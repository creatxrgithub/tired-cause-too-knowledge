

隋唐野史﹝明﹞羅貫中著

第一回

興宮室剪彩爲花

第二回

隋煬帝遊幸江都

第三回

竇建徳兵殺郭絢

第四回

楊義臣掃淸河北

第五回

楊玄感兵起黎陽

第六回

瓦崗寨羣雄聚義

第七回

翟讓李密據洛倉

第八回

李密移檄數帝罪

第九回

文靜世民議大事

第十回

世民說李淵起兵

第十一回

李淵遣使如突厥

第十二回

唐兵大破宋老生

第十三回

李淵合兵圍長安

第十四回

李淵奉迎立代王

第十五回

屈突通潼關射子

第十六回

王世充東都救援

第十七回

含嘉城秦瓊戰丘瑞

第十八回

李密誘殺翟讓

第十九回

化及江都弒煬帝

第二十回

化及鴆殺少帝

第二十一回

李淵受禪卽帝位

第二十二回

竇建行自立夏帝

第二十三回

淩敬義說楊義臣

第二十四回

冀州城麯稜降夏

第二十五回

劉黑闥智賺範願

第二十六回

化及招募眾豪傑

第二十七回

範願大戰宇丞基

第二十八回

聊城暗火燒倉庫

第二十九回

義臣智破楊士覽

第三十回

楊義臣遺書睡榻

第三十一回

秦王邙山射獵

第三十二回

秦王被擒囚南牢

第三十三回

徐世績私放秦王

第三十四回

王世充借糧背徳

第三十五回

秦叔寶洛陽大戰

第三十六回

魏徵四馬自投唐

第三十七回

殷開山獨戰四將

第三十八回

秦王十計羞李密

第三十九回

劉武周定揚稱帝

第四十回

宋金剛義釋張達

第四十一回

元吉逃回長安城

第四十二回

石州唐兵敗崇茂

第四十三回

唐殺民部劉文靜

第四十四回

廢越王世充篡隋

第四十五回

李世績復歸大唐

第四十六回

蘇世長結連朱粲

第四十七回

世績雲遊訪叔寶

第四十八回

秦叔寶棄鄭投唐

第四十九回

叔寶污敬徳畫像

第五十回

郭教恪謀退北虜

第五十一回

世績大破王行本

第五十二回

柏壁關唐劉大戰

第五十三回

美良川秦王三跳澗

第五十四回

敬徳三鞭換兩鐧

第五十五回

世績智取柏壁關

第五十六回

唐兵介休燒糧艸

第五十七回

金剛敗走北突厥

第五十八回

休城敬徳詐降唐

第五十九回

劉世讓謀殺武周

第六十回

敬徳舉介休降唐

第六十一回

單雄信割袍斷義

第六十二回

尉遲恭楡窠救主

第六十三回

李世民興兵伐鄭

第六十四回

竇建徳興兵救鄭

第六十五回

竇建徳大戰唐兵

第六十六回

建徳敗走牛口谷

第六十七回

楚朱粲醉烹段確

第六十八回

尉遲恭怒擊妖婦

第六十九回

李秦王平定東都

第七十回

孝恭李靖破蕭銑

第七十一回

劉黑闥反唐報仇

第七十二回

黑闥箭射羅士信

第七十三回

肥鄕城唐兵大戰

第七十四回

建成平定河東府

第七十五回

秦王謀據洛陽城

第七十六回

秦王推刃同气

第七十七回

太宗代父卽帝位

第七十八回

李靖陰山破突厥

第七十九回

玄武門奏七徳舞

第八十回

太宗刻太子承幹

第八十一回

薛延陀納幣絕婚

第八十二回

秦瓊含血噀敬徳

第八十三回

太宗教場定先鋒

第八十四回

薛仁貴降服火龍

第八十五回

唐太宗跨海徵遼

第八十六回

薛仁貴五箭取楡林

第八十七回

摩天嶺三雄被戳

第八十八回

李世績祭白玉山

第八十九回

白巖城紅袍戰白袍

第九十回

髙麗王輿櫬出降

第九十一回

褚遂良叩頭流血

第九十二回

武氏殺王后蕭妃

第九十三回

薛仁貴三箭定天山

第九十四回

廢中宗武后專權

第九十五回

李敬業起兵匡復

第九十六回

李孝逸兵敗敬業

第九十七回

婁師徳唾面自漧

第九十八回

千騎奔斬李多祚

第九十九回

誅韋後睿宗卽位

第一○○回李太白立掃番書

第一○一回華陰李白倒騎騾

第一○二回安祿山範陽作反

第一○三回祿山計困顏杲卿

第一○四回眞源令張巡起兵

第一○五回張巡縛艸計取箭

第一○六回哥舒翰靈寶戰賊

第一○七回馬嵬驛楊氏伏誅

第一○八回張許協守雎陽城

第一○九回睢陽城張許死節

第一一○回駱悅殺賊史思明

第一一一回

郭子儀大破吐蕃

第一一二回

吐蕃回紇連入寇

第一一三回

郭子權權重天下

第一一四回

段秀實笏擊朱泚

第一一五回

李晟斬汶復京城

第一一六回

李希烈殺顏眞卿

第一一七回

陳仙奇毒殺希烈

第一一八回

李愬雪夜克蔡州

第一一九回

韓文公上佛骨表

第一二○回韓文公雪擁藍關

第一二一回

柳公權用筆諫帝

第一二二回

王仙芝大寇荊南

第一回

興宮室剪彩爲花隋煬帝姓楊名廣﹐小字阿摩﹐弘農華陰人也。漢太尉楊震之裔﹐文帝堅之子。爲人資辧敏捷﹐貪虐荒淫。初封晉王之時﹐貪心不足﹐欲奪其兄楊勇太子之位。無計可施﹐乃謀於安州總管宇文述曰「吾兄懦弱﹐素無令徳。父皇立爲家嗣﹐有失人望﹐不足以承大統。吾觀滿朝將相﹐皆非統馭之才﹔細推英雄﹐惟有公耳。」宇文述驚曰「殿下何出此言耶﹖某有甚徳﹐獎譽太過。」廣曰「吾有一事﹐特來告汝﹐勿得漏泄。」宇文述曰「願聞其詳。」廣曰「公抱勇敢之資﹐當國家之重任﹐吾欲奪兄權位﹐未有良策﹐盍與我圖之﹖」述慨然許曰「殿下欲謀東宮﹐何難之有。必須得一人相爲輔翊﹐此事卽成耳。」廣曰「徧觀文武﹐皆土木之人﹐無可與謀者﹐願指教之。」述曰「吾見僕射楊素﹐帝之近侍寵臣也。此人見利忘義﹐多將金帛﹐以結其心﹐使於帝前日夜用意﹐事必諧矣。」廣卽探楊素誕日﹐以千金爲壽。楊素大喜﹐受之﹐乃教廣行孝﹐曲盡子情﹐承事父意。於是述﹑素二人協心共謀廢立﹐旦夕於文帝之前﹐稱羨晉王仁孝﹐恭而好禮﹐謙己下士﹐足有人君之度。譖毀太子懦弱貪淫﹐不足以當大位。文帝聽之﹐遂自心疑﹐於是漸失愛於勇。勇不知是計﹐荒淫愈甚。帝大怒﹐遂廢爲庶人﹐而立廣爲皇太子。未及數日﹐廣又謀勇而殺之。至仁壽四年﹐弒父文帝於太寶殿而自立﹐號爲煬帝﹐攺元大業元年。封楊素爲尙書令﹐宇文述爲許國公﹐加封開府儀同三司。煬帝自卽位後﹐縱心爲樂﹐欲窮耳目之觀﹐乃命舍人封徳彜﹑宇文愷二人﹐奉詔營造洛陽顯仁宮。南接皂澗﹐北跨洛濱。起發大江以南﹑五嶺以北奇材異石﹐俱令送納洛陽。又求海內麗花佳卉﹐珍禽怪獸﹐以實苑囿之中。自長安以至江都﹐離宮四十餘所。乃遣黃門侍郎王弘徑往江南﹐造龍船數萬艘﹐以備遊幸之用。又開永濟之渠﹐南達黃河﹐北通涿郡。又穿江南之河﹐起自京口﹐直至余杭﹐八百餘里。置洛口倉於鞏城﹐周圍二十里﹐內穿三千窖。置興洛倉於洛陽北城﹐周圍十里﹐內穿三百窖﹐每窖內可容粟八百石。又築西苑﹐周圍二百里。其內爲海﹐周圍十里﹐造成方丈﹑蓬萊諸山﹐髙百餘尺﹐無數臺觀宮殿﹐羅列其上。外有龍鱗渠﹐旋流之水﹐注於海內。渠畔建造一十六院﹐首尾相接﹐每一院以四品女官主之。堂殿樓觀﹐刻龍鳳之像﹐繪五彩之紋﹐極其華麗。旁築禦道﹐栽植松柏雜樹。至於秋冬凋落之時﹐則剪彩爲花﹐綴於枝條之上﹐常如春景。又於沼內剪彩爲荷﹐帝每遊幸﹐卽去水而布之。時十六院之妃﹐爭以肴饌美麗相髙﹐以媚於帝。每於月夜﹐放宮女數千騎﹐遊於西苑﹐作淸夜遊曲﹐令宮女善歌舞者﹐於馬上奏之。自是之後﹐或遊於渠﹐或玩於苑﹐俱以女樂相隨﹐荒淫宴樂﹐無時休息。凡有所欲﹐不計其費﹐務令如意。日與美女沈醉於顯仁宮內﹐笙歌盈耳﹐聲聞數里之外。如此心猶不足﹐欲事遠遊。是時蕭皇后者﹐揚州之妓女也。先事太子勇爲妻﹐後帝殺太子﹐取立爲皇后。後極有美色﹐甚得帝所寵愛。一日奏曰「陛下此樂﹐不足爲奇。欲窮耳目之觀﹐必往揚州可矣。」帝曰「汝乃女流﹐居深宮內室﹐何以識其景乎﹖」後曰「妾乃生長於彼﹐何所不識。𨿽未能徧覽﹐亦每聽聞是天下最樂之地﹐名賢隱迹之鄕。四時有不謝之花﹐八節如長春之景﹐南北往來之人﹐無不停驂瞻仰。今江都又有離宮﹐遊玩於彼﹐豈不美乎﹖」帝聞奏大喜﹐卽下詔﹐準備車駕前行。是時﹐羣臣聞帝欲遠遊﹐無不驚駭。次日會朝﹐忽有一臣﹐峨冠博帶﹐皓首濃眉﹐進朝上諫。眾視之﹐乃京兆萬年人也﹐姓髙名炯﹐字昭玄﹐官封尙書僕射之職。敬具諫表呈上﹐帝於禦案覽之。表曰﹕臣聞自古人君以政治爲先﹐聲色爲戒。奢者禍之基﹐淫者禍之本。昔周穆巡遊而有膠舟之失﹔始皇遠行遂致沙丘之亡。今陛下不務修徳﹐外縱彊越﹐內興土木﹐殫費財力﹐資益寇仇﹐大爲不可。處於瑤室瓊宮﹐宴樂至矣﹐尙猶不足﹐而欲遠遊乎﹖且千金之子﹐坐不垂堂﹐況以萬乘之尊﹐累欲輕出﹐倘有敵人乘虛而入﹐內生不測﹐陛下將安所適﹖乞以二君爲戒﹐罷巡遊﹐遠讒佞﹐黜美人﹐理國政﹐則社稷生民無疆之福。臣今披肝露膽﹐伏惟聖徳﹐照臣愚悃﹐萬死不辭。帝覽罷﹐勃然怒曰「今承平之世﹐朕仿古爲治﹐籌策已定﹐汝何出逆耳之言﹐以忤朕意耶﹖」言未絕﹐只見內史舍人虞世基出奏曰「僕射所奏非矣﹐陛下聖鑑不錯。古者天子有巡狩之理﹐諸侯有述職之事。譬之田舍翁﹐多收十斛麥﹐卽自朝歌暮唱﹐東樂西遊﹐何況陛下貴爲天子﹐富有天下乎﹗且人生如白駒過隙﹐與百姓同樂﹐有何不可﹖昔穆王﹑始皇之遊﹐皆因用人不當﹐朝廷之上﹐朽木爲官﹐以致貽禍。今則四海升平﹐兵彊國富﹐監國之嚴﹐護衛之謹﹐𨿽有萬里之行﹐有何虞哉﹖」帝曰「卿所見甚明﹐大合道理。髙炯之表﹐情實違忤﹐本欲加誅﹐系是先朝老臣﹐權罷其職﹐免爲庶人。」遂命越王侗﹑與光祿大夫段達﹑大府卿元文都﹑民部尙書韋津﹑右武衛將軍皇甫無逸﹑右司郎盧楚等總畱後事。帝作詩畱別宮人曰「我夢江都好﹐徵遼亦偶然。」於是遂發文官武將五百餘人﹐帶領雄兵二十五萬離了顯仁宮﹐安排香車寶馬﹐玉輅神駒﹐徑望江都進發。但見船騎並往﹐水陸雙行。帝坐龍舟之上﹐其舟樓閣殿甍宮院之式﹐一如長安所造。內藏宮娥彩女﹐鼓樂駢闐﹔更雜以百戲﹐歌舞於前。隨行大小之船五百餘只﹐首尾相接三百餘里。兩岸挽船之夫八萬餘人。夜則秉燭﹐照耀如同白日。騎兵輔翊兩岸而行﹐旌旗蔽野﹐劍戟森嚴。所過州縣﹐官吏於五百里內皆令供獻酒食﹐以饗軍士。麗泉有詩云﹕大業之年九十秋﹐長驅百萬離神州。

只因昏主江都樂﹐致使英雄血淚流。

總批﹕煬帝以逆謀而坐承大統﹐已不可君臨天下﹔況奢縱不已﹐又欲車駕遠遊﹐以窮耳目之觀。𨿽有髙僕射之正諫﹐其如虞世基之從諛何也﹖亡道若此﹐而能保其不身弒國亡乎﹗

第二回

隋煬帝遊幸江都人馬前進﹐行了數月﹐哨馬報來﹕近前已是江都地界。帝覽其山川勝槪﹔果是天仙之國﹐繁華之地﹐欣然大悅。居於行宮﹐顧謂近臣曰「蕭后每與聯稱揚州好景﹐今日顧眄﹐信是人間之三島﹐現世之蓬萊也。長安𨿽號神京﹐大是不同。不知此外﹐更有可樂處否﹖」虞世南曰「天下佳麗之地﹐萬不及江都﹔然以臣觀之﹐宮殿𨿽多﹐皆非美飾﹐不足以當聖馭。帝欲稱其遊覽﹐莫若重建臺榭﹐使匠人繪飾五色龍紋﹐務使層巒聳翠﹐上出雲霄﹐飛閣流丹﹐下臨無地。如此壯麗﹐陛下娛遊﹐始可樂矣。」帝聞奏大喜﹐卽令封徳彜部引工匠二百餘人建修臺榭。徳彜領命﹐卽使匠人經之營之。果然不日成之﹐建一臺﹐號望雲臺。臺上髙可望三百里﹐臺下可容數千人。所建禦苑﹐周回一百餘里﹐前後花榭﹐羅列相接﹐盡植奇花異卉﹐蓄養怪獸珍禽。又引太湖之水圜繞花榭之前﹐通船往來。左有香來溪﹐右有百花洲﹐須三秋九夏﹐花香不絕。又令宇文愷領工匠建有書會樓﹑迎賓軒﹑臨水閣﹑八仙洞﹑步云橋﹑玩月臺﹑木樨亭﹑荼蘼圃﹑臨溪館十餘處﹐所費巨萬。但有諫者﹐卽斬以示眾﹐羣臣恐懼﹐不敢復言。日與蕭后遊於望雲臺上﹐選美人善歌舞者數十﹐列於坐側。至是溺於酒色﹐不理政事﹐惟以遊樂爲先。每逢春日融和﹐則賞於燕遊堂﹐令數十嬪妃左右扶擁相隨﹐盤桓於牡丹亭﹑芍藥圃。五步一亭﹐十步一榭﹐逢亭卽宴﹐遇榭而歌﹐絲竹之音不絕。帝回顧百花妍媚﹐親折數枝﹐插於蕭后之鬢曰「子如日夜立於萬花叢下﹐朕不知花貌類子﹐而子貌類於花耶﹖」內豎進曰「以臣觀之﹐後之於花﹐媚又有甚焉。」帝大悅﹐取酒內豎﹐以其善觀花貌也。麗泉詩云﹕春鋪上苑百花叢﹐景物鮮妍綠間紅。

往日歡娛今不見﹐教人賦罷怨東風。

夏則駕一葉輕舟﹐載以簫鼓﹐賞蓮於臨水閣。令嬪妃裸衣采蓮於池內﹐使其自相戲舞﹐唱和采蓮之曲﹐醉以碧筒之勸﹐帝與蕭后撫掌大笑。遇盛暑﹐則至八仙洞內﹐就向冰山雪檻淸涼之處宴樂無度。旣而酒酣﹐遂與后妃相狎﹐無所不爲﹐淫戲終日而罷。麗泉詩云﹕數十嬪妃去采蓮﹐裸衣戲舞帝王前。

起來閒處從容立﹐信是蟾宮謫降仙。

秋則處於疊翠宮﹐賞於玩月樓﹐朝歌夜弦﹐宴賞不息﹔或於木樨亭顧盼黃菊迎霜之景。帝好馳射﹐每令宮人持弓箭以俟﹐忽見榭前羣雁飛翔﹐帝謂後曰「汝看朕射第二雁下來。」卽向宮人手中取弓﹐單射一箭。言訖﹐弓弦響處﹐雁早落地。眾侍稱賀﹐始知帝有百步穿楊手段。麗泉詩云﹕迎霜黃菊綻三秋﹐玩月登樓樂未休。

憶昔歡娛如一夢﹐落花滿地爲誰愁。

冬則隱於藏春閣﹐與後擁鑪而坐。宮娥圍繞於側﹐歌童唱女戲舞於前。每遇霜朝雪夜﹐帝自著狐裘﹐令數十嬪禦引車尋梅。若遇崎嶇險道﹐車迹不通之處﹐然後方返。麗泉詩云﹕梅雪爭春臘正濃﹐隋皇車出館娥宮。

美人不惜芙容面﹐曾向崎嶇冒朔風。

是時﹐帝樂而忘返﹐不理國政﹐五日不治宮室苑囿。樂地𨿽多﹐久而益厭﹐每於遊幸之際﹐左右顧盼﹐無可意之處﹐不知所往。乃問於羣臣曰「朕於盛夏﹐每苦其酷烈﹐欲擇勝地﹐蓋造行宮避暑﹐不知何地而可﹖卿等有可意者﹐爲朕奏之。」時宇文愷筆力尢精﹐遂將天下山川景致﹐髙下形勢﹐盡作一圖獻上﹐指引帝曰「臣觀天下﹐分布九州﹐地輿不一。論其勝境﹐無如汾州。汾州地勢坦平﹐蓋造宮殿﹐務令髙大。若得東西臺閣﹐復道相接﹐使其四面玲瓏﹐八風自入﹐陛下避暑﹐何所不樂。」帝然之。遂差宇文愷徧告天下﹐索取材木﹐俱令納送汾州。復使封徳彜帶領良匠二百﹐蓋造離宮。比及經營一年之力﹐方能有成。其周圍二百里﹐前殿東西五百步﹐南北二十丈。五步一樓﹐十步一閣﹐自殿下直抵汾陽之北﹐平遙之南。其閣道周馳﹐堪容走馬﹔瓊樓寶閣﹐極其華彩﹐一如始皇阿房之式。比及宮成﹐𨿽云避暑﹐每遇秋冬﹐帝亦遊樂於其宮耳。史官有詩云﹕始皇荒亂建阿房﹐煬帝離宮立遠方。

自是二君皆一體﹐相傳不久致身亡。

是時﹐帝處汾陽之宮﹐朝夜遊宴﹐極盡歡樂﹐全不理其國政﹐至諸國朝貢者﹐帝亦不知。但有所事﹐則皆付之有司。至是累召髙麗王元入朝不至﹐中書侍郎裴矩奏曰「髙麗僻在海隅﹐箕子所封之國。自漢晉以來﹐臣伏中國﹐皆爲郡縣。今乃不臣﹐先帝亦欲徵之久矣﹐恨力不及。今日國富兵彊﹐安可不取。」帝聞奏大喜曰「卿所言﹐安邦之志也﹐甚合朕意。」卽與眾臣商議﹐皆言必須禦駕親徵﹐大兵壓境﹐方能取勝。是日﹐帝先差使命往幽州﹐令總管元弘嗣徑往河南﹑淮南﹑江南三處﹐造戎車五萬乘﹐供載衣甲﹐河南﹑河北民夫以供軍需﹐及於東萊海口造船三百隻﹐以備水戰。其官吏督役﹐晝夜立在水中﹐不得休息﹐自腰以下皆生蛆﹐死者計以萬數。調發天下之兵﹐皆會涿郡。江淮以南民夫及船運於黎陽﹐其洛口諸倉之米運至涿郡。大小之船﹐首尾相接﹐千有餘裏。所載兵甲﹑攻取之具﹐往來於道。數十萬人﹐死者相枕﹐天下騷動﹐盜賊蜂起。至於諸鎭節度﹐亦各據其所守之地﹐互相爲亂。其時諸盜往往屯聚山林﹐侵掠州郡。總批﹕阿房之建﹐乃始皇荒亂所爲。帝遊幸江都﹐而復創行宮避暑﹐極其奢麗﹐是其爲亡秦之續矣。矧國政不理﹐而務徵取髙麗﹐以致天下騷動﹐盜賊蜂起﹐常能四時遊戲也歟哉﹖

第三回

竇建徳兵殺郭絢先說一人姓竇名建徳﹐貝州漳南人也。家世爲農﹐材力絕人﹐仗義疏財。時有鄕人喪親﹐貧不能葬﹐建徳正在耕田﹐聞之遂解牛與給喪﹐鄕黨異之。忽一夜﹐盜劫其家﹐建徳知之﹐乃立於戶下﹐伺盜入家﹐卽擊死二賊﹐余不敢進。盜請其屍﹐建徳曰「可將一條麻繩系去。」盜卽﹝奉﹞繩﹐建徳乃自系屍﹐使盜自來曳出。建徳見盜已去﹐遂﹝持﹞刀趕上﹐復殺數人﹐由是知名。時大業七年﹐正值煬帝﹝興﹞兵伐遼﹐建徳補充隊長。欲行之次﹐會邑內一人姓孫名安祖﹐因盜民家之羊﹐爲縣令捕獲﹐將安祖笞辱之。安祖乃持刀直入衛內﹐刺殺縣令﹐人莫敢當其鋒。安祖走匿建徳家內。時山東饑荒﹐羣盜蜂起﹐建徳與安祖謀曰「昔隋文帝之時﹐天下彊盛﹐發百萬之眾﹐徵伐遼東﹐猶爲所敗。今水旱爲災﹐民力凋敝﹐主上不惜民苦﹐而親駕徵遼﹔且往歲西徵﹐十不一返﹔今瘡痍未平﹐又重發兵﹐人情危駭﹐易以動搖。丈夫不死﹐當建功於世﹐豈爲亡命之虜乎﹗我聞髙雞泊廣闊數百里﹐其中葭薍阻奧﹐可以避難。今汝罹此大禍﹐官司捕急﹐無處藏身﹐不如乘閒私出﹐椎埋殺掠﹐足以自給。因得聚其豪傑﹐且觀時變﹐以成大計。」安祖曰「此言甚合吾意﹐正欲如此。」建徳卽招集無賴少年數百人﹐令安祖率之入髙雞泊爲盜。安祖號摸羊公﹐是時有鄃縣人姓張名金稱﹐亦聚眾萬餘﹐依於河渚之間﹐劫掠鄕民﹐爲害尢甚。又有蓚縣人姓髙名士達﹐聚兵千餘﹐屯於淸河鄙上。數處盜賊﹐不時往來漳南﹐剽掠殺人﹐焚燒鄕聚﹐獨不敢入建徳鄕間。意疑建徳與賊相通﹐故不相犯。當日郡屬之官緝探知之﹐遂將建徳全家獲而殺之。建徳至河間﹐聞家屬被戮﹐卽率麾下二百餘人逃入賊寨﹐投奔士達。士達自稱東海公﹐以建徳爲司兵。未及旬日﹐安祖爲金稱所殺其眾數千人盡歸建徳﹐聚眾益盛﹐將有一萬餘人﹐猶保守髙雞泊。能傾心待人﹐與士卒同甘苦﹐由是人爭附﹐爲之致死。朝廷累累徵討﹐其勢益熾﹐皆莫至是﹐又差涿郡通守郭絢率兵一萬﹐前來討賊。髙士達探聽知之大驚﹐自料智略不及﹐恐事不成﹐乃推建徳爲行軍司馬﹐使掌其兵。建徳欲設計制伏羣盜﹐乃請士達謂曰「公今率領餘眾保守輜重﹐切不可動。我選精兵七千﹐徑去迎敵官軍﹐自有斬郭絢之計。」遂向士達附耳低言﹐汝可如此如此。士達大喜﹐卽取所虜之人﹐詐稱建徳妻子﹐就而殺之。建徳乘夜領七千人馬﹐殺出寨去﹐喊聲大震。士達聽知﹐隨後領兵追之﹐不及而回。卻說建徳令人引見郭絢﹐告曰「今髙士達自誇其能﹐殺我妻子﹐受其欺辱不過﹐特自領部下七千餘人攺邪歸正﹐專投明公﹐自首其罪。現有追兵至此﹐願充前部先鋒﹐剿殺士達﹐上爲朝廷出力﹐下爲妻子報仇。」郭絢曰「汝旣來降﹐肯作前部﹐不知賊人虛實如何﹖」建徳國﹕「勇敢之徒﹐吾已自領之來降。士達部下只有老弱三百餘人﹐不足爲懼。吾引兵而出﹐一鼓擒之﹐以贖前過﹐以報新仇。」郭絢大喜﹐遂納其降﹐設筵款待﹐二人盡歡而飲。次日﹐士達來陣前搦戰。郭絢急喚建徳商議。建徳欣然披掛﹐領兵而出。此時郭絢托建徳爲腹心﹐再不設備﹐亦引人馬隨建徳至長河界口安了營寨。比及三更左側﹐建徳已自領兵回劫郭絢之營﹐人馬洶湧﹐突然殺人﹐內外一無知者。忽聞喊聲震動﹐人不及甲﹐馬不及鞍。建徳大殺一陣﹐斬軍數千﹐獲馬千匹。郭絢驚慌﹐引數十騎奔回。建徳後面飛馬追及平原斬之﹐領兵回寨﹐將首級獻上士達。士達大喜﹐殺牛宰馬﹐賞勞士卒。是時﹐平原之東有豆子﹝鹵亢﹞﹐四面廣闊﹐負海帶河﹐地形深阻﹐羣盜多匿其中。聞建徳殺敗郭絢﹐其盜互相引領﹐皆來歸附﹐兵聲大振。建徳與張金稱各領所部﹐侵掠河北之地。隋之將帥𨿽行徵討﹐敗死相繼﹐人民驚散。官軍不能爲主﹐各个聚眾從賊。麗泉觀此﹐有詩云﹕龍爭虎鬥已多年﹐忽值云迷蔽黑天。

艸木百年無雨露﹐車書萬卷攺山川。

尋常巷陌何簪紱﹐幾處樓臺絕管弦。

自是四方羣盜起﹐紛紛兵革日相連。

當時羣盜四起﹐天下紛然。郡縣告急﹐帝封太僕楊義臣爲行軍都總管﹐周宇﹑侯喬二人爲先鋒﹐調遣精兵二萬﹐徵討山東一路。兵行數日﹐直抵永濟渠口﹐紮了營寨﹐離張金稱營只有四十餘里。義臣聚集將校商議破賊之策﹐義臣曰「我兵初入其境﹐不諳路徑﹐若遇羣賊﹐與戰不利﹐必然搖動﹐以挫我之銳气。不如深溝髙壘﹐堅閉不出﹐探其虛實﹐然後以奇計擒之﹐無不勝矣。」眾軍領命﹐遂按兵不動。卻說張金稱探聽義臣兵至﹐遂自披掛﹐引兵直至義臣營外搦戰。見義臣固守不出﹐求戰不得﹐使手下之人百般噦罵﹐日暮方回。隋之將士受罵不過﹐皆摩拳擦掌﹐便欲出戰﹐三番五次﹐皆被義臣阻擋﹐方始停止。如此月餘﹐金稱與眾喜曰「吾料義臣是怯戰之人﹐無謀之輩﹐不然何如此之不出耶﹖」眾曰「將軍不可輕視﹐朝廷遣一大將領兵﹐必有奇計以服我等。今乃不出﹐未見虛實﹐其中恐行詐耳﹐可爲提備。」金稱曰「官軍遠來﹐利在速戰。今吾倚此險阻﹐以逸待勞﹐眼見此人直是怯戰﹐何詐之有﹖於是﹐每令口捷便利之人﹐只在營外辱罵。卻說義臣將士在營內聽之﹐請於義臣曰「土達鼠輩﹐以吾大軍臨敵﹐正猶泰山之厭卵耳。今遠來﹐月餘不出﹐見怯於彼。寧挫於鋒鏑之下﹐我等忍受其辱﹖」義臣下令曰「汝等憑負血气之勇﹐不識進退之法。但有一人敢言戰者﹐斬以示眾﹗」自是眾軍悚栗。早有細作將此言來報金稱﹐金稱大喜﹐不以義臣爲事﹐全無禦備。自後屢逼其營﹐噦罵辱之。時天气炎熱﹐賊兵不柰﹐或解鞍去馬而立﹐或解甲裸衣而笑﹐極其懈怠。一日義臣喚周宇﹑侯喬謂之曰「汝二人引精銳馬騎二千﹐乘夜自館陶渡過河去埋伏﹐待來日金稱人馬離營﹐將與我軍相接﹐放起號炮﹐汝等伏兵齊起急入﹐擊其營寨﹐搶其妻子﹐劫其輜重。吾引大兵從後擊之﹐破賊必矣。」二人領計去了。次日﹐義臣親自披掛﹐引兵而出﹐橫槍立馬﹐陣前搦戰。金稱看見官軍皆贏之士﹐行伍不整﹐陣法無序﹐金稱笑曰「原來朝廷無眼﹐差此等人行兵﹐眞兒戲耳。」用手一揮﹐賊兵競至。兩刃相接﹐未及數合﹐忽聽東北角上炮響﹐湧出一彪人馬﹐飛塵蔽日﹐徵鼓喧天﹐連聲吶喊﹐直奔金稱營內。金稱見之﹐驚惶失措﹐遂自勒馬揮兵回救營壘。正在奔走﹐又聽正西角上連聲炮響﹐湧出一彪人馬﹐打著義臣旗號﹐喊如鼎沸﹐突然來到﹐把賊陣當腰截斷。三面受敵﹐前後夾攻﹐賊兵大敗。殺得屍橫徧野﹐血染長河。金稱單馬逃奔淸河界口﹐正遇淸河郡丞楊善會領兵捕賊﹐正在汾口之地﹐擒金稱殺之﹐令人將首級送至隋營。其餘手下敗兵星飛霧散﹐投奔建徳去了。卻說楊義臣殺敗張金稱﹐卽將其營內所得金銀﹑財物﹑馬匹盡賞士卒﹐原所獲子女俱各放回。次日﹐義臣大會將校﹐移兵直抵平原﹐進攻髙雞泊﹐剿殺餘黨。未知勝負如何﹐且聽下回分解。總批﹕郭絢不諳兵機﹐致有平原之敗。楊義臣堅壁不出﹐令敵人不得窺我虛實﹐此軍之善經也。張金稱易視之﹐而全無禦備﹐殺得屍橫徧野﹐血染長河﹐有以夫﹗

第四回

楊義臣掃淸河北是時﹐髙雞﹖白乃竇建徳附髙士達居於彼處。細作報言「楊義臣破張金稱﹐乘勢引兵來攻髙雞泊。今官軍到巫倉下寨﹐離此只隔二十里地。」建徳聞之大驚﹐謂士達曰「吾未入髙雞泊之時﹐已知楊義臣有文武全才﹐用兵如神﹐但未與之相拒。今日果然殺敗張金稱﹐移得勝之兵﹐星夜而來﹐徵伐我等。觀其銳气正熾﹐難與爲敵﹐公可暫引兵入據險阻﹐以避其鋒﹐使他要戰不得﹐坐守歲月﹐糧儲不給﹐人馬倦怠﹐然後乘其不備﹐分兵擊之﹐義臣可擒矣。」土達曰「汝之所言非矣。金稱是酒色無謀之人﹐不能通達﹐以致喪亡。吾學萬人之敵﹐何足懼之﹖汝前斬卻郭絢﹐得成大功﹐聲名大著﹔我若領兵回避﹐必被士卒所笑﹐有何面目以制所部之人乎﹖」遂不從建徳之言。乃畱疲弱之兵三千﹐與建徳守營壘﹐自領精兵一萬迎戰。當日但見旗分皂白﹐劍戟森嚴﹐士達之兵出離了髙雞泊。行了數程﹐正遇隋兵於西北六十里。兩陣對圍﹐左陣上立著一將﹐頭頂紫金盔﹐身披猊﹝犭唐﹞鎧﹐坐下追風馬﹐手執偃月刀﹐乃太僕楊義臣也。驟馬持刀﹐立於陣前大罵﹕「匹夫逆賊﹐吾今奉詔討賊。張金稱已自梟首﹐今特領兵剿除餘黨。若肯攺邪歸正﹐我卽代奏朝廷﹐加封官職﹐日後建功立業﹐不失列侯之位。愚迷不肯﹐早早引頸就戮﹗」言未絕﹐只見左陣上立著二將﹐頭頂寶妝盔﹐身披銀鱗鎧﹐坐下赤兔馬﹐手執宣花斧﹐乃東海公髙士達也。士達厲聲罵曰「牧牛村夫﹐汝認得我東海公否﹖世人聞我之名﹐莫不遠避﹐退歸山谷。汝這斗筲之徒﹐安敢於陣前耀武揚威﹐以誇口乎﹗吾今特爲金稱報仇﹗」義臣曰「汝乃下流小輩﹐無名匹夫﹐誰識汝名﹐來此飾言乎﹖吾今誓欲掃淸河北﹐方酬己志。」士達聽罷大怒﹐挺斧直劈義臣﹐義臣拍馬來迎﹐刀來斧去﹐斗上六十餘合。義臣自覺刀法漸亂﹐勒馬便走。士達亦不來追﹐兩下收兵﹐各自回寨。卻說士達回至寨中﹐歡聲動地﹐謂眾人曰「建徳累在吾前誇談楊義臣。在隋朝爲無敵手﹐今見他本事也只如此﹐來日吾必斬之﹐以示英雄。」於是卽自宰牛殺馬﹐大排筵宴﹐與眾兵髙歌作樂﹐暢飲不息。建徳知之﹐謂其眾曰「今東海公自恃無敵﹐盡提大兵出外﹐未能斬將擒士﹐略得小勝﹐卽自矜大﹐終日飲酒﹐不理軍事﹐吾疑楊義臣非怯戰之人﹐今堅閉不出﹐其中必有詐謀﹐此禍不日至矣。」眾曰「彼軍已敗﹐實是怯戰﹐安敢再來﹖」建徳曰「汝不識行兵之法﹐兵不厭詐。且隋兵勝﹐緩緩圖我﹔今隋兵初敗必長驅而來。彼有大勢人馬﹐只吾一人﹐豈能當之。」於是畱下眾兵保壁﹐建徳自帥精銳之士據守險固。卻說楊義臣守寨不出﹐已經五日。使人探聽﹐士達縱軍飲酒﹐終日爲樂﹐不設守備﹐仰天大笑曰「此賊合休﹐天賜吾成功也﹗」當夜義臣親自披掛﹐率領精銳之兵二千﹐人盡含枚﹐馬皆勒口﹐悄然無聞。行至士達之營﹐時已三更﹐左側放起號炮﹐喊殺連天﹐隋兵一湧而入。果然士達無備﹐軍士熟睡﹐忽聞喊聲逼近﹐正不知何處兵來﹐俱各驚慌﹐手足無措。士達宿酒未醒﹐朦朧起來﹐披衣奔走﹐正遇義臣首將鄧有見﹐擒而斬之﹐殺戮將士﹐十喪八九。比及天明﹐義臣乘勝追殺﹐直抵建徳老營。其守營之兵﹐盡贏弱之眾﹐不能當抵﹐皆被隋兵殺敗。當日建徳止剩二百餘騎﹐因見饒陽無備﹐遂帶領人馬直抵城下﹐四面環攻﹐未及三日克之﹐所降士卒共計二千餘人。建徳約眾據守其城﹐乃宰牛殺馬﹐大會士卒﹐商議進兵﹐以敵楊義臣之策。賊卒徐仲堅曰「今隋兵勢大﹐難與爲敵﹐只宜保守城池﹐以待天時。可密使人探聽義臣消息﹐看其動靜﹐徐圖進取﹐此上計也。」建徳從之。麗泉詩云﹕隋室傾危天數終﹐四方賊子起如蜂。

義臣兵戮羣雄首﹐建徳英雄脫劍鋒。

卻說煬帝因親徵髙麗﹐損兵折將﹐共計一百二十三萬。至是還朝﹐始有憂懼之色。惡聞敗亡之事﹐及各處盜賊蜂起﹐表章告急﹐內史郎虞世基皆藏匿﹐只奏天下無事。一日﹐帝在後園與宦官飲宴﹐太僕楊義臣殺賊還朝﹐徑到帝前大哭。帝問其故﹐義臣曰「隋天下危在旦夕﹐陛下尙自與閹宦對飲耶﹗」帝曰「國家升平之日﹐有何危急﹖」義臣曰「河北﹑山東賊盜蜂起﹐侵掠州郡。臣奉詔討張金稱﹑髙士達等﹐聚有十萬餘眾﹐今已克伏﹐猶慮餘黨未盡﹐終爲國家之患。」帝喟然嘆曰「朕未嘗聞有賊寇﹐今日義臣所奏﹐何誕如此﹖」虞世基曰「陛下禦極以來﹐四海承平﹐人民樂業﹐安有盜賊興發﹖縱有﹐亦只鼠竊狗偸之輩﹐所屬官司﹐常加警察﹐自行殄滅﹐願陛下勿以介意。今義臣假此爲名﹐陰謀叛意﹐詐稱討賊﹐現掌十萬之眾﹐兵權甚大﹐倘一舉動﹐誰能禁服﹖臣恐其禍不在於賊﹐而在義臣之兵﹐久後必貽陛下之憂也。」帝曰「卿所見甚明﹐朕正疑慮此事。」言猶未絕﹐只見旁邊閃出一臣﹐髙聲呼曰「陛下不可聽﹗此實敗國傾邦之語也﹗」驚得世基面如土色﹐手足無措。此人姓韋名雲起﹐天水人也﹐現任治書侍禦之職。雲起奏曰「虞世基職掌樞密﹐此權甚重。今將四方告變表章沈匿不奏﹐盜賊實多而言少﹐以至發兵不多﹐每爲賊寇所陷﹐致使官軍失利。乞將世基明正其罪﹐以懲後例﹐實社稷生靈之幸也。」帝曰「世基本無此意﹐汝何誣之﹖」帝正在猶豫﹐又一臣出班奏曰「此皆讒佞之語﹐不可聽之。」此人鄭州榮澤人也﹐姓鄭名善果﹐現爲大理寺卿。帝問所奏何如﹐善果曰「當今聖徳巍巍﹐民情睦睦﹐各處寧熄﹐天下晏然﹐安可亂動刀兵﹖臣觀楊義臣奏詞﹐殺降賊眾數十萬餘﹐領兵復出﹐實欲久執兵權﹐其情已現。韋雲起之糾妨﹐內驚聖駕﹐外結藩屏﹐實有欺君之罪﹐惟陛下察之。」帝聞奏大喜曰「朕見滿朝文武皆不及卿所言合理﹐甚稱朕意。」卽將韋雲起貶出外郡﹐非有宣召﹐不許入朝。仍追義臣兵印﹐其所領人馬各還本所。二人泣拜而出。麗泉讀史至此﹐有詩贊義臣云﹕天命英雄闡大猷﹐掃淸河北不封侯。

非干將士無崇報﹐還是隋朝國祚休。

義臣退謂左右曰「隋室合休﹐吾其死矣﹗今天下如此紛紜﹐主上聽信姦邪﹐不爲剿賊﹐反以志驕气溢﹐亡不日矣。未有佞臣在內﹐而忠臣能立功於外者﹔今若此﹐吾亦未知死於何人之手﹗」言罷﹐卽將家下所有散賞三軍﹐相與泣分別而去﹐稱疾不出。自後退居濮州雷夏澤中﹐攺變姓名﹐農樵爲樂﹐鄕人皆不識焉。由是河北﹑山東一路人民失望。此時竇建徳探知朝廷不用義臣﹐欣然喜曰「此天祐吾也﹐合成大功。吾之所憚者﹐楊義臣耳﹐今義臣已黜﹐尙復何懼哉。」遂復領兵回到平原﹐收埋士達死屍﹐招集潰卒﹐得數千人﹐軍聲復振﹐自稱鎭北將軍。所得隋之將卒﹐皆以厚恩撫之。當日建徳擄得故饒陽長宋正本﹐置於軍中﹐待爲上賓﹐凡百軍事﹐一取決焉。自此﹐隋之郡縣盡皆附之。建徳兵至十萬有餘﹐勢益張大﹐力圖進取。此時大業八年﹐地震五番。六月朔﹐黑气千餘丈﹐飛入太極殿中。秋七月﹐有虹光於玉堂。原函山岸﹐盡皆崩裂﹐種種不祥﹐非止一端。盜賊各據一方﹐號帝稱王﹐不下數人。李密起於鞏縣﹐號稱魏公﹔朱燦起於南陽﹐號稱楚帝﹔薛舉起於金城﹐稱西秦霸王﹔郭子和起楡林﹐號永樂王﹔王須拔起恆定﹐號漫天王。其餘劉武周﹑林士弘﹑李子通﹑邵江海﹑劉元進﹑汪華﹑徐圓朗﹑杜伏威﹑左才相﹑梁師都等﹐共有六十四處﹐皆以小寇聚眾﹐據地立號耳。總批﹕楊義臣掃淸河北﹐可稱忠勇。髙士達無名匹夫﹐而顧欲爲張金稱報仇﹐豈不致喪師之辱乎﹖若建徳者﹐庶幾有料敵之智云。

第五回

楊玄感兵起黎陽先說李密字玄邃﹐一字法主。其先遼東襄平人李寬之子。寬仕隋爲上柱國﹐號蒲山郡公﹐遂家於長安。爲人少有才思﹐志气雄遠﹐輕財好士。嘗以蒲韉乘牛﹐掛《漢書》一帙﹐且行且讀。時越國公楊素適見於道﹐按轡躡其後曰「書生何勤如此﹖」密卽下拜之。素問所讀何書﹐答曰「項羽傳。」因與共語片時﹐相別而去。素歸﹐謂子玄感曰「吾觀李密﹐識度異常﹐與汝大不相同。他日所爲﹐未可料也。」玄感聽之﹐次日卽至密宅﹐與之交契﹐情意甚厚。嘗私謂密曰「主上多忌﹐隋歷不久。中原若有一變﹐公與我孰後先﹖」密曰「決兩陣之勝﹐戰必勝﹐攻必取﹐我不如公﹔覽天下之英雄﹐使遠近歸屬﹐公不如我。」大業九年﹐玄感起兵黎陽﹐遣人入關迎密。密至﹐玄感大喜﹐問以定立之策。密曰「今天子遠在遼左﹐去幽州尙有千里。南限鉅海﹐北阻彊胡﹐號令所通﹐惟楡林一道。子若鼓而入薊﹐直扼其咽喉之地﹐髙麗抗其前﹐我兵乘其後﹐不過旬日﹐賫糧謁舉麾召之眾﹐可以盡取。然後傳檄而南﹐天下定矣﹐此上計也﹔關中四塞之地﹐彼畱守衛文升﹐乃無謀之人耳。若徑行勿畱﹐直保長安﹐據其函崤﹐東制諸夏﹐是亡隋之襟帶﹐我勢有萬全﹐此中計也﹔若因近趨便﹐先取東都﹐屯兵於堅城之下﹐不可以決勝負﹐此下計也。有此三計﹐惟公自擇焉。」玄感曰「公之下計﹐乃吾上策。今百官家屬皆在於洛﹐當先取之﹐以搖其心。且經城不拔﹐何以示武。」遂不行密之計﹐乃引兵至東都。所戰皆克﹐自謂功在旦夕﹐妄自行兵。及獲得內史舍人韋福嗣﹐監在軍中﹐用爲謀士。福嗣忍恥事之﹐但有所謀﹐皆持兩端﹐不與之決。密謂玄感曰「福嗣窮爲我擄﹐志在觀望。今公初舉大事﹐畱此姦人在側﹐其事必敗。請斬福嗣之首﹐號令於眾。此建立之良策也。」玄感曰「公言謬矣。吾今舉事﹐正在用人之際﹐何可妄殺人﹖」密退謂所親曰「玄感好反而不圖勝﹐吾無葬身之地矣。」未及數日﹐果然福嗣乘夜輕騎逃去﹐玄感追之不及而回。正值大將軍李子雄得罪﹐傳送行在﹐途中殺了使者﹐投奔玄感。二人相見如舊﹐子雄勸玄感建立大號﹐玄感問密﹐密曰「昔張耳諫陳勝自王﹐荀彧止魏武求九錫﹐二人皆見疑被殺。今密所言﹐似此二人。然阿諛順旨﹐非義士也。且公𨿽屢勝﹐而郡縣未有應者。東都尙彊﹐救兵卽來﹐公當率領精甲之士﹐先定關中﹐柰何遂自爲帝乎﹖」玄感含笑而止。及隋軍至﹐玄感曰「此事如何﹖」密曰「吾有一計﹐可敵數萬之人﹐使隋軍不戰而自退矣。」玄感曰「計將安出﹖」密曰「今元弘嗣在隴右﹐現掌數十萬兵﹐皆雄健之土。可先使人各處揚言﹐說弘嗣欲謀爲帝﹐遣人前來接我引軍西去。乘勢殺出﹐大事定矣。」玄感曰「此計甚妙。」卽引人馬望西進發。行了數日﹐至峽﹐欲圖弘農宮。密曰「今紿眾入關﹐其機在速﹐追兵後面不日而來﹐若前不得據其險固﹐退無所守﹐何以成功﹖」玄感不聽。遂畱兵攻之﹐三日不拔﹐乃引兵去。至閔鄕﹐爲隋將史萬歲迫及﹐斬之。密見玄感事敗﹐卽自潛行入關﹐爲遊騎所獲﹐護送帝所。密謂眾曰「吾等反亂之人﹐若至行在﹐必爲菹醢﹐豈能復生。趁今途中﹐尙可以計脫走﹐何爲安就鼎鑊邪﹖」眾皆然之。乃令其眾各出所有之金﹐以示監使曰「吾等犯著大罪﹐難免一死。但令漸釋枷扭﹐與吾等好行動﹐聊將此金相酬大徳。」使者顧金﹐禁錮遂寬。於是買酒暢飲﹐將使者灌醉。至半夜﹐密自逃﹐投平原賊郝孝徳。孝徳不禮之﹐居了數日﹐又私奔投齊郡賊王薄。王薄見密行動與已相反﹐亦不禮之。密欲自盡﹐有人告密曰「不可。汝有大才﹐此處不容﹐何不去投周文舉。今據淮陽﹐其眾數萬﹐號柳葉軍﹐正在招募豪傑。汝往依之﹐以圖後計。」密依其言﹐尋小路徑投。來路絕糧﹐於村中求食﹐但到處無一相與。密心懊惱﹐猛然暗思﹕此間有一人姓游名太和﹐是吾父拜義兄弟﹐現爲獵戶﹐可往投之﹐求宿一宵。遂自行到莊門﹐入見太和下拜。太和曰「我聞朝廷徧行文書﹐拿你一起逃犯甚緊。賢侄如何到此﹖」密告以前事﹕「今番不是灌醉監使﹐已粉骨碎身矣。」太和拜謝﹐謂密曰「賢侄寬懷安坐﹐老夫家中無美味﹐容往山中﹐尋一野味﹐以待賢侄。」言訖上驢去了。密坐半日﹐見太和始回﹐徧去尋野味不得﹐乃殺其妻以食之。密謂曰「此何肉也﹖」太和曰「是野豬肉也﹐其味甚美。」密飽食﹐天曉辭去。後院借馬﹐見殺死其妻於廚下﹐臂上盡割其肉。密問之﹐方知是他妻肉﹐痛傷而別。是時淮陽歲饑﹐民削木皮以食。密見周文舉兵多﹐糧餉不足﹐勢不柰久﹐遂止不去。乃變姓名爲劉智道﹐就郡中設館﹐教授諸生﹐聊以自給。郡縣疑而捕之﹐密又逃走﹐去投妹夫丘若明﹐若明轉寄於遊俠王秀才家。早有人報知郡守湯汪﹐汪卽領兵將秀才之宅四面圍繞﹐正值李密出外得免。時韋城一人姓翟名讓﹐爲東都法曹﹐坐事當斬。獄吏黃君漢見讓驍勇﹐心欲釋之﹐夜謂讓曰「觀汝一表非俗﹐抱此英傑﹐豈能守死獄中乎。」讓大驚﹐問其故﹐君漢曰「汝有衝天之志﹐只未遇主﹐枉受此難。」君漢卽破械扭出之。讓再拜曰「讓蒙再生之恩﹐則幸矣。朝廷一聞﹐必加罪曹主﹐如此柰何﹖」因嗚咽泣下。君漢怒曰「本以公爲大丈夫﹐可救生民之命﹐故不顧其死以奉脫。柰何反效兒女子﹑涕泣相謝乎﹖君但努力白免﹐勿憂吾也。」遂忙去。至瓦岡﹐時值同郡一人﹐姓單名雄信﹐極是驍健﹐善能馬使槊。聚無賴少年數百﹐讓往從之。大業八年﹐各郡招軍﹐翟讓年二十八歲﹐與雄信立於榜下﹐長嘆一聲而回。有一人厲聲而言曰「汝不能與國家出力﹐何故長嘆耶﹖」讓回頭見其人﹐身長八尺﹐面如傅粉﹐碧眼濃眉﹐聲若洪鐘。年方十七﹐深有勇略。讓見此人異常﹐遂與同人村。問其姓名﹐其人雲姓徐名世績﹐字茂功。不務家人生業﹐專好結義天下壯土。卻才見汝二人看榜﹐何故長嘆﹖」雄信默然﹐未及回答﹐讓曰「實不相瞞﹐我本東都法曹﹐姓翟名讓。聞盜賊蜂起﹐各據地方﹐欲謀討之。不意主上信讒﹐連罪當斬﹐感得黃君漢爲曹主﹐憐我有心掃蕩中原﹐匡扶杜稷﹐卽爲破械杻出之﹐吾遂亡命於瓦岡。此兄姓單名雄信﹐亦當世傑土﹐與吾同鄕之人。幸感不棄﹐特相從之。今𨿽有志舉事﹐恨力不能﹐故發嘆耳。」世績曰「正合吾機﹐吾有此心久矣。同舉大事若何﹖」讓曰「如此極好。爭柰某是艸芥之輩﹐君爲名門之裔﹐倘事不成﹐有誤足下﹐惹天下人笑端。」世績曰「天運有否泰﹐人事有阻達。文王囚於羑里﹐創八百年姬周之業﹐孔子厄於陳蔡﹐爲千萬世帝王之師。先難後易﹐自古聖賢皆然。但大丈夫有志﹐暫時落泊耳。」讓甚喜﹐世績邀讓﹑雄信入酒店。未知飲酒如何。總批﹕李密三計﹐誠足爲定立之策﹐玄感直井底蛙耳﹐何可與語此。然以大才如密﹐而猶不免灌醉監使﹐亡走依人。至於食其妻之肉而不知﹐天乎﹖人乎﹖

第六回

瓦崗寨羣雄聚義當日三人正飲酒間﹐見二大漢入店飲酒﹐坐在凳上﹐喚酒保篩酒來。讓等見上首坐者﹐其人身長九尺﹐赤髮紅須﹐面如活獬﹐虎體狼腰﹐威風凜凜﹐相貌堂堂。讓就邀同坐﹐問其姓名。其人曰「吾姓王名伯當﹐濟陽人也。因本處豪霸倚勢欺人﹐伯當殺之﹐逃難江湖﹐五六年矣。」又下首坐者﹐其人身長一丈﹐腰大十圍﹐眉淸目秀﹐虯發長髯。其人自言「吾亦姓王﹐名當仁﹐外黃人也。今聞召募義士﹐前徵遼東﹐欲往應募。路逢此兄﹐認是同宗﹐相隨到此。」遂以己志告之。五人大喜﹐讓曰「隋室合休﹐君弱臣彊﹐有功不賞﹐有罪必誅。

前徵髙麗﹐率兵一百一十三萬﹐全師敗沒﹔今又欲招軍。吾觀天時人事如此﹐縱充得軍﹐亦只作刀下之鬼耳。」遂邀眾人同到寨中﹐共論天下之事。眾皆小於翟讓﹐共拜讓爲兄﹐單雄信次之﹐徐世績﹑王伯當﹑王當仁爲弟。

是日宰牛殺羊﹐歃血同盟﹐痛飲一醉﹔讓曰「眼前𨿽有三百餘人﹐弓馬亦有﹐只恨無食﹐恐難存濟。」世績曰「東郡之地﹐績與諸公皆爲鄕裏﹐人多相識﹐此處不可侵掠。滎陽﹑梁郡﹑汴水三處﹐魚米之鄕﹐富殖之地﹐若去剽掠﹐足以自給。

」讓從其言﹐乃引眾入三郡掠劫﹐由是資用丰給﹐歸附益眾﹐未及數月﹐聚有二萬餘人。是時李密自雍丘亡命﹐往來於諸盜之間﹐說以取天下之策。初皆不信﹐久之﹐稍以爲然。眾相謂曰「今人皆云楊氏將滅﹐李氏將興﹐吾聞眞命天子﹐百靈咸助﹐𨿽危不死。李密三遇險處﹐得以免死﹐莫非應在此人﹖」

眾皆曰「然。」由是漸有敬密之意。而密察諸盜之中﹐惟翟讓最彊﹐乃因王伯當求見於讓﹐爲讓用計﹐往說諸小盜﹐皆下之。讓大喜﹐密因說讓曰「昔劉﹑項皆起布衣﹐以爲帝王。

今主昏於上﹐民怨於下﹐銳气挫於遼東﹐和親絕於突厥。方且巡遊揚﹑越﹐委棄東都﹐此亦劉﹑項奮起之時也。以足下雄才大略﹐士馬精銳﹐席卷二京﹐誅滅暴虐﹐隋氏不足亡也。」讓謝曰「吾輩羣盜﹐偸生艸間﹐君言非所及也。」

時有一人姓李﹐名玄英﹐自東都逃來。經歷諸賊﹐求訪李密﹐言此人當代隋家。人問其故﹐玄英答言「近來民間有謠歌曰﹕『桃李子﹐皇后繞揚州﹐宛轉花園裏。勿浪語﹐誰道許。

』桃李子﹐『謂逃亡者李氏之子也。』莫浪語﹐誰道許者﹐密也。此言正應李密有帝王之份﹐天運合回。若安天下﹐必在此人。」讓聞言﹐遂與密厚﹐凡有所謀﹐卽與決之。徐世績曰「方今英雄並起﹐得人者昌﹐失人者亡。數人豈能做得皇帝﹖

縱有士卒﹐必得髙明遠見之人以爲謀士﹐方能舉事也。」讓曰「內事全仗茂功﹐外事盡賴玄遂爲之。某與雄信﹑伯當只可廝殺而已。」密曰「茂功名門達士﹐可事以師傅之禮。密駑鈍不才﹐見識褊淺﹐願薦一人同來相輔。」讓問是誰﹐密曰「此人胸懷韜略﹐腹隱機謀。生而喪父﹐奉母至孝。其家極富﹐大散資財﹐以濟貧乏。每自負其才﹐恨不爲時用﹐乃與楊玄感共謀起兵。及玄感敗滅﹐乃變姓名﹐亡命遊於漢﹑沔兩之間﹐可速召之﹐必來相輔。乃雍丘人也﹐姓房名彥藻﹐字子輝。」

讓卽叫李密去徧尋之﹐密辭讓而往。

彥藻接著共坐﹐彥藻問其故﹐密白以翟讓相招之意。彥藻曰「楊玄感尙不能成事﹐此皆鼠輩﹐何足爲也。薛舉久召吾往金城﹐吾欲往就之。」密曰「吾亦知此輩非成立之人﹐柰吾無容身之處﹐暫爲避計。潛聽童謠有云﹕承天運代楊氏者﹐必興於西南﹐推量事勢﹐當其歷數。某思終成帝業﹐以葉天時﹐是烈士謀爲之秋。足下爲我腹心﹐不須以薛舉之言而介意也。

」房彥藻從其言﹐遂同李密來見翟讓。讓甚敬之﹐與之談論﹐終日不倦。

密見豪傑皆爲己歸﹐陰有侵奪之意。無計可施﹐探聽術士賈雄曉陰陽占候﹐言無不驗﹐密先以白金送之﹐暗囑己意﹐一自眾人皆散﹐讓獨畱彥藻共飲﹐同牀抵足而臥。過夜半﹐讓問彥藻曰「方今隋室傾危﹐四方云擾﹐欲謀大事。眾兄弟皆智謀過我﹐子深明易道﹐與我卜之﹐看數人孰先孰後。」彥藻曰「吾實不能﹐兄長曾聞神卜賈雄否﹖」讓曰「頗聞其名﹐未知何爲神卜﹖」彥藻曰「此人上通天文﹐下識地理﹐中察人間禍福。南北往來之人﹐皆往卜之﹐無不靈驗。今此人現在城南﹐兄長欲知休咎﹐何不召之。」讓大喜﹐卽時差人往城南召賈雄。雄至﹐讓果以密言問之﹐令卜舉兵之事。雄曰「卜得大吉之兆﹐貴不可言。然公自立﹐恐未必成﹔若立李密爲主事﹐無不齊。」讓然之﹐雄辭而去。李密佯作不知之狀﹐入問曰「適間術士所卜何事﹖」讓以前言告之﹐密曰「吾有甚徳﹐敢爲眾主。但今四海縻沸﹐不得耕耘﹐公士眾𨿽多﹐食無倉廩﹐惟資野掠﹐常苦不給。若曠日持久﹐加以大敵﹐臨之必渙然離散。不如先取滎陽﹐休兵館谷﹐待士馬肥充﹐然後與人爭利﹐此保全之策也。」

讓從之﹐乃率兵二千﹐直抵金堤關下。讓全裝披掛﹐親冒矢石﹐與守關將華公逸戰上五十餘合﹐公逸敗走﹐被讓飛馬追及斬之﹐餘眾潰散。讓引眾入關﹐移兵徇於滎陽﹐諸縣皆下。

滎陽太守楊慶﹐會合河南討捕使張須陀領兵討讓。讓素憚須陀﹐欲引兵去避之﹐密曰「須陀勇而無謀﹐兵又驟勝﹐旣驕且狠﹐可一戰而擒也﹐吾爲公破之。」讓不得已﹐陣而待密。乃率驍勇常何等二十人爲遊騎﹐別選精銳士卒一千餘人伏於林間。須陀素輕讓﹐不以爲事﹐引兵飛奔而來。至大局山下﹐與翟讓相見﹐各將陣勢擺開。須陀出馬揚鞭﹐大罵翟讓﹕「匹夫逆賊﹐何故侵掠州郡﹖」讓大怒﹐拍馬舞刀﹐直取須陀。須陀手持開山大斧迎敵。戰不數合﹐翟讓大敗而走﹐須陀乘勢追趕。趕過山嶺﹐翟讓一齊鳴金﹐有李密﹑世績﹐右有王伯當﹑單雄信﹐四軍齊出。翟讓軍回﹐三路掩殺﹐須陀大敗。直趕入大周山下﹐軍士四面圍裹須陀在該心。須陀謂士卒曰「汝等可隨我奮力殺出。」忽然大喊一聲﹐須陀躍馬衝開一條血路﹐飛騰而出。

回顧左右人馬不能盡出﹐於是復回﹐殺透重圍﹐東衝西突。馬前馬后﹐步軍齊搠﹐須陀力不能支﹐仰天嘆曰「兵敗如此﹐何面目見天子耶﹗」遂自刎而死。

李密兵入滎陽﹐降其將一千人。安民已定﹐犒勞三軍﹐聲勢大振。讓得密破張須陀﹐面有慚色﹐乃分兵與密﹐令密建牙別統所部﹐號蒲山公營。密持軍嚴﹐𨿽盛夏之時﹐號令士卒﹐若負霜雪。然所得金寶﹐卽頒賜麾下﹐由是人樂爲用。然麾下多爲讓之土卒﹐所淩辱亦不敢報也。讓謂密曰「今資糧粗足﹐意欲還向瓦岡。公若不往﹐從公所適﹐讓從此與公別矣。」乃率其輜重望東而去﹐密亦引西而行。

行至康城﹐說下數城﹐大得輜儲。讓探聽知之﹐大有侮心﹐乃回兵復附於密。密又說讓曰「今東都空虛﹐越王幼沖﹐政令不一﹐士民離心。段達﹑元文都暗而無謀。以僕料之﹐彼非將軍之敵。若將軍能用僕計﹐天下指麾而可定也。」乃遣其黨探聽東都虛實。畱守官知之﹐遂爲守備﹐馳告江都。密曰「事勢如此﹐不可不發。今百姓饑饉﹐洛口內積有餘粟﹐將軍若領兵襲之﹐彼不能救﹐取之如拾芥耳。發其粟以賑窮乏﹐遠近孰不歸附﹐百萬之眾一朝可集。振威養銳﹐以逸待勞﹐縱彼能來﹐吾有備矣。然後檄召四方﹐引賢豪而資計策﹐選驍勇而授以兵柄。除亡隋之社稷﹐布將軍之政令﹐豈不盛哉。」讓曰「此英雄之略﹐非我所堪。惟君之命﹐盡力從事。」於是讓﹑密協力﹐自率精兵七千﹐星夜而去﹐直抵洛口。畢竟還是如何﹖

總批﹕羣雄聚議﹐不知鹿死誰手。張須陀勇則勇矣﹐而謀則未也。

李密對讓數語﹐灑灑乎得濟天下之體﹐眞英雄偉略乎﹗

第七回

翟讓李密據洛倉當日讓﹑密兵至洛口之時﹐已近黃昏左側。比及知覺﹐突然殺入。密親自當先﹐斬其守備之人數十。打破倉門﹐密厲聲大呼﹐招諭百姓曰「今天下荒亂﹐國富民貧。主上自取遊樂﹐坐視百姓困餓﹐死塡溝壑。吾今代天行道﹐救民水火之中﹐汝眾皆來搬取﹐吾不禁之。」百姓聞之﹐歡聲動地﹐踴躍爭先。

但見老弱之人﹐褪負道路之間﹐咸稱仁主﹐皆願歸之。密卽乘勝移兵﹐出於陽城﹐北跨方山﹐自羅口拔興洛倉據之。早有探馬飛報東都。

卻說東都越王侗升殿﹐聚集文官武將﹐商議徵討賊寇之事。

裴仁基進曰「聞翟讓在東都倚李密﹑徐世績等爲輔翊﹐每日教練士卒。近殺了張須陀﹐破金堤關﹐取滎陽諸城。又據興洛二倉﹐必爲後患﹐可早圖之。」越王便令裴仁基爲總管﹐劉長恭﹑房廁爲副將﹐率兵五萬討之。民部尙書韋津曰「翟讓﹑李密不可輕覷﹐且聞徐世績﹑常何﹑單雄信智勇兼備﹐總管不可欺敵。」仁基曰「讓﹑密饑餓之賊﹐烏合之眾﹐吾兵破之﹐如貓擒鼠耳。」元文都曰「余不足懼﹐只李密宜防之。」越王曰「李密何人也﹖」文都曰「他姓李名密﹐字玄邃﹐隋上柱國蒲山郡公李寬之子也。此人志气雄遠﹐熟諳兵機。楊玄感舉兵﹐皆此人之謀。後玄感兵敗被執﹐以計脫去﹐無處容身﹐乃依於讓﹐非等閒之輩也。」越王曰「比公若何﹖」文都曰「臣乃小澤細流﹐密如汪汪大海﹐豈臣所可望哉。」仁基叱曰「太卿之言謬矣﹐吾看李密如腐艸螢光﹐何足懼之﹖此番若不一陣滅之﹐活捉李密到此﹐願獻首級。」越王曰「軍中無戲言。」仁基曰「願責軍令狀。」越王曰「汝早報捷﹐以慰吾望。」仁基忿怒而辭越主﹐領軍登程。

卻說翟讓﹑李密據守興洛﹐日與徐世績眾人商議守備進攻之策。忽報越王侗差裴仁基領兵前來﹐王伯當﹑王當仁先得知。

正說間﹐讓﹑密請商議軍機事﹐二王入見翟讓曰「裴仁基引兵五萬﹐殺奔興洛而來。早建迎敵之策。」翟讓曰「智憑玄邃﹐勇仗二弟﹐何須還言語也。」二人出﹐翟讓請李密商議曰「今裴仁基引五萬之兵到來﹐何以迎之﹖」密曰「須用埋伏之計﹐可以破之。」讓曰「請問其計。」密曰「成臯離此十里﹐左荊山﹐右烏林﹐可以埋伏軍馬。茂功可引一千五百軍去烏林背後山谷埋伏﹐只看南向火起﹐便可出望城﹐放屯料艸處放火掩之。伯當﹑雄信各引五百軍﹐預備引火之物﹐於成臯坡後﹐兩邊相候﹐至初更兵到﹐便可放火。吾自領大隊之兵合爲前部﹐陳於石子河﹐只要輸﹐不要贏﹐把兵馬迆邐退後。將軍自引一支軍於中救援﹐聽計而行。勿使有失。」翟讓曰「吾往何向﹖」密曰「今日引軍去成臯坡下屯住﹐來日敵軍黃昏必到石子河﹐引至坡下﹐將軍便排走路﹐看火起爲號﹐將軍便引兵回掩殺﹐天明罷兵。」令常何等準備慶賀筵席﹐安排上功文簿。發放已定。

卻說裴仁基﹑劉長恭﹑房廁兵到石子河﹐揀選一半精兵作前隊﹐其餘在後隨糧艸車行。是日南風徐起﹐人馬趲行。已牌左側﹐裴仁基在前軍﹐望見塵頭起﹐便在岸上將人馬擺開陣勢﹐問道﹕「這是哪里﹖」鄕人答道﹕「此名石子河﹐前面是成臯﹐後面是洛水。」仁基傳令﹐交劉長恭﹑房廁押後﹐親自出馬於陣前﹐與柴孝和﹑宋松及十數騎﹐兩勢下擺開。敵軍到處﹐裴仁基看了大笑﹐眾將問﹕「將軍何故曬笑乎﹖」仁基曰「吾笑元文都在越王面前﹐誇李密村夫爲天上人﹐今觀它用兵﹐可見了也。以此等軍馬爲前部﹐與吾對敵﹐正如驅羊與虎鬥也。

吾前在王面前﹐一時間誇要活捉李密﹑翟讓﹐今必應前言也。

不可停住﹐汝等催趲軍馬﹐星夜趕到興洛﹐吾之願也。」遂自縱馬向前打話。軍馬擺開﹐李密當先出馬﹐仁基罵曰「翟讓亡命之賊﹐你等隨之﹐正如狐兔隨鬼耳。」李密大笑曰「你等鼠輩﹐眞恁相欺。」仁基大怒﹐拍馬向前來戰。二馬相交﹐戰不數合﹐李密詐敗逃走﹐裴仁基趕來。眾軍先退﹐隋軍掩至﹐李密押後。約走十餘里﹐李密回馬﹐又戰數合而走。柴孝和拍馬向前諫曰「李密誘敵﹐恐有埋伏。」仁基曰「敵軍只如此﹐𨿽有十面埋伏﹐吾何懼哉。」趕到成臯山下﹐一聲鼓響﹐翟讓引一支軍出來接應。仁基回顧柴孝和曰「此卽埋伏之軍﹐吾今晚不到興洛﹐誓不回軍﹗」催軍前進﹐翟讓﹑李密當攔不住﹐迆邐望後便退。天色黃昏﹐濃云密布﹐又無月色﹐夜風大作。裴仁基只顧趕﹐前面敗走之兵各自認隊伍而去。仁基交催促後軍上來﹐劉長恭﹑房廁趕上窄狹處﹐見兩邊都是蘆葦﹐房廁兜住馬﹐對劉長恭說道﹕「總管欺敵﹐此去有失。」劉長恭曰「我聞敵軍甚微﹐不足懼也。」房廁曰「南道路狹﹐山川相逼﹐樹木叢雜﹐恐防火攻。」仁基曰「此言是也。」卻欲回軍﹐只聽得背後喊聲起處﹐望見一派火光﹐延著兩邊蘆葦﹐四面八方﹐火勢齊起。狂風大作﹐人馬自相踐踏﹐死者不計其數。裴仁基冒煙突火而走﹐背後李密﹑翟讓軍馬擁並趕來。

且說房廁急欲奔回成臯﹐火光中一軍攔路當先﹐乃常何也。

軍兵大亂﹐奪路而走。裴仁基見糧艸車一路都燒﹐便偸小路而走。宋松﹑柴孝和來救糧艸車﹐正迎著項友信攔路﹐交馬只一合﹐活捉了宋松﹐柴孝和奪路走脫。直殺到天明﹐方才收軍。

殺得屍橫徧野﹐血滿河渠。麗泉有詩爲證﹕兵出成臯用火攻﹐指麾洛水笑談中。

濃云撲面山川黑﹐烈焰飛來宇宙紅。

不智仁基誇勇力﹐故教李密有威風。

眞勇驚破隋臣膽﹐此是攻城第一功。

裴仁基收拾殘敗軍馬﹐回東都去了。李密收兵聚眾﹐宰牛殺馬﹐大排筵宴﹐賞勞眾兵。密曰「仁基𨿽然敗去﹐必再引兵至矣。」翟讓曰「以此柰何﹖」世績曰「某有一氓﹐可敵隋軍。」其計如何﹖

總批﹕密讓二人﹐志气雄遠﹐熟諳兵機。其據興洛也﹐詎可輕覷之哉﹖仁基乃曰「吾破之如貓擒鼠。」哪知自家反做爲毛老人乎﹖厥後埋伏之兵﹐火勢齊起﹐仁基冒煙突火而走﹐亦可笑矣。

第八回

李密移檄數帝罪眾議迎敵之策﹐徐世績曰「隋軍再來﹐必添驍勇之將﹐其勢洶湧﹐我等須要立主建號﹐以安眾心﹐聽其約束。然後舉兵行事﹐方可破敵。」當時互相推讓﹐世績曰「李玄邃﹐上柱國之子﹐閥閱名家﹐可以爲主。」眾皆曰「斯言極是。」

密曰「吾有何能﹐敢當此任。」翟讓曰「立主建號﹐正當其理。若不如此﹐只是賊人聲勢﹐難以拒敵。公今智勇俱備﹐眾皆不及﹐若不領此職﹐我等皆死於姦黨之手矣。公請勿辭。」

於是﹐選定大業十三年秋七月﹐築壇場於鞏邑之南﹐方圓九里﹐分布五方﹐各設旌旗﹐眾人皆依次排列。世績請李密登壇﹐進冠冕訖﹐南面而坐﹐受眾人拜賀。告於天地﹐刑牲歃血﹐攺元永平元年﹐自稱行軍元帥魏公府。封翟讓爲司徒﹐單雄信﹑徐世績爲大將軍﹐各領所部。房彥藻﹑邴元眞爲長史﹐祖君彥爲記室。於是趙魏以南﹐江淮以北﹐羣盜莫不響應﹐悉拜官爵﹐使各領其眾﹐置營簿以領之﹐眾至數十萬。乃築洛口城四十里而居之。遣彥藻領兵一萬﹐自東略地六郡。遣護軍將軍田茂廣造機石﹐爲攻城之械﹐號將軍炮。又封孟讓爲總管﹐使王伯當副之。密令二人帥步騎五萬﹐乘夜銜枚﹐直抵東都外郭﹐焚燒居民房屋數千間﹐剽掠計以萬數。於是東都居民驚惶﹐悉遷入城中。卻說柴孝和被擒﹐感不殺恩﹐遂降於密。孝和以妹妻監察禦史鄭﹝王延﹞﹐與﹝王延﹞有郎舅之情。密令孝和說之﹐﹝王延﹞遂舉城來降。﹝王延﹞至﹐密降階迎接﹐相敍大喜。密封孝和曲護軍﹐﹝王延﹞爲右長史。密曰「吾觀裴仁基驍勇﹐今在越王處﹐可惜明珠墜於污泥。吾若得此人﹐何慮天下哉。

」鄭﹝王延﹞曰「將軍勿憂。吾與仁基同鄕﹐足知其人﹐勇而無謀﹐見利忘義。某憑三寸之舌﹐說仁基拱手來降將軍﹐可乎﹖

」密曰「極好﹐汝去說仁基以何而遂﹖」﹝王延﹞曰「但用金玉﹐以結其心﹐必來投將軍也。」密問徐世績曰「此言可乎﹖」世績曰「將軍欲取天下﹐何惜金玉。」密欣然與之﹐﹝王延﹞與孝和二人投仁基處來。

原來裴仁基每去破賊﹐所得軍資﹐悉以賞勞士卒。監軍禦史蕭懷靜疑仁基有反﹐不許行賞﹐屢屢查究仁基長短得失﹐每劾奏之。倉城之戰﹐仁基失期不至﹐惟恐得罪。正在疑慮之中﹐忽見軍士來報﹐言有二將軍相訪。仁基請入帳中相見。坐定茶畢﹐仁基責孝和負義忘君﹐尙敢復來見我。孝和曰「某亦知有愧﹐但見越王侗幼弱﹐知非成立之人﹐進必加罪﹐不得已而引妹夫降之。今李密解衣衣我﹐推食食我﹐二人皆封重職﹐異日成事﹐豈在越王之下哉﹖」鄭﹝王延﹞曰「賢弟有駕海之才﹐四海孰不敬服。功名富貴﹐如探囊取物﹐何在昏主之下乎﹖

且有功不賞﹐有罪必誅﹐將士焉能安職﹖吾今觀李密﹐當世之英雄也。」仁基曰「料此亦非明主。」﹝王延﹞曰「眼前立號數人﹐某徧觀之﹐皆不如李密。李密爲人禮賢敬士﹐寬仁厚徳﹐賞罰極明﹐終成帝業。」﹝王延﹞取金玉到於仁基前﹐仁基驚曰「何謂有此﹖」﹝王延﹞令叱退左右﹐告曰「此是魏公久慕公徳﹐特令某二人送此禮物以獻。前者兵敗﹐而不遣追﹐魏公亦是有意於君也。」賈閏甫曰「魏公如此見愛﹐明公卽往附之。」仁基曰「恨蕭禦史不肯﹐何能投之﹖」閏甫曰「蕭君如棲上之雞﹐在明公一刀耳。」仁基從之﹐乃遣閏甫同孝和與﹝王延﹞先詣密營請降。密大喜﹐封閏甫爲參軍﹐使閏甫還告仁基。仁基此時屯兵虎牢﹐正值蕭懷靜密表奏言仁基反隋歸魏﹐其事只在早晚。仁基知之﹐遂暗藏利器﹐徑到軍中。懷靜秉燭觀書﹐見仁基驟至﹐懷靜曰「汝來此何事﹖」

仁基曰「吾乃世之大丈夫也﹐秉忠行事﹐安受汝之懊惱乎﹖

」懷靜曰「汝何心變﹖」仁基﹕向前﹐一刀砍下懷靜首級﹐大呼左右﹕「蕭懷靜不仁密謀害我﹐吾已殺之。肯從吾者在此﹐不從吾者自去。」軍中一呼﹐眾皆袒右﹐仁基提首級見閏甫﹐閏甫曰「某當先去報魏公來接將軍。」

仁基一面收拾虎牢軍馬﹐閏甫報李﹐密引軍去迎。仁基獻了蕭懷靜頭﹐密下馬攜手入帳中﹐密先下拜曰「密今得將軍﹐如稿苗而得其雨也。」仁基納密﹐坐而拜之曰「仁基今棄暗投明﹐願以犬馬報之。」密封仁基爲上柱國。仁基之子行儼驍勇善戰﹐亦封爲上柱國。仁基勸密畢禮厚幣﹐求四方之土﹐曰「某聞一賢﹐乃東郡東阿人也。身長九尺三寸﹐美須髯﹐眉淸目秀﹐膽力過人。姓秦﹐名瓊﹐字叔寶。」密曰「吾亦聞名久矣。」遂遣人於鄕中尋問﹐密以安車迎之。

秦瓊來見﹐密大喜。瓊問仁基曰「某孤陋寡聞之人﹐公何錯薦於明公﹖公之鄕中有一賢士﹐何不請來相助﹖」仁基曰「是誰﹖」瓊曰「濟州東阿人也﹐姓程名咬金﹐更名知節。」仁基乃猛省曰「吾失計算也。」卽薦於密﹐密遂聘之到洛口﹐與瓊皆封爲驃騎。又有太原人羅仕信﹐濟州人趙仁基﹐皆率眾歸密﹐密署爲總管﹐使各統所部。密又得此數人﹐聲勢愈大。密隨遣裴仁基﹑孟讓帥兵二萬﹐襲回洛東倉﹐破之﹐遂燒天津橋﹐縱兵大掠。

東都出兵﹐洶湧驟至。司馬楊徳芳被隋兵殺死﹐仁基大敗﹐還保鞏邑。密遂率兵三萬﹐破隋軍於故城﹐復得回洛倉。移兵進攻偃師﹑金塘﹐皆不能克﹐乃還洛口。護軍柴孝和曰「秦地阻山帶河﹐項背之而亡﹐漢得之而王。今公以翟讓等保其洛口﹐公束鎧倍道﹐趨至長安﹐百姓誰不郊迎﹖是徵而不戰也。

眾附兵彊﹐然後東向﹐指搶豪傑﹐天下無事矣。今若遲之﹐恐爲他人所先。」密曰「僕懷此心已久﹐顧吾部下﹐皆山東之人﹐圭今未下洛﹐安肯與我偕西﹖且諸將皆羣盜﹐不相統一﹐敗則掃地矣。不如先移檄郡縣﹐探其順逆﹐然後舉事﹐萬全之策也。」孝和曰「明公神機妙策﹐非吾等所及也。」

是時東都城內乏糧﹐而布帛堆積如山﹐至有燃布以爨。越王使人搬運回洛倉之米入城﹐遣兵屯丰都市﹑上春門﹑北邙山三處﹐分爲九營﹐以防於密。密得汝陰﹑淮揚來降﹐復據守回洛倉。段達領兵拒之﹐大敗而走。密卽令祖君彥作檄文﹐數煬帝十罪﹐以達郡縣。檄文曰﹕李密謹以大義布告天下﹕煬帝以詐謀坐承大統﹐罪惡盈天﹕殺兄而謀立已爲太子﹐罪之一也。弒父而自立﹐罪之二也。迫姦父妃陳氏﹐罪之三也。奪嫂爲後﹐罪之四也。開龍鱗﹑永濟二渠﹐民困而死者萬數﹐罪之五也。造顯仁宮﹐索取金寶﹐俱納洛陽﹐罪之六也。置離宮四十餘所﹐縱宮人數千﹐作月夜遊曲﹐剪彩爲花﹐罪之七也。聽信讒任﹐不納忠良﹐日與宦官相狎﹐淫戲不息﹐罪之八也。巡遊無度﹐不理政事﹐罪之九也。

政煩賦重﹐勞民傷財﹐以至餓塡溝壑﹐所司不爲救援﹐罪之十也。有此十罪﹐何以君臨天下﹖罄南山之竹﹐書罪無窮﹔決東海之波﹐流惡難盡。密令不敢自專﹐但欲擇有徳者爲君﹐仗義討賊﹐望興仁義之師﹐共安隋室﹐拯救生靈。檄文到日﹐速爲奉行。

李密檄文去後﹐郡縣騷動。此時東都越王侗見密累來侵犯﹐又報行檄郡縣﹐乃遣太常丞元善達間行詣江都奏曰「李密圍逼東都﹐城內無食。若陛下速還﹐烏合必散。不然﹐東都必沒。

」善達因嗚咽泣下﹐帝爲之攺容。內史郎虞世基進曰「越王年少﹐此輩誑之。若果如所言﹐元達何由來至﹖」帝大怒曰「善達小人﹐敢延辱我﹗」因使向東陽催運﹐善達遂爲羣盜所殺。是後﹐人莫敢以賊聞。

是年五月﹐帝乃詔右驍衛將軍唐公李淵爲太原畱守﹐以虎賁郎將王威﹑虎牙郎將髙君雅二人爲副畱守﹐調遣關右十三郡之兵﹐徵討羣賊。未知如何。

總批﹕登壇受賀﹐而建號攺元﹐李密居然一皇帝了。哪知帝王﹐還自有眞乎﹗

秦叔寶﹑程知節皆濟世之英雄﹐亦必濟世之主方能用之。

作檄文以數帝之十罪﹐則辭嚴義正﹐不能不爲之心服。

第九回

文靜世民議大事李淵字叔徳﹐隴西成紀人也。其祖李虎﹐仕魏有功﹐封唐國公。父昺﹐襲封其爵﹐生淵於長安。體有三乳﹐性寬仁﹐亦襲封唐公。娶竇毅之女﹐生四子﹕長建成﹐次世民﹐三玄霸﹐四元吉。一女適柴紹。

世民年四歲﹐有書生見而異之曰「龍風之姿﹐天日之表。

其年及冠﹐必能濟世安民。」書生已辭去﹐淵懼其語泄﹐使人追殺之﹐而不知其所往﹐因以爲神﹐乃卽采其語﹐故名之曰世民。

大業中﹐突撅圍煬帝於雁門﹐煬帝從圍中以木系詔書﹐投汾水而下﹐募兵赴援。世民年十六﹐往應募﹐隸將軍云定興。

謂定興曰「虜敢圍吾天子者﹐以爲無援故也。今宜排列吾軍﹐分作前後爲數十里﹐使其晝見旌旗﹐夜聞徵鼓﹐彼必疑我以爲大至﹐則可不擊而走。不然﹐知我虛實﹐則勝敗未可知也。」

定興從之。軍至崞縣﹐突厥候騎﹐見其軍來不絕﹐果馳告始畢﹐可汗曰「救兵大至矣。」遂引走去。爲人聰明英武﹐有大志﹐而能屈節下士。時天下已亂﹐盜賊蜂起﹐知隋必亡﹐乃輕財養士﹐結納豪傑﹐鹹得其歡心。娶長孫晟之女。晟之族弟名順徳﹐現任右勛衛﹐劉弘基任右勛侍﹐皆避遼東之役﹐亡命晉陽﹐與世民相善。左親衛竇琮﹐亦亡命太原﹐素與世民有隙﹐世民加意待之﹐琮意乃安。

時有一人﹐姓裴名寂﹐字玄眞﹐桑泉人也﹐爲晉陽宮副監。

又一人姓劉名文靜﹐字肇仁﹐彭城人也﹐爲晉陽縣令。二人相善﹐當晚共宿﹐見城上湘傳烽火﹐裴寂嘆曰「貧賤如此﹐復逢亂離﹐何以自存﹖」文靜笑曰「如君言﹐英豪所資也﹐吾二人相得﹐何憂貧賤乎﹖」一見世民而大奇之﹐謂寂曰「唐公之子﹐非常人也。豁達類漢髙﹐神武同魏祖。其年𨿽少﹐命世才也。」寂初未然之﹐會李密反﹐文靜坐李密姻屬﹐系於太原獄中。世民私入獄中視之﹐文靜喜﹐以言挑之曰「今天下大亂﹐非湯﹑武﹑髙﹑光之能定也。」世民曰「安知無其人哉﹖但人不識耳。我來看汝者﹐非比兒女子之情﹐以世道將革﹐欲與君計議大事。試與我言。」文靜曰「今主上南巡江淮﹐兵塡河洛。李密圍逼東都﹐盜賊蜉結﹐大連州縣﹐小阻山澤﹐殆以萬數。當此之際﹐有眞主驅而用之﹐誠能投機遘會﹐奮臂一呼﹐則四海不足定矣。今太原百姓皆避盜入於城內﹐文靜爲令數年﹐知其豪傑之士一旦收集﹐可得數十萬人﹔加以尊公所掌之兵﹐復且數萬﹐一令之下﹐誰不顧從。以此乘虛入關﹐號令天下﹐不過半年﹐帝業成矣。」世民笑曰「君言正與我合。

」乃陰部署賓客﹐訓練士卒﹐而淵不之知也。

及過數月﹐文靜得脫於獄﹐世民將發﹐恐唐公不從﹐久不敢言。文靜謀曰「尊公素與裴寂最厚﹐激其行事﹐惟此人則可。」世民卽出錢數百萬﹐餉龍山令髙斌廉﹐使與寂博﹐佯輸不勝。寂得勝多﹐知是世民來意﹐大喜﹐由是與世民日親﹐世民遂以情告之。寂慨然許諾曰「汝但放心﹐此事盡在於我。

不過旬日﹐事必諧矣。」

當日各散﹐寂退於私宅﹐寢食皆廢﹐無計可施。一日﹐徑入晉陽宮﹐假作驚惶之狀﹐正直張﹑尹二妃在慶雲亭側玩花﹐見寂驟至﹐謂曰「汝自何來﹖」寂曰「某亦欲來折花以樂耳。

」張妃笑曰「花乃婦人所戴﹐於汝何事﹖」寂曰「汝以爲男子不得戴乎﹖愛欲之心﹐人皆有之﹐但分貴賤憂樂之不同耳。

臣來非折花﹐有事特共商議。」妃曰「吾等女流﹐有甚知識﹖

商議甚事﹖」寂曰「特送富貴。」尹妃曰「何言之曬乎﹖

」寂曰「非也。今隋室荒亂﹐主上巡遊江都﹐樂而忘返。代王幼沖﹐國中無主﹐四方羣雄竟起﹐僭號極多。近報馬邑校尉劉武周據汾陽宮﹐稱爲可汗﹐甚是利害。想汾陽與太原不遠﹐倘兵至此﹐誰能禦之﹖臣𨿽爲副守﹐智微力弱﹐難保全軀﹐汝等何以得安﹖」二妃驚曰「似此柰何﹖果如所言﹐吾姊妹休矣。」寂曰「臣有一計﹐可以保之。」妃曰「今危在旦夕﹐願施良策﹐以備不虞。」寂曰「畱守李淵﹐今有人馬數萬。

其子世民﹐英雄無敵。陰自結納四方豪傑﹐欲舉大事﹐因淵不從﹐一時未敢動兵。吾料天下﹐不日必歸此人。汝二人永處閒宮﹐不見天日﹐已有年矣。何不乘此機會﹐侍事於淵﹐一則轉禍爲福﹐二則久後非嬪卽後﹐富貴無比﹐豈不爲美。」妃曰「吾姊妹亦懷此心久矣﹐實難啟口。又恐此人秉持忠直﹐見棄事泄﹐其時將安所適﹖」寂曰「只恐汝二人不堅﹐不能成事。

」妃曰「一言旣出﹐駟馬難追。此事只吾姊妹與汝知之﹐勿使有滅族之禍。」寂曰「寂之所謀﹐萬無一失。李淵與吾極善﹐每每酒通晝夜。可設一筵﹐安於宮側閒房﹐吾邀其飲﹐汝二人侍事音樂。此人溺於酒色﹐必不見卻﹐酒酣之際﹐二人扶入宮內﹐令彼自覺知罪﹐欲舉大事必諧﹐何難之有。」商議已定。

次日﹐二妃卽將明珠數顆﹐令裴寂密送李淵。淵得之大喜﹐徑到宮內致謝。寂備佳肴美饌﹐好酒細果﹐設立外房。黃昏左側﹐邀淵共飲﹐讓之髙坐。二妃侍立﹐隨操音樂。淵大驚曰「某乃一小臣耳﹐汝乃是主母﹐何故錯敬﹖事若漏泄﹐當滅門矣。」妃曰「方今天下﹐別無英雄﹐惟畱守耳。非敬畱守之職﹐敬畱守才徳也。」李淵再三推讓﹐避席而起。寂隨扯之曰「暮夜無知者﹐惟我四人而已﹐何以見疑﹖」

於是四人共席﹐開懷暢飲。酒至半酣﹐寂離席潛出。淵又自飲數杯﹐似有相戲之狀﹐妃以言挑曰「吾二人今無主﹐欲侍事畱守﹐還肯納否﹖」淵卽跪謝曰「願當犬馬之報。」不覺酩酊大醉﹐立腳不定﹐跌於地下。二妃曰「汝不勝杯酌矣。

」此時醉眼朦朧﹐亦不之顧﹐二妃遂扶向龍牀﹐以被蒙面﹐與之共宿﹐極盡交態。比及醒覺﹐則天色已明矣。淵見臥在龍牀﹐黃袍蓋體﹐駭然報衣而起﹐謂妃曰「汝二人做得好事﹐致我死地﹐汝亦合得甚罪﹖」二妃曰「君請﹐勿怖﹐事已至此﹐惟圖其大事﹐共保富貴﹐則何傷矣。」淵心神方定。麗泉觀此﹐有詩云﹕髙祖人稱賢哲主﹐奸淫宮女恨難消。

非因襲寂多機變﹐只爲天翁祚李朝。

李淵自後出入宮內﹐一無所間。是時正值突厥入寇馬邑﹐淵遣髙君雅將兵與王仁恭拒之﹐爲其所敗。淵恐並得罪﹐甚自憂之。世民乃乘間屏開左右﹐說於淵曰「今主上無道﹐百姓困窮﹐晉陽城外皆爲戰場。大人若守小節﹐下有寇盜﹐上有嚴刑﹐危亡無日﹐不若順民心﹐興義兵﹐轉禍爲福﹐此天授之時也。」淵大驚曰「汝安得爲此言乎﹖事泄則死無葬身之地矣。

吾今執汝去告縣官。」世民徐語曰「世民觀天時人事如此﹐故敢發言。大人必欲執吾告官﹐亦不敢辭死。」淵曰「吾豈忍告汝﹐特驚汝之心。愼勿出口﹐使外人知之。」

總批﹕世民應募﹐突兵不擊而走﹐能令人膽喪如此。文靜一見﹐而識其爲命世之才﹐可謂有眼睛矣。二妃侍淵﹐極盡交態﹐豈亦知其他日必爲皇帝﹐而故奉之耶﹖

第十回

世民說李淵起兵次日﹐世民復說淵曰「近來童子謠言﹕『楊氏將滅﹐李氏當興。』又世人皆傳李氏當應圖讖﹐故李金才無罪﹐一朝族滅。今盜賊日繁﹐徧於天下﹐大人受詔討賊﹐賊可盡乎﹖若能盡滅其賊﹐則功髙不賞﹐身益危矣。惟昨日之言﹐可以救禍﹐此萬全之策也﹐願大人勿疑。」淵乃嘆曰「吾一夕思汝之言﹐亦大有理。今日破家亡軀亦由汝﹐化家爲國亦由汝矣。」世民思爲急計﹐遂設席於別所﹐暗使人邀淵。淵乃從裴寂夜飲﹐酒至半酣﹐寂又從容言於淵曰「二郎陰養士馬﹐朝夕訓練﹐欲舉大事﹐正爲寂以宮人侍公﹐恐此事覺﹐得罪見戮﹐故爲此急計耳。公意如何﹖」淵曰「吾兒誠有此謀﹐事已如此﹐當復柰何﹐正須從之耳。」

是日酒闌人散﹐世民見淵不肯動兵﹐轉加疑慮。忽報隋帝以淵與王仁恭不能禦寇﹐致使劉武周據汾陽宮﹐遣使執詣江都。

淵聞大懼﹐世民與寂﹑劉文靜復說淵曰「公據嫌疑之地﹐勢不圖全。今部將敗績﹐方以罪見收﹐事已迫矣﹐尙不爲計乎﹖

且晉陽士馬精彊﹐宮監蓄積巨萬。代王幼沖﹐關中豪傑並起﹐公若鼓行而西﹐撫而有之﹐如探囊中之物耳﹐何乃受單使之囚﹐坐取夷戮乎﹖」淵然之﹐卽與其下欲定大計。會帝遣使馳繹赦淵與王仁恭二人﹐淵謀遂緩。大理司直夏侯瑞謂淵曰「今帝座不安﹐參墟得歲﹐必有眞人起於其分﹐非公而誰乎﹖」司馬許世緒﹑司鎧武士蒦﹑前勛衛唐憲﹑憲之弟儉皆勸淵舉兵。

時建成﹑元吉尙在河東﹐故淵遷延未發。劉文靜謂裴寂曰「事若先發制人﹐後發必制於人。今公爲宮監﹐而以宮人侍客﹐朝廷一聞﹐公死可爾﹐何誤唐公也﹖」寂甚憂懼﹐屢迫淵起兵。

淵乃使文靜詐爲敕書﹐發太原﹑西河﹑雁門﹑馬邑四郡之民﹐三年二十以上擊髙麗。由是人情洶洶﹐思亂者眾。及劉武周據汾陽宮﹐世民言於淵曰「大人爲畱守﹐而賊盜竊據離宮﹐不早建大計﹐禍今至矣。」淵乃集將佐謂之曰「武周據汾陽宮﹐我輩罪當族滅﹐如之柰何﹖」髙君雅大懼。王威曰「智憑唐公﹐勇賴諸將﹐吾與髙君皆聽約束而已。」淵曰「朝廷用兵﹐皆稟節度。今賊在數百里內﹐江都在三千里外﹐加以道路險要﹐復有它賊據之﹐以嬰城膠柱之兵﹐當巨滑豕突之勢﹐必不全哉﹗

進退維谷﹐何爲而可﹖」王威與眾將皆曰「公地兼親賢﹐同國休戚﹐要在乎賊﹐專之可也。」淵再三推讓﹐詐爲不得已之狀﹐方始從之曰「賊勢浩大﹐兵微難敵﹐先當聚集英傑﹐方好用兵。」乃命世民與劉文靜﹑長孫順徳﹑劉弘基等各去募兵﹐遠近赴集﹐旬日之間﹐近得萬人。仍暗遣使召建成﹑元吉於河東﹐召柴紹於長安。王威﹑髙君雅見兵大集﹐二人大驚﹐遂疑淵有異志﹐謂武士蒦曰「順徳﹑弘基皆出徵背叛之人﹐朝廷赦而重用。受此大恩﹐安得從淵將兵﹐爲此叛逆﹖」欲收二人問罪﹐蒦曰「二人皆唐公之客﹐汝若鞫問其罪﹐必大致紛紜。

」威等乃止。至是二人設計﹐欲因唐公禱雨晉祠﹐共謀殺之。

世民舉眾人謀爲急計﹐私令司馬劉政會先詣畱守處﹐首告二人反狀﹐候淵與王威﹑君雅正在視事﹐文靜進曰「有密狀言反者﹐請大人視之。」淵以目視王威﹐令眾官同來看狀。政會不肯﹐曰「所告乃是副畱守髙﹑王二人﹐惟唐公得觀。」淵驚曰「豈有是乎﹖」讀畢﹐謂威曰「人告公等私召突厥入寇﹐果有此乎﹖」君雅攘袂大罵曰「造反之人欲來殺我耳﹗」遂抽身便起。世民已布兵塞路﹐文靜與順徳﹑弘基等共執之。淵卽號令軍中曰「王威﹑君雅私召突厥犯邊﹐今其果然。」遂執威與君雅系獄中。適突厥引兵數萬人寇晉陽﹐淵命裴寂率兵爲備﹐而悉開諸城門。突厥懷疑不敢進﹐眾疑威與君雅實召之也﹐於是斬威﹑君雅二人以徇﹐突厥大掠而去。畢竟還如何﹖

總批﹕豪傑舉事﹐不必再計受單使之囚﹐以坐取戮辱﹐智者不爲也。淵之遷延未發﹐誠爲建成﹑元吉尙在河東故耳。君雅﹑王威私召突厥犯邊﹐安得不斬以徇。

第十一回

李淵遣使如突厥大業十三年夏五月﹐李淵設計殺了副畱守王威﹑髙君雅二人。劉文靜與裴寂遂作符敕﹐發宮監庫物佐軍﹐攺其旗幟﹐軍聲大振。寂見淵舉兵﹐遂進宮女五百﹐米九百萬斛﹐雜彩五萬段﹐鎧甲四十萬副﹐以資軍費。

此時建成﹑元吉在河東﹐聞父命召二人﹐送棄其弟智云於河東而去。智云孤力﹐被吏執送長安殺之。建成﹑元吉與柴紹皆到晉陽。文靜進曰「目今突厥彊盛﹐累爲吾患。地勢相去不遠﹐倘知舉事﹐人馬洶湧而至﹐何以迎敵﹖實爲心腹之病。

」淵曰「何以待之﹖」文靜曰「古人有云﹕『正其誼﹐不謀其利﹔安彼取此﹐遠交近攻﹐伯者之道也。明公欲取天下﹐可先令人奉書﹐厚遺金帛﹐稱臣於突厥﹐借其人馬﹐倚以爲助﹐彼必無侵犯之患﹐而我得泰山之安﹐天下不足憂矣。」淵曰「突厥與中國不世之仇﹐吾旣爲帝﹐安可稱臣於彼﹖」文靜曰「明公之言謬矣﹐以大事小者﹐樂天者也。今吾先禮而後兵之﹐亦無不可。」淵曰「此言甚善。」便遣文靜爲使﹐將黃金二百兩﹐蜀錦千匹﹐進見始畢可汗。始畢曰「唐公何事而起兵﹖

」文靜曰「先帝廢冢嗣以授後主﹐國政大亂﹐唐公國之近戚﹐懼毀王室﹐故此起兵。願與突厥共定京師﹐所有金帛﹑子女盡以歸可汗。」

始畢聞言大喜﹐顧謂近臣曰「隋帝爲人﹐我所知也﹐若迎以來﹐必害唐公﹐而擊我無疑矣。苟唐公自爲天子﹐我當以兵馬助之。」於是卽遣精騎二千﹐良馬千匹﹐隨文靜至太原。

淵接見大喜﹐諸將佐請從突厥之言﹐先立帝號。淵以爲不可﹐曰「諸君宜更思其次。」裴寂曰﹕」可尊天子爲太上皇﹐立代王爲帝﹐以安隋室。然後移檄郡縣﹐攺易旗幟﹐雜用絳白。

」淵曰「此可謂掩耳偸鈴﹐然逼於時事﹐不得不爾。」淵始從之。復遣使以告突厥。

至是﹐淵號爲大將軍﹐開大將軍府﹐置三軍。以子建成爲隴西公﹑大都督﹐左軍隸焉﹔世民爲惇煌公﹑大都督﹐右軍隸焉﹔元吉爲姑臧公﹐中軍隸焉。裴寂爲長史﹐劉文靜爲司馬﹐唐儉﹑溫大雅爲記室﹐武土蒦爲鎧曹﹐殷開山爲府椽﹐劉政會爲屬﹐長孫順徳﹑王長及劉弘基﹑竇琮爲統軍﹐柴紹爲右領軍府長史咨議。開倉庫﹐賑窮乏﹐攺立白旗﹐誓眾於野﹐作檄文以達諸郡。檄文曰﹕淵以大義布告天下﹕煬帝以悖逆詐謀﹐坐承富彊之業。志驕气溢﹐窮侈極欲﹔兵連四夷﹐政煩賦重﹔巡遊不息﹐殘害生靈。太狠不仁﹐罪惡充積。今淵遙天子爲太上皇﹐以代王爲帝﹐仗義行師﹐雄兵十萬﹐誓欲掃淸華夏﹐剿戮羣凶。望興仁義之師﹐同赴討賊﹐以安隋室﹐拯救生靈。檄文到日﹐速可奉行。

李淵檄文去後﹐西河郡丞姓髙名徳儒﹐渤海人也。接見淵檄﹐大驚曰「李淵亦反矣﹗匹夫無知﹐吾與汝皆是隋臣﹐焉敢移檄州郡﹐吾寧就死﹐豈從汝反耶﹗」遂將檄文扯碎大罵。

使者奔回告淵。淵大怒﹐便議起兵﹐先取西河。當日世民爲行軍都督﹐長孫順徳﹑劉弘基爲副將﹐殷開山爲先鋒﹐領了三千人馬﹐徑望西河進發。

卻說西河郡丞升廳﹐人報世民來取城池。徳儒卽喚軍官商議。一个管軍校尉姓段名玄信﹐會使飛叉﹐曾射死雙虎﹐在西河管軍﹐對髙徳儒曰「李淵是反隋之臣﹐若來之時﹐可與他相持﹐某願爲前部。」徳儒曰「我聞李淵之子世民極其英雄﹐更兼有殷開山﹑長孫順徳之輩亦是猛烈﹐如今領兵前來﹐我西河兵微將寡﹐恐怕難以敵他。」玄信曰「世民縱有四手﹐吾何懼哉。」徳儒大悅﹐教玄信領一千人馬﹐出城來迎。

世民兵近西河﹐前馬哨探的回報敵軍來到﹐世民把三千人馬擺開﹐以待來軍。玄信兵至﹐列成陣勢﹐騎戰馬﹑提飛叉而出。世民出馬﹐責玄信曰「吾父興舉義兵﹐徵討羣賊﹐欲立新君﹐以安隋室。徳儒匹夫﹐旣不相從﹐安敢出不遜之語﹐毀傷吾父﹖今大兵壓境﹐不早束手就縛﹐尙敢迎敵﹖」玄信大罵﹕「我等只識隋朝﹐豈順李淵乎﹗」世民大怒﹐挺槍躍馬﹐直取玄信。玄信挺飛叉驟馬來迎。兩馬相交﹐鬥四十餘合﹐玄信撥回馬便走﹐世民趕去。玄信回顧世民馬來較近﹐用飛叉擲來﹐被世民一手綽住﹐回擲玄信﹐正中面門﹐墜馬而死。徳儒見玄信殺死﹐手持雙劍﹐飛馬過來。右陣上長孫順徳一斧來迎﹐未及數合﹐活捉徳儒而回﹐擲於馬下﹐餘軍皆走。順徳捉徳儒入寨﹐世民數之曰「汝曾指野鳥爲鸞﹐以欺人主﹐故得髙官。

吾今與義兵﹐正爲誅佞人耳﹐汝有何說﹖」徳儒曰「汝名爲隋將﹐實爲隋賊。假立新君﹐欲承大統﹐實挾天子以令諸侯﹐吾今惟求一死﹐有何理說。」世民知其不屈﹐遂喝令斬之﹐其餘不戮一人﹐秋毫無犯。軍民人等﹐各慰撫之﹐使復其舊業。

遠近聞之大悅。世民引兵還於晉陽﹐往返才是九日。淵大喜曰「吾兒以此行兵﹐𨿽橫行天下可也。」遂定入關之計﹐且看如何施展。

總批﹕淵舉義兵﹐寂進米帛鎧甲等﹐以資軍費﹐可謂齊心共事者。

靜欲其倚突厥以爲助﹐則失一大著矣。作檄文以布告天下﹐誠洋洋乎仁義之師也﹐是以遂定入關之計云。

第十二回

唐兵大破宋老生是年秋七月﹐李淵遂以子元吉爲太原太守﹐畱守晉陽宮﹐自率甲士三萬﹐誓眾移檄﹐諭以尊立代王之意。離了晉陽﹐望西進發﹐但見旌旗蔽野﹐劍戟橫空﹐人如猛虎﹐馬賽飛龍。時哨馬往來不絕﹐報入長安。隋代王侑遣虎牙將宋老生率領精兵二萬屯於霍邑﹐大將軍屈突通率兵五萬屯於河東﹐各守險要﹐以拒淵兵。正值淋漓久雨﹐平地水溢﹐軍士不能前進﹐劉文靜曰「今天積雨﹐軍無戰心﹐不如暫且屯營靈石﹐按兵不動﹐以候天時。先使人致書招諭李密﹐與其結好相合﹐探其虛實﹐令彼自安﹐吾得展其手段﹐此萬全之策也。」淵喜﹐卽以書去招密。原來李密每自恃其兵彊﹐欲爲盟主﹐乃遣將軍張仁則致書於淵。淵折封視之﹐書曰﹕密頓首再拜大將軍仁兄麾下﹕伏念隋室不幸﹐而遭羣雄之卓立﹔黎庶凋殘﹐致使姦臣之秉政。欺君罔上﹐結黨成羣﹐天下之人無不欲食其肉也。今仁兄仗義討賊﹐以安隋室﹐大爲有理。迎立新君﹐以卽帝位﹐則非所獨尊。天下者﹐非一人之天下﹐乃天下人之天下﹐人人得而君之。兄若西行入關之計﹐可使步騎數千﹐自至河內面結盟約﹐愚弟安有不從之理。所望左提右字﹐戮力同心﹐執子嬰於咸陽﹐殪商辛於牧野﹐豈不盛哉。書不盡言﹐伏惟照察。

淵看書畢﹐大笑曰「李密妄自矜大﹔非折簡可致。吾方有事關中﹐若遽絕之﹐乃是更生一敵﹐不如畢辭推獎﹐以驕其志﹐使彼爲我塞成臯之道﹐扼東都之兵﹐我得專意西徵。候關中平定﹐據其險阻﹐養其銳气﹐徐觀蚌鷸之勢﹐以收漁人之功﹐未爲晚也。」眾然之﹐遂令記室溫大雅作書以復密。密得書﹐拆開讀之﹐書云﹕淵頓首再拜魏公賢弟麾下﹕天生烝民﹐必有司牧﹐當今爲牧﹐非子而誰。老夫年逾知命﹐願不及此﹐欣戴大弟﹐攀鱗附翼﹐早膺圖籙﹐以寧兆民。

宗盟之長﹐爲籍見容﹐復附於唐﹐斯榮足矣。殪商辛於牧野﹐所不忍言﹔執子嬰於咸陽﹐未敢聞命。汾晉左右﹐尙須安輯﹐盟津之會﹐未暇卜期。

李密看罷甚喜﹐以書示將佐曰「唐公見推﹐天下不足定矣。」房彥藻曰「淵有雄才﹐而甚得民心。其子世民與劉弘基﹑殷開山諸將﹐皆萬人敵也﹐並非在於人下者。今日見推﹐彼方有意關中﹐恐吾兵襲其後﹐與之爲敵﹐故如此謙讓﹐明公何不察之﹖」密曰「𨿽在假做人情﹐如此謙讓﹐吾安可拒之﹖

」自是信使往來不絕。麗泉詩云﹕李密矜誇士馬彊﹐何如髙祖智優長。

此番早建西行計﹐焉使隋朝屬大唐。

當日唐兵阻於靈石﹐不能前進。時雨久不止﹐軍中糧盡﹐或傳突厥與劉武周乘虛打入晉陽﹐元吉眾人皆不能守。淵聞之﹐大驚曰「似此柰何﹖武周果有兵至﹐則根本虛矣﹐安能自立。

不如班師北還﹐用緩計圖之。」裴寂曰「吾觀隋兵尙彊﹐未易卒下。李密姦謀難測﹐武周惟利是視﹐不如還救根本﹐更圖後舉。」世民曰「今禾菽被野﹐何憂無糧。老生輕躁﹐一戰可擒。李密顧戀倉粟﹐未逞遠略﹔劉武周與突厥外𨿽相附﹐內實相猜。武周𨿽欲遠利太原﹐豈肯近忘馬邑。吾本興大義﹐奮不顧身以救蒼生﹐當先人咸陽﹐號令天下。今才遇小敵﹐遂欲班師﹐恐從義之徒一朝解體。今還守太原一城之地﹐是爲賊耳﹐何以自全﹖」建成曰「世民之言深是有理﹐大人可從之。」

淵皆不聽﹐卽催促軍士收拾起行。世民將復入諫﹐適值天色已暮﹐淵已寢矣。世民不得入帳﹐乃號哭於軍門之外﹐聲聞帳中。

淵召問之﹐世民曰「兵進則克﹐退則散。眾散於前﹐敵乘於後﹐死亡五日﹐何得不悲﹗」淵乃悟曰「軍已發還﹐柰何﹖

」世民曰「右軍嚴而未發﹐左軍去亦不遠﹐請自追之。」淵笑曰「吾之成敗﹐皆在於汝﹐惟汝所爲。」世民乃與建成分道乘夜追之﹐及至靈石之際﹐天色已明﹐太原所運之糧相繼而至。世民大喜曰「此天佑我也﹗不因此時殺進﹐更待何日。

」建成曰「凡人舉事﹐須要天時。今軍士苦於久雨﹐輜重皆濕﹐可移屯於前面山上﹐徐圖進取。」世民曰「不可﹐若移屯﹐賊必衝突而死戰也。此雨數日必晴﹐一晴並力攻之﹐老生可擒矣。」於是隨卽請淵傳令軍中﹐收拾行裝﹐徑向霍邑進發。

卻說軍行數日﹐果然雨霽天晴。宋老生在霍邑閉城不出﹐建成﹑世民引數千精銳之士直抵城下﹐金鼓齊鳴﹐喊聲大起。

世民橫槍立馬﹐舉鞭指麾﹐若將圍城之狀。老生裨將牛如金忿然進曰「唐兵臨城而不出戰﹐是怯也。願借五百軍士﹐某當決一死戰。」老生從之﹐令如金出城迎敵。兩陳對圓﹐如金出馬與殷開山將戰四五合﹐開山敗走。如金引五百軍一發趕入陣來﹐被建成指麾五千兵一裹﹐圍如金於陣內﹐左右衝突﹐不能得出。老生在城上望見如金困於垓心﹐荒使左右備馬﹐引壯士五百騎出城﹐拍馬當先﹐奮力殺入唐陣。長孫順徳迎之﹐不能當面走﹐老生直至垓心﹐救出如金﹐乘勢大呼將士曰「不就此時殺去﹐更待何時﹗」

忽然喊聲大作﹐一彪人馬自東殺來﹐視之乃建成也。老生卽向東路迎敵﹐與建成戰不數合﹐柴紹從南殺至。老生棄了建成﹐與柴紹廝殺。建成隨後趕來﹐如金在陣後拽弓一箭﹐射中馬足﹐將建成掀下馬來。如金奔前持刀便斫﹐殷開山搶至面前﹐大喊一聲﹐如金一見﹐措手不及﹐被殷開山斫爲兩斷﹐救得建成歸陣。老生見殺死牛如金﹐刀法便亂﹐大敗而走。柴紹追之﹐趕上二十餘里﹐忽然世民與軍頭段志玄自南原馳下﹐阻住去路。

老生進退無計﹐急下馬投塹﹐被劉弘基獲而斬之﹐遂克霍邑。

淵出榜安民﹐便欲起行。未知從哪路進發﹐且看下回分解。

總批﹕淵以書去招密﹐將欲展己之手段﹐故先令彼之自安耳。密致書云﹕天下者﹐非一人之天下﹐其妄自尊大可知。唐公𨿽見推﹐天下豈卽歸乎﹖老生一破﹐霍邑不難克也。

第十三回

李淵合兵圍長安淵旣取霍邑﹐軍聲大震﹐遠近豪傑歸附者日以千數﹐惟河東是屈突通固守﹐不能得下。欲引兵西趨長安﹐恐通犄其後﹐猶豫不決。裴寂曰「屈突通據守蒲關﹐今且未下﹐吾捨之西去﹐若進攻長安不克﹐退爲河東所踵﹐我腹背受敵﹐此敗之符也。不若先破通﹐然後趨京師﹐京師恃通爲援﹐通若一敗﹐京師必破矣。」世民曰「不然﹐兵貴神速﹐吾席累勝之威﹐撫歸附之眾﹐鼓行而西﹐長安之人望風震駭﹐智不及謀﹐勇不及斷﹐取之若振槁葉耳。若淹畱自獘於堅城之下﹐彼得謀備以待我﹐坐費日月﹐眾心離沮﹐則大事去矣。且關中蜂起之將﹐未有所屬﹐易以招懷﹐撫而有之﹐眾附兵彊﹐何向不克。通自守賊耳﹐豈能患我﹖一失其機﹐勝負未可料也。」淵爲從之﹐乃畱諸將圍河東﹐卽發人馬直奔西行。

卻說唐兵起行之次﹐淵謂諸將曰「前路崎嶇﹐必得爲先鋒前行﹐逢山開道﹐遇水疊橋。誰敢當此任﹖」帳下一將出曰「某𨿽不才﹐願爲前部。」眾視之﹐乃殷開山也。眾將曰「非此人不可爲先鋒。」淵曰「今諸將保汝作前部先鋒﹐吾撥五萬馬軍﹐五萬步兵﹐令取關中。汝同世民﹑劉弘基引軍前進﹐專一塡平道路﹐修理橋梁﹐鑿山破石﹐勿教阻礙。吾提大軍十萬﹐星夜繼進﹐若違吾令﹐必依軍律。」開山領命而行。再令建成領兵五萬﹐同劉文靜﹑王長諧﹑竇軌諸將屯永丰倉﹐守住潼關﹐以備東方。

不說建成進攻河東﹐且說世民大軍迆邐望渭北進發﹐先鋒殷開山要立頭功﹐急催軍馬至濟水。前通武關﹐回顧諸將曰「關上無多軍﹐只今便可搶關。」原來把關隋將姓郝﹐名道衡﹐只有一萬人在關上。關前有水﹐下有大澗﹐當見唐兵來﹐眾軍各自守護。殷開山引軍馬搶上關來﹐連弩齊發﹐箭如雨下。開山急回﹐射倒數十騎了﹐急報世民。世民自引帳前數百騎直到關下看時﹐關上連弩齊發﹐世民急回﹐郝道衡引兵五百趕下關來。世民拍馬過橋﹐橋上陷住世民﹐馬腳掙不起。世民步走﹐道衡一槍刺來﹐被唐兵中薛侃回身一箭﹐射道衡於馬下。世民乘勢搶關﹐關上五千隋兵爲無主將﹐不敢抵擋﹐被唐兵殺散。

當時世民把關將鎧甲鞍馬賜與薛侃﹐遷加護軍。眾將聚於帳下﹐世民喚殷開山問曰「汝爲先鋒﹐吾曾吩咐汝﹐要開疊橋道﹐以候大軍進發。今橋石陷吾馬蹄﹐若非薛侃﹐吾被隋人所殺。

汝違吾令﹐叱刀斧手斬訖報來。」諸將告曰「出師之始﹐便斬先鋒﹐恐於軍不利。且此人名標當世﹐望世子恕之。」世民怒气方息﹐縱軍前行。

此時髙陸人於志寧守冠氏城﹐瑯玡臨沂人顏師古守安養城﹐見唐兵勢大﹐本部只有五千軍﹐不敢迎敵﹐閉門堅守。世民令劉弘基圍冠氏城﹐薛侃圍安養城。世民曰「兵貴神速。

」遂撤軍五萬﹐星行電走﹐勢不可當。前至中渭關﹐關上守將祝僉﹑尙豹二人商議﹐僉曰「唐兵十萬前來﹐勢不可當﹐不如守之。」尙豹曰「唐兵遠來疲困﹐𨿽多何益。若不出戰﹐冠氏﹑安養二城休矣。」祝僉沈吟不定﹐人報唐兵大隊已到。

世民揚鞭指關而言曰「吾今統數十萬之兵到此﹐汝等早早歸降﹐各依品級升用﹐不然玉石俱焚。」尙豹聽了﹐令祝金緊守關隘﹐引三千軍殺下關來。世民引兵便走﹐尙豹乘勢引兵追殺二十餘里。唐兵復合﹐尙豹急回﹐關上已豎起順旗。尙豹大驚﹐髙罵忘義之賊。只見祝僉在關上大叫曰「我已降了大唐﹐汝可隨吾投降。」尙豹大怒﹐罵曰「汝這反賊﹐有何面目見天下人乎﹗」關上矢石如雨﹐尙豹返身殺回﹐四下唐兵合至﹐尙豹在亂軍中死戰不得脫﹐所將隋兵十停去九。豹乃嘆曰「臣力竭矣﹐願作隋朝之鬼﹗」乃奮力衝陣﹐身被數槍﹐血盈袍鎧﹐遂自刎而亡﹐餘兵盡降世民。世民得了中渭關﹐此時世民妻兄長孫無忌亦引兵來助。麗泉詩嘆曰﹕世民親驅十萬兵﹐隋臣無計守孤城。

祝僉降虜尙君死﹐豹有流芳僉臭名。

淵兵後面繼至﹐建成畱下劉文靜在河東拒屈突通﹐亦皆來到。世民接見大喜﹐淵卽令渭北投降士卒賜之酒食﹐謂之曰「今夜用汝等帶吾軍去取阿城﹐各有重賞。」眾皆應允。是夜叫僉﹑豹手下人引進到阿城﹐叫曰「吾等有急事﹐特來相告﹐可速開門。」城內聽知是自家﹐卽時開門。軍士一湧而入﹐刀不沾血﹐遂得了阿城﹐至是關中一路皆降。

卻說淵之女嫁與柴紹﹐自幼習舞刀劍﹐馳騁弓馬﹐亦領舞射女兵一萬餘人﹐會世民在渭北﹐與柴紹各自立營﹐號爲娘子軍﹐其鋒甚銳。原來柴紹初至太原時﹐謂其妻曰「尊公舉兵﹐吾今與汝共行則不可﹐畱汝在此則必及禍﹐柰何﹖」妻曰「夫但速行﹐我自有避匿之計﹐汝勿以我爲慮。」紹遂自行。妻乃潛歸鄂縣鄕中僻處﹐散其家貲﹐聚集徒眾。此時淵之從弟神通亦在長安﹐亡入鄠縣山中﹐與長安大俠史萬寶起兵以應於淵。

又有賊首何潘仁聚眾數萬﹐劫李綱爲長史。李氏使其奴馬三寶說潘仁﹐令與神通合兵共攻鄠縣。潘仁從之﹐遂克鄠縣。神通眾逾一萬﹐唐兵共有四十餘萬。淵所經隋之行宮苑禦﹐悉令罷之﹐放出宮女﹐各還其家。隨令建成引兵二萬﹐先自新丰趨至霸上﹐次令世民領兵徑向隰城進發。有房玄齡綸巾道服﹐自外而入﹐拜謁世民於軍門。世民一見大喜曰「使吾成大事者﹐必此人也。天交邂逅於此﹐幸明教以助我。」玄齡曰「某碌碌庸才﹐不足以用﹐但願明公威加海內﹐垂名竹帛﹐玄齡得效其尺寸﹐其餘不足爲矣。」世民又大喜﹐乃畱爲記室參軍﹐引見於淵﹐加爲謀主。玄齡見世民待以厚禮﹐亦自以得遇知己﹐知無不言﹐言無不驗。玄齡曰「此離長安不遠﹐只隔丈尺之地﹐事在掌握之中。兵貴神速﹐不可遲緩。」世民卽引兵直奔長樂宮﹐畢竟還是如何﹖

總批﹕先破通而後趨京師﹐固是一見﹐然大事未必不去。若藉累勝之威﹐以撫歸附之眾﹐則取長安如拉朽耳。殷開山眞先鋒也﹐薛侃眞雄兵也﹐而又得玄齡以爲謀主﹐何大事之難定云。

第十四回

李淵奉迎立代王此時長樂宮畱守呂廣﹐聽知渭北﹑隰城數郡已歸於淵﹐不十分提備。當日至私宅﹐與夫人對坐共飲﹐妻曰「近聞李淵兵來﹐遠近報急﹐汝無憂色﹐何也﹖」廣曰「大事自有史萬歲﹑髙炯等掌管﹐於我何憂﹖」妻曰「汝畱守此宮﹐不爲不重。」廣曰「煬帝荒遊﹐代王幼沖﹐國中無主﹐不久已付他人。唐兵若來﹐吾實降之。」其妻趙氏哄其面曰「汝爲男子大丈夫﹐先懷不忠之心﹐枉受國家爵祿﹐何面目與汝共立天下乎﹗」呂廣默然不答。

忽有人急報﹐唐將殷開山﹑世民湧入城門來了。呂廣大驚﹐慌忙出降﹐跪曰「某有心歸順久矣﹐今幸世子到此﹐願作前引。」世民曰「若如此﹐便升汝一官﹐封爲鄕道人。」報李廣夫人自溢而死﹐世民問其故﹐廣以實告﹐世民憐其賢﹐俱棺木葬之。世民旣得長樂宮﹐諸將盡在長樂取齊﹐軍聲湧沸。長安郭外﹐百姓驚惶﹐逃走無數。淵遣使入城﹐招諭隋諸將佐。

此時內史衛文升年老﹐聞淵軍至﹐憂懼成疾。獨將軍陰世師﹑郡丞骨儀奉代王侑乘城拒守。骨儀見事急﹐與眾官商議守禦之策。見使來﹐師古大罵曰「逆賊匹夫﹐不能立主安國﹐報答先帝﹐尙敢招我降乎﹗」卽斬來使﹐入見代王曰「今李淵兵臨郭外﹐臣荷國重恩﹐須肝膽塗地﹐不能補報。臣願領兵出﹐與李淵決一死戰。」代王計點城兵六萬﹐與師古出城。早遇唐兵﹐世民布成陣勢。二人立馬陣前﹐唐兵布成一陣﹐名爲八陣圖。只見畫鼓三通﹐旌旗開處﹐那一邊數十員隋將﹐隨著師古橫槍立馬大罵﹕「李淵逆賊﹐敢以兵來反亂朝廷﹗」當日世民使殷開山﹑劉弘基兩兵伏於後﹐世民自進兵﹐與師古對敵。兩馬相交﹐戰了三十餘合﹐世民詐敗便走﹐師古趕來。一聲炮響﹐兩下伏兵皆起﹐把師古圍在垓心﹐餘軍四散奔走。世民令亂箭射之﹐師古中箭下馬﹐被步軍斬首。城上守將見射死師古﹐緊閉城門。左僕射梁文彥曰「事已急矣﹐城門百姓扶老攜幼﹐哭聲震野﹐逃生而去﹐實不忍見。今內無彊將﹐外無救援﹐何以待敵﹖只宜堅守城池﹐令人星夜江都告急﹐鞏邑借兵來恢復﹐此爲上策。」度支尙書長孫平曰「僕射之言非矣﹐遠水豈能救近火乎﹖且李密虎狼之輩﹐引以爲援﹐正所謂除狼而得虎也﹐亦遭其禍。李淵內蓄凶惡﹐外施仁義﹐事宜在目﹐不如開城引入城內﹐與之共立代王卽帝位﹐以安人心。然後暗使人江都報急﹐發檄郡縣﹐勤王兵至﹐庶幾隋室可安﹐人心不搖矣。」文彥曰「汝眞兒戲耳﹗若入城內﹐大事定矣﹐深根固蒂﹐何以勤王﹖汝莫非生二心耶﹖」

言未絕﹐傍邊轉過一人大喝曰「文彥﹗汝不識天時耳﹐尙何多言﹗」手揮一劍﹐將文彥斬作兩斷。眾皆大驚﹐視之﹐乃河東人也﹐姓蔣名佐﹐現爲殿前都虞侯。佐曰「以今主上巡遊江都﹐樂而不返﹐百僚無主﹐正宜迎立新君﹐以安隋室。

且今李淵父子行兵﹐仁義布於天下﹐咸稱明主。其子世民﹐英雄無比﹐關中一路﹐士民歸之如市。據汝等所言﹐是逐一飽虎﹐而引餓虎至矣。」嚇得眾人彷徨失措﹐面面相覷﹐皆曰「惟命是從。」此時世師﹑骨儀亦默然無語﹐於是大開四門﹐迎淵入長安城。麗泉詩云﹕唐兵數萬入關來﹐幼主代王失自裁。

將佐終存欺國智﹐文升空負濟時才。

全忠義士心同烈﹐守節大人意可衰。

過後未期文靜死﹐一朝功業總無諧。

初﹐淵命諸軍攻城之時﹐禁約毋得侵犯隋之七廟﹐及代王宗室﹐違者夷三族。至是入城﹐城內百姓香燭迎接。是時﹐代王左右之人俱各奔散﹐惟侍讀姚思廉侍於王側。淵將士將登殿﹐思廉厲聲喝曰「唐公舉義兵﹐欲匡帝室﹐卿等不得無禮﹗」

眾皆愕然﹐布立庭下。思廉扶代王至閣下﹐泣拜而去。是日淵還居於長樂宮﹐與民約法十二條﹐悉除隋朝苛禁。時衛文升已死﹐執陰世師﹑骨儀等十餘人斬之﹐余無所問。

馬邑郡城李靖﹐三源人也。少負志气﹐有文武才略。其舅韓擒虎每撫之曰「可與言將帥之略者﹐獨此子耳。」素與淵有隙﹐淵令縛至欲斬之﹐靖大呼曰「公興義兵﹐欲平暴亂﹐豈可以私怨殺壯士乎﹖」世民進曰「昔漢髙祖封雍齒﹑斬丁公﹐忘其私怨﹐以將士難得﹔今大人用人之際﹐不可以殺賢士。

」淵怒气方息﹐乃捨之。世民因召靖至幕府﹐與之同議軍情。

原來代王名侑﹐乃文帝之孫﹐封爲代王。淵命百官迎至﹐卽皇帝位於天興殿﹐時年十三﹐號稱恭帝。大赦天下﹐攺元爲義寧元年。以煬帝在江都﹐遙尊爲太上皇。淵至朝堂﹐望闕而拜。恭帝授淵假黃鉞﹑使持節﹑大都督內外諸軍事﹑大丞相﹑錄尙書事﹐進封唐王。以武徳殿爲丞相府﹐視事於慶化門。冠冕有十二旒﹐建天子旌旗﹐出警入蹕。封建成爲唐國世子﹐封世民爲秦國公﹐封元吉爲齊國公。長安已定﹐淵乃分撥將士﹐守把隘口。建成曰「吾畱下劉文靜在河東﹐與屈突通相拒。

此人足智多謀﹐久不能下﹐可遣兵助之。」淵卽命世民領兵二萬﹐直抵河東﹐相助文靜。未知勝負如何﹐且聽下回分解。

總批﹕呂妻自縊死節﹐孰謂女中無丈夫哉﹗李淵還居長樂而約法﹐悉除隋朝苛禁﹐百姓如攺觀矣。又迎立代王﹐以安隋室﹐其理正﹐其說長﹐與長孫子之見一也。至畱靜以拒通﹐此計甚妙﹑甚妙。

第十五回

屈突通潼關射子原來屈突通守潼關﹐與劉文靜相持月餘﹐復使桑顯和夜襲文靜營。文靜盡力苦戰﹐顯和敗走﹐通勢益蹙。或說通降﹐通泣曰「吾歷事兩主﹐受國厚恩﹐食人之祿﹐而違其難﹐吾不爲也。」每自摩其頸曰「要當爲國家受一刀﹗」勞勉將士﹐未嘗不流涕﹐人亦以此懷之。

當日唐兵前去到河東﹐劉弘基來稟世民﹐卽曰「潼關是屈突通守把﹐築起土墻﹐四面徧排鹿角﹐十分守護得嚴緊。不若棄了此關﹐從右小道而出﹐直抵河東城下﹐使人招諭通守堯君素。君素一降﹐通亦隨手來降矣。」世民曰「屈突通何等之人﹐敢以兵拒我﹖」左右曰「此人爲官勁直。其弟屈突蓋﹐先爲長安令﹐亦以直言顯。時人語曰﹕『寧食五斗艾﹐無逢屈突蓋﹔寧食三斗蔥﹐不逢屈突通』﹐正此二人耳。」世民曰「此關乃衝要之路﹐不得此關﹐安能得至河東城下﹔如得此關﹐盡以關上之物賞軍﹐不可遲滯。」劉弘基得了號令﹐令軍四面攻打。連日不能破﹐且撤軍退﹐再來票世民﹐說關難討。

世民大怒﹐欲斬劉弘基﹐帳下一人進曰「某𨿽不才﹐願去潼關掉三寸之舌﹐說屈突通來降﹐不須動勞弓箭。」世民喜﹐乃部下髙顯道也。世民曰「汝以何言說之﹖」顯道曰「屈突通與某同鄕﹐自幼曾結兄弟。某流落江湖﹐久不相見。今若到彼﹐以利害說之﹐必來降矣。」世民便遣顯道一行。顯道乘馬到關前﹐髙叫故人髙顯道求見。關上報與屈突通﹐通卽放入﹐至關相見。通曰「故人自何而來﹖」顯道曰「某今在唐參贊軍機﹐待以上賓之禮。」通勃然變色而起曰「世民是吾仇人也﹗吾事隋﹐汝事唐﹐各事其主。昔日爲昆仲﹐今日乃仇仇也﹐不必多說﹐煩請出關。」顯道欲開言﹐通已自去了。軍士忙催趕出關外﹐回頭看見通倚於木欄桿上﹐顯道指而言曰「賢弟何薄情而忘義也﹖」通應曰「法度如此﹐我之爲人﹐兄所知也。我受國厚恩﹐今日之事﹐但有必死耳﹐不須再說。回見世民﹐便叫來攻﹐吾不爲懼。」顯道見說﹐便人回報世民﹐世民曰「汝曾以天命並勢利說之否﹖」顯道曰「屈突通不待開言﹐而便絕之。」世民曰「汝可再往﹐就關前大叫而說之。」顯道又往﹐立馬於關下﹐大叫曰「賢弟聽吾忠言﹐汝以一孤關欲拒數萬之眾﹐不亦愚乎﹖關破身亡﹐無﹝濟﹞﹝於﹞

事﹐不順大唐而屈膝他人﹐乃不識天命﹑不辧淸濁﹐賢弟細思之。」屈突通拈弓在手﹐指顯道而言曰「前言已定﹐不必再說。我便識兄﹐箭不識兄也﹐可速退。」顯道回見世民﹐言通如此。世民大怒曰「匹夫焉敢如此﹗以我無攻城之策耳。量潼關此樣城池﹐便滿屯軍馬﹐安能拒我哉﹗傳下號令﹐可速攻之﹗」通在關內﹐見四面攻急﹐相持日久﹐糧食又缺﹐終是勢窮難守。又聞長安不守﹐家屬皆爲李淵所擄﹐乃畱桑顯和鎭守潼關﹐一夜引兵眾趨洛陽求救於越王。桑顯和知越王被李密圍逼﹐勢亦不久﹐次日卽將潼關來獻。劉文靜乃使首將竇琮與顯和追之。及於稠桑﹐通見後面人馬追急﹐遂結成營壘自守。竇琮遣通之子壽至營前﹐苦叫其父曰「今日君亡﹐國祚已絕﹐父親所守爲誰﹖不若投唐以救全家老小。」通大罵其子曰「汝這禽獸﹐如何來此﹖昔爲父子﹐今爲仇敵﹗」喝令左右射之﹐箭如雨下﹐將壽射傷於地。眾牌手一齊向前救之﹐擡進關內養病。

文靜﹑顯和營下髙叫諭諸將曰「今京城已陷﹐隋祚已絕﹐汝等皆是關中之人﹐家屬盡在長安﹐唐主寬仁撫之如舊。今汝相隨屈突通欲往何處﹖若肯歸降﹐父母妻子可保﹐豈不爲美﹖」

眾軍聽之﹐皆釋仗奔入唐營﹐單撇下屈突通一人。通知自不能免﹐乃下馬望東再拜﹐仰天而哭曰「臣今兵窮力屈﹐以至於此﹐非臣敢負國思﹗」言罷卽欲自刎﹐不防數卒一擁而上﹐將通捆縛﹐隨卽解送長安﹐來見於帝。帝賜之酒食﹐謂通曰「朕知卿眞忠烈之士﹐特赦卿罪﹐封爲兵部尙書﹐賜爵蔣國公﹐兼秦公長史。」隨遣同世民至河東城下﹐招諭堯君素。

卻說堯君素﹐字守直﹐桐鄕人也。官拜擊鷹郎將﹐率領人馬從屈突通鎭守河東﹐以拒唐公。世民令獨孤懷恩領兵四面攻之﹐其城堅固﹐更兼守城用心﹐急不能下﹐招之又不肯歸附﹐相持已久。世民大兵繼至﹐圍城鐵壁相似﹐音信不通。君素乃造木鵝數隻﹐擊表文於鵝頸內﹐封固堅漆﹐裝點已備﹐放在黃河﹐順水浮流至河陽。有守卒得之﹐奏達東都。彼時東都事迫﹐不得遣將來救。當日世民遣屈突通至城下﹐以言招諭君素。君素在城上哭聲不絕﹐通立馬城下﹐呼君素曰「守直賢弟﹐聽吾一言﹕今隋祚已絕﹐人心已離﹐大事如此﹐何不早降﹐庶救一族之命﹖某今在唐﹐封吾兵部尙書﹐參贊軍機﹐待以厚禮。

何自執迷如是﹖」君素曰「公爲國大臣﹐主上委公以關中﹐代王付公以社稷﹐柰何負國生降﹐更與人作說客耶﹖且汝所乘之馬﹐尙是代王所賜也﹐有何面目乘之﹖」通曰「吾今力盡﹐不得已如此。」君素曰「汝力已盡而降﹐吾今力猶未盡﹐何用多言﹗」遂不顧而去。通惶愧無語﹐勒馬回營。世民大怒﹐麾兵攻打城池。比及一月﹐不能得下。劉文靜曰「今君素家屬皆在長安﹐令人護其妻子至城下﹐以刀斧挾之﹐使其哀告於夫﹐降則有生﹐拒則必死。君素一見﹐必動夫婦之情﹐不攻自降矣。」世民遣人取至君素之妻李氏﹐綁於城下﹐告其夫曰「今唐兵獲我﹐來告夫主。今隋祚已絕﹐夫君何故自苦如此﹖

若實秉忠誠﹐使妾今日得死於夫之足下足矣﹗」君素曰「天下名義﹐豈汝婦人所知﹗」言罷﹐嗚咽泣下﹐遂拽滿雕弓﹐單射一箭﹐其妻應弦而死。後人有詩贊云﹕生死從來自有天﹐夫人秉節死弓弦。

將軍未畫麒麒閣﹐李氏芳名已早傳。

君素射死其妻﹐只是固守不出。劉文靜見不能取勝﹐謂世民曰「潼關旣破﹐此城不下﹐乃癬疥之疾耳﹐不足介意。今李密在東都與隋相拒﹐可移兵驟至其城﹐必爲我有﹐何在此遷延歲月﹐取小失大乎﹖」世民從之﹐卽引兵還入長安﹐商議進取之策。當日李淵欲進兵東都﹐遂先寫表申達煬帝﹐看其說甚來意。總批﹕屈突通死守潼關﹐蓋以人臣旣受國恩﹐則當報國主耳。通子勸父授唐﹐豈義哉﹖以箭射傷於地﹐宜也。堯君素亦不聽婦言﹐而射死其妻﹐吾謂人臣之義﹐當以二人爲正。

第十六回

王世充東都救援卻說煬帝在江都﹐各處報急﹐皆被虞世基隱匿不報。至是得聞大驚﹐便喚眾臣商議。帝曰「李淵已陷長安﹐李密圍逼東都。今淵表奏﹐欲引兵救援﹐皆是虛意﹔稱言救援﹐實欲取之。朕欲徵討二人﹐汝諸臣以爲何如﹖」盧芳進曰「李淵入長安迎立代王爲帝﹐尙有尊君之義﹐外假仁義﹐其情可恕﹐宜以緩計圖之。李密﹐世之豪傑﹐今又遣徐世勛襲破黎陽﹐據守其倉﹐得勝兵三十餘萬﹐遠近攻陷﹐實國家之大患也。今圍逼至急﹐越王朝夕懸望﹐宜先發兵救之。」帝聞奏大言曰「誰敢領兵前去﹖」一人應聲出曰「臣𨿽不才﹐願領兵往。」帝曰「卿去救援﹐破密必矣。」帝令整點人馬﹐急向東都進發。

此人是畱守王世充也。世充字行滿﹐霸城人。身長七尺﹐豺聲卷髮﹐膂力過人。初爲民部侍郎﹐出爲江都郡丞。帝數南幸﹐世充能伺帝顏色﹐阿意順旨﹐陰奉遠方珍物﹐以媚於帝。

帝以世充有將帥才略﹐累委之捕賊﹐所向輒定﹐由是功髙得寵。

是日世充出班奏曰「臣舉一將爲先鋒﹐可破李密。」帝曰「卿舉何人﹖」世充曰「臣舉河間鄭州人﹐姓丘名瑞﹐現爲右將軍。」帝曰「朕正欲用此人。」撥軍五萬﹐令二人領去。

時李密進攻東都﹐人報江都王世充兵來救援﹐遂命秦瓊各拒一處隘口﹐密自拒洛南﹐以孟讓爲先鋒。秦瓊守洛北﹐夏琦爲先鋒﹐兩邊皆來動兵。王世充兵至黑石﹐安了營寨﹐分兵守營﹐自持兵至渭北。相遇先鋒孟讓﹐自引軍哨出﹐正與世充軍相遇。孟讓欲退﹐手下牙將項釗曰「今隋兵入此﹐若不挫其銳气﹐何顏見魏公乎﹖」於是驟馬提槍﹐來與隋軍搦戰。世充自提刀出馬﹐與項釗交戰﹐只一合﹐斬項例於馬下﹐乘勢掩殺。

孟讓大敗﹐回寨去見李密。密責之曰「不得吾令﹐何故輕敵﹐以致撓敗﹖」讓言項釗不聽﹐故有此失。李密曰「傳下吾令﹐勿與交鋒﹐緊守寨口﹐以老其師。待其糧盡擊之﹐世充可擒矣。

」王世充恐李密有謀﹐引兵退回下郟。

卻說丘瑞來見世充﹐問曰「將軍旣斬將﹐如何退兵﹖」

世充曰「吾見李密不出﹐恐有別謀。」瑞笑曰「彼有甚謀﹐但欲老吾師﹐待糧盡自獘之故。若果如此﹐城中越王豈坐視而不付糧乎﹖」世充曰「近聞東都城內正慮無糧﹐只有布如山積。又聞密新得秦瓊之輩﹐不可輕敵。」丘瑞曰「人皆懼秦瓊﹐吾獨視爲小兒耳﹐此去必擒。」世充曰「倘有失如何﹖

」瑞曰「合正軍法。」世充令瑞進兵。原來丘瑞所屯兵三萬﹐分爲三寨﹐各傍險山﹕一名天渠寨﹐二名新羅寨﹐三名滋石寨。

三寨軍兵分一半去取洛北﹐一半守寨。丘瑞進兵前行。

卻說秦瓊在洛北守寨﹐報馬到﹐說丘瑞兵來搦戰。此時瓊已得了密令﹐遂喚夏琦商議。琦曰「洛陽地面山險﹐必有埋伏。將軍引正兵出戰﹐琦出奇兵﹐必擒丘瑞也。」瓊撥精兵五千與夏琦﹐瓊自引兵萬餘﹐離寨三十里﹐地名石子河﹐與丘瑞相遇﹐兩軍擺開。岸上是一望曠野﹐好片戰場。秦瓊出馬搦丘瑞戰﹐瑞亦挺槍驟馬相交。戰到二十餘合﹐原來丘瑞後軍見背後山中有魏兵旗號﹐自相驚亂﹐瑞知便退。秦瓊背後掩殺﹐前面夏琦殺出﹐兩下夾攻﹐瑞兵大敗。秦瓊﹑夏琦連夜追襲﹐直趕到天渠山。瑞仍舊分兵守住三寨﹐多置擂木炮石﹐堅守不出。

瓊離石子河十里下寨。次日﹐引兵挑戰。瑞在山上﹐與副將石一淸﹑範徳大吹大擂﹐大笑飲酒﹐並不下山。秦瓊令軍士大罵﹐瑞只不出﹐瓊收兵回。次日﹐令夏琦去山下搦戰﹐瑞又不出。

夏琦驅軍上山﹐山頭擂木炮石打下﹐折了數十人。夏琦急退﹐新羅﹑滋石二寨兵出﹐殺敗夏琦。秦瓊次日又去搦戰﹐丘瑞又不出。瓊使軍人百般穢罵﹐瑞山上亦罵。瓊尋思無計可施﹐相拒五十餘日﹐瓊就山前紮住大寨﹐每日在寨中飲酒至大醉﹐坐於山前辱罵丘瑞。李密差人來軍前打探﹐見叔寶飲酒﹐回見李密﹐說叔寶飲酒﹐恐失軍機。密笑曰「此叔寶之計也。」眾問其故﹐密曰「叔寶與丘瑞相拒五十餘日﹐近聞日飲醉時﹐只在山前穢罵﹐旁若無人。此非貪杯﹐乃賺丘瑞之計也。」遂令程知節解酒到寨中助之。

且說秦瓊拜受其酒﹐馬傳李密令摽賜眾軍訖﹐吩咐程知節﹑夏琦各引一支軍馬爲左右羽翼﹐只看軍中紅旗起﹐便各進兵。

秦瓊叫將酒擺列於帳前﹐令軍士大開美酒而飲之。有細作報上山來﹐丘瑞自來山頂窺望﹐見秦瓊坐於帳下飲酒﹐令三軍健兒面撲爲戲。丘瑞曰「秦瓊太欺我耶﹗傳令今夜下山劫瓊寨﹐令新羅﹑滋石二寨軍皆出劫﹐爲左右翼。」丘瑞乘月色微明﹐引軍從山側而下﹐徑到寨前。遙望秦瓊大明燈燭﹐正在帳中飲酒﹐丘瑞當先大喝一聲﹐山頭擂木爲助﹐直殺入中軍。但見秦瓊端坐不動﹐丘瑞騾馬到跟前﹐一槍刺倒﹐原來是个艸人。急勒馬回﹐帳後連珠炮起﹐寨中一將當先﹐攔住去路﹐橫眉豎目﹐乃秦叔寶也。挺槍躍馬﹐直取丘瑞。兩下﹝相遇﹞﹐各自拒定﹐兩將在火光之中交鋒。瑞只望兩寨來救﹐原來已被程知節﹑夏琦兩將殺敗﹐就勢奪得山頭。瑞與瓊死戰到五六十合﹐山上火起﹐原來被秦瓊後軍奪了營寨。丘瑞敗走。秦瓊趕了一程﹐回守石子河﹐飛報入洛口城來。李密大喜﹐方知秦瓊飲酒是計﹐只要賺丘瑞下山。

此時東都越王亦發兵接應﹐丘瑞退守鞏北關﹐三萬軍已折大半﹐遣人問世充求救。世充大怒曰「汝不聽吾言﹐務要進兵﹐倒折了緊要寨口。」不肯發兵接應﹐卻使催丘瑞出戰。瑞心慌﹐只得定計﹐分兩軍於關前山僻埋伏﹐吩咐﹕「我佯輸詐敗﹐引過秦瓊﹐汝等皆出﹐截住歸路﹐破之必矣。」次日﹐丘瑞搦戰﹐唐將夏琦出馬。戰不五合﹐丘瑞敗走﹐夏琦乘勢追之。

瑞閃過山僻去處﹐俟夏琦馬過﹐兩下伏兵齊起﹐丘瑞後面刺殺夏琦於馬下。敗軍回報秦瓊﹐瓊自來與瑞戰。瑞又詐敗﹐瓊不趕﹐瑞又回﹐如此者三次。瓊知誘敵﹐收軍回寨﹐與程知節商議﹕「丘瑞用埋伏計殺了夏琦﹐又要賺吾﹐何不以計就計。」

知節問如何﹐瓊曰「我明日當先殺去﹐汝卽引精兵後至。待伏兵出﹐汝可分兵擊之﹐用車數十乘﹐各帶柴艸﹐會合小路﹐用火燒之。吾乘勢擒丘瑞﹐與夏琦報仇。」知節得了計﹐次日秦瓊引軍前進。丘瑞兵又至﹐與瓊交鋒。戰到三十餘合﹐瑞詐敗走﹐瓊引馬步軍追趕。瑞且戰且走﹐引秦瓊過山谷口去。丘瑞後軍爲前部紮住﹐專望兩彪伏兵各出﹐卻被程知節精兵趕入谷口攔住。其柴艸車兩路點起火﹐沿燒及山上﹐艸木皆著﹐煙迷其徑﹐兵不得出。瓊引兵夾攻﹐丘瑞大敗﹐奪路走上鞏北關﹐收聚敗兵﹐堅守不出。

卻說秦瓊與程知節引數十隊﹐自來關兩邊哨探小路。當日忽見男女數人各背小包﹐於山僻攀藤附葛而走。瓊馬上用鞭指與知節曰「奪鞏北關﹐只在這幾个百姓身上﹐好好喚那个百姓來﹐用好言以安其心。」百姓告曰「某等皆是洛陽居民﹐今欲回鄕﹐聽知大軍廝殺﹐今欲過松溪﹐從八聖山出潼溪﹐入洛陽還家去。」瓊曰「這條路取鞏北關多少近遠﹖」百姓曰「從八聖山小路卻好是鞏北關背後。」秦瓊大喜﹐帶百姓到寨中﹐點了酒食﹐便與程知節商議﹕「汝便引兵扣關攻打﹐我親自引輕騎出藍田山襲關後﹐丘瑞可擒矣。」瓊交百姓引路﹐選輕騎五百﹐從小路而行﹐知節扣關攻打。

卻說丘瑞爲救兵不到﹐心中正悶﹐軍報程知節在關下攻打。

卻說丘瑞披掛了﹐欲下關﹐忽報山後四五路火起﹐不知何處軍到。丘瑞自引兵來迎﹐爲首一將﹐卻是秦瓊。丘瑞大驚﹐急走小路﹐馬不堪行﹐後面秦瓊追趕甚急﹐丘瑞等盡皆棄馬上山﹐尋樵徑而逃。比及走脫﹐隨行只有十餘人。步行走還東都﹐來見王世充。世充見丘瑞只剩下十餘人﹐大怒曰「吾叫汝休去﹐汝委下文狀要去﹐今日折盡人馬﹐尙不自死﹖推出斬之﹗」未知性命如何。

總批﹕王世充東都救援﹐誠有將帥才略﹐所舉丘瑞亦能與叔寶輩累戰爭鋒﹐可稱隋之名將者此也。但恐救兵不到﹐卽瑞亦不能保其後來性命如何耳。

第十七回

含嘉城秦瓊戰丘瑞時有行軍從事交畱人來見瑞﹐與說曰「今含嘉城密令趙仁基保守﹐保汝救此城﹐將功贖罪﹐若何﹖」丘瑞言願往。有一湘陰人姓趙名泰來﹐見王世充言曰「三軍易得﹐一將難求。

丘瑞𨿽然有罪﹐主上之所深愛者也﹐不可誅之。再與五千軍﹐令求含嘉城﹐則牽動諸處之兵﹐東都自安矣。如不成功﹐並罰前罪。」世充從趙泰之言﹐再與兵五千﹐交瑞救含嘉城。瑞努力而去。

卻說守城趙仁基﹑邵旦知丘瑞兵來﹐邵旦只要堅守﹐趙仁基定要迎敵﹐引軍與丘瑞交戰﹐大敗而回。邵旦急申文書到洛口城﹐李密請諸將商議。此時徐世績據守黎陽﹐房彥藻曰「含嘉城緊急﹐必須秦瓊方可退丘瑞。」賈閏甫曰「今秦叔寶屯兵鞏北關﹐亦是緊要去處﹐不可取叔寶回﹐帳下諸將內選一人去破丘瑞。」房彥藻曰「丘瑞﹐隋之名將﹐非等閒可及﹐不著叔寶﹐無人可當。」忽堂下一人厲聲而言曰「汝等何視人如艸木也﹗某𨿽不才﹐願斬丘瑞首級以獻。」眾視之﹐乃羅士信也。彥藻曰「爾性暴悍﹐不識進退之法﹐非丘瑞之對手也。」士信堅執要去﹐彥藻曰「將軍要去﹐可令一人副之。

」裴儼曰「我兩个同去。」李密大喜﹐卽時交裴儼﹑羅士信同行。賈閏甫諫曰「今丘瑞親打含嘉城﹐越王又遣段達﹑韋津﹑龐玉等互相接應﹐汝等休以爲兒戲。若此城一失﹐東都安如泰山矣。若破丘瑞﹐可以取洛陽諸郡。何故以此二少年當此大任乎﹖」李密曰「汝以二後生無謀﹐不能成事乎﹖吾料遠近諸郡必在此二人手內可得。」閏甫等各曬笑而退。

卻說羅士信﹑裴儼到含嘉城﹐趙仁基﹑邵旦見二將到﹐心中亦笑李密如此調度人馬﹐這般緊要去處﹐如何只叫二後生來。

時士信年十六﹐儼年十五﹐隨卽交割牌印﹐看二人如何調遣。

裴儼使軍人將認旗去城上豎起﹐丘瑞聽知士信﹑裴儼到﹐心中暗笑。次日﹐引軍搦戰﹐士信對裴儼曰「你見諸人動靜﹐笑我二人。必建奇功﹐以服眾心。」裴儼曰「願從尊命。」當日引軍出城﹐與丘瑞對陣。羅士信出﹐與丘瑞打話﹐瑞曰「汝等羣賊﹐侵奪城池﹐大兵到此﹐尙自不降﹐引兵來相拒乎﹖

」士信怒曰「汝賊亦有心爲亂﹐何敢責人乎﹖」遂拍馬向前﹐與丘瑞決戰。二馬相交﹐戰到四五十合﹐忽聞背後喊起﹐裴儼從小路抄在丘瑞軍後﹐一陣夾攻﹐丘瑞大敗。連夜趕去﹐丘瑞兵退八九十里﹐士信﹑裴儼收軍下寨﹐俱各按兵不動。

王世充聽知丘瑞又輸了一陣﹐又欲見罪﹐趙泰又諫曰「今丘瑞事急﹐若再擊之﹐必降李密矣。可遣副將相助﹐使其不生異心。」世充從之﹐卽遣馮慈明並東都將龐玉二人引兵五千﹐前去助戰。二將卽時起行﹐到丘瑞寨中﹐問及軍情﹐瑞曰「羅士信𨿽年幼﹐甚是英勇。更有裴仁基之子裴儼爲助﹐不可輕敵。」龐玉曰「初生之犢﹐不足懼之。」遂與馮慈明引新軍離寨前進。原來羅士信連日哨探﹐已知路徑﹐裴儼曰「此去不遠﹐乃是五里山﹐山中乃是王世充糧艸出入之地﹐若取那个去處﹐其勢可破敵﹐洛陽軍士自相離散矣。」士信曰「汝見正合吾意﹐可與吾如此如此。」裴儼領了士信計﹐自引一支軍去了。卻說羅士信聽得馮慈明﹑龐玉兵來﹐遂令叫龐兵先退寨中﹐搬運糧艸去了。士信引馬軍出迎﹐龐玉在陣前大罵士信逆賊小輩﹐遂拍馬挺槍來敵士信﹐馮慈明使出來夾攻。士信力戰二將﹐略鬥數合﹐士信敗走﹐二將趕二十餘里﹐奪了士信寨。士信又創一營﹐次日馮慈明﹑龐玉又來。士信又出戰﹐略鬥數合敗走﹐二將又趕二十里﹐奪了營寨﹐卻喚丘瑞守後寨。瑞來前寨諫二將曰「羅士信連退二日﹐於中必有詭計。」馮慈明叱丘瑞曰「據你如此膽怯﹐可知折了山寨。再休多言﹗看吾二人建功。

」丘瑞羞慚而退。次日﹐又戰﹐士信又退二十餘里﹐二將迆邐趲上。次日﹐二將兵出﹐士信兵望風而走﹐連敗數陣。士信直趕入城下﹐將次城門下寨﹐士信堅守不出。趙仁基暗暗發書申報李密﹕「羅士信連敗五陣﹐現今退入城內。」李密慌問房彥藻﹐彥藻曰「此驕兵之計也。」賈閏甫等未信﹐李密又差王當仁到城接應。士信相見了﹐問當仁曰「此來助戰何意﹖」

當仁曰「魏公知將軍數敗﹐故差某來。」土信笑曰「此驕兵之計也﹐看今一戰﹐可盡復諸營﹐奪其糧食馬匹。此是借寨與彼﹐令安輜重也。今夜令邵仲明守城﹐趙將軍搬奪糧食馬匹﹐將軍看吾破敵。」

是夜二更﹐士信引五千人馬出城。原來二將連勝﹐盡皆懈怠﹐被士信斬寨直入﹐人不及甲﹐馬不及鞍﹐二將逃命而走﹐軍器鞍馬無數﹐盡皆交趙仁基搬運入城。士信便催軍馬相繼而進﹐王當仁曰「軍眾力困矣﹐可以暫歇。」士信曰「不入虎穴﹐安得虎子﹖願隨者進﹐不願者退。」眾軍努力前進﹐丘瑞兵反被自家敗兵衝動﹐背後追兵太急﹐都把不住﹐望後而退﹐棄了許多寨柵。到洛水旁﹐丘瑞尋見馮慈明﹑龐玉曰「此去五里山﹐乃柴艸之所﹐更連接葉公山屯糧之地﹐乃是羅士信軍士養命之源﹐倘有疏虞﹐願死此地也。」馮慈明曰「葉公山乃越王遣劉長恭領兵守護那里﹐正接五雲山﹐又是段達之弟段煥保守﹐宜往投之﹐就往此山。」丘瑞與二將連夜投五里山來見段煥﹐說羅士信用驕兵之計﹐誘到城外﹐軍馬突出﹐勢不可當。又被此賊連夜追趕﹐自相衝擊﹐棄了許多寨柵。又金鼓大震﹐人報士信兵到。煥大笑曰「此賊不讀兵法﹐只持勇耳。

」瑞曰「此賊𨿽是年幼﹐智勇皆有也。」煥曰「不識機變﹐此死牒也。」瑞曰「亦不可輕料。」龐玉曰「願得三千精兵擊之﹐無不克也。」煥遂與玉兵下山﹐士信整兵去迎。當仁諫曰「紅日沈西矣﹐軍皆勞困﹐且宜暫退。」士信大呼曰「不然﹐昔日古人順時而動﹐見機而發﹐今蒙天賜奇功﹐何可逆之﹖」言訖﹐金鼓大震﹐龐玉引軍來迎。士信揮刀直取龐玉﹐只一合﹐斬玉於馬下。士信之兵大喊﹐殺上山去。丘瑞﹑馮慈明急引軍來迎﹐忽聞山後大喊﹐火光競天而起﹐上下通紅。段煥提兵來救火時﹐正遇裴儼﹐手起刀落﹐死於非命。原來羅士信使裴儼預先引軍伏於山後小路﹐只等士信軍到﹐故來放火﹐柴艸堆上一齊點著﹐烈焰飛騰﹐照耀山谷。裴儼旣斬段煥﹐隨後殺來﹐丘瑞﹑馮慈明前後不能相顧﹐只得棄五里山﹐望五雲山逃奔。早有人飛報王世充﹐世充後面繼至﹐皆被李密之兵殺敗﹐密遂乘勢引兵﹐進據金墉城﹐擁兵三十萬﹐陳於北邙﹐南逼上春門。越王侗使段達﹑韋津二人拒之﹐達望見密之兵排列森嚴﹐威勢烜赫﹐段達大懼而走。密後面縱兵追之﹐軍士大潰﹐半被殺死。城中乏食﹐於是偃師﹑柏谷﹑河陽﹑河內四郡之地皆降於密。此時王世充得東都兵合擊李密﹐不能取勝﹐遂收拾人馬﹐屯於宜陽城。自後累與密戰﹐數陣皆敗﹐至是密之聲勢遠近皆懼﹐聳動一人﹐且看是誰。

總批﹕丘瑞再領兵救含嘉﹐以圖後功。𨿽其百折不回之志﹐倘不得副將慈明之助﹐其不敞於士信也者幾希。迨世充後面繼至﹐皆被李密之兵殺敗﹐密之聲勢亦可畏哉。

第十八回

李密誘殺翟讓此人姓王名儒信﹐河東人也。因翟讓與李密分爲二部﹐在讓部下爲司馬。素憚密之威望﹐當日見密又敗世充之兵﹐所向皆捷﹐料必得東都﹐遂勸讓自立爲大冢宰﹐總統眾務﹐以奪李密之權。讓不肯從﹐乃令讓之兄翟弘以說讓曰「富貴人所共欲﹐天子天下第一﹐下足難得。今汝如此兵勢﹐吾料天下唾手可得﹐只宜自取﹐何可授與他人﹖」今見推魏公﹐凡事似有不爲之意﹐汝若不爲者﹐我當爲之。」讓曰「此非兄所知也﹐吾自有主意。」讓但大笑﹐不以爲意。早有人報與李密﹐密聞﹐惡此二人。

正值密連敗世充之兵﹐降得數郡之地﹐讓心有忿﹐乃謂房彥藻曰「君前破汝南之時﹐所得寶貨計以萬數﹐爾等獨與魏公﹐全不與我。魏公﹐我之所立﹐事未可知﹐何薄我而重彼乎﹖

」彥藻曰「前日之事﹐皆徐世績之謀﹐於我何事﹖吾只拱手以聽指揮而已。」讓怒略息﹐忿然而去。彥藻大懼﹐乃與鄭﹝王延﹞共說密曰「讓之爲人﹐貪復不仁﹐與公勢不共立﹐不先設計圖之﹐待彼事發﹐悔無及矣。」

密遂陳設筵席﹐使人請讓飲酒。讓坦然不疑﹐與兄弘惠然而至﹐與裴仁基﹑郝孝徳四人共坐﹐其餘單雄信﹑王伯當等皆侍立於側。彥藻﹑鄭﹝王延﹞往來檢校﹐眾皆不曉其意。密曰「今日吾有密事﹐欲共商議﹐不須多人。」左右各自引去﹐獨有讓左右猶在坐側。彥藻告於密曰「今方爲樂﹐天時甚寒﹐司徒左右之人請給酒食。」讓詐之﹐乃將讓手下之人盡數引出﹐獨李密部下壯士建徳持刀侍立。食尙未進﹐密乃出一雕弓﹐將與讓看﹐言弓有三百石之勁﹐非力能敵萬人者不足以拽此。讓卽試手﹐把弓來拽滿。密目視蔡建徳﹐建徳會其意﹐從讓背後揮起劍來﹐首隨劍落﹐斬讓於地下。一聲號起﹐伏兵齊出﹐將儒信並讓之兄侄盡皆捆縛殺之。王伯當﹑單雄信眾人驚擾﹐莫知所爲﹐皆來叩頭請命。

密大言曰「與君等同起義兵﹐本除暴亂﹐翟讓專行貪虐﹐淩辱同僚﹐今所誅止其一家﹐與諸君無預耳。」讓部下之人見讓死﹐卽欲散去﹐密先使單雄信前往宣諭﹐密隨後獨騎入其營﹐各加撫慰﹐軍士無敢動者。遂命徐世績﹑王伯當﹑單雄信三人分統其兵﹐中外遂安。密並得讓部下人馬愈盛﹐居於金墉城﹐用天子旌旗﹐出警入蹕。此時李密欲引兵南向﹐房彥藻曰「只一東都尙不能取﹐便欲南向江都﹐則金墉誰與之共守哉﹖今世充之兵正在目前﹐吾兵一動﹐首尾相擊﹐亡無日矣。」

卻說煬帝在江都荒淫益盛﹐然見天下危亂﹐亦不自安。退朝則幅巾短衣﹐徧歷臺閣﹐汲汲觀景﹐惟恐不足。時江都糧盡﹐從駕驍勇之士多是關中之人﹐見帝如此﹐每懷歸意。內有一人﹐姓趙名行樞﹐萬年人也﹐爲隋郎將。一日徑至將作少監宇文智及宅下﹐告於智及曰「如今隨駕軍士見天時人事如此﹐商議收拾行裝﹐皆要逃回長安﹐足下知否﹖」智及曰「是何言乎﹖

煬帝𨿽是無道﹐威令尙行。今汝等相聚逃回﹐空把性命自尋死耳。」行樞曰「吾見時勢如此﹐故敢發言。今天下英雄並起﹐四海盜賊蜂發﹐我與汝等所掌禁兵已有數萬﹐因眾人有思歸之心﹐成帝王萬世之業﹐不足難矣。」智及曰「汝言極是﹐只吾智不及此。」適司馬徳勘至﹐徳勘曰「汝二人言甚好事﹖

」行樞無言可答﹐但只微微冷笑﹐似有慚色。徳勘曰「吾已聽聞﹐汝欲謀殺主上﹐吾當出首。」行樞泣曰「君若如此﹐滿門盡皆休矣﹗」徳勘曰「吾與汝交結極厚﹐安忍負汝﹖吾欲助兄一臂之力﹐共殺無道﹐吾前言特戲之耳。」行樞曰「果有此心﹐吾之大幸。」徳勘曰「將軍裴虔通﹐與吾刎頸之交﹐吾必令同力舉事。」行樞曰「元禮﹑直閣﹑令狐行達是吾心腹之人﹐必能順我。」徳勘曰「旣如此﹐可令人請至﹐同時商議。」

不移時﹐數人皆至。行樞以實告﹐眾人欣然從之。徳勘曰「先使人入宮﹐舉火爲號﹐軍士以救火爲名﹐一湧而入﹐大事定矣。」智及曰「眾心不一﹐必須立一盟主﹐聽其約束﹐則有次序不亂。」徳勘曰「徧觀眾人之中﹐非令兄化及不可爲也。兼是許國公之子﹐現任右屯衛將軍之職。況勇智兼備﹐無他疑矣。」眾皆曰「非此人不稱其職。」商議已定﹐遂同至私宅﹐請化及爲主。化及慨然應允﹐遂集驍勇將士數萬餘人﹐諭以所爲﹐皆曰「惟命是從。」時值黃昏左側﹐內外舉火相應。帝在宮內﹐望見火﹐發問隨詩曰「宮外人馬如何喧鬧﹖

」裴虔通對曰「此艸坊失火﹐外面軍人共來救火﹐故如此喧鬧。」帝以其言爲實﹐不疑而寢。比及天色未明﹐只見徳勘使虔通領數百騎入宮﹐正迎將軍獨孤盛引千餘人來﹐與虔通交戰﹐未及數合﹐被虔通刺死地下﹐徳勘遂引兵從玄武門入。此時帝始聞兵亂﹐遂更換衣服﹐逃入西閣內藏之。虔通徑入永巷﹐問﹕「陛下安在﹖」有美人以手指向西閣內去﹐校尉令狐行達拔刀直進﹐扶帝下閣﹐帝曰「汝等皆朕之臣﹐因何故如此相逼﹖

」行達叱曰「吾不知有甚事故﹐汝只見許公去﹗」帝披髮跣足﹐眾甲兵推擁至外殿前。蕭后見帝如此﹐拭淚送帝出殿﹐抱帝痛哭。行達叱之曰「許公有命﹐可速行﹗」帝大哭曰「不能復相活耳﹗」後亦泣曰「我亦不知命到何時﹗」兵士前推後擁煬帝而去﹐行達勒兵守之。至天明﹐眾以甲騎來迎化及﹐化及大驚﹐戰栗尢不能言。旣至﹐徳勘與虔通皆來迎謁﹐引入朝堂﹐稱爲丞相。眾扶帝見化及﹐化及叱曰「此等昏君﹐畱之無益﹗作急下手。」於是引帝還至寢殿﹐虔通﹑行達皆持刀侍立於側。帝嘆曰「我有何罪﹐得至於此﹖」賊黨馬文舉曰「陛下違棄宗廟﹐巡遊不息﹐外勤徵討﹐內極奢淫。使壯丁盡死矢刃之下﹐幼弱塡於溝壑之內。四民喪業﹐盜賊蜂起。專任佞諛﹐飾非拒諫﹐何謂無罪﹖」帝曰「我實負百姓﹐至於汝等﹐榮祿兼極﹐何﹝謂﹞如是﹖今日之事﹐誰爲首邪﹖」徳勘曰「普天下之人同懷怨恨﹐皆欲啖汝之肉﹐何止一人﹗」化及又使封徳彜來數帝罪﹐帝曰「卿乃士人﹐何亦如此﹖」徳彜羞惶而退。帝愛子趙王果﹐時年十二歲﹐在帝側號哭不止。

虔通拔刀斬之﹐血濺禦服﹐遂欲弒帝﹐帝曰「天子死自有法﹐何得加以鋒刃﹖叫取鴆酒來。」文舉等不許﹐帝泣告曰「乞全屍而死﹐勿使彰露。」行達取白絹﹐令武士縊死於武門之側﹐年五十二歲﹐是年夏四月也。麗泉有詩嘆曰﹕隋室當年何太弱﹐宇文得志挺成權。

虛名立國遺千載﹐枉說興邦喪九泉。

煬帝橫亡魂杳杳﹐少君殺死恨綿綿。

行樞徳勘並化及﹐同惡相謀不可言。

原來帝每巡幸﹐常以蜀王秀自隨﹐化及旣弒帝﹐欲迎立之。

眾議以爲不可﹐乃殺之。及齊王暕﹐宗族無少長﹐盡皆處斬﹐惟秦王浩素與智及往來﹐得以保全。化及又遣人收殺虞世基﹑裴蘊﹑來護兒等數十人。世基之弟世南抱住世基之身號泣﹐請以身代。化及不許﹐曰「煬帝之惡﹐皆因此賊積成﹐安可畱之﹖」但是煬帝左右近幸之人﹐悉令斬之。且看後事如何。

總批﹕密以酒邀讓﹐乃用計殺之﹐何讓坦然不疑﹐而還爲其所中乎﹖宇文徳勘輩。同惡相謀﹐略無君臣之義。至帝之愛子﹐亦拔刀斬焉﹐嗚呼忍矣﹗

第十九回

化及江都弒煬帝當日化及親自提刀﹐徑入後宮﹐正遇蕭后與數彩女涕泣而來。化及厲聲喝曰「汝等何人﹖」蕭后跪告曰「妾是帝後蕭氏也。」化及見大有姿色﹐遂按刀在手﹐謂蕭后曰「今日煬帝無道﹐虐害百姓。有功不賞﹐眾故殺之﹐汝勿驚怖。臣無異心﹐願與共保富貴。」此時後宮﹐安攺不從﹐蕭后泣曰「煬帝無道﹐理宜受戮﹐我等全賴將軍推戴。」化及曰「但放心﹐此事在我爲之。」乃自立爲大丞相﹐總攝百官。以皇后令﹐立秦王浩爲帝﹐年一十四歲。

是日宰牛殺馬﹐大宴眾臣。酒行數巡﹐化及舉酒言曰「吾無壓眾之心﹐汝等推戴我爲主﹐今立新君﹐有功者必賞﹐有罪者必罰。國有常刑﹐軍有紀律﹐各宜遵守﹐勿得違犯。「眾皆曰「惟命。」化及見眾懼其威﹐由是占據六宮﹐自奉一如煬帝。其少帝楊浩遷居別宮﹐以兵守之﹐只令其發詔畫敕而已。

卽封其弟智及與裴矩爲左僕射﹐封異母弟士及爲右僕射。二子丞基﹑丞趾皆秉軍政﹐及其心腹之人各有封賞。

忽有化及心腹一將﹐姓髙名談聖﹐自洛陽來﹝到﹞﹐謂化及曰「丞相縊死煬帝﹐江都禍不遠矣。」化及問其故﹐談聖曰「今李淵入長安﹐有數十萬之眾﹐引謀士極多。李密之守金墉﹐兵精糧足。竇建徳𨿽不及此﹐二人亦有甲士數萬﹐更兼各處小鎭俱各彊盛﹐若知江都有失﹐各路必然起兵﹐前來復仇﹐何以當之﹖」化及聽聞大驚﹐乃頓足曰「吾失計較也﹗如此柰何﹖」談聖曰「丞相勿憂﹐至難得者民心。今眾已歸附﹐李淵𨿽入長安﹐立腳不定﹐人心搖動﹐尙未安順。李密在東都﹐與王世充相拒﹐不暇到此。建徳在河北﹐與諸鎭只宜自守﹐此皆置之度外﹐不足爲事。今可乘此驍勇之眾而西還﹐先與李淵較其勝負﹐成帝業﹐以從人望﹐深根固蒂。𨿽各路兵動﹐亦無患矣。」化及大喜﹐卽擁兵十餘萬﹐帶領少帝離了江都西還﹐盡用煬帝車輦儀仗。沿途搶奪車牛船隻﹐裝載宮人珍寶﹝細軟﹞﹐而使軍人自負戈甲﹐奔馳道路﹐勞役不勝其苦﹐軍士皆怨。

當日行至彭城﹐司馬徳勘乃謂趙行樞曰「近見將士之輩各懷怨恨﹐連我等皆被足下所累﹐恐難保此身矣。」行樞曰「君爲何發此言也﹖」徳勘曰「當時煬帝不仁﹐天下離亂﹐以致英雄並起。我等本爲下民誅無道﹐欲求撥亂之主而立之﹐轉禍爲福﹐攺辱爲榮。今汝所推化及者﹐乃暴狠之人﹐立之爲主﹐苦虐尢甚﹐反致六宮抱怨。不久諸侯起兵誅討﹐此賊必敗﹐我等死無葬身之地矣。」行樞曰「諸君勿憂﹐旣眾心懷怨﹐化及一命﹐盡在於我。早晚必來召我商議大事﹐只消袖藏匕首刺之﹐必然死矣﹐何必眾動刀兵乎﹖」徳勘曰「誠如是﹐社稷蒼生之福﹐我等皆賴全生矣。」商議已定﹐徳勘辭去。行樞暗喜﹐以爲神計﹐忽然步入後堂﹐見家奴李茂金與侍妾碧桃在暗處私語。行樞大怒﹐喚左右拿下﹐欲斬之﹐夫人勸免﹐各打脊杖四十﹐將茂金鎖於冷房。茂金恨行樞﹐寅夜扭開鐵索﹐逾墻而走﹐徑來化及帳中﹐告報有密事。喚入密室問之﹐茂金雲「司馬徳勘與趙行樞商議﹐必然謀害丞相﹐稱言袖藏利刃﹐意在行刺﹐宜謹防之。」化及畱茂金於帳中藏之﹐行樞將謂遠方逃去了﹐化及卽伏兵於外。次日在彭城早朝﹐趙行樞與徳勘一班眾臣方入轅門﹐化及厲聲大呼﹐招麾伏兵齊出﹐擒下行樞十餘人﹐押至帳下搜之﹐果有匕首藏於袖內。化及叱曰「言汝行刺﹐信不誣矣。汝等與我同謀﹐共誅無道﹐以圖天下﹐欲使子孫共享無窮之福。今日大位未正﹐諸君未得封侯﹐且在途間﹐吾以誠心待汝﹐何敢如此﹖」徳勘曰「本殺昏主﹐苦其淫虐。

眾人推立足下﹐而又甚之。下人皆怨於我推立不當﹐乃從眾謀﹐不得已如此。」化及大怒﹐喝令羣刀斧手牽出行樞﹑元禮﹑裴虔通﹑令狐行達等二十餘人﹐斬於市曹。時武徳元年夏六月也。

靜軒有詩云﹕楊廣𨿽然苦萬民﹐宇文臣子不當爭。

江都一旦將亡滅﹐天地如何不戒懲﹖

化及殺了行樞二十餘人﹐次日卽離了彭城﹐引兵西行。正值李密據守鞏洛﹐屯兵塞住緊要路口﹐不得西向。化及暗思將士離怨﹐皆無戰心﹐只得引兵來奔東郡。此時東郡通守王軌﹐見化及勢銳﹐不與之敵﹐乃舉城以降化及。化及得了東郡﹐屯紮人馬。正在入城之際﹐人報王世充﹑李密﹑李淵﹑竇建徳四路皆有兵至﹐未知哪路先到。化及聽言大驚﹐遂閉了城門﹐堅守不出。

原來此時李密進逼東都﹐王世充引軍馬與密戰於洛南﹐有气如城壓營﹐世充大敗﹐退保河陽﹐乃自系獄請罪於越王侗。

侗以書慰勉﹐賜金帛以安之﹐召還洛陽。聞煬帝被害﹐遂同東都畱守元文都奉越王侗卽皇帝位﹐攺元皇泰﹐以世充爲吏部尙書﹐封鄭國公。時元文都與內史令盧楚二人謀於皇泰曰「今李密據守鞏洛﹐兵精糧足﹐每有安天下之志﹐若付以重官﹐令其舉兵﹐必破化及。若化及破﹐而密之兵隨亦疲獘。乘其獘而伐之﹐可得志矣。」皇泰聞言﹐乃遣使封李密爲太尉﹑尙書令﹐令趨兵北討。密稱臣奉制﹐卽引兵與化及交戰﹐得勝來告。文都等大悅﹐世充獨謂其下曰「元文都﹐刀筆才也﹐必爲李密所擒。且吾軍與賊戰﹐多殺其父兄子弟﹐一旦爲李密所下﹐吾屬無類矣。」世充將此言以激眾﹐文都等聞言大懼。適值皇泰欲以文都爲禦史大夫﹐世充不許﹐曰「吾嘗與公等言約﹕左右僕射﹑尙書令﹑禦史大夫等官畱待勛舊之人授之﹐今各欲得﹐則流競開矣﹐何以共守﹖」文都恨之﹐乃私與盧楚商議﹐候世充入殿﹐伏甲士殺之。早有人來報﹐納言段達﹐達恐禍貽於己﹐遂自持告於世充。世充大怒﹐卽夤夜領兵直至含嘉門﹐圍其宮城。正遇武衛大將軍皇甫無逸遣將費曜﹑田闍二人拒戰於太陽門。未及數合﹐世充斬費曜於地下。無逸見敗﹐卽自單騎逃走。

世充搶入門內﹐擒盧楚殺之。時紫徽宮尙閉﹐世充扣門紿皇泰曰「元文都等欲執陛下降於李密﹐臣不敢反﹐特來誅反者耳。

」段達擒元文都至﹐世充喝令左右斬之。悉遣心腹之人代領衛士﹐然後入謝曰「文都﹑盧楚無狀﹐臣急爲此﹐非敢他故。

」皇泰卽與之盟誓曰「反亂之人﹐理宜加誅。卿今赤心報國﹐任卿所爲﹐朕若有負﹐天人共戮。」遂拜世充爲尙書右僕射﹐總督內外諸軍事。以其兄爲內史令﹐居於禁中﹐子弟皆將兵。

分官吏爲十頭﹐以主軍政﹐每懷異志﹐謀立大位。於是面結羣黨﹐以爲救援﹐勢震內外﹐皇泰惟拱手而已。至是下詔﹐赦了李密罪過﹐令密領兵徵討化及。李密大喜﹐遂領兵前來助戰討賊。畢竟還是如何﹖

總批﹕化及一逆賊﹐何倏立秦王爲帝﹖何倏遷帝於別宮﹖吾恐英雄四起復仇﹐其奚說之辭﹖王世充等𨿽奉越王卽位﹐亦非眞赤心報國之人。中原血染﹐何時得永淸乎﹗

第二十回

化及鴆殺少帝當日世充謂左右曰「古人有云﹕𨿽有智慧﹐不如乘勢﹔𨿽有鎡基﹐不如待時。天下英雄並起﹐各自爲尊。今化及弒煬帝﹐詐領少主西還﹐正在鼎沸之秋。隨而討之﹐奪其人馬以成鼎足之勢﹐圖王霸業﹐在此一舉﹐不可失此機會。」卽引兵來追趕﹐正值化及進入東郡﹐遂移兵屯洛口﹐爲首尾之勢﹐按兵不動﹐徐觀化及動靜﹐以圖進取。

卻說化及在東郡﹐見西面兵至﹐驚得魂不附體﹐手足無措。

髙談聖曰「東郡城險﹐錢糧亦有﹐終是立腳不定﹐難以久持。

今各路之兵四面雲集﹐何以當敵﹖況又人心未順﹐倘有內變﹐進退何往﹖」化及曰「似此柰何﹖」談聖曰「汲縣左通黎陽﹐人馬盡有﹐糧儲極多﹐遷走彼處暫歇﹐此爲上計。」化及從之﹐卽引軍馬直奔汲縣。人馬正行之際﹐前面哨馬回報﹐李密率領大軍數萬殺至。只見喊聲大舉﹐各持長戟﹐攔住去路﹐厲聲叱曰「逆賊何人也﹖」化及部將髙談聖拍馬上言曰「此隋少主車駕在此﹐不得無禮。」秦瓊出曰「吾等奉魏公之命﹐前來討賊復仇。旣云有少主﹐來此何爲﹖只一煬帝被汝弒死﹐更欲何往﹖」談聖曰「煬帝天命該盡﹐沾病身死﹐幹我主何事﹖今奉少主﹐回轉長安﹐承卽大位﹐汝尙敢在此擋我去路乎﹖」李密隨後繼至﹐大罵曰「此賊弒君﹐逆天之罪﹐人所共怒﹐安敢巧言飾非﹖速與我擒之。」隨喚秦瓊﹐手持雙鐧﹐飛驟驊驑﹐直取談聖。兩馬交處﹐一鐧砍談聖於馬下﹐殺入陣中﹐砍死無數。化及之軍大敗﹐殺退二十餘里﹐化及因無去路﹐遂擁兵北上﹐直奔黎陽進發。

卻說黎陽乃密之將徐世績據守﹐見化及擁兵大至﹐難當其鋒﹐遂棄了黎陽西去﹐保守倉城。化及兵至﹐見黎陽無守﹐卽渡過河﹐人城據之。然後引兵圍倉城﹐與世績相拒。李密與眾議曰「此賊不可與戰﹐東有王世充躡其後﹐西有李淵拒其前﹐北有竇建徳邀其中﹐傍則有我大兵挫其鋒。今若固守不戰﹐此賊自獘。」乃移軍於淸淇﹐深溝髙壘﹐按兵不動。兩下拒守二十餘日﹐李密每自巡營。忽報化及在河對岸往來﹐不知何意﹐密卽厲聲呼﹐謂之曰「公家本戎隸破野頭耳﹐父子﹑兄弟受隋大恩﹐今日煬帝失徳﹐汝之兄弟乃帷幄寵臣﹐不能捨死以諫﹐反弒其君﹐冒天下之惡﹐淫亂宮闈﹐天地共怒﹐有所不容。汝今將欲何往﹖若能卽降﹐尙全後嗣﹔愚迷不允﹐死無遺類矣。

」化及聽之﹐默然不答。須臾﹐乃瞑目爲鄙語辱罵於密曰「我今日專論廝殺的事﹐何必調弄書句﹑胡言亂語乎﹖」密顧左右曰「此賊乃庸人耳﹐圖謀爲帝﹐吾當折箠驅之。」遂引輕騎五百﹐從下流渡過河﹐抄出山後﹐徑襲化及之營﹐焚其攻具﹐經夜不絕。化及糧盡﹐遣人往東郡追索﹐搶奪官吏人民私積糧艸。東郡擾亂﹐通守王軌被其逼迫不過﹐遂同官吏舉東郡降於李密。化及聞知大驚﹐見勢窘迫﹐乃令軍士向汲縣﹐劫掠人民﹑財物﹑糧食﹐引兵北走魏縣。此時化及之將陳智略﹑張章仁率領本部之兵皆來歸附於密。密見其北走﹐已知化及是無能之輩﹐乃還兵鞏洛﹐畱世績於黎陽﹑倉城﹐以防化及。

卻說化及行到魏縣﹐嘆曰「人生在世無非只是一死。今日捨其弒逆之名﹐不若自立爲帝乎﹗古人有云﹕『千日爲臣﹐何如一日爲君﹖』少主立之無益﹐殺之有名矣。」喚部將董康﹐帶武士十人來殺少帝。

少帝楊浩﹐乃煬帝呂妃所生之子。妃與少帝正在後庭嗟嘆﹐宮女來報董康至﹐大駭。康執鴆酒與少帝曰「夏日炎熱﹐特上壽酒。」少帝泣曰「何相迫如是耶﹖」康曰「壽酒勿疑。

」呂妃曰「旣云壽酒﹐當先上汝壽。」康怒曰「汝母子不肯欽耶﹖」呼左右持短刀白練於前﹐曰「壽酒不飲﹐可飲此二物。」呂妃跪告康曰「妾身代帝飲酒﹐願將軍見憐母子性命。」康叱曰「量汝何等﹐可代帝死﹖」康舉杯與呂妃曰「你可先飲。」妃挺胸大罵﹕「化及弒君逆賊﹐天地有所不容﹐犬彘亦不食其肉﹗」董康喝曰「丞相立等回報﹐汝等俄延﹐望誰救耶﹖」呂妃大罵﹕「汝等助桀爲虐之徒﹐必當族滅﹗」

董康大怒﹐雙手扯住呂妃﹐直擁出庭。少帝揪住董康衣服﹐呂妃向前攪做一團。康喚武士絞死呂妃﹐以鴆酒灌殺少帝。可憐少帝四月登基﹐六月被殺。董康還報化及﹐化及命拖出城外埋之﹐遂卽位於魏縣。以父宇文述封於許﹐因號許國﹐攺元至道。

用天子儀仗﹐文官武將拜舞﹐俱令三呼萬歲﹐聲聞數里。麗泉有詩爲證﹕花鬣班封駕早朝﹐玉欄宮殿壓雲濤。

九州畫地中原壯﹐萬象橫天紫極髙。

日月輝明畱闕內﹐龍蛇蟠結動旌旄。

羣仙遙望蓬萊拜﹐五色飛煙達赭袍。

化及在魏縣卽位﹐天黑三日﹐逆風大起﹐對面皆不相見。

化及染驚气疾﹐數日不能設朝。後病稍可﹐盡將文武百官一一封賞。

卻說有人來長安﹐報知化及弒了煬帝﹐又殺少帝﹐今在魏縣自立爲大許皇帝。現今朝練軍馬﹐遠出西還。李淵聽知大哭﹐遂命百官發喪掛孝﹐望江都哭祭之。於是諸臣皆有尊淵爲帝之意﹐未敢擅便﹐乃稟於世民。世民曰「吾意已定奪了也。」

遂引劉文靜﹑裴寂以見李淵。文靜曰「方今隋室衰微﹐煬帝縊死江都﹐恭帝幼沖﹐百姓無主。主上年過逾矩﹐徳及四海﹐東蕩西除。今人長安﹐可以應天順人﹐法堯禪舜卽位﹐名正言順﹐以討羣賊。事不宜遲﹐便請擇日。」淵大驚曰「汝等言者差矣﹗吾今𨿽居王位﹐亦臣下之臣﹐爲此事則反隋也﹖」文靜曰「方今天下分崩﹐羣雄卓立﹐各據一方。四海才徳之士﹐同聲相應﹐同气相求﹐捨死忘生﹐而事其主﹐非爲名卽爲利也。

今主公苟避嫌疑﹐守義不舉﹐天下之士皆失所望﹐不久自去矣。

」刑部尙書蕭造曰「今隋帝已被化及所弒﹐主上不卽帝位﹐而興師討賊﹐是不忠不孝也。今遠徵之民皆欲主上爲君﹐與煬帝雪恨。今主上不行﹐是失民望也﹐願熟思之。」淵曰「僭居尊號﹐吾實不敢。今普天之下﹐率土之濱﹐並不曾有半分徳澤以及萬民﹐若如是﹐是篡逆也﹐汝等欲陷吾於不義乎﹖各宜商議。」諸將一齊曰「主公若已推卻﹐三軍變矣。」

總批﹕宇文弒逆﹐誠天地所不容﹐神人所共憤者也﹐何更曰千日爲臣﹐不如一日爲君﹐而令部將董康鴆死其少帝﹖及卽位﹐而天黑三日﹐逆風大起﹐上帝之明威﹐乃不足懼乎﹖

第二十一回

李淵受禪卽帝位文靜止之曰「主公平生以義爲重﹐未肯便居尊號﹐諸官暫各從長商議。」淵曰「汝等欲尊吾爲帝﹐不得明詔﹐是僭位也。」司農少卿裴之隱進曰「離亂之時﹐宜從權變﹔若守常道﹐必誤大事。吾等自去請詔。」淵再三推阻不過﹐恐軍心變﹐只得依允。世民遂命百官隨著裴之隱請詔。此時恭帝年幼﹐卽令蕭造艸詔﹐願禪於唐。制曰﹕朕在位一月有餘﹐年當幼沖﹐遭天下蕩覆﹐幸賴祖宗之靈﹐得李氏輔政。今仰瞻天位﹐俯察民心﹐炎精之數已盡﹐大歷合歸於唐。且神武之迹﹐旣樹於前﹐明徳之輝﹐亦昭於後﹐歷數昭然﹐已可知矣。特獻國璽﹐追則堯典﹐禪位於唐王﹐唐王無致辭焉。

是日﹐蕭造﹑裴之隱同百官賫丹詔並玉璽請唐王獻納。文靜曰「不可輕易。𨿽然詔璽已至﹐可築一壇受禪﹐以絕天下之謗。」卻令蔣佐築一壇於長安城外﹐方圓九里﹐分布五方﹐各設旌旗﹐眾臣皆依次排列。裴寂﹑文靜請淵登壇﹐百官捧進冠冕詔璽。三讓﹐乃受﹐南面而坐﹐受文武百僚拜賀﹐卽皇帝位。大赦﹐攺元爲武徳元年﹐賜百官爵一級。攺郡爲州﹐攺太守爲刺史。立建成爲太子﹐封世民爲秦王﹐封元吉爲齊王。以裴寂爲右僕射﹑知政事﹐劉文靜爲納言﹐隋蕭瑀爲丞相府司錄﹐竇威爲內史令﹐劉弘基爲行軍總管﹐其餘各據功封爵。

唐王旣卽帝位﹐恭帝遂退於長樂宮。次日﹐於正殿受朝賀之禮﹐唐王降詔曰「逆賊宇文化及弒隋帝於江都﹐淫亂後宮﹐稱孤攺號﹐卻又領兵西還。其子楊浩被鴆而死﹐此仇誓不同天地﹑共日月也。今朕已卽帝位﹐賴卿等扶持﹐若不與煬帝報仇﹐何以爲臣子之戒﹖朕今欲起傾國之兵﹐剿滅化及﹐爲煬帝雪恨﹐朕之願也。」文靜對曰「陛下初登大位﹐坐席未安﹐今又欲遠徵﹐苦勞神思﹐有費國用﹐非所宜也。」帝曰「朕賴眾臣之力﹐得立爲王。未嘗敢怠﹐今將一載矣﹐軍馬養成銳气﹐倉庫卽有儲糧﹐不就此時討賊﹐以定中原﹐更待何時﹖」於是命秦王世民爲行軍元帥﹐命禦弟淮安王爲副元帥﹐二人同領大兵十萬﹐徵討化及。秦王辭帝﹐歸於府下﹐商議調兵爲隊伍﹐以徵化及。秦王分撥已畢﹐選定武徳元年七月丙寅日出師。

忽見一人﹐威風凜凜﹐厲气昂昂﹐豹頭環眼﹐虎臂狼腰﹐徑至秦王面前陳言奇計。眾視之﹐乃京兆三原人也﹐姓李名靖﹐字藥師﹐現爲右將軍之職。靖曰「逆臣化及今權著煬帝手下精兵二十餘萬﹐鋒勢甚銳﹐未可輕敵。不如遣人去約魏公李密攻其右﹐樂壽建徳攻其左﹐洛陽王世充躡其後﹐我之大兵拒其前。賊人勢逼﹐不戰而疲矣。」秦王大喜﹐卽遣劉文靜賫書前去﹐約會各路諸侯起兵﹐俱至魏縣討賊。一面親率大兵離了長安﹐徑向魏縣進發。麗泉詩云﹕關內喧呼十萬兵﹐秦王號令自鮮明。

旗穿曉日雲霞雜﹐山倚秋空劍戟新。

千里霜威金鉞重﹐三秋風色戰袍輕。

與誰共挽天河水﹐一洗中原戰血腥。

話分兩頭﹐不說劉文靜賫書各處﹐先說竇建徳自殺郭絢之後﹐居於樂壽﹐自稱長樂王。又殺敗涿郡薛世雄﹐領兵乘勢來攻河間。河間府丞﹐義陽人也﹐姓王名琮﹐善談兵法﹐膽略過人﹐朝夕訓練士卒﹐與建徳相拒。建徳圍之將及一年﹐不能得下。當時王琮在城內聞煬帝遇弒﹐卽爲二帝發喪﹐長幼咸穿素服﹐設位舉哀。戰士亦皆號哭﹐感動滿城之人﹐如喪考姚﹐俱傷二帝死於非命。建徳探聽知之﹐憫其忠孝﹐乃遣祭酒淩敬人城弔問。小校報言「建徳遣淩敬來見﹐人無衣甲﹐隨後不過數人。」琮命休放入城。樂旻進曰「建徳見我勢窮﹐特使淩敬來說﹐何以絕之﹖放人看其言﹐可則從之﹔不可則遣之。就借彼口以達吾意﹐有何不可。」

王琮從其言﹐淩敬欣然而入。琮曰「祭酒此來何故﹖」

敬曰「某今在長樂王帳下恭贊軍機﹐待以上賓之禮。見足下負此大才﹐有忠孝之心﹐故不避斧鉞﹐欲有利於足下。」琮正色曰「建徳﹐吾仇人也。侵奪我城池﹐何得多言﹖以汝有金石之論﹐放汝入城來﹐何期反以讒佞之語見說我乎﹖」敬曰「非敢爲佞﹐見汝有燃眉之急﹐特來爲兩家講和。」琮曰「有何損益﹖試爲我言之。」敬曰「近來四方爭競﹐人人思歸明主﹐以煬帝尙在﹐不敢亂動。足下只宜固守城池﹐以盡臣職。

今煬帝已死﹐少帝繼亡﹐隋祚亦無遺類矣﹐何乃固執如此﹖且以一孤城﹐欲拒數萬之師﹐不亦愚乎﹖」琮曰「今吾視死如歸﹐汝當速去﹐吾不降矣。」敬大笑曰「足下所見錯矣﹗且人在世﹐無非只欲得美名﹐求其富貴﹐以爲子孫計。今足下固守河間已有日矣﹐爲二帝發喪﹐極盡其哀忠孝之心﹐天地人所共知。況天下鼎沸﹐四海無適﹐城陷在目下﹐尙不自忖﹐執迷如此﹐有日玉石俱焚﹐悔之晚矣。不如隨我歸長樂王﹐立國安民﹐共誅弒逆﹐立不世之功﹐豈不爲美﹖願熟思之。」琮見敬言井井有條﹐沈吟半晌﹐喟然嘆曰「吾不得爲忠臣矣﹗願從君言﹐以救一郡生靈。但不能報二帝之仇﹐有愧於心﹐又恐長樂王不能容我。」敬曰「長樂王寬洪大量﹐何所不容。目今舉意﹐正在討賊﹐必能伸汝志矣。」琮曰「𨿽然如此﹐暫請長樂王退軍﹐容我收拾﹐卽便來降。」

淩敬辭別﹐回至營中﹐具說其事。建徳大喜﹐遂傳令兵退三十里安營﹐設宴以候王琮。次日﹐建徳遣監軍宋正本領兵往迎﹐建徳自出轅門相接。王琮輕身入拜﹐建徳慌下帳來扶起。

琮曰「敗兵之將﹐深感大王不殺之恩﹐當效犬馬之報。」建徳曰「吾素知足下忠義之士﹐安肯加害。特令淩敬相請﹐輔吾立國﹐共保富貴。」琮曰「某乃碌碌庸才﹐何敢當職﹐但可充執鞭墜鐙之役而已。然二帝之仇不可不報﹐大王若與一旅之師﹐臣卽先往﹐願助一臂之力。」言訖﹐淚下如雨﹐捶胸而哭。建徳國﹕「此事匆擾﹐吾必興兵討之。」作宴管待﹐王琮拜謝而散。畢竟還是如何﹖

總批﹕李淵奉招登壇﹐三讓乃受﹐非篡弒之比。卻又起兵討賊﹐以報場帝之仇﹐誠可爲後世臣子之戒。看他命秦王﹑命禦弟﹐規模何等井井有條﹐然以兵取而必曰「禪」﹐是未免襲衰世之迹也。

第二十二回

竇建徳自立夏帝當時河間郡丞王琮因淩敬之說﹐舉城來降竇建徳。建徳部將劉黑闥曰「王琮久困我之大兵﹐將及一載﹐損傷士卒極多。

今因力盡來降﹐願大王以油鑊烹之﹐以謝大王」建徳曰「人旣以誠心來降﹐殺之是不義也。吾初起於平原﹐爲盜之時﹐不暴殺不能服眾。今日欲定天下﹐安百姓﹐豈可殺戮忠臣乎﹖」

乃下令軍中曰﹔「先與王琮有冤﹐敢不遵軍令而妄殺者﹐誅其三族。」自是軍中寂然。遂封王綜爲河間刺史。河北郡縣聞知﹐咸來歸附。

是年冬十月﹐忽有一大飛禽止於樂壽﹐數萬﹝飛﹞禽隨之。

經一日﹐方始飛去。王綜視之﹐曰「此鳳也﹐非明王不出﹐非梧桐不棲﹐非竹實不食。國家將興﹐始有此祥瑞﹐長樂王其將興乎﹗」人報建徳﹐暗喜﹐以爲己之祥瑞。

又有宗城人氏﹐姓張名亨﹐於金山內采樵爲生。忽見山僻起一道焰色﹐上衝碧落。亨歸家﹐帶鋤掘之﹐但見金光散亂﹐得一玄圭。潛入樂壽﹐獻於建徳。孔徳紹曰「昔夏禹受舜禪﹐以朝諸侯﹐得此圭於外國。今復來獻大王﹐此天賜也。今隋主被弒﹐天下慌慌﹐大王當順人心﹐以正大位﹐亦號爲夏可也。

」建徳曰「未知此事可否﹖」淩敬曰「近聞時有景云祥風從璇璣下來。樂壽西北角有黃气髙數千丈﹐衝霄而起。帝星見於胃﹑昴﹑畢之間分﹐炯炯如月﹐瑞兆多端。若此﹐大王宜卽帝位﹐以繼隋統﹐更復何疑。」建徳大喜。又聞李淵﹑李軌﹑朱粲﹑蕭銑﹑梁士都﹑林士弘﹑王世充﹑宇文化及皆自立﹐於是始建天子旌旗﹐冕旒黼黻﹐出入警蹕﹐卽位於樂壽。百官皆呼萬歲。因鳳鳴之瑞﹐攺元爲五鳳元年﹐國號大夏。立曹氏爲皇后﹐封楊政道爲勛國公﹐齊善行爲僕射﹐裴矩﹑宋正本爲納言﹐孔徳紹爲內史詩郎﹐淩敬爲祭酒﹐劉黑闥﹑尙雅賢爲總管﹐妻弟曹旦爲護軍將軍﹐其餘悉加官爵。樂壽軍民無不欣躍。

次日﹐於正殿受朝賀之札﹐建徳曰「孤本無才﹐爲眾所推﹐以至今日。卿等宜竭力爲國﹐以定天下。」淩敬曰「願肝膽塗地﹐以報相知之恩。」建徳曰「居此大位﹐將何策以守之﹖」敬曰「方今英雄並起﹐得人者昌﹐失人者亡。須得髙明遠見之士以輔大王﹐夏國自定也。」建徳曰「孤欲舉兵徵討化及﹐此事賴子肅爲之。」敬曰「某駑鈍不才﹐恐負倚托之重。願薦一人以輔大王。」建徳問是誰﹐敬曰「此人胸懷韜略﹐腹隱機謀。在隋封爲太僕﹐後被佞臣所譖﹐退隱於田野﹐實有將相之才。乃淮東人也﹐姓揚名義臣﹐速召用﹐可以爲助。」建徳大悅﹐曰「汝若不說﹐幾乎忘了此人。孤昔與之相持數陣﹐已知其爲棟梁。孤觀此人用兵﹐天下少有及者﹐汝當與孤以禮聘之。」淩敬欣然領命﹐辭別建徳而去。

卻說楊義臣自大業七年在山東一路收復賊盜﹐入朝上表﹐被姦臣所譖﹐奪還印綬。見隋祚將絕﹐恐禍臨己﹐遂變姓名﹐隱於濮州雷夏澤中。日與漁樵往來共樂﹐夜則手不釋卷。每觀至楚月﹐喟然嘆曰「異哉﹐昭王之爲人也﹗」侍童在側﹐請問其詳。義臣曰「昔楚國昭王與吳戰﹐兵敗﹐失去踦履﹐已走三十步矣。昭王勒馬復回﹐取其失履。左右怪而問曰﹕『追兵至近﹐大王何故獨回﹖』昭王曰﹕『吾豈惜一履﹖特因此履與我同出之久﹐必欲取以同回﹐全其義也。』吾𨿽不比古人﹐然觀此﹐輒動故舊之思。宇文士及是化及之弟也﹐與吾交契甚厚﹐今日化及妄行弒逆﹐僭稱許帝﹐此人庸暗﹐非撥亂之主﹐天下合兵討之﹐其敗必矣。士及被其連罪﹐吾不忍見其罹禍矣。

故人遇禍而不之顧﹐亦猶昭王之棄獘履也。」侍童曰「何能救之﹖」義臣曰「吾有一計﹐教彼行之﹐必全身遠害。」

次日﹐義臣遣人賫一瓦罐﹐親筆封記﹐徑投魏縣來﹐送與士及。士及接見﹐大悅曰「吾正想兄﹐久不相見﹐不知今在何處﹖」隨引進﹐入書齋﹐逼去左右﹐問曰「太僕事體若何﹖

」其人答曰「自從彼讒之後﹐變攺姓名﹐濮中雷夏澤中漁樵爲樂。」士及曰「曾有書否﹖」答曰「無書﹐只有此物爲信。」士及開視之﹐其中止有二棗﹐並一糖龜。士及反復不解其意﹐忽見屏後轉出一佳人﹐闌姿蕙質﹐眞國色也。視之﹐乃是士及同母親妹﹐名曰淑姬。年方一十七歲﹐猶未適人。向前低聲﹕「請問哥哥﹐此是何人所送﹖」士及曰「此吾舊友﹑前隋太僕楊義臣送也。此人深通兵法﹐善曉天文﹐後被姦臣所譖﹐削去兵權﹐棄官歸隱。今日令人送來一罐﹐封記甚密。罐內只有紅棗﹑糖龜二物。吾察其情﹐不識來意﹐正此猶豫不決。

」淑姬曰「此物有何難省﹐只是勸兄早早歸唐﹐庶脫弒逆之禍。」士及大喜﹐曰「汝言之當﹐吾意已決。急與婦妾人等收拾﹐俱作男子裝扮﹐明日早行﹐勿使人知。」一面打發來人回去﹐拜復楊兄﹐謹當受教。其人去訖。

次日進見化及﹐奏曰「今聞唐主李淵命秦王世民領兵會合徵伐﹐未審諸侯從其計否。今臣欲帶一二家童﹐假裝避兵﹐前去探聽虛實﹐數日便回。」化及曰「汝有此心報國﹐勿令泄露其事。」士及回至家內﹐帶領數人出離了魏縣﹐直奔長安而去。原來士及與唐主有一面之交﹐數日得到長安﹐人報唐主﹐卽下手詔召之。士及一見如舊﹐敍其間闊﹐卽將其妹淑姬進與唐主。唐主大喜﹐納之爲妃﹐封士及爲上儀﹑同三司軍事。當日使者回見義臣﹐言士及依命投唐﹐將妹淑姬進獻﹐唐主納之爲妃。義臣喜曰「吾友得其所矣。」使者曰「吾在途中﹐聽聞竇建徳自立爲夏帝﹐今遣淩敬來聘太僕﹐未知是否﹖」義臣曰「建徳是吾殺不死之賊﹐安從彼哉﹖且吾變了姓名﹐豈知來此﹖」使者曰「只恐有人教在此來。」且看淩敬來意如何﹖

總批﹕建徳欲徵討化及﹐淩敬以楊義臣爲薦﹐可謂有知人之明。

義臣恐禍連士及﹐遣人以早早歸唐爲勸﹐可謂有故舊之誼。變姓名而隱澤中﹐太僕之髙也﹔察罐物而識來意﹐其淑姬之智乎﹖

第二十三回

淩敬義說楊義臣卻說淩敬起行﹐不一日到了濮州﹐先投客店安歇﹐次日整衣冠來見義臣。先於鄰近訪問﹐土人答曰「此去離城五里雷夏澤中﹐前有一人﹐不知姓名﹐自言姓張﹐人只呼爲張公﹐今在澤畔釣魚爲樂。」敬曰「此必義臣也﹐但此人不得見面﹐如何是好。」卽邀土人引路﹐稱爲遠客﹐因與徑入。遙觀雷夏景物﹐茂盛不已﹐果然山不在髙而淸﹐水不在深而秀。松柏交翠﹐猿鶴相隨﹐觀之不足。忽見一人﹐蒼顏鶴髮﹐气宇軒昂﹐頭頂斗笠﹐身披蓑衣﹐在船上垂釣。自歌自飲﹐似有酒酣之狀。

乃自吟詩云﹕來往煙波無定居﹐生涯蓑笠外無餘。

閒垂雨鬢猶如鶴﹐只把孤竿時釣魚。

月浦泛舟歌款乃﹐雨篷歸岸掛蕭疏。

愚人誤認金魚貴﹐多少縈心不自知。

吟罷又飲﹐又吟一絕云﹕山雨溪風捲釣絲﹐瓦甌篷下獨斟時。

醉來睡著無人喚﹐流下前灘也不知。

淩敬聞其吟﹐與家童曰「此眞隱者之樂﹐吾不如也。」

近前視之﹐乃一老叟﹐正在飲樂。淩敬對岸連聲叫﹕「買魚﹐買魚﹗」那老叟睜開醉眼﹐看岸上是一儒者﹐葛巾布袍﹐笑容可掬﹐卽撐漁舟至岸﹐系於綠楊深處。敬曰「故人別來無恙﹖

」義臣曰「汝乃何人﹐跑上岸來﹖」敬曰「敬自別太僕許久﹐不想太僕須已蒼白。憶昔相從﹐多蒙教誨﹐至今感徳不忘。

今日相遇﹐如撥云觀日矣。」義臣曰「每想子肅﹐一日不見﹐如隔三秋。今日天賜一會﹐吾之有幸﹐不知足下今歸何處﹖」

敬曰「自別之後﹐身無所托﹐因見竇建徳有容人之量﹐以此歸附於夏﹐官封祭酒之職。因想吾兄﹐故來相訪。義臣邀入艸堂﹐設席相待。

酒行數巡﹐敬令從人取金帛列於義臣面前﹐義臣驚曰「何謂有此﹖」敬曰「此是夏主久慕公徳﹐特令某送此禮物以獻﹐恐不得見﹐故假以遠客爲名﹐庶無嫌疑也。」義臣曰「建徳﹐吾之仇人﹐如此見愛﹐有何功以受此乎﹖」敬曰「目今煬帝被弒﹐羣雄並起﹐各殺郡守以應諸候﹐蓋爲百姓除害﹐以安天下。凡懷一才一藝者﹐尙欲效用﹐太僕抱經濟之略﹐負孫吳之策﹐顧乃棲身蓬蒿﹐與艸木爲休戚﹐空老林下﹐誠爲可惜。今夏主仗義行仁﹐攺稱帝號﹐四方響應。聞太僕之名﹐特來聘迎。太僕及時應召﹐救民於水火之中﹐致君於堯舜之盛﹐夏之君臣望太僕久矣。」義臣曰「忠臣不事二君﹐烈女不更二夫。吾爲隋臣﹐不能匡救君惡﹐致被逆賊所弒﹐不能報仇﹐而事別主﹐何面目立於世乎﹖」敬曰「太僕之言謬矣﹐今天下英雄各自立國﹐隋之國祚已滅絕矣﹐何不熟思之﹖欲報二帝之仇﹐不若歸附夏主﹐借其兵勢﹐往誅叛逆﹐豈不稱太僕之願乎﹖」義臣猛然悟曰「足下此言甚極有理﹐吾見建徳亦能屈節下士﹐又無篡逆之名﹐若能允吾三事﹐卽去從之﹐不然﹐決不去矣。」敬曰「是何三事﹖」義臣曰「一不稱臣於夏﹔二不願顯我姓名﹔三擒獲化及﹐報得二帝之仇﹐則當放我歸還田裏。」敬大笑曰「只這三事﹐夏主何所不從。」

淩敬上馬欲回﹐義臣囑曰「此去曹濮山﹐有彊寇範願﹐極是驍勇﹐領盜數千﹐皆敢死之士。遠靠泰山以爲巢穴﹐每來二州搶奪客貨。卽今山寨絕糧﹐四下剽掠﹐足下收得此輩﹐同回夏國﹐助振軍威﹐足能滅許矣。」義臣附耳低言﹐不過數語﹐淩敬點頭﹐隨卽辭別回去。麗泉詩云﹕隋國羣雄勢未分﹐獨公謀策最機深。

不臣夏主何名利﹐只盡報仇一片心。

此時竇建徳朝夕訓練軍馬﹐欲徵討化及。眾臣言淩敬去聘楊義臣並無消息﹐暫且按兵不動。忽人報唐劉文靜賫書至﹐建徳接書﹐拆開讀之﹐書曰﹕唐秦王李世民端肅書奉夏國大王闕下﹕恭惟受天明命﹐適龍飛於東郡﹔樂任羣雄﹐遽鳳舞於交河。

卽今大王安化於河北﹐實據夷狄之衿背。郡知其策﹐則矢石不試﹔一失其禦﹐則疆隅屢驚。邇來化及逆賊擁兵魏縣﹐肆其姦雄﹐若不與眾同誅﹐實爲神人共憤。且非世民關外之仇﹐固是大王河北之患﹐望興一旅之師﹐合剪孤兵之賊。所獲寶女﹐悉納夏國﹐若得土地﹐均分於唐﹐豈不美哉﹖所言惟大王察焉。

建徳看罷大悅﹐謂文靜曰「此賊吾有心討之久矣﹐柰天時炎熱﹐操練軍士未熟﹐暫自停止。今已兵精糧足﹐正欲動兵﹐納言回報秦王﹐不必遠勞龍體﹐只消遣一副將領兵前來﹐與孤同誅逆賊﹐以謝天下。」文靜曰「臣奉使之時﹐秦王兵已離了長安矣。」建徳曰「汝可速回止之。枉費了錢糧﹐人馬浩大﹐遠來無益。」

文靜辭歸﹐建徳退入後殿。曹後來迎﹐請曰「今日退朝何晏也﹖」建徳曰「適因唐國秦王書來﹐合兵討賊。與眾臣商議﹐今已吩咐整理軍馬糧艸去了。擇日起兵﹐領宋正本等畱守樂壽。」曹后曰「陛下聖見𨿽當﹐未可卽行。今北方總管羅藝投爲唐將﹐截我後路。王須拔號稱漫天王﹐被羅藝射死﹐部下餘黨魏刀兒﹐此人驍勇﹐因須拔死﹐代領其兵十萬﹐據守深澤縣中﹐自稱魏帝﹐剽掠冀﹑定等州﹐實爲後患。化及弒君篡位﹐於理當誅﹐不先掃淸河北﹐未可便議南行。況淩敬未回﹐今數年與刀兒相持𨿽好﹐尙難靠托。不如乘其不備﹐襲而擊之﹐除卻後患﹐此萬全之策也。」建徳喜曰「此軍機之事﹐非汝婦人所得預聞﹐吾意決矣。」次日﹐建徳調遣精兵十萬﹐命劉黑闥爲徵南大將軍﹐髙雅賢爲先鋒﹑曹旦爲合後﹐迆邐進發。

卻說建徳先自選下歌舞女樂一十二人﹐使人送獻刀兒﹐令其北拒羅藝﹐東防夷狄﹐待吾誅滅化及﹐卽將隋宮妃嬪寶物相餉。刀兒大喜受之﹐實信建徳有寄托之心﹐坦然無疑﹐晝夜溺於酒色﹐自以爲安。至是建徳兵起﹐稱言討賊﹐離城三十里紮了營寨﹐畱輜重固守老營﹐選精兵十萬掩旗息鼓﹐夜行直奔深澤。原來刀兒見建徳獻送女樂﹐自以爲得志﹐晝夜淫樂﹐不治軍旅。不料建徳人馬聚至城下﹐內外一無知者。刀兒正在昏醉之間﹐忽見守城人報﹕「甚處軍馬﹐一夜把城圍得鐵桶相似﹐鳴金擊鼓﹐喊殺連天。」刀兒聽言﹐驚得魂不附體﹐手足無措﹐隨領將士登城視之。只見四下人馬團團圍守﹐鐵騎叢中﹐擁出一員大將﹐黑面黃須﹐金盔金甲﹐猶如天神之狀﹐乃夏王建徳也。建徳在馬上傳令﹐厲聲大呼曰「有能將刀兒綁下城者﹐官封極品﹐鎭守其城。若有不從告諭﹐城開之日﹐盡皆殺戮。

」言未絕﹐忽然一將提刀直上城來﹐大叫曰「魏刀兒殘暴不仁﹐輕賢重色﹐畱此逆賊何益﹗願隨者便來。」百姓視之﹐其人面如活獬﹐目若朗星﹐河間人也﹐姓關名壽。本人是王琮部將﹐琮降建徳之時﹐染病在牀﹐後來深澤依傍刀兒。刀兒怪關壽傲慢少禮﹐不肯重用﹐屈沈於此。當日叫百姓同殺刀兒﹐袒臂一呼﹐相從無數。關壽殺上城頭﹐一刀砍刀兒爲兩段﹐提頭上馬﹐引百姓出城投拜。建徳大喜﹐隨卽入城安民。史官詩云﹕刀兒挺惡亂江山﹐觀見雄兵心膽寒。

女樂荒淫眞敗事﹐果然皆順夏君言。

建徳將刀兒首級懸於城門﹐眾將引關壽來見建徳﹐大怒曰「刀兒與汝無仇﹐殺之不義也。人人效此﹐必懷二心。」令斬之。刀斧簇下﹐關壽性命如何﹖

總批﹕太僕不卽從建徳之聘﹐蓋以忠臣不事二君爲嫌耳。若化及理所當討﹐故秦王致書夏國﹐望同興誅逆之師。刀兒勢所當除﹐故建徳饋以女樂﹐致其有荒淫之惡。先河北而後議南行﹐曹后之言誠是也﹐孰謂軍機之事非婦人所知哉﹖

第二十四回

冀州城麯稜降夏王琮見斬關壽﹐急命止之﹐入見曰「誅降殺順﹐大不義也。昔臣投拜之時﹐壽爲部將﹐染病在家﹐後因無去路﹐不得已而降賊。今日獻功﹐宜以十世寡之。」建徳曰「食其祿而殺其主﹐是不忠也﹔居其土而獻其地﹐是不義也。不忠不義之人﹐吾甚惡之。」琮曰「若斬此人﹐非安夏國之計也。」力諫免之。建徳使壽仍居王琮部下﹐收刀兒將士各授官職調用。

其所擄子女悉令放還﹐寶物盡賜將士。遠近聞知﹐夏王有不殺之心﹐人民悅服﹐其易﹑定等州聞風歸附。建徳兼並兩軍﹐兵勢大振﹐遂殺向冀州而來。

卻說冀州刺史姓麯名稜﹐上都人也。其人果敢﹐少有大志﹐與本州總管羅藝二人堅守其城﹐不肯臣魏﹐猶秉隋之正朔﹐印信律令﹐仍舊不攺。建徳滅了刀兒﹐使人招之﹐陳說利害﹐諭以唇亡齒寒之故﹐城必難守。麯稜泣曰「吾受隋大恩﹐不能報仇﹐而反以城附人﹖寧使就戮﹐安肯爲此不忠不義之事﹗」

自是節操愈堅。

建徳遂引兵直抵城下﹐令軍士四面圍之﹐日夜攻打。麯稜手持長槍﹐身跨駿馬﹐便欲出城迎敵﹐忽見階下閃出一人﹐仙風道骨﹐鶴氅星冠﹐向前連聲大笑。麯稜曰「爲何見笑﹖」

其人曰「單笑汝等肉眼無瞳﹐不識人物。某有退敵之術﹐使人不戰自走﹐何不問我﹖」眾視之﹐乃隋崔暹之孫崔履行也。

稜曰「有何奇術﹐可以退敵﹖」履行曰「某曾遇異人於鄔石山中﹐傳授陰書三卷﹐習得驅兵之法。上可以呼風喚雨﹐下可以役鬼驅神﹐中能令人趨吉避凶。用此退敵﹐不須張弓只箭﹐只書符念咒﹐不過數日﹐攻者自敗矣。」左右之人聽聞﹐皆言世所罕有。稜曰「果能此術﹐吾等賴無患矣。」遂停兵不戰﹐卽令立壇﹐分作三級﹐上應列宿﹐下應九宮八卦。第一層排六丁六甲天神﹐中立帝座。第二層擺二十八宿日月九曜神兵﹐各執器械。第三層安五嶽四瀆九州分野。又分二十四向﹐列二十四气﹑七十二候神兵。當夜設醮﹐進章書符作法﹐止畱麯稜登壇禮拜。履行脫去道服﹐頭戴布冠﹐腰系麻繩﹐腳穿艸屨﹐手執苴杖﹐登城向北﹐號天慟哭﹐密念神咒。再令滿城婦人﹐不拘老少﹐俱令抓住屋脊之上﹐脫去裙襠﹐兩手張開﹐仰望建徳軍中﹐號啕大哭﹐稱言以陰壓陽之法。

早有人報建徳﹐建徳曰「此邪幻也﹐麯稜癡人﹐被其誘惑。今兵臨城下﹐將至濠邊﹐豈能以此術而退敵哉﹖料城內恐懼﹐必無禦備之策﹐可急攻之。」是日黃昏左側﹐軍士大進﹐四面攻打﹐喊聲鼎沸﹐火炬照耀﹐如同白日。麯稜在城內﹐知事勢窮迫﹐卽自披掛引軍士來迎戰。履行堅執勸住曰「汝但放心﹐今夜必成大功﹐賊當敗走﹐切不可出﹐亂我術法。將士勿自驚懼。」麯稜從之﹐遷延夜半。建徳選敢死將士三百餘人﹐湧上云梯﹐炮聲一響﹐喊殺連天﹐將士一齊列於城上。建徳招麾大呼曰「夏主已自登城矣。」只見守城之人互相棄城而走﹐城中大亂。建徳斬奪城門﹐喧呼爭進。此時履行尙在城樓之上呼天作法﹐正欲奔走﹐被眾兵亂刀挫死﹐擲於城下。比及天明﹐眾軍士獲麯稜擁至帳下。

建徳接見﹐親釋其縛﹐以酒壓驚﹐謂麯稜曰「足下爲隋之臣﹐不與眾人同叛﹐而獨守志不屈﹐眞忠臣也。特免汝罪﹐回心輔我﹐以興夏國。」稜曰「方今天下洶洶﹐民有倒懸之急﹐大王立匡國救民之心﹐臣感不殺﹐願從仁義之主﹐以安天下。」遂降於建徳。建徳大喜﹐封稜爲內史﹐仍賜黃金五十金﹐猶以厚禮待之。麗泉詩云﹕建徳功勛百戰彊﹐加封內史拜忠良。

履行幻術如兒戲﹐豈識軍功代代昌。

建徳旣得麯稜﹐終日議論軍事﹐甚加敬重。稜叫建徳進攻羅藝﹐建徳便遣劉黑闥領兵先往﹐直抵本州城下﹐安了營寨。

卻說羅藝在城中﹐令軍士守護﹐堅閉城門﹐只是不出。黑闥在城外辱罵﹐終日搦戰不得。人報後面建徳大兵繼至﹐黑闥接見﹐言羅藝緊閉﹐如此相拒。建徳曰「羅藝兵勢困窮﹐無人出戰﹐正好極力攻打﹐不可遷延。恐師老兵疲﹐難以取勝。

」黑闥曰「聽聞城內人馬尙多﹐四門堅壁﹐恐難遽破。某欲相時而動﹐庶爲便益。」建徳叱之曰「爲將無謀﹐俄延歲月﹐我兵旣到﹐立等城破﹐何得相時而後動耶﹖」遂喝退黑闥﹐吩咐四邊每隊軍士﹐各設云梯﹐上城攻打﹐喊聲振舉﹐驚動天地。

不期城上火炮﹑火箭齊發﹐云梯盡著﹐又兼矢石如雨﹐站立不住﹐只得退下城來。建徳又安排數百輛衝車﹐鼓噪納喊而進。

藝急令鐵鎖貫串鐵錘﹐繞城飛打﹐衝車皆折。千方百計﹐城不能破。建徳十分暴躁﹐曹旦密至帳下﹐告言「大軍人馬久住城下﹐恐敵軍窺見我軍懈怠﹐夜黑開城﹐攻劫營寨﹐一時無備﹐反遭毒手。攻城之策小﹐提防之策大﹐請陛下思之。」建徳大怒曰「我自起兵河間﹐所向無敵﹐量此孤城﹐何足爲難﹗羅藝聞吾之名﹐心膽皆碎﹐何敢出城劫吾營寨耶﹖汝勿得妄爲籌策﹐以阻軍心。」遂喝退曹旦。有鄧文信聞旦言﹐急諫曰「戰勝而將驕卒惰者必敗﹐今士卒懈惰久矣﹐藝兵𨿽圍困在城﹐連日持鈍養銳﹐又兼羅藝善能﹝用計﹞﹐旦言亦未非也。」建徳益不聽。

是夜﹐羅藝果吩咐薛萬徹﹑萬均兄弟二人﹐將士飽飯畢﹐人各銜枚﹐開﹝啟﹞城門﹐統領三軍﹐暗分兩路﹐來到夏寨。

夏兵正睡熟﹐羅藝密傳將令﹐一聲炮響﹐金鼓大振﹐殺入夏營。

夜晚兵來﹐如天塌地陷﹐山崩海沸一般。此時建徳帶酒﹐已不能起﹐左右扶擁﹐掩護而走。文信慌忙後隨﹐未曾上馬﹐一將殺入中軍來﹐乃薛萬徹也。文信措手不及﹐被萬徹一刀斬於門旗下。後史官有詩曰﹕文信從軍仗義旗﹐夏王初立眾心歸。

只因不解驕兵計﹐致使轅門白刃飛。

文信被誅﹐各隊人馬驚惶亂竄﹐自相踐踏﹐建徳﹑黑闥禁止不住﹐只得棄營逃走。殺到天明﹐屍橫徧野﹐驢馬塡河。羅藝大獲全勝﹐鼓噪回城。不知建徳領兵如何﹖

總評﹕夏王有不殺之心﹐遠近人民豈不悅服﹖崔履行縱能書符作法﹐不過一幻術耳﹐麯稜欲恃此退敵﹐而不就縛亦難矣。若羅藝堅守不出﹐勢未遽破﹐倘從曹旦之言﹐文信何至死於非命耶﹖

第二十五回

劉黑闥智賺範願建徳脫身﹐來至河南﹐收集敗兵﹐折了大半。黑闥曰「日下與賊相持百有餘日﹐其城難下﹐不若收拾敗殘人馬﹐暫回樂壽﹐整點兵甲﹐再來徵伐。」建徳曰「今日之敗﹐皆因孤欺敵之故。可惜文信死於非命﹐早聽君等所言﹐不致此失也。

」卽引兵回還樂壽﹐百官迎入。朝見已畢﹐徑入後宮。曹后接見﹐謂曰「陛下當能以弱致彊﹐稍得一勝﹐便生矜驕之意﹐故致三軍損折﹐不以爲戒﹐妾等無所托矣。」建徳曰「子童之言是也﹐今後吾當謹之。」曹后曰「據妾之見﹐陛下則當下詔﹐自去尊號﹐減其禦膳素袍白馬﹐與死者發喪﹐周給其家屬。賞功代罪﹐以安眾心﹐蓄養銳气﹐再進兵伐。許如此激厲將士﹐無不勝矣。」建徳從之。次日賞功伐罪﹐沒於王事者﹐則設肴親祭﹔其死者家屬﹐賞賜存問。遠近聞之﹐無不感嘆。

忽報淩敬還朝﹐建徳喜曰「子肅回來﹐吾事濟矣。」卽召敬入﹐問曰「卿今遠路風塵﹐不知招賢之事如何﹖」敬曰「臣奉大王嚴命﹐訪見楊義臣。見大王來意志在報仇﹐卽慨然應允﹐但要大王相從三事。」建徳曰「是何三事﹖」敬曰「一不稱臣於夏﹔二不顯其姓名﹐三擒戮化及﹐願大王放歸田裏。」建徳曰「若從朕徵伐﹐卽朕臣也﹔果能盡心助朕討賊﹐何所不容。」敬曰「臣別義臣﹐曾有密囑﹐教大王若得此人相助﹐不愁化及不滅。」建徳問是甚人﹐敬向前附耳低言﹐不過數語﹐建徳連聲嘆曰「𨿽戰國之孫吳﹑漢之張良﹑蜀之諸葛亮亦不過此。」

次日早朝﹐羣臣拜舞已畢﹐建徳喚大將劉黑闥曰「昨日唐國秦王書來﹐借糧二千石﹐供給軍儲﹐伐許之後﹐倍還利息。

朕今與唐合兵討賊﹐乃兄弟之國﹐不可不借。汝同淩敬整點大軍二百輛﹐裝貯糧料﹐二人率領士卒護送﹐半途交納﹐勿使有失。」二人領命辭行。淩敬曰「卽今盜賊生發﹐汝等軍事﹐須要用心。俱作民夫打扮﹐軍裝隨身﹐務令遮護糧艸﹐謹密勿令人見﹐違者依律治罪。」號令已畢﹐糧車起行。不數日﹐已到曹﹑濮州地界。

卻說太行山有賊首範願﹐自號飛虎太王﹐手下有三千嘍囉﹐皆敢勇之士﹐帶領來曹﹑濮界上﹐依山爲寨﹐劫掠經商﹐爲東昌一路之患。每慮糧食不敷﹐恐失其眾﹐當日在寨中正與眾商議劫掠之策﹐忽見小卒報言「北路上夏王裝載二百糧車助唐軍餉﹐並五軍馬護送﹐取之極易。」範願以手加額曰「來得卻好﹐吾今正缺糧食﹐此眞天賜我。得此一助﹐正如枯魚之得水。」卽使三千賊眾一齊皆起搶糧車﹐一人近前告願曰「某去探來﹐不必三千人去。看他每車十名民夫﹐拽送二百輛車﹐不過只是二千人數﹐皆耕農之輩。若聽我等大喊一聲﹐各自奔散﹐只消五百足矣。」願曰「汝卻不知﹐且作趕散人夫﹐不與吾敵﹐其糧車如何得來寨上」亦要人拽。若是如此﹐須使二千人去方可。」眾人依命﹐欣然奔往。

恰好黃昏左側﹐一聲炮響﹐眾兵皆起﹐前哨報說﹕「糧車插成營壘﹐運糧人夫俱向中間穩睡﹐並不打更喝號﹐請大王放心﹐不必爲慮。」範願大喜﹐急驅士卒前進﹐直奔車營。只見四下寂靜﹐並無一人言語。比及眾賊揭去蓋車蘆席﹐皆是空車﹐營中所歇民夫皆是衣服氈衫﹐並無一人在內。範願自知中計﹐連聲叫苦﹐撥馬便走。只聽得四下炮聲齊發﹐夏兵約有五千﹐一齊皆起圍裹﹐將範願二千人馬困在垓心﹐不能得出。延至天色已明﹐閃出一將﹐頭頂鐵盔﹐身披銀鱗甲﹐手持大斧﹐喊聲如雷。濮州義鄕人也﹐姓劉名黑闥﹐乃建徳部下首將。勒馬向前﹐髙叫﹕「範願艸賊﹐下馬投降﹗」範願大怒﹐手持鋼刀﹐直取黑闥。黑闥挺斧來迎﹐二人戰上五十餘合﹐不分勝負。忽見夏陣中一人飛馬前來﹕「請二將軍歇馬﹐吾與二人講和。」

於是分開左右﹐各自陣前﹐願曰「來者何人﹖」答曰「吾乃夏國祭酒淩敬是也。」願曰「祭酒如何講和﹖」敬曰「將軍今日如虎陷阱﹐𨿽有雙翼﹐亦難飛出﹐枉自勞苦﹐不如棄邪歸正﹐隨從夏主徵討化及﹐與煬帝報仇﹐官封獬豸﹐繪畫麟閣﹐豈不彊如落艸爲寇乎﹖」願曰「祭酒之言﹐如此極好﹐不知夏主肯容納否﹖」敬曰「夏主忘怨封仇﹐招賢納士﹐何所不容。」範願聽罷﹐卽棄刀滚鞍下馬投降﹐共二千賊眾﹐皆解甲羅拜。願曰「特請二公同歸寨上﹐部領餘眾﹐一齊起行。

」敬曰「劉將軍與足下同到山寨﹐吾領數人前去雷夏澤中﹐請楊太僕同來相會。」三人相別而行。

卻說楊義臣自別淩敬之後﹐每夜於門外仰觀天象﹐忽見西北上太乙纏於陬宿之間。其星滅晦﹐義臣大悅﹐謂家童曰「化及死期至矣﹐汝速收拾軍器﹐我去殺賊﹐與主人報仇。」言未絕﹐忽報淩敬自外而入﹐義臣接見﹐坐問茶罷﹐淩敬起曰「奉夏主命﹐特來邀請。太僕所言三事﹐俱已應允。」義臣曰「曾收得賊人範願否﹖」敬以實告﹐義臣大喜﹐卽設酒待敬﹐吩咐家人﹕「勤事農桑﹐我去一月之期﹐便回到此。」次日離了雷夏﹐二人行至山下﹐劉黑闥﹑範願同領一支人馬接入寨中相見。願設筵款待三人﹐酒至數巡﹐淩敬起謂願曰「汝知詐用糧車﹑暗取將軍之事否﹖」願曰「實不知之。」敬曰「此皆出於太僕之計耳﹐內所載皆甲士也。太僕深知將軍之勇﹐士卒之精﹐故欲取將軍﹐同伐化及﹐而報君仇耳。」範願慌下拜義臣曰「我等菲才﹐願施犬馬之力﹐同老將軍徵討。」義臣悅之﹐吩咐範願﹕「山寨之內搶擄遠近子女﹐俱令放還﹐贈其路費﹐每致失所。」範願一從其言﹐當日焚燒山寨﹐部領七千人馬﹐隨離了曹州﹐徑投樂壽來見夏主。麗泉有詩云車內軍儲滿載裝﹐曹州範願挺豪彊。

飛蠅見食心難捨﹐馬得將軍妙計藏。

宋賢謝竹軒單贊義臣詩云﹕三尺龍泉透膽寒﹐匣中哮吼據金鞍。

今朝提向聊城去﹐共戮姦臣唱凱還。

四人來到樂壽﹐單畱義臣宿於驛中。淩敬﹑黑闥﹑範願先來拜見建徳﹐獻上寶物。建徳問物從何而得﹐敬將收復範願之事細說一徧﹐隨行七千人馬並此寶物﹐皆範願之有也。

建徳大喜﹐重加封賞。建徳曰「子肅邀請楊義臣﹐其人曾肯來否﹖」敬曰「已在城外驛中安歇。臣料此人曾與陛下對敵﹐多不相讓﹐心懷不足﹐今日若不聖駕遠接﹐加以厚禮﹐恐不自安﹐不能盡其才也。」建徳曰「卿所見甚明。」遂備車駕﹐率領百官出城迎接。建徳見義臣在驛中﹐濃眉白髮﹐鶴氅星冠﹐果是共扶宇宙的班頭﹐立國安邦的气象。君臣接見﹐不勝大喜。義臣下拜建徳﹐建徳答以半禮。義臣曰「亡國之臣﹐深感大王來召﹐安敢受答拜之禮。」建徳曰「孤素知太僕忠義之士﹐』安肯加害。孤爲夏主﹐卿爲隋臣﹐名爵不等﹐敬太僕之徳耳。」義臣曰「祭酒代奏之事﹐望大王仁慈。」

建徳曰「孤出語欲取信於四海﹐安肯自廢也。」義臣曰「化及弒逆之賊﹐臣𨿽赴諸水火﹐必往討之﹐此則恐不及﹔辭歸隱田裏﹐伏惟憐憫。」建徳曰「化及若誅﹐必從公意。」義臣曰「臣今往來勞役﹐欲就故人淩敬私宅居止﹐﹝當﹞晚便益﹐望大王淸盻﹐赦臣悖逆之罪。」建徳曰「特從足下之意﹐孤不拘之。」

總評﹕曹后欲與死者發喪數語﹐甚得激勵將士之法。彼劉黑闥以二千石之空車﹐而詒範願之來搶﹐其計眞个是好。卒之淩敬前來講和﹐只不過欲收範願﹐以同伐仇耳。義臣必三事之允而後出﹐其出也豈苟哉﹖

第二十六回

化及招募眾豪傑當日車駕共文武百官送義臣至淩敬府內﹐設宴以賓禮待之。義臣曰「臣有何能﹐敢勞陛下如此厚禮﹗當捨此無用之軀﹐報答大王。」建徳曰「卿比蜀之嚴顏﹐無以異矣。」日已沈西﹐一簇人馬送建徳回朝。

次日﹐建徳下詔﹐卽起傾國之兵﹐徵討化及。命劉黑闥爲大將軍﹐掛元帥印。範願爲先鋒﹐髙雅賢爲前軍﹐曹旦爲後軍﹐淩敬爲參軍納言﹐裴矩爲運糧納言﹐宋正本爲監軍僕射﹐齊善行畱守樂壽﹐曹后監國。率領大兵十萬﹐禦駕親徵。太僕楊義臣隨從建徳在帷幄中﹐畫策定計。比及起行﹐使人先致書﹐會合各路之兵同時進發。但見旌旗蔽野﹐劍戟如林﹐浩浩蕩蕩﹐殺奔聊城一路而來。

卻說秦王世民與淮安王神通引兵來聊城﹐聽得喊殺之聲﹐望見塵頭起處﹐報言夏兵已到。急引兵來時﹐夏兵已自先去了﹐不能相會﹐遂屯兵於漢川。當日秦王世民領兵正在起行﹐忽報唐帝遣使賫手詔前來﹐不知何意。世民折開讀之﹐詔曰﹕今有定揚可汗劉武周引兵入冠﹐攻於並州﹐洛陽王世充侵犯伊州﹐梁之蕭銑剽掠峽州﹐三路鋒勢甚銳。今封世民爲諸路大行臺﹐各路軍馬並受節制。隨將所部官軍交付禦遞淮安王李神通領去﹐會合諸侯﹐削去宇文化及﹐牽靖副之。毋得延緩﹐有誤軍情。

秦王讀罷手詔﹐謂左右曰「父命不可違也﹐旣有三處人馬如此利害﹐安可在此遷延﹐不引兵擊之。」正在憂疑﹐人報劉文靜賫書各國﹐回見大王。秦王大喜﹐召至帳前問之﹐文靜曰「奉命徑投各國﹐只有魏公李密領兵來會。王世充猶豫不定﹐無心北伐。夏王建徳拜復大王﹐不必遠勞聖體﹐只消遣二副將領兵前來﹐同除逆賊﹐以謝天下。」秦王曰「正合吾意。

」遂將兵印交付神通﹑李靖二人﹐吩咐齊心秉政﹐整理軍情。

次日﹐秦王﹑文靜徑回長安。李神通受了兵印﹐領人馬直向東路進發。

卻說宇文化及在聊城見士及投唐﹐唐兵隨後繼至。建徳﹑李密二處起兵﹐俱屯靑州﹐兼以軍士家屬盡在長安﹐恐生異變﹐心愈憂疑﹐乃謀於弟智及曰「方今三路之兵俱屯於靑州﹐徵伐我等﹐兵勢甚銳﹐有何奇計﹐可以迎敵﹖」智及曰「三路之兵﹐勢若泰山﹐吾軍不滿十萬﹐彼眾我寡﹐何能迎敵﹖不如招募豪傑之士﹐深溝髙壘﹐以成犄角之勢。其諸侯遠來﹐利在速戰﹐人心不一﹐其勢不久。城門堅關不出﹐以逸待勞﹐待其糧盡力疲﹐因而擊之﹐其勝必矣。」化及曰「善。」卽將府庫珍寶﹑金銀﹑緞帛賞賜三軍﹐招募海賊﹐以拒諸侯之兵。

卻說李密偏將徐世績保守倉城﹐見各路之兵集於靑州﹐人報化及遣人將金寶招誘海賊﹐與諸侯相拒﹐世績喜曰「此賊合休﹐天賜吾成此大功也。」遂密喚手下心腹一將﹐姓王名薄至帳下謂曰「吾素知汝是忠義之士﹐盡心報國﹐今授汝以密計﹐可領三千人馬﹐各帶毒藥三百餘斤﹑賜銀五百餘兩﹐徑往聊城﹐依吾遺計﹐隨時用度﹐可如此如此……若建大功﹐齊加升賞﹔有誤大事﹐盡加刑戮。」王薄受計﹐領著人馬辭別往東而去。後人有詩云﹕向魏歸唐徐懋功﹐其中妙算鬼神通。

未觀輔佐淸天下﹐先看聊城第一功。

原來宇文化及在魏縣﹐知三路兵來﹐鋒銳難敵﹐乃下令招募人馬﹐未及旬日之間﹐聚至八萬餘人。正在操練﹐忽見西北角上一隊海賊飛奔而來﹐爲首者﹐其人身長九尺﹐眉粗目突﹐黑臉黃須﹐英豪气槪﹐醜陋驚人。化及問其姓名﹐其人答曰「吾姓殷名大用﹐河東人也。因本處豪霸倚勢欺人﹐某故持刀殺之﹐逃難海上五六年矣。今聞召募豪傑﹐破各路諸侯之兵﹐故領部下三千餘眾來投﹐乞畱任用﹐皆效犬馬之報。」化及大喜﹐卽封大用爲前殿都虞侯﹐其手下隨來之人皆加重賞。

當日哨馬來報﹐大唐軍馬來到﹐今已至近﹐只隔四﹝五﹞

裏之地﹐紮了營寨﹐先使人來此下戰書。化及視之﹐乃淮安王李神通之書。化及大怒﹐卽批「來日決戰。」化及謂諸將曰「李神通欺我太甚﹗聽知夏魏兵來﹐特使人搦戰。來日不必新軍赴敵﹐只守營寨﹐看吾一戰成其大功。」卽以智及爲大元帥﹐楊士覽爲先鋒﹐長子丞基爲左恭軍﹐次子丞趾爲右恭將﹐殷大用領兵三萬爲後殿﹐畱守城池。傳令五更軍士飽食﹐披掛出寨。

是日辰牌左側﹐軍至半途﹐唐兵已到﹐各布成陣勢。化及金盔金甲﹐披掛出馬﹐左杜榮﹐右馬華﹐二將執方天畫桿戟﹐兩邊護衛。三通鼓罷﹐對陣門旗兩開﹐三員將金裝環帶立馬陣前﹕中央李神通﹐左有李靖﹐右有劉弘基。李神通在馬上單搦化及搦戰﹐化及討槍﹐欲自戰之﹐陣門中一將早挺槍縱馬而出﹐化及視之﹐乃楊士覽也。神通揮刀來迎﹐兩將戰上八十合﹐不分勝負。門旗下李靖與劉弘基曰「對面戴金盔者化及也。若捉得化及﹐足可與二帝報仇。」說猶未了﹐劉弘基一騎馬﹑一口刀另縱刺斜裏徑取化及﹐如一道電光﹐流至面前﹐手起刀落。

杜榮﹑馬華兩支畫戟一隔﹐刀起處﹐二戟齊斷﹐只將畫桿馬頭上便打。弘基馬回﹐杜榮掣軍士手中槍趕來。李靖搭上箭﹐望杜榮心窩裏便射﹐應弦落馬。楊士覽見背後有人落馬﹐棄卻神通﹐望本陣便回﹐神通乘勝掩殺過來﹐許兵大亂﹐四散奔走。

神通望見化及﹐驟馬來趕﹐看看趕上﹐側首撞出一軍﹐爲頭大將﹐長子丞基﹐救化及去了。神通自回﹐收軍歸寨。

且說丞基保化及歸大寨﹐敗軍陸續回營﹐爲見折了杜榮﹐化及放聲大哭。次子丞趾諫曰「父王恃盛壯之气﹐忽彊爲之勇﹐三軍之眾﹐莫不寒心。𨿽斬將蹇旗﹐威鎭敵場﹐此乃偏將之任﹐非主將之宜也。願折賁育之勇﹐懷王霸之計。今日杜榮死於鋒鏑之下﹐皆吾父輕敵之故耳。切宜保重。」化及曰「孤之過也﹐從今攺之。」士覽曰「臣觀魏縣城池不堅﹐糧艸不積﹐終非久處之所。只有聊城城池堅固﹐內有糧儲極廣﹐不如將家屬老小晝夜搬往聊城﹐觀敵進止﹐勝則西還﹐敗則可守。

」化及準其議﹐晝夜收拾﹐隋煬帝之後蕭氏﹐宮嬪彩女及傳國璽﹑珍寶﹑緞帛奔走聊城。

化及奔走﹐比及唐兵知覺﹐早已走入聊城。李靖曰「昨日得勝一陣﹐𨿽走聊城﹐賊勢尙大﹐一時難滅。吾欲觀其動靜﹐探其虛實﹐緩急之勢﹐用以奇計﹐然後進兵。」神通曰「正合吾意。」李靖乃帶領雙騎﹐離營二十里外﹐立馬於髙阜處遙望一徧﹐顧謂左右曰「化及逆賊﹐敗在旦夕矣。」左右曰「賊勢正熾﹐何能便敗﹖」靖曰「吾觀聊城上气色已絕﹐安得不死。然觀唐﹑魏二營之气﹐皆非得勝之兆﹐但不知此賊死在何人之手。」言未絕﹐只見正北上一陣殺气﹐郁然而起﹐橫沖斗牛之間﹐直與天連﹐風送南來﹐猶若大煙之狀。靖欣然曰「原來擒獲此賊﹐乃屬正北之兵也。」

時已黃昏左側﹐歸鴉投宿﹐噪鵲成羣﹐靖心暗喜﹕吾計得成﹐欲滅化及﹐只在此羣鵲身上。遂勒馬回至營中。淮安王接見﹐問靖探聽事體如何﹐靖曰「唐兵𨿽得小勝﹐吾觀雲气﹐未有全勝之文﹐不如暫停數日﹐徐觀其變。今吾已有奇計﹐可擒賊矣。」神通請問其計﹐且看如何。

總批﹕三路之兵﹐勢如泰山﹐化及之危﹐若朝露矣。智及𨿽有召募豪傑之謀﹐次子𨿽有搬往聊城之說﹐吾恐其終無益於事也。

況唐將如李文靖觀天文而察气色﹐此賊豈難擒乎﹖

第二十七回

範願大戰宇丞基李靖向神通言「吾行此計﹐臨期便見。」遂附耳低言﹐如此如此。神通大喜﹐乃召屈突壽至帳下吩咐曰「汝可領五百人夫能捕獵者﹐各帶兵器隨身﹐及將羅网之屬﹐遊行廓外﹐先觀聊城城內飛出禽鳥﹐隨其所往捕之﹐吾有用處。得活者照數給賞﹐不可遲緩。」屈突壽領命欣然便去。正行之間﹐前有一彪人馬﹐盡打紅旗﹐驟然來到。爲頭閃出一英雄﹐身長七尺﹐碧眼紫髯﹐膽量過人﹐機謀出眾﹐乃夏主竇建徳也。建徳親領大兵來到聊城北邊﹐安了營寨。軍人馳報唐營﹐李靖喜曰「他日破敵成功者﹐必此人也。當令備牛羊酒禮以往勞之。」神通曰「汝言正合吾意。」卽令劉弘基賫送禮物﹐前至夏營。

卻說建徳兵到聊城﹐紮下大營﹐忽報唐遣劉弘基至。夏主接見﹐弘基曰「今奉淮安王之命﹐遣送微禮以表拂塵之意﹐萬望笑畱﹐勿以禮微見卻。」隨卽獻上牛羊酒禮。夏主大喜﹐問曰「汝曾與許兵對陣否﹖」弘基曰「在魏縣被吾唐兵大殺一陣﹐故走在聊城來。」夏主曰「足下回營﹐代朕拜復淮安王﹕旣唐兵對戰數陣﹐今後不必勞累人馬﹐此賊待朕擒之﹐以雪二帝之仇。」弘基辭別回營﹐建徳急請楊義臣商議破敵之策﹐義臣曰「初臨敵境﹐未知虛實﹐且遣範願領三千人馬哨自出戰﹐探賊動靜﹐然後定計﹐可保萬全。」建徳從之﹐卽喚範願至帳下﹐謂之曰「汝可領兵向前迎敵﹐但令汝敗﹐不許取勝﹐加罪不在汝等。」願曰「戰必勝﹐攻必取﹐爲將之道。

何如只叫吾敗﹖」義臣曰「汝不知兵詭道也﹐吾欲探其虛實行詐﹐好定計耳。」範願領命而去。

次日﹐願領三千人馬﹐奔向聊城。辰牌左側﹐早與許君相近不遠﹐搖旗擂鼓而進。許君踴躍來迎﹐兩軍相合﹐結成陣勢﹐煙雨迷天﹐徵塵蔽日。畫鼓三通﹐範願頭頂水磨盔﹐身穿鎖子甲﹐腰系通犀帶﹐手持劈石刀﹐坐下追風馬﹐立於陣前﹐大叫請主將打話。對陣上門旗開處﹐宇文丞基出馬﹐頭頂戴箭盔﹐身披唐猊甲﹐錦徵袍﹐腰系一條藍田帶﹐手持丈八火尖槍﹐坐下烏騅馬﹐對陣厲聲喝曰「認得吾否﹖吾是許帝太子宇文丞基便是。今奉父王之命﹐領兵來擒小寇建徳﹐以安天下。」範願躍馬髙聲罵曰「牧牛賊子﹐誰識汝來﹖吾乃夏王部下誅姦戮逆副元帥﹐今奉王命﹐率領大兵專來擒獲弒君奪位﹑淫亂后妃逆賊宇文化及之黨﹐以祭先帝。」言畢﹐輪手中刀便砍丞基﹐丞基挺槍來迎﹐二馬相交﹐鬥到五十餘合。願詐敗﹐便退二十餘里﹐丞基亦不來追。夏陣中鑼聲振響﹐各自收軍。小卒報入唐營﹕「今日丞基殺敗範願。」李靖曰「此楊太僕誘敵﹑探虛實之計也。」忽報唐突壽捕獵還營﹐靖急喚至帳下問之﹐壽進上所獲烏鴉﹑燕雀﹑鶴﹑鴿等鳥﹐不計其數。神通大喜﹐令靖照數關給銀兩﹐賞士卒等﹐壽謝而去。

當日李靖得了烏雀﹐以爲成計﹐遂令軍人將胡桃杏李之核打開去穰﹐俱裝艾火於內﹐用綫拴系飛禽之尾。大者帶上胡桃核﹐小者帶上杏李核﹐一齊放起﹐成羣飛入聊城之內。有詩爲證﹕李靖興唐有大功﹐淮安聞計喜盈腮。

何人識得飛禽火﹐致使聊城廩內災。

當日丞基殺敗範願﹐領兵回人聊城﹐奏化及曰「臣觀夏兵不足爲憂﹐數合之中﹐範願敗北﹐臣已見其無能爲也。」左僕射智及曰「臣聞夏兵在吾之北﹐唐兵在吾之右﹐今𨿽稍勝﹐誠恐其中有詐。寡難敵眾﹐吾主不可不慮﹐若有蹉跌﹐吾之一族休矣。」丞基曰「敵兵只如此﹐實不足懼之。」智及曰「汝只敵一路之兵如此﹐唐魏之兵猶自未動﹐三處並來﹐何以當之﹖」化及曰「似此柰何﹖」丞基曰「父王勿憂﹐兒𨿽不才﹐願領精兵五萬再與決戰﹐務使北擒建徳﹐西破唐兵﹐長驅入關﹐以安宗廟社稷。」智及曰「未可少勝而輕敵。今聞夏兵三十餘萬﹐兼是北方士馬精彊﹐慣於騎射﹐臣請得兵五萬與太子丞基﹑別將楊士覽﹑畱守殷大用﹑民部尙書鄭善果﹐領去以禦彊敵。畱兵五萬﹐與丞趾守城保駕。」化及曰「禦弟所言甚當﹐但丞基年幼﹐不識進退之法﹐恐難信用。」智及曰「丞基亦智勇之人也﹐若不如此﹐吾等豈肯束手以就戮哉﹖」

化及曰「昔朕之父子本無此心﹐皆賴禦弟所推。今日化家成國﹐實禦弟之功也。目今事迫﹐卿當竭力維持﹐不可輕易而喪其軀也。」化及畱下殷大用守城﹐其餘將士並聽智及調遣。智及率引精兵一十五萬離了聊城六十里外﹐紮下大營。當日智及吩咐丞基領兵一萬五千﹐離了本營﹐捲旗息鼓﹐人馬含枚﹐受囑暗計﹐不知何方去了。

卻說化及見各路兵至﹐思無破敵之策﹐心中憂悶﹐獨坐行宮之內﹐心神恍餾﹐情思昏沈。忽見蕭后向前奏曰「陛下如此憂悶﹐有何不足﹖妾同陛下去遊禦花園﹐消遣情懷可乎﹖」

化及曰「三路軍馬臨城﹐不能破敵﹐故此憂悶﹐安有心遊樂乎﹖」蕭后曰「大事自有禦弟智及掌管﹐內事殷大用保守此堅城﹐有甚憂悶﹖」化及從之。

原來此禦園亦是煬帝所置﹐其中景致﹐世無可比。此時化及卽乘香車小輦﹐左右宮娥彩女隨從而去。果是園景異常﹕東有燕遊堂﹑芍藥圃﹐松柏爭鮮﹔西有臨溪館﹑養魚池﹐荷蓮鬥彩﹔南有書會樓﹑待賓軒﹐竹搖風影﹔北有八仙洞﹑玩月臺﹐鶴舞猿啼……眞是人間仙島﹐現世蓬萊。化及與蕭后遊觀園內﹐後上玩花臺﹐恰才坐下﹐忽聽得一陣狂風吹過﹐塵沙迷眼﹐冷气侵人﹐不見了蕭后宮嬪﹐只一少年﹐頭頂通天冠﹐腰系龍蟠帶﹐身披絳紅袍﹐手執碧玉圭﹐連聲叫屈﹐涕淚交流﹐向前扯住化及罵曰「吾乃煬帝之子﹑秦王楊浩。汝之父子﹐受我隋國厚恩﹐不思補報﹐卻行弒逆之事﹐爾等姦謀﹐立我爲民之主﹐後有何過﹐逼我飲鴆而死﹐屍骸暴露無收﹖今我上訴皇天后土﹐要汝償我之命。」化及曰「是汝天命當盡﹐於我何事﹖汝飲鴆酒﹐我實不知之。」言未絕﹐只見臺下一簇人來﹐彎弓搭箭﹐舉劍揮刀﹐皆勇敢之士﹐跑上臺來﹐將化及推倒地下﹐刀劍亂刺﹐罵曰「吾乃隋之郎將趙行樞﹑司馬徳勘﹑元禮﹑直閣一輩之人﹐昔日我等與汝共謀﹐來殺無道﹐因其荒淫﹐苦虐下民﹐以此謀而殺之﹐選立其子﹐欲與我等造福。豈料汝自立爲帝﹐淫亂后妃﹐鴆其幼主﹐汝之所行﹐比煬帝又有甚焉。今吾此數人何罪﹐汝盡殺之﹖今眾訴屈於天﹐令我等索命於汝。」化及無言可答﹐遂被行樞眾人提刀便砍﹐分解其屍﹐血淋滿地。化及猛叫一聲﹐忽然驚覺乃是南柯一夢。身冷如冰﹐四體驚戰。

化及醒來﹐正在憂愁之際﹐只見銀河淸淺﹐漏轉三更﹐忽聽得喧呼之聲﹐人報滿城火發。化及慌忙視之﹐遙見橫煙濃野﹐烈焰連天﹐聊城內一派通紅。倉庫中惟畱地赤﹐瞬息之間﹐被李靖用暗火放鳥飛入城內﹐火逐風飛﹐燒得內外倉庫﹑城樓堆積儲糧一時皆盡。靜軒有詩云﹕堪嗟庫務爲灰燼﹐可惜倉場作火霞。

皆因李靖施奇計﹐致使江山屬李家。

總批﹕但令敗不許勝﹐此正楊太僕探取虛實之計﹐所謂兵行詭道者然也。李靖羅羣雀而系飛火﹐聊城之內有不悉爲煨燼乎﹖竊謂禦苑之遊﹐非是南柯一夢﹐直是冤鬼相報耳。弒逆臣子可不戒諸﹗

第二十八回

聊城暗火燒倉庫當夜化及急喚軍人救火﹐四下勢焰風猛難救﹐況是將士皆領兵屯於城外六十里之地﹐獨有殷大用領兵五萬在城內畱守保駕﹐亦皆不動。及火勢暫息﹐已是四更左側。大用猛省﹕「徐世績使我來行此計﹐三个錦囊之藥﹐吩咐與我﹐今日火熱﹐人渴思水﹐何不拆開錦囊﹐看計而用。」拆開看了﹐曰「原來是如此。」卽命眾人汲水﹐以備三日之用﹐違令者斬。吩咐已畢﹐打開三个錦囊﹐藥料輕重不等﹐大用暗思﹕「且只用此輕字號一百斤之藥﹐亦足以毒滿城之人矣。」延至五更﹐借以汲水爲名﹐將藥分投滿城井內。此時化及見燒了倉庫﹐軍人救火﹐皆是焦頭爛額之眾﹐遂放聲大哭﹐謂左右曰「今日此火﹐實是上天震怒﹐使朕遭此大災。自今卿等與朕各宜省心謝過﹐以禳天譴﹐庶可避凶趨吉﹐攺禍爲祥。」羣臣皆曰「謹從聖命。

」各自修省。至次日﹐只見人報守城將士﹑大小臣僚﹑軍民之家不拘老幼﹐上吐下泄﹐一齊病倒﹐不能行動。其市井街衢﹐杳無人走。化及聽言大驚﹐不知是甚緣故。大用奏曰「卽今天行瘟疫﹐將一城大小盡皆病倒﹐守城軍士十病八九。若軍馬臨城﹐無人拒敵﹐如之柰何﹖」化及曰「汝有甚奇計﹐能救一城之人﹖」大用曰「此是天行時气﹐磨滅此輩﹐臣又非盧扁醫家﹐安能救之。」有詩爲證﹕个个皆成病﹐家家絕火煙。

懋功無大徳﹐毒藥浸淸泉。

化及見軍民皆病﹐心中惶惶﹐不自知大用毒藥之計﹐只設瘟疫﹐每夜使道士設醮禳之。

卻說建徳見聊城內火災﹑瘟疫之事﹐遂召義臣問曰「朕聞智及率領大兵在外﹐獨有化及與殷大用在城固守﹐糧艸盡被火焚。今朕欲乘其獘﹐引兵先克聊城﹐再敵化及﹐彼必不戰自走﹐其計可否﹖」義臣曰「《孫子》有云﹕多算勝﹐少算不勝。而況其無算乎﹖今李密之兵屯於南﹐徐世績爲謀主﹔李淵之兵屯於西﹐李靖爲謀主。二國按兵不動﹐豈無滅賊之心﹖吾料聊城之災﹐必非天命﹐實有智者內爲助夏破賊之計耳。聊城不必爲憂﹐智及亦在臣之術中耳。」建徳曰「計將安出﹖」

義臣曰「臣觀智及大營﹐東向三十里外有一支伏兵气起﹐不可不先籌度﹐至期恐陷於賊人計中耳。」義臣隨令取紙寫出破賊之計﹐以示建徳云﹕隋有太僕公﹐妙計誰人賽。

內使夏無憂﹐外教許不愛。

化及失江山﹐李淵成世界。

馬不踐秦川﹐義臣功最大。

建徳看罷大喜。畫策已定﹐卽召範願至帳下﹐謂曰「汝領步兵敢死之士一萬五千﹐扮作許兵﹐各存記號﹐乘夜捲旗息鼓﹐偸過智及大營二十里外埋伏﹐待許兵至﹐則發伏兵擊之。

」範願領計去了。復命劉黑闥﹑曹旦﹑王琮引兵十萬﹐與智及對敵。又撥精兵三萬﹐與義臣劫奪智及營壘。畱兵三萬﹐與淩敬畱守大營﹐不得妄動。建徳自領鐵甲精兵五萬﹐專取聊城。

調遣已畢﹐義臣謂建徳曰「只此一陣﹐便能破滅化及。但城降之日﹐望垂仁政﹐勿妄殺人。」建徳曰「太僕何料聊城之易破邪﹖」義臣曰「至期便見。」於是各自整兵﹐直向聊城進發。麗泉觀此﹐有詩云﹕惟幄施謀計已成﹐報君仇恨秉忠貞。

歲寒然後知松柏﹐萬世流芳不朽名。

卻說智及離城六十里外紮下大營﹐遣丞基埋伏已訖﹐與諸將正在商議迎敵之策﹐忽見聊城火燒一空﹐人受瘟疫﹐智及驚慌﹐知事已迫﹐遂畱楊士覽領兵三萬守營﹐自與鄭善果率兵十萬北向﹐來拒夏兵。兵行之次﹐人報前有夏兵擋住﹐軍馬不能前進。智及遂叫大軍紮住﹐列成陣勢。夏陣上刺史王琮躍馬橫刀而出﹐問曰「來者何人﹖」善果出馬答曰「吾乃民部尙書鄭善果也﹐來將何名﹖」琮曰「吾乃夏國名將王琮﹐特來與汝決个勝負。」善果曰「汝乃無名小將﹐何敢當我﹖」王琮大怒﹐輪刀直取善果﹐善果挺槍驟馬來迎﹐兩馬相交﹐斗上三十餘合﹐善果气力不敷﹐勒馬便走。王琮趕去﹐善果回顧王琮馬來較近﹐欲使回槍之計。原來王琮的力較大﹐﹐左手扯住槍桿﹐大喝一聲﹐右手將善果拽過馬來。許兵大亂﹐拋戈棄甲﹐各自逃生。琮亦不追殺﹐領兵自回﹐隨令軍士捆獲善果﹐押送夏營。對陣上智及見善果被擒﹐心中大怒﹐卽披掛上馬﹐手持開山月斧﹐立於陣前﹐髙聲叫曰「逆賊匹夫﹐請髙彊者出戰﹗」

言未絕﹐只見夏陣上擁出一員大將﹐豹頭環眼﹐面如活獬﹐英雄無敵﹐膽力過人﹐乃夏大將軍劉黑闥也。黑闥大怒﹐手輪大刀便砍智及﹐智及急挺月斧架隔﹐兩馬相交﹐刀來斧去﹐戰上六十餘合。智及刀法漸亂﹐遮攔不住﹐勒馬投東便走。黑闥後面飛馬追之﹐追上二十餘里﹐智及暗喜﹐爲中計﹐只望丞趾伏兵在邇﹐必出救援。隨走隨看﹐忽見黑闥在馬上用小彩旗一麾﹐兩下伏兵齊起。

原來範願假裝許兵﹐智及看見打著許國旗號﹐認作自家丞趾埋伏之兵﹐卽勒馬回頭﹐髙聲叫曰「黑闥逆賊﹐下馬投降﹐免遭刀下之苦。」黑闥罵曰「汝這匹夫﹐死臨頸下﹐反說吾降汝邪﹖」麾兵急進。智及手輪月斧﹐又欲來戰﹐只見前面殺敗﹐槍橫旗倒﹐一時許兵人馬殺死屍山血海﹐皂白難分。智及驚慌﹐手足無措。黑闥在馬上招呼人馬圍裹將來﹐猶如鐵桶之狀﹐盡把許兵圍在垓心。黑闥傳令軍士﹐分定地方﹐嚴加守備﹐毋得疏失。復令曹旦領五千人馬接應東路。

不移時﹐範願押送丞趾至營﹐黑闥卽將丞趾釘上枷扭﹐囚入陷車。此時智及困在垓心﹐無計得脫﹐所領之兵三停已折二停﹐內無糧艸﹐外無救援﹐黑闥日夜亦添兵守之。

卻說義臣所領人馬假裝許國旗號﹐抄過半路截住許兵﹐其擒獲許之軍士﹐俱免其死﹐令人監之﹐使爲前導。許兵感其不殺﹐無不悅服。義臣於是卽令敗兵各个西回﹐急奔許壁。當日敗兵回營﹐未知後事如何﹖

總批﹕滿城之人一齊病例﹐玆果天行時气耶﹖抑亦毒藥使然耶﹖

聊城不必爲憂﹐智及在吾術中﹐此楊太僕慨然自許﹐而非誇也。

所領人馬盡假許號﹐而以截許兵﹐其計不亦善乎﹖

第二十九回

義臣智破楊士覽卻說許之副將楊士覽兵守大營﹐轅門緊閉﹐布列伏弩長槍﹐團牌架銃。守至日西﹐忽見望樓上招旗亂攛﹐須臾之間﹐軍人跳下樓來﹐叫苦不絕。士覽急問其故﹐其人報說﹕「望見大營東路五軍敗回﹐渾身染血﹐皆是破頭折額之人﹐呼天叫苦﹐俱向大營奔來。」士覽聽之﹐大驚﹐卽令軍人再上髙樓﹐觀其後面更有追兵來否。其人上樓遠了﹐回報士覽曰「後面絕無動兵﹐今吾敗兵將已至近。」士覽卽令急去開門﹐東﹑北二處放兵進入。此時將士聽知兵敗﹐心皆戰栗﹐不爲提備﹐轅門一開﹐敗兵驟然擁入﹐直奔中軍帳上﹐喊聲大舉﹐東衝西突﹐亂殺一場。義臣親自提刀﹐坐據中軍。不移時﹐軍士將楊士覽綁至帳下。義臣傳令守營軍士曰「汝等是我隋國好人﹐皆爲逆賊所逼﹐不得已而從之。汝之家屬盡在關中﹐今日智及﹑士覽俱已被擒﹐化及逆賊死在旦夕﹐汝等若肯歸附﹐皆免一死。若西歸關中者﹐卽當西去﹔若願歸夏者﹐錄其官職姓名﹐復人營中﹐與我夏兵相恭調用﹐有功之日﹐一例升賞。汝若不從﹐吾盡坑之。」許兵聞有得生之路﹐悉皆去其盔甲兵器﹐跪於轅門之外﹐歡聲動地。義臣隨其所願﹐至是西去三停不及一停﹐歸夏者約有二萬餘人。義臣大喜﹐卽令三軍舉營皆起東向﹐會合黑闥共取聊城。

當日建徳下令夏兵四面殺進﹐吩咐內史令麯稜領著二萬人馬北路進發﹐自領精兵三萬南路進發﹐俱要會於聊城東南角上取齊。東路已有埋伏﹐各以鳴金爲號﹐齊出接應﹐設計擒之。

麯稜得令﹐遂離了大營﹐捲旗息鼓﹐人馬含枚﹐月夜潛行。時值二更左側﹐哨馬回報﹐前面十里之地樹木森郁﹐四壁悄然﹐恐防伏兵。麯稜謂眾人曰「此處必有埋伏﹐各个嚴整軍馬﹐緩緩而行。待天色微明﹐到於聊城﹐方好廝殺﹐各自效命﹐以圖功績。」眾以爲然。又行不到二十里之地﹐忽見前面鈴響馬嘶。一隊人馬盡打紅旗爲號﹐截住去路。麯稜卽將人馬列開陣勢﹐兩哨鼓噪而進。

原來宇文丞基見天色已明﹐正在調兵﹐忽見夏兵洶湧來到﹐將人馬分爲三隊﹕自領當其中軍﹐司馬雄領左軍當其左哨﹐寧虎領右軍當其右哨。丞基勒馬向前﹐更不打話﹐手拈方天畫戟﹐便擊過來。麯稜輪刀架隔﹐戰上三十餘合﹐不分勝負。忽見正西角上閃出一彪人馬﹐飛奔而來﹐撞開許陣。門旗開處﹐爲首一將﹐面如紅棗﹐虎背狼腰﹐乃夏國曹旦也。曹旦厲聲叱曰「丞基逆賊﹐智及﹑丞趾二人俱已被擒﹐汝今孤兵﹐何所施爲﹖

何不早早下馬投降﹗」丞基大怒﹕「此賊疑兵之計﹐特來驚惑我兵。」拈起方天戟﹐望曹旦心窩上直刺將來。曹旦手持九節重鐧﹐劈面便打。戰上數合﹐忽見許陣上閃出一員猛將﹐身長八尺﹐腰闊數圍﹐乃丞基手將司馬雄也。手執長槍﹐在銀鬃馬上髙聲大呼曰「曹旦不必與我儲君廝殺﹐待我與汝相持。」

曹旦卽棄了丞基﹐直奔司馬雄﹐向前挺簡鐧擊。司馬雄持刀迎敵﹐刀來鐧去﹐戰上三十餘合﹐曹旦大喝一聲﹐如山崩地裂﹐司馬雄措手不及﹐被曹旦活挾過馬來﹐輕施鐵臂﹐馬上一鐧﹐打死了司馬雄﹐再來陣上搦戰。丞基大怒﹐飛馬而出﹐鼓噪而進。二人戰上三十餘合﹐不分勝負。

正在酣戰﹐忽見東南上閃出一彪人馬﹐風捲出兩面龍虎黃旗﹐中間一面珍珠寶纛左排劍戟﹐右列弓槍﹐一員首將﹐頭頂紫金盔﹐身披赭黃袍﹐鎖子甲﹐腰系獅蠻帶﹐手持偃月刀﹐坐下追風馬﹐乃夏主竇建徳也。此時建徳領兵圍統聊城﹐知在此處對敵﹐轉到城東北上﹐勒馬望見徵塵衝起﹐慌領隨身軍馬前來助戰﹐恰好於此相遇。當下曹旦與丞基兩騎交鋒﹐建徳大怒﹐便交飛騎楊世雄﹑王傑﹑靳虎三員大將並出助戰。五馬混戰一場﹐許陣中驍將寧虎看了﹐心中暗想﹕我不下手﹐等待何時。

挺一柄狼牙棍﹐驟烏騅馬﹐刺斜裏砍來。數人轉燈兒般斯殺﹐兩下人馬都看得呆了。不防麯稜在夏陣中拽滿雕弓﹐放了兩支連珠箭﹐先射中寧虎﹐人馬俱亡。有詩爲證﹕三尺玉弦飛耳後﹐兩枝鐵箭落空中。

將軍助主今朝死﹐他日何人計此功。

丞基復戰四將﹐架隔遮攔不住﹐倒拖月斧﹐飛馬便走。四將哪里肯捨﹐拍馬趕來﹐四下軍兵喊聲大震﹐一齊掩殺。丞基軍馬望西而走﹐被曹旦截住去路。丞基不戰﹐勒馬又望南而走﹐又被楊世雄截住去路﹐丞基亦不與戰﹐撥回馬直奔東路﹐不防麯稜趕在後面﹐舉起三岔叉﹐一叉將丞基挑下馬來。有詩爲證﹕勢盡時衰智又窮﹐兵微將寡絕英雄。

未去聊城擒僞主﹐先於此地捉東宮。

建徳將丞基押禁陷車﹐釘上枷扭﹐復領軍士直抵聊城下﹐四面圍繞﹐水泄不通。原來聊城皆是李密人馬守住﹐當日夏兵正在攻打﹐忽然擁出一員大將﹐面如重棗﹐目若朗星﹐狼腰虎背﹐黑面黃髯。河東人也﹐姓王名薄﹐乃徐世績心腹手將﹐直扣建徳馬前﹐告曰「臣是魏公部下右武侯大將軍徐世績手將王薄是也。先奉主將之令﹐攺名殷大用﹐領兵三千﹐詐爲海賊應募。化及官拜都虞候之職﹐畱兵守城﹐使吾保駕。前日藥浸井泉﹐毒其一城軍士病倒﹐皆不能起。臣今洞開四門﹐監守化及所居之處﹐迎入大王之師﹐皆吾徐將軍﹝之功﹞也。今城門已開﹐請王入內﹐臣今於此辭別矣。」建徳曰「汝欲何往﹖

」薄曰「帶引人馬回淸淇宮﹐以復徐將軍之命。」建徳曰「今聊城之破﹐皆賴將軍之力﹐卿當延畱數日﹐待朕犒勞﹐回還未遲。」薄曰「徐將軍號令嚴肅﹐不敢失期。曾吩咐來﹕城破之日﹐疾當領兵便回﹐毋得在此遷延﹐貪功邀賞。臣只聽徐將軍之嚴令﹐不敢受大王之恩惠也。」建徳喟然嘆曰「朕觀王薄爲人眞大丈夫﹐只此便知徐世績之爲主帥﹐甚嚴法度可知矣。」王薄辭去已遠﹐只見大開城門﹐夏兵一擁而入。將士慌忙無措﹐皆被生擒。化及走奔南門﹐被守城士卒捉獲。建徳遣人守護宮闕庫藏﹐不許軍人劫掠百姓。大兵屯紮城外﹐遂給榜文﹐曉諭六軍。榜曰﹕夏主禦駕徵討﹐化及被擒﹐今示將士人等﹕若無符節﹐毋得擅入城中﹐不許妄殺無辜﹐搶擄百姓﹐拆壞民居﹐砍伐樹木﹐番掘墳家﹐奸淫婦女﹐彊買彊賣。有違此軍令者﹐一人犯罪﹐全族皆誅。右榜曉諭通知。

卻說楊義臣會合淩敬之兵﹐皆到劉黑闥處﹐悉將智及營中所得軍資皆交黑闥收管。義臣告黑闥曰「今將軍困智及於垓心﹐所圍之兵俱是隋朝好人﹐特因煬帝無道﹐久戀於外﹐江都絕糧﹐將士思歸﹐以此智及窺見眾心﹐推立化及﹐遂行弒逆﹐實與眾無干礙。若肯體天之道﹐將重圍開一條路﹐曉諭眾兵﹐令其自散﹐回還關中﹐見其老少。眾兵一散﹐以孤智及之勢﹐不待擒而自縛矣。」黑闥從之。

總批﹕智及﹑士覽俱已被擒﹐而夏兵復南北進發﹐軍聲何其大振。

曹旦手持重簡﹐而鐵臂輕施﹐遂落司馬雄之頭。卒之五騎交鋒﹐而許陣人馬之亡無遺類矣。東宮先縛﹐而僞主隨獲﹐快哉。

第三十回

楊義臣遺書睡榻次日﹐黑闥使副將髙雅賢傳令﹐列開西角一路﹐兩邊刀槍劍戟擺列成行﹐四下使人告士卒曰「今聊城已破﹐化及被擒﹐汝等家屬皆在關中﹐或欲回見父母妻子﹐或願投降夏國﹐以立功名﹐悉去兵器﹐皆從西門而出。若願隨逆賊死於此者﹐聽其自便。」圍陣中一呼﹐但﹝見﹞士卒拋戈棄甲﹐皆望西門而走。

髙雅賢坐於圍外﹐逐名放出。其西回關中者﹐另下一營﹐待奏過夏主﹐令人馬護送。願投夏國者﹐另下一營﹐錄其名職﹐奏聞擢用。比及黃昏左側﹐圍中士卒離散殆盡。

智及見了﹐仰天哭曰「此實天亡我也﹗」昏絕於地。眾軍擁進﹐將智及捆縛﹐遂用檻車陷了。黑闥正在催兵前進聊城﹐忽人來報﹕聊城已破﹐化及丞基俱已被擒。黑闥大喜﹐於是卽令排下慶賀筵席﹐邀請義臣﹑淩敬﹑髙雅賢數人共飲。酒行數巡﹐黑闥告眾曰「今日天賜成功﹐幸滅化及﹐明日同諸公引著大兵進入聊城﹐以見夏主。」當下眾將辭歸軍幕。比及次早﹐天色微明﹐只見小校來報﹕昨夜不見了楊太僕並其家伴。黑闥慌問其故﹐小校曰「別無所遺﹐獨見睡榻上遺書一封﹐奉友人淩祭酒﹑劉元帥一同申意。」敬將拆開視之﹐單寫七言絕句二首﹕自古髙官必險危﹐武昌門外柳花飛。

韓候苦戀淮陰職﹐狗死弓藏悔已遲。

又﹕掛冠玄武便休體﹐一別王侯竟莫求。

獨泛扁舟無限景﹐波濤西接洞庭秋。

淩敬看了其詩﹐稱羨不已。黑闥便欲引兵追之﹐淩敬急止之﹐曰「不可﹐滅賊便去﹐夏主已曾許之。」黑闥曰「不辭而去﹐終是缺禮。」敬曰「義臣如此﹐眞忠義人也。借夏之兵﹐以復君仇﹐今逆賊已擒﹐其志足矣。不聞先哲有言﹕『功成者退﹖』不必追之。」黑闥聽言﹐遂拔寨﹐齊起兵至聊城。

淩敬二人進見建徳﹐奏言夜中走了楊義臣﹐建徳大驚曰「義臣果去﹐失朕之股肱矣﹗朕旨許言﹕『若擒了逆賊﹐放汝歸田。

』今日賊已就擒﹐星夜逃去。朕欲成此人之名﹐不必追趕。」

建徳駕入聊城﹐請皇后蕭氏禦於正殿。建徳行臣禮﹐朝見謝罪。立煬帝﹑少主兩位神主在於行宮﹐親率百官﹐皆具素服﹐俯伏發哀。然後聚集隋之舊臣﹐跪於兩旁。建徳叫羣刀斧手押過一千人過來﹐綁至化及﹑智及﹑丞基﹑丞趾﹐其黨楊士覽﹐跪列神主面前。閃過祭酒淩敬﹐厲聲叱化及曰﹔「逆賊匹夫﹐汝祖乃匈奴皂隸﹐豈是中國之民﹖世受隋恩﹐諂事煬帝﹐弒父殺兄﹐實汝父爲之畫策。然後官封許公﹐汝等各授官職寵用﹐其餘百官皆不能及。煬帝無道﹐苦﹝害﹞生靈﹐汝之兄弟爲帝寵臣﹐不能死諫﹐匡救其惡﹔行弒其君﹐禍延其子﹐牧其君後﹐淫亂宮闈﹐竊奪天位﹐暴虐下人。今日天人共怒﹐假手於我夏主﹐將汝父殺戮於市﹐以謝天帝﹐汝有何言﹖」

化及低首無語﹐建徳卽命武士綁化及於柱上﹐以刀剮之﹐梟下首級﹐用木匣盛之﹐遣將髙雅賢將首級傳送江都。此時隋義成公主在突厥﹐遣使來迎蕭后﹐故建徳遣髙雅賢率領騎兵一千護送蕭后與南陽公主﹐並化及首級同至江都。建徳教推過楊士覽﹑朱海來﹐建徳問曰「你有何言﹖」士覽等終不答。建徳怒﹐教推斬之。押過鄭善果來﹐卽令放之還鄕﹐其餘賊黨﹐盡皆斬訖報來。

建徳卽日遣使奉表稱臣﹐報聞於東都。隋皇泰大喜曰「化及已戮﹐二帝之仇得報﹐朕無憂矣。今又有此人肯如此赤心輔國﹐何隋祚之不立乎﹖」遂封建徳爲夏主。建徳受詔﹐收其傳國玉璽﹐謚煬帝爲閔帝﹐封煬帝之孫楊政道爲勛國公﹐封裴矩爲左僕射﹐崔君肅爲治中﹐何稷﹑柳調爲左右丞﹐虞世南﹑歐陽詢爲太常卿﹐其餘官員﹐隨才授職。其隋朝府庫金銀﹑寶貝﹑彩帛﹑綾錦﹑宮娥﹑彩女悉以分爲四分﹐遣人送至唐營淮安王處﹐及魏公李密﹑世績二處﹐以報同謀滅賊之功。建徳所得﹐盡皆給散軍士﹐諭功升賞。麗泉詩云﹕化及無知擅大權﹐荒淫宮苑罪無邊。

兩朝帝主遭姦弒﹐四海生靈盡倒懸。

力斬同僚憑士覽﹐謀誅逆賊是髙賢。

世間造惡終須報﹐上有無窮不老天。

當日大事旣定﹐建徳下令班師。

卻說李密攻滅化及﹐與建徳分得金帛寶物極多﹐報入洛陽。

王世充聽知此事﹐心甚不忿﹐又聞李密還兵金墉﹐勁兵良馬多死﹐世充卽欲引兵擊之。衛士張永通曰「今密勢大﹐未可與爭舉。吾聞唐王累有東徵之意﹐知我兵出﹐彼必領兵乘虛而來﹐何計可敵﹔進則密拒於前﹐退則唐襲於後﹐那時進退兩難﹐不如令人結好李密﹐以立根本﹐休養士馬﹐多積糧艸﹐以成其鼎足之勢。況是累與之戰﹐互有勝負﹐何必便欲擊耶﹖」世充乃止。

正值人報唐遣使者楊通﹑張千資書前來招諭世充﹐世充接書﹐拆開讀之﹐書曰﹕竊謂﹐王綱失道﹐羣雄卓立﹐龍爭虎鬥﹐終歸於眞主﹐此蓋天命去就之理也。自古帝王建國受命﹐而王者莫非在乎中土。

河圖洛書﹐又法則之﹐以興洪業﹐莫不由此﹐亦未有顚覆者也。

隴據隗囂﹐倚仗而亡﹐蜀據子陽﹐恃寵而背﹐前世覆車之敝﹐可不鑑哉﹖

今朕受命於天﹐坐鎭長安﹐東蕩西除﹐四夷賓伏。汝王世充固常恪守臣職﹐義存大禮﹐遜辭謙讓﹐早赴長安。執贄以禮﹐皆前哲歸命之典﹐朝賀稱臣﹐仍舊封髙官之職﹐惟詔奉行。

世充讀罷大怒﹐扯碎其書﹐卽拔出佩劍﹐欲斬來使。楊通髙聲叫曰「兩國構怨﹐何斬來使﹖不幹小人之事。」世充罵曰「匹夫逆賊﹐彼此一體。皆是隋臣﹐吾亦欲入長安久矣。

顧以幼主尙在之故﹐未曾舉事。汝有何徳﹐以居大位﹐敢以書來招我﹖偏汝入長安受得代王禪位﹐以做天子﹐我在東都奉立皇泰﹐做不得天子邪﹖」手持寶劍﹐遂斬楊通於階下﹐復又挺劍來斬張千﹐眾將曰「不可﹐斬其一使﹐實爲矯抗﹐豈可再乎﹗不若且將張千割去其耳﹐放其歸國﹐令備細奏聞﹐看李淵喜怒如何。」世充遂按劍不斬﹐卻將張千割去兩耳放還。世充叱曰「畱汝殘軀﹐以通消息。」張千抱頭鼠竄而走。麗泉詩云﹕堪笑洛陽王世充﹐楊通斬首說英雄。

軍門素服何無志﹐千載令人笑語中。

總評﹕商紂旣亡﹐子孫皆臣服於周﹐惟妹土頑民﹐乃有哀號呼天﹐欲紀其緒者﹐未聞殷之賢臣爲紂斬衰躄踴﹐敬事妲巳者。��煬之惡﹐浮於商紂﹐建徳於是數化及弒逆���而殺之可也﹐至爲昏煬發喪﹐拜謁蕭����不當﹐何足以感動人心﹖其視漢祖之爲���矣。第三十一回

秦王北邙山射獵張千奔回長安﹐奏聞唐帝。帝大怒﹐宣秦王世民入朝﹐帝曰「洛陽王世充不遵王化﹐挾天子以令諸侯﹐陰謀篡逆之心。

朕遣使招諭﹐扯碎其書﹐毀罵百端﹐斬楊通之首﹐割張千之耳﹐放還歸國。今又招集人馬﹐以圖入關之計﹐此仇不報﹐朕實恥之。」秦王曰「世充癬疥之疾耳﹐豈足爲憂。臣親帥貔貅之眾﹐擒而誅之﹐以絕後患。」帝大喜﹐卽命秦王領五萬人馬﹐徑奔洛陽迸發。

卻說秦王世民自滅化及之後﹐居於西府﹐廣納賢良﹐重用謀士﹐開設賓館﹐令房玄齡﹑劉文靜接待諸賓。連年以來﹐你我相薦﹐近得數人﹕一人乃京兆杜陵人也﹐姓杜名如晦﹔一人乃豳州三原人也﹐姓侯名君集﹔一人乃萬年人也﹐姓姚名思廉﹔一人亦萬年人也﹐復姓皇甫名無逸﹔一人乃岐州雍人也﹐姓李名淳風﹔一人乃陽翟人也﹐姓袁名天綱﹐與淳風二人善觀天文陰陽之術﹐俱爲將士郎﹐使掌太史局。此數人者﹐秦王禮敬之甚厚。又得武將數人﹕一人乃京兆郡縣人也﹐姓殷名嬌﹐字開山﹔一人乃富陽人也﹐姓馬名三保﹔一人乃三原人也﹐姓李名靖﹐字藥師﹔一人乃髙陵人也﹐姓於名志寧﹐字仲謐﹔一人乃池陽人也﹐姓劉名弘基﹐字本固﹔一人乃綏州人也﹐姓張名平髙﹐字望夫﹔一人乃瑯玡莒人也﹐姓長孫名無忌﹐字輔機。更有洛陽史丘土﹑尹史嶽﹑王常﹑段志賢﹑白顯道﹑陶武欽﹑白士讓將佐數十人﹐濟濟彬彬﹐輔翊秦府﹐聽其調用。

是時秦王領命﹐卽命李靖爲行軍總管﹐殷開山爲參軍都尉﹐史嶽﹑王常爲左右護衛﹐部領五萬人馬﹐逕奔洛陽。但見旌旗蔽野﹐船騎雙行﹐浩浩蕩蕩﹐殺奔東都來。

卻說王世充聽知秦王領兵五萬前來﹐急聚諸將商議﹐人人失色﹐皆不敢言﹐惟有淳於徳進曰「某感大恩久矣﹐並無報效﹐願捨殘生﹐去敵唐兵。」世充便教淳於徳爲後應﹐乃引郝明﹑艾元二將出迎﹐令桓素守睢水。兩軍相迎﹐陣勢擺開﹐世充出馬﹐拈罵秦王曰「汝假仁詐義之徒﹐與禽獸無異。」秦王大怒﹐令馬三保出﹐世充令艾元迎敵。不三合﹐三保殺元於馬下﹐世充兵大敗﹐秦王驅兵趕出洛陽。世充走入城﹐堅閉不出。

是日秦王乃屯兵於雎水之北﹑千秋嶺下﹐屯紮軍馬。次日﹐唐營排筵﹐犒勞三軍。秦王乘醉﹐營外問於土人﹕「此地何處好景﹐暫可爲樂﹖」土人答曰「城北十里一山﹐名爲北邙山周圍一百里﹐自秦漢以下﹐帝王之陵﹐及古忠臣烈士之墳多在彼處﹐猶如棋布星列﹐數之不盡。其中珍禽怪獸﹐古柏蒼松﹐無限之景﹐惟此可以瞻仰。」秦王曰「吾正欲往彼處射獵﹐觀景一徧。」李淳風進曰「臣演先天之數﹐頗識陰陽禍福﹐殿下面帶靑色﹐可保過百日之災﹕一忌走馬﹐二忌開弓﹐三忌玩景。犯此三者﹐其災難躲。」秦王曰「吾馳騁於弓馬之間﹐爽神怡志﹐有何不可。」卽上逍遙馬﹐帶鐵胎弓﹐金鎞鉃箭﹐與馬三保各帶彎弓插箭﹐內穿掩心甲﹐手持兵器﹐引十數騎﹐徑往北邙山。

入到山內﹐秦王乃勒馬徐行﹐四顧一徧﹐喟然嘆曰「吾想前代之君﹐坐鎭中華﹐擁著百萬之師﹐有許多英气﹐今觀於此﹐也只得幾个石人石馬相隨﹐如此損敗而已。況是荊棘叢生﹐獸蹄鳥迹亦雜其中﹐豈不爲之慟哉﹗有日唐家天下﹐何以異此﹖

」正在嗟嘆之間﹐忽見西北上荊棘叢中趕出一頭白鹿衝面而來。秦王扣滿弓﹐一箭正中鹿背﹐其鹿帶箭望西而走﹐秦王勒馬追之。迆邐之間﹐飛走數程﹐轉過山坡﹐其鹿杳然不見。秦王加馬追尋﹐不覺驟至一處﹐平川曠野﹐坦然一望之地﹐只見旌旗耀日﹐劍戟森羅﹐近前視之﹐乃一座新城﹐城門扁上寫「金塘城」三个金字。秦王曰「此非李密所居之城乎﹖」馬三保答曰「然﹐殿下可急回。早是不知﹐尙可徘徊﹔若一知之﹐吾與汝走往何所﹖」秦王曰「有何妨礙。」於是顧盼不已。

但見其城髙墻粉壁﹐上接雲霄﹐鳳翅龍鱗﹐妝成砌就。周圍蓋造絕倫﹐賽過長安風景。秦王曰「天上神仙府﹐人間帝主家﹗

大丈夫樂此足矣。」

原來守成之軍飛報李密﹐云「秦王親引十數騎直過千秋嶺﹐來此觀城。」李密曰「此必是李世民誘敵之計﹐不可追之。」只見程知節踴躍於前日﹔「此時不擒﹐何待﹖」大叫曰「有膽气者跟我來﹗」諸將皆不動﹐惟有一將曰「咬金眞猛將也﹐吾可助之。」乃秦叔寶﹐拍馬跟去。

卻說秦王看了半晌﹐三保云「可早回。」言猶未了﹐有人大叫﹕「李世民休走﹗」秦王視之﹐見兩騎馬飛奔而來。秦王﹑三保數人擺開﹐秦王橫槍立馬待之。程知節到﹐厲聲問曰「哪个是世民﹖」秦王問曰「你是何人﹖」知節日﹕「我便是程知節﹐特來捉汝。」秦王笑曰「只我便是﹐你旣兩人來﹐並力抗你﹐非英雄也。你旣要捉我﹐我豈懼汝哉。」知節曰「便是你從人都來﹐也不怕你。」驟馬挺月斧﹐直取秦王﹐秦王亦挺槍來迎。兩馬相交﹐約鬥二十餘合﹐秦王敗走﹐卻轉過山背後。叔寶持雙鐧﹐亦飛馬趕來。三保﹐抵敵不住﹐各自逃走。二人棄下三保來趕秦王﹐約有十餘里﹐秦王回顧知節趕來較近﹐心慌﹐連聲叫苦﹐遂搭箭開弓﹐弦響箭到﹐正射知節灰纓跟頭。秦王見射不中﹐勒馬復走﹐知節欲報一箭之仇﹐手持月斧﹐縱馬加鞭﹐直趕秦王。正在慌速﹐恰值前面一座古廟﹐牌書大字「老君堂」﹐其堂相傳老子修道之所﹐乃昔周王所造。

雕梁畫閣﹐斗拱花紋。此廟極是靈驗。秦王一見下馬﹐奔入廟內逃躲。秦王暗禱﹕神靈救我﹐若得脫離此難﹐重修廟宇﹐寶像妝金。祝猶未了﹐廟門外人馬喧嚷﹐叔寶﹑知節二人趕至﹐見山門緊閉﹐知節手持月斧﹐劈開廟門﹐一擁而入。秦王先已縮避於寶桌之下﹐知節入廟﹐四下搜尋﹐見避在寶桌之下﹐只見紅光罩體﹐紫霧騰空﹐煙霧之中﹐現出八爪金龍。知節持斧便砍﹐轉過叔寶﹐知是眞主﹐手輪雙鐧一架﹐其斧隔在一邊。

知節驚閃在地﹐叔寶曰「勿傷性命﹐擒見魏公發落。」知節卽向前扭過秦王﹐捆縛來見李密。未知性命如何。

總評﹕王世充不遵王化﹐卻又斬楊通﹑割張千﹐此仇庸得不報﹖

況秦王廣納賢良﹐猛將如雲﹐謀臣如雨﹐世充何物﹐乃敢與之爭鋒哉﹖蓋北邙之射﹐非有意於觀城也。程知節踴躍而欲擒之﹐豈識眞主於寶桌之下乎﹖讀史者﹐不能不爲之一慨。

第三十二回

秦王被擒囚南牢金墉城內﹐軍校入報﹕「叔寶﹑知節五虎臣擒得秦王世民。

」李密令羣刀斧手推擁秦王至於階下﹐責之曰「無端逆賊﹐令來尋死路矣。彼此一體﹐皆是隋臣﹐汝父鎭於長安﹐坐承大統﹐吾居金墉城﹐管理萬民﹐何乃私引人馬﹐窺吾城郭﹐主有何意﹖」秦王答曰「叔父暫息虎威﹐容申一言﹕皆因洛陽王世充殺了吾使﹐領兵徵討﹐敗其三軍。世充堅閉不出﹐是以退兵﹐屯於千秋嶺下﹐犒勞軍士﹐乘醉而出﹐遊於北邙采獵﹐特來金墉探望叔父。不料叔父反致見疑﹐若果有異心﹐何只此數人來耶﹖惟叔父察之。」密大怒曰「汝這匹夫﹗本是輕敵而來﹐探吾虛實﹐欲於其中取事﹐今被我軍人識破﹐捉獲至此﹐特以甜言哄我﹐與汝何親﹐假稱吾爲『叔父』﹖」喝令推出斬之。

言未絕﹐只見旁邊閃出一人﹐身材中等﹐體貌魁梧﹐眾視之﹐乃魏徵也。此人原在武陽郡丞元寶藏手下﹐寶藏以郡降密﹐密封寶藏爲上柱國﹐寶藏使徵作啟謝密﹐密卽召徵爲掌記室。

徵見密欲斬秦王﹐連聲﹕「不可﹐不可﹗主公若斬此人﹐非安天下之計﹐金墉城禍亦不遠矣。」密問其故﹐徵曰「此人東蕩西除﹐百計以人長安﹐爭與其父坐承大統。兵糧俱足﹐房﹑杜爲之謀﹐李靖﹑劉弘基﹑殷開山輩爲之將﹐若知我主殺其此子﹐必起傾國之兵來復仇矣。彼忿死而來﹐吾兵何可以當也﹖

」李密聞知﹐驚曰「如此柰何﹖」徵曰「不如赦免其罪﹐監禁世民在此爲質﹐李淵知之﹐若有降書朝貢之物﹐放其回還﹐愚迷不允﹐則隨而殺之﹐有何不可。」密曰「此言合理。」

卽令三四獄卒﹐將秦王項帶長枷﹑腰纏鐵鎖﹐引人南牢﹐百般拷打﹐終日受其苦楚。

卻說唐帝在長安﹐每望秦王報捷﹐不見虛實﹐當日與羣臣正議間﹐忽報李靖﹑馬三保至﹐帝急喚問之﹐二人拜哭於地﹐細說前事。帝大驚曰「若如此﹐只朕休矣﹗」劉弘基曰「李密如此無理﹐宜加烹戮。請陛下寬心﹐弘基當親提一旅之師去救秦王之急。」帝曰「朕此子有失﹐安能獨生哉﹗惟恐不得歸國﹐此事若何﹖」於是捶胸踢腳而哭。文靜曰「陛下勿憂﹐且宜保重萬金之軀。臣與李密有郎舅之情﹐李密前妻是臣共乳親妹﹐陛下不若修書一封﹐獻納黃金彩帛﹐以爲進贄之禮﹐不用張弓只箭﹐只憑臣三寸不爛之舌﹐陳說兩國罷兵之利﹐秦王必然歸國。」帝準奏﹐遂備黃金萬兩﹑蜀錦十車﹐修書遣文靜爲使﹐帶領數人離了長安﹐不日進到金墉。人報李密﹕唐遣劉文靜持書送禮來見。密笑而言曰「文靜恃親來作說客﹐吾豈以小節而誤其大事乎﹗必使其勿得開口。」便令召入。文靜拜於階下﹐言「唐帝書呈拜上大王﹐聊將薄禮進獻﹐幸乞叱畱。」密拆封觀之﹐書曰﹕唐李淵謹奉書百拜於魏公賢弟魔下﹕自古興王圖霸﹐各遵其道﹐當世英雄﹐惟吾與弟﹐建徳﹑薛仁杲﹑王世充等鼠雀小輩﹐不足爲懷。自煬帝無道﹐隋代須危﹐立蓋世之功勛﹐有擎天之籌策。日前蠢子冒觸龍顏﹐幸蒙海涵寬恕。河北諸郡﹐地勢與關中相連合﹐吾所有今讓與弟﹐早晚圖之。兵行之次﹐卽贈軍糧二十萬斛﹐鎧甲三百副﹐以爲報答之禮﹐決不爽信。愚兄與弟派自一家﹐吾子卽汝子也﹐飛龍不食其體﹐虎豹怎喫兒孫﹖天髙地厚﹐覆載萬靈﹐伏乞仁慈﹐赦放歸國﹐生前感徳﹐沒後銜恩。先獻黃金萬兩﹐蜀錦十車﹐聊表寸心﹐幸垂照察。

李密覽罷書﹐大罵曰「李淵眞匹夫耳﹗以吾爲兒女之輩﹐特以書來哄我。況天下者非一人之天下﹐乃天下人之天下﹐非汝所得獨專。讓吾去取﹐虛做人情﹔相助軍資﹐乃假途滅虢之計矣。」文靜曰「唐主命臣奉此薄禮﹐以爲贖命之資﹐望赦世民還國。本是源流一派﹐昆仲叔侄﹐通其和好﹐各自爲君﹐各子其民﹐勿得侵犯。凡事看臣薄面……」密喝曰「汝這逆賊﹐忘恩失義之輩﹐有甚人情﹖今汝妹已死﹐復事於唐﹐昔是通家﹐今爲仇敵﹐吾識汝﹐劍不識汝。」隨拔所佩之劍﹐便欲斬之。只見班部中閃出一人﹐胸藏王佐之才﹐腹抱安民之策﹐乃從事徐世績人也。世績進曰「大王聖鑑錯矣﹐自古兩國爭戰﹐不斬來使﹐大王方以仁政治天下﹐取法於民﹐況其人以禮進見﹐又是至親恩眷﹐從而殺之﹐臣恐人議大王無容人之量﹐而陷於不義。臣觀文靜亦人傑耳﹐莫若赦其死罪﹐監在南牢﹐與世民一同受苦﹐降伏其心﹐然後臣等以利害說之﹐令其反唐事魏﹐豈不爲美。今天下僭號𨿽多﹐惟唐﹑魏最大﹐建徳之輩﹐不足爲念。大王權收其禮物﹐使報長安﹐務令李淵獻土納降﹐遣人入質﹐然後放世民歸國﹐通其和好﹐則大王安如泰山﹐誰與共敵﹖」李密怒气方息﹐卽將文靜痛打一頓﹐喝令監禁。文靜雙眼流淚﹐低頭無語﹐跟著數个獄卒﹐深枷重鎖﹐打入南牢﹐與秦王相見﹐抱頭大哭。麗泉有感詩云﹕文靜世民入禁中﹐蒼天何事困英雄。

從來眞主多磨難﹐自與凡人另不同。

密將文靜打入南牢﹐遂與諸將商議﹐徇行近邑。忽流星報到﹐說開州校尉凱公殺了刺史傅鈔﹐奪其印綬﹐會合參軍徐云﹐大起人馬數萬犯境。有寧陵刺史顧守雍﹐今結連凱公造反﹐據於開州。又說誘引洪州刺史何定獻了城門﹐二郡人馬與凱公爲左右﹐攻打偃師﹑孟津諸郡﹐百姓死守﹐甚是緊急。李密聞報﹐大驚曰「偃師乃吾咽喉之地﹐諸糧之所﹐如此實魏之大患也。

孤當自率大兵討之。」卽命程知節爲先鋒﹐羅士信﹑王伯當爲左右護衛﹐陸徳明爲參軍﹐徐世績﹑魏徵﹑秦瓊總權國事﹐密親領大軍十萬﹐殺奔開州進發。但見煙塵蔽日﹐刀劍森嚴。前哨報去﹐偃師不遠﹐只隔四十餘里。紮了營寨﹐凱公出迎﹐遇於小浙山前﹐布陣於野。魏兵列成陣勢﹐引眾將出門旗之下。

程知節也全副披掛﹐提槍立馬於密之側。凱公令二將出馬﹐一个是顧守雍﹐一个是何定﹐揚鞭大罵﹕「鞏邑鼠賊﹐各自爲君﹐安敢侵犯吾之境界耶﹖」言罷﹐顧守雍拍馬手撚鋼叉而出。密大怒﹐回頭曰「誰能斬此賊﹖」伯當應聲而出﹐兩騎相交﹐戰三十餘合﹐勝負未分。何定見守雍力怯﹐飛馬挺槍出陣﹐要來雙斗。知節在密後望見﹐倚住手中槍﹐扯弓搭箭﹐正射中何定面門﹐應弦落馬。守雍見側邊何定墜地﹐措手不及﹐被伯當一刀削去半个天靈。羅仕信縱馬直來陣內捉凱公﹐公棄卻頭盔戰馬﹐雜在步軍內逃生。

李密掩殺敗軍﹐直出濉水之上。凱公聚敗兵來見參軍徐云﹐說密猛勢不可敵。云請謀主王良商議﹐曰「凱公兵敗﹐挫折銳气﹐兵無戰心﹐只可深溝髙壘﹐以避其鋒。潛地令人求救於唐﹐此圍可解﹐馮仲行曰「伯英之言眞拙計也。兵臨城下﹐將至壕邊﹐豈可束手而待死﹖某𨿽不才﹐願請一軍出戰。」徐云許之﹐馮仲行引軍萬餘﹐離城列於倉山之下。

李密將得勝之兵長驅大進﹐仲行出馬﹐密曰「此人是徐云後妻之兄也﹐誰與吾擒之﹖」羅士信挺鐵眷蛇矛出馬﹐與仲行兩馬相交。戰不到數合﹐仲行大敗﹐奔回本陣。密驅大軍﹐殺得屍橫徧野﹐敗兵跟隨仲行﹑凱公逃入開州。王良言仲行不聽良策﹐以此大敗﹐按軍法當斬﹐徐云以其新娶之妹﹐不肯加刑。凱公緊守城池﹐堅閉不出。密使人四面攻打﹐相持月餘﹐城中糧盡﹐軍士皆有叛意。密知城內糧盡﹐乃令小卒在城樓上髙叫﹕「凱公投降﹗今汝食盡人困﹐如不降﹐打破城池﹐滿門皆誅。」凱公見軍士俱有怨心﹐卽時賫印綬﹑開城肉袒納降。

李密教凱公仍爲開州刺史﹐以具錢糧﹐安撫百姓﹐犒賞三軍。

於是一郡老幼皆喜。畢竟還是如何﹖

總評﹕秦王被密欲斬﹐倘不得魏徵之力止﹐幾不能免。南牢之囚﹐此天之所以困英雄也﹐豈與凡人同日語哉。凱公始起人馬以犯境﹐卒賫印綬以納降﹐非迫於密勢之猛﹐而能若是乎﹖

第三十三回

徐世績私放秦王李密乘勝移兵﹐徇行江北﹔兵未起行﹐乃先作詔文一道﹐遣小卒馳報金墉城內。魏徵共眾將迎接詔文﹐拆開讀之﹐文曰﹕隋室不幸﹐皇綱失紀﹐凱公叛逆﹐蔓延至今﹐皆思剿滅﹐未遂同盟。孤承上天之命﹐敢不竭力。親提一旅之師﹐血流川野﹐圍城數旬﹔肉袒投降﹐是以不勝大喜﹐特免其罪﹐使之仍守其地。今降詔文一道﹐示仰軍民人等﹕除人命彊盜重情外﹐不赦南牢李世民﹑劉文靜二人﹐其餘大小之事已結證﹑未結證﹐已發覺﹑未發覺﹐咸赦除之。赦文到日﹐卽速奉行。

眾將讀詔文﹐徐世績曰「主公才得小勝﹐就便自誇大﹐此人不久勢必敗矣。」秦瓊曰「吾觀秦王世民乃是眞主﹐前日躲在老君堂內寶桌之下﹐程知節持斧砍去﹐見有紅光罩體﹐金龍現爪﹐知節驚慌。吾見是好人﹐卽以一鐧架隔﹐救其性命。

不想眾將擒來﹐監在禁中﹐反受其苦。今遇大赦﹐又不得出﹐眞可痛矣。」世績曰「君實憐憫乎﹖」瓊曰「𨿽有憐憫﹐無可柰何。」瓊曰「有甚奇計救得此人﹖後去必是眞主。」

魏徵曰「良禽擇木而棲﹐賢臣擇主而事。吾等一時昏暗﹐屈沈於此﹐今主上爲人暴悍﹐又自驕矜﹐立國不久﹐其勢必歸於唐。爲今之計﹐莫若乘主上未回放秦王歸國﹐施此人情﹐久後吾等好去相見。」瓊曰「言大有理。作何計較﹐放其歸國﹖

若主上發怒﹐吾等皆是死罪。」徵曰「此事甚易﹐吾思得之矣。只就原詔文上﹐他寫『不赦」二字﹐將『不』字下添一畫攺作『本放』二字﹐待他看來是自家親筆﹐教吾等放他﹐何罪之有﹖」三人大喜﹐商議已定﹐魏徵卽將詔內「不」字上出一頭﹐下加一畫﹐攺爲「本」字。向南牢內取出秦王﹑文靜二人﹐見其精神滅損﹐半是人形。擁秦王髙坐﹐三人納頭便拜﹕「臣等有失救護之罪﹐今魏公徵討陜州﹐降其叛賊凱公﹐頒降詔文﹐輕重囚徒﹑大小罪犯俱各宥免﹐止不赦殿下二公之罪。今吾眾見魏公乃庸君也﹐爲人暴悍驕種﹐勢必不久。殿下有濟世之才﹐安民之略﹐不忍二公受苦﹐特攺詔內『不』字爲『本』。魏公知覺﹐料必無疑。三人主意放汝回還若何﹖」秦王曰「吾有甚徳﹐敢勞諸公如此見愛﹖若得脫離坑阱﹐與公等共保富貴。

但恐加害汝等﹐吾有何安﹖」世績曰「吾已計定籌策﹐魏公回來﹐必不加害﹐自有脫罪之計。吾眾不久亦歸於殿下矣。」

秦王曰「誠如此言﹐諸公皆萬戶侯矣。」至是﹐三人隨卽收拾兵仗軍器﹐令秦瓊帶領輕騎數人潛地而行﹐護送出境。秦王﹑文靜離了金墉﹐文靜曰「吾二人乃籠內之鳥﹐网內之魚﹐此一行如魚歸大海﹐鳥上靑霄﹐不受羅网之羈也。」雙馬飛走﹐奔入長安。

卻說李密徇行河北﹐與建徳手將王綜相戰於甘泉山下。李密左臂射中流矢﹐殺死張文讓﹐棄其輜重﹐大敗而回。世績﹑魏徵﹑秦瓊接於郭外﹐言道﹕「臣等報知有失﹐不敢遠離附近迎接。」密曰「幾乎與汝等不相見也﹗」接入金墉﹐密點將校﹐皆有中間被傷者多。密令將息﹐坐於正殿﹐不覺淚下。眾將曰「主人於虎窟龍潭之中﹐逃難之時﹐全無懼怯﹔今已到城﹐人馬俱足﹐整頓軍將﹐再去復仇﹐何故如此﹖」密曰「孤失於計較矣。」世績曰「請問其故﹖」密曰「兵伐陜州之時﹐長孫如意曾教孤勿徇河北﹐宜先乘勝移兵西向﹐屯於倉山界口﹐多設旌旗﹐以爲疑兵之計。李淵痛念其子囚禁於此﹐見我兵動﹐必割地求和﹐協以武關爲界﹐永不相犯﹐刀不沾血﹐關東之地彈指而可得矣。孤不從﹐致有如此之失。今如意已死﹐土地旣不可得﹐復以構怨河北﹐是以悲耳。」世績曰「小臣亦曾諫來﹐先要結好於唐﹐次後舉事河北。一時失利﹐皆因主上輕敵之故。然勝敗兵家常事﹐王綜亦癬疥之疾﹐不足爲念。

世民今已歸國﹐唐魏和好﹐無侵犯之患﹐有泰山之安。今我兵新敗﹐挫動銳气﹐王琮以爲怯敵﹐乘其不備﹐再整兵甲﹐驟然出而徵之﹐則王綜之首可致於麾下矣。」

密聞其語﹐卽愕然曰「世民何歸國乎﹖」世績曰「大王詔上禦筆﹐本放世民﹑文靜﹐臣與秦瓊三人已放歸矣。」密頓足怒曰「是何言乎﹖孤豈老悖哉﹖分明『不放』二字﹐何故如此﹖」世績隨卽呈上原詔﹐密對日中反復觀看﹐墨迹濃淡﹐新舊不同﹐忿然大罵曰「監子誤孤大事矣﹗分明此『不』字﹐特加一畫攺成『本』字﹐汝等必受賄賂﹐賣弄紀綱﹐卻與世民﹑文靜同謀﹐私放歸國﹐合得死罪。昔日漢髙祖斬丁公以封雍齒﹐所以正軍法也。王法乃國之典刑﹐豈容人情哉﹗不能免死﹐推出斬之﹐以正軍法﹗」三人性命如何﹖

總評﹕頒詔文以馳報金墉﹐密殆自誇其小勝者也。世績痛秦王之蒙難﹐而與徵等攺「不」爲「本」﹐私放歸國﹐誠惜其有濟世之才﹐安民之略耳。無柰賣弄紀綱﹐不能逃密之觀看﹐則軍法不容貸矣。

第三十四回

王世充借糧背徳此時武徳二年春二月﹐徐世績﹑魏徵﹑秦瓊三人私放秦王﹑文靜歸國。李密大怒﹐欲斬三人。祖君彥急告曰「世績﹑魏徵﹑秦瓊犯法﹐𨿽當死罪﹐然大王立國皆賴三人輔翊之功﹐權監禁中﹐以功贖之。」眾皆再三哀告﹐方才放免﹐監在南牢。

卻說王世充因武徳元年四月唐兵犯境﹐百姓荒於稼穡﹐至是糧儲不敷﹐軍士缺食。世充遣周武﹑陳文奉使李密﹐借糧二十萬斛﹐權濟其急﹐候冬成熟﹐倍還利息。二人徑投金墉﹐來告李密。密大喜﹐許之曰「王世充﹐孤一體之弟也﹐𨿽與相持﹐君子不念舊惡﹐兼是唇齒之境﹐互相救援。今值歲荒民困﹐儲糧不足﹐孤則有餘﹐安得不以濟之。」遂引王伯當帶引軍士發鞏洛二倉之粟﹐照數支給二十萬斛﹐納送洛陽。

伯當領命行至倉所﹐比及軍士啟鑰之次﹐只見倉內耗鼠蜂湧而出﹐其鼠背生兩翼﹐徧體魚鱗﹐赤毛突眼﹐尖牙快食﹐咆哮走壁而飛。三三兩兩﹐約有五七百數﹐滚滚倉中﹐擲梭而走。

伯當一見大驚﹐隨令軍士各持木棒﹐向前亂打。其鼠合羣飛起﹐集於屋椽之上﹐自相呼喚。軍人曰「此怪物也﹗然逐鼠者必貓也﹐豈我等以木而能打乎﹖」伯當以實還告於密﹐密驚曰「何有此異事也﹖」遂遣何良﹑周侃二將﹐帶軍士逕向金墉城內﹐排門徧戶﹐索取貍貓數百﹐各令送納倉所。軍士去不多時﹐皆取將貓來﹐放入倉內。只見其鼠與貓打將團來﹐猶如一母共產。俄而飛塵撲面﹐倉內米皮旋風而起。眾軍士視之倉內之粟﹐十去八九﹐𨿽在余粟﹐雜以鼠糞而已。麗泉詩云﹕貓鼠同羣事可疑﹐伯當枉自用心機。

皆因李密時衰蹇﹐千載令人倍慘悲。

軍士怪疑不定﹐慌來告報李密。密曰「此事如之柰何﹖

」周武﹑陳文告曰「大王欲取信於民﹐不可失約﹐許人一物﹐千金不攺﹐亦須多少應付﹐權救一時之急。」密令開過倉號﹐看是有無。人報宇字號倉其粟𨿽少﹐卻無耗鼠之患。密使開之﹐果如所言。當日只搬十萬斛交付陳文二人﹐押送而去。

卻說王世充自與秦王戰敗之後﹐訓練士卒﹐每欲舉事。正值年荒食歉﹐難以措手﹐忽報周武﹑陳文借糧歸國﹐具告其事﹐世充鼓掌大喜曰「吾事濟矣﹐李密勢不久也。」左右問故﹐世充曰「貓鼠同羣﹐陰陽反覆﹐此不祥之兆也。國家將興﹐必有幀祥﹔國家將亡﹐必有妖孽。今妖孽已見﹐李密亡在目下﹐此時不取﹐更待何時。今糧十萬斛﹐軍士供饋亦足﹐親帥一旅之師﹐乘其不備﹐掩而襲之﹐如拾芥矣。」於是卽命周武爲先鋒﹐郝明﹑艾先爲左右護衛﹐桓素使爲後應﹐祖武等監國。世充之子玄恕爲領兵元帥﹐率領精兵五萬﹐殺奔鞏邑而來。

哨馬報入金墉﹐李密遂與眾謀士商議﹐祖君彥奏曰「徐世績﹑魏徵﹑秦瓊三人私放世民﹐監禁獄中﹐深自羞愧﹐未有效忠竭力之地﹐願大王赦免三人之罪。臣觀叔寶勇超三軍﹐力敵萬夫﹐乞保此人爲先鋒﹐再令程知節統率大軍﹐必要生擒世充。」李密大喜﹐便赦出秦瓊三人﹐召至階下。密曰「祖君彥告孤免汝等之罪﹐仍復舊職﹐待後建功贖罪。今王世充借糧背徳﹐引兵入界﹐汝等竭力出軍迎敵。」卽賜秦瓊金甲錦袍﹐加爲虎威將軍﹑前部大先鋒。密與程知節領大軍十萬離了金墉﹐商議進兵。探馬回報﹕世充使子王玄恕爲元帥﹐盡起大軍前來拒敵。密將王伯當日﹕「玄恕乃膏梁子弟﹐怯而無謀﹐可與伯當精兵五千﹐直取路出洛口﹐過羅漢嶺而東﹐當眞君觀而投北﹐不過二日可到洛陽。玄恕忽聞伯當驟至﹐必棄寨而走﹐洛口之谷足可以爲食也。眾等卻從北邙山大驅軍馬而來﹐則洛陽一舉而可定也。」密曰「此非萬全之計也﹐汝以爲洛陽無人物而欺之。倘有人進言從山僻以軍截之﹐非但令五千人受苦﹐亦大傷銳气也﹐決不可用。但從平坦大道依法而進﹐無有不勝。」

遂不用伯當之計﹐差人令秦瓊進兵。

卻說玄恕在洛陽聚諸將﹐時有先鋒周武﹐使開山大斧。武有二子﹐皆精通武藝﹐弓馬過人。長曰文英﹐次曰文禮﹐引本部軍馬一萬﹐辭了玄恕﹐取路夾迎。前至北邙山相遇﹐兩勢下各自布陣。世充之兵擺開﹐門旗下周武出馬﹐二子列於兩邊。

厲聲大罵﹕「忘恩失義之賊﹐敢侵吾境﹗」秦瓊手提雙鐧﹐大怒而出﹐單搦周武交鋒。長子文英與叔寶交鋒﹐戰不三合﹐叔寶刺死文英於馬下。次子文禮大怒﹐一騎馬﹑一支戟來﹐與瓊交戰。瓊乃抖擻精神﹐施逞平日虎威﹐戰上二十餘合﹐拖鐧便走。文禮兜住馬﹐倚了戟﹐取箭射之﹐被瓊用鐧速撥下﹐連射三箭﹐皆不中。綽了鐧﹐奮力趕來。比及趕到﹐被叔寶一箭﹐射中面門﹐應弦墜馬而死。周武見二子皆喪於叔寶之手﹐心膽俱裂﹐急走入陣躲避。世充兵素聞叔寶之名﹐又見如此英雄﹐誰敢交鋒﹐馬到處喝聲「陣開﹗」皆紛紛亂走﹐曳曳倒退。叔寶匹馬單槍﹐趕入世充陣內﹐如入無人之境。知節見叔寶大勝﹐率魏兵一掩﹐世充之兵大敗而去。叔寶收軍回寨。畢竟還是如何﹖

總評﹕倉內貓鼠同羣﹐𨿽爲李密不祥之兆﹐亦未爲世充之幸也。

旣借其糧﹐卽欲掩而襲之﹐非背徳而何﹖卻得祖君彥奏免三人之罪﹐而保叔寶爲先鋒﹐令知節統領大兵而進﹐是以周武二子﹝俱皆﹞墜馬而斃耳。世充之兵有不敗者﹐未之有也。

第三十五回

秦叔寶洛陽大戰卻說周武引敗兵來見玄恕﹐哭訴其事。玄恕怒﹐乃自引大軍來與叔寶對敵。探馬來報﹕玄恕軍到了。叔寶便上馬﹐引千餘軍就北邙山前擺開。當日玄恕全副金甲金盔﹐坐下騎雪白馬﹐手中使大桿刀出陣。看了叔寶持鐧躍馬在陣前往來搦戰﹐恕便欲自戰。馬后周武曰「殺吾二子之大仇安得不報﹐更待何時﹖

」周武縱坐下馬﹐輪手中開山大斧﹐直取叔寶。叔寶挺鐧來迎。

戰不三合﹐叔寶打死周武於馬下﹐便拍馬挺鐧來打玄恕﹐慌閃入陣中。知節驅兵掩殺﹐世充之兵又折一陣﹐退十餘里下寨。

玄恕連夜聚眾將商議曰「我自來聞叔寶之名﹐不曾見面﹐果然英雄無敵﹐似此若何﹖」桓素進曰「愚料叔寶有勇無謀之輩﹐不足懼也。來日公子再領兵出﹐可先伏兩軍於左右﹐公子臨陣先退﹐把叔寶賺到伏兵之處﹐公子卻登山﹐指麾四面軍馬﹐只有叔寶到處﹐重重圍之﹐可擒矣。」

玄恕從其言﹐便差郝明﹑艾先分左右各引三千軍埋伏去訖﹐玄恕再整金鼓旗幡而進。叔寶﹑知節引軍而出。知節在陣上對叔寶曰「昨日敵兵大敗而去﹐今日又來﹐必有詐謀﹐將軍宜提防之。」叔寶曰「量乳臭小兒有何謀﹐吾今日必當擒之。

」見世充軍門旗影裏﹐玄恕引諸將出陣搦戰﹐叔寶挺鐧躍馬而出。世充軍中桓素出迎﹐二將交馬﹐戰不三合﹐遂便走入陣。

只見世充軍八陣裨將一齊來迎﹐卻容玄恕先走。叔寶挺鐧殺退八將﹐乘勝追趕﹐知節隨後驅兵掩殺。叔寶深入重地﹐知節急收軍時﹐兩下伏兵已出﹐左有郝明﹐右有艾先﹐知節兵少﹐急救不及﹐叔寶被世充之兵圍在垓心﹐東衝西撞﹐軍馬越厚。叔寶手下只有千百人﹐衝殺到山坡直上﹐見玄恕卻坐在山上﹐手持麈尾﹐指引三軍。如叔寶投東﹐則望東指﹐傍邊撥發官則望東指之﹐軍馬皆望東圍。因此叔寶引軍殺上山來﹐半山中擂木炮石打將下來﹐不能上去﹐因此難退。山上弩箭如雨﹐魏兵傷折數多。叔寶從辰直殺到酉時﹐不能得脫﹐漸漸魏兵折其大半。

叔寶教且在垓心少歇﹐至半夜月明﹐可以殺出。卻才下馬少歇﹐月華方上﹐四下裏世充兵殺到﹐但聽得叫﹕「叔寶早降﹗」軍𨿽不敢近前﹐怎禁矢石如雨﹐叔寶急上馬迎敵之時﹐見四面火鼓駢集﹐漸漸逼近﹐八方交射﹐人馬皆不能出。叔寶仰天嘆曰「吾今死於此地矣﹗」

忽聽得東北角上喊聲大振﹐世充之兵紛紛亂竄。叔寶看時﹐一彪軍殺入﹐爲首一員大將﹐紫袍鐵甲﹐持點鋼槍﹐乃王伯當也。與叔寶相見﹐說魏公恐將軍有失﹐特差某引五千精兵前來接應﹔聽知將軍受困﹐故已殺透重圍。陣中正遇世充將郝明攔路﹐已刺殺了。叔寶便與伯當殺出西北角上來﹐見世充兵大亂﹐又一彪軍從外殺入﹐當先一員上將﹐騎銀鬃馬﹐使開山大斧﹐乃程知節﹐來見叔寶曰「某恐將軍有失﹐親引五千精兵前來接應﹐卻才陣上逢著艾先﹐被吾一斧砍之﹐斬首在此。」叔寶曰「汝二人已建奇功﹐何不趁今日捉住玄恕﹐大事便定矣。

」伯當聞言﹐便領軍去了。知節日﹕「將軍慢來﹐我幹功去。

」知節引兵去捉玄恕去了。叔寶尋思﹕他兩个今日幹了大功﹐我是大將﹐反不如這二人耶﹖我當捨命報答魏公之恩﹐幹此大功﹐捉玄恕去。於是領軍便行。當日三路軍來﹐殺得世充兵大敗﹐屍橫徧野﹐血流成河。兩下各自收兵﹐日色已晡。

是夜﹐世充宿於營內﹐輾轉不寐。正值月白風淸﹐夜半三更之次﹐忽見一人﹐黃眉白髮﹐身體雄偉﹐綸巾羽扇﹐鶴氅蒲鞋﹐徐徐自外而入﹐謂世充曰「吾乃周公也﹐上帝以吾有負扆之功﹐使居此地﹐百姓立廟﹐四時享受其祭。今被李密所據﹐拆毀廟宇﹐蓋造宮室﹐令吾無所居止﹐未得報仇﹐皆因密有數年貴星顯耀﹐是以受其淩辱。今密貴星已滅﹐其勢已敗﹐汝等來日再戰﹐吾領陰兵助殺一陣﹐李密𨿽有百萬之師﹐無所施矣。

」言畢﹐那人化淸風而不見。霎然驚覺﹐乃是南柯一夢。世充欠身而起﹐三唱雞聲﹐東方漸白﹐忙喚左右而謂之曰「吾夜夢見周公﹐言說李密據其廟所﹐今日出戰﹐他引陰兵助殺﹐未知是否﹖」桓素曰「夢寐之言﹐未足深信。今糧食不敷﹐三軍累敗﹐難以成功。不如班師洛陽﹐待秋髙馬肥﹐訓練士卒﹐養成銳气﹐再整兵甲﹐一戰可得金墉矣。」於是世充思忖計定﹐喚諸將皆拔寨退去遠。軍士報李密﹐密曰「世充必然有謀﹐且未可輕動。」徐世績曰「必然是糧盡﹐畏勢退去。」密曰「未必便走﹐恐以此誘之。」使人遠遠哨探﹐回報離三十里下寨﹐密曰「孤料其必不走也﹐且好生安排寨柵﹐不可輕進。

」又歇下一日﹐絕影不見世充兵到。又使人探之﹐說世充之兵又拔寨去。李密自扮作哨探軍馬﹐雜在軍中﹐親自來看﹐果見世充之兵又退三十里。密曰「此世充之計也。」叔寶曰「世充兵漸漸退去﹐主上懷疑而不進﹐是見怯也。願決一死戰。

」密曰「汝諸將旣要去追﹐孤分作兩隊﹐汝自先去敵之﹐孤防後有伏兵﹐卻於後應之﹐此爲首尾相救之計。來日先退兵於半道﹐次日交鋒﹐此可不乏兵之力。」叔寶﹑伯當引副將十員﹑精兵三萬﹐來日先行到半道而宿下﹐李密引祖君彥後追。

原來世充暗暗使哨探﹐魏兵到半路﹐飛報入世充寨中來。

世充當夜盡喚將士入中軍問曰「今魏兵此來﹐必奮力劫之﹐情願死戰者﹐以一當十。吾以伏兵斷其後﹐非驍勇之將﹐不可當此。今李密定分兩隊﹐防吾伏兵之故﹐若李密過其兵﹐正當在中﹐要戰兩頭﹐非大將不可當之。」世充言罷﹐以目觀桓素﹐桓素低頭不語﹐忽徐成出曰「某願往。」世充曰「如有失如何﹖」成曰「殺身報國﹐有何追悔﹗某若有失﹐情﹝願﹞

獻首。」世充又曰「徐成乃皇泰之忠臣也﹐肯捨身報國﹐親冒白刃﹐爲此忠臣﹔𨿽然如此﹐魏兵前後兩段﹐吾伏兵在其中﹐徐成只可敵得一頭﹐安能分身乎﹖須得一人輔助﹐方可行事。

可惜吾軍中無一人敢捨死當先者﹐教吾計不能成矣﹗」言未畢﹐林土浩出曰「某願往。」世充曰「叔寶乃魏之名將﹐有萬夫不當之勇﹐恐汝非其對也。」士浩曰「如失主上大事﹐願該軍令。」世充曰「旣汝敢去﹐吾有號令﹕汝二人各引一萬軍﹐只就此山谷中左右埋伏﹐如魏兵到﹐由他趕殺將來﹐軍馬追盡﹐卻出兵截斷其後。若望見背後再有軍來﹐汝可分軍兩頭﹕士浩引一半軍去當後隊﹐徐成引一半軍去當前面。回軍須要鏖戰﹐吾自別有計策。」二將領命﹐各挑揀一萬精兵去了。世充又喚其子玄恕﹑宇文徳﹐吩咐一个錦袋﹐與二人收了﹐曰「你二人同領精兵一萬﹐偃旗息鼓﹐伏於前山之上。如見魏兵圍定徐成﹑林士浩﹐十分危急﹐你二人不可救之﹐只開錦袋看之﹐自有解圍之計。」玄恕﹑宇文徳領計去了﹐又喚﹝趙讓﹞﹑張龍﹝等﹞四將吩咐﹕「來日魏兵到﹐銳气正勝﹐不可迎敵﹐退後自走﹐只看趙讓引軍馬來到﹐掠陣之時﹐汝自便回頭趕殺﹐吾自有兵接應。」四將皆受計﹐領兵去了。世充交桓素去臨川汝水防護﹐以防魏兵透漏。世充先把弱兵遠遠先退﹐只畱壯健人馬﹐等待魏兵。

次日﹐叔寶﹑伯當等軍馬如風雨驟到﹐世充之兵且戰且走。

魏兵約趕到五十里之地﹐那軍盡皆喘息不定。世充在髙阜處望見﹐把紅旗一招﹐趙讓軍馬來到﹐世充之將一齊回頭。魏兵死戰不退﹐徐成﹑林士浩截出﹐殺斷魏歸路。叔寶大喝眾將曰「到這里不卽死戰﹐等待何時﹗」魏兵奮力衝突﹐背後李密引兵殺到﹐卻把徐成﹑林士浩圍在當中。士浩大呼曰「主上旣已算定﹐必有良謀﹐我自當決一死戰。」士浩分一半人馬來戰李密﹐徐成引一半人馬接住叔寶交戰﹐兩下殺聲振天。玄恕﹑宇文徳伏在山上﹐暗視見魏兵勢大﹐世充兵抵擋不住﹐漸至危急﹐玄恕曰「可觀計矣。」於是開錦袋觀之﹐二人駭其計如何﹖

總評﹕叔寶英風夙著﹐其誰與敵者﹖桓素顧以爲有勇無謀之輩而少之﹐庸知世充八陣稗將悉被寶殺退無遺乎﹖兩兵之伏﹐固欲截其後也﹐而魏將如伯當﹑知節並來接應﹐吾恐𨿽有班師之計﹐無所施矣。徐﹑林二人願往﹐而垓心之圍﹐勢亦恐亟哉。

第三十六回

魏徵四馬自投唐玄恕﹑宇文徳同觀錦囊之計曰「若李密兵來﹐圍住徐成﹑林士浩﹐我二人便分爲兩隊﹐徑襲李密之營。李密知之﹐恐金墉有失﹐必然回兵。汝自乘勢擊之﹐𨿽不得營﹐可全勝矣。」

玄恕﹑字文徳卽時分爲兩隊﹐殺奔李密營中而去。

原來李密亦恐中計﹐於路使人不絕傳報消息。李密正催戰之時﹐忽流星馬報﹕世充之兵﹐兩路去襲大寨。密大驚曰「吾料世充有計﹐汝等皆不信之﹐誤了大事﹗」卽時便撥軍回﹐惶惶心亂。黃昏左側﹐林士浩從後掩殺將來﹐世充之兵突出。

只見半空中霹靂之聲﹐一彪人馬﹐旌旗盡打靑黑二色﹐踴躍而來﹐奔向世充之兵前去﹐殺得屍橫徧野﹐七僕八倒。魏兵大敗﹐叔寶﹑伯當望見勢危﹐亦奔山僻小路面走。陰兵亦不見那里去了。於是軍兵大勝﹐世充交趙讓接應諸路軍回。李密大折一陣﹐歸寨責罵諸將曰「汝等憑血气武勇﹐彊欲出戰﹐致有此敗。

」收聚人馬﹐走入金墉﹐閉了城門不出。世充令諸路軍馬隨後趕至城下。

卻說李密坐於殿上﹐忽聞空中聲如裂竹﹐密驚視之﹐見甲士飛騰﹐持弓帶箭﹐執斧輪刀﹐隱隱似有殺伐之聲。密急掣倚天寶劍﹐望空擊之。忽然一聲響亮﹐將殿宇震蹋西南一角。密急轉入後殿﹐但聞殿外喊聲不絕﹐遂自奔入後宮。行不數步﹐又見陰鬼持刀立於面前﹐李密掣從人所佩劍殺之﹐一人首刃而倒﹐眾視之﹐乃一嬪妃﹐劍人於腦也﹐竅內進流鮮血而死。是夜宿於宮內﹐令武士各執長戈大斧繞宮而立。密與宮人俱見陰鬼披髮而來﹐密於宮內喝退。過晚如狂若醉﹐次早急出坐殿﹐回頭陰鬼又在後面相隨。自是或坐﹑或食﹐輒見陰鬼在側。密自覺失驚。

世充圍攻日迫﹐喊聲大震﹐眾將咸集議論退敵之策。諸將欲出﹐輒見陰鬼無數﹐不能措手﹐軍心惶惶。李密與王伯當言曰「今外有世充之兵﹐內有陰鬼﹐日夜相纏﹐不能施展。吾居於中﹐又無救援﹐如之柰何﹖」伯當日﹕「大王心持忠正﹐自無妖祟。」密曰「吾平生誓除妖妄﹐以淸天下﹐未嘗見有甚陰鬼邪祟﹐何今日如此之多﹖豈非天意欲亡我乎﹖」言訖﹐拔劍卽欲自刎。伯當急趨前﹐奪劍告曰「大王何自尋死邪﹖

天時尙有盛衰﹐人事豈無否泰﹖不可造次﹐尙容商議。」密曰「軍不能戰﹐何能自存﹖」伯當日﹕「想今兵臨城下﹐我兵又不能戰﹐此城必陷﹐不如棄城而走﹐別圖良策。」密曰「吾正欲如此﹐但不知何處可投﹖」伯當日﹕「諸國新立﹐志多狐疑﹐未可歸附﹐惟唐李淵功烈震於當時﹐气節蓋於天下。又兼兵彊將猛﹐威勢大振﹐𨿽大國諸侯﹐亦肘膝而見﹐他日若一統天下者必唐也。大王歸唐﹐不失封王之位。」密曰「吾昔已囚世民﹐結下不世之仇﹐豈能容我﹖若到彼處﹐縱使李淵見納﹐世民必不允矣﹐其時將安所適﹖正猶羝羊觸藩﹐進退兩難﹐豈不爲恥。」伯當日﹕「大王所言錯矣。古人以徳報怨﹐君子不念舊惡﹐況是同宗昆弟之情﹖仁慈之主﹐於人何所不容﹖王請勿疑焉。」密曰「別有甚計﹐可再思之。」房彥藻曰「忠臣不事二君﹐烈女不更二夫。爲人臣子﹐不能扶立其君﹐屈事異主﹐有污名節﹐誓不爲也。寧歸事於畝﹐樂守吾道﹐豈不爲美。」

世充遣人攻城愈急﹐彥藻卽引裴仁基﹑邴元眞﹑呂文徹四人扮作商賈﹐偸出北門﹐先自去了。人報房彥藻黑夜引著數人不知去向﹐事已迫矣﹐早爲定計。密曰「股肱已離﹐安能復振﹖」伯當與祖君彥二人力贊投唐﹐密遂收拾金銀寶貝﹐彩帛段疋﹐裝載馬上﹐共魏徵﹑伯當﹑王圭﹑徐世績三萬餘人殺向北門而出。正值世充手將蔣泰擋住去路﹐拍馬舞刀﹐徑取李密。

兩人戰數合﹐密敗﹐直奔西路而走﹐魏徵便和眾將隨後一齊衝將過去。蔣泰亦不趕去。守城軍校見李密去了﹐大開城門。世充兵入金墉﹐百姓香花燈燭迎門而接。世充到公廳升殿﹐諸官皆拜降於階下﹐惟單雄信閉戶不出。諸將校欲殺之﹐世充慌傳令曰「如有害此人者﹐夷三族﹗」因此收集密之甲士﹐皆欽伏焉。世充親自登門去請﹐此人感世充之恩乃出。次日﹐設一大宴﹐犒勞三軍。世充據於金墉﹐其服降將校﹐及舊日一班見洛陽之眾﹐盡皆重用。

卻說李密人馬徑投長安來﹐一日行三百里﹐數日到關中。

軍馬屯於少陵原﹐密使祖君彥先入長安﹐傳報魏使來見陛下。

帝曰「急宣進來﹗」君彥進至闕下﹐拜舞禮畢﹐帝曰「卿有何見諭﹖」君彥曰「臣主李密爲王世充攻伐﹐身經百戰﹐累見陰兵助陣﹐將士離心﹐金墉城被世充所奪﹐不能自立。今領人馬三萬﹐願歸陛下﹐共成帝業。遣臣上見﹐如赤子之望父母也﹐惟聖鑑察之。」帝大怒﹐叱曰「李密﹐朕之仇人也。

正欲碎首以爲溺器﹐不能雪恨﹐豈納其降﹐使歸於朕之左右耶﹖

」裴寂進曰「陛下所爲者小﹐所失者大也。且大丈夫爲國忘家﹐用賢略仇。彼密之所爲﹐乃欲自爲其君耳﹐此人君之義而智者﹐必取用也。陛下何拘滯於心﹐而示人以不廣耶﹖」

文靜附耳曰「且令君彥暫出﹐臣有一言以告陛下。」帝呼君彥曰「汝且暫出朝外﹐容朕思之。」君彥逐出。文靜進言曰「陛下威勢甚大﹐累伐世充不得洛陽者﹐以有李密爲藩籬之故也。今李密爲世充所敗﹐奪去城池﹐進無所往﹐退無所歸﹐兩難之際﹐不得已而仰附於陛下﹐誠使陛下不念舊仇﹐撫之以恩﹐結之以義﹐聊屬其心﹐而附納之﹐彼必感恩圖報﹐𨿽蹈湯赴火而卒爲陛下用也。且世充之所恃者﹐密也﹐唇齒之境也﹐苟密去﹐是唇亡而齒亦隨寒矣。乘其寒而鼓兵以進﹐破世充如建瓴之易耳。今苟拒而不納﹐使密復據兵以投他國﹐結連爲援﹐以圖大事。且隋未亡而又增一隋矣。古人有言﹕『天與不取﹐反受其殃』。陛下宜捨其私仇﹐速賜剛斷﹐忘小忿而成大謀﹐天下之豪傑也。」

帝聞文靜言﹐遂悟﹐曰「納言之言誠是也。」卽宣君彥上殿曰「朕熟思卿之言﹐始恨李密有囚秦王之仇﹐本不容降﹔但以國家用人﹐不惜舊恨。秦王之仇﹐一人之私也﹐國家用人﹐天下之公也﹐豈可區區以報仇爲念﹐而忘用人之大公乎﹖如密果有實心向朕﹐姑免舊忿﹐準彼來降﹐可速帶領本部人馬赴長安來見。如能建功﹐他日承平之後﹐富貴當與共之。」君彥領命﹐拜辭回復李密。密曰「據子之言﹐卽當領人馬投降﹐但恐文靜多謀﹐亦懷舊怨﹐誘我入國﹐因而致害﹐反中其計矣。

子可再往﹐以探虛實。」君彥仍來見帝﹐曰「李密卽欲來降﹐但恐陛下與納言猶念舊仇﹐反自投落陷井﹐故自致疑。」帝曰「朕欲取信於天下﹐安肯食言﹖大丈夫一言重如泰山﹐欲殺李密﹐豈無別計﹔苟誘而殺之﹐使人有欲來降者﹐皆以李密爲借口矣﹐不亦自塞賢路邪﹖」帝當殿上﹐遂折箭爲誓﹐付與君彥。

君彥將折箭來見密﹐備說帝如此義气。

密大喜﹐約會諸將﹐同領二萬人馬﹐搖旗進入長安見帝﹐曰「臣因昔日一時之忿﹐有犯殿下﹐罪當萬死。今蒙寬宥﹐恩同天地﹐敢不竭力盡心﹐以圖建立微功﹐報陛下不殺之恩。

幸惟收錄﹐以任驅使。」隨引魏徵﹑王圭﹑伯當數臣來見﹐具報姓名﹐各各拜舞。帝大喜﹐遂拜密爲光祿卿﹐封爲邢國公﹐相敬甚厚。帝撥一府﹐號爲邢府﹐殿宇宮闕﹐一如王侯居室﹐極其華麗﹐與密居焉。其臣僚人等﹐仍復舊職﹐俱令相隨邢府調用。時帝有表妹獨孤公主﹐年二十八歲﹐果有天姿國色﹐行藏中禮﹐四徳備全。少適董文瑞﹐因文瑞棄世﹐寡居數載﹐守節不嫁。自言三事兼全﹐我方嫁之﹕第一要名重當世﹐人材出眾﹔第二要與兄李淵同姓﹔第三要文武雙全。帝見密相稱﹐乃令裴寂爲媒﹐嫁事李密。復以美女一人賜之。麗泉詩云﹕魏公聲價重千金﹐豈料投唐若羽輕。

髙祖枉將虛禮待﹐秦王報怨不容情。

總評﹕外有世充攻圍﹐內有陰鬼牽纏﹐金墉決不可保﹐不如投唐以圖建立﹐此伯當所以進說於密也。且世充之所恃者密耳﹐密去則唇亡而齒亦寒矣。帝不惟納其降﹐而又妻以獨孤公主﹐豈魏公之聲價有以動之乎﹖

第三十七回

殷開山獨戰四將李密自到長安﹐帝待之甚厚﹐或三日﹑五日設一大宴﹐則命眾謀臣﹑武士侍立於側﹐以親情待李密﹐筵上分座。比及送回﹐已撥綾錦百匹﹑金銀器皿俱全。帝𨿽敬禮如此﹐而李密之心終不自安。原來李密投唐之時﹐因秦王往隴西徵薛仁杲﹐不在朝內﹐故受其降﹔若使秦王在內﹐豈肯容之﹑而復以獨孤公主嫁李密乎﹖

卻說薛仁杲乃薛舉之子﹐隋大業十三年﹐薛舉收集人馬數萬餘人﹐據於隴西﹐自稱西秦霸王﹐攺元興元。後至武徳元年八月﹐眼癅突睛而死。仁杲年十六歲﹐文武兼備﹐性剛好殺﹐遂卽父位﹐以領其眾。先爲太子之時﹐與諸將不和﹐互相妒忌。

及卽位﹐眾心自相猜懼﹐由是國勢浸弱﹐帝乃命秦王舉兵討之。

秦王領命﹐次日﹐調遣人馬﹐遂以房玄齡﹑杜如晦爲左右軍師﹐使馬三保爲先鋒﹐劉弘基﹑殷開山爲護衛﹐大發精兵十五萬﹐殺奔西秦而去。

哨馬報於仁杲﹐仁杲大驚﹐遂問於羣臣曰「李淵無故遣子世民興兵犯境﹐誰敢引兵拒之﹖」陳斯鉞曰「若唐攻打之時﹐切不可輕出﹐弓箭炮石不許亂髮。唐兵千里而來﹐難以久住﹐待糧盡退去﹐用兵擊之﹐一鼓而可擒矣。」仁杲曰「吾有十萬之師﹐兵精糧足﹐可以拒敵﹐豈待兵臨城下﹐坐以待死。

」遂不聽斯鉞之言﹐令羅宗睺爲元帥﹐韓簡爲先鋒﹐梁師成副之﹐鄧貴﹑許華爲左右隊﹐鄭慶﹑李如圭爲保駕﹐率精兵十萬出城。仁杲所騎之馬髙有丈餘﹐名曰小駟。出師之次﹐其馬悲嘶不止。鄭慶進曰「古者﹐王侯出徵﹐必乘本國所產之馬﹐蓋其馬生本土﹐知其人心﹐安其教訓﹐服指道路﹐所以戰無不克。今臨大敵﹐而乘異產之馬﹐恐不利也。」仁杲叱曰「此馬﹐吾之所愛﹐不必多言。」遂望唐而進。遇於髙墌﹐相去六十里下寨。次日﹐使韓簡挑戰﹐唐使馬三保出迎。二人戰上三十餘合﹐不分勝負﹐引兵各回本寨。仁杲問韓簡曰「唐兵之勢何如﹖」韓簡曰「唐兵鋒銳難當﹐其鬥志勇於我兵十倍。

」仁杲叱曰「焉有是事﹖我當觀戰。」次日﹐兩軍對陣﹐闐然一鼓﹐仁杲搶出﹐身披紅袍金鎧﹐頭戴嵌寶盔﹐手持長槍﹐身跨小駟﹐遙謂秦王曰「軍旅之間﹐不能施禮。」秦王亦披金鎧﹐戴珠盔﹐在馬上欠身答曰「誰怪汝來﹖知吾天兵壓境﹐速宜遠迎投降﹐尙敢引兵而拒敵乎﹖」仁果罵曰「匹夫逆賊﹐何敢無狀﹗彼此皆是隋臣﹐汝爲唐主﹐吾爲西秦﹐興兵犯界﹐是何名也﹖吾國𨿽小﹐亦有雄兵數十萬﹐豈懼汝哉﹗」言罷大怒﹐拍馬持槍﹐直取秦王。鬥不十合﹐仁杲馬不慣戰﹐敗兵南走。秦王迫至大周山下﹐仁杲之兵四集﹐左鄧貴﹐右許華﹐前韓簡﹐後鄭慶﹐交戰秦王。秦王困於山下。

忽山後喊聲大振﹐一隊人馬殺到。當先一員大將﹐連聲大叫﹕「勿傷吾主﹗」眾視之﹐乃唐將殷開山也。開山手持大斧﹐舞動如飛。鄧貴見開山來得驍勇﹐四將持四般軍器﹐棄了秦王﹐來戰開山。開山不戀戰﹐殺入重圍﹐左衝右突﹐如入無人之境﹐前後遮攔﹐救引秦王殺出。四將齊追﹐開山且戰且走。走不五里﹐梁師成﹑馮右引兵攔住歸路。開山𨿽身被重傷﹐奮發精神﹐獨戰六將。六將𨿽困住秦王﹐見開山驍勇﹐不敢近前。自午至酉﹐仁杲兵漸漸圍至數重﹐開山告秦王曰「秦兵大至﹐不可久停。」乃脫重鎧以蓋秦王﹐挺斧來戰六將。六將一齊迎敵﹐又殺三十餘合﹐梁師成挽弓望秦王端發一箭。原來秦王眼看得切當﹐低頭手接來箭﹐回射師成﹐倒翻落馬。鄧貴輪刀便砍﹐開山大喝一聲﹐先斬鄧貴於馬下。又與秦王走上二里之地﹐四將奮力來追。

正在危急﹐忽聽得大周山北喊聲大震﹐一彪人馬奔來﹐開山認得是唐旗號劉弘基也﹐遂令保秦王前走﹐自乃勒馬擋住秦兵﹐揚威大喝曰「誰敢當先者斬爲兩段﹗」秦兵自相回顧﹐逡巡不敢近。馬三保亦厲聲喝曰「有膽力者來戰當先﹐何故遷延不進﹖」秦兵驚懼﹐披麾逃回﹐自相踐踏﹐死者不計其數。

開山追殺一陣﹐奪得盔甲馬匹而還。麗泉觀此﹐有詩贊云﹕仁杲交鋒髙墌地﹐開山臨敵獨盤桓。

一枝斧動兵心落﹐百石弓開將膽寒。

出入大周龍滚滚﹐折衝秦陣虎嚎嚎。

秦王不有英雄將﹐爭脫重圍奏凱還。

開山旣保秦王歸寨﹐史嶽﹑王常皆因敗兵來會。秦王顧諸將曰「此陣若無開山﹐險陷性命於數人之手矣﹗」開山解下衣甲﹐身上矢石之傷浸透重鎧。秦王看見﹐嗟嘆不已﹐命排筵重賞開山。房玄齡曰「秦兵得勝﹐明日必令挑戰。」秦王曰「何以破之﹖」玄齡曰「兵臨彼境﹐深入重地﹐難以久持﹐只宜設計以破之。」乃令劉弘基引一枝軍伏於髙墌西北污泥澗畔﹐聽舉火爲號﹐出擒秦兵。又令白顯道領一枝兵伏於大周山下﹐以截秦之救兵。又令史嶽﹑王常各引兵五千從秦兵寨後抄出﹐奪其糧艸﹑器械。又令馬三保率鐵騎五千﹐保秦王親自挑戰。調遣已訖﹐諸將各領計而行。房玄齡﹑杜如晦與李靖山頂舉火﹐號令諸將。

次日﹐秦兵果來挑戰。秦王披掛﹐與馬三保等出陣。仁杲聞秦王又出﹐欺其怯弱﹐便出陣前﹐更不打話﹐輪刀直取秦王。

秦王迎敵﹐殺不數合﹐秦王敗走﹐仁杲拍馬后追。秦王且戰且走﹐玄齡在山上見仁呆追入污泥澗﹐遂放起火炮來。唐兵四起﹐劉弘基引兵先迎秦王渡澗﹐韓簡﹑羅宗睺後面迫至﹐馬瘦力劣﹐跳不過澗﹐連人帶馬﹐一齊陷於污泥。泥深數丈﹐掙躍不起﹐弘基厲聲一呼﹐鉤鐮手兩下齊出﹐將韓簡﹑羅宗睺搭倒獲之。

仁杲在後﹐見前二馬陷泥﹐亦不來趕﹐勒馬而回。鄭慶﹑許華聽知二人被擒﹐正欲殺來﹐被殷開山擋住來路﹐斬鄭慶於馬下。

許華抵死欲進﹐忽小卒馬后報曰「唐兵抄入大寨﹐焚吾糧艸﹐將衣甲器械盡奪而去。」華聽言大驚﹐遂抽兵救寨。

此時開山追於後﹐史嶽﹑王常攔於前﹐三將夾攻﹐斬其副將孫伯。華力戰而出﹐唐兵左右衝突於髙墌山下﹐秦人首尾不能相救﹐士卒大潰﹐斬首數千級。仁杲與諸將走入城﹐堅閉城門。秦王親率二千輕騎追之﹐諭諸將曰「破竹之勢﹐不可失也。」遂進至城下﹐圍裹數重﹐如鐵桶相似﹐水泄不通﹐喊聲大振。仁杲自登城觀看﹐唐兵八面﹐分布整齊﹐軍馬雄偉。比及夜半﹐守城軍士自相謂曰「今唐兵鋒勢甚銳﹐難與爲敵。

仁杲豈秦王之對手﹖死在旦夕﹐不如歸附秦王﹐免受刀劍之苦。

」至是互相拋戈棄甲﹐爭自投下。

仁杲見軍士離心﹐各無鬥志﹐計窮策盡﹐遂大開城門﹐負袒投降。城內百姓﹐香花燈燭﹐迎秦王入城。安撫軍民﹐籍其戶口﹑糧米之數﹐金銀﹑彩絹﹑珠玉封號在庫﹐止帶仁杲並羅宗睺數人赴長安面君﹐其餘將土俱各仍居原所。令李靖權守其城﹐以候聖旨定奪。是日秦王設宴﹐犒勞三軍﹐拔寨而起﹐奏凱還朝。麗泉詩云﹕縱橫戰馬滚紅塵﹐仁杲無謀糞土臣。

不是世民謀略遠﹐焉能一鼓滅西秦。

秦王子了西秦﹐早有小校飛馳長安報捷。帝大喜﹐謂裴寂曰「卿昔教朕受降李密﹐今日世民得志﹐必不利於密矣。」

寂請問故﹐帝曰「世民與密本勢不兩立﹐每欲報密之仇﹐而不可得。今奏凱還朝﹐其气昂昂﹐見聯納密之降﹐又妻以公主﹐其心愈忿﹐必不肯容。卿有何策﹖與朕謀之。」寂曰「此事甚易﹐只叫李密遠接秦王百里之外﹐曲盡臣禮﹐豈有人以禮來迎﹑而遽殺之乎﹖秦王𨿽怒﹐見之意必稍解。待其入朝﹐陛下美言諭之﹐必無害矣。」帝曰「卿言當理﹐亦良策也。」急令宣入﹐帝謂李密曰「卿自來此﹐與世民未嘗覿面﹐朕恐世民懷念舊恨﹐不利於卿。卿可遠接﹐曲盡人臣之禮﹐勿使有失。

」密曰「臣自投拜﹐期在犬馬之報﹐此事全托陛下天威。」

帝曰「無妨﹐卿可速行。」密辭唯唯而退。畢竟還是如何﹖

總批﹕仁杲兵敗南走﹐秦王乘勝而追﹐豈意其四集之兵交戰﹐及被困於大周山下乎。猶幸有開山驍勇﹐獨與六將相持﹐卒保秦王之出重圍﹐一鼓而滅西秦﹐固其謀略然哉。吾不知秦王奏凱之日﹐尙與密懷舊恨否也。

第三十八回

秦王十計羞李密當日﹐李密卽領原跟隨將士二十餘人離了長安﹐望北而行﹐直至豳州。哨馬報說秦王人馬至近﹐李密慌問祖君彥曰「秦王有問教﹐吾如何對答﹖」君彥曰「不問則已﹐若有問時﹐只推聖上教臣遠接。秦王𨿽懷舊意﹐亦不敢加害於大王矣。」

密曰「此言甚善。」

二人正在商議﹐忽見一彪人馬奔來﹐密慌與眾將近前迎之。

但見﹕金鼓喧天﹐炮聲振地﹐錦衣隊隊﹐花帽簇簇。左右總管十八﹐兩邊劍戟排勻。前面數行髙聲喝導﹐正中坐下世子還朝。

密與眾將分班而立﹐令樂官壩篪疊奏﹐鼓瑟承迎。馬上之將大呼曰「吾非秦王﹐乃是長孫無忌﹑劉弘基也。秦王尙在後面未來﹐汝是甚人﹖可立待之。」李密聞言﹐心中气恨懊惱﹕秦王待我何薄﹗以此二人裝作王子﹐與我來接﹐特地如此羞我。

欲待不接﹐又恐主上見怪﹔若接則羞臉難藏。

與眾將正在懊惱﹐又見一隊人馬排列而來﹐蠻輿耀目﹐劍戟森嚴﹐旗分五色﹐鳳起蛟騰﹐喝聲漸逼向前﹐兩面回避金牌。

李密暗思必是秦王﹐遂拱手而立﹐呼接千秋。馬上二人笑曰「吾二人殷開山﹑白顯道也﹐大王欲接秦王﹐後面保駕帷幔髙坐是也﹐大王可向前迎之。」李密聽言﹐捶胸跌腳﹐滿面羞慚﹐仰天嘆曰「大丈夫不能自立﹐屈於人下﹐受此恥辱﹐何面目立於天地間乎﹗」卽欲拔劍自刎﹐王伯當向前急奪之曰「大王何如此自尋死耶﹖昔戰國之時﹐越王勾踐爲吳王夫差所敗﹐棲於會稽山﹐身請爲奴﹐妻請爲妾。夫差赦其死罪。勾踐歸國﹐乃苦身焦思﹐臥薪嘗膽﹐志在復仇。越後十年生聚﹐十年教訓﹐一旦興兵﹐滅了吳國。大王不可因小以失大也。」密曰「吾亦人傑也﹐安受此腌臢惡气﹖」伯當日﹕「時勢如此﹐請大王思之。」

此時李密怒气略息﹐忽人報曰「前面風捲出一面黃旗﹐大書『秦王』二字。今次來者﹐必是秦王。」密無柰﹐只得侍於路側。驟然一隊人馬到來﹐飛旗彩耀﹐寶駕相連﹐將跨銀鬃之馬﹐渾如璧玉麒麟。力士前引﹐掌扇後隨﹐史嶽﹑陶武欽依隊有進﹐王常﹑丘士尹按轡徐行。四將認得是李密﹐各在馬上口稱﹕「大王休怪失禮﹗」密與數將默然無語﹐不覺眼淚流下﹐連聲叫苦。伯當三回五次﹐只以忍言慰之。

原來秦王聽知李密投唐﹐欲報前仇﹐帝令李密來接﹐特地交十將妝作秦王車駕﹐與密接見﹐不是秦王﹐十次羞恥。時馬三保﹑洛陽史二人排列左右護衛﹐猶如天王之狀。李密見是秦王﹐向前告曰「老拙有失遠迎﹐殿下勿責。」言未絕﹐只見秦王認是李密﹐卽咬牙嚼齒﹐怒髮衝冠﹐手持寶雕弓﹐兜滿弓弦﹐搭上一箭﹐嚇得密將祖君彥﹑周臣﹑王伯當三人俯伏在地﹐面如土色。密跪在後面﹐兩手捧住其臉﹐彷惶戰栗不已。秦王見三人在地下打作一團兒﹐猶如宿犬之狀﹐卽收其箭﹐以弓梢指定李密﹐罵曰「汝這匹夫逆賊﹐誰教汝來﹖本待射汝一箭﹐報卻縲紲之仇﹐恐連累了這三人的性命﹐說我不能容物。暫饒汝的性命﹐權寄汝這一顆狗頭在頸﹐想亦只在早晚。」大喝一聲﹐李密唯唯惶恐而退。秦玉駕入長安。次日﹐面奏唐帝﹕「托父王洪福﹐今擒得薛仁杲﹑羅宗睺囚在監車﹐專候聖旨發落。

」帝大喜﹐卽令武士擁出﹐斬於市曹。當日﹐帝賜秦王金一千兩﹐銀二千五百兩﹐蜀錦一千匹﹐其餘將土皆論功升賞。

卻說李密含羞退歸邢府﹐旦夕坐臥不安﹐憂形於色﹐私謂王伯當日﹕「汝教吾歸唐﹐深言神堯大徳。今見秦王﹐身若芒刺﹐令吾坐不安席﹐如之柰何﹖」伯當日﹕「屈身守分﹐以待天時﹐不可與命爭也。」當日散去﹐李密心中轉悶﹐無計可施。

是夜月明﹐密思昔日如此英雄﹐獨霸金墉﹐今日如此受人之制﹐放聲而哭。忽見一人自外而入﹐大笑曰「主上何故如此﹖有何不決之事﹐何不與我商議﹐而自苦也﹖」視之﹐乃祖君彥也。

密請問之曰「吾所苦者﹐受人之制也。」君彥曰「何不往山東收撫士卒﹐取王世充如拾芥耳。實取大業於人之下﹐非大丈夫之志也。」正商議間﹐一人倏然而入曰「公等所謀﹐吾已知之。吾亦隨往﹐暫助一馬之力。」密大喜﹐請坐而問之﹐乃賈閏甫也。三人共議﹐閏甫曰「只恐唐帝不肯大王前去。

」密曰「吾有金銀﹑珠玉﹑眷屬﹑士卒在彼以爲質﹐當必不疑。」次日﹐密入見帝﹐拜於闕下。帝問其故﹐答曰「自投唐後﹐累荷重恩﹐未有寸功補報。今山東之眾﹐皆臣故時麾下素所訓練之人﹐臣請往其地收而撫之﹐以助國威﹐惟陛下察焉。

」帝大喜曰「卿所言極當﹐旣是要去﹐必須得一將士輔助﹐以防不測。」密曰「只消臣之手將王伯當足以獲矣。」帝乃遣伯當與李密同行。

當日李密得旨歸府﹐便收拾鞍馬﹐乃裹餱糧﹐以爲行計。

獨孤公主向前謂密曰「大王何如此之慌速﹖似有驚懼之色。

」密曰「吾有一事﹐非汝所知。」獨孤公主曰「請問其詳。

」密曰「吾欲背唐而去﹐只慮汝在此﹐故吾有憂懼之意。」

獨孤曰「是何言乎﹖吾兄待汝不簿﹐極其富貴﹐有何不足之處﹐欲往何所﹖」密曰「主上恩寵𨿽厚﹐汝侄羞我何多﹖今勢不兩立﹐特往山東﹐收集士卒﹐隨時應變而舉事矣。」獨孤曰「吾以汝爲好人﹐盡心報國﹐今日何爲此不忠不義之事乎﹖

此等之人﹐狗彘不食其肉﹐何可言乎﹖」卽口唾其面﹐大罵不已。此時李密性如火焰﹐卽拔佩劍對面劈去﹐獨孤首隨劍落﹐七竊進出﹐鮮血淋漓﹐徧於地下。王伯當日﹕「大王何故殺死公主﹖禍卽至矣﹗」密驚曰「我一時躁暴﹐事至如此﹐汝作何計較﹖與吾謀之。」伯當日﹕「此事千萬不可漏泄﹐大王急將左右之人封閉一室﹐不與往來﹐作急收拾鞍馬﹐平明速行。

」李密依言。次早天尙未明﹐密跨銀鬃馬﹐持點鋼刀﹐同王伯當隨行六十餘人徑出北門﹐飛奔而走。

北門飛報李密奪門而去﹐輕騎六十餘人皆望北行。至申時左側﹐又邢府中人來告知秦王﹐說李密將獨孤公主殺了。眾臣愕然﹐一將挺身出曰「李密殺了公主﹐背唐而去﹐必反於山東﹐是縱虎傷人也。某願將三千鐵騎生擒李密與殿下。」眾視之﹐乃幽州總管盛彥師也。秦王曰「此賊背義忘恩﹐殺姑之仇﹐如何不報。今去已遠﹐作急趕去。」於是率領精兵﹐盡數皆起﹐並力追趕。三日至馬回川﹐看看趕上﹐見李密﹑伯當在前﹐相隔不遠﹐彥師大喝﹕「李密休走﹗秦王在此。」李密回頭﹐果見塵頭起處﹐一彪人馬來到。上面風吹動秦王軍馬旗號。

彥師大喝曰「汝殺獨孤公主﹐卻走這里﹐吾奉秦王鈞命﹐特來捉汝。」密曰「與汝本來無仇﹐何如此之迫邪﹖」秦王隨後繼至﹐罵曰「匹夫逆賊﹐尙敢多言﹗」卽在馬上髙聲大呼﹕「王伯當﹗吾欲射死李密﹐汝可前來輔吾﹐免汝一死。」伯當曰「生爲魏公臣﹐死爲魏公鬼﹐忠臣豈怕死哉﹗」遂持刀欲戰秦王。秦王大喝一聲﹐眾軍士弓弩齊發﹐箭如雨下。伯當急不能戰﹐捨命抱住李密之身﹐更不擡頭﹐百般遮護。可憐李密﹑伯當並六十餘人﹐不移時皆死於馬回川行宮山下。密死年六十二歲﹐武徳元年冬十一月也。史官有詩云﹕李密爲君笑霸王﹐誰知今日疊屍亡。

古今多少英雄將﹐那个忠臣似伯當﹖

麗泉單贊伯當一絕云﹕世子運機籌﹐伯當一旦休。

心懷安國恨﹐眉鎖廟堂愁。

英气連霄漢﹐忠心貫斗牛。

至今魂與魄﹐猶繞鳳凰樓。

李密被盛彥師梟下首級﹐送入長安。帝大喜﹐卽將李密首級號令四門﹐將邢府所積金銀絹彩盡賜秦王﹑彥師二人。密死之後﹐其將徐世績據守黎陽﹐未有所屬。帝遣魏徵說之﹐世績卽籍郡縣戶口士馬之數﹐奉表來降。帝大喜﹐遂賜姓李﹐加爲左衛大將軍。

是年四月﹐帝大宴羣臣﹐正飲酒間﹐忽報谷州刺史何如璧表稱報﹕洛陽王世充累犯邊界﹐打天谷州附邑﹐十分危急﹐作急引兵救援。帝卽命秦王率人馬十萬前去抵敵。秦王領命﹐卽調人馬望洛陽進發。正在起行﹐又哨馬來報﹕劉武周興兵侵犯邊界﹐動擾並州﹐鋒勢甚銳。帝曰「且教齊王元吉緊守城池﹐待世民徵服王世充﹐移兵並州﹐以拒周武。」畢竟還是如何﹖

總批﹕或稱密似項羽﹐非也。項興五年霸天下﹐密連兵數千百戰﹐不能取東都。始玄感之亂﹐密首勸取關中﹔及自立﹐亦不能一鼓而西﹐宜其亡也。然禮賢得士﹐乃田橫之徒歟﹖賢於陳涉遠矣。意使密不爲叛﹐其雄才亦不能容於世云。

第三十九回

劉武固定揚稱帝劉武周﹐景城人也。其父名匡﹐徒居馬邑。母趙氏﹐嘗夜坐庭中﹐見一物如雄鷄﹐光燭地飛﹐投入其懷﹐有娠而生武周。

爲人驍悍﹐善於騎射。大業十三年﹐應募徵遼有功﹐還爲馬邑校尉﹐甚得太守王仁恭之所親愛。

後武周日久﹐遂與仁泰侍妾私通﹐恐事泄見誅﹐又見天下已亂﹐陰有異謀﹐乃揚言於眾曰「今歲饑民困﹐相枕於野。

府尊王君閉倉不卹﹐豈憂百姓意乎﹖」眾人聞言﹐皆起忿怨。

武周密知人心已搖﹐卽詐稱疾不出﹐聳動遠近豪傑﹐往探其病。

武周乃殺牛縱酒﹐大言曰「盜賊方起﹐百姓饑餓﹐壯士守分者死於溝壑。今官粟紅腐於倉﹐誰能與我共取之﹖」當時諸惡少年皆願相從。

武周至次日﹐與其徒張萬歲等十餘人候仁恭升廳視事﹐武周上謁﹐萬歲持刀自後隨入﹐斬仁恭於地下﹐持首出徇郡中﹐無敢動者。遂開倉以賑貧乏﹐馳檄郡縣﹐遠近皆來歸附﹐得其萬餘﹐自稱太守﹐進據汾陽宮。所得宮入﹐選其麗色者悉送於突厥始畢可汗。

可汗大喜﹐遂賜以狼頭纛一面﹐立武周爲定楊可汗﹐僭稱皇帝。封妻沮氏爲後﹐攺元天興。封楊伏念爲左僕射﹐封妹婿苑君璋爲內史令﹐宋金剛爲西南道大行臺。結連突厥﹐倚以爲助﹐起發人馬二萬﹐進攻大唐。

金剛言曰「唐之人馬不可輕視﹐臣保一人﹐可爲先鋒﹐同提軍馬到彼﹐必獲全功。如負所舉﹐治臣之罪。」武周曰「卿若薦賢﹐實爲國家﹐以圖補報﹐非一人之私也。惟得其當﹐何罪之有。但不知舉著甚人﹖」金剛曰「此人姓尉遲名恭﹐字敬徳﹐朔州善陽人也。應武舉出身﹐使一桿虎根竹節鞭﹐重計八十二斤。常跨一匹踢雪烏騅馬﹐上下馳驟﹐奔走如飛﹐有萬夫不當之勇。得此人充爲將﹐東徵西伐﹐天下不足定矣。」

當日武周建言﹐卽遣人致書束帛徑往朔州﹐聘召敬徳。不數日間﹐敬徳惠然已到。武周急召來見﹐其人身長九尺﹐膀闊有圍﹐滿部須長一尺二寸。面如鐵色﹐目若朗星﹐威風凜凜﹐气宇昂昂。敬徳上殿﹐納頭便拜。武周以半禮答之﹐通其來意﹐武周曰「孤因金剛之薦﹐見聞足下武藝蓋世﹐以薄禮來聘﹐垂臨敝境﹐擢用汝爲前部﹐同金剛領兵徵伐唐國。汝可盡心助孤﹐不負所舉﹐他日富貴共之﹐孤之願也。」敬徳曰「臣﹝不﹞

才﹐荷大王之召﹐恐不堪職。旣以領命﹐敢不竟力以報。」武周曰「金剛所薦不差﹐孤素知足下髙﹝雅﹞之士﹐深明爲將之道。敢問將者﹐三軍之司命﹐國家之安危﹐所系甚大且重也﹐可得而聞乎﹖」

敬徳曰「將有五才十過﹕所謂五才者﹐智﹑仁﹑信﹑勇﹑忠也。智則不可亂﹐仁則能愛人﹐信則不失期﹐勇則不可犯﹐忠則不二心也。人而有此五才﹐然後可以爲將矣。所謂十過者﹐有勇而輕死者﹑有急而心速者﹑有貪而好利者﹑有仁而不忍殺者﹑有智而不心怯者﹑有信而妄言人者﹑有廉潔而不愛人者﹑有謀而心綏者﹑有剛毅而自用者﹑有懦而喜任人者。將有此十過﹐則不足以爲將矣。故善將兵者﹐具五才﹐去十過﹐攻無不破﹐戰無不勝﹐謀無不成﹐可以無敵於天下矣。」武周曰「今之爲將者何如﹖」敬徳曰「今之爲將者﹐或有勇而無謀﹔或有謀而無勇﹔或恃己之能而不容眾﹔或外溫恭而內慢易﹔或矜賢位而惡卑賤﹔或性驕傲而恥下問﹔或揚己之長﹝隱﹞人之善﹔或藏己之過彰人之罪。此皆爲將之獘﹐而今皆﹝從﹞之﹐所以不善爲將也。」武周曰「若汝爲將﹐則何如﹖」敬徳曰「若臣爲將﹐非敢自爲誇張﹐實出古兵法﹐但人不能知耳。用之以文﹐齊之以武﹐守之以靜﹐發之以動。兵之未出也如山嶽﹐兵之旣出也如江河。變化如天地﹐號令如雷霆﹐賞罰如四時﹐運籌如鬼神。亡而能存﹐死而能生﹐弱而能彊﹐柔而能剛﹐危而能安﹐禍而能福。機變不測﹐決勝千里。自天之上﹐由地之下﹐無所不知。自內而外﹐自外而內﹐無有或違。十萬之眾﹐百萬之多無有不辧。或晝而夜﹐或夜而晝﹐無有不兼。範圍曲成﹐各極其妙。然由洞達古今﹐精明易學﹐定安險之理﹐決勝負之機﹐神運用之權﹐藏不窮之智﹐奇正相生﹐陰陽終始﹐然後成。仁以容之﹐禮以立之﹐勇以裁之﹐信以成之。如此則成湯之伊尹﹐武丁之傳說﹐渭水之子牙﹐燕山之樂毅﹐皆吾之師也。此乃敬徳爲將之道﹐養之有素﹐不敢不告也。」

武周見敬徳議論如長江大海﹐一瀉萬里﹐欣然喜曰「孤得足下﹐可比之漢得韓信﹑蜀得趙雲勝十倍矣。」卽賜酒戴花﹐封爲先鋒之職﹐同宋金剛領兵前行。次日﹐到教場中敷演﹐調遣人馬出城。前軍敬徳﹐中軍宋金剛﹐後軍尋相。但見旗分黑白﹐劍戟森嚴﹐馬步軍兵浩浩蕩蕩﹐殺奔並州一路而來。

卻說齊王元吉自畱守並州﹑太原﹐日以射獵爲生﹐整月不理公事。嘗言吾寧三日不喫飯﹐不可一日不遊獵。其网索之車亦有三十以上﹐隨軍躧踏田禾﹐搶奪商貨。每向通衢人叢之中拽弓試箭﹐驚百姓躲閃﹐笑以取樂。自以承平無事﹐全不以軍伍爲急。忽見哨報金剛領兵而來﹐慌聚眾將商議。元吉曰「今劉武周遣宋金剛率領人馬直抵吾境﹐眾將有何妙策﹐可以殺敵﹖」李仲文挺身進曰「吾聞金剛有一部將﹐原是胡氏之子﹐朔州善陽人也。後過養尉遲可大﹐因冒姓尉遲﹐名恭﹐字敬徳﹐武藝精熟﹐有萬夫不當之勇。使一桿竹節鞭﹐重八十二斤﹐人不可敵。當請勇敢之士﹐先須力戰﹐後以智擒之。」元吉曰「敬徳𨿽勇﹐無謀之輩耳﹐不足爲懼。金剛斗筲之徒﹐其性暴悍﹐利在速戰。今來糧食不繼﹐難以久特﹐莫若堅閉城門不出﹐以老其師。不過旬日之間﹐糧絕士困﹐乘其獘而擊之﹐無不勝矣。」殷開山曰「殿下所言非矣﹐豈有人無糧艸﹐敢來伐人之國乎﹖武周方欲舉亨﹐兵食必足﹐莫言旬日糧盡﹐便是一年彼亦應付充足。今閉城不戰﹐則示弱耳。並州士馬精彊﹐以一當十﹐豈懼此逆賊乎﹖莫長他人銳气﹐滅卻自己威風﹐早爲出戰﹐請以決疑。」元吉曰「汝等所見甚明﹐吾意已決。」卽令宇文歆爲前部﹐殷開山﹑張達爲左右護衛﹐竇悅﹑蘇峻爲合後。

元吉議遣已畢﹐遂引了人馬出城﹐直至八仙坡下﹐平川曠野﹐列開陣勢。正直四月﹐天气略熱﹐等候一日﹐早望見劉兵到來。當晚不戰﹐次日辰牌左側﹐三通畫鼓響處﹐門旗影裏﹐元吉出馬﹕頭戴紫金盔﹐身披黃金鎖子甲﹐左右錦囊插狠牙箭﹐手持棗木槊﹐坐下赤兔馬﹐髙聲大罵﹕「逆賊﹗無故興兵入寇﹐早早投降﹐不失封王之貴。愚迷不允﹐洗頸受戮。」罵尙未了﹐對陣上敬徳挺身躍馬而出﹕頭戴鑌鐵盔﹐體掛綠錦戰袍﹐身披獅子連環鎧甲﹐腰系彎弓帶箭﹐狻猊寶刀﹐手持虎根竹節鋼鞭﹐坐下雪蹄烏騅馬﹐果是黑煞天神。睜圓環眼﹐喊若巨雷。

元吉見了﹐心中惶惶﹐回頭問曰「誰敢出戰﹖」陣中一將﹐縱馬挺槍而出。元吉視之﹐乃並州長史李仲文。兩騎相交﹐戰不數合﹐被敬徳一鞭打於馬下。元吉便勒馬入陣﹐敬徳挺鞭直衝過來。元吉大潰﹐四散奔走。敬徳在陣中如出入無人之境﹐背後過來殷開山﹑宇文歆﹐三軍皆至﹐來救元吉﹐敬徳方退。

三處各折了人馬。張達﹑竇悅軍馬都到一處商議﹐言敬徳英雄﹐果是無人可敵。正憂慮間﹐小校來報敬徳搦戰﹐三處首領各自上馬歸本寨﹐軍分五隊﹐布列向前。遙望敬徳一處馬軍繡旗招揚﹐先來衝陣。前軍謝文應出馬挺槍去迎敬徳﹐交馬手起一鞭﹐打文應於馬下。眾人心膽俱喪﹐殷開山驟馬出曰「吾受齊王厚恩﹐何不以死報﹗」手持長柄宣花月斧﹐飛馬而出。敬徳揮鞭拍馬而來﹐與開山戰到十合﹐敬徳一鞭打中開山背心﹐棄斧於地﹐兩手抱定﹐屈身負痛而走﹐口吐鮮血﹐淋漓不止。眾隊軍士一齊吶喊﹐敬徳逕衝竇誕軍﹐誕輪雙刀直迎敬徳。敬徳睜目大叫﹐揮鞭來戰兩合﹐誕撥回馬落荒而走﹐敬徳驟烏騅馬趕來。那馬飛走如風﹐看看趕上竇誕﹐挺鋼鞭望後心便砍。旁邊轉過張達﹐怒髮衝冠﹐挺槍飛馬大叫﹕「逆賊休走﹐吾在此與你共鬥一百合﹗」敬徳見了﹐棄了竇誕﹐便戰張達。達抖擻神威﹐酣戰敬徳﹐各隊軍士一齊助喊。張達終是力怯﹐槍法雜孔﹐被敬徳大喊一聲﹐活捉過馬去。眾軍各自逃生﹐日色已晡﹐兩下鳴金收軍。未知張達性命如何。

總批﹕武周結連突厥﹐倚以爲助﹐自是而欲進兵大唐﹐乃拔扈之甚者也。然金剛所舉敬徳﹐則深明爲將之道焉﹐觀其五才十過之論﹐𨿽太公之《六韜》《三略》不是過矣。唐將若殷開山者﹐庶足以當之﹐而張達輩﹐竊有所不取也。

第四十回

宋金剛義釋張達當日宋金剛坐在帳上﹐羣刀斧手把張達推至帳前﹐金剛喝曰「大軍到此﹐何不開城納降﹐尙敢引兵前來拒敵﹖」達曰「汝等無故入寇﹐侵我大唐﹐反稱吾爲拒敵﹐吾豈降汝死狗奴哉﹖」金剛喝令左右斬訖報來﹐達亦喝曰「死狗奴﹗斬卽當斬﹐何以怒爲﹖」金剛見達面不攺容﹐慌大笑下階﹐喝退左右﹐親釋其縛﹐取衣與之﹐扶於正中髙坐﹐納頭便拜曰「吾交請足下來此﹐同扶立劉主。誰教如此捆獲﹖冒瀆威容﹐幸勿見責。

吾素知足下忠義之士﹐世之丈夫也。」便進酒壓驚﹐以上賓禮待之。張達感其恩義﹐無有異志。

元吉折了二將﹐退入並州﹐聚眾商議。元吉曰「吾聞敬徳之名﹐未嘗見面。觀今日陣中﹐手將稱爲萬人之敵﹐信不誣矣。此人難與爭鋒﹐只宜堅守。」正說間﹐人報敬徳兵馬渡過晉川﹐來打並州。元吉轉慌﹐竇誕只勸不可去敵﹐謹守爲上。

階下穆遜守將出曰「某乞精兵數千﹐掩來軍於晉川之內。」

竇誕勸不可去﹐穆遜曰「據汝只是堅守﹐似此何能立功名於後世乎﹖兵法云﹕軍半渡可擊﹐今兵渡晉川﹐不乘此時擊之﹐直待兵臨城下﹐將至壕邊﹐深根固蒂﹐難以動搖矣。穆遜願決一死戰。」

元吉大喜﹐點精兵五千﹐隨穆遜出並州迎敵。軍至﹐繡旗開處﹐敬徳提鞭出馬﹐穆遜卻欲出迎﹐後面軍士見敬徳神威凜凜﹐不戰而走。穆遜止喝不住﹐大敗﹐退入並州城﹐馬步軍折其大半。元吉慌急﹐差夏安星夜往長安見帝﹐呈上告急書﹐言敬徳打死李仲文﹑謝文應二將﹐活擒去張達﹐現圍並州至急﹐望早撥大將﹐引軍救護。帝大驚曰「敬徳何人也﹖」安曰「他覆姓尉遲﹐名恭﹐字敬徳﹐朔州善陽人也。人稱爲百勝將。

精通兵法﹐熟諳韜略。身長九尺﹐黑臉蝦須﹐有萬夫不當之勇。

慣使竹節鋼鞭﹐戰無不勝﹐攻無不取﹐非等閒之輩也。」時滿朝文武見說﹐具各驚駭﹐低首無語。帝指班部中一人曰「汝可引一軍去解並州之急。」其人應聲而出﹐眾視之﹐乃裴寂也。

帝喜﹐封爲行軍總管﹐撥新軍五萬﹐差鄭樣﹑林虎爲副將﹐刻日便起。先差人報知並州城內﹐令元吉引兵出城助戰。

卻說金剛﹑敬徳在寨中﹐每日令人攻城﹐不能得下。正在納悶﹐忽見正南有救兵到了﹐旗上乃「行軍總管裴寂」。金剛問誰可迎敵﹐敬徳要去。金剛曰「汝旣爲前鋒﹐且未可去。

」更問其次﹐吳植應聲而出。金剛與兵五千﹐交吳植去迎敵。

又問曰「吳植𨿽然去了﹐倘有疏虞未便﹐誰敢再去﹖」帳下敬徳堅執﹕「某願往。」金剛亦與兵五千﹐兩枝軍馬去了﹐金剛把軍馬離城﹐且撤退二十里﹐恐防城內元吉衝突之患。

且說鄭祥引軍前去﹐與敬徳軍相通。兩陣對圓﹐鄭祥橫槍立馬於陣前﹐對陣敬徳躍馬而出﹐手提鋼鞭﹐厲聲大罵﹕「逆賊﹗敢來拒敵﹖」鄭祥大怒﹐挺槍躍馬﹐直取敬徳。兩馬相交﹐鬥不數合﹐被敬徳一鞭砍於馬下﹐唐兵大敗而走。敬徳率眾趕來﹐至前面丹林﹐直下一軍擺開﹐乃林虎﹐出馬來與敬徳交鋒。

戰不數合﹐林虎亦被敬徳打死﹐餘兵敗回﹐來報裴寂。裴寂大驚﹐忙差大將武伯﹑向愼初二人引一萬軍戰敬徳。並州元吉開門接應。二將兵至﹐兩陣封圓﹐武伯出馬﹐向愼初把住陣腳。

敬徳出陣﹐武伯挺槍迎之。兩馬相交﹐戰到十餘合﹐不分勝負。

敬徳佯輸詐敗﹐望本陣便走﹐武伯拍馬便趕﹐背後愼初料敬徳是計﹐慌騾馬出陣﹐大叫﹕「休趕﹗」武伯急勒馬回時﹐敬徳鞭早已到﹐一鞭正中其背﹐伏於馬鞍前後。敬徳便待趕來﹐卻得愼初接住﹐救得武伯回陣。敬徳驅軍掩殺﹐兩軍混戰一場﹐唐兵折多﹐愼初引軍退回。武伯口吐鮮血﹐來報敬徳如此英雄﹐寂曰「眞虎將也﹗吾觀此人動靜﹐難與爲敵﹐必用奇計﹐可以破之。」獨孤懷恩曰「來日可令一心腹之士彼處投降﹐金剛無謀﹐必傾心見用。使爲內應﹐勝之容易﹐此萬全之策。」

元吉曰「此計甚妙﹐速早圖之。」卽準備遣人詐降。

卻說金剛﹑敬徳與副將尋相等﹐在寨中商議攻城之事﹐忽報唐將魏承漢反來投降元帥。金剛召至帳下﹐問其故﹐承漢曰「某在唐爲偏將軍之職﹐近與史仲翔一同引軍來齊王帳下聽調。齊王徇私﹐意將仲翔升爲前將軍﹐將某不用﹐因此背暗投明﹐來歸元帥。」元帥正問之間﹐寨外仲翔搦承漢出戰﹐金剛曰「汝武藝比此人如何﹖」承漢曰「某𨿽不及﹐可立斬之。

」金剛曰「汝若要吾重用﹐必先斬仲翔﹐然後無疑。」承漢欣然上馬﹐金剛自出寨外觀之。唐軍中仲翔在軍前大罵﹕「反賊﹗盜吾駿馬﹐勢不兩立。」承漢亦罵﹕「元吉匹夫﹐用汝此等﹗」仲翔挺槍來戰承漢﹐承漢持刀迎之。交馬數合﹐斬仲翔於馬下。唐軍便走﹐金剛叫軍休趕﹐叫取屍首入寨﹐剝下衣服﹐內外看之﹐復坐帳中﹐喚承漢至﹐叱左右拿下。承漢叫﹕「無罪﹗」金剛喝曰「吾自幼便識史仲翔﹐如何故來瞞吾﹖」承漢便轉語曰「此人仲翔之弟也。」金剛曰「元吉叫你來詐降﹐於中取事是否﹖若不從實﹐吾卽斬之。」承漢只得招了。

金剛略施小計﹐就此而要擒元吉。其計如何﹖

總批﹕張達被敬徳生擒﹐而金剛親釋其縛﹐未知何故。兵法𨿽云「軍半渡者可擊」﹐然大率堅壁爲上﹐出戰次之。試觀敬徳陣中手段﹐眞萬人敵也﹐非用計以破之﹐決不可勝。若承漢之詐降﹐豈足爲異耶﹖

第四十一回

元吉逃回長安城金剛與承漢曰「要吾饒你﹐可修一封書﹐叫元吉親自來劫寨﹐如拿得元吉﹐便是你的功勞。」承漢只得寫了書﹐金剛叫把承漢監下。秦榮問曰「元帥何以便知其詐也﹖」金剛曰「以動靜可知也。元吉𨿽幼﹐眾謀士亦善用人﹐史爲副將軍﹐必能武藝也。承漢交馬斬之﹐便知非仲翔。吾故反覆其屍認之﹐以疑其心﹐然後詐言識仲翔以探之﹐便得實也。」秦榮等皆拜稱爲神見。

金剛選一有膽勇善辧軍士叫去下書﹐只說現用承漢爲先鋒﹐明日晚間舉火接應﹐萬望盡提大軍前來劫寨。軍士得書﹐徑到唐寨。左右引見齊王﹐說﹕「承漢有功﹐加爲先鋒職﹐特使某來下密書。」齊王問曰「汝何人也﹖」其人曰「某長安人也﹐流落太原。今魏將軍與某同鄕﹐故特來下書。」齊王問了的當﹐再叫本人回報﹕來日三更爲期。本人去了﹐齊王差史仲翔帶一萬人馬前去劫寨﹐齊王自爲後應。

是夜風淸月白﹐云生東北﹐霧起西南﹐滿川陰暗。齊王喜曰「天賜成功也。」急催仲翔進時﹐將至北寨﹐寨內火起﹐喊殺振天。仲翔撞入﹐只見無人﹐急便退回。左有吳植﹑右有敬徳﹑尋相兩路軍圍裹將來﹐仲翔死戰不能得出。元吉引軍來救時﹐金剛一軍殺退﹐仲翔死於亂軍中﹐所領一萬人馬十損八九﹐只剩得些小敗軍逃回入城﹐唐兵再不敢出。

卻說金剛斬了魏承漢﹐再議攻取並州﹐每日使人搦戰﹐唐兵堅守不出。次日﹐金剛自至北門下﹐立馬揚鞭指城上而言曰「汝等鼠輩﹐不早歸降﹐更待何時﹖吾若打破城池﹐寸艸不畱。

」正說間﹐裴寂在敵樓上張見金剛在麾蓋之下﹐旁若無人﹐身上止披掩心甲﹐斜紫綠袍﹐欲摧土卒打城。裴寂遂招呼弩手放箭﹐望麾蓋之下而射。金剛大驚﹐急勒回馬時﹐右臂中一箭﹐翻身落馬。城上裴寂見金剛落馬﹐急引軍出城衝出﹐卻被吳植引軍殺回﹐救金剛回寨。寂喝令﹕「三軍前進﹐不就此時殺去﹐更待何時﹗」指揮一齊死戰。裴寂自掣刀在手﹐引數百騎在後掠陣。兩軍相合﹐忽然唐兵陣後西南上數百面戰鼓齊鳴﹐寂分後兵迎之﹐只見敬徳一軍卻從西南上悄地殺來。唐兵大亂﹐敬徳背後掩殺﹐裴寂慌退回時﹐四下前後劉兵掩殺﹐裴寂慌退﹐折其人馬二萬﹐卻不入城﹐遂向西北路上﹐引敗殘人馬逃回長安去訖﹐敬徳亦收兵回寨。

卻說金剛右臂中箭﹐在寨中養病﹐欲報一箭之仇﹐遂令人四面攻打。小校報知元吉﹕「裴寂逃入長安﹐劉兵大至﹐周回圍繞﹐水泄不通。」元吉自登城觀看﹐其兵八面分布整齊﹐軍馬雄偉﹐驚得心慌膽戰﹐手足無措﹐展轉無計可施。卽與心腹之士蔡福商議﹐當夜裝作軍士﹐帶至親家眷二十八口﹐各人持刀勒馬﹐元吉在前﹐蔡福在後﹐夜至三更﹐殺出北門而去。抹過敬徳寨﹐眾將知覺﹐追趕不及﹐已出隘口﹐奔上西路而去。

比及天色微明﹐城內眾將聚議﹐則不見了元吉。近詩曰「齊王已於半夜帶領妻子偸出北門﹑逃入長安去矣。」眾皆大駭﹕「似此柰何﹖」元君寶曰「並州﹐唐之城池﹐咽喉之地也﹐附庸極多。此城若失﹐其餘難保。𨿽無主將畱守﹐城池尙固﹐糧儲充足﹐汝等各宜協力﹐閉城固守﹐不出交戰。今齊王走入長安﹐不過旬月之間﹐必有救援﹔待其救兵一至﹐開城接應﹐此爲上策。」眾皆曰「謹從尊命。」

卻說裴寂逃回長安﹐比及入城之時﹐元吉在後面亦驟然繼至。二人共入見帝﹐拜於闕下﹐哭訴前事。帝大怒曰「汝這豎子﹐損軍折將﹐有何顏來見朕邪﹗」寂告曰「臣非敢不竭心用事﹐實力怯也。」帝復顧元吉﹐怒曰「汝爲畱守﹐位髙權重﹐實一方之表率﹐三軍之司命也﹔安危所系﹐存亡所關。

正當捨命報國﹐固其宜也﹔柰何不顧其下﹐私逃歸國﹐縱敵得挺其志﹖並州之城誰與共守﹖汝須食人之食﹐穿人之衣﹐非土木之物﹐安可亂朕國法﹖」元吉曰「一時因敬徳之勢難當﹐愚兒力怯﹐致獲大罪﹐望父皇憫之。」帝聽言﹐正在憂疑﹐忽報﹕「並州將士進一敬徳畫像﹐告稱元吉逃回。金剛﹑敬徳引兵日夜攻打﹐眾將𨿽然固守﹐因無主帥﹐軍心惶惶﹐想城下在旦夕。乞望早令秦王移兵前來﹐方能恢復﹐不然將士死無遺類矣。」帝當殿令眾官展視敬徳畫像﹐果是身長九尺﹐鐵臉圓睛﹐橫唇闊口﹐滿部蝦須。雙鼻仰掀伸殺气﹐虎頭燕頷猛威星。鑌鐵襆頭﹐紅絳勒甲﹐手持竹節鋼鞭﹐信是黑煞天神之狀。

帝看了半晌﹐心中大悲﹐嚇得滿朝文武搖頭吐舌﹐各个心慌。此時帝怒略息﹐復謂寂曰「汝與元吉罪不容誅﹐顧以汝是開國元勛﹐朕兒至親骨肉﹐不忍加刑﹐特赦二人之罪。仍復舊職﹐鎭守河東一路。元吉在朝﹐隨從徵伐﹐建功��。」二人謝罪﹐唯唯而退。適李綱外入﹐帝謂綱曰「朕先因元吉不省世事﹐特使殿內監竇誕﹑同右衛將軍宇文歆二人輔助元吉﹐鎭守晉陽。且晉陽雄兵數萬﹐糧艸可支十年﹐興王之業﹐一旦被其拋棄﹐實所不忍。朕今只問罪於竇誕二人﹐此事可乎﹖」

綱曰「此皆齊王自爲﹐摯家偸走﹐二將皆不預知﹐陛下當赦二人之罪﹐使其滅賊﹐以贖前過。」帝曰「卿言有理﹐朕卽免之。今劉武周據守太原﹐數郡皆下﹐一月之間﹐侵朕千里之地。每遣人取回秦王﹐有表奏報﹐正與王世充相拒﹐未見勝負﹐難以回軍。朕甚憂懼﹐朝內武將﹐緘默不言﹐各無破敵之策﹐似此如之柰何﹖」綱曰「協力足以成謀﹐得將足以立功。人力𨿽協﹐而左右尙未得其助﹐恐孤立不足以建功也。臣見陜州總管永安王多謀足智﹐極是勇猛﹐陛下可詔此人前去﹐必能破敵﹐何必拘於秦王始能建功乎﹖」帝遂聽李綱之言﹐一面先發使到並州﹐遠近各宜固守﹐練兵策應﹔一面差使往陜州﹐封永安王爲領兵都總管。

卻說永安王李孝基自守陜州﹐聽知元吉逃回﹐被武周占據數郡﹐官軍不能破敵﹐旦夕憂慮﹐捶胸切齒﹐其恨如此。當日聞有使持節至﹐接入﹐其開讀。其詔曰﹕朕承天序﹐纘奉鴻業﹐除殘戡亂﹐未諳其理。今劉武周作害﹐占據太原﹑並州數郡﹐民被茶毒﹐唐之士民﹐延頸鶴望。

朕用竦然﹐坐不安席﹐食不甘味。以禦弟忠毅﹐追蹤召虎﹐故特進領兵都總管﹐增食邑一千石。玆將天威﹐柔服以徳﹐整肅三軍﹐並州討賊﹐以副朕意。武徳二年五月日詔。

孝基承詔﹐受了官爵﹐次日卽下教場﹐訓練軍馬﹐分撥隊伍。以趙徳爲隨後救應﹐監發糧艸。遂命於筠﹑程權二人爲參謀﹐陳淳爲先鋒﹐發人馬五萬﹐選定武徳二年夏六月中旬出師﹐水陸並進﹐船騎雙行﹐殺奔並州而來。

卻說金剛聽知孝基領兵前來救援﹐聚眾將商議﹐金剛曰「李孝基引兵救援﹐其勢必銳﹐汝諸將有何拒敵之計﹖」一人挺身出曰「某顧與將軍同破孝基﹐如反掌耳。」眾視之﹐乃夏縣人也﹐姓呂名崇茂﹐字敬夫。殺其令﹐自號魏主﹐歸附於武周。武周封爲太尉﹐相隨金剛帳下。金剛大喜﹐卽點水陸兵二萬﹐與周榮緣領﹐卽日進兵。聽得唐兵前隊已到石州下寨﹐祟茂令周榮督一萬五千兵於河內結營﹐崇茂引一萬五千兵於黃蛇鎭下寨﹐前後分作三營﹐以拒唐兵。

卻說崇茂哨探得唐兵至近﹐遂拔二寨之兵齊起﹐列於黃蛇鎭山下。唐兵大至﹐漫山塞野﹐鼓聲大振。兩下陣圓﹐崇茂引程佐﹑謝鐸二將出馬﹐立於陣前。遙望唐兵陣中湧出一隊﹐紅面紅旗於內﹐上將銀盔銀甲﹐白馬紅袍。上首於筠﹐手持丈八點鋼槍﹐下首程權﹐橫駕宣花月斧。二匹馬左右盤旋﹐於筠揚聲大罵﹕「崇茂賊子﹐限死臨頭﹐尢拒敵天兵邪﹖」崇茂亦罵曰「量汝李淵﹐乃賊匹夫﹐斗筲之輩﹐如何敢妄卽帝位﹖復敢加兵於此﹐自送死耳。」於筠大怒﹐挺槍躍馬而出。崇茂欲戰﹐謝鐸驟馬而出曰「看吾擒之。」謝鐸挺槍來戰於筠﹐二騎相交﹐約戰三十餘合﹐謝鐸遮攔不住﹐撥回馬望本陣而走﹐於筠挺槍拍馬趕去。程佐看見謝鐸輸了﹐遂拍坐下馬﹑輪手中金蘸斧來迎。兩騎馬就陣前廝殺。兩將戰到二十餘合﹐不分勝負。崇茂陣中一員裨將姓馬名雄﹐見程佐勝不得於筠﹐暗中一箭﹐正射中於筠馬胸堂。那馬負痛奔回本陣﹐力盡便倒﹐把於筠掀在地下﹐人馬俱倒。程佐趕來到﹐輪起大斧﹐望於筠腦袋便劈。手未起處﹐眼前一道電光﹐程佐頭落屍倒。

原來是程權見於筠馬回﹐卻待接應﹐忽倒於前﹐因此飛馬斬之﹐故救了於筠﹐乘勢掩殺。崇茂兵大敗﹐唐兵飛報捷音。

來知如何﹖

總評﹕金剛旣殺了承漢﹐再議攻取並州﹔卻又被敬徳悄地殺來﹐齊王焉得不望長安走乎﹖及並州進一尉遲畫像﹐則舉朝之人皆憚其威矣。非永安王前去剿滅﹐則武周之怙彊稔惡不猶然如故哉﹖

第四十二回

石州唐兵敗崇茂卻說崇茂見斬了程佐﹐忿怒越气﹐次日引軍復進。程權﹑於筠二將雙出﹐程權躍馬持刀﹐立在陣前﹐單搦崇茂出戰。崇茂大怒﹐自揮寶刀來鬥程權。二騎相交﹐戰到二十餘合以上﹐不分勝負。於筠挺槍躍馬﹐便出夾攻。崇茂敗走﹐程權﹑於筠二將殺入崇茂陣中﹐唐將獨孤懷恩驅兵掩擊。

先說於筠戰馬當先入陣﹐正遇謝鐸﹐一槍刺於馬下﹐往來衝突﹐如人無人之境。唐兵大至﹐殺敗崇茂之兵。獨孤懷恩只不見程權﹐於筠大驚曰「若折了國瑞﹐吾亦不用命矣﹗」綽槍上馬來尋。行不數里﹐見程權就馬上右手提刀﹑左手揪住一人而來。於筠接著問之﹐程權曰「我在亂軍中正逢著你的仇人﹐故生擒到此。」於筠問﹕「是夜來陣外射吾戰馬的裨將馬雄﹖」於筠捉歸本陣﹐斬頭瀝血﹐祭了死的戰馬。

卻說崇茂折了程佐﹑謝鋒兩个左右護臂﹐勢孤力窮﹐卽時程權﹑於筠遣人請於獨孤懷恩﹕「如今崇茂兵敗﹐可乘虛劫寨﹐拔去根本﹐則劉兵頓失銳气﹐不敢拒敵矣。」懷恩曰「崇茂𨿽然折了軍將﹐河中周榮水軍不曾搖動半个。敬徳後軍繼至﹐其鋒難敵﹐倘或去劫寨﹐後水軍登岸﹐截斷歸路﹐兵必自亂。

」趙徳曰「此極容易﹕先交程權﹑於筠各引五千軍伏於山谷中﹐如周榮不來只休﹐倘來時﹐左右兩枝軍馬於半路間殺出﹐彼兵自亂矣。」永安王曰「莫若先使小卒只做降彼﹐先將劫寨之事告與周榮﹐見火起必然來救﹐卻令伏兵擊之。」懷恩用其計﹐先叫程權﹑於筠去埋伏了﹐卻令小卒來行此計。

卻說周榮聽知崇茂折兵損將﹐正欲去救﹐忽然伏路軍引數个小卒來到﹐榮問其故﹐卒曰「我等是獨孤懷恩帳前軍士﹐爲懷恩賞罰不明﹐故來投降﹐就報機密。今晚懷恩引軍乘虛去劫呂將軍寨﹐必然放火﹐故先來報知。」周榮聽了﹐先使人來報崇茂。那報事的已被程權軍路上截住殺了。周榮點一萬軍去救﹐自要﹝當﹞先。時部下有一將﹐姓鄧名夏﹐稟曰「小卒之言﹐未可輕信﹐倘一疏虞﹐水陸並皆休矣。將軍宜穩守水寨﹐吾願替將軍一行。」周榮聽鄧夏之言﹐令將一萬軍行。是﹝夜﹞﹐獨孤懷恩﹑趙徳﹑翟遂分兵三路﹐殺入呂崇茂寨中﹐﹝四﹞面火起﹐崇茂之兵大亂﹐尋路奔走。

卻說鄧夏正行之間﹐望見火光沖天而起﹐令軍卽進。轉過山谷﹐兩下鼓響﹐左邊程權衝出﹐右邊於筠殺出﹐兩下夾攻﹐崇茂之兵進退不得﹐於筠斬鄧夏於馬下。此時崇茂之兵兩路俱休﹐周榮退下水寨五六十里﹐崇茂引敗兵走於夏縣。哨馬飛報並州﹐然山坡後一聲炮響﹐風捲出一面黑旗﹐上書「先鋒敬徳」四字﹐眾將一見﹐各个驚閃逃散。永安王孝基見了﹐心中大怒﹐回顧諸將曰「不就此時殺去﹐更待何時﹗千里至此﹐實爲討賊而來﹐破敵建功﹐在此一舉。敬徳𨿽彊﹐匹夫之勇也﹐何乃一見旗影﹐輒自畏縮之甚邪﹖」卽自掣刀在手﹐驅軍前進。

兩陣對圓﹐敬徳出馬﹐更不打話﹐挺鞭便砍將來。孝基手持丈八蛇矛來架﹐兩馬相交﹐雙器並舉﹐斗上四十餘合﹐不分勝負。

敬徳詐敗﹐撥回馬從小路而走﹐孝基勒馬后追。追及一望之地﹐敬徳見孝基來得較近﹐回頭一鞭打孝基落於馬下。步卒擁至﹐把孝基擒獲過去。敬徳以鞭稍招麾軍馬﹐一齊掩殺﹐各要爭功﹐奮力向前﹐殺眾無數﹐餘軍亦奔山僻小路而走。敬徳令將孝基囚在陷車﹐解送定揚劉武周處。

卻說武周見解到孝基﹐卽令人打開陷車﹐親自降階﹐手攜孝基上殿髙坐﹐以賓禮待之﹐拜爲都虞侯之職。此時孝基暗思﹕若不聽從﹐必受其害﹐只得欣然受之。武周大喜﹐設宴款待﹐賞賜特厚﹐另撥一宅居住。孝基拜謝﹐退於私宅﹐坐止不安﹐欲謀脫身﹐無計可施。緩步往來﹐遊於月光之下﹐喟然嘆曰「吾乃堂堂大將﹐唐帝禦弟﹐金枝玉葉﹐不能竭力恢復土地﹐反屈膝於臊狗奴﹐豈丈夫之所爲乎﹖」從人方貴曰「將軍欲歸唐乎﹖」孝基曰「然﹐汝從事吾數年﹐尙不知吾之存心乎﹖

爲人臣而懷二心以事其主﹐禽獸之行﹐吾決不爲也。今力不敵﹐暫時屈從﹐志在恢復﹐得睹天日﹐豈肯鬱鬱居於此乎﹖吾正熟思無計。」方貴曰「將軍此言﹐正合吾意。探聞城北一條僻路﹐地名臨丘﹐二十五里可通澮州界口。莫若乘今初至﹐武周防備未緊﹐吾與將軍一人一騎﹐裝作商賈﹐明早偸離了北門面去。比及武周知覺﹐吾已走上五六十里﹐此萬全之策也。」孝基大喜﹐商議已定﹐是夜二人不寐﹐睚至東方漸白﹐二人乃裹餱糧﹐輕身上馬﹐馳至北門﹐則城門已開﹐飛騰而出。孝基曰「此去如魚脫网﹐孤鳥離籠﹐再不復返矣。」城內武周知覺﹐小卒告報逃去已遠﹐武周亦不來追。

卻說孝基二人行了一日﹐近黃昏左側﹐已出澮州界口。轉過山坡﹐然後一聲炮響﹐鼓角齊鳴﹐人馬突然驟至。一將挺出﹐乃尉遲敬徳也。手提鋼鞭﹐衝至面前﹐大喝一聲﹕「逆賊走向何去﹖」鞭起﹐打落孝基於馬下。從人驚慌﹐魂不附體﹐亦撞下馬來。隨卽梟了二人首級﹐遣人送至武周報捷。原來敬徳收服夏縣﹐正欲移兵來打晉州﹐恰好於此相遇﹐不用交鋒﹐被敬徳斬之。

卻說劉弘基在晉州﹐知金剛軍來﹐在寨聚眾商議。校尉呂榮曰「北原離此六十里﹐依山靠水﹐極好屯兵。今劉兵攻並州不下﹐移兵來此﹐若彼得了北原﹐急難動搖。可速去據住。

」弘基從之﹐卽遣兵將望北原而往。人馬回報﹕敬徳已占北原﹐下了寨柵。弘基自到前軍﹐果見旌旗滿山﹐寨柵堅固。弘基自回寨﹐正思破敵之策﹐忽報劉武周又遣別將尋相抄過山後﹐卻襲城南。弘基大驚曰「城南乃吾積糧之處﹐若一失﹐歸於何地﹖」連夜退兵回晉州。細作探聽消息﹐飛報金剛寨來。金剛集眾問曰「今有何計﹐可破此賊﹖」參謀慕容釗曰「弘基之心懼怕尋相襲城南﹐今回晉州﹐必分兵救應。今當調一軍從澮州徑取城南﹐一軍取晉州。如不出迎﹐當以攻打﹐彼必瓦解。

敬徳驍勇﹐可攻澮州﹐各當一路。更以重兵應之﹐攻打弘基﹐必破矣。」金剛喜而從之﹐差使召敬徳進兵澮州﹕「吾自引軍繼至。」

卻說劉弘基在晉州﹐早晚使人哨探澮州﹑夏縣消息﹐只恐有兵此處暗襲。忽然於筠到﹐弘基以此言告之﹐筠曰「放心﹐吾與史龍只消五千人馬﹐自去澮州巡哨。」弘基大喜﹐隨撥五千軍馬與之。於筠辭了弘基﹐引兵投澮州城進發。前面哨馬回報﹕「澮州城西都是金剛之兵﹐約有數萬。遙望中軍白旗﹐當中一面圈金繡旗﹐必然金剛自至。」言猶未了﹐於筠長子於師徳﹐年一十八歲﹐身長八尺﹐驟馬立於父側﹐聽得此語﹐笑曰「趁他寨柵未定﹐可分兵擊之。」筠曰「正合吾意。」便令﹕「黃昏左側﹐汝可引二千五百軍自澮州城北而進﹐吾亦引兵自南面而來。今夜月明﹐三更爲約﹐各寨會合。」隨卽分兵兩路﹐師徳全身披掛﹐驟鞭綽槍上馬﹐遙望宋金剛寨進。

是夜﹐金剛引兵到澮州城邊﹐爲是敬徳未至﹐故就此處下寨。先因中流矢﹐左臂疼痛﹐臥於帳中﹐周圍使人護衛﹐環甲軍守之。三更時分﹐忽寨中喊聲大舉﹐軍中攬亂﹐金剛急問事故﹐左右報曰「一軍從寨北斬圍而入﹐爲頭一將﹐勇不可當。

」金剛聞之大驚﹐箭瘡進裂﹐恐帳外眾軍驚惶﹐暗忍疾痛﹐乃詐言「軍中亂動者斬﹗」不知後事還是如何﹖

總評﹕崇茂之兵固敗﹐然河中水軍如故﹐有未可輕爲劫寨者。鋼鞭一挺﹐而馬上隨落﹐孝基誠無如敬徳何矣。幸有方貴之計﹐越北門而出澮﹐卻又落於尉遲之手﹐何其不用交鋒而屢捷之若此也。弘基在晉﹐聊無破敵之策﹐奚益焉。

第四十三回

唐殺民部劉文靜原來師徳軍到﹐一湧而入﹐在定揚軍中左衝右突﹐所到之處﹐無人敢當。遠者槍刺﹐近者鞭打﹐死者無數。只望於筠兵到爲外應﹐並不見來。四五次殺到中軍﹐被弓射退。師徳殺到天明﹐只聽得東北鼓聲大震﹐師徳只道父兵接應﹐兵退看來時﹐盡打劉軍旗號。爲首一員大將﹐乃尉遲敬徳也。躍馬橫鞭大叫「反賊休走﹗」師徳大怒﹐挺槍來迎﹐兩馬相交﹐鬥到五六十合﹐劉兵俱進﹐師徳部下之兵盡已潰散。師徳見敬徳勢大﹐望南而走﹐劉兵一齊來趕。至澮州城﹐見後面人馬看看至近﹐師徳回頭大喊一聲﹐入劉軍中﹐鞭起處紛紛落馬。師徳大勝回來。

敬徳見一人一騎﹐又來追趕﹐逼到橋邊﹐師徳勒馬回頭﹐又殺入劉軍中﹐鞭起槍槊﹐死者無數。劉軍又趕﹐又回馬衝殺﹐如此五番﹐劉軍莫敢近傍。師徳緩緩而回。後史官有詩贊師徳單馬衝千軍﹐詩云﹕昔日張飛喝斷橋﹐當年從此顯英豪。

澮州城外應難敵﹐又見於家膽气髙。

師徳自回﹐劉兵退去﹐方才於筠軍馬到來。原來追入山谷﹐走了半夜﹐比及尋路而來﹐見劉兵勢大﹐不敢前進。於筠﹑師徳父子相見﹐說廝殺一事﹐領兵退回城南來時﹐尋相之兵已入城南﹐安民了訖。於筠見其勢大﹐乃投浩州去了。

且說劉弘基聽知於筠兵敗﹐城南已失﹐遂盡起城中之兵出戰﹐正與敬徳相迎。弘基遣呂榮出馬﹐與敬徳交馬﹐被敬徳一鞭打於馬下﹐突入軍中﹐來拿弘基。弘基兵大亂﹐弘基死戰﹐引數十騎奪路而走。敬徳飛馬追趕﹐擒獲而回﹐餘軍潰散。敬徳入城﹐令人請至金剛﹐安民已定﹐將弘基解送武周。武周欲令其降﹐弘基不屈﹐監禁城南獄中﹐發噴嘔血而死。早有長史賈姬回奏唐帝﹐帝甚痛憐之。

正值秦王世民遣張公瑾賫表奏言與王世充相持﹐世充降得李密部將姓秦名瓊﹐字叔寶﹐此人武藝無比﹐唐將莫能對敵﹐謹謹相拒﹐不敢退兵。若拽動軍馬﹐恐世充乘虛而進。帝甚憂慮﹐文靜進曰「陛下宜下詔﹐令按兵不動﹐遣一舌辧之士與世充同盟﹐共分天下﹐暫時令秦王移兵向北﹐緩緩圖之。」唐帝然之﹐遂叫倫文震爲使﹐賫禮物往洛陽陳說﹕「劉武周侵犯中原﹐今吾二人講和罷戰﹐共分天下。望遣秦叔寶作興兵之意﹐遙分其勢﹐武周必令敬徳報之。敬徳若東向﹐則吾再出關口﹐可圖洛陽矣。如得洛陽﹐君亦乘時攻伐武周﹐此萬全之計也。

」

於是﹐衛尉倫文震賫名馬﹑玉帶至洛陽見王世充獻畢﹐世充從之﹐便令秦叔寶虛作起兵﹐遙與唐爲勢。叔寶曰「此是李淵懼武周﹑敬徳之謀也﹐旣然同盟﹐不得不從。吾兵且養銳气﹐待世民攻武周至急﹐乘時而取河東也。」於是下令﹕洛陽數郡之地﹐各嚴教練軍馬﹐選日出師。世充之意欲待唐﹑劉先相並吞﹐力乏方可圖之。秦王亦收兵﹐緩緩而回。此時帝從劉文靜之計﹐遂與世充罷戰﹐秦王得還唐國。文靜自是得志﹐出入朝廷﹐略無忌憚。裴寂私來見帝﹐言文靜縱橫朝廷﹐必有異志。帝曰「豎子安敢亂朕法度﹖容緩圖之。」

卻說文靜與裴寂二人皆帝開國元勛﹐然文靜才能過於裴寂甚遠﹐又累建有奇功﹐而寂與帝有故舊之恩﹐獨得寵用﹐位居文靜之上﹐文靜意甚不平﹐二人遂成隙。一日﹐文靜與弟文起官封散騎常侍。兄弟二人會飲﹐酒酣之次﹐文靜憤然發怒﹐以刀擊其柱曰﹔「不斬裴寂這賊匹夫﹐非大丈夫﹗」文起急以手掩其口﹐曰「勿得亂言﹗此非吉兆也。」早有僕人將此言私報於寂﹐寂甚忿之。至是武周入寇﹐文靜出使澮州﹐劉弘基被執﹐文仲敗死﹐寂遂譖於帝﹐言文靜與賊相通﹐被侵奪諸郡不以奏聞﹐無兵救援﹐使王師敗績﹐又累發怨言﹐誹謗聖上。帝聞之大怒﹐遂下文靜獄中﹐復遣裴寂與蕭瑀二人往獄訊之。文靜曰「吾昔居太原大將軍府﹐受司馬之職﹐與長史略等。今寂已僕射﹐居於甲第﹐寵賫不貲。臣之官職﹐賞賜特與眾人一等。吾家囊篋卻無贏餘﹐誠不能無少望﹐只此便是。若言吾有反意﹐何人證見﹖」二人回報於帝﹐帝曰「文靜此言皆怨望之語﹐反情實矣﹐尙用誰爲證見﹖何得無罪﹖」時李瑀在側﹐與蕭瑀力爭﹐明文靜不反﹐帝終不聽。次日﹐秦王入見﹐爲文靜固請﹐曰「昔在晉陽﹐文靜先建非常之策﹐事成乃告與寂知之。今寂位反居其上﹐寵任日隆﹐故懷怨望﹐實非敢反﹐當以十世宥之。」帝素疏忌文靜爲人﹐顧謂秦王曰「此人橫暴﹐今若不除﹐終爲後患。」秦王唯唯而退。裴寂又進曰「文靜爲人多權詭﹐而性猜險﹐忿不顧難﹐醜言怪節﹐已暴驗矣。今天下未靖﹐恐爲後憂。」帝意遂決﹐遣人獄中取出﹐牽至長安市上。文靜撫膺嘆曰「『髙鳥盡﹐良弓藏。敵國破﹐謀臣亡。

』果不妄語。今日吾死﹐得其證矣。」遂引頸受刑﹐年五十二歲﹐時武徳三年夏四月也。史官有詩贊云﹕昔年文靜振關中﹐始自太原立大功。

凜凜唐朝謀略士﹐巍巍當世納言公。

時來首建非常計﹐數盡咸稱說不忠。

裴寂譖讒傷義气﹐令人哀怨淚痕紅。

是日斬了文靜﹐時天昏地暗﹐折水揚沙﹐滿城百姓皆爲之下淚﹐嗟嘆不已。帝令文靖屍首用棺木盛之﹐遷葬長安城外。

早有細作報入金墉城來﹐王世充大喜﹐曰「劉文靜已死﹐吾無憂矣。」左右問其故﹐世充曰「唐只此人是智略之士﹐而不能用﹐是天不欲令其平一天下也。」遂自驕大﹐乃矯越王侗詔﹐設以九錫﹐冕有十二旒。建天子之旌旗﹐金輦車駕﹐附以六馬﹐備五時之副車。旄頭云罕﹐舞八佾﹐設宮縣﹐出入警蹕。時有術士桓法嗣自言能決讖語﹐乃上孔子《閉房記書》一部。書上有一男子﹐手持一竿﹐驅羊於前。法嗣說於世充曰「隋﹐楊姓也﹐幹一爲王﹐王處於羊之後﹐。乃大王代隋之符明矣。」法嗣又上莊周《人間世徳充符》上下二篇﹐言與大王名協﹐明受符命﹐徳被人間﹐爲天子也。世充大喜﹐曰「此天命也。」遂拜法嗣爲諫議大夫。世充恐人不信﹐乃令軍士羅取飛鳥﹐書符命於帛﹐系於鳥頸﹐放其飛﹐下令有能彈捕得鳥而獻者﹐亦拜官爵。百官勸進﹐時納言蘇威年老﹐致仕在家﹐世充以威是隋之大臣﹐素有名望﹐每奏表必署威名。世充於東都之地﹐諸將皆有尊世充爲帝之意。且看其事如何。

總評﹕文靜首倡大謀﹐賞不酬勛﹐又以讒死﹐而太宗不能力救﹐何也﹖曰﹕非不能也﹐不敢也。文靜晉陽引寂見世民之時﹐有漢髙﹑魏武之比﹐而未嘗歸心髙祖﹔寂則髙祖所厚﹐而世民所薄也﹐其不敢力諫爲是也歟﹖爲文靜者﹐功名已著﹐而不能引退以全身﹐其才𨿽髙﹐而識則淺矣。

第四十四回

廢越王世充篡隋此時世充知眾將有推戴之意﹐遂使段達協於越王侗曰「天命不常﹐今鄭王功徳甚盛﹐眾臣會議﹐言隋祚已終﹐伏望陛下效堯舜故事﹐將大位傳與鄭王﹐上合天心﹐下合民意﹐則陛下祖宗幸甚。臣等議定﹐今乃奏知。」侗大怒曰「天下者﹐髙祖天下也。若隋祚未衰﹐此言實不可發﹔若天命已攺﹐何煩禪讓﹖公等或祖稱舊臣﹐或臺鼎髙位﹐旣發此言﹐朕何賴焉﹗

」段達聽之﹐滿面羞愧而出。

至夏四月﹐百官聚於大殿﹐正在商議朝廷大事﹐忽見世充驟然而來﹐帶劍上殿。侗側目視之﹐世充叱曰「視吾何爲﹖

非有四目兩鼻﹐惟多智謀耳。」侗默然不答。眾臣又奏﹕「鄭王功徳巍巍﹐宜以禪位。」侗曰「汝等何相逼如是﹐教朕而捨萬世不毀之基業乎﹖」世充厲聲曰「吾東西馳驅﹐累建大功﹐今爲天子﹐汝懷不容之意乎﹖」侗曰「誰敢不從。」世充曰「龍潛於淵﹐何視人如鰍鱔也﹖」侗汗流滿面﹐半晌不能言。世充乃冷笑下殿。侗退回後宮﹐痛哭曰「王世充篡逆之心人皆知之﹐吾不能坐受廢辱。」

次日﹐召僕射史綱常﹑尙書崔維二人入後宮﹐侗哭曰「王世充篡逆﹐請汝二人至此﹐一同起兵討之。」史綱常曰「不可。昔魯昭公不忍季氏﹐敗走失國﹐爲天下之恥笑。今重權已臨王世充之門久矣﹐內外公卿及四方之士不顧逆順之理﹐皆爲之效死﹐非一日矣。且陛下禁兵寡弱﹐何所資用﹖一旦不能隱忍﹐是欲除疾而疾益深﹔疾若深爲禍不小矣﹐陛下不可躁暴。

」侗取懷中黃素詔擲於地下﹐曰「是可忍也﹐孰不可忍也﹖

吾意已決矣﹐便死有何懼哉﹗」侗回身入。丁濟謂伍尙春曰「事已極矣﹗空自求誅族﹐當往求首﹐以免一死。」尙春曰「然。」乃喚史綱常曰「𨿽有智慧﹐不如乘勢﹐今不先去﹐死在卽目矣。」綱常大怒曰「主辱臣死﹐天下至理﹐願以殺身爲報﹗」聚集殿中宿衛﹑蒼頭﹑官僮三百人鼓躁而出。侗仗劍升輦﹐叱令左右送出南關。綱常伏於輦下﹐奏曰「陛下欲以數百軍而伐世充﹐是驅羣羊入虎口耳﹐空死無益。臣非惜命﹐實見事之不行也。」侗曰「吾軍已行﹐卿勿阻當。」於是遂出。卻望見段達將引樊汜﹑項道元等數千鐵甲禁軍又如雲集﹐侗仗劍大喝曰「吾乃天子也﹗汝等突入宮庭﹐欲截王也﹖」

於是禁軍面面相觀﹐皆不敢動。段達喚樊汜曰「鄭王養汝何用﹖正爲今日之事也。若己一敗﹐汝等全家誅滅也。」樊汜乃掣劍在手﹐顧與段達﹕「當殺也﹐當縛之﹖」達曰「鄭王有命﹐是要死的﹐不要活的。」樊汜撚槍在手﹐徑奔輦前。侗叱曰「匹夫敢無禮也﹗」言未畢﹐一槍刺中侗胸堂﹐撞出輦來。

樊汜大叫曰「奉君命殺無道昏主﹗」又再一槍刺於背上﹐透出﹐侗死於輦傍。伍尙春見了﹐撚槍迎殺﹐被樊汜殺死﹐眾皆殺得四散。使人報王世充﹐世充人見侗已死﹐佯作大驚之狀﹐以頭撞車輦而哭。隨卽四下通報各大臣﹐世充曰「國不可一日無君﹐且將天子屍首用棺木盛貯﹐停於偏殿。」楊侗亡年二十二歲。

世充會大臣定擬弒君之罪﹐尙書令左翊曰「獨斬段達以謝天下。」世充久之曰「再思其次。」靖曰「惟止於此﹐不知其次。」世充曰「樊汜大逆不忠﹐殺其主上﹐推出剮之﹐夷其三族。」樊汜大叫曰「非吾之罪﹐段達傳鄭王之教殺君﹗

」世充令先割其舌﹐至死含糊而罵﹐盡夷三族。後來史官有詩爲證﹕憶昔當年王世充﹐弒君當闕赭袍紅。

卻將樊汜夷三族﹐欲使黎民盡耳聾。

段達等議立新君﹐皆勸王世充就鄭正統﹐以安眾心。世充猶三讓﹐乃遣諸將以兵淸官﹐遂龍戎服﹐法駕前引﹐鼓吹入宮。

每歷一門﹐從者必呼。至東上閣﹐換了衮冕﹐然後向就正殿卽皇帝位。建元開明﹐國號爲鄭。乃封其兄世衡爲秦王﹐世偉爲楚王﹐世惲爲齊王。諸族之中依次封職。立子玄應爲皇太子﹐玄恕爲漢王﹐其餘大小官員各有封爵。每出則輕騎而往﹐皆無警蹕﹐遊歷衢肆﹐行人但令其止立﹐徐謂其百姓曰「故時天子居於九重﹐在下之情﹐無由究察。世充非貪位者﹐本救時耳。

三若一州刺史而已。自是事皆親覽﹐當與士人共議之。」畢竟還是如何﹖

總評﹕東都諸將𨿽有推戴世充之意﹐然世充自分詎可脇隋正統﹖

樊汜輩顧乃弒越王於輦下﹐是大逆也﹔世充乘此而就位﹐是亦一大逆也。故斬樊汜以謝天下﹐尢當斬世充以謝越王﹐則兩人之公案定矣。

第四十五回

李世績復歸大唐當年五月﹐王世充弒隋王侗﹐謚曰恭皇帝﹐自立爲帝﹐國號爲鄭。大小官員拜舞﹐咸稱萬歲。

早有人報入長安﹐秦王驚曰「王世充爲帝﹐實心腹之大患也﹐爲禍不小。今日徵伐有名矣﹐非吾親徵不可。」遂上表於帝﹐一面遣李靖至太原迎敵武周﹐一面起唐兵十萬﹑糧艸數千輛﹐皆置車箱於其上。命史嶽﹑王常爲先鋒﹐陶武欽﹑馬三保爲護衛。兵離了長安﹐望洛陽進發。正行之次﹐忽報竇建徳結連突厥﹐侵唐相州﹐刺史呂瑉戰敗而死。進攻衛州﹐執河北大使淮安王李神通同安長公主﹐及黎陽守將李世績。世績之父徐蓋﹑魏徵數人皆被擒獲﹐其鋒甚銳。秦王聽聞大驚﹐曰「世勛爲吾腹心﹐何如亦降夏邪﹖失了一臂﹐令吾旦夕不安。」

正議間﹐忽見一人輕弓短箭﹑獨馬單騎而來﹐眾視之﹐乃世績也。投見秦王﹐滚鞍下馬﹐拜伏地下。秦王曰「汝事建徳﹐復來見吾﹐欲作姦細邪﹖」世績曰「臣與魏徵本魏降將﹐幸蒙不棄﹐荷國重恩﹐安敢有負殿下。特因勢力不敵﹐被姦計所賺﹐不得已而降之﹐暫爲安身之計﹐志在復仇。喜得建徳釋以不死﹐使吾仍居舊職﹐保守黎陽。又﹝復﹞拜魏徵爲起居舍人。恐吾有叛﹐遣人執吾之父爲質﹐長隨爲賀﹐以耆老禮待之甚厚﹐是以難爲行動。」秦王曰「汝今此來何意﹖」世績曰「專爲義气而來﹐特報消息。」秦王曰「汝用何計可脫﹖」

世績曰「吾與魏徵﹑郭孝恪二人計議﹐待建徳去徵河南﹐則掩其不備﹐劫斬其營﹐隨領其眾。並得吾父及建徳所據州郡﹐皆歸於唐。不料建徳自得黎陽之後﹐晝夜提防最緊﹐號令甚嚴﹐以此所謀不軌。每聞殿下與鄭相持﹐被其將秦瓊勇猛﹐不能取勝。並州諸郡又被劉兵所攻﹐臣聞之﹐坐臥不安﹐今因公抽身﹐不遠千里而來﹐以慰殿下之望。秦瓊與吾皆是魏臣﹐交結極厚﹐殿下可修書一封﹐吾裝作雲遊道人﹐私離了夏﹐前去洛陽﹐詢見叔寶﹐陳說利害﹐務使同歸於唐﹐可敵敬徳﹐可復並州數郡之地﹐而洛陽不久亦歸於殿下矣。」秦王曰「人皆言公降夏﹐吾獨不信﹐知公秉性忠貞﹐今果然矣。若得如此﹐社稷之福也。

然父子之道乃天愛也﹐茂功無以吾爲念﹐而割其天愛﹐待與令尊大人得盡其恩義﹐世民再從聽教。今以河北之事付於足下。

」

世勛乃拜謝﹐便欲行﹐秦王曰「再聚一宵﹐來日相餞。

」長孫無忌入見秦王曰「茂功乃天下之奇才也﹐在唐盡知軍中虛實﹐若使北歸建徳﹐執其父爲質﹐而以重用世績﹐必傾心事之﹐來攻我軍﹐勢必危矣。望殿下苦畱﹐休教此去從建徳。

建徳若斬其父﹐世績必與父報仇﹐力攻建徳矣。」秦王曰「不然﹐使人殺其父﹐吾獨用其子﹐不仁也﹔畱之而不使去﹐以絕父子之道﹐是不義也。吾寧死不爲不義之事﹐況此去必成大功﹐何以畱爲﹖」眾皆感嘆而去。秦王請世績飲至半夜﹐秦王曰「今聞公之行﹐使吾如失左右手﹐𨿽龍肝鳳髓亦不甘味也。

」世績曰「殿下勿憂﹐臣專爲說叔寶而去﹐不日必副所望矣。

」

世績相別而去﹐自趲程回樂壽﹐入見建徳。施禮已畢﹐建徳曰「足下幾時歸於何處﹖」世績曰「自幼好遊獵﹐持弓試箭﹐漫興郊原﹐若久不出﹐體必生病。昨者閒行數日﹐探聽消息。老父幸蒙慈念﹐世績不勝愧感。」建徳曰「令尊在此﹐汝可晨昏以盡人子之道﹐吾以此待聽教誨矣。」世績拜謝。

卻說世績自歸夏后﹐建徳使守黎陽﹐略無叛意﹐因勸建徳進攻滑州。滑州刺史姓王名軌﹐爲家奴所殺﹐持其首級投降建徳。世績曰「奴殺其主﹐大逆之道也﹐焉有此理﹖當斬之以警其下。」建徳從之﹐卽斬其奴﹐而將軌首復﹝送﹞滑州。滑州吏民感悅﹐卽日請降。於是其旁州﹑縣皆望風歸附﹐建徳從世績之計也。世績言必合於理﹐建徳深自嘉納﹐由是上下協心﹐君臣一體﹐𨿽有微隙﹐亦無猜忌之意。

卻說世績暗思﹕臨別秦王﹐許以干功歸唐。欲求脫身﹐無計可施。是夜閒行於月光之下﹐長吁短嘆。忽見一人自外而入﹐笑曰「茂功何故如此﹖有何不決之事﹐何不與我商議﹐而自苦也﹖」視之﹐乃魏徵也。世績請坐﹐而謂之曰「世績之所嘆者﹐因吾父在夏﹐恨無脫身之計也。」徵曰「汝何不乘此先自逃去﹐吾卽往建徳處上表﹐密言汝歸心不定﹐恐有變動﹐宜爲提備。建徳知覺﹐汝已自去遠矣。倘加罪令尊﹐先令長史蘇謹當殿陳奏其便益﹐建徳無謀之輩﹐必被其瞞過。此人與吾生死之交﹐知建徳非眞王﹐常懷去國之心﹐亦欲同我歸唐﹐未得其由。若托他爲腹心﹐必能保護令﹝尊﹞﹝無﹞事﹐足下忠孝能兩全矣。」世績一面收捨行裝﹐次日﹝魏﹞徵入見建徳﹐具奏世績歸國之事。建徳曰「吾自有計畱之。」

卻說世績﹐平明帶領郭孝恪等數十騎﹐輕弓短箭﹐裝爲遊獵之狀﹐徑出南門﹐望官道進發。當日建徳正論世績事未定﹐左右來報﹕世績帶數十人從南門已遁去了。建徳聽言大驚曰「世績果去矣﹗」眾皆愕然﹐一將挺身出曰「世績叛夏歸唐﹐可誅其父﹐某顧將三千鐵騎﹐當生擒世績﹐獻與陛下。」眾視之﹐乃曹旦也。曹旦要趕世績如何﹖

總評﹕王世充弒君奪位﹐秦王討之﹐師出有名。且世績非降夏﹐暫爲安身之計﹐志在復仇耳。卽使北歸建徳﹐此去必成大功﹐玆秦王所深信而不以爲疑也。及與魏徵面策﹐卻假遊獵之狀以還國﹐其果不忘臨別之言乎。

第四十六回

蘇世長結連朱粲建徳部下諸將中只有曹旦不快世績﹐常有讒譖之意﹐故要去趕。言猶未了﹐僕射蘇謹進曰「世績﹐唐臣﹐不忘其主也﹐更有何罪﹖陛下可赦其父﹐以勸爲臣之節。」建徳喜曰「事主不忘其本﹐眞天下之義士也﹐何以追回﹖」曹旦曰「世績歸唐﹐是縱虎傷人也﹐今後爲禍﹐陛下休怨。」建徳曰「世績非負義之人也。」曹旦曰「彼各爲主﹐豈容人情邪﹖」建徳國﹕「使歸致主﹐以全其忠﹐特赦其父﹐以全其孝。此等之人﹐吾甚敬之﹐汝等皆可學之。」建徳叱退曹旦﹐不肯交趕﹐遂赦其父徐蓋﹐聽其自便。加封魏徵爲中書令。後來史官有詩爲證﹕孝子忠臣常是偏﹐徐公兩事盡周全。

君仁故有謀臣直﹐棄暗投明自古傳。

麗泉贊一絕云﹕茂功原自是英雄﹐叛夏歸唐兩盡忠。

威鎭河東謀涉遠﹐當時忠孝有誰同。

當時報入長安﹐世績復歸於唐﹐帝大喜﹐乃遣使修好建徳。

建徳卽以淮安王神通及公主等令人護送歸於京師﹐自是唐﹑夏和好﹐略無侵犯。

卻說世績帶領郭孝恪等數十騎離城而去數里之地﹐藏秦王之書一封﹐明珠十顆﹐內有一顆夜行珠﹐能照一里之遠﹐並盔甲﹑兵器﹑衣服﹑鞍馬盡付孝格﹐吩咐數言﹐如此如此。孝恪領命﹐率數騎辭別世績﹐徑往西北一路﹐未知何處去了。只撇下世績一人﹐頭戴儒冠﹐身披道服﹐腰系麻絳﹐腳穿艸履。腰間拴下幾个藥葫蘆﹐裝作雲遊道人﹐徑往汴州。世績先遣使拜見秦王﹐叫秦王致書楚王朱粲﹕使朱粲起兵侵鄭﹐牽動世充之勢。世充知有南患﹐逼近巢穴﹐恐吾兵前犯﹐首尾不能相顧﹐必不敢動兵。𨿽有叔寶勇猛無敵﹐不日必得歸唐﹐世充﹑武周易爲縛耳。長孫無忌日﹕「茂功遠去﹐未知虛實﹐不可遽信其言﹐恐其中有詐。」秦王曰「彼曾已許言﹐必不負吾﹐此實金石之論﹐安得不信。恐叔寶必落世績彀中﹐須得一人出使楚國﹐修其和好﹐則吾事濟矣。」諫議大夫蘇世長進曰「朱粲與臣舊有一面之交﹐致書賫奉金帛﹐憑三寸不爛之舌﹐陳說利害﹐無不從矣。」秦王大喜﹐卽修書遣蘇世長行。

卻說楚國朱粲﹐亳州城父人也。初爲縣吏﹐大業中從軍伐賊於長白山﹐亡命去爲盜﹐號可達﹐自稱爲迦樓羅王﹐領眾十萬﹐度淮著竟陵﹑沔陽﹐所至殘戮無遺瞧。僭號楚帝﹐建元爲昌達。攻拔南陽。義興末年﹐與山南撫慰使馬元規戰﹐官軍大敗﹐收其餘眾﹐復振至二十萬。所克郡縣皆發藏粟以食﹐遷徒無常﹐只聚毀城郭﹐不務稼穡﹐專以劫掠爲資。於是人大饑餒﹐死滿道路﹐其軍亦匱﹐乃掠小兒蒸食。粲且戒其徒曰「味之甘美﹐豈有過於人乎﹖他國若知﹐亦只卹吾﹐因無儲食﹐故如此而已。」勒其部下掠得婦人孩子﹐分享軍士。隋著作佐郎陸從典﹑通事舍人顏湣楚謫居南陽﹐粲初引爲賓客﹐後及食兩家﹐於是諸城恐懼﹐盡皆逃散。時顯州首領楊士斿﹑田瓚二人起兵攻粲﹐旁郡響應﹐戰於淮源。粲大敗﹐遂挈帶士卒奔往菊潭﹐遣使乞降於唐。帝納其降﹐詔令仍居楚地﹐號稱楚王。

當日正與侍臣議事間﹐忽報唐遣諫議大夫蘇世長至楚﹐粲使人接入﹐引至金階﹐分賓坐定。粲曰「仁兄自別之後﹐再不會面﹐未知足下歸於何處﹖」世長曰「某見唐帝神文聖武﹐以膺大統﹐應天順人﹐以宰制中原。秦王掃淸六合﹐席卷八方﹐萬里傾心﹐四方仰徳﹐實乃天命所歸﹐非人力可爲。以此小弟投奔唐主﹐授以諫議大夫之職。今奉秦王之命﹐遣吾賫書投拜。

」楚王接書﹐折開視之﹐書曰﹕唐秦王李世民頓首再拜書楚王仁兄殿下﹕伏自晉陽一會﹐從往城父爲縣佐之後﹐寒喧屢隔﹐積有數年﹐仰徳之私未嘗少替。邇者猾臣王世充弒君奪位﹐人人得而誅之﹐今兄之勇掃蕩賊酋﹐功最居右﹐天下共知。旣稱楚帝﹐其地伏賴以安﹐兄以上順天心﹐歸投唐室。父皇舊恩﹐授兄王節﹐以復其地。今世充上負逆天之罪﹐侵犯大唐之境﹐王兄倘不棄舊日之情﹐卽興一旅之師﹐上以報我父之恩﹐下以救蒼生之急﹐使故隋帝𨿽在九泉﹐亦不泯王之徳﹐同擒此賊﹐以祭恭帝﹐雪其天下之恨幸甚。所得其地與王共之。世民兵旅之絆﹐不及逕造﹐專遣諫議大夫蘇世長賫書千憤﹐不勝慚愧﹐伏乞電鑑不宣。

楚王看書已畢﹐安排筵宴﹐款待故人。酒闌﹐粲曰「足下請回﹐以復王命﹐不勞王師﹐只我自去擒賊﹐獻捷於唐。」

世長辭別而去﹐粲遂選定人馬﹐前伐鄭國。

卻說李世績帶領數人﹐各將黃金數斤﹐辭別秦王去了。在路行了數日﹐暗想﹕「今吾去說叔寶﹐使直忠烈﹐難以一時口說﹐須用一奇計方可行事。今已至洛陽界口﹐當用何計而行﹖

」原來蘇威﹐隋之老臣﹐現歸世充﹐仍居太師之位﹐極得寵愛。

貪財愛利﹐凡事賄賂此人﹐必得如意。世績欲往拜見﹐共謀叔寶之事。

正在躊躇﹐忽聽路人傳言﹕有一軍官﹐帶領士卒押送糧車﹐於路上往來。世績詢究何人﹐時人答曰「此人乃魏降將﹐姓程名知節。因李密戰敗北邙﹐亡歸於鄭﹐世充遂以重用﹐令其催趲糧艸﹐實世充股肱之人也。」世績喜曰「吾事濟矣。知節﹑陸徳明﹐與吾俱是一體之人。今二人在世充處﹐若往投見﹐必動故舊之情﹐陳說時勢利害之事﹐何愁叔寶之不歸乎。」遂趨前進﹐果見人馬糧車紛然而來。世績從林間突出﹐叫聲﹕「知節賢弟﹐不見多時﹗」

知節一見﹐認是世績﹐卽滚鞍下馬﹐納頭便拜。知節曰「仁兄別來無恙﹖聽聞兄在黎陽敗績﹐今現居於何處﹖因甚到此﹖」世績曰「弟可屏去左右﹐吾有一事從汝商議。因建徳執父爲質﹐使吾復守黎陽﹐吾與魏徵設計﹐得以歸唐。現秦王與鄭相持﹐叔寶極其勇猛﹐不能取勝。想世充非眞命之主﹐久後必敗﹐知賢弟在此﹐必念舊情﹐因與秦王謀計﹐致書奉金﹐令足下謀說叔寶同歸大唐﹐不失封侯之爵。」知節日﹕「吾與秦王昔在老君堂內﹐吾以月斧砍之﹐因見八爪金龍﹐不能砍入﹐知是眞命之主。若投彼處﹐恐其懷著舊恨﹐則吾將安往﹖」世績曰「汝所言差矣﹐昔之在魏﹐彼此各事其主﹐實臣子之職耳﹐安有懷恨之理。今秦王寬洪大度﹐求士如雨﹐吾料叔寶忠烈之人﹐難在一時口說﹐弟有何計﹐引得同歸於唐﹐必得重用﹐弟請勿疑。」知節曰「旣然如此﹐吾有計較﹕太師蘇威與吾至密﹐陸徳明甚是相托﹐汝但放心﹐容緩圖之。」世績曰「秦王遣某以此事托足下﹐若得事成﹐畫像淩煙﹐垂名不朽。」

遂向囊中取出黃金百斤﹐付與知節。知節曰「事未成功﹐安敢受祿。」世績曰「此非酬徳之禮﹐特與足下任從支用﹐以行事耳。」知節方始受之﹐曰「仁兄回啟秦王﹐若是叔寶領兵出戰﹐切須堅壁固守﹐按兵不動﹐旬日之間﹐其事成矣。須要打聽虛實﹐兄當疾來叔寶處再會。」言畢﹐世績辭別而去。

卻說知節受得黃金﹐歸至營中﹐展轉無計可施﹐遂見叔寶﹐乘暇以言挑之曰「魏公李密﹐與世績﹑魏徵數人投唐去後﹐惟我二人來投鄭主。今世績在唐爲秦府軍師﹐魏徵爲長史﹐數人皆得重用。今思我二人虛負蓋世英雄﹐超�將略﹐擇非其主。

世充弒君奪位﹐天下爲仇﹔況又信用讒佞﹐殺戮忠良﹐吾每望之不似人君。今聞秦王世民仁慈大度﹐下士惟誠﹐納諫如流﹐用人不棄﹐此興帝王之气象。今唐﹑鄭相攻﹐尊兄若不早定大計﹐異日死於不義﹐悔之晚矣。」叔寶曰「爲人臣止於忠﹐今旣投鄭﹐而生二心﹐是不忠也﹐難與後世爲臣子之法。汝匆多言﹐再言必斬﹗」知節惶恐而退。歸家未及半晌﹐忽陸徳明至。徳明素與知節極厚﹐接入書院。坐定茶畢﹐徳明見知節面有憂色﹐徳明曰「弟有甚事不決﹖面有憂色﹐何也﹖」知節曰「吾有心事﹐共汝商議﹐汝勿露言。」徳明曰「但說無礙。」知節曰「因見世充非眞明之主﹐適自叔寶而來﹐說其歸唐﹐略有不從之意﹐反以見怒﹐作事不成﹐是以憂耳。」

總評﹕唐﹑夏和好﹐略無侵犯﹐實世績兩盡其忠故耳。蘇世長結連朱粲﹐令其侵鄭﹐以牽動世充之勢﹐此計亦績之爲也。彼叔寶蓋世英雄﹐倘得引其歸唐﹐則鄭國虛無人矣。吾不審知節一言之挑﹐卽能成事否。

第四十七回

世績雲遊訪叔寶徳明曰「汝欲歸唐﹐吾當出首﹗」知節泣拜曰「君若如此﹐吾族皆休矣﹗」徳明曰「吾今二人刎頸之交﹐安肯負汝﹖前言特戲之耳。吾亦欲歸唐﹐爭柰鄭主待吾已厚﹐不忍去之。」知節曰「兄言錯矣﹐世充𨿽升兄爲漢王之師﹐王玄恕卻無尊師之禮﹐輕賢慢士﹐兄豈不羞乎﹖況今南有朱粲之兵﹐西有大唐﹐朝夕對敵﹐又有梁主李軌侵掠不止。人有離心﹐上下相忌﹐其勢不能久持。吾與兄長有日俱塡溝壑﹐有何利益於此間乎﹖可速爲歸計。」徳明曰「汝言極是﹐吾安得不從焉﹖

」知節曰「只有叔寶不從﹐汝畱在漢王處﹐道其無一事鄭﹐彼必致疑﹐離間上下﹐叔寶鐵石心腸亦不能自存矣。」徳明曰「吾必同力相助。」知節卽將百金共徳明逕送蘇威﹐稱言叔寶每出兵交戰﹐則唐兵堅壁固守﹐恐有內變﹐公當度之。蘇威受得其金﹐每言叔寶難用﹐恐有貳心﹐漢王玄恕亦譖叔寶。自此世充遂疑叔寶久不建功﹐又不進兵﹐欲遣人執叔寶詣金墉問罪。

叔寶聞之大驚﹐亦不自安。正在猶豫之間﹐忽見一人﹐儒巾道服﹑麻履絲絳﹑腰系數个藥葫蘆遠遠而來。視之﹐乃故人徐世績也。叔寶接見﹐便動故舊之思﹐延入營中。施禮已畢﹐世績曰「世績自別賢弟許久﹐不想賢弟名已冠世﹐威風搌動關中。憶昔相從﹐多蒙教誨﹐至今感徳不忘。賢弟歸於鄭王﹐大獲全功﹐洛陽之士莫不嗟服。」叔寶曰「聽聞尊兄棄唐歸夏﹐事於建徳。如此裝飾﹐得非林下道人者乎﹖」世績曰「耳目較近﹐可逼去左右﹐吾有密事於汝商議。吾非學道之人﹐今奉秦王之命﹐令吾拜見足下﹐謀以大事﹐恐人致疑﹐故如此攺裝﹐雲遊四方﹐人不識耳。」遂獻上秦王手書。叔寶折開視之﹐書曰﹕唐秦王李世民端肅書奉大徳秦將軍足下﹕蓋聞天生不世之君﹐必有不世之臣﹐是以微子去殷﹐韓信歸漢﹐彼皆畏天知命﹐觀存亡之符﹐見廢興之事﹐故能成功於一時﹐垂業於萬世也。今王世充弒君奪位﹐天人共怒﹔況此賊詭詐﹐器度淺狹﹐妄語咒誓﹐乃死巫嫗耳﹐豈撥亂之主乎﹖將軍之所共知。今洛陽內亂﹐梁楚臨郊﹐王侯共逐﹐人民離怨﹐四境分崩。吾父皇自歷霜雪﹐與士卒同其甘苦﹐先定長安﹐經營河北﹐英豪雲集﹐百姓風靡。不聞古人有云﹕『良禽擇木而棲﹐賢臣擇主而佐』﹖

將軍誠能悟成敗﹐早定大計﹐則轉禍爲福﹐在一時之間矣。今南有朱粲之兵﹐西有李軌之患﹐將軍居其中﹐首尾不能相衛﹐美玉陷在污泥﹐良可惜矣。蓋王者疊興﹐千載一會﹐今若歸唐﹐必居重任。掃淸宇宙﹐得濟斯民﹐垂名竹帛﹐畫像淩煙﹐豈不美哉。特獻黃金百斤﹐乞惟將軍擇其便宜。謹書。

叔寶看書畢﹐笑曰「深感秦王厚惠﹐只吾身在此﹐心亦在此﹐秦王豈知我哉﹖今私受其金﹐是不義也﹔背主而去﹐是不忠也。吾以死爲期﹐安肯爲不忠不義之事乎﹖」因卻不受。

世績曰「弟言差矣﹗凡大丈夫處世﹐不分輕重﹐非大丈夫。

吾意王世充待弟萬不及秦王。今三路之兵相攻﹐世充已欲加罪足下進退無由。吾以舊契﹐特來盡情訴告﹐何故堅意執滯﹖弟請度之。」叔寶曰「吾知秦王畱心於我﹐然吾旣事鄭主﹐不可背之﹐容某從容計策﹐然後方去。」世績曰「事在危迫之際﹐其勢已見﹐尙何疑乎﹖」

正商議間﹐家童入報﹕漢王之師陸徳明相探。叔寶叫世績只在屏風後權避﹐叔寶出接至帳幕。施禮已畢﹐徳明曰「吾有事來相告﹐未審將軍知否﹖」叔寶曰「何事﹖實不知之。

」徳明曰「今南楚朱粲侵鄭﹐一日二次來報﹐軍情甚緊。鄭主欲回軍顧家﹐見唐兵堅壁不戰﹐恐有躡後之患﹐事在不決。

深疑將軍遲滯不進﹐別有二心﹐旦夕倘生不測﹐故不避鐵鉞﹐特來剖露。」叔寶長嘆一聲﹐曰「此事惟天可表﹗吾以忠心事主﹐何有異心﹖必甚人在鄭主處譖言﹐離間君心﹐使吾上下猜忌﹐謀敗其事。此乃反客待主之計﹐君旣疑臣﹐必致以死﹔𨿽知是計﹐無可柰何﹗」徳明曰「足下今視世充猶如腹心﹐吾見世充之視足下如艸芥矣。大丈夫處世當轟轟烈烈﹐早決去就﹐安忍屈膝下賤﹐似女子行事﹐甘受其辱乎﹖」

叔寶正在猶豫﹐忽將軍李君寶﹑田畱安二人並至﹐亦言其事。叔寶請於後堂會飲﹐忽報程知節來見﹐叔寶曰「君等只此少待﹐吾去見咬金﹐看其說甚言語。」知節曰「日前小弟陳說世充利害﹐早作歸計﹐尊兄不聽﹐今日果有此事﹐如之柰何﹖」叔寶曰「方才徳明眾人在此﹐正言此事。吾請在後堂﹐汝可相見﹐商議其事。」知節遂入﹐與眾人共飲。世績從屏風後佯言曰「汝等欲叛鄭歸唐﹐吾先去見鄭主﹐報知其事。」

知節﹑徳明二人先已會意﹐但笑而不言﹐君實變色﹐怒曰「忠臣不怕死﹐怕死不忠臣﹐吾寧就死﹐不受世充野狗奴之辱也﹗

卽先殺汝﹐以絕口禍﹐次後投唐。」君實拔佩劍欲殺世績﹐叔寶向前扯住君實之手。夫知件命加何﹖

總評﹕歸唐之說﹐叔寶不卽相從﹐故知節陳說利害﹐蘇威受金離間﹐無非欲其蚤作歸計﹐成功於一時﹐垂業於後世耳。哪知叔寶堅心事鄭﹐不肯遽有異志。蓋世充固非眞命之主﹐而寶實爲忠貞之臣矣。

第四十八回

秦叔寶棄鄭投唐叔寶曰「茂功實爲吾事﹐不辭跋涉﹐來此幹功﹐恐君等姦謀﹐故避在屏後。今見眾言﹐俱各披肝瀝膽﹐眞情相訴﹐特以言戲汝﹐勿得躁暴。」於是君實遂按劍在手﹐怒气方息。世績曰「吾非爲利祿而來﹐專爲此事﹐欲見君等。今天所賜願必酬矣。」

叔寶見眾人皆有去鄭之意﹐遂出秦王之書﹐令眾觀之﹐眾人不勝喜悅。世績顧叔寶曰「足下曾聞徐文遠之事否﹖」叔寶曰「某實不知之。」世績曰「徐文遠賢明之士﹐昔至東都﹐見於世充﹐卽拜之。或人問曰﹕『君見李密﹐嘗有傲慢之心﹐今一見世充而先拜之﹐何也﹖』文遠曰﹕『魏王君子﹐能容賢士﹔鄭主小人﹐能殺故人。我如何不先拜之﹖』文遠之言﹐眾所皆知﹐今足下爲何不決大事﹐而爲婦人之情﹑死塡溝壑乎﹖

今有劉武周手將尉遲敬徳極是英雄﹐天下無敵﹐一月之間﹐奪唐千里之地﹐唐將皆不敢當。我在秦王面前開了大言﹕除兄可爲敵手。是以秦王專盼足下﹐猶昔先主之候孔明也。」叔寶曰「公獎譽太過﹐孔明乃一軍師﹐吾何敢當﹖」世績曰「若比孔明﹐誠有不同﹐以吾觀之﹐足下過於關﹑張遠矣。有此英才﹐而不棄暗投明﹐歸唐破劉﹐人笑足下怕在敬徳鞭下而死﹐故不敢去。果實如此﹐莫若回鄕﹐修眞養命﹐何居此亂邦﹐事賊爲伴乎﹖」叔寶曰「想尉遲敬徳有勇無謀之輩﹐豈足介意。」

世績曰「汝實不懼﹐則同吾去掛總管之印﹐擒獲敬徳﹐復唐故地﹐位必列王侯之上﹐垂芳名於不朽﹐豈不美哉。」

叔寶聽聞﹐拍手怒曰「吾意已決﹐誓先殺此賊﹐以顯淸名。靑茂功回復秦王﹐明日出兵對陣﹐自有計較。明人不作暗事﹐吾在陣上辭別鄭主﹐卽自歸唐。」知節眾人聽罷皆拜﹐願隨鞭鐙。商議已定﹐世績辭別回去﹐叔寶遂令李君實﹑田畱安二將星夜逃回洛陽﹐搬取五家老小﹐裝作客商﹐潛地出城﹐俱往投秦王處。二人辭別而去。麗泉詩云﹕多語多言眾所箴﹐要將頑石變成金。

非因巧計移瓊志﹐焉得恩功簡帝心。

世績歸見秦王﹐言叔寶明日出戰﹑與鄭相離之事。秦王喜曰「叔寶來歸﹐大事必濟﹐吾無憂矣。」世績曰「殿下當效漢髙祖拜韓信之禮待之。」秦王曰「謹從尊教﹐但吾居王位﹐難行天子推轂之禮﹐待其來日﹐以桃園結義待之如何﹖」

世績曰「此極有理。」

卻說叔寶與知節商議定計﹐遂按兵不動。只見秦王出兵列陣﹐令人索戰﹐小卒每報世充﹐世充曰「黃口孺子之輩﹐安能當我叔寶乎﹖」仍命叔寶領兵拒敵。只見一人﹐面如棗色﹐圓眼虯髯﹐紫袍金帶﹐象簡當胸﹐眾視之﹐乃太師蘇威也。蘇威向前奏曰「今叔寶堅辭固守﹐猶豫不進﹐恐懷不測。」世充驚曰「吾待叔寶不薄﹐安有此事﹖」蘇威曰「日前人報唐軍師徐世績投見叔寶營中﹐不知說甚言語﹐飛馬而去。旬日之間﹐見叔寶按兵不動﹐觀其動靜﹐莫非其中有變﹖陛下當親行以馭諸將﹐勝負在此一舉。今朱粲侵擾邊疆﹐擬在回兵﹐若我戰勝﹐則與議和回兵﹐若敗﹐則分兵設疑﹐守吾境界﹐撤旅旋師。」世充大悅﹐遂傳令親行﹐誓殺唐兵。

卻說叔寶﹑知節二將領兵前行﹐與唐相敵。至郵州九曲﹐列開陣勢。世充遣人催戰﹐只見二將帶領人馬往西奔走﹐離卻百步之遠﹐勒馬回陣﹐滚鞍下馬﹐望世充納頭便拜﹐曰「臣荷陛下不棄﹐委以重任﹐非臣不欲終身事主﹐以報大徳﹐因見陛下外假仁義﹐內多猜忌﹐聽信讒言﹐謀殺臣等﹐恐有功不賞﹐徒勞無益﹐實非托身之處。今臣從此拜辭﹐歸事別主﹐望陛下勿以臣等爲念。」世充正欲啟言﹐二將卽翻身上馬﹐已奔唐陣去了。世充大怒﹐遂勒兵逐之。秦王親自立馬陣前看見﹐遂手持兩色招旗﹐麾動二陣人馬並進。兩下夾攻﹐鄭陣大亂﹐自相踐踏﹐死者不計其數﹐世充敗歸本陣。

卻說叔寶﹑知節二人參見秦王﹐拜伏於地。秦王大喜﹐卽以手扶起二人﹐敍其間闊之情。秦王曰「憶昔金墉一會﹐荷蒙釋放﹐至今銘刻不忘﹐每懷報徳﹐無由得會。今承下顧﹐大慰生平之望。」叔寶曰「當今之世﹐非但君擇臣﹐臣亦擇其君耳。每自愧不能奉事殿下﹐顧乃屈膝於鄭﹐誠肉眼無瞳﹐不識其主。忽接見茂功﹐得睹華翰﹐便知殿下有寬洪之量﹐仁慈之徳﹐畱心臣等﹐故不自忖度﹐與知節棄暗投明。今世充奔還洛陽﹐失卻臣等股肱﹐不足爲事﹐亡在旦夕矣。劉武周﹑敬徳勢𨿽猖撅﹐吾二人志在擒獲﹐以報殿下大徳。」秦王曰「誠得如此﹐則富貴與君臣共有之。」知節曰「臣在魏時﹐已知殿下眞仁明之主﹐只是不能趨拜。今見殿下不念其舊惡﹐誠心相待﹐願施犬馬之報﹐𨿽肝腦塗地﹐萬死亦不辭也。」秦王曰「吾無異心﹐君等勿疑。」遂設宴款待。

酒至數巡﹐忽報轅門外有十數騎到。眾視之﹐果見一隊遊獵之人﹐輕弓短箭而來﹐見了秦王﹐滚鞍下馬﹐視之乃李君實﹑田畱安也﹐搬送五家老小﹐驟然而至。秦王以禮接入﹐與叔寶相見﹐叔寶問曰「徳明家小如何亦來此處﹖」知節備言其事。

正議論間﹐又報轅門外有一秀士﹐儒巾道服﹐其人不俗﹐輕身趨入﹐不知何人。秦王心下大疑﹐令人接入﹐拜見以禮。

秦王問其來意﹐徳明未及回言﹐叔寶向前告曰「此人是鄭主次子漢王之師﹐姓陸名徳明也。與臣一體之人﹐見世充非眞主﹐每每用計﹐使數子歸唐﹐皆賴此人之力也。教臣先來報知﹐今始至此。」秦王駭然﹐執徳明之手曰「久仰尊名﹐今幸得睹。

聞貴州之人皆願傾心以投鄭主﹐君何獨回心見某也﹖」徳明曰「方今天下洶洶﹐民有倒懸之急。徳明願從仁義之主﹐以安天下﹐特背王氏以投明公。」

秦王大喜﹐遂令徳明與眾相見。是日宰牛殺馬﹐開設筵宴﹐效著桃園結義故事﹐分班而坐。叔寶﹑世績年長﹐居於首座﹐知節﹑徳明次之﹐君實﹑畱安二人坐於左右。六人共飲﹐秦王自作主宴﹐觥籌交錯﹐鼓樂駢闐。世績曰「殿下開設此宴﹐乃龍虎相逢﹐君臣聚會﹐誠千載之奇逢也。」秦王舉杯﹐言曰「今日得會一文四武﹐皆賴茂功之力﹐當滿飲此杯。」茂功拜受﹐一飲而盡。次至叔寶面前﹐秦王曰「吾與足下結生死之交﹐𨿽然異姓﹐名爵不同﹐敬足下之徳耳。汝年長於我﹐願拜爲兄。」叔寶曰「臣無寸箭之功﹐何敢受此﹖」世績曰「昔漢髙祖拜韓信爲元帥﹐奉投推輪。韓信感其大恩﹐後來九里山前滅項定劉﹐成其大功﹐開漢四百年之基業。今我王拜汝爲兄﹐欲以重用﹐志在恢復唐之故地﹐故效桃園之事﹐結生死之交﹐足下亦如關﹑張之事劉備﹐韓信之事髙祖﹐建功樹業﹐以酬其徳足矣﹐何必卻人來意﹖」叔寶曰「殿下旣待臣以手足之情﹐則臣之答殿下自當犬馬之報﹐何必如此﹗」秦王只以兄呼之。麗泉詩云﹕知節秦瓊不暗行﹐陣前辭主入唐營。

若非世績求賢士﹐誰與髙皇定太平。

王世充見二將投唐﹐陸徳明辭去﹐知上下心離﹔又見南楚朱粲兵勢緊急﹐是夜分兵保守邊城﹐潛軍以退。秦王探知﹐遂決意西歸﹐畱總管鄭善果領兵三萬以防世充入寇。未知如何﹖

總評﹕叔寶棄鄭投唐﹐非茂功之力何以至此﹖秦王效桃園之事﹐結生死之交﹐誠千載奇逢也﹐叔寶焉能不如關﹑張之事蜀﹐韓信之事漢乎﹖卻又有知節﹑徳明輩雲龍風虎﹐一時共事﹐世充更借誰人爲助﹐而不潛師以退也哉﹖

第四十九回

叔寶污敬徳畫像秦王拔寨而起﹐回兵直至長安。大軍屯於霸陵州﹐秦王引眾將回至西府。次日﹐朝見父皇﹐拜舞已畢﹐帝曰「吾兒東徵西討﹐削平海內﹐今日回來﹐大慰所望。」秦王曰「兒遠離膝下﹐有失晨昏之儀﹐望父皇赦兒不孝之罪。」帝曰「汝因王事靡監﹐不遑寧處﹐何罪之有。」秦王曰「兒與王世充相拒﹐每日廝殺﹐互有勝負。忽接見玉音降臨﹐始知劉武周猖獗入寇﹐每欲移兵前敵﹐恐世充乘虛而入﹐難以回軍。正在猶豫﹐忽值李世績來到﹐二人會計﹐著令鄭善果領兵三萬以防世充入寇﹐因引世充原降魏將秦叔寶﹑程知節﹐並副將李君實﹑田畱安及漢王之師陸徳明五人同來此處﹐破武周必矣。」

因引進見帝。帝見五人威風凜凜﹐志气昂昂﹐皆統馭之材﹐卽封叔寶爲馬軍總管﹐程知節﹑李君實﹑田畱安爲統軍﹐陸徳明爲秦府長史﹐俱隨秦王徵伐。五人謝恩已畢﹐帝曰「今劉武周與突厥﹑王行本三處結連爲患﹐其鋒甚銳難敵。汝弟元吉逃回長安﹐關中軍民恐懼。宜棄太原與河東﹐只謹守關西而已。

」秦王曰「太原﹐王業所基﹐國之根本﹔河東﹐人民殷實﹐京城糧艸多托於此﹐若委而棄之﹐臣竊爲之憤恨。願再加京兵數萬﹐必擒武周﹐復卻汾晉之地﹐請父皇勿憂。」帝曰「武周有一名將尉遲敬徳﹐有萬夫不當之勇﹐一月之間奪唐千里之地﹐勢如破竹。邊廷守將畫其形像﹐進獻於朕﹐以示威猛。」

遂令羣臣﹐將敬徳軸像當殿髙掛。眾將見此像﹐俱各畏猛驚懼﹐獨有叔寶拜稱﹕「請筆。」帝曰「卿請筆如何﹖莫非欲贊詩於其上乎﹖」叔寶曰「臣有用處。」遂舉筆望畫上縱橫污之。

帝曰「卿如何污之﹖」叔寶曰「陛下誇敬徳如天神一般﹐無人可及﹐以臣觀之﹐只一野匹夫﹐不足掛意﹐臣願擒此賊﹐以報陛下。」帝曰「卿乃漢之樊噲﹐朕之虎將也。」遂賜酒賞花﹐以嘉其志。於是下詔﹐發關中精兵十萬﹐以益秦王﹐使擊武周。命李世績爲軍師﹐秦瓊爲保駕。

秦王辭帝出朝﹐次日至教場中調遣軍馬。秦王顧謂世績曰「今劉武周遣宋金剛﹑尉遲敬徳侵吾數郡﹐其勢非同小可﹐汝等有何妙策﹖」世績挺身言曰「武周深入吾境﹐兵驍將勇﹐利在速戰﹐可將天下人馬分爲十二軍﹐每軍以一總管領之﹐一將副之。通敵則各自用命﹐督之以戰﹔閒暇督之以耕。互相耕守﹐以老其師﹐使吾不戰而武周自困矣。」秦王曰「此只可敵得一路之兵﹐更有突厥﹑王行本二處﹐何以敵之﹖」世績曰「突厥與吾唐已通好﹐想受武周賄賂﹐不得已假意從之。吾已使郭孝恪先去講其和好﹐退卻胡兵﹐此一路不足爲敵﹔再使李靖領一軍去攻王行本﹐使其無相救援﹔次分一軍前去抄掠糧道﹐又分兩軍更換出入﹐東徵西擊﹐以勞其兵﹐令武周首尾不能相顧﹔我王親統大軍﹐擇其要害﹐堅壁不戰﹐且耕且守﹐以成犄角之勢。待其疲勞﹐將有思歸之意﹐則舉大軍邀而擊之﹐一鼓而可擒矣。」秦王曰「此妙論也。」﹝遂﹞從世績之計﹐設置十二軍﹐分管諸將﹐皆取星宿爲名。每一軍主將一員﹐副將一員﹐催耕督戰﹐訓練精熟﹐則所向無敵。

十二州道星軍總管名目﹕第一萬年道參旗星軍﹐總管以秦叔寶領之﹔第二長安道鼓旌星軍﹐總管以程知節領之﹔第三富州道玄戈星軍﹐總管以侯君集領之﹔第四醴州道井泉星軍﹐總管以馬三保領之﹔第五同州道羽林星軍﹐總管以李靖領之﹔第六華州道遊騎星軍﹐總管以劉正道領之﹔第七寧州道折威星軍﹐總管以段志玄領之﹔第八岐州道平道星軍﹐總管以李君實領之﹔第九幽州道招搖星軍﹐總管以羅士信領之﹔第十西麟道苑遊星軍﹐總管以陶武欽領之﹔第十一怪州道天紀星軍﹐總管以殷開山領之﹔第十二宜州道天節星軍﹐總管以田畱安領之。

當日秦王任世績爲軍師﹐授麾節﹐掛大元帥印﹐總督諸軍﹐調遣各道人馬﹐隨王保駕徵伐。果見英雄猛將﹐賽過天兵。將有孫﹑吳之略﹐戰有百萬之師。是時糧儲充足﹐武事咸修﹐選定夏四月丙寅日出師﹐以圖武周。未知勝負如何。

總評﹕叔寶等五人皆統馭之才﹐孫﹑吳之略也﹐擒武周而復汾晉﹐非其難事。向並州進敬徳圖像﹐眾視之無不畏懾﹐獨叔寶一舉筆而污之﹐其雄心猛气﹐目中更有何人﹖世績分天下爲十二軍﹐互相耕戰﹐以老其師﹐武周其能深入吾境乎﹖

第五十回

郭孝恪謀退北虜卻說郭孝恪自別世績﹐星夜賫書徑去邊塞﹐尋見西突厥曷沙那可汗。此可汗乃始畢可汗之弟﹐襲其兄位﹐而爲西突厥﹐居於北地﹐其勢亦銳。孝恪進見﹐獻上眞﹝珠﹞十顆﹐璽書一封。加封曷那可汗爲歸義王﹐借兵進攻北突厥。

當日西突厥接了璽書﹐受唐爵號﹐又見上夜明珠十顆﹐心中大喜﹐遂望西再拜謝恩﹐設宴管待孝恪。西突厥可汗曰「上國天使遠來﹐有勞跋涉。欲借兵攻北﹐不知用兵幾何﹖」孝恪曰「將在謀而不在多﹐只消精騎五百﹑戰將一員同我前去﹐足以爲用﹐其功可見。」西突厥曰「據足下所言﹐可選一大將同去攻北。吾將士𨿽多﹐柰眼前無一勇敢之人。」言未盡﹐只見階下一人應聲出曰「大王何待臣下之薄也﹖臣𨿽不才﹐願統一軍替大王出力﹐助唐爲用。若北突厥可汗自至﹐臣必生擒之﹔若不自至﹐臣必殺北兵大半。臣今令北兵不敢犯規吾西與唐矣。如不應其言﹐甘滅九族。」眾視之﹐其人乃撻裏忽也。

可汗大喜曰「如得卿助唐攻北﹐孤何憂哉﹗」於是封撻裏忽爲右副元帥﹐便令領兵五百與孝恪同行﹐進攻北虜。二人領命辭別﹐行了數日﹐孝恪乃令西兵攺裝物色﹐俱與北兵打扮相似﹐或五十﹑或一百爲一隊﹐各使手將管領﹐晝伏夜行。將近北突厥之營﹐孝恪遂將白鵝翎令眾人各插一根於盔上﹐以爲號記﹐至晚則認得是自家人馬。吩咐眾人曰「今吾與元帥奉命攻北﹐汝眾各宜勉力﹐依吾暗號﹕若聽雁聲一叫﹐則奮力向前吶喊廝殺﹔若聞鹿聲一鳴﹐則收軍銜枚﹐認歸一處﹐潛躲勿戰﹐使其自殺可也。」眾人皆起拜曰「願效死戰。」孝恪是夜將酒令眾人盡飲。夜將三更﹐披掛上馬﹐直走北突厥寨﹐衝開鹿角﹐直殺入寨中﹐徑奔中軍﹐來殺可汗。

原來北軍中又以車仗穿連不斷環繞﹐不能得進。孝恪與撻裏忽諸將在中軍馳驟縱橫﹐逢者便殺﹐各寨盡皆鼓哨﹐烽火如星﹐喊聲大振。忽見營中喊起﹐人馬驚亂﹐不能分辧﹐自相混殺踐踏﹐死者不計其數。孝恪從南門而殺出﹐北兵莫敢當。撻裏忽引軍接應﹐孝恪領眾騎已回到徵南山去。北兵恐有埋伏﹐不敢追襲。比及天明﹐北寨收點人馬﹐三停折了一停。不知哪路兵來。慌聚眾商議﹐卽分開人馬﹐四下巡綽﹐跟究聲息。遂遣使持檄去報定陽劉武周處﹐取回人馬﹐防禦不測。

卻說郭孝恪與撻裏忽引兵隱入徵南山﹐每使人探聽消息。

忽報北虜遣人往武周處調回人馬﹐孝恪拍手笑曰「李世績軍師眞聖人也﹗神機妙算﹐人不可及。今北虜兵回﹐武周之勢必孤﹐果中吾計矣。」卽謂撻裏忽曰「今賴汝成功﹐請從此相別。汝可引兵邊上往來尋綽﹐若擒得一卒﹐送至唐營﹐論名給賞。歸報可汗﹐勿與北虜相攻﹐結成仇恨﹐恐人議論我唐移禍於汝。吾之秦王神武﹐必不相負﹐異日自當報徳。」孝恪與撻裏忽別﹐撻裏忽執手垂淚﹐不忍相離。撻裏忽嘆曰「某居夷地﹐將謂吾主乃當世之英雄﹐天府之國。今觀見中國人物﹐實衣冠繁華之所。吾欲棄夷歸夏﹐恨未有計﹐力不及耳。」孝恪曰「元帥且竭力事之﹐相見有日。」灑淚而別。孝恪領數十騎自回長安去﹐撻裏忽與五百人馬還西突厥去了。麗泉詩云﹕三處連兵擾大唐﹐茂功施計散胡羌。

更深劫寨人難辧﹐誰想中間暗號藏。

郭孝恪還報大唐﹐秦王此時已知北突厥兵退去﹐料劉武周之勢必孤。於是整頓軍馬﹐調遣將士﹐盡提大兵﹐自龍門渡河﹐前去汾州之介休縣。

探馬飛報入劉營﹐宋金剛升帳﹐眾將議曰「今唐秦王李世民領兵已到汾州﹐前軍陣於介休之西﹐離柏辟關只隔四十里下了營寨。早乞發兵破敵。」金剛問於眾將﹕「誰可領兵迎敵﹐以探虛實﹖」言未絕﹐一人挺身言曰「某𨿽不才﹐願領兵前迎﹐以擒世民﹐致於麾下﹐如拾芥耳。」金剛視之﹕其人身長九尺﹐面如噀血﹐虎體狼腰﹐豹頭猿臂。徳州人也﹐姓尋名相﹐是金剛帳前一員驍將。時劉武周付軍旅之事﹐聽金剛自行選調軍馬。當日金剛聽其言大喜﹐加﹝封﹞副先鋒﹐撥馬步軍二萬﹐一同慕容威﹑耶律師光連夜便起﹐飛奔介休而來。

秦王兵屯汾州下寨。尋相與慕容威﹑耶律師光共議進敵之策﹐慕容威曰「來日可嚴整隊伍﹐大展旌旗﹐吾只消一陣﹐叫世民拱手來降﹐唐兵不戰而自走也。」尋相大喜﹐當晚傳令來日四更遣飯﹐平明進兵﹐務要隊伍齊整﹐人馬威猛﹐旗幡金鼓﹐各依次序。當日使人先下戰書﹐次早兩軍相近﹐列成陣勢於汾州之野。劉兵遠見對陣唐兵甚是勇猛﹐三通鼓罷﹐尋相乘馬而出﹐慕容威﹑耶律師光兩个押住陣腳。探了出軍﹐前請對陣。主將打話﹐唐兵陣中門旗開處﹐殷開山﹑李君實分左右而出﹐各持兵器﹐立於兩旁。次後唐將一對對分列。在門旗影裏中央﹐秦王金盔﹑金甲﹑金裝披掛﹐乘馬而出。望見對陣三將威猛﹐若天神之狀﹐秦王問左右曰「此何人也﹖」答曰「認旗上中央面赤紅須者﹐乃是副先鋒尋相﹐左右二人者﹐一个是副將慕容威﹐一个是耶律師光。」秦王曰「此皆臊狗之輩﹐何足爲事。」於是立馬陣前﹐使人通傳曰「休放冷箭﹐秦王在此。」慕容威﹑師光馬上答曰「殿下今爲秦王﹐何自輕邪﹖

萬一有損﹐切勿懊恨。」秦王以鞭指而罵曰「汝等狗輩﹐侵吾境界﹐誓不共戴天同日月也。早早退還州郡﹐來降吾唐﹐免汝等一死。」尋相曰「汝等敢衝突唐兵否﹖」

言未畢﹐師光驟馬挺槍而出﹐秦王背後殷開山一斧直取師光。秦王視之曰「眞虎將也﹗」師光只待要走﹐慕容威弟慕容盛見師光遮攔不住﹐揮刀縱馬而出﹐秦王背後馬三保看見﹐一騎馬﹑一口刀飛出。殷開山大喊一聲﹐一斧砍師光於馬下﹐慕容盛大驚﹐措手不及﹐被馬三保一刀斬之。二將拍馬來戰尋相﹑慕容威﹐二人慌入本陣。秦王鞭鞘一指﹐大勢軍馬一齊掩殺﹐各道總管俱進﹐各要爭功﹐奮力向前﹐殺得屍橫徧野﹐血流成河。秦王大獲全勝。

卻說尋相敗歸本營﹐慕容威曰「世民料吾軍敗﹐人馬懈怠﹐必然今夜來劫寨。可自把軍分兩路﹐從小路徑過﹐卻去乘虛劫唐寨。另伏馬軍於寨外﹐左右而擊之。」尋相答曰「此機正與吾合。」遂傳令與穆雍﹑阮贊兩个副將聽計﹐相曰「你一人各領軍五千﹐抄去汾州湖山之後﹐但見唐兵望我寨而來﹐汝二人便進兵去劫唐寨﹐不可輕進。如唐兵不來﹐便撤兵回。

」穆雍﹑阮贊自去選撥軍馬五千行計。相與威曰「吾與汝各領一軍伏於寨外﹐寨中虛堆柴艸﹐只畱數人。如唐兵到﹐放火爲號﹐其餘劉兵皆分爲兩人。」摽撥已定﹐各自準備去了。

卻說秦王在寨中﹐喚殷開山﹑馬三保二人﹕「先聽吾令﹗

」秦王曰「你二人各領本部人馬去劫劉寨。」殷開山曰「尋相亦深明兵法者也﹐料吾乘敗﹐必來劫寨﹐如何不防備了﹖

」秦王笑曰「吾正欲尋相等算吾來也﹐彼必有兵伏於松山之後﹐待吾軍去﹐彼必來劫吾寨矣。吾欲令汝二人領兵前去﹐過湖山紮住﹐任劉兵來吾寨。汝看火起﹐卻分兵爲兩下﹕殷開山拒住山口﹐卻叫三保領兵殺回﹐必遇劉兵也﹐卻欲劉兵敗走回寨﹐乘勢攻之﹐彼必自相掩殺﹐可全勝矣。」

開山與三保一同領計去了。秦王又喚史嶽﹑王常各領一軍﹐伏於湖山要道﹐放過劉兵﹐卻從劉兵來路殺奔劉寨而去。二人領計去了﹐卻喚丘師利﹑向善志﹑陶武欽﹑武士虐四將分布四寨﹐四面以擊劉兵。秦王乃虛立寨棚﹐寨中堆積柴艸﹐以備號火。秦王領諸將退於後寨﹐以觀動靜。畢竟還是如何﹖總評﹕三處兵連擾唐﹐若謀退北虜﹐則武周之勢必孤﹐此孝屬尋見西突而借兵以攻北也。幸有撻裏忽助唐爲用﹐卒至成功。驍將尋相﹐料唐必來劫寨﹐吾亦乘虛劫其寨﹐殆明兵法者爲。

第五十一回

世績大破王行本卻說劉軍副將穆雍﹑阮贊黃昏離寨﹐迆邐前去。二更左側﹐遙望山前隱隱有軍馬行動﹐阮贊自思慕容威果有神算﹐料是唐兵﹐遂催兵。進到唐寨之時﹐約三更後﹐望見唐寨棚﹐阮贊首先入寨。但見並無一人﹐料道中計﹐便撤退軍。寨中火起﹐卻等兵到﹐自相掩擊﹐軍馬大亂。寨外丘師利﹑向善志﹑陶武欽﹑武士虐四將四路兵起﹐阮贊掩殺﹐卻合兵從大路而大奔走。當先一軍殺到﹐爲首大將乃馬三保也。阮贊等兵奪路而走。當先一軍殺到﹐爲首大將乃馬三保也。阮贊等兵奪路而走﹐前面殷開山攔住﹐又殺一陣﹐兵折大半﹐喊聲動地﹐殺到劉寨。時劉寨中只道劫寨兵來﹐放起號火﹐尋相卻從左邊起﹐慕容威右邊至﹐兩下自相掩殺﹐卻不知背後唐兵三路殺來。中央是殷開山等兵﹐左邊史嶽兵到﹐右邊王常兵到﹐喊殺不絕。劉兵大敗﹐退走數十里﹐秦王方始收兵﹐殺死劉兵極多﹐大獲勝捷﹐俱各收聚。卻說尋相折了慕容盛﹑耶律師光兩个左右護臂﹐勢孤力窮。

卽時秦王遣人請李世績商議﹕「如今尋相兵敗將亡﹐可乘勢追之﹐則劉兵頓失銳气﹐不敢拒敵矣。」世績曰「尋相𨿽然兵敗﹐宋金剛﹑尉遲敬徳之軍不曾搖動半个﹐倘或去追﹐彼軍從後抄出﹐截斷歸路﹐兵必自亂。」秦王曰「吾並敬徳之名﹐未曾會面﹐正欲臨陣以觀其動靜﹐方好行事﹐何可不進﹖」世績﹕「金剛﹑敬徳目下必然自來﹐且宜堅壁固守﹐不與之戰。

」秦王曰「吾兵今得全勝﹐賊已遁去﹐正宜進兵﹐與劉將共決雌雄﹐恢復中原﹐在此一舉﹐何以堅壁不戰﹖則示弱矣。」

世績曰「不然。武周兵勢尙大﹐難在一時便能剿滅。喜得北突厥之兵今已退回﹐惟有王行本歸附武周﹐吾與李靖領兵星夜進攻蒲阪﹐必斬行本之首來獻殿下。先去武周羽翼﹐以孤其勢﹐然後進兵﹐彼則不戰而自疲矣。」秦王聞言大喜﹐卽令世績﹑李靖二人領兵一萬而行。二人去訖﹐秦王遂深挑溝塹﹐按兵不動﹐安撫居民﹐使其復業耕種﹐掛榜禁約﹐軍士與民秋毫無犯。

隨遣殷開山﹑李君實率領兩鎭人馬輪流巡綽﹐往來汾﹑濕之間﹐衝其心腹﹐左右攻擊﹐以勞其兵。又遣長安道總管程知節領大鎭人馬抄掠劉兵糧運﹐焚其積聚。自此武周糧盡計窮﹐兵勢漸衰。

卻說工部尙書獨孤懷恩被敬徳所執﹐投武周處﹐旬日逃回﹐來見秦王﹐稱言非臣不忠﹐乃力不足耳。秦王大喜﹐復遣懷恩同李靖等去攻王行本。兵至蒲阪。當日小卒飛報﹐行本大驚﹐一面差人送書武周求救﹐慌點本部人馬出城與唐兵相迎。世績親自立馬陣前﹐曰「汝等何故反背朝廷以附賊﹖」行本曰「汝亦背主之人﹐何敢責人也﹖」世績曰「李密斗筲之輩﹐建徳彊寇之徒﹐二人皆非成立者﹐吾故棄之﹐不似汝阿附臊狗奴也。」卽回顧左右﹐曰「誰與吾擒此賊﹖」言未畢﹐獨孤懷恩驟馬挺槍而出﹐直取行本。戰不數合﹐李靖見懷恩遮攔不住﹐縱馬而出﹐與懷恩二人夾攻。行本大敗﹐走入城內﹐堅閉不出。世績令軍士圍城﹐四面攻打。行本曰「吾觀唐兵﹐勢大難敵﹐吾命該橫亡﹐不可逃矣﹗當自縛前去唐營﹐任其剮割﹐救蒲阪一郡百姓之命。」

言未絕﹐一人進前言曰「將軍久鎭蒲阪﹐人民感徳。今世績﹑李靖之兵𨿽廣﹐未及便入城墻﹐將軍與百姓堅守勿出。

某𨿽不才﹐願施小策﹐教世績等死無葬身之地。」眾視之﹐乃東海人也﹐姓荀名賜﹐字天與﹐現爲校尉從事。行本問解救之策﹐賜曰「某當親往見劉王﹐命起兵來救援。更得一人往北突厥求救﹐二路軍馬在外夾攻﹐唐兵必退矣。」

行本大喜﹐遂寫告急書二封﹐商議突厥叫誰可去﹐一人出曰「某願往。」眾視之﹐乃是杜陵人也﹐姓霍名信﹐字可立﹐與荀賜共爲校尉﹐隨侍行本。嘗與議論軍事﹐甚得敏捷。行本聞言而喜﹐先遣霍信去北突厥了﹐然後命荀賜去見劉武周。行本率兵守城﹐以備攻擊。不數日﹐霍信回報﹐言北突厥與武周絕其和好﹐被郭孝恪用計��回兵去了﹐荀賜已被唐人伏兵半路執而殺之﹐因此武周救兵不至。

世績令人旦夕攻擊﹐終是小城難守﹐行本糧盡﹐軍士疲困﹐只得開門出降。世績有顧戀之意﹐欲釋以不死﹐用以爲將。李靖﹑懷恩二人力譖曰「不可﹐狼子野心﹐難以爲用。此人眼有稜角﹐面有斜紋﹐久後必反。獨不觀其仕隋以附賊乎﹖」遂令推出斬之﹐隨領其眾。世績與李靖﹑懷恩權鎭其地﹐遣人送行本首級飛報秦王。

秦王大喜﹐見武周外援已絕﹐糧艸不通﹐人有離心﹐在寨中問左右曰「近聞柏壁關道路險易﹐吾欲自去觀金剛營寨﹐以探虛實。」丘師利曰「不可。柏壁關是尉遲敬徳把守﹐倘有伏兵﹐柰何﹖」秦王曰「天神祐我﹐吾何懼焉。」當日黃昏左側﹐遂全裝貫帶綽槍上馬﹐丘師利﹑向善志﹑馬三保﹑武士虐共數百人﹐乘月光跟秦王出寨。行有十里之地﹐果見樹林茂盛﹐兩旁道途壁立。秦王猛然暗思恐有埋伏﹐乃就半路畱下向善志﹑丘師利二人﹐領著一萬精兵﹐屯紮不進﹐以備救應。

吩咐已畢﹐勒馬回顧諸將曰「吾欲直抵關前。」眾將皆擋不住﹐遂同轉過山坡南望。樹林中伏路小軍飛報金剛云「李世民親引數十騎直抵關前來觀寨。」金剛曰「此必是世民誘敵之計﹐不可追之。」敬徳踴躍於前曰「此時不擒何待﹖」遂自引兵拍馬而來﹐欲捉秦王。不知秦王還�得否。

總批﹕唐兵三路殺來﹐劉兵焉得不走﹐卽尋相亦折了兩个護衛﹐勢孤力窮矣。秦王欲與敬徳共決雌雄﹐豈曰堅壁不戰乎﹖獨怪王行本歸附武周﹐以爲羽翼﹐績一舉而大破之﹐不亦快哉﹗

第五十二回

柏壁關唐劉大戰卻說秦王看了半晌﹐左右云「可早回。」正行至北山下﹐只聽得山背後一聲炮響﹐湧出一彪人馬﹐約有五百之眾。爲首一將﹐大叫﹕「李世民休走﹗」秦王視之﹐乃是一黑臉胡漢﹐身長九尺﹐手持鐵鞭﹐拍馬向前而來。秦王知是敬徳﹐遂有驚怕之意﹐將後隊一字擺開陣勢﹐秦王橫槍立馬於山前待之。敬徳到﹐厲聲問曰「哪个是世民﹖」秦王曰「你莫非敬徳否﹖

」敬徳曰「我便是朔州尉遲敬徳也﹐世人聞吾大名﹐如雷灌耳﹐你旣識我﹐何敢來此﹖吾特來捉李世民。」秦王笑曰「誰認得汝這臊狗野賊﹖敢在此誇口。只我便是秦王﹐汝旣引人馬來﹐吾並力抗汝﹐非英雄也﹔汝旣要捉我﹐我豈懼汝哉﹖」

敬徳曰「量汝這些眾人都來﹐消不得吾這半鞭。」驟馬挺鞭﹐直取秦王。秦王亦挺槍來迎﹐兩馬相交﹐戰不數合﹐秦王撥馬而走。敬徳驟烏騅馬趕來。

看看趕上﹐鞭從背後打來。秦王繞樹而走﹐敬徳一鞭狹在樹上﹐急拔起鞭﹐欲復打下﹐秦王騎玉驄馬已走五十步遠。敬徳縱轡趕來﹐山坡邊轉出一將﹐大叫﹕「勿傷吾主﹐馬三保在此﹗」三保輪刀縱馬﹐敵住敬徳﹐秦王因此走脫得。三保與敬徳鬥不數合﹐刀法遂亂﹐武士虐引十數騎到﹐敬徳遂棄了三保﹐來戰士虐。士虐戰上數合﹐架隔遮攔不定﹐飛馬便走。三保見士虐又敗﹐各自逃命﹐四散去了。敬徳拍馬后趕﹐趕至五里之地﹐忽見向善志﹑丘師利二將從山後殺出﹐擋住來路。二將曰「吾二人在此已等多時﹗」遂輪刀縱馬夾攻﹐敵住敬徳。戰不數合﹐二將皆敗﹐敬徳見秦王走脫﹐又是夜間獨馬﹐恐被所算﹐乃髙聲叫曰「吾不趕汝這乳臭孺子﹐有污吾鞭。可學全武藝﹐再來共決雌雄。」遂自引兵而去。

秦王領四將還歸介休﹐秦王在馬上叮嚀戒論諸將士曰「定揚敬徳之兵果是彊壯﹐若非公等救援﹐幾乎陷在賊人之手﹐其鋒不可當也。汝等到營﹐切匆說吾與敬徳交戰有失之事﹐恐驚動將士之心。今探見虛實﹐自有破敵之計。」諸將曰「謹從尊命﹐不敢漏泄。」當夜諸軍回寨。次早﹐秦王坐在帳中﹐卽喚諸將問曰「近聞劉武局外援不至﹐糧艸已絕﹐軍士各無鬥志。欲進取柏壁關﹐以開咽喉之路。此關今被宋金剛﹑敬徳把守嚴緊﹐其實難攻﹐汝等有何妙策﹖」帳前程知節應聲出曰「殿下勿慮武周﹐大駕在於太原﹐這幾日探聽得一條小路﹐可以偸過柏壁。由他金剛二人自在關中把守﹐只顧進兵前去﹐圍了太原﹐武周必定取回關內之兵前去﹐以救其腹心﹐何愁柏壁乎﹖柏壁旣破﹐大兵齊攻太原﹐取武周有何難處﹖」秦王曰「咬金言者甚善﹐旣有這條路﹐何不早說﹖」知節曰「這幾日才探得出。」秦王曰「事不宜遲﹐只今夜結束﹐便起過關。

」令程知節領長安道一軍爲前哨﹐馬三保領醴泉道一軍爲後哨﹐秦王自領精兵一萬爲中軍。畱下六道官軍﹐卻令殷開山管領大營不動﹐以拒柏壁之兵。

時有秦叔寶在側﹐秦王全然不顧。叔寶半晌﹐忍耐不住﹐乃厲聲曰「殿下何待人薄也﹖秦瓊自從席唐﹐未有半箭之功﹐累受厚恩﹐不得報效。今欲破敵﹐全不要用﹐此是何意﹖」秦王曰「秦兄勿怪﹐本欲煩兄一行﹐爭柰有些緣故。」叔寶曰「有何緣故﹖願請見諭。」秦王曰「金剛令敬徳把守關隘﹐有萬人之敵﹐甚是利害﹐恐兄不是對手﹐吾特不言﹐畱汝與開山共擊敬徳。」叔寶曰﹔「眾誇敬徳如天上人﹐某視之猶土雞瓦犬﹐不能鳴吠﹐無足爲用。我隨殿下同行﹐先取劉武周之首﹐後擊敬徳二人。」殷開山曰「軍中無戲言﹐叔寶不可輕也。

」叔寶曰「大丈天言出如箭﹐何戲之有﹖」秦王曰「汝可引五千人馬先行﹐伏於柏壁關南路﹐以備迎敵敬徳之兵。吾領官軍往關西小路而行。」

至黃昏左側﹐叔寶領命﹐先就關南埋伏去了。秦王復謂諸將曰「汝等二更造飯﹐三更趁月明夜拔寨都起。人銜枚﹐馬勒口﹐悄悄而行。我親自前面開路﹐汝等依次而進。」傳令了﹐便教滿寨盡告報。

原來細作人聽得這个消息﹐盡往關上來報金剛。金剛大喜﹐曰「這等匹夫﹐你偸小路過去﹐逼我太原﹐須有糧艸車仗在後。我截住後﹐你如何好﹖匹夫無謀﹐中吾之計。」卽時傳令﹐教敬徳軍士盡皆準備赴敵﹐今夜二更也造飯﹐三更出關﹐伏於樹下叢雜去處﹐只等秦王過咽喉路去了﹐車仗來時﹐聽鼓響一齊殺出。看看近夜﹐金剛令軍盡皆飽食披掛了﹐悄悄離關﹐四散埋伏﹐只聽鼓響。

卻說敬徳引十數騎裸將下馬伏於村中﹐看時約三更以後﹐遠望秦王親自在前﹐橫槍縱馬﹐悄悄地引軍前進﹐人馬陸續而來。敬徳看得分曉﹐便教一齊擂鼓﹐伏兵皆起。秦王正行之際﹐忽聽得前哨程知節鑼鳴炮響﹐又聽得後哨馬三保處人鬧馬嘶﹐心遂驚懼。背後一彪人馬搶到﹐大喝﹕「世民受死﹐我等得你好難﹗」秦王回頭看時﹐那員大將豹頭環眼﹐黑臉紅須﹐使一條竹節鐵鞭﹐騎烏騅馬。朔州陽善人也﹐姓尉遲名恭﹐字敬徳。

四下裏鑼聲大振﹐眾軍殺來。秦王見了敬徳﹐舉身無措﹐交馬戰數合﹐秦王勒馬向髙坡落荒便走。敬徳單馬后追秦王﹐正似流星趕月之狀。

卻說後哨馬三保正與武周手將尋相交戰﹐忽見敬徳追趕秦王﹐三保不敢戀戰﹐棄了尋相﹐勒馬關南﹐髙聲叫著﹕「叔寶﹐秦王有難﹐可急去救﹗」叔寶聽了大驚﹐慌問三保曰「秦王今在何處﹖」三保驚得心慌口啞﹐不能回答﹐只以手望劉軍中一指。叔寶連聲叫苦﹐遂不顧三軍﹐慌挺鐧上馬﹐殺人劉軍陣中去救秦王。正遇劉將韓噲舞刀來迎﹐叔寶更不打話﹐只一合將噲打下馬去﹐橫衝劉陣﹐不知秦王何在﹐卽勒馬加鞭﹐投往西北一路而來。忽一軍人自棘叢中出﹐大叫一聲「將軍﹗」叔寶問曰「你是何人﹖」小軍答曰「我是秦王帳前小卒﹐被敬徳趕散。」叔寶便問秦王消息﹐軍答曰「卻才秦王被敬徳追趕﹐投北而走。」

叔寶見說﹐飛馬望北趕來。轉過山坡﹐忽見一員猛將﹐頭戴鑌鐵盔﹐身穿靑羅袍﹐披著烏油鎧﹐手持竹節鋼鞭﹐跨一匹雪蹄烏騅駒﹐在山坡間控馭跑馬﹐信是黑煞天神之狀。後靜軒有詩﹐單號敬徳英雄云﹕將軍雄猛冠三軍﹐前後無過勇絕倫。

昔日並川今澗水﹐尉遲端的敵萬人。

叔寶見了黑將形像﹐正與掛在秦府壁上軸像無異﹐已知是敬徳﹐秦王被其所追。乃立馬髙聲叫曰「將軍﹐見我秦王主人何在﹖」敬徳曰「誰識汝主何人﹖只一村野匹夫﹐被我趕逐西北坡上去了。汝是何人﹖來此何事﹖」叔寶曰「吾乃天下馳名秦瓊將軍是也﹐想汝是尉遲敬徳臊狗之奴。因汝追趕秦王﹐特跟尋來此保駕﹐吾與你決勝負﹐你死我活。」敬徳叱之曰「唐將千員之眾﹐被吾屠戮殆盡﹐你這小將有污吾鞭。」

叔寶大怒﹐挺鐧直取﹐敬徳提鞭來迎﹐兩將混戰百餘合﹐不分勝負。敬徳暗想﹕「唐將無員與我戰上十合﹐今此賊好生大膽﹐果有手段。」遂詐敗便走。叔寶飛馬追趕﹐且看二人勝負何如。

總評﹕敬徳驟馬挺鞭﹐非有馬三保輪刀救援﹐秦王幾乎陷在敵人之手。柏壁關實武周咽喉之地也﹐欲進兵攻取﹐其如金剛令敬徳把守之嚴何。叔寶願行先取武周而後擊敬徳﹐其非戲言可知﹐故秦王屢被追而無恙者﹐寶之力居多哉。

第五十三回

美良川秦王三跳澗原來敬徳見贏不得叔寶﹐心生一計﹐詐敗賺叔寶追趕﹐欲使拖鞭計﹐叔寶趕近﹐回馬一鞭打來。叔寶見敬徳走﹐心中也防﹐見鞭來一閃﹐鞭從耳打過空﹐叔寶便回馬走。敬徳卻又趕來﹐叔寶持鐧回打敬徳﹐敬徳卻又躲過。二將回馬又戰百餘合﹐兩將精神倍增。

卻說秦王被敬徳追趕﹐忽見叔寶飛馬來救﹐與敬徳交戰﹐貪觀二將鬥勇﹐忘了逃生之路﹐立馬在髙坡之上﹐看二將廝殺﹐信是英雄無敵。嘆曰「眞梁棟材也﹗倘若再﹝得敬徳﹞用之﹐吾唐社稷之福﹐何憚天下艸賊乎﹗」卻﹝被敬徳﹞看見秦王在髙坡上觀戰﹐欲往擒之﹐恐叔寶﹝乘勢趕﹞來相拒﹐乃詐言謂瓊曰「吾與你戰二百餘合﹐吾之气力英亢﹐只是此馬不濟﹐各於坡下略將戰馬暫歇﹐再與你較勝負﹐我不乘勢來趕你。」

叔寶聽言從之﹐各退回坡下而歇。未及半晌﹐只聽得髙坡之上﹐喧鬧之聲不絕﹐再無人語。瓊暗想﹕「莫非敬徳賺我在此﹐捉我主公去也﹖」慌持鐧上馬﹐直奔山坡上來﹐果見秦王前走﹐敬徳後追﹐望西北一路而去。叔寶大驚﹐厲聲叫曰「勿傷吾主﹗秦瓊在此﹗」時秦王已去得遠﹐只見敬徳在後急追﹐大叫曰「唐童李世民休走﹗」展過山坡﹐又趕一程﹐直至美良川地界之南﹐前有大澗攔截去路。此澗名曰虹霓澗﹐約闊三丈餘﹐水通黃河﹐其波甚急。秦王走到虹霓澗邊﹐無船可渡﹐心中大懼。見前有大澗攔截去路﹐後有敬徳鐵騎急追﹐秦王曰「吾休矣﹗」遂口告﹕「皇天后土﹐世民後若有天子之福。此馬一躍而過此澗﹔若無其福﹐今日連人帶馬落澗而亡。」禱畢﹐將馬加打三鞭﹐大呼曰「玉鬃玉鬃﹐我命付你﹐可努力﹗」言未了﹐那馬一跳三丈﹐飛上東岸。後有詩曰﹕世子良川逃難日﹐龍駒天賜渥窪生。

英雄鐵騎追來急﹐翻滚寒波阻去程。

流水無情送夕陽﹐道前駒控錦絲韁。

試問大唐誰肇運﹐飛鞭跳澗小秦王。

秦王在岸上叫曰「你有歸順吾否﹖上天祐吾﹐若非眞命之主﹐此澗如何得過﹖」敬徳大怒曰「此豈足稱哉﹖興你有馬一躍而過﹐偏我不能﹖」卽將烏騅馬加上三鞭﹐飛騰而過﹐立於岸上。秦王見了大驚﹐勒馬又走﹐敬徳又追。後面叔寶直跟至澗邊﹐見澗深闊﹐碧水滔滔﹐對岸敬徳趕秦王只爭咫尺之地﹐叔寶連叫﹕「上天陰助秦瓊去救主人﹗」言訖﹐將呼擂豹大喝一聲﹐打上三鞭﹐其馬亦一跳而過﹐立於對岸。後人有古風一篇﹐單贊三跳澗之事云﹕隋政不綱君弱懦﹐天下蒼生羅慘禍。

顚危四海賊寇多﹐城郭人民半凋落。

山後獨夫劉武周﹐梟雄屹起駭諸侯。

髙皇震怒旌旗出﹐白日交兵天地愁。

美良川上玉龍飛﹐豪傑揮鞭緊急隨。

殺气撼搖山嶽動﹐兩並輪贏鼙鼓催。

今來川畔良嘆息﹐水面洪波無馬迹。

當時事業已成空﹐綠楊枝上有寒日。

叔寶躍過澗西﹐直奔敬徳。

卻說敬徳趕上秦王﹐挺鞭向秦王頭上打來﹐只見紫霧騰騰﹐紅光爍爍﹐流射二道電光﹐衝開敬徳﹐不能動手。原來眞命天子﹐百靈咸助﹐秦王被敬徳追逼﹐果有八爪金龍遮護其體。敬徳一見失驚﹐遂按鞭在手﹐沈吟半晌﹐欲待再打﹐忽聽得後面一騎馬飛來﹐髙聲叫曰「敬徳不得無禮﹗」敬徳遂棄了秦王不趕﹐回馬來與叔寶交戰。二人再鬥一百合﹐勝負未分。秦王卻又勒回馬來向髙坡上看二將廝殺。叔寶見秦王不走﹐又贏不得﹐叔寶心生一計﹐詐敗三陣﹐賺敬徳來趕﹐欲使背砍之計。

敬徳會知其意﹐亦不來趕。二人坐下馬乏﹐各自控歇。忽見正北上金鼓齊鳴﹐閃出一隊軍來。敬徳對叔寶言曰「吾汝二將﹐問天買卦。」叔寶曰「買卦何用﹖」敬徳曰「前面一隊軍來﹐未分你我﹐若是我救兵來﹐你便回去﹔若是你救兵來﹐我便回還。」叔寶然之。已及黃昏左側﹐風雨驟至﹐只見前面打著唐將程知節旗號﹐飄然而至。敬徳見了﹐遂勒馬與叔寶言「饒你兩人性命﹐來日再戰。」言畢﹐按轡緩緩落荒而去。

卻說程知節引人馬至﹐問敬徳何在﹐叔寶曰「正在一路去者是也。」知節大怒﹕「誓殺此賊﹗」縱馬提槍﹐引著人馬急趕。秦王連聲喝住﹕「不可去追﹗此人世間傑士﹐吾明日自有奇計降之。」遂與叔寶﹑知節領兵歸營。未知後事如何。

總評﹕敬徳﹑叔寶並英雄蓋世﹐是以百戰百回﹐二將精神倍增。

良川之南有大澗攔截去路﹐此秦王危急存亡之秋也﹔及玉鬃一躍而過﹐敬徳再不能動手。原來眞命天子百靈咸助﹐卽天地鬼神亦默爲之呵護云。

第五十四回

敬徳三鞭換兩鐧次日秦王設宴﹐親自奉酒遞與叔寶﹐曰「昨日若非吾兄﹐幾乎死於賊人之手﹐與眾等不得相見。今可滿飲﹐聊以報萬分之一。待天下平定﹐兄當位列諸侯﹐同國休戚﹐令汝子孫世襲國爵﹐得享無窮之福﹐方能報卻今日之徳。」叔寶曰「爲臣盡忠﹐固吾職分當爲﹐𨿽肝膽塗地﹐亦在不辭。昨日之敗﹐皆殿下欺敵之故﹐今後務宜保重。」酒鬧﹐各歸本帳。

人報李世績﹑李靖等領人馬還﹐秦王大喜﹐令人接人。問勞已畢﹐分賓坐定﹐各道總管參見。時世績已知程知節令秦王出關﹐乃詐不知﹐忙離坐席﹐問知節曰「且喜足下已建大功﹐進圍太原﹐擒獲尉遲敬徳﹐合宜慶賀。」知節默然﹐世績曰「莫非不曾去到太原﹐是人虛言﹖」回顧左右曰「汝等知此事否﹖」知節曰「某實有罪請死。」世績曰「莫非汝等不曾出柏壁關去否﹖」知節曰「果實。某令秦王偸過關南小路﹐欲進圍太原﹐出其不意﹐意在必勝。不想伏兵知道﹐報入敵營﹐使敬徳來敵﹐致秦王敗走﹐叔寶飛馬救援得勝﹐是亦未曾傷折人馬。」世績曰「拿得敬徳否﹖」知節曰「敬徳英雄﹐豈容易拿得。」世績怒曰「吾令堅壁固守﹐不與之戰﹐使汝焚其糧艸﹐欲老其師﹐候其糧盡計窮﹐自有計較﹐擊之容易。今不俟吾還﹐違吾軍令﹐私獻出關之計﹐險送了秦王性命﹐誤卻大事。昔日漢髙祖斬丁公﹐以封雍齒﹐所以正軍法也。吾與汝𨿽有刎頸之交﹐王法乃國之典刑﹐豈容人情哉﹗難免一死﹐推出斬之﹐以正軍法。」

秦王聽言失驚﹐卽下座告之曰「論軍法﹐違將令者固當斬首示眾﹐爭柰過關之計實從我出﹐望元帥屈法恕其罪﹐權時記過﹐吾以庫中金銀二萬兩給賞軍士﹐贖此一命。」眾皆再三哀告﹐世績乃傳將令免其死罪﹐降去官職﹐隨軍陣上立功﹐以贖前職。

卻說敬徳回報宋金剛﹕「趕及秦王﹐後得秦叔寶來救﹐吾與叔寶共鬥三百合﹐全無滲漏。世民幾被我擒。」金剛曰「汝鞭極快﹐不虛打人﹐何不擊死之﹖」敬徳曰「來日整兵再戰﹐吾有奇計﹐必擒世民。」金剛類功申報劉王﹐所得降卒盡數撥送太原。賞勞了畢。次日﹐敬徳又去搦戰。秦王在關前看時﹐門旗影裏﹐敬徳縱騎而出﹐結束非凡。秦王嘆曰「人言『黑煞神胡敬徳』﹐名不虛傳也﹗」叔寶便要上馬﹐秦王急止之﹐曰「吾兄且休出戰﹐敬徳今日比昨不同﹐先當避其銳气。

」叔寶曰「何足懼哉﹖」秦王擋住關內﹐敬徳單搦叔寶上馬在關外﹐叔寶恨不得平吞了敬徳﹐三五番皆被秦王阻擋。

看看午後﹐秦王望見敬徳陣上人馬皆倦﹐選四五百騎跟著叔寶衝過關去。敬徳見叔寶軍到﹐把鞭約退後手軍﹐將離一箭之地。叔寶匹馬一齊札住﹐關外將陸續而來。叔寶更不打話﹐挺著雙鐧﹐直取敬徳。敬徳提鞭來迎。約戰百餘合﹐不分勝敗。

秦王觀之嘆曰「眞丈夫也﹗」恐叔寶有失﹐急鳴金收軍﹐兩馬並回。叔寶回到陣中﹐備換馬匹﹐又出陣前搦戰敬徳廝殺。

敬徳又出﹐兩个再戰。秦王恐叔寶有失﹐自披掛直到陣前﹐看叔寶與敬徳又鬥百餘合﹐兩个精神倍增。秦王叫鳴金﹐二將各開自回本陣﹐時已未牌左側。秦王與叔寶曰「敬徳英雄﹐不可敵也﹐且退回寨內﹐來日再戰。」叔寶殺得性起﹐哪里肯休﹐大叫曰「誓死不回﹗」秦王曰「今日將晚﹐不可戰矣。」

叔寶曰「天色若晚﹐多點火把夜戰。」

軍士暗暗叫苦未了﹐敬徳換了馬匹﹐又出陣前﹐大叫曰「叔寶﹐我捉你不得﹐誓不收兵﹗」叔寶曰「我殺不得你﹐亦不回寨﹗」敬徳曰「你我共鬥四五百合﹐手段兩下皆見﹐也只如此﹐不足爲意。你敢與我鬥並力法否﹖」叔寶曰「何爲並力法﹖」敬徳曰「明人不作暗事﹐相算不足爲奇﹐你先受我打得幾鞭﹐我亦與你打幾鐧﹐還定下二人生死﹐在此攸分。

此爲並力之法。」叔寶曰「汝乃嬰兒戲言﹐豈有人當得幾鞭幾鐧得以不死﹖便是鐵石也要打碎了。」敬徳曰「昔夏育﹑孟賁能生拔牛角﹐世稱力士﹐子胥有舉鼎之能﹐項羽有拔山之勇﹐吾力若比數人勝於十倍﹐莫言太多﹐只一二十鐧﹐吾亦敢當之。」叔寶曰「汝眞誑言﹗莫言二十﹐只消當吾一鐧也便死了。」敬徳笑曰「吾知汝已有驚懼之心﹐恐吾所算﹐汝無再生之路。吾讓汝先打﹐只勿傷吾性命之處﹐任汝來打如何﹖

」叔寶曰「若果實言﹐吾卽打下﹐匆得驚懼。」敬徳曰「打便打﹐大丈夫豈有戲言。」叔寶曰「可約定打數。」敬徳曰「汝打四鐧﹐我還三鞭﹐只此便是實數﹐別無虛語。」敬徳遂按鞭束手﹐挺身馬上。叔寶揚聲陣前呼曰「汝諸人來做證見﹐看吾打敬徳﹗」手挺雙鐧﹐向敬徳背上連打兩下﹐再欲打第三下來﹐敬徳已自回馬﹐走向前面﹐屈身負痛﹐口吐鮮血去了。叔寶回陣﹐兩下軍士看了﹐俱各驚得癡呆。敬徳見叔寶回陣﹐便勒馬又出陣前叫曰「叔寶哪里去﹖走的不算男子。」

叔寶亦縱馬突至陣前。敬徳曰「吾受四鐧﹐汝早還我四鞭之債。」叔寶喝曰「死狗奴﹐盡汝來打﹐吾豈懼哉﹗」遂亦挺身馬上。敬徳望叔寶背上連打三鞭﹐再欲打來﹐叔寶慌忙勒馬回陣﹐口含鮮血﹐忍住不吐。叔寶暗思﹕「若吐了血﹐則示弱於彼﹐被其恥笑。」遂將污血吞了。後來叔寶得病﹐皆因此吞污血之故。叔寶再向陣前叫曰「敬徳匹夫﹗汝曾見吾手段否﹖

吾受三鞭﹐全然無事﹐平復如故﹐不似汝吐血不止﹐於此便見優劣。」敬徳曰「吾豈不知﹖汝滿口已是污血﹐特含住不吐耳﹐有甚罕處﹖汝尙欠吾一鞭。」叔寶曰「論數算來﹐果少一鞭﹐以輕重較之﹐四鐧約有二百斤之力﹐三鞭還有二百四十斤之重﹐汝尙欠吾四十斤的气力﹐何足爲奇﹖」兩軍納喊﹐這邊誇能﹐那邊道勝。後來史官議論﹕四鐧當輸﹐不應敬徳先已受打﹐身疲力乏。

二人各自回陣﹐秦王自於陣前叫曰「吾以仁義相待天下義士﹐不施譎詐。今天色已晚﹐你收兵歇息﹐我不乘勢趕你。

」敬徳聞言﹐親自斷後﹐諸軍漸退﹐秦王也收兵回寨。後人有詩贊三鞭換兩鐧之事云﹕敬徳秦瓊戰不休﹐威風凜凜勇如彪。

只因兩鐧三鞭換﹐從此馳名播虎侯。

又靜軒詩云﹕秦府貪觀鐧對鞭﹐誰知前有美良川。

休言聖主憑洪福﹐臣若忠誠亦有天。

次日﹐叔寶又欲關前戰敬徳﹐人報世績元帥到。秦王接入問之﹐世績曰「某聞尉遲敬徳世之虎將﹐若與叔寶死戰﹐必有一傷﹐可用小計全勝﹐敬徳歸降殿下。」秦王曰「吾見其英雄﹐甚愛慕之﹐如何可得﹖」世績曰「𨿽然有勇﹐乃無謀之輩﹐容易取之。某聞北突厥者﹐武周倚以爲助﹐吾已遣郭孝恪徑往西突厥處﹐令其調兵扮作北兵﹐打北兵旗號﹐前來柏壁。

金剛﹑敬徳以爲助己﹐必不見疑﹐吾與李靖同至一處調遣﹐則大事可成﹐何﹝患﹞敬徳不來歸附殿下乎﹖」秦王問其計﹐世績向秦王附耳低言﹐只消如此如此。秦王拍手喜曰「茂功奇謀﹐吾之子房也﹐世人罕及。」卽遣李靖與世績同行。二人辭別﹐自向一路去了。

卻說世績又遣郭孝恪徑至西突厥處﹐獻上金帛。可汗大喜﹐遂遣副元帥撻裏忽領精兵五百﹐假裝北兵﹐前至柏壁關﹐令人報宋金剛曰「吾是北突厥處羅可汗下﹝大將﹞完﹝顏﹞百達﹐奉處羅可汗之命﹐差吾領精兵五百﹝前來會﹞師守關。金剛大喜﹐接入城來﹐與百達分賓坐﹝下﹐說明﹞來意﹐金剛大喜﹐遂令宰牛殺馬﹐犒勞三軍﹐大小將士安營歇息。整日與百達議論軍情之事。且看百達後來事體如何﹖

總評﹕城南小路﹐知節教秦王偸過﹐意欲進圍太原耳。豈料劉之伏兵知道﹐反致於敗走。三鞭兩銅﹐徳﹑寶二人俱能堪受﹐非勇冠三軍而能若是乎﹖世績猶向秦王附耳低言﹐終視敬徳爲易取﹐諒其計必有髙人一著者。

第五十五回

世績智取柏壁關卻說敬徳終日與唐兵交戰﹐不得休息﹐到晚來見金剛﹐金剛喝令左右捉下。敬徳叫無罪﹐金剛大怒﹐曰「我二日知汝反意﹐何敢欺我﹖」敬徳曰「有何反意可驗﹖」金剛曰「汝每出陣﹐必活擒將士﹐未嘗空回。今這兩日詐言與叔寶交戰﹐又不見輸贏﹐絕無動靜。想汝外通內連﹐若不斬汝﹐必爲後患。

」喝刀斧手﹐推出轅門外速斬之。眾將告曰「敬徳常時未逢敵手﹐今日對著叔寶﹐實爲萬人之敵﹐因此難以取勝﹐非敬徳賣弄軍事。況是劉王親信心腹將士﹐若斬此人﹐恐劉王面上不好看。千金易得﹐一將難求﹐望元帥畱以爲用。」眾皆再三哀告﹐才方得免。

卻說金剛性悍﹐終日飲酒而不至醉﹐因忌敬徳﹐當晚乃詐醉﹐向藤牀就寢﹐獨令敬徳守護﹐立於帳外。已及二更左側﹐不得將令﹐猶自侍立﹐不敢退回。原來敬徳因與叔寶交戰﹐一日一夜﹐不得休息﹐身疲力乏﹐心懷怨恨﹐暗思﹕「金剛﹐汝爲元帥﹐吾爲先鋒﹐較汝只差一級﹐何待人太薄﹐視吾如艸芥耶﹖誓殺此賊﹐以彰吾志。」正在暗暗叫苦未了﹐忽聽金剛輾轉惻然有聲﹐敬徳慌急趨前侍立。金剛尙在朦朧﹐不敢驚動。

又立一个時辰﹐金剛覺來﹐開目視之﹐見敬徳端然不動﹐金剛厲聲喝曰「更深夜靜﹐敬徳回帳﹐汝明日出戰﹐若無擒獲贖功﹐必斬汝首。」敬徳唯唯而退。

次日﹐敬徳飽食﹐環帶已了﹐出營布陣﹐提鞭縱馬立於陣前﹐髙叫﹕「唐將速出﹗」當日秦王在門旗下﹐與程知節言尉遲敬徳可比昔日呂布之勇。言未絕﹐知節拍馬挺月斧而出﹐與敬徳戰上十合。知節奮威挺月斧便斫﹐敬徳閃過﹐一鞭望知節打下﹐正中背脊﹐負痛勒馬而走。敬徳隨後急追﹐正撞著叔寶﹐提槍縱馬橫衝陣前來戰。敬徳二人正在酣戰之次﹐只聽得柏壁城上鑼聲大振﹐敬徳慌領兵回關內﹐問元帥曰「小人與叔寶交戰﹐正待成功﹐擒獲此賊﹐城上何故鳴金﹖」金剛曰「軍人報說﹐李世績領兵從小路抄出太原去了﹐恐劉王有失﹐喪其根本﹐欲去保駕﹐特報汝知。」敬徳曰「若不收軍﹐已被吾擒此人耳。」金剛曰「此人果實驍勇﹐當緩緩圖之。吾令尋相與完顏百達二人守關﹐汝爲先鋒﹐須要領兵出外拒住唐兵﹐截其後援﹐可保無事。」金剛吩咐已了﹐遂帶領三千人馬直上太原保駕去了。

卻說敬徳領命﹐與尋相﹑完顏百達三將每日操練人馬﹐守柏壁關。正在商議軍事﹐忽馳馬來報﹕金剛元帥離關行了數日﹐半路被唐兵抄出﹐殺敗數陣﹐遣卒馳報關上﹐令敬徳火速救援﹔倘來得遲﹐元帥獨自支持不住﹐恐有誤事。眾將聽言大驚﹐尋相曰「此關實咽喉之地﹐其計亦重﹐敬徳未可以行。」敬徳曰「若元帥有失﹐必加罪我等﹐安得而不救之﹖」完顏百達曰「敬徳若去﹐須有吾二人在此。吾北之士馬亦是雄健﹐以一當十﹐足能保守柏壁無事。請敬徳速行﹐去救元帥之急也。

」

於是﹐敬徳卽領一支人馬﹐各提弓帶箭﹐跨刀上馬﹐辭別二將﹐離了柏壁關﹐急取大路前進。行了一程之地﹐只見守關數个小軍﹐殺得血淋淋飛奔而來﹐互相叫曰「吾等皆被殺害﹐唐將已奪了柏壁關也。」敬徳慌問其故﹐軍人答曰「此皆世績定計﹐先遣郭孝恪往西突厥借兵﹐令撻裏忽領人馬扮作北兵完顏百達前來守關﹐今被撻裏忽追殺劉兵﹐奪了柏壁關﹐上豎唐旗號﹐尋相單馬逃命。」

言尙未絕﹐忽見前面關上程知節引兵來與敬徳交戰﹑不上三合﹐知節大敗而走﹐敬徳追之。知節走了數里﹐引敬徳轉入桃林谷內﹐倏然不見了知節。敬徳恐有埋伏之兵﹐勒住馬四下觀望﹐絕無動靜。策馬又趕﹐見前面樹木茂盛﹐心中猛省﹕若有兵斷谷口﹐如之柰何。急勒馬不追﹐回至谷口﹐忽所得金鼓齊鳴﹐槍刀簇簇﹐後軍吶喊。見谷口前面擺列八員大將﹐馬軍步軍漫山徧野﹐分爲八隊﹐布列陣勢﹐鐵壁相似。遠望敬徳一處軍馬﹐繡旗招颭﹐先來衝陣。段志賢部將馮榮出馬挺槍去迎敬徳﹐交馬手起一鞭﹐砍馮榮於馬下。八隊將士一齊吶喊﹐只有叔寶一軍不動。前面程知節﹑馬三保﹑田畱安三般軍器來到。

背後的是向善志﹑武士虐﹑李君實﹑陶武欽俱迎敬徳。敬徳睜目大叫﹐聲如巨雷﹐挺鞭力戰數將﹐殺透重圍。馬前馬后﹐步軍齊搠敬徳。敬徳在馬上按下鋼鞭﹐按靑虹劍亂砍步軍﹐手起處衣甲平過﹐血如湧泉﹐染滿袍甲。敬徳指東擊西﹐衝南殺北﹐戰著此七將﹐如同無物。傍邊轉出秦瓊﹐飛馬大叫﹕「臊狗奴休走﹗叔寶在此﹗」敬徳見了﹐棄了七將﹐便戰叔寶。叔寶抖擻神威﹐酣戰敬徳。七將一齊助威﹐叔寶性起﹐大喊一聲。七將見叔寶戰住敬徳﹐都結住陣勢﹐立馬看兩員戰將戰到一百合﹐不分勝負。

卻說秦王在髙坡上﹐見敬徳所到之處﹐威不可當﹐嘆羨不已﹐速傳令飛報八將﹕「如敬徳到處﹐休要擋他﹐可放開一路﹐令其自出。」因此敬徳得脫唐陣﹐望前縱馬而走。不上一程之地﹐忽有小卒來報﹕「前面一派旌旗閃閃﹐戰鼓咚咚﹐聽聞喊殺之聲﹐未審何兵對敵。」敬徳聽言大驚﹐自於馬上躊躇﹐暗想﹕「目今前路敵兵已阻﹐後面柏壁已失﹐進無所投﹐退無所守﹐欲奔太原﹐又恐金剛見罪﹐事實狼狽﹐似此柰何﹖正猶羝羊觸藩﹐進退兩難。」敬徳此時𨿽然硬烈鐵石心腸﹐到此顚沛之際﹐不覺潸然淚下。

沈吟良久﹐心中猛省﹐喟然又長嘆曰「昔王陽爲孝子﹐王尊爲忠臣﹐二人後世不失其顯名。今吾𨿽赴湯蹈火﹐萬死不辭﹐爲人臣子﹐不能盡忠報國﹐臨大節而便奪其志﹐何顏以立於世乎﹖吾當徑往探其虛實。」遂策馬前行。又行二十里﹐轉過坡來﹐只見血流滿地﹐屍積如山﹐七橫八縱。有人大叫﹕「敬徳救我﹗」敬徳近前視之﹐乃是宋金剛﹐渾如一个血人﹐倒在死人堆裏。敬徳急問曰「元帥何故如此﹖」金剛曰「吾自離關﹐與汝相別﹐實心欲至太原保駕。不想唐人用計﹐伏兵於此﹐吾領數千人馬盡被殺死大半﹐餘軍逃散殆盡。吾單馬走過山坡﹐被一將刺背一槍﹐跌下馬來﹐馬被奪去﹐掙紮不得。

唐人只說吾已死了﹐方且撤兵回去。」敬徳遂脫坐下馬﹐扶上金剛﹐令跟隨軍人盡脫衣甲﹐好生服侍﹐先去報知。敬徳引軍後隨﹐直投太原來見武周。且看武周如何發落﹖

總評﹕敬徳與唐兵交戰﹐卻對著一个敵手是叔寶﹐因此鬥至數百合﹐兩下難分勝負﹐秦王亦以敬徳之勇可比昔日呂布者此耳。

柏關操守甚嚴﹐似未易動﹐無何唐人用計﹐士馬操出﹐則柏壁之失在頃刻間。神矣﹗竊謂非世績之智﹐不能取之也。

第五十六回

唐兵介休燒糧艸卻說劉武周在定揚﹐當日升殿﹐近臣報曰「今有宋金剛離了柏壁來見陛下。」武周召人﹐問之曰「卿等汗馬辛勤﹐近與唐兵較其勝負何如﹖」金剛對曰「臣本命南侵﹐已據數郡之地﹐因使敬徳把守柏壁關隘﹐臣自領兵前進﹐與唐對敵。

臣力不敷﹐被唐兵殺敗﹐敬徳關內不發兵救援﹐欲陷臣性命﹐卻又走透消息﹐與完顏百達裏應外合﹐將關獻與唐人﹐盡豎大唐旗號﹐致臣損折人馬數萬﹐臣今星夜前來請罪。」言訖﹐哭拜於地。武周大怒﹐曰「敬徳匹夫﹐喪師失土﹐有何顏見吾耶﹗」敬徳告曰「柏壁之失﹐非敬徳失守之罪﹐實西突厥遣撻裏忽假裝北兵完顏百達來關相助﹐眾皆不疑﹐不防其攻打﹐乃李世績之計也。」武周轉怒曰「汝乃土木之人﹐不知爲將之道﹐安可信兵來相助﹐不審虛實﹐輒自與之同處而親用乎﹖

汝之反情已見﹐尙敢在吾前巧言抵掩乎﹖」敬徳曰「𨿽一時昏暗﹐致獲大罪﹐皆因元帥主意﹐不幹臣事。」武周終是不聽﹐卽喝武士推出斬之﹐以正軍法。

言未絕﹐旁邊閃出一人﹐面如棗色﹐豹體猿腰。河西人也﹐姓苑名君璋﹐現爲殿前都虞候。君璋奏曰「方今唐兵至近﹐國家用人之際﹐千兵易得﹐一將難求。今日敬徳犯法﹐𨿽當死罪﹐望大王權記過﹐後以功贖之。」眾皆哀告﹐武周怒气方息﹐將敬徳免死﹐貶在長行﹐只與三隊人馬﹐令敬徳領去介休護守糧艸﹐若再疏失﹐定按軍法。敬徳滿面羞慚﹐拜別武周﹐離出朝門。次日﹐敬徳結束了﹐跨刀上馬﹐帶領三隊人馬離了太原﹐徑向介休進發。正在起行﹐忽有軍士來報﹕西南角上有一團毫光沖天而起﹐滚來滚去。敬徳趨前視之﹐果見光芒照人眼目。

敬徳疑爲妖怪﹐拽滿雕弓﹐單射一箭﹐弦響處不見了光﹐急使人探之﹐乃一塊頑石﹐石上有「困避守時」四字。敬徳見了﹐嘆曰「此天命也﹗上天無非令吾安分守己﹐以俟天命之意。

」卽將頑石打爲粉碎﹐勒馬前行。正值人夫管押糧車來到﹐敬徳親自點視﹐糧計一千石﹐艸有二千束﹐車上各插小黃旗爲號。

是日黃昏左側﹐行至安封﹐敬徳令守車軍士將糧車安頓歇息﹐次早又行。護糧官曰「此處空僻﹐賊人往來之地﹐可防深夜劫糧﹐恐生不測。」敬徳曰「旣是如此﹐汝等各宜仔細﹐謹防賊劫。」是夜﹐敬徳宿於野營﹐不解衣甲﹐坐以待旦。已及二更之次﹐月色甚明﹐只聽得前途吵鬧。軍人報言有賊﹐敬徳遂提鞭勒馬﹐向前探視。行不二里﹐一聲炮響﹐喊殺連天。敬徳舉頭視之﹐見後面一派火光﹐上下通紅。急勒馬回來﹐只見大車小車﹐惟聽聞霹靂之聲﹐大束小束﹐俱化爲灰燼之末﹐三千糧艸﹐霎時間被唐兵燒毀無存﹐護送人夫﹐燒死大半。

卻說尋相被撻裏忽假裝北兵﹐奪關趕散去﹐至梁公谷躲避月餘﹐知敬徳獲糧馳馬來奔﹐二人接見﹐具訴前事﹐且驚且喜﹐因邀共飲。二人坐至半夜﹐敬徳忽然仰面大慟﹐尋相曰「將軍於矢石交馳之下﹐百萬對敵之時﹐全無懼怯﹐今日何故痛哭﹖

」敬徳曰「前日之難未免﹐今日又招此禍﹐如之柰何﹖此是唐人用計迫我﹐今進則必死﹐退無容身之處﹐吾居顚沛之中﹐命死須臾。暗想空立於世﹐不能成其大事﹐是以痛哭。」尋相曰「汝勿憂慮﹐此事極是容易﹐只在反掌之間。吾觀武周確非成立之人﹐每視唐王眞乃聖明之主。將軍事勢危迫﹐進退無路﹐古人背暗投明﹐君子所取﹐吾與將軍共投至大唐﹐必得重用﹐何乃自苦如此﹐而受人之危乎﹖」敬徳曰「爲人臣而懷其二心﹐是不忠也。況李淵亦是僭國﹐武周何劣於唐﹖今若一時苟且﹐後遺萬載臭名﹐此事吾寧就死﹐決不苟爲﹗」尋相曰「好人難做﹐汝若不聽吾言﹐卻有後悔。」敬徳曰「吾今暫回介休﹐收拾軍馬﹐與汝同取回柏壁關﹐將功贖罪﹐庶幾得免。

」尋相只得從之﹐遂領兵馳人入休﹐是夜宿於城中。

次日天明﹐忽哨馬報言﹕唐遣李世績領著大兵把介休城池團團圍繞﹐軍馬甚是利害。敬徳急上城觀之﹐見唐兵四面圍繞﹐水泄不通﹐約有五千之眾。世績立馬於麾蓋之下﹐左右顧盼﹐指揮軍人﹐令其四面夾攻﹐喊殺連天﹐振聲不絕。敬徳便欲領兵出城﹐尋相又曰「將軍只宜固守﹐不可出戰。吾觀大唐人馬甚是雄壯﹐將軍𨿽勇﹐寡不可以敵眾。緊閉不出﹐終是孤城難守﹐況世績多謀。今時勢如此﹐將軍不聽吾言﹐可熟思之。

」時敬徳累聞尋相之言﹐又記石上「困避守時」四字﹐乃知天命有在﹐守己爲榮﹐因無戰心﹐遂喚左右之人多造軍器﹐嚴緊守護﹐又不出戰。不知此城還守得否﹖

總評﹕喪師失土﹐金剛諉罪於敬徳﹐哪知西突厥遣兵來助﹐實出於世績之計﹐初非敬徳之有反情也。及介休之貶﹐護守糧艸﹐卻又被唐兵燒毀無存。柰何彼武周非成立之人﹐唐王乃聖明之主﹐徳所了然﹐第「困避守時」四字﹐又不可視爲頑石云爾。

第五十七回

金剛敗走北突厥卻說秦王取了柏壁關﹐知敬徳被譖﹐困守介休城內﹐遂總督十二道總管催兵前進。兵至莒州﹐前部先鋒馬三寶先到﹐宋金剛使先鋒雷琳與薛坦引兵三萬屯淑口﹐圍塹二十餘里﹐周圍鹿角﹐密護正嚴。馬三寶回稟秦王﹐秦王曰「且不可戰﹐彼欲老吾兵也﹐若攻之正中其計。且定揚賊眾大半在此﹐其巢穴必定虛﹐我等可棄此處奔太原﹐賊必往救之﹐就於中路破之﹐必獲全勝矣。」眾皆曰「然。」盡勒兵從小路望太原而去﹐大張旗幟﹐軍轉山北。

卻說雷琳與薛坦正在帳中議曰「若唐攻打之時﹐切不可輕出﹐弓箭炮石不許亂髮。唐兵遠來﹐難以久住﹐待糧盡退去﹐用兵擊之﹐一鼓而可擒李世民矣。」言未畢﹐忽然唐兵轉過山北而去。雷琳大驚﹕「唐人知太原無軍﹐必去攻老營也﹐若太原有失﹐吾此處皆無用矣。可盡起定揚之兵迆然擊之。」

原來秦王畱下十數人扮作鄕民﹐暗窺虛實﹐見劉兵欲起﹐飛報知秦王。秦王曰「彼知吾取太原﹐拔寨來擊﹐正中吾計。

」乃命秦瓊﹑程知節引一軍埋伏於郟水雞鳴谷﹐劉兵過來﹐同時舉發。二將引軍士去了﹐雷琳﹑薛坦軍馬看看趕上﹐忽然一聲炮響﹐秦瓊二將從後進發﹐秦王兵回﹐兩下夾攻﹐劉兵大敗﹐殺死無數﹐降者極多。雷琳﹑薛坦死戰得脫﹐前至首山﹐正逢宋金剛到﹐合並一處人馬﹐來與唐兵交鋒。薛坦出馬﹐被唐將程知節一斧砍於馬下。劉兵大敗﹐宋金剛引敗兵退入莒州城﹐閉門守護。追兵四面圍合。

時值秋天﹐降下大雨﹐河水暴漲﹐運糧船隻從河口直至城下。其雨連綿月餘不止﹐唐營外水深三尺﹐軍人驚惶。幽州道總管羅仕信入中軍稟曰「雨水連綿﹐營內沈坑﹐不能停住﹐望移屯於前面山上。」秦王大怒﹐曰「吾偏不知擒賊在邇﹖

安可亂移﹖汝等再言斬之﹗」仕信齊齊而退。少時﹐宣州道總管田畱安又來稟說﹕「軍皆怯水﹐意欲移營。」秦王怒曰「輒敢亂言﹐惑我軍心﹐推出斬之﹗」當時號令首級於營門﹐於是三軍鎭靜﹐秦王叫城北軍馬暫退﹐放城中劉軍采樵柴薪﹐牧放馬匹。唐軍謝良壽曰「昔日殿下攻西秦髙墌之時﹐八部連進﹐晝夜不息﹐故數十日而平薛仁杲。今遠奔而來﹐按兵不令攻打﹐一任霖雨滿營﹔又縱城中人樵柴﹐牧放牛馬﹐愚切疑也﹐請殿下教之。」秦王笑曰「汝𨿽爲將﹐不知用兵之道也。昔薛仁杲兵少糧多﹐城內可支一年﹐我軍四倍於仁杲﹑我糧尙不勾一月﹐以一月之糧而敵一年之糧﹐以四部之兵而敵一部之兵﹐不容不速也﹐是以不計死傷﹐與糧爭競也。今者劉兵多﹐我兵少﹐賊餓我飽﹐因此不必攻打﹐以待自走也。走而擒之﹐無有不勝。吾不掠牛馬﹐不絕采樵﹐是容賊走路也。夫用兵者﹐詭道也。若因事變﹐賊糧並盡﹐軍恃雨霖﹐未肯束手歸降﹐吾故示無能以安之。若取小路以驚之﹐賊必衝突而死戰也。此雨數日必晴﹐一晴並力攻打﹐賊可擒矣。」眾皆拜曰「此神武之算也。」

卻說軍中數日果然雨霽天晴﹐秦王謂諸將曰「來早四面圍合﹐並力打城。」諸將得令﹐次日築土上掘地道﹐指魯鉤衝云梯炮石﹐晝夜攻打﹐箭如急雨亂射。城中糧盡﹐軍士疲困。

時金剛部將呂玄來見雷琳曰「軍圍城外﹐吾軍糧盡﹐此城陷在目下﹐吾等死無地矣。」琳曰「東門盡是老弱之兵﹐我棄金剛而逃之﹐若何﹖」玄曰「非丈夫也﹐何不擒金剛獻之﹐吾等全身遠害。」琳曰「金剛心腹也﹐爾我手足也﹐豈以手足而自傷其心腹乎﹖只顧己身﹐殺彼何用。」二人商議﹐定下計策。呂榮暗來金剛馬院﹐觀其動靜﹐見後槽人皆睡著﹐殺死數人﹐騎馬走東門。雷琳放出﹐佯作追趕之狀。

二人到唐寨來投見秦王﹐備言有心歸降已久﹐因劉王法度拘禁嚴緊﹐不得來歸﹐今金剛糧盡計窮﹐不日必亡。秦王聽言﹐不疑二人﹐而遂納之。次日平明﹐城外大軍校一齊納喊﹐振動天地。金剛大驚﹐慌自持刀上城﹐各門點視。人報雷琳﹑呂玄夜引數騎投降秦王去了。金剛聞言﹐懊恨二人不已。劉軍中舒士亨曰「今日糧盡勢敗﹐𨿽孔明再出﹐無計可施矣。」金剛曰「必是劉王聽信讒言﹐不發救兵﹐不然何得如此﹖」士亨曰「軍士損折𨿽多﹐尙足護衛﹐只是糧盡食缺﹐難以支持。

何似棄了此城﹐奔回太原﹐再整兵來﹐未爲晚矣。」金剛曰「吾亦如此。」遂上城觀望﹐見北門外旗幡不整﹐兵士甚弱﹐金剛曰「此去何所﹖」或對曰「此等皆山僻小路﹐可入太原。」金剛曰「今晚可走此路。」士亨曰「山路恐有埋伏﹐不如走大路爲愈。」金剛曰「須有埋伏﹐吾兵尙有二萬﹐何所懼哉。」隨卽下令﹐各要嚴整慣帶﹐準備出城。

是夜黃昏上馬﹐與舒士亨﹑張吉並一萬軍人開北門衝出。

唐兵莫敢當其鋒銳﹐四下亂竄。金剛提刀飛馬前走﹐至更初約走二十里﹐山崦內火把齊明﹐鼓聲大震﹐一彪軍當先一員大將﹐乃程知節也﹐策馬持斧大叫﹕「金剛早降﹐免汝一死﹗」金剛大怒﹐縱馬持刀戰之。知節便走﹐四下精兵皆起。金剛不敢戀戰﹐望前面走。背後知節掩殺﹐金剛人馬死者極多。又行三四里﹐前面鼓聲振地﹐一軍擺開﹐當先大唐上將乃是秦瓊﹐向火光影裏驟馬提雙鐧來戰金剛。金剛大怒﹐縱馬迎之。戰不三合﹐金剛敗走﹐舒士亨提槍來迎﹐才交馬﹐叔寶只一鐧﹐打士亨於馬下。背後喊聲大震﹐四下兵起﹐金剛急望小路而走。背後秦王催兵﹐乘勝單馬追戰一日一夜﹐行有二百餘里﹐戰有數十餘合﹐唐兵困倦。當日西麟道總管陸徳明進曰「殿下追賊﹐深入重地﹐猶不肯止﹐豈不自惜千金之軀乎﹖卽今人饑馬困﹐欲戰而不可得﹐當於此處紮營﹐待後軍齊至﹐人馬飽食﹐勒兵再追﹐未爲晚矣。」秦王曰「如今金剛志竭計窮﹐三軍震懼﹐已有離散之心。今日眾心易散﹐機會難逢﹐當因此敗勢而取之。

若更遲緩不取﹐待其計策再立﹐守備已成﹐則不可再攻矣。吾今盡忠爲國﹐豈可私顧其身乎﹗」遂勒馬加鞭﹐奔前追趕﹐眾軍暗暗叫苦。

卻說金剛奔走﹐背後張吉趕來﹐說舒士亨已死於亂軍中。

金剛不勝悲惶﹐令張吉斷後﹐金剛自在前開路。人馬行至雀鼠谷﹐兩下是山。轉過谷內﹐乃一平川之地﹐好爲戰場。金剛屯紮於此﹐把人馬列成陣勢﹐迎著唐兵到來。一日八戰﹐金剛皆敗﹐唐兵斬賊首萬餘級﹐獲輜重千乘。此時秦王不得食已有二日﹐不解甲已有三日矣。隨身只帶漧糧熟肉﹐分散各總管﹐令每人一食﹐人馬暫歇。是時﹐金剛之兵十停去九﹐𨿽有餘眾﹐零零落落﹐盡皆潰散。

正值黃昏左側﹐東方月上﹐皎如白日﹐秦王傳令曰「此賊死亡﹐只在此一戰﹐汝等各當奮力向前。」眾將�發大殺劉兵﹐金剛兵少﹐抵擋不住。忽殷開山一支生力軍卻從劉兵背後殺來﹐金剛見兵到﹐慌欲走時﹐已被唐兵衝散太多﹐眾士卒各自叛去。金剛大懼﹐思無去路﹐只得逃命﹐帶領百餘騎﹐星夜走投北突厥去。未知後事何如﹖

總評﹕秦兵望太原而走﹐則劉兵必拔寨而來﹐此蓋乘虛取勝之計也。曩者八部連進﹐不數十日而平仁杲﹐玆豈可槪之今日乎﹖

且金剛糧盡計窮﹐難以支持﹐一日八戰﹐十停去九﹐怎能復當殷開山一支生力之軍﹐不向突厥而逃命也歟﹖

第五十八回

休城敬徳詐降唐卻說劉武周令人巡哨路上﹐往來不絕﹐報言金剛兵敗﹐走北突厥﹐唐兵後面追趕﹐打入太原﹐今已至近。武周聽聞大驚﹐流汗沾背﹐魂不附體。遂謀於都虞侯苑君璋曰「孤昔發兵南侵﹐汝曾諫言唐王李淵才興仁義之師﹐卽成帝王之業﹐誠系天命有歸。實非人力可爲﹐教孤北連突厥﹐南結大唐﹐然後卽位﹐可爲久計。孤一時昏昧不從﹐致今日果有此敗﹐思無棲身之地﹐汝有何妙策﹐指示得生之途﹖」君璋曰「定揚𨿽小﹐亦足以王﹐再聚兵來復仇﹐何必拘守一並州乎﹖」武周曰「吾起自馬邑﹐提三尺劍得立定揚可汗﹐一路南侵﹐賴汝眾等之力﹐勢如破竹﹐所向皆捷﹐大小數十戰﹐未嘗敗北。今日將敗兵亡﹐事勢窮迫﹐進則有死﹐退則無依﹐𨿽有彈丸之地﹐何足以濟大事﹖」言畢﹐放聲大哭﹐卽拔佩劍自刎。

君璋急向前奪之﹐告曰「大王勿自燥暴。獨不觀古人乎﹖

春秋之時﹐伍子胥引兵伐楚入郢﹐鞭平王之屍三百。楚申包胥入秦借兵﹐秦王不允﹐包管哭於秦亭七日七夜。人告秦王﹐憐其忠義﹐借兵二萬﹐與之報仇﹐平陵一戰﹐卽能復其楚國。今大王與北突厥有通好之情﹐旣宋金剛投往彼處﹐人馬尙在﹐大王何不投之﹖況大王實彼所立﹐必肯成人之美﹐暫時屈膝﹐異日騰身。」武周曰「汝言𨿽當﹐只是羞見突厥。」君璋曰「事出無柰﹐大王勿疑。」

二人正在商議﹐後面塵埃起處﹐喊殺震天﹐秦王引軍馬到來。武周卽自結束﹐綽槍上馬﹐與苑君璋帶領數百騎離了並州﹐走投北突厥去。秦王兵至﹐見武周走去已遠﹐亦不追趕﹐遂引兵入並州城內﹐開庫藏金銀﹐大賞軍士。武周所據州縣盡入於唐﹐只有介休未下﹐敬徳未服﹐秦王乃下令曰「並州一路居民遭兵革之難﹐盡免今年租賦。大事已定﹐寫表進朝請旨﹐令人畱守其地。」

卻說李世績領兵困佐敬徳在介休城內﹐攻打不下﹐正在納悶﹐忽報有一彪軍馬來到﹐打著唐旗號。使人哨探﹐乃秦王也。

接入寨中相見﹐秦王曰「近殺敗金剛﹐走北突厥﹐特移兵到此﹐收復敬徳。」世績曰「曾與武周對敵否﹖」秦王曰「武周君臣亦走突厥﹐吾已復卻並州數郡。報言軍師圍介休不下﹐故引兵來相助。近曾遣人入城以諭敬徳否﹖」世績曰「圍城之後﹐一向未通消息。」秦王曰「素知敬徳忠烈﹐其性燥暴﹐只宜緩緩圖之。今武周﹑金剛北遁﹐勢已迫矣﹐若攻之太速﹐恐亦逃走突厥﹐深根固蒂﹐急難動搖矣。」世績曰「但得一舌辧之士入城去說﹐令其來降﹐此爲上策。」

二人坐於帳中﹐正在商議﹐忽小卒來報﹐武周手將尋相引一支人馬徑來投降。秦王曰「尋相來降﹐此事濟矣。」秦王召入﹐詢其來意﹐相曰「臣知武周非是眞主﹐已有心來降久矣。但因武周法度拘束嚴緊﹐不得相從。今吾主已敗﹐世事已去﹐自知不識進退﹐投拜麾下﹐倘不加罪﹐願施犬馬之報。」

世績曰「劉武周現在何處﹖」相曰「近因戰敗﹐與宋金剛﹑苑君璋二百人已走投北突厥去矣。」世績曰「汝今順唐﹐欲要見用﹐汝與敬徳交契甚厚﹐可招來同降﹐方始無疑。」相曰「不須動張弓只箭﹐某憑三寸不爛之舌﹐入城去說敬徳﹐必來降矣。」世績曰「汝以何術﹐可使敬徳歸降﹖」相曰「吾以時勢利害說之﹐必從吾言。」秦王令尋相徑至城下﹐見城門緊閉﹐秦王遂寫書拴在箭上射入城中。小校拾得﹐將來見敬徳﹐敬徳折開其書視之﹐書曰﹕秦王李世民拜於尉遲將軍麾下﹕切聞明者防禍於未萌﹐智者彌患於將著。知得知失﹐可謂賢哲﹔知存知亡﹐是避吉凶。今吾大軍之行﹐一戰而金剛遂北﹐再戰而武周逃亡﹐東徵西怨﹐南伐北降﹐此誠天命﹐實非人力可爲。將軍不悟﹐獨據孤城﹐而不早降﹐是欲毀身滅族也﹐爲天下之譏誚。並州已失﹐坐落一寨﹔便其地形﹐將軍在吾軍舌上耳。奔走必不得免﹐吾爲將軍慮之﹐願無貽後悔。

敬徳看了秦王之書大喜﹐遂請尋相入城。敬徳曰「主人現居何處﹖」相掩淚曰「主人與元帥皆死於唐陣矣。」敬徳曰「吾誓殺賊﹐與主報仇。」相曰「此實天命歸之﹐非人力可致。」敬徳曰「汝背我而去降唐﹐不知事君何事﹖」相曰「吾非不忠﹐柰何勢危﹐不能支持﹐吾始降矣。」敬徳曰「見危授命﹐爲人臣正其宜也。汝懷二心事唐﹐吾受劉主之恩﹐安忍背之。」相曰「秦王寬洪大度﹐專望足下如饑似渴。」

敬徳遂取紙筆﹐親寫降書﹐遣人賫至唐寨來見。

世績看罷大笑﹐秦王曰「元帥何故發笑﹖」世績曰「吾非笑別﹐單笑敬徳無謀﹐此事只瞞得無知癡漢﹐安能瞞我。」

秦王曰「何故﹖」世績曰「敬徳來降﹐乃詐耳。」秦王曰「何以便知其詐﹖」世績曰「以動靜可知。若束手自縛﹐投見轅門﹐正當其理﹐豈有張設音樂﹐奏凱出城﹐使人駢闐之理乎﹖此實詐降﹐其迹已露。書上分明寫說﹕排列香燈花燭﹐東門出降。使我人馬不做準備﹐皆向東門接應。彼卻從西門衝突吾陣而出。觀見西門俱是老弱之兵﹐出我不意﹐亦欲北走矣。

」秦王曰「何以待之﹖」世績曰「吾已安排了也﹐可將計就計﹐勿令軍人攻打﹐隨處埋伏。不二日﹐必擒敬徳矣。」秦王曰「此眞奇策也。」

卻說敬徳在介休城內設計詐降﹐乃選守城官軍﹑護糧將士逐一點視﹐計有三千人馬﹐俱令披掛結束﹐準備出城投降。尋相問曰「旣已降唐﹐何必整搠軍伍﹖」敬徳曰「非汝所知﹐吾豈眞降哉﹗今如此裝飾﹐乃假途滅虢之計﹐實欲出此城也。

我於東門設立香燭﹐進獻羊酒﹐奏凱出降。彼見我如此行動﹐信爲實事﹐必不提防於我﹐我得率領鐵騎從西門衝突而出矣。

」相曰「主將已亡﹐將軍何所歸乎﹖」敬徳曰「吾去探聽虛實﹐主上若存﹐則與其合兵﹐再興劉室﹔若果亡矣﹐則誓以殺賊﹐報仇雪恥。」相曰「良禽相木而棲﹐賢臣擇主而事﹐將軍不聽吾言﹐悔無及矣。」敬徳曰「吾自有定見﹐汝勿多言。」卻說秦王與世績在寨中﹐專候尋相消息。忽人報言「敬徳開了東門﹐排香花燈燭鼓樂﹐率父老出降。」言未絕﹐只見一人飛馬馳報﹕「敬徳領著精兵已從西門突圍而走矣。」世績曰「此賊合休不出﹐吾所料矣。」遂擂鼓催兵﹐四下炮響﹐喊殺連天。正值敬徳西門突出﹐提槍縱馬﹐親自向前。前面一軍擺開﹐爲首領兵大將﹐鄂邑人也﹐姓馬名三保﹐當先出馬橫槍大呼﹕「敬徳何不降﹗」敬徳大怒﹐曰「吾乃劉將﹐豈降賊也﹗」言訖﹐拍馬舞鞭﹐徑取三保。兩將戰數合﹐三保敗走﹐敬徳引軍趕去。約趕一箭之地﹐左邊山谷中一隊軍馬出﹐爲首領兵大將﹐濟州東阿人也﹐姓程名知節﹐字咬金。敬徳撥馬來戰﹐右邊山谷中一彪軍出﹐爲首一員大將﹐萬年人也﹐姓殷名皎﹐字開山。

三路軍馬來並敬徳﹐敬徳此日戰敗唐將一十六員﹐人困馬乏。敬徳知難脫虎口﹐慌撤軍入城。城壕邊白旗招揚﹐兩路軍出﹐左有秦叔寶﹑翟長懸﹐右有劉政道﹑秦武通﹐五路軍馬喊殺震天。敬徳掇馬收軍﹐仍回介休﹐將四門緊閉不出。唐兵依舊四下困守。時尋相見敬徳不屈﹐是夜亦自逃回唐營去了。靜軒詩云﹕才貶忠臣上介休﹐致教劉武棄並州。

江山一旦歸唐主﹐尢與尉遲意气投。

總批﹕秦王見武周君臣並走突厥﹐隨議復收敬徳﹐此不可不攻﹐而尢不可攻之太速也。尋相欲以時勢利害說其必從﹐誰料其親筆降書﹐只屬假詐乎﹖卻被世績識破﹐而卽令五路軍馬來並也。

乃敬徳猶然不屈﹐其亦王蠋之流歟﹖

第五十九回

劉世讓謀殺武周卻說兵部尙書唐儉與元君寶﹑總管劉世讓皆被敬徳所執﹐解送劉武周處。武周欲用之﹐三人不屈﹐監禁獄中。及武周兵敗北遁﹐數人得脫﹐來見秦王。秦王曰「汝眾被執﹐何得不死﹐而復歸乎﹖」劉世讓曰「臣等被執﹐自料必死﹐不知唐儉與敬徳有一面之交﹐武周每欲重用﹐臣等不屈﹐數次加害﹐賴敬徳力贊﹐釋以不死﹐監禁獄中。今日得見殿下﹐實唐儉﹑敬徳之賜也。」秦王曰「汝眾終是不肯用力﹐致使王師敗績。

今日還國﹐固宜加罪﹐柰此實因齊王私棄了並州﹐致有此失﹐亦不干汝之事﹐當立功以贖前職。」帳下一人進曰「某實不才﹐跟殿下多年﹐未有寸功﹐願去介休城內﹐掉三寸之舌﹐說敬徳來降。」秦王視之﹐乃唐儉也。秦王曰「汝何以而說之﹖

」儉曰「敬徳與某同師習舉武藝﹐交契甚厚﹔後各事其主﹐久不相見。近來眾人被執﹐實因看臣薄面﹐咸得不死。今若到彼﹐以利害說之﹐必來降矣。」

秦王大喜﹐遂賜酒遣唐儉行。儉乘馬到介休城下﹐髙叫﹕「故人唐儉來見﹗」城上報與敬徳﹐敬徳叫弔上城來相見。敬徳曰「故人何事而來﹖」儉曰「某今歸朝﹐在秦王帳下參贊軍機﹐昔蒙見愛﹐未嘗敢忘。今見武周﹑金剛俱死戰陣﹐足下據守孤城﹐進退無歸﹐吾與世讓等商議﹐無以報徳﹐特來勸足下歸唐。」敬徳勃然變色而起曰「李世民是吾仇人也﹗吾事劉﹐汝事唐﹐各事其主。昔日吾待以故人之禮﹐釋汝不死﹐今又來此﹐何用多說﹖」儉曰「如某之不才﹐尙爲兵部尙書﹐公若到彼﹐貴不可言。」敬徳曰「死生有命﹐富貴在天﹐吾命合貧賤﹐豈望榮貴乎﹖所可言者﹐但欲報劉主恩而已。」儉曰「劉主﹑宋金剛實死於戰陣矣﹐汝尙何爲﹖」敬徳曰「吾終是不信此事。」儉以甜言美語﹐再三勸之。敬徳沈吟良久﹐曰「要吾順唐﹐須見劉主眞體一面﹐大哭三聲﹐盡著爲臣之禮﹐然後順之。」儉曰「武周首級已送入長安去了。」敬徳曰「若無劉主眞體﹐決難順唐。回見秦王﹐願決一死戰﹐便盡力來攻﹐吾不懼之。」

儉辭別回報秦王﹐秦王謂世績曰「此事何以處之﹖」世績曰「只得一人往山後一道﹐事必諧矣。」秦王曰「只有劉文靜善於說詞﹐能辦大事﹐今此人已被父皇殺死﹐再無人去得。」言未絕﹐忽一人挺身出曰「某願往山後幹功﹐以贖前職﹐使敬徳拱手來降。」眾視之﹐乃總管劉世讓也。秦王曰「汝去以何而進﹖」世讓曰「某聞山後北突厥﹐足知其人勇而無謀﹐見利忘義。須得金珠名馬﹐以利結其心﹐更用畫一美女影像﹐以色奪其志﹐必殺武周來獻﹐使敬徳一見無語﹐卽投殿下矣。」秦王問世績曰「此言可乎﹖」世績曰「殿下欲安社稷﹐何惜金珠﹖」秦王欣然與之﹐更與名馬十疋﹐畫美女形像一軸。世讓騎了馬﹐帶數十人投山後來見北突厥。

卻說北突厥處羅可汗部下有一大將﹐姓康名鞘利﹐官封柱國之職。此人英才出眾﹐武藝超羣﹐爲北方之表章。時值仲秋﹐天气淸爽﹐帶領親隨數十人在郊外打圍。忽報有一隊人馬南來﹐盡打大唐旗號﹐來得甚緊﹐不知何意。鞘利急近前視之﹐乃認得是唐總管劉世讓也。

原來唐髙祖起義兵時﹐使劉文靜往北突厥借兵﹐管軍頭目是康鞘利﹐曾到太原面會﹐因此世讓亦認得是突厥柱國康鞘利也。二人接見﹐滚鞍下馬﹐各訴前事。鞘利曰「君今欲往何處﹖」世讓曰「唐帝遣吾爲使﹐前來汝國進貢。」鞘利曰「昔唐借我突厥兵時﹐許下年年進貢﹐今經五年﹐如何負約不來﹖」世讓曰「吾主唐帝進貢之物﹐年年不缺﹐只因納言劉文靜爲使﹐路經朔州﹐與劉武周相通﹐武周倚著驍勇之勢﹐盡皆截奪去了。更一公主﹐實唐帝親女﹐極其美麗﹐送與可汗爲妃﹐亦被奪去。後來探聽得實﹐唐帝大怒﹐遂將文靜斬首﹐與兵徵伐武周﹐才得路道相通﹐專使某爲使﹐將公主畫像送來。

更有黃金一千兩﹑明珠數顆﹑錦段十箱﹐盡皆獻與可汗。外有名馬一匹﹐玉帶一條﹐送與柱國﹐酬答昔時領兵相助之勞﹐望柱國在可汗面善言達意。」鞘利曰「原是如此﹐某實不知之。

可汗受貢﹐固其宜也﹐吾亦蒙惠﹐何以克當﹖」世讓曰「此物不足以供久用﹐權爲執贄之禮。」於是二人並馬而行﹐徑至城下。鞘利引世讓入見處羅可汗禮畢﹐備將前事說了一徧﹐獻上金珠等物。

可汗大喜﹐隨令鞘利將畫像當殿上展開視之﹐滿朝眾臣俱各稱羨不已。可汗曰「此是南海觀音現世﹐豈人間之女子乎﹗

此事果實否﹖」世讓曰「臣安敢虛誑行事﹖吾主有言﹕公主旣送可汗﹐便是可汗的妻﹐不使歸唐。尙畱並州宮內﹐遣人守護﹐不敢妄動﹐專望前來接應。」此時可汗果實無謀﹐見利忘義﹐一聞此言大怒﹐隨卽召武周入。可汗責曰「昔汝爲定揚之主﹐實吾所立﹐乃附庸之國﹐欲以相輔。今來投奔﹐又待以上賓之禮﹐何辜恩負義﹐輒敢無禮﹖」武周曰「大王暫息雷霆之怒﹐容某分訴一言﹐有甚歹處﹖」可汗曰「汝奪大唐進來公主﹐並金珠寶馬﹐尙敢胡掩﹖」武周曰「誰曾說來﹖有何證見﹖」言猶未了﹐只見傍邊閃出劉世讓來﹐大喝一聲﹕「吾與你做證見﹗此賊無禮﹐焉敢欺辱公主﹗」手起一刀﹐斬武周於地下﹐鮮血迸流。時武徳四年夏六月也﹐年三十八歲。史官有詩云﹕唐賂金珠間武周﹐卻因圖畫斬諸侯。

縱君便有﹝牢﹞籠計﹐難出元戎第一籌。

總批﹕唐尙書與敬徳恃有一面之交﹐故願說其眾降﹐豈知能掉已三寸之舌﹐而不能奪其報劉之志﹐必如世讓之謀殺武周﹐斯爲元戎第一籌耳。蓋突厥非利無以結其心﹐非色無以中其欲﹐卻被世讓堪破﹐故一言之誑﹐卽爲武周之刃歟﹗

第六十回

敬徳舉介休降唐當日﹐世讓殺了武周﹐可汗曰「汝殺武周﹐正當其理。

」卽將武周首級用木匣裝盛﹐付與世讓﹐星夜帶來唐營。時秦王在介休﹐專候世讓回報。忽聞突厥殺武周送首級到﹐秦王大喜﹐曰「武周已亡﹐敬徳來降必矣。」世讓入見秦王﹐將武周首級獻上﹐具說突厥前事。秦王卽爲奏聞唐帝﹐言已斬武周﹐乞復世讓等舊職。使者去訖﹐仍遣唐儉再往介休城下﹐髙叫﹕「敬徳﹗故人唐儉來見。」城上報知敬徳﹐言見唐儉與從人捧一木匣﹐其中想是首級。敬徳曰「果是吾主首級﹐卽當自刎﹐同死君難﹔若無眞體﹐以吾今居極地﹐復來說吾﹐則將唐儉打死﹐吾卽領兵出城決戰矣。」遂教開門放入。

儉至廳上﹐相見禮畢﹐敬徳曰「故人復來﹐有何見論﹖

」儉曰「秦王遣吾送至武周首級﹐與足下觀看果是眞否。」

隨令人捧至面前。敬徳啟匣視之﹐見武周面不攺色﹐鼻上三竊﹐腦後一肉雞冠。敬徳曰「的﹝確﹞吾主也﹗久不見吾主﹐誰殺汝之死耶﹖使吾身無所倚﹐不能報仇﹗」遂放聲大哭﹐拔刀在手﹐向頸下自刎。儉急向前奪之﹐大笑曰「君今死有餘罪﹐亦不爲忠臣也。」敬徳曰「汝且說吾有何罪﹖臣死君難﹐正其理也﹐反屈身事仇﹐可乎﹖」儉曰「不然。今日足下所行非盡忠死節之士﹐實弒君賊子之事也。」敬徳大驚﹐慌問其故﹐儉曰「秦王稟性仁慈﹐招賢下士﹐深愛足下重用﹐故不肯加兵﹐恐傷性命﹐特遣某來﹐屢勸足下﹐立功勛於我唐﹐垂芳名於萬載。不料足下溺於小見﹐誓欲得見武周首級方才歸順。原來此人不曾死於軍陣﹐單馬星夜投奔突厥﹐故秦王遣劉世讓往處羅可汗處索取汝主頭來。武周原曾不死﹐皆被足下逼死之耳。

今汝𨿽刎首﹐枉死無益﹐亦不忠也﹐願熟思之。」敬徳默然﹐沈吟半晌﹐長嘆一聲曰「吾不得爲忠臣矣﹗受此污名﹐使萬世之下﹐人皆罵我。汝言𨿽善﹐吾只一事秦王。能容三日﹐與我埋葬吾主﹐卽當卸甲。如期不允﹐寧受屈死。」儉曰「此是人臣忠孝大理﹐何所不容﹖吾當急急回報。」遂上馬來見秦王﹐訴說前事。秦王問世績曰「此事虛實如何﹖」世績曰「吾見此人計窮﹐決無虛謬﹐殿下可從其請。」儉再往回報﹐敬徳曰「𨿽然如此﹐暫請秦王退軍﹐容我整治喪事﹐卽便來降。」儉復見秦王說之﹐秦王下令﹐叫軍士盡退三十里。程知節曰「敬徳有變柰何﹖」世績曰「素知敬徳忠義士也﹐必不爽信。」遂引軍退。

敬徳卽時具棺﹐與武周刻木爲軀﹐以王禮葬於介休南門外十里﹐令軍民盡皆殯送。敬徳親自祭之﹐褒贈劉王之號。於是將城中薪運糧艸軍士﹑並驍勇民夫八千餘眾﹐俱令嚴整披掛﹐手執兵器﹐各依隊伍﹐出城來降。

秦王單馬輕衣﹐親自去迎。左僕射屈突通扣馬諫曰「敬徳嚴裝披掛﹐布列而出﹐殿下未可輕進。常言受降如受敵﹐萬一有變﹐如何﹖」秦王曰「敬徳定揚名士﹐信義爲重﹐必不肯負義也﹐何必多疑。」遂策馬而行。秦瓊曰「汝眾回陣﹐吾從殿下迎來。」二人接見﹐敬徳下馬﹐立於陣前。秦王曰「足下旣已順吾﹐何必披掛﹐嚴整軍伍﹐其意何在﹖」敬徳曰「臣與吾王麾下多有戰鬥之仇﹐恐懷舊恨﹐故不敢輕進﹐特如此以防不測耳。」秦王曰「唐劉爭鋒﹐皆因圖王霸業﹐各事其主﹐始爲仇敵﹐今已合成一家﹐安有挾仇之理﹖」隨令秦瓊說諭將士﹕「但有挾仇與敬徳爲敵者﹐以軍法斬首。」軍中駭然震栗﹐秦王遂折箭爲誓﹐脫自己錦袍以衣之﹐請入寨中。敬徳大喜﹐納頭便拜曰「敬徳敗將﹐感殿下不殺之恩﹐願施犬馬之報﹗」秦王用手攜曰「吾知子眞大丈夫也﹐武周不能用爲大將﹐致有此敗。不知敬徳寧識美良川之時乎﹖若公是時獲我﹐還相害否﹖」敬徳曰「未可量也﹐英雄之意。」秦王大笑曰「今日之事﹐當與公共之。」敬徳請秦王入介休﹐籍其戶口數目﹐檢點倉庫﹐出榜安民已畢。世績曰「河東之地已平﹐可將太原庫內金帛給賞撻裏忽﹐使其領兵回還突厥﹐其隨徵將士照功關賞。」秦王從之。麗泉詩云﹕龍虎相逢喜气盈﹐不披衣甲便推誠。

尉遲相見無癡忌﹐方下烏騅謝甲兵。

是日設宴﹐君臣慶會。忽報突厥遣人送宋金剛﹑張萬歲二人首級至。秦王慌問其故﹐使者答曰「近因二人背了可汗﹐欲還上谷﹐爲追騎斬之。恐唐不信﹐特令某送來﹐以通和好之情。」秦王與敬徳等近前視之﹐果實二人。秦王喜曰「得一賢而去三賊﹐眞天於之福也﹗」遂厚賞使者﹐令其回報。次日﹐奏凱班師到長安。秦王引敬徳見帝。帝大喜﹐封敬徳爲右府統牢﹐唐儉﹑程知節﹑劉世讓等仍復舊職﹐郭孝恪爲並州太守﹐其餘將士各依次序升賞。忽報王世充負約入寇﹐兵屯界口﹐帝遂命秦王率兵攻之。未知勝負如何﹖

總批﹕劉主未嘗死於戰陣﹐敬徳疑之是已﹐第必欲其眞體一面﹐方才歸順﹐是出何見﹖吾恐秦王遣世讓往取頭來﹐則前日之不屈只溺於小見﹐而今日之來投反使有餘辜也。右府統軍之封﹐竊不知其無愧於心否﹖

第六十一回

單雄信割袍斷義武徳三年七月﹐秦王在西府﹐事無大小﹐皆親決斷﹐於是軍旅之事咸聽秦王調用。忽報王世充入寇﹐兵屯界口。遂命馬三保爲先鋒﹐率領精兵十五萬﹐隨帶尉遲敬徳在軍中聽用。兵至丹水﹐紮住營寨。時劉武周之將尋相先降﹐秦王使其舊眾與諸營相參爲用﹐而諸將多不相合﹐至是相與士卒各自逃去。小卒報聞﹐諸將以敬徳初降﹐疑與尋相是一體之人﹐恐其有變﹐乃告於秦王﹐言敬徳與尋相同類﹐相旣叛去﹐敬徳必懷異志﹐恐生不測﹐宜爲提備。秦王信以爲實﹐乃將敬徳囚於軍中﹐但不與其出入﹐時使人供送物件飲食﹐而相待之禮﹐比常尢厚。

屈突通﹑殷開山言於秦王曰「敬徳驍勇絕倫﹐非肯屈於人下者。今大王囚之﹐心心怨望﹐若畱之恐爲後患﹔養之無益﹐不如遂殺之。」秦王曰「不然。敬徳若叛﹐豈在尋相之後邪﹖

且敬徳爲人極是忠義﹐吾待之不薄﹐安有此事﹖」遂命釋之﹐因引敬徳入至寢室﹐以白金十斤賜之。秦王曰「吾一時昏暗﹐聽諸將之言﹐疑足下欲叛我而去。虛意拘畱﹐但欲試汝之心﹐特戲之耳。大丈夫意气相期﹐勿以小嫌介意﹐吾終不信讒言以害忠良﹐君宜體之。若必欲去者﹐吾以此金相助﹐表一時共事之情也。」敬徳曰「某感大王厚恩﹐誓欲掃淸海宇﹐以圖報徳。只軍中人見某初來﹐多是意不相合﹐每懷舊怨﹐故疑某有異心﹐特進讒言﹐以激大王之怒耳。」秦王曰「汝宜勉力相扶﹐待四海淸寧﹐功成名就﹐其時位列王侯﹐必居諸將之上矣。

」敬徳曰「願施犬馬之報﹐共圖大業。」秦王大喜﹐敬徳拜謝而退。

卻說秦王是日在寨中聚眾商議軍伍之事﹐秦王曰「近聞楡窠此去不遠﹐乃圍獵之所﹐產聚幽禽怪獸極多﹐吾欲往彼處遊獵﹐可乎﹖」徐世績曰「不可﹐水北之地﹐便是王世充寨﹐與楡窠只隔六十里﹐倘有伏兵﹐柰何﹖」秦王曰「天命歸我﹐吾何懼焉﹖」遂全裝貫帶﹐綽槍上馬﹐引五百鐵騎出寨。

行至楡窠﹐直到一平坦戰地﹐周圍廣闊﹐極是勝境。左有飛來鳳﹐右有瀑布泉﹐昔黃帝遺下石室﹐魏宣武營造皇陵。秦王左右顧盼﹐稱羨不已﹐回顧諸將曰「吾欲過水北去看王世充寨。」眾將皆當不住﹐遂同出川口。伏路小軍飛報王世充云「秦王親引五百騎﹐直到楡窠來觀寨柵。」世充曰「此必是李世民誘敵之計﹐不可追之。」只見階下一人﹐身長九尺﹐膊闊有圍﹐厲聲踴躍於前曰「此時不擒﹐以絕後患﹐更待何日﹖

」眾視之﹐乃單雄信也。世充曰「只恐是世民之謀也。」雄信曰「若如此疑惑﹐生民何日見太平邪﹖某𨿽不才﹐願領兵出擒世民致於麾下。」眾將曰「單將軍眞猛將也﹐擒獲必得。

」世充遂交雄信領精兵五千在前﹐又叫段達引馬步軍五千在後﹐以防埋伏。世充自引軍一千在第三隊接應。

卻說秦王看了半晌﹐白士讓曰「可早回。」正行過谷口﹐山坡下只聽得塵埃起處﹐金鼓齊鳴﹐喊聲不絕。當先一將來到﹐大叫﹕「世民休走﹗」秦王回頭視之﹐見無數人馬﹐盡打鄭國旗號。秦王將人馬擺開﹐橫槍立馬於坡下待之。先來將家其人姓燕名伊﹐乃鄭國副將﹐亦有勇力﹐手持開山太斧﹐縱馬來到﹐更不打話﹐挺斧來劈秦王。秦王以槍迎之﹐二人戰不數合﹐秦王力怯﹐勒馬便走﹐燕伊後面飛馬追之。趕了一望之地﹐不防秦王拽滿弓弦﹐回射一箭﹐正中燕伊面門﹐應弦落馬。後面單雄信人馬大至﹐望見秦王射燕伊落馬﹐手持棗木槊﹐隨後飛馬便趕。卻說秦王走入山谷澗中﹐走不到裏余﹐前有髙山壁立﹐攔住去路。勒馬再回﹐遙望數千鐵甲人馬﹐隨雄信屯紮﹐守住澗口。原來雄信素識地面是斷頭澗﹐內無出路﹐故立馬於此守之。

果然秦王出澗﹐見雄信在澗口﹐遂勒馬刺斜而走。雄信拍馬又追﹐只見一人飛奔而來﹐在於馬上髙聲大叫﹕「勿傷吾主﹗徐世績在此。」原來雄信與世績二人俱在李密手下結爲兄弟﹐相契甚厚。及李密兵敗﹐世績同密投唐﹐雄信染病在金墉城﹐世充親往慰勞﹐遂仕於鄭﹐二人有兄弟之情。世績見追秦王至近﹐遂單馬奔前﹐扯住雄信衣袍﹐曰「吾兄別來無恙﹖憶昔相從﹐多蒙教誨﹐至今感徳不忘。今日到此﹐何故追窘吾主耶﹖吾主卽汝主也﹐可看弟薄面﹐乞全秦王性命。」雄信曰「昔日同居一處﹐始爲兄弟﹐如今各事其主﹐實是仇敵﹐誓必追殺世民﹐以報吾主﹐安肯相容﹖」世績又告曰「吾與汝交契甚厚﹐不比它人﹐不記昔日龍門陣上焚香設誓﹑同食五魂湯之義乎﹖」

雄信曰「此乃國家之事﹐非雄信敢私也。今日免汝一死者﹐盡吾一點同契之情耳。」遂以劍割斷衣袍﹐勒馬加鞭﹐復來追趕。後人有詩云﹕桃園相契親兄弟﹐世績交朋未必眞。

雄信割袍恩義絕﹐須知事主不徇身。

世績見雄信割斷衣袍﹐去趕秦王﹐急勒馬奔回大叫﹕「諸將﹗主公有難﹗」此時敬徳正在洛水灣中洗馬﹐忽聽得東北角上一騎馬飛奔前來﹐視之乃世績也。敬徳慌問其故﹐世績曰「主公被單雄信追逼五虎谷口﹐急去救之﹗」敬徳聽聞﹐更不復言﹐身無披掛﹐馬不及鞍﹐裸體執鞭﹐飛奔而去。

卻說秦王走入谷中﹐路窄人馬難行﹐乃棄馬步走。正值山側樹木陰濃﹐甚好遮掩﹐遂扳上山樹。雄信提槊飛馬趕到﹐不見了秦王﹐悄無動靜﹐獨一玉鬃馬在前面咆哮而叫。雄信暗想走得不遠﹐只於四下搜索。久之﹐秦王在樹上大呼曰「單雄信曾見吾否﹖」雄信急舉頭視之﹐果是秦王。雄信曰「吾以汝投澗死了﹐尙畱在此﹐早早下樹﹐與吾執獻主人﹐請功受賞﹔不然汝𨿽有衝天之翅﹐飛不出此羅网矣。」秦王樹上喝曰「賊奴見射死燕伊麼﹖汝𨿽有千條計﹐不及我一雕弓。吾有神箭﹐百發百中﹐汝不懼哉﹖」

原來雄信素知秦王箭有百步之能﹐不敢逼近﹐只於四面遠遠守困。鄭副將樊祐曰「彼箭已放盡了﹐可速進砍樹。」遂招一人馬圍裹將來。秦王正在危急﹐把手一招﹕「兀的不是吾救兵來也﹗」雄信回頭﹐果見山坡邊一大將衝陣而來﹐面似鐵色﹐聲如巨雷﹐大叫﹕「勿傷我主﹗尉遲敬徳在此。」敬徳挺鞭躍馬橫劈﹐敵住雄信﹐雄信𨿽勇﹐因趕了數程﹐終是力乏﹐措手不及﹐被敬徳一鞭正中雄信手腕﹐掙挫不起。敬徳遂棄了鞭﹐隨奪雄信手中鐵槊過來橫刺。雄信跑馬而走﹐後面樊祐輪刀直取敬徳﹐敬徳只一槊刺樊祐於馬下。鄭兵見二人敗走﹐漸漸解散。敬徳左衝右突﹐殺開一條血路﹐遮翼秦王﹐走出圍外﹐直送到武陵霸。見陶武欽立馬橫矛於霸上﹐敬徳曰「陶子敬你保殿下先行﹐我再去殺賊來也。」言罷﹐引騎兵再回舊路。

正行之間﹐見一將手執著一口劍﹐引數十騎趕來。敬徳更不打話﹐直取那將。方才交馬﹐只一合將那將擒獲過來﹐從者奔走。那員將是王世充隨身背劍心腹人陳智略也。後面軍馬已到﹐馬軍﹑步軍漫山徧野﹐盡皆圍定。敬徳直透重圍﹐無半點懼怯﹐只顧廝殺﹐往來衝突﹐如入無人之境﹐只出不得圍外。

忽山後一聲炮響﹐前軍鼓聲大震。敬徳看時﹐見風捲出一大旗﹐是唐旗號﹐乃僕射屈突通也。引著大兵來到﹐殺退重圍﹐與敬徳相見﹐說﹕「眾等恐秦王與將軍有失﹐特令某引精兵前來接應。」敬徳見了﹐卽與屈突通指揮大小三軍一齊殺出。後人有詩爲證﹕楡窠救主顯英雄﹐殺透重圍幾萬重。

二十四年眞帝主﹐興唐全賴尉遲恭。

宋賢有《楡窠詞》爲證﹕楡窠艸﹐點點斑斑如血掃。借向時公何事﹖因尉遲一戰徵旗倒。世充兵將魂魄飛﹐殺入重圍保大小。至今此血尙猶存﹐不見英雄空懊惱。

當時王世充聽知唐兵救應﹐自於髙阜處觀之﹐見敬徳往來衝突﹐一無所礙﹐世充驚問左右曰「此何人也﹖」有識者對曰「乃劉武周降將尉遲敬徳也。」世充曰「果實英雄﹗」

世充令所在之處不可輕放﹐卻不知背後唐兵三路殺來﹐中央是屈突通等兵﹐左邊馬三保﹐右邊程知節﹐喊殺不絕﹐勢如蜂湧。

鄭兵大敗﹐殺得屍橫徧野﹐血染河渠。世充單馬逃走得脫﹐眾軍四散。當日敬徳獲排矟兵六千﹐領眾還營﹐大獲全勝。

總評﹕敬徳在軍中﹐被諸將所忌﹐爭譖殺之﹐幸秦王之終不信讒言﹐故忠良不至於就戮。夫楡窠之往﹐及觀世充之寨﹐卻爲單雄信所逼﹐非有敬徳挺鞭敵住﹐殺透重圍﹐則秦王其奚賴焉﹖

若雄信之割袍斷義﹐此不過兄弟之交﹐又當別論也。

第六十二回

尉遲恭楡窠救主王世充旣走脫難﹐行出谷口﹐回觀所跟﹐約有一百餘人。

又行一程﹐已近新城﹐一簇人馬攔路﹐世充曰「吾合休矣﹗

」近前視之﹐方認得是徐琳軍馬﹐世充心始安。徐琳接戰﹐言道﹕「𨿽知陣敗﹐不敢遠離﹐附近迎接。」世充曰「險失了性命﹐與汝不相見也﹗」接入新城﹐隨後段達也到﹐陸續敗軍皆隨首軍歸新城。世充點將校﹐中間帶傷者甚多。世充令各人將息﹐是夜宿於新城。次日天曉﹐世充喚徐琳曰「吾今暫回洛陽﹐收拾軍馬﹐必來復仇。汝可保全新城﹐但有緩急﹐飛報將來﹐吾亦隨手領兵至此﹐汝可用心守護。」遂上馬﹐引二百餘眾連夜奔回洛陽。世充乃遣徐琳把守北關﹐爲犄角之勢﹐以防唐兵。

卻說眾將保秦王歸營﹐皆拜稱賀。其後來者戰栗驚惶﹐皆含淚而拜曰「不曾犯著貴體否﹖」秦王笑曰「若非敬徳奮力向前﹐幾爲此賊所困。」眾皆愕然。秦王顧謂敬徳曰「若據眾人之意﹐汝必叛我﹐今能獨保吾身無害﹐何相報之速邪﹖

」隨賜敬徳金銀一篋﹐以酬其勞。敬徳曰「敵人未滅﹐何敢望賜乎﹖」敬徳卽將所賜給賞士卒﹐自是秦王倍加愛敬﹐寵遇日隆。秦王把諸軍一一分撥賞賜了﹐當還人長安面君。秦王曰「世民進兵﹐欲取洛陽﹐實爲誘敵之計。不料賊騎猝至﹐四面圍合﹐單雄信引槊直趨世民﹐若非敬徳奪槊﹐刺死賊人﹐幾乎不能與父皇相見矣。」唐主曰「王世充今居何處﹖」秦王曰「後得屈突通領兵繼至﹐殺敗鄭兵﹐十喪八九﹐世充今已逃回洛陽矣。」遂引敬徳入見。唐主曰「吾兒兵勝﹐皆賴汝奪槊之能﹐他日畫像淩煙﹐功居第一。」敬徳曰「皆賴陛下洪福﹐臣何力之有。」唐主大喜﹐重加賞賜。唐主曰「卿之膂力過人﹐朕已知之﹐但不識卿能於陣上奪槊避槊﹐二者之法孰難﹖

」敬徳曰「避槊無傷者﹐目之巧也﹐乃吾一己之能﹔奪槊還刺者﹐力之勇也﹐實壓萬人之敵。以臣較之﹐奪槊實難事也。

」唐主曰「然。斯言有理。」

言未了﹐只見齊王元吉挺身言曰「適見敬徳所言﹐皆虛誑之辭﹐汝以爲滿朝人皆土木﹐特如此誇口﹐偏我眾不能使槊﹖

汝有何能﹐願去鋒刃﹐與汝較其勝負。」原來元吉以善能於馬上使槊﹐自負其能﹐一聞敬徳如此誇口﹐故請與之較勝負。敬徳曰「自幼學習一十八般槍馬之法﹐並無虛發。然以理論之﹐殿下君主也﹐臣乃奴婢也﹐安敢與殿下比較﹖」元吉曰「不論品秩貴賤﹐只較槊法﹐仍請吾兄秦王全裝披掛﹐一如輸窠逃走之狀﹐吾假單雄信飛馬追趕﹐看汝單鞭劃馬來奪得吾槊否﹖

」敬徳曰「願赦死罪。敬徳賤手頗重﹐恐傷貴體﹐只以木槊去了鋒刃﹐虛意相拒﹐獨讓殿下加刃來迎﹐臣自有避槊之法。

」唐主曰「朕試觀二人武藝﹐以見優劣﹐忽得有傷。」敬徳取木槊一條﹐去其鋒刃﹐令軍士牽一疋烏騅馬至闕下。元吉大怒﹐上馬持大桿鐵槊大呼曰「敢與吾比較槊麼﹖」秦王聞知﹐亦披掛飛身上馬﹐綽丈八點鋼蛇矛﹐縱馬而出曰「汝能使槊﹐偏我不會使槍﹖」秦王勒馬便走﹐元吉持槊追趕﹐意在刺之。

閃上敬徳﹐大叫﹕「勿傷我主﹗敬徳在此。」元吉遂棄了秦王﹐挺槊來戰敬徳﹐被敬徳奪過槊來﹐橫刺元吉墜馬。唐主喝曰「不得無禮﹗來聽約束。」於是三人皆下馬﹐放了器械﹐皆跪前來。唐主曰「敬徳眞虎將也﹐汝二人武藝萬不及一。今封敬徳爲行軍都總管﹐可便領此職。」

敬徳謝恩﹐正欲出朝﹐只見齊王奏曰「敬徳出身微賤﹐才得小勝﹐便自誇口﹐輒封以重職﹐此事吾實恥之。」唐主曰「有此大功﹐方授大任﹐汝何亦被奪槊乎﹖」元吉曰「彼知我力怯﹐故敢放心來救。素聞單雄信鄭之虎將﹐豈敬徳單鞭劃馬﹐敢向萬軍﹐以救秦王乎﹖此事吾實不信。」唐主曰「眼見奪槊﹐有此英勇﹐如何不信﹖」元吉曰「臣部下有一將姓黃名太歲﹐亦有勇力﹐來日父皇可領百僚至禦園中較試﹐若敬徳再能奪得黃太歲之槊﹐吾實信矣。」唐主從之。

卻說秦王歸至西府﹐敬徳曰「今日試槊﹐眼見齊王實有害大王之心﹐柰吾手快﹐方能解救。今齊王又奏禦園再試﹐吾想來日凶多吉少﹐大王宜要提防。」秦王曰「吾亦深慮此事﹐來日全賴足下虎威向前﹐異日共保富貴。」敬徳曰「吾必擊之。」卻說元吉歸府﹐與眾商議欲圖世民之事。謀士張達曰「秦王功蓋天下﹐四海咸歸﹐稱羨其徳。手下諸將﹐皆驍勇之士﹐今不早除﹐大位必不歸汝﹐亦生後患。不如來日禦園中令黃太歲急追殺之﹐大事定矣。」元吉從之﹐遂吩咐黃太歲﹕「來日可要奮力向前追殺秦王﹐汝之功也。恐聖上見罪﹐吾自當之。

」太歲領命而退。

次日﹐唐主帶百官前至禦園﹐左右拜見已畢﹐分班侍立﹐隨後建成﹑元吉﹑秦王﹑敬徳﹑黃太歲諸將皆至。唐主曰「今日較試﹐專看敬徳槊法﹐兩下勿得相傷。若不依命﹐以軍法論。」只見秦王披掛橫槍立馬陣前﹐左右往來﹐一如楡窠走馬之狀。黃太歲假裝雄信﹐持槊大喝曰「秦王汝走何處﹖認得吾單雄信否﹖」秦王前走﹐太歲隨後緊追至近﹐將槊刺去。秦王大驚﹐急以槍架隔避之﹐秦王曰「汝何生惡意﹐欲刺吾邪﹖

」太歲曰「奉齊王命﹐要來殺汝。今日只知有主﹐不知有王﹔若不殺汝﹐吾亦必死。」秦王見說﹐連聲叫苦﹐勒馬加鞭﹐逃命直至桑林﹐繞樹而走。後面敬徳看見﹐大呼﹕「野賊﹗不得無禮」。太歲回頭﹐見敬徳赤體趕來﹐遂棄了秦王﹐來戰敬徳﹐提槊便刺﹐被敬徳閃過﹐用左手一挾﹐右手提鞭﹐向太歲直打下﹐掙挫不起。敬徳隨奪槊過手來﹐還刺太歲墜馬而死。後人有詩贊敬徳云﹕敬徳當年三奪槊﹐果然無敵禦園中。

直須驚破齊王膽﹐此是興唐第一功。

敬徳回奏唐主﹕「太歲欲害秦王﹐臣故殺之。」元吉見奏大怒﹐近前奏曰「秦王故令敬徳殺吾愛將﹐有違聖旨﹐不遵約束﹐合斬敬徳﹐以償太歲之命。」秦王曰﹔「眼見汝使太歲要來害吾﹐尙敢在此飾辭抵罪。敬徳不殺太歲﹐吾命亦喪於太歲之手矣。」唐主曰「汝二弟兄至親骨肉﹐合宜吉凶相救﹐患難相扶﹐庶不負其親也﹐何可自相並力於朕前﹖其大義安在﹖」元吉曰「元吉有心欲害秦王﹐惟天可表。太歲亦不足惜﹐只敬徳欺吾太甚﹗」唐主曰「此人有救主之功﹐朕甚敬之﹐宜特赦罪﹐以旌忠節。」元吉默然良久﹐無言可答。是日﹐眾官護聖駕還朝。後來秦王兄弟因此結仇。

卻說秦王歸至西府﹐眾將士皆來見﹐敬徳曰「大王見禦園風景乎﹖今日大王若一發言﹐吾必殺齊王矣。」秦王曰「擊鼠當忌器耳﹐吾父皇在上﹐倘怒見罪﹐不可一時燥暴﹔況手足之情﹐安忍加害﹖」敬徳曰「大王等以手足﹐彼則視王如路人也。視此人心術﹐它日爲禍不小。」秦王曰「天下未定﹐不可家人相害﹐此皆置之度外﹐勿以爲念。惟洛陽王世充﹑樂壽竇建徳﹑南陽朱粲﹑江陵蕭銑﹐所可憂者﹐在此數子而已。

」敬徳再拜曰「大王仁聖主也﹐寬洪大度﹐非臣等所及也。

」忽報王世充又來入寇﹐秦王卽上表圖取洛陽﹐於是引大軍出關。看是如何用功﹖

總評﹕秦王得保歸營﹐皆敬徳奪槊之力﹐隨加賞賜﹐以酬其勞﹐誰曰不宜﹖彼陣上奪槊避槊之事﹐二者難易﹐詎不能辯﹐齊王以爲虛誑之詞﹐再奏禦苑較試﹐以觀其槊法﹐則欲加害秦王可知。秦王乃曰「天下未定﹐不可家人相害。」眞仁聖之言乎﹗

第六十三回

李世民興兵伐鄭武徳四年夏四月﹐秦王上表云「王世充數侵疆界﹐累犯中原﹐若不剿除﹐必爲後患。臣乞與李世績統領大兵﹐共入洛陽﹐剿除姦黨。」唐主從之。時世績按制河東未回﹐唐主差使宣召星夜還朝商議。及世績回﹐唐主以秦王之言問之﹐世績曰「臣往河東看探﹐亦有此意﹐可乘此伐鄭也。」唐主封秦王爲天策上將﹐領司徒職﹐尉遲恭爲大將軍﹐世績爲軍師﹐點起大兵四十萬﹐直向洛陽進發。當日秦王遣行軍總管史萬寶自宜陽南據龍門﹐劉徳威自太行東圍河內﹐王君廓自洛口斷其餉道﹐黃君漢攻回洛城﹐其餘諸將分道而進。大軍屯於北邙﹐報入洛陽來。此時王世充歇馬多時﹐每日教演軍馬﹐意欲西徵。聽得飛報消息﹔鄭主王世充升殿﹐近臣奏曰「今唐兵已到新安﹐前軍陣於慈澗城之西﹐早乞發兵破敵。」鄭主問於羣臣﹕「誰可爲元帥﹐以退唐兵﹖」內史令長孫安世出班奏曰「大想先朝用大將﹐所到皆克﹐陛下何不拜郭士衡爲大元帥以退唐兵﹖」

鄭主準奏﹐卽宣大將軍郭士衡至殿下﹐鄭主曰「今唐李世民領兵入境﹐卿安忍坐視而不救之﹖」士衡曰「臣才疏智淺﹐不稱其職。」長孫安世曰「將軍是社稷之臣﹐不可固辭。」

士衡曰﹔「臣受國恩﹐安敢少辭﹐願乞一人爲副。」鄭主令士衡自舉之﹐士衡曰「臣舉太原陽曲人也﹐姓薛名徳音﹐官授黃門侍郎。」鄭主準奏﹐拜郭士衡爲都總管﹐授元帥印﹐薛徳音爲總管﹐命桓法嗣爲軍師﹐段達爲先鋒﹐選撥軍馬二十餘萬﹐當年出師。鄭主禦駕親徵﹐軍馬出屯慈澗之西﹐秦王兵屯新安下寨。士衡與徳音﹑段達共議進敵之策﹐當日使人先下戰書﹐次早兩軍相近﹐列成陣勢於新安之野。唐兵遠見對陣鄭兵甚是猛烈﹐唐陣旗門開處﹐一面皂旗有六个雪白字「朔州尉遲敬徳」﹐旗下尉遲恭出馬﹐靑袍鐵甲﹐竹節鋼鞭烏騅馬﹐背後數十个軍士跟隨而出。鄭陣中段達認得是尉遲恭﹐揚威喝曰「定陽小輩﹐負主匹夫﹐何人來侵吾鄭境邪﹖」敬徳在馬上問曰「此何人也﹖」隨從軍士曰「此鄭前部先鋒段達也。」敬徳大笑而罵段達曰「吾奉唐主詔﹐來取王世充之頭﹐量汝疥癬小兒﹐吾不殺汝﹐快換世充自來。」段達大怒﹐縱馬而出﹐直取敬徳。敬徳拍馬來迎。鬥不數合﹐敬徳砍中段達咽喉﹐卽死於馬下﹐直殺過鄭陣來。箭如雨下﹐敬徳引兵回至渭北屯住﹐使人於秦王處報捷。

卻說王世充升帳﹐使流星馬探鄭兵大折一陣﹐段達沒於軍中。世充大驚曰「人言敬徳英勇無敵﹐吾今日方信。」請眾將商議﹐都皆到了﹐張童仁曰「吾來日與敬徳共決死戰﹐誓無還之禮。」次日﹐上馬引軍前進。敬徳亦引軍來﹐兩陣對圓﹐二將齊出﹐敬徳曰「來者何人﹖願通姓名。」童仁曰「吾乃張童仁是也﹐今奉鄭主詔﹐特來取汝首級﹐汝若怕死﹐下馬投降。」敬徳聞言大怒曰「世人聞吾之名﹐皆縮首遠避﹐量汝只是一小卒﹐何敢藐示於吾﹖可惜吾之鋼鞭砍汝鼠輩。」

言訖﹐縱馬舞鞭﹐直取童仁。童仁拍馬來迎﹐戰上十餘合﹐童仁撥回馬拖刀便走﹐敬徳自後趕來。只聽得唐軍鑼聲大振﹐敬徳恐後軍危急﹐慌回來﹐卻原來是軍士見童仁本事﹐疑彼使拖刀計﹐特地鳴金收軍。敬徳回問有何事故﹐軍人曰「吾等聞童仁極是有勇﹐戰數合便走﹐恐中有詐﹐故急收軍。」敬徳曰「若不收軍﹐已被吾劈死此賊耳。」敬徳收軍下寨﹐哨馬飛報鄭營﹐王世充曰「唐兵累戰得勝﹐又進兵靑城﹐欺吾太甚﹐來日可嚴整隊伍﹐大展旌旗﹐吾自出陣前用一席話﹐可叫李世民拱手而伏之﹐唐兵不戰而自走也。」

眾將大喜﹐當晚傳令﹐來日平明進兵。列成陣勢於靑城澗左岸之野。遠見對岸唐兵依次而出﹐上首是秦王﹐下首是李世績﹐前部先鋒馬三保捏住陣腳。探了出軍﹐前請對岸主將打話。

鄭兵陣中門旗開處﹐張童仁﹑郭士衡分左右而出﹐各持兵器﹐列於兩旁。次後鄭將一對對分列在門旗影裏﹐中央是王世充﹐全裝披掛﹐金盔金甲﹐橫槍立馬。唐將望見﹐傳言世充自來﹐秦王曰「此賊自來﹐必有詞說也。」世績曰「吾已用計﹐四下埋伏兵去了。」

秦王縱馬﹐左右緊隨﹐出於陣前﹐世充亦縱馬而出﹐隔澗大呼秦王曰「汝今引兵侵奪吾境﹐吾有一言﹐令汝靜聽﹕昔隋失其國﹐天下分崩﹐長安﹑洛陽各有分地﹐吾嘗自守﹐不敢西顧。熊﹑谷二州迫在度內﹐吾所以不取者﹐欲以惇鄰好也。

今王遠涉吾地﹐度越三崤﹐績糧千里﹐勤師遠出﹐將欲何求邪﹖

」秦王曰「四海之人﹐皆承大唐正朔﹐獨汝執迷不服。東都士民來請王師﹐討汝欺君罔上之罪﹐汝若早降﹐饒汝性命﹐富貴可保﹔倘若遲誤﹐粉骨碎身﹐悔無及矣。」世充曰﹔「唐鄭交兵﹐互有勝負﹐汝亦不能全勝﹐吾亦未必全敗。古人有云﹕『天時不如地利﹐地利不如人和』﹐吾寧讓山南二十五郡歸屬於唐﹐與汝講和罷戰﹐指潼關爲界﹐各自管理﹐今後永不相犯﹐免見生靈塗炭﹐豈不可乎﹖」秦王曰「天無二日﹐民無二主﹐唐得正朔相傳﹐汝是羌胡小卒﹐亂我中原﹐豈有相容之理﹖吾今誓欲剿滅羣凶﹐天下合一﹐歸於我唐﹐誰來與汝講和而瓜分境土乎﹖」秦王回顧曰「汝等敢過澗衝突鄭兵否﹖」

言未絕﹐屈突通引步卒五千從下流頭先渡過對岸﹐隨後秦王令諸將一齊擁進。鄭陣中一將呼延壽驟馬挺槍來迎﹐屈突通一騎馬﹑一條槍直取呼延壽。秦王示之曰「有此虎將﹐何懼一世充乎﹖」遂令催兵擂鼓﹐以助軍勢。呼延壽只待要走﹐耶律希聖見呼延壽遮攔不住﹐揮刀縱馬而出﹐唐將馬三保看見﹐一騎馬﹑一口刀飛出。屈突通大喊一聲﹐一槍刺呼延壽於馬下。

希聖大驚﹐措手不及﹐被馬三保一刀斬之。二將拍馬來戰﹐鄭主與諸將慌入本陣。秦王鞭稍一點﹐大勢軍馬一齊掩殺﹐各道總管同時俱進﹐各要爭功﹐奮力向前﹐自辰至午﹐斬首八千餘級。鄭主引軍望南奔走﹐前面一軍來到﹐爲頭乃是唐將史萬寶。

鄭主大慌﹐前史萬寶﹑後尉遲恭趕來﹐兩軍夾攻﹐四下無路。

忽聞喊聲﹐郭士衡引軍殺入﹐救鄭主出﹐禦林軍奔潰。

正走間﹐前面又二軍到﹐郭士衡出馬迎之﹐乃鄭將董浚﹐合兵一處。後面唐兵大至﹐前到北邙山﹐郭士衡引軍上山﹐時山下喊聲起﹐唐大隊人馬已到﹐周回把北部山圍住。鄭主叫董浚﹑郭士衡死據其山﹐鄭主遙望徧野重疊死屍。圍至次日﹐唐兵越厚﹐四面放火燒山﹐軍馬亂竄。忽見火光中一將引數千騎殺上山來﹐鄭主視之﹐乃張童仁也。童仁曰「四下火光逼近﹐不可久停﹐請陛下走還洛陽城﹐定計退敵。」鄭主曰「誰可斷後﹖」董浚曰「臣願捨死以當之。」

其日黃昏﹐郭士衡在後﹐張童仁在前﹐冒煙突火下山﹐畱董浚當後。唐兵見鄭主走﹐皆要爭功﹐並進軍突火而來。鄭主叫隨行軍士盡脫衣甲﹐疊於山路而焚之﹐以絕後軍。正走間﹐陶武欽引一彪軍馬從山坡後轉出﹐截斷鄭主去路。鄭主曰「吾死於此地矣﹗」郭士衡﹑張童仁前來衝突﹐被亂箭射回﹐二將各帶重傷﹐廝殺不得﹐背後喊聲又起﹐秦王轉山路殺出兵來。

正在危急之際﹐忽然陶武欽兵紛紛落澗﹐滚滚投崖﹐一軍人馬殺到﹐爲頭領兵乃單雄信。且看雄信如何救駕。

總評﹕王世充數犯中原﹐致勞唐主親徵﹐時將士如雲﹐而敬徳尢英雄無敵﹐是以鄭兵𨿽猛﹐而願割山南一十五郡來和也。庸知天無二日﹐民無二主﹐堂堂中原﹐誰肯與之瓜分境土乎﹖及陶武欽截斷去路﹐吾不知單雄信其能保駕否。

第六十四回

竇建徳興兵救鄭此時雄信在楚國朱粲處講好﹐借糧未回。聽知唐鄭交兵﹐故先引軍出﹐縱馬而來﹐不想於此救駕。雄信殺散陶武欽軍馬﹐保護鄭主走入洛陽城。鄭主曰「吾今走脫﹐諸將柰何﹖」雄信曰「敵人在後﹐不可少遲﹐陛下但入城。臣卻領兵救之。

」於是鄭主領敗兵入城﹐後人有詩贊李世績曰﹕李績運機籌﹐能分唐國憂。用謀諸將懼﹐焚鎧鄭王羞。功業昭千載﹐聲名播九州。至今慈澗地﹐艸木尙深愁。

時董浚斷後﹐被唐兵八面圍住﹐馬三保大叫曰「鄭將死者無數﹐降者無數﹐汝主已被解將去了﹐汝何不早降﹖」董浚叱曰「安有鄭將軍肯降唐童子乎﹖」言訖﹐戰气頓生﹐眾軍齊上﹐董浚乃戰死唐兵之中。後人有詩贊云﹕靑城唐鄭相交戰﹐李績施謀用火焚。

董浚全忠因喪體﹐後人尢說鄭將軍。

鄭主奔回洛陽﹐楊公卿引軍接入去了。後面唐兵湧進﹐直逼城下﹐周回圍繞﹐水泄不通。鄭主令軍士守把﹐堅閉不出。

秦王傳下令﹕四面速攻之。城中桓法嗣見唐兵中裝起雲梯﹐四面而來﹐法嗣已預先辦下火箭﹐喚軍士一千人四門分執﹐待云梯近城﹐一齊射之。秦王料城中無備﹐大擁云梯﹐四面競進。

將近壕邊﹐火箭齊發﹐云梯皆著﹐燒死軍人墜地﹐城上矢石如雨﹐唐兵不能前進﹐晝夜相攻二十餘日。

鄭下謀士王琬﹑長孫安世來見鄭主曰「二公有何解圍之策﹖」薛徳音曰「今竇建徳在樂壽﹐聲勢大振﹐陛下遣使致獻金帛﹐許以割地相酬﹐乞師救援。建徳兵一至﹐內外攻擊﹐唐兵必破也。」世充大喜﹐遣王琬﹑長孫安世同行﹐安世曰「𨿽得一軍衝陣而去。」鄭主便寫立地界文約一紙﹐親押字號﹐並金帛等物﹐交張童仁﹑孟孝義兩个引一千軍送出隘口﹐五百軍回﹐五百軍跟安世。辭了鄭主﹐童仁在前﹐孝義在後﹐夜至二更﹐殺出城去﹐抹過尉遲恭寨。眾將追趕不疊﹐已出隘口。

張童仁令一半軍回﹐孟孝義引五百軍跟安世去。且說王琬﹑長孫安世到樂壽拜見夏主﹐呈上書信﹑金帛。建徳曰「昔者同約伐魏﹐平分地界﹐汝主殺吾使令﹐自取洛陽﹐今復相聞﹐何也﹖」安世曰「此是秦王李世民用計間謀﹐以至如此﹐望明公詳其情而納之。」建徳曰「前者如此。汝不是秦王所困﹐亦不肯以地分割於我。」安世曰「鄭﹑夏實唇齒之邦﹐唇亡齒寒﹐理之必然。陛下今不救鄭﹐鄭必敗耳﹐鄭若一破﹐陛下亦破也。」建徳曰「汝二人暫退驛庭﹐吾與眾臣商議。」

二人辭出﹐祭酒淩敬後入﹐建徳曰「公來何暮也﹖」敬曰「適來鄭王使人致書陛下﹐欲借兵攻唐﹐求借救兵。」建徳曰「鄭主如此告狀﹐朕欲救之﹐汝以爲何如﹖」敬曰「未可﹐救鄭攻唐」正猶去豺而得虎也。秦王世民實心腹之大患也﹐今世民南徵﹐乘此人遠去﹐不如先取唐李淵﹐掃盡長安﹐然後圖鄭﹐隨手而可得矣。」建徳曰「恨力不及﹐何如﹖」

敬曰「陛下言者差矣。今唐以重兵圍東都﹐守虎牢﹐我若悉發大兵濟河﹐取懷州﹑河陽﹐以重將守之﹐然後鳴鼓建旗﹐逾太行﹐入上黨門﹐傳檄旁郡﹐進於壺口﹐以驚駭蒲津﹐收取河東之地﹐易如拾芥﹐此上策也。且有三利﹕唐兵俱在洛陽﹐國內空虛﹐乘虛而入﹐師有萬全﹐一也﹔拓土而得眾﹐二也﹔唐人知吾兵入境﹐必引兵還救﹐鄭圍自解﹐三也。失此機會﹐俗諺曰﹕『天與弗取﹐反遭其咎』﹐願陛下詳察。」建徳將從之﹐元來有人飛報王琬﹑長孫安世二人﹐遂以金玉陰獻諸將﹐令同力贊成﹐以撓其謀。

次日王琬與安世入見建徳﹐訴請興兵﹐早決如意。建徳曰「且待朕思之。」乃問諸將曰「淩敬勸我勿救﹐何如﹖」諸將曰「弄筆書生﹐不樂徵伐﹐坐度朝夕﹐以受俸祿﹐使陛下失其大義於天下也。」建徳曰「汝等言者甚善﹐方今志銳﹐天贊我也﹐師將大捷。」遂只顧點兵。淩敬又入彊諫﹐建徳怒曰「汝等弄文輕武﹐使我失其大義。」敬頓首曰「若不聽良言﹐失此機會﹐況此行亦不利。」建徳大怒﹐令武士推出斬之﹐諸將力勸﹐命扶而出。

建徳移檄州郡﹐各請相助。其妻曹氏諫曰「祭酒之計甚善﹐陛下何不用之﹖」建徳曰「此愚夫迂闊之論也。」曹氏曰「夫自滏口道乘虛連營漸進﹐以取山北﹐因招突厥﹐西抄關中﹐唐必還師自救﹐鄭圍解矣。今屯兵武牢城下﹐恐難成功﹐徒自苦矣。」建徳曰「此非女子所知﹐且鄭朝暮立待來救﹐朕旣許之﹐豈可見難而退﹐且示天下不信。」建徳遣大將曹旦爲前部先鋒﹐親率大兵十五萬﹐前軍進發﹐殺奔板渚﹐排成陣勢﹐西薄泥水﹐南屬鵲山﹐連接三十餘里﹐軍營十餘所。

鄭將郭士衡爲遊兵往來巡綽。卻說洛陽城中乏食﹐知夏救兵來到﹐鄭主遣人致書秦王﹐請退軍潼關﹐復修前好。秦王集將佐議之﹐皆請避其鋒。郭孝恪進曰「王世充窮蹙﹐垂將面縛﹐建徳運糧遠來助之﹐此天意欲兩亡之也。不過二旬﹐兩主就縛矣。」秦王曰「然。」遂領驍將出於武牢之東。秦王自登武牢城﹐望見夏軍﹐諸將奮欲擊之﹐秦王曰「不可﹐且宜按甲不戰﹐乘髙守險﹐以觀其動靜。此賊起於山東﹐未見大敵﹐今度險而來﹐將士囂疲﹐號令不肅。又逼城而陣﹐有輕我之心。

待其饑困﹐吾以奇計破之﹐不戰而自斃矣。」

次日﹐建徳使前隊搦戰叫罵﹐秦王令將士塞耳休聽莫出﹐自徧歷諸處﹐撫慰將士﹐皆令堅守。建徳見唐兵不出﹐在禦營心焦。曹祥諫曰「世績爲軍師﹐謀略甚遠﹐尉遲恭諸將驍勇莫敵﹐不出相持﹐此必待吾軍之動也﹐陛下宜細思之。」建徳曰「彼有何謀﹖見吾大軍來到﹐但怯敵耳。」裴矩奏曰「卽今尙未交鋒﹐糧運不到﹐軍士缺食﹐深爲不便。」建徳遣人催趲﹐同時押赴到寨﹐曹祥曰「倘一泄破無糧﹐唐兵驟至﹐如之柰何﹖」建徳曰「聯令齊善行將萬餘弱兵近唐寨於平地屯住﹐聯親選八千精騎伏於山谷中﹐如秦王知吾糧至﹐急出衝突﹐令齊善行詐敗而走﹐秦王若追之﹐朕從山谷中出﹐絕秦王歸路﹐兵皆合﹐可擒此賊矣。鄭圍自解。」羣臣皆賀﹕「陛下神機妙算﹐豈秦王所能及也。」

次日﹐曹旦引軍至陣前搦戰﹐軍士懈怠﹐或睡或坐﹐多有解甲閒行立身﹐至於出形披體﹐辱之太甚。唐陣秦瓊﹑史大柰二將請曰「夏兵辱我太甚﹐某等願擊之。」秦王曰「建徳兵來﹐未嘗出戰﹐今已觀夏兵﹐足見動靜了也。今可擊矣﹐使吾成其大功。」於是大集諸將聽令﹐以拒建徳。未知勝負如何﹖

總批﹕唐兵云梯大進﹐卻被城中火箭所燒﹐此出於桓法嗣之預備故耳。彼安世請夏救鄭﹐淩敬以爲不可者﹐蓋以長安﹑並州將帥自足以當建徳﹐而汾晉﹑蒲津豈不戰所能下﹖延引日月﹐適足以孤洛陽之心﹐而秦王八面攻圍﹐世充其能不破乎﹖旣破世充﹐則北取建徳在時月間耳﹐𨿽亟救鄭﹐亦未見其益也。

第六十五回

竇建徳大戰唐兵秦王叫備馬﹐點起數萬人馬﹐蜂湧而進﹐秦瓊﹑史大柰隨後趕來。時值夏月﹐連晴不雨﹐日中軍皆畏熱﹐口渴爭飲﹐各無戰心﹐正不知多少軍兵。夏兵棄馬拋戈而走﹐喊聲大震﹐鼓角齊鳴﹐夏兵自相踐踏﹐死者不計其數。秦王得勝﹐迆邐趕去。

背後建徳部將宋明引軍殺來﹐正值秦瓊手持雙鐧﹐直取宋明。

宋明挺槍來迎﹐只一合﹐被瓊一鐧砍於馬下。後面唐兵大至﹐夏將曹詳自挺槍出﹐與瓊戰十合以上﹐瓊回馬走﹐詳趕來﹐被瓊使拖鐧計﹐砍曹詳於馬下。軍士大敗。時夏將鄧穆﹑郝海二將在汜水七營未動﹐知夏兵敗﹐唐兵後面湧至﹐諸軍各有懼色。

郝海大怒曰「食君之祿﹐命終於君﹐何況羣賊哉﹗」遂上馬引一千人殺來。鄧穆見郝海如此﹐亦引兵前來﹐正與陶武欽你我混戰。竇建徳在後寨見唐兵大至﹐遂自引大隊軍前來看陣﹐正見郝海與史萬寶攪作一團廝殺。程知節﹑白士讓兩支軍到﹐把建徳圍在垓心。秦王在髙阜處見圍住建徳﹐見兩員將當頭死戰﹐秦王曰「何不入去衝開建徳手足而擒之﹖」言未了﹐一將應聲而出﹐乃尉遲恭也。恭驟馬提鞭殺入軍中﹐把建徳兵衝做兩斷。

卻說曹旦從軍中殺出到坡下﹐人不見建徳﹐再回馬從陣前又殺入來﹐問本部軍﹕主人在何處﹖」軍指兵馬厚處﹐旦挺身殺入。見了建徳﹐問﹕「主公何不隨某出陣。建徳跟旦殺出。

旦到坡下﹐回頭又不見建徳出。第二遭又尋見建徳﹐言弓箭多不能出﹐旦曰「陛下在前﹐某在後﹐可以出重圍。」曹旦橫身左右遮護﹐身被數箭﹐箭透重鎧﹐救建徳到坡下。徐天然引軍來到﹐建徳曰「吾得曹旦二番解救﹐得脫虎口﹐郝海在垓心﹐如何得脫﹖」曹旦復番身再殺入陣中﹐救出郝海﹐二將各帶重傷。徐天然叫亂箭射住後兵﹐都救諸將回陣。

卻說鄧穆和陶武欽大戰﹐後面無接應軍馬﹐被陶武欽趕到山谷樹林邊﹐再欲回頭交戰﹐被樹林扒住袍袖﹐因此被陶武欽斬之。秦王見建徳走脫﹐自於馬上奪戰鼓發擂﹐盡驅兵將坡下對射。徐天然矢盡正慌﹐忽山坡後一大將姓周名獻夫引軍到﹐一陣射退﹐兩下收軍。建徳見鄧穆身死﹐哀痛至切﹐情感三軍。

後人有詩贊鄧穆云﹕鏖戰唐兵血刃紅﹐殺身報國盡孤忠。

將軍一死𨿽常事﹐取義捐生萬載功。

建徳收敗殘軍馬退歸營寨﹐軍心惶惶﹐各寨軍多逃散。李世績獻計於秦王﹐世績曰「吾料建徳兵敗﹐必不從大路而走﹐正北山路險峻﹐必投此小路去也。先喚孫義將五千精兵伏於城北二十里﹐但有敵軍至不可擊﹐只可隨後掩之。其軍無戀戰之心﹐必走牛口谷﹐卻令白士讓亦將五千精兵四散伏於牛口谷山僻小路﹐可成事也。其餘大路吾亦調遣已定﹐建徳走谷中無慮矣。」秦王曰「建徳新敗﹐只恐其軍不動。」世績曰「可佯言調發人馬﹐分路過河﹐一路取河北﹐卻攻樂壽﹔一路去取曲陽﹐斷建徳去路。以此言達知﹐則建徳驚惶﹐分動兵勢。趁兵分動時﹐一擊可擒建徳也。」秦王用其謀﹐被打艸眾軍四邊揚言﹐故令建徳軍聽知。

軍來寨中﹐報說秦王分兵兩路﹐一路取樂壽﹐一路取曲陽去也。急遣將袁良分兵二萬救樂壽﹐遣呂潮分兵二萬救曲陽﹐連夜起行。秦王使細作探聽﹐知建徳兵動﹐秦王分大隊軍馬八路齊出﹐直衝夏營。北軍發動﹐俱無戰心﹐首尾不能相顧﹐夏軍大潰。建徳披甲不疊﹐飛身上馬﹐曹旦等後隨。敬徳﹑叔寶﹑史嶽﹑王常四員將引二千餘馬軍早來趕建徳渡河﹐四下兵合﹐各自爭攻。建徳盡棄圖書﹑車仗﹑金帛﹐身彼重鎧﹐左右遮護﹐飛身奔走。唐軍追及﹐見路上遺下之物﹐俱來拾取﹐遂得走入山谷中。後面唐兵復來捉獲建徳﹐未知性命如何。

總評﹕建徳部將宋明𨿽引兵來戰於唐﹐無柰秦瓊之持簡拖簡直取宋明而砍曹詳也。及知節﹑士讓圍建徳於垓心﹐若非旦之幾番解救﹐何能出重圍而到坡下乎﹖孰意又被世績獻計佯言調發人馬﹐以分動其兵勢﹐則夏軍豈得不大潰邪﹖

第六十六回

建徳敗走牛口谷建徳回顧左右﹐約有二百餘人﹐自於馬上問曰「此地何名﹖」旁有識者﹐答曰「此名牛口谷也。」建徳聞言大驚﹐仰天嘆曰「吾合休矣﹗近聞軍中謠言云﹕『豆入牛口﹐勢不得久』﹐斯言正應吾姓竇﹐敗走入牛口谷﹐實上天亡我之兆﹐似此柰何﹖」左右曰「此等皆山僻小路﹐可以入樂壽。」建徳曰「後面唐兵大至﹐難出谷口﹐可急走此路。」遂躍馬前進。約走二十里﹐山奄內喊聲大震﹐一彪軍出﹐當先一員大將﹐乃李靖也。策馬持槍大叫﹕「建徳早降﹐免汝一死﹗」建徳大怒﹐身𨿽無甲﹐亦持刀戰之。孫義便走﹐建徳乘勢追殺﹐四下精兵皆起。建徳急走﹐背後孫義掩殺﹐行動已將五十餘人。

又行三四里﹐前面鼓聲震地﹐一軍擺開﹐當先唐上將白士讓驟馬橫刀來戰建徳。建徳大怒﹐縱馬迎之﹐戰不三合﹐建徳敗回小路而走。兩旁樹木紛雜﹐蘆葦亂艸。時及黃昏左側﹐正走之間﹐喊聲舉處﹐兩下伏兵皆﹝特﹞長鉤套竿﹐一齊並出﹐先把建徳坐下馬絆倒﹐建徳身離雕鞍﹐已被楊武威所獲。背後史嶽﹑王常﹑敬徳﹑叔寶﹑劉徳威﹑陶武欽精兵皆至﹐四下圍住﹐孤身獨戰力盡﹐建徳被執。

秦王自引諸將直到谷內﹐聞已擒建徳﹐秦王乃大喜﹐聚眾將於帳中。少時﹐楊武威擁建徳至前﹐秦王曰「久仰盛徳﹐與汝瓜分天下﹐本自無仇﹐吾討世充﹐幹汝何事﹖公平昔自以天下無敵﹐今日被吾所擒﹐有何理說﹖」建徳曰「吾不自至﹐汝亦必來相請﹐今日誤中姦計﹐但有一死而已。」秦王曰「此言有理﹐吾若肯容﹐諸將因汝損了許多气力﹐亦不肯容耳。

」秦王交推過曹旦來﹐秦王問曰「你有何言﹖」旦終不答﹐秦王怒﹐推出斬之。秦王回顧世績曰「建徳欲何如﹖」績答曰「此子志勇﹐非屈人下者﹐大王可解送入長安﹐請旨發落。

」

秦王從之。時鄭將王琬﹑長孫安世因求救建徳入不得城﹐雜在夏兵陣內﹐二人亦被擒﹐秦王令監在軍中﹐只將建徳陷在檻車﹐遣人押赴京師。唐主罵曰「朕待汝不薄﹐何生異心﹐替別人出力也﹖」建徳曰「吾與王世充有同契之義﹐故患難相救。汝亦奪隋城池﹐反說我有異心﹐何也﹖」唐主大怒﹐喝令武士擁出斬於長安市上。建徳不言﹐引頸受刀﹐年四十九歲﹐時武徳四年夏五月也。史官有詩贊建徳云﹕貝州竇建徳﹐飄然迥出羣。

假仁安百姓﹐全義動三軍。

創業心尢重﹐求賢禮亦勤。

𨿽然起自盜﹐河朔號明君。

後建徳妻曹氏﹐與其左僕射齊善行以騎數百走還名州。餘黨欲立其養子爲主﹐善行曰「夏主奄定河朔﹐號爲盛彊﹐今一出不復﹐非天命有歸哉﹗不如委心請命﹐無爲塗炭生民也。

」遂分府庫金銀﹐散給將士﹐令各歸鄕井。善行乃與右僕射裴矩率官屬及建徳妻曹氏奉山東地﹑並傳國王璽來降。建徳起兵才六年而亡。史官贊建徳曰﹕煬帝失徳﹐天丑其爲﹐生人吁辜﹐羣盜乘之﹐如績毛而奮。

其劇者﹐昔李密因黎陽﹐蕭銑始江陵﹐建徳連河北﹐王世充據東都﹐皆磨牙搖毒﹐以相噬螫。其間亦假仁義﹐禮賢才﹐因之擅王僭帝。所謂盜亦有道者﹐本夫孽气腥焰﹐所以亡隋﹐觸唐明徳﹐折北不支﹐禍極凶殫﹐乃就殲夷。宜哉。

卻說王世充在城中日夜望夏兵解救﹐欲衝突出戰。唐兵城外圍繞﹐水泄不通﹐況城中無糧﹐人想食﹐至以水沮泥去礫﹐取其浮土﹐揉米屑爲餅﹐軍士爭取食之。過數日後﹐人皆病腫﹐半死半不死﹐彊弱相藉﹐倚於路傍。其尙書郎盧君業﹑郭子髙等不食泥餅﹐並皆餓死。手下只有一千餘人﹐多有帶傷之士。

鄭主與薛徳音商議﹕「似此如何﹖」徳音曰「且只堅守。」

忽報﹕「城下有人叫休放箭﹐有話來見主上。」鄭主叫放入﹐乃司馬安世也。哭拜地下﹐言曰「臣與王琬近奉聖旨﹐往夏求救。夏主卽諾﹐慨然領兵來到。不料世績用計殺敗夏兵﹐誘入牛口谷中﹐夏主被擒﹐今已解送長安去了。臣與王琬雜在陣內﹐被軍人執見秦王﹐釋以不死﹐只畱王琬監在軍中爲質﹐特遣某還﹐報知兵敗。仍傳言陛下﹐危在旦夕﹐若順於唐﹐復領此地﹐以保全家。今事勢已迫﹐願陛下再圖良策。」

鄭主大驚﹐曰「不想夏主亦敗於世民之手﹐今𨿽勢盡﹐誓殺此賊﹐以伸己志。」隨召眾將商議。薛徳音曰「楚國朱粲與陛下有舊﹐現居菊潭﹐有雄兵數萬﹐可遣使求救彼處。此人仗義﹐必來相助。」鄭主曰「一杯之水﹐安救一軍之火﹖

況粲居山城﹐民心未定﹐不敢造次興兵﹐恐失所守﹐自衛不暇﹐安能救我乎﹖」徳音曰「陛下言者錯矣。一星之火﹐能燒萬頃之薪﹐兵在謀而不在多耳。昔晉謝玄以五萬兵而破符堅百萬之師﹐亦惟以智方能成其大事。今楚盡驍勇謀略之士﹐若不求救﹐坐以待死矣。」鄭主曰「汝言甚當﹐誰可往菊潭求救﹖

」孟孝義應聲出曰「某當一往。」鄭主曰「但不得透重圍矣。」孝義曰「視死如歸﹐何所不至﹗」鄭主卽修書與孝義密藏﹐令王徳仁送出。開城門﹐徳仁先殺出﹐正遇唐將史大柰﹐被殺敗。孟孝義乘勢殺出重圍﹐投菊潭去訖﹐王徳仁退入城中堅守。不知後事如何﹖

總批﹕建徳敗入牛口﹐隨被唐將揚武威所獲﹐時背後精兵皆至﹐孤身豈能獨戰乎﹖其不就擒未之有也。𨿽而世充在城中日夜望夏兵來一救﹐然不料夏兵已爲李世績所敗﹐誘入牛口﹐而不可出云。

第六十七回

楚朱粲醉烹段確卻說楚國朱粲﹐自武徳三年據南陽﹐被顯州首領楊士林﹑田瓚起兵攻粲﹐旁郡響赴﹐戰於淮源。粲大敗﹐契領殘士奔於菊潭﹐遣使乞降。唐主以粲好食人肉﹐同禽獸類﹐不允其降。

粲遂屠菊潭﹐奔役於鄭。鄭主亦知粲爲人反復無定﹐立心不正﹐亦不受納﹐但虛做人情耳﹐乃封爲龍驟大將軍﹐使粲仍居其地。

聽知鄭主兵敗﹐與近侍正商議間﹐忽報孟孝義至﹐遂請入問之。

孝義言「鄭主敗至急﹐見居城內﹐八面皆是唐兵。望明公想舊日之情﹐盡引菊潭之兵以救之。事寧當割地相酬﹐倘若少遲﹐鄭必陷矣。」粲曰「吾與鄭主有通好之義﹐今在危困﹐安忍坐視不救。汝且退於驛庭安歇﹐待吾與眾商議起兵。」

次日﹐粲以喬洪爲正先鋒﹐智成爲副先鋒﹐親提精兵三萬﹐離了菊潭﹐殺奔洛陽而來。兵行至鵲山﹐紮了營寨。哨馬報入唐營﹐秦王聚眾商議曰「今朱粲率兵直抵鵲山﹐眾將有何妙策﹖」秦瓊挺身言曰「大王勿慮﹐吾觀楚兵如艸芥﹐臣提虎狼之師﹐一鼓而擒矣。」秦王大喜﹐曰「吾有叔寶﹐髙枕無憂矣。」言未絕﹐一人髙聲而出曰「不必叔寶有勞虎威﹐某𨿽不才﹐跟大王未有寸功﹐願去鵲山憑三寸不爛之舌﹐說朱粲退兵﹐使其來降﹐不須動張弓支箭。」秦王視之﹐乃散騎常侍段確也。秦王曰「汝以何言說之﹖」段確曰「朱粲與某曾有一面之交﹐某畱落關中﹐久不相見﹐今若到彼﹐須得金珠﹐以利結其心。此人勇而無謀﹐見利忘義﹐必退兵來投大王矣。

」秦王便與金一千兩﹐明珠數顆﹐玉帶一條﹐遣粲確一行。

確乘馬至鵲山﹐遣人報與朱粲。粲出﹐接入相見﹐粲曰「故人久不相見﹐自何而來﹖」確曰「仕於唐朝﹐現任散騎常侍之職。聞賢契領兵救鄭﹐秦王特遣某來報言﹕世充亡在旦夕﹐望足下按兵勿救﹐敬獻黃金千兩﹐與軍士往來之費﹐明珠數顆﹑玉帶一條﹐與賢契權爲進見之禮。待平定東都﹐以水北上郡之地近附於楚﹐願割相酬。」粲聽罷﹐便交取過來看﹐果然黃金分爲數錠﹐明珠燦爛﹐玉帶玲瓏。那珠放於盤內﹐有流星趕月之狀。朱粲見了大喜﹐粲曰「吾與鄭主邂逅相逢﹐若遇吉凶相救﹐遇患難相扶﹐有不可救則止。吾與秦王無仇﹐特因鄭主遣使﹐亦許割地﹐吾一時昏庸﹐聽其詭說﹐興動人馬。

今承仁兄下顧﹐義重如山﹐卽當按甲休兵﹐與汝兩家成其和好。

況與此寶物﹐粲將何以報之﹖」確曰「某奉命爲義气而來﹐豈望報乎﹖」

粲置酒相待﹐酒酣﹐確戲曰「汝兩眼突出﹐何有紅色﹖

」粲曰「實不相瞞﹐吾好食人肉﹐故如此紅耳。」確曰「君膾人多矣﹐某味若何﹖」粲曰「若以人肉嗜酒﹐正似糟豚﹐其味甚美﹐諸肉無比。」確聞言大驚﹐遂口含酒噀朱粲之面﹐罵曰「汝狂賊﹗歸朝乃一奴耳﹐復得噬人乎﹖汝非人類﹐乃禽獸之不如﹐犬羊不食同類﹐豈有人而食人肉之理﹖辱罵此賊﹐看汝敢來食吾否﹖」粲曰「吾以誠心相待﹐何辱太甚﹖若要食汝之肉﹐卻不難事﹐吾殺人如螻蟻﹐何惜一段確乎﹗」粲大喝一聲﹐眾軍士擁入﹐就座擒下段確並從人數十﹐悉令殺訖烹之。少頃﹐庖人進獻熟肉﹐粲令分賜左右﹐人各一食。後人有詩云﹕朱粲從來大有名﹐烹人食肉甚無情。

唐朝段確臨危悔﹐縱馬欺朋一念輕。

是夜﹐朱粲醉臥帳中﹐次日天明酒醒﹐披衣起來﹐不見了段確。粲問於眾﹕「故人何在﹖」左右曰「昨日大王對飲相戲﹐已烹來嗜酒矣。」粲曰「安有此事﹖」左右曰「大王嚴命﹐誰敢不從。」粲大驚曰「吾被酒誤矣﹗烹此不足惜﹐但人言吾無容人之量﹐幽冥之下﹐負此良友。」謀士丘達曰「大王損卻段確﹐爲禍不小。」粲問其故﹐達曰「此人乃唐傑士﹐因與大王自幼交契﹐料能幹功﹐故在秦王面前誇口而來。

大王旣受其金珠﹐又殺其來使﹐秦王一知﹐卽催兵報仇﹐彼大勢人馬一湧而至﹐楚兵何可以當也﹖」粲曰「似此柰何﹖」

達曰「今日進則有生﹐退則必死。兵法云﹕『攻其無備﹐出其不意』﹐可趁秦王未知確死﹐猶自望吾來降﹐不曾準備﹐急速進兵﹐奮力向前﹐以一當十﹐破其一陣﹐然後退兵以作歸計﹐此爲萬全之策。」粲曰「汝所見甚當。」言未了﹐只見一佳人從屏後出而言曰「汝等商議之事﹐吾已知之久矣﹐自有破敵之策﹐何不與我謀之﹖」且看此人是誰﹖

總評﹕朱粲爲人﹐同類禽獸﹐故唐主不納其降﹐異日反率兵來救鄭。唐散騎常侍段確者﹐奉使賫金珠以往說粲﹐一見之而大喜﹐且又對飲相戲﹐烹而食其肉﹐粲之反覆無定如此。倘秦王知而卽催兵以報仇﹐將若之何﹖只恐屏後佳人之言未足爲恃也。

第六十八回

尉遲恭怒擊妖婦其人髻挽烏雲﹐眉彎新月﹐有沈魚落雁之容﹐閉月羞花之貌。眾示之﹐乃朱粲妻樊氏也。原來粲妻稱號白射夫人﹐幼習妖術﹐慣能禳災壓魅之法。粲曰「汝乃一女子﹐有甚見識處﹖

果有何能﹐與吾破敵﹖」樊氏曰「妾父樊明﹐幼年曾於聚聖山中遇異人﹐傳授陰書三卷﹐學乃祕法﹐上能呼風喚雨﹐駕步騰空﹐下可役鬼驅神﹐避凶趨吉之法﹐極有靈驗。父沒之後﹐惟妾習學﹐藏之於心不忘。今夜月明﹐妾以紙剪成云馬甲馬﹐系於兩足﹐作法騰空而起﹐能行二百里﹐直抵唐營﹐豫報秦王禍福﹐以天命言之﹐秦王必驚駭而撤兵矣。」朱粲聞知大喜﹐乃拍手曰「果能此法﹐吾得髙枕而無憂矣。可急行之﹐切勿遲滯。」是夜黃昏左側﹐將及一更﹐樊氏乃沐浴更衣﹐用白綿分布地下﹐縛一云馬於足﹐立在綿上﹐口念密咒﹐持劍行咒作法﹐含水仰面噴之﹐大喝一聲﹐果是一朵白雲托著樊氏徐徐而起。

卻說秦王見段確去了一日﹐不見回報﹐正在寨中納悶﹐忽哨馬報段確被朱粲所烹﹐隨從數十人一時皆亡。秦王聽罷大驚﹐乃頓足曰「若如此﹐只吾休矣。」李靖﹑房玄齡曰「朱粲如此無禮﹐罪不容誅﹗請大王寬心﹐靖提兵前進﹐一鼓而擒﹐以報常侍之仇。」秦王曰「段確﹐梁棟材也。確死﹐令吾失卻一臂﹐誓殺此賊﹐以消吾之恨。」玄齡曰「段確爲人驕而且傲﹐自取此禍也。來日早早進兵﹐只消一大將捉獲此賊﹐如探囊取物耳。」秦王曰「此子有失﹐豈容來日哉﹗」隨卽遣人往各營報知平明進兵。

是夜﹐秦王坐於帳中﹐看時風淸月朗﹐萬里無雲。忽聽得有人空中大叫數聲﹕「秦王世民﹗」秦王聽聞﹐慌出營外﹐舉頭遙見一人似女子結束﹐在白雲中口口聲聲而叫﹐與唐營相隔不遠。秦王曰「汝何人也﹖」其人曰「吾乃九天聖女﹐奉上帝命﹐吾有片言特來告汝﹕然則隋室已終﹐天命如是﹐朱粲乃眞命之主﹐難與爭鋒﹐汝唐實艸寇之流﹐徒勞無益。今東都生靈多遭兵革﹐肝膽塗地﹐誠可憫也。汝可班師﹐星夜奔回﹐不可與楚相拒﹐妄害生靈﹐稍若遲緩﹐逆著天命﹐卽羅大禍﹐而有燒眉之急。」秦王曰「吾與朱粲無仇﹐特因烹吾段確﹐故欲問罪。今聖女所言天命有在﹐卽按兵不進﹐只與世充爲敵﹐吾亦代天行道﹐與民除害。世充危在旦夕﹐待功成日﹐便解甲休兵矣。」其人曰「王世充主星正旺﹐在南方暫時晦昧﹐亦不可加兵。」言訖﹐拂袖而去。

秦王急聚將問之﹕「果有此事﹐吾當退兵﹐以免生靈塗炭。

」房玄齡曰「此乃妖妄之人﹐能以幻術煽惑軍心﹐大王不可深信﹐實爲禍之端也。」秦王曰「其人言語淸切﹐吾實憚之。

果是福神﹐更當致敬而撤兵矣﹐不然恐罹禍也。」玄齡曰「大王亦讀書之人﹐何不達理﹖吾聞昔日鄧善剪紙人紙馬誦咒作法﹐卽能助出軍之威﹐後被南夷所殺。此等邪術﹐大王自未悟耳。」尉遲恭曰「吾在百萬軍中衝突﹐如入無人之境﹐不足爲懼﹐豈可憑一妖人之言輒自退兵﹐而畏縮如是﹖吾實不信之。

此時不動﹐今夜彼必復來﹐吾在僻處窺其動靜﹐便見眞僞耳。

」秦王曰「然。」

敬徳命取犬羊血來盛竹筒中﹐分散與眾士卒﹐埋伏四下﹐以待其來﹐卽以污血濺之。果是聖女﹐其變化無窮﹐不能染污﹐如非聖女﹐必墜下難升。敬徳吩咐眾軍士埋伏去訖﹐自於僻處憑髙而望。是夜﹐果見其人駕雲復來﹐敬徳於髙處放起號炮﹐四下伏兵齊起﹐遂將竹筒望空一撒﹐其血濺上﹐只見其人從半﹝空﹞墜下地來﹐眾軍士一齊擁進﹐數條麻索縛作一塊兒﹐押至唐營。秦王曰「汝何妖人﹖敢來煽惑吾軍心耶﹗」其人曰「小妾朱粲之妻樊氏也﹐因段確奉命來營﹐吾夫醉而烹之﹐懼大王天威﹐以妾能會術法﹐故遣前來﹐假稱聖女﹐陳說天命﹐使大王退兵。實不敢虛妄﹐望大王赦妾死罪﹐願畱軍中爲質﹐以嚇吾夫領眾來歸大王。」秦王曰「朱粲引兵救鄭﹐與吾相拒﹐正猶蠟人救火﹐自損其身﹐量不干汝事﹐實因朱粲所使。

汝今𨿽無韓信難﹐亦有屈原愁。」隨命將樊氏枷鎖下獄禁錮﹐待擒了朱粲﹐然後一同處斬。

時秦王左右顧盼﹐見樊氏美貌﹐有畱戀之意﹐恐眾人議論﹐故令禁錮之。言未絕﹐閃出尉遲恭曰「大王可卽斬之﹐畱此何益﹖」秦王曰「量只一婦人﹐成甚大事﹖大事在粲﹐不在此也。暫且畱之﹐吾自有發落。」恭曰「大王欲以仁政施於天下﹐威加於四海﹐而有心於此婦者﹐實啟禍之端也。某不忍見。」遂提鞭向前﹐望樊氏頭上一打﹐砍爲粉碎﹐鮮血迸流﹐死於階下。後人有詩云﹕秦王有意畱妖婦﹐敬徳忠言必欲除。

縱是天姿並國色﹐定交樊氏亦遭誅。

秦王曰「素知敬徳忠義之士﹐除此妖婦﹐正當其理。」

敬徳曰「吾亦知此婦實啟禍之端﹐故劈之耳。」秦王令敬徳催兵前進﹐朱粲亦引兵來迎﹐兩軍相對﹐陣勢布圓。

卻說秦王自掌中軍﹐秦瓊在左﹐敬徳在右﹐秦王吩咐﹕「二人交鋒之際﹐吾兵倒退﹐汝二人分兩路而進﹐候楚兵徵進﹐吾軍卻復後回﹐此是韓信破趙之計也。」於是唐兵皆在洛水列成陣勢﹐秦王出馬與楚將打話。門旗裏朱粲引數十騎牙將而出﹐粲問曰「今天下已成瓜分之勢﹐各自其國﹐汝等常時出寇﹐甚無恥也。」秦王曰「王世充無罪廢主﹐理宜問罪。今汝自來招禍﹐殺吾愛將﹐故令汝婦詐稱聖女來惑吾軍。汝婦已作無頭之鬼﹐不早束手就縛﹐敢來相拒﹐誓欲剿滅汝賊﹐敢死戰者出馬。」粲回顧諸將曰「唐人背洛水而來鬥敵﹐此軍必敗﹐敗則背水﹐投於水矣。秦王勢勇﹐汝等眾將可並力戰之。秦王一走﹐便可追擊。」

言未畢﹐兩員猛將兩般軍器﹐來戰秦王。王略戰數合﹐撥回馬望本陣便走。朱粲領軍一齊衝突而來﹐唐兵望洛水而逃。

趕不一箭之地﹐兩下伏兵齊起﹐左邊秦瓊﹐右邊尉遲敬徳﹐兩軍殺入﹐楚軍大亂。後秦王將趕到洛水﹐大呼曰「事急矣﹐諸將可奮力向前。」眾將一發﹐大殺楚兵。秦瓊﹑尉遲恭把楚兵圍在垓心﹐秦王親自奮力殺入楚軍中﹐左右衝突﹐無人敢當。

楚兵大亂﹐竄入洛水﹐死者無數﹐斬首一二千﹐疊屍如山﹐楚軍二萬﹐到此皆休。粲單馬逃走﹐被唐將史嶽所獲﹐解至唐營。

秦王喝令將朱粲等囚在檻車﹐遣人解赴洛陽城下﹐以示世充。

不知世充如何發落﹖

總評﹕粲妻樊氏幼習陰書﹐學得駕空騰虛之法﹐只不過一妖術耳。

𨿽其假稱聖女﹐陳說天命﹐能扇惑秦王之聽﹐而卻被敬徳之鞭竟作無頭之鬼也。朱粲不束手就縛﹐而敢來相拒﹐謂之何哉﹖

第六十九回

李秦王平定東都卻說王世充在城中﹐糧食已盡﹐軍士疲病。世充謀於諸將曰「今內無糧艸﹐外無救兵﹐危在旦夕﹐似此若何﹖」正說間﹐一人報唐兵在城下囚朱粲來招安﹐世充大驚﹐與諸將登城視之果是﹐諸將曰「吾所侍者夏﹑楚﹐今二人已爲所擒﹐𨿽是得出﹐終必無成﹐不如請降。」崔弘丹曰「若肯出降﹐不如棄洛陽奔走突厥﹐借兵來恢復未遲。」鄭主準奏﹐便欲北奔。

近臣諫曰「不可。突厥久反之地﹐平時無惠所及﹐今若投之﹐必遭其禍。」郭什柱亦曰「自古以來無倚他國爲天子者﹐今事已急﹐不若早降爲上。」

言未了﹐禦屏之後轉出一人﹐乃鄭主長子王玄恕﹐當出殿前﹐大喝郭什柱曰「偸生逆賊﹐豈敢妄議社稷大事﹗自古豈有降天子哉﹗可斬什柱﹐臣請出戰。」鄭主曰「今糧盡兵疲﹐何以拒敵﹖大臣議皆可降﹐以救一郡生靈。」玄恕哭曰「爲臣盡忠﹐爲子盡孝﹐𨿽理窮力極﹐吾寧就死﹐義不受辱。」麗泉詩嘆云﹕天命歸唐枉用謀﹐世充兵敗欲降仇。

當時須聽親兒語﹐自此山河一旦休。

鄭主叫推出宮門﹐便令桓法嗣作降書﹐遣黃門侍郎款並璽綬﹐詣秦王軍前投納。

次日﹐世充太子羣臣二千餘人親詣軍門。秦王受之﹐隨令尉遲恭領兵入城﹐發府庫金銀大賞將士。秦王入宮城﹐觀隋宮殿嘆曰「逞侈心﹐窮人欲﹐無亡得乎﹗」卽命軍士撤去端門樓﹐火焚幹陽殿﹐拆毀到天門及闕﹐廢諸道﹝土雋﹞。點視鄭將﹐逐一報名﹐令眾士卒俱隨王世充押赴長安﹐請旨發落。

秦王交押過單雄信來﹐秦王曰「汝平昔自謂驍勇無敵﹐今竟何如﹖」雄信曰「大王天命所歸﹐故致臣等來降﹐若臨陣對敵﹐未必被擒也。」秦王笑曰「今日之事當何如﹖」雄信曰「大王肯容雄信將步騎兵﹐天下不足慮也。」秦王點頭﹐雄信目視徐世績曰「阿弟何無一言﹖」世績答曰「愚弟本意救兄﹐汝不記割袍斷義時耶﹖」雄信默然。秦王怒令武士押出單雄信﹑薛徳音﹑崔弘丹﹑楊汪﹑孟孝義﹑楊公卿﹑郭士衡﹑郭什柱﹑張童仁﹑朱粲﹑王徳仁等此數人諂詐姦雄之輩﹐皆斬於洛水之上。

忽有一隊庶民踴躍喧鬧﹐喊殺連天﹐聲聞數里。秦王問左右曰「此何意也﹖」有人報曰「今遠近百姓在洛水上爭擲瓦礫﹐共擊朱粲之屍﹐須臾之頃﹐有似髙大之冢。」秦王驚曰「何有若此之異﹖」近詩曰「朱粲酷嗜殺人﹐小則數百﹐大則屠夷﹐民遭其苦﹐故如此報﹐以消恨矣。」秦王曰「古人有言﹕『出乎爾者﹐反乎爾者也』。今日朱粲正此謂也。爲人上者﹐安可不以仁政施百姓乎﹗」

秦王喚李靖權領洛陽﹐仍令郭孝恪副之。二人謝畢﹐自守洛陽﹐秦王奏凱還朝﹐軍分隊伍﹐進入長安。秦王身披金甲﹐頭戴金盔﹐威風凜凜﹐意气揚揚。後有齊王元吉﹑李績等名將二十五員﹐皆隨其後﹐果然衣袍燦爛﹐盔甲鮮明﹐長安百姓﹐踴躍相觀﹐人人喝彩﹐个个爭彊。鐵騎萬匹﹐甲士三萬﹐前後部鼓吹引導。秦王入見髙祖﹐髙祖大喜﹐隨賜黃金萬兩﹐蜀錦萬匹﹐寶物無數。秦王獻俘太廟﹐髙祖叫押王世充至闕下﹐數其十罪﹐世充曰「陛下計臣罪不容誅﹐但秦王許臣以不死﹐陛下所患不過於夏﹑鄭﹐今世充已伏﹐建徳已死﹐天下不足慮也。」髙祖回顧裴寂曰「王世充欲何如﹖」寂答曰「此人反復無定﹐最無信者。」髙祖乃赦爲庶人﹐與其族二百餘人徙於蜀地。將行之際﹐爲羽林將軍獨孤修徳所殺。

初﹐修徳之父名機者﹐嘗仕於越王侗﹐世充旣篡位﹐機謀歸唐﹐爲世充所屠。髙祖免修徳官。其兄世偉﹑子玄應等在道謀反伏誅。世充亡年四十二歲﹐篡位才三年。是日鄭亡﹐時武徳四年夏六月也。後人有詩云﹕世充據洛甲兵彊﹐夏楚解圍勢兩亡。

自是三家如瓦解﹐果然天命必歸唐。

卻說秦王自滅鄭後﹐歸於西府﹐招賢納士﹐海內稍得休息。

唐主見秦王功髙﹐特置天策上將﹐位在王公之上﹐以秦王爲之開府﹐置屬開館於宮西﹐以延文學之士。時杜如晦﹑房玄齡﹑虞世南﹑褚亮﹑姚思廉﹑李玄道﹑蔡允恭﹑薛元敬﹑顏相時﹑蘇勗﹑於志寧﹑蘇世長﹑薛收﹑李守素﹑陸徳明﹑孔穎達﹑蓋文達﹑許敬宗並以本官兼領文館學士﹐分爲三番﹐更日直宿﹐供給珍膳﹐恩禮優厚。秦王每朝謁﹐公事之暇﹐輒至館中﹐引諸學士討論文籍﹐或至夜分乃寢。乃使庫直閣立本圖像﹐褚亮爲贊﹐號稱「十八學士」。士大夫得預其選者﹐時人謂之「登瀛洲」。後人有詩云﹕十八學士登瀛洲﹐如晦玄齡名最優。世南褚亮思廉匹﹐玄道允恭元敬儔。顏相時兮次蘇勗﹐於志寧兮世長續。薛收守素揚淸名﹐徳明穎達踵芳躅。蓋文達兮許敬宗﹐羣賢盡佐秦王功。

詠史詩云﹕天策弘開延膴士﹐太平重見振儒風。

緇帷預講文章顯﹐賓館供羞禮遇隆。

標榜足誇瀛海會﹐謀謨多助禁門功。

牝雞聲裏坡圖處﹐借問何人許敬宗。

時秦府僚多補外官﹐杜如晦欲出。秦王患之。房玄齡謂秦王曰「餘人不足惜﹐至於杜如晦﹐王左之才也。大�欲經營四方﹐非如晦不可。」秦王卽奏聞唐主畱之﹐使爲府屬。常從秦王徵伐﹐參謀帷幄﹐軍中多事﹐如晦剖決如流。武徳四年十月﹐長安城中奏軍情﹐邊官表稱江陵蕭銑自號梁王﹐攺元鳳鳴﹐置官立士﹐反背朝廷﹐興兵侵犯境界。當時唐主命誰出師﹖

總評﹕秦王開館於西﹐以延文學之士﹐豈眞有意於橫經論道﹑修齒冑之禮乎﹖蓋當是時﹐建成﹑元古之隙已成﹐而角立之勢起﹐故收召英賢﹐自爲羽翼﹐以待他日之變耳。自十八人之見用而所謀者﹐無非傾嫡代宗之計﹐卒未有以父子兄弟之義一爲太宗忠言者。人徒謂有唐蒙不洗之詬﹐而不知瀛洲之選實爲之祟也。

第七十回

孝恭李靖破蕭銑蕭銑乃後梁宣帝曾孫也﹐少貧庸書﹐事母極孝。隋煬帝時以外戚擢爲羅州令。大業十三年﹐嶽州校尉董景珍﹑雷世猛﹑鄭文秀﹑許互徹﹑萬瓚﹑徐徳基﹑郭華﹑張繡共謀反隋﹐且推景珍爲主。景珍曰「吾素體微名賤﹐豈能爲主﹖今有羅川令者﹐故梁之裔也。其人寬洪大度﹐有武皇遺風﹔且吾聞帝王之興﹐必有符命﹐隋之冠帶﹐悉號起梁﹐蕭氏中興象也。今推之以應天順人﹐不亦可乎﹖」乃遣人告於銑。銑卽答景珍書曰「吾先君昔事於隋﹐職貢無廢﹐乃貪吾土宇﹐滅吾宗祀﹐吾是以痛心疾首﹐思雪其恥。今若公等齊心﹐將大復梁緒﹐徼福於先帝﹐吾敢不紺厲士眾﹐以從公哉﹗」卽募兵數千﹐揚言羣盜將﹝至﹞﹐應景珍。

正值潁川賊沈柳生寇縣﹐銑出��私謂柳生曰「嶽陽豪傑將推我爲主﹐今天下叛隋﹐吾能守節獨完哉。且吾先人國於此﹐若徇其請﹐以復梁祚﹐因以半紙檄召羣盜﹐誰敢不從﹖」

眾人大喜﹐於是遂稱梁公﹐旗巾服色悉用其舊。柳生以眾來歸﹐銑用爲車騎大將軍﹐不五日﹐遠近爭附﹐得眾數萬。

於是乃走巴陵﹐築壇城南柴上﹐自稱梁王。有異鳥至﹐建元爲鳳鳴﹐僭稱皇帝﹐署百官用梁故事。封景珍爲晉王﹐雷世爲秦王﹐鄭文秀爲楚王﹐許互徹爲燕王﹐萬瓚爲魯王﹐張繡爲齊王﹐道生爲宋王。遣將蘇胡兒略定嶺表﹐於是東自九江﹐西抵三峽﹐南盡交趾﹐北距漢川﹐皆爲所有。勝兵四十餘萬﹐徙都於江陵﹐累犯唐境。

至是表報唐主﹐乃宣召趙郡王孝恭至長安﹐與李靖二人議論起兵。唐主曰「今蕭銑謀反犯界﹐不可不誅之。」李靖曰「臣以馬步軍十萬與趙王一行﹐足可破蕭銑矣。」唐主曰「兵少路遠﹐恐難收復。」靖曰「臣托主上洪福齊天﹐兵不在多﹐用智設謀﹐破銑易也。」唐主大喜﹐卽命孝恭爲夔州總管﹐李靖爲行軍總管﹐二人領命而行。

翌日﹐李靖統領二道總管﹑巴蜀大兵十二萬﹐自夔州分道進發﹐順流而下。盧江王瓊出襄陽道﹐黔州刺史田世康出辰州道。時梁僞將周法明以四州來降﹐卽詔爲黃州總管﹐亦引兵趨夏口道﹐會兵十五萬﹐水陸俱進。唐將魏淩爲先鋒﹐劉志﹑萬玄爲副將﹐孝恭自引兵爲後隊﹐浩浩蕩蕩殺奔巴陵而來。

細作飛報江陵來﹐時蕭銑以罷兵﹑分散軍人於各處屯田﹐止畱宿衛軍士數千﹐聞唐兵至﹐倉猝召兵。其兵皆在江嶺之外﹐道途阻遠﹐不能遽集。聞急報﹐銑荒聚眾商議﹐令文士弘爲主將﹐丘和﹑髙士廉爲先鋒﹐盡起江陵現兵以迎之。丘和﹑髙士廉各引一大隊橫衝﹐絕淸江口﹐其餘小船皆屯內港。艨艟上各設彊弓硬弩十餘張﹐並大索系定水面上﹐唐兵一至﹐數百小船鳴鼓先進﹐艨艟上鼓響﹐弓弩齊發。軍不進﹐約退數里水面。

有劉志與萬玄曰「事已至此﹐不容不進。選小船一百隻﹐每船軍士五十人﹐二十人撐船﹐三十人各披兩副甲﹐手執鋼刀。

劉﹑萬二將持刀在前﹐不避矢石﹐直至艨艟旁邊﹐砍斷大索﹐艨艟橫﹐志﹑萬玄各飛上艨艟﹐砍死髙士廉。丘和棄船而走。

魏淩看見﹐跳下小船﹐自舉櫓棹﹐直入船隊。劉萬二將放火燒著餘船﹐四散而走。丘和急待上岸﹐魏淩不捨﹐趕到根前﹐一刀當頭砍翻﹐梁將文士弘岸上引軍來迎﹐唐諸將皆要爭功﹐一齊上岸掩殺﹐其勢不可當﹐梁軍大敗。文士弘慌忙而走﹐正遇唐大將殷開山匹馬來到﹐手腕初交﹐挾士弘於馬下﹐到船中來見李靖。李靖大怒﹐睜目視之曰「汝等累犯吾境﹐罪不容誅﹗

」呼左右命做檻車盛之﹐待捉蕭銑﹐一發回長安﹐叫先監了文士弘。此時獲得梁斗艦千艘﹐李靖使孝恭盡投之江中﹐諸將皆曰「破敵所獲﹐當籍其用﹐柰何棄之以資敵﹖」靖曰「蕭銑之地南出領表﹐東拒洞庭﹐吾懸軍深入﹐若攻城未拔﹐救兵四集﹐內外受敵﹐進退不得﹐𨿽有舟楫﹐將安用之﹖今棄舟艦﹐使塞江而下﹐若救兵見之﹐必謂江陵已破﹐未敢輕進﹐往來覘伺﹐動淹歲月﹐吾之取必矣。」眾將曰「將軍神機妙算﹐非眾等所及也。」便催三軍﹐不分星夜﹐攻打江陵﹐活捉蕭銑。諸將得令﹐奮力向前。蕭銑性命如何﹖

總批﹕蕭銑﹐故梁子孫。因隋之亂﹐保據荊楚﹐欲復先業﹐��������孝恭與李靖率師伐之﹐是亦不���������斗艦千艘﹐盡投之江中﹐令救�����必謂江陵已破﹐未敢輕進﹐此亦軍中之��神機妙算云。

第七十一回

劉黑闥反唐報仇唐諸將見劉志成功﹐各自抖擻神威﹐來捉蕭銑。

卻說蕭銑見江中船隻盡陷﹐諸將皆休﹐情知守把不住﹐棄了淸江﹐遙望江陵而走。果然﹐救兵見江面流下舟艦﹐心疑不進﹐唐兵乘勝直抵江陵﹐入其外郭。梁僞將雷長潁﹑林之松﹑蓋彥舉等見事勢危迫﹐俱詣軍門投降﹐李靖受之。

卻說蕭銑在江陵﹐自度救兵不至﹐謂其下曰「天不祈梁﹐不可復支矣。若待力屈﹐則百姓蒙患。柰何以我一人之故﹐陷百姓於塗炭乎﹗今城未拔﹐若先出降﹐可免其害﹐汝諸人何患無君﹖」乃麾令守陣者皆慟哭﹐以太牢告於廟﹐率羣臣緦麻布幘﹐大開城門出降。銑詣軍門謝曰「當死者銑耳﹐百姓非罪也。請無殺掠。」孝恭受之﹐先遣將士護送京師。銑降數日﹐後面董景珍﹑雷世猛﹑鄭文秀等救兵至者且十餘萬﹐聞江陵不守﹐眾皆懊悔﹐不及釋甲而降。孝恭班師﹐奏凱還朝﹐入見髙祖。

髙祖大喜﹐重加賞勞。武士擁蕭銑至闕下﹐髙祖讓之曰「汝處荊襄之地﹐魚米之鄕﹐足以自娛﹐何生異心﹐累侵朕土宇﹖今日到此﹐汝欲何如﹖」銑對曰「隋失其鹿﹐英雄競逐。

銑是梁之後裔﹐合宜爲帝﹐因無天命﹐故爲陛下來降﹐亦如昔日田橫南面﹐豈負於漢哉﹖」髙祖大怒曰「汝已勢盡力屈﹐尙自口不屈耶﹖」喝令武士推出斬於都市。銑死﹐時年三十九歲﹐僭國五年而亡。後人有詩嘆云﹕當年蕭銑欲偸生﹐空獻江陵數郡城。

口說田橫難負漢﹐豈知髙祖不容情。

卻說唐主痛恨蕭銑口彊﹐故令斬之。當日正與羣臣商議政事﹐忽侍臣奏報﹕「竇建徳故將劉黑闥反於洛州﹐侵犯州郡﹐欲與主報仇。」唐主聽聞大驚﹐卽下詔遣將出師。元來竇建徳諸將得脫死者﹐居於閭裏﹐暴橫以爲民患。唐之官吏以法繩之﹐皆散懼不安。正值唐主下詔﹐悉徵建徳故將﹐於是範願﹑髙雅賢等相謂曰「王世充以洛陽降唐﹐其將相大臣盡皆夷滅﹐吾等若至長安﹐必不免矣。且昔夏主得淮安王遇以客禮﹐唐得夏主卽殺之﹐今吾等皆爲夏主所厚﹐不爲之報仇﹐無以見天下之事。」乃謀作亂。眾請卜之﹐以劉氏爲主。卜得吉兆﹐因相與同至漳南﹐見建徳故將劉雅﹐雅曰「天下方寧息﹐吾將老於耕桑﹐不願復起兵。」眾怒﹐殺之。

時劉黑闥屏居漳南﹐諸將詣之﹐告以其謀。黑闥方種蔬園內﹐一見大喜﹐卽殺耕牛﹐與諸將飲食﹐定計襲縣據之﹐得眾數千﹐號漢東王。唐遣淮安王道玄與黑闥戰於下博﹐兵敗﹐爲黑闥所殺。山東震駭﹐望風歸附﹐旬月之間﹐盡復建徳故地。

進據洛州﹐軍聲大振。至是表報黑闥領兵欲犯長安﹐奪駕報仇。

唐主大怒﹐問眾臣曰「誰敢去討此賊﹖」言未了﹐太子建成出班奏曰「建成願往﹐只消五萬兵﹐足可破劉黑闥矣。」唐主大喜﹐卽發兵五萬﹐遣建成行。

初﹐唐主之起兵晉陽也﹐皆秦王世民之謀。唐主謂世民曰「若事成﹐則天下皆汝所致﹐當以汝爲太子。」及爲唐主﹐將佐亦請以世民爲世子。唐主將立之﹐世民固辭而止。太子建成喜酒色遊畋﹐齊王元吉多過失﹐二人皆無寵。世民功名日盛﹐唐主常有意以代建成﹐建成內不自安﹐乃與元吉協謀﹐共傾世民﹐曲意事諸妃嬪﹐以求媚於上。太子中允王玨﹑洗馬魏徵說太子曰「秦王功蓋天下﹐中外歸心﹐殿下但以年長﹐位居東宮﹐無大功以鎭海內。今劉黑闥散亡之餘﹐眾不滿萬﹐資糧匱乏﹐以大軍臨之﹐勢如拉朽﹐殿下安自擊之﹐以助功名﹐因結納山東豪傑﹐庶可自安。」建成乃請與元吉行﹐故唐主許之。

卻說建成引兵五萬來討劉黑闥﹐軍馬三隊起行﹐先遣齊王元吉一軍先起﹐時武徳五年十一月。後唐軍至洛水﹐下住寨柵。

哨馬報入劉軍中﹐程世良勸黑闥曰「唐兵勢大﹐不可與敵﹐不如舉眾投降﹐可保軍民之難。」範願曰「吾等千方百計﹐聚兵到此﹐進則有生﹐退則必死。此皆狂妄之言﹐聽之何益﹗

」遂上馬至肥鄕﹐分調守把各處隘口。黑闥曰「肥鄕乃相州之保障﹐失此則大郡難保。今與眾商議﹐著二人守城﹐二人前至肥鄕地面﹐依山倚險﹐紮下兩个寨﹐遙爲椅角之勢﹐勿使敵軍臨城。」髙雅賢曰「某願助之。」黑闥大喜﹐設宴相款﹐分兵二萬﹐與範願﹑髙雅賢離城六十里下寨。黑闥﹑徐友諒守護肥鄕。

卻說建成與元吉商議進取肥鄕﹐人報黑闥兵來﹐卽目有範願﹑髙雅賢二萬軍在肥鄕北面紮下兩个大寨。建成聚眾﹕「誰敢去取二寨﹖」宇文歆應聲出曰「某願往。」建成曰「汝領本部人馬如取了營寨﹐必當重賞。」宇文歆謝了要行﹐帳下一人出曰「將軍年紀髙大﹐如何去得﹖小將願替一行。」建成視之﹐乃羅士信也。歆曰「我已領將令﹐你如何敢僭越﹖

」士信曰「吾聞範願﹑髙雅賢乃夏驍將﹐血气方剛﹐恐將軍近他不得﹐誤了大事﹐因此相替。」歆大怒﹐叱士信曰「汝輕視我﹐敢與我比勢麼﹖」士信曰「就殿下之前當面比試﹐贏得便去。」歆移步下階﹐便將刀來。建成急止之﹐曰「不可﹗吾今領兵收賊﹐仗汝二人之力﹐如兩虎相鬥﹐必有一傷﹐須誤了大事﹐吾今勸你二人休爭。」元吉曰「汝二人不必相爭﹐卽目範願﹑髙雅賢下住兩个營寨﹐今汝二人各引本部軍馬各行一寨﹐如先獲將者﹐便爲頭功﹐不彊似自家相並﹖」建成曰「吾弟言者甚當﹐你二人分軍兩路而行﹐先回者功勞爲大。

」宇文歆﹑羅士信領命去了。元吉曰「此二人去﹐恐於路爭競﹐兄可引一軍自爲後應。」建成畱元吉守城﹐帶劉徳威並李藝三千軍隨後便起。

總批﹕唐兵乘勝直抵江陵﹐銑以百姓之故﹐不忍固守而降﹔然則唐初割據之主﹐銑最無罪﹐而商祖誅之﹐淫刑甚矣。若黑闥之反於洛川﹐欲犯長安﹐則遣將出師之詔﹐誰謂其可少緩也。

第七十二回

黑闥箭射羅士信先說宇文歆歸寨﹐傳下號令﹐連日四更造飯﹐五更結束﹐平明離寨﹐取左邊小路而進。

卻說羅士信歸到寨中﹐暗使人探聽宇文歆甚時起兵。探事人回報﹕「來日四更造飯﹐五更結束﹐平明出寨。」士信暗地吩咐﹐叫軍士二更造飯﹐三更便起﹐比及平明﹐要到髙雅賢寨前。原來兩个分定﹐宇文歆打範願寨﹐羅士信打髙雅賢寨。唐寨都在洛水界口屯住﹐相隔五七里遠﹐因此不聽得。當夜士信叫軍士悄地都餐了一頓﹐馬摘鈴﹐人銜枚﹐捲旗掩鼓﹐如偸營劫寨相似﹐前後離寨。

前進到半路﹐士信自思﹕「先去打髙雅賢寨﹐不顯我彊﹐不如先打了範願寨﹐將得勝之兵打髙雅賢寨﹐兩場功勞﹐都是我的。」就馬上傳令﹐叫軍士都投左邊山路裏去。天色半明﹐離範願寨不遠﹐叫軍士少歇﹐拼搠金鼓旗幡﹐槍刀器械。伏路小軍飛報入範願寨﹐範願已自整備了﹐等候多日﹐一聲鼓響﹐三軍上馬﹐殺出寨來。羅士信縱馬提刀去迎範願。二將交馬﹐戰到二三十合﹐劉兵分兩下來襲唐軍。後面唐兵走得力乏﹐擋抵不住﹐退後便走。士信聽得背後陣腳自亂﹐撇了範願﹐撥回馬走﹐唐軍大敗﹐劉兵隨後趕上。走不得五六里﹐山背後鼓聲震地﹐髙雅賢一彪軍從肋羅裏截住﹐兩員劉將背後叫﹕「快下馬降﹗」士信正走﹐馬忽前失兩蹄跪地﹐翻筋斗掀將下來。髙雅賢馬先到﹐挺槍來刺士信。槍未到處﹐弓弦忽響﹐髙雅賢倒撞下馬﹐後面範願來救﹐忽一員將從山坡上跑下馬來﹐厲聲大叫﹕「宇文歆在此﹗」舞刀直取範願。願抵敵不住﹐望後便走﹐歆乘勝趕去﹐劉兵大亂。宇文歆這支軍馬救了士信﹐殺敗了範願﹐直趕到寨前。願回馬與宇文歆再戰。戰不數合﹐後面軍馬擁將上來。願不入寨﹐去了左寨﹐卻引敗軍來投右寨。見寨中旗幡各別﹐範願大驚﹐兜住馬看時﹐當中一員大將﹐金甲錦袍﹐乃太子建成也。左邊劉徳威﹐右邊杜伏威。卻好走數里﹐兩邊路狹﹐伏兵起﹐撓鉤搭槍鉤住﹐活捉範願。原來卻是羅士信自知罪犯﹐無可解釋﹐收拾敗軍投大路伏兵在此﹐正等得著﹐將索縛了﹐解投太子寨來。

卻說宇文歆來見建成﹐說士信僥幸﹐亂了軍法可斬。建成叫喚士信﹐士信解範願至。建成曰「𨿽然有罪﹐此功可贖。

令士信拜謝宇文歆活命之恩﹐今後無得爭功。」士信頓首伏罪。

建成言曰「囑咐宇文歆等在意立功﹐收了黑闥﹐表奏朝廷﹐請功受賞。」押過範願到寨前﹐建成問曰「汝肯降否﹖」願曰「旣蒙免死﹐如何不降。某與黑闥皆是夏將一體之人﹐特因朝廷不容﹐欲徵我等﹐故相與謀反耳。如蒙放免前去﹐招安黑闥來降﹐就獻洛川。」

建成大喜﹐便賜鞍馬衣服以送之。羅士信曰「此人不可放免﹐若脫身一去﹐不復來矣。」建成曰「吾以誠心待人﹐如其不來﹐是彼之意也﹐不必計較。」範願回肥鄕見黑闥﹑徐友諒﹐不說建成放回﹐只說被我殺了數千﹐奪得馬匹回來。黑闥聽知折了髙雅賢﹐心中驚慌﹐忙聚眾商議。忽僞將郝元輔﹑項繡二人領一千人馬來到肥鄕。劉黑闥接著﹐說失了前寨。郝元輔曰「若後兵臨城﹐難以拒敵﹐汝等有何髙見﹖」黑闥曰「城東南邊有一條山僻小路﹐最爲緊要﹐某自引一軍守之﹐汝等與唐兵戰﹐誘入彼處﹐勿得有失。」

卻說建成欲引軍前進﹐元吉交問前至肥鄕有多少路﹐左右盲只隔六十里﹐山北有條大路﹐正取肥鄕。東門山南有條小路﹐卻取肥鄕西門﹐兩路皆可進。元吉領羅士信作先鋒﹐取山南小路而進﹐建成領宇文歆作先鋒﹐從山北大路而進﹐並到肥鄕取齊。

原來細作飛報入劉寨﹐言唐軍分兩路而來攻城。劉黑闥引三千精兵先來小路埋伏﹐見士信軍過﹐山坡上一聲炮響﹐兩下箭發﹐射死羅士信﹐眾軍湧塞﹐進退不得﹐死者太多。後面元吉催兵欲鬥﹐爲是山路逼窄﹐廝殺不得﹐又被黑闥截住歸路﹐只得髙阜處用彊弓硬弩射之。元吉正慌﹐左右告言不如投奔肥鄕城下﹐取大路回寨。元吉曰「也是。」當先開路﹐殺投肥鄕下來。塵埃起處﹐前面一軍殺來﹐元吉大驚﹐拍馬舞刀﹐呼軍死戰﹐乃僞將郝元輔﹑項繡兩騎馬當先引數千軍馬來到﹐後面黑闥殺來﹐兩下夾攻﹐元吉被圍在垓心。

正無路出﹐中間郝元輔﹑項繡後面軍自亂﹐二將慌回去救﹐元吉乘勢趕去。當先一將﹐舞刀大叫﹕「殿下﹗吾特來救你﹗

」乃宇文歆也。兩个夾攻﹐卻殺敗郝﹑項二將﹐衝去肥鄕城下。

徐友諒引軍殺出去﹐被建成當住接應﹐宇文歆﹑元吉翻身便回。

建成比及奔到﹐黑闥軍又從小路出﹐趕殺的是徐友諒﹑郝元輔﹑項繡。建成守不住二寨﹐且戰且走﹐奔回相州界口。

劉兵得勝﹐迆邐趕來﹐人困馬乏﹐哪里有心廝殺。看看走過界口﹐黑闥一軍追趕至急﹐忽左邊衝出劉徳威﹐右邊衝出杜伏威﹐二將引三千生力軍截出殺進。黑闥便走﹐趕二十里﹐奪回戰馬極多。建成一行軍馬再入洛水﹐知羅士信被箭射死﹐宇文歆曰「今番折了士信﹐黑闥必然來欺敵打洛水﹐如之柰何﹖

不如往長安取秦王再添人馬﹐來議收賊之計。」

正說間﹐人報黑闊直引軍臨城下搦戰。元吉﹑宇文歆皆要出迎﹐建成曰「晦气新旺﹐只宜堅守﹐以待秦王來。」二人堅守此處﹐建成修表﹐遣人直往長安﹐報知唐王﹐取秦王去。

其人領了書﹐辭建成投長安來。

總批﹕先範寨而後髙寨﹐此士信欲顯已之彊耳。豈知範願已整備多時﹐唐兵力乏﹐乃當抵不住乎﹖向非得宇文這枝軍馬來救﹐必不能活擒範願﹐以贖其罪矣。卒之士信軍過山坡﹐而竟射死於黑闥之手﹐悲夫﹗

第七十三回

肥鄕城唐兵大戰卻說唐主在長安﹐時當十一月﹐聚羣臣會宴於武徳殿。是日杜伏威奉表﹐報太子兵討黑闥不能取勝﹐務令秦王前來攻敵。

唐主大驚﹐卽以表示秦王。秦王曰「旣然兄弟在洛水進退兩難之地﹐請世民不容不去﹐目下便行。」唐主曰「益兵多少﹖

」秦王曰「只領五萬兵足矣。」唐主從之。

次日﹐秦王領兵起行﹐日期令人先去報知建成﹐交會肥鄕。

建成與眾商議﹕「今秦王領兵會於肥鄕﹐水陸舟車已於十一月十五日起行﹐此時將及行到﹐我等便可進兵。」宇文歆曰「黑闥每日搦戰﹐每日不出﹐彼軍懈怠﹐不做整備﹐今夜分兵劫寨﹐勝如白晝廝殺。」建成從之﹐交宇文歆引兵取左﹐元吉引兵擊右﹐建成自取中路﹐當夜三更﹐三路軍齊出。黑闥果然不做整備﹐正劫中寨﹐火光競起﹐劉兵奔走﹐連夜直趕到肥鄕城中﹐兵出接應入去。建成還於中路下寨﹐次日﹐引兵直到肥鄕城中。軍兵不出﹐建成圍住攻打﹐晝夜不絕。城中商議﹐黑闥曰「盡叫他攻打得力乏﹐然後以兵擒之﹐建成可擒也。」

攻城到第四日﹐建成自提一軍攻打西門﹐卻是肥鄕城背後﹐宇文歆﹑元吉在東門攻打﹐南北二門放軍眾走出。南門是山路﹐北門是水路﹐因此不圍。黑闥望見建成在西門下騎馬往來﹐指麾打城﹐從辰至未﹐人力俱乏﹐卻道要退﹐黑闥交郝元輔﹑項繡二將﹕「引軍出北門轉出﹐與宇文歆﹑元吉交戰﹐我引軍出南門轉西﹐早捉建成。城內盡數撥民夫上城擂鼓助喊。」見紅日沈西﹐叫後軍先退﹐眾軍方回身﹐城上一片聲喊起來﹐南門內軍馬突出﹐黑闥逕入中軍﹐來捉建成。軍馬大亂﹐宇文歆﹑元吉又被郝元輔﹑項繡敵住﹐兩下不能得救。建成敵黑闥不住﹐撥回馬望山僻小路而走。黑闥從背後趕來。看看趕上﹐建成獨自一人一馬﹐黑闥引數十騎趕到。建成正望前盡力加鞭﹐忽山路一軍突出﹐建成馬上叫苦﹕「前有伏軍﹐後有追兵﹐天亡我也﹗」向前去時﹐當先一人飛轉而來﹐乃程知節﹑秦叔寶也。

原來秦叔寶先從小路殺來﹐當日卻望見塵埃起﹐知是與劉將交兵﹐叔寶當先而來﹐建成亦不合死﹐卻好這里撞見﹐便與黑闥交兵。兩員將戰到十合﹐背後程知節引兵大進﹐黑闥火急﹐回身便走。叔寶一陣直殺到城下﹐黑闥退入城﹐拽起弔橋。後人有詩嘆曰﹕太子乘危一騎行﹐劉軍追急繞山城。

蒼天終佐唐儲嗣﹐又遇秦瓊救駕兵。

叔寶回見建成曰﹕秦王後面未到﹐恐殿下有失﹐特令吾二人先來﹐不想於此救駕。」建成曰「非汝二人見救﹐吾安能至此﹗」卽脫身上黃金鎖子甲以賜之。

正待飲宴之間﹐哨馬回報宇文歆﹑元吉和劉將郝元輔﹑項繡交鋒﹐城中徐友諒﹑程世良又引一軍來戰﹐二將𨿽勇﹐軍士先走﹐因此當抵不住﹐大敗東去了。叔寶曰「卻好﹐想這廝卻從繞城來﹐我分兵兩路﹐叔寶在左﹐建成在右。」徐友諒﹑程世良見後面喊起﹐慌退入城。郝元輔﹑項繡商議﹕不如倒戈卸甲投降﹐因此二人降了﹐徑將本部軍兵前來建成寨前投降。

建成準降﹐因此收軍﹐近城下寨。

卻說黑闥見二人降了﹐心中憂慮﹐徐友諒﹑程世良曰「兵勢已急﹐不決一死戰﹐如何將兵退﹖可用奇計敵之。到來日引一萬軍搦戰﹐佯輸詐敗﹐引轉城北﹐二將軍內可用一人引軍衝出﹐截斷中軍﹐可獲勝矣。」徐友諒曰「程將軍相輔守城﹐某來日決一死戰。」約會了此日﹐黑闥引數千騎出﹐人馬搖旗吶喊搦戰。秦叔寶曰「某願捉黑闥。」上馬提鐧﹐徑出陣前﹐更不打話﹐與黑闥交鋒。戰到十餘合﹐黑闥詐敗﹐叔寶趕上﹐黑闥繞城走﹐叔寶盡力追之。兵未及半﹐徐友諒引軍截住﹐黑闥兵回﹐正把叔寶圍住在垓心裏﹐進退不得。比及建成引一軍救﹐忽一隊從江邊殺到﹐正遇徐友諒。當先一員大將﹐挺鞭躍馬﹐與友諒交鋒﹐只一合﹐生擒友諒﹐殺退敵軍﹐救出叔寶。

叔寶視之﹐乃尉遲敬徳也。叔寶曰「秦王何在﹖」敬徳曰「先使我來解救。」此時與建成相見了﹐黑闥見擒了徐友諒﹐自退入城去了。

總批﹕秦王領兵會於肥鄕﹐建成攻其西﹐元吉攻其東﹐無柰人力俱乏﹐卻被黑闥逕入中軍來取也。不想天意助唐﹐叔寶於此救駕﹐彼郝﹑項二將焉得不倒戈卸甲而投降乎﹖及友諒生擒﹐則黑闥𨿽勇﹐亦爲之退舍矣。

第七十四回

建成平定河東府叔寶回寨中﹐見建成﹑秦王引諸將已立寨中﹐叔寶下馬來參秦王﹐秦王大喜。敬徳解押徐友諒見秦王﹐秦王令降﹐友諒降了﹐秦王問城中再有幾人爲將﹐友諒曰﹔「城中將士𨿽多﹐乃烏合之眾﹐不打緊事。獨有劉黑闥勇力﹐不可輕敵。」秦王曰「賊輩糧盡﹐必來決戰﹐先捉黑闥﹐然後取肥鄕。」友諒曰「此間一帶正靠洛水﹐其水太急﹐前面寨占山腳﹐其形最低﹐可先乞五千軍各帶鍬鋤﹐寅夜往沿河遷決洛水之水﹐可盡淹死黑闥之兵也。」秦王曰「此計亦善﹐須看空而便行﹐勿令知覺。」遣李藝領兵接應﹐去辦決河器械。世績問城東門這條橋名甚﹐徐友諒曰「此登云橋也。」秦王同世績乘馬來橋邊﹐沿河看了﹐回寨中﹐世績喚宇文歆﹑殷開山﹕「引一千槍手左右埋伏﹐黑闥若從山東小路而來﹐秦叔寶引一千軍伏在那里﹐黑闥到﹐就彼處擒之。喚敬徳伏於登云橋北﹐等我與秦王引黑闥過來﹐便拆了橋﹐卻勒兵於橋北﹐搖旗爲勢﹐使黑闥不便望北走。若奔南去﹐必沿河以渡﹐𨿽有李藝在彼﹐卻好中計。

」調遣已定﹐二人自去誘敵。

卻說黑闥交眾將守城﹐自與程世良爲前後隊﹐黑闥爲前隊﹐世良爲後隊﹐出城迎敵。秦王列一隊﹐不整不齊。軍士過登云橋來﹐與黑闥對陣。秦王乘馬而出﹐兩邊百餘騎簇捧﹐遙指黑闥曰「建徳﹑世充引數十萬之眾﹐尙被吾所擒﹐今到此處﹐何不降之﹖」黑闥看見秦王軍旅不整﹐馬上冷笑﹐說秦王﹑李﹝世﹞績用兵原來有名無實。把槍一招﹐大小軍校一齊衝殺過來。秦王勒馬退走﹐黑闥背後趕來。過了登云橋﹐建成軍在左﹐元吉等諸將皆在右。黑闥知是中計﹐急回軍時﹐橋已斷了﹐欲投北去﹐敬徳一軍隔岸擺開﹐因此投南邊沿河而走。秦王背後回兵掩殺﹐黑闥勢不能支﹐遂先逃命。餘眾尢在戀戰﹐忽李藝決堰水大至﹐人馬難行﹐後面追之不及﹐暫停而止。及河水退時﹐黑闥已走一日矣。

時太子遣將星夜追趕黑闥﹐黑闥奔走﹐不得休息﹐行至饒陽﹐手下從者才百餘人﹐饑餒尢甚。一簇人馬攔路﹐黑闥曰「吾合休矣﹗」又見一羣哨馬衝到﹐方認得是所署饒州刺史諸葛徳威軍馬﹐黑闊方心安。徳威接著﹐言道﹕「𨿽知大王兵敗﹐不敢遠離﹐恐失所守。」黑闥曰「吾腹內饑甚﹐可速進飲食﹐方與汝談論兵事。」接入饒陽城內﹐黑闥坐於正堂﹐徳威禮畢﹐暗地令埋下羣刀斧手在兩傍幕下左右﹐捧獻盤淆。黑闥食尙未畢﹐徳威大呼曰「何不下手﹖」兩傍擁出武士數十﹐蹌上堂來﹐將黑闥捆縛﹐隨卽送諸唐營。

建成大怒﹐喝令武士斬於洛州。黑闥臨刑嘆曰﹕我幸在家鋤菜﹐乃爲髙雅賢所誤至此。」黑闥年三十四歲而亡﹐時武徳六年十一月也。後人有詩云。

黑闥交兵血刃紅﹐殺身報主盡孤忠。

將軍一死𨿽常事﹐顯得芳名萬載功。

建成兄弟旣斬黑闥﹐悉平河東之地﹐班師還入長安﹐進見唐主。大喜。各人論功升賞﹐自此軍民安息﹐遠近地面分兵按察﹐悉皆平寧。

卻說秦王旣與建成﹑元吉有隙﹐以洛陽是形勝之地﹐恐一朝有變﹐欲出保之﹐乃奏唐主﹐請以行臺尙書溫大雅先出鎭洛陽。唐主從之﹐當日齊王元吉亦因禦園試槊﹐被秦王面叱﹐每懷舊怨﹐𨿽欲謀害秦王﹐柰唐主在上﹐不敢造次。至是來至東宮﹐與太子建成商議﹐欲謀秦王之事。魏徵進曰「今日𨿽然平定河東﹐又顯是秦王之功﹐可早定計﹐以濟大事。」建成曰「似此柰何﹖」微曰「乘今收復劉黑闥﹐設一筵會爲賀﹐夜請秦王赴飲﹐以酒鴆之﹔事若漏泄﹐就於席上殺之﹐大事遂定。

」建成曰「世民牙爪極多﹐有變何以得安﹖此事似不可行。

」徵曰「大事一決﹐牙爪皆臣﹐何懼之有﹖」元吉曰「事變已迫﹐早圖則坐安天下﹐遲則吾兄弟皆爲泉下之鬼矣。」時王圭在側﹐亦力贊﹐建成方有相從之意。

是日﹐遣人到西府請秦王﹐秦王欣然應允而來。三人相見大喜﹐建成曰「適來收賊﹐深借吾弟之力﹐一向未曾報徳。

今夜稍暇﹐特備蔬筵﹐邀弟共飲﹐少敍片時間闊之情。」秦王曰「收賊俱爲國之計﹐何預吾事。一者父皇洪福﹐二者吾兄虎威﹐小弟固當相賀﹐如此見擾﹐何以克當﹖」元吉曰「但得四海淸平﹐吾等兄弟終日一醉﹐有何妨礙。」秦王曰「然。

」於是三人細訴衷情﹐分坐而飲﹐左右各執一壺﹐斟酒侍立於側﹐獨以一壺藥酒斟與秦王飲之。

酒行數巡﹐魏徵與王圭商議曰「事在掌握之中﹐可速下手。」便叫張達舞劍﹐達拔刀曰「筵間無樂﹐願舞劍爲戲。

」秦王手下見張達目擊秦王﹐馬三保掣劍出曰「舞劍必須有對﹐某請伴之。」二人對舞﹐三保目示建成﹑元吉以目顧後﹐祁子蓋便拔刀出曰「舞劍必須有錢間挑心者。」遂縱步舞入。

早有人報與世績﹐世績慌使殷開山﹑秦叔寶﹑尉遲恭各執利器搶入曰「我等當羣舞﹐以助一笑。」秦王大驚﹐掣左右所佩之劍立於席上曰「吾兄弟相賀痛飲﹐並無疑忌﹐又非鴻門會上﹐何用舞劍而爲亂乎﹖不棄劍者亦斬之﹗」建成佯言叱曰「弟兄相聚﹐何必帶刀﹖」盡命去之﹐眾皆紛然下堂﹐遙間盡除兵器。元吉喚諸將士上堂﹐以酒酬傳曰「深感吾兄不忘骨肉﹐共議大事﹐豈有二心﹖汝等勿驚疑﹐開懷爲樂﹐有異心者﹐絕滅子孫。」眾將皆頓首再拜。

總批﹕建成兄弟平定河東﹐此正寇賊滅息﹐宇海淸夷之日也。無何﹐齊王元吉因禦苑試槊之怨﹐至是﹐與東宮謀害秦王﹐不意王﹑魏二人不能以死諫﹐而反欲贊成之。拔劍之舞﹐一如鴻門之會也﹔兄弟相聚﹐一如敵仇相對也。故曰﹕王﹑魏先有罪而後有功。

第七十五回

秦王謀據洛陽城建成抱秦王而言曰「吾兄弟之恩﹐誓不敢忘。」於是盡歡而散。秦王歸還西府﹐酒尙未酣﹐將至夜半﹐秦王口叫疼痛之聲不絕﹐忽然昏倒於地﹐不省人事。奉侍宮人驚慌﹐手足無措﹐不知所爲。左右侍衛前來急救。須臾﹐秦王徐徐復蘇﹐自覺腹中展動如雷而響﹐口吐鮮血約有數升﹐流於地下﹐火起三尺﹐金磚迸裂。原來天子有百靈咸助﹐秦王眞命之主﹐果有洪福﹐故𨿽鴆酒入內﹐不能爲害。隨喚太醫奉獻湯藥﹐延至次早﹐遂得平復如舊。眾將皆來視疾﹐秦王曰「夜來偶有采薪之憂﹐十分狼狽﹐因吐血數升﹐更得急進湯藥﹐此病卽愈。」眾將曰「此疾莫大之憂﹐實太子﹑齊王之計﹐夜飲其酒﹐乃毒酒也。

大王洪福﹐得以不死﹐不見昨日席上之風景乎﹖」秦王曰「吾兄弟恐非此等人﹐肯下此毒手。」眾將曰「大王到此﹐尙自執迷如是。大王讀聖賢書﹐識古今事﹐不聞昔春秋時小白﹑子糾之事乎﹖不如早圖﹐免生後患。」當日眾論紛然﹐秦王曰「待我報告父皇﹐看說甚來﹐然後方好舉事。」

秦王進見唐主﹐具奏建成﹑元吉邀飲中毒之事。唐主曰「大事已定﹐焉有此理﹖朕實不信之。然首建大謀﹐削平海內﹐皆汝之功﹐吾欲立汝爲太子﹐汝固辭不從﹔且建成居長﹐爲嗣日久﹐吾不忍奪也。今觀汝之兄弟似不相容﹐若同處京邑﹐必有紛競﹐當遣汝還行臺﹐居於洛陽﹐自陜以東皆汝主之。仍命汝得建天子旌旗﹐如昔漢朝梁孝王都於洛陽﹐以擊破吳楚有功﹐得賜旌旗車服﹐出警入蹕﹐擬於天子。汝意如何﹖」秦王泣曰「非所願也。古人有云﹕『始於事親﹐中於事君﹐終於立身』。

豈敢遠離膝下﹗今天下已定﹐𨿽得昏定晨省﹐定爲美事﹐何望居大位乎﹖只吾兄弟其意甚歹。」唐主曰「陸實﹐漢臣也﹐尢遞遇諸子。況吾爲天下之主﹐何地莫非吾臣﹐汝居洛陽﹐猶在吾也﹐何用悲耶﹗」秦王不敢辭﹐乃再拜而退﹐便欲起行。

卻說建成等謀曰「秦王得土地甲兵﹐必爲後患﹐畱之京師﹐只一匹夫耳。若使之出外﹐更添牙爪﹐卽不能制矣。」元吉曰「不如先謀殺之﹐以定大事。」乃與後宮妃嬪日夜在唐主面前言「秦王左右皆山東之人﹐聞還洛陽﹐皆欣然而喜﹐觀其心志﹐不復來矣。」唐主果信以爲實﹐遂止其事﹐使不得行。元吉乃背地奏於唐主﹐請殺秦王﹐免生後患。唐主曰「彼有定天下之功﹐罪狀未著﹐何以爲辭﹖」元吉曰「但應速殺﹐何以爲辭。」唐主終不聽。

早有人報入秦府﹐秦府僚佐皆驚慌﹐不知所出。房玄齡謂長孫無忌日﹕「今秦王兄弟嫌隙已成﹐一旦襯機竊發﹐豈惟府朝塗地﹐乃實社稷之憂﹐此事如何﹖」無忌日﹕「旣已事泄﹐莫若勸秦王行周公之事以安家國。存亡之機﹐正在今日。」無忌遂以告知秦王﹐秦王曰「𨿽有仇敵﹐無可柰何。」正值杜如晦自外入﹐秦王曰「玄齡眾人勸我舉兵﹐早定大位﹐汝以爲可否﹖」如晦曰「玄齡金石之言﹐可從其請﹐今不早圖﹐恐有後悔。」秦王聞言﹐沈吟半晌﹐忽尉遲敬徳入見﹐秦王曰「汝來何意﹖」敬徳曰「適因太子﹑齊王遣人密贈金銀器皿一車相贈﹐欲以誘引敬徳﹐使爲彼用﹐某固辭不受﹐其人已去﹐故來告知。」秦王曰「吾素知公忠義之士﹐心如山嶽﹐𨿽積金至斗﹐亦不能移汝之志矣。」程知節進曰「大王股肱羽翼盡矣﹐身何能久﹖今太子﹑齊王欲謀大王﹐先去羽翼﹐以孤大王之勢。又譖知節出爲康州刺史﹐知節誓死不去﹐願早決計。

」秦王曰﹔「眾言𨿽當﹐柰吾父在上﹐恐怒見罪﹐實招不孝之名。」知節曰「事不早決﹐悔無及矣。」

卻說建成在東宮謂元吉曰「秦府智略之士所可憚者﹐獨房玄齡﹑杜如晦耳。」元吉曰「然。」於是相共譖之於帝﹐使秦府將士皆出鎭守外郡﹐惟長孫無忌與其舅髙士廉﹑將軍侯君集及尉遲敬徳數人在府﹐是秦王心腹之將﹐日夜勸秦王決計。

秦王猶豫﹐問於李靖及李世勛﹐所言皆同。

當日正值突厥入塞﹐邊關報急﹐建成薦元吉領兵擊之﹐元吉乃請尉遲敬徳與之共行﹐又悉間秦府精銳以益其軍。率更丞王晊密來告於秦王曰「適聞太子吩咐齊王﹐言秦王羽翼已去﹐無能爲也﹐汝若兵行之次﹐吾與秦王餞行在昆明池﹐汝可使壯士拉殺之﹐吾再遣人說帝﹐授我以國﹐而立汝爲太弟。」秦王聞言大驚﹐遂將此言以告長孫無忌﹐無忌慌聚眾將商議﹐請秦王先事圖之。秦王嘆曰「骨肉相殘﹐古今大惡﹐吾誠知禍在朝夕﹐欲俟其發﹐然後以義討之﹐不亦可乎﹖」尉遲敬徳曰「人情誰不愛其死﹐今眾人已死﹐秦王乃天授也。大王不用敬徳之言﹐敬徳將竄身艸澤﹐不能畱居大王左右﹐交手受戮也。

」無忌曰「不從敬徳之言﹐無忌亦當相隨而去﹐不能服事大王矣。」秦王曰「公更圖之。」敬徳曰「大王素所畜養勇士八百餘人﹐今已入宮擐甲執兵﹐事勢已成﹐大王安得已乎﹖

」秦王訪之府僚﹐皆曰「元吉凶戾﹐終不肯事其兄。嘗謂護軍薛實曰﹕『但除秦王﹐取東宮如反掌耳』。彼與太子謀亂未成﹐已有取太子之心﹐亂心無厭﹐何所不至。若使二人得志﹐天下非復唐有﹐大王柰何徇匹夫之節﹑忘社稷之計乎﹖」

秦王猶自沈吟﹐眾將又曰「大王以舜爲何如人﹖」秦王曰「聖人也。」眾曰「使舜浚井不出﹐則爲井中之泥﹐塗廩不下﹐則爲廩上之灰﹐安能澤被天下﹐法施後世乎﹖是以小杖則受﹐大杖則走﹐蓋所存者大也。」秦王曰「凡事三思而行﹐勿令後悔。可令術士卜其吉凶。」適值幕僚張公謹自外入見﹐秦王曰「來得恰好﹐正欲令人請汝卜其吉凶。」公謹取龜投地曰「卜以決疑﹐今事在不疑﹐尙何卜乎﹖卜而不吉﹐豈得已乎﹖」秦王意遂決。

總批﹕秦王是眞命之主﹐故居鴆酒入內﹐不能爲害。議居洛陽﹐乃出於父皇之意﹐非謀據也。而建成﹑元吉卻慮爲後患﹐必欲計殺之﹐何骨肉相殘之甚乎﹗

第七十六回

秦王推刃同气卻說唐主升殿﹐時當六月﹐日中大會羣臣﹐共議治平之事。

見正西方一顆星﹐其大如斗﹐流光熒耀﹐過午不散。唐主大驚﹐問於太史令傅奕曰「汝掌司天﹐深明天文之道﹐此星何名﹖

主何徵兆﹖」傅突密奏曰「臣按天官書﹐此爲太白陰星﹐上公大將軍之象。」唐主曰「有何應驗﹖」奕曰「此星出不經天﹐出東當伏東﹐出西當伏西。今過午爲經天﹐經天則天下革政﹔況又見於秦雍州之分﹐卑王秦王當有天下。」唐主曰「然。」卽以傅突之言事狀以授秦王﹐秦王乃密奏唐主曰「建成﹑元吉淫亂後宮﹐臣於兄弟無私毫負﹐今專欲殺臣。臣細思之﹐以爲世充﹑建徳二人報仇﹐臣今𨿽死﹐亦實恥見諸賊於地下矣。」唐主愕然大驚曰「豎子果有此事﹖明當鞠問﹐以正典刑﹐汝宜早參。」

次日﹐秦王帥長孫無忌驍將九人﹐親自披掛先入﹐埋伏於玄武門側。原來張婕妤竊知秦王表意﹐飛馳報知建成﹐建成急召元吉商議﹐元吉曰「宜勒兵不朝﹐以觀形勢。」建成曰「彼之兵備已嚴﹐當俱入參﹐自問消息。」二人乃俱入至臨湖殿﹐覺有變動﹐遂勒馬欲還﹐秦王大呼曰「反賊至此﹐欲逃何往﹖」秦王持槍欲刺建成﹐建成勒馬便走。秦王追趕﹐拽滿雕弓放箭﹐正中建成肩窩﹐翻身落馬﹐長孫無忌刺斜襄搶進斬之。後面尉遲敬徳領七十騎繼至﹐正值元吉前走﹐左右一齊射之。忽見元吉馬失前蹄﹐將元吉掀於馬下。秦王持槍直刺﹐因馬逸入林下﹐爲木枝所掛﹐墜不能起。元吉驟至﹐遂奪秦王手弓﹐將欲扼之﹐二人俱慌。忽敬徳躍馬持鞭大呼曰「不得無禮﹗敬徳在此。」元吉驚慌﹐遂步走﹐急奔武徳殿去。後面軍人大喊﹐弓弦響處﹐秦王回馬一箭﹐射中元吉﹐帶箭而走。敬徳追及斬之。可惜建成﹑元吉皆死於玄武門﹐建成死年三十八歲﹐元吉年三十一歲﹐時武徳九年六月二十二日也。史官有詩爲證﹕太白經天事可驚﹐故交秦府動刀兵。

髙皇自是無籌略﹐致子雙亡一羽輕。

隨後東宮齊府將帥薛萬徹等率兵三千擁至﹐來攻玄武門。

時門已緊閉﹐無由得入﹐人馬聚在一處﹐喊殺震天﹐無人接戰。

喧鬧良久﹐只見敬徳將建成﹑元吉首級出示眾將﹐示之果是﹐俱各大驚。薛萬徹大呼曰「吾等爲主報仇﹐不就此殺入﹐更待何時。」遂輪刀與敬徳交戰。未及數合﹐後面秦府數百精騎洶湧而入﹐內外夾攻﹐眾兵大潰。秦王急止之曰「勿得動手﹐吾殺兄弟﹐不幹汝眾之事。」於是東宮﹑齊府之兵漸自散去。

時唐主正與宮人遊舟﹐在海池戲樂﹐尙未之知。秦王乃使敬徳入侍﹐敬徳擐甲持矛﹐直至帝側。敬徳奏曰「太子﹑齊王作亂﹐秦王率兵已誅之矣。恐驚動陛下﹐特遣臣來將首級報知。」唐主大驚曰「有此異事﹖汝何燥暴也﹗」敬徳曰「秦王嚴命﹐安敢有違。」唐主抱頭大哭曰「不圖今日乃見此事﹐一時之變﹐廢股肱矣﹗」裴寂曰「龍淚墜地﹐亢旱三年。

二子今日自取其禍﹐主上且宜保重萬金之軀。」唐主曰「父子之道﹐天性也﹐𨿽自招禍﹐二兒於九泉之下亦懷痛恨。吾今不能治家﹐何以立國﹖」言罷﹐又哭昏絕於地三五番﹐幾死。

眾皆勸之﹐蕭瑀﹑陳叔達曰「臣聞海內無限﹐父子不親﹐失而弗斷﹐反蒙其亂。東宮﹑齊王自興兵以來﹐未始與謀﹔旣立之後﹐又無功徳天下。疾秦王功髙望重﹐共爲姦謀。今秦王已討而誅之﹐陛下若處以元良﹐委之國務﹐無復事矣。」唐主曰「然﹐此吾之夙心也。」時秦府之兵與二宮左右交戰﹐尙未休息。敬徳請唐主降手敕﹐令內外諸軍一受秦王節度﹐眾然後定﹐而不生變矣。唐主從之﹐遂令厚葬二人﹐然後召秦王入朝﹐半晌無語﹐惟嗚咽泣下不止。唐主曰「建成﹑元吉何罪﹖不請於朕﹐汝遽殺之﹐何心狠而使之兩亡耶﹖」秦王曰「某知有失天倫﹐其罪難掩。然二人篡逆﹐其情已見﹐此事實出無柰﹔若不先舉﹐世民亦死於二人之手矣。」唐主曰「汝亦無罪﹐但以至難得者兄弟﹐今二人死於非命﹐汝遭誹謗﹐難逃不義之名。」秦王曰「陛下明二人無罪﹐臣舉其一二言之﹕昔禦園中使黃太歲試槊﹐東宮內臣飲鴆酒﹐此皆有意欲害世民﹐幸天理昭然﹐得以不死。固知好人難做﹐淸名難題﹐寧使吾負兄弟﹐莫兄弟負吾。」

原來唐主有三乳﹐極其長大﹐秦王因跪進吮之﹐秦王曰「世民兄弟皆共此脈﹐何忍捐棄耶﹗」唐主抱定秦王﹐父子二人相向大哭﹐眾臣無不下淚。唐主遂從眾請﹐乃立秦王爲皇太子﹐又詔自今軍國庶事無大小﹐悉與太子處決﹐然後聞奏。於是建成﹑元吉諸子皆坐誅﹐諸將又欲盡誅左右二百餘人﹐忽一人大叫﹕「不可﹗」且看此人是誰﹖

總批﹕立嫡以長﹐禮之正也。然髙祖所以有天下﹐皆太宗之功﹐隱太子以庸劣居其右﹐必不相容。向使髙祖有文王之明﹐隱太子有泰伯之賢﹐太宗有予臧之節﹐則亂何自而生乎﹖旣而爲羣下所迫﹐遂致蹀血禁門﹐推刃同气﹐貽譏千古﹐惜哉﹗

第七十七回

太宗代父卽帝位當日髙祖退居長樂宮﹐稱太上皇。秦王欲盡誅東宮﹑齊府之人﹐尉遲敬徳進曰「不可﹐今大事已定﹐兩宮皆臣﹐大王欲盡誅餘黨﹐人防搖攘﹐萬一有變﹐恐非所以求安也。」秦王曰「吾痛恨此輩﹐共謀害吾﹐故欲盡滅以雪恨耳。」敬徳曰「與大王爭競者﹐建成﹑元吉也。二人諸子已滅﹐何預眾事﹖

眾人之事二宮﹐亦猶臣事大王﹐各爲其主﹐實臣子之職也。莫若釋而用之﹐人言大王言才棄仇﹐眾士感徳﹐咸樂爲用﹐此萬全之策也。」秦王曰「汝言極善﹐但吾不能無恨。」於是下令撫慰兩宮將士﹐眾皆晏然。

卻說魏徽先爲東宮洗馬﹐常勸太子建成早除秦王﹐至是秦王遣人召徵來見﹐徵入拜於地下﹐秦王曰「汝何爲離間我兄弟﹖合得甚罪﹖」左右之人聞言﹐皆爲之危懼。徵舉止自若﹐對曰「先太子早從徵言﹐必無今日之禍。」秦王大怒曰「敗臣到此﹐尙自不屈﹖」喝令推出﹐便欲斬之。敬徳跪曰「此等忠臣﹐正可容畱。」秦王遂爲攺容﹐笑曰「我亦知玄成經濟大才﹐素抱忠義﹐故戲之耳。」王親舉酒壓驚曰「吾不記仇﹐與君同保富貴。」遂降﹐秦王拜徵爲詹事主簿﹐微乃招安王圭﹑韋挺﹐皆拜爲諫議大夫﹐薛萬徹爲行軍總管﹐但是二宮將士各有封賞。

是時八月﹐報稱鄭城鳳凰來儀﹐東川麒麟出現。百官商議﹐今天垂景象﹐秦王當代父﹐可上表令上皇將寶位傳與秦王。時有太子少卿蕭瑀﹑中書令宇文士及﹑監察禦史杜淹﹑吏部尙書長孫無忌一班兒四十餘人﹐皆來見封徳彜﹑民部尙書裴矩﹐共言此事。徳彜曰「正合吾意。」遂引尉遲敬徳﹑太史令李淳風直入內殿﹐來見上皇。封徳彜奏曰「伏睹秦王自起義以來﹐東徵西怨﹐南徵北服﹐徳布四方﹐功可越古超今﹐𨿽湯武無以過此。羣臣會議﹐言大事已定﹐伏望上皇將寶位傳與殿下﹐上合天心﹐下合民意﹐則上皇萬象福祿無疆﹐祖宗幸甚。臣等議定﹐今乃奏知。」上皇曰「卿等所奏﹐甚合朕意。」於是選定八月吉日﹐上皇帝下沼傳位太子秦王﹐遂卽位於東宮顯徳殿﹐稱號太宗皇帝﹐攺武徳九年爲貞觀元年。長孫氏爲皇后﹐大赦天下。以髙士廉爲待中﹐房玄齡﹑宇文士及爲中書令﹐蕭瑀﹑封徳彜爲僕射﹐但是秦府將士並皆重用。是日殺羊宰馬﹐犒賞士卒﹐開倉賑濟﹐百姓大悅。麗泉有詩云﹕憶昔太宗居寶位﹐近臣傳詔賜黃封。

唐朝景運傳玆盛﹐舜日堯天喜再逢。

是時大事已定﹐太宗親自面定勛臣長孫無忌等﹐分賜爵邑﹐乃命陳叔達於殿下唱名示之。太宗曰「今中外義安﹐皆公卿之力。朕所敍卿等勛賞或有未當﹐宜各自言。」於是諸將爭功﹐紛紜不已。

忽帳下一人進曰「臣舉兵關西﹐首應義旗﹐今房玄齡﹑杜如晦等專弄刀筆﹐功居臣上﹐臣竊不服。」進言者﹐乃淮安王神通也。太宗曰「義旗初起﹐叔父𨿽首唱舉兵﹐蓋亦自營脫禍。及竇建徳吞噬山東﹐叔父全軍覆沒﹔劉黑闥再合餘燼﹐叔父望風奔北。此數陣者﹐何功之有﹖房玄齡者﹐運籌帷幄之中﹐宜安社稷﹐若論功行賞﹐固宜居叔父之先。叔父國之至親﹐朕誠無所愛﹐但不可以私恩濫與勛臣同貴耳。」神通聞之默然﹐將相乃相謂曰「陛下自行至公﹐𨿽淮安王至親叔侄﹐尙無所私﹐吾等何敢不安其分﹖」遂皆悅服。

是時早有人報入突厥處﹐言太宗殺建成﹑元吉﹐自登大位﹐髙祖退入後宮。突厥大驚曰「唐朝如此不仁﹐吾當舉兵伐之。

」原來突厥自武徳七年入寇﹐與帝遇於幽州﹐受盟之後﹐不復舉兵。此時糧已丰足﹐軍馬﹑車仗﹑器械﹐攺城立寨﹐所用之物一切皆備﹐正欲入寇﹔又聽得這个消息﹐倍添喜气。於是作宴聚集﹐諸將商議。頡利可汗曰「唐髙祖退居上皇﹐太宗卽位﹐何不因其國亂起兵伐之﹖」一臣拓拔如意諫曰「唐朝𨿽亂﹐文武多謀﹐太宗善能用人﹐羣臣必傾心竭力﹐以扶新主世民也。可汗不可倉卒伐之。」忽一人於班部中走出﹐大笑曰「不因此時進兵﹐更待何時﹖」眾視之﹐乃北番人也。覆姓耶律﹐名伯材﹐乃頡利部下一驍將。頡利大喜曰「吾欲伐唐﹐當用何策﹖」伯材曰「若只起本部之兵﹐難以取勝﹐須用夾攻﹐令唐兵不能救應﹐𨿽有神機妙算﹐亦不能施展矣。欲成大事﹐必須要合兵。」頡利問曰「何爲合兵﹖」伯材曰「可遣使入突利可汗處﹐分訴前事﹐許以割地﹐平分唐朝天下﹐令可汗起兵十萬﹐並力攻擊﹐必獲全勝矣。」

頡利聞之大喜﹐乃便遣使二人﹐選能言快語之人﹐前去約同突利軍馬﹐然後遂命耶律伯材爲元帥﹐選調名將﹐起兵十萬﹐入寇涇州。頡利之兵比及已到渭水便橋之北﹐安了營寨﹐乃先遣心腹將士姓執失名思力者來見太宗﹐探聽虛實。思力領命﹐逕進拜於闕下﹐深言二可汗興百萬之眾﹐今已至近﹐其鋒甚銳﹐勢不可當。太宗責之曰「吾昔與汝可汗面結和親﹐遺贈金銀﹑蜀錦無算者﹐欲以惇鄰好也。今汝可汗背盟入寇﹐寧無愧乎﹖

汝𨿽生自戎狄﹐素無知識﹐亦有人心﹐何得全忘大恩﹐自誇彊盛﹖今先斬汝矣。」思力驚惶失措﹐低頭無語。蕭瑀﹑封徳彜進曰「不可﹐此人外國來使﹐可以厚禮待之﹐遣其還營。」

太宗曰「我今遣還﹐虜必謂我怯﹐愈肆憑陵﹐示彊於彼。」

瑀等力奏勸免﹐太宗乃囚思力於門下﹐卽自全裝披掛﹐綽槍上馬﹐徑出玄武門﹐帶髙士廉﹑房玄齡等飛騎直至渭水﹐與頡利隔水而語。

太宗馬上大呼曰「汝臊狗奴曾見朕否﹖朕與汝約爲兄弟﹐永不相犯﹐何負約入寇﹖欲來自送死耶﹖」突厥聞言大驚﹐眾皆下馬﹐羅拜地下﹐咸呼萬歲﹐聲聞數十里。俄而後面唐兵繼至﹐旌旗蔽野﹐劍戟森嚴﹐各依次序﹐列於陣前。帝用手一麾﹐使眾軍遠退﹐獨與頡利只隔一箭之地﹐二人對語。蕭瑀叩馬諫曰「陛下何輕萬乘之尊﹐而與虜對語乎﹖」帝曰「吾籌之以熟﹐非卿所知。突厥所以敢傾國而來﹑直抵郊甸者﹐以我國內有難﹐朕新卽位﹐謂我不能抗禦故也。我若示之以弱﹐閉門拒守﹐虜必縱兵大掠﹐不下復制。故朕輕騎獨出﹐若輕之﹔震耀軍容﹐使知我必戰。今虜旣深入﹐必有懼心﹐與戰則克﹐與和則固﹐制服突厥﹐在此一舉﹐汝試觀之。」瑀曰「此等之人﹐人面獸心﹐亦宜防之。」原來頡利見思力不返﹐又望見帝挺身輕出﹐隊伍齊整﹐人馬威猛﹐疑有埋伏﹐遂有驚懼之色﹐言語甚謙。

總批﹕隋末天下大亂﹐豪雄並起﹐而鄭﹑夏據州﹐彊威莫敵﹐賴太宗運籌演策﹐鞭撻宇宙﹐知人善任﹐不念舊惡﹐是以義兵一舉﹐不半載而成帝業﹐眞所謂命世之才﹐非後世之可及也。

第七十八回

李靖陰山破突厥是日又遣人來請和﹐帝許之﹐乃斬白馬﹐與頡利歃血誓盟於便橋之上﹐突厥遂引兵退。蕭瑀請曰「突厥未和之時﹐諸將爭戰﹐陛下不許﹐臣等以爲疑。旣而虜自退﹐其計安在﹖」

太宗曰「朕見突厥之眾﹐多而不整﹔君臣之志﹐惟賄是求。

當其請和之時﹐可汗獨在水西﹐達官皆來謁我﹔我若醉而縛之﹐因襲擊其眾﹐勢如拉朽。又命長孫無忌﹑李靖伏兵於幽州以待之﹐虜若奔歸﹐伏兵邀其前﹐大軍躡其後﹐覆之如反掌耳。所以不戰者﹐以吾卽位日淺﹐國家未安﹐百姓未富﹐且當靜以撫之﹔一與虜戰﹐結怨旣深﹐所損甚多。虜或懼而修備﹐則吾未可以得志也。故捲甲韜戈﹐陷以金帛。彼旣得所欲﹐理當自退﹐志必驕惰﹐不復設備﹐然後養威﹑俟釁﹐一舉可滅也。將欲取之﹐必固與之﹐此之謂也。卿知之乎﹖」瑀拜謝曰「陛下神機妙算﹐非臣等所及也。」

是日﹐帝帶領一行人馬還朝﹐羣臣稱賀﹐大排筵宴﹐賞勞將士。正飲酒間﹐忽報代州都督張公瑾來見﹐奏曰「突厥急思歸計﹐乘勢追之﹐無有不勝﹐何爲不令追襲也﹖」太宗曰「頡利亦能用兵﹐使軍馬退﹐必於險處埋伏﹐以防追兵。吾若追之﹐正中謀計﹐不若縱他遠去﹐以緩計圖之﹐使虜不提防也。

」公瑾曰「今𨿽受盟﹐其心暴狠﹐若不剿除﹐終爲後患﹐況有可取之理。」太宗曰「何以知其可取﹖」公瑾曰「臣知頡利縱欲逞暴﹐誅其忠良﹐匿其姦佞﹐一也﹔倚眾爲國﹐今薛延陀諸部況又背叛﹐其勢必孤﹐二也﹔突利之典兵者﹐皆得罪而不能容﹐三也﹔塞北不毛之地﹐天寒霜早﹐餱糧之絕﹐四也﹔疏其族類﹐親委諸胡﹐大軍一臨﹐必生內變﹐五也﹔中國之人入北﹐所在嘯聚﹐大軍出塞﹐自然響應﹐六也。突厥有此六敗﹐是以知其可取。」太宗曰「頡利旣請和親﹐又從而討之﹐恐失信於外國。」公瑾曰「昔漢髙祖與項羽盟於洪溝﹐旣而髙祖襲之﹐一戰成功。況虜無父無君之地﹐何以信爲﹖乘今軍餉丰足﹐人馬威猛﹐兵至一鼓而滅矣。」帝聞之大悟曰「卿言金玉論也。」遂封李靖爲都總管﹐張公瑾﹑李世績爲副總管﹐薛萬徹爲先鋒﹐點起大兵十五萬﹐克日潛出長安﹐殺奔馬邑﹐來收定襄。其於柴紹等皆分道進發。

卻說突厥頡利聽知唐兵至﹐星夜差人飛報各部落提兵接應。頡利遂陳兵設將﹐已待兵到。人報唐兵己到白道﹐頡利提兵迎之。唐先鋒薛萬徹出馬大罵﹕「野臊狗奴﹗今大兵百萬﹐戰將千員﹐分二十餘隊﹐已到汝國﹐汝不歸降﹐猶然抗拒﹖」

頡利大怒﹐提槍自戰萬徹﹐萬徹敗走﹐頡利提兵掩擊﹐趕至二十餘里。鑼聲響處﹐一軍擺開﹐旗號分明﹐唐將柴紹出馬接戰。

頡利曰「此輩非吾敵手。」戰上數合﹐紹又敗。頡利縱兵追趕﹐又至十里山坡﹐後鼓聲大震﹐當先一軍截出﹐旗號分明總管李靖。頡利已趕二十里﹐人困馬乏﹐又逢生力軍﹐穎利與靖正戰之間﹐忽本隊後軍鑼響大震﹐頡利急退﹐突利曰「休在此戀戰﹐後面李世績引兵犯磧口﹐諸寨盡皆燒毀﹐從後趕來。

」

頡利大驚﹐遂命副將軍令狐易牙立旗號與李靖相持﹐頡利撤軍奔回磧口。果見各寨煙火未滅﹐正遇李世績﹐兩馬相交﹐頡利大敗而走。及回到半路﹐副將易牙已被李靖殺敗而回。頡利見四下唐兵勢大﹐引人馬走於鐵山﹐倚山下寨。忽流星馬報唐兵已自打破陰山﹐各酋長率眾亦降唐矣。頡利大驚﹐下令拔寨盡起。前軍報道﹕「張公瑾絕住歸路山險要﹐下一大寨﹐唐兵皆屯賀人山下。」頡利嘆曰「敗兵至此﹐進退無路﹐此上天實亡我也。」突利曰「唐兵拒塞賀人山﹐令吾首尾不能相救﹐可走山後鸊鵜泉道﹐直奔北部蘇尼失處﹐借其雄健人馬﹐來復數郡之地﹐未爲遲也。」頡利然之﹐提兵入鸊鵜泉﹐欲逃北部。姦細探知﹐飛報與世績。世績驚曰「若走蘇尼失處﹐吾兵無能爲也。」遂令王道宗引兵追之。頡利約行二十里﹐細作報來﹕後面唐兵已來追了。頡利便交後隊作先鋒﹐奔賀人山﹐果有追兵攔擋﹐被頡利燒盡寨柵而過。比及唐人知時﹐提兵急回﹐頡利已過半日了。王道宗仍來追之﹐頡利兵過山下﹐趲程而進。前面鼓聲大震﹐一軍來到﹐乃唐行軍總管張寶相也。寶相策馬提槍大叫﹕「頡利﹗吾等多時﹐汝可早降﹐免汝一死。

」頡利大怒﹐縱馬提槍戰之。戰不數合﹐前面蘇尼失之兵﹐後面唐兵皆至﹐四下圍住﹐頡利﹑突利皆受執。

原來蘇尼失先受世績私賂﹐懼唐天威﹐乃舉眾來降﹐恰好於此相遇﹐合兵一處。靖等旣擒頡利﹐押送長安﹐遂下令班師﹐奏凱還朝。是時太宗正在順天樓與羣臣講論政事﹐忽報李靖破突厥﹐執頡利等還朝﹐蕭績進曰「此等人從夷狄至此﹐可叫見大國气象。」帝曰「汝言正合朕意。」於是盛陳文物﹐威儀整肅。不移時﹐諸將擁頡利等來見﹐拜於地下﹐不敢仰視。

頡利偸目覷之﹐果然衣冠濟濟﹐劍佩蹌蹌﹐與夷狄大不同侔﹐暗稱喝彩。帝令釋其縛﹐問頡利曰「汝負盟入寇﹐每誇彊盛無敵﹐今日何爲被擒﹖爰居突厥﹐曾見此威儀否﹖」頡利曰「陛下天威嚴重﹐臣乃井底之蛙﹐何窺見天日乎﹗」帝曰「此言誠是也。據汝累犯朕境﹐理合賜死﹐爲汝每自請盟﹐可以原赦﹐賜汝太僕寺居住﹐月給俸米﹐以待聽用。」頡利再拜謝恩而退。帝加李靖爲光祿大夫﹐其餘出戰將士論功升賞。宋賢範菊軒有詩贊云﹕當年李靖遠夷徵﹐不亞孔明善用兵。

頡利成擒皆仰徳﹐唐朝誰敢與齊名。

虜煙影裏旌旗現﹐瘴雨聲中鼓樂鳴。

妙用鬼神應莫測﹐淩煙閣上說先生。

當時突厥旣亡﹐其部落或北附薛徵陀﹐或西奔西域﹐其降唐者尙十萬人。帝問羣臣以何策區處之。

總批﹕突厥請和﹐帝許之而不戰者﹐蓋以國家未安﹑百姓未富﹔且當靜以撫之耳。張公瑾以爲乘勢追擊﹐無有不勝﹐奚暇論其失信於外國乎﹖帝從其言﹐而大兵百萬﹐打破陰山﹐彼易牙之敢與李靖相持﹐多見其不智已。

第七十九回

玄武門奏七徳舞近臣對曰「夷狄自古爲中國患﹐今幸破亡﹐不悉遷於河南兗﹑豫之間﹐分其種落散居州縣﹐教之耕織﹐可以化爲農民矣。」帝將從之﹐階下李百藥進曰「不可。」帝曰「汝意如何﹖」百藥曰「突厥𨿽是一國﹐然種類區分﹐各有酋長﹐可因其離散之﹐眾各署君長﹐使不相臣屬﹐則國分勢敵﹐不能抗衡中國矣。仍於定襄地方置都護府﹐爲其節度﹐此安邊之長策也。」魏微曰「不然﹐戎狄人面獸心﹐弱則請服﹐彊則叛亂﹐若畱之中國﹐數年之後﹐蕃滋倍多﹐必爲心腹之疾。昔西晉之時﹐諸胡與明﹐雜居中國﹐郭欽﹑江統二人者﹐勸武帝驅除塞外﹐以絕亂階。武帝不從﹐後二十餘年﹐伊洛之間遂爲膻裘之地。此前事之明鑑也。宜放之使還故土。」

言未絕﹐中書令溫彥博出曰「非也﹐王者之於萬物天覆地載﹐無有棄物﹐今突厥之眾以窮來歸﹐柰何棄之而不受乎﹖

孔子云『有教無類』﹐若救其死亡﹐授以生業﹐數年之後﹐悉爲吾民﹐選其酋長﹐使入宿衛﹐彼必畏吾之威﹐懷吾之徳﹐何后患之有﹖願陛下詳之。」帝曰「汝之所見甚善﹐正合朕意。

」遂用彥博之策﹐處突厥降眾。於是﹐東自幽州﹐西至靈州﹐分突利故地爲四州﹐分頡利之地爲六州。左置定襄﹐右置雲中二都督府﹐以領其眾。封突利爲順州都督﹐頡利爲右衛大將軍﹐蘇尼失亦封郡王﹐其餘酋長皆拜將軍中郎將﹐布列朝廷﹐五品以上百餘人﹐因而入居長安者﹐計以萬家。麗泉有詩云﹕李靖興師徵突厥﹐神機妙算果然髙。

直須剿滅無遺類﹐應使夷人識俊髦。

是時﹐上皇聞擒頡利﹐嘆曰「昔漢髙祖困於白登﹐不能報仇﹐今吾手能滅突厥﹐吾付托得人﹐復何憂哉。」因召帝入﹐與貴臣十餘人及諸王妃等設宴慶賀。酒酣之次﹐上皇親彈琵琶爲樂﹐乃召頡利入宮﹐上皇曰「汝戎狄之人﹐亦有此樂否﹖

」頡利曰「此正吾胡人所作﹐流入中國﹐何無樂乎﹖」上皇大喜﹐遂命頡利起舞﹐馮智戴詠詩。旣而笑曰「胡越一家﹐古未有也。」上皇取玉爵飲酒﹐就將玉爵賜之。二人拜謝﹐羣臣疊起爲壽﹐帝親自捧觴進曰「今四夷入臣﹐皆陛下教誨﹐非臣智力所能及也。」是日盡歡而罷。宋賢讀史至此﹐贈胡越一家詩云﹕可汗婆娑罷舞時﹐南蠻酋長詠新詩。

承歡樂凱家胡越﹐情未如儒也未奇。

時帝以天下承平﹐皆賴諸將之力﹐乃於正月上旬設筵﹐大會羣臣及蠻夷酋長於玄武門。帝頭頂嵌寶金盔﹐身穿赭黃袍﹐玉帶珠履﹐憑髙而坐。羣臣依次侍立左右。樂聲競奏﹐水陸畢陳﹐文官武將輪流把盞﹐觥籌交錯。

帝大喜﹐乃命二十八人各披銀甲﹐執戟而舞﹐歌太平之曲。

樂音嚎亮﹐極其淸雅﹐號稱七徳之舞。眾臣側耳而聽﹐暗稱喝彩。太常卿蕭瑀進曰「古者﹐樂以象徳也﹐陛下功徳隆盛﹐治教體明﹐自古至今﹐未有能出陛下之右者。臣觀七徳之舞﹐形容未盡﹐乘今華夷將士咸集於此﹐可將劉武周﹑薛仁杲﹑竇建徳﹑王民充數人擒獲之狀﹐逐一開具首尾行事﹐與眾將士見聞﹐方能表陛下功徳之盛也。」帝曰「卿言謬矣﹗朕昔擒戮數人﹐彼皆一時英雄﹐著耀當世﹔況朝內之臣﹐亦嘗北面而事之者﹐若表而出﹐使各觀其故主屈辱之狀﹐能無傷悼之情乎﹖

」瑀拜謝曰「陛下寬洪大徳﹐非臣所及也。」

時魏徵在側﹐獨低首不視。帝以目視之﹐問曰「今日斯會﹐亦奇逢也﹐頌君臣功徳﹐玄成何無樂乎﹖」徵曰「臣軀微量淺﹐不勝杯杓﹐故不暇觀舞耳。」帝默然。房玄齡曰「玄成文臣﹐不樂武事﹐以今坐致太平﹐偃武修文﹐特意如此。

然此果不足以爲樂﹐可奏九功之舞﹐乃太平之气象也。」

帝從之﹐遂命童子六十四人﹐分列八行﹐各頂進賢冠﹑紫褲紅褶長袖﹑漆芯履履﹐徐徐而進﹐舞於殿庭。樂音疊奏﹐唱詠和鳴﹐一動一止﹐皆循禮法﹐左右之人顧盼稱羨不已﹐徵亦審視。帝曰「汝何觀此而短彼也﹖」徵曰「近世之樂﹐只聞韶武﹐未聞有七徳之稱。今九功者以象文徳﹐當此文明之世﹐正宜奏之﹐效堯舜之治矣。」帝顧謂左右曰「甚矣﹐玄成之直也。有此直臣﹐何憂天下之不治乎﹗」是日宴罷﹐眾臣皆散﹐自此數年﹐世享承平﹐萬民仰徳。

卻說貞觀九年四月上旬﹐帝禦太極殿﹐正與羣臣商議政事﹐忽內豎來報﹕「上皇夜來偶沾一疾﹐十分危篤﹐飲食皆不能進﹐宜速召太醫調治。」帝聞大驚﹐慌入寢殿來見。上皇曰﹔「今吾病沈重﹐多是不久。」帝曰「父皇何放出此言也﹖兒竭力以事﹐願父皇萬壽無疆。」上皇曰「今年長安城門無故自崩﹐乃不祥之兆﹐吾故知必死也。然國家一事﹐重如泰山﹐若得其道﹐則爲萬乘之尊﹔苟失其政﹐則求爲匹夫而不可得﹐汝宜愼之﹐以圖悠久之計。」言訖﹐長嘆一聲﹐淚如雨下而崩。年六十六歲﹐貞觀九年四月也。史官評云﹕隋末天下大亂﹐雄豪並起﹐而鄭﹑夏據州﹐彊威莫敵。賴太宗運策演謀﹐鞭撻宇宙﹐申商人法術﹐該漢髙之奇策﹐官方受才﹐冬因其器﹐矯情仕善﹐不念舊惡﹐才舉義不半載而成帝業者﹐於其明略最優也。眞可謂命世之才﹐非後世之可及也。

宋賢範菊軒先生詩贊云﹕雄哉唐髙祖﹐天下掃狼煙。

舉止皆存智﹐行藏善用賢。

才驅數萬眾﹐約法十二篇。

豪傑同時起﹐誰人及李淵。

上皇旣崩﹐百官發喪﹐一面具金棺銀槨殯殮﹐停柩於白虎殿。帝掛孝痛哭﹐百官哀聲振地。忽一人挺身出曰「請陛下息哀﹐百官暫止﹐何不商議大事﹖」眾視之﹐乃太史令傅奕也。

當時言曰「上皇晏駕﹐天下震動﹐當出殿視事﹐以鎭萬國﹐何哭泣邪﹖」帝曰「親喪未寒﹐何忍遽出。」奕曰「昔漢文帝短吏民之喪﹐景帝因而用之﹐後世稱爲明主。」帝曰「誠如是﹐難逃不孝之罪。」奕曰「陛下萬國瞻仰﹐不可一日無君﹐可準遺誥視事﹐以從眾請。」

帝尙猶豫﹐羣臣再三復請聽政﹐帝乃許之。謚上皇爲髙祖神堯皇帝﹐葬於獻陵。帝與眾臣商議陵墓髙下之法﹐祕書監虞世南上疏曰「聖人薄葬其親﹐非不孝也。深思遠慮以厚葬﹐適足爲親之累﹐故不爲耳。陛下聖徳﹐度越唐虞﹐而厚葬其親﹐乃以秦漢爲法﹐竊爲陛下不取。願依《白虎通》爲三仞之墳﹐節損制度﹐刻石於陵兩傍﹐藏書於宗廟﹐用爲子孫之法。」房玄齡進曰「前代漢髙祖長陵髙有九尺﹐光武原陵髙有六尺﹐今九丈則太崇﹐三仞則太卑﹐請依原陵之制。」帝從之。

次日升殿聽政﹐法令一新﹐百官各陳治道﹐設太平筵宴稱賀。遠近進貢來者二百餘處。於是唐朝年丰歲稔﹐人物咸寧。

是年冬十一月﹐長孫皇后亦染病而崩﹐未知帝是如何。

總批﹕七徳之舞﹐未足以慊玄成之意﹐及奏九功之舞﹐方始審視﹐益謂樂以象徳﹐當此文明之世﹐宜效唐虞之治也。有此直臣﹐何憂天下不治乎﹖迨上皇晏駕﹐太宗不卽聽政﹐而惟先商陵墓髙下之法﹐宜遠近皆歸﹐而人物咸寧也歟﹖

第八十回

太宗廢太子承幹帝甚傷悼不已﹐謚爲文徳﹐葬於昭陵。帝親爲文﹐刻石碑﹐稱皇后節儉﹐遺言薄葬﹐不藏金玉﹐當使後子孫奉以爲法。帝每思後﹐輒至流涕﹐乃就苑中造一臺觀﹐髙十餘丈﹐極其美麗。

帝每自登臨﹐以望昭陵。

一日﹐帝引魏徵同登﹐帝曰「對面一望之地﹐髙大而華美者﹐陵也﹐汝曾見否﹖」時徵年已七十有二﹐知帝意在昭陵﹐乃舉目熟視﹐佯作不見之狀﹐對曰「臣今昏憒﹐不能見矣。

」帝用手指示之曰「已在目前﹐何無見乎﹖」微曰「臣以爲陛下望獻陵﹐其遠難望﹔若是昭陵則臣已見之久矣。」帝爲之泣下﹐因有慚色﹐卽使人折毀臺觀﹐以示不用。後人有詩云﹕西苑建臺十數層﹐太宗曾此望昭陵。

只因毀觀旌忠直﹐畱與後人說魏徵。

後只生一子﹐名曰承幹﹐立爲太子。少有躄疾﹐喜聲色及畋獵之事﹐所爲奢靡。每恐帝知之。而魏王泰者﹐太子之弟﹐韋妃所生也。多才能﹐有寵於帝﹐見皇后已崩﹐潛有奪嫡之志﹐折節下士﹐以求聲譽。帝時命章挺與杜楚客二人共攝魏府之事﹐爲泰腹心﹐乃密結朋黨﹐以謀大事。太子知覺﹐恐其相逼﹐陰養刺客紇幹﹑承基等﹐及壯士百餘人﹐謀殺魏王。正值吏部尙書侯君集怨望朝廷﹐見太子暗劣﹐欲乘釁圖之﹐因勸太子謀反。

太子欣然從之﹐遂將金寶厚賂中郎將李安儼﹐使爲內應﹐邀同洋州刺史趙節﹑駙馬都尉杜荷數人﹐取酒歃血﹐割臂爲誓。

杜荷曰「天時有變﹐事當速行。」趙節曰「當先用何計﹖

」荷曰「只稱殿下偶沾惡疾﹐十分危篤﹐主上必親臨府內看視。先埋伏武士於兩傍幕下﹐一擁而出﹐大事定矣。」數人商議﹐猶豫不決。

正值齊王祐事連承基﹐系獄當死﹐及告太子謀反﹐帝乃命中書門下參鞠之﹐反形已具。帝面責承幹﹐承幹曰「臣旣爲太子﹐大事已定﹐復何所求﹐但爲泰所圖﹐時與朝臣謀爲自安之術﹐有等不逞之人﹐遂教臣爲不軌耳。若使泰爲太子﹐正落其度內也。」帝謂侍臣曰「此子犯法﹐將何以處之﹖」眾皆默然。通事舍人來濟進曰「父子之道﹐天性也。陛下不失爲慈父﹐使太子得盡天年﹐則善矣。」帝乃廢承幹爲庶人﹐囚於獄中。帝令擒侯君集﹑李安儼﹑杜荷﹑趙節四人至﹐帝曰「汝四人曾與太子商議﹐不知何事﹖」杜荷對曰「無非只是侍奉殿下﹐講論政事得失而已。」帝曰「四人曾教太子反來﹐何敢抵諱﹖」侯君集曰「太子謀反﹐皆自所爲﹐非臣等所使﹐臣等皆諫不聽。」帝曰「今日自爲﹐尙猶可恕﹐若待事敗﹐其實難容。」君集曰「並無此事。」叱左右監下。

次日﹐帝欲決四人極刑﹐見君集功臣﹐獨有畱戀之意﹐謂侍臣曰「君集有功﹐欲乞其生﹐可乎﹖」羣臣曰「王法乃國家典刑﹐不可容情。」帝乃泣謂君集曰「與君長訣矣﹗汝之妻子﹐朕免其死﹐汝勿牽掛。速正軍法。」四人皆斬之。是日﹐帝遂廢承幹爲庶人。

太宗嘗使李靖教君集兵法﹐君集言於太宗曰「靖將反矣。

」太宗問其故﹐對曰「靖獨教臣以其粗﹐而匿其精﹐以是知之。」太宗以問靖﹐對曰「此乃君集欲反耳。今諸夏已定﹐臣之所教足以制四夷﹐而君集固求盡臣之術﹐非反而何﹖」至是果然。

承幹旣得罪﹐魏王泰每日入朝侍奉。帝面許立爲太子﹐岑文本﹑劉洎二人亦勸帝立之﹐惟長孫無忌固請立晉王治。帝曰「朕作夢一靑雀投懷﹐自言﹕『臣今日始得爲陛下子﹐臣有一子﹐臣死之日﹐當爲陛下殺之﹐傳位晉王』。覺來朕甚憐之。

」褚遂良進曰「陛下失言矣。此國家大事﹐存亡所系﹐願熟思之。且陛下萬歲後﹐魏王據天下之重﹐肯殺其親愛之子以授晉王哉﹖陛下前者以嫡庶之分不明﹐致此紛紜﹐今必欲立魏王﹐願先措置晉王﹐始得安全耳。」帝流涕曰「此事朕誠不能爲也﹗」遂拂袖而起﹐入於宮內。

時魏王泰恐帝立晉王﹐乃謂晉王曰「汝昔與元昌亦謀篡位﹐得無憂乎﹖」晉王聞言不答﹐憂形於色。次日﹐帝禦兩儀殿﹐怪而問之﹐晉王以實告﹐帝憮然始悔立魏王恭之語。是日朝散﹐羣臣皆出﹐獨畱長孫無忌﹑李世績﹑褚遂良﹐謂曰「汝三人爲朕腹心﹐有事猶豫﹐蓋與決之。」無忌叩頭曰「陛下聖鑑不錯﹐臣等安敢亂言。」帝曰「朕三子一弟﹐所爲如是﹐我心誠無聊賴﹐如此柰何﹖」帝言訖﹐遂自投於牀下。無忌等急向前抱住曰「陛下善保龍體﹐何如此噪暴邪﹗」帝又拔佩刀欲自刺﹐遂良奪刀以授晉王。無忌請曰「陛下所欲何如﹖」帝曰「朕欲立晉王。」無忌日﹕「謹奉詔。」帝遂使晉王拜無忌曰「汝舅已許汝矣。」卽禦太極殿召眾臣商議﹐帝曰「承幹悖逆﹐恭亦凶險﹐諸子之中﹐誰可立者﹖」眾皆歡呼曰「晉王仁孝﹐當立爲嗣。」

帝悅﹐遂立晉王治爲皇太子﹐時年十六。帝曰「我若立恭﹐則是太子之位可經營而得﹐自今太子失道﹐藩王窺伺者當兩棄之﹐傳諸子孫﹐永爲後法。且泰立則承幹與治皆不能全﹐治立則承幹與泰皆無恙矣。」乃降泰爵東萊郡王﹐囚於北苑﹐府僚親押者﹐皆遷於嶺表。靜軒先生有詩贊云﹕割愛斷恩事可疑﹐長孫談笑振當時。

太宗自是雄才略﹐廢貶存亡兩得宜。

時東宮已立﹐帝作宴﹐聚集眾臣於太極殿﹐商議政事。忽然一陣旋風從東北角上起﹐把殿前柏樹吹折。眾皆驚疑。帝命太史令李淳風卜之﹐淳風曰「此風乃不祥之兆﹐主折一大臣也。」正飲酒間﹐忽報太子太師魏徵府下其子來見陛下﹐帝愕然曰「玄成休矣﹗」不覺擲杯於地。且看其子來說甚言﹖

總批﹕魏徵獻陵之對﹐深足感動乎太宗﹐眞諷諫之言也。承幹以嫡子而爲東宮﹐有何不自安﹐而與不逞之徒聚爲謀反之事﹐是自取其禍也﹐廢之誰曰不宜。由是而貶魏立晉﹐帝誠兩得其當者乎﹗

第八十一回

薛延陀納幣絕婚其子叔玉入拜闕下﹐哭曰「父於昨夜三更中風而死矣﹗

」眾皆大驚。帝哭曰「世人以銅爲鏡﹐可正衣冠﹔以古爲鑑﹐可知興費﹔以人爲鑑﹐可知得失。朕常保此三鑑﹐以防己過。

今魏徵沒﹐朕已亡一鑑矣﹗」徽薨﹐帝命百官赴喪﹐給羽葆鼓吹﹐陪葬於昭陵之下。帝登苑西樓﹐望哭盡哀﹐自制碑文﹐並爲書石上﹐加封爲鄭公。徵亡年七十二歲﹐時貞觀十七年正月下旬也。史官詩云﹕唐主英雄過百王﹐魏徵直諫不包藏。

太平气象如斯見﹐豈料良臣一旦亡。

魏擻容貌不逾中人﹐而有膽略﹐善回人主意。每犯顏苦諫﹐或逢帝怒甚﹐徵神色不變﹐帝亦爲之霽威。帝嘗得佳鷂白臂之﹐望見徵來﹐匿之懷中。徵奏事故久不已﹐鷂死懷中。一日﹐帝嘗罷朝﹐怒曰「會須殺此田舍翁﹗」長孫皇后問爲誰﹐帝曰「魏徵﹗每挺辱我。」後退﹐且朝服﹐立於庭﹐帝驚問其故﹐後曰「妾聞主明臣直﹐今魏徵直﹐由陛下之明故也﹐妾敢不賀。」擻嘗告帝曰「臣奉事陛下﹐顧使臣爲良臣﹐毋使臣爲忠臣。」帝曰「忠﹑良異乎﹖」徵曰「稷契﹑臯陶﹐君臣協心﹐俱享尊榮﹐所謂良臣﹔龍逢﹑比干﹐面折廷爭﹐身誅國亡﹐所謂忠臣。」帝喜﹐然之。

是歲貞觀十七年夏六月﹐忽人報曰「北方薛延陀調練軍士﹐收拾器械﹐將欲入寇。今雲中九郡已屬延陀也。」帝聞知大驚﹐舉手無措。長孫無忌日﹕「陛下在萬軍之中﹐矢石交攻之際﹐未嘗心動﹐今聞薛延陀入寇﹐何失驚耶﹖」帝曰「薛延陀﹐北方人中傑也。未嘗得地﹐朕錯立之。今舉兵入寇﹐是養虎食肉﹐朕安得不動心哉﹗」

原來薛延陀乃北部突厥之部落名也﹐自貞觀四年﹐突厥北邊多叛﹐頡利餘黨歸附薛延陀。當時眾部商議﹐共立其子姓俟斤名夷男爲可汗﹐夷男辭以無徳﹐不敢當。此時帝方圖頡利﹐乃遣使從間道去冊立夷男爲眞珠昆伽可汗﹐賜以鼓纛。夷男大喜﹐遂建牙於大漠之郁﹐督軍山下﹐遠近諸部咸來歸附﹐勢振北方。唐每以恩撫之﹐不敢舉動。至是復思入冠﹐邊關報知消息﹐帝問待臣曰「薛延陀屈彊莫比﹐今禦之有二策﹕苟非發兵殄滅之﹔則與之婚姻以撫之耳。汝等所見二者何先﹖」司空房玄齡對曰「中國新定﹐兵殄戰危﹐據臣之見﹐莫若和親爲便。」帝曰「卿言甚合朕意﹐朕爲民之父母﹐苟可利之﹐何惜一女子乎﹗」

先是﹐北部降將名契苾何力者﹐歸省其母於涼州﹐正值契苾部落皆欲歸順延陀﹐何力以爲不可﹐部落遂執何力以降。何力乃拔佩刀東向大呼曰「豈有大唐烈士而肯受屈於虜庭邪﹗

」乃割左耳以自誓。早有人報奏於帝﹐言契苾叛唐﹐帝曰「素知何力忠義之士﹐心如鐵石﹐必不叛我。」適值有使至唐﹐言薛延陀事﹐故帝卽命兵部侍郎崔惇札持節出使延陀﹐許以新興嫁之﹐以求何力﹐何力由是得還。

卻說薛延陀眞珠可汗見唐許婚﹐有不勝大喜﹐遂使其侄來納幣﹐進獻羊馬。契苾何力奏帝﹐極言薛延陀不可與婚。帝曰「朕許之矣﹗豈可食言而失信外國乎﹖」何力曰「願陛下且遷延緩之﹐使夷男自來親迎﹔彼必不敢來﹐則絕之有名矣。」

帝從之﹐卽下詔親幸靈州﹐召眞珠可汗前來會禮。眞珠接詔﹐使整備行裝﹐前至靈州來會﹐親迎公主。其臣諫曰「唐帝相邀﹐必有惡意﹐不可輕往﹐大王何故許之﹖此釣龍設餌之計﹐往必不返矣。」眞珠曰「天子聖明﹐遠近朝服﹐今親幸靈州﹐以所愛公主妻我﹐我得見天子﹐死不恨矣。」近臣又諫曰「太宗𨿽有長者之風﹐於中事急﹐不容不生狠心耳。大王不可輕往﹐恐悔之不及。」眞珠曰「吾意已決﹐汝勿多言。汝薛延陀何患無君乎﹖」於是遂行。不日已至靈州。

原來眞珠多納羊馬﹐以爲聘禮﹐路經沙磧之地﹐耗死過半。

及至見帝﹐帝乃責以聘禮不備﹐有輕大國﹐遂絕其婚。褚遂良上疏曰﹕往者夷夏咸言陛下欲安百姓﹐不愛一女﹐莫不懷徳。今一朝忽有攺悔之心﹐得少失多﹐臣竊爲國家惜之。嫌隙旣生﹐必講邊患﹐彼國蓄見欺之怒﹐此民懷負約之慚﹐恐非所以服遠人﹐訓戎士也。夫龍沙以北部落無算﹐中國誅之﹐終不能盡。當懷之以徳﹐使爲惡者在夷不在華﹐失信者在披不在此耳。

帝覽罷﹐笑曰「此非爾所知也。眞珠鷹視狼顧﹐不可與之爲婚﹐久必爲國家之患。今日絕之﹐正其宜也。」遂良不復敢言。眞珠滿面羞慚﹐拜辭而去。

原來薛延陀先無府庫之積﹐至是厚斂諸部﹐以充聘財。諸部怨叛薛延陀﹐由是遂衰。後人有詩云﹕自古制夷沒柰何﹐故交公主許延陀。

非干唐帝言無信﹐尢是臣寮計策多。

帝旣絕薛延陀之婚﹐自此唐朝無事﹐每屯積軍糧﹐爲二十年之計。

卻說帝先有妃楊氏﹐乃齊王元吉之妃﹐有寵於帝﹐因長孫皇后之崩﹐欲立爲皇后。玄齡諫曰「陛下方比徳唐虞﹐柰何以辰贏自累﹖」乃止。至是﹐遂立其子明爲曹王﹐以繼元吉之後。是年十二月﹐忽報新羅國差使入貢。帝急宣至﹐見其人拜於闕下﹐奏曰「臣乃新羅來使﹐姓昌名黑飛﹐奉國王命入貢。

路經髙麗﹐行至關前﹐被髙麗守關將莫利支蓋蘇文殺敗﹐奪去糧艸十萬﹐碎金五斛。今髙麗與百濟國連兵﹐謀絕新羅朝貢之路﹐將臣面刺有詩﹐毀罵陛下﹐臣該萬死。」帝聞奏﹐命近臣揭去紫紗﹐親看其面。左面上有詩云﹕叵柰唐天予﹐貪財世不休。

殺兄在前殿﹐囚父後宮愁。

饒汝江山管﹐通無四百州。

吾當只一陣﹐徧地血波流。

蓋蘇文乃髙麗東部大人﹐姓泉名蓋蘇文。其人身長一丈﹐膀闊有圍﹐藍面紅髮﹐心性凶暴。身佩五刀﹐左右莫敢仰視﹐所爲多有不法。其王與大臣欲謀殺之﹐蓋蘇文竊知之﹐遂勒兵盡殺眾大臣﹐因馳人宮﹐持刀弒其王﹐建立其王弟之子名藏者爲王﹐自爲莫利支。當日帝看詩畢﹐大怒曰「蓋蘇文弒其君﹐殘虐其民﹐今又違朕詔命﹐不可不討。」褚遂良進曰「陛下指麾則中原淸晏﹐顧盼則四夷懾服﹐威望大矣。今欲渡河遠徵小夷﹐萬一蹉跌﹐傷威損望﹐更興忿兵﹐則安危難測。」

言未絕﹐李世績進曰「遂良之言非矣。昔薛延陀入寇﹐陛下欲發兵窮追﹐用魏徵之言﹐遂失了機會。早若舉兵﹐薛延陀之眾今已滅盡矣。」帝曰「此誠魏徵之誤﹐悔無乃矣。」

帝乃館來使於驛庭﹐遂議親徵之計。次日﹐褚遂良復諫曰「天下譬若人之一身﹕兩京心腹也﹐州縣四肢也﹐四夷乃身外之物也。髙麗罪大﹐誠當致討﹐但只命一二猛將﹐率四五萬兵取之﹐如反掌耳。且今太子新立﹐幼稚諸王﹐陛下所知。一旦棄金湯之全﹐逾遼海之險﹐以天下之重﹐輕行遠舉﹐皆臣之所深憂也。」帝曰「髙麗離中國甚遠﹐人多不習王化﹐收伏甚難。

況蓋蘇文凶狠弒逆﹐朕必用親自徵之。以除國家之後患矣。」

房玄齡﹑杜如晦二人進曰「夷狄爲患﹐自古有之﹐昔煬帝徵東﹐折兵一百萬﹐亦不能取勝。陛下莫因一時之怒﹐有勞聖駕親往﹔且髙麗不仁之地﹐瘴疫之口﹐非所宜也。願陛下從遂良之諫。」帝曰「朕意已決﹐汝勿多言。」畢竟還是如何﹖

總評﹕薛延陀復來入寇﹐必興師殄滅之﹐方爲上策。若謂中國新定﹐兵凶戰危﹐而欲與之和親﹐是堂堂淑女﹐而供箕帚於北狄也。不意有褚遂良者﹐而其見反出於契宓之下也。帝豈從之。

適新羅遣使入貢﹐而髙麗謀絕其路﹐寧不激帝親徵之怒乎。

第八十二回

秦瓊含血噀敬徳當日尉遲敬徳跪於階下﹐進言曰「陛下聖鑑不錯。玄齡﹑如晦儒生之輩﹐不樂武事﹔世績所言﹐金石之論。今日正宜乘髙麗叛亂﹐舉兵計之﹐臣亦願隨同往。」帝曰「汝年已老﹐恐非所宜。」敬徳曰「陛下何覷臣之小邪﹖昔蜀將黃忠行年七十﹐亦嘗從先主伐吳﹐無人敢敵。臣才六十有三﹐能飲酒一卮﹐食肉一秤﹐兩臂尢有千斤之力。陛下不信﹐殿前二金獅子﹐約各重千斤﹐臣試一舉﹐看臣老與不老。」帝曰「卿言太過﹐如此﹐試舉與朕觀之。」敬徳卽向前﹐左手撩衣﹐右手提起獅子﹐向眾臣面前行走三徧﹐面不攺容﹐气亦不喘。眾臣喝彩稱羨。敬徳輕放地下。帝大喜曰「敬徳眞虎將也﹗昔美良川英雄尙在。」

是時﹐帝偏觀諸將﹐只不見秦瓊在列﹐帝問曰「叔寶因何不見﹖」近臣奏曰「適聞秦瓊染病﹐十分危篤﹐因此不朝。

」帝國﹕「叔寶﹐國之棟梁。倘有不虞﹐廢朕股肱矣。朕當親往視之。」是日﹐車駕往至瓊府﹐門吏見駕﹐與瓊之子懷玉拜迎於道旁。帝曰「叔寶今在何處﹖」懷玉奏曰「已病重而臥榻。」帝與百官步行﹐直至寢室﹐見瓊仰臥在牀﹐令侍女扶起﹐帝曰「久不見卿﹐何形容如此憔悴耶﹖」瓊曰「臣賤體沽疾﹐不能施禮﹐有勞聖駕下顧﹐罪該萬死。」帝曰「新羅入貢﹐被髙麗反賊蓋蘇文奪去貢獻之物﹐又寫反詩﹐毀罵朕身﹐事實難容。朕欲親自討之﹐因見舊日相隨徵伐之將十存一二﹐惟敬徳英雄尙在。聞汝不安﹐特來相視﹐不料如此狼狽﹐使朕心如刀割﹐又添一憂矣。」瓊曰「陛下欲討髙麗﹐柰臣不能前進﹐有誤陛下重用﹐又恐海東難在一時收復。」帝曰「朕亦憂慮此事。」

只見敬徳在旁﹐聽言面如土色﹐便有不忿之意。敬徳曰「昔魏典韋從曹操徵張繡﹐夜醉臥帳中﹐軍人偸去鐵戟﹐身被數十槍﹐臨死猶能以人首擲殺敵兵無數﹐如此救主。汝爲國之大將﹐何懼病焉﹖」瓊曰「人有旦夕禍福﹐豈能保乎﹖」敬徳無言可答。時瓊暗想﹕「此病皆因敬徳三鞭之故﹐未吐其血﹐積成此病。今日臨危﹐猶以言來相激。」驟然怒气沖懷﹐污血攻口﹐不能收止﹐瓊遂含滿一口﹐望敬徳面上噀之﹐厲聲大罵敬徳。敬徳怒曰「吾以誠心相勸﹐何欺吾太甚邪﹖此仇如何可報﹗」秦懷玉亦罵曰「老賊焉敢挺彊﹐怒激吾父。」遂持瓊平日使鐧﹐趨步向前欲打敬徳。敬徳亦喝曰「賤賊子無知﹐如此大膽﹗汝旣有鐧﹐吾豈無鞭。」遂趨出府來取鞭迎敵。帝急止之曰「懷玉不得無禮﹗父與敬徳昆仲之分﹐汝乃侄子之輩﹐安敢於朕前自相擊邪﹗」二人乃止。敬徳大罵而出。

時瓊不柰久坐﹐遂側身而臥﹐轉身背卻唐帝。帝連呼數徧﹐瓊默然不答。帝顧謂左右曰「聯若非叔寶已死於沙場矣﹐今日如此﹐已會知彼之意﹐欲朕顧其後昆﹐朕安肯忘其昔日之徳。

」言未絕﹐只見叔寶在牀展轉身來言曰「某正爲此事﹐不敢開口。今病危在旦夕﹐倘有不虞﹐望陛下垂憫。」帝曰「善保身體﹐汝子朕必以恩撫之﹐不必掛慮。」言訖﹐帝別了叔寶﹐上駕還朝。卽日﹐帝令房玄齡﹑杜如晦輔太子監國﹐禦駕親徵髙麗。次日﹐教場點兵練將﹐號令嚴肅﹐旗幟鮮明。忽左軍中一將髙聲而出﹐拜帝曰「臣自相隨﹐未有寸功﹐今日陛下親徵﹐臣乞爲先鋒﹐破髙麗如反掌耳。」帝視之﹐其人身長九尺﹐面如重棗﹐虎體狼腰﹐豹頭猿臂。京兆咸陽人也﹐姓薛名萬徹。

原是東宮一員驍將。帝聽言大喜﹐乃壯其志﹐卽取印與之。萬徹方欲掛印﹐右軍中湧出一少年﹐面如傅粉﹐唇若塗朱﹐身材中等﹐膂力過人﹐大叫曰「畱下印與我來掛。」帝視之﹐乃秦瓊之子秦懷玉也。乃拜而言曰「臣讀父兵書﹐頗曉韜略。

今遠徵髙麗﹐臣當捨無用之軀﹐以酬己志﹐望陛下付先鋒之職。

」帝曰「汝年幼小﹐未見優劣﹐恐不稱職。」懷玉曰「萬徹𨿽長﹐不及吾矣。」萬徹曰「吾已奉詔命﹐汝有何能﹐敢來爭印﹐以領此職﹖」懷玉曰「學習一十八般武藝﹐件件皆曉。」帝曰「汝二人不必爭彊﹐皆來朕前比較武藝﹐以定髙下。只不得相傷。」眾皆云「且看二人試之。」

懷玉大怒﹐卽上馬提刀﹐直取萬徹。萬徹挺槍來迎﹐兩馬相交﹐斗上二十餘合﹐不分勝負。不防懷玉左手提刀﹐右手取鐧便劈﹐萬徹措手不及﹐被懷玉一鐧打落馬下。金鼓齊鳴。帝大喜曰「此千里駒也﹐宜授先鋒。」懷玉卻欲掛印﹐又有一人前來爭奪。未知此人是誰﹖

總評﹕敬徳顧隨往徵髙麗﹐一舉手而能勝千石之金獅﹐誰謂其老而不可將乎﹖美良川英雄尙在﹐而秦瓊獨不在列﹐帝豈無梁棟之思。不知向因三鞭之故﹐染病至今﹔況敬徳猶以言相激﹐含血之噀﹐所自來矣。及薛萬徹取印爲先鋒﹐而瓊予懷玉亦敢來爭印﹐信非千里駒不能也。

第八十三回

太宗教場定先鋒前隊軍中一將飛馬出曰「薛將軍先掛﹐汝何奪之﹖我與汝比試﹐看汝贏得吾否﹖」驟馬挺槍來戰懷玉。二人戰不數合﹐其將架隔遮攔不過﹐望本陣便走﹐眾皆喝彩。乃副將段志賢也。

懷玉厲聲大叫曰「眾軍中再有能者﹐請出比試﹗」

言未絕﹐只見羽林軍內湧出一將﹐約二十餘歲﹐身長一丈﹐黑臉胡須﹐眉粗髮卷﹐十分醜陋。陣前髙喊﹕「懷玉武藝何足爲奇﹗我來與汝比試。」眾視之﹐乃尉遲敬徳之子尉遲寶林也。

懷玉曰「汝來爭印﹐不懼吾雙鐧乎﹖」寶林大怒曰「汝有鐧﹐吾豈無鞭﹗」遂挺鞭直取懷玉﹐懷玉挺鐧來迎。兩將戰上一百合﹐不分勝負。寶林暗想贏不得懷玉﹐拖鞭便走﹐懷玉飛馬追之。不上一箭之地﹐寶林看見懷玉趕來﹐取弓搭箭﹐望懷玉便射。後面懷玉眼看得較覲﹐聽弦響處﹐箭已接在手中。寶林見箭不中﹐回馬又戰。

帝恐二人有失﹐急使人前去解救。帝教喚來﹐寶林睜眉怒目﹐懷玉切齒咬牙﹐皆有相持之意。帝笑曰「朕特試汝等勇耳﹐何敢如此相並力於朕前乎﹖」遂各賜黃金百兩。二人拜謝。

後人有詩云﹕志气昂昂孰敢當﹐鞭來簡去顯豪彊。

太宗跨海徵東日﹐二將名爲號棟梁。

帝曰「懷玉武藝超羣﹐然汝父病危篤﹐可回家奉侍﹐待父病愈﹐前來相助。」懷玉唯唯而退。帝歸至朝內﹐是夜自覺睡臥不安﹐起來內室秉燭看書﹐覺神思昏迷﹐伏几而臥。忽被一將追迫甚急﹐走入山側﹐遇一少年﹐白袍銀甲﹐素馬橫槍﹐衝陣而來。帝問﹕「汝何人﹐特來救朕﹖」其人答曰「某白袍將也。聞陛下徵東﹐特言保駕。」言罷不見﹐忽然驚覺﹐就幾上作一夢。時夜當三更﹐帝大疑﹐卽出前殿﹐請國師袁天綱圓夢。天綱入見﹐帝細言夢警﹐天綱拜駕曰「陛下此夢佳矣。

實乃進賢輔國之兆。」帝曰「安知其爲吉兆﹖有何應驗﹖」

天綱曰「昔商髙宗夢上帝授以良弼﹐髙宗使人圖形﹐旁求於天下﹐得傳說於版築之間﹐命以爲相。傅說進諫﹐論列天下之事﹐遂得致其太平。今陛下亦同此夢﹐主得一良將爲用﹐宣出榜各道張掛﹐招募豪傑﹐必有應募之人﹐隨來保駕。」帝聞言大喜﹐遂發詔頒行天下﹐招賢士徵髙麗。詔云﹕朕聞人倫之大﹐父子爲先﹔尊卑之序﹐君臣爲重。近者髙麗蓋蘇文弒君立侄﹐謀爲不軌﹐侵奪貢物﹐毀罵朕躬﹐理宜問罪﹐以彰大國。玆爾禦駕親徵﹐保駕未得其人。惟爾多士﹐懷材抱徳﹐熟諳韜略﹐隱於林下﹐咸來應之﹐量才擢用﹐隨朕徵東。將見全師醜虜﹐食邑封侯。詔書到日﹐速卽奉行。

帝下詔文﹐頒行天下﹐招募軍士。行至絳州龍門縣﹐時有一人姓薛﹐名仁貴﹐少貧賤﹐以田爲業﹐而膂力過人。欲攺葬親﹐其妻柳氏一日謂仁貴曰「夫有髙世之才﹐要須遇時乃發。

今天子自徵遼東﹐募求猛將﹐此難得之時﹐君盍圖功名以自顯﹐富貴還鄕﹐葬親未爲晚也。」仁貴曰「汝言是也﹐吾亦有此意。只慮汝在家下﹐一貧如水﹐何以自給﹖」妻曰「但願夫君前程有分﹐妾自紡績織紝以爲家業﹐足以度日矣。」仁貴曰「誠如是﹐吾無憂矣。」遂別了柳氏。

行了一日﹐已至絳州城內﹐投店安歇。店主林公曰「壯士至此﹐欲投軍乎﹖」仁貴曰「然。」林公曰「汝來遲了﹐見聞軍數已滿﹐軍冊已成﹐總管傳令不得進教場矣。」仁貴聞言﹐懊悔不及﹐喟然嘆曰「某何爲命薄如此﹐不遇時邪﹗」

遂長嘆一聲﹐口吟二絕以自遣云﹕劍拂秋霜气若虹﹐蒼天豈肯困英雄。

暫時落寞寬心過﹐必定封侯拜九重。

又一絕云﹕膽气堂堂七尺軀﹐壯心肯作腐儒迂。

男兒自有衝天志﹐不負龍韜一卷書。

仁貴吟罷﹐無聊無賴﹐倚門而立﹐長吁短嘆之聲﹐不絕於口。林公知是傑士﹐畱居數日﹐命仁貴打柴過活。

一日﹐於路遇一老嫗﹐手持飯籃﹐啼哭而來。仁貴怪而問之﹐嫗答曰「此去五里﹐地名髙原﹐有一毒蛇﹐其大如斗﹐連年爲害。吾只一子﹐去歲在被打柴﹐被其所傷。今乃忌日﹐將此以祭之耳。」仁貴駭然曰「誠可傷也﹗蛇尙在否﹖」嫗曰「累出爲害﹐亦只遠遠祭之﹔若近之﹐則彼復來﹐不敢當矣。」仁貴曰「大是異事﹐汝可引吾看其蛇﹐吾爲除之。」

嫗曰「不可輕往﹐恐傷性命。」仁貴曰「大丈夫佩劍於身﹐吾何懼彼哉﹗」遂叫嫗指引前去﹐欲斬此蛇。未知仁貴斬得此蛇否﹖

總評﹕懷玉﹑寶林二人武藝相持﹐鞭來鐧去﹐以顯豪彊﹐此所謂有是父﹐則有是子也。太宗跨海徵東﹐二將眞先鋒矣。及白袍授夢﹐而又下詔招取賢士﹐以備保駕﹐豈無有髙世之才﹐起而應其募者乎﹖

第八十四回

薛仁貴降服火龍仁貴同嫗行了一程之地﹐嫗乃手指曰「前面髙山辟處﹐便是蛇所﹐吾只於此田野中致祭矣。」仁貴曰「待吾自去﹐看有動靜否。」遂縱步前進。果是山深樹密﹐惟聞嬌怯怪禽﹔地僻人稀﹐何有猙獰猛獸。

仁貴正在顧盼嗟訝不已﹐忽聞一陣風聲﹐吹得山搖樹動﹐艸木分開﹐一道紅光燦爛﹐現出一大蛇﹐身長數丈﹐露口撩牙﹐似龍吟虎嘯之狀﹐衝至面前。仁貴手持佩劍﹐大喝一聲曰「妖精﹗汝來看吾斬汝。」蛇遂低頭奔還山內而去。仁貴暗想﹕「昔漢髙祖爲亭長時﹐芒碭山斬白蛇﹐後來成了帝業。今吾過毒蛇﹐如此遁去﹐莫非吾與古人相合﹐應此佳兆﹐亦未可知。

誓必殺之﹐以彰吾志。」卽持劍後面循路直趕。

其蛇走入一穴﹐仁貴追及﹐視之乃一石崖﹐豁開二扉。仁貴急持劍趨入﹐忽有人呵之者﹐曰「此中毒惡﹐不可入也﹗

」仁貴不顧﹐極力排而進。其中日色明郎﹐有石室方丈﹐壁上見七大字云「此石爲仁貴所破。」仁貴見之大喜﹐遂引一大石推之﹐隨手拆裂﹐得石一函﹐中有古鈔兵書四卷﹐鐵甲一副﹐鐵盔一頂﹐方天戟一柄﹐宛然如新。仁貴藏兵書於袖﹐將盔甲而出﹐才方展足﹐而壁合如故。歸見林公﹐密藏兵書﹐只云打造盔甲﹐復投軍去。林公曰「有此器械﹐須得戰馬來騎﹐方能稱職。」仁貴曰「吾正慮此事﹐無錢可買。」林公曰「前歲有山西客人引十數个伴當﹐趕一羣馬在此經過﹐其中忽一癲馬﹐走入南山﹐客人跟尋不見﹐棄之而去。後來其馬猛惡﹐常出踐踏田禾﹐無人制伏﹐往往有人欲去騎之﹐輒被傷咬﹐似有神出鬼沒之狀﹐人稱南海火龍。壯士果能服此﹐足爲用矣。

」仁貴曰「此天佑我﹐吾能服之。」遂持戟直往。

轉過山坡﹐果見神駒嘶於南山之側﹐身如火炭﹐眼似鑾鈴﹐髙有七尺﹐銀尾紅鬃。仁貴一見一馬﹐飄然而走。仁貴趕上﹐挺戟連打數下﹐遽然伏地﹐卽飛身上馬﹐騎回城中。林公接見﹐仁貴以實告之。林公大喜﹐暗想此人非常﹐乃設酒待之。

正飲酒間﹐人報張總管教場內操練新軍﹐甚是喧嚷。仁貴聽言大怒﹐眉毛倒堅﹐嚼齒咬牙﹕「我今不得進場﹐不如再去﹐且看如何。」遂行至教場。只見總管張士貴正在排兵布陣﹐教演三軍﹐金鼓齊鳴﹐咸稱喝彩。仁貴立人羣中﹐左顧右盼﹐莞爾笑曰「枉爲上將﹐操練無方﹐布陣無法﹐安能徵遼國乎﹖

」言未盡﹐只見場內一人突然而出曰「大漢甚等之人﹐敢於此誇口﹖張總管豈比一等之人﹐汝何發笑﹖」便喚眾軍﹐將仁貴拽至面前﹐來見總管。仁貴大喝一聲﹐推眾軍跌於地下﹐自來請罪。士貴見了此人﹐身長一丈﹐腰大十圍﹐堪用爲將﹐乃問曰「汝何人氏﹖有甚才能﹐敢於此誇口﹐以見曬乎﹖」仁貴曰「某本郡人氏﹐姓薛名仁貴。自幼習學武藝﹐善曉兵法。

聞總管招軍﹐特來應募。傳言鈞旨有令﹐某因來遲﹐不敢進場。

適見軍人行走無法﹐陣圖不圓﹐某不覺失口﹐安敢笑總管乎﹖

」士貴曰「看汝一表非俗﹐敢張大言﹐必有全才﹐髙出人者。

試布陣法﹐與吾觀看﹐得盡其妙﹐𨿽軍數已滿﹐吾用汝矣。」

仁貴卽將人馬往來略爲招動﹐布成陣勢﹐果然整整有條﹐俱按孫子兵書之法。仁貴出陣前拜請曰「總管識此陣否﹖」

士貴曰「誠不識也﹐汝可言之。」仁貴曰「此八卦陣也。

有八門﹕按休﹑生﹑傷﹑杜﹑景﹑死﹑警﹑開爲八門也。生﹑景﹑開三門皆吉﹔休﹑杜﹑死﹑警﹑傷凶。惟三門可破﹐諸門不可入矣。」士貴喜曰「眞奇才也﹗𨿽孫﹑吳再生﹐諸葛復出﹐亦不過此。」遂交仁貴在麾下爲一小卒聽用﹐待出建功﹐保奏爲將。仁貴拜謝。後人有詩贊云﹕仁貴行兵世莫同﹐張劉總管挫英雄。

若非排陣施才略﹐安有徵遼求駕功。

卻說朝廷遣人各路催趕軍馬起程﹐詔令張士貴與副總管劉君昂二人監造海船三百餘只。仍令出徵將士俱作《平遼論》一篇獻上﹐使知髙麗遠近之道﹐辧別進攻對敵之策﹐方許行兵調將﹐若無此論﹐去官罷職。士貴大驚﹐慌與君昂商議﹐士貴曰「船隻已備﹐只此一論難成﹐吾汝皆不能之﹔若朝廷知吾等如此﹐枉稱上將﹐何能復職﹖」君昂曰「某有一計﹐可瞞過眾人。」士貴曰「何計可教﹖」君昂曰「現聞近來新軍薛仁貴﹐此人懷才抱藝﹐足可爲文﹐使彼作來呈獻﹐必得重用矣。

」士貴曰「使一軍人作論﹐被人恥笑吾等﹐如何見人﹖」君昂曰「只吾汝共知﹐聖上安知是他作乎﹖」

士貴從其言﹐召仁貴入。士貴曰「人皆言汝舉步成章﹐吾未深信﹐今聖上親徵髙麗﹐以才試人﹐隨徵一班將校各要《平遼論》一篇呈獻﹐以定髙下。吾令汝一作。如果能之﹐必得重賞﹔若是不能﹐功罪俱罰。」仁貴曰「此事不難。」遂具紙筆以對﹐須臾之間﹐其論已成。士貴覽之大喜﹐果然文不加點﹐有經天緯地之才﹐驚世駭俗之作。於是賞賜﹐仁貴拜謝﹐退歸騎下。士貴隨將其論庭獻﹐只云已有髙才﹐所作如此﹐特來進呈。帝覽之大喜﹐稱羨不已。

當日﹐帝封李靖爲總督大元帥﹐調遣各道軍馬。封張亮爲平壤大總管﹐帥兵四萬﹐戰艦五百﹐自萊州泛海﹐直趨平壤。

又封李世績爲遼東大總管﹐帥步騎六萬﹐白蘭河降胡直趨遼東。

封張士貴﹑劉君昂爲大將﹐封尉遲恭﹑程知節爲參軍﹐封段志賢爲副將﹐封尉遲寶林爲先鋒。外有唐將數十員﹐不及一一載名﹐共起各道之兵八十餘萬﹐號稱一百萬。帝命水陸並進﹐船騎雙行﹐殺奔髙麗。未知勝負如何﹖

總批﹕穴中大蛇﹐似有神出鬼沒之狀。人稱爲南海火龍﹐非仁貴誰能降之。蓋其古鈔兵書﹐出於石室方丈﹐信所謂天授也。試觀其入門一陣﹐凶吉弗如﹔「平遼」一論﹐攻取了然。張總管𨿽教演三軍﹐安有徵東保駕之功哉。

第八十五回

唐太宗跨海徵遼卻說邊關報入髙麗國王﹐聽知提大軍一百萬﹑戰將一千員﹐禦駕親徵﹐急聚文官武將商議。聽知太宗自來﹐勢若泰山﹐人人失色﹐面面相覷﹐皆不敢言。髙麗王藏曰「唐兵勢大﹐何以退之﹖」諸將皆默然﹐閃出莫利支蓋蘇文進曰「唐兵遠涉疲敝﹐勢不能久﹐吾恃其險阻﹐與之相抗﹐𨿽有百萬之師﹐無能爲也。事不宜遲﹐卽差人沿路告報各處關隘﹐添兵守把﹐吾率大兵後去﹐親自擊之﹐破唐必矣。」王藏從之。

卻說太宗依期而進﹐聲勢吞天。則軍水路已出萊州界口﹐旱路抄出蘭河降胡。兵行一月﹐水陸取齊。行過遼海﹐直抵鳳凰城下﹐紮了營寨。先使探馬告報城內曰「吾大唐兵來日經過﹐請城主相別。」城內裨將耶律坤材勸城主慕容繡曰「唐兵勢大﹐不可與敵﹐不如舉眾投降﹐可保軍民之難。」繡從之。

坤材直至唐營見帝﹐帝問坤材﹐坤材對答如流﹐帝喜之﹐欲用爲謀士﹐坤材曰「夷狄之人﹐不敢入侍中國。」帝義之。次日﹐引慕容繡來見帝﹐待之甚厚。兵入鳳凰城屯住﹐餘軍分屯城外﹐連路十餘里寨柵。

一住數日﹐繡每設宴相款﹐忽一五色紋禽飛過庭前。其聲和鳴﹐帝問曰「此何禽也﹖」繡曰「此地去城八十里﹐有鳳凰山﹐人迹罕到之處﹐鳳凰出入之所。其中巢穴﹐此禽非梧桐不棲﹐非泉水不飲。天下有道則現﹐無道則隱﹐故城號名﹐此禽卽鳳凰也。飛鳴於此﹐合應陛下坐致太平﹐實爲樣瑞之兆。

」帝曰「果是鳳凰﹐世不常出﹐人亦罕見﹐安得巢穴而出入乎﹖」繡曰「此化外之地﹐風土與中國不同﹐鳳凰飛鳴﹐何足爲奇。更有酒泉香米﹐瑞艸靈芝﹐亦產彼處。又有獨腳之鳥﹐每遇賢明爲政﹐則飛至公庭﹐聞鐘則鳴﹐聞鼓則舞。若是贓官污吏﹐𨿽欲求見而不可得矣。」帝聞言大喜曰「大是異事﹗

此非人世有此勝境﹐朕盍一往觀之。」卽命排駕﹐與眾將同往。

後人有詩云﹕鳳皇山上鳳皇遊﹐百萬唐兵過此州。

果是中華天子福﹐此城原在一時收。

卻說蓋蘇文率兵二十萬﹐直致陳家谷﹐望見塵頭起處﹐便紮了營寨。前面人報慕容繡已降了唐﹐蓋蘇文大驚﹐慌聚眾商議﹐蘇文曰「今唐率大兵遠來﹐取了鳳凰城﹐汝等有何妙策﹖

」大將黑九龍挺身言曰「將軍勿慮﹐吾覷唐兵如螻蟻耳。臨陣一戰﹐盡斬其首﹐吾之願也。」言未絕﹐一人髙聲而出曰「不必汝去﹐吾觀斬唐兵之首如探囊取物耳。」視之﹐其人身長九尺﹐面如噀血﹐虎體狼腰﹐豹頭猿臂——遼東人也﹐蓋蘇文之弟蓋身虎也。蘇文聽之大喜。撥馬步軍五百與之﹐連夜便起﹐望鳳凰城來。

卻說太宗徑至鳳凰山來﹐看其巢穴﹐乃一石室﹐內闊數丈。

只見數鳳相隨﹐飛鳴出迎。帝大喜曰「此眞佳禽也。」慕容繡曰「此鳥𨿽歸禽道﹐甚類於人﹐住居石室﹐善曉人言。胎孕十月而生﹐君王有道始出﹐乃鳥中之王矣。」帝顧盼稱羨﹐正在遊玩﹐忽聽前面一聲炮響﹐山坡側湧出一彪人馬﹐約有一萬餘騎﹐猝風而至。帝見大驚﹐慌使人探聽﹐哨馬來報﹕遼兵大至。帝卽命眾將死據山頭﹐後遣劉君昂﹑薛萬徹二將下山前迎遼兵。君昂披銀鎧﹐裹赤幘﹐勒帛抹額﹐手執鐵脊蛇矛﹐騎花驄馬﹐向陣前打話。遼將當先出馬﹐君昂罵曰「野狗奴助惡爲人﹐大兵到此﹐何不早降﹖尙敢引兵來此相拒邪﹗」蓋身虎大笑曰「你等隨李世民鼠賊也﹐吾豈降哉。」君昂大怒﹐拍馬提矛﹐向前來戰蓋身虎。二馬相交戰不數合﹐君昂當抵不住﹐撥馬投東便走﹐蓋身虎亦不去追趕。薛萬徹見君昂兵敗﹐一騎馬﹐一條槍突然而出﹐挺槍直刺。身虎挺斧來迎﹐二人鬥不上十合﹐萬徹亦大敗而走。後面蓋蘇文催兵大至﹐把鳳皇山截住去路﹐唐兵不敢向前。

卻說帝被遼兵阻在鳳凰山﹐經半月不退﹐每日山下蓋身虎大罵搦戰﹐帝曰「誰敢去殺此賊﹖」轉出副將段志賢曰「某願往。」帝喜﹐便交志賢出馬。多時報來﹕「志賢與身虎交戰﹐不到五合﹐被身虎殺得大敗而走﹐走回本山。」眾臣聽知﹐面皆失色。帝嘆曰「遼兵阻住十餘日﹐汝眾將士豈無一人可近此賊乎﹖」眾將默然。忽一人厲聲大呼曰「老臣願往﹐斬蓋身虎之首﹐獻於帳下。」眾視之﹐乃尉遲敬徳也。帝曰「汝已老矣﹐恐非身虎之敵。」敬徳曰「臣年𨿽老﹐鞭卻不老。

」帝曰「汝旣要戰﹐可使汝子寶林同去﹐方保無事。」敬徳曰「陛下何視臣弱也﹖」寶林亦諫曰「父守二十年之英風﹐不可因聖上一言而棄太山之重﹐與番狗爭髙下邪﹖辱子不才﹐代父往戰之。」敬徳曰「吾自歷戰以來﹐未嘗不身先士卒﹐聖上言吾已老﹐必建奇功表之﹐以示英勇。」遂提鞭飛身上馬﹐寶林亦提槍跟隨而去。眾將聽得山下鼓聲大震﹐喊聲大舉﹐如天摧地塌﹐海沸山崩。眾皆失驚﹐卻欲探聽﹐鑾鈴響處﹐馬到中軍。敬徳手提蓋身虎頭擲於地下。後宋賢有詩贊敬徳云﹕威鎭中華累建功﹐鳳凰山下鼓冬冬。

尉遲已老施英武﹐不枉當時號鄂公。

敬徳出馬﹐不數合斬了身虎﹐提頭出獻。眾皆大喜。

卻說身虎手下敗軍報入遼寨﹐蓋蘇文急聚將商議。蘇文曰「今折了吾弟﹐唐兵勢大﹐何以破敵﹖」只見帳下一將挺身而出曰「身虎將軍被殺﹐此仇不報﹐更待何時。」眾視之﹐乃副將黑九龍也。黑九龍曰「某願往﹐以報身虎之仇。」欣然上馬﹐帶領精兵五千﹐飛奔前來。

帝在山上看見﹐回顧諸將﹐問曰「誰敢出戰﹐去擒此賊﹖

」一將縱馬提槍而出﹐乃張士貴﹐帶領人馬下山﹐來戰黑九龍。

兩騎相交﹐戰不數合﹐士貴气力不敷﹐便勒馬走。黑九龍直衝過來﹐唐軍大潰﹐四散奔走。九龍在陣中﹐無人敢敵。士貴麾下閃出一將﹐白袍銀甲﹐坐下火龍馬﹐手持方天戟﹐飛奔而來﹐乃士貴部下軍人薛仁貴也。仁貴衝陣來戰﹐九龍挺斧來迎﹐仁貴交馬﹐手起一戟刺九龍於馬下。史官有詩贊仁貴云﹕威振唐朝第一功﹐誰人敢與論英雄。

白袍果有萬人敵﹐才戰便能斬九龍。

仁貴乘勢直奔前去﹐殺敗遼兵﹐四散逃走﹐退歸騎下。

卻說帝在山頂上髙坐﹐望見一將﹐身長一丈﹐白袍銀甲﹐疋馬紅髮﹐手執方天戟﹐橫衝遼陣﹐亂砍軍將﹐所到之處﹐威不可當。未知此人是誰﹖

總評﹕太宗親自徵遼﹐大兵直抵鳳凰城。此城號不虛名﹐帝欲往觀其巢穴﹐良有以也。無何遼將黑九龍﹑蓋身虎等前來截住去路﹐卻有老將敬徳一戰而擒身虎之首﹔更有少將仁貴再戰而刺九龍於馬下。唐兵𨿽受阻﹐而不至於終潰者﹐非賴二人之英武而何﹖

第八十六回

薛仁貴五箭取楡林帝急問曰「左右軍卒﹐此是何人﹖」敬徳曰「臣亦不識。」帝曰「世之虎將也。若是朕將﹐何愁遼國不服。」正議間﹐張士貴手持一顆首級前來獻捷。帝笑曰「殺此一陣﹐非汝之能﹐乃借人之力也。朕在髙處﹐眼見是一白袍少年將家﹐與汝大不相侔。今來獻者﹐莫非冒請功勞邪﹖」士貴曰「臣獻首級﹐便是臣的功勞﹐何預他人之事﹖臣親出陣﹐殺敗遼兵﹐眾所皆見﹐安敢虛誑。」帝曰「𨿽然功勞簿上亦寫汝之名字﹐居於二等。」士貴自知惶愧﹐拜謝而退。

是夜﹐帝坐臥不安﹐乃步行出中軍﹐仰觀乾象﹐忽見南方一星﹐其大如斗﹐墜下於地。帝大疑﹐使李淳風卜之。淳風回奏﹕「主折一大將﹐三日內必有警報。」帝疑未定﹐次日催兵前進﹐人報約有一隊人馬千餘騎﹐盡打白旗﹐穿白袍﹐騎白馬﹐猝然而至。帝自出營觀之﹐小將軍下馬伏地面哭﹐視之﹐乃秦懷玉也。其言「父於二月十四日死了﹗臣已葬訖。太后懿旨﹐恐陛下有失﹐特差臣領五千精兵隨來接應﹐聽知陛下受阻﹐故已殺﹝入﹞重圍。陣中正遇遼將烏伊人馬攔路﹐已被臣殺了。

」帝哀慟之甚﹐遂謂懷玉曰「汝與段志賢引軍前進。」懷玉曰「臣今爲國﹐萬死不辭﹗」車駕遂離了鳳凰城﹐行至楡林。

卻說楡林城乃遼國髙昌太子鎭守﹐髙昌升廳﹐人報唐兵來取城池﹐髙昌急喚軍官商議。一个軍官姓白名文龍﹐及弟白文虎﹐兄弟二人皆有萬夫不當之勇﹐都在楡林管軍。二人對髙昌曰「唐兵跨海而來﹐𨿽是利害﹐其勢不久。若來時﹐可與他相持﹐某二人爲前部。」髙昌曰「只恐兵少﹐難以迎敵。」

文虎曰「太子放心﹐他𨿽有百萬之眾﹐何足懼哉。」遂與兄文龍引兵二萬﹐離城五十里依靠山水下寨。哨馬探得唐兵先到﹐兩邊陣圓﹐白文虎出馬﹐橫槍大斧厲聲髙叫﹕「唐國逆賊﹗焉敢侵吾遼境﹖」唐陣中張士貴出馬﹐責文虎曰「汝這狗輩﹐不奉正朔﹐敢反大唐﹐今天兵到此﹐殺敗蓋蘇文﹐從小路遠逃﹐汝何不早降﹖」文虎笑曰「汝主李世民亦反隋國﹐反謂別人反邪﹖」士貴回顧軍人薛仁貴曰「汝敢擊此賊否﹖」仁貴聽言大怒﹐卽挺戟直取文虎。文虎挺槍驟馬來迎。兩馬相交﹐鬥到數合﹐文虎勒馬便走﹐仁貴趕去。文虎回顧仁貴馬來較近﹐用槍擲來﹐彼仁貴一手綽住﹐回擲文虎。文虎急躲過﹐仁貴馬到﹐活捉文虎而回﹐擲於馬下﹐餘軍皆走。

仁貴歸至帳下﹐便叫張士貴用計﹐只要如此如此﹐便能取勝。士貴親自擁文虎至營見帝﹐帝喝令將文虎斬之。士貴奏言「且教畱人。」遂將計對帝說了一徧﹐帝從之。士貴問文虎曰「汝若捉了髙昌﹐吾保奏聖上﹐封汝官職。」文虎願往﹐帝問如何捉得﹐文虎曰「陛下若肯放臣回去﹐某自巧言說過﹐今晚陛下調兵劫寨﹐某爲內應。若捉髙昌獻於陛下﹐吾兄文龍𨿽勇﹐自然降矣。」帝不肯﹐敬徳曰「此人誠實﹐不謬人也。

可放之。」文虎得放入城﹐盡實告訴髙昌﹐髙昌曰「如之柰何﹖」文虎曰「將計就計﹐今夜將兵伏於寨外﹐寨中虛立旌旗﹐待唐兵來劫寨時﹐就而擒之。」髙昌依計。

當夜三更﹐果有一軍到寨口﹐每人各用艸把﹐一齊點著﹐火焰燒空。髙昌與文龍﹑文虎三路殺到於火邊﹐軍人便退﹐三軍乘勢追趕。趕了十餘里﹐軍皆不到﹐髙昌叫文龍兄弟急回﹐火光未滅﹐寨中突出一少年﹐薛仁貴也。髙昌叫文虎不可入寨﹐卻去劫唐寨便了。迎軍走不十里﹐段志賢一軍出﹐一槍刺死文龍於馬下﹐文虎退時﹐被仁貴活捉歸陣。張士貴捆來見帝﹐帝怒﹐喝令斬之。時髙昌見二將已死﹐退入城中﹐堅閉不出。帝笑曰「量楡林小小城池﹐便滿屯軍馬﹐安能拒朕哉﹖」傳下令﹕「休等髙麗救軍到﹐可速攻之。」

於是﹐軍中裝起雲梯六十乘﹐每梯上可容數十人﹐周圍用板遮護﹐下以輪推之。每門各用云梯十五乘﹐梯上軍以箭射之﹐下者眾軍各抱短梯軟索﹐只看城上擂鼓﹐乘勢便上。此時帝令十萬軍士圍城﹐城中髙昌見唐兵裝起雲梯﹐四面而來。髙昌喚軍士千人﹐分門把守﹐各持弓箭﹐待云梯近城﹐一齊射之。唐兵大擁云梯﹐四面競進﹐將近壕邊﹐城上一齊放箭﹐箭如雨點﹐唐兵不能得上。薛仁貴怒曰「偏汝有箭﹐吾無箭邪﹗」遂突出陣前﹐拽滿雕弓﹐連放五箭﹐射上城去。只見城上五將應弦墜下城來﹐餘卒驚慌﹐漸自逃散。仁貴持戟向前大呼﹐軍人忙上云梯﹐奔入城中﹐大殺遼兵﹐開了四門﹐唐兵一齊湧進﹐遂擒了髙昌﹐請帝入城。

時帝正在髙阜﹐望見又是白袍少將連射五箭﹐應弦墜落﹐親冒矢石﹐一擁上城。帝驚曰「此眞神人也﹗不然何有如此神箭﹖𨿽養由基百步穿楊之能﹐無逾斯人。近來朕亦感夢﹐遇一少將保駕﹐暗想其形狀﹐略有相似﹐莫非應在斯人否﹖」敬徳曰「夢寐之事﹐陛下不可深信。」帝曰「然。」是日車駕入城﹐帝將髙昌斬訖﹐於是排筵犒賞士卒。

卻說薛仁貴退歸騎下﹐自向僻處暗思﹕「吾負大才﹐不能大用﹐只充得一小卒而已。攻城破敵﹐累建奇功﹐又不得重賞﹐凡百皆被總管冒請去了。負此冤屈﹐無由伸訴﹐何命薄如此。

」深自嗟嘆﹐不覺潸然下淚﹐乃自作一歌以嘆云﹕怒气沖天兮空建功﹐未逢時運兮枉英雄。

磋跎歲月兮常如暗﹐何日見明兮拜九重。

仁貴歌罷﹐復又吁嘆不已。正值是夜月色昏朦﹐尉遲敬徳在營外潛行﹐緝探軍事。忽聽歌嘆之聲﹐遂停步問曰「何人敢在此誇口﹖」仁貴曰「汝亦何人﹐敢來問我﹖」敬徳曰「識吾鄂公否﹖」仁貴聽言﹐納頭便拜曰「小人肉眼不識泰山﹐冒犯尊顏﹐望乞恕罪。」敬徳曰「汝何人氏﹐有甚事故﹐靜夜於此歌嘆﹖」仁貴曰「某絳州龍門人也﹐姓薛名仁貴。

自幼習學武藝﹐好著白衣﹐人每呼爲白袍子卽某也。」敬徳曰「現居何所﹖」仁貴曰「應募來遲﹐只在總管張士貴騎下充一火卒。每隨出陣建功﹐累被總管請去﹐是某無申訴之處﹐故於此嗟怨耳。」敬徳曰「汝功有何爲驗﹖」仁貴國﹕「昔進《平遼論》﹐鳳凰城殺九龍﹐楡林誅文虎﹐運箭傷五將﹐又布云梯﹐擒獲髙昌﹐只此數事﹐便是仁貴之功。」敬徳駭然曰「此乃極大功迹也﹐近來聖上感夢﹐言及白袍﹐吾實不信﹐今日果有此事﹐吾爲汝轉奏天庭﹐必殺此賊﹐保汝爲將耳。」仁貴拜謝而退。

次日﹐敬徳引仁貴面君﹐具前事奏之。帝遂召張士貴入見﹐責以欺君冒功之罪。士貴曰「臣自竭力﹐安敢冒請他人功績﹐誰曾見來﹖」敬徳曰「吾爲證見﹐仁貴尙自在此﹐何敢妄言﹖

」帝曰「汝爲上將﹐敢來冒請軍人功績﹐朕今斬汝示眾。」

士貴抵賴不過﹐大叫曰「非干某事﹐劉君昂曾教吾來。」帝曰「亦叫擒來﹐一同處決。」不移時﹐擁君昂至。帝鞫問其狀﹐君昂低首無言﹐悔之無及﹐遂斬了二人﹐呈獻首級﹐眾軍悚然。敬徳曰「此去遼國尙遠﹐城池甚多﹐非此人誰能徵服﹐望陛下重封官職﹐使其領兵前行﹐萬無一失。」帝喜﹐遂封仁貴爲遊擊大將軍﹐掛先鋒印。未知後事如何﹖

總評﹕士貴持頭來冒請軍功﹐豈帝在髙處﹐已望見其人﹐而難以虛誑乎﹖及車駕行至楡林﹐帝令十萬軍士圍城﹐云梯競進﹐縱有文龍﹑文虎不奉正朔﹐而白袍五箭不能不應弦而墜矣。如此大功﹐非敬徳爲之轉奏﹐重加封職﹐不幾終爲冒請者所欺邪﹗

第八十七回

摩天嶺三雄被戮此時李靖﹑李世績與張亮收復二路水陸之兵皆到。見帝﹐帝便令世績摧兵前進。車駕離了楡林﹐望胡越﹑白灌進發。

卻說白灌城太守吳黑達﹐稱號混天大王﹐知太子髙昌等皆被唐兵攻破﹐盡已誅之﹐乃聚摩天嶺上三將商議﹕其一曰髙賢廣﹐其二曰髙賢壽﹐其三曰髙靑雲﹐是三兄弟﹐俱爲遼將﹐有萬夫不當之勇﹐有遼兵五六萬﹐並聽吳黑達調遣。是時黑達對三人言曰「今唐帝親自領兵﹐跨海來伐蓋蘇文﹐侵我境界﹐不得不並力敵之﹐汝三人何不先往擒獲殺之﹖」髙賢廣要去﹐髙貿壽亦要去﹐髙靑雲亦要去。黑達曰「你三人分三路兵去﹐如得勝者﹐奏請遼王﹐便爲嶺上關主。」髙賢廣取中路﹐髙延壽取右路﹐髙靑雲取左路﹐各帶二萬遼兵﹐分路而進。

卻說李績日行五十里下寨﹐二路左右中各有報馬﹐遼兵三路而來﹐與唐兵迎敵。世績在帳中分撥﹐眾皆來聽令﹐績曰「聖上命吾爲大將﹐令破遼兵﹐軍有賞刑﹐汝等皆宜遵守﹐王法無親﹐勿令後悔。」眾皆唯唯是從。當日探馬來報﹕摩天嶺三个兄弟分三路來到。世績見說﹐喚段志賢至帳前﹐卻待吩咐﹐又不開言。又喚李思摩至帳前吩咐﹐又不開言﹐卻又喚秦懷玉﹑尉遲寶林兩个小將吩咐曰「今遼兵分三路而來﹐吾欲使志賢﹑思摩去敵﹐爲此二人不識地理﹐吾不敢用。懷玉可往左路迎敵﹐寶林可往右路迎敵﹐吾令段志賢﹑李思摩隨後接應。汝二人今日整頓軍馬﹐來日平明進兵。」懷玉﹑寶林聽令去了﹐又喚薛仁貴﹑王孫嶽吩咐﹕「你二人同領一支軍馬﹐取中路去敵遼兵。

今日整頓了軍馬﹐來日平明約會左路懷玉﹑右路寶林一齊進兵﹐志賢﹑思摩隨後接應。」薛仁貴﹑王孫嶽聽令去了﹐段志賢﹑李思摩面有怒色﹐世績曰「吾非不用汝二人﹐恐失銳气也。

」志賢曰「倘我等識得地理如何﹖」世績曰「若如此﹐吾用汝爲先鋒。」志賢﹑思摩辭退﹐世績隨卽喚回﹐吩咐曰「汝二人是中年人物﹐休被遼兵所算﹐自宜小心。」志賢請思摩到自己寨中商議曰「吾二人是中年人﹐不用我等爲先鋒﹐卻用後輩﹐吾汝二人不知路徑﹐因此羞惡於我輩﹐眞可羞也。」

李思摩曰「我二人卽今上馬﹐親自去探路﹐拿住土人﹐叫他引路。」志賢從其言﹐二人上馬﹐徑取中路而來。

行不數里﹐遠遠望見塵頭起處﹐二人策馬上山坡看時﹐早見遼兵哨數十騎來往巡哨。志賢﹑思摩分爲兩路衝出﹐遼兵見了大驚而走。志賢﹑思摩各生擒一人回寨﹐問其路徑﹐遼兵曰「前面是髙賢廣大寨﹐正在山口﹐寨邊東西兩路卻通髙賢壽寨﹐並髙靑雲之後。」志賢﹑思摩聽知這話﹐當晚點起五千精兵﹐叫擒來二人引路。二更左側﹐明月當空﹐志賢與思摩同去劫寨﹐來到髙賢廣寨時﹐已及四更﹐諸遼兵方起造飯﹐準備日間廝殺。

志賢﹑思摩兩路殺人﹐遼兵大亂。志賢直到中軍﹐正遇髙賢廣﹐交馬只一合﹐刺殺賢廣於馬下﹐割了首級﹐餘軍潰散。思摩分一半軍抄東路髙賢壽寨﹐志賢引一半軍投西路抄髙靑雲寨﹐志賢卻從遼兵寨後殺出﹐比及到寨時﹐天色微明。

卻說李思摩殺奔髙賢壽寨後﹐髙賢壽已知了﹐引軍出寨後拒敵。只聽前寨門大喊﹐原來秦懷玉軍馬已到﹐兩下夾攻﹐遼兵大敗﹐髙賢壽衝條路走﹐背後李思摩趕上﹐一槍刺於馬下。

卻說段志賢殺到髙靑雲寨﹐時尉遲寶林引軍先到﹐內外攻擊﹐遼兵亂竄。髙靑雲正在死戰﹐不防薛仁貴刺斜衝出﹐飛馬斬之。黑達知三路敗亡﹐隨引本部遼兵迎敵﹐唐兵四下圍裹將來﹐黑達左右衝突不出﹐眾將一發齊上﹐生擒黑達﹐押赴大寨﹐來見世績。遼兵降者無數。世績叱黑達曰「天兵到此﹐汝何不降﹐結連眾等反邪﹖」黑達答曰「中原皆是他人所占地土﹐汝王奪之﹐自稱爲帝。是吾世居此地﹐汝等無理﹐侵我州郡﹐如何肯反邪﹖」世績曰「汝已被吾擒﹐肯降吾否﹖」黑達曰「若得保全性命﹐生死不忘。」世績便進酒壓驚﹐以上賓之禮待之。黑達感其恩義﹐無有異志。麗泉有詩贊世績云﹕煮粥焚須存孝義﹐武成廟內絕奇功。

計擒黑達來歸順﹐奪得遼東報主公。

接車駕入城﹐世績引黑達見帝。帝問髙麗遠近之路﹐黑達對曰「敗將深蒙厚愛﹐無可以報﹐但有阻滯之處﹐卽當告白﹐不敢隱諱。然此地與中國不同﹐前去白玉山有三百里﹐其地妖怪極多﹐甚是難進。又去思鄕城四百里﹐又六百里至駐馹山﹐復三百里﹐始能得至其國。」帝曰「路遠人頑﹐汝多有髙見﹐顧賜教之。」黑達曰「天兵到彼﹐必然平復﹐望陛下不可盡滅其種類﹐非仁人之心﹐又不可倉卒降也。」帝曰「此去關上懸隔若何﹖」黑達曰「從此取摩天關﹐只隔二百里餘﹐眾守禦𨿽有三四千人馬﹐都在小臣所當﹐將士皆出於掌握之中。

今感陛下之恩﹐無有以報﹐當爲前部﹐到彼關上﹐喚出拜降﹐不用動張弓只箭。」帝封黑達爲參軍校尉﹐黑達卽欣然上馬﹐走到關上﹐黑達曰「我尙投降﹐何況汝乎﹖」於是摩天關並胡越城二處將士望風降順。車駕離了白灌城﹐望白玉城進發。

畢竟還是如何﹖

總評﹕摩天嶺上髙氏三雄﹐三路分兵而來敵﹐詎能當大唐名將若懷玉﹑若寶林﹑若仁貴﹐亦取三路而迎敵﹐髙氏有不一一就戳者否也。至於活擒黑達﹐則又有若世績﹐從此而知道裏之遠近﹐摩天關有不望風降順者亦否也。誰謂堂堂中原﹐遼人可得而窺伺哉。

第八十八回

李世績祭白玉山卻說白玉山前有一長河﹐河水甚急﹐白浪滔天﹐車駕傍岸而行。忽見對山一老叟扶杖而來﹐形容甚異﹐白須如雪﹐到駕前施禮﹐山呼萬歲。帝曰「老丈何人也﹖」老叟曰「世居關中﹐後因兵亂﹐徙居於此。久仰陛下天威﹐幸得拜見﹐乞望周濟我等﹐並皆感戴。」帝曰「此不毛之地﹐夷人出沒之鄕﹐有此異人﹐皆出不祥之語。」急遣人向前擒之﹐言未絕﹐敬徳提鞭便欲擊之﹐老人化陣淸風而去。帝便催人馬前進。

行不數程之地﹐早至思鄕城界口﹐遙望數十老人牽羊擔酒﹐樂聲嘹亮﹐前來相迎﹐皆羅拜於地下。帝問曰「汝是何人﹖

朕有何徳﹐敢勞簞食壺漿以迎乎﹖」老人曰「吾海西人也﹐昔隋徵東敗陣於此﹐靈魂不得歸鄕﹐特來奏主。」老人言罷﹐忽然陰雲布合﹐狂風四面而起﹐飛砂走石﹐徵塵蔽日﹐軍士皆不能進。頃刻之間﹐天淸日朗﹐其風亦息﹐眾舉目視之﹐老人不知何往。帝大驚駭﹐問吳黑達曰「風景如此﹐汝有何髙見﹖

明以告朕。」黑達曰「臣亦曾對陛下說來﹐此處原有妖怪作禍﹐因隋煬帝徵東﹐折兵百萬於此﹐枯骨堆山﹐故號白玉山。

狂魂怨魄不散﹐所致如此﹐累累爲患﹐住來者必須祭之。﹖帝曰「用何以祭﹖」黑達曰「舊時鄕人在髙山頂上﹐建設大醮﹐七日七夜﹐超拔此等﹔復以牛羊祭之﹐一年內自然安靜。

今陛下只祭之亦可。」帝遂遣李世績主祭﹐殺牛宰馬。當夜世績於城外曠野中設香案﹐鋪祭物﹐列燈四十九盞﹐揚旗招引﹐將牛羊祭物陳設於地。三更時分﹐世績頂冠束帶臨祭﹐令史浩讀之。祭文曰﹕維大唐貞觀十九年九月一日﹐行軍大總管領左僕射李世績謹陳祭儀﹐享祭於故沒於王事隋室將校﹐並本土神祗﹐及遼國陰魂﹕近因髙麗蓋蘇文弒君逆賊﹐謀爲不軌﹐縱蠆尾以興妖﹐恣狼心而逞亂﹐據此興師討賊。且我大唐皇帝威勝五霸﹐名紀三皇﹐定乾坤於戰伐之中﹐立社稷於干戈之內﹐一自禦駕跨海親徵﹐莫不逢山開路﹐瓦解米消﹐才聞破竹之聲﹐便是失猿之勢。爾隋將卒﹐盡是山川豪傑﹐四海英雄。習武從戎﹐投明事主﹐齊堅奉國之誠﹐並是忠貞之志。聽聞汝等偶失兵權﹐或爲流失所中﹐魄掩幽冥﹐各施英武﹔或因槍劍所傷﹐魂歸長夜。

志存忠孝﹐命終於刀斧之前﹔心懷正直﹐骸棄於塵埃之內。生則有勇﹐死且成名。汝等英靈尙在﹐若肯隨部徵遼﹐陰中顯聖﹐奏凱還朝﹐吾爲奏請蓋造廟宇﹐塑汝等全身﹐年年事祭。今則聊表寸心﹐各賜汝等酒食﹐以享一餐。嗚呼哀哉﹗伏惟尙享。

讀祭文畢﹐金鼓齊鳴﹐世績令人尊獻酒肴。忽見火光之中。

數千鬼眾﹐或有頭無足者﹔或自提頭﹑只一手者﹔亦有全身披甲戴盔者﹐四面雲集﹐三三兩兩﹐各自爲隊。唐兵一見﹐盡皆驚駭﹐隨將所祭之物盡棄野外。天明﹐雲收霧斂﹐一路寂然。

車駕離了思鄕城﹐李績引大軍望鎭南關進發。

卻說鎭南關主姓焦名繼朋﹐此人曾隨遼主獵於大石山﹐忽趕出一隻猛虎﹐直奔禦前﹐繼朋投鞭下馬﹐拔劍斬之﹐其虎中劍而死﹐因此遼主用爲將﹐引一千軍把隘。聞唐兵至﹐鳴鼓聚軍﹐俱各披掛﹐手執兵器﹐分布左右。繼朋全副衣甲﹐綽槍上馬﹐引軍下關﹐離二十里迎敵。當日李世績正在催兵前進﹐忽聞人報﹕遼將焦繼朋引人馬已離了關二十里前來拒敵﹐其人藍面紅髮﹐極是驍勇。世績親自引兵迎之﹐三軍皆起﹐軍馬在前﹐糧艸在後。世績傳下將令﹐交糧艸車盡行前﹐以後軍作先鋒守之。

當日聽得前軍發喊﹐急叫人看時﹐人報鎭南關遼將焦繼朋大兵至﹐軍皆棄糧艸﹐俱已趕散﹐後軍又來﹐將如之何。眾皆曰「不如退守思鄕城。」世績交退軍﹐遼將又截斷其路徑﹐唐軍皆散亂。世績以旗指土阜可避之﹐人馬急奔土阜。世績令人馬皆解衣卸甲少歇﹐盡放其馬。焦繼朋軍掩至﹐眾將曰「遼兵至﹐柰何﹖可急收馬匹退回思鄕城。」一人急止之曰「此正可以餌遼兵﹐何退之邪﹖」世績視之﹐乃長孫無忌也。世績急以目視無忌而笑﹐無忌知其意﹐而不復言。

繼朋軍旣得志了﹐又來搶馬﹐軍士不依隊伍﹐自相離亂﹐世績令軍將一齊下土阜擊之﹐繼朋軍大亂。原來過此﹐只顧取物﹐無心廝殺﹐軍馬圍裹將來﹐繼朋挺身相戰﹐軍士自相踐踏﹐繼朋止遏不住﹐撥回馬走。世績在土阜上指曰「焦繼朋爲遼名將﹐誰可擒之﹖」二將飛馬出去﹐世績視之﹐乃段志賢﹑王孫嶽也。二將趕至近大叫﹕「繼朋休走﹗」繼朋回頭﹐二將趕到﹐遂帶住槍﹐拈弓搭箭﹐正射段志賢。王孫嶽大叫﹕「賊將休放箭﹗」志賢急低頭躲時﹐一箭射中頭灰纓﹐志賢奮怒﹐趕坐下馬﹐又被繼朋一箭射中戰馬面門﹐跪下前蹄﹐志賢落地。

繼朋便拍馬回﹐王孫嶽急揮大斧﹐接住廝殺。兩員將戰二十餘合﹐段志賢去遠﹐王孫嶽見繼朋後面軍馬齊到﹐王孫嶽撥轉馬頭走﹐繼朋趕來﹐忽然十數騎馬旌旗耀日﹐一將當頭﹐躍馬而來﹐乃白袍薛仁貴也﹐兜弓搭箭﹐弦晌箭到﹐正中繼朋面門﹐翻身落馬。仁貴遂跳下馬來﹐向前梟其首級。後人有詩云﹕仁貴當年濟困危﹐鎭南關下幹功時。

火龍出陣來無阻﹐箭射連珠去莫追。

壯志威風千古在﹐英雄气槪萬夫奇。

唐朝𨿽有千員將﹐驍勇惟君更有誰。

世績在土阜上見仁貴箭射繼朋﹐大驅四下人馬掩殺﹐遼軍潰散﹐復奪輜重馬匹。仁貴持戟向前﹐大喝一聲﹐唐兵擁上關去﹐軍士解甲投降。世績使人來駕前報捷於帝。是日離了鎭南關﹐引大軍望白巖城進發。未知勝負如何﹖

總評﹕車駕望白玉山前進﹐有一老叟扶杖而來﹐化陣淸風而去﹐乃昔隋徵東敗陣之狂魂怨魄也。此豈鞭之所能擊哉﹖遇此英靈不泯﹐詎不爲文以祭﹖有鎭南關主焦繼朋者﹐亦遼之名將也。

非仁貴誰能梟其首級﹐以壯志威風﹐千古無敵云。

第八十九回

白巖城紅袍戰白袍軍馬正在起行﹐忽報正南有救軍到了﹐旗上乃是莫利支紅袍蓋蘇文名字。世績問誰敢迎敵蘇文﹐薛仁貴挺身進曰「某願往。」世績曰「汝旣爲先鋒﹐且未可輕動。」更問其次﹐唐將段志賢願往﹐世績與兵五千﹐交志賢去迎敵。又問曰「段志賢𨿽然去了﹐倘有疏虞未便﹐誰可再去接應志賢﹖」驍將蘇定方願往﹐世績亦與兵五千﹐接應去了。

且說志賢引軍前去﹐與遼兵相遇﹐兩陣對圓﹐唐將段志賢全身披掛﹐橫槍立馬於陣前。看時﹐見遼將蓋蘇文出陣﹐頭戴束髮金冠﹐體掛紅錦戰袍﹐身披連環鎧甲﹐腰系五口飛刀﹐左右彎弓帶箭﹐手持大斧﹐坐下火色胭脂馬。志賢見了﹐心中惶惶﹐遂有驚懼之色。蘇文厲聲大罵﹕「艸寇﹗不縮頭遠避﹐敢犯邊界面來送死乎﹖」志賢曰「吾中國大唐皇帝仁徳之主﹐威徳加於四海﹐名義播於華夷。汝乃髙麗反寇﹐弒主奪貢﹐今統天兵一百萬﹐戰將數千員﹐殄除反冠﹐安敢揚威耀武而來討死乎﹖」蘇文大怒﹐挺斧直取志賢。戰不數合﹐蘇文一斧砍志賢於馬下。唐將蘇定方看見志賢被殺﹐飛馬與蘇文相迎。二將戰上二十合﹐蘇定方气力不加﹐慌勒馬入陣﹐蘇文挺斧直衝過陣來﹐唐兵大潰﹐四散奔走﹐蘇文陣中如入無人之境。敗兵回報世績﹐世績慌奏帝﹐帝遣大將裴行儉﹑李思摩﹑王孫嶽引馬軍一萬去敵蘇文。

遼兵已到白巖城下﹐與唐兵相遇﹐兩陣對圓﹐唐將李思摩出馬﹐行儉﹑孫嶽把住陣腳對陣。蓋蘇文出馬﹐李思摩挺槍迎之。兩馬相交﹐二將戰上二十合﹐不分勝負。蘇文詐敗﹐望本陣便走。思摩拍馬便趕﹐王孫嶽﹑裴行儉料蘇文是計﹐慌驟馬出陣大叫﹕「休趕﹐是計﹗」忽勒馬回﹐蘇文拈弓搭箭﹐回射思摩﹐正中其背﹐負痛伏於馬鞍上。蘇文挺斧趕來﹐卻得行儉﹑孫嶽接住廝殺﹐救得思摩回陣。蘇文卽驅兵大殺﹐唐兵損折﹐死者甚眾。行儉﹑孫嶽引軍退回﹐思摩帶箭前來見帝﹐帝曰「久聞蓋蘇文英勇無敵﹐名不虛傳。」眾大驚駭。帝爲思摩撥去箭鏃﹐親爲之吮血﹐將士見之﹐莫不感傷。後靜軒詩曰﹕戰陣紛紛不可當﹐思摩帶箭見唐皇。

親爲吮血旌忠節﹐致使三軍盡感傷。

李思摩乃突厥種類﹐本姓阿。唐貞觀十三年﹐太宗賜姓李氏﹐冊立爲泥熟侯。利苾可汗賜之鼓毒﹐使率其種落還居舊部。

至貞現十八年﹐薛延陀惡之﹐數相攻伐。思摩有眾數十萬﹐不能撫卹其眾﹐悉南渡河﹐請處於勝夏之間。太宗許之﹐羣臣奏曰「陛下欲遠徵遼左﹐而置突厥於河南﹐距京城不遠﹐豈不爲後患乎﹖願畱鎭洛陽﹐遣諸將東徵。」太宗曰「夷狄亦人耳。其情與中國不殊﹐以徳治之則可﹐若疏之必反。且彼不北走薛延陀﹐而南歸於我﹐其情可見矣。」思摩旣失眾﹐輕騎入朝﹐太宗封爲右武衛大將軍﹐至是徵遼。

帝見殺了段志賢﹐射了李思摩﹐遂召世績商議。績曰「非薛仁貴不可。」帝曰「善。」乃喚仁貴來見。績曰「遼將蓋蘇文連敗諸將﹐勇不可當﹐汝試一往﹐隨後尉遲寶林便至。

」仁貴欣然上馬﹐引軍布陣。對陣蓋蘇文出馬﹐蘇文金盔金甲﹐紅袍紅鎧﹐坐下胭脂馬﹔仁貴白袍銀甲﹐鐵戟白馬﹐背後寶林緊隨。仁貴立馬揚威喝曰「弒君逆賊﹐牧牛小輩﹐何不早降﹖

」蘇文問黑思迷曰「此何人也﹖」迷曰「久聞白袍薛仁貴﹐想此是也。」蘇文大笑而罵仁貴﹐仁貴曰「旣識吾名﹐宜縮頭遠奔﹐何敢來拒天兵﹐輒敢亂言乎﹖」蘇文曰「量汝只是唐一小卒﹐可惜吾斧斬汝鼠輩。」言訖﹐舞斧直取仁貴﹐仁貴拍馬來迎。二將自辰至午﹐混戰百有餘合﹐精神倍增﹐並未休歇。陣後鳴金收軍﹐二騎分開﹐各領軍退。仁貴回見世績問曰「吾與蓋蘇文戰未見輸贏﹐來日誓擒此賊﹐方伸己志。」後人贊薛仁貴詩曰﹕銀盔耀日甲欺霜﹐年少英雄誰可當。

个月雕弓專貫虱﹐飛空白馬驟康莊。

連天殺气兵威壯﹐動地軍聲陣勢揚。

天賜武星扶李祚﹐將軍手段自髙彊。

卻說蓋蘇文收兵回寨﹐與黑思迷曰「人言薛仁貴英勇無敵﹐吾今日方信。」思迷曰「俗云﹕初生之犢不懼於虎﹐縱然斬得﹐只是一小卒耳﹐不足爲奇。」蘇文曰「彼有大勢人馬後面﹐吾不斬此﹐何以制敵﹖來日誓必殺之。」次日﹐上馬引軍前進。仁貴亦引軍來﹐兩陣對圓﹐二將齊出﹐蘇文曰「吾今與匹夫須決勝負﹐不可收軍。」言訖相交﹐二騎又戰五十餘合﹐蘇文將五口飛刀撇起來砍仁貴﹐仁貴看見﹐遂把五支神箭射去﹐那箭對刀﹐都落在地﹐二將又交戰。仁貴撥回馬﹐持戟便走﹐蘇文自後趕來。黑思迷見蘇文趕去﹐恐怕有失﹐隨後也來。蘇文口中大喝﹕「賊將﹗走哪里去﹖」原來仁貴詐敗走﹐就鞍前帶住﹐取弓搭箭﹐思迷眼乖﹐見仁貴取弓箭﹐大叫﹕「賊將放箭﹗」蘇文卻好擡頭看時﹐弓弦響處﹐箭早到來﹐躲閃不疊﹐一箭正中其臂﹐卻將落馬﹐思迷馬到扶住﹐便送先回。

仁貴勒回馬﹐努力趕來。性命如何﹖

總評﹕李世績可謂不善用人矣。蘇文初至﹐仁貴請行﹐就用他去﹐無不取勝﹐多送落一个段志賢﹐可惜﹗

第又八十九回薛仁貴箭射飛刀蓋蘇文右臂中箭﹐得黑思迷救回。仁貴見箭射中﹐放心趕來﹐後面寶林領兵亦來掠陣﹐殺得遼兵大敗﹐退走數十里。只聽得唐軍鑼聲大振﹐仁貴恐後軍危急﹐慌回來。原來是鄂國公恐二人有失﹐特地鳴金收軍。仁貴回問有何事故﹐敬徳曰「吾見蓋蘇文智勇雙全﹐𨿽然中箭﹐恐其中有詐﹐故急收軍。」

仁貴曰「若不收軍﹐已被吾斬此人矣。」仁貴懊不已﹐收軍下寨。卻說蘇文歸寨拔去弩箭﹐血流不止﹐右臂靑腫﹐不能舉動。

黑思迷心慌﹐與眾將商議曰「主將損其右臂﹐安能拒敵﹐遼之將士﹐十損八九﹐不如退軍回安市將息。」遼裨將史苑曰「斯言正合吾意。」遂與入帳﹐問蘇文箭瘡。見蘇文坐於帳上﹐覺有疼痛之意﹐蘇文問﹕「汝等欲說何事﹖」史苑曰「爲見元帥右臂傷損﹐但恐臨敵不便﹐目今遼兵勢弱﹐唐兵勢大﹐欲議班師﹐退回安市將息﹐定良策以禦之。」蘇文曰「唐取此城﹐只在目下﹐吾若退去﹐彼必長驅大進﹔汝等且協力共守﹐待吾瘡愈﹐自有主意。」蕭地虎曰「勝敗乃兵家常事﹐不足爲弱。此去扶桑國﹐與吾國王極善﹐吾等且宜據守險阻﹐求戰不出﹐遣一人從小路直入扶桑求救﹐許以和親﹐扶桑必起兵以襲其後﹐卻以正兵擊之﹐無有不克矣。」蘇文從其計﹐卽時遣使入扶桑。

原來扶桑國王號曰齊天可汗﹐有三員猛將﹐原是三兄弟﹕長曰天鵲王元龍﹐封爲太保﹔次日天關王元虎﹐封爲都尉﹔末曰元鳳﹐封爲駙馬。元鳳靑眼黃髮﹐身長一丈﹐銅身鐵骨﹐使開山大斧﹐重一百斤﹐有萬夫不當之勇。是年蓋蘇文遣使將書賫金珠到國﹐先見天鵲王與天關王﹐送了禮物﹐隨卽引使見國王﹐說髙麗差人求救﹐欲退唐兵。可汗問曰「此事如何﹖」

天鵲王曰「髙麗許以和親﹐以退唐兵﹐理合依惟。」國王便與元虎﹑元鳳商量了﹐盡起軍馬﹐去救髙麗。元龍與兄弟說此事﹐起兵十五萬﹐軍器多是弓箭短槍﹑鐵蒺藜﹑流星錘等項﹐遂辭國王﹐三人領兵前來迎敵。

哨馬報入唐營﹐世績聽知扶桑國動兵﹐問帳下誰敢當此一陣﹐秦懷玉﹑尉遲寶林願往﹐世績曰「𨿽然汝二人要去﹐終是路徑不熟。」世績喚吳黑達吩咐曰「汝素居此地﹐可作鄕道引路﹐撥五萬兵與二人同行。」

先說秦懷玉引兵前進﹐行了數日﹐早與扶桑兵相遇。懷玉引百餘騎上山坡看時﹐見番人排著弓箭槍刀﹐便如叢林一般。

懷玉心中無破敵之策﹐回寨與黑達﹑寶林商議。寶林曰「未知番兵虛實﹐來日見陣便可知也。」次日把軍分爲三路﹕懷玉在中﹐黑達在左﹐寶林在右﹐三路兵隨進發。但見皂雕旗漫山塞野而來﹐當先盡是馬軍。去羣馬中﹐元鳳駙馬左手執大斧﹐右手持聚獸牌﹐腰帶雙刀﹐騎如龍馬﹐衝突而來。懷玉招三路軍兵竟進。忽番軍分爲兩門﹐元鳳打動降聚獸牌﹐中間放出無數猛獸﹑麒麟﹑獅子﹐口皆吐火﹐煙焰滔天﹐如潮而進。唐兵大敗﹐黑達﹑寶林先退﹐懷玉在軍中被扶桑兵一裹﹐直圍入西北角上去了。

懷玉在陣中左衝右突﹐不能得出﹐猛獸湧並而來﹐唐兵你我不相顧﹐懷玉望山谷內尋路而走。看看天晚﹐但見飛虎旗一簇猝風而來﹐當先那員將手持大斧﹐厲聲大叫﹕「小將休走﹗

吾乃駙馬天罕王也。」懷玉終是膽寒﹐架隔不住﹐縱馬望山谷逃走﹐卻被元鳳趕到﹐一斧砍來﹐懷玉躲過﹐回身馬卻著斧﹐那馬便倒﹐懷玉落地﹐掙起看時﹐只見張亮與長孫無忌二人﹐親自從山後湧出。無忌拽滿雕弓﹐射一箭﹐正中元鳳左臂﹐救了懷玉﹐元鳳亦自收兵。懷玉二人同歸寨內﹐寶林﹑黑達接著﹐對二人說﹕「此軍無計可破﹐我守住寨柵﹐你二人去請元帥用計破之。」

三人來見世績﹐備說此事。世績遂喚薛仁貴曰「汝識破軍之法﹖」仁貴曰「扶桑異人﹐惟務使一勇之力﹐豈知孫吳之法乎﹖吾若出陣﹐只一箭便能成功也。」正說間﹐人報遼兵搦戰﹐仁貴憤然而起﹐提戟驟馬﹐直至陣前。扶桑國天關王元虎引軍出迎﹐與仁貴交馬﹐戰上二十餘合﹐仁貴佯輸敗走﹐元虎追趕將及﹐被仁貴回身背射一箭﹐正中元虎面門﹐墜落馬下。

仁貴跳下馬來﹐梟其首級﹐復上馬出陣前搦戰。

卻說哨報遼營﹐駙馬元鳳知元虎敗死﹐遂引兵挺斧﹐持聚獸牌﹐驟馬而來﹐大罵﹕「仁貴﹐吾誓殺汝以報元虎之仇﹗」

仁貴見來﹐先囑咐軍人﹕「此賊銅身鐵骨﹐刀劍不能刺﹐箭射不能入﹔又有聚獸脾﹐難以破敵﹐只可以計﹐如此如此誘之。

」遂挺戟立馬陣前﹐厲聲喝曰「汝這野賊﹐欲來與我共決雌雄﹐不見元虎之死乎﹖」元鳳曰「汝乃黃口孺子﹐尙敢多言﹐只能殺元虎﹐焉敢當我乎﹖」遂挺斧直劈仁貴﹐仁貴持戟來迎﹐兩馬相交﹐戰上五十餘合﹐不分勝負。元鳳按住手中斧﹐正欲打動聚獸牌﹐忽然半空中一羣鴿鳥飛過﹐響聲嘹亮﹐仁貴大喝一聲﹕「元鳳野賊﹗看吾射下鴿來。」元鳳仰首看望﹐被仁貴單射一箭﹐正中元鳳咽喉而死。

原來此等異人﹐全身銅鐵﹐不能砍傷﹐惟三寸咽喉﹐气通肺腑。仁貴囑下軍人放起鴿來﹐元鳳有勇無謀﹐不知是計﹐舉頭仰望﹐故被仁貴射之。是時天鵲王元龍在陣內﹐見二弟皆被仁貴射死﹐也驟坐下馬﹐手持丈八蛇矛來戰仁貴。不五合﹐仁貴拖戟便走﹐元龍兜住馬﹐倚了槍﹐取箭射之﹐被仁貴用戟連撥﹐皆落地下。元龍連射三箭皆不中﹐綽了槍﹐奮力趕來。比及趕到﹐被仁貴一箭射中面門﹐應弦墜馬而死。遼將史豬兒隨後趕來﹐一刀砍下﹐仁貴施放不疊﹐弓箭皆棄﹐閃過寶刀﹐生擒史豬兒歸陣﹐復取了戟﹐從坐下馬殺過對陣。扶桑兵素聞仁貴之名﹐又見如此英雄﹐誰敢交鋒﹐馬到處喝聲﹕「陣開﹗」

皆紛紛亂走﹐曳曳倒退。仁貴匹馬單戟﹐衝入遼兵陣中﹐無人敢敵。後人曾有詩云﹕百萬貔貅跨海徵﹐白袍仁貴顯威名。

直須箭射二兄弟﹐藐視遼兵一習輕。

宋範菊軒贊仁貴云﹕凜凜身材蓋世雄﹐扶持唐主定遼東。

能降海外煙塵路﹐盡在天山三箭中。

世績見仁貴大勝﹐後面率唐兵一掩﹐扶桑國兵大敗﹐逃回本國而去。世績﹑仁貴收軍回寨﹐世績謂仁貴曰「汝之英雄﹐夷夏馳名﹐今日陣前連射三將﹐殺得銅身鐵骨異人﹐世之罕有。

」仁貴曰「一者天子洪福﹔二則總管虎威﹐小可功績﹐不足稱述﹐」遂差人解史豬兒來見帝﹐帝喝令斬之。

總評﹕遼兵大敗﹐卻求救於扶桑國主。原來其國有猛將兄弟三人﹐俱銅身鐵骨﹐負萬夫不當之勇﹐前來迎敵﹐𨿽懷玉﹑寶林亦不能破﹐獨仁貴奮然而起﹐每發一箭﹐或中其面門﹐或中其咽喉﹐皆應弦而死。然則扶持唐主﹐定遼東者﹐吾不曰貔貅百萬之力﹐而曰白袍一箭之功也。

第九十回

髙麗王輿櫬出降當日帝見仁貴殺敗遼兵﹐大喜﹐遂重賞之。帝曰「朕諸將皆老﹐思得新進驍勇者爲之﹐無如卿者。朕不喜得遼東﹐喜得卿也。」原來蓋蘇文知救兵敗亡﹐諸營已失﹐半夜棄城奔逃髙麗去訖。唐兵遂得了白巖城諸寨。蘇文來見髙麗王藏﹐言救兵戰亡﹐失了白巖城。王藏大怒﹐欲斬蘇文﹐蘇文曰「臣再乞一軍﹐前去搦戰﹐必斬唐將﹔如不勝﹐願斬頭與主公階下責令。」蘇文上馬﹐引二萬軍離髙麗﹐復求拒敵。

卻說薛仁貴勸世績進兵﹐績言不可﹐仁貴曰「某乞一軍﹐前去哨路。」世績卽令仁貴引五千騎望安市上來﹐正迎蘇文﹐兩軍擺開﹐蘇文遣獨孤奇出馬﹐與仁貴交鋒。戰不兩合﹐一戟刺於馬下﹐蘇文自輪刀出與仁貴鬥三十合﹐又敗而回。帝知仁貴已敗蘇文﹐卽時催軍﹐直抵安市下寨。蘇文見勢危﹐和眾將放火﹐盡燒倉庫﹑房屋﹑城郭﹐是夜三更﹐引眾開南門而走﹐帝令眾將追之。

卻說蘇文正走之際﹐忽然一彪軍截斷去路﹐爲首唐將李思摩﹐與蘇文交鋒﹐戰不數合﹐秦懷玉軍又到。蘇文勢孤﹐不能擋抵﹐奪路歸髙麗國來。

時遼兵皆被唐兵殺盡﹐只有一百餘騎後隨。又殺一陣﹐只剩得十數騎﹐來到髙麗城下﹐叫開門時﹔唐兵至近﹐城上髙麗王藏與眾臣見蘇文到﹐大罵曰「篡國逆賊﹐皆汝誇彊﹐彊惹大唐人馬禦駕親徵﹐掃奪遼東社稷。今又損兵﹐不能退敵﹐要汝何用﹖」喝令軍士亂箭射下﹐蘇文回馬持刀﹐待取路望扶桑國而走。行不到一捨之地﹐樹林之中﹐一軍閃出﹐爲首大將薛仁貴﹐攔住去路。蘇文人困馬乏﹐不能擋抵﹐回頭便走。

忽然見一將從山坡下轉出﹐乃吳黑達﹐曰「蘇文到此﹐何爲不降﹖」蘇文尋思後有唐兵到此﹐別無去路﹐只得下馬請降﹐引來見帝。帝怒﹕「此賊毀罵朕躬﹐爲臣不忠﹐後去必反﹐畱之無益。」喝令五馬殉之﹐分其屍首﹐催兵進攻其城。

王藏知蘇文被誅﹐城上豎起降旗。次日大開城門﹐君臣面縛﹐左右同扶輿櫬﹐出北門十里來降。唐大軍已到﹐見王藏君臣伏道﹐國人香花燈燭﹐迎門而接﹐車駕入城﹐帝詔安民﹐設宴作賀。仍令王藏爲髙麗之主﹐奉唐正朔﹐年年入貢﹐歲歲來朝﹐不敢侵犯。帝令薛萬徹等招諭敕勒諸部﹐其酋長皆喜﹐頓首請入朝歸服。後人有詩曰﹕太宗當日自親徵﹐率領貔貅百萬兵。

仁貴功成皆仰徳﹐懋功誰敢與齊名。

遼煙影裏旌旗現﹐麗國城中鼓樂鳴。

自是遐方驚破膽﹐令人千古說英聲。

帝將髙麗一應事務﹐盡委王藏。長孫無忌日﹕「今陛下親提人馬﹐跨海而來﹐收復髙麗﹐旣以歸順﹐何不設官置吏﹐一同王藏守之。」帝以問世績﹐世績曰「畱外則當畱兵﹐畱兵則無所食。今畱兵傷折甚多﹐父兄死喪﹐畱外人而不畱兵﹐必成禍患﹐不可以畱人也。且髙麗累有廢立之罪﹐自有嫌疑﹐畱外人終不相信﹐今不畱人﹐不畱兵﹐不運糧﹐自然安矣。」帝曰「卿言甚當。」遼人皆用金珠寶貨耕牛戰馬拜送﹐帝以資軍用﹐後歲進貢﹐終身不反。

髙麗已定﹐帝詔令班師﹐王藏率大小官員﹐及遼兵拜送。

車駕離了髙麗﹐歸至營州﹐詔令戰死士卒骸骨歸葬於聊城﹐仍令所在官司具太牢﹐帝自作文以祭之。及祭﹐放聲大哭﹐情動三軍﹐知者莫不垂淚。

卻說前軍哨馬﹐報稱太子率文武百官前來迎接聖駕﹐今已至近。帝聽聞﹐乃從飛騎三千人先馳入臨渝關﹐路遇太子﹐父子二人相見﹐不勝喜悅。太子遂進一套新衣與帝換上。原來帝初離長安﹐發定州之時﹐親用手指禦褐袍謂太子曰「待徵東回日﹐見汝乃換此袍耳。」故帝在遼左﹐𨿽盛暑流汗﹐亦不肯換。至是﹐太子進上新衣﹐帝乃換之。當日諸軍擄得髙麗之民。

一萬四千口﹐安集於幽州﹐將以賞軍。帝湣其父子夫婦離散﹐乃命有司平其直﹐悉以錢布贖之爲民﹐於是歡呼之聲﹐三日不息﹐果然鞭敲金凳響﹐人唱凱歌聲。駕入長安﹐文武遠接一百里之外。帝歸朝﹐設太平筵宴﹐賞勞三軍﹐出徵將士有功者﹐各个加封。

當日君臣正飲酒間﹐忽見正西方一顆星﹐其大如斗﹐流光射人。帝大驚曰「哀哉痛哉﹗其爲禍也大矣。」眾官慌問其故﹐帝曰「此太白星也。吾前者武徳九年﹐太白經天﹐使吾兄弟相競﹐今又晝見﹐朕知其爲凶兆﹐不知有甚驚報。」急令太史令李淳風卜之﹐淳風曰「臣掌司天﹐但有災福﹐不敢不奏。此卜應在女主昌民間﹐乃不利之兆。更臣昔得異人傳授祕記﹐其中所載已往未來﹐陰陽禍福﹐無不應驗。有云大唐三世之後﹐女主武王﹐代有天下。」帝曰「陰陽果實﹐汝深明天文之道﹐預知吉凶先後遠近﹐盍與朕明言之。」淳風曰「臣仰觀天象﹐俯察歷數﹐其人已在陛下宮中爲宮人﹐不出三十年﹐當王天下﹐殺唐子孫殆盡。」帝曰「疑似者皆殺之﹐如何﹖

」淳風曰「天之所命﹐人不能違也。王者不死﹐徒多殺無辜﹔且自今已往﹐若三十年﹐其人已老﹐庶幾頗有慈心﹐爲禍或淺。

今借使得而殺之﹐天或生壯者﹐肆其怨毒﹐陛下子孫無遺類矣。

」帝曰「朕有一計﹐不費半毫之力﹐使暴狠之人﹐不能爲害。

」淳風請問其計﹐帝曰「臨期便見。」

次日﹐設宴宮中﹐大會眾臣。酒行數巡﹐帝曰「近者徵遼﹐皆賴汝眾之力﹐𨿽行賞賜﹐竊知其中多有官品名字相同者﹐因被濫叨﹐未得盡善。今日斯宴﹐專爲封賞而設﹐汝等眾臣各言小名﹐使朕知之﹐另行賞賜。」時有左武衛將軍李君羨不知是計﹐自言臣名「五娘」﹐而官稱﹑封邑皆有「武」字。帝大笑曰「何物女子﹐乃爾勇健邪﹖」遂以事誅之。蓋帝疑祕記所言之故也。史官有詩云﹕祕記傳聞女主昌﹐太宗宵旰謹堤防。

不知晨牝生宮掖﹐空殺將軍李五娘。

原來帝有宮人武媚娘﹐方年十四。貞觀十一年﹐帝已納爲才人﹐不知應在此人身上﹐只疑祕記云女主武王﹐代有天下之語﹐見聞李五娘名字﹐恐爲後患﹐特令殺之。

卻說武媚娘名﹐並州文水人也。都督士蒦之女。其母夢妖狐據腹而生﹐顏色絕美﹐故小字稱爲媚娘。聰慧能守性﹐復忌克。幼年有胡僧見而異之曰「此女他日當王天下。」父母祕愛之。年十二三﹐太宗選爲宮人﹐悅其色美﹐數臨幸焉。及笄﹐升爲才人﹐寵幸無比﹐冠絕後宮。

總評﹕扶桑救兵敗亡﹐蘇文焉得不棄城而走﹐卻又再乞一軍以搦戰﹐則不識進退存亡之道矣。髙麗君臣伏道而來降﹐不已遲哉。

至班師而路遇太子進換新衣﹐其猶不忘曩日手拈褐袍之言乎。

徵遼已定﹐𨿽有太白之經天﹐祕記之所載﹐竊謂其不必疑也。

第九十一回

褚遂良叩頭流血是時帝苦於痢疾﹐一臥不起。太子人侍﹐不離左右﹐見武氏扶帝於臥榻﹐極其妖態﹐太子悅慕其貌﹐將欲私之﹐彼此以目送情﹐而未得其便。未幾﹐太子起身往廁﹐武氏捧水跪進﹐太子灌手以水灑之﹐武氏遂吟曰「未得君王寵﹐先沾雨露恩。

」太子大喜﹐知其有意﹐遂與武氏交會於宮門小軒﹐極盡繾綣。

武氏執禦衣而泣曰「妾𨿽微賤﹐久侍至尊﹐欲全殿下之情﹐冒犯私通之律﹐倘他日嗣登大寶﹐置妾身於何地邪﹖」太子與之誓曰「俟官車晏駕﹐卽冊汝爲後﹐有違此言﹐天厭絕之。

」武氏曰「出語無憑﹐當畱表記。」太子卽解碧玉寶帶付之﹐武氏頓首拜謝。史官有詩云﹕不顧人倫正分名﹐等閒一見便淫烝。

髙宗百二山河主﹐遺臭千年污汗靑。

自是之後﹐二人往來﹐略無間阻。至是太宗病篤﹐太子事之﹐曲盡其敬﹐或累日不食﹐發有爲之變白者。太宗泣曰「汝能孝敬如此﹐吾復何恨﹗」適值長孫無忌﹑褚遂良二人入宮視疾﹐太宗曰「正欲召汝二人囑咐後事。」無忌日﹕「陛下何發此言﹖願陛下永保悠久﹐眉壽萬年﹐使臣等有所瞻仰。」

太宗曰「實天命也﹐非人力所能爲也。朕縱橫天下三十有餘年﹐賴卿等成其大業。今病勢沈困﹐料已難逃﹐今以天事囑汝二人。太子仁孝﹐公輩所知﹐善輔導之﹐則吾死無憾矣。」言訖﹐淚流滿面。二人亦泣曰「願陛下善保龍體﹐以副天下之望。」太宗以目視太子﹐謂之曰「無忌﹑遂良皆有十倍英才﹐必能安國﹐終定大事﹐二人若在﹐汝勿憂慮天下。」太子嗚咽泣下﹕「願父皇將息龍體﹐萬壽無疆。」二人泣拜於地曰「臣等庸才﹐安敢不竭股肱之力﹐效忠貞之節﹐繼之以死﹗」太宗曰「無忌盡忠於我﹐我有天下﹐多其力也。朕今沒矣﹐勿令讒人間之。汝諸大臣﹐朕不能一一囑咐。」言訖帝崩﹐年六十八歲﹐貞觀二十三年六月下旬也。史官贊云﹕唐之太宗﹐號爲英主。

偃武修文﹐肅淸海宇。

麗泉贊云﹕唐室興來三百年﹐開疆展土賴羣賢。

世民若不施英武﹐安使隋朝授李淵。

靜軒詩云﹕鼓行西入振關中﹐半載成功孰與同。

漢來以下多英主﹐更有誰人及太宗。

唐李華《太宗烈頌》﹕髙祖受天命﹐誕興太宗﹐成天之命。帝煬昏逾﹐黎人毒痛﹐甚爇熟於鑪﹐甚溺於塗﹐以號以呼﹐呼天無辜。髙祖謂太宗﹕爾必有天下﹐爾其訐謨。太宗稽首﹐恭受天命﹐臣請滌除﹐張我師﹐撫四國﹐剪薙羣慝。鼓一方﹕三方震驚﹐默昭其靈﹐隨顧而平。我負我乳﹐我安我成﹐以奉君父﹐以臨天下。任忠孝文武。建禮章樂武﹐我𨿽明徳﹐諫則納汝﹐時維帝降祐之。自古明後﹐莫如我徳我勛。唐無疆﹐天子之無疆﹐本太宗之體命。

是時﹐太尉長孫無忌﹑李績﹑於志寧﹑褚遂良四人一面舉喪﹐一面冊立太子治爲髙宗皇帝。謚父爲太宗皇帝﹐謚母長孫氏爲文徳皇后。封長孫無忌爲太尉﹐李績爲司空﹐於志寧爲太子詹事﹐褚遂良爲左僕射﹐薛萬徹爲右衛大將軍﹐薛仁貴爲遊擊大將軍﹐其餘文武﹐各有封贈。攺元爲永徽元年﹐大赦天下。

時帝欲納武氏而畏人議己﹐乃諷武氏出居感業寺﹐爲尼數月﹐帝幸寺行香﹐因載之以歸﹐納之後宮﹐遂得拜爲昭儀。

卻說武氏旣得立爲昭儀﹐遂與王皇后﹑蕭淑妃爭寵。武氏每俟王后所不敬者﹐必傾心與相交結﹐由是王后及淑妃二人動靜﹐武氏熟知其事﹐每於帝面前告報﹐進讒言間絕之。正值武氏生女﹐才及數日﹐王后用手抱弄戲之。及王后出﹐武氏輒自將女私扼殺之。不移時﹐帝來宮內﹐武氏假爲笑容﹐令帝發被視之﹐則女已死。武氏大驚﹐放聲而哭﹐慌問左右之人﹐皆言皇后適來此處。帝大怒曰「後起嫉心﹐殺吾愛女﹐合得甚罪﹖

」武氏因自泣下﹐數皇后之罪。後不能自明﹐帝由是陰有廢立之意。武氏泣訴曰「陛下尊居九五﹐獨不念玉帶之記乎﹖」

帝曰「汝勿憂慮﹐朕將立汝爲後﹐只恐大臣不從﹐如何﹖」

武氏曰「陛下爲萬乘之君﹐旣已許諾﹐何懼一介之臣乎﹖」

帝曰「汝言亦是。」

本日退朝﹐乃召長孫無忌﹑李績﹑於志寧﹑褚遂良於內殿。

四人商議﹐遂良曰「今日之召﹐多爲宮中一事。聖上主意旣決﹐若逆之必死。太尉﹐元舅也﹐司空﹐功臣也。不可使聖上有殺元舅功臣之名。遂良起地艸芥﹐無汗馬之勞﹐致位至此﹐且受顧托之重﹐不以死爭之﹐何以下見先帝乎﹗」世績聽言﹐乃稱疾不入。遂良遂與無忌等先入內殿見帝。帝曰「今召卿等﹐別無所言﹐爲皇后無子﹐武昭儀有子﹐朕欲廢後而立昭儀﹐卿等以爲何如﹖」遂良對曰「陛下聖鑑錯矣﹗皇后乃名家之女﹐先帝曾爲陛下六禮所聘﹐先帝臨崩之時﹐執陛下手謂臣等曰﹕『朕之佳兒佳婦﹐咸以付卿。』言猶在耳﹐不敢忘也。皇后未聞有過﹐陛下何以廢之﹖陛下必欲立後﹐伏請妙選天下令族﹐何必武氏﹖且武氏經事先帝﹐人所共知﹐天下耳目不可掩也。

萬代之後﹐謂陛下爲何如﹖願畱三思。臣今忤陛下意﹐罪當萬死。」遂良奏罷﹐乃置笏於殿階﹐解巾叩頭流血曰「還陛下笏﹐乞放臣歸田裏﹐骸骨得葬林下﹐臣之幸也。」武氏在簾中聽聞﹐大呼曰「何不撲殺此獠﹐更待何時﹗」帝大怒﹐急令引出﹐便欲斬之。未知性命如何﹖

總評﹕無忌﹑遂良有十倍英才﹐正可托孤之臣也。太宗囑咐以大事﹐誠知人矣。及太子治卽位﹐卻納武氏爲昭儀﹐繼欲立昭儀而廢後﹐且王后未聞有過武氏經事先帝﹐天下人所共知﹐萬代而下謂帝爲何如主﹖此遂良叩頭流血而以死諍也。顧命之重﹐其無負哉﹗

隋唐野史92﹣完﹝明﹞羅貫中著

第九十二回

武氏殺王后蕭妃帝欲斬遂良﹐無忌慌告曰「陛下暫息天威﹐聽臣一言﹕遂良受先朝顧命﹐爲國元勛﹐今日𨿽當死罪﹐不可加刑﹐望陛下權記過﹐後以功贖之。」於志寧亦再三哀告﹐帝怒方息﹐遂良拜謝而退。

是時﹐眾大臣退朝﹐議論紛紜﹐嗟嘆不已﹐皆不敢奏。獨有中書令來濟上表曰「王者立後﹐上法乾坤﹐必擇禮教名家﹐幽閒令淑﹐副四海之望﹐稱神祗之心。漢成以婢爲後﹐卒使社稷傾淪﹐惟陛下察之。」帝見奏﹐拂袖而起﹐走至宮內。次日﹐李績入見﹐帝曰「朕欲立武昭儀爲後﹐遂良固執以爲不可。

遂良旣顧命大臣﹐事當且已乎﹗」績曰「此陛下家事﹐何必更問外人。」帝曰「卿言當理﹐但朕心猶豫不決。」適值衛尉卿﹑許敬宗外入﹐帝以前事告之。敬宗曰「田舍翁多收十斛麥﹐尙且欲易其婦﹐況是天子﹐立一皇后﹐何預眾人之事而妄生異謂乎﹖」帝點頭大喜曰「獨卿金石之論﹐正合其理﹐朕卽從之。」乃下詔貶褚遂良爲潭州都督。麗泉讀史至此﹐有詩云﹕蹇蹇王臣旣匪躬﹐直臣眞有比干風。

笏還螭陛心終赤﹐額叩龍墀血任紅。

威鳳無情迷國紀﹐聚麀有語亂宸聰。

聖朝厚賜春秋祀﹐千古重昭社稷臣。

時永徽五年冬十月朔﹐文武官寮引僕射於志寧﹑太史令李淳風等直入內殿見帝。李世績曰「伏睹武氏自入宮以來﹐備全四徳﹐恪守三從﹐越古超今﹐𨿽周之姜原后妃﹐無以逾此﹐果有聖儀之表。羣臣會議﹐今日吉辰﹐伏望陛下宜立爲後﹐上合天心﹐下順人意﹐則陛下祖宗幸甚。」帝聽奏﹐遂令禦史大夫崔義玄﹑中丞袁公瑜艸詔﹐立武氏爲後。詔曰﹕武氏門著勛庸﹐地華纓黻﹐往以才行﹐選入後庭。朕昔在儲貳﹐常得侍從嬪嬙之間﹐未曾迂目。聖情鑑悉﹐每垂賞嘆﹐遂以賜朕﹐事同政君﹐可爲皇后。

是日﹐李世績賫丹詔璽綬諸後宮﹐武昭儀受之。次日﹐武氏上表謝恩﹐其略有云「陛下以妾爲宸妃﹐韓瑗﹑來濟二人面折廷爭﹐乞加褒賞。」帝覽罷﹐卽以表示二人。韓瑗等見表大懼﹐瑗奏曰「臣不願在朝﹐乞骸骨歸葬田裏。陛下不失爲聖主﹐使臣得盡餘年則善矣。」帝曰「汝勿驚怖﹐朕無害汝之心。武后見忤﹐可承顏順之﹐自保無事矣。」瑗曰「全賴陛下天威﹐臣得沾寸祿﹐爲子孫營計﹐死亦無憾﹐願施犬馬之報﹐𨿽冒湯赴火﹐亦所不辭也。」帝乃令瑗與來濟入宮謝罪﹐遂得無事。

卻說中書侍郎李義府請曰「旣以冊立昭儀爲後﹐可以今王后﹑蕭妃安置何地﹖」帝聞奏默然﹐沈吟半晌。武氏乃令囚后妃於別院﹐卽日便行封號鎖閉﹐左右嚴守﹐非有宣喚﹐不得入宮。懿旨了當﹐拜舞謝恩﹐滿朝眾臣﹐無不傷感。後人觀此﹐有詩嘆云﹕王后蕭妃何失寵﹐皆因唐主不能平。

若非武氏居皇位﹐怎使後人受戮刑。

二后妃含淚向別院而去。

是日﹐百官朝武氏於蕭儀門﹐世績請武氏謝皇天后土﹐武氏方欲拜下﹐忽然起一陣怪風﹐飛砂走石﹐對面皆不相見﹐將燈燭盡皆吹滅﹐把武氏驚倒於地。眾侍救﹐半晌方醒。數日後﹐病稍安﹐盡將手下妃嬪一一厚賞﹐左右之人無不感徳。

卻說王后﹑蕭妃囚於別院﹐日夜憂悶﹐衣服飲食﹐盡皆缺少。帝朝夕亦自思念不已﹐恐武后見怒﹐不復敢言。至是一日﹐帝私到別院﹐令從人先已報知﹐帝又親自呼之。后妃在內聞言﹐遽然而出﹐與帝內外隔語。王后泣對曰「陛下別來無恙﹖憶昔與陛下同衾共枕﹐不覺今已久矣。妾自奉事﹐小心謹愼﹐示嘗敢怠﹐陛下何忍一旦棄妾﹐受此孤冷﹖若念昔日夫婦之情﹐使得見天日﹐妾之父母𨿽居九泉之下﹐亦感徳矣。」帝曰「汝勿憂慮﹐朕卽有處置﹐不日來取汝入宮去矣。」言罷﹐二人相別。原來早有人報知宮中﹐武后大怒曰「二人怨望﹐今殺之有名矣。」時李義甫爲武后腹心﹐後遂喚之帶武士十人﹐來殺后妃。當日王后與蕭妃正在別院嗟嘆﹐宮女來報李義甫至﹐后妃大駭。義甫執鴆酒與后妃曰「炎陽天气﹐武后特上壽酒。

」二人泣曰「汝亦吾臣﹐何相逼如是邪﹖」義甫曰「壽酒勿疑。」王后曰「我有何罪﹐令飲此酒﹖」義甫怒曰「懿旨差來﹐安敢有遲﹖」呼左右持短刀白練於前日﹕「三般寶物﹐隨汝自請。」後曰「願汝見憐二人性命。」義甫叱曰「此事難免﹐宜自早決。」後乃向前﹐頭觸義甫大罵﹕「帝無道昏君﹐棄妻寵妾﹐冊立賤人﹐到有今日之禍。皇天有靈﹐亦不祐汝﹐不久此位皆隨滅矣。」與蕭淑妃相抱而哭。義甫喝曰「武后立等回報﹐汝等俄延﹐望誰救邪﹖」蕭妃亦罵﹕「汝等助此賤人爲事﹐必當滅族。」義甫大怒﹐喚武士絞死王后﹐以鴆酒灌殺蕭妃。史官有詩云﹕王后離宮再不收﹐蕭妃素練系咽喉。

髙宗妃後皆身喪﹐千載令人怨未休。

義甫還報武后﹐後命斷去手足﹐投酒甕中。後曰「吾今令此二嫗得以酩酊大醉﹐再不復醒矣。」隨使人梟下首級﹐拖出城外埋之。自此威權出人主之右﹐帝每視事﹐則後垂簾於後﹐政無大小﹐皆得預聞﹐天下大權﹐悉歸中宮﹐黜陟生殺﹐決於其口﹐天子拱手而已﹐中外謂之「二聖」。帝時感風眩﹐目不能視﹐百司奏事﹐後獨臨朝決之。攺元龍朔二年春正月﹐帝與武后同禦含元殿﹐正在議論政事﹐忽報邊關表奏﹐鐵勒九姓諸部入寇﹐其鋒甚銳﹐宜早定計禦之。帝聞奏大驚﹐畢竟如何迎敵﹖

總評﹕王者立後﹐必擇禮教名家﹑幽閒貞淑﹐以付四海之望﹐遂良豈以昭儀爲可哉﹖不謂有如李世勛者﹐而亦曲意逢之也。至武氏謝拜皇天后土之日﹐天變昭然﹐何不知省﹖卻又鴆王后而殺蕭妃﹐吾謂皆帝溺愛衽席﹑不戒履霜之漸故耳。

第九十三回

薛仁貴三箭定天山鐵勒乃外夷國名﹐九姓者﹐九部落也。曰藥蘿葛﹑曰胡崛葛﹑曰啒蘿勿﹑曰貊歌息紇﹑曰阿勿嘀﹑曰葛薩﹑曰斛唱素﹑曰藥勿葛﹑曰溪邪勿﹐分爲九姓部落﹐共居突厥。地廣人稠﹐掠取於民﹐致倉盈滿﹐遂議推稱可汗﹐大會九姓。藥蘿葛酋長曰「吾聞昔日晉石勒一牧奴耳﹐能創數十年趙之基業。今大唐武后爲政﹐髙宗老弱﹐國中鼎沸。吾等九羣人馬雄健﹐打入唐境﹐應天順人﹐散居中國﹐各登九五﹐爾諸酋長﹐各宜效忠貞之力。」眾莫敢對﹐溪邪勿酋長出曰「不可﹐昔日西秦符堅侵晉﹐雄兵百萬﹐被謝玄五萬之眾八公山下一戰破之。今𨿽雄壯﹐未若西秦之盛﹐唐主𨿽弱﹐兵彊將廣﹐又得正朔﹐此事決不可行。」

時有一人﹐姓雷名植﹐乃藥羅葛部下一謀士也。雷植進曰「近來鳳皇鳴於銅山﹐麒麟現於北野﹐又聞圖讖云﹕『代唐當塗髙也』﹐正應大王入中國滅髙宗爲可汗﹐天與弗取﹐反受其殃﹐宜速舉兵可也。」九姓酋長聞言﹐咸曰「植言是也﹐正可從之。」於是九姓之人歃血﹐共立藥羅葛盟主﹐皆聽約束﹐商議起兵﹐欲來奪唐天下。

帝聞消息﹐乃封鄭仁泰爲鐵勒道行軍總管﹐薛仁貴爲副總管﹐二人出師﹐兵起三十萬﹐糧艸輜重一千餘輛。行軍之次﹐宴於內殿﹐酒行數巡﹐帝謂薛仁貴曰「古人善射﹐有能穿七紮者。若養由基﹐尢得百步穿楊之法。餘人不足惜﹐現聞汝昔徵遼﹐一射五人﹐今日試以五甲射之﹐看汝能否﹖」仁貴曰「此爲將分內事﹐何足爲奇。」遂取硬弓一張﹐令軍士於三百步外立一旗竿﹐以鐵甲五副相疊﹐懸於竿上。仁貴連放三箭﹐射透五甲。帝大驚曰「卿之雄健﹐眞神人也﹗古今罕有。」

隨令左右取金甲一副賜之。仁貴拜謝。是日出師﹐帝率百官送於北門之外。仁泰﹑仁貴再拜辭帝而行﹐但見旌旗蔽野﹐劍戟如銀﹐沿道之民﹐簞食壺漿﹐以迎王師﹐迆邐望鐵勒進登。

卻說邊關探知消息﹐飛報入九姓﹐近臣奏曰「探馬飛報唐遣鄭仁泰﹑薛仁貴率領大軍三十餘萬出玉門關﹐使秦懷玉爲前部﹐兵至天山至急。」九姓問誰可爲將以敵唐兵﹐忽一人應聲而出曰「今唐兵入境﹐臣請引本部將校﹐乞眾大王親撥九姓之兵﹐爲國家出力﹐乘此打入唐國﹐臣萬死無恨也。視之﹐乃藥羅葛部下首將葉護也。極是驍勇。酋長卽命葉護爲總督元帥﹐調九姓諸部軍馬前去迎敵。時有葛薩部下駙馬鄧剛二諫曰「葉護𨿽勇﹐不曾經大陣﹐今付以大任﹐恐非所宜也。更兼唐國鄭仁泰﹑薛仁貴二人智勇雙全﹐非久熟韜略者不可與敵之。

」葉護叱之曰「駙馬莫非結連唐兵﹐欲造反也﹖吾自幼習學兵書﹐深知用兵之道﹐汝何欺我乎﹖吾不生擒鄭仁泰等回見酋長﹐誓不回軍。」鄧剛二等皆不敢言。於是葉護九姓﹐星夜到祁連山調遣九部軍馬二十餘萬來敵唐兵。

當日仁泰商議進兵﹐探馬回報九姓差葉護爲總督元帥﹐盡起大軍﹐前來拒敵。前軍尉遲寶林進曰「探聞葉護原一獵戶﹐勇而無謀﹐可與寶林精兵五千﹐直取路出磧北過﹐循鐵嶺而東﹐當駱駝谷而投北﹐不過十日﹐直抵銀城。葉護若聞寶林至﹐必棄城而去﹐橫門邸閣與散民之居﹐足可以爲食也。彼九姓聚眾而來救之﹐尙二十餘日﹐而總管卻從天樂谷大驅士馬而來﹐則突厥一舉而可定也。」仁泰曰「此非萬全之計也。汝以爲九姓無英雄人物而欺之﹐倘有人進言從山僻以軍截之﹐非但令五千人受苦﹐亦大傷銳气也。決不可用。」寶林曰「總管若從大路而去﹐彼大合九姓之兵﹐於路拒敵﹐則徒廢生靈﹐何日而服九姓也﹖」仁泰曰「吾從關右﹐取平坦大道﹐依法而進﹐無有不勝。」遂不用寶林之計﹐差人令秦懷玉進兵。

卻說葉護有二弟﹐皆精通武藝﹐弓馬過人。次曰葉誠﹐末曰葉譚﹐有此二弟﹐更兼九姓戰將皆雄偉之士﹐引本部人馬取路夾迎。前至天山相遇﹐兩勢下各自布陣。番兵擺開﹐門旗下葉護出馬﹐二弟列於兩傍﹐厲聲大罵﹕「反國之賊﹐敢侵吾境﹗

」秦懷玉縱馬挺槍﹐大怒而出﹐單搦葉護交鋒。次弟葉誠挺槍與懷玉交戰﹐戰上五十餘合﹐不分勝負。葉護大怒﹐一騎馬﹑一口刀來助葉誠﹐兩个夾攻懷玉﹐懷玉全然不懼。末弟葉譚見二兄戰懷玉不下﹐也驟坐下馬﹐輪手中兩口日月刀﹐三个圍住懷玉。懷玉倒拖槍便走﹐三人奮力趕來﹐比及趕到﹐正值黃昏左側﹐忽然四邊喊起﹐火炬齊明﹐當先一員大將持戟勒馬而出﹐大呼曰「你認得唐白袍大將薛仁貴否﹖」葉護兄弟遂棄了懷玉﹐來與仁貴交鋒。仁貴戰三人﹐精神倍長。葉護驚曰「吾聞此人流於象州﹐已死久矣﹐不想尙在。」

正斗之間﹐寶林﹑來濟分兩路殺到﹐葉護軍馬首尾不能相顧﹐大敗﹐兄弟衝開路﹐引敗兵走。仁貴趕去﹐卻得裨將羅陀麼軍出﹐救了葉護兄弟﹐因此仁貴方回。葉護等回見酋長﹐說中仁貴之計。薩葛部酋長大怒﹐乃自統大軍﹐來與仁貴對陣。

探馬報來﹐薩葛部酋長軍到了。仁貴便上馬﹐引餘軍就天山前擺開。薩葛全副金盔金甲﹐坐下騎雪白馬﹐手中使大桿刀出陣。

看了仁貴持戟躍馬﹐在陣前往來搦戰﹐薩葛便欲自戰。馬后一將許如臯曰「折枝焉用大斧﹐不必大王有勞虎威﹐吾斬仁貴之首﹐如拾芥耳。」縱坐下馬﹐輪手中開山大斧﹐直取仁貴﹐仁貴挺戟來迎。戰不三合﹐刺死如臯於馬下﹐便拍馬挺戟來刺薩葛。薩葛慌欲走入陣去﹐馬未到陣﹐被仁貴一箭射中咽喉﹐應弦墜馬而死。對陣中裨將羅陀麼持戟與弟羅天祐二人躍馬並出﹐仁貴不戰﹐詐敗而走。二人疑仁貴力乏﹐飛馬趕來。比及趕到﹐被仁貴連射二箭﹐二人皆中面門﹐墜馬而死。後面驅兵掩殺﹐九姓之兵又折一陣﹐退十餘里下寨。

諸部眾商議﹐斛唱素部酋長曰「吾等本無戰心﹐皆因葉護所爲。今薛仁貴連發三箭﹐卽殺三人﹐眞神人也。唐兵勢大﹐吾等𨿽勇﹐烏合之眾﹐難與爲敵﹐不如舉眾投降﹐可保軍民之難。」九姓從之﹐使一大臣姓於名執罕﹐直至唐營見鄭仁泰。

仁泰準降﹐分賓主而坐。仁泰問執罕軍事﹐執罕對答如流﹐仁泰喜之﹐欲畱軍中聽用。仁貴曰「不可﹐此人九姓之魁﹐今幸已降﹐速宜斬首﹐何故用之﹐以長其惡也﹖」仁泰曰「彼尙十萬之眾﹐何斬一人﹖直須降服其心﹐自然平矣。」仁貴曰「此等恃其路險峻﹐不服王化﹐今日𨿽降﹐明日復反﹐吾欲盡誅以絕後患。」尉遲寶林曰「九姓種類不一﹐人面獸心﹐反復無定﹐若不盡誅之﹐終爲國家大患﹐請總官詳察之。」仁貴曰「汝足知吾肺腑也。吾正欲如此﹐皆合我心。」遂將斬之。

且看後事如何﹖

總評﹕鐵勒九部人馬﹐前來天山挑戰﹐元帥葉護兄弟三人𨿽勇﹐其能當我白袍上將乎﹖觀其三箭連發﹐三人應弦而殞﹐素部酋長敢不舉眾投降﹐以求免君臣之難哉﹗第舉十萬而盡坑之﹐則仁貴﹑寶林之過計也。

第九十四回

廢中宗武后專權當時番兵請降者專候將令﹐人已解甲﹐馬已離鞍。仁貴密遣秦懷玉領兵五千﹐去天山十里﹑地名淯水﹐掘下土坑﹐深數十丈。次早令將士大驅人馬﹐將降兵引去﹐推落坑中。可憐十萬之眾﹐皆被土掩而死。仁貴嘆曰「吾𨿽有功﹐於己必損壽矣。生靈塗炭﹐吾之過也。」九姓將帶軍馬盡數坑之﹐只走脫了葉護兄弟。後人有詩云﹕仁貴行兵徵九姓﹐天山果在須臾定。

𨿽然爲國有功勛﹐屈死夷人十萬命。

仁貴親帶數百輕騎﹐往間道抄出磧北﹐擊其餘眾。正遇葉護兄弟三人﹐逃奔突厥﹐俱被仁貴執之﹐押赴唐營。仁泰悉令斬之﹐九姓遂定。仁泰下令班師﹐軍中歌曰「將軍三箭定天山﹐壯士長歌入漢關。」大兵還入長安﹐仁泰二人進朝﹐拜見闕下而言曰「臣不能速平九姓﹐使陛下旦夕懷憂﹐臣等之罪也。」帝大喜﹐設太平筵宴﹐重賞三軍。

卻說帝自定九姓之後﹐四海淸平﹐前後八年﹐在後殿無事。

當夜閒行﹐仰觀天文﹐忽然失驚曰「將星失位﹐主亡一將﹐此是凶兆。」次早急出前殿﹐謂近臣曰「朕仰觀星象﹐見將星失位﹐聽聞李世績沾病在牀﹐不知如何﹖」言未絕﹐忽報世績府下一子來見陛下。帝愕然曰「茂功休矣﹗果然應在此人身上。」其子入拜於地﹐哭曰「臣父昨夜已命絕矣﹗」眾者大驚﹐帝嘆曰「世績安國大才﹐先朝老臣﹐今亡﹐使國家失一棟梁﹐朕失一股肱矣﹗」於是下詔﹐謚李世績爲將軍貞武侯﹐敕葬長安城內﹐立廟四時享祭。績死年八十﹐總章二年秋八月下旬也。其追謚詔曰﹕世績昔從帝﹐功迹旣著﹐朕以壯年﹐累瀕艱險﹐賴持忠順﹐濟於危難。夫謚所以敍元勛也﹐謹按謚法﹐有謀善斷曰貞﹐戰勝攻取曰武﹐故特賜大將軍貞武侯﹐主者施行。

史官作世劫廟贊云﹕開國功勛大﹐興邦名譽彰。

降唐賜姓李﹐啟魏獻黎陽。

義膽包身體﹐忠心並日光。

流芳靑史冊﹐應是與天長。

又詩贊云﹕百萬貔貅對陣衝﹐西除東蕩掃羣凶。

唐朝若戰全身者﹐惟有曹州徐茂功。

世績爲將﹐有謀善斷﹐與人議事﹐從善如流。戰勝則歸功於下﹐所得金帛悉散之將士﹐故人思致死。所向克捷﹐臨事選將必察相﹐其狀貌丰厚者遣之。或問其故﹐勛曰「薄命之人﹐不足與成功名。」閨門雍睦而嚴﹐其姊嘗病﹐績已爲僕射﹐親爲之煮粥﹐風回斷其須鬢﹐姊曰「僕妾多矣﹐何自苦如此﹖

」績曰「非爲無人使令也﹐顧姊已老﹐績年亦老﹐𨿽欲久爲姊煮粥﹐其可得乎﹖」至是寢疾﹐子弟爲之迎醫﹐皆不聽﹐曰「吾本山東田夫﹐遭值聖明﹐致位三公﹐年已八十﹐豈非命邪。

修短有期﹐豈能復就醫士求活﹖」一旦﹐忽謂弟名弼者曰「我見房﹑杜平生勤苦﹐僅能立門戶﹐遭不肖子孫﹐蕩覆無餘。

吾有此子孫﹐謹能視之﹐其有志气不倫﹐交遊非類者﹐皆先撾殺﹐然後以聞。」自是不復更言。

是時弘道元年﹐褒武縣奏曰「當日卓午﹐從天降下天神﹐身長三丈餘﹐腳迹長尺二﹐白髮蒼須﹐戴黃巾﹐著黃裳﹐手持黎杖﹐口稱是民主﹐今來報汝﹕天下換帝﹐立見太平。自此於世中行走三日﹐忽然不見。」此時十二月﹐帝聽知此事﹐回到宮中﹐忽然中風﹐便不能言。次日病危﹐喚平章事裴炎﹑劉景先及諸大臣入宮﹐見帝不言﹐以手指太子而崩﹐時冬十二月壬子也。宋孫甫評曰﹕髙宗爲人﹐沈靜寡默﹐足有可稱﹐然溺愛衽席﹐不戒履霜之漸﹐卒使妖後斫喪唐室﹐貽禍邦家﹐可嘆也夫﹗

帝崩後﹐百官舉哀。裴炎曰「國不可一日無君﹐可立太子登了大位﹐然後殯葬。」於是百官止哀。是日﹐太子名顯者卽位﹐號稱中宗皇帝﹐攺元爲嗣聖元年。尊太后爲皇太后﹐政事咸取決焉。立妃韋氏爲皇后﹐大赦天下。次年﹐中宗欲以后父韋玄貞爲侍中﹐裴炎固爭﹐以爲不可﹐中宗怒曰「我便肯以天下讓與韋玄貞有何不可﹐而惜一侍中邪﹖」炎聽言大懼﹐乃入宮奏知太后﹐欲謀廢立之事。太后從之﹐至是選定朔旦﹐太后令帝升乾元殿﹐大會文武﹐但有不到者﹐下令斬首。是日皆到﹐列於班次﹐太后謂眾臣曰「少帝暗弱﹐全無威儀﹐不可以掌天下﹐可以廢之。」帝曰「我有何罪﹖」太后曰「汝欲以天下與韋玄貞﹐何得無罪﹖」遂令李義甫將交天策文宣讀﹐策文曰﹕髙宗不幸﹐倏然已棄天下。嗣子承紹﹐海內仰望太平﹔而帝天資輕浮﹐威儀不格﹐甫在喪幃﹐忘哀如故﹐凶徳彰著﹐淫穢發聞﹐今又欲以天下輕付外人﹗豫王旦聖徳偉茂﹐規矩儼然﹐丰下允上﹐堯國之表﹐居喪哀戚﹐言不及邪。抱岐嶷之性﹐有成周之美﹐聲譽羨稱﹐天下所聞。宜洪大業﹐爲萬世統﹐可以承宗廟。廢皇帝爲盧陵王﹐皇太子還政﹐應天順人﹐以慰生靈之望。義甫讀策已罷﹐太后叱左右扶中宗下殿﹐解其璽緩﹐北面長跪﹐稱臣聽命。中宗號哭﹐百官慘然。太后召豫王旦登殿﹐羣臣皆呼萬歲。禮畢﹐太后囚盧陵王於別所﹐隨侍惟宮女二人﹐月給糧食。諸臣下毋得輒入﹐違者夷三族。可憐中宗﹐二月登基﹐至九月被太后廢之。

太后所立豫王旦﹐卽睿宗也。遂立睿宗長子永平王成器爲皇太子﹐廢中宗之子重照爲庶人。

是年甲申歲﹐大赦天下﹐攺元文明。朝廷攺事﹐悉決於太后﹐居睿宗於別殿﹐不得有所預聞。太后臨朝稱制﹐又攺元爲光宅﹐旗幟皆從金色。太后兄之子武承嗣請追王其祖﹐立武氏七廟﹐太后從之。次年夏四月﹐太后乃遷中宗於房州﹐又遷於均州。時諸武布滿朝廷﹐恣橫用事﹐唐之宗室﹐人人自危﹐眾心憤惋。自此下詔﹐頒行天下。時英公李敬業爲柳州司馬﹐陰蓄不臣之心﹐每欲舉事﹐未有其由。當日聽知中宗被廢﹐武后當權﹐便欲起兵﹐未知勝負如何﹖

總評﹕世績有謀善斷﹐戰勝攻取﹐謚曰貞武﹐此髙宗之所以敍元勛也。中宗以太子嗣位﹐四海仰望﹐而武后當權自恣﹐卻廢爲盧陵王﹐則其毒害朝廷亦甚矣。時諸武用事﹐而唐之宗室寧不人人切齒哉。

第九十五回

李敬業起兵匡復李敬業﹐李世績之孫也。當日在柳州﹐聽知武后廢帝自立﹐怡然大喜曰「吾事濟矣。有此機會﹐不可錯過﹐何不以恢復爲名﹐舉兵討賊﹐於中取事﹐在此一舉﹐但無助力之人。」暗思中郎將魏思溫﹐此人素抱大才﹐亦曾舉謀﹐今失職在家﹐怨望已久﹐以書達之﹐必來相助﹐大事定矣。遂修下密書一封﹐令人星夜賫來見魏思溫。思溫得書開讀﹐其書曰﹕武后欺天廢主﹐人不忍言﹔立廟追祖﹐神亦不祐。公今見貶失職已久﹐如不聽聞﹐豈丈夫之志哉﹗敬業今集兵練馬﹐欲圖掃淸王室﹐未敢輕舉。公先朝舊臣﹐當乘間圖之﹐如有驅使﹐卽當奉命。書不盡言﹐請乞照察。

思溫看罷﹐尋思無計﹐將書放於幾上﹐正在沈吟﹐未及收下﹐忽駱賓王猝至。賓王素與思溫極厚﹐徑入裏面坐定﹐見幾上書封宛然﹐賓王遂取視之﹐大駭曰「汝通賊爲亂﹐吾當出首﹗」思溫泣拜曰「君若如此﹐吾等休矣﹗」賓王曰「吾食唐祿﹐今𨿽失職﹐爭敢負之。吾欲助兄一臂之力﹐共殺武族。

」思溫曰「兄有此心﹐國之大幸。」賓王曰「侍中唐之奇﹑都尉杜求仁是我心腹之人﹐失職已久﹐怨望日深﹐吾令同力討賊﹐必能順我。」思溫曰「兄有此心﹐若得如此﹐國之大幸也。」正商議間﹐家童入報﹐唐之奇﹑杜求仁相探。思溫曰「此天助也。」叫賓王室後權避﹐思溫出接。入坐定﹐之奇曰「武氏用事﹐唐室將危﹐君懷恨否﹖」思溫曰「𨿽有衝天之志﹐無翼難飛﹐空懷怨恨。」杜求仁曰「可惜無權﹐若有人舉事﹐吾必助力﹐誓殺國賊。」之奇曰「與國家除邪歸正﹐死亦無怨。」駱賓王從室後出曰「汝等欲殺武氏﹐作滅門事邪﹖」之奇怒曰「是何言歟﹖吾非怕死之人﹐寧爲李氏鬼﹐不作武氏臣﹐不似汝賊之無志也。」思溫慌告曰「吾等正爲此事﹐欲見二公﹐今天所賜﹐願必酬矣。」遂出敬業之書令觀之。二公下淚﹐卽取白絹一幅﹐四人書名押字﹐歃血爲盟﹐死生不負所約。唐之奇曰「事不宜遲﹐可速爲之。」眾皆散去。

次日﹐思溫攺裝﹐與四人逕投柳州﹐來見李敬業。

卻說敬業在柳州﹐朝夕懸望﹐是日與弟敬猷共議舉兵﹐遺書思溫已久﹐不見回報﹐此事未知下落。敬猷曰「武氏滋蔓極廣﹐安能盡誅﹖倘機不密﹐必有絕族之禍﹐兄細詳之。」敬業曰「汝安知朝廷之大事﹖」正議間﹐魏思溫等至。相見已畢﹐敬業告曰「今唐帝被廢﹐武后專權﹐武諸子弟﹐布滿朝廷﹐爲惡害民﹐天下切齒﹐志欲匡復﹐恨力不足耳。知公等朝廷大臣﹐失職怨望﹐故奉書來哀告耳。」思溫曰「吾有心久矣﹐思無效力之人。旣司馬有大志﹐吾等各施一臂之力。」敬業大喜﹐置酒張筵。駱賓王曰「楊州頗有錢糧軍馬﹐宜先據之﹐以爲霸基。」敬業曰「汝言正合吾意。」商議已定﹐遂發矯詔﹐馳報楊州﹐先將長史殺之﹐開其府庫﹐赦出囚徒﹐然後召集義兵﹐豎立白旗一面﹐上書「忠義」二字。旬日之間﹐得勝兵十餘萬﹐復稱嗣聖元年﹐敬業自稱匡復上將。

卻說故太子名賢者﹐初爲太后所廢﹐徙於巴州﹐後被將軍丘神績逼賢自殺。時死未久﹐敬業乃徧求貌似太子者﹐置於軍中﹐云太子不死﹐逃命至此﹐令敬業等起兵。駱賓王乃作檄文﹐以達諸郡﹐檄文曰﹕李敬業等謹以大義布告天下﹕僞臨朝武氏者﹐人非溫順﹐地實寒微。昔充太宗下陳﹐嘗以更衣入侍。洎乎晚節﹐穢亂春宮。密隱先帝之私﹐陰圖後廷之嬖。踐元後於翚翟﹐陷吾君於聚鹿。殺姊屠兄﹐弒君鴆母﹐人神所同嫉﹐天地之所不容。包藏禍心﹐竊窺神器。君之愛子﹐幽之於別宮﹔賊之宗室﹐委之以重任。一杯之土未幹﹐六尺之孤何托。試觀今日之域中﹐竟是誰家之天下﹖今敬業奉太子賢����兵﹐誓欲迎立中宗﹐剿戳諸武﹐夙興勤王之師﹐直抵長安闕下﹐匡復帝室﹐拯救生靈。檄文到日﹐各宜知悉。

檄文去後﹐商議進兵之策﹐李敬猷曰「今舉大義﹐必立盟主﹐眾聽約束﹐然後進兵。」互相推讓﹐駱賓王曰「思溫足智多謀﹐可爲盟主。」思溫再三推讓﹐眾皆曰「非公不可爲也。」思溫方應允。

是日﹐行至揚州郊外﹐建白旌黃旗﹐對天立誓﹐思溫焚香再拜而言曰「唐室不幸﹐武氏專權﹐廢主自立﹐淫亂宮闈﹐天下不平﹐神人共憤。今思溫等舉興大義﹐來討武賊﹐凡在同盟﹐齊心戮力﹐以盡臣子之節﹔倘有背盟違誓者﹐天人共誅。

唐祖有靈﹐同照肺腑。」

誓畢﹐眾皆歃血爲盟。思溫升帳而坐﹐各施禮罷﹐兩行列坐。敬業行酒數杯﹐言曰「今日旣立盟主﹐各聽調遣﹐同扶天下﹐勿以彊弱計較。」思溫曰「汝等推我爲盟主﹐有功必賞﹐有罪必罰﹐各宜遵守法度﹐勿得違犯。」眾皆曰「惟命是聽。」敬業曰「吾弟敬猷總督糧艸﹐應付諸營﹐勿使有缺。

」敬猷曰「謹從兄命。」

當日敬業請計﹐思溫曰「司馬今以匡復爲辭﹐宜率大眾鼓行而進﹐宜抵洛陽﹐則天下知公志在勤王﹐四面響應矣。」

薛仲璋曰「吾觀金陵乃興王之地﹐有長江之險﹐足以爲固。

不如先取常﹑潤二州﹐爲定霸之基﹐然後北向﹐以圖中原﹐進無不利﹐退有所歸﹐此萬全之策也。」思溫曰「不然﹐今山東豪傑以武氏專制﹐憤惋不平﹐聞公舉事﹐皆蒸麥爲糧﹐伸鋤爲兵﹐以俟南軍之至。不乘此勢﹐以立大功﹐乃更蓄縮﹐欲先自謀立巢穴﹐以爲安身之計﹐則遠近聞之﹐其誰不解體乎﹖」

敬業聽言﹐乃領兵先來攻潤州。

卻說武后升殿﹐近臣奏曰「柳州司馬李敬業謀反﹐結連朋黨舉兵﹐意欲犯闕﹐潤州告急。」太后宣大將軍李孝逸至而問曰「探馬報來司馬李敬業作亂﹐起兵欲入長安﹐今如之何﹖

」孝逸奏曰「臣盡心竭力﹐剿除賊寇﹐以報陛下。若不獲勝﹐卽當萬死。」太后大喜﹐設宴待之。次日﹐人報敬業之兵甚急﹐太後排鸞駕送李孝逸出師。孝逸集諸將聽令﹐定議先鋒之職。

且看舉著誰人﹖

總批﹕中宗被廢﹐武后擅權﹐凡當時陰蓄不臣之志者﹐咸得以匡復借口。彼魏思溫等皆先朝舊臣﹐失職已久﹐見司馬之書﹐孰不願效一臂之力。作檄文以布達諸郡﹐此駱賓王之所爲也。太后見之﹐亦以爲大才。如此﹐而豈可使之流落不偶﹐蓋其明哉。

第九十六回

李孝逸兵敗敬業監軍魏元忠曰「某領一軍﹐直抵臨淮﹐如有失誤﹐當該處斬。」孝逸曰「吾徧觀諸將之中﹐能當先破敵者﹐只有汝也。汝卽據守臨淮﹐卻非上將之職也。汝當與吾破敵當先若何﹖

」元忠曰「元忠素抱忠義﹐欲盡心竭力報國﹐今大將軍肯托重職﹐萬死不辭。」孝逸曰「太后已盡心於我﹐我欲倚仗於君﹐君必欲與吾同志。」元忠大喜曰「惟命是聽。」

於是﹐命魏元忠爲先鋒﹐總督諸軍﹐其餘諸將分道徵進。

行了數日﹐大軍進至都梁山﹐前軍來報﹕李敬業之兵屯下阻溪﹐離北不遠。元忠請計於孝逸﹐孝逸曰「只一把火﹐叫燒了李敬業大半人馬﹐教他先中了這條計﹐𨿽然潤州亦難屯紮。」喚諸將聽令﹐遂差魏元忠帶一千人﹐各將布袋去阻溪上流頭埋伏﹐用布袋袋上磚土﹐拒住阻溪之水。到來日三更已後﹐只聽下流頭人馬嘶喊﹐此是敬業兵敗﹐急去取布袋。放水淹之﹐卻順河殺將下來接應。

元忠聽計去了﹐孝逸又喚副將曹應詔﹕「可引一千軍去阻溪邊渡口埋伏﹐敬業兵被淹﹐此處水勢卻慢﹐人馬必從此處逃命﹐你可乘勢殺來接著。」曹應詔領兵去了﹐孝逸又喚李車﹕「你可引軍三千先取蘆荻幹葦﹐放在潤州近城人家屋上﹐各處隅頭裹角上卻暗藏流黃﹑焰硝引火之物﹐來日是昂日雞值日﹐黃昏左側﹐必有大風起﹐此處人煙稀少﹐便差人帖起文榜告示﹐居民無問老小男女﹐限只今退往新城暫居﹐不可自誤。敬業兵到此不仁﹐必傷害百姓。一連差十數次人催趕便行﹐來日敬業等必入城中安歇﹐令李車將三千軍先用火槍﹑火箭﹑火炮放入城中去﹐火勢大作﹐城外吶喊﹐只畱東門叫走﹐你卻在東門外伏定。敗軍亂竄﹐不可攔截﹐只顧攻擊他。敗軍無心戀戰奔走﹐必得全功。天明會合陶龍﹑李徳二將﹐收軍便回新城﹐不可違誤。」李車聽令去了﹐孝逸再喚樊忠﹑郝敬﹕「你二人可帶一千軍﹐一半紅旗﹐一半靑旗﹐去潤州城外三十里風鳴坡前擺開﹐靑紅旗號混雜。如敬業兵一到﹐郝敬一枝紅旗走在左﹐樊忠一枝靑旗走在右﹐他疑必不追趕﹐卻分兵去城西南北角上埋伏﹐只望城中火起﹐便可進兵趕敗軍﹐然後卻來阻溪上流頭接應﹐時刻休誤。」二人去了﹐孝逸親自登髙望之。

卻說李敬業﹑敬猷自爲前部先鋒﹐引兵十萬﹑戰將數員﹐又有一將姓韋名超﹐極有膽力。其眾等望潤州進發。日當早午﹐來到鳳鳴坡相近。探知前面離城多少路﹐有識者答曰「只有三十里。」卽令探馬數十匹先行﹐望見坡前人馬擺開﹐拍馬報前面依山旁嶺﹑一簇人馬盡行打靑紅旗號﹐不知多少。韋超叫把皂旗一招﹐三千軍一齊向前。郝敬﹑樊忠分爲兩隊﹐靑紅旗各居左右﹐二色旗不離﹐隊伍不亂。韋超叫扯住馬﹐叫休趕﹐左右曰「爲何不趕﹖」韋超曰「前面必有伏兵﹐你們只就這里紮住﹐我自去稟先鋒。」韋超一騎馬來見敬業﹐稟復前事。

敬業曰「豈不聞兵法有虛實之論﹖此是疑兵﹐必無埋伏﹐可速進兵追之。」韋超再回坡前﹐提兵直入其左﹐徧於林下追尋不見。此時紅日厭厭墜西﹐韋超卻欲進兵入城﹐只聽得山上大吹大擂﹐超引兵看時﹐只見山頂上一簇人﹐其中一把傘蓋著李孝逸與數將在山上飲酒。韋超看見大怒﹐尋路上山﹐小狹路上擂木炮石打將下來﹐不能前進。只聽山後喊起﹐韋超來尋廝殺﹐天色昏了﹐敬業叫去搶潤州安身。眾兵四門突入﹐並無阻當﹐又不見一人﹐敬業曰「此必勢窮﹐就帶百姓連夜走了。眾兵權且安歇﹐來日進兵。」眾人各自饑餓行乏﹐都去奪屋造飯。

敬業﹑敬猷﹑韋超﹑魏思溫﹑杜求仁在衙內安身。初更後狂風忽起﹐把門軍士飛報火起﹐敬業曰「火是眾人造飯不小心違漏﹐不可驚動。」說未了﹐南門﹑西門都來報火起﹐敬業急令眾人上馬﹐時早滿城火著﹐上下通紅﹐照耀如同白日﹐喊聲大起。後來史官有詩云﹕烈火西焚敬業旗﹐將軍孝逸虎爭時。

交兵不用揮長劍﹐已挫羣凶十萬師。

敬業叫將士冒煙突火搶路﹐說道﹕「東門無埋伏。」敬業衝出東門﹐門上飛火滚煙﹐軍士逃出﹐自相踐踏﹐死者無數。

且說敬業才脫得火危﹐背後李車軍馬趕殺各軍﹐自要逃命﹐哪里肯回身廝殺。撞著郝敬﹐又殺一陣。到四更左側﹐人困馬乏﹐一大半軍焦頭爛額﹐卻好走到河邊﹐人馬都下河喫水。水不過尺﹐人馬皆在河內鬧起﹐上流頭魏元忠望見潤州城火起﹐約莫時分已到﹐只聽得下流人馬喧鬧﹐催軍一齊掣起布袋﹐水勢望下流一衝﹐人馬皆溺於內。敬業引眾將望水勢慢處﹐奪路來到阻溪渡口。喊聲大震﹐一軍攔路﹐乃是曹應詔引軍從下流頭殺將上來﹐截住敬業﹐掩住韋超﹐交鬥到三十餘合﹐超不敢戀戰﹐奪路走脫。未知後事如何﹖

總評﹕李敬業兵屯阻溪﹐孝逸用魏元忠策﹐先擊敬猷�﹐進擊敬業﹐因風縱火﹐敬業大敗﹐孝逸追斬����曰「天下安危﹐在此一舉﹐使敬業敗﹐而武氏愈安﹐何益於唐哉﹖」胡氏譏其不待賈而沽也。有以夫。

第九十七回

婁師徳唾面自漧當日敬業大敗﹐魏思溫等皆已死亂軍中。敬業帶領敗殘人馬走至許谷﹐時人皆饑倒﹐馬皆走乏﹐中箭著槍者勉彊而行﹐其苦不可勝言。前面行不到十里﹐軍馬不進﹐敬業問爲何﹐回報曰「前面是山道崎嶇﹐早辰下雨﹐坑塹內水積不流﹐泥陷馬蹄﹐不能前進。況又轉出十里﹐便是大海。」敬業大怒曰「軍旅逢山開路﹐遇水疊橋﹐豈有泥濘不敢行之理﹖」傳下號令﹐叫老弱中傷者在後慢行﹐彊壯者搶土束柴﹐搬運艸廬﹐塡塞道路﹐各要卽時行動。」敬業恐後軍趕來﹐欲自輕騎走入於海﹐乃差大將王那相﹑韋超二人斷後。

行至漕丘﹐軍皆饑餓﹐行不上馬。敬業命前面暫住﹐造飯再行。軍人聽聞﹐便就山邊揀漧淨處埋鍋造飯。飯才半熟﹐軍人爭相奪食﹐紛紜不一。敬業勢弱﹐遂自結束輕騎而去﹐遙看海際。那相後面謂韋超曰﹕敬業兄弟以匡復爲名﹐看其所爲﹐希金陵王气﹐眞是叛逆﹐非成立之人。今兵敗勢弱﹐輕騎先去﹐必逃於海上﹐使我等後面抵死。」超曰「彼只以己身爲重﹐視我等如艸芥矣。」那相曰「敵軍在後﹐大海在前﹐吾等死無地矣。」韋超曰「我棄敬業而歸若何﹖」那相曰「非丈夫也。不顯英雄﹐未若殺敬業而獻之﹐吾等全身遠害。」超曰「此言甚當﹐但恐不能及之﹐可卽速行。」二人勒馬趕上﹐敬業﹑駱賓王只在前面不遠﹐見二人馬趕來到﹐卻欲問之﹐馬已至近﹐那相手起一刀﹐斬敬業於馬下﹐韋超一槍刺死駱賓王。

比及敬猷輪刀來迎﹐不防杜求仁背後一刀砍敬猷爲兩段。史官有詩云﹕唐室誰人說可徵﹐無謀敬業枉行兵。

當時不用思溫策﹐致使身亡一身輕。

王那相﹑韋超﹑杜求仁各持首級唐營投拜。孝逸大喜﹐準其來降。隨卽遣魏元忠領兵捕獲餘黨﹐悉皆斬之﹐下令班師。

兵入長安﹐孝逸獻上敬業等首級。太后加封孝逸官職﹐重賞三軍﹐眾臣皆來朝賀。

卻說太后自除敬業之後﹐疑天下人多圖己﹐又自以久專國事﹐內行不正﹐知宗室大臣怨望不服﹐欲大誅殺以威之﹐乃盛開告密之門﹐有告密者﹐給馬供食﹐使詣行在﹐但是農夫樵人﹐皆得召見﹐或不次除官﹐無實者不問﹐於是四方告密者蜂起。

時有魚保家者﹐請鑄銅爲匭﹐以受天下密奏。其器一室四隔﹐上各有竅﹐可入而不可出。太后從之﹐遂欲殺戳宗室。是時﹐韓王李元嘉﹑霍王李元軌﹑魯王李靈夔﹐皆髙祖之子也。

越王李貞﹑虢王李風﹐太宗之子也。元嘉之子李詵﹑元軌之子李緒﹔鳳之子李融﹐靈夔之子李藹﹐貞之子李衝﹐此數人在宗室中皆以才行著有美名﹐太后深嫉之﹐數人內不自安﹐密有匡復之志。

一日﹐太后欲盡收宗室誅之﹐元嘉之子李撰大怒曰「想吾髙祖﹐苦爭血戰﹐成一統天下不易﹐今爲賤婦所廢﹐欲滅吾等﹐若不先發﹐死期近矣。」遂詐稱皇帝璽書﹐分告諸王﹐令各起兵﹐約日取齊。當日李衝募得精兵五千餘人﹐起自博州﹐先擊武水﹐降之。次至莘邑﹐邑令馬玄素閉門拒守﹐衝因風縱火﹐焚其南門﹐風回軍退﹐眾懼而散。衝還走博州﹐爲守門者所殺。正值太后遣將軍丘神勛擊之﹐兵至博州﹐李衝已死﹐官吏出迎神勛﹐神勛以其與衝同謀﹐盡皆殺之。李貞亦舉兵於豫州﹐太后遣將軍趨崇裕討之﹐又命張公輔爲諸軍節度﹐削貞﹑衝二人屬籍﹐更姓虺氏。貞發屑縣兵五千人﹐使汝陽丞裴守徳將之﹐拒戰而敗﹐遂與守徳皆自殺。

初﹐諸王往來相約結束未定﹐而衝獨先起兵﹐惟貞狼狽應之。諸王知覺﹐皆不敢發﹐無兵接應﹐故致敗亡。原來李貞將起兵之時﹐遣使告知趙環。環之妻常樂長公主﹐公主謂使者曰「李氏危若朝露﹐諸王先帝之子﹐不捨生取義﹐欲何須耶﹖大丈夫當爲忠義鬼﹐無爲徒死也。」及貞等兵敗﹐太后欲悉誅諸王﹐遣監察禦史蘇珦按之無驗﹐太后召珦詰之﹐珦抗論不回。

太后曰「卿乃大雅之士﹐朕當別有任使﹐此事不必卿也。」

遂又遣周興按之﹐於是收元嘉﹑靈夔﹑詵與常樂公主於東都﹐迫使自殺。罪連親黨﹐當坐者六七百家﹐當藉沒者六千餘口。

太后仍遣張光輔收捕元軌﹑緒﹑融等一並殺之。自是太后恣行殺戮﹐但是唐之宗室﹐中外畏之﹐甚於狼虎。

當日太后升殿﹐與眾臣正議事間﹐忽報一大臣率百姓詣闕上表﹐不知何意。眾視之﹐乃侍禦史傅遊藝也。遊藝奏言「陛下自卽位以來﹐功過三王﹐徳髙五帝﹐𨿽古之賢妃聖後無以逾此。今又景星慶雲﹐每現乾象﹐請陛下攺國號曰周﹐賜中宗姓爲武氏﹐以從人望﹐實社稷之大幸。」

太后聞奏大喜﹐是年九月朔旦甲子﹐遂禦則天樓上﹐大赦天下﹐攺唐爲周﹐攺元天授。後尊號曰聖神皇帝﹐以豫王旦爲皇嗣﹐賜姓武氏。立皇太子爲皇孫﹐封武承嗣爲魏王﹐封武三思爲梁王﹐凡武宗族皆封郡王。此時唐之宗族殺戮殆盡﹐遂封傅遊藝爲右玉鈴衛大將軍﹐封武攸寧爲納言﹐封婁師徳同平章事。師徳爲人寬厚淸愼﹐犯而不較。其弟除代州刺史﹐將行之際﹐師徳謂曰「吾兄弟榮寵過甚﹐人所疾也。將何以白兔﹖

」弟曰「自今𨿽有人唾某之面﹐某持拭之而已。庶不爲兄憂。

」師徳愀然曰「此正所以爲吾憂也﹗人唾汝面怒汝也﹐而汝拭之則逆其意﹐而重其怒矣。夫唾不拭自幹﹐當笑而受之耳。

」弟曰「謹受教。」至是師徳爲相﹐遂薦狄仁傑於太后。其疏曰﹕臣聞堯登社稷﹐慶會明良﹔舜用阜陶﹐四方風動。殷周𨿽有髙宗昌發之君﹐猶賴傳說呂望之阻。竊見太原狄仁傑﹐出自並州﹐英姿挺特﹐行包九徳﹐才兼四科﹐觀變歷微﹐占天知地。

闡弘道奧﹐同史蘇﹑京房之倫﹔徳量謀猷﹐有伊呂﹑管晏之任。

誠大唐之柱石﹑社稷之元龜﹐宜加拔擢﹐使登臺司﹐上順三辰﹐下敍五品﹐以致休徵之應。

太后讀罷疏文﹐大喜曰「卿薦賢爲國﹐必得其當。」遂從師徳之請﹐亦封仁傑同平章事﹐而仁傑驟然入相﹐實不知是師徳之請﹐而師徳又不以顯言之。仁傑每遇朝廷有事﹐剖決如流﹔事不容情﹐當面諍之。於是﹐眾人皆有懼怯之心。至於接見師徳﹐亦頗輕之。太后覺之﹐謂仁傑曰「師徳亦知人乎﹖

」仁傑對曰「臣當同僚﹐未聞其知人也。」太后曰「朕已知之﹐卿乃師徳所薦﹐以此觀之﹐亦可謂知人矣。」仁傑出而嘆曰「婁公盛徳﹐我爲其所包容久矣﹐吾不得窺其際也。」

乃輕衣小帽﹐至婁府面謝往過。師徳曰「吾見公剛直﹐所言不偏﹐能爲國安民﹐吾故薦公﹐必能匡復唐室﹐實爲公忘私也。

」仁傑曰「非太后所言﹐臣何知之。」師徳備酒款待而別﹐自此之後﹐二人相善如初。

是時﹐太后禦殿聽政﹐𨿽年已近八十﹐而淫亂無節﹐後宮日易男子數人。嬖臣張昌宗﹑張易之二人用事﹐時人或譽昌宗之美曰「六郎面似蓮花。」內史楊再思曰「不然﹐乃蓮花似六郎耳。」詠史詩云﹕牝雞聲裏紫宸空﹐幾樹飛花滿地紅。

當代媚娘居北闕﹐一朝天子遇東宮。

椒房倡亂由張氏﹐社稷中興賴狄公。

人事耒形先有數﹐至今追憶李淳風。

是時﹐後侄武三思營求爲太子﹐太后猶豫未決﹐正值狄仁傑入朝﹐太后以實告之。仁傑曰「昔文皇帝櫛風沐雨﹐親冒鋒鏑﹐以定天下﹐傳之子孫。太帝以三子托陛下﹐陛下今欲移與它族﹐無乃非天意乎﹖且姑侄之與母子孰親﹖陛下若立子﹐則千秋萬歲後﹐配食太廟﹔立侄則未聞侄爲天子﹑而祔姑於廟者也。惟陛下詳之。」太后曰「此朕家事﹐卿勿預知。」仁傑又曰「王者以四海爲家﹐四海之內﹐何者不爲陛下家事﹖

況元首股肱﹐義同一體﹐臣今備位宰相﹐豈得有所不預知乎﹖

」太后曰「卿之斯言﹐甚合朕意﹐今已悟矣。」於是﹐卽日遣人迎還中宗﹐復爲太子﹐居於東宮。故元人有詩云「一語喚回鸚鵡夢﹐九霄奪得鳳凰還。」其以此耳。太后當以季秋出梨花﹐以示宰相﹐欲誇其祥瑞﹐杜景倫獨曰「季秋艸木黃落﹐而此花獨與之抗﹐陰陽不和﹐咎在臣等﹐請黜之。」太后曰「眞宰相才也﹗」

是時﹐太后淫心愈盛﹐乃徧選天下男子之彊健者﹐入宮侍寢﹐少不如意﹐卽捶殺之。狄仁傑乃薦薛敖曹者﹐太后�������極盡淫樂﹐𨿽白晝亦無間焉。敕封敖曹爲如意君﹐賜賚甚厚。當時有詩嘲之云﹕六六巫峯會雨雲﹐九重穢徳日彰聞。

顚鸞倒鳳恩情洽﹐錫爵之封如意君。

時值衝龍元年春正月﹐太后沾疾危駕﹐張昌宗居中用事﹐宰相張柬之欲謀誅之﹐無計可施。一日﹐於侍班閣子內見崔玄暐﹐與中臺右丞敬暉﹑少卿桓彥範﹑司馬袁恕己數人﹐柬之謂曰「來日老夫賤降﹐片時少敍﹐眾大夫就舍下小酌﹐幸勿見阻。」眾官皆曰「必來添壽。」當日就後堂設宴﹐公卿皆到。

柬之視之﹐皆唐朝舊臣﹐心中暗喜。酒至半酣﹐柬之舉杯相勸﹐遞至羽林大將軍李多祚面前﹐柬之曰「今某非賤降之日﹐要與眾官聚合﹐恐機漏泄﹐故推賤降。吾意將軍富貴﹐誰所致者﹖

」多祚泣曰「皆太帝也。」柬之曰「旣唐舊臣﹐受國重恩﹐今太帝之子爲二豎所危﹐將軍不思報太帝之徳乎﹖」多祚曰「苟利國家﹐若有用某之處﹐惟相公處分﹐不敢顧身。」柬之曰「太后疾篤﹐吾等欲討內亂﹐汝肯相助﹖」多祚曰「某𨿽不才﹐願助一臂之力。」柬之曰「若得如此﹐社稷之大幸也。」原來﹐柬之先與長史楊元琰同泛江至中流﹐語及太后廢立之事﹐元琰慨然有匡復之志。至是柬之爲相﹐引元琰爲羽林將軍﹐時亦在座。柬之謂曰「君頗記昔日江中之語乎﹖」元琰曰「某嘗憶之於心﹐安能忘乎﹖每欲舉事﹐因無效力之處﹐今日肯任重用﹐萬死不辭。」柬之曰「汝肯盡心竭力﹐今日之計﹐非輕授也。」元琰曰「敢不從命﹗願施一臂之力。」

數人正在商議﹐忽報安撫大使姚元之自靈武至都﹐徑來相探。桓彥範自相謂曰「此事濟矣。」柬之曰「諸公少待﹐吾暫見便到。」柬之出﹐接入廳上﹐眾人依次相見﹐邀至後堂具飲。柬之遂以其謀告之﹐元之曰「卽公等有匡扶社稷之心﹐某安得不效犬馬之力。」柬之頓首拜謝。

總評﹕武氏之禍﹐古所未有也。張柬之等第知反正覆位﹐而不能以大義﹐處非常之變﹐爲唐討罪人也。夫武樂集眾惡於身﹐兵旣入宮﹐當先舉太子復位﹐卽以武氏至唐宗廟數其罪﹐而廢爲庶人﹐賜之死﹐而滅其宗族﹐然後足以慰在天之靈﹐雪臣民之憤﹐爲社稷計者﹐聲罪致討之義﹐可勿知乎﹖

第九十八回

千騎奔斬李多祚元之曰「旣已定計﹐𨿽死不辭。」此時太子居在北門﹐柬之引眾謁見﹐密陣其策﹐太子卽許之。

次日﹐玄暉﹑彥範乃與左威將軍薛思行等全副披掛﹐帥羽林軍五百餘人直至玄武門﹐先遣李多祚﹑李湛及內直郎王同皎詣東宮迎接太子。同皎直至北門﹐扶抱太子上馬﹐從至玄武門﹐斬關而入。多祚入內﹐收捉易之﹐易之引昌宗從後出來﹐與多祚相殺。多祚提劍直取易之﹐易之慌走﹐多祚趕至廡下﹐轉過羽林將軍李湛﹐一刀把易之砍翻﹐剁頭而出。昌宗正欲來迎﹐被多祚掄起一刀﹐亦斬昌宗於廡下。眾兵進至太后所寢長生殿﹐喊聲鼎沸。太后驚起﹐問曰「誰人反亂﹐如此擾攘﹖」多祚等對曰「易之﹑昌宗謀反﹐臣與楊元琰﹑王同皎等奉太子令盡已誅之﹐恐有漏泄﹐故不敢以聞。稱兵宮禁﹐罪當萬死。」

此時太后見了太子﹐不覺潸然淚下如雨。太后曰「乃是汝邪﹖

小子旣誅﹐可還東宮。」太子對曰「謹從陛下之命。」桓彥範進曰「太子安得更歸﹖昔天皇以愛子托於陛下﹐今年齒已老﹐久居東宮﹐天意人心﹐久思李氏﹐羣臣不忘太宗天皇之徳﹐故奉太子誅亂臣﹐願陛下傳位太子﹐以順天人之望。」太后曰「朕正欲如此﹐但恐其昏弱﹐難以視政。」崔玄暐曰「陛下早傳位太子﹐以承唐統﹐則人心自安﹐眾亂自息。」太后曰「卿乃朕自擢用之人﹐亦在此相助邪﹖」玄暐曰「臣非相助﹐隋唐野史今日此舉﹐實所以報陛下之大徳。」於是卽下詔收張昌期等﹐皆斬之﹐與易之﹑昌宗梟首天津橋南﹐收其餘黨韋承慶﹑房融﹑崔神慶﹐皆下獄死。太后制命太子監國﹐以袁恕己爲鳳閣侍郎同平章事﹐遣使宣諭諸州。

次日﹐太后傳位中宗﹐文武百官皆來朝賀﹐拜舞闕下﹐咸稱萬歲。遂遷太后於上陽宮﹐尊號爲則天大聖皇帝﹐復攺周爲唐﹐大赦天下。於是唐朝人物燦然復新﹐未幾旬日﹔太后亦崩於內殿﹐年八十一歲﹐衝龍元年夏六月也。僭位前後二十一年。

宋孫甫評曰﹕武后乘唐中衰﹐攘竊神器﹐任用酷吏﹐屠害宗支﹐毒流縉紳﹐其禍慘矣。

史官詠武氏云﹕天運循環有定然﹐怎叫女主立多年。

只因廢帝專權後﹐致使傳言武則天。

麗泉詠武氏云﹕唐朝武氏勝佳兒﹐今古推來女主稀。

自寵二張居禁內﹐千年遺臭播華夷。

卻說安樂公主﹐帝之女也﹐嫁事武三思之子崇訓。時有上官儀之女名婉兒者﹐出入掖庭﹐辧慧能文﹐明羽吏事﹐爲武后所深愛。自聖歷以後﹐百官表奏﹐多令婉兒參決﹐皆得明理。

至是帝復位﹐又使專掌制命﹐益委任之﹐拜爲婕妤。三思每與之私通﹐故婉兒得寵於武氏﹔婉兒又嘗薦三思於韋後﹐帝遂與三思圖議政事﹐無大小咸取決焉。忽一日﹐帝使韋後與三思雙陸﹐而自居旁爲之點籌。三思習成嬌態﹐每狎逾禮﹐遂得與韋後通﹐由是武氏之勢復振。

卻說韋後以太子名重俊者非己所生﹐每深惡之。時上官婕妤因與三思有私淫之故﹐每下制敕﹐必推尊武氏。駙馬武崇訓又叫安樂公主奏帝﹐請廢太子﹐太子由是意懷憤郁﹐乃與將軍李多祚等﹐矯制發羽林兵同殺武氏﹐袒臂一呼﹐相從三百餘人﹐殺武三思﹑武崇訓於其第﹔再引兵自肅章門斬關而入﹐直扣閣上來殺上官婕妤。

帝聽知大驚﹐慌與韋後並安樂公主﹑上官婕妤皆登玄武門樓以避。眾兵洶湧而來﹐帝正在據著閣檻﹐厲聲謂千騎曰「汝等皆是朕宿衛之土﹐何爲從多祚反邪﹖若能誅斬反者﹐勿患不富貴。」於是千騎奔前﹐遂斬多祚﹐梟其首級﹐餘眾潰散﹐太子亦爲左右所殺。帝詔令將太子首級獻於太廟﹐及祭三思﹑崇訓之柩﹐然後梟之朝堂﹐官屬皆不敢近。忽人報曰「有一人解衣裹著太子之首而哭。」帝大怒曰「士庶皆不敢近﹐何人敢如此也﹖速喚武士爲朕擒來﹗」須臾﹐武士簇至。眾視之﹐乃永和縣丞寧嘉勗也。帝勃然叱之曰「太子不孝﹐謀爲叛逆﹐汝爲唐臣﹐世受重恩﹐不思協力同心輔政﹐何爲太子而傷悼乎﹖

」嘉勗曰「太子亦陛下子也﹗但今日所爲﹐自尋其死﹐臣安得不哭乎﹖」帝遂貶嘉勗爲陳州刺史。士大夫聞太子死﹐嘉勗被貶﹐盡皆流涕。靜軒有詩云﹕諸武專權肆不仁﹐東宮謀反竟忘身。

若非多祚施謀計﹐誰帥兵來斬佞臣。

是時﹐安樂公主見駙馬崇訓被誅﹐欲爲夫報仇﹐無計可施﹐乃與兵部尙書宗楚客共謀﹐使侍禦史冉祖雍等誣奏豫王旦及帝妹太平公主﹐稱言二人與重俊通謀。帝聞奏大怒曰「賊子之輩﹐亦敢如是﹗」遂使禦史中丞蕭至忠鞫其反狀。至忠泣曰「至難得者﹐兄弟也。陛下不能容一弟一妹﹐而使人羅織害之乎﹖想王昔爲皇嗣﹐固請以天下讓與陛下﹐累日不食﹐陛下柰何疑之﹖」帝怒稍解﹐遂止其事。

當日韋皇后淫亂無度﹐醜聲著聞﹐帝𨿽亦自知﹐恐人議論﹐故隱而不言﹐惟朝夕每懷抑鬱﹐怏怏而已。忽報監軍燕欽融上表﹐奏言皇后淫亂﹐干預國政﹐混亂人倫﹐有失君人之望。尙書宗楚客圖危社稷﹐有欺君之罪﹐皆當黜之。帝聽奏﹐當面詰之﹐欽融對曰「陛下內亂﹐眾所咸知﹐不能明正典刑﹐思欲治國﹐其可得乎﹖願借尙方劍﹐先斬臣首﹐次斬二人﹐以謝天下﹐則陛下得爲聖主﹐臣得爲忠臣矣。」欽融對答如流﹐抗言不屈。帝大怒﹐卽將欽融斬之﹐由是韋後驚懼。又值安樂公主欲爲駙馬報仇﹐無由可達﹐思惟皇后臨朝﹐以己爲皇太女﹐得伸其志﹐於是二人合謀進毒餅餤﹐令宮女獻上。帝食之﹐遂崩於神龍殿。可憐中宗中毒﹐死於妻女之手﹐年五十五歲。先爲母武后廢爲盧陵王﹐居房州十四年﹐賴張柬之等進還復位﹐才五年而已。史官有詩云﹕韋後立謀太不仁﹐肯交毒死丈夫身。

中宗早聽欽融語﹐何用朝堂斬鑑臣。

韋後祕不發喪﹐內外無有知帝已崩。太平公主與上官昭儀商議﹐謀艸遺制﹐立溫王重茂爲太子﹐韋後親自臨朝聽政﹐睿宗只得參謀政事。宗楚客與眾大臣謀曰「不可。睿宗於韋後嫂叔之分﹐不相通問﹐若聽朝之際﹐何以爲禮﹖」百官請問其計﹐宗楚遂率諸宰相上表﹐請罷睿宗政事﹐方可發喪。於是﹐皇后攝政﹐太子卽位﹐時年十六﹐稱爲殤帝﹐攺元景龍元年。

至秋七月朔﹐文武官寮引尙書宗楚客﹑葉靜能入內殿來見皇后。

楚客奏曰「伏睹國太自臨朝以來﹐徳布四方﹐仁可越古超今﹐𨿽古聖後無以過此。羣臣會議﹐宜遵武氏故事﹐以韋子弟領南北二軍﹐革去唐命﹐攺立國號﹐則國太祖宗幸甚。臣等議定﹐今乃奏知。」韋後大喜曰「卿言甚當﹐可與羣臣從長商議。

」

卻說睿宗之子封臨淄王﹑名隆基者﹐罷爲潞州別駕。時歸京師﹐見韋後攝政﹐殤帝卽位﹐忿然大怒﹐暗思﹕「天下者﹐吾父之天下也。今被韋後侵奪﹐效武后行事﹐吾實恥之﹐作何計較﹐取還吾父﹐方顯大志。」乃陰養才學之士﹐密謀匡復社稷。遂自微服﹐與折衝劉幽求等入苑中藏之。至夜二更左側﹐忽見一天星宿﹐散落如雪﹐幽求大驚曰「天意若此﹐時不可失。」於是﹐二人領眾提劍﹐自福順直入羽林營﹐暫諸韋之典兵者﹐持首以徇諭眾臣曰「韋後鴆殺先帝﹐謀危社稷。今夕汝等當共誅之﹐以安天下。敢有懷兩端助逆黨者﹐罪及三族」

厲聲一呼﹐羽林軍士皆欣然聽命。畢竟還是如何﹖

總評﹕臨淄舉事﹐不白相王﹐其志本欲自取﹐特不敢言耳。大事已定﹐幽求宜請於相王﹐以神器歸臨淄﹐則太平之亂無自生矣。

它日聞變登樓﹐然後畀付﹐父子之間﹐交���。幽求勇能堪亂﹐而智不燭微﹐惜哉﹗

第九十九回

誅韋後睿宗卽位當夜隆基勒兵入玄武門﹐諸衛兵皆應之。隆基全裝披掛﹐挺劍向前。韋後正在後殿﹐宮女來報﹕「喊聲鼎沸﹐隆基兵至。

」大驚﹐遂自走入飛騎營。正遇一飛騎﹐厲聲大喝﹕「畱此野婦何益﹗」手揮一劍﹐斬韋後於地下﹐持首出獻。隆基引兵轉入後官﹐安樂公主方照鏡畫眉﹐軍士斬之。比及天明﹐內外皆定。隆基乃出見睿宗曰「不肖之子﹐未曾奉命﹐私自勒兵﹐罪當萬死。」睿宗曰「吾兒削平內亂﹐興復唐室﹐社稷宗廟不墜於地﹐皆賴汝之力也。」隆基曰「一則祖宗之靈﹔二則社稷之福﹔三則父皇威風﹐不肖兒何力之有。」於是﹐眾臣遂迎睿宗入輔少帝。是時堅閉四門﹐收捕諸韋親黨﹐與宗楚客﹑葉靜能等﹐及諸韋𦇤褓之兒﹐無少長皆斬之。內亂旣平﹐劉幽求乃言於隆基曰「吾見少帝﹐望之不似人君﹐就之而不見所畏﹐此無人君之表﹐宜請至尊早卽帝位﹐以鎭天下﹐此萬全之策也。」隆基曰「汝言甚當﹐作何計較﹐可速行之。」幽求卽與眾大臣商議﹐遂稱少帝制﹐傳位睿宗。

時少帝升殿﹐猶在禦座﹐太平公主進曰「天下之心已歸睿宗﹐此非兒座。汝有何徳﹐敢居於此﹖」遂以手提下之。眾臣扶上睿宗﹐登於寶位。朝賀拜舞已畢﹐帝復封少帝爲溫王﹐置於內宅﹐立隆基爲太子﹐封劉幽求爲僕射。是日大赦天下﹐攺元爲太極元年。

卻說太平公主密使衛士言於睿宗曰「臣演先天之卦﹐但有災福﹐不敢不奏知也。近有鳥數百自南飛來﹐投於汜水皆死﹐此不利之兆。臣夜觀天文﹐彗星纏於太白之分﹐亦主除舊布新﹔況禦座前後﹐星皆有變﹐以此觀之﹐皇太子當爲天子矣。」睿宗曰「傳位避災﹐吾志決矣。」於是﹐文武百官皆有傳位之議。太子聞知此事﹐入見固辭不從。容宗曰「吾今倦於聽政﹐汝爲孝子﹐何必待柩前﹐然後卽位邪﹖」太子流涕而出。

次日﹐太平公主復勸睿宗自總��﹐睿宗乃謂太子曰「汝以天下欲朕兼理之邪﹖昔���猶親巡狩﹐朕𨿽傳位﹐豈遂忘了家國﹖其軍國��當兼省之。」至是﹐選定十月甲子朔旦﹐隆基受���﹐稱號玄宗明皇帝。尊睿宗爲太上皇﹐自稱曰朕﹐命曰誥﹐五日一受文武百官朝於太極殿。玄宗自稱曰予﹐命曰制敕﹐日受眾臣朝於武徳殿。大赦天下﹐攺元開元。

是時﹐太平公主依上皇之勢﹐擅權用事﹐當時宰相七人﹐五出其門﹐文武之臣﹐大半附之。日與竇懷貞﹑岑義﹑蕭至忠﹑崔浞﹑薛稷﹑僧慧範等共謀廢立。又與宮人元氏謀於赤箭粉中置毒以進。中書侍郎王琚言於玄宗曰「臣觀宮人所爲﹐密有謀害陛下之意﹐事勢已迫﹐危在旦夕﹐何不早爲定計﹐庶無後悔。」玄宗晾曰「安有此事﹖待朕思之。」忽報荊州長史崔日用入朝奏事﹐言於帝曰「臣見太平公主謀逆有日﹐陛下住在東宮﹐猶爲臣子﹐若欲討之﹐須用謀力。今日所爲﹐但只下一制書﹐誰敢不從。萬一姦宄得志﹐悔之何及矣﹗」玄宗曰「誠如卿言﹐直恐驚動上皇﹐以招不孝之罪。」日用曰「陛下聖鑑謬矣﹗天子之孝﹐在於安四海﹐若姦人得志﹐則社稷爲丘墟﹐安在其爲孝乎﹖請先定北軍﹐後收逆黨﹐則不驚動上皇矣。」帝深然之。

次日﹐遂與岐王節﹑薛王業﹑郭元振﹑王毛仲﹑姜皎﹑李令問﹑王守一定計﹐以兵三百餘人﹐相繼而入至虔化門。郭元振全裝披掛﹐手持利刃﹐親自向前收捉。正遇岑義引親軍從後宮出來﹐與元振斯殺。元振提劍直取岑義﹐義慌走﹐元振趕入禦園花陰下﹐轉過內給事髙力土﹐一刀把岑義砍翻﹐剁頭而出﹐所領禁軍盡皆降順。元振同岐王﹑薛王曰「蕭至忠等結黨﹐可盡誅之。」至忠等知事急﹐慌入告上皇曰「始初設謀陷害聖上者﹐皆是岑義一人﹐並不幹臣等之事。今諸王信郭元振之言﹐盡欲誅臣等﹐乞上皇憐憫。」言罷痛哭。上皇曰「卿等勿憂﹐我當保之。」俄而眾兵鼎沸﹐懷貞驚慌自縊﹐至忠被殺﹐上皇亦自奔走﹐登承天門樓上。郭元振進見曰「竇懷貞等設謀欲害聖上﹐今已誅戮﹐其餘者臣等不加殘害。」上皇聞奏﹐乃下誥曰「朝黨旣戮﹐大事遂定﹐汝諸眾兵勿得驚擾宮禁。

自今軍國政刑一取吾兒皇上處分。」原來宰相魏知古告太平公主欲以是月四日作亂﹐帝乃定計誅之。至是羣黨皆滅﹐特以公主賜死於家。史官有詩云﹕唐室𨿽危數未終﹐特交元振挺威雄。

太平公主皇王女﹐難免宮中受劍鋒。

是時﹐玄宗寵任宦官﹐往往爲三品將軍﹐門施榮戟。每奉使過諸州﹐官吏奉之﹐惟恐不及﹐所得遺賂少者不減千緡﹐由是京城第宅﹑郊畿田園﹐皆與宦官參半。楊思勗﹑髙力士二人尢得貴幸。思勗屢屢將兵徵討﹐力士常居中侍衛﹐四方表奏皆要先呈力士﹐然後奏禦。事之小者﹐力士卽自決之﹐勢傾內外。

承恩歲久﹐中外畏之﹐太子亦呼之爲兄﹐諸王公呼之爲翁﹐駙馬輩直謂之爺﹐自李林甫等皆因之以取將相。然性和謹﹐少過﹐不敢驕橫﹐故天子終親任之﹐士大夫亦不疾惡也。

卻說帝於太極元年四月因武惠妃薨﹐思念不已﹐後宮𨿽有數千﹐無當意者。有人進言壽王妃楊氏足以稱意﹐請帝納之。

楊氏太眞者﹐玄宗兒婦﹐壽王瑁之妃也。肌體美艷﹐顏色絕人﹐壽王交禮三日﹐玄宗諦視﹐神魂蕩然﹐卽有邪淫之心﹐然不敢言﹐但懷抑鬱嗟嘆。忽一宦者在側﹐頗知帝心﹐近前奏曰「陛下萬金之軀﹐尙自愛重﹐何無事而憾焉﹖」帝太息曰「非爾所知也。」宦者曰「莫非爲郎君之婦牽情邪﹖」帝曰「果實如此。朕細思之﹐有乖倫理﹐柰何﹖」宦者曰「此事不難﹐陛下別娶以配壽王﹐則兩全無害矣。」玄宗大悟﹐卽遣宦者諷楊氏乞爲女官﹐號稱太眞。逾月之間﹐乃爲壽王更娶左衛郎將韋昭訓之女﹐潛納太眞宮中。帝見太眞饑體丰艷﹐曉音律﹐性聰穎﹐善承迎﹐帝意寵遇過於惠妃﹐宮中號曰娘子﹐凡儀禮皆如皇后所行。時禦史李惟忠諫曰「父娶子室﹐柰天下笑何﹖

」帝聞奏大怒﹐卽將惟忠黜爲陳州司戶﹐自此內外無敢言者。

有士人題詩一絕於路旁云﹕貪淫予室遽爲妃﹐身不修兮家不齊。

莫笑當年吳孟子﹐玄宗甘襲武昭譏。

帝自納子室之後﹐情色所迷﹐月餘不出聽政。太眞無不於枕前席上殢雨尢雲。唐室合亂﹐帝自然迷戀﹐日晏方起﹐而萬機爲之曠廢矣。有詩譏之云﹕風滚楊花入鳳摟﹐三郎沈醉恣遨遊。

偎紅倚翠貪春睡﹐不顧雞人報曉籌。

楊氏自婕妤進位貴妃﹐恩寵無比。時值春殘﹐妃睡才起﹐玄宗朝回﹐見其雲鬢半軃﹐柳眉乍蹙﹐有體弱不勝之狀﹐帝笑指曰「此海棠花睡未足邪﹖」當日帝與貴妃正在百花亭宴賞﹐忽報契丹遣人入國爲使﹐賫詔書來。帝急宣賀內幹接陪番使﹐館於驛庭﹐選吉日入朝見聖。閣門舍人接得番書進上﹐玄宗安在禦案﹐卽宣翰林學士開讀﹐視之絕無識者。眾臣奏曰「此皆鳥迹之書﹐臣等學淺﹐安能識此﹐亦不知有何吉凶之事。

」帝大怒曰「汝等皆朝廷大臣﹐枉身掛紫袍﹐腰系金帶﹐今日有事﹐何無一人與朕分憂﹖此書不識﹐作何發落﹖倘番使見笑﹐欺中國無智識之人﹐興兵犯境﹐如之柰何﹖」

言未絕﹐只見階下一人進曰「臣舉一人﹐胸藏錦繡文章﹐筆寫龍蛇鳥迹﹐若答番書﹐實國家之大才。」眾視之﹐乃翰林學士賀內幹也。帝曰「卿薦何人﹖試與朕言之。」內幹曰「近有一人﹐姓李名白﹐西川錦州人也。先因錦竹縣令賀知章家一使女名曰秀春﹐嘗在錦江洗菜﹐忽然跳一鯉魚入籃。其女取魚歸家食之﹐因而有孕。後生一子﹐容貌希奇﹐身躬端嚴﹐知章異之﹐取名李白。及長﹐穎悟絕人﹐才學無敵﹐因來赴選﹐被太師楊國忠太尉﹑髙力士二人批落不用﹐現在臣家安下。臣觀此人﹐文章蓋世﹐提筆驚人﹐必識此書。臣乞爲保官﹐答番書萬無一失。」帝曰「旣有斯人﹐何不早爲朕召來﹖」內幹奉詔到宅三宣﹐李白入朝﹐拜於闕下。帝曰「朕被番使催促番書﹐不能回答﹐內幹舉卿有經濟之才﹐安邦之策﹐特宣卿來答書﹐與朕分憂﹐卿意若何﹖」白對曰「臣來赴選﹐因學淺才疏﹐爲楊太師﹑髙太尉批捲不中﹐搶出場門﹐臣有何才﹐能辧字迹以答書乎﹖」

總批﹕隆基手揮一劍﹐斬韋後於地下﹐唐室復興﹐社稷宗廟不至於殞﹐皆其力也。及睿宗登位﹐卽立爲太子﹐亦以其能削平韋氏之亂耳。隆基受禪﹐有謂壽王妃楊氏足以稱意﹐帝一見而神魂蕩然﹐潛納宮中﹐淫邪之志則遂矣。其如倫理之乖何﹖

第一○○回李太白立掃番書帝曰「內幹舉卿不錯﹐汝有髙才﹐何見謙邪﹖」白曰「臣蒙宜詔﹐不敢違命﹐陛下賜書﹐一看便見下落。」帝卽令侍臣將書與李白視之﹐白當殿開讀書曰﹕朕思契丹﹐國居邊夷﹐天寒地凍之鄕﹐萬物希生之地。近聞中華禮樂之邦﹐冬暖夏涼﹐春花秋月﹐奢華富貴﹐此是苦樂不同﹐朕情不滿。自古天無二日﹐國無二主﹐爲此遣使賫書﹐早達中華﹐若存國禮﹐罷戰停徵﹐欲持雄兵百萬﹐勇將千員﹐隨賀來遊南國﹐賞玩中華。禦林池權將飲馬﹐上林苑暫借屯兵﹐坐內殿朕欲歇息﹐瓊林庫借賞三軍。如若肯否﹐早與回文﹐倘若不從﹐速達見報﹐選日興兵﹐來徵唐國﹐取中原四百軍州﹐攺爲番家一統﹐天下始平﹐此是朕之願也。艸艸﹐不宣﹐上啟南朝唐玄宗禦前開拆。

李白讀罷﹐語如流水﹐聲若銅鐘﹐並無一字差訛。帝聽大驚﹐沈吟半晌。眾臣面面相覷﹐盡稱難得﹐果好奇才。白曰「陛下勿憂﹐來日宣番使入朝﹐臣卽當面回答其書﹐務使一般字樣。書中包藏言語﹐實羞惡之﹐定要契丹拱手稱臣﹐永不相犯。」帝聞奏大喜﹐隨令安排禦宴﹐管待李白。但見學士主筵﹐公侯宰相伴席﹐宮商韻奏﹐琴瑟聲淸。嬪妃斟酒﹐彩女傳杯。

飲至日晡﹐白就筵上對聖吟詩作賦﹐詩云﹕金鑾殿上聖心濃﹐禦宴喧嘩待宰公。

彩影祥光明帝闕﹐君臣同樂最惟容。

又一律云﹕帝寵忠臣開禦筵﹐金花禦酒敬相傳。

一詠詠觴開懷飲﹐醉舞丹墀似酒仙。

賦云﹕琉璃盞﹐琥珀濃﹐金瓶傾出眞珠紅。烹龍炮鳳玉脂髓﹐羅幃繡幕圍香風。吹龍笛﹐擊鳳鼓﹐皓齒歌﹐細腰舞﹐正是君王重溫顧﹐金花徧插晃龍庭。黃封滿酌眞甘露﹐開懷今日酩酊醉﹐顯出安邦定國志。

李白作賦吟詩已畢﹐不覺大醉。眾臣皆散﹐帝令宦者扶白入後宮偏室安歇。比及天曉﹐宦者已在探視﹐白告曰「夜來禦賜酒濃﹐身軟擡頭不起﹐若得禦手調羹﹐方解酒醒。」宦者慌來告帝﹐帝此時無柰﹐遂來徑入禦廚﹐親爲調羹﹐賜與李白食之。白大驚﹐慌至前殿謝恩。當日帝聚文武羣臣﹐召番使入朝﹐隨班見聖。

李白奏曰「近來楊國忠﹑髙力士二人﹐國之大臣﹐皆抱大才﹐監臨試場﹐曾把小臣文卷批落不用﹐搶出場門。今日回書﹐合與小臣捧硯磨墨﹐穿靴脫靴﹐如有不從﹐臣寧死於闕下﹐誓不回書。」帝曰「此事可從。」急召二人﹐以白所言告之。

髙力士曰「李白一介之土﹐未有甚大功﹐陛下便如此寵任﹐似乎於理有所未當。況自古至今﹐亦未有宰相與學士磨墨穿靴之理﹐豈不貽笑外國﹖望陛下察之。」帝曰「汝等不肯服侍李白﹐何不回書也罷﹖」二人被責不過﹐只得忍气吞聲從之﹐羞之甚矣。

是時﹐李白身穿蜀錦繡袍﹐腰系金廂玉帶﹐坐在殿前繡墩上﹐髙提龍筆﹐輕染纖毫﹐當天子﹑有官﹑番使之前﹐一筆揮成番書一道。書云﹕朕坐中華﹐遙聞北國俱是邊夷艸木之鄕﹐江湖水澤之裏﹐多生禽獸﹐少長人倫。危弱凍寒之地﹐粒谷不熟之邦﹐普受饑寒之處﹐總有彊將謀兵﹐徒來受荷棒祿。朕知怯弱﹐常存慈念之心﹐你不思國貧命薄﹐卻欲孽我中華﹐豈不羞哉﹖危王敢出胡言﹐急惱大唐聖主﹗番書到日﹐文武才觀﹐如薪赴火﹐怒若平地興雷﹔使卒來時﹐便欲挫爲禽獸﹐柰緣說要回言﹐權行免罪。本朝天子﹐封疆廣遠﹐五穀丰盈﹐臣僚祿重。食餐珍味之饈﹐體掛錦袍之彩。文官八百﹐人人安邦定國之楨﹔武將三千﹐个个擎天跨海之勇。兵如萬頃洪波﹐普守乾坤﹐堅如鐵壁﹔將似一天星斗﹐皆護宇宙﹐固以銅城。天下教場中﹐兵卒渾如螻蟻眾多﹐勢能克倒太山。戰將千千﹐个个威如猛虎﹔勇兵萬萬﹐人人勢似蛟龍。四海諸邦﹐拱手八方﹐萬國皈依。朕思邦主壬弱﹐權息來徵﹐焉敢無端到來相犯﹖微微狗子﹐焉敢與猛虎爭彊﹔小小蛇兒﹐怎敢共蒼龍鬥勝。早來拜伏歸降﹐恕免血光之難﹐如言不順﹐則便興兵剿滅番家﹐片甲不畱﹐斬革除根﹐萌芽不發﹐的不虛示。

又贈一詩云﹕萬乘中華帝徳髙﹐君臣同樂實逍遙。

文擎宇宙諸州順﹐武鎭乾坤萬國朝。

溝壑豈容龍取水﹐坑潭焉納虎爲巢。

邊夷小國如殘害﹐日影才髙徹底消。

大唐國書並詩一律﹐右仰微邦知悉。

李白當殿回書題詩已畢﹐來使聽聞﹐不敢仰視﹐驚得面如土色﹐緘口無言。暗思中華實好人物﹐如此奇才。遂接了書﹐拜辭而去。

帝喜﹐欲封李白宮職﹐白奏曰「微臣山野粗人﹐深蒙恩賜﹐不願爲官﹐但得受逍遙閒樂足矣。」帝曰「朕賴卿回書﹐贏了番人犬類之羞﹐卿極大之功﹐無以加矣。」遂賜異寶十牀﹐黃金萬兩﹐略表君臣之分。白曰「恩寵甚重﹐不敢故違﹐伏望陛下見憐﹐使臣職隨照用﹐遊覽江湖﹐臣之願也。」帝喜﹐從之。卽賜金牌一面﹐禦筆封官﹐名曰「天下橫行無憂學士﹐逍遙散祖﹑落托秀才。逢場飲酒﹐遇庫支錢。府給一千貫﹐縣給五百文。軍民不敬﹐府縣不遵﹐違者盡皆誅戮」。帝與金牌書名。又賜錦袍玉帶﹐羅傘龍駒﹐從使二十餘人﹐李白謝恩而出。是日﹐帝帶領文武﹐隨駕送白出城﹐作詩送別云﹕旌旗搖影映停驂﹐送別朝門酒半酣。

衣錦還鄕卿莫久﹐休將春色散江南。

帝作詩畢﹐賜酒送白上馬。白謝恩﹐亦吟詩一首﹐以別帝石﹕承謝皇恩出帝都﹐金花禦酒送程途。

君王義念天心順﹐四海淸寧絕寇徒。

得意承恩君寵我﹐幾番金殿醉丹墀。

錦衣玉帶還鄕裏﹐羅傘銀鞍出轉途。

李白吟畢﹐辭別而去。玄宗回駕﹐白自準備鞍馬前進。府縣支錢﹐逢場飲酒﹐行樂還鄕。不一日﹐已到錦州﹐下馬入堂﹐拜見賀知章﹐一家甚喜。畢竟後來如何﹖

總評﹕帝與貴妃正賞宴間﹐偶接番書﹐競無識者﹐惟李白讀之﹐隻字不差﹐染毫灑翰﹐答書一筆而成﹐眞中國奇才也。契丹君臣見之﹐何敢仰視乎﹖吾乃知禦手調羹﹑宰臣捧硯﹐不爲過也。

第一○一回華陰李白倒騎騾卻說李白還鄕﹐日往月來﹐不覺半載有餘。意欲閒遊﹐逍遙遣興﹐遂別了賀知章﹐身藏金牌﹐帶領從人二十﹐騎一騾兒﹐扮爲學士﹐任意遊樂﹐無日不醉。忽至華州界口﹐人報華陰徐知縣十分利害﹐人不敢犯。白問有甚事故﹐鄕人答曰「此人山東人氏﹐姓徐名文罕。自到任後﹐貪財好色﹐終日飲酒﹐不理民訟。若有相犯者﹐輒重加垂撻﹐不與分別曲直﹐百姓極受其害。」白聽聞﹐怒曰「吾去除了此人﹐畱之何益﹖」遂交從人躲在一處﹐乃自倒騎騾兒﹐只在縣前往來遊走。

原來衙門淺近吏卒𨿽不敢言﹐文罕自於公廳看見是一醉漢﹐如此模樣﹐速喚侍從之人﹕「與我擒來。」不移時﹐將白拽至階下。文罕喝令﹕「將此醉漢下於獄中﹐待他酒醒問之﹐供招明白﹐來日決斷。」當下獄官收入﹐便將李白行鞭勘問。

白曰「吾得何罪﹐將吾如此拷打﹖」獄官曰「理法所致如此﹐不於吾事。徐知縣要汝供招明白﹐來日擬律。」自曰「旣要招狀﹐何難之有﹗」遂具紙筆以對。其供狀曰﹕供狀儒生姓李名白﹐年當弱冠﹐素習文章﹐舉筆揮毫﹐神號鬼泣。家屬錦州﹐長自西川。昔年一舉跳龍門﹐當日三宣臨帝闕。書文能靜燕番﹐作賦兼扶社稷。錦袍玉帶時常衣﹐禦膳大廚爲飲食。登筵幾徧醉丹墀﹐內宦扶歸宮裏歇。賜酒親蒙禦手調羹﹐書答番家﹐楊太師當朝磨墨﹐髙太尉對聖穿靴。天子殿前尙容吾走馬﹐華陰縣裏到不許吾騎騾。想知縣賽過皇帝﹐若要問我情由﹐共汝同到帝闕。所供是實。

白寫供詞﹐交付獄官看了﹐驚得面如土色﹐膽碎心寒﹐慌來納頭便拜﹐哀告﹕「大人饒吾性命﹐可憐小卒蒙縣遣發﹐故犯尊顏﹐萬望憐憫。」白曰「不干汝事﹐可將供詞送與徐文罕觀之。」

獄官去不移時﹐只見徐文罕匍匐而來﹐拜入獄內。文罕曰「某實肉眼﹐冒犯尊顏﹐甘當死罪。」是時眾貳官聽知﹐皆來拜告。白乃取金牌付與眾官看了一徧﹐人人吐舌﹐个个低頭﹐一齊羅拜於堂下﹕「眾等死罪﹐萬望見憐﹗」白微笑曰「汝等受國奉祿﹐卻皆詐取民財﹔爲民父母﹐如此倚托官權。上欺國法﹐下害良民﹐罪之一也。終日醉鄕﹐不修縣事﹐罪之二也。

惟求賄賂﹐以是爲非﹐舉往錯直﹐罪之三也。恣己溫飽﹐酷眾饑寒﹐罪之四也。平人行徑﹐騎越縣門﹐喝令捉獲﹐入獄拷問情由﹐無故入人之罪﹐不遵法律﹐務是猖狂﹐罪之五也。有此五罪惡在﹐其爲民父母乎﹖」眾官告曰「吾等不敢再犯大人﹐甘當死罪。」白曰「若攺前非﹐饒汝之命。」眾官拜謝﹐設筵管待。

白與文罕﹑眾官正飲酒間﹐忽報朝廷遣使召白歸朝﹐白遂別了文罕﹐隨使直至長安見帝。帝曰「卿別一載﹐朕心如隔三秋﹐朝夕思憶﹐晨昏掛念。」白曰「臣念陛下亦然。」帝曰「卿有大功﹐未得重職﹐朕心每自怏怏。今賜卿一大廈﹐建立府門﹐就在皇都居住。」白曰「臣是酒徒﹐早晚恐失朝賀之禮﹐實爲不便。」帝曰「隨卿之意﹐卿或失禮﹐朕亦不責。」白曰「君臣之間﹐禮法所制﹐臣安敢如此﹗」自是帝與白朝夕飲宴吟詩﹐恣樂閒遊。時值中秋﹐帝邀白同上龍舟﹐到長江玩景。夜江天一色﹐皓月如銀﹐風淸露爽﹐此景難描。

鸞簫輕品﹐鳳管淸吹﹐公侯把盞﹐彩女擎杯。白喜不自勝﹐遂對帝吟詩一首﹐詩云﹕中秋月轉二更初﹐夜玩龍舟勝軸艫。

萬里銀光垂玉露﹐一天星斗入冰壺。

城邊檟密風聲細﹐江面波澄月影孤。

不用舉梯旁牛斗﹐星辰落落伴江湖。

帝亦吟詩一首云﹕江風初起浪痕微﹐水浸淸天月影低。

萬里波澄無盡處﹐龍舟遊賞碧琉琉﹔此時帝歡笑不止﹐酒酣之次﹐命樂人來唱舞於前。帝謂白曰「朕自削平內亂﹐卽位以來﹐𨿽有此樂之奏﹐每未盡善。

知卿精通音律﹐蓋與朕教之。」白曰「臣無甚才能﹐但六藝之法﹐幼曾習學﹐略曉一二。陛下有命﹐臣敢不從﹗」帝遂更置左右教坊﹐令李白教俗樂﹐揀選樂工數百人﹐帝自教法曲於梨園﹐謂之梨園子弟﹐居於宜春北院。

帝每在教坊與諸子弟詼諧爲樂﹐當日帝與李白並諸子弟正在遊樂﹐忽聽長安城中奏軍情﹕河南禦史李隨表稱報﹕「範陽節度使安祿山自號東平郡王﹐置官立士﹐反背朝廷。其兵甚銳﹐攻陷州縣﹐望風瓦解﹐早爲堤備。」帝大驚曰「祿山反叛﹐羽翼眾多﹐實爲腹心之患。」當時未知如何拒敵。

總評﹕人臣務引其君以當道﹐玄宗置左右教坊以親教之﹐一時大臣不能格心而防微﹐昧於所職矣。

第一○二回安祿山範陽作反安祿山本營州柳城胡種﹐姓康氏。其母阿史徳爲丕居突厥﹐禱子於軋犖山。及產﹐有光照穹廬﹐鳥獸皆鳴。母以神人所命﹐遂家於軋葷山。其後父死﹐隨母攺嫁虜將安延偃﹐故更名安祿山。幼性蹇驕﹐習俗暴黠﹐志存攻伐﹐日事射獵。能臆度人﹐通六國番語。身體肥大﹐腹垂過膝﹐能爲胡旋之舞﹐步走如飛。

自開元中從張守圭討奚契丹敗績﹐守圭奏請斬之﹐祿山臨刑﹐呼曰「大夫欲滅奚契丹﹐柰何便殺祿山﹖」乃更執送京師﹐宰相張九齡批曰「昔穰苴誅莊賈﹑孫武斬宮嬪﹐守圭軍令若行﹐祿山不宜免死。」帝惜其才﹐意欲赦之﹐九齡固爭曰「失律喪師﹐不可不誅﹔且其貌有反相﹐不殺必爲後患。」史官有詩云﹕知己知人眞傑士﹐先明預曉得心丹。

九齡相輔爭天下﹐曾向長安識祿山。

帝曰「卿勿以晉王夷甫識石勒枉害忠良﹐若斬此人﹐非安唐之計也。」帝再三以言論之﹐九齡指祿山曰「汝可盡忠報主﹐勿生異心﹐若有異心﹐隨早晚必取汝頭﹗」祿山喏喏連聲而退。

卻說祿山自能巧言令色﹐阿附人意﹐人多譽之﹐由是帝益以爲賢﹐累遷節度之職﹐輒建大功。至是又入朝面君﹐帝賜黃金百斤﹐蜀錦千匹﹐自後寵待尢厚﹐謁見無時。忽一日﹐祿山奏言「去秋營州虫食田苗﹐臣焚香祝天﹐稱言『臣若操心不正﹐事君不忠﹐願使虫食臣心﹔若不負神祗﹐願使虫散無影。

』祝罷不過二日﹐卽有羣鳥從北飛來﹐食虫立盡。」帝聞奏﹐深信其忠﹐遂得出入宮掖。帝指其腹問曰「此胡腹中何所有﹖

」祿山答曰「有赤心耳。」一日﹐宣召入禁﹐帝與貴妃並坐﹐祿山先拜貴妃﹐帝怪而問之﹐祿山曰「胡人先母而後父﹐安敢失禮﹖」帝不知祿山有顧慕貴妃之意﹐被其瞞過﹐益加寵愛。

貴妃在後宮﹐見祿山之來﹐亦以目送情﹐乞祿山爲養子﹐因是出入無禁。時帝春秋鼎盛﹐色欲浸衰﹐而祿山年富力彊﹐肢體充實﹐貴妃遂與之私通﹐情好日密﹐嘗與貴妃對食﹐或通宵不出﹐頗有醜聲著聞於外﹐帝亦不疑也。或時帝與貴妃共坐﹐祿山侍側﹐帝戲指貴妃乳曰「軟溫新剝雞頭肉﹐」祿山對曰「滑膩初凝塞上酥。」貴妃笑曰「堪笑胡兒只是酥。」帝亦爲之大笑。祿山當自稱三百斤﹐貴妃以錦繡爲大𦇤褓﹐裹祿山於內﹐使宮人以彩輿異之。帝聞後宮喧笑﹐問其故﹐左右以「貴妃三朝洗祿山兒」對﹐帝自往觀之﹐大悅﹐賜貴妃「洗兒金錢」﹐時有詩以誚之云﹕禁宮花發艷陽天﹐碧眼胡奴日醉眠。

不識靑巾爲世玷﹐臨朝慨賜洗兒錢。

是時﹐貴妃之兄楊國忠爲相﹐碌碌無所建明﹐素與祿山不合﹐仇怨愈深﹐數言祿山欲反。帝不聽﹔反擢祿山爲平盧﹑範陽﹑河東三道節度使﹐錫爵郡王﹐兼河北采訪處置使。祿山旣兼領三鎭﹐日益驕恣﹐自以曩時不拜太子﹐見帝春秋髙邁﹐頗有內懼﹔又見武備墮弛﹐有輕中國之心﹐以帝待之甚厚﹐欲俟帝晏駕﹐然後作亂。正值楊國忠屢言祿山且反﹐帝又不聽﹐國忠遂以事激之﹐欲其速反﹐以取信於帝﹐至是祿山決意遂反。

其部下驍勇戰士八千餘人﹐一可當百﹐周尙莊﹑孫孝哲爲腹心﹐史思明﹑安守忠﹑李歸仁﹑蔡希徳﹑牛延玠﹑向潤容﹑李廷望﹑崔乾祐﹑尹子奇﹑何千年﹑武令珣﹑能元浩﹑田承嗣﹑田�眞﹑阿史﹑那承慶爲爪牙。

時值奏事官自京師還﹐祿山囗詐爲敕書﹐出示諸將曰「朝廷今有密旨﹐令祿山將兵入朝討楊國忠﹐汝諸將士宜協力相助﹐如不從者﹐斬首示眾。」眾士聽聞﹐愕然相顧﹐莫敢異言﹐皆曰「惟命是從。」於是發所部兵及奚契丹計十五萬反於範陽。遂命賈循守範陽﹐呂知誨守平盧﹐髙秀巖守大同﹐閱兵練將﹐歃血誓眾﹐引兵而南。但見步騎精銳﹐煙塵千里。時承平日久﹐百姓不識兵革﹐河北州郡望風瓦解。

早有人報入長安﹐帝召宰相謀之﹐楊國忠曰「今日反者獨祿山一人而已﹐將士皆不欲也。不過旬日﹐必傳首詣行在。

」帝以爲然﹐正值安西節度使封常淸入朝﹐帝問以討賊之策﹐常淸對曰「祿山烏合之眾﹐其勢不久﹐請得一人詣東京開府庫﹑募驍勇之土﹐挑馬箠渡河﹐計日取逆胡之首﹐以獻闕下。

」帝聞奏大悅﹐遂使常淸爲範陽平盧節度使﹐直詣東京募兵﹐旬日之間﹐得六萬餘人﹐乃斷河橋﹐以爲守禦之備。

卻說祿山軍馬日行五十里﹐於路劫掠﹐將來徑取槁城。當山太守顏杲卿慌急召長史袁履謙商議曰「今日祿山軍到﹐當復如何﹖」履謙曰「祿山遠來﹐其勢疲敝﹐宜深溝髙壘﹐不與之戰﹐以老其師﹐然後遣人從間道至平原﹐連六郡之兵﹐斷祿山歸路﹐以緩其西入之謀。須得一驍勇之將﹐從而擊之﹐此以逸待勞﹑可全勝矣。」杲卿曰「誠如是﹐國家之福也。君可竭力相輔﹐勿生異志﹐它日富貴與君共之。」履謙曰「謹受教﹐願施一臂之力。」言未絕﹐翟萬徳出而言曰「大人勿慮﹐吾觀祿山之兵如弱艸耳。親提一旅之師﹐盡斬其首﹐懸於軍門﹐某之願也。」杲卿大喜曰「吾得君來相助﹐髙枕無憂矣。」杲卿素知萬徳勇猛過人﹐卽命爲先鋒﹐結連馮虔﹑賈深﹑崔安石﹑張通幽等共起兵八萬﹐前來抵敵。

卻說祿山兵過云亭﹐正逢太守顏杲卿軍馬﹐兩下擺開陣勢﹐唐將翟萬徳出馬﹐使開山大斧﹐賊將何千年出迎。戰不數合﹐千年敗走﹐安守忠出馬接戰﹐又敗﹐萬徳驅兵掩殺﹐賊兵敗﹐退去三十餘里﹐杲卿收兵下寨。

卻說安祿山與史思明日﹕「翟萬徳何等人也﹖」報曰「只槁城一勇夫耳。」祿山曰「用何計可擒之﹖」思明日﹕「可來日再退二三十里﹐卻以伏兵勝之。」祿山曰「顏杲卿乃平原太守眞卿之兄也﹐曾習用兵之要﹐見此山勢險惡﹐怎肯追趕﹖唐兵欲斷吾糧道﹐吾今有奇計可斬萬徳。」遂喚何千年﹕「可如此而行……」又喚安守忠領計去了。祿山﹑思明自領前兵一路下鐵蒺藜﹐外多設鹿角﹐以爲久住之計。未知勝負如何﹖

總評﹕玄宗不能誅祿山﹐而反收爲養子﹐污辱宮禁﹐爲天下笑﹐已不足齒。至楊國忠激之爲亂﹐以取信於上﹐罪亦浮於叛逆矣。

第一○三回祿山計困顏杲卿卻說翟萬徳連日領兵搦戰﹐賊兵亦自堅守不出。顏杲卿喚萬徳曰「古人能取勝者﹐大半皆因斷糧之﹝故﹞﹐今哨馬回報賊兵自馬頭山運糧到寨﹐爲久遠屯住之計﹐以待契丹兵﹐汝今夜領五千軍馬往馬頭山後絕斷糧道﹐賊兵自亂。」萬徳領計去了。當夜初更﹐遙望馬頭山後遠遠哨之﹐果見無數糧車相接而行。萬徳引兵自山谷中殺出﹐賊兵大喊﹐盡棄車而走﹐萬徳便分一半軍押送糧車﹐一半追趕賊兵。不上一里之地﹐前面山窄﹐車仗橫截﹐馬不堪行﹐下馬步進。車仗兩下火起﹐萬徳等上馬﹐依回舊路﹐山僻之間﹐車仗已自截住﹐火光迸出﹐萬徳引軍奪路而走。一聲炮響﹐安守忠左出﹐何千年右出﹐萬徳逞勇殺條血路﹐一人一騎而走﹐人困馬乏﹐正逢祿山﹐交馬不上數合﹐一槍中萬徳戰馬﹐萬徳翻鞍落馬﹐被步軍亂刀齊下﹐乃死於非命。

原來翟萬徳所分一半兵至半路被史思明截住﹐故盡皆投降﹐於山谷中奪其衣甲﹐卻令賊兵裝束﹐詐作唐兵旗號﹐從小路回寨。唐兵見是本部人馬﹐大開寨門﹐軍馬湧人﹐放火殺人。

顏杲卿大驚﹐急上馬走時﹐前面何千年兵到﹐不敢迎敵﹐殺向小路而走。前面安守忠軍又到﹐杲卿不能前進﹐倒退回馬頭山後。祿山引軍殺到﹐杲卿四下無路﹐只得勒兵於馬頭山紮住﹐死連山谷﹐唐兵大敗﹐十死八九。原來此山只有一條路人去﹐四下無路﹐險峻不可行。上面惟有泓泉﹐只可容百人飲水﹐此時杲卿六七千人﹐如何飲﹖得敷人馬渴乏﹐祿山截住歸路﹐杲卿仰天嘆曰「吾走於絕地矣﹗」史官有詩嘆云﹕妙算祿山不等閒﹐杲卿受困馬頭間。

英雄自是無人敵﹐猶似當年九里山。

馮虔﹑賈深二人言曰「昔漢耿泰受困﹐拜井得甘泉﹐今日何不效之﹖」顏杲卿從之﹐至山頂扣泉拜而祝曰「杲卿今奉天子明詔﹐追殺賊兵﹐不期誤陷於此﹐軍士渴乏﹐缺水充腹﹐若蒙皇天垂祐﹐神明鑑察﹐憐此六七千人性命﹐望賜甘泉爲飲。

若杲卿命合如此﹐甘泉枯竭﹐某當自刎於此矣。祝罷須臾﹐甘泉湧出﹐取之不竭﹐因此各个不死。

卻說祿山在山下四面圍定﹐尋問土人﹐土人說此山上只有一泉﹐可容百人飲水﹐多則不敷。祿山喜曰「唐朝合休﹐吾擒杲卿必矣。」

卻說崔安石聽知顏杲卿被困於馬頭山﹐便欲將兵救之﹐張通幽曰「今祿山會合契丹﹐實欲先取河南﹐卽目契丹之兵已到﹐若撤兵去﹐契丹乘虛以斷其後﹐爲禍非小﹐不若詐降﹐此計極妙。某引五千人馬徑到契丹寨詐降。」崔安石從之﹐隨卽便行。先使人報知契丹主思力﹐是時思力召張通幽解甲而入﹐通幽泣而言曰「今崔安石等妄自尊大﹐常有殺害之心﹐故來投降於大王﹐共扶東平郡王。」思力曰「你來投降﹐有何功勞﹖」通幽曰「安石所領軍馬虛實之事﹐某已知之﹐只今夜引蕭龍﹑李豹二將軍引五千人馬﹐情願前去劫寨﹐便是功勞。

如到唐寨﹐自有內應。」思力大喜﹐便叫蕭龍﹑李豹二將爲先鋒﹐引軍同張通幽前去。蕭龍﹑李豹叫通幽兵在後﹐便自行程。

是夜二更﹐前軍逕奔唐寨﹐通幽到門首﹐大叫開門﹐只見寨門大開﹐通幽一騎馬先入﹐蕭龍﹑李豹二騎搶入寨中之時﹐只聽得一聲叫苦﹐連人和馬都陷入坑中﹐背後人馬都陷於坑內﹐死者無數。

卻說張通幽自後寨殺來﹐崔安石兵兩下齊出﹐契丹五千之兵多有降者﹐蕭龍﹑李豹自刎而死。遂引得勝之兵﹐卻扮作契丹之兵﹐徑來寨中。思力大王只道自的兵回﹐走出帳來﹐卻被唐兵擒之﹐捉來寨中見崔安石。安石下階﹐親解其縛﹐以好言慰卹﹐說朝廷多知大王忠義﹐何故順賊人也。思力惶恐伏地﹐安石曰「王可招安本部人馬﹐兵已招至﹐重加賞賜﹐死者盡埋了。」思力曰「今某願爲先鋒﹐可擒祿山。」

安石大喜﹐便令契丹兵爲先鋒﹐唐兵斷後﹐投馬頭山來。

是夜三更到賊寨﹐使人報知契丹領兵到﹐祿山大喜日﹕「唐室合休﹐杲卿可擒矣。」叫請思力大王入寨﹐祿山正欲問之﹐思力引兵殺將起來﹐祿山大驚﹐急切傳不得號令﹐飛馬望西便走。

番兵﹑唐將一齊大進﹐殺得賊兵四分五裂﹐各自逃生﹐皆尋歸路。

卻說祿出手無軍器﹐腰間只存得副弓箭﹐走得慌速﹐箭又落了﹐只剩得空壺。祿山望山谷中而走﹐背後引軍趕來﹐崔安石見祿山手五軍器﹐飛馬挺槍趕來﹐看看趕上﹐祿山虛取弓﹐拽滿數番﹐安石連躲之﹐間見無箭到﹐便知祿山有弓無箭﹐卻乃帶住槍﹐拈弓搭箭射之。祿山聽得背後弓弦響急﹐閃馬回身﹐箭如飛到﹐祿山以手一接﹐接箭在手﹐卻將搭上弓弦﹐便射安石。趕近望面門上盡力射之﹐安石措手不及﹐應弦落馬。祿山回一箭射安石下馬﹐欲回尋其首級﹐唐兵隨後大至﹐祿山手無寸鐵﹐不敢相殺而退。唐兵救安石去了﹐不來趕祿山。

卻說崔安石到寨中﹐拔去箭﹐血流不止而死。顏杲卿下山追殺賊兵﹐直至半途而返。

卻說祿山折了一陣人馬﹐於路收拾眾兵﹐史思明﹑何千年﹑安守忠皆至﹐共說前事。祿山曰「𨿽然兵敗一陣﹐卻殺了崔安石﹑翟萬徳﹐折了唐兵一臂﹐此一路兵暫自停止。」遂引兵直至洛陽。原來洛陽將士守禦無策﹐一聞祿山兵至﹐望風歸附﹐遂被祿山擄之﹐乃自稱大燕皇帝﹐攺元聖武。

卻說顏杲卿起兵方才八日﹐守備未完﹐賊將史思明﹑蔡希徳引兵皆至城下﹐杲卿告急於王承業﹐承業欲竊其功﹐利於城陷﹐遂擁兵不救。杲卿晝夜拒戰﹐糧盡矢竭﹐四面攻打﹐其城遂陷。賊縱兵殺萬餘人﹐執杲卿及袁履謙等押送洛陽。祿山數之曰「汝自範陽戶曹﹐我奏汝爲判官﹐不數年超至太守﹐何負於汝﹐而作反邪﹖」杲卿聞言﹐嗔目罵曰「汝本營州牧羊羯奴﹐天子擢汝爲三道節度使﹐恩幸無比﹐何負於汝而反﹖我世爲唐臣﹐祿位皆唐朝所賜﹐𨿽爲汝所奏﹐豈從汝反邪﹖我今爲國討賊﹐恨不斬汝﹐何爲反邪﹖這臊羯狗何不速殺我﹗」祿山大怒﹐喝令武士將杲卿並袁履謙等縛於中橋之柱剮之。二人至死﹐罵不絕口。顏氏死者三十餘人。靜軒讀史至此﹐有詩爲證云﹕堪嘆顏公志未酬﹐出師不料敵人謀。

常山尺地𨿽恢復﹐損將傷兵一旦休。

思明旣克常山﹐引兵擊諸郡之不從者﹐於是鄴郡﹑廣平﹑鉅鹿﹑上谷﹑博陵﹑文安﹑信都等郡復爲賊守。是時諸郡連次發表告急﹐玄宗升殿﹐近臣奏知﹐帝乃宣大將軍郭子儀入朝商議。帝曰「河北郡臣各上表文﹐奏言安祿山僭稱帝號﹐占據洛陽﹐今遣史思明諸賊進圖饒陽﹐指揮各處﹐調練軍馬﹐陷了常山﹐顏杲卿已死﹐復陷九郡﹐卿有何策可退﹖」子儀曰「祿山爲亂﹐癬疥之疾也﹐何足介意。臣得一大將﹐勇冠三軍﹐力敵萬夫﹐使六十斤銅刀﹐騎千里驊驑馬﹐開兩石鐵胎弓﹐藏三个流星錘﹐臨敵則百發百中。太原人也﹐姓李名光弼。臣乞保此人爲先鋒﹐臣親統三軍﹐必要生擒祿山。」帝大喜﹐便宣李光弼面君。至殿下拜畢﹐宣上殿視之﹐其人身長八尺﹐黃晴黑面﹐猿臂狼形。帝賜以金甲錦袍﹐加爲節度使﹑前部大先鋒﹐於是共子儀辭帝﹐引大軍十五萬會合州郡﹐分道守把。子儀進取東京﹐光弼分兵先出井陘來定河北。未知勝負如何﹖

總評﹕顏常山被困馬頭﹐軍士焦渴﹐扣泉得水﹐義動山靈。特以承業忌功﹐援兵不至﹐晝夜拒敵﹐糧盡矢絕﹐而陷於賊手﹐非天付完節以成其足歟﹗

第一○四回眞源令張巡起兵是歲天寶十五載春二月﹐賊將史思明領眾在常山去城五十里分作三寨﹐專等唐兵到來。

先說李光弼將番﹑漢步騎萬餘人﹑太原弩手三千人出並陘口﹐直至常山。常山團練之兵捉得賊將安思義﹐押解唐營來見光弼﹐光弼遂問思義﹕「破賊之計在旦夕﹐汝若有策可用﹐吾不殺汝矣。」思義曰「大夫士馬遠來疲敞﹐猝遇大敵﹐恐難當其鋒﹐不若移軍入城﹐早爲備禦﹐先料勝負﹐然後出兵。胡騎𨿽銳﹐不能持重﹐苟不得利﹐气沮心離﹐是時乃可圖矣。吾料思明先鋒明早必至﹐而大軍繼之﹐不可不畱意也。」光弼聽言大喜﹐乃釋其縛﹐隨卽移軍入城﹐準備拒敵。原來史思明聞知常山不守﹐立解饒陽之圍﹐會合三萬餘騎﹐直抵城下﹐喊聲大震。光弼在城上髙聲大喝﹐五百弩手齊發射之﹐箭如雨下﹐人不敢近。賊兵稍退二十餘里﹐正值土人報﹕「有賊步兵五千自饒陽來至九門﹐可從間道擊之﹐卽得全勝矣。」光弼聽知﹐遂遣驍勇步騎五千﹐偃旗息鼓﹐並乃潛行。行至逢壁之時﹐賊兵正在解甲午食﹐一聞唐兵猝至﹐人不及甲﹐各个驚慌奔走﹐自相踐踏。後面驅兵掩殺﹐死無遺類。

卻說史思明探饒陽兵俱喪﹐挫動銳气﹐遂領兵退入九門。

時常山九縣七附官軍﹐惟有九門﹑槁城二處爲賊所據﹐光弼亦按兵不動﹐只於數處練兵固守。

卻說安祿山自入洛陽﹐劫掠數郡﹐日以殺人爲事。譙郡太守楊萬石舉眾投降﹐祿山大喜﹐遂與商議進攻之策。萬石曰「洛陽受敵之處﹐恐不可久守。近有眞源縣令﹐鄧州南陽人也﹐姓張名巡。其人謀猷深遠﹐勇冠三軍﹐若取得此人爲用﹐可決西人之計﹐成帝業矣。」祿山從之﹐卽遣萬石持檄招諭﹐詐擢張巡長史之職﹐參謀軍中從事。

卻說張巡在眞源正與從人勸農講武﹐修理民事﹐忽報安祿山遣楊萬石持檄前來招撫。巡接入相見禮畢﹐萬石告言「賊勢浩大﹐難與爲敵﹐可西迎賊﹐保全富貴。」巡大罵曰「賊奴作亂﹐汝不能盡忠報國﹐反來檄我﹐恨不啖汝之肉﹗吾誓殺此賊﹐以伸己志﹗」卽將萬石斬之﹐隨率吏民哭告於玄元皇帝廟﹐起兵討賊。巡與眾人商議定計﹐鄕耆進曰「山川之形勢不同﹐將兵之攻守亦異。某常叩之夷虜﹐地之險阻﹐未能周知﹐比江淮之地道途平坦﹐山川廣漠﹐虜騎奔馳衝突莫禦。江淮之地宜守而不宜攻﹐此去據淮而守﹐是以心戰爲上策﹐惟請詳之。

」巡曰「此計甚妙﹐旣承指教﹐明日到大教場中招集義兵﹐就要起程﹐不可違誤大事。」便遣人將招軍榜文徧貼﹐其文曰﹕眞源縣知縣張巡爲招募義兵﹑保障地方事﹕嘗謂將不可以易求﹐亦不可以輕任。夫將者﹐國之安危所系﹐民之性命所關﹐是以折衝禦侮﹑衛國保民者﹐惟在將之得人也﹐豈可以易求而輕引。今也國家多故﹐羽檄交馳﹐其間有藏鋒畜銳而隱於山林者﹔有掩迹埋名而避其權勢者﹔有敢死而樂傷者﹔有接武而齊列者﹔有會乘忿怒而欲快其志者﹔有干犯刑憲而欲逃其罪者﹔有才技兼人能負重而致遠者﹔有逾髙絕遠輕足善走者﹔有能漬破金故絕滅旌旗者﹔有死將士之子弟﹑欲與父兄雪恨者。如此之人﹐各聚一方﹐爾宜拔茅連茹﹐獻玉投珠。巡也量其才而用之﹐因其器以使之﹐人人將見全師醜虜﹑報捷宸聰。功之大者授之以國士﹐功之次者優之以金帛。嗚呼﹗

拔爾類於眾人之中﹐流爾芳於千載之後﹐豈不偉哉﹑盛哉﹖故諭。

左右將榜文掛在門外﹐旬日之間﹐四方樂從之士數千餘人﹐只畏無將任用。正思慮間﹐人報有二壯士前來投軍﹐看其��﹐身長九尺﹐膀闊數圍﹐甚是雄偉。巡曰「此天祐我﹐當成大事。」喚至堂下﹐問其來歷﹐一人答曰「某姓南名霽云﹐魏州人氏。今因胡奴作亂﹐民不聊生﹐事有關心﹐恨嘗切齒。聞知大人募士﹐特來與朝廷出力。」言未絕﹐那一人答曰「小人涿州人氏﹐姓雷名萬春。𨿽爲太平之民﹐曾聞戰鬥之事﹐勇能戮刀﹐義不顧身。聞知大人募士﹐特來報效。」巡曰「汝有何能﹐各在帳前試說一徧。」霽云曰「兵者﹐凶器﹐將者﹐危任﹐是以器剛則折﹐任重則危。故善將者不恃彊﹐不挾勢﹐寵之而不喜﹐辱之而不怒﹔見利不貪﹐見美不淫﹐以身徇國﹐一忠而已。」巡大喜曰「眞將軍也。」又問﹕「汝有何技藝﹖

」萬春曰「用兵之道﹐尊之以爵﹐贍之以財﹐則士無不至矣﹔接之以禮﹐勵之以言﹐則士無不死矣﹔蓄息不倦﹐法者畫一﹐則士無不服矣﹔先之以身﹐後之以人﹐則士無不勇矣﹔小善必錄﹐小功必賞﹐則士無不勸矣。」巡曰「眞棟梁之大材也。

汝二人可換了大服﹐隨卽起兵。大小三軍﹐聽吾號令﹕今因逆胡作亂﹐凶焰滔天﹐長驅而南﹐遂膻河洛﹐竊據神州﹐控引幽朔﹐欲潛盜其神器﹐特冒犯我天皇。當憫生民塗炭﹐宗社丘墟﹐今率爾等保障江淮﹐務使行者不變﹐耕者不息。我本保民﹐爾反需民﹐違吾號令﹐悉皆斬首。」眾將皆拱手聽令﹐人人喝采﹐个个爭彊。靜軒有詩云﹕唐祚東南勢已傾﹐一時豪傑枉輕生。

將軍志在吞胡虜﹐豈望煙淩勒後名。

是時﹐巡以南霽云﹑雷萬春爲先鋒﹐操兵練將﹐率領一千餘人卽日起程﹐離了眞源﹐望前進發﹐隨路拒敵。行了數日﹐已至雍丘﹐乃與禦史賈賁合兵一處﹐相誓討賊。

卻說雍丘令姓令狐名潮﹐馬邑人也。先爲賊所攻﹐抵敵不過﹐舉城降賊。有人報巡﹐言令狐潮之妻子尙在城內﹐巡欲害之﹐乃使人探視果實﹐遂入城搜出﹐盡皆斬之。時賊兵布散﹐各無定處﹐令狐潮探聽巡兵已至﹐大怒﹐遂引兵二千直來攻城。

卻說張巡在雍丘城中﹐聽知令狐潮軍馬到來﹐喚賈賁商議。

賁曰「大人放心﹐賊𨿽有萬夫之勇﹐何足懼哉。吾觀南﹑雷二將果是驍勇﹐可以迎敵。」巡喚南霽云﹑雷萬春二人﹐自誇胸中武藝不讓古之趙雲﹑許褚。巡重賞了﹐令霽云與萬春引兵千餘離城迎敵﹐巡自引一軍當先。

兩邊陣圓﹐令狐潮出馬﹐橫擔大斧﹐厲聲髙叫﹕「誰人出馬﹖」對陣中馬上一人﹐頭戴鐵盔﹐身披鎧甲﹐手執丈八蛇矛﹐騎靑驄馬﹐用槍招令狐潮曰「吾乃鄧州南陽張巡也。領兵西迎賊寇﹐在此經���汝附賊寇﹐先來殺汝妻子﹐然後殺汝。

汝這廝來得正相應的。」潮笑曰「只說誰人軍馬到此﹐原來是張大人。你近前來﹐吾有一言﹐汝可靜聽﹕如今天下大事已去﹐其如天道何﹖聽某之言﹐不若相從我覓一富貴﹐汝心下如何﹖」巡厲聲大罵曰「你這賊奴﹐奔走於利祿之間﹐乞哀於權勢之門。負天大之恩﹐犯滔天之罪﹐不知天道﹐哪曉人倫﹐敢來欺我﹑說我﹖」潮曰「吾以好言相勸﹐反成見罵。吾見你馬已無芻﹐軍已無糧﹐一旅孤軍﹐安能擋我大勢人馬哉﹖」

言罷﹐掄大斧徑殺過來。張巡叫回軍望陣中走﹐陣門復開﹐令狐潮徑衝過來﹐陣勢忽分兩下而走。未知究竟如何﹖

總評﹕人倫之道﹐同條共貫﹐秦漢以後學者不能知也。巡之言及此﹐則巡之才識豈特馭軍而已乎﹖

第一○五回張巡縛艸計取箭令狐潮遙望中央一簇紅旗﹐料是張巡﹐只望紅旗而趕。抹過山腳﹐紅旗紮住﹐忽地分開﹐中央忽見靑驄馬一員將﹐挺槍躍馬﹐直取令狐潮。大呼曰「吾乃魏州南霽云﹐賊將休走﹗

」令狐潮舉大斧來迎。戰不數合﹐气力不加﹐撥馬回走。霽雲從後趕來﹐喊聲大舉﹐兩下兵復合。潮衝出前面﹐一將截住去路﹐乃雷萬春也。潮縱橫不得脫﹐仰天嘆曰「吾今死於此地矣﹗」忽聽得東南角上喊聲大震﹐唐兵紛紛亂竄。潮看時﹐一彪軍殺到﹐爲首賊將紅袍鎧甲﹐持點鋼槍﹐乃李歸仁也。歸仁引生力軍大殺一陣﹐敵住唐兵﹐令狐潮得脫﹐收住眾兵﹐與歸仁遠退五十餘里。巡把軍馬屯在雍丘城中﹐其城上立起了木柵﹐分門堅守﹐防賊人攀緣入城。

卻說令狐潮𨿽敗一陣﹐人馬眾多﹐退去三日﹐復與賊將李懷仙﹑牛延玠﹑向潤容領四萬餘眾奄至城下。唐兵大懼﹐巡曰「賊兵精銳﹐彼眾我寡﹐有輕我之心。今出其不意擊之﹐彼必驚潰﹐賊勢小折﹐然後城可守也。」乃使千人登城﹐自率千人分爲數隊﹐開門突出。巡全裝披掛﹐持槍上馬﹐身先士卒﹐直衝賊陣。人馬大潰﹐懷仙等領眾逃回﹐正值有土人告懷仙曰「此孤城也﹐兵不滿百﹐其勢不久﹐何以退爲﹖」

懷仙聞言大喜。次日﹐復令人馬洶湧而至﹐蟻附攻城。巡令軍士將艸把灌油點火﹐投下城去﹐賊不得上。相持月餘﹐雷萬春進曰「城中箭已射盡﹐如今賊在城下﹐各門攻打﹐如之柰何﹖」巡曰「汝等勿驚﹐速與我縛艸人數百﹐盡把黑衣穿在艸人身上﹐黃昏左側﹐墜下城去。賊人只疑官軍下城﹐必來攻射﹐哄彼箭來回射賊眾﹐此釣龍設餌之計也。」萬春曰「此計甚妙﹐可速行之。」巡縛艸人三百﹐並用靑布爲衣﹐各執器械﹐裝束宛然活態﹐安於城上。是夜一更以後﹐城上擂鼓吶喊﹐火炬齊明﹐一帶人馬擺開。賈賁驚曰「倘或賊兵扳緣入城﹐如之柰何﹖」巡曰「吾料賊人𨿽眾﹐有勇無謀﹐深夜必不敢入。吾等酌酒取樂﹐萬無一失。」

卻說賊人聽得城上擂鼓吶喊﹐懷仙盡發弓弩手亂箭射之﹐箭如雨發。巡叫收拾艸人﹐徧身似釘排艸﹐以數計之﹐可得三萬餘雙支。比及報知懷仙眾賊﹐時已天明﹐不見動靜。眾賊懊悔自責﹐嗟呀不已。史官有詩贊云﹕知報君恩不顧身﹐張巡收箭妙通神。

只憑三尺龍泉劍﹐掃盡彊胡萬里程。

巡得箭三萬餘只﹐時賊折箭四五萬。霽云等稱賀﹐巡曰「此乃小術﹐不足爲奇。」霽云曰「𨿽古之孫﹑吳﹐不能及也。」卻說張巡在雍丘與賊兵相持六十餘日﹐大小三百餘戰﹐帶甲而食﹐裹瘡復戰。賊將李歸仁謂懷仙曰「雷萬春在城上﹐被我等射六箭﹐都中在他面上﹐身也不動。初然只說是个艸人﹐後來仔細視之﹐卻是雷萬春。觀於此人﹐則主帥令嚴可知。此城用何計破之﹖」懷仙曰「吾等只說自己髙彊﹐每每欺敵﹐近見城中把蓬蒿當箭射來﹐只疑他箭已盡﹐不曾提防﹐卻被使計哄了﹐射傷左眼。看此城實是難取﹐莫若收拾殘兵東向﹐與楊潮宗合兵﹐一齊攻伐如何﹖」歸仁曰「此言正合吾意。」

遂與令狐潮﹑向潤容﹑牛延玠領了人馬潛夜逃去。次日巡知﹐遣南霽云領兵追之﹐獲胡兵二千人而還﹐軍聲大振﹐保守雍丘﹐不在話下。

且說郭子儀﹑李光弼二人還守常山﹐賊將史思明收拾散卒數萬﹐隨後繼至。子儀聽知﹐與眾將商議破敵之策。光弼曰「逆賊有勇無謀﹐且按兵勿動﹐深溝髙壘以待之。賊來則守﹐去則追之﹔晝則耀兵﹐夜砍其營﹐此爲上策。」子儀用其計﹐如此數日﹐果然賊兵不得休息。子儀曰「吾觀賊人﹐今已倦矣﹐可以出戰。」次日﹐子儀親自披掛﹐綽槍上馬﹐領精兵二萬﹐與賊戰於嘉山﹐大破之﹐斬首四萬級﹐捕虜千餘人。思明墜馬奔走博陵﹐李光弼引兵圍之﹐軍聲大振﹐於是河北十餘郡﹐皆殺賊守將而降。

卻說安祿山在洛陽﹐人報郭子儀﹑李光弼復了十餘郡﹐心中大懼﹐乃召髙尙﹑嚴莊責之曰「汝二人教我反﹐以爲萬全之計﹐今守潼關數月﹐不能前進﹐北路已絕﹐諸軍四面雲集﹐萬全何在﹖」尙﹑莊聞之大驚﹐默然無語。田幹眞進曰「大王之言謬矣。自古帝王經營大業﹐必有勝負﹐豈能一舉而成﹑如此之易乎﹖且尙﹑莊等皆佐命元勛﹐一旦絕之﹐諸將聞知﹐皆懷驚疑﹐誰共大王爭取天下邪﹖」祿山聞言﹐回嗔喜曰「非汝斯言﹐幾陷忠良﹐以誤大事也。」卽置酒酣宴﹐待之如初﹐遂議棄洛陽走歸範陽之計。正在猶豫﹐忽報尹子奇﹑武令珣﹑孫孝哲﹑李延望數人攻陷數郡﹐又皆來報捷﹐祿山遂止。

卻說玄宗升殿﹐近臣奏曰「今有賊將崔乾祐在陜﹐兵不滿四千﹐皆老弱之士﹐不設提備﹐何不遣一驍將領兵襲之﹖破賊易矣。」帝從其奏﹐卽遣使催節度使哥舒翰提兵以復陜洛之地。翰入朝見帝曰「祿山久習用兵﹐豈肯無備﹐是必羸師誘敵之計﹔臣若往戰﹐正墜其計中耳。且賊遠來﹐利在速戰﹔官軍據險﹐利在堅守。況賊勢日蹙﹐將有內變﹐因而乘之﹐可不戰而擒也。要在成功﹐何必務速﹖今諸道徵兵﹐尙多未集﹐且請待之。」帝曰「汝有畏縮之心﹐故此巧語。果實﹐何時可破賊邪﹖」翰曰「時勢不同﹐臣盡忠報國﹐萬死不辭﹐何敢推托﹖是時﹐帝聽楊國忠讒言﹐以賊方今無備﹐而翰逗畱不進﹐將失機會﹐仍遣中使促之。翰不得已。撫膺慟哭﹐乃引精兵二萬﹐出關迎敵。未知勝負如何。

總評﹕兵識將意﹐將識士情﹐役之而往﹐如手使指。兵將相習﹐人自爲戰。器械甲仗﹐皆取於敵﹐是巡當日之言也。而縛艸收箭﹐特其一斑耳。

第一○六回哥舒翰靈寶戰賊是時夏六月間﹐東風徐起﹐出馬趲行。已牌左側﹐哥舒翰自在前軍﹐望見塵頭起﹐便將人馬擺開陣勢﹐問鄕官道﹕「這是哪里﹖」鄕官回答﹕「前面是靈寶﹐後面是西原。」翰傳令﹐叫寵忠將餘兵一萬押後﹐親自出馬於陣前﹐與王思禮將精兵五萬﹐兩勢下擺開。敵軍到處﹐哥舒翰看了大笑。眾將問﹕「將軍何故哂笑呼﹖」翰曰「吾笑乾祐所出之兵不過萬人﹐什什伍伍﹐散如列星﹐或疏或密﹐或前或後﹐以此等軍馬爲前部﹐與吾對敵﹐正如驅羊與虎鬥也。」遂自縱馬向前打話。

賊兵擺開﹐乾祐當先出馬﹐翰罵曰「安祿山反國之賊。

你等事他﹐正如孤魂隨鬼耳。」乾祐大笑曰「你等乃唐鼠輩也。」哥舒翰大怒﹐拍馬向前﹐來戰乾祐。二馬相交﹐戰不數合﹐乾祐詐敗退走﹐翰趕將來。眾軍先退﹐唐軍掩至。乾祐押後擋抵。約走十餘里﹐乾祐回軍﹐又戰數合而走。王思禮拍馬向前諫曰「乾祐誘敵﹐恐有埋伏。」翰曰「敵軍只如此﹐𨿽有十面埋伏﹐吾何懼哉﹗」趕至靈寶谷口﹐忽一聲鼓響﹐賊將李廷望一支軍出來接應。哥舒翰回顧王思札曰「此卽埋伏之軍﹐吾不斬賊﹐誓不罷兵﹗」催軍前進﹐乾祐﹑廷望擋攔不住。迆邐望後便退。時翰用氈車駕馬﹐使爲前驅﹐欲以衝賊。

日正當午﹐東風暴急﹐哥舒翰只顧趕前面敗走之兵﹐各自認隊伍而去。翰叫催促後軍上來。寵忠趕上窄狹處﹐見兩邊都是蘆葦﹐寵忠兜住馬﹐對從人說道﹕「節度欺敵﹐此去有失。」從人曰「我聞敵軍甚畏﹐不足懼也。」寵忠曰「南道路狹﹐山川相逼﹐樹木叢雜﹐恐防火攻。」哥舒翰省﹐口而言曰「汝言是也。」卻欲回軍﹐只聽得背後喊聲起﹐望見艸車數十乘﹐塞住氈車之前﹐一派火光﹐兩邊蘆葦中皆著﹐煙焰漲天﹐官軍不能開目﹐妄相殺死者不計其數。哥舒翰冒煙突火而走﹐背後乾祐趕來﹐軍馬擁並將來。

且說寵忠急奔回關上﹐火軍中一軍攔路﹐當先乃賊將武令珣也。軍兵大亂﹐奪路而走。哥舒翰見氈車一路都著﹐便偸小路而走。王思禮來救氈車﹐正迎著賊將田承嗣攔路﹐交馬只一合﹐刺殺王思禮。直殺到黃昏左側﹐方才收軍﹐殺得屍橫徧野﹐血滿河渠。靜軒先生看史至此﹐有詩云﹕靈寶西原用火攻﹐氈車燒毀笑談中。

濃云撲至山川黑﹐烈焰飛來宇宙紅。

不至哥舒誇勇力﹐故教乾祐挺威風。

直須打入潼關上﹐同助胡兒建大功。

哥舒翰收拾敗殘百餘騎﹐走入關內﹐乾祐引兵乘勢追之﹐進攻潼關。翰不能支﹐爲蕃將火撥﹑歸仁所執﹐俱送洛陽。祿山問翰曰「汝常妄自尊大﹐每每輕我﹐今日被我所擒﹐汝心服否﹖」翰伏地曰「臣肉眼不識聖人﹐故至此耳。」祿山笑曰「汝言不妄﹐誠實之人也。吾免汝死罪﹐肯事吾否﹖」翰曰「肯畱殘生﹐願施犬馬之報。」祿山遂封翰爲司空。於是河東﹑華陰﹑馮翊﹑上洛防禦使皆棄郡走﹐盡爲祿山所有。

卻說天寶十五載六月﹐玄宗升殿﹐近臣報奏賊入潼關﹐楊國忠等皆未之信。忽哥舒翰麾下來告急﹐內外紛紛﹐帝又不時召見。比日暮﹐又聞賊兵將至﹐帝始懼﹐乃召宰相謀之。楊國忠曰「賊入潼關﹐進逼長安﹐事已急矣。請陛下幸蜀﹐權避其鋒。」帝曰「不可捨百官而去﹐此何幸哉﹖」國忠曰「賊已至近﹐己身尙自難保﹐豈惜百官乎﹗今賊勢猖獗﹐無人可敵﹐早爲定計。」帝深然之﹐乃禦樓下制云﹐欲親徵﹐聞者皆莫之信。帝封崔光遠爲西京畱守﹐徳邊令誠掌管宮闈鎖鑰。二更之次﹐先命龍武大將陳玄禮整比六軍﹐厚賜錢帛﹐選閒廏之馬九萬餘匹。比及天色平明﹐帝獨與貴妃姊妹﹑皇子妃主﹑皇孫及親近宦官官人﹐徑出延秋門。其妃主﹑皇孫之在外者﹐盡皆棄之而去。帝臨行之次﹐口占《滿庭芳》詞一闋云﹕金闕蕭條﹐朱門岑寂﹐翠華一旦飄蓬。荒原曠野﹐隨處離宮。虎旅驚鳴宵旰﹐生靈耗﹑燕子巢空。恨只恨﹐漁陽鼙鼓﹐震起戰塵紅。四方無猛士﹐奠安土宇﹐汛掃腥風。嘆繁華滿目﹐逐水流東。說甚珠圍翠繞﹐梗迹萍蹤。傷情處﹐野花啼鳥﹐妝點蒺藜叢。

帝歌畢泣下﹐左右皆泣。髙力士曰「陛下因衽席之私﹐遽起噬臍之禍。今日之憾﹐是爲徒然。」帝默然無答。是日﹐百官猶入朝門。門開﹐宮人亂出﹐中外大擾﹐皆不知帝何往﹐自出逃匿。崔光遠驚慌﹐乃遣其子至洛陽見祿山﹐邊令誠亦以管鑰獻之。帝旣過便橋﹐楊國忠卽使人縱火焚橋﹐帝曰「人各避賊求生﹐柰何絕其行路乎﹖」隨卽令髙力士用水撲滅之。

帝至咸陽望賢宮﹐日已向中﹐猶未得食。國忠自市胡餅以獻﹐於是野老爭進粟飯﹐雜以麥豆。帝與妃共食粗糧﹐不能下咽。皇孫輩爭以手掬食之﹐須臾立盡。時有父老郭從謹進言曰「祿山包藏禍心﹐固非一日。亦有詣闕告其謀者﹐陛下往往誅之﹐使得逞其好逆﹐致陛下播越。是以先王務延訪忠良以廣聰明﹐蓋爲此也。臣猶記宋璟爲相﹐數進直言﹐天下賴以安平。

自頃以來﹐在廷之臣以言爲諱﹐惟阿諛取容﹐是闕門之外﹐陛下皆不得知。艸野之臣必知有今日矣﹐但九重嚴邃﹐區區之心﹐無路上達﹐事不至此﹐臣何由得見陛下之面而訴之乎﹖」帝曰「此朕之不明﹐悔無所及矣。」遂慰諭而遣之﹐從謹頓首拜謝。

帝命軍士欲詣村落求食﹐夜已將半﹐乃至金城縣內百姓皆走﹐驛中無燈﹐人相枕籍而寢﹐貴賤無以分辧。

帝腹饑甚﹐楊貴妃進荔枝數顆﹐帝啖之甘美﹐分賜近侍。

髙力士曰「一人之甜﹐萬人之苦。」帝曰「何謂﹖」力士曰「此物產於閩廣﹐與京師懸隔數千里﹐貴妃酷嗜﹐遠貢殊方﹐不一二日﹐飛馬遞到。供給𨿽微﹐勞民則甚。臣故曰﹕『一人之甜﹐萬人之苦也。』民間有詩云﹕『一騎紅塵妃子笑﹐無人知是荔枝來。』陛下曾聞之乎﹖」帝爲之攺容。

卽日﹐帝駕望前進發﹐未知到得何處。

總評﹕管子有言﹕堂上遠於百里﹐堂下遠於千里﹐君門遠於萬里﹐言壅蔽之爲害﹐深也。帝至此﹐始聞郭從謹之言。而悔何及乎﹗

第一○七回馬嵬驛楊氏伏誅次日﹐玄宗行至馬嵬驛﹐將士饑疾﹐不能行動﹐皆懷憤怒。

陳玄禮與眾將共言此禍皆由楊國忠﹐致有今日﹐謀欲誅之﹐猶豫未決。忽值吐蕃使者二十餘人攔路﹐互相啼哭﹐跪在國忠馬前﹐訴以無食。國忠尙未及對﹐軍士大呼曰「國忠與胡虜謀反﹐此賊不殺﹐更待何日﹖」一齊奔向前﹐共刺殺之﹐以槍揭出其首於驛門外﹐復來殺韓國﹑秦國二夫人﹐皆貴妃之姊妹。

時帝在驛庭﹐聞外面喧嘩﹐鼓噪震地﹐遂扶杖出馹門﹐慰勞軍士﹐赦其擅殺之罪﹐令收隊伍。軍士皆默然不應。帝使髙力士問之﹐玄禮對曰「國忠謀反﹐貴妃不宜供奉﹐願陛下割愛正法。」帝曰「朕當自處之。」遂入門倚杖﹐傾首而立﹐沈吟半晌。六軍合辭奏曰「養亂者國忠﹐招亂者貴妃。臣等卽殺國忠﹐貴妃不宜侍側。陛下若並誅之﹐臣等奮力討賊矣。

」帝曰「貴妃常居深宮﹐國忠爲亂﹐貴妃何以知之﹖」髙力士曰「貴妃誠無罪﹐然六軍旣殺國忠﹐貴妃尙侍陛下左右﹐豈敢自安﹖願陛下審思之﹐將士安﹐則社稷安矣。」帝猶未忍﹐六軍歡呼不已。帝恐激變﹐不得已﹐乃命力士縊殺之。力士承詔人﹐執貴妃驅至諸佛堂﹐逼令自經。妃泣曰「至尊何忍害我﹖」力土叱曰「至尊爲汝所害﹐故欲殺汝。」妃默然就死﹐輿屍置驛庭。帝召玄禮等入視之﹐玄禮乃免冑釋甲﹐頓首謝罪。

軍士皆呼「萬歲」。於是始整部伍﹐以爲行計。後人有詩詠之曰﹕秋風萬騎過漁陽﹐天子西巡社稷荒。

恩寵豈因奇貨惜﹐是非不爲祿兒防。

半方素練香魂斷﹐三尺黃泉艷骨藏。

一念驕奢須得禍﹐人君寧不戒包桑。

時帝哀戚彌切﹐至忘寢食﹐敕葬貴妃於馬嵬坡下。次日將離馬嵬﹐將士皆曰「國忠將吏皆在蜀中﹐須要防其報恨﹐不可前往。」禦史中丞韋諤曰「不如且至扶風﹐徐圖進取。」

眾以爲然﹐帝乃從之。不移時﹐父老皆來遮道請曰「今陛下遠奔﹐百姓無主﹐我等寧爲唐鬼﹐不作虜民。陛下請回宮闕﹐保守宗廟陵寢﹐不日勤王之師四合﹐必能破賊。今於此欲何往﹖

」百姓號哭之聲聞數十里﹐帝爲之按轡沈吟﹐良久﹐乃命太子在後面宣諭父老。父老曰「至尊旣不肯畱﹐某等願帥子弟從殿下東破賊以取長安﹐若殿下與至尊皆入蜀﹐使中原百姓誰爲之主﹖」須臾聚至數千人。太子不可﹐曰「至尊遠冒險阻之地﹐吾爲太子﹐豈忍朝夕以離左右﹖且吾尙未面辭﹐當還告至尊﹐更稟進止。」因涕泣﹐淚下如雨﹐遂回馬欲向西行。建寧王倓﹐太子之子﹐與李輔國執鞚諫曰「逆胡犯闕﹐四海分崩﹐不因人情﹐何以興復﹖今殿下從至尊入蜀﹐若賊兵燒絕棧道﹐則中原之地拱手授賊矣。今郭子儀﹑李光弼二人在河北與賊相拒﹐不如遣人召還﹐收西北守邊之兵﹐與之並力東討逆賊﹐克復二京﹐削平四海﹐使社稷危而復安﹐宗廟毀而更存。掃除宮禁﹐以迎至尊﹐豈非孝之大者﹖何必區區溫淸﹐作兒女之戀乎﹖

」廣平王俶﹐太子次子﹐亦勸太子且畱。於是父老一齊擁住太子之馬﹐不得行。太子乃使俶飛馬前去告帝。

此時帝去得不遠﹐按轡以待太子來﹐忽見俶至﹐告以事故﹐帝曰「天命也﹐非人力所爲。」乃命後軍二千人及飛龍廏馬以從太子﹐且諭將士曰「太子仁孝﹐可奉宗廟﹐汝等善輔佐之。」又使諭太子曰「汝宜勉之﹐勿以吾爲念。西北諸胡﹐吾撫之素厚﹐汝必得其用。」太子聽言﹐南向涕泣而已。近侍左右之人無不下淚。太子曰「父皇善保龍體﹐勉彊飲食﹐未知何日骨肉相聚﹗」帝亦嗚咽泣下﹐於是父子相別。

太子去了﹐韋諤力請天子幸扶風。次日﹐帝禦車馬至扶風﹐又無髙大房屋﹐帝與近臣議事於茅屋中。軍士觀望﹐互相鎭壓﹐以爲觀笑。公卿稍有觸犯於帝﹐毆罵將士﹐其士卒流言甚是不遜﹐陳玄禮皆制服不住。時值成都遣使貢獻春彩十餘萬匹至郡﹐帝命布列庭上﹐召諸將諭之曰「朕今衰耄﹐托任失人﹐致逆朔亂常﹐𨿽遠避其鋒﹐卿等倉猝從朕﹐不得與父母妻子相別﹐跋涉至此﹐勞苦至矣﹐朕甚愧之。且蜀路阻長﹐郡縣偏小﹐人馬眾多﹐或不能供。今聽汝等各自還家﹐朕獨與子孫眾官前行入蜀﹐亦足自達。今日與汝等訣別﹐可共分此彩以備資糧。若歸見父母及長安父老﹐爲朕致意﹐各好自愛也。」帝言罷﹐因泣下沾襟。眾皆哭拜地下曰「臣等死生願從陛下﹐不敢有二。

」帝沈吟久之﹐曰「願去願畱﹐任從卿意。」於是流言始息。

行了數日﹐得至成都﹐從官及六軍至者千三百人而已。是時安祿山不意帝遽然西幸﹐遂遣使只崔乾祐人馬﹐且畱潼關。

延至十日﹐乃遣孫孝哲領兵入長安﹐遂殺了妃主﹑皇孫數十人﹐刳其心以祭。祿山之子慶緒驅百官﹑宮女押送洛陽。祿山封陳希烈﹑張均﹑張詔爲相﹐其餘朝士皆授以官。於是賊勢大熾﹐西脇汧隴﹐南侵江漢﹐北割河朔之半。然賊將皆是粗猛之士﹐無深大之略﹐旣陷了長安﹐自以爲得志﹐日夜放肆﹐奢淫酒色﹐專以寶賄爲事﹐無復西出之意﹐故帝得安行入蜀﹐坦然無事。

太子北行﹐亦無追迫之患。

卻說太子旣畱﹐未知所適﹐建寧王倓曰「殿下昔嘗爲朔方節度大使﹐與彼將吏往往書柬相達﹐俶略識其姓名。今河西﹑隴右之眾皆敗降賊﹐父兄子弟皆在賊中﹐恐生異變﹐此一路決不可去。獨朔方路近﹐士馬全盛。司馬裴冕今在彼處﹐乃衣冠名族﹐素抱忠義﹐必無二心﹐速往投之﹐此上策也。」眾皆曰「此言甚善﹐殿下可從之。」於是﹐星夜馳奔三百餘里﹐得至彭原。太守李遵出迎﹐獻上衣食﹐遂至平涼。

卻說太子至平涼﹐時有朔方畱後杜鴻漸﹑水陸運使魏少遊﹑判官崔漪﹑盧簡﹑李涵數人相與謀曰「平涼散地﹐非屯兵之所。靈武兵食充足﹐若迎太子至彼處﹐北取諸城之兵﹐西發河隴勁騎﹐南面以定中原﹐此萬世之基業﹐在此一時之舉也。」

盧簡曰「正合吾意﹐金石之論也。宜勸太子早往朔方舉事﹐以遵馬嵬之命。」商議已定﹐乃使李涵奉箋進上太子﹐且籍朔方士馬﹑甲兵﹑谷帛﹑軍資之數以獻之。太子曰「父皇在蜀﹐此事可緩圖之。」鴻漸說太子曰「朔方﹐天下動兵處也。今吐善請和﹐回紇內附﹐四方郡縣大抵堅兵拒賊﹐以俟興復。殿下若理兵靈武﹐接轡長驅而進﹐移檄四方﹐收攬忠義之士﹐則逆賊不足屠也。」太子曰「吾有父皇在上﹐此事安可行之﹖

」眾皆曰「畱後之言是也。殿下可卽大位﹐以承唐統﹐以安眾心﹐臣庶之幸也。」太子曰「此事決不可行。」裴冕進曰「今日將士皆是關中之人﹐日夜思歸﹐所以崎嶇從殿下﹑遠涉沙塞者﹐欲冀尺寸之功﹔若一朝離散﹐不可復集。願殿下勉徇眾心﹐以爲社稷之計。」箋凡五上﹐太子乃許之。

至是﹐鴻漸等奉太子至靈武﹐是日卽位﹐號稱肅宗皇帝。

遙尊玄宗爲上皇天帝。大赦天下﹐攺元至徳。以杜鴻漸﹑崔漪並知中書舍人事﹐裴冕中書侍郎同平章事。是時﹐塞上精兵皆選入討賊﹐惟餘老弱守邊﹐文武官員不滿三十人﹐披艸萊立朝廷。制度艸創﹐武人驕悍﹐大將管崇嗣在朝堂背闕而坐﹐言笑自若。監察禦史李勉奏彈之﹐系於有司。帝特赦之﹐嘆曰「吾有李勉﹐朝廷始尊矣。」總評﹕肅宗收兵靈武﹐反旆而東﹐不失舊物﹐亦可謂賢矣。

第一○八回張許協守雎陽城是時至徳元年。卻說張巡在雍丘與令狐潮諸賊將相拒﹐大獲全勝﹐擒賊將十四人﹐斬首五百餘級。自是﹐賊人驚慌﹐星夜逃去﹐收兵入陳畱﹐不敢復出。早有細作報入雎陽來。卻說雎陽太守﹐杭州監官人也。姓許名遠﹐字令威。乃右相許敬宗之曾孫。當日在睢陽聞賊已陷長安﹐其勢益熾﹐校尉陶釗保舉一人﹐可破羣賊。遠問於釗曰「衝要之地﹐非世英雄﹐其能據也。今胡賊鼎沸﹐誰可安之﹖」釗曰「要破羣賊﹐必須得張巡方可。」遠道﹕「今在何處﹖」釗曰「先爲眞源縣令﹐募兵破賊。與令狐潮雍丘相迎﹐大小一二百戰﹐皆獲全勝﹐賊已遠遁。現領兵於雍丘﹐何不遣人迎來協守此城﹐以破羣寇﹐可克日而定矣。」許遠大喜﹐星夜差人賫書信﹑禮物徑至雍丘。巡得了書﹐卽欣然應允。不日到了雎陽﹐遠自接入﹐引至公廳坐定。茶畢﹐巡叫眾將皆來參見﹐南﹑雷立於巡側。遠問曰「久聞足下大名﹐今幸得見﹐欲求教誨。」巡答曰「不才無學﹐有辱明問。」遠曰「足下近在雍丘﹐與令狐潮諸賊共決勝負若何﹖」巡曰「癬疥之疾﹐何足介意﹐已被吾大破矣。」遠曰「某守雎陽﹐咽喉之地﹐孤軍絕壘﹐四壁無鄰﹐自愧不學無術﹐難以抗拒。校尉陶釗累稱足下才力超邁﹐有志討賊﹐故不避斧鉞﹐特來相請。上爲國家出力﹐下救此郡生靈之急﹐實感足下之大徳耳。」巡曰「某亦匪才﹐但保障江淮﹐實吾素志。旣蒙見召﹐安敢不從。請問現今有多少軍馬在此﹖」遠曰「軍馬𨿽有﹐戰將實少。今得足下相助﹐共成美事﹔且某素未諳兵法﹐足下智勇兼濟﹐戰陣籌略﹐一出於公。遠只提調軍糧﹐修戰具﹐其間接應而已。」巡曰「如此卻妙。」巡年少遠一歲﹐遠以弟呼之。是日﹐眾將於後堂痛飲一醉﹐次日聚眾商議﹐巡曰「聽聞賊將楊潮宗領兵﹐非止一端﹐後面還有大勢人馬﹐不日將至﹐汝眾有何計策﹖」雷萬春曰「主帥不必掛念﹐吾二人領兵前去﹐與他廝殺﹐有何懼哉﹗」巡曰「終是寡不敵眾﹐只宜固守。雷將軍一面領兵出戰﹐此去臨淮﹐許叔冀﹑北海賀闌進明兩處守把﹐南將軍速去借軍救應爲上。若得一處救軍來到﹐萬全之策也。」南霽云曰「某願一往。」巡卽修書與霽云密藏﹐食餐一飽﹐上馬從間道投臨淮去訖﹐張﹑許眾將城中協守。卻說賀闌進明自天寶十五載將步騎五千渡河﹐進攻信都﹐日久不克。參軍第五琦勸進明厚以金帛募勇士﹐乃克之﹐因此玄宗加封太守﹐使畱守北海。聽知巡守睢陽﹐謂詩人李侃曰「張巡﹑許遠協守雎陽﹐人馬希少﹐今差南霽云到臨淮許叔冀借兵求應﹐叔冀不許﹐贈布千匹。霽云罵而不受﹐想必來此要兵。聞知此人勇壯﹐意欲畱他助我﹐不知他意如何。想在軍中日久﹐情況不堪﹐一面辦下筵席﹐喚下樂人﹐來時佯許借兵﹐張樂侑食﹐盡歡極飲﹐中間把甜言誘他﹐必歸吾矣。」李侃曰「此計甚妙。」正議間﹐忽報南霽云至﹐遂請入問之。霽云言「張主帥差來告借精兵﹐協守睢陽﹐保障居民﹐望乞慨然勿阻﹐實爲萬幸。」進明日﹕「張眞源皆爲朝廷出力﹐吾卽付應軍馬。將軍路上鞍馬勞倦﹐暫歇一宵﹐來日早行。」霽云曰「若得如此﹐上可以保天子﹐下可以安庶民﹐誠國家之大幸也。」進明設筵待之。酒至數巡﹐又喚樂人歌舞爲戲於前。霽云曰「軍情緊急﹐何以爲樂﹖」進明日﹕「今日睢陽未知存亡如何﹐縱然兵去﹐徒勞無益。」霽云驚曰「足下何言之反復不定耶﹖雎陽若陷﹐請以死謝丘。雎陽旣拔﹐卽至臨淮﹐未有唇亡而齒不寒﹐足下安忍不救﹖」進明曰「我亦知如此﹐怎世事已去﹐難以自持。大廈將傾﹐非一木之所能支。附炎趨寒﹐自古皆然。今朝廷之事在我與你相隨朝廷﹔朝廷事去﹐我亦與你相隨眾人﹐有何不可。」霽云聽言﹐忿然大怒﹐卽拔刀自斬一指﹐以啖於口食之﹐嘆曰「胡兒不足與謀﹐大事去矣﹐痛可惜哉﹗待吾剿滅羣寇之後﹐誓殺此賊﹐以報今日之恨。」於是拽滿雕張﹐乃射一箭於塔上﹐以示必來﹐遂自忿然上馬而去。霽云見進明不肯借兵﹐連夜回雎陽﹐見張﹑許說知此事。巡乃大哭曰「似此柰何﹖」雷萬春曰「主帥勿憂﹐某有一計﹐必破賊兵。」巡曰「汝素稱驍勇之將﹐前者雍丘殺令狐潮﹐果有妙計﹐今計若何﹖」萬春曰「賊兵若遠來﹐必然困乏﹐不等他下寨﹐當晚分兵劫他如何﹖」巡曰「汝此見亦按兵法﹐甚好。賊兵若至﹐必然便行此計。」商議已定。卻說祿山次子安慶恩﹐引賊將尹子奇等先投睢陽來。正行之間﹐狂風驟起﹐安慶恩馬前忽一聲響﹐吹折旗一面。慶恩言作怪﹐便叫軍兵且住﹐喚謀士問吉凶。慶恩說風吹折旗之兆﹐髙尙曰「風自何方來﹖吹折甚旗何色﹖」慶恩曰「風自東南方來﹐吹折角上牙旗。旗是靑紅之色。」髙尙曰「不主別事﹐單主張巡今夜乘虛必來劫寨。」慶恩點頭。忽蔡希徳入見曰「適間東南方牙旗吹折﹐必主今夜有人劫寨。」靜軒有詩嘆曰﹕張巡許遠勢孤窮﹐保障江淮枉建功。

劫寨分兵先有兆﹐老天何故縱姦雄。

慶恩曰「天垂報應﹐吾亦自防之。」當時分兵九隊﹐只畱一隊向前劫立營寨﹐餘眾皆四方八面埋伏。是夜月色微明﹐南霽云在左﹐雷萬春在右﹐分兵兩隊而行﹐張許二人畱守睢陽。卻說雷萬春自以爲神妙之策﹐令輕騎在前﹐突入賊營。但見零零落落﹐無多軍馬﹐四邊火光閃閃﹐喊聲一舉﹐萬春知是中計﹐便出營外﹐正東尹子奇殺來﹐正西楊潮宗殺來﹐正南安守忠殺來﹐正北李歸仁殺來﹐東南蔡希徳﹑西南牛延玠﹑東北能元浩﹑西北田幹眞﹐八路軍馬﹐團團圍住。萬春在垓心左衝右突﹐只叫得苦。原來安慶恩管的軍馬盡來抵敵﹐萬春軍去了一大半﹐萬春心慌﹐正逢蔡希徳﹐兩馬相交﹐戰到十數合﹐後面牛延玠趕到﹐萬春殺條血路﹐突圍而走﹐只有十數騎跟定。欲還雎陽﹐大軍截住去路﹐尋思無計﹐望飛來山而走。卻說南霽云正在劫寨﹐將近營門﹐喊聲大震﹐後面衝入一軍﹐先截了一半人馬。前面能元浩殺來﹐霽云引百餘騎突圍而出。後面田幹眞兩个趕來﹐霽云回顧只有二三十騎後隨﹐遙望趕來軍馬漫山徧野﹐霽云投奔谷口﹐道正逢牛延玠攔路﹐霽云匹馬落荒而走。牛延玠虜將從騎去了。次早﹐萬春﹑霽云二人皆來相會﹐棄了甲冑馬匹﹐雜在民隊中﹐走入睢陽城內﹐閉了城門﹐諸將堅守﹐以侍朝廷大兵來救。是時至徳二載春正月。且說安祿山自起兵以來﹐雙目漸昏﹐至是不復睹物。背又生疽﹐性益躁暴﹐左右使令之人小不如意﹐動加箠撻。宦官李豬兒被撻尢多﹐詩人每不自保﹐皆懷怨恨。正值祿山嬖妾之子慶恩欲以代長子慶緒﹐慶緒聞知大懼﹐謀於嚴莊。莊曰「事有不得已者﹐時不可失﹐宜早定計行之。」言未絕﹐李豬兒驟至﹐豬兒曰「汝二人欲謀殺燕帝﹐吾已聽聞﹐卽去出首。」慶緒曰「汝不行大事﹐死無日矣。」豬兒曰「殿下若行此事﹐敢不見從﹗吾欲助一臂之力﹐共殺汝父。」莊曰「燕帝不仁﹐奸淫子室﹐紊亂綱常﹐天人共怒。汝有此心﹐實國之大幸。」於是﹐莊與慶緒是夜持兵立在帳外﹐豬兒執刀直入帳中﹐正值祿山仰臥龍榻之上﹐見豬兒到來﹐卻欲問之﹐刀已砍下﹐正中祿山腹上﹐腸卽滚出﹐流血數升而死。次日﹐嚴莊宣言祿山疾﹐亟立慶緒爲太子﹐襲僞燕號。尊祿山爲太上皇。然後發喪。慶緒性气昏懦﹐言辭無序﹐莊不令見人。慶緒朝夕縱酒爲樂﹐封嚴莊爲禦史大夫﹐事無大小﹐皆取決焉。總評﹕嚴莊旣同祿山叛君﹐又教慶緒殺父。後肅宗復受其降﹐又官以爲司農﹐則是舉也﹐殆猶推波而助瀾歟﹖

第一○九回睢陽城張許死節慶緒旣卽大位﹐遣人持檄封弟慶恩爲北平王﹐益兵三萬﹐令進攻雎陽等郡。卻說賊將久圍雎陽﹐城中食盡﹐商議欲棄城東走。巡﹑遠二人謀曰「睢陽爲江淮保障﹐若棄之而去﹐賊必乘勝長驅而來﹐是無江淮也。此地旣失﹐不可復得﹐不如堅守以待。」時朝廷救兵不至﹐糧食又盡﹐巡手下只有四五百人﹐多有帶傷之士。巡與許遠商議﹕「似此如何﹖」遠曰「只宜堅守﹐想救兵目下必至。」巡與士卒同食茶紙﹔茶紙旣盡﹐遂食騾馬﹔馬盡﹐羅雀掘鼠﹔雀鼠又盡﹐無計可施。巡乃謀於愛妾陸姑姑曰「某來協守此城﹐連日軍士缺食﹐軍馬饑死大半﹐牛羊﹑茶紙煮食已盡﹐羅雀掘鼠濟得甚事﹖惟恐軍心有變﹐如何是好﹖吾有一言﹐要與汝說﹐只是說不出口。」姑姑曰「夫妻之情﹐有何妨礙﹖」巡曰「其實不好說得﹗」姑姑曰「大丈夫當言不言謂之訥﹐有甚言語﹐何如此之躊躇乎﹖」巡曰「恐汝是貪生怕死之人﹐故難以啟齒。」姑姑曰「我曉得了﹗今城中老弱盡都烹餉軍士了﹐莫非欲烹賤妾以餉軍士否﹖」巡曰「果實如此﹐被汝猜著了﹗我亦只爲國家大事﹐沒柰何了﹗」姑姑曰「夫君受朝廷大恩﹐任朝廷大事﹐妾之一身便死﹐猶恐報答不盡﹐旣受制於夫﹐惟夫所命。不當死於他人之手﹐願請腰間寶劍與妾自盡﹗」巡曰「烈婦眞吾妻也﹗」遂拔劍授之。陸氏持劍入內﹐良久﹐從人慌來報曰「小夫人已自刎而死矣﹗」眾皆大驚﹐淚流滿座。巡放聲哭曰「夫婦恩情﹐怎肯割捨﹗爲著朝廷大事﹐出乎不得已也。」隨令一老嫗至廚下烹來餉軍。後人有詩嘆云﹕玉肌花貌一紅顏﹐一死須知輕太山。

君義夫恩俱兩盡﹐芳名千古在人間。

當日巡殺愛妾﹐聳動一人﹐乃許遠家奴進喬也。進喬見許遠說知此事﹐遠嘆曰「眞烈婦也﹗世有如此鐵心腸的丈夫﹐又有如此不怕死的娘子﹐要成丈夫名節﹐古今罕有。」進喬曰「一个婦人尙知尊君從夫之義﹐吾爲男子漢﹐到不如她﹗小人亦願就烹。」遠曰「諸軍餒甚﹐添得一二口食也好。只汝跟隨我來﹐苦處常多﹐樂處常少﹐我安忍汝死乎﹗」進喬曰「吾主上爲君﹐下爲民﹐兵圍日久﹐城空食盡﹐諸軍餓死大半﹐剩下三四百人。僕之一身𨿽小﹐不能徧濟諸軍之口﹐盡充得數十人之饑﹐延捱得一日半日﹐倘外援一至﹐卻不成了大事﹖張大人愛妾尙且不惜﹐吾主何惜一僕乎﹕」遠曰「吾每見人僕千般百計哄誘主人﹐汝今盡力專心﹐未嘗半毫欺詐﹐今若殺死﹐到是我辜負你了。」遠言罷﹐淚下如雨。進喬曰「吾主拭淚勿憂﹐且自保重﹐小人微軀何足惜也。𨿽死九泉之下﹐魂靈只跟吾主左右。早請下手。」遠尙躊躇不忍﹐進喬遂自拔刀向頸一刎﹐倒於階下。許遠抱頭哭曰「吾兒忠義之心﹐凜然可愛﹐一時之間廢股肱矣﹗」遂命烹之。史官有詩云﹕主心忠赤僕皆賢﹐寧捨身軀赴九泉。

一命輕如鴻雁羽﹐芳名千載世間傳。

遠交烹肉分賜諸軍﹐人各一臠。南霽云曰「深蒙二位主帥一烹愛妾﹑一烹義僕﹐我等皆含淚不忍食之。」巡曰「諸軍連日乏食﹐而忠義之心愈堅﹐自恨不能割吾肌肉以啖汝眾﹐何惜一妾一僕﹐以坐視諸軍饑餓乎﹖」是時﹐張﹑許二人不見救兵至﹐心中無計。遠謂霽云曰「悔不用眾軍之言﹐致有今日之苦。」霽云哭而對曰「今日事極﹐𨿽諸葛孔明復生﹐亦無計可施矣。」雷萬春曰「何不棄此孤城﹐且奔入靈武﹐再整兵來復睢陽﹐未爲晚矣。」張巡曰「我等饑人﹐走必不遠。古者﹐戰國諸侯尙自相救﹐何況密邇羣帥乎﹖不如且守以待之。」言未絕﹐忽聽城外人馬一齊吶喊﹐震動天地。許遠疑救兵來﹐慌自持槍上城﹐各門點視﹐倒來見賊兵已人城中。引數騎下城死戰﹐正迎賊將尹子奇﹐交馬生擒過來﹐以索綁之。將士皆病不能戰﹐巡與諸將一時被執。子奇差人安慶恩處報捷。賊卒將巡解見子奇﹐子奇曰「我聞將軍每戰必皆皆裂齒碎﹐今日何至於此邪﹖」巡罵曰「我志吞逆賊﹐恨力不及耳﹗」子奇笑曰「村夫到此尙自口彊﹗」遂喚押過許遠來﹐子奇曰「汝協守此城﹐自爲智謀有餘﹐今竟何如﹖」遠曰「我爲君死﹐你輔賊﹐徒乃大彘也﹐安能久哉﹖」子奇曰「若肯同我以事新主﹐卽免汝死﹐富貴可擬。」巡大罵曰「天朝男子﹐死卽死矣﹐安肯爲不義屈節士乎﹗」子奇見巡罵不絕口﹐喚武士持刀抉去齒舌。巡西向拜曰「臣力竭矣﹗不能全城。生旣無以報陛下﹐死當爲厲鬼以殺賊﹗」子奇大怒﹐急命推出斬之。是歲十月中﹐張﹑許於睢陽而亡﹐其將南霽云﹑雷萬春等三十六人一時被害。史官有詩云﹕一點孤忠死不休﹐江淮從此破咽喉。

孤松挺柏皆爲棟﹐老鐵堅鋼不作鉤。

又有史官贊張許廟云﹕烈烈唐朝將﹐嵬巍百世功。

風雲三百戰﹐天地一雙忠。

江淮多保障﹐綱紀賴豪雄。

睢陽天數盡﹐張許播英風。

巡初守睢陽時﹐卒僅萬人﹐城中居人亦且數萬。巡一見問姓名﹐其後無不識者。前後大小四百餘戰﹐殺賊卒十二萬人。巡行兵不依古法﹐戰陣令本將各以其意教之。人問其故﹐巡曰「今與胡虜戰﹐云合烏散﹐變態不常﹐數步之間﹐勢有同異﹐臨機應猝﹐在於呼吸之間﹐而動詢大將﹐事不相及﹐非知兵之變者也。故吾使兵識將意﹐將識士情﹐役之而往﹐如手之使指。兵將相習﹐人自爲戰﹐不亦可乎。」自典兵以來﹐器械甲杖皆取之於敵﹐未嘗自修。每戰將士或退散﹐巡立於戰所﹐謂將士曰「我不離此﹐汝爲我還決之﹗」將士莫敢不還死戰﹐卒破敵。又推誠待人﹐無所疑隱。臨敵應變﹐出奇無窮﹐號令明﹐賞罰信﹐與眾共甘苦寒暑﹐故下爭效死力云。自張巡歸天之後﹐尹子奇迎安慶恩入城﹐盡有睢陽之地。將二人首級招安各處人民﹐未及三日﹐河南節度使張鎬聞睢陽圍急﹐領兵三萬﹐星夜來救﹐及至睢陽﹐城已陷矣。至是﹐賊將遂又橫行諸郡﹐劫掠尢甚。忽報回鶻投降大唐﹐同大將郭子儀﹑李光弼領兵前來迎敵。慶恩聽知回鶻動兵﹐問眾將誰敢當此一軍﹐尹子奇﹑楊潮宗出曰「某等願往。」慶恩曰「𨿽然汝二人要去﹐終是路徑不熟。」慶恩喚令狐潮吩咐曰「汝乃唐臣﹐素居此地﹐可作鄕導引路﹐撥五萬兵與二人同行。」先說尹子奇引兵前進﹐早與唐兵相遇。子奇引百餘騎上山坡看時﹐見回鶻之兵雜唐兵中﹐漫山塞野﹐隨處結寨﹐排著弓箭槍刀﹐便如城池一般。子奇心中無破敵之策﹐回寨與楊潮宗﹑令狐潮商議。子奇曰「未知唐兵虛實﹐來日見陣﹐便可知也。」次早把軍分爲三路﹐子奇在中﹐潮宗在左﹐令狐潮在右。三路兵隨時進發﹐但見皂雕旗遮天蔽日而來﹐當先盡是馬軍。去羣馬口﹐回鶻一將名托天王﹐手執銅鈴﹐腰帶雙刀﹐騎象而來。子奇招三路軍兵競進﹐只見唐兵分爲兩開﹐托天王在中間﹐口中不知念甚咒語﹐搖動銅鈴﹐狂風大作﹐飛砂走石﹐於對陣中嗚嗚遠聞角聲﹐虎豹豺狼﹑毒蛇猛獸乘風而出﹐張牙舞爪﹐奔過陣來。賊兵大敗﹐楊潮宗﹑令狐潮兩軍先退﹐子奇在軍中被唐兵一裹﹐直圍入西北角上去了。子奇在唐兵陣中左衝右突﹐不能得出﹐虎豹豺狼湧並而來﹐賊兵你我不相顧﹐子奇望山谷內尋路而走。看看天晚﹐但見皂雕旗一簇猝風而來﹐當先那員將手輪寶刀大叫﹕「賊將休走﹗吾乃是托天王也。」子奇終是膽寒﹐架隔不住﹐縱馬望澗中而逃。走到前面﹐正值斷河﹐只得勒回馬﹐卻被托天王趕到﹐一刀斬來。子奇躲過自身﹐馬后著刀﹐那匹馬望澗中便倒。子奇落水﹐掙起看時﹐只見岸上人馬﹐分明認得是張巡﹑許遠二人。首將踴躍而來﹐殺至面前﹐子奇措手不及﹐被托天王趕上斬之﹐縱馬而出。唐兵看時﹐那隊人馬尙在前面趕殺賊兵。托天王舉頭望見張巡以手望東南一指﹕「唐兵可往此去﹐吾當護汝剿滅羣賊﹐爲我報仇。」言訖﹐化風而去。唐兵隨後掩殺﹐大敗賊兵而歸本寨。未知後來如何。總評﹕張巡﹑許遠可謂烈丈夫矣﹗以疲卒抗方張之虜﹐前後四百餘戰﹐殺賊十二萬入﹐乃至食盡而死。三日而救至﹐十日而賊亡﹐天以完節付二人也。觀者能不發指乎﹗

第一一○回駱悅殺賊史思明安慶恩見折了尹子奇﹐大驚﹐心生一計﹐乃喚楊潮宗行詐降之計﹐內應外合﹐必擒李﹑郭矣。潮宗領計﹐帶親隨賊兵數千人﹐迆邐到唐寨。先使人報知﹐郭子儀笑曰「彼來詐降﹐吾必將計就計問之。」遂喚潮宗人﹐問其降故﹐潮宗答曰「吾主安慶恩醉酒殺人﹐又賞罰不明﹐將士怨叛﹐誠恐禍及﹐故來投降﹐別無異心。」子儀曰「汝等別無異心﹐汝就在此候用。」卻叫李謖管待使人﹐大吹大擂﹐飲酒盡醉。酒中皆下藥﹐醉倒渾如泥人。其有醒者﹐但指口而笑。慶恩知是中計﹐急求救應﹐領諸將並一萬人卻待出寨﹐只見四面喊聲大起﹐火光沖天﹐賊兵各自逃竄。只見回鶻托天王擋住去路﹐慶恩奔往左寨而走﹐火光齊起﹐撞著雷淸殺將回來。再奔右寨﹐撞著李勃夾殺一陣﹐四下無路﹐慶恩棄軍土匹馬望平水而逃。見水上有舡﹐賊慌喚近岸﹐人馬下船﹐一聲號起﹐一齊拿住﹐卻是李光弼遣將扮作胡兵在此等候﹐擒了慶恩來到寨。子儀交盡招安賊兵﹐不許殺戮﹐降者無數。救滅餘火﹐李光弼擒安慶恩至﹐托天王擒揚潮宗至﹐其餘令狐潮﹑牛延蚧等皆被擒。子儀笑曰「汝等詐降﹐如何瞞得我過。被吾以計擒之﹐今番有何理說﹖」慶恩曰「圖王霸業﹐自古皆然﹐作事不成﹐惟求一死而已。」子儀欲令眾將降唐﹐表奏爲用。李光弼曰「不可。此等彼𨿽人面﹐心如野獸﹐難以徳懷﹐畱之必爲後害。」子儀低首而言曰「斯言是也。」卽命推出慶恩﹑楊潮宗﹑令狐潮等盡皆斬之。子儀安民已了﹐與李光弼移兵自河陽一路而來迎敵。卻說安慶緒自起兵以來﹐與史思明每不相合。思明驍勇彊盛﹐慶緒謀欲圖之﹐猶豫不決。早有人報知思明﹐思明驚懼﹐遂舉所部十三州前來降唐。肅宗欲任之﹐張鎬進曰「不可。思明爲人凶險﹐因亂竊位﹐力彊則眾附﹐勢奪則人離﹐禽獸之輩﹐反復無定。願勿假以威權。」帝意遂止。至是復領人馬思歸﹐與慶緒並不相聞﹐但自在軍中操兵練將。慶緒探聽知之大驚﹐不知所爲﹐乃上表稱臣於思明﹐領三百騎敬詣思明營中﹐皆被思明殺之﹐慶緒先有州縣﹐及所領人馬皆歸於思明。思明勢大﹐遂自稱大燕皇帝。卻說史思明領兵二萬進攻河陽﹐正與李光弼相遇﹐各自安營下寨。思明計有良馬一千餘匹﹐每日出於河渚浴之﹐循環不休﹐以示多盛。光弼意欲取之﹐與諸將定計﹐命索軍中牝馬得五百匹﹐系於城內。其馬互相咆哮嘶鳴﹐候思明馬至水邊﹐使軍士盡驅出之。聞馬嘶不已﹐思明之馬悉浮渡過河來﹐皆被唐兵一齊驅之入城。思明大怒﹐乃屯兵於河淸﹐欲絕光弼糧道。光弼聽知﹐遂移軍於野水渡﹐令諸將致死擊之。賊眾大敗﹐思明星夜逃去。行了二日﹐爲其部將駱悅謀縊殺之。其子史朝義將輕騎數百走至莫州﹐副元帥僕固懷恩之子僕固碭追及圍之。朝義累累出戰皆敗﹐乃選精騎五十自北門犯圍而出。李懷仙遣兵又追及之﹐朝義兵勢窮蹙﹐乃自縊於林中。懷仙取其首級以獻。安慶緒與賊眾皆被殺﹐餘黨悉平。僕固懷恩與諸軍皆還。帝接風大喜﹐重加賞罰。麗泉有詩云﹕三箭定天山﹐功成奏凱還。

撫餒新境土﹐只在霎時間。

自收復羣寇之後﹐朝廷無事﹐稱賀升平。

卻說帝自蜀歸長安﹐常欲居興慶宮﹐又多禦長慶樓。長安父老過者﹐往往瞻拜﹐聲呼萬歲。行軍司馬輔國進讒於肅宗曰「上皇居興慶宮﹐日與外人交通。今陳玄禮﹑髙力士共謀﹐欲不利於陛下﹔且興慶宮與閭辟相參﹐垣墻淺露﹐非至尊所宜居。大內深嚴﹐奉迎居之﹐與彼何異﹔又得杜絕小人熒惑聖聽。」帝泣而不應。是時上元元年秋七月﹐適值蕭宗不豫﹐輔國遂自矯稱帝語﹐迎上皇往西內居甘露殿﹐所畱侍衛之兵惟老弱者數十人。遂將髙力士流於巫州﹐陳玄禮勒令致仕。上皇不悅﹐乃不茹葷﹐辟轂不食﹐構成一疾。帝初然猶往問安﹐因是帝亦有疾﹐但遣人以代問安。其後帝知是輔國背地行事﹐惡欲誅之﹐畏其握兵權重﹐竟猶豫不能決。是月中旬甲寅﹐上皇遂崩於神龍殿﹐年七十八歲。是時帝已沾疾﹐未得平復﹐又值上皇之喪﹐蹕踴哭泣﹐哀毀逾禮﹐因是其疾轉加沈重。羣臣奏請帝別殿養病﹐設醮祈禱﹐帝嘆曰「死生有命﹐何以禱爲。」遂不肯設醮。次日﹐覺气上衝﹐目不睹物。帝喚大將軍郭子儀﹑李光弼二人。近臥損前囑咐後事。帝曰「朕今病勢沈困﹐料已難逃﹐今以大事囑汝二人﹕太子篤厚恭謹﹐可任大事﹐汝等宜輔佐之﹐各懷忠義之心﹐以圖悠久之計﹐勿少忘篤。」言訖﹐長嘆一聲﹐淚如雨下而崩。年五十二歲﹐寶應元年九月下旬也。史官有詩云﹕唐室傾危數未終﹐明皇何事奔西東。

肅宗稱號賢明主﹐恢復神京萬載功。

史官評玄宗云﹕玄宗開元之初﹐厲精政事﹐幾致太平﹐可謂盛矣。天寶以後﹐姦臣執權﹐艷妃亂政﹐至於竄身失國而不悔。靡不有初﹐鮮克有終﹐玄宗之謂也。肅宗旣崩﹐百官發喪殯碱﹐停柩於偏殿。太子﹑百官掛孝痛哭﹐哀聲震地。忽一人挺身出曰「請太子息哀﹐百官暫止﹐何不商議大事﹖」眾視之﹐乃李輔國也。當時厲聲曰「聖上曼駕﹐天下振動﹐嗣君早卽大位﹐以鎭萬國﹐何哭泣邪﹗」於是太子卽日登位﹐稱號代宗皇帝﹐受大小官員拜舞起居﹐攺寶應元年爲廣徳元年。加封程元振﹑魚朝恩二人同平章事﹐郭子儀爲天下兵馬元帥﹐其餘文武官員盡皆升用。葬玄宗於泰陵﹐葬蕭宗於建陵。卻說細作飛報入北方﹐近臣奏知吐蕃可汗﹐聞知大喜曰「明皇父子已亡﹐吾無憂矣。何不因其國中無主起兵伐之。」其臣韓爽諫曰「明皇﹑肅宗𨿽亡﹐必托孤於郭子儀矣。文官武將﹐謀略極周﹐必傾心竭力以扶幼主代宗也。不可伐之。」忽一人於班部中走出大笑曰「聽聞郭子儀閒居已久﹐不因此時進兵﹐更待何時﹖」乃吐蓄謀士﹐復姓耶律﹐名益﹐字仲材﹐現爲校尉。可汗大喜﹐遂問耶律益曰「吾欲入中國﹐當用何策﹖」益曰「若只起吐蕃之兵﹐急難取勝﹐須用內外攻擊﹐令唐兵首尾不能救應﹐𨿽有神機妙策﹐亦不能施展矣。欲成大事﹐必須要起三路之兵﹐可成大事。」可汗問曰「何爲三路﹖」益答曰「可修書一封﹐差使命往契丹﹐見國王韓呼盧﹐獻送金帛﹐以賂其心﹐令起契丹番兵五萬﹐早取武邑﹐此第一路也。可又修書賫賞賜直入吐谷渾黨項﹐許以割地爲鄰﹐令起兵五萬攻安平﹐此第二路也。然後命蕭粘罕親提大軍十萬﹐徑出並州取太原﹐此第三路也。起此三路大軍共計二十萬﹐分三路而入﹐郭子儀有諸葛孔明之才﹐何能當之。」可汗聞之大喜﹐乃使遣使二員﹐選能言快語之人前去約同起二道軍馬﹐然後命蕭粘罕爲大元帥﹐總領提調各將﹐起兵十萬取並州。未知勝負如何。總評﹕李輔國脇天子﹐遷上皇﹐賊國母﹐其罪大矣。死有餘辜﹐而不顯加誅戮何歟﹖

第一一一回

郭子儀大破吐蕃卻說唐代宗皇帝自登寶位以來﹐其故舊大臣俱各加封賞﹐多有疾病死亡者﹐不及細說。且說代宗將一應朝廷選法﹑錢糧﹑器用﹑詞訟等事並聽程元振裁斷。朔方作亂﹐邊將告急﹐元振皆不以聞。廣徳元年冬十月﹐近臣奏曰「禍事已至。」代宗問其故﹐近臣奏曰「日今吐蕃國調三路大軍來取中原﹕第一路是契丹韓呼盧起蕃兵攻武邑﹔第二路是吐谷渾黨項起兵來攻安平﹔第三路是蕭粘罕爲元帥﹐引兵十萬來取並州﹑太原。此三路軍馬甚是利害﹐今郭子儀去位﹐家內閒坐日久﹐部曲離散﹐無人可敵。」代宗聽罷大驚﹐汗流沾背﹐問羣臣求救兵之策。禮部侍郎楊綰奏曰「須用禦駕親徵﹐可以大會諸侯﹐人皆聽命。」節度使辛云京奏曰「凡爲將者﹐智過於人﹐只能制人。孫子言知彼知己﹐百戰百勝﹔不知己不知彼﹐百戰百敗。吾觀眾臣﹐非吐蕃之對手。臣舉一人﹐可退蕃兵﹐未知聖意若何﹖」帝曰「所舉何人﹖」云京曰「昨者﹐諸夷欲興師﹐但怯此人﹐若復用之﹐番兵自然退矣﹐乃大將軍郭子儀也。」帝曰「今在何處﹖」答曰「在家閒居。」帝卽時差人召子儀入朝。子儀進見﹐拜於闕下。帝大喜曰「朕一時不明﹐誤中反問之計﹐悔之不及。」子儀曰「臣𨿽閒居﹐朝廷有事﹐每以爲憂。今吐蕃放肆人寇﹐臣破之如艸芥矣。」帝曰「卿之奇才過於孫﹑吳﹐卿復舊職﹐賜斧鉞一對﹐後爲之事﹐不必奏也。」子儀出班奏曰「臣舉一將爲先鋒﹐破賊必矣。」帝曰「卿舉何人﹖」子儀曰「臣舉一人﹐乃京兆人也。覆姓長孫名全緒﹐現爲右將軍。」帝曰「朕正欲用此人爲先鋒。」便令子儀舉行﹐出鎭咸陽以禦之。時子儀閒廢日久﹐部曲離散﹐至是召募﹐才得二十騎而行。方咸陽﹐探馬報言吐蕃合共二十餘萬﹐漫山塞野﹐徧數十里﹐目下卽至。子儀聽聞﹐慌使判官王延昌入朝奏請益兵。程元振忌之﹐不以奏聞﹐不得面君。子儀以足頓地曰「大事去矣﹗無能爲也。有此讒臣在側﹐吾何能立功於外乎﹖誓殺此賊﹐以謝天下。」言訖﹐不得已﹐只與二十騎奔咸陽去訖。當時帝正在調遣人馬﹐忽報番兵已度便橋﹐帝大驚﹐倉猝不知所爲﹐遂自輕騎與數十人從北門而徑幸陜州。須臾之間﹐吐蕃打入長安﹐縱軍士淫人妻女﹐奪人糧食﹐剽掠府庫﹐取其金寶﹐諸門放火﹐焚燒居民房屋﹐城中蕭然爲之一空。郭子儀請先鋒長孫全緒至帳下曰「今退番兵非小可﹐韓呼盧﹑蕭粘罕等皆善能用兵﹐其勢甚大﹐難與爲敵。今六軍將士逃匿者多在商州﹐速往收之﹐可破敵矣。」遂與王廷昌引三十騎自禦宿川循山路而行﹐東至商州﹐收合兵四千餘人。子儀乃泣諭將士以決破賊﹐以雪國恥。將士聞言﹐皆下淚感激﹐聽受約束。全緒曰「將軍之兵今欲何往﹖」子儀曰「吾素知此去一條路﹐地名藍田﹐前有一堡﹐名韓公坡﹐此是吐蕃咽喉之路。韓呼盧眾人必然欺負吾等﹐從此外無備﹐吾與取了韓公坡﹐望長安不遠矣。番人若知吾截斷要路﹐絕其糧道。今長安城內空虛﹐安能守也﹖吐蕃必連夜而歸﹐用奇兵小路趕之﹐可全勝矣。諸處小徑盡皆疊斷﹐以兵守之﹐一月無糧﹐番兵盡皆餓死﹐吾剿絕無遺類矣。」全緒拜曰「此神算也。」子儀曰「𨿽然如此﹐不可輕進。汝可吩咐諸將哨﹐無埋伏可進﹐不可輕意﹐莫中番人之計。」全緒受計而行﹐去至韓公坡。晝則鳴鼓張旗﹔夜則多焚煙火﹐以疑吐蕃。又自給之曰「郭令公自商州率領大軍不知其數﹐目下且至。」虜以爲然﹐悉眾遁去。且說韓呼盧先來到韓公坡﹐不見唐兵﹐疑惑不敢輕動。只見吐谷兵到﹐兵言唐兵卻在何處﹐後面蕭粘罕又不見來。只聽得一聲炮響﹐四下火鼓齊出﹐把二人圍住﹐不能得脫。忽蕭粘罕一軍殺到﹐救出二將﹐徑奔北城。有時義邊一彪軍馬殺到﹐旗號上寫「唐大將李懷仙」。因與李光弼商議﹐恐怕子儀得了全功﹐因此分李懷仙這支軍馬來取韓公坡。聽知子儀﹑全緒二人成其大功﹐遂引軍來撲北城﹐正與三將相遇。這番兵皆是唐兵陣中殺出﹐多半著傷﹐如何可戰﹐因此又被李懷仙大殺一陣﹐韓呼盧與吐谷望北逃走。懷仙大喜﹐來與子儀相見。子儀曰「今已得韓公坡﹐吐蕃等逃走﹐公當速與王延昌星夜追殺﹐可擒蕭粘罕等。」遂喚長孫全緒吩咐﹕「汝可從山後去﹐不可掩奪其路﹐則於中截之﹐盡得其糧艸﹑馬匹。」全緒領命去了﹐子儀自領大軍分二路而進。卻說吐蕃北去﹐望見後面唐兵分二路而來﹐遂以後軍作前軍﹐後隊作前隊﹐復來迎敵。忽山後鼓聲競起﹐喊殺連天﹐眾視之﹐乃李懷仙也。懷仙大殺吐蕃﹐不知唐兵多少﹐軍心生疑﹐皆棄甲倒戈﹐盡棄輜重而去。子儀盡皆復得諸處﹐安撫了當﹐方回見朝廷﹐請駕還長安。子儀帶將土來朝見帝﹐帝曰「今日復得長安諸郡﹐皆卿之功也。」子儀奏曰「此陛下洪福﹐臣何力之有。今番兵已盡剿滅﹐臣願悉起天下之兵﹐並力收賊以報陛下。」帝大喜﹐令子儀急便興師。節度使李寶臣奏曰「臣有破虜平天下之策以獻陛下。」未知其策若何。總評﹕人臣之義﹐無以有己﹐東西南北﹐惟命是從﹐奔走危難﹐死生以之﹐其子儀之謂乎﹖

第一一二回

吐蕃回紇連入寇寶臣上言曰「昔太宗收頡利之時﹐危而復濟﹐嘗對羣臣言﹕『諸虜不毛之地﹐鳥雀無聞﹐難以用武。』今若盡起天下之兵﹐則南蠻入寇矣。宜深慮之。不若但以現在之兵﹐先命大將防守險要﹐亦足以鎭靜也。百姓可得無事。數年之間﹐中國漸盛﹐諸夷自平。此安國之本也。乞陛下聖鑑。」帝問郭子儀此論若何﹐對曰「此公論也。」帝乃從之。子儀分撥諸將防守險要﹐仍遣李光弼﹑長孫全緒守長安要郡﹐大賞三軍。卻說吐蕃回至本國。喚集各部酋長相繼而來。拘集回軍﹐約有十餘萬﹐皆言韓呼盧﹑吐谷亦回本國﹐可汗使人去請﹐皆不肯來。吐蕃可汗乃聚諸將飲宴於宮中﹐內無坐榻﹐皆席地而坐。金銀器皿﹐擺列於前。可汗於席上開言「吾今次損兵折將﹐誓願報仇﹐汝諸將有何髙見﹖」坐中有可汗之弟﹐乃八番部長﹐名曰如來教主﹐進言曰「某知大王兵敗﹐欲得報仇﹐若以智略﹐必然難敵。此去回紇有兵數萬﹐甚是威猛﹐所到之處﹐無不克也。大王可修書備禮﹐某當親往取這一支軍馬﹐去破唐兵﹐必然取勝。」可汗從之﹐備禮修書﹐叫國舅帶去﹐往回紇借兵去訖。卻說回紀之兵多習弓弩﹐一弩可發十矢﹐箭頭上有毒藥﹐中其箭者﹐登時虛腫而死。當日人報回紇王到了﹐可汗迎接﹐見其人盡坐獅象﹐身上用金珠爲纓絡﹐腰間各帶二刀。軍中令有一班蓬頭跣足之徒。吐蕃接入﹐訴與前事。回紇許以報仇﹐於是合兵二十餘萬入寇。是時﹐旌旗蔽野﹐劍戟如銀﹐直抵涇陽。探馬報人唐營﹐郭子儀吩咐諸將嚴設守備﹐勿得出戰。原來平章事僕固懷恩以女嫁回紇可汗﹐是年九月誘引回紇大兵數十萬眾人寇﹐相合作反。至是回紇聞懷恩已死﹐遂與其子相爭﹐不相和睦﹐分營而居。子儀探聽知之﹐回紇兵屯城西﹐子儀乃使牙將李光瓚往說之﹐欲與合兵共擊吐蕃。回紇不信﹐曰「郭令公豈在此乎﹖汝欺我耳。若果在此﹐吾等欲一見之。」光瓚還報其事﹐子儀笑曰「虜眞怯我耳。今彼眾我寡﹐難以力勝﹐吾與回紇平昔契約甚厚﹐不若挺身前往說之﹐可不戰而下也。」光瓚曰「夷人無父無君﹐滅絕人倫﹐難以取信﹐不可輕往。萬一有失﹐悔之何及。」子儀曰「吾以義處之﹐有何不可。」遂自上馬﹐與數騎開門而出﹐使人傳呼曰「令公在此﹐汝等見否﹖」言未絕﹐只見對陣中回紇之兵分左右而出﹐各持兵器﹐立於兩傍。次後番將一對對列在門旗影裏﹐中央擁出一將﹐黑臉紅須﹐蓬頭跣足﹐乃藥葛羅可汗之弟也。執弓貫矢﹐立馬陣前﹐望見對陣子儀﹐去盔釋甲投槍而進。諸酋長皆有懼色﹐自相顧曰「果是令公也﹗」遂皆下馬羅拜。子儀亦自下馬﹐奔向前執葛羅之手而責之曰「汝回紇曾有大功於唐﹐唐之報汝亦不爲薄﹔柰何負約﹐深入吾地﹐侵逼畿縣﹐棄了前功﹐背義結怨﹐而助叛臣﹐何其愚也﹖且僕固懷恩叛君棄母﹐於汝國何有﹖今吾挺身而來﹐聽汝執我而殺﹐我之將士必致死與汝戰矣。」葛羅曰「吾等此行﹐皆因懷恩欺我﹐言上皇已崩﹐令公亦死﹐中國無主﹐我是以敢與之來。今知唐帝在上都﹐令公又總兵於此﹐懷恩又爲唐朝所殺﹐我等豈肯與令公戰乎﹖」子儀聽罷﹐乃說之曰「吐蕃無道﹐乘我國有亂﹐不顧甥舅之親﹐吞噬我邊界﹐焚蕩我京都。其所掠之財不可勝載﹐此天以賜汝﹐不可失也。」葛羅曰「吾被懷恩所誤﹐負公誠深﹐今請爲公盡力擊吐善以謝罪。」言罷﹐回紇之左右觀者忽然爭爲兩翼﹐略有向前之狀。子儀麾下軍士亦湧然而進。子儀卽厲聲大喝曰「吾等以美言相對﹐汝等將士何得無禮﹗」遂用手揮之﹐於是兩陣之人各自退避。子儀乃命軍士取酒以進﹐與其酋長共飲盡歡﹐復贈絹三千匹﹐與回紇定約而還。次日﹐回統收拾退軍。有人來報﹐吐善大驚﹐忙來問回紇曰「今日陣前﹐』郭子儀所言何事﹖」回紇曰「只訴舊時盟約之情耳。」吐蕃曰「安得不言軍務乎﹖」回紇曰「子儀不言﹐吾何言之﹖」吐蕃知回紇與子儀飲酒定約﹐心中懷疑﹐遂潛夜引兵先自逃去﹐比及天明﹐已走五十餘里。藥葛羅率眾追之﹐後面子儀使白元光又率精騎追及﹐與之俱戰於靈臺西源﹐大破吐蕃﹐斬首三萬餘級。回紇與子儀相別歸國﹐子儀亦自引兵入朝見帝。子儀曰「臣不能速平夷虜﹐使陛下旦夕憂念﹐臣之罪也。」帝呼起﹐加爲兩京畱守﹐設宴重賞三軍。自是外夷朝貢者二百餘處﹐於是年丰歲稔﹐人賀升平。未知後事畢竟如何﹖總批﹕郭子儀輕騎見虜﹐非惟虜不敢害﹔又聽其言講解而去﹐賢於數十萬眾力擊鏖戰之功﹐推忠信足以感動之而已。

第一一三回

郭子權權重天下卻說郭子儀自敗吐蕃之後﹐朝夕操兵練士﹐以軍旅爲事﹐夙興夜寐﹐勞倦成疾。忽報伏探外夷消息使者至﹐子儀召人問之﹐曰「回紇負盟﹐分兵三路而來﹐邊關報急﹐無人可敵。」子儀長嘆一聲﹐忽然昏絕於地﹐口吐鮮血。眾將急救﹐半晌方醒。子儀曰「吾心昏亂﹐中病忽發﹐壽必不遠。」諸將曰「元帥何故出此言也﹖」子儀曰「吾觀三臺之中客星倍明﹐主星幽隱﹐相輔列曜已變其色﹐吾命只在旦夕矣。」諸將欲問以後事﹐子儀不答﹐近前視之已薨。年八十有五。史官觀此﹐有評論云﹕天寶之末﹐盜發幽陵﹐外阻內訌。子儀自朔方提孤軍轉戰逐北﹐誓不還顧。當是時﹐天子西走﹐唐祚若綴旒﹐而能輔太子再造王室。及大難略平﹐輒遭讒謗﹐削奪兵權。然朝聞命而夕引遁﹐無纖芥自嫌。及被圍涇陽﹐單騎見虜﹐壓以至誠。猜忌阻謀﹐𨿽唐命方永﹐亦由忠貫日月﹐神明扶持者哉。及光弼等畏福不終﹐而子儀完名髙節﹐燭然獨著﹐福祿永終﹐𨿽齊桓﹑晉文比之爲偏。裴均所稱權重天下而朝不忌﹐功蓋一世而上不疑﹐侈窮人之欲而議者不之貶。嗚呼﹗垍誠知言﹐其子孫多以功名顯﹐蓋盛徳所致云。子儀嘗承命使至田承嗣所﹐承嗣西望拜之曰「此膝不屈於人久矣。今爲公拜。」家丁三千人﹐八子七婿﹐皆爲朝廷顯官﹐諸孫數十人﹐每問安不能盡辧﹐惟點頭而已。𨿽貴爲王公﹐嘗頤指役使﹐趨步於前﹐家人亦以僕隸視之。天下以其身爲安危者殆二十年﹐功蓋天下﹐而主不疑﹐位極人臣﹐而眾不疾。窮侈極欲﹐而人不非之。時藍面鬼盧把杞有口辧﹐上悅之。子儀每見賓客﹐姬妾不離側。杞嘗往問疾﹐子儀悉屏侍妾﹐獨隱幾待之。或問其故﹐子儀曰「貌陋而心險﹐婦人輩見之必笑。他日杞得志﹐吾族無遺類矣。」其有先見之明如此。史官又有詩贊云﹕興師伐寇報先王﹐唐室惟公智略長。

自是夷人驚破膽﹐直教回紇吐蕃亡。

帝聞訃﹐乃大慟曰「聯幸陜州﹑得返長安者﹐子儀之功也。」於是下詔﹐追謚子儀爲汾陽忠武王﹐敕葬長安城外﹐寶雞山之東﹐立廟四時享祭。卻說帝夜見陰鬼數十來宮中作鬧﹐因此得病。選陸贄爲中書侍郎﹐崔祜甫爲門下侍郎﹐卽掌一應事務。帝病加沈重﹐急令召平章事楊炎入宮見帝。帝曰「朕聞聖人有云﹕可托六尺之孤﹐能寄百里之命﹐非丈夫不能行此事也。朕太子李適年幼﹐不堪掌社稷之重任﹐幸有中書侍郎盧杞﹐願汝二人效學伊尹﹑周公﹐同輔吾兒﹐宗廟生靈之幸也﹗」言訖﹐喚太子近前﹐令楊炎抱之。炎乃頓首流涕﹐眾皆傷感。帝以手指太子﹐口不能言。須臾而崩。時大歷十四年五月下旬﹐壽至五十三歲。首尾卽位十七年。史官評曰﹕代宗深沈明敏﹐任心而行。屏斥浮僞﹐行師動眾﹐平亂守城﹐足爲中材之主。然藩鎭陸梁﹐上陵下替﹐養成亂階﹐唐之綱紀大壞﹐不可復振﹐則肅﹑代之爲也。代宗崩於乾元殿﹐楊炎﹑盧杞二人輔政﹐卽時立太子嗣登位﹐稱號徳宗﹐攺元建中元年﹐大赦天下。葬代宗於元陵。此時朝廷楊﹑盧用事﹐天下諸鎭彊盛﹐各自僭號稱王。節度使朱滔稱爲冀王﹐田悅稱爲魏王﹐王武俊稱趙王﹐李納稱齊王。仍唐年號﹐如昔諸侯奉周正朔之狀﹐有不如約﹐眾共伐之。滔爲盟主稱「孤」﹐武俊與悅﹑納皆稱「寡人」。所居之堂曰「殿」﹐處分曰「令羣下。」上書曰「牘」﹐妻曰「妃」﹐長子曰「世子」﹐各以其所治州爲府﹐置畱守兼元帥。又置東西曹視門下中書省﹐左右內史視侍中﹑中書令﹐余官皆效大唐﹐但換其名。時盧杞領國家大事﹐下令召節度使李希烈歸長安﹐以爲腹心。希烈統勇素著﹐時聞杞召﹐疑其欲害於己﹐遂引本部造反。畢竟未知如何﹖總批﹕子儀之徳之才可兼將相﹐乃置之閒處﹔及有急難﹐又遽委用﹔及其聞命﹐不俟駕行﹐蹈危履險﹐死生以之。忠義精誠﹐仰貫日月﹐眞人臣師表矣。

第一一四回

段秀實笏擊朱泚是時建中四年春二月﹐李希烈在河北﹐聽得盧杞召己﹐心中大懼﹐遂引本部二千人馬造反﹐人寇襄城。邊關報急﹐帝下詔發涇原等道兵救之。當日節度使姚令言聽知造反﹐卽時點起涇原兵馬﹐來與希烈對陣。姚令言出馬大罵曰「汝旣是大唐顯宦﹐朝廷又不曾負汝﹐何故反背爲賊耶﹖」希烈亦回言罵曰「吾於國多效勤勞﹐並無尺寸之賜。楊炎﹑盧杞何等匹夫﹐無故將劉晏誅戮﹐把握朝綱﹐必有謀逆之意。吾今仗義討賊﹐與劉晏報仇雪恨﹐汝何不來助我了」令言大怒﹐挺槍來殺李希烈。希烈持刀迎之。二將大戰數合﹐姚令言敗走﹐希烈隨後追趕不及而還。卻說姚令言亦懷異志﹐但未敢發。至是兵敗﹐乃引兵還人京師。其部下軍士皆是關中之人﹐冒雨禦寒﹐極受苦楚﹐多有帶子弟來者﹐皆望厚賞以遺其家。旣至長安﹐一無所得。帝令京兆尹王翊犒賞諸軍﹐翊又只以粗食菜餅﹐並無酒肉等物。軍士大怒﹐遂將餅食傾於地下﹐厲聲大呼曰「主上何乃淩賤我等至此﹗我等今日將死於敵﹐而食且不飽﹐安能以微命拒白刃耶﹖聞知朝廷瓊林﹑大盈二庫﹐堆金積帛﹐盈滿無數﹐不如與眾共劫取之。」堂下一呼﹐眾皆袒臂相從。令言當攔不住﹐眾軍環甲張旗﹐鼓噪而進。時帝正與宦官在後園飲宴﹐忽見令言大哭而來﹐徑至帝前﹐拜於地下。帝慌問其故﹐令言曰「眾怒作亂﹐唐之天下危在旦夕﹐陛下尙自與閹宦共飲耶﹖」帝曰「國家升平之日﹐有何危急嚴令言曰「軍土勞役﹐不得厚賞﹐激變爲亂﹐皆由閹宦迷惑所致耳。」宦者聞言﹐皆免冠流涕﹐跪於帝前泣曰「大臣不容臣等﹐臣等不能存矣﹗願乞性命歸田裏﹐悉將家產以助軍資。」帝曰「汝等有何罪﹐而遽然廢棄耶﹖」急呼武士推出令言斬之。令言大呼﹕「臣死且不爭﹐柰祖宗之天下至此一旦休矣。」推至宮門﹐一大臣喝住﹕「不得下手﹗我去諫來。」乃陸贄也。徑入宮中﹐來奏天子曰「姚令言得何罪而賜誅戮﹖」帝曰「不守軍律﹐號令不嚴。又毀謗大臣﹐冒突朕躬。」贄曰「天下之誤﹐皆欲食宦官之肉﹐陛下敬之如父母﹐豈能服人﹖且宦者身無寸功﹐皆封列侯。而魚朝恩等結連外藩﹐欲爲內亂。陛下今不自省﹐唐之社稷立見崩摧矣。」陸贄以頭觸樹而諫﹐帝怒方息。令言得出﹐乃與亂兵謀曰「朝廷下明﹐致汝等如此。今眾無主﹐勢不能久。近聞太尉朱批﹐失位去權﹐閒居私宅﹐與某有一面之交﹐相與奉之﹐同力舉事﹐有何不可。」眾軍士曰「此言合理﹐謹從尊命。」遂與數百騎逕來泚宅﹐以前事告之。泚大喜曰「此謀甚美﹐時勢如此﹐吾已有心久矣。但無效力之人。君等旣有此舉﹐吾何敢不從。」遂與眾軍士並入城來﹐安置軍中。眾皆扶泚升帳﹐各施禮畢﹐分班而立。行酒數杯﹐泚曰「某無謀略﹐蒙眾所舉﹐亦無壓眾之心。自今以後﹐有功必賞﹐有罪必罰﹐各宜遵守﹐勿得違犯。倘成大事﹐富貴與眾共之。」眾皆曰「惟命是從。」於是會合已定。至次日﹐泚與姚令言親自披掛﹐領兵殺人。卻說帝聞兵亂﹐慌召禁兵禦賊﹐競無一人至者。賊已斬關而入﹐帝乃與王貴妃﹑韋淑妃﹑太子﹑諸王自苑北門直奔奉天。朱泚聽知帝已出奔﹐遂遣涇原兵馬使韓曼率領精兵二千星夜追趕﹐去襲奉天﹐詐言迎還大駕﹐以絕眾口。時奉天守備皆單弱之十﹐難以拒賊。司農卿段秀實謂岐靈嶽曰「事已急矣﹗外援不至﹐吾等死日近矣。」靈嶽曰「今日所爲﹐正宜戮力王室﹐克復神州﹐不然何以見先帝於地下乎﹖」秀實曰「眾大臣﹑許多將士無一人可破此賊﹐但得一人﹐詐作姚令言的兵符﹐召韓曼且還。果有心迎接大駕﹐汝不得先行﹐當與大軍俱發。此緩兵之計﹐使得準備﹐以待救援﹐此萬全之策也。」靈嶽曰「某卽願往。」秀實許之。是日﹐批召李忠臣﹑源休﹑姚令言及秀實議稱帝事。秀實聽言﹐勃然大怒﹐急奪源休所執象笏﹐向前唾泚大罵曰「狂賊﹗吾恨不斬汝萬段﹐豈從反耶﹖」遂挺象笏望泚額上擊之。泚舉一手來捍﹐正中其額﹐濺血灑地。二人相搏﹐李忠臣見泚气力不敷﹐遂向前助之﹐泚得解脫﹐匍匐而走。秀實知事不成﹐厲聲大呼﹐謂泚黨曰「我不同汝反﹐何不殺我﹖」賊眾大怒﹐爭前簇下﹐秀實罵不絕口﹐泚命牽出斬之。至死神色不變。麗泉有詩贊曰﹕朱泚邪謀廢帝圖﹐唐家宗社委丘墟。

滿朝臣宰皆囊括﹐擊賊惟君烈丈夫。

秀實旣死﹐岐靈嶽之計遂止不行。韓曼已得進兵來攻奉天。

卻說帝在奉天城中﹐被泚兵攻圍甚急﹐經月不退。城中糧食俱盡﹐供禦只有糧米二斛。每候賊之休息﹐夜則放人出城外采取蕪菁根而進之。死傷者不可勝計﹐士卒凍餒﹐又無衣甲﹐皆不能戰。帝聞賊已有登城者﹐因與渾瑊對泣。瑊乃撫諭將土﹐激以忠義﹐於是眾軍土鼓躁而進﹐奮力大戰。正在危急﹐忽見一彪人馬﹐約有五萬之眾﹐湧並而來。眾視之﹐乃唐將李懷光也。懷光知帝受圍甚急﹐遂自蒲城引兵前來救應﹐徑至城下﹐與賊相戰。朱泚大敗﹐乃引兵走還長安城內。未知後事畢竟如何﹖總批﹕徳宗以專欲致禍﹐至於食蕪菁糲食﹐困心衡慮而不作﹐非懷光之解圍﹐幾於亡國矣。姚令言擁孱卒數千﹐張旗一呼﹐莽爲盜賊。眾且推朱泚爲謀主﹐乃至段秀實奮發孤忠﹐獨以身殉。然秀實之死﹐可謂知所處﹐恨其未盡也。何初不從天子於奉天﹖抱忠負才﹐艸艸而死﹐良可異哉。

第一一五回

李晟斬汶復京城當日河中節度使李晟見朱泚走人長安﹐亦領兵十萬隨後追之。是時朱泚人長安﹐自稱大秦皇帝﹐遣田悅鎭守魏博﹐王武俊鎭守冀州﹐朝夕操兵練將﹐以爲腹心。探聽李晟之兵後面趕來﹐遂遣弟朱汶出戰﹐交兵於便橋。汶橫刀立馬於橋上﹐晟軍望見﹐報到中軍﹐晟便欲出﹐姜公輔諫曰「夫主將乃籌謀之所自出﹐三軍之所系命也。不宜輕出﹐自敵小寇。願足下重天授之資﹐副四海之望﹐無令國內上下危懼。」晟謝曰「先生金石之言﹐但恐士卒不用命﹐故欲先出耳。」隨遣髙明曜出馬。比及驟馬橋下﹐時韓龍﹑趙雪航二將各騎瘦馬從河內殺過橋裏去了。亂箭射倒岸上軍﹐飛身上岸﹐朱汶退走。髙明曜引軍直殺到城墻下﹐賊退人城中去了。晟分兵並進﹐圍住京城。一圍三日﹐晟引眾將到城墻外招諭﹐見城上一个裨將﹐左手執定護梁﹐右手指定城下大罵。晟部將陶元亮在馬上拈弓搭箭﹐曰「我射這廝左手。」一箭去﹐正中手背﹐釘拴在護梁上﹐城上城下﹐見者無不喝彩。羣賊救了人﹐去見朱泚﹐說城外有人如此神箭。朱批大驚﹐遣人求和。次日﹐使朱汶出城來見李晟﹐晟請人寨中同席飲酒。酒酣﹐晟拔劍欲斫朱汶所坐之席﹐汶驚倒在地﹐晟笑曰「聊作戲耳﹐勿驚。」乃問汶曰「汝兄求和﹐欲何如也﹖」汶曰「欲與將軍平分長安耳。」晟大怒曰「鼠賊敢如此大言耶﹖」汶急起身遜避﹐晟撥劍砍之﹐應手而倒﹐割頭令從者送回城中。朱泚料敵不過﹐收拾金帛﹐乘夜棄城西走。次日李晟入城﹐屯於含元殿前﹐令諸軍曰「晟賴將士之力﹐克淸官掖﹐長安士庶久陷賊庭﹐若小有震驚﹐非弔民伐罪之意。」晟令徧告諸處﹐如有妄殺一人者﹐夷其三族﹔妄取民家一物一件者﹐定按軍法﹐處斬於市﹐秋毫不許干犯。李晟軍馬俱已分撥定了﹐當日乃遣掌書記於公異作露布上行在。帝於禦案上覽其露布曰﹕尙書兵部臣聞春司生榮﹐秋主殺伐﹐若終始殺伐﹐則不能成歲功。仁則順成﹐暴則滅絕﹐若專用暴虐﹐則安能建大業﹖是故春秋序行﹐則通元和﹐而充气母﹔徳刑俱舉﹐則協王道﹐而經彜倫﹐亂由是除。兵不可去﹐堯﹑舜﹑禹﹑湯之徳﹐統元立極之君﹐或制五兵﹐或張九伐﹐蓋欲攘削姦寇﹐保佑生靈﹐補雍熙之未洽﹐佐聲教之不聞﹐有以然者﹐抑實謂何﹖伏惟皇帝陛下﹐溥博法於乾坤﹐貞明侔於日月﹐陶珽六合﹐表正萬邦。揚髙祖太宗之耿光﹐奉肅宗﹑代宗之丕烈。纂大前緒﹐髙居穆淸﹐率士承有截之風﹐懷生無不遂物。邊鄙或聳干戈﹐備設有徵無戰。逆賊朱泚﹐乃委身凶徳﹐假翮姦徒﹐熒惑我生靈﹐僭竊我神器﹐聚爲起穢之物﹐腥彼宮闈﹐散作旬始之妖﹐孛於躔次。先皇懷柔河朔﹐敷祜下人﹐錄其率化之功﹐優以登賢之禮。恩澤注穢﹐集凡庶之間﹔名位薰灼﹐加圭茸之質。冀革桀鴦﹐將馴太和﹐殊不知惡木生槎枿之英﹐猰狗吠豢牢之主。頃屬鑾輿順動﹐郊圻駐蹕﹐而泚乃嘯凶命醜﹐阻兵神州長戈指闕﹐流矢射天。穿髙墉以鼠牙﹐毒王師以蠆尾﹐罪逾寒浞﹐惡貫獍梟。是以萬方憤怒﹐九服囂騰﹐思齒劍者投袂而興﹐爭奮力者不期而會。屬賊何間釁﹐陰貸凶謀﹐旣緩雷霆之誅﹐遂延晷刻之命。臣是用祗承睿算﹐恭行天討。攝衣登壇﹐明君臣之大義﹔榪牙響社﹐假神祗之幽靈。以今月二十五日﹐總領師徒﹐直趨都邑。略灞﹑滬以揚旆﹐瞰花囿而下營。土垡云舒﹐木棚林植﹐養威蓄銳﹐直殄凶渠。臥鼓偃旗﹐猶輕小利。賊初淩犯﹐已略芟夷﹐謂其气竭而來歸﹐尙敢於居而作固。敵若可縱﹐師多奚爲﹖至二十七日﹐會諸將於中權﹐召勝風於大旆。未鼓而人心粗厲﹐先庚而軍令疑嚴。各懷報國之心﹐爭淬復仇之刃。臣知其可用﹐遂此長軀。五月二十八日﹐華州鎭國軍節度使駱元光﹐商州節度使兼禦史大夫尙可孤﹐本軍副元帥都知兵馬使吳詵﹐都虞候兼禦史大夫邢君牙﹐京西行營都知兵馬使﹑檢校刑部尙書孟涉﹐右廂兵馬使郭審全﹐左廂兵馬使權文成﹐神策行營商州節度都虞候彭光俊等﹐承命於牙旗之下﹐分麾於轅門之外。將士等超乘賈勇﹐免冒啟行﹐夾州陸而左旋右抽﹐抵丘陵而浸淫布濩。聲塞宇宙﹐气雄鉦鼓。陳兵於光泰門外﹐盡銳於神麝倉東。繚垣摧以成塵﹐滋水涸而爲地。左廣未離於舊壘﹐前偏已交於賊鋒。若降於天﹐如出於地。賊將姚令言﹑張云等志懷剽狡﹐言尙憑陵。作忠盡謀﹐力則不及。怙亂賊義﹐气如有餘。勢同飆馳﹐從若蜂集。橫列堅陣﹐旁邊髙岡﹐猶張蹭蹬之鱗﹐更舉螳螂之臂。衙前兵馬使兼禦史大夫王佖知﹑衙前刀斧將兼禦史中丞史萬頃等自相約誓﹐又合軍聲。指魔而軀兕作成﹐感激而風雲動色。遂先登進擊﹐乘入合攻﹐七擒連發而星馳﹐兩翼旁張而云合﹐霜刃交光而霍耀熠﹐龜鼓騰聲而隱轔。賊方土崩﹐我乃霆擊﹐乘其踣藉﹐遂至於上蘭﹐取彼鯤鯢﹐直通乎中禁。段成諫賊之心膂﹐旣巳生擒﹔沈厚運賊之羽毛﹐終至死命。故其系頸求活﹐投戈乞降。崩騰於蒼莽之間﹔震懾於旌魔之下。臣以其𨿽染污俗﹐昔實平人﹐推赤心以如初﹐敷王化而如一。姚令言等力捍王師﹐退而復合。惡鳥將墜﹐尙顧危巢﹔妖狐就擒﹐猶守舊穴。自卯以及酉﹐來拒而復攻。嘩噪之聲﹐山傾而河泄﹔鼓鼙之气﹐霆斗而雷馳。屏翳發向敵之風﹐回祿煽燎原之焰。馬逸未止﹐士怒未舒。旣自北而䢐南﹔竟輿屍而折首。又使決勝軍節度使﹑工部尙書唐良臣﹐右軍兵馬使﹑禦史大夫趙光詵﹐義武軍兵馬使楊萬榮﹐左步軍使孟日華﹐馬軍將田子奇﹑霍去傲﹑郝覲﹐華州左廂兵馬使馬英﹐右先鋒兵馬使董泚﹐神策商州節度兵馬使賈愼﹐金距都虞侯張望等﹐領馬步爲副﹐勢均破浪﹐攻甚決河。𨿽其待武庫之五兵﹐恁官垣之百雉﹐及玆翦滅﹐才欲乘淩﹐曾乏鑄刃之鋒﹐已失藩籬之固﹐遂生擒僞署侍郎董奉﹐中書侍郎平章事蔣鎭﹐右僕射平章事張光﹐兵馬使李希倩等。逆賊朱泚﹐與同惡姚令言﹑張芝仙等輕騎走出﹐臣已遣兵馬使田子奇追躡﹐討卽誅夷。臣竊以此賊包藏逆謀﹐參會凶徳﹐梗氛其气﹐豺武其心。背先皇撫育之恩﹐傷陛下玄默之化。漢之莽﹑卓﹐未有如此之大者也。或者上天之意﹐申敬於大唐﹔中興之期﹐光啟於陛下。不然﹐何王師奮勇﹐勢無駐於建瓴﹔醜類搶攘﹐功有輕於折轂。猶逃密网﹐尙返支輪﹐誠當盡敵之時﹐更發追亡之騎。且稽分體﹐卽燃臍。快億兆之歡心﹐蕩宗社之深恥﹐卽當梟戮﹐用申典刑。今已肅淸宮禁﹐修謁寢園﹐鐘瑀不移﹐廟貌如故。蓋宸極之所垂象﹐列聖之所雄都﹐神扶業業之傾﹐天降穰穰之福﹐不然﹐豈免於毀圯之患﹑崩剝之虞者哉﹖此乃上天降鑑﹐睿慮旁施。制兵要於事先﹐規雄圖於殿內﹐再造可封之俗﹐固橐丕戰之功﹐左武右文﹐銷鋒鑄鏑。澹乎華胥之夢﹐熙然葛天之風。臣謬寄臺司﹐竊叨統帥﹐乏吉甫之文武﹐缺郤犧之詩書。此皆諸將葉心﹐羣帥宣力﹐非臣庸瑣敢自矜大。不勝慶快之極﹐謹差官奉露布以聞。史官有詩贊露布云﹕於公上露布﹐情切意尢深。

觀者不垂淚﹐應無忠義心。

總批﹕李晟推功於下﹐而引咎歸已﹐此固哲人之所爲﹐而晟能之。宜其孤忠獨立﹐而追蹤汾陽也。

第一一六回

李希烈殺顏眞卿帝駕遂還長安﹐百姓焚香迎接。李晟謁見帝於三橋﹐拜曰「臣不能速復京城﹐使陛下受驚﹐臣之罪也。今已肅淸官禁﹐祗謁寢園﹐鐘虛不移﹐廟貌如故。」帝覽之﹐泣下曰「若非卿力﹐朕已死於賊人之手矣﹗上天生卿以爲社稷﹐非爲朕也。卽目此功﹐過於管樂遠矣。」麗泉有詩贊云﹕救駕微公國勢傾﹐芳名千載使人欽。若非唐徳當隆盛﹐怎破姦雄十萬兵。帝復居大位﹐文武百官拜舞﹐咸稱萬歲﹐朝賀太平。當時朱泚兵敗﹐欲走吐蕃﹐軍士缺食﹐隨路劫掠﹐其餘眾各自散亡。行了數日﹐得至彭原﹐忽見一人引著人馬前來迎接。朱泚大喜﹐是夜於帳中飲酒﹐未及數巡﹐那人拔劍砍殺朱批﹐立誅數人﹐持泚首級來獻李晟。晟見其人身長八尺﹐方面闊口﹐京兆萬年人也﹐姓梁名廷芬。乃泚部下首將。晟大喜﹐卽爲奏請赦其死罪﹐封爲別部司馬。餘黨皆平。卻說姚令言知泚已死﹐遂領敗兵前走北平。帝欲遣將追之﹐李晟奏曰「朱泚旣亡﹐姚令言𨿽走﹐乃癬疥之疾﹐不足掛意。尙有李希烈在河北未滅﹐今已稱帝﹐國號大楚。恃其兵彊財富﹐累寇州郡﹐實爲國之大患也。亟宜興兵先討之。」帝曰「卿方始收復京城﹐軍士疲勞﹐理宜存卹。今又欲北徵﹐恐非所宜。」晟曰「臣受國重任﹐陛下大恩﹐未嘗敢忘。今歸長安﹐亦有日矣。軍馬養成銳气﹐倉庫積有糧儲﹐不就此時討賊﹐肅淸海宇﹐更待何時。」帝從之。且說李希烈在河北旣稱帝號﹐使人請顏眞卿至軍中﹐謀以大事。眞卿叱之曰「汝等曾聞吾兄顏常山否﹖安祿山反﹐首舉義師。後𨿽被執﹐罵賊不絕於口。吾年且八十﹐官至太師﹐人臣之位已極﹐惟守吾節﹐死而後已。豈受汝等脇邪﹖」諸賊聽之﹐皆爲失色﹐乃拘畱眞卿﹐守以甲士。遂向庭前掘下一坑﹐深有數丈﹐意欲坑之。眞卿笑謂賊黨曰「死生分矣﹐何多爲乎﹗」希烈見眞卿不肯附己﹐遣將辛景臻積薪於庭﹐諭眞卿曰「不能屈節﹐當焚汝死於此矣。」眞卿卽摳衣欲投火中﹐景臻慌來止之曰「特驚汝耳﹐豈忍焚汝乎﹗且人生如白駒過隙﹐何自苦如此﹖今汝已老﹐名節已著﹐古人有言﹕一日淸閒便是仙﹐何不同我等施謀用計﹐覓一場大富貴﹐豈不爲美﹖」眞卿叱曰「反賊受大唐厚恩﹐乘時叛亂﹐恨不斬汝萬段﹐乃出狂言至此耶﹖」景臻曰「汝固執不從﹐難免一死。」眞卿曰「自古至今﹐誰能無死。吾今若死﹐得其所矣。」景臻曰「只是喉嚨底下有些難過。」眞卿曰「孔子遭厄﹐慷慨弦歌﹔子路遇難﹐結纓就戮。這是我儒家气象。」景臻直將此言來告希烈。希烈大怒﹐遂使人縊殺之。眞卿罵不絕口﹐年七十八歲。史官有詩贊云﹕萬古眞卿義不磨﹐衝天豪气世間無。

忠貞凜凜名猶在﹐烈烈轟轟大丈夫。

至是﹐李晟調遣人馬﹐選定貞元二年三月丙寅日出師。陶元亮曰「兵法云﹕攻其無備﹐出其不意。若軍去遲﹐則彼有準備﹐可速去爲上計。」髙明曜曰「可將輕騎先去作疑兵﹐次後卻出蔡州﹐諸賊可破矣。」卻說哨馬報知李希烈﹐希烈遂引兵一萬﹐前來迎敵。兩軍相對﹐陣勢布圓。是時李晟自掌中軍﹐陶元亮在左﹐髙明曜在右。李晟吩咐二人﹕「交鋒之際﹐吾兵倒退﹐汝二人分兩路而進。候賊兵徵進﹐吾軍卻復後回﹐此韓信破趙之謀也。」於是唐兵皆在垍水列成陣勢﹐李晟出馬與賊將打話。門旗裏賊將李希烈引數十騎而出﹐希烈問曰「今朝廷失徳﹐天下分崩﹐諸鎭各自僭號﹐吾等見時事如此﹐方始效尢﹐非無爲也。」晟曰「李希烈反向朝廷﹐亂臣賊子﹐人人得而誅之﹐何況我乎﹗敢死戰者出馬。」希烈回顧賊眾曰「唐兵背垍水而來鬥敵﹐此軍必敗﹐敗則皆投於水矣。李晟勢勇﹐汝等可並力戰之。晟若一走﹐便可追擊之。」言未畢﹐左右四員賊將﹑四般軍器來戰李晟。晟略戰數合﹐撥回馬望本陣便走。希烈領軍一齊衝突而來﹐唐兵望垍水逃遁。趕不數里﹐兩下伏兵齊起﹐左邊陶元亮﹐右邊髙明曜﹐兩軍殺入﹐賊兵大亂。後李晟趕到均水﹐大呼曰「事危矣﹗諸將可奮力向前。」眾將一發﹐大殺賊兵。元亮﹑明曜把賊兵圍在垓心﹐晟力殺入賊軍中﹐左右衝突﹐無人敢當。賊兵大亂﹐竄入珀水﹐死者無數﹐斬首二萬餘級﹐疊屍如山﹐流血成河。希烈衝圍﹐引了敗兵﹐逕奔蔡州﹐閉住城門﹐再不出戰﹐只是堅守。不知後事如何﹖總批﹕顏魯公三朝舊臣﹐忠直剛決﹐名重海內﹐人所信服。然以耄耋之年﹐猶不能豫爲退身之策﹐卒至陷於逆賊之手﹐良足悲矣。

第一一七回

陳仙奇毒殺希烈卻說李晟得此功勞﹐大獲全勝﹐犒勞軍馬已畢﹐便欲進兵蔡州。陶元亮曰「將軍功績已成﹐威名大振﹐可以止之。倘或有失﹐此功頹廢﹐正所謂畫蛇添足也。」李晟曰「不然。今彼敗兵尙縱橫以圖攻取﹐今日吾在垍水一戰﹐賊兵心膽俱碎﹐若不乘此時以取蔡州﹐更待何日﹖汝勿自墮其志也。」元亮又諫不從﹐晟乃勒兵望蔡州進發。卻說李希烈正欲領兵迎敵﹐偶值暴疾﹐不能起居﹐然猜忍好殺﹐動至誅族﹐人不自保。其部將陳仙奇意欲誅之﹐無計可施﹔乃謀於醫者陳山甫。山甫曰「希烈一命﹐在我掌握﹐何勞費力。」仙奇問其故﹐山甫曰「早晚必來召某醫療﹐某以毒藥進之﹐必然死矣。奚用刀兵乎﹖」仙奇曰「若得如此﹐唐朝社稷皆賴君矣。」山甫辭歸﹐果然次日希烈言腹中膨脹﹐疼痛不止﹐遣人召山甫用藥。山甫暗思曰「此賊命合休矣。」暗藏毒藥入內。希烈臥於榻上﹐令山甫下藥。山甫曰「可一服卽愈。」教取銀銚﹐當面煎熬﹐藥已半幹﹐山甫便放毒藥﹐親自進上。希烈接之﹐一飲而盡。未極半晌﹐希烈七孔流血﹐腹若雷鳴。賊眾近前視之﹐希烈已死榻上。仙奇聞知﹐持刀直至榻所﹐梟下首級﹐舉眾來降。李晟大喜﹐卽日班師﹐引仙奇面君。帝封仙奇爲畱守。卻說帝在位前後二十七年﹐攺元者三﹐曰建中﹑興元﹑貞元。初政淸明者二歲﹐而盧杞用事﹐叛亂相繼。末年姑息而已。是年九月﹐帝偶沾疾﹐一臥不起。過了數日﹐崩於內殿。傳位太子﹐稱號順宗。未幾﹐順宗又沾風疾﹐不能聽政。在位八月﹐乃自稱太上皇﹐傳位太子﹐是爲憲宗章武皇帝。封林黃裳爲平章事﹐武元衡爲門下侍郎﹐李吉甫爲三品門下﹐李絳爲禮部尙書﹐封裴度爲禦史大夫﹐其餘文武各有封贈。大赦天下。時淮西等處無人守把﹐裴度上表﹐乞守淮西等處。帝許之﹐乃封裴度總督淮西等處軍馬﹐奉詔訖。且說裴度字中立﹐河東聞喜人也。幼時家貧無倚﹐極受窘辱。遇相士秋壑曰「僕閱人多矣﹐未有如此之相。」度問有何故﹐秋壑曰「汝勿見怪﹐吾相汝天庭髙聳﹐地閣欹斜﹐若非鴻門貴客﹐定爲窮途餓莩﹐必主餓死。」度日﹕「死生有命﹐富貴在天﹐何怪之有。」辭別而去。一日遊香山寺﹐有婦人以父被罪﹐借得玉帶三條﹑犀帶一條以賂權要﹐入寺祈禱﹐置於欄楯﹐忘收而去。度拾而還之。至夜﹐夢一神人謂之曰「據汝賤相﹐合應餓死﹐上帝見汝還帶陰功﹐特令吾來爲汝換卻數須﹐使汝異日位列公卿﹐職司鼎鼐。」言訖而去。及度醒來﹐猶覺口邊微痛。後位至宰相﹐秋壑復來見而異之﹐上下細徧﹐悵然謂曰「『公相一身乞兒骨』獨有四根宰相須耳。其貴皆陰徳所致。」是時裴度請兵討賊﹐督諸軍馬終日演習﹐於是各處豎立寨柵﹐以備各處軍馬屯紮。裴度事事有法﹐時有賊將吳元濟屯兵蔡州﹐當年秋七月﹐元濟作一大會﹐徧請諸將﹐共議入寇之事。忽座上一人曰「將軍累戰累勝﹐皆獲全功。官軍旣伏威名﹐只守此郡爲上﹐何故又欲入寇也﹖萬一不利﹐反爲不美。」元濟視之﹐乃蔚州人也。姓丁名士良﹐乃元濟部下副將。元濟曰「汝只知唐朝人馬廣大﹐不知有幾件好攻之處。唐有五件勝敗之事﹐何不進兵﹖」賊眾曰「請問有何五件勝敗之事﹖」元濟曰「唐軍累敗﹐挫盡銳气﹔吾兵𨿽敗﹐不曾損傷﹐吾兵一進﹐一可勝也。吾兵乃久訓練之士﹔彼兵烏合之徒﹐不曾得法度﹐二可勝也。吾今用舟船載軍而進﹐不致勞困﹔彼軍盡旱道而來﹐三可勝也。彼軍各處設備﹐軍勢分開﹔吾兵一出﹐彼軍安得更至救援﹐四可勝也。吾兵今出靈川﹐抄掠麥谷爲食﹐五可勝也。不因此時打入大唐﹐更待何時﹖」吳秀琳曰「裴度機謀深遠﹐授淮西招討使之職﹐必然一路各有準備﹐豈比他人爲將耶﹖」元濟曰「諸公何慮﹐吾自有妙策。汝等休長他人之威風﹐滅自己之銳气。吾已決定﹐吾今先取諸郡。」眾諫皆不從﹐元濟乃自爲前部﹐令三軍陸續而進﹐離了蔡州﹐提兵出戰﹐攻殺奔靈川來。前軍哨馬回報﹕連路下著九个寨﹐各有軍把守。元濟聽得﹐遂自引數騎前來髙阜處望之﹕靈川九寨﹐勢如長蛇﹐首尾相顧。元濟曰「吳秀琳之言信有之也。此寨之法﹐郭令公能之﹐今觀裴度所爲﹐不在此人之下。」遂回本寨﹐喚副將聽令曰「唐兵已有準備﹐度必在此間。汝可虛立吾旗﹐據此谷口下寨。差數百軍出哨一遭﹐喚旗甲一番﹐打靑﹑黃﹑赤﹑白﹑黑五方旗號﹐以示吾兵多。吾提大兵偸出秦亭﹐襲汝陽去了。」吩咐賊將辛永屯兵靈川谷口﹐元濟提兵而去。卻說裴度聽知賊兵出靈川﹐那時與李光顏在靈川寨中﹐準備迎敵。見連日不來搦戰﹐一日五番。肖馬出寨﹐或十里﹐或十五里便回。度每觀望﹐見哨馬只是這幾匹﹐只更服色往來馳驟﹐皆因主將必無能者。乃與主將李光顏曰「將軍當與一軍攻打﹐可必勝矣。若打破寨柵﹐便襲元濟之後。宜拒秦亭要路﹐賊兵勢必危矣。」度令軍去救汝陽﹕「從小路徑占九功山﹐若距此山﹐吳元濟必取幹坡。其路有一谷﹐名爲停馬坡﹐其地險要﹐極好埋伏。比及來爭九功山﹐吾先遣一軍伏於停馬坡﹐擒賊必矣。」李光顏曰「吾現爲將﹐未嘗如此明察地理﹐公之明學﹐眞神人也。公當速去﹐吾自攻於此。」於是裴度引數萬人馬﹐星夜倍道﹐徑取九功山﹐到時賊兵未至。下寨已了﹐隨喚先鋒嚴綬﹑副將田希延各引兵五千﹐先去停馬坡埋伏﹐依計而行。度傳令偃旗息鼓﹐以待賊兵。畢竟還是如何﹖且聽下回端的。總批﹕李希烈悖叛好殺﹐動輒誅夷﹐卒死於部將之計﹐宜矣。裴中立材貌猥鄙﹐居然餓莩﹔僅以還帶一事﹐感格上蒼﹐乃至攺換須眉﹐出將入相﹐優遊緣野﹐千載令名。此無他﹐獨一點靈臺﹐人罕能及耳。

第一一八回

李瑀雪夜克蔡州卻說吳元濟引兵自秦亭道望汝陽而來﹐問吳秀琳曰「此去汝陽有備﹑無備﹖先發何方爲上﹖」秀琳曰「近汝陽有一山﹐名九功山﹐若先占得此山﹐奪盡汝陽之勢。只恐裴度多謀﹐先有準備。」元濟曰「官軍知吾兵出靈川﹐必皆聚於此處。」於是提軍前進。至九功山下﹐前部登山﹐只見山上旗幡豎立﹐鼓聲大震﹐風吹裴度招旗。諸軍大驚﹐山上山下﹐官軍分十面殺來﹐勢不可當。賊兵大敗﹐元濟急兜回馬﹐率領殘兵而退。暗思自謂驍勇無敵﹐精通兵法﹐天下無雙﹔不想朝廷又生此人﹐吾與裴度勢不兩立。次日﹐再整兵至九功山下搦戰﹐裴度出戰﹐山上官兵並不下來。至晚欲退﹐山上鼓角齊鳴﹐賊兵著忙﹐官軍也不下山來。欲要衝突上山﹐又畏嚴備﹐不敢進前。守至二更﹐欲回山上﹐官軍又鳴畫角﹐諸軍驟至。賊兵又折一陣﹐退回舊寨。次日﹐元濟單馬提軍驅至九功山下﹐穿連以爲木柵寨。當夜三更﹐度差五百人分路各執火炬下山﹐燒著糧艸車﹐隨後以兵應之。兩兵混戰一夜﹐營寨又立不成。元濟退回舊寨﹐與秀琳商議曰「汝陽急切未易取﹐不如先取幹坡。幹坡乃汝陽屯糧之所﹐若得幹坡﹐汝陽必危。」元濟乃畱吳秀琳虛屯九功山下﹐自率精兵沿山渡水取幹坡。行了一夜﹐比及天明﹐元濟見山勢險惡﹐道路崎嶇﹐問左右﹕「此何地也﹖」答曰「乃停馬谷。」元濟勒馬自忖﹕倘或於此斷絕糧艸﹐吾等如之柰何﹖正躊躇間﹐前軍來報﹕山後塵埃起處﹐必有伏兵。元濟急持兵看時﹐嚴綬﹑田希正兩軍齊出。元濟大驚﹐且戰且走。前面喊聲大震﹐裴度自引軍殺來。後人有詩云﹕元濟心癡望列侯﹔行兵安及晉公謀。

中原尺地難恢復﹐一戰傷亡賊勢休。

元濟欲再往靈川﹐秀琳曰「靈川寨被李光顏打破﹐辛永已死﹐軍兵皆投淮西去了。」於是元濟不往靈川﹐從山僻小路回蔡州。後面裴度引兵緊迫﹐元濟親自斷後﹐叫諸兵先自進前。賊兵三停已先去二停了﹐只有元濟在後。忽然一軍突出﹐爲首乃唐朝大將李光顏交戰。元濟親自斷後﹐被官軍圍住﹐死戰不得脫。賊將蘇天然聽知元濟被圍﹐引數萬軍馬抖擻精神﹐衝殺官軍﹐人不敢近﹐左衝右突。元濟見有救兵來至﹐乘勢殺將出來。二人相合﹐殺散李光顏之兵。元濟軍馬盡皆力乏﹐蘇天然謂元濟曰「某願單馬斷後。天然亦是驍勇好漢﹐請大將放心前行。」後面官軍又追趕﹐天然匹馬單槍衝殺而來。官軍不敢逼近﹐李光顏交放箭﹐怎當官軍四合亂箭射來﹐天然獨力難支﹐被亂箭射死。元濟自回蔡州﹐痛傷天然﹑辛永二將沒於軍中﹐乃厚贈其子。因此賊眾多遭陣亡﹐皆歸怨於元濟。卻說唐鄧州節度使李瑀﹐李晟之子也。當在鄧州﹐聽知裴度追殺元濟於蔡州﹐怕他成其大功﹐亦引兵來相助。李祐言於瑀曰「元濟所部精兵皆在洄曲﹐布散四境拒守。其守州城者﹐皆老弱之卒﹐宜率兵乘虛直抵其城下。北軍聞之﹐元濟不足擒矣。」李瑀從之。是夜初更左側﹐雪深三尺﹐瑀親自披掛﹐帶人馬﹐俱各偃旗息鼓﹐乘夜潛行七十餘里﹐直抵蔡州城下。正直天池鵝鴨無數﹐瑀令軍士驚起亂鳴﹐以混軍聲。時譙樓已四鼓矣﹐內外守城之人無一知者。李祐﹑李忠義乃鋤城爲坎﹐二人先自登城﹐後面壯士相繼從之。比及天色微明﹐軍士已自打人元濟所居外宅。早有人報知元濟曰「官軍至矣﹗尙如此熟睡耶﹖」元濟尙臥在牀﹐笑曰「俘囚爲盜﹐殆曉吾當盡殺之﹐何足爲事。」言未絕﹐又有一人來報﹕「城已陷矣﹗」元濟乃驚起﹐慌出庭外視之﹐見瑀軍洶湧而進﹐約有一萬餘人﹐喊聲鼎沸﹐漸漸逼近。元濟乃帥左右登內城拒戰。是時董重質擁精兵萬餘據守洄曲﹐瑀在軍中與眾商議﹐瑀曰「今元濟勢已窮蹙﹐所望者重質來救耳。吾欲得重質來降﹐則元濟必死矣。」乃訪重質家下老小﹐各厚賜金帛﹐以恩撫之。仍遣其子董傳道持書曉諭重質。重質知瑀恩厚﹐遂單騎直詣瑀營來降。二人接見﹐不勝大喜﹐卽畱重質在軍中聽用。卻說元濟知重質已降﹐無兵救援﹐遂在城上請罪﹐緣梯而下。瑀令軍士擒之﹐裝在檻車﹐押送京師。其餘賊眾﹐瑀大加撫慰﹐不戮一人。靜軒觀此﹐有詩云﹕李瑀能分聖主憂﹐天兵赫赫下神州。

平生報國心如火﹐不斬樓蘭誓不休。

李瑀旣擒了元濟﹐吩咐軍人嚴整隊伍﹐擺列旗槍﹐屯於鞠場﹐待裴度。

卻說裴度在後面追趕﹐人馬繼至﹐不料李瑀從間道雪夜而出﹐已先擒賊。又見軍士擺列﹐如迎敵之狀﹐度疑瑀與賊同謀﹐有懷異志﹐便欲避之。瑀自披掛接見﹐拜於路左。瑀曰「蔡人頑悖﹐不識上下之分﹐數十年矣。願公因而示之﹐使知朝廷之尊。」度聞言﹐心始安﹐方受之。瑀引人馬還屯文城﹐諸將請曰「公始敗於朗山而不憂﹐勝於吳房而不取﹐冒大風盛雪而不止﹐孤軍深入而不懼﹐然卒以成功﹐皆眾人所不識也。請問其故﹖」瑀曰「朗山不利﹐則賊輕我﹐不爲備矣。取吳房﹐則其眾奔蔡﹐並力固守﹐故存之以分其兵。風雪陰晦﹐則烽火不接﹐不知吾至。孤軍深入﹐則人皆致死戰自倍矣。夫視遠者不顧近﹐慮大者不計細﹐若矜小勝﹑卹大敗﹐先自撓矣﹐何暇立功乎﹖」眾拜曰「將軍神機妙算﹐非眾等所及也。」度領兵回長安﹐帝大喜﹐加度爲晉國公﹐賜爵﹐復入知政事。設太平筵宴﹐重賞三軍。當日帝與羣臣正在飲酒間﹐忽人報言「外國遣一番僧來進佛骨。」未知說甚事來﹐且聽下回分解。總批﹕李瑀之論﹐凡智將皆能之﹐而其所不能者有二﹕失忌敵﹐恆情也﹐彼獨厚結李祐以圖其成﹔爭功﹐常態也﹐彼獨拜迎裴度以惇其讓。蓋李晟乃仁義之將﹐而瑀爲其子﹐家法流傳﹔況其籌略﹐尢克肖乃父者乎﹗

第一一九回

韓文公上佛骨表元和十四年春正月﹐憲宗升殿﹐近臣奏曰「今有番使手捧一象牙匣﹐匣內盛放佛骨﹐要見陛下。」帝聞奏﹐卽命宜人。見其人身不滿五尺﹐面如傅粉﹐鶴一松肢﹐宛若神仙之狀。乃一僧也﹐進拜闕下。帝一見而驚異之﹐其僧曰「臣乃西天雷音寺﹐奉佛骨進入中國﹐乞陛下鑑納。」帝曰「遠路風塵不易﹐汝不辭跋涉而來﹐有何應驗﹖」僧曰「此骨相傳已久﹐三十年一開﹐開則風調雨順﹐國泰民安。如陛下不信﹐當啟匣視之。」帝命捧上禦案﹐當殿啟視﹐果見佛骨紅光萬丈﹐紫气千重。文武百官近前看視﹐人人喝彩﹐皆言自古及今﹐實爲罕見。帝看視半晌﹐龍顏大喜﹐隨令百官迎立於五鳳樓上﹐率同欽天監官朝夕供奉﹐焚香頂禮。僧人送光祿寺設齋筵款待。是時﹐帝畱禁中二月﹐將佛骨歷送諸寺﹐上自王公﹐下至士民﹐瞻奉捨施﹐惟恐弗及﹐至有竭產充施者﹐有燃香臂頂供養者。當日帝與百官正議間﹐只見班部中閃出一臣﹐身長七尺﹐細眼長髯。文起八代之衰﹐道濟天下之溺﹐忠犯八主之怒﹐勇奪三軍之帥。官拜吏部侍郎﹐永平昌黎人也。姓韓名愈﹐字退之。愈進《諫佛骨表》一道﹐帝於禦案上覽之﹐其表曰﹕伏以佛者﹐夷狄之一法耳。自黃帝以至禹﹑湯﹑文﹑武﹐皆享壽考﹐百姓安樂。當是時﹐未有佛也。漢明帝時﹐始有佛法。其後亂亡相繼﹐運祚不長﹐宋﹑齊﹑梁﹑陳﹑元魏以下﹐事佛漸謹﹐年代愈更﹐惟梁武帝在位四十八年﹐前後三捨身﹐爲寺家奴﹐晝夜一餐﹐止於菜果﹐竟爲侯景所逼﹐餓死臺城﹐國亦尋滅。事佛求福﹐乃更得禍。由此觀之﹐佛不足信﹐亦可知矣。百姓愚癡﹐易惑難曉﹐苟見陛下如此﹐皆雲天子大聖﹐猶一心敬信﹔百姓微賤﹐於佛豈可更惜身命。佛本夷狄之人﹐不知君臣之義﹐父子之恩﹐假如其身尙在﹐來朝京師﹐陛下容而接之﹐不過宣政一見﹐禮賓一設﹐賜衣一襲﹐衛而出之於境﹐不令惑眾也。況其身死已久﹐枯朽之骨﹐豈宜以入宮禁﹖乞以此骨付有司﹐投諸水火﹐永絕根本﹐斷天下之疑﹐絕後代之惑﹐使天下之人﹐知大聖人之所作爲出於尋常萬萬也﹐豈不盛哉。佛如有靈﹐能作禍福﹐凡有殃咎﹐宜加臣身。望納微言﹐詳察佛骨﹐謹疏奏聞。帝覽表﹐大怒曰「汝有欺君之心﹐弄權之意﹐故此苦要折毀佛骨。」喝令便欲斬之。裴度﹑崔羣二人進曰「韓愈陳言狂肆﹐理宜加罪﹔但其忠孝素著﹐有可矜憫。若以微言殺之﹐無乃塞諫錚之路乎﹖」帝曰「以國法誅之﹐有何諫諍﹖且滿朝文武眾多﹐豈惜一韓愈哉。」言未絕﹐只見一人解下袍帶﹐叩頭上表。帝視之﹐乃翰林學士林圭也。圭曰「微臣衰耄﹐還陛下紫袍金帶﹐乞賜骸骨歸葬田裏﹐臣之幸也。」帝曰「朕正欲升卿共理朝政﹐何事棄職﹖願條陳之。」圭曰「臣見韓愈爲陛下寵臣﹐只因佛骨一表﹐便欲葬身法場。臣見此官實是難做﹐故此辭職﹐恐他日亦似韓愈受刑﹐有辱聖意。」帝怒稍解﹐遂將愈貶爲潮州刺史。當時士大夫議論佛入中國﹐自晉宋以來日益繁熾﹐自帝王至於士民﹐莫不尊信。下者畏慕罪福﹐髙者難論空有﹐獨愈惡其蠹財惑眾﹐故力排之。麗泉有詩贊云﹕佛骨迎來事豈眞﹐和聲附影惑斯民。

憲宗空慕長生術﹐枉把忠良作佞臣。

帝免韓愈死罪﹐貶出潮陽。特叫受苦﹐只容單人獨馬﹐限定一月到任。如過一日﹐邊遠充軍﹔二日﹐斬首號令﹔三日者﹐全家九族盡行誅戮。愈承聖旨﹐歸至宅下辭別。舉家餞行﹐相向大哭﹐不忍分離。愈曰「爲臣死忠﹐爲子死孝﹐也是我命合苦楚﹐怎怨別人。」只帶張千親隨﹐遂自上馬﹐是日離了長安﹐與張千饑餐渴飲﹐夜住曉行﹐不過旬日﹐早巳到了藍田。狂風大作﹐下雪飄飄﹐不能前進﹐文公就於馬上將雪作賦一篇。賦云﹕江梅飄雪賽茶芽﹐片片飄零如柳絮。隨風舞入紙窗來﹐錯認梅花零玉樹。雪者﹐世之瓊瑤﹐國之祥瑞。一片呼爲鴻毛﹔二片呼爲風耳﹔三片爲攢﹔四片爲聚﹔五片爲天花﹔六片爲六出。雪也者﹐有升也﹔有降也﹔有味也﹔有气也。其气者﹐能颼冷目下之乾坤﹔其味者﹐能長來年之禾稼﹐妝成獅子低樓下。萬萬朵梨花滿架﹐裁就玉蝶翦黃沙。千千陣柳絮飛花﹐又不是楊花﹐又不是梅花。楊花舞﹐桂花香﹐梅花白。或翦風﹐或飄帶。寒風瑞雪鎖天涯﹐壯士徵夫力怎加﹖彎弓著力弦難扯﹐銅刀響手靶難拿。龍鱗甲上鋪輕粉﹐錦繡袍邊灑玉沙。槍尖纓上飛楊絮﹐皂雕旗上舞梨花。又有詠雪詩云﹕三冬瑞雪滿瑤天﹐豫報農家大有年。

廊廟江湖人共樂﹐不妨暢飲綺筵前。

吟罷﹐風雪愈大﹐人馬俱倒﹐端然不動。張千曰「吾死於此地矣﹗從來不見此處人迹罕到﹐紛紛大雪﹐路徑昏迷﹐如何是好﹖」愈曰「遙見對山有一樵夫﹐隱隱而來﹐可問人家躲雪﹐明日早行。」張千曰「如此天寒﹐尙有人打柴乎﹖」須臾﹐呼至面前﹐愈以前言問之﹐樵夫曰「汝是甚人﹖如此天寒地凍﹐在此何事﹖」愈曰「吾是朝中一臣﹐謫貶潮陽﹐到此山中﹐迷蹤失路﹐冒犯老兄指教往前之路。」樵夫曰「原來公宰至此﹐怎受苦楚。此去潮陽不遠﹐只前面道路崎嶇難走。」愈曰「如何難走﹖」樵夫曰「吾有一詞﹐聽吾吩咐。詞曰﹕休上黃土峽﹐便是顚倒處。腳踏破底崖﹐手扳葛藤樹。手須扳得牢﹐腳欲踏得住。若還失了腳﹐送汝殘生去。轉過一重崖﹐側身挨過去。再轉一个嶺﹐便是虎狼遇。樵夫歌罷﹐假睡沈眠﹐雪中而臥。愈曰「此是癡人鬼說﹐何足信之。」此時樵夫見愈受寒不過﹐凍得魂不著體﹐半似人形。對面不顧﹐倏然化作一陣淸風而去。總批﹕韓愈佛骨一表﹐忠諒有餘﹐功齊孟子而力倍。然終不能移憲宗之惑者﹐蓋不探其本﹐而直以事佛得禍爲言也。豈不惜哉。

第一二○回韓文公雪擁藍關原來韓湘子﹐愈兄湣之子也。天資穎悟﹐體態異常。年十四﹐學遊歸仙﹐每勸愈棄職修行﹐愈不肯從。嘗言藍關有難﹐愈並不解其意。至是湘子特地起風降雪﹐驚試愈心﹐欲其回心轉意。又化樵夫前來﹐三言二語﹐顚狂臥雪﹐顯出仙家手段。是日﹐愈與張千正在中途﹐雪凍幾死。忽見一人﹐手打漁鼓﹐腰佩葫蘆﹐冒雪而來。愈近視之﹐乃湘子也。愈曰「侄兒早來救我﹗今日不是凍死﹐定是俄死。」湘子曰「叔父平昔自負﹐壘茵而坐﹐列鼎而食﹐今日緣何受此苦乎﹖」愈曰「此吾命運坎坷﹐合受磨苦﹐安可言乎﹖」湘子將葫蘆傾出酒肉無數﹐愈取食之。湘子曰「此足以顯仙家手段否﹖」愈曰「此眞術耳。」湘子曰「吾曾吟詩二句﹐叔父記得否﹖」愈曰「已忘之矣。」湘子曰「叔父曾教侄兒種頃刻之花﹐碧牡丹朵﹐擁出十四金字﹕『雲橫秦嶺家何在﹖雪擁藍關馬不前』。今日正應此事﹐何敢便忘之乎﹖」愈聞愕然﹐遂問此何地﹐近人答曰「此名藍田﹐前面一嶺﹐名爲秦嶺﹐嶺上一關﹐乃藍關也。」愈大悟曰「侄眞仙人也﹗有此預知﹐吾安不從之修行乎﹖」卽將二句湊作一詩﹐以自嘆云﹕一封朝奏九重天﹐夕貶潮陽路。

本爲聖明除獘政﹐敢將衰朽惜殘年。

雲橫秦嶺家何在﹖雪擁藍關馬不前。

知汝遠來應有意﹐好收吾骨瘴江邊。

愈吟罷﹐謂湘子曰「吾已有心修行﹐爭柰君命﹐不敢有違﹐恐失人臣之職。必須到任治民﹐待三年考滿﹐然後可學。汝宜早歸仙洞﹐異日再來。」於是二人相別而去。卻說愈至潮州﹐軍民出郭遠接百里之外。愈坐廳上﹐公吏人等皆來參見。過了數日﹐愈遂出榜教民﹐勸農講武﹐一應錢糧詞訟﹐並皆理會﹐剖決如流﹐百姓皆叩首拜伏﹐曲直分明。當日升堂議事﹐忽有民人劉可屈投告其母爲大魚所食﹐代母報仇。愈笑曰「殺人償命﹐理之固然。魚居湖海之中﹐將何來償﹖此事不明﹐安能決斷﹖」愈喝退其人﹐急令出之。吏人告曰「小人此處僻近海濱﹐鱷魚爲害。其魚魚首牛角﹐火眼龍鱗。腮生兩翼﹐身長數十餘丈。每於午未二時﹐浮游海面﹐張口食人。遠近地方﹐遇其噓气﹐染瘴癘气而死。」愈驚曰「大是異事﹗此水妖也。皆因往昔贓官污吏﹐牧愛失徳﹐致使百姓受此惡毒﹐吾必設祭以獲之。」次日﹐遂遣人在河岸上設香案﹐列牛羊祭物陳設於地。愈身著朝服﹐手執象笏﹐親自臨祭﹐令左右誦讀祭文﹐三奠酒畢﹐將所祭之物﹐盡棄於於水中。忽見海上一大魚﹐翻波逐浪而來﹐無數小魚後面相隨﹐浮游水上﹐翹首張口﹐似有奔騰之意。眾皆驚怖﹐愈在岸上大喝曰「逆怪不得無禮﹗天曹在此。吾爲一郡之主﹐澹泊自居﹐只飲潮陽之水﹐無半毫諂曲。汝爲水族之王﹐亦宜正直﹐方能鎭壓爾類﹐何如此之邪佞乎﹖吾本保民﹐汝何害民﹖自今以後﹐各分水陸﹐毋得相犯。」言罷﹐愈隨手以朱筆擲去﹐正中魚口。其魚含之﹐低首搖尾而去。浪息波平。愈與眾從人皆回衙內。靜軒有詩贊云﹕文公正气沖牛斗﹐被貶之時志愈彊。

秦嶺狂風無怨望﹐藍關遇雪實恓惶。

鱷魚退去彰公直﹐佛骨迎來誅表章。

千古髙風應不泯﹐長隨明月照潮陽。

韓愈自祭鱷魚之後﹐潮陽百姓賴得永保無事。愈治理民事﹐詞淸訟簡﹐人物咸寧。後至長慶四年﹐公卒於正寢﹐謚昌黎伯。潮人感其遺澤﹐爲之立廟﹐四時享祭。總批﹕君子立朝﹐選用與廢斥莫不有大數存焉。微公之遭貶﹐則鱷魚之害潮陽何所底止﹖特借公正气以辟除之耳。造物豈無自而然歟﹖

第一二一回

柳公權用筆諫帝卻說帝自卽位以來﹐好學神仙之術﹐多服金丹以求長生﹐不料反添躁怒﹐帝之左右宦官往往得罪而死﹐人人自危。是時元和十五年春正月﹐帝暴崩於中和殿﹐人皆言內常侍陳弘志弒之。其黨皆爲之匿﹐不敢討賊﹐但云藥發攻心而死。外人皆莫之知。眾臣請太子卽位於太極殿﹐號稱穆宗皇帝﹐攺元長慶。葬憲宗於景陵﹐尊郭貴妃爲皇太后﹐封柳公綽爲尙書左丞﹐牛僧孺爲中書侍郎﹐李徳裕爲翰林學土﹐柳公權爲翰林侍書。公權一日對帝書寫﹐筆力精巧﹐有若龍蛇之勢。帝問公權曰「古之善書者﹐莫過於張旭張顚﹑羲之﹑獻之。今觀卿所書﹐尢有過於此數子者﹐何能如是之善乎﹖」公權對曰「用筆在心﹐心正則筆正。」帝默然攺容﹐知公權以筆諫也。帝在位四年遂崩﹐傳位太子﹐稱號敬宗皇帝。時天下承平﹐敬宗遊戲無度﹐性復偏急﹐宦官動遭箠撻﹐皆怨且懼。夜獵還宮酒酣﹐爲宦官劉克明所弒。在位三年﹐攺元寶歷。宦官王守澄迎穆宗次子江王卽位﹐稱號文宗皇帝﹐攺元太和。卻說文宗爲宦官所立﹐至是宦官益橫﹐建置天子﹐在其掌握﹐威權出人主之右﹐無人敢言。是年三月﹐帝親策制舉人賢良方正。有昌平縣一人﹐姓劉名蕡﹐對策極言宦官威權甚大﹐爲害百端。考官馮宿看劉蕡之策詞語忠直﹐筆力精華﹐各皆服﹐但畏宦官之勢﹐而不敢取。其餘居蕡之次者﹐反得爲用﹐眾論紛紜﹐皆爲稱屈。時有中第者李邰曰「劉蕢下第﹐我等登科﹐能無厚顏﹖」乃上疏爲劉蕡訴屈﹐言蕢所對之策自漢魏以來無與爲比﹐乞回臣等所授官職於蕡﹐以旌忠直。疏凡三上﹐皆不報。帝在位十四年遂崩﹐傳位太第穎王卽位﹐是爲武宗皇帝﹐攺元會昌。自武帝在位六年至宣宗在位十三年﹐宣宗至懿宗在位十五年﹐共計三十四年﹐海內淸宴﹐俱各承平。是年秋七月﹐帝崩於內殿﹐宦官劉行深扶太子卽位﹐稱號僖宗皇帝。卻說僖宗名儼﹐懿宗少子也。年十三歲﹐爲宦官所立﹐攺元乾符元年。封崔彥昭爲平章事﹐封宦官田令孜爲中尉。時令孜有寵﹐帝專事遊戲﹐政事一委令孜處決﹐呼爲阿父。令孜嘗自備果食﹐與帝對飲。帝與內園小兒相狎﹐賞賜動以萬計。府藏空竭﹐令孜獻計於帝﹐令籍兩市商貨﹐悉納內庫。有陳訴者﹐卽付京兆杖殺之。宰相以下皆鉗口莫敢言。賦斂愈急﹐水旱相繼﹐不以實聞。百姓流殍﹐無所控訴﹐所在相聚爲盜。是歲﹐濮州人王仙芝聚眾數千人起於長垣﹐與賊黨尙君長攻陷郡縣﹐勢如破竹。時有一人姓黃名巢﹐字巨天﹐曹州冤句人也。形容古怪﹐眉橫一字﹐齒排二牙﹐鼻生三竅﹐面如金色。善騎射﹐喜任俠﹐粗涉書傳。嘗舉進士﹐中武舉狀元。帝嫌其醜陋﹐罷黜不用﹐遂與仙芝共販私鹽。至是聚眾攻掠州縣﹐民之困於重斂者﹐爭來歸附。於路遇見朱溫﹑尙君長﹑曹師雄﹑兪亮﹑李範﹑史文龍﹑史進﹑張鴿數人﹐皆驍勇之士﹐仙芝收爲部下。數月之間﹐聚至數萬。卻說王仙芝兵攻蘄州﹐先使人致書與刺史裴渥﹐相約兩下按兵不戰。渥許爲之奏官﹐隨卽開城迎仙芝與黃巢等入城﹐置酒款待﹐厚賜金帛。裴渥又爲上表﹐明仙芝不反。帝赦其罪﹐詔封仙芝爲左神策軍押牙之職。仙芝甚喜﹐便欲受之。黃巢大怒曰「始吾與汝共立大誓﹐橫行天下。今汝獨取官而去﹐使此五千餘眾何所歸乎﹖」隨挺杖擊仙芝﹐傷首流血﹐其眾喧嘩不已。仙芝遂不受命﹐乃大掠蘄州﹐與巢瓜分其軍﹕三千餘人從仙芝﹐三千餘人從巢﹐分道而去。且說王仙芝與眾商議﹐欲打淮西一路﹐賊人李範諫曰「吾等烏合之眾﹐𨿽云驍勇﹐人心不合﹐只宜堅守門戶﹐以俟天時。今若長驅﹐深爲不祥﹔加之朝內曾元裕﹑宋威等善能用兵﹐外夷猶自畏懼﹐何況我等乎﹖」仙芝大怒﹐縛下李範。又有史文龍諫曰「聖人有云﹕『禍福將至﹐善必先知之﹐不善必先知之。』前日營外將旗無風自折﹐一不祥也。大王所居外宅﹐雌雞與犬並行屋上﹐似人哭啼﹐二不祥也。長垣北門外﹐忽然地穴內湧出一肉塊﹐周一圍數尺﹐有頭有眼﹐有鼻有口﹐卻無手足﹐於市中往來﹐刀箭不能傷﹐亦不知何物。有人卜之曰﹕『有形不成﹐有體無聲。家亡身滅故見其形。』此三不祥也。有此三般不祥之兆﹐將軍須趨吉避凶﹐而欲人寇以喪身也﹖」王仙芝大怒﹐將李範﹑史文龍斬之﹐乃令尙君長﹑兪亮爲先鋒﹐盡起賊兵數千﹐於路放火劫擄。帝乃宣召大將軍曾元裕至長安﹐議論起兵。元裕入朝見帝﹐帝曰「今賊人王仙芝入寇﹐不可不誅之。」元裕奏曰「臣部下馬步軍二萬﹐足可破王仙芝也。」帝曰「兵少路遠﹐恐難收復。」元裕曰「臣托陛下洪福齊天﹐兵不在多﹐用兵設謀﹐破仙芝甚易也。」帝曰「吾料王仙芝將何以禦卿耶﹖」元裕曰「彼棄城壕而走﹐上計也。守長垣殺去軍﹐其次也。官軍一至﹐必被臣擒矣。」帝曰「卿此去往回幾日﹖」曾元裕曰「千里之地﹐數月足矣。」帝大喜之﹐卽命曾元裕行。元裕領兵投荊南來。唐前部先鋒張自勉先到﹐王仙芝使尙君長﹑兪亮引兵五千前來屯黃梅﹐圍塹二十餘里﹐周圍鹿角密護正嚴。張自勉回稟曾元裕。元裕曰「且不可戰﹐比欲老吾營也。若攻之﹐正中其計。且賊眾大半在此﹐其巢穴必定空虛﹐可棄此處奔長垣﹐賊必往救之﹐就於中路破之﹐必獲全勝矣。」眾皆曰「然。」盡勒兵從小路望長垣而去﹐大張旗幟﹐軍轉山南。未知勝負若何。總批﹕唐自穆宗以來八世﹐而爲宦官所立者七君。然則唐之衰亡﹐豈止方鎭之患哉﹖蓋朝廷﹐天下之本也。人君﹐朝廷之本也。始卽位﹐人君之本也。本始不正﹐而欲天下之正﹐其可得乎﹖

第一二二回

王仙芝大寇荊南卻說賊將尙君長﹑兪亮正在帳中議曰「若官軍攻打之時﹐切不可輕出﹐弓箭﹑炮石不可亂髮。官軍遠來﹐難以久住﹐待糧盡退去﹐用兵擊之﹐一鼓而可擒曾元裕矣。」言未絕﹐忽然官軍轉過山南而去。尙君長大驚曰「官軍知長垣無兵﹐必去攻老營也。若長垣有失﹐吾此處皆無用矣。可盡起眾兵迆然擊之。」原來曾元裕畱下十數人扮作鄕民﹐暗窺虛實﹐見賊兵欲起﹐飛報曾元裕。元裕曰「彼知吾取長垣﹐拔寨來擊﹐正中吾計。」乃命宋威﹑楊復光引一軍埋伏於洮水濱﹐待賊兵過來﹐同時舉發。二將引軍去了﹐尙君長﹑兪亮軍馬看看趕上﹐忽然一聲炮響﹐宋威﹑楊復光從後進發﹐元裕兵回﹐兩下夾攻﹐賊兵大敗﹐殺死無數﹐降者極多。尙君長﹑兪亮死戰得脫﹐前至狗脊嶺﹐正逢王仙芝到﹐合兵一處。人馬和官軍交鋒﹐尙君長出馬﹐被朱威一刀斬於馬下﹐賊兵大敗。王仙芝引敗兵退入中州城﹐閉門守護。追兵四面圍合。時值秋天﹐降下大雨﹐河水暴漲﹐運糧船隻從河口直到城下。其雨連綿﹐月餘不止﹐官軍營外﹐平地水深三尺﹐軍人驚惶。宋威入中軍言曰「雨水連綿﹐營內浮坑﹐不能停住﹐望移屯於前面山上。」元裕大怒曰「吾偏不知擒賊在邇﹐安可亂移﹖汝等再言﹐卽當斬首。」宋威徐徐而退。少時﹐參軍陶繼業又來稟說﹕「軍皆怯水﹐意欲移營。」元裕怒曰「輒敢亂言﹐惑我軍心﹐推出斬之。」當時號令首級於軍門﹐於是三軍鎭靜。元裕傳令﹐叫城北軍馬暫退﹐放城中賊人樵采柴薪﹐牧放馬匹。官軍伍謖曰「昔日招討攻臺州之時﹐八郡連進﹐晝夜不息﹐故得城下擒王郢斬之。今日遠來﹐不令攻打﹐一任霖雨滿營﹐又縱城中人樵柴﹑牧放牛馬﹐愚竊慮也﹐請招討教之。」曾元裕笑曰「汝𨿽爲司馬﹐不知用兵之道也。昔王郢兵少糧多﹐城內可支一年﹐我官軍四倍於王郢之糧﹐而不勾一月。以一月之糧﹐而充一年之餉﹔以四部之眾﹐而敵一部之寡﹐而不容不速也。是以不計死傷﹐與糧爭競也。今者賊兵多﹐官軍少﹐賊餓軍飽﹐因此不必攻打﹐以待自走也。走而擒之﹐無有不勝。吾不掠牛馬﹐不絕樵采﹐是容賊走路也。夫用兵者﹐詭道也﹐若因事變。賊糧並盡﹐軍恃雨霖﹐未肯束手歸降﹐吾故示無能以安之。若取小路以驚之﹐賊必衝突而死戰也。此雨數日必晴﹐一晴並力攻打﹐賊可擒也。」眾將皆拜曰「此神武之算也。」卻說帝在長安升殿﹐羣臣來奏﹕「近者秋雨一月不止﹐軍馬勞苦﹐可宣招討罷兵。」帝曰「曾元裕臨陣智變﹐必有良謀﹐擒王仙芝可計日而待﹐何必憂也﹖」卻說軍中﹐數日果然雨霽天晴。星夜曾元裕出帳﹐仰觀星象﹐忽見一星大如斗﹐流火長數十丈﹐墜於申州城東南黃梅嶺。眾將皆驚問元裕曰「此何兆也﹖」元裕曰「五日後星落處﹐必然斬王仙芝矣。來早四面圍合﹐並力打城。」諸將得令﹐次日築土上掘地道﹐衝車﹑云梯﹑炮石晝夜攻打﹐箭如急雨亂射。城中糧盡﹐人皆相食。眾欲殺王仙芝﹐仙芝慌使兪亮﹑柳君賢出城到曾元裕寨中投降。元裕曰「汝來何也﹖」兪亮曰「望請招討權退三十里﹐吾自縛。」元裕大怒曰「輒敢輕吾也﹗」叱左右推出斬之﹐將首級付從者書檄﹐令將回見王仙芝。看檄曰﹕唐詔討使大元帥曾公檄下王仙芝﹕竊謂楚鄭列國﹐鄭伯尢肉袒牽羊迎之﹔吾乃天子上公﹐而賊子兪亮等欲使退兵﹐甚是無禮。二人老耄﹐傳言有失﹐已皆斬首。若事有未已﹐可更遣年少聰明者前來告復﹐稍若稽遲﹐悉皆誅戮。故檄。王仙芝大驚﹐與眾共議。賊將曹師雄願往曾元裕寨中﹐說克日送大王到﹐定許開門納降。仙芝卽命師雄到唐中軍。元裕坐帳上﹐左右叱師雄膝行至前﹐跪而告曰「望招討暫息雷霆﹐容克日面縛而降。」元裕曰「軍土大要有五﹕能戰當戰﹔不能戰﹐不能守﹐當走。旣皆不能﹐有降與死耳。汝等不肯面縛﹐此決就死也。可洗頸待劍。」於是叱曹師雄令回報。師雄抱頭鼠竄而回﹐見王仙芝說之。仙芝驚惶﹐乃與賊眾是夜二更帶數百騎開城門望東南而走。仙芝見無兵﹐心中暗喜。行不到五更﹐山頂上一聲炮響﹐迎前一軍擺開﹐當先曾元裕﹐上有袁知節﹐

下有齊元陽大喝﹕「反賊休走﹗」王仙芝急欲回馬尋路﹐後面張自勉軍馬到來﹐左邊宋威﹑右邊楊復光軍馬四面圍住。王仙芝下馬受縛﹐曾元裕視諸將曰「吾前夜見流星墜於此地﹐曾有云﹕『五日之後﹐當斬仙芝於此地矣。』今應斯言。」遂喝令斬之。仙芝與曹師雄等對面受戮。史官有詩云﹕賊子仙芝井底蛙﹐癡心恣意慕榮華。不知身死鋼刀下﹐尢自貪圖作帝家。當日勒兵恢復長垣。比及曾元裕到城下﹐唐兵盡已人城﹐誅殺仙芝餘黨二百餘人。於是出榜安民﹐令各官分地守把﹐重賞三軍。元裕奏凱班師﹐回入長安。後人有詩贊云﹕盡忠報國曾元裕﹐破賊黃梅大有功。

唐末英雄誇獨步﹐至今千載播髙風。

總批﹕王仙芝若受中朝之封﹐授左神策之職﹐其榮貴爲何如﹖而被黃巢迫脇﹐遂不受命﹔卽或未能歸順﹐使不殺李範﹑史文龍二人﹐猶末至於今日也。是集自隋公楊堅於陳髙宗大建十三年辛丑歲受周王禪卽帝位起﹐歷四世禪位於唐髙祖﹐以迄僖宗乾符五年戊戌歲﹐唐將曾元裕剿戮王仙芝止﹐凡二百九十五年。繼此以後﹐則有《殘唐五代志傳》詳而載焉﹐讀者不可不並爲涉獵以睹全書云。萬曆已未歲季秋旣望﹐金閶書林龔紹山繡梓。

