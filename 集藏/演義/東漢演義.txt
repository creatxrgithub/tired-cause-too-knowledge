東漢演義謝詔淸﹟珊城淸遠道人重編

第一回

英君圖治開三釁

漢朝自髙祖起沛﹐引兵自南陽入武關﹐破秦﹔項羽背約﹐分王漢中﹔後得韓信﹐拜爲大將﹐遂東出陳倉﹐定三秦﹔信復北舉燕趙﹐東擊齊﹐南會楚﹐五年之間﹐卒破羽於垓下。天下大定﹐定都長安。初滅楚時﹐建都洛陽﹐從婁敬﹑張良之議﹐遂都長安。長安在洛陽之西﹐故後世號爲西漢也﹐髙祖在位十二年崩﹐傳位與長子盈﹐是爲惠帝。

帝仁孝﹐見呂太后所爲慘毒寡恩﹐常懷不樂。一日﹐太后鴆殺禦弟趙王﹐斷其母戚夫人手足﹐去眼煇耳﹐飲瘖藥﹐使居廁中﹐號曰「人彘」。召帝觀之﹐帝大驚﹐哭曰「此非人所爲﹐朕何以治天下﹗」由此日惟飲酒作樂﹐不聽政事﹐鬱鬱七年而崩。

帝無嗣﹐呂太后取他人兒爲太子﹐立爲少帝﹐後又殺之﹐更取他人子﹐立爲後少帝﹐太后自臨朝稱制﹐盡封諸呂爲王﹐欲滅劉氏之祚。幸得太尉周勃﹐右丞相陳平協謀﹐太后崩﹐悉捕諸呂斬之﹐迎代王恆卽位﹐是爲文皇帝。帝髙帝中子﹐薄姬所生也。

文帝恭儉﹐有王者規模﹐在位二十三年﹐天下富庶。至景帝紹位十六年﹐遵守成業﹐蠲民租﹐減笞法﹐瘐廩府﹐庫充實至於朽不可校。但刻薄尙刑名之學﹐以至激變七國﹐賴周亞夫討平之。後亞夫子爲人所告﹐事連亞夫﹐召詣廷尉﹐不食嘔血而死。

武帝雄才大略﹐煥然可述。在位五十四年﹐表章六經﹐舉俊茂﹐興太學﹔又逐匈奴﹐通西域﹐平南越﹐開朝鮮﹐南置交趾﹐北置朔方﹐可謂盛矣。然窮奢極欲﹐繁刑重斂﹐內侈宮室﹐外事四夷﹐信惑神怪﹐巡遊無度﹐使百姓疲敝﹐起爲盜賊﹐幾類秦始。幸其末年悔過﹐壬辰二月﹐親耕於鉅定﹐還見羣臣曰「朕卽位以來﹐所爲狂悖﹐使天下愁苦﹐不可追悔。自今事有傷害百姓﹐糜費天下者﹐悉罷之。」以田千秋爲丞相﹐封富民侯。千秋無他材能學術﹐又無閥閱功勞﹐特以前曾訟太子之冤﹐一言悟主﹐數月之間﹐取宰相封侯﹐世未嘗有也﹗然爲人惇厚有智﹐居位自稱。先是桑弘羊言「輸臺東有漑田五千頃以上﹐可遣屯田卒﹐置校尉﹐募壯健民詣田所﹐墾田築亭﹐以威西方之國。」時上深悔旣往之非﹐聞奏乃下詔曰﹕

前有司奏﹐欲益民賦三十﹐以助邊用﹐是重困老弱孤獨也。今又請遣卒田輪臺﹐輪臺西於車師千餘里﹐前擊車師﹐𨿽降其王﹐以遼遠乏食﹐道死者數千人﹐況益西乎﹖匈奴常言漢極大﹐然不耐饑渴﹐失一狼﹐走千羊。乃者貳師敗﹐軍士死略離散﹐悲痛常在朕心。今又請遠田輪臺﹐欲起亭隧﹐是擾勞天下﹐非所以優民也﹐朕不忍聞﹐當今務在禁苛暴﹐止擅賦﹐力本農﹐修馬復令﹐以補缺毋乏武備而已。

自是不復出軍﹐而封田千秋爲富民侯﹐以明休息﹐思富養民也。又以趙過爲搜粟都尉﹐過能教民治田﹐其耕耘田器﹐皆有便巧﹐用力少而得谷多﹐民皆便之。

時鉤弋夫人之子弗陵﹐年七歲﹐體壯大﹐多智﹐上奇愛之﹐欲立爲太子﹐以其年稚﹐乃使黃門畫「周公負成王朝諸侯圖」以賜光祿大夫霍光﹐後以光爲大司馬大將軍﹐金日碑爲車騎將軍﹐上官桀爲左將軍﹐受遺詔輔少主﹐帝崩﹐太子弗陵卽位﹐年才十歲﹐是爲昭帝也。童稚之年能辧霍光之忠。惜天嗇其年﹐壽二十二歲而崩。帝無嗣﹐立昌邑王卽位。王昏亂﹐淫戲無度。大將軍光率羣臣奏太后﹐廢之。迎武帝曾孫病已入卽位﹐是爲宣帝。

帝在位二十五年﹐勵精圖治﹐信賞必罰﹐吏稱民安﹐借乎治雜於霸﹐文景之治不復存矣﹗至用恭﹑顯﹐而啟元帝之信閹宦﹔貴許﹑史﹐而啟成帝之任外戚﹔殺趙﹑蓋﹑韓﹑楊﹐而後哀帝之誅大臣。故論其功﹐則爲中興之君﹔察其罪﹐則爲基禍之主。按兩漢凡二十五君﹐共坐四百二十六年天下﹐計西漢十三君﹐合王莽淮陽王十六年﹐共二百三十年﹔東漢君一十有二﹐共年百九十有六。那二十五君﹕

髙惠文景武昭宣﹐元成哀平孺子篡﹐

光武明章和殤安﹐順衝質桓帝靈獻。

前部西漢演義﹐但做到髙祖得天下而止﹐讀者費了數日功夫﹐只知得數年之事。其子孫坐了幾年天下﹐孰爲聖明﹐孰爲昏暴﹐竟茫然不知﹐如看一兩出戲文﹐熱鬧半天﹐還是有頭無尾﹐至平帝如何失了國﹐王莽如何便篡了位﹐樹必先朽而後虫生﹐做東漢的﹐更不敍明根源﹐這又叫个有尾無頭﹐更是悶事。今重新演說光武中興故事﹐順便將西漢一代之事﹐約略補述在前﹐令讀者於一代興衰﹐了然在目。

且說宣帝太子名奭﹐溫柔慈善﹐帝極鐘愛。一日﹐所幸的司馬良娣病死﹐太子大哭﹐痛不欲生。宣帝自進宮勸解﹐只是不樂。帝令皇后徧擇美女於後宮。一家人子中得元城王氏女﹐名政君﹐其祖王賀﹐曾爲繡衣禦史。時政君年方十八﹐嬌媚秀發﹐送入宮中﹐太子一見甚是歡悅﹐政君百體順承﹐自不必說。年餘﹐生下皇孫。宣帝大喜﹐取名驁﹐字太孫﹐常抱置左右﹐卽成帝也﹐宣帝崩﹐元帝卽位﹐立王政君爲皇后。元帝寵用宦官﹐誅戮忠良﹐漢家元气剝削殆盡矣。欲知如何﹐且聽下回分解。

第二回

僞學趨權附五侯

卻說宣帝時有兩位宦官﹐一名宏恭﹐官中書令﹐一名石顯﹐官僕射﹐皆久典樞機。顯尢巧慧﹐習事能深得人主意指。元帝體弱多疾﹐以顯中人無外黨﹐遂委以朝政﹐事無大小﹐皆顯自決﹐貴幸傾朝﹐時前將軍蕭望之﹐光祿大夫周堪﹐與大司馬車騎將軍史髙﹐同受遺詔輔政﹐領尙書事。望之﹑堪舊爲師傅﹐帝信任之﹐因薦舉宗室更生與金敞﹐爲給事侍中﹐四人同心謀議國政。史髙充位而已﹐由是與望之有隙﹐深結恭﹑顯。

望之等旣患許﹑史放縱﹐又疾恨恭﹑顯擅權﹐乃奏帝﹐以爲中書政本﹐國家樞機﹐宜以通明公正之十處之。武帝遊宴後庭﹐故用宦官﹐非古制也。宜罷中書宦官﹐應古不近刑人之義。帝聞奏不能決﹐恭﹑顯遂奏望之﹑堪﹑更生朋黨相稱譽﹐譖訴大臣﹐毀離親戚﹐欲以專權擅勢﹐爲臣不忠﹐誣上不道﹐請謁者召致廷尉。上曰「數人皆國家重臣﹐未必如此。」顯曰「且致廷尉問之﹐看是如何。」上卽準奏。一日﹐有事召堪及更生﹐左右回奏﹐兩人系在獄中﹐須詔赦出。上初卽位﹐不知致廷尉爲下獄﹐大驚曰「非但廷尉問耶﹖」立召恭﹑顯責問﹐恭﹑顯皆叩頭﹐上大罵﹐又叩頭。上無法處治﹐乃曰「汝二人且出視事。」二人出﹐立請史髙商議。髙卽見帝﹐面奏曰「陛下新卽位﹐未以徳化聞於下天﹐而先驗師傅﹐但旣下獄﹐宜因而決其罪﹐以免其官﹐不然中外紛然議論﹐更累聖徳。」上從之﹐乃赦望之等罪﹐收其印綬﹐與周堪﹑劉更生俱免爲庶人。後上念三人皆忠良﹐無辜削職﹐心甚不安﹐詔賜望之爵關內候﹐給事中﹐朝朔望。復徵周堪﹑劉更生﹐欲以爲諫大夫﹐恭﹑顯懼其多言﹐因奏以爲中郎。

更生乃使其外親上變事﹐言各處地震﹐殆爲恭﹑顯專權﹐宜退恭﹑顯﹐以章蔽善之罰﹐進望之等﹐以通賢者之路﹐奏上﹐恭﹑顯疑更生所爲﹐白請考姦詐﹐詞服﹐更生復逮系獄﹐免爲庶人。會望之之子伋亦上書訟望之前事﹐恭﹑顯復奏望之教子上書﹐失大臣體﹐不敬﹐請逮捕﹐上曰「太傅素守髙節﹐恐不肯就吏﹑受訕辱﹐而致其死也。」顯等曰「望之前幸不坐罪﹐復賜爵邑﹐不悔過服罪﹐深懷怨望﹐又自托師傅之尊﹐若不屈之牢獄﹐塞其怏怏之心﹐則聖朝難以施恩厚矣。且人命至重﹐誰不貪生﹖今望之所坐語言薄罪﹐諒不致死﹐無足深慮。」上乃點首允之。顯等卽令謁者召望之﹐望之仰天嘆曰「吾嘗備位將相﹐年逾六十矣﹗老入牢獄﹐苟求生活﹐不可鄙乎﹖」遂飲鴆自殺。帝知之﹐大驚拊手曰「朕固疑其不就牢獄﹐果殺吾賢傅。」卻食涕泣﹐哀動左右﹐召顯等責問﹐皆免冠謝罪﹐良久然後己。

是時前後地震日食﹐三月雪﹐霜殺桑﹐夏寒日靑。劉更生乃上書曰﹕

臣聞舜命九官﹐濟濟相讓﹐和之至也﹐眾賢和於朝﹐則萬物和於野。故蕭韶九成﹐而鳳凰來儀。至周幽厲之際﹐朝廷不和﹐轉相非怨﹐則日月薄食﹐水泉沸騰﹐山谷易處﹐霜降失節。由此觀之﹐和气致祥﹐乖气致異。祥多者﹐其國安﹔異眾者﹐其國危。天地之常﹐經古今之通義也。正臣進者﹐治之表也﹔正臣陷者﹐亂之機也。夫執狐疑之心者﹐來讒賊之口﹔持不斷之意者﹐開羣枉之門。讒邪進則眾賢退﹐羣在盛則正士消。今以陛下明知﹐誠深思天地之心﹐考祥應之福﹐災異之禍﹐杜閉羣枉之門﹐廣開眾正之路﹐使是非炳然可知﹐則百異消滅而眾祥並至﹐太平之基﹐萬世之利也。

是時周堪﹑張猛在朝﹐石顯等憚之﹐於是顯及許﹑史皆言﹐災異皆堪﹑猛用事之咎﹐遂左遷周堪爲河東太守﹐張猛爲槐裏令﹐後猛爲顯誣譖﹐令自殺﹐後賢讀史謂堪﹑猛皆自取顚覆者﹐蓋是時羣小在內﹐主徳不明﹐必無可爲之理﹐戀戀於朝﹐何所補益﹐屢遭黜辱﹐宜矣。若周堪以受遺大臣﹐當望之飲鴆之後﹐稱疾而去﹐不亦善乎﹗

有京房者﹐《善易》以孝廉爲郎﹐屢言災異有驗﹐天子悅之﹐數召對。一日宴見﹐問上曰「幽厲之君﹐何以危﹐所任者﹐何人也﹖」上曰「君不明﹐而所任者巧佞。」房曰「齊桓公﹑秦二世亦嘗聞此君而非笑之﹐然任豎刁﹑趙髙﹐政治日亂﹐盜賊滿山。何不以幽厲卜之而覺寤乎﹖」上曰「惟有道者能以往知來耳。」房因免冠頓首曰「陛下視今爲治耶﹖亂耶﹖」上曰「亦極亂耳。然今之爲亂者誰哉﹖」房曰「明主宜自知之。」上曰「不知也﹐如知﹐何故用之﹖」房曰「上最所信任﹐與圖事帷幄之中﹐進退天下之士者﹐是矣。」上頻頻點首曰「朕已諭。」房出﹐上亦不能退顯。時宏恭已死﹐專權者石顯﹐黨與五鹿充宗爲尙書令﹐亦用事﹐深疾房﹐欲遠之﹐因建言以房爲魏郡太守。去月餘﹐竟徵下獄﹐殺之。初京房學易於焦延壽﹐延壽嘗曰「得我道以亡身者﹐京生也。」房學長於災變﹐分六十卦更直日用事﹐以風雨寒溫爲候﹐各有占驗。然而不明乎消息盈虛之理﹐語默進退之機﹐才得爲郎﹐便欲去上所親信而下量﹐元帝之庸懦亦難乎其免矣。故占候前知之學﹐君子所不貴焉﹐若無帝者﹐旣知其言之是矣﹐不惟不能用﹐又從而殺之﹐是烏足以爲君哉。

帝優柔不斷者十六年而崩﹐成帝嗣位﹐凡二十六年﹐初卽位﹐以元舅王鳳爲大司馬大將軍﹐領尙書事﹐又封舅王崇爲安成侯﹐賜譚﹑商﹑立﹑根﹑逢時爵關內侯。是月黃霧四塞﹐諫大夫楊興等奏曰「此陰盛侵陽之气也。髙祖之約﹐非功臣不侯。今太后諸弟皆以無功爲侯﹐外戚未曾有也。」大將軍鳳懼﹐上書辭職﹐優詔不許。

秋八月﹐何雨月相承﹐晨見東方。冬十二月﹐朔日食﹐夜地震﹐未央宮殿中災異疊見。乃召直言極諫之士﹐詣白虎殿對策﹐議者多歸咎王鳳。時儒者谷永有賢良直諫死格﹐知鳳方柄用﹐陰欲自托﹐乃上書曰﹕

方今四夷賓服﹐皆爲臣妾。骨肉大臣有申伯之忠﹐無重合﹑安陽﹑博陸之亂。竊恐陛下聽暗昧之瞽說﹐歸咎無辜﹐重失天心﹐不可之大者也。陛下誠深察愚言﹐解偏駁之愛﹐平天覆之施﹐使列妾得人人更進﹐益納宜子婦人﹐毋擇好醜﹐毋避嘗字﹐以慰皇太后之憂慍﹐解謝上帝之譴怒﹐則繼嗣蕃滋﹐災異訖息矣。

杜欽亦仿此意﹐上了一本﹐上皆以其書﹐示後宮﹐卽以永爲光祿大夫。又悉封諸舅爲列侯﹐譚爲平阿侯﹐商爲成都侯﹐立爲紅陽侯﹐根爲曲陽侯﹐逢時爲髙平侯。五人同日封﹐故世謂之五侯。

有京兆尹王章﹐素剛直敢言﹐𨿽爲王鳳所舉﹐見鳳專權太甚﹐心頭按納不住﹐乃奏封事﹐言日食之咎﹐實鳳專權蔽主之過﹐辭語愷切。上召見﹐謂章曰「君試爲朕求可以自輔者。」於是章遂薦瑯邪太守馮野王﹐忠信質直。上久聞野王之名﹐欲倚用以代鳳。鳳聞之﹐卽稱病﹐上疏乞骸骨。上兀兀不安﹐乃優詔報鳳﹐彊起之。又使尙書劾王章罪﹐下章吏﹐廷尉致其大逆﹐章竟死獄中。自是公卿見鳳﹐側目不敢正視。王氏愈盛﹐郡國守相刺史皆出其門。五侯羣弟﹐爭爲奢侈﹐賂遺珍寶﹐四方而至。因而博取聲譽﹐好士養賢﹐傾財施予。

劉向素懷精忠﹐嘗作《洪範五行傳論》﹐又上《列女傳》《新序》《說苑》﹐因事著述以諷上。上心知其意﹐然終不能奪王氏權。至是復上封事﹐極諫曰「王氏與劉氏勢不並立﹐如下有泰山之安﹐則上有累卵之危。陛下爲人子孫﹐守持宗廟﹐而今國柞移於外親﹐降爲皂隸﹐縱不爲身﹐柰宗廟何﹖婦人內夫家而外父母家﹐此亦非皇太后之福也。」書奏﹐天子召見向﹐嘆息悲傷其意﹐曰「君且休矣。吾將思之。」然終不能用其言。及王鳳卒﹐以王音爲大司馬﹑車騎將軍。

太后兄弟八人﹐獨弟曼早死﹐未封侯。曼子莽﹐字巨君﹐善事伯叔。鳳臨死﹐以莽托太后及帝﹐乃封爲新都侯。時永始元年乙巳﹐越二十年乙丑﹐莽遂行篡逆。此按史記﹐至成帝酒色亡身﹐哀帝嬖幸盈朝﹐後作兩回敍。

第三回

溫柔鄕成帝追歡

卻說《春秋》二百四十二年之間﹐書日食者三十六﹐地震五﹐山陵崩弛二。漢成帝在位二十六年﹐日食地震三倍於《春秋》﹐水災大旱則無以比數。綏和二年九月﹐自京師至北邊郡國三十餘處地震﹐爲自古所無。朝廷凡有災﹐例皆召對﹐此時災變疊見﹐吏民上書﹐無不以爲王氏專政所致﹐上卒不悟﹐安昌侯張禹﹐以天子師﹐每有大政﹐必與定議。一日﹐帝至其私第﹐辟去左右﹐得吏民所言示禹曰「上天示異﹐吏民不約而同﹐皆以爲王氏所致﹐王氏一門﹐何以獨能上干大象﹖劉向素稱博學﹐亦以爲然﹐朕終不解其義。經傳頗有記載﹐吏民所言﹐亦頗合經義否﹖君老臣﹐學問非人聽及﹐又朕所親信﹐願詳言之﹐以決疑衷。」禹見自己年老﹐子孫弱﹔恐爲王氏所怨﹐因謂上曰「《春秋》日食地震﹐或爲諸侯相殺﹔夷狄侵中國﹐災變之意深遠難見﹐故聖人罕言命﹐不語怪神﹐性與天道﹐自子貢之屬不得聞﹐何況淺見鄙儒之所言﹗陛下宜修政事﹐以善應之﹐此經義意也。新學小生﹐亂道誤人﹐宜無信用。」上素信愛禹﹐由此不疑王氏。

時有故槐裏令朱云上書求見﹐眾公卿同在前﹐云曰「今朝廷大臣上不能匡主﹐下無以益民﹐皆尸位素餐﹐孔子所謂『鄙夫不可與事君﹐苟患失之﹐無所不至』者也。臣願賜上方斬馬劍﹐斷佞臣一人頭﹐以厲其餘。」上急問﹕「其人是準﹖」對曰「安昌侯張禹。」上大怒曰「小臣居下訕上﹐廷辱師傅﹐罪死不赦。」禦史簇云下﹐云牢攀殿檻﹐禦史彊拉之﹐力猛檻折﹐云大呼曰「臣得下從龍逢﹑比干遊於地下﹐足矣。未知聖朝何如耳﹗」於是左將軍辛慶忌免冠叩頭於殿下曰「此臣素著狂直﹐使其言是﹐不可誅﹔其言非﹐固當容之。臣敢以死淨。」慶忌叩頭﹐頭破血流。上意解﹐然後得已。及後當治檻﹐上曰「勿易﹐但輯之。畱以旌直臣。」

卻說成帝性耽酒色﹐嘗與侍中張放等宴飲禁中﹐又嘗爲微行﹐出入市井郊野﹐遠至傍縣﹐鬥鷄走馬﹐常自稱富平侯家人。富平侯者﹐卽侍中張放也﹐寵幸無比﹐朝野不敢誰何﹐故假稱之﹐一日﹐微行過陽阿主家﹐見歌舞者趙飛燕﹐大悅之﹐以爲倢伃。飛燕本姓馮﹐父名萬金﹐貌絕美﹐善爲幾靡之樂﹐聞者心動﹐江都王有孫女姑蘇主﹐嫁江都中尉趙曼﹐曼幸萬金﹐食不同器不飽﹐萬金遂通趙主。主有娠﹐曼性暴妒﹐且早有私病﹐不近婦人。主恐﹐乃稱疾居王宮。主產二女﹐歸之萬金﹐長曰宜主﹐次曰合徳﹐皆冒姓趙。宜主纖便輕細﹐舉止翩然﹐人因謂之飛燕。合徳嫩體膏滑﹐出浴不濡﹐而善音辭﹐輕緩可聽﹐二人皆絕世色。萬金死﹐馮氏家敗。飛燕姊妹流轉至長安﹐以組文刺繡﹐出入陽阿主家﹐至是入宮得幸﹐寵冠後宮﹐未久立爲皇后。先是許皇后與班倢伃皆有寵﹐上嘗遊後庭﹐欲與倢伃同輦﹐倢伃辭曰「觀古圖畫﹐聖賢之君﹐皆有名臣在側﹐三代末主﹐乃有嬖妾。今欲同輦﹐得無近似之乎﹖」上善其言而止。太后聞之喜曰「古有樊姬﹐今有班倢伃。」自飛燕入後﹐寵乃衰﹐復譖告許皇后﹑班倢伃﹐祝詛主上﹐遂廢許後﹐而考問班倢伃﹐對曰「妾聞死生有命﹐富貴在天。修正尙未蒙福﹐爲邪欲以何望﹖使鬼神有知﹐不受不臣之訴﹔如其無知﹐訴之何益﹖故不爲也。」上善其對﹐赦之。倢伃恐久終見危﹐乃求供養太后於長信宮﹐上許焉。班氏一女子﹐吐屬安閒如此﹐且始不挾恩怙寵﹐後能知機引退﹐有怨歌一首﹐至今詞人傳誦﹐歌曰﹕新裂齊紈素﹐鮮潔如霜雪﹔裁爲合歡扇﹐困團似明月。出入君懷袖﹐動搖微風發﹔常恐秋節至﹐涼飈奪炎熱。棄捐篋笥中﹐恩情中道絕。

及上聞後女弟合徳美﹐以百寶鳳毛輦﹐迎入宮。帝幸之﹐大悅﹐以轉屬體﹐無所不靡﹐謂爲「溫柔鄕」。曰「吾老是鄕矣﹗不能效武帝求白雲鄕也。」號爲趙倢伃﹐帝無嗣﹐趙后多通侍郎宮奴多子者﹐捷仔傾心翊護之﹐後終無子。後寵少衰﹐合徳益貴幸﹐爲昭儀﹐居昭陽宮﹐皆以黃金白玉明珠翠羽飾之﹐自來後宮未嘗有焉。時帝病緩弱﹐太醫萬方不能治﹐徧求奇藥﹐得愼卹膠以遺昭儀﹐每進帝一丸﹐一幸昭儀。一日﹐醉後興狂﹐乃進帝七丸﹐帝昏夜擁昭儀居九成帳﹐笑喫喫不休。抵明﹐宮中忽大嘩﹐眾宮奴內恃大驚﹐齊集宮門。未知何事﹖下回再爲分解。

第四回

麒麟殿董賢固寵

卻說帝素彊無疾病﹐時楚王梁王來朝﹐明旦當辭去﹐又欲拜孔光爲丞相﹐已刻侯印書贊。昏夜平善入宮﹐次日晨早﹐忽聞宮中大亂。皇太后急自進宮﹐只見帝挺臥帳中﹐已不能言﹐陰精湧出不止﹐頃刻气絕。太后立詔大司馬王莽﹐究問發病狀。趙昭儀已自殺矣。

帝無嗣﹐早已立定定陶共王之子爲太子﹐於是卽位﹐卽哀帝﹐以孔光爲丞相﹐罷大司馬王莽就第。帝欲收攬威柄﹐而很愎不明﹐初以師丹爲大司嗎﹐又策免大司空何武﹐遣就國﹐而以丹爲大司空﹐以傅喜爲大司馬。後以共皇立廟京師事﹐下議﹐獨師丹以爲不可﹐不合上意﹐以細事下廷尉﹐劾丹大不敬﹐免爲庶人﹐復賜爵關內侯。又以朱博爲丞相。孔光忤傅太后指﹐免爲庶人。師丹亦免爲庶人。大臣黜陟無定﹐又下尙書僕射鄭崇獄﹐免司隸孫寶爲庶人。

時侍中董賢﹐性和柔便佞少上三歲﹐美麗無雙﹐得幸於上﹐貴震朝廷﹐常與上臥起。妻得通引籍殿中﹐女弟爲昭儀﹐父恭爲少府。詔將作大匠﹐爲賢起大第於北闕下﹐窮極技巧。又爲賢起冢塋於義陵旁﹐周垣數里。於是鄭崇極諫﹐上責崇曰「君自門庭如市﹐何以欲禁切主上﹖」崇對曰「臣門如市﹐臣心如水。」上怒﹐下崇獄。司隸孫寶上書曰「崇獄覆治﹐榜掠將死﹐卒無一辭﹐道路稱冤。疑昌與崇內有纖芥﹐浸潤相陷﹐請治昌以解眾心。」蓋尙書令趙昌諛旨﹐奏崇與宗族通來往﹐疑有姦三。於是詔曰「司隸主附下罔上﹐國之賊也﹐免爲庶人。」而崇死獄中。

封董賢爲髙安侯﹐孫寵爲方陽侯﹐息夫躬爲宜陵侯。諫大夫鮑宣復上書諫曰﹕

竊見孝成皇帝時﹐外親特權﹐獨亂天下﹐奢泰無度﹐窮困百姓﹐是以日食且十﹐彗星四起﹐危亡之徵﹐陛下所親見也。今柰何反覆劇於前乎﹖朝臣無有大儒骨鯁之士﹐論議通古今﹐憂國如饑渴者。惇外親小童﹐幸臣董賢等在省戶下。陛下欲與此共承天地﹐安海內﹐甚難﹗官爵非陛下之官爵﹐乃天下之官爵也。陛下官非其人﹐而望天悅民服﹐豈不難哉﹗孫寵﹑息夫躬姦人之雄﹐惑世尢劇﹐宜以時罷退。及外親幼童﹐未通經術者﹐皆宜令體﹐就外傅。急徵傅喜﹐使領外親﹔何武﹑師丹﹑孔光﹑彭宣﹐龔勝可大委任。陛下尙容無功徳者甚眾﹐曾不能忍武等邪﹖治天下者﹑當用天下之心爲心﹐不得自專快意而已也。

上覽奏不喜﹐以宣名儒﹐優容之。

明年﹐復益封董賢二千戶。時王嘉爲丞相﹐乃封還詔書﹐諫曰「爵祿﹑土地﹐天之有也。王者代天爵人﹐不宜濫授。董賢佞幸之臣﹐陛下傾爵位以貴之﹐單貨財以富之﹐損至尊以寵之﹐流聞四方﹐皆同怨疾。」云云。上大怒﹐召嘉詣尙書﹐以他事責問。孔光等遂奏嘉迷國罔上﹐不道﹐詔召丞相詣廷尉詔獄。嘉喟然仰天嘆曰「幸得充備宰相﹐不有進賢退不肖﹐以是負國﹐死有餘責。」遂不食﹐嘔血而死。

以孔光爲丞相。上故令賢私過孔光家。光聞賢來﹐知上欲尊寵董賢﹐乃警戒衣冠出門以待﹐望見賢車﹐乃垂手卻入﹐賢至中門﹐光入閣﹐旣下車﹐乃趨出拜謁。迎送恭謹﹐不敢用賓主鈞敵之禮。上喜﹐立拜光兩兄子爲諫大夫常侍。

賢由是權與人主侔矣。上方珍寶﹐盡歸董氏。嘗共上晝寢﹐左右白事﹐上欲起﹐而賢偏籍上袖﹐恐驚賢寐﹐乃斷袖而起﹐其寵愛如此。後置酒麒麟殿﹐上從容視賢﹐笑曰「吾欲法堯禪舜﹐何如﹖」中常侍丁閎進曰「陛下承宗廟﹐當傳子孫於無窮﹐統業至重﹐天子無戲言。」上默然。左右遣閎出﹐閎遂上書曰「昔文帝幸鄧通﹐不過中大夫﹐武帝幸韓嫣﹐賞賜而已﹐皆不在大位。今賢無功封侯﹐列備鼎足﹐喧嘩道路﹐不當天心。」上下從﹐亦不罪之。元壽二年五月﹐以董賢爲大司馬﹐孔光爲大司徒﹐彭宣爲大司空。六月﹐帝崩﹐時年二十五歲。在位六年。

太皇太后聞帝崩﹐立卽駕往未央宮﹐收取璽綬。召大司馬賢﹐問以喪事調度﹐賢憂懼不能對。太后曰「新都侯莽﹐前奉送先帝大行﹐曉習故事﹐吾令莽佐君。」賢頓首曰「宰甚。」太后遣使者馳召莽。莽至﹐以太后指﹐使尙書劾董賢﹐不親醫藥﹐禁止不得入宮殿。賢免冠徒跳詣闕﹐莽又以太后有詔﹐卽闕下冊收賢印綬﹐罷歸第。賢歸﹑與妻卽日皆自殺。家人惶恐﹐夜葬之。莽疑其詐死﹐發其棺至獄診視﹐因埋於獄中。籍沒其家財﹐得四十二萬萬。父恭與家屬徙合浦。後人有詩嘆曰﹕

云陽舍人貌自工﹐年才二十爲三公。

法堯禪舜尙不惜﹐何況斷褒枕席中。

孝武當年稱好色﹐思患預防殺鉤弋。

嬖一幸豎忘祖宗﹐欲綿漢祚何由得﹐

後人空罵新都賊。

太皇太后乃詔公卿舉可爲大司馬者。太皇太后卽天帝後王政君﹐莽之姑也。於是孔光以下皆舉王莽﹐忽有兩位大臣出班大聲曰「不可不可﹗」二公是誰﹖下文分解。

第五回

掘後墳羣臣荷鍤

且說朝中文武何以都趨附王莽﹖蓋王莽最爲姦詐。成帝初卽位﹐卽委政王鳳﹐王氏勢極盛。劉向所謂「王氏與劉氏勢不並立」也。時五侯諸子﹐惟知乘時侈靡以輿馬聲色﹐佚遊相髙。獨莽覬覦神器﹐心懷篡逆。見主無剛斷﹐臣乏骨鯁﹐一時朝野所尊信儒臣﹐如谷永﹑孔光﹑杜欽﹑張禹之徒﹐惟知規免禍患﹐依憑寵祿﹐殊易牢籠﹐因折節爲恭儉﹐勤身博學﹐內事諸父﹐外交英俊。及爵位益尊﹐節操愈謙﹐振施賓客﹐家無所餘﹐虛譽隆洽﹐傾其諸父。又敢爲激發之行﹐處之不慚恧﹐嘗私買侍婢﹐昆弟怪之﹐莽因曰「後將軍朱子元無子﹐莽聞此兒種宜子﹐爲買之。」卽日以婢奉博。其慝情求名如此。王介甫有詩一首﹐足寒權姦之膽。詩曰﹕

周公恐懼流言日﹐王莽謙恭下士時﹐

假使當年身便死﹐一生眞僞有誰知。

哀帝漁色喪軀﹐及崩﹐無嗣﹐未議迎立。太皇太后先欲以大權歸之王莽﹐於是詔公卿僉舉可爲大司馬者。時宰相孔光﹐欲媚太后﹐以固寵榮﹐乃出班奏曰「新都侯莽﹐才髙管﹑晏﹐徳並伊﹑周﹐允堪厥任。」於是光以下文武兩班﹐同聲應曰「大司徒所舉是也。」獨前將軍何武﹐左將軍公孫祿﹐以爲惠昭之世﹐外戚持權﹐幾危社稷﹐今此世無嗣﹐市當選立親近幼主﹐不宜令外戚持權﹐言辭佩侃。太后竟置若罔聞﹐竟自用莽爲大司馬﹐領尙書事。時朝中議論迎立之事﹐紛紛下一﹐太皇太后一聽王莽主裁。時中山王箕﹐子年方九歲﹐宗支親近中最爲年幼﹐故眾大臣無一人議及。而王莽獨利其年幼﹐與太后議定﹐遂遣車騎將軍王舜﹐使持節迎之﹐立以爲帝﹐卽平帝也。莽以孔光名儒﹐曾相三主﹐太后所敬﹐天下信之﹐於是盛尊事光﹐引光女婿甄邯爲侍中﹐劾奏何武﹑公孫祿互相稱舉﹐免官就國﹐紅陽侯王立﹐𨿽不居位﹐莽畏之﹐令光奏立罪惡﹐請遣就國。於是附順者拔擢﹐忤恨者誅滅。以王舜﹑王邑爲腹心﹐甄丰﹑甄邯主擊斷﹐平晏領機事﹐劉秀典文章﹐孫建爲爪牙﹐百官總已以聽﹐莽色厲而言方﹐欲有所爲﹐微現風采﹐黨與卽承其指意而顯奏之。莽則稽首悌泣﹐固固推讓﹐上以惑太后﹐下以示信於眾庶焉。此時內外都己布置﹐而心急行篡﹐終礙太后精明﹐一日﹐忽然得一妙計﹐孔光嘗稱我功徳比周公﹐周公之時﹐有越裳氏重譯來朝故事﹐此時正好借用。卽暗遣心腹﹐前往益州﹐如此如此。

一日﹐忽有塞外蠻夷﹐自稱越裳氏重譯來獻白雉一對。於是王莽啟太后以爲越裳氏不通中國者﹐千有今年﹐今徳教遠敷﹐重譯來貢﹐允宜以薦宗廟。羣臣乃共奏曰「幼主初嗣﹐此大司馬莽之功徳也﹐宜賜號曰安漢公﹐益戶疇爵邑。」太后卽詔尙書照此辦理。莽乃上書言「臣與孔光﹑王舜﹑甄丰﹑甄邯共定策﹐今願獨敍光等之功﹐置臣莽於勿議。」固讓數四﹐稱疾不起。太后乃詔光爲太師﹐舜爲太保﹐丰爲少傅﹐邯封承陽侯。王莽尙未起﹐羣臣復上言﹐宜以時加賞元功。太后乃以莽爲太傅﹐斡四輔之事﹐號曰安漢公﹐益封二萬八千戶﹐於是莽故爲惶恐﹐不得已受太傅﹑安漢公號﹐讓還益封事。復建言褒賞宗室羣臣﹐下至庶民鰥寡。恩澤之政﹐無所不施。又諷公卿奏言﹕太后春秋髙﹐不宜親省小事﹔令太后下詔曰﹕」自今以後﹐惟封爵乃以聞﹐他事安漢公平決。」於是權盡歸莽﹐勢與人主侔矣。

時大司空彭宣乃上印綬﹐乞骸骨歸鄕裏。光祿大夫楚國龔勝﹐太中大夫瑯邪邴漢﹐以王莽專政﹐皆乞骸骨。莽令太后皆優禮遣之。又有故南昌尉梅福﹐字子眞﹐知莽必篡漢﹐一朝棄妻子去﹐不知所之。福九江壽春人﹐博學通經﹐成帝時見權戚用事﹐便棄職居家﹐修身樂道。成帝永始三年王鳳已死﹐莽復弄權﹐福看不過意﹐嘗因縣道上書﹐直指時事﹐婉切極諫﹐上不納。至是棄家而去。人傳以爲仙。其後有人見福於會稽者﹐變姓名爲吳市門卒云。卻說平帝乃中山王興之子﹐旣立﹐莽恐帝外家衛氏奪其權﹐白太后曰「前者哀帝立﹐皆太后恩義﹐自貴外家﹐幾危社稷﹐今帝以幼年﹐復奉大宗﹐宜明一統之義﹐以成前事﹐爲後代法。」乃遣使卽拜帝母衛姬爲中山孝王后﹐賜帝舅寶﹑玄爵關內侯﹐皆畱中山﹐不得至京師﹐莽長子名宇﹐見莽隔絕平帝母子﹐心非其行﹐又恐久後受禍﹐私自通書與衛寶﹐教衛后上書謝恩﹐因而陳說丁﹑傅舊惡﹐庶幾得至京師。先是元帝昭儀傅氏﹐甚有寵﹐生一子爲定陶恭王。及恭王斃﹐子欣代爲王。會成帝無嗣﹐傅太后乃多以珍寶賂遺趙昭儀。及成帝舅驃騎將軍王根﹐求以王爲漢嗣﹐諸人更相稱譽定陶王欣賢﹐遂徵入﹐立爲太子。哀帝立﹐乃尊傅太后爲皇太太后﹐帝母丁氏爲皇太后﹐博氏侯者﹐凡六人﹐大司馬二人﹐九卿二千石六人﹐侍中諸曹十餘人﹐丁氏侯者﹐凡二人﹐大司馬一人﹐將軍九卿二千石六人﹐侍中諸曹亦十餘人。丁﹑傅一二年間暴興尢盛﹐然哀帝下甚假以權勢﹐權勢不如王氏在成帝世也。傅太后元壽元年崩﹐丁太后建平二年崩。及哀帝崩﹐王莽秉政﹐使有司舉奏丁﹑傅罪惡﹐乃貶傅太后爲定陶恭王母﹐丁太后號曰丁姬。哀帝後乃定陶太后從弟之女也﹐哀帝爲定陶王時﹐傅太后欲重親﹐取以配王﹐王卽帝位﹐爲皇后﹐至是令退就桂宮﹐後月餘﹐復與孝成趙皇后俱廢爲庶人﹐就其園逼令自殺。趙皇后卽飛燕也。哀帝時﹐𨿽有王太后在內﹐而莽無權﹐故恨之入骨。及衛后書上﹐順其指﹐遂益以七千戶﹐爲後湯沐邑。時更立宗室桃鄕侯子成都爲中山王﹐以奉孝王之後﹐亦賜黃金百斤﹐而不令至京師﹐衛后日夜啼泣﹐思見帝一面而不可得﹐悲痛萬狀。宇復教令上書﹐但益戶邑而已。宇乃與其師吳章及婦兄呂寬商議。章以爲莽不可諫﹐而好鬼神﹐可爲變怪以驚懼之﹐然後說令歸政。會事發覺﹐莽執宇送獄﹐飲藥死。字妻懷子亦系獄﹐候產子後殺之。莽奏言「宇爲呂寬等詿誤﹐流言惑眾﹐惡與管﹑蔡同罪﹐臣不敢隱其誅。」甄邯等白太后﹐下詔曰﹕

夫唐堯有丹朱﹐周文王有管﹑蔡﹐此皆上聖無柰下愚子何﹐以其性不可移也。公居周公之位﹐輔成王之主﹐而行管﹑蔡之誅﹐不以親親害尊尊﹐朕甚嘉之。昔周公誅四國之後﹐乃至於刑措﹐公其專意翼國﹐期於致平。

莽因是誅滅衛氏﹐衛寶女爲中山王后﹐亦黜其後位﹐而徙置合浦。惟衛后在﹐後亦廢爲家人。乃窮治呂寬之獄﹐連引郡國豪傑﹐平素非議已者﹐內及敬武公主﹐紅陽侯立﹐平阿侯仁﹐使者迫守﹐皆自殺。忠直不附莽者﹐何武﹑鮑宣及王商﹑辛慶忌諸子﹐皆坐死。凡數百人﹐海內震焉。吳章特腰斬。初章爲當世名儒﹐教授千餘人。莽以爲惡人黨﹐皆當禁銅不得仕宦﹐門人盡更名他師。有平陵人云敞﹐時爲大司徒椽﹐自劾是吳章弟子﹐願棄官抱章屍歸棺殮葬之。時北海逢萌謂友人曰「三綱絕矣﹗不去禍將及身。」卽解冠掛東都城門歸﹐帶家屬浮海客於遼東。

時有大司馬護軍王褒奏曰「安漢公遭子宇陷於管﹑蔡之辜﹐子愛至深﹐爲帝室故﹐不敢顧私﹐惟宇遭罪﹐喟然憤發﹐作書八篇﹐以戒子孫﹐此宜頒於郡國﹐令學官用爲教授。」事下公卿議﹐羣公乃請今天下能誦公此戒者﹐著官簿用之﹐得這舉﹐比《孝經》焉。莽欲以虛名悅太后﹐白言親承前孝哀丁﹑傅奢侈之後﹐百姓未瞻者多﹐太后宜且衣繒練﹐頗減膳以示天下﹐莽因上書﹐願出錢百萬﹐獻田三十頃﹐付大司農助給貧民﹐每有水旱﹑莽輒素食。左右以白太后﹐乃遣使者詔莽曰「聞公菜食﹐憂民深矣﹐今秋幸孰﹐公勤於職﹐宜以時食肉﹐愛身爲國也。」莽旣耀媚事太后﹐下至旁側。長禦諸人﹐方故萬端﹐不可勝紀。

莽旣尊重﹐欲以女配帝爲皇后﹐以固其權。乃奏言「皇帝卽位三年﹐長秋宮未建﹐液廷媵未充。乃者國家之難﹐本從無嗣﹐配取不正也。請考論《五經》﹐定娶禮﹐正十二女之義﹐以廣繼嗣﹐博采二王后﹐及周公孔子世列侯在長安者適子女。」事下﹐有司上眾女名王氏女多在選中者。莽恐其與已女爭﹐卽上言「身無徳﹐女材下﹐不宜與眾女並采。」太后以爲至誠﹐乃下詔曰「王氏女朕之外家﹐其勿采。」而庶民﹑諸生﹑郎吏以上﹐守闕上書者日千餘人﹐公卿大夫或詣廷中﹐或伏省戶下﹐咸言「明詔聖徳﹐巍巍若彼﹐安漢公盛勛堂堂若此﹐今當立後﹐獨柰何廢公女﹐天下安所歸命﹖願得公女爲天下母。」莽遣長史以下諸人﹐分部諭止公卿及諸生﹐而上書愈甚﹐太后不得己。聽公卿﹐采莽女。莽復自白宜博選眾女。公卿爭曰「不宜采諸女﹐以貳正純。」莽白﹕「願見女。」太后遂遣長樂少府﹑宗正尙書﹐納采見女﹐還奏言「公女漸漬徳化﹐有窈窕之容﹐宜承大序﹐奉祭祀。」有詔遺大司徒大司空策告宗廟﹐雜加卜筮﹐皆曰「兆吉。」於是公卿大夫同奏曰「古者天子封後父百里﹐尊而不臣﹐所以重宗廟﹐孝之至也。請以新野田二萬五千六百頃﹐益封莽滿百里。」莽謝曰「臣莽子女﹐誠不足以配至尊﹐復聽眾議益封﹐臣莽伏自思念﹐得托肺腑﹐獲爵土如使子女﹐誠能奉稱聖徳﹐臣莽國邑足以供朝貢﹐不須復加益地之寵﹐願歸還所益之田。」太后許之﹐有司又奏﹕「故事聘皇后﹐黃金二萬斤﹐爲錢二萬萬。」莽辭讓﹐受四千萬﹐而以三千三百萬予十一媵家。羣臣復言「今皇后受聘﹐逾於羣妾無幾。」有詔復益二千三百萬﹐合爲三千萬。莽復以其千萬分予九族貧者。陳崇時爲大司徒司直﹐與張竦相善。竦者﹐博通士也﹐爲崇艸奏稱莽功徳。崇奏之曰﹕

竊見安漢公自初束脩﹐值世俗隆奢麗之時﹐蒙兩宮厚骨肉之寵﹐被諸父赫赫之尢﹐財僥勢足﹐無所悟意。然而折節行仁﹐克心履禮﹐拂世矯俗﹐確然特立﹐惡衣惡食﹐陋車駕馬﹐妃匹無二﹐閨門之內﹐孝友之徳﹐眾莫不聞﹐淸靜樂道﹐溫良下士﹐惠於故舊﹐篤於師友。孔子曰「未若貧而樂﹐富而好禮。」公之謂矣。及爲侍中﹐故定陵侯淳於長有大逆罪﹐不之敢私﹐建白誅討﹐周公誅管﹑蔡﹐季子鴆叔牙﹐公之謂矣。是以孝成皇帝命公大司馬﹐委以國統。孝哀卽位﹐髙昌﹑董宏﹐希指求美﹐造作二統﹐公手劾之﹐以定大綱。建白定陶太后﹐不宜在乘輿幄坐﹐以明國體。《詩》曰「柔亦不茹﹐剛亦不吐﹐不侮鰥寡﹐不畏彊圉。」公之謂矣。深執謙退﹐推誠讓位。定陶太后欲立僭號﹐憚彼面刺幄坐之義﹐佞惑之雄﹐朱博之疇﹐懲此長﹑宏手劾之事﹐上下一心﹐讒賊交亂﹐詭辟制度﹐遂成篡號﹐斥逐仁賢﹐誅殘戚屬﹐而公被胥﹑原之訴﹐遠去就國﹐朝政崩壞﹐綱紀廢弛﹐危亡之禍﹐不墜如發。《詩》云「人之云亡﹐邦國殄悴。」公之謂矣。當此之時﹐宮無儲主﹐董賢據重﹐加以傅氏有女之援﹐皆自知得罪天下﹐結仇中山﹐則必同憂﹐斷金相翼﹐藉假遺詔﹐頻用賞誅﹐先除所憚﹐急引所附﹐遂誣往冤﹐更徵遠屬﹐事勢張見﹐其不難矣﹗賴公立入﹐卽時退賢﹐及其黨親。當此之時﹐公運獨見之明﹐奮無前之威﹐盱衡厲色﹐振揚武怒﹐乘其未堅﹐厭其未發﹐震起機動﹐敵人摧折﹐𨿽有賁育﹐不及持刺﹐𨿽有樗裏﹐不及回智﹐𨿽有鬼谷﹐不及造次﹐是故董賢喪其魂魄﹐遂自絞殺。人不旋踵﹐日不移晷﹐霍然四除﹐更爲寧朝﹐非陛下莫引立公﹐非公莫克此禍。《詩》云「惟師尙父﹐時惟鷹揚﹐亮彼武王。」孔子曰「敏則有功。」公之謂矣。於是公乃白內故泗水相丰﹑令邯﹐與大司徒光﹑車騎將軍舜﹐建定社稷﹐奉節東迎﹐皆以功徳﹐受封益土﹐爲國名臣。《書》曰「知人則哲。」公之謂也。公卿咸嘆公徳﹐同盛公勛﹐皆以周公爲比﹐宜賜號安漢公﹐益封二縣﹐公皆不受。《傳》曰「申包胥不受存楚之報﹐晏平仲不受輔齊之封。」孔子曰「能以禮讓﹐爲國乎何有﹖」公之謂也。將爲皇帝定主妃後﹐有司上名﹐公女爲首﹐公深辭讓﹐迫不得已﹐然後受詔﹐父子之親﹐天性自然﹐欲其榮貴﹐甚於爲身﹐皇后之尊﹐侔於天子﹐當時之會﹐千載希有﹐而公惟國家之統﹐揖大福之恩﹐事事謙退﹐動而固辭。《書》曰「舜讓於徳不嗣。」公之謂矣。自公受策﹐以至於今﹐亹亹翼翼﹐日新其徳﹐增修雅素﹐以命下國﹐■儉隆約﹐以矯世俗﹐割財損家﹐以帥羣下﹐弭躬執平﹐以逮公卿﹐教子尊學﹐以隆國化。僮奴衣布﹐馬不秣谷﹐食飲之用﹐不過凡庶﹐《詩》云「溫溫恭人﹐如集於木。」孔子曰「食無求飽﹐居無求安。」公之謂矣。克身自約﹐糴食逮給﹐物物卬市﹐日闋無儲﹐又上書歸孝哀皇帝所益封邑﹐入錢獻田﹐殫盡舊業﹐爲眾倡始。於是大小鄕和﹐承風從化﹐外則王公列侯﹐內則帷幄侍禦﹐翕然同時﹐各竭所有﹐或入金錢﹐或獻田畝﹐以振貧窮收贍不足者。昔令尹子文朝不及夕﹐魯公儀子不茹園葵﹐公之謂矣﹐開門延士﹐下及白屋﹐屢省朝政﹐綜管眾治﹐親見牧守以下﹐考迹雅素﹐審知白黑。《詩》云「夙夜匪懈﹐以事一人。」《易》曰「終日乾乾﹐夕惕若厲。」公之謂矣。比三世爲三公﹐再奉送大行﹐秉冢宰職﹐塡安國家﹐四海輻湊。靡不得所。《書》曰「納於大麓﹐烈風雷雨不迷。」公之謂矣。是上世之所鮮﹐禹﹑稷之所難﹐而公包其終始﹐一以貫之﹐可謂備矣。是以三年之間﹐化行如神﹐嘉瑞疊累﹐豈非陛下知人之效﹐得賢之致哉﹗故非獨君之受命也﹐臣之生亦不虛矣。是以伯禹錫元圭﹐周公受郊祀﹐蓋以達天之使﹐不敢擅天之功也。揆公徳行﹐爲天下紀﹐觀公功勛﹐爲了世基﹐基成而賞不配﹐紀立而褒不副﹐誠非所以厚國家﹐順天心也。髙皇帝褒賞元功﹐相國蕭何邑戶旣倍﹐又蒙殊禮﹐奏事不名﹐入殿不趨﹐封其親屬十有餘人﹐樂善無厭﹐班賞無遴﹐苟有一策﹐卽必爵之﹐是故公孫戎位在充郎﹐選由旄頭﹐壹明樊噲﹐封二千戶﹐孝文皇帝褒賞絳侯﹐益封萬戶﹐賜黃金五千斤。孝武皇帝卹錄軍功﹐裂三萬戶以封衛靑﹐靑子三人﹐或在𦇤褓﹐皆爲通侯。孝宣皇帝顯著霍光﹐增戶命疇﹐封者三人﹐延及兄孫。夫絳侯卽因漢藩之固﹐杖朱虛之鯁﹐依諸將之遞﹐據相扶之勢﹐其事𨿽醜﹐要不能遂。霍光卽席常任之重﹐乘大勝之威﹐未嘗遭時不行﹐陷假離朝﹐朝之執事﹐無非同類﹐割斷歷久﹐統政曠世﹐𨿽曰有功﹐所因亦易﹐然猶有計策不審過徵之累。及至靑﹑戎摽末之功﹐一言之勞﹐然猶皆蒙邱山之賞。課功絳﹑霍﹐造之與因也﹐比於靑戎﹐地之與天也。而公又有宰治之效﹐乃當上與伯禹﹑周公等盛齊隆﹐兼其褒賞﹐豈特與若云者同曰而論哉﹗然特不得蒙靑等之厚﹐臣誠惑之﹐臣聞功無原者賞不限﹐徳無首者褒不檢﹐是故成王之與周公也﹐度百里之限﹐越九錫之檢﹐開七百里之宇﹐兼商奄之民﹐賜以附庸殷民六族﹐大路大旗﹐封父之繁弱﹐夏后之璜﹐祝宗卜史﹐各物典策﹐官司彜器﹐白牡之牲﹐郊望之禮。王曰「叔父﹐建爾元子。」子父俱延拜而受之﹐可謂不檢無原者矣﹗非特止此﹐六子皆封。《詩》曰「亡言不讎﹐亡徳不報。」報當如之不如非報也。近觀行事﹐髙祖之約﹐非劉氏不王﹐然而番君得王長沙﹐下詔稱忠﹐定等於令﹐明有大信不拘於制也。春秋晉悼公用魏絳之策﹐諸夏服從﹐鄭伯獻樂﹐悼公於是以半賜之﹐絳深辭讓﹐晉侯曰「微子﹐寡人不能濟河。夫賞﹐國之典﹐不可廢也。子其受之。」魏絳於是有金石之樂。《春秋》善之﹐取其臣竭忠以辭功﹐君知臣以遂賞也。今陛下旣知公有周公功徳﹐不行成王之褒賞﹐遂聽公之固辭﹐不顧《春秋》之時義﹐則民臣何稱﹐萬世何述﹐誠非所以爲國也。臣愚以爲宜恢公國﹐令如周公﹐建立公子﹐令如伯禽﹐所賜之品﹐亦皆如之﹐諸子之封﹐皆如六子。卽羣下較然輸忠﹐黎庶昭然感徳﹐臣誠輸忠﹐民誠感徳﹐則於王事何有。惟陛下深惟祖宗之重﹐敬畏上天之戒﹐儀刑虞周之盛﹐敕盡伯禽之賜﹐無遴周公之報﹐令天法有設﹐後世有祖﹐天下幸甚。

書上﹐太后以示羣公﹐遂請還前所益二縣﹐及黃郵﹑新野田﹐采伊尹﹑周公侯封父之大弓﹐繁弱﹐大弓之名。夏后之璜﹐相傳夏后氏之玉壁。白牡之牲﹐指用白牡祀周公於太廟。郊望之禮﹐指周公可同天子一樣望山川而祭之。

稱號﹐加公爲宰衡﹐位上公﹐掾史秩六百石﹐三公言事﹐稱「敢言之」﹐羣吏毋得與公同名﹐出從期門二十人﹐羽林三十人﹐前後大車十乘。賜公太夫人號曰功顯君﹐食邑二千戶﹐黃金印﹐赤韍。封公子男二人﹐安爲褒新侯﹐臨爲賞都侯﹐加後聘三千七百萬﹐合爲一萬萬﹐以明大禮﹐太后臨前殿﹐親封拜﹐安漢公拜前﹐二子拜後﹐如周公故事﹐莽稽首辭讓﹐出拜封事﹐願獨受母號﹐還安﹑臨印韍及號位戶邑。事下﹐太師光等皆曰「賞未足以當功﹐謙約退讓﹐公之常節﹐終不可聽。」莽復求見﹐固讓﹐太后下詔曰「公每見﹐叩頭流涕固辭﹐今移病﹐固當聽其讓﹐令視事。將當遂行其賞﹐遺歸就第也。」孔光等曰「安﹑臨親受印韍﹐策號通天﹐其義昭昭。黃郵﹑召陵﹑新野之田﹐爲入尢多﹐皆止於公。公欲自損以成國化﹐宜可聽許﹐治平之化﹐當以時成﹐宰衡之官﹐不可世及﹐至納徵錢﹐乃以尊皇后﹐非爲公也。功顯君戶﹐宜身不傳。褒新﹑賞都兩國﹐合三千戶﹐甚少矣﹐忠臣之節﹐亦宜自屈而伸主上之義﹐宜遣大司徒大司空﹐時節承制﹐詔公亟入視事﹐詔尙書勿復受公之讓。」太后卽準奏﹐莽乃起視事。

元始四年﹐羣臣奏莽功徳﹐燦然唐虞舉發﹐成周造業﹐誠無以加。詔議九錫之法。時大風吹長安城東門﹐屋瓦且盡。五年正月﹐拾祭明堂﹐徵諸侯王﹑列侯﹑宗室子助祭﹑禮畢﹐封賞有差。時吏民以莽不受新野田而上書者﹐前後四十八萬六千五百七十二人。及諸侯王﹑列侯﹑宗室見太后者﹐皆叩頭言﹐宜亟加賞於安漢公。於是莽上書曰﹕

臣以外屬﹐越次各位﹐未能奉稱。伏念聖徳統茂﹐承天當古﹐制禮以治民﹐作樂以移風﹐四海奔走﹐百蠻並臻﹐辭去之日﹐莫不隕涕﹐非有款誠﹐豈可虛致。自諸侯王以下﹐至於吏民﹐咸知臣莽上與陛下有葭莩之故﹐又得典職﹐每歸功列﹐徳者輒以臣莽爲餘言﹐臣見諸侯面言事於前者﹐未嘗不流汗而慚愧也。𨿽性愚鄙至誠﹐自知徳薄位尊﹐力小任大﹐夙夜悼栗﹐常恐污辱聖朝。今天下治平﹐風俗齊同﹐百蠻率服﹐皆陛下聖徳所自躬親﹐太師光﹑太保舜等輔政佐治﹐羣卿大夫莫不忠良﹐故能以五年之間﹐至致此焉。臣莽實無奇策異謀﹐奉承太后聖詔宣之於下﹐不能得什一﹐受羣臣之籌畫而上以聞﹐不能得什五﹐當被無益之辜﹐所以敢且保首領須臾者﹐誠上休陛下餘光﹐而下依羣公之故也。陛下不忍眾言﹐輒下其章於議者﹐臣莽前欲立奏止﹐恐其遂不肯止。今大禮已行﹐助祭者畢辭﹐不勝至願﹐願諸章下議者﹐皆寢勿上﹐使臣莽得盡力畢制禮作樂事﹐事成以傳示天下﹐與海內平之﹐卽有所問非﹐則臣莽當被詿上誤朝之罪。如無他譴﹐得全命賜骸骨﹐歸家避賢者路﹐是臣之私願也。惟陛下哀憐裁幸。

甄邯等乃白太后﹐詔曰﹕

可。惟公功徳光於天下﹐是以諸侯王公﹐列侯宗室﹐諸生吏民﹐翕然同謂﹐連守闕庭﹐故下其章。諸侯宗室辭去之日﹐復見前重陳﹐𨿽曉諭罷遣﹐猶不肯去﹐告以孟夏將行厥賞﹐莫不歡悅﹐稱萬歲而退。今公每見輒流涕叩頭﹐言願不受賞﹐賞卽加﹐不敢當位。方制作未定﹐事須公而決﹐故且聽公制作畢成。

羣公以聞﹐究於前議﹐其九錫禮儀亟奏。五月﹐遂賜莽九錫。

先是遣陳崇等八人﹐分行天下﹐覽觀風俗﹐至是還言天下風俗齊同﹐爲市無二價﹐官無獄訟﹐邑無盜賊﹐野無饑民﹐道不拾遺﹐男女異路。又詐爲郡國造歌謠﹐頌功徳﹐於是封劉歆﹑陳崇等十二人爲列侯。莽又思北方匈奴﹐東方海外﹐南國黃支﹐俱以重賂買其通貢。惟西域隔絕﹐乃遣中郎將平憲等﹐多待金幣誘塞外羌﹐使獻誠內屬。

莽忽想得平日所爲﹐止劾傅太后一事﹐最爲合禮﹐且因此致怨被遣就國。前𨿽貶傅太后爲共王母﹐丁太后爲了姬﹐而逼死傅皇后﹐猶未足快意。於是復言共王母﹑丁姬﹐前不臣妾﹐至葬渭陵冢﹐髙與元帝山齊﹐又棺中有帝太后﹑皇太太后璽綬﹐不合禮﹐禮有攺葬﹐請發共王母及丁姬冢﹐取其璽綬消滅之﹐而徙歸定陶﹐葬共王冢次。太后以爲旣往之事不須復發﹐莽必欲掘其冢﹐固爭之。不知掘否如何﹐且聽下回分解。

第六回

攝君位宗室興戈

卻說王莽要掘哀帝母及祖母傅后冢墓﹐太后不忍﹐莽固爭要掘﹐遂遣將作大匠﹐前往渭陵。時在位公卿大臣阿莽之指﹐皆爭入錢帛﹐遣子弟及諸生﹑四夷﹐凡十餘萬人﹐持具前往助掘。先發傅太后冢﹐冢崩﹐壓殺數百人。及開丁姬槨﹐槨戶火出﹐炎四五丈﹐吏卒以水沃滅﹐乃得入槨中。器物皆燒燔﹐原棺皆名梓宮﹐衣珠玉之衣﹐莽命換以木棺﹐搏去珠玉衣。旣開傅太后棺﹐臭聞數里。時又有羣燕數千﹐銜土投丁姬壙中﹐一時有此數異焉。

且說平帝年十三矣﹐頗有知識﹐見莽所爲詐僞﹐慘毒日甚﹐黨羽徧朝野﹐𨿽居帝位﹐舉目無親﹐如坐樊籠﹐常是憂形於色。莽早已看在心中﹐於十二月臘日。莽親上椒酒﹐遂置毒酒中﹐帝才飲入腹﹐頓覺焦熱如火﹐五臟欲裂﹐大呼曰「王莽弒君也。」莽急以他辭亂其語﹐令左街扶入宮中﹐自卻奔至泰畤請命。泰畤者﹐元鼎中立大乙及帝詞壇於甘泉﹐是爲泰畤也。莽至泰畤﹐戴壁秉圭﹐懷中取出所作願以身代策文﹐藏之金滕﹐置於前殿﹐敕諸公不得漏言。不一時間﹐宮中傳言﹐帝已崩矣﹐時元帝世系己絕﹐而宣帝曾孫現在爲王者有五人﹐列侯廣戚侯顯等有四十八人﹐莽皆惡其長大﹐曰「兄弟不得相爲後。」乃選元孫中最幼者廣戚侯子嬰﹐年二歲﹐托以爲卜相最吉。是月﹐前輝光謝囂奏武功長盂通浚井得白石﹐上圓下方﹐有丹書著石﹐文曰「告安漢公莽爲皇帝。」莽使羣公以白太后。太后曰「此誣罔天下﹐不可施行。」太保舜謂太后曰「事已如此﹐無可柰何﹐沮之力不能止。又莽非敢有他﹐但欲稱攝以重其權﹐鎭服天下耳。」太后聽許﹐於是莽居攝踐祚﹐服天於韍冕﹐南面朝羣臣﹐聽政事﹐車服出入警蹕﹐民臣稱臣妾﹐皆如天子之制。郊祀天地﹐宗祀明堂﹐其祀宗廟﹐享祭羣神。贊曰「假皇帝」﹐民臣謂之「攝皇帝」﹐自稱曰「予」﹐平決朝事﹐常以皇帝之沼稱「制」。明年攺元﹐曰居攝元年。正月﹐莽祀上帝於南郊﹐迎春於東郊﹐行大射禮於明堂﹐養三老五更﹐成禮而去。三月己丑﹐立宣帝玄孫嬰爲太子﹐號曰孺子﹐以王舜爲太傅左輔﹐甄丰爲太阿右弼﹐甄邯爲太保後承。

卻說漢朝初得天下﹐懲秦孤立之禍﹐大封同姓子弟﹐以鎭撫四海﹐藩衛王室﹐至景帝時﹐七國變起﹐後主父偃復勸武帝行推恩之說﹐以弱諸侯﹐諸侯寢以衰息矣。哀平之際﹐王莽專柄﹐宗室競尙阿附取容﹐故莽肆無忌憚﹐得以盜竊神器。此時卻惱了一位宗室﹐乃安眾侯劉崇﹐憤曰﹕」篡逆之迹已著﹐而猶以周公待之﹐豈天下皆聾聵耶。」因與相張紹謀曰「安漢公莽專制朝政﹐必危劉氏﹐天下非之﹐乃莫敢先舉﹐此宗室之恥也。吾帥宗族爲先﹐海內必和。」紹曰「人孰無死﹐爲社稷死﹐榮於卑污圖存也。況爲忠義倡首﹐𨿽事不成﹐爲後起者鼓其气亦善矣。」遂與從者百餘人﹐進攻宛﹐不得人而敗﹐張紹者﹐張竦之從兄也﹐竦遂與劉崇族父劉嘉﹐詣闕自歸﹐莽赦弗罪﹐竦因爲嘉作奏曰﹕

建平元壽之間﹐大統幾絕﹐宗室幾棄。賴蒙陛下聖徳﹐扶服振救﹐遮扡匡衛﹐國命復延﹐宗室明目。臨朝統政﹐發號施令﹐動以宗室爲始﹐登用九族爲先﹐並錄支親﹐建立王侯南面之孤﹐計以百數﹐收復絕屬﹐存亡續廢﹐得比肩首﹐復爲人者﹐嬪然成行﹐所以藩漢國輔漢宗也。建辟雍﹐立明堂﹐班天法﹐流聖化﹐朝羣後﹐昭文徳﹐宗室諸侯﹐咸益土地﹐天下喁喁﹐引領而嘆﹐頌聲洋洋﹐滿耳而入。國家所以服此美﹐膺此名﹐饗此福﹐受此榮者﹐豈非太皇太后日昃之思﹐陛下夕惕之念哉﹗何謂﹖亂則統其理﹐危則致其安﹐禍則引其福﹐絕則繼其統﹐幼則代其任。晨夜屑屑﹐寒暑勤勤﹐無時休息﹐孽孽不已者﹐凡以爲天下﹐厚劉氏也。臣無愚智﹐民無男女﹐皆諭至意。而安眾侯崇乃獨懷悖惑之心﹐操畔逆之慮﹐興兵動眾﹐欲危宗廟﹐惡不忍聞﹐罪不容誅﹐誠臣子之仇﹐宗室之仇﹐國家之賊﹐天下之害也。是故親屬震落而告其罪﹐民人潰畔而棄其兵﹐進不跬步﹐退伏其殃﹐百歲之母﹐孩提之子﹐伺時斷斬﹐懸頭竿抄﹐珠珥在耳﹐首飾猶存﹐爲計若此﹐豈不悖哉﹐臣聞古老畔逆之國﹐旣已誅討﹐而豬其宮室﹐以爲污池﹐納垢濁焉﹐名曰凶墟。𨿽生萊茹而人不食。四墻其社﹐覆上棧下﹐示不得通﹐辧社諸侯﹐出門見之﹐著以爲戒﹐方今天下﹐聞崇之反也﹐咸欲騫衣手劍而叱之﹐其先至者﹐則拂其頸﹐衝其匈﹐刃其軀﹐切其肌﹐後至者欲撥其門﹐僕其墻﹐夷其屋﹐焚其器﹐應聲滌地﹐卽時成創﹕而宗室尢甚﹐言必切齒焉﹐何則﹖以其背畔恩義﹐而不知重徳之所在也。宗室所居或遠﹐嘉幸得先聞﹐不勝憤憤之願﹐願爲宗室倡始﹐父子兄弟﹐負籠荷鍤﹐馳之南陽﹐豬崇宮室﹐令如古制﹐及崇社宜如毫社﹐以賜諸侯﹐用永監戒﹐願下四輔公卿大夫議﹐以明好惡﹐示四方。

於是莽大悅﹐以杜衍戶千封嘉爲師禮侯﹐嘉子七人皆賜爵關內侯﹐又封張竦爲淑徳侯﹐長安謂之語曰「欲求封過張伯松﹐力戰鬥不如巧爲奏。」伯松﹐竦之字也﹐時人無不唾罵竊笑之﹐竦固詡詡然自以爲得意。

竦祖張敞爲宣帝時名臣﹐數治劇郡﹐有聲﹐爲政以經術自輔。又嘗爲婦畫眉﹐有司以奏﹐上問之﹐對曰「臣聞閨房之內﹐夫婦之私﹐有過於畫眉者。」上愛其能﹐弗備責也。其時王太后數出遊獵﹐敞以書諫﹐後遂不復出。霍氏貴盛﹐敞時爲山陽太守﹐聞之﹐卽上封事﹐以爲輔臣專政﹐貴戚太盛﹐君臣之分不明﹐請罷霍氏三侯﹐皆使就第。及衛將軍﹑張安世﹐宜賜幾杖歸休﹐時存問召見﹐天下以陛下爲不忘功徳﹐而朝臣爲知禮﹐霍氏世世無所患苦云云。上甚善其計﹐而不能用。使用敞言﹐則霍氏無族滅之禍矣。然霍光決大計﹐安宗廟﹐定天下﹐功忠蓋世﹐惜不學無術﹐不能斂抑妻子﹐使千載後徒悲惜。漢宣前不能從敞計﹐早爲之所﹐後不能存一二孤幼﹐以奉功忠之祠﹐則敞之一疏足以昭鑑後世﹐顧不重歟。使元﹑成﹑哀﹑平之際有敞﹐鳳且不能專權﹐何有於莽之醇盜虛聲者哉﹗竦之無恥﹐沾辱乃祖矣。竦死無子﹐遂絕敞後云。

卻說莽得竦奏﹐狂喜之極﹐旣封嘉﹑竦﹐又封王舜之子匡爲同心侯﹐林爲悅徳侯。時孔光已老死﹐乃封其孫壽爲合意侯﹐甄丰﹑孫匡爲並力侯﹐益甄邯﹑孫建各三千戶。正在封賞諸臣﹐忽見一宦者﹐捧羽書倉惶奔入﹐奏曰「今有東郡太守翟義造反﹐雄兵十萬﹐所向風靡﹐將入長安﹐各郡縣文書﹐雪片般飛來。」莽大驚﹐急取羽書觀看﹐莽未看畢﹐已嚇得魂飛魄散﹐面如土色。不知申報何等利害﹐且聽下回分解。

第七回

頒大誥羣雄舉義

且說翟義字文仲﹐汝南上蔡人也﹐乃故相方進之子。方進幼孤學﹐給事太守府爲小史﹐遲頓不及事﹐數爲掾史所詈辱。方進自傷﹐乃從汝南蔡父求相﹐因問當從何術可以上達。蔡父奇其形貌﹐告曰「小史有封侯骨﹐當以經術進﹐努力爲諸生學問。」方進旣厭爲小史﹐聞蔡父言﹐心喜﹐因歸家辭其後母﹐欲西至京師受經。母憐其幼﹐隨之長安織履以給衣食。方進讀經博士﹐受《春秋》積十餘年﹐經學明習﹐徒眾日廣﹐諸儒稱之。以射策中甲科﹐爲郎。二三歲舉明經﹐遷議郎。河平中﹐轉爲博士。數年﹐遷朔方刺史。居官不煩苛﹐所察應條輒舉﹐甚有威名。再三奏事﹐遷爲丞相司直。十餘年間﹐擢爲丞相﹐封髙陵侯。方進智能有餘﹐兼通文法吏事﹐以儒雅緣飭法津﹐號爲「通明相」﹐天子甚器重之﹐奏事無不當意。又善求人主微指﹐以固其位﹐而持法刻深﹐舉奏牧守九卿﹐峻文深詆﹐中傷者尢多﹐後以災變﹐上賜冊﹐乃自殺。長子宣﹐嗣侯位。宣亦明經篤行﹐君子人也。義其幼子﹐年二十爲南陽都尉﹐吏民不敢動﹐威振南陽。後爲宏農太守﹐遷河南太守﹐靑州牧。所居著名﹐有父風烈﹐徙爲東郡太守﹐數歲﹐聞平帝崩﹐王莽居攝﹐大怒﹐謂姊子上蔡陳丰曰「新都侯莽﹐公行篡試矣﹐平帝晨起臨朝﹐飲莽酒不終目﹐七孔流血而崩﹐是以鳩弒君也。公然踐祚﹐服天子韍冕﹐南面朝羣臣﹐出警入蹕﹐是己篡位也。漢家親王列侯﹐猶有百數﹐乃擇二歲之幼稚﹐以爲孺子﹐托周公輔成王之義﹐且以觀望天下人心耳。方今元帝親支已絕﹐王太后實滅漢之罪魁﹐朝臣盡助賊之姦黨﹐而宗室衰弱﹐外無彊蕃﹐天下傾首服從﹐莫能亢扡國難。吾幸得備宰相子﹐身守大郡﹐父子受漢厚恩﹐義當爲國討賊﹐以安社稷。欲舉兵西誅不當攝者﹐選宗室子孫輔而立之。設令時命不成﹐死國埋名﹐猶可以不慚於先帝。今欲發事﹐汝肯從我乎﹖」丰年十八﹐甚是勇壯﹐慨然許諾。遂與東郡都尉劉宇﹐嚴鄕侯劉信﹐信弟武平侯劉璜結謀﹐於是以九月九日﹐眾官會都課試之時﹐義對眾宣言舉義之事﹐無不踴躍願從﹐獨觀縣令畏莽威權不附﹐義遂斬之。因勒其車騎﹐村官士﹐再募郡中勇敢靑﹐得數千人﹐舉兵並東平地﹐立劉信爲天子。信東平王云於也﹐云誅死﹐信兄開明嗣爲王﹐薨﹐無子﹐而信子匡﹐復立爲王。義立信爲天子﹐義自號大司馬﹐柱天大將軍﹐以東平上傅蘇隆爲丞相﹐中尉臯丹爲禦史大夫﹐移檄郡國﹐言莽鳩殺孝皇帝﹐矯攝尊號﹐今天子已立﹐恭行天罰。此檄一出﹐郡國日震﹐響應者日眾﹐比至山陽﹐眾已十餘萬。

莽得報大懼﹐無所措手足﹐其黨親孫建﹑王邑等曰「翟義一郡守耳﹗兵𨿽眾﹐烏合無紀律。方今雄兵皆在京師﹐臣等掌之﹔藩鎭宗室﹐皆虛名無權﹐何足懼哉﹗但陛下初登寶位﹐義以一郡守﹐振臂一呼﹐眾至十餘萬﹐足見民心猶未忘漢。設有繼起﹐綏撫誠難。今當命將益兵﹐鎭守關隘﹐以防竊發而固人心﹔再以重兵東向﹐義爲齏粉矣。」莽大喜﹐乃拜成武侯孫建爲奮武將軍﹐成都侯王邑爲虎牙將軍﹐明義侯王駿爲彊弩將軍﹐城門校尉王況爲震威將軍﹐宗伯忠孝侯劉宏爲奮衝將軍﹐建成侯王昌爲中堅將軍﹐中郎將震羌侯竇況爲奮威將軍﹐凡七人﹐令自擇關西健漢爲校尉軍吏﹐挑選關東甲卒三十萬東徵。一面以太僕武讓爲積弩將軍﹐屯函谷關﹔將作大匠蒙鄕侯逯並爲橫野將軍﹐屯武關﹔紅休侯劉歆爲揚武將軍﹐屯宛﹔太保後承丞陽侯甄邯爲大將軍﹐屯霸上。

卻說孫建等帶領雄兵往東進發﹐一日﹐探聽義兵屯紮陳畱﹐相去不遠﹐建卽傳令紮下大寨。次日﹐命彊弩將軍王駿帶三萬人馬﹐前去攻打頭陣﹔奮威將軍竇況引兵一萬接應﹐駿等欣然領軍前進。時翟義已打聽莽兵到來﹐與劉宇等商議曰「建等兵多將勇﹐今初至﹐其鋒誠不可當﹐須用奇以挫其銳。令陳丰領兵二萬﹐前去應敵﹔義與都尉各引兵五千﹐左右抄出其後﹐必取勝也。」王駿到來﹐只見義陣整齊﹐旗門開處﹐一將出馬﹐年才弱冠﹐開口便罵﹕」篡賊之走狗﹗」駿大怒﹐舉槍便刺。卻說駿本輕義兵少﹐且非素練﹐今見陳丰膚白態弱﹐所執乃短兵鋼錘一對﹐殊不在意。丰年𨿽幼﹐卻身軀矯捷﹐力有千斤﹐見駿槍到﹐單錘一格﹐一錘早已飛到﹐王駿大驚﹐急忙招架﹐用盡平生之力。戰有二十回合﹐忽見陣後大亂﹐王駿借勢敗回﹐陳丰揮軍掩殺。且說竇況接應之兵﹐相去五六里﹐正往前行﹐忽聽得金鼓齊鳴﹐山凹中翟義﹑劉宇兩枝伏兵衝出﹐況兵大亂。況𨿽老將﹐難敵二面﹐殺得人馬四散。義等隨轉身來助陳丰﹐丰正驅兵掩殺﹐三人並力﹐大獲全勝。奪得旗幡金鼓馬匹無數。王駿死戰身得脫。歸到大營﹐查點四萬人馬﹐折去一半。

次日翟義領一枝兵逼近大營挑戰﹐孫建大怒﹐自同震羌侯竇況領中營出陣﹐命王駿﹑劉宏﹑王況﹑王昌分左右翼﹐只畱王邑守營﹐全軍盡出﹐如山崩潮起﹐翟義只帶三千﹐卻是膽雄气壯﹐突出以連弩逼射﹐建陣大亂卻退﹐及兩翼兵到﹐義已掣回。建等掩殺﹐轉過林子﹐義兵一个不見﹐只聽得四面金鼓之聲﹐殷殷如雷﹐建急傳令紮住陣腳﹐不得亂動﹐前進之兵隨隨退回。才整隊伍﹐忽然轟天震響﹐義兵四面殺到﹐不知多少人馬﹐建等驚魂不定﹐無處應敵﹐只得混戰。及天色將晚﹐義陣鳴金收軍﹐建亦不敢追趕﹐緩緩結陣而退﹐止遇王邑接應。卻說王邑初恐翟義又如前次﹐分兵抄後﹐故未敢擅動﹐後聞軍聲忽遠忽近﹐恐建有失﹐始領兵前來。計兩次交鋒﹐折兵數萬矣。且說王莽自遣將之後﹐聞各郡傳說﹐初因孔光﹑楊雄﹑劉歆等一班儒臣稱頌王莽徳比周公﹐又聞屢次辭賞賜﹑辭爵邑﹐又出錢助給貧民﹐光等之言﹐將毋可信。但所行事﹐亦多悖謬﹐如董賢已死﹐屍猶入獄﹐傅太后實元帝之昭儀﹐丁太后爲哀帝之親母﹐皆已葬而掘其冢﹐開棺以露其軀﹐爲盜跖之已甚﹐豈周公而至此﹖況趙﹑傅兩皇后﹐生遭逼死﹔平帝身爲帝主﹐年僅九齡﹔慈母別居不得侔面﹐莽子宇爲之書策﹐誠天理之良﹐亦倫常之正﹐而莽不知愧悔﹐反興大獄。則今者翟義移檄﹐言莽毒殺平帝﹐欲絕漢室爲誠然矣。紛紛傳說﹐其抱不平。莽知詭詐之謀已露﹐惶俱不能食﹐晝夜抱孺子告禱郊廟。又思世間終是愚人多﹐乃仿周公《大誥》之文﹐作策一篇﹐遣大夫桓譚等頒於天下﹐諭以攝位當反政孺子之意﹐其文曰﹕

惟居攝二年十月甲子﹐攝皇帝若曰﹐大誥道諸侯﹐王三公列侯於汝卿大夫元士禦事﹐不弔天降喪於趙傅丁董﹐洪惟我幼沖孺子﹐當承繼嗣無疆﹐大歷服事。予未遭其明哲﹐能道民於安﹐況其能往知天命﹐熙我念孺子﹐若涉澗水﹐予惟往求朕所濟度奔走﹐以傅近奉承髙皇帝所受命。云云。

長篇累牘﹐深文曲義﹐皆依《書經》口气﹐佶屈聱牙。

誥文頒到之處﹐士民傳誦。淺讀者不能成句﹐多有老學究爲之吟誦解說。誦至「天降威明﹐用寧帝室﹐遺我居攝寶龜。太皇太后以丹石之符﹐乃紹天明意﹐詔予卽命居攝踐祚﹐如周公故事。」及「帝不違卜﹐故予爲衝人﹐長思厥難。曰﹕烏乎﹗義信所犯﹐誠動鰥寡。哀哉﹗予遭天役﹐遺大解難於予身﹐以爲孺子﹐不身自卹。予義彼國君泉陵侯上書曰﹕成王幼弱﹐周公踐天子位﹐以治天下。六年﹐朝諸侯於明堂﹐制禮樂﹐班度量﹐而天下大服。太皇太后承順天心﹐成居攝之義。皇太子爲孝平皇帝子﹐年在𦇤褓﹐宜且爲子﹐知爲人子道﹐令皇太后得加慈母恩﹐畜養成就﹐加元服﹐然後復子明辟。」等語﹐無不連連點首﹐曰「原來如此。」及讀至「天毖勞我成功所﹐予不敢不極卒﹐安皇帝之所圖事﹐肆予告我諸侯王公列侯卿大夫元士禦事﹐天輔誠辭﹐天其累我以民﹐予害敢不於祖宗安人圖功所終。」等語﹐尢極搖頭頓足﹐拖聲哦誦﹐揚眉戟手曰「翟義﹑劉信逆賊﹐獨不念漢朝累世天恩﹐反敢流言惑眾耶﹗」桓譚回朝﹐將此情形奏莽﹐莽大悅﹐乃封譚爲明告裏附城。明告者﹐莽特制名﹐以其出使能明告諭於外也﹐附城者﹐如古之附庸也。莽魂相定﹐自覺觳觫之狀爲醜﹐乃謂羣臣曰「昔成王幼﹐周公攝政﹐而管﹑蔡挾祿父以畔﹐今翟義亦挾劉信而作亂。自古大聖猶懼此﹐況臣莽之斗筲。」羣臣皆曰「不遭此變﹐不章聖徳。」一日忽得王駿敗報﹐又聞近京各處起兵﹐莽大驚﹐急命分頭探聽。

卻說王莽《大浩》所到之處﹐眾人紛紛贊頌﹐而罵翟義爲反賊﹐槐裏地方最大﹐人物輻輳。有一好漢姓趙名明﹐見一簇人擁著觀看地方官謄示《大誥》﹐不知何事﹐乃分開眾人看畢﹐大怒曰「好賊已篡大位﹐猶敢舞文愚弄天下耶﹗」聲如霹靂。眾人大驚﹐急就問曰「篡賊爲誰﹖」明曰「孝元皇后之侄王莽也。」忽有儒服者數人進曰「此言取族滅矣。鳩毒之事﹐夫誰見之﹖復子明辟之文﹐炳炳朗朗﹐小子無妄言也。」明曰「誤天下事而釀禍患者﹐大抵皆公等迂腐庸俗之徒也﹗不知事勢﹐罔達機宜﹐在朝則附和以固寵榮﹐在裏則逡巡而惜身命﹐君父之難可忍﹐污穢之事又胡不可爲乎﹗天下大權﹐盡歸王氏已四世矣。今明據天子之位而稱皇帝﹐猶以爲非篡非弒﹐不知汝輩是何肺腑也。寧必待孺子已冠而不反政﹐遲十數年嘗試之﹐而後攻之乎﹖抑近而待其復如平帝﹐而後誅之乎﹖平帝鴆死有迹﹐猶以未見爲解說﹔若孺子只須絕其乳哺﹐更無迹可見矣。再擇一𦇤褓中兒而立之﹐其立與不立﹐權在王氏乎﹖在劉氏乎﹖在庸庸碌碌之人之手乎﹖不待辧而明也。君等全無血性﹐枉有須眉。我髙皇帝誅彊暴之秦﹐百戰而有天下。前後相承二百餘年﹐深仁厚澤﹐徧於寰宇﹐被一王太后鋤滅忠良而親母黨﹐潛移國祚而絕夫嗣﹐然坐視此賊肆然而爲帝﹐則明有赴東海而死耳﹐不忍爲詐僞賊之民也。」言未畢﹐見一大漢叫跳如雷曰「不必多言﹐與迂腐子談﹐徒喪人神气﹐揮之速退。某願與公同赴國難﹐萬死無悔。」明大喜拍手﹐問其姓名﹐答曰「小弟姓霍名鴻﹐家離城不遠﹐蒙不棄﹐乞同至捨一敍何如﹖」時眾人除聞二人大言遁去者﹐尙聚百餘人﹐同聲嘩曰「某等亦何能作詐僞之賊之民﹖亦願同死耳﹗」遂一哄同至霍鴻家來。

數日間﹐聚至萬餘人。乃相與謀曰「聞得翟義兵勢甚盛﹐莽賊欲一鼓而擒﹐以威天下﹐故諸將精兵﹐盡往山東﹐京師空虛。我等戮力直攻長安﹐若得入城﹐捉住王莽﹐縛至太后之前﹐同一班阿諛諂佞無恥賊臣﹐間莽有何功﹐而有何徳﹐敢假冒周公﹐而無慚怍﹖問羣臣腰金衣紫﹐附賊忘君﹐只圖一時寵榮﹐不顧千年遺臭﹐富貴安在﹐徒玷祖宗﹖再問太后﹐漢朝后妃之家﹐如呂﹑霍﹑上官﹐幾危社稷皆就滅亡﹐太后知之乎﹖然奢僭比之王氏﹐百不及一﹐滿門盡貴﹐弟曼蚤死﹐猶憐念追封﹐而用其子莽﹐一門十侯五將。其有素抱忠眞﹐不阿呂老太后母家者﹐誅戮淨盡﹐狐心雄膽﹐布滿朝廷﹐呂后𨿽毒﹐朝中猶有舊臣忠正也。今親見夫嗣滅卻﹐社稷傾危﹐所以爲劉氏者若此者﹐爲王氏則富貴尊榮﹐而至於爲皇帝南面朝諸侯。以一婦人縱未如此﹐誠自古所未有也。設非安眾侯建大義於前﹐翟太守奮孤忠於後﹐則漢家烈烈轟轟之天下﹐遂沒沒忽忽而失之﹐使後世以周公爲迷眾之旌旗﹐《尙書》爲竊國之祕譜矣。髙祖之創此大業也﹐披堅執銳﹐履險蹈危﹐頻死者數矣。子孫得太后如此賢婦﹐引用如此賢侄﹐假元聖之徽號﹐套《尙書》之舊文﹐不費張弓只箭﹐垂手而得天下﹐豈不痛哉﹗然太后春秋髙﹐亦嘗自計升遐後梓宮當作王氏之新陵乎﹖抑歸元帝之渭陵乎﹖人死而無靈﹐人死如有靈﹐則太后亦何顏以入髙祖之太廟乎﹖」言辭未畢﹐眾軍鼓掌稱快﹐勇气百倍﹐遂建旗討賊﹐聞風相附者益多。不半月﹐眾至十萬﹐乃鼓行而東﹐所向披靡。

報入京中﹐莽大恐﹐急召太保甄邯爲大將軍﹐領兵屯城外﹔令王舜﹑甄丰晝夜循行殿中﹔遣將軍王奇﹑王級將兵西出﹐以拒趙﹑霍。莽猶戰栗不安﹐復以安鄕侯王惲爲車騎將軍﹐屯平樂館﹔騎都尉王晏爲建成將軍﹐屯城北﹔城門校尉趙恢爲城門將軍﹐皆勒兵自備。

再說孫建等東徵﹐兩次大敗﹐因其相商議制勝之策。王邑曰「義軍𨿽非素練﹐其气甚壯﹐先聲足以奪人﹐我軍未免倚眾而輕敵﹐此所以敗也。今當結營固守﹐以驕其志。俟彼軍心稍懈﹐然後以全軍精銳壓之。又先發奔命一千﹐抄其後以奪城。一軍逐北﹐則全軍繼之﹔兩路而逃﹐則分軍逐之。務以一戰而收全功。」建等大喜。

翟義等連日挑戰﹐王邑兵堅壁不出。義躁極曰「似此何日得達長安﹐以誅逆賊。」蘇隆曰「此以前者兩次挫其銳﹐欲反勞爲逸﹐且以驕我兵也。」義曰「然則如何﹖」隆曰「賊兵勢大﹐欲以數倍之眾壓我耳。此時只恨孔光﹑劉歆﹑楊雄等班諂佞賊臣﹐以伊﹑周頌莽﹐迷痼天下耳目者已久﹐不然豈無一二豪傑興舉義兵以相應哉﹗此時京師空虛﹐若振一旅之師以入長安﹐則大事濟矣。今惟有捨死拒敵﹐勝則長驅﹐敗則東走﹐彈丸之城不足以守﹐直棄之以圖後舉可也。」忽報孫建領兵殺來﹐義令陳丰出陣﹐兩馬相交十數回合﹐孫建看看抵敵不往﹐王邑一馬衝出﹐這邊劉璜接住廝殺﹐才五七个照面﹐那邊五將齊出﹐劉璜一時著慌﹐刀略松一松﹐被王邑一槍刺落下馬﹐借勢揮軍掩殺﹐陳丰等不敢戀戰﹐且戰且走﹐直追至菑﹐嚴鄕侯劉信﹐都尉劉宇領二萬生力軍正到。陳丰性起﹐換了馬翻身復殺回來﹐雙錘入陣。只見金光迸裂﹐逢著便倒。這邊軍士看得興气勃勃﹐劉信將旗一招﹐揮軍齊進。邑陣大亂退走﹐反將劉宏﹑王況等接追人馬衝動﹐自相踐踏﹐死傷無數。陳丰等見前面兵多﹐亦不敢再追。王邑等大軍遂屯陳畱城。

翟義此次大敗﹐折去劉璜﹐軍士死傷大半﹐只存三四萬人。忽聞得三輔大亂﹐自茂陵以西至汧二十三縣刀兵並發﹐義等大喜曰「人心相近﹐天下豈無豪傑﹗」乃率眾人圉城以觀其變。建等亦未敢追襲。後聞趙明﹑霍鴻等自稱將軍﹐攻燒官寺﹐殺右輔都尉及令﹐劫略吏民﹐義等跌足嘆曰「無能爲矣﹗柰何不聲討其罪﹐直入京師﹐而乃近盜賊之所爲﹗殆漢祚當絕﹐姦賊乃得天助耶﹗」

卻說孫建等得勝捷書報到京師﹐莽喜﹐因大赦天下。下詔曰﹕

太皇太后遭家不造﹐國統三絕﹐絕輒復續﹐恩莫厚焉﹐信莫立焉。孝平皇帝短命早崩﹐幼嗣孺衝﹐詔予居攝﹐予承明詔﹐奉社稷之任﹐持大宗之重﹐養六尺之托﹐受天子之寄﹐戰戰兢兢﹐不敢安息。伏念太皇太后﹐惟經藝分析﹐王道離散﹐漢家制作之業﹐獨未成就﹐故博徵儒士﹐大興典制﹐備物致用﹐立功成器﹐以爲天下利﹐王道粲然﹐基業旣著﹐千載之廢﹐百世之遺﹐於今乃成﹐道徳庶幾於唐虞﹐功烈比齊於殷周。今翟義﹑劉信等謀反大逆﹐流言惑眾﹐欲以篡位﹐賊害我孺子﹐罪深於管蔡﹐惡甚於禽獸。信父故東平王云﹐不孝不謹﹐親毒殺其父思王﹐名曰鉅鼠﹐後云竟坐大逆誅死。義父故丞相方進﹐險詖陰賊﹐兄宣﹐靜言令色﹐外巧內嫉﹐所殺鄕邑汝南者數十人。今積惡二家﹐迷惑相得﹐此時命當殄﹐天所滅也。已捕斬斷信二子谷鄕候章﹐徳廣侯鮪﹐義母練﹐兄宣﹐親屬二十四人﹐皆磔暴於長安都市四通之衢。當其斬時﹐觀者重疊﹐天气淸和﹐可謂當矣。命遣大將軍恭行皇天之罰﹐討海內之仇﹐功效著焉﹐予甚嘉之。《司馬法》不云乎﹐賞不逾時﹐欲民速睹爲善之利也。今先封車騎都尉孫賢等五十五人皆爲列侯﹐戶邑之數別下。

遣使者持黃金印﹐赤韍縌﹐朱輪車卽軍中拜授。詔書到日﹐歡動三軍﹐遂復攻義﹐圍往國城三匝﹐義等晝夜輪班守禦﹐城卒不下。

困至月餘﹐糧艸將盡﹐義會眾議曰「自古無純盜虛聲﹐堯名桀行而不敗者﹐況莽惡已盈﹐豈能久乎﹗恨義力微時鈍﹐不能生抉莽首。義死固甘心﹐嚴鄕侯已建名號﹐不可辱也﹐當速攺庸裝﹐合陳丰相輔﹐明日義開城決戰﹐可借勢逃出。」信大哭﹐不願獨生﹐陳丰曰「勢已如此﹐何暇作兒女態。但母舅當護駕出亡﹐令丰決死戰﹐丰願多殺賊而死﹐不願隱忍以生也。」義曰「我已籌之熟矣﹐賊固願得我首而甘心﹐我一死則捕獲緩矣。」次日﹐各飽餐結束﹐懷漧糧﹐午後開西城門﹐大喊殺出。建等圍久﹐出乎不意﹐義軍皆死命﹐無不以一當百。孫建下令曰「翟義罪魁﹐務須生獲﹐不可令渠逃軼。」揮眾急追﹐離城十里許﹐義夏奮勇死戰。天色已晚﹐被其走脫否﹐下回分解。

第八回

去號位太后生悲

卻說翟義拼命殺出重圍﹐王邑等不肯捨﹐緊緊追趕。看看趕上﹐義又翻身鬥殺﹐終是死命﹐邑軍𨿽眾﹐不能圍住﹐反多殺傷。會日已西沈﹐乃收兵進城﹐搜捕餘黨﹐一無所獲。劉信﹑陳丰早同眾百姓混出城去矣。邑等商議分頭追捕﹐時司威陳崇爲監軍使﹐乃曰「追捕自不必說﹐但此時大功已建﹐攝皇帝好大喜誇﹐當先上一本﹐以取其歡心﹐若義﹑信等釜中之魚﹐尙安所逃哉。」眾人大贊所見極是。共請陳崇修稿﹐其略曰﹕

陛下奉天洪範﹐心合寶龜﹐膺受元命﹐豫知成敗﹐咸應兆占﹐是謂配天。配天之主﹐慮則移气﹐言則動物﹐施則成化。臣崇伏讀詔書下日。竊計其時﹐聖思始發﹐而反虜仍破﹔論文始書﹐反虜大敗﹔制書始下﹐反虜畢斬。眾將未及齊其鋒芒﹐臣崇未及盡其愚慮﹐而事已決矣。孫建等讀畢﹐擊節嘆賞﹐以爲得淑徳侯張伯松之神髓。書上﹐莽果大悅。

再說翟義次日對軍士曰「義食君之祿﹐世受國恩﹐志切討賊﹐憤不顧家﹐事不成﹐死其分耳。諸君相從至此﹐尙何能爲乎﹖趁追兵未至﹐各自逃生﹐義捨一死以絕大索之累。」時手下不足二百人﹐同聲曰「誠如公言﹐但我等且走﹐幸得脫﹐則隱伏以俟時﹐若追至﹐則捨死命以殺賊。姦莽行篡弒﹐則凡莽所指揮者﹐皆貪利忘君之逆黨﹐多殺一人亦足以稱快﹗」言未畢﹐只見塵頭大起﹐義急揮眾速走﹐眾下聽﹐義只得部勒分作四隊迎敵﹐人人奮勇﹐入陣橫衝直撞﹐如惡尢攪海。王邑那邊反嫌人眾礙事﹐自相衝擊﹐死傷無算。晌午後﹐義眾漸漸相聚﹐得百親人﹐殺條大路而去。至固始地界﹐義令軍士盡棄盔甲﹐易裝自逃﹐眾軍士抵死不肯相捨﹐義乃紿開分目﹐急拔劍自刎而死﹐眾軍大哭而終弗掩埋之者﹐令邑等得之以媚莽﹐免大索累天下﹐從義之志也﹐邑等乃將義屍碟於陳都市。廣捕卒不能得信﹐遂班師回朝。莽乃盡壞義第宅﹐污池之﹐發父方進乃先祖冢在汝南者﹐燒其棺柩﹐夷滅三族﹐誅及種嗣﹐至皆同坑﹐以棘及五毒並葬之。時居攝三年正月也﹐於是復命。

王邑引兵西﹐王駿以無功免﹐劉歆歸故宮﹐復以邑弟侍中王奇爲揚武將軍﹐城門將軍趙恢爲疆弩將軍﹐中郎將李棽爲厭難將軍﹐同與王級等合擊趙明﹑霍鴻。二月﹐明等殄滅﹐諸縣悉平。莽乃置酒未央宮白虎殿﹐勞饗將帥﹐大封拜。先是益州蠻夷﹐及金城塞外羌﹐怨莽乃反﹐攻西海太守程永。永奔走﹐莽遂誅永。遣護羌校尉竇況擊之。二年春﹐竇況等擊破西羌。至是乃並錄其功﹐以大小爲差﹐封侯伯子男﹐凡三百九十五人。曰皆以奮怒﹐東指西擊﹐羌寇蠻盜﹐反虜逆賊﹐不得旋踵﹐應時珍滅﹐天下咸服之功封云。太后復詔進莽子褒新侯安爲新舉公﹐賞都侯臨爲褒新公﹐封莽侄光爲衍功侯﹐孫宗爲新都侯。

莽旣滅翟義﹐自謂威徳日盛﹐大得天人之助﹐遂稍示意謀卽眞之事矣。九月﹐莽母死﹐無哀意。羣臣察得其指﹐少阿羲和劉歆與博士諸儒七十八人曰﹕

居攝之義﹐所以統立天功﹐興崇帝道﹐成就法度﹐安輯海內也。昔殷成湯旣沒﹐而太子早天﹐其子太甲幼少不明﹐伊尹放諸桐宮而居攝﹐以興殷道。周武王旣沒﹐周道未成﹐成王幼少﹐周公屏成王而居攝﹐以成周道﹐是以殷有翼翼之化﹐周有刑錯之功。今太皇太后比遭家之不造﹐委任安漢公宰尹羣僚﹐衡平天下﹐遭孺子幼少﹐未能其上下﹐皇天降瑞﹐出丹石之符﹐是以太皇太后則天明命﹐詔安漢公居攝踐祚﹐將以成聖漢之業﹐與唐虞三代比隆也﹐攝皇帝遂開祕府﹐會羣儒﹐制禮作樂﹐卒定庶官﹐茂成天功﹐聖心周悉﹐卓爾獨見﹐發得周禮﹐以明因監﹐則天稽古﹐而損益焉。猶仲尼之聞《韶》﹐日月之不可階﹐非聖哲之至﹐孰能若玆﹗綱紀咸張﹐成在一匱﹐此其所以保佑聖漢﹐安靖元元之效也。今功顯君薨﹐《禮》﹕「庶子爲後﹐爲其母緦。」《傳》曰「與尊者爲體﹐下敢服其私親也。」攝皇帝以聖徳承皇天之命﹐受太后之詔﹐居攝踐祚﹐奉漢大宗之後﹐上有天地社稷之重﹐下有元元萬機之憂﹐不得顧其私親。故太皇太后建厥元孫﹐俾侯新都﹐爲哀侯後﹐明攝皇帝與尊者爲體﹐承宗廟之祭﹐奉共養太皇太后﹐不得服其私親也。《周禮》曰「王爲諸侯緦縗」﹐「弁而加環絰」﹐同姓則麻﹐異姓則葛﹐攝皇帝當爲功顯君緦縗﹐弁而加麻環絰﹐如天子弔諸候之服﹐以應聖制。

莽心悅﹐遂行焉。凡壹弔再會﹐而令新都侯宗爲主﹐服喪三年云。

十一月甲子﹐莽上奏太后﹕

陛下至聖﹐遭家不造﹐遇此十二世三七之厄﹐承天威命﹐詔臣莽居攝﹐受孺子之托﹐任天下之寄﹐臣莽兢兢業業﹐懼於不稱。今宗室廣饒侯劉京上書言「七月中﹐齊郡臨淄縣昌興亭長辛當﹐一暮數夢﹐曰﹕『吾天公使也﹐天公使我告亭長曰﹕攝皇帝當爲眞﹐如不信我﹐此亭中當有新井。』享長晨起視亭中﹐誠有新井﹐入地且百尺。」十一月壬子﹐直建冬至﹐巴郡石牛﹔戊午﹐雍石文﹔皆到未央之前殿。臣與太保安陽侯舜等視﹐天風起塵冥﹐風止得銅符帛圖於石前。文曰「天告帝符﹐獻者封侯﹐承天命﹐用神令。」騎都尉崔發等視說。《尙書﹟康誥》﹕「王若曰﹕孟侯﹐朕其弟﹐小子封。」此周公居攝稱王之文也。《春秋》隱公不言卽位﹐攝也。此二經﹐周公孔子所定﹐蓋爲後法。孔子曰「畏天命﹐畏大人﹐畏聖人之言。」臣莽敢不承用。臣請共事神祝宗廟﹐奏言太皇太后﹑孝平皇后﹐皆稱假皇帝﹐其號今天下﹐天下奏言事﹐毋得言攝。以居攝三年爲初始元年﹐漏刻以百二十爲度﹐用應天命。臣莽夙夜養育隆就孺子﹐令與周之成王比徳﹐宣明太皇太后成徳於萬方﹐期於富而教之。孺子加元服﹐復子明辟﹐如周公故事。

奏可﹐眾知莽欲奉符命卽眞﹐羣臣乃博議別奏﹐以成其事。

梓潼人哀章卽作銅匱爲兩檢﹐其一署曰「天帝行璽金匱圖。」其一署曰「赤帝行璽邦傳予黃帝金策書。」書言王莽爲眞天子。又書莽大臣八人﹐又取令名王興﹑王盛及自名凡十一人﹐皆署官爵﹐爲輔佐。章聞齊井﹑石牛事下﹐卽日昏時﹐衣黃衣持匱至髙廟﹐以付僕射。僕射以聞。戊辰﹐莽至髙廟﹐拜受金匱神禪。禦王冠﹐謁太后﹐還坐未央宮前殿﹐下詔書曰﹕

予以不徳﹐托於皇初祖考黃帝之後﹐皇始祖考虞帝之苗裔﹐而太皇太后之未屬。皇天上帝隆顯大佑﹐成命統序﹐符契圖文﹐金匱策書﹐神明詔告﹐予以天下兆民。赤帝漢氏髙皇帝之靈﹐承天命﹐傳國金策之書﹐予甚祗畏﹐敢不欽受。以戊辰直定﹐禦王冠﹐卽眞天子位﹐定有天下之號曰新。其攺正朔﹐易服色﹐變犧牲﹐殊徽幟﹐異器制。以十二月朔癸酉爲建國元年正月之朔。

卻說王莽本武帝時繡衣禦史王賀之後﹐其本系久已迷失。莽好誇誕﹐自起意圖天下時﹐始自謂爲黃帝之後云。初漢髙祖入咸陽﹐至霸上﹐秦王子嬰降於軹道﹐奉上始皇璽﹐蓋和氏壁﹐李斯所篆刻也﹐及髙祖誅項籍﹐卽天子位﹐因禦服其璽﹐世世傳受﹐號傳國璽。時以孺子未立﹐璽藏長樂宮。莽卽篡位﹐乃請璽﹐太后不肯授。莽使安陽侯舜諭指。舜素謹敕﹐太后雅愛信之。舜旣見太后﹐知其爲莽求璽﹐怒罵之曰「汝屬父子宗族﹐蒙漢家力﹐富貴累世﹐旣無以報﹐受人孤寄﹐乘便利時﹐輒奪取其國璽﹐全不思義。人如此者﹐狗豬不食其餘﹐天下豈有汝兄弟耶﹗且彼自以金匱符命爲新皇帝﹐變更正朔眼制﹐亦當卽更作璽﹐傳之萬世﹐何用此亡國不祥璽爲﹐而欲求之﹖我漢家老寡婦﹐旦暮且死﹐欲與此璽俱葬﹐終不可得。」太后涕泣言此﹐旁側長禦以下﹐皆垂涕。舜亦悲不能自止﹐良久乃仰謂太后﹕「臣等已無可言者﹐然莽必欲得傳國璽﹐太后寧能終不與耶﹖」太后聞舜語切﹐恐莽脇之﹐乃出漢傳國璽投之地﹐以授舜曰「我老已死﹐知汝兄弟終族滅也。」舜卽得璽﹐奏之﹐莽大悅。於是莽以建國元年正月朔﹐禦正殿﹐受諸臣朝賀。羣臣舞蹈山呼畢﹐莽乃下詔﹐命羣公諸侯卿士﹐奉太皇太后璽韍﹐命去漢號焉。

初莽欲攺太后漢家舊號﹐易其璽綬﹐恐不見聽﹐沈吟微示其意。而莽疏屬王諫欲諂莽﹐乃上書言「皇天廢去漢而命立新室﹐太皇太后不宜稱尊號﹐當隨漢廢﹐以奏天命。」莽乃車駕至東宮﹐親以其書白太后。太后自思﹕「當日爲弟兄子侄﹐費盡心思﹐三世擅權﹐五將秉政﹐以致上干天象﹐亦惟有誅戮忠良﹐以庇護之。及哀帝崩﹐莽已免就國﹐是我遣使者馳召來京﹐又違忠臣何武﹑公孫祿之正論﹐親授莽以大司馬之權柄﹐以至唾手得天下。今日尙不能容我一老朽之婦﹐猶欲廢去之﹐豈不痛心﹗」因恚懟而言曰「王諫之言是也。」莽見太后喉中哽咽﹐淚流滿面﹐因曰「此悖徳之臣也﹐其罪當誅。」於是冠軍張永獻符命言「太皇太后當爲新室文母太皇太后。」太后聽言。莽遂命公卿大夫奉太后新室璽綬﹐鴆殺王諫而封張永爲貢符子。莽旣去太后漢號﹐乃立妻王氏爲皇后﹐幼子臨爲皇太子﹐安爲新嘉辟﹐封宇子六人爲公。按莽四子﹐長宇﹐次獲﹐次安﹐幼臨。宇﹑獲皆前誅死﹐安頗荒忽﹐乃以臨爲太子。大赦天下。乃策命孺子曰﹕

咨爾嬰﹐昔皇天佑乃太祖﹐歷世十二﹐享國二百一十載﹐歷數在於予躬。《詩》不云乎﹐「侯服於周﹐天命靡常」。封爾爲定安公﹐永爲新室賓。於戲﹗敬天之休﹐往踐乃位﹐毋廢予命。

又曰﹕

其以平原﹑安徳﹑漯陰﹑隔重邱﹐凡戶萬﹐地方百里﹐爲安定公國。立漢祖宗之廟於其國﹐與周後並﹐行其正朔服色﹐世世以事祖宗﹐永以命徳茂功﹐享歷代之祀焉﹐以孝平皇后爲定安太后。

讀策畢﹐莽親執孺子手﹐流涕噓欷曰「昔周公攝位﹐終得復子明辟。今子獨迫皇天威命﹐不得如意。」哀嘆良久。中傅將孺子下殿﹐北面而稱臣。

又按金匱﹐輔臣皆封拜﹐以太傅左輔驃騎將軍安陽侯王舜爲太師﹐封安新公﹔大司徒就徳侯平晏爲太傅﹐就新公﹔少阿羲和京兆尹紅休侯劉歆爲國師﹐嘉新公﹔廣漢梓潼哀章爲國將﹐美新公﹔是爲四輔﹐位上公。太保後承承陽侯甄邯爲大司馬﹐承新公﹔丕進侯王尋爲大司徒﹐章新公﹔步兵將軍成都侯王邑爲大司空﹐隆新公﹔是爲三公。大阿右弼大司空衛將軍廣陽侯甄丰爲更始將軍﹐廣新公﹔京兆王興爲衛將軍﹐奉新公﹔輕車將軍成武侯孫建爲立國將軍﹐成新公﹔京兆王盛爲前將軍﹐崇新公﹔是爲四將﹐凡十一公﹐王興者﹐故城門令史﹔王盛者﹐賣餅兒﹔莽按符命求得此姓名十餘人﹐兩人容貌應卜相﹐徑從布衣登用﹐以示神焉﹐餘皆拜爲郎。是日﹐封拜卿大夫﹑侍中﹑尙書官凡數百人。諸劉爲郡守﹐皆徙爲諫大夫。攺明光宮爲定安館﹐定安太后居之。以故大鴻臚府爲定安公第﹐皆置門衛使者監領。敕阿乳母不得與語﹐常在四壁中﹐至於長大﹐不能名六畜。

莽更攺官名地名﹐紛紛不一。爲太子置師友﹐秩以大夫﹐唐林爲胥附﹐李充爲奔走﹐趙襄爲先後﹐廉丹爲禦侮。又遣謁者持安車印綬﹐就拜楚國龔勝爲太子師友癸酒。勝輒推不受﹐曰「吾受漢厚恩無以報﹐今年老矣。誼豈以一身事二姓﹖」語畢﹐遂不復飲食﹐積十四日﹐卒。又召陳咸爲掌寇大夫﹐咸謝病不肯應。三子參﹑丰﹑欽皆在位﹐咸悉令解官歸鄕裏﹐閉門不出入﹐猶用漢家祖臘﹐人問其故﹐咸曰「我先人豈知王氏臘乎﹖」

莽以漢氏諸廟在京師者﹐皆罷之。諸劉爲諸侯者﹐以戶多少﹐就五等之差﹔其爲吏者﹐皆罷黜其職﹐待除於家。而曰「嘉新公國師以符命爲予四輔﹐明徳侯劉龔﹑率禮侯劉嘉等﹐凡三十二人皆知天命﹐或獻天符﹐或貢昌言﹐或捕告反虜﹐厥功茂焉。諸劉與三十二人同宗共祖者勿罷﹐賜姓曰王。」惟國師以女配莽子﹐故不賜姓。

初莽爲安漢公時﹐諂太后﹐奏尊元帝廟爲髙宗﹐太后晏駕後當以禮配食云。及莽攺太后號爲新室文母﹐絕之於漢﹐不合得體元帝﹐乃毀壞孝元廟﹐更爲文母起廟﹐獨置元廟故殿﹐以爲文母篡食堂﹐旣成﹐名曰長壽宮。莽以太后好出遊觀﹐乃車駕置酒長壽宮﹐請太后。旣至﹐見孝元廟廢徹塗地﹐太后驚泣曰﹕」此漢家宗廟﹐皆有神靈﹐有何罪過而壞之﹐且使鬼神無知﹐又何用廟焉﹖如令有知﹐我乃人之妃妾﹐豈宜辱帝之堂以陳饋食哉﹗」飲酒不樂而罷。自莽篡位後﹐知太后怨恨﹐求所以媚太后者﹐無所不爲﹐然愈不悅。至建國五年二月癸丑﹐太后崩﹐享年八十四。三月﹐葬渭陵﹐與元帝合﹐而作溝以絕之。以長壽宮爲文母廟﹐元帝配食坐於牀下。亦可嘆矣﹗後十年﹐漢兵誅莽﹐下文分解。

第九回

作符命大啟邊兵

卻說王莽始初折節要名﹐諸儒臣頌之爲周公。莽遂刻意效仿﹐初秉政﹐卽暗遺心腹﹐假妝越裳氏重譯來朝。後弒平帝﹐立孺子嬰﹐乃效周公輔成王故事。及翟義討罪﹐又仿《大誥》之文。迨翟義﹑趙鴻等兵敗﹐自謂得天人之助而卽眞位﹐似周公爲不足法﹐又攺稱大舜﹐曰「予之皇始祖考虞帝受禪於唐﹐漢氏初祖唐帝﹐世有傳國之象﹐予復親受金策於漢髙皇帝之靈。」令以漢髙廟爲文祖廟﹐欲法舜受終於文祖也﹐又曰「予前在大麓﹐以至於攝假﹐深惟漢氏三七之厄﹐赤徳气盡﹐思索廣求﹐所以輔劉延期之術﹐靡所不用。然自孔子作《春秋》以爲後王法﹐至於哀之十四而一代畢﹐協之於今﹐亦哀之十四也。赤世計盡﹐終不可彊濟。皇天明威﹐黃徳當興﹐隆顯大命﹐屬予以天下。」大麓者﹐謂爲大司馬宰衡時﹐妄引舜納於大麓﹐烈風雷雨不迷也。

是時長安有女子名碧者﹐素姣好﹐忽發狂﹐叫呼道中﹐曰「髙皇帝大怒﹐速還我國﹐不者九月必殺汝。」奔呼不已﹐哄傾城市。莽聞﹐急令收捕殺之。四月﹐徐鄕侯劉快起兵於其國﹐至卽墨﹐攻城不克﹐敗走﹐至長廣死。莽恐天下豪傑舉義興誅﹐乃遣五威將王奇等十二人﹐頌符命四十二篇於天下。其文爾雅﹐依托古義而爲之說。大約言莽當代漢而有天下﹐曰﹕

帝王受命﹐必有徳祥之符瑞﹐協成五命﹐申以福應﹐然後能立巍巍之功﹐傳於子孫﹐永享無窮之祚。故新室之興也﹐徳祥發於漢三七九世之後﹐肇命於新都﹐受瑞於黃支﹐開王於武功﹐定命於子同﹐成命於巴宕﹐申福於十二應。天所以保祐新室者﹐深矣﹐固矣。武功丹石出於漢氏平帝未年﹐火徳銷盡﹐土徳當代﹐皇天眷然﹐去漢與新﹐以丹石始命於皇帝。皇帝謙讓﹐以攝居之﹐未當天意﹐故其秋七月﹐天重以三能文馬。皇帝復謙讓﹐未卽位﹐故三以鐵契﹐四以石龜﹐五以虞符﹐六以文圭﹐七以玄印﹐八以茂陵石書﹐九以玄龍石﹐十以神井﹐十一以大神石﹐十二以銅符帛圖。申命之瑞﹐浸以顯著﹐至於十二﹐以昭告新皇帝。皇帝深惟上天之成不可不畏﹐故去攝號﹐猶尙稱假﹐攺元爲初始﹐欲以承塞天命﹐克厭上帝之心﹐然非皇天所以鄭重降符命之意﹐故是日天復決以龜書﹐丙寅暮漢氏髙廟有金匱圖策﹕「髙帝承天命﹐以國傳新皇帝。」明旦宗伯忠孝候劉宏以聞﹐乃召公卿議﹐未決﹐而大神石人談曰「趣新皇帝之髙廟受命﹐母畱。」於是新皇帝立登車﹐之漢氏髙廟受命。受命之日﹐丁卯也。丁﹐火﹐漢氏之徳也﹐卯﹐劉姓所以爲字也﹐明漢劉火徳盡﹐而傳於新室也。皇帝謙謙﹐旣各固讓﹐十二符應迫著﹐命不可辭﹐懼然祗畏﹐葦然閔漢氏之終不可濟﹐亹亹在左右之不得從意﹐爲之三夜不禦寢﹐三日不禦食﹐延問公侯卿大夫﹐僉曰「宜奉如上天威命。」於是乃攺元定號﹐海內更始。新室旣定﹐神祗歡喜﹐申以福應﹐吉瑞累仍。《詩》曰「宜民宜人﹐受祿於天﹐保佑命之﹐自天申之。」此之謂也。

五威將奉符命﹐賫印綬﹐王侯以下﹐及吏官更名者﹐及匈奴﹐西域﹑徼外蠻夷﹐皆卽授新室印綬﹐因收故漢印綬﹐賜吏爵人二級﹐民爵人一級﹐女子百戶﹐羊酒﹐蠻夷幣帛各有差。大赦天下﹐五威將乘乾文車﹐駕坤六馬﹐背負■鳥之毛﹐飾甚偉﹐每一將各置左右前後中帥﹐凡五帥﹐衣冠車服駕馬﹐各如其方面色數。將持節﹐稱太一之使﹐帥持幢﹐稱五帝之使。

莽又欲復古井田法曰﹕

古者﹐設廬井八家﹐一夫一婦田百畝﹐什一而稅﹐則國給民富而頌聲作。此唐虞之道﹐三代所遵行也。秦爲無道﹐厚賦稅以自供奉﹐罷民力以極欲﹐壞聖制﹐廢井田﹐是以兼並起﹐貪鄙生﹐彊者規田以千數﹐弱者曾無立錐之居。又置奴婢之市﹐與牛馬同欄﹐制於民臣﹐顓斷其命﹐姦虐之人因緣爲利﹐至略賣人妻子﹐逆天心﹐悖人倫﹐繆於天地之性﹐人爲貴之義。《書》曰「予則奴戮女」﹐惟不用命者﹐然後被此辜矣。漢氏減輕田租﹐三十而稅一﹐常有更賦﹐疲癃咸出﹐而豪民侵陵﹐分田劫假。厥名三十稅一﹐實什稅五也。父子夫婦終年耕耘﹐所得不足以自存。故富者犬馬余菽粟﹐驕而爲邪﹐貧者不厭糟糠﹐窮而爲姦﹐俱陷於辜﹐刑用不錯。予前在大麓﹐今天下公田口井﹐時則有嘉禾之祥﹐遭反虜逆賊且止。今更名天下田曰王田﹐奴婢曰私屬﹐皆不得賣買。其男口不盈八﹐而田過一井者﹐分余田予九族鄰里鄕黨。故無田﹐今當受田者﹐如制度。敢有非井田聖制﹐無法惑眾者﹐投諸四裔﹐以禦魑魅﹐如皇始祖考虞帝故事。

莽初居攝造貨﹐錯刀一直五千﹐契刀一直五百﹐大錢一直五十﹐與五銖錢並行﹐是時更作小錢﹐徑六分﹐重一銖﹐文曰小錢直一﹐與前大錢五十者並行。欲防民命鑄﹐乃禁不得挾銅炭。百姓便安漢五銖錢﹐以莽錢大小兩行難知﹐又屢更攺不信﹐皆私以五銖錢市買﹐訛言大錢當罷﹐莽患之﹐復下書﹕「諸挾五銖錢﹐言大錢當罷者﹐比非井田例﹐投四裔。」於是農商失業﹐食貨俱廢﹐民人至涕泣於市道﹐及坐賣買田宅奴婢鑄錢者﹐自諸侯卿大夫至於庶民﹐抵罪者不可勝數。又設六管之令﹐命縣官酤酒﹑賣鹽﹑鐵器﹑鑄錢諸采取名出大澤眾物者﹐稅之。又令市官收賤賣貴﹐賒貸與民﹐收月息﹐自是四夷皆亂﹐天下騷動矣。

且說五威將帥共七十二人﹐分行天下﹐東出者至玄菟﹑樂浪﹑髙句驪﹑夫余﹐南出者逾徼外﹐歷益州﹐西出者至西域﹐盡攺其王爲侯。其北出至匈奴者﹐乃王駿率甄阜﹑王颯﹑陳饒﹑帛敞﹑丁業六人﹐多資金帛﹐重遺單於﹐曉諭以莽受命代漢之狀﹐因易單於故印。故印文曰「匈奴單於璽」﹐莽攺璽爲章﹐而加莽國號﹐曰「新匈奴單於章」。將帥旣至﹐授單於印紱﹐詔令上故印紱。單於再拜受詔﹐譯前﹐欲解取故印﹐單於舉腋授之。左姑夕侯蘇從旁謂單於曰「未見新印文﹐宜且勿與。」單於曰「印有何變更﹖」遂解奉上﹐將帥授單於新印﹐亦不解視﹐飲食至夜乃罷。右帥陳饒謂諸將帥曰「向者姑夕侯疑印文﹐幾令單於不與人。如令視印﹐見其變攺﹐必求故印﹐此非辭說所能距也。旣得而復失之﹐辱命莫大焉﹐不如椎破故印﹐以絕禍根。」將帥猶豫莫有應者。饒燕士﹐果悍﹐卽取斧椎壞之。明日﹐單於果遣右骨都侯當白將帥曰「漢賜單於印言璽不言章﹐又無漢字﹐諸王以下乃言章﹐有漢字﹐今印去璽加新﹐與臣下無別﹐願得故印。」將帥示以故印﹐謂曰「新室順天制作﹐故印隨已破壞。單於宜承天命﹐奉新室之制。」當還白﹐單於知已無可柰何﹐又多得賂遺﹐乃遣弟右賢王輿奉馬牛隨將帥入謝﹐因上書求故印。莽不與﹐單於怨恨﹐乃遣右大且渠蒲呼也皆等十餘人將兵眾萬騎﹐以護送烏桓爲名﹐勒兵朔方塞下。

會西域車師後王須置離謀降匈奴﹐都護但欽斬之。置離足狐蘭支將人眾二千餘人﹐驅畜產﹐舉國亡降匈奴。西域在玉門陽關外﹐匈奴之西﹐烏孫之南。南北有大山﹐中央有河﹐其河有兩原﹐一出蔥嶺山﹐在西域近西﹐其山髙大﹐上悉生蔥﹐故以名焉﹔一出於闐﹐於闐在南山下﹐其河北流﹐與蔥嶺河合﹐東注蒲昌海﹐蒲昌海一名鹽澤﹐去玉門陽關三百餘里﹐廣裘三百里﹐其水亭居﹐冬夏不增減﹐皆以爲潛行地下﹐南出於積石﹐爲中國河源云。亦有三十六國﹐哀平之際稍分至五十餘國﹐有城郭田畜﹐與匈奴﹑烏孫異俗﹐故皆服役匈奴。漢興﹐至武帝事徵四夷以廣威徳﹐而張騫始開西域之迹。其後驃騎將軍擊破匈奴右地﹐降渾邪﹑休屠王﹐遂空其地﹐始築今日以西﹐初置酒泉郡﹐後稍發徙民充實之﹐分置武威﹑張掖﹑惇煌﹐列四郡﹐據兩關焉。自貳師將軍伐大宛之後﹐西域震懼﹐多遣使來貢獻。於是自惇煌西至鹽譯﹐往往起亭﹑輪臺﹑渠犁皆有田卒數百人﹐置使者校尉領護營田﹐以給使外國者。至宜帝時﹐遣衛司馬使護鄯善以西數國。後匈奴西邊日逐王畏漢不自安﹐遂畔單於﹐將眾來降﹐護鄯善以西使者乃置都護。匈奴益弱﹐不得近西域。都猶總也﹐使總護南北諸道﹐督察烏孫﹑康居諸外國也。都護怡烏壘城﹐去陽關二千六百三十八里﹐與渠犁田官相近﹐土地肥饒﹐爲西域之中﹐故都護怡焉。至元帝時﹐復置戊己校尉﹐屯田乍師前王庭。自宣﹑元後﹐單於稱藩臣﹐西域服從﹐其土地山川王侯戶數道裏遠近詳實矣。及莽遺五威將至西域﹐陳說符命﹐盡攺其王爲候﹐乃畔﹐入匈奴﹐單於受之﹐與狐蘭支共入寇﹐擊車帥﹐殺後城長﹐傷都護司馬﹐復還入匈奴。

時戊己校尉刁護病﹐史陳良﹑終帶﹑司馬丞韓玄﹑左曲侯任商等見西域頗背叛﹐又聞匈奴欲大侵﹐恐並死﹐卽謀劫略吏卒數百人﹐共殺戊已校尉刁護﹐遣人與匈奴南犁污王南將軍相約。南將軍遂將三千騎人西域迎良等﹐良盡脇略戊己校尉吏士男女二千餘人入匈奴。西域都護但欽乃上書告急﹐莽大怒﹐乃更降匈奴單於名曰「降奴服於」。莽曰「降奴服於威侮五行﹐背畔四條﹐侵犯西域﹐延及邊垂﹐爲元元害﹐罪當夷滅。」命遣立國將軍孫建等十二將﹐十道井出﹐共行皇天之罰。分匈奴國土人民﹐以爲十五﹐立故呼韓邪單於稽侯稽子孫十五人爲單於。遣中郎將藺苞﹐副校尉戴級將兵萬騎﹐多賫珍寶至雲中塞下﹐招誘呼韓邪單於諸子﹐欲以次拜之。使譯出塞﹐誘呼右犁污王咸﹐咸子登﹑助三人﹐至﹐則脇拜咸爲孝單於﹐賜安車鼓車各一﹐黃金千斤﹐雜繪千匹﹐戲戟十﹔拜助爲順單於﹐賜黃金五百斤﹔傳送助﹑登之長安。單於聞之﹐大怒曰「先單於受漢宣帝恩﹐不可負也。今天子非宣帝子孫﹐何以得立﹖」乃遣左骨都侯右伊秩訾王呼盧訾﹐及左賢王樂﹐將兵入雲中益壽塞﹐大殺吏民。單於又徧告左右部都尉諸邊王﹐入塞寇盜﹐大輩萬餘﹐中輩數千﹐少者數百﹐殺雁門朔方太守都尉﹐略吏民畜產不可勝數。莽恃府庫之富﹐欲立威﹐乃拜十二部將﹐率發郡國勇士﹐武庫精兵﹐各有所屯守。五威將軍苗﹑虎賁將軍王況出五原﹔厭難將軍陳欽﹑震狄將軍王巡出雲中﹔振武將軍王嘉﹑平狄將軍王萌出代郡﹔相威將軍李棽﹑鎭遠將軍李翁出西河﹔誅貉將軍陽俊﹑討穢將軍嚴尢出漁陽﹔奮武將軍王駿﹑定胡將軍王晏出張掖﹔及偏裨以下百八十人。募天下囚徒﹑丁男﹑甲卒三十萬人﹐眾郡委輸衣裘兵器糧食﹐長吏送自負海江淮至北邊﹐使者馳傳督催﹐以軍法從事﹐天下騷動。先至者屯邊郡﹐侯滿三十萬眾﹐賫三百日糧﹐乃同時十道並出﹐窮追匈奴﹐因分其地爲十五﹐莽將嚴尢諫曰﹕

「臣聞匈奴爲害﹐所從來久矣﹐未聞上世有必徵之者也。後世三家周﹑秦﹑漢徵之﹐周得中策﹐漢得下策﹐秦無策焉。當周宣王時﹐獫狁內侵至於涇陽﹐命將徵之﹐盡境而還。其視戎狄之侵﹐譬猶蚊虻之螫﹐驅之而已﹐故天下稱明﹐是爲中策。漢武帝選將練兵﹐約賫輕糧﹐深入遠成﹐𨿽有克獲之功﹐胡輒報之。兵連禍結三十餘年﹐中國疲耗﹐匈奴亦創艾﹐而天下稱武﹐是爲下策。秦始皇不忍小恥而輕民力﹐築長城之固﹐延褒萬里﹐轉輸之行﹐起於負海﹐疆境旣完﹐中國內竭﹐以喪社稷﹐是爲無策。今天下遭陽九之厄﹐比年饑謹﹐西北邊尢甚。發三十萬眾﹐具三百日糧﹐東援海代﹐南取江惟﹐然後乃備。計其道裏﹐一年尙未集合。兵先至者﹐聚居暴露﹐師老械獘﹐勢不可用﹐此一難也﹔邊旣空虛﹐不能奉軍糧﹐內調郡國﹐不相及屬﹐此二難也﹔計一人三百日食﹐用糒十八斛﹐非牛力不能勝﹐牛又當自賫食﹐加二十斛重矣﹐胡地沙鹵﹐多乏水艸﹐以往事揆之﹐軍出未滿百日﹐牛必物故且盡﹐餘糧尙多﹐人不能負﹐此三難也﹔胡地秋冬甚寒﹐春夏甚風﹐多賫釜鍑薪炭﹐重不可勝﹐食糒飲水﹐以歷四時﹐師有疾疫之憂﹐是故前世伐胡﹐不過百日﹐非下欲久﹐勢力不能﹐此四難也﹔輜重自隨﹐則輕銳者少﹐不得疾行﹐虜徐遁逃﹐勢不能及﹐幸而逢虜﹐又累輜重﹐如遇險阻﹐銜尾相隨﹐虜要遮前後﹐危殆不測﹐此五難也﹔大用民力﹐功不可必立﹐臣伏憂之﹐今旣發兵﹐宜縱先至者﹐令臣尢等深入霆擊﹐且以創艾胡虜。」

莽不聽尢言﹐轉兵谷如故。

卻說右犁污王咸旣受莽孝單於之號﹐馳出塞歸庭﹐具以見脇狀白單於﹐單於更以爲於粟置支侯﹐蓋匈奴賤官也。後咸子助死﹐莽以登代助爲順單於﹐陳欽﹑王巡屯雲中葛邪塞﹐時匈奴數爲邊寇﹐殺將帥吏士﹐略人民﹐驅畜產去甚眾﹐捕得虜人驗問皆曰孝單於咸子角數爲寇。兩將以聞。莽乃會諸蠻夷﹐斬咸子登於長安市。後咸立爲烏累若鞮單於。時匈奴用事大臣右骨都侯須卜當﹐勸咸和親。當王昭君女伊墨居次云之婿也。單於貪莽賂遺﹐故外不失漢故事﹐然以子登死﹐恨入骨﹐人寇虜掠不絕。使者責之﹐輒曰「烏桓與匈奴無狀黠民﹐其爲寇﹐如中國有盜賊耳。咸初立持國﹐威信尙淺﹐然當盡力禁止﹐不敢有二心。」莽復遣和親侯王歙多遺單於金珍﹐因諭說攺其號﹐號匈奴曰恭奴﹐單於曰善於﹐賜印緩。歙﹐昭君兄子也。單於貪莽金幣﹐故曲聽之﹐然寇盜如故。

北邊自宣帝時﹐匈奴內亂﹐五單於爭立﹐呼韓邪攜國歸漢稱臣以來﹐數世不見煙火之警﹐人民熾盛﹐牛馬布野。及莽撓亂匈奴﹐與之構難﹐邊民死亡。又十二部兵﹐久屯在邊﹐吏土放縱﹔而內郡愁於徵發﹐民棄城郭﹐流亡爲盜賊﹐並州平州尢甚。莽乃遣中郎將繡衣執法﹐分鎭緣邊大郡﹐反各爲權勢﹐恐嚇良民﹐賂賂爲市﹐侵漁百姓﹐天下復困井田法﹐溝角經界﹐紛亂廢業﹐流離困苦。中郎區博諫莽曰「井田𨿽聖王法﹐其廢久矣。周道旣衰﹐而民不從﹐秦知順民之心﹐可以獲大利也﹐故滅廬井而置阡陌﹐遂玉諸夏﹐訖今海內未厭其敝。今欲違民心﹐追復千載絕迹﹐𨿽堯舜復起﹐而無百年之漸﹐弗能行也。天下初定﹐萬民新附﹐誠未可施行。」莽知民怨﹐乃下書曰「諸名食王田﹐皆得賣之﹐勿拘以法﹐犯私買賣庶人者﹐且一切勿治。」先是莽以錢幣訖不行﹐盜鑄者禁不止﹐乃重其法。一家鑄錢﹐五家坐之﹐沒入爲奴婢﹐而犯者益眾﹐遂亦除其法。

是時上下爭爲符命取富貴﹐司命陳崇白莽曰「此開姦臣作福之路而亂天命﹐宜絕其原。」莽亦厭之﹐遂使尙書大夫趙並驗治﹐非五威將帥所班﹐皆下獄。初甄丰﹑劉歆﹑王舜爲莽腹心﹐倡導在位﹐褒揚功徳﹐安漢﹑宰衡之號及封莽母﹑兩子﹑兄子﹐皆丰等所其謀﹐而丰﹑舜﹑歆亦受其賜﹐並富貴矣﹐非復欲令莽居攝也﹕居攝之萌﹐出於泉陵侯劉慶﹑前輝光謝囂﹑長安令田終術。莽羽翼已成﹐意欲稱攝﹐丰等順承其意﹐莽復封舜﹑歆兩子及丰孫。丰等爵位已盛﹐心意旣滿﹐又實畏漢宗室天下豪傑。而疏遠欲進者﹐並作符命﹐莽遂據以卽眞﹐舜﹑歆內懼而已。丰素剛彊﹐莽覺其不悅﹐故徙大阿右弼大司空丰﹐托符命得爲更始將軍﹐與賣餅兒王盛同列。丰父子默默。時丰子尋乃作符命﹐言新室當分陜立二伯﹐以丰爲右伯﹐太傅平晏爲左伯﹐如周召故事。莽卽從之﹐拜丰爲右伯﹐當述職西出。未行﹐尋復作符命﹐言故漢氏平帝後黃皇室主爲尋之妻。黃皇室主者﹐莽女﹐婉靜有姿色﹐莽卽眞時年已十八﹐爲後數年而未通人道﹐莽哀憐﹐欲嫁之﹐乃更號爲黃皇室主。莽自謂土徳承漢火運﹐故云黃﹔室﹐猶宮也。後自劉氏廢﹐常稱疾﹐不朝會。莽乃令立國將軍孫建之子盛飾將醫往問疾。後怒﹐莽遂不復彊。尋知其事﹐而歆女美﹐故作符命。莽以詐得天下﹐心疑大臣怨謗﹐欲震威以懼下﹐因是發怒曰「黃皇室主天下母﹐此何謂也﹗」收捕尋﹐尋逃﹐丰自殺。尋隨方士入華山﹐歲餘捕得﹐辭連劉歆子侍中東通靈將﹑五司大夫隆威侯棻﹐棻弟右曹長水校尉伐虜侯泳﹐王邑弟左闕將軍堂威侯奇﹐及歆門人侍中騎都尉丁隆等﹐牽引公卿黨親列侯以下﹐死者數百人。乃流棻於幽州﹐放尋於三危﹐殛隆於羽山﹐皆驛車載其屍傳致云。

時北邊莽以金幣彌縫﹐故匈奴外承順而暗侵掠﹐莽仍志滿气盈﹐以爲四夷不足吞滅﹐忽報西南蠻夷盡反﹐攻殺牂柯大尹周歆﹐復殺益州大尹程隆。莽大憂﹐急遣平蠻將軍馮茂﹐發巴蜀犍爲吏士﹐賦斂取足於民﹐以擊益州﹐未知勝敗如何﹐且聽下文分解。

第十回

肆凶淫自戕骨肉

卻說五威將帥出攺句町王以爲侯﹐王邯怨怒不附。牂柯大尹周歆覺其意﹐設計誘邯至﹐席間子之。邯﹐句町王名也。邯弟名承﹐大怒﹐遂起兵攻殺歆。先是莽發髙句驪兵以伐匈奴﹐兵皆不願行﹐郡吏彊迫之﹐乃亡出塞﹐因犯法爲寇﹐遼西大尹田譚追擊之﹐爲所殺﹐州郡乃歸咎髙句驪侯騶﹐嚴尢奏曰「貉人犯法﹐不從騶起。卽今獫狁變心﹐亦當令州郡且慰安之。今猥被以大罪﹐恐其遂叛﹐夫余之屬必有和者。匈奴未克﹐夫余﹑穢貉復起﹐此大憂也。」莽不慰安﹐穢貉遂反﹐詔尢擊之。尢詐髙句驪侯騶至而斬焉﹐傳首長安。莽大悅﹐下書曰「乃者命遣猛將﹐恭行天罰﹐誅滅虜知﹐分爲十二部﹐或斷其右臂﹐或斬其左腋﹐或潰其胸腹﹐或抽其兩肋。今年刑在東方﹐誅貉之部先縱焉。捕斬虜騶﹐平安東域﹐虜知殄滅﹐在於漏刻。此乃天地羣神社稷宗廟佑助之福﹐公卿大夫士民同心將帥虓虎之力也。予甚嘉之。其更名髙句驪爲下句驪﹐布告天下﹐令咸知焉。」於是貉人愈犯邊﹐東北與西南夷皆亂雲。平蠻將軍馮茂擊句町三年﹐士卒疾疫﹐死者什六七﹐賦斂民財什取其五﹐益州虛耗而不克。莽徵茂還﹐誅之。更遣寧始將軍廉丹與庸部牧史熊大發天水﹑隴西騎士﹐廣漢﹑巴蜀﹑犍爲吏民十萬人轉輸者﹐合二十萬人﹐擊之。始至﹐頗斬首數千﹐其後軍糧前後不相及﹐士卒饑疫。三歲餘﹐死者數萬。而粵雟蠻夷任貴﹐亦殺太守枚根﹐自立爲邛谷王。

天鳳元年六月﹐黃霧四塞﹔七月﹐大風拔樹﹐北闕直城門屋瓦皆飛﹐雨雹殺牛羊。莽好空言﹐慕古法﹐多封爵﹐人性實吝嗇﹐所封輒托地理未定﹐所與俸祿﹐皆終數歲不得﹐諸侯皆困﹐至有爲人俑作者。天下吏以不得俸祿﹐並爲姦利﹐郡尹縣宰剋剝民脂民膏﹐多家累千金者。是歲復明六管之令﹐每一管下﹐爲設科條防禁﹐犯者罪至死。又一切調上公以下諸有奴婢者﹐率一口出錢三千六百。天下愈愁﹐多爲盜賊。納言馮常以六管諫﹐莽大怒﹐免常官。

臨淮瓜田儀等爲盜賊﹐依阻會稽長州。瑯邪女子呂母亦起。初﹐呂母子爲縣吏﹐爲縣令所冤殺。母怨極﹐密聚客﹐規以報仇。母家素丰﹐資產數百萬﹐乃益釀醇酒﹐買刀劍衣服。少年來酤者﹐皆賒與之﹔視其乏者﹐輒假衣裳﹐不問多少。數年財用稍盡。少年欲相與償之﹐呂母垂泣曰「所以厚諸君者﹐非欲求利﹐徒以縣宰不道﹐枉殺吾子﹐欲爲報怨耳。諸君寧肯哀之乎﹖」少年壯其意﹐又素受恩﹐皆許諾。其中勇士徐次子等﹐自號猛虎﹐遂相聚得百餘人﹐因與呂母入海中﹐招合亡命眾至數千。呂母自命將軍﹐引後還攻海曲﹐執縣宰﹐諸史叩頭爲宰請﹐母曰「吾子犯小罪不當死﹐而爲宰所殺。爲宰而輕殺人者﹐罪固當死﹐又何請乎﹖」遂斬之﹐以其頭祭子冢。復入海﹐其眾浸多﹐後皆萬數。

時山東靑徐大饑﹐寇賊蜂起。有樊崇者﹐字細君﹐起兵於莒﹐眾百餘人﹐轉入泰山﹐自號三老﹐而羣盜以崇勇猛﹐皆附之﹐一歲間至萬餘人。崇瑯邪人。又崇同郡逢安﹐字少子﹐東海人徐宣﹐字驕稚﹐及謝祿﹑楊音各起兵﹐合數萬人﹐復引從崇﹐共還攻莒﹐不能下﹐轉掠至姑幕﹐因擊莽探湯侯田況﹐大破之﹐殺萬餘人﹐遂北入靑州﹐所過虜掠。

莽苦四夷擾亂﹐乃遣使者就各路赦盜賊罪﹐欲行招撫。使者還言盜賊解輒復合﹐問其故﹐皆曰愁法禁煩苛﹐不得舉手刀作﹐所得不足以給貢稅﹐閉門自守﹐又坐鄰伍鑄錢挾銅﹐姦吏株求不一﹐民無生路﹐故悉起爲盜賊。莽大怒﹐免其官。其或順指﹐言民驕黠當誅﹐及言時運適然﹐且滅不久。莽乃悅﹐輒遷升。以大司馬允費興爲荊州牧﹐見﹐問到部方略﹐興對曰「荊揚之民﹐率皆依阻山澤﹐以漁采爲業。間者國張六管﹐稅山澤﹐妨奪民利﹐連年久旱﹐百姓饑窮﹐故爲盜賊。興到部﹐欲明曉告盜賊歸田裏﹐假貸犁牛種食﹐寬其租賦﹐庶幾可以解釋安集。」莽聞言怒﹐立免興官。莽假聖賢名號以竊天下﹐誇張符瑞﹐以矜天命﹐故喜諛頌﹐而惡言盜賊。然內實畏懾不自安。乃親至南郊﹐鑄作威斗﹐以五色藥石及銅爲之﹐形如北斗﹐長二尺五寸﹐欲以魔勝眾兵﹐故名曰威斗。旣成﹐令司命負之﹐莽出則在前﹐入則在禦旁。時更始將軍廉丹擊益州不能克﹐召還。更遣大司馬護軍郭興﹐庸部牧李■擊蠻夷﹔太傅羲叔士孫喜淸潔江湖之盜賊﹔而匈奴寇邊益甚﹐莽欲遣嚴尢與廉丹擊之﹕尢素有智略﹐極諫以爲匈奴且後﹐當先憂山東盜賊。莽大怒﹐乃策尢曰「視事四年﹐蠻夷猾夏不能遏絕﹔寇賊姦宄不能殄滅﹐不畏天威﹐不用詔命﹐貌很自臧﹐持必不移﹐懷執異心﹐非沮軍議。未忍致於理﹐其上大司馬武建伯印韍﹐歸故郡。」以降符伯董忠爲大司馬。

自莽卽眞﹐旱蝗災異疊見﹐莽皆爲飾說以掩之。且說地皇元年二月壬申﹐日正黑﹐莽以爲王匡考問上變事者不實﹐欲蔽上之明﹐是以謫見於天﹐以正於理﹐塞大異焉。七月大風﹐毀王路堂﹐復下書曰﹕

乃壬午時﹐有烈風雪雨發屋折木之變﹐予甚恐焉。伏念一旬﹐迷乃解矣。昔符命文立安爲新遷王﹐臨國洛陽﹐爲統義陽王。是時予在攝假﹐謙不敢當﹐而以爲公。其後金匱文至﹐議者皆曰「臨國洛陽爲統﹐謂爲新室統也﹐宜爲皇太子。」自此後﹐臨久病﹐𨿽廖不平﹐朝見挈茵輿行。見王路堂﹐則設帳於西廂及後閣更衣中﹐又以皇后被疾﹐臨侍疾﹐嘗以妃妾就捨東永巷。壬午﹐烈風毀王路堂西廂及後閣更衣中室。昭寧堂池東南﹐楡樹大十聞﹐東僵﹐擊東閣﹐閣卽東永巷之西垣也。皆破折瓦壞﹐發屋拔木﹐子甚驚焉。又候官奏月犯心前星﹐子甚憂之。伏念臨有兄而稱太子﹐名不正。宣尼公曰「名不正則言不順。至於刑罰不中﹐民無錯手足。」惟卽位以來﹐陰陽未和﹐風雨不時﹐數遇枯旱蝗螟爲災﹐谷稼少耗﹐百姓苦饑﹐蠻夷滑夏﹐寇賊姦宄﹐人民怔營﹐無所錯手足。深惟厥咎﹐在名不正焉。其立安爲新遷王﹐臨爲統義陽王﹐冀以保全二子﹐子孫千億﹐外攘四夷﹐內安中國焉。

二年正月﹐莽妻死。初莽妻以莽數其殺子﹐涕泣失明。莽令太子臨居中養焉。莽妻旁侍者原碧﹐嬌嬈絕色﹐莽常幸之。後臨亦通焉﹐恐事泄﹐謀共殺莽。後貶爲統義陽王﹐出在外﹐愈憂恐。會莽妻病篤﹐臨上書曰「上於子孫至嚴﹐前長孫﹑仲孫年俱三十而死﹐今臣臨復適三十﹐誠恐一旦不保﹐則不知死命所在。」莽侯妻疾﹐見其書大怒﹐疑臨有惡意﹐不令會喪。旣葬﹐詔司命從事收原碧等考問。具服父子同姦及臨謀殺狀。莽欲祕之﹐乃殺案事司命從事﹐埋獄中。賜臨藥﹐臨不肯飲﹐莽自刺死。策書曰﹕

符命文立臨爲統義陽王﹐此言新室卽位三萬六千歲後﹐爲臨之後者乃當龍陽而起。前過聽議者﹐以臨爲太子﹐故有烈風之變﹐輒順符命﹐立爲統義陽王﹐乃此後不作信順﹐弗蒙厥佑﹐夭年隕命。嗚呼哀哉﹗

臨妻國師公女﹐亦自殺。是月新遷王安病死。初莽爲侯就國時﹐幸侍者增秩﹑懷能﹑開明。懷能生男興﹐增秩生男匡﹐開明生女陳﹕以侍者或有外通﹐聽生子女﹐不能分明﹐故皆畱新都。及安疾甚﹐莽自患無子﹐乃爲安作奏﹐使上言興等母𨿽以賊屬﹐猶皇子不可以棄。莽偏示羣公﹐皆曰「安友於兄弟﹐宜及春更加封爵。」於是以王車遣使者迎興等至﹐封爲公﹐莽孫公明﹑公壽同時病死。旬月間﹐四喪焉﹕先是莽長子字子宗立爲皇孫﹐坐自畫容貌﹐被故天子衣冠﹐又宗舅呂寬家。前徙合浦﹐私與宗通﹐發覺按驗﹐宗自殺。宗姊爲衛將軍王興夫人﹐祝詛姑﹐殺婢以絕口﹐事發覺﹐與興皆自殺。至是莽骨肉殆盡。或曰「天實爲之。」按莽生平所爲﹐固應如也。

是月﹐杜陵便殿乘輿虎文衣﹐藏匱中﹐忽自出﹐樹立外堂上﹐良久﹐乃委地。吏卒以聞。莽惡之﹐下書曰「寶黃廝赤。」其令廝役賤者皆衣赤。蓋莽以五行火生土﹐自謂以土徳承漢火運﹐故寶黃廝赤﹐欲以賤漢行也。時望气功數者﹐多言有土功象。

莽又見四方盜賊﹐欲示爲自安﹐能建萬世之基者﹐於是下書營築長安城南。崔發﹑張邯說莽曰「徳盛者文縟﹐宜崇其制度﹐宣示海內﹐且令萬世之後無以復加也。」莽乃博徵天下工匠及吏民﹐入錢谷助作者﹐駱驛道路。壞徹上林苑中臺館﹐凡十餘所﹐取其材瓦﹐以起九廟。窮極百工之巧﹐帶髙增下﹐功費數百鉅萬﹐卒徒死者萬數。百姓怨恨﹐三輔盜賊麻亂﹐南方連歲饑荒﹐羣雄競起。南郡王常等號下江兵﹐南陽王匡等號新市兵﹐眾皆萬餘人﹐州郡不能制。平原女子遲昭平﹐亦聚數千人﹐在河阻中。莽惶懼﹐召問羣臣擒賊方略﹐皆曰「此天囚行屍﹐命在漏刻。」莽知諸臣諛指﹐而誇張符命之術無濟而益甚﹐身心戰栗。思有故左將軍公孫祿﹐忠直敢言﹐素有經濟﹐莽初秉政時﹐被莽貶逐﹐此時在家﹐弄孫自樂。事急無柰﹐乃遣使者安車證來與議。未知來否﹐下回再說。

第十一回

赤眉逞勢斬廉丹

卻說哀帝時董賢專寵﹐王莽被遣歸國。及哀帝崩﹐王太后乃馳召莽﹐欲授以國柄。時宰相孔光等皆欲媚太后以自固﹐共薦莽爲大司馬﹐獨前將軍何武﹐左將軍公孫祿以社稷爲重﹑堅持不可。太后不聽。及莽秉權﹐公孫祿﹑何武皆免官退職。及莽篡位﹐祿等忠謀已盡﹐問心無愧﹐樂志林泉﹐甚是消遙自在。及至王莽末年﹐天下大亂﹐莽所用符命詐僞之術﹐用久不靈﹐朝中大臣﹐皆用慣的一班諛佞之徒﹐絕無一籌半策﹐甚是慌獐。忽然想起漢時老將公孫祿﹐命使徵召﹐祿欣然隨使見莽。

莽詢至治方略﹐祿曰「太史令宗宣﹐典星歷﹐候气變﹐以凶爲吉﹐亂天文﹐誤朝廷﹔太傅平化侯﹐虛僞以偸名位﹐賊夫人之子﹔國師嘉信公﹐顚倒五經﹐毀師法﹐令學士疑惑﹔明學男張邯﹑地理侯孫陽﹐造井田﹐使民棄土業﹔羲和魯匡﹐設六管以窮工商﹔說符侯崔發﹐阿諛取容﹐令下情不上通﹐宜誅此數子﹐以慰天下。」莽大怒曰「乃者蠻夷滑夏﹐寇賊姦宄﹐予以汝夙將練達﹐故特召詢擒賊之方﹐乃答非所問﹐而肆毀大臣﹐何老悖至此﹖」祿復朗聲曰「匈奴不可攻﹐當與和親。臣恐新室憂不在匈奴﹐而在封域之中也。」莽怒﹐而念殺之無名﹐乃使虎賁扶祿出。祿飄然而去。

莽乃遣太師羲仲景尙﹐更始將軍護軍王黨﹐將兵擊靑﹑徐﹔國師和仲曹放﹐助郭興擊句町﹔轉天下谷幣﹐詣西河﹑五原﹑朔方﹑漁陽﹐每一郡以百萬數﹐欲以擊匈奴。

初四方皆以饑寒窮愁﹐起爲盜賊﹐稍稍羣聚﹐常思歲熟﹐得歸鄕裏﹐無攻城循地之計。眾旣寢盛﹐乃相與爲約﹐殺人者死﹐傷人者償創﹐以言辭爲約束﹐無文書旌旗﹐部曲號令。其中最尊者但稱三老﹐次從事﹐次卒吏﹐泛稱曰臣人。轉掠求食﹐而諸長吏牧守皆自亂鬥﹐中兵而死﹐賊非敢欲殺之也。莽不悟﹐下書責七公曰﹕

夫吏者﹐理也。宣徳明恩﹐以牧養民﹐仁之道也。抑彊督姦﹐捕誅盜賊﹐義之節也。今則不然﹐盜發不輒得﹐至成羣黨﹐動曰以貧窮故耳。惟貧困饑寒﹐犯法爲非﹐大者夥盜﹐小者穴偸﹐不過二科。今乃結謀連黨﹐以千百數﹐是逆亂之大者﹐豈饑寒之謂耶﹖七公其嚴敕卿大夫﹑卒正﹑連率﹑庶尹﹐謹牧養善民﹐急捕殄盜賊﹗有不同心並力疾惡黜賊﹐而妄曰饑寒所爲﹐輒捕系請治其罪。

於是羣下愈恐﹐莫敢言賊情者﹐亦不得擅發兵。賊由是遂不制。

是時劉氏宗室﹐除歆﹑嘉﹑龔等三十二人諂附莽者﹐餘外諸劉盡廢所在郡縣﹐反多所侵辱﹐營殺甚於平民。且說長沙定王之後﹐一人名賜﹐字子琴﹐祖利爲蒼梧太守﹐家南陽之白水鄕﹐頗丰裕。賜父早死﹐有兄顯﹐任俠有豪气。顯叔名子張。一日﹐出遇蔡陽國釜亭長﹐亭長醉﹐故辱子張﹐至不可耐。子張怒﹐遂殺死亭長。後十餘年﹐亭長子報仇﹐殺子張之子騫。顯怒﹐欲爲報怨﹐會顯賓客劫人﹐發覺﹐州郡系顯入獄﹐殺之。賜恨曰「劉氏何辜﹐人皆欺侮﹐亭長自取死者也﹐孽子殺騫﹐復殺我兄﹐尙可忍乎﹖」乃與顯子信結客陳政等九人﹐燒殺亭長妻子四人而逃。騫兄名玄﹐字聖公﹐亦結客爲報仇計。聖公家有酒﹐請遊徼飲﹐賓客醉歌曰「朝烹兩都尉﹐遊徼後來用調羹味。」遊徼大怒﹐縛客捶數百。聖公懼﹐避之平林。平林人陳牧﹑廖湛﹐時聚眾千餘人﹐號爲平林兵﹐聖公往從之。牧以聖公劉氏宗室﹐以爲其軍安集椽。

時南方沸亂﹐新市人王鳳﹑王匡常爲人平理諍訟﹐眾遂推爲渠帥﹐聚數百人﹐王常﹐成丹﹑張印等一班好漢俱往相聚。一日﹐又一彪形大漢到來﹐乃南陽湖陽人﹐姓馬名武﹐字子張﹐少時避仇﹐客居江夏。王匡等大喜﹐乃共攻離城諸鄕聚﹐藏兵綠林中﹐數月間﹐相聚萬餘人。荊州牧聞知﹐發奔命二萬人攻之﹐匡等相率迎至雲杜與戰﹐大破之。牧敗﹐欲北歸隨州。王匡等早料其敗必走隨﹐馬武等伏路遮擊﹐殺數千人﹐盡獲其輜重。遂攻拔竟陵﹐轉擊雲杜﹑安陸﹐多略婦女﹐還入綠林中﹐至有五萬餘口﹐官兵不敢向。明年爲地皇三年﹐大疾疫﹐死者且半﹐乃各分散引去。王常﹑成丹西入南郡﹐號下江兵﹔王匡﹑王鳳﹑馬武及其支黨朱鮪﹑張卬等出入南陽﹐號新市兵﹔皆自稱將軍。七月﹐匡等進攻隨﹐未能下。平林兵又起應之。王莽聞荊楚勢大﹐遣嚴尢﹑陳茂擊滅。尢﹑茂至南郡﹐王常等與戰。尢出奇兵要殺﹐常敗走﹐與成丹﹑張卬等收散卒入萎溪﹐因劫掠鐘﹑龍間。眾復振﹐乃引軍與荊州牧戰於上唐﹐大破之。遂北至宜秋。

再說景尙﹑王黨至山東﹐被樊崇殺得大敗﹐景尙陣亡﹐王黨引殘敗軍卒逃回。王莽大驚﹐遂遣太師王匡﹐更始將軍廉丹東出﹐合將銳士十餘萬人﹐所過地方﹐勒索供給財賄﹐淫擄百姓﹐萬民嗟怨﹐爲之語曰「寧逢赤眉﹐不逢太師﹔太師尙可﹐更始殺我。」樊崇恐眾與莽兵亂﹐乃皆朱染其眉﹐以相別識﹐故號曰赤眉。先是莽嚴敕捕賊不得言饑寒所爲﹐故郡縣莫敢言賊情﹐上下蒙蔽﹐亦不敢擅發兵。惟翼平連率田況﹐素果敢﹐發民年十八以上者﹐得四萬人﹐授與庫兵﹐刻石爲約﹐賊至則勒兵固守﹐去則追剿。又收合離鄕老弱﹐置大城中﹐積藏谷糧﹐賊至無所得食。赤眉聞之﹐不敢入界。後況自請出界擊賊﹐莽畏惡況﹐責以未賜虎符而擅發兵﹐以況或能禽滅賊﹐故且勿治罪。後況稍出界擊賊﹐所向皆破。莽忌之﹐遣使者代監其兵﹐況隨使入京﹐拜爲師尉大夫。況去﹐齊地乃敗矣。

無鹽縣索盧恢等﹐舉兵反城﹐廉丹﹑王匡移兵攻拔之﹐斬首萬餘級。上章報捷﹐莽遣中郎將奉璽書勞丹﹑匡﹐進爵爲公﹐封吏士十餘人。赤眉別校董憲等眾數萬人在梁郡﹐王匡欲進兵擊之﹐廉丹曰「赤眉之眾﹐十倍無鹽﹐未可輕敵。且我軍新拔城﹐疲勞已極﹐當且體息軍馬﹐蓄養銳气。」王匡曰「賊匪跳梁﹐固未睹天朝之銳。無鹽之戰﹐已聞聲喪膽矣﹐不乘勝進擊﹐一鼓成禽﹐尙何待乎﹖將軍倘惜勞﹐吾當獨往。」遂獨引兵前進。丹見諫之不聽﹐以匡主將﹐又朝中權要大臣﹐只得率部眾隨之。

卻說董憲山東有名好漢﹐一枝鐵槍﹐神出鬼沒。聞莽發兵東徵﹐正欲逞建頭功﹐忽見許多百姓﹐紛紛逃難﹐稱說王太師大兵將到﹐沿途搜劫﹐反向赤眉叩頭﹐求速進兵救命。董憲大怒﹐揮眾迎去﹐至成昌地界﹐兩軍相遇﹐各排陣勢。但見陣門開處﹐王匡金盔金甲﹐護從校尉如雲而出﹐匡顧盼自雄。董憲望見厥狀﹐怒發如雷﹐挺槍躍馬殺去﹐更不打話﹐直奔王匡﹐匡急閃入陣﹐校尉迎住﹐槍刀並舉﹐董憲將槍一振﹐一个圓月圈﹐早已數槍落地﹐一連搠倒數人﹐匡陣已亂。這邊憲眾壓上﹐殺得屍橫徧野。恰得廉丹到來﹐抵往一陣﹐兩邊各自回營。

次日﹐董憲索戰﹐廉丹堅壁不出﹐一連數日﹐軍心稍定。王匡催促出戰﹐正在交兵﹐樊崇又領數萬人馬殺來﹐王匡望見﹐便棄陣而逃。丹恨曰「小兒誤事﹗但彼逃可生﹐我逃亦死。」乃使吏持其印韍符節追付匡﹐自同眾校尉﹐捨命殺轉。是時丹兵才存萬餘人﹐赤眉眾十餘萬﹐如何抵敵﹖只得敗走。追至無鹽﹐廉丹戰死﹐校尉士卒盡被殺絕。

莽得報失色﹐國將哀章謂莽曰「皇祖考黃帝之時﹐中黃直爲將﹐破殺蚩尢。今臣居中黃直之位﹐願平山東。」莽遂遣章馳往﹐令與大師匡並力。又遣大將軍陽浚守敖倉﹐司徒王尋將十餘萬屯洛陽塡南宮﹐大司馬董忠﹐養士習射於中軍北壘﹐大司空王邑兼三公之職。司徒尋初發長安﹐宿霸昌廏﹐晨起忽亡其黃鉞。尋麾下士房揚﹐素狂直﹐乃哭曰「此經所謂喪其齊斧者也。」自劾去。莽大怒﹐命擊殺揚。

此時四方盜賊﹐動以萬數或十餘萬﹐攻城邑﹐殺二千石以下如兒戲矣。太師王匡戰數不利。莽知天下潰畔﹐事窮計迫﹐乃議遣風俗大夫分行天下﹐除井田奴婢山澤六管之禁﹐卽位以來﹐詔令不便於民者﹐皆收還之。詔未發﹐會舂陵兵起﹐劉聖公立力漢帝﹐莽憂懼不知所出。然莽欲外示自安﹐乃染其須髮﹐進所徵天下淑女杜陵史氏女爲皇后﹐聘黃金三萬斤﹐車馬奴婢﹐雜帛珍寶以巨萬計。莽親迎於前殿兩階間﹐成同牢之禮於上西堂。備和嬪﹑美禦凡百二十人。封皇后父諶爲和平侯﹐拜爲寧始將軍﹐諶子二人皆侍中。是日﹐大風發屋折木。羣臣上壽曰「乃庚子雨水灑道﹐辛丑淸靜無塵﹐其夕谷風迅疾﹐從東北來。辛丑﹐巽之宮日也。哭爲風爲順﹐後誼明﹐母道得﹐溫和慈惠之化也。《易》曰﹕『受玆介福﹐於其王母。』《禮曰》﹕『承天之慶﹐萬福無疆。』諸欲依廢漢火劉﹐皆沃灌雪除﹐珍滅無餘雜矣。百谷丰茂﹐庶艸蕃殖﹐元元歡喜﹐兆民賴福﹐天下幸甚。」莽日與方士於後宮考驗方術﹐縱淫樂焉。

十一月﹐有星孛於張﹐東南行﹐五日不見。識者曰「張﹐南方宿也。星孛於張﹐東南行﹐卽翼軫之分。翼軫楚地﹐是楚地將有兵亂。」時楚地起兵者﹐新市﹑平林﹑下江諸路﹐𨿽相聚人馬皆道萬數﹐然當不住嚴尢宿將﹐勇而有謀﹐故皆不能起勢。卻惱了一位英雄﹐其卻自王莽篡位以來﹐常憤憤不平﹐志存恢復﹐不事家業﹐傾身破產﹐結交天下雄俊﹐以圖起刨大業。於是部署賓客﹐崛起雄師﹐滅莽興劉。畢竟此人是準﹖且聽下文分解。

第十二回

齊武興師誅甄阜

這英雄姓劉名更﹐字伯升﹐乃漢景帝之後。帝生長沙定王發﹐發生春陵節侯買﹐買生郁林太守外﹐外生鉅鹿都尉回﹐回生南頓令欽。欽取同郡樊重女字嫻都﹐嫻都性婉順﹐自爲童女﹐不正容服﹐不出於房﹐宗族敬焉﹐生三男三女﹐長男伯升﹐次仲﹐次光武。兄弟少孤﹐養於叔父良。

南頓君初爲濟陽令﹐以建平元年十二月甲子夜生光武於縣捨。光武將生﹐欽以令捨不顯﹐開宮後殿居之﹐時有赤光照室﹐盡明如晝。欽異焉﹐使卜者王長占之﹐長辟左右曰「此兆吉﹐不可言。」是機縣界有嘉禾﹐生一莖九穗﹐因名光武曰秀﹐字文叔。明年﹐方士有夏賀良者﹐上言哀帝云「漢家歷運中哀﹐當自受命。」於是攺號爲太初元年。不知卻應在光武。

卻說伯升性剛毅﹐慷慨有大節。幼學長安﹐見莽篡逆﹐痛恨回家﹐破產結客。時盜賊羣起﹐南方尢甚﹐伯升乃召諸豪傑計議曰「王莽暴虐﹐百姓分崩﹐今枯旱連年﹐兵革並起﹐殆天將滅莽﹐正復髙祖之業﹐定萬世之秋也。」眾皆然之。於是發舂陵子弟﹐得數千人﹐部署賓客﹐自稱柱天都部。

時文叔在宛﹐聞伯升賓客劫人﹐文叔素謹厚﹐乃辟吏於新野鄧晨家。晨字偉卿﹐娶文叔姊元﹐嘗與伯升及文叔俱之宛﹐與穰人蔡少公等宴語。少公頗學圖讖﹐言劉秀當爲天子。或曰「是國師公劉秀乎﹖」文叔戲曰「何以知非僕耶﹖」坐者皆大笑﹐晨心獨喜。及文叔與家屬過吏新野﹐捨晨廬﹐甚相親愛。晨因謂文叔曰「王莽悖暴﹐盛夏斬人﹐此天亡之時也。往時會宛﹐少公之言行當應耶。」文叔笑不答。

至是南陽旱饑﹐而文叔家獨丰收﹐因賣谷於宛。宛人李通聞文叔至﹐大喜﹐遣人迎之。通字次元﹐父守﹐好星歷﹑讖記﹐爲王莽宗卿師﹐通亦補巫縣丞﹐有能名。莽末﹐百姓愁怨。通素聞父守說讖云「劉氏當興﹐李氏爲輔。」私嘗懷之。且居家富逸﹐爲閭裏雄﹐以此不樂爲吏﹐乃自免歸。上下江﹑新市兵起﹐南陽騷動﹐通有從弟軼﹐亦素好事﹐乃其計議曰「今四方擾亂﹐新室且亡﹐漢當更興。南陽宗室﹐獨劉伯升兄弟泛愛容眾﹐可以謀大事。」通笑曰「是吾意也。」卽遣軼往迎文叔。

先是李通同母弟申徒臣能醫而難使﹐伯升殺之。文叔言其報怨﹐不欲與軼相見﹐軼固請﹐乃彊見之。軼深達通意﹐乃許往而意不安﹐乃買半鍤佩刀懷之。至通捨﹐通甚悅﹐掘手爲歡﹐得半鍤刀﹐謂曰「一何武也﹖」光武曰「倉卒時以備不虞耳。」共語移日﹐因言讖文事﹐文叔初姝不意﹐未敢當之。時守在長安﹐文叔乃當觀通曰「卽如此﹐當如宗伯師何﹖」通曰「已自有度矣。」因復備言其計。文叔旣深知通意﹐遂與定謀。於是乃市兵弩﹐十月﹐與李通從弟軼等起於宛。時文叔年二十八。遂將賓客還舂陵。及至﹐伯升已會眾起兵矣。

初﹐諸家子弟恐﹐皆逃亡自匿﹐曰「伯升殺我。」及見文叔蜂衣大冠﹐皆驚曰「學子者亦復爲之。」乃稍自安。伯升於是使族兄劉嘉往誘新市﹑平林兵﹐與其帥王鳳﹑陳牧等西擊長聚。文叔初騎牛﹐殺新野尉乃得馬﹐進屠唐子鄕﹐又殺湖陽尉。軍中分財物不均﹐眾恚恨﹐欲反攻諸劉。文叔斂宗人所得物﹐悉以與之﹐眾乃悅。進拔棘陽。岑彭字君然﹐南陽棘陽人也﹐時守本縣長。聞漢兵至﹐以棘陽地小乏兵﹐不足與敵﹐徒多殺傷而長敵勢﹐遂將家屬奔投前隊大夫甄阜。阜怒彭不能固守﹐拘彭母妻﹐令效功自補。

漢旣拔棘陽﹐因欲攻宛﹐兵至小長安。莽前隊大夫甄阜屬正梁邱賜﹐正領大兵殺來﹐兩下結成陣勢。這邊廖湛出陣﹐只見對陣旗門開處﹐一將殺出﹐正是岑彭﹐身長九尺﹐紫面長須﹐蜂袍金甲﹐如天神一般﹐手提偃月大刀。廖湛未經大敵﹐一見早已心怯﹐交手數合便支持不住﹐撥馬回走。岑彭趕上﹐一刀砍去﹐忽一騎飛至﹐一枝方天畫戟到來﹐將刀架開。岑彭用力過猛﹐反在馬上一幌﹐喫驚一看﹐只見那人面如活蟹﹐須若鋼鍼﹐身軀比自己遠約長數寸﹐彭喝曰「來賊通名。」那人笑曰「王莽乃篡國逆賊﹐親弒平帝﹐天下皆知。汝輩皆賊黨﹐助賊茶毒萬民者也。反指人爲賊乎﹖我湖陽人﹐姓馬名武﹐我看汝一表非俗﹐何不與我共誅殘暴乎﹖」岑彭大怒﹐舉刀便砍﹐二人戰到數十回合﹐不分勝敗。天色已晚﹐各自回營。

次日岑彭出陣﹐朱鮪不待令下﹐便提槍殺出﹐才五七合﹐便覺招架不住﹐陳牧﹑王匡雙騎衝出。岑彭望見﹐一刀劈下﹐朱鮪急閃﹐刀頭起去﹐恰到王匡面前﹐王匡雙鐧急抵﹐回手一鐧打來﹐岑彭輪轉大刀﹐已照陳牧馬頭削下﹐陳牧禦開﹐劈面蓋還一斧﹐岑彭性起﹐大刀輪動如飛﹐遇空便砍。是日大霧迷空﹐岑彭騎的是上陣好馬﹐轉折似電﹐來去如風﹐三人攢一﹐大費招架﹐陳牧早被打落一斧﹐敗回陣去。馬武大怒﹐急提戟出陣﹐岑彭一見﹐便撇去二將來戰馬武。有遊卒報與甄阜﹐阜急傳梁邱賜曰「岑彭獨戰多時﹐力乏矣﹐今當趁此密霧﹐大兵俺殺﹐可獲全勝。」賜稱善﹐遂拔營前進。岑彭見大兵捲來﹐乃撇了馬武﹐一馬斜刺飛入漢營﹐逢人便砍﹐殺得漢兵四散去營而逃﹐慢天匝地﹐皆是莽兵。先是伯升諸將家屬﹐都相攜欲詣宛﹐至是伯升姊元﹑弟仲﹐及叔父良之妻子﹐族兄嘉之妻子﹐皆遇害。文叔單馬遁走﹐遇女弟伯姬﹐提上馬﹐與共騎而奔。後來伯姬配與李通爲妻。

此次大敗﹐殺傷甚多﹐伯升收會兵眾﹐還保棘陽。闔營傷妻痛子﹐哭聲振天。忽聞南陽誅殺李通兄弟門宗六十四人﹐皆焚屍宛市﹐通父守已出長安﹐會甄阜上通起兵狀﹐追回﹐守及守家在長安者﹐盡殺之。痛得李通一眾﹐踴天躄地。又聞新野宰污池鄧晨宅﹐焚其冢墓。文叔族兄劉祉﹐字巨伯﹐乃舂陵康侯敞之子也﹐兄弟相率從文叔時﹐甄阜收其家屬系宛獄﹐是時祉挺身還保棘陽﹐甄阜盡殺其母弟妻子。眾人大哭﹐咬牙切齒﹐要進兵報仇泄恨。

伯升收淚勸解一番﹐因私謂舂陵眾曰「今日之慘﹐木石傷心﹐若等見新市平林中情乎﹖多爲面慰﹐同痛者不多人。彼見我敗﹐意欲解去矣。勿妄動﹐我當取下江兵以圖萬全。」遂同文叔﹑李通﹐徑至宜秋軍壁﹐曰「願見下江一賢將﹐議大事。」成丹﹑張卬共推王常出見﹐伯升曰「漢家制度﹐聖聖相承﹐天下富庶﹐祖宗數世﹐不見兵革徵役之苦﹐厚澤及民﹐淪肌浹髓。獨以元後故﹐王氏四世檀權﹐擾亂天下。至莽賊﹐誅戮忠良﹐滿布爪牙﹐弒平帝﹐掘後陵﹐窮凶極惡﹐假造符命﹐以篡天位﹔制王田﹐攺錢幣﹐設六管之禁﹐啟四夷之兵﹔近復徵淑女﹐營九廟﹐竭民脂髓﹐加之慘戮。方今四海鼎沸﹐正姦賊喪亡之秋﹐凡有血气﹐莫不劌心剔日﹐思復漢仇。況縮帝室宗親﹐痛明堂之不祀﹐逼袵席之未安者乎﹖前者振臂一呼﹐英豪環集﹐只以合從未就﹐指揮不閒﹐且前隊之眾數倍我師﹐致有小長安之敗。然天心未嘗厭漢﹐在事誠有可圖之機。方今邊境未安﹐靑徐掣時﹐誠欲得足下之眾﹐並力取宛以作根基﹐然後遣將﹐分略定陵﹑昆陽﹐以定穎川﹐據有洛陽﹐三輔不足圖也。爲天下除害﹐定千秋之業。足下其有意乎﹖」王常大悟曰「常一匹夫﹐昧於淺近﹐忽聞君子大論﹐快若撥雲霧而睹靑天。乃者王莽篡弒﹐殘虐天下﹐百姓思漢﹐故豪傑並起。今賢昆弟英姿雄槪﹐又劉氏宗室﹐眞我主也﹐敢不出身爲用﹐輔成大功。」伯升大喜曰「如事成﹐豈敢獨享之哉﹗」遂與常深相結而去。

常還﹐向丹﹑印言之﹐丹﹑印負其眾﹐同曰「大丈夫旣起﹐當各自爲主﹐何故受人制乎﹖」常心獨歸漢﹐乃曉說其將帥曰「往日成﹑哀衰微無嗣﹐故王莽得承間篡位﹐旣有天下﹐而政令苛酷﹐積失百姓之心。民之謳吟思漢﹐菲一日也﹐故使吾屬得以起勢。夫民所怨者﹐無所去也﹔民所思者﹐天所興也。舉大事必當下順民心﹐上合無意﹐功乃可成。若負彊恃勇﹐觸情恣欲﹐𨿽得天下﹐必夏失之。以秦﹑項之勢﹐尙至夷滅﹐況今布衣相聚艸澤﹖以此行之﹐滅亡之道也。今南陽諸劉﹐舉宗起兵﹐觀其來議事者﹐皆有深計大謀﹐王公之才﹐與之並合﹐必成大功﹐此天所以佑吾屬也。卻說王常字顏卿﹐穎川舞陽人﹐爲弟報仇﹐亡命江夏﹐久之﹐與王鳳﹑王匡等起兵雲杜綠林中﹐常慷慨有大節﹐下江諸將﹐𨿽屈彊少識﹐然素敬常﹐及聞常此言﹐乃皆謝曰「無王將軍﹐吾屬幾陷於不義。願敬受教。」常卽率眾歸漢。

人馬正行﹐忽見迎面塵起﹐有數百大漢闖來。成丹迎去﹐大喝曰「不知死活之徒﹐見大軍到來﹐不遠避﹐成羣何往﹖速卸衣物﹐免汝殘生。」只見眾中一枝畫戟行動﹐一人分眾而出﹐背負鋼鞭﹐隨將手中戟付與從人。成丹一見﹐以爲亭長來捕﹐不待開言﹐舉槍便刺﹐其人一手將槍接住一扯﹐成丹跌下馬來﹐急掣劍來鬥﹐二人鞭劍往來﹐數合之間﹐劍已落地﹐成丹被擒。這邊王常聞報﹐早已趕到﹐便問來將名姓﹐將何爲者﹐其人曰「我姓臧名宮﹐字君翁﹐潁川郟縣人。少爲縣遊徼﹐因見四方擾亂﹐亦欲自建功業﹐聞下江中有王顏卿者﹐願往見之﹐以商去就。」王常不待辭畢﹐便去槍下馬揖曰「王常卽某便是﹐此成將軍丹也。」宮急放丹起﹐先向丹謝罪﹐然後各訴衷懷﹐大喜﹐遂同往棘陽進發﹐與漢軍及新市﹑平林合。諸部齊心同力﹐銳气益壯。

伯升於是大饗軍士﹐設盟約﹐休兵三日﹐分爲六部﹐潛師夜起﹐襲取藍鄕。先是甄阜乘勝﹐畱輜重於藍鄕﹐引精兵十萬南渡潢淳水﹐臨沘水﹐阻兩川間爲營﹐絕後橋﹐誓眾曰「不盡滅諸寇﹐不還渡此。」伯升得其情﹐於是襲藍鄕﹐盡獲其輜重。明旦﹐漢兵自西南攻甄阜﹐下江自東南攻梁邱賜。先屬付馬武曰「汝與岑彭敵﹐當詐敗引彼遠追。阜軍去彭﹐餘子不足數也。」馬武領令出馬。

卻說是日晨早﹐探卒報與甄阜﹐漢兵夜劫藍鄕﹐新合下江兵﹐軍勢甚張﹐輜重盡去矣。阜大驚。忽報漢兵大至﹐馬武討戰﹐阜急令岑彭應敵﹐囑曰「不擒馬武﹐毋生還。」岑得令出馬﹐見面便砍﹐馬武提戟一攔﹐岑彭性起﹐一連幾刀﹐如撥風驟雨﹐馬武借勢敗下﹐落荒而走。岑彭那里肯捨﹐追下十餘里﹐看看趕上﹐馬武回頭喝曰「君然不可欺人太甚﹗」仰面便是一戟﹐兩人大戰﹐不分勝負。

話分兩頭﹐且說王常與梁邱賜交戰。臧宮急欲建功﹐大喊曰「我等衝陣去也。」一馬衝入敵陣﹐橫戟迅掃﹐近者立亡﹐但戟到處﹐便兩邊分開﹐敵卒紛紛倒地﹐這邊成丹看得火發﹐一枝槍又飛人陣。兩人亂掃亂刺﹐如入無人之境。梁邱賜見自己陣勢已亂﹐心頭一慌﹐被王常一槍刺死。

先是伯升見岑彭追趕馬武﹐便揮眾殺出﹐甄阜急令放箭﹐伯升連衝幾次不能近﹐將有兩个時辰。忽然王常等追殺梁邱賜敗卒﹐如潮勢壓過來﹐將阜陣腳衝動﹐甄阜大驚﹐急捉槍出馬。伯升諸人一見甄阜出來﹐怨气沖天﹐不由分說﹐李通兄弟及諸劉﹐人人上前﹐將阜攢住﹐大罵﹕「逆賊助莽爲惡﹐如何亦有今日﹗」阜張口戰栗﹐早被伯升一槍搠下馬來﹐刀劍並下﹐頃刻屍分萬斷。可憐阜軍十萬﹗伯升一眾家室﹐多被甄阜殺戮﹐人人痛心﹐恨不得一刀切下兩顆頭來﹐盡量追殺﹐那邊卻阻著潢淳水﹐無橋無渡﹐先逃到水邊的﹐都被後來的一層層擁下水去。

岑彭被馬武纏得人困馬乏﹐又恐大軍有失﹐只得敗回。劈面遇著李軼﹐鬥了數合﹐李軼敗下﹐彭亦不趕﹐只望人馬厚處尋殺。卻遇到劉嘉當住﹐岑彭性起﹐一刀劈下﹐劉嘉一刀架住﹐說道﹕「君然尙欲何往﹖莽賊惡滿﹐原該興劉。今甄阜等已死﹐何不歸漢﹖豈君然之明﹐尙不知王莽爲篡弒之逆賊耶﹖」岑彭見四面皆是漢兵﹐諒來甄阜已死﹐不敢戀戰﹐虛劈一刀﹐拍馬便走。劉嘉駐馬﹐橫刀望之﹐頃刻不見。未知岑彭逃往何方﹐下卷再敍。

第十三回

鬧昆陽南郊哭天

卻說漢兵沘水之戰﹐斬阜﹑賜﹐覆其軍。伯升乃誓眾﹐焚積聚﹐破釜甑﹐鼓行向宛進發。次日至淯陽﹐恰遇嚴尢﹑陳茂﹐因聞阜﹑賜軍敗﹐引兵欲先據宛。伯升知是嚴尢到來﹐謂眾將士曰「此番交戰﹐不比沘水之師﹐嚴尢宿將﹐隊伍整練﹐未可輕進﹐兼須防其分兵衝突。」於是仿鄭魚麗陣﹐分爲三軍﹐新市眾爲右拒﹐自率下江兵爲左拒﹐平林眾居後作中軍。囑曰「彼見我軍分爲二﹐必先趨吾左﹐以爲吾左軍動﹐而後分一翼以趨吾右。吾左軍旣斗﹐右軍不俟彼出﹐先犯其中壘﹔彼兩將俱出而後﹐以中軍壓其大營﹐先偏後伍﹐弓弩彌縫﹐疊進﹐必破尢茂矣。」分遣才定﹐莽軍已至。嚴尢親出﹐伯升令王常敵。正在交鋒﹐這邊馬武大喊﹕「王莽篡賊﹐惡貫滿盈﹐不盡殆其爪牙﹐更待何時﹖」提戟直入敵陣。陳茂急將陣門變開﹐掉槍來戰馬武﹐才五七回合﹐便支持不住。這邊王鳳﹑王匡﹑朱鮪一齊殺出﹐陳茂大驚﹐恐被攢殺﹐急棄陣而逃。嚴尢亦被臧宮及諸劉掩出﹐幾乎被擒﹐棄軍落荒敗走。這回大勝﹐又斬首三千餘級。乃號聖公爲更始將軍﹐伯升遂獨率舂陵眾﹐進圍宛。

卻說嚴尢﹑陳茂二人逃回甫陽﹐上本告急﹐王莽聞伯升名﹐閱奏大懼﹐下詔有能捕得伯升者﹐封爲上公﹐食邑五萬戶﹐賜黃金十萬斤。又令長安中官署及天下鄕亭﹐皆畫伯升像於埻﹐旦起射之。又詔太師王匡﹑國將哀章﹑司命孔仁﹑兗州牧壽良﹑卒正王閎﹑揚州牧李聖﹐亟進所部州郡兵﹐迫剿靑﹑徐盜賊。納言將軍嚴尢﹑秩宗將軍陳茂﹑車騎將軍王巡﹑左隊大夫王吳﹑亟進所部州郡兵﹐凡十萬眾﹐迫剿前隊醜虜﹐皆明告以來降者不殺之信﹐若復迷惑不解散﹐則皆並力合擊殄滅之矣。大司空隆新公﹐宗室戚屬﹐前爲虎牙將軍時﹐東指則反虜破壞﹐西擊則逆賊靡碎﹐此乃新室威寶之臣也﹐如黠賊不解散﹐將遣大司空將百萬之師徵伐劋絕之矣。遣七公幹士隗囂等七十二人﹐分行曉諭天下。囂等旣出﹐因逃亡焉。

伯升旣至宛﹐只見四門緊閉﹐城頭旗幟鮮明﹐槍刀密布。伯升大怒﹐親仗劍執盾﹐向城大喝曰「王莽以外家世權﹐忘恩背徳﹐弒平帝﹐囚孺子﹐以詐僞盜漢天下﹐復荼毒生民。方今人人思漢﹐切齒姦賊﹐吾以漢室宗親﹐爲平帝誅賊﹐爲天下除害﹐所至歸心﹐何汝彈丸之城﹐敢抗義師﹗吾嘗斬甄阜於沘水﹐敗嚴尢於淯陽。阜﹑尢之兵﹐甲非不多也﹐將非不智且勇也﹐然卒失其謀而喪其堅利者﹐何也﹖以所事者賊﹐所用者威﹐所謂順天者昌﹐逆天者亡耳。革車匪遙﹐請試思之﹐授首屠城﹐後悔無及。」只聽得城樓上大聲曰「伯升欲效酈生以三寸舌下齊城耶﹖吾知守城耳﹐無多詞費。」伯升視之﹐其人長須紫面﹐恰是岑彭。原來岑彭那日大戰﹐身被數創﹐見甄阜全軍已覆﹐只得逃身歸宛﹐與前隊貳師嚴說共守宛城﹐伯升正欲開言﹐見岑彭彎弓搭箭射來﹐伯升勒馬急退﹐乃分兵四面而攻打﹐彎石灰瓶﹐守城甚固﹐連攻數日不能下。伯升怒甚﹐圍之﹐絕其采樵。

時平林﹑新市眾﹐俱在淯陽。自阜﹑賜死後﹐百姓日有降者﹐眾至十餘萬。眾𨿽多而無所統一。於是諸將會議﹐欲立劉氏﹐以從人望。王常與南陽豪傑﹐咸歸於伯升﹐而新市﹑平林諸將帥﹐樂放縱﹐憚伯升威明﹐而貪聖公懦弱﹐先其定策立之。然後使騎召伯升至﹐示其議。伯升曰「諸將軍幸欲尊立宗室﹐其徳甚厚。然愚鄙之見﹐竊有未同。今赤眉起靑﹑徐﹐眾數十萬﹐聞南陽立宗室﹐恐赤眉復有所立﹐如此必將內爭﹐今王莽未滅而宗室相攻﹐是疑天下而自損權﹐非所以破莽也。且首兵唱號﹐鮮有能遂﹐陳勝﹑項籍卽其事也。眷陵去宛三百里耳﹐未足爲功﹐遽自尊立﹐爲天下準的﹐使後人得承吾敝﹐非計之善者也。今且稱王以號令﹐若赤眉所立者賢﹐相率而往從之﹔若無所立﹐破莽降赤眉﹐然後舉尊號﹐亦未晚也。願各詳思之。」諸將多曰「善。」將軍張卬拔劍擊地曰「疑事無功﹐今日之議﹐不得有二。」朱鮪復大聲曰「張將軍之言是也。」眾皆從之﹐遂設壇場於淯水上沙中﹐陳兵大會。時二月辛巳﹐聖公卽帝位﹐南面立朝羣臣﹐羞愧流汗﹐舉手不能言。於是大赦天下﹐建元曰更始元年﹐悉拜置諸將﹐以族父良爲國三老﹐王匡爲定國上公﹐王鳳爲成國上公﹐朱鮪大司馬﹐伯升大司徒﹐陳牧大司空﹐餘皆九卿將軍﹐文叔爲太常偏將軍。由是豪傑失望﹐多不服云。

諸將分頭循城略地﹐伯升攻宛﹐王常﹑劉賜循汝南﹐平林後部攻新野﹐文叔與鄧晨﹑馬武﹑臧宮等循潁川。一路軍兵正行﹐忽見數十人迎軍求見曰「將軍興義兵﹐竊不自量﹐願充行伍。」此人姓王名霸字元伯﹐潁川潁陽人也﹐父爲決曹掾﹐霸亦少爲獄吏﹐性慷慨﹐不樂吏職﹐其父奇之﹐遣西學長安﹐至是率賓客上謁。文叔大喜曰「夢想賢士﹐其成功業﹐豈有二哉。」文叔循昆陽﹑定陵﹑郾﹐皆下之。諸豪傑皆聞風歸附﹐棘陽馬成﹐字郡遷﹐襄城傅俊﹐字子衛﹐皆有萬夫不當之勇﹐文叔以馬成爲安集掾﹐傅俊爲校尉。一路多得牛馬財物﹐谷數十萬斛﹐轉送宛下。

莽聞光武攻下諸縣﹐大驚﹐乃遣大司空王邑馳傳之洛陽﹐與司徒王尋發眾郡兵百萬﹐號曰虎牙五威兵。命邑得專封爵﹐除用徵諸明兵法六十三家術者。初莽招募奇技﹑猛士﹑明兵法者﹐或言能度水不用舟揖﹐連馬接騎﹐濟百萬師﹔或言不用斗糧﹐服食藥物﹐三軍不饑﹔或言能飛一日千里﹐可窺敵營﹐莽試之﹐見取大鳥翮爲而翼﹐頭與身皆著毛﹐通引環紐﹐飛數百步輒墮。莽知其不可用﹐苟欲取其名以耀天下。至是各持圖書﹐受器械﹐以備軍吏﹐多賫珍寶﹐傾府庫以遣邑。時有奇士巨無霸﹐長一丈﹐大十圍﹐以爲壘尉。又驅諸虎豹犀象之屬﹐以助威武。邑至洛陽﹐州郡各選精兵﹐牧守自將定會者﹐四十二萬人﹐餘者在路不絕﹐車甲士馬之盛﹐自古出師﹐未嘗有也。

文叔將數千兵迎至陽關﹐諸將望見尋﹑邑兵盛﹐大驚﹐盡反走馳入昆陽﹐皆惶怖﹐優念妻孥﹐欲散歸諸城。文叔議曰「今兵谷旣少﹐而外寇彊大﹐並力擊之﹐功庶可立﹐如欲分散﹐勢無俱全。且宛城未拔﹐不能相救﹐昆陽一破﹐諸部亦火矣﹐今不同心膽共舉功名﹐反欲守妻子財物耶﹖」諸將怒曰「劉將軍何敢如是﹖」文叔笑而起。會探馬還言大兵且至城北﹐紮軍陣數百里﹐不見其後。諸將驚惶無措﹐遽相謂曰「更請劉將軍計之。」文叔復爲圖畫成敗﹐諸將皆曰「諾。」時王常別循汝南沛郡﹐還至昆陽﹐城中有八九千人。文叔乃使成國上公王鳳同王常守城﹐至夜﹐自與驃騎大將軍宗佻﹐五威將軍李軼等十三騎﹐出城南門。時北軍至城下者﹐且十萬﹐文叔等幾不得出。旣至郾﹑定陵﹐悉發諸營兵﹐而諸將貪惜財貨﹐欲分畱守之。文叔曰「今若破敵﹐珍寶萬倍﹐大功可成﹔如爲所敗﹐首領難存﹐何財物之有﹖」眾乃從。

時嚴尢﹑陳茂亦至昆陽﹐見尋﹑邑縱兵圍城﹐進曰「昆陽城小而堅﹐今尊號者在宛﹐且亟進大兵﹐宛敗﹐昆陽自服矣。」邑曰「吾昔以虎牙將軍圍翟義﹐坐不生得﹐以見責讓﹐今將百萬之眾﹐過城而不能下﹐何謂耶﹖」遂圍之數十重﹐列營百數﹐云車十餘丈﹐瞰臨城中﹐旗幟蔽野﹐埃塵連天﹐怔鼓之聲﹐聞數百里。或爲地道﹐衝撞城﹐積弩亂髮﹐矢下如雨﹐城中負戶而汲。王鳳乞降﹐不許。嚴尢又曰「歸師勿遏﹐圍城爲之闕﹐可如兵法﹐令得出逃。」邑自以爲功在刻漏﹐不聽尢言。夜有星墜營中﹐晝有云如壞山﹐當營而隕﹐不及地尺而散。吏士皆厭伏。

六月已卯﹐文叔發郾﹑定陵兵數千人﹐來救昆陽﹐自將步騎千餘﹐前去大軍四五里而陣。尋﹑邑大笑曰「此亦稱寇﹐何足血吾刃。」於是自將萬餘人行陣﹐敕諸營皆按部毋得動﹐獨迎與漢兵戰。文叔一見﹐正馬單刀﹐奔入邑陣﹐如入無人之境﹐頃刻斬首數十級而還。諸部喜曰「劉將軍平生見小敵怯﹐今見大敵勇甚﹐可怪也。且復居前﹐請助將軍。」文叔復進﹐臧宮戟﹐王霸槍﹐李軼鐵鞭﹐馮孝﹑任光長桿刀﹐馬武﹑宗佻畫戟﹐傅俊丈二矛﹐並諸將校二十餘人﹐隨著衝殺﹐只見邑軍紛紛落馬﹐諸將膽气旣壯﹐勇力倍增﹐所向披靡﹐殺得尋﹑邑隊伍大亂卻退。城下大軍無令不敢擅離相救﹐聽憑諸將殺个盡量。這邊馬成見漢將大捷﹐揮動數千人馬﹐大喊﹕「宛下兵到矣。」時伯升拔宛已三日﹐而光武軍中尙未得知﹐蓋亦虛張聲勢云。馬成驅兵掩殺﹐文叔顧謂諸將曰「趁此殺將去也﹗」諸將大喜曰「願從。」文叔舞動大刀﹐帶眾衝入中堅﹐王尋接住廝殺﹐不四五合﹐被文叔攔腰一刀﹐斬爲兩段。諸將殺得性起﹐逢人便砍便刺。王鳳﹑王常聞得喊殺連天﹐急登城樓一望﹐只見漢兵所至﹐如風捲殘云﹐二人大喜﹐急率眾開城﹐鼓噪而出﹐中外合勢﹐震呼動天地﹐莽兵大潰。王巡被傅俊一矛刺寄頸後﹐帶下馬來。王霸正在廝殺﹐只見天神般一將趕殺﹐漢兵紛紛退下﹐卻是一員步將﹐比騎馬的還髙出一頭﹐手執鐵棍﹐見人便打﹐無人敢與交手。王霸望見大驚﹐料是巨無霸﹐急斜刺一馬走開﹐將槍用膝押住﹐背上取下硬弓﹐拽滿迎轉一箭射去﹐正中巨無霸左眼﹐巨無霸大怒﹐拔出箭﹐提棍如飛趕來﹐霸又發一箭﹐射中其頸﹐方才立住了腳﹐將棍倚在胸前﹐兩手又開﹐似乎要拔箭。王霸諒他己無能得生矣﹐拍馬復望人之多處殺去﹐王吳同李軼廝對﹐臧宮恰到﹐一戟刺去﹐王吳急閃﹐被戟枝紮住肩甲﹐拖下馬來﹐李軼一鞭疾下﹐頭顱漿迸。王邑魂飛魄散﹐急欲逃生﹐卻遇馬武纏住﹐數合之間﹐招架不住﹐諒來無可脫身﹐恰好嚴尢尋到﹐敵住馬武。嚴尢又敗走﹐追下二十餘里﹐馬武不捨﹐只得棄馬竄入亂軍中。正殺得天昏地黑﹐忽然大風大雷屋瓦皆飛﹐雨下如注﹐滍川漲溢﹐平地水深數尺。文叔急令馬成﹑王常招集軍眾﹐分頭追殺敗軍﹐百餘里間﹐屍橫徧地﹐走者奔殖相騰踐﹐士卒急逃﹐溺死者以萬數﹐水爲不流﹐王邑﹑陳茂﹑嚴尢輕騎乘死人度水﹐逃得性命。光武這回大勝﹐殺莽兵數十萬﹐斬上將數十員﹐盡獲其軍實﹑輜重﹑車甲﹑珍寶﹐下可勝算﹐殺僵栗虎豹以饗士卒。

卻說光武身長七尺三寸﹐美須眉﹐大口﹐隆準日角﹐性勤稼穡。幼之長安﹐受《尙書》於中大夫廬江許子威﹐略通大義。初無大志﹐嘗爲舂陵侯家訟逋租於嚴尢﹐尢奇其貌。時宛人朱福亦爲舅訟租於尢﹐尢止車獨與光武語﹐不視福。光武歸﹐戲福曰「嚴公寧視卿耶﹖」其意似得嚴公一盼爲榮。及嚴尢至昆陽﹐聞光武不取財物﹐但會兵計策﹐尢笑曰「是美須盾者耶﹖何爲乃如是。」又初至長安﹐見執金吾車騎甚盛﹐因嘆曰「仕宦當作執金吾﹐娶妻當得陰麗華。」蓋南陽新野人陰睦之女也﹐自適新野時﹐聞其美﹐心悅之﹐故云。至是遂娶得之﹐時年十九。

且說王邑大敗﹐數日間只收集得長安勇敢數千人還洛陽﹐關中聞之震恐。盜賊聽聞﹐多用漢年號。又聞漢兵言莽鴆殺平帝﹐莽乃會公卿以下於王路堂﹐開所爲平帝請命金滕之策﹐涕泣以示羣臣。又命明學男張邯稱說其徳及符命事﹐因曰「《易》言﹕『伏戎於莽﹐升共髙陵﹐三歲不興。』『莽』﹐皇帝之名﹐『升』﹐謂劉伯升﹐『髙陵』﹐謂髙陵侯子翟義也。言劉伯升﹑翟義伏戎之兵於新皇帝世﹐猶殄滅不興也。」羣臣皆稱萬歲。

先是衛將軍王涉素養道士西門君惠﹐君惠好天文讖記﹐爲涉言「星孛掃宮室﹐劉氏當復興﹐國師公姓名是也。」涉信其言﹐以語大司馬董忠﹐數俱至國師廬﹐語論星宿﹐國師不應。後涉特往﹐對歆涕泣言「誠欲與公共安宗族﹐柰何不信涉也﹖」歆因爲言「天文人事﹐東方必成。」涉曰「新都哀侯小被病﹐功顯君素嗜酒﹐疑帝本非我家子也。董公主中軍精兵﹐爲中宮衛﹐伊休侯主殿中﹐如同心合謀﹐共劫持帝﹐東降南陽天子﹐可以全宗族。不然者﹐俱夷滅矣。」伊休侯者﹐歆長子也﹐爲侍中五官中郎將﹐莽素愛之。歆怨莽殺其三子﹐又畏大禍至﹐遂與涉﹑忠同謀﹐欲卽發事。歆曰「當待太白星出乃可。」董忠以司中孫伋亦典兵﹐復興汲謀。汲歸家顏色變﹐不能食。妻怪問之﹐語其狀。妻以告弟陳邯﹐邯欲告之﹐汲懼﹐與邯俱言。莽遣使者分召忠等﹐忠方講兵都肄﹐護軍王咸謂忠﹕「謀久不發﹐恐有漏泄﹐不如遂斬使者﹐勒兵入。」忠不聽﹐遂與歆﹑涉會省戶下。莽令■惲責問﹐皆服。遂格殺忠﹐收忠宗族﹐以醇醯﹑毒藥﹑尺白刃﹑叢棘俱一坑而埋之﹔劉歆﹑王涉皆自殺。歆子以素謹不知情﹐但免侍中郎將﹐更爲中散大夫。莽兵師外破﹐大臣內叛﹐左右無所信﹐不能復遠念郡國﹐欲呼邑與計議。邑到﹐以爲大司馬。莽優懣不能食﹐但飲酒啖鰒魚﹐閱軍書倦困﹐憑幾寐﹐不復就枕矣。

一日閱報前忠武侯劉望起兵﹐略有汝南﹐嚴尢﹑陳茂旣敗昆陽﹐同往歸之﹐望遂稱尊。析人鄧曄﹑於匡起兵南鄕百餘人。析宰將兵數千﹐屯鄡亭﹐備武關。曄﹑匡謂宰曰「劉帝已立﹐君何不知命也。」宰請降﹐盡得其眾。鄧曄自稱輔漢左將軍﹐於匡右將軍﹐拔析﹑丹水﹐攻武關﹐都尉朱萌降﹐進攻右隊大夫宋綱﹐殺之﹐西拔湖。莽愈不知所出。崔發因言「《周札》及《春秋左氏》﹐國有大災﹐則哭以厭之﹐故《易》稱先號陶而後笑﹐宜呼嗟告天以求救。」莽自知敗﹐乃率羣臣至南郊﹐陳其符命本末﹐仰天曰「皇天旣命授臣莽﹐何不殄滅眾賊﹖卽令臣莽非是﹐願下雷霆誅臣。」莽因搏心大哭﹐气盡﹐伏而叩頭。又作告天策﹐自陳功勞千餘言。諸生小民旦夕會哭﹐爲設餐粥。其甚悲哀﹐及能誦策文者﹐除以爲郎﹐至五十餘人﹐■惲領之。一日又報隴西成紀﹑隗崔兄弟﹐共劫大尹李育﹐以兄子隗囂爲大將軍﹐攻殺雍州牧陳慶。莽大哭曰「是前遣賫詔曉諭天下者耶﹖仁亦至此。」未知是否﹐下文分解。

第十四回

搜漸臺宛市懸首

隗囂字季孟﹐天水成紀人也﹐少仕州郡﹐劉歆引用爲士。莽地皇三年﹐遣囂等賫詔曉諭天下﹐囂見莽將敗﹐乃亡歸鄕裏。囂季父崔﹐素豪俠﹐能得眾﹐聞更始立而莽兵連敗﹐於是乃與兄義及上邦人楊廣﹑冀人周宗﹐謀起兵應漢。囂止之曰「兵﹐凶事也。宗族何辜﹗」崔不聽﹐遂聚眾數千人﹐攻平襄﹐殺莽鎭戎大尹。而崔﹑廣以爲舉事宜立主﹐以一眾心﹐咸以囂素有名﹐好經書﹐遂共推爲上將軍。囂辭讓不得已﹐曰「諸父眾賢﹐不量小子﹐必能用囂言者﹐乃敢從命。」眾皆曰「諾。」

囂旣立﹐乃遣使聘請平陵人方望﹐以爲軍師。望至﹐說囂曰「足下欲承天順人﹐輔漢而起。今立者乃在南陽﹐王莽尙據長安﹐𨿽欲以漢爲名﹐其實無所受命﹐將何以見信於眾乎﹖宜急立髙廟﹐稱臣奉祠﹐所謂神道設教﹐求助人神者也。且禮有損益﹐質文無常﹐削地開兆﹐茅茨土階﹐以致其肅敬。𨿽未備物﹐神明其捨諸﹖」囂從其言﹐遂立廟邑東﹐祀髙祖﹑太宗﹑世宗﹐囂等皆稱臣﹐史奉壁而告。祝畢﹐有司穿坎於庭﹐牽馬操刀﹐奉盤錯鍉﹐割牲而盟曰﹕

凡我同盟﹐三十一將﹐十有六姓﹐允承天道﹐興輔劉宗。如懷姦慮﹐神明殛之﹐髙祖﹑文皇﹑武皇﹐俾墜厥命﹐厥宗受兵﹐族類滅亡。

有司奉血鍉進﹐護軍舉手揖諸將軍曰「鍉不濡血﹐歃不入口﹐是欺神明也﹐厥罰如盟﹐」旣而薶血加書﹐一如古禮。事畢﹐移檄告郡國曰﹕

漢復元年七月已西朔已已﹐上將軍隴囂﹑白虎將軍隗崔﹑左將軍隗義﹑右將軍楊廣﹑明威將軍王遵﹑云旗將軍周宗等告州牧﹑部監﹑郡卒正﹑連率﹑大尹﹑尹﹑尉隊大夫﹑屬正﹑屬今﹕故新都候王莽﹐慢侮天地﹐悖道逆理﹐鴆殺孝平皇帝﹐篡奪其位。矯托天命﹐僞作符書﹐欺惑人庶﹐震怒上帝。反戾飾文﹐以爲祥瑞﹐戲弄神祗﹐歌頌禍殃。楚越之竹不足以書其惡﹐天下昭然所共聞見。今略舉大端﹐以諭吏民。蓋天爲父﹐地爲母﹐禍福之應﹐各以事降。莽明知而冥昧觸冒﹐不顧大忌﹐詭亂天術﹐援引史傳。昔秦始皇毀壞謚法﹐以一二世欲至萬世﹐而莽下三萬六千歲之歷﹐言身當盡此度﹐循亡秦之軌﹐推無窮之數﹐是其逆天之大罪也﹐分裂郡國﹐斷絕地絡﹐田爲王田﹐賣買不得﹐規錮山澤﹐奪民本業﹐造起九廟﹐窮極土作。發冢河東﹐攻劫丘壠﹐此其逆地之大罪也。尊任殘賊﹐信用姦佞﹐誅戮忠正﹐覆按口語﹐赤車奔馳﹐法冠晨夜﹐冤系無辜﹐妄族眾庶。行炮恪之刑﹐除順時之法﹐灌以醇醯﹐裂以五毒。政今日變﹐官名月易﹐貨幣歲攺﹐吏民昏亂﹐不知所從﹐商旅窮窘﹐號泣市道﹐設爲六管﹐增重賦斂﹐刻剝百姓﹐厚自奉養﹐苞苴流行﹐財入公輔﹐上下貪賄﹐莫相檢考。民坐挾銅炭﹐沒入鐘官﹐徒隸殷積﹐數十萬人﹐工匠饑死﹐長安皆臭。旣亂諸夏﹐狂心益悖﹐北攻彊胡﹐南擾勁越﹐西侵羌戎﹐東摘貊。使四境之外﹐並入爲害﹐緣邊之郡﹐江海之瀕﹐滌地無類。故攻戰之所敗﹐苛法之所陷﹐饑饉之所夭﹐疾反之所及﹐以萬萬計。其死者則露屍不掩﹐生者則奔亡流散﹐幼孤婦女﹐流離系虜。此其逆人之大罪也。是故上帝哀矜﹐降罰於莽﹐妻子顚殞﹐還自誅刈﹐大臣反據﹐亡形已成。太司馬董忠﹐國師劉歆﹐衛將軍王涉﹐皆結謀內潰﹔司命孔仁﹐納言嚴尢﹐秩宗陳茂﹐舉眾外降。今山東之兵﹐二百餘萬﹐已平齊楚﹐下蜀漢﹐定宛洛﹐據敖倉﹐守函谷﹐威命四布﹐宣風中嶽﹐興滅繼絕﹐封定萬國﹐遵髙祖之舊制﹐修孝文之道徳。有不從命﹐武軍平之。馳使四夷﹐復其爵號﹐然後還師振旅﹐橐弓臥鼓﹐申命百姓﹐名安其所﹐庶無負子之責。

右檄數莽罪惡﹐萬於桀紂﹐且無虛辭云。囂乃勒兵十萬﹐擊殺雍州牧陳慶。將攻安定。安定大尹王向﹐莽從弟平阿侯譚之子也﹐威風能行其邦內﹐屬縣皆無叛者﹐囂乃移書於向﹐諭以天命﹐反覆誨示﹐終不從。於是進兵虜之﹐以徇百姓﹐然後行戮﹐安定悉降﹐聞長安中亦起兵誅莽﹐囂遂分遣請將﹐徇隴西﹑武都﹑金城﹑武威﹑張掖﹑酒泉﹑惇煌。

且說伯升攻宛﹐數月不能下。城中食盡﹐百姓環告岑彭﹐彭不得外郡之息耗﹐思死守徒殃百姓﹐乃出降漢。諸將恨極﹐咸欲誅之﹐伯升在曰「彭守宛城﹐職也﹐降以救百姓﹐義也﹐今舉大事﹐當表義士﹐不如封之﹐以勸其後。」遂請於更始﹐封爲歸徳侯。更始遂入都之。先﹐平林從攻新野﹐新野宰潘臨威信素著﹐能得眾﹐攻之不能下。宰登城言曰「母恃力﹐但得司徒劉公一信﹐則自願下耳。」及伯升軍至﹐卽開城門降。

伯升五月拔宛﹐六月﹐光武破王莽王邑﹐兄弟威名益甚。由是更始羣臣不自安﹐遂共謀誅伯升﹐乃大會諸將﹐以成其計。更始取伯升寶劍視之﹐繡衣禦史申屠建隨獻玉決﹐令早決也﹐更始竟不能發。及罷會﹐伯升勇樊宏謂伯升曰「昔鴻門之會﹐範增舉決以示項羽。今建此意﹐得無不善乎﹖」伯升笑而不應。初﹐李軼諂事更始貴將﹐光武深疑之﹐常以戒伯升曰「此人不可與信﹐須防之。」又不聽。伯升部將宗人劉稷﹐數陷陣潰圍﹐勇冠三軍。時將兵擊魯陽﹐聞更始立﹐怒曰「本起兵圖大事者﹐伯升兄弟也。今更始何爲者耶﹖」更始聞而心忌之﹐以稷爲抗威將軍﹐稷不肯拜。更始乃與諸將陳兵數千人收稷﹐將誅之﹐伯升固爭﹐李軼﹑朱鮪因勸更始並執伯升﹐卽日遇害。有二子﹐建武二年﹐立長子章爲太原王﹐興爲魯王。十五年﹐追謚伯升爲齊武王。此是後話。

光武旣納陰后﹐因復引兵循下穎陽﹐乃略父城。父城人馮異﹐字公孫﹐好讀書﹐通《左氏春秋》《孫子兵法》﹐時以郡掾監五縣。漢兵起﹐與父城長苗萌共守城。光武攻之不下﹐屯兵巾車鄕。異間出微行視屬縣﹐爲漢兵所執。時異從兄孝及同郡丁﹑呂晏並從光武﹐因共薦異﹐得召見。異曰「異一夫之用﹐不足爲彊弱。有老母在城中﹐願歸據五城﹐以效功報徳。」光武大喜。異歸﹐謂苗萌曰「今諸將皆壯士屈起﹐多暴橫﹔獨有劉將軍所到不虜掠。觀其言語舉止﹐非庸人也﹐可以歸身。」苗萌曰「死生同命﹐敬從子計。」

會傳伯升爲更始所害﹐光武大驚﹐隨笑曰「吾嘗謂伯升性剛﹐不可涉世﹐果遂至此。君臣之間﹐豈同艸莽﹐可自任其天性耶﹖」語畢﹐無悲容。諸將大怒曰「更始何人哉﹗惟知伏艸莽中﹐擄掠人財物﹐劫人婦女者耳。微將軍兄弟﹐猶在綠林叢藪中﹐不爲嚴公所誅戮﹐亦云幸矣﹐何有今日﹗劉司徒以國賊未滅﹐謙退未遑﹐聽彼侈然而稱帝﹐不知感愧﹐反敢嫉賢妒功。至此無知賊子﹐將置將軍於何地﹖彼朱鮪者﹐賊性未除﹐李軼尢諂佞反覆小人﹐不盡寸斫之﹐不足以舒人意。請助將軍擒此數賊﹐不須昆陽城下半功也。」光武大怒曰「更始旣立﹐則名分所在﹐誰敢顧私﹖報復相尋﹐天下安有寧日﹖若輩敢造反﹐請先試吾頭。」嚇得眾人低頭不語而退。

少間﹐臧宮請私見﹐宮入﹐見光武捶胸飲泣﹐半晌哽咽不能言。宮再三弔慰﹐乃曰「今事未成﹐兩兄俱喪。秀幼孤﹐何以獨生哉﹗」宮曰「死者不能復生﹐讒賊終當自敗。方今王莽未敗﹐誠恐自攻有誤﹐賊人未有不大笑也。」宮曰「然則請宛將如何﹖」曰「以釋其猜忌耳。」宮曰「設若變﹐思慮之。」光武曰「得君翁等相隨﹐𨿽百萬軍何懼。況吾以兵往﹐子但祕之勿泄。」遂起行。

先潁陽縣吏祭遵往進見﹐光武愛其容儀﹐署爲門下史。遵字弟孫﹐穎陽人。少好經書﹐家富給﹐而遵恭儉﹐喪母﹐負土起墳﹐嘗爲部吏所侵﹐結客殺之。初縣中以其柔也﹐旣而皆憚焉。時馬成已調寧郟令﹐王霸以父年老﹐念之﹐還休鄕裏﹐從行者只臧宮﹑傅俊﹑任光﹑丁﹑呂宴﹑祭遵﹑馮孝﹑銚期等十餘人﹐銚期字次況﹐潁川郟人也﹐長八尺二寸﹐容貌絕異﹐矜嚴有威。父猛爲桂陽太守﹐卒﹐期服喪三年﹐鄕裏稱之。光武聞期志義﹐召署賊曹掾。旣至﹐宛城司徒官屬朱祐等迎弔光武﹐光武難交私語﹐深引過而已﹐不自伐昆陽之功﹐又不敢爲伯升服喪﹐飲食言笑如平常。更始以是自慚﹐拜光武爲破虜大將軍﹐封武信侯。

更始乃遣定國上公王匡攻洛陽﹐西屏大將軍申屠建﹐丞相司直李松攻武關﹐三輔震動。

是時海內豪傑聞漢破莽兵百萬於昆陽﹐翕然響應﹐皆殺其牧守﹐自稱將軍﹐用漢年號﹐以待詔命。旬月之間﹐徧於天下。莽大怖恐﹐拜將軍九人﹐皆以虎爲號﹐號曰九虎﹐將北軍精兵數萬人東出﹐而納其妻子於宮中﹐以爲質。時省中黃金萬斤者爲一匱﹐尙有六十匱﹐黃門﹑鈞盾﹑臧府﹑中尙方處處各有數匱﹐長樂禦府﹑中禦府及都內﹑平準帑藏錢帛珠王財物甚眾﹐莽殊愛惜之﹐賜九虎人四千錢。眾重怨﹐無斗意。九虎至華陰﹐遇於匡領數千人攔住挑戰﹐破其一部。鄧曄卻將二萬餘人從閿鄕南出棗街﹐又北抄九虎後擊之。六虎敗走﹐內二人詣闕歸死﹐莽殺之﹐四人遂逃亡。其三虎收散卒保京師倉。

漢兵至﹐鄧曄開武關迎之﹐李松遂將二千餘人至湖﹐與曄等共攻京師倉﹐未下。曄乃以宏農掾王憲爲校尉﹐將數百人北度渭﹐入左馮翊界﹐降城略地。李松遣偏將軍韓臣等徑西至新丰﹐與莽波水將軍戰﹐波水敗走﹐韓臣等追奔﹐遂至長門宮。王憲北至頻陽﹐所過迎降大姓﹐櫟陽申碭﹐下邦王大﹐皆率眾隨憲。縣嚴春﹐茂陵董喜﹐藍田王孟﹐槐裏汝臣﹐盩厔王扶﹐陽陵嚴本﹐杜陵屠門少之屬﹐眾皆數千人﹐假號稱漢將。

時李松﹑鄧曄以爲京師小小倉尙未能下﹐何況長安城﹐當須更始帝大兵到。卽引軍至華陰﹐造攻城具以待。而長安旁兵四會城下﹐聞天水隗氏兵方到﹐皆爭欲先入城﹐貪立大功囟掠之利。莽遣使者分赦城中請獄囚徒﹐皆授兵器﹐殺豬飲其血﹐與誓曰「有不爲新室者﹐社鬼記之。」史湛將領﹐度渭橋﹐皆走散。諶空還。眾兵發掘莽妻子父祖冢﹐燒其棺槨及九廟﹑明堂﹑辟雍﹐火照城中。或謂莽曰「城中卒﹐東方人﹐不可信。」莽更發越騎士爲衛﹐門置六百人﹐各一校尉。

十月戊申朔﹐兵從宣平城門人﹐民間所謂都門也。張邯巡行城門﹐逢兵見殺﹐王邑﹑王林﹑■惲等﹐分將兵距擊北闕下。漢兵貪獲莽得封﹐力戰者﹐七百餘人。會日暮﹐官府邸第盡奔亡。

二日己酉﹐城中少年朱弟﹑張魚等﹐恐見囟掠﹐趨呼相和﹐燒作室門﹐斧敬法闊﹐大呼曰「反虜王莽﹐何不出降。」火及掖庭承明﹐黃皇室主所居也﹐室主焚死。莽避火宣室前殿﹐火輒隨之﹐宮人婦女啼呼曰「當柰何。」時莽紺袀服﹐帶璽韍﹐持虞帝匕首﹐天文郎按拭於前﹐日時加某﹐莽旋席隨斗柄而坐曰「天生徳於予﹐漢兵其如予何﹖」莽時不食﹐少气困極矣。

三日庚戌﹐晨旦﹐羣臣抉掖莽﹐自前殿南下椒除﹐西出白虎門﹐就車之漸臺﹐欲阻池水。猶抱持符命﹑威斗﹐公卿大夫﹑侍中﹑黃門郎從官尙千餘人隨之。王邑晝夜戰﹐疲極﹐士死傷略盡﹐馳入宮﹐展轉至漸臺守莽。軍眾入殿中﹐呼曰「反虜王莽安在﹖」有美人出房曰「在漸臺。」眾兵追至﹐圍數百重。臺上亦備弓弩﹐稍稍夭盡﹐無以復納﹐則短兵接戰﹐王邑■惲等戰死﹐莽入室。下時﹐眾兵上臺﹐王揖﹑趙博﹑苗沂﹑唐尊﹑王盛﹑王參等皆死臺上。商人杜吳殺莽﹐取其緩﹐校尉東海公賓就﹐故大行治禮﹐識天子綬﹐因問吳綬主所在﹐曰「室中西北販間。」就趨往斬其首﹐軍人分裂莽身﹐支節肌骨﹐數十人臠切分之。公賓就持莽首詣王憲。憲自稱漢大將軍﹐城中兵數十萬屬焉。止宿東官﹐妻莽後宮﹐乘其車服。

六日癸丑﹐李松﹑鄧曄入長安﹐趙萌﹑申屠建亦至。以王憲得璽綬不輒上﹐多挾宮女﹐建天子鼓旗﹐收斬之。傳莽首詣宛﹐更始懸其首於市﹐百姓共擲擊之﹐或切食其舌。

是月﹐拔洛陽﹐生縛王匡﹑哀章﹐至﹐皆斬之。先嚴尢﹑陳茂降劉望﹐望以嚴尢爲大司馬﹐陳茂爲丞相。十月﹐遣奮威大將軍劉信擊殺望﹐並誅嚴尢﹑陳茂。岑彭從朱鮪擊揚州﹐格殺李聖﹐孔仁將其眾降。天下悉歸漢矣。更始將都洛陽﹐以光武行司隸校尉﹐使前整修宮府﹐於是置僚屬﹐作文移﹐從事司察﹐一如舊章。更始定都﹐遂以劉賜爲丞相。

卻說申屠建嘗事崔發學《詩》﹐建入長安﹐發投降見建﹐猶時時稱說符命﹐建恐惑眾﹐送發詣丞相府。劉賜問曰「汝莽所封說符侯也﹐新井﹑石午等事﹐果天告帝符﹐抑亦人爲之﹖」發不語﹐賜曰「汝以善解說符命取封侯﹐今不直對﹐先斷汝舌。」左右擒倒﹐毀其齒﹐發急曰「大抵皆取富貴者所爲耳﹗一時附和﹐實繁有徒﹐人皆爲之﹐吾敢不爲耶﹖」賜曰「然則莽起九廟時﹐莽與汝富貴已極﹐汝與張邯何復諛之﹐以爲宜崇其制度﹐令萬世後無以復加﹐糜有用之財﹐死無辜之眾﹐徒竭肌髓﹐無益名﹐亦樂爲之﹐又何意也﹖世間諸佞小人﹐侮聖人之言﹐爲斯文之玷﹐若谷永﹑張禹﹑楊雄﹑孔光之徒﹐生用不榮﹐死猶遺臭﹐今劉歆﹑哀章﹑張邯等﹐已就誅戮﹐死將及汝﹐鬼如有靈﹐爲問永﹑禹﹑雄﹑光等曰﹕『寵祿幾時﹐富貴安在﹖』𨿽漢室當衰﹐故有妖孽﹐然汝與數輩﹐皆號爲儒者﹐死或有靈﹐亦知愧悔否﹖」發大哭﹐叩頭乞命。賜曰「天地之大﹐何難容汝﹖但汝素有虛名﹐爲徳之賊﹐不斬汝﹐恐小人得生﹐又將逞其故態﹐搖唇鼓舌﹐以惑天下﹐且令人謂讒佞竟無慘報﹐殊不足以示後世也。」遂拖赴市曹行戮。史諶﹑王延﹑王林﹑趙閎亦降而見殺。

初﹐諸假號兵人人望封侯。申屠建旣斬王憲﹐又揚言三輔人大黠﹐共殺其主﹐於是吏民惶恐﹐皆哄去屬縣屯聚﹐建等不能下。乃傳送乘輿服禦﹐又遣中黃與從官﹐奉迎遷都。二年二月﹐更始自洛陽而西。時三輔吏士東迎更始﹐見諸將過﹐皆冠幘而服婦人衣﹐諸於繡裾﹐莫不笑之。時有知者﹐以爲服之不中﹐身之災也﹐恐禍及﹐奔入邊郡避之。及見司隸僚屬﹐皆歡喜不自勝﹐老吏或垂涕曰﹕不圖今日復見漢官威儀。」由是識者皆屬心焉。更始到長安﹐下詔大赦﹐非王莽子﹐他皆除其罪。故王氏宗族得全﹐三輔悉平。

初﹐王莽敗﹐惟未央宮被焚﹐其餘宮館一無所毀﹐宮女數千﹐備列後庭﹐自鐘鼓﹑帷帳﹑輿輦﹑器服﹑太倉﹑武庫﹑官府﹑市裏﹐不攺於舊。更始居長樂宮﹐升前殿﹐郎吏以次列庭中。更始羞作﹐府首刮席﹐不敢視。諸將後至者﹐更始問﹕「擄掠得幾何﹖」左右待官皆宮省久吏﹐各驚相視。李松與趙萌說更始﹐宜悉王諸功臣﹐朱鮪爭之﹐以爲髙祖約非劉氏不王。更始乃先封宗室﹐太常將軍劉祉爲定陶王﹐劉賜爲宛王﹐劉慶爲燕王﹐劉歙爲元氏王﹐大將軍劉嘉爲漢中王﹐劉信爲汝陰王﹐王匡爲比陽王﹐王鳳爲宜城王﹐朱鮪爲膠東王﹐衛尉大將軍張印爲淮陽王﹐廷尉大將軍王常爲鄧王﹐執金吾大將軍廖湛爲穰王﹐申屠建爲平氏王﹐尙書胡殷爲隨王﹐柱天大將軍李通爲西平王﹐五威中郎將李軼爲舞陰王﹐水衡大將軍成丹爲襄邑王﹐大司空陳牧爲陰平王﹐驃騎大將軍宗佻爲潁陰王﹐尹尊爲郾王。惟朱鮪辭曰「臣非劉宗﹐不敢干典。」遂讓不受。乃徙鮪爲左大司馬﹐劉賜爲前大司馬﹐使與李軼﹑李通﹑王常等鎭撫關東。以李松爲丞相﹐趙萌爲右大司馬﹐共秉內任。

更始欲令親近大將循河北﹐未知所使﹐劉賜言「諸家子獨有文叔可用。」大司馬朱鮪等以爲不可。更始疑不決﹐賜深勸之﹐乃拜光武爲破虜將軍﹐行大司馬事﹐待節北渡河﹐鎭慰州郡。未知如何﹐下文再敍。

第十五回

渡滹沱神人指路

光武旣渡河而北﹐所到部縣﹐輒見二千石﹑長吏﹑三老﹑官屬﹑下至佐史﹐考察黜陟﹐如州牧行部事。輒平遣囚徒﹐除王莽苛政﹐復漢官名。吏人喜悅﹐爭持牛酒迎勞。

進至邯鄲﹐故趙纓王子林﹐說光武曰「赤眉今在河東﹐但決水灌之﹐百萬之眾可使爲魚。」光武不答﹐去之眞定。林於是乃詐以卜者王郎爲成帝子子輿﹐立郎爲天子﹐都邯鄲。王郎一名昌﹐邯鄲人﹐素爲卜相﹐略明星歷﹐常以爲河北有天子气。劉林好奇數任俠﹐於趙魏間多通豪猾﹐而郎與之親善。初王莽篡位時﹐長安有自稱成帝子子輿者﹐莽殺之﹐郎緣是詐稱眞子輿﹐扇惑燕趙間。林等疑惑﹐會說光武不用﹐乃與趙國大豪李育﹑張參等通謀﹐規共立郎。時傳聞赤眉將渡河﹐林等因此宣言「赤眉當立劉子輿」﹐以觀眾心﹐百姓多信之。林等遂率車騎數百晨入邯鄲城﹐止於故趙王宮﹐立郎爲天子﹐林爲丞相﹐李育爲大司馬﹐張參爲大將軍。分遣將帥﹐循下幽﹑冀﹐移檄州郡曰﹕

制詔部刺史﹑郡太守曰﹕朕孝成皇帝子子輿也。昔遭趙氏之禍﹐因以王莽篡殺﹐賴知命者﹐將護朕躬﹐解刑河濱﹐削迹趙魏。王莽竊位﹐獲罪於天﹐天命佑漢﹐故使東郡太守翟義﹐嚴鄕侯劉信﹐擁兵徵討﹐出入胡漢。普天率上﹐知朕隱在人間。南嶽諸劉﹐爲其先驅。朕仰觀天文﹐乃興於斯﹐以今月壬辰卽位趙宮。休气燻蒸﹐應時獲雨。蓋聞爲國﹐子之襲父﹐古今不易。劉聖公未知朕﹐故且持帝號。諸興義兵﹐咸以助朕﹐皆當裂土﹐享祚子孫﹐已詔聖公及翟太守﹐亟與功臣詣行在所。疑刺史二千石﹐皆聖公所置﹐未睹朕之沈滯﹐或不識去就﹐彊者負力﹐弱者惶惑。今元元創痍﹐已過半矣﹐朕甚悼焉。故遣使者﹐班下詔書。

郎以百姓思漢﹐旣多言翟義不死﹐故詐稱之﹐以稱人望﹐於是趙國以北﹐遼東以西﹐皆從風而靡。

初光武北渡﹐只帶潁川兵千餘人﹐相從諸將有銚期﹑祭遵﹑朱祐﹑馮異。先是光武還宛﹐異仍守父城﹐更始諸將攻父城者﹐前後十餘輩﹐異堅守不下。及光武爲司隸校尉﹐道徑父城﹐異等卽開門奉牛酒迎。光武署異爲主簿﹐苗萌爲從事﹐從至洛陽。時王霸在潁陽﹐聞光武過潁﹐請其父﹐願從。父曰「吾老矣﹐不任軍旅﹐汝往勉之。」光武旣爲大司馬﹐以朱祐爲護軍﹐霸爲功曹令史。先賓客從霸者數十人﹐至是稍稍引去。光武謂霸曰「潁川從我者皆逝﹐而子獨畱﹐當努力﹐疾風知勁艸。」又有杜茂者﹐字諸公﹐南陽冠軍人﹐聞光武義﹐來歸。馬成先爲光武安集椽﹐後調守郟令﹐間光武討河北﹐卽棄官﹐步負追及隨徵。

卻說光武自伯升之敗﹐不敢顯其悲戚﹐每獨居﹐輒不禦酒肉﹐枕席間﹐淚痕狼籍。獨馮異察知﹐嘗叩頭寬譬哀情﹐光武止之曰「卿勿妄言。」異復因間進曰「天下同苦王氏﹐思漢久矣。今更始諸將﹐從橫暴虐﹐所至虜掠﹐百姓失望﹐無所依戴。今公專命方面﹐施行恩徳﹐夫有桀紂之亂﹐乃見湯武之功﹐人久饑渴﹐易爲充飽。宜急分遣官屬﹐循行郡縣﹐理冤結﹐布惠澤。」光武深納其言。至邯鄲﹐遂遣異與銚期﹐乘傳扶循屬縣﹐錄因徒﹐存鰥寡﹐亡命自詣者除其罪﹐陰條二千石長吏同心及不附者上之。

鄧禹字仲華﹐南陽新野人也﹐年十三﹐能誦詩﹐受業長安。時光武遊學京師﹐禹年𨿽幼﹐而見光武知非常人﹐遂相親附。數年歸家。及漢兵起﹐更始立﹐豪桀多薦舉禹﹐禹不肯從。及聞光武安集河北﹐卽杖策北渡﹐追及於鄴。光武見之甚歡﹐謂曰「我得專封拜﹐生遠來﹐寧欲仕乎﹖」禹曰「不願也。」光武曰「然則欲何爲﹖」禹曰「但願明公威徳加於四海﹐禹得效其尺寸﹐垂功名於竹帛耳。」光武笑﹐因畱宿與閒語。禹進說曰「更始𨿽都關西﹐今山東未安﹐赤眉﹑靑犢之屬﹐動以萬數﹐三輔假號者﹐往往羣聚﹐更始旣未有所挫﹐又不自聽斷﹐諸將皆庸人屈起﹐志在財帛﹐爭用威力﹐朝夕自快而已﹐非有忠良明智﹐深慮遠圖﹐欲尊主安民者也。四方分崩離析﹐形勢可見。明公𨿽建藩輔之功﹐猶恐無所成立。於今之計﹐莫如延攬英雄﹐務悅民心﹐立髙祖之業﹐救萬民之命﹐以公而慮天下﹐不足定也。」光武大悅﹐因令左右號禹曰「鄧將軍」﹐常宿止於中﹐與定計議。忽報傅俊到﹐光武曰「傅子衛已歸潁川﹐今亦爲吾來耶。」初光武循襄城﹐俊以縣亭長迎軍﹐拜爲校尉﹐襄城收其母弟宗族﹐皆滅之。及從破王尋後﹐又別擊京﹑密﹐破之﹐乃遣歸潁川﹐收葬家屬。及上謁﹐使將潁川兵。於是大眾花行﹐行至下曲陽﹐和成卒正邳彤舉城降﹐復以爲太守﹐彤字偉君﹐信都人﹐父吉爲遼西太守。王莽分鉅鹿爲和成郡﹐居下曲陽﹐以彤爲卒正也﹐光武畱止數日﹐忽報有騎都尉至﹐光武驚疑﹐延入﹐其人姓耿名純﹐字伯山﹐鉅鹿宋子人也﹐父艾爲王莽濟平尹。純學於長安﹐王莽敗﹐更始使舞陰王李軼降諸郡國﹐純父艾降﹐還爲濟南太守。時李軼兄弟用事專制方面﹐賓客遊說者甚眾﹐純連求謁不得通﹐久之乃得見﹐說軼曰「大王以龍虎之姿﹐遭風雲之時﹐奮迅拔起﹐期月之間﹐兄弟稱王﹐而徳信不聞於士民﹐功勞未施於百姓﹐寵祿暴興﹐此智者之所忌也。兢兢自危﹐猶俱不終﹐而況沛然自足﹐可以成功者乎﹖」軼奇之﹐且以其鉅鹿大姓﹐乃承制拜爲騎都尉﹐授以節﹐令安集趙﹑魏。聞光武至﹐卽謁見﹐光武深接之。純退﹐見官屬將兵法度不與他將同﹐遂求自結納﹐獻馬及縑帛數百疋。光武乃畱純於邯鄲﹐率眾北至中山。

聞王郎兵起﹐眾將佐請回擊邯鄲﹐光武曰「詐僞焉能成事﹐但彼新盛未可與爭鋒也。」乃北循薊。忽王郎移檄至﹐其大略云﹕

朕孝平皇帝之子﹐遭王莽之亂﹐間關塵土。今天下思漢﹐朕以帝子﹐承業繼興﹐卽位邯鄲﹐上順天心﹐下從民望﹐故檄書所至﹐無不從風歸順。汝以南陽宗室﹐早奮義戈﹐昆陽一戰﹐野功允著﹐朕甚嘉之﹐卽封以南陽十萬戶﹐世輔王家。已移檄聖公﹐修整宮府﹐汝當助朕掃淸寰宇﹐復朕舊基﹐無得瞻循。」云云。

光武笑曰「此亦妄人也﹐已矣。」忽報故廣陽王子劉接﹐起兵薊中﹐以應王郎。光武大驚。又城中擾亂﹐言邯鄲使者方到﹐二千石以下﹐皆出迎。於是急趣駕出﹐百姓聚觀﹐喧呼滿道﹐遮路不得行眾中。銚期性起﹐睜圓環眼﹐倒豎虎須﹐奮就加鞭﹐突出眾前﹐大呼曰「蹕﹗」聲如霹靂﹐眾皆披靡﹐及至城門﹐門已閉﹐攻之得出。光武欲南還﹐狼狽不知所向﹐傳聞信都獨爲漢拒邯鄲兵﹐乃馳赴之。正行﹐忽見塵頭大起﹐一枝人馬迎面而來。光武嘆曰「後有追兵﹐前復無路﹐柰何﹗」不知何處人馬﹐且聽下回分解。

第十六回

循鉅鹿將佐歸心

卻說光武大隊正往信都進發﹐遇一標人馬攔路﹐銚期急提戟策馬迎去﹐原來卻是邳彤遣來的。王郎使其將循地至和成﹐彤堅守不下。聞光武自薊還﹐欲至信都﹐乃先使五官椽張萬﹐督郵尹綏﹐選精騎二千餘疋﹐緣路迎光武軍。遂同之信都。信都太守乃是任光﹐初從光武破王尋﹑王邑﹐更始至洛陽﹐以光爲信都太守。王郎起﹐郡國皆降之﹐光獨不肯﹐乃與都尉李忠﹑信都令萬修﹑功曹阮況﹑五官掾郭唐等同心固守。扶柳縣廷掾持王郎檄詣府白光﹐光怒斬之﹐懸其頭於市﹐以徇百姓﹐發精兵四千人守城。光等獨守孤城無援﹐常恐不能全﹐聞光武至﹐大喜﹐吏民皆稱萬歲﹐卽時開門﹐與李忠﹑萬修率官屬迎謁。光武入傳捨時﹐邳彤亦至。

光武𨿽得二郡之助﹐而兵眾未合。議者多言可因信都兵﹐相送西還長安。彤曰「議者之言皆非也。吏民歌吟思漢久矣﹐故更始舉尊號而天下響應﹐三輔淸官除道以迎之﹔一夫荷戟大呼﹐則千里之將無不捐城遁逃﹐虜伏請降。自上古以來﹐亦未有感物動民﹐其如此者也。又卜者王郎﹐假名因勢﹐驅集烏合之眾﹐遂震燕趙之地。況明公奮二郡之兵﹐揚響應之威﹐以攻則何城不克﹐以戰則何軍不服。今釋此而歸﹐豈徒空失河北﹐必更驚動三輔﹐墮損威重﹐非計之得者也。若明公無復攻伐之意﹐則𨿽信都之兵﹐猶難會也。何者﹖明公旣西﹐則邯鄲城民不肯捐父母﹐背城主而千里送公﹐其離散亡逃﹐可必也。」光武喜曰「偉君之言良善。但今勢力虛弱﹐欲入城頭子路﹑力子都兵中﹐何如耶﹖」任光曰「不可。」光武曰「卿兵少如何﹖」光曰「可募發奔命﹐出攻傍縣﹐若不降者﹐恣聽掠之。人貪財物﹐則兵可招而致也。」光武從之﹐卽日拜彤爲後大將軍﹑和成太守如故﹐拜光爲左大將軍﹐封武成侯﹐畱南陽宗廣領信都太守事﹐使光將兵從。彤兵居前﹐光乃多作檄文曰「大司馬劉公﹐將城頭子路﹑力子都兵百萬眾﹐從東方來擊諸反虜。」遣騎馳至鉅鹿界中。吏民得檄﹐傳相告語。邳彤先至堂陽﹐堂陽已反﹐屬王郎矣。彤使張萬﹑尹綏先曉譬吏民﹐光武與光等投暮入堂陽界﹐使騎各持炬火﹐彌滿澤中﹐光炎燭天地﹐舉城莫不震恐畏怖﹐其夜卽降。旬日之間﹐兵眾大盛﹐光武嘆曰「前日出薊﹐得公孫豆粥﹐渡滹沱﹐賴元伯機權。今復得諸公相助﹐殆天不欲亡我也。」

初﹐光武自薊東南馳﹐晨夜艸舍﹐至饒陽無萎亭。時天寒烈﹐眾皆饑疲﹐馮異覓得豆粥進上。明旦﹐光武謂諸將曰「昨得公孫豆粥﹐饑寒俱解。」及至南宮﹐遇大風雨﹐光武引車入道傍空捨﹐異抱薪﹐鄧禹燕火﹐光武對竈燎衣﹐異復進麥飯﹑菟肩。時傳聞王郎兵已追至﹐從者皆恐﹐及滹沱河﹐候吏還白﹕「河水流澌﹐無船不可濟。」眾益懼。令王霸往視之﹐霸恐驚眾﹐又欲且前﹐水阻﹐追兵至合得眾士死力以勝敵﹐還卽詭曰「冰堅可渡。」官屬皆喜。光武笑曰「候吏果妄語也。」遂前。比至河﹐河冰亦合﹐乃令霸以沙布冰以渡﹐未畢數騎而冰解。光武謂霸曰「安吾眾得濟免者﹐卿之力也。」霸謝曰「此明公至徳﹐神靈之祐﹐𨿽武王白魚之應﹐無以加此。」光武謂官屬曰「王霸權以濟事﹐殆天瑞也。」以爲軍正﹐爵關內侯。

漢中王劉嘉有一位上將﹐姓賈名復﹐字君文﹐南陽冠軍人也。少好學﹐習《尙書》﹐事舞陰李生。李生奇之﹐謂門人曰「賈君之容貌志气如此﹐而勤於學﹐將相之器也。」莽末﹐下江﹑新市兵起﹐復亦聚眾數百人於羽山﹐自號將軍。更始立﹐乃將其眾歸劉嘉﹐以爲校尉。復見更始政亂﹐諸將放縱﹐乃說嘉曰「臣聞圖堯舜之事而不能至者﹐湯武是也﹔圖湯武之事而不能至者﹐桓文是也﹔圖桓文之事而不能至者﹐六國是也﹔定六國之規﹐欲安守之而不能至者﹐亡六國是也。今漢室中興﹐大王以親戚爲股肱﹐天下未定而安守所保﹐所保得無不可保乎﹖」嘉曰「卿言大﹐非吾任也。大司馬劉公在河北﹐但持我書在。」復遂辭嘉受書﹐北渡河。嘉又薦長史陳俊﹐亦以書遣諸河北﹐俊字子昭﹐南陽西鄂人了。光武以俊爲安集掾﹐署復爲破虜將軍﹐解左驂以賜之。時官屬以復後來而好陵折等輩﹐共白欲以調補鄗尉﹐光武曰「賈君有折衝千里之威﹐方任以重﹐勿以擅除。」

鄧晨時爲常山太守﹐閒行至鉅鹿會光武﹐自請從擊邯鄲﹐光武曰「偉卿以一身從我﹐不如以一郡爲我北道主人。」乃遣晨歸郡。後光武追銅馬﹑髙湖羣賊於冀州﹐晨發積射土千人﹐又遣委輸糧餉給軍不絕。

卻說王郎起邯鄲﹐舉尊號時﹐欲收耿純。純持節與從吏夜遁出城﹐駐節道中﹐詔取行者車馬得數十﹐馳歸宋子﹐與從昆弟﹑宿﹑植共率宗族賓客二千餘人﹐奉迎於育縣。時眾稍合﹐乃使鄧禹別攻樂陽﹐李忠攻苦陘﹐馮異別收河間兵。銚期﹑傅寬﹑呂宴俱屬鄧禹﹐分循旁縣。又發房子兵。禹以期爲能﹐獨拜偏將軍。

王郎遣將攻信都﹐時玉郎勢大﹐響應者眾﹐信都大姓馬寵等﹐開城納王郎將﹐收太守宗廣及李忠母妻﹐而令忠親屬招呼忠。時馬寵弟從忠爲校尉﹐忠卽時召見﹐責數以背恩反城﹐因格殺之。諸將驚曰「家屬在人手中﹐而殺其弟﹐何猛也﹖」忠曰「縱賊不誅﹐是二心也。」光武聞而美之﹐謂忠曰「今吾兵已成矣。將軍可歸救老母妻子﹐自募吏民能得家屬者﹐賜錢千萬﹐來從我取。」忠曰「明公大恩﹐思得效命﹐誠不敢內顧宗親。」光武乃使任光將兵救信都﹐光兵於道散﹐降王郎﹐無功而還。會更始遣振威將軍馬武與尙書令謝躬﹐共攻王郎﹐乃破信都。忠家屬得全。光武因使忠還行太守事﹐收郡中大姓附邯鄲者﹐誅殺數百人。及任光歸郡﹐忠乃還復爲都尉。光武徇鉅鹿﹐昌城人劉植開城迎﹐光武曰「子何人也﹖」曰「劉植﹐字伯先﹐昌城人。天下苦王氏久矣﹐今漢室中興﹐王郎一卜者﹐亦思詐起﹐以梗天命﹐郡縣不察﹐竟從風而靡。植聞明公威徳﹐故率宗族賓客據此城以待。」因命弟喜﹑從兄歆出見。光武大喜﹐以植爲驍騎將軍﹐喜﹑歆偏將軍﹐皆爲列侯。忽報眞定王劉揚﹐起兵以附王郎﹐眾十餘萬﹐光武卽欲進討﹐植曰「彼未知王郎之詐耳。請先往說之。」光武至﹐揚出迎﹐相見甚歡。因畱眞定﹐納郭皇后﹐卽揚之甥也。光武於是北降下曲陽﹐復北擊中山﹐拔盧奴﹐所過發奔命兵﹐移檄邊部﹐共擊邯鄲﹐郡縣還復響應。南擊新市﹑眞定﹑元氏﹑房子﹐皆下之。因入揚界。

時王郎大將李育屯柏人。漢兵不知而進﹐前部偏將朱浮﹑鄧禹爲育所破﹐輜重盡失。光武在後聞之﹐急前收浮﹑禹散卒﹐追至郭門。李育回馬來戰﹐被光武接連幾刀﹐劈得招架不及。後面一班戰將俱到﹐李育急逃入城﹐將城謹閉﹐落後賓卒盡被殺死﹐盡得其所獲。因率眾四面攻打﹐數日不能下。鄧禹進曰「小城何煩曠時日﹐不如引兵拔廣阿也。」光武曰「正合我意。」未知如何﹐下卷再爲分說。

第十七回

誅王郎鄧禹入關

且說自古地气大抵隨天運而轉﹐而人事應焉﹐所謂人傑地靈。觀漢室中興﹐將帥大半皆出南陽﹐所謂從龍而起﹐天之生材﹐非偶然也。今再說一位豪傑﹐亦是宛人﹐姓吳名漢﹐字子顏﹐家貧﹐給事縣爲亭長。王莽未﹐以賓客犯法﹐乃亡命至漁陽。以乏資用﹐販馬爲業﹐往來燕薊間﹐所至皆交結豪傑。更始立﹐使使者韓鴻循河北﹐或謂鴻曰「吳子顏﹐奇士也﹐可以計事。」鴻召見漢﹐甚悅之﹐遂承制拜爲安樂令。

會王郎起﹐北州擾惑。漢素聞光武長者﹐獨欲歸心﹐乃往說太守彭寵。寵亦宛人﹐字伯通﹐父宏哀帝時爲漁陽太守﹐偉容貌﹐能飲飯﹐有威於邊。王莽居攝﹐誅不附已者﹐宏與何武﹑鮑宣並遇害。寵少爲郡吏﹐地皇中﹐爲大司空士﹐從王邑東拒漢軍﹐到洛陽﹐聞同產弟在漢兵中﹐懼誅﹐與吳漢同亡至漁陽。鴻與寵鄕間故人﹐相見歡甚﹐卽拜寵偏將軍﹐行漁陽太守事。及光武至薊﹐以書招寵﹐寵具牛酒﹐將上謁﹐會王郎遣將循漁陽﹑上谷﹐急欲發其兵﹐官屬疑惑﹐多欲從之。適吳漢至﹐曰「漁陽﹑上谷突騎﹐天下所聞也。君何不合二郡精銳﹐附劉公擊邯鄲﹐此一時之功也。」寵以爲然﹐而其時欲附王郎者眾﹐寵不能奪。漢乃辭出﹐止外亭坐﹐念寵意𨿽從而才不能決眾﹐須以計詐之﹐以祛眾惑。方沈思﹐望見道中有一人似儒生者﹐漢使人召之﹐問以所聞。生因言劉公所過﹐爲郡縣所歸﹔邯鄲舉尊號者﹐實非劉氏。漢大喜﹐卽詐爲光武書﹐移檄漁陽。使生賫以詣寵﹐令具以所聞告之。漢邀蓋延隨後入見﹐寵喜示以來檄。蓋延漁陽人﹐字巨卿﹐身長八尺﹐常彎三百斤弓﹐邊俗尙勇力﹐而延以气聞。歷爲列掾﹑州從事﹐所在職辦。寵召署營尉﹐行護軍﹐正議發兵方略﹐狐奴令王梁亦到﹐梁字君嚴﹐漁陽安陽人也。寵於是發步騎三千人﹐以吳漢行長史﹐及都尉嚴宣﹑護軍蓋延﹑狐奴令王梁﹐與上谷軍合而南。

上谷太守耿況﹐字俠遊﹐以明經爲郎﹐後爲朔調連率。及王莽敗﹐更始立﹐諸將略地者﹐前後多擅威權﹐輒攺易守令。況自以莽之所置﹐懷不自安﹐遣其子奉奏詣更始﹐因賫貢獻以求自固。況子名弇﹐字伯昭﹐少學《詩》《禮》﹐明銳有權謀﹐常見郡尉試騎士﹐建旗鼓﹐肄馳射﹐由是好將帥之事。時年二十一。奉命至宋子﹐會王郎起兵邯鄲﹐弇從吏孫倉﹑衛包於道共謀曰「劉子輿成帝正統﹐捨此不歸﹐遠行安之﹖」弇按劍曰「子輿獘賊﹐卒爲降虜耳。我至長安﹐與國家陳漁陽﹑上谷兵馬之用﹐還出太原﹑代郡﹐反覆數十日﹐歸發突騎以轔烏合之眾﹐如摧枯折腐耳。觀公不識去就﹐族滅不久也。」倉﹑包不從﹐遂亡降王郎。弇道聞光武在盧奴﹐乃馳北上謁﹐光武畱署門下吏。弇因說護軍朱祐求歸﹐發兵以定邯鄲﹐光武笑曰「小兒曹乃有大意哉﹗」因數召見加恩慰。弇還檄與況﹐陳光武威徳﹐自嫌年少﹐恐不見信﹐宜自來。弇因從光武至薊。聞邯鄲兵方到﹐光武欲南歸﹐召官屬議﹐弇曰「今從南來﹐不可南行。漁陽太守彭寵﹐公之邑人﹐上谷太守卽弇父也﹐發此兩郡﹐控弦萬騎﹐邯鄲不足慮也。」光武官屬腹心皆不肯﹐曰「死尙南首﹐柰何北行入襄中。」光武指弇曰「是我北道主人也。」會城中擾亂﹐官吏爭出城迎郎兵﹐光武眾奪城出﹐輜重皆遮絕。弇歸﹐主人食未已﹐聞亂奔出﹐城已閉﹐弇急以馬與城門亭長﹐乃得出﹐走昌平就況。

先況得弇書﹐檄召功曹寇恂計議﹐恂曰「邯鄲拔起﹐難可信向。昔王莽時﹐所難獨有劉伯升耳。今聞大司馬劉公﹐伯升母弟﹐尊賢下士﹐士多歸之﹐誠可攀附。」況曰「邯鄲方盛﹐力不能獨拒﹐如何﹖」恂對曰「今上谷完實﹐控弦萬騎﹐舉大郡之資﹐可以詳擇去就。恂請東約漁陽﹐齊心合眾﹐邯鄲不足圖也。」況然之。乃遣恂到漁陽﹐結謀彭寵。還至昌平﹐適王郎遣將循上谷﹐恂襲擊之﹐殺使者﹐奪其軍。弇亦至。況發突騎二千疋﹐步兵千人﹐使長史景丹與子弇及寇恂將之﹐與漁陽兵合軍而南﹐所過擊斬王郎將帥。大將趙閎守薊﹐攻之不下﹐吳漢曰「諸公盡引而南﹐吾獨畱此﹐定斬閎也。」漢以五百人伏﹐閎見撤圍去﹐果引軍出城掩殺﹐吳漢突出﹐遂誅趙閎﹐降其眾於路。斬王郎大將九卿校尉以下四百餘級﹐得印綬百二十五﹐節二﹐斬首三萬級﹐定涿郡﹑中山﹑鉅鹿﹑淸河﹑河間﹐凡二十二縣。

時光武已拔廣阿﹐將攻王郎﹐傳聞王郎已發漁陽﹑上谷兵來﹐急召眾計議。忽候騎飛報﹐有大兵殺來﹐捷如風雨﹐不知何處人馬。光武急登城﹐勒兵在西門樓上。數將已及城下﹐光武問曰「若輩是何等兵﹖」下對曰「上谷﹑漁陽兵也。」又問﹕「爲誰來乎﹖」曰「爲劉公。」光武大喜﹐開城請人﹐同引見。光武笑曰「邯鄲將帥數言我發漁陽﹑上谷兵﹐吾聊應言然。何意二郡果爲吾來。當與上大夫共此功名耳。」乃皆以爲偏將軍﹐使各令其兵。加況大將軍﹑興義侯﹐彭寵大將軍﹑建忠侯﹐因大饗士卒﹐人人勞勉﹐恩意甚備。俱從擊邯鄲。

至鄗﹐光武止傳捨。鄗大姓蘇公反城﹐開門納王郎將李惲﹐耿純先覺知﹐將兵逆與揮戰﹐大破斬之。遂攻柏人﹐不下。議看以爲守柏人﹐小如定鉅鹿。乃引兵東北﹐圍鉅鹿。郎守將王饒據城﹐連攻月餘﹐不克。郎遣大將倪宏﹑劉奉率數萬人救鉅鹿。光武逆戰於南■。宏等衝來﹐勢不可當﹐朱祐著傷﹐退。景丹突騎恰到﹐縱擊﹐大破之﹐追奔十餘里﹐斬首數千級﹐傷者縱橫。丹還﹐光武謂曰「吾聞突騎爲天下精兵﹐今乃見其戰﹐樂可言耶﹖」乃率眾復攻鉅鹿。而王饒正出兵應倪宏﹐恰遇銚期﹐期便獨衝陣﹐所向披靡﹐手殺五十餘人。期被創中額﹐正幘復戰﹐後軍至﹐遂大破之。饒奔入城﹐眾復圍城。耿純進說曰「久守王饒﹐士眾疲敝﹐不如及大兵精銳﹐進攻邯鄲。若誅王郎﹐王饒不戰自服矣。」光武曰「善。」乃畱將軍鄧滿守鉅鹿﹐而進軍邯鄲﹐屯其郭北門。

郎連次出戰不利﹐乃使其諫議大夫杜威﹐持節請降﹐威曰「郎實成帝遺體。」光武曰「使成帝復生﹐天下不可得﹐況詐子輿者乎﹖」威請求萬戶侯﹐光武曰「顧得全身可矣。」威曰「邯鄲𨿽鄙﹐並力固守﹐尙曠日月。終不君臣相率﹐但全身而已。」遂辭而去。因急攻之﹐二十餘日﹐郎少傅李立爲反間計﹐開城納漢兵﹐遂拔邯鄲。郎夜亡走﹐王霸覺﹐獨騎追斬之﹐得璽綬﹐還報功﹐封王鄕侯。時更始二年五月也。及收王郎文書﹐得吏人與郎交關謗毀者數千章。光武不視﹐會齊諸將軍﹐盡焚之﹐曰「令反側子自安。」復大饗將士﹐封邳彤武義俟﹐蓋延號建功侯﹐吳漢號建策侯﹐賈復遷都護將軍﹐萬修拜右將軍﹐朱祐偏將軍﹐王梁關內侯﹐馮異應侯﹐銚期拜虎牙大將軍﹐以岑彭爲刺姦大將軍。彭先遷潁川太守﹐會舂陵劉茂起兵﹐略下潁川﹐彭不得之官﹐乃與麾下數百人﹐從河內太守韓歆。歆降光武﹐以爲鄧禹軍師。彭從平河北﹐授節﹐使督察諸營。

銚期因間說光武曰「河北之地﹐界接邊塞﹐人習兵戰﹐號爲精勇。今更始失政﹐大統危殆﹐海內無所歸往。明公據河山之固﹐擁精銳之眾﹐以順萬人思漢之心﹐則天下誰敢不從。」光武笑曰「卿欲遂前蹕耶﹖」光武捨城樓上﹐披與地圖﹐指示鄧禹曰「天下郡國如是﹐今始得其一。子前言天下不足定﹐何也﹖」禹曰「方今海內淆亂﹐人思明君﹐猶赤子之幕慈母。古之興者﹐在徳厚薄﹐不以大小也。」

初﹐更始遣尙書令謝躬﹐率六將軍攻王郎﹐不能下。會光武至﹐遂定邯鄲。而躬裨將虜掠不相承稟﹐光武深忌之。𨿽俱在邯鄲﹐遂分城而處﹐然每有以慰安之。躬勤於職事﹐光武常稱曰「謝尙書眞吏也。」一日請躬及馬武等置酒髙會﹐因欲以圖躬﹐不克。旣罷﹐獨與武登業臺﹐從容謂武曰「吾得漁陽﹑上谷突騎﹐欲令將軍將之﹐何如﹖」武謝曰「弩怯無方略。」光武曰「將軍久將習兵﹐豈與我椽史同哉。」武由是歸心。

時更始徵代郡太守趙永﹐耿況勸永不應召﹐令詣於光武﹐光武遣永復郡。比永北還﹐而代令張曄據城反畔﹐招迎匈奴﹑烏桓以爲援助。光武以耿舒爲復胡將軍﹐使擊曄﹐破之。永乃得復郡﹐時五校賊二十餘萬﹐北寇上谷﹐況與舒連擊破之﹐賊皆退走。

更始見光武威聲日盛﹐君臣疑慮﹐乃遣使立光武爲蕭王﹐令罷兵﹐與諸將有功者還長安。遣苗曾爲幽州牧﹐韋順爲上谷太守﹐蔡充爲漁陽太守﹐並北之部。時光武居邯鄲宮﹐晝臥溫明殿﹐耿弇入造牀下請間﹐因說曰「今更始失政﹐君臣淫亂﹐諸將擅命於畿內﹐貴戚縱橫於都中﹐天子之命﹐不出城門﹐所在牧守﹐輒自遷易﹐百姓不知所從﹐士人莫敢自安。虜掠財物﹐劫掠婦女﹐懷金玉者至不生歸。元元叩心﹐更恩莽朝。又銅馬﹑赤眉之屬﹐數十輩﹐輩輒數十百萬﹐聖公不能辦也。其敗不久﹐公首事南陽﹐破百萬之軍。今定河北﹐據天府之地﹐以義徵伐﹐發號響應﹐天下可傳檄而定。天下至重﹐不可令他姓得之。聞使者自西方來﹐欲罷兵﹐不可從也。今吏士死亡者多﹐弇願歸幽州﹐益發精兵以集其大計。」光武聽罷﹐起坐指弇曰「卿失言﹐我斬卿。」弇曰「大王哀厚弇如父子﹐故披赤心爲大王陳事。」曰「我戲卿耳。」乃拜弇爲大將軍﹐使持節北發幽州十郡兵﹐曰「當更得一人以助卿也。」乃夜召鄧禹﹐問誰可使行者﹐禹曰「嘗數與吳漢言事﹐其人勇鷙﹐有智謀﹐諸將鮮能及者。」卽拜漢大將軍﹐持節北行。

苗曾聞之﹐暗勒兵﹐敕諸郡不得應調。漢乃將二十騎先馳至無終。曾以漢無備﹐出迎於路﹐漢突擒斬之﹐奪其軍。北州振駭﹐城邑莫不望風弭從。弇到上谷﹐亦收韋順﹑蔡充斬之。於是悉發幽州兵﹐引而南。

是時長安政亂﹐更始納趙萌女爲夫人﹐有寵﹐遂委政於萌﹐日夜與婦人飲宴後庭。羣臣欲言事﹐輒醉不能見﹐或不得已﹐乃令侍中坐帷內與語。諸將識非更始聲﹐皆怨曰「成敗未可知﹐遽自縱放若此。」韓夫人尢嗜酒﹐每侍宴﹐見常侍奏事﹐輒怒曰「帝方對我飲﹐正以此時持事來乎﹖」起擊破書案。趙萌專權﹐威福自用。郎吏有說萌放縱﹐更始怒﹐拔劍擊之﹐自是無復敢言。萌私忿侍中﹐引下斬之﹐更始救請﹐不從。時李軼﹑朱鮪擅命山東﹐王匡﹑張印橫暴三輔。其所授官爵者﹐皆羣小賈豎﹐或膳夫庖人﹐多著繡面衣﹐錦褲﹑襜﹑褕﹑諸於﹐罵詈道中。長安爲之語曰「竈下養﹐中郎將﹔爛羊胃﹐騎都尉﹔爛羊頭﹐關內侯。」軍師將軍豫章李淑上書諫曰「方今賊寇始誅﹐王化未行﹐百官有司宜愼其任。夫三公上應臺宿﹐九卿下括河侮﹐故天工人其代之。陛下定業𨿽因下江﹑平林之勢﹐斯蓋臨時濟用﹐不可施之旣安。宜釐攺制度﹐更延英俊﹐因才授爵﹐以匡王國。今公卿大位﹐莫非戎陳﹐尙書顯官﹐皆出庸伍﹐資亭長﹑賊捕之用﹐而當輔佐綱維之任。惟名與器﹐聖人所重﹐今以所重加非其人﹐望其毗益萬分﹐興化致理﹐譬猶緣木求魚﹐升山采珠。海內望此有以窺度漢祚。臣非有憎疾以求進也﹐但爲陛下惜此舉厝﹐敗村傷錦﹐所宜至慮。惟割旣往謬妄之失﹐思隆周文濟濟之美。」云云。更始怒﹐系淑詔獄。

自是關中離心﹐四方怨叛。梁王劉永擅命睢陽﹐公孫述稱王巴蜀﹐李憲自立爲淮南王﹐秦丰據黎邱﹐自號楚黎王﹐張步起瑯邪﹐董憲起東海﹐延岑起漢中﹐田戎起夷陵﹐魄囂據天水﹐竇融據河西﹐並置將帥﹐侵略郡縣。又別號諸賊﹐銅馬﹑大肜﹑髙湖﹑重連﹑鐵脛﹑大搶﹑尢來﹑上江﹑責犢﹑五校﹑檀鄕﹑五幡﹑五樓﹑富平﹑獲索等﹐各領部曲﹐眾合數百萬人﹐所在寇掠。將次第平之﹐難矣。

時銅馬賊數十萬入淸陽﹑乃平。命銚期等擊之﹐連戰不利。期思以少擊眾﹐得死力方能取勝﹐乃背水挑戰。期獨登先陷陣﹐所向無敵。無柰賊眾數十倍﹐愈殺愈盛﹐期軍士殺傷甚多。但期所到處﹐賊兵紛紛倒地﹐期人本長大﹐賊遠望見﹐便不敢近。卻在危急不能顧及軍士。會光武率陳俊﹑耿純﹑吳漢﹑耿弇等大兵到來﹐吳漢﹑耿弇突騎十分利害﹐賊眾大敗。是日殺賊數萬﹐大獲全勝。光武大喜。忽報謝躬分其兵數萬去邯鄲﹐還屯於鄴縣。光武乃召吳漢﹑岑彭計之﹐囑其便宜行事。不數日﹐銅馬賊眾又引眾欲戰。光武曰「賊眾無糧﹐易破耳。」乃遣諸將﹐分營堅守。數挑戰不出﹐賊出虜掠﹐輒擊取之。凡十餘日﹐賊食盡﹐夜遁去。追至館陶﹐大破之。受降未盡﹐而髙湖﹑重連從東南來﹐與銅馬餘眾合。光武復與戰﹐大破於蒲陽﹐悉降之﹐封其渠帥爲列侯。然降者多不自安﹐光武知其意﹐敕令各歸營勒兵﹐乃自乘輕騎﹐案行部陳﹐降者更相語曰「蕭王推赤心置人腹中﹐安得不投死乎。」由是皆服。悉將降人分配諸將﹐眾遂數十萬﹐故關西號光武爲「銅馬帝」。卻說赤眉自殺莽更始將軍廉丹後﹐其勢益大﹐遂寇東海﹐掠楚﹑沛﹑汝南﹑穎川﹐還入陳畱﹐攻拔魯城﹐轉至濮陽。會更始都洛陽﹐遣使降崇。崇等聞漢室復興﹐卽畱其兵﹐自將渠帥二十餘人﹐隨使者至洛陽降更始﹐皆封爲列侯。崇等旣未有國邑﹐而畱眾稍有離叛﹐乃遂亡歸其營﹐將兵入穎川﹐分其眾爲二部﹐崇與逢安爲一部﹐徐宣﹑謝祿﹑楊音爲一部。崇﹑安攻拔長社﹐南擊宛﹐斬縣令。而宣﹑祿等亦拔陽翟﹐引之梁﹐擊殺河南太守。赤眉所向必勝﹐其別帥復與大肜﹑靑犢人射犬﹐眾十餘萬。

光武乃會謝躬謂曰「我追賊於射犬﹐必破之。尢來賊在山陽者﹐必當驚走﹐若以君威力﹐擊此散虜﹐必成擒也。」躬曰「善。」

光武遂率眾至謝犬。銚期出陣﹐大肆擊殺﹐見賊多處便殺入。光武見銚期勇猛無敵﹐賊眾全無畏怯﹐又命賈復殺出。賈復一枝丈八蛇矛﹐如咬龍出水﹐手起處﹐渠帥落馬。柰賊人眾多﹐賈復性起﹐只是橫擊﹐鐵矛過處﹐十數人頭破頸落。這邊桃期貪殺賊﹐深入賊陣﹐卻被賊眾分一枝人馬疾入期營﹐襲去輜重。及期覺時﹐賊正驅轉﹐銚期大怒﹐畫就一揮﹐大喝聲如霹靂振耳﹐賊眾嚇翻者數十人﹐借勢殺回。賊眾襲得輜重﹐正是得意﹐忽見銚期殺回﹐大怒曰「世有如此上將耶﹖」各捨命攢上﹐將銚期圍在垓心。卻當不得銚期力大身捷﹐戟到處﹐便血濺肉糜﹐𨿽身被數創﹐其戰益力。殺有兩時辰許﹐但兩員虎將所到之處﹐便屍橫徧地。賊𨿽頑惡不畏死﹐至此時亦覺膽破心驚﹐魂飛魄散矣。時日已當午﹐賊仍不退。光武乃將大旗招動﹐鳴金收軍﹐曰「吏士皆饑矣﹐可且朝飯。」賈復曰「先破之﹐然後食耳。」於是復又翻身殺出。眾賊兵見漢兵收回﹐驚魂略定。而見滿地血屍﹐及折臂斷腰者﹐喊哭連天﹐無不深悔眾不可恃﹐賊不可爲。且欲造飯充饑﹐忽見漢兵復又殺來﹐勢如疾風暴雨﹐賊眾先己膽落心寒﹐此時不由的四散奔逃。復﹑期二人率軍追殺一陣﹐然後回營。光武營上諸將看得眼花﹐咸服二人之勇云。

其尢來一眾在山陽者﹐只見塵飛蔽天﹐鼓聲振地﹐不知靑犢等勝負如何。正欲過山﹐只見眾賊敗逃過來﹐尢來眾急問交戰情形﹐只說得「殺來也」三字﹐如飛而去。尢來大驚﹐又見後面塵頭大起﹐急忙拔營而走。才到隆慮山﹐只見一軍橫開﹐截住去路﹐卻是謝躬在此。尢來渠帥大驚曰「今番休矣。」眾賊面面相窺﹐其大肜等逃將曰「前兵未知如何﹐後追者實不可當﹐惟有捨命而前耳。」眾皆曰「是。」遂奮勇而前﹐人人死戰﹐殺得謝躬大敗﹐死者數千人。

卻說吳漢﹑岑彭各有隨身突騎數千﹐因謝躬在外﹐遂同往襲取鄴城。吳漢曰「躬去﹐守鄴者乃大將軍劉慶﹐魏郡太守陳康﹐二人皆知兵者﹐不如先以辭說陳康使降。若徑攻之﹐躬回﹐未免費時日。」岑彭曰「吾當先入伏城中﹐如說之不下﹐子急攻之﹐吾爲內應。」漢大喜﹐乃令辯士說康曰「蓋聞上智不處危以僥幸﹐中智能因危以爲功﹐下愚安於危以自亡。危亡之至﹐在人所由﹐不可不察。今京師敗亂﹐四方云擾﹐公所聞也﹔蕭王兵彊士附﹐河北歸命﹐公所見也﹔謝躬內背蕭王﹐外失眾心﹐公所知也。今公據孤危之城﹐待滅亡之禍﹐義無所立﹐節先所成﹐不若開門納軍﹐轉禍爲福﹐免下愚之敗﹐收中智之功﹐此計之至者也。」康大悅﹐乃計縛劉慶﹐收躬妻子﹐開門納漢等﹐及躬從隆慮歸﹐不知康已反之﹐與數百騎輕入城﹐岑彭擒之。吳漢至﹐見躬跪伏彭前﹐漢曰「何故與鬼語。」遂拔劍斬之。其眾悉降。躬字子張﹐南陽人。初其妻知光武不平之﹐常戒躬曰「君與劉公積不相能﹐而信其虛談﹐不爲之備﹐終受制矣。」躬不納﹐故及於難。

諸賊或以山川土地爲名﹐或以軍容彊盛爲號﹐是時都已斂迹。河北河內﹐粗爲平定。忽聞靑犢﹑赤眉盛入函谷關。光武急召鄧禹計議曰「赤眉西入﹐長安必破。吾欲定三輔﹐而方事山東﹐柰何﹖」未知鄧禹如何畫策﹐且看下文分解。

第十八回

斬李軼光武卽位

卻說赤眉眾在南方﹐𨿽數戰勝﹐而疲敝厭兵﹐日夜愁位﹐思欲東歸。崇等計議﹐慮東向必散﹐不如西攻長安。更始二年冬﹐樊崇﹑逢安自武關﹐徐宣等從陸渾關﹐兩道俱入。三年正月﹐俱至宏農。更始遣討難將軍蘇茂拒之﹐茂軍大敗﹐死者千餘人。赤眉眾於是大集﹐乃分萬人爲一營﹐凡三十營﹐營置三老﹑從事各一人。進至華陰。更始將王匡﹑成丹﹑劉均等莫能當。

時光武料赤眉破長安﹐欲乘釁並關中﹐而自事山東不能西去﹐恩諸將佐中﹐惟鄧禹深沈有大度﹐且知人善任﹐每有所舉﹐皆當其才﹐乃拜爲前將軍﹐持節﹐中分麾下精兵二萬人遣西入關﹐令自選偏裨以下可以俱者。於是以韓歆爲軍師﹐李文﹑李春﹑程慮爲祭酒﹐馮愔爲積弩將軍﹐樊崇爲驍騎將軍﹐宗歆爲車騎將軍﹐鄧尋爲建威將軍﹐耿爲赤眉將軍﹐左於爲軍師將軍﹐引而西。正且自箕關將入河東。河東都尉守關不戰﹐連攻十日﹐破之﹐獲輜重千餘乘。遂進圍安邑﹐安邑堅守未能卽下。

且說洛陽一路。更始見光武屢捷﹐河北復收﹐河內有中分天下之勢﹐恐其還入河南﹐乃遣朱鮪﹑李軼﹑田立﹑陳僑將兵號三十萬﹐與舞陰太守武勃共守洛陽。

光武將北循燕趙﹐乃拜寇恂爲河內太守。恂字子翼﹐上谷昌平人﹐爲郡功曹﹐經明行修﹐名重一時。稱光武嘗問鄧禹曰「魏郡河內﹐獨不逢兵﹐而城邑完全﹐倉廩充實﹐我欲守此﹐諸將中誰可使者。」禹曰「昔髙祖任蕭何於關中﹐無復西顧之憂﹐所以得專精山東﹐終成大業。今河內帶河爲固﹐戶口殷買﹐北通上黨﹐南迫洛陽。寇詢文武足備﹐有牧人禦眾之才﹐非此子莫可使也﹐」於是拜恂爲太守﹐行大將軍事。光武謂恂曰「河內完富﹐吾將因是而起。昔髙祖畱蕭何鎭關中﹐吾今委公以河內。堅守轉運﹐給足軍糧﹐率厲士馬﹐防遏他兵﹐勿令北度而已。」又拜馮異爲孟津將軍﹐統二郡軍於河上﹐與恂合勢以拒朱鮪等。恂移書屬縣﹐講兵肄射﹐伐淇園之竹﹐爲矢百餘萬﹐養馬二千匹﹐收租四百萬斛﹐轉以給軍。異乃遣李軼書曰﹕

愚聞明鏡所以照形﹐往事所以知今。昔微子去殷而入周﹐項伯畔楚而歸漢﹐周勃迎代王而黜少帝﹐霍光尊孝宣而廢昌邑﹐彼皆畏天知命﹐睹存亡之符﹐見廢興之事﹐故能成功於一時﹐垂業於萬世。苟令長安尙可扶助﹐延期歲月﹐疏不間親﹐遠不逾近﹐季文豈能居一隅也﹐今長安壞亂﹐赤眉臨郊﹐王侯構難﹐大臣乖離﹐綱紀已絕﹐四方分崩﹐異姓並起﹐是故蕭王跋涉霜雪﹐經營河北。方今英俊雲集﹐百姓風靡﹐𨿽邠岐慕周﹐不足以逾。季文誠能覺悟成敗﹐亟定大計﹐論功古人﹐轉禍爲福﹐在此時矣。如猛將長驅﹐嚴乒圍城﹐𨿽有悔恨﹐亦無及矣。初軼與光武首結謀約﹐加相親愛。及更始立﹐反其陷伯升。此時𨿽知長安已危﹐欲降又不自安﹐乃報異書曰﹕

軼本與蕭王首謀造漢﹐結死生之約﹐同榮枯之計。今軼守洛陽﹐將軍鎭孟津﹐俱據機軸﹐千載一會﹐思成斷金。惟深達蕭王﹐願進愚策﹐以佐國安人。

軼自通書之後﹐不復與異爭鋒﹐異因此得北攻天井關﹐拔上黨兩城﹐又南下河南成臯已東十三縣﹐及諸屯聚﹐皆平之。降者十餘萬。武勃將萬餘人﹐攻諸畔降者﹐異引軍度河﹐與勃戰於士鄕下。大破斬勃﹐獲首五千餘級。軼又閉門不救﹐異見其信效﹕具以奏聞。光武大喜﹐故宣露軼書﹐令朱鮪知之。鮪大怒﹐使人刺殺軼。由是城中乖離﹐多有降者。而朱鮪聞光武北伐﹐以河內勢孤﹐使討難將軍蘇茂﹐副將賈彊﹐將兵三萬親人渡鞏河攻溫。自率數萬人﹐攻平陰﹐以牽綴馮異。異思朱鮪自來﹐必以重兵攻溫﹐溫縣有失﹐河內危矣﹐卽遣護軍將軍劉隆將兵在助寇恂。然後自率兵度河擊鮪。

卻說寇恂聞蘇茂將兵度鞏﹐卽勒軍馳出﹐並移告屬縣﹐引兵會於溫下。軍吏皆諫曰「今洛陽兵度河﹐前後不絕﹐宜待眾軍畢集﹐乃可出也。」恂曰「溫﹐此郡之藩蔽﹐失溫﹐則郡不可守。」遂赴之﹐旦日合戰﹐而馮異遣救及諸縣兵適至﹐士馬四集﹐幡旗蔽野。恂乃令士卒鼓噪大呼言曰「劉公兵到﹐」蘇茂軍聞之﹐大恐﹐陣動。恂因奔擊﹐遇賈彊出敵﹐只一合﹐斬之。蘇茂趕上﹐戰不數合﹐知非其敵﹐亦敗下陣去。恂揮軍追殺﹐茂兵落河死者數千人﹐生獲萬餘人。追至洛陽﹐馮異亦到﹐言朱鮪敗逃入城。恂﹑異合兵﹐圍城一匝而還。自是洛陽震恐﹐城門盡閉。時光武傳聞朱鮪破河內有頃﹐恂檄至﹐大喜曰「吾知寇子翼可任也。」異亦移檄上狀。

先光武北行﹐耿純軍在前﹐去眾營數里﹐上江﹑大肜﹑鐵脛諸賊忽夜至﹐攻純營﹐箭雨射入。純勒部曲﹐堅守不動。選敢死二千人﹐俱持彊弩﹐各傅三矢﹐使銜枚間行﹐繞出賊後﹐齊聲呼噪﹐彊弩並發﹐賊眾驚走﹐追擊﹐遂破之。馳白光武。明旦﹐光武與諸將俱至營勞純曰「昨夜困乎﹖以大兵不可夜動﹐故不相救耳。」又曰「軍營進退無常﹐卿宗族不可悉居軍中。」乃以純族人耿伋蒲吾長﹐悉令將親屬居焉。遂進追尢來﹑大搶﹑五幡於元氏﹐耿弇將突騎五千爲先鋒﹐輒破走之。大軍迫至北平﹐連破之。又戰於順水北﹐賊急設伏﹐光武乘勝輕進﹐遇伏﹐賊死命斗﹐光武大敗。尢來渠帥樊崇﹐緊追不捨﹐一槍刺到﹐光武接住﹐卻破樊崇一扯﹐跌下馬來。光武急拔劍砍倒樊崇的馬﹐兩下步戰﹐羣賊望見俱到﹐光武棄了樊崇﹐飛奔趨上髙岸﹐賊又緊追。正在危急﹐恰好耿弇突騎到來﹐王丰望見﹐急加鞭前迎﹐下馬授光武﹐撫其肩而上﹐顧笑謂耿弇曰「幾爲虜所嗤。」賊至﹐弇令射士逆射﹐稍退。計點士卒﹐死者數千人。時馬武已歸光武﹐獨殿後﹐賊追至﹐武輒陷陣斬殺﹐以故不得迫及﹐乃歸保範陽。軍中不見光武﹐或云已戰歿﹐諸將不知所爲﹐吳漢曰「卿輩努力﹐王兄子在南陽﹐何憂無主﹖」眾恐懼數日乃定。

賊𨿽戰勝﹐而素攝大威﹐不能得其情﹐夜遂引去。大軍復進﹐將至安次﹐賊湧至﹐馬武奮方天晝戟殺出﹐所向無前﹐諸將引而隨之﹐斬殺無算。賊退至安次﹐五校剛到﹐五校渠帥髙扈最是梟勇﹐接住馬武廝殺。這邊陳俊掉槍出馬﹐大喊曰「馬將軍少息﹐我來也。」馬武退下﹐陳俊舉槍便刺﹐髙扈還槍﹐卻被陳俊摷住﹐兩人下馬﹐髙扈早一劍擊到﹐陳俊一鐧隨下﹐將劍打落﹐復又一鐧﹐髙扈便走﹐陳俊後追﹐卻不知髙扈驃槍利害﹐五十步內取﹐百發百中。扈見陳俊趕來﹐心中暗喜﹐看相近﹐驃從肩際發出﹐恰到陳俊喉間﹐卻被陳俊一手接住﹐俊見扈肩項斜閃﹐知有暗器﹐及連接數槍﹐俊大怒曰「頑賊終不免死﹐暫活亦多傷徒眾耳。」奮步追上﹐一鐧擊死。於是雙鐧輪動﹐逢人便打。只見一渠帥﹐形容凶惡﹐一槊刺到﹐俊接槊帶下馬來﹐死於鐧下﹐復飛身上馬﹐卽以賊槊殺賊﹐所向必破﹐賊眾大敗﹐追奔二十餘里﹐復斬一渠帥而還。光武望而嘆曰「戰將盡如是﹐豈有憂哉。」羣賊引退入漁陽﹐所過虜掠。俊言於光武曰「宜令輕騎出賊前﹐使百姓各自堅壁﹐以絕其食﹐可不戰而珍也。」光武然之﹐卽遣俊將輕騎馳出賊前﹐視人保壁堅完者﹐敕令固守﹔放散在野者﹐因掠取之。賊至無所得﹐遂散敗。及軍還﹐光武謂俊曰「困此虜者﹐將軍策也。」乃遣吳漢率耿尊﹑陳俊﹑馬武等十二將軍﹐追戰於潞東及平谷﹐大破滅之。是時寇恂河內正捷﹐於是諸將議上尊號。馬武先進曰「天下無主﹐如更有賢智承敝而起﹐𨿽仲尼爲相﹐孫子爲將﹐猶恐無能有益。反水不收﹐後悔無及。大王𨿽執謙退﹐柰宗廟社稷何﹖宜且還薊﹐卽尊位﹐乃議徵伐。今此誰賊而馳騖擊之乎﹖」光武驚曰「將軍何出是言﹖可斬也。」武曰「諸將盡然。」光武使出曉諭諸將﹐乃引軍還至薊。

夏四月﹐公孫述自稱天子。光武從薊還﹐過範陽﹐命收葬戰死吏士﹐至中山﹐諸將復上奏曰「漢遭王莽﹐宗廟廢絕﹐豪傑憤怒﹐兆人塗炭。王與伯升﹐首舉義兵﹐更始困其資以據帝位﹐而不能奉承大統﹐敗亂綱紀﹐盜賊日多﹐羣生危蹙。大王初下徵昆陽﹐王莽自潰﹐後拔邯鄲﹐北州弭定。參分天下而有其二﹐跨州據土﹐帶甲百萬。言武力則莫之敢抗﹐論文徳則無所與辭。臣聞帝王不可以久曠﹐天命不可以謙拒。惟大王以社稷爲計﹐萬姓爲心。」光武又不聽。行到南棘﹐諸將復固請之。光武曰「寇賊未平﹐四面受敵﹐何遽欲正號位乎﹖」諸將且出﹐耿純進曰「天下士大夫捐親威﹐棄土壤﹐從大王於矢石間者﹐其計固望攀龍鱗﹐附鳳翼﹐以成其所志耳。今功業卽定﹐天人亦應﹐而大王畱時逆眾﹐不正號位﹐純恐士大夫望絕計窮﹐則有去歸之思﹐無爲久自苦也。大眾一散﹐難可復合﹐時不可畱﹐眾不可逆。」純言誠切﹐光武深感曰「吾將思之。」

行至鄗﹐召馮異詣鄗﹐問四方動靜。異曰「三王反畔﹐更始敗亡﹐天下無主﹐宗廟之憂在於大王﹐宜從眾議﹐上爲社稷﹐下爲百姓。」光武曰「我昨夜夢乘赤龍上天﹐覺悟﹐心中動悸。」異因下席再拜賀曰「此天命發於精神﹐心中動悸﹐大王重愼之性也。」光武先在長安時同捨生疆華﹐適自關中來﹐奉《赤伏符》曰「劉秀發兵捕不道﹐四夷雲集龍鬥野﹐四七之際火爲主。」異與諸將復奏曰「受命之符﹐人應爲大﹐萬里合信﹐不議同情。今上無天子﹐海內淆亂﹐符瑞之應﹐昭然著聞﹐宜答天神以塞羣望。」光武於是命有司設壇場幹鄗南千秋亭五成陌。六月己未﹐卽皇帝位﹐燔燎告天﹐禋於六宗﹐望於羣神﹐其祝文曰﹕

皇天上帝﹐后土神祗﹐眷顧降命﹐屬秀黎元﹐爲人父母﹐秀下敢當。羣下百辟﹐不謀同辭﹐成曰﹕王莽篡位﹐秀發憤興兵﹐破王尋王邑於昆陽﹐誅王郎銅馬於河北﹐平定天下﹐海內蒙恩。上當天地之心﹐下爲元元所歸﹐《讖記》曰「劉秀發兵捕不道﹐卯金修徳爲天子。」秀猶固辭﹐至於再﹐至於三﹐羣下僉曰﹕皇天大命不可稽畱。敢不敬承。

於是建元爲建武﹐大赦天下﹐攺鄗爲髙邑。

且說鄧禹西入關﹐至此時恰是半年。演義只敍得光武一邊﹐連三王反畔﹐更始攺亡之事﹐亦只提得一兩句﹐欲知詳悉﹐且看下文。

第十九回

更始亡光武都洛

卻說隗囂雄據隴西﹐更始二年遣使徵囂及崔﹑義等。囂初起兵﹐本欲以應漢﹐聞召將行﹐軍師方望以爲更始未可知﹐固止之﹐囂不聽﹐望以書辭謝而去。囂等遂至長安﹐更始以爲右將軍。方望初見更始政亂﹐知其必敗﹐辭囂去﹐乃於長安求得前孺子劉嬰﹐將至臨涇。三年正月﹐立爲天子﹐聚黨數千人﹐望爲丞相。更始遣李松與蘇茂等擊破﹐皆斬之。

方望弟方陽﹐以更始殺其兄﹐聞赤眉至華陰﹐乃往說樊崇曰「更始荒亂﹐政令不行﹐故使將軍得至於此。今將軍擁百萬之眾﹐西向帝城而無稱號﹐名爲羣賊﹐不可以久。不如立宗室﹐挾義徵伐。以此號令﹐誰敢不服﹖」赤眉以爲然。時有齊巫狂言城陽景王大怒﹐曰「當爲縣官﹐何故爲賊﹗」有笑巫者﹐輒病。軍中驚異﹐乃相與議曰「今迫近長安﹐而鬼神如此﹐當求劉氏共尊立之。」乃求得劉盆子﹐立以爲帝﹐自號建世元年。盆子太山式人﹐城陽景王章之後也。先赤眉過式﹐掠得之﹐時年十五﹐被髮徒跣﹐敝衣赭汗﹐見眾拜﹐恐畏欲啼﹐嘗走從牧兒遊﹐崇𨿽起勇力﹐而爲眾所宗﹐然不知書數。徐宣故縣獄吏﹐能通《易經》。遂共推宣爲丞相﹐崇禦史大夫﹐逢安左大司馬﹐謝祿右大司馬﹐自楊音以下皆爲列卿。於是長驅而進。三月﹐更始遣李松會同朱鮪拒於蓩鄕。松等大敗﹐棄軍走﹐死者三萬餘人。

先是鄧禹圍安邑﹐數月未能下。更始大將軍樊參將數萬人﹐度大陽欲擊禹。禹遣諸將迎擊於解南﹐大破之﹐斬參首。於是王匡﹑成丹﹑劉均等合軍十餘萬﹐復共擊禹。禹軍大敗﹐驍騎將軍樊崇戰死。會日暮罷戰﹐軍師韓歆及諸將見兵勢已摧﹐皆勸禹夜去﹐禹不聽。明日癸亥﹐匡等以六甲窮日﹐不出﹐禹因得理兵勒眾。明旦﹐匡悉軍出攻禹﹐禹令軍中無得妄動﹐旣至營下﹐因傳發諸將鼓而並進﹐大破之。匡等皆棄軍亡走﹐禹率輕騎急追﹐生擒劉均及河東太守楊寶﹑持節中郎將弭彊﹐皆斬之。收得節六﹐印綬五百﹐兵器不可勝數。遂定河東。承制拜李文爲河東太守﹐悉更置屬縣令長以鎭撫之。

王匡﹑張印爲禹所破﹐還奔長安。印與諸將議曰「赤眉近在鄭﹑華陰之間﹐旦暮且至。今獨有長安﹐見滅不久﹐不如勒兵掠城中以自宮﹐轉攻所在﹐東歸南陽﹐收宛王等兵。事若不集﹐復入湖池爲盜耳。」申屠建﹑廖湛等皆以爲然﹐共入說更始。更始怒不應莫敢復言。及赤眉立劉盆子﹐更始使王匡﹑陳牧﹑成丹﹑趙萌屯新丰﹐李松軍掫﹐以拒之﹐張印﹑廖湛﹑胡殷﹑申屠建等與禦史大夫隗囂合謀﹐共劫更始以成前計。侍中劉能卿知其謀以告﹐更始托病不出﹐召張印等皆入﹐將悉誅之。惟隗囂不至。更始孤疑﹐使印等四人且侍於外訪廬。印與殷湛疑有變﹐遂突出﹐獨申屠建在﹐更始斬之。印與湛殷﹐遂勒兵掠東西市。昏時﹐燒門入﹐戰於宮中﹐更始大敗。明旦﹐將妻子車騎百餘﹐東奔新丰。更始復疑王匡﹑陳牧﹑成丹與張印等同謀﹐乃並召入﹐牧﹑丹先至﹐卽斬之。王匡懼﹐將兵入長安﹐與張印等合。更始乃與李松﹑趙萌還長安﹐共攻匡﹑印於城內﹐連戰月餘﹐匡等敗走。更始徙居長信官。

卻說隗囂見赤眉入關﹐三輔擾亂﹐流聞光武卽位河北﹐囂卽說更始歸政於光武叔父﹐國三老劉良。更始不聽。諸將欲劫更始東歸﹐囂與通謀﹐事發覺﹐更始召諸將及囂﹐囂稱疾不入﹐勒兵自守﹐更始旣斬申屠建﹐復使執金吾鄧曄﹐將兵圍囂。囂閉門拒守﹐至昏時﹐遂潰圍與數十騎﹐夜斬平城門關﹐亡歸天水。復招聚其眾﹐據故地﹐自稱西州大將軍。囂素謙恭愛士﹐傾身引接﹐爲布衣交。以長安谷恭爲掌野大夫﹐平陵範逡爲師友﹐趙秉﹑蘇衡﹑鄭興爲祭酒﹐申屠剛﹑杜林爲持書﹐楊廣﹑王遵﹑周宗及平襄人行巡﹑阿陽人王捷﹑長陵人王元爲大將軍﹐杜陵﹑金丹之屬爲賓客﹐由此名震西州﹐聞於山東。

再說光武聞鄧禹平定河東﹐大喜﹐遣使持節﹐拜禹爲大司徒。策曰﹕制詔前將軍禹﹕深執忠孝﹐與朕謀謨帷幄﹐決勝千里﹐孔子曰「自吾有回﹐門人日親。」斬將破軍﹐平定山西﹐功效尢著。百姓不親﹐五品不訓﹐汝作司徒﹐敬敷五教﹐五教在寬。今遣奉車都尉﹐授印綬﹐封爲酇侯﹐食邑萬戶。敬之哉。

鄧禹時年二十四﹐才學爲中興二十八將之冠﹐故首封及之。越數日﹐以野王令王梁大司空﹐以吳漢爲大司馬﹐景丹爲驃騎大將軍﹐耿弇爲建成大將軍﹐蓋延爲虎牙大將軍﹐朱祐爲建義大將軍﹐杜茂爲大將軍。時宗室劉茂﹐自號厭新將軍﹐率眾降﹐封爲中山王。七月己亥﹐駕幸懷﹐遣耿弇率彊弩將軍陳俊﹐軍五社津﹐備榮陽以東﹔使吳漢率朱祐及廷尉岑彭﹑執金吾賈復﹑揚化將軍堅鐔等十一將軍圍朱鮪於洛陽。鄧禹亦自汾陰河入夏陽。更始中郎將左輔都尉公乘歙引其眾十萬﹐與左馮翊兵其拒禹於衙﹐禹破走之。而赤眉遂入長安。

先是赤眉至髙陵﹐王匡等迎降之﹐遂共連兵而進。李松出戰﹐敗﹐死者二千餘人﹐赤眉生得松。時松弟汛爲城門校尉﹐赤眉使使謂之曰「開城門﹐活汝兄。」汛卽開門。九月﹐赤眉入城﹐更始單騎走﹐從廚城門出。初侍中劉恭以赤眉立其弟盆子﹐自系詔獄﹐聞更始敗﹐乃出﹐步從至髙陵。赤眉下書曰「聖公降者﹐封長沙王。過二十日﹐勿受。」更始遣劉恭請降﹐赤眉使其將謝祿往受之。十月﹐更始遂隨祿肉袒謂長樂官﹐上璽緩於盆子。赤眉欲殺之﹐劉恭爲請不能得﹐急拔劍欲自刎﹐樊崇等遽共救止之﹐乃赦更始。劉恭復爲固請﹐得封長沙王。三輔苦赤盾暴虐﹐皆憐更始。而張印等以爲慮﹐與謝祿謀﹐遂縊殺之於郊下。初光武聞赤眉入長安﹐更始破敗﹐棄城逃走﹐妻子裸袒﹐流冗道路﹐甚湣之。急下詔封更始爲淮陽王﹐吏人敢有賊害者﹐罪同大逆。至是乃詔大司徒鄧禹及時進兵討之﹐而令收葬更始於霸陵。

卻說三輔連遭覆敗﹐赤眉所過殘賊﹐百姓不知所歸。聞禹乘勝獨克﹐而師行有紀﹐皆望風相攜負以迎軍﹐降者日以千數﹐眾號百萬。禹所止輒停車住節﹐以勞來之﹐父老童稚﹐垂發戴白﹐滿其車下﹐莫不感悅﹐於是名震關西。帝嘉之﹐數賜書褒美。諸豪傑皆勸禹徑攻長安﹐禹曰「不然﹗今吾從𨿽多﹐能戰者少﹐前無可仰之積﹐後無轉饋之資。赤眉新拔長安﹐財富充實﹐鋒銳未可當也。夫盜賊羣居﹐無終日之計﹐財谷𨿽多﹐變故萬端﹐寧能堅守耶﹖上郡﹑北地﹑安定三郡﹐土廣人稀﹐饒谷多畜﹐吾且休兵北道﹐就糧養土﹐以觀其獘﹐乃可圖也。」於是引軍北至栒邑。禹所到﹐擊破赤眉別將諸營保﹐郡邑皆開門歸附焉。

且說光武所遣攻洛陽十一將軍﹐乃是吳漢﹑王梁﹑朱祐﹑萬修﹑賈復﹑劉植﹑堅譚﹑侯進﹑馮異﹑祭遵﹑岑彭﹑王霸﹐而賈復作先鋒﹐先度河。白虎公陳僑恰引兵迎來﹐僑曰「殺不死的鹽吏﹐何不知足也﹗」復答曰﹕」汝旣聞我威名﹐便當卸甲歸降﹐何敢逆時以抗天兵﹖大抵亦迷於進退者耳。無多言﹐請飲吾刃。」舉矛便刺﹐十數回合﹐陳僑抵敵不住﹐大敗而走﹐大軍盡渡。朱鮪等逆戰﹐連破之﹐遂圍洛陽。賈復先王莽未爲縣椽﹐嘗迎鹽於河東﹐後大戰靑犢於射犬。又北與五校戰於眞定﹐𨿽大破賊﹐而身受重傷﹐光武大驚曰「我所以不令賈復別將者﹐爲其輕敵也﹗果然失吾名將。聞其婦有孕﹐生女耶﹐我子娶之﹐生男子﹐我婦嫁之﹐不令其憂妻子也。」復病尋愈﹐追及光武於薊。故陳僑云云。

漢十一將軍圍洛陽﹐朱鮪等堅守﹐數月不下。帝以岑彭嘗爲鮪校尉﹐令岑彭往說之。彭至城下見鮪﹐相勞苦歡語如平生。彭因曰「彭往者得執鞭侍從﹐蒙薦舉拔擢﹐常思有以報恩。今赤眉已得長安﹐更始爲三王所反﹐皇帝平定燕﹑趙﹐盡有幽﹑冀之地﹐百姓歸心﹐賢俊雲集﹐親率大兵來攻洛陽。天下之事﹐逝其去矣。公𨿽嬰城固守﹐將何待乎﹖」鮪曰「吾非不知之。昔大司徒被害時﹐鮪與其謀﹐又諫更始無遣蕭王北伐﹐誠自知罪深耳。」彭還﹐具言於帝。帝曰「夫建大事者﹐不忌小怨﹐鮪今若降﹐官爵可保﹐況誅罰乎﹖河水在此﹐吾不食言。」彭復往告鮪﹐鮪從城上下索曰「必信﹐君然可乘此上。」彭趨索欲上﹐鮪見其誠﹐卽許降。後五日﹐鮪將輕騎詣彭﹐顧敕諸部將曰「堅守待我﹐我若不還﹐諸將徑將大兵上轅﹐歸郾王。」乃面縛﹐與彭俱詣河陽行在所。帝卽解其縛﹐召見之﹐復令彭夜送鮪歸城。鮪深感﹐明旦悉其眾出降。帝拜鮪爲平狄將軍﹐封扶溝侯。鮪淮陽人﹐後爲少府﹐秩二千石﹐傳封累代云。

十月﹐車駕入洛陽﹐幸南宮卻非殿﹐遂定都焉。訪求卓茂爲太傅。茂字子康﹐宛人也。元帝時學幹長安﹐事博士江生﹐習《詩》《禮》及歷算﹐究極師法﹐稱爲通儒。性寬仁恭愛﹐鄕黨故舊﹐𨿽行能與茂不同﹐而皆愛慕欣欣焉。嘗爲密縣令﹐勞心諄諄﹐視民如子﹐吏人親愛而不忍欺之﹐教化大行﹐道不拾遺。平帝時天下大蝗﹐河南二十餘縣﹐皆被其災﹐獨不入密縣界。及王莽居攝﹐以病免歸。更始立﹐以茂爲侍中祭酒﹐從至長安﹐知更始政亂﹐以年老乞骸骨歸。光武初卽﹐先訪求之。茂時年七十餘矣﹐詣河陽謁見﹐以爲太傅﹐封褒徳侯。初﹐茂與同縣孔休﹑陳畱蔡勛﹑安眾劉宣﹑林國龔勝﹑上黨鮑宣六人同志﹐不仕王莽﹐並名重當時。劉宣字子髙﹐安眾侯崇之從弟。知王莽當篡﹐乃變姓名﹐隱避林藪﹐至是乃出。光武以宣襲封安眾侯﹐擢龔勝子賜爲上谷太守﹐求休﹑勛子孫﹐賜谷以旌顯之。又徵瑯邪伏湛﹐拜爲尙書﹐使典定舊制。

時檀鄕賊聚眾數十萬﹐縱橫趙﹑魏間。建武二年春﹐大司馬吳漢率大司徒王梁﹐建義大將軍朱祐﹐大將軍杜茂﹐執金吾賈復﹐揚化將軍堅譚﹐偏將軍王霸﹐騎都尉劉隆﹑馬武﹑陰識共擊之於鄴東漳水上﹐大破之﹐降靑十餘萬人。漢復率諸將擊鄴西山賊黎伯卿等﹐及河內﹑修武﹐悉破諸屯聚。

於是大封功臣﹐吳漢爲廣平侯﹐朱祐堵陽侯﹐景丹櫟陽侯﹐杜茂苦陘侯﹐劉隆亢父侯﹐傅俊昆陽侯﹐堅鐔彊侯﹐馬武山都侯﹐馮異陽夏侯﹐岑彭先已封歸徳侯﹐賈復已封冠軍侯﹐至是益封穰﹑朝陽二縣﹐蓋延更封安平侯﹐陳俊是時攻匡城縣賊﹐下四縣﹐更封新處侯﹐臧宮封成安侯﹐耿弇更封好畤侯﹐食好畤﹑美陽二縣﹐王霸爲富波侯﹐祭遵拜徵虜將軍﹐封穎陽侯﹐任光阿陵侯﹐李忠中水侯﹐萬修更封槐裏侯﹐邳彤先已更封靈壽侯﹐劉植更爲昌城侯﹐耿純髙陽侯。

力子都者﹐東海人也﹐莽未起兵鄕裏﹐鈔擊徐﹑兗界﹐眾有六七萬。更始立﹐遣使降﹐拜子都徐州牧。光武狼貝奔信都時﹐任光嘗假稱劉公將城頭子路﹑力子都兵百萬眾﹐從東方來擊諸反虜。城頭子路﹐姓爰名曾﹐字子路﹐起兵盧城頭﹐故號爲城頭子路﹐寇掠河﹑濟間﹐眾至二十餘萬﹐亦降更始云。力子都爲其部曲所殺﹐餘黨相聚﹐與諸賊會於檀鄕﹐因號爲檀鄕。檀鄕渠帥董次仲始起茬平﹐遂渡河人魏郡淸河﹐與五校合。

初吳漢率眾擊槽鄕﹐有詔軍事一屬大司馬﹐而大司空王梁﹐輒發野王兵。帝以其不奉詔敕﹐令止於所在縣﹐而梁復以便宜進軍。帝以梁前後違命﹐大怒﹐遣尙書宗廣﹐持節卽軍中斬梁。廣不忍﹐乃檻車送京師。旣至﹐赦之。光武於功臣嚴而不峻﹐恩而不溺﹐惟始終保全﹐賢於髙祖遠矣。其功臣食邑大國四縣﹐餘各有差﹐下詔曰﹕

人情得足﹐苦於放縱﹐快須臾之欲﹐忘愼罰之義。惟諸將業遠功大﹐誠欲傳於無窮﹐宜如臨深淵﹐如履薄水﹐戰戰栗栗﹐日愼一日。其顯效未酬﹐名籍未立者﹐大鴻臚趣上﹐朕將差而錄之。

博士丁恭議曰「古帝王封諸侯﹐不過百里﹐故利以建侯﹐取法於雷﹐彊榦弱枝﹐所以爲治也。今封諸侯四縣﹐不合法制。」帝曰「古之亡國﹐皆以無道﹐未嘗聞功臣地多而滅亡者。」乃遣謁者﹐卽授印緩。策曰﹕

在上下驕﹐髙而不危﹐制節謹度﹐滿而不溢﹐敬之戒之﹐傳璽子孫﹐長爲漢戒。先是檀鄕﹑五樓賊﹐入繁陽﹑內黃﹐又魏郡大姓﹐數反覆﹐而更始將卓京謀欲相率反鄴城。帝以銚期爲魏郡太守﹐行大將軍事。期發郡兵擊卓京﹐破之﹐京亡入山﹐追斬其將校數十人﹐獲京妻子。進擊繁陽﹑內黃﹐復斬數百級﹐郡界淸平。盜賊督李熊﹐鄴中之豪﹐而熊弟陸﹐謀欲反城迎檀鄕。或以告期﹐不應﹐告者至三四﹐期乃召問熊。熊叩頭首服﹐願與老母俱就死。期曰「爲吏儻不若爲賊樂者﹐可歸與老母往就陸也。」使吏送出城。熊行﹐求得陸﹐與同詣鄴城西門。陸不勝感愧﹐自殺以謝期。期嗟嘆﹐以禮葬之﹐而還熊故職。於是郡中服其威信。

帝使岑彭擊荊州﹐下犨﹑葉等十餘城。是時南方尢亂。南郡人秦丰據黎邱﹐自稱楚黎王﹐略有十二縣﹔董起堵鄕﹔許邯起杏﹔又更始郾王尹遵﹐乃諸大將在南方﹐未降者尙多。帝召諸將議兵事﹐未有言﹐沈吟久之﹐乃以檄叩地曰「郾最彊﹐宛爲次﹐誰當擊之﹖」賈復率然對曰「臣請擊郾。」帝笑曰「執金吾擊郾﹐吾復何憂﹗大司馬當擊宛。」遂遺復與騎都尉陰識﹐驍騎將軍劉植﹐南度五社津擊郾﹐連破之。月餘﹐尹尊降﹐盡定其地。引東擊更始淮陽太守暴汜﹐汜降﹐屬縣悉定。

時宗室劉永據梁地﹐自稱天子﹐結連東海董憲﹐瑯邪張步。帝欲遣將徵之。忽聞赤眉盡焚西京宮室﹐發掘園陵﹐帝大驚曰「克賊殘暴至此耶﹖」乃更封大司徒鄧禹爲梁侯﹐食四縣﹐敕速定關中。又聞延岑反漢中﹐擁兵關西﹐關西所在破散。帝曰「鄧司徒何能定此。」時偏將軍馮異﹐擊破陽翟賊嚴終﹑趙根﹐乃遣異代禹討之。車駕送至河南﹐賜以乘輿﹐七尺玉具劍﹐刺異曰「三輔遭王莽﹑更始之亂﹐重以赤眉﹑延岑之酷﹐元元塗炭﹐無所依訴。今之怔伐﹐非必略地屠城﹐要在平定安集之耳。諸將非不健斗﹐然好虜掠﹐卿本能禦吏士﹐念自修敕﹐無爲郡縣所苦。」異領首受命﹐引兵而西﹐復以王梁爲中郎將﹐使北守箕關。赤眉如何暴亂﹐且聽下回分解。

第二十回

赤眉敗諸將平南

且說馮異爲人謙退不伐﹐嘗敕吏士﹐非交戰受敵﹐常行諸營之後。與諸將相逢﹐輒引車避道。進止皆有表識﹐軍中號爲整齊。每所止捨﹐請將並坐論功﹐異常獨屏樹下﹐軍中號曰「大樹將軍。」光武破邯鄲時﹐部分諸將﹐各有配隸﹐軍士皆言願屬大樹將軍﹐光武以此重之。散任以西徵﹐異所至皆布威信。宏農羣盜稱將軍者﹐十餘輩﹐皆率眾降異。後赤眉東走﹐異拒之不得東。

初赤眉入長安﹐盆子居長樂宮﹐諸將日會論功﹐爭言讙呼﹐拔劍擊柱﹐不能相一。三輔郡縣﹐遣使貢獻﹐兵士輒劫奪之﹐又數虜暴吏民﹐公卿肴亂﹐動相辯斗﹐而兵眾輒逾宮斬關﹐入掠酒肉。盆子惶恐﹐日夜啼泣﹐獨與中黃門共臥起﹐劉恭見赤眉眾亂﹐知其必敗﹔自恐兄弟俱禍﹐密教盆子歸璽綬﹐習爲辭讓之言。建武二年正月朔﹐崇等大會﹐盆子乃下牀解璽緩﹐叩頭曰「今設置縣官而爲賊如故﹐吏人貢獻﹐輒見剽劫﹐流聞四方﹐莫不怨恨﹐不復信向。此皆立非其人所致﹐願乞骸骨﹐避賢聖。必欲殺盆子以塞責﹐無所避死。誠欲諸君肯哀憐之耳。」言罷涕泣噓欷。崇等及會者數百人莫不哀憐之﹐乃皆避席頓首曰「臣無狀負陛下﹐請自今已後﹐不敢復放縱。」因共抱持盆子﹐帶以璽綬﹐盆子號呼不得已。旣罷出﹐各閉營自守。三輔翕然﹐稱天子聰明﹐百姓爭還長安﹐市裏且滿。得二十餘日﹐赤眉貪財物﹐復出大掠。城中糧食盡﹐遂收載珍寶﹐因大縱火燒宮室﹐引兵而西﹐過祠南郊﹐車甲兵馬﹐最爲猛盛﹐眾號百萬。自南山轉掠城邑﹐與更始將軍嚴春戰於郿﹐破春﹐殺之﹐遂入安定﹑北地。至陽城﹑番須中﹐逢大雪﹐坑谷皆滿﹐士多凍死﹐乃復還。發掘諸陵﹐取其寶貨﹐遂污辱呂后屍。凡賊所發﹐有玉匣殮者﹐率皆如生﹐故赤眉得多行淫穢。

卻說鄧禹聞赤眉西走﹐乃南至長安﹐列軍昆明池﹐大饗士卒﹐率諸將齋戒﹐擇吉日修禮謁祠髙廟。收十一帝神主﹐遣使奉詣洛陽。忽聞得赤眉髮掘諸陵﹐淫污後屍。嘆曰「生爲帝後﹐死猶受辱。張釋之之計誠遠矣。」因循行諸園陵﹐爲置吏士奉守焉。

時赤眉在右扶風郁夷縣﹐乃遣將擊之﹐反爲赤眉所敗。禹怒﹐將悉眾攻之。忽報延岑結連公孫述﹐劉嘉數敗﹐禹嘆曰「赤眉未衰﹐漢中復起﹐帳下無能戰之將﹐所在皆勁敵﹐將柰之何﹖」時延岑已至藍田﹐禹急遣鄧尋先行﹐自引大兵隨後進發。及禹到﹐鄧尋早已敗下。延岑追來﹐禹隨將行陣分爲兩翼﹐便叫數百騎出迎﹐囑諸將士曰「延岑萬人敵﹐吾誘其入陣﹐以積弩合射﹐當取勝也。」岑至﹐禹笑謂之曰「延叔牙欲以勇力逆天命那﹖今天子智勇天授﹐率士歸心﹐大丈夫欲立功名﹐要當自審耳。誓死無悔﹐甚無謂也。」岑大怒曰「天命難知﹐事在人爲。漢髙亦一亭長耳。汝以天子必姓劉﹐何以更始繼興﹐而敗不旋踵﹖足見汝言之妄。」言罷﹐舉槍便刺。禹怒曰「反覆小人﹐固不可以理諭。」還手便一槍撲去。二人戰到數十回合﹐延岑見不能取勝﹐勒回馬頭﹐把槍一揮﹐數萬人馬齊衝過來。鄧禹卽退﹐中軍內弓箭手一齊擁出﹐陣前亂射。岑軍中傷甚多﹐急欲退回﹐禹軍又走。延岑喝曰「敵箭已盡﹐擒捉鄧禹正在此時。」於是岑軍捨命復又追上。轉過山頭﹐禹軍中號怔一響﹐兩翼抄攏﹐萬弩齊發。岑軍急退﹐鄧禹驅兵掩殺﹐延岑大敗﹐死傷萬餘。連日交戰﹐互有輸贏﹐而鄧禹軍糧將盡﹐料延岑一時難滅﹐乃就谷云陽郡。

延岑字叔牙﹐南陽人﹐初起兵漢中﹐劉嘉擊降於冠軍。後更始以嘉爲漢中王﹐扶威大將軍﹐持節就國﹐都於南鄭。至建武二年﹐延岑復反﹐攻漢中﹐圍南鄭。嘉兵敗走。岑遂定漢中﹐與鄧禹正相拒於藍田。忽報鄧禹退入云陽﹐岑笑曰「此糧盡﹐當急掩之。」率兵徑追﹐爲禹伏兵所敗。遂復進兵武都﹐正行間﹐忽見一軍擋路﹐岑急自迎上前﹐原來是更始柱功侯李寶﹐聞劉嘉兵敗﹐特來相助。李寶一見延岑﹐大罵﹕「無恥反賊。」舉刀便砍。延岑心慌﹐被李寶殺得大敗﹐遂走天水。公孫述乃遣大將侯丹取南鄭。時劉嘉收散卒得數萬人﹐乃以李主爲相﹐從武都南擊侯丹﹐不利﹐還軍河池﹐下辯。復與延岑連戰﹐岑敗﹐引兵北入散關﹐至陳倉﹐嘉追擊﹐破之。於是軍聲復振。

先鄧禹遣馮愔宗歆守栒邑﹐二人爭權相攻﹐愔遂殺歆﹐因反擊禹。禹遣使報﹐帝問使人﹕「愔所親愛爲誰﹖」曰「護軍黃防。」帝度愔﹑防不能久和﹐因報禹曰「縛馮愔者﹐必黃防。」禹乃遣尙書宗廣特節降之。後月餘﹐防果執愔﹐將其眾歸罪。時更始諸將王匡﹑胡殷﹑成丹等﹐皆詣廣降﹐與共東歸。至安邑﹐王匡等以伯升之故﹐自恐﹐欲亡走﹐廣悉斬之。愔至洛陽﹐赦不誅。而鄧禹軍威自此稍損焉。

李寶因謂劉嘉曰「禹軍數戰不利﹐東南沸亂﹐大軍未暇西顧﹐此天與之時也。」嘉曰「文叔才器天授﹐非吾所及﹐眞帝王資也。」嘉妻兄來歙﹐亦勸嘉歸光武﹐寶曰「時未可知﹐當且觀成敗。」忽報更始鄧王廖湛將赤眉十八萬殺來﹐己至谷口﹐嘉大怒曰「逆賊猶敢猖厥耶﹖」與戰﹐大破之﹐嘉手殺湛。時軍中乏食﹐遂到云陽就谷。光武聞之﹐告鄧禹曰「孝孫素謹善﹐少且親愛﹐當是長安輕薄兒誤之耳。」禹卽宣帝旨﹐嘉乃因來歙詣禹於云陽。李寶倨慢無禮﹐禹斬之。寶弟乃收寶部曲﹐擊禹﹐殺將軍耿。禹軍屢敗﹐又乏食﹐歸附者漸離散。赤眉遂復入長安。禹與戰﹐敗走﹐至髙陵﹐軍士饑餓者﹐皆食棗菜。帝乃徵禹還﹐敕曰「赤眉無谷﹐自當來東﹐吾折捶答之﹐非諸將憂也。無得復妄進兵。」禹大慚﹐數以饑卒徼戰﹐戰輒不利。卻說延岑出散夫﹐屯紮杜陵。赤眉將逢安擊之﹐爲岑所敗﹐死者十餘萬人。時三輔大饑﹐人相食﹐城郭皆空﹐白骨蔽野﹐遺民往往聚爲營保﹐各堅壁自守﹐赤眉虜掠無所得﹐乃引而東歸﹐眾尙二十餘萬。光武乃遣破姦將軍侯進等屯新安﹐建成大將軍耿弇等屯宜陽﹐以要其還路。敕諸將曰「賊若東走﹐可引宜陽兵會新安﹐賊若南走﹐可引新安兵會宜陽。」

卻說赤眉東還﹐沿塗擄掠。將至華陰﹐忽遇馮異兵到﹐截住去路﹐大怒索戰﹐馮異便與交鋒﹐赤眉諸將﹐皆非異對手﹐異卻不十分追殺。與相拒六十餘日﹐降其將卒五千餘人﹐光武旣徵鄧禹還﹐卽以馮爲徵西大將軍。鄧禹無糧艸﹐手下又無健將﹐至是徵還﹐深慚受任無功﹐憤怒與赤眉交戰﹐戰輒不利。乃率車騎將軍鄧宏等自河北度至湖﹐要馮異共攻赤眉。異曰「異與賊相拒數十日﹐𨿽虜獲雄將﹐餘眾尙多﹐是可稍以恩信傾誘﹐難卒用兵破也。上今使諸將屯黽池要其東﹐而異擊其西﹐一舉取之﹐此萬成計也。」禹﹑宏不從﹐宏遂大戰移日﹐赤眉詐敗﹐棄輜重走﹐車皆載士﹐以豆覆其上。兵士饑餓﹐見之爭取﹐赤眉大軍突還擊宏﹐宏軍潰亂。馮異與鄧禹合兵救之﹐赤眉卻退﹐禹揮眾掩追﹐異曰「士卒饑倦矣﹐可且休息。」禹不聽﹐復戰﹐大爲所敗﹐死傷者三千餘人﹐禹以二十四騎脫歸宜陽。異棄馬步走上回溪阪﹐與麾下數人歸營﹐收其散卒復堅壁自守。時建武三年正月也。

至閏正月﹐馮異兵气稍復﹐乃與赤眉約期會戰。暗使壯士兵變服﹐與赤眉同﹐埋伏道側。次日赤眉使萬人攻異前部﹐異笑曰「賊殊狡猶。」乃少出兵以應之。賊見勢弱﹐遂悉眾攻異﹐異乃縱兵大戰。日昃﹐賊气衰﹐伏兵卒猝起﹐衣服相亂﹐赤眉不復別識﹐眾遂驚潰。異追擊﹐大破之於崤底﹐死傷狼藉﹐男女投降乞命者八萬人。帝降璽書勞異曰「始𨿽垂翅回溪﹐終能奮翼黽池﹐可謂失之東隅﹐收之桑楡。方論功賞﹐以答大勛。」

帝乃自將幸宜陽﹐盛陳六軍﹐以邀其走路。赤眉餘眾正東向宜陽﹐忽遇大軍﹐驚震不知所爲﹐乃遣劉恭乞降曰「盆子將百萬眾降﹐陛下何以待之﹖」帝曰「待汝以不死耳。」樊崇乃將盆子及丞相徐宣以下三十餘人肉袒降﹐上所得傳國璽緩﹐更始七尺寶劍﹐及玉壁各一﹐積兵器盔甲於宜陽城西﹐堆與熊耳山齊。帝令縣廚賜食﹐眾久困餧﹐十餘萬人皆得飽飫。明旦﹐大陳兵馬臨洛水﹐令盆子君臣列而觀之。謂盆子曰「自知當死不﹖」對曰「罪當應死﹐猶幸上憐赦之耳。」帝笑曰「兒大黠﹐宗室無蚩者。」又謂崇等曰「得無悔降乎﹖朕今遣卿歸營勒兵﹐鳴鼓相攻﹐決其勝負﹐不欲彊相服也。」徐宣等曰「臣等出長安東都門﹐君臣計議﹐歸命聖徳。百姓可以樂成﹐難以圖始﹐故不告眾耳。今日得降﹐猶去虎口﹐歸慈母﹐誠歡誠喜﹐無所恨也。」帝曰「卿所謂鐵中錚錚﹐庸中佼佼者也。」又曰「諸卿大爲無道﹐所過皆夷滅老弱﹐溺社稷﹐污井竈。然猶有三善﹕攻破城邑﹐周偏天下﹐本故妻婦無所攺易﹐是一善也﹔立君能用宗室﹐是二善也﹔餘賊立君﹐迫急皆持具官降﹐自以爲功﹐諸卿獨完全以付朕﹐是三善也。」乃令各與妻子居洛陽﹐賜宅人一區﹐田二頃。其夏﹐樊崇﹑逢安謀反﹐誅死。楊音在長安時﹐遇趙王有恩﹐乃賜爵關內侯﹐與徐宣俱歸鄕裏﹐卒於家。劉恭爲更始報殺謝祿﹐自系獄﹐赦不誅。帝憐盆子﹐賞賜甚厚﹐以爲趙王郎中。此俱是後話。

趙王者﹐光武叔父良也。建武二年四月甲午﹐封叔父良爲廣陽王﹐兄子章爲太原王﹐章弟興爲魯王﹐春陵侯嫡子祉爲城陽王。良後徙爲趙王﹐故稱趙王云。五月﹐又封歙爲泗水王。歙子終與光武少相親愛。漢兵起﹐始及唐子﹐誘殺湖陽尉者﹐終也﹐封爲淄川王。光武旣受傳國璽﹐乃祠髙廟﹐賜天下長子當爲父後者﹐爵人一級。

卻說延岑旣破赤眉兵﹐勢復彊盛﹐乃自稱武安王﹐拜置牧守﹐欲據關中。時眾寇猶多﹐王歆據下邦﹐芳丹據新丰﹐蔣震據霸陵﹐張邯據長安﹐公孫守據長陵﹐楊周據谷口﹐呂鮪據陳倉﹐角閎據汧﹐駱蓋延據盩厔﹐任良據鄠﹐汝章據槐裏﹐各稱將軍﹐擁兵轉相攻擊。延岑乃引張邯﹑任良共攻馮異。異擊破之﹐諸附岑者﹐皆投降歸異。岑乃走攻析縣﹐異遣復漢將軍鄧曄﹐輔漢將軍於匡要擊岑﹐大破之﹐降其將蘇臣等八千餘人。岑遂自武關走南陽。時百姓饑餓﹐人相食﹐黃金一斤﹐易豆五升。道路隔斷﹐委輸不至﹐軍士悉以果實爲糧。帝聞﹐詔拜南陽趙匡爲右扶風﹐將兵助異﹐並送縑谷。異兵旣得食﹐乃稍誅擊不從令者﹐褒賞降附有功勞者﹐悉遣其渠帥詣京師﹐散其眾歸本業。威行關中。惟呂鮪﹑張邯﹑蔣震降蜀﹐其餘悉平。

延岑逃入南陽﹐復爲寇﹐與秦丰﹑田戎等連合。先秦丰及更始諸將擁兵據南陽諸城。賈復自請擊郾﹐月餘諸縣皆平定。光武並遣大司馬吳漢擊宛﹐漢領兵往南陽﹐一路進發﹐自南陽﹑宛﹑涅陽﹑酈﹑穰﹑新野諸城﹐皆下之﹐勢如破竹。復引兵南進﹐以擊秦丰。

卻說吳漢起初說彭寵歸光武及北發十郡突騎﹐收斬苗曾﹐擊殺謝躬﹐數件功勞﹐最爲上所重。又光武北擊羣賊﹐漢常將突騎先登陷陣﹐故光武卽位﹐拜爲大司馬。後又破檀鄕於漳水﹐復率諸將擊鄴西賊黎伯卿等及河內修武﹐悉破諸屯聚。車駕親幸撫勞。漢功旣髙﹐寵榮亦至﹐其麾下軍土未免意气揚揚﹐漢惟知立功﹐未嘗察覺﹐故所過多侵暴。沿途百姓正無所控訴﹐卻惱了一位虎將﹐原來破虜將軍鄧奉﹐時正謁歸新野﹐聞知大怒曰「誰不爲官家出力﹐誰不能戰﹐敢自以爲功耶﹗公然掠吾鄕裏﹐吾誓擒此狂夫﹐爲諸君取笑。」於是眾中大嘩﹕「願助將軍﹗」鄧奉乃部勒士眾﹐得數千人﹐下今曰「漢性勇鷙﹐嘗自爲軍鋒居前。當先襲其輜重﹐以破其膽。漢𨿽勇﹐非吾敵也。」

卻說漢軍正行﹐忽後隊飛報﹐不知何處人馬﹐突如其來﹐勢不可當。漢大驚﹐急勒住前部﹐飛馬來敵。鄧奉一見﹐便罵﹕「無學狂夫﹐如何縱兵騷擾吾鄕。」吳漢正待分說﹐鄧奉一槍﹐早已飛到。二人接手數十回合﹐這邊輜重已破獲去矣。吳漢心慌﹐大敗﹐落陣而逃﹐鄧奉緊迫不捨。未知吳漢性命如何﹐看下文分解。

第二十一回

吳僅朱浮激楚薊

且說鄧奉乃西華侯鄧晨之兄子也﹐驍勇絕倫。當日回家謁祖﹐見大司馬吳漢軍士放縱﹐掠其鄕裏﹐憤怒興兵﹐殺得吳漢大敗奔走﹐追趕不及﹐天色已晚﹐乃自收兵。因對眾曰「這廝素未敗北﹐爲上所重﹐今經此挫﹐勢必不可兩立﹐柰何﹖」眾曰「以將軍之才﹐固可自立功業。方今秦﹑董諸人皆據地擁兵﹐何不與彼合從自衛。」奉嘆曰「時固未可逆﹐恩亦不可負。今爲此賊﹐自陷百死莫贖﹐且據地自守﹐俟再會戰時﹐手戮此賊﹐以舒吾恨也。」遂率眾屯據淯陽﹐與諸賊合從。

卻說光武聞報吳漢激反鄧奉﹐大驚曰「奉勇而用兵有法﹐諸將非其敵。須吾自往擒之。」正議親徵﹐忽南陽王常將妻子詣洛陽﹐肉袒來歸。帝大喜曰「王廷尉來﹐吾不憂南方矣。」乃召公卿將軍以下大會﹐具爲羣臣言「常以匹夫興義兵﹐明於知天命﹐故更始封爲知命侯。與吾相遇兵中﹐尢相厚善。」於是特加賞賜﹐拜爲左曹﹐封山桑侯。乃遣朱祐﹑賈復及建威大將軍耿弇﹐武威將軍郭守﹐越騎將軍劉宏﹐偏將軍劉嘉﹑耿植﹐遷王常漢中將軍﹐同南擊鄧奉﹑董。時岑彭已破杏﹐降許邯﹐遂並力先擊堵鄕﹐鄧奉見漢兵不到淯陽﹐料是重兵先困董﹐乃將萬餘人往救之。奉皆南陽精兵﹐岑彭等攻之﹐連月不克。

且說蓋延先南擊敖倉﹐轉攻酸棗﹑封邱﹐皆拔之。其夏﹐遂督馬武﹑劉隆﹑馬成﹑王霸等南伐劉永。劉永者﹐梁郡睢陽人﹐梁孝王八世孫也。傳國至父立﹐爲王莽所誅。更始立﹐永先詣洛陽﹐紹封爲梁王﹐都睢陽。永見更始政亂﹐遂據國起兵﹐以弟防爲輔國大將軍﹐防弟少公爲禦史大夫﹐遂招集諸郡豪傑﹐沛人周建等﹐並署爲將帥﹐攻下濟陰﹑山陽﹑沛﹑楚﹑淮陽﹑汝南﹐凡得二十八城。又遣使拜西防賊帥山陽佼彊爲橫行將軍。時東海人董憲起兵據其郡﹐而張步亦定齊地。永遣使拜憲漢大將軍﹐步輔漢大將軍﹐與其連兵﹐遂專據東方。及更始敗﹐永自稱天子。建武二年夏﹐帝遣虎牙大將軍蓋延等伐之。延領兵而南﹐先攻拔襄邑﹐復進取麻鄕﹐遂圖永於睢陽。數月﹐拔之﹐永乃將家屬走虞縣。虞人反﹐殺其母及妻子﹐水與麾下數十人奔譙。蓋延進攻﹐拔薛﹐斬其魯郡太守梁邱壽﹐而彭城﹑扶陽﹑抒秋﹑蕭皆降。又破永沛郡太守陳修﹐斬之。永將蘇茂﹑佼彊﹑周建等三萬餘人救永﹐共攻延﹐戰於沛西﹐延大破之﹐水軍亂﹐遁沒溺死者大半。永棄城走湖陵﹐蘇茂奔廣樂。延遂定沛﹑楚﹑臨淮﹐修髙祖廟﹐置嗇夫﹑祝宰﹑樂人。

蘇茂爲更始討難將軍﹐與朱鮪等守洛陽。鮪旣降漢﹐茂亦歸命。光武因使茂與蓋延俱攻劉永﹐軍中不相能﹐茂遂反﹐殺淮陽太守﹐掠得數縣﹐據廣樂﹐臣於永。永以茂爲大司馬﹐淮陽王。永破敗﹐茂遂仍還廣樂。

帝使太中大夫伏隆持節安輯靑﹑徐二州﹐招降張步。劉永聞隆至﹐乃遣使立張步爲齊王。步貪其爵號遂受之﹐乃殺伏隆﹐而理兵於劇﹐遣將循山東諸郡﹐拓地漸廣。是時帝方北憂漁陽﹐未暇滅此﹐故步得專集齊地﹐據有十二郡焉。

卻說漁陽彭寵自歸光武﹐圍邯鄲時﹐寵轉輸糧食﹐前後不絕。及王郎死﹐光武迫銅馬﹐北至薊。寵上謁﹐自負其功﹐意望甚髙﹐光武接之不能滿﹐以此心懷不平。及立卽位﹐吳漢﹑王梁﹐寵之所遣者﹔並爲三公﹐而寵無所加﹐愈快快不得志﹐嘆曰「我功當爲王﹐但爾者﹐陛下忘我耶﹖」是時北州破散﹐而漁陽差完﹐有舊鹽鐵官﹐寵轉以貿谷﹐以此益富彊。朱浮與寵不相能﹐浮數譖構之。浮﹐沛國蕭縣人﹐初從破邯鄲﹐拜爲幽州牧﹐遂討定北邊。建武二年﹐封舞陽侯﹐食三縣。浮年少有才能﹐頗欲厲風迹﹐收士心﹐辟召州中名宿﹐涿郡王岑之屬﹐以爲從事﹐及王莽時故吏二千石﹐皆引置幕府﹐乃多發諸郡倉谷廩﹐瞻其妻子。寵以爲天下未定﹐師旅方起﹐不宜多置官屬﹐以損軍實﹐不從其令。浮性矜急﹐自是頗不平﹐因以峻文詆之﹐密奏寵遣吏迎妻﹐而不迎其母﹐又受貨賄﹐多聚兵谷﹐意計難量。有詔徵寵﹐寵意浮賣已﹐上疏願與浮俱徵。又與吳漢﹑蓋延等書﹐盛言浮譖枉之狀﹐固求同徵。帝不許﹑寵益以自疑。而其妻素剛﹐不堪抑屈﹐固勸無受召﹐寵親信吏皆懷怨於浮﹐莫有勸行者。遂發兵反﹐拜署將帥﹐自將二萬餘人﹐攻朱浮於薊﹐分兵循廣陽﹑上谷﹑右北平。朱浮以書責寵曰﹕

蓋聞智者順時而謀﹐愚者逆理而動﹐常竊悲京城太叔以不知足而無賢輔﹐卒自棄於鄭也。伯通以名字典郡﹐有佐命之功﹐臨人親職﹐愛惜倉庫﹐而浮秉徵伐之任﹐欲權時救急﹐二者皆爲國耳。卽疑浮相譖﹐何不詣闕自陳﹐而爲族滅之計乎﹖朝廷之於伯通﹐恩亦厚矣﹐委以大郡﹐任以威武﹐事有柱石之寄﹐情同子孫之親。匹夫媵母﹐尙能致命一餐﹐豈有身帶三綬﹐職典大邦﹐而不顧恩義﹐生心外畔者乎﹖伯通與吏人語﹐何以爲顏﹖行步拜起﹐何以爲容﹖坐臥念之﹐何以爲心﹖引鏡窺影﹐何施眉目﹖舉措建功﹐何以爲人﹖惜乎﹗棄休令之嘉名﹐造梟鴟之逆謀﹐捐傳世之慶祚﹐招破敗之重災﹐髙論堯舜之道﹐不忍桀紂之性﹐生爲世笑﹐死爲愚鬼﹐不亦哀乎﹗伯通與耿俠遊俱起佐命﹐同被國恩。俠遊謙讓﹐屢有降挹之言﹐而伯通自伐﹐以爲功髙天下。往時遼東有豕﹐生子白頭﹐異而獻之﹐行至河東﹐見羣豕皆白﹐懷慚而還。若以子之功論於朝廷﹐則爲遼東豕也。今乃愚妄﹐自比六國。六國之時﹐其勢各盛﹐廓上數千里﹐勝兵將百萬﹐故能據國相持﹐多歷年世。今天下幾里﹐列郡幾城﹐柰何以區區漁陽﹐而結怨天子﹐此猶河濱之人﹐捧土以塞孟津﹐多見其不知量也。方今天下適定﹐海內願安﹐士無賢不肖﹐皆樂立名於世。而伯通獨中風狂走﹐自捐盛時﹐內聽驕婦之失計﹐外信讒邪之談言﹐長爲羣後惡法﹐永爲功臣鑑戒﹐豈不誤哉﹗定海內者無私仇﹐勿以前事自誤。願畱意顧老母幼弟﹐凡舉事無爲親厚者所痛﹐而爲見仇者所快。

寵得書愈怒﹐攻浮轉急。帝使遊擊將軍鄧隆救薊。隆軍潞南﹐浮軍雍奴﹐遣吏奏狀。帝讀檄怒﹐謂使吏曰「兩營相去百里﹐其勢豈可相及﹖比汝還﹐北軍必敗矣。」寵果盛兵臨河以拒隆﹐又別發輕騎三千襲其後﹐大破隆軍。浮遠﹐遂不能救﹐引而去。

明年春﹐寵遂拔右北平﹑上谷數縣。遣使以美女繒采賂遺匈奴﹐要結和親。單於使左南將軍七八千騎﹐往來爲遊兵以助寵。又南結張步﹐及富平﹑獲索諸豪傑﹐皆與交質連衡。涿郡太守張丰亦舉兵反。

時二郡畔戾﹐北州憂恐﹐浮以爲天子必自將兵討之﹐而但遣鄧隆助浮。浮懷懼﹐復上疏求救﹐詔報曰「往年赤眉跋扈長安﹐吾策其無谷必東﹐果來歸降。今度此反虜﹐勢無久全﹐其中必有內用斬者。今軍資未充﹐故須後麥耳。」浮城中糧盡﹐人相食。曾上谷太守耿況遣崎來救浮﹐浮乃得遁走。南至良鄕﹐其兵長惡浮恃才舞文﹐反遮截之﹐浮恐不得脫﹐乃下馬刺殺其妻﹐僅以身免。城遂降於寵﹐寵乃自稱燕王。

時張丰自稱無上大將軍﹑與寵連兵。帝遣建義大將軍朱祐﹐建成大將軍耿弇﹐徵虜將軍祭遵﹐驍騎將軍劉喜討張丰於涿郡。祭遵先至﹐急攻丰﹐禽之。初丰好方術﹐有道士言丰當爲天子﹐以五采囊裹石系丰肘﹐云石中有玉璽。丰信之﹐遂反。旣執當斬﹐猶曰「時石有玉璽。」遵爲椎破之﹐丰乃知被詐﹐仰天嘆曰「當死無所恨。」

上詔耿弇進擊彭寵﹐弇以父況與寵同功﹐又兄弟無在京師者﹐不敢獨進﹐求詣洛陽。詔報曰「將軍舉宗爲國﹐功效尢著﹐何嫌何疑而欲求徵﹖」況聞之﹐更遣弇弟國入侍。時祭遵屯良鄕﹐劉喜屯陽鄕﹐彭寵引匈奴兵欲擊之﹐耿況使其子舒襲破匈奴兵﹐斬兩王﹐寵乃退走。

後寵齋﹐獨在便室﹐蒼頭子密等三人因寵臥寐﹐共縛著牀﹐僞稱寵命﹐呼其妻入﹐妻驚喊﹐奴乃捽其頭﹐擊其頰﹐將妻入取寶物﹐至寵所裝之﹐又使妻縫兩縑囊。昏夜後﹐解寵手﹐令作記告城門將軍開門書。畢﹐卽斬寵及妻頭置縑囊中。持記出城﹐因以詣悶。明已﹐閣門不開﹐行屬逾墻而入﹐見兩屍大驚怖。其尙書韓立等共立寵子午爲王。國師韓利斬午首。詣祭遵降﹐夷其宗族﹐帝封子密爲不義侯。

朱浮逃歸洛陽﹐尙書令侯霸奏浮敗亂幽州﹐構成寵罪﹐徒勞軍師﹐不能死節﹐罪當伏誅。帝不忍﹐以浮代賈復爲執金吾﹐徒紂父城侯。這俱是後話。而平狄將軍龐萌又背而爲亂﹐殺楚郡大守孫萌﹐而東附董憲。史稱光武知人善任﹐獨詘於龐萌。知人則哲﹐惟帝其難哉﹗欲知後事如何﹐且聽下文分解。

第二十二回

蓋延耿弇定梁齊

先是董﹑鄧奉﹑延岑等在南陽一帶﹐岑彭﹑耿弇等攻之下下。三年夏﹐帝乃自將南徵。大兵至葉﹐董別將﹐將數千人遮道﹐車騎不能前進﹐岑彭奮勇奔擊﹐大破之﹐遂至堵陽。

卻說鄧奉令候卒伏道傍﹐見車騎一日不絕﹐歸語奉。奉大驚﹐連夜逃歸淯陽。董見鄧奉夜遁﹐料來不可獨支﹐遂降。岑彭與耿弇﹑賈復及積駑將軍傅俊﹑騎都尉臧宮等從追鄧奉於小長安﹐帝率諸將親戰﹐大破之。奉迫急﹐乃降。帝憐奉舊功臣﹐且釁起吳漢﹐欲全有之。岑彭與耿弇諫曰「鄧奉背恩反逆﹐暴師經年﹐致賈復傷痍﹐朱祐見獲。陛下旣至﹐猶下知悔善﹐而親在行陣﹐兵敗乃降。若不誅奉﹐無以懲惡。」於是斬之。先諸將擊奉﹐朱祐軍敗﹐被奉生擒去﹐賈復與戰﹐身被十二創﹐幾乎不免。及奉降﹐帝復祐位﹐而厚加慰賜。復遣祐擊新野﹑隨縣﹐皆平之。

是時野谷旅生﹑麻術尢盛﹐野蠶成繭﹐被於山阜﹐人收其利焉。六月戊戊﹐立貴人郭氏爲皇后﹐於疆爲皇太子﹐大赦天下。秋八月﹐帝自將徵五校。丙辰﹐幸內黃﹐大破五校於戲陽。降之。九月﹐驃騎大將軍景丹薨。丹病瘧﹐在上前發寒栗﹐上笑曰「聞壯士不病瘧﹐今漢大將軍反病瘧耶﹖」使小黃門扶起﹐賜醫藥﹐還歸洛陽。病遂加。會陜賊蘇況攻破宏農﹐生獲郡守。帝以丹舊將﹐欲令彊起領郡事﹐乃夜召入﹐謂曰「賊迫近京師﹐但得將軍威重﹐臥以鎭之﹐足矣。」丹不敢辭﹐乃力疾拜命﹐將營兵到郡。十餘日﹐薨。延岑自被馮異殺敗﹐走入南方與秦丰合。及鄧奉旣除﹐帝回洛陽﹐諸將乃並力以伐秦丰﹐六月﹐與延岑戰十穰﹐大破之。七月﹐岑彭率三將軍攻秦丰﹐戰於黎邱﹐大破之﹐獲其將蔡宏﹐延岑至東陽﹐遇朱佑﹑祭遵﹐大戰一陣﹐岑將張成梟勇無比﹐被祭遵斬爲兩段﹐延岑敗逃。今且閣處。

再說吳漢一邊。漢自被鄧奉殺敗之後﹐光武便不令他在南陽地界﹐卻與偏將軍馮異同擊昌城﹑五樓賊張文等﹐又攻銅馬﹑五幡於新安﹐皆破之。三年春﹐率蓋延擊靑犢於軹西﹐大破降之。及蓋延戰劉永於楚﹑沛﹐追鄧奉於淯陽﹐時蘇茂叛歸劉水﹐後被蓋延殺敗﹐轉至廣樂﹐吳漢乃率杜茂﹑陳俊等﹐圍蘇茂於廣樂。攻打一月﹐城已將破﹐吳漢曰「蘇茂困急矣﹐來日吾等只攻三面﹐缺一門﹐賊必走此﹐便好擒之。」正商議停安﹐忽探馬來報﹐不知何處人馬如潮水般湧來﹐吳漢大驚﹐謂杜茂等曰「公等小心督營﹐漢自去迎之﹐看是如何。」乃引輕騎千餘﹐迎上前去。原來是周建自沛西敗後﹐別招聚收集得十餘萬人來救廣樂。吳漢一見大怒﹐奮起畫戟﹐便戰周建。戰到數十回合﹐周建抵敵不住﹐敗下陣去﹐吳漢性起﹐大喝一聲﹐拍馬趕去﹐看看趕上﹐不料飛跑過急﹐馬失前蹄﹐將吳漢一交翻下馬來。周建聽得﹐急勒回馬﹐一刀蓋下﹐卻被眾軍一齊擁上﹐救漢回營。建等遂借勢入城。

卻說吳漢一交跌倒﹐左腳膝蓋骨跌歪在一邊﹐不能起牀。周建﹑蘇茂軍勢大振﹐率眾來攻。陳俊謂漢曰「大敵在前而公傷臥﹐眾心懼矣。」漢乃勃然裹創而起﹐椎牛饗士﹐令軍中曰「賊眾𨿽多﹐皆劫掠羣盜﹐勝不相讓﹐敗不相救﹐非有仗節死義靑也。今日封侯二秋﹐諸君勉之。」於是軍中激怒﹐人倍其气。旦日﹐建﹑茂出兵圍漢。漢選四部精兵黃頭吳河等及烏桓突騎三千餘人﹐漢躬被甲拔戟﹐令諸部將曰「聞擂鼓聲﹐皆大呼而進﹐後進者斬。」遂鼓而進之。建軍大潰﹐反還奔城。漢長驅迫擊﹐爭門並人﹐茂﹑建見漢兵追進城來﹐捨命復又突走出城。吳漢料茂﹑建必投雎陽﹐遂畱杜茂﹑陳俊等守廣樂﹐自卻將兵往雎陽﹐以助蓋延。

劉永先被蓋延殺敗﹐走保湖陵。後雎陽人反城迎永﹐於是蓋延復率諸將圍雎陽﹐將百日﹐卻是攻不破。忽蘇茂﹑周建領數幹人馬到來﹐劉永在敵樓望見大喜﹐以爲已勝廣樂﹐急率眾開城迎入。茂﹑建哭訴戰敗情形﹐劉永傷感不已。次日﹐吳漢又到﹐將雎陽圍成鐵桶﹐蓋延命架云梯上城。劉永嚇得走頭無路﹐周建等曰「陛下勿憂﹐東有董憲﹐北有張步﹐足以制敵。又有五校之屬﹐在牽掣其肘。今且走酇﹐收集散卒﹐並約五校之眾爲助﹐蓋延之勢孤矣。」蘇茂﹑周建乃保定劉永﹐拼命殺出重圍。蓋延顧謂眾將曰「此寇前次大敗﹐母亡妻喪﹐未久復聚眾數十萬。虛聲最能惑眾﹐天下愚人多﹐吾等須趁此時滅之﹐無爲久苦蒼生也。」軍中大悅﹐遂拔營迅追。

卻說劉永等眾沒命的走了一天﹐會日山西沈﹐霞光夕照中﹐探望徵塵已靜﹐料離追兵已遠﹐方裁歇下營盤。旦日黎明﹐正待趲行﹐大將慶吾入帳曰﹕」人不可逆天﹐逆天而行﹐未有不亡。劉秀作天子﹐哀平之際已有此讖﹐水合滹沱﹐白衣指路﹐天命可知矣﹐以戰功論之﹐南勝昆陽﹐北破邯鄲﹐三輔氛靖﹐南陽叛誅﹐用兵若此﹐何有於齊梁哉﹗前有明詔﹐復宗室故國﹐誠不如倒戈歸順。朱鮪且封﹐況大王乎﹖」水聞言大怒﹐指慶吾罵曰「佞賊見吾暫敗﹐敢反耶﹖」言未已﹐慶吾早已趕上﹐一劍將劉永砍倒﹐提頭在手。眾衛士大驚﹐欲奔上前﹐慶吾大聲對眾曰「爲此一人不達天時﹐妄欲富貴﹐已害數十萬生靈。今追騎已至﹐諸君欲延命乎﹖欲與妄豎同死乎﹖」蘇茂﹑周建等聞變﹐急入中軍﹐吳漢突騎如疾風驟雨到來﹐茂﹑建等大驚﹐挾得永子劉纖上馬急逃。軍士有大半隨著慶吾投降。蓋延大喜﹐命將追趕蘇茂等﹐追之不及﹐延等乃分頭安撫各郡邑﹐奏凱而回。

卻說蘇茂﹑周建等逃至垂惠﹐復招聚得數萬人﹐立紆爲梁王﹐據城自守。佼彊乃奔保西防焉。四年春﹐蓋延又擊蘇茂﹑周建於蘄﹐進與董憲戰於畱下﹐皆破之。因率平敵將軍龐萌攻西防﹐拔之。復追敗周建﹑蘇茂於彭城﹐茂﹑建逃奔。延所向必克﹐諸寇望風而懼。

董憲將賁休舉蘭陵城降。憲聞之大怒﹐自郯盡起大兵往蘭陵圍休。時蓋延及龐萌在楚﹐急報帝﹐請往救之。帝敕曰「可直往搗郯﹐則蘭陵之圍自解。」延等以賁休城危﹐遂先赴之。董憲乃率千餘人迎戰﹐接手數合﹐便敗下陣去﹐延等追殺一陣﹐因破圍人城。原來董憲知延﹑萌到來﹐二將皆難力敵﹐故此詐敗﹐明日乃大出兵﹐將蘭陵圍得水泄不通。延等大驚曰「不聽帝言﹐果中賊什﹗今當趁此捨命殺出。」遂遽出突走。憲兵𨿽眾﹐卻當不莊延﹑萌之勇。延等旣出﹐因往攻郯。帝聞延敗﹐讓之曰「間欲先赴郯者﹐以不意故耳。今旣奔走﹐賊計已立﹐圍豈可解乎﹖」延等至郯﹐果不能克﹐而董憲遂拔蘭陵﹐殺賁休。

秋七月﹐上遣捕虜將軍馬武﹐騎都尉王霸﹐圍劉紆﹑周建於垂惠。攻之數月﹐不下。五年二月﹐蘇茂將五校兵十餘萬﹐來救垂惠。馬武爲茂﹑建所敗﹐奔過王霸營﹐大呼求救。霸曰「賊兵盛出﹐救必兩敗﹐努力而已。」乃閉營堅壁。軍吏皆爭曰「同受帝命﹐今敗不相救﹐毋乃不可。」霸曰「茂兵精銳﹐其眾又多﹐吾吏士心恐﹐而捕虜與吾相恃﹐兩軍不一﹐此敗道也。今閉營固守﹐示不相援﹐賊必乘勝輕進﹐捕虜無救﹐戰必倍力。如此茂眾疲勞﹐吾乘其敝﹐乃可克也。」茂﹑建果悉出攻武﹐將武眾圍在垓心。馬武見王霸坐視下救﹐怒發如雷﹐睜圓豹眼﹐倒豎虎須﹐大喊﹕「眾吏士隨我出重圍去也。」只這一聲如霹靂振空﹐眾軍士齊聲應曰「願捨死助將軍。」馬武奮起靑銅大砍刀﹐一馬便去衝圍﹐所到處﹐只見人翻馬倒。馬武只數千人﹐在十數萬人之中﹐半日﹐𨿽是殺人如麻﹐卻衝不出去。王霸營中只聽得喊殺連天﹐半日不絕﹐人人怒發﹐願去助陣。內有壯士數十人﹐按納不往﹐自斷其發﹐入營請戰。王霸見士气已作﹐乃下令開營後﹐出精騎﹐抄敵背後襲殺。茂﹑建等眾正殺得疲乏﹐被王霸生力軍從後殺來﹐無不以一當百﹐馬武一得知是王霸出救﹐又气增百倍的殺﹐茂﹑建前後受敵﹐驚亂敗走。霸﹑武追殺一陣﹐各自歸營。

不數日﹐茂﹑建復聚兵挑戰﹐至霸營﹐霸堅臥不出﹐方饗士作倡樂。茂雨射營中﹐箭中霸前酒樽﹐霸安坐不動。軍吏皆曰「茂前日已破﹐今易擊也。」霸曰「不然﹐蘇茂客兵遠來﹐糧良不足﹐數挑戰﹐以徼一時之勝。今閉營休土﹐所謂不戰而屈人兵者也。」茂﹑建旣不得戰﹐乃引還營。周建﹑劉紆欲入城﹐周建兄子誦反閉城據之。建怒﹐自前責之。誦曰「叔負奇才﹐不能擇主﹐而恃彊逆天命﹐屢敗而不知悔﹐是自求滅宗者也。旣今求生有路﹐捨死無名﹐機決俄頃﹐後悔無及。」建聽罷﹐气得目瞪口呆﹐又見城頭上髙豎降旗﹐大吼一聲﹐鮮血直噴﹐仰下馬來。劉紆命人救起﹐急自逃生。周建路死﹐紆往投佼彊﹐蘇茂連夜奔下邳﹐與董憲合。垂惠己定。

是時大司馬吳漢﹐率建威大將軍擊富平﹑獲索賊於平原﹐大破﹐降其眾四萬餘人。先是破南陽後﹐從上幸春陵﹐因見﹐自請北收上谷兵未發者﹐定彭寵於漁陽﹐取張丰於涿郡﹐還收富平﹑獲索﹐東攻張步﹐以平齊地。帝壯其意乃許之。至是各功俱建﹐一應前言。因詔弇進討張步。

時梁地董憲猶彊﹐蓋延等乃往來要擊憲別將於彭城﹑郯﹑邳之間﹐頗有克獲。帝以延輕敵深入﹐數以書誡之。延深感﹐乃上疏曰「臣幸得受干戈﹐誅逆虜﹐奉職未稱﹐久畱天誅。常恐污辱名號﹐不及等倫﹐天下平定已後﹐曾無尺寸可數﹐不得預竹帛之編。明詔深閔﹐做戒備具﹐每事奉循沼命﹐必不敢爲同之憂也。」

卻說龐萌每當見詔書獨下延而不及己﹐以爲延譖己﹐自疑﹐遂反叛﹐襲破延軍﹐引兵與董憲連和﹐自號東平王﹐屯桃鄕之北。萌﹐山陽人。初爲侍中﹐爲人遜順﹐帝信愛之﹐常稱曰「可以托六尺之孤﹐寄百里之命者﹐龐萌是也。」拜爲平狄將軍﹐與延共擊董憲。至是反。帝王聞之大怒﹐自將討萌﹐與諸將書曰「吾常以龐萌力社稷之臣﹐將軍得無笑其言乎﹖老賊當族。其各厲兵馬﹐會雎陽。」龐萌攻破彭城﹐殺楚郡太守孫萌。

卻說董憲聞帝自討龐萌﹐乃與劉紆﹑蘇茂﹑佼彊去下邳﹐還蘭陵﹐使茂﹑彊助萌﹐合兵三萬﹐急圍桃城。帝時在蒙﹐聞之﹐乃畱輜重﹐自將輕騎三千﹐步卒數萬﹐曉夜馳赴。師次任城﹐去桃鄕六十里。已日﹐諸將請進﹐賊亦勒兵挑戰﹐帝不聽﹐乃休兵養銳﹐以挫其鋒。城中間車駕至﹐眾心益固。時吳漢在東郡﹐馳使召之。諸將會者﹐漢忠將軍王常﹐前將軍王梁﹐捕虜將軍馬武﹐討虜將軍王霸與蓋延俱到任城。先龐萌等見光武不戰﹐乃悉兵攻城﹐二十餘日﹐眾已疲困而不能下。及吳漢與諸將到齊﹐乃率眾軍進桃城。帝親自搏戰﹐董憲手下亦有數十員戰將﹐早被光武斬了幾員。憲大驚急自上前﹐不數合﹐亦招架不住﹐敗下陣去。蓋延﹑馬武﹑王常等﹐見光武親戰﹐俱各憤勇惡殺﹐殺得萌﹑茂七零八落﹐屍橫徧地﹐天晚方才收兵。龐萌﹑蘇茂﹑佼彊棄輜重比夜逃奔﹐董憲乃與劉紆率殘敗數萬人走屯昌慮﹐卻自將銳卒拒新陽。相去數十里﹐忽見一標人馬攔住﹐門旗開處﹐一將突出喝曰「吾在此候多時矣。」原來吳漢到任城時﹐帝密謂漢曰「此戰賊必走昌慮﹐又必發精銳以拒新陽。將軍乘勝卽先馳往﹐伏要路以邀截之。」

卻說董憲見是吳漢﹐驚曰「何其捷速﹗眞所謂用兵如神也。」急欲回軍﹐吳漢早已殺到﹐憲敗﹐復還昌慮。漢隨後追擊﹐亦進至昌慮﹐屯守之。憲大恐﹐乃招誘五校餘賊步騎數千人﹐屯建陽﹐去昌慮三十里。帝至蕃﹐去憲所百餘里。諸將請進﹐帝笑曰「五校乏食當退﹐吾將乘其敝也。」敕各營堅壁以待之。數日﹐五校糧盡﹐果引去﹐帝乃親臨﹐四面攻憲﹐三日﹐復大破之。眾皆奔散﹐遣吳漢追擊之。後佼彊將其眾降﹐蘇茂奔投張步﹐董憲及龐萌走入繒山。數日﹐吏士聞憲尙在﹐夏相聚得數百人﹐迎憲入郯城。吳漢等夏攻拔郯﹐憲與龐萌走守朐具。劉紆不知所歸﹐軍士髙扈斬其首降。梁地悉平。吳漢乃進兵圍煦﹐後城中谷盡﹐憲﹑萌潛出﹐襲取贛楡。瑯邪太守陳俊攻之﹐憲﹑萌走澤中。會吳漢攻下朐城﹐盡獲其妻子﹐憲乃流涕謝其將士曰「妻子皆已得矣﹐嗟乎﹗久苦諸卿。」乃將數十騎夜去﹐欲從間道歸降﹐而吳漢校尉韓湛追斬憲於方與﹐方與人黔陵亦斬萌﹐皆傳首洛陽。帝封韓湛爲列侯﹐黔陵爲關內侯。帝還京﹐困幸魯﹐使大司空祠孔子焉。

且說耿弇旣受命討張步﹐乃收集降卒﹐結部曲﹐置將吏﹐一面檄率騎都尉劉歆﹑太山太守陳俊引兵而東。先是太山豪傑多擁眾與張步連兵﹐吳漢言於帝曰「非陳俊莫能定此郡。」於是拜俊太山太守﹐行大將軍事。張步聞之﹐遣將擊俊﹐戰於贏下﹐俊大破之﹐追至濟南﹐遂定太山﹐後以瑯邪未平﹐徙俊爲瑯邪太守﹐領將軍如故。俊蓋威振靑齊云。

卻說張步聞弇將至﹐乃使其大將軍費邑軍歷下﹐又分兵屯祝阿﹐別於太山鐘城列營數十以待之。弇從朝陽橋度河﹐先擊祝阿。自旦攻城﹐日未中而拔之﹐故意開圍一角﹐令其眾得奔歸鐘城。鐘城人聞祝阿已破﹐魂飛魄散﹐遂空壁亡去。弇將進兵歷下﹐聞費邑遣其弟敢分兵守巨裏﹐弇乃令先進兵脇巨裏﹐卻使兵眾多伐樹木﹐揚言以塡塞坑塹。數日﹐聞費邑謀來救弟﹐弇因嚴令軍中促修攻城器具﹐宣敕諸部﹐後三日當悉力攻巨裏城。卻陰縱生丁﹐令得逃歸﹐以弇期告邑。邑大驚﹐急自將精兵三萬餘人前來。弇喜﹐謂諸將曰「賊中吾計矣。所以修攻具者﹐欲誘至費邑耳。野兵不擊﹐何以城爲。」卽分三千人守巨裏﹐自引兵上岡阪﹐乘髙臺戰﹐大破之﹐臨陣斬邑﹐取其首級以示城中。城中凶俱﹐費敢悉眾逃歸張步。弇收其積聚﹐復縱兵擊諸未下者﹐凡平四十餘營﹐遂定濟南。

時張步都劇﹐使弟藍將精兵二萬守西安﹐諸郡太守合萬餘人守臨淄﹐相去四十里。弇進軍畫中﹐居二城之間。弇視西安城小而堅﹐且藍兵又精﹐臨淄名𨿽大﹐而實易攻﹐乃敕諸校﹕「後五日﹐會集攻打西安。」藍聞之﹐晨夜驚守。至期夜半﹐弇敕諸將皆蓐食﹐會明至臨淄。護軍荀梁等爭之﹐以爲攻臨淄﹐西安必救之﹐攻西安﹐則臨淄不能救。宜速攻西安。弇曰「不然。西安聞吾欲攻之﹐日夜爲備。方自憂﹐何暇救人﹖臨淄出不意而至﹐必驚憂﹐吾攻之一日必拔。拔臨淄則西安孤﹐藍與步隔絕﹐必復亡去﹐所謂擊一而得二者也。若先攻西安﹐不能卒下﹐頓兵堅城﹐死傷必多。縱能拔之。藍必引軍還臨淄﹐並兵合勢﹐得以觀人虛實。吾深入敵地﹐後無轉輸﹐旬月之間﹐不戰而困矣。」遂攻臨淄﹐半日拔之﹐入據其城。張藍聞之﹐大懼﹐遂將其眾亡歸劇。

弇乃下令軍中﹐無得妄掠劇下﹐待張步至乃取之。步聞大笑曰「以尢來﹑大肜十餘萬眾﹐吾皆就其營而破之。今大耿兵少於彼﹐又皆疲勞﹐何足懼哉﹗」乃與三弟藍﹑宏壽及故大肜渠帥重異等﹐兵號二十萬﹐至臨淄大城東﹐將攻弇。弇大喜﹐上書光武曰「臣據臨淄﹐深塹髙壘﹐張步從劇縣來攻﹐疲勞饑渴﹐欲進則誘而攻之﹐欲去則隨而擊之。臣依營而戰﹐精銳百倍﹐以逸待勞﹐以實擊虛﹐旬日之間﹐步首可獲。」於是弇先出淄水上﹐只見前面塵頭大起﹐突騎便欲上前廝殺﹐弇曰「來者必非張步也。」探之﹐乃是先鋒重異。弇急令收回﹐眾大異之﹐弇曰「重異易破﹐吾恐挫其鋒﹐令步不敢進﹐故示弱以盛其气耳。」乃引歸小城﹐陳兵於內﹐使劉歆﹑陳俊分陣於城下。步至﹐直攻弇營﹐與劉歆等合戰。臨淄本齊國所都﹐小城卽齊王宮﹐中有環臺﹐弇升環臺望之﹐視歆等戰到酣處﹐乃引突騎衝出﹐步陣被弇衝爲兩節﹐遂大破之。飛箭射中弇股﹐以劍截之﹐左右無知者。一場惡戰﹐至夜乃罷。明旦﹐弇復勒兵出。是時帝在魯﹐聞弇爲張步所攻﹐自往救之﹐未至。陳俊謂弇曰「劇虜兵盛將勇﹐可且閉營休士﹐以須上來。」弇曰「乘輿且到﹐臣子當擊牛釃酒﹐以待百官﹐反欲以賊虜遺君父耶。」乃出兵大戰﹐自旦及昏﹐復大破之﹐殺傷無數﹐溝塹皆滿。弇知步困將退﹐預置左右翼﹐埋伏以待之。人定時﹐步果引去﹐伏兵起縱擊﹐追至鉅昧水上﹐八九十里僵屍相屬﹐收得輜重二千餘兩。步大敗還劇﹐兄弟各分兵散去。

後數日﹐車駕至臨淄自勞軍﹐郡臣大會。帝謂弇曰「昔韓信破歷下以開基﹐今將軍攻祝阿以發迹﹐此皆齊之西界﹐功足相方﹐而韓信襲擊已降﹐將軍獨拔勁敵﹐其功乃難於信也。又田橫烹酈生﹐及田橫降﹐髙帝詔衛尉不聽爲仇﹐張步前亦殺伏隆﹐若步來歸﹐吾當語大司徒﹐釋其怨﹐又事尢相類也。將軍前在南陽﹐建此大策﹐常以爲落落難合﹐有志者事竟成也。」帝因進幸劇。弇復追張步﹐步奔平壽。

卻說蘇茂任城敗後﹐逃歸張步﹐至是將萬餘人來救之。因責步曰「以南陽兵精﹐延岑善戰﹐而走之。大王柰何往攻其營﹖且旣呼茂﹐何不能少待耶﹖」步曰「負負無可言者。」帝時遣使告步﹑茂﹐能相斬降者﹐封爲列侯。步遂斬茂﹐詣軍門﹐肉袒降。弇傳詣行在所﹐而勒兵入據其城。樹十二郡旗鼓﹐令步兵各以郡人詣旗下﹐眾尙十餘萬﹐輜重七千餘兩﹐皆遣歸鄕裏。弇復引兵至城陽﹐降五校餘黨﹐齊地悉平﹐振旅還京師。張步三弟﹐各自系所在獄﹐詔皆赦之。封步爲安邱侯﹐與妻子居洛陽。爲將﹐凡所平郡四十六﹐州城三百﹐未嘗挫折焉。

是歲十二月﹐盧芳自稱天子於九原。西州大將軍隗囂遣子恂入侍﹐交趾牧鄧讓率七郡太守遣使奉貢。

六年正月﹐揚武將軍馬成等拔舒城﹐獲李憲。憲王莽時爲廬江連率﹐莽敗﹐遂據郡自守。建武三年﹐自立爲天子﹐置公卿百官﹐擁九城﹐眾十餘萬。四年秋﹐帝拜成揚武將軍﹐督誅虜將軍劉隆﹐振威將軍宋登﹐射聲校尉王賞﹐發會稽﹑丹陽﹑九江﹑六安四郡兵擊李憲﹐圍憲於舒。成令諸軍各深溝髙壘﹐憲數挑戰﹐成堅壁不出﹐守之歲餘﹐至是城中食盡﹐乃攻之。遂屠舒﹐斬李憲﹐追擊其黨羽﹐盡平江淮地。封成平舒侯﹐劉隆遣屯田武當﹐諸將還京師。帝乃大宴功臣﹐各加賞賜。忽報公孫述遣將在滿寇南郡甚急﹐欲知如何﹐下回再敍。

第二十三回

馬援入洛識眞主

卻說公孫述字子陽﹐扶風茂陵人。哀帝時爲淸水長﹐太守以其能﹐使兼攝五縣。政事修理﹐姦盜不發﹐郡中謂有鬼神。王莽天風中﹐爲導江卒正﹐居臨邛﹐復有能名。及更始立﹐豪傑各起其縣以應漢﹐南陽宗成自稱虎牙將軍﹐入略漢中。又商人王岑亦起兵於雒縣﹐自稱定漢將軍﹐殺王莽庸部牧以應成﹐眾合數萬人。述聞之﹐遣使迎成等。成等至成都﹐擄掠暴橫。述惡之﹐召縣中豪傑謂曰「天下同苦新室﹐思劉氏久矣﹐故聞漢將軍到﹐馳迎道路。今百姓無辜﹐而婦子系獲﹐室屋燒燔﹐此寇賊﹐非義兵也。吾欲保郡自守﹐以待眞主。諸卿欲並力者卽畱﹐不欲者便去。」豪傑皆叩頭曰「願效死」。述於是使人詐稱漢使者﹐假述輔漢將軍﹑蜀郡太守兼益州牧印綬﹐乃選精兵西擊成等﹐殺之﹐並其眾。

二年秋﹐更始遣李寶﹑張忠將軍兵萬餘人徇蜀﹑漢。述恃其地險眾附﹐有自立志﹐乃使其弟恢擊忠﹑寶於綿竹﹐大破走之﹐由是威振益部﹐功曹李熊說述曰「方今四海波蕩﹐匹夫橫議﹐將軍割據千里﹐地十湯武﹐若奮威徳以投天隙﹐霸王之業成矣。宜攺名號﹐以鎭百姓。」述喜﹐遂自立爲蜀王﹐都成都。民夷皆附之。建武元年﹐李熊復說述宜稱天子。四月﹐有龍出其府殿中﹐述以爲符瑞﹐因刻其掌文曰公孫帝。遂自立爲天子﹐弓成家﹐攺元龍興﹐民夷皆附之﹐以弟光爲大司馬﹐恢爲大司空。遂使將軍侯丹開白水關﹐北守南鄭﹐將軍任滿從閬中下江州﹐東據扞關﹐於是盡有益州之地。時光武方事山東﹐未逞西代﹐述遂大作營壘﹐會聚甲兵數十萬人﹐積糧漢中﹐築宮南鄭。及秦丰敗﹐延岑﹑田戎皆降於述。述乃以岑爲大司馬﹐封汝寧王﹐田戎翼江王。光武謂大中大夫來歙曰「今西州未附﹐子陽稱帝﹐道裏阻遠﹐諸將方務關東﹐思西州方略﹐未知所任﹐柰何﹖」歙曰「臣嘗與隗囂相遇長安﹐其人始起﹐以漢爲名。臣願得奉陛下威命﹐開以丹靑之信﹐囂必束手就歸﹐則述自亡之勢﹐不足圖也。」帝然之﹐乃令歙使於西州。

卻說隗囂自更始時亡歸天水﹐復招聚十眾﹐名震西州。建武二年﹐鄧禹裨將馮愔叛禹﹐西向天水﹐囂迎擊破之。禹乃承制命囂爲西州大將軍﹐得專制涼州﹑朔方事。及赤眉去長安﹐欲西上隴﹐囂遣將軍楊廣迎擊﹐追敗之於烏氏﹑涇陽間。囂旣有功於漢﹐又受鄧禹爵署﹐其腹心議者多勸通使京師。會來歙至﹐囂乃上書詣闕。光武素聞其風聲﹐報以殊禮﹐言稱字﹐用敵國之儀﹐所以慰藉之甚厚。時陳倉人呂鮪﹐擁眾數萬﹐與公孫述通﹐寇三輔。囂復遣兵﹐佐馮異擊走之﹐遣使上狀。帝報以手書﹐其略曰﹕

隔於盜賊﹐聲問不數﹐將軍操執款款﹐扶傾救危﹐南距公孫之兵﹐北禦羌胡之亂﹐是以馮異西徵﹐得以數千百人躑躅三輔。微將軍之助﹐剛咸陽已爲他人禽矣。今關系寇賊﹐往往屯聚﹐志務廣遠﹐多所不暇﹐未能觀兵成都﹐與子陽角力。如今子陽到漢中﹑三輔﹐願因將軍兵馬﹐鼓旗相當。儻肯如言﹐蒙天之福﹐卽智士計功割地之秋也。管仲曰「生我者父母﹐成我者鮑子。」自今以後﹐手書相聞﹐勿用傍人解構之言。云云。

自是恩禮愈篤。其後公孫述數出兵漢中﹐遣使至天水﹐以大司空﹑扶安王印緩授囂﹐囂怒曰「漢帝且重囂﹐子陽乃欲臣我哉﹗」乃斬其使﹐出兵擊之﹐連破述軍﹐以故述兵不復北出。時關中將帥數上書言蜀可擊之狀。帝以示囂﹐因使討蜀﹐以效其信﹐囂乃遣長史上書﹐極言三輔單弱﹐劉文伯在邊﹐未宜謀蜀。帝知囂欲持兩端﹐不願天下統一﹐於是稍黜其禮﹐正君臣之儀。

囂內懷觀望﹐不能決﹐因使馬援入蜀觀探。援字文淵﹐扶風茂陵人﹐有三兄況﹑余﹑員﹐並有才能。援年十二而孤﹐少有大志﹐諸兄奇之。嘗師事穎川滿昌﹐受《齊詩》﹐意不能守章句。而見家用不足﹐乃辭況就邊郡畜牧。況曰「汝大才﹐當晚成﹐良工不示人朴﹐且從所好。」會況卒﹐援服喪﹐三年不離墓所﹐敬事寡嫂﹐不冠不入舍。後爲郡督郵﹐送囚至司命府﹐囚有重罪﹐援哀憐縱之﹐自遂亡命北地。遇赦﹐因畱天水牧畜。賓客多歸附者﹐遂役屬數百家﹐轉遊隴漢間﹐嘗謂賓客曰「丈夫爲志﹐窮當益堅﹐老當益壯。」因處田牧﹐至有牛馬羊數千頭﹐谷數萬斛。旣而嘆曰「凡殖貨財產﹐貴其能施賑也﹐否則守錢虜耳。」乃盡散與昆弟故舊。王莽未﹐四方兵起﹐莽從弟衛將軍林廣招雄俊﹐乃辟援及同縣原涉爲椽﹐薦之於莽﹐莽以涉爲天水太守﹐援爲漢中太守。及莽敗﹐援兄員時爲上郡太守﹐與援俱去郡﹐夏避地涼州。光武卽位﹐員先詣洛陽﹐帝遣復原郡﹐卒於官。援因畱西州﹐隗囂甚敬重之﹐以爲綏徳將軍﹐與決籌策。至是使入蜀探察公孫述消息。

援與述同裏閈﹐素相善﹐旣至﹐以爲當握手歡如平生﹐而述盛陳陛衛﹐以延援入﹐交拜禮畢﹐使出就館﹐更制衣冠。旦日﹐會百官於宗廟中﹐立舊交之位﹐述鸞旗旄騎﹐警蹕就車﹐磐折而入﹐禮饗官屬甚盛﹐欲授援以封侯大將軍之位。賓客皆樂畱蜀﹐援曉之曰「天下睢雄未定﹐公孫不吐哺走迎國士﹐與圖成敗﹐反修飾邊幅﹐如俑人形﹐此子何足久稽天下士乎﹖」因辭歸﹐謂囂曰「子陽井底蛙耳﹐而妄自尊大﹐不如專意東方。」

四年冬﹐囂乃使援奉書洛陽。援至﹐引見於宣徳殿。光武迎笑謂援曰「卿遨遊二帝間﹐今見卿﹐使人大慚。」援頓首辭謝﹐因曰「當今之世﹐非獨君擇臣也﹐臣亦擇君矣。臣與公孫述同縣﹐少相善。臣前至蜀﹐述陛戟而進臣。臣今遠來﹐陛下何知非刺客姦人。而簡易若是﹖」帝復笑曰「卿非刺客﹐顧說客耳。」援曰「天下反覆﹐盜名字者不可勝數。今見陛下﹐恢廓大度﹐同符髙祖。乃知帝王自有眞也。」帝甚壯之。明年正月﹐帝使來款持節送援歸隴右。隗囂與援共臥起﹐問以東方事﹐援曰「前到朝廷﹐上引見數十﹐每接燕語﹐自夕至旦﹐才明勇略﹐非人所能敵也。且開心見誠﹐無所隱伏﹐闊達多大節﹐略與髙帝同。經學博覽﹐政事文辯﹐前世無比﹕」囂曰「卿謂何如髙帝﹖」援曰「不如也。髙帝無可無不可﹐今上好吏事﹐動如節度﹐又不喜飲酒。」囂意不悅﹐曰「如卿言﹐反復勝耶﹖」然雅信援﹐遂遣長子恂隨歙入質。援因將家屬隨恂歸洛陽。

卻說囂將王元見囂專心內事﹐憤曰「天下成敗未可知也。」遂說囂曰「昔更始西都﹐四方響應﹐天下喁喁﹐謂之太平。一旦敗壞﹐大王幾無所措﹗今南有子陽﹐北有文伯﹐江湖海岱﹐王公十數﹐而欲牽儒生之說﹐棄千乘之基﹐羈旅危國﹐以求萬全﹐此循覆車之軌﹐計之不可者也。今天水完富﹐士馬最彊﹐北收西河﹑上郡﹐東收三輔之地﹐按秦舊迹﹐表裏河山。元請以一丸泥爲大王東封函谷關﹐此萬世一時也。若計不及此﹐且畜養士馬﹐據隘自守﹐曠日持久﹐以待四方之變。圖王不成﹐其獘猶足以霸。要之魚不可脫於淵﹐神龍失勢﹐卽還與蚯蚓同。」囂心然元計﹐𨿽遣子入質﹐猶負險厄﹐欲專方面。因問於班彪曰「往者周亡﹐戰國並爭﹐天下分裂﹐數世然後定。意者縱橫之事﹐復起於今乎﹖將承運疊興﹐在於一人也。願生試論之。」彪字叔皮﹐扶風安陵人。性沈重好學﹐年二十餘﹐避更始之亂﹐入天水﹐從囂﹐囂素重之。因對曰「周之廢興﹐與漢殊異。昔周爵五等﹐諸侯從政﹐本根旣微﹐枝葉彊大﹐故其未流有縱橫之事﹐勢數然也。漢承秦制﹐攺立郡縣﹐主有專己之威﹐臣無百年之柄﹐至於成帝﹐假借外家﹐哀平短祚﹐國嗣三絕﹐故王氏擅朝﹐因竊位號。危自上起﹐傷不及下﹐是以卽眞之後﹐天下莫不引領而嘆。十餘年間﹐中外騷擾﹐遠近俱發﹐假號云合﹐咸稱劉氏﹐不謀同辭。方今雄傑帶州域者﹐皆無六國世業之資﹐而百姓謳吟思仰﹐漢必復興﹐已可知矣。」囂曰「生言周漢之勢﹐可也﹐至於愚人習識劉氏姓號之故﹐而謂漢當復興﹐疏矣。昔秦失其鹿﹐劉季逐而羈之﹐時民復知漢乎﹖」彪乃爲之著《王命論》以風切之曰﹕

昔堯之禪舜曰「天之歷數在爾躬。」舜亦以命禹。洎於稷﹑契﹐咸佐唐虞﹐至於湯武﹐而有天下。劉氏承堯之祚﹐堯據火徳﹐而漢紹之﹐有赤帝於之符﹐故爲鬼神所福饗﹐天下所歸往。由是言之﹐未見運世無本﹐功徳不紀﹐而得屈起在此位者也。俗見髙祖興於布衣﹐不達其故﹐至比天下於逐鹿﹐幸捷而得之﹐不知神器有命﹐可以智力求也。悲夫﹗此世所以多亂臣賊子者也。夫餓饉流隸﹐饑寒道路﹐所願不過一金﹐然終轉死溝壑﹐何則﹖貧窮亦有命也。況乎天子之貴﹐四海之富﹐神明之祚﹐可得而妄處哉﹗故𨿽遭罹厄會﹐竊其權柄﹐勇如信﹑布﹐彊如梁﹑籍﹐成如王莽﹐然卒潤鑊伏質﹐烹醢分裂﹐又況幺■尙不及數子﹐而欲暗姦天位者乎﹖昔陳嬰之母﹐以嬰家世貧賤﹐年富虧不祥﹐止嬰勿王。王陵之母﹐知漢王必礙天下﹐伏劍而死﹐以固勉陵。夫以匹婦之明﹐猶能推事理之致﹐探禍福之機﹐而全宗記於無窮﹐垂策書於春秋﹐而況大丈夫之事乎﹖是故窮達有命﹐吉凶由人﹐嬰母知廢﹐陵母知興﹐審此四者﹐帝王之分決矣。加之髙祖﹐寬明而仁恕﹐知人善任使﹐當食吐哺﹐納子房之策﹐拔足揮洗﹐揖酈生之說﹐舉韓信於行陣﹐收陳平於亡命﹐英雄陳力﹐羣策異舉﹐此髙祖之大略﹐所以成帝業也。若乃靈瑞符應﹐其事甚眾﹐故淮陰﹑畱侯謂之天授﹐非人力也。英雄誠知覺悟﹐超然遠覽﹐淵然深識﹐收陵﹑嬰之明分﹐絕信﹑布之覬覦﹐拒逐鹿之瞽說﹐審神器之有授。毋貪不可冀﹐爲二母之所笑﹐則福祚流於子孫﹐天祿其永終矣。

卻說隗囂矜己飾智﹐每自比西伯﹐覽班彪之論﹐心知其是而不能納。乃與諸將議﹐欲稱王。鄭興曰「昔文王三分天下有二﹐尙服事殷。武王八百諸侯﹐不謀同會﹐猶還兵待時。髙祖徵伐累年﹐猶以沛公行師﹐今令徳𨿽明﹐世無宗周之祚﹐威略𨿽振﹐未有髙祖之功﹐而欲舉未可之事﹐昭速禍患﹐無乃不可乎﹖」囂乃止。後又廣置職位﹐以自尊髙。鄭興復止囂曰「夫中郎將﹑太中大夫﹑使持節官﹐皆王者之器﹐非人臣所當制也。無益於實﹐有損於名﹐非尊上之意也。」囂病之而止。

興河南開封人﹐更始時拜涼州刺史。赤眉入關﹐興乃西歸隗囂﹐而恥爲之屈﹐嘗稱疾不起。適囂遣子恂入侍﹐將行﹐興因恂求歸葬父母。囂不聽而徙興捨﹐益其秩禮。興入見囂曰「前遭赤眉之亂﹐以將軍僚舊﹐故敢歸身明徳。今爲父母未葬﹐請乞骸骨。若以增秩徙捨﹐中更停畱﹐是以親爲餌﹐無禮甚矣。將軍焉用之﹖」囂曰「囂將不足畱故耶﹖」興曰「將軍據七郡之地﹐擁羌故之眾﹐以戴本朝﹐徳莫厚焉﹐威莫重焉﹐居則爲專命之使﹐入必爲鼎足之臣。興﹐從俗者也﹐不敢深居屏處。因將軍求進﹐不患不達﹐因將軍求入﹐何患不親﹐此興之計不逆將軍者也。興業爲父母請﹐不可以已﹐願畱妻子﹐獨歸葬親。」囂令與妻子俱東。帝徵爲大中大夫﹐於是隴中遊士長者﹐多引去者。

申屠剛﹐文帝時丞相申屠嘉之後﹐平帝時爲郡功曹。見王莽專政﹐隔絕帝外家﹐甚不平之。及舉賢良方正﹐因對策極言其失﹐中有數語﹐激切之至﹐如﹐「人無賢愚﹐莫不爲怨﹐姦臣賊子﹐以之爲便﹐不諱之變﹐誠難其慮。今之保傅﹐非古之周公。陛下宜昭然覺悟﹐而遣使者徵中山太后﹐置之別宮﹐令時朝見。又召馮﹑衛二族﹐裁與冗職﹐使得執戟﹐親奉宿衛﹐以防未然之符﹐以抑禍患之端。上安社稷﹐下全保傅﹐內和親戚﹐外絕鄙吝。」云云。書奏﹐莽令元後下詔﹐使罷歸田裏。後莽篡位﹐剛遂避地河西﹐轉入巴蜀﹐往來二十許年。及是聞隗囂欲背漢而附公孫述﹐乃說之曰「愚聞人所歸者﹐天所與人所畔者﹐天所去也。伏念本朝躬聖徳﹐舉義兵﹐恭行天罰﹐所當必摧﹐誠天之福﹐非人力也。將軍本無尺土﹐孤立一隅﹐宜推誠附順﹐與朝並力﹐上應天心﹐下酬人望﹐爲國立功﹐可以永年。嫌疑之事﹐聖人所絕﹐以將軍之威重﹐遠在千里﹐動作舉措﹐可不愼歟﹖今璽書數到﹐委國歸信﹐欲與將軍共同吉凶。布衣相與﹐尙有沒身不負然諾之信﹐況於萬乘者哉﹗今何畏何利﹐久疑如是﹖猝有非常之變﹐上負忠孝﹐下愧當世。夫未至豫言﹐固常爲虛﹐及其已至﹐又無所及。是以忠言至諫﹐希得爲用﹐誠願反覆愚老之言。」囂不納。

班彪見囂不聽至言﹐知其必敗﹐遂避地河西。竇融以爲從事﹐甚禮重之。融字周公﹐扶風平陵人也。早孤。王莽居攝中﹐爲明義侯王俊司馬﹐隨軍東擊翟義﹐還攻槐裏﹐以軍功封寧武男。女弟爲王邑小妻。家長安中﹐以任俠爲名﹐然事母兄﹐養弱弟﹐內修行義。及漢兵起﹐從王邑敗於昆陽。後拜爲波水將軍﹐引兵至新丰。莽敗﹐融以軍降更始大司馬趙萌﹐萌以爲校尉﹐甚重之﹐薦爲鉅鹿太守。融見更始新立﹐東方尙擾﹐不欲出關﹐以累世在河西﹐知其土俗﹐因謂兄弟曰「天下安危未可知。河西殷富﹐帶河爲固﹐張掖屬國精兵萬騎﹐一旦緩急﹐杜絕河津﹐足以自守﹐此遺種處也。」兄弟皆然之。融於是日往求萌﹐辭讓鉅鹿﹐圖出河西。萌爲言更始﹐乃得爲張掖屬國都尉﹐卽將家屬而西。旣到﹐撫結雄傑﹐懷輯羌虜﹐甚得其歡心﹐河西翕然歸之。時酒泉太守梁統﹐金城太守厙鉤﹐張掖都尉史苞﹐酒泉都尉竺曾﹐惇煌都尉辛肜﹐並州郡英俊﹐融皆與厚善。及更始敗﹐融與梁統等計議曰「今天下擾亂﹐未知所歸﹐河西斗絕在羌胡中﹐不同心戮力﹐則不能自守。權鈞力齊﹐復無以相率﹐當推一人爲大將軍﹐共全五郡﹐觀時變動。」議旣定﹐而各謙讓﹐咸以融世任河西﹐爲吏人所敬向﹐乃推融行河西五郡大將軍事。是時武威太守馬期﹐張掖太守任仲﹐並孤立無黨﹐乃共移書告示之﹐二人卽解印緩去﹐於是以梁統爲武威太守﹐史苞爲張掖太守﹐竺曾爲酒泉太守﹐辛肜爲惇煌太守﹐厙鉤爲金城太守。融居屬國﹐領都尉職如故﹐置從事﹐監察五郡。

河西民俗質朴﹐而融等政亦寬和﹐上下相親﹐晏然富殖﹐修兵馬﹐習戰射﹐明烽燧之警。羌胡犯塞﹐融輒自將破之﹐諸郡相救﹐皆如符要。其後匈奴懲義﹐稀復侵寇﹐羌胡皆震服親附。及光武卽位﹐融等心欲東向﹐以西河隔遠﹐未能自通。因隗囂稱建武年號﹐乃從囂受正朔﹐囂皆假其將軍印緩。

卻說隗囂外順人望﹐內懷異心﹐使辯士張玄遊說河西。見竇融﹐融曰「前聞晚將軍斬子陽之使﹐復遣子入侍﹐輸誠納忠﹐書使往還﹐恩禮俱篤。近聞用武將之謀﹐拒士之諫﹐季孟名七﹐柰何守志不貞﹐初終易轍如此哉。」玄笑曰「將軍自審﹐智足以知來﹐力足以續絕耶﹖」融曰「不能。」曰「然則顧以已之不能﹐責人之能﹐己之愚﹐責人之不愚耶﹖玄請爲將軍籌之。更始事業已成﹐尋復亡滅﹐此一姓不再興之明驗也。今卽有所主﹐便相系屬﹐一旦拘制﹐自令失柄﹐後有危殆﹐𨿽悔無及。今豪傑競逐﹐雌雄未決﹐當各據土字﹐與隴蜀臺從﹐髙可爲六國﹐下不失尉佗也。」融不能答﹐於是召豪傑及諸太守計議﹐其中智者皆曰「漢承堯運﹐歷數延長。今皇帝姓號﹐見於圖書﹐自前世博物道術之士﹐已建明漢有再受命之符。且以人事論之﹐今稱帝者數人﹐而洛陽土地最廣﹐甲兵最彊﹐號令最明。觀符命而察人事﹐他姓殆未能當也。」諸郡太守各有賓客﹐或同或異。融小心精詳﹐與班彪區畫﹐遂決策東向。遣長史劉鈞奉書獻馬。

帝聞河西完富﹐地接隴蜀﹐常欲招之﹐見鈞至﹐歡甚。禮饗畢﹐乃遣令還﹐賜融璽書曰﹕

制詔行河西五郡大將軍事﹐屬國都尉﹕勞鎭守邊五郡﹐乓馬精彊﹐倉庫有蓄﹐民庶殷富﹐外則折挫羌胡﹐內則百姓蒙福。威徳流聞﹐虛心相望﹐道路隔塞﹐邑邑何已。長史所奉書獻馬悉至﹐深知厚意。今益州有公孫子陽﹐天水有隗將軍﹐方蜀漢相攻﹐權在將軍﹐舉足左右﹐便有輕重。以此言之﹐欲相厚豈有量哉﹗諸事具長史所見﹐將軍所知。王者疊興﹐千載一會。欲遂立桓﹑文﹐輔微國﹐當勉卒功業。欲三分鼎足﹐連衡合縱﹐亦宜以時定。天下未並﹐吾與爾絕域﹐非相吞之國。今之議者﹐必有任囂效尉佗制七郡之計﹐王者有分上﹐無分民﹐自適已事而已。今以黃金二百斤賜將軍﹐便宜輒言。

因授融爲涼州牧。璽書旣至﹐河西咸驚﹐以爲天子明見萬里之外。融復上書﹐中云﹕

前遣劉鈞﹐口陳肝膽。自以底裏上露﹐長無纖介﹐而璽書盛稱蜀漢二主﹐三分鼎足之權﹐任囂﹑尉佗之謀﹐竊自痛傷。臣融𨿽無識﹐猶知利害之際﹐順逆之分﹐豈可背眞舊之主﹐事姦僞之人﹐廢忠貞之節﹐傾覆之事﹐棄已成之基﹐求無冀之利。此三者﹐𨿽問狂夫﹐猶知去就﹐而臣獨何以用心。云云。

帝復賜融書﹐所以慰藉之甚備。

六年春﹐山東江淮悉平﹐諸將還京師。三月﹐公孫述使田戎﹑任滿寇荊州﹐不克而去。帝積苦兵馬之間﹐以隗囂遣子內侍﹐公孫述亦遠據邊垂﹐乃謂諸將曰「巨當置此兩子於度外耳。」因休諸將於洛陽﹐分軍士於河內。後隴蜀𨿽相繼而滅﹐漢家卻傷了數員大將﹐鬧了七年干戈﹐才得平定﹐可見一統之不易也。話分兩回﹐下文便見。

第二十四回

竇氏請師封兩侯

且說光武久於行陣﹐意殊厭兵﹐乃數騰書隴﹑蜀﹐告示禍福。公孫述亦屢移書中國﹐自陳符命以惑眾。帝乃與述書曰﹕

圖誠言公孫﹐卽宣帝也。代漢者﹐姓當塗名髙﹐君豈髙之身耶﹖乃復以掌文爲瑞﹐王莽何足效乎﹖君非吾賊臣亂子﹐倉卒時人皆欲爲君事耳。君日月已逝﹐妻子弱小﹐當早爲定計。天下神器﹐不可力爭﹐宜畱三思。

署曰「公孫皇帝」。述不答。

明年﹐隗囂稱臣於述﹐述騎都尉平陵荊邯說述曰「漢髙起於行陳之中﹐兵破身困者數矣。然軍散復合﹐瘡愈復戰﹐何則﹖前死而成功﹐愈於卻就於滅亡也。隗囂遭遇運會﹐割有雍州﹐兵彊士附﹐威加山東。遇更始政亂﹐復失天下﹐眾庶引領﹐四方瓦解。囂不及此時﹐推危乘勝﹐以爭天下﹐而退欲爲西伯之事﹐尊師章句﹐賓友處士﹐偃武息戈﹐卑辭事漢﹐喟然自以文王復出也。今漢帝釋關隴之憂﹐專精東伐﹐四分天下而有其三﹐發聞使﹐名攜貳﹐使西州豪傑鹹居心於山東﹐則五分而有四﹐若舉兵天水﹐必至沮潰﹐天水旣定﹐則九分而有其八。陛下以梁州之地﹐內奉萬乘﹐外給三軍﹐百姓愁困﹐不堪上命﹐將有王氏自潰之變。臣之愚計﹐以爲宜及天下之望未絕﹐豪傑尙可招誘﹐急以此時發國內精兵﹐令田戎據江陵﹐臨江南之會﹐倚巫山之固﹐築壘堅守。傳檄吳﹑楚﹐長沙以南必隨風而靡。令延岑出漢中﹐定三輔﹐天水﹑隴西拱手自服。如此則海內震搖﹐冀有大利。」述以問羣臣﹐博士吳柱曰「昔武王伐殷﹐先觀兵孟津﹐八百諸侯不期同辭﹐然猶還師以待天命。未聞無左右之助﹐而欲出師千里之外﹐以廣封疆者也。」邯曰「今東帝無尺土之柄﹐驅烏合之眾﹐跨馬陷敵﹐所向輒平﹐不亟乘時與之分功﹐而坐談武王之說﹐是效隗囂欲爲西伯也。」述聽邯言﹐欲悉發北軍屯士及山東客兵﹐使延岑﹑田戎分出兩道﹐與漢中諸將合兵並勢。蜀人及述弟光以爲不宜空國十里之外﹐決成敗於一舉﹐固爭之。述乃止。延岑﹑田戎亦數請兵立功﹐述終疑不聽﹐惟公孫氏得任事。述性苛細﹐察於小事﹐敢誅殺而不見大體﹐立其兩子爲王﹐各食數縣。或諫曰「成敗未可知﹐戎士暴露﹐而連王皇子﹐示無大志﹐不可。」述不從﹐由此大臣皆怨。

卻說光武素聞隗囂能得士﹐常稱囂爲長者﹐務欲招之﹐會公孫述寇南郡﹐乃詔囂當從天水伐蜀。囂上言白水險阻﹐棧閣絕敗。帝知其終不爲用﹐叵欲討之。適徵西大將軍馮異自長安入朝﹐引見﹐帝大喜﹐謂公卿曰「是我起兵時主簿也。爲吾披荊棘﹐定關中。」顧異曰「倉卒無簍亭豆粥﹐滹沱河麥飯﹐厚意久不報。」異稽首謝曰「臣願國家無忘河北之難﹐小臣不敢忘巾車之恩。」帝是之。旣罷﹐使中黃門賜以珍寶﹑衣服﹑錢帛﹐後數引宴見﹐與定議圖蜀。畱十餘日﹐令與妻子還西。

夏四月丙子﹐上行幸長安﹐謁園陵。詔虎牙大將軍祭遵及﹑蓋延﹑王常﹑馬武﹑劉歆﹑劉尙﹐從隴道伐蜀。先使中郎將來歙﹐奉璽書賜囂諭旨。囂冘豫不決﹐款憤曰「國家以君知臧否﹐曉廢興﹐故以手書暢意。足下推忠誠﹐旣以伯春委質﹐而又用佞惑之言﹐爲滅族之計耶﹖」因欲前刺囂﹐囂起入部﹐勒兵殺歙﹐歙隨杖節就車而去。囂使牛邯將兵圍之﹐必殺歙﹐囂將王遵急諫曰「不可﹐君叔𨿽單車遠使﹐而陛下之外兄也﹐殺之無損於漢﹐而益上怒﹐昔宋執楚使﹐遂有析骸易子之禍。小國猶不可辱﹐況於萬乘之主﹐重以伯春之命哉。」歙爲人有信義﹐言行不違﹐及往來遊說﹐皆可案覆﹐西州士大夫皆信重之﹐多爲其言﹐故得免而東歸。

五月﹐隗囂遂發兵反﹐使王元據隴抵﹐伐木塞道。諸將因與囂戰﹐漢將仰面爭雄﹐隴兵順步衝敵﹐勢如山壓﹐漢兵大敗﹐急退﹐囂眾追殺下來。馬武督後隊正進﹐只見前軍敗回﹐武急選精騎千餘﹐讓過敗軍﹐迎上隴去。囂正追來﹐馬武怒發﹐一枝畫戟﹐飛入囂陣﹐如電掣雷轟﹐所選精騎隨著砍殺。武偏只望人多兵厚處殺去﹐不一時間﹐殺人數千﹐囂眾大潰﹐武乃從容下隴。光武聞之﹐乃曰「囂占地利﹐故是勁敵﹐當徐圖之耳。」於是下詔著軍漆﹐馮異軍栒邑﹐祭遵軍汧﹐吳漢﹑蓋延等還屯長安。

卻說馮異引軍未至栒邑。隗囂乘勝﹐使王元﹑行巡將二萬餘人下隴﹐分遣巡取栒邑。異聞之﹐卽馳兵欲先據之。諸將曰「虜兵盛而乘勝﹐不可與爭鋒﹐宜軍便地﹐徐思方略。」異曰「虜兵臨境﹐慣習小利﹐且欲深入。若令得栒邑﹐則三輔動搖矣﹐是吾憂也﹐夫攻者不足﹐守者有餘﹐今先據城﹐以逸待勞﹐非所以爭也。」潛往閉城﹐偃旗息鼓。行巡不知﹐馳赴之。異乘其不意﹐猝然擊鼓建旗而出﹐巡軍驚亂奔走﹐迫擊數十里﹐大破之﹐祭遵亦破王元於汧。於是北地諸豪長耿定等悉叛隗囂來降。異乃上書言狀﹐不敢自伐。諸將或欲分其功﹐帝乃下璽書褒獎異功﹐而賜吏士死傷者醫藥棺殮。令大司馬以下親弔死問疾﹐以崇謙讓。於是使異進軍義渠﹐並領北地太守事。靑山胡肥頭小卿率萬餘人降異。時盧芳將軍賈覽將胡騎擊殺代郡太守劉興﹐異擊破之。上郡﹑安定皆降。異復領安定太守事。

盧芳﹐安定三水人也。工莽時﹐天下咸思漢徳﹐芳由是詐稱武帝曾孫劉文伯﹐誑惑安定間。莽未﹐乃與三水屬國羌胡起兵。後更始敗﹐三水豪傑以芳爲劉氏子孫﹐宜承宗廟﹐乃其立芳爲西平王﹐使使與西羌﹑匈奴結和親。單於曰「匈奴本與漢約爲兄弟﹐後匈奴中衰﹐呼韓邪單於歸漢﹐漢爲發兵擁護﹐世世稱臣。今漢中絕﹐劉氏來歸﹐我亦當立之﹐令尊事我。」乃發數千騎迎芳入匈奴﹐立芳爲漢帝。建武五年﹐李興﹑閔堪等引兵至單於庭﹐迎芳入塞﹐都於九原縣。掠有五原﹑朔方﹑雲中﹑定襄﹑雁門五郡﹐並置守令﹐與胡通兵﹐侵苦北邊焉。

且說河西竇融聞隗囂反﹐乃與囂書﹐責讓之曰﹕

伏惟將軍國富政修﹐士兵懷附﹐親遇厄會之際﹐國家不利之時﹐守節不回﹐承事本朝﹐後遣伯春委身於國﹐無疑之誠﹐於斯有效。融等所以欣服髙義﹐願從役於將軍者﹐良爲此也。而忿之悁間﹐攺節易圖﹐君臣分爭﹐上下接乓。委成功﹐造難就﹐去從議﹐爲橫謀﹐百年累之﹐一朝毀之﹐豈不惜乎﹗殆執事者貪功建謀﹐以至於此﹐融實痛之。當今西州﹐地勢局迫﹐人兵離散﹐易以輔人﹐難以自建。計若失路不反﹐聞道猶迷﹐不南合子陽﹐則北入文伯耳。夫負虛交而易彊禦﹐恃遠救而輕近敵﹐未見其利也。融聞智者不危眾以舉事﹐仁者不違義以要功。今以小敵大﹐於眾何如﹖棄子徼功﹐於義何如﹖且初事本朝﹐稽首北面﹐忠臣節也﹐及遣伯春﹐垂涕相送﹐慈父恩也﹐俄而背之﹐謂吏士何﹖忍而棄之﹐謂畱子何﹖自起兵以來﹐轉相攻擊﹐城郭皆爲邱墟﹐生人轉於溝壑﹐今其存者﹐非鋒刃之餘﹐則流亡之孤﹐迄今傷痍之恥未愈﹐哭泣之聲尙聞﹐幸賴天運少還﹐而將軍復重其難﹐是使積屙得遂瘳﹐幼孤將復流離﹐言之可爲酸鼻﹐庸人且猶不忍﹐況君者乎﹗融聞爲忠甚易﹐得宜實難。憂人太過﹐以徳取怨﹐且以言獲罪也﹐區區所獻﹐惟將軍省焉。

囂得書﹐不能納。竇融怒曰「善言不入﹐是所謂下愚不移也。」乃與五郡太守﹐共砥厲兵馬﹐上疏請師期。卽與諸郡守將兵入金城﹐擊囂黨先零羌封何等﹐大破之。梁統恐眾心猶有疑惑﹐使人刺殺張玄。因並河揚威武﹐伺候車駕﹐時大兵未進﹐融乃引還。

五月辛未﹐帝下詔曰「惟天水﹑隴西﹑安定﹑北地吏人爲隗囂所圭誤者﹐又三輔遭難赤眉﹐有犯法不道者﹐自殊死以下﹐皆赦除之。」六月﹐以具官吏職繁多﹐詔各部條奏置長吏可並合者﹐於是並省四百餘縣。

卻說馬援旣歸光武﹐以三輔地曠土沃﹐而相隨賓客猥多﹐乃上書求屯田上林苑中﹐帝許之。會囂用王元計﹐欲貳於漢﹐援數以書責譬之。囂怨援背己﹐得書增怒﹐竟發兵拒漢。援乃上疏求詣行在所﹐極陳滅囂之術。帝乃召援計事﹐援具言謀畫。因使援將突騎五千﹐往來遊說囂將髙峻﹑任禹之屬﹐下及羌豪﹐爲陳禍福﹐以離囂支黨﹐又爲書與囂將楊廣﹐使勸囂勿反﹐廣不答。其書愷切動人﹐篇長未錄。六年秋﹐延岑欲出漢中﹐遣前將軍李通領侯進﹑王霸等十營擊之﹐大勝。公孫述遣兵赴救﹐通等與戰於西城﹐破之。

初隗囂以地占形勝﹐國富民附﹐歆王元之說﹐據隴坻以拒漢。及王元﹑行巡之敗﹐稍識山東智勇﹐接聞馮異擊破賈覽﹑李通戰勝延岑﹐遂惶惑憂懼。上書謝過曰﹕

吏人聞大兵卒至﹐驚恐自救﹐臣囂不能禁止。兵有大利﹐不敢廢臣子之節﹐親自追還。昔虞舜事父﹐大杖則走﹐小杖則受﹐臣𨿽不敏﹐敢忘斯義。今臣之事﹐在於本朝﹐賜死則死﹐加刑則刑。如更得洗心﹐死骨不朽。

有司官以囂言慢﹐請誅其子。帝不忍﹐復使來歙至汧﹐賜囂書曰﹕

昔柴將軍云﹕陛下寬仁﹐諸候𨿽有亡叛而後歸﹐輒復位號﹐不誅也﹐以囂文吏﹐曉義理﹐故復賜書。个若束手﹐復遣恂弟歸闕庭者﹐則爵祿獲全﹐有浩大之福矣。吾年垂四十﹐在兵中十歲﹐厭浮語虛辭﹐卽不欲﹐勿報。

囂知帝審其詐﹐遂遣使稱臣於公孫述。七年三月﹐述以囂爲朔寧王﹐遣兵往來﹐爲之援勢。

秋﹐隗囂將步騎三萬侵安定﹐至陰槃﹐馮異率諸將拒之。囂又令別將下隴﹐攻祭遵於汧﹐皆不得利﹐乃引還。帝因令來歙以書招王遵﹐遵乃與家屬東詣京師﹐拜爲大中大夫﹐封向義侯。遵字子春﹐霸陵人也。父爲上郡太守。遵少豪俠﹐有才辯﹐𨿽與囂舉兵﹐而常有歸漢意。嘗謂來歙曰「吾所以戮力不避矢石者﹐豈要爵祿哉﹗先君蒙漢厚恩﹐思效萬分耳。」數勸囂遣子入侍。前後辭諫切甚﹐囂不從﹐故去焉。

八年春﹐來敏與祭遵襲略陽﹐遵路中病還﹐乃分精兵隨歙﹐合二千餘人﹐伐山開道﹐從番須﹑回中徑至略陽﹐斬囂守將金梁﹐因保其城。囂大驚曰「何其神也。」帝聞得略陽﹐甚喜曰「略陽﹐囂所依阻﹐心腹已壞﹐則制其支體易矣。」吳漢等諸將聞歙據略陽﹐各引兵馳赴之。帝急遣人分頭追諸將還﹐曰「囂失所恃﹐亡其要城﹐勢必悉以精銳來攻。曠日久圍﹐而城不拔﹐士卒頓敝﹐乃可乘危而進也。」隗囂果使王元拒隴坻﹐行巡守番須口﹐王孟塞雞頭道﹐牛邯軍瓦亭﹐囂自悉其大眾數萬人圍略陽。公孫述遣將李育﹑田弇引兵助囂。斬山築堤﹐激水灌城。來歙與將士固死堅守﹐矢盡﹐發屋斷木以爲兵器。囂盡銳攻之﹐累月不能下。

夏閏四月﹐帝召吳漢﹑蓋延﹑王霸﹑馬成﹑寇恂﹐上自將徵隗囂。光祿勛汝南郭憲諫曰「東方初定﹐未可遠徵。」帝不從﹐憲乃當車拔佩刀以斷車靷﹐卒不聽。西至漆﹐諸將亦多以王師之重﹐不宜遠入險阻﹐計冘豫未決。帝先已召馬援﹐會授夜至﹐帝大喜引入﹐具以羣議質之。援因說隗囂將帥有土崩之勢﹐兵進有必破之狀。又於帝前聚米爲山谷﹐指畫形勢﹐開示眾軍所從道徑往來﹐分析曲折﹐昭然可曉。帝曰「虜在吾目中矣。」明旦遂進軍至第一。竇融率五郡太守及羌虜小月氏等步騎數萬﹐輜重五千餘輛﹐與大軍會。是時軍旅艸創﹐諸將朝會禮容多不肅﹐融先遣從事問會見儀。帝聞而善之﹐以宣告百僚﹐乃置酒髙會﹐待融等以殊禮。遂共進軍﹐分數道上隴。使王遵以書招牛邯﹐下之。邯字孺卿﹐狄道人﹐有勇力﹐才气雄於邊垂﹐帝拜邯大中大夫。於是囂大將十三人﹐屬縣十六﹐眾十六餘萬皆降。王元入蜀求救﹐囂將妻子奔西城從楊廣﹐而田弇﹑李育保上邦。略陽圍解。帝勞賜來歙﹐班坐絕席﹐在諸將之右﹐賜歙妻縑千疋。進幸上邦﹐詔告囂曰「若束手自詣﹐父子相見﹐保無他也。髙皇帝云﹕橫來﹐大者王﹐小者侯。若遂欲爲黥布者﹐亦自任也。」囂終不降。於是誅其子恂﹐而使吳漢﹑岑彭圍西城﹐﹑蓋延圍上邦。帝嘉竇融功﹐以四縣封之﹐力安丰侯﹐弟友爲顯親侯﹐及五郡太守﹐皆封列侯﹐遣西還所鎭。融以久專方面﹐懼不自安﹐數上書求代。詔報曰「吾與將軍如左右手耳。數執謙退﹐何不曉人意﹖勉循士民﹐無擅離部曲。」

卻說吳漢﹑等攻打西城﹑上邦兩處。楊廣等固守﹐急切不能下。帝正沈思方略﹐忽聞潁州盜賊蜂起﹐寇沒屬縣﹐河東守兵亦叛﹐京師騷動﹐羽書雪片般紛紛不絕。帝大驚曰「吾悔不用郭子橫之言。」急傳命將士﹐車駕東發。賜岑彭等書曰「兩城若下﹐便可將兵南擊蜀虜。人苦不知足﹐旣平隴﹐復望蜀。每一發兵﹐頭須爲白。」八月﹐帝自上邦﹐晨夜東馳。九月乙卯﹐至洛陽。庚申﹐帝駕親徵﹐軍兵浩蕩﹐往潁川進發。未知勝負如何﹐下文再爲分解。

第二十五回

掃隴西三將殞命

前爲潁川太守者﹐昌平寇恂也。先治河內﹐大得人心。建武二年﹐坐系考上書者免官。其時潁川人嚴終爲寇﹐以是復拜恂潁川太守﹐與破姦將軍侯進﹐俱擊之﹐數月平定。封恂雍奴侯﹐邑萬戶。三年﹐遣使者就拜爲汝南太守﹐掃除盜賊﹐郡中無事。恂素好學﹐乃修鄕校﹐教生徒﹐聘能爲《左氏春秋》音﹐親受學焉。七年﹐代朱浮爲執金吾。明年﹐從車駕擊隗囂﹐而潁川盜賊羣起﹐帝乃引軍還﹐謂恂曰「潁川迫近京師﹐當以時定。惟念獨卿能平之耳。然從九卿復出﹐以憂國可知也。」恂對曰「潁川剽輕﹐聞陛下遠逾阻險﹐有事隴﹑蜀﹐故狂狡乘間相詿誤耳。如聞乘輿南向﹐賊必惶怖歸死。臣願執銳前驅。」卽日車駕南徵﹐恂從至潁川﹐盜賊悉降﹐百姓遮道曰「願從陛下復借寇君一年。」乃畱恂長社﹐鎭撫吏民﹐受納余降。

車駕將還﹐忽報東郡濟陰地方﹐盜賊羣起。帝遣大司空李通﹐橫野大將軍王常率兵擊之。帝有所省﹐復遣使拜東光侯耿純爲大中大夫﹐使與大兵會於東郡。先是眞定王劉揚謀不軌﹐造作讖記﹐交通綿曼賊。純用計誅之﹐眞定震怖﹐無敢動者。純還京師﹐自請曰「臣本吏家子孫﹐幸遭大漢復興﹐聖帝受命﹐各位列將﹐爵爲通侯。天下略定﹐臣無所用志﹐願試治一郡﹐盡力自效。」帝笑曰「卿旣治武﹐復欲修文耶。」乃拜純爲東郡太守。時東郡未平﹐純視事數月﹐盜賊淸寧。後嘗將兵擊太山﹑濟南及平原賊﹐皆平之。純居東郡四歲﹐以事坐免。後從擊董憲﹐道過東郡﹐百姓老小數千﹐隨車駕泣涕曰「願復得耿君。」帝謂公卿曰「純年少被甲冑爲軍吏耳﹐治郡乃能見思若是乎﹖」六年﹐上令諸侯就國。純先封耿鄕侯﹐乃上書自陳﹕「前在東郡﹐案誅涿郡太守朱英親屬。今國屬涿﹐誠不自安。」詔報曰「侯前奉公行法﹐朱英久吏﹐曉知義理﹐何當以公事相是非。然已更擇國土﹐令侯無介然之憂。」乃更封純爲東光侯。到國﹐弔死問病﹐民愛敬之。帝因潁川服寇君﹐忽憶東郡百姓思耿君正同﹐故已遣將﹐復調純會東郡也。郡聞純入界﹐盜賊九千餘人﹐皆詣純降﹐大兵不戰而還。璽書復以純爲東郡太守﹐吏民悅服。

九月戊寅﹐車駕至洛。公卿奏安邱侯張步將妻子逃去﹐踹探尋奔臨淮一路﹐已檄要地偵緝﹐尙無確耗。帝笑曰「此固不能安享富貴者﹐行當就擒耳。」言未已﹐有司奏徐州申報﹐叛侯張步逃奔臨淮﹐與弟宏﹑藍招其故眾﹐欲乘船入海﹐瑯邪太守陳俊追擊斬之。帝卽賜俊璽書曰「將軍元勛大著﹐威震靑﹑徐﹐有警﹐得專徵之。」後俊得撫貧弱﹐表有義﹐檢制軍吏﹐不得與郡縣相干﹐百姓歌頌之。數上書自請﹐願奮擊隴蜀。詔報曰「東州新平﹐大將軍之功也。負海猾夏﹐盜賊之處﹐國家以爲重憂﹐且勉鎭撫之。」

先是帝思隴西𨿽降﹐囂眾猶多﹐兼之隴﹑蜀有唇齒之憂﹐子陽勢必力助﹐平之未有時日。乃下書敕吳漢曰「諸部甲卒﹐新舊凡數十萬﹐但坐費糧食耳。若有逃亡﹐則沮敗眾心﹐宜悉罷之。」敕到﹐漢等貪並力攻囂﹐猶豫不能遣﹐日復一日﹐糧食漸少﹐吏士疲役﹐逃亡果多﹐漢等心慌。十一月﹐囂將楊廣死﹐隗囂窮困無策﹐漢等攻打益急。其大將王捷別在戎邱﹐登城呼漢軍曰「爲隍王城守者﹐皆必死無二心。願諸軍悉罷﹐捷請自殺以明之。」遂自刎死。漢兵見之嗟異。漢大聲喝曰「此輩不達天時﹐罔識帝徳﹐始旣誤投其主﹐久復自任其愚﹐不能遷善﹐九死滋愧。汝眾稍有知識﹐亟當開城納順﹐帝徳汪洋﹐永保樂佚。」只見城頭上沸反聲喊﹕「寧死不降。」吳漢大怒﹐嚖的一聲﹐城上一人早已仰翻著箭。漢士卒一擁前攻﹐城上矢石如雨﹐只得退回。

卻說各處城池𨿽小﹐卻死守不能下。岑彭乃令軍士運土﹐築截各處山谷﹐激壅谷水﹐以灌西城。城未沒﹐只丈餘﹐囂眾大驚曰「今番盡爲魚鱉矣。」囂大哭﹐與妻子決別﹐欲自盡﹐左右救勸不住。忽聽得城外金鼓齊嗚﹐喊殺連天﹐眾急擁囂上敵樓眺望﹐原來是王元﹑行巡﹑周宗將蜀救兵五千餘人﹐乘髙卒至﹐鼓噪大呼百萬之眾方至。漢軍大驚﹐未及成陣。王元等決開木圍﹐捨死惡戰﹐遂得入城﹐迎囂歸冀。時吳漢軍食盡﹐乃燒去輜重﹐引兵下隴﹐蓋延﹑亦相隨而退。囂聞之﹐率眾緊迫﹐逼入漢營。卻惱了一位大將﹐持偃月刀﹐飛馬直入囂陣﹐大罵﹕「敗虜敢爾耶﹗」刀起處﹐早已紛紛人頭落地。囂眾正在興頭﹐突然遇那天神般將橫衝直撞﹐刀如疾電﹐馬若怒龍﹐如入無人之境﹐囂陣中一員大將﹐拍馬趕來赴敵﹐才一合﹐大刀過處﹐連人帶馬﹐分爲四段﹐囂眾大驚曰「漢將中有此人﹐吾屬無瞧類矣。」遂紛紛然﹐各自逃生。那將猶砍殺不休﹐一時間﹐屍橫徧地﹐其跌壓踐踏未死者﹐到處蠕蠕然慘目。直追殺十數里﹐然後一轡如雲﹐騰回本陣。是誰﹖乃岑彭也。於是淸將乃得全軍東歸。惟祭遵屯汧不退﹐吳漢等復屯長安﹐岑彭還津鄕。而安定﹑北地﹑天水﹑隴西﹑復反歸囂矣。

校尉溫序爲囂將苟宇所獲﹐欲降之。序怒﹐以節撾殺數人﹐伏劍而死。從事王忠持其喪歸洛陽。帝曰「此吳漢違吾敕﹐遂棄前功也。」賜溫序冢地﹐拜其三子爲郎﹐詔書賜祭遵縑曰「將軍連年距難﹐眾卻獨畱﹐功勞爛然。兵退無宿戒﹐糧食不豫具﹐今乃調度﹐恐力不堪。國家知將軍不易﹐亦不遺力。今送縑千匹﹐以賜吏士。」

卻說祭遵自春間進攻略陽﹐途中得病而回。至是諸將悉退﹐獨遵畱汧﹐兵糧不足﹐遵日夜操心軍務﹐病益加重。九年春正月﹐遂薨於軍。帝聞大驚﹐一面詔馮異守徵虜將軍﹐並將其營。遵喪至河南縣﹐詔百官先會喪所﹐而車駕素服臨之﹐望哭哀慟。還幸城門﹐閱過喪車﹐瞻望涕泣不能已﹐喪禮成﹐復親祠以太牢。詔大長秋﹑謁者﹑河南尹護喪事﹐大司農給費至葬﹐車駕復臨﹐贈以將軍﹑侯印綏﹐朱輪容車﹐遣校尉發騎士四百人﹐被元甲兜鍪﹐兵車軍陣送葬。謚曰成侯。旣葬﹐車駕復臨其墳﹐存見夫人室家。遵爲廉約小心﹐克己奉公﹐賞賜輒盡與士卒﹐家無私財﹐身衣韋褲布被﹐夫人裳不加緣。帝以是重焉。遵無子﹐同產兄午﹐娶妾送之﹐遵以身任於國﹐軍兵未靖﹐不敢圖生慮繼嗣之計﹐乃使人逆而不受。臨死遺誡﹐牛車載喪﹐薄葬洛陽。問以家事﹐終無所言。其爲將軍﹐取士皆用儒術﹐對酒設樂﹐必雅歌投壺﹐又建爲孔子立後﹐奏置五經大夫。𨿽在軍旅﹐不忘俎豆﹐可謂好禮悅樂﹐守死善道者也。其後會朝﹐帝每嘆曰「安得憂國奉公之臣如祭徵虜者乎﹖」其見思如此。

且說隗囂經岑彭一場惡戰﹐驚嚇成病。及祭遵死﹐聞馮異並其軍﹐囂將吏數驚。馮異軍至﹐囂臥病不得食。至出城餐糗糒﹐會有傳說祭遵喪葬之榮﹐漢帝哭泣之哀者﹐津津不置。囂聞之﹐恚憤而死。王莽末﹐天水童謠曰「出吳門﹐望緹羣﹐見一蹇人﹐人言欲上天。今天可上﹐地上安得人﹖」時囂初起兵於天水﹐後意稍廣﹐欲爲天子﹐遂遭破滅。囂少病蹇﹐故云。囂旣死﹐王元﹑周宗立囂少子純爲王﹐總兵據冀。公孫述遣將趙匡﹑田弇助純。

光武聞之﹐詔馮異復行天水太守事﹐令攻趙匡等。久不能拔﹐諸將欲且還休兵﹐異固持不動。秋八月﹐詔來歙率馮異﹑﹑蓋延﹑馬成﹑劉尙入天水協攻趙匡﹑田弇等。於是諸將分擊各部﹐循安定﹑北地諸營保﹐蓋延西擊街泉﹑略陽﹑淸水諸屯聚﹐馬成同劉尙合破河池﹑武都。趙匡等告急文書﹐紛紛往益州取救﹐蜀地震恐。時王元降蜀﹐因說公孫述遣田戎﹑任滿﹑程汎將兵下江關﹐元與領軍環安拒河池。

卻說荊江一帶乃岑彭之所經理。初﹐彭攻破秦丰﹑田戎﹐南方悉定﹐以將代蜀漢﹐而川谷水險﹐難於漕運﹐乃畱威虜將軍馮駿軍江州﹐都尉田鴻軍夷陵﹐領軍李玄軍夷道﹐自引兵還屯津鄕。津鄕﹐當荊﹑揚之咽喉也。建武八年﹐彭引兵從車駕﹐破天水。彭壅谷水灌西城﹐會漢軍食盡而退﹐復還津鄕。

且說在滿﹑田戎﹐皆智勇宿將。且荊南是其昔日巢窟﹐地勢遠近險易﹐尢了然心目﹐此時將數萬精兵﹐乘箄筏而下江關﹐眞是勢如破竹﹐數月之間﹐馮駿及田鴻﹑李玄等﹐俱戰敗﹐夷道﹑夷陵盡失﹐賊據荊門﹑虎牙﹐此處江水所出﹐荊門山在南﹐上合下開﹐其狀似門﹐虎牙山在北﹐石壁之色紅白相間類牙﹐故有此名。此二山﹐楚之西塞﹐極爲險要。岑彭初聞田戎等下江關﹐使大驚曰「南郡不保矣﹗昔狐驚鼠竄之日﹐破之猶費數載之功。今挾全蜀之勢﹐擁精銳之眾﹐實爲勁敵。」一面上奏﹐一面調撥各路機宜。及引兵到來﹐只見橫江搭起浮橋斗樓﹐滿江欑柱﹐攔絕水道﹐賊營紮於山上。彭水旱不能進﹐幾次設計攻打﹐反爲所敗﹐只得拒住江面各路隘口﹐加意提防﹐卻日夜督造直進樓船﹑露撓冒突數千艘﹐以待救到大進。

卻說光武得奏﹐正要遣將助彭﹐忽報盧芳結連匈奴﹐寇邊甚急。帝曰「荊楚有岑彭在﹐寇諒不能深入。且置之。」於是遣吳漢率王霸﹑王常﹑朱祐﹑侯進等五將軍﹐將兵五萬餘人擊之。軍次髙柳﹐芳將賈覽﹑閔堪迎戰﹐大敗。會大雨﹐而匈奴救至﹐漢兵反爲所挫。帝聞之﹐料芳非時日可克﹐乃召吳漢還洛陽。令朱祐屯常山﹐王常屯涿郡﹐侯進屯漁陽﹐拜王霸爲上谷太守﹐領屯兵﹐得捕擊胡虜﹐無拘郡界。

而馮異攻擊趙匡﹑田弇等且一年矣﹐皆斬之。馬成﹑劉尙已破河池﹐遂平武都。﹑蓋延俱建功﹐掃平各部。因合兵共攻冀﹐數月不能拔﹐眾欲且還休兵﹐以觀其變﹐異固持不動﹐常爲軍前鋒。十年夏﹐與諸將攻落門﹐未拔。異病發﹐薨於軍。帝聞報大慟﹐謚之曰節侯。長子彰嗣。明年﹐帝思異功﹐復封彰弟爲析鄕侯。異旣薨﹐來歙等攻賊益力。

時髙平未下﹐率太中大夫竇士﹐武威太守梁統等圍之﹐不拔。初隗囂將安定髙峻擁兵萬人﹐據髙平﹑第一。帝使馬援招降峻﹐由是河西道開。來歙承制拜峻通路將軍﹐封關內侯。後吳漢軍退﹐天水諸郡盡失。峻復逃歸﹐助囂拒隴坻。及囂死﹐峻據髙平﹐畏誅堅守不下。

帝怒﹐入關將自徵之。乃徵漁陽太守郭伋﹐拜穎川太守﹐而召寇恂從徵隴州。時潁川賊事未淨﹐伋召見辭謁﹐帝勞之曰「賢太守去帝城不遠﹐河潤九里﹐冀京師並蒙福也。君𨿽精於追捕﹐而山道險厄﹐自斗當一士耳﹐深宜愼之。」伋到郡﹐招懷山賊陽夏趙宏﹑襄城召吳等數百人﹐皆束手詣僅降﹐悉遣歸附農。後宏﹑吳等黨與聞汲威信﹐遠自江南﹐或從幽﹑冀﹐不期俱降﹐駱驛不絕云。

恂至長安﹐諫帝曰「長安道裏居中﹐應接近便﹐安定﹑隴西必懷震懼。此從容一處﹐可制四方也。今士馬疲倦﹐方履險阻﹐非萬乘之固汧﹐前年潁川可爲至戒。」帝不從﹐進軍用汧。峻猶不下。帝議遣使降之﹐乃謂恂曰「卿前止吾此行﹐今將煩卿﹐若峻不降﹐卽引等五營擊之。」恂奉璽書至第一﹐峻遣軍師皇甫文出謁﹐辭理不屈。恂怒將誅文﹐諸將諫曰「髙峻精兵萬餘人﹐率多彊弩﹐西遮隴道﹐連年不下。今欲降之﹐而反戮其使﹐無乃不可乎﹖」恂不應﹐遂斬之。遣其副歸告竣曰「軍師天禮﹐已戮之矣。欲降急降﹐不降固守。」峻惶恐﹐卽日開城門降﹐諸將皆賀﹐因曰「敢問殺其使而降其城﹐何也﹖」恂曰「皇甫文﹐峻之腹心﹐其所取計者也。今來辭意不屈﹐必無降心。全之﹐則文得其計﹐殺之﹐則峻亡其膽﹐是以降耳。」諸將皆曰「非所及也。」遂傳峻還洛陽。

十月﹐來歙﹑等攻破落門﹐周宗﹑行巡﹑苟宇﹑趙恢等將隗純降。宗﹑恢及諸隗分徙京師以東﹐純與巡﹑字徒宏農。隴右旣平﹐西羌猶爲患。自王莽末﹐羌虜多背叛﹐遂入居塞內﹐金城屬縣﹐多爲虜有。而隗囂招懷其酋豪﹐遂得爲用。及囂死後﹐五溪﹑先零諸種﹐數爲寇掠﹐皆營塹自守﹐州郡不能討。來歙乃大修攻具﹐率蓋延﹑劉尙及太中大夫馬援等﹐進擊羌於金城﹐大破之﹐斬首虜數千人﹐獲牛羊萬餘頭﹐谷數十萬斜。時大饑﹐流離相望﹐歙乃傾倉凜﹐轉運諸縣﹐以賑贍之。於是隴右遂安﹐而涼州流通焉。歙復奏言﹐隴西侵殘﹐非馬援莫能定。十一年夏﹐璽書拜援隴西太守。歙乃與蓋延﹑馬成進攻王元﹑環安於河池﹑下辯﹐陷之﹐乘勝遂進。蜀人大俱﹐使刺客刺歙。未殊死﹐馳召蓋延至﹐見歙利刃插入脇中﹐驚伏悲哀﹐不能仰視。歙叱曰「虎牙何敢如此﹖今使者中刺客﹐無以報國﹐故呼巨卿﹐欲相屬以軍事﹐而反效兒女子涕泣乎﹖刃𨿽在身﹐不能勒兵斬公耶﹖」延收淚彊起﹐受所誡囑﹐歙復自書表曰﹕

臣夜入定後﹐爲賊所傷﹐中臣要害。臣不敢自惜﹐誠恨奉職不稱﹐以爲朝廷羞。夫理國以得賢爲本﹐太中大夫段襄﹐骨鯁可任﹐願陛下裁察。又臣兄弟不肖﹐終恐被罪﹐望陛下哀憐﹐數賜教督。

投筆抽刃而絕。帝聞大驚﹐省書攬涕不止。乃使太中大夫贈歙中郎將﹑徵羌侯印綬﹐謚曰節侯﹐謁者護喪事。喪還洛陽﹐乘輿縞素臨弔送葬。子褒嗣侯。帝嘉歙忠節﹐十三年﹐復封歙弟由爲宜西侯。《後漢書》論曰﹕

世稱來君叔天下信士﹐夫專使乎二國之間﹐豈厭詐謀哉﹗而能獨以信稱者﹐良其誠心在乎使兩義俱安﹐而已不私其功也。

且說此刺客乃環安所遣也。王元遂欲乘喪復河池﹐安曰「東將才能愈出愈奇﹐全隴之盛﹐猶不足以當之﹐況殘敗之餘。而馬成﹑劉尙智勇足備﹐豈易爭鋒﹖」忽報蓋延病回長安﹐又聞朝廷遣大司馬吳漢及誅虜將軍劉隆﹐輔威將軍臧宮﹐驍騎將軍劉歆﹐發南陽﹑武陵﹑南郡兵以助岑彭滅蜀。又發桂陽﹑零陵﹑長沙委輸棹卒六萬餘人﹐騎五千疋﹐皆會荊門。任滿等大敗﹐環安等遂歸蜀﹐王元往助延岑。伐蜀勝負﹐下文分說。

第二十六回

滅子陽全蜀歸心

建武九年﹐公孫述遣其將任滿﹑田戎﹑程汎大下江關﹐擊破馮駿等﹐據住荊門。岑彭兵少﹐數攻不利﹐於是大造戰船﹑攻具﹐以待援兵到來。至十一年春﹐帝遣岑彭與吳漢及臧宮﹑劉隆﹑劉歆發南陽﹑武陵﹑南郡兵﹐又發桂陽﹑零陵﹑長沙水兵﹐皆會集荊門。時江中欑柱密布﹐岑彭乃同吳漢等沿江遠遠相度形勢﹐吳漢曰「似此水道橫絕﹐無用武之地﹐兵多止費糧谷耳。當暫罷三郡蜀卒﹐俟隙觀變﹐再行調取。」彭岑曰「蜀兵勢盛﹐我兵旣集﹐不乘勢以規進取﹐而復遣去﹐不益長冠志﹐而阻士心乎﹖」漢必欲罷之﹐彭乃上書言狀。帝報彭書曰「大司馬習用步騎﹐不曉水戰。荊門之事﹐一由徵南公爲重而已。」

彭乃令軍中募攻浮橋先登者上賞。於是偏將軍魯奇應募而前。時東風大起﹐彭大喜曰「此天助也。」因與魯奇各領露橈冒突百艘﹐各帶攻具﹐揚帆西進。露橈者﹐謂露橈在外﹐人在船中﹐觸冒而衝突也。魯奇領令﹐開船先進﹐只見帆飽流急﹐雪浪噴空﹐船去如弩箭離弦﹐頃刻將抵浮橋。正侍直衝而進﹐卻是作怪﹐那船隻在江中搖擺不得上。而斗樓上任滿等早已望見﹐樓上弩弓密布﹐橋下戰船一字擺開殺下﹐𨿽非順風﹐卻是順水﹐搖動摧艄櫓﹐紛紛迎來。魯奇大驚﹐吩咐各船齊用勁弩﹐發火炬焚橋﹐自卻捨命惡戰﹐槍挑落水者﹐不計其數。任滿正在斗樓指揮兵將﹐只見人炬如流星般飛來﹐一刻之間﹐樓橋俱著﹐嚇得蜀將火急逃生不及﹐時風怒火盛﹐只聽得轟天價一聲響﹐橋樓崩坍。先是魯奇船不得動﹐原來是欑柱上的反把鉤﹐奇使善泅者入水﹐盡去其欑柱﹐此時岑彭亦到﹐於是數百號冒突樓船﹐順風並進﹑蜀兵大亂﹐溺死者數千人。這一場大戰﹐斬了任滿﹐生擒程汎。只逃走田戎﹐卻保守江州去了。

於是岑彭表上劉隆爲南郡太守﹐自率臧宮﹑劉歆等長驅入江關﹐而下令軍中﹐無得擄掠。所過百姓皆奉牛酒迎勞。彭每親見諸耆老﹐爲言大漢哀湣巴蜀﹐久見虜役﹐故與師遠伐﹐以討有罪﹐爲人除害﹐讓不受其牛酒。百姓皆大喜悅﹐爭開門降。彭到江州﹐以田戎糧食多﹐難以卒拔﹐乃畱馮駿守之﹐自引兵乘利直指墊江﹐攻破平曲﹐收其米數十萬石。

時公孫述大懼﹐乃使延岑﹑呂鮪﹑王元及其弟恢﹐領傾國之兵﹐拒住廣漢及資中﹐又遣侯丹率二萬人拒黃石。岑彭探聽的實﹐乃多張疑兵﹐使護軍楊翕與臧宮拒延岑等﹐自卻分兵浮江下還江州﹐溯成都江而上﹐襲擊侯丹﹐大破之。因日夜倍道兼行二千餘里﹐徑拔武陽。使精騎馳上廣都﹐離成都數十里﹐勢若風雨﹐所至皆奔散。公孫述大驚﹐以杖擊地曰「吾以大兵拒廣漢﹐乃繞出延岑軍後﹐是何神也﹗」

先是六月﹐述將環安遣人刺殺中郎將來歙﹐帝乃自將大兵徵蜀。七月﹐次長安。八月﹐岑彭破侯丹於黃石。時臧宮將降卒數萬於廣漢間﹐糧少﹐轉輸不至﹐降者皆欲散畔﹐所得郡邑﹐復各保聚﹐觀望成敗。宮彷徨無措﹐欲引還﹐恐爲所反。會帝遣謁者將兵詣岑彭﹐有馬七百疋。宮大喜﹐乃矯制取以自益﹐因日夜進兵﹐多張旗幟﹐登山鼓噪﹐右步左騎﹐挾船而引﹐呼聲動山谷。延岑不意漢兵驟至﹐登山望之﹐大震恐。宮因從擊﹐大破之﹐斬首無算﹐溺死者萬餘人﹐水爲之濁流。延岑逃得性命﹐奔往成都﹐其眾悉降﹐盡獲其兵馬珍寶﹐自是乘勝追殺。時王元人馬屯紮平陽鄕﹐臧宮一到﹐元已魂飛魄散﹐舉眾歸降。遂進拔綿竹﹐破涪城﹐斬公孫述弟恢。復攻拔繁﹑郫。前後收得節五﹐印綬千八百﹐全蜀震恐。

帝欲降述﹐乃與述書﹐陳言禍福。述省書嘆息﹐以示所親常少﹑張隆﹐隆﹑少皆勸降﹐述曰「廢興﹐命也。豈有降天子哉。」左右莫敢復言。領軍環安進曰「漢將中只岑彭一人難敵耳。追田戎於夷陵﹐拒隗囂於隴坻﹐蜀人至今膽寒。」述笑曰「猶彊於來君叔哉﹗」

卻說岑彭旣拔武陽﹐聞臧宮已破涪城﹐吳漢將南陽兵溯江而上﹐亦將到﹐喜曰「滅蜀可克期矣。」遂拔營前進。有成都亡奴來降﹐云述得帝書﹐光祿勛張隆﹐太常常少勸述降﹐述無降意﹐大臣皆怨﹐日夜離叛。岑信之﹐畱於帳下﹐會日暮駐營﹐詢地名﹐曰「彭亡。」彭惡之﹐以日暮未便他徙。夜半﹐營中有警巡營﹐見有黑影瞥如飛鳥﹐出投西去﹐追之莫及。傳入中軍﹐彭已被刺死。監軍鄭興大驚﹐不候天明﹐急領全營東退﹐以授吳漢﹐而武陽一帶復失。彭持軍整齊﹐所過秋毫無犯。鄧谷王任貴聞彭威信﹐越數千里遣使迎降。會彭已薨﹐帝盡以任貴所獻﹐賜彭妻子﹐謚曰壯侯。蜀人憐之﹐爲立廟武陽﹐歲時祠焉。子遵嗣﹐徙封細陽侯。

吳漢稍休士卒﹐復率兵進。十二年正月﹐與蜀將魏黨﹑公孫永戰於漁涪津﹐大破之﹐遂圍武陽。述遣子婿史興將五千人救之。漢迎擊興﹐盡殄其眾﹐因入犍爲界。諸縣皆城守﹐漢乃進軍攻廣都﹐拔之。時秋七月也﹐威虜將軍馮峻已拔江州﹐生擒田戎。武陽以東諸小城皆降。漢聞各路兵俱到﹐乃遣輕騎燒成都市橋。帝馳書戒漢曰「成都十餘萬眾﹐不可輕也﹐但堅據廣都﹐待其來攻﹐勿與爭鋒。若不敢來﹐公轉營迫之﹐須其力疲﹐乃可擊也。」漢不聽﹐乃自將步騎二萬餘人﹐進逼成都。去城十餘里﹐阻江北爲營﹐作浮橋﹐使副將武威將軍劉尙將萬餘人屯於江南﹐相去二十里。帝聞之大驚﹐責漢曰「比敕公於條萬端﹐何意臨事悖亂﹐旣輕敵深入﹐又與尙別營﹐事有緩急﹐不復相及。賊若出兵綴公﹐以大眾攻尙﹐尙破﹐公旣敗矣。幸無他者﹐急引兵還廣都。」此詔未到﹐述果使其將謝丰﹑袁吉將眾十餘萬﹐分爲二十餘營﹐並出攻漢﹐使別將將萬餘人﹐劫劉尙﹐令不得相救。漢與大戰一日﹐兵敗走入壁﹐丰因圍之。漢乃召諸集帳下曰「吾共諸君逾越險阻﹐轉戰於裏﹐所在斬獲﹐遂深入敵地﹐至其城下。而今與劉尙兩處受圍﹐勢旣不接﹐其禍難量﹐欲潛師就尙於江南﹐並兵禦之﹐若能同心一力﹐人自爲戰﹐則大功可立﹐如其不然﹐敗必無餘。成敗之機﹐在此一舉。」諸將皆曰「諾。」於是厲兵秣馬﹐閉營三日不出﹐乃多樹旗幡﹐使煙火不絕﹐夜銜枚引兵與劉尙合軍。丰等不覺﹐明日﹐乃分兵拒江北﹐謝丰自將攻江南。漢盡出精銳迎戰﹐自旦至脯﹐遂大破之﹐斬謝丰﹑袁吉﹐獲甲首五千餘級。於是引還廣都﹐畱劉尙拒述﹐具以狀上﹐而深自譴責﹐帝報曰「公還廣都﹐甚得其宜。述必不敢略尙而擊公也。若先攻尙﹐公從廣都五十里﹐悉步騎赴之﹐適當值其危困﹐破之必矣。」帝復使謁者張堪﹐送委輸縑帛﹐並領騎六千匹﹐詣吳漢﹐在道復追拜堪爲蜀郡太守﹐堪字君遊﹐南陽宛人也。早孤﹐年十六讓父餘財數百萬與兄子﹐而受業長安﹐志美行厲﹐諸儒號爲聖童。帝微時見堪志操﹐常嘉焉。及卽位﹐來歙薦之﹐召拜郎中﹐三遷爲謁者。

卻說吳漢懲前失﹐自是與述將戰於廣都﹑成都間﹐八戰八克﹐遂軍於成都郭中。述驚惶無措﹐謂延岑曰「事當柰何﹖」岑曰「男兒當死中求生﹐可坐窮乎﹖財物易聚耳﹐不宜有愛。」述乃悉散金帛﹐募敢死士五千餘人﹐以配延岑﹐出市橋﹐大建旗幟﹐鳴鼓挑戰﹐而潛遣奇兵出吳漢軍後。岑眾無不以一當百﹐吳漢大敗﹐延岑捨死追殺﹐漢落水中﹐緣馬尾得出。正在危急﹐恰好張堪到來﹐七千匹馬塵土蔽天﹐延岑大驚﹐退入城中。吳漢收聚殘敗﹐謂劉尙曰「已逼賊城﹐猶有此敗。今軍中只餘七日糧﹐而克城未有時日。速陰具船﹐將軍先行﹐吾當斷後耳。」

卻說張堪正到﹐聞漢敗欲遁去﹐急馳往見漢﹐說述必敗﹐不宜退師之策。漢從之﹐乃示弱挑敵﹐相延數日爲。十一月一日﹐見述眾競備西北﹐俄傾知輔威將軍臧宮殺到﹐宮破涪城後﹐復連屠大城﹐兵馬旌旗甚盛﹐乃乘兵入小雒郭門﹐直歷成都城下。不一刻﹐只見宮隨從數騎﹐來至漢營。漢大喜﹐爲置酒髙會﹐甚歡。飲畢﹐宮辭去﹐漢謂宮曰「將軍向者經虜城下﹐震揚成靈﹐風行電照。然窮寇難量﹐還營願從他道矣。」宮不從﹐復路而歸﹐賊亦不敢近之。

明日﹐臧宮攻咸門甚急﹐述視占書云「虜死城下。」大喜﹐謂漢等當之。乃自將數萬人﹐出城攻漢﹐使延岑拒臧宮。岑三合三勝﹐自旦及日中﹐軍士不得食﹐並疲倦。先吳漢見述出﹐乃自勒兵﹐令敵與官戰﹐至是乃使護軍髙午﹑唐邯﹐將數萬銳卒﹐突出擊之。述兵大亂敗走。髙午正在酣戰﹐忽見遠遠鑾旗之下﹐盔甲鮮明﹐知是公孫述﹐乃急追上﹐大喝一聲﹐「醜賊何逃﹐還我岑將軍命來。」述急轉身來鬥﹐被午當胸一槍﹐直穿透背﹐跌下馬來﹐卻彼左右搶救﹐輿入城去。述召延岑入﹐以兵屬之。至夜創血不止﹐痛極而死。明旦﹐岑遂降。吳漢乃夷述妻子﹐盡滅公孫氏﹐並族延岑。

先是城拔﹐張堪先入據城﹐檢閱庫藏﹐收其珍寶﹐悉條列上聞﹐秋毫無私。及吳漢入﹐乃族滅兩家﹐復放兵大掠﹐焚述宮室。帝聞之﹐怒以譴漢﹐又讓漢副將劉尙曰「城降三日﹐吏人從服﹐孩見老母﹐口以萬數﹐一旦放兵縱火﹐聞之可爲酸鼻。尙宗室子孫﹐嘗更吏職﹐何忍行此﹖仰視天﹐俯視地﹐觀放麑啜羹二者﹐孰仁﹖良失斬將弔人之義也。」時常少﹑張隆並以憂死。帝下詔追贈﹐以禮攺葬之。其忠節志義之士﹐並蒙旌顯。程烏﹑李育以有才幹﹐皆擢用之。於是西土咸悅﹐莫不歸心焉。以張堪能慰撫吏民。復拜臧宮爲廣漢太守。

明年正月﹐吳漢振旅浮江而下﹐至宛﹐有詔令過家上冢﹐賜谷二萬斛。時又增臧宮邑﹐更封酇侯。帝思岑彭功﹐復封其幼子淮爲谷陽侯。隴蜀俱平﹐於是大饗將士﹐班勞策勛﹐功臣增邑﹐更封凡三百六十五人﹐其外戚恩澤封者四十五人。益州傳送公孫述瞽師﹐郊廟樂器﹑葆車﹑輿輦﹐於是法物始備。兵革旣息﹐天下少事﹐文書調役﹐務從簡﹐乃至十省其九焉。

帝詔竇融與五郡太守﹐奏事京師﹐官屬賓客相隨﹐駕乘千餘輛馬﹐牛羊被野。融到﹐詣洛陽城門﹐上涼州牧﹑張掖屬國都尉﹑安丰侯印綬﹐詔遣使還侯印綬。引見﹐就諸侯位﹐賞賜恩寵﹐傾動京師。數月﹐拜爲冀州牧﹐十餘日﹐遷大司空﹐融自以非舊臣﹐一旦入朝﹐在功臣之右﹐每召會進見﹐容貌辭气卑恭已甚。帝以此愈親厚之。融小心﹐久不自安﹐數辭讓爵位。嘗上疏曰﹕

臣融年五十二﹐有子年十五﹐質性頑鈍。臣融朝夕教導以經藝﹐不得令觀天文﹐見讖記﹐誠欲令恭肅畏事﹐恂恂循道﹐不願其有才能﹐何況乃當傳以連城廣土﹐享故諸侯王國哉﹗

因復請間求見﹐帝不許。後朝罷﹐逡巡席後。帝知欲有讓﹐遂使左右傳出。他日會見﹐先詔融曰「日者知公欲讓職還土﹐故命公暑熱且自便。今相見﹐宜論他事﹐勿得復言。」融乃不敢重請。後又加位特進﹐行衛尉事﹐弟友爲城門校尉﹐兄弟並典禁兵。融長子穆﹐尙內黃公主。穆子勛﹐尙東海恭王彊女淯陽公主。友之子固﹐亦尙光武女涅陽公主。竇氏一門﹐兩侯三公主﹐四二千石﹐皆並時。自祖及孫﹐官府邸第相望﹐京邑奴婢以千數﹐於親戚功臣中﹐莫以爲比。範氏《後漢書》論曰﹕

竇融始以豪俠爲名﹐拔起風塵之中﹐以投天隙﹐遂蟬蛻王侯之尊﹐終膺卿相之位﹐此則徼功趣勢之士也。及其爵位崇滿﹐至乃放遠權寵﹐恂恂似若不能已者﹐又何智也。嘗獨詳味此子之風度﹐𨿽經國之術無足多談﹐而進退之禮良可言矣。

融卒時年七十八。謚曰戴侯。子孫顯達﹐蓋與國相終始云。此時天下底定﹐而西平諸羌﹐南靖交址﹐則馬伏波之言語行事﹐頗足觀覽﹐次之後回。

第二十七回

三邊績用伏波死

卻說羌戎種類不一﹐大抵得西方金行偏气﹐故性堅剛勇﹐以力爲雄。然王政修則賓服﹐徳教失則寇亂。三代以來﹐見諸《詩》《書》《左》《史》姑不敍論﹐及秦始皇使蒙恬將兵略地﹐西逐諸戎﹐北卻眾狄﹐築長城以界之﹐眾羌不復南度。至於漢興﹐匈奴冒頓兵彊﹐破東胡﹐走月氏﹐威震百蠻﹐臣服諸羌﹐是以無事。武帝開邊﹐障塞亭燧﹐夏出長城外數千里。卽宣帝時﹐先零諸羌叛﹐趙充國將兵破平之。直至王莽末﹐眾羌始還﹐據西海爲寇。更始﹑赤眉之際﹐羌遂放縱﹐寇金城﹑隴西。隗囂𨿽擁兵﹐而不能討之﹐乃就慰納﹐因發其眾﹐與漢相拒。及隗囂死﹐司徒掾班彪上言「羌漢雜處﹐習俗旣異﹐言語不通﹐數爲小吏黠人所見侵奪﹐窮恚無聊﹐故致反叛。舊制益州﹑幽﹑涼各部﹐皆置校尉﹐持節領護﹐理其怨結﹐循受疾苦﹐又數遣使驛﹐通動靜﹐以爲儆備。今宜復如舊﹐以明威防。」光武從之﹐以牛邯爲議羌校尉。未久邯卒﹐而職省十年。

羌寇金城﹐來歙與諸將破之﹐歙薦馬援爲隴西太守。時先零聞來歙已死﹐復寇臨洮。馬援乃發步騎三千人掩擊﹐大破之﹐諸羌八千餘人﹐詣援降。諸種復有數萬屯聚寇鈔﹐拒浩亹隘。援與揚武將軍馬成擊之。羌敗﹐因將妻子輜重﹐移阻於允吾谷。援乃潛行間道﹐掩赴其營。羌大驚潰﹐復遠從唐翼谷中﹐援復追之。羌引精兵聚北山上﹐援卽向山結陣﹐而分遣數百騎﹐繞襲其後﹐乘夜放火﹐擊鼓叫噪﹐虜遂大潰﹐凡斬首千餘級。援以兵少﹐不得窮追﹐收其谷糧﹑畜產而還。時夜戰﹐援中弩﹐夭貫其脛﹐援戰愈力﹐還營始去矢治創。是時朝臣以金城﹑破羌之西﹐途遠多寇﹐議欲棄之。援上言﹐破羌以西﹐城多完牢﹐易可依固﹐其田土肥壤﹐灌漑流通。如羌在湟中﹐則爲害不休﹐不可棄也。帝然之﹐於昌詔武威太守梁統﹐令悉還金城客民﹐歸者三千餘口﹐使各返舊邑﹐援奏置長吏﹐繕城郭﹐起塢侯﹐開導水田﹐勸以耕牧﹐郡中樂業。乃罷馬成軍。

十三年﹐武都參狼羌與塞外諸種爲寇﹐殺長吏。援將四千餘人擊之﹐至氐道縣﹐羌在山上﹐援軍據便地﹐奪其水艸﹐不與戰。羌遂窮困﹐豪帥數十萬戶盡亡出塞﹐諸種萬餘人悉降。於是隴右淸淨。

時王常屯固安﹐拒盧芳﹐薨於屯所。以杜茂屯北邊﹐遣馬武屯滹沱河﹐以備匈奴。杜茂﹑吳漢數擊盧芳﹐並不克。而芳將隨昱畱守九原﹐見隴蜀俱平﹐知芳必隨滅﹐計欲脇芳降漢。芳微覺﹐知羽翼外附﹐心膂內離﹐遂棄輜重﹐亡入匈奴。其眾盡歸隨昱﹐昱乃隨使者程恂詣闕﹐拜昱爲五原太守﹐封鐫羌侯。芳後病死。

四夷旣安﹐乃益求賢俊﹐以圖治安。先是丞相故事﹐四科取士﹐一曰徳行髙妙﹐志節淸白﹔二曰學通行修﹐經中博士﹔三曰明達法令﹐足以決疑﹐能案章覆問﹐文中禦史﹔四曰剛毅多略﹐遭事不惑﹐明足以決﹐才任三輔。令皆有孝悌廉公之行。是時爲建武十二年八月乙未﹐復下詔書﹕「三公歲舉茂才各一人﹐廉吏各二人﹐光祿歲舉茂才﹑四行各一人﹐察廉吏三人﹐中二千石歲察廉吏各一人﹐廷尉﹑大司農各二人﹐將兵將軍歲察廉吏各二人﹐監察禦史﹑司隸州牧歲舉茂才各一人。」

帝初卽位﹐卽訪求卓茂以爲太傅﹐而以鄧禹爲大司徒﹐吳漢爲大司馬﹐王梁爲大司空﹐是爲三公。鄧禹西徵﹐以伏湛行大司徒事。湛字惠公﹐父理受《詩》於匡衡﹐爲當世各儒﹐湛性孝友﹐少傳父業。帝知湛才任宰相﹐建武三年﹐遂代鄧禹爲大司徒。湛𨿽在倉卒﹐造次必於文徳﹐以爲禮樂政化之首﹐顚沛猶不可違。會以細故坐免。六年﹐徙封不其侯﹐遣就國﹐以侯霸代之。霸字君房﹐河南密人也。矜嚴有威容﹐篤志好學﹐師事九江太守房元﹐治《穀梁春秋》。王莽時﹐爲臨淮大尹﹐有能名。建武四年﹐徵拜尙書令。時朝無故典﹐又少舊臣﹐霸明習故事﹐收錄遺文﹐條奏前世善政法度﹐有益於時者﹐皆施行之。每春下寬大之詔﹐奉四時之令﹐皆霸所建也。及爲大司徒﹐在位明察守正﹐奉公不同。建武二年﹐王梁以軍事違敕﹐遂以宋宏爲大司空。宏以淸行致稱﹐雅進賢士。

建武六年﹐茂陵杜林自隴西還三輔﹐光武聞之﹐乃徵拜侍禦史。林字伯山﹐嘗從外氏張竦受學﹐博洽多聞﹐時稱通儒。東海衛宏﹑濟南徐巡等﹐皆師事之。林前於西州得漆書《古文尙書》一卷﹐常寶愛之﹐呈遭艱困﹐握持不髙身。出以示宏等曰「林流離兵亂﹐常恐斯經將絕。何意東海衛子﹐濟南徐生﹐復能傳之﹐是道竟不墜於地也。古文𨿽不合時務﹐然願諸生無悔所學。」宏﹑巡益重之﹐於是古文遂行。林嘗薦同郡範逡﹑趙秉﹑申屠剛及牛邯等﹐皆被擢用。十一年﹐代郭憲爲光祿勛。內奉宿衛﹐外總三署﹐周密敬愼﹐選舉稱平。時羣臣上言宜增科禁﹐詔下公卿議﹐林奏曰「夫人情挫辱﹐則節義之風損﹐法防繁多﹐則苟免之行興。古之明王深識遠慮﹐動居其厚﹐不務多辟﹐大漢初興﹐蠲除苛政﹐更立疏綱﹐海內歡欣﹐人懷寬徳。及至其後﹐漸以滋章﹐吹毛求疵﹐詆欺無限﹐果桃萊茹之饋﹐集以成臧﹐小事無防於義﹐以爲大戮﹐故國無廉士﹐家無完行。至於法不能禁﹐令不能止﹐上下相遁﹐爲敝彌深。臣愚以爲宜如舊制﹐不合翻移。」帝從之。

帝好經術﹐所至先訪儒雅﹐采求闕交。故四方學士莫不抱負墳策﹐云會京師﹐如範升﹑陳元﹑鄭興﹑杜林﹑衛宏﹑劉昆﹑桓榮之徒﹐繼踵而集。故圖籍之盛﹐考之史傳﹐未有如東漢者。初光武遷還洛陽﹐其經牒祕書﹐載之二千餘輛﹐自此以後﹐猶三倍於前云。

帝長於民間﹐頗達情僞﹐悉民疾苦﹐故勤約之風﹐行於上下。而臨宰邦邑者﹐亦競能其官。略表數人﹐所謂迹顯當時﹐聲施後世者﹐覽之頗足興頑起情。

茂陵郭伋﹐字細侯﹐乃武帝時郭解之後也。少有志行﹐王莽時爲並州牧。世祖卽位﹐徵拜雍州牧。建武五年﹐轉漁陽太守。時猾寇充斥﹐伋到﹐示以信賞﹐糾戮渠師﹐盜賊銷散。又整勒士馬﹐設攻守之略﹐匈奴遠迹﹐不敢入塞﹐民得安業。在職五歲﹐賦口倍增。後寇恂從徵西隴﹐徵伋拜潁川太守﹐遠近賊寇﹐束手歸降。十一年﹐上以盧芳未滅﹐調伋爲並州守﹐所到縣邑﹐老幼相攜﹐逢迎道路焉。伋乃聘求耆徳雄俊﹐設幾杖之禮﹐朝夕與參政事。行部到西河美稷﹐有童兒數百﹐各騎竹馬﹐迎拜道次﹐曰「聞使君到﹐人人生喜﹐故來奉迎。」伋笑謝之。及事訖﹐諸兒復歡聚﹐送至郭外﹐遮問使君何日當還﹐伋顧別駕從事計日以告之。行部旣還﹐先期一日﹐仍爲違信於諸兒﹐遂止於野亭﹐待期乃入。

南陽太守杜詩﹐性節儉﹐而政治淸平。以誅暴立威﹐善於計略﹐省愛民役﹐造作農器﹐百姓便之。又修治陂池﹐廣拓土田﹐郡內比室殷足。時人以方召信臣﹐語曰「前有召父﹐後有杜母。」召信臣﹐元帝時爲南陽太守﹐爲人興利﹐務在當之。字翁卿﹐壽春人也。

孔奮﹐字君魚﹐扶風茂陵人。少從劉歆受《春秋左氏傳》﹐歆稱之﹐謂門人曰「吾已從君魚受道矣。」遭王莽亂﹐與老母幼弟避兵河西。建武五年﹐竇融請署議曹椽﹐守姑臧長。時天下擾亂﹐惟河西獨安﹐而姑臧稱爲富邑。隴蜀旣平﹐河西守令咸被徵召﹐財貨連毅﹐彌竟川澤。惟奮無資﹐單車就路。姑臧吏民及羌胡更相謂曰「孔君淸廉仁賢﹐舉縣蒙恩﹐如何今去﹐不共報徳﹖」遂相賦斂牛馬器物﹐至千萬以上﹐追送數百里。奮謝之而已﹐一無所受。後拜武都太守﹐舉郡攺操。

張堪先爲蜀郡太守﹐吏民大悅。後拜漁陽太守﹐捕擊姦滑﹐賞罰必信﹐吏民皆樂爲用。匈奴嘗以萬騎入漁陽﹐堪率數幹騎奔擊﹐大破之﹐郡界以靜。乃於狐奴開稻田八千餘頃﹐勸民耕種﹐以致殷富。時麥多雙穗﹐百姓歌曰「桑無附枝﹐麥穗兩岐﹐張君爲政﹐樂不可支。」帝嘗召見諸郡計吏﹐問其風土及前後守令能否。蜀郡計椽樊顯進曰﹕」漁陽太守張堪昔在蜀漢﹐仁以惠下﹐威能討姦。前公孫述破﹐珍寶山積﹐捲握之物﹐足富十世﹐而堪去職之日﹐乘折轅車﹐布被囊而已。」帝聞之嘆息﹐卽拜顯力魚復長。

衛颯﹐河內修武人。初除襄城令﹐政有名迹﹐遷佳陽太守。郡與交州接境﹐頗染其俗﹐不知禮則。颯下車修癢序之教﹐設婚姻之禮﹐期年間﹐邦俗從化﹐颯理卹民事﹐居官如家﹐其所施政﹐莫不合於物宜。

宛人任延﹐年十二爲諸生﹐學於長安﹐明《詩》《易》《春秋》﹐顯名太學﹐學中號爲「聖童」。避兵之隴西﹐時隗囂已據四郡﹐遣使請延﹐延不應。更始元年﹐拜會稽都尉﹐時年十九﹐迎官驚其少。及到﹐靜泊無爲﹐惟先禮祠延陵季子﹐聘請髙行﹐如董子儀﹑嚴子陵等﹐敬待以師友之禮。椽吏貧者﹐輒分奉祿以賑給之﹐省諸卒﹐令耕公田﹐以周窮急。建武初﹐延上書﹐願乞骸骨﹐歸拜王庭。詔徵爲九眞太守。九眞俗以射獵爲業﹐不知牛耕﹐民常告糴交址﹐每致困乏。延乃今鑄作田器﹐教之墾辟日疇﹐歲歲開廣﹐百姓充給。又駱越之民﹐無嫁娶禮法﹐各因淫好﹐無適的對之匹﹐不識父子之性﹐夫婦之道。延乃移書屬縣﹐各使男年二十至五十﹐女年十五至四十﹐皆以年齒相配﹐其貧無禮聘﹐令長史以下﹐各省奉祿以賑助之。同時相娶者﹐二千餘人。是歲﹐風雨順節﹐谷稼丰衍﹐其產子者﹐始知種姓﹐咸曰「使我有是子者﹐任君也。」視事四年﹐徵詣洛陽。九眞吏人﹐生爲立祠。後拜武威太守﹐帝親見﹐戒之曰「善事上官﹐無失名譽。」延對曰「臣聞忠臣不私﹐私臣不忠﹐履正奉公﹐臣子之節﹐上下雷同﹐非陛下之福。善事上官﹐臣不敢奉詔。」帝嘆息曰「卿言是也。」旣之武威﹐郡之大姓﹐聚眾爲害﹐延發兵破之。自是威行境內﹐吏民累息。郡北當匈奴﹐南接種羌﹐民畏寇抄﹐多廢田業﹐延到﹐集武略之士﹐明其賞罰﹐令屯要害﹐有警擊討。虜多殘傷﹐遂不敢出。河西舊少雨澤﹐延乃爲置水官吏﹐修理溝渠﹐人蒙其利。又立校官﹐自椽吏子孫﹐皆令諸學受業﹐郡遂有儒雅之士。後坐擅誅羌不先上﹐左轉召陵令。及顯宗卽位﹐拜潁川太守﹐又爲河內太守。數年﹐病卒。

前漢魯人徐生善爲儀容﹐文帝以爲禮官大夫。劉昆者﹐陳畱東昏人﹐少習容禮﹐通《易經》﹐能彈雅琴。王莽時教授弟子﹐恆五百人﹐每春秋饗射行禮﹐縣宰輒率吏屬而觀之。後天下大亂﹐昆避難河南負犢山中。建武五年﹐舉孝廉﹐不行﹐遂逃﹐教授於江陵。光武聞之﹐卽除爲江陵令﹐時縣多火災﹐昆輒向火叩頭﹐輒能降雨止風。徵拜議郎﹐遷宏農太守。先是崤黽驛道多虎災﹐行旅不通﹐昆爲政三年﹐仁風大行﹐虎皆負子渡河。帝聞而異之。後徵代杜林爲光祿勛﹐帝問曰「卿前在江陵﹐反風滅火﹐後守宏農﹐虎北渡河。行何徳政﹐而致是事﹖」昆對曰「偶然耳。」左右皆笑其質訥。帝嘆曰「此乃長者之言也。」顧命書諸策。乃令入教授皇太子及諸王小侯五十餘人。建武三十年﹐以老乞骸骨﹐詔賜洛陽第捨﹐以千石祿終其身焉。

光武自幼學長安之時﹐便親淑賢俊﹐及卽位以來﹐尢加意訪求﹐孜孜不倦﹐故一時內輔外任﹐濟濟多賢﹐不可勝數。而蒲輸旌帛﹐猶不絕於巖藪。北海逢萌﹐王莽時掛冠東都城門﹐浮海客遼東。及光武卽位﹐乃之瑯邪嶗山﹐養志修道﹐人皆化其徳。帝連徵之﹐不起。

太原廣武人周黨﹐亦不仕莽﹐敕身修志。莽末﹐賊暴縱橫﹐殘滅郡縣﹐至廣武﹐賊聞黨髙行﹐過城不入﹐帝彊徵之﹐乃著短布單衣侍見尙書。及引見﹐黨伏而不謁﹐自陳願守所志﹐帝乃許焉。博士範丹奏曰「臣聞堯不須許由﹑巢父﹐而建號天下﹐周不待伯夷﹑叔齊﹐而王道以成。伏見太原周黨等﹐蒙加厚恩﹐使者三聘﹐乃肯就車。及陛見帝廷﹐偃蹇驕悍﹐不以禮屈。黨等文不能演義﹐武不能死君﹐釣采華名﹐庶幾三公之位。臣願與坐雲臺之下﹐考試圖國之道﹐不如臣言﹐伏虛妄之罪。而敢私竊虛名﹐誇上求髙﹐皆大下敬﹐」書奏﹐帝詔曰「自古明王聖主﹐必有不賓之士。伯夷﹑叔齊不食周粟﹐太原周黨不受朕祿﹐亦各有志焉。」其賜帛四十匹﹐黨遂隱居黽池。時齊國上言﹕有一男子披羊裘釣澤中。帝喜曰「此當是子陵也。」子陵姓嚴名光﹐一名遵﹐會稽余姚人。少有髙名﹐與光武同遊學。及光武卽位﹐光乃變姓名﹐隱身不見。帝思其賢﹐令天下以物色訪之。至是乃備安車玄﹐遣使聘之。三反而後至﹐捨於北軍﹐給牀褥﹐太官朝夕進膳。司徒侯霸與光素舊﹐遣使奉書。光於牀上箕踞抱膝﹐發書讀訖﹐問曰「君房素癡也。今爲三公寧小差否﹖」使對曰「位已鼎足﹐不癡也。」光曰「遣卿來何言﹖」因傳霸言﹐光曰「君言不癡﹐是非癡語耶﹖天子徵我三﹐乃來﹐人主尙不見﹐當見人臣乎﹖」使求報書﹐光曰「我手不能書。」乃口授曰「君房足下﹐位至鼎足﹐甚善。懷仁輔義天下悅﹐阿諛順旨要傾絕。」使者嫌少﹐求更足﹐光曰「買菜乎﹖求益也。」霸得書﹐封奏之﹐帝笑曰「狂奴故態也。」車駕卽日幸其館。光臥不起﹐帝就其臥榻﹐撫光腹曰「咄咄﹗子陵不可相助爲理耶﹖」光又眠不應﹐良久﹐乃張目熟視曰「昔唐堯著徳﹐巢父洗耳。士故有志﹐何至相迫乎﹖」帝曰「子陵﹐我竟不能下汝耶﹖」於是升輿嘆息而去。復引光入﹐論道舊故﹐相對累日。帝從容問光曰「朕何如昔時﹖」對曰「陛下差增於往。」因共偃臥﹐光以足加帝腹上。明日﹐太史奏客星犯禦坐甚急﹐帝笑曰「朕故人嚴子陵共臥耳。」除爲諫議大夫﹐不屈﹐用耕於富春山。後人名其釣處爲嚴陵瀨焉。宋朝範文正公有《釣臺記》云﹕

非光武不能遂子陵之髙﹐非陵不能成光武之大。

《後漢書﹟逸民傳贊》曰﹕

江海冥滅﹐山林長往﹐遠性風疏﹐逸情云上﹐亦足髙尙而懲薄俗矢。

又有向子平者﹐名長﹐河內朝歌人也。隱居不仕﹐性尙中和﹐好通《老》《易》﹐貧無資食。好事者更饋焉﹐向受之取足﹐而反其餘。王邑辟之﹐連年乃至﹐欲薦之於莽﹐固辭乃止﹐潛隱於家。一日讀《易》至「損」「益」卦﹐喟然嘆曰「吾已知富不如貧﹐貴不如賤﹐但未知死何如生耳﹗」建武中﹐男女娶嫁旣畢﹐乃敕斷家事﹐勿復相關﹐當如我死也。於是與同好北海禽慶﹐俱遊五嶽名山﹐竟不知所終。

是時前後祥瑞疊見﹐甘露降南行唐﹐黃龍見東阿。九眞徼外蠻夷﹐率種人內屬﹐日南徼外變夷﹐獻白雉白兔﹐廣漢激外白馬羌豪﹐率種人內屬﹐匈奴遣使奉獻﹐莎車國﹑鄯善國並遣使奉獻。初巴﹑蜀旣平﹐大司馬吳漢上書請封皇子﹐不許。重奏連歲﹐至是乃詔羣臣議。十五年四月﹐遂封皇子輔爲右翊公﹐英爲楚公﹐陽爲東海公﹐康爲濟南公﹐蒼爲東平公﹐延爲淮陽公﹐荊爲山陽公﹐衡爲臨淮公﹐焉爲左翊公﹐哀爲瑯邪公﹐又追謚兄伯升爲齊武公﹐兄仲爲魯哀公。時朱佑奏﹕「古者人臣受封﹐不加王爵﹐可攺諸王爲公。」故諸王皆爲公﹐後仍復爲王者。

有詔下州郡﹐檢核墾田頃畝及戶口年紀。河南尹張伋及諸郡太守十餘人﹐坐度田不實﹐皆下獄死﹐而郡國大姓﹐及兵長羣盜﹐處處並起﹐郡縣追討﹐到則解散﹐去復屯結﹐靑﹑徐﹑幽﹑冀四州尢甚。乃遣使者下郡國﹐聽羣盜自相糾發﹐五人共斬一人者﹐除其罪﹔吏𨿽逗畱回避故縱者﹐皆勿問﹐以擒討爲效﹔其牧守令長﹐境內坐盜賊而不收捕者﹐又以畏愞捐城委守者﹐皆不以爲負﹐但取獲賊多少爲殿最﹔惟蔽匿者乃罪之。於是更相追捕﹐賊並解散。徙其魁帥於他郡﹐賦田受稟﹐使安生業。自是牛馬放牧﹐邑門不閉。

時有妖民李廣等﹐誑惑百姓﹐無識下愚多信從之﹐遂共聚徒黨﹐攻沒皖城﹐殺皖侯劉閔﹐自稱「南嶽太師」。帝遣謁者張宗﹐將兵數幹人討之﹐爲廣所敗。愚民益信之﹐其眾大熾。時馬援已還京師﹐於是使援發諸郡兵數萬人擊之。援曰「是皆不樂太平之愚民﹐稍有膂力﹐遂自謂無敵﹐所謂蟻敵蜂屯﹐一燎無遺者耳。」遂發萬餘人四布﹐自率數百人奔擊。李廣出戰﹐只一合斬之﹐萬餘人四合圍剿﹐遂盡殲其眾。援輕重回京﹐忽璽書復下拜授爲伏波將軍﹐大發三軍﹐南徵交址。未知如何﹐且聽下回分解。

第二十八回

少海波罩薄后尊

卻說南方諸國﹐𨿽自秦時分置郡縣﹐然言語各異﹐禮教未通。及光武中興﹐錫光爲交址﹐任延守九眞﹐於是教其耕稼﹐制爲冠履﹐始知姻娶﹐漸習禮義﹐故慕化來獻者不絕。及建武十六年﹐交址女子徵側及其妹徵貳造反﹐大亂南邊。徵側者﹐麓泠縣雒將之女也﹐嫁爲朱鳶人詩索妻。姊妹皆精通武藝﹐勇力超羣﹐遂恃勇霸害一方。太守蘇定以法繩之﹐側忿不受制﹐故反。於是九眞﹑日南﹑合浦蠻夷皆應之﹐遂自立爲王﹐寇略嶺外六十餘城。交址刺史及諸太守﹐僅得自守。光武乃詔長沙﹑合浦﹑交址具車船﹐修道橋﹐通障溪﹐儲糧谷。至十八年四月﹐乃拜馬援爲伏波將軍﹐以扶樂侯劉隆爲副﹐督樓船將軍段志等討之。於是發長沙﹑桂陽﹑零陵﹑蒼梧兵萬餘人﹐隨山刊道千餘里﹐至浪泊大戰﹐賊敗﹐斬首數千級﹐降者萬親人。援追徵側等﹐連敗之﹐乃奔入禁溪穴中﹐援守之。時段志病卒﹐劉隆等追散餘賊。明年正月﹐穴中食盡﹐徵側﹑徵貳出戰﹐援悉斬之﹐傳首洛陽。帝封援新息侯﹐食邑三千戶。

援乃擊牛釃酒﹐勞饗軍士﹐從容謂官屬曰「吾從弟少遊常哀吾慷慨多大志﹐曰﹕『士生一世﹐取衣食裁足﹐乘下澤車﹐禦款段馬﹐爲郡掾吏﹐守墳墓﹐鄕裏稱善人﹐斯可矣。致求盈餘﹐但自苦耳。』當吾在浪泊﹑西裏間﹐虜未滅之時﹐下潦上霧﹐毒气重蒸﹐仰視飛鳶﹐跕跕墮水中﹐臥念少遊平生時語﹐何可得也。今賴士大夫之力﹐被蒙大恩﹐猥先諸君紆佩金紫﹐且喜且慚。」吏士皆歡呼稱頌。援將樓船二千餘艘﹐戰士二萬餘人﹐擊九眞餘黨都羊等﹐自無功至居風﹐斬獲五千餘人﹐嶺南悉平。援所過輒爲郡縣治城郭﹐穿渠灌漑﹐以利其民。又與越人申明舊制﹐以約束之﹐自後駱越皆奉行馬將軍故事。

二十年秋﹐振旅還至京師。故人多迎勞之﹐平陵人孟冀亦於坐賀。冀﹐名下士﹐授因謂之曰「吾望子有善言﹐反同眾人耶﹗昔伏波將軍路博徳開置七郡﹐裁封數百戶。今我微勞﹐猥饗大縣﹐功薄賞厚﹐何以能長久乎﹖先生何以相濟﹖」冀曰「愚不及也。」援曰「方今匈奴﹑烏桓尙擾北邊﹐欲自請擊之。男兒要當死於邊野﹐以馬革裹屍還葬耳﹐何能臥牀上在兒女子手中那﹖」冀曰「諒爲烈士﹐當如此矣。」還京月餘﹐會匈奴﹑烏桓寇扶風﹐援請行復出﹐屯襄國。

後武威將軍劉尙擊武陵﹑五溪蠻夷﹐深入軍沒﹐援因復請行﹐時年六十二。帝憫其老﹐未許之。援自請曰「臣尙能披甲上馬。」帝令試之﹐援據鞍顧眄﹐以示可用。帝笑曰「矍鑠哉﹗是翁也。」遂率中郎將馬武﹑耿舒﹑劉延﹑孫永等﹐將四萬餘人徵五溪。援夜與送者決別﹐謂友人社愔曰「吾受厚恩﹐年迫餘日索﹐常恐不得死國事﹐今獲所願﹐甘心瞑目﹐但畏權要子弟等﹐或在左右﹐或與從事﹐殊難得調。介介獨惡是耳。」明年春﹐軍至臨鄕﹐遇賊攻縣﹐援迎擊﹐破之。寇被逼饑困欲降﹐會援病卒﹐謁者宋均入虜受降﹐爲置吏司﹐羣蠻遂平。

初軍次下雋﹐有兩道可入﹐從壺頭則路近而水險﹐從充則塗夷而運遠﹐帝初以爲疑。及軍至﹐耿舒欲從充道﹐援以爲棄日費糧﹐不如進壺頭﹐扼其咽喉﹐充賊自破。以事上之﹐沼從援策。遂進營壺頭。賊乘髙守隘﹐水疾﹐船不得上。會暑甚﹐士卒多疫死﹐援亦中病﹐乃穿岸爲室﹐以避炎气。賊每升險鼓噪﹐援輒曳足以觀之﹐乃作歌曰﹕

滔滔武溪一河深﹐鳥飛不渡﹐獸不敢臨﹐嗟哉﹗武溪多毒淫。

慷慨悲歌﹐左右聞之﹐莫不爲之流涕﹐咸願捨死殺賊焉。

時耿舒與兄弇書曰﹕

前舒上書﹐當先擊充﹐糧𨿽難運﹐而兵馬得用﹐軍人數萬﹐爭欲先奮。今壺頭竟不得進﹐大眾怫郁行死﹐誠可痛惜。前到臨鄕﹐賊無故自致﹐若夜擊之﹐卽可殄滅。伏波類西域賈胡﹐到一處輒止﹐以是失利。今果疾疫﹐皆如舒言。

弇得書﹐奏之。帝乃使虎賁中郎將梁松﹐乘驛責問﹐因代監援軍。會援病卒﹐而寇亦平。松﹐梁統子﹐尙舞陰公主。先是援嘗有疾﹐松來候之﹐獨拜牀下﹐援不答拜。松去﹐請子問曰「梁伯孫帝婿﹐貴重朝廷﹐公卿以下莫不憚之﹐大人柰何獨不爲禮。」援曰「我乃松父友也﹐𨿽貴﹐何得失禮以輕其父乎﹖」松由是恨之。至是遂奏陷援。帝大怒﹐追收援新息侯印緩。又援在交恥﹐嘗餌薏苡仁﹐以能輕身勝瘴气。而南方薏苡實大﹐援欲以爲種﹐軍還﹐乃載之一車。時人以爲南土珍寶﹐權貴皆望之。援時方有寵﹐故莫以聞。及卒後﹐有上書譖之者﹐以爲前所載還﹐皆明珠文犀。馬武與侯昱皆上章言其狀﹐帝益怒。授妻孥惶懼﹐不敢以喪還舊塋﹐裁買城西數畝地﹐槁葬而已。賓客故人﹐莫敢弔會。援兄子嚴與援妻子﹐艸索相連﹐詣闕請罪。帝乃梁松書以示之﹐方知所坐﹐上書訴冤﹐前後六上﹐辭甚哀切﹐然後得葬。

有前云陽令朱勃詣闕上書曰﹕

臣聞玉徳聖政﹐不忘人之功﹐采其一美﹐不求備於眾。故髙祖赦蒯通﹐而以王禮葬田橫﹐大臣曠然﹐咸不自疑。夫大將在外﹐讒言在內﹐微過輒記﹐大功不計﹐誠爲國之所愼也。故章邯畏口而奔楚﹐燕將據聊而不下﹐豈其甘心末規哉﹐悼巧言之傷類也。竊見故伏波將軍新息侯馬援﹐拔自西州﹐欽慕聖義﹐間關險難﹔觸冒萬死﹐孤立羣貴之間﹐傍無一言之佐﹐馳深淵﹐入虎口﹐豈顧計哉﹗寧自知當要七郡之使﹐做封侯之福耶﹖八年﹐車駕西討隗囂﹐國計狐疑﹐眾營未集﹐援建宜進之策﹐卒破西州。及吳漢下隴﹐惟狄道爲國堅守﹐士民饑困﹐寄命漏刻。援奉詔西使﹐鎭慰邊眾﹐乃招集豪傑﹐曉誘羌戎﹐謀如湧泉﹐勢如轉規﹐遂救倒懸之急﹐存幾亡之城。兵全師進﹐師進輒克﹐銖鋤先零﹐緣入山谷﹐猛怒力戰﹐飛矢貫脛。又出徵交址﹐士多障气﹐援與妻子生訣﹐無悔吝之心﹐遂斬滅徵側﹐克平一州。間復南討﹐立陷臨鄕﹐師已有業﹐未竟而死﹐吏士𨿽疫﹐援不獨存。夫戰或以久而立功﹐或以速而致敗﹐深入未必爲得﹐不進未必爲非。人情豈樂久屯絕地不生歸哉﹗惟援得事朝廷二十二年﹐北出塞漠﹐南渡江海﹐觸冒害气﹐僵死軍事﹐名滅爵絕﹐國土不傳。海內不知其過﹐眾庶未聞其毀﹐卒遇三夫之言﹐橫被誣罔之讒。家屬杜門﹐葬不歸墓﹐怨隙並興﹐宗親怖栗。死者不能自列﹐生者莫爲之訟。臣竊傷之。夫明主於用賞﹐約於用刑。髙祖賞與陳平金四萬斤﹐以間楚軍﹐不問出入所爲﹐豈復疑以錢谷間哉﹗夫操孔父之忠﹐而不能自免於讒﹐此鄒陽之所悲也。《詩》云「取彼讒人﹐投畀豺虎﹑豺虎不食﹐投畀有北﹐有北不受﹐投畀有昊。」此言欲令上天而平其惡。惟陛下畱思豎儒之言﹐無使功臣懷恨黃泉。臣聞《春秋》之義﹐罪以功除﹐聖王之祀﹐臣有五義。若援﹐所謂以死勤事者也。願下公卿平援功罪﹐宜絕宜續﹐以厭海內之望。臣年已六十﹐常伏田裏﹐竊感欒布哭彭越之義﹐冒陳悲憤﹐戰栗闕庭。

書奏﹐報歸田裏。至肅宗皇帝卽位﹐乃追念之﹐下詔曰﹕

故云陽个朱勃﹐建武中以伏波將軍爵土不傳﹐上書陳狀﹐不顧罪戾﹐懷旌善之志﹐有烈士之風。《詩》云「無言不讎﹐無徳不報。」其以縣見谷二千斗﹐賜勃子若孫﹐勿令遠詣闕謝。

《東觀漢記》曰「援長七尺五寸﹐色理髮膚眉目容貌如畫。」閒於進對﹐尢善述前世行事。每言及三輔長者﹐下至閣裏少年﹐皆可觀聽。自皇太子諸王侍﹐聞者莫不屬耳忘倦。又善兵策﹐光武嘗言﹕『伏波論兵﹐與我意合。』每有所謀﹐未嘗不用。援有四子三女﹐卒後﹐梁松﹑竇固等譖之﹐家益失勢﹐數爲權貴所侵侮。兄子嚴﹐不勝憂憤﹐白藺夫人﹐絕竇氏婚﹐求進女掖庭。書上﹐選援幼女入太子宮。顯宗卽位﹐立爲後﹐卽明徳皇后也。這都是後話。亦昌黎所謂得牽連書者也。

且說光武初起宛時﹐娶於陰氏。明年春﹐擊王郎至眞定﹐又納郭后。及卽位﹐令侍中博俊至新封迎陰后與胡陽﹑寧平公主諸宮人至洛陽。二後俱封爲貴人。是年郭貴人生子彊。三年﹐羣臣請立後﹐帝以陰后雅性寬仁﹐欲立之。後以郭氏有子﹐固辭不肯當﹐遂立郭氏爲皇后﹐以子彊爲皇太子。其後郭后寵稍衰﹐數懷怨懟。十七年十月﹐遂廢爲中山王太后﹐立貴夫人陰氏爲皇后。進後中子有翊公輔爲中山王﹐以常山郡益中山國。其餘九國公﹐皆歸舊封﹐進爵爲王。時太子侍講郅惲言於帝曰「臣聞夫婦之好﹐父不能得之於子。況臣能得之於君乎﹖是臣所不敢言。𨿽然﹐願陛下念其可否之計﹐無今天下有議社稷而已。」帝曰「惲善恕已量主﹐知我必不有所左右而輕天下也。」

郭后弟況﹐小心謹愼﹐帝善之。年始十六﹐拜黃門侍郎﹐封綿蠻侯。以后弟貴重﹐賓客輻湊。況謙恭下士﹐頗得聲譽。十四年﹐遷城門校尉﹐至是復徙封大國﹐爲湯安侯。後遷大鴻臚。帝數幸其第﹐賞賜丰盛﹐京師號況家爲「金穴」云。

陰后兄識﹐弟興﹐皆有名望。識初從伯升起兵﹐有功﹐更始封爲陰徳侯﹐行大將軍事。建武元年﹐隨貴人至﹐以爲騎都尉﹐更封陰鄕侯。隨徵﹐以軍功增封﹐識叩頭讓曰「天下初定﹐將帥有功者眾﹐臣托屬掖庭﹐仍加爵邑﹐不可以示天下。」帝甚美之﹐以爲關都尉﹐鎭函谷。十五年﹐定封原鹿侯。興爲人有膂力﹐建武二年﹐爲黃門侍郎﹐守期間僕射﹐典將武騎﹐從徵伐﹐平定郡國﹐甚見親信。興與同郡張宗﹐上谷鮮千裒﹐不相好﹐知其有用﹐猶稱所長而薦達之。友人張汜﹑杜禽與興厚善﹐以爲華而少實﹐但私之以財﹐終不爲言。是以世稱其忠平。九年遷侍中﹐賜爵關內侯。帝後召興欲封之﹐置印緩於前﹐興固讓曰「臣未有先登陷陣之功﹐而一家數人﹐並蒙爵土﹐令天下觖望﹐誠爲盈溢。臣蒙陛下﹑貴人恩澤至厚﹐富貴已極﹐不可復加。至誠不願。」帝嘉之﹐不奪其志。貴人問其故﹐興曰「貴人不讀書耶﹖『亢龍有悔』﹐夫外戚家﹐苦不知謙退﹐嫁女砍配侯王﹐取婦眄睨公主﹐愚心實不安也。富貴有極﹐人當知足﹐誇奢益爲觀聽所譏耳。」貴人感其言﹐深自降悒﹐卒不爲宗親求位。

帝舅壽張侯樊宏﹐爲人謙柔畏愼﹐不求苟進。常戒其子曰「富貴盈溢﹐未有能終者。吾非不喜榮勢也﹐天道惡滿而好謙﹐前世貴戚皆明戒也。保已全身﹐豈不樂哉。」宏所上便宜及言得失﹐輒手自書寫﹐毀削艸本。公朝訪逮﹐不敢眾對。宗族染其化﹐未嘗犯法。帝甚重之。及後病困﹐車駕臨視﹐畱宿﹐問其所欲言﹐宏頓首自陳﹕「無功享食大國﹐誠恐子孫不能保全厚恩﹐令臣魂神慚負黃泉。願還壽張﹐食小鄕亭。」帝悲傷其言﹐而竟不許。二十七年卒。子倏嗣﹐謹約有父風焉。

卻說光武皇帝十一子﹐郭皇后生東海王彊﹐沛王輔﹐濟南王康﹐阜陵王延﹐中山王焉﹐許美人生楚王英﹐光烈皇后生顯宗﹐東平王蒼﹐廣陵王荊﹐臨淮公衡﹐瑯邪王京。衡未及進爵爲王而薨﹐無子﹐國除。彊爲皇太子﹐郭后廢﹐彊常戚戚不自安﹐數因左右及諸王陳其懇誠﹐願備藩國。光武不忍﹐遲回者數歲。至十九年﹐乃立東海王陽爲皇太子﹐攺名莊。而以彊爲東海王。帝以彊廢下以過﹐去就有禮﹐故優以大封﹐兼食魯郡﹐合二十九縣﹐賜虎賁旄頭﹐宮殿鐘■之懸﹐擬於乘輿。二十年﹐徙封輔爲沛王﹐郭后爲沛太后。

是時朝野肅淸﹐只有匈奴鮮卑猶時入塞﹐殺略吏人﹐朝廷以爲憂。而中興諸大將﹐已老死略盡﹐髙密侯鄧禹﹐膠東侯賈復﹐固始侯李通﹐好疇侯﹐揚虛侯馬武﹐朗陵侯臧宮皆以特進奉朝請。全椒侯馬成先爲中山太守﹐以徵武陵蠻無功﹐上太守印緩﹐就國。王霸以識邊事﹐在上谷二十餘年。祭遵從弟祭彤﹐初以遵故﹐拜爲黃門侍郎﹐及遵死無子﹐帝傷之﹐乃以彤爲偃師長﹐令近遵墳墓﹐四時奉祠之。彤有權略﹐視事五歲﹐縣無盜賊﹐課爲第一﹐遷襄賁令。時襄責盜賊﹐白日公行。彤至﹐誅破姦猾﹐殄其支黨﹐數年政淸。帝以爲能當匈奴﹑鮮卑﹐及赤山﹑烏桓連和彊盛﹐數入塞﹐帝憂之﹐乃拜彤爲遼東太守。彤有勇力﹐能貫三百斤弓﹐虜每犯塞﹐常爲士卒鋒﹐數破走之。二十一年秋﹐鮮卑萬騎寇遼東﹐彤率數千入迎擊之﹐自被甲陷陣上﹐大奔﹐死者過半﹐遂窮追出塞。自後鮮卑震怖﹐不敢復窺塞。彤以三虜連和﹐卒爲邊害﹐二十五年﹐乃招呼鮮卑﹐示以財利。其太都護偏何﹐遣使奉獻﹐願得歸化。彤慰納賞賜。於是滿離﹑髙句驪之屬﹐不駱驛款塞﹐上貂裘好馬﹐帝輒倍其賞賜。其後偏何邑落諸豪並歸義﹐願自效。彤曰「審欲立功﹐當歸擊匈奴﹐斬送頭首﹐乃信耳。」偏何等皆仰天指心曰「必自效﹐卽擊匈奴﹐持頭詣郡。」其後歲歲相攻﹐輒送首級受賞。自是匈奴衰弱﹐邊無寇警﹐鮮卑﹑烏桓並入朝貢。

卻說大司馬吳漢自平蜀後﹐十五年﹐同馬成北擊匈奴。自後帝念漢功勞﹐不復令其徵伐。漢在朝廷斤斤謹質﹐形於體貌。初漢出徵﹐妻子嘗買田業。漢還責之曰「軍師在外﹐吏士不足﹐何忍多買田宅乎﹗」遂盡以分與昆弟外家。又性彊毅﹐每出師﹐朝受命﹐夕卽引道﹐初無辦嚴之日。帝深重之。嘗嘆曰「吳公治軍﹐差彊人意。」十八年﹐蜀郡守將史歆反於成都﹐而宕渠﹑朐■等處﹐各起兵應之。帝以史歆昔爲岑彭護軍﹐曉習兵事﹐乃復遣漢率劉尙及太中大夫臧宮將兵討之。漢至﹐誅歆平之。二十年﹐漢病篤﹐車駕親臨。及薨﹐有司奏議以武爲謚﹐詔特賜謚曰忠侯。發北軍五校﹑輕車﹑介士送葬﹐如大將軍霍光故事。漢以質簡而彊力﹐故光武始終倚愛之。

昔賢有云「仁義不足以相懷﹐則智者以有餘爲疑﹐而朴者以不足取信。」觀漢髙之任平﹑勃﹐猶賢於光武之怒馬伏波矣。嗟乎﹗志士之就功名﹐固願馬革裹屍﹐英主之憑喜怒﹐獨不念及生平﹐且固必不移﹐西域賈胡一語﹐云陽令六百餘言﹐不足以解之﹐誠足悼痛﹗此周黨所以短布單衣﹐子陵張目熟視﹐其曠懷遠覽﹐豈虛博情髙之譽哉﹗語𨿽如此﹐然光武待功臣﹐較之髙帝﹐不啻天淵。其推誠眷愛﹐有如父子家人﹐厭塞眾心。又每能回容﹐有其小失﹐而有功輒增邑賞﹐不任以吏職。故皆保其福祿﹐終無誅譴者。嘗與諸功臣宴語﹐從容言曰「諸卿不遭際會﹐自度爵祿何所至乎﹖」髙密侯禹先對曰「臣少嘗學問﹐可郡文學博士。」帝曰「何言之謙乎﹐卿鄧氏子志行修整﹐何爲不掾功曹﹖」餘各以次對﹐至馬武曰「臣以武勇﹐可守尉﹐旨盜賊。」帝笑曰「且勿爲盜賊﹐自致亭長斯可矣。」君臣相得甚歡如此。

上幸章陵故里﹐置酒作樂。時宗室諸母因酣悅﹐相與語曰「文叔少時謹信﹐與不人款曲﹐惟直柔耳。今乃能如此。」上大笑曰「吾治天下﹐亦欲以柔道行之。」乃悉爲舂陵宗室起祠堂。時有五鳳凰見於潁川之郟縣。《東觀漢記》曰「鳳髙八尺﹐毛五彩﹐羣鳥並從﹐行列蓋地數傾﹐停一十七日」云。十九年﹐南巡狩﹐進幸南頓縣。捨置酒會﹐賜吏人﹐詔復田租一歲。父老前叩頭言「皇考居此日久﹐願加厚恩﹐賜復十年。」帝曰「天下重器﹐常恐不任﹐日復一日﹐安敢遠期十歲乎﹖」吏人又言「陛下實惜之﹐何言謙也﹖」帝大笑﹐復增一歲。二十六年﹐作壽陵。詔所制地不過二三頃﹐無爲山陵﹐陂他裁令流水而已。使疊興之後﹐與丘隴同體。

上東巡﹐羣臣請封禪﹐詔曰「卽位三十年﹐百姓怨气滿腹﹐吾誰欺﹐欺天乎﹖何事污七十二代之編錄。」於是羣臣不敢復言。後讀《河圖會昌符》云「赤劉之九﹐會命岱宗。」遂禪泰山﹐宣布圖讖於天下。上以《赤伏符》卽位﹐信用讖文﹐多以決定嫌疑。桓譚上疏﹐極言讖之非經﹐上大怒曰「桓譚非聖無法﹐將下斬之。」譚叩頭流血﹐良久乃得解。先是上與鄭興議郊祀事﹐上欲斷以讖﹐興對曰「臣不爲讖也。」上怒曰「卿不爲讖﹐非之耶﹖」興曰「臣於書有所未學﹐而無所非也。」上意乃解。

時禁綱尙疏﹐諸王皆在京師﹐競修名譽﹐爭禮四方賓客。壽光侯劉鯉﹐更始幼子也﹐得幸於沛王輔。鯉怨劉盆子害其父﹐因輔結客﹐報殺盆子之兄故式侯恭。詔收案法抵死。輔坐系詔獄﹐三日﹐乃得出。時沛太后郭氏已薨﹐於是詔郡縣捕王侯賓客﹐更相牽引﹐坐死者數千人。有呂種者﹐前爲馬援行軍司馬﹐臨誅嘆曰「馬將軍誠神人也。」先是援嘗謂種曰「自今以往﹐海內當安耳﹐但憂國家諸子並壯﹐而舊防未立。若多通賓客﹐則大獄起矣。卿曹戒愼之。」至是果應其言云。始詔東海王彊﹐沛王輔﹑楚王英﹐濟南王康﹑淮陽王延﹐皆就國。

上乃大會百官﹐詔求太子傅。郡臣承望上意﹐皆言太子舅陰識可任。博士張佚正色曰「今陛下立太子﹐爲陰氏乎﹖爲天下乎﹖爲天下﹐宜用天下之賢才。」帝稱善﹐曰「欲置傅者﹐以傅太子也。今博士不難正朕﹐況太子乎﹖」卽拜佚爲太子太傅﹐以博士桓榮爲少傅。榮字春卿﹐沛郡龍亢人也。少學長安﹐事九江朱普。貧窶無資﹐常客庸以自給十五年﹐精力不倦。至王莽篡位﹐乃歸。會朱普卒﹐榮奔喪九江﹐負土成墳。莽敗﹐天下亂﹐榮抱其經書與弟子逃匿山谷﹐𨿽常饑困﹐而講論不輟。後復客授江﹑淮間。建武十九年﹐始辟大司徒府。顯宗始立爲皇太子﹐選求明經﹐擢榮弟子豫章何湯爲虎賁中郎將﹐以《尙書》授太子。光武問湯本師爲誰﹐湯對曰「事沛國桓榮。」帝卽召榮﹐令說《尙書》。帝稱善﹐曰「得生幾晚。」因拜爲博士。車駕嘗幸太學﹐會諸博士論難於前﹐榮辯明經義﹐每以禮讓相﹐不以辭長勝人﹐儒者莫之及。至是爲少傅﹐賜以輜車﹑乘馬。榮大會諸生﹐陳其車馬印綬﹐曰「今日所蒙﹐稽古之力也﹐可不勉哉﹗」三十年﹐拜爲太常。初榮未達﹐與族人桓元卿同饑厄﹐而榮講誦不息。元卿嗤曰「但自苦气力﹐何時復施用乎﹖」榮笑不應。及爲太常﹐元卿來候﹐因嘆曰「我農家子﹐豈意學之爲利乃若是哉﹗」後顯宗卽位﹐尊以師禮﹐封關內侯。年八十餘卒﹐帝親自變服臨喪送葬。子郁襲爵﹐官至太常﹐教授肅宗﹑和帝。其門人楊震﹑朱寵皆位至三公焉。郁子普傳爵至曾孫。郁中子焉﹐能世其家學。孫鸞。曾孫典﹑彬﹑嚴。彬少與蔡邑齊名。桓氏之學﹐代作帝師﹐與西漢伏生世爲名儒﹐同其顯盛。惇崇聖學﹐足可宗也。

帝旣厭兵事﹐偃武修文﹐武臣亦多惇儒學。膠東侯賈復﹐少習《尙書》﹐後復治《易經》﹐關門養威重。髙密侯鄧禹﹐欲遠名勢﹐不修產利﹐有子十三人﹐各使守一藝。禹內文明﹐篤行淳備﹐事母至孝﹐其修整閨門﹐教養子孫﹐皆可爲系世法。帝並重之。

是時四裔賓服﹐西域則役屬匈奴﹑而匈奴斂稅重刻﹐諸國皆不堪命。二十一年﹐車師﹑前王﹑鄯善﹑焉耆等十八國﹐俱道遣子入侍﹐獻其珍寶。及得見﹐皆流涕稽首﹐願得都護。上以天下初定﹐未遑外事﹐皆還其侍子﹐厚遣之。後莎車王賢﹐自負兵彊﹐欲並兼西域﹐諸國憂恐﹐復上書﹐願復遣子入侍﹐更請都護。天子不許﹐報曰「今使者大兵未能得出﹐如諸國力不從心﹐東西南北自在也。」於是車師﹑鄯善﹑復附匈奴﹐而莎車王賢益橫。會匈奴饑役﹐自相分爭﹐帝以問朗陵侯臧宮﹐宮曰「匈奴貪利無信﹐窮則稽首﹐安則侵盜。个人畜疫死﹐旱蝗赤地﹐萬里死命懸在陛下。願得五千騎以立功。」帝笑曰「常勝之家﹐難以慮敵。吾方自思之。」宮後復與揚虛侯馬武上書﹐請諭告髙句驪﹑烏桓﹑鮮卑攻其左﹐發河西四郡﹑天水﹑隴西擊其右﹐以爲萬世刻石之功。詔報曰「《黃石公記》曰﹕『務廣地者荒﹐務廣徳者彊﹐有其有者安﹐貪人有者殘。殘滅之政﹐𨿽成必敗。』今國無善政﹐災變不息﹐百姓驚惶﹐人不自保﹐而復欲遠邊外乎﹖孔子曰﹕『吾恐季孫之憂不在顓臾』。且北狄尙彊﹐而屯田警備﹐傳聞之事﹐恆多失實。誠能舉天下之半﹐以滅大寇﹐豈非至願﹖苟非其時﹐不如息人。」自是諸將莫敢復言兵事。三十一年﹐北匈奴遣使奉獻。

明年﹐攺元中元元年﹐大赦天下。是歲初起明堂﹑靈臺﹑辟雍及北郊兆域。使司空告祠髙廟曰﹕

髙皇帝與羣臣約﹐非劉氏不王。呂太后賊害三趙﹐專王呂氏。賴社稷之靈﹐祿﹑產伏誅。天命幾墮﹐危朝更安。呂太后不宜配食髙廟﹐同祧至尊。薄太后母徳慈仁﹐孝文皇帝賢明臨國﹐子孫賴福﹐延祚至今。

其上薄太后尊號曰髙皇后﹐配食地祗。遷呂太后廟主於國﹐四時上祭。是夏﹐京師醴泉湧出﹐飲之者固疾皆愈﹐惟眇蹇者不瘳。又有赤艸生於水崖﹐郡國頻上甘露。羣臣奏言「嘉瑞顯慶﹐宜令太史撰集﹐以傳來世。」帝自謙無徳﹐不納。

二年﹐歲在丁已二月戊戎﹐帝崩於南宮前殿﹐年六十二。遣詔曰﹕朕無益百姓﹐皆如孝文皇帝制度﹐務從約省。刺史﹐二千石長吏﹐皆無離城郭﹐無遣吏及因郵奏。

帝精勤政事﹐每旦視朝﹐日昃乃罷。數引公卿郎將﹐備論經理﹐夜分乃寐。皇太子見帝勤勞不怠﹐每次問諫曰「陛下有禹湯之明﹐而失黃老養性之福。願頤養精神﹐優遊息寧。」帝曰「我自樂此不爲疲也。」𨿽身濟大業﹐兢兢如不及﹐故能明愼政體﹐總攬權綱﹐量時度力﹐舉無過事。退功臣而進文吏﹐戢弓矢而散馬牛﹐𨿽道未方古﹐斯亦止戈之武焉。明帝卽位﹐上尊廟曰世祖。案謚法﹐能紹前業曰光﹐克定禍亂曰武﹐此功此徳﹐故溢稱光武云。明章以後﹐迄於靈獻﹐敍其大綱﹐次之未捲。

第二十九回

二十八宿畫雲臺

顯宗孝明皇帝諱莊﹐光武第四子也。中元二年二月﹐卽皇帝位﹐年三十。尊母陰后曰皇太后。三月﹐葬光武皇帝於原陵。四月﹐賜天下男子爵﹐人二級﹔三老﹑孝悌﹑力田﹐人三級﹔爵過公乘﹐得移與子若同產﹑同產子﹔及流人無名數欲自占者﹐人一級﹔鰥﹑寡﹑孤﹑獨篤癃粟﹐人十斛。赦罪免刑。以髙密侯禹爲太傅﹐東平王蒼爲驃騎將軍。又詔﹕「今選舉不實﹐邪佞未去﹐權門請托﹐殘吏放手﹐百姓愁怨﹐情無告訴。有司明奏罪名﹐並正舉者。」是年九月﹐西羌寇隴右﹐遣謁靑張鴻討之﹐戰於允吾﹐鴻軍大敗﹐戰歿。冬十一月﹐拜馬武捕虜將軍﹐王丰付之﹐與監軍使者竇固﹐將四萬人擊之。明年爲水平元年﹐秋七月﹐馬武大破之。羌引眾出塞﹐武追擊至東西邯﹐斬首四千六百級﹐獲生口千六百人﹐餘皆降散。振旅還京。

二年正月辛未﹐宗祀光武於明堂。帝及公卿列侯始服冠冕﹑衣裳﹑玉佩﹑絇履以行事。禮畢﹐登靈臺﹐望元气﹐吹時律﹐觀物變。冬十月﹐幸辟雍﹐行養老禮﹐以李躬爲三老﹐桓榮爲五更。引桓榮及子弟升堂﹐上自爲辯說﹐諸儒執經問難於前。冠帶縉紳之人環橋門而觀聽者﹐蓋億萬計。

三年﹐立貴人馬氏爲皇后﹐子怛爲皇太子。後﹐前伏波將軍馬援女也。初入太子官時﹐年十三﹐奉承陰后﹐傍接同列﹐禮則修備﹐上下安之﹐遂見寵異。顯宗卽位﹐以後爲貴人。時後前母姊女賈氏亦以選入﹐生肅宗。帝以後無子﹐令養之﹐謂曰「人未必當自生子﹐但患愛養不至耳。」後於是盡心撫育﹐勞悴過於所生。至是﹐有司奏立長秋宮﹐帝未有所言﹐皇太后曰「馬貴人徳冠後宮﹐卽其人也。」遂立爲皇后。後身長七尺二寸﹐方口美發﹐能誦《易》﹐好讀《春秋》《楚辭》﹐尢善《周官》﹑董仲舒書。旣正位宮闈﹐愈自謙肅﹐常衣大練﹐裙不加緣。朔望諸姬主朝請望見後袍衣疏粗﹐反以爲綺彀﹐就視乃笑。後辭曰「此繒特宜染色﹐故用之耳。」六宮莫不嘆息。

是歲夏旱﹐而大起北宮﹐及諸官府。尙書僕射鐘離意免冠上疏曰﹕

伏見陛下以天時小旱﹐忱念元元﹐降避正殿﹐躬自克責﹐而比日密雲﹐遂無大潤﹐豈政有未得應天心者耶﹖昔成湯遭旱﹐以六事自責曰「政不節耶﹖使人疾耶﹖宮室榮耶﹖女謁盛耶﹖苞苴行耶﹖讒夫昌耶﹖」竊見北宮大作﹐人失農時﹐此所謂宮室榮也。自古非苦宮室小狹﹐但患人不安寧﹐宜且罷止﹐以應天心。臣意以匹夫之才﹐無有行能﹐久食重祿﹐擢備近臣﹐比受厚賜﹐喜懼相並﹐不勝愚憨徵營﹐罪當萬死。

帝報曰「湯引六事﹐咎在一人。其冠履勿謝。敕大匠止作﹐諸宮減省不急。」因謝公卿百僚﹐詔下﹐遂應時澍雨焉。

時竇融年老﹐子孫縱誕﹐多不法﹐詔切責之。融惶恐乞骸骨﹐詔令歸第養病﹐以趙熹代爲衛尉。熹字伯陽﹐宛人也﹐少有節操。初更始攻舞陰不下﹐云聞宛有趙氏孤孫熹﹐信義著名﹐願得降之。更始乃徵熹。熹年未二十﹐旣見﹐更始笑曰「繭栗犢豈能負重致遠乎﹖」卽除爲郎中﹐行偏將軍事﹐使詣舞陰城﹐遂降。因進人潁川﹐擊諸不下者。又助光武戰昆陽﹐熹被創﹐有戰功﹐封勇功侯。更始敗﹐熹亡歸﹐遇更始親屬﹐裸跣塗炭﹐饑困不能前﹐熹將所裝縑帛資糧﹐悉以與之﹐將護歸鄕裏。時鄧奉反南陽﹐熹素與奉善﹐數遺書切責之﹐而讒者因言熹與奉合謀。及奉敗﹐帝得熹書﹐乃驚曰「趙熹眞長者也。」卽徵熹﹐引見﹐賜鞍馬﹐待詔公車。後拜懷令﹐遷平原太守﹐擢舉義行﹐誅鋤姦惡。後靑州大蝗﹐侵入平原界輒死﹐百姓歌之。二十六年﹐徵入爲太僕。二十七年﹐拜太尉﹐賜爵關內侯。及帝崩﹐受遺詔典喪禮。時藩王皆在京師﹐自王莽篡亂﹐舊典不存﹐皇太子與東海王等雜止同席﹐憲章無序。熹乃正色﹐橫劍殿階﹐扶下諸王﹐以明尊卑。時藩國官屬﹐出入宮省﹐與百僚無別﹐熹表奏謁者將護﹐分止他縣﹐諸王並令就邸﹐惟朝晡入臨。整禮儀﹐嚴門衛﹐內外肅然。水平元年﹐封節卿侯。三年﹐以事免。其冬﹐爲衛尉。

以郭丹爲司徒﹐虞延爲太尉。郭丹與侯霸﹑杜林﹑張湛﹑郭伋齊名相善﹐杜詩亦嘆服﹐至是爲司徒﹐年已八十六矣。明年以事免﹐而河南尹範遷代之。遷初爲漁陽太守﹐以智略安邊﹐匈奴不敢入界。遷有淸行﹐其妻嘗謂曰「君有四子而無棲身之地﹐可餘俸祿﹐爲後世業乎﹖」遷曰「吾備位大臣﹐而蓄財求利﹐何以示後世耶﹖」在位四年斃﹐家無擔石﹐與郭丹同。虞延字子大﹐長八尺六寸﹐腰帶十圍﹐力能負千斤﹐手能擒虎﹐建武中﹐除細陽令﹐百姓感悅之。後遷洛陽令﹐嘗件信陽侯陰就﹐於是外戚斂手。

以太僕伏恭爲司空。前是梁松尙光武女舞陰長公主﹐寵幸莫比。光武崩﹐受遺詔輔政。永平元年﹐遷太僕。而松數爲私書請托郡縣﹐二年﹐發覺免官﹐以伏恭代之。松益懷怨望﹐乃懸飛書誹謗﹐下獄死。弟竦﹑恭俱坐徙九眞﹐後詔還本郡。竦閉門自養﹐以經籍自娛﹐著書數篇﹐名曰《七序》﹐班固見而稱之。竦好施﹐不事產業。自負其才﹐鬱鬱不得意。嘗登髙遠望﹐嘆息言曰「大丈夫居世﹐生當封侯﹐死當廟食﹐如其不然﹐閒居可以養志﹐《詩》《書》足以自娛。州郡之職﹐徒勞人耳。」後辟命交至﹐並無所就。有三男三女﹐肅宗納其二女﹐皆爲貴人。小貴人生和帝﹐竇皇后養爲己子﹐而竦家私相慶。後諸竇聞之﹐恐梁氏得志﹐終爲己害﹐遂語殺二貴人﹐而陷竦等以惡逆。竦死獄中﹐家屬復徙九眞。這俱是後話不表。

且說光武舊將存靑﹐賈復於中元元年薨﹐劉隆﹑馬成中元二年薨﹐水平元年臧官﹑耿弇﹑鄧禹薨﹐永平二年王霸薨﹐只有馬武一人﹐至永平四年亦薨。顯宗甚爲悲悼。按中興二十八將﹐當世以爲上應二十八宿。大抵眞主定世﹐一時承命﹐感會風雲﹐奮其智勇﹐理應然也。而後世俗說﹐乃有二十八宿鬧昆陽之語﹐戰昆陽時﹐只有臧宮﹑王霸﹑傅俊﹑任光﹑馬成﹑朱祐﹑王常﹑馬武﹐其餘將帥皆在後。於潁陽得祭遵﹑銚期﹐於父城得馮異﹐及討河北而後﹐諸將始出。舊演義竟架空雜奏﹐甚至以光武騎神牛﹐嚴子陵作軍師﹐荒唐不已﹐且不貫串﹐讀傳奇﹐𨿽以消暇﹐而亦足以資感發。故惟按史書實事﹐紀事編年﹐錯綜出入﹐則披覽之餘﹐啟人神志﹐不無裨益。且座間席次﹐偶爲談助﹐亦不致遺譏市俗﹐見笑通人也。

卻說明帝追感前世功臣不已﹐乃圖畫二十八將於南宮雲臺﹐所謂二十八宿是也。其外又畫王常﹑李通﹑竇融﹑卓茂﹐合三十二人。今依其本第﹐列之於左﹐以志名臣列將之次云﹕

太傅髙密侯鄧禹中山太守全椒侯馬成

大司馬廣平侯吳漢河南尹阜成侯王梁

左將軍膠東侯賈復瑯邪太守祝阿侯陳俊

建威大將軍好畤候驃騎大將軍參蘧候杜茂

執金吾雍奴侯寇恂積弩將軍昆陽候傅俊

徵南大將軍舞陽侯岑彭左曹合肥候堅鐔

徵西大將軍陽夏侯馮異上谷太守淮陽侯王霸

建義大將軍鬲侯朱祐信都太守阿陵侯任光

徵虜將軍潁陽候祭遵豫章太守中水侯李忠

驃騎大將軍櫟陽候景丹右將軍槐裏候萬修

虎牙大將軍安平侯蓋延太常靈壽侯邳彤

衛尉安成侯銚期驍騎將軍昌成侯劉植

東郡太守東光侯耿純橫野大將軍山桑侯王常

城門校尉朗陵侯臧宮大司空固始侯李通

捕虜將軍揚虛候馬武大司空安丰侯竇融

驃騎將軍愼侯劉隆太傅宣徳侯卓茂

時東平王蒼觀圖﹐言於帝曰「何故不畫伏波將軍像﹖」帝笑而不言。蒼少好經書﹐雅有志思﹐在朝至誠敢言﹐多所隆益﹐顯宗甚愛重之。而蒼自以至親輔政﹐聲望日重﹐意不自安﹐上疏歸職﹐其疏曰﹕

臣蒼疲弩﹐特爲陛下慈恩覆護﹐在家被教導之仁﹐升朝蒙爵命之首﹐制書褒美﹐班之四海﹐舉負薪之才﹐升君子之器。凡匹夫一介﹐尙不忘簞食之惠﹐況臣居宰相之位﹐同气之親哉﹗宜當暴骸膏野﹐爲百僚先﹐而愚頑之質﹐加以固病﹐誠差負乘﹐辱汗輔將之位﹐將被詩人三百赤紱之刺。今方域晏然﹐要荒無儆﹐將遵上徳無爲之時也﹐文官猶可並省﹐武職尢不宜建。昔象封有鼻﹐不任以政。誠由愛深﹐不忍揚其過惡。前事之不忘﹐來事之師也。自漢興以來﹐宗室子弟﹐無得在公卿位者﹐惟陛下審覽虞帝優養母弟﹐遵承舊典﹐終卒厚恩。乞上驃騎將軍印綬﹐退就蕃國﹐願蒙哀憐。

帝閱疏嘆息﹐優詔不聽。其後數陳乞﹐辭甚懇切。五年﹐乃許還國﹐而不聽上將軍印綬﹐厚加賞賜。六年冬﹐帝幸魯﹐徵蒼從還京師。明年皇太后崩﹐旣葬﹐乃歸國。帝臨送歸宮﹐淒然還思﹐乃遣使手詔國中傅曰﹕辭別之後﹐獨坐不樂﹐因就車歸﹐伏軾而吟。瞻望永懷﹐實勞我心﹐誦及《采菽》﹐以增嘆息。日者問東平王﹐處家何者是樂﹖王言爲善最樂﹐其言甚大﹐副是腰腹矣。今送列侯印十九枚﹐諸王子年五歲已上能趨拜者﹐皆令帶之。

蒼爲人美須髯﹐腰帶十圍﹐故云。

蒼於十王中最賢﹐而顯宗友愛亦篤。沛王輔﹐亦好經書﹐善《京氏易》《孝經》《論語》﹐在國謹節﹐終始如一﹐稱爲賢王。東海王彊﹐恭謙好禮﹐永平元年薨﹐禮遇尢爲殊異。楚王英﹐許美人所生也。自顯宗爲太子時﹐英常獨歸附太子。太子特親愛之。及卽位﹐數受賞賜。元年﹐待封英舅子許昌爲龍舒侯。英少好遊俠﹐交通賓客﹐晚節更學爲浮屠齋戒。浮屠者﹐佛也﹐西域天竺國其人修浮屠道﹐不殺伐﹐遂以成俗。《後漢書》載云「世傳明帝夢見金人﹐長大﹐項有光明﹐以問羣臣。或曰﹕『西方有神﹐名曰佛﹐其形長丈六尺﹐黃金色﹐夢或是此。』帝於是遣使天竺問佛道法﹐遂於中國圖畫形象焉。楚王英始信其術﹐中國因此頗有奉其道者」云。其教大抵慈悲不殺爲主﹐而專務淸靜。又以爲人死精神不滅﹐隨復受形﹐生時善惡﹐皆有報應﹐故所貴修練精神﹐以至無生而得爲佛。精於其道者﹐號曰沙門﹐善爲宏闊勝大之言﹐以勸誘愚俗。

按史書﹐明帝並無遣使西域之事﹐大抵亦後世好奇喜異者托說耳。《西域傳》永平十六年﹐明帝乃命將帥﹐北徵匈奴﹐取尹吾盧地﹐置宜禾都尉以屯田﹐遂通西域。於闐諸國﹐皆遣子入侍。西域自王莽時與中國絕﹐至是凡六十五載﹐乃復通焉。而楚王英好佛﹐則水平八年﹐已有入縑贖罪之文﹐十四年已謀逆自殺矣﹐其爲後人托說無疑﹐故《後漢書》金人入夢﹐天竺問佛之說﹐著以「世傳」二字﹐亦明文﹐故以世傳之說入書。而於十六年通西域﹐復特書西域自與中國絕者六十五載﹐以明後世傳說爲烏有子虛。世多通儒﹐當有辯證﹐姑不具論。

且說永平八年﹐詔令天下死罪﹐皆入縑贖﹐英奉黃縑白紈詣國相曰「托在藩輔﹐過惡累積﹐歡喜大恩﹐奉送縑帛﹐以贖衍罪。」國相大爲詫異﹐只得奏聞。詔報曰「楚王誦黃老之微言﹐尙浮屠之仁慈﹐潔齋與神爲誓﹐何嫌何疑﹐當有悔吝﹐其還贖﹐以助伊蒲塞桑門之盛饌。」英後遂大交通方士﹐作金龜玉鶴﹐刻文字以爲符瑞。十三年十月﹐有男子燕廣﹐告英與漁陽王平﹑顏忠等造作圖書﹐有逆謀。事下案驗﹐有司奏英招聚姦猾﹐造作圖讖﹐擅相官秩﹐置諸侯﹑王公﹑將軍﹑二千石﹐大逆不道﹐請誅之。帝以親親不忍﹐乃廢英﹐徙於丹陽徑縣﹐賜湯沭邑五百戶﹐男女爲侯主者﹐食邑如故﹐許太后勿上璽綬﹐畱住楚官。明年﹐英至丹陽﹐自殺。詔以諸侯禮葬於涇﹐而封燕廣爲折姦侯。於是窮治楚獄﹐遂至累年。其辭語相連﹐自京師親戚﹑諸侯﹑州郡豪傑及考案吏﹐阿附相陷﹐坐死徒者以千數﹐而系獄者﹐尙數千人。

初﹐樊鯈弟鮪﹐爲其子賞求楚王英女﹐鯈聞而止之曰「建武中吾家並受榮進﹐一宗五侯。時特進一言﹐女可配王﹐男可尙主﹐但以貴寵過盛﹐卽爲禍患﹐故不爲也。且爾一子﹐柰何棄之於楚乎。」鮪不從﹐及楚事覺﹐鯈已卒。上追念鯈謹恪﹐故其諸子皆得不坐。

英嘗陰疏天下名士﹐上得其錄﹐有吳郡太守尹興名﹐乃徵興及掾史五百餘人詣廷尉就考。諸吏不勝掠治﹐死者大半﹐惟門下掾陸續﹐主簿梁宏﹐功曹史駟勛﹐備受五毒﹐肌肉消爛﹐終無異辭。續母自吳來洛陽。覘侯消息。獄特嚴急﹐無緣相聞﹐母但饋食付門卒以進之。續在獄𨿽刑考﹐辭色未嘗變﹐忽對食悲泣﹐不能自勝﹐治獄使者怪而問之﹐續曰「母遠來﹐不得相見﹐故悲痛耳。」問﹕「何從得知母來﹖」續曰「因饋食﹐識母所自調和。吾母截肉﹐未嘗不方﹐斷蔥以寸爲度﹐故知母來耳。」使者嘉之﹐以狀聞帝﹐卽赦興等還鄕裏﹐禁錮終身。續﹐會稽人﹐太守尹興嘗因歲饑﹐使續於都亭賑民饘粥。續悉簡閱其民﹐訊以名氏。事畢﹐興問所食幾何﹐續因口說六百餘人﹐皆分別姓氏﹐無有差謬。以老病卒。

再說顏忠﹑王平辭引隧鄕侯耿建﹑朗陵侯臧信﹑護澤侯鄧鯉﹑曲成侯劉建。建等辭未嘗與忠﹑平相見。是時顯宗怒甚﹐吏皆惶恐﹐諸所連及﹐率一切陷入﹐無敢以情恕者。侍禦史寒朗心傷其冤﹐試以建等形狀獨問忠﹑平﹐而二人錯■不能對。朗知其詐﹐乃上言「建等無姦﹐專爲忠等所誣﹐疑天下無辜﹐類多如此。」帝曰「卽如是﹐忠﹑平何故引之﹖」對曰「忠﹑平自知所犯不道﹐故多有虛引﹐翼以自明。」帝曰「卽如是﹐何不早奏﹖」對曰「臣恐海內別有發其姦者。」帝怒曰「吏持兩端﹐促提下﹐捶之。」左右方引來﹐朗曰「願一言而死﹐小臣不敢欺﹐欲助國耳。」帝聞曰「誰與共爲章﹖」對曰「臣獨作之。」帝曰「何不與三府議﹖」對曰「臣自知當必族滅﹐不敢多污染人。」帝曰「何故族滅﹖」對曰「臣考事一年﹐不能窮盡姦狀﹐反爲罪人訟冤﹐故知當族滅。然臣所以言者﹐誠冀陛下一覺悟而已。臣見考囚在事者﹐咸共言妖惡大故﹐臣子所宜同疾﹐今出之不如入之﹐可無後責。是以考一連十﹐考十連百。又公卿朝會﹐陛下問以得失﹐皆長跪言﹐舊制大罪禍及九族﹐陛下大恩﹐裁止於身﹐天下幸甚。及其歸舍﹐口𨿽不言﹐而仰屋竊嘆﹐莫不知其多冤﹐無敢悟陛下言者。臣今所陳﹐誠死無悔。」帝下詔遣朗出。後二日﹐車駕自幸洛陽獄﹐錄囚徒﹐理出千餘人。時天旱﹐卽大雨。馬后亦以楚獄多濫﹐乘間爲帝言之。帝惻然感悟﹐夜下暗思﹐由是多所降宥。

任城令汝南袁安﹐遷楚郡太守﹐到任不入府﹐先往案楚王英獄事﹐理其無明驗者﹐條上出之。府丞掾史﹐皆叩頭爭﹐以爲阿附與反虜﹐法與同罪﹐不可。安曰「如有不合﹐太守自當坐之﹐不以相及也。」遂分別具奏﹐帝感悟﹐卽報許。得出者四百餘家﹐亦見楚獄慘矣。

千乘太守薛漢﹐世習《韓詩》﹐政有異迹﹐而善說災異讖緯。建武初﹐爲博士﹐受詔校定圖讖﹐弟子常數百人﹐亦坐楚事誅死。故人門生莫敢視。獨府掾廉範﹐往收斂之。吏以聞﹐帝大怒﹐召範入﹐詰責曰「薛漢與楚王同謀﹐交亂天下。範公府掾﹐不與朝廷同心﹐而反收斂罪人﹐何也﹖」範叩頭曰「臣無狀愚憨﹐以爲漢等皆已伏誅﹐不勝師資之情﹐罪當萬坐。」帝怒稍解﹐問範曰「卿廉頗後耶﹖與右將軍褒﹑大司馬丹有親屬乎﹖」範對曰「褒﹐臣之曾祖﹐丹﹐臣之祖也。」帝曰「怪卿志膽敢爾。」因赦之。範由是顯名﹐舉茂才。數月﹐再遷爲雲中太守。

顯宗性偏急﹐而聞義亦能徙﹐殆所謂情理之樞﹐有開塞之感耶。又好以耳目隱發爲明﹐故公卿大臣數被詆毀。近臣尙書以下﹐至見提曳。常以事怒郎藥崧﹐以杖撞之。崧走入牀下﹐帝怒甚﹐疾言曰「郎出﹗郎出﹗」崧曰「天子穆穆﹐諸侯煌煌﹐未聞人君自起撞郎。」帝赦之﹐朝廷莫不悚栗﹐爭爲嚴切﹐以避誅責。尙書鐘離意獨敢諫爭﹐數封還詔書﹐臣下過失﹐輒救解之。會連有變異﹐復上疏曰﹕

伏惟陛下躬行孝道﹐修明經術﹐郊祀天地﹐畏敬鬼神﹐憂卹黎元﹐勞心丁怠﹐而天气未和﹐日月不明﹐水泉湧溢﹐寒暑違節者﹐咎在羣臣不能宣化理職﹐而苛刻爲俗﹐吏殺良人﹐繼踵不絕。百官無相親之心﹐吏人無雍雍之志。至於骨肉相殘﹐毒害彌深﹐感逆和气﹐以爲天災。百姓可以徳勝﹐難以力服﹐先王要道﹐民用和睦﹐故能致天下和平﹐災害不生﹐禍亂不作。《鹿嗚》之詩﹐必言宴樂者﹐以人神之心洽﹐然後天气和也。願陛下垂聖徳﹐揆萬機﹐詔有司﹐愼人命﹐緩刑罰﹐順時气﹐以調陰陽﹐垂之無極。

帝知其減﹐然不能用。以此不得久畱﹐出爲魯相。意視事五年﹐愛利百姓﹐人多殷富﹐以病卒官﹐遺言上書﹐陳升平之世﹐難以急化﹐宜少寬假。帝感傷其意﹐下詔嗟嘆﹐賜錢二十萬。

按意《別傳》載﹕意爲魯相﹐到官﹐出私錢萬三千文﹐付戶曹孔﹐修夫子車﹐身入廟﹐拭幾席劍履。男子張伯除堂下艸﹐土中得玉壁七枚。伯懷其一﹐以六枚白意。意令主簿安置幾前。孔子教授堂下牀首有懸甕﹐意召孔問﹕「此何甕也﹖」對曰「夫子甕也﹐背有丹書﹐人莫敢發。」意曰「夫子爲人所以遺甕﹐欲懸示後賢。」因發之﹐中得素書﹐文曰「後世修吾書﹐董仲舒﹔護吾車﹐拭吾履﹐發吾甕﹐會稽鐘離意。壁有七﹐張伯藏其一。」意召問伯﹐果服焉。又建武初董憲裨將屯兵於魯﹐侵害百姓。太守鮑永擊討﹐大破之。惟別帥彭丰﹑虞休﹑皮常等各千餘人﹐稱將軍﹐不肯下。頃之﹐孔子闕裏﹐無故荊棘自除﹐從講堂至於裏門。永異之。謂府丞及魯令曰「方今危急﹐而闕裏自開﹐斯豈夫子欲令太守行禮﹐助吾誅無道耶﹖」乃會人眾﹐修鄕射之禮﹐請彭丰等其會觀﹐欲因此擒之。丰等亦欲圖永﹐乃持牛酒勞饗﹐而潛挾兵器。永覺之﹐手格殺丰等﹐其黨羽悉破平之。《記》曰「至誠之道﹐可以前知。」又曰「至誠如神。」固如是哉。乃好異者﹐至捨聖人之道而他求。若楚王英者﹐固以堯舜周孔之道爲不足法也。性情如此﹐其不善終也亦宜。

廣陵王荊﹐性刻急陰險﹐有才能而喜文法。光武崩﹐荊哭不哀﹐而作飛書﹐令蒼頭詐稱東海王彊舅郭況與彊書﹐以彊無罪被廢﹐勸彊乘喪起兵﹐奪天下。彊得書惶怖﹐卽執其使﹐封書上之。顯宗以荊母弟﹐祕其事﹐遣荊出止河南宮﹐時西羌反﹐荊不得志﹐冀天下因羌驚動有變﹐私迎能爲星者與謀議。帝聞之﹐徙封荊廣陵王﹐遣之國。後荊復呼相工謂曰「我貌類先帝﹐先帝三十得天下﹐我今亦三十﹐可起兵未﹖」相者詣吏告之。荊惶恐﹐自系獄。帝復加恩﹐不考極其事﹐使中尉謹宿衛之。荊猶下攺﹐九年使巫祭祀咒詛﹐有司舉奏﹐請誅之。荊自殺﹐帝憐傷之﹐賜謚曰思王。十四年﹐封荊子元壽爲廣陵侯﹐服王璽綬﹐食故國六縣。荊之罪﹐浮子英﹐帝何獨恨英之深也。顯宗深明經術者﹐殆於還贖一詔有隱悔與﹖

十五年夏四月﹐封皇子恭爲鉅鹿王﹐黨爲樂成王﹐衍爲下邳王﹐暢爲汝南王﹐昌爲常山王﹐長爲濟陰王﹐賜天下男子爵人三級﹐大赦天下。諸不應看者﹐皆赦除之。天下大酺五日。酺﹐布也。漢律三人以上﹐無故羣飲者﹐罰金四兩﹐今布恩於天下﹐得聚會飲食五日也。

時天下又安烏桓﹑鮮卑﹑南匈奴﹐皆附漢內屬。獨北匈奴𨿽遣使入貢﹐而寇鈔不息﹐邊城晝閉。耿秉數上言請擊之。秉字伯初﹐況孫﹐大司馬國之子。有偉體﹐腰帶八圍﹐博通書記﹐能說《司馬兵法》﹐尢好將帥之略。常以中國虛費﹐邊睡不寧﹐其患專在匈奴﹐以戰去戰﹐盛王之道﹐顯宗欲遵武帝故事﹐陰然其言。顯親侯竇固﹐竇融弟友之子也。永平初﹐坐從兄穆有罪﹐廢於家十今年。帝以固舊隨融在河西﹐明習邊事﹐十五年冬﹐拜耿秉爲駙馬都尉﹐竇固爲奉車都尉﹐乃使秉﹑固與太僕祭彤﹐虎賁中山郎將馬廖﹐下博侯劉張﹐好畤侯耿忠等共議之﹐如何建議﹐下回分解。

第三十回

三十六人平西域

匈奴之分南北﹐自建武二十四年十二月始。初﹐呼韓邪單於死﹐諸子以次立﹐至單於輿﹐驕踞自比冒頓﹐數寇邊。光武方平諸夏﹐未遑外事。九年﹐遣吳漢擊之﹐經歲無功﹐而匈奴轉盛﹐鈔暴日增﹐北邊無復寧歲。單於弟右谷蠡王伊屠知牙師﹐以次當爲左賢王。左賢王卽是單於儲副﹐當爲單於者也。單於輿欲傳其子﹐遂殺知牙師。知牙師者﹐王昭君之子也。烏珠畱單於之子比怒曰「以兄弟言之﹐右谷蠡王次當立﹐以子言之﹐我前單於長子﹐我當立。何得誅弟自立其子﹖」遂內懷猜懼﹐庭會稀闊。單於疑之。失輿以比爲右薁鞬日逐王﹐部領南邊及烏桓﹐至是乃遣兩骨都侯﹐監領比所部兵。比不得立﹐益憤恨﹐密遣人奉漢以匈奴地圖。二十三年﹐詣西河太守﹐求內屬。兩骨都侯覺之﹐因白單於。比懼﹐遂斂所主南邊八郡﹐眾四五萬人﹐待兩骨都侯還﹐欲殺之。骨都侯且到﹐知其謀﹐皆輕騎亡去﹐以告單於。單於發萬騎擊之﹐見比眾盛﹐不敢進而還。二十四年春﹐八部大人共議﹐立比爲呼韓邪單於﹐以其大父嘗依漢得安﹐故欲襲其號。乃款五原塞﹐願永爲藩蔽﹐扡禦北虜。帝用中郎將耿國議﹐乃許之。其冬﹐比自立爲呼韓邪單於。

二十五年春﹐南單於遣其弟左賢王莫﹐將萬餘人擊北單於弟薁鞬﹐左賢王﹐生獲之﹐北單於震怖﹐卻地千餘里。南單於復遣使詣闕貢獻﹐求使者監護﹐遣侍子修舊約。詔南單於入居邊內地﹐遣中郎將段彬﹐副校尉王郁﹐將兵西河﹐護衛之。單於亦列置諸部玉﹐助漢扡戎﹐爲郡縣偵邏耳目。北單於惶恐﹐頗還所掠漢民。

二十七年﹐北匈奴遣使詣武威﹐求和親。帝詔公卿廷議﹐不決。時顯宗爲太子﹐言曰「南單於新附﹐北虜懼於見伐﹐故傾耳而聽﹐爭欲歸義耳。今未能出兵。而反交通北虜﹐臣恐南單於將有二心﹐北虜降者﹐且不復來矣。」帝然之﹐告武威太守﹐勿受其使。明年﹐復遣使詣闕貢馬及裘﹐更乞和親﹐並請音樂。又求率西域諸國胡客﹐與俱獻見。帝下三府議酬答之宜。司徒掾班彪奏曰「北匈奴見南單於來附﹐懼謀其國耳。今旣未獲助南﹐亦不宜絕北。」因擬答辭並上曰﹕

單於不忘漢恩﹐追念先祖舊約﹐欲修和親﹐以輔身安國﹐計議甚髙﹐爲單於嘉之。往者匈奴數有乖亂﹐呼韓﹑郅支自相仇隙﹐並蒙孝宣皇帝垂恩救護﹐故各遣侍子﹐稱藩保塞。其後郡支忿戾﹐自絕皇澤﹐而呼韓親附﹐忠孝彌著﹐及漢滅郅支﹐遂保國傳嗣﹐子孫相繼。今南單於攜眾向南﹐款塞歸命﹐自以呼韓嫡長﹐次第當立﹐而侵奪失職﹐猜疑相背﹐數請兵將﹐歸埽北庭。策謀紛壇﹐無所不至。惟念斯言丁可獨聽﹐又以北單於比年貢獻﹐欲修和親﹐故拒而未許﹐將以成單子忠孝之義。漢秉威信﹐總率萬國﹐日月所照﹐皆爲臣妾﹐殊俗百蠻﹐義無親疏﹐服順者褒賞﹐逆者誅罰﹐善惡之效﹐呼韓﹑郅支是也。今單於欲修和親﹐款誠已達﹐何嫌而欲率西域諸國﹐俱來獻見。西域國屬匈奴與屬漢何異﹖單於數連兵亂﹐國內虛耗﹐貢物裁以通禮﹐何必獻馬裘。今賫雜繪五百疋﹐弓鞬■丸一﹐矢四發﹐遣遺單於。又賜獻馬左骨都候﹑右谷蠡王﹐雜繒各四百匹﹐斬馬劍各一。單於前言﹐先帝時所賜呼韓邪竽瑟空侯皆敗﹐願復裁賜。念單於國尙未安﹐方厲武節﹐以戰攻爲務﹐竽瑟之用﹐不如良弓利劍﹐故未以貪。朕下愛小物﹐於單於便宜所欲﹐遣驛以聞。

自後邊界相安。

至明帝永平五年﹐北匈奴寇五原及雲中﹐南單於擊走之。自此數寇鈔邊郡﹐焚燒城邑﹐殺掠甚眾﹐河西城門晝閉。顯宗患之﹐十五年冬﹐乃使諸將共議北徵之策。耿秉以爲當先擊白山﹐得伊吾﹐破車師﹐通使烏孫諸國﹐以斷其右臂。伊吾亦有匈奴南呼衍一部﹐爲此復爲折其左角﹐然後匈奴可擊也。上善其言。議者或以爲今兵出白山﹐匈奴必並兵相助﹐又當分其東以離其眾。上從之。遂以耿秉爲駙馬都尉﹐以騎都尉秦彭副之﹐以竇固爲奉車都尉﹐耿忠副之﹐皆置從事司馬﹐出屯涼州。十六年二月﹐乃大發緣邊兵﹐遣諸將四道出塞。祭彤與度遼將軍吳棠將河東﹑西河﹑羌胡及南單於兵萬一千騎﹐出髙閉塞。竇固﹑耿忠率酒泉﹑惇煌﹑張掖甲卒及盧水羌胡萬二千騎﹐出酒泉塞。耿秉秦彭率武威﹑隴西﹑天水募士及羌胡萬騎出張掖﹑居延塞。騎都尉來苗﹑護烏桓校尉文穆將太原﹑雁門﹑代郡﹑上谷﹑漁陽﹑右北平﹑定襄郡兵及烏桓﹑鮮卑萬一千騎﹐出平城塞。

且說竇固﹑耿忠軍至天山﹐擊呼衍王﹐斬首千餘級﹐呼衍王走﹐假司馬卒起﹐復邀到﹐勇不可當﹐虜遂大敗。迫至蒲類海﹐取伊吾盧地﹐遂置宜禾都尉﹐畱吏士屯田伊吾盧城﹐而使班超與從事郭恂使西域。耿秉﹑秦彭擊匈林王﹐絕幕六百餘里。來苗﹑文穆至匈河水上﹐虜皆奔走﹐不戰而還。祭彤﹑吳棠與南單於左賢王信出髙闕﹐期至涿邪山。左賢王信有嫌於彤﹐出塞九百餘里有小山﹐信乃妄言以爲涿邪山。彤到﹐不見虜﹐遂還。時諸將惟竇固有功﹐加位特進。彤﹑棠坐逗𨖻畏懦﹐不至涿邪山﹐免爲庶人下獄。

彤建武中﹐爲遼東太守﹐威聲暢於北方﹐西自武威﹐東盡玄菟及樂浪胡夷皆來內附﹐野無風塵﹐悉罷緣邊屯兵。十二年﹐顯宗徵爲太僕。彤在遼東三十幾年﹐衣無兼副﹐帝嘉其功﹐又美彤淸約﹐拜日賜錢百萬﹐馬三匹﹐衣被刀劍﹐下至居室什物﹐大小無不悉備。帝每見彤﹐常嘆息以爲可屬以重任﹐及坐法下獄﹐隨赦之。而彤性沈毅內重﹐自恨見詐無功﹐出獄數日﹐嘔血死。臨終謂其子曰「吾蒙國厚恩﹐奉使不稱﹐微績不立﹐身死誠慚義不可以無功受賞﹐死後﹐汝悉簿上所得賜物﹐身自詣兵屯﹐效死前行﹐以副吾心。」旣卒﹐其子逢上疏﹐具陳遺言。帝雅信重彤﹐方更任用﹐聞之大驚﹐召逢問疾狀﹐嗟嘆者良久。後烏桓﹑鮮卑追思彤無已﹐每次朝賀京師﹐常過冢拜謁﹐仰天號泣乃去。遼東吏人爲立祠﹐四時奉祭焉﹐彤葬後﹐子參遂詣竇固從軍﹐擊車師有功﹐稍遷遼東太守﹐此是後話。

且說班超字仲升﹐扶風平陵人﹐徐令彪之少子也。爲人有志﹐不修細節。然內孝謹﹐居家常執勤苦﹐不恥勞辱。有口辯﹐而涉獵書傳。兄固﹐字孟堅﹐九歲能文﹐及長﹐遂博貫載籍﹐九流百家之書﹐無不窮究。以父彪所續前史未詳﹐乃潛精研思﹐欲就其業。旣而有人上書﹐告固私攺作國史者﹐有詔下郡﹐收固系京兆獄﹐盡取其家書。超恐固爲郡所覈考﹐不能自明﹐乃馳詣闕上書﹐得召見﹐超具言固所著述意﹐而郡亦上其書。顯宗甚奇之﹐召固詣校書部﹐除蘭臺令史﹐使終成前書。固後積思二十餘年﹐至建初中乃成。卽今所謂《前漢書》也。初﹐固被召詣校書郎﹐超與母隨至洛陽﹐家貧﹐常爲官傭書以供養﹐久勞苦。嘗投筆嘆曰「大丈夫無他誌略﹐猶當效傅介子﹑張竅立功異域﹐以取封侯﹐安能久事筆研間乎﹖」左右皆笑之﹐超曰「小子安知壯士志哉﹗」後有相者﹐謂當封侯萬里之外﹐超問其狀﹐相者指曰「生燕頜虎頸﹐飛而食肉﹐此萬里侯相也。」久之﹐顯宗問固﹕「卿弟安在﹖」固對﹕「爲官寫書﹐受值以養老母。」帝乃除超爲蘭臺令史﹐後坐事免官。及竇固出擊匈奴﹐以超爲假司馬﹐將兵別擊伊吾﹐戰於蒲類海﹐多斬首虜而還。固以爲能﹐逐復遣同郭恂俱使西域云。

超到西域鄯善國﹐鄯善王廣奉超禮敬甚備﹐後忽更疏懈。超謂其官屬曰「寧覺廣禮意薄乎﹖」官屬曰「胡人不能常久耳。」超曰「此必有北虜使來﹐狐疑未知聽從故也。明者睹未萌﹐況已著耶﹖」乃召恃胡﹐詐之曰「匈奴使來數日﹐今安在乎﹖」侍胡惶恐曰「到已三日﹐去此三十里。」超乃閉侍胡﹐悉會其吏士三十六人﹐與共飲﹐酒酣﹐因激怒之曰「卿曹與我俱在絕域﹐今虜使到裁數日﹐而王廣禮敬卽廢。如今鄯善收吾屬送匈奴﹐骸骨長爲豺狼食矣。力之柰何﹖」官屬皆曰「今在危亡之地﹐死生從司馬。」超曰「不入虎穴﹐不得虎子。當今之計﹐獨有因夜以火攻虜﹐使彼不知我多少﹐必大震怖﹐可殄盡也。滅此虜﹐則鄯善破膽﹐功成事立矣。」眾曰「當與從事議之。」超怒曰「吉凶決於今日﹐從事文俗吏﹐聞此必恐而謀泄。死無所名﹐非壯士也。」眾曰「善﹗」初夜﹐超遂將吏士往奔虜營。會天大風﹐令十人持鼓藏虜捨後﹐約曰見火然﹐皆當鳴鼓大呼。餘人悉持兵弩夾門而伏。超乃順風縱火﹐前後鼓噪。虜眾驚亂﹐超手格殺三人﹐吏兵斬其使及從士三十餘級﹐餘眾百許人悉燒死。明日乃還﹐告郭恂﹐恂大驚﹐旣而色動。超知其意﹐舉手曰「掾𨿽不行﹐班超何心獨擅之乎﹖」恂乃悅﹐超於是召鄯善王廣﹐以虜使首示之﹐一國震怖。超告以漢威徳﹐自今以後﹐勿復與北虜通。廣叩頭﹐願屬漢無二心﹐遂納子爲質。還白竇固﹐固大喜﹐具上超功效﹐並求更選使使西域。帝曰「吏如班超﹐何故不遣﹐而更選乎﹖今以超爲軍司馬﹐令遂前功﹐復使於窴。」固欲益其兵﹐超曰「願將本所從二十六人足矣。於窴國大而遠﹐今將數百人﹐無益於彊﹐如有不虞﹐多益爲累耳。」

是時於窴王廣徳﹐新攻破莎車國﹐遂雄張南道﹐而匈奴使監護其國。超旣至﹐廣徳札意甚疏﹐且其俗信巫﹐巫言「神怒何故欲向漢﹖漢使有馬﹐急求取以祠我。」廣徳乃遣國相私來比就超請馬。超知其狀﹐報許之﹐而令巫自來取馬。有頃巫至﹐超卽斬其首﹐收私來比﹐鞭答數百﹐以巫首送廣徳﹐因責讓之。廣徳先聞超在鄯善﹐誅滅虜使﹐大惶恐﹐卽殺匈奴使者而降。超重賜其王以下﹐因鎭撫焉。於是諸國遣子入侍。西域與漢絕六十五載﹐至是乃復通焉。

卻說伊吾﹑車師爲西域之門戶﹐故漢常與匈奴爭車師﹑伊吾以制西域。旣屬漢﹐匈奴益窘﹐遂大人寇雲中﹐烽火不絕。雲中太守廉範﹐立傳吏士出拒。故事虜人過五千﹐當移文傍郡。吏乃請傳檄求救﹐範不聽﹐自率士卒拒之。虜眾盛而範兵不敵﹐會日暮﹐範令軍士各交縛兩炬﹐三頭爇火﹐手持一端。虜遙望營中火光星列﹐謂漢兵救至﹐大驚﹐待旦將退。範乃令軍中蓐食﹐晨往赴之﹐斬首數百級。虜自相轔藉﹐死者千餘人。北匈奴由此不敢復向雲中。

十七年冬﹐乃遣竇固率耿秉﹑劉張出惇煌昆侖塞﹐以擊西域﹐取車師。伊吾北通車師千二百里﹐自車師前王庭﹐傍南山北陂河西行﹐至莎車﹐爲南道﹐隨北山陂河行﹐至疏勒﹐爲北道。南道西逾蔥嶺﹐則出大月氏﹑安息諸國﹐北道西逾蔥嶺﹐則出大宛﹑康居﹑奄蔡﹑焉耆諸國。班超知漢必出白山擊車師﹐遂從間道北至疏勒。疏勒東北爲龜玆﹐龜玆王建﹐爲匈奴所立﹐倚恃匈奴﹐據有北道﹐攻殺疏勒王﹐自立其臣兜題爲疏勒國王。超至疏勒﹐去兜題所居槃臺城九十里﹐逆遣吏田慮先往降之。敕慮曰「兜題本非疏勒種﹐國人心不用命。若不卽降﹐便可執之。」慮旣到﹐兜題見慮輕弱﹐殊無降意。慮因其無備﹐遂前劫縛兜題。左右出其不意﹐皆驚懼奔走。慮馳報超﹐超卽赴之﹐悉召疏勒將吏﹐說以龜玆無道之狀﹐因立其故王兄子忠爲王。國人大悅。忠及官屬﹐皆請殺兜題﹐超欲示漢威信﹐不聽﹐遂釋而遺之。疏勒由是與龜玆結怨。

竇固等合兵萬四千騎。十一月﹐擊破白山虜於蒲類海上。遂進擊車師。車師北與匈奴接﹐有前後部﹐車師前王卽後王之子也﹐其廷相去五百餘里。固以後王道遠﹐山谷深﹐士卒寒苦﹐欲攻前王。耿秉以爲先赴後王﹐則前王自服。固計未決﹐秉奮身而起曰「請行前。」乃上馬引兵北入。眾兵不得已﹐遂並進﹐縱兵抄掠﹐斬首數千級。後王安得震怖﹐從數百騎出迎秉。而固司馬蘇安欲全功歸固﹐卽馳謂安得曰「漢貴將獨有奉車都尉﹐天子姊婿﹐爵爲通侯﹐當先降之。」安得乃還﹐更令其諸將迎秉。秉大怒﹐被甲上馬﹐麾其精騎﹐徑造固壁﹐言曰「車師王降﹐訖今不至﹐請往果其首。」固大驚曰「且止﹗將敗事。」秉厲聲曰「受降如受敵。」遂馳赴之。安得惶恐。走讓門﹐脫帽趨抱馬足降。秉以詣固。其前王亦歸命﹐遂定車師。固奏復置西域都護及戊己校尉﹐以陳睦爲都護﹐耿恭爲戊校尉﹐屯後王都金蒲城﹐關寵爲己校尉﹐屯前王部柳中城。屯各置數百人。

十八年﹐詔竇固等罷兵還京師。固等去﹐北單於遂遣左鹿蠡王率二萬騎擊車師。耿恭遣司馬將兵三百人救之﹐盡爲所沒。匈奴遂破殺車師後王安得﹐而攻金蒲城。恭乘城搏戰﹐以毒藥縛矢。傳語匈奴曰「漢家箭神﹐其中創必有異。」因發彊晉射之﹔虜中矢者﹐視創皆沸﹐遂大驚。會天暴風雨﹐隨雨擊之﹐殺傷甚眾。匈奴震怖相謂曰「漢兵神﹐眞可畏也。」遂解去。恭以疏勒城傍有澗水可固﹐五月﹐乃引兵據之。恭字伯宗﹐亦況孫﹐國弟廣之子也。少孤﹐慷慨多大略﹐有將帥才。劉張請恭爲司馬﹐車師定﹐乃以爲戊校尉。恭旣據城﹐七月﹐匈奴復來攻。恭募先登數千人直馳之﹐胡騎散走。匈奴遂於城下擁絕澗水。恭於城中穿井十五丈﹐亦不得水。吏士渴乏﹐窄馬糞汁而飲之。恭仰嘆曰「聞昔貳師將軍拔佩刀刺山﹐飛泉湧出。今漢徳神明﹐豈有窮哉﹗」乃整衣服﹐向井再拜﹐爲吏士禱。有頃﹐水泉奔出﹐眾皆稱萬歲。乃令士且勿飲﹐先和泥塗城﹐揚水示之。虜以爲神明﹐遂引去。

時焉耆﹑龜玆攻歿都護陳睦﹐北匈奴亦圍關寵於柳中。會顯宗駕崩﹐救兵不至﹐車師復叛﹐與匈奴共攻耿恭﹐未知耿恭生死如何﹐下回再爲分解。

第三十一回

肅宗愛色容權戚

永平十八年秋八月壬子﹐帝崩於東宮前殿。年四十八﹐遺詔無起寢廟﹐藏主於皇后更衣別室。帝初作壽陵﹐制令流水而已﹐無得起墳。萬年之後﹐埽地而祭﹐桿水脯糒而已﹐過百日﹐惟四時設奠﹐置吏卒數人﹐供給灑埽﹐勿開修道。敢有所興作者﹐以擅議宗廟法從事。帝遵奉建武制度﹐無敢違者。後宮之家﹐不得封侯與政。館陶公主爲子求郎﹐不許﹐而賜錢千萬。謂羣臣曰「郎官上應列宿﹐出宰百里﹐苟非其人﹐則民受其殃﹐是以難之。」故吏稱其官﹐民安其業﹐遠近肅服﹐戶口玆殖焉。

肅宗孝章皇帝諱炟﹐顯宗第五子也。少寬容﹐好儒術。卽位年十九。尊馬后曰皇太后。十月﹐大赦天下﹐賜民爵與粟如先代。以節鄕侯趙熹爲大傅﹐司空牟融爲太尉。融經行純備﹐舉動方重﹐顯宗每延謀政事﹐以經明才髙﹐善議論﹐朝廷皆服其能云。擢第五倫爲司空。倫字伯魚﹐少有義行。王莽末﹐盜賊起﹐倫依險築營以保宗族﹐賊至﹐輒奮厲其眾﹐引彊待滿以拒之。銅馬﹑赤眉之屬前後攻殺﹐皆不能下。後京兆尹閻興召爲主簿。時蓋延代鮮幹褒爲馮翊﹐多非法。倫數切諫﹐延恨之﹐故滯不得舉。倫每讀詔書﹐常嘆息曰「此聖主也﹐一見決矣。」等輩笑之曰「爾說州將尙不下﹐安能動萬乘乎﹖」倫曰「未遇知已﹐道不同故耳。」建武二十六年﹐舉孝廉﹐補淮陽國醫工長﹐從王朝京師﹐隨官屬得會見。帝問以政事﹐倫因此酬對政道﹐帝大悅。明日﹐復特召入﹐與語至夕。詔以爲扶夷長﹐未到官﹐追拜會稽太守﹐會稽俗好淫祀﹐其巫覡多依托鬼神﹐詐怖愚民﹐百姓財產以之困乏。倫到官﹐移書屬縣﹐曉告百姓﹐執愚者﹐皆案論之。民初頗恐懼﹐或咒詛妄言﹐倫案之愈急﹐後遂斷絕﹐百姓以安。永平五年﹐坐法徵﹐老少攀車啼呼相隨﹐日裁行數里﹐不得前。倫乃僞止亭捨﹐陰乘船去。眾知﹐復追詣京師﹐守闕上書者千餘人。後免歸田裏﹐身自耕種。數歲﹐拜爲宕渠令﹐遷蜀郡太守。倫所舉吏﹐多至九卿﹑二千石﹐時以爲知人云。

且說是時北匈奴正圍關寵於柳中城。會聞中國有大喪﹐救兵不出﹐車師亦叛﹐與匈奴共攻取耿恭。恭率厲士眾禦之﹐數月﹐食盡窮困﹐乃煮鎧弩﹐食其筋革。恭與士卒推誠同死生﹐故皆無二心﹐而稍稍死亡﹐餘數十人。單於知恭困﹐欲必降之﹐遣使招恭曰「若降者﹐當封爲白屋王﹐妻以女子。」恭誘其使上城﹐手擊殺之﹐炙諸城上。單於大怒﹐更益兵圍恭﹐不能下。

關寵上書求救﹐詔公卿會議。第五倫以爲不宜救。司徒鮑昱曰「今使人於危難之地﹐急而棄之﹐外則縱蠻夷之暴﹐內則傷死難之臣。誠令權時後無邊事可也﹐匈奴如復犯塞爲寇﹐陛下將何以使將﹖又二部兵人裁各數十﹐匈奴圍之﹐歷旬不下﹐是其寡弱力盡之效也。可令惇煌﹑酒泉太守各將精騎二千﹐多其幡幟﹐倍道兼行﹐以赴其急。匈奴疲極之兵﹐必不敢當。四十日間﹐足還入塞。」帝然之。乃遣徵西將軍耿秉屯酒泉﹐行太守事﹐遣酒泉太守秦彭與謁者王蒙﹑皇甫援發張掖﹑酒泉﹑惇煌三郡及鄯善兵合六千餘人﹐以救之。時十一月也。

明年爲建初元年﹐正月﹐秦彭等兵會柳中城﹐擊車師﹐攻交河城﹐斬首三千八百級。北匈奴驚走﹐車師復降。會關寵已歿﹐王蒙等聞之﹐便欲引兵還。耿恭軍吏範羌時在軍中﹐固請迎恭。諸將不敢前﹐乃分兵二千人與羌﹐從山北迎恭﹐遇大雪丈餘﹐軍僅能至。城中夜聞兵馬聲﹐以爲虜來﹐大驚。羌遙呼曰「我範羌也﹐漢遣軍迎校尉耳。」城中皆稱萬歲﹐開門﹐共相持涕位。明日﹐遂相隨俱歸。虜兵追之﹐且戰且行。吏士久饑困﹐發疏勒時﹐尙有二十六人﹐隨路死沒﹐三月至玉門關﹐惟餘十三人。衣履穿決﹐形容枯槁。中郎將鄭眾爲恭已下洗沐﹐易衣冠。上疏曰「耿恭以單兵固守孤城﹐當匈奴之衝﹐對數萬之眾﹐連月逾年﹐心力困盡﹐鑿山爲井﹐煮弩爲糧﹐出於萬死無一生之望。前後殺傷醜虜數百千計﹐卒全忠勇﹐不爲大漢恥。恭之節義﹐古今未有﹐宜蒙顯爵﹐以厲將帥。」及恭至洛陽﹐鮑昱奏恭節過蘇武﹐宜蒙爵賞。於是拜爲騎都尉﹐以恭司馬石修爲洛陽市丞﹐張封爲雍營司馬﹐軍吏範羌爲共丞﹐餘九人皆補羽林。

後恭復將兵討西羌﹐恭與羌接戰﹐斬獲無算﹐勒姐﹑燒何羌等十三種數萬人﹐皆詣恭降。初﹐恭出隴西時﹐上言故安丰侯竇融﹐昔在西州﹐甚得羌胡腹心。今大鴻臚固﹐卽其子孫﹐前擊白山﹐攻冠三軍﹐宜奉大使﹐鎭撫涼部。令車騎將軍馬防屯軍漢陽﹐以爲威重。由是大忤於防。謁者李譚遂承防旨﹐奏恭不憂軍事﹐被詔怨望。坐徵下獄﹐免官歸本部﹐卒於家防﹐明徳太后兄也﹐𨿽性奢縱﹐有忿於恭﹐構之未必遂出其本意﹐大抵貴顯之門﹐承顏趨旨者作威福﹐爲害一時﹐遺譏後世﹐可勝道哉﹗防兄廖亦傾身結交﹐冠蓋之士爭赴趣之。於是第五倫上疏﹐其略曰﹕

《書》曰「臣無作威作福﹐其害於而家﹐凶於而國。」近世光烈皇后﹐𨿽友愛天至﹐而抑損陽氏﹐不假以權勢。其後書記請紮﹐一皆斷絕。竊聞衛尉廖以布三十匹﹐城門校尉防以錢三百萬﹐私贍三輔衣冠﹐知與不知﹐莫不畢給。越騎校尉光﹐臘用羊三百頭﹐米四百斛﹐肉五千斤。臣愚以爲不應經義。惶恐不敢不以聞﹐陛下情欲厚之﹐亦宜所以安之。

後帝欲封爵諸舅﹐太后不聽。會大旱﹐言事者以爲下封外戚之故。有司奏宜依舊典。太后詔曰﹕

凡言事者﹐皆欲媚朕以要福耳。昔王氏五侯同日俱封﹐黃霧四塞﹐不聞澍雨之應。夫外戚貴盛﹐鮮不領覆。故先帝防愼舅氏﹐不令在樞機之位。諸子之封﹐裁令半楚﹑淮陽諸國﹐常謂我子不當與先帝子等。今有司柰何欲以馬氏比陰氏乎﹖且陰衛尉天下稱之﹐省中禦者至門﹐出不及履﹐此蘧伯玉之敬也。新陽侯𨿽剛彊微失理﹐然有方略﹐據地談論﹐一朝無雙。原鹿貞候勇猛誠信。此三人者﹐天下選臣﹐豈可及哉。馬氏不及陰氏遠矣。吾不才﹐夙夜累息﹐常恐虧先後之法﹐有毛髮之罪吾不釋﹐言之下捨書晝夜﹐而親屬犯之不止﹐治喪起墳﹐又不時覺﹐是吾言之不立﹐而耳國之塞也。吾爲天下母﹐而身服大練﹐食不求甘﹐左右俱著帛布﹐無香薰之飾者﹐欲身率下也。以爲外親見之﹐當傷心自敕﹐但笑言太后素好儉。前過濯尢門上﹐見外家問起居者﹐車如流水﹐馬如遊龍﹐蒼頭衣綠■﹐領袖正白﹐顧視禦者﹐不及遠矣。故不加譴怒﹐但絕歲用而已﹐冀以默愧其心﹐猶懈怠無憂國忘家之慮。知臣莫若君﹐況親屬乎﹖吾豈可上負先帝之旨﹐下虧先人之徳﹐重襲西京敗亡之禍哉。

固不許。帝省詔悲嘆﹐重復請曰﹕

漢興﹐舅氏之封侯﹐猶皇子之爲王也。太后誠存謙虛﹐柰何令臣獨不加恩三舅乎﹖且衛尉年尊﹐兩校尉有大病﹐如今不諱﹐使臣長抱刻骨之恨﹐宜及吉時﹐不可稽畱。

太后報曰﹕

吾反復念之﹐思令兩善﹐豈徒欲獲謙讓之名﹐而使帝受不外施之嫌哉﹗髙祖約﹐無軍功不侯。今馬氏無功﹐豈得與陰﹑郭中興之後等耶﹖常觀富貴之家﹐祿位重壘﹐猶再實之木﹐其根必傷。且人所以願封侯者﹐欲上奉祭祀﹐下求溫飽耳。今祭祀則受太官之賜﹐衣食則蒙禦府餘資﹐斯豈不書足﹐而必當得一縣乎﹖吾計之孰矣﹐勿有疑也。夫至孝之行﹐安親爲上。今數遭變異﹐谷價數倍﹐憂惶晝夜﹐不安坐臥﹐而欲先營外家之封﹐違慈母之拳拳乎。吾素剛急﹐有胸中气﹐不可不順也。子之未冠﹐由於父母﹐已冠成人﹐則行子之志。念帝人君也﹐吾以未逾三年之故﹐自吾家族﹐故得專之。若陰陽調和﹐邊境淸靜﹐然後行子之志﹐吾但當含飴弄孫﹐不能復關政矣。

上乃止。太后嘗詔三輔﹐諸馬婚親有屬托郡縣﹐幹亂吏治者﹐以法聞。其外親有謙素義行者﹐輒假借溫言﹐賞以財位。如有纖介﹐則先見嚴格之色﹐然後加譴。於是內外從化﹐被服如一﹐諸家惶恐﹐倍於永平時。

至四年夏﹐有司連據舊典﹐請封諸舅。帝以天下丰稔﹐方垂無事﹐四月癸卯﹐遂封廖爲順陽侯﹐防爲穎陽侯﹐光爲許侯。太后聞之曰「吾少壯時﹐但慕竹帛﹐志不顧命。今𨿽已老﹐猶戒之在得。故日夜惕厲﹐思自降損﹐冀乘此道﹐不負先帝。所以化導兄弟﹐共同斯志﹐欲令瞑目之日﹐無所復恨﹐何意老志不從哉﹗萬年之日長恨矣。」廖等並辭讓﹐願就關內侯﹐帝不許。廖等不得已受封爵﹐而退位歸第焉。

是年六月﹐太后崩。帝旣爲太后所養﹐專以馬氏爲外家﹐故賈貴人不登極位﹐親族無受寵榮者。及太后崩﹐方策書加貴人王赤綬﹐安車一駟﹐宮嬋二百﹐禦府雜帛二萬匹﹐黃金千斤﹐錢二千萬。

肅宗初卽位﹐歲大旱﹐谷貴。問羣臣何以消復旱災。校書郎楊終奏以爲﹐廣陵﹑楚﹑淮陽﹑濟南之獄﹐徙者萬數﹐又遠屯絕域﹐吏民怨曠﹐足以動天地。上問司徒鮑晃﹐昱對曰「陛下始踐天位﹐𨿽有失得﹐未能致異。臣前爲汝南太守﹐典治楚事﹐系者千餘人﹐恐未能盡當其罪。夫大獄一起﹐冤者過半。又詣徙者骨肉離分﹐孤魂不祀。宜一切還諸徙家﹐蠲除禁錮﹐使死生獲所﹐則和气可致。」第五倫亦議宜罷邊屯。帝悉納其言。元年三月﹐詔徵還班超。二年三月﹐罷伊吾盧屯兵。詔還坐楚﹑淮陽事徒者四百餘家。

匈奴復遣兵﹐守伊吾盧地。班超彼徵﹐將發還﹐疏勒舉城憂恐。其都尉黎弇曰「漢使棄我﹐我必復爲龜玆所滅耳。誠不忍見漢使去。」因以刀自到。超還至於窴﹐王侯以下﹐皆號位曰「依漢使如父母﹐誠不可去。」互抱超馬腳﹐不得行。超亦欲遂其本志﹐乃更還疏勒。疏勒兩城已降龜玆﹐而興與尉頭連兵。超捕斬反者﹐擊破尉頭﹐殺六百餘人﹐疏勒復安。

建初三年三月﹐立貴人竇氏爲皇后。四年﹐立皇子慶爲皇太子。初﹐明徳馬后聞平陵宋揚二女皆有才色﹐揚以恭孝稱於鄕間﹐揚姑卽後之外祖母也﹐乃迎而訓之。永平末﹐選入太子宮﹐甚有寵。肅宗卽位﹐並爲貴人。後﹐竇勛女也。勛尙東海王疆女淯陽公主。勛父穆﹐尙內黃公主。勛父子皆坐交通輕薄﹐屬托郡縣﹐下獄死。建初二年﹐後與女弟俱以選入宮。肅宗先聞後美﹐及見﹐雅愛之﹐因入掖庭﹐後性敏給﹐傾心承接﹐稱譽日聞。明年﹐遂立爲皇后。梁貴人者﹐梁竦之女也﹐亦以二年選入。宋貴人生皇太子慶﹐梁貴人生和帝。後旣無子﹐並嫉忌之﹐數間於帝﹐漸致疏嫌。因誣宋貴人挾邪媚道﹐遂出貴人姊妹於暴室﹐飲藥死﹐廢慶爲淸河玉。立梁貴人子肇爲皇太子﹐後養爲己子。欲專名外家﹐而忌梁氏﹐遂譖殺梁貴人﹐父梁竦先坐兄松事徒九眞﹐後赦還﹐至是乃陷以惡﹐逆死獄中﹐家屬復徙九眞﹐嫂舞陰公主亦坐徙新城。宮省事密﹐莫有知和帝梁氏生者。

後寵日隆﹐兄憲爲侍中﹑虎貧中郎將﹐弟篤爲黃門侍郎﹐並侍宮省﹐賞賜累積﹐而喜交通賓客。司空第五倫奏曰「竇憲椒房之親﹐典司禁兵﹐出入省闥﹐而好士交結。諸出人貴戚者﹐類多瑕釁禁錮之人﹐尢少守約安貧之節。士大夫無志之徒﹐更相販賣﹐雲集其門﹐蓋驕佚所從生也。臣願陛下﹑中宮嚴敕憲等﹐閉門自守﹐無妄交通士大夫﹐防其未萌﹐永保福祿。」憲恃宮掖聲勢﹐自王﹑主及陰﹑馬諸家﹐莫不畏憚。憲以賤值請奪沁水公主園田﹐主逼畏不敢計。後帝出過園﹐指以問憲﹐憲陰喝不得對。後發覺﹐帝大怒﹐召憲切責曰「深思前過奪主田園時﹐何用愈趙髙指鹿爲馬﹗久念使人驚怖﹐今貴主尙見枉奪﹐何況小民哉﹗國家棄憲﹐如孤雛﹑腐鼠耳。」憲大懼。皇后爲毀服深謝﹐良久乃得解﹐使以田還主。𨿽不繩其罪﹐然亦不授以重任。下邳周紆好韓非之術﹐性仇猾吏﹐志除豪賊﹐專任刑法﹐而善爲辭案。拜洛陽令﹐下車先問大姓﹑主名。吏數閻裏豪彊以對﹐紆厲聲曰「本問貴戚若馬﹑竇等輩﹐豈能知此賣菜庸乎﹖」於是部吏承望風旨﹐爭以激切爲事﹐貴戚跼蹐﹐京師肅淸。

肅宗初政承永平故事﹐治尙嚴切。尙書陳寵諫曰「爲政猶張琴瑟﹐大弦急者小弦絕。陛下宜全廣至徳﹐以奉天心。」帝敬納寵言﹐每事務於寬厚。第五倫亦以秦酷虐亡國﹐莽苛法自滅。後遂詔有司絕鉆鑽諸慘酷之科﹐解妖惡之禁﹐除文致之請讞五十餘事﹐定著於令。是後人俗和平﹐屢有嘉瑞。寵﹐王莽時掛冠去﹐祭用反家祖臘之﹐陳咸之曾孫也。世習法律﹐皆務寬詳。

時詔議貢舉大鴻腫韋彪上議曰「國以簡賢爲務﹐賢以孝行爲首﹐是求忠臣必於孝於之門。夫忠孝之人﹐持心近厚﹐鍛煉之夫﹐持心近薄。士宜以才行爲先﹐不可純任閥閱。然其要歸在於選二千石﹐二千石賢﹐則貢舉皆得其人矣。」帝常戒俗吏矯怖﹐詔曰「夫俗吏矯飾﹐外貌似是而非﹐朕甚厭之。安靜之吏﹐悃愊無華﹐日計不足﹐月計有餘。如襄城令劉方﹐事吏民同聲謂之不煩﹐𨿽未有他異﹐斯亦殆近之矣。間敕二千石﹐各尙寬明。夫以苛爲察﹐以刻爲明﹐以輕爲徳﹐以重爲威﹐四者或興﹐則下有怨心。其勉思舊令﹐稱朕意焉。」帝嘗詔諸儒會白虎觀﹐講議五經同異。又賜諸懷妊者胎養谷﹐人千斛﹐復其夫算一歲﹐著以爲令。詔告盧江太守﹑東平相﹐賜鄭均﹑毛義谷各十斛﹐常以八月長吏存問﹐賜羊酒﹐以顯異行。鄭均﹐字仲虞﹐少好黃老書。已爲縣吏﹐頗受禮遺。均數諫止﹐不聽﹐卽脫身爲傭﹐歲餘得錢帛﹐歸以與兄曰「物盡可復得﹐爲吏坐臧﹐終身捐棄。」兄感其言﹐遂爲廉潔。均好義篤實﹐養寡嫂孤兒﹐恩禮惇至﹐常稱疾家廷﹐不應州郡辟召。建初六年﹐公車特徽﹐再遷尙書﹐數納忠言﹐帝敬重之。後以病乞骸骨﹐拜議郎告歸。元和二年﹐帝東巡﹐過任城﹐乃幸均捨﹐敕賜尙書祿以終其身。時人號爲「白衣尙書」。毛義﹐盧江人﹐前爲安邑令。初﹐張奉慕義名﹐往謁﹐適檄召義爲令﹐義捧檄而入﹐喜動顏色﹐奉心賤之。後義母死﹐徵辟皆不至。奉乃嘆曰「賢者固不可測﹐往者之喜﹐乃爲親屈也。」

章帝在位十三年﹐章和二年正月崩﹐年三十三。孝和皇帝諱肇﹐卽位﹐年十歲。竇太后臨朝﹐竇憲兄弟皆在親要之地。憲以前太尉鄧彪仁厚委隨﹐故尊崇之以爲太傅﹐令百官總己以聽。其所施爲﹐輒外令彪奏﹐內白太后﹐事無不從。又校尉桓郁性和退自守﹐薦令授經禁中。所以內外協附﹐莫生疑異。

憲性暴橫﹐睚眥之怨﹐莫不報復。故謁者韓纖﹐考劾憲父勛獄。憲令客斬紆子﹐以首祭勛冢。齊都鄕侯暢弔國憂﹐太后數召見之。憲俱暢分宮省之權﹐遣客刺殺之﹐而歸罪於暢弟利侯剛﹐使侍禦史雜考剛。未知如何﹐下回分解。

第三十二回

桓帝誅賢寵宦官

卻說和帝十歲卽位﹐太后臨朝﹐而竇氏悉居親要之地﹐漢勢動搖矣。幸有幾位忠鯁大臣﹐名望所歸﹐卻推蕩不動。袁安﹑任隗﹑韓稜﹑何敞等﹐皆嚴重有威﹐不爲勢撓者。都鄕侯被刺死﹐有司畏憲威﹐委疑於暢弟剛所使﹐詔遣侍禦史往齊案其事。尙書韓稜曰「賊在京師﹐不宜捨近問遠﹐恐力姦臣所笑。」太后怒﹐以切責稜﹐稜固執其議。何敞乃說太尉宋由曰「暢宗室肺腑﹐茅土藩臣﹐致此殘酷。奉憲之吏﹐莫適討捕﹐主名不立。敞備數股肱﹐職典賊曹﹐欲親至發所﹐以糾其變。而二府以爲故事三公不與盜賊﹐公縱姦慝。敞請獨奏案之。」由乃許焉。二府聞敞行﹐皆遣王曹隨之。於是推舉﹐具得其實。太后怒﹐閉憲於內宮。憲懼﹐乃白太后﹐求擊匈奴以贖死。太后許之。

先是章帝末年﹐北匈奴衰耗﹐黨眾髙叛。南部攻其前﹐丁零寇其後﹐鮮卑擊其左﹐西域侵其右﹐不復自立﹐乃遠引而去。章和元年﹐北匈奴五十八部﹐口三十八萬﹐詣雲中﹑五原﹑朔方﹑北地降。二年﹐南單於上言﹐宜及北虜分爭﹐出兵討伐﹐破北成南﹐並爲一國﹐令漢家長無北念。太后以示耿秉﹐秉上言以爲時遭天授﹐國家之利﹐宜可聽許。尙書宋意上書曰﹕

夫戎夷自漢興以來﹐徵伐數矣﹐其所克獲﹐曾不補害。光武皇帝因其來降﹐羈縻畜養﹐邊民得生﹐勞役休息﹐於玆四十年矣。今鮮卑奉順﹐斬獲萬數﹐中國坐享大功。所以然者﹐夷虜桐攻﹐無損漢兵也。臣察鮮卑侵伐匈奴﹐正是利其抄掠。及歸功聖朝﹐實由貪得重賞。今若聽南虜還都北庭﹐則不得不禁制鮮卑。鮮卑外失暴掠之願﹐內無功勞之賞﹐必爲邊患。今北虜西遁﹐請求和親﹐宜因其歸附﹐以爲外扡。巍巍之業﹐無以過此。若引兵費賦﹐以順南虜﹐則坐失上略﹐去安卽危矣﹐誠不可許。

太后竟以憲爲車騎將軍﹐伐北匈奴﹐耿秉爲副﹐發緣邊十二郡騎士及羌胡兵出塞。

和帝永元元年春﹐竇憲將徵匈奴。三公九卿詣朝堂上書諫﹐以爲匈奴不犯邊塞﹐而無故勞師遠涉﹐損費國用﹐邀功萬里﹐非社稷之計。書連上輒寢﹐宋由懼﹐遂不敢復署議﹐而諸卿稍自引止。惟袁安﹑任隗守正不移﹐免冠固爭﹐書且十上﹐眾皆爲之危懼﹐安﹑隗正色自若。侍禦史魯恭上疏曰﹕

國家新遭大憂﹐陛下方在諒陰﹐今乃以盛春之月﹐興發軍役﹐擾動天下﹐以事戎夷﹐誠非所以垂恩中國﹐攺元正時﹐由內及外也。夫戎狄者﹐四方之異气也。是以聖王之制﹐羈縻不絕而已。今匈奴爲鮮卑所破﹐遠藏於史侯河西﹐去塞數千里﹐而欲乘其虛耗﹐利其微弱﹐是非義之所出也。今始徵發﹐大司農調度不足﹐上下相迫﹐民間之急﹐亦已甚矣。羣僚百姓﹐咸曰不可。陛下獨柰何以一人之計﹐棄萬人之命﹐不卹其言乎﹗上觀天心﹐下察人志﹐足以知事之得失。臣恐中國不爲中國﹐豈徒匈奴而已哉。

尙書令韓梭﹐騎都尉朱暉﹐議郎樂恢﹐皆上疏諫。太后不聽。

六月﹐竇憲﹑耿秉出朔方雞鹿塞﹐南單於出滿夷谷﹐度遼將軍鄧鴻出淯陽塞﹐皆會涿邪山。憲分遣閻盤﹑耿夔將南匈奴精騎萬餘﹐與北單於戰於稽落山﹐大破之﹐單於遁走﹐追至私渠北鞮海﹐斬名王以下萬三千級﹐諸裨小王率眾降者﹐前後八十一部﹐二十餘萬人。憲﹑秉出塞三千餘里﹐登燕然山﹐命中護軍班固刻石勒功﹐紀漢威徳而還。單於遣弟奉貢入侍﹐南單於復襲擊之﹐北單於被創﹐僅而得免。憲以北匈奴微弱﹐欲遂滅之。三年二月﹐復遣耿夔﹑任尙出塞﹐大破之﹐單於逃走﹐不知所在﹐出塞五千里而還。自漢出師﹐所未嘗至也。

北單於旣亡﹐其弟於除鞬自立爲單於﹐遣使款塞。憲請遣使立於除鞬爲單於﹐置護如南單於故事。事下公卿議﹐宋由等以爲可許。袁安﹑任隗奏以爲光武詔懷南虜﹐非謂可永安內地﹐正以權時之算。可得扡禦北狄故也。今朔漠旣定﹐宜令南單於反其北庭﹐並領降眾﹐無緣復更立﹐以增國費。安與憲更相難折﹐憲負勢詆安﹐安終不移﹐然上竟從憲策。自此南北互叛﹐邊戎靡寧矣。

且說竇憲旣平匈奴﹐威名大盛﹐以耿夔﹑任尙等爲爪牙﹐鄧疊﹑郭璜爲心腹﹐班固﹑傅毅之徒﹐皆置幕府﹐以典文章﹐刺史守令﹐多出其門。而郅壽﹑樂恢並以忤意﹐相繼自殺。由是朝臣震攝﹐望風承旨。而竇氏父子兄弟﹐並爲卿校﹐充滿朝廷。憲弟景尢驕縱﹐奴客堤騎﹐依倚形勢﹐侵陵小人﹐彊奪財貨﹐篡取罪人﹐妻掠婦女﹐商賈閉塞﹐如避寇仇。有司莫敢舉奏。

初﹐盧江周榮﹐辟袁安府﹐安舉奏竇景及爭立北單於事﹐皆榮所具艸。

竇氏容惡之﹐脇榮曰「子爲袁公腹心之謀﹐排奏竇氏﹐竇氏悍士﹑刺客滿城中﹐謹備之矣。」榮曰「榮江淮孤生﹐得備宰士﹐縱爲竇氏所害﹐誠所甘心。」因敕妻子﹐若猝遇飛禍﹐無得殯斂﹐冀以區區腐身﹐覺悟朝廷。

時穰候鄧疊﹐疊弟磊及母元﹐憲女婿郭舉﹐舉父璜﹐共相交結。元﹑舉並出入禁中﹐舉得幸太后﹐遂共圖爲殺害。帝知其謀﹐是時憲兄弟專權﹐帝與內外臣僚﹐莫由親接﹐所與居者﹐閹宦而已。中常侍鄭眾﹐謹敏有心機﹐不事豪黨﹐遂與眾定議誅憲﹐以憲在外﹐慮其爲亂﹐忍而未發。會憲與鄧疊皆還京師﹐時淸河王慶常入省宿止﹐令慶取《外戚傳》﹐並索求故事。帝遂幸北宮﹐詔執金吾﹑五校尉勒兵屯衛南北宮﹐閉城門﹐收捕郭璜﹑郭舉﹑鄧疊﹑鄧磊皆下獄死。遣謁者僕射收憲大將軍印緩﹐更封爲冠軍侯﹐與篤﹑景﹑瓌皆就國。帝以太后故﹐不欲名誅憲﹐爲選嚴能相督察之﹐憲﹑篤﹑景到國﹐皆迫令自殺。宗族賓客﹐以憲爲官者﹐皆免歸。瓌少好經書﹐節約自修﹐不被迫﹐明年徙封羅侯﹐不得臣吏人。後被梁氏兄弟迫之﹐亦自殺。

初﹐班固奴嘗醉罵洛陽令種兢﹐兢因逮考竇氏賓客﹐收捕固﹐死獄中。固嘗著《漢書》﹐尙未就﹐詔固女弟曹壽妻昭踵成之。初﹐竇憲納妻﹐天下郡國皆有禮慶。漢中郡亦遣吏行﹐戶曹李郃諫曰「竇將軍椒房之親﹐不修徳禮而專權驕恣﹐危亡之禍﹐可翹足而待。願明府一心王室﹐勿與交通。」太守固遣之﹐郃不能止﹐乃請求自行許之。郃遂所在遲畱﹐以觀其變﹐行至扶風﹐而憲敗。凡交通者﹐皆坐免官﹐漢中太守獨不與焉。郃南鄭人﹐有隱徳﹐通五經﹐善河洛風星﹐外質朴﹐人莫之識。子固爲漢重臣﹐與林慮杜喬皆忠正不撓﹐世稱李杜。夫權貴縱恣﹐爲禍最烈﹐故列序數事﹐爲後世龜鑑云。

永元九年﹐竇太后崩。上本梁貴人出﹐不得其死﹐太后崩﹐始有言之者﹐三公奏請貶太后尊號﹐不宜合葬先帝。上手詔勿議﹐但尊母梁貴人爲皇太后﹐封梁竦三子棠﹑雍﹑翟皆爲侯﹐而梁氏日盛矣。

時班超大破焉言﹑尉犁﹐斬其王﹐傳首京師﹐先是章帝初﹐詔徵還班超﹐而疏勒﹑於窴王侯以下﹐號泣不捨﹐遂復還疏勒。至永元五年﹐超欲遂平西域﹐上疏請兵。帝知其功可成﹐議欲給兵﹐而平陵徐斡上疏﹐奮身佐超﹐帝遂以斡爲假司馬﹐將千人就超﹐擊諸叛者﹐大破之。

八年冬﹐帝拜超爲將兵長史﹐以徐幹爲軍司馬﹐別遣衛侯李邑﹐護送烏孫使者。先超以烏孫兵彊﹐宜因其力﹐上言遣使招尉﹐上納其謀。邑送使者至於窴﹐適值龜玆攻疏勒﹐恐懼不敢前﹐因上書陳西域之功不可成﹐又盛毀超﹐擁愛妻﹐抱愛子﹐安樂外國﹐無內顧心﹐超聞之嘆曰「身非曾參﹐而有三至之讒﹐恐見疑於當時矣。」遂去其妻。帝知超忠﹐乃切責邑曰「縱超擁愛妻﹐抱愛子﹐思歸之士千餘人﹐何能盡與超同心乎。」令邑旨超受節度。超卽遣邑將烏孫侍子還京師。徐幹曰「邑前親毀君﹐欲敗西域。今何不緣詔書畱之﹐更遣他吏送侍子乎﹖」超曰「是何言之陋也﹐以邑毀超﹐故今遣之﹐內省不疚﹐何卹人言﹖快意畱之﹐非忠臣也。」

超發於窴諸國兵二萬五千人﹐攻莎車﹐而龜玆王遣左將軍發溫宿﹑姑墨﹑尉頭合五萬人救之。超召將校及於窴王議曰「今兵少不敵﹐其計莫若各散去。於窴從是而東﹐長史亦於此西歸。可須夜鼓聲而發﹐陰緩所得生口。」龜玆王聞之大喜﹐自以萬騎於西界遮超﹐溫宿王將八千騎於東界徼於窴。超知二虜已出﹐密召諸部勒兵﹐雞鳴馳赴莎車營﹐胡大驚亂奔走﹐追斬五千餘級。莎車遂降﹐龜玆等因各退散。

初﹐月氏嘗助漢擊車師有功﹐是歲貢奉珍寶﹐符拔﹐師子﹐因求尙公主。超拒還其使﹐由是怨恨﹐遣其副王謝將兵七萬攻超。超眾少﹐皆大恐。超譬軍士曰「月氏兵𨿽多﹐然數千里逾蔥嶺來﹐非有運輸﹐何足憂也。但當收谷堅守﹐彼饑窮自降。不過數十日﹐決矣。」謝遂前攻超﹐不下﹐又抄掠無所得。超度其糧將盡﹐必從龜玆求食﹐乃遣兵數百﹐於東界要之。謝果遣騎資金銀珠玉﹐以賂龜玆。超伏兵遮擊﹐盡殺之﹐持其使首以示謝。謝大驚﹐願得生歸﹐超縱遣之。月氏由是大震﹐歲奉貢獻。而龜玆﹑姑墨﹑溫宿﹐諸國皆降。於是以班超爲西域都護﹐徐幹爲長史。

超遂發龜玆諸國兵討焉耆﹐到其城下﹐誘焉耆王廣﹑尉犁王汎等於陳睦故城﹐斬之﹐傳首京師。於是西域五十餘國﹐悉納內屬﹐至於海濱四萬里外﹐皆重譯貢獻。超遣掾甘英使大秦﹑條支﹐窮西海﹐皆前世所不至﹐莫不備其風土﹐傳其珍怪焉。明年﹐下詔封超爲定遠侯。

超久在絕域﹐年老思土﹐上書乞歸曰「臣不敢望到酒泉邵﹐但願生入玉門關。謹遣子勇﹐隨安息獻物入塞。及臣生在﹐令勇目見中土。」書上未報﹐超妹曹大家復上書請﹐辭意尢爲宛至。帝感其言﹐乃徵超還。永元十四年八月﹐至洛陽﹐拜爲射聲校尉。其九月﹐病卒﹐年七十一。朝廷湣惜﹐使者弔祭﹐贈賵甚厚。

初超被徵﹐以任尙代之。尙與超交代﹐謂超曰「君侯在外國三十餘年﹐而小人猥承君後﹐任重慮淺﹐宜有以海之。」超曰「年老失智﹐任君數當大位﹐豈班超所能及哉。必不得已﹐願進愚言。塞外吏士﹐本非孝子順孫﹐皆以罪過徙補邊屯。而蠻夷懷鳥獸之心﹐難養易敗。今君性嚴急﹐水淸無大魚﹐察政不得下和﹐宜佚蕩簡易﹐寬小過﹐總大綱而已。」超去後﹐尙私謂所親曰「我以班君當有奇策﹐今聽言平平耳。」尙屯數年而西域反亂﹐以罪被徵﹐如超所言。後遂罷西域都護﹐迎還屯兵。

安帝時﹐北匈奴復以兵威役屬之﹐與共爲邊寇。長史索班將兵往屯伊吾﹐全軍覆歿。公卿議棄西域﹐閉玉門關。鄧太后聞軍司馬班勇有父風﹐召問之﹐勇曰「昔武帝患匈奴彊盛﹐於是開通西域﹐以奪匈奴府藏﹐斷其右臂。光懼而信之。

武未遑外事﹐故匈奴復彊﹐至惇煌河西諸郡﹐城門晝閉。及孝明命將西徵﹐而匈奴遠遁﹐邊境得安。宜復惇煌營兵﹐置護西域校尉﹐如永元故事。又宜遣長史將兵屯樓蘭﹐西當焉耆﹑龜玆徑路﹐南彊鄯善於窴心瞻﹐北捍匈奴東近惇煌。」朝臣與勇反復辯難﹐乃從勇議。但復營兵﹐未能出屯。

其後匈奴果數與車師共入寇抄﹐河西大被其害。惇煌太守張璫上書陳三策﹐朝廷下其議﹐陳忠曰「今北虜已破車師﹐勢必南攻鄯善﹐棄而不救﹐則諸國從矣。若然﹐則虜財賄益增﹐膽勢益殖﹐威臨南羌﹐與之交通。如此﹐河洇四郡危矣。河西旣危﹐不可不救﹐則百倍之役興﹐不訾之費發矣﹐非良計也。」帝然之﹐於是以班勇爲西域長史﹐將兵五百人出屯柳中。勇至樓蘭開以恩信﹐鄯善﹑龜玆﹑姑墨﹑溫宿皆歸附。因發其兵到車師前王庭﹐擊走匈奴﹐復擊後部王軍就﹐大破之﹐生擒軍就及匈奴使者﹐將至索班歿處﹐斬之﹐傳首京師。至順帝時﹐諸國悉平﹐大擊匈奴﹐呼衍王遂遠徙﹐自後西域無復虜迹。這俱是後話﹐冗長不必細表。

且說和帝自竇憲誅後﹐躬親萬機﹐每有災異﹐輒延問公卿﹐極言得失。立鄧貴人爲皇后。恭肅小心﹐動有法度。帝在位十六年崩﹐年二十六。長子平原王有疾﹐少子隆卽位﹐時誕育百餘日﹐皇太后臨朝。後以鬼神難徵﹐淫祀無福﹐乃詔有司罷諸詞官不合典禮者。又詔赦除建武以來諸犯妖惡﹐及馬﹑竇家屬被禁錮者﹐皆復之爲平人。減省費用﹐免遣諸園贏老宮人五六百人。殤帝立二年﹐崩。太后定策﹐立安帝﹐猶臨朝政。帝諱祜﹐淸河王慶子也。慶自彼廢﹐小心恭孝﹐畏事愼法﹐和帝待親愛之。以母宋貴人葬禮有闕﹐每切感恨。及竇太后崩﹐乃求上冢致哀。上許之﹐詔太官四時給祭具。慶垂涕曰「生𨿽不獲供養﹐終得奉祭祀﹐私願足矣。」欲求作祠堂﹐恐有同梁后之嫌﹐遂不敢言。和帝崩﹐慶號泣前殿﹐嘔血數升﹐順以發病。安帝立﹐閱數月遂薨。

和熹皇后﹐髙密侯禹第六子訓之女也。訓寬中容眾﹐而嚴於家範。嘗奏罷通漕役﹐歲省費億萬計﹐全活徒士數幹人。數任邊塞﹐訓死﹐烏桓家家力立祠﹐每有疾病﹐輒此請禱求福。五子皆謙退﹐遵祖父禹教訓﹐皆守法度﹐深戒竇氏﹐檢敕宗族﹐後兄騭嘗推進天下賢士何熙﹑祋諷﹑羊浸﹑李郃﹑陶惇等列於朝廷﹐辟楊震﹑朱寵﹑陳禪﹐置之幕府。騭子鳳﹐亦嘗薦馬融﹐以爲宜在臺閣。其忠賢可知。

安帝少號聰敏﹐及長﹐多不徳。而太后久不歸政﹐帝乳母王聖﹐小黃門李閏﹐常譖太后兄悝等﹐言欲廢帝立平原王。帝每忿懼。及太后崩﹐令有司奏悝等大逆無道﹐諸鄧皆廢爲庶人﹐騭以不與謀﹐但免特進﹐遣就國﹐悉籍沒其財產。諸鄧歸郡縣﹐逼迫皆自殺﹐騭與子鳳並不食死。惟騭弟宏之子廣徳甫徳﹐以母閻後戚屬﹐得畱京師。時大司農朱寵﹐痛騭無罪遇禍﹐乃肉祖輿櫬﹐上疏曰﹕

伏惟和熹皇后聖善之徳﹐爲漢父母﹐兄弟忠孝﹐同心憂國﹐功成身退﹐歷世外戚無以爲比。而橫爲宮人單辭所陷﹐罪無申證﹐獄不訊鞠﹐遂令騭等罹此酷濫﹐一門七人﹐並不以命﹐屍骸流離。逆天感人﹐率土喪气。」云云。

帝意頗悟﹐乃譴讓州郡擅自逼迫﹐令還葬舊塋﹐遣使者祠以中牢。後順帝追感太后恩訓﹐湣騭無辜﹐乃詔復騭宗親朝見如故事。除騭兄弟子及門從十二人爲郎中。擢朱寵爲太尉﹐錄尙書事。鄧氏自中興後﹐累世貴寵﹐共侯者二十九人﹐公二人﹐大將軍以下十三人﹐中二千石十四人﹐列校二十二人﹐州牧﹑郡守四十八人﹐其餘侍中﹑將﹑大夫﹑郎﹑謁者﹐不可勝數。初太傅鄧禹嘆曰「吾將百萬之兵﹐未嘗妄殺一人﹐後世必有興者。」子孫復能恪守祖訓﹐其久盛不亦宜乎﹗

閻後以才色見寵﹐安帝元初二年立爲後。專房妒忌﹐帝幸宮人李氏﹐生皇子保﹐遂鳩殺李氏。鄧太后崩﹐兄顯及弟景﹑耀﹑晏並爲卿校﹐典禁兵﹐與朝權。後遂與江京﹑樊丰等共譖皇太子保﹐廢爲爲濟陰王。明年春﹐後從帝幸章陵﹐帝道疾﹐崩於葉縣。後﹑顯兄弟及江京﹑樊丰等謀曰「今晏駕道次﹐濟陰王在內﹐公卿立之﹐還爲大害。」及僞言帝疾甚﹐徙禦臥車﹐行四日還宮。明日﹐詐遣司徒詣郊廟告天請命﹐其夕乃發喪﹐尊後日皇太后﹐臨朝。以閻顯爲車騎將軍。太后欲久專國政﹐擇立幼年﹐乃迎立章帝孫濟北王子北鄕侯懿卽帝位。顯等遂誅樊丰﹐廢耿寶﹐乳母王聖等皆死徙。顯等成福自由。

北鄕侯立二百日﹐疾薨。閻顯﹑江京等白太后﹐祕不發喪﹐而更徵立諸王子。未至﹐中黃門孫程等十九人合謀殺江京等﹐立濟陰王﹐是爲順帝。顯﹑景﹑晏及黨與皆伏誅。遷太后於離官﹐封十九人爲侯。

帝立六年﹐立梁貴人爲皇后﹐梁商女也。以商爲大將軍﹐商子冀爲河南尹﹐少子不疑爲奉車都尉。時小黃門曹節等用事於中﹐商遣二子與爲交友。而宦官張逵等忌其寵﹐反譖陷商。帝不信﹐張逢等伏誅。及商死﹐以冀爲大將軍﹐不疑爲河南尹。冀爲人鳶肩豺目﹐縱暴自恣。帝遣杜喬﹑周舉﹑周栩﹑張罔等八人分行州郡﹐表賢黜貪﹐張綱獨埋其車輪不行曰「豺狼當道﹐安問狐貍﹖」遂劾奏冀﹑不疑以外戚專肆﹐宜加大辟。帝知綱直﹐而不能用。李固對策﹐請除阿母之封﹐損外戚之權﹐罷宦官之任。朝廷肅然﹐以固爲議郎。

帝崩﹐太子炳卽位﹐年二歲﹐曰衝帝。梁太后臨朝﹐以李固爲太尉。衝帝立一年﹐崩。徵淸河工蒜﹐渤海王鴻之子纘至京師。蒜爲人嚴重有法度﹐公卿皆歸心焉。李固謂梁冀曰「今立帝﹐願詳察周﹑霍之立文﹑宣﹐戒鄧﹑閻之利幼弱。」冀不從﹐與太后定策﹐禁中立纘﹐是爲質帝。蒜罷歸國。

時揚﹑徐劇賊﹐寇擾州郡﹐西羌﹑鮮卑及日南蠻夷﹐攻城暴掠。太后夙夜勤勞﹐乃委任李固等﹐拔忠良﹐斥貪惡﹐故海內獲安。而梁冀深忌嫉之。姦佞旣怨﹐又希冀旨﹐遂共作飛章陷固。太后不聽。質帝時年八歲﹐少而聰慧﹐嘗因朝會﹐目梁冀曰「此跋扈將軍也。」冀聞深惡﹐遂鳩殺帝。及議立嗣﹐李固﹑杜喬皆議立蒜。冀乃忌蒜嚴明﹐乃迎立蠡吾侯志﹐是爲桓帝。而誣殺李固﹑杜喬﹐並貶徙淸河王蒜自殺。李杜旣死﹐內外喪气﹐羣臣側足而立。冀益暴橫。

冀妻孫壽色美而香爲妖態﹐能制禦寞﹐冀寵憚之。冀大起第捨﹐壽亦對街爲宅﹐殫極土木﹐互相誇兢。又多拓林苑﹐禁同王家﹐西至宏農﹐東界滎陽﹐南極魯陽﹐北達河淇﹐近含山藪﹐遠帶丘荒﹐周旋封域﹐殆將千里。又起別第於城西﹐以納姦亡。或取良人﹐悉爲奴婢﹐至數千人。冀愛監奴秦宮﹐得出入壽所﹐壽因以私焉。宮內外兼寵﹐威權大震。孫氏宗親﹐爲侍中﹑卿校﹑郡守者﹐亦十餘人。皆貪叨凶淫﹐各遣私客籍屬縣富人﹐被以他罪﹐閉獄拷掠﹐使出錢自贖﹐貨物少者﹐至於死徙。

帝以冀有援立之功﹐崇以殊典﹐入朝不趨﹐劍履上殿﹐謁贊不名﹐機事大小﹐莫不咨決。朝臣忤意﹐輒如斬殺﹐威行內外﹐百僚側目﹐莫敢違命。帝不堪之﹐遂與中常侍單超等謀﹐使尙書令尹勛待節勒丞郎以下﹐皆操兵守省閣。黃門令具援將左右都侯劍戟士與司棣校尉張彪共圍冀第﹐使光祿勛袁盱持節收冀大將軍印緩。冀及妻壽卽日皆自裁﹐悉收諸梁及孫氏中外宗親送詔獄﹐無長少﹐皆棄市。其他所連﹐及公卿﹑列校﹑刺史﹑二千石﹐死者數十人﹐故吏賓客兔黜者三百餘人﹐朝廷爲空。收冀財貨﹐斥賣﹐合三十餘萬萬﹐以充王府用﹐減天下稅祖之半﹐散其園囿﹐以業窮民。百姓莫下稱慶。帝封畢超等五人爲侯。又封小黃門劉普等八人爲鄕侯。

自是權歸宦官。天下名士﹐號爲黨人。李膺下獄﹐陳著策免。迨靈帝卽位﹐李膺傳天子詔﹐竇武﹑陳蕃共秉朝政。時宦言曹節﹑王甫等弄權﹐武﹑蕃欲誅之﹐而節等反矯詔殺武﹑蕃﹐李膺自詣﹐皆死。宦官復奏鉤於黨人﹐死者百餘人。

郭林宗私慟曰「《詩》云﹕『人之云亡﹐邦國殄瘁。』漢室滅矣﹐但未知瞻烏爰止於誰之屋耳。」想古好臧否人物﹐而下爲危急激論﹐故能處濁世而怨禍不及焉。初﹐桓帝時陳蕃嘗薦處士徐樨﹑姜肱﹑袁閎﹑韋著﹑李曇﹐上備禮徵之﹐皆不至。又稱魏桓﹐其鄕人勸之行﹐桓曰「後宮千數﹐其可去乎﹖廏馬萬匹﹐其可減乎﹖左右權豪﹐其可去乎﹖皆對曰「不可。」桓乃慨然嘆曰「使桓生行死歸﹐於諸子何有哉。」遂隱身不仕。

按安帝﹑順帝在位皆十九年﹐桓帝二十二年﹐靈帝二十三年﹐獻帝𨿽在位三十年﹐播遷之餘﹐徒爲曹操所挾以令諸侯耳﹐有《三國誌》﹐在故靈帝以後﹐不復縷述。

