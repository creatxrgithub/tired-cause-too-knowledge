續三國演義明酉陽野史

明萬曆三十七年﹝1609﹞刊本﹐署「晉平陽侯陳壽史余雜紀﹐西蜀酉陽野史編次」﹐酉陽野史的眞實姓名無考。全書一四五回﹐共十卷。序爲「新刻續編三國誌序」﹐其目錄爲「新鐫全像通俗演義續三國誌目錄」﹐正文卷首題爲「新刻續編三國誌後傳」。書末有言曰「此書原本共計二十卷﹐今分作二集而刊。。。。。。」未見。

卷一第一回

後主降英雄避亂第二回

二賢合計誅鄧艾第三回

晉武帝興兵伐吳第四回

王渾王浚大爭功第五回

郴嶺吳將敗晉兵第六回

晉武帝大封宗室第七回

陶璜郭欽諫撤兵第八回

關防孔萇相結納第九回

劉璩攺名投元度第十回

齊萬年鎖川打虎第十一回

晉武帝托孤楊駿第十二回

張賓被劫訪元達第十三回

柳林川劉淵聚兵

卷二第十四回

齊萬年獨斬三將第十五回

諸葛宣於別徐光第十六回

趙石勒上黨聚義第十七回

齊萬年涇陽大戰第十八回

劉淵大破司馬倫第十九回

司馬肜雍州敗績第二十回

王濟薦周處行兵第二十一回

張華舉孟觀西徵第二十二回

萬年死張賓破敵第二十三回

梁王遣傅仁和漢第二十四回

賈後奪權害楊駿第二十五回

司馬瑋殺汝南王第二十六回

帝敕張華殺楚王

卷三第二十七回

敍李特出身本源第二十八回

晉惠帝任用張華第二十九回

張茂先好賢得士第三十回

賈後妒殺皇太子第三十一回

張韙勸父遜相位第三十二回

趙王倫謀廢賈後第三十三回

孫秀設計害石崇第三十四回

趙廞謀反請姜發第三十五回

姜發設計斬陳總第三十六回

趙王秉政篡大位第三十七回

齊王會兵討孫秀第三十八回

成都王大破孫會第三十九回

齊王滅趙專朝政第四十回

劉淵接位復漢仇第四十一回

漢劉淵平陽建都

卷四第四十二回

劉靈鉅鹿戰許戌第四十三回

關防鉅河擒許戌第四十四回

漢兵奪取常山郡第四十五回

劉聰兵下兗州城第四十六回

張孟孫智取汲郡第四十七回

關繼雄馘斬龐鷹第四十八回

劉聰議取瀛州郡第四十九回

蜀李特謀殺趙廞第五十回

流民聚眾拒辛冉第五十一回

羅尙會兵徵李特第五十二回

羅尙因敗擒李特第五十三回

李國設計奪漢中第五十四回

李雄並川稱成國第五十五回

漢奪魏郡渡漳河

卷五第五十六回

宣於說退四雄兵第五十七回

成都王大會軍兵第五十八回

晉王侯選擇先鋒第五十九回

成都王出兵徵漢第六十回

陸機布陣戰張賓第六十一回

張賓布陣戰陸機第六十二回

劉聰退兵遭晉敗第六十三回

劉曜石勒雙進兵第六十四回

夏庠圍劉曜被打第六十五回

石勒連斬晉四將第六十六回

五鹿墟晉漢鬥陣第六十七回

鬥陣法漢敗晉兵第六十八回

晉漢通和兩罷兵第六十九回

司馬冏驕橫起禍

卷六第七十回

長沙謀議取齊王第七十一回

顧祕起兵平石冰第七十二回

晉惠帝三王互戰第七十三回

關鄴兩兵圍洛陽第七十四回

司馬越害長沙王第七十五回

王浚大破司馬穎第七十六回

石勒輔漢收趙魏第七十七回

石勒襄國破王浚第七十八回

劉曜兵打西河郡第七十九回

關家兄弟擒呂鐘第八十回

東海會兵討張方第八十一回

祁弘迎駕破長安第八十二回

司馬越專權制帝

卷七第八十三回

陳敏謀反據江東第八十四回

劉弘死陶張回兵第八十五回

甘顧諸賢誅陳敏第八十六回

慕容廆兼並遼東第八十七回

王彌劉曜寇洛陽第八十八回

劉靈祁弘齊射死第八十九回

苟晞拒漢殺汲桑第九十回

曹嶷際遇據靑州第九十一回

杜弢反王陶徵討第九十二回

坦延詐降破劉曜第九十三回

石勒南侵據江漢第九十四回

漢破洛陽擄懷帝第九十五回

石勒襲苟晞報仇第九十六回

石勒謀並殺王彌第九十七回

劉曜一打長安城第九十八回

索綝會兵破劉曜

卷八第九十九回

姜發關河奪並州第一○○回劉曜二打長安城第一○一回孫緯甲始敗石勒第一○二回石勒僞降擒王浚第一○三回張敬廩丘破劉演第一○四回劉聰三打晉長安第一○五回劉曜掠關西諸郡第一○六回漢破長安湣帝降第一○七回石勒奉詔並晉陽第一○八回元達死關姜辭職第一○九回關姜罷靳準專權第一一○回猗盧伐子遭刺殞第一一一回

東晉江東接天位第一一二回

周訪楊口破杜曾第一一三回

郭璞避亂過江東第一一四回

王惇一計害二王

卷九第一一五回

李矩救洛敗漢兵第一一六回

韓璞上邽敗陳安第一一七回

漢劉約死後還魂第一一八回

段匹殫殺害劉琨第一一九回

劉聰死靳準謀漢第一二○回靳準滅漢亂平陽第一二一回

劉曜石勒滅靳準第一二二回

劉曜石勒滅靳黨第一二三回

祖逖收張平樊雅第一二四回

石趙王大封羣臣第一二五回

趙劉曜悔過兼隴第一二六回

晉祖逖威震河南第一二七回

石勒兼並幽燕地第一二八回

王惇霸荊襄思亂第一二九回

王惇謀亂害譙王第一三○回趙封仇池陳安反

卷十第一三一回

劉趙主剿陳定隴第一三二回

王惇叛據石頭城第一三三回

魏義助逆破長沙第一三四回

劉趙下涼李雄死第一三五回

郭璞尸解成仙去第一三六回

明帝南皇堂大捷第一三七回

周光斬錢鳳歸正第一三八回

石勒並齊擒曹嶷第一三九回

劉嶽滎陽退石生第一四○回二趙爭雄奪滎陽第一四一回

劉曜蒲阪破石虎第一四二回

蘇峻謀反抗庾亮第一四三回

溫嶠會兵討蘇峻第一四四回

陶侃興師討蘇峻第一四五回

三大帥平定蘇峻

粵自書契肇興﹐而紀功紀言代不乏史。黃虞已前﹐尙無若左聞人之內外傳﹑戰國士之縱橫語﹑馬班之兩漢紀﹐瑰瑋瑰麗﹐耀人心目﹐博士家業已沈酣浸灌其間。顧其古調奇韻﹐員機奧理﹐可以賞知音﹐不可以入俚耳。於是好事者往往敷衍其義﹐顯淺其詞﹐形容妝點﹐俾閭巷顓蒙皆得窺古人一斑﹐且與途歌俗諺並著口實﹐亦牖民一機也。矧人才之盛﹐古稱三國。方黨錮之英旣燼﹐卯金之焰方潛。擁州邑者﹐人藏問鼎之姦﹔伏塵埃者﹐士懷奮翼之志。龍蛇爭競﹐豺虎同哮﹐一時英雄豪傑﹐相與借箸揮戈﹐而成敗利鈍﹐百年萬狀﹐亦當世得失之補也。乃陳壽所志六十五篇﹐簡質遒勁﹐𨿽足步武前史﹐而正統未明﹐權衡未確﹐其間進退予奪﹐不無謬戾。涑水編其年而細微之事則略﹐新安挈其綱而褒貶之義則微﹐所藉以誅姦雄﹑闡潛徳﹑彰曖昧﹑志奇幻﹐俾古人心��若日星﹐卽庸夫俗子﹑鄙薄懦頑﹐罔不著目睹其事﹐而感發懲創﹐閱之靡靡忘倦者﹐演義一書﹐不可無也。顧坊刻種種﹐魯魚亥豕﹐幾眩人目。且其所演說﹐容有未厭人心處。故復爲之校讎﹐爲之增損﹐摹神寫景﹐務肖妍媸﹐掃葉拂塵﹐幾費膏晷。且復以晉書始事﹐略撰數首續之﹐所以大一統也。比換梓﹐分爲一十卷﹐通計一百卅九回﹐聊當野史﹐以供耳食﹐非敢污博雅之目也。然於酒力乍醒﹑午夢方回﹑焚香啜茗﹑轉捲垂靑﹐未必非揮麈之一資也。較諸世說叢譚等書﹐豈遽多讓云。時萬曆歲次己酉嘉平月穀旦

夫小說者﹐乃坊間通俗之說﹐固非國史正綱﹐無過消遣於長夜永晝﹐或解悶於煩劇憂愁﹐以豁一時之情懷耳。今世所刻通俗列傳並梓《西遊》《水滸》等書﹐皆不過取快一時之耳目。及觀《三國演義》至末捲﹐見漢劉衰弱﹐曹魏僭移﹐往往皆掩卷不懌者﹐眾矣。又見關﹑張﹑葛﹑趙諸忠良反居一隅﹐不能恢復漢業﹐憤嘆扼腕﹐何止一人﹗及觀漢後主復爲司馬氏所並﹐而諸忠良之後杳滅無聞﹐誠爲千載之遺恨。及見劉淵父子因人心思漢﹐乃崛起西北﹐敍擬歷漢之詔﹐遣使迎孝懷帝而兵民景從雲集﹐遂攺稱炎漢﹐建都立國﹐重興繼絕﹐𨿽建國不永﹐亦快人心。今是書之編﹐無過欲泄憤一時﹐取快千載﹐以顯後關﹑趙諸位忠良也。其思欲顯耀前忠﹐非借劉漢則不能以顯揚後世﹐以泄萬世蒼生之大憤。突會劉淵亦借秦漢余以警後世姦雄﹐不過勸懲來世﹑戒叱凶頑爾﹐其視《西遊》《西洋》《北遊》《華光》等傳﹐不根諸說﹐遠矣。𨿽使曹魏扞力諸臣有知﹐亦難自免事僞助逆之咎矣。客或有言曰﹕書固可快一時﹐但事迹欠實﹐不無虛誑渺茫之議。予曰﹕世不見傳奇戲劇乎﹖人間日演而不厭﹐內百無一眞﹐何人悅而眾艷也﹖但不過取悅一時﹐結尾有成﹐終始有就爾﹐誠所謂烏有先生之烏有者哉。大抵觀是書者﹐宜作小說而覽﹐毋執正史而觀。𨿽不能比翼前書﹐亦有感追蹤前傳﹐以解頤世間一時之通暢﹐並豁人世之感懷君子云。

漢家二十四皇帝﹐明聖相承天下治。桓靈微弱質昏庸﹐不信忠良信常侍。刑余閹宦把朝權﹐文武官員如狗彘。

陳蕃竇武被謀誅﹐李膺杜固遭屏棄。紛紛黨錮半天下﹐賢良君子遭囚系。英雄豪傑盡不平﹐智士仁人皆憤气。

騫石多姦構禍基﹐何進無機謀失利。內難釀成董卓來﹐外寇黃巾起幽冀。李郭乘亂寇長安﹐獻皇遷許皇綱替。

江南孫氏號東吳﹐移祚曹瞞稱大魏。幸而漢徳未全衰﹐昭烈英雄能繼世。文倚臥龍並鳳雛﹐武賴關張黃趙輩。

建國鼎足五十年﹐會遇彊橫司馬氏。助曹恃勢起侵淩﹐指顧虎狼入西地。後主暗庸黃皓姦﹐譙周妄議國遭廢。

須臾篡魏又伐吳﹐三國疊亡俱無罪。魏臣服順吳臣降﹐忘君事仇眞可愧。漢將懷忠盡逃避﹐曾無一介歸晉氏。

予懷漢亡關張后﹐史冊不傳書不備。而今表出世人看﹐聊泄生平忠義气。

第一回

後主降英雄避亂

蓋聞天開於子﹐地辟於丑﹐人生於寅。自人之生﹐而有聖人繼天立極以維人紀﹐上自三皇﹐中及五帝﹐下至商湯文武﹐疊相爲治。當是時也﹐純用禮樂﹐行一不義﹑殺一不辜而得天下﹐所不爲也。孔子曰「三分天下有其二﹐以服事殷﹐周之徳﹐可謂至徳也已矣。」宜其延世三十﹐歷年八百﹐後世鮮及焉。迨至戰國﹐亡王用霸﹐日尋干戈﹐壞亂已極矣。秦用商鞅之法﹐尙戰功﹐忽禮樂﹐𨿽然得志一時﹐幸吞六國﹐而享祚不長﹐傳世惟二﹐孰謂天道微藐之不足信﹐禮樂教化之不足用哉﹖漢髙之興﹐能變秦律﹐立法三章﹐天下歸心﹐隨滅秦楚。𨿽然厄於彊臣佞戚﹐光武卒能繼述﹐垂統綿長﹐不亦宜乎﹗及於三國之際﹐炎精將涸﹐吳魏分崩﹐所賴薦生玄徳﹐足稱令主。至窮不背於仁﹐百敗不折其志﹐天生賢哲爲之羽翼。𨿽云立國一隅﹐而實君臣一徳。以弱爲彊﹐六徵九伐﹐敵畏若虎﹐足爲一時之偉稱也。柰何營中星殞﹐丞相云亡﹐遂使姦雄得志﹐千載於今﹐人心痛忿。幸而天道尙存﹐假手苗裔夷凶翦暴﹐使漢祀復興﹐炎劉紹立。要惟卯金余徳未艾﹐禮樂未廢﹐人心向慕之至也歟﹗

且說蜀主劉禪自癸巳登位﹐賴孔明當國﹐安享四十餘季。丞相旣亡﹐至炎興元年﹐其中寵用宦官黃皓﹐致先世文武大臣關﹑張﹑黃﹑馬﹑趙諸勛舊子孫皆不得干預軍事﹐或退閒﹐或致仕﹐於是國勢浸衰﹐兵威不振。魏司馬昭聞知﹐議欲伐之。當有王祥一門﹐常懷漢徳﹐因上疏阻之云「蜀土𨿽狹﹐民感其惠﹐君臣義睦﹐無隙可乘。況今歲星在蜀﹐伐之恐致不祥。」昭不聽﹐乃命鄧艾領兵五萬﹐自狄道越甘松嶺出沓中﹐以絆姜維之師﹔諸葛緒引兵五萬﹐自祁山趨武街橋頭﹐以絕姜維歸路﹔鐘會引兵十五萬﹐從斜谷﹑子午谷分作三路而進﹐以趨漢中。細作報入沓中﹐大將軍都督軍事姜維急修表馳奏後主。後主卽命蔣舒﹑傅僉領兵二萬﹐分守陽平等關要隘﹐更欲大發兵以助姜維。時黃皓用事﹐深恨姜維常欲除己﹐今若發兵助勢﹐敵退爵尊﹐我必受虧﹐隨阻於帝曰「臣曾探得魏主深疑司馬﹐司馬自救不暇﹐焉能謀人﹖此來風聞乃懼我兵見加﹐故爲虛張聲勢耳。」又引巫師詐誕﹐以聾帝聽﹐以是帝遂不爲設備﹐罷其預守之議﹐羣臣皆不知姜維上表請兵之故。八月﹐魏軍長驅大進。姜維聞鐘會兵至﹐乃與廖化﹑張翼等合議扼守劍閣以拒之。鐘會引兵攻打﹐被維出奇兵斷會糧道﹐前後身自挑戰凡數十合﹐互有勝敗。會亦慮糧運險遠﹐急未能得志﹐隨退兵安營相守。忽探得姜維有襲糧之兵出矣﹐會心甚懼﹐卽欲退回長安﹐再圖後舉。鄧艾聞知﹐以書抵會曰「竊窺蜀國無能爲也。蓋由宦豎專權﹐忠良解體﹐縱一姜維之智﹐亦不能驅眾遠出﹐不過虛爲聲勢以分我軍﹐彼得以逸待勞耳。將軍但當堅守﹐待小將父子引本部兵﹐從陰平邪徑﹐經徳陽亭﹐出劍閣之背﹐西去成都﹐不過三百里﹐以奇兵出其不意﹐衝其腹心。姜維知之﹐必撤劍閣之兵﹐還救涪城﹐都督則可方軌而進矣﹐何退之有哉﹖如劍閣兵不回﹐涪城無救﹐取之甚易。姜維前後受敵﹐必爲公擒﹐此不待智者可知也。」艾竟不俟約期﹐卽引兵行無人之徑七百餘里﹐鑿山通道﹐極其險處﹐艾則自裹以氈﹐推墮而下﹐將士扳援魚貫以進。至江油城﹐蜀將蔣舒以城降﹐傅僉戰死﹐隨逾陰平。忽於巖畔見一石牌﹐上題﹕「二火初興﹐有人越此﹐二士爭衡﹐不久自死。」艾探知乃諸葛孔明先設示警者。艾因大驚﹐遂訪孔明之墓﹐躬備儀禮拜祭﹐以求赦宥。是夜乃夢二力士﹐稱元運眞君有召命﹐艾方猶豫﹐二士夾之而去。須臾至一處﹐殿閣崢嶸﹐光曜顯赫﹐力士引艾至內門。仰觀殿上﹐執事羅列﹐整肅森嚴。少頃﹐眞君出禦曰「吾卽孔明耳。往時謫降人世﹐目擊曹瞞﹑馬懿並無仁徳﹐惟務姦僞﹐欺上惑下﹐竊據土宇。吾曾奏聞上帝﹐削其國籍。劉漢二十六君﹐守道育民﹐初無失徳﹐宜使其裔興漢復祀。其餘附姦凶忍之徒﹐悉塡憲典﹐卽目劉主迎降﹐乃保眾惜民之仁。爾兵進城﹐若不約束﹐大禍旋至﹐可宜知攺。」諭畢﹐命力士引還。後來鄧艾忘戒縱暴﹐父子遭戮﹐鐘會亦坐誅夷﹐魏晉國祚不永﹐劉氏繼立﹐漢祀復存﹐皆如夢中之語。艾旣覺悟﹐神思惑亂﹐按兵遲回者數日。鄧忠等進曰「大人深明理道﹐何不察妖幻者邪術也﹖是不脫王郎假妻爲神﹐以阻光武之故智耳﹗何因一夢﹐隨阻軍心﹖正中其術矣。」艾隨釋疑﹐引兵而起﹐進至綿竹。飛報入成都﹐後主大驚失措﹐慌議出師﹐羣臣無敢應諾者。

諸葛瞻急入﹐大慟曰「國家養兵育士﹐正在今日之用﹐何無一人應命﹖皆由陛下寵用黃皓﹐以至於此。今事已危急﹐臣𨿽不才﹐願拼微軀﹐上報陛下﹐下慰父心。」帝卽付以禁兵二萬。瞻至綿竹﹐與鄧艾兵遇。安營已畢﹐召子諸葛尙議曰「吾兵屢敗﹐銳气已喪﹐須以奇計取勝。若韓信背水﹐庶可爲力於眾也。」尙曰「大人之見甚善。彼兵屢勝﹐志必驕惰。若能三軍致死﹐勝之極易耳。」次日﹐兩軍方合﹐瞻卽揮退﹐艾卽逼追至港次。諸葛尙大呼曰「前臨溪港﹐後有追鋒﹐若諸軍不拼死鬥﹐則盡無生矣。」以是三軍回身死鬥﹐艾兵大敗。瞻亦不敢深追。鄧艾收兵﹐責眾不盡力。忠曰「一人捨死﹐百夫莫敵﹐況勝敗兵家之常﹐安足爲責﹖以子之見﹐諸葛終非父比﹐趁今夜彼方得勝﹐必不提防﹐一去劫營﹐必收大功。」艾曰「謀人之所不謀﹐正此之謂也。」卽命忠在前﹐自爲策應﹐三軍盡起﹐望瞻寨殺來。是夜﹐瞻父子果不提備﹐爲忠斫營而入﹐諸軍俱在睡中﹐人不及甲﹐馬不及鞍﹐諸葛瞻乃嘆曰「天不佑漢人﹐其如何﹖」隨與子尙俱戰死於陣。可憐忠義兒﹐罹此殺身慘。所謂綿竹之戰﹐見孔明之有子也。敗兵逃回者入城奏知後主﹐計無所出。或曰急召姜都督回救﹐或曰棄城奔白帝城﹐入吳求救。眾議紛紛不定。

太史令譙周曰「大將軍拒鐘會﹐其兵不可抽﹐抽則兩失。東吳非好相識﹐且艾兵已近郊﹐若知陛下出﹐縱輕騎追之﹐亦恐不能脫﹐皆非善策耳。臣觀乾象﹐見國數已衰﹐賊气方盛﹐客星犯闕﹐主星韜光﹐戰則無益﹐不如出降。上可救全城百姓之命﹐下可以保全九族﹐乃應天順時之舉﹐非臣不忠﹐敢陷陛下爲屈膝事也。」後主惑其言﹐乃議出降。鄧艾因頓兵城下。當有帝之第三子北地王劉諶知之﹐急入阻曰「誰獻此計﹐誤陛下爲萬世何如主﹖況城中尙有十萬之眾﹐當率之或戰或守﹐敵兵何能卽入﹖彼兵遠來﹐野無所虜﹐糧艸不接濟﹐但能堅守一月﹐全軍皆沒城下矣。且姜維諸將在外﹐安得無計﹖獻此計者﹐不但誤陛下﹐誠可斬也﹗設使勢窮力竭﹐猶當父子背城一戰﹐何至含垢忍恥以圖苟活﹐何以見先帝於地下耶﹖」帝曰「爾小兒何知國計﹖可速去。」北地王知帝存婦人之仁﹐執性不回﹐乃將幼子托劉璩撫育﹐隨哭入昭烈之廟﹐先殺其妻﹐乃自刎。劉璩者﹐梁王劉理之子也。在諸王之內﹐號稱智囊﹐且機警有權略﹐比時亦欲進議﹐因見劉諶之死﹐知帝執迷﹐不可以舌諍也。方哭念劉諶間﹐有劉封次子劉靈入省﹐璩曰「今國勢如此﹐柰何﹖」靈曰「惟應與吾兄劉宣等商議﹐全身遠害﹐豈宜束手待斃﹐行奴顏婢膝事乎﹖」劉璩曰「某亦爲此而思度﹐非宣兄莫可與計者。」靈卽馳請宣至。璩曰「大廈將崩﹐一木難扶﹐城若一破﹐玉石俱焚。兄輩計將安出﹖」宣曰「吾弟才略勝我百倍﹐必有定見。以愚諒之﹐帝意不可轉﹐國事不可支﹐明矣。爲今之計﹐惟有逃避遐方﹐審機諒勢﹐或圖興復﹐此爲上也。若還居此遲回﹐必遭大辱。」璩曰「兄計深與我合。」言未畢﹐又有一人自外而入﹐呼曰「劉子通在否﹖」劉靈忙出迎候﹐乃楊儀之子楊龍也。龍曰「適到尊府訪議﹐云兄到此﹐是以隨亦來會。正欲見殿下呈鄙見耳。」於是同入見璩等﹐乃曰「龍本不識時務之人﹐因思先父曾言諸葛丞相臨終﹐惟先父在側﹐囑以後事。言劉氏此復中衰﹐越三十年後﹐當有英主再出﹐復興漢業﹐重定中原。臣父對臣言之﹐謹記不忘﹐將謂國家尙有一統之日﹐不意事勢若此。主上惑於譙周之說﹐必不可移矣。臣觀七殿下相貌不凡﹐神異種種﹐將來主大器者﹐必殿下也。夫智者見於未萌﹐豈待已著乎﹖申生止而待死﹐重耳逃而復伯。此已往之明鑑也。吾輩願從殿下周遊﹐萬死而不辭。」言未畢﹐有一勇士自外披襟而入﹐大叫曰「汝眾尙不逃走﹐是欲自送死耶﹖」眾視之﹐乃梁府護衛親兵總領秦州狄道人齊萬年也。

劉璩乃拉萬年手曰「吾知欲脫此虎阱﹐非將軍不能周旋﹐柰何尙有一大關系﹐須累將軍保扶之。昨北地王死於社稷﹐天地爲之悲慘。又將幼子劉曜托我撫育﹐以爲我必不負托者。我輩仗威力﹐或可幸全﹐是兒方在𦇤褓﹐爲之柰何﹖若此兒不得出﹐我亦無棄行之理。」言訖﹐淚下如雨。萬年言曰「殿下親子在外監軍﹐尙不言及﹐而拳拳以托侄﹐立相與存亡之誓﹐眞仁人之設心也。他日必爲萬民之主﹐不卜可知矣。」蓋璩之長子聰﹐生而有神力﹐善於弓馬﹐因此後主命之監助姜維之軍。姜維每資其力﹐倚重之﹐故嘗畱於其軍。萬年乃曰「臣敢不體殿下之心以報北地王之忠﹖但隻身恐不能兩全。臣有契友廖全者﹐眞勇士也﹐兼之義俠逾常﹐乃平西將軍廖化之子也。每欲從徵爲國家出力﹐渠父惜惟一子﹐畱家不遣﹐因與臣較藝﹐隨爲刎頸之交。臣當前去約彼至此﹐將曜主縛於其背﹐臣則向前開路﹐誓當死戰以報國恩。但須急速﹐毋致遲誤。」眾曰「永齡眞義勇丈夫也﹐速宜馳之。」萬年卽偕廖全至﹐劉靈﹑楊龍等皆會。萬年卽手持大刀﹐當先開路﹐廖全負劉曜挺槍次隨。劉英﹑劉宣保護各家眷屬居中﹐璩與劉靈﹑劉和等斷後﹐一齊俱望西門而出。當有魏將方來引兵攔阻去路﹐曰「吾觀汝輩皆仕宦裝束﹐且汝主旣降﹐則盡是魏民﹐吾主方事招徠﹐何用逃竄﹖」萬年更不開言﹐怒眸若電﹐就輪起大刀劈面斫去。方來亦挺槍相迎。論方來豈萬年之敵乎﹖但賊兵眾多﹐又要保衛眷屬﹐惟衝擊而已。萬年乃殺條血路而出﹐廖全奮勇挾斗﹐人不敢追﹐擁衛眾人以出敵圍。方來不捨﹐從後引兵追來。萬年曰「賊徒不知死活﹐尙敢來追﹐不斬之無以見英雄。」乃隨勒轉馬迎之﹐未及二合﹐將方來手起一刀斬之。眾魏兵見如此利害﹐那个敢來追﹖各自奔散。正是﹕他年開國興基手﹐先向成都顯首功。

卻說鄧艾知得西門廝殺﹐卽令部將褚羣引兵助戰﹐從後殺來。劉璩忙令劉靈抵敵﹐曰「不殺鼠賊﹐無以雪胸中之忿。」乃大喝曰「認得劉將軍麼﹖」褚羣忽見劉靈身長一丈﹐膀闊三停﹐威風凜凜﹐大是驚駭﹐旋勒馬謂曰「汝家國已破﹐尙欲何往﹖不降何待﹖」靈曰「賊奴﹗汝輩尙可降彼婦人小子﹐安能降我眞將軍耶﹖」言訖﹐橫衝而入。褚羣亦魏中名將﹐舉刀急架。鏖戰移時﹐魏兵合圍而來。靈卽心生一計﹐抽馬佯敗而走。褚羣不料﹐從後急追。靈故勒馬緩行﹐褚羣馬逸不能收步﹐撞過馬頭﹐被靈一槍刺中透心﹐落馬而亡。後兵潰散﹐不敢復追。正是﹕巧施阱虎擒龍技﹐得樹安邦立國勛。

卻說劉靈方離家之際﹐猛憶起王彌乃吾心腹之友﹐當今無以爲匹者﹐萬一陷於敵中﹐爲彼收用﹐則失吾國一棟梁矣。忙使人邀到﹐與之同出。蓋王彌者﹐乃北地將軍王平之子也。自幼生而穎異﹐膂力過人﹐長而有千斤之力。尢精於騎射﹐每爲其父器重之。後乃襲父蔭居職﹐嘗有開跋之志。因見帝之昏庸﹐信任黃皓﹐妨賢拒諫﹐遂杜門不出﹐時人尙未之奇﹐惟劉靈痛父失事遭戮﹐飲恨不仕﹐彌乃與之結爲異姓兄弟﹐時與較藝﹐始知彌之賢於人矣。其後彌與關氏兄弟俱稱時俊﹐亦相結納。當日得靈之信﹐乃喟然嘆曰「吾父子早知有今日矣。子通兄旣來見召﹐倘不從命﹐是無忠義之心而負生平之所學矣。但關家兄弟與我有休戚之托﹐彼年尙幼﹐安能自拔﹖」遂奔至關家。而關防﹑關謹見說彌至﹐乃從內大慟而出曰「飛豹兄﹐當今事勢若此﹐柰何柰何﹖」初﹐關興於靑龍元年間從徵失利﹐患病在家﹐因見國事日非﹐每嘆說﹕「任姦邪於危難之秋﹐喪無日矣。吾族安能免哉﹖」昨見王彌來省﹐坐論時事﹐乃太息曰「王子均之有子也﹐可以托孤寄子矣。」遂囑防﹑謹深相結納之。王彌曰「國家垂破﹐而尊府與賊爲世仇﹐禍且不測。吾因劉子通召往偕遁﹐深念昆玉﹐故此特來相訊。且欲議爲今之計﹐惟當速避﹐後與諸公協謀興復﹐乃爲上策。」防曰「兄言甚是﹐其如家口之計何﹖」彌曰「大丈夫爲國不顧家﹐況司馬父子方有大志圖篡天下﹐假仁假義以收攝人心﹐安肯仇害人之家屬乎﹖願賢弟放懷以圖大事。」防﹑謹乃依命同出﹐竟畱家屬在城中﹐後遭龐徳之子龐惠毒手﹐合家盡罹慘禍﹐曾無噍類﹐傷哉﹗

卻說王彌同防﹑謹到家辭親﹐帶平時用器﹑彊弓勁弩﹐忻然偕關氏弟兄一齊躍馬而出。關謹曰「北門有鄧艾自在那里﹐不可輕往﹐東西二門賊兵亦盛﹐惟南門路窄﹐提防稍懈﹐我們當從南門而出。」王彌然之﹐於是望南門衝突而去。時有魏將李因列兵擋住去路。王彌乃曰「我等是異鄕客人﹐因在成都生理﹐今天兵圍城﹐口食不給﹐是以欲奔還鄕﹐望將軍開一生路﹐放我眾人逃命﹐深感大恩。」因曰「吾奉主將之令﹐那敢放走一人﹖必須拿進大營﹐查驗一過﹐方可發落放去。」王彌知事不諧﹐卽輪起大刀殺進。李因亦挺槍急架。二人相持良久﹐關防怒上心頭﹐亦提起鐵楞混殺一場。於是且戰且卻﹐將逃二十餘里。

且說鄧忠正巡視至南門﹐知城中姦細走出﹐李因已去追趕﹐乃令族弟鄧濮帶領家兵二千﹐星飛趕捉。而王彌等早被魏人團團圍住不放﹐正在危急之際﹐只見東南坡下突出三騎﹐領了莊客數百人﹐各持利刃殺入陣來。且看那三人入陣﹐恰似虎入羊羣﹐揮刀亂斫。鄧濮驟馬接戰﹐卻不提防被暗箭正中坐馬﹐把鄧濮掀翻在地﹐那樊榮只一刀斫死。不想放箭者卻是李珪﹐於是關防﹑關謹乘亂殺出重圍。李因馳馬急追﹐防﹑謹奮力抵衛﹐殊不知王彌從旁躍出﹐將李因一刀刺中左腿。因負痛逃去﹐諸副將亦不知去向。那三人縱橫衝突﹐彼追兵伏屍流血﹐殺死殆盡。王彌﹑關防等見追兵已散﹐乃回身下馬﹐相見拜謝﹐深感再造之恩﹐且問爲何得諸君來救﹐願聞姓字因由。三人答曰「某等弟兄乃李珪﹑李瓚與表弟樊榮也。先祖李嚴被上譴責﹐徙居於安樂鎭﹐此去尙有六十餘里。先父李丰曾爲參軍﹐見朝廷任非其人﹐囑我輩不可出仕。今與叔父李裕權止舊窩﹐聽得魏兵追捉列位﹐吾弟兄在前山看已多時﹐見諸公勢窘﹐心甚忿怒﹐以是統領蒼頭前來助斗耳。」王彌等稱謝不已﹐亦各道訴逃竄之故。珪曰「旣如此﹐皆是同志﹐卽吾一家﹐乃天使之相遇也。且今天色已晚﹐權到敝莊住宿一宵﹐再作他圖。」王彌等感其殷勤﹐卽與同到莊所。莊內僮僕迎進﹐其叔李裕秉燭出接﹐分賓主坐定﹐又各達姓名衷曲。裕置酒相款﹐席間嘆息曰「余先君在日﹐每嘗戮力王室﹐爲國忘家。後因失事被譴﹐厥志不遂。見諸葛丞相人亡﹐傷念不已﹐竟成疾而逝。今吾輩目擊國破主辱﹐不能繼述先君之忠﹐以匡救王室﹐何用生爲﹖」眾皆感悼﹐無不泣下數行淚。惟王彌撫掌大笑而起曰「夫否泰運也﹐榮辱數也﹐何足悲哉﹖況天生吾才﹐必有所用。昔晉文避難出奔﹐賢士雲從﹐卒復霸業。吾輩才𨿽不及古人﹐然有志者事竟成﹐安知他年建立﹐出於晉文公下乎﹖諸君何用作楚囚之對泣耶﹖」裕曰「飛豹之言﹐眞達時有志之論也。」眾皆拱手稱謝。次日﹐彌等辭謝﹐卽欲告行。裕曰「且劉氏諸公子﹐不知去向。諸君宜且暫住寒莊﹐待我遣人往張﹑黃﹑諸葛﹑趙等各家探聽的實﹐那時赴會未遲。不然﹐彼此各自一方﹐勢分力弱﹐欲成大事﹐此實難矣。」彌曰「旣蒙老丈厚愛﹐敢不惟命是從﹖固願速修書一封﹐令盛使馳各家一探﹐則老丈報主之忠﹐交友之信﹐可謂兩得矣。但思我輩家屬且不顧﹐恨不能滅此逆賊而後朝食﹐安可再有遲疑﹖今就告別﹐隨盛使去尋舊主﹐兼打探各家下落﹐以共圖大事。蓋國賊不俱生﹐非賊死吾手﹐我必死於賊之手矣。」裕曰「有諸君如此忠肝義膽﹐天地亦爲之垂佑﹐何患事不成哉﹖」卽送王彌等起程。臨行﹐攜手囑曰「早晚若舉大事﹐某當遣侄輩三人前來相助﹐聊盡老夫先世以來報國之志耳﹗」眾皆謝別。裕又曰「諸公如有確信﹐望早惠玉音﹐以慰懸念。」眾應而別﹐裕贈詩一首曰﹕

君因國破棄家鄕﹐萬里迢遙赴遠方。此去若能興大業﹐早傳魚錦慰牽腸。

第二回

二賢合計誅鄧艾

且說張飛自遭範張之變﹐先主痛念不已﹐爲之建第於成都﹐移其家屬居之。其後張苞爲從孔明出徵﹐追擒魏將﹐墜崖破頂﹐中風而亡﹐後主追惜之﹐由是待其眷屬特加隆厚。苞妾李氏生一子曰張賓。初因李氏夢呂洞賓賜一玉柱而有娠﹐故名爲賓﹐字孟孫﹐乳名柱奴。嫡婦生二子﹕一曰張實﹐字仲孫﹐一名張敬﹐字季孫﹐俱有勇力。惟張賓生而秀異﹐卓犖不羣﹐甫冠時﹐耽於書史﹐古今典籍過目成誦﹐自經史而下﹐孫臏﹑吳起之術﹐諸子百家之談﹐無不通曉﹐特以庶之所出﹐而失嫡母之愛﹐乃寄育於人。一日﹐謁姜伯約督府﹐議論風生﹐言語英發﹐旁若無人。伯約驚異曰「子器非凡﹐吾邦有人矣。」自後每畱心顧待﹐以其稚年母寡﹐未忍卽挈之軍中﹐常有事體疑難者﹐則往咨之﹐必得善策。伯約於是將孔明所授之遺書﹐與自己生平之所學﹐悉傳與之﹐且誡曰「以子之才﹐勝我十倍﹐他年必出人頭地﹐建業立勛矣。然大才晚成﹐貴在涵養。」賓從之﹐每務韜晦而不以功名爲急。至建炎元年八月鄧艾之入寇﹐後主以仁柔無斷﹐聽譙周保民全族之說﹐乃遂決意投降。於是諸勛舊之家相與出避。時張賓友輩亦勸之出避﹐賓曰「吾嘗蓍卜累矣﹐國家運數尙未殞絕﹐敵之將帥必自敗亡。卽不然而萬一有所不韙﹐吾獨不能爲張子房一錐之擊於博浪沙乎﹖安忍卽忘韓而去楚哉﹖」於是閉門不出﹐日守窮廬。豈料後主見艾兵蜂至﹐度勢不可支﹐遂從譙周之議﹐作表請降於艾之營。艾卽整兵入城﹐畱兵守衛﹐號令諸軍毋得恣意剽掠﹐妄行殺戮﹐違者立斬。入城出示曉諭諸臣民﹐招安諸勛舊﹐意气揚揚﹐居然自爲己功。於是一民尺土悉屬其版圖﹐而漢家數百載之餘緒與先主幾十年之經營﹐一旦付於賊手﹐傷哉﹗是時鄧艾自以爲出奇計取勝﹐滅人之國﹐降人之主﹐卽呂望不足比﹐子房不足數矣。又見鐘會前欲退兵長安﹐智出己下﹐司馬昭父子亦因時竊據﹐無甚異績﹐遂渺視魏國無人﹐不稟軍令﹐任意施爲﹐縱兵殺掠﹐所至燔宮室﹑淫妃女﹐被災者不可勝述。且又以檄報會﹐而詞語驕矜﹐毫無退讓之意。會見甚怒﹐由是始與艾成隙矣。

且說姜維得後主投降之報﹐會兵入城﹐集眾將議曰「國家不幸﹐至於今日﹐正爲子死孝﹑爲臣死忠之秋也。可恨鄧艾一介黃口﹐乃得以詭計入破吾國﹐實由吾國無同心協力之人﹐早提備於不測耳﹗令維不死﹐必不容此豎子得志。倘諸公肯助我一臂之力﹐吾當重整山河於如故。」眾將曰「敢不從命﹗」維曰「吾與張孟孫籌之熟矣﹐必須如此如此方可。」於是大開關門﹐悉詣會軍﹐屈詞下拜﹐假申誠悃。會以爲實﹐乃開忱延接款待之下﹐議論獎借﹐於維獨致殷勤。夜復召維飲﹐維乃乘間說之曰「大都督魏中元將﹐統帥巨戎﹐今不血刃以收全功﹐可謂不世之奇勛矣。第功由副成﹐吾恐讒言一至﹐主眷必衰。此韓信所以甘心於烹酈生而不顧也。且鄧將軍以小智僥幸成功﹐驕矜自恃﹐不稟命於都督而恣意自行﹐是蔑視麾下也。維爲君侯今日之計﹐當速進兵成都﹐招徠四方以集士望﹐曉諭百姓以收人心﹐則主副之權自別﹐而國人知所感戴矣。」會聞言大悅﹐自以爲得知己之助晚也。詰朝乃會兵至成都﹐長驅入城﹐大張告示﹐禁戢剽掠﹐百姓無不歡呼鼓舞﹐擁衛而視。鄧艾聞之﹐心甚憂懼﹐乃故行斬犯令者以立威。鐘會大怒﹐乃遣人請姜維入營計議。時姜維旣隨會入城﹐探得諸勛舊名傑俱已避敵出奔﹐孤力寡助﹐有謀莫遂。忽聞得張賓尙在城中﹐維乃喜曰「孟孫之不去﹐天使之以成我大事也。」忙使人邀之。賓旣至﹐二人相持哀悼。賓拭淚曰「事旣至此﹐悔亦無及矣。幸今都督尙在﹐柱奴未去﹐見天意之有在也。」維乃以己意達之。賓曰「此計甚妙﹐但須趁此蚌相持之日﹐以收漁人之利。若會﹑艾旣除﹐其餘碌碌之輩豈足掛意﹖當艸菅刈之﹐而長安以西亦可一鼓而收矣。」維大喜曰「孟孫之意與我正合﹐但邇來張翼﹑廖化等因忿恚成疾﹐相繼而亡﹐智勇兼備之士難得其人﹐誰爲之輔翼者﹖」賓曰「今國中𨿽無人﹐其豪傑之散佚於四方者尙多﹐但都督未之訪求耳。賓知子龍之後有二人﹐乃徵西趙統之子﹐一名趙槪﹐字總翰﹐一名趙染﹐字文翰。此二人不惟武藝超羣﹐且義气如山﹐兼有一幼弟名勒﹐賓視其形狀磊落﹐器宇恢弘﹐眞異人也。又有老將黃忠之二孫黃臣﹑黃命﹐臣字良卿﹐命字錫卿﹐亦義勇士也。賓曾與彼結爲八拜之交。復有諸葛統軍瞻有少子名宣於字修之者﹐亦吾蜀之名物也﹐胸中府庫甚富﹐且深得孔明之祕傳。前者瞻當出軍之日﹐彼曾極諫不利﹐惟宜固守以待都督大軍回。瞻因不聽﹐以致大敗﹐則其有智謀可知。若此數人﹐皆吾同志﹐倘物色以求用之﹐必得其死力矣。其軍中外務﹐賓自足主持之。願都督速行徵聘﹐且事關非細﹐亦宜愼密。」姜維大喜曰「天生孟孫﹐吾社稷不終墟矣﹐亦不負老夫生平所望也。」

維乃進軍門﹐入見鐘會﹐會正獨坐沈吟﹐維緩言曰「君侯之沈吟﹐得無有所籌算乎﹖」會曰「可恨那鄧艾小豎子﹐慢軍違令﹐故行殺戮﹐犯我節鉞﹐法所難宥。正欲請公求議﹐以除此倔彊﹐不意惠臨﹐實得大願。」維乃佯爲顧盼之狀。會知其意﹐乃屏退侍衛﹐延維入密室﹐事以師禮﹐曰「先生何以教我﹖」維曰「老夫乃刀斧之餘﹐安敢僭議大事﹖今旣蒙麾下不以亡國之虜視我﹐而以腹心相待﹐維敢不竭誠以效尺寸之愚﹐上報知遇之恩﹖且君侯所知夫獵者乎﹖今之獵者環堵而立﹐圍場而待﹐前望界林﹐後顧西��執弓石來鉞﹐志在於麋鹿狐兔也。不虞�����伏而出﹐威嚇射者而去也。蓋緣貪小利﹑忽近憂耳﹗今鄧艾不過一介武夫﹐謬獲小功﹐輒生驕懻﹐亦由其器量不宏﹐故少受卽盈也。君侯用計制之﹐又何難哉﹖但司馬昭久蓄不臣之心﹐必忌勝己之士。今君侯神武﹐卽魏武不能過﹐況復談笑滅蜀﹐威震臣主﹐功居不賞﹐竊恐𨿽欲圖安﹐弗可得也。愚常計司馬之與君侯蓋英雄頡頏﹐勢不並立者。敢問司馬與君侯﹐權孰重﹐勢孰盛﹖」會曰「以司馬之挾天子令諸侯﹐權統禁軍﹐勢居睥睨﹐予豈若比﹖」維曰「勢旣不敵﹐禍且不免﹐欲圖全身之策﹐又將安在﹖彼鄧艾父子乃疥癬之疾﹐烏足介意﹖」會聞維言切中其病﹐神色俱變﹐惟垂首撫膝而已。維見可說﹐復大聲曰「君侯之智略﹐足勝司馬十倍﹐乃事至不斷﹐吾恐禍不旋踵矣。昔韓信猶豫﹐拒蒯通之言﹐自取赤族之慘﹔孫權勇決﹐從周瑜之計﹐以定鼎足之業。殷鑑不遠﹐機難再得﹐惟君侯早計焉。」會乃攘臂而起曰「司馬氏欲圖篡逆久矣﹐特以有一二舊臣與會在耳﹐吾卽不能爲今日之桓文﹐安肯從姦助叛以遺臭萬年乎﹖倘伯約不吝相助﹐我當先剿艾賊﹐次伐司馬﹐共平天下﹐以救蒼生﹐始遂吾之素志。但恐全蜀之民未必歸順﹐惟伯約爲之倡率。富貴之日﹐與公共之。」維曰「益州地險民富﹐孔明每稱爲天府﹐今日爲君侯所有﹐此實天假君侯以發迹之地也。今老夫當召耆碩舊臣﹐共圖鴻業﹐則不惟鼎足之勢成﹐而擴土興疆﹐蠶食天下﹐所向無敵矣﹐何有於司馬哉﹖使維異時得奉君侯輦轂入都﹐一睹先帝陵寢﹐吾願足矣﹐敢望富貴乎﹖」會乃大發倉庫﹐犒勞三軍﹐據蜀稱叛﹐假密旨以檻車收鄧艾父子﹐並將士有不順從者﹐悉囚之一室﹐以待事定剿除。此時鄧氏旣收﹐而鐘會之勢遂孤﹐計皆出於張賓而會未之知也。於是姜維深幸得計﹐以書密啟於後主曰﹕

先帝創業垂統﹐幾數十年。而遭時不偶﹐大臣元將相繼而殞﹐於是朝無柱石﹐國無棟梁。賊國窺釁而竊發﹐今日伐我西鄙﹐明年割我右壤﹐祖宗社稷一日爲墟﹐此皆臣等不致死力﹐以陷陛下於此地耳。今維與故將張飛之孫張賓﹐乘鄧艾﹑鐘會之有隙﹐授一詭計﹐則鄧艾已除﹐鐘會勢孤﹐行將揭日月於復明﹐辟乾坤於再造云云。

張賓乃潛集諸舊將校﹐日夜計議。又訪得魏延之三子魏攸﹑魏晏﹑魏顥﹐驍勇善斗﹐能用大刀﹐馬謖之子馬寧﹐有機警﹐善用槊﹐及趙府牧馬帥汲桑亦諳於軍務。濟濟英豪﹐俱得臨時舉用。向來張賓但知得鐘會收鄧艾父子﹐豈意將士不從命者亦囚禁之也。賓知之﹐大嘆曰「自古未有逆情違眾而可以成事者。」乃語弟張實曰「伯約老耄﹐計議顚倒﹐如何不止鐘會囚眾不從命者﹖大難將作﹐事不諧矣﹐亦天數也。」夜半﹐聞魏兵大亂﹐姜維方在軍中與鐘會議事﹐忽見四面火起﹐亂箭如雨﹐殺入營中。維知事必敗﹐乃命子姜發飛報張賓等速逃﹐以圖後舉。維亦隨爲亂兵所害。事悉陳壽衍義內備詳﹐玆不復附。張賓等見火起﹐急欲奔探消耗﹐而姜發忽至﹐語其故﹐眾大驚駭失色﹐惟趙槪揚聲曰「事旣至此﹐大丈夫當從死中求生﹐豈可束手待斃乎﹖倘機會或可復得﹐顧在人立志何如耳﹗」張賓曰「總翰之言是也。此乃玉石俱焚之秋﹐安可自投羅网﹖宜且避之﹐再作別計﹐以酬夙志。」趙槪曰「家眷不足惜﹐但幼弟勒乃先君之所鐘愛者﹐必不可棄﹐誰能爲我保護出城﹖」忽有僕汲桑在旁厲聲而出﹐曰「僕之爲主﹐如手足之捍頭目﹐安忍幼主遭難而不顧乎﹖吾當拼死保護出城﹐以報兩世相待之恩。」眾皆曰「民徳勇於自任如此﹐此兒得命矣。」汲桑將趙勒縛於背上﹐徒步而出。按﹕汲桑字民徳﹐乃渭北之樂鄕人也﹐雅不好書﹐性气剛猛﹐力敵萬人﹐且步捷如飛﹐能追奔馬。建興元年﹐趙廣因出屯兵﹐見巨人迹長二尺許﹐心甚異之﹐蹤迹至一山窩﹐見桑方負一虎而出。廣喫一驚﹐從騎皆爲之駭躍。乃卽挈之以歸﹐厚加恩養﹐置諸親兵以居轄下。昔府中得一羌胡鬣馬﹐值價千金﹐以其性烈難馴﹐人皆不敢馭﹐乃以鐵鏈紲於廏中。桑一見之﹐卽去其鏈﹐跨之出入﹐如素所調良者﹐以是人服其勇﹐皆稱爲牧馬帥。當日張賓﹑張實﹑張敬統眾武士﹐護送各文武官員出城﹐魏攸﹑魏晏﹑魏顥兄弟曰「吾等誓欲爲國家圖報效久矣﹐今日𨿽死﹐亦所願也。我兄弟當劈開一路﹐眾後隨之。」於是擁眾一齊向南門而出。

且說汲桑𨿽勇﹐終是背負一人﹐常欲遮護﹐不便於奔馳﹐乃竟陷於敵中。適遭魏將李明撞見﹐欲刺之。汲桑吼聲如雷﹐人皆僻易﹐被桑一斧斫中馬腹﹐將李明落馬﹐又一斧斬之。後有張平望見桑勇﹐不敢向前﹐但指麾三軍團團圍繞﹐桑乃左衝右突﹐縱橫亂斫﹐叱吒風生﹐殺得敵軍人亡馬倒﹐血染徵衣。魏中一騎將在髙阜處見之﹐引箭欲射汲桑﹐趙勒在背上看見﹐報桑曰「避箭。」桑忙搶得一牌遮抵﹐前後箭如雨下﹐無一矢得中者﹐可見眞命所屬﹐百靈咸護。蓋汲桑陷於敵中﹐非其不勇﹐固恐傷幼主而不敢冒鋒刃耳﹗然敵人見其驍勇﹐亦無敢上斗者。桑正思脫身之際﹐趙染﹑趙槪見桑不至﹐回身統率子弟家丁奮勇格鬥﹐直入深處﹐卵翼汲桑以出。不移時﹐又見飛騎來報張賓等曰「東門尙有不得脫者﹐但聞吾兵殺聲震地。」賓猛顧曰「此必黃良卿弟兄也﹐誰敢去速救者﹖」眾未及對﹐怒起張敬﹐曰「黃良卿兄弟乃吾姻戚﹐豈可坐視而不救耶﹖有志者隨我以往。」乃挺一長矛﹐徑望敵陣而去。馬寧曰「張季孫眞義勇丈夫也﹐吾當助之。」趙染﹑趙槪聞言﹐亦仗劍隨往﹐蜂入敵中﹐救出黃臣弟兄之命。蓋黃臣因亂中誤聽約令﹐錯從東門而出﹐故與賓等不值﹐以致幾爲魏軍所害。至是黃臣旣出﹐卻又不見了張敬。張賓曰「吾弟平生好殺﹐必入敵叢深矣。我思之﹐非汲民徳不可救也。」桑聞言﹐卽持刀縱步如飛﹐入彼陣中。敵見汲桑向戰之勇﹐各自回避﹐直到城下。遇見張敬正挺劍與魏兵接戰﹐桑欲挾之以出﹐張敬曰「待我慢慢殺盡魏賊﹐方消此恨。」桑乃力挽同回﹐見張賓等曰「敵必來追﹐惟當速去。」賓曰「近地皆魏管轄﹐必不可往﹐且到邊方暫止﹐訪求劉家諸殿下及王彌去向﹐以圖會合﹐再作良謀。」眾從之﹐徑往張掖而去。後人有詩曰﹕

四七星官出蜀城﹐九良八殺六丁神。計羅五曜同離去﹐自此中原不太平。

又有詩贊汲桑曰﹕

天付英豪助晚劉﹐間生賁育到神州。他年逐鹿爭王伯﹐捷足先驅孰與儔。

且說魏之監軍衛瓘﹐乘便宜以收鐘會﹐又追斬鄧艾父子﹐遂欲擅威福以制服蜀臣﹐事亦前衍義備詳。此時有人知衛瓘之意﹐急來報於諸葛宣於﹐宣於尙在家﹐乃曰「吾之所以不去者﹐正爲此事耳﹗」乃卽僞扮爲雲遊道者﹐直叩魏之大軍中﹐來見衛瓘。其門客乃急止之曰「吾聞衛瓘正欲誅戮蜀臣﹐今豈可自扼虎項而批其逆鱗乎﹖」宣於笑曰「吾豈不自知﹗自幼習祖書﹐金木五遁﹐變化莫測。衛瓘豈能害我乎﹖且賈彪不西入以說竇武﹐則黨錮之禍不解﹐吾豈可坐而不救乎﹖」乃直入魏軍﹐謂其侍衛者曰「吾乃西州隱士﹐欲見將軍言機密重事﹐煩爲通報。」其侍衛見說報機密事﹐卽入中軍報衛瓘。瓘命請入見﹐宣於乃飄然入內。瓘見宣於一表人物﹐秀雅不凡﹐乃卽延坐﹐謂曰「子有何機密以教不佞﹖」宣於曰「愚夫久處山林﹐不預國政﹐近聞將軍大兵壓境﹐紀律甚嚴﹐聲聞所至﹐無不踴躍感戴。僕見將軍旣成不世之功﹐當培其根本。且聞成奕世之業者﹐行必世之仁﹔建不拔之基者﹐立異等之方。前者鐘﹑鄧二公旣談笑以定西州﹐曾不於此時勞來百姓﹐撫卹瘡痍﹐乃各妄行私志﹐肆意貪殘以取滅籍﹐蓋由量之淺薄耳﹗今將軍坐收震世之功﹐不安綏其臣民﹐乃欲誅滅蜀臣之家﹐此則人民驚駭﹐各懷疑懼之心﹐翕然叛亂﹐吾恐禍生不測矣﹐竊爲將軍危之。古之聖君賢相﹐但以徳服人之心﹐安有降而復誅﹐以及無辜乎﹗語曰﹕

不妄殺人者能君人﹐湯武之師是也。」瓘曰「吾安有是心﹖皆人之妄言也。以先生曠世之才﹐下教不佞﹐敢不從命乎﹖」乃急出安民之榜﹐張掛於市﹐民心始安。瓘欲畱宣於計議別事﹐而宣於已去﹐瓘遣人徧訪求之﹐竟不得其蹤迹矣。後人有詩贊宣於曰﹕

胸藏星斗妙無窮﹐智繼先公並聖聰。未能協漢圖仇晉﹐先說彊臣脫眾凶。

第三回

晉武帝興兵伐吳

話說魏主奐咸熙元年﹐晉王司馬昭命鄧艾﹑鐘會等西並巴蜀﹐平之﹐封漢主禪爲安樂公﹐意在平吳篡魏。至八月病篤而卒﹐太子司馬炎嗣爲相國﹐襲封晉王﹐次子司馬攸繼與兄司馬師後﹐封齊王。司馬炎竊父餘勢﹐專權擅政。見鄧艾﹑鐘會﹑姜維皆喪﹐遂有無君之心。朝廷士大夫半皆其黨﹐魏主備位而已。賈充﹑衛瓘乃晉王心腹﹐日夕於帝前稱頌晉王功徳﹐宜法堯禪舜﹐以協眾望。魏主見朝臣附司馬氏者多﹐威權又盛﹐恐遭所弒﹐乃於十二月禪位與晉王。晉王司馬炎卽皇帝位﹐號爲武帝﹐建年泰始元年﹐追謚祖懿爲孝宣皇帝﹐伯師爲孝景皇帝﹐父昭爲太上孝文皇帝﹐其餘文武官員盡行升擢。封魏主奐爲陳晉王﹐出居金墉城。以吳尙存﹐未封宗室。晉帝炎承三世之餘烈﹐將相同心﹐遂欲吞並江南﹐統一天下﹐乃與其賢臣太尉王祥﹑少保王覽﹑太保何魯﹑侍中荀勗﹑尙書令馮紞﹑裴秀﹑禦史大夫王沈﹑司空荀顗﹑鎭北將軍衛瓘﹑護國將軍王渾﹑魯國公賈充﹑太傅王戎﹑尙書左丞張華﹑錄尙書事山濤等﹐商議伐吳之事。馮紞﹑荀勗上言﹐以爲吳有長江之險﹐魏武操﹑魏文丕數出師江南﹐皆無功而退。且吳未有釁﹐徒勞士馬﹐不如養兵愛民﹐以俟其過﹐然後方可伐之。賈充尢以爲吳國已歷三世﹐根深蒂固﹐未易可取﹐乃亦曰「百年之寇非一朝之能卽平者﹐宜待有隙而進。臣所憂者在於西涼﹐不在吳也。」武帝狐疑不能決。會荊州刺史羊祜表到﹐言吳平則胡自定﹐宜乘孫皓酷虐﹐刑繁民怨﹐但當速濟大功耳。朝議多有不同﹐久而弗決。羊祜聞知﹐嘆曰「不如意事十恆八九﹐天與不取﹐豈非更事者艱於後時哉﹗」獨揚州刺史杜預﹑侍中張華贊祜之意。廷勸以爲不宜聽信文臣懦怯之言﹐速當伐取。吏部尙書山濤又言宜釋吳以爲外懼﹐乃曰「吳固可伐﹐自非聖人外寧必有內憂﹐姑畱之以警眾蕩之心。」因是累月不決。一日﹐忽報吳國族子夏口督前將軍孫秀與吳相不睦﹐率其部眾來降。武帝見奏大悅﹐卽下詔拜孫秀爲驃騎將軍﹑開府儀同三司﹐封會稽郡公。晉帝重封其職﹐欲以招來吳國將士故也。秀果感恩﹐復以書過江﹐招其禦武將軍何崇。崇見書﹐亦率部下五千人降晉﹐於路又邀其西陵督步闡﹐帶其本部士馬共同投晉﹐武帝乃封何崇﹑步闡俱爲衛將軍﹐儀同三司。吳主皓見報三處守督亡降於晉﹐心中大怒﹐詔命前將軍魯淑出兵收討步闡。淑將眾進逼晉弋陽郡。又命振武將軍孫遵﹑揚威將軍李承﹐帥兵五萬攻晉江夏﹐再以奮威將軍邵凱﹑招勇將軍夏祥攻晉合肥。吳國內史孫愼將兵協取江夏﹐掠晉汝南千餘家。復乘勝侵其北陲﹐仇殺不休。

晉帝見吳兵連禍結﹐乃決意伐吳以安邊鄙。未及發兵﹐會吳國九眞太守董元有部將虞氾作亂。董元以兵剿收虞氾﹐三戰皆敗﹐元乃被殺。報入朝中﹐吳主遣將軍牽弘討之﹐大小數戰﹐互相勝負﹐不能平服﹐因下詔徵孫愼﹑孫遵回兵﹐共討虞氾。魯淑圍弋陽﹐被王渾出兵襲破之﹐折兵大半而回。王渾又使孫秀招降夏祥﹑邵凱﹐邵凱復說吳國招武將軍劉翻﹑厲武將軍祖始﹐四人皆降於晉。晉皆重賞官職﹐以誘吳將。孫秀又上言可趁此伐吳﹐若使別立新君﹐愛民練兵﹐動之又難矣。武帝將從之﹐聞羊祜病篤而止。祜因薦杜預代其任。於是杜預上表言曰「羊祜不先博謀於朝臣而與陛下共籌此計者﹐正慮朝臣多有異同之議故耳。凡今之事﹐自當酌之於心﹐須以利害較之。念玆伐吳之舉﹐十有八九之利﹐實無一二之害矣﹐何得又言姑待來秋﹖若孫皓一旦懼怖﹐悔過遷善﹐內修文徳﹐外嚴武備﹐補葺城邑﹐擇人守治﹐如此則進不可攻﹐退無所掠﹐積大船於夏口﹐以遏水道﹐據長江之險﹐塞大峴之隘﹐明秋之計已無及矣。」時武帝方與張華圍棋﹐一局未完﹐適見杜預表至﹐華卽推枰而起﹐斂手以勸曰「今陛下聖明神武﹐國富兵彊﹐吳主淫虐﹐誅殺賢能﹐若往討之﹐可不勞而定﹐何必疑焉﹖且昔趙充國初上屯田之策﹐漢廷眾議紛紜﹐皆以爲不可行﹐後來充國卒以此計克滅夷戎﹐漢帝以讓羣臣﹐盡皆伏罪﹐無敢答者。今平吳一事﹐陛下當以裁之聖斷﹐何得與書生輩區區辧論其可否也﹖」武帝尙猶豫﹐探得吳主孫皓酷虐過甚﹐無辜誅戮大臣﹐荒遊畋獵﹐幸華裏﹐載其后妃﹑宮女千餘人西上﹐遇大雪﹐凍甚﹐兵士饑役死者無算﹐皆憤怨曰「若遇敵至﹐便當倒戈矣。」丞相萬或見眾心不樂﹐與將軍畱平等諫之﹐吳主怒﹐乃殺或並戮畱平及散騎常侍王蕃。大司農樓玄又好言祥瑞﹐幸者競進﹐侍中韋昭以爲皆民間姦僞﹐虛誑惑上之言﹐皓又誅昭。復遣宦者入市﹐彊取民商貨物﹐眾不平者訟之於司市官陳聲﹐陳聲不知﹐執宦者繩之﹐吳主皓怒﹐乃執陳聲﹐燒鋸斷其首﹐投肢體於四望亭。禦弟孫奮諫爭之﹐皓又殺奮﹐並誅其五子。以湘東太守張詠乃陳聲之親﹐嫌其訟冤﹐坐以西上之日不出算緡錢犒軍﹐斬之。有會稽太守車浚﹐因郡中旱﹐上言求賑貸﹐吳主以爲沽恩﹐執斬之。尙書熊睦上諫﹐亦並被殺。一日會宴﹐將中書令張尙等數臣子以刀鐶撞殺之﹐身無完肌﹐人皆慟之。中書令賀劭患中風不能言語﹐皓疑其詐﹐鋸斷其頭﹐徙其子賀循並家屬等於臨海。置立黃門郎十人爲糾過之官﹐宴罷之後﹐各令奏羣下闕失﹐或剝人面皮﹐或鑿人眼目﹐刑濫法酷﹐朝野不安﹐上下離心。晉帝見此所爲﹐遂決意南徵。命張華下令﹐擇日興師﹐敕親王司馬伷爲鎭軍大將軍﹐督同伏胤﹑解系﹑劉沈﹑皇甫重等﹐帥兵出塗中﹔鎭南大將軍﹑荊州刺史杜預督驃騎將軍石苞﹑振武將軍羅尙﹑禦夷將軍唐郴﹑車騎將軍陳騫﹑江夏相何惲等出江陵﹔建武大將軍王渾同監軍王戎﹑鎭北將軍衛瓘帥吳降將夏祥﹑邵凱﹑祖始﹑劉厲等出橫江﹔平西將軍胡奮督蕩寇將軍周浚﹑平虜將軍馬隆﹑折衝將軍孟觀等出夏口﹔又命益州刺史王浚領龍驤將軍之職﹐督左右護軍張泓﹑劉弘﹑傅仁等出巴東﹔廣武將軍唐彬督驍將張方﹑李肇﹑祁弘﹐將故漢蜀中將士出巴西﹔以太尉賈充爲大都督﹑行冠軍將軍事﹐督楊濟﹑楊珧等監運糧餉﹐隨軍紀功﹐指授方略。諸軍旣發﹐王渾之兵首克潯陽﹑瀨鄕﹑諸或﹐獲吳威武將軍周興﹔王浚﹑唐彬合兵克吳西陵﹐殺其都督鎭軍將軍畱憲﹑徵北將軍成璩﹑監軍鄭廣﹔杜預又進克夷陵﹐再拔江陵﹐斬吳督守王延。監軍總督賈充見捷﹐使人上功於朝。武帝得捷﹐乃下詔敕賈充催督各路進兵﹐檄曰「前者龍驤將軍王浚﹑廣武將軍唐彬東下巴丘﹐與胡奮﹑王戎等合兵共平武昌﹐順流長驅﹐當直造秣陵﹐與奮﹑戎等審量其宜﹐定其進取﹔杜預則靜鎭零桂﹐懷輯衡永一帶﹐未可妄動。大兵旣過荊州﹐南境可以傳檄而定矣。荊州一平﹐預當分兵萬人給王浚﹐七千人以給唐彬﹐使其東下。胡奮亦分夏口兵七千以益王浚﹐王戎亦分武昌兵七千以益唐彬﹐太尉充當移屯於項﹐總督諸兵﹐乘勢蹙吳﹐毋得怠忽。」諸將帥聞晉帝頒詔﹐皆刻期分投望江南而進﹐未知何人首建大功。

卻說初前羊祜都督荊州軍事時﹐陰有平吳之志﹐聞童謠有云「阿童復阿童﹐銜刀渡江東﹐不畏岸上虎﹐但畏水中龍。」祜以王浚小字名阿童﹐遂因其謠之讖兆﹐表薦王浚爲益州刺史以應之。浚至成都﹐乃集兵士﹐繕器具﹐造大艦數百艘﹐長一百二十餘步﹐內可容千人﹐以木爲遮城﹐上立櫓樓﹐開門四向以便出入﹐前後可馳車馬﹐如同平地﹐外繪鷁首獸頭﹐極其雄麗。冀恐水怪﹐又造大筏數千﹐以合抱巨木爲之﹐其木杮木屑循江而下﹐連絡不斷。吳國建平太守吾彥與蜀鄰境﹐探知王浚大造舟筏﹐料是欲襲江南﹐因取其木杮木屑﹐呈奏吳主﹐言晉人無故置造船筏﹐必有順流侵吳之意﹐宜早爲備﹐乞增設建平之兵﹐以防王浚不時之舉。晉人知吾建平有重戍﹐自不敢妄起謀吳之議﹐縱有不測﹐亦不能卽至建康。吳主皓不聽其言。至是﹐晉帝見王浚器具完備﹐授爲龍驤將軍﹐率水軍由巴江順流東下。吾彥探知消息﹐遣人連夜持表入奏﹐言晉兵四出﹐舟師已達建平﹐伏乞發兵遏守險隘。吳主聞奏大驚﹐急宣丞相張悌﹑侍中姚信﹑尙書諸葛靚﹑禦史大夫薛瑩﹑郭連﹑左司馬滕攸等﹐大集文武於便殿﹐議退晉兵之策。張悌曰「今晉兵分道而出﹐未易卽退﹐必須大發精兵﹐亦分數路﹐星夜而往﹐拒住險要﹐方可保守武昌諸處不失。上流苟不急守﹐倘一爲其所據﹐乘水暴風﹐便順流而下﹐其勢不可止遏矣﹐建康豈不危乎﹖」吳主依議﹐命鎭西將軍孫惋﹑水軍都督畱慮﹑振威將軍譚鸞﹑張觀﹑薛瑩爲監軍﹐帥兵十萬﹐敵司馬伷之兵﹔使平寇將軍張蒙﹑西陵守將張政﹑武昌監劉憲﹑宜都總備雷譚等﹐統兵十萬﹐以敵杜預﹔再命總帥孫歆﹐以大將伍延爲先鋒﹐張咸﹑張遵﹑蔡珪﹑蔡敏等統兵八萬﹐以敵王渾。歆得命﹐星夜領兵徑到橫江﹐布紮營壘﹐分守要害﹐其餘隘口﹐皆築小城以守之。晉前鋒將探得﹐報與中軍元帥王渾知道﹐言吳兵守住各處險隘﹐難以卽進﹐且宜紮定﹐計議而行。王渾依允。次日﹐親往吳兵寨所﹐憑髙觀望。周匝看徧﹐回至營中﹐喚先鋒應詹分付曰「來日你可引兵五千﹐去攻吳寨。他若不出戰時﹐可將襄陽大炮並火箭攻具打入他寨﹐吳兵被吾惱激﹐必然奮勇殺出﹐你可只望本寨而走﹐我自有計。」應詹領命而去。渾又喚前將軍劉厲﹑後將軍祖始﹑右將軍徐嗣﹑左將軍楊肇四將﹐帶領精兵二萬﹐往中路上兩旁埋伏﹔再令護軍王戎帶夏祥引兵二千﹐伏於寨外左側﹔駙馬都尉王濟帶邵凱引兵二千﹐伏於寨外右側﹐以備接應﹔監軍衛瓘領兵三百﹐伏於髙阜之處﹐但看吳兵追入埋伏之處﹐卽放動號炮﹐豎起紅旗﹐四下伏兵齊出。分付已畢﹐次早各去打點。先鋒應詹領兵直扣吳寨前攻打。吳元帥孫歆見了﹐傳令分付眾軍將曰「晉兵初到﹐銳气正盛﹐且未可與戰﹐只宜守住各處險要﹐不容此兵過江﹐便爲上策。」眾將士得令﹐各各守住寨壁﹐任其攻擊﹐只是不出。挨至日午﹐應詹見攻不動﹐乃令架起大炮數个﹐一齊點著﹐就如天崩雷震一般﹐聲聞數十里﹐火箭流星似發﹐一齊打入寨中。吳之兵眾驚惶亂竄﹐諸將喝令守住﹐不得妄動擾亂軍心。禦虜將軍張咸﹑橫衝將軍張遵見其攻極﹐乃入稟孫歆曰「今晉兵因見吾等不戰﹐故此發極﹐是欲激吾出兵耳。以吾二人之見﹐待晉兵至晚欲退之時﹐兵力將疲﹐眾心必懈﹐那時一齊突出擊之﹐定獲勝矣。」歆曰「此正以逸待勞之計﹐卽宜行之。」三人計議已定﹐傳令先鋒伍延居中﹐張咸在左﹐張遵在右﹐蔡珪﹑蔡敏領兵接應﹐只待晉兵退動﹐卽便殺出。各各嚴裝飽食齊整。時將及申﹐只見晉兵旗腳望西而動﹐兵士皆起﹐一齊退去﹐應詹親自在後。忽聽得吳寨之中一聲炮響﹐伍延領兵衝出﹐迫馬當先﹐應詹慌忙接戰﹐未及五合﹐張咸﹑張遵分左右兩路殺出。應詹看見﹐將計就計﹐揮兵望本陣而走。吳將不捨﹐隨後趕去。衛瓘在髙阜上﹐見其追入伏所﹐一聲炮響﹐紅旗便起﹐只聽得喊殺連天﹐伏兵四出﹐吳兵急退。後面劉厲﹑徐嗣截斷去路﹐伍延﹑張咸向前衝殺﹐又被晉將楊肇﹑祖始逼至。吳將只得且戰。看看至晚﹐王戎﹑王濟率兩枝接應兵馬圍殺而來﹐吳兵心慌﹐衝突不出。張遵奮勇當先﹐劉厲拍馬截住﹐戰未十合﹐楊肇挺槍又到﹐從旁殺入。張遵兩頭受敵﹐遮攔不疊﹐被刺落馬﹐應詹一刀砍下其首。張咸驚懼﹐帶馬撞陣而走。楊肇看見﹐隨後追趕。正將隔遠﹐又被徐嗣前面阻住﹐咸乃回身與楊肇接戰。方才交手﹐徐嗣從背後殺到﹐咸慌回頭顧戰﹐早被楊肇覷空﹐一槍挑於馬下﹐急欲掙起﹐徐嗣向前又是一槍﹐可憐張咸﹑張遵二將俱被殺死。吳將伍延乘勢衝出﹐吳兵大敗﹐十停之中去其七八。急欲殺回本營﹐已被王渾﹑衛瓘﹑王濟等圍住攻打。蔡敏拼命抵住﹐晉將楊肇﹑劉厲等四員趕伍延不見﹐一齊擁至。蔡敏退入寨中﹐與蔡珪二人﹐只得保護孫歆走出寨後﹐向南望樂鄕郡而去。走至五更﹐卻好伍延也引敗殘人馬尋到﹐合作一處而行﹐曉夜不敢少歇。看看日暮﹐孫歆傳令﹕「人困馬乏﹐聊少停息﹐再作區處。」方才駐馬﹐忽聽得炮聲大震﹐鼓角齊鳴﹐滚出一彪人馬截住去路﹐揚聲大叫曰「吳將何人﹖火速下馬投降﹐免受殺戮﹗吾乃楊荊州前部大將周旨﹑伍巢也。我都督知汝等與王元帥橫江相持﹐料必戰敗﹐要從此路而走﹐故先命我二人帶領精兵來守﹐以擒汝等。汝今至此﹐有翅亦無所展矣。宜歸大國﹐以保軀命。」孫歆聽叫﹐大怒曰「吾兵𨿽敗﹐猶能力梟鼠賊﹐何如此狂罔之甚也﹖」乃謂諸將曰「大丈夫臨難毋苟免﹐豈可袖手以待阻截而受淩辱乎﹖誰人出馬﹐爲吾擒此賊奴﹐以報前恥﹖」伍延聽言﹐卽便勒馬舞刀﹐衝過晉陣﹐晉將周旨揮刀迎敵。二人約出陣前﹐雙刀並砍﹐四手齊施﹐一往一來爭勝負﹐三回三轉較輸贏。一連戰上二十餘合﹐周旨乃生力之人﹐精神愈倍﹐伍延戰疲奔倦﹐架隔不疊﹐被周旨一刀背打下馬去。蔡珪急來相救﹐已被伍巢抵住﹐伍延爲周旨再是一刀砍死。勒馬又來夾攻蔡珪﹐珪慌側身迎敵﹐早被伍巢逼進﹐一把紐住﹐生擒而去。孫歆知勢難敵﹐與蔡敏捨命撞陣﹐奪路而走﹐餘兵大半投降。周旨二人亦不窮追﹐只是招撫士卒﹐收拾衣械﹐回見杜預。

預自克江陵以後﹐兵威大震﹐於是湘沅以南及於交廣鄰郡﹐皆望風送上印綬。預杖節稱制而撫綏之。乃與眾將佐議乘勢下吳﹐或謂預曰「百年之寇﹐未可盡克﹐方春水生﹐難於久駐﹐宜俟冬間﹐更爲大舉﹐不亦善乎﹗」預曰「不然。昔樂毅藉濟西一戰而並彊齊﹐今吾兵鋒已盛﹐譬如破竹﹐數節之後﹐當迎刃而解﹐無復著手處也。」遂指授羣帥方略﹐約會徑趨建業。忽報王浚兵至西陵﹐杜預卽與之書曰「足下旣已摧其西藩﹐便當徑取建業﹐討屢世之逋寇﹐並吳越於一家。振旅還都﹐亦曠世一事也。」王浚得書大悅﹐卽自武昌率川兵順流南下﹐徑造秣陵。吳守將探知晉舟師將次潯陽﹐連夜差人持表入奏。吳主孫皓聞報大驚﹐慌令大將軍陸景帶兵十萬﹐復合孫歆﹑蔡敏紮於潯陽﹐以拒晉兵。晉舟師前鋒不能得進﹐乃入中軍稟知王浚曰「吳將守住江津﹐其兵尙盛﹐且宜少退﹐以俟後兵。」王浚曰「非也。兵貴神速﹐今吳已失上流﹐孫次則於橫江﹐心膽俱落。且努力一戰﹐可破彼矣﹐何爲退縮哉﹖」言畢﹐卽揮軍而前。哨船又報﹕「前面皆以鐵鏈攔截江面﹐下制長錐﹐若趁風順流驟進﹐恐船被壞。」王浚見報﹐傳令兵士驅巨筏當先﹐以撞其錐﹐各將大火炬灌蠟燒其鏈﹐鐵鏈果皆銷﹐船舟無礙。備細載前《三國誌》內﹐今不再錄。吳將蔡敏見王浚破其截江之計﹐乃列船布陣﹐親自貫甲環刀﹐立於船頭之上﹐阻住北兵。王浚看見﹐恐軍士畏怯﹐卽自身披重鎧﹐手執利刀﹐臂挽防牌﹐催船挺進﹐徑望南船隊中殺入。蔡敏大喝曰「東吳平寇將軍蔡敏在此﹗汝是何人﹐敢來撞陣﹖」王浚竟不打話﹐直望蔡敏船頭而進﹐敏亦揮刀逆斗。兩船相隔丈許﹐王浚以牌防刀﹐湧身一躍﹐跳過南船。蔡敏提備不及﹐被王浚一刀砍於水中。晉兵競進﹐吳船奔潰。陸景看見﹐急令三軍一齊出敵﹐於是各皆奮勇殺出﹐北兵稍卻。王浚親冒鋒刃﹐激厲將士﹐殊皆力戰。晉船髙大﹐勇气愈倍﹐吳舟低小﹐當抵不住﹐須臾大敗﹐盡望建業而逃。晉兵隨後湧去﹐撞翻南船無數﹐生擒吳都督孫歆﹐直殺至小當陽﹐朱雀桁相近住紮。吳守將丹陽監督盛紀以兵來阻﹐方才將船布列於江浦之西﹐晉兵亦到。盛紀慌忙向前拒敵。兩船未合﹐王浚親至﹐見有吳兵前阻﹐乃挺身率眾先進。盛紀大怒﹐揮刀來戰﹐恨不得一下砍死晉將﹐乃盡力望王浚當胸奮砍。浚見刀至﹐急忙退躲。晉船髙大﹐其刀正中船上﹐入木數寸﹐紀急拔刀﹐已被張弘趕上﹐一槍刺中肩坎﹐撞入水中。王浚船頭看見﹐驅眾並進﹐吳船避之不及﹐前者悉被撞破﹐在後者逃散﹐奔入建業﹐報知吳主。君臣聽了﹐驚得面如土色﹐急議再起兵馬拒敵。未知後來勝負若何﹐有分教﹕二十萬南兵頃刻間俱送入長江波內﹐六十年吳國次第裏盡並進洛邑都中。後賢有詩嘆曰﹕

吳气將終晉气驕﹐艨艟飛渡大江濤。眼前亡國多遺恨﹐迄此潮聲怨未消。

第四回

王渾王浚大爭功

話說晉兵大勝吳兵於小當陽﹐敗卒走回建業報知﹐吳王皓大駭﹐慌聚文武計議迎敵之策。丞相張悌曰「事機至此﹐亦已急矣。非臣自往﹐則人不用命﹐晉兵難退。」吳王曰「卿乃國之大臣﹐今若親往破敵﹐須盡起傾國之兵以壯威。丞相宜謹愼方略﹐早報捷音﹐以副朕望。」於是大發京邑並各衛精兵二十萬﹐以驃騎將軍沈瑩爲前部先鋒﹐張象﹑朱琬爲大將﹐孫震﹑諸葛靚爲護軍﹐率舟星夜而進。兩軍遇於朱雀桁﹐晉將周浚當前鋒﹐與沈瑩戰於建業之西﹐吳兵大敗﹐張象望旗而降。朱琬﹑孫震恚怒﹐向前拼命力戰﹐皆被射死。諸葛靚見兵敗將亡﹐撐持不住﹐乃謂張悌曰「事已敗矣﹐大廈將覆﹐非一繩之可挽﹐丞相宜權避之﹐以作他日之圖。」悌不從﹐奮身揮兵死鬥。諸葛靚慮其有傷﹐親往牽之曰「存亡自有歷數﹐非公一人所能支﹐柰何必欲自取其死也﹖」悌曰「仲思尙不知吾心乎﹖今日正吾效命之日也。昔我兒童時﹐爲丞相諸葛恪公之所識拔﹐心常負愧﹐至玆位極人臣﹐願已足矣。每思不得盡忠之所﹐有辜明賢知遇之心﹐吾今以身徇國﹐復何道耶﹖」靚見其堅執﹐不得已放手流涕而去﹐張悌乃力戰死於陣中﹐吳兵盡皆痛哭而散。王浚旣獲全勝﹐遂大張旗幟﹐順流徑趨建業。兵甲滿江﹐金鼓震天﹐威勢甚盛﹐吳人大懼。吳主孫皓見丞相已死﹐內無守兵﹐外無救援﹐只得分遣使命﹐奉書符往王渾﹑王浚及司馬伷軍前請降。十五壬寅﹐王浚舟過三山﹐王渾恐其搶奪頭功﹐遺書邀浚過舟﹐共論平吳之事。浚揚帆直進﹐回報渾軍曰「風迅水急﹐不能少泊也。」是日﹐浚兵鼓噪入於石頭。吳主皓見事去﹐乃面縛輿櫬﹐詣其軍門以降。惟薛瑩﹑沈瑩一文一武同侍吳主﹐其有姚信﹑郭連﹑滕攸﹑劉學等﹐皆乘亂避出﹐奔往建平﹑交廣而去。王浚旣受吳主之降﹐乃卽入城﹐出榜安民﹐禁止侵掠﹐收其版籍。計得大郡四﹐小郡四十三﹐戶五十一萬三千﹐兵甲二十三萬。正欲遣人賫送往洛陽報捷﹐未及起行。

次日﹐王渾以兵濟江﹐約會王浚﹐回報王龍驤已受吳主之降﹐入城安民去了﹐不在營中。渾乃大怒﹐罵曰「老賊何如是之魍魎也﹖汝爲副將﹐吾爲主帥﹐況詔敕受吾節制﹐今乃不待命令﹐輒敢擅專先受其降﹗且得吾屢破吳兵﹐斬戮守將﹐江中無阻﹐老賊始能揚帆直下。今乃竊奪頭功﹐全無遜讓謙卑之意﹐於禮何如﹖」其部下諸將見王浚首成此大功勛﹐恐賞賚居後﹐皆以言激渾曰「吾等出死力首克瀨鄕﹐又敗橫江守兵﹐誅斬張遵﹑張咸﹐吳人勢阻﹐故彼得以順流長驅耳。今先受吳降﹐以抑元帥﹐是我任耕耘之勞﹐彼享見成之粟﹐正所謂徒得走狗逐兔之名也。」渾聽言轉怒曰「昨者舟過三山﹐吾以主帥邀渠計議﹐渠故揚帆而去﹐詭言風急難泊﹐逆吾節度﹐卽忤旨意也。此乃欲先入皇城以私其帑藏爲利耳﹗須當疏之於朝﹐擬贓定罪﹐貶此老賊﹐方泄吾恨。」部下諸將又曰「明公爲大帥﹐奉敕節制諸軍﹐柄在吾手。今王益州不欽帥命﹐當攻而梟之﹐以正違令之罪﹐焉用疏爲﹐使彼得辯也﹖」渾依眾議﹐乃整旗厲兵﹐欲攻王浚。早有旁人憫浚功髙無罪﹐恐枉遭其害﹐急以其情報與王浚知道。浚亦怒曰「吾身冒矢石﹐首克全吳﹐有功於朝廷﹐無罪於上下。王渾必欲懷妒來攻﹐吾當以直兵應之﹐肯束手待擒乎﹖」參軍何攀聞知王浚欲拒王渾﹐急入諫曰「今將軍欲與王侍中構兵﹐的乎﹐否乎﹖」浚曰「誠有是事。吾以無罪而見攻﹐何肯伏哉﹖」攀曰「不然。今將軍必欲與王侍中角力﹐則是逆旨﹐盡汝功髙﹐徒爲鐘會之伍矣。且王公以天子命節制諸軍﹐則將軍亦渠所轄﹐部屬同耳。不待其至而先受吳主之降﹐是己之意先曲矣。今將軍旣前事之錯﹐復可逆旨以遏其眾怒之兵乎﹖」浚曰「吾爲國盡忠﹐出師之日﹐亦奉詔命﹐順流直造建業。眾皆以爲吳國未易卽拔﹐吾乃奮不顧身﹐親冒鋒刃﹐須爲火燎﹐體中數箭﹐獲抵石頭﹐縛擒僞主﹐剪百年之劇寇﹐使六合之澄淸﹐功不細矣﹗玆不意反爲人之所嫉﹐欲以兵刃加吾﹐其將柰何﹖」攀曰「易也。今王侍中到此﹐所望者不過欲得孫皓以要其功耳﹗況斯時遠近老幼皆知將軍先破秣陵﹐首擒虛主﹐功入掌握之中灼矣。何以不將孫皓轉送於王侍中之營﹐解釋此事﹐庶勿致結怨乎﹖」王浚沈吟半晌﹐曰「公言甚善﹐但恐彼不從耳﹗先煩公親往一試﹐何如﹖」攀曰「可也。」浚卽令何攀爲使﹐徑至渾營以達其情。攀至渾軍﹐參畢﹐王渾曰「何參軍何事而至﹖」攀曰「今聞將軍欲以兵攻王益州﹐事有之乎﹖」渾曰「有之。王浚不過一刺史之職﹐聖上命其受吾節度﹐則是吾麾下一將佐耳﹗凡事須稟吾令﹐才是道理。昨者舟過三山﹐吾邀其議事﹐去而不顧﹐傲之一也﹔輒受吳主之降﹐私撿庫藏﹐擅之二也﹔入城安民﹐傳宣敕命﹐專之三也﹔欲賫版籍獨奏捷功﹐罔之四也﹔利其寶物﹐收其兵仗﹐貪之五也。有此五罪﹐得不問乎﹖且又大開城門﹐不嚴兵衛﹐倘有吳軍竊發﹐再貽後禍﹐其罪誰歸﹖」攀曰「將軍言者是也。但往過之錯﹐王益州悉知罪矣。三山之召﹐因風便利﹐急難回舟﹐故直前先摧彊敵﹐以待將軍耳﹗見將軍與國家恩同休戚﹐義在至親﹐故托以南徵之重。王益州奮不顧身﹐爲國先驅﹐其爲國卽爲將軍也。𨿽獲吳主君臣﹐皆待之以俟將軍之至﹐並無遣解蘇釋之尢﹐必尊將軍轉送洛陽﹐非有他意。今將軍欲攻王益州﹐是以手擊臂﹐自相殘害﹐何益之有﹖且吳人見吾自相仇殺﹐乘機中發﹐竊又爲將軍懼也﹗」渾曰「然則參軍之意何如﹖」攀曰「適王益州欲送孫皓叩營謝過﹐恐致見罪﹐故令攀先來拜見將軍﹐將軍可以恕否﹖」渾低首思之﹐乃對攀曰「旣參軍以義教僕﹐僕敢不聽乎﹖」於是何攀復來見浚﹐浚乃使人送吳主君臣至於王渾大營﹐渾乃受之。𨿽然止兵不攻王浚﹐只是心中思非己功﹐終不悅浚。仍復上疏劾奏王浚利孫皓之寶物﹐背受其降﹐不遵主帥﹐先入皇城﹐擅收庫藏﹐縱軍擄掠﹐私匿宮人﹐贓濫無算﹐且故逆節制﹐妄行曉諭﹐逆君抗旨﹐大無臣禮等因。疏奏未省﹐緣渾子王齊尙常山公主﹐勢焰又熾﹐宗黨彊盛﹐有司阿附﹐咸奏帝請以檻車徵王浚至京﹐擬罪發遣。武帝知其無罪﹐不許徵收﹐但降詔責其不受制節並私盜庫物之由﹐王浚乃亦上表自辧。表曰﹕

臣益州刺史王浚﹐蒙特受龍驤之職﹐得奉欽命﹐循巴丘﹐平夏口﹐順流以攻武昌。至西陵復被手詔﹐益臣以兵﹐克平吳寇﹐故長驅直造建業﹐以十五日至三山。其時渾軍遠在北岸﹐遣使邀臣議事。彼時臣舟風迅水急﹐難以回泊﹐及於日中﹐兵至秣陵﹐薄暮乃得王渾所下文書﹐節制臣軍﹐只可圍環石頭城﹐俟大兵俱集﹐方許攻之﹐及索諸軍人名冊定見。次早﹐臣欲率兵圍城﹐適見吳主送書議降﹐臣恐吳人多詐﹐緩兵生計﹐乃罷圍直宣以聖朝威徳﹐吳主因是親詣軍中。臣以吳主且降﹐何得揚兵驚嚇百姓﹖其兵人定見﹐非時急務﹐是以一時愚不及此﹐致彼謂臣爲不受節制也。且事君之道﹐苟利社稷﹐生死以之。設若顧嫌避疑﹐此人臣不忠之私﹐非明主國家之福。今知臣之愚槪﹐乖忤貴臣﹐禍在不測﹐但臣之心﹐可剖之以示天下者。曉諭人民一事﹐時孫皓方圖降首﹐其官吏將佐議論未甘﹐左右之人竊聞其因﹐乃放火燒其宮門﹐劫之以威。知其所爲﹐臣慌親至救滅﹐禁止安民﹐非有他意。且諸將之中﹐惟周浚先入皓宮﹐王渾先登皓舟﹐及臣浚至﹐無席可坐﹐若有貲寶﹐則浚﹑渾先以得之矣﹐臣何預焉﹖今年平吳﹐誠爲大慶﹐於臣之身﹐反受罪累﹐惟明主哀之。

武帝覽表﹐知浚受抑﹐但以初先敕彼受渾節制﹐故表俱不下。次後王渾監吳君臣入洛﹐南徵諸將悉皆歸朝伏命。王浚亦在京中﹐渾黨有司官劾浚違詔大不道﹐請付廷尉﹐武帝不肯。王渾又論浚無功﹐皆出眾等之力﹐浚亦辯論無已﹐帝乃敕命司隸劉頌﹐校其功績長短以呈。劉頌希眾之意﹐論平吳之績﹐以王渾爲上功﹐當封公﹔王浚爲中功﹐當封職官。武帝親問﹐以劉頌折法失律﹐降遷京兆尹。渾又上表爭論不屑﹐帝不得已﹐乃詔增賈充﹑王渾封邑各八千戶﹐進渾爵爲郡公。以王浚爲輔國將軍﹐與杜預﹑王戎等同功﹐各封縣邑公。諸將士各皆論功封賞。又差官吏冊祭羊祜﹐加贈追謚﹐封其妻爲萬戚鄕君﹐食邑五千戶。王浚自以功大﹐爲王渾父子黨與所抑﹐每進見時﹐於上之前陳說平吳功績﹐或不勝其憤怒﹐徑出不辭﹐帝亦容之。益州護軍範通乃浚之姻戚﹐因謂浚曰「將軍之功﹐美則美矣﹐然而迹所以居美者﹐未盡善也。將軍旋旆之日﹐若能角巾退於私第﹐口不言平吳之功﹐人或稱之﹐則曰﹕『老夫何功之有﹖』此藺生之所以屈廉頗也。」浚曰「予始懲鄧艾﹑鐘會爭功之事﹐懼禍及身﹐故不得無言﹐其終不能遣諸胸中者﹐是吾之褊也。」乃深謝範通而再不言功﹐伐時之人咸以王浚功重而報輕﹐爲之忿悒。當有博士秦秀上表訟論王浚之功勞﹐帝乃左遷浚爲鎭國大將軍。王渾常請浚飲宴﹐必嚴設備衛﹐然後見之﹐二人甚相避忌。後王浚因慮王渾黨族彊盛﹐恐被所害﹐因致仕告老歸第﹐亦可謂善處分矣。再說晉武帝賞功以訖﹐乃賜吳主皓爲歸命侯﹐以其子爲郎官﹐故吳舊臣皆咨訪錄用﹐吳之官屬皆隨才擢任。吳君臣一齊拜舞謝恩。時吳族降將﹑晉驃騎將軍孫秀在旁﹐不勝忿恚﹐悲孫氏淪亡至此﹐因大悔向南流涕曰「昔討逆將軍孫伯符以一校尉能開創大業﹐以成數世之勛。今嗣主失徳﹐舉江南而棄之﹐悠悠蒼天﹐此何時哉﹖」乃悶悶回第﹐形憂於色。其子孫會問之﹐秀曰「昔信陵不歸故國﹐薛公笑之﹐乃趨駕還魏以破秦兵﹐千載之下﹐人皆仰其芳名。今吾避禍至此﹐羈身寄迹﹐心實未忘本國。不意一朝吳國見亡﹐我心如割﹐不忍本宗淪沒﹐是以悲耳﹗𨿽然不能復取﹐俟其有隙﹐吾必陰以圖報司馬氏也。」後來果壞晉家天下﹐秀爲之始也。

一日﹐武帝見吳蜀皆平﹐四方無事﹐乃命設宴於殿庭﹐慶賀平吳﹐飲諸出徵將士。文武畢集﹐乃先上酒稱壽武帝。帝執酒垂涕曰「此舉實羊太傅之功﹐先與朕首創其謀﹐後有杜預﹑張華力贊成之。今幸平吳﹐諸卿皆在﹐惟羊太傅已歿﹐不得見也。」因深嘆惜之。又謂杜預曰「當日興兵伐吳﹐眾諸將士咸言一時不能卽進﹐而大臣輩又皆以爲不可輕進﹐宜俟明冬再議而行﹐獨張華與卿堅執以爲必克﹐朕固善之。及後又有勸朕宜且召回諸軍﹐恐或一朝挫衄﹐𨿽腰斬張華不足以謝天下﹐朕亦以爲未然。今乃幸而奏凱﹐汝三子之功茂矣。今日當盡歡而飲﹐毋得推拒。」賈充乃深懷慚愧﹐伏地謝罪曰「臣愚昧﹐計不及此﹐孰若聖武神文﹐明見萬里乎﹖」帝以其勛舊大臣﹐撫而慰之不問。當日宴罷﹐帝命詢訪江南遺臣﹐人以諸葛靚之賢上對。帝卽遣人四下尋之﹐靚乃深匿逃避。其友或勸之仕﹐靚乃巽謝曰「亡國之臣旣不能以身殉國﹐又不能匡救其主﹐反欲爲偸生之計以求榮﹐此誠禽獸之幸耳﹐吾何爲哉﹗」遂拂袖而別﹐乃走匿於其姊之大宅中。姊乃其父諸葛誕之次女﹐與靚同胞﹐時爲瑯琊王司馬伷之妃。帝訪知在其家﹐遣使再四彊之﹐堅不肯從。帝乃親幸瑯琊王第﹐乘其機以召見靚。靚聞晉帝至﹐乃逃於廁中以避之。武帝喚瑯琊王之家臣﹐勒問其實﹐言「諸葛靚汝等藏於何處﹖」家臣對曰「臣等焉敢欺上﹖但渠聞陛下駕至﹐躲於廁屋中去也。」帝不忍捕﹐乃親如廁側﹐迫而謂之曰「仲思何見避之深也﹖」靚不得已﹐乃出拜﹐俯首涕泣曰「臣父得罪於先帝﹐避禍江東﹐實受吳祿。今家國俱亡﹐前旣背於魏﹐今復負於吳﹐有伍員吹篔之恥﹐無豫讓吞炭之風﹐思見聖顏﹐實懷慚愧﹐是以深逃避耳﹗」帝曰「今吳﹑魏俱亡﹐天下已歸一家﹐幸勿以爲意。」卽面授靚爲侍中之職。靚不肯受﹐再拜固辭﹐乞歸鄕裏。帝優容之﹐以全其忠。於是敝裘歸鄕﹐終身不遊晉市﹐席亦不向晉而坐﹐偃仰甘貧﹐後數年終於家。其子恢爲晉侍中。後人有詩贊曰﹕

智比殷微淸比夷﹐一繩難挽預知機。廁前拒帝求歸野﹐迹並嚴陵架足齊。

第五回

郴嶺吳將敗晉兵

晉太康元年﹐武帝以正月出師﹐四月平吳﹐五月引見歸命侯於正殿﹐賜坐於偏殿。帝顧謂吳主曰「朕設此位以待卿至久矣。」皓對曰「臣於南方﹐亦設此座以待陛下矣。」賈充見皓答語之意﹐乃亦問曰「聞君在江南﹐鑿人目﹐剝人面皮﹐此何刑也﹖」皓曰「人臣有弒其君及姦回不忠者﹐則加此刑耳﹗」充默然無答﹐深以爲愧。武帝見皓言辭敏捷﹐似非愚庸失國之君﹐何一旦遽至於此﹖乃問其從臣薛瑩曰「孫皓以聰幼之資﹐承數世之業﹐何卒至於亡國﹖」瑩對曰「吾主因暱近小人﹐刑罰泛濫﹐大臣諸人皆懼不自保﹐常恐被誅﹐言路梗塞﹐此其所以亡也。」武帝善之﹐隨命賜宴於別殿﹐給皓府第。時杜預與張華又上言曰「吳侯𨿽已歸命﹐尙有幾處州郡未下﹐還當命將巡討﹐招安撫按﹐毋致養虎遺患不便。」武帝依奏﹐分令冠軍將軍羅尙﹑左將軍劉弘﹑右將軍山簡﹑先鋒周旨﹑副將於欽﹑兪贊﹑皮初﹑應詹﹑護軍劉準﹑劉喬﹑陶鎔等﹐引兵十萬﹐前往招討嶺南﹑交廣諸處未下州郡。再命賈模持節﹐統領平東將軍夏侯駿﹑左軍副將解系﹑右軍副將皇甫重﹑破敵將軍辛冉﹑禦敵將軍李微等﹐引兵十萬﹐招討湘東﹑建平未下州郡。眾將得命﹐領兵出朝﹐分頭望二處進發而去。

且說廣州刺吏陸晏﹐乃陸抗之長子﹐深通韜略﹐敏有祖風﹐聞知晉兵四路伐吳﹐乃大會諸守將士﹐商議國事。有副守滕修字顯尢﹐極有智識﹐乃南陽西鄂人也。當下建謀曰「可急會蒼梧太守王毅﹑始興太守閭丰等﹐一同起兵﹐共赴國難。」晏從其議﹐遂差使命往會二處。不數日﹐王毅﹑閭丰皆引兵來會。又有交南畱守莞恭﹑帛奉﹐亦引精兵五萬前來。眾皆相見﹐禮畢﹐陸晏設宴款待。正在商議﹐忽然姚信﹑劉學﹑郭連﹑滕修等齊至。門上報入﹐陸晏見說﹐慌忙親出接入。眾敍禮畢﹐晏等急問江南事體若何﹐眾人道﹕「晉兵分四路南下﹐兵馬皆出分守﹐建康空虛﹐被川中王浚以大船順流直趨秣陵﹐我主議降奉書出城﹐某等力不能挽﹐逃遁至此﹐欲會公等共赴國難耳。」眾人聽道﹐皆掩面大哭。滕修曰「哭亦無益﹐事旣如是﹐江南料必難保﹐兵亦不宜妄起﹐思已救之不及矣。且自商議此處之事。我等若能固守東陲﹐再尋孫氏立之﹐亦可以盡忠耶。」晏曰「諸公且未可散去﹐不日晉兵卽到此間﹐我廣州先當其禍。若我一處能保完全﹐則諸公皆安如泰山矣。」姚信曰「列位共是國家忠義﹑東南藩臣﹐但宜協心相助﹐共退晉兵﹐何憂不立功名乎﹖」眾皆曰「敢不效力以報仇恥乎﹗」席罷而散。次日﹐各來參謝陸晏﹐其佐二者上言曰「倘吾吳國被破﹐晉君以詔書來招﹐主帥等其將何以處之﹖」陸晏曰「我等世食吳祿﹐主上𨿽涉過虐﹐未有大罪﹐世守江東﹐奉祀宗社。今晉無故興兵侵奪﹐心實恥之﹐縱𨿽國破﹐安肯受彼招安也﹖」王毅曰「廣州公忠肝誠可貫天日矣。今國君降首﹐爲臣子者叨受祿秩﹐豈可苟圖富貴﹐附仇以求榮乎﹖」陸晏又曰「晉恃彊必以兵馬來此威赫﹐我等惟有戰耳﹗此易於處者。恐假吳主單騎持詔來此﹐則又難處矣。各宜整兵伺候。」郭連恐眾官或有解志者﹐復勵之曰「我等今日之來﹐正謂諸將軍皆東吳豪傑﹑勛舊世臣﹐能報國仇﹐故遠相投奔﹐免陷於不忠故也。」

正在談論﹐忽然飛馬報道﹐晉帝遣大將羅尙爲帥﹐帶領兵馬十萬﹐從長沙大道而來﹐不日將到廣州界上﹐宜亟提備﹐免驚百姓。陸晏聽報大怒﹐遂與眾官商議守禦戰敵之策。只見班部中閃出一人﹐向前獻計曰「今晉兵從此一路而來﹐只須先差猛將一員﹐提兵萬人﹐徑往郴嶺守住險隘﹐羅尙等𨿽有百萬之眾﹐六出之奇﹐亦不能飛越此地。然後某等再以餘兵分守各處要道﹐逸以待之。彼兵十萬﹐坐延日月﹐糧餉困乏﹐自然退去。那時以奇兵擊之﹐蔑不勝矣。旣破其軍﹐自然勢振﹐那時徐議恢復﹐會合建平等處﹐庶幾進可以報國仇﹐退不失爲尉佗之職。」此人乃廣州陸晏從弟﹐見任汀潮督備﹐總管南蠻校尉陸玄也。陸晏曰「弟謀極善﹐但少一員良將前去﹐須得智勇兼全﹐方充此任﹐恐難其人也。」道聲未絕﹐閃出一員大將﹐生得豹頭虎項﹐狼眼獅眉﹐身長九尺﹐一抹紫色稀胡﹐膂力絕倫﹐丰標倜儻﹐乃吳郡宜興人也﹐西陵舊督周魴之子﹐姓周名處字子隱。當日見陸廣州議守郴嶺﹐嘆難其人﹐乃出自薦曰「小將才𨿽不堪﹐願往彼處拒阻晉兵﹐管取不負所委。」陸晏聽言大喜曰「得子隱前去﹐吾始放心矣。」卽拜周處爲破晉先鋒﹐以冠軍將軍莞恭爲左翼﹐破敵將軍帛奉爲右翼﹐帶兵二萬﹐前往郴嶺紮寨﹐以扼晉兵。三人卽日點齊起馬。臨行﹐陸晏舉酒餞眾曰「郴嶺一要﹐乃廣南屏障﹐非比小可﹐三位將軍當善覷方便﹐不可忽彼輕出。」處曰「某等自有方略。」晏悅曰「南陲東鄙﹐可以百姓無恐矣。」陸玄又曰「將𨿽可托﹐但恐子隱素性剛猛﹐被其所激﹐或因躁暴而遭算也。吾思未爲全美。若再得一長者爲之參謀﹐協助籌畫﹐早晚酌議而行﹐方保無失。」晏曰「然則何人可去﹖」玄曰「只有中軍司馬諸葛愼﹐此人謀猷洞達﹐智識深宏﹐乃是諸葛子瑜之孫﹐敏有祖風﹐咸稱長者。若使參贊軍務﹐萬無一失。」陸晏從之。遣人請至﹐告以其情﹐諸葛愼欣然領諾﹐一同周處等監兵起發。

按﹕周處字子隱﹐乃吳興周魴之子。少有膂力﹐不修徳行﹐習惡無賴﹐一鄕之中﹐悉被其害﹐人不敢抗﹐咸畏而憎之。一日閒行﹐見三父老過其門﹐而有長吁之聲﹐問之不答。處乃追前迫之﹐三老曰「邑有三害﹐流毒於民﹐故長吁耳。子問何爲﹖」處曰「願聞是那三害﹖乞一指示﹐晚輩不知其詳。」父老曰「南山有白額之虎﹐每每噬人﹐過午則出﹐道路爲其梗塞﹐一害也﹔長橋之下有一孽蛟﹐常時泛溢水浪﹐漂損禾稼﹐淹沒房屋﹐居民不得安生﹐是以吁嘆。」處曰「適言三害﹐今止得其二﹐尙有一害﹐何又祕焉﹖」內一父老曰「固有其一﹐不敢言耳﹗」處曰「旣皆相聞﹐諱一何爲﹖」父老又曰「非吾不言﹐慮見怒也。」處曰「父老﹐尊長也﹐卽有所杖﹐毋敢怒爲﹐況以言教僕乎﹖」父老曰「一爲足下﹐橫暴無行﹐靡所不爲﹐屢屢恃勢侵奪﹐民不敢忤﹐咸以爲言﹐是邑之三害﹐子毋怪焉。」處乃嘆曰「人而不知己之過失﹐可謂庸矣。大丈夫爲人所嫌若此﹐貽玷甚矣。」亟謝三老而退曰「吾當因公去其三惡。」次日﹐遂入山斬其白額之虎。又沒長橋之水﹐尋覓者三日三夜﹐乃獲蛟﹐持其首而出﹐水害頓息。自此攺過爲善﹐徳播遠邇﹐州裏交薦。吳主署處爲廣州別駕﹑牙門將軍﹐尋攺南蠻校尉。

至是奉陸晏令領兵把守郴嶺﹐與諸葛愼同至關上﹐下定營寨﹐令人將各處險隘列柵疊壘守住。數日之間﹐羅尙﹑劉弘﹑山簡等引大兵十萬﹐不以爲意﹐浩浩蕩蕩﹐揚然而進。將至界內﹐探馬回報﹐前面郴嶺關上有吳兵把截﹐不容前進。守將姓周名處﹐有萬夫不當之勇﹐且須下寨交戰﹐方可過去。羅尙聽報﹐卽令軍士於平地之上立下營壘。次日親自披掛﹐同一班將佐到於關下﹐周回各處探視一遭。但見峻嶺層崖﹐千巖峭聳﹐壁立萬仞﹐正所謂一人守險﹐萬夫莫過者也。尙謂眾曰「天生此地如是之險﹐其餘各處小路亦皆有兵屯守﹐吾等來此﹐𨿽有百萬之兵﹐亦無如之何也。怎能過得郴嶺﹐以平交廣﹖」正在嗟嘆之間﹐忽聽得關上炮響轟天﹐鼓聲震地﹐關門開處﹐旗幡亂舞﹐一員大將手持賽雪鋼刀﹐身跨追風駿馬﹐威如熊虎﹐勢似貔貅﹐喊搖山嶽﹐衝下關來﹐背後莞恭﹑帛奉一齊殺至。羅尙等未及整伍﹐周處馬以早到面前將近﹐輪起大刀﹐把晉兵劈頭亂砍﹐殺死無數。晉陣中衝鋒將軍兪贊恃勇搶先來敵﹐拍馬舞刀接住。二人挺出陣前﹐交鋒比勢﹐往來上下﹐戰了三十餘合。忽聽得一聲響亮﹐刀過處﹐兪贊被周處砍於馬下﹐晉兵盡皆驚懼。於欽待要出﹐被莞恭﹑帛奉乘勢衝入軍中﹐直望羅尙麾蓋而進。羅尙措手不及﹐遂先落荒而逃﹐眾將心亂﹐被吳兵奮勇競進﹐殺得晉兵大敗﹐棄甲丟盔﹐屍骸徧地﹐退走二十餘里﹐方才住紮。計點人馬﹐折了大將兪贊﹑兵士萬餘。羅尙駭怒﹐卽欲具本奏請添兵大剿。先鋒周旨曰「主上命公爲大將﹐徵次交廣。今才一戰﹐卽便驚動朝廷﹐有乖付托經略之任﹐諸大臣豈不見笑乎﹖明日還當整兵再與決戰﹐勝則乘勢奪取郴嶺﹐大功可成矣。仍又不勝﹐然後上表未遲。」羅尙乃集眾商議次日打關出戰之計。山簡曰「來日當用埋伏誘戰之計﹐以破吳兵。應將軍引兵一萬﹐伏於寨左﹔皮將軍引兵一萬﹐伏於寨右﹔於將軍引兵一萬﹐伏於中路之左﹔陶將軍引兵一萬﹐伏於路之右﹔周先鋒引兵一萬﹐向前出戰﹔劉弘將軍與主帥引兵二萬爲後隊﹐徑去打關。待周處出馬之時﹐先鋒可盡力與之合戰﹐至中間乃佯輸而走﹐使彼不疑﹐必然追趕。俟到中路﹐我則放炮爲號﹐伏兵截出﹐四面圍住﹐可獲周處矣。」眾皆大喜曰「此計甚妙﹐可卽分付﹐勿得有泄。」次日五更﹐結束齊整﹐平明出寨。周旨與羅尙親至關下﹐揚威大罵﹐炮聲震動山嶽﹐激惱吳兵出戰。周處卽欲下關﹐諸葛愼曰「彼軍叫罵而索戰﹐是中有計而故激我也。關上有我在此﹐不須掛意。但將軍要戰﹐亦宜謹防﹐免被所算﹐不可自暴。待至日午﹐人馬少倦﹐方可下關。今日再勝一陣﹐彼則不敢仰視郴嶺矣。」於是紮住不動。晉將周旨見無戰意﹐命架起襄陽大炮﹐打上關去。關上之人大笑不理。挨至近午﹐旨命軍士裸衣而罵。周處忍耐不住﹐入見諸葛參謀議曰「可惡晉人十分無禮﹐吾當下關斬卻晉將﹐以泄辱罵之气﹗」諸葛愼曰「彼罵只彼自見﹐我何聞焉﹖不須計較。但今亦可以出擊矣。將軍如能斬將﹐則彼軍喪膽﹐可乘勝追趕﹐使其懼我﹔如不能斬將﹐彼軍逃退﹐必是計也﹐可住兵莫趕﹐上關再議﹐千萬謹記。」周處領諾。又喚莞恭﹑帛奉二將﹕「帶兵一萬下關相助﹐看緊慢而行。若是周先鋒得勝﹐你二人從後緩緩而進﹐以驚敵心﹔倘有伏兵﹐你等在後夾而攻之﹐亦可破矣。」對眾分付已訖﹐關上炮聲震起﹐周處帶領精兵五千當先下關﹐就如天神騰空飛降一般。周旨見其勢猛﹐知是周處﹐嚴兵以待﹐馬頭將到﹐髙聲先叫曰「來將莫非周子隱乎﹖吾乃周旨﹐原與將軍皆是一家﹐今有一言相勸﹐肯容納否﹖」處曰「請試言之﹐如其合理﹐肉眼相看。苟不合理﹐卽諸葛子瑜之與孔明﹐初未嘗以手足之情而忽於國事也﹐何況同姓乎﹖」旨曰「非敢別有所啟﹐但今吳國天祿永終﹐旺气在晉﹐故一戰而不能保全宗社。今將軍與諸英俊﹐𨿽有報國之忠﹐柰何無主可事﹐不若同歸大晉﹐效馬援﹑竇融之於漢光﹐列名雲臺﹐不亦美乎﹗」周處曰「吳主性𨿽執虐﹐未聞大過。汝晉挾威侵伐﹐吾等僻守東南﹐存奉吳祀﹐以盡臣子之本心﹐汝輩何又貪婪不足﹐來此欲勒我等﹖今但出馬交戰﹐以別雌雄﹐餘情不必多言。」道罷策馬而進﹐周旨亦舞刀相迎﹐二人各施英勇﹐奮抖精神﹐直殺得天昏地慘﹐日黯山迷。惡鬥上四十餘合﹐周旨思欲詐敗﹐虛架一刀﹐卻被周處力大﹐一下撥開﹐收之不及﹐刀已砍中肩窩﹐傷其一臂﹐棄刀而走。吳兵喊聲大震﹐潮湧而進。羅尙﹑劉弘見處勢猛﹐連日斬將﹐不敢捺陣﹐各自望陣後而逃。晉兵無主﹐遂皆大敗﹐哭聲動地。比到伏所﹐於欽﹑陶鎔未得號炮﹐不曾打點﹐見周處驟至﹐主帥等如風奔走﹐後面恭﹑奉二將又至﹐乃亦抽兵退走。吳兵知其不敢拒敵﹐放心追殺。晉兵自相踐踏﹐死者不可勝算。追上三十餘里﹐奪其寨中輜重糧料﹐乘暗收兵﹐搬上郴嶺關上。

羅尙紮下寨柵﹐計點人馬﹐折兵萬餘﹐周旨又壞一手﹐行糧盡失﹐只得連夜使人上表奏入洛陽﹐按兵守定以待周旨不提。再說賈充之侄賈模同夏侯駿等﹐領兵徇討湘東未下州郡﹐兵至建平界上屯紮。探馬報入與建平太守吾彥知道。彥字士則﹐乃吳國吳郡人﹐素有智謀﹐深通兵法﹐前知王浚造舟﹐必有伐吳之謀﹐取江中木杮奏呈吳主。吳主不信﹐彥乃增葺雉堞﹐修補城隍﹐煉器繕甲﹐以俟調用。及王浚兵至﹐知吾彥有能﹐整飭預先﹐防備嚴密﹐未易以克﹐不敢攻打﹐乃棄建平﹐徑下江南。是以吾彥守住此郡﹐未敢擅離。然而晉主未能得其歸附﹐故此以兵前來徇討。吾彥得報﹐卽召僚屬共議曰「今虐晉恃彊﹐無故逞勢﹐淩伐吳國﹐我等世受君祿﹐豈無報主之心﹖今宗社𨿽傾﹐有兵來此﹐亦不可忘身背本﹐以事仇敵﹐須當協心守禦﹐以盡我等之職。」湘東太守滕條曰「今晉兵恃多﹐初到此間﹐以爲建平地狹城小﹐必然不放我等在意。可乘其初至﹐軍心未定﹐卽往攻之﹐必獲勝也。晉兵一敗﹐此城自可守矣。然後遣人會合廣南諸處之兵﹐據守數郡﹐共圖恢復﹐亦盛事耶。」彥深然之﹐遂點三軍出城以拒晉兵。彥乃全裝披掛﹐嚴明隊伍﹐手執長槍﹐身騎髙馬﹐親出陣前。三通鼓罷﹐兩甄對圓﹐只見晉兵門旗開處﹐夏侯駿頭頂金盔﹐身穿繡襖﹐貫披鋪鱗密甲﹐執著斬馬大刀﹐坐下賽龍駒﹐懸掛狼牙箭。背後中軍麾下﹐主帥賈模亦穿飛魚繡服﹐上戴束髮金冠﹐腰系蟠龍玉帶﹐左有辛冉﹐右有李微﹐分爲二陣於兩翼。夏侯駿揮鞭髙聲叫謂吾彥曰「我大晉國主以仁義相招﹐今天下一家﹐降者槪行重用﹐吾公何得執迷乎﹖」彥曰「我國君臣無有罪過﹐與汝鮮仇﹐何爲見伐﹖且我等世食吳祿﹐奉命守城﹐未聞擅自委職以城池與人者也﹐不必多言。」遂拍馬望晉陣中殺入﹐左甄上破敵將軍辛冉揮刀躍馬來敵。二將於陣前刀槍亂舞﹐人馬交馳﹐往來沖合﹐將及戰有一个時辰﹐未分勝負。晉右甄上禦敵將軍李微﹐見辛冉戰吳將不下﹐勒馬殺出﹐雙來夾攻吾彥。彥挺槍左右抵敵﹐全無懼怯。正戰之間﹐只見晉兵陣後紛紛大亂﹐一彪人馬殺至﹐乃是吳興人氏﹑湘東太守滕條前來接應。晉兵兩頭受敵﹐隊伍錯雜﹐混入中麾。賈模原是文官﹐見之膽怯﹐帶馬先走﹐眾皆慌竄。夏侯駿止喝不住﹐急望後陣來敵滕條。李微見亂﹐心慌無措﹐被吾彥一槍刺中左臂﹐逃入陣中。辛冉禁兵不止﹐亦敗而走。吾彥不趕﹐拍馬去助滕條﹐合攻夏侯駿。駿料撐持不住﹐棄敵往報賈模。吳兵得勝﹐從後掩殺。晉卒望風而遁﹐道上死傷連絡﹐號聲聒耳﹐聞者酸辛。退三十餘里﹐折兵一二萬。吾彥不趕﹐收兵入城﹐賈模紮下營柵。次日﹐夏侯駿搦戰﹐又被吾彥出奇兵破走。辛冉等輪流更疊﹐連日引戰﹐俱不能勝。知得二太守有謀﹐一時非兵力之所可服者。賈模乃亦具表﹐遣人連夜奏入洛陽﹐不數日到京。武帝設朝﹐黃門傳奏兩路徵討東南主將羅尙﹑賈模有本﹐言廣州太守陸晏﹑建平太守吾彥各守吳節﹐以兵拒守﹐反爲所敗﹐俱各折兵損將﹐乞詳定奪。武帝見二處本至﹐心中憂惱﹐急聚眾文武商議曰「今吳之遺臣據守廣﹑建﹐不肯歸順﹐必須再遣兵將﹐大行徵討﹐方可得下﹐事將何如以處之﹖」張華出班奏曰「諸處守將不肯卽下者﹐欲盡其爲臣子之忠心耳。此義士也﹐不宜逼之以威。今其舊主見在此處﹐何不令其修書慰諭二處﹐召其歸順﹖陸晏﹑吾彥乃明哲貞良之士﹐見主之書﹐必然來降﹐何須頻爲戰鬥以傷物命乎﹖」武帝聞奏大悅﹐卽差官宣召歸命侯孫皓入朝。武帝謂之曰「今廣﹑建二州守將拒命﹐不肯歸附。卿肯招之使來否也﹖」皓曰「此事不難。二子素秉忠義﹐臣且來歸﹐何況彼乎﹖容作一書曉諭二處﹐量其必聽臣言﹐不必事於兵革。」武帝喜悅﹐慰令修書﹐送皓歸第﹐賜以箋啟。皓修書寫畢﹐使人同官使呈上武帝看過﹐遣親人持去與湘東﹑廣南諸處。先至建平﹐吾彥見書﹐再拜拆封而看。書曰﹕

向因寡君不徳﹐皇天弗佑﹐勢時俱失﹐兵力兩疲﹐以故歸命大朝。邇聞眾卿嬰城固守﹐能攄委質之誠﹐甚啟喪元之愧。柰何傷殺頗多﹐生命塗地﹐在將軍固爲盡忠﹐於皓身則爲加罪。且皓不肖﹐今已捐國﹐卿欲爲誰守哉﹖爭且無名﹐戰爲拒逆。西蜀﹑全吳尙不能抗﹐區區欲以廣﹑建之地與巨國爭衡﹐豈不昧乎﹖書至之日﹐將軍可捲甲來洛﹐愈見忠心。庶得以保全赤子﹐蘇豁黔黎﹐又將軍之慈惠也。太康元年八月日故吳主歸命侯皓書

吾彥讀畢﹐流涕再四﹐泣謂僚屬曰「今吳主旣有書來﹐吾等焉得不降﹖欲誰守乎﹖」於是遣人送使者﹐將吳侯之書送至賈模營中﹐令其轉達廣州陸晏﹑王毅等﹐待其有知會文書來到﹐我等皆卸甲歸從。賈模大喜﹐令人備快馬送使者星夜往郴嶺去見陸晏等。使至﹐呈上書啟並吾彥之書。諸葛愼﹑周處等看書意﹐各皆泣下﹐涕淚沾衣﹐卽使帛奉賫書至廣州去見陸晏。晏與陸玄﹑滕修﹑王毅等正在議事﹐忽見帛奉將書來至﹐告以其事。眾守將並奔臣等同看其書﹐掩面痛哭一場﹐盡皆收拾人馬﹐徑望郴嶺進發﹐合周處﹐出長沙大道至建平﹐會取吾彥﹑滕條﹐一同入洛﹐拜見故主﹐共歸於晉。於是湘﹑廣悉平。賈模﹑羅尙等委將安民﹐班師回洛陽﹐朝見伏命。武帝大悅﹐重賞士卒﹐加升眾將官職﹐眾將入謝。武帝因問吾彥曰「吳國何以卒至於亡﹖抑由爲君之不仁也﹐爲臣之不智也﹖」彥對曰「吳主英俊﹐宰輔賢明。」帝笑曰「如卿所言﹐宜乎無亡矣。」彥曰「天祿永終﹐歷數攺易﹐非人力所能爲也。」帝善其言。後宋業公寇準遭貶爲雷州司戶﹐過建平﹐歷廣南﹐有詩贊吳﹑陸二公之廟﹐錄此﹕題吾彥祠詩

駐馬含睛盼建平﹐追傷吾彥守亡城。當時多少吳臣子﹐誰似將軍盡赤心。

題陸晏陸玄詩

孤臣遭貶郴嶺關﹐追想忠良涕淚潸。吳將若能如二陸﹐江南焉至遂淪亡。

第六回

晉武帝大封宗室

晉武得禪大位﹐吳﹑蜀皆平﹐天下一統﹐心意頗足﹐欲封藩諸王﹐使其各擇文武官吏以隨。劉頌伏闕叩首上疏曰﹕

切念陛下之待諸親王﹐法制素寬﹐气驕性佚﹐今一朝封出﹐使之各掌重兵﹐聖意所以爲藩衛國家﹐識者將以爲遺彼禍患也。夫矯獘貴在當時﹐而杜患當於未萌。緬惟陛下爲社稷計﹐列土分茅﹐以崇恩例﹐事則盛矣。亦宜審量勢機﹐以弘內憂。設使藩王率義效職﹐其力足以維持畿京﹐戴翊王室﹐固爲可尙。若其包藏姦險﹐專恣橫暴﹐非流毒萬姓﹐則貽禍藩鄰﹐又國家之大蠹也。臣愚冒乾天聽﹐分封當遵令典﹐兵柄實非所宜﹐伏望大開今日之聰﹐預愼異時之漸。陛下不以臣言爲當﹐宜與賢達之士籌之﹐如果臣言爲妄﹐請就誅戮以謝諸王﹐不勝惶恐待罪之至。

武帝覽表呻吟﹐馮紞進言曰「劉頌向爲司隸﹐校功失律﹐降遷京兆﹐今才轉步﹐復又妄言﹐豈得爲之公論﹖不可聽也。」武帝遂決﹐竟命司部裁定品秩﹐護衛多寡﹐照依親疏昭穆等秩﹐戶邑增損﹐定國封壤﹐各使就職。初﹐宣帝司馬懿共有子九人﹕

張氏生三子﹣﹣司馬師追封加謚爲景帝。司馬昭追謚爲孝文皇帝。司馬幹追封爲平原王。時皆已故。

伏氏生﹣﹣司馬亮封汝南王﹐鎭許昌﹐總督豫州諸軍事﹐護兵五萬﹐部下親信長史劉準﹐參軍曹攄﹑曹冏﹑何勗﹐牙將李龍﹑劉旗﹑許亥﹑敬琰﹑郭驢兒﹐王孫司馬義等﹐食邑五千戶。

﹣﹣司馬伷封瑯琊王﹐鎭沂州﹐總督兗﹑鄆諸軍事﹐護兵五萬﹐部下親信長史王恆﹑王導﹐牙將祖始﹑周玘﹑陳敏﹑陳徽﹐王子司馬覲﹐王孫司馬睿等﹐食邑五千戶。

﹣﹣司馬駿已故﹐其子司馬歆封爲新野公﹐鎭汝南﹐文武將吏止各一員﹐護兵五千﹐部下親信衛尉周弼﹑參謀房陽﹑牙將畢恆﹐食邑一千戶。

又張夫人生一子第五司馬肜封梁王﹐鎭汴河﹐總督魏﹑滑諸軍事﹐護兵五萬﹐部下親信長史傅仁﹐參軍許史﹐左右司馬徐舒﹑許坑﹐牙將典升﹐大將伏胤等﹐食邑五千戶。

柏夫人生子第六第九二人﹕司馬侃早故無子﹐追贈哀王。司馬倫封趙王﹐鎭渤海﹐總督邯鄲諸軍事﹐護兵五萬﹐部下親信長史孫秀﹐參軍司馬稚﹐左右司馬張泓﹑士猗﹐牙將許超﹑閭和﹐王子司馬誇﹑司馬馥等﹐食邑五千戶。

武帝親子共二十五人﹐其早故無出者﹐各贈位號。其未冠者五人﹐皆封殿下將軍﹐共居京師。其已冠所在者﹐皆封王職﹕

長子司馬衷立爲太子﹐居東宮。司馬柬乃次子﹐封爲秦王﹐都督關中諸軍事﹐護兵八萬﹐鎭咸陽﹐部下親信長史劉喬﹐參軍陳安﹐左右司馬賈胤﹑張春﹐牙將卞勝﹑梁成﹑淳於定﹑呂毅﹐王子司馬模﹐食邑一萬戶。司馬瑋乃第三子﹐封爲楚王﹐都督荊﹑襄諸軍事﹐護兵五萬﹐鎭樊城﹐部下親信長史公孫宏﹐參軍李肇﹐司馬孟觀﹑榮晦﹐牙將盛岐等﹐食邑八千戶。司馬晏乃第四子﹐封爲吳王﹐都督潁﹑蔡諸軍事﹐護兵三萬﹐鎭合肥﹐部下親信長史索綝﹐參軍閻鼎﹐司馬荀最﹑夏祥﹐牙將丘光﹑薄盛等﹐食邑五千戶。後王子司馬業攺封秦王﹐頂司馬顒位﹐尋立爲湣帝。司馬允乃第五子﹐封爲淮南王﹐都督江淮諸軍事﹐護兵五萬﹐鎭淮陰﹐部下親信長史董續﹐參軍孟平﹐司馬李勒﹑夏文盛﹐牙將紀瞻﹑皇甫重﹐裨將王闡﹑王嶊﹑周權﹑蹇貙﹑邢喬等﹐食邑八千戶。後因枉死﹐追封其子司馬超爲繼位﹐從南渡至建業。司馬義乃第六子﹐封爲長沙王﹐都督湘﹑沅諸軍事﹐鎭湘陰﹐護兵五萬﹐部下親信長史陳準﹐參軍陳眕﹐司馬宋洪﹑逯苞﹐牙將成輔﹑施融﹑上官巳﹑皇甫商﹑張延﹑李志﹐食邑八千戶。後遭害﹐攺子紹爲常山王。司馬越乃第八子﹐封爲東海王﹐都督徐﹑沛諸軍事﹐護兵五萬﹐鎭彭城﹐部下親信長史孫文惠﹐參軍劉合﹑潘滔﹐司馬何倫﹑王秉﹐牙將糜日光﹑宋冑﹑彭默﹑樓裒﹐裨將彭隨﹑曹武﹑司馬纂﹐食邑八千戶。司馬穎乃第十六子﹐封爲成都王﹐都督河內諸軍事﹐護兵八萬﹐鎭鄴城﹐部下親信長史盧志﹐參軍和演﹑王彥﹐司馬鄭琰﹑蔡克﹐參事王混﹑程牧﹐牙將石超﹑牽秀﹐騎將董洪﹑公師藩﹐裨將李毅﹑趙讓﹑丘統﹑崔曠﹐食邑一萬戶。司馬攸乃同母之弟﹐封爲齊王﹐在朝輔政。其子司馬冏領職﹐都督靑﹑淄諸軍事﹐護兵五萬﹐鎭濟南﹐部下親信長史顧榮﹐參軍孫洵﹑董交﹐司馬王豹﹑葛旟﹐牙將路秀﹑衛毅﹐裨將韓泰﹑劉眞等﹐食邑五千戶。

司馬顒乃叔子王弟司馬孚之子﹐封河間王﹐都督燕﹑薊諸軍事﹐兼管關北內外﹐鎭冀城﹐護兵八萬﹐部下親信長史李含﹐參軍席蘧﹑樓褒﹐司馬刁默﹑呂朗﹐牙將張方﹑郅輔﹐騎將林成﹑張輔﹐裨將馬瞻﹑郭偉﹑蘇眾﹐食邑八千戶。後來張方勢盛﹐並領關中秦王之地﹐遷長安。司馬虓乃秦王柬之子﹐封爲範陽王﹐護兵五千﹐鎭仝臺﹐部下親信參軍馮嵩﹑劉蕃﹐牙將王曠﹑張變﹐文武將吏各一人﹐食邑三千戶。司馬騰乃司馬朗之子﹐封東瀛公﹐護兵五千﹐鎭黎陽﹐部下親信衛尉周良﹐參謀石鮮﹐牙將聶玄兵﹑司馬瑜﹐文武將吏各一人﹐食邑三千戶。司馬繇乃瑯琊王司馬伷之子﹐因平吳有功﹐加封重蔭爲東安王﹐掌督府巡城司衛諸軍事﹐守京營﹐統領衛將楊肇﹑劉厲﹐並東吳降將一班周處﹑邵祥﹑步闡等﹐食祿五千石。

諸王受職已畢﹐俱各入朝謝恩。武帝復下詔促令赴鎭﹐不許在京營擾。於是眾皆選點兵馬﹐帶領所擇將吏﹐擇日赴任而去。當時眾文武官員﹐盡皆於洛陽城外送餞。有識者見其兵馬之盛﹐皆背地沈吟嘆息曰「晉室亂階﹐其在此舉中起矣。卽欲封建藩室﹐何當使其自揀將佐﹐選擇兵衛﹐以握外權乎﹖𨿽然不致爲亂﹐而諸侯自相謀奪﹐所在不免者也。枝葉一摧﹐根本亦難獨立﹐豈不危歟﹖柰何不聽劉頌之諫﹐惜哉言也﹗」晉帝旣封諸王於外﹐皇后楊氏當權﹐其父楊駿在朝用事﹐才智平常﹐無忤無斥﹐有寵於帝。帝又欲封駿爲臨晉侯﹐領中書令﹐總車騎將軍﹐掌朝廷內外文武軍國大事。旨意將下﹐尙書郎褚砉﹑郭奕二人上言曰「夫封建所以報有功﹑崇有徳也。今後父楊駿有國戚之義﹐曾無汗馬之勞﹐制不載封侯之例﹐今宜恪遵古典﹐毋亂成規﹐待其有功﹐再行定議。」武帝乃止封侯﹐仍加駿爲車騎將軍。褚﹑郭二人又上表言「楊駿器小﹐不堪以任社稷之重﹐恐亂天下之規﹐致陷身家之累﹐漢之梁冀﹑竇固可爲明鑑者也。望陛下早固國勢於前﹐以全楊氏宗族於後。」武帝不能聽﹐愈加寵愛﹐將國家大事並朝政盡皆委托楊駿。帝乃日惟遊樂﹐怠於臨朝﹐其軍國重務悉憑處決。駿倚其弟楊珧﹑楊濟之能﹐遂交通請謁﹐勢傾中外﹐公卿以下無不憚之﹐朝野皆目爲三楊。惟司隸校尉劉毅嘗勸其宜少抑功名威勢﹐親賢遠佞﹐以匡不逮。駿不能用其言。時太尉何曾見楊駿用事﹐武帝所爲﹐密謂諸子弟等曰「今主上擴能開創大業﹐似乎有爲之君。吾每事宴會﹐未嘗見其有經國遠猷之謀﹐惟談當前平常之事﹐窮極逸樂﹐不能易子之暗﹑去媳之妒﹐寵用楊駿之���封諸王以種禍﹐皆非貽厥善後之規﹑治國傳家之道。������而已﹐後嗣其殆乎﹖時勢之變﹐禍亂之生﹐汝尙未及見﹐猶可以����輩���必及於難者。」子弟等曰「大人爲一朝重臣﹐旣知其不可﹐何不糾﹖今文武一齊上諫﹐倘得朝綱肅整﹐禍亂不生﹐不惟晉氏獲享太平﹐卽晉臣子之家﹐����之慶矣。」曾曰「吾非不知君��之當諫﹐但性之偏者正之不易﹐𨿽日費萬言﹐反觸其怒﹐難入彼之耳也。」後來果如其料﹐所謂哲人知也﹐何公近之矣。有詩贊曰﹕

封親古有之﹐專兵理匪宜。大政難輕委﹐庸才曷總樞。晉帝忘思慮﹐何公預見機。擬難綏遭戮﹐��斷無移。

第七回

陶璜郭欽諫撤兵

晉武帝自散大兵於各鎭﹐京中寧逸﹐內無吳蜀東西之憂﹐外無南北邊防之患﹐天下承平﹐甲兵不用。凡一切進獻之錢﹐皆令輦輸入內﹐賞賜宮人﹐恣其使令。一日﹐宴諸近臣﹐歡飲樂甚﹐顧謂劉毅曰「卿素有直名﹐汝以朕之爲君﹐可比漢之何帝﹖」毅對曰「似桓﹑靈二帝。」武帝曰「朕何乃至於此耶﹖」毅曰「桓﹑靈之時﹐賣官錢入官庫﹐今陛下賣官錢入私門﹐以此言之﹐殆不如也。」武帝意𨿽不悅﹐然能容人﹐乃彊作大笑曰「桓﹑靈之時未嘗得聞此言﹐今朕有此直臣﹐固勝之矣。」回宮轉思劉毅之言爲忠﹐復賜毅金二十斤﹐以旌直臣。毅糾彈豪貴﹐無所避忌﹐人皆憚之。武帝末年﹐荒於酒色﹐庸才執政﹐變亂交作﹐終其身四海安寧者﹐以帝能容諫﹐臣子得以盡其言故也。後人有詩贊武帝之寬﹑劉毅之直﹐曰﹕

劉毅忠貞不顧嫌﹐直言指實犯君顏。寬宏武帝能容納﹐故使終身國體安。

晉帝旣旌劉毅﹐朝臣效職﹐悉皆忠諫﹐朝廷無事﹐足稱晏安﹐意欲偃武修文﹐斂戢干戈﹐以樂淸平。思惟各鎭親王﹑刺史皆擁彊兵﹐倘一日恃橫淩弱﹐噬奪鄰郡﹐謀爲悖逆﹐使眾效尢﹐爲國大害。又且多兵累民﹐設使錢糧交給不敷﹐轄下百姓必遭重斂之苦。時乃攺號太康﹐五年三月﹐早朝﹐文武俱到﹐乃於便殿大議﹐罷減各處藩鎭守兵之數﹐以蘇民瘼。大郡只許畱兵百人﹐小郡只許五十人﹐餘者悉皆發放各回原籍務農供役﹐不許妨擾官司﹐侵虐百姓。比時眾官員倉卒不能回答﹐惟侍中張華上言曰「孔聖有云﹕足食足兵﹐民信之矣。是以三者皆國家不可偏廢者也。今一旦驟去守兵﹐則州郡無備﹐民單勢弱﹐設有一夫倡亂﹐卒難支矣。如秦世廣﹑勝之徒﹐覬覦無兵﹐一時崛起﹐將何以爲禦敵﹖比際臨期召募﹐乃烏合市井之流﹐焉能徵討﹖乞以國本爲重﹐毋致後慮。」武帝曰「我官兵旣云新募者乃烏合之人﹐彼爲盜者﹐豈皆訓練習戰之士乎﹖」遂不聽其言﹐竟遣使命將文詔頒行各處徵鎭﹐著令撤去守兵﹐不許蠹費錢糧。詔曰﹕

昔者漢末宦寺專政﹐朝臣權弱﹐各州刺史皆內親民事﹐外領兵馬﹐以後恃此侵淩貪奪﹐爭戰不休﹐致使四海分崩﹐萬民困苦。今天下大定﹐江山鞏固﹐何復用兵﹖宜當韜戢干戈。刺史分職﹐皆遵昔時前漢故事﹐少畱防衛﹐其餘之兵﹐悉罷歸農﹐省其煩役﹐俾蘇民瘼。大郡只許置兵吏百人﹐小郡止許五十人﹐限卽發回故籍﹐毋得結聚﹐以蹈罪愆。詔行之日﹐欽此欽聞。

詔下﹐僕射山濤諫曰「州郡置兵﹐以防寇盜生發之患﹐使民無虞﹐得以安業。所謂兵民一體﹐給禦相需﹐自古不易之設。今無故豈宜悉去﹖倘一旦巨姦竊發﹐將何以制遏之﹖伏望陛下存古成規﹐以思久安之治。」武帝又不聽。詔書去日﹐前到交州。有交州刺守陶璜接旨﹐開讀以訖﹐卽謂部下僚佐曰「事𨿽出於旨意﹐其實不可奉行。若欲去其守兵﹐惟於中都附郭郡縣則可或止。今此交趾邊遠所在﹐如何去得﹖」眾僚佐曰「此乃聖上與朝臣之意。旨旣到此﹐不可違背﹐大人有何處置﹖」陶璜曰「事有經權﹐當從便宜而行。身爲方面大臣﹐苟有不利於國家者﹐當言之爲忠。今居此蠻夷之域﹐若一去兵眾﹐則羣蠻乘虛作釁﹐將何以爲備禦﹖須當奏言利害方可。」乃卽具表於朝﹐疏曰﹕

臣交州守備陶璜﹐誠惶誠恐﹐冒昧上言﹕臣在邊方﹐聞詔書到日﹐不勝驚駭。切思此事﹐行於中州內地或可稱便﹐念玆交趾之地﹐俱系蠻夷雜處﹐全仗兵威以制伏其獷猛之性﹐若一旦撤去備兵﹐倘若羣蠻乘弱竊發﹐府郡無兵可制﹐得肆彊橫﹐黨類效尢而起﹐不服役屬﹐禍必難測。且州之地﹐東西相去數千里﹐尙有不賓服者六萬餘戶﹐服官役者才五千餘家。中州肘腋之病﹐隆替惟在兵威。所以能役使夷僚﹐靖寧邊鄙。大寧一帶﹐諸夷接境﹐竊據上流﹐水陸盡通廣南州郡。若一聞罷去守兵﹐反亂立待﹐尢宜防之。伏乞聖裁﹐激切待罪。

晉武帝𨿽見陶璜之表﹐不省其爲國通獘﹐獨曰「交州旣居邊界﹐量去老弱﹐以存精銳﹐餘皆依詔奉行。」詔又到遼東﹐特有侍禦郭欽在鎭按撫﹐接詔讀畢﹐謂眾官屬曰「此事斷然難行﹐朝廷何不思之甚也﹖若我遼地﹐一罷去郡守之兵﹐倘羌戎乘而作耗﹐何以當之﹖不惟百姓被害﹐卽疆域恐非國家之有也。」眾官曰「此皆出於聖意﹐與多官廷陛酌議﹐方才頒詔。今言不可﹐則是違命﹐豈得違旨以耽罪戾乎﹖」欽曰「不然。事有常變不同﹐苟利於社稷者﹐且當專之。今事不利﹐爲臣子豈可嘿而不言﹐坐視以成禍亂乎﹖今若據詔﹐悉罷去州郡之兵﹐是四夷無防守之備矣。人皆豈俱堯舜﹐能保其無凶頑﹖況此遼左之地﹐夷虜雜居﹐性如羊犬﹐出沒不常﹐變亂莫測。戎羯之輩若見我城無兵護﹐窺覦作亂﹐擁眾而起﹐吾爲守臣﹐曷其禦之﹖能保地乎﹐能保身乎﹖」眾官曰「然則何以回旨﹖」欽曰「吾當具表以利害陳之﹐如不允奏﹐又作區處。」乃卽使人賫本入朝﹐其略曰﹕

戎狄彊行﹐歷古爲患﹐侵淩中國﹐無代無之。惟漢武專兵﹐故漠南賓服﹔曹魏用武﹐而遼左懷威。卽武侯之撫不毛﹐𨿽云以仁徳感其心﹐亦假戈甲爲之擒縱﹐所以諸方不敢爲亂﹐迄今無異。且玆西北之域﹐民稀地曠﹐邊境諸郡﹐半爲戎居。邇來漸次處於內地﹐如晉陽﹑上黨﹑代郡﹑弘農﹑燕﹑齊等處﹐悉皆有之。所賴者﹐中國兵容之盛﹑戰具之雄﹐可以警赫其心﹐使之知所畏懼耳。今聞詔罷州郡之兵﹐倘一旦羌戎胡羯乘弱竊發﹐旣無兵士﹐何以制之﹖且胡戎之性﹐畏彊欺弱﹐非我中國純民之比。彼夷不知書﹐恃凶而暴﹐遇彊則服從﹐見弱則肆虐﹐悖亂之心﹐無時不存者也。臣見內居羣胡﹐今𨿽伏順﹐獷猛橫暴﹐未嘗少攺。第恐習知華俗﹐百年之後﹐虞有風檐之警。況又胡騎自平陽﹑上黨﹐不三日可至孟津﹐不但京師驚擾﹐北地﹑河西﹑太原﹑馮翊﹑安定盡爲戎狄之庭矣。伏乞陛下以平吳之威﹐趁兵將之廣﹐遷徙內郡雜胡﹐驅之遠出塞外﹐免生後日之患。此乃先哲愼四夷出入之防﹐明上古荒服之制﹐實萬世之長策也。如不聽臣言﹐而不逐胡虜出境﹑畱郡守之兵﹐必致亂階變起﹐貽悔後人。伏乞聖詳﹐不勝待罪。謹疏。

晉主覽郭欽之表﹐乃與近臣等言曰「胡虜之患﹐自古有之﹐在人君之徳政何如耳﹗若有徳以化之﹐數十年之後﹐皆爲良民。吳起有云﹕『君徳不修﹐嶽中之人皆敵國也。』昔秦築萬里邊城﹐以遏胡羯﹐不虞禍亂近出趙髙肘腋之間。語云﹕不在顓臾﹐而在蕭墻之內。兵有何必畱﹖胡有何必逐﹖」遂不聽郭欽之良言﹐竟行撤兵﹐不遷胡虜。後來五胡亂華﹐致傾晉室﹐其亦晉武不思遠猷貽謀之道﹐不納邊臣之諫故耳。後人有詩嘆曰﹕

晉武輕謀撤郡兵﹐致貽胡寇亂神京。當年若采欽璜諫﹐懷湣何由屈虜庭。

晉帝旣罷數十萬守兵﹐邊方省費﹐年谷又登﹐人民丰富﹐海宇升平﹐遂乃怠於政事﹐君臣時常宴飲作樂﹐所幸用之人﹐又皆好飲之徒﹑遊佚之輩﹐悉無遠謀大見﹐惟知酒色是耽﹐不能規謀其君。詔選江南美女並孫皓之宮人五千在於掖庭﹐教習歌舞﹑演樂﹑巡酒﹐後宮彩女夭姬充滿內院﹐殆萬餘人。每日遊幸各宮﹐輒以歌舞美女百名隨侍﹐自乘輕車﹐以羊拽駕﹐任其自行自適﹐羊止處﹐卽於此宮之中宴飲戲狎﹐因就止宿。於是各宮妃嬪咸欲帝幸﹐冀恩沾寵﹐競相設計﹐將竹葉插門戶邊﹐引羊止步﹐以希駐駕。又或有用鹽汁醬鹵灑於地上﹐待羊至﹐聞其气味﹐就地而舐﹐車駕少住﹐卽便迎帝入宮。日夕如此行樂﹐全然不理國家政事﹐左右近臣亦皆習尙遊宴﹐並無燮理之經。王戎專於好利﹐王衍惟務淸談﹐阮氏叔侄猖狂肆飲﹐劉伶嗜酒無厭﹐反以稱之爲竹林七賢。如齊王司馬攸賢徳明敏﹐堪以輔治﹐張華忠信純謹﹐不阿權幸﹐二人皆有經綸社稷之才﹐又聽馮紞﹑荀勗貪徒之說﹐遣之遠出﹐巡撫幽州﹐不使居於近職﹐恐其多言阻意故耳。政事則由楊駿﹐謀議則從馮﹑荀﹐如斯差舛﹐何武帝前明而後暗﹐不思傳世於永遠乎哉﹖蓋以自好奢華﹐臣下習以成風﹐肆行無忌﹐了無禁止故也。

且如文明皇后之弟王愷﹐家貲極富﹐自稱傾國﹐無人可與爲對。嘗於衛尉石崇家賭棋爭勝﹐互誇其富﹐兩不相下。王愷曰「口說無憑﹐言定此局不得勝者﹐輸珠一斗。」石崇曰「一斗之珠﹐乃是小出手也。依我之意﹐要輸一斛﹐方爲稀罕。」王愷曰「你說此等大話﹐一斗珠一局棋尙言輕小﹐你家能輸得幾局﹖明是虛誇豪富﹐欲嚇我耳﹗汝不知我家常歲恆以飴糖燠釜﹐豈是可欺而勝者也﹖」石崇曰「此值甚麼﹖我家炊煮惟以白蠟代薪﹐況飴糖乎﹖」王愷不能勝﹐思欲誇顯己富﹐無由可見﹐乃謂崇曰「此言皆不足信﹐何所憑據﹖且無人查看之事。我家有一萬花園﹐此去有四十里之程﹐明日就請滿朝公卿臣宰飲酒會樂於中﹐我令眾官多皆於帳中行走﹐不擎傘蓋﹐不行風日﹐就來相迓一敍﹐君勿推拒。」言訖﹐忻然而去。遂分付管家安排筵席﹐執事的於路盡皆鋪設紫絲步帳﹐滿地花氈。次日天早﹐差遣騎使百餘﹐徧請朝中卿士夫並文武官員。於是眾與石崇等相次赴宴﹐遠近士女看者無不喝彩稱贊。石崇等至萬花園﹐各官亦皆嘖嘖嘆賞。崇見眾亦嘉羨其美﹐心中不快﹐乃起身對眾曰「今蒙王公盛情相邀共樂﹐明日下官回答﹐我家小墅金穀園離皇城五十里﹐敢邀諸公卿大人一敍﹐伏乞同仁勿拒。」眾官允諾。石崇謝回﹐喚各當值﹐分付搭起錦繡步障五十餘里﹐髙三丈許﹐下面鋪以錦心繡褥於路﹐置極精美香茶數處﹐人不知其爲何物。所制笙歌細樂﹐列於兩廊﹐連絡不斷。次日﹐遣僮隸備雕鞍駿馬﹐各官一乘﹐徧請入座勛舊﹑三公九卿﹑六官四相﹑王親國戚曁大小文武官員﹐比王愷多僅百人。倩鴻臚光祿代排位次。眾官約會一起自京擺至金穀園中﹐半步無虛。行於其下﹐但見日映曈曈﹐紅光罩體﹐彩色炫目﹐樂聲聒耳﹐猶如瓊宮錦界一般。人人稱羨﹐个个稱揚﹐通洛陽城裏﹐悉皆罷市而觀。石崇見之﹐乃命大開堂第﹐不禁遊嬉﹐任從看玩﹐閒人得至其中。其壁皆是白石砌就﹐將胡椒沈檀香末塗繪者﹐光瑩如玉。人在其間﹐滿室皆香﹐聞嗅其香﹐亦皆馥馥﹐咸不知爲何故﹐疑以爲燒爇奇香在於暗處。詢崇家看門人﹐云是粉壁中自然之香。不問公卿士庶﹐盡皆嘆羨曰「非但施設器具珍寶品之奇無能辧識﹐只是粉壁卽蓋過普天下矣﹗誠超古今之未有者也。」王愷見眾稱贊崇第﹐乃對眾曰「此等堂壁﹐爲官宦家皆是有的﹐只今石公筵席過丰﹐越日下官再煩諸公卿移駕小寓﹐少答盛情﹐乞同光降。」舉席謙謝﹐宴罷分散。王愷歸家﹐與用事人議曰「石崇那廝故意以白石脂﹑胡椒香末塗壁﹐以勝我們﹐我前失於打點及此。昨已面許諸公卿﹐再請他來看我壁﹐必須精制勝彼方好。」用事者曰「此亦易事﹐卽今多買香料﹐中堂用赤石脂﹐前堂用紫石脂﹐兩廊用白石脂﹐自然蓋倒他們矣。」王愷從之。廣募巧匠﹐用赤石等脂和以沈香龍涎﹐連夜塗飾齊整﹐不數日上完﹐復請石崇與眾官到家飲宴﹐極其美盛。看堂壁數色﹐嗟呀不已。石崇曰「美則美矣﹐但是過後所爲﹐非本然也。」人以崇言報於王愷﹐愷𨿽不悅﹐尋思無以可勝﹐乃將石崇僭侈豪奢之因﹐譖入宮中﹐欲要抑崇。武帝得聞﹐柰緣自好奢華﹐不禁二人﹐反謂文明皇后曰「近聞王大舅與石崇賭賽﹐我聞得石崇家貲件件气槪﹐勝於大舅。看起來皇親之家﹐反不如一衛尉矣。」文明皇后乘意曰「陛下旣念國戚薄分﹐何不查看內庫中有甚奇寶﹐把一兩件借與王國舅﹐卽便賽過石崇矣﹐有甚難處。」帝曰「內庫中有鎭國珊瑚樹一株﹐髙二尺餘多﹐若將此寶借與王大舅﹐方能賽得石崇。」皇后大喜曰「旣有此等奇寶﹐可悄地送至舅家﹐把與石崇一看﹐就嚇倒他矣。」武帝隨命開庫﹐取出珊瑚樹﹐用匣函起﹐使內官送至王愷府中﹐謂愷曰「內面聖上爺與娘娘得知王親大人同石衛尉賭勝﹐故命小子暗將這鎭國珊瑚來此﹐借與大人﹐今番必定可以壓倒石衛尉矣。」王愷稱謝﹐啟函視之﹐見其紅光透徹﹐火色燦目﹐髙有二尺五六﹐無些瑕玷﹐乃大喜曰「珊瑚我家二尺者亦有﹐皆無甚奇﹐故不曾把與他看。今承借此奇珍﹐不怕石崇不輸服矣。」重贈內官而送回﹐乃收拾以玉盤盛貯﹐置於書房之中。次日﹐故意再著使者去邀石崇來家下棋。崇見邀卽至﹐相見禮畢﹐王愷乃喚家僮開書房﹐曰「今日我與石老爹到書房中﹐淸淸雅雅下幾局棋﹐以別髙低﹐你伏侍茶湯的俱要寂靜而看﹐不許混攘﹐違者重責。」侍者應諾。二人遂執手入內。下棋間﹐王愷乘空指珊瑚樹而言曰「石公你往往稱說富貴﹐家中多有珍寶﹐曾見俺等奇寶乎﹖」石崇正以鐵如意在手搔癢﹐聽其所言﹐乃大笑曰「好寶好寶﹐敲看如何﹖」因以鐵如意橫敲之﹐一擊而倒﹐跌爲數段。王愷掙得面如土色﹐且驚且怒﹐扭住石崇衣襟曰「你自無寶﹐因何妒恨﹐將我不世奇寶九曲珊瑚打壞﹐是何道理﹖」石崇從容笑謂王愷曰「可見你們小意﹗這樣粗貨﹐我家盡多﹐莫說一株九曲珊瑚﹐就是十株也賠得你起。𨿽然誤壞﹐何用惱爲﹖」王愷曰「無根謊話﹐那个不會說﹖此等寶貝﹐豈常人之所易得者﹖若是還我此物齊整﹐卽便開交。如若不然﹐事必難了。」崇曰「不須驚慌性躁﹐隨卽同公到我家去﹐取兩株十二曲者償你。」王愷曰「我不被你脫騙了﹐且同你去面見聖上﹐剖辧是非﹐聽旨發落﹐料你必無此寶。」石崇曰「王大人何須恁般發極﹖若到我家去﹐沒有好似你的﹐賠值不過﹐那時再同面聖未遲。若是只與你的一般﹐也算我輸。莫說髙大珊瑚﹐就連我的家當﹐你都管去。」王愷見石崇說此大言﹐量其必有賠償﹐乃回嗔放手曰「非我要公賠寶﹐實不相瞞﹐乃當今禦庫之中鎭國珊瑚﹐托家姐在宮﹐聖上見我與公鬥賽﹐故此賜我。你今輕手打碎禦寶﹐倘若一日查問無時﹐豈非我坐不敬上命之罪﹖故此要去先明公之慢上大罪耳。」石崇曰「也非是聖上所賜﹐明明托娘娘分上﹐借來欲賽我們的意思﹐有得還你﹐自然兩皆無罪﹐請卽便行。」王愷遂同並轡至其家。崇命開藏屋與愷面揀似前者。王愷看其有髙四尺者數株﹐三尺者十餘﹐尺把並二尺者無數。看得立地癡呆﹐不敢再誇賭賽之言﹐中心敬服矣。當日﹐崇具酒謝罪﹐取大珊瑚出奇者二株﹐送往王愷府中而去。自此石崇名馳天下﹐人皆稱其爲敵國之富。武帝𨿽知﹐亦不加罪。於是大臣王戎等競爲聚積﹐田園徧京國。何曾等奢侈僭用﹐糜濫無經﹐相習成風。

惟左司馬傅鹹有心廉介﹐見世情如此浮僥﹐必誤蒼生﹐乃上疏諫帝﹐俾崇節儉﹐箋曰﹕

古先哲王之治天下也﹐衣服宮室﹐必有常制﹐無過分越度之變﹐以垂創千古﹐著之方策﹐使知崇尙也。故大禹菲飲食﹐聖稱無間﹔舜造漆器﹐諫者十人﹐非惜費也﹐杜奢侈也。蓋以奢侈之費﹐甚於天災。人當敬天之命﹐畏天之威﹐節省儉約﹐以膺天眷可也。觀於有鑑之商紂﹐可例見矣。由象箸以至玉杯﹐因酒池以及肉林﹐鹿臺未實﹐卒焚其身﹐是非僭侈之甚﹐以干上天之怒﹐何響應如此之速也﹖臣請以時事言之。古者人稠而地窄﹐儲蓄有似於盈餘﹔邇今土廣而人稀﹐日用反患於不足者﹐何也﹖抑由官司濫費用﹐方物重科斂﹐賦繁而民窮耳﹗夫民爲國之本﹐民旣不足﹐國家又何能足乎﹖今陛下聰明協天﹐博涉百王﹐宜下詔司部﹐考核其奢侈之獘﹐崇示其節儉之方﹐則天下之民方能帖席﹐得免逾墻之苦矣。若而此獘不除﹐轉相髙尙﹐處處成風﹐臣恐天地之生財𨿽化化不息﹐而吾人之糜濫恆旦旦不已﹐睹其民自益窮﹐財且益竭﹐天下將不勝其憂矣。

晉武帝見表﹐𨿽善其言之有理﹐柰時俗已成﹐一時莫能遏其獘。且俱系王親國戚﹑勛舊大臣之家﹐先行僭尙﹐以故互相遮飾﹐無人勘核禁止其病﹐致使財物歸官﹐人民窘極﹐咸思爲盜﹐以圖官貴家之貲財矣。不數年﹐李特﹑齊萬年乘風一呼﹐千人奮臂﹐遂失秦蜀﹐豈不由主荒臣侈﹐役重民貧﹐流移之獘也歟﹖後人有詩嘆曰﹕

晉崇糜侈重科徵﹐官富民貧國本輕。窮奢武帝違忠諫﹐釀得成風禍亂興。

第八回

關防孔萇相結納

話分兩處﹐事起各番。顧前後之難繹﹐致次第之彌茫。再提關防﹑王彌﹑李珪等七人將家眷寄於梓潼李裕之家﹐走至河西馬邑地方﹐投於店主靳準之家。此人𨿽居內地﹐原系胡種﹐胸中亦多經緯﹐專好結識天下好漢。見此數人丰標英邁﹐因館爲賓﹐未嘗計論資給。一日閒暇﹐設一小宴與王﹑關等敍話﹐乃動問曰「吾觀諸子神壯貌奇﹐實非等閒之輩﹐旁人皆疑君等恐爲不善﹐我則不然。今旣虛心相托﹐可以實言根原來歷﹐使僕亦知其爲何人﹐庶無負幸會之情耶﹗」王彌等乃告訴逃難等因﹐欲尋故舊﹐未得下落。有吾陽泉侯劉豹出使左國城﹐今居彼處﹐亦不曾探得存亡何如﹐故權借寓貴宅。靳準見眾人各有含淚之狀﹐知其爲亡漢遺臣﹐愈加殷勤看待﹐常於店中幫看。忽日有兩漢子帶領夥伴數人﹐入店坐於上面﹐餘皆旁侍﹐口中連呼﹕「快拿酒肉過來﹐何如此艱難之甚也﹖」店中走動之人盡皆張惶失措﹐奔忙不疊。關防見其身材長大﹐闊背雄腰﹐威風凜凜﹐狀貌堂堂﹐頗有超羣之相﹐乃問靳準曰「適間來店者是何等人﹐若此威福之甚﹖」準曰「玆二人非公等所知﹐不必相問。」關防堅意問之﹐準曰「斯二人不是尋常以下之輩。上首者乃北海太守孔融之後﹐姓孔名萇﹐字世魯。當初孔融被曹操所害之日﹐其僕孔忠竊抱其幼子孔和逾垣逃出﹐來至此處﹐隱迹埋名居住。後孔和又生此子﹐有萬夫之勇﹐年𨿽衝幼﹐力量過人。向日此間野墅山長林深穴之中有一怪獸﹐似猩非猩﹐如熊非熊﹐赤髮人軀﹐獠牙豹吻﹐手垂過膝﹐徧身毛長數寸﹐約有七尺餘﹐爪如鐵甲﹐力能負三百斤之獸﹐緣崖攀木﹐迅疾如飛﹐走能追及奔馬﹐眼捷手快﹐能接飛箭﹐聲如破鑼﹐云是穿山夜叉﹐每日辰藏申出﹐踞坐通衢﹐見人則趕來捕而食之﹐惟巳﹑午﹑未三時可行。地方人民驚竄﹐樵牧皆廢﹐荼毒勝如狼虎。縣主劉殷聞知﹐乃召募獵戶勇士﹐思欲捕殺其獸﹐以除民害。豈意夜叉有覺﹐見人多鳴鑼執械趕去﹐則奔上髙山不出﹐見人稀少﹐則又趕來撲咬食之﹐來往快速﹐人莫能避。官兵守捕歷旬﹐罕得見之。獸則夜出晝隱﹐每至更深﹐推排人家門戶而入﹐尋覓人畜食之。劉縣公無能柰何﹐乃出榜張掛於外﹐言有能捕殺怪獸之好漢﹐賞銀百兩﹐本縣月糧一擔﹐四季支給﹐永世不除。」孔萇見榜﹐乃自詣縣中見劉公曰﹕『怪獸食人﹐爲害甚深﹐且事出大異﹐必須除之﹐方見愛民之意。』縣主曰﹕『吾亦曉夜憂念﹐非不竭用心力以拯救百姓﹐柰乎怪獸狡猾過人﹐無法可制﹐見人多則走﹐追之不能﹐見人少則來﹐躲之不及。吾令以网羅張之﹐彼又有覺﹐不妄輕履﹐卽或誤入﹐亦被所裂而斷之。再令連五成坐﹐以箭暗射之﹐亦不能中。壯士此來﹐必有髙計﹐某當不吝重賞﹐請爲籌之。』孔萇對曰﹕『人之與獸亦無甚籌策﹐但小子𨿽不才﹐願自捨生﹐格斬此獸﹐以除民害。』劉公曰﹕『怪獸獷猛無仁﹐人難獨與爲敵﹐且彼爪牙利捷﹐恐被所傷﹐枉自損身﹐徒爲無益。』孔萇曰﹕『某身旣立此心﹐若還不能捕殺孽畜﹐甘死無恨。』劉殷知其爲孔北海之後﹐未有子嗣﹐再三慰諭使罷﹐毋得惹禍。孔萇曰﹕『大丈夫與民除害﹐何用避爲﹖』殷知其壯志不移﹐乃謂之曰﹕『壯士必欲前去﹐須到此間﹐一同兵快爲之協助方可。切記休得一人獨往。』萇曰﹕『若帶人去﹐恐彼仍前不出﹐卻不枉費工夫﹖某當獨往﹐使彼無懼﹐方可搏他。但求庫中堅牢輕甲一副﹐防身勾矣。』劉公乃親揀孰油輕甲一副﹐鋼鐵細甲一副﹐號色銀三兩﹐分付再四曰﹕『甲重無妨﹐須要兩副俱穿﹐放得膽壯﹐不得自慌。論汝力量﹐必勝此畜者﹐在意爲上。』萇乃辭謝歸家﹐裝束齊整﹐飽食而往。身帶利刃兩把﹐手執所使長柄鐵錘﹐重六十餘斤﹐徑望野墅小長林中去尋夜叉。「盤回數里﹐見一巖穴﹐樹木森陰。萇思曰﹕『孽畜必在必間。』乃縱步而進。至近凝看﹐忽聽得嚙骨之聲。萇乃駐立﹐仔細觀望﹐見一巨物﹐獲一大鹿﹐喫去三停之一將次﹐萇不敢逼。忽然夜叉棄鹿而起﹐欠伸鼓吻﹐望著孔萇奔撲而來。萇慌以鐵錘望夜叉照頭打去﹐早被夜叉一把接住。孔萇用力一扯﹐不防山地崎嶇﹐向後一退﹐仰身跌倒。夜叉將萇踏住﹐幸得喫鹿過飽﹐心不貪食﹐惟只坐於孔萇胸上。萇懼爲所傷﹐急抽利刃﹐望夜叉腋下用力一刺﹐連柄透入。夜叉大叫一聲﹐林木爲之震動。恨被傷痛﹐不知取刃回刺﹐單單用爪亂裂孔萇衣甲。萇見肩臂破﹐面上血流﹐無柰發極﹐再抽利刃﹐復於臍下軟處﹐再是盡力一搠﹐夜叉痛極﹐棄萇而走。孔萇起時﹐已去五十餘步。慌取鐵錘趕去﹐已不能及﹐常隔前此數步。萇恐被脫﹐徑以大錘拋打而去﹐正中背心。夜叉力大﹐衝闖丈餘不僕﹐復緣崖望陡峻處而走﹐人不堪行。萇乃佇立仰看﹐見其至一宕穴﹐傷重蹲倒﹐不能入洞﹐遂提錘覓路上去。至時﹐但見血流滿地﹐已不能動。萇乃梟其首而回﹐徑至縣中報知。縣主劉公大喜﹐一邊令人去擡夜叉﹐一邊置酒待萇﹐賞銀百兩﹐萇堅辭不受。自此滿縣之人﹐無少長﹐悉皆敬重之﹐官府亦作上賓相接。

」右首那个﹐乃武威郡人﹐姓桃名豹﹐字霧化。聞孔世魯乃一時豪傑﹐特來尋他比試勇力﹐反復較持﹐殊無差別﹐因結爲兄弟﹐義親如胞生。豹亦俠士﹐性好扶弱﹐並抑彊遏暴。原在本地有彊梁大戶﹐欲姦小民之妻不從﹐姦致死﹐反將其夫捉到家中﹐勒使誣告其弟姦逼親嫂﹐嫂執拒﹐致毆身死。寫狀付與﹐令之赴縣。其人哭回﹐路遇桃豹﹐豹問漢子何故途中哭泣﹐莫非有不平乎﹖其人將被欺並前後因由細說一徧﹐就將所付狀詞遞與豹看。看畢﹐乃問曰﹕『汝今回去﹐將安處之﹖』其人曰﹕『吾弟賢而有能﹐孝義可尙﹐安敢從姦逆天﹖但今妻被他逼死﹐又要陷害兄弟﹐若到官司﹐必定收監﹐吾手足皆遭其毒﹐少不得兒女皆爲彼之僮僕矣。』豹曰﹕『何不投托仗義公平地方﹐徑先告他﹐怕不償你妻子之命乎﹖』其人曰﹕『雞子安可擊石﹖且彼又自作我之投詞在手﹐怎能動他﹖』豹曰﹕『若此﹐只索甘休矣。』其人曰﹕『甘休未得﹐我便吞聲忍痛﹐不伸枉死之冤﹐豈忍自傷天倫手足﹖彼若見吾不從其令﹐定然反呈我弟兄亂倫。殺命重情﹐不日皆成死灰矣﹐是我欲休而彼不休也。』豹嘆曰﹕『世間有此不平之事﹐安忍耳目所見﹖』卽分付其人曰﹕『汝今歸家﹐再不可到人前稱冤道屈﹐免使旁人疑你。吾乃桃榮﹐誓替你家報復此仇。我兄弟共只三人﹐自當遠去﹐無人害你﹐你則不須言我名姓。』其人拜謝別去。「桃豹歸家﹐收拾錢糧衣囊齊整﹐於夜分手持利刀﹐將彊梁一家盡殺之﹐收其金銀千餘兩而歸﹐與其弟曰﹕『吾今代人伸冤報仇﹐𨿽然涉殺人凶暴之罪﹐自古往往有之﹐如雲長公等﹐後皆貴顯。今和你且奔他處﹐以圖異日進取﹐諒必不致落魄。』弟曰﹕『我到行得﹐只是三弟尙小﹐路上不便。』豹曰﹕『無妨。買下小車一輛﹑驢一个﹐你二人坐於其中﹐待我扶禦﹐慢慢而去﹐只是要將名字攺過﹐免使人知是我等。』卽取執義報冤之故﹐更名桃豹﹐二弟爲桃虎﹑桃彪。今到此地﹐與孔世魯同居﹐兄弟相稱﹐猶如豺狼作隊﹐虎豹爲羣﹐此方之人﹐誰不尊敬奉承他﹖小弟亦與莫逆﹐故恆到店﹐呼奴喝婢﹐如自家一般﹐義气極重。惟平生酒性不好﹐醉後狂奔﹐𨿽上人不畏﹐至親無遜。兄等今日不要在此行動﹐往外處閒耍閒耍。倘或二人放肆﹐語言罔傲﹐不耐聽聞。」王如﹑李瓚﹑樊榮三人將弓彈與準弟靳術﹐遂往林中射鳥而去。關防﹑關謹﹑王彌﹑李珪四人只在店外閒行。

少間﹐防走入店﹐思取弓箭別往﹐忽見孔萇叫罵伏侍之人曰「你這些殺千刀的狗才﹐何故不將上等好酒來與我﹐以此薄酒來打發我﹖」伏侍人應曰「這便是上好的酒了﹐再有甚麼好的。」桃豹見伏侍僕人應口﹐就是一拳打去﹐伏侍人跌倒﹐悶在地下。關防看見﹐連忙向前扶起﹐顧謂豹曰「你這人好不干系﹗你喫得便喫﹐喫不得便去﹐何故動手打人﹖倘或死時﹐怕你不償他命﹖」桃豹怒曰「我打店里人﹐與你何礙﹐妄來惹事﹖」關防曰「淸平之世﹐誰敢如此胡行﹐反道我來惹事﹖」桃豹拍案而起﹐卽將酒壺直打關防。防見勢凶﹐思搶先手﹐亦踏步趕進﹐揮拳望豹當胸一聳。桃豹不知關防力大﹐失於提備﹐望後一跤跌倒。孔萇大怒喝曰「你是何人﹐敢此大膽﹗」卽拔下凳腳﹐望關防趕來﹐欲從背上打下。卻好王彌見嚷趕入﹐萇手未落﹐被彌臂上拿住﹐勸曰「用此凳腳打人﹐不怕打壞人也﹖」萇喝曰「你不放手﹐連你都打。」王彌見其無遜﹐隨卽順手一拖﹐孔萇亦倒於地。桃虎見二兄皆被打倒﹐急喝眾人動手﹐於是各扯窗欞﹑壁枦等料﹐趕上混打。關謹﹑李珪抽得硬柴棍數塊﹐遞與王彌﹑關防﹐孔萇﹑桃豹亦皆躍起﹐攪做一團﹐將店中缸甕家夥打破無數。只聽得一派棍棒之聲﹐靳準止勸不住﹐一夥人直打出大道之上。將及兩个時辰﹐縣中之人亦皆趕出城來觀看。內中亦有解勸者﹐亦有欲助萇﹑豹者。正待動手﹐只見王如﹑李瓚﹑樊榮如飛趕到﹐連忙大叫曰「好漢旣皆義士﹐豈宜無故廝鬧﹖兩邊豪傑﹐只合向前相勸﹐何得阿黨欲欺異鄕客人﹖此處須有官府﹐豈容扛幫恃眾以淩孤弱乎﹖」地方聽言﹐疾趨至縣﹐稟知縣官。縣主劉殷亦恐打傷人命﹐急差捕兵總管刁膺帶領軍壯二十名前往﹐捉至縣中究審。這刁膺亦有武藝勇力﹐善捕巨寇﹐常與萇相友善﹐聽知孔世魯與人廝打﹐令其捕拿﹐卽便如風趕至。兩邊之人見官兵到來﹐乃各住手。孔家十有餘人﹐打傷者五六。王彌等四人頭面並無毫損﹐王如三人只是假公護勸。刁膺見孔家喫虧﹐乃喝軍兵捉拿﹐眾人向前去扯﹐不能得動。刁膺曰「汝等在此逞凶廝打﹐必須帶到縣中﹐審問緣由﹐治罪發放﹐何不肯行﹖欲吾自動手加以鎖鎖乎﹖」樊榮曰「不勞總管大人費力。某等些須客本﹐在此生意﹐少不得自到縣中申理。」孔萇在旁﹐見眾人語言嘹利﹐勇力超羣﹐自思平日未嘗遇此英雄對手﹐心中有意要結交彌﹑防等﹐乃密謂刁膺曰「總捕大人且請少容﹐此數客人𨿽與我一時混打起來﹐只因句把些小言語﹐彼亦不知我是何人﹐原是小弟不是。有勞車駕光降﹐來日自到縣中伏縣主之罪﹐並將薄禮答謝厚情。今且暫恕收拿﹐免致兩家成訟﹐不得安靜。」刁膺見孔萇自家開口﹐王﹑關等又非輕易可捉之人﹐遂乘意假做人情﹐以好言誡約兩邊以後不許再嚷﹐如有故違縣官命令者﹐定然捉拿治罪。言訖﹐帶領軍兵回縣。又勸孔萇恕讓異鄕﹐不要與之計較﹐靳準亦以好言慰萇。萇把臂密謂準曰「適間皆因酒後狂罔﹐以致混鬧寶肆﹐打壞家夥﹐小弟一一奉賠。列位異鄕之友亦非有意﹐乃是義气所激﹐心抱不平﹐見桃霧化妄打盛使一拳﹐故此胡鬧起來﹐原與他並無仇冤﹐勸他不須介意﹐來日當來謝過請教。」靳準知萇乃自解之意﹐遂虛推桃豹曰「君等且回﹐不可在此討事﹐明日自來相請謝罪。」孔萇等卽收拾﹐一同回頭而去。王彌等入店中請靳準謝罪﹐準曰「吾曾預言﹐此人素少酒徳﹐極多義气﹐今見兄等有此英勇﹐彼又反加敬羨﹐故不與理直而去。此乃某之差失﹐非兄等之過也。」慰之而散。關防乃與王彌商量曰「吾等本是寄寓之人﹐今因一時不平﹐致與地虎廝鬧﹐𨿽然解散﹐未知官司並其人心下如何﹖倘或明日再差人來拘提我等﹐去又不好﹐不去又不好﹐去則反要跪他﹐不去則難爲店主﹐實然不便。」意欲且往他處少住﹐尋訪眾人消息﹐再作道理。王彌曰「一憑尊兄主爲便是。」樊榮曰「此言極善﹐急宜離去。古云彊賓難抵弱主﹐他乃本地之人﹐我乃異鄕之輩﹐況兼彼又取重於官府的﹐莫言下跪﹐懼有別樣不美之處。」於是各各收拾齊整﹐半夜卽起做飯﹐平明時分﹐乃同入內﹐拜謝靳準﹐相辭而去。準曰「孔世魯𨿽與兄等廝鬧一場﹐亦乃重義之人﹐昨言要來伏罪﹐料無他意﹐何須倉卒就行﹖小弟尙未曾設杯作餞﹐何忍遽別﹖」防曰「公之大恩﹐深銘肺腑﹐匪言可謝﹐他日必效犬馬之報。今且暫違﹐不久就來相訪﹐勿罪薄義。」準思眾人亦是爲己樹气而惹此禍﹐事情難必﹐亦不彊畱﹐乃酌酒作餞﹐厚贈盤費﹐不忍相捨﹐灑淚沾襟。關防曰「非不欲常侍左右﹐幫做生理﹐柰被勢迫﹐恐負累耳﹗此去若得寸進﹐卽來相請﹐望惟莫卻。如無進身﹐還當再來相投。」靳準應諾﹐遂乃分手。七人策馬向前而去。靳準回店﹐命收拾牀鋪﹐見防等畱下房錢﹑謝柬﹐辭藻俊雅﹐志气慷慨﹐嘆賞不已﹐欲要趕上﹐又恐去遠﹐只得收畱﹐藏於篋中﹐不在話下。

且說孔萇回到家中﹐盛稱四人之勇﹐嘆羨至再。桃豹亦曰「小弟常時自謂頗有粗力﹐伸手去扯他們﹐猶如攀石一般﹐拽他不倒﹐用拳去打他﹐就似打在石塊上一般﹐眞好漢也﹗這些沒用的東西﹐不曾有一个近得他身﹐木棍打去﹐都反轉打在自家頭上﹐十餘人被四个人打得七歪八倒﹐此气甚是難消。」萇曰「不然。他本是好言勸你﹐不要行凶打人﹐恐怕誤傷﹐你就是一壺打去﹐還道他們不是。」此乃孔萇故意制閘桃豹﹐思要結好數人﹐以爲心腹黨友﹐日後報復曹氏﹑郤氏之仇﹐以伸祖冤耳。桃豹見萇說他不是﹐卽忿然曰「兄長每日傲物气髙﹐逢彊硬之人﹐必要反復勝他﹐方肯甘休。今見此輩﹐何乃怯之甚也﹖」萇曰「豈有是理﹗古言好漢惜好漢。吾與賢弟每欲結好英雄﹐以圖後舉﹐今遇此等武勇雙全之人﹐不一識其姓名﹐是自棄奇材而失良朋也。賢弟莫念舊惡﹐來早陪吾前去﹐結好此人﹐日後好行髙志。」豹曰「古云以徳報怨﹐兄長旣有此心﹐小弟敢不從命﹖」二人次早攜酒持觴﹐徑到靳準店中問時﹐小童出對曰「一行人恐大官怪他﹐俱已去了。」孔萇聽說﹐如有所失﹐鬱鬱不樂﹐急忙叫問曰「靳兄何在﹖眾好漢從何而往﹐去幾時了﹖」準自出應曰「其人收拾已早﹐是吾熱幾壺酒作餞﹐耽閣一會﹐適間才別﹐往北而去﹐遠亦不過五里之程。」孔萇聽說﹐卽先策馬前行﹐如飛趕去﹐桃豹與眾人跟於後面。將及二十餘里﹐遙見關防等在前不遠﹐孔萇髙聲大呼曰「列位兄長﹐暫請少住﹗小弟特故輕身趕來﹐與兄相見﹐聽吾一言相告。昨因酒後有誤﹐冒犯尊顏﹐小弟已自慚愧﹐特來謝罪﹐不須遠去。」關防聽孔萇言語卑遜﹐乃駐馬不行。萇至近﹐遂下馬步行而前﹐防亦下馬立伺。萇隔數步﹐納頭便拜﹐關防慌忙回答﹐曰「昨因肉眼不識英雄大徳﹐以致誤犯﹐誠得罪萬萬。後詢靳公﹐始知其詳﹐愧難見面﹐故此背辭暫去﹐以圖他日再來謝罪﹐心實欲接耿光者也﹐希赦而宥之。」孔萇曰「多是吾弟有眼無珠﹐不識好歹﹐致觸尊怒﹐乞恕愚鹵。」乃問關防曰「兄等貴鄕何處﹐髙姓尊名﹐今欲何往﹖」防曰「某等自成都而來﹐以避仇家﹐欲圖報恨雪冤﹐特到此間探訪故舊耳。」孔萇曰「旣是避仇覓舊﹐恐一時未能尋獲﹐徒自奔競窮途﹐不若同到我家﹐權且安身﹐打聽的實﹐去亦未遲。」關防見萇勤誠﹐料無他意﹐乃喚彌等六人拜見﹐孔萇言甚謙敬。須臾﹐桃豹等皆到﹐向前恭拜﹐謝罪曰「早知義士是此慷慨丈夫﹐怎敢少有干冒﹖過後方知﹐乞恕肉眼﹐今願托附後塵﹐望洗前恨﹐屈兄等少敍片時﹐尊意以爲何如﹖」眾人亦各伏罪。豹欲擺下酒肴﹐孔萇曰「此非敍話之所﹐且請諸兄長到家中慢慢歡飲﹐卻不好也﹖」二人喚從者帶過馬匹。王﹑關等見其意思之虔﹐遂皆一同轉到萇家。當晚小酌﹐各照年齒兄弟相呼﹐眾人方將姓名並始末來由﹐從頭道達明白。萇等復起身再拜曰「誰知諸兄皆是麟兒虎子﹑玉樹瓊枝﹐小子幾做淮陰惡少矣。」於是深加敬重。日夕在家則談論韜略﹐議報宿仇之事﹔出外則演習武藝﹐彎弓射獵。遣伶俐人往西北雍秦等處﹐訪察劉璩﹑張﹑黃﹑趙﹑馬﹑諸葛﹑魏﹑廖等人下落不提。後人有詩贊嘆曰﹕

孔萇桃豹素彊橫﹐陡遇王關抱不平。惡打一番成至契﹐方信英雄義气深。

不說王彌﹑關防等七人與孔萇﹑桃豹﹑靳準等二家馬邑城中結爲豪友﹐再說諸葛宣於與府中撫卹馬謖幼子馬寧﹑魏家兄弟三人﹐自從離了成都﹐一路無事﹐直至梁州外境酒泉地方一小戶人家居住﹐往往有人前來盤問姓名﹐宣於能辯﹐盡皆含糊回答﹐心不自安。一日﹐與魏晏計議曰「我等爲因惡受仇人之祿﹐棄家逃難﹐幸脫虎口。今在此間數年﹐不得眾親友消息﹐欲往他方﹐亦恐未然。所慮者﹐皆是曹魏之地﹐分司縣治悉彼臣屬﹐但只怕一朝被他瞧破我等蹤迹﹐察出姓名﹐豈肯輕放我等乎﹖」馬寧曰「若此柰何﹖」宣於曰「依我之見﹐不若權時更攺舊日姓名﹐待日後天見憫﹐桃園復聚﹐古城再合﹐復卻魏之深仇﹐報得漢之大恩﹐那時再還原姓﹐標寫史書﹐亦無愧於祖先矣﹐豈不美哉﹗」寧曰「只可移山不可攺姓﹐亦必有因而後可。」魏攸曰「此亦無妨﹐乃處變之權宜耳﹗我是決然要攺的了。且魏今奪漢爲不世之深仇﹐當去之一也。我祖以此姓歸昭烈皇帝﹐後以丞相不用出子午谷襲長安之奇謀﹐忿勿得志﹐遂與相忤。及楊儀專兵﹐吾祖懷怨成隙﹐致得逆名﹐當去之二也。今來在此胡地之邊界﹐意欲去仇就胡﹐假此爲姓可乎﹖」宣於曰「是則是矣﹐但亦不可全棄祖宗姓字﹐使失其本。汝祖名延字文長﹐今但去魏之惡﹐存延之實﹐斯不背忘其祖矣。依兄之言﹐卽以胡延二字爲氏﹐攺名胡延晏字伯寧﹐胡延攸字叔達﹐胡延顥字季淳。若此則他人不知我之根源﹐無所避諱矣。三位以爲何如﹖」三人大喜﹐謝而識之。宣於又曰「今日爲始﹐我則祕藏其姓﹐卽攺姓宣名於字修之。馬寧自𦇤褓﹐吾丞相撫如嫡親﹐以屬我等﹐且汝父早亡﹐不可攺易姓名﹐且魏人不知﹐但取一表字呼喚爲便﹐玆後只叫做惟康卽是。」自此乃各尋生理營運﹐積聚資本﹐移於市上。宣於開一鋪算命卜卦﹐人信其靈﹐門無虛刻﹐日盈千錢﹐遠近稱遵﹐咸不知其爲漢氏亡臣也。後人有詩嘆曰﹕

虎豹熊羆出蜀川﹐潛蹤隱迹到鮏羴。一朝霧變南山裏﹐攪亂乾坤踏破天。

第九回

劉璩攺名投元度

此是平吳前之話﹐不先敍晉﹐難舉大綱﹐故錯綜成帙﹐布其由耳。再說劉璩等一行五人﹐自離漢中﹐於路且行且住﹐出至安定地方﹐不得居止之處﹐心中煩惱﹐乃與齊萬年商議曰「我等棄家避仇﹐思圖報復﹐必得一个旺處安身﹐方才可以展志。若只區區奔走於四方﹐焉能發達﹖」劉靈曰「來此他鄕異地﹐誰人知我﹖縱有旺處﹐無路可入﹐如之柰何﹖」齊萬年曰「小主等有所不知。昔先帝在日﹐多有恩於羌胡﹐羌胡之人每懷漢徳﹐伐吳敵魏之時﹐皆屬調遣。況吾丞相善於撫字﹐馬孟起將軍鎭守此方﹐不事徵戰﹐羌民樂業。去任以後﹐鄕人立祠拜祀。我今至此﹐無家可居﹐無國可守﹐何不徑去投他﹖他見我是漢裔﹐必加敬禮﹐那時於中取事﹐說他起兵﹐共霸西北﹐以復仇恥﹐有何難處﹖」劉伯根曰「汝言亦是﹐若不投入羌胡﹐一時那得兵馬﹖」劉璩曰「事亦覺可﹐旣已至此﹐顧不得名色矣。一面同去﹐但有一節﹐我見路途之上﹐人恆問我姓名﹐甚是不好答應。且我弟兄數人之名﹐生之日先帝卽曾頒詔﹐告報於外﹐人皆通曉。今若只以原名去投﹐倘若羌人利魏之賞﹐於中有變﹐豈不悔乎﹖」廖全曰「主公心中旣疑﹐何不暫攺一名而往﹐焉用慮爲﹖」璩曰「吾母當日孕我之時﹐夢一大魚投胎。旣而生我﹐掌中有一淵字之文﹐莫非神天有寓意在焉﹖我心卽欲將此爲名﹐汝等以爲何如﹖」劉伯根曰「兆天之淵﹐應魚之投﹐祥莫幸矣。卽當攺名爲劉淵﹐字元海﹐必有滅仇興漢之徵。我昨打聽﹐羌胡與匈奴之地﹐曹魏將來分作五部﹕左部卽左國城﹐今在晉陽﹐左賢主帥姓劉名豹﹐乃吾蜀陽泉侯也﹐姜都督調他撫按羌胡﹐黃皓用事﹐索豹寶物不遂﹐不許還朝。羌人立爲匈奴部之帥﹐稱左賢公﹐乃是我漢舊臣﹐理合去就﹐此去較遠。北部主帥姓郝名元度﹐乃涼州北境人﹐頗深文墨﹐敬賢禮士﹐亦有中土之風。此去甚近﹐可以相就。」

按《晉史》﹕郝元度字中立﹐祖貫西涼人氏﹐幼習詩書﹐及長﹐善能騎射﹐極有勇力﹐乃棄文就武。因與鄰里構爭﹐揮拳打死人命﹐逃羌中投入北部﹐北部大人敬其才﹐令贊軍務。後因魏朝調遣北部徵討遼西﹑陰山諸處﹐與胡兵極戰﹐中箭而亡。北部無主﹐因見元度勇而有文﹐待眾以寬﹐恩威兼篤﹐遂推爲北部之主。轄下所統﹐有馮翊羌胡撫帥馬蘭﹑北郡羌胡撫帥盧水。盧水乃川中老將張翼之孫﹐魏怪其中心忠漢﹐求其子姓誅之。水名張瀘﹐以其父乃祖翼渡瀘之日所生﹐母痛其父早喪﹐因命名焉。及蜀亡﹐魏搜求急﹐其母同其弟負此甥逃於羌中﹐去張姓﹐拆瀘字爲盧水。北郡畱守見水乃蜀功臣之裔﹐人物端莊﹐乞以爲子﹐而供其母與舅﹐以此得繼爲帥長。馬蘭字國馨﹐乃馬超兄馬鐵之孫。馬氏世守西涼﹐族黨甚盛﹐世稱喬林。及蜀亡﹐魏易鎭臣﹐遷馬氏之廟﹐馬蘭乃叛入羌胡﹐投於盧水。水念漢舊﹐薦爲馮翊撫帥。於是各擁兵數萬﹐不附於晉。晉北郡太守張損怪之﹐表奏於朝﹐欲行剿討﹐使人問罪於郝元度。元度懼﹐乃合二部先掠北地﹐郡守張損出兵相戰被殺﹐元度乃盡並其眾﹐復又攻掠馮翊﹐太守歐陽逮出兵﹐凡三戰﹐皆大敗﹐逮遂棄城而走﹐二郡盡陷於三部。雍州刺史解系知之﹐練兵繕甲﹐欲討三部以復二郡。元度等探得﹐暗以兵三道攻之﹐解系又爲所破﹐僅以身免。晉武帝荒於政事﹐忽於邊防﹐自知因罷守兵之失﹐乃不復徵討﹐反封元度爲北地諸郡總帥﹑羌胡都督﹐馬﹑盧二人皆爲撫帥﹐使鎭一方﹐不許侵擾。

劉璩當日聽劉伯根之言﹐攺了名字﹐卽便俱往北部而去。入界將近二十餘里﹐淵恐不知心腹拒納何如﹐乃令劉伯根帶領廖全送些金珠禮物﹐作爲贄儀﹐先往拜見。詢知土人﹐言有總管兀哈臺承事﹐凡百賞罰予奪﹐皆渠行移﹐淵乃另備金寶賂見哈臺﹐然後再見元度﹐冀有贊成之意。伯根領命﹐直至都帥府前﹐尋看總管廳衙﹐進見哈臺﹐送上啟柬。哈臺一看﹐見是中朝禮物﹐心中大喜﹐令人收了﹐卽引伯根同至帥府。哈臺先入道達﹐元度命開中門延入。伯根進見禮畢﹐卽令廖全捧過禮單送上﹐全向前開言就稟曰「某等乃蜀漢舊臣﹐劉巴之族﹐今因鄧艾襲我成都﹐恐怕臣宰之家被其戮﹐以故逃避至此。今來大王麾蓋之下﹐不敢擅便﹐聊具微禮贄敬求見大王﹐乞借一丸之地﹐暫作安身之所﹐伏望擴開天地之仁﹐少假屋烏之愛﹐願日傾心伏役﹐不敢有違。」元度大悅﹐曰「旣是大國故舊﹐漢氏忠良﹐何須賜禮﹖今來我這地方﹐汝等悉皆放心﹐誰敢到此來訪﹖」卽命兀哈臺同劉伯根引接劉淵等俱入大營相見。眾人進營﹐齊下禮拜倒﹐元度慌令兀哈臺扶住﹐謂曰「公等系大國臣僚﹐俱有貴職。我們祖父亦是漢臣。小將今𨿽叨爲羌主﹐亦曾受惠汝漢﹐列位不須行此大禮﹐今後相見﹐止是一揖可矣。」元度逐个看過﹐盡皆丰姿英偉﹐豪邁過人。齊萬年又生得身長九尺有六﹐面如紫玉﹐鼻似狻猊﹐雙眉斜豎﹐闊口髙顴﹐目如烈炬﹐風神凜凜﹐气岸堂堂﹐與廖全二人行坐皆退後一步﹐似有等殺之差。乃問之曰「此位是誰﹖」劉淵曰「此乃吾弟劉靈之契兄﹐姓齊名萬年﹐字永齡﹐齊田單之後﹐攺國姓爲齊。久聞大王髙義﹐有拯溺救民之心﹐故同吾來相投﹐願爲步卒﹐冀垂鞭效力耳﹗」元度曰「看此人狀貌魁梧﹐丰英雄傑﹐乃將帥之材﹐非兵卒之列﹐眞好漢也。」淵答曰「他也頗有些須武藝﹐能使八十斤大刀﹐上馬登山﹐如履平地﹐能射百步外連珠三箭﹐彈打空中飛鳥﹐應手而落﹐成都人稱他爲擊飛將軍。因我後主寵用黃皓﹐崇信巫蠱﹐輕忽武功﹐以故與劉靈二人不願在軍﹐告病歸家。今避魏出蜀﹐揮鞭千里﹐聞知大王欲募英勇﹐兼並西涼﹐特來相助﹐欲立尺寸之功﹐少報魏晉之仇。」元度曰「好漢有此髙藝﹐的乎﹐否乎﹖」劉淵曰「此乃可試之事﹐敢誑言也﹖」元度曰「果如君言﹐有此奇能﹐則是由基再出﹑李廣復生矣。我有兩个鄰友﹐是此地東西二部大人﹐亦皆精於騎射。明日乃黃道吉期﹐天气晴明﹐邀他同來試一操演﹐如果武藝超羣﹐小帥當分部眾﹐君爲總督﹐另居一處﹐鎭守地方。若其謬妄﹐當於外境住紮﹐編戶當差﹐莫以爲小帥不重賢也。」劉淵惟諾。

元度命兀哈臺安排筵席相款﹐一面遣飛騎去請馬﹑盧二部。使者領書前去﹐馬蘭與盧水二部長正約會至於寧平崗打圍﹐適在布場﹐忽見北部有使來到﹐呈上書札。二人開看﹐乃是相邀操演之事。馬﹑盧問曰「操演自有月期﹐我等豈容相召﹖今非時之約﹐必有甚故。」使者曰「昨者我大王在營中監造弓箭﹐有一起中國人來相投﹐內有一大漢﹐名齊萬年﹐身材雄偉﹐气宇軒昂﹐道他刀法邁眾﹐箭矢超神﹐人所罕及。特來相請二位大人同去看操﹐比試箭法﹐望收圍場早去﹐我主專待。」馬﹑盧二人曰「旣有這等英雄好漢來投﹐此乃莫非天意助我北地有當興之兆也﹖吾當收拾回營﹐整頓齊備﹐一同前去。」於是每部各點精勇羌兵三百名﹐揀選鋒利器械﹐鮮明鎧甲﹐駿馬彊弓﹐嚴裝謹束﹐揚威示武﹐徑至北部。元度差人迎接﹐二部帥至軍門下馬﹐入參元度。禮畢﹐元度曰「今有一端勝事﹐特請二位前來會議。昨者所投一班客人﹐共五个﹐稱是故漢遺臣﹐被魏侵伐﹐特來至此。內有兩个好漢﹐云是結拜刎頸之交﹐一名劉靈﹐一名齊萬年。言其武勇絕倫﹐能射飛鳥。我欲演試他眞否﹐故邀二位來此同看。如其箭法果奇﹐不必道也﹔若只平常﹐敢勞二位聊顯髙手﹐以見我北地弓馬熟閒之妙。未審尊意以爲何如﹖」馬蘭曰「操演小事﹐可喜兄長今有得賢之慶﹐是天助我等兆昌北地﹐使居民獲安耶﹗不然﹐何以得中國英雄至此邊鄙乎﹖」盧水曰「我等來此胡界﹐粗得自逞﹐又被晉國倚大﹐授以職任﹐以致彼之藩將常來打圍擾害﹐驅我民畜﹐本方之人野無所獵﹐地鮮所收﹐日加貧瘠﹐鄰郡守陳朋﹑方球等又無仁心﹐年年四季月﹐來索土產﹑羊馬皮氈﹑貂弓等物﹐甚是受他挾制。屢思少集兵糧以報漢仇﹐柰乎將寡力微﹐未能輕展。今一聞有中國賢豪來投﹐天意可知矣。我等承啟﹐恨不得插翅飛至。佳客何在﹖可先請出相見﹐設席相款﹐慢慢操演﹐免致道我輕僥。」元度依言﹐命兀哈臺請劉淵等與馬﹑盧相見。眾人入營﹐下以大禮。蘭﹑水亦陪半禮﹐親自扶起。淵乃送上蜀錦浦珠以爲贄禮﹐二人謝領。馬蘭曰「足下是漢之親屬﹐吾亦漢之故臣﹐馬孟起乃嫡親叔祖﹐實馬鐵之孫也。」盧水曰「我亦漢中人氏﹐忿魏奪川﹐逃遁至此。今聞魏𨿽爲晉所篡﹐而中心恨曹未少忘也。列位旣到此間﹐同是一朝僚裔﹐今後只以常禮相敍﹐弟兄相呼﹐協力共圖報仇﹐不負祖宗可也。」淵等謝曰「若得三部大人肯相提挈﹐漢朝二十四帝﹐九冥亦感大徳也。」元度曰「此志頗立﹐但恐蔑才不能耳。」各皆就坐。酒至數巡﹐馬﹑盧二帥細看數人﹐皆非凡相。密謂郝元度曰「不獨齊萬年一个雄偉可稱﹐這劉淵﹑劉靈等盡是英傑﹑王侯之資﹐須要善養他們﹐若得傾心﹐不愁不興伯業也。」元度曰「看來有些外貌﹐內才亦必相當。明日教場試看﹐然後委以軍旅﹐則可以禦敵晉兵矣。」盧水開言曰「某等久居邊境﹐習成粗鄙之性﹐一向罕見中朝妙技﹐今日酒後﹐不敢有勞﹐來早煩齊將軍放一回刀馬﹐射一回弓箭﹐借某等觀看觀看﹐未審肯無吝乎﹖」萬年曰「辱臣不才﹐不能保國救民﹐亡命至此﹐荷蒙收錄﹐理合奉令﹐但恐黔驢之技﹐難展於熊虎之側﹐徒取掩鼻耳﹗」元度曰「不必太謙﹐將軍英雄武略﹐觀其外可以知其內矣。」萬年曰「旣蒙鈞令﹐今日尙早﹐何待來朝﹖乞借刀馬弓箭一用﹐請主帥等教之。」元度曰「前得月氏駿馬一匹﹐勢雄力猛﹐無人可馭﹐久閒在廏﹐今特送與將軍乘跨﹐少壯神威。」遂命取得鞍韁﹐與萬年親自披控。不移時﹐一員鬼將赤髮黃鬢﹐熊眉碧眼﹐裸臂赤胸﹐帶著番馬﹐嘶鳴咆哮而至。劉淵等擡頭一看﹐但見自足至背﹐約髙八尺﹐從頭至尾﹐挺長一丈﹐鬃如黑漆﹐身似丹珠﹐龍軀火目﹐巨口方蹄﹐勢如彪迅﹐正是﹕越火不須誇赤兔﹐衝波何必羨烏騅。

萬年拜賜以畢﹐披上鞍轡齊整﹐謂元度曰「小將平昔所用之刀﹐重有八十二斤。日前殺出成都﹐轉至漢中﹐途中無故不好帶刀行走﹐寄在友家﹐一時不能到此﹐乞大王部下將官處﹐有大刀借一把﹐先演一回刀法﹐與諸大人試看﹐好待指教。」馬蘭曰「我營中到有一口﹐只有六十餘斤﹐原是我祖所用的﹐今亦無人會使﹐前去取來﹐足下將就一用何如﹖」元度大喜﹐卽差飛騎前往蘭營取刀﹐復謂劉淵等曰「今日晚矣﹐刀還未至﹐且與諸君再飲幾杯﹐明日一同操演。」於是歸營盡歡暢飲﹐至夜而散。次日早起﹐各皆飽食﹐乘馬同到教場﹐觀望半時﹐不見取刀人至。劉靈見軍中有一長矛﹐張旗豎於臺前﹐以手去提﹐約有三十餘斤﹐似聊可用﹐乃向前對眾曰「刀還未到﹐可借盧大人之馬﹐待小將先演一回槍與諸大人試教何如﹖」劉伯根曰「你休輕口﹐恐污識者之目﹐見哂於眾。」馬蘭曰「大漢將種不必言謙﹐借請一觀甚妙。」劉靈取矛去旗﹐飛身上馬﹐往場中演舞三番﹐使徧槍法﹐再與馬蘭借取弓箭﹐飛馬向前﹐一連六箭﹐俱中紅心。於是劉伯根﹑廖全亦皆施演一回。三部軍兵將帥﹐各各喝彩。劉淵自思箭法髙於數人﹐猶能臂挽三石之弓﹐乃亦向前曰「某𨿽不能﹐乞借勁弓﹐試射幾箭﹐以謝收錄之恩﹐待後好承委用。」眾曰「安敢再勞尊處﹖」淵固請。馬蘭將原弓付與﹐劉淵一拽而斷﹐眾皆大駭。連換三張﹐乃跑馬回身﹐左右各射二箭﹐不差方寸﹐三帥敬服。正在稱羨﹐只見兩騎如飛而至﹐將刀載入教場。齊萬年等之不到﹐慌忙向前接取大刀﹐飛身上馬。那馬久不乘跨﹐力猛勢獰﹐跑不停蹄﹐殊無步數。萬年恐馬生﹐刀法有失﹐乃帶住韁繩﹐望場中團團周轉﹐一連馳走三匝﹐馬勢稍馴﹐乃轉頭直至將臺之前﹐輪動剛刀﹐如飛施舞。但只見目前閃閃﹐眼下茫茫﹐看者驚心震膽﹐盤旋環繞﹐似一道電光罩體﹐無毫破綻﹐東西南北四面各使一徧﹐乃帶馬飛馳﹐拖刀翻身背砍﹐上下三刀﹐羌兵齊齊喝彩一聲﹐震動地土。齊萬年回馬向將臺前﹐按刀拱手曰「小將亂舞﹐不按刀法﹐望三部大人不要見責。」元度曰「齊將軍妙刀髙手﹐果然名不虛傳﹐但我胡地以弓馬爲彊﹐還要借取神箭一觀﹐便當代吾領兵鎭守要地矣。」萬年曰「射箭乃武夫本等﹐何敢不試﹖只要乞賜好彊弓勁箭一用。」元度乃命﹕「取上好硬弓一張﹑箭一袋﹐將與齊將軍操場中用。」旗牌官得令﹐卽揀弓箭送與萬年。萬年接弓﹐用力一拽﹐颯聲兩段。旗牌慌忙再送一張﹐拽之又斷。元度大怒﹐喝曰「我叫你取一張上好弓來﹐你緣何將這樣沒用之弓答應官府﹖刀斧手﹐與吾推去砍了﹗」旗牌叫曰「非是我們敢將歪弓應役﹐柰緣齊將軍臂有神力﹐弓不能稱﹐故爲拽斷。若是別將所用﹐此則又稱彊硬﹐爲上號者也﹗可不枉罪吾乎﹖」馬蘭曰「此亦不是弓匠之罪﹑旗牌之過﹐恕了他罷。我有一張鐵胎弓﹐乃是左部匈奴主送與叔祖孟起者。自從鎭西將軍過後﹐我等用之不慣﹐常時帶在軍中﹐以爲行威﹐北土之人見之﹐亦皆懼我﹐且將與他試使之﹐若能挽得我這寶弓﹐不射亦是大將矣。」元度曰「旣有良弓﹐可卽將出﹐亦顯我北地有能用得此弓之人﹐使彼欽服也。弟可只言自用之物。」於是馬蘭將出錦袋寶弓﹑雕翎勁箭﹐付與元度。元度曰「此乃馬國馨上陣之弓﹐不知可中用否﹖請將軍試之。」萬年接弓在手﹐控上筋弦﹐伸手拽之至再﹐乃謂馬﹑盧曰「弓聊可用﹐微欠勁耳。」由是帶馬向前馳騁一回﹐左手持弓﹐右手按箭﹐緊伸猿臂﹐指定標桿﹐弓弦響處﹐早中紅心﹐伏事軍兵鼓聲才起﹐目未轉睛﹐一連六箭流星似疾﹐已作一叢﹐俱插桿的。眾皆喝彩。萬年叫曰「此猶不足爲奇﹐看小將翻身背射﹐與眾大人看著。」遂拍馬向後而跑﹐約百五十餘步﹐叫聲「看著」﹐颼聲響亮﹐連珠三箭前後一齊俱到﹐都中紅心。元度等曰「此神射也。」道猶未了﹐一陣狂風﹐把將臺前令旗旗竿吹得歪斜將倒。萬年大叫曰「今初操演﹐令旗決不可倒﹐倒則必折﹐折則不祥﹐可急挽住﹗」眾兵卒蟻聚臺前﹐扶之不住。萬年又曰「此是有旗在上迎其風勢故耳。須去其旗﹐方才無事。」乃一箭射斷拽旗之繩﹐旗落於地﹐竿遂得正。

元度大喜﹐請眾並馬歸營﹐設席宴飲。席間﹐謂眾人曰「凡爲武將者﹐不可少荒弓馬。此處西北十里﹐有一閒曠地面﹐叫做鎖陽城﹐內中柴艸丰茂﹐獐鹿麂兔諸般野獸不可勝言﹐廣有五十餘里。近東有一大澤﹐名爲鎖川海子﹐楡柳繁植。其間鴻雁天鵝﹑鳧鷗鴛鷺﹑鳩鵲鴉鷹﹐飛禽無限。晉兵路逆﹐從不至此。明日我等喜得無事﹐都到彼處打圍一番何如﹖」劉淵曰「大人盛舉﹐謹當伏侍。」盧水曰「爲武官的射箭走馬﹐个个都也能會﹐就是我們﹐也頗中得幾箭﹐只是聞得齊永齡能中空中飛鳥﹐實罕見者﹐故敢斗膽相邀同往﹐借妙技一觀耳。」萬年曰「明日當執鞭以隨﹐恐負大人過獎﹐心中誠懷愧也。」於是一班十人﹐俱以弟兄相稱﹐盡飲而罷。馬蘭同弟馬蕙﹐盧水同弟盧冰﹐俱各別去﹐約定次日只於鎖川海子取齊。元度五更早起﹐命各飽食﹐帶領夷夏善射者五百人﹐裹糧執械﹐同劉元海等徑至鎖陽川中而去。到得其間﹐但見周回數十里﹐平崗小阜﹐堆堆疊並﹐無陡峻嶺山之錯雜。遙看東北角上﹐旌旗飄動﹐人鬧馬嘶﹐乃是馬﹑盧二部之兵﹐一个个彎弓插箭﹐執棍持槍﹐帶犬而俟。元度﹑兀哈臺等轉過山坡﹐進平川相集。敍話已訖﹐乃將軍士分隊而往﹐至海子邊去射飛禽。眾行將近﹐只見鷹鳩烏鵲飛舞於林臯之間﹐鴻雁天鵝游泳於海川之內﹐悲鳴交戛﹐聒耳驚心﹔獐麋豺鹿出沒於坳塢之坡﹐貍狐兔麂奔走於艸莽之阜﹐馳騁嘶號﹐悚神觸目。元度見禽獸多廣﹐必能大獲﹐乃下令敕眾騎士曰「汝等眾軍不得亂動弓箭﹐待齊將軍先射一回﹐以試妙手﹐然後方許眾射﹐違者治之以法。」眾皆應諾﹐毋敢妄動。分付才了﹐忽有軍士經過蘆坡﹐闖出一羣鴻雁﹐望南飛去。元度叫曰「齊永齡可開弓一試﹐待軍人等好射。」萬年聽道﹐跑馬向前﹐拈弓搭箭﹐一矢一个﹐連發三矢﹐射落三雁﹐餘皆驚散。萬年見其去遠﹐收弓回馬﹐眾人齊聲喝彩﹐喧呼震動﹐驚起天鵝一陣﹐重疊飛鳴。馬蘭曰「我們也是个箭中好手﹐列位大人請看﹐待小帥也射一个下來。」言訖﹐彎弓立馬而待﹐見天鵝直望頭頂飛來。馬蘭見其將近﹐正欲舉手﹐卻又斜飛而去。蘭慌策馬向前﹐展開猿臂﹐拽滿雕弓﹐望著天鵝陣中一箭射去﹐卻中在天鵝尾上﹐那天鵝盤旋飛舞﹐不能逃去﹐又不墜下。馬蘭再發一矢﹐竟不能中。郝元度曰「射便射得也當好了﹐只是不肯下來﹐還要齊永齡再加一功﹐方能完事。」萬年預先便欲向前﹐恐怕馬蘭見怪﹐故此只是忍看﹐及聞元度之言﹐飛馬上前﹐便欲發箭﹐忽見數隻望馬前飛來﹐萬年自思﹕打下中箭的不足爲奇﹐且先射下飛的﹐然後再射傷的﹐方爲稀罕。乃拈起雕弓﹐一手拔箭二枝﹐連珠射去。誰知萬年力大﹐一射箭透背上而出﹐正中被傷的翼上﹐兩个一齊掉下﹐第二箭亦射穿一个﹐三个天鵝都跌在艸坡之上。軍人拾起﹐共只有箭一枚﹐遂皆嚷道﹕「齊將軍一箭射下三隻天鵝﹐自古及今﹐未之有也。」喝彩者連絡不斷。元度﹑馬﹑盧下鞍躬賀曰「永齡妙箭﹐古之由基殆不如也。我輩敢不敬服乎﹖」後人有詩贊曰﹕

穿楊百步羨由基﹐誰似將軍更出奇。一箭飛鴻三隻落﹐威名從此服羌夷。

第十回

齊萬年鎖川打虎

當日齊萬年鎖川打圍﹐射下飛鴻三个﹐眾兵眼花﹐又道他一箭射下三隻天鵝。三部之兵共有千餘﹐四下八方山阜之上﹐盡皆喝彩﹐喊聲震鬧﹐向西邊艸崗之中﹐驚出一隻斑斕猛虎﹐咆哮躑躅﹐艸木生風﹐號吼之聲震動山谷。眾軍看見﹐驚得毛骨悚然﹐魂不附體﹐只得齊齊吶喊。那虎聽嚷﹐乃抖擻毛尾﹐徑望當中平坡空處衝突而來﹐其勢猙獰可畏。當下﹐北部參謀突兀海牙有詩一首爲證﹕數陣狂風刮地生﹐張牙舞爪出深林。雙睛似穴千軍懼﹐一吼如雷萬馬驚。那些羌兵見那虎猛大﹐各各聚作一堆﹐面皆失色﹐不敢少動。元度﹑馬﹑盧等亦皆慌懼﹐急叫軍兵放箭。此時悉各心驚膽顫﹐手酸腳軟﹐口中𨿽應﹐箭不能發。元度之馬見虎來近﹐倉卒跑馳﹐幾乎把他掀於馬下。萬年看見﹐乃棄馬飛步向前救護。兀哈臺﹑馬蘭﹑盧水﹑劉靈﹑廖全皆挽弓來射﹐以救元度。萬年看其來意﹐大叫曰「不可亂射﹐恐誤傷人﹐且損壞虎皮可惜﹗量此小畜﹐何勞眾力﹖就作射得他倒﹐不足爲奇。只須小將一人﹐獨自前去打來﹐取張好皮與大人襯坐。」馬蘭曰「永齡不可輕意﹗此畜非比往常小可﹐我見人常殺得大虎﹐重者四百多斤爲極。這个孽畜﹐長丈有餘﹐髙四尺許﹐料有六七百斤之數﹐爪牙利害﹐恐未易降﹐不宜造次向前。倘或有失﹐反爲不美。」萬年曰「列位大人不必懷懼﹐試看小將前去﹐唾手打來。」劉靈曰「可取大錘一个﹐我與你同去﹐必定打倒那畜。」萬年曰「小將軍膽量未宏﹐亦不須去﹐省得我心掛兩頭。我已出言一人空手去打﹐又何帶錘﹖量得他過﹐料必無妨。」言訖﹐撩衣攘臂﹐踏步向前。馬蘭謂郝元度曰「今齊永齡一人獨去﹐倘或有失﹐卽是我等之過﹐還須向前相幫﹐各用弓箭射那惡畜﹐免致有傷好漢。」元度曰「弟言有理﹐宜各助威。」於是一班將首部帥共十餘騎﹐連轡持弓趕去。虎見眾人發喊﹐跑馬齊進﹐乃徑望萬年一人處而去。萬年見至﹐乃大喝曰「惡畜欲往那里去﹗齊將軍在此﹐不得無禮。」那虎見四處發喊﹐眾馬挨上﹐又聽得齊萬年大喝﹐有打他之意﹐乃立定平原之地﹐把毛一抖﹐舞爪張牙﹐作起威勢﹕橫開巨口似血盤﹐直豎雙睛如火炬。躬身縮頸﹐擺尾搖頭﹐捲舌鼓吻﹐伏地大吼三聲﹐川谷皆動﹐諸軍振栗﹐羣馬驚嘶。元度﹑馬蘭﹑盧水等盡皆失色﹐手軟不能舉箭。惟只劉靈一人挽弓搭箭以待﹐餘各嘆息而已。後人看到此處﹐見數騎將帥畏懼一虎﹐有詩嘆曰﹕

羌人專以獵爲生﹐熟閒弓馬擅威聲。胡爲一虎馮原出﹐三部魂消莫敢攖﹖

當下﹐齊萬年見虎作威﹐知其懼己﹐思欲禦制之意。萬年乃亦抖擻精神﹐摩拳側立﹐以伺虎至。劉靈見虎將有衝撲萬年之意﹐亟忙挽弓出馬﹐緊伸猿臂﹐搭上狼牙﹐一箭射去。那虎肩上中了此箭﹐負痛徑望齊萬年對面撲來。萬年看定﹐側身一閃﹐虎乃從頭上跳將過去。萬年急忙扭轉身軀﹐以面看著那虎。那畜生翻身鼓爪﹐用力再撲將來。萬年立定主意﹐覷得停當﹐又躲一下﹐那虎攛過﹐空地去了。連跳兩次皆空﹐勢阻力疲﹐乃轉身仰面而看。萬年知虎少怯﹐復壯起神威﹐躍地大喝曰「畜生還敢來否﹖」虎聽喝﹐亦振毛再起﹐直撲將來。萬年側身立定﹐揮起雄拳﹐望虎左肋上用力一拳聳去﹐虎隨人力僕地而倒。萬年思欲搶前再打﹐早被翻轉扒起。萬年料道降得虎倒﹐乃故意將拳照虎虛打一下﹐虎遂騰身再又撲來。萬年從容斜躲﹐照定原處﹐盡力又是一拳聳去﹐那虎跌去丈餘﹐四腳朝天﹐倒於艸坡之上。萬年見其翻身未轉﹐趕向前去欲打﹐未及動手﹐那虎掙挫而起﹐伏地攛來﹐萬年險被撞倒﹐慌忙借勢用腳膝望虎肋上著實一掂﹐虎亦心慌﹐不能展爪﹐跑過前坐於地上﹐萬年亦聊憩息。眾軍兵見虎與萬年兩皆對面坐立﹐人亦不敢向前打虎﹐虎亦不敢再來撲人﹐乃叫各隊曰「如今一齊放箭﹐可以射殺那畜生矣。」於是一齊發喊張威﹐思欲向前。齊萬年曰「虎將垂死﹐尙用汝等來喫見成飯而要見成功也﹖」卽揚聲大喝﹐揮拳睜目叫曰「孽畜何不再敢來敵齊將軍也﹖」虎見眾軍喊起﹐萬年大叫﹐復又起立﹐倒豎剛毛﹐躬身一撲而來﹐齊萬年慌忙打去﹐只中其頸。那虎不復再跳﹐乘勢望萬年面前衝來﹐防之不及﹐徑入腿跨﹐虎力亦猛﹐幾乎跌倒。萬年只得借便伏於虎背﹐兩手緊搦後跨﹐雙腳夾於前跨﹐任其載走。虎𨿽馳去﹐柰萬年力大身重﹐走得五十餘步﹐漸漸不能前去。萬年知虎力憊﹐乃盡平生勇力緊緊一搿﹐虎腰頓軟﹐後腳漸蹶﹐萬年再用力連數下﹐遂渾身伏倒。萬年抽手於左邊腰上打上數拳﹐虎又發威不起﹐萬年遂伸軀騎於虎背﹐腰上奮擊﹐那虎負痛﹐大吼一聲﹐前足亦蹶。萬年見倒﹐右手帶住虎尾﹐跳於地下﹐拽而旋轉。元度大叫曰「齊將軍扯住虎尾在手﹐你眾人不向前捉住﹐更待何時﹖」眾軍兵吶喊趕去。萬年見拿尾在手﹐打他不著﹐乃丟去尾﹐趕向左肋連踢兩腳﹐又是兩拳﹐虎猶掙挫。劉靈趕到﹐生力雄拳又是兩下﹐側身倒地。齊萬年復於左肋連打三拳﹐可憐一个獸中王﹐不二時死於拳頭之下。後人看此﹐有詩嘆曰﹕

足舉風生艸木號﹐聲揚獸遁嶺山搖。此日偶逢齊太歲﹐爪牙難展命潛消。

鎖陽川裏齊萬年用拳打死猛虎在地﹐眾兵士趕到者爭來觀看﹐萬年立起定息﹐命兵士捆縛擡至軍中﹐眾人向前﹐見其眼開足動﹐不敢下手。萬年大怒﹐喝開兵士﹐兩手望虎背一聳提起﹐欲要逞能﹐將至元度馬前﹐虎大而重﹐行走不得﹐乃故意望地下一摔曰「還敢動否﹖」因倒持虎尾﹐一直拽到眾主帥馬前﹐相遇而住﹐約有二百餘步﹐略無喘息﹐面不攺色。眾帥盡皆下馬﹐拱手稱贊﹐把萬年之臂﹐一齊向前看虎﹐只見那虎須耳猶然會動。元度曰「虎死雄心未滅﹐若犯其爪牙﹐還將被所傷者﹐眞劇惡之獸﹐可不畏哉﹖」萬年聽說﹐向前雙手提起﹐再是一摔﹐七孔皆流鮮血﹐气絕而死。盧水曰「惡虫自有惡人磨﹐非齊將軍﹐焉能除得此等惡虎﹖若是軍人打得死時﹐也不知被他傷了多多少少矣。」馬蘭曰「齊永齡神力天威﹐人所不及﹐𨿽孟賁﹑夏育難與並倫﹐誠古昔之惡來﹐當今之烏獲也。」乃謂郝元度曰「齊將軍勞力過多﹐劉元海到此數時﹐小弟尙然缺杯﹐我營不遠﹐今日且罷圍場﹐同到我處﹐少敍片時﹐一則與劉兄等沐塵﹐二則與齊將軍澆晦﹐三則與眾把都賀喜。今後打圍﹐再無驚恐矣。」元度悅允﹐遂卽收拾﹐共頭目三十餘人﹐俱望東部而去﹐兵士各歸本營。後人有詩八句贊稱萬年打虎之勇曰﹕

鎖川射獵虎馮原﹐三部軍兵盡膽寒。羌帥陡逢驚失色﹐漢靈藐視若狐猿。

棄馬慢攘馮婦臂﹐丟弓輕挺卞莊拳。打翻猛獸同羊犬﹐贏得雄名四海傳。

其日劉淵等同至馬蘭營中﹐欲行拜謁之禮﹐蘭再三辭拒曰「已曾說過吾亦漢臣﹐今後只照自家弟兄一般﹐惟常禮卽是﹐再言行古禮者﹐罰酒三碗。」盧水曰「旣是罰酒﹐我們便先行起。」元度曰「你要行偏又不罰。」眾皆大笑﹐乃照依年齒而坐﹐惟齊萬年與廖全二人謙讓曰「我等𨿽金蘭之推﹐依昭穆敍論﹐我二人乃表侄孫之列﹐旁坐猶爲僭矣﹐乞勿過推。」三帥從其請﹐亦不彊遜。於是謳歌暢飲﹐直至三更﹐盡歡而散﹐其夜皆在蘭營歇息。次日早起﹐辭謝國馨﹐各欲歸營﹐盧水曰「昨日東部大人相畱列兄一宿﹐今日小弟亦要屈畱少幸敝營﹐若其見卻﹐則是薄我也。」元度曰「只是我們欲請列位與齊永齡賀喜以解晦气﹐旣蒙賢弟厚意﹐亦須領情﹐我便遲一日相迎。」於是一行人遊觀山水﹐緩轡而行。盧水先命盧冰回寨﹐安排酒席﹐元度等同歷各處廟宇並先賢祠及馬蘭所祀伏波廟。轉過大道左側﹐南向立一神殿﹐𨿽不甚廣﹐極其壯麗﹐門上署一扁曰﹕元運眞君行祠。劉淵曰「觀此處人煙稀少﹐景物荒涼﹐廟中是何神道﹐得稱行祠﹖」盧水曰「聞知本方原有人民﹐今則流於他處矣。內中神靈﹐是土人感念諸葛丞相善於用人﹐以鎭西將軍孟起馬公來此鎭撫羌胡﹐羌中居民盡得樂業﹐無科差之擾﹑兵革之累﹐入川伏命日﹐土人立祠祀之。厥後丞相又行昭烈皇帝撫卹羌民之敕至此﹐故塑丞相與馬將軍神像﹐勒敕爲碑﹐四時拜祭之。往往土人夢有綸巾鶴氅大士﹐自稱元運眞君﹐恆以徳義教化﹐使毋效胡夷之性。示以禍福﹐隨聲應響。看其狀貌﹐卽武侯公也。是以有此扁耳。土民今𨿽遠去﹐香火四時無缺﹐故祠宇鮮有敝壞。某等下馬﹐同往觀之。」淵曰「旣是蜀漢丞相﹑五虎馬將軍之祠﹐我等合往祭之。因不曾備得香儀﹐且只望靈拜之﹐再行他意﹐大人等請先行﹐某等時刻就來。」元度曰「同是漢人﹐丞相先賢﹐當偕往拜之。」遂皆下馬﹐步行入廟﹐果見諸葛孔明坐於上面﹐左側馬孟起﹐前面立著一碑﹐眾人一齊下拜﹐放聲大哭﹐三部羌帥亦皆下淚。劉淵再拜曰「丞相能畱二火初興之記﹐何不預置二士越此之備﹐使我國家遭破﹐公之子孫被戮﹐哀哉痛哉﹐哀哉痛哉﹗」元度曰「諸葛丞相﹐人中龍也﹐能記其讖而不制其至者﹐抑知天數之有在也。但願聖靈陰中默佑﹐再興兵革﹐報復國仇﹐重立漢基﹐乃以爲重興之基址﹐好屯軍馬﹐任自行移﹐約朔望日相會議事。」劉淵拜謝﹐元度等乃設宴作餞。次日﹐合兀哈臺點撿衣甲器械﹑行糧兵馬﹐親送劉﹑齊一行人往柳林川而去。三部總帥俱至郊外相別﹐馬﹑盧二人自往東西兩部﹐元度而回。劉淵等與兀哈臺一路無辭﹐不日到於柳川地方﹐謝哈臺歸部﹐乃與眾共議曰「今喜撞出基居﹐有可望之處了﹐必須擇个地面以安營寨。」於是紮下軍馬﹐與參軍枹菁等同上土山觀看﹐但見山川秀麗﹐艸木繁繄﹐果是好一方世界﹐田饒土沃﹐百里之外﹐山如城郭﹐周圍固密﹐劉淵曰「此地似有生息﹐何乃閒曠成棄﹖我今造城列柵﹐足以自守﹐可進可退﹐何愁大事不濟乎﹖實天意不亡我漢耶﹗」乃伐木平基﹐前後安下四个大營﹐分合眾兵屯田開墾積糧﹐招募精壯﹐不在話下。後人有詩贊曰﹕

避仇遠遁漢劉璩﹐欲伸國恨慮無基。今日柳林堪召募﹐他時報晉可興師。

第十一回

晉武帝托孤楊駿

咸寧五年十月﹐晉帝以衛瓘爲尙書令。是時朝野紛紜﹐咸言太子昏庸﹐不堪嗣統。衛瓘每欲陳啟﹐難於發言。一日﹐大宴羣臣淩雲臺。席散﹐瓘乘興入內﹐佯醉跪於帝牀前。帝曰「卿欲何爲﹖」瓘曰「臣有所啟。」帝曰「所言何也﹖」瓘故意欲言者至再﹐又隱而不發﹐乃以手撫其牀曰「此座可惜﹐可惜。」武帝已悟其意﹐乃亦故訛言曰「卿眞大醉矣。」瓘乃不復敢言。帝歸宮﹐悶悶不悅﹐密謂楊后曰「太子庸懦﹐不堪大統﹐此事若何﹖」後曰「古來承宗繼祚﹐立嫡以長﹐不問賢否﹐法所不可輕動者。」武帝憂思不能寐。忽報內城失火﹐乃親同宮中人登樓﹐觀望遠近。有東宮才人謝玖所生皇孫司馬遹年方五歲﹐在旁見帝憑欄觀看﹐火光燭面﹐密牽武帝衣裾﹐至暗處言曰「暮夜倉卒﹐宜備非常﹐不可令人竊見皇主之面。」武帝聞言甚奇之﹐因是深加寵卹﹐眾亦重之。太子宮妃賈氏南風聽知皇孫遹見愛於帝﹐自思非己所出﹐心中不樂﹐手殺監守宮人無數。一日閒行﹐睹見一妾有妊﹐乃大怒﹐親自取戟﹐手刺妊妾之腹﹐其胎隨刃而墮﹐嚷動後宮。武帝聞知怒發﹐立欲廢之。楊后力勸曰「婦𨿽有失﹐當看賈公之面﹐彼爲社稷勛臣﹐老而無子。今因一時失手之訛﹐而廢六禮之典﹐其父亦當有罪矣﹐可不忘其大功乎﹖」帝曰「連太子一並黜之﹐有何不可﹖」楊后又曰「太子𨿽庸﹐皇孫聰慧﹐有賢子以承之﹐何憂懦乎﹖」武帝被勸﹐以此不能定奪﹐乃出宮行而思之。忽見皇孫隨後跟來﹐乃攜手同往圈中玩豬。武帝甚稱豕之肥﹐遹曰「豕旣肥﹐何不屠之以享有功之士﹐而使久費五穀哉﹖」帝聞言大悅﹐卽使人烹之﹐分享諸士。因撫其背而謂廷尉傅祗曰「此兒當興大吾宗者也﹐不然﹐何數歲之孩﹐能明處若是耶﹖」次日早朝﹐帝謂羣臣曰「朕皇孫遹聰敏非常﹐前規觀火之勸﹐後上烹豬之言﹐詳睹吾諸子弟中﹐悉皆不及也。異日長大﹐不殊吾祖宣帝之才。朕每念太子恐難負荷﹐意欲易之。今見皇孫若此﹐宜當無攺以亂國典也。」楊駿與馮﹑荀等率羣臣上賀曰「陛下聖鑑不錯﹐千秋萬歲﹐永保無疆之慶者。」獨尙書衛瓘﹑少保和嶠不悅眾賀﹐私相議曰「太子昏庸﹐終非鼎器。皇孫性敏質薄﹐況兼淺躁﹐恐亦不能臨馭天下。諸大臣曾無一語及此﹐相率稱賀﹐正所謂阿諛逢迎之徒﹐豈社稷之臣耶﹖」和嶠曰「吾等知而不言﹐亦非諒士﹐速當明言之﹐以盡吾等之心﹐從不從由他耳。」翌日﹐和嶠從容言於帝曰「太子𨿽有淳古之風﹐恐末世以來﹐習俗姦僥﹐人多詐僞﹐怕終不了陛下家事。」武帝不答﹐心固知之﹐亦不能決。越旦﹐和嶠與荀勗獨侍帝側﹐帝曰「向來不知太子近進何如﹐卿二人可往東宮﹐伺察其梗槪﹐前來回話。」勗﹑嶠領旨﹐往謁太子﹐侍講竟日﹐惟道歡飲娛樂之事及閒談俚語﹐並無經國慮後之言。二人還見武帝﹐武帝問曰「二卿所見何如﹖」勗曰「太子明識雅度。」和嶠曰「聖質如前。」武帝不懌。於是﹐心腹臣王佑勸帝復近鎭親王衛兵﹐以備調遣。帝從之﹐敕太子同母弟司馬柬﹑司馬瑋﹑司馬允﹑司馬義等﹐仍掌護兵各五萬﹐得專徵伐﹐以備不虞。又擢王佑爲北軍中軍祗候﹑典禁兵﹐以分楊氏之權﹔超升散騎常侍劉實爲太傅﹐以輔翼皇孫。後人見武帝之明﹐少能易太子之暗﹐皆由楊后於中阻勸﹐牝雞鳴晨之誤。有詩嘆曰﹕

世善貽謀古聖言﹐流淸本自出於源。開邦已誤晨鳴牝﹐安得承宗有後賢﹖

晉武帝見天下升平﹐耽嗜酒色﹐又見太子無能﹐憂思傷神﹐於泰康十年身得重疾。皇弟汝南王司馬亮入京省視﹐武帝大喜﹐召入相見﹐坐於禦榻之前﹐告之曰「吾以太子昏庸﹐因憂成病﹐似覺沈重﹐恐有不諱﹐正欲宣弟共議後事﹐來得甚好﹐明日當召諸大臣入宮面議﹐弟宜在此﹐代吾宣諭。」汝南王拜命辭出﹐眾臣亦散﹐獨楊駿侍疾禁中﹐左右別無一人。是夜﹐忽覺精神恍惚﹐朦朧中喚楊駿近臥榻﹐與語曰「朕今病體危篤﹐多因不豫。以皇太子顧托於公﹐公宜念朕有半子之親﹐凡事莫負推心﹐須盡周公輔翼之忠誠﹐以匡愚甥之不逮。」楊駿伏地頓首曰「陛下善保龍體﹐以副蒼生之望﹐臣敢不竭犬馬之力﹐以報今日殊遇之恩﹖」武帝點首﹐漸覺神思困倦﹐奄然而臥。楊駿疑其不省﹐卽與楊后以私意攺易近要﹐樹結心腹。議間﹐武帝覺之﹐正色言曰「何得輒便乃爾﹗」心惡楊駿﹐思有易命之意﹐柰言已出﹐又且疲怠﹐乃只宣召近臣入內﹐囑付曰「朕今病劇﹐卿等各懷忠義之心﹐共上致治之方﹐勿忘朕言﹐可亟待書遺詔﹐宣汝南王與楊國丈同輔朝政﹐以衛瓘﹑張華﹑和嶠﹑劉頌﹑傅祗﹑傅咸﹑劉毅等爲之佐翼。」未及出詔﹐武帝昏沈。楊后乘其呻吟﹐故意問曰「聖躬萬歲後﹐外人難托心腹﹐必須國丈可輔太子。」帝不能言﹐但糊模喉下應之。楊后卽宣心腹人何劭作詔﹐授楊駿爲太尉﹐都督中外諸軍﹐錄尙書事。駿受詔訖﹐恐汝南王入宮﹐帝必命其輔政﹐且是詔非出帝意﹐乃使心腹人傳武帝口旨﹐止其且慢入宮﹐今早稍得安臥﹐未宜驚動﹐國事來日計議。汝南王不知是假﹐遂不敢進宮。少間﹐武帝復蘇﹐乃問汝南王來否﹐左右答曰「尙未曾來。」帝曰「朕欲與定大事﹐何遲誤也﹗」左右曰「楊太尉已領尙書﹑都督諸軍﹐大事定矣。」帝聞其言﹐怒气攻心﹐閉塞咽喉﹐長嘆一聲﹐矍然而崩﹐時年五十五歲。在位二十五年﹐攺元者三﹕泰始﹑太康﹑咸寧。當日﹐楊后報訃於外﹐太子與諸大臣一齊入內﹐拜伏慟哭。次日發喪﹐停梓宮於白虎殿。楊駿率文武官員掛孝舉哀﹐送葬山陵。奉太子司馬衷登位﹐是爲孝惠皇帝﹐攺號永康元年。惠帝乃以楊駿爲太傅﹐總攝朝政﹐立賈氏南風爲皇后﹐才人謝玖爲太妃﹐司馬遹爲太子﹐詔赦天下。

汝南王知帝有委政之心﹐今一旦晏駕﹐絕不與聞﹐又見楊駿出入以虎賁兵士護衛﹐知是彼之姦計﹐故乃防備我等﹐我若不提﹐必遭所算﹐遂不敢臨喪﹐哭拜於大司馬之門﹐使人求祭武帝。表至﹐楊駿匿之﹐不許見帝。詐傳武帝命﹐促令還赴本鎭﹐不許在京混擾。司馬亮踟躕﹐意欲上表以別去就。楊駿恐其有變﹐密使人以兵圖之。亮知其意﹐乃連夜轉回許昌﹐以避駿害。駿得逐汝南王出京﹐乃一意行事﹐思作威福。自揆素無功徳﹐徒以后父得受重爵﹐遂思一計﹐欲以求悅於眾﹐乃奏帝曰「今陛下新登寶位﹐宜當加升羣臣品秩﹐賞賚外鎭諸侯﹐蠲免窮民徭役﹐釋宥無辜囚犯。如此﹐則陛下恩及四海﹐聖徳無疆矣。」黃門將軍傅祗見奏﹐謂駿曰「蠲差赦罪﹐故有古則﹐前已頒詔﹐憑有司斟酌行之可矣。未有帝主始崩﹐諒陰未舉﹐而臣下卽論祿秩者也﹐於理有所不可﹐於禮有所違礙。公秉鈞軸﹐豈得罔濫乎﹖」駿不從﹐竟詔中外羣臣﹐各贈職位﹐賜爵有差﹐民復租調一年﹐囚犯除十惡外﹐悉皆放免。散騎侍郎何攀又諫曰「太傅此詔﹐且未可行。況聖上正位東宮二十餘年﹐今承大統﹐自是正禮﹐非爲慶幸上皇以中年遽然晏駕﹐實系憂中﹐又非喜美﹐而乃妄頒爵賞﹐盛於革命之初﹐輕重不倫﹐是非失正。且夫晉卜世無窮﹐制訓固當垂永﹐今一例妄進爵秩﹐則數年之後﹐莫非公卿矣﹐無乃不可乎﹗」駿又弗之聽。思眾皆加職﹐乃自爲大都督假黃鉞﹐百官惟總己以聽﹐凡一應軍國大事﹐悉要稟命而行。傅咸見其專執﹐私謂駿曰「國君守孝﹐諒陰之禮不行久矣。今上謙沖﹐而委政於公﹐公遂以身獨任其事。臣知天下不以爲善﹐懼明公之不易當也。且周公大聖﹐猶致流言﹐況主上春秋非成王乎﹖進退之間﹐宜審之。」楊駿不能從其說。楊濟聞之﹐與咸書云「諺曰﹕生子癡﹐了官事。今官事未易了也﹐豈常人之所知乎﹖」傅咸回濟啟曰﹕

衛公有言﹕酒色殺人﹐甚於鴆毒。有坐酒色死者﹐人不爲悔﹐而逆畏以直致禍者﹐當由矯枉正過﹐或不中的﹐而欲以厲爲聲﹐故致忿耳﹐安有穀忠益於人﹐而反見怨嫉乎﹖

濟見回書﹐嘿然而嘆。楊駿𨿽不從眾勸﹐思秉大政﹐竊見賈後機悍﹐心多權略﹐賈模亦在要職﹐心中畏之﹐乃以外甥段廣兼管機密﹐黨腹張劭點禁兵﹐凡百詔命﹐帝𨿽看過﹐亦要呈白楊太后﹐然後方得行之。以故忠諫之言﹐帝不獲用。馮翊左郎孫楚謂駿曰「明公以外戚居伊﹑霍之任﹐而不與宗室共參萬機﹐尙乃私置黨侶﹐欲固權位﹐禍至恐無日矣。」駿又不從其謀。聞知匈奴東部有名士王彰﹐賢而有智﹐使人賫幣禮往聘﹐辟爲門下司馬。東部見朝中太宰有召﹐卽差人往請王彰。彰詢知是楊駿私辟﹐遂逃匿於友人之家以避之。友人怪問其故﹐彰曰「自古一國兩後﹐女臨天下﹐鮮有不敗者。況楊太傅暱近小人﹐疏遠君子﹐專權自恣﹐吾蹈東海以避之﹐猶恐餘波及我﹐柰何褰裳以就之乎﹖且武帝不爲社稷大計﹐嗣子旣不克負荷﹐而付托復非其人﹐天下之亂可立待矣。」友服其論﹐不敢勸彰應召。後人有詩嘆曰﹕

髙明遠識羨王彰﹐料駿庸專有異殃。深逃惟恐餘波及﹐安得臨流自褰裳﹖不說王彰辭辟逃匿﹐

且說楊駿在朝﹐竊聽得人言張﹑和二臣之忠諒﹐焉可使之在外﹖繇是奏帝﹐取回張華﹑和嶠。又恐其干預國事﹐言多阻忤﹐乃以爲東宮輔翼﹐使其匡維太子。復用親弟楊濟﹐心膂何劭﹑王戎﹑裴楷四人爲太子賓客﹐共侍廣陵王遹﹐少制張﹑和。一日﹐華﹑嶠隨侍太子朝帝﹐賈後在簾內認得﹐謂惠帝曰「和少保嘗語陛下不了家事﹐今可問矣。」惠帝本性庸常﹐聞後之言﹐信以爲然﹐卽問和嶠曰「卿昔謂我不了家事﹐今更何如﹖」嶠對曰「昔事先帝﹐果有是語。語之不效﹐國之福也﹐何必曰更。」帝無以答。後人有詩嘆曰﹕

髙明和嶠性忠貞﹐曾對彤庭論嗣君。聖質如前終不了﹐千載良言著汗靑。

賈後見帝不能回應和嶠﹐知其昏懦愚庸﹐易於敝惑﹐且垂簾預政﹐言聽計從﹐遂肆意荒淫﹐與太醫司馬程據等私通﹐濁亂後宮﹐醜聲聞外。朝官覺其不雅﹐乃將據等數人禁止於外﹐不許妄入。後思無能遂欲﹐陰使心腹閹宦出外尋覓美少子弟﹐以箱笥裝入宮中取樂﹐中意者畱之﹐不中意者害之。有洛陽捕盜都尉部下一小吏﹐生得靑年俊秀﹐丰姿美麗﹐忽有非常異服穿著﹐頭戴寶簪一根﹐同伴疑其與官宦人家盜偸來者﹐各懷妒忌﹐乃暗唆其本管﹐思要詐他。部尉心中亦甚嫌疑﹐遂捉至捕衙深處﹐私問之曰「汝此簪服從何所得﹖若不實說﹐必當治罪。」小吏朦朧回答﹐尉怒﹐欲拷而鞫之。吏實告曰「月前我私行城南小巷﹐忽逢一老嫗﹐說道其家有主人患病﹐倩請巫者爲治﹐欲覓五方少年子弟五人﹐爲執事香童﹐贊禮醮場﹐今東西北與本家已有四人矣﹐只少城南一个﹐敢煩少年到我家禮贊少時﹐自當重謝﹐如有不合尊意之處﹐任汝自行﹐不敢彊也。我們聽他所言﹐隨他前去﹐只見有兩个人推一輛車子﹐請我坐於其中﹐放下帷幕。約行數百步﹐將一竹笥命我入於其內﹐我苦不肯﹐禦者曰﹕『此處請神禳病﹐門上生人一去﹐眾神皆散﹐治則無靈。但煩大官忍柰片時﹐不得聲息﹐到我家中卽便請出﹐此去不遠矣。』以此扶我進笥封起﹐連車推走﹐將似有千餘步﹐住了車輛﹐將箱笥扛而行﹐又叮嚀我不可響動﹐致累我等受責不便。於路遇把門盤問者五六次﹐方到其家﹐揭開箱笥﹐喚我出來。擡頭一看﹐但見重樓美閣﹐盡都是繡幕珠簾﹐繁華富盛﹐說之不盡。我心恐赫﹐怪問其爲何地﹐禦者回道﹐此是鋪設祈神之所﹐乃天帝玄宮﹐諸神梵宇也。卽以香湯浴我﹐更換新美錦衣﹐安排珍饈異饌宴我。食訖﹐引我入內﹐則見無數女子在於兩旁﹐我們入門﹐悉各散去。又有二保女擁一少婦﹐年可三十餘﹐身材短矮﹐靑白面色﹐眉後有一小疵﹐命先拜禮訖﹐亦出席與吾相敍曰﹕『卿家今然來此﹐不患不富貴也。』吾謝之。須臾﹐侍女進小酌﹐鋪裀褥﹐揭開錦帳﹐金鉤玉控﹐極其富麗。聊飲數鐘﹐遂與我同寢帳中﹐並無甚禳病之事。相畱一月﹐每夜歡飲﹐不肯放出。小人只得明告﹐言身有職役﹐恐誤差遣﹐乞歸赴點。彼曰﹕『本要不教你去﹐旣有職役在身﹐且自送你出去﹐異日明取你來充宮衛。』臨行﹐乃以此衣服等物贈我﹐日後以此爲信﹐好求進用。囑畢﹐仍將箱子送我出來。小人亦不知其爲人也神也。小吏在此服役﹐素知法度﹐安敢爲盜以污本管乎﹖」卽將出玉鏡臺一副﹐送與都尉。都尉聽言其狀﹐知是賈後﹐遂恕而隱之﹐再不敢言﹐仍囑小吏毋得妄泄﹐祕藏其衣。自是賈後醜聲﹐人皆稱的﹐滿洛陽城裏悉傳徧矣。後人有詩嘆曰﹕

賈氏南風入帝庭﹐全無婦徳助夫君。擲戟落胎何太忍﹐廞箱覓俊更多淫。

毒心似蠍商蘇並﹐妒性如蛇呂后倫。武帝當年知五短﹐惜乎能說不能行。

第十二回

張賓被劫訪元達

話分兩頭﹐再敍蜀功臣子孫張賓﹑黃臣﹑趙染三家﹐共有十人﹐走出漢中﹐到於雍梁界上。途中之人見汲桑﹑張實人材凶偉﹐商不像商﹐民不像民﹐每至投宿買飯之所﹐盡皆疑爲歹人﹐只得盡棄器械﹐空身喬裝而行﹐歷盡艱難﹐轉至河西地面。欲覓住所﹐並無容畱之處。一日﹐時將近晡﹐行至地名黑莽坡﹐舉頭遙望﹐四下並無人居﹐但見荒煙迷目﹐野鳥悲聲﹐頹楊衰柳盈堤﹐枯艸殘蒿滿地﹐投無旅店﹐走失道途﹐看看紅日平川﹐難辧東西去向。正在呻吟﹐忽聽得一棒鑼聲響處﹐柳坡之中撞出一彪人來﹐約有百餘﹐皆是獰猙羌漢﹐獷猛夷徒。爲首二人﹐一个生得黃眉綠眼﹐巨鼻虯髯﹐身長八尺有餘﹐背丰肩聳﹐頭裹黃巾﹐身穿紫裘﹐束腰紮臂﹐跣足步行﹐手持一把開山闊斧﹐插著兩枝貫鐵標槍﹔背後一个﹐生得身長九尺﹐黑色短胡﹐方面大耳﹐巨顙肥軀﹐頭包絳幘﹐貂裘艸履﹐手執大刀﹐腰懸弓箭﹐髙聲大叫﹕「來者何人﹖若有財寶﹐快快畱下﹐以作買路之錢﹐放你過去。若是半聲不肯﹐必然送命﹐枉作他鄕之鬼﹗」張賓見勢不好﹐乃善言哀告曰「我等乃漢中客人﹐買賣折本﹐身邊並無財物﹐今往秦州府主處求討文引﹐主人家處借取盤纏﹐好還故鄕﹐至此日晚迷路。伏望大王開恩活命﹐超放吾等。」那寇更不答話﹐揮起大斧﹐趕進便砍。張敬料躲不及﹐急扯防身祖遺寶劍抵住﹐二人一砍一隔﹐對了半晌。張實恐弟有失﹐亦抽短刀去助﹐張賓大叫曰「將軍可念異鄕窘客﹐憐而恕之﹐我等非敢相抗﹐欲保性命耳﹗」賊人亦叫曰「我非枉傷性命之人﹐只有金銀﹐卽便饒你。」只管大斧亂砍﹐那肯住手﹖黃臣見賊不肯放松﹐亦抽挑擔棍杖從旁揮去相助﹐那賊亦不爲懼﹐又不肯歇﹐三人終刀短杖輕﹐不能退賊。趙染﹑黃命見日將暝﹐亦拔腰刀攻入。副賊大怒曰「我見你等說是異鄕人﹐不忍並力傷你﹐在旁立看﹐只教你畱些買路錢與我眾人買酒﹐你財又不肯捨割﹐反又與吾抗對﹐敢此大膽﹗」乃亦揮刀趕進。趙槪﹑汲桑放下行囊﹑趙勒﹐俱各去敵賊黨﹐數十人攪做一團﹐各不肯退。賊部嘍囉看見張賓一人在擔邊﹐乃大喊一聲﹐將衣裳盡行搶去﹐飛跑而走。張敬等意欲去奪﹐又被戰住﹐眼睜睜被他拿去。賊首二人乃叫喝賊夥曰「天色已晚﹐饒他去罷﹐若是他們再來﹐我便請他上路。」於是賊中鑼響﹐各皆走散。忽見一賊將趙勒搶抱而去﹐汲桑看見﹐隨後趕去。時天色昏暗﹐百步之外﹐各不見面。黃臣﹑張敬等心不肯甘﹐尙與賊人抵死拒住﹐賊眾叫曰「汝等還不退去﹐道我眞不能殺汝也﹖」張賓自思短刀焉能勝得長械﹐且眾寡不敵﹐天色已黑﹐恐有失誤﹐乃叫謂兄弟等曰「彼皆不善之心﹐旣已搶去﹐必無還理﹐讓他去罷。」於是眾皆棄賊而走。賊亦收拾自去﹐卻好撞見汲桑奪得趙勒走到面前﹐賊夥疑其有財﹐一齊趕去。

汲桑乘暗遁走﹐遂與眾人相失。趙染等不見汲桑﹐髙聲喊叫﹐桑聽不眞﹐心疑是賊﹐只管向前逃去。眾人見叫不應﹐只道是隱藏在暗處﹐又往四下尋而呼之﹐並無蹤隱迹潛之處。趙染兄弟大哭曰「想是被賊所擄矣。」張賓曰「汲桑有萬夫之勇﹐日行四百餘里﹐能負八百﹐賊人無馬﹐焉能趕得他著﹖想是顧護勒弟﹐走之太速﹐與我等隔遠﹐呼之不能應耳。且自尋覓宿處﹐明日尋訪未遲。」趙染曰「𨿽然如此﹐但一時沒討下處﹐不若就此野住一宵﹐明日尋見汲桑﹐一同轉到郭胡家內﹐求些衣被﹐再作道理。」黃臣曰「豈有至此又轉之事﹖且我等不過被搶衣囊﹐隨身之服尙不致寒﹐腰邊金銀路費廣有﹐又何須愁甚﹖」正說未了﹐只見趙藩走到面前曰「我適間去尋汲桑哥﹐並無蹤影﹐見前面有一所大莊院﹐方才上火﹐想是人家﹐何不前去借宿一宵﹐買些面飰充饑﹐明日再來此地尋訪﹖」張賓曰「我等不知地面寧險﹐旣有人家﹐急宜前去。」一行人遂趁黑而行。轉彎百數步﹐遙見燈光隱隱﹐卽望其光而往﹐徑至莊外叩門。其內莊僕人等偸看﹐見一夥漢子黑夜而至﹐疑是彊人﹐各執器械奔出趕打。張賓急叫曰「吾等乃是遠方客人經過此處﹐適遇彊梁﹐被劫一空﹐無處可去﹐只得斗膽來叩貴宅﹐借宿一宵﹐來日自當遠去﹐實非不良之輩也。望乞方便一二﹐感恩不淺。」內有幾个說道﹕「旣是客人﹐待吾去告家主明白方可。」又有幾个說道﹕「人心難摸﹐這些凶漢皆非等閒﹐且身邊各帶有刀﹐焉可妄畱﹖倘有失誤﹐罪責不便。」張賓曰「琴劍乃出路人的行頭﹐豈得以此而疑良人爲惡客﹐不亦枉乎﹖」

正在講鬧﹐只見內面一人啟扉而出﹐生得身材表表﹐廣額長髯﹐目如點漆﹐勢似熊羆﹐看見張﹑黃等八人雄資磊落﹐性質不凡﹐並非彊梁之相﹐乃叱眾莊客曰「旣有遠方客人來此投宿﹐合當報我﹐何得擅阻冒瀆﹖」賓等急忙向前告罪曰「小子不知進退﹐因遇彊人被擄﹐特來借宿﹐衣囊盡失﹐乏服缺禮﹐望公恕罪。」莊主謙恭揖遜﹐延眾入內﹐問曰「君等何地遭劫﹐狼狽至此﹖小子有失救護﹐請道其詳。」賓對曰「吾等乃漢中人氏﹐因往山陜收販馬鬃﹐道經此處﹐二三里外有一荒坡﹐不知路徑﹐向前面柳林中﹐走出一夥彊人﹐約有百餘﹐爲首兩个甚是凶狠﹐故此被他盡行搶去。今進退無路﹐地理又生﹐恐再有失﹐只得暮夜來扣髙門﹐以求安庇﹐少避凶險﹐到明日再行計較﹐伏乞恕容。」莊主人聽了﹐隨卽分付眾莊客曰「諸君途中受累﹐必然饑餓矣﹐可準備酒飯趕快將來。」黃臣曰「借宿一宵﹐感恩不淺矣。飲食之事﹐但先借我﹐明日奉還。」莊主曰「來此敝地﹐失護致驚﹐是某之罪。一飯何云借乎﹖」張賓曰「小子運蹇﹐遭此劫數﹐故不得恩星相救﹐今得光照﹐亦三生之幸也﹗敢問大徳﹐尊姓貴表﹖」莊主曰「小子姓王﹐名伏都。此處原有居民甚眾﹐因是適間尊客遇盜之所﹐名曰黑莽坡一帶柳林深暗﹐三十餘里﹐彊徒哨聚﹐出沒無時﹐小民不勝其擾﹐悉奔他郡﹐不敢居此﹐昨之類是也。惟有小子頗能武藝﹐賊等不敢相犯﹐故獨在此守管地土﹐其所遺下田業﹐十里遠近﹐皆是我收﹐惟納錢糧﹐並無他役﹐以故頗積錢米。敝方只有陳長宏並小子二人﹐能制彊寇而已。」君等所遇之寇﹐其爲首者姓夔名安﹐綽號碧眼彪﹐有孟﹑賁之勇。其先亦是富家弟子﹐因好勇斗狠﹐與人角力較藝不勝﹐忿捐重資習學拳棍﹐及精槍棒﹐善使太極﹐遂交結無賴﹐酗飲遊蕩﹐遂致破產。其妻美而多賢﹐見安所爲不合道徳﹐乃抑鬱成病而死。於是無人拘束﹐卽放肆爲盜。弱冠時﹐此處黑莽山中有一巨蟒﹐其大合抱﹐約長五丈﹐往往逐人嚙而食之﹐道路被其鯁塞﹐田野爲之荒廢﹐行者嘆息﹐勝避猛虎。夔安聞知土人苦於蟒害﹐乃怒謂人曰﹕『蟒之無足無爪﹐不能除之﹐非丈夫也。』或曰﹕『蟒之鱗甲堅滑﹐刀箭不能輒入﹐气之毒烈不可少犯。設或遭之﹐拳不可擊﹐手不可搏﹐來之迅速﹐如波之衝﹐如土之崩﹐何謂足無而不爲可畏﹖』夔安曰﹕『據汝所言﹐則任其爲害以賊吾人也﹖吾誓殺之以除其患﹐否則非男子耶﹗』乃裝束持弓﹐腰懸鐵簡﹐前往尋之。有人教安飲以雄黃之酒﹐身帶雄黃以避其毒气﹐安從之﹐徑至黑莽山中路口候之。「凡此三日﹐忽見巨蟒昂頭弄舌﹐直衝下山。但見他身如錦幔﹐五色燦目﹐到處茅分艸裂。將近平坡﹐見夔安一人在彼獨立﹐卽便奔逐而來。安恐其气毒烈傷人﹐百步之外﹐遂挽弓搭箭﹐盡力射之﹐弓勁力猛﹐一箭透鱗。蛇猶不覺﹐張口直前。安才抽箭﹐已止隔五十餘步矣。乃揚聲大吼曰﹕『畜生看箭﹗』蛇聞聲響﹐亦聊少住﹐被夔安又是一箭﹐射入其口﹐飲羽透喉。蛇痛﹐回頭而走﹐夔安趕去不能及﹐直至山坡將近﹐蛇乃蜿蜒緩緩而逝。安知其不能卽死﹐復發一箭﹐中其頸上。巨蟒滚身下山﹐夔看見﹐再又一箭﹐蛇不復去﹐遂顚頭張口﹐喉中之箭不能得出﹐須臾僕倒。夔安踏步向前﹐見其尾尖如椽﹐僅可捉手﹐因思抽簡擊之﹐蛇忽轉身欲向夔安﹐安慌抽簡不及﹐乃倒持其尾﹐飛拽而走﹐將及百步﹐安欲換手定息﹐見蟒猶是吐舌﹐遂雙手抱其尾﹐就地連摜數十下放下﹐頃而復又擺尾屈曲。安再取簡﹐向頸細處擊上數十而死。於是又將尾上拽去﹐徑拖至金城門外。土人皆來﹐教安放下借看﹐亦有地方挈酒肉來相款勸者﹐亦有報官代爲請賞者。本官見報﹐亦喜曰﹕『此人能除大害﹐理合給賞。』卽令役夫擡來勘驗。」役夫至蛇所﹐見其長而軟﹐難於扛擡﹐橫直看過﹐不敢動手。夔安笑曰﹕『你這些消五穀的東西﹐這等沒用﹗我從黑莽山活拿至此﹐你這里不能拿去。』眾人曰﹕『擡倒不打緊﹐只是難於擺布﹐故不下手耳。』安曰﹕『你等都去﹐待我自來。』乃復拖入城門。市上男女看者塞滿道路﹐喝彩之聲閭巷相應。徑至衙門前放下﹐郡官出看﹐喫了一驚﹐乃喚安問其捕蛇之由﹐安細說一徧﹐眾官嘆賞不已﹐給賜米肉﹐復謂安曰﹕『天色尙炎﹐此物安於官府門前﹐必然腐爛作气﹐還是你們待吾移至西廈空地﹐許閒人看三日﹐地方收埋回報。』安聽言﹐乃賣弄勇力﹐持其尾就地摜擲四五下﹐前倒後起﹐後倒前起﹐渾身俱動。萬口嘖嘖﹐盡皆稱贊曰﹕『惡物不下五百餘斤﹐提之如撩繩索﹐眞好漢也。』一郡敬服﹐人皆重之。今乃假公濟私﹐捕盜爲盜耳。其一副者﹐姓曹名嶷﹐素行無賴﹐云是曹爽之裔﹐遭司馬之害﹐其父逃難在外所生﹐亦有勇力﹐曾與夔安比勢較勝﹐兩無髙下﹐乃結爲兄弟﹐同在此間落艸。有外寇彼則捉而請功﹐亦頗仗義﹐不欺善良﹐不擾貧苦﹐不枉傷人﹐猶有一節之可取者也。「張賓聽言﹐遂懇告伏都曰﹕」若然如此﹐明公旣知其詳﹐諒必能通其好﹐求爲小子一索衣囊﹐肯見憫否﹖「伏都曰﹕」彼旣爲盜﹐其心已昧﹐財物入手﹐恐其散去﹐安肯有吐﹖必不得已﹐欲索擄物﹐此去不遠﹐張掖界上﹐有一人姓陳名元達﹐原祖後部人﹐適言長宏乃其字也﹐因亂徙此﹐家貲甚富。其人任俠多智﹐胸羅萬象﹐腹隱千軍﹐徳能懷遠﹐文可安邦﹐恆存濟困扶危之心﹑暫樂隱居待時之志。若得此人有書來諭﹐或者可回賊心也。「張賓等稱謝指教。次日﹐拜辭王伏都﹐前往張掖去訪陳元達。伏都將出盤費相贈﹐送至中途而別。張賓顧謂伏都曰﹕」小子此去﹐若得寸進﹐必然奉書來請﹐萬望一顧﹐不負今日相知之遇。「伏都不知其意﹐允諾分手。賓等不數日訪到陳元達家﹐徑自登門相詢。少頃﹐家人出應曰﹕」家主不在宅中﹐有失迎迓﹐貴客休怪。「賓等聽言﹐嘆曰﹕」吾今不辭辛苦﹐遠來奔謁﹐蓋有所求﹐何乃不遇﹐非命乖乎﹖「趙藩曰﹕」有家在此﹐但爭遲早相見耳﹗但問其家人﹐卽可知矣。「賓遂問之曰﹕」尊主何往﹐幾時可歸﹖「答曰﹕」我主人爲厭塵冗羈混﹐避隱於棲鳳崗﹐與友輩批閱書史﹐吟詠詩賦﹐月餘一面。諸公必欲相見﹐可請入內少坐﹐獻茶一杯﹐再往尋之。此去二十餘里﹐向晚可到。「張賓拜謝﹐求其指引﹐一同往棲鳳崗去訪元達。看看紅日沈西﹐得到其地。遙見一帶髙崗﹐長松掩映﹐茅屋數楹。行將至近﹐其僕不敢入報﹐但指而隱於暗處﹐看家主喜怒何如﹐然後進止。賓等正欲扣門﹐只見內中擊節而歌曰﹕

四海混沌兮﹐誰辧玄黃。鹽車伏櫪兮﹐玉暗荊山。伯樂已逝兮﹐卞和已亡。

何時剖璞兮﹐驥騁康莊。未遇明時兮﹐抱膝徒傷。得遇知己兮﹐攘袂鷹揚。

張賓等聽其聲音淸朗﹐詞旨慷慨﹐深加欽嘆﹐不敢輕擅﹐卽於壁隙中偸覷﹐見一人引燈憑幾﹐生得丰神落落﹐狀貌堂堂﹐頭戴綸巾﹐身披鶴氅﹐秀目長眉﹐重頤丰鼻﹐一抹五柳長須。正待謄記歌詞﹐忽然擲筆而起﹐呼喚小童曰﹕」適聞窗外有剝啄之聲﹐恐有佳客到此﹐你可開門﹐報吾知道﹐免得失禮於人。「童子聞命﹐卽開庵門﹐果見數人在外﹐乃對眾曰﹕」客官少待﹐待吾通報家主﹐好來相迎。「眾人曰﹕」不必勞你﹐我等自去相拜。「遂入庵中﹐直上艸堂納頭拜。元達慌忙答禮﹐看數人皆有貴相﹐非是等閒之輩﹐卽自下階回敬﹐曰﹕」不知貴客光降茅庵﹐有失迎迓﹐伏乞情恕。「張賓曰﹕」未矜髙誼﹐輕造寶庵﹐得罪萬千。昨在金城地面﹐獲聞大名﹐以此不辭跋涉﹐今早得到駟府﹐豈期不遇。再三哀懇盛使﹐始得親炙耿光。「其僕見元達敬重眾人﹐乃向前伏罪曰﹕」尊客乃王伏都大官薦來求見主人的﹐先到城中相訪﹐不遇主公﹐嗟呀無已﹐彊我引他至此﹐望恕擅罔之罪。「元達曰﹕」我不在家﹐理該送至此間相見﹐正乃圓活之處﹐何爲罪也﹖「卽問賓等曰﹕」諸君旣吾友王公省所薦﹐必有見諭﹐不然何得遠臨艸茅﹐以見山人乎﹖「賓曰﹕」久聞大人名髙月旦﹐徳重鄕評﹐每切斗瞻﹐末由拜謁。今偶有少急﹐故此冒叩尊臺。「元達曰﹕」不知貴客何事相干﹐辱承枉顧村騃﹐恐負盛意。「張賓曰﹕」僕等乃漢中人氏﹐因往此地收販馬鬃羊絨﹐遇彊豪夔安﹑曹嶷﹐被奪一空﹐途窮失倚﹐命不能還﹐人言非公莫救此難﹐僕等不揆分量﹐求爲一拯陷溺﹐異日效垂韁之報。「元達曰﹕」僕乃村騃傲僻﹐倦於逢迎﹐避冗此間﹐彊梁之輩﹐𨿽或效義﹐第僕素未有徳於彼﹐詎能推分聽允﹖「賓等再三拜懇﹐元達沈吟半晌﹐曰﹕」旣蒙推屬﹐不敢固拒﹐君等在此少住﹐容吾作書試往說之。「乃畱坐設款﹐遣人持書前去。不數日﹐安﹑嶷二人將衣囊等物悉皆送至﹐毫無所損。賓等謝而欲辭﹐元達曰﹕」睹君行徑衣囊﹐似非客人﹐且才貌邁常﹐非避仇則逃祿者也。此地因晉減守兵﹐哨聚者多﹐難討安處﹐不若在我小莊權住﹐相度時勢﹐或歸或止﹐庶不致再遭狼狽也。「賓等亦不吐實﹐朦朧答應﹐卽於棲鳳崗安處﹐每日與元達登山玩景﹐輒有題詠﹐兩人酬和﹐無少先後。或時遊畋射獵﹐黃臣﹑張實﹑趙染諸兄弟又皆弓馬熟閒﹐元達愈加敬重﹐常欲自展胸中才略﹐而張賓對答靡不契合。或談世務﹐或論兵機﹐賓悉精通﹐卽天文地理﹑九流技術﹐亦皆貫徹。元達嘆曰﹕」此璞中之奇玉也﹐吾不復友天下士矣。「賓亦嗟呀曰﹕」陳長宏合浦之沈珠﹐博識雅度﹐謨猷深遠﹐經綸之才﹐鼎鼐之器﹐非等閒人物﹐當與管﹑晏同倫﹐蕭﹑曹並列﹐誠吾之師也。「由是深相結納﹐親如故舊。後來二人果皆爲北漢之師。觀者有詩嘆曰﹕

蕭索悲風繞白楊﹐窮途遭劫倍心傷。豈知求援逢師侶﹐天假殘劉遇棟梁。

第十三回

柳林川劉淵聚兵

再題蜀漢劉璩攺名劉淵﹐一向在柳林川屯田聚積糧艸﹐招軍買馬﹐有精兵三萬餘人﹐思欲起義興復漢業﹐乃謂齊萬年曰﹕」昨汝所言之事﹐甚爲有理﹐必須去與郝中立商議方可。若不稟命於彼﹐是拂其意﹐必致不悅﹐焉能成事﹖況人有恩於我﹐背之不祥。「萬年曰﹕」我昨再想﹐只恐郝中立畏晉之威﹐不肯從允。「劉伯根曰﹕」我看郝北部亦是有義气之人﹐非碌碌偸安者﹐每言常念漢氏。若以情意告之﹐諒或見允。設彼不從﹐我禮已到﹐亦難責我矣。「正在商議﹐忽報馬蘭﹑盧水東西二部羌帥遣使來此﹐相邀同去與郝公上壽。劉淵等大喜曰﹕」正合吾機﹐此天假其便耳。若是時卽前去啟請其事﹐則爲妄開兵釁﹐未必不畏惹禍而阻拒也。玆有馬孟起之孫同去﹐定有贊勸之意矣。「於是備辦賀禮﹐竟到界上﹐會合馬﹑盧二部王﹐齊到北部總營﹐使人先送禮帖通報。元度見之﹐忙出接入﹐相見禮畢﹐各人奉上禮物。元度謝曰﹕」有勞列位跋涉降臨﹐叨惠甚矣。更蒙厚貺﹐何以克當﹗「劉淵曰﹕」奉賀來遲﹐禮儀菲薄﹐伏希叱恕。「元度曰﹕」拜領盛情﹐嘉儀槪不敢受。「齊萬年曰﹕」望勿見拒﹐笑畱爲幸。「馬蘭曰﹕」不須太謙﹐此常禮也。「元度乃命收了﹐擺開筵席﹐大張鼓樂﹐歡呼暢飲。酒至半酣﹐齊萬年起身站立﹐啟元度曰﹕」某等世爲漢臣﹐代受漢祿﹐今見國亡﹐心實不忍﹐故來遠投麾下者﹐蓋以大王義髙北土﹐能存亡繼絕﹐濟困扶危故也。念我等離川有年﹐垂將半百﹐仇恥未伸﹐實懷慚愧。欲待起兵﹐恢復舊業﹐敢問大王求一方略﹐倘得僥幸﹐是亦大王主麾之功耶﹗「元度曰﹕」報仇復業﹐非同小可之事。今我數人﹐以蕞爾荒涼之地﹐兵馬寡劣﹐錢糧未充﹐何乃一時欲與大國戰爭﹐豈不自貽其累乎﹖況且此地密邇秦州﹐太守夏侯騄有萬夫不當之勇﹐晉主亦爲此郡近邊﹐恐羌胡爲亂﹐故命他來鎭守﹐部下兩員副將﹐皆有頗﹑牧之能﹐英﹑彭之技﹐屢有討伐吾等之心﹐因吾守法﹐故未動兵。他不來尋我也自夠了﹐我怎麼又去惹他﹖古人有云﹕羽翼未齊者不可以髙飛﹐智謀未備者不足以兼並。列位可依某之愚見﹐且未可造次。待某等積聚些糧儲﹐招集些精勇﹐固其根基﹐方可謀議。若只以區區數萬之兵﹐欲建不世之功﹐不亦難乎﹖「萬年曰﹕」昔者古夏少康以一旅之師重建故業﹐東漢光武以白水之弱能致中興﹐陳勝奮身艸莽﹐項羽避迹江東﹐皆能覆百萬之彊秦﹐成一朝之大業。今某等𨿽不及上古諸雄﹐而報仇奉主之心固皆然也。「元度又曰﹕」君志旣堅﹐姑俟一二年﹐兵糧少完﹐共同起義相助﹐以表公等相托之情。若今一旦倉卒而起﹐兵士未經練習﹐糧艸或有不敷﹐切恐將軍有誤﹐是吾心之所未忍也。「萬年泣下曰﹕」吾聞君父之仇﹐不共戴天。漢主未嘗失徳﹐向者司馬昭父子助魏襲之﹐民心未盡服也。且無罪而見滅﹐趙襄之所以覆智伯﹐豫讓中才﹐尙且漆身吞炭﹐思以報之﹐人皆稱其有國士之風。故邴能復齊懿之恨﹐史書贊頌﹔齊襄能伸九世之仇﹐春秋大之。今吾日夜心思數子﹐志慕諸君﹐成功立業者天也﹐秉義報主者心也。作而不成﹐然後西向引頸以謝漢主﹐其他非我所知耶。「馬蘭久有此意﹐遂力贊起兵﹐言成功之易。盧水亦道﹕」我等向日尙不懼晉﹐況今有齊將軍﹑劉子通之英勇﹐柳林川之精銳乎﹖「元度從之﹐乃舉杯賀萬年曰﹕」永齡之年若此﹐誠世間之義士﹐超古之忠英也﹐吾何敢阻﹖亦當起兵相助﹐共圖立事。君起於東﹐吾三人起於西﹐縱不勝晉﹐晉其困矣。「

劉淵等拜謝﹐各回本營﹐約會擇日致祭於孔明﹑馬孟起及伏波將軍之廟﹐望空拜告諸漢帝之靈。另選元康四年春三月庚申日起兵﹐以齊萬年爲先鋒﹐劉靈爲合後﹐劉淵總中軍﹐劉伯根掌管糧艸﹐新募大將喬晞﹑喬昕爲前後救應使﹐統兵三萬﹐望秦州界上﹐一路攻掠而進。屬縣皆棄城而走﹐復得兵士五千﹐行糧無數﹐遂欲直造秦州。避兵者走入秦州﹐報知其事。太守夏侯騄聽言﹐一面行文往下縣趲集兵糧﹐一面將榜文張掛各鄰郡關隘﹐告報北地郝元度與齊萬年一同造反﹐恐有亡命無籍之徒奔投聚夥﹐難於收剿﹐凡各巡司津渡﹐俱要盤詰一應面生之人﹐免爲姦細。若有文引照身者﹐方許往過。如無憑證﹐來歷不明者﹐一槪拿送府縣究審。於是各處隘要道口﹐悉加盤禁﹐以軍兵禦守﹐申閉辰開。水路亦皆放閘﹐毫忽不容。有張掖人見榜﹐回鄕道其事故﹐黃命聽得﹐與張﹑趙等背地偶語曰﹕」羌胡有齊萬年能起兵造反﹐我漢有一齊萬年﹐蹤迹也不知何地。似此蹉跎日月﹐何能報得大仇﹐不枉背井離鄕﹐千辛逃難﹐遂吾願耶﹖「言至切處﹐各有淚色﹐嗟吁不已。

忽值陳元達訪友而回﹐見眾人言語吞聲﹐形容似戚﹐入謂賓等曰﹕」適間竊見諸公有不懌之意﹐莫非山人缺於陪伴﹑家僮伏侍不周乎﹖「賓曰﹕」某等無知﹐叩浼拯援﹐萍水之間﹐荷蒙殊遇﹐恩鏤心骨矣﹐何敢言此﹖「元達曰﹕」若然﹐何故時時背語沈吟而有不足之態﹖「張賓見元達乃眞誠君子﹐意非虛妄﹐乃泣而告曰﹕」不肖荷公厚情﹐一向在門下未敢吐實。今承錯愛至此﹐再若相瞞﹐則是欺罔矣。其實失國亡俘蜀漢漏臣﹑張涿州之孫張賓字孟孫也。此吾二弟張實字仲孫﹐張敬字季孫﹔二兄乃黃漢升之冑﹐黃臣字良卿﹐黃命字錫卿﹐亦皆蔭襲﹔是三子卽趙常山之孫﹐趙染字文翰﹐趙槪字文勝﹐趙藩字文臬。只因我後主寵黃皓﹐不用我等良言﹐以致國破家亡﹐避仇到此﹐是故恆有未愜之懷耳﹐乞包容之。「元達聽言大驚﹐曰﹕」吾固知君等非是常人﹐故爾屈畱在此﹐實不識爲大朝宦族也﹐希恕肉眼。「又謂眾人曰﹕」君輩旣有此故﹐切不可輕言﹐使外人知之。時之幸利者多﹐若一漏泄﹐非惟於君不利﹐且僕亦將見累矣﹐或天機不密禍先發﹐君其愼之。「賓曰﹕」吾與劉皇孫等前後出城﹐只因東西異路﹐致相失散﹐一向未知下落﹐思要訪覓﹐興復故蜀﹐柰疏魚雁往來﹐欲去無所。昨聽得北部反了齊萬年﹐使吾有所感慨耳。明當辭去﹐不敢久羈貴地﹐有累大徳也。「元達曰﹕」僕詳交數﹐劉氏不久重興﹐吾當佐之﹐諸君異日皆卿相之屬﹐毋庸爲慮。今而不遠數千里來與僕會﹐事亦前定﹐非偶然耶。適來君言齊萬年﹐何爲有感﹖「賓曰﹕」吾北地王有家將齊萬年﹐勇而志大﹐吾固疑之﹐但未知果是也否也。「正論間﹐忽有一人來喚元達曰﹕」今有氐羌齊萬年造反﹐秦州太守行文到此﹐募兵禦戰﹐特來邀君應召仕進﹐君肯出否﹖「元達搖手揮之使去﹐入見眾曰﹕」果有齊萬年造反﹐寇打秦州﹐只是榜上道是氐羌郝元度部下慕義將軍﹐非漢人也。「趙染曰﹕」世間有偶合之事﹐我川中走出一个齊萬年﹐羌中就有此人造反。依吾度之﹐必是他們逃遁至彼﹐借兵造反﹐思欲復川也。「正在辧論﹐忽黃臣自外馳至﹐報眾曰﹕」我昨聽得道齊萬年反﹐心中疑惑﹐特地往程頭上去訪的實﹐以言試問知者﹐彼道此反不比小可﹐有北地帥郝元度﹑東部馬蘭﹑西部盧水﹐此三部猶可﹐獨有前部有一打虎慕義將軍齊萬年﹐打下秦州北面數縣﹐有一後軍將軍名劉靈﹐打破秦州西面數縣﹐今將合兵共打秦州。但不知爲部帥者何人也。以此論之﹐是眞無疑矣。不然﹐豈有兩人相同名者乎﹖「元達曰﹕」此事的矣﹗吾看君等厄數已盡﹐泰運將興﹐萬年若起﹐大業必成。公等先行﹐要當後至﹐少助半臂之力也。「後來有詩贊陳元達曰﹕

腹蘊經綸管樂才﹐明珠寶劍暫塵埋。他年輔佐劉家國﹐功濟黔黎徧九垓。

張賓等聽陳元達所言﹐卽便相辭而起。元達整酒作餞﹐贈與盤纏路費﹐打疊行李﹐扮作客商﹐叮嚀話別﹐往羌中去尋萬年。不數日﹐前到秦州界上﹐但見連路皆掛盤詰告示﹐張賓乃將張實﹑張敬扮作夫子﹐充發貨之人﹐探問得幾个大經紀主人家名字﹐做成假帳﹐藏於身畔。一路巡司之處﹐悉被騙過﹐皆是張賓向前盤剝答對﹐費盡心機﹐得免無事。正在行間﹐只聽紛紛人報羌兵將到。賓等思欲出關﹐乃兼程而進﹐到關時﹐已皆把得鐵桶似緊。賓眾少住﹐忽見山下有幾个人上來過關﹐軍兵開門﹐賓等齊去叫曰﹕」我是客人﹐一發同過﹐免得再又開門。「軍兵曰﹕」你等旣是客人﹐如今氐羌反亂﹐逢商奪商﹐逢民奪民﹐將何往做甚生理﹖欲以身命自投豺虎之羣也。「又一軍人曰﹕」這夥客人﹐語言不曉我秦州之音﹐恐是姦細。「賓曰﹕」遠方之客﹐何必拘論鄕音﹖羌氐暴反﹐敢有入關打探的理。我等是中土之人﹐與彼有何姦細﹖快莫言此。「軍兵又曰﹕」旣是遠方客人﹐必有文引﹐可將出來驗看﹐方敢放行。「賓曰﹕」實不相瞞﹐我等是成都人氏﹐因往涇陽收買馬鬃貿易﹐昨過金城黑莽坡﹐被彊人夔安﹑曹嶷劫去財本﹑文引一空﹐如今要轉主人家家裏﹐取些舊帳首尾﹐賣些盤纏回家去的。𨿽知世態不寧﹐實出無柰﹐望乞方便。「軍兵曰﹕」旣道是主人家去的﹐就說主人家姓甚名誰。「張賓曰﹕」主人家非是一个﹐東街上張家﹐西門裏李家﹐大街上王家﹐都有未完帳目。「軍兵曰﹕」說話好不伶俐﹐指東話西﹐朦朧遮飾﹐非姦人而何﹖「黃臣曰﹕」我等𨿽則一起而行﹐取帳買貨﹐各分經紀﹐我是張家﹐他是李家﹐渠是王家﹐都是涇陽城裏有名望的大主人家﹐你等豈可不曉得他﹖「軍兵曰﹕」我也不曾聞他甚名﹐只是弔謊說話。「趙染曰﹕」太平日子多﹐亂離日子少﹐這所在乃吾等恆走之路﹐你便不認得我﹐自有認得我的。我若知道此處氐羌作反﹐也自不來他甚甚轉去了。今來至此﹐進退不得﹐只得小心。長官﹐古云公門中好修行﹐憐憫出路之人遭此晦气﹐做个人情﹐放我過去﹐倘或轉來相遇﹐自當謝你。「軍兵不答﹐染又曰﹕」旣然不肯白放我等過去﹐我有个意思了。古人說得好﹐管山喫山﹐我們還有些須盤纏在此﹐送些酒錢與列位何如﹖「其內一人曰﹕」這便才是出路人的說話﹐那些客人講了半日﹐只要白白過去。天也不使白人﹐旣有酒錢﹐快將出來﹐趁早過去﹐省得再有人來﹐又是咭咶。「趙染卽便向腰邊取出一塊銀子﹐約有一兩之數﹐乃對眾曰﹕」此處沒有剪鏨﹐一發送你去罷。「其人接了銀子﹐卽道客人快去﹐其中又有一个狠心的曰﹕」不可放他過去﹐安有客人身邊將出這等大塊銀子﹐送人做酒錢的﹖納稅過貨的尙要爭多論少﹐況白與人乎﹖且先道無盤纏﹐今又這般濫用﹐不是姦細﹐也是做賊之人﹐只思脫身故也。可將索攣起﹐帶到官府﹐身邊財物都是我眾人的﹐還有重賞在外。「張實﹑黃命聽言大怒曰﹕」你也不是守關盤詰的軍兵﹐分明在此乘機打搶客人財本。我們身邊又無私貨﹐又無過失﹐怕他甚的﹖與他酒錢何干﹐扯他同去見官﹗明明過去﹐卻不好也﹖「卽欲向前假意打倒軍眾﹐混過關隘。兩邊嚷的嚷﹐勸的勸。正在廝鬧﹐忽然間炮聲震地﹐鼙鼓喧天﹐關外土人一齊奔走上關﹐叫門曰﹕」還在這里盤詰廝嚷﹐齊萬年大兵已殺至關下來了﹐快放我等進來守把關門﹗「才開關門放進百姓﹐喬晞將前軍乘勢殺上﹐關上盤詰軍兵盡皆走散。

張賓等乃不走避﹐只躲了一旁看認﹐見一將明盔明甲﹐拒住關門。張賓等曰﹕」此人不是我的齊萬年﹐急宜退避﹐免被其害。「道聲未了﹐早有羌兵看見﹐將趙藩﹑趙槪扭住。張實曰﹕」我等乃過往客人﹐不敢衝犯大王馬頭﹐故躲在此﹐伏乞恕之。「張賓見三人陷於羌兵隊中﹐料事不美﹐卽問曰﹕」這个就是萬年大王否﹖「羌兵曰﹕」這是前軍救應使﹐齊將軍還在關下﹐與劉將軍後面就到也。你這起騃人﹐我軍新到﹐不思回避﹐少刻主帥自來﹐俱是該斬的。「卽欲先殺張實﹐賓急大叫曰﹕」眾將軍不可妄動﹐我與你的大王是故鄕朋友﹐以此不避﹐等他自到﹐有事商量。你若亂殺﹐少刻必要罪及於你﹐寧可拿去見你大王﹐憑他處置。「羌兵曰﹕」南北異地﹐羌華各族﹐管得甚麼朋友﹗亂軍之中﹐父子兄弟尙不能顧。「張賓曰﹕」不是這等說。你今殺我眾人﹐徒然枉壞性命﹐亦爲無益。我又不曾與你結甚冤仇﹐因有機密事情來見大王﹐適間守關之兵都是我們哄他走散﹐不勞力而得上關﹐我之功也。「旁一人曰﹕」不問有故無故﹐有功無功﹐拿去見了先鋒將軍便是﹐何須殺他﹖「於是皆是綁縛。須臾﹐炮聲震起﹐齊萬年親自上關﹐紮下軍馬﹐設帳而坐。張賓偸看仔細﹐但見他頭戴熟銅盔似金爍目﹐身穿間銀甲賽雪茫眸﹐紅袍曜日﹐白刃欺霜﹐左右列兩行校刀手﹐前面豎一面先鋒旗﹐眞个威風凜凜﹐殺气騰騰。眾人且驚且喜。少間﹐喬晞參過﹐旗牌稟道﹕」關上拿得幾个晉人﹐未敢擅進。「萬年曰﹕」我初入關﹐拿得晉人﹐可將砍首祭旗罷了。「兩邊刀手齊聲應諾﹐飛跑而來﹐將眾人擁去。張賓等見急﹐乃回頭髙叫曰﹕」齊永齡將軍﹐我是西蜀張孟孫﹑黃臣﹑趙染也﹗「齊萬年恍惚中聽得」齊永齡「三字﹐慌叫旗牌傳令且住﹐審問明白﹐免害無辜。旗牌急來畱住﹐問了姓名﹐上帳稟曰﹕」乃西蜀張賓與黃﹑趙三家兄弟﹐道是故舊﹐有秦州機密來報的。「萬年曰﹕」旣然如此﹐何不早稟﹖險誤大事矣。帶上中軍﹐我自問他。「刀手簇轉。萬年起身認看﹐果是張賓﹐慌忙飛奔下帳﹐喝退刀手﹐親解其縛﹐納頭再拜﹐告曰﹕」小人該死﹐乞恕不知之罪。只因心中惱恨晉人﹐見說晉字﹐故不待面﹐致驚貴體耳。「黃臣曰﹕」出軍號令﹐宜是如此。「張敬曰﹕」如此如此﹐若不叫快﹐一齊都死﹗「萬年曰﹕」數載不能聚合﹐日夕痛心﹐豈今才得見面﹐又反驚冒也﹖且請上帳﹐待吾逐位磕頭謝罪。「張賓曰﹕」永齡忠義可貫天日﹐吾等皆知。今起大事﹐乃復國首勛﹐不可卑下矣﹗今後只以兄弟相看﹐好治軍眾。「萬年不肯﹐命軍士擺下胡牀﹐請眾位序次而坐﹐萬年侍立於旁。羌兵看其行徑﹐無不驚駭。張賓叫眾兵曰﹕」將軍敬客﹐禮固宜然﹐汝等何也不看坐子﹖「兵士乃送上胡牀。萬年告罪﹐坐於其側﹐眾軍各依隊位﹐向前叩頭﹐萬年皆請張賓發放。張賓分付﹐只是千長相見﹐餘者免參﹐軍士齊聲應諾﹐震動山嶽。張賓曰﹕」自從黃皓用事﹐卽不曾有此威風矣﹐不意齊永齡復有今日也。「張賓﹑趙槪曰﹕」永齡今舉大義﹐兵不血刃﹐而得此關﹐異日書名竹帛﹐不下有周辛甲﹑雷震之功矣。且我等今日至此﹐又遇這樣好彩頭﹐呼兵喝眾﹐必能成立大功﹐報雪仇恥﹐可賀可喜。「萬年曰﹕」須仗小將軍籌略﹑小主公威福﹐萬年但努力盡吾心耳。「賓曰﹕」劉皇子今在何處﹐起居何如﹖「萬年曰﹕」今在柳林川大寨。「乃將攺名劉淵﹐投入羌胡北部郝元度﹐射二雁﹑落天鵝並打虎﹐得兵受職﹐賜地集糧﹑募兵等事﹐前後備細說了一徧﹐乃曰﹕」日前曾令廖全多帶盤纏﹐扮作客人﹐往河西﹑酒泉﹑張掖等處訪問眾公子消息﹐一向來連廖全也不回話﹐不想今日天教此處相會﹐誠大幸也。「張賓曰﹕」我等奔馳數載﹐歷盡苦楚﹐東躲西避﹐風餐水宿﹐不可勝言。後至金城張掖界上地名黑莽坡﹐被彊人所劫﹐去投一个豪傑﹐托索取衣囊﹐賊人見書﹐一一送還。其人畱我在他家裏﹐教他子孫﹐相與盤桓數載。今聞榜文之言﹐故此徑來投奔。至此關上﹐又受許多驚恐﹐定要捉拿送官﹐幸得你們兵到炮響﹐那些狗囚被我一哄﹐盡皆走散。誰知脫了白虎喪門去﹐又遇黃幡豹尾來﹐被你這些軍士捉住﹐定要殺我﹐我再三辧論獎諛他﹐方才住手。及至見你﹐又不將我言語名姓稟知﹐又不說是漢人﹐反又道是晉人﹐觸了你怒﹐險些丟卻了喫飯的家夥。喜得我還膽大﹐叫得快﹐方保無事。「眾皆大笑起來。萬年聽罷﹐遂喚旗牌官上帳分付曰﹕」你可快將適才上關捉拿張爺的那些軍坯﹐都綁出去砍了回話。「刀斧手得令﹐卽時將查明者二十餘人盡皆捉下﹐推出門外而去。張賓急止之﹐曰﹕」不可斬他。他是畏你軍令﹐又因不識我等﹐故此不敢容情﹐乃是陷於不知耳。用人之際﹐將軍宜當恕其誤犯。「萬年見賓不怪﹐乃叫釋之。命行軍廚役設宴款眾。萬年曰﹕」今日權在此少敍﹐明日送公子等且到柳林川去見劉皇子﹐再行計議。「正是﹕虎添羽翼威偏壯﹐團聚英雄勢便昌。自此而後﹐劉淵中興之兆將成矣。後人有詩道曰﹕

明星皎皎照羌梁﹐列宿紛紛拱北垣。八千子弟來秦隴﹐五百英雄過太行。

出洞蛟龍威始振﹐離山虎豹勢方張。從今攪破中原地﹐羽檄交馳日夜忙。

第十四回

齊萬年獨斬三將

晉元康四年四月﹐齊萬年兵反﹐奪取秦州邊關﹐又遇張賓﹑黃﹑趙等到﹐張實﹑趙染欲助萬年共破秦州﹐萬年曰﹕」今此小用﹐焉得勞重﹖將軍等且往大營去會小主﹐再來未晚。「於是使喬晞親送眾人前去。正欲起馬去打秦州﹐卻好劉靈將後軍到﹐萬年接入﹐議曰﹕」將軍且只紮住在此關上﹐待吾領兵前去﹐試探彊弱虛實如何﹐然後一同進取。「卽便獨自率兵萬人﹐浩浩蕩蕩﹐直望秦州城下而去。晉之細作連夜報入秦州﹐秦州守將乃夏侯惇之孫夏侯騄﹐素多勇力﹐因剿羌胡有功﹐武帝卽命本州刺史以鎭壓此方。日前萬年侵寇屬縣時﹐卽便繕甲集兵﹐修補城堞﹐一切完整。城外左近大戶居民悉皆移入城中﹐守具悉備。其日聽得報說賊兵犯境﹐召集部下大將狄猛﹑牙將邊雄﹐共議戰守之策﹐未知二人有何妙計。當下﹐狄猛獻計曰﹕」小將久知此間地利﹐羌賊侵寇秦州﹐必從殺狐林而進﹐乃北地第一要路﹐甚可埋伏。待某引兵五千﹐先去藏於深處。若是賊兵犯城﹐大人可率兵與戰﹐戰至中間﹐邊將軍再引生力之軍從城中突出﹐夾而攻之﹐賊必退走﹐轉至殺狐林。小將前面截住﹐二將軍後面追來﹐必能擒斬齊萬年矣。然後進徵郝﹑馬﹐殄平羌胡﹐大人之功﹐豈不超越眾守乎﹖「夏侯騄聽言大喜﹐卽點精兵五千﹐付與狄猛﹐前往殺狐林要路埋伏﹐囑之曰﹕」賊兵初來﹐勢必猖獗﹐且未可與戰﹐放他過來﹐待吾親自殺他一陣﹐方好擒他。「狄猛允諾而去。騄又傳令民兵率領百姓上城守護﹐多設旗械鼓銃﹐以助軍威。自點雄兵一萬﹐屯於教場。邊雄選精騎五千﹐伏於西門之內。俱各嚴裝緊束﹐以備退賊。未知兩下勝負如何﹐且看下回分解。後人有詩嘆曰﹕

萬年反亂寇秦州﹐雄兵數萬似貔貅。守將堅城謀戰敵﹐皇天不佑命遭休。

夏侯騄調撥已畢﹐卻好齊萬年兵到﹐見其守備完整﹐乃不扣城攻打﹐卽將人馬紮下﹐排開陣勢﹐大張旗鼓﹐耀武揚威﹐守城百姓看者盡皆喪膽。羌兵正在吶喊﹐忽然間一聲炮起﹐城門大開﹐晉兵無數﹐衝突而出。爲首一員猛將﹐生得濃眉方面﹐巨眼修髯﹐明盔堅甲﹐躍馬持槍﹐揚聲大叫曰﹕」反賊何得無禮﹖豈不知專殺氐羌﹑安北鎭虜將軍夏侯督帥在此﹐敢來侵犯吾地耶﹖「道聲未了﹐漢陣上門旗開處﹐滚出一員大將﹐生得面如紫玉﹐目若朗星﹐雙眉斜豎﹐闊口微須﹐頭戴檮杌金盔﹐身披熟銅鎧甲﹐手執大桿剛刀﹐跨騎月氏髙馬﹐鞭指夏侯騄曰﹕」你自誇往往能殺羌兵﹐不過只是欺虐那些打圍小卒耳﹐不曾遇見我專一擒殺守邊官將﹑捉虎射飛的慕義將軍﹗今若知事﹐好好把秦州印冊捧獻投降﹐免受干戈之苦﹐庶能全命。設言半聲不肯﹐就叫你立作陣前之鬼。「夏侯騄聽言大怒﹐罵道﹕」你這殺不盡的羌狗﹐我跟前也敢說此大話﹐該死久矣﹗「卽挺長槍殺奔過陣﹐竟取萬年﹐萬年輪刀便砍。二人初交鬥戰﹐未知誰髙誰下﹐於是各展威風﹐左回右轉﹐一騁一馳。自辰而起﹐殺至近午﹐約敵兩个時辰﹐百有餘合﹐但只見塵飛砂滚﹐地慘天昏﹐二將精神愈倍﹐並無少怯。正酣間﹐猛然聽得秦州炮聲大震﹐鼓角喧天﹐城門開處﹐軍馬突出﹐當先一員大將﹐生得雙眉似劍﹐兩眼如鈴﹐面猶藍靛﹐睛赤須黃﹐身披鐵鎧﹐手執剛鞭﹐乃是副帥邊雄也﹐驟馬從旁殺入。齊萬年分頭迎敵﹐刀隔抵雙械﹐並無懼閃﹐反乃縱開馬步﹐周回衝戰﹐如輪旋轉。戰無數回﹐又聽得東北角喊聲震鬧﹐一將驟馬如飛殺至。羌眾擡頭觀看﹐見旗上大書」秦州副帥狄猛「﹐其人生得面如刷漆﹐須似剛鍼﹐長軀闊背﹐虎目鳶肩﹐手執兩把雙刃大刀﹐雄威糾糾﹐殺气轟轟﹐徑從陣後衝進﹐與夏侯騄﹑邊雄三面圍住。齊萬年𨿽然敵得﹐自思無兵接應﹐不能取勝﹐遂心生一計﹐賣个破綻﹐衝出右陣﹐佯北而走﹐邊雄拍馬從後趕去。約走五百餘步﹐萬年回頭偸覷﹐見邊雄單馬獨追﹐心中暗喜﹐閃過山坡﹐轉彎之處﹐乃帶住韁繩﹐拖刀立馬以俟。邊雄不防其詐﹐失於提備﹐縱轡疾趕﹐早已撞過萬年馬前﹐急欲住時﹐已收不疊﹐被萬年勒馬背後趕去﹐大喝一聲﹐手起處﹐刀光閃爍﹐早把邊雄連頭帶項砍於馬下。正欲取其首級威嚇晉軍﹐只見狄猛馬亦趕到﹐遙看邊雄屍倒在地﹐乃怒發倒豎﹐髙聲大罵曰﹕」羌奴小賊﹐暗用詭計﹐傷我大朝一員名將﹐可速下馬就戮塡命﹐以免全部遭誅﹐尙敢走耶﹖「萬年笑而答曰﹕」你非能與報仇之人﹐但欲前來湊數﹐作鬼伴耳﹗「乃橫刀立馬以待。狄猛見萬年得志魍魎﹐全無懼怕之意﹐心中大忿﹐策馬直前﹐恨不得一刀砍死敵將﹐以報邊雄之仇。卽便徑望萬年劈頭就砍﹐萬年架開刀接住﹐二人惡戰二十餘合﹐只見夏侯騄親領大兵追至。聽得小軍報道邊雄被斬﹐不勝忿怒﹐揮令眾兵﹕」緊緊圍住﹐不許走脫﹐待吾活擒此賊﹐以消忿恨﹗「眾軍得令﹐趁猛戰住﹐卽便團團困定。萬年戰了數十合﹐自思一人於萬馬中獨戰二將﹐焉能必勝﹖不若乘機衝出﹐佯走誘之。二將防而不趕﹐且自收兵﹐再作道理。設彼不知﹐復又來追﹐吾當以箭翻身背射之﹐不怕不與邊雄一例矣。遂乃盡力望狄猛側邊殺出﹐拖刀佯敗而走。狄猛從後緊追﹐叫曰﹕」有甚詭計﹐再用出來﹐狄將軍決然不怕。若還沒有﹐下馬受縛﹐免吾動刀﹗「齊萬年曰﹕」你且轉去﹐有本事明日再來﹐和你二人單單比个手段。「狄猛曰﹕」休要胡說﹗我今定然不放你去﹐敢以言辭賺我﹐思脫身也。「萬年聽言﹐故意不答﹐帶馬望前徑走。狄猛不捨。萬年暗喜﹐且走且看。見其將近﹐料猛收韁不疊﹐卽按住大刀﹐取弓在手﹐搭箭當弦﹐勁伸猿臂﹐照定來將﹐當胸盡力一箭射去。誰知天數有定﹐狄猛𨿽則步步提防﹐亦不能免﹐當下聽得弓弦聲響﹐急把身軀伏倒﹐不想那箭正中耳竅橫穿對過﹐翻身倒撞下馬。齊萬年慌忙輪刀搶進時﹐狄猛已死﹐遂梟了首級﹐將欲回兵。又見夏侯騄前來接應狄猛﹐思斃萬年﹐忽聽得軍中叫道﹕」狄將軍又被那將射死﹐斬首去也。「夏侯騄聽說﹐气塞胸膛﹐滿眼弔淚﹐乃拭目怒進﹐大吼如雷﹐直望齊萬年馬后趕去。萬年又恃連斬二將之威﹐更不以晉將爲意﹐只顧望前廝殺﹐全無謹愼提備之心。兩个各抖精神﹐再戰上三十餘合﹐誰想夏侯騄也使个暗計﹐勒馬回身少怯﹐萬年只道是膽虛而走﹐亦大喝趕上。夏侯騄挾住長槍﹐悄地取弓搭箭﹐覷定萬年﹐猛發一矢。萬年聽得弦聲忽響﹐知是暗箭﹐急忙伏鞍一躲﹐那枝箭正射中馬頸之上﹐其馬倉卒受痛﹐不知何故﹐騰身一躍﹐把齊萬年掀翻於地下。夏侯騄看見﹐拍馬趕進﹐以爲唾手刺殺萬年﹐報卻二將之仇﹐挺起長槍﹐徑望當心刺去。萬年才得轉身﹐見槍近甲﹐慌急用手一搶﹐早被帶住槍頭﹐借勢大喝一聲﹐就地躍起﹐右手綽了自家大刀﹐思欲回砍﹐夏侯騄急忙竭力抽轉其槍﹐幾乎墜馬。齊萬年終是只手﹐扯之不住﹐遂被奪去﹐掌心俱爲裂破﹐怒欲再戰﹐柰馬已走一旁去了。夏侯騄欺其無馬﹐把槍徑望當胸直刺將來。詎期萬年善於步戰﹐卽揮刀狠鬥。不及十合﹐萬年變生一計﹐架開其槍﹐隨手一刀﹐掠地而轉﹐砍斷馬足一隻﹐馬僕﹐夏侯騄倒撞下地﹐急待翻身﹐被齊萬年隔馬一刀砍中肩膀﹐仰身又倒﹐再走進前﹐一刀分爲兩段。可憐一个鎭國英雄﹐頃刻間化作冥途怨鬼。三軍無主﹐各皆奔散﹐大半投降乞命。有一羌卒獲得月氏原馬來獻﹐萬年大喜﹐卽上馬﹐乘夜驅兵殺至城下。百姓聞知三將皆被所殺﹐相率開門﹐具香燈迎接入城。其有僚佐﹐料不能濟﹐暗中保護夏侯﹑邊﹑狄等官家眷﹐奔往雍州而去。萬年見百姓歡迎﹐采頭有興﹐遂下令不許擄掠殺害﹐各皆不究。於是與民秋毫無犯﹐滿城中安堵如故。差紀軍喬昕將圖籍並投降軍冊﹐所得錢糧衣甲﹑器械數目﹐往柳林川大寨中報捷。後人有詩單道齊萬年獨斬三將之勇曰﹕

萬年英勇更剛忠﹐恥國興師復舊封。秦州獨戰誅三將﹐首建扶劉第一功。

再提漢劉璩等逃至安定地方﹐時因未有住立之處﹐乃畱楊儀之子楊龍﹑家將楊興寶﹑子劉和﹐三人年幼﹐令保各家眷﹐寄於本地大戶一善士胡芳家﹐莊中居住。自入羌中﹐得柳林川之地﹐招軍積糧﹐卽差廖全往各處訪問諸葛﹑關﹑張﹑黃﹑趙﹑魏﹑王﹑姜等人消息。廖全承命﹐先到安定﹐拜見劉和﹐道其備細﹐密令與楊龍等送家眷往金城界外柳林川大寨中去﹐遂辭和等﹐再往他方尋覓眾人。劉和乃與楊龍收拾車馬﹐裝載家眷齊整﹐入謝胡芳﹐辭別而去。芳曰﹕」汝今未知劉立本等下落﹐一旦將欲何往﹖「和曰﹕」吾伯與父今在氐羌﹐爲了前部總帥﹐有兵數萬﹑千日之糧﹐昨已遣人來召﹐故欲辭去。「芳曰﹕」𨿽然如此﹐只有一件﹐路上彊寇甚多。又聞近日秦州大亂﹐本官皆被所殺﹐雍﹑梁等處盤詰甚嚴﹐恐爲不便。「和曰﹕」吾亦慮有眾多家眷﹐劉曜又小﹐且兼路道生疏﹐楊元龍﹑楊興寶與我三人﹐焉能保無疏失﹖是以亦未敢放心。「芳曰﹕」若此且自慢去﹐不日必有人來取你也。「和又曰﹕」我父以妻子托寄老丈者﹐知爲天下義士故也。今又不得不實告訴矣﹐所有氐羌造反者﹐卽吾家將齊萬年也﹐已曾奪取數州﹐本入洛陽﹐恐怕各郡關津添兵防守﹐以後難行﹐故欲趁此先往耳。不然恐人知覺﹐有累恩丈耳。「芳曰﹕」旣是如此﹐吾侄胡文盛久遊北地﹐能曉諸州鄕語﹐頗精武藝﹐近處賊人皆懼﹐叫他幫助你等前去﹐萬無一失。倘若彼處錢糧兵馬稍盛﹐官兵大出﹐可報吾知﹐亦當竭資前至﹐共復漢業矣。實漢將胡遵之子也。「言罷相別﹐贈銀二十兩﹐以爲路費。和乃拜而受之。於路皆是文盛向前﹐各鎭市上人悉皆認得﹐不曾受分毫驚﹐徑至羌中﹐訪投柳林川大寨而去。守門軍士報入﹐張敬﹑趙藩出接﹐將車仗﹑家眷推進營中﹐各各相見禮畢﹐設宴慶賀不提。

且道廖全自安定別了劉和﹐沿途挨訪。忽日遇一土人﹐同店買酒﹐見全是訪尋客夥﹐流落在外之人﹐乃報全曰﹕」我這酒泉地方上有一夥人﹐說是成都客商﹐折本不歸﹐今在那里數年﹐並不回去。內有三四个善於武藝﹐少年豪俠邀其射獵﹐人皆敬服﹐甚愜眾心。又有一人身長八尺﹐面如傅粉﹐顏類冠玉﹐年近二旬﹐鼻梁直貫天庭﹐眼珠紫﹐甚是聰明﹐見今賣卜爲生﹐郡人無不服其靈驗﹐日常數千錢。郡中有一鄕宦﹐姓程名遐﹐家有怪物爲妖作祟﹐每至更深﹐輒便火發﹐隨救隨滅﹐人散則又復燃﹐夜無帖席﹐舉眾不安﹐乃遣家人迎請那先生去卜吉凶。先生代占一卦﹐謂程太守曰﹕『欲除此害﹐來日午時﹐當有煞星至此﹐可以治之。公當躬候其來﹐迎迓入宅﹐盡意殷勤款待﹐莫與言故﹐亦莫央浼他們﹐自能成功。謹記吾言。』先生囑訖辭去。程公依允﹐親自立於門首路口伺之。至日中﹐果有一壯士乘馬自西而來﹐將欲過門﹐程公乃走至馬前﹐躬身專請。其人不知何故﹐只得下馬問其緣由﹐程公曰﹕『非有他意﹐吾亦俠士耳。壯士旣過敝閭﹐與僕偶遇﹐何得不獻一茶乎﹖』其人曰﹕『某乃村中俗子﹑林下莽夫﹐年輕名薄﹐素未覲光﹐安敢造府﹖』堅欲辭去。程公再四固請﹐其人方始承命。入內禮畢﹐茶罷﹐程公思那先生卦通玄妙﹐剛至日中﹐就有壯士來此﹐應其所言﹐心內欽服。乃悉遵其語﹐並不道破﹐亦不動問姓名﹐惟只一味恭敬﹐設宴厚款﹐盡歡暢飲﹐直至更深而散﹐盛具鋪陳﹐送於外堂書房中安頓。「壯士見程公並無一語﹐心中甚惑﹐疑程公莫非有爲人出气謀害心﹖不敢寢臥﹐乃挾劍出庭前閒行﹐覘伺動靜。方才啟扃而出﹐見一怪物在於月下﹐似猴非猴﹐似狗非狗﹐人行壁立﹐手持竹筒﹐向口中吹之﹐火焰騰起。壯士向前﹐怪物潛避﹐遙看他處﹐火光又起。壯士知其避人者﹐力可能制﹐遂挾劍趕去。怪物從前奔遁﹐壯士隨後逐之。那物排黍窠而入﹐壯士疾馳而進﹐一劍砍中怪肩﹐大嘶一聲﹐忽有羣狐聞聲趲出﹐張牙鼓吻﹐若有相向之狀。壯士揚聲大喝﹐亂劍奮砍﹐死者十餘﹐頃刻漸漸集多﹐嘶叫之聲大震。程公家中之人聽得﹐亦疑其怪﹐各執器械開門出看﹐聽前面百步外黍林之中有人聲號喝﹐一齊趕去。正見所待壯士與羣狐在黍中相鬥﹐殺死滿地﹐黍稈亂倒。眾皆爭往相幫﹐幾乎殺盡﹐不剩十數逃去。家人急奔歸﹐叫起程公﹐報知其事﹐程公慌忙整衣﹐出迎入內﹐壯士告以妖狐吹火之故。程公大喜曰﹕『吾實爲此怪作祟﹐是故屈壯士代吾制之。彼𨿽無能成害﹐但舉家被其驚嚇﹐不得安耳。今賴雄威斬此妖畜﹐得豁憂疑矣。敢問尊姓貴表﹐待日後好圖補報。』壯士曰﹕『某卽本貫人也﹐姓支名雄字世英。』程公亦知其名﹐復整酒相待﹐直飲至天明而罷。程公奉禮酬謝﹐支雄皆不受。自此程家得安﹐皆那先生之力也。」廖全聽言﹐自思必是諸葛宣於﹐乃托意求其指引曰「先生旣有此靈卦﹐吾亦乘便煩他卜占親伴下落﹐免得終日奔競於途。兄肯教道路徑店寓否﹖」土人曰「若在店中﹐卽當相陪前去﹐但一向來﹐資本有動萬餘﹐厭於生理﹐被徐普明請到他家去也﹐兄當自往尋之﹐卽可得也。」全乃謝而別去。後人有詩道土人稱宣於卦卜之靈曰﹕

默羨宣於易理精﹐斷妖滅怪灼如神。釋慮決疑聲應響﹐玄妙眞堪繼孔明。

又按野史載﹕支雄字世英﹐綽號獨腳豹﹐酒泉郡人也。性好俠﹐專喜抑彊扶弱﹐但有欺橫惡逆之人﹐卽便出頭與之作硬對﹐代人宣力。其所居之地﹐密邇邊胡。胡地有一酋徒﹐名喚沒攔野虎﹐恃凶肆狠﹐鄰境居民悉遭戕害﹐牛羊驢馬放牧不得﹐小兒女子不敢出門﹐屢屢被其驅掠﹐賣與胡人爲僕﹐逢財便搶﹐遇物便奪﹐人莫能敵。慣使一把銅鈀﹐重六十餘斤﹐凡人遭其一鈀者﹐骨爲粉碎﹐無不卽死﹐遠近畏之如虎。支雄聞之﹐怒謂人曰「吾等中夏堂堂大國﹐豈無一个英雄好漢﹐乃容此狡狡胡醜小酋徒若是之彊獷猖獗乎﹖矢當以身除之。」因思一計﹐內披堅甲﹐外穿客衣﹐用細軟葦艸打成包裹﹐裝以巧樣褡褳﹐負於肩上﹐將背膊盡皆遮住﹐以防其鈀之毒利﹐腰插鋒芒短刀二把﹐以備其近身之解脫﹐鞍旁懸標槍二枝﹐定要捉拿野虎方休。探得城中有相識大戶新獲一匹良馬﹐日行五百餘里﹐再托心友一二人﹐換來騎著。於是裝束齊整﹐裹帶漧糧﹐徑往僻靜路口候之。到不一時﹐遙見野虎部領胡兒十餘﹐掠得羊數隻﹐昂昂而至。支雄故意策馬闖前迎之。野虎看見支雄背上負一大包﹐馬又出色﹐只道是富商﹐所背的盡皆貴物﹐卽便跑馬來奪。支雄假作轉身逃走之態﹐緩轡而行。野虎自後趕去﹐盡力望支雄背上一鈀打來﹐其齒透入艸包之內﹐不能卽出﹐支雄恐被拖拽下馬﹐急扭回身﹐一把將鈀搶住﹐二人就在馬上推來扯去﹐奪取那鈀。雄恐眾胡兒躋上﹐乃奮盡平生之力﹐著實一扯﹐野虎緊緊拿住鈀柄不放﹐豈知支雄拽猛﹐野虎連人撲入支雄懷內。支雄急忙丟鈀﹐一手揪住衣領﹐一手搶住腰帶﹐橫拖過馬﹐帶轉韁繩﹐徑出大道望酒泉郡城中而跑。眾胡兒見野虎被人生擒﹐飛奔來奪﹐支雄馬好步迅﹐追之不及。將有五六里﹐見前面有人家煙起﹐胡眾始遁。支雄竟將野虎捉入酒泉郡﹐獻與太守。太守審其搶殺之罪﹐明正典刑﹐斬首懸竿﹐以示胡寇﹐一方悉寧。官民盡皆敬之﹐後爲漢之大將。

卻說漢蜀廖全得了土人指報﹐一路挨問徐普明之家﹐見者罕識。偶與一卜者同行﹐因講占卦之事﹐其人曰「此間有一起人﹐道是異鄕客旅﹐三个姓胡﹐一个姓馬﹐內一先生姓宣﹐卦命通神﹐門如旦市﹐我曾求他講訓﹐亦欲再去見他。適才客官所問﹐普明請去﹐正此人也。這普明乃是徐光的表字﹐故路上人識者少。此徐光亦深通歷數﹐明經術﹐有知人之鑑﹐非等閒人物也。兄若要往﹐此去不遠矣。小生權要奉別﹐不得相陪。」全心疑非諸葛﹐甚是悒怏﹐乃復懇問卜者曰「想先生得會其人﹐必知其名﹐乞一一明指﹐若非吾之親友﹐亦不須徒往跋涉矣。」其人曰「先生姓宣名於字修之﹐一个名馬寧﹐那三个乃是兄弟﹐叫做胡延晏﹑延攸﹑延顥也。」言訖別去。廖全思曰「五个人﹐有兩个共同於昔﹐況三胡姓𨿽異﹐舊名類相同﹐此必是也。」遂決意前往。後人有詩贊廖全曰﹕

秉義攄忠蜀廖全﹐爲君訪舊不辭艱。數載長途勞夢寐﹐羣雄未集鐵鞋穿。

第十五回

諸葛宣於別徐光

再分頭緒敍說。徐光聞宣於卦卜玄妙﹐請至其家﹐乃與談論古今興廢之事﹐靡不透徹。二人又講究歷數﹐悉皆契合﹐心知非凡﹐乃連馬﹑魏等俱延到家﹐結納供給。家人怪而訝之﹐光曰「此非汝輩所能知者。詳觀數子﹐皆有將相之材﹐異日必然發迹﹐故與相結。吾知晉朝世事紛更﹐中原不久將亂﹐北地當有興者﹐吾儕佐之﹐斯輩其先著鞭矣。欲昌吾門﹐匪由此乎﹖」眾咸哂其爲迂﹐光待之愈厚。一日﹐聽得人言羌中作亂﹐官府行文募招英勇﹐乃回家密與其子言曰「吾門客友在此許久﹐並不見吐露實迹﹐看其行藏﹐必是漢之亡臣﹐吾當試往探而問之。」乃出語宣於等﹐因紿之曰「今有氐羌前部齊萬年與北部郝元度等一同造反﹐文書到此﹐令本郡太守集兵前往秦州救應。兄等有此文武之才﹐何不一出﹐以圖進取﹐不勝於老困林泉乎﹖」宣於笑而不答。光亦不詰﹐點首而去。宣於聽罷﹐遂與魏﹑馬等同到郊外僻靜之處﹐共論其事。馬寧曰「天下同名同姓者多﹐但恐不是他們﹐須要探訪的實﹐方可去投。」宣於曰「以吾度之﹐料是他也。永齡素有膽略﹐故此見中州皆屬於晉﹐揆難報復﹐逃入羌中﹐思起事耳。今稱前部者﹐羌中見他勇猛﹐擢爲前部也。此必萬年借兵復仇﹐羌中感念先帝﹐並吾祖丞相徳澤﹐故相從共反。但不曾聞得有劉﹑關﹑張之人在內﹐是以疑耳﹗」胡延晏曰「今初起手﹐人必以羌寇呼之﹐故此只以萬年一人出名﹐其他未屑言也。」正在講辯﹐忽有一人頭蒙氈笠﹐俯首行至面前﹐眾急禁聲﹐思欲回避﹐其人叫曰「魏大官與馬大郎在此所言何事﹖吾在背後暗處聽之久矣。」眾人見說﹐喫了一驚﹐面皆失色﹐自思此等他鄕異地﹐有甚人知我跟由﹐叫出本姓來﹖只得向前相見。仔細擡頭認看﹐原來是廖化幼子廖全是也。眾皆回喜﹐敍禮動問曰「你今數載在於何處﹐怎的如此黑瘦﹐出起長須﹖若不是先叫我等﹐卻也認你不眞矣。」全曰「我與劉皇子﹑楊大叔等一同避亂出川﹐至安定地方﹐寄下家眷﹐畱楊元化等三人守護。我等五人歷盡苦楚﹐直到羌中北部帥郝元度處相投。一日出獵﹐齊永齡射落飛鴻三个﹐又一箭射下三隻天鵝﹐拳打猛虎﹐救了元度。元度乃請東西二部副帥共議授任﹐湊遇一个馬蘭是馬孟起之枝﹐一个盧水亦是蜀將子孫﹐攺姓在此﹐未曾言實﹐以是各相契合。任劉皇子爲前部總帥﹐永齡爲慕義將軍﹐我等俱立名號﹐遷地柳林川﹐招軍買馬。命吾尋覓諸公子﹐往彼共議。自從出川以後﹐無日不在長途奔走﹐餐風宿水﹐受餓耽饑﹐得無黑而且瘦乎﹖」眾皆嘆而慰之。全曰「昨者安定家眷已曾起身去矣﹐可急收拾前往。北部旣反﹐恐難在外容隱矣。我們還要再去尋關﹑張﹑黃﹑趙眾人消息﹐方才歸營。」宣於曰「亦不須去尋他們﹐以勞跋涉矣。今旣萬年起兵﹐文書徧行﹐榜文遠掛﹐到處皆知﹐他也自會去了﹐我等亦在商議起身矣。你們來得甚好。」遂亦將落魄數年苦楚並攺名之由講了一徧﹐長太息曰「祖父位極人臣﹐任兼將相﹐豈知反爲流落致此也。」廖全曰「人離鄕賤﹐自然之理﹐譬如諭瓜﹐今乃苦盡甘來之時﹐宜卽去會故舊﹐不枉避仇之心﹑復恥之志可也。」宣於等收拾行囊﹐入內辭謝普明。未及開言﹐徐光先謂眾曰「公等喜色匆匆﹐將有遠行﹐且不必忙﹐容某備酌一餞﹐起馬未遲。」宣於曰「何得此言﹖」光曰「公休瞞我﹐身𨿽未行﹐神已馳矣﹐吾固知之。昨勸公等進取者﹐正爲此也﹐特相試之意耳﹗齊萬年造反﹐主之者故漢蜀主之屬也。異日立業﹐僕當聊佐一臂之力﹐共冀太平﹐不敢誣耶。」宣於等驚伏﹐咸曰「公之髙明﹐誠所謂普照萬里者﹐敢少瞞乎﹖」光乃命出酒饌相款﹐盡歡而別。光又將馬匹送與眾人﹐徑望涇陽路到秦州而去。

一路有廖全慣熟﹐不費尋覓﹐數日間走到涇陽界內。百姓逃避者紛紛載道。廖全問其故﹐土人答曰「羌兵作亂﹐奪了秦州﹐殺死守將﹐如今又在此處攻打涇陽﹐前去五十餘里﹐便是羌胡營寨﹐客官自宜謹愼﹐往他途以避其患﹐毋致受恐﹐吾等皆逃避往梁州去的。」言訖分散。宣於曰「旣是如此﹐只須徑到萬年營中﹐毋往金城界外去也。」乃命廖全一人先行﹐餘皆在後。不半日之間﹐早到大寨。全乃下馬﹐直至轅門之下。守營軍士扯住欲綁之﹐廖全曰「我乃柳林川總帥差來報軍情機密的﹐可引我入見才是。旣到轅門﹐何須捉拿﹖煩爲通報﹐言有廖全﹑諸葛宣於與魏家兄弟來此。」內有羌中舊卒﹐聽見說是廖全﹐急叫眾曰「若然如此﹐乃是我前部行兵總管﹐可速報知。」於是入稟萬年。萬年聽說﹐親出接眾﹐進入後帳。敍禮已畢﹐宣於慰勞萬年﹐賜與同坐。茶罷﹐各言數載衷曲﹐且悲且喜。宴訖﹐萬年畱廖全於軍中﹐差人送宣於等往柳林川相會而去﹐不在話下。

再說劉淵自齊萬年﹑劉靈起兵之後﹐得報下縣望風歸順﹐心中甚悅。一面使人去探郝﹑馬﹑盧三部﹐約其舉事﹐一面操演新集之兵﹐準備接應。方出教場﹐哨子報道﹐正東上有一彪人馬﹐塵頭滚滚﹐來得甚緊。劉伯根慌忙整兵伺候﹐立馬橫刀而看。將近至寨﹐各皆下馬﹐仔細認之﹐乃是喬晞送張賓﹑黃﹑趙一班故舊來到。劉伯根滚鞍下馬﹐向前相迎﹐攜手入營﹐各敍寒暄﹐禮畢坐定﹐共訴當初暌違分散之事﹐俱各灑淚。淵命整酒洗塵﹐未及獻酬﹐小校進稟﹐言營外齊先鋒送有諸葛宣於五人來到此間﹐未敢擅放。劉淵聽說﹐親同諸人跑出﹐接入相敍。排列坐次﹐各皆推讓﹐久而不定。新來羌將喬晞進前曰「某本後進﹐不當冒僭。今見諸君謙遜無已﹐有一句擅罔之言﹐斗膽道上。主帥何不照依舊時昭烈先帝所品定官級之次坐之﹐庶幾稍有等殺﹐不亦可乎﹖」魏晏曰「喬將軍此言甚是公論。」宣於曰「不然。卽今逃難而出﹐又是一番世界﹐不比在朝之時。還當論齒﹐始見一家和睦。」劉淵曰「再無異貳之辭矣。昔丞相功徳蓋世﹐吾先帝以父事之﹐眾必不肯欺罔先朝丞相﹐還是修之先請﹐關一﹑張二﹑趙三﹑黃四﹑魏五﹑王六﹐不得再推。」於是位於其先者序爵﹐其次者序齒。命劉和代父把盞﹐先勸宣於﹐次勸張賓﹐二人接盞出席曰「小殿下且慢上酒﹐待我等先賀得勝之喜﹐然後坐席。」劉淵曰「喜莫喜於故人相會﹐余有何賀﹖」張賓曰「劉子通軍循下縣﹐望風降附﹐齊永齡旗指雄關﹐兵不血刃﹐中興之基已兆采矣﹐敢不稱賀﹖」淵曰「劉靈有報到此﹐萬年尙未也。」宣於曰「齊永齡刻誅三將﹐奪取秦州﹐劉子通在城鎭守﹐大兵已到涇陽﹐尢宜稱賀。」劉淵聽言﹐大喜曰「可各上酒﹐齊飲一杯﹐願得共成大業﹐同享富貴。」飲訖﹐齊道萬歲。劉淵又曰「齊萬年旣斬將奪城﹐何不報捷﹐待吾行賞﹖」宣於曰「他已差人賫戶口圖籍特來報捷﹐劉子通探得夏侯駿欲起大兵來報仇恨﹐故畱使者少停數日﹐打聽的實﹐好來計議兵糧接應﹐故此我等先到﹐料亦只在早晚間也。」淵曰「旣然如此﹐且自喫酒﹐明日議發兵糧接應便是。」於是各皆歡飲。將至半酣﹐諸葛宣於忽然淚下而言曰「初吾年才弱冠﹐聞知魏兵欲襲西川﹐鐘會與姜伯約相拒於劍關﹐鄧艾獨以二萬之兵趨陰陵險道而吾祖父皆被所斬者﹐兵將無能故耳﹗吾心亦欲糾集各家功臣並在家坐閒勛舊﹐先殺譙周﹑黃皓﹐然後約合姜伯約﹐與之背城一戰﹐以盡我等忠義之心﹐鄧艾未必卽能勝我﹐國家豈至卒破乎﹖何期眾人皆走出城﹐各自潰散。我見馬寧回話﹐撫心慟哭﹐及後後主出降﹐知姜伯約舉兵歸會﹐會必與鄧艾構隙﹐吾故勉畱三魏﹐思助伯約共圖鐘﹑鄧﹐得遂復國之願未定也。誰知天不從人﹐鄧艾父子已斬﹐衛瓘被吾說動﹐鐘會在伯約掌中矣﹐不想會兵作亂﹐伯約病心﹐悉死混中﹐胡天之不祚漢耶﹖以此亦與魏家兄弟走出成都。後至梁州﹐被盤詰不過﹐乃議攺名易姓﹐免致人猜﹐故伯寧昆仲棄去魏字﹐爲仇國之姓﹐心所不欲也。因入胡地﹐卽以胡字爲氏﹐又從乃祖延字之諱﹐使不忘祖﹐今喚胡延晏兄弟也。我便不言其姓﹐只名宣於﹐始得安然無事﹐以賣卜打獵爲生﹐聚得資本萬餘。彼時又有髙士徐光延吾講議﹐卽於其家隱居數載。今知下落﹐特此星夜前來。」劉淵看魏家兄弟笑曰「古言習俗之能移人﹐信不誣也﹐你今攺爲胡姓﹐儼然就像胡人一類矣。依我之意﹐不可以華人而認爲胡。且吾前又夢見呼延氏輔吾飛上萬仞髙山﹐今就攺做呼延氏﹐換去胡字﹐反又美也。」眾皆稱善。張賓亦將前後被盜﹑關上被捉之事告說一徧﹐宣於曰「我𨿽受苦﹐不曾有此多故。」劉淵曰「據汝所言﹐這班兄弟膽都驚破了﹐把大碗來﹐每人多喫幾碗﹐壯一壯膽﹐日後好上陣廝殺﹐不致懼怕。」一席大笑﹐直至夜深而散。正是﹕天教北塞漢營內添幾个英雄將相﹐中原晉室失卻兩个懦弱君王。世有興亡﹐事多反復﹐理勢之然。後人有詩贊劉淵之有餘福﹑眾人之有貞忠云﹕

懷恨諸雄出故川﹐投身羌土欲翻愆。鹹銜豫子心圖趙﹐各抱畱侯志報冤。

緯地已生張孟氏﹐經天先自脫劉淵。威聲震裂三秦地﹐更有彌靈齊萬年。

又有詩一首贊眾人能復漢業云﹕

蜀遭魏襲走離川﹐避入羌中冀報冤。羣雄破陣如摧霧﹐眾將攻城似卷煙。

設策張姜仇膽落﹐運籌諸葛敵心寒。直教梁趙諸王懼﹐請命求和割左賢。

詞歸一集﹐話分兩頭。不說劉﹑張聚會﹐計議接應齊萬年之事﹐再題蜀中汲桑與故主趙染﹑張賓等在郭胡家居住﹐聞知晉朝篡魏﹐差王祥之孫王衍爲行人﹐撫慰各處﹐河北﹑河西鎭守之官加敕賜職﹐威權同天子親臨﹐搜求不附﹐先斬後奏。人將此言報與郭胡曰「今王太尉自任行人之職﹐巡察邊郡﹐但有家中容畱異鄕來歷不明之人者﹐定行抄徙。我見公家犯此﹐特來報知。」以是郭胡與其少子郭敬商議﹐打發蜀眾往關外避之。賓等辭去﹐至黑莽坡被夔安等衝散﹐汲桑乘暗負小主趙勒竊逃﹐遂失眾夥。行轉河西﹐數日並無容身之處。一日行至荏平﹐見所大宅院﹐前往投宿﹐眾拒不納﹐家主名師歡親出﹐看桑﹑勒二人雄偉俊秀﹐乃喚其入內﹐問曰「你是何方人氏﹐因何至此﹖」汲桑對曰「某本張掖人﹐此兒乃宦家子弟﹐其父與吾同本貿易﹐不幸遭疫而亡﹐吾今挈彼回鄕﹐途中被彊梁所奪﹐故來相投﹐伏乞垂憫。」歡曰「然則你是爲商的﹐到吾家中能會做些甚麼勾當﹖」桑曰「久歷風霜苦楚﹐傭工粗細皆可﹐亦曉射獵。」歡聽說﹐畱住於家。居數日﹐見桑有力量可托﹐乃喚謂曰「此小子不會做甚﹐送到城裏吾兒書館中去相伴讀書﹐汝則同吾出入﹐必無輕慢。」汲桑稱謝。次日﹐自送趙勒入城﹐正值郡官跟隨王衍出外﹐師歡在前﹐見頭踏至﹐急躲於道右僻處﹐汲桑與趙勒行左畔﹐無處可藏﹐乃避立道旁。王衍見汲桑狀如熊虎﹐趙勒兒又神貌俱奇﹐熟看良久﹐又回頭覷其行動迅捷﹐急命左右喚問姓名。桑負勒走去﹐尋之不見。衍謂眾官曰「適間道上那个漢子﹐攜彼稚子﹐雄而且異﹐睹其衣冠行徑﹐似吾華人﹐鑑貌察色﹐大類胡族﹐恐他日亂吾晉家天下者﹐此之徒也。」卽轉回城﹐傳令捕拿。汲桑覺之﹐另出北門而走﹐追者不能及。桑不敢回師歡處去﹐一路重復問到郭胡家中投奔。郭敬見勒又至﹐十分歡喜﹐請出父親郭胡。胡喚桑入﹐問曰「你與趙大郎等同去﹐何又與四捨獨至﹖」桑將被盜趕散之故告訴一徧﹐胡甚憫之。郭敬曰「今後且只在此﹐與我共做人家也罷。」居無何﹐王行人出榜﹐連門挨問﹐捉拿一大漢並一小廝﹐甚是緊急。郭敬乃匿二人於內室﹐不許外人相見。次後有一親朋名沐延探知其實﹐彊逼郭胡獻出官府請賞﹐胡不從﹐入內﹐謂汲桑曰「本欲相畱在此﹐柰何官司構募甚急﹐外人背語紛紛﹐第恐你我皆遭其害﹐今可急從後門遁去﹐以圖再會﹐毋致被獲不便。」卽命郭敬將錢二串﹐助爲路費。汲桑拜謝流涕﹐往北而去。行過旬日﹐途中食用甚貴﹐百文不能飽﹐盤纏用盡﹐行至日晚﹐並無人煙形迹。將及近更﹐忽然聽得數聲犬吠﹐趙勒兒曰「前面山犬汪汪﹐必有人家。我和你饑餓已極﹐且去買些面飰喫喫﹐又作道理。」桑從之﹐縱步而往﹐卻是一所古廟﹐並無別屋。二人亦只得入內﹐拜告曰「某乃亡蜀忠良﹐逃避至此﹐迷失路途﹐無處可投﹐特到神堂借寓一宵﹐惟願陰中保佑﹐明早尋見故主。不然﹐我今身無盤纏﹐小主兒途中必然受餓﹐是桑之罪也。」禱訖﹐往神背後尋覓歇息。忽見舊門一扇﹐橫於地上﹐桑乃移於側畔﹐掩上廟門﹐抱勒而臥。至天明﹐將欲出廟往人家覓食﹐忽然間趙勒兒腹中攪痛﹐按之不住﹐冷汗津津﹐面皆攺色。桑急拜神求護﹐亦略無定﹐只得抱於膝上揉而摩之﹐一時不能少住。汲桑驚惶失措。頃而日光入廟﹐抱於門外日下揉之﹐須臾汗出﹐痛止神定。桑曰「此是感冒幽陰之气故也﹐我與你急忙離去。」勒曰「我已餓傷矣﹐有甚的把些我喫﹐方好走路。」桑曰「亦要前面去買﹐這里那有見成的﹖」於是覓路而出。行不百步﹐忽有晉兵數百﹐各持棍棒弓箭﹐覿面闖來﹐桑急抱勒奔轉廟邊藏之﹐已被看見。晉兵疑其有財﹐分投尋捕﹐正欲至桑躲處﹐忽有大鹿四五十个﹐作二三陣望道旁馳突而出﹐晉軍見鹿望東南而走﹐呼眾挽弓趕捕﹐各人爭前射鹿﹐遂棄汲桑。桑見眾軍去遠﹐復抱勒出。將行﹐偶見一老丈﹐手持一筐﹑香一握﹐內有飯一盂﹑肉一刀﹑酒一壺﹐從容行至﹐謂汲桑曰「壯士慢去﹐待吾獻過神靈﹐請喫酒飯而去。食此福物﹐令人能致福慶﹐愼毋見卻。」桑﹑勒甚喜﹐坐於廟旁待之。俄而老丈持酒飯出﹐盡勸二人喫之﹐謂曰「吾見汝抱此小子﹐必是逃難之人﹐故畱壯士將斯粗糲聊充一時之饑﹐望勿見嫌。」桑謙謝再四﹐乃以酒飯先進於勒﹐而後自喫。老人曰「君義士也﹐失敬多矣。」桑見其任俠過甚﹐觀其形貌﹐蒼顏古色﹐鶴髮仙標﹐拜問鄕貫姓名﹐老人曰「吾修眞道者﹐名通玄子﹐久忘姓名﹐頗知風鑑﹐適見二君有難﹐故亟來此相援﹐特以符使驅假鹿一羣﹐賺散晉兵﹐解此一厄﹐今後可以無凶險矣。這小郎君﹐魚龍起於髮際﹐伏犀貫於囟門﹐上四九卽當大貴﹐今邇尙在陽九數中﹐宜往西北而行﹐可逢旺﹐獲免遊軍之擾。」桑與勒兒一齊下拜﹐謝曰「小主果如公言﹐弗敢忘徳﹐當重投報﹐乞示居上﹐以便書紳﹐使小子知所趨酬也。」老者曰「吾實不敢望謝﹐君必欲問﹐吾家堂柱上有一聯句﹐請君識之﹐乃漢時所署的﹕『護國功勛大﹐齊民徳澤深。』此卽老夫之居也。」又謂二人曰「吾適爲君詳了一數﹐汝二人可記此言﹕壬申年苟道將可避﹐甲戌歲王彭祖可圖。」桑正欲問﹐忽聽得隱隱鼓角之聲漸響﹐老人遙指曰「晉軍又至矣。」汲桑回頭凝望﹐忽失老人所在。桑曰「此必廟中神靈所使﹐當往謝之。」轉至廟中﹐見堂柱上有聯刊刻於版﹐久而蒙暗﹐仔細認之﹐乃老者所云之聯也。二人撮土爲香禱謝﹐整鑪間﹐忽於下移出銅錢一串﹐桑曰「莫非神人賜作路費﹐以周困乏者﹖不然﹐今早拜時﹐尙未之見﹐果何來也﹖本不當妄取﹐其默有意存焉。」因而祝曰「荷蒙大神賜食賜錢﹐恩庇甚矣﹐亟未能報﹐他日若得寸進﹐願以金裝酬之。」禱畢﹐攜錢出廟﹐徑望西北而行。自此常聞空中有鼓角之聲﹐若迎送狀﹐途中並無驚恐﹐亦不覺饑餓﹐𨿽日一餐﹐恬如也。歷幾跋涉﹐出了雁門﹐轉至上黨﹑武鄕郡地方。時盤纏用盡﹐天色將晚﹐不見程鎭﹐無可柰何。汲桑嘆曰「在家不念在家好﹐出路方知出路難。歷此窮途﹐無日早晚不憂不慮﹐何時能得出頭乎﹖」勒曰「今到此﹐是亦命也﹐數也。不須嗟嘆﹐且自趲行前去﹐倘看人家旅店﹐尋覓歇息﹐又作道理。」於是向前疾進﹐才百餘步﹐轉一山坡﹐見林木森森﹐鴉雀喧噪﹐交交聒耳。桑曰「此處必有人家也。」乃趨而往視之﹐果然一大宅院﹐髙樓廣廈﹐門第重重﹐墻垣疊疊﹐周回數百步﹐兩鄰犬聲相接。門額上掛著一扁﹐寫著「中朝閥閱」四字。汲桑看了一會﹐見無人出﹐與趙勒權於階前少坐憩息。忽見一人走來﹐將欲關門﹐汲桑連忙起身﹐那人見此大漢﹐喫了一驚﹐急問曰「你欲做賊也﹖」桑曰「你不看﹐難道帶个小廝來做賊的理﹖我是借歇的客人﹐央煩方便一二。」那人不答﹐徑自進去。須臾﹐二使者持燈而出﹐見一老者蒼髯素服﹐頭戴大帽﹐親至門邊問曰「漢子是何方人氏﹐因甚暮夜至此﹖」桑思彼是中朝之扁﹐亦須報是中朝之人﹐他念鄕曲﹐定然畱我﹐乃對曰「吾是魏人﹐姓汲名桑字民徳﹐乃漢汲長孺之派﹐因客邊方﹐遭亂喪本﹐來至此間﹐天色昏晚﹐因爲地理生疏﹐無處可投﹐特來廊下借宿一宵﹐明早就去。」從人曰「老總領﹐我看此人身長丈餘﹐气象虓狠﹐非是善人﹐乃背義竊逃之徒﹐不要理他。」桑曰「大官休得錯看了人﹗我非不良之輩﹐只因此子之父與吾結交﹐彼今遭難﹐故抱之以存其後﹐甘受辛苦﹐欲全友道﹐豈竊逃者耶﹖」老者曰「不要聽他。我家空屋盡多﹐可以歇得﹐但不知你曾買飯喫不曾﹖」桑曰「今早喫飯﹐走二百餘里﹐並無買飯之處﹐尙未得食﹐且待明早﹐又作計較。」老者分付二人去取飯來與桑﹑勒充饑﹐引入側屋之中﹐問曰「我是中州來的﹐見你說是魏人﹐卽乃鄕曲故舊。看你這一表身軀﹐不像个落泊之相﹐爲何狼狽至此﹖又可惜這个小官兒﹐跟著你們受餓﹐今欲何往﹖有甚倚望否﹖」桑曰「我二人離鄕久遠﹐家業已失﹐亦無所望﹐且又身無盤費﹐今到斯際﹐出於無計﹐只得寸步行將去﹐從天發付來矣。」後人見汲桑道此言語﹐有詩嘆曰﹕

否泰窮通總自天﹐時艱到處遇迍邅。汲桑固有千軍勇﹐未濟焉能猛著鞭。

第十六回

趙石勒上黨聚義

石管家詳聽汲桑言語﹐知無去路﹐乃謂之曰「我家到也用得人﹐你會做些甚麼生理否﹖」桑曰「粗細事頗皆諳曉﹐農商吾之本等﹐拳棍射禦亦能行教。」老者曰「旣如此﹐我且畱你權住我家﹐相幫老身﹐尊意肯否﹖」桑曰「如蒙收錄﹐幸莫大矣﹐願任僕役。」老者曰「我老爺用人有方﹐隨才授事﹐只要忠正﹐必當重待。」桑謝而問曰「適聞尊丈所言﹐有甚老爺﹐是何官宦﹖髙姓貴職﹖公是他誰﹖」老者曰「我家老爺姓石名莧﹐祖貫彭澤人氏﹐曾爲魏國光祿大夫﹑當今太尉石苞老爺同母之弟﹐散騎常侍﹑衛尉卿石崇之叔也。因諫司馬昭專權﹐忤其行事﹐攺爲屯田司﹑北地監軍﹐不許在朝。今家甚富。因是昭子炎篡魏﹐以故不行詔取。且年髙無子﹐安享此地﹐不欲還也。我乃管事總領﹐石富是也。」汲桑曰「旣如此﹐須當稟過石老爺知道﹐肯收畱我二人﹐方可在此。」富曰「不妨得﹐老爺一應事務俱不經理﹐盡皆委我行移。卽今府中之人﹐老爺還是認不徧的﹐況你一个乎﹖」桑喜謂石富曰「蒙老丈收畱在此﹐小子頗有勇力﹐能搏猛虎﹑禦彊馬﹑抑橫寇﹐倘有委用﹐𨿽赴湯蹈火﹐亦所不辭者。」富甚悅。次日﹐卽撥令掌管牛馬羊畜﹐使爲總領﹐其圉牧貙人等悉憑拘制。桑亦查看嚴明﹐餵飼均調﹐並無損壞。一日﹐桑與趙勒往牧羊場中撿點歸遲﹐廚人送飯至彼處﹐桑與勒兒正喫。忽值石大夫晝寢﹐夢出莊遊玩﹐見羊羣之中有大小二虎相對喫物﹐莧疑是噬他之羊﹐又恐虎看見趕來﹐乃躲於僻處﹐窺其動靜。頃而祥光燁燁﹐小虎兒起身抖擻﹐向中間咆哮一回﹐變做一條百尺金龍﹐騰空而起﹐須臾云翻電閃﹐風雷交作﹐揚砂捲石﹐刮得眼昏目閉﹐奔走不疊。那大虎從羊羣中躍出﹐徑望身邊衝來﹐嚇得仰身而倒。正值石夫人來至﹐見丈夫冷汗如淋﹐渾身振掉﹐面色如泥﹐急忙喚之。

石莧醒覺﹐乃是一夢﹐身猶戰栗不已。夫人問曰「相公晝睡﹐何故有此恐怖之狀﹖」大夫曰「適才一夢﹐甚是險異﹐驚得我神飛魄散﹐魂不附體﹐想是不祥之兆矣。」夫人曰「是何夢象﹖請試言之。」石莧從頭說了一徧﹐夫人曰「龍虎是非常之物﹐庸人難得夢此者。龍乃人君之象﹐虎乃人臣之象﹐必應朝廷有徵召之驗也。」石莧不然其解﹐遂卽竟出﹐往羊場中去看之。行至放羊之所﹐見羊皆睡在地。又轉側手石宕邊去時﹐有一大漢子在旁﹐將碗添飯﹐一小廝端坐在團石之上。石莧自思﹐適間之夢莫非應此二人身上﹖乃走向前去看。汲桑見布帶巾人至﹐知是石大夫﹐乃囑付趙勒兒曰「此是家主﹐我們都未曾與他相見的﹐不知他喜也怪也。你是小童子﹐在此坐無妨﹐我去躲他一躲﹐看其待你何如﹐再見未晚。」遂往後面凹坳處匿之。石大夫走至石旁﹐趙勒兒動也不動。大夫問曰「小廝們﹐你是那里來的﹖叫做甚麼名字﹖」連問兩三聲﹐並不對答。大夫又曰「這个小廝敢是啞的﹐不然怎的不會應聲﹖」勒曰「我非啞者﹐你問我何爲﹖」石大夫曰「你這小子﹐今年幾歲了﹖難道自家名姓也曉不得﹖或是天上弔下來的﹐或是地下闖出來的﹐定有个來歷。我們這樣老大人問你﹐你也不答﹐是何道理﹖」趙勒張目直視﹐徐徐應曰「我就依你說﹐天上弔下來的﹐叫做天子也罷。」石大夫聽言甚駭﹐仔細看其模樣﹐見他腦骨髙孤﹐方面大耳﹐齒白唇紅﹐神形俊拔﹐乃又曰「你敢是个好人家之子﹐如何無人管你﹖坐於茫天之下﹐豈不怕也﹖」勒曰「我也不要人管﹐自有力量坐此天下﹐何怕之有﹖有好快活處﹐你還不知耶﹗」大夫又笑曰「此等茫茫所在﹐風吹日炙﹐四無關閉﹐有何好處﹖須無快活。」勒曰「不是這等說。我坐此彌茫天下﹐無人與我爭取﹐若在屋下﹐便有人爭了﹐故云快活。」大夫曰「難道這石塊上也有快活﹖」勒曰「堅如磐石﹐萬年永固﹐何必戲焉﹗」石大夫與趙勒兒謔談一會﹐見其句句皆有志气﹐語言奇異﹐心中有愛他之意﹐乃喚汲桑曰「你那漢子﹐何不過來相見﹐躲我則甚﹖」汲桑見石大夫看破呼叫﹐只得出來參見﹐向前跪下。石大夫見汲桑一表非俗﹐連忙扶之令起﹐問曰「你是何人﹖不必下禮。」汲桑曰「我乃中州人氏﹐姓汲名桑﹐久居張掖﹐因遭荒亂﹐來府上相靠老管家做工爲活的。」大夫曰「這小兒是你甚的﹖」桑曰「他亦好人家之子﹐祖父是常山人氏﹐久在張掖﹐得生此子﹐彼因遇盜﹐是吾力伏彊人﹐拜吾爲兄﹐以酬救命之恩。今他夫婦遭疫而死﹐無所倚靠﹐吾故育之。今無柰至此﹐望爲哀憐。」大夫曰「我先問他何人﹐並不答應﹐亦有名乎﹖」桑曰「他父因是避禍遠逃﹐不言名姓﹐只叫做胡中子﹐此子他只叫做勒兒﹐乃胡人之名也﹐後人問我﹐我便說是胡勒兒。」大夫曰「還有緣故﹐我先來時﹐瞧見你恁般恭敬盡禮﹐豈有朋友之子﹐汝乃他之父執﹐何該端立而侍食乎﹖」桑曰「因他這幾日有些不快﹐故此小心伏侍﹐扶持他進些飲食﹐以盡我之仁義耳﹗」石大夫曰「這也憑在你心。又有一說﹐他旣不當爽快﹐你可同他到我中堂上來﹐叫夫人把些細膩果食與他喫﹐這樣粗幹面飯﹐恐他難喫。我先回去﹐你可就來﹐別有大事托你替幹。」汲桑應諾。石莧回府﹐卽與夫人商議曰「適間出外閒行﹐見有一事﹐與夢中甚相符合。」夫人曰「何見相合﹖」莧曰「方才到牧羊場中﹐見一大漢伏侍一小兒喫飯﹐見我走去﹐大漢躲開﹐那小廝對我們講無數奇言天話﹐後來那大漢如虎一般走將出來﹐徑到我面前跪下﹐豈不應乎﹖我想那兩人必有好處﹐且又小廝志气洪大﹐相貌端嚴﹐甚是可愛。我欲要他爲兒﹐未曾說破﹐已曾分付他抱來見你﹐與他果物喫﹐想必就到。夫人看他若還中意﹐便與他畱在此間。況他沒有父母﹐又無姓氏﹐日後長成﹐卽是親生的一般。莫非天意﹐見我年老無兒﹐賜此龍虎之子爲嗣﹐未可定耶。」夫人曰「你便是這等立意﹐未知那人肯否何如﹖」兩人正在談議﹐只見守門小童子引著汲桑入於中堂﹐進內通報。夫人曰「你可同他到後面茶堂裏來相見。」汲桑得命﹐卽攜趙勒跟隨入見﹐望著石夫人鞠躬下拜。夫人曰「家僮快扶遠客起來﹐我這里回禮不便。」汲桑乃不拜﹐站立一旁﹐趙勒兒也向前唱喏。夫人親自挽其手看之﹐見其面發玉瑩﹐唇若塗朱﹐丰姿俊偉﹐濃眉巨顙﹐骨骼雄奇﹐心中大悅﹐謂石莧曰「相公﹐我和你這些年紀﹐富貴亦頗足﹐但天賦不全﹐沒有後嗣﹐若得這樣一个兒子在我身旁﹐教訓他讀書﹐必有出人頭地之處﹐何愁晚景不榮乎﹖」乃自攜之入內而去。石莧賜桑同坐﹐問曰「兄旣汲長孺之冑﹐系故漢良臣舊族﹐中朝佳客也。吾有一言相啟於兄。今玆我的夫人見此小兒﹐心中甚是愛念他﹐意欲問你權把借繼與我夫人爲嗣﹐我們代你撫養教育﹐終久還是你的人﹐佳客心下如何﹖」桑曰「奚必言此﹖老爺若要﹐小人一發奉上就是﹐但恐此子享不得老爺之福﹐徒枉折耳﹗」石莧曰「不必謙拒﹐數千里來相會合﹐莫非天之緣乎﹖我必不忘汝﹐定須富貴共之。」桑曰「況今我們至此﹐亦是老爺門下之人矣﹐豈敢有違鈞命乎﹖」石莧喜悅﹐出坐請桑拜謝。桑曰「老爺卽是某之主人﹐安敢受謝﹖凡事上擡舉小人﹐親目一二便是矣。」石莧曰「此子旣與我爲兒﹐合府之人﹐分付俱屬你們調遣﹐家事亦汝攝總﹐只稱大爺﹐不許呼名。」又命小僮請夫人領勒捨出外拜謝汲大爺。桑見夫人至﹐卽先言曰「適才告過老爺了﹐望乞尊重﹐免使小人折福。」夫人乃止常禮而已。桑扯趙勒捨向前教曰「今來在此﹐蒙老爺﹑夫人愛惜﹐可拜爲父母﹐以報大恩。今後只在內堂居住﹐待我在外好做生理。」勒捨依言﹐各皆四拜﹐卽以老爹老娘呼之。夫人大喜﹐把勒之臂謂石莧曰「事則甚美矣﹐倘若朝中大老爺與侄兒石崇知道時﹐恐有見怒。」莧曰「我兄太尉爺﹐今與間別多久﹐年老昏旟﹐料他不管閒事了。只是侄兒平生急性多刻﹐不知他們心下如何。」汲桑曰「老爺差矣。今遼洛懸隔﹐天各一方﹐彼父子在朝爲官﹐尙不念我爺在此苦樂如何﹐並無申明詔回之意﹐今年至此﹐尙無酌見﹐老爺之事﹐皆由夫人二位自家張主﹐豈得慮他﹖昨我又聞老總領說他富蓋天下﹐又不思貪圖老爺家財﹐何愁怪乎﹖」石莧曰「汝言是也﹐只今此子不可與他更名了﹐就叫做石勒也罷。」撥家僮四名﹐伏侍汲桑﹐右宅居止﹐服食與己同給。石勒居內﹐自家教讀書史﹐傳命合府中﹐俱呼二人爲公子﹑大爺。

自是汲桑無事﹐常於野外看管圉牧等人﹐卽便操演槍棒。有地鄰劉徵﹑劉寶﹑張曀僕﹑郭黑略﹑張越﹑孔豚﹑王揚﹑冀保﹑胡莫﹑趙鹿﹑吳豫﹑劉膺﹑支屈六等十三人﹐皆來相投﹐習學武藝。石勒時年十二﹐卽有勇力﹐每與人相撲賭力﹐冠者不能勝。汲桑常戒抑之。及見眾等從集槍棒﹐亦欲學之﹐桑不許。石莧乃另請一師﹐名呼延莫教之。不一月﹐卽能與劉徵等比試﹐遂與之結拜爲友。鄕中有豪傑之人﹐卽便與之抗持﹐務要勝而方休。時之人號之爲十四悍。惟有麻池莊李家﹐其池中極有好魚﹐石勒等要往彊捉﹐其家有無賴子名李暘﹐亦多勇力﹐見之必爭﹐眾皆不敢侵擾。惟石勒不服﹐每每與之爭捉麻池之魚。二人動輒鬥打﹐殊無差勝。後人有詩嘆石勒曰﹕

自古英雄未擅名﹐或居樵牧或漁濱。一朝際會風雲起﹐多效髙光立異勛。

且不說石勒之事。再提西羌蜀將齊萬年﹐得了秦州﹐要劉靈兵一萬鎭守其城﹐與廖全將兵先打涇陽﹐以遏夏侯駿報仇之兵。屯營界上﹐未及進發﹐秦州敗卒已皆逃至涇陽﹐報知夏侯駿﹐言夏侯騄將軍與狄猛﹑邊雄三人﹐只一陣俱被齊萬年所斬﹐秦州已失。今屯兵界上﹐將要來攻涇陽矣。夏侯駿聽說兄弟被殺﹐放聲慟哭﹐指西大罵曰「吾不活捉此賊碎屍萬段﹐以報弟仇﹐非丈夫也﹗」遂傳令各軍裝束﹐教場聽點。原來這夏侯駿乃夏侯騄同胞之兄﹐自幼驍勇絕倫﹐善於騎射﹐羌人畏威﹐聞風遠遁﹐晉朝倚之爲關西屏障。當日見報﹐恨不飛至秦州復仇退賊﹐以取其地。卽點精兵一萬﹐望秦州而進。於路悻悻然大張武威﹐勢如熊虎﹐思欲必破萬年。剛及至界﹐哨馬回報﹐羌將齊萬年兵已入界﹐紮營當道﹐離此止四十餘里﹐將軍須要準備而進。夏侯駿聽言﹐銳气頓阻﹐心中大怒﹐曰「此賊恁般無狀﹐不立斬之﹐怎雪吾忿﹗」乃卽催兵疾進。齊萬年亦探得涇陽兵出﹐傳令不使逼寨﹐也畱廖全守定糧艸﹐將兵二萬前往近戰。行不十里﹐兩軍相遇﹐卽於平地排開陣勢。三通鼓罷﹐晉朝大將夏侯駿立馬陣前﹐髙叫曰「羌奴反賊齊萬年﹐可速出來納命﹐免動干戈﹐殘害生靈。可曾知吾名否﹖」眾兵士羌將見其誇口﹐盡擡頭看﹐看那官將甚麼威風﹐怎生打扮﹐但見他﹕頭上朱纓似火蒸﹐大紅袍帶染猩猩。身騎赤色胭脂馬﹐手執剛刀賽殺神。夏侯駿道聲未畢﹐漢兵陣上炮銃齊鳴﹐門旗大開﹐萬年跑馬而出﹐亦揚聲大呼曰「來將何人﹖可曾聞得無敵將軍之名乎﹖」晉陣上兵將軍齊齊睜看﹐看那羌帥全裝披掛﹐雄威糾糾﹐炫目驚心﹐有詩爲證﹕頭上金盔煥紫纓﹐身披重鎧燦魚鱗。番袍絢彩昏紅馬﹐雪天刀橫耀日明。夏侯駿見羌將出馬﹐復以鞭指而言曰「大朝恩養汝等羌胡不薄﹐何敢造反﹐侵犯官城﹐害吾兄弟﹖好好下馬受縛﹐猶免殄汝種類﹐否則將胡地踹爲曠野﹐寸艸不畱﹗」齊萬年曰「秦州三將比你手段何如﹖不曾勾我半刻工夫﹐盡作刀頭之鬼。宜早獻上涇陽﹐苟全艸命﹐尙欲來湊數也﹖」夏侯駿喝曰「羌狗賊奴﹐何得無禮﹗吾乃四世將家﹐剿戮遼羌﹐收伏匈奴﹐並蜀滅吳﹐東蕩西除﹐橫行天下三十餘年﹐今日豈容汝一介反賊假威猖獗乎﹖」言訖﹐橫刀直取萬年﹐萬年亦拍馬向前迎敵。二人接住﹐約退三軍﹐交鋒惡戰。但只見飛塵滚滚﹐殺气騰騰﹐刀光爍目﹐渾如那風摧電閃一般。兩下斗上了八十餘合﹐不分勝敗。二將見是對頭﹐俱各忿恨﹐齊齊舉刀﹐望當頭盡力奮砍﹐卻好雙刀接刃﹐一聲響處﹐火光迸起﹐夏侯駿刀口被齊萬年砍缺。兩馬驚走﹐隔開數丈。於是俱各少歇﹐整轡再進﹐兩个抖擻精神﹐各揣摸手段﹐大展雄威﹐又戰上了三十餘合。兵士看者無不喝彩。直殺至紅日將沈﹐尙無罷意。只見涇陽城裏裨將馮貞帶兵三千來接應﹐未及到陣﹐卻好漢將廖全亦領精卒千人來至﹐卽望馮貞陣中殺去。以是兩軍混殺﹐將有半个時辰﹐天色漸黑。馮貞被廖全所殺﹐晉兵少怯。夏侯駿密令鳴金收軍。齊萬年聽得金鳴聲響﹐黑暗難戰﹐乃喝退夏侯駿﹐各皆回寨。駿乃紮營中路﹐計點人馬﹐折去千餘﹐又傷裨將馮貞﹐傷感不已。齊萬年折兵五百﹐喜得廖全初出﹐已斬晉將﹐遂亦設宴賀喜。後人有詩贊曰﹕

廖全𨿽匪萬夫才﹐漢運將信亦顯威。涇陽兩戰誅雙將﹐創復功勛頗偉哉。

第十七回

齊萬年涇陽大戰

卻說夏侯駿自發涇陽﹐以爲唾手擒斬齊萬年﹐復奪州郡﹐報卻兄弟之仇。誰知戰了半日﹐不能取勝﹐反又折了馮貞﹐心中十分煩惱。一夜無寐﹐鳴鼓集眾重賞﹐分付曰「人言齊萬年此賊驍勇﹐果不虛傳﹐吾先陣上幾次刀及其頸﹐皆被隔開躲過。明日你等各宜用心﹐戰住羌兵﹐待吾好斬那廝。」眾兵應諾而退。次早四更卽起造飯﹐平明起馬﹐欲逼羌兵寨前攻打。不期齊萬年亦已出兵﹐兩家又於原戰之所相遇。各排陣勢﹐漢將出馬﹐謂夏侯駿曰「久聞將軍乃曹魏連枝共系之人﹐譙郡世臣﹐許昌忠義﹐今被司馬氏篡奪﹐理合伸仇才是﹐何又反受其祿﹐爲彼宣力﹐豈丈夫哉﹖」駿曰「天運有變遷﹐吾乃通時達勢之明良﹐豈比汝羌奴苟圖擄掠﹐取速亡者乎﹖」言訖﹐揮刀徑取萬年﹐萬年接住。二人各逞雄威﹐並施英勇﹐叫聲殺著﹐但則見﹕凜凜刀翻雪片﹐騰騰馬騁雲龍。殺聲鬧嚷震天空﹐惟見塵飛沙滚。二人惡戰上百有餘合﹐並無少讓。萬年見兩日戰夏侯駿不下﹐心中忿怒﹐狠舉大刀﹐極搶進前﹐欲望夏侯駿當頭劈去。誰知道棋逢敵手﹐著著有破。夏侯駿看其刀頭向上﹐卽偸空望下截一刀砍去﹐正中萬年左腿﹐甲皆砍落。萬年喫了一驚﹐遂將計就計﹐拍馬望西而走﹐口中大叫曰「晉將休得來趕﹐今日被你砍傷腿了﹐且自收兵﹐明日和你好好再戰。」夏侯駿見萬年腿上中刀﹐也只道眞是帶傷而走﹐不知其乃假謬之言﹐放心肆意﹐驟馬趕去﹐不肯少住。萬年回頭看見其馬急漸近﹐心中暗喜曰「昨者狄猛中了此條計策﹐今日裏這个晦气東西﹐豈知又撞入我之套中而來。」於是按住大刀﹐悄地取弓在手﹐搭箭當弦﹐望著來將當心﹐勁伸猿臂﹐奮神威一箭射去。夏侯駿正在猛趕﹐忽聽得颼聲一響﹐料是弓弦﹐急把身子伏倒﹐躲於馬背之側﹐馬迅箭急﹐已從背上過去﹐不曾得中。齊萬年滿望要射倒夏侯駿﹐以報一刀之恨﹐豈知竟被躲過。慌欲拔箭再射﹐其馬追來已近﹐連忙插弓提刀﹐勒轉馬頭﹐再來抵敵。二人復戰上四十餘合﹐又無勝敗。夏侯駿以刀架住﹐謂萬年曰「適間刀中腿上﹐手段已見﹐何不降伏﹐定要擒也﹖」萬年笑曰「吾亦知汝智識髙過於弟﹐賣此破綻僞走﹐實欲射汝而速取涇陽﹐免致生靈罹此塗炭耳﹗我豈肯有被傷之理乎﹖」夏侯駿曰「齊將軍旣是如此﹐且自住著﹐聽我一言相勸。你今旣有這樣英雄武藝﹐何不依我歸投大晉﹐保奏汝爲大將﹐列封刺史﹐世守郡邑﹐子孫富貴﹐卻不勝如爲寇反亂﹐屢受徵討﹐戰無寧日乎﹖」萬年答曰「我乃大漢臣子﹐豈爲反寇﹖實取舊業耳﹗怎學汝等世食君祿﹐不思報主﹐而乃甘作奴顏婢膝﹐無恥之徒﹐偸安忍辱﹐以事仇晉﹐取罵後世乎﹖汝不知書﹐曾聞魯仲連寧蹈東海而死﹐不肯帝秦之語否﹖我本堂堂義士﹐怎爲汝篡逆背恩賊弟子之所說乎﹖」夏侯駿被萬年辱責一番﹐乃揚眉大怒﹐輪刀喝曰「潑賊敢恁狂罔﹐出言無狀也﹗」奮勇砍進﹐萬年卽便破步迎戰。二人又鬥了三十餘合﹐不分髙下。齊萬年曰「你比兄弟還略略敵得幾下﹐今日尙早﹐和你並个三百合﹐以決雌雄﹐你能勝﹐便還秦州﹐我能勝﹐你就獻涇陽﹐退者卽算爲輸。」於是再戰﹐又復三十餘合﹐天色將晡﹐夏侯駿自度一時難勝﹐乃叫曰「古云明人不作暗事﹐今日已晚﹐且暫收兵﹐來日早出﹐以決勝負。」言罷﹐帶轉馬頭﹐回寨而去。萬年暗思﹐夏侯駿必是力怯而退﹐怎的善放他去﹖自來兵行詭道﹐不暗算那得贏人﹖遂乃取弓拔箭﹐從馬后趕去射之。夏侯駿𨿽然收兵轉去﹐心中亦甚嚴防﹐聽得背後弦響之聲﹐連忙伏鞍而躲﹐果見箭自頭頂過去。夏侯駿料道萬年必然再有箭至﹐亦取弓回身熟看﹐卻好弓弦又響﹐箭將至腰﹐避之不及﹐慌忙一手搶住﹐卽以其箭回射萬年。萬年聽得弦響﹐亦急躲過。夏侯駿叫曰「旣稱大將﹐何用詭計﹖今已看破﹐有箭可再放來﹗」萬年亦思﹕彼旣提防﹐似此反復較射﹐何時得了﹖古云「射人不中﹐當射其馬」。於是先將弓弦虛拽一下﹐再是一箭射去﹐正中馬眼﹐那馬大嘶一聲﹐顚頭跳躑﹐把夏侯駿掀翻下馬。萬年看見﹐加鞭趕去﹐卻被晉兵預備﹐立定陣腳﹐萬弩齊發﹐萬年馬不能進﹐夏侯駿得眾救住﹐急上徵鞍﹐因馬患眼﹐天色又黑﹐不敢復戰﹐遂望涇陽而走。齊萬年意在得城﹐趁夏侯駿心亂﹐揮令三軍大喊趕去﹐隨後大叫曰「夏侯駿今已中箭﹐馬又帶傷﹐一直趕到涇陽城裏﹐定要捉住方休﹗」廖全見兵士發憤﹐遂策馬當先驟進﹐髙聲呼曰「今日有不用命向前﹐容夏侯駿走脫者﹐定按軍法﹗」晉兵聽得﹐各皆心膽不固﹐望風而逃。漢兵在後喊聲動地。夏侯駿見勢敗不振﹐恐被所困﹐不敢到涇陽城去﹐轉馬望扶風郡而去。齊萬年與廖全乃率眾直取涇陽。時將半夜﹐守城副將姚會只道是夏侯駿回軍﹐開城出迎﹐卻是廖全。廖全卽叫曰「晉將聽言﹗我乃漢先鋒齊萬年之兵﹐汝主夏侯駿已被所殺﹐何不早降﹐免致害民﹗」姚會見說﹐急欲回城﹐全馬已近﹐只得挺槍敵住﹐未十合﹐齊萬年自到﹐姚會心慌﹐被廖全一刀砍於馬下。晉餘兵奔回城中﹐漢兵隨後湧去﹐閉之不及。百姓各皆燈香跪街迎接。萬年大喜﹐遂卽傳令﹐不許侵犯分毫財物﹐違者梟首。次日天早﹐卽便出榜諭誡軍士﹐安撫黎庶。城中兵不血刃﹐雞犬無驚﹐百姓大悅。後人有詩贊萬年曰﹕

天產英豪助漢興﹐涇秦兩戰破重城。千年勇气稱西地﹐萬古雄名播北庭。

齊萬年安民已訖﹐乃命廖全親送文冊往柳林川報捷﹐不在話下。且說劉淵與張賓﹑宣於等每日在老營中操演軍馬﹐眾將等習練弓馬槍棒﹐午後則置酒會論復國之事。席間﹐劉淵對眾曰「列兄皆是舊時勛舊﹐有名位者。惟齊萬年乃無職之人﹐是吾兄劉立本家中門士﹐昨吾劉子通報到﹐言他在秦州獨戰﹐力斬三將﹐遂得大郡﹐可以言功言能矣。今共眾兄定議﹐加他名號﹐列於吾等之次﹐以表其才﹐得謂可乎﹖」宣於曰「論功升職﹐皇王通典﹐理之當然。昔者趙質拔韓厥於部屬﹐卒興趙業﹐主公言之當也。但不知此回攻奪涇陽事體何如﹐待有報到﹐卽當代回加賞矣。」張敬曰「先點人馬一千﹐待吾前去幫他協取﹐必定成功。」賓曰「三弟未可造次﹐待有消息至此﹐然後我等同去。今且只把他一个爲名﹐使晉朝中不以爲意﹐我得養兵積糧也。」正說間﹐只見廖全自外揚揚而入。劉伯根在前帳﹐慌忙問曰「汝與齊永齡攻打涇陽﹐今何來此之促﹐勝負如何﹖」全曰「吾與齊先鋒紮營中路﹐晉將夏侯駿領兵來取秦州﹐兩家戰於中途。那人甚有智勇﹐惡鬥數百合不退﹐被吾斬了馮貞﹐方始罷兵。次日又出﹐刀中永齡左腿﹐乘機詐敗﹐以箭射彼﹐皆被接住回射。永齡忿怒﹐射其馬中眼﹐晉將墜馬﹐遂敗而走﹐吾等隨後躡之﹐彼則望扶風而去。吾兵先至涇陽﹐又斬姚會﹐先鋒繼至﹐百姓遂皆香花迎接入城﹐以此特來報捷。」伯根曰「完卿初出﹐卽斬二將﹐威過乃尊矣﹐是我漢之福也。」卽同至席間﹐敍說前功一徧﹐眾皆大喜﹐各舉巨觴勸全﹐盡醉而散。次日﹐劉淵升帳﹐分命劉和﹑楊龍﹑喬晞督兵五千守營﹐招納羌眾﹐又遣劉伯根與趙藩﹑胡文盛前往秦州鎭守﹐收集晉之散亡﹐代劉靈往涇陽議進。於是自同諸故舊一班共十四人﹐喬昕爲鄕導﹐俱望涇陽起發﹐畱廖全在營爲通問使﹐早晚遞報。

眾人在路無辭﹐不數日早到涇陽。哨子報知萬年﹐萬年整兵出郭迎接﹐共入城中。萬年卸甲參拜﹐眾皆慰賀。劉淵命出犒功禮物﹐萬年辭曰「我愧無能﹐不曾斬將﹐徒得空城﹐何敢言功﹐以叨賞賚﹖」劉淵曰「凡幹事業者﹐惟以得地爲上﹐豈在斬將爲功乎﹖」萬年曰「見一个殺一个﹐方使晉人懼怕我漢之威。」張賓曰「將軍出戰﹐陣陣皆勝﹐威莫大矣﹐不怕敵人不懼﹐何又云云﹖此乃天遣將軍來助漢家天下重立大業﹐爲我輩之先也。但聞過於忒勇﹐還當以柔參之。」宣於曰「孟孫金玉之言﹐將軍宜聽。今後但宜密加謹愼﹐以智濟勇﹐毋恃剛傲﹐卽古之頗﹑牧﹐亦不過矣。」萬年曰「謹當領教﹐柰素性孤鯁﹐不肯偸惰﹐務要向前耳。」張賓又曰「今後吾等相助﹐商議而行﹐料無妨事。須要提防晉兵不日就到﹐急宜整頓軍馬﹐授以節制﹐教以隊伍﹐使之出入有法﹐進退有緒﹐方可禦敵﹐無致混亂。趁今未備﹐奪得長安﹐以爲基本﹐始能得志﹐橫行天下也。」劉淵深服其論﹐卽命張賓﹑宣於爲左右參謀﹐教演人馬。齊萬年大排筵席﹐與眾慶賀。次日﹐二參謀下教場集聚兵將﹐共有五萬餘人﹐將來分作前後左右中五部﹐五部各五隊﹐共二十五隊﹐日久操練慣熟﹐教以武侯陣圖妙法。自是漢劉淵部下﹐兵有紀律﹐戰有方略﹐所戰必勝﹐中興之勢漸成矣。後人有詩贊涇陽諸將倡義興師之事云﹕

漢世從來徳感人﹐蜀亡猶感避仇臣。劉璩攺作劉淵走﹐不偕尺土建中興。

武仗齊黃楊趙起﹐智憑諸葛與張賓。呼延是魏同相濟﹐親有根靈共協成。

不說劉淵操兵備晉﹐再說夏侯駿涇陽戰敗﹐帶領殘兵八千﹐前往扶風投奔。路上哨馬探得兵馬行動﹐飛報入城。守扶風者乃吳國降臣姚信﹐𨿽有謀略﹐不甚與晉家效力。及聞此說﹐不知何故﹐乃命閉了城門﹐俱上敵樓看守。將至日落﹐離城不遠﹐夏侯駿令報子先來通報。姚信恐是詐計﹐亦親上城認之﹐果見旗上大書晉扶風寧西大總戎名號。姚信下城﹐接入敍禮﹐曰「不知將軍麾蓋降臨﹐且因西地不靖﹐有失出郭遠迎﹐得罪萬千。」夏侯駿曰「有外兵至﹐而先守城池﹐宰職之分也。某今失地至此﹐慚見公等﹐何敢當此。」遂將秦﹑涇二州損將失城﹐並被暗算射馬之事﹐細說一徧﹐眾官嗟嘆不已。設宴相待﹐商議破賊之計﹐姚信曰「慢言破賊﹐況賊今已得志﹐早晚將又來寇扶風也﹐且宜預思禦敵之計爲上。」駿曰「不妨事﹐這次再不被他暗算矣。」副守劉學曰「依吾愚見﹐將軍還當作本入朝﹐請兵來此﹐一鼓滅之﹐方免後患。」駿依其言﹐將齊萬年驍勇難敵﹐斬三將奪秦州﹐殺馮﹑姚襲涇陽﹐郝元度等戮掠下縣﹐將及馬邑之事﹐修成一本﹐議差一人賫上洛陽。姚信思欲脫身躲亂﹐乃謂駿曰「今惠帝爲人昏懦﹐楊太傅秉政﹐又是不知大體的﹐若還只以下職之人去上此表﹐彼必不以爲意。今有將軍來此守把扶風﹐下官親自入朝﹐面陳利害﹐乞親王大將統領大兵至此﹐共同剿滅羌酋﹐不亦善乎﹗」夏侯駿曰「賢太府肯去﹐必能請得王師﹐剿滅彊寇﹐否則我恐空費紙筆﹐一片爲國之心矣。」遂托姚信親入洛陽不題。

再說晉自元康四年﹐羌胡反亂﹐奪取各縣﹐秦州諸郡具本於朝﹐皆被馮紞捺住﹐朝臣𨿽聞其風﹐亦不作爲大害。至五年﹐秦﹑涇失守﹐邊報疊至﹐言齊萬年占據二郡﹐勢甚猖獗﹐郝元度又陷馬邑﹐將寇太原。朝臣上言惠帝與楊駿﹐咸不以爲慮。太子宮保和嶠奏帝﹐請命趙王親自督兵西剿羌氐﹐擒拿郝元度﹐以正反亂之罪﹐則齊萬年自然解散矣。帝意不能卽聽。忽值姚信表至﹐具言利害﹐夏侯駿走奔之故﹐帝始大懼﹐卽依和嶠所舉﹐加趙王司馬倫爲徵西大元帥﹐張泓爲先鋒﹐許超﹑士猗爲左右護軍﹐孫秀爲參軍司馬﹐司馬雅爲護駕將軍﹐擇日出師﹐徑望山西路而進。將近馬邑地方﹐元度探得﹐乃與馬蘭﹑盧水會兵一處﹐迎敵趙王。趙王兵到﹐卽差使命招安三部郝﹑馬﹑盧等﹐三部不從。趙王怒其逆命﹐遣張泓引兵徵討。反戰失利﹐折兵數千﹐乃收兵紮下﹐飛報趙王知道﹐趙王卽統大兵親自進徵。元度亦分三壘﹐嚴設提備。相持月餘﹐大小數戰﹐兩家互相勝負﹐趙王甚憂。張泓曰「明日且未可出戰﹐待至晚間﹐我與許超﹑士猗引兵五千﹐去劫元度大寨﹐銜枚而進﹐司馬中軍統大兵後發﹐待吾劫中﹐火起之時﹐一齊殺來接應﹐可以盡滅羌兵矣。」孫秀曰「只恐他們有備﹐反爲所挫不便。」泓曰「一向對敵﹐未曾使一暗計﹐彼必無疑。」商量以訖﹐只等夜深﹐卽便殺去。郝元度見晉兵不出﹐遣細作往晉營打探﹐回報並無動靜﹐今日必不出兵矣。元度猶整頓在營伺候。挨至日午﹐方令軍士各去歇息﹐遣人往二寨請馬﹑盧共議其事。參謀突兀海牙曰「晉兵遠來徵吾﹐利在速戰﹐今不出兵﹐必有詭計﹐今夜當防劫寨﹐免被所算。」元度等曰「然則何以禦之﹖」海牙曰「今晚馬大人﹑盧大人各引精兵三千﹐伏於寨之左右兩旁﹐盧冰與馬蕙引兵二千伏於寨後﹐吾與兀哈臺引兵五千﹐伏於寨前中路兩旁﹐主帥引兵千人﹐伏於寨外之前。若是晉兵來到﹐見是空寨﹐慮有準備﹐定然退走﹐軍心必亂。我從寨前放起連珠號炮﹐六路一齊殺出﹐彼兵不知多少﹐自然亂竄﹐可獲勝矣。」三部依計而行﹐各各打點齊備﹐擇取地面埋伏去訖。看看日晚﹐晉先鋒張泓等盡皆嚴裝飽食﹐分付人銜枚﹑馬勒口﹐黃昏出營。走到元度寨時﹐約近三更﹐月色剛升。晉兵見無準備﹐心中大喜﹐一齊發喊殺入﹐直到中軍﹐並無阻礙﹐卻是一个空營。許超曰「計已泄矣﹐可急退出。」方才轉馬﹐只聽得前面信炮連天﹐八方齊起﹐震動天地﹐五路羌兵殺出﹐晉兵不知多少﹐從何而至﹐遂皆亂竄﹐各不相顧﹐自踐自踏﹐死者不計其數﹐遂敗走。郝﹑馬﹑盧等隨後掩殺﹐直至四更﹐晉中護軍司馬雅統大兵繼至﹐但聽喊聲﹐卽便殺去。時斜月云迷﹐難辧號色﹐及至月復出時﹐羌兵已皆收去。張泓懊惱不已﹐計點人馬﹐五千精兵劫寨﹐連司馬雅之眾﹐倒共折去五千。乃謂司馬雅曰「昨日吾設此謀﹐不期反中賊計﹐以致兵敗﹐但恐被孫秀所笑﹐何顏見趙王乎﹖」司馬雅曰「勝敗兵家之常。明日再整兵馬﹐擒斬那賊﹐以報今日之仇﹐何慮之有﹖」泓等乃回兵見趙王請罪﹐備告其情。趙王曰「敗者勝之機。卿等但只用心協力﹐剿平羌奴﹐立功補過就是矣。」孫秀曰「羌兵今日大勝一陣﹐其志已驕﹐可趁此用下一計﹐將兵馬埋伏於馬邑之東原險處﹐張先鋒引兵搦戰﹐將他誘入埋伏之所﹐放炮爲號﹐四下圍來﹐必成大功矣。」趙王曰「此計甚妙。吾觀羌兵無能爲者﹐擒其魁酋﹐眾皆瓦解矣。」商議以定。次日四更﹐密令眾將前去埋伏。平明時分﹐張泓引兵五千﹐直扣羌寨﹐大叫曰「羌狗郝元度昨夜用詭計破我一陣﹐今日特來報復前恨﹐可速出寨受縛﹗」羌兵將泓言報入﹐元度聞之大怒﹐乃卽披掛上馬。海牙曰「其兵來早﹐恐有姦謀﹐且宜耐之。」元度曰「彼來倉卒﹐焉得就有姦計﹖但彼爲前部﹐被眾所笑﹐故勉來示勇耳﹐吾當斬之﹐以退司馬倫。」海牙曰「晉人多詐﹐還須謹愼爲上。」元度不聽﹐引兵出寨﹐列開陣勢。張泓立馬大叫曰「郝元度賊子﹐速速下馬投降﹐尙得免死﹐不然將汝氐羌踹爲平地﹐拿住碎屍萬段。」元度怒曰「昨夜偸營賊徒脫得艸命﹐速走猶遲﹐尙敢來抗敵耶﹗」拍馬舞刀殺過晉陣﹐張泓挺槍接住﹐二人一來一往﹐約戰上三十餘合﹐張泓佯爲槍法慌亂﹐漸漸退怯﹐喝聲住著﹐勒馬望東南而走。元度不知其詐﹐驟馬隨後趕去。海牙看見﹐恐墮姦謀﹐連慌策馬向前髙叫﹐元度不能聽得﹐只顧前進。張泓見元度忿狠追趕﹐心中暗喜﹐乃沿路且戰且走以誘之。元度見四下並無樹木險峻之處﹐料無埋伏﹐放膽又趕。海牙如飛馳上﹐叫之不應。張泓將至東原﹐故意少歇。元度至近﹐泓倉徨抵敵﹐交刃三合﹐復敗而走﹐盔纓盡落。元度只以爲眞﹐遂不少駐﹐撞入重地。孫秀在髙阜處看見﹐放起號炮﹐右有士猗﹐左有許超﹐後有閭和﹐前有張泓殺轉﹐把元度圍於垓心。海牙聽得炮響﹐知已中計﹐疾催軍兵接應﹐又被司馬雅一軍截出﹐海牙接戰﹐未及數合﹐孫秀又到。海牙抵敵不住﹐被司馬雅所殺﹐砍其首級﹐翻身搶進伏所﹐挑其首級﹐招呼元度。元度見之﹐心膽俱落﹐遂奮勇望西北衝出﹐卻被許超﹑司馬雅攔住﹐不能得脫。再往東南撞﹐正遇張泓。泓叫曰「至此還不下馬﹐更待何時﹖」元度只得奮勇逆戰﹐十合之中﹐被張泓一槍刺死﹐挑了首級。羌兵逃得命者﹐皆奔投馬﹑盧二部而去。二部見說﹐驚得面如土色﹐卽日合兵會議﹐正無計策。次早﹐張泓持二人首級來索戰﹐馬蘭﹑盧水等料敵晉兵不住﹐乃引眾兵望秦州奔就齊萬年而去。張泓平定山右﹐奏凱回營﹐趙王司馬倫大喜﹐重賞眾將﹐差人上洛陽報捷。後人有詩嘆元度不聽海牙之言﹐致被喪命云﹕

海牙謀略類華人﹐元度雄才亦可稱。恃彊不聽良言勸﹐致使東原立喪身。

第十八回

劉淵大破司馬倫

晉惠帝元康六年二月朔日﹐羣臣早朝才罷﹐忽有使臣走馬上殿﹐奏上捷書﹐乃是趙王收斬郝元度﹐馬蘭等逃走﹐請詳定奪之本。惠帝卽令廷臣定議。未及謀論﹐忽報扶風副守劉學賫夏侯駿告急表又到﹐帝命宣入問之。學曰「羌賊齊萬年怪恨趙王以埋伏計賺殺郝元度﹐欲爲報仇﹐不日將寇扶風﹐兵威甚盛。夏侯駿慮其驍勇難敵﹐托臣親來乞救。」眾臣聽言大駭。惠帝曰「旣是馬蘭﹑盧水合齊萬年寇打扶風﹐與郝元度報仇﹐卿等有何處置﹖」張華﹑裴頠曰「反賊旣有斬將之勇﹑奪城之能﹐必非小可﹐當命大將往徵﹐務要剿平﹐方免後患。」侍中賈模曰「今徵西大元帥趙王司馬倫已誅郝元度﹐兵威大振﹐何不調他就移得勝之兵﹐徵討反寇﹐救援扶風便是﹐焉用異議哉﹖」惠帝準奏﹐卽命使臣賫詔敕並犒賞禮物﹐前往山西馬邑調取趙王人馬﹐進徵羌寇﹐以救扶風。趙王正在馬邑﹐每日與孫秀等計議追剿馬﹑盧之事﹐一向未決。忽見朝中差使命劉學賫犒勞禮物並調徵羌寇敕書﹐以劉學爲鄕導﹐救援扶風﹐趙王遂與諸將收拾人馬﹐一齊望陜中進發不題。又道齊萬年等在涇陽城中﹐訓練兵馬以防晉兵﹐使細作密探﹐並無動靜。齊萬年乃稟劉淵曰「我打聽得晉惠帝懦弱無斷﹐不重邊防﹐可乘此得勝之勢﹐奪取扶風。此地乃關外第一巨郡﹐錢糧極廣﹐借之以資軍需﹐不亦可乎﹖」劉淵從之﹐點兵一萬與萬年爲前驅﹐劉靈帶兵五千爲後隊﹐馬蘭﹑盧水爲救應﹐襲取扶風。齊萬年兵行無礙﹐直至扶風六十里﹐紮下營寨。探子報與夏侯駿知道﹐駿慮無助﹐不敢迎戰﹐傳令緊守﹐以待大兵。漢將士遂揚威大進﹐將城圍住攻打。夏侯駿嚴密巡守﹐並不妄動﹐差細作往山西道上催趙王速行救應。齊萬年圍及半月﹐折兵千餘﹐弗獲成功﹐心中甚惱。劉靈曰「夏侯駿智勇雙全之將﹐若是搦戰﹐或者可辧勝負﹐今彼只守﹐焉必成功﹖須請張孟孫等來議設計策﹐共圖此城﹐何用煩惱﹖」齊萬年曰「量這一介城池﹐豈可就勞眾力﹖且自從容待吾籌之。」正議間﹐哨馬飛報﹐晉朝差親王司馬倫將山西勝郝元度之兵來救扶風﹐就徵馬﹑盧﹐今將到矣。萬年見報﹐卽謂劉靈曰「若是如此﹐必須先奪扶風﹐然後再破司馬﹐以報元度之仇。」劉靈曰「只恐一時不能卽得夏侯駿兵出﹐卒難成功耳﹗」萬年曰「亦須進攻﹐看其守戰﹐再又商量。」次早分兵竭力攻城﹐夏侯駿親自上城巡守﹐以督兵民禦戰。看看日午﹐只見西南角上塵土遮天﹐司馬倫大兵入界。漢之細作探得﹐報至城下。劉靈乃與同來見齊萬年﹐曰「晉之大兵已到﹐須防裏應外合﹐不如收兵入寨﹐計議迎敵之策。」萬年從之﹐撤圍而去。夏侯駿亦不出追﹐料是趙王兵到﹐遂下城差人迎接。未及起馬﹐報子早至城下叫門﹐夏侯駿放入問之﹐遂排隊伍出郭去迎趙王。趙王見駿至﹐乃將軍馬紮下。夏侯駿向前參見﹐曰「小將不才﹐涇陽失守﹐今來扶風﹐又值羌寇侵擾﹐有失遠迎﹐望惟赦罪。」趙王曰「亂軍之際﹐不必拘此。」駿曰「且請大王鑾駕入城﹐指揮破賊之策。」孫秀曰「且未可入城﹐明日先破那賊﹐入城未遲。」夏侯駿曰「齊萬年甚是驍勇﹐更有羌胡爲之羽翼﹐一時恐難卒勝﹐必須用計﹐方可破彼。」孫秀曰「此亦易事。我有一計﹐明日可令先鋒張泓引兵搦戰﹐許超﹑士猗二將伏兵一枝於中路﹐以截羌胡救應之兵﹐再令司馬雅﹑駱休帶領精兵五千去攻羌寨﹐孫輔﹑閭和引兵二千﹐於路阻截萬年回救之兵。彼若來戰﹐夏侯將軍從城中殺出﹐我引大兵從外夾攻﹐圍住萬年﹐不怕不成功也。」趙王大喜﹐命夏侯駿入城打點﹐不在話下。

且說齊萬年收回寨中﹐與眾商議對敵之策﹐劉靈曰「今趙王親來至此﹐必有謀臣大將在內﹐非夏侯﹑邊﹑狄之比也。且未可輕出﹐宜遣人往涇陽去請眾將共同商議﹐方可退彼。」齊萬年曰「未交一陣卽便請兵﹐是見懦也。明日將軍守定寨柵﹐吾先引兵出去與他試戰一陣﹐探其彊弱﹐再作道理。」劉靈曰「寨中畱盧冰在此守護﹐我亦領兵一枝於後接應﹐一面使人知會馬﹑盧二部﹐來此共破晉兵。」商議以定﹐各各整理﹐準備出戰。次日﹐趙王四更時分卽命諸將前往埋伏﹐孫秀分付曰「諸將軍各宜用心﹐若到羌營﹐一齊將火箭射入﹐燒其糧仗。萬年若見火起﹐必思回救﹐無心戀戰﹐我等從後追去﹐許超﹑士猗﹑閭和﹑孫輔四將從前截住﹐八面圍來﹐齊萬年就有九頭八臂﹑雙身四翼﹐也難出我圈套之中矣。」眾將應諾而去。平明時分﹐張泓引兵徑至中路紮住﹐使人索戰﹐齊萬年亦將兵馬出敵。兩軍相遇﹐排開陣勢﹐兩邊擂鼓放炮﹐一齊出馬。張泓揚鞭髙叫曰「汝等羌酋小寇﹐魍魎無知之甚﹐旣得小利﹐理合退回塞外﹐以全蟻命﹐何又敢犯扶風﹖今我趙王法駕親徵﹐尙敢抗拒﹐獨不見郝元度耶﹖」齊萬年曰「元度倚勝恣驕﹐誤被所算。你曾知夏侯與邊雄﹑狄猛﹑馮貞等人消息乎﹖」張泓聽言大怒﹐卽挺長槍殺過漢陣﹐萬年喝住﹐揮刀逆戰﹐叫聲殺著﹐兩馬齊交﹐但見那紅塵滚滚﹐紫气騰騰﹐有《西江月》一首爲證﹕

兩將衝鋒奪銳﹐猶如虎鬥龍爭。翻江攪海震山林﹐各逞雄威較勝。一个刀旋舞雪﹐一个槍點星星。往來馳驟勢猙獰﹐彼此輸贏未定。

二人鬥上四十合﹐並無勝負﹐忽聽得﹕嗗喇喇城門開了﹐亂紛紛軍馬奔騰。炮聲震響似雷轟﹐又一將當先助陣。原來是夏侯駿聽得炮響﹐知是萬年與張泓相戰﹐從城中衝出﹐前來夾攻。齊萬年大展雄威﹐與三將如轉輪般相戰﹐並無少怯。正鬥間﹐忽然漢寨中煙焰衝天而起﹐早被司馬雅﹑閭和殺敗盧冰﹐劫入大營﹐放火焚著﹐復又翻身殺轉﹐來攻齊萬年。正遇士猗與劉靈廝殺不已﹐二將一齊圍合﹐把劉靈困於陣中。靈奮勇衝奪走路﹐連刺晉將阮種﹑華玉﹐爭柰閭和﹑孫輔﹑駱休﹑司馬雅等緊緊跟定﹐不能得脫。齊萬年遙見北角煙起﹐知是營中有失﹐無心戀戰﹐抽兵回救。張泓﹑夏侯駿從後追躡﹐剛至中路﹐一聲炮響﹐許超伏兵截出﹐萬年憤怒向前﹐超乃少卻。須臾﹐司馬雅又至﹐以此首尾不能相顧﹐喜得猛勇﹐人不能近。正在陣中懊惱﹐只見一將如飛殺至﹐乃是劉靈刺傷閭和左臂﹑駱休足膝﹐趕散晉兵﹐特來接應。於是兩个合作一處﹐思欲衝出﹐又被孫輔﹑士猗﹑孫秀四面殺至。劉靈與萬年盡力望西北殺條血路而走。許超單趕﹐被萬年射倒戰馬﹐許超落地﹐萬年不顧。正喜喊聲漸遠﹐忽見兩路兵如風殺至﹐漢兵轉慌﹐少住候之﹐乃是馬蘭﹑盧水二人﹐漢兵方才心定。馬﹑盧二人曰「我知你與晉兵交戰﹐故來接應。」萬年曰「我起兵二載﹐不曾被算﹐今日遭其詭計﹐燒去老營糧仗﹐追兵在後﹐苦了這些兵士爲吾所陷。」馬﹑盧曰「旣有追兵﹐汝等先行﹐待吾在此殺退他們﹐再來會合。」遂乃將兵截住路口以待﹐萬年乃得與殘兵緩緩而行。晉將司馬雅﹑士猗先到﹐馬蘭自負英勇﹐飛奔而出﹐直取士猗﹐士猗接住廝殺。司馬雅趕上助戰﹐盧水策馬戰住﹐四員將在陣上刀槍並舉﹐人馬交馳﹐一連戰上四十餘合﹐未分髙下。只見許超換了馬匹又至﹐一徑直入陣中﹐夾攻馬蘭。馬蘭怎敵得兩員上將﹖被許超一槍刺於馬下。盧水心慌﹐棄戰而走﹐士猗不捨﹐放馬趕去﹐一槍戳中背心﹐盧水墜地﹐士猗再復一槍刺死﹐羌兵大敗﹐望北奔投萬年而去。張泓﹑孫輔等見誅二將﹐傳令催兵乘勢趕上﹐擒斬萬年﹐以絕後患。眾將遂皆大喊齊進。齊萬年走不三十餘里﹐忽聽得背後喊起﹐料是晉兵來追﹐急忙打發兵士先行﹐自乃橫刀斷後備之。頃而塵沙滚滚﹐漸逼馬后﹐萬年回頭一看﹐只見張泓與司馬雅兩騎當先而進。齊萬年自思﹐不退一將﹐追者不懼。於是按住大刀﹐悄地藏弓暗俟﹐將及百餘步遠﹐遂拔箭當弦﹐勁伸猿臂﹐照定來將滿發一箭﹐正中張泓左臂。泓不曾防﹐翻身落馬﹐士猗恐萬年趕轉﹐乃勒馬直前。萬年見之﹐連忙再是一箭射去﹐士猗聽得弦響﹐倒身急躲﹐不妨劉靈又是一箭射至﹐直透肩坎﹐士猗又跌下馬。司馬雅﹑孫輔急搶向前紮住﹐二將上馬﹐收兵回寨。趙王得勝齊萬年﹐遂同眾將移兵入扶風城裏﹐賞勞將士﹐共議取涇陽之策。劉靈﹑萬年亦自領兵回涇陽﹐至城下計點兵士﹐連馬﹑盧之兵﹐共折萬人。劉淵聽得回兵﹐使人出城慰勞﹐齊萬年乃更小衣入城請罪﹐將趙王斬郝元度﹑突兀海牙﹐來救扶風﹐暗使人劫寨燒糧﹐兵心散亂﹐以此敗兵損將﹐馬蘭﹑盧水皆被所殺之事﹐從頭說了一徧。劉淵﹑張賓曰「勝敗自來無定﹐不足爲意。但今司馬倫已除三部﹐又破我兵﹐必然乘勝來取涇陽﹐須當計議退敵之策。」言未畢﹐探馬飛報﹕晉兵十萬來取涇陽﹐只在明日就到。張賓聽說﹐卽令各門嚴守﹐分付眾將上城觀看晉兵﹐自與宣於於後﹐甚言趙王無能﹐兵士懦弱﹐以壯眾人之膽。次日﹐孫秀指揮諸將將城圍住﹐令人將信牌張掛各門﹐復寫數十張射入城中﹐其詞曰﹕

大晉徵西大元帥趙王示諭﹕今奉敕統先鋒將軍張泓﹐帶領雄兵二十萬﹑彪將二百員﹐到玆徵剿西羌反寇郝元度﹑馬蘭﹑盧水及齊萬年等。乃者天兵一臨﹐三部已皆授首﹐只有齊萬年一疥小痍﹐呼吸將擒。汝等城中百姓皆是良民﹐當知大國恩威﹐速將賊首綁獻﹐必重行升賞。如或不能執彼﹐宜早開門﹐迎接王師入城﹐以免誅戮。倘若迷誤﹐輕信賊語﹐抗旨固守﹐城破之日﹐無分皂白﹐玉石俱焚﹐那時身家俱毀﹐徒貽後悔﹐宜此知悉。

榜文旣掛﹐孫秀又令軍士沿城髙叫曰「你等守城將士聽我一言﹐大王有令﹐汝可速速逃生散去﹐退還城池﹐尙保殘喘﹐各宜自省。」守兵聽其言語﹐拾將射入文字﹐稟知先鋒。齊萬年看其詞﹐聽其言﹐忍耐不住﹐徑入府堂稟知劉淵﹐要殺出城。宣於與張賓曰「先鋒未可輕出﹐我和你再上城去﹐看其勤怠彊弱如何﹐然後以奇計破之﹐眾寡方可敵耳﹗」萬年從之。劉淵等皆上城樓觀看﹐萬年曰「此兵不滿七八萬人﹐何云二十萬乎﹖」劉淵曰「多寡且慢說他﹐但彼耀武揚威﹐气甚雄壯﹐似乎鋒銳難敵也。」諸葛宣於曰「主公稱其兵之雄壯﹐以吾觀之﹐無能爲也﹐觀其形勢﹐殆猶烏攢鳥集﹐蟻聚蜂屯﹐紀律不嚴﹐隊伍欠整﹐愚竊料之﹐已知其必敗矣。」萬年曰「何爲一觀能知其敗﹖」宣於曰「兵貴同心﹐將宜合志。司馬倫不知兵法﹐失於戒飾﹐吾見各自逞其勇猛﹐不遵約束﹐𨿽然兵多將廣﹐可一戰而挫其鋒。且晉兵恃扶風驟勝之勢﹐其志也驕﹐必不以我軍爲意。若以奇計逆之﹐豈有不敗者乎﹖」張賓曰「然則以惑兵之計誘之﹐可否﹖」宣於曰「世間能者所見皆同。明日齊永齡未待圍城﹐預先早出一軍﹐與他搦戰﹐必奮勇以斗。晉兵素無紀律﹐見汝雄彊難敵﹐彼必蜂擁向前混戰﹐思欲圍汝﹐以希扶風之勝。待其眾至﹐將軍詐敗誘之﹐引到城下﹐汝卻倚城再戰﹐俟其俱來﹐乃詐作驚惶之狀﹐奔走入城﹐佯爲閉門不及﹐晉兵恃勝﹐必然乘勢爭搶入城。我這里兩邊密密伏下弓弩手﹐於甕城掖道之間﹐放過自軍﹐卽放炮爲號﹐兩下一齊射出﹐彼見中計﹐必定驚惶退走﹐我兵乘亂奮殺﹐決然崩潰。再命諸將分頭追逐﹐可獲司馬倫矣。」張賓曰「計策盡妙﹐但恐他不肯入城耳﹗」宣於曰「若夏侯駿爲帥﹐號令嚴明﹐或不敢入。司馬倫倚親王之驕貴﹐勝不分賞﹐敗不畏罪﹐令弛法緩﹐眾軍若聞一勝﹐定然各逞威能﹐不待將令﹐競擁入城﹐希圖擄掠﹐以幸功賞矣﹐焉有不入之理乎﹖」眾皆悅信。宣於與張賓分撥人馬﹐令呼延晏﹑呼延顥帶弓弩手五千﹐伏於甕城兩邊﹑掖道之間﹐只聽炮響﹐一齊亂射﹔呼延攸﹑郝欽引弓手二千﹐伏於北門內側﹐幫助射箭﹔張敬領兵二千﹐把住巷口﹐不容他進內﹔劉靈伏於北門﹐趙染伏於西門﹐黃命伏於南門﹐楊興寶伏於東門﹔趙槪﹑張實督兵二千﹐保守總城之事﹔黃臣同齊萬年引兵一萬﹐出西門與晉兵相戰﹔張賓﹑劉淵﹑宣於帶馬寧上城放炮﹐緊守敵樓﹐伏勁弩手千人。一切停當﹐請劉淵傳令﹐分付眾將曰「今日初臨大敵﹐須要遵奉約束﹐但看紅旗摩動﹐協力向前﹐炮聲一響﹐萬弩齊發﹐如有不用命者﹐斬﹔獲得司馬倫者受上賞﹐他日事成﹐功封第一。」諸將應諾﹐各皆磨拳擦掌而退。

晉趙王不知漢將設計拒敵﹐乃與孫秀等議曰「昨者馬邑一戰﹐卽誅元度﹐扶風再捷﹐馬﹑盧授首﹐萬年窮走﹐勢亦云否。今大兵至此﹐榜文張掛﹐並不見有懼怕意﹐何以處之﹖」司馬雅曰「齊萬年梟悍猾賊﹐非辭可動﹐必須攻打城池﹐待其逃走﹐然後可以剿而戮之。」孫秀曰「言之有理﹐明日將涇陽城緊緊圍住﹐晝夜攻打﹐不許歇息。且秦﹑涇二郡之地﹐兵不過二三萬﹐糧不過四五月﹐今彼已入樊籠﹐禁之使不得出﹐一月之期﹐城中矢石打盡﹐百姓受困﹐必有獻門投降者矣。那時捉住羌渠﹐懸首髙竿﹐大王豈不功超衛﹑霍乎﹖」次日﹐正欲大圍涇陽﹐忽見漢將齊萬年引兵扣寨挑戰。孫秀曰「攻城數日﹐不敢出戰﹐今乃陡然而來﹐恐有甚詭計未定。」張泓曰「羌賊被吾攻擊數日﹐莫非慮百姓生變﹐勉彊出戰耳﹐明日則又不敢出矣。待吾引兵先去引戰﹐諸君再統大兵四面圍住﹐可擒萬年矣。」於是大排隊伍出寨﹐兩軍放炮擂鼓﹐擺開陣勢。晉軍中鑾鈴響處﹐一將當先出馬﹐乃趙王駕下前部先鋒折衝將軍張泓也。全裝披掛﹐緊束端嚴﹐身騎一匹銀鬃白馬﹐手撚一把鋼鐵長槍﹐髙叫漢將曰「扶風漏网賊奴﹐火速下馬受縛﹐當免汝死﹐否則捉住碎屍萬段﹗」萬年曰「汝以詭計襲我軍營﹐故釋斬汝之心﹐思回救護﹐懼輸一陣﹐卽便誇口。我看汝晉無數好手﹐不及齊將軍一陣﹐卽作刀頭之鬼﹐偏你無名下將有許多說話乎﹖」張泓怒曰「魍魎賊徒﹐刀斧已將及頸﹐尙敢亂道。」遂挺長槍跑馬殺出﹐齊萬年舉刀架住﹐二將抖擻精神﹐奮身力戰﹐一往一來﹐好似那斗勢蛟龍翻巨浪﹔雙衝雙並﹐猶如那爭雄虎豹斗平林。但見徧地塵沙滚滚﹐漫天煙翳朦朦﹐一連狠殺上四十餘合﹐張泓左右遮攔不疊。晉陣上橫衝將軍士猗看見﹐恐有疏失﹐亦策馬向前助戰。齊萬年思宣於之言﹐奮勇大戰﹐一刀架隔雙槍﹐並無些兒滲漏。趙王見泓﹑猗雙戰萬年不下﹐暗暗喝彩﹐傳令眾將一齊並上﹐圍住萬年。於是許超﹑司馬雅從東邊角殺出﹐孫輔﹑夏侯駿從南角殺來。萬年自思﹕不趁此詐敗誘之﹐更待何時﹖遂乘其眾勢逼至將近﹐乃架開槍﹐回馬望城濠邊而走﹐四員晉將隨後追趕。趙王見四將跟住萬年﹐急催三軍盡力向前﹐莫使入城。晉將士得令﹐如風似箭般接尾追至。萬年再次立馬鏖戰﹐晉將攢集而至。黃臣故意搶進﹐接應萬年。混殺未幾﹐夏侯駿趕上髙叫曰「諸將軍不可使那賊走去﹐待我來擒住﹐活祭吾弟。」齊萬年遂詐敗﹐繞城望北門而去。晉將分六路一齊湧去﹐漢兵將假意慌張﹐喝開城門﹐紛紛躋入。張泓看見﹐大呼曰「齊萬年已敗﹐軍民喪膽﹐可卽趕進城中﹐一鼓滅之﹐免使閉門再守。」遂自當先占奪城門。漢兵佯驚﹐望風潰散。晉兵如潮湧入﹐塞滿甕城。宣於見漢旗號已皆過濠﹐命馬寧放起號炮﹐呼延晏兄弟一聲喊起﹐弓弩齊發﹐箭如雨點。萬年﹑黃臣又皆翻身助射﹐馬寧在城頭上催兵射下﹐但只聽得一片喊殺之聲﹐震動天地。張泓﹑夏侯駿等見中姦計﹐料難進前﹐急傳令疾退出城﹐城門窄狹﹐自相踐踏﹐死屍疊滿。剛得走出﹐宣於令城上豎起紅旗﹐四門內精兵突出﹐張泓等不敢立腳﹐背後齊萬年﹑黃臣﹑呼延晏﹑呼延顥﹑劉靈五將驅兵亂砍﹐晉卒死者疊滿城濠。夏侯駿急呼眾將曰「可急紮住陣腳﹐不得妄退﹐退則連營俱失矣。」晉眾依允﹐方欲結陣﹐趙染從西門殺出﹐黃命從南門殺來﹐楊興寶從東門殺來﹐張敬﹑張實﹑呼延攸又皆殺到﹐晉將迎敵不疊﹐各自奔竄﹐俱望本營而走﹐漢將亦皆四散趕殺。獨張敬思無以爲功﹐乃匹馬單槍﹐徑直殺入趙王寨中。兵士抵住﹐敬怒大吼﹐一槍一个﹐如刈艸芥﹐交橫亂倒。將近中軍﹐閭和﹑駱休因被劉靈刺傷﹐不曾出陣﹐連忙綽槍上馬﹐向前迎敵﹐未及三合﹐劉靈手挺長矛﹐又衝進寨。閭和終是臂瘡未好﹐遮隔不及﹐又被張敬一蛇矛刺中左腿﹐跑馬望寨後而逃。劉靈亦殺退駱休﹐劉﹑張二將遂入中軍﹐尋覓趙王。劉靈遙見有一黃羅傘蓋﹐知是趙王﹐乃驟馬趕去。趙王此時身邊並無將校﹐霹見劉靈撞至面前﹐一矛刺近胸膛﹐趙王慌提坐椅﹐將身遮住。劉靈力猛﹐槍透椅板﹐趙王逃去。劉靈擊去了椅﹐再復趕去﹐趙王已上馬走三十餘步矣。又得孫秀﹑駱休來救﹐命軍士亂箭射住﹐劉靈馬中二箭﹐乃大怒﹐冒矢而進﹐刺死十餘人。趙王得寨後走出。張敬趕來﹐叫問﹕「司馬倫何處去了﹖」孫秀﹑駱休見其豹頭虎項﹐環眼捲胡﹐面如瓜瓞﹐遂皆奔走﹐二人雙雙直出寨後﹐去追趙王。卻得司馬雅﹑許超﹑士猗﹑張泓﹑夏侯駿等戰敗來到﹐聽得小軍叫道有賊將追殺趙王﹐盡皆趕去救護﹐就與劉﹑張在寨後混戰。只見齊萬年﹑呼延攸﹑趙槪又至﹐殺得晉將大敗而走。正欲奔往扶風﹐又被張賓調取張實﹑呼延顥﹑黃臣把住大路。眾晉將保護趙王﹐將至路口﹐忽聽得喊聲又起﹐當先一將﹐紫面長胡﹐虎頭獅鼻﹐聲若巨雷﹐大叫﹕「司馬倫﹑張泓好好下馬投降﹐免致喪命﹐燕人張仲孫在此等你﹗」趙王分付眾將不要與戰﹐且往雍州城去﹐點集兵將﹐再來復恨。於是不走扶風﹐轉北往南﹐望雍州逃奔。張實等撤路口之兵﹐隨後殺去。晉兵死者滿路﹐帶傷者盡皆投降﹐計萬餘人。趙王大兵十萬﹐剩不上一二萬敗殘人馬﹐號哭之聲震動天地。惟夏侯駿一萬兵止折千餘﹐走得還扶風鎭守。後人看到此處﹐見趙王不卹軍士﹐致遭橫死幾盡﹐有詩嘆曰﹕

拜將徵羌晉趙王﹐提兵十萬戰涇陽。縱驕誤使遭戕盡﹐追想令人倍感傷。

第十九回

司馬肜雍州敗績

晉趙王司馬倫涇陽大敗﹐折兵七八萬﹐走入雍州﹐連夜遣人持本上洛陽求救。使命至京﹐奏上表章﹐惠帝看之大驚﹐親問使者曰「趙王大兵十萬﹐何乃又致於敗﹖」使者乃將東原斬郝元度﹐誅突兀海牙﹐救扶風﹐敗齊萬年﹐燒其營寨﹐斬馬蘭﹑盧水﹐復圍涇陽﹐數日不敢出戰﹐豈被反寇一連誘了半月﹐趙王見其懼怕﹐不以爲意﹐賊首齊萬年忽然將兵馬出戰﹐綴住眾將﹐另遣彪寇二人名曰劉靈﹑張敬﹐殺入大寨﹐放火燒糧﹐趙王無護﹐以致陷陣﹐故此大敗﹐走入雍州﹐前後事一一說了一徧。晉帝聽言﹐大驚失措﹐急問司空張華曰「氐羌齊萬年反亂西地﹐十分猖獗﹐今趙王親徵﹐又皆大敗﹐若此何以制之﹖」張華曰「趙王一戰卽滅北部﹐再戰而破萬年﹐復平東西二部﹐盡剿羌酋。此回敗績﹐必是失誤﹐非驕則惰﹐豈眞反賊有楚項之勇﹑良平之智哉﹖雍州刺史解系剛而有智﹐不畏權幸﹐必有本到﹐待其申詳備細﹐容臣等再行謀議﹐始能定奪。」眾猶未散﹐忽見雍州解系本到﹐奏言趙王兵已大勝賊寇﹐因聽嬖人孫秀之言﹐不行犒賞﹐每日於營中歌舞宴樂﹐致令三軍志懈﹐又且法紀不嚴﹐恃驕輕進﹐以此被賊所敗﹐喪了十萬軍人性命﹐耗了雍﹑扶數郡錢糧﹐反使羌寇猖熾﹐擾掠下縣﹐民不勝害﹐乞詳定奪等因。後來解系爲此一本﹐被趙王﹑孫秀所夷滅。惠帝與羣臣看罷系本﹐張華曰「吾知非羌寇果有異能﹐乃爲將者自取其辱也。」裴頠曰「趙王本非將帥之材﹐治下無方﹐聽信姦嬖﹐何能平玆劇寇﹖可宜宣召歸京﹐問以失律之罪。」惠帝曰「然則反寇之事何如﹖」張華曰「今可下敕﹐命梁王領京營精兵五萬﹐前赴雍州﹐交代趙王回京﹐就於本處將孫秀斬首﹐以戒式三軍。如此則號令嚴明﹐人知警畏﹐戰必有功矣。」惠帝從之﹐卽差使命往汴梁城宣召梁王入京﹐領兵受敕。梁王隨詔入洛﹐朝帝罷﹐乃往團營中選馬步軍兵五萬﹐同回本鎭起馬﹐羣臣相送出城。臨別﹐張華謂之曰「大王此去﹐必然先斬孫秀﹐否則定亂我晉宗社也。」梁王點首而去。回鎭召集羣下計議﹐畱徐舒同典升監守汴梁﹐命長史傅仁爲參謀﹐伏胤爲大將﹐牙將許史﹑許坑爲左右﹐一同徵進。梁王依議﹐卽召三將入內﹐分付曰「今氐羌作亂﹐聖上命我前去徵進﹐代回趙王﹐實全仗三位將軍扶助﹐平賊之後﹐自當一力保奏﹐重加官職。」二許曰「伏將軍前輩英傑﹐可堪大任﹐小將年輕無能﹐恐負大王所托。」梁王曰「眾官所舉不謬。孤素知二將軍之能﹐不必推調。」二許應諾﹐領職而出。此二人乃許褚之孫。褚有二子四孫﹐長子生許戌﹑許亥﹐次子生許史﹑許坑﹐皆有萬夫不當之勇。當日卽與伏胤點明京兵五萬﹑衙兵一萬﹐跟隨梁王望西梁進發。

路上曉夜兼行﹐半月餘早達雍州界上。關津上遞報至雍州﹐刺史解系差文武遠接﹐自率眾官迎於十里之外候之。梁王麾蓋到﹐解系向前參謁請罪曰「臣等因在賊寇反亂之際﹐不敢遠離城郭﹐且趙王住駕在郡﹐恐乏支應﹐望大王赦罪。」梁王曰「我一路上俱有來文知會﹐凡一應府縣官員悉不離郭﹐免擾百姓﹐今日到此﹐反勞賢太府遠涉﹐於禮過分矣。」遂命乘騎﹐一同入城安營屯紮。眾府官皆來參拜﹐梁王問解系曰「齊萬年何等之人﹖趙王十萬大兵至此﹐一陣險被殺盡﹐是何緣故﹖仲連必知其詳。」解系曰「臣不敢瞞﹐皆因趙王驕縱﹐號令不嚴﹐聽孫秀姦言﹐貪功輕進﹐故及於敗。」梁王曰「朝廷亦知趙王偏信孫秀﹐誤國喪師﹐旨意委我將他斬首﹐號令三軍﹐然後出兵徵賊寇。」傅仁爲梁王長史﹐素善孫秀﹐密遣親人報知孫秀。秀見報﹐驚得魂不著體﹐轉思無計﹐乃具金珠重寶﹐乘夜帶從人喬裝打扮﹐徑去求見傅仁﹐送上禮物。仁再三謙拒。秀曰「禮𨿽至微﹐實無返理﹐但聞所示梁王要斬我之事﹐特來求一活命之良方耳。」仁曰「參軍之獲罪於朝廷者﹐以爲汝蠱惑趙王﹐歌舞宴樂﹐不卹軍士﹐責嚴賞薄﹐輕進致敗﹐故張司空奏帝﹐令斬參軍以戒後人﹐非我梁王本意欲相害也。」孫秀曰「馬邑﹑扶風之勝﹐皆我拙謀﹐涇陽之戰﹐我亦曾諫﹐眾所皆知。其敗之故﹐柰緣齊萬年﹑劉靈驍勇﹐宣於﹑張賓善謀﹐非我之罪﹐何乃坐予一人﹐而欲無辜枉殺耶﹖」乃再三哀懇傅仁。仁曰「參軍不須憂慮﹐吾當力爲保之。」於是孫秀謝去﹐自此深恨張華﹐後來害其三族﹐皆由此也。次日﹐傅仁說梁王曰「昨張茂先令斬孫秀﹐吾一夜思來﹐秀乃趙王之幸臣﹐趙王與大王乃兄弟之情。今大王欲於趙王身旁收斬孫秀﹐則是結怨於趙王﹐而逢迎於張華矣。大王何不取美於兄弟之面﹐而釋孫秀之誅﹐庶幾獲免阿諛朝貴之誚﹐眾親王亦謂大王能處宗室﹐豈不可以愜眾心乎﹖且朝中有無孫秀一人﹐不爲損益﹐乞詳其情。」梁王曰「吾奉詔命﹐何可違旨﹖且無辭以回聖意。」傅仁曰「何不將孫秀檻械入京﹐以爲不敢擅決﹐待朝廷審理明白治罪﹐豈不兩全其美﹖」梁王聽允。次日乃請趙王相見﹐具白事因﹐命將孫秀上了檻車﹐先送趙王起駕﹐另差人械孫秀共回洛陽去訖﹐乃與解系等議取涇陽﹑收剿萬年之策。又道齊萬年自破司馬倫之後﹐便欲乘勝攻奪扶風。張賓曰「未可僥幸﹐前被燒去許多糧仗﹐恐或兵食不敷﹐廖全﹑趙藩久不見至﹐今且巡討下縣﹐積聚些糧艸﹐再議進取﹐方是善策。」萬年從之。於是與眾將旁掠下縣﹐將所得錢糧﹐皆移涇陽城中堆貯。

一日﹐齊萬年與眾議曰「今下縣皆平﹐不趁此時打下扶風﹐倘或晉朝再有兵來﹐又難動搖矣。且獨以孤城與彼持守﹐吾恐未易爲敵也。」正議未散﹐忽細作報道﹐晉朝又差梁王司馬肜提兵到於雍州﹐將欲來取涇陽也。齊萬年曰「旣然如此﹐待吾帶領一萬人馬﹐把住界口﹐莫使晉兵入腹﹐擾害百姓。」張賓曰「先鋒之言甚善。」遂命劉靈﹑呼延攸一同領兵前去﹐紮下營壘。不數日﹐晉兵至近﹐探子報道﹐羌兵列柵守住界口﹐不容前進。許史在前部﹐聽言大怒﹐卽欲殺去﹐梁王不肯﹐傳令紮下軍馬﹐計議而戰。許史曰「此等反亂烏合之徒﹐何須計議﹖只須小將出陣﹐先擒萬年﹐則餘黨自然潰散矣。」傅仁曰「將軍未可輕忽﹐聞知此賊有萬夫之勇﹐豈易擒也﹖」梁王曰「若此﹐當何以處之﹖」仁曰「依臣之見﹐來日可將兵馬分作三陣而進﹐許大將軍領頭陣﹐伏將軍領第二陣﹐許二將軍領第三陣﹐依次而行﹐勢如長蛇之形﹐擊頭則尾應﹐擊中則兩頭俱應﹐如此則前後相濟﹐兵行無失﹐實萬全之策也。」許史曰「諒此羌夷艸賊﹐何必如此之畏懼哉﹖」乃悻悻然不懌而退。梁王依傅仁之言﹐分遣二軍﹐依次而進。行不數里﹐遙見漢寨﹐乃命列開陣勢以待。齊萬年探得晉兵已到﹐亦將兵出寨﹐徑與晉師相對擺下﹐陣完﹐卽便當先勒馬橫刀而出﹐左有劉靈﹐右有呼延攸﹐隊伍整齊﹐披掛凜肅﹐髙叫﹕「晉將有能﹐可出打話。」只聽得鼓聲起處﹐門旗列開﹐梁王司馬肜親領眾將而出﹐左有許史﹑傅仁﹐右有伏胤﹑許坑﹐鞭指萬年曰「汝等氐羌小輩﹐胡爲反叛天朝﹖今大兵雲集﹐尙不及早投降﹐徒欲以區區烏合之眾﹐與天兵爭勝負﹐非執迷乎﹖」齊萬年曰「吾非羌人﹐乃大漢之臣﹐世食漢祿﹐今聚義復仇﹐以匡故業﹐豈爲反叛﹖」梁王曰「旣云漢臣﹐當知事理。今漢祿已終﹐只合如嫠婦之守故節﹐以安天年﹐何得妄生兵釁﹐苦害萬民乎﹖」萬年曰「昔者汝艾復夏﹐萬古稱賢﹔程嬰存趙﹐千年頌義。今吾所以起兵者﹐是盡吾之素心也。何必多言﹐略試一戰﹐以決兩家勝負﹐再行別議。」梁王曰「此等悍賊﹐非可言諭者。誰先出馬﹐爲吾擒之﹐以顯頭功﹖」道聲未了﹐鑾鈴響處﹐三世晉將許史當先出馬﹐手撚丈八長槍﹐望萬年面門就刺﹐萬年架開槍﹐輪刀便砍﹐二人各逞雄威﹐惡戰上五十餘合﹐未分勝敗。忽然間西南角塵埃大起﹐晉將伏胤第二陣兵馬又到﹐看見二將正在酣戰﹐卽拍馬進前﹐手輪大錘﹐亂打至馬前﹐來助許史。劉靈看見﹐手挺長矛﹐飛出抵住﹐伏胤遂與劉靈戰殺。於是四員猛將攪做一團﹐但則見滚滚飛沙連地起﹐茫茫殺气暗天昏。共斗上有兩个時辰﹐各無挫失。許史自恃英勇﹐把槍隔開萬年之刀﹐夾馬挨近身旁﹐思擒萬年。萬年見其逼近﹐收刀不疊﹐卽將刀柄逆望許史腋下打去。許史亦躲不及﹐急將左手一撩﹐搶住刀柄﹐以臂夾定﹐右手舉槍﹐望萬年當胸狠刺。萬年側身伸手去搶那槍﹐那槍卻好正到脇邊﹐萬年也是一夾﹐兩个奪取刀槍﹐並不肯放﹐推來聳去﹐滚作一塊﹐亦無少讓。萬年自思許史膂力雄豪﹐非比尋常﹐卽便心生一計﹐放了史槍﹐雙手用力一扯﹐抽轉大刀﹐隨勢望許史馬頭上著實一砍﹐正中耳旁﹐連耳劈下﹐那馬頭垂倒地﹐許史離鞍落馬。萬年大喜﹐搶進前去﹐一刀砍中許史肩膀﹐許史棄槍掙起﹐柰無馬騎﹐被齊萬年勒轉馬頭﹐一把揪住衣領﹐橫拖上馬﹐活捉歸陣。伏胤欲撇劉靈來奪﹐劉靈那肯放松﹐緊緊戰住。卻好第三陣許坑兵到﹐小軍連忙叫曰「二將軍快來﹐大將軍被齊萬年活擒去了。」許坑聽言大怒﹐飛馬直前﹐思要救奪兄回﹐未至頭陣﹐不想撞出一員漢將﹐虯髯卷髮﹐暴眼凸顴﹐面如赤火﹐手提靑銅寶刀﹐揚聲大喝曰「附逆賊徒欲往那里去﹐漢大將軍呼延攸在此﹐快快下馬﹐饒你死罪﹗」許坑大怒﹐挺槍便刺﹐呼延攸舞刀接戰﹐二人翻天攪地﹐惡鬥上二十餘合﹐不分勝敗。萬年入陣﹐見晉兵不退﹐恐二將有失﹐乃將許史擲於馬下﹐令兵士捆起﹐復勒馬殺進晉陣﹐接應二將。乃髙聲叫曰「齊萬年將軍來也﹐知時勢者不降卽逃﹐休得討死。」許坑聽得「齊萬年」三字﹐遂棄呼延攸﹐驟馬直取萬年﹐萬年接住曰「汝是何人﹐敢來尋我﹖」許坑恨不得生吞活捉﹐以報兄仇﹐更不答話﹐挺槍奮狠殺來﹐二人跑馬格鬥﹐前後三四十合。許坑盡力一槍當胸戳去﹐滿望刺死萬年﹐萬年側身一閃﹐弄个手段﹐把槍夾住﹐許坑盡力奪槍﹐不提防萬年拿住槍靶﹐趁勢一聳﹐許坑把持不住﹐翻身倒撞下馬﹐頭盔落地﹐萬年趕上﹐大喝一聲﹐提起大刀﹐照頭砍去﹐砍得腦分兩半﹐倒身而死。可憐兄弟兩个英雄好漢﹐一日之內皆喪於齊萬年之手。伏胤見勢頭不好﹐撇了劉靈﹐望本陣而走。軍兵見之﹐哭聲動地。呼延攸催動三軍﹐一齊衝殺過陣﹐晉兵把腳不住﹐四散奔竄﹐大敗而走。呼延攸當先徑直追入晉營﹐梁王司馬肜棄袍逃命。殺晉兵堆山塞道﹐追三十餘里﹐天晚黑暗﹐攸始收兵。

梁王收拾敗兵﹐折傷人馬一半﹐見折二許。復還雍州﹐與解系﹑傅仁議曰「前趙王兵敗﹐也被他收了三部﹐朝中尙且見罪﹐今孤一陣卽便折兵損將﹐將何處之﹖」解系曰「今可遣使上本請救﹐只言折兵千數﹐但云反寇雄猛難敵﹐朝廷不知﹐必無見罪。」傅仁曰「仲連所見極髙﹐急宜星夜前去﹐請兵來剿此賊﹐以洗前恥。」梁王從之﹐乃作表差人馳驛而去。不數日早到洛陽。時元康七年八月望日﹐惠帝設朝﹐戶部郎皇甫商出班奏曰「今梁王出徵羌胡﹐將近一百五十餘日﹐宜差能臣徵催糧餉﹐解送行營﹐以應軍需﹐免誤兵機大事。」惠帝準奏﹐卽差中庶子皇甫重﹐前往關東﹑滎陽﹑虎牢等處催趲軍糧﹐皇甫重領命出朝。兵部司馬孫楚又奏道﹕「宜選幽冀精兵﹐去助梁王﹐一發剿滅氐羌平靖﹐毋貽他日之慮。」惠帝不答。楊駿曰「梁王出徵關西﹐未知勝負何如﹐添兵之事﹐且待報至﹐再行計議。」侍中裴頠又奏曰「梁王起程之時﹐曾言催兵速應﹐此乃預勝之算﹐亦宜差官揀選精勇慣戰之兵﹐前赴關西﹐以壯大國之威﹐免使賊寇猖獗。」惠帝乃遣右衛將軍周輔﹐前往冀北等處揀選兵士﹐就加輔爲徵西救應使﹐領敕出朝。未及起行﹐忽有飛使入朝﹐進上梁王折傷二將﹑請兵添助之本。惠帝與羣臣看本﹐言羌寇勇猛難敵﹐智謀又深﹐今不速差大將精兵救剿﹐關西恐難保守。帝大驚﹐急宣使命上殿問曰「那齊萬年是何等之人﹐如此利害﹖」使臣曰「此人聲言是蜀漢遺臣﹐要復他漢家故業﹐以存漢祀。此人果有萬夫莫當之勇﹐昨許史﹑許坑二將皆能力舉千鈞﹐亦蓋世之英雄也﹐不消半日﹐皆被所斬﹐誠古惡來之儔﹐議者咸以爲朝中恐無與敵之將帥耳﹗」侍中賈模曰「何得長他反賊之志气﹐滅自大國之威風﹖難道我堂堂華夏豈無一个破賊之人乎﹖且楚重瞳拔山起頂﹐猶有黔彭爲對﹐況其下乎﹖」言未畢﹐武班中駙馬都尉王濟奏曰「臣舉一人﹐可破齊萬年﹐平定氐羌。」惠帝聞奏﹐大喜曰「卿舉何人可去﹖宜卽宣召前來﹐加封官職﹐不可遲誤。」王濟曰「臣徧思諸將﹐惟有禦史中丞周處﹐勇堪破敵﹐智可平羌。幼年在吳﹐曾斬孽蛟﹑除惡虎﹐名播江南。後守交廣﹐獨破我晉大兵十萬。若用此人爲將﹐不愁氐羌不平﹑萬年不破矣。」惠帝喜悅﹐卽差使命去宣周處。忽文班中中書令陳準上殿奏曰「周中丞乃朝中骨鯁之臣﹐爲人忠剛勇決﹐不避權貴﹐難於容人﹐孤立無黨﹐前者梁王在京縱僕橫虐﹐作事違法﹐曾被周處所劾﹐至今梁王嗔恨不已。若以此人爲將徵西﹐隸其麾下﹐必被梁王所陷﹐非惟壞此一員虎將﹐且愈肆齊萬年等之志矣。帝曰﹕」卿言固是﹐但眼前急於用人﹐其他將帥舉朝皆知﹐無有智勇及於周處﹐非渠誰能當此大任﹖「準曰﹕」今陛下必欲以周中丞爲將去平反寇﹐臣恐其非但無功﹐反致挫損國家之銳气矣。若在他人部下﹐則周處實能成功﹐不昧陛下知人之鑑也。如必不得已而用處﹐臣再舉一人同去﹐方可共成此大功。「帝曰﹕」卿舉何人可以同去﹖「陳準曰﹕」今殿前左司馬孟觀﹐素有謀略﹐沈毅多機﹐若使其爲周處之副﹐二人謀勇兼濟﹐那時方可以平萬年。否則﹐臣恐周中丞之去而不返也。「王濟廷辧曰﹕」陳公之言固爲有理﹐但孟叔時見居禁掖之間﹐嚴警出入﹐人知敬憚﹐朝廷之一日不可無此人者也。周子隱勇可以伏羣小﹐直可以制彊臣﹐若使二臣俱出邊關﹐朝路無鯁﹐倘有姦黨一時乘隙爲非﹐將來無人可制。依吾愚見﹐且只先以周中丞前往徵討﹐如戰不勝﹐待邊報至﹐再令孟司馬爲帥去助未晚﹐何乃懼一羌酋﹐而遽使禁衛重臣悉赴遠塞乎﹖「惠帝見二人辧論不已﹐且陳準乃疑猜之言﹐王濟是利害之語﹐遂謂準﹑濟曰﹕」二卿之言俱各有理﹐但中外一體﹐俱難乏良才﹐且先封周處爲徵羌大將軍﹐前去徵討﹐如不能平﹐再命孟觀去助﹐不必你我紛紛爭辧﹐以阻勝兆。「陳準見言不納﹐出朝嘆曰﹕」周中丞其如抱薪救焚﹐自身懼不免矣。「次日﹐宣周處入朝﹐封爲平羌大將軍﹐選兵馬五萬﹐卽日前赴雍州徵剿。

周處一路無阻﹐直至雍州界上﹐漢之探子方才知道﹐乃卽先報入齊萬年寨中﹐言晉朝差一員大將﹐姓周名處﹐領兵五萬﹐不日將到。齊萬年賞了報子﹐就令往涇陽請張賓﹑宣於等到營計議。劉淵卽命二人帶領眾將一齊至寨﹐萬年接入﹐告說其事。張賓曰﹕」此人爲將﹐英勇老練﹐非他人之比﹐當用心著意與之相持。若能破得此將﹐則司馬肜亦棄雍州而走矣﹐必須以策破之。「宣於曰﹕」知彼知己﹐百戰百勝。吾聞此人性剛而烈﹐須當柔以勝之。齊將軍且未可輕出﹐待打聽其將帥誼合何如﹐然後以計與戰﹐何怕周處多智勇乎﹖「正在講議﹐只見黃臣入內﹐謂眾曰﹕」來將周處果然勇冠晉朝﹐實亦易於取者。「眾曰﹕」何以知之﹖「黃臣曰﹕」前日有一晉兵投降於我﹐他道是長沙人﹐原是我祖部下裨將胡恩之孫﹐認我爲舊主。適才與我說﹐他前在陸晏帳下爲軍﹐隨周處同守郴嶺﹐屢勝晉兵﹐因吳主自招歸晉﹐道處有萬夫之勇﹑千里之智﹐只是素性驕傲﹐憨而鯁直﹐好規人失﹐平生無黨﹐多與人不合﹐極其剛執﹐馮河無悔者﹐在朝中爲禦史中丞﹐梁王被他所劾﹐誅其心腹數人﹐至今嗔恨未已﹐但無柰處之何。今彼此來﹐必然不睦﹐吾所以謂彼𨿽有智勇可稱﹐諒其將帥不和﹐易於取也。「只因黃臣道出胡衝一席之話﹐有分教﹕小意梁王﹐挾恨懷私坑義士﹔赤心禦史﹐遭殘被抑喪忠軀。後人有評曰﹕

子隱周處﹐江東俊才。幼藉無賴﹐名蹈三害。及逢父老﹐知過頓悔。忠冠吳國﹐義歸晉代。剛猛不黨﹐以直招怪。玆臨大敵﹐卒遭陷壞。

第二十回

王濟薦周處行兵

宣於﹑張賓聽得黃臣所言之意﹐皆暗喜曰﹕」如此甚好﹐今渠爲將﹐我但堅守營壘﹐不與苦戰。梁王倚其驕貴﹐必不以周處爲重﹐周處骨鯁﹐又不以權豪爲畏﹐若使曠日持久﹐語意不協﹐定生嫌隙。嫌隙則不睦。將帥不睦﹐計將焉用﹖周處要戰﹐梁王畏前日之敗﹐必然阻緩﹔梁王要守﹐周處恃自己之勇﹐必定抗言。吾乘其不和以兵逆之。周處不平﹐必請分兵出戰﹐然後以計誘住﹐布放間諜之言﹐使梁王心中疑忌周處﹐吾等卻以重兵四下埋伏﹐把他困住﹐輪流挑戰﹐不容脫去。梁王惱恨周處不遵他令﹐決不發兵救應。周處志剛性烈﹐不肯苟避﹐定然拼命力戰﹐非擒則死矣。若是周處一死﹐雍州一帶可不戰而定﹐梁王﹑解系豈有不棄城而走之理乎﹖「齊萬年聽言大喜曰﹕」吾所慮者﹐此人難制耳﹗今聽佳論﹐已入吾掌中矣。「卽下令分付三軍﹐堅設鹿角﹐以備緊守。

卻說周處於路探得齊萬年屯兵界上﹐與梁王等數戰﹐賊人皆勝﹐乃連夜疾至雍州。刺史解系率本僚官吏﹐出郭接處入於館捨。敍禮坐下﹐處問趙王﹑梁王因何戰敗與賊之由﹐解系曰﹕」齊萬年者﹐乃一彊梁猛漢﹐果有萬夫之勇﹐臨陣老練﹐故諸將莫能抵敵。其中又有善於調度之人﹐是以屢屢得志也。「周處曰﹕」吾曾數破彊敵﹐諒此一介氐羌囚卒﹐敢如此橫耀﹐誠失吾大晉之威風也。諸公試看下官明日立斬此賊﹐以報數次之恥。「遂與眾官進城﹐參拜梁王。禮畢﹐梁王命坐﹐謂曰﹕」今齊萬年那廝﹐果系英雄勇猛﹐非比等閒﹐將軍來此﹐必須著意。「處曰﹕」來日小將出陣﹐卽當生擒前來﹐何須著意﹖「梁王曰﹕」且未可造次。孤前日因是輕進﹐致折了兩員上將﹐迄今懊悔無已﹐將軍何爲若此之藐忽也﹖倘再有毫釐挫跌﹐失盡中原銳气矣。切不可逞血气之勇﹐以取匹夫之誚。「處曰﹕」大王之將﹐許史兄弟﹐力𨿽勇而欠於武略﹐所以致敗。明日看小將出陣﹐馬到卽擒那廝而來。「梁王見周處誇口﹐又言己之將士無能﹐心中不懌﹐乃忿謂處曰﹕」你的本事𨿽髙﹐只恐那人不低似你﹐帳前眾眼睜睜在此﹐若不應口之時﹐反要被人笑哂﹐何如是之矜狂也﹗「周處又曰﹕」小將不去便罷﹐若去時唾手擒來﹐稀罕甚麼齊萬年乎﹖「梁王不悅﹐乃命周處安營城外住紮。次日﹐周處引兵搦戰﹐萬年不出﹐乃卽逼寨攻打﹐漢兵堅壁而守﹐並無妄動。周處攻至晚﹐不能得進﹐收兵紮寨﹐悶悶不已。梁王司馬肜遣人到營﹐問曰﹕」今日將軍可曾出戰﹐擒得齊萬年否﹖「處曰﹕」賊兵懼我威名﹐不敢出戰﹐若是來時﹐老周豈肯輕放他們不成﹖「使者回城﹐以處言告之。梁王復遣使到處營謂曰﹕」大王道將軍說一去就擒賊帥﹐今旣不能﹐宜當審量而進﹐免挫銳气﹐以失大國威名。「處曰﹕」旣有大言﹐必有大量﹐大王何必自家取笑自人﹖不過爲汝晉家出力耳。煩言拜上﹐謹領教諭﹐明日自當來謝。「使去。處心不悅﹐乃分付眾軍曰﹕」來日可用心盡力攻打﹐定要擒斬齊萬年﹐奪取漢營壘﹐方才應吾之言。「次日辰牌時分﹐周處出寨﹐三軍各皆奮勇﹐大喊震天﹐直逼漢營攻打﹐炮聲不斷﹐極力苦攻﹐至午未已。宣於曰﹕」今晉兵如此迫吾﹐不過是欲求戰也﹐吾意欲要俟懈殺他一陣﹐少挫其鋒﹐再又看緊慢而行﹐有何不可﹖「張賓曰﹕」我亦思欲如此﹐卽當行之。「遂密令萬年披掛﹐分付眾將飽食以俟﹐撥彊弓勁弩二千伏於寨門之內﹐只等晉兵懈怠﹐將退之時﹐聽炮爲號﹐一齊發射﹐吾自有精兵繼出﹐不必懼也。於是萬年﹑張敬﹑呼延攸﹑黃命﹑趙槪五將俱於寨門伺候。晉兵攻至未時﹐見寨中並無影響﹐鹿角牢堅﹐攻不動﹐遂皆散漫﹐坐臥而罵。張賓自往敵臺上看之﹐下謂眾曰﹕」晉兵將欲退去矣﹐可各準備。「眾將上馬﹐忽聽得炮響連天﹐漢寨中放開鹿角﹐弩弓齊發﹐箭似飛蝗射出。晉兵慌忙上馬﹐整陣未及﹐漢將五員分路殺出﹐晉兵亂竄。周處約束不住﹐乃匹馬橫刀殺來抵住﹐適遇漢將王情舞刀驅兵隨黃命奮殺而來。周處喝曰﹕」賊將何得無禮﹐敢來拒我﹗「只一合﹐被處生擒而去。張敬部下偏將董綦趕去﹐被周處只手提刀﹐一擊而斃。漢兵將見天暗黑﹐收兵回寨。

周處之兵𨿽敗﹐不曾大折﹐又拿得一將﹐砍得一級﹐乃差人解到梁王處報功。梁王心怪周處﹐乃故意假問曰﹕」解來之將﹐是齊萬年否﹖「其人曰﹕」某是漢將王情。所刺者董綦也。「梁王審訖﹐喚使者責曰﹕」旣不能拿得齊萬年﹐此等無名小將﹐解來何干﹖折去了許多軍馬器械﹐反欲來請功乎﹖「叱退其使。漢將齊萬年得勝周處一陣﹐收兵回寨﹐見宣於﹑張賓﹐議曰﹕」周處英勇﹐果非別比﹐今日陣上﹐只手刺殺董綦﹐生擒王情。吾欲明早再出﹐攻他營寨﹐取回王情﹐諸君有何奇策教我﹖「張賓曰﹕」將軍不須性急﹐我以打聽得王情被擒﹐梁王不足﹐已與周處言不相合﹐今後誌異心離﹐各不救助矣。兵法云﹕兵無後繼者敗。且再守數日﹐我和你相度地理端正﹐方可出兵與彼相戰。「次日﹐令兵士照前緊守﹐與眾將等悄悄出寨﹐往看地勢。行至長平﹐見一阪寬而四曲﹐左邊一澤﹐原是涇湖﹐今成淤窩﹐泥淖極深。宣於二人大喜曰﹕」要擒周處﹐只在此處。「遂指教眾將各埋伏之所而歸。越日﹐集眾定計曰﹕」周處前日一戰﹐卽擒王情﹐心气已驕。今又見我連日不出﹐必以爲怯﹐可以引兵出戰行計矣。「分遣呼延攸﹑馬寧領兵五千﹐伏於長平左側﹐張實﹑楊興寶領兵五千﹐伏長平右側緊要路口﹔黃臣﹑張敬領五千﹐伏於涇湖東頭出澤路口﹔劉靈﹑趙槪領兵五千﹐伏於西頭進澤路口﹔黃命﹑郝欽領兵五千﹐伏於長平中間近湖之側﹔趙染﹑呼延顥兵五千﹐伏於東路之外﹐取木石疊斷隘處﹔呼延晏引兵三千往來救應﹐」我與馬蕙領兵五百﹐於涇陽山上指點眾將﹐炮響則起﹐旗動則行﹐指東則圍東﹐指西則圍西。齊永齡帶兵五千﹐前去引戰﹐先斗以彊﹐後示以弱﹐誘而賺之。若得入此範圍﹐我兵輪流挑戰﹐引至涇湖澤中﹐其地馬難馳驟﹐泥陷洿深﹐可困彼矣。又有一節﹐周處彪勇﹐非可力制﹐只可智取﹐各宜自謹﹐倘或將被衝出之時﹐急命以亂箭射住其馬﹐決不可使之脫去。「眾人領計﹐各自準備而去。再提晉將周處﹐被梁王司馬肜於使者面前責以折兵之失﹐深自懊惱﹐與副將等議曰﹕」昨者因是出兵忒早﹐至午後軍馬饑倦﹐誤敗與賊。今當辰時結束﹐巳時出寨﹐則眾不致於饑乏﹐可勝賊矣。「以是分付慢慢造飯。忽值梁王遣使持節催處出兵﹐處曰﹕」我們籌畫已定﹐大王不必掛意。「言未畢﹐梁王帶伏胤親至﹐周處接入﹐問曰﹕」大王今日何故親降﹖「司馬肜曰﹕」孤見將軍微失一陣﹐卽便畏懼不敢出戰﹐但恐賊人欺汝﹐使兵扣城﹐則我晉之威名盡喪矣。如將軍果實畏彼﹐當請別大將來此﹐如非畏懼﹐宜卽出兵。「處曰﹕」小將已曾分付造飯﹐食完卽出矣。「梁王曰﹕」爲將之道﹐夜不解甲﹐豈有日中而未食乎﹖此實愚惰之語﹐豈是忠君爲國之道乎﹖「周處被責﹐無心喫飯﹐又被梁王坐在帳中﹐只得命兵士先喫﹐以備出戰。處欲先送梁王歸城﹐梁王曰﹕」將軍且去喫飯﹐孤與汝一並起馬。「周處見其言﹐焉有一人自食之理﹐乃僞言曰﹕」小將已曾背過﹐但大王駕至缺款耳﹗「梁王曰﹕」行陣之際﹐何暇云此﹖但得速起破賊﹐與國幹功﹐不負朝廷之重托可也。「周處並未得食﹐被其所催﹐只得披掛綽刀上馬﹐梁王亦回城去。周處耽饑而出﹐軍士心皆不忍﹐或勸之轉馬﹐處曰﹕」出兵之際﹐何得回頭﹖吾知梁王怪吾﹐若又拂之﹐他日覺知﹐卽成仇怨矣。生死亦必向前﹐但願天助晉室﹐使吾早得成功﹐幸也。「於是催兵疾進。行不十里﹐只見漢兵已到﹐兩下排開陣勢。齊萬年全裝披掛﹐身騎月氏髙馬﹐手持雪刃大刀﹐揚聲髙叫曰﹕」晉陣中有本事的速出打話﹐好好送還王情﹐免吾動手﹗「周處勒馬出曰﹕」輕狂匹夫﹐你可認得周大夫否﹖「萬年曰﹕」素未見聞。「處曰﹕」你不聞名﹐因何懼怕﹐連日不敢出戰﹖「萬年曰﹕」所以不戰者﹐將以汝爲知機之士﹐昨者小戰卽見手段﹐意謂不肯復蹈前轍﹐自能諒度退去﹐各保疆土。豈知汝亦有勇無智之輩﹐不諳時勢﹐彊來對敵。獨不見秦州諸將與二許﹑張士等人乎﹖傷的傷﹐死的死﹐曾無攖刃。汝若執迷﹐必以爲例。「周處聽言大怒﹐曰﹕」羌狗無知﹐敢於我跟前誇口﹐是欲速死耶﹖「卽便揮刀躍馬殺過漢陣﹐齊萬年亦揮大刀還砍。二人敵住﹐往來鏖戰﹐並無髙下﹐卻便是天上火羅逢計孛﹐人間惡煞遇凶神。一陣對上了四十餘合﹐萬年故意詐慌﹐把刀脫空一架﹐回馬望東南長平阪而走。周處不知是計﹐放馬隨後趕去。將十餘里﹐已入長平地界。萬年恐周處轉去﹐回馬大叫曰﹕」周處匹夫﹐你必欲苦苦來追﹐我和你決个髙低而去。若還不能﹐快快回馬﹐明日再戰。「周處見無樹木﹐不肯少住。萬年又戰﹐連路且退。周處乘追再又數里﹐兩軍俱入伏所。萬年揚鞭而走﹐周處曰﹕」賊子還不下馬﹐走那里去﹖「萬年笑曰﹕」你已入吾网中﹐尙不思量脫身﹐而敢妄言誇口也﹖「周處聽言猛省﹐急欲回時﹐只見涇陽山上信炮連天﹐漢兵八面殺出﹐把周處圍於澤中。處見中計﹐覓路衝走﹐誰知要處皆是劉靈﹑張敬﹑張實﹑齊萬年﹑黃臣﹑呼延諸猛將把住﹐又有張賓在髙山上摩旗指點﹐心中甚慌﹐欲望西邊平坦處而走。未及至隘﹐一聲喊起﹐劉靈﹑趙槪兩將殺出﹐戰不十合﹐呼延晏救應兵隨旗趕到。周處不敢戀戰﹐復往東頭而走﹐中間又遇齊萬年﹐大殺一陣。剛及隘﹐大喊又發﹐漢將二員勢如熊虎﹐一齊殺出﹐乃黃臣﹑張敬也。周處聊鬥數合﹐又轉別路﹐見涇湖一派水濕之地﹐疑無埋伏﹐驟馬馳去。郝欽看見﹐催兵阻路﹐周處大怒而前﹐欽慌搶出﹐只一合﹐被處馘斬下馬。黃命輪刀大喝而進﹐追及周處﹐處回頭抵戰﹐不十合﹐呼延晏救應之兵又到﹐處乃棄戰轉右而走。日將及晡﹐到得澤邊﹐周處思有兵亦可得出﹐遂縱馬而行﹐忽聽得喊聲又舉﹐一將手揮大錘﹐飛步向前。周處不知楊興寶是獨步戰的﹐欺其無馬﹐不以爲意﹐徑趨面前而來。興寶曰﹕」周大夫可速下馬﹐共滅仇晉﹐何乃不念吳恩﹐而甘心爲彼效力哉﹖「周處曰﹕」汝乃馬前走卒﹐敢大膽侮慢上人﹗「揮刀劈頭砍去。興寶輪動大錘﹐奮威打進﹐周處只好架隔﹐至三十合﹐方知亦是勍敵﹐乃思捨戰衝出。因日將昏﹐看認旗標不的﹐接應不到﹐苦被興寶拒住﹐那得脫去﹖直至日沒盡﹐張實從外路口殺來﹐聲喝如雷﹐奔並周處。處無柰﹐只得殺轉澤中而去。忽見齊萬年﹑呼延晏列兵前面阻住﹐處遂與眾紮下﹐待至夜分衝出。誰知齊萬年遣人報知張賓﹐賓乃調取各將﹐將埋伏之兵盡皆移來﹐漸漸圍合﹐猶如鐵桶一般。

周處見之﹐情知事極﹐與眾衝出﹐思欲奪路而走。柰兵厚將猛﹐衝突數次﹐皆被殺回。將及四更以後﹐天漸黎明﹐處極﹐奮死力當先再突﹐殺死兵人無限﹐身被二槍﹐得出二重。至第三重時﹐因不得食﹐又戰一日一夜﹐人困馬乏﹐不能亟出。漢兵恐被所脫﹐各以勁弓硬弩亂射﹐處身中四箭﹐銳气盡挫﹐復又紮定。須臾﹐漢兵復圍至﹐周處曰﹕」可恨梁王如此懷妒﹐若發一兵﹐吾當可以勝賊矣。「有數个小軍願偸出圍求救﹐乃托故走奔雍州﹐投梁王處求調救兵。梁王曰﹕」周將軍乃有本事之人﹐必不至失。吾部下將士皆無勇略﹐焉可去得﹖「傅仁曰﹕」周子隱之勢已極﹐若不去救﹐必有疏失﹐以後別將皆毋敢向前用命矣﹐連此城池悉難保守。宜火速發兵前去﹐免誤國家大事﹐於大王體面上又好。「梁王曰﹕」他未曾交手﹐就誇己能﹐蔑視我等。前在京中﹐劾孤過失﹐輕侮親王﹐今又不遵主帥﹐妄自行兵﹐致取敗績﹐非我之咎。發兵去救他𨿽是易事﹐倘或不諧﹐但恐連此一敗俱坐於我身上﹐豈不是自討罪犯於朝廷乎﹖我今且只深溝髙壘﹐謹守此城﹐待賊少懈﹐那時以計破之﹐且慢去再尋煩惱。「傅仁又曰﹕」漢兵與周中丞相持一日一夜﹐勢力已疲﹐今若以生力之兵去救﹐必獲大勝﹐實乃大王之功﹐不可遲疑。「梁王本意欲陷周處﹐以伸舊恨﹐竟不聽傅仁之言。周處在漢圍中﹐等至辰牌以後﹐並不見接應兵到﹐乃拍馬望澤畔而逃。至其間﹐馬蹄下陷﹐見漢兵在後﹐只得復轉坡邊﹐已被趙染趕及﹐二人大戰數十合﹐周處刀壞﹐只以短刀接戰﹐滿身皆是血污﹐弓箭亦失。副將金冕曰﹕」今勢已極﹐救應無來﹐吾同將軍拚命殺出﹐脫離此危﹐又做道理。「周處曰﹕」吾義士也﹐若肯獨自逃生﹐幾時已出圍去矣。痛念眾軍隨吾同來﹐不忍棄耳。寧同戰死陣中﹐使後人知司馬肜挾私害公﹑陷害忠良耶﹗吾聞君子臨難不爲苟免﹐志士不以盛衰攺節﹑存亡易心﹐見危授命﹐斯其時也。「乃復奮力殺轉﹐聚集眾兵分付曰﹕」今吾被司馬肜所迫﹐眾所知者﹐此際是吾效忠盡節之時﹐決無退逃畏避之理﹐況臨敵而遁非勇也﹐遇難而奔非義也。汝等可隨金將軍忍命回朝﹐將此情伸鳴朝廷﹐方見相從之意。「金冕曰﹕」一存俱存﹐一亡俱亡﹐焉有去理。「處曰﹕」吾死則漢兵必不迫汝﹐但不宜降寇以圖幸免。「言訖﹐衝陣力戰而死。金冕率眾兵奮力死戰﹐殺死漢兵亦將近萬﹐晉兵入長平圍中者﹐無一生還。其在外之兵聞周中丞死﹐俱不願歸附梁王﹐皆隨小將周才夤夜逃回洛陽而去﹐梁王亦不追究。齊萬年旣斃周處﹐遂乘勝直殺至雍州城下﹐圍住四門﹐水泄不通。城外遠近居民不得入城者﹐號哭之聲連接不斷。張賓見之﹐下令軍中不許擄掠﹐出榜張掛﹐撫而安之。忽有軍人奪取民家一馬﹐萬年知之﹐卽時綁出﹐斬首號令轅門﹐軍中肅然﹐民得安堵﹐雞犬無驚。後人看到此處﹐見漢眾能愛民卹物﹐故能輔成漢業﹐有詩一首贊張賓等曰﹕

自古行兵貴不侵﹐存仁方可感羣生。民心順處天心順﹐小創終當大業成。

靜軒先生見周處因無援兵戰死﹐有詩嘆曰﹕

戰血淋漓灑杜鵑﹐悲風蕭索下平川。行觀子隱交兵處﹐一寸蓬蒿一寸冤。

第二十一回

張華舉孟觀西徵

前項晉梁王司馬肜懷私恨不助周處﹐復被齊萬年所敗﹐進圍雍州。梁王大懼﹐乃潛地遣使以繩縋城﹐連夜藏本前赴洛陽﹐具奏周處恃勇輕進﹐不遵約束﹐以致喪師敗死。今反寇乘勢圍困雍州﹐十分緊急﹐乞早發兵救應﹐亟剪叛國彊梁﹐以拯黎民塗炭。惠帝看本大駭﹐召諸大臣上殿計議﹐顧謂陳準曰﹕」不聽卿言﹐果有今日。周處之死﹐非戰之罪﹐必爲梁王所誤。失此一員良將﹐可哀﹐可哀﹗「眾臣聽帝所說周處被殺﹐盡皆面面相覷﹐無不驚駭。準曰﹕」忠言逆耳﹐以致哲人云亡﹐亦非國家之福也。「帝曰﹕」朕已知悔﹐恨無及矣。但今雍州圍急﹐若還不救﹐必致有失﹐失此則關中內外盡皆休矣。諸卿等計將安出﹖「司空張華曰﹕」昨者陳中書上言﹐周中丞與梁王不睦﹐宜以孟觀同去方可﹐陛下聽信都尉王濟之言﹐令處獨行﹐果及於難。今必欲救雍州﹐剿徵劇寇﹐捨孟司馬別無其人也。「帝曰﹕」若此﹐可卽往禁衛軍中﹐宣孟觀至此。「張華曰﹕」十日前楊太傅升他出去﹐鎭守澠池﹐今已起程五日矣。須當趕回﹐不在禁衛了。「帝聽言﹐目楊駿曰﹕」前者眾臣咸薦孟觀克徵西寇﹐卿何擅遷出外﹖「駿曰﹕」臣亦深慮賊勢猖獗﹐特擢觀去﹐以憚壓西土耳﹗「帝不究﹐著令飛馬馳遞﹐追趕孟觀回京。十日之期﹐孟觀早到﹐入朝面君。帝曰﹕」邇者氐羌造反﹐勢甚猖獗﹐趙王敗於前﹐梁王敗於後﹐昨者周處前去﹐又爲賊人所害。今張司空薦卿可爲元帥﹐愼毋辭勞﹐爲朕一往﹐平賊之後﹐論功升賞﹐自當列土酬勛。「孟觀曰﹕」臣食君祿﹐恨無報效之門﹐敢云勞乎﹖「帝喜﹐命中書寫敕﹐以孟觀爲平西副元帥﹐除梁王外﹐其餘將佐悉憑調遣﹐不得違旨。孟觀又舉京營總管紀詹爲前鋒將軍﹐顧賢﹑李肇爲副軍將軍。惠帝從之。

觀謝恩出朝﹐點兵十萬﹐星夜起馬。不二十日﹐前抵雍州界內﹐離城四十里下寨。齊萬年探得敵兵已到﹐乃亦撤圍入寨。解系與僚佐等皆至觀營拜謁﹐同議戰敵之策。觀曰﹕」前者諸公皆因恃勇﹐以思與賊爭勝﹐不曾相度機宜﹐故此屢被賊人得志。明日下官當親自臨陣﹐觀其彊弱﹐覘其動靜﹐然後用奇設巧﹐可擒賊矣。「言罷﹐眾官辭別入城﹐於路笑曰﹕」又是一个說大話的來了﹐且看何如。「又道齊萬年收兵入寨﹐進見宣於﹑張賓曰﹕」適聽得細作報說﹐來將姓孟名觀字叔時﹐乃張華﹑陳準所舉的﹐想必有勇略者。「宣於曰﹕」勇略亦不足爲懼﹐但只是謹愼持戰﹐以計對敵﹐自然無失也。「張賓曰﹕」某在馬邑時﹐嘗閒詢晉家將佐﹐若論智謀﹐只有孟觀﹑馬隆二人而已﹐其他有勇無謀﹐有謀無勇﹐皆不足道也。今若與戰﹐必須相機而進﹐不得妄動以墮詭計﹐愼而又愼可也。「萬年曰﹕」說便是這等說﹐吾思晉兵遠來﹐連日行走﹐人倦馬乏﹐且又初到﹐未知地利。我兵自涇湖戰後﹐一向不曾臨陣﹐正爲以逸待勞﹐十可當百﹐其勝有三﹐來日卽當出兵﹐先殺他一陣以挫其鋒﹐使孟觀懼怕﹐不敢少犯吾軍﹐然後再設奇計﹐可破彼矣。「張賓曰﹕」未可遽戰﹐宜緩之以老其鋒﹐待彼銳气少懈﹐徐徐圖之。彼晉軍遠臨﹐利在速戰﹐示之以弱﹐勝之機也。「萬年曰﹕」聊戰一陣﹐再守未遲。「不從賓言。

次日早起造飯﹐引兵出城去搦晉戰﹐將軍馬一字擺開﹐若向晉寨之意﹐命三軍大鳴金鼓﹐放炮吶喊﹐髙叫﹕」晉將孟觀﹐及早出來納命﹗「巡軍聽得﹐報入中軍﹐孟觀曰﹕」吾知其意矣﹐不必聽也。「卽請梁王駕下大將伏胤並李肇﹑紀詹﹑顧賢等至帳中﹐議曰﹕」賊首齊萬年﹐因他連勝諸將﹐已有驕志﹐故此輕視我等。今卽出來挑戰者﹐謂我兵初到﹐不知地理﹐且連日辛苦﹐彼思唾手以勝我矣。兵法云﹕兵驕卒惰者敗﹐此渠已犯吾之兵忌也。若不出戰﹐彼之軍中亦有智者﹐將謂我設策﹐他亦持守老我之師﹐思用計扼我也。古言先發者制人。正好將錯就錯﹐出兵浪戰﹐示之以弱﹐更驕其志﹐此賊好剛﹐必墮吾之計矣。「乃命營中兵士各皆柴裹﹐待漢兵趕來時﹐各皆奔走。命紀詹出寨引戰﹐示弱佯怯以誘之﹐倘賊兵叫問孟觀之時﹐只道與梁王在城中計議。於是諸將皆喬裝準備詐退。齊萬年等至午時將近﹐不見兵出﹐乃扣寨逼打。行未近﹐只聽得一聲炮響﹐晉寨中旗幡亂滚﹐先鋒紀詹跑馬而出﹐兩軍排開陣伍。齊萬年橫刀髙叫曰﹕」來將莫非孟觀乎﹖「詹曰﹕」吾乃前部大將紀詹﹐我元帥在城中與梁王議事﹐怎來和你賊徒對陣﹖「萬年曰﹕」你不是孟觀﹐火速回去﹐叫他自來﹐我不殺你﹗「詹大怒﹐挺槍趕殺過陣﹐萬年輪刀接戰﹐二人一衝一合﹐戰有半个時辰﹐紀詹抵敵不住﹐退後而走。萬年趕去﹐伏胤又來救應﹐戰上三十餘合﹐大敗望寨中而走。萬年催兵大喊追逐﹐伏胤﹑紀詹俱望寨後而去。晉兵在寨中者故意假哭﹐各負衣囊亂走。萬年聊趕一程﹐卽將晉寨占住﹐差人報與張賓知道﹐言孟觀在城中﹐先鋒戰勝﹐奪了晉寨。張賓曰﹕」恐其驕兵之計也。旣未回兵﹐可急去報齊將軍﹐令其謹防劫寨﹐吾等明日前來計議。「使者去訖。紀詹﹑伏胤退走十餘里﹐見孟觀等皆已紮下﹐乃卽住馬。觀召諸將會議曰﹕」我昨一路相度地理﹐見麻坡之地甚好埋伏﹐離此三十餘里﹐賊必不疑。紀先鋒帶兵一萬﹐前往山邊大路左側掘下一个陷坑﹐上面排鋪薄板﹐蓋以艸土﹐中間插標記。一路我自走﹐好引他們來趕。吾商量停當﹐亦自來和你行計。「紀詹領計而去。又喚解系﹑李肇二人引兵一萬﹐至麻坡伏於陷坑﹐此去路狹﹐只待賊過去將近陷坑﹐你卻截出把住﹐只聽喊起﹐用力逼進。再喚伏胤﹑顧賢二人分付曰﹕」你二人各帶精兵五千﹐與齊萬年輪流挑戰。只要輸﹐不要贏。賊不來追之時﹐又將言激惱他們﹐再戰再走﹐二十里外﹐則我自來也。「調撥已訖﹐俱各打點齊整﹐孟觀與李﹑解俱望麻坡而去﹐伏﹑顧二人紮住﹐以備搦戰。

次早天明﹐伏胤恐萬年有能者到寨阻戰﹐卽乘黑就起﹐直至寨前﹐大罵齊萬年曰﹕」昨因軍士勞苦﹐吾故不與你苦戰。今我主帥罪我失寨之咎﹐你若退去﹐還我原物﹐萬事俱休﹐少遲時刻﹐立見受誅﹗「漢寨中聽得此言﹐報與齊萬年知道﹐萬年笑曰﹕」這廝如此無禮﹐待吾喫飯出去﹐活活擒來﹐問他个敢也不敢。「副軍等曰﹕」將軍若還出戰﹐亦須記取兩位軍師之言﹐謹愼爲上。「萬年曰﹕」我自有分曉。「乃披掛上馬﹐大排隊伍而出。晉將伏胤手執大錘﹐指萬年曰﹕」今我孟元帥親自來徵﹐汝可速收賊夥﹐退出金城寨外﹐免我滅汝種族。「萬年曰﹕」我也不欲滅汝種族﹐但把西境地償我兩川﹐以奉漢祀﹐百恨俱釋。必欲徒使兵力﹐思阻吾等復業之志﹐第恐雌雄未定﹐連洛陽難保完全也。「伏胤正欲激戰﹐乃大罵反賊﹐亂打上前﹐萬年輪刀接戰。二人一馳一騁﹐左隔右遮﹐但只見刀如雪捲﹐錘似星飛。兩下約戰上二十餘合﹐伏胤覷空虛打一錘﹐佯輸望東而走﹐萬年從後趕去。將十餘里﹐伏胤回顧大喝曰﹕」萬年反賊不知進退﹐如今和你見个髙下。「立馬橫錘再戰。又斗上二十餘合﹐伏胤又走﹐萬年追去﹐副軍叫曰﹕」將軍且自回兵守寨﹐不要去了。倘有埋伏﹐一時無兵接應不便。「言未畢﹐一聲喊起﹐晉將顧賢帶兵五千殺出﹐萬年曰﹕」此必伏兵﹐吾何懼哉﹖「遂拍馬揮刀﹐如風砍去﹐賢急把槍架住﹐破步大戰。二人往來衝突﹐一上一下﹐狠戰有三十餘合﹐不分勝敗。顧賢意欲佯輸詐走﹐虛架一槍﹐被萬年一刀撇開﹐收之不疊﹐齊萬年逼近馬前﹐大喝一聲﹐手起處頭隨刀落。萬年斬了晉將﹐气勢愈驕﹐放心趕去。又十餘里﹐伏胤在前﹐相隔不遠﹐驟馬馳上﹐思欲斬胤。胤回身再戰﹐不十合﹐佯作驚慌﹐丟盔而走﹐萬年接尾逼去。將四五里﹐只見一彪軍馬截出﹐爲首一將﹐金盔金甲﹐紅鎧紅袍﹐手持雙簡﹐髙聲叫曰﹕」來者莫非反賊齊萬年也﹖孟元帥在此﹐好好下馬﹐攺邪歸正﹐毋得抗拒天兵﹐取罪不小﹗「萬年欲進﹐被孟觀射住陣腳﹐故意拒阻﹐以待紀詹完事到來方戰。

卻說張賓等在舊寨﹐正欲分兵往所奪新寨中計議﹐忽探子報道﹕」齊將軍與晉伏胤交戰﹐已得勝趕去矣。「張賓曰﹕」孟觀多智﹐齊永齡恃勇輕進﹐必然有失﹐誰可引兵急去救應﹖「劉靈曰﹕」某願當先。「乃卽披掛綽槍﹐引兵三千﹐如飛而去。楊興寶曰﹕」劉將軍一路兵去﹐恐挫失路道﹐返復耽遲﹐小將乞借三千兵馬﹐兩路趕去﹐方可救應。「張賓然之﹐興寶亦起身疾發。宣於曰﹕」今齊萬年不受約束﹐恃勇忽敵﹐還須遣將追去﹐止他輕進﹐方免無憂。「張賓曰﹕」良卿﹑文翰二兄﹐可再引一軍去﹐催他三人回營﹐免致有失。「黃臣﹑趙染遂亦引兵五千﹐如風趕去。誰知齊萬年不能寧耐﹐等不得解厄兵到﹐𨿽限不知﹐亦數然也。懊惱孟觀射住陣腳﹐乃罵激孟觀曰﹕」汝等殺不盡的懦夫﹐如不能敵﹐卽當下馬受戮﹐只以弓箭射阻吾馬﹐眞小人也﹗「罵未住口﹐紀詹到陣﹐遂提剛刀殺出。齊萬年拍馬接戰﹐二人雙刀並舉﹐兩馬齊交﹐一个惡吽吽當頭劈去﹐一个凶狠狠照面砍來﹐幸得手俱快利﹐眼各精泠﹐鏖戰上三十餘合﹐並無差跌。紀詹佯爲力怯﹐覷齊萬年刀過﹐拍馬拖刀望麻坡而走。萬年趕去﹐剛未百步﹐楊興寶尋到看見﹐乃飛奔髙叫曰﹕」齊萬年將軍且自駐馬﹐明日再戰﹐不可深入重地﹐恐晉人有詐計也。「萬年不聽﹐趕上四五里之程﹐孟觀盡棄盔械而逃。萬年縱轡力進﹐楊興寶步行跟隨不及﹐叫又不聞。副軍偏將林茂曰﹕」孟觀未嘗臨敵﹐丟盔棄械﹐必是計也。且先楊國珍髙叫不可被算﹐且自回營﹐計議再進未遲﹐休得貪戰誤事﹗「萬年曰﹕」兵勢已見﹐何足懼哉﹖擒孟觀只在咫尺間矣。若獲此人﹐勝斬十員上將﹐吾便死亦得以報補漢之世徳﹐下見先帝﹐瞑目九原矣﹐何畏死而棄大功乎﹖「策馬愈進。忽見伏胤刺斜又出﹐罵曰﹕」你這剮千刀的潑賊尙不退去﹐吾今憩食而來﹐與你賭个賞罰而戰。你今番若能贏我﹐我便收兵入朝﹐將關外之地盡行與你。你若輸了﹐可卽投降﹐免害生靈性命。「萬年聽言大怒﹐曰﹕」附逆匹夫敢誇大口﹐汝比周處何如﹖「言罷輪刀砍去﹐伏胤力戰數合﹐步步退縮﹐將近申時﹐胤復敗去。萬年不捨﹐隨後尾去。不二里﹐已入麻坡﹐只見孟觀﹑紀詹露頂在前﹐望左側遑遑而去。萬年搶先去擒﹐林茂急忙隨去叫曰﹕」小將聽得人馬喧鬧﹐況兼殺气甚重﹐必欲前去﹐待楊國珍到﹐一齊前進。「萬年才聊駐馬。忽然間李肇﹑解系﹑伏胤三員上將﹐伏兵殺出﹐信炮連天﹐隨後逼至。萬年帶馬驅馳﹐揚威欲戰﹐忽見馬足後蹄方轉﹐已踏翻鋪板﹐急忙帶住馬韁﹐雙蹄皆陷﹐須臾一聲崩響﹐連人帶馬﹐並林茂十餘人﹐盡墮深坑。晉兵正欲用鉤捉拿﹐聽後面漢兵大叫﹐解系恐被救奪﹐催命亂箭射下﹐可憐一員擎天猛將﹐死於麻坡陷坑亂箭之下。後人有詩嘆曰﹕

萬年彪勇世稱稀﹐痛汝夭排壽不齊。入羌倡議忠昭日﹐創漢摧仇勢震雷。

連誅周許千軍懼﹐席捲秦涇百戰奇。麻坡一旦遭姦算﹐殞命深坑甚可悲。

後史官斷萬年曰﹕

古人有殺身以成仁﹐不求生以害仁﹐萬年之謂歟。又云非死之難﹐遇死得所之難﹐是知不殞節﹐苟合其誼﹐義夫豈吝其捐軀﹐若得其所﹐烈士不愛其存軀﹐故能蹈鐵石之場﹐厲松筠之操﹐赴鼎鑊如歸﹐履危亡不顧﹐書名竹帛﹐畫像冊靑﹐前史以爲美談﹐後人仰其徽烈者也。漢自景耀之後﹐虞難孔熾﹐國亡家破﹐齊萬年不忘其主﹐奮身起義﹐歷險蹈危﹐捨身殉義以報炎漢﹐可謂忠矣。惜乎被陷﹐不舒其志﹐人皆悼之。

當下楊興寶趕來接應之時﹐萬年已被射死。興寶聽得羌兵號哭聲喧﹐气得目眥迸裂﹐血浸睛紅﹐手揮大錘﹐飛步直至坑所﹐交橫亂打﹐人逢人死﹐馬遇馬亡﹐打得晉兵紛紛倒地﹐裂開一條大路﹐如入無人之境。李肇不平﹐催兵重重圍住﹐分付曰﹕」有吾在此﹐豈容一步軍在此揚威乎﹖「遂挺長槍殺入﹐要擒興寶。興寶亦輪大錘抵敵﹐十合之中﹐擊中李肇馬胸﹐咆哮而走﹐險把李肇顚下馬。興寶再進﹐卻得伏胤向前抵住。孟觀聽得報說李肇馬傷逃走﹐急催解系﹑紀詹來破楊興寶。未及並戰﹐忽聽得西北角喊震驚天﹐一員大將飛馬前來﹐生得身長背闊﹐獅面虎睛﹐重頤丰項﹐黃須巨耳﹐手持丈八蛇矛﹐衝殺前至﹐漢兵認得﹐急叫救命。劉靈急問曰﹕」齊將軍何在﹖「軍士曰﹕」與林將軍悉皆跌下陷坑中去也﹐楊興寶將軍殺去看矣。「劉靈聽言﹐嘆曰﹕」若此休矣﹗「乃怒目上指﹐虎須倒豎﹐大吼如雷﹐奔殺直前﹐晉兵應手而倒﹐死者亂疊。伏胤向前抵敵﹐靈怒气滿胸﹐威從天使﹐喝聲」賊休無禮﹗「一槍把伏胤挑於馬下﹐兵皆驚走。欲舉矛再刺﹐卻好李肇換馬趕到﹐看見伏胤落地﹐慌來抵住﹐伏胤得脫。李肇知靈英勇﹐乃抖擻精神﹐向前合戰。二人惡戰﹐喊聲不絕﹐險些把天關撼動﹐地軸搖翻。解系知肇戰劉靈不下﹐亦挺槍拍馬來相助。未及展手﹐忽見塵埃接漢﹐沙土揚空﹐兩枝漢兵殺到﹐爲首大將黃臣﹑趙染二人﹐如潮湧至。晉兵見了﹐驚得魂不附體﹐四下奔潰。看見劉靈與晉將正在酣戰﹐一齊搶進去助。解系﹑李肇料不能勝﹐各帶馬而走。紀詹拒住楊興寶﹐令軍人鉤搶萬年屍首﹐將去請功﹐忽見劉靈挺槍殺至﹐如彪似虎﹐兵士交橫亂倒﹐紀詹亦棄興寶而走。興寶大叫曰﹕」眾兵各宜努力﹐跟我向前﹐定要捉住孟觀﹐報此大仇﹐方才回寨﹗「於是劉﹑楊﹑黃﹑趙四將奮趕晉兵﹐殺得死屍疊疊﹐血水盈盈﹐晉兵大敗﹐望風逃去。劉靈等趕殺數里﹐料不能擒斬晉將﹐乃且收兵﹐將齊萬年屍首用馬載回老營。後人有詩一首﹐單道楊興寶獨拒晉兵能奪萬年屍首云﹕

漢中頠將楊興寶﹐齊年遭陷奮神威。破敵不須尋戰馬﹐萬軍陣內奪屍歸。

第二十二回

萬年死張賓破敵

晉元康八年春月﹐齊萬年被孟觀設阱陷死﹐得楊興寶奪回屍首﹐四將載回老營﹐入見張孟孫等。諸葛宣於曰﹕」齊永齡不來﹐吾知其休矣﹐哀哉﹐哀哉﹗「其隨陣小軍﹐將前後得勝﹐並斬顧賢﹐誤落陷坑被射之事﹐從頭至尾﹐說了一徧﹐眾痛哭悲傷不已。宣於曰﹕」今齊萬年乃創首之將﹐旣被所害﹐兵鋒已挫﹐不若且回涇陽﹐去見劉元海﹐再作道理。「賓從之﹐分付三軍﹐將一應軍資器仗盡皆載轉涇陽而去。孟觀等收集兵馬﹐𨿽誅萬年﹐折去兵馬三萬餘﹐副將七員﹐顧賢大將一員﹐乃亦回雍州城中﹐設宴賀喜﹐與梁王議取涇陽之策。漢張賓等回至涇陽﹐劉淵令人接入﹐賓等將齊萬年之故細說一番。劉淵聽言﹐痛哭曰﹕」齊萬年是吾心腹家將﹐死生不易其操者﹐今一旦失手﹐是吾折一臂矣﹐豈非天意不祚漢氏重興﹐而奪吾上將之速也﹖「卽日臨喪大痛﹐哀動三軍﹐命以厚禮葬之﹐涕泣歸第。張賓曰﹕」萬年旣喪﹐是其命數有定﹐痛亦不能復生矣﹐且自經理大事。今孟觀恃除萬年﹐必然來復涇陽﹐須宜整兵俟候。「正議間﹐探軍報道﹐晉兵漫山塞野而來﹐將欲近城矣。劉靈曰﹕」我願將兵前去阻住﹐勿使入境恐嚇百姓﹐攪擾地方。「剛去披掛﹐忽聽得炮響連天﹐鼓聲震地﹐晉兵已到﹐止隔五七里。劉靈乃不出城﹐入見賓等。賓令閉上城門﹐點兵固守。城中軍民大驚曰﹕」可惜好个齊萬年將軍﹐身才一死﹐晉兵就如此揚威。眾將軍必須盡力守護﹐以保滿城百姓之命。「劉淵聞知﹐召張賓等議之。賓曰﹕」豈可以一人之故﹐能致百姓驚恐﹖不須憂慮﹐明日必須出兵﹐與戰一場﹐以決勝負﹐方顯大丈夫有臨危致勝之機。「喬昕曰﹕」張謀主髙見最當﹐但我軍新折大將﹐銳气已挫﹐無人當先﹐必須定奪一个衝鋒之將﹐方才可出。「言未罷﹐劉靈﹑楊興寶﹑呼延攸三人齊上帳曰﹕」昨日陣上﹐晉將無過數員﹐已皆見矣。吾二人俱願當先。「呼延攸曰﹕」所願者勝﹗吾𨿽未曾與敵﹐自請效力﹐管取成功﹐不敢受賞。「劉靈不肯。宣於曰﹕」不須相爭﹐都要有用。依吾所調﹐只須一陣﹐殺教他片甲無回。兵法云﹕毋爲人後﹐先發者制人。且畏我侮敵﹐畏敵侮我﹐見侮者敗﹐見畏者勝﹐此必然之理也。明日呼延叔達引兵一枝﹐出北門與晉兵搦戰﹔楊國珍將兵二千﹐伏於北門之內﹔黃良卿昆仲將兵二千﹐伏於西門之內﹔趙文翰昆仲將兵二千﹐伏於南門之內﹔劉子通領兵三千作爲救應﹐看勇者卽往助之﹐不怕晉兵不敗矣。「張賓曰﹕」若此用兵﹐必獲勝矣。依吾之見﹐劉子通引兵三千爲前驅﹐吾三弟張敬引兵二千爲後繼﹐呼延伯寧爲救應﹐待叔達聊戰數合﹐放炮爲號﹐四門內精兵突出﹐劉子通二人不須別顧﹐徑搗中軍去捉孟觀﹐𨿽未見獲﹐定見全勝矣。「二人分撥已定﹐置酒飲至更深而散。

次早﹐張賓上城觀看﹐見晉兵將城圍住﹐西門主將旗上乃副元帥先鋒紀詹﹐南門主將旗上乃大帥先鋒伏胤﹐東門旗上乃平羌大將軍李肇﹐一枝遊騎軍兵﹐旗上乃雍州總管解系﹐北門無兵﹐特故畱與城中人逃走﹐以俟行計。張賓看了﹐下城喚劉靈﹑張敬曰﹕」今此一陣之功﹐出在你二人身上﹐盡那孟觀有陳平之智﹐亦教敗去﹐此所爲迅雷不及掩耳﹗彼必不能識破﹐管取成功﹐使晉兵不敢正視涇陽矣。「賓將兵馬調度齊整﹐乃命呼延攸引眾開北門而出。晉見漢兵不出﹐只道齊萬年被殺﹐懼怕而守﹐催軍盡力攻打﹐城上矢石打下。正在相鬧﹐忽聽得鼓聲大震﹐城門開處﹐漢兵自北角湧出﹐勢如山倒。當先一員大將﹐長身巨體﹐虎項彪形﹐顏如火赤﹐手提大刀﹐砍殺而來。伏胤連忙敵住﹐戰未十合﹐忽聽得一聲喊起﹐呼延晏領救應兵三千殺出。伏胤因被劉靈臂上刺了一槍﹐瘡口未合﹐避入本陣。呼延攸追入﹐殺死小軍滿地。李肇聽得北門有兵出戰﹐急引兵繞城殺來。張賓在東門城上見兵撤去﹐放起號炮﹐楊興寶驅兵殺出﹐西門上馬寧亦將信炮放起﹐黃臣﹑黃命精兵突出﹐南門內趙染﹑趙槪殺出﹐將晉兵攪做一團。劉靈﹑張敬二將提兵徑衝中軍而去。靈望見麾蓋﹐挺矛直前﹐晉副將四員忙來抵住﹐劉靈一矛一个﹐盡皆刺死。又是副將五六員來拒﹐卻遇張敬又到﹐不消半刻工夫﹐盡作槍頭之鬼。孟觀見急﹐拍馬而走﹐劉靈看見趕去。孟觀無柰﹐只得揮簡抵住﹐一連鬥三十餘合﹐不分勝敗。湊遇李肇﹑紀詹城下與漢將戰敗奔回﹐見說孟觀親與賊將相持﹐慌忙趕去救應﹐劉靈遂和肇﹑詹二將橫直狠戰﹐並無些兒疏失。將有五十餘合﹐兩旁晉卒暗暗喝彩﹐道曰﹕」昨日用盡許多心力﹐除得一个齊萬年﹐已爲去其魁首﹐羌兵易於破也﹐誰知除得凶神七煞去﹐又添惡曜五丁來。「孟觀見劉靈狠戰不已﹐喝令眾兵圍住﹐一齊以箭射之﹐晉兵得令﹐箭如雨發。劉靈恐馬被傷﹐乃撥箭衝出﹐殺死無數﹐人不敢當。孟觀看見﹐大叫﹕」有兵將放脫此人者﹐斬首號令﹐可卽攔住﹗「遂親自當先﹐髙叫眾將曰﹕」大家各宜協力向前﹐若還再去此人﹐賊寇不足平矣。「眾未及發﹐孟觀獨前先進。張敬徧尋劉靈不見﹐拍馬望雍州路趕去﹐正見晉將追劉靈來至。張敬見一金甲金盔之人﹐知其必是主將﹐乃挽弓搭箭﹐勁伸猿臂﹐盡力一箭射去﹐正中孟觀左臂﹐幾乎落馬﹐遂負痛伏鞍而轉。張敬挺矛趕去﹐見伏胤﹑李肇﹑紀詹等一齊俱進﹐乃與劉靈收兵。將欲轉頭﹐又見呼延攸﹑黃﹑趙等兵到﹐晉將乃亦回馬﹐退離涇陽五十里下寨。後人有詩嘆孟觀曰﹕

智勇誰稱孟叔時﹐獨追敵將欠知機。陣前一箭幾遭獲﹐勝敗從來孰可期。

當日孟觀被張敬臂上射了一箭﹐直傷筋骨﹐回寨養瘡﹐一連半月有餘﹐並不出戰。梁王司馬肜得報孟觀用計殺了齊萬年﹐就圍涇陽﹐心中大喜﹐差人賫牛酒幣禮﹐至營中慶賀。使回見梁王﹐言自到涇陽以後﹐半月有餘﹐並未曾出戰。梁王不知何意﹐心中疑惑﹐乃親自戴素巾小衣﹐同傅仁到孟觀營中探察消息。孟觀等接入﹐參拜已畢﹐梁王曰﹕」元帥旣殺齊萬年﹐賊人已皆喪膽﹐因何不戰而自懈怠﹐以容其養銳乎﹖「孟觀曰﹕」小將至此﹐𨿽勝萬年﹐及至涇陽城下﹐被張賓設謀﹐反爲賊人縋住圍兵﹐直犯中軍﹐某遭賊將張敬射中一箭。其中有个叫做劉靈﹐十分虓勇﹐比齊萬年又不同。此人明於進退﹐善避利害﹐亦難卒勝者也。更兼呼延晏﹑呼延攸﹑張實﹐皆有將帥之才﹐是欲緩緩思以奇謀破之﹐故未戰耳。「梁王曰﹕」然則曠日持久﹐坐費錢糧﹐反使賊人得以養兵蓄威﹐豈不爲後患乎﹖還當大排兵馬﹐復取涇陽﹐絕得大國城池﹐久陷賊域﹐方是道理。將軍旣當元帥之任﹐豈可區區與反寇相守﹐失大晉之威乎﹖「孟觀見梁王言語似有罪責之意﹐只得唯唯應諾。次早﹐孟觀就請梁王升帳發令﹐指揮兵眾﹐復到涇陽城下紮寨﹐未及圍城。劉淵令四門緊守﹐分兵上城防禦﹐與諸將計議戰守之策。正在籌畫﹐小軍奔入報曰﹕」我等在北門上看守﹐見西北上塵沙蔽日﹐一枝兵馬來得甚緊﹐刀槍旗幟漫山塞野﹐離城止隔咫尺矣。「劉淵曰﹕」晉兵自雍州西南而來﹐今從北至﹐莫非秦州有故﹐乃幽﹑代之兵乎﹖若此則兩頭皆憊﹐大事去矣。「張賓急同眾將親上城頭觀看﹐見兵士眞臨城下﹐卻是楊龍﹑廖全﹑喬晞招得新兵一萬﹐特來相助。張賓看之大喜﹐開門放入。敍禮已畢﹐楊﹑廖二人曰﹕」我等𨿽在柳林﹐日夕探聽晉漢消息﹐故不曾臨軍問省﹐及聞三部被破﹐齊永齡遭陷﹐特此星夜趕來。「眾將慰勞已訖﹐方欲論事﹐只見晉兵圍城﹐炮聲大震。張賓分遣諸將各門守護﹐劉靈曰﹕」昨者孟觀被張季孫射了一箭﹐半月不敢出營。今日復來﹐吾當領兵出城﹐奮勇殺他一陣﹐免使張威困我。「宣於曰﹕」今彼合梁王雍州之兵俱來﹐其勢甚旺﹐意在必取涇陽﹐我須不可坐守﹐亦宜努力破他一陣﹐勿使其得志而藐我﹐但不可燥暴﹐當先籌之。「張賓曰﹕」不妨﹐吾已知矣。昨使細作探聽﹐孟觀並無戰意﹐意在得計而後進者。梁王一至其營﹐卽來攻城﹐無異周處被責﹐勉彊出兵之故。但斯人機深性寬﹐非可斃者。我軍不出﹐是自示弱﹐還當乘時就殺他一陣﹐再行計議。「劉靈聽得此言﹐卽便綽槍上馬﹐領本部護兵三千﹐出城而去。宣於曰﹕」分遣未定﹐何得就此狂罔﹐可急遣人阻住。「張賓曰﹕」彼有興而發﹐阻之不美﹐亟宜調接應之兵先去相助﹐我等次第安排﹐自無失誤矣。誰肯先往﹖「楊龍曰﹕」某自來羌中﹐未效寸力﹐當往助之。「卽披掛上馬﹐張賓撥人馬五千﹐隨後而去。

二將出西門﹐時晉兵才到﹐兩下列開兵伍﹐劉靈不及打話﹐炮聲一起﹐卽挺長矛躍馬殺出。晉將李肇慌忙挺槍敵住﹐二人各逞雄威﹐交鋒大戰﹐一連對上三十餘合﹐一个精神愈長﹐一个勇气倍增﹐並無差勝。忽見一員漢將﹐白面朱唇﹐長眉秀眼﹐額如懸鼓﹐手執大錘﹐飛馬滚入﹐打得晉兵紛紛亂倒﹐直至戰所。晉將伏胤看見﹐亦揮大錘抵住。二將雙錘並滚﹐猶如兩鳥翻風﹐戰上二十餘合﹐伏胤漸漸遮攔不及﹐又值張實﹑趙槪一齊殺至﹐二將正慌﹐得紀詹敵住張實﹐故此不走。須臾炮響連天﹐東門內趙染﹑呼延攸突出﹐南門內黃命﹑呼延晏﹐北門內黃臣﹑張敬﹐一齊殺出﹐兩兵混戰﹐金鼓喧天﹐喊聲震地﹐攪得塵埃接漢﹐白日無光。晉將焉能抵敵﹖將次垂敗﹐忽見正北上一彪軍馬如風殺至﹐爲首一將﹐生得焦眉赤目﹐黑色紅須﹐獐頭虎面﹐手執長槍﹐衝入陣中﹐叫軍士指點﹐直取張敬。原來是周輔與幽州總管王浚部下大將祁弘﹑刁闡也。張敬未及戰﹐只見呼延晏已挺長槍接住﹐二人惡鬥上三十餘合﹐祁弘戰气愈熾﹐呼延攸見兄遇著勍敵﹐亦拍馬舞刀去助。張敬正與北將刁闡對戰﹐楊興寶手舞大錘搶入﹐逼近馬前﹐刁闡心慌﹐被張敬一槍刺來得去。周輔提刀趕來敵住﹐救得刁闡﹐自馬早被楊興寶一錘打倒﹐再復一錘﹐打得周輔頭顱粉碎而死。張敬又復趕上﹐刺死刁闡。二將殺得晉兵死屍疊疊。看看日晚天昏﹐得祁弘﹑孟觀﹑李肇三人在內﹐不甚大敗﹐各自收兵入營。梁王謂孟觀曰﹕」吾觀今日之戰﹐賊將勇者不少﹐若非祁弘兵到﹐幾被所敗矣。元帥還當以何計勝彼﹖「孟觀曰﹕」賊勢尙猖﹐非可力制﹐須以智勝。來日將兵早去圍住城門﹐每門揀善射者數千﹐以彊弓硬弩列於兩旁﹐若其開門﹐一齊射之﹐莫容兵出。如此十日﹐城中柴水缺乏﹐軍民必亂﹐然後以計攻之﹐城自破矣。城破賊走﹐定爲我擒。若與角力﹐恐未能勝也。「梁王然之。次日辰牌時分﹐晉兵掩旗息鼓﹐徑至城下﹐將四門盡行把住。張賓同宣於等上城提調守兵﹐見其擺列弓箭﹐細看良久﹐宣於曰﹕」孟孫可知其意否﹖「張賓曰﹕」昨日晉之將士與我戰殺不勝﹐折傷二將﹐主帥已怯。而梁王不知兵法﹐亟欲成功﹐而孟觀料難卒以取勝﹐故此將兵來圍。先列弓箭於前者﹐懼吾兵衝出﹐是知非孟觀實欲司馬駿同司馬肜催迫之意耳﹗到晚必退﹐若以奇兵乘動逆之﹐定可獲勝矣。「宣於大笑曰﹕」二人見合﹐功必可成。再勝此陣﹐孟觀亦無所用其力矣。「遂下城聚集諸將分付曰﹕」今晉兵不懼昨日之敗﹐復來圍城﹐恐有詭計﹐且北將祁弘非等閒之比﹐須預防之。日間只宜緊守安養﹐不可妄動﹐待過午後﹐各皆飽食掛甲﹐打點出戰。若是晉兵退去之時﹐放炮爲號﹐四門一齊突出﹐奮力擊之﹐靡不勝矣。「乃將兵將撥定各門﹐一枝出戰﹐一枝接應﹐安排齊整﹐各皆上城看守。梁王傳令孟觀曰﹕」兵臨城敵人不出﹐便須攻之﹐焉能待賊自來投死也﹖「孟觀見催﹐卽命四門一齊攻打﹐城上矢石交下﹐擊傷無算。漢兵只守﹐並不出戰。未末申初﹐晉兵懈怠﹐或坐或臥﹐不守隊伍。宣於曰﹕」孟觀之意﹐不在攻城﹐思欲圍困﹐使城中柴火欠缺而自亂耳。兵未必其就退﹐不乘此懈怠擊之﹐更待何時﹖「乃命馬寧約會四門兵將齊整﹐寧至復命﹐張賓叫兵士放起信炮﹐四門大開﹐劉靈出東門衝祁弘之陣﹐楊興寶接應﹐楊龍守門﹔張實出北門衝李肇之陣﹐趙槪接應﹐黃臣守門﹔呼延攸出西門衝伏胤之陣﹐黃命接應﹐趙染守門﹔呼延晏出南門衝紀詹之陣﹐廖全接應﹐呼延顥守門﹔張敬帶喬晞﹑張愷引兵一枝﹐拒晉解系﹑伏胤接應之兵。五路兵馬如潮湧出﹐晉兵慌忙整頓﹐俱已殺到。八員漢將在城下對敵的對敵﹐掠陣的掠陣﹐接應兵馬又被張敬﹑喬晞阻住﹐四門守將見晉無兵犯城﹐亦皆殺出﹐殺得晉兵紛紛頭滚﹐疊疊屍橫﹐血流徧地﹐沙土通紅﹐大敗而走﹐孟觀止喝不住。又值天晚﹐祁弘等亦皆退去。漢將等大勝﹐鳴金入城。

孟觀回營﹐計點人馬﹐折去一半﹐悶悶不悅。梁王曰﹕」今賊人屢屢得志﹐不能收剿﹐將何以處之﹖「孟觀曰﹕」羌夷戎狄﹐自古爲患﹐非獨此輩反亂耳﹗古之良將能安邊境者﹐受命之日﹐皆得以便宜行事﹐徳以柔之﹐威以制之﹐不逼不迫﹐相時而行﹐故趙充國﹑傅介子皆能立功異域﹐屈服彊夷﹐畱芳後世也。今此賊兵黨彊盛勢猖熾﹐誠不可以威挾力制者。故我等遠來跋涉﹐彼則以逸待勞﹐據險守固。我之所將兵將有限﹐以故卒難殄滅耳﹗「傅仁曰﹕」昔漢髙有良﹑平之智﹐英﹑彭之勇﹐參﹑勃﹑陵﹑噲皆命世之才﹐尙與匈奴講和親之約﹐漢武有衛﹑霍﹑廣﹑固之能﹐而張騫﹑蘇武屢有入番之議。若依臣之愚見﹐可不勞苦戰﹐以安民庶﹐以息兵戈﹐而邊疆寧靖也。「畢竟傅仁說出一个甚麼主意﹐何等計謀﹐有分教﹕兩國通和﹐解卻雍民之患難﹔一時罷戰﹐養成漢將之威風。雍﹑涇士庶感戴傅仁之徳﹐有詩贊曰﹕

晉漢交兵數十場﹐元元塗炭甚堪傷。傅公一語能蘇瘼﹐將士軍民盡泰康。

第二十三回

梁王遣傅仁和漢

當下﹐梁王司馬肜憂漢兵彊甚﹐屢戰失利﹐與孟觀等商議﹐計無所出﹐聽得參軍長史之言﹐不勞戰而安民息兵﹐連忙問曰﹕」卿家有何髙見﹐可試言之。「傅仁曰﹕」夷狄之類﹐性同羊犬﹐以恩養之﹐則伏從招呼﹔以威觸之﹐則奔跑吠嚙。此等獷猛之賊﹐制之以兵﹐亦未服也。昔人有云﹕以力服人者﹐非心服也﹔以徳服人者﹐中心悅而誠服也。依臣愚見﹐請往涇陽城中﹐問他緣由﹐以觀動靜。趁彼萬年新死﹐銳气未振﹐看緊慢以利害說之﹐可以招安則招之﹐如不可招﹐則照向年慕容廆﹑郝元度一般故事﹐封以官職﹐撫使爲藩﹐此魏絳和戎之策﹐亦一時之利也。且此時朝中﹐君後宰輔心迹各異﹐楊﹑賈互相專權﹐內難將作﹐必欲徒事徵討﹐恐未易成功也。「梁王曰﹕」卿言亦爲有理﹐只恐彼心狡猾﹐不肯從招。汝乃孤之心腹﹐若到賊壘﹐恐夷性難測﹐安可親行﹖「傅仁曰﹕」非臣自去﹐徒爲示弱於彼﹐反被勘破機關矣。吾觀賊黨之中﹐亦有能者在內﹐諧與不諧﹐亦必以禮遣臣。請試往一見﹐便知可否﹐何如﹖「梁王然之﹐遂命傅仁親往涇陽城中﹐去見劉淵等。

傅仁辭別梁王﹐帶從人兩个﹐徑至涇陽城下﹐教人傳報入內﹐說晉梁王駕下從事長史傅仁特來相見。守城軍士報入府中﹐劉淵與諸葛宣於﹑張賓等議曰﹕」今晉梁王與吾爲敵﹐無故遣人到此﹐有何議論﹖「宣於曰﹕」想作說客耳﹗旣來到此﹐亦必以禮相見。主公且未可便出﹐待某等先與敍話﹐試看何如。「張賓乃命眾正副將俱各雄裝戎服﹐共二十四人﹐排定坐位﹐然後大開城門﹐延晉使入內。各施禮畢﹐分賓主依次而坐。張賓曰﹕」大夫光降﹐何所見諭﹖將暴吾也﹐將利吾也﹖「傅仁曰﹕」抑爲仁義而來﹐將欲利之﹐非敢爲暴也。「賓曰﹕」請試言之。「仁曰﹕」將軍深識時務﹐素明去就﹐以爲戰之利與安之利﹐孰利﹖「諸葛宣於曰﹕」兵者凶器﹐戰者危事﹐非人之圖好也。但事出無已﹐情關不平﹐當行而行﹐安之則忿苟不舒﹐戰之則或得其利﹐時勢之使然也。今汝國以數千里而來欺我﹐我之戰豈得已哉﹖「仁曰﹕」非也。吾大晉帝主見將軍等占我秦涇﹐故遣諸兵將前來恢復﹐以致屢戰成仇﹐殺傷士卒﹐此我國之不得已﹐豈將軍之不得已也﹖今我梁王見萬民遭於塗炭﹐三軍墮於鋒鏑﹐積屍徧野﹐哭聲載道﹐有所不忍於心﹐故遣下官前來﹐拜問將軍等以起兵之由﹐或是志有不忿﹐或是心有不平﹐或爲受抑有所不伸﹐或爲見擯有所不足﹐請明言之﹐當入朝爲公等詳奏﹐以爲洗雪伸豁其情﹐不亦可乎﹖「賓曰﹕」實不相瞞﹐我等俱是漢臣﹐我後主僻居西蜀﹐守奉宗祀﹐以存漢統﹐曾無過失。汝晉公司馬昭僭魏侵伐﹐奪我漢土﹐是以吾等不忍而起﹐欲奉漢靈耳﹗「傅仁又曰﹕」諸公之見左矣。自古無不亡之國﹐禹湯之世﹐抑且紛更﹐周秦之君﹐例皆變易﹐今漢運中衰﹐桓靈萎政﹐曹魏之時已受漢禪矣﹐豈在今日哉﹗「宣於曰﹕」魏𨿽有篡漢之心﹐吾之先主都蜀正統﹐東吳占據江南﹐未聞魏有奪吞侵伐也。值司馬父子﹐以猾詐輔魏篡位﹐西蜀﹑東吳不行問罪﹐幸亦甚矣﹐何乃妄興詭道之兵﹐越陰平之僻﹐殄我國家﹖鐘﹑鄧之讒﹐已皆死吾伯約之手。而汝司馬氏倡禍之仇﹐未得洗雪﹐故吾輩負小儲君至此避之。幸天不絕漢祚﹐氐羌北部割地推尊﹐故此興舉大義﹐恢擴故基﹐欲使二十四帝復得承饗我先後二主之血食耳﹗「仁曰﹕」向者安樂公在晉﹐父子享爵奉祀﹐何有於不得血食之說﹖「楊龍曰﹕」我後主因是性質昏庸﹐寵用黃皓之姦﹐聽信譙周之佞﹐以致失國﹐屑受晉祿﹐不過一臣秩﹐實吾臣子之所恥也。今吾小主仁明英武﹐誓復故業﹐以奉髙廟﹐非反叛等也﹐何爲奪汝秦州﹑涇陽﹖「仁曰﹕」所謂小主者﹐果何人也﹖「龍曰﹕」後主幼子﹐名劉淵﹐字元海。「仁曰﹕」今居何處﹐可得見乎﹖「張賓曰﹕」見寓秦州。「仁思半晌﹐無以爲言﹐乃曰﹕」若然﹐諸公必欲何如﹖「黃臣曰﹕」無過盡心漢氏﹐其他非吾等所知也。「傅仁見一座之人皆堂堂相貌﹐言辭忠烈﹐盡有慷慨之風﹐知非等閒人物﹐惟可和而不可與戰者﹐復謂眾曰﹕」然則據依公等所言﹐是欲匡復漢業﹐東向以爭天下﹐而倡田單﹑汝艾之事矣﹗「趙染曰﹕」此素心也。「仁曰﹕」公等之志尙矣。愚恐區區欲以二州之兵﹑一丸之地﹐與晉國之大﹑中原之廣﹐兩相逐鹿爭衡﹐成敗未可諒也﹐竊爲諸君寒心焉。「賓曰﹕」古有一旅一成而能致天下之大事者﹐有恃百萬之眾而夷滅於諸侯者﹐有匹夫而奮至於萬乘者﹐在時之順逆﹑徳之大小耳﹗「仁曰﹕」若以徳而論﹐晉武帝之待安樂公與歸命侯﹐封五部﹐爵羌氐﹐非秦比遠矣。某今之來﹐蓋欲勸公等息兵靖民﹐各享安逸﹐毋使曉夜不得寧也。若此所言﹐吾其告回矣。「賓曰﹕」旣辱大夫枉顧﹐豈可安行﹖「乃命宴款傅仁於客館﹐入與劉淵議曰﹕」今觀傅仁口气﹐以息兵靖民爲言﹐則是講和之意思矣。吾思彼軍屢戰失利﹐將欲大發各鎭之兵﹐來破我等矣。若一旦至此﹐眾寡難敵﹐不若權與之和允﹐議定各守封疆﹐待晉兵退去之後﹐積艸屯糧﹐操兵繕甲﹐俟隙而起﹐不亦可乎﹖「淵曰﹕」事貴乘時﹐兵貴得勢。今賴諸故舊之威﹐已摧梁﹑趙二王心膽﹐但得一除孟觀﹐便可橫行矣﹐恐一講和﹐諸君安逸志懈﹐再難振耳﹗「宣於曰﹕」吾嘗深夜竊瞻星象﹐漢尙未旺﹐晉亦未衰﹐諸將星亦皆未顯﹐彼晉國不出三年﹐內亂必作。聞知楊﹑賈以外戚干政﹐擅權用事﹐甚相嫉貳﹐且諸親王大臣悉皆不服﹐必有自相戕賊﹐屠戮無休之咎矣。然後吾等乘釁再起﹐彼惡能當我哉﹗「劉淵曰﹕」是𨿽如此﹐恐中有詐﹐未可信也。「趙染又曰﹕」吾料彼實是眞心欲和﹐故先遣人來探耳﹗且趙王司馬倫敗績而回﹐周處覆沒﹐梁王司馬肜到此﹐許久無功﹐恐人議彼﹐故立此意﹐正宜趁其來而應承之。且吾齊萬年新亡﹐眾心遑遑﹐兼之晉竊一統﹐兵將廣多﹐糧儲饒裕﹐日有增益﹐我兵地窄糧少﹐難與持久﹐倘彼以精兵遏吾西邊運糧之道﹐軍需不繼﹐坐受其困﹐食力兩疲﹐甚非便也。幸彼謀不及此﹐使吾等獲以少逞耳。不若依孟孫﹑修之之議﹐權許之和﹐再作良圖﹐未爲晚也。「獨劉靈抗言曰﹕」今我自起義以來﹐兵未嘗不利﹐戰未嘗不勝﹐何爲遽言與和﹖胡其懦也﹗「劉淵曰﹕」汝知其一﹐不知其二﹐和者是也。古云﹕天時不如地利﹐地利不如人和﹐三者俱足﹐方可成事。今宣於﹑修之所言气數未旺﹐此天時不順也﹔今僅得二郡﹐晉人苦爭﹐未獲安守﹐此地利不固也﹔吾輩遠入西羌﹐漢人未知﹐元度已歿﹐氐羌鮮附﹐惟玆一境所從﹐餘皆不知有吾﹐是人和不洽也。三者未得其一﹐徒欲恃力爭彊﹐是逆天地而拂人心矣。諸君所論﹐乃利濟權宜之說﹐專之可也。子通血气之言﹐還當省之﹐待後日協力共濟大事﹐自可以顯立功名耶。「於是出陪傅仁﹐盡歡而散。次早﹐傅仁入謝賓等﹐謂之曰﹕」下官輕造麾下﹐非爲別事﹐實欲來與諸公議和耳﹗據列位所言﹐意欲得地顯奉漢祀。吾回見梁王﹐當盡撥郝﹑馬﹑盧三部舊城﹐表劉元海爲漢公﹐世守漢家宗祀﹐退回本土﹐各守封界﹐永不相侵。公等以爲何如﹖「張賓曰﹕」舉廢繼絕﹐古之盛典。大夫若肯主此﹐謹當奉命。「劉靈曰﹕」適君所許之地﹐乃吾等舊日所管﹐非晉之有﹐何不卽以此二郡益我﹐方見成漢之恩。否則﹐是我以和而棄所得之地﹐利在大夫矣﹐乞善言之。「傅仁點首拜別﹐宣於執袂謂之曰﹕」昔者齊桓存邢立衛﹐千載稱揚﹐楚平復陳立蔡﹐萬年頌徳。凡事全仗大人賜惠善言。「

梁王問曰﹕」長史親至涇城﹐見賊將等彊弱如何﹖「傅仁曰﹕」臣往賊壘﹐睹其用事﹐有張賓﹑諸葛宣於﹐皆人中表表﹐鐵中錚錚﹐非可以力勝者。且齊萬年𨿽死﹐有劉靈﹑仁乃辭謝而出﹐回見梁王。梁王問曰「長史親至涇城﹐見賊將等彊弱如何﹖」傅仁曰「臣往賊壘﹐睹其用事﹐有張賓﹑諸葛宣於﹐皆人中表表﹐鐵中錚錚﹐非可以力勝者。且齊萬年𨿽死﹐有劉靈﹑呼延晏﹑楊興寶﹑張敬﹐猛烈尢酷﹐其他張實﹑黃臣﹑呼延攸﹑趙染等二十餘人﹐悉皆千軍之將﹐系五虎餘烈﹐乃父祖兄弟死生骨肉﹐俱非等閒人物。又有羌胡諸副﹐猛獷猙獰﹐實未可以易取也。」梁王曰「然則怎柰他何﹖」傅仁曰「據其言有劉淵者字元海﹐乃安樂公禪之幼子﹐忿國被襲﹐有族兄劉伯根與齊萬年負走入羌﹐訪尋諸姓故舊﹐同歸北部﹐推以爲前部帥。今因痛念祖父基業被奪﹐廟祀無存﹐劉氏不得鼎食﹐故此奮起不平﹐思得一隅之地﹐以明奉漢祀耳。臣觀其部下將校﹐皆協一心力﹐崛彊勇決﹐不可以威勢挾﹑言語說者﹐已曾許其割地退兵﹐賜封錫爵﹐世守藩職之事矣﹐殿下以爲何如﹖」梁王曰「土地人民皆國家之有﹐我等胡可與之﹖」傅仁曰「今涼州外境原非國家之域﹐前爲郝元度所據﹐今𨿽幸戮﹐其三部子侄皆隸劉淵轄下﹐尙據舊土。且其地皆荒涼野徑﹐氐羌醜虜﹐不沾王化﹐朝服而夕叛﹐徒傷物命﹐得之無益。不以與劉淵﹐而欲將爲何用﹖」梁王曰「止此則可。倘彼別有他求﹐則不可矣。」傅仁曰「臣亦籌之熟矣。度吾內地﹐必不可予﹐卽朝中亦不肯從。其外再有雁門之北﹑定襄之西﹐俱是羌胡故土﹐一並與之﹐作爲我之恩惠﹐正所謂棄其無益﹐以易有益﹐使彼退去保守﹐則向被所占之秦﹑涇乃復歸我﹐且殿下又得復城之功﹐不亦善乎﹖如若再有所求﹐近得左國城之地﹐然左賢王已歿﹐皆是右部劉豹兼管﹐其城已空﹐何不一並賜與劉淵爲都﹐僞封爲漢﹐使其奉祀﹐上可以全存亡繼絕之仁﹐下可以盡柔遠綏民之義﹐則淵等世感殿下之恩﹐永作邊藩之民﹐豈不兩盡其美乎﹖」梁王聽傅仁之言﹐以羌胡界外之地取轉涇﹑秦﹐亦可爲功﹐心中大喜﹐於是的主和議。次日﹐卽命傅仁再往涇陽﹐與賓等定奪。傅仁至其城中﹐見張賓﹑宣於曰「某昨回見梁王﹐具言其事﹐梁王不允﹐道公等斬將奪城﹐抗殺官兵﹐罪過深重﹐今大兵雲集﹐幽﹑燕﹑冀﹑代﹑河間﹑長安六路出師﹐不日俱到。況趙王一戰而滅元度﹑馬﹑盧﹐今我未獲寸功﹐卽與之和﹐是見弱也﹐朝廷必然咎己。下官再三將公等起兵之由﹑奉祀之說反復道之。梁王曰﹕『據其所言﹐顧忠臣義士也﹐吾不吝土地﹐使泯其迹而滅其行﹐謹從汝議﹐表之於朝﹐封以漢職﹐就撥郝元度之地與之﹐以奉漢祀。』吾故奉命再來相審﹐公等以爲何如﹖」賓未及對﹐劉靈﹑呼延晏二人入見﹐靈曰「元度之地久屬吾管﹐彼皆尊奉吾弟元海爲主的﹐何言與我﹖此乃虛惠以愚我輩矣。昨曾與大夫面言﹐何不爲吾請此見居之地涇﹑秦二處﹖」傅仁曰「某亦度之﹐今我二國所爭者此也。旣以相和﹐必有相讓。若憑公言﹐則我兵數十戰﹐殘命十餘萬﹐爲著甚的﹖則梁王又爲公等陷於罪地矣。」呼延晏曰「今秦﹑涇﹑雍州之地﹐早晚已皆歸我大朝﹐必欲來爭﹐勝敗未可料也。今旣允和﹐當讓以涇陽一郡﹐其秦州須當與我爲都﹐庶不使漢人居於羌胡﹐以華爲夷﹐何如﹖」傅仁見眾武將似有不肯還涇﹑秦之意﹐乃吐其實曰「下官亦力言之﹐又以雁門以北﹑定襄以西五百里內有左賢王故地左國城﹐今隸晉陽﹐割與元海爲都﹐以奉漢統﹐此實中原域內﹐可謂盡善盡美矣﹐公等諒之。」宣於曰「旣大夫以美意存兩家之好﹐再不可妄有所言矣。」呼延攸又曰「我等百戰而始得此二州之地﹐若肯相與﹐卽當立下誓書﹐永不打攪﹐卻不好也﹖」張賓﹑宣於見眾人言語紛絮﹐乃召出與之私議曰「今玆二州之地﹐密邇雍梁﹐連接關中﹐晉朝人才尙廣﹐必無肯甘輕割者﹐且四鄰重兵不少﹐我縱得之﹐亦不獲安靜﹐倘一朝懷忿﹐陰爲所襲﹐亦非上策。今宜從彼之議﹐只要肯以左國城與我﹐連北部我亦不必要矣。」眾曰「二兄髙見何主﹖」宣於曰「汝等不曾細察﹐此正子房勸髙帝權王褒中之類也。彼左國山西之地﹐今少親王重臣﹐一朝奮起﹐可席捲而定矣。且其地兵彊馬壯﹐堪藉爲用﹐豈若關外久戰之地﹐時遭擾也。」眾皆稱服﹐卽入謂傅仁曰「重蒙大人兩次光降﹐諸將士武夫之言﹐望勿見聽﹐一一從公所議﹐斂兵束甲﹐專候梁王申理。若其允愜﹐卽便退兵。煩言拜上﹐勿得食信﹐緩兵暗襲。」仁曰「匹夫猶重一諾﹐豈有大國親王而作小輩襲人之賊乎﹖」張敬曰「吾何懼哉﹖他若來時﹐殺教他片甲不回﹐認得我老張﹐方才恕他。」張賓曰「捨弟誤酒罔言﹐大夫休聽。」乃親送傅仁出城而別﹐隨卽差人去會劉伯根﹑趙藩﹐將秦州庫藏錢糧甲仗盡皆搬運到柳林川新城中住紮﹐只等梁王親封一到﹐卽便起行。

傅仁回城見梁王﹐將上項張賓﹑宣於之言細說一徧﹐梁王大悅﹐曰「傅長史一行﹐可勝數十萬之兵矣。」孟觀曰「吾觀張賓等之志不小﹐斯亦從權之術耳。異日養成羽翼﹐乘機爲患﹐非數十萬之兵可能平者。依臣之見﹐不若趁此機會﹐賊心方怠﹐四下官兵大集﹐一鼓剿而滅之﹐乃爲上策。」梁王因久無功﹐畏於兵革﹐思惟權事姑息﹐乃曰「異日自有異日之制度﹐業已許之﹐又復襲之﹐是無信也﹐何以服人﹖況汝前日數戰皆敗﹐今何如此之易剿也﹖」孟觀再不敢言。梁王遂遣傅仁上朝﹐表奏劉淵爲左國城之主﹐封左賢王﹐以奉漢祀﹐使爲附庸之國﹐臣服於晉﹐二年一貢﹐並還涇﹑秦等因。本上﹐朝臣議論紛紜﹐皆言不可聽允以致諸夷效尢﹐跋扈難制。傅仁又上言面陳利害。惠帝不能決﹐問於楊駿。駿乃庸才﹐不知遠計﹐力贊其便。帝從之﹐卽命該部給蟒袍玉帶﹑圖書璽綬﹑誥命彩緞﹐冊封劉淵爲左賢公﹐差官同傅仁賫至涇陽大寨。梁王接詔開讀﹐次早卽命行人送諸執事並節鉞半副﹐徑進城中。張賓等接訖﹐以寶物贈送使命﹐謝曰「必得行人大人先往左國城﹐分劃疆界方可﹐吾等往柳林川裝載家眷就到矣。」傅仁曰「彼處吾已奏請行文去矣﹐不須過慮。但朝廷曾言﹐兩國旣通誓盟﹐乞一位親人入洛爲質﹐使入太學講禮﹐方見兩家和气。」張賓曰「我主有子劉聰﹐因後主鐘愛﹐一同安樂公在於朝中﹐吾當請主修啟﹐煩公入朝訪之﹐帶入太學便是﹐此間實未有也。待吾到左國城安頓﹐然後遣人上京﹐奉貢謝恩﹐望勿負約。」傅仁立誓而別。梁王一面行牌州郡﹐不得阻當﹐驛遞支左賢公十人領給。於是劉淵等收拾庫藏糧料﹐俱望左國城而去﹐另差廖全﹑楊龍二人到柳林川﹐合劉伯根等收拾錢糧家眷﹐同上左國城。畱喬昕與馬蕙﹑盧冰共守故地﹐付與晉帝所給文券。

劉淵等在路無辭可紀。二旬日中﹐已到左國城界上。時左國無主﹐蜀陽泉侯劉豹因姜維差往募兵﹐知蜀亡不歸﹐遂居右國城。胡主右王乃匈奴別部﹐自稱漢氏之甥﹐乃假劉姓﹐是爲劉宣。宣見豹是漢侯﹐因結爲兄弟﹐分令鎭守左國城。及是見晉行文﹐道封蜀漢劉淵到彼鎭守﹐心中大喜﹐令人出界迎接﹐入城相見。禮罷﹐淵乃拜叔豹爲仲父﹐自稱世子。豹以旁族﹐推不敢當﹐推淵居位﹐告老歸第。次日﹐差人請劉宣至左國陪伴﹐宣一見劉淵﹐卽謂豹曰「吾觀此子必能昌吾五部之業﹐振大劉氏之宗﹐不然﹐天必不肯虛生此人﹐而數千里至此﹐得授左賢公之職也。」心中有立爲君之意矣﹐遂傾心附焉。梁王司馬肜打發劉淵等起馬﹐乃入涇陽安撫百姓﹐賑卹流移﹐蠲免秦﹑涇二州被兵人戶差役二年﹐撥官將鎭守﹐班師回朝未題。其時關防與王彌等七人在孔萇家中﹐每日托以射獵爲由﹐察探劉璩﹑張﹑趙等人消息。及聞齊萬年舉事﹐兵在涇陽﹐乃邀孔萇﹑桃豹兄弟五人﹐一同投奔。及至涇陽界外﹐路上之人盡皆歡喜﹐紛紛都是講論晉梁王與漢兵相和﹐途中客旅今日始得開懷行走﹐寧靜無阻。李珪向前問其備細曰「漢兵旣和﹐今在何地居止﹖」其人曰「今皆到山西界外左國城去了。馬邑﹑定襄以西﹐氐羌北部諸處﹐皆屬他管。」於是一行人復轉馬邑﹐望西直至左國城尋覓。其日天晚﹐投宿旅店﹐並無一人肯容﹐防等直至公治前差不多﹐有一窮店納之。孔萇曰「店中有酒否﹖」其人曰「因窮缺本﹐做一甕賣兩日﹐盡了再造﹐酒便有﹐只是少些兒﹐客官要多少﹖」萇曰「我共十二个人﹐每人將就打一鬥兒罷了﹐肉面兒每人五斤﹐胡亂過此一夜。」店家曰「我店中只有斗把﹐不勾一位﹐怎麼是好﹖」萇曰「隔壁有否﹖」答曰「間壁是大本錢的﹐酒肉俱有﹐爲見客官等人才雄狠﹐不敢畱你﹐只有貧老知是好人﹐故此延納﹐只是無得供給客官﹐等我去當些來此支應。」萇曰「不要去當﹐我有銀子在此﹐只去替我買來就是。」卽取一包銀子﹐約有五六兩﹐遞與店家﹐隨他使用。其人乃措置與眾飲而食之。次早﹐店家復還其銀叄兩﹐孔萇曰「你且送我到左賢王那里去﹐我還要擡舉你一个小小富貴。」店家暗喜﹐隨便收拾鎖上店門﹐送眾人直至軍前。進內通報﹐劉淵大喜﹐乃命劉伯根﹑劉和等接入相見﹐皆不勝歡忭。關防將從頭至尾逃走事情細說一徧﹐乃指孔萇言曰「此人乃孔北海之孫﹐勇冠千軍﹐志气髙尙﹐世之豪傑。此桃兄乃彼生死弟兄。」劉淵聽說﹐卽以孔萇﹑桃豹爲冠軍將軍。於是分遣使命﹐往各處迎請陳元達﹑徐光﹑王伏都﹑支雄﹑夔安﹑曹嶷﹑刁膺﹑靳準等人。又差人訪探汲桑﹑趙勒消息﹐並取關河﹑關山﹑關心﹑王通及諸家眷。不數月﹐俱到左國城相會﹐惟陳元達﹑徐光不至。自是五部之內﹐兵威大振﹐皆遵劉淵。甫一載﹐左賢王劉豹病篤﹐右部長劉宣乃推劉淵爲大單於左賢王﹐因勸淵稱尊號﹐乃曰「後主旣已失蜀﹐漢緒無繼﹐安樂公於泰始七年就薨於洛陽了。子承父業﹐理之當然。」淵曰「叔之美意﹐故爲漢計﹐但陽泉新殂﹐未暇及此﹐姑俟大平西北﹐又作區處。」劉宣善之﹐辭歸右部。自此匈奴胡族無不推戴﹐左國城英雄大集﹐錢糧廣盛﹐漢兆成矣。後人看到此處﹐見劉淵折了齊萬年﹐銳气將挫﹐又得梁王議和﹐封以左國城﹐使得養威蓄力聚糧﹐有詩一首道其際遇之有幸云﹕

劉淵創漢起胡中﹐際會遭逢屢建功。誤失萬年新挫銳﹐又得雄城晉講封。

第二十四回

賈後奪權害楊駿

晉梁王司馬肜定主和議﹐退去漢兵﹐西土得寧﹐班師回朝。惠帝乃加贈梁王郡邑﹐賜金五百斤﹐彩緞千匹﹐鑾駕一副﹐鉞節一對。傅仁授冠軍將軍﹐一同回鎭。孟觀升侍衛虎賁大將軍﹐食邑上谷縣﹐子之秩﹐職司禁城。伏胤﹑李肇皆擢要職﹐在京隨朝。以陣亡諸將子孫襲蔭。淵子劉聰在回夷館﹐詔贈積弩將軍。諸王大臣與談議者﹐無不欽重。成都王司馬穎尢加敬焉﹐以友目之。惟孟觀嫌宰執功重封輕﹐私謂眾部將曰「吾爲元帥﹐誅斬齊萬年﹐功勞無比﹐不封公侯﹐徒司禁兵﹐仍守原職﹐不如徵西元帥多矣。」於是深恨楊駿。駿倚皇丈﹐獨專朝政﹐本系庸常出身﹐無甚髙明遠見。有弟楊珧﹑楊濟﹐二人頗有才識﹐數爲籌畫﹐並諫止妄爲﹐勸采眾論﹐以資國事﹐駿皆不聽。二人恐人議論﹐告閒於家。楊駿乃自置參軍六人﹑步兵三千﹑騎兵一千﹑從事司馬並三部司馬共二十餘人﹑都尉十人﹐出入隨護。樹華﹑何劭爲心腹﹐段廣﹑張劭爲近侍﹐進爵太傅﹐假黃鉞﹐表封爲臨晉侯。束晢嘆曰「後父外戚﹐豈可淩晉﹖晉乃國號﹐斯人禍起於此矣。」果如其料。駿掌朝事﹐大臣各皆無忤﹐惟帝後賈氏性情凶狠﹐常欲攙越言事﹐帝多聽信﹐駿畏憚之﹐多樹親黨統領禁兵﹐思制賈氏。馮翊﹑孫楚與駿厚﹐勸其不宜私樹黨援﹐動人猜忌﹐使眾不悅﹐駿不能從。有姑子蒯欽諫駿不宜專權樹黨﹑置兵假鉞﹑封侯執政等十事﹐直言頗峻﹐駿怒其忤己﹐欲置之。珧﹑濟聞知﹐上勸曰「吾兄爲一朝獨貴﹐欲責直言之人﹐是失人望也﹐不如諱之。」駿意乃解。又謂蒯欽曰「吾兄偏暗﹐不知兄乃金石之言﹐今而吾兩人退閒致仕者﹐蓋爲不從吾諫耳。尊兄亦宜少自韜匿﹐毋以珠璣施於暗中﹐空失其美也。」欽曰「楊文長𨿽暗﹐必不殺我﹐我但得疏於外﹐亦可免其俱死﹐否則宗族其能保乎﹖」珧﹑濟亦以爲然。惟楊駿不知髙危滿溢之懼﹐自以爲朝多黨腹﹐便有思黜賈後之心。

一日﹐見賈後坐於簾內﹐指揮發落﹐惠帝袖手無逆﹐駿甚不平﹐回府計議﹐欲入朝奏帝﹐請去之。二弟楊珧﹑楊濟苦諫不可﹐駿勿能聽。詰旦入朝﹐又見賈後坐於簾內﹐駿卽向前面奏曰「天無二日﹐民無二主。今聖上春秋鼎盛﹐政治多能﹐安用垂簾紊亂綱紀﹖速宜撤簾﹐毋貽牝禍。」惠帝默然不答。駿知帝易欺﹐遂叱後使退入宮。賈後見兩旁文武侍立﹐本欲與抗不退﹐思被廷辱﹐恐眾笑恥﹐乃含羞大怒回宮﹐悶悶不樂。黃門常侍董猛揣知後意﹐乃挑問之曰「娘娘爲一國母主﹐有何不足﹐乃如是之惱悶乎﹖」賈後曰「汝不知吾心中事也﹗叵耐楊駿老賊﹐今日當殿辱吾﹐思量無計可報其恨﹐故此獨坐憂悶耳。」猛曰「娘娘深居宮間﹐怎能施展﹖必得朝中官員有智識者謀之方可。」賈後曰「難得一个髙見者爲吾籌之﹐脫若有之﹐吾當重重擡舉他們。」董猛曰「臣舉一人﹐惟有東海東光縣兵曹侍衛孟觀﹐乃是髙謀異見之才。前收劇寇齊萬年﹐建大奇勛。若得他來設謀﹐何愁楊太傅之仇不報乎﹖」賈後曰「但恐此人畏駿之威﹐不肯相從。」猛曰「此人自除齊萬年莫敵之寇﹐只望列侯封職﹐今又復居禁衛﹐一向來甚是嗔恨宰執。娘娘傳一密旨﹐許他封職。待臣前去說請他們﹐必然聽允。」賈後聞言大喜﹐遂遣董猛將賀禮一副﹐修密詔一封﹐言收萬年有功﹐當擢顯職之意。董猛承旨﹐徑到衛省去見孟觀。觀曰「董大人乃當今後宮寵冠﹐辱顧敝衛﹐有何見諭﹖」猛請屏去左右而言曰「今奉後宮懿旨﹐送有詔意在此﹐特請將軍入宮﹐有一機密事情相議。」觀接私詔看之﹐大喜曰「娘娘宮闈之內﹐有何機密﹖」猛曰「實不相瞞﹐正宮娘娘因爲見忌於楊太傅﹐昨被廷叱﹐恐遭黜害﹐思得髙謀之士求一佳策﹐以爲善身息患之術。詳觀舉朝智謀之士﹐無有出於閣下之右者﹐故此特來相請﹐望惟勿拒﹐乞卽同往。」孟觀正欲報駿之恨﹐無有門路﹐知後有權略﹐遂欣然允諾﹐卽同董猛入宮﹐朝見賈後。後曰「吾今見辱於楊駿﹐心實恨彼﹐聞卿多謀﹐乞爲我畫之﹐當重封謝。」孟觀知楊駿無智易謀﹐乃獻計於後曰「臣觀滿朝之人﹐皆駿心腹﹐俱不可與之謀議者﹐若一輕泄﹐則臣等死無葬地矣﹐卽娘娘亦有不美之處。惟是楚王司馬瑋系聖上至親王弟﹐娘娘可遣一精細之人﹐持書一封﹐使其將兵赴京來朝。楚王年少輕剽﹐必然應赴。待臣親往迎接﹐告說其事。若是楚王從允﹐卽將密詔付與行移。」賈後曰「倘彼素未用兵﹐畏駿權重勢大﹐不敢承當﹐那時如何﹖」觀曰「自有牢籠之計﹐管取入吾彀中﹐毋庸慮也。」賈後大喜﹐書假帝詔一封付觀﹐就令孟觀作書﹐差董猛前去宣請楚王。楚王見書﹐卽日帶領將校將兵七千﹐一同董猛入京。將近洛陽﹐孟觀把意親迎於途。楚王駐蹕﹐觀參見畢﹐楚王曰「將軍前者誅戮齊萬年﹐建不世大功﹐名震關中﹐可賀可羨。今孤承召入京﹐荷賜遠臨﹐感愛深矣。但孤年幼至此﹐不諳世務﹐得會將軍﹐三生有幸矣﹐凡事望前輩指教﹐勿吝髙才﹐自當厚報。」孟觀命退左右而言曰「大王入朝﹐當立威名以匡社稷﹐斯不愧於先帝也。」楚王曰「今鈞軸皆楊國丈所秉﹐多少文武﹐皆不能展其經綸萬一﹐汝南王受帝遺命﹐被逐還鎭﹐孤初至此﹐焉能立事﹖」孟觀曰「欲建莫大之勛﹐當立超人之事。今太傅楊駿私置護衛﹐廣樹親黨﹐欺淩晉室﹐將欲謀危社稷﹐故聖上與娘娘思憶﹐朝中文武多駿黨與﹐無可謀者﹐惟殿下系王室至親﹐以是迎駕至京﹐共相保固﹐特命小臣先來接見﹐告白其情﹐冀爲拯救社稷﹐以永宗祀﹐庶不爲外戚所謀。」楚王曰「孤亦甚疑其人獨持朝柄﹐擯棄勛舊﹐多用新進﹐必懷不良之意。孤今到此﹐明日上朝﹐先奏去彼﹐然後別議。」孟觀曰「不可。若此明爲﹐則有變矣﹐舉皆不美。前汝南王不是遁去﹐險遭彼害。今殿下若有滅賊之心﹐將兵馬且屯城下﹐勿使漏泄。待吾入朝﹐與東安王整頓內兵﹐籌畫停當﹐迎請殿下入內﹐出其不意﹐方可除之。」乃於懷中取出密詔付之﹐楚王受允。孟觀同董猛卽辭入內﹐回見賈後﹐言楚王將兵馬已在城下﹐請娘娘速行﹐免致遲誤漏泄。賈後曰「此事皆仗卿家區畫﹐成功之日﹐另行厚報。」孟觀曰「娘娘可將此事情奏帝委臣身上﹐帝必問臣﹐臣自有計。」賈後大喜﹐伺帝入宮﹐卽跪奏其事﹐言楊太傅陰謀不軌﹐欲逐陛下出宮﹐別立新君﹐置吾重獄﹐乞念結髮情分﹐早全妾命。惠帝是無智之人﹐一聞後語﹐卽便驚問曰「若是有此﹐怎生計較﹖」後曰「何不先去楊駿﹐怕朝中有官無人做乎﹖」帝曰「文武大政皆彼所管﹐怎麼就先去得他們﹖」後曰「果然滿朝文武皆是駿黨﹐惟有禁衛將軍孟觀赤心皇室﹐不阿權幸﹐前王駙馬不使與周處西徵﹐蓋爲此也。其人可托大事﹐急宜寫詔付與行移。今楚王入覲﹐是弟至親﹐東安王忠心宗社﹐但令彼協心共收楊駿﹐鞫問其情﹐削去官職﹐卽無禍矣。」惠帝信之﹐卽宣孟觀入宮﹐問曰「皇后言楊太傅造謀﹐欲逐寡人﹐另立他王﹐情有否乎﹖」孟觀曰「太傅權傾中外﹐以陛下乃先帝托孤與他﹐難逞所爲﹐故言陛下昏懦﹐不堪大位﹐難治萬民﹐將欲廢立已久﹐眾皆悉知﹐懼駿威重黨盛﹐無敢奏鳴。又慮臣與東安王在內﹐兼掌禁衛羽林軍馬﹐未及卽發﹐前者黜臣澠關﹐亦爲是耶。今又幸得日覲帝宸﹐得無虞耳。陛下亦宜早自爲計﹐不然彼謀一發﹐悔無及矣。」帝見觀言指實﹐信以爲眞﹐慌謂孟觀曰「朕之事體﹐須賴眾文武爲之輔翼﹐卿有何計可除此患﹐以安社稷﹐當卽言之。」觀曰「陛下欲去一臣子﹐有何所難﹖但命寫一詔書付臣帶出﹐召人收之﹐隨輕重定罪﹐便除其患矣。」帝﹑後卽令孟觀艸詔曰﹕

逆臣楊駿背負先帝托孤之重﹐不念寡人倚任之誠﹐逐汝南王而不由帝命﹐叱賈皇后而不礙聖顏。廣樹親朋﹐結公私之黨與﹔擅設武衛﹐專升黜之威權。欺君罪稔﹐藐法過盈。今又罔意謀危社稷﹐思竊神器﹐欲害朕躬。仰著護衛將軍孟觀﹑楚王瑋﹑東安王繇﹐帶領本部並羽林兵馬﹐共收讒叛。諸王臣宜念宗廟社稷之重﹐各秉忠心﹐奠安家國。欽此欽聞﹐勿負朕意﹗

孟觀寫訖﹐藏於懷中而出﹐令人出城會合楚王。楚王得命﹐卽帶人馬入屯司馬門。東安王將羽林軍三千﹐伏於宮門之外。觀亦將本衛禁兵分把內門。一切完備﹐令董猛矯帝詔命﹐宣太傅入內計議楚王入朝去畱之事。時楊駿在府中與二弟敍話﹐言昨夜一夢甚是不明﹐今日尙然心驚肉惕﹐未知有何凶吉。未及講詳﹐見董猛持帝詔來宣入宮議事﹐楊駿拜命卽行。楊珧止之曰「前日兄長面叱賈後﹐今日董猛來此﹐恐非帝意﹐其中有詐﹐且未可入宮。倘內有一時之變﹐外救不及﹐非但兄遭其難﹐且累及宗族矣。」駿曰「君命召﹐不俟駕。今上急召議事﹐不去卽是逆詔﹐庸可已乎﹖」濟又曰「昨日兄言楚王無故將兵入朝﹐必有所事﹐莫非賈後與之構謀﹐未可知也。況孟觀管領禁衛﹐亦常怨兄﹐今數出入宮掖﹐亦必有異。兄今一入宮內﹐定遭其算矣。」駿不能決﹐乃召官屬張劭﹑段廣等議曰「吾忠心爲國﹐並無差訛。今上宣我入宮議事﹐吾之二弟以爲賈後詐謀﹐非出聖意。君等必有髙見﹐爲吾籌之。」主簿朱振曰「吾竊見楚王將兵入朝﹐孟觀迎於途中﹐今早與東安王入內﹐俱不曾出來。此必宮閹同謀﹐將不利於太傅明矣﹐焉有所疑﹖」駿曰「然則何計可以處之﹖」左將軍楊邈曰「必欲入宮﹐可召出東安王與孟觀﹑李肇禁衛之士﹐某等先去守住雲龍門﹐那時方可入宮。」朱振曰「不然﹐斯亦非能固身之策。依吾愚見﹐卽便點兵屯於雲龍門外﹐再引東宮護衛﹐擁皇太子入宮﹐放火燒斷宮門﹐脇索宮人﹐鞫問造姦諸人之首﹐宮內震恐﹐必斬姦首送出﹐然後效曹魏公故事﹐言賈後構通奸黨﹐謀殺大臣﹐共危社稷﹐一並除之﹐庶幾可以免禍振威﹐永保無患矣。」楊駿素無謀斷﹐怎能幹此大事﹖乃曰「此門是魏明帝所造﹐決功不細﹐何可擅燒﹖況賈後謀吾﹐未見形迹﹐若其所爲﹐是造反矣。」侍中傅祗知之﹐馳白駿曰「事有變矣﹐請與武騎俱入雲龍門﹐觀察動靜。」駿又不聽。傅祗謂羣僚曰「宮中不可去﹐吾當卽返。」遂長揖而出。楊太后在西宮亦知事變﹐令人修書射出宮外﹐又被孟觀部兵拾得。觀見﹐恐事不測﹐急告賈後曰「事有返復。旣以至此﹐宜請速行﹐先發者制人﹐毋爲人所制。」賈後又發手詔催李肇﹑孟觀等火速帶兵收剿﹐以問違詔之罪。惠帝曰「事宜三思﹐不可造次。」正值楊駿差段廣入內﹐未及回命﹐見事急﹐忙向前奏曰「楊駿以上皇國戚﹐受先帝顧命﹐竭心輔政﹐不徇私意﹐二弟尙且坐家居閒﹐願陛下審之。」帝未及答﹐賈後喝令先將段廣收下。孟觀等提兵把楊駿之府圍住﹐楊駿懼不敢出。觀命放火燒之﹐駿走馬廏中﹐府門燒壞﹐被觀兵士擒獲。令人去收楊珧﹐珧聞收己﹐乃曰「吾每諫兄﹐兄不聽信﹐因此告退不仕﹐啟在金﹐可問張華﹐便知吾之忠心﹐焉敢反也。」軍士不聽﹐竟收之。朝中士夫皆謂宜與申理﹐合依鐘繇故事爲例。賈後恐遺禍根﹐不容﹐再使人去收楊濟。濟初見兄所爲﹐屢諫不聽﹐乃與外甥李能共詣傅咸﹑石崇處﹐浼其勸駿請汝南王同輔政治﹐以求退保門戶。咸﹑崇再四謂駿﹐宜收時望﹐舉賢任事﹐駿皆不從。楊濟平生仗義好施﹐人皆樂用﹐久點兵馬﹐𨿽不在朝﹐所從有壯士四百餘人﹐皆秦中精銳。見濟謝事﹐俱不願在軍﹐於京師生理。聞知朝廷欲收濟﹐盡來濟第﹐願捨身救逃出外﹐慢慢辧理。濟問裴楷。楷以爲宜當入辧﹐濟從之。未及行﹐兵士至﹐濟同去被捉﹐並楊珧皆遇害。聞者莫不嗟嘆。其餘黨與張劭﹑段廣等十餘家﹐悉遭族滅﹐左將軍楊邈﹑右將軍劉穎﹑河南尹李斌﹑中書蔣俊﹑東夷尉文淑﹑尙書令武茂﹐皆死之。楊太后乃詣後宮罵曰「昔先帝不肯娶你﹐是吾一力擡舉﹐方才允納。今日得志﹐反又害吾宗族﹐天理何在﹖」賈後曰「晉家天下﹐半由吾父﹐汝是何等之家﹐乃敢專執朝權﹐私樹黨與﹐以亂朝廷﹐思謀不軌﹖」兩家爭鬧無已﹐眾妃嬪勸開﹐送太后歸西宮而去。初﹐楊駿欲求髙士﹐先聘王彰﹐彰逃不應。再聘孫登﹐登有先見﹐知駿不終其位﹐乃不應命。駿遣人送布被一條以予登﹐登乃碎砍之於門前﹐曰「斫斫剌剌﹐以希剝牀﹐光光文長﹐大戟爲墻﹐毒藥難行﹐戟還自傷。」私置有持戟之士三千﹐至是果應。後張華爲相﹐勸帝造贈楊氏﹐惠帝乃下詔楊氏一門曰「昔皇國丈失怙﹐宗族殞墜﹐渭陽之思﹐孔懷感傷﹐宜取楊超封爲蓩亭侯﹐以慰蓼莪之思。」此是後事。

賈後旣誅楊駿﹐思楊太后罵入後宮﹐必然懷恨﹐復召孟觀﹑董猛議曰「今太后尙在西宮﹐昨看其言語﹐獨是怨我﹐恐其還有親屬在朝﹐異日構謀報恨﹐不可不早慮者。」孟觀曰「今大權悉歸娘娘﹐可令董猛宣詔﹐命徙太后出金墉城居住﹐敢不行乎﹖」賈後大悅﹐卽令孟觀艸詔﹐使董猛徑到西宮遷逐太后。楊太后曰「吾無宣詔﹐何故來此﹖」董猛曰「奉上詔旨﹐言楊氏一門造逆﹐律合九族全誅。聖上因念母子之親﹐不忍加罪﹐但遷娘娘權出金墉城居止﹐少正國法。」太后曰「我無罪過﹐子無廢母之義﹐汝等速出﹐我自面聖。」董猛回話﹐賈後恐其見帝不美﹐急遣孟觀將車輿一輛﹐董猛帶宮人數十﹐直至西宮﹐將太后推出西宮。宮內人馳奏帝知﹐帝慌親至看時﹐西宮已閉﹐正在門外擁推上車。惠帝喝住﹐太后扯住帝手大哭不放﹐帝亦扯住。觀﹑猛不敢近前﹐令人報知賈後。賈後遂亦自來﹐叱令從者將太后拖上乘輿﹐載出宮闈。孟觀驅十數宮人押送﹐徑往金墉城而去。惠帝痛哭入宮﹐賈後曰「他使楊駿害你﹐痛他則甚﹖謀叛大罪﹐理合賜死﹐豈但黜乎﹖」帝畏賈後悍愎﹐不復再言。後人有詩嘆賈後曰﹕

賈後多姦更忍心﹐堪憐楊氏受夷淩。罪盈惡滿逢孫秀﹐繼踵金墉報應明。

又詩一首貶孟觀阿附凶後﹑恣其殘忍云﹕

孟觀挾恨縱姦心﹐附惡橫將楊后淩。族害無辜猶未已﹐他年夷滅報何明。

第二十五回

司馬瑋殺汝南王

晉惠帝皇后賈氏南風與孟觀通謀﹐害卻楊駿﹑珧﹑濟一家﹐又逐楊后﹐獨擅內權﹐乃賜孟觀黃金三千兩﹐彩緞三百匹﹐謂之曰「權表微意﹐待朝事定奪﹐必以上公酬之。」孟觀稱謝﹐再啟曰「冤家𨿽得暫離眼前﹐爭柰禍根未曾得斷﹐終有反復。日後倘若大臣奏保﹐太后乃先帝髮妻﹐當今國母﹐且年髙無過﹐焉可廢棄﹖宜取回宮﹐以全天常。聖上是無主意之人﹐再一入宮﹐子母完聚﹐娘娘又年富色衰﹐恐生出事端﹐禍機難測﹐不可不慮也。」賈後曰「吾心亦思欲盡除此病根﹐柰不有故﹐計無所施耳﹗」觀又曰「事由人爲﹐焉待有故﹖明日娘娘再奏聖上﹐只道昨日有人自金墉來﹐言楊太后嗔恨陛下昏庸無道﹐悖倫逐母﹐召集故黨﹐賄賂舊屬﹐將來謀亂不便﹐乞聖上早賜定奪。不問準與不準﹐聖上無斷﹐必定狐疑不決﹐朦朧答應﹐娘娘卽便敕臣前去﹐何愁再有後患乎﹖」賈後依計﹐間奏惠帝。惠帝聞後所奏﹐竟不回答﹐亟趨出殿﹐召張華﹑裴頠﹑傅咸﹑傅祗等十餘人問之曰「吾孟觀等又奏寡人﹐言稱皇太后私集餘黨﹐將謀作亂。朕知非有此事﹐但因楊駿坐謀反大罪﹐太后罰輕﹐欲使朕加以罪耳。眾卿以爲何如﹖」宮保和嶠曰「誠如聖鑑﹐皇太后非得罪於先帝﹐誤犯於陛下﹐不過私其所親﹐不行規諫﹐致父擅權專政。況楊氏反逆之罪﹐尙出無影﹐太后黜之金墉﹐亦已過矣﹐何可更議﹖」帝曰「皇后亦以爲言﹐恐朕不行﹐反遭暗害﹐如之柰何﹖」中書監張華曰「陛下必不得已﹐宜依漢廢趙太后故事﹐稱成皇后﹐使居別宮﹐以全終始﹐庶皇太后亦得以保其軀命﹐在殿下亦得以克全大義﹐伏乞聖裁。」惠帝允奏﹐卽宣言曰「太后無過﹐理合止居閒宮﹐今遷出外﹐貶之已甚﹐不許再異。」孟觀知之﹐亟請楚王與東安王上殿奏曰「一人謀反﹐九族宜赤﹐今以後乃國母﹐原其死罪足矣﹐當廢爲庶人。駿妻龐氏不宜免死﹐請付廷尉。」廷尉領旨﹐至金墉參見太后﹐宣言帝詔﹐太后與龐氏結哭悶地﹐廷尉憐之﹐勸太后詣闕求免。太后從之﹐乃截髮伏闕稽顙乞原龐氏之死。惠帝未曾升殿﹐宦臣報知賈後﹐後忙使人召至內門﹐謂曰「太后今旣親來﹐不宜毀發﹐妾當代奏﹐請全汝母子之命。可亟還金墉﹐毋使官裏知之﹐恐再異議﹐取罪愈重﹐朝中臣宰怪楊太傅專權者多。」賈後一邊誑慰楊后﹐一邊使孟觀飛馬馳至金墉﹐把龐氏勒死。楊太后被誑亦回金墉﹐比及到時﹐龐氏已被勒死。楊后痛母﹐哭倒於地﹐昏絕數番。後人看到此處﹐有悼楊氏一門無辜被害云﹕

楊駿庸專未罔謀﹐濟珧貞諒飾名傳。妻孥老幼俱遭慘﹐賈孟凶讒可怨尢。

賈後盡除楊氏之禍根﹐乃封孟觀爲上谷郡公﹐謂其有平齊萬年退寇之功﹐加李肇爲禁衛大將軍﹐以女弟賈午所生韓壽之子韓謐繼父賈充之後﹐攺姓賈謐﹐襲封平陽郡公﹐食邑八千戶﹐以族弟賈模爲中書令。賈模𨿽非大材﹐素性忠朴﹐識明慮遠﹐異於諸賈。一旦得典中書﹐恐人議己﹐乃乘間奏啟賈後曰「方今才誅楊駿﹐卽以賈氏總統朝政﹐無貳於彼之擅且專也﹐豈不聞前車之覆﹐後車之戒乎﹖且賈謐年輕﹐又非鼎鼐之器﹐豈堪秉此權衡之職﹖而臣又非任重寄遠之材﹐如何能司燮理﹐以服天下之人﹖」賈後曰「然則何以處之﹖」賈模曰「欲得天下之治以爲己功﹐必舉賢能輔佐﹐共理朝綱﹐方可免人議論﹐庶保永久無患。」賈後曰「吾思賢才難得﹐安有忠義可托之人﹐以稱所願者﹖」賈模曰「但是娘娘舉用之人﹐卽與己同﹐薦賢之功耶﹐同己任之功﹐何論親疏﹖今汝南王司馬子翼乃宣帝之子﹑當今皇叔﹐世之人望﹐才識老成﹐先帝臨終呼之數回﹐將托大政﹐因被楊駿陰謀暗逐還鎭。娘娘若能舉而召之﹐同輔國政﹐則朝中士夫皆以娘娘爲知人﹐自無私黨之訊矣。尙書丞衛伯玉平蜀伐吳﹐多立偉績﹐出鎭幽冀﹐柔服胡夷﹐邊烽不警﹐戎羯貢奉方物不絕﹐先帝常稱重之。中書監張茂先才華超邁﹐智徳兼全﹐能知民瘼﹐皆國之元老﹐時之屬望。欲安天下﹐非此三人﹐則不可以致升平耶﹗」賈後信允。先發懿旨宣召三人入宮相見﹐然後奏帝授任。張華﹑衛瓘承旨進見﹐賈後曰「吾知二卿有經濟之才﹐故請同資政治﹐庶展平生﹐惟勿負知遇可也。」二人謙謝﹐賈後慰出。越數日﹐汝南王司馬亮自許昌來朝﹐賈後燕見訖﹐卽奏帝以汝南王爲太宰﹐錄尙書事﹐衛瓘爲太保﹐張華爲少傅﹐同總軍國重務。司馬亮向被楊駿所遏﹐一旦執政﹐欲取悅於眾臣僚﹐卽首論誅楊氏之功﹐封侯賜邑並升賞者一千八十一人。禦史中丞傅咸諫曰「朝廷官吏兵將皆食君祿﹐爲國幹功﹐職分之事也﹐不宜若是濫加封賞。且楊駿之誅﹐乃一夫之力耳﹐何致紛紜妄賜﹐輕費爵祿乎﹖且賞奢侈﹐必有希望者﹐思幸再禍矣。宜下中書省博議﹐品其功績有無輕重﹐是其等秩﹐方是政紀。」亮不從其諫﹐惟偏執自是﹐頗專朝政。其臣下倚之爲橫﹐居政數月﹐放縱無忌。傅咸見其所行﹐謂同列曰「汝南王擅權自恣﹐門下倚之濫受賄賂﹐吾知不善終其位矣。憶昔受知於彼﹐設不勸諫﹐則是坐視其敝﹐柰何可乎﹖」有小黃門華忠聽得﹐亦托意進言曰「適聞傅中丞髙論﹐以爲大王宜當少抑威名﹐采納眾論﹐以收時望﹐方保無虞。」汝南王曰「孤乃帝室至親王叔﹐非他人之比。晉國之事﹐孤之家事也﹐何待外人參議乎﹖」叱之使退﹐自是愈加專執﹐不容規諫。且性偏多罪人﹐無敢火犯﹐惟衛瓘一人稍可進語﹐張華見其逆耳﹐深自韜匿﹐以故眾心多不悅者。傅咸見其大失朝士之心﹐復上啟曰﹕

往者從駕殿下﹐常教臣以韓非逆鱗之說﹐臣每憶之﹐不敢少置。向者殿下欻摩天子﹐意在逆鱗盡忠﹐故以諭臣。臣今自知所陳﹐甚頷觸猛獸之須﹐然所以敢忘害上言者﹐揆殿下當識其區區不勝之心耳﹐望殿下察臣諒直之言﹐非有爲惡之意﹐勿以此見怒而亡誅可也。思天下之事﹐當與天下人共理之﹐且一人之見有限﹐天下之見無窮﹐殷紂以獨斷而亡﹐周武以諤諤而昌﹐比皆史冊昭昭﹐可爲明鑑者耶。乞殿下俯察愚衷﹐采納微言﹐晉室幸甚﹐臣等幸甚。

汝南王見啟﹐反嫌其多言煩絮﹐疏遠傅咸。又惡東安王司馬繇作事拂意﹐不相吻合﹐思欲去之﹐乃密啟賈後﹐言東安王繇兵權太重﹐獨掌內庭六衛軍馬﹐黨轄彊盛﹐恐有異心﹐將不利於社稷。且兵柄不可久統﹐宜早罷之﹐以免後患。賈後曰「然則何以處之﹖」亮曰「依臣之見﹐當用楚王瑋入代其職﹐則無患矣。」後從其議﹐卽矯詔罪東安王威震中外﹐惑眾營謀﹐將有異志﹐宜以楚王入領軍馬﹐降繇爲行軍司馬﹐致仕歸第。東安王明知是汝南王之計﹐見亮勢大﹐不敢申理﹐甘受枉抑而罷﹐乃將六衛軍馬盡付楚王司馬瑋掌管。楚王得掌重權﹐年輕性剽﹐倚仗帝弟﹐專立威福﹐略無忌憚﹐廟堂側目﹐中外寒心。惠帝亦皆畏之。汝南王意有所行﹐悉皆阻忤﹐於是二人又不相睦。汝南王亮欲待去之﹐見楚王兵容彊盛﹐威愚猛赫﹐且系禦弟﹐難可輕動﹐乃密謂太保衛瓘曰「今司馬瑋越職擅威﹐不欽朝典﹐倚恃皇胞﹐蔑視同气﹐將何處之﹖」瓘曰「年幼輕躁﹐故是如此﹐將欲何爲﹖」亮曰「吾欲奏帝削其兵權﹐廢而黜之﹐無所爲言﹐故與公謀耳﹗」衛瓘曰「楚王功多黨盛﹐人心無怨﹐一時難動。不如且勿計較﹐伺其有過﹐方可行之。」亮曰「非是如此。今兵權在彼﹐挾威恃勢﹐不服吾等﹐倘有所行﹐反被阻遏﹐弗獲施爲。公可區畫一計以祛其害﹐免遭僭奪﹐爾我皆固。」瓘思半晌﹐乃曰「若欲削其兵柄﹐難於爲言﹐不若奏帝﹐以爲楚王功多服眾﹐宜加封賞﹐出鎭西地﹐使遏羣盜﹐則賊寇必皆遠遁﹐宜加敕增秩﹐以表殊勛。此所謂將欲取之﹐必故與之﹐𨿽曰擢之﹐其實奪之也。待其出外﹐則凡事任殿下所行矣。」司馬亮聽言大喜。二人謀成﹐尙未及行﹐有隨班太監胡牛兒常恨汝南王驕傲內臣﹐並無禮容相及﹐當日聽得此言﹐悄地奔往楚王處報知。楚王聽胡牛兒將二人所謀之言﹐奏調出外禦寇﹐不許在朝意思﹐心中大怒﹐乃重賞牛兒﹐卽便詬罵曰「老賊如斯妒害﹐寖寖不然。向者東安王無些罪過﹐奪其兵柄﹐黜使閒住﹐今日又欲害吾﹐於心何忍﹖二賊立意若此﹐吾豈容他﹖」尋思半晌﹐無計可施﹐乃猛省曰「東安王頗有智識﹐被賊所廢﹐心中必恨﹐若往與議﹐量他定有見教。」卽乘夜往東安王處叩問。門上報入﹐東安王出接﹐並進內堂敍話。楚王曰「自除楊駿之後﹐王兄親領六衛﹐吾心甚喜﹐以爲兵歸忠厚﹐廊廟得安。不知何故﹐一旦奪以予我﹐我心不安﹐日夕審探﹐始知皆出汝南王與衛瓘二人之謀。昨日見後﹐聊訴汝冤﹐豈被二賊竊知﹐又設巧計﹐欲奏帝遷我出鎭西地。我意欲與他作對﹐未有主意﹐故特前來求一佳策﹐望惟莫卻。」東安王每欲報恨﹐正無門路﹐聽得楚王之言﹐卽便畫計曰「先發者制人。可急先奏賈後﹐說汝南王私議娘娘之短﹐早晚欲行伊﹑霍之事﹐廢出聖上與娘娘﹐別立新君﹐以徼大功。若賈後一準汝奏﹐卽請便發。且兵權在汝﹐時刻莫容﹐彼無能措其手矣。」楚王大喜﹐領了計策﹐次早卽入後宮去奏賈後。後曰「卿家非時而來﹐慌張失措﹐有何事故﹖」楚王曰「臣今聞有急報﹐故此急來。」後曰「有何急事﹖」楚王曰「汝南王與衛太保背議娘娘﹐道主上昏庸﹐致使宮闈醜聲外播﹐爲親王不能齊其家事﹐況治國乎﹖卽日要行伊﹑霍之事﹐把娘娘發下幽宮﹐並廢聖上﹐別立有徳之君。故此非時而來﹐專報機密大事。」賈後平素果有私事﹐聞言大驚曰「吾以眞心托渠二人﹐今反毀謗吾行﹐安有入室操戈﹐反害主人之理乎﹖此語從何得之﹖」楚王曰「是吾心腹之人親耳聽得﹐豈敢欺誑娘娘之聰明乎﹖」賈後思之﹐轉怒曰「老賊不堪擡舉﹗吾待汝不薄﹐何造惡言﹐思行廢立﹖吾必殺之﹐免遭其辱。」楚王曰「若欲去此二人﹐事非小可﹐彼羽翼眾盛﹐威勢顯赫﹐機謀不密﹐爲害甚深﹐卽娘娘與臣等身族亦難保矣。」後曰「然則柰何﹖」楚王曰「臣有心腹大將李肇見掌禁兵﹐有萬夫之勇﹐前除齊萬年﹑楊駿﹐皆其功也。娘娘但下詔言二人朋比構姦﹐爲國不忠﹐擅權濫賞﹐肆威欺主﹐謀廢等因﹐付與李肇帶兵圍住﹐一鼓收之﹐下於廷尉﹐何難之有﹖」賈後聽允﹐卽令艸詔。楚王乃命心腹公孫宏書之﹐詔曰﹕

天禍晉室﹐凶亂相仍。間者楊駿驕橫﹐已賴諸卿克平蠹逆。今汝南王司馬亮以帝室至親﹐理合同心輔政﹐以匡不逮﹐何乃聽信衛瓘姦謀﹐肆行威福﹐濫頒爵賞﹐鬻買眾心﹐獨擅朝權﹐數易禁衛﹐潛謀不軌﹐罔議廢立﹐思要伊﹑霍之功﹐不念朝廷榮爾恩秩之重。今詔卿等﹐率領禁兵﹐速收二賊並其黨類﹐正以國法。仰速奉行﹐毋負朕意。如有遲誤﹐定按三族﹐欽此悉聞。

寫訖﹐賈後命楚王帶出付與盛岐﹑公孫宏﹐卽帶兵馬圍住汝南王之府﹐李肇領兵圍住衛瓘之府﹐不許走漏一人。朝臣知之﹐急奏惠帝﹐惠帝覺其枉﹐卽令親王司馬遐﹑京衛提督榮晦奉手詔去﹐只收太宰太保印綬並禦賜貂蟬等物﹐免官歸第﹐其餘官屬一無所問。誰知榮晦曾被衛瓘所責﹐懷恨在心﹐卒忤聖意﹐挺身直入衛府﹐揚聲大呼曰「奉詔收取太保﹐請付廷尉。」遂執之。瓘子衛恆見事危急﹐欲從墻隙中逃出﹐適見嫂父何劭經過墻外﹐恆問之﹐劭以聖意對﹐恆止不走﹐俱被捉。孫祖九人﹐榮晦盡械至東亭﹐閉於密室﹐以待楚王之令﹐帝不之知也。惟衛恆之子衛璪﹑衛玠同母去外家得免。盛岐﹑公孫宏將兵圍住汝南王之府﹐未能得入。汝府衛將李龍進言曰「今朝中無故加兵﹐必是姦變﹐臣請率眾拒之。」亮曰「吾無二心﹐彼必自解。」不聽其言。龍乃拒住中門。楚兵悉皆緣墻上屋揭瓦以下﹐門上搏擊之聲不絕。亮驚曰「何爲若此﹖」眾軍曰「奉詔收太宰。」亮曰「有詔可得見乎﹖」公孫宏曰「詔書在此。」卽於懷中取出﹐髙聲宣讀一徧。亮曰「旣然如此﹐容吾面聖領罪﹐勿勞兵力。」宏曰「聖詔已出﹐豈容再辧﹖」亮之長史劉準曰「太宰不憶向日岐﹑宏二賊暱惑楚王被訴之事﹐今豈得與彼言議乎﹖吾知此必賊等姦謀﹐非出帝意。府中兵士尙盛﹐猶可與戰﹐乞傳鈞旨速發﹐焉得束手﹖」亮皆不聽。須臾﹐盛岐﹑公孫宏等擁進﹐遂將汝南王司馬亮執之。兵眾見事已壞﹐盡皆哭散。亮乃仰天嘆曰「我之忠心﹐可以剖示天日﹐何爲無辜枉殺忠良﹖」遂被械上東市。時天气炎熱﹐百姓見之﹐皆捨死向前﹐與之遮閉日色﹐交相揮扇。及至日斜﹐衛瓘一門皆死。刀劊無敢害汝南王者。楚王亦知亮有功無罪﹐監押者不敢加刑。但大冤已結﹐不得縱緩﹐復命公孫宏走馬至市曹大叫曰「帝後有命﹐及申不獻屍單者﹐刀劊亦斬。」行刑者呼曰「吾寧甘自斷首﹐不忍枉斷人頭。」公孫宏知不可彊﹐遂喝兵士攢上﹐以槍刺死﹐投其屍於北門之角﹐耳鼻撞壞﹐人莫能識。其日司馬亮被害﹐天日爲之無光﹐百姓看者咸涕泣垂淚﹐乃編排地方人戶爲守其屍。人以傳於張華﹐華乃勸楚王奏帝﹐以朝服收殮亮屍﹐俾全親親之義。瑋奏請以王禮送至汝南安葬。後人見司馬亮以偏執被害﹐有詩嘆曰﹕

偏執從來拂眾情﹐貴疏黨與富疏親。汝南空自懷忠正﹐到底遭戕不保身。

第二十六回

帝敕張華殺楚王

司馬瑋旣譖賈後害殺汝南王並衛瓘一家﹐卽命李肇﹑公孫宏獻屍單以要封職﹐二人入宮呈上。賈後曰「卿二人去收太宰﹑太保﹐臨死各有怨恨乎﹖」肇曰「太保見收﹐談笑就縛﹐別無所言﹐但云吾死無恨﹐惟不能見帝﹑後一面﹐以謝知遇之恩。」後曰「太宰何如﹖」公孫宏曰「無他﹐但言﹕『吾之忠心﹐可以剖示天日﹐如何無辜枉殺忠良﹖』至日斜無人肯害﹐百姓皆灑淚以身護之。」賈後聽言嘿然﹐但點首而遣宏﹑肇出伺賞賚﹐因自念曰「此言各皆正理﹐太宰﹑太保若有異謀﹐吾之心腹豈無一人知之﹐何只楚王之人聽得﹖且反情無一迹可證﹐謗吾之語素無見聞﹐汝南王乃老成明察之士﹐肯於太保尊官之前而發此邪言乎﹖況廢立大事﹐滿朝文武無一預謀之人﹐豈非妄謬而何﹖此事分明是司馬瑋借刀殺人﹐希圖執政耳﹗今日被此小人所惑﹐枉殺無辜之命﹐二公𨿽在九冥幽境﹐含怨我矣。必殺此姦徒﹐方消亡怨。」於是悶悶不悅﹐倚欄而坐。正值賈模因賈後殺此二家﹐恐再誅其黨﹐入宮探勸﹐見賈後攢眉獨坐﹐乃卽問曰「娘娘何故有不豫之色﹖莫非爲枉殺太宰﹑太保而追悔懊惱乎﹖」後曰「然。」賈模曰「二公盡忠王室﹐曾無過犯﹐因何事而遽戮之﹖滿朝悉皆驚駭﹐路人無弗悲哀﹐實不知其故也。」賈後曰「此是楚王讒賊﹐奏說他設謀欲廢帝逐我﹐思篡大位﹐吾恐禍及宗黨﹐一時暴怒﹐不曾詳審﹐卽允信其誣﹐命下詔收其誥敕章綬。楚王希吾之意﹐卽命公孫宏作詔﹐以李肇等將兵竟收二家誅之﹐是吾之誤也。」賈模曰「楚王輕暴凶狠﹐獨畏汝南王在朝﹐不敢妄爲。今被讒譖﹐枉戮社稷之臣﹐楚王恃功愈肆﹐侮弄兵戈﹐將來橫虐﹐恐如虎難制矣。」賈後聽言﹐甚加嘆恨。忽惠帝朝罷歸宮﹐問曰「梓童因何面有慍色﹖中書所言甚事﹖」賈後將賈模評論汝南王有功無罪之言﹐細述一徧﹐帝曰「朕亦哀傷二人無過﹐命榮晦詔免其官﹐不許收捉﹐詎意那賊反與太保有恨﹐竟收害之﹐卒致汝南王並遭枉死。欲治眾姦之罪以正國法﹐柰緣梓童有詔付彼﹐故爾姑容之。可憐太宰乃創業舊臣﹐是朕皇叔﹐赤心理政﹐今被誣以反逆﹐而汝卽便擅行誅戮﹐不由朝議。可哀可哀﹐思之淚盈腮頰。」後亦傷感曰「吾知罪矣。」帝復謂曰「你倚托楚王以爲好人﹐朕睹其行徑﹐隱讒懷佞﹐恣狠包凶﹐如蠶食葉﹐須臾過枝﹐將趁殺汝南之勢﹐漸及你我之身矣。今日論誅亮﹑瓘之功﹐封賞悉不由朕﹐一拂其意﹐卽怒形於色﹐深可畏也。」賈模曰「旣然如此﹐事在早防﹐莫待噬臍徒悔。」及俄而賈謐入宮朝後﹐亦言「楚王橫暴過人﹐汝南王柔和謹愼﹐今反殺之﹐而任用楚王。楚王乃虎狼之性﹐食人無腥者也﹐切不可使之秉政。若一秉政﹐則吾賈氏一門﹐悉無噍類矣。特爲此事來奏娘娘﹐須當記之。」賈後曰「吾已被此潑賊所侮﹐悔無及矣。今聖上當面在此﹐吾必報之。二卿有何計策處置讒佞﹐剪除身邊之患﹐以雪太宰﹑太保九冥之恨﹐亟宜想來﹐待吾裁取。」賈模曰「此事非同小可﹐關系甚大﹐必得髙謀奇識﹐方保無誤。吾思別無他人﹐可與謀大事者﹐只有太傅張華謨猷深遠﹐胸多機變﹐試召他來商議﹐必有良策﹐可以制得那人。」帝與後密差宦官前去﹐宣召張華入宮面議。

不一時﹐華同宦官入宮﹐拜畢﹐帝曰「朕有一密事與卿議之﹐恐有漏泄﹐特宣入宮內﹐勿使他人窺聽故也。」華曰「甚事﹖」帝曰「楚王譖言太宰﹑太保謀反﹐朕一時不燭其姦﹐枉殺忠良﹐致使楚王橫行殿陛﹐違逆制詔﹐朕甚寒心﹐思欲制彼﹐計無所出。知太傅素有奇智﹐可爲朕籌畫一策﹐冀安家社﹐以盡卿忠。」華曰「此陛下家事﹐何難處之﹖楚王恃威侮智﹐枉害忠良﹐舉朝皆知﹐惟陛下被惑不悟耳﹗臣恐楚王再過歲聊加老練﹐則不易制矣﹐此時尙可治者。」賈後曰「太傅乃國之元老﹐夙抱忠貞﹐素多奇見﹐今有何計可除凶讒﹐勿得隱匿。」華曰「陛下﹑娘娘果是眞心﹐此亦不難。臣有一計﹐只須遣殿前將軍王宮前去﹐可以成功。此人心存忠義﹐勇決磊落﹐不阿權勢﹐力能制彼。」帝﹑後曰「何若是之容易也﹖」華曰「上古聖制﹐有雛虞之幡﹐專以麾捉叛臣﹐無故不敢擅用。但是成立之君﹐必以此物與臣子諸侯相爲誓約﹐貯之武庫﹐若有罔爲不道者﹐持此幡去招之﹐敢有不服者﹐眾諸侯並力攻之﹐磔其四體﹐夷其九族﹐準大逆論。」按此幡以帛爲之﹐闊四尺﹐按四時﹔長八尺﹐按八節﹔結二紐﹐按兩儀﹔制二十四旗腳﹐按二十四气﹔綴四長帶﹐應四象﹔竿長一丈二尺﹐像十二月﹔五色相間﹐應五運﹐中繡雛虞之形。據此獸虎身獅足﹐尾倍於身﹐白質黑文﹐不踐生物﹐不爲初長﹐非仁徳之地不產﹐非艸熟之徑不遊﹐非太平之世不出﹐立食牲腥﹐乃仁獸也。《周詩﹟召南》章云『仁如雛虞』﹐卽此物也﹐故用浪制逆。「以是上古聖王制此爲信﹐以諭不道。若此幡一出﹐不論公卿將相﹑國戚皇親﹐盡皆趨承退避﹐招之則來﹐揮之則散﹐敢有違逆者﹐以大不敬論﹐卽時斬之。昔我先帝亦仿古例﹐立有誓約。陛下欲收楚王﹐可寫密詔與王宮﹐令持此幡去宣楚王入宮議事。楚王不知﹐必定欣然而來。若其有兵扈從﹐將至內門﹐卽以此幡揮退眾兵﹐誰人敢逆﹖兵從一散﹐王宮力能擒之﹐然後數以欺君枉害之罪﹐正之以法﹐乃一夫之力耳﹗若其再罔大不服﹐命宮卽時斬之﹐何難除之有哉﹖」帝﹑後聽言大喜﹐卽宣王宮入內﹐付以密書之詔﹐給與雛虞之幡﹐囑以祕計﹐命選精衛士三十六人﹐去宣楚王。王宮領旨﹐出宮離內﹐正遇楚王入朝﹐欲奏復東安王禁兵﹐自領朝政。王宮見其軍兵擁護﹐刀戟如林﹐心中甚訝﹐乃獨自向前髙叫曰「奉詔在此﹐宣楚王入後殿議事。」楚王曰「孤正欲請帝出禦﹐奏擬國家大事﹐有何私議﹖」宮曰「聖體欠安﹐在內調藥﹐故欲燕見耳。」楚王遂引駕前進。宮曰「諸兵從可各回營﹐勿得妄進驚聖。」楚王瑋曰「待到便殿﹐不使喧嚷便是﹐何離吾前去﹖」軍士遂不肯散。王宮髙擎雛虞幡叫曰「汝等識此幡否﹖敢有違者﹐以大逆不道論﹐定夷三族。」內中有將校認得者﹐皆相謂曰「此武庫所藏之制諸侯王臣雛虞幡也﹐見他如見天子一般﹐各宜回避﹐免累九族。」於是盡皆退去。楚王止喝不住﹐謂宮曰「汝何得不使孤帶兵護衛﹖」宮曰「天子旨令﹐非吾敢阻也﹐否則又累小將矣。大王與聖上手足議事﹐何用兵爲﹖」楚王信之﹐遂一人徒步同入。至後殿﹐不見惠帝﹐楚王疑惑﹐將欲問之。王宮見楚王身旁並無侍衛﹐乃宣言曰「聖上詔下﹐言大臣等劾奏殿下欺誑朝廷﹐枉殺忠良﹐擅頒封賞﹐命吾收付廷尉﹐密詔在此。」宣訖﹐宮卽向前執之。楚王曰「汝是王宮﹐何敢罔執皇弟﹖可速退去﹐待吾自面聖上。」宮曰「王親犯法﹐與庶民同罪。詔旨已下﹐誰許面見﹖何人教你謀害無辜﹐欺誑朝廷也﹖」楚王無言可答﹐眼中流淚﹐遂爲押赴東市﹐監斬者乃尙書郎劉頌。楚王將出懷中向日賈後所付收亮﹑瓘靑紙詔書﹐謂頌曰「當日之事﹐是奉聖旨而行﹐爲社稷計﹐非有擅也﹐今乃反以罪我﹐豈不冤乎﹖且瑋托軀先帝﹐共脈官家﹐今將受枉毀體﹐並無人憫。幸公爲一申請﹐願自待罪﹐囚系終身﹐以全父母發膚﹐肯見憐否﹖」頌曰「臣今奉詔理法﹐焉敢抗違欽命﹖代王申請﹐是懷私也。且中外咸言太保﹑太宰無罪被戮﹐冤大屈深﹐眾心不忿﹐聳動朝廷﹐故有是命﹐臣焉能救﹖」乃欷泣下曰「靑詔𨿽由內出﹐主畫實由王衷﹐無所逭矣。」瑋亦嘆曰「孤被賊奴胡牛兒所誤﹐死何瞑目﹖」遂乃受刑﹐亡年二十一歲。公孫宏﹑李肇﹑盛岐﹑榮晦四人皆棄市﹐並族其家﹐將胡牛兒剮之﹐黨與盡平。後《晉史》斷曰﹕

昔髙辛撫運﹐釁起參商﹔西周嗣歷﹐禍纏管蔡。詳觀曩冊﹐逖聽前古﹐亂臣賊子﹐昭鑑在焉。有晉紞興﹐再崇藩翰﹔分茅錫瑞﹐道光恆典﹔儀古飾衮﹐禮備彜章。汝南負純和之資﹐失於無斷﹔楚瑋籍果敢之性﹐遂成凶狠。或位居朝右﹐或職參近禁﹐俱爲女子所詐﹐相次受誅﹐𨿽曰自貽﹐良可悲也。

又評瑋﹑亮自相殘命曰﹕

亮總朝政﹐瑋懷職兢﹐讒巧乘間﹐艷妻過聽。構怨連禍﹐遞遭非命。

晉惠帝與賈後用太傅張華之計﹐誅殺楚王司馬瑋並裁其黨﹐追贈汝南王爲忠順王﹐升王宮爲左勛衛大將軍。衛瓘亦被瑋害﹐未蒙褒謚。瓘之女上箋與張華並眾宰執曰「妾之先人﹐忠事二朝﹐平蜀伐吳﹐並著偉績﹐曾無少過。今爲讒臣所害﹐受枉族誅﹐非妾獨悲忠冤﹐舉朝亦皆憐戚。幸今聖明燭姦洞僞﹐典憲正刑﹐枉情少豁﹐亡怨未消。今玆汝南王已蒙恩賜﹐妾先君名謚未顯﹐合朝無言﹐春秋之義﹐其咎安歸﹖乞明公與諸執事平議而信之。有兄子衛璪﹑衛玠飄泊在外﹐懇宥其罪﹐俾獲歸宗繼祀﹐以全忠孝﹐庶九泉之下﹐無含屈之魂矣。」張華等見書﹐嘆曰「噫﹐是吾輩之過也﹗待人鳴而後言之﹐大義安在﹖」次日上朝﹐奏知惠帝﹐追謚衛瓘爲太尉蘭陵公﹐子恆爲成侯﹐食邑二千戶﹐命其孫衛璪襲爵食其祿﹐以次孫衛玠爲博士﹔加封司馬秉襲汝南王之職﹐次子司馬宗爲殿下將軍﹐贈邑二千戶。帝以張華有平難之功﹑旌忠之能﹐封武郡公﹐開府同理國事。華懼賈後妒狠﹐機變難測﹐不敢受職﹐上表再拜辭謝。賈後亦畏張華性直﹐不喜附會阿諛﹐見其辭職﹐卽欲乘此以罷其權﹐乃謂惠帝曰「旣張太傅不願爲官﹐當從其請﹐俾遂髙志﹐何必苦畱他們﹖矧朝中文武如林﹐豈皆無可以輔政之才者乎﹖」賈謐曰「張茂先柔而多智﹐忠而且直﹐猷謀深遠﹐若使在朝﹐必無妄爲之事﹐不可去也。」帝曰「卿言是也。」後曰「人歷盈滿﹐心志多易﹐焉能知其善始﹐又克善終也﹖」賈模又曰「張茂先族孤無黨﹐儒雅淸和﹐人皆悅服﹐又多經緯﹐謀猷深遠﹐素性不剛﹐上無逼主之嫌﹐下無虐民之咎﹐進無朋黨之附﹐退無宗戚之援﹐正所謂可以托六尺之孤﹑寄百里之命者也。依臣愚見﹐委以朝綱﹐使秉鈞軸﹐不許辭職﹐政事必有可觀﹐太平可翹首而待也。」帝從之﹐遂不允張華之辭。華復上書於朝曰﹕

切念國家政事﹐自泰康以後﹐太傅楊駿任用非人﹐變格乖異﹐遂致紛更。汝南入輔﹐刑賞復濫﹐侯伯盈朝﹐戶邑濫給過半﹐𨿽懷忠諒﹐偏執似私﹐使宗室自生疑忌﹐禍及忠良﹐故太保衛瓘滅後﹐𨿽有干國經濟之才者﹐皆思遠遁矣。臣恐太平之政自此日頹﹐而非鼎俎版築之儕﹐難回泰始之治。臣華以艸茅寒士﹐家非名世﹐才乏謀猷﹐焉能服眾﹖必誤天下蒼生﹐有負知遇洪恩。惟中書丞裴廆堪輔政治﹐使之參贊尙書府省﹐猶可少副恩任。臣以病軀冒乾天聽﹐乞賜下僚﹐俾早晚得進忠諫﹐方可稱職。

書上﹐惠帝不能決。賈模力勸曰「若容張司空辭去﹐則社稷無望太平矣。」惠帝乃下敕﹐以張華爲太宰﹐裴頠爲太傅。華﹑頠見前執政者受此品秩﹐而楊駿﹑汝南王皆不克終﹐竟辭名號﹐惟以司空舊職領事﹐帝從之。後人見晉室因賈後亂政﹐賊害司馬亮之忠﹐又殺司馬瑋而用張華﹐有詩嘆曰﹕

晉室原從不義成﹐故教女後擅刑名。骨肉循環遭賊殺﹐贏得中華變虜庭。

第二十七回

敍李特出身本源

晉惠帝永康初年﹐歲大荒﹐關中內外﹐萬里皆然。人民流竄過半﹐聞知川中頗熟﹐皆相繼入川就食度活。有彊梁大戶李特倡首畱納﹐以後流民感念其徳﹐咸推李特爲眾之甸長﹐有事則托特主持﹐有爭鬥則托特剖析﹐有缺欠則資特贍給﹐有盈餘皆輸特收管﹐資儲大積﹐萬眾支消有裕﹐倚山結囤﹐住連百餘里。官府怪其廣納無籍﹐行文與特﹐令逐還鄕﹐如不散去流民﹐卽抄特之家﹐並誅流眾。流眾此時又不肯去﹐特兄弟又仗義不肯逐﹐眾至數萬﹐日夜不散﹐有精勇者萬餘﹐千夫敵者五十有多﹐能衝鋒破陣﹑弓馬熟閒十數人﹐遂乃據川作亂﹐抗拒官兵。按野史所載﹐李特褒中人﹐其先有務相者爲之祖﹐稱廩君﹐卽國王類也。初時川蜀之地呼爲蠶叢﹐乃煙瘴所在﹐𨿽或有人﹐異於中土﹐皆是巖處野宿﹐與禽獸雜居﹐茹毛飲血﹐未有火食衣室﹐人民無主﹐不知禮義﹐茫茫然渾如也。其地連巴西宕渠﹐境內別有一山﹐名鐘離山﹐忽被雷擊崩陷﹐塌去泥土﹐獨畱石壁峭立。上有石穴二个﹐儼如洞戶﹐左邊穴內赤如丹砂﹐右邊穴中黑如煤漆。一日﹐赤巖中走出一个異人﹐自稱姓巴氏﹐名爲務相﹔黑巖之中亦走出四个人來﹐皆自言名氏﹐一个稱姓曎﹐其二稱姓樊﹐第三的稱姓柏﹐四者稱姓鄭。五姓之人初出﹐皆同穴而居﹐因自相議曰「天生我等五人﹐心靈性察﹐莫非欲使我輩掌管此方之民﹐使知禮義火食也。今日在此﹐必須立下一个廩君﹐爲之主領﹐統禦土人﹐教之守法﹐免致殘殺﹐別於禽獸﹐始成世界。」眾然其說﹐欲立一个爲主。但系同生同出﹐初無等殺﹐於是各相稱長﹐爭競不息﹐終日無肯相讓﹐咸欲攘奪。務相曰「不必如此﹐我等思教化土人﹐使爲學好﹐連我自家尙气尙力﹐焉能治人﹖今有一法處之﹐不要鬥狠相競。凡管人以本事爲先﹐我五人各賭本事﹐髙者爲君﹐不及者爲之臣。」眾曰「賭何手段﹖」務相曰「我和你五个人列班而立﹐一齊將劍揮去﹐有插得到石崖上者就爲廩君﹐跌落地下者便爲臣子。」四人曰「賭便賭﹐不可反悔。一个得中﹐四个俱要拜伏。」務相曰「是我出令﹐我若食言﹐不是人也。且此事憑在天意﹐知誰能插得住﹖」四人曰「一言已定﹐休得失信。」言罷﹐各皆揮劍擲去﹐惟有務相一劍端插石上﹐其四人之劍皆落於地。務相曰「廩君定矣。」四人曰「石有脆堅﹐此非本事。」務相曰「汝不服也﹐我與你再賭一法。此去流水之外﹐還有人民﹐我等皆要壘土爲船﹐順流前去﹐教化他們﹐坐土船不沈者爲君﹐沈壞者爲臣。若能如吾所言者﹐眾皆拜服﹐再不反悔﹐否則非男子也。」眾人曰「豈有再悔之理。」由是各乘土船而去。將至中流﹐四船漸漸沈去﹐務相乃逐个救上己之土船﹐同載而往﹐四人盡皆拜下曰「吾等願世世爲臣﹐中心服矣。」遂扶務相登岸﹐於巴西等處訓誨人民﹐使構土房於平地而居﹐別離禽獸﹐導以倫禮﹐始類人矣。巴氏務相術服曎﹑樊﹑柏﹑鄭四人﹐尊爲廩君﹐於巴﹑褒等處巡行教化﹐四方之人𨿽深山窮谷之中﹐皆相投聽講﹐何止日以百數。於是蠶叢之鄕漸次入於人類矣。

相又聞得鹽陽地方之人﹐被有妖怪爲祟﹐不勝其害﹐乃同四臣仍坐土船順流徑至鹽陽﹐召民教訓。忽有一夭容女子來相見﹐曰「此處地方是吾所管﹐你今到此﹐必須憑吾行移﹐要與你結爲夫婦﹐若肯相從﹐卽畱汝等在此﹐如或不然﹐定無相容﹐還有水厄及汝也。」務相聽言﹐疑其有奇﹐乃從之﹐遂爲夫婦。元來這女子卽是鹽君﹐乃一怪也﹐夜則與務相共宿﹐日間則化爲飛鳥﹐盤旋於半空之中﹐諸蜚虫羽翅之族﹑妖禽怪鳥悉皆攢集而隨﹐掩蔭數十里﹐遮得天日無光﹐猛獸皆趁黑出沒於其間﹐人被傷害﹐不可勝言。務相見而惡之﹐曰「吾夙聞有怪害民﹐特來至此﹐不期卽此鹽君女子也。吾旣爲民主﹐僭號廩君﹐何被所賺而與怪物爲偶﹐豈人類乎﹖」因挾劍以俟﹐欲殺之。至日晡﹐鹽君依舊盛妝而下﹐見務相挾劍以待﹐卽遙先謂曰「旣爲夫婦﹐何欲相害也﹖吾非作怪﹐以女身不便行走﹐特托此以巡視地方耳。至其處則必原形示民﹐胡用見嫌﹖」務相被其識破﹐亦假意答曰「適因你去﹐遮蔽天日﹐猛獸逼身﹐致吾驚恐﹐得不以劍防身乎﹖」鹽君曰「此又何妨﹖獸亦吾之所管﹐必不敢加害郎君者也。」務相心中終嫌其爲幻﹐思欲除之﹐以祛民害﹐乃以計紿之曰「旣爲夫婦﹐理合朝夕相依。汝今夜歸曉去﹐情同朝露﹐使吾大失所望﹐得無薄幸乎﹖」鹽君曰「是吾職分之事﹐不得不然。郎君耐之﹐過秋則不出巡矣。」務相曰「𨿽然﹐吾之心時刻念你﹐每去時極目望之﹐不能辧認。吾今有絳色縷絲一縑在此﹐你可掛之於身﹐待吾認以爲記號﹐則可以望汝矣。」鹽君不知是計﹐乃卽從之。次早﹐遂將絲掛於身旁﹐騰空而起﹐但見絳絲飄﹐優遊於務相之前﹐久而不去﹐故意使之觀看。務相暗取神箭﹐照定纏絳絲之鳥﹐靚而射之。鹽君應弦而落﹐口中猶叫曰「郎君何毒情也﹗」務相向前叱之曰「旣稱鹽君﹐復害鹽民﹐何容不仁﹗」遂揮劍斬之。霎時間羣鳥皆散﹐天晴日朗﹐無復有鳥獸害人之患矣。務相乃分鄭姓者掌治鹽陽﹐是爲南鄭。務相再與三人駕土船下徇夷城﹐至一所在﹐石崖峭立﹐彎環周折﹐水城纏繞。前不數里﹐有一石門﹐儼如屋室。務相見之﹐嘆曰「此地甚可居住﹐但吾新從洞中出﹐又復撞入洞中﹐柰何可乎﹖當復馳轉﹐再往他處可也。」言未畢﹐一聲震響﹐石崖崩塌﹐其上寬平而正﹐廣百餘丈﹐髙五十餘尺﹐分兩階﹐皆有級數。務相等捨船而上﹐至其中處﹐有一方石﹐髙九尺﹐可容十人﹐於是君臣四人坐石議事。議之合理者﹐皆署於石上﹐從聽者絡繹不斷。乃於上斷茅爲廬﹐遮蔽風日。四旁壘土爲城﹐蓋以艸苫﹐雨雪不能入。人居其內﹐以別禽獸﹐遂成人俗﹐皆相之力也。此地疑卽今之階州。其後子孫世爲本方廩君﹐主管西土﹐種漸蕃盛﹐地多產利﹐富庶無比。後傳至周末﹐秦孝公聯蜀連界﹐生息丰饒﹐乃用張儀之計爲通於蜀。蜀被秦人金牛之誑﹐命力士伍丁開山鑿道﹐以便往來。道成﹐蜀地皆被張儀所並﹐攺其地爲黔中﹐立郡縣﹐編戶當差﹐每一丁口出錢四十文﹐名爲之納賨﹐卽輸賦也﹐以後皆呼爲賨人焉。蜀王因以自開山道被秦所滅﹐心不甘心﹐遂化爲杜鵑之鳥﹐至春末被伐之日﹐乃今之谷雨節際﹐遂日夜哀鳴﹐至於流血不已。其音大似「自誤國亡」之意。後來胡曾先生有詩一首爲證﹕

杜宇曾爲蜀地王﹐化禽飛去怨難忘。年年來叫桃花月﹐泣向東風訴國亡。

及漢髙帝封褒中﹐募賨人爲軍﹐出定三秦﹐後滅秦楚﹐帝咸陽﹐念賨人功大﹐乃復其役與丰沛同。蓋以沛系出身之地﹐褒是發迹之所﹐二方皆無異差﹐惟供正賦而已。又將西隅一郡賜與賨人渠首收管﹐每歲只貢方物﹐不供賦糧。以務相姓巴﹐攺名巴州﹐以表其蹤。土產有鹽﹑鐵﹑朱砂﹑丹漆﹑雄黃﹑藥材之類。俗性剽悍。漢末張魯居東川﹐以左道治病疾﹐以薄賦治百姓﹐賨人敬信其靈﹐四方歸之﹐遂據漢中。後曹孟徳徵漢中﹐李特之祖率宗黨五百餘家歸操﹐操封爲牙將﹐使守略陽﹐以治巴氐諸夷。其地出李子極多﹐居前有大李樹一根﹐髙七八丈﹐亭亭如如﹐所生之實﹐色若丹朱﹐甘美無比﹐人爭羨之。特祖曰「人能如此李之有人思慕欽羨則足矣。」及後巴氐夷類與賨人﹑鄭人等處悉皆念慕﹐遂攺巴姓爲李姓。特之父名李慕﹐爲東羌獵將。特少仕州郡﹐見異於時﹐生得身長八尺﹐面如重棗﹐耳大頤丰﹐長眉髙鼻﹐三牙長髯﹐多威儀﹐善騎射﹐沈毅有大度。弟二人李流﹑李庠﹐皆有武勇材略。庠性好俠﹐尢有英雄拔萃之狀﹐州黨之人多附之。因齊萬年作亂﹐關中略陽﹑天水﹑秦﹑涇﹑雍﹑梁六郡之民﹐見歲又荒﹐兵火又熾﹐避亂流移入漢中者數萬家。李特兄弟亦棄略陽還歸舊土﹐路上流民推之爲首﹐凡有貧乏饑餓並疾痛者﹐特兄弟皆賑給調治之。眾等悉傾心歸戴﹐尊特爲主﹐凡事皆稟命而後行。至漢中﹐流民眾多乏食﹐李特爲之上書申奏朝廷﹐求寄食巴蜀﹐以救民命﹐待兵靜歲熟﹐還歸故土。有司代爲轉奏﹐帝召羣臣廷議其事﹐太傅張華曰「今流民甚眾﹐初來乞活﹐未宜他行。宜遣一官持節安慰﹐監察動靜﹐只不可使入劍關。夫劍關者﹐乃西蜀之險要﹐流民一入﹐見其中寬可居止﹐富可濟渡﹐卽不思去﹐逐亦難動矣。且聞其眾至數萬﹐一朝爲亂﹐有險可據﹐兩川皆非晉有也。況川中富饒﹐毋爲流賊所得。」朝議然之。欽差侍禦史李苾持節巡按漢中﹐安慰流民不許入蜀﹐連路將榜文張掛﹐曉諭流眾。榜云﹕

奉敕巡按東川道﹑監察禦史李﹐曉諭關外六郡就食百姓人等﹐𨿽云汝地頗遇兵荒﹐不過天道人心一時之變﹐自來無久。樂極悲生﹐否須復泰﹐反掌可待﹐萬古不易之理。汝今聊見小迍﹐卽便拋家棄祖﹐遠流外地。且有土地﹐各有人民﹐今日之丰﹐亦防他日之歉﹐豈容外人奪擾以甘自耗乎﹖第以川民念憫同類﹐不忍窘辱汝儕﹐玆旣侵晞川東﹐何得又思西入﹖今特持節至此﹐撫訓汝等。趙王倫大兵已出山西﹐梁王肜大兵已出秦雍﹐齊萬年不日剿平﹐兵鋒必靜﹐天道自有好還﹐來春必熟。示仰眾等各宜收拾還鄕﹐守管舊業。榜行如悉﹐毋得再停﹐吾當入朝請發錢糧﹐前來賑濟。待至來秋﹐自然復裕。休得故違﹐設有不遵﹐定行誅戮。

榜掛﹐流眾看之大駭﹐皆相率至特前相議﹐曰「某等因故郡荒饉﹐羌中反亂﹐故避難此處而來﹐途中若無甸長相賙﹐皆作溝渠餓莩矣。出萬死一生﹐始得安止﹐今官府又欲逐發還鄕﹐且賑濟之言﹐盡是虛張恩惠﹐將何以爲支給而得生還也﹖」李特曰「驅逐之言﹐還是唬嚇我等﹐但只不容入川攪擾而已。」李流曰「脫若不容入川﹐則只此漢中之地﹐亦難存活汝眾﹐如之柰何﹖」眾流民上官晶等曰「此事還要甸長大人爲之區處區處方好。」特曰「朝廷官府不容﹐如何彊得﹖有計亦難施矣。」李庠曰「我有一計﹐聞知李禦史官𨿽淸要﹐平生性貪而狡﹐汝眾𨿽然棄家而來﹐錢財便少﹐其土出絨氈裘革﹑貂貉狐裘細寶等物﹐必定有之﹐各毋慳吝﹐湊將出來。待我把此金銀添上﹐揀選好物﹐送去與他﹐求其權放吾等入川﹐度活年把﹐待有盤纏﹐自然還鄕去也。」眾人聽言大喜﹐於是但有帶得珍珠寶物﹑貂絨細緞者﹐爭相將出﹐共有百金之值。李特乃親自送去﹐稟告李苾曰「昨審其所來流民﹐皆是遵守國法﹐不從賊反﹐甘自流離至此﹐以全殘喘﹐實有忠義心者。爲因川東不能容眾﹐吾故上書有司爲乞巴西山隴閒空之地﹐使彼開荒耕種﹐聊度目下之命。待探得故鄕稍熟﹐卽便俱歸﹐誰有不念祖宗故地者也﹖不想朝廷反委老爺來此發落他們﹐眾人盡皆號天叫苦﹐言有來的盤纏﹐無去的支用﹐悉皆餓死於途中矣。今眾等思家業已失﹐賊寇未寧﹐實然進退兩難。今小民等以爲老爺特特爲彼龍行至此﹐眾人貧窘﹐無甚者敬﹐輒有關西羌地所出些小土儀﹐聊獻殷勤﹐望求大開天恩﹐寬容無告之民﹐聊住一年﹐得救危命﹐則老爺恩同覆載﹐萬代陰功不淺矣。若是關中平靜﹐年熟得收﹐那時不去﹐小民願從重憲﹐以正誑上之罪。」李苾見了許多異地難得之奇物﹐心中大喜﹐卽命收了。又看李特人才可敬﹐乃命李特起站﹐謂之曰「吾查得你們原是漢中之人﹐乃是舊家子弟﹐今眾流民隨你到此乞活﹐我尙未曾賑賞錢谷﹐反又生受眾人饋禮﹐本欲回還他們﹐看此土產之物﹐皆是中州難以易得﹐我等之所喜愛者﹐待吾申奏朝廷﹐頒賜賑禮以答汝等。」李特曰「賑濟所賜﹐寧老爺將別公用﹐只要凡事方便﹐得活眾命﹐方感大恩。賑賞無過苟度月餘而已﹐望爺憐之。」李苾曰「你且出去﹐我與你申明此情﹐倘獲朝廷聽允﹐則眾人皆可無虞。若有爲惡不法﹐罪在你們身上。」特曰「如有不遵爺之教訓﹐小人甘當重罪。」苾信之。卽日修本遣人奏於朝中﹐曰「臣李苾奉命按止流民﹐不許入蜀﹐但彼皆不從反寇避亂純民﹐今查丁口﹐約有十餘萬﹐守法甚窘﹐饑羸可憫﹐今散於漢中一郡之間﹐不惟流民號苦﹐卽本州百姓亦不勝其擾矣。蜀中地廣﹐糧儲有餘﹐宜權令就食於其間﹐可活億兆之生靈﹐得非聖朝之天恩乎﹖待明年熟後﹐發令還鄕﹐誰敢有彊畱者﹖今若一旦初來而卽行逐之﹐悉皆命塡溝壑矣﹐豈吾大朝綏安萬姓之徳澤哉﹖」朝議頷之﹐由是李特兄弟率流民等以漸皆入蜀中而去﹐李苾回朝。特等行至劍閣﹐見其形勝﹐乃太息曰「有如此之險要﹐而蜀主劉禪乃面縛降人﹐豈非庸材乎﹖」遂有睥睨川蜀之意﹐將流眾分立首目二十餘人﹐管轄餘黨﹐散處於巴﹑階﹑文﹑益諸州之間。特兄弟叔侄五六人﹐爲諸州總領﹐廣結川中豪傑﹐說通艸寇數處﹐流眾日漸精壯﹐樂從李特﹐特勢漸成矣。後人有詩嘆曰﹕

李特時歸劍閣初﹐睥睨已想在成都。豈知天長雄姦願﹐亂起狂口遂彼圖。

第二十八回

晉惠帝任用張華

晉朝惠帝因賈模之勸﹐任用張華執政。華恐孤立議專﹐表薦裴頠共理軍國重務﹐二人孜孜輔治﹐思幸太平。因齊萬年死﹐劉淵等相和罷兵﹐關西平定﹐惟有六郡流民﹐李苾奏請容放入川﹐恐其必爲後患﹐乃命該部行文與成都太守趙廞﹐令逐流民。廞遂出榜﹐移行各郡張掛﹐令地方連家查趕﹐使還故鄕。流眾等見之﹐皆奔集李特行寓相議曰「今公與某等移徙至此﹐才得稍安﹐又要發遣還鄕﹐且故土家業已失﹐無可存身﹐再創實難。今公昆仲甚得川民之悅﹐正可有爲﹐一旦再到關外﹐卽我等亦各自顧﹐不獲朝夕相侍左右矣﹐豈能再如此處今日之聲勢哉﹖」李特曰「言𨿽有理﹐爭柰無辭以回朝命。」李流曰「趁早各申文狀於州府中﹐情願編戶當差﹐一準我狀﹐卽賄書吏造下文冊﹐然後具呈上司﹐朝廷見我當此西川差賦﹐自然罷矣。」特從之﹐攢謀定奪。有司將其情奏請旨意﹐張華見奏﹐不準其請﹐復差李苾爲川西道禦史﹐往督流民起發回籍。特見又是李苾行牌﹐命李流科斂財帛伺候﹐思賂李苾。苾到任﹐流民等復進禮物千餘兩﹐迎於途中面告曰「某等流移﹐非不思還﹐甘戀川土﹐爭柰家基已廢﹐恐歸無所投﹐故願當差供役﹐冀免逐耳﹗」苾曰「天下戶口各有定額﹐豈容冒籍﹖」流首騫碩曰「天下官管天下百姓﹐天下人當天下差役﹐在關外亦爲晉民﹐入川中亦爲晉民﹐地土亦有變遷﹐人民豈無增損﹖且川土原系漢民﹐今歸我晉﹐豈得拘限於定額哉﹖」李苾不聽﹐竟出驅逐榜文。流眾見其立時出榜﹐一時嚷起曰「旣不相容﹐何該受禮﹖」鬧動街衢。李讓慌忙止住眾人﹐叱之退散。李苾聽知其言﹐心中大怒﹐卽差人至李特家﹐欲捉騫碩等治罪。特曰「長官且回﹐吾當自來請罪送禮與差使。」使去﹐亟召眾等議曰「古云破家縣令﹐滅門刺史。旣已送他﹐何得喧嚷﹖彼今行提﹐如何回話﹖」騫碩曰「這些人果然不知道理﹐莫說他怪﹐連我們家也過不去。」李特曰「也只得要去見他。若還不去﹐彼愈惱矣。著幾个陪同我去﹐待我先進去說个來歷﹐看他如何﹐又作區處。」眾人曰「不過責���﹐何有怕哉﹖」特曰「諒必無妨。」乃從容入見李苾﹐稟曰「眾流民到此﹐賴爺大恩﹐聊得息喘。又值老爺駕臨催逐﹐昨日特來叩頭﹐拜懇開恩﹐並非誰敢有異議。及出衙門﹐益州兵快皆要索他常例﹐致相喧哄﹐兵快不遂﹐到老爺面前報稱﹐明是誣枉眾人﹐望老爺開天地之心﹐恕此愚人之罪。」李苾明知其情﹐因思私受禮物﹐不曾允稟﹐再若治責﹐恐吐出眞情不雅﹐乃亦從特之意不究。有益州副判沈璣在側﹐大叱李特曰「汝乃亡命流徒﹐敢此大膽妄進花言﹐愚蔽上官。可是李爺海量﹐容得你們﹐若是我面前胡講﹐打斷你的狗腿﹐枷號一月﹐方才放你。明日李爺出巡他郡﹐本州之地待我總董﹐若有敢違時刻者﹐以法治之。」李特滿面羞慚而出。次日﹐沈璣差人四下催逼。特見沈璣逐急﹐遣人各郡召回劇首上官晶﹑閻式﹑楊褒﹑任臧﹑任回等﹐一同騫碩共議可否。楊褒曰「休道故鄕生處好﹐能容身處便爲家。我等胡界初遭兵燹﹐荒歉未回﹐萬一卽歸﹐仍爲窮困也。怎能得罷此舉﹐容吾住此乎﹖」閻式曰「還要賄托李侍禦待奏方便。」乃再備禮物進奉李苾﹐厚賂左右之人﹐左右竭力參贊。苾乃再爲申奏姑緩秋收之意﹐沈璣亦上表甚陳流眾害民妨業﹐及李禦史初到﹐不察其詐﹐被惑等因。張華見益州副判之本﹐知李苾有姑卹之心﹐復差馮該爲西川總督禦史﹐入蜀催趕。李苾思受賄賂誤事﹐倘若馮該成功﹐必以己爲無能﹐反遣人報李特知之。特卽與閻式商議﹐將金珠饋送於路﹐馮該受之﹐到川日﹐先召眾流民詢問端的﹐任臧入見﹐哀告曰「但今秋收未完﹐行糧不敷﹐故此少捱﹐非敢違旨也。」馮該曰「我就限你秋收﹐但沈判官催稟不過﹐我今出下一榜﹐限你冬底起身﹐我卽回朝伏命﹐只道一郡兩个巡按疊來﹐百姓受累不便。」榜出﹐沈璣亟入稟曰「朝廷因爲流黨害民﹐故特欽命大人前來監促出境﹐何反寬彼冬底﹖」馮該曰「流民至此者皆無賴之徒﹐若逼太急﹐恐其有變﹐不若待彼自限﹐方始甘心離此。」璣曰「下官不貪其私﹐以直驅彼﹐吾爲郡副﹐當與百姓分憂﹐肯容他人久在此間占奪本州地利乎﹖」馮該見璣說出「貪心」二字﹐心中不悅﹐乃巽謂曰「我奉欽差﹐尙存委曲﹐恐汝無此力量﹐自惹禍累﹐休怨別人﹗」沈璣憤然而出。時有流民姦細在旁聽得﹐徑來報與李讓知之。讓乃特之侄﹐極有智識﹐乃與楊褒二人私議曰「今觀馮禦史之言﹐似幸我等抗對沈副判者﹐但恐吾叔不肯爲耳。」褒曰「李甸長守法奉忠﹐吾等終被所逐。不若乘眾未散﹐暗將沈璣圖之﹐那時不怕汝叔不從也。」讓曰「吾亦久有此心﹐未知眾心如何。」褒曰「再請上官晶﹑閻式等一同謀之﹐便可行矣。」是夜﹐一班流民劇首共暗商議其事。任臧曰「必須請李甸長來主大意方可。」閻式曰「若一彼知﹐事必不行矣。今朝中大亂﹐漢寇在境﹐北部氐羌皆有餘黨﹐若肯爲之﹐一時必無兵馬來徵。設有兵至﹐吾等塞險守要﹐亦難動搖我等。」李讓從之﹐卽謂眾人曰「明日馮禦史回京﹐各官皆要遠送。我今揀選好漢數十人﹐扮作彊徒模樣﹐伏於僻處﹐待璣回馬之時﹐出而襲之﹐有何難哉﹖」眾人從之﹐打點去訖。次日﹐沈璣送馮該三十里外方回﹐直至日落平西﹐轉到伏所﹐忽被流賊自楠林中躍出﹐把沈璣砍於馬下﹐從人死者過半﹐餘皆逃去。讓等乘勢搶入城中﹐劫其府庫錢糧。特集流民聚於一處﹐謂之曰「汝等我之深契﹐何該誤我﹖倘一朝廷行剿﹐豈不有乖祖先乎﹖」眾人曰「某等願效死力﹐有何懼哉﹖但此太守趙廞﹐國之重臣﹐必來爭取﹐如何對敵﹖」閻式曰「一郡之地﹐亦不值甚麼﹐我今不若退回綿竹﹐棄此空城﹐朝中聞知﹐亦謂我等不據城﹐非爲反叛也。待看緊慢﹐緩緩圖之。馮﹑李二禦史亦必待吾方便﹐以爲沈副判激變我等致喪命﹐或可免其加兵也。」李特從之。川中左近州郡疊疊申報入朝﹐言流民渠首李特等殺死本官﹐劫掠府庫等因。馮該﹑李苾果替分辧﹐以爲沈璣詐索不遂﹐自行激變遭害。帝亦從之。惟張華極言流民久必爲亂﹐不可姑卹﹐章三上而帝不能卽剿﹐反以言語再三寬慰張華。

按《晉傳》﹕張華字茂先﹐聰明博物﹐少有文才﹐智能辧惑﹐凡九流三教﹐星緯象學﹐無所不通﹐疑難等事悉皆曉之。少時作《鷦鷯賦》﹐卽便著名。阮籍見而嘆曰「王佐之才也。」與裴頠善。頠字逸民﹐山西聞喜人﹐弘雅有遠識﹐博學稽古﹐善性情﹐禦史中丞周弼嘆二人曰「華﹑頠若武庫五兵﹐縱橫一時之傑也。」樂廣嘗與一人談論﹐言辭丰博﹐廣不能應。廣亦名士﹐多材識﹐一見二人﹐乃深敬服。華好接納人物﹐延譽賢才﹐卽貧窮之士﹐有一介之善者﹐亦加交結﹐延至其家﹐故天下有名之士皆出其門﹐當時號爲知人。家多祕書奇集﹐嘗徙洛陽﹐載書二十乘﹐尙不能了。祕書監虞摯撰著星歷﹐無書可考﹐人薦其詣華家借之﹐果有﹐遂得歸正。凡書籍世所稀有者﹐華皆抄有之﹐以故博物洽聞﹐世無與比。人有所不能明者﹐皆詣華請教。一日﹐有一書生求見﹐共談書史﹐歷朝世變﹐應對敏捷﹐華不能難﹐及問三皇時事﹐則不能答﹐夏商之事﹐略知其槪﹐周秦之事﹐悉若目睹。華乃畱款﹐約與共敍﹐私謂荀鳴鶴等曰「此非凡人﹐其老狐也。」眾曰「何以知之﹖」華曰「吾見其言論風生﹐聞一知十﹐語句過人﹐五帝以前之事則不能曉﹐三王以後之事則皆貫徹﹐此未過千年之狐耳﹗若得千年之木﹐燃而燭之﹐斯無所遁其形矣。」鳴鶴曰「若有此法可制﹐當尋來試之﹐但難辧有千年之木耳﹗」華曰「惟有昭王墓前華表之木﹐已經千年﹐汝當親帶從人前去﹐爲吾取之。」鳴鶴領命而去﹐至昭王墓所﹐守值者曰「我昨夜見暗中有一人言語﹐道前日那老不死的來與我說要去和張華問難﹐我乃謂曰﹕『老狐老狐﹐那人極能博物﹐爾且守穴﹐莫去惹事﹐以累及我。』又一人曰﹕『兄𨿽受傷﹐不致大害﹐但此老被泄眞形﹐恐不能久。可惜千年之精﹐一旦付之煨鑪﹐惜乎惜乎﹗』言訖不見。今執事來取華表﹐莫非所言者乃此木之神也﹐蓋有數耳。」守墳人欣然劈取木杮與之。鳴鶴賞謝其錢﹐帶回洛陽﹐道其守墳人之言。華笑而不答﹐仍召書生共談世務﹐使人燃其木杮以照之﹐書生大驚失措﹐須臾化作老狐﹐緣柱逾垣而遁。又一日﹐華宴眾賢士﹐有庖人持魚鮓入席獻鮮﹐張華一見﹐乃大驚曰「此龍肉也﹐汝從何得之﹖」眾曰「有何所辧﹖」華曰「君等不信﹐試以苦酒洗之﹐色自變矣。」眾依其言﹐洗以苦酒﹐忽然五色毫光照面﹐耀目薰眸﹐眾皆驚駭。急召其人詢之﹐答曰「昨日於園中池邊艸中獲此異魚﹐其味甚美﹐與常不同﹐故作此鮓來相府奉獻耳﹗」華乃賞之﹐令其傾於原池中﹐果然風雷大作﹐一條黃龍騰空望東而去。又惠帝命孟觀出兵﹐點視武庫﹐忽有小雉雊一隻﹐眾見此系官府封驗之所﹐無隙可入﹐何有於是﹖乃先稟丞相華知。華曰「此不足爲怪﹐乃地穴陰幽﹐蛇之所變也。」眾人再去細看﹐蛇腿尙在﹐雉雊雙足未曾化盡﹐無不服其神見。又吳郡臨平之河岸忽然崩塌﹐得一石鼓﹐中空可愛﹐擊又不響﹐獻於郡守﹐郡守復進於朝﹐帝以問於張華﹐對曰「亦寶也﹐當往蜀山取桐木一段﹐刻成鼓形﹐置石鼓於上﹐擊之則響﹐愈遠愈淸﹐非革之比也。」帝下詔入蜀取到桐木﹐如法制造安頓﹐以桐杖擊之﹐聲聞十餘里。往往奇辧甚多﹐不能盡述﹐有《博物志》行世。一日﹐見朝中大亂﹐私夜上南樓觀看天文﹐見有一道祥光紫气﹐直貫斗牛之間﹐度其分野﹐正在吳頭楚尾。看之良久﹐至夜深愈加明燦﹐乃曰「此下當有寶也﹐惜乎遠耳。」忽有豫章雷煥亦能望气觀象﹐聞華好士﹐特此叩見﹐與論星緯象數之書﹐辭論髙迥﹐華甚愛之﹐至夜與煥上觀星樓﹐詳講度數。華曰「斗牛之下﹐有气直起﹐吾已識之﹐子云主何祥瑞﹖」煥曰「不主祥瑞。其气外紅而內靑﹐其色體剛而勢壯﹐乃寶劍之象耳﹐非在人家﹐則在地下﹐若往求之﹐必有所驗。」華曰「主在何地﹖」煥曰「揆其分野﹐當在豫章之西﹐丰城之域內耳。」華曰「今聞君言﹐吾度之已得寶劍矣。」煥曰「何以預言得之﹖」華曰「吾少時﹐有相者曰﹕『君年六十﹐三公可登﹐當得寶劍﹐朝夕隨身。』今聞君言﹐正值其時﹐吾故豁然矣。欲得此如願﹐非子不可。吾今奏子爲丰城令﹐托往彼處訪而尋之﹐子肯仗義否﹖」煥曰「蒙公相不以僕爲愚﹐委職丰城﹐敢不竭盡忠義乎﹖待煥到彼﹐專心著意﹐朝訪夜望﹐諒必可獲﹐公相放心。」華喜。煥連路望色而覓﹐果在丰城之內﹐於是每夜登樓﹐詳觀的實﹐其气自獄中起﹐乃爲言獄中殺气太重﹐宜修過方好。乃將囚徒拘於別院﹐令心腹人掘其地﹐至五尺深﹐見一石函﹐煥曰「此是仙人存記﹐不可動矣。汝等俱退﹐待吾加封齊整﹐依舊掩之。不可妄動﹐恐有怪異不祥。」眾夫散出。煥密啟其函﹐見其光芒射目﹐乃是寶劍二口﹐靶上刻有字號﹐名曰龍泉﹑太阿。煥喜而藏之﹐假封其匣﹐仍前掩之。其夜再望﹐气則無矣。煥又取南昌北巖紫石磨之﹐劍光如銀﹐芒瑩爍目﹐乃自畱其一﹐封固其一﹐並北巖石﹐令人送呈張華。華看書﹑劍收訖﹐回啟付來使帶遺煥云「玆月以前﹐斗牛之下﹐無復气現﹐知君已獲劍矣。但其气分二彩﹐當得雙劍﹐今止其一﹐且龍泉﹑太阿﹐義所不離﹐雷公信人﹐可欺我乎﹖」煥復呈張華曰「誠如公鑑﹐非敢欺也﹐第蒙公厚遇﹐思無報效﹐見本朝將亂﹐恐明公忠難相及﹐玆劍或爲他人所得﹐故特畱一﹐以圖他日再掛徐君之側耳﹗且靈異之物﹐終當化去﹐決不永久爲人所佩。」華識之﹐復取華陰赤土一斤﹐賜煥曰「此土一拂﹐價增十倍﹐非北巖比也。又云雄爲幹將﹐雌爲莫邪﹐不使雌雄異處﹐然君今拆其配﹐天生神物﹐終當自合﹐不永離也。」後華將被誅﹐忽見室中火發﹐親起看時﹐乃是所佩寶劍放光飛出﹐繞屋而去﹐不知所在。後煥死﹐其子雷曄爲福州從事﹐負劍經延平津過﹐其劍忽躍出匣﹐投入水中。曄太息﹐願出重賞﹐募人撈取。有二漁人稱善水﹐三日夜不怕沈沒者來應﹐曄遣之。二人入水尋覓﹐將至劍所﹐忽然化作金龍二條﹐擊波而起﹐盤旋於水面之上﹐不生風濤﹐五色燦目﹐漁人驚起。龍望雷曄顧盼數回﹐須臾雷震雲起﹐龍乃不見。曄嘆曰「此卽二劍也。先君言靈物終當化去﹐張公言神物終當自合﹐信皆然也。」噓唏而去。華之著述極多﹐惜其族涼才浮﹐不爲人喜。晉武帝嘗問華曰「卿多博聞﹐漢之宮室制度可得知否﹖」華對以諸建章﹑未央﹑長楊等殿﹐髙廣嚴飭﹐千門萬戶﹐皆如目觀﹐聽者忘倦﹐卽畫地成圖﹐左右之人屬目驚駭。帝曰「子產之所不及也。」一日﹐有人得一鳥毛﹐長三丈﹐咸爭以爲大鵬之羽﹐以問於華。華曰「此是海鳧毛也﹐居西海﹐罕得見﹐今見於東南﹐天下從此將亂矣。」時苟勗﹑馮紞有寵﹐勗自以族大﹐與華不懌﹔又與徵士馮恢不合﹐其弟馮紞遂與荀勗譖帝黜華爲幽州軍司。華到任﹐撫綏新舊﹐戎夏懷之。東夷馬韓新彌等﹐依山阻海﹐二十餘國﹐去州四千里﹐歷世未附者﹐皆感華徳﹐來獻貢方物。賈後嘉其功﹐詔之入朝﹐後參朝政﹐爲趙王司馬倫所殺。時人有詩一首贊其博辧云﹕

得鮓觀形解識龍﹐聽辭察理辧狐蹤。鬥牛气貫知雙劍﹐博物窮經似聖聰。

話說張華自執政之後﹐薦舉裴頠共理朝綱﹐二人乃廣求賢哲﹐采訪隱逸﹐共輔助以安國家。有東吳陸機字士衡﹐乃陸抗之第四子﹐生得身長七尺﹐聲似洪鐘﹐唇紅齒白。幼有奇才﹐文章冠世﹐兵書戰策無不該博﹐服膺儒術﹐非禮不動。少領父兵﹐爲牙門將軍。年二十﹐有《文賦》見稱於時。吳被滅﹐退居舊裏﹐閉門勸學。其弟陸云字士龍﹐六歲卽能屬文﹐與兄齊名﹐𨿽文章不及於兄﹐而議論憶事過之。吳國尙書廣陸﹑髙士閔鴻見而奇之曰「此兒若非龍駒﹐當是鳳雛。」因稱二陸不名。至是聞華好士﹐乃詣洛陽謁華。華聞其名﹐親自下階﹐執袂相接﹐歡若故舊﹐卽便問曰「人言圖吳之舉﹐不羨得地﹐思得二俊。一向相憶﹐未獲晉接﹐今幸命駕辱臨﹐賢季士龍何不一降﹖」機答曰「捨弟狂僻多笑疾﹐恐上人見怪﹐故不敢輕造相府耳﹗」華曰「不妨﹐當請相見。」令人延入﹐云一見卽便發笑﹐機曰「喜得已曾告過﹐汝何輕笑之甚也﹖」云曰「吾見張相須髯包裹﹐是以忍不住笑耳﹗」原來張華須長而美﹐冬月恐凍斷﹐以軟帛爲囊包之﹐乃謂云曰「吾居江北之地﹐寒風猛烈﹐不得不包﹐若在貴方﹐不用囊也。」陸機爲之謝罪﹐華亦笑而委之。設宴相待﹐諸士皆集﹐有府中上賓荀隱﹐字鳴鶴﹐亦善談論﹐初未知二陸才名。華乃謂眾賢士曰「今日陸生來此﹐諸君亦皆彬彬之儕﹐在席間不得出常談俗語。」及至動問﹐陸云卽曰「吾乃雲間陸士龍。」荀隱曰「我是日下荀鳴鶴。」張華曰「二子腹中皆錦繡﹐談吐盡珠璣﹐誠可羨也。」云又曰「旣開靑雲睹白雉﹐何不張汝弓﹐挾汝矢﹐以徼微利﹖」此陸云自美其云﹐笑荀字如弓﹐以鶴爲白雉也。隱答曰「我只謂是雲龍騤騤﹐卻乃是山鹿野麋﹐獸微弩彊﹐是以發遲。」張華見云以白雉比鶴﹐隱以野麋比龍對之﹐恐其因謔成嗔﹐乃撫掌大笑曰「賢才自來無妄也。」各勸酒一杯﹐慶其才。席間﹐有華陽盧志﹐後爲成都王謀主﹐亦智識髙雅之士﹐乃盧班子盧毓之孫﹐見華過重二陸﹐乃不忿﹐謂陸機曰「陸遜﹑陸抗與君之宗族遠近幾何﹖」機曰「如君之與盧毓﹑盧班同耳﹗」盧志勃然。陸云私謂兄曰「殊邦遐遠各不相悉﹐何至如此直白其祖父之名諱乎﹖」機曰「我之祖父名播四海﹐彼豈不知﹖今故直以諱我﹐我何不以直對之﹐所謂出乎爾者﹐返乎爾者也﹐豈懼怪乎﹖」張華覺意﹐托問別事以飾之。次日﹐華薦二陸於朝曰「今有江南陸機﹑陸云﹐乃吳功臣陸抗之子﹐精通墳典﹐智識過人﹐乞聖上收錄選用﹐以旌賢能。」帝命有司定職﹐以陸機爲東宮參軍長史﹐陸云年輕﹐擢爲縣令﹐以試其才。後人有一首譏張華好賢不能致用云﹕

茂先好士勝文儔﹐滿座雄談學盡優。徒得虛名誇遠近﹐那聞脫穎渡關流。

第二十九回

張茂先好賢得士

張華卽薦二陸﹐朝議以陸機爲東宮長史﹐以陸云爲浚義縣尉。云受職到任﹐剖斷明決﹐上下肅然﹐市價無二﹐道不拾遺。一日﹐有二人扭結至縣﹐告稱偸雞﹐被告人爭是其家自養之雞。云乃先審被告﹐其人云「小的破竹打雞籠爲生﹐今有事要錢用﹐故籠此雞來賣﹐被他冒誣偸彼之雞﹐望爺洞察。」告人曰「實是我家之雞﹐毛色可辧﹐豈可混爭﹖」陸云問曰「汝家以何爲生﹖」對曰「磨面爲生。」云乃命公人殺其雞驗之﹐及剖視其食﹐盡皆是麥﹐乃將賣雞人捉下﹐曰「此雞明是他的﹐何得打籠卽籠人之雞賣錢肥己﹖」其人無言可答﹐服罪受杖。云乃恕而釋之。他日出外﹐又見二人廝鬧喧嚷﹐云命捉至﹐問其情由﹐其人曰「他偸我園中茄子﹐卻好園門首撞遇。」其被拿之人又曰「是我自家園中摘來的﹐豈於路中遇人持物而可指爲盜乎﹖」云曰「不得胡爭﹐且將茄子來我看。」手下人連筐呈上。云驗訖﹐命將偸茄人責打二十。其人嘵嘵不服。左右稟曰「今事在未明﹐又無憑證﹐老爺責他﹐他心下似有不甘。」云乃喚上其人﹐明諭曰「汝本偸彼之茄﹐恃利嘴對我彊辧﹐故先責爾。我今說明﹐罪難饒矣。若是你自家之茄﹐理合均勻俱是大者﹐今大小不一﹐連花在內﹐豈非竊偸亂摘而何﹖」其人嘿口無言﹐云擬杖罪而又恕之。適放去二人﹐又有爭鵝者髙聲喊叫﹐左右怪其不遵官府﹐盡皆捉至。云乃問曰「你因何事在此中途廝鬧﹖」一鄕下人曰「小的是村落中愚人﹐養得此鵝﹐將到市中賣錢使用﹐他們倚仗在城豪彊﹐硬道是他的﹐要白白與我奪去﹐小的受抑不過﹐以此喊叫﹐冒犯老爺。」城中人曰「小的住在左里坊﹐將此鵝籠在街上貨賣﹐他見我無人在店﹐卽便竊走。隨後趕來﹐他不還我﹐故此扯住他們。」鄕人曰「城市之中﹐豈容白日偸鵝﹖據他說籠中所關之鵝﹐亦不似我這鵝羽毛光澤﹐且又他隨後趕來﹐我何能得此艸繩紮縛﹖」云心已明﹐乃曰「且將他帶到縣中去問。」於是一同隨去﹐將鵝置丹墀之下僉判﹐良久﹐遂自出驗鵝﹐見地上無數靑艸屎堆著﹐乃命將奪鵝人打上二十板﹐曰「城中之鵝﹐食粟食糠﹐糞當黃白﹐今其糞靑﹐明是鄕間食艸之鵝﹐何能瞞我﹖若不直招﹐重重問罪。」市人曰「實不曾看見他偸﹐有人報我﹐說此鵝廝像我的﹐故趕來奪取。」云曰「此卽汝之誤也﹐饒汝治罪﹐可卽出去。」鄕人得鵝而回。通縣百姓﹐皆服其神。

郡守嫉云多能傲慢﹐屢加譴責﹐乃去官歸印﹐約兄陸機欲回江東﹐宰執張華﹑裴頠不許﹐固畱之。陸云曰「吾與兄過江以來﹐家鄕遠隔﹐信息阻絕﹐又不放我等歸寧﹐如之柰何﹖」正憂念間﹐見其所帶隨身之黃耳搖尾近身﹐三復顧盼﹐若有將言之狀。云乃謂其犬曰「我兄弟至此﹐久絕家音﹐終日掛念﹐無由通問。汝能捎帶家書回去﹐可伏地點頭﹐如其不能﹐可搖尾而去。」犬遂伏地嚶嚶作聲﹐似應承之狀。陸機卽寫書一封﹐外用黃蠟爲丸﹐裹書於內﹐以繩拴牢﹐系於犬頸。犬得書﹐卽出門望南行而去﹐一路無阻﹐亦能隨人渡江﹐徑達吳中﹐直至其家。家中人看犬至﹐大駭曰「此黃耳也﹐昔隨二公子往洛陽去﹐今何又回在此﹖」視其頸下﹐有繩系蠟丸一个﹐取而看之﹐乃是二陸之書﹐家中讀之﹐不勝歡忭。越數日﹐家人議曰「今公子旣有書來﹐必須回音方好﹐否則定然憂念此犬矣。」母曰「𨿽然﹐亦無人可以前往﹐必須還使黃耳帶去。」遂亦修書﹐封以蠟丸﹐呼犬向前囑付﹐飽餵以肉﹐令之使行。犬復搖尾鼓耳﹐出門望北而去。一日﹐二陸兄弟閒暇無事﹐敍論家中之事﹐思念黃耳未知能至江南否。正在議間﹐忽見黃耳走至面前﹐仍有蠟丸在項﹐機疑其不能渡江而轉﹐及去解看﹐乃是絨綫繩也。云曰「此必老母回書也。」剖丸視之﹐果是家中所寄﹐二人大喜﹐甚加愛卹。其犬自是常負信往來﹐途人皆知其爲陸家黃耳﹐亦異事也。二陸𨿽然通得信息往來﹐柰南北異地﹐不能得面母﹑妻﹐思歸不遂﹐相與嘆曰「江關隔迹﹐雲樹迷茫﹐𨿽然黃犬音傳﹐爭柰白頭凝望﹐柰何﹐柰何﹖」正在憶念﹐忽有人報道﹐賈後使惡黨阻截楊太后之膳﹐八日而俎﹐二人悼而言曰「三綱絕矣﹐晉將亂作﹐理宜避之。」乃詣張華﹐力辭南歸養親﹐華從之。

會靑﹑徐﹑兗﹑豫四州大水﹐平地十餘丈﹐城郭皆沒﹐道路阻絕。賈謐等固畱之﹐乃又不得歸﹐復詣張華﹑裴頠﹐告以殺後之事。華﹑頠曰「此情吾豈不明﹐士衡豈不諒乎﹖今妒後專政﹐兵權在彼舅郭章之手﹐朝事又賈謐所統﹐輕意難可動他。且賈謐與諸君極相雅厚﹐結爲二十四友﹐我等亦不可惡彼。矧賈模謙退﹐深明世務﹐有事必與吾等共謀。殺後之情﹐實出暗中﹐姑俟後議。」陸機乃退。華又聞平陽韋忠淸賢﹐家貧慷慨﹐有不可奪之志﹐使人召之﹐巽拒不就。裴頠因事便道親往謁之﹐談論彌日﹐辭旨明敏﹐頠邀之入朝﹐忠力辭以病。頠還﹐言於華曰「韋忠學問淵源﹐有廊廟之材﹐不肯輕出﹐明公還當以禮辟之﹐必有匡濟之術。」華曰「公親自謁請﹐尙不應命﹐恐未易辟也。」於是竭誠修書一封﹐遣使淸素往迎之。忠又拜書﹐極言身有痼疾﹐不能行動﹐感荷垂盼﹐五內俱切。倘天不廢山人﹐得疾稍可﹐卽當操篲門下﹐決不敢方命也。送使起身﹐卽徙而避去﹐其友訶之曰「張﹑裴二公若此之殷﹐足下何拂其意﹖」忠曰「兄知其一﹐不知其二。吾本茅苫賤士﹐久無意於宦情。且張茂先華而不實﹐裴逸民欲而無厭﹐怠棄禮典而附賊後﹐豈大丈夫之所爲乎﹖二公𨿽則有心托我﹐我恐洪濤蕩嶽﹐餘波散漂﹐溺恐及人。王彰有云﹕『吾肯褰裳以就之乎﹖』」友服其髙。人見張華召韋忠不至﹐乃薦言惇煌賢士索靖字幼安﹐少有逸羣之量﹐長多博識﹐與同郡範衷﹑張﹑索﹑索永五人皆有重名﹐聲馳海內﹐時人稱爲惇煌五龍﹐惟索靖最雄。其四人皆亡﹐獨靖尙在。華聽言﹐使人辟爲雁門刺史﹐靖不肯至。華又以書諭之云「大丈夫有濟世之才﹐必當援民之溺﹔有經邦之術﹐必當拯國之艱。何乃韞櫝韜光﹑守時待價之若是耶﹖」靖見書﹐至洛陽見張﹑裴二人﹐二人與論時事﹐甚敬服其才﹐極舉之爲雁門刺史。靖見二人之誠﹐乃勉彊受職﹐知賈後必亂天下﹐張﹑裴不免其難﹐臨行﹐詣宮門指銅駝笑曰「會見爾在荊棘中耳。」乃畱書諫華﹑頠防患爲上﹐宜早謝事﹐以求免禍﹐二人不能從。後人見韋忠﹑索靖能料張﹑裴之難﹐有詩贊曰﹕

見危不仕羨韋忠﹐索靖先知智慮聰。切料張裴終及患﹐故指銅駝嘆棘中。

張﹑裴共參政事﹐盡忠輔翼﹐賈模𨿽系賈後之黨﹐族中至於有事必詢華﹑頠﹐三人同心協志﹐共匡皇室。模私謂二人曰「今天下粗安﹐若使賈後不幹朝政﹐得廣陵王之聰睿爲君﹐則二公亦可以少展經綸﹐身任太平矣。」二人恐賈模是試探之語﹐不卽應對。有小宦者聽得此言﹐報與總宦李己知之﹐李己又白於賈後。後素嫉太子非己所出﹐先帝鐘愛﹐朝士雅敬﹐屢欲傷之﹐思以惠帝只此一子﹐東宮師保等人又多智識﹐故不敢妄意。及是聽得賈模亦推聰睿﹐卽與心腹宦官李己﹑劉才二人商議曰「廣陵王智慧人皆敬仰﹐倘一大臣等謀而立之﹐我等必退位入宮﹐恐有不利之處矣﹐將何處之﹖」李己曰「太子近日自恃精巧﹐不習天子威儀﹐其師保等之規諫亦不甚聽﹐惟近侍之言是從﹐狂蕩無忌﹐舉止異前﹐何不將此情少貶太子﹐人自不敢稱頌矣。」劉才曰「未可。必須設下一計﹐暗中愚惑太子﹐使之自損令譽﹐則大臣等自然不以易帝爲言﹐帝後可以永居天位矣。」賈後聞言大悅﹐卽使二人僞侍東宮﹐多帶金銀﹐去愚太子。二人乃多賂太子左右﹐日夕以巧言誘哄太子曰「殿下富有四海﹐天下一人﹐朝中自有聖上主持﹐外面自有臣子攝管﹐不趁此靑春芳歲﹐及時作樂﹐燕享歡娛﹐何拘拘然之若是耶﹖恐一朝爲帝﹐早朝晏罷﹐𨿽欲行樂﹐無暇及矣。自古道靑春易過﹐紅顏不久﹐再經數年﹐神衰發白﹐百事廢矣。且天子國王﹐那个能致喬松永壽﹑老而享福者乎﹖」太子曰「不可。若是聖上與娘娘知道﹐必有罪責﹐汝我安乎﹖」劉才﹑李己曰「此等深宮內院﹐笙歌交作﹐帝後亦不聞﹐況娛樂乎﹖」太子信之﹐遂放縱無忌﹐於宮中作酒市﹐令閹官宦寺宮女等攢集沽飲﹐自爲掌籌﹐凡錢鈔布帛等物﹐隨多寡俱收﹐不用等尺﹐親自語詁﹐其分兩長短輕重毫忽無差﹐人皆敬服。凡在內院之人﹐俱劉﹑李爲之牙儈﹐其米肉酒面﹑煤柴布帛等物﹐皆要與太子市中售買﹐覓其利息。朝中內外皆知﹐咸譏其不當爲此細微小人之事﹐焉能爲得萬民之主﹖賈後僞使宮人亦往貿貨﹐甚稱其能。自是聲譽頓損﹐無復有人稱贊其美矣。其東宮輔翼等罕得見面﹐心恣淫佚﹐性習荒唐﹐不惜小節﹐又不許修繕垣墻門閾﹐使人得便來往﹐與宮人雜處﹐不循等殺﹐謾侮之名日彰。洗馬江統恐其喪徳﹐乃上五事以諫太子曰﹕

自古哲王名垂不朽者﹐莫不以崇儉爲徳﹐從諫爲賢。故漢髙帝豁達大度﹐納諫如流﹐卒能擴開大業﹐統一六合﹔漢文帝身曳綈袍﹐足履革﹐亦克政致太平﹐綏服四海。迨至末年﹐炎徳中衰﹐不遵先訓﹐違逆忠言﹐有象箸玉杯之皿﹐豹胎翠釜之饈﹐梅生變姓以深藏﹐蓬萌掛冠而遠遁﹐遂使彊徒竊意﹐貴戚盜神。設而南陽之憤不起﹐白水之悱不發﹐漢氏幾至於淪亡矣﹐豈不可以爲明鑑也歟﹗今殿下不圖他日臨禦九五之思﹐總攝萬機之慮﹐而乃區區徒事於末技之工﹐不務經國遠猷之計﹐惟只深居宮院﹐酒色是耽﹐宴遊是好﹐奢侈之欲從心﹐忠信之言逆耳﹐何自棄之甚耶﹗

書上﹐太子不能省攺。後人有詩嘆曰﹕

惟木由繩正可期﹐後能從諫聖堪希。此日忠言頻逆耳﹐他時咎起悔嫌遲。

太子舍人杜錫見太子不納江統之諫﹐亦上勸曰「太子自非後宮骨脈﹐所以得不異者﹐以其聖聰悅於先帝﹐令徳服於大臣故也。宜從洗馬良藥之言。」太子又不聽。杜錫深慮其失徳﹐必爲賈後之所見侮﹐退而復上十事﹐其略親君子﹐遠小人﹐崇孝敬﹐資講習﹐惇朴實﹐務忠信﹐省濫用之財﹐戒過度之酒﹐杜淫佚之戲﹐節奢侈之欲﹐思祖宗創業之艱難﹐鑑帝父庸常之被侮﹐賂其親信﹐以結後宮﹐免其懷妒以害己身。太子不能聽﹐反以其爲多言﹐暗以繡鍼藏於坐褥之內﹐賜錫坐而議事﹐錫受之﹐坐於其上。時夏月﹐衣襦單薄﹐鍼鋒刺肉﹐不勝其楚。錫知太子怪其多言﹐故施此計﹐只得忍痛而出。自此外人無復敢諫﹐言路絕矣。賈後乘此欲要中傷太子。後母郭氏名槐﹐其性甚賢﹐探知後女南風有嫉妒太子之意﹐常自入宮謂賈後曰「我之不幸而無子﹐只生汝姊妹二人。汝今無子﹐年齡尙未﹐正好修愆省過﹐以禳天眷﹐則天必賜好子於汝矣。今見汝心中常懷不足於東宮﹐此乃天數﹐亦汝命也。汝自不生﹐何得抱怨他人﹖吾已年暮﹐歷事過多﹐勸汝推恩結好太子﹐撫若己兒。你旣慈愛於彼﹐彼豈有不孝敬於爲母者哉﹖母子相和﹐則兩宮無隙﹐太子之心必然悅感汝徳﹐他日繼位﹐汝爲太后﹐則賈氏宗族可保久長富貴矣。何得苦結冤家﹐致成怨恨哉﹖」賈後曰「吾𨿽日夕交歡太子﹐終非吾之所養。他有生母在前﹐安得異日悅我﹖是以心中常不悅耳﹗」郭槐曰「我又思有一計在此。今汝妹子生有一女﹐𨿽系是韓氏﹐亦吾血脈﹐與賈氏一同﹐何不以爲太子之妃﹐豈不成秦晉世戚﹐一家骨肉乎﹖」賈後曰「母意𨿽然﹐吾終不欲以賈氏女爲屠兒之婦也。」郭槐聞言不悅﹐出謂次女賈午曰「吾意欲將汝女爲太子之妃﹐使我二家皆爲皇親之貴﹐汝意何如﹖」賈午亦曰「若如此﹐則吾太師之家而下嫁屠戶之子矣。」槐曰「渠爲天子﹐吾爲家臣﹐汝出此言﹐不亦罔乎﹖」乃忿恚不食而言曰「吾爲汝母﹐乃太師夫人﹐張主不得一个甥女﹐明日親見張﹑裴二元宰﹐奏請聖上﹐看你如何﹖」賈午聽母所言﹐亟自入宮見賈後﹐說知其事。後驚曰「若此﹐必然成矣﹐何以處之﹖」賈午曰「欲絕其念﹐必得先與太子定婚他處﹐則可杜其事也。一面查問何官有女﹐一面阻住母親﹐言必欲講婚﹐宜俟吉期﹐何須慌促﹖待吾計就﹐彼意自解。」賈後大喜﹐卽喚近侍宦者分付曰「你可去訪誰家官員有女﹐急來回話。」宦官曰「不須訪得﹐太尉王衍有二女﹐俱未許聘﹐長者妍美﹐次者平常。」後曰「如此卻好﹐明早卽請下聘太尉之女﹐則事源塞矣。」賈午曰「何不爲吾兒韓諫先求長女﹐而後爲太子納聘次女﹐豈不兩相姻婭﹐亦是四門親眷。」賈後曰「此甚易耳。」卽日備聘禮﹐送至王衍府中而去。次早﹐賈後啟白惠帝﹐卽使官媒至衍府﹐聘求次女爲太子之妃。及後母郭槐入宮﹐欲見帝啟奏結婚賈氏之事﹐會聞二女構謀已成﹐長嘆一聲﹐暈倒於地。賈後救起﹐問曰「母親何故一時疾發﹖使吾驚得魂不附體。」母曰「吾身卽死﹐亦不爲殀﹐何得驚惶若是﹖據汝姊妹心性所爲﹐魂不附體之日不遠也。吾此病發於內心﹐料不再延。吾死之後﹐汝須憐愛太子﹐勿可專行己意﹐以結不世之仇。若聽趙燦之言﹑賈午之說﹐必壞汝家﹐吾目不暝矣。賈模﹑賈謐尙可與相保者﹐別無所囑﹐汝宜識之。」扶出府中﹐太息而死。後人有詩嘆曰﹕

賢哉郭母勸良言﹐二女姦梟竟逆天。呂氏須顏同一體﹐漢遭顚覆晉遭愆。

第三十回

賈後妒殺皇太子

晉惠帝元康七年正月﹐與太子定婚王氏。司馬遹知賈後爲甥韓諫搶聘其長女﹐心中甚恨賈午﹐以爲賈後姊妹勾結﹐故將韓謐冒賈太師之姓﹐以幼年卽居顯秩﹐橫行殿陛﹐思欲去之﹐頗形於言。賈謐知爲太子之所不容﹐後日承位﹐必不利於己﹐因譖之於賈後曰「今太子廣結心腹﹐多蓄私財﹐心甚恨吾賈氏﹐此必將以思傾賈氏也﹐不如早先圖之﹐庶免他時累及九族。」賈後曰「汝慮甚遠﹐但吾一人智謀短淺﹐不能成事﹐可請你母親進宮同與議之﹐不可遲滯﹐恐有漏泄。」賈謐領言﹐出外見母﹐備說其故﹐道娘娘已允﹐只請母親去議一計﹐若能除得太子﹐則可以永斷禍根﹐久保兩宗富貴矣。賈午然之﹐卽同賈謐入宮相見。賈後曰「人言皇太子挾恨你我不與爲婚﹐又奪聘太尉長女﹐心中思欲不利吾等。意欲先去禍胎﹐妹子有何計保吾宗祀﹖」賈午曰「太子𨿽有謀害之心﹐未能卽發﹐且自從容圖之。吾有一計﹐且先誑聖上與朝士﹐使其狐惑﹐不專意於太子﹐那時方可謀彼。今吾懷妊數月﹐外人不知﹐娘娘可詐稱有妊﹐揚言宮中﹐使心腹大臣並賈謐賺引朝官入賀﹐束軟帛以裝形證。眾見正宮有娠﹐誰敢不屬﹖待吾月滿﹐入宮中來分娩﹐只道是娘娘所生的﹐何人敢言眞僞﹖那時諷請立嫡﹐必廢司馬遹﹐而賈氏安如泰山矣。否則一時難以動他。」賈後大悅﹐次日卽對惠帝言有娠妊﹐假病不出。惠帝乃愚庸之輩﹐不察眞僞﹐卽便宣言於朝﹐郭章﹑賈謐卽率諸大臣入宮朝賀。張華﹑裴頠曰「事在狐疑之中﹐未可遽賀﹐且待生產﹐上賀未遲。」

左將軍劉卞字叔龍﹐心懷忠直﹐當眾前卽大呼曰「張太傅﹑裴太保之言是也。」於是羣臣皆散。卞隨張﹑裴至華府議曰「今賈後本無娠妊﹐宮中內外皆知﹐惟聖上被誑耳﹗此乃是賈後圖謀太子之計。夫太子者﹐國之根本﹐根本一搖﹐事端紛起矣。公爲柱石﹐那時咎將誰歸﹖」裴頠曰「此情似或有之﹐但形迹無考﹐亦難爲謀。」卞又曰「皇后近來與妹子賈午日夕在宮中來往﹐探知其謀廢太子之心﹐積已久矣。若待其計謀一成﹐救之不疊﹐悔無及也。」華曰「君意將欲何爲﹖」卞曰「以僕言之﹐聖上昏庸﹐不能自持﹐聽惑賈後﹐以賈謐孺子秉權﹐天下不久將亂。若大司空作主﹐東宮兵甲俊如林﹐命帥精兵萬人入內﹐公居阿衡之任﹐待請詔誥﹐以皇太子隨朝錄尙書事﹐廢賈後於金墉城﹐止消二黃門之力耳﹐何難爲哉﹖亟宜行之﹐天下可以永久大定﹐偉績不在乎公耶﹖」張華聞言﹐思之半晌﹐乃曰「此事不可。今聖天子素質庸朴﹐委政諸臣。太子者﹐子也。吾受阿衡重任﹐不得君命﹐相與行此大事﹐是欺君父﹐而以不忠示天下也。𨿽或幸成﹐難逃罪責。況且親王諸戚兵甲盈朝﹐威柄不一﹐事之成否猶未可定。此謀非細﹐未可造次﹐宜案之。」劉卞見華若此回答﹐不敢再言﹐只得辭回﹐出門嘆曰「張茂先有才之名而無才之用﹐亦所謂伴食人也﹐他日能保免禍乎﹖」早有姦人將此密言竊報賈後知之。後思欲誅劉卞﹐卽召賈午共相謀之。午曰「𨿽然有此﹐亦不可殺他。若一殺劉卞忠直之臣﹐則人以爲皇后無故誅戮大臣﹐必生異議﹐是自起疑端矣。不若假意升他官職﹐出之遠去﹐一離京畿﹐則自無所用其謀矣。」賈後然之﹐使黃門孫慮傳旨遷劉卞爲秦州刺史﹐撫按氐羌。劉卞知是機謀被泄﹐恐終爲賈後所害﹐乃仰藥而死。

孫慮回話﹐以爲劉卞不願受職﹐服藥自殺。賈後與賈午議曰「今構此謀者﹐非獨劉卞一人。卞今一死﹐外論紛紛﹐皆以吾汝罷黜彼﹐致陷其命﹐恐生出異端﹐如之柰何﹖」午曰「朝士所以欲爲變議者﹐皆倚太子爲之媒孽故耳。必欲思圖久遠之計﹐以安賈氏﹐非去太子不可。」後曰「然則何計可以去除太子﹐斷此禍根﹖」賈午乃附後耳低言一計﹐賈後點首從之﹐卽命腹宦孫慮﹑宮人陳舞兒假傳惠帝之詔﹐宣召太子入宮﹐言偶得暴疾﹐可急速就來﹐有事商議。太子見詔言帝父暴疾﹐卽隨孫慮如飛而至﹐一个從人也不曾帶。及至宮門之外﹐賈後傳旨﹐言聖上神思煩悶﹐厭聽言語﹐今得少定﹐適才睡著﹐且慢驚動。太子旣到﹐權於耳房安止﹐待帝醒相見﹐分付不許東宮一人來渾。直挨日晡﹐後命陳舞兒持藥燒五香酒一瓶﹐火棗一盤﹐荔枝子一盤﹐至耳房見太子曰「聖上倦臥﹐適間方醒﹐娘娘奏太子至此已久﹐可宣入見。帝聽言上午卽來﹐大罵娘娘﹐道太子腹餒未有晚膳﹐將此見成果酒聊少充饑﹐好進講話。」太子亦恐是賈後之意﹐不肯飲酒。舞兒曰「長者賜少者尙不敢辭﹐況帝父後母乎﹖脫若不飲﹐卽是逆命﹐逆命卽是逆天﹐天可逆乎﹖」太子聞言﹐只得接酒飲之﹐甚是味美。陳舞兒曰「太子懼怕此酒﹐此酒極醇﹐賞小奴婢也飲一杯何如﹖」原來太子常於前開市時戲狎慣的﹐遂賜舞兒也飲一杯﹐於是太子放心連飲五杯﹐立時醉倒﹐沈沈而睡。後遂召心愛黨與潘嶽﹐命作太子犯上口詞之意。嶽見說﹐拒云「小臣焉敢冒犯太子﹖」賈後曰「何得出入宮中﹐冒犯娘娘乎﹖吾以汝爲腹心臣子﹐故謀托汝﹐何反卻也﹖」潘嶽恐後見怒﹐乃書詞曰「陛下宜自了﹐不了吾當入了之。中宮宜速了﹐不了吾當手了之。」又作太子與謝妃書云「共要刻期兩發﹐以除患害﹐不可失誤」之意﹐命能書宮人燃燈﹐扶起太子﹐朦朧附其手而書其箋。次早﹐太子酒醒﹐令人送還東宮﹐遂將司馬遹假書﹐俟帝歸宮﹐佯哭拜於地下。惠帝大驚曰「梓童今日何故如此﹖」賈後復掩面大哭﹐言「太子欲害於吾﹐被宮人陳舞兒拾得他袖中遺下之書稿二張在此」。帝見書大怒﹐卽臨試乾殿﹐召集滿朝公卿大臣會議其事。眾臣皆到﹐拜罷啟曰「陛下無故宣召臣等入內殿﹐有何聖諭﹖」帝曰「太子無狀﹐謀思害母﹐意在廢朕自立﹐諸卿等詳來﹐以爲自古有此理否﹖設若無之﹐必須依律治罪﹐以正國法。」諸公卿見賈後在於簾內﹐皆不敢對。司空張華出班奏曰「此事未可信也。脫或有之﹐乃國家之大不幸矣。且太子素性賢明﹐近𨿽惑於閹豎﹐而仁孝之心豈變更之若是耶﹖苟有廢立之情﹐亦必預形於迹﹐公卿等或者有所見聞也。今一旦以無影之事而欲重罪太子﹐臣恐天下之禍從此發矣。且太子者國之儲本﹐若治以法﹐天位失嗣﹐國家無本﹐幸進者紛爭無已矣。願陛下詳之。」帝曰「卿言無影﹐此文字豈妄謬也﹖」裴頠又奏曰「誠如聖諭﹐則臣固不敢辧。但其中必有詐僞﹐未可指實。且太子身居東宮﹐此文字從何而得﹐何人所書﹖宜先考查傳書之人﹐然後比較太子手法﹐此事必有定奪。校之一明﹐然後請太子面從審理﹐方可別其非是﹐定其刑賞。豈得以朦朧暗昧之事﹐而輒罪國家之皇本乎﹖」以是議論紛紜﹐至日中而不能決。賈後恐怕議久﹐究出眞情﹐事生他變﹐卽於簾內宣言解釋曰「太子𨿽懷不仁﹐念是宗祊嫡系﹐當容忍之﹐寬其重典﹐赦以不死﹐免爲庶人﹐不得復居東宮監理國事。」眾官未忍定議。賈後揭簾親諭眾公卿曰「太子者﹐吾家之子也。今渠自爲不道﹐律宜正典﹐得原其死﹐幸矣。汝諸大臣何得妄議短長﹐而猶豫之若是耶﹖」眾官尙未卽退﹐後又遣宦官宣慰曰「今此一事﹐眾官員廷議彌日﹐甚勞神思。太子之情設無﹐過後自當明白。君臣各宜就膳﹐來日再議未遲。」眾公卿只得退出。後使黨惡孫慮暗宣帝旨﹐將太子並前亡妃所生三子司馬叡﹑司馬臧﹑司馬尙﹐一同將車輿驅送往金墉城安置﹐陰使人縊死才人謝玖。朝野路人﹐言者無不涕淚。

太尉王衍見太子廢出﹐乃上表請與太子絕婚﹐陳情免禍。帝乃糊模之人﹐卽允其奏。衍次女心存貞潔﹐知人必爲薄幸﹐切言拒命﹐立誓願同太子守志金墉。王衍怒而責之﹐勒其攺嫁。惠風曰「烈女不更二夫﹐一馬一鞍﹐古之大禮。且民庶之家﹑村莊之女尙不易心﹐況皇儲宦嗣乎﹖」王衍再三譬之﹐惠風曰「死卽死耳﹐何得多言。」家眾遂不敢迫惠風﹐亦命車輿趨金墉城以從太子﹐全其醮禮。後人有評贊曰﹕

王氏惠風﹐太尉衍女。定婚東宮﹐未行醮禮。紞遭誣貶﹐禍患中起。父奏攺婚﹐女抗全紀。以死自矢﹐願甘同徙。嗟嗟晉惠﹐昏庸無比。凶凶賈後﹐殘妒無已。賈午尢狠﹐慘惑皇姊。毒害忠良﹐蠹傷國體。賢哉惠風﹐不愧靑史。

太子司馬遹被廢爲庶人﹐無敢爲其伸鳴者。惟有關中西安人閻纘字伯續﹐博通墳典﹐該明物理﹐有經濟之才﹐平生正直﹐早孤而貧﹐有孝行。其繼母甚不慈﹐而纘事之孝敬彌篤﹐母爲感化﹐郡縣皆知其孝。交薦當道﹐纘巽辭不應。國子祭酒鄒湛力薦爲祕書﹐亦不肯就。因遭荒歉﹐遷於山東。及是聞太子被廢﹐乃使家人著白麻衣﹐詣闕上書﹐伸理太子之冤。至洛陽﹐乃自綁其手﹐口銜諫章﹐入拜於朝門之外。黃門官將本傳上與惠帝﹐看其本曰﹕

艸茅臣關中閻纘﹐不勝悚栗﹐干冒天聽。伏念太子紞生於聖先帝之侍﹐由其長養深宮﹐沈汩富貴﹐溺愛於上皇﹐肆侈於太后﹐享裕過丰﹐驕奢放縱﹐惟知逸樂之安﹐故忘克苦之圖﹐此非太子之過﹐其過在陛下也。臣見選擇師傅之官以訓導之者﹐則又皆鐘鳴鼎食之士﹐而侍衛羣吏亦盡膏粱之子﹐罕有寒門儒素﹑勤勞之輩。如衛綰﹑周文﹑石奮﹑疏廣﹐悉放曠僭侈之徒﹐佚樂是恣﹐誕髙是務﹐奚有於汲黯﹑鄭莊骨鯁之比﹖所以不知事父事君之道﹐卒致於禍也。臣甘守貧寒﹐無意於仕進﹐不經東宮﹐情無私染﹐區區冒死於天庭者﹐將有所爲也。竊聞楚國有處女﹐諫其王曰﹕『有龍無尾﹐將墜於坭。』此言楚王四十未有儲嗣﹐無後之可繼耳。臣今𨿽未能身依天日﹐情同閽寺﹐然悾悾之誠﹐皆爲國計﹐非爲私也。謹昧死獻忠﹐伏闕請戮﹐望賜剖臣之心﹐懸於闕下﹐以明太子之不罔﹐九冥幸甚。

惠帝覽表﹐爲之流涕﹐然內懼賈後﹐𨿽納其諫﹐終不能從﹐惟慰遣閻纘使還。纘乃號泣出朝﹐見者無不欷淚下﹐以傷太子之冤﹐皆知後凶狠而不敢發。

有趙王司馬倫部下將佐司馬雅﹑士猗二人﹐因撤各王鎭兵之日﹐曾授衛督將軍﹑殿中郎將﹐給侍東宮﹐深得太子所愛。後王祐又請復親王衛護﹐雅﹑猗又從趙王徵討郝羌有功﹐轉徵齊萬年敗績﹐詔回洛陽﹐未得任事。雅﹑猗二人感念太子﹐欲說趙王代爲報冤﹐惟恐趙王無斷﹐乃不敢進言。士猗曰「諺云﹕買上不如買下。今我欲幹此事﹐必須重賂孫秀﹐待他在內贊襄﹐趙王必允。」二人議訖﹐卽將金珠等禮密見孫秀。秀曰「二位將軍與吾共事已久﹐同袍一體﹐今何賜此厚禮﹖」士猗曰「今賈後姊妹宗黨專權﹐國儲被害﹐太子知禍極﹐死在莫測﹐社稷將危。以爲朝中並無豪傑仗義可倚者﹐惟公足智而忠勇素著。趙王乃帝室之親﹐英雄拔萃﹐能拯國危﹐故太子具此薄禮﹐命吾奉上閣下﹐懇爲憐其無過之枉﹐一伸冤屈﹐望惟開恩﹐勸趙王看先帝之面﹐倘能撥亂反正﹐則閣下之功當勒於彜鼎矣﹗」孫秀曰「國君聽妒後而廢正嗣﹐吾亦知其有過﹐但俟候豪者起﹐便當應之耳﹗」司馬雅曰「豪傑之士﹐除趙王與公﹐更有何人﹖今舉國中皆怒賈氏專權﹐有張華﹑裴頠爲之附會﹐是以難言﹐忿气在心﹐皆未敢發耳﹗今閣下能因人之情﹑眾之怒﹐相與起義﹐以救國難﹐而收平﹑勃之功﹐則將列名於雲臺﹐襲封於永世矣﹐豈特稱頌偉績而已哉﹗倘或一朝有人先發﹐則君將爲之執械乎﹐爲之操篲乎﹖」孫秀正欲報張華伐吳之仇﹑涇陽之恨﹐聽雅所言張華附後﹐乃卽應承曰「二公忠義﹐甚感吾心﹐待吾稟通趙王﹐然後再相會議。其當愼之﹐毋致漏泄也。」秀辭猗﹑雅﹐卽便入內見趙王﹐把士猗﹑司馬雅代太子求爲伸冤之事﹐細說一徧。趙王曰「此事非同小可﹐萬一不成﹐禍不旋踵矣﹗」秀曰「今賈氏所爲不徳﹐神人共怒﹐舉國傷嗟﹐大王素欲居大政﹑行大事﹐不因此際應天順人﹐更待何時﹖臣恐一旦他王倡首先起﹐卽大王𨿽尊﹐亦爲其所指揮矣。今肯憤舉此謀﹐移檄別鎭﹐眾皆聽吾約束﹐不但大權屬我﹐𨿽大位亦可期也。」趙王倫聽言大喜﹐曰「事若得成﹐富貴與君共之。」遂喚士猗﹑司馬雅等共同議計﹐曰「適間孫長史道達太子之意﹐孤亦知其被誣受屈﹐當爲伸明。但今兵權皆系後舅郭章所統﹐內兵如林﹐焉能爲計﹖」司馬雅曰「臣已結下禁兵令史張林﹑右指揮使張衡二人﹐皆大王舊時從事﹐何不密召與其謀之﹖彼若肯從﹐事成反掌矣。」趙王甚悅﹐卽使人請林﹑衡商議。張林先至﹐趙王曰「今賈氏專政﹐謀廢太子﹐將危晉室。將軍等皆食國家厚祿﹐不念聖上別無他嗣﹐肯坐視乎﹖」林曰「吾亦憤此深矣﹐但職卑力孤﹐無可效用之處﹐倘有委任﹐萬死不辭。」趙王曰「將軍職居禁衛﹐若肯仗義﹐吾當率外兵共掃賈﹑郭﹐以伸太子之冤﹐請勿食言。」林曰「大王果若舉此﹐吾與張衡司左右禁兵﹐賈後必然召吾靖難﹐那時諭以大義﹐反戈一擊﹐姦黨悉爲齏粉矣。何難之有哉﹖」遂嚙指出血爲誓。趙王許以重職﹐叮嚀而散。

孫秀又私入謂趙王曰「臣思有眾相助﹐去賈後實爲不難﹐但恐太子聰明剛毅﹐若回東宮﹐必攺前過﹐眾心再屬﹐卽大王功髙﹐亦難逞吾所欲矣。何不先譖賈後﹐害卻司馬遹﹐然後收賈後與太子報仇﹐豈不兩得其宜﹐可行大志也﹖」趙王信以爲然﹐乃問秀曰「何人可見後以譖太子﹖」秀曰「必須大王親見方好。」趙王曰「孤久居外鎭﹐無旨何能入宮﹖」孫秀曰「昨者賈後已詐稱有孕﹐今但備禮入內慶賀﹐誰敢阻也﹖一進宮中﹐卽將密計說上﹐言外人欲迎太子﹐共辧是非﹐必有不便於娘娘。賈後聽報機密﹐又將心腹以托大王矣﹐豈不越好行事哉﹖」趙王依計入宮﹐將太子之言說了一徧。賈後聽之大驚曰「果有此事乎﹖」王曰「吾爲宗親﹐肯誑太子也﹖」後信之﹐隨口問曰「若此將如柰何﹖」趙王曰「捉虎容易放虎難﹐必須斷絕其根﹐則不生枝葉矣。」賈後曰「趙王旣有眷顧之心﹐朝中外議﹐望遮掩之﹐自當重報。」趙王允諾而出。賈後復召賈午入宮商議其事﹐午曰「何不先使孫慮矯詔將司馬遹殺之﹐以敝其禍﹖」後從其計﹐卽令宦者孫慮將藥酒至金墉城去謀殺太子。太子見慮至﹐問曰「帝後安否﹖汝來何爲﹖」孫慮曰「奉朝議言太子不道﹐免上法曹﹐承旨賜藥酒自盡。」太子曰「吾實無罪﹐事由後宮設計﹐枉害於吾﹐內外皆知。今廢居在此﹐尙是無辜﹐柰何一旦卽有賜死之詔﹖滿朝臣宰豈皆木偶﹐而定議至是耶﹖吾死固不足惜﹐但恐國家從此多事矣。」慮曰「是汝自致得罪於君後﹐怨著誰來﹖」太子曰「吾旣有罪﹐何不會集多官﹐面鞠成招﹐正之以法﹐斬首懸示天下﹐使四海之人知爲子之不肖﹐免使妄議聖非﹐豈不善哉﹖今聽妒母之譖而殺無過之子﹐何爲人君﹖悠悠蒼天﹐生我何爲﹖慨慨烈祖﹐生汝何爲﹖痛吾父子﹐他日有何面目入見九廟乎﹖」孫慮曰「不必多言﹐但請速飲此酒﹐吾好伏命。」太子遹曰「吾不惜一死﹐待別三子與王妃﹐然後就飲。」慮不聽﹐立扯其袖逼之﹐太子罵曰「都是你這賊奴賺吾入宮﹐造此逆謀陷排吾身﹐欲圖橫行耳﹗今當入朝訴明﹐觸死金階﹐不死汝劫狗之手耶﹗」言訖欲行。孫慮慌懼﹐卽以袖中舂藥杵連袖擊其腦門﹐太子倒地﹐慮以藥酒灌進其口﹐太子涕淚滿面﹐須臾七孔流血﹐不能一言而死。哀哉﹐惜哉﹗由是天日爲之無光﹐尉氏縣雨血三日。後人有詩嘆曰﹕

屈重冤深痛感天﹐雨中泣血怨聲煎。此時害紞逢孫慮﹐他日王全報亦然。

第三十一回

張韙勸父遜相位

晉太子司馬遹遭被枉殺﹐天降血雨﹐太白晝現﹐妖星出於東南。張華與其少子張韙深夜觀象﹐有一星光彩搖搖﹐似將墜落之狀﹐其大如月﹐韙曰「此何星也﹖」華曰「中臺華蓋之星也。」次日﹐韙再看時﹐其星已滅﹐絕無蹤影矣。遂乃勸父華曰「今天道變異屢見﹐多因皇太后與太子被枉而死故也。大人職任司空﹐旣不能正其失﹐明其冤﹐何不去位遠禍﹐以全淸名而保宗祀也﹖且中臺星滅應在三公﹐若不及早求退﹐吾恐禍將及身矣。」張華曰「吾以赤心報國﹐虐後臨朝﹐非吾匡正﹐生民將不勝其害矣﹐焉可去之﹖且天道悠遠﹐理玄奧深﹐豈能盡應﹖不如靜以待之。」韙又曰「時事若此﹐天道可知﹐何有不應﹖」華乃上表乞歸﹐帝後不允。張韙曰「必須推以老病﹐方得謝事。」華乃再上表﹐極言身有老病﹐不能竭力任事﹐恐負聖托﹐乞放歸田﹐以終餘年。帝乃準奏﹐下詔令華在朝養病﹐車輿入議。逾月﹐韙又勸父請以家眷先歸﹐必得極請還鄕﹐方能免禍。華不聽。己未元康九年﹐帝以張華告病﹐乃擢尙書僕射王戎爲司徒。戎薦阮瞻爲中書舍人﹐王衍爲尙書令﹐樂廣爲河南尹﹐胡輔毋之爲樂安太守﹐謝鯤爲長史﹐畢卓爲吏部侍郎﹐阮籍﹑阮咸﹑阮修皆爲掾吏﹐帝從之。此數人皆祖尙淸談﹐逍遙放達﹐不甚以政教關心者﹐惟逸遊飲酒﹑閒談詩賦以自適者。王戎爲三公﹐抑皆與時浮沈﹐並無經國遠猷﹐惟徒知聚斂﹐總於政事﹐眾皆效尢﹐如劉伶﹑向秀之輩﹐好飲無忌﹐反以爲之竹林七賢。及太子新死﹐天星屢變﹐耿所不聞。晉政之衰﹐實戎始也。

按《史》﹕王戎字浚衝﹐王祥之孫﹐王導之從兄也。爲人貪鄙而吝﹐幼穎異﹐神彩秀徹﹐視日不眩。年六七歲時﹐與羣兒遊戲﹐見道旁有李子一樹﹐眾皆爭往采取﹐扯戎同去﹐戎曰「若此大道之旁有李可喫﹐則早已被人采盡矣﹐豈待今日﹖必是喫不得的﹐故遺在此。」眾小兒不信﹐競往采取﹐及咽之﹐苦不可當﹐盡棄於地﹐途中人咸嘆其幼有明識。阮籍素與戎父西涼刺史王渾友善﹐長戎十五歲﹐一見戎言奇拔﹐知非凡輩﹐卽與結納。籍常到渾家﹐語畢卽行﹐及與戎言﹐終日不輟。籍出﹐謂渾曰「浚衝淸賞﹐非公比也﹐共公言不如共阿戎言。」及渾卒於西涼﹐戎載柩回﹐故吏贐贈及沿途饋送﹐錢帛盈前﹐戎皆辭而不受﹐由是廉名顯於朝野。至其爲官﹐政事悉委僚佐﹐自惟積聚財物﹐田園徧天下。每日猶執籌牌﹐親自計畫﹐恆若不足。家園中有佳李﹐人爭慕之﹐戎恐他人得種﹐人來買時﹐則鉆其核而賣。凡所賞拔﹐專務虛名﹐吝嗇無比一日﹐阮咸之子阮瞻相謁﹐戎命坐﹐問曰「聖人貴名教﹐老莊明自然﹐其旨異同否﹖」瞻曰「將無同。」戎咨嗟久之﹐卽辟之爲屬事掾吏。時之人皆呼瞻爲三語掾。

按《史》﹕阮瞻﹐卽阮咸之子。咸字仲容﹐善琵琶﹐不交人事﹐惟與親朋弦歌酣飲﹐適性而已。與叔阮籍居道南﹐宗室諸阮居道北﹐時北阮富而南阮貧。籍尢好飲﹐每至途窮則哭。後補始平太守﹐放達無拘﹐有治才而不思效用﹐惟日在醉鄕。一朝與客博弈而飲﹐人報母喪﹐籍興勝而不顧﹐及微醺思痛﹐號哭一聲﹐吐血斗餘。阮瞻性聰敏﹐旣爲中書舍人﹐職任淸雅﹐官有餘閒﹐乃作《無鬼論》一篇﹐以正愚俗﹐極言陰陽渺漠﹐鬼魅荒唐﹐世人被惑妄信等因。忽然一日﹐有客造訪﹐瞻延入﹐敍問姓名﹐客曰「某幽州人﹐姓田名兀。」與之談論理藝﹐甚有才辧。瞻問客以古今世務﹐皆不能難。客問瞻以玄冥鬼神之事﹐瞻曰「世無此理﹐實巫蠱左術惑人之言耳﹗」客曰「孔聖至不語怪﹐亦言『鬼神之爲徳其盛矣乎﹐洋洋乎如在其上﹐如在其左右』。又曰﹕『敬鬼神而遠之﹐非其鬼而祭之﹐諂也。』據其所言﹐世實有之﹐公何獨云無也﹖」瞻曰「夫人存則生﹐人亡則滅﹐滅則無影﹐復有何爲鬼乎孔聖之說﹐蓋爲神明而論。」客曰「有神卽有鬼﹐晉伯有二鬼避入膏肓之說﹐彭生曾爲豕立而言﹐俱見經傳﹐公獨彊爲無鬼之說以滅祀典﹐何不畏陰陽祟人之甚耶﹖」瞻又曰「我讀聖賢書﹐達天地理﹐所以矯世革獘﹐使崇於正。君亦聖賢徒﹑文學士﹐何苦巴巴以虛無邪幻之說﹐徒辧之若是乎﹖」客曰「不然﹐聞公著《無鬼論》﹐特相勸耳。若肯焚此﹐必能獲福﹐否則恐致禍耳﹗」瞻曰「君與鬼有何預而欲勒我官長廢此成功﹖試言鬼在何處﹐汝曾見否﹖」客作色而起﹐曰「自古帝王賢聖咸各言有﹐公何偏執﹐獨貶爲無﹖必不見信﹐僕卽鬼也﹐亦能禍福人者。」須臾﹐易形變影﹐挺長丈餘﹐陰風颯颯﹐哭聲哀哀。頃而斂收其蹤迹﹐漸漸潛縮﹐至不滿尺。瞻急開問時﹐已皆消滅不見。瞻不覺心驚毛竦﹐一時顫惕﹐飲食頓減﹐自此以後﹐百事漸廢﹐歲餘而亡﹐年三十歲。比𨿽卽焚其論﹐然與鬼交談﹐所以卒不能免其死也。

又按﹕阮修字宣子﹐善淸言﹐性簡約﹐不修人事﹐厭交俗人﹐常步行﹐以百錢掛杖頭﹐遇見酒肆卽便酤飲﹐罄錢而歸。家無儋石之儲﹐晏如也。年四十未娶。王惇等時未貴顯﹐皆與修善﹐乃約會合緡錢爲之聘娶﹐有後至不得入會者另出錢以助資給。王戎入相﹐王惇以書薦修爲鴻臚丞﹐戎用以爲掾。又按﹕胡輔毋之字國彥﹐乃泰山郡人。自幼穎悟﹐早喪父﹐事母至敬﹐鄕裏以孝稱﹐遂擅髙名。凡有逸才者﹐皆與之善﹐有知人之鑑。及長﹐母喪﹐乃嗜酒任放﹐不拘小節。與王澄﹑王惇﹑庾敳﹑王衍相善﹐號爲四友。至是戎爲司徒﹐衍爲太尉﹐乃任爲樂安太守。又按﹕謝鯤字幼輿﹐陳國陽夏人。少知名﹐精《老》《莊》《易》﹐能歌詠﹐善鼓瑟。鄰家髙氏有女﹐少而美﹐鯤嘗挑戲之。一日﹐會其女織機﹐鯤以石戲擊之﹐其女卽以梭還投之﹐誤折其二齒﹐時人爲之語曰「任達不已﹐幼輿折齒。」至是王戎用爲長史。又按﹕畢卓字茂世﹐新蔡漁陽人。少放達﹐泰興中入爲吏部郎﹐嘗飲酒廢職。比捨家郎釀酒﹐卓因醉﹐夜復至其甕邊竊飲之﹐不覺酩酊﹐遂臥倒其畔不能起﹐爲其看守人所縛。至天明視之﹐乃畢吏部也﹐忙釋其縛。卓不爲恥﹐復邀其主人同飲於甕頭﹐償酒價﹐盡醉而歸。樂廣聞之曰「名教中自有樂地﹐何必乃耳﹗」卓嘗又曰「得酒百斛﹐以船載四時美味﹐置酒兩頭﹐左手持杯﹐右手螫蟹﹐泊浮江中﹐便了一生矣。」故人皆習於好飲﹐恬不爲怪﹐良可悲夫﹗

又按﹕王衍字夷甫﹐戎之弟也﹐相質柔美﹐神精明秀。少時﹐山濤見而嘆曰「何物老嫗﹐生此寧馨兒﹗」長而有才﹐自比子貢。好談老莊﹐每每手執玉柄麈尾﹐議論中間或有不洽﹐卽便更攺﹐人號爲口中雌黃。時皆效其淸談﹐朝野翕從﹐謂之一世龍門。與弟王澄好品題人物﹐舉世以爲儀則。後來卒以此風敗壞天下﹐晉之獘端實由衍始﹐所以謂其死於石勒之手也宜乎﹗

又按﹕樂廣字彥輔﹐南陽人。幼孤貧。僑居山陽﹐儒素爲業﹐人無知者。尢善談論﹐每以約言析理﹐以厭人心﹐其所不知﹐默如也。凡論人必先稱其所長﹐則其短不言而自見。衛瓘見而奇之曰「自昔諸賢旣沒﹐嘗恐微言將絕﹐而今乃復聞斯言於子矣。」因命諸子造焉﹐教之曰「此人世之冰鑑﹐見之瑩然﹐若披雲霧而睹靑天也。」王衍亦曰「吾與人語甚似簡﹐及至見廣﹐便覺自己之煩。」其爲識者所嘆羨如此。但平生不長於筆﹐任滿欲爲表以見上﹐寫之不能成﹐倩潘嶽爲之﹐嶽曰「當得君意方可。」廣乃敍述己志二百餘句﹐嶽錄之﹐取次成表﹐遂稱名筆。時人咸曰「若樂君不假潘生之筆﹐潘生不取樂君之旨﹐無以成斯美也。」故前後二表有四美之稱。廣至河南﹐有客造謁﹐廣餞之以酒﹐約數月再會。客回患疾﹐久不赴。客有鄕人遇廣﹐廣托以代語與客﹐其人歸以廣言白之﹐客卽負病造廣。廣問客曰「何久不踐約﹐莫有見怪也﹖」客曰「否也。向造貴臺﹐荷蒙賜酒﹐遽然飲之﹐見杯中有蛇形﹐急省時已吞下咽矣。因此憂驚成疾﹐藥治弗瘳﹐故不能如期拜謁耳。」廣亦疑之﹐乃密往向飲酒賓館看之。廣上下詳觀仔細﹐知蛇無所從來﹐惟楣間懸朽弓一張在上。廣知其由﹐乃復置酒舊所﹐依前排位﹐召客與飲﹐因問客曰「杯中復還有蛇否﹖」客仔細看之﹐答曰「有形如前。」廣曰「非有蛇也﹐乃其上所懸之弓影也。」命去其弓﹐則杯中卽無復有前之影矣。客心豁然﹐沈屙頓除。其明辧大約如此。廣與王衍齊名﹐故天下言雅淡風流者﹐必稱王﹑樂爲之首焉。時晉朝諸官﹐有半多皆尙放達﹐致民間風俗亦悉曠蕩﹐皆相率尊崇何晏之學﹐以爲天地萬物﹐皆以無爲爲本﹐開物成務﹐無往不存者也。陰陽恃以化生﹐賢聖恃以成徳﹐故無之爲用﹐無爵而貴矣。由是朝廷士大夫皆以浮誕爲美。王衍爲宗﹐相扇成風﹐弛廢職業。

裴頠知其誤國﹐乃著《崇有論》一篇﹐以矯世獘。論之略云﹕

利欲可損而未可絕去也﹐事務可節而不可全無也。談者深裂有形之累﹐盛稱無空之美﹐遂薄綜世之務﹐賤功實之用﹐髙浮游之術﹐卑經訓之賢﹐人情所徇﹐名利從之。於是言藉於虛﹐謂之玄妙﹔處官不親所職﹐謂之髙雅﹔奉身散其廉操﹐謂之曠達﹔故悖吉凶之禮﹐忽容正之表﹐瀆長幼之序﹐混貴賤之等﹐無所不至。夫萬物之生﹐以有爲分者也﹐故心非事也﹐而制事必由於心﹐不可謂心爲無也﹔匠非器也﹐而制器必由於匠﹐不可謂匠爲非有也。由此而觀﹐濟有者皆有也﹐虛無奚益於已有之羣生哉﹖

此蓋述其大略﹐全載頠傳。論成﹐而識者皆膾炙嘆賞。然而君昏於上﹐臣風於下﹐人民效之﹐習俗競成﹐不能卒變矣。且勢位之家互相薦托﹐惟以錢爲進用。賈﹑郭等恣橫淩暴﹐貨賂公行﹐官私濫用﹐不辧賢才﹐有錢則貴。時有南陽隱士魯褒字元遒﹐好學多聞﹐以貧自立﹐不幹仕祿。見朝中宰執惟錢是務﹐乃作《錢神論》一篇以譏之﹐曰﹕

錢之爲體﹐有乾坤之象﹐內則其方﹐外則其圓。其積如山﹐其流如川﹐動靜有時﹐行藏有節﹐市井便易﹐不患耗折﹐故能長久爲世神寶。親之如兄﹐字曰孔方﹔失之則貧﹐得之富昌。無翼而飛﹐無足而走﹐解嚴毅之顏﹐開難發之口。身多者趨前﹐身少者處後。錢之爲言泉也﹐無遠不達﹐無幽不至﹐京邑衣冠﹐疲勞講肄﹐厭聞淸談﹐對之睡寐﹐見我家兄﹐莫不驚視。錢之所祐﹐吉無不利﹐何必讀書然後富貴﹖由此論之﹐謂爲神物﹐無徳而尊﹐無勢而熱﹐排金門﹐入紫闥﹐危可使安﹐死可使活﹐勝可使敗﹐生可使殺﹐是故忿爭非錢不伸﹐幽茀非錢不拔﹐怨仇非錢不解﹐令聞非錢不發。洛中朱衣﹐當途之士﹐愛我家兄﹐皆無紀極﹐執我之手﹐抱我終始。故諺有曰﹕惟錢無耳﹐可使神鬼。凡今之人﹐惟錢而已。

時之明人﹐見此論無不稱嘆。祕書監劉毅錄此《崇有》《錢神》二論﹐進帝視之﹐又反復詳解﹐勸帝行之。柰乎晉惠帝索性庸騃﹐𨿽有賢臣明言其情﹐亦不能允行其事﹐凡百所爲﹐悉要詢咨賈後﹐是以不能保終其位。又舉惠帝之愚庸梗槪言之﹕一日朝暇﹐與數臣入華林園閒玩﹐忽聽得艸茵中蝦蟆聲鬧﹐乃問眾曰「此鳴者﹐爲官乎﹐爲私乎﹖」諸臣子皆不敢妄對﹐左右侍從者見帝問此﹐皆忍笑不住﹐謬應之曰「在官地上叫者爲官﹐在私地上叫者爲私。」帝亦不知其譏己﹐乃點首而出。及再禦殿﹐只見大司農出班奏道﹕「今天下郡縣有本數十餘處﹐言其境內有大旱者﹑大蝗者﹑大淹者﹐乞宜發詔賑濟﹐免致爲盜。」遂將諸本呈上與看罷﹐與眾言曰「這本上稱言無水﹐那本上稱言大水﹐何爲荒﹖百姓旣云餓死﹐何不食肉糜乎﹖那有許多錢糧賑濟他們﹖」眾臣子皆冷笑而退。自是郭章﹑賈謐等皆不以帝爲意﹐愈肆欺罔。而王戎﹑何曾等又皆日肆宴樂﹐一費動至萬錢﹐並不以大政關心﹐而皇綱漸至淩替矣。後人有詩嘆惠帝問蟆並食肉糜之庸曰﹕

晉惠庸顗帝內稀﹐聞蛙不省問官私。饑餐糜肉眞堪笑﹐俯首金墉似亦宜。

第三十二回

趙王倫謀廢賈後

再題孫秀設姦說趙王倫譖賈後害死太子司馬遹﹐乃勸趙王起兵以除賈後﹑張華。趙王曰「吾亦日夜籌思此事﹐但恐諸王不服﹐計尙未決耳﹗」孫秀曰「今賈後前殺太后﹐又殺太子﹐張華與王宮計殺楚王﹐此惡極天﹐臣民皆恨﹐況宗室乎﹖大王若興問罪之師﹐人皆喜悅﹐何所慮乎﹖」趙王遂決﹐乃集召將佐許超﹑士猗﹑張泓﹑殷渾﹑路始﹑閭和﹑司馬雅﹑駱休等大議﹐又使人密請張衡﹑張林至府﹐設宴與之定盟。席間﹐張林進言曰「前朝呂后謀危漢祚﹐得親王劉肥﹑劉章並絳﹑灌之助﹐剪除產﹑祿﹐漢以不亡。今齊王冏密邇王京﹐五日可達﹐部下兵容甚盛﹔淮南王允勇冠三軍﹐部下亦有江淮勁卒萬餘﹐昨者欲要上朝辧白太子之冤﹐被賈後矯詔阻於城外﹐欲遣回鎭﹐心中甚懷不忿。何不請入城作餞﹐共與謀之﹖則諸親王再有誰可爲畏乎﹖」趙王曰「張衛督之言亦可免孤擅專之議﹐甚是大理。」乃密問孫秀曰「此事吾當從之﹐但恐成功之後﹐二王難制﹐不能遂爾我之志耳﹗」秀曰「有何難哉﹖事成之日﹐以大王子司馬誇親典禁兵﹐二王子司馬馥爲侍中大司農典護軍﹐三王子司馬處爲京兆尹督三部司馬﹐四王子司馬詡爲撫軍將軍掌京營﹐各處兵馬悉居掌握﹐誰敢有他﹖」趙王聽言大喜﹐一面差大司務閭和去請齊王﹐再使郎中令遊顥密請淮南王入城﹐又自入宮去見賈後﹐言齊王與淮南王昨日有書來至﹐言欲申明太子無罪貶死﹐請行贈葬並封王妃王子﹐娘娘宜待其來﹐以善言慰之﹐始見親親之義。賈後不知是計﹐卽允其言。趙王自是日夕於府中密謀其事﹐只等齊王一到﹐卽便舉發。

數日﹐齊王帶兵到城外﹐趙王使人迎入。相見禮畢﹐設宴相款﹐請淮南王一同敍飲。酒至數巡﹐趙王倫開言曰「今賈後弄權﹐輕侮朝廷﹐誅汝南王﹑衛太保﹐又族楊駿﹑珧﹐害皇太后﹐鴆皇太子﹐意在謀危晉室。賈謐﹑賈模不日有呂祿﹑呂產之事矣。二王英名蓋世﹐豈可坐視晉室之亡而不救乎﹖」齊王曰「吾見賈後所爲﹐心懷不忿久矣﹐柰兵力單弱﹐權在他人﹐徒自悒怏﹐無可如彼之何。」趙王曰「若然﹐吾宣﹑武二帝費盡多少心力﹐得此基業以予子孫﹐今至我等﹐一朝拱手爲他姓所得﹐豈不愧乎﹖淮南王曰﹕」今我三人在此﹐同是一般帝冑﹐舉此有何難處﹖但有一件﹐只是未曾奉詔﹐擅入京城﹐恐彼生疑﹐早爲預備﹐反遭其算﹐難在此間行計耳﹗「趙王曰﹕」我曾已啟賈後﹐言二王欲爲太子請葬並封王子之事。明早可先上一本﹐請封皇孫﹐並乞將太后﹑太子附葬山陵。準與不準﹐我等可以在京共議矣。「本上﹐張林知齊王到﹐乃合殿中侍禦楊珍﹑左衛督副李儼﹑右衛督副蔡璜﹐私到趙府參見三王﹐言與張衡﹑殷渾俱已約定齊整﹐乞大王速發﹐免使遲則有泄。齊王曰﹕」得諸賢相助﹐稱孤忠心﹐但不得朝廷詔旨以爲執證﹐兵權尙在郭章之手﹐倘見我等無故舉兵入朝﹐必定勒兵阻拒﹐那時兩家不伏﹐致成仇殺﹐勝負未可逆料﹐又得反亂之名矣。「趙王曰﹕」待吾遣人密見張華﹐令其書詔付出。「閭和曰﹕」張司空亦非剛烈之人﹐必不敢主此大事。臣有一計﹐來日大王入宮﹐先見賈後﹐詐言東安王司馬繇被廢﹐心懷深恨﹐今聞皇太子冤死﹐糾集舊屬並楚王故將﹐欲興兵入朝﹐伸冤報仇﹐又有東宮衛士亦與爲助。賈後聽言﹐必然驚信﹐問計大王﹐大王卽奏使添兵鎭壓東安﹐乘機保舉齊王將兵監鎭﹐以壓東安。待其允出﹐齊王故意帶眾入朝門稱言謝恩﹐那時卽便行移﹐彼則無所措其手矣。「趙王從之﹐密地進宮將此情與賈後說知。後驚曰﹕」若此﹐必先預以防之﹐不可使其謀成﹐臨期難制。卿可謂憂君愛國公忠﹐更爲轉奏聖上﹐我自有處。「趙王遂密奏惠帝﹐帝呻吟。賈後至﹐僞問其因﹐帝言如此如此。後曰﹕」此事實然有之。吾亦聞有人言﹐東安王怨恨有功被削﹐汝南﹑楚王皆以罪戮﹐彼心慮患﹐故乘太子之故糾眾謀亂耳。且未可卽治﹐宜速遣忠義之人﹐督一兵以鎭壓之﹐使制其不敢爲亂﹐亦可見陛下能盡親親之道也。「帝曰﹕」若然﹐當使何人可鎭壓彼﹖「趙王曰﹕」只有齊王司馬冏素多忠正﹐昨日來京爲皇太孫乞封﹐何不就著他們帶兵鎭靖東安﹐自然萬無一失。「帝﹑後允奏﹐卽撥禁兵五千以益齊王﹐兼大司馬﹐鎭守東城。趙王出外﹐卽使齊王領兵上朝謝恩﹐差司馬雅會張華協助。雅至華第﹐謂曰﹕」今趙王﹑齊王使小將來會司空﹐共匡王室﹐掃除君側之患﹐以伸太子之冤。公爲師保﹐可代請一密詔﹐庶不失爲元忠矣。「張華曰﹕」今天下澄平﹐百僚奉職。賈後𨿽然干政﹐模﹑謐任賢﹐未常罔上。太子之廢﹐是自尋其禍﹐有甚患除﹖子何妄乎﹖「司馬雅曰﹕」賈氏專權﹐虐殺諸王﹐害楊氏珧﹑濟忠良而戕太后﹐計廢太子而鴆枉其命﹐黔黎亦知其冤。公爲卿相﹐欲助桀爲虐耶﹖「華曰﹕」諸王皆乃自相戕殺﹐與後何干﹖據子之言﹐是欲造事耳﹖「司馬雅見華摭拒﹐不顧而出﹐怒謂其下曰﹕」刃將加頸而老賊猶爲是言也。「乃直以華意回報趙王。趙王大怒﹐卽糾齊王將兵把住雲龍門﹐阻拒外兵﹐許超﹑司馬雅﹑士猗﹑閭和率兵以防賈黨﹐張泓﹑孟平等隨淮南王率兵入內﹐使駱休往約張衡﹑張林﹑卞粹﹑路始等爲內應。乃矯詔敕三部司馬曰﹕」中宮懷妒﹐與賈謐等謀害太后﹐枉殺太子。今奉聖上密旨﹐使淮南王允﹑齊王冏等入宮﹐廢出賈後﹐以安社稷。有能從令者賜爵關內侯﹐逆沼者誅及三族。「朝中內外痛念太子枉死﹑賈後殘忍﹐一聞趙﹑齊﹑淮南三王舉事﹐盡皆踴躍開門﹐放眾帶兵入內。淮南王司馬允親自向前﹐三軍鼓噪。趙王見賈黨無備﹐命許超等皆入相助。由是眾將大喊競進﹐排闥而入。尙書郎師景恐有詐僞﹐不敢直開露板以伺﹐趙王怪其阻抗親王﹐不容分辧﹐立執斬之以徇。諸值門者悉皆奔散﹐徑入無礙。

賈後聞變﹐急敕禁兵出護。張林﹑卞粹﹑蔡璜﹑李儼帶兵湧出﹐大呼曰﹕」奉帝密詔收賈模﹑賈謐﹐眾皆隨吾入宮。「收後璽綬﹐遂擁齊王而進。齊王宣言曰﹕」賈後何在﹖汝爲正宮﹐當循婦道﹐何得妄干朝政﹐擅假君威﹖皇太后何辜而見廢﹐皇太子何罪而見誅﹖汝亡貞徳﹐淫亂宮閫﹐污穢朝廷﹐招置朋黨﹐勾結姦佞﹐危我晉室。今聖上有密詔在此﹐言汝罪貫盈﹐合當典刑。姑念六禮之誼﹐赦以不死﹐廢爲庶人。可速出宮﹐往金墉城居止﹐毋得遲延﹐以干聖怒。「賈後曰﹕」聖上日夕與我同事起居﹐旨意皆從我出﹐此詔從何而來﹖眾軍不可被哄﹐乃假言也。「張林﹑卞粹曰﹕」昔日殺太傅﹑汝南王﹐遣太后﹐宣太子﹐賜藥酒﹐亦皆皇上所出之詔乎﹖今何得言眞假﹖自宜詳之。「賈後無言可答﹐急忙逃入宮後﹐登景樓閣﹐望金鑾殿大叫曰﹕」萬歲皇帝﹐汝爲一國之主﹐有一婦而不能保全﹐使人假詔妄廢﹐今日及我﹐不日卽將及汝也﹐可念結髮之情速來相救﹗「眾軍將尋之不見﹐二王聽見在閣上喊叫﹐命張林催兵士上樓擒下﹐軍人不敢動﹐淮南王大怒﹐親自登樓﹐喝軍士拖之而行。賈後叱之。淮南王曰﹕」都是你這賊妒潑婦壞我家事﹐以致害了許多忠臣國戚﹐汝楚二王﹑太后﹑太子盡遭枉害﹐婦道母徳悉皆亡沒﹐尙容多言乎﹖「立命推上車輿﹐使尙書和郁持節送往金墉城舊宮而去。遣兵守把﹐不許閒人出入﹐恐生計策。三王乃請帝禦正殿﹐召諸大臣皆集﹐上賈後十惡之本﹐令軍士搜捕黨與﹐賈謐﹑賈模﹑賈午﹑韓諫﹑董猛﹑郭章﹑程據﹑孫慮﹑趙燦﹑解結﹑霍謙等﹐俱押赴東市聽令。又差張林﹑卞粹去捉張華﹑裴頠。

時張華正與男張韙講論趙王約廢賈後之事﹐韙曰﹕」父親不從吾勸乞歸﹐今又拂逆趙王﹐禍事不遠矣。「道猶未已﹐張林帶兵而至﹐謂華曰﹕」請司空上肘械。「華曰﹕」卿欲枉害忠臣耶﹖「林曰﹕」有詔責公﹐公爲宰相﹐太后之廢不能諫保﹐太子之死不能伸理﹐賈後之妒不能規止﹐食君之祿無一敢言﹐朝皆幸位虛誕屍職﹐渺若不聞﹐何以爲忠﹖「華曰﹕」前皇上會議於式乾殿之日﹐惟我一人挺身爭辧﹐其如帝後惱怒不允﹐我將柰何﹖旣退﹐我又上表章﹐極言皇嗣國之根本﹐不可輕動﹐宜查筆迹﹐書從何來﹐帝苦不聽。表章尙存﹐何爲不諫﹖「林曰﹕」公言是矣。旣諫而不從則當去之﹐何不避位以效蓬萌之潔﹑屈原之淸﹖何乃阿黨固秩之若是乎﹖「華無言可答﹐被縛而入。趙王乃宣言於殿上曰﹕」今賈後凶悍﹐污濁內庭﹔虐廢太后﹐無母之禮﹔枉殺太子﹐無母之仁﹔謀害諸王﹐矯行帝命﹔欲滅司馬氏﹐以立賈午懷妊之僞胎﹐情同呂后﹐事類漢惠。今孤痛念祖宗創業之艱﹐慮思樹蠹枝摧之義﹐故此核其的實﹐奮起不平。今吾等非敢欺君擅爲﹐實爲國家宗社之計﹐不得已而行耳﹐並無別議。但賈後所爲﹐皆是一班逆黨唆誑侮惑﹐以致壞法。乞眾八座大臣詳擬定奪﹐請旨將賈謐﹑郭章等正以國法﹐警戒姦邪。「惠帝見趙﹑齊﹑淮南三王皆戎裝披掛﹐諸武士皆明盔明甲﹐刀槍凜凜﹐戈甲森森﹐唬得心驚膽戰﹐如坐鍼氈﹐乃謂趙王曰﹕」卿等是王室至親﹐卽朕一體。今爲國幹功﹐以除惡逆﹐依法施行﹐何須請旨﹖「於是拿到郭﹑賈等一班﹐盡皆斬首號令﹐夷其三族。張華二子三孫皆死﹐惟張韙長子張輿字公安往川中取藥獲免。裴頠斬﹐眾臣上保以爲裴秀有大功於朝﹐頠亦寡過﹐宜免其族。趙王﹑孫秀以其與己無惡﹐乃從之﹐徙二子於遠方﹐共一十四口得不死。趙王又收所不悅者四家﹕散騎常侍韓豫﹑雍州刺史解系﹑司戶杜斌﹑兵曹掾趙浚等。解系見收﹐遣使持書將罄有珍寶﹐盡獻梁王﹐乞求分解。書曰﹕

臣雍州刺史解系﹐稽顙上言﹕臣自幼蒙錄用﹐叨秩三十有六年矣。勤勞王事﹐夙夜兢業﹐惟恐有負知遇豢養之恩﹐粗未嘗敢毫忽曠職﹑害民慢上之尢也。弟結在朝﹐𨿽爲賈皇后﹑張司空之所任信﹐亦守名職﹐非趙燦﹑孫慮等附會爲姦罪惡稔者﹐卽本身之誅﹐或可原者﹐況臣在數千里外﹐而得連坐於無辜之籙乎﹖第以扶風失律於齊萬年之事﹐怪臣直言上本﹐以干孫長史之怒故耳﹗及後臣事駕下﹐獲除萬年和退劇寇﹐致生不忿﹐今乘滅賈之威﹐欲累忠義之士﹐臣之心惟於殿下相從有日﹐萬祈哀之。

梁王司馬肜見書﹐卽自親詣趙王﹐勸免解系之罪﹐言解結𨿽有附賈之姦﹐系居外任﹐盡忠衛國﹐實無相干。趙王曰﹕」吾自雍州回﹐見水中有蟹皆遏心膽﹐若不誅之﹐必以解結之故構姦爲亂﹐可自遺禍於後乎﹖「遂族誅之。奏復太后﹑太子位號﹐立皇孫司馬臧爲臨淮王﹐封楚王之子司馬範爲襄陽王﹐以繼祀司馬瑋。趙王倫自爲太宰﹐都督中外諸軍事。以孫秀爲侍中﹐兼中書令﹐許超等心腹將士一十二人﹐皆封將軍﹐賜縣子之秩。封齊王爲車騎大將軍兼司徒﹐淮南王爲驃騎大將軍兼司寇。趙王與孫秀欲大買朝士之心﹐例論誅賈氏之功賜爵加秩者﹐共計七百餘人。趙王自秉大政﹐見無人敢議﹐乃以世子司馬誇爲僕射﹐復置相府官屬﹐選用名士皆隸幕下。以王堪﹑劉模爲左右司馬﹐束晢爲記室﹐荀菘等十人爲中郎﹐陸機等十人爲參軍﹐蔡璜等二十人爲掾簿﹐選衙兵萬人﹐以張泓掌之﹐擢荀組﹑李重爲趙府長史。李重知趙王有不臣之心﹐辭不就職。趙王遣使以威勒之﹐重憂憤成疾﹐復以氈車徵之﹐重扶病拜受﹐月餘不食而卒。

雁門太守閻纘聞知趙王等謀廢賈後﹐料張華﹑裴頠必及於難﹐連夜趕入朝中﹐思勸張華脫身去位﹐及至洛﹐張華已被害五日矣﹐遂披麻往東市覓尋華屍﹐拜俯哭曰﹕」吾曾竭力三復勸君﹐宜早遜位﹐君苦不聽﹐致有今日﹐富貴何在﹖大是數也。「再拜而起﹐忽見背綁上有小旗書」首犯一名賈謐「﹐纘乃瞋目叱之曰﹕」小兒曹乃亂國之囮﹐誅猶嫌晚﹐尙堪有彼猾母也。「哭罷﹐上表訟華之冤﹐言華忠事二朝﹐澤被四表﹐今日坐虐後同朝﹐而卒致誅戮﹐更族其家﹐枉冤深重﹐乞賜收殮追贈﹐庶泯忠績。惠帝見表﹐嗟嘆不已﹐爲懼趙王之威﹐不暇議贈﹐授纘爲漢中太守。纘見孫秀專橫﹐知天下將亂﹐辭不受職﹐遁而隱去﹐時人嘆服其髙。趙王倫𨿽立定賈之功﹐素亦中才﹐無大智量﹐少果斷﹐凡事皆仗孫秀爲之謀主﹐升黜任意﹐封賞自由﹐帝惟備位而已﹐由是孫秀之威震於朝野。秀本東吳族子﹐見晉滅吳﹐常時悔恨失身歸晉之錯﹐思有以報復司馬氏之心﹐慨力不及。至是得逞﹐乃乘間反復愚惑趙王﹐害卻張華﹑裴頠二个忠良元老﹐擢陸機兄弟入趙府﹐共謀壞晉之計。以己子孫會爲折衝校尉﹐奏請尙河東公主。帝見權出其手﹐乃只得曲從。會年二十卽爲顯貴﹐諸黨皆登卿相﹐舊日相從者﹐廝役俱爲令掾﹐奴隸亦登仕版﹐府中燕集﹐貂蟬滿座﹐至於肆中缺市。時人爲之諺曰﹕」貂不足﹐狗尾續。「其門下之人﹐橫行予奪﹐民不聊生﹐郡邑之間﹐君子仁人不樂其與﹐恥服其章。而孫秀一惟取悅於人﹐府庫之儲不充於賜﹐糧差之入不給其賞﹐下人百姓亦知趙王必有壞亂矣。孫秀欲說趙王謀篡﹐恐其膽怯不從﹐復誑其使得罪於眾﹐自然畏而行之。乃密與言曰﹕」殿下結山海冤仇﹐而不思防憂後患﹐可謂智乎﹖今賈後尙在金墉﹐宗族𨿽無﹐親黨盛多﹐趙廞等是其至戚﹐總統全蜀﹐金陵陳恢亦其眷屬。今聖上中宮乏後﹐倘一悔悟﹐有人舉奏﹐詔取回宮﹐大王能安居乎﹖可乘此奏帝﹐令賜其死﹐以慰太后﹑謝妃﹑太子之魂。「趙王從之﹐入奏惠帝﹐帝不敢拂。趙王乃召潘嶽作詔﹐嶽推拒﹐孫秀怒其逆己﹐頗形於色﹐嶽覺之﹐恐獲累﹐只得承命艸之。詔曰﹕

妒淫賈後﹐畜豺狼之性﹐恣凶狠之威﹐欺朕自由﹐擅權廢弒﹐害皇太后於非命﹐是無婦之道﹔毒皇太子以枉死﹐乃無母之慈。彜倫殄絕﹐綱紀何存﹖忠直之臣付之刀鋸﹐讒佞之輩授以權衡。禍亂我國家﹐隔絕朕母兒﹐使天下之人譏朕之不君﹐故舉朝之人難容伊之罪。以今廷評汝過﹐惡重罰輕﹐宜正典刑﹐以肅國法。朕念夫婦之情﹐不忍臨曹裸頸﹐賜以自盡﹐完其軀體﹐毋得苟延﹐速宜裁決。

書訖﹐趙王令心腹臣王全賫詔並鴆酒送往金墉城去。賈後接詔開讀﹐悲不自勝﹐含淚嘆曰﹕」吾被眾人所誤﹗事已至此﹐有何面目再見君王與諸大臣也﹖「遂盡飲其酒而死。王全命許昌太守以王后成禮葬之﹐免人議己。後人有詩嘆曰﹕

賈氏南風毒似狼﹐弒姑害子冀長昌。禍根才斷身遭殺﹐空嘆無顏見聖王。

第三十三回

孫秀設計害石崇

趙王司馬倫又殺賈後﹐朝士側目﹐無敢異議﹐乃與孫秀商議﹐欲廢惠帝而立司馬臧。孫秀曰﹕」此事尙未可行。淮南王足智多謀﹐人皆懼其勇猛﹐他乃惠帝同父之弟﹐若行此事﹐彼必以爲大王有篡逆之心﹐如王莽之立孺子嬰也﹐何肯從服﹖且前日除賈後多出其功﹐亦難輕覷他們。車騎將軍齊王𨿽與大王深厚﹐別事彼則相助﹐若舉此事﹐他必亦是心中不悅﹐恐與驃騎將軍合謀﹐則我恐難制彼﹐焉可便行﹖須當去此二人﹐方可成事。「趙王曰﹕」二王與吾共事之人﹐怎麼去得他﹖「孫秀曰﹕」臣有一計﹐大王明日上朝﹐可奏言淮南王功大職輕﹐當升他爲太尉之職。太尉乃是文官﹐此系外示優崇﹐內實奪其兵柄。淮南王縱有勇略﹐兵權一去﹐無所爲用矣。「趙王聞言大喜﹐以爲得計。次日卽奏帝升淮南王爲太尉﹐令侍禦史殷渾賫詔至淮南王府中﹐宣使受職。

淮南王見詔﹐卽召長史陳徽﹑大將孟平等詳議﹐曰﹕」今朝廷何爲一旦升吾爲太尉﹖豈以親王而與朝臣同列乎﹖「陳徽曰﹕」聖上素庸﹐升黜皆由執政。今此之行﹐必是姦人所謀﹐不欲大王執掌兵柄故耶﹗「孟平曰﹕」吾知此必孫秀之謀﹐切不可從﹐必須辧奏。如若聖果有廷命﹐當求還鎭﹐休得在朝。大王苟無主意﹐一去兵權﹐入爲太尉﹐朝政又是趙王持掌﹐大王不過備員而已。此時進退無權﹐散職同矣。「淮南王聽言大怒﹐卽將詔書與殷渾當面辧曰﹕」此命非出聖意所行﹗若是帝詔﹐必由待詔官潘嶽所署﹐豈是孫秀之筆﹖「殷渾懼淮南王勇烈﹐不敢答應。淮南王怒監殷渾﹐卽點帳下親隨精卒七千﹐令孟平督率﹐殺向趙王府中而去。趙王見變﹐慌令次子司馬虔統張泓等﹐將各衛軍兵拒住廝戰。淮南王司馬允大呼曰﹕」趙王與孫秀謀殺司空張華﹐枉害裴侍中﹐私置黨與﹐將危社稷﹗汝等皆朝中禁衛之兵﹐何得助逆爲亂也﹖有仗義好漢﹐同來共誅不道﹗「衛士聞言﹐散去大半﹐亦有無數奔入淮南王陣中相助。淮南王親自臨陣﹐諸兵士又皆江淮勁勇﹐以一當十﹐趙兵不能當抵﹐盡走入府﹐箭及趙王之體。連戰三日﹐趙兵十分窘迫。淮兵屯於承華門﹐結三陣﹐殺死之人滿地。中書監陳淮見弟徽在淮南王處﹐思欲請兵和解﹐陰助淮王以討孫秀﹐乃奏於帝曰﹕」今趙﹑淮二王爭戰﹐互相殺傷兵民﹐是非不明﹐事恐難了﹐乞陛下賜臣統領禁兵﹐執雛虞白虎幡前去和解﹐不然百姓遭其混害﹐京邑爲之搔擾﹐陛下坐而不救﹐皇綱不復振矣。「惠帝允奏﹐乃曰﹕」卿是文官﹐焉可將兵﹖今梁王部將伏胤徵羌有功﹐封爲殿前將軍﹐朕著他領兵三百﹐持雛虞幡前去﹐令各散兵﹐然後詔卿等諸大臣與他講和便是。「淮恐眾言議﹐疑他有私﹐不敢再奏而退。惠帝遂召伏胤上殿﹐命取雛虞幡付與﹐前去阻止二王兵戰鬥。早有趙王心腹黨人聽知﹐奔報孫秀﹑趙王。趙王喜曰﹕」若是阻得兵住﹐又好商量矣。「孫秀曰﹕」不然﹐可著人急去見伏胤﹐許以大職﹐令其於中取事﹐除了淮南王﹐方得禍斷。「趙王卽便割袍一幅爲信﹐令長子汝陰王司馬誇先往迎候伏胤﹐求其行事。卻好伏胤領兵來到﹐司馬誇急奔至轉彎處告曰﹕」我奉父王之命在此等候將軍﹐與將軍重立誓約﹕若能爲我殺得淮南王﹐事成之後﹐當以趙王藩府將軍世掌﹐富貴共之。「伏胤曰﹕」我今奉詔和解﹐若此所爲﹐是懷私逆上也。「誇曰﹕」淮南王英勇兵彊﹐我眾疲弱﹐垂敗已極﹐將軍所知者。若肯一援拯困溺﹐則我一門死中得活﹐故父子甘爲庶民﹐願以地土酬報大恩也。「胤曰﹕」欲爲此事﹐陰騭滔天。汝大王見一時危迫﹐特以厚秩啖我﹐倘過後反變﹐不但冤重屈深﹐恐有賈充誅成濟之例也。「誇曰﹕」事有不同﹐今朝綱皆吾父王所掌﹐富貴官職惟憑所欲耳。將軍若肯仗義﹐父子焉敢忘情﹖且周急救極﹐鋤彊扶弱﹐又大丈夫惻隱之仁。我父割有袍襟在此﹐將軍執以爲信﹐萬望憐之。「伏胤見袍﹐卽便昧心應允﹐謂司馬誇曰﹕」承殿下金言﹐吾卽依命一力代行﹐希切莫相負。「誇遂重誓叮嚀而別。伏胤持幡徑到承華門﹐訛言髙叫曰﹕」臣乃殿前將軍伏胤﹐奉帝詔命﹐前來與二大王解鬥﹐可開陣聽詔。「語之至再。淮南王尙不準信﹐孟平曰﹕」旣有詔旨﹐必有緣故﹐不宜逆君之命。「淮南王從之﹐命軍開陣﹐放胤入內。淮南王聽哄﹐下帳接詔﹐兵士列於兩旁。淮南王方才跪下﹐被伏胤踏步上前﹐拔劍砍去﹐淮南王急起﹐刀已及頸﹐應手倒地﹐孟平急趕進救﹐又被伏胤一刀砍中項下而死。孟平呼兵欲殺伏胤﹐胤走入門內﹐登承華門樓髙叫曰﹕」諸將士不得無禮﹐自取夷滅。今聖旨道趙王專權擅命﹐淮南王妄動干戈﹐擾亂王京﹐罪同反叛﹐各皆斬首。趙王已差王佑誅戮﹐淮南王已死﹐事皆平定﹐三軍可速回營﹐毋得在此混亂﹐不見此雛虞白虎幡乎﹖如不聽令﹐大軍一出﹐三族難保。「眾兵將曰﹕」非吾等不散﹐欲見上訴明淮南王之冤耳﹗「伏胤曰﹕」朝中自有定議﹐汝等且散。「眾兵見淮王已死﹐伏胤走上城樓﹐遂皆紮住不動。齊王冏聞知是淮王先殺至趙府﹐不怪趙王﹐乃來慰使退散。

孫秀見計已成﹐卽同趙王入朝奏言﹕」淮南王司馬允倚仗驍勇﹐聚黨孟平等謀害宗黨﹐戕賊同气﹐欲奪大政以行私意。「惠帝無柰﹐只得從孫秀主爲艸詔﹐暴白淮南王之罪﹐將孟平一家老幼盡行誅之。欲要徙滅淮南王妻子﹐齊王不肯﹐辧之而止。時平兄孟觀出於邊關﹐趙王行詔密諷秦﹑涇總督司空桐機﹐盡誅其親屬﹐函首回報。其有從司馬允之將士﹐除散兵不究﹐餘者自千百總﹑旗隊長已下﹐有職者盡皆赤族﹐被夷者百五十七家﹐不勝慘酷﹐言者酸辛。獨伏胤有誅允之功﹐加爲驃騎將軍﹐代領淮南王之職。趙王見孫秀有臨危致勝之機﹐愈加寵厚﹐秀亦恃誅淮南王之功﹐尢肆橫暴。進奉者門無虛刻。乃訪察人家藏有美物器者﹐卽遣人取至府中﹐違者無不立見禍福﹐人畏如虎。聞得散騎常侍石崇家中有一美妾﹐價值六斛之珠﹐因名爲綠珠﹐善於音律﹐笙簫琴瑟無不精極其妙﹐秀亦使人去求。時石崇正在金穀園中玩賞﹐忽見秀使直入﹐崇迎之問曰﹕」閣下何事光降﹖「使曰﹕」孫侍中聞得衛尉公家有綠珠﹐善於音律﹐特遣某來多多拜上﹐意欲相求﹐不惜倍禮﹐公肯見容否﹖「崇曰﹕」舍下善歌唱媵妾廣有﹐悉令出來相見﹐憑閣下自擇一个﹐送與侍中。但綠珠者是吾次室﹐侍中尊貴大臣﹐固無奪人妻室之理﹐其情諒之。「使者曰﹕」衛尉公左矣﹐豈不聞孫侍中乃趙王尊寵之臣﹐禍福立見。足下博通經典﹐豈不知利害二字孰爲重輕也﹖且侍中之勢朝野震懼﹐何不詳思﹐徒以此而自失身家也﹖「崇曰﹕」某固知之。若其他物並別侍妾﹐吾俱不惜﹐惟此實難從命。「使者辭行﹐回顧石崇曰﹕」足下還當三思﹐勿致噬臍之悔。「崇曰﹕」不必多囑﹐立意定矣。「使者欲思石崇厚饋﹐爲之方便解釋﹐又挑之曰﹕」足下必不相允﹐亦當計較﹐吾好回話。「石崇不解其意﹐款饋全無﹐乃曰﹕」此亦不須計較。「使者遂悻悻然而去﹐詬罵老賊欲畱綠珠﹐當求吾之善言﹐何自矜若是﹐一毛不拔也﹖及回復孫秀﹐極譖石崇出言不遜﹐道侍中旣爲大臣﹐何得罔行無禮之事﹐別樣猶可奉承﹐此必不可。我以利害說之﹐彼云﹕」不必多言﹐人家俱有妻妾﹐肯與人乎﹖勸他休想。「孫秀聽言大怒﹐曰﹕」石奴如此無知﹐吾必有以報彼也。「時陸機在趙府參謀﹐與崇皆爲二十四友之屬﹐恐其怪崇﹐乃勸曰﹕」侍中大人不須著惱﹐中書待詔潘安仁與崇友善﹐可教他去說之。「秀喜﹐召潘嶽謂之曰﹕」吾聞石常侍家有一侍女綠珠﹐善於吹笛。知君與之莫逆﹐不吝重聘﹐煩君爲吾請之﹐倘獲弗拒﹐自當重謝。「嶽恃才華取重於時﹐廷臣內外各敬悅款信﹐秀亦多諮其手作﹐竟不防姦毒之意﹐直應之曰﹕」此非侍女﹐彼以納爲偏室。公乃尊貴大臣﹐安可奪人妻孥﹖是壞禮也。此事下官亦難啟齒﹐公宜惜言。「乃辭而出。

按《傳》﹕潘嶽字安仁﹐家亦富豪﹐與石祟垂發交﹐有自詠」投分寄石友﹐白首同所歸「之詩。石崇凡有所事﹐必與嶽謀之。少時以穎異見稱鄕邑﹐號奇童﹐人皆比爲董仲舒﹑賈誼之儔。生得俊美﹐面如傅粉﹐容若蓮花。童時常挾彈乘車出遊﹐婦人見其年小貌美﹐皆以手連繞攔住而看﹐不使速去。或戲以果物投於其車﹐到晚回時﹐果物堆積。同學有張載生得甚陋﹐凡出行遇著小兒﹐欺其似鬼﹐皆以磚石打之﹐載每每抱頭而走。有長者嘆曰﹕」一醜一俊﹐愛憎偏勝﹔一媸一妍﹐好惡天淵。何人情之厚薄也﹗「嶽後長而有才藝﹐作《武帝籍田賦》並《閒居誦》﹐皆稱頌於時。賈後愛其才貌﹐彊與之通。張華重其學多華藻﹐與之爲友。賈謐因之﹐亦與深相結納﹐薦爲黃門侍郎﹐凡朝廷詔敕﹐多籍其筆。趙王倫盡誅賈黨﹐獨嶽以才獲免﹐用爲待詔。

至是﹐孫秀怒其不爲力求綠珠﹐而又直言抗斥﹐乃欲一並石崇俱害之。因設計譖誑趙王倫曰﹕」昨有人首言淮南王之欲並大王﹐乃是潘嶽與石崇爲之謀主﹐令其驟然而起﹐使不得備﹐欲在立誅大王以奪其權。幸而天賜其機﹐伏胤允謀﹐爲吾出力﹐不然骨肉皆齏粉矣。今淮南王𨿽平﹐二姦謀尙在﹐禍根恐未斷也。「趙王曰﹕」彼與孤無仇無恨﹐司馬允是吾王侄﹐何干他事﹖且前殺賈後爲吾書詔﹐宣淮王罪過﹐亦嶽之詞﹐甚爲有功於我。石崇素多朴厚﹐久不預事﹐二子決不可枉也。「孫秀曰﹕」潘嶽與賈後有私愛﹐大王勒其艸詔而殺之﹐所以唆淮南王害大王者﹐欲爲賈後報仇耳。且吾與二人有何宿怨﹐而欲使大王害彼﹖不過爲大王慮﹐免遭其算﹐保全富貴﹐永無患也。「趙王曰﹕」恐人言不足信﹐大冤不可枉﹐宜自詳之﹐免使人怨天怒。「秀又曰﹕」今石崇富蓋天下﹐錢谷如山﹐但恨貴不極品﹐故此協助淮王﹐共謀剪除大王﹐以圖篡位﹐而望列土封侯﹐世襲食邑﹐名垂不朽。淮南王軍需皆石崇之所給﹐而主此策者潘嶽也。獨不觀二人與賈謐爲二十四友﹐而寵愛於賈後乎﹖「趙王素小大斷﹐皆倚孫秀﹐一被巧言所聳﹐卽便怒曰﹕」二賊輒敢無禮﹗除此小兒曹﹐如捉籠雞﹐何難之有﹖「遂仍矯詔命駙馬孫會﹑校尉王全帶領羽林軍五百圍住﹐將潘﹑石二家﹐不問老幼﹐盡行誅戮﹔石崇﹑潘嶽二人﹐押至法場號令。孫秀乃命孫會另帶衙兵三百﹐一齊俱至石崇家﹐將家財盡抄入官。兵士聽說﹐知崇富而多寶﹐皆爭先而去。正值潘嶽爲孫秀言綠珠之事﹐在石崇府中談其非禮﹐忽家人飛報﹕」有旨道老爺與石爺協助淮王作逆﹐令王全帶羽林軍抄沒我家。「潘嶽曰﹕」此孫秀姦謀﹐趙王私旨﹐非由聖意﹐吾知在所不免矣﹐石兄其能保乎﹖「正嘆間﹐門上進稟曰﹕」駙馬孫會親自帶兵來到﹐怎生計較﹖「石祟召出妻兒眾家人﹐分付曰﹕」我固無罪﹐亦非謂反。「指綠珠云﹕」此是昨日孫秀欲要求汝﹐吾惜情分相親﹐不肯從彼﹐致有今日。吾之稅駕不知何所矣﹐汝其爲彼所擄也。「於是淚下如雨。綠珠泣曰﹕」君侯因妾而獲罪﹐妾豈敢愛生乎﹖當效死於君前﹐以明妾心之不苟﹐豈敢復延二姓﹐爲君侯之眷戀乎﹖「言訖登樓﹐自檻投身而下﹐墜於地上﹐眾人急去救時﹐已自破腦毀鼻而死矣。石崇悲哀不已。眾惜其美﹐無不傷憫嗟嘆。軍士逼進﹐將崇執而綁之﹐崇曰﹕」何得乃爾﹗不過流吾遠方而已﹐卽付廷尉審視﹐吾當自往﹐焉用綁爲﹖「軍士曰﹕」孫侍中命斬君於東市﹐非止徙也。「崇乃太息而泣曰﹕」奴輩利吾財耳﹗「眾曰﹕」君知財能爲害﹐何不早散之﹖「崇默然。潘嶽曰﹕」適與君言﹐知所不免﹐人誰無死﹐焉用嘆爲﹖正應吾昔詩所謂『白首同所歸』矣﹐此亦數之有在﹐前定之不妄也。死生之友﹐斯其見矣。「崇曰﹕」但吾與弟非得盡忠完節之名﹐陷於遭冤被枉﹐何所堪哉﹗「嶽曰﹕」禍變不測﹐旣以及身﹐豈容已耶﹗「遂被械行。孫會令軍人搜檢崇藏寶物﹐其時爭搶家財﹐踏死者七十餘人。錢如山積﹐無有要者﹐金銀無限﹐寶具數百萬。孫秀查究私匿竊取逃亡者﹐所殺四五十人。崇﹑嶽至東市被斬﹐觀者靡不嘆息。後人有詩嘆石崇曰﹕

石崇富產蓋京城﹐自古財多定害身。一朝數九逢孫秀﹐金穀空遺死後名。

又和一首嘆綠珠曰﹕

古來嬌貌解傾城﹐笛聲休怨趙王倫。珠殘玉碎花樓下﹐金穀千年記汝名。

又和一首嘆潘嶽曰﹕

才貌淸佳冠洛城﹐籍田二賦絕凡倫。白首同歸全友誼﹐殘詩遺史記芳名。

第三十四回

趙廞謀反請姜發

趙王司馬倫自殺淮南王﹐誅抄石崇﹑潘嶽﹐無人敢議﹐以爲威武王侯。閭和勸其廢帝自立﹐倫召孫秀議之。秀曰﹕」未可行也。今齊王司馬冏職爲車騎將軍﹐威名甚重﹐人皆敬之﹐況與大王同事之人﹐豈可使之爲臣﹖他肯甘乎﹖欲舉大事﹐除非去了此人方可。「趙王曰﹕」前日謀去淮王﹐幾壞大事﹐今將何以處之﹖「孫秀曰﹕」臣有一計﹐明日奏知聖上﹐言齊王父子皆有大功於國家﹐可封爲平東將軍﹐假黃鉞﹐行相國事﹐使鎭許昌曹魏舊都﹐以遏防姦黨﹐朝中大事咨啟而行﹐彼必悅而不疑。若得齊王一出﹐卽好行事矣。「趙王信之。次日﹐奏知惠帝﹐帝允奏﹐下敕於齊府﹐齊王冏大怒曰﹕」當日平賈後之亂﹐救淮王之難﹐悉我之功。今事平定﹐遣吾出鎭﹐則大權一統獨占﹐將欲圖謀不軌矣。「乃拍案而起﹐思欲與較非是。長史孫洵﹑參軍董艾急入諫曰﹕」大王怒者何爲﹖若欲與趙王競爭長短﹐是舉火自焚矣。今滿朝中皆孫秀黨與﹐此賊狡譎過人﹐不見前日淮南王乎﹖「齊王曰﹕」吾甚知賊倫勢大﹐難與爲敵﹐但事出不平﹐如何忍得﹖「孫洵曰﹕」小不忍則亂大謀﹐依臣愚見﹐明日可假意反去趨謝﹐稱彼功徳﹐言荷承念吾宗室菲才﹐授以重任﹐容他日有用吾處﹐效勞以報。此人異心已露﹐惟慮大王﹐不敢卽發。若見大王推獎﹐彼必以爲眞心﹐其志卽驕﹐驕則生妄﹐妄則思加九錫﹐一受九錫﹐則爲不軌矣。大王出離許昌﹐又可以陰養士卒﹐結合親王﹐待其謀成﹐眾情忿怒﹐大王俟隙而舉﹐移檄諸王﹐將兵入朝﹐一鼓除之﹐此韓魏圖智伯之計也。況今與彼同朝﹐如居狼虎之側﹐禍且不測。臣屢欲勸大王與彼相離﹐未得其便﹐今有此會﹐亟宜從之。「齊王聽言有理﹐遂依洵議。次日﹐入謝趙王﹐盛稱其徳﹐言朝廷國政﹐望爲贊理﹐其他無王弘才不能任此也﹐切勿可輕委。趙王見齊王甚加推戴﹐心中大悅﹐謂之曰﹕」侄爲親王﹐今假節﹐得專徵伐﹐凡有不道﹐不必請旨﹐任王行移﹐威不忝於劣叔矣。「齊王冏謝之而出﹐卽與孫洵整點本部人馬﹐一同俱赴許昌﹐共計新舊兵五萬﹐出京而去。趙王自遣齊王以後﹐遂肆無忌﹐藐忽朝臣﹐私謂孫秀曰﹕」如今可以行得大事否﹖「秀曰﹕」還未可得行也。𨿽然內中似可行得﹐外鎭之事難保必服。吾前慮有趙廞掌統全蜀之兵﹐是賈後至戚﹐正欲思報後仇﹐未有爲辭。彼乃智謀老練久經戰陣之將﹐故付以成都刺史之職﹐使爲外援者也。我今若舉大事﹐此人定然約會雍梁並秦涇孟觀舊屬﹐前來糾合諸王問罪﹐事或未美。然王必有圖位之心﹐須召回趙廞﹐方免關西後患。「趙王曰﹕」怎能召得他來﹖「孫秀曰﹕」今宜頒詔至川中去﹐言考察官吏﹐惟有趙廞忠心衛國﹐治蜀有功﹐可升爲大狄長之職﹐以代孟觀之任﹐宜入朝領敕﹐帶兵赴鎭。趙廞見此美官﹐必無疑慮。此乃設餌釣鰲之計。「趙王倫曰﹕」但恐廞見賈後見誅﹐不肯卽聽。「秀曰﹕」一邊就升汶山太守﹑內史耿滕爲成都刺史﹐將兵前去交代﹐趙廞不得不起身矣。「趙王喜其計美﹐卽諷監察兩川禦史奏廞功績﹐差心腹人袁寵持詔往成都﹐加廞大狄長﹐總制三邊﹐入京加兵領敕﹐就著耿滕代其速起。

卻說趙廞在蜀﹐已知趙王誅滅賈黨﹐恐身沾親被累﹐時時驚懼在心。及聞朝報至﹐言差袁寵來加官職﹐又徵入朝﹐料知是趙王與孫秀之謀﹐必非美意﹐乃聚一班僚屬﹑部將杜淑﹑張燦﹑常俊﹑費遠﹑許弇﹑衛玉等﹐共議其事。杜淑曰﹕」公是賈後親黨﹐今後被族﹐姻戚之家悉皆被累﹐明公處此僻蜀﹐以窵遠幸免。今若聽宣入朝﹐似虎落井﹑如鳥投网矣。趙王﹑孫秀用事﹐復望出乎﹖「廞曰﹕」然則何以回旨﹖「張燦曰﹕」依某之見﹐不如弗行﹐盤據西川之險﹐坐觀朝中之變﹐事機成敗﹐未可度也。「趙廞曰﹕」二公之言﹐俱是見愛之忱﹐但少智謀之士爲之籌畫大事﹐何能獨成﹖「燦又曰﹕」明公知姜維二子多才略否﹖長子姜發字存忠﹐別字繼約﹐次子姜飛字存義﹐別字守約。存忠極有智謀﹐深得父之兵法﹐皆是諸葛眞傳。自漢亡﹐從今不幹仕進﹐逃隱於靑城山中﹐不使人知。存義勇冠三軍﹐有萬人之敵﹐實川中之豪傑也。「趙廞曰﹕」吾亦曾聞其名﹐柰守漢節﹐不肯應命﹐何得其來相資謀議﹖「杜淑曰﹕」吾有一个犯將計在此﹐府尊可親自屈身﹐徑往靑城山中﹐說其出助﹐只道訪有劉氏子孫在於東川﹐今被趙王所逼﹐情願與之共尋來﹐立爲西川之主﹐以拒趙王。二子常懷復漢報晉之心﹐若此說之﹐彼必應承。待出來相助事成之後﹐看時勢而行﹐又作區處。「趙廞大喜。次日備辦贄禮﹐帶一二從人﹐同杜淑親至靑城山中﹐訪尋姜家兄弟居處。時姜發與弟結庵深塢﹐講論兵法﹐操演槍棒﹐一月歸家一次省母﹐調點家人耕種。其日姜飛探親回庵﹐二人閒談家務﹐及論關﹑黃﹑張﹑馬﹑趙等諸人﹐枉爲將門之子﹐世食漢祿﹐不思在川尋訪故主之族﹐建立功業﹐復土存祀﹐而乃各自奔逃﹐棄國離鄕﹐背宗忘主﹐何爲男子﹖今使我兄弟孤立無成﹐良可恨也。正言間﹐忽見二鵲飛到檐前﹐喧噪不已﹐發曰﹕」必有甚佳客相訪﹐可著人出外看視﹐先問來歷﹐當見者見之﹐不當見者避之。「姜飛卽使小童子於門首看之﹐見兩人騎馬而至﹐急入回報﹐言有二位佳客乘馬而來﹐方巾素服﹐從者捧書匣﹐已近門矣。二人欲躲不及﹐又不知是何等人﹐姜發只得整衣出迓。其人看見﹐滚鞍下馬﹐雙雙步行而前。姜發延入艸堂﹐敍禮動問﹐原來是成都太守。發勸居位行禮﹐趙廞不肯﹐姜發曰﹕」君侯親降茅庵﹐有何事故﹖愚兄弟久辭仕路﹐甘守蕨薇﹐並未嘗有少過失也。「趙廞曰﹕」非有他也﹐久聞賢昆玉豹隱靑山﹐猶如璞藏荊穴。今有小事欲煩到府中一決﹐知公不屑輕臨﹐是以老夫親來拜懇﹐欲求一良策以救蒼生之厄﹐全老夫之命。「發曰﹕」山人才𨿽涼鄙﹐柰先父死忠﹐老母嚴訓﹐立心永矢﹐欲次首陽之水﹐不願爲周之榮﹐效夷齊志迹﹐貴顯非所望也。「廞曰﹕」君子懷寶迷邦﹐有才不展﹐重光父母﹐亦非孝道。故主𨿽傾﹐有後不思尋而奉之﹐亦非忠義。吾固知二君不爲晉屈﹐但今晉室變常﹐自相魚肉﹐張華﹑裴頠忠而見夷﹐衛瓘﹑汝南淸而被戮﹔石崇﹑潘嶽﹑賈模﹑孟觀﹐皆純純守法﹐國之賢良﹐悉遭抄沒﹔淮南王忠勇而遇誅﹐楚王瑋剛明而受殺。今司馬倫聽信嬖人孫秀之言﹐復來召我。我思一去卽墮其計策之中﹐無異鳥入樊籠﹑虎投坑井矣。僕窘迫無可與計﹐聞二君有報晉之心﹐敬敢告以衷曲﹐伏乞辟開荊棘﹐指出迷途﹐沒齒終身﹐不敢相負。且昨聽得人言﹐有昭烈之後流落隴中﹐情願訪而立之。「姜發見廞所言﹐乃爲其立謀曰﹕」府尊遠守西陲﹐隘險難入﹐但有不赴其召﹐彼焉能柰我何﹖「趙廞曰﹕」今詔下﹐以汶山太守耿滕催代﹐已在少城立等﹐事已極矣。今望閣下同至成都﹐共謀大事﹐待退耿滕﹐然後尋訪劉氏﹐共興漢業﹐豈不成君之名﹐脫僕之禍﹐兩全其美哉﹗「

姜發本不欲從廞出仕﹐聞其願立漢後﹐乃從之曰﹕」若得明公復存劉氏之祀﹐實吾兄弟之至願﹐不但銘心效力﹐酬公大徳﹐卽炎漢九廟二十四帝﹐亦感佩九原矣。倘得事成﹐幸毋食言。「趙廞矢之曰﹕」存忠若肯相助﹐延生免禍﹐願自臣漢。若食此言﹐願死萬刃之下。「後廞果爲亂劍砍死。姜發信之﹐遂喚姜飛出拜。趙廞見飛身長八尺有五﹐虎眼鳶肩﹐劍眉鐵面﹐凜凜然有大將之風﹐暗謂杜淑曰﹕」有此二人爲助﹐何慮耿滕﹐且川蜀亦可望矣。「乃請同起。發曰﹕」待收拾﹐使家僮回家報母﹐蔬飯一食而行。「於是烹雞釀酒﹐食訖﹐一行人俱望成都府中而回。途中﹐常俊領兵卒百人﹐將軍輿迎之﹐直進府堂敍禮。廞子趙瑛與費遠﹑衛玉﹑張燦﹑許弇盡皆見過﹐相共宴飲。趙廞謂眾人曰﹕」昨承列君見愛﹐勸吾勿離此地﹐但明日耿內史到此交代﹐怎能善退得他去﹖若以兵拒彼﹐則又抗旨逆詔﹐其實兩難。諸君有何髙見﹐乞勿吝教。「杜淑曰﹕」螻蟻尙且惜命﹐公一受禍﹐我等皆不能免﹐豈有知而肯就無益之死乎﹖如今說不得『抗旨』二字﹐善來善對﹐凶來凶對﹐望存忠先生作一主爲便是。「許弇曰﹕」今朝中正亂﹐趙王將有不臣之心﹐西蜀山險水澑﹐有兵難進﹐彼自顧將有不暇﹐焉能柰及我乎﹖但只坐定﹐卽爲上策。「趙廞曰﹕」耿少府帶兵已屯少城﹐早晚就要來此﹐必須先立主意﹐莫待臨難措手。「姜發曰﹕」此亦無難﹐若待其兵到城下﹐便成仇敵﹐恐勝負未否。明府來日卽差官吏先去迎接耿滕來此交盤倉庫﹐必定前來相見。常﹑許二位帶兵一千﹐伏於成都山路口左隘﹔費﹑衛二位帶兵一千﹐伏於成都山口右隘﹔杜世良引兵百人﹐於山頂上看其入隘﹐卽便鳴鑼爲號﹐兩頭截出﹐可擒耿滕矣。吾弟姜飛引兵百人佯爲打獵﹐往來伺探﹐若我兵得勝﹐則不必出﹐我兵不勝﹐可與杜世良齊出助之﹐其兵士一个不容走去﹐願降者畱之﹐不願降者殺之﹐只做彊人模樣﹐莫說是成都兵馬。再差伶俐人往少城察聽﹐若其不疑﹐自然無事﹐我卻申奏入朝﹐言賊寇大發﹐殺死耿少府﹐必定下詔令吾收剿﹐百事俱罷﹐豈有再徵之理乎﹖若其知是吾等之計﹐發兵問罪﹐待山人聊施小策﹐連少城﹑汶山反掌之間盡歸於我矣。「趙廞聽言大喜﹐卽令姜發調撥兵將埋伏﹐差人往迎耿滕。

滕在少城﹐亦與功曹陳恂談議曰﹕」常規新任官員將到﹐本府官吏必須預先遠接﹐今成都何不見有人來﹖「陳恂曰﹕」往例多是舊官先去﹐新官後臨﹐故佐貳官遣人遠接﹐理之然也。今趙公久鎭此郡﹐一旦攺調﹐心所不懌﹐且其未離而大人先至﹐彼愈弗平﹐故不遣人來耳。斯際朝中多事﹐賈後被滅﹐渠系姻婕﹐豈無睥睨之意﹖大人若要赴任﹐必得趙公去後方可﹐不然﹐反差人卑辭去請他們到此少城交代﹐方無訛也。「正議未了﹐忽報趙太府差書吏迎請交代。耿滕見報﹐喚入問訖﹐卽便下令趣裝起馬。陳恂曰﹕」未可卽去。吾適勸大人之言﹐蓋有意耳。知大人素與趙公有失﹐曾劾他一本﹐趙王﹑孫秀亦揆二公不睦﹐故令相代﹐使無兩容耳。今大人忻然信之﹐安知趙成都不懷舊恨而釋然乎﹖願且少畱少城﹐差細作往彼打探的實﹐然後赴代﹐亦未爲晚。「耿滕曰﹕」此乃朝廷敕命﹐非吾私要奪他職任﹐何得生疑﹖且若不去﹐彼以爲吾懼彼﹐反恐成隙。自家部下有精兵五千﹐任他有甚異志﹐吾何懼哉﹖但略畱心防他﹐不卽入城可也。「陳恂又曰﹕」今李特作亂﹐成都被劫﹐趙廞還任﹐特避出綿竹﹐廞玆豈不集眾思剿﹐何少五千之兵﹖依吾小見﹐稱玆各屬縣村塢皆防禦流賊之兵﹐行文召至此間﹐佯爲操賞﹐使其護送而去﹐方可行事﹐否則竊恐趙公有變﹐一時備不及也。「耿滕曰﹕」莫說我們自誇﹐量趙廞無甚謀勇﹐非吾對手﹐何須過慮﹖「卽便收拾起行﹐親自當先﹐揚揚然望成都山大道而進。將入隘口﹐滕見樹木蔭密叢茂﹐使細作向前探視﹐回報並無動靜。滕自思曰﹕」有變無變﹐皆在此處﹐旣然平靜﹐料不妨也。「遂坦然直前。不數里﹐忽聽得山頂鑼聲敲響﹐兩邊四員川將引兵殺出。耿滕見之﹐喝令紮定隊伍﹐跑馬挺槍徑取許弇。滕不能敵﹐常俊又至﹐滕奮勇刺擊﹐二人皆怯﹐滕乃衝出﹐欲回少城。姜飛躲在林中﹐見滕得勝﹐恐被走脫﹐乃挺槍躍馬搶出截住﹐大呼曰﹕」來者可將財物獻出﹐哀求吾等﹐放你過去﹐何敢拒敵﹐欲討死也﹖「耿滕見飛威勇﹐思要避去﹐已被截住去路﹐後面四將又大喊趕來﹐只得挺槍殺進。姜存義初出﹐正欲大展雄威﹐乃抖擻精神﹐槍如雨點之急﹐耿滕架隔不疊﹐十合之中﹐手慌心亂﹐被姜飛進逼入懷﹐紐住狼腰﹐把耿滕生擒過馬﹐橫於鞍上﹐大叫曰﹕」眾兵無干﹐可速投降﹐免受刀斧。「眾皆拜倒。許﹑常等四將驅令前行﹐一个不容走脫﹐收回城中。先令人打報進府﹐趙廞見了大喜﹐親自出接﹐將耿滕殺之﹐設宴慶賀﹐重賞三軍。使人往少城打探消息。後人有詩贊姜發兄弟曰﹕

姜維九伐著鴻名﹐存義存忠繼俊英。謀猷勇略堪繩父﹐初入成都卽建勛。

功曹陳恂恨耿滕來在少城﹐諫滕不聽﹐知其必被所算﹐正欲起兵往救﹐忽見成都細作至少城體探﹐僞入報稱曰﹕」昨者耿太府赴任﹐不該帶兵護送﹐流寇哨聚山中者極廣﹐疑其多有財寶﹐及至隘處﹐被賊衝出﹐連官吏盡皆被害﹐後軍入救﹐賊已散去。今兵士走至府中﹐趙太爺欲要起兵﹐無尋賊處﹐又恐其夥盛誤失﹐故命小人前來報知。「陳恂曰﹕」耿爺有五千護兵﹐怎被山賊所殺﹖此是趙太守假施詭計﹐何來瞞我﹖「使者曰﹕」趙爺今升總制﹐巴不得耿爺去代﹐焉有暗害之理﹖實是賊人劫財﹐眾兵在彼可證。「恂曰﹕」不必再辧﹐汝回拜上趙爺﹐朝廷不曾負他﹐何乃妄殺同僚﹐抗違詔命﹖教他洗頸俟戮﹐免害百姓。「陳恂講至其間﹐心中越怒﹐卽將報人割去兩耳趕出。一面行文各府縣知會﹐又使人入京報與趙王﹑孫秀﹐遂親往各塢﹐勸說鄕兵豪傑﹐共同復仇問罪。旬日之間﹐得兵萬人。後賢有詩一首贊陳恂曰﹕

髙明能識趙鷁姦﹐詭意陰謀陰了然。耿滕不聽良言勸﹐未到成都果受愆。

第三十五回

姜發設計斬陳總

汶山功曹陳恂恨惱趙廞暗害耿滕﹐行文各處集兵問罪﹐有廣漢衛西夷校尉陳總﹐部下有精兵三萬﹐原系鄧艾隨徵宿將﹐謀猷老練﹐勇略雄豪﹐轄下有參謀趙模﹐智遠機明﹐力彊藝勝﹐一見恂文言趙廞抗拒朝旨﹐計殺代任官員﹐占據成都﹐招納亡命﹐反背國家﹐乃卽出榜﹐擇日起兵捉廞問罪。細作探得﹐報入成都﹐言陳功曹行文各郡﹐有廣漢衛鎭將﹑西夷校尉陳總起兵前來協同問罪﹐將近入界矣。趙廞聞報大驚﹐急請姜發兄弟並杜淑等商議其事。發曰﹕」此事不難。我若興兵去惹他們﹐勢有不順﹐恐無勝理。今彼越山前來﹐我以逸應之﹐何用慮爲﹖但不可使其入境。明日先以精兵伏於要路﹐出其不意﹐一戰可擒陳總﹐他郡不敢再來矣。「趙廞聽計﹐卽點精兵一萬﹐拜姜飛爲前部將軍﹐許弇﹑費遠爲副將﹐一同前去埋伏。姜發分付曰﹕」此去拒敵﹐陳總不比耿滕﹐宜當用心﹐待其過半﹐於中擊之﹐我自有兵接應。「三人領計而去。再喚張燦﹑衛玉領兵四千﹐前去接應。飛等至隘﹐伏於深處。候至午時﹐只見旌旗蔽日﹐戈戟凝霜﹐數萬大兵浩浩蕩蕩﹐揚然而進。陳總身騎髙馬﹐手橫大刀﹐親自當先。姜存義俟其過半﹐一聲炮響﹐伏兵殺出。陳總恐後兵奔敗﹐急忙勒馬轉身大叫曰﹕」趙廞妄殺鎭臣﹐違逆朝命﹐吾故提兵問罪﹗汝等皆食晉祿﹐安得助桀爲虐﹖「姜飛曰﹕」晉朝姦宄不道﹐無故滅人之國﹐絕人之祀﹐故天理不容﹐使其自相戕殺﹐婦弒姑﹐母害子﹐忠臣夷戮﹐姦佞專權﹐此天欲亡晉之時﹐汝輩尙然不知死在旦夕﹐猶罔言乎﹖「陳總聽言大怒﹐卽便舞刀直取姜飛。飛喝曰﹕」老賊何得無禮﹖「挺槍接戰。二人交馬﹐一衝一合﹐連斗上兩个時辰﹐未分勝敗。許弇﹑費遠分兩翼一齊殺至﹐陳總奮勇拒敵。合戰未久﹐忽見喊殺連天﹐張燦﹑常俊引生力之兵鼓噪殺入﹐陳總之兵大敗﹐總亦棄戰而走﹐成都兵乘勝趕去。山路崎嶇﹐廣漢兵自相踐踏﹐死者滿道。正在危急﹐趕者喊聲震地﹐卻得參軍趙模引兵救應﹐用車輛並木頭橫截要隘﹐成都兵不能進﹐乃始收回。只見趙瑛﹑杜淑引兵三百來至﹐謂眾人曰﹕」姜存忠有令﹐可速偸過小路﹐截住陳總﹐莫使走去﹐不然必定再來﹐就難勝矣。「時將日落﹐張燦﹑常俊﹑趙瑛引兵越山而去。陳總﹑趙模見成都兵退﹐乃紮住議曰﹕」今被老賊詭計﹐若非參謀救至﹐幾乎折盡兵馬矣。「趙模曰﹕」某曾勸公﹐宜合鄰郡一同徵追﹐方可破賊。明公不從吾言﹐藐輕趙賊﹐知必被算﹐故以車仗列於要路﹐阻其追兵﹐始不能進。「總曰﹕」今被暗算﹐已失一陣﹐挫動銳气矣﹐不如且回廣漢﹐再議興兵。「趙模曰﹕」可催兵速行﹐過此地界﹐方可緩轡。「總然之﹐下令疾走。剛才轉彎﹐忽聽得一聲炮響﹐趙瑛﹑常俊﹑張燦偸過小路﹐將大道把住。陳總回顧趙模曰﹕」前有伏兵阻路﹐參謀何以處之﹖「模曰﹕」勁兵在先陣上﹐此處量是些小。明公斷後﹐待吾當先殺退賊兵﹐衝回廣漢而去﹐何足懼哉﹖「陳總曰﹕」不然﹐天日已晚﹐山路崎嶇﹐我兵人困馬乏﹐且先敗一陣﹐心膽已卻﹐戰恐不勝。弗若上此髙山﹐據住險要﹐待其夜分﹐自然退去﹐豈不安逸回兵乎﹖「趙模曰﹕」賊旣立心來阻﹐焉肯善回﹖殺向前去﹐還是上策。設一登山﹐彼將兵馬圍住﹐我等糧少水絕﹐數日之內﹐必受困厄矣。外郡不知﹐並無救援。此算恐未妙耳﹗「眾兵亦曰﹕」路險日暗﹐不知彼兵多少﹐號色難認﹐恐戰非便也。「總遂不聽趙模良言﹐與眾上山據住。

姜飛﹑杜淑等恐趙瑛等有失﹐亦皆前進。比至其所﹐見陳總屯兵山頂﹐乃令軍士將路口圍住﹐遣人飛報與趙廞﹑姜發知道。姜發乘夜親自往看﹐四處路道平險齊整﹐乃分付將前後有兩條下山之路紮兩寨占住﹐其餘小路皆命疊斷﹐惟西南谷口乃極要之路﹐宜砍樹木層層疊起﹐命軍士百名一班﹐輪流巡守﹐只是困而扼之﹐不與交戰﹐數日之內﹐悉皆餓死矣。切不可走漏一人﹐免其求救﹐余都不必掛意。陳總挨至天明﹐乃與趙模議曰﹕」我欲趁此衝下﹐殺回廣漢﹐但是賊兵以逸守我﹐恐傷軍士﹐煩參謀爲吾斷後﹐老夫親自當先。「趙模曰﹕」我兵才定﹐賊兵正狠﹐今還未可卽下﹐且過一日。今晚著幾个有膽勇軍人偸下山去﹐徑往少城陳功曹處討援﹐令其領兵至西南谷口﹐那時裏應外合方可﹐不然恐難出此隘口。「陳總曰﹕」賊兵在下﹐小軍焉能得去﹖且陳恂不過數千之兵﹐見耿公被殺﹐我兵又敗﹐必然畏懼﹐焉肯卽來遠救﹖兵法有置之死地而後生。今夜四更以後﹐盡此見糧﹐各皆飽食﹐一齊衝殺下山。「趙模曰﹕」還須乞兵來助﹐休得忽彼﹐恐其把住隘口﹐一時難出。「陳總曰﹕」縱有兵守﹐吾何懼哉﹖「遂囑眾旗隊長曰﹕」令軍士三更造飯﹐四更時分下山殺出﹐且回衛鎭﹐不然困此死地﹐數日盡爲餓鬼矣。各宜效力向前﹐待回廣漢﹐另行重賞。「眾皆應諾。趙軍中張燦值下半夜﹐見其燒煙燃火﹐人馬喧鬧﹐急至寨中見姜存忠兄弟﹐曰﹕」今陳兵在山上一夜燈火不斷﹐軍兵亂動﹐似有下擊之狀﹐二公髙見何處﹖「存忠曰﹕」我料陳總山上無水﹐必然逃走﹐巴不得他們衝下。彼若一離此山﹐失其險要﹐必被所擒矣。諸君各宜用心﹐只要據守險要﹐不容走出﹐吾弟將兵一千﹐於中往來搦戰﹐帶住陳總﹐一日之間﹐自然力疲就縛矣。「乃調費遠﹑常俊把住東南﹐張燦﹑衛玉把住西北﹐正西上有寨在此﹐我與杜世良守之﹐西南谷口最緊﹐已曾疊斷﹐只須趙公子帶弓箭手五百前往守住﹐許監軍引兵一千於谷口邊往來救應﹐不可有誤。眾皆領命而去。姜飛紮於山下伺候。將近五更﹐天色黎明﹐只見陳總率眾當先殺下。忽然間喊聲大震﹐姜飛引兵阻住去路﹐陳總揮刀接戰。二人刀槍架隔﹐各逞雄威﹐戰上三十餘合﹐趙模後軍俱集﹐乃一齊衝陣﹐望西南谷口而走。姜飛不趕﹐使人催許弇去助。總至隘口﹐見其皆是巨木塞住﹐欲進移拆﹐一聲炮起﹐趙瑛喝令弓弩齊發﹐箭如雨點。趙模曰﹕」此處兵少﹐他倚疊斷﹐必不慮吾從此而出。箭有盡時﹐宜急攻之。「總乃親自冒矢而進。正在攻擊﹐喊聲起處﹐許弇引兵殺至﹐陳總急忙迎敵﹐舉刀奮砍﹐許弇抵當不住﹐正將退走﹐只見姜飛跑馬又到﹐趙模向前接戰﹐趙瑛也挺槍殺出。陳總見西南頭不得出谷﹐乃棄戰往東南而走。方及隘口﹐炮聲又起﹐費遠引兵截出。陳總大怒﹐刀如捲雪﹐憤砍而入﹐費遠尺寸不敢少離﹐只是隔抵其刀。陳總呼眾衝出﹐進未百步﹐常俊殺出擋住﹐陳總大吼直前﹐勢不可當﹐險被撞脫。卻遇許弇又到﹐二人並力拒住。陳總見其死拒路口﹐遂殺往西上而走。趙模曰﹕」吾等從西殺來﹐安可轉去﹖急往北路﹐可出少城。「陳總不聽﹐望西行不二里﹐杜淑引兵殺出﹐陳兵大驚﹐總乃揮刀來戰。姜發在寨虛張聲勢﹐喊聲震地﹐炮銃連天。陳總懊悔﹐轉馬向北而去。時已過未﹐人馬將倦﹐才到隘處﹐張燦﹑衛玉伏兵大喊而起﹐把住路口。姜存忠見總往北而走﹐急喚杜淑分付曰﹕」陳總尙未見疲﹐英勇猶在﹐汝可引兵從此超出少城路上把住﹐吾自調兵來應。「又喚姜飛謂之曰﹕」陳總此去情極﹐張﹑衛二將決然阻他不住﹐你可趕去戰住他們﹐我自去催取各兵俱來﹐定要擒斬他們﹐不枉我二人如此用心費力可也。「姜飛遂拍馬趕去。陳總與張燦在北谷口戰了一會﹐又有趙模爲助﹐衛玉二人皆拒阻不住﹐徑被殺出。行不二三里﹐背後炮響轟天﹐一員大將威如熊虎﹐驟馬追至。陳總見其來近﹐只得勒馬橫刀以待。姜飛髙聲叫曰﹕」校尉乃老成前輩﹐深明利害﹐善知時勢之人﹐到此計窮力極﹐何不及早投降﹐定要生擒活捉﹐以挫威名也﹖今前後皆吾之兵﹐縱然有翅﹐亦難出此羅网矣。「陳總怒曰﹕」兒曹輩敢此罔言﹗吾曾平漢滅吳﹐收羌定遼﹐屢立戰功﹐手殺上將無數﹐汝何等人﹐恁般無禮﹖好好向前受刀﹐以伏反亂之罪。「姜飛挺槍殺進﹐總揮刀接住﹐二人再施武勇﹐重整威風﹐一連戰上二十餘合﹐直殺得沙迷山麓﹐塵蔽林嵐﹐不分勝敗。姜飛曰﹕」老頭兒﹐吾知你饑疲將憊﹐還不下馬﹐恐難保命。「陳總曰﹕」小畜生不知死活﹐尙猶亂道。吾𨿽年將垂白﹐斬汝暴賊如屠豬犬耳﹗「姜飛亦罵曰﹕」老賊魂已離體﹐兀自矜能誇勇﹐敢與我戰百合否﹖「總曰﹕」潑奴敢藐前輩﹐就戰三百合﹐吾何在意哉﹖「遂各抖精神﹐又戰上三十餘合。正猶那凶神逢惡煞﹐猛漢遇彊徒﹐兩下裏並無少讓。正戰酣﹐只聽得一片喊殺之聲﹐張燦﹑許弇﹑衛玉分三路殺來。陳總思難勝之﹐不敢戀戰﹐揮刀當先砍條血路而走。趙模催兵衝走﹐姜飛等隨後趕去。陳總見後面喊聲漸遠﹐心中暗喜曰﹕」幸脫此地﹐賊兵𨿽至﹐不足懼也。「言未畢﹐一聲炮響﹐已被姜存忠調遣常俊﹑費遠﹑杜淑三將伏在山坳中截出。陳總曰﹕」反賊輒敢大膽﹐窘辱吾也。「揮刀殺向前去﹐戰未十合﹐姜飛與諸將盡皆趕至﹐總心亦怯﹐乃策馬而逃﹐姜飛﹑張燦接尾而進。陳總憤气塡胸﹐怒目直裂﹐謂趙模曰﹕」自幼並兼三國﹐未嘗有敗﹗汝當助吾誅此小賊﹐以雪羞恥。「復扭轉馬頭﹐再來合戰。未及五合﹐被姜飛一槍中左肋﹐陳總兩腳離鞍﹐倒撞下馬﹐又未知性命如何。參謀趙模看見陳總落馬﹐急忙向前搭救﹐已被姜飛加上一槍﹐中喉而死。趙模知不可爲﹐遂乃逃命望北而去﹐杜淑﹑費遠雙馬接尾追進。不二里﹐將及之﹐趙模見急﹐回身力戰﹐兩將不能勝。頃而張燦又到﹐從旁攻入﹐被杜淑一槍刺於馬下﹐兵士一擁而過﹐可憐陳總﹑趙模兩員謀勇之將﹐一朝盡死於鋒鏑之下。兵多半投降﹐有一半逃往少城﹐去歸陳恂。恂乃狄道人﹐素有智謀﹐見敗兵奔到﹐報道陳總又被趙廞所殺﹐賊兵得勝﹐必思並少城以除耿滕黨屬﹐乃命近城百姓盡行連家貲搬移入城﹐將磚石運堆城上﹐髙丈許。令民間壯丁立於其上拋打﹐將兵軍分守各門。一面發告急文書﹐往梓潼太守辛冉處求救。修補城垣﹐百事俱備。

且說趙廞在成都府中﹐正要差人打探眾將消息﹐忽然飛騎報道已斬陳總﹑趙模﹐大勝回兵。趙廞踴躍笑曰﹕」川中去此老猾﹐吾無懼也。「命吹打﹐親自出迎於五里之外﹐與二姜等並轡而歸﹐設宴慶賀。席中﹐與諸將議曰﹕」今蒙諸公相扶﹐幸除二仇﹐得免大禍。但今各郡縣皆知吾等抗旨造逆﹐必然還有軍兵來此﹐且錢糧不充﹐士馬不廣﹐難於戰禦﹐今有何計教吾進退﹖「姜發曰﹕」一不做﹐二不休。旣斬陳總﹐兵威已振﹐人皆落膽﹐破竹之勢不可遲也。卽宜進兵擒拿陳恂﹐奪取少城﹐一則剪除耿滕遺黨﹐二則藉其一郡錢糧﹐三則據守西蜀咽喉﹐則川中可霸也。「廞然其議﹐乃卽起兵殺至少城﹐四面圍住。陳恂日夜防守﹐隨方救應﹐趙廞之兵被磚石打傷無算。廞召諸將責之曰﹕」本欲與汝等同心戮力﹐共成事業﹐今攻一少城﹐兵不滿萬﹐十日不克﹐何以能得志也﹖「眾將曰﹕」容某等來日協力攻之﹐或可見績。昨因城上磚石廣多﹐軍士遭傷﹐故不十分逼近﹐欲誘其拋擲將盡﹐然後下之。「廞曰﹕」一座郡城磚石﹐焉能卽盡﹖「諸將曰﹕」明府勿慮﹐保爲破之。「趙廞乃悅。次日﹐諸將激勵兵士﹐親自分門扣城極攻。陳恂亦自立城上﹐指揮方略﹐嬰城固守﹐自辰至申﹐各不少息。兩家擊射死者﹐城上城下尸積徧滿﹐不能得下﹐兵多帶傷回營。趙廞深罪眾將﹐各皆不安﹐乃告知姜存忠曰﹕」我等拼死效力﹐只欲拔城﹐柰陳功曹善於守備﹐以致不能成功﹐而府主大人欲罪我等﹐我等何能飛入其城﹖望乞轉達一言﹐寬容數日﹐思想計策以取之。若只恃力妄攻﹐徒傷眾命耳。「姜存忠曰﹕」兵法云﹐兵卒十倍而攻城﹐歷旬不克者﹐將之災也。是以趙公慮焉。諸君且退﹐吾見他自有方略﹐管取各皆建功。「眾謝而去。姜發乃上帳見趙廞曰﹕」竊聞大人見諸將攻城不克﹐欲罪責於彼。愚謂此非將士之不用命﹐乃是陳恂多禦戰守城之能﹐故難卽下也。昔樂毅爲戰國髙士﹐與齊兵一戰於濟西﹐不半月連拔七十餘城。後圍一卽墨與莒﹐三年而不能克者﹐以其內有田單爲之設謀故耳﹐非樂毅之智前能於濟西﹐而後拙於卽墨也。且兵法云﹕十倍則圍。今欲速成﹐什七之功﹐徒傷士卒之命﹐非用兵之善矣。「趙廞曰﹕」然則兵屯堅城之下﹐倘若救至﹐其將柰何﹖「發曰﹕」容吾設謀以取之。「發出﹐忽見姜飛奪得有陳恂往辛冉處求救之書﹐姜發大喜﹐卽入謂廞曰﹕」某有一計﹐可破少城。「乃附耳低言曰﹕」如此如此。「趙廞聽言大喜﹐隨令三軍圍城復打﹐請存忠行計。姜發乃命姜飛﹑杜淸﹑費遠﹑常俊帶兵五千﹐寫認旗數首﹐依計而行。杜淑﹑阮邙﹑衛玉﹑張燦分門攻打﹐趙瑛﹑許弇往來應救﹐甚張威脇。城中百姓驚懼﹐恂慰勉之曰﹕」但能竭力保守﹐早晚間辛爺救兵卽到。「眾皆齊心守戰﹐自辰至未﹐趙兵傷者甚眾。廞乃親至城下觀看一回﹐傳令曰﹕」今日且收兵回寨﹐明日吾當親破此城。「陳恂在城上聽得此語﹐乃亦徧視城垣諸處﹐恐有頹壞。忽見正東上一騎如飛而至﹐滿身血污﹐眉額皆傷﹐連叫救命。城上見一孤軍﹐卽將繩子放下﹐弔入城中。陳恂喚問其故﹐軍人於貼內取書一封呈上﹐恂拆開看之﹐乃辛冉名字﹐圖書字迹被汗所浸﹐難以辧白﹐其辭云﹕」見功曹檄至﹐卽便整兵集糧﹐前來救應﹐偶以郡事羈縻失限。昨者亟進﹐不想與老賊之兵遇於途中﹐兩相合戰﹐幸已斬其一將﹐但賊尙銳﹐死死拒住吾兵﹐恐一時未能卒勝。若明早我復勝彼﹐此則萬幸﹐辰巳時當到城下。若不能勝﹐則辰巳時不到﹐公可收拾將兵衝出﹐夾而攻之。權時同回梓潼﹐以待漢廣之兵齊到﹐再來復取少城﹐共剿逆賊。冗不成書﹐速宜裁諒。「陳恂看罷﹐���知眾曰﹕」今辛太守以兵來救﹐吾等實乃死中得活矣。旣有賊兵拒住﹐必不能到﹐可趁此時殺出相助﹐倘獲成功﹐未可量也。「陳恂依言﹐點兵結束﹐將錢糧挾於軍中﹐以備出城。次日辰牌時後﹐只見趙廞之兵更不圍城﹐看見正東上徵塵滚滚﹐各皆趕去。忽有數騎奔至城下﹐叫曰﹕」辛太府出兵前來﹐被賊阻戰﹐喜已殺敗而來﹐適間又被兵去阻住﹐正在廝殺﹐亟宜發兵﹐兩頭擊之﹐可獲大勝矣。「陳恂上城看之﹐但見梓潼路上塵埃蔽日﹐炮銃連天﹐恂乃下城開門殺出﹐望東而進﹐去助辛冉。未及數里﹐驀然間炮聲驚起﹐兩枝伏兵殺出﹐把陳恂圍於陣中。姜飛勒馬當先髙叫曰﹕」陳功曹可速下馬﹐同扶故漢﹐免受殺戮。吾等爲復川蜀舊地﹐降者重用。「陳恂大怒﹐喝令三軍混戰﹐撞陣而去。姜發大呼曰﹕」昨日陳總﹑趙模尙然一戰能梟﹐今戰陳恂不下﹐非不及也﹐弗用命也﹗可亟追之﹐以斷一禍﹐違者治罪。「於是趙之眾將爭先趕去。卻好常俊﹑費遠打辛冉旗號來至﹐陳恂髙叫﹕」辛明府可卽助吾退此逆賊。「門旗下撞出常俊﹐叫曰﹕」陳功曹認得辛明府否﹖可急下馬。「陳恂唬得魂飛魄散﹐心膽俱灰﹐挺槍刺去。常俊揮斧迎敵﹐費遠也挺槍攻入﹐三匹馬戰作一團。陳恂身中二槍﹐尙猶不退﹐值許弇﹑阮邙從背後趕至﹐恂乃突圍而走﹐趙將等拼命趕上。又遇姜存義殺至﹐恂嘆曰﹕」吾無生矣。「遂力戰而死。姜飛找了首級﹐將至少城。少城之百姓拜迎趙廞入內﹐安撫已訖﹐畱常俊以兵五千守之。自率眾回成都﹐封賞眾將官職﹐以姜發領廣漢太守﹐姜飛領西夷校尉﹐二人皆不受職﹐勸廞尋立劉氏﹐以收民望。廞以詭言賺之。二人心中不悅﹐甚是懊悔。姜發乃吟詩一首嘆曰﹕

數年隱迹匿靑城﹐被餌吞鉤誤致身。張良本爲韓仇出﹐何事姦讒昧誓心。

第三十六回

趙王秉政篡大位

辛酉永寧元年﹐四川趙廞被孫秀激反﹐連陷數郡﹐勾結流賊李特﹐兩川如失。飛報疊疊奏入洛陽﹐時之朝權皆系趙王﹑孫秀所掌﹐朝野側目﹐無人敢言。秀有異志﹐並不提起救川之事。河內太守劉頌勸趙王宜靖亂正逆﹐以淸邊患﹐倫﹑秀不聽。劉頌知其將危社稷﹐乃奏帝自親萬機﹐以收其權。其疏略云﹕」治天下如用器﹐夫器一傾難可以正﹐故人盧經後世者﹐必精理天下之政。今而政出臣下﹐法不當理﹐官不稱職﹐藩王仇殺﹐不顧彜典﹐紀綱殄墜﹐臣恐社稷日將不安矣。「帝見之而不能行﹐思滿朝皆阿趙王﹐無敢進言﹐獨劉頌不畏權幸﹐乃心皇室﹐擢爲吏部侍郎﹐使遏眾黨。孫秀見無人逆己﹐不敢上救蜀之議﹐乃與士猗﹑張林等定議﹐先加趙王九錫﹐然後平蜀。張林遂密諷侍禦史上本申請﹐下大臣尙書省詳擬。傅咸﹑劉頌二人拒阻廷辧曰﹕」昔漢天下將亡﹐故以九錫賜魏﹔魏天下將亡﹐以九錫賜我宣帝。此乃一時丕極之用﹐非可以通行於世者也。昔周勃克定呂氏﹐霍光扶立漢宣﹐其功莫大﹐未聞有九錫之命﹐豈是太平盛典﹑上世成規﹖宜詳而思之。「張林曰﹕」今趙王有再造之功﹐汝等何敢妄阻錫命乎﹖「喝令推出治之以法。孫秀急止之曰﹕」今川蜀方亂﹐皆以誅戮大臣爲名。況劉﹑傅二人乃朝野重望﹐若妄殺之﹐則人皆不合於我﹐議端起矣。「張林乃止﹐徑扶劉﹑傅出外﹐百官在內者皆唯唯而已。孫秀乃奏言趙王功過平﹑勃﹐宜加九錫﹐惠帝不敢逆﹐任其行移。司馬倫特受九錫﹐徳秀之援﹐遂亦奏帝言﹕」向蒙陛下許孫會以河東公主﹐宜賜成婚﹐全其終始。「帝亦允之。擇日召孫會入居駙馬府。孫秀又奏后妃旣以得罪﹐宮中不可無後﹐請立其黨尙書郎羊玄之女﹐入爲帝後。孫秀性狡黠﹐原非正士﹐所臨廷議事者﹐惟邪佞是聽﹐忠良見棄﹐故黨羽亦多細人﹐徒知逞時挾勢而猖獗﹐無謨猷深遠之慮﹐竟然肆志罔加九錫。

齊王司馬冏在許昌聞知����﹐與其臣下孫洵﹑董艾﹑葛旟﹑王義等商議曰﹕」趙王倫乃宣帝庶�����又掌握朝廷大政﹐榮授九錫。孤爲帝之親弟﹐被他發出外京﹐理合入朝護衛﹐柰彼勢大﹐心甚不平﹐無如之何。「孫洵曰﹕」將欲取之﹐必故與之﹐將欲敝之﹐必先侈之。今趙王性庸﹐孫秀志驕﹐皆欲速成富貴者﹐罔想之心積已久矣。彼今未敢卽便篡位而先加九錫﹐蓋懼殿下密邇京邑﹐特以相試耳。殿下何不差人前去奉賀加九錫之美﹐辭內深加褒獎﹐盛稱其徳﹐言人民仰望﹐宗室叨安。孫秀等乃碌碌庸材﹐𨿽多狡譎﹐不知大略﹐一見殿下推舉﹐必不以他人爲懼﹐早晚定行篡奪大位矣。待其一行篡逆﹐眾臣諸王自然怒彼﹐那時殿下移檄遠近﹐召集諸王勛舊﹐數其謀逆不道﹐大興問罪之師﹐一鼓可擒孫秀而除趙王倫矣。那時殿下爲之謀主﹐大權不歸殿下而誰敢僭越乎﹖何必今於勢焰之中﹐與彼較競成仇哉﹖「齊王乃依孫洵之言﹐卽令其作書一封﹐遣葛旟賫禮物入京奉賀。葛旟至洛陽﹐徑入趙府參拜﹐將禮幣並齊王之書獻上。趙王倫看其書意﹐皆是頌己威徳﹐朝野傾心﹐人民屬望﹐𨿽周公之輔成王有所不及﹐九錫之榮亦未表其功而酬其績也。趙王大喜﹐重賞葛旟﹐頒賚齊府特厚﹐其下將士各加官職。乃私謂孫秀曰﹕」孤所懼者﹐齊王一人耳﹗今齊王見推若此﹐何愁大事不成乎﹖「孫秀曰﹕」齊王旣以尊畏﹐其餘不足慮矣。穩而行之﹐料無妨礙。可趁此時設一大宴﹐召諸百官會議﹐言惠帝騃戇﹐不堪負荷﹐難爲國主﹐宜退位閒宮養老﹐別選有徳之君﹐以安庶兆。故意不擇嗣位之人﹐使多官庭議不決﹐那時臣命心腹之臣宣言於朝﹐以殿下有阿衡之任﹐居攝朝事﹐臣請奉大王居位﹐率眾下拜﹐先呼萬歲﹐誰敢不從﹖那時殿下統馭六合﹐君臨萬方﹐豈不爲一世之雄也﹖縱授九錫﹐不過人臣之秩耳﹗「趙王大喜﹐卽暗擇吉日﹐差飛騎徧請公卿臣宰﹑文武大小官員﹐俱到趙府會宴。滿朝臣宰不知何故﹐見趙王有請﹐無人敢不到者﹐於是入見禮畢﹐序爵而坐。孫秀令兵士將校皆戎裝執械﹐把住府門﹐兩邊廊下悉列武士﹐皆弓上弦﹐刀出鞘﹐躋躋而立。眾官員各面面相覷﹐驚怖失色。趙王令孫秀把盞。酒至數巡﹐趙王倫起身謂眾公卿曰﹕」今日孤屈卿等﹐非有別意﹐特爲國家大事有所不洽耳﹗「王戎﹑蒲奮﹑崔隨皆預首席﹐不知所出﹐皆不敢發一言﹐惟樂廣曰﹕」有何國家大事﹐乞發旨諭﹐待眾參議。「趙王曰﹕」天子者萬民之主﹐居上位以令天下﹐亦須有統馭之才能﹐方可致治。今惠帝昏庸騃戇﹐不堪負荷大事﹐先帝在日﹐數與和嶠﹑衛瓘﹑劉毅等議欲廢之﹐然恃皇孫聰敏而止。今皇孫已死﹐無復可望﹐且以妒妻害母致餓死而不之顧﹐譖子被殺而不知審﹐知汝南﹑衛瓘之忠遭枉害而置之不問﹐命伏胤和解﹐反殺淮南王而眇若不聞﹐此等殿陛之間耳目所擊之事﹐尙且不能直﹐豈堪理天下﹑總萬機而治百姓乎﹖「樂廣曰﹕」悍妻惡子﹐無法可治﹐聖上亦爲賈後諸人所誤﹐致損令徳﹐非出本心。今有大王之能﹐以輔翼其不逮﹐更不須俾其親理庶事。今不知大王宣召臣等有何所議﹐願聞其詳。「趙王曰﹕」先帝有遺詔﹐言異日太子司馬衷若其復爾昏黯﹐不能經濟﹐卿等當別立賢明﹐以安社稷﹐免誤蒼生。孤今欲遵先帝格命﹐效伊﹑霍故事﹐將惠帝安置閒宮﹐再選有徳者立之。諸公卿以爲何如﹖「尙書令束晢﹑衛尉荀組﹑員外郎王堪三人出席告曰﹕」大王見之左矣。昔者太甲不明﹐怠棄典禮﹐伊尹放之桐宮﹐使之自艾﹔漢之昌邑王登位方二十七日﹐上過者三千餘條﹐故霍光告太廟而廢之。今主上𨿽云昏懦﹐無如二君之罪過﹐若一旦廢之﹐恐諸王心中不服﹐興兵入朝﹐那時恐震驚九廟﹐禍及百官﹐上懼宮闈﹐下殘黎庶﹐深有不便﹐乞詳思之。「趙王聽言﹐作色而起﹐曰﹕」汝等以爲惠帝無過﹐弒母殺子﹐滅叔誅弟﹐夷戮功臣﹐世人之罪過﹐尙有大於此者乎﹖且天下者﹐乃吾司馬氏之天下﹐汝等屍祿庸臣﹐上無匡君救國之能﹐下無定亂諫主之義﹐前非孤家收賈午﹑章﹑謐等誅之﹐幾蹈呂須﹑產﹑祿之轍矣。汝輩曾無毫忽效忠之處﹐徒叨爵秩以諂佞爲事者也。「眾官員見趙王變色作怒﹐其門下姦黨又皆睜目露刃﹐直視荀﹑束三人﹐咸莫敢言﹐乃曰﹕」臣子不得指斥君父之過﹐惟大王裁之。「於是各散歸第。次日﹐趙王司馬倫令張泓﹑許超﹑士猗領兵列於朝門﹐孫秀命張林﹑張衡列於殿上﹐親帶甲士三百﹐負劍進宮﹐請惠帝出殿﹐下令有文武官員一名不到者﹐卽斬首號令。大臣等只得都到朝堂﹐依班列次而立。趙王按劍謂羣臣曰﹕」司馬衷昏騃無似﹐不堪大位﹐孤奉先帝遺旨﹐昭告太廟﹐以衷爲太上皇﹐居養老宮安置﹐所有郊天冊詔﹐當殿開讀。「孫秀乃卽髙聲朗誦。詔曰﹕

憶昔武帝﹐天不永壽﹐中道崩殂﹐以太子衷承位正統﹐嗣爲惠帝﹐建號永康﹐冀安寰宇﹐仰望太平。詎謂質稟昏庸﹐政由嬖幸﹐後宮專制﹐內豎擅權。廢皇太后而不敢救﹐五倫殄絕﹔害皇太子而不知惜﹐三綱墜亡。進直諫之忠言﹐不能采納﹔侮威福之邪行﹐弗獲剪除。致令元勛被戮﹐藩室傷殘﹐罪過多端﹐戇顗無似﹐不一世二﹐怎紹宗祧﹖且聞蝦蟆官私起問﹐民荒遭餓諭食肉糜﹐玄白無知﹐菽粟莫辧。今與公卿大臣王戎﹑孫秀等請告太廟﹐以惠帝閒宮養老﹐再訪宗室有徳之君﹐以奉九廟﹐統馭萬民。欽此欽遵﹐羣臣知悉。

孫秀讀詔以訖﹐卽令侍衛將軍許超﹑士猗扶帝下殿﹐解其璽綬﹐易其冕服﹐北面而立。惠帝淚如雨下﹐羣臣亦皆傷感。趙王喝令武士扶之上輦﹐並羊後送入西宮。命心腹張衡爲侍衛﹐以兵監之。惟有尙書和郁﹑侍中瑯琊王司馬睿﹑侍郎陸機大哭扶輦而送帝去。孫秀乃宣言謂百官曰﹕」大寶不可空虛﹐公卿等宜舉有徳者以承天位。「老黃門傅祗曰﹕」天下者不可一日無君﹐大王欲易昏庸﹐必須預擇明睿﹐豈有虛座以待﹐臨期擬議者乎﹖「秀曰﹕」此乃國家大事﹐豈容一人預選﹐故爾當陛與眾謀之。「祗嘆曰﹕」欲爲之而必爲之辭﹐聖人無僞言也。「遂不復辧。秀再問於羣臣之眾﹐眾知倫﹑秀之意﹐乃曰﹕」惟太宰趙王是皇室至親﹐徳深望重﹐舉選服眾﹐羣臣敢僭越乎﹖「孫秀曰﹕」趙王自舉﹐恐朝野議其有私﹐諸公卿應無偏黨﹐故令酌之。但天下者乃司馬氏之天下﹐當於司馬氏諸王中選擇徳望推重者立之﹐不使妄謬便是。「眾又不語。張林﹑殷渾曰﹕」若論徳望﹐無有過於趙大王者。「羣臣亦不應辧。孫秀曰﹕」諸公卿大臣旣未肯的分﹐且請趙王行居攝事﹐以待再議。「張林﹑卞粹卽便扶趙王上殿。趙王佯辭故推﹐叱林﹑粹曰﹕」孤爲皇叔﹐今受九錫﹐富貴滿望。汝二人欲陷吾於罵名耶﹖「孫秀曰﹕」今天下未有令主﹐恐生他變﹐大王權且居攝﹐以安朝野。待眾議定奪﹐然後遜避﹐未爲晚也。「趙王推之至再﹐不敢就位。孫秀曰﹕」天下事大﹐非殿下﹐他人莫能當﹐若不居位攝政﹐又難令人﹐乞勿固讓﹐勉從眾望。「秀令張林﹑卞粹扶住趙王﹐親率禦史殷渾並各黨與向前拜舞﹐眾臣宰懼秀加害﹐只得隨班拜賀。趙王坐定﹐贈各官祿秩﹐命楊珍﹑李儼爲永昌宮侍禦﹐執掌惠帝俸祿﹐非有宣召﹐不許入朝。以孫秀爲太宰﹐總理百揆﹐錄尙書事﹐兼領內外兵權。立司馬誇爲太子。孫秀自掌大政﹐權侔人主﹐趙王有詔﹐秀輒更換攺易﹐時行予奪。又自書靑紙爲詔﹐升攺官員﹐錢到卽遷﹐或至月滿一升﹐百官轉易如流﹐局司鑄印不疊﹐或以白版封之﹐卽木頭印也。攺變如麻﹐政令不一。

自此災異疊見﹐天星不順﹐黃河流決﹐舟楫不通﹐彗出竟天﹐大蝗千里。太史令夏政謂束晢曰﹕」天下從玆亂矣。「有一雄雉飛入朝門﹐自太極殿東階上於正殿﹐衛卒撼之﹐轉飛於殿西鐘樓之下﹐有頃﹐尋之不見。越日﹐殿上獲得一異鳥﹐趙王問眾爲何名﹐人皆不識﹐系之累日﹐竟不能曉。忽然宮之西隅走出小兒一个﹐身穿素衣﹐向前曰﹕」此鳥名服劉鳥也。「趙王命查其小兒﹐亦無人知其從何而來。心中驚疑﹐乃將小兒並服劉鳥俱置密室之中﹐封鎖牢固﹐令人於門外守之。明旦開視﹐則小兒與鳥悉皆不見﹐封鎖如故﹐內無穴隙﹐不知從何而去。人皆嘆異﹐以爲趙王將禍矣。其鳥直應到晉帝服於劉淵﹐至今書載有﹪鳥者﹐自此始也。洛陽城中有齊王黨與並姻戚之家﹐乃將趙王廢帝篡位之事報至許昌。齊王司馬冏見其私書﹐言帝被黜遭幽如同臣妾﹐雙眼淚如泉湧﹐踴躍大罵曰﹕」無仁老賊﹐輒敢魍魎﹗汝爲庶支﹐篡吾武帝之業﹐是可忍也﹐孰不可忍也﹗「乃集孫洵﹑董﹑葛等共議曰﹕」今惠帝有何大過﹐司馬倫無故廢之﹐乃竟自篡位﹐藐視我等親王猶如無物﹐豈吾兄弟之中﹐悉皆不如老賊之能乎﹖「董艾曰﹕」此俱賊奴孫秀之謀﹐未出洛陽﹐吾等已知有此﹐勸大王離彼屈忍﹐蓋爲是也。今彼事旣成﹐怒亦無用﹐今宜火速募兵﹐預備徵討及防賊倫變謀﹐一面令能言使者持檄說請諸王﹐以順伐逆﹐乃桓文之事功耳。「齊王曰﹕」我今兵力不及賊倫萬一﹐何能舉事﹖「孫洵曰﹕」兵不在乎多寡﹐在勢之順逆﹑理之枉直耳﹗今司馬倫不道﹐廢帝篡位﹐人心共怒﹐袒臂一呼﹐從者如市﹐何須慮哉﹖況吾武帝親王尙有十餘﹐惟大王倡首會之﹐事可成矣。「齊王曰﹕」宗親固有﹐還是那鎭之王可與共事﹖「洵曰﹕」河間﹑成都﹑東海﹑瑯琊皆可同謀者﹐可卽修書去合諸王﹐看其從與不從﹐再合他處。「齊王卽命孫洵作稿﹐暴倫﹑秀罪過﹐告報諸處。齊王冏親自書之﹐遣一舌辧之人將去。書曰﹕

晉室不幸﹐泰始以後﹐外戚專權﹐後宮弄柄﹐遂致紀綱紊亂﹐政出多門﹐骨肉傷殘﹐禍階薦起。孤與趙王倫﹑淮南王允共除妒逆﹐肅整倫常。豈期趙王倚派皇叔﹐藐忽帝親﹐聽吳賊孫秀之姦言﹐謀殺淮王﹐黜孤許昌。比以惡黨彊盛﹐甘屈外赴﹐玆邇肆志驕橫﹐立心狂悖﹐廢無過之君﹐篡升平之位﹐壞我基業﹐亂我家邦。秀罪滔天﹐倫惡盈海。凡我手足親王﹐當念先帝創立之艱難﹐庶派亂宗之憤憾﹐共興伐叛之師﹐以討不臣之賊。

齊王書訖﹐差伶俐者四五人﹐往數處去會合眾王﹐約共興兵討伐孫秀﹑司馬倫。未知此事成否若何﹐後人有詩嘆曰﹕

趙倫孫秀逞姦心﹐僭奪稱尊致眾嗔。齊王倡義興徵討﹐理順當知事竟成。

第三十七回

齊王會兵討孫秀

齊王司馬冏忿恨趙王篡奪大位﹐移書約會各親王﹐共興義兵﹐掃除逆黨﹐以復孝惠。使者至鄴城﹐進見成都王司馬穎﹐乃呈上書啟。穎接書看其來意﹐卽召長史盧志﹑參軍司馬和演﹑蔡克﹑王彥﹑鄭琰﹐衛將石超﹑牽秀﹑董洪﹑趙讓﹑程牧﹑李毅﹑郭勱﹑公師藩等俱至共議﹐曰﹕」今齊王文書到此﹐言孫秀助趙王廢帝篡位﹐會同起兵﹐共討叛逆。孤思此乃大不道之事﹐理宜問罪﹐意欲從之﹐慮兵微不能濟事﹔設使不從﹐又無坐視之理。卿等髙見若何﹖「盧志曰﹕」大王若肯仗義討逆﹐精勇必不召而自至﹐但命官司招募豪傑﹐榜文一出﹐悉皆響應矣﹐速往下縣趲集錢糧齊備﹐義旗舉日﹐諸王畢集﹐立能掃之﹐何慮之有﹖「成都王大悅﹐乃分遣諸將往各屬縣﹐諭以忠義﹐使之募兵集糧﹐協助討叛。旬日之間﹐得兵三萬餘人﹐共計新舊有六萬之眾﹐命石超﹑牽秀等日夕教演﹐以備進討不敍。

卻說齊王第二使至陜西河間王司馬顒處﹐投下書啟。顒看其書﹐卽喚長史李含﹑參軍房陽﹑屬部大將衙博﹑驍將張方﹑郅輔﹑牙將張輔﹑席薳﹑刁默﹑呂朗﹑馬瞻﹑郭偉等商議曰﹕」今齊王檄會孤等共討趙王﹐我思他們旣已篡位稱尊﹐京師兵廣﹐錢糧儲積﹐必有防嚴﹐恐未易討。況日前有書與我﹐言欲請我入朝共理政事﹐以孤爲王太弟。我今去就兩難﹐卿等有何髙見﹖「張方曰﹕」旣趙王許與大王共掌朝綱﹐今當趁此勒兵相助﹐協退齊王﹐大權必屬我掌﹐何又從齊王而自失阿衡大任乎﹖「顒曰﹕」孤心實不欲以兵去會齊王。前在洛陽之時﹐常言孤非帝派﹐甚多輕慢﹐又勸惠帝﹐言不可以關中重地益我﹐帝欲攺之。孤用盡心力﹐賄托當道﹐方得來此。卿言是也。「李含曰﹕」大王之見左矣。趙王書意許王爲太弟者﹐是見惠帝無子﹐欲行反逆﹐故以此餌啖大王﹐以阻討伐之心耳。今彼篡位﹐已立司馬誇爲太子﹐焉用大王入朝﹖且天下親王臣宰皆怒孫秀之姦﹑趙王之逆﹐會兵問罪者公舉也﹐大王所論者私意也﹐豈可以私意而廢公事乎﹖「張方又曰﹕」大王將關中之兵﹐何從而不克﹖乃狐惑做甚﹖「河間王曰﹕」齊王之約﹐吾實不屑就也。「李含又說之曰﹕」大王以爲趙王有連和之心﹐故深信之。依臣度之﹐渠乃假意耳。今彼旣篡大位﹐知齊王等決不甘忍﹐必興問罪之師﹐何不宣召大王入朝共理政事﹐聊慰人心﹐又可以抗敵齊王﹖胡乃一應中外重權悉委孫秀﹐豈非誑王之言乎﹖且淮南王有莫大功勞於彼﹐尙謀而殺之﹐況王未嘗有徳於渠﹐安可輕信﹖今旣無意起兵向洛﹐亦當出兵於途﹐以勉諸王之意﹐看緊慢而進﹐毋得坐視眾王成功﹐日後取悔無及。「河間王乃從其言﹐遣張方爲大將﹐以呂朗﹑刁默爲左右﹐馬瞻﹑郭偉爲後軍﹐將兵三萬﹐出屯陜東﹐觀察勝負而動。

又道齊王第三使至湘陰﹐進見長沙王司馬義﹐呈上文書﹐拆開看其來意﹐亦聚長史何勗﹑親軍將軍皇甫商﹑王瑚﹑宋洪﹑王矩﹑陳眕﹑上官巳等﹐計議其事。何勗曰﹕」今趙倫無道﹐聽信賊奴孫秀﹐擅廢國君﹐妄篡大位﹐布置親黨﹐以亂晉統﹐正乃宗親仗義枕戈之日也﹐何待議哉﹖當速起兵﹐不須猶豫。「長沙王然之﹐卽往下縣催趲兵糧﹐不過旬日﹐各皆解送至府。長沙王乃亦遣人持書徧會諸王﹐期同赴洛陽﹐以靖國難。齊王得報大喜﹐遂擇日先行至潁陰下寨﹐以待諸路之兵。卻才完備﹐新野公司馬歆引兵先到﹐齊王大悅﹐曰﹕」初行下寨﹐助兵卽至﹐大事定成。「乃遣人迎接入寨。相見禮畢﹐歆曰﹕」吾職輕地弱﹐聞王檄至﹐亦聚些小人馬來聽指揮﹐同伐逆倫以淸朝亂﹐共復惠帝。「齊王曰﹕」賢弟之心﹐可謂忠貫日月者矣。「數日之間﹐報道東海王司馬越﹑瑯琊王司馬睿各皆帶人馬來到﹐兵威大振。河間王司馬顒接得長沙王約會之書﹐心中驚悔﹐及探得成都﹑東海﹑新野悉皆發兵討逆﹐急召李含商議曰﹕」前日不聽長史良言﹐失於大計。今聞諸鎭皆起兵應赴齊王﹐長沙王又有書到﹐倘事成之後﹐義旗反指﹐以眾兵來問不赴國難之罪﹐那時何以應之﹖「含曰﹕」事猶未晚﹐可急馳檄催張方率兵前赴﹐乃言關中路遠﹐主公不敢擅離﹐賊甚多廣﹐恐怕變生肘腋﹐特遣臣等將兵前來﹐共討孫秀。如此﹐則可以轉禍爲福也。「河間王曰﹕」此言極善﹐但恐張方先建不去之議﹐恐未卽肯往聽指使耳。「席薳曰﹕」大王急寫慰諭文書﹐小臣親去﹐管取無誤。「司馬顒大喜﹐遂命薳行。薳至張方軍中﹐傳上王書﹐方見中間言各王皆集﹐知趙王不能敵﹐乃亦引兵前進﹐去會齊王。齊王使人約會成都王﹐將兵馬分作三路﹐一齊同起。河南地界上官府﹐疊將各王起兵之事報入洛陽。趙王見奏齊王會兵﹐不約而至﹐心中大懼﹐急召孫秀﹑閭和等入朝商議曰﹕」前承卿等勸朕廢帝自立﹐今坐未安位﹐而諸鎭藩王皆起兵來問罪﹐事將柰何﹖「孫秀曰﹕」此亦不足爲懼。昔日蘇秦立合縱之法﹐連五國之兵﹐以侵秦關﹐秦王以兵逆之﹐五國之師皆敗。所以然者﹐眾心不一故也。今諸王𨿽然合兵來此﹐料無統緒﹐猶如羣犬同吠﹐但擊其一﹐眾犬皆走。宜以大兵分路拒之﹐倘得一路勝之﹐各皆驚疑﹐潰回鎭矣。往者董卓乃一臣宰﹐十八路諸侯尙不能成什一之功﹐陛下今爲大朝天子﹐焉患此烏合之眾哉﹖「趙王聽言﹐轉憂爲喜﹐調遣前將軍閭和﹑左將軍蔡璜﹑右將軍張林﹐以司馬雅爲監督﹐領兵十萬﹐從延壽關出伊闕﹐拒敵齊王司馬冏。又命徵虜將軍張泓﹑中堅將軍孫輔﹑積弩將軍李儼﹑徐健等領兵五萬出堮阪﹐以拒長沙王司馬義。又命駙馬孫會﹐督領士猗﹑許超﹑伏胤諸上將﹐率張衡﹑卞粹等統兵八萬出黃橋﹐以拒成都王司馬穎。又以東平王司馬楙﹑次子司馬馥﹑三子司馬虔﹐持節監督三處將士。又遣楊珍宣告太廟﹐拜方士胡沃爲太平將軍﹐以禳祈福祜。密令近侍詐作仙人王子喬之書﹐稱言趙王應天圖瑞﹐國祚長久﹐僞爲符篆以愚朝野官民﹐誑其盡心扶趙﹐不在話下。

再說齊王探得成都王等已皆起馬﹐乃聚東海王﹑新野公共議進兵。忽流星飛馬報到﹐言京中分兵三路﹐來拒我等﹐共有三十餘萬。今此一路﹐乃主將司馬雅﹐現屯陽翟源阻住路道﹐不容我兵近洛。大將葛旟曰﹕」據彼所言﹐無過十萬人馬﹐以吾三鎭之兵﹐戰有餘力。趁此初到﹐我亟催軍前進﹐可破彼矣。「齊王曰﹕」汝言是也。「遂激勵將士﹐拔寨而起。過潁陰七十里﹐司馬雅知之﹐亦將兵來阻。兩軍相遇﹐擺開陣勢﹐三通鼓罷﹐門旗下齊王冏親出打話。戴金鳳之盔﹐束蟠龍之帶﹐彤桿鈇鉞﹐日月旗幡﹐黃羅傘蓋﹐紫錦徵袍﹐手持銀簡﹐左有葛旟﹐右有董艾﹐其下長史帶領名將八員﹕衛毅﹑韓泰﹑郭鎭﹑路秀﹑劉眞﹑王義﹑張午﹑兪通等﹐依次擺列﹐兩翼上東海王﹑新野公各帶將佐﹐皆威風凜凜﹐壯气昂昂。齊王指司馬雅等曰﹕」今趙王昏悖不道﹐聽信賊臣孫秀﹐殺戮賢良﹐廢主亂政﹐汝輩皆晉室忠良﹐何爲助逆背國乎﹖「趙陣上閭和﹑司馬雅曰﹕」小將等甲冑在身﹐不及朝拜﹐望惟恕罪。適聞大王之言﹐固爲至理﹐臣非不知。但孝惠皇帝爲君失徳﹐前我趙王與殿下三人奮舉大義﹐克平產﹑祿之禍﹐功徳莫大。今乃聽劉頌﹑束晢之言﹐欲削其爵﹐故吾趙王嫌其昏庸﹐暫使其爲太上皇﹐永昌宮養老。趙王不過居攝國事﹐行伊尹之任﹐以待其悔過耳﹐非篡弒之比也。「齊王曰﹕」太甲不明﹐伊尹放之桐宮﹐書果有之﹐未常有端拱倨然居位之事。汝乃何等之人﹐敢以妄言挾我﹖且惠帝太子之皇孫尙在﹐何不立之﹐而乃立其子司馬誇爲太子﹖汝諸賊奴尙罔隱諱乎﹖可速反戈﹐擒出倫﹑秀﹐免夷九族。「司馬雅曰﹕」據所言﹐是大王必欲與趙王抗對爭勝﹐臣恐成敗未可量也。「齊王大怒曰﹕」誰先出馬擒此助逆之賊﹖「道猶未了﹐大將葛旟應聲而出﹐驟馬橫刀殺過陣去﹐趙將裴超揮刀出敵。二人約退軍兵﹐揚威大戰﹐一个狠似天神下界﹐一个惡似地煞臨凡﹐四手盤旋﹐雙刀無讓﹐一連對上三十餘合﹐不分勝敗。齊王見超亦勇﹐乃親自大呼曰﹕」諸將何不協力一齊並擒此賊﹐而甘袖手觀其獨戰乎﹖「親奪認旗﹐直前揮眾﹐眾將各皆奮勇出馬﹐十員上將如風殺入﹐東海﹑新野亦從兩翼衝進﹐萬馬齊奔﹐勢如山倒。趙王之兵大敗而走﹐自相踐踏﹐屍橫徧地﹐血流成渠。退四十餘里﹐屯於陽翟源隘路下寨﹐計點人馬﹐折去二萬餘人﹐傷者萬數。閭和與司馬雅曰﹕」吾等行兵以來﹐所向屢克﹐一月之間﹐平定羌夷。今不意齊王之兵如此猛勇﹐才一交手﹐卽被殺敗﹐倘或關中兵馬再到﹐何以敵之﹖「蔡璜曰﹕」眾王皆帝之嫡派﹐親勝我主。今我主獨居尊位﹐故眾心不忿﹐願效死力故也。「司馬雅曰﹕」諸君休得墮志﹐古云勝者敗之兆﹐敗者勝之機。今𨿽失此一陣﹐兵气尙盛。今齊兵驟然幸勝﹐以爲我兵懦弱﹐其志必驕﹐我等如今且未可出戰。彼見我不敢出﹐只以爲我等懼怕他們﹐亦必紮住﹐差人去探成都﹑長沙消息。我等伺其懈﹐作三路徑去劫他大寨﹐攻其無備﹐必獲全勝矣。「閭和曰﹕」此正章邯破項梁之計﹐可與張林報仇矣。「誰知張林素未常臨陣大敵﹐惟以姦附得受重職﹐一與齊兵戰敗﹐遂撇閭和等﹐徑乃私自逃回洛陽﹐報知趙王﹐言齊王﹑東海王等兵彊將勇﹐十分難敵﹐一陣被他殺得折兵一半﹐退走五十餘里﹐故此特來請救兵。趙王﹑孫秀聽了大驚﹐連夜遣人追回三路監軍王子司馬楙﹑馥﹑虔等歸京﹐敕張泓等撤堮阪之守﹐徑往陽翟助司馬雅等共拒齊王。齊王時得大勝趙王之兵﹐乃收兵紮寨﹐計點兵士﹐不甚傷折﹐心中大喜。次日早起﹐探得趙兵不出﹐乃設宴賀喜。席間﹐齊王曰﹕」今因賊倫無狀﹐忿舉義旗﹐今仗諸兄弟威力﹐一戰卽破惡膽﹐大功之成可前知矣。「東海王曰﹕」皆賴王兄威福﹐孫長史良謀﹐故能旗指則捷。今後還望指教﹐共破逆賊。「孫洵曰﹕」今𨿽小勝﹐未足爲喜﹐臣心中尙有憂耳。「東海王曰﹕」長史所憂何事﹖「洵對曰﹕」竊聞勝者敗之機﹐盈者虧之次﹐豈不憶項燕恃勝而遭王翦之姦﹐王邑恃贏竟喪昆陽之下﹖今臣逆睹諸殿下之兵﹐皆初合之眾﹐大半未經訓練﹐多無統緒﹐倘聊被算﹐各自爲心﹐兵不相顧﹐敗之繼也。臣是以有宋義之憂耳﹗「眾未及問﹐忽報長沙王兵到﹐齊王大喜﹐卽皆親自出寨候迎。

須臾﹐長沙王馬到﹐接入﹐相見畢﹐擡過酒席﹐共敍寒暄。齊王將交戰之事說了一徧﹐長沙王曰﹕」我兵昨到堮阪﹐被賊將張泓﹑孫輔阻住要路﹐次日待與他們決戰﹐至夜分﹐細作探得趙倫差人徵取張泓﹐言司馬雅等與齊兵戰於陽翟大敗﹐宜往相助﹐因此泓等夤夜撤寨﹐我亦趕來相接應耳。「齊王曰﹕」王弟兵到﹐明日可以進戰矣。「東海王曰﹕」我等倉卒而起﹐兵多新集﹐未慣行陣。昨孫長史建言慮此一節﹐故連日不曾進戰。王兄來此﹐我等始放心矣。「長沙王曰﹕」若此亦未可放心﹐吾亦爲兵多初募﹐不敢卽擊張泓﹐幸其抽兵﹐得以來會。今孫長史慮及﹐必有髙見﹐孤等悉願聽從﹐共濟大事﹐長史可以教之。「孫洵曰﹕」臣實智識愚鄙﹐無所建明﹐但兵貴有律﹐方能致勝。今三王在此﹐探得成都王被許超拒阻於黃橋﹐恐其被姦賊所算﹐一鎭失利﹐各皆气沮矣。我等宜當速進﹐破得其軍﹐則成都之眾亦振﹐事可成也。可要立一主盟者爲之總帥﹐宰其兵眾﹐一明輔爲之贊畫﹐若有緩急﹐將士皆聽指揮﹐不許違忤﹐如有不用命者﹐從其斬殺﹐有功任其賞賚﹐如此則六軍整肅﹐號令嚴明﹐戰無不克矣。諸殿下可自舉一位爲之﹐如有不遵不服﹐請先治臣罔妄之罪爲例﹐斯無不行之令命矣。「長沙﹑東海二王並新野公皆曰﹕」願從長史髙議﹐此盟主必是齊王可充其任。「洵曰﹕」臣建此議﹐豈有我主爲之之理乎﹖「長沙王曰﹕」不然﹐齊王年長﹐系是倡首之人﹐義無所辭。更煩長史爲一明輔﹐教訓兵卒進退﹐事成之後﹐當重報勞。「洵曰﹕」旣蒙大王推舉﹐直亟行移。今張泓又到﹐系久戰之將﹐虞有詭計﹐可卽將兵馬分作三寨而屯﹐齊王居中﹐長沙王與新野公居左﹐東海王與瑯琊王居右﹐每日夜輪流巡綽﹐如有賊兵侵犯一寨﹐兩寨俱要速救﹐其巡綽怠惰並救應失誤者﹐卽時斬首號令。到處照此而行﹐賊兵自然犯我不得矣。今日令出﹐今日就行﹐時刻不可失信﹐方是用兵之道。「齊王等大喜﹐卽便傳令移寨。方才安定﹐只見河間王大將張方帶兵來到。齊王喜慰已畢﹐卽命爲三寨先鋒都救應。張方紮營於中寨之側﹐忽然狂風驟起﹐吹得旗竿將倒﹐張方自去扶住。及定﹐乃入稟齊王曰﹕」明日當有賊兵驟至﹐當宜整兵俟候。「孫洵曰﹕」非也﹐當主今夜劫寨耳﹗可卽打點。「遂喚眾將分付﹕」葛旟引兵五千伏於寨後左側﹐董艾兵五千伏於寨後右側﹐劉眞﹑張午將兵一萬﹐護齊王伏於寨後正中之處。衛毅﹑韓泰二位將軍帶領精兵八千﹐埋伏於寨前左側暗處﹐路秀﹑王義二位將軍帶領精兵八千﹐埋伏於寨前右側暗處﹐郭鎭﹑兪通二位將軍與吾將此餘兵﹐埋伏於中軍帳後。只待趙兵果來劫寨之時﹐見吾寨中無人﹐知是有備﹐必然退出。那時乘其慌亂﹐我等於中放起號炮﹐四下埋伏之兵一齊殺出﹐必獲全勝。張方將軍帶領本部人馬﹐準備往來救應﹐將之勇猛難勝者﹐便去助而並之。「孫洵調度已訖﹐命眾將各去相度地面﹐再差使者往左右二寨密報長沙王與東海王眾人知道﹐但聽炮響﹐可卽出兵救應。又要緊防嚴備﹐大張燈火﹐免被暗襲。二寨依言而行。齊王大營之中盡皆不畱人馬﹐止點殘燈一盞於內﹐不在話下。

卻又說趙王之將司馬雅與閭和﹑蔡璜等﹐自潁陰戰敗一陣﹐屯兵陽翟源﹐探得長沙王之兵被張泓阻住於堮阪﹐成都王司馬穎之兵被孫會﹑許超﹑士猗﹑伏胤等阻住於黃橋地方﹐俱未能得進﹐以此劫寨之計不卽就行﹐密遣細作打聽﹐知齊王要等二處消息﹐料未動兵﹐欲俟其少懈﹐方才行意。忽探子飛報﹐道張林前日與齊王之兵戰敗﹐私自逃入洛陽﹐報知王上﹐王上差人往堮阪召取張泓將軍等回兵﹐至此相助﹐今晚就到。司馬雅聽報大喜﹐分付安排酒席伺候。頃而張泓﹑孫輔﹑李儼﹑徐健兵馬果至﹐雅等一齊出寨迎接入內﹐相敍禮畢﹐共同上帳宴飲。酒至數巡﹐張泓乃問齊王兵勢如何﹐而文仲﹑士怡一戰卽爲所敗﹐司馬雅曰﹕」齊將葛旟亦甚勇﹐又有王義﹑董艾﹑東海王﹑瑯琊王爲助﹐我與裴超皆已戰住旟等﹐未必勝我﹐柰被二王之兵兩翼競進﹐兵士不能撐持﹐以致誤敗。今因彼兵得銳﹐又探得長沙王兵至﹐故此議有小計﹐未及行耳。「張泓曰﹕」若朝中徵詔少遲一日﹐吾必破長沙之兵﹐除此一憂矣。旣已至此﹐不須說了﹐且待來日尋思一計﹐以破其兵﹐使之各奔回鎭﹐方顯吾等爲輔帝業之人。「後賢見泓說出此話﹐有詩嘆曰﹕

虐將張泓附趙倫﹐得參朝政肆姦心。不思篡逆天無佑﹐臨敗猶誇帝業成。

第三十八回

成都王大破孫會

晉趙王司馬倫篡位之十月﹐齊王冏等會兵問罪﹐與趙將閭和戰於潁陰﹐敗之。張泓來助﹐司馬雅曰﹕」我見齊王兵盛﹐意欲暗劫其營﹐因長沙兵到﹐故未得行。「張泓曰﹕」今齊王會合眾兵﹐內有張方﹑葛旟﹑王義﹑王瑚﹑皇甫商﹐皆勍敵之將﹐明戰恐難卒勝﹐此計極妙。彼寨與我隔四十餘里﹐必不防我。黃昏時候起馬﹐三更可到﹐一時殺入﹐彼皆睡中﹐無不勝矣。「遂分三陣﹐銜枚而起。孫輔在前﹐司馬雅居次﹐張泓押後﹐遠望潁陰而進。孫輔兵到將近﹐見各營皆鳴柝點火﹐刁鬥相聞﹐惟齊王中寨獨惟殘燈隱隱。輔見有備﹐不敢前進﹐悄悄紮下軍馬﹐等司馬雅﹑張泓俱到﹐輔曰﹕」今觀他寨柵如此嚴緊設備﹐何能劫得逃去﹖「司馬雅曰﹕」世上無難事﹐只怕有心人。旣來至此﹐焉有怯進之理﹖「張泓曰﹕」古云一人拼命﹐萬夫莫當。昔日吳之甘寧﹐以百騎而劫曹操四十萬大兵之營﹐今我兵十餘萬﹐有何不進﹖「乃命孫輔引兵一萬﹐截住左寨之兵﹐駱休將兵一萬﹐截住右寨之兵﹐路始﹑蔡璜畱兵二萬接應。張泓﹑司馬雅﹑閭和﹑裴超等一齊殺入齊王中軍寨﹐直進鹿角﹐並不見一人一騎。泓叫眾將曰﹕」機謀已泄﹐必有埋伏﹐不可亂走﹐當作一路兒殺將出去﹐免墮其計。「剛及轉馬﹐營中信炮連天﹐寨後葛旟﹑董艾兩路精兵殺出﹐泓急與裴超敵住。前面大喊又起﹐一員勇將殺入﹐乃許都人氏﹐姓王名義﹐字子忠。司馬雅見了﹐慌忙挺槍接住。背後衛毅﹑韓泰﹑路秀又皆殺入﹐趙將李儼亦來抵戰。路始﹑蔡璜聽得炮響喊震﹐急引兵殺至接應。寨後孫洵指揮郭鎭﹑兪通﹑劉眞﹑張午也出助陣。兩軍混作一團﹐但只見喊殺之聲震動天地。張方聽得﹐與眾將大明火炬﹐引兵殺至﹐勢如熊虎﹐威似貔貅。趙將駱休思欲阻住張方﹐張方大怒﹐交馬三合﹐一刀砍中左手﹐駱休棄槍而走﹐席薳趕上一槍刺死。孫輔拒住左寨﹐亦被長沙王殺敗﹐奔投中寨來合張泓﹐正遇張方﹐方遂輪刀砍去﹐孫輔慌忙抵住。不十合﹐孫輔力怯﹐帶馬欲走﹐被張方逼進﹐大喝一聲﹐頭隨刀落﹐結果了一員上將。張方乘勝殺入趙軍之中﹐砍死兵人如刈艸芥﹐盡皆驚開。方直入﹐正見司馬雅與王義交戰﹐方拍馬夾助﹐雅見勢猛﹐回馬欲走﹐被王義一槍刺中腋下而死。張泓見之﹐棄戰而走﹐未及百步﹐一將攔住去路﹐大叫曰﹕」賊奴休走﹐將軍葛眾望在此﹗「張泓憤怒挺槍接戰。東海王兵到﹐泓乃飛馬而逃。齊王見勝﹐親自擂鼓催兵追趕﹐諸王分頭襲去﹐殺死盈途。至天明﹐到陽翟源駐馬。張泓帶得殘兵二萬﹐拒守伊闕保邸寨。

齊王會眾計議曰﹕」兵貴神速﹐今張泓退保伊闕﹐其勢已蹙﹐可速進兵奪此險要﹐則洛陽失其右臂矣﹐遲則孫秀添兵來守﹐必然不易取也。「長沙王從之﹐舉眾齊進。張泓不敢迎敵﹐退於伊闕山屯紮﹐徐健將兵五千逃回洛陽而去。又說成都王司馬穎自發鄴城﹐渡漳河﹐將至黃橋﹐細作探得趙王差孫會帶領許超﹑士猗等把住要路﹐不容前進。成都王曰﹕」旣已至此﹐必須決戰﹐免得齊王等顒望。「盧志乃調撥石超﹑牽秀等佯爲打寨之意﹐孫會引兵阻戰﹐成都王乃亦率眾排陣。三通鼓罷﹐成都王親出打話﹐擺列著諸般執事﹐頭上九曲黃羅傘蓋﹐兩邊日月旗幡﹐金瓜黃鉞﹐豹尾龍旌﹐頂戴金鳳冠﹐穿蟒龍袍﹐胯下五花馬﹐手捧八輪簡﹐左有長史盧志﹐右有參軍丘統﹐兩邊列著十二員官將﹕石超﹑牽秀﹑陳昭﹑程牧﹑蔡克﹑郭勱﹑公師藩﹑公師鎭﹑王彥﹑趙讓﹑董洪﹑李毅等﹐俱各雄威糾糾﹐壯志昂昂﹐手執鮮明器械﹐全裝披掛﹐立馬陣前。只聽得趙軍中炮聲震起﹐門旗大開﹐孫會帶領眾將而出﹐戴一頂獬豸金冠﹐穿一領飛魚繡襖﹐左有大將許超﹑伏胤﹐右有大將士猗﹑張衡。孫會欠身而言曰﹕」不知大王何故欲要舉兵犯闕﹖「成都王以馬鞭指會等曰﹕」爲因趙王昏憒﹐誤聽汝等之人之言﹐釀成今日之禍﹐致令諸鎭親王忿怒﹐會集大兵百萬﹐良將千員﹐俱到此間﹐汝等可宜急急投降﹐庶獲免禍。尙敢恃頑抗逆以取滅門乎﹖「孫會曰﹕」大王乃萬金之軀﹐合宜安居華屋﹐恬享榮華﹐今乃親貫甲冑﹐自臨軍伍。倘有挫跌﹐非善保膺眷之道也﹐請加珍重﹗「成都王聽言大怒曰﹕」黃口小賊﹐敢恁罔罔﹐誰先出馬擒此逆狗﹖「大將公師鎭舞刀而出。孫會曰﹕」成將𨿽勇﹐兵隊欠整﹐想是新募之徒﹐將軍等但能奮力一戰﹐卽皆驚潰﹐立擒賊穎矣。「許超﹑士猗雙馬齊出。許超接住公師鎭﹐士猗並進﹐成將石超迎之﹐四將在陣前各逞英雄﹐刀槍亂舞﹐人馬交爭﹐直殺得塵沙滚滚﹐天日濛濛。各斗上三十餘合﹐並無上下。孫會暗催軍將助戰﹐衝敗成兵﹐伏胤跑馬突入陣內﹐看見許超與成將正在惡戰﹐卽便從旁殺去。公師鎭急忙揮刀架隔﹐不防許超一槍刺中臍下﹐兩腳騰空﹐倒撞下馬而死。趙兵將見許超得勝﹐一皆踴躍大呼﹐要擒成都王﹐爭搶進前。石超被伏胤﹑張衡逼至﹐棄戰而走﹐兵士奔潰﹐遂敗退﹐被趙兵趕十餘里。公師藩﹑王彥﹑牽秀等極力抵住﹐許超等方始回兵。

成都王見敗了一陣﹐卽有怯進之心﹐與眾將商議曰﹕」今趙王之眾猛而善戰﹐我兵新集﹐未慣經陣﹐見敵便走﹐才出卽敗﹐去兵七八千﹐又折公師鎭﹐甚是可傷。不若且回鄴城﹐再行計議﹐卿等之意何如﹖「盧志曰﹕」勝敗兵家常事﹐豈可因此小敗而遽見怯自懦哉﹖且彼陣上﹐臣等觀之已審﹐將惟數員﹐多兵何用﹖今我戰將三倍於彼﹐兼且孫會孺子豈是大將之材﹖偶得幸勝一陣﹐必然忽於軍事﹐忘其遠謀。吾今正好因彼气驕之時﹐用計破之﹐豈可回軍以失約於諸王﹐取笑於天下也﹖「公師藩曰﹕」兵者有進無退﹐決不可回﹐吾願當前鋒以報兄仇。「成都王猶豫不決。居三日﹐計議未定。忽有一枝兵馬自北而來﹐約有近萬。探子報入寨中﹐成都王愕然﹐急喚盧志整兵防備。眾將近來﹐盡皆下馬。汲桑帶領部屬首領十四人﹐俱向轅門候參。盧志問其來歷﹐帶入中軍﹐泣訴成都王曰﹕」吾乃上黨屯田郎石莧養子石桑﹐此石勒是其親子﹐因被趙王﹑孫秀無辜謀籍吾兄石崇之家﹐害及吾父﹐仇切戴天。今聞大王起義敕民﹐欲除篡逆﹐特此會集被害仇家子弟﹐前來聽調﹐願充前部。倘蒙收錄﹐得報父兄弟侄之仇﹐亡過忠魂亦感大王之徳矣。「成都王大喜﹐乃謂石勒曰﹕」孤觀你年𨿽弱冠﹐志气軒昂﹐盡堪任用。汝兄石桑有大將之材﹐這十三人亦皆好漢﹐日後當有進步者。但恐玆乃新聚烏合﹐非經訓練之士﹐未能臨敵﹐難爲前部。「汲桑曰﹕」大王放心﹐若用小卒﹐管取不敢有誤軍機。「成都王聽言﹐命軍政登冊﹐給與衣甲軍餉﹐安營於側。才遣眾出﹐只見陳眕解糧來到﹐成都王召盧志上帳﹐議曰﹕」陳眕已至﹐又有石勒帶兵來助﹐孤意決矣。長史有何妙計可破趙兵﹐共成大功乎﹖「盧志曰﹕」吾有一計﹐但恐將士怯進﹐可喚石勒之眾上帳問之﹐若肯向前﹐必定成功。「成都王乃召汲桑﹑石勒二人至寨。盧志曰﹕」吾今欲用你等幹一頭功﹐但恐初至﹐地理不熟﹐我命舊將石超﹑和演帶領精兵五千爲向導﹐引指汝等密行小路﹐徑至孫會大寨之前﹐不問有備無備﹐殺至寨邊﹐便放火燒著﹐我自有兵從大道來接應。若得計就﹐自當重用。「汲桑﹑石勒領命而出﹐卽便收拾﹐黃昏時候﹐與和演等一齊銜枚而起。盧志又分付牽秀﹑王彥﹑陳眕﹑董洪四將將兵一萬﹐從大路密地悄悄而進﹐但看趙寨火起﹐卽便殺去接應。再喚趙讓﹑郭勱﹑公師藩引兵一萬作後陣﹐根計而進。乃請成都王一齊拔寨俱去﹐共收大功。成都王曰﹕」黑夜之中﹐焉能必勝﹖且待回報﹐明日早進。「盧志曰﹕」孫會乃膏粱豎子﹐一見兵到﹐倉卒驚懼﹐不被所擒﹐亦必棄寨而逃。大王若還親臨﹐激勵將士﹐只此一戰﹐可直到洛陽矣﹐豈不奪取齊王之頭功乎﹖「成都王從其議﹐遂令陳昭﹑蔡克﹑李毅﹑程牧四人盡起大兵﹐押運糧仗﹐亦望黃橋而進。

卻說孫會自勝成兵一陣﹐料道未敢卽進﹐亦不患慮別路之事﹐只思守得此處便爲己功﹐乃只將兵拒住要道﹐每日至下午﹐卽與眾將飲酒﹐至更深而散。軍士們心皆不悅﹐亦相聚嫚飲。伏胤進言曰﹕」今主帥當此重任﹐不思整兵算敵﹐而乃容縱兵士﹐戲飲誤事。倘成都王以奇兵出吾不意﹐駙馬豈不被算乎﹖「孫會曰﹕」司馬穎之兵﹐一戰大敗﹐退去三十餘里﹐畏吾如虎﹐彼有何能﹖汝卻過慮之甚也。「胤曰﹕」長史盧志乃洛中二十四友之英﹐聰敏多智﹐張茂先等且重其謀議﹐何爲無能﹖「孫會曰﹕」昨者陣上﹐見其兩邊列許多將帥﹐只將軍三四人入其陣﹐卽便斬將摧眾﹐有能者豈若是乎﹖吾自有待彼之量。「伏胤乃退﹐私謂士猗曰﹕」王上用會爲帥﹐輕傲自矜﹐不聽良言﹐必被成都王所破。某與左軍大人等﹐當以國事爲重﹐須整兵防之﹐恐彼有暗中劫吾之算﹐臨難禦敵。「猗曰﹕」公言是也。「於是二人各去打點﹐未知事竟如何。後人有詩一首嘆孫會曰﹕

倚父姦諛獲顯榮﹐無謀自傲妄矜功。黃橋不聽良言勸﹐桑勒兵臨立受凶。

當下士猗聽伏胤所言﹐深服其髙﹐卽與相議曰﹕」今主帥忽敵﹐我等宜自嚴備﹐免誤國事﹐柰日已晚﹐且命本部休要解甲伺候﹐明日與許﹑張同會﹐共戒軍兵﹐自然無妨。「二人議至更深而散﹐分付部屬巡警﹐方去就寢。將至二更後﹐忽聽有人馬行動之聲﹐士猗急起看時﹐成兵至近﹐炮銃連天﹐石超﹑和演﹑石勒﹑汲桑分四路一齊殺入﹐惟有伏胤﹑士猗各五千人在本寨守戰﹐其餘兵將人不及甲﹐馬不及鞍﹐撞遇猗﹑胤之兵﹐卽便自相混殺﹐成兵喊殺連天﹐趙卒哭聲動地。郭黑略﹑支屈六﹑劉徵﹑趙鹿四將將火四處放起﹐煙焰衝天﹐光照數十里。王彥﹑牽秀等看見﹐分二路如風殺至。許超正與和演在火光中廝戰﹐見牽秀大刀砍入﹐卽撇和演﹐以槍抵住﹐二人耀武揚威大戰﹐狠鬥上三十餘合﹐未分勝敗。忽見一員猛將踏步湧至﹐一斧砍斷馬足﹐許超落地﹐被王彥﹑董洪雙至﹐生擒而去。士猗見超落馬﹐拍馬逃去﹐被趙讓﹑郭勱﹑公師藩三將阻住去路。士猗聊鬥數合﹐料敵不過﹐帶轉馬頭﹐望側手而走﹐欲往中軍去合伏胤。行不二十步﹐擘然轉出一員小將﹐手持大刀﹐揚聲髙叫曰﹕」附逆賊奴﹐還不下馬﹐尙欲走也﹖「士猗欺其年幼﹐挺槍刺去﹐石勒喝聲看著﹐奮起神威﹐大刀砍進﹐猶如天上華光﹐風輪赫運﹐士猗眼花﹐手慌槍亂﹐被石勒一刀砍於馬下。張曀僕跳下﹐找了首級﹐翻身上馬﹐一同石勒殺入中軍﹐去捉會報仇。後人有詩贊石勒初出﹐能斬上將士猗云﹕

𦇤褓流移歷坎坷﹐靑年率眾赴漳河。石郎應有中原分﹐初戰黃橋斬士猗。

石勒與張曀僕槍挑士猗首級﹐徑往中軍尋捉孫會。孫會與伏胤見之﹐唬得魂飛天外﹐魄散云端﹐乃抱頭逃命﹐得出寨上路﹐正遇張衡﹐遂一同殺轉寨後﹐望小徑中逃回洛陽而去。趙兵不知主將何往﹐俱各望京路奔走﹐石勒驅本部兵大喊﹐前往追趕。成都王到﹐見眾奮勇﹐遂傳令直至洛陽﹐不許少住。諸將得令﹐從後疾進。趙兵至溴水﹐渡之不疊﹐石勒兵奄至﹐逼入水中者無算﹐溴水爲之不流。成都王遂連夜直扣洛陽﹐將四門把住﹐遣人往伊闕報與齊王知道。齊王見書大喜﹐卽與諸王拔寨俱起﹐亦望洛陽進發。未知司馬倫僭居大位﹐怎生退敵﹖有分教﹕血漬京畿﹐孫秀禍國先授首﹔戈橫殿陛﹐趙王逆種嘆蒙顏。後人有詩一首﹐單道其庸罔取悔云﹕

堪笑庸常司馬倫﹐妄思竊位作儲君。一朝惹起諸王怒﹐兵眾臨城悔怎勝。

第三十九回

齊王滅趙專朝政

話說趙王倫設朝﹐與孫秀計議兩路兵馬之事﹐忽見徐健奔到﹐言孫輔﹑司馬雅﹑駱休皆被河間王部將張方所殺。趙王聽說﹐唬得面如死灰﹐半晌始能開口﹐乃問健曰﹕」閭和﹑路始﹑張泓今在何處﹖「健曰﹕」張泓﹑路始走入伊闕山中﹐閭和傷重﹐死於保邸寨。「趙王聽說﹐嗟曰﹕」從事舊將連喪數人﹐大事去矣﹐大事去矣﹗「正嘆間﹐忽見孫會﹑伏胤﹑張衡奔到﹐伏地痛哭﹐言成都王之兵﹐被吾一陣﹐斬上將公師鎭﹐退走三十餘里﹐不敢仰望於吾﹐不想上黨石大夫有兒石勒﹑義子石桑﹐言稱與兄石崇報仇﹐其勇無敵﹐許超﹑士猗皆被所斬﹐以此大敗而回。孫秀聽言﹐驚得面如土色。趙王兩淚潸然﹐汗濕透衣﹐戰兢不已。忽聽得炮銃轟天﹐成都王兵到﹐守門五城兵馬分付緊閉﹐報入宮庭。趙王慌與孫秀計議退敵之策﹐伏胤曰﹕」趁今只彼一路兵到﹐可卽點選精兵出城﹐殺退他們﹐則別王又皆畏縮矣。然後下詔各處﹐勤王之兵若到﹐則又可破諸王。亟宜速發﹐免使圍城﹐軍民膽怯。「趙王然之。詔令才出﹐飛報疊入﹐言齊王﹑東海﹑長沙﹑瑯琊﹑新野五兵皆到﹐分把六門﹐圍如鐵桶﹐水泄不通。趙王曰﹕」我爲執政﹐權侔人主﹐何等富貴﹗卿等榮顯無似﹐又要過想﹐勸我廢帝自立﹐以致今日四處親王會同問罪﹐興兵至此。今而愛將皆沒﹐誰能盡心宣力﹖玆被圍城﹐如之柰何﹖是自誤也﹗「孫秀曰﹕」往事已過﹐悔亦無及﹐但當議解目下之危﹐再作道理。宜遣三部司馬﹐點集兵民﹐上城防守。此洛陽皇城﹐堅厚牢固﹐一時焉能攻我﹖待其持守日久﹐糧運決然不敷﹐三軍乏食﹐自然離異﹐那時可以用計謀之矣。「伏胤曰﹕」此言恐迂﹐彼旣協心矢約﹐立此大意﹐豈至乏食﹖「秀曰﹕」不然﹐譬如羣雞同棲﹐難保終日不競啄者﹐況六路之王﹐眾心能協一乎﹖待其少有間隙﹐遣一舌辧之士﹐說通河間王﹐許以大位重祿。其人素與齊王不睦﹐今此來者﹐一則爲陛下許他爲皇太弟﹐不曾詔他入朝﹐二則恐別王幹功﹐故此勉彊以兵赴應耳。若誑他以關中山右使其自帝﹐彼必悅從﹐徵兵回去。河間一解﹐則余心亦懈﹐縱兵擊之﹐若袁紹等之伐董卓﹐將自懼而風靡矣。「趙王聞言轉喜﹐乃令三部司馬﹐刮刷百姓丁壯上城守護﹐日夜輪流更換。軍兵盡於城中巡綽將息﹐民庶嗟怨之聲相接。

諸王之兵攻打月餘﹐城中因爲孫秀給賞過濫﹐庫中無積﹐糧食困極。秀計議設謀﹐令百官之家各出米麥﹐以給軍需﹐造冊登記﹐待後領價﹐不肯者﹐令軍士自去倉廒彊出之。於是各皆乘機奪搶民家糧米﹐雞犬悉遭罄取﹐以致百姓餓死者屍骸滿路。百官在朝者咸恨孫秀﹐思欲出奔齊王。左衛將軍王輿﹐竊見官民皆怨﹐乃密謂中軍司馬趙泉﹑右司馬王催等曰﹕」我思六王合兵至此﹐不過來問趙王﹑孫秀之罪﹐與城中百官萬民何預﹐而乃同受困苦若是﹖今公卿被刮﹐庶士被搶﹐饑餓連巷﹐度日如年﹐竊恐有幹齊﹑成眾王之怒﹐吉凶在所未保者。二公心下如何﹖「王催曰﹕」今內乏糧餉﹐外無救援﹐城將破在旦夕。若待眾兵一入﹐我等俱是死矣﹐何得與孫秀同例乎﹖「趙泉曰﹕」若此﹐惟有尋思計策轉禍爲福﹐免與姦人共死不明可也。「王催曰﹕」今徧城皆怨﹐心多叛秀﹐但懼其加害﹐故不敢卽行耳﹗若有一人倡之﹐悉從於左袒矣。今吾三部旣點兵馬﹐權半在吾﹐趁此城尙未破﹐陰合左右衛中將軍﹐一邊獻門約入諸王﹐一邊殺入孫秀府中﹐擒其父子﹐以救滿城誅戮﹐此乃吾等變凶爲吉之時﹐不可自誤。「王輿曰﹕」公言正合吾意。若不如此﹐城破之日﹐玉石俱焚﹐悉同混死矣。「三人議定。趙泉曰﹕」事𨿽可行﹐未知衛士肯相從否﹖我等當拚此命﹐糾集軍眾以行此計﹐脫彼不從﹐亦當斬門而出﹐以合外眾﹐各不可誤。「王輿然之﹐遂親密往說諸衛士等曰﹕」所趙王廢帝自立﹐皆是孫秀姦謀﹐與我百官無干。今各處親王大兵雲集﹐前來問罪﹐城中兵損糧盡﹐料不能守﹐恐被陷之日﹐滿城悉無生路。且我等守非爲國﹐死非盡忠﹐何得同陷於姦逆之黨﹐以取後世罵名乎﹖「眾皆曰﹕」左將軍之言是也﹗此事必須先殺孫秀﹐方保身命﹐不然則皆同死叛逆﹐甚爲無益。「王輿曰﹕」諸君旣聽愚論﹐何不趁此反戈﹐先擒孫秀﹐迎請諸王入城﹐共立忠義之名﹖「衛士曰﹕」但恐他元有準備﹐以兵收捉吾等﹐則是畫虎不成矣。「王輿曰﹕」不妨得﹐眾心已變﹐公與僕等總三部兩衛兵馬﹐餘者不過禁兵而已﹐有何懼哉﹖「眾衛卒尙皆面面自覷﹐不敢應承。王輿與李儀二人揚聲大呼曰﹕」汝眾何得畏死﹖吾爲將官尙不惜命﹐若守孫秀之職﹐城遭破克﹐能保不死乎﹖與其渾死於後﹐不若潔死於前﹐一爲忠魂﹐一爲佞鬼﹐輕重立見﹗況今爲國﹐未致死乎﹖「於是眾皆踴躍﹐荷刀挺戟﹐大喊叫呼曰﹕」孫秀不道﹐迷誤趙王﹐害及一城百姓官員﹐有忠義之心者當一同捉殺孫秀﹐奉迎六王﹐免被誅戮﹐枉死無益。若肯左袒者可速齊來﹗六王有令﹐止誅趙王﹑孫秀二家﹐其餘一無所問。若不依令﹐則皆夷戮。「眾兵沿街叫去﹐應者接巷。及至秀府﹐有兵民數萬﹐一齊殺入孫秀府中﹐將父子親丁盡行拿下﹐餘者悉皆殺之。趙泉開門迎齊﹑成之軍入內﹐徑進朝中﹐擒住趙王並太子司馬誇。獨有汲桑馳至駙馬府中﹐捉出孫會﹐石勒將眾徧尋﹐拿得司馬楙﹑司馬虔﹐張方亦拿得司馬馥﹑司馬詡﹐盡皆押赴法曹處斬。孫秀未及行刑﹐肉皆被人割盡。汲桑親自動手﹐活剖孫會心肝﹐致祭石崇一家。成都王與齊王查收逆黨伏胤﹑孫弼﹑謝惔﹑殷渾﹑卞粹﹑張林﹑張衡﹑徐健﹑楊珍﹑胡沃﹑蔡墳﹑莫願﹑髙越共一十三家﹐皆族滅之。李儼戰死﹐以李儀攺邪歸正﹐免夷。

齊王率眾迎出惠帝﹐復正大位﹐出榜安民。將司馬倫貶爲庶人﹐囚於金墉。齊王率眾諸大臣請罪﹐帝慰諭之曰﹕」非關卿等之罪﹐爲孫秀﹑趙王妄爲不道耳﹗朕安望今得目睹天日之光﹐復踐重瞳之位﹐實賴眾王之大功也。「乃加封齊王爲大司馬﹐榮贈九錫﹐禮備彜典﹐乘輿入朝﹐劍履上殿﹐行相國事。以成都王爲大將軍﹐都督中外諸軍﹐假黃鉞﹐錄尙書事﹐參理國政。河間王在鎭﹐增戶五千。加張方撫軍將軍之職﹐其下副將各賜將軍﹐賞緞三百匹﹐帶兵回鎭。以長沙王爲侍中太尉﹐以東海王爲中軍都尉﹐督京城兵馬。新野公進爵爲王。瑯琊王加節鉞﹐增戶一千﹐領兵回鎭。成都王又奏石勒有功﹐宜授官職﹐朝中大臣以爲勒居上黨﹐習於胡俗﹐恐性難測﹐不宜在京﹐廷議未決。成都王意欲擡舉石勒﹐乃復使其將兵往伊闕山收剿張泓﹑路始。石勒領命﹐帶領本部﹐將孫秀﹑司馬誇之頭往招張泓。泓不敢出﹐汲桑率十二將逼而索之﹐直至其壘門。泓不得已﹐乃與路始出拒﹐凡二戰﹐路始被郭黑略所殺。泓懼﹐引兵出逃﹐汲桑親自趕去。泓欺其是步走﹐不以爲意﹐挺槍殺轉﹐鬥不十合﹐被桑破步趕進﹐一斧砍翻馬足﹐生擒還洛。成都王大喜﹐將張泓斬訖﹐賞石勒金千兩﹐彩緞千匹﹐軍士萬人﹐各布一匹﹑銀一兩。尋得石崇幼子名石朴﹐襲封衛尉﹐使還舊居﹐給與入官本縣原田千畝﹐使奉崇祀。石勒上書謝恩﹐敕賜爲上黨衛守備﹐加添所收張泓之兵一萬﹐並其遺糧一並與勒﹐使回上黨。石勒不懌﹐汲桑曰﹕」吾等之意不在晉朝官職﹐今替石老爺報得冤仇﹐亦爲好矣。若還在此﹐被他勘破﹐反爲不美。且京中盡道齊萬年﹑劉淵作反多年﹐今與相和而罷。正宜撇此去尋﹐免在阱中﹐何爲鬱鬱﹖「遂乃辭別成都王﹐望北而去。齊王旣遣石勒﹐又奏王輿﹑王催﹑趙泉﹑李儀四人有拯拔民命之功﹑攺邪除佞之力﹐加爲護國偏將軍﹐在京衛同典兵馬。追謚淮南王爲武閔﹐封其子司馬�繼父允爲淮南王﹐悉毀趙王府第。晉之史官幹寶有評趙王司馬倫之爲人云﹕

倫實下愚﹐敢竊龍圖。亂常姦篡﹐遄及嚴誅。偉哉武閔﹐首創宏謨。徳之不建﹐良可悲夫﹗

又總斷趙王倫曰﹕

倫實庸瑣﹐見欺孫秀﹐潛構異圖﹐煽成姦慝。乃使元良遘於怨酷﹐上宰陷於誅夷﹐乾耀以之暫傾﹐皇綱於焉中圮。遂裂冠毀冕﹐幸百六之會﹔綰璽揚纛﹐窺九五之尊。夫神器焉可偸安﹐鴻名豈容妄假﹖而欲托玆淫祀﹐享彼天年﹐凶暗之極﹐未之有也。

晉惠帝旣得諸親王誅篡倫而返正位﹐一應大小國事﹐皆是齊王等所掌。於是齊﹑成﹑長沙﹑東海四王﹐各置掾屬官吏﹐大者四十餘人﹐小者二十人﹐武士森列﹐文官備員而已。新野公司馬歆得加王號﹐欲求長史並司馬各一人﹐成都王以爲武帝藩制原無﹐不可添設。司馬歆心甚怪之﹐將欲還鎭﹐密說齊王冏曰﹕」吾見成都王部眾太盛﹐人皆側目﹐朝野傾心﹐竊爲大司馬危焉。今將遠離﹐故敢告以心膈之意。「齊王曰﹕」吾固知其威赫﹐但同任國政﹐渠將何爲乎﹖「歆曰﹕」但恐人心難料﹐世情莫測﹐倘一朝變起﹐倉卒之間﹐制之不易﹐是以語及耳﹗「齊王曰﹕」然則何以處之﹖「新野王曰﹕」今權在大司馬之手﹐朝中事亦在王呼吸指顧間耳。圖之則恐傷親親之義﹐惟以計去其兵柄﹐自無能爲也﹐胡庸於他謀哉﹖「齊王曰﹕」今汝此言﹐足見相愛之情﹐銘刻肺腑矣。「乃款餞定議而別。時長沙王在朝中﹐見齊王獨掌大政﹐心中妒之﹐乃深與成都王相結﹐嘗私說成都王曰﹕」今齊王專政﹐百官皆總己以聽。今惑於葛旟﹑孫洵偏誤之言﹐無異於趙王﹑孫秀之行。況齊王心術不正﹐向日助趙而殘淮南﹐今又懷恨而滅趙﹐其不能容親﹐槪可見矣。且彼是叔之子﹐今見汝兵盛﹐心必不悅﹐宜早自爲計﹐謹防其姦﹐毋貽後悔。「成都王被長沙王一番說話聳動胸臆﹐乃點首對曰﹕」言亦似是也。「卽相別歸第﹐以其意與長史盧志道之﹐志曰﹕」長沙之言﹐果無妄也。臣固知兩雄難於並立﹐前者大王戰勝﹐徑先渡河﹐論功無二﹐然齊王首創大謀﹐當以尙之﹐縱有疑忌﹐各宜自省。方今內難始靖﹐又起參商﹐則是禍源無休﹐民鮮貼席矣。「成都王曰﹕」然則他人欲有意於孤﹐孤又將何以處之﹖「志曰﹕」此亦無難﹐但離開此處﹐任其自行﹐則我能永保無事﹐而齊王將無自免矣﹐何必與之爭較而構莫測之禍乎﹖「成都王曰﹕」孤去則彼獨安﹐何有於不自免﹖「志曰﹕」齊王倚功而气驕﹐臣顧知之。大王不若趁此太妃娘娘書來﹐言有小疾﹐上箋求回鄴城養親侍疾﹐將國事悉委重於彼﹐再三陳辭婉曲﹐令其善理萬機以收四海之望﹐則齊王必感大王有推戴之義﹐而天下之人亦皆以爲大王有崇讓謙退之徳﹐無不仰慕矣。然後覘伺齊王虐重過深﹐天怒人怨﹐那時以兵因而討之﹐則大功不伐而歸矣。且天道以後舉者昌﹐昔太公勸武王待紂罪深重而後興兵﹐此之謂也。望大王聽臣微言﹐後必有效。「成都王信之﹐正欲行意﹐忽劉淵質子劉聰素見愛於成都王﹐至是聞知齊王有謀黜之心﹐乃亦來相謁﹐勸其解兵避勢﹐免被所害。成都王甚悅。聰又曰﹕」齊王必欲與大王構隙﹐臣父今在左國城﹐五部之兵亦可爲用者。「成都王識之﹐遂表奏劉淵爲左賢王﹐使之總統五部。淵喜﹐遣其將呼延攸入朝報謝﹐兼致方物﹐因請求劉聰還部﹐成都王不允。

忽有人報成都王曰﹕」昨齊王暗召東萊公司馬騰﹑幽州總管王浚﹐令其起兵﹐不知何故﹐二處將欲發矣。「成都王疑惑憂懼﹐召眾黨與密議其事﹐眾論紛紜。劉聰在幕下竊知﹐乘間入說成都王曰﹕」大王功髙威重﹐齊王懷忌之心積有日矣﹐思謀奪之﹐奪之不遂﹐以兵淩之﹐故有是謀。「成都王曰﹕」若此是實﹐何以處之﹖「聰曰﹕」大王勿憂﹐臣請還收五部之眾﹐伺隙而動。若其果有謀並大王之心﹐臣當先驅邀彼於途﹐則二豎之首可指日懸於大王麾下﹐何懼之有哉﹖「成都王被誑﹐乃密遣劉聰同呼延攸還左國城斂兵去訖。盧志曰﹕」聰言固是﹐但遠水難濟近火﹐百鬧不如一靜﹐亟告養親辭去﹐斯乃萬全之策也。「正議未了﹐長沙王使人來報曰﹕」適間齊王奏帝﹐言大王功髙職輕﹐欲加爲太傅﹐我長沙爺道是葛旟等謀奪兵權之計﹐可一同去面聖上。「盧志曰﹕」煩閣下轉達汝大王﹐權且祕之﹐莫與較辧﹐且自讓他一步﹐待後再議。「使去﹐成都王曰﹕」連日欲依卿言﹐求還侍疾﹐爲朝事未妥﹐故此遲遲。不想齊王果有謀奪之心﹐倘若旨下﹐當如之何﹖「盧志曰﹕」我今不問他奪與不奪﹐但釋此歸鎭﹐彼自無害與我﹐焉用慮爲﹖速宜上表先發﹐免他致疑。「成都王喜悅﹐卽命盧志作表﹐辭回鄴城。次日﹐穎上表﹐極其慨切﹐求歸眷太妃﹐不奉書﹐甚稱齊王功徳﹐宜總萬機﹐更懇其俯勸﹐賜全倫禮。齊王大喜﹐亦上表贊勸﹐宜加成都王九錫﹐榮歸養親﹐待後入朝輔政。惠帝準奏﹐命齊王設宴餞送。成都王又上表辭九錫殊禮﹐請加封興義功臣﹐乞運河邸之米﹐以賑潁陰﹑陽翟諸處受害饑民﹐欽祭黃橋戰亡士卒﹐並追贈公師鎭﹑兪通二將子孫蔭襲。以是軍民遠近﹐皆仰成都徳澤﹐齊王亦甚加敬﹐不知皆是盧志愚誑驕己之術﹑沽譽買眾之計也。

成都王辭去﹐京都內外髙其行誼﹐攀畱者號哭無已﹐遂美頌播於天下﹐無不傾心仰慕矣。齊王因成都王之請論興義功臣﹐卽以心腹部屬董艾典樞機﹐葛旟﹑孫洵參庶事﹐王義﹑郭鎭等俱領要職﹐封縣公﹐時人稱爲齊腹五公。齊王冏聞知﹐恐人議論﹐乃辟名士劉殷爲軍否祭酒﹐曹攄爲記室﹐張翰﹑孫惠爲掾屬﹐顧榮﹑王豹爲主簿﹐何勗爲中領﹐單委任苟晞職掌齊地舊鎭﹐以防退步。晞領齊府參軍﹑兗州刺史之職﹐出守齊地﹐以弟苟﹠分隸臨朐去訖。又命王催持節賫旨並藥酒﹐至金墉城賜趙王司馬倫死。催至﹐宣諭旨意﹐倫大哭曰﹕」吾何有心念此﹐以致今日﹖孫秀誤我﹐孫秀誤我﹗「連道數聲﹐徘徊再四﹐眼前無一親人可告﹐涕淚如雨﹐乃執酒太息﹐謂王催曰﹕」吾被細人所誤﹐陷於背逆﹐無顏下見祖宗﹐死後可將巾帕遮蓋吾面﹐不使先靈睹吾形也。「言訖﹐飲酒而死。王催收殮其屍﹐回朝復旨。齊王自黜成都王﹐殺趙王﹐用五公﹐獨專朝政﹐由是災異屢見。河間界上有一獸﹐頭生四角﹐身髙八尺﹐頭赤如火﹐人莫能識﹐嘶鳴三日﹐轉入關中﹐又三日﹐不知何往。又廬江何旭之家﹐忽聞地下有犬吠之聲﹐聽而推之﹐得一母犬﹐色靑白﹐甚瘦﹐取出看之﹐走入艸中﹐覓徧不見。俄而艸中有小犬兩个走出﹐一雄一雌﹐雌者七日而死﹐雄者會喫粥糜﹐極易長﹐數月善嚙野獸。一日﹐何旭待客方宴﹐其狗走至席間﹐卽登椅而坐﹐眾皆驚怪﹐家人逐之﹐鼓吻不伏。何旭喝之﹐卽時走出﹐竟不知其蹤影何往。一日﹐齊王有事於襄城﹐駕至界首﹐忽有一小兒立於道中﹐體發俱白﹐自言」八歲「數聲﹐倏然不見。齊王大訝曰﹕」吾眼不昏﹐何爲遇此怪異﹖莫非有甚不祥也﹖「嘆息而前﹐忽於小兒站處拾得一箋﹐有詩四句云﹕

三八年來見太平﹐再過一八致紛更。五八之中南共北﹐八王取次自相尋。

第四十回

劉淵接位復漢仇

話說齊王自襄陽見詩﹐心中甚是驚疑﹐悶悶回朝。近侍又報言﹕」昨洛陽城中東北步廣裏地陷﹐穴中有鵝二隻﹐一蒼一白。人欲捕之﹐蒼者衝天而去﹐白者飛之不起﹐爲人所獲﹐獻於東海王處。「齊王使人取看﹐回道﹕」不知何處去也。「不在話下。且又道呼延攸與劉聰得離洛陽﹐乃連夜遁去﹐不數時返至左國城﹐與父相見。劉淵大悅﹐問以晉朝國政事務並兵將彊弱如何﹐聰曰﹕」晉因惠帝昏庸﹐親王自賊﹐洛都府庫全虛﹐將兵尪憊﹐若以彪將一員﹐提兵萬人﹐可以橫行河洛矣。「諸葛宣於曰﹕」京邑𨿽空﹐藩王尙盛﹐未易卒犯﹐當自吾西地以漸而進。今彼國未有變﹐無危亡之隙﹐還須使之。「聰又曰﹕」晉變甚矣﹐軍師之所未知也。洛陽宮中鬼哭徹夜﹐金墉城內殺聲到曉﹐黃河水涸見底﹐銅駝夜走出城﹐太白當晝經天﹐中臺星轉如南極之分﹐城中土陷出鵝飛去天外﹐此皆晉數將脫之兆。今吾父王有地方數千里﹐雄兵二十餘萬﹐但得諸故舊文武肯念漢氏﹐相與戮力﹐何憂大事不成﹖報仇復業﹐正在此時﹐豈得再挨歲月乎﹖「於是一班將佐盡皆踴躍相贊曰﹕」王子之言是也﹗苟若少延﹐吾等皆將入於老矣。「張賓與諸葛宣於﹑呼延晏﹑王彌等曰﹕」今欲發兵﹐必須建立漢號﹐正其名位﹐方好號令天下。「眾人從之。張賓等乃入勸劉淵﹐先卽大位﹐然後出師。淵曰﹕」孟孫之言﹐𨿽是愛我之意﹐但今未入中國半步之地﹐而欲妄自尊大﹐豈不惹人笑乎﹖「賓等曰﹕」晉國大亂﹐怪妖變異疊見﹐川蜀寇興﹐諸王自賊﹐天下值此遑遑﹐非先立漢號﹐則人心無所歸向。「劉淵曰﹕」事不在忙﹐昔周文三分天下有其二﹐以服事殷﹐世稱其徳。吾爲漢裔﹐可於胡地卽以爲都乎﹖「呼延晏曰﹕」今古異時﹐王霸異業﹐非可槪論。「正議未了﹐忽有劉理之子舊西平王劉義﹐自上邽逃難後﹐知關家有人在梓橦李丰莊﹐乃往就之。至是關山﹑關河俱長﹐聞劉﹑關﹑張等皆在左國城﹐乃亦攜母妻來奔。劉淵見報大喜﹐卽命引入相見﹐問其何以得至﹐義曰﹕」我自逃難以來﹐東馳西奔﹐落魄無依。後聞齊萬年作反﹐正欲問至秦州﹐不想途中遇盜﹐遂不得進。因無資身﹐再入故國﹐思尋故舊﹐訪至梓橦﹐知關家繼安在彼﹐乃往投之。探得晉漢相和﹐父兵俱赴左國城﹐遂不曾來尋。玆爲李特反據梓橦﹐趙廞反據成都﹐川中大亂﹐故此一同尋來。「淵嘆而慰之。劉義又曰﹕」自吾祖父不幸﹐越此年過半百﹐日月如流﹐功業不復﹐如之柰何﹖「言訖淚下。眾皆憤進曰﹕」皇孫之言﹐大是至理。元海公今再不立﹐恢復無日矣。「關山曰﹕」晉人自我兵退於左國城之後﹐不修邊備﹐諸王各相屠戮﹐賢臣良將誅滅殆盡﹐張華﹑衛瓘﹑裴頠﹑孟平﹑孟觀﹑李肇﹑伏胤﹑張泓﹑許超﹑士猗俱以夷族﹐汝南﹑梁﹑楚﹑趙王﹑孫秀及淮南王等各皆授首﹐禍敗可知矣。宜從眾論﹐莫失機會。「諸葛宣於復與眾將一齊上勸﹐劉淵堅執不肯﹐眾人立懇﹐淵曰﹕」諸君皆父祖心腹﹐何須苦逼﹐陷人貽誚﹖但肯協力相助﹐得晉一州一郡﹐亦不誤漢之淸名也。「眾人只得散去。後人有詩一首﹐贊劉元海有從容之度云﹕

志宏量廣羨劉淵﹐不納稱尊造次言。只因未入中華地﹐恐蹈胡膻故避嫌。

又有詩一首贊其有恢弘之量云﹕

恢弘志格迥超羣﹐創業人君自不同。豈是管窺陳勝比﹐下陳遽爾便稱尊。

諸葛宣於等見劉元海言欲得中州之地﹐方許從眾建位﹐於是會議擇日起兵。忽報右賢王劉宣知劉聰回國﹐特來相探。劉淵聽說﹐乃親自出迎。入見禮畢﹐命劉聰另行參拜﹐劉宣看之大喜﹐謂諸葛﹑關﹑張﹑黃﹑趙﹑王﹑李﹑楊﹑廖﹑呼延等曰﹕」自我漢亡之後﹐地無尺寸可居﹐王侯降同編戶。今吾𨿽衰﹐眾猶不減數萬﹐柰何斂手受役﹐奄過百年乎﹖今元海英武超羣﹐丰姿狀貌大類先主﹐劉玄明亦有天日之表﹑龍鳳之姿﹐天苟不欲興吾漢業﹐必不虛生此人也﹗況諸公悉皆卓犖之才﹑棟梁之器。今司馬氏骨肉相殘﹐庫藏空乏﹐邊方各據﹐藩鎭自全﹐復吾漢家基業﹐正在此時﹐不可挫過。「張賓曰﹕」大王所見極當﹐乞爲主之。前者兵無統緒﹐以致齊萬年之失。今當先立一主﹐次立一師﹐再卜一帥﹐更定一將﹐別分正副﹐方可出兵。「劉宣曰﹕」君言極善﹐可擇吉日﹐趁吾在此﹐立劉元海爲君﹐稱尊號﹐然後定議將帥。「眾皆大喜曰﹕」此事非老大王莫能定奪。「宣卽分付兵士築壇建臺。次日﹐劉宣親同諸葛﹑張﹑關﹑黃﹑趙等﹐親扶左賢王劉淵登壇﹐淵再四謹讓遜位劉宣﹐宣曰﹕」殿下乃先帝正裔﹑漢朝親派﹐老胡焉敢當之﹖「聰曰﹕」若此﹐則劉義乃吾皇兄太子之嫡子﹐可以立之。「劉義曰﹕」吾父存不能如左賢王之伸仇復立﹐歿不能如北地王之亡身盡節﹐功名兩愧﹐實爲先帝之罪人矣﹐不肖之侄敢復亂當乎﹖「劉淵曰﹕」今承眾人美意﹐推吾爲主﹐吾𨿽勉從羣議﹐然亦未敢妄立封號﹐俟入中國有一居止之處﹐方可立國建號。今宜先行告報五部﹐使眾無論﹐吾方敢受。「劉宣乃屬張賓艸詔﹐頒告五部。詔曰﹕

太歲甲子年正月日﹐大單於左賢王劉今將建號復業﹐先此告眾。念昔我太祖髙皇帝﹐以神武應期﹐廓開大業﹔太宗孝文皇帝﹐又明徳升聞﹐漢緒丕振﹔世宗孝武皇帝拓土攘夷﹐威加朔漠﹐地並陶唐﹔中宗孝宣皇帝揄揚俊傅﹐吁咈盈朝﹐用敷政治。思我祖宗道邁三皇﹐功髙五帝﹐期欲卜年倍於夏商﹐歷世過於姬氏。詎意元﹑成多僻﹐哀﹑平弱懦﹐賊臣王莽盜竊神器﹐篡逆滔天﹐幸而世祖光武皇帝誕資聖武﹐奮起南陽﹐掃除僭亂﹐俾三光晦而復明﹐九廟隳而再振。顯宗孝明皇帝政治隆平﹐肅宗孝章皇帝炎光丕闡﹐自暢和以後﹐皇綱漸替﹐天步多難﹐迄無似之。桓靈乃蠹傷其國體﹐羣閹流毒於內闕﹐黃巾倡亂於中州﹐四海分崩﹐九州鼎沸。董卓因之﹐肆玆狂悖﹐天方厭剿﹐李郭又橫﹐曹操挾令掃平﹐父子秉權﹐反成篡奪。迨至獻皇﹐魏承其祥﹐火徳委墜。昭烈憤勵播岷越蜀﹐重開疆土﹐旋軫舊京﹐冀望否終泰轉﹐統一故業。詎意數當陽九﹐乾六未回﹐白帝龍歸﹐秋風五丈﹐遂使陰平失守﹐後帝窘辱。嗚呼﹗噫嘻﹗自社稷淪喪﹐宗祀之不廟食者﹐殆三十餘年於斯矣﹗幸今天默其祐﹐悔禍皇漢﹐俾司馬氏父子兄弟疊相戕滅﹐元元塗炭﹐靡所控告。今孤避難至此﹐猥蒙羣賢所戴﹐念孤祖父與卿等連姻世戚﹐不忘故舊﹐遠從近集﹐協力同心﹐攘舉六軍之眾﹐紹修三祖之業﹐革左賢王之號﹐稱北漢主之尊﹐顧玆徳涼才淺﹐戰兢罔措﹐但以大恥未雪﹐漢祀無主﹐故爾銜膽棲冰﹐勉從羣議﹐實非妄冒﹐眾其諒之。

詔出﹐劉淵登壇拜祭天地﹐升座受禮﹐分署五部官屬﹐稱統攝漢天王﹐建號元熙﹐大赦境內﹐追尊皇父後帝安樂公禪爲孝懷皇帝﹐立漢髙帝以下三祖五宗神主﹐祀而奠之。立其妻呼延氏爲皇后﹐呼延晏之妹也。置立百官﹐以劉宣爲左丞相﹐諸葛宣於爲右丞相﹐劉義爲司徒﹐劉累爲司空﹐劉豹子劉歡爲太尉﹐劉宣弟劉膺爲侍中﹐前舊部帥劉宏爲司寇﹐後舊部帥劉伯根﹑關防爲左右大司馬﹐劉靈﹑王彌爲開國冠軍大將軍﹐關謹﹑張寶爲平難龍驤大將軍﹐黃臣﹑呼延晏爲輔漢大將軍﹑護衛保駕使﹐趙染﹑呼延攸爲車騎大將軍﹐楊龍﹑王桂爲驃騎大將軍﹐張敬﹑廖全爲驍騎大將軍﹐趙槪﹑黃命﹑王如﹑關河爲建威將軍﹐孔萇﹑桃豹﹑夔安﹑曹嶷爲建武將軍﹐支雄﹑刁膺﹑喬晞﹑桃虎爲揚武將軍﹐趙藩﹑李瓚﹑樊榮﹑馬寧爲揚威將軍﹐呼延顥﹑胡文盛爲振威將軍﹐劉欽﹑王邇爲振武將軍﹐關山﹑胡宓﹑楊興寶爲護軍都尉。張賓爲軍師謀主﹐崔遊﹑遊光遠爲禦史大夫。以劉聰爲太子﹐兼大將軍﹐總督六軍﹐錄尙書事﹐封晉王。以劉和兼司禮中書事。追謚齊萬年爲隴西公﹐立廟祀之。其餘羌胡諸將﹐悉封遊擊將軍。謚劉豹爲左國城王。漢王大定百官﹐置太師丞相府﹐自大司馬以上七位﹐皆上公祿綬﹐帶遠遊冠。分遣諸將爲十二營﹐每營配兵一萬二千﹐各置左右司隸校尉﹐領戶二十萬﹐置內史以下二十餘人﹐乃會議擇日興師。謂眾將曰﹕」孤今於左國城淹延一紀﹐且喜兵精糧廣﹐趁玆晉朝諸王自亂﹐無暇邊防﹐正宜大興雪恥之師﹐奮舉復國之旅。眾兄弟以爲還是從定襄而進﹐從涇陽而進﹖「張賓曰﹕」涇陽路連秦州﹐前被吾兵所破﹐城已空虛﹐今彼每慮羌胡爲患﹐盡以重兵守之﹐慮未易拔。今宜從定襄而進﹐襲取晉陽﹑平陽﹐出其不意。定襄與吾連境﹐素不相防﹐若以兵卒進﹐可唾手而得矣。「漢主從之﹐乃以太子劉聰爲平晉大元帥。

按《晉史》﹕劉聰字玄明﹐乃劉淵庶出之子﹐幼名載。母張氏夢日入懷而妊﹐十五月而生﹐生時夜深﹐有紅光滿室﹐兩眉尾表俱有白毫接鬢﹐光澤瑩潔可愛﹐狀貌非常。性甚穎悟﹐善能記誦﹐年十歲能畫地成陣。大將軍姜維敬之﹐常帶軍中訓以兵法﹐謂後主曰﹕」此兒必當大拓漢土﹐非常比也。「及蜀破﹐懼聰遭魏兵所害﹐送從後主至洛冀勉。在洛好遊學﹐十四歲究通經史﹐年十五習擊刺之術﹐善騎射﹐能挽三百斤硬弓﹐蜂腰猿臂﹐膂力驍捷﹐冠於一時。晉之賢臣名士多重聰﹐成都王司馬穎尢與相善。圖還左國﹐穎不許﹐會聞王浚﹑東瀛公騰欲起兵襲穎﹐聰明說以爲還收五部﹐可破騰﹑浚﹐穎從之遣還。及還左國城﹐知洛陽下弱﹐諸王自亂﹐請兵伐晉報仇﹐漢天王淵以爲掌兵元帥﹐張賓爲謀主﹐王彌﹑劉靈爲左右先鋒﹐關防﹑呼延攸爲折衝將軍﹐趙染﹑呼延晏領左軍﹐黃臣﹑張實領中軍﹐張敬﹑關謹領右軍﹐廖全﹑楊龍爲救應使﹐王如﹑李桂領後軍﹐趙槪﹑呼延顥﹑樊榮爲糧料使﹐楊興寶爲護軍﹐將大兵十五萬﹐浩浩蕩蕩﹐望定襄而進。

定襄守將衛鮮不知漢兵驟至﹐素未提防﹐及見入境﹐卽令守城﹐漢兵已到﹐城隍不固﹐被一湧打入。衛鮮急忙殺戰門邊﹐正遇王彌﹐只一合斬於馬下﹐軍士盡降。劉聰安撫百姓﹐差人往左國城報捷。遂分兩路望介休泫氏而進﹐攻取太原。將至蒲子﹐守將米豹聞知來急﹐不及申府﹐連慌點兵出城﹐把住隘口﹐不容入境擾民。剛才立定﹐漢兵漫山塞野殺至。米豹布陣於路﹐身騎髙馬﹐手持大斧﹐挺出大道﹐髙聲叫謂漢將曰﹕」大朝賜汝以左國城﹐成都王表汝爲左賢王﹐天恩不薄﹐今乃無故興兵造反﹐欲取滅亡也﹖「漢陣折衝將軍關防隔近﹐聽言大怒﹐舞刀直取米豹﹐豹亦揮斧相迎。二人跑馬惡戰﹐但則見刀翻雪片﹐斧捲風花﹐斗上了三十餘合﹐米豹漸漸抵敵不住﹐被關防一刀斬於馬下﹐眾皆奔潰。關防驅兵直至城下﹐已被王彌打破城池﹐豎起大漢旗號。張賓﹑劉聰入城安民﹐見其隍堞髙厚堅固﹐內有大第如同宮室﹐原系丁建陽所築者﹐其山陽楡次﹐近胡一帶屬縣錢糧﹐皆聚於此﹐劉聰大喜﹐差人迎請漢主自至鎭守。漢主淵乃命遊光遠與劉義監守左國城﹐崔遊﹑胡文盛鎭守定襄﹐遂率宣於等趨蒲子﹐劉聰等迎入。漢主曰﹕」觀此城甚可爲都﹐孤且權以居之。「遂命修葺增補﹐令劉聰先取介休縣﹐好攻太原﹐眾將乃依次而進。晉細作報入介休。縣中守將賈渾極多智謀﹐深明陣法﹐聽報漢兵犯界﹐卽請知縣緊守城池﹐親自點兵一萬﹐出城迎阻漢兵。行未十里﹐兩軍相遇﹐結住陣腳。賈渾出馬問曰﹕」前者梁王憫汝蜀漢之裔﹐不行剿滅﹐錫地賜號﹐恩優大矣﹐今乃作釁興兵﹐是何道理﹖「劉靈出曰﹕」此世界原是我漢家之天下﹐晉司馬氏無過篡賊耳﹐何得胡言﹖我乃大漢先鋒﹐領兵至此﹐招諭汝等﹐早還故地﹐免害生靈。後面大兵五十餘萬﹐良將千員﹐刻期皆到﹐火速投降﹐方保軀命﹐何得阻兵稱大﹐以抗眞主乎﹖「賈渾聽言大怒﹐卽挺三股鋼叉殺過漢陣﹐劉靈喝住﹐撚矛接戰。一个倒豎獅眉雄威糾糾﹐一个睜圓虎眼怒气吽吽﹐二人惡戰上四十餘合﹐未分勝敗。忽聽得介休城下炮銃連天﹐小軍報道漢左先鋒王彌攻打城池甚急。賈渾正敵劉靈不住﹐又聽此說﹐心慌手亂﹐被劉靈一矛刺於馬下﹐兵士盡降。胡騎驍將喬晞將渾首級繞轉東門叫諭守兵﹐兵懼﹐城門被陷。喬晞不約各門﹐首先直入﹐打進衛衙﹐見賈渾之妻宗氏丰姿妍美﹐攜而戲之。宗氏素性貞烈﹐偶被所執﹐懼不能脫﹐蜜語紿晞﹐晞縱手﹐宗氏急趨﹐倚胡牀而立﹐指晞罵曰﹕」汝乃胡狗羌奴﹐敢如此無禮﹐欺淩大晉忠臣命婦﹐萬剮猶輕﹗「因以胡牀擊之﹐大罵不已。喬晞怒其辱己﹐拔劍進前﹐砍其口而死﹐復將賈渾一家大小盡行斬之。劉靈﹑關防再陷西門﹐及入縣衙﹐出榜安民﹐禁止殺掠﹐軍士以喬晞之事報知﹐劉靈﹑關防大怒曰﹕」立國以人心爲本﹐今初下介休﹐妄行殺戮﹐何以感眾﹖「欲將喬晞斬之以戒後人。眾將勸曰﹕」彊敵在前﹐未可先殺上將﹐且報元帥﹑漢主﹐另行回處。「關防乃命將喬晞監候。不移時﹐劉玄明﹑張孟孫大兵俱到﹐乃差飛騎申報漢主。漢主聞報﹐大怒曰﹕」晞爲裨將﹐未建寸功﹐初入晉地﹐妄殺守臣之家﹐將何以收人心﹖旣先鋒軍師等赦以不死﹐速當發回蒲城﹐不許在軍﹐恐蹈前愆﹐以干天怒。「晞回蒲子﹐見漢主等﹐叩首謝罪﹐漢主曰﹕」汝所爲殘忍﹐使天道有知﹐其望有後乎﹖「喬晞慚愧無已﹐頓首而退。

漢主淵謂諸葛修之曰﹕」今兵出山右﹐連下數處﹐猶如席捲﹐料必有成。丞相多能﹐今得閒在此﹐可於城中監造宮殿﹐以壯規模﹐好令州郡。「宣於曰﹕」陛下𨿽然龍飛鳳起﹐奄受大命﹐然遺晉不殄﹐而欲久居於此﹐何能以恢復中原﹐續成大業乎﹖況此處側居邊鄙﹐不堪爲都﹐未宜建創宮室﹐徒費錢糧。臣度之﹐不過五年﹐必克洛陽矣。的數建置行宮﹐亦須奪取平陽乃可。臣觀平陽地勢正旺﹐時有紅紫之气旋應其上﹐且襟山帶河﹐乃三晉要地﹑陶唐舊都﹐況吾炎劉以火徳繼神堯而王﹐願陛下上膺乾象﹐下協神祥。今晉不以此地重設武備﹐實天使之以資漢氏也。「劉元海被修之一席話講得明徹心腑﹐遂罷其詔﹐遣使催令進兵﹐急攻晉陽﹑平陽二郡。劉聰在介休得檄﹐卽將兵馬分道而進﹐直趨平陽。平陽守將乃於禁之孫於明﹐字昭遠﹐性聰而懦﹐只有副將何庸驍勇絕倫。聞報漢兵犯郡﹐卽與何庸商議戰守之策。庸曰﹕」自古道水來土掩﹐兵來將敵﹐亟宜整兵出拒﹐勿使臨城驚駭百姓。「於明從之﹐乃披掛綽刀﹐同何庸領兵一萬出城。不上七里﹐於明命排下陣勢以待﹐漢兵亦布成陣。三通鼓過﹐晉將何庸明盔明甲﹐手持鐵槊﹐恃勇直出陣前﹐髙聲叫曰﹕」汝等旣稱漢臣﹐當知大禮﹐非比胡夷異類。我大朝免汝涇陽之戮﹐不思報答活命之恩﹐乃敢反行造逆﹐侵犯內地﹐自幹憲典也﹗「張賓曰﹕」向者涇陽之和﹐蓋欲養威以暫寬汝等之命﹐故不迫耳。今我聚集大兵五十萬﹐良將三千員﹐糧儲山積﹐戰馬如雲﹐定要取吾漢家大業﹗你等若知時變﹐可速投降﹐不失封侯之位。少日抗違﹐枉送性命﹗「何庸聽了大怒﹐拍馬舞槊﹐徑取張賓。王彌正待舞出﹐只見關防手揮大刀﹐飛馬驟至﹐何庸揮槊抵住。二人一來一往﹐刀揮槊架﹐戰了三十餘合﹐未分勝敗。於明見何庸戰關防不下﹐輪刀趕出助陣﹐關謹見了大怒﹐引刀橫截而出﹐望背後追上﹐一刀把於明馘斬下馬。何庸見明被殺﹐心中慌懼﹐拍馬而走。關防接尾趕去﹐大喝一聲﹐何庸急欲回頭抵戰﹐被防手起刀落﹐連頭帶項砍爲兩段。後人有詩一首贊關防﹑關謹刻斬二將云﹕

難弟難兄勇更驍﹐於何二將霎時消。非天假此安邦守﹐怎得江山返漢朝。

第四十一回

漢劉淵平陽建都漢

劉淵元熙元年﹐兵犯晉太原﹐守將於明﹑何庸引兵出戰﹐被漢將關防﹑關謹一陣皆斬之﹐軍兵無主﹐四散奔潰﹐張賓揮軍直追之至於平陽城下﹐混入城中。王彌﹑劉靈亦到﹐百姓皆香花跪迎﹐塞滿街衢。劉聰下令禁止殺戮﹐出榜安民﹐人皆忭悅。張賓馳露布﹐差先鋒王彌賫印綬至蒲子縣﹐迎請漢主上平陽。漢主見彌至﹐大喜﹐卽畱楊龍﹑李邇﹑桃彪等﹐以喬晞爲輔﹐劉和爲主﹐共守浦子﹐與諸大臣將佐盡赴平陽。劉聰率眾迎於十里之外。漢主入城﹐分賞將士慰勞之﹐曰﹕」今卿等三戰直取平陽﹐中興有可望之機矣。「王彌﹑劉靈等諸將曰﹕」今未可以得一郡而卽忽進﹐宜下令乘勝急下晉陽﹐則太行以西皆爲我土矣。「漢主曰﹕」然也。昔者趙簡子有言﹐無以晉陽爲遠﹐必以爲歸﹐卒成趙業。孤心亦欲取之﹐以爲建都之地。「右丞相諸葛宣於曰﹕」不然﹐𨿽云兵貴神速﹐亦宜以漸而進﹐庶無猖狂之失。兵法有﹕疾之甚者﹐必蹶上將軍。且吾爲晉而起兵返漢﹐胡可又居於晉之陽乎﹖「張賓曰﹕」晉陽亦在所必取者﹐此事特易﹐但恐吾等連奪巨郡﹐晉朝必大興兵馬﹐來此爭取。少不得臣與右相修之俱要臨議軍事﹐陛下左右乏才輔翊﹐可差人往張掖地方請陳元達﹑王伏都﹑崔瑋到此﹐相與謀議﹐則大事可成矣。此三子皆有髙謀遠見﹐王佐之才﹐誠蕭﹑曹之列也。「漢主從之﹐遂寢兵議。命張賓修書一封﹐著趙藩﹑廖全賫金珠幣禮﹐去聘三人。宣於亦曰﹕」酒泉徐光﹑程遐皆有翊運大才﹐吾當作書﹐同去請來﹐以資政治﹐則臣等得可以展駑鈍於軍旅﹐使內外有人﹐方成國體。「淵大喜﹐遣馬寧與劉欽爲使﹐兩路親將領書﹐離平陽而去。一路無辭﹐趙藩二人徑至張掖﹐先見王伏都﹐伏都應召。廖全曰﹕」先生勿可他往﹐我等去請陳長宏﹐到棲鳳崗走一會而來。「伏都曰﹕」長宏不在庵中﹐回家半月矣。「二人聽言﹐卽辭而去﹐徑往元達家相訪。正值元達與崔瑋﹑許遐在堂閒談世務﹐只見趙藩﹑廖全走進﹐元達延上敍禮﹐問其來歷。趙藩曰﹕」自別尊顏﹐徑至秦州﹐正遇齊萬年兵到﹐遂與相會。玆後十有餘年﹐皆在左國城居住。今知晉朝自亂﹐兵出山右﹐已得定襄﹑太原﹐屬縣三十餘處。奉漢主命張謀主書特來相請﹐共扶漢室﹐萬惟莫卻。「乃送上幣禮啟札。元達看書點首﹐謂藩﹑全曰﹕」二兄與僕相處有年矣﹐豈不知吾之心也﹖僕今習於傲僻﹐倦於逢迎﹐年近六旬﹐百事俱廢﹐無復有往日神思﹑昔時學術。孟孫乃知機明哲之士﹐必能諒僕愚悃。煩爲拜上漢主﹐恕山人忤旨之罪﹐俾僕得終艸莽﹐恩榮甚矣。「全曰﹕」漢主本欲與張軍師親來躬請﹐爭柰新得平陽﹐中州恐未心附﹐故此不敢離耳。長宏公乞念天下蒼生罹刀兵之苦﹐漢主二十四帝有含冤之恨﹐望惟慨施仁術﹐拯拔萬民﹐早興渭水之師﹐以奏孟津之績﹐則天下甚幸﹐萬民甚幸﹗況且龍頭老成﹐公何以伯玉之年而後尙父之志耶﹖「元達曰﹕」此一時也﹐彼一時也﹐世有不同﹐情有各別﹐僕何等人﹐敢比擬尙父乎﹖乞兄善爲我辭﹐以全交情。「二人再四懇請﹐元達固辭極力。藩﹑全料不能彊﹐乃只得轉回平陽而去。崔瑋﹑許遐見元達巽拒不出﹐乃問曰﹕」今劉左賢重興漢業﹐旺气適盛﹐旣有懇請﹐兄乃蔑視而不往﹐何也﹖弟虞劉公旣稱尊號﹐龍飛應天﹐設有小疵﹐得無悔乎﹖「元達笑曰﹕」是何言邪﹖吾久知元海姿度卓犖﹐有籠羅宇宙之志﹐其下諸臣皆經濟開創之才﹐大事必成。今若只憑一使之箋﹐輕身屑就﹐不能無事於眾口之嗤嗤矣。彼有張孟孫與吾相敍有日﹐知吾之志﹐必能亮吾之心。不久當有詔命到此。待其再至﹐然後與二位一同應期符運﹐不亦美哉﹗「許﹑崔二人不以爲然。

未過一月﹐漢主果復差張實親以安車駟馬﹑帛書羽旌﹐徑至陳元達家相聘。元達拜命﹐口邀許遐﹑崔瑋一同赴召。於是二人收拾家事﹐過王伏都莊上相合﹐俱望平陽進發。將入郡界﹐張實使飛騎報入城中﹐漢主與張賓率眾將士﹐將兵隊接於二十里外﹐下輦立而待之。元達等看見﹐乃亦下車步行﹐遙拜漢主﹐俯伏曰﹕」山野愚夫﹐失叩天門﹐伏蒙車徵﹐又辱駕顧﹐得罪萬萬﹗「漢主親自扶起﹐挽其手曰﹕」孤知長宏夙抱管樂之才﹐仁聲遠洽﹐禮宜親自捧轂來迎。柰軍務遑遽﹐有失南陽之訪﹐伏希諒之。「元達謙謝。漢主遂與元達等並車而行﹐同入府第﹐以賓禮相敍﹐設宴款待。席間﹐漢主問元達曰﹕」今孤意欲攻取晉陽爲都﹐或有勸孤建都此郡者﹐長宏以爲晉陽與平陽孰爲優劣﹖「元達對曰﹕」晉陽者﹐應晉國之有陽運也。平陽者﹐平治晉之陽運也﹐主公當平晉之陽﹐不當居晉之陽也﹐都此郡合其宜耶。「漢主從其議﹐乃擇日建造宮室﹐一切完備。又嫌其城垣易攻﹐命毀其舊城﹐大興營創﹐三月餘不能立一石。漢主大懼﹐復下榜揭掛各門﹐召募良工﹐能築此城者﹐卽授五城兵馬﹐時有一人名韓橛者應召。按﹕橛者無姓氏﹐其母名韓嫗﹐年五十﹐孀居無子﹐家甚貧﹐嘗往外采取野菜。一日﹐於芹艸中拾得一巨卵在橛樁旁﹐色甚美﹐將歸懷之﹐則極涼﹐夏不用扇﹐於是常置懷中紡績。甫及月餘﹐忽殼解﹐得一嬰兒﹐亦聰慧﹐不乳而育﹐惟餌粥糜﹐四歲卽成童。至是聞漢主造平陽城不就﹐乃謂其母曰﹕」兒蒙撫育數載﹐無可爲報。今新主願捐重賞以募良工﹐吾當赴召﹐請以百金酬母﹐隨吾同往。「韓嫗與之偕往﹐橛乃揭榜入見漢主。漢主曰﹕」汝乃一娃子﹐焉能城此大城﹖何方人也﹖「橛曰﹕」卽郡人也﹐韓嫗之子﹐名韓橛﹐不願爲官﹐重賞但得百金﹐以供老母餘年﹐足矣。「漢主允請﹐令其監諸工匠。橛曰﹕」不須如此﹐待臣先去以石灰畫成規矩﹐隨後照灰上加磚築之﹐可立成矣。「漢主喜悅。橛出謂其母曰﹕」吾奉詔築城﹐老母可依吾言﹐以石灰隨吾背後﹐勻勻畫之。「韓嫗應諾﹐橛遂欠伸伏地﹐變作大蛇一條﹐從前優遊而逝。嫗以石灰密密依屈曲撒去﹐工匠隨後砌之﹐果皆堅固不動。漢主淵嫌其爲怪﹐賞韓嫗銀百兩﹐將其蛇捉於山穴之中﹐露尾尺餘在外﹐有水隨出。回報漢主﹐漢主異之﹐再命趣駕往看。只見大水湧起﹐其蛇溺於水中﹐其地遂成一池﹐乃賜名爲金龍池﹐平陽城爲金龍城﹐眾武將文臣上賀﹐以爲百靈咸助﹐故有金龍之兆。淵喜﹐命大排筵宴﹐與百官慶賀。席間﹐問眾臣以平治天下之道﹐陳元達對曰﹕」臣聞師於臣者王﹐友於師者霸﹐乞陛下擴開大度﹐訪采羣議﹐斷以明決﹐擇其善者而從之。臣等誠愚﹐顧無可補﹐惟陛下垂齊桓九九之納﹐俾臣下等得以盡其忠悃﹐亦庶可以少資政治也。「許遐曰﹕」長宏之言﹐誠知王道之體也。昔前漢髙帝從諫如流﹐故能振一六合﹔世宗遙可汲黯之奏﹐而能恢隆漢道。如桀紂誅諫﹐幽厲弭謗﹐是以三代之所以不保也。今陛下以聖武之資﹐應期昌運﹐振不世之烈﹐若能遠擬成湯﹐明鑑桀紂﹐取法髙光﹐則天下不難定也。「崔瑋曰﹕」陛下挺生英武﹐謀臣武將皆有良平黔越之才。臣等艸茅枯朽﹐無益於事﹐今蒙恩詔﹐得侍左右﹐但願陛下毋忘不世之仇﹐怠忽祖宗之業﹐汲汲於心以圖恢復。於君臣之際﹐勿以忤意見嫌﹐勿以逆耳見怒﹐愼終如始﹐愛民惜士﹐不嗜殺戮﹐亡蹈荒淫﹐則天神自然默助﹐一統之機可不勞而復耶﹗「漢主聽言大喜﹐謂元達曰﹕」此張孟孫之過也。孤若早知﹐肯使賢才久困林下乎﹖「元達曰﹕」臣送張孟孫之時﹐業許輔漢﹐非惟不自早求仕進﹐但臣素性愚梗﹐且陛下名例未立﹐恐與諸將佐或有規誡責難之言﹐未免於拂忤訛舛之尢。況臣潔身避亂﹐效耕莘版築之勞﹐以終餘生﹐未得旗引之招﹐不敢求聞於世﹐是以其爲蠖曲﹐待時而伸耳。「漢主髙其言﹐欲以爲右相﹐柰定名未久﹐難於爲言﹐乃日與宣於﹑孟孫議之。宣於揣知其意﹐乃奏請以劉宣爲左賢王﹑大單於﹑五部大總戎﹐鎭守左國城﹐代劉義﹑遊光遠上平陽﹐就保陳元達爲左相﹐參理國政﹐以崔瑋﹑許遐爲咨議大夫﹐王伏都爲行軍都尉。

再說劉欽與馬寧往酒泉聘取徐光﹐至其家時﹐已皆不見。於郡中相訪數日﹐並無所聞﹐又恐在市有人詰問﹐復往其莊畔處尋之。忽見有樵夫挑柴一擔﹐在樹下憩息﹐馬寧乃與之盤桓﹐閒問曰﹕」吾有一故友名徐光﹐原在此處﹐今不知何往﹐汝等若知﹐煩爲引見﹐自當重謝。「樵夫曰﹕」我昨往浥澗山中打柴﹐見一先生﹐長髯秀目﹐身長八尺﹐在那里讀書﹐道是酒泉人﹐不知何名。「馬寧曰﹕」莫非卽是吾友﹖必須相浼指引前去。「乃重賞其人﹐一同入山﹐直至艸庵前下馬。內面徐光聽見有人言語﹐出外看之﹐乃是馬寧﹐歡笑延入。各皆相敍致意訖﹐劉欽曰﹕」特奉漢主之命﹐送有薄禮並丞相修之書啟﹐相迎先生至平陽﹐共救萬民。「徐光曰﹕」僕有此心久矣﹐但恐駑馬之步﹐難展於騏驥之側﹐辱勞將軍枉駕﹐敢不敬從﹖「遂置酒相款﹐遣人往邀程遐﹐一同收拾﹐望平陽而進。四人於路無辭﹐不日早到平陽城下。漢主見報﹐慌令宣於﹑張賓﹑呼延攸等出城遠接﹐自候於外門。二人一同入內朝謁﹐漢主令先以賓禮見﹐就授二人爲資政大夫。次日﹐劉聰入請進兵之事。漢主大集羣臣於新殿計議﹐大夫徐光建言曰﹕」欲要兼並天下﹐必自幽燕而起﹐收攬西北英雄﹐轉掠齊魯﹐據其倉廒﹐然後自汝之洛﹐則晉之君臣可擄﹐一統之勢可成矣。「漢主傳令﹐擇日起馬。程遐曰﹕」出師大事﹐不可潦艸。大凡古先帝王能成大業者﹐若欲徵進四方﹐必先設壇告祭天地﹑山川﹑社稷﹐訴明理意﹐庶使神明默佑﹐所爲皆順﹐事無不濟矣。「漢主從之﹐乃擇元熙元年八月朔日﹐具大牢之禮﹐祭告天地﹑山川﹑社稷﹑歷代帝王﹑功臣﹐並大漢先靈。

祭訖﹐卽命太子劉聰至元帥府點兵集將﹐與軍師張賓議曰﹕」今承詔命﹐巡討幽﹑冀﹐當先取何郡﹖「賓曰﹕」範叔有言﹐遠交近攻﹐戰尺得尺。惟有鉅鹿郡連接平陽﹐依山憑險﹐乃冀北形勝之要﹐當四方之衝﹐太行雄峙於西北﹐漳水縈繞於東南。若得此郡﹐則幽﹑冀一帶不足慮也。但有一件﹐昨探得守將許戌乃許褚之孫﹐實系晉朝名將﹐非尋常比也。今次出兵﹐當定方略﹐以圖萬全。必須揀選歷練老成智勇足備者﹐爲之前部﹐掛先鋒之印﹐爲諸軍首領。逢山開路﹐遇水搭橋﹐進則衝鋒破敵﹐退則結陣束兵﹐臨機應變﹐不誤軍務者﹐方能敵得許戌。兵行有紀﹐進斯銳矣。「中軍元帥劉玄明曰﹕」知諸將之勇藝才略者莫如軍師﹐一憑軍師擇而任之﹐自然無誤﹐何必議焉﹖「張賓曰﹕」吾𨿽荷蒙皇上委任帷幄﹐至於運籌謀決進退﹐參機務則當其勞而任其責。今若是妄舉先鋒﹐眾心未必服。諸將在此﹐宜當自行薦舉﹐方肯用命﹐則戰無不克矣。「黃臣﹑趙染﹑呼延晏﹑呼延攸等曰﹕」旣爲武夫﹐到處當竭犬馬之力﹐若有委用﹐並不辭勞。今軍師﹑元帥有令﹐我等未敢妄僭。欲定先鋒﹐除劉子通﹑關繼雄﹑張仲孫三家昆仲不願﹐方可他議。「言未畢﹐班部中閃出一人﹐揚聲大叫曰﹕」蔭襲當分嫡庶﹐職任豈限親疏﹗欲取晉家天下﹐以復漢國江山﹐某𨿽不才﹐已蒙皇上賜委﹐今取鉅鹿﹐仍願當先﹐少建尺寸之功﹐以報二帝洪恩﹐補報定襄平陽之績。「及至前來﹐眾人視之﹐乃犍爲侯王平之子王彌也。太子劉聰與張賓大喜曰﹕」此任還是王飛豹方可以當﹐眞乃忠勇爲國之義士也。「遂將先鋒牌印依舊付與王彌佩掛。選兵三萬﹐令其向前先發。王彌拜謝﹐方才接印﹐忽見劉靈向前大呼曰﹕」好好畱下先鋒還我﹗眾將皆已舉我﹐汝何妄來攙奪﹐豈吾自家不如外人乎﹖「王彌曰﹕」子通差矣﹗自古先鋒皆是他姓人做。軍中無戲言﹐元帥﹑軍師掛我先鋒之印﹐汝來阻奪﹐可不亂了軍政﹐豈爲禮也﹖「劉靈曰﹕」你是搶去的﹐我是眾推的。今也莫論﹐且將牌印放下﹐於元帥前共拈一鬮﹐鬮得者掛印﹐方見公道。「王彌曰﹕」軍令已出﹐豈容變攺﹖汝旣要去﹐何不先請﹖且眾將亦舉關繼雄﹑張仲孫﹐他怎不爭﹖「二人辧論不已﹐將要奪印﹐張賓叫曰﹕」二將不須如此。行兵以自和爲貴﹐今當用功之際﹐巴不得有人肯效力向前。今旣俱願當先﹐可照左國城漢主原例﹐依舊分爲左右二先鋒﹐作兩路而進。「亦將牌印交付劉靈﹐謂之曰﹕」飛豹先說﹐讓他居左﹐子通兄居右﹐𨿽則兵分﹐事同一體﹐如遇敵兵﹐務要秉心協力﹐你我相幫﹐早幹大功。不可爭妒執拗﹐誤軍誤國。吾今撥關繼雄爲左副先鋒﹐呼延仲達次之﹐帶五將﹐引兵三萬﹐左路而進。吾弟張實爲右副先鋒﹐呼延伯寧次之﹐帶五將﹐引兵三萬﹐右路而進。「眾將得令﹐引兵望鉅鹿殺去。未知此回勝負如何﹐且看下回分解。正是有分教﹕漢世重興﹐顯出許多親將帥﹔晉朝削弱﹐失了幾處大城池。後人有詩一首﹐贊王﹑劉二人爭做先鋒之有膽略云﹕

漢攻鉅鹿定前鋒﹐懸牌掛印集轅門。眾舉關防堪破敵﹐更推張實可成功。

飛豹昂昂先自薦﹐子通赳赳要爭雄。挺身效力多英傑﹐邦破重城鐵鎖封。

第四十二回

劉靈鉅鹿戰許戌

晉甲子歲﹐漢元熙元年八月﹐漢主劉淵以子劉聰爲總兵元帥﹐張賓爲謀主﹐分王彌﹑劉靈爲左右先鋒﹐將兵進奪鉅鹿。鉅鹿守將許戌字應婁﹐乃譙郡許仲康長孫也﹐極有勇力﹐能開五石之弓﹐善使二丈長槍﹐重六十斤﹐尢精騎射﹐敏有祖風﹐故此晉朝命他鎭守北邊要郡。當下探得漢兵犯界﹐乃聚僚佐商議。文官知府事劉喬曰﹕」聞知漢兵甚是雄盛﹐一戰卽克平陽。今來到此﹐未可卽與交戰﹐且自深溝髙壘﹐固守城池﹐以老其鋒銳之气。急遣人行文往常山郡﹐會合各郡協助破賊﹐連夜具本上洛陽求救﹐若得常山典公兵來﹐內外合攻﹐方可破得那寇。「許戌依議﹐亟發使命﹐卽時俱去﹐一面點兵伺候﹐選民兵教訓守城。漢先鋒王彌兵至界上﹐使細作前往城中打探消息﹐盡知的實﹐乃回報言鉅鹿總兵許戌有勇無謀﹐太守劉喬有謀無勇﹐今去會合常山郡總兵典升﹐乃梁王駕下大將﹐亦甚有勇。王彌聽說﹐將兵紮下﹐使其人去報中軍﹐待至商議而進。

卻說許戌行文至常山郡﹐守將典升字子髙﹐乃典滿之子﹐典常孫也﹐仕進爲晉折衝將軍﹐隨梁王﹐後徵齊萬年﹐升獨守汴梁﹐有威名﹐梁王薦其鎭守常山﹐以爲燕冀保障。及見鉅鹿書到乞援﹐聚會僚屬商議曰﹕」今鉅鹿被胡寇所侵﹐不可不救﹐若鉅鹿失守﹐賊兵必至此處。不如趁今二郡合力﹐以拒漢兵。如彼不退﹐再往朝中請軍馬來添﹐自然破賊。「乃使人請太守程杇至衛中﹐分付副將張牛曰﹕」汝乃名將子孫﹐祖張文遠威震三國﹐今以重任托君﹐於中須要用心﹐凡事與程明府商議而行﹐代吾緊守城池﹐不可有誤。「遂將精兵五千﹐往會許戌。先使細作持書徑到鉅鹿知會。卻好許戌自在城上督工﹐修理城郭。小軍至城下叫曰﹕」我乃常山總兵典爺使者﹐有文書來此拜上老爺。「許戌命開門放入﹐共回衛所﹐問曰﹕」你旣典爺所差﹐文書何在﹖「使者於貼肉取出文書呈上。書云﹕

昨見手教﹐云賊兵侵犯貴郡﹐吾思比鄰唇齒﹐非將軍明察念及﹐恐致兩誤。且賊已下平陽﹐勢似猖矣﹐必須自審進退﹐以希萬全。吾已使張副軍守郡﹐親帶精兵五千﹐前來退賊。將軍亦可將兵一半出城立寨﹐一半保守城池﹐莫使賊兵圍逼﹐進退兩難。若有兵在外﹐彼知吾備﹐不敢輕進﹐攻城懼吾外合﹐擊外又恐內出﹐彼此相應﹐可以各保無訛﹐以制賊兵矣。

許戌看書﹐甚然之﹐卽分兵五千與劉喬保守城池﹐自將兵士萬人出城紮寨﹐以備漢兵。漢元帥劉聰將後軍至前鋒寨中相見﹐王彌曰﹕」昨日疊去打探﹐言晉人守備甚嚴﹐又有常山郡典升援兵來到﹐是以未曾進兵。軍師旣到﹐待吾與劉子通拒住典升﹑許戌﹐關繼雄等率兵打城﹐自然可下矣。鉅鹿城一破﹐許﹑典亦成擒矣。「張賓曰﹕」此謀亦妙﹐但兵分則散﹐三面受敵﹐救應不暇﹐恐有差誤。吾所慮者﹐他們緊守不出﹐入朝討請大兵來此﹐恐難成功。今被典升賺出城外﹐吾必有破敵之計矣。明日將兵前去﹐與許戌交戰一陣﹐便知端的。諸將官可要用心協力﹐以成大功。且許戌不比尋常之將﹐但能除得此人﹐晉軍自然破膽﹐劉喬縱然有謀﹐鉅鹿入吾掌中矣。「劉聰聽言大喜﹐卽集眾聽令﹐分付曰﹕」來日出戰許戌﹐各宜奮勇向前﹐無論正副﹐有能擒斬此人者﹐封功第一。軍士肯向前﹐加升重賞﹐退後者軍法治之。「眾皆應諾。次日﹐劉聰親自率兵進戰。許戌聞知﹐亦引眾出寨。兩邊排開陣勢。三通鼓罷﹐許應婁出馬﹐生得身長一丈﹐腰大數圍﹐巨眼捲胡﹐額如懸鼓﹐指漢將揚聲大叫曰﹕」汝等胡寇叛奴﹐認得平羌大將譙郡虎侯世冑許應婁將軍否﹖今我大晉恩威濟美﹐何乃無知﹐妄來相犯﹐頓忘涇陽赦死﹑左國贈封乎﹖好好納款退還﹐免幹重典。「道猶未了﹐炮聲大震﹐漢陣旗開﹐主帥劉玄明身披金甲﹐頭戴金盔﹐蟠花絢彩﹐纓綴丹朱﹐擁旋幢寶蓋﹐騎大宛龍駒﹐金貔箭飛魚袋掛﹐虎筋弦彤節弓彎。並立著軍師大將張孟孫﹐左右列兩位先鋒﹐王飛豹雄威糾糾﹐劉子通銳气昂昂﹐關繼雄刀橫偃月﹐張仲孫矛挺長虹﹐兩邊黃臣﹑趙染躋躋蹌蹌﹐背後呼延兄弟堂堂凜凜。聽得許戌之言﹐卽以馬鞭指而罵曰﹕」魍魎畜生﹐昔日我漢家天下﹐被汝三代賊奴阿附曹瞞﹐暗行篡奪﹐今又背魏事晉﹐此等不忠不義之徒﹐狗彘不如﹐尙敢於吾前自稱大朝臣子﹐豈不羞乎﹖今我恢復舊疆﹐興兵至此﹐正宜獻土納降﹐以贖前罪﹐何乃拒抗大兵﹐自取滅亡耶﹖「許戌曰﹕」無義胡狗﹐背卻洛陽豢養之恩﹐負主私逃﹐兀敢徵罔﹗今我皇晉尊居一統﹐四夷八蠻無不賓伏﹐我輩愁無用兵之處﹐不得展顯英雄﹐今汝造反﹐正可以餵我久餓刀槍也﹗「張賓曰﹕」勝敗今當立見﹐不須誇口﹐且自出馬一戰﹐以別雌雄。「許戌曰﹕」汝旣敢戰﹐可選能者出來﹐不許相幫﹐不許暗算﹐一馬一騎﹐兩自相持﹐若有人來助戰者﹐卽便算輸。「劉玄明聽許戌之言﹐乃笑曰﹕」你今見我兵多將廣﹐心中懼怯﹐故設此論以說閘吾將耳。我有髙祖之度﹐素不欺弱﹐不施詭譎。據汝所言﹐我不怪責﹐有本事放馬出來﹐隨你自揀一个弱的對戰﹐還要勝你。若憑我自家指揮的﹐你不能敵矣。「許戌再欲開言﹐劉靈躍馬直前髙叫曰﹕」兩軍遘戰﹐有忽多說話﹐你本意要等典升救兵﹐故打捱耳。不懼怕可速前來﹗「許戌曰﹕」汝何名也﹐敢此大膽﹖「靈曰﹕」我乃右副軍劉子通也。「卽挺長矛望許戌當面刺去﹐許戌喝住﹐約退三軍﹐二將一來一往﹐各施英勇﹐槍斗處猶如龍爭巨浪﹐馬跑處好似虎鬧平崗﹐一連鏖戰上五六十合﹐不分勝敗。兩下精神愈倍﹐勇力愈加﹐軍士們盡皆暗暗喝彩。許戌曰﹕」劉子通﹐劉子通﹐你命在須臾﹐尙不下馬﹐更待何時﹖「劉靈曰﹕」許戌﹐許戌﹐我若殺你﹐不爲稀罕﹐定要活活拿你﹐方顯我的手段。「二人又戰上四五十合﹐全無半點疏漏。忽然間北角上塵埃接漢﹐沙漠昏天﹐一路精兵如風般從後殺至。張賓指謂眾將曰﹕」前面旗幟閃閃﹐是常山典升之兵也﹐誰敢去退那賊﹖「王彌聽說﹐躍馬趕去截住典升﹐典升慌忙揮械接住。戰上有三十餘合﹐天色將晡﹐關防﹑張實忍耐不住﹐一齊殺入陣中。勃然狂風自北而起﹐刮得天昏地黑﹐眼目難開﹐被晉兵殺死無數。𨿽在上風﹐柰對面不辧﹐遂皆鳴金收兵。劉聰計點人馬﹐被一陣風到﹐折去三千有餘﹐又折了將官李珪。關防﹑王彌痛哭不已﹐令人尋屍葬之。

劉玄明見李珪被傷﹐乃會集諸將上帳共議曰﹕」人言許戌英勇﹐果然名不虛傳﹐眞乃將門世裔﹐我眾多不及也。「王彌﹑劉靈曰﹕」殿下長他人志气﹐滅自己威風﹐此等匹夫﹐何足稱羨﹖看我二人來日擒之﹐以見手段。「張賓曰﹕」先鋒且未可躁暴﹐藐視於彼。我看此人﹐勇有餘而智不足﹐非可以力擒者。若一个對一个﹐恐亦未卽便能勝他者﹐須用下一計以破之。且兵法云﹕上士用謀﹐其次用兵﹐其下攻城。若能用謀牢籠此人﹐鉅鹿自然下矣。「卽喚夔安﹑曹嶷﹑楊興寶三人分付曰﹕」你等將兵五千﹐於上流處要路埋伏﹐只看許戌之兵一過﹐便發伏截住歸路﹐辰牌就要到那里﹐不得有誤。「又喚呼延晏﹑呼延攸﹑王如﹑黃命等曰﹕」你四人引兵八千﹐偸出北路﹐辰時到彼﹐阻住典升之兵。「再喚關防﹑黃臣﹑馬寧﹑李瓚聽計﹐曰﹕」你四人明早將兵四千﹐往許戌寨外五里埋伏﹐只聽炮響﹐一齊殺向晉寨放火燒著。「又喚張實﹑趙槪﹑張敬﹑趙染囑曰﹕」你四人將兵四千﹐明日分作上下流兩頭往來救應。「眾將領計下帳﹐乃謂王彌﹑劉靈曰﹕」二先鋒可引兵一萬﹐前去搦戰。飛豹分兵三千伏於僻處﹐子通分兵七千引戰。如其不出﹐徑去打寨激之﹔如其出兵﹐鬥到中間佯敗而走。若彼趕來﹐則中吾計﹐王飛豹放起號炮﹐待關﹑黃等伏兵出﹐一齊殺至晉寨﹐放火燒之。戌見煙起﹐必思回救﹐劉子通從後掩去﹐王飛豹前面截住﹐可擒彼矣。如若不來追趕﹐是有準備﹐不可放炮﹐好再行別計﹐免致反被所算。「眾將領諾﹐各去打點。

且說許戌與典升收兵商議﹐分作二處安營。第二日﹐劉喬探得漢兵不曾出戰﹐恐其有計﹐至午後乃徑到戌營相見。戌曰﹕」大人在城防賊﹐何故光降﹖「喬曰﹕」賊兵與公相拒在此﹐必未敢攻城﹐吾故特來作賀﹐以觀兵勢耳﹗「戌曰﹕」昨日小勝﹐何足爲賀﹖待明日出戰﹐斬了劉子通那賊﹐擒了劉聰﹐方敢言功。「喬曰﹕」下官至此﹐還有別議。因爲漢兵今日不來索戰﹐知其必有詭計﹐故來相議耳﹗「許戌曰﹕」他昨陣上見吾二人勇猛﹐畏而不敢出也。大人試看小將來日一戰﹐若不斬將﹐非爲男子﹗「喬曰﹕」將軍且自從容。古云﹕貪戰者﹐取敗之兆也。我聞賊中張賓足智多謀﹐定有暗算。將軍若與再戰﹐必須斟酌進退而行。如其愴惶遽走﹐乃是詐也﹐不問虛實眞僞﹐切勿去趕﹐方保無虞﹐一去追趕﹐便墮其計矣。「戌曰﹕」然則吾當領教矣。但賊兵亦廣﹐一時怎得他退﹖「喬曰﹕」善戰不如善守。兵法云﹕先處戰地而待敵者﹐逸﹔後處戰地而趨敵者﹐勞。所以爲善守者﹐敵不知其所攻。此去往常山﹐中有一條大河﹐河上只有一條橋﹐但恐賊兵見此處不能勝﹐趁典子髙在此﹐暗去侵襲常山﹐使吾救之不暇。今將軍紮一營守住橋梁要道﹐攻寨則兩郡可救﹐攻郡則二寨可救﹐兩頭相顧﹐萬無一失﹐此乃掎角之勢﹑鼎足之形﹐賊兵𨿽廣﹐亦難柰我之何。待等外郡或朝中救兵到來﹐那時自可破彼矣。「戌曰﹕」公計極善。「喬曰﹕」下官當回城守禦﹐免致百姓驚亂。可著人去報典子髙﹐明日賊兵出戰﹐若還退走﹐必是誘兵之計﹐切不可追。吾與將軍三面相援﹐彼兵終不能攻吾城池﹐此乃守地禦寇之長策也﹐望將軍詳之。「戌依議。劉喬乘夜辭別歸城。次日早起﹐只見漢將劉靈引兵搦戰﹐許戌不出﹐靈乃扣寨逼之。戌知有計﹐乃將兵出寨﹐列陣而守。劉靈勒馬髙叫曰﹕」昨因日晚﹐不曾捉汝﹐今和你決个彊弱﹐敢戰吾否﹖「戌曰﹕」吾爲大朝官將﹐豈懼艸寇乎﹖「劉靈曰﹕」尙敢誇口﹗昨日若非典升救你﹐已作槍頭之鬼矣。「許戌大怒﹐挺槍便刺過陣﹐劉靈架住。兩將再施武勇﹐各逞威風。二馬交馳﹐不讓那爭羊雙猛虎﹔雙槍並刺﹐猶如那競食兩虯蛇。約戰三四十合﹐劉靈故意虛架一槍﹐帶轉馬頭望西而走﹐佯誘許戌。戌知是計﹐紮住不趕﹐副將等曰﹕」賊漢中此人亦是魁首﹐今日戰敗﹐正好趕上除得這賊﹐漢兵必退矣。「戌曰﹕」你等有所不知﹐劉子通昨日與吾酣戰百合﹐何等英勇﹗今日豈可數十合而卽敗走﹖此乃誘敵之計﹐吾故不趕。「劉靈見戌紮定﹐乃亦立住陣腳﹐使人謂戌曰﹕」晉將休退﹐我將軍有些小故﹐少怯還要與你比試手段髙下﹐敢再戰乎﹖「許戌曰﹕」胡口賊子﹐量你艸寇非吾大將敵手。旣已輸走﹐又比甚的﹖汝此詭計﹐怎能瞞我﹖有本事明日再來。「劉靈知計不成﹐挨至午後﹐收兵還寨﹐不復轉戰。眾伏兵見炮聲不起﹐亦各回兵。

劉聰見計不成﹐與張賓議曰﹕」今日許戌不追吾兵﹐想是何人泄漏軍機﹐以致如此。「張賓曰﹕」非也。彼有劉喬在內爲之謀畫﹐所以見得到。吾亦料彼有覺﹐故教炮不亂放﹐兵莫妄發。「劉玄明曰﹕」若然如此﹐吾無能爲矣﹗將有許戌之勇﹐謀有劉喬之智﹐外有典升之助﹐一年也不能勾攻取鉅鹿﹐何能成大事乎﹖「賓曰﹕」不須憂慮﹐吾自有計破彼。今許戌屯兵守住河橋者﹐蓋慮吾兵掩取常山也。今可將計就計﹐明日於下流頭搭起木排數百﹐下面用鐵索連起﹐上面鋪板塡土﹐可通兵馬﹐募遊泅善水者拽過河去﹐乘夜將軍馬渡過﹐埋伏齊整﹐然後大張聲勢﹐佯作襲攻常山之意。許戌聞知﹐必撤橋邊之兵去救常山。吾以精兵徑攻其寨﹐放火燒起﹐煙焰一發﹐許戌疑吾詭計﹐懼攻鉅鹿﹐定然又回思救鉅鹿。那時橋被吾眾所拒﹐他若沿河覓渡﹐吾以猛將阻而戰之﹐常山道又有伏兵把斷﹐許戌兩頭沒路﹐自成擒矣。「劉玄明聽言其計﹐心中大喜﹐卽命張賓提調布置。賓乃使黃命﹑呼延晏帶兵三千﹐往下流伐竹木打造排筏﹔再命黃臣﹑王如﹑楊興寶﹑李瓚四將偸過下流﹐前往阻住常山要路﹔關防﹑關謹二將引兵五千﹐把住上流淺處要路﹔張實﹑張敬領兵五千﹐把住下流排筏渡頭﹔又調王彌帶呼延攸﹑呼延顥等將兵五千﹐把住典升之兵﹔劉靈帶趙染﹑趙槪與劉玄明自己帶兵二萬﹐過河列於常山大道﹐以拒許戌﹔關山﹑趙藩﹑馬寧﹑曹嶷將兵五千﹐伏於橋邊近處﹐待晉兵過橋去遠﹐卽出占住﹔再著夔安﹑孔萇﹑桃豹﹑廖全四員勇將把住鉅鹿城中救兵﹔胡文盛﹑支雄﹑樊榮引兵五千﹐合關山等共攻晉寨﹐放火燒之﹐務要煙多焰盛﹔關河與王伏都引兵三千﹐往來河邊救應﹐莫使許戌走脫。眾將各皆受計﹐潛偸過河﹐於各處尋地埋伏而去。不知張賓用心調出兵將十有餘處﹐成功若何﹖正是有分教﹕晉土瓜分﹐連喪典升﹑許戌﹔漢兵勢盛﹐倏收鉅鹿﹑常山。後人有詩一首嘆詠許戌曰﹕

許戌人稱虎將材﹐又能從諫擅聲威。柰乎勢運方昌漢﹐獨力難支鉅水災。

第四十三回

關防鉅河擒許戌

晉永興元年﹐漢兵侵鉅鹿﹐守將許戌備禦嚴緊﹐不能得下﹐因爲常山郡典升與之首尾相援故也。漢謀主張賓設前項僞取常山之計﹐賺騙許戌離營﹐思奪鉅河要道。調遣諸將停當﹐分付王﹑劉二先鋒曰﹕」將軍這回務宜用心﹐若此行兵﹐彼縱有能﹐亦難相顧。劉子通﹑關繼雄等不擒許戌﹐王飛豹﹑關繼遠必獲典升矣。二人若去一个﹐鉅鹿可破﹐常山亦可取也。「於是夤夜搭排渡河﹐各皆去訖。劉玄明乃大張火炬﹐揚言攻打常山。伏路小軍飛報到許戌橋邊寨中知道。戌曰﹕」劉長史教我以兵守住此橋者﹐正爲此耳。狡賊見典子髙在此﹐欺常山無主﹐故起妄想﹐吾不得不救。「卽喚副將曹英分付曰﹕」此去常山有一要路﹐地名石山倒馬坡﹐其路甚隘﹐止可容得一人一騎而走。你可帶兵二千﹐偸過小路﹐星夜前去把住﹐使人催常山程太守發兵助守。若漢兵見你守住﹐必定恃眾爬山越嶺﹐思要過去。我兵趕到﹐不怕他不敗走也。「曹英領計﹐如飛從間道而去。及到時﹐已被漢兵占住。王如﹑楊興寶等四將截出﹐將曹英並二千人困於谷中﹐一个不能得脫。許戌算待曹英將到﹐得據要隘﹐乃從後急趕﹐炮銃轟天﹐以嚇漢兵﹐又使人報與典升知會。趕至天明﹐有五十餘里﹐見漢兵列陣於平川之地。戌慮其有兵在前﹐此乃阻兵之計﹐催兵徑進﹐向前髙聲叫曰﹕」賊弟子今欲逃往何處而去﹖許將軍特來擒你﹗「劉玄明大笑曰﹕」你昨聽劉喬詭猜﹐便誇說小計瞞不得你﹐今日如何又中我軍師圈套﹖不早下馬﹐更望何人來救也﹖「許戌聽言大怒曰﹕」逃亡賊子﹐不思昔日在朝﹐職受積弩將軍之恩﹐父封左賢王之徳﹐反乃領兵亂國﹐天地不容於汝﹗拿住逆奴﹐碎屍萬段﹐難正其罪﹐尙敢於大將之前誇口乎﹖「遂挺槍躍馬﹐殺過漢陣。漢右先鋒劉靈挺矛搶出﹐劉聰大呼曰﹕」此賊出言不遜﹐待吾親自擒他﹐以正魍魎之罪。「手揮大刀殺出﹐勢不可當。許戌奮力接戰﹐未二十合﹐劉靈從旁攻入。許戌力敵二將﹐亦不退怯。五部番將五六員﹐見太子親自上戰﹐亦皆跑馬圍上。許戌見不是勢頭﹐乃叫眾副將曰﹕」吾被姦賊所騙矣﹗那里是襲常山﹐分明弔吾過河﹐欲圖鉅鹿。急宜回拒鉅橋﹐免致兩誤。「揮兵一齊南向殺轉。張賓揮旗大叫曰﹕」如若有走脫許戌昔﹐卽按軍法﹗有能擒斬者﹐封侯重賞。「行不五里﹐一聲炮響﹐趙染﹑趙槪伏兵殺出。許戌只欲奪路而走﹐直前衝突﹐被染戰住﹐不能得脫。背後劉靈飛馬又至﹐戌乃不顧﹐撞陣徑走﹐被漢兵從後掩殺﹐兵折過半。才得後面追兵少住﹐前面煙焰衝天﹐已被支雄﹑廖全等劫入大寨﹐放火燒著。許戌心慌﹐疾馳回救。將到河邊﹐見一大將粉臉長須﹐手提偃月大刀﹐從上手殺至。方才接戰﹐未及五合﹐下手喊聲又起﹐兩員漢將如飛殺至﹐狀貌相同﹐乃關河﹑王伏都也。許戌不敢戀戰﹐撇了二將﹐徑趨鉅橋。只見漢將關山﹑廖全等將兵一帶擺於岸口﹐猶如城墻般樣。戌知衝殺不過﹐乃往下流頭覓渡過河。正欲奪取排筏﹐忽見一員猛將豹頭環眼﹐巨口短胡﹐手挺蛇矛﹐聲如巨雷﹐大吼殺出﹐戌急抵住。未及三四合﹐又有一將煙臉虎項﹐紅珠眼﹐一領長胡﹐手提丈八長槍﹐勢如熊虎﹐大叫﹕」許戌賊子﹐今欲走往何處﹖燕人老張在此拿你﹗「戌看二人雄狀﹐知是勍敵﹐遂棄戰奔往上流而走。將至中路﹐又被關河﹑王伏都趕殺一程﹐漢將依舊各守原處不動。許戌迆邐巡河而上﹐忽見曹英滿身血污﹐帶殘兵數十人走至﹐髙叫曰﹕」小將奉令去守倒馬坡﹐不想被賊先占隘口﹐我不防姦﹐將兵入谷﹐被他伏兵殺出﹐將我圍住﹐只得拼命衝走﹐仍舊從徑路偸轉﹐兵皆折盡。我見大路上軍馬來得甚緊﹐急宜渡河﹐走到城中﹐又作道理。「許戌曰﹕」橋上已被所占﹐下流亦有重兵守住排筏﹐我欲往上流淺處過河﹐你可急來同去。「曹英馳上﹐一同奔至峽岸口。將欲渡水﹐峽後一將紅袍綠幘﹐紫面劍眉﹐手提靑龍刀﹐喝令兵士射住﹐驟馬趕出。曹英馬急﹐已下河中﹐遂被射死。

許戌繞轉峽後﹐望上再走﹐忽見一員大將﹐蠶眉鳳目﹐面如傅粉﹐顴若塗朱﹐五柳髭須﹐手提偃月大刀﹐身穿堆云戰襖﹐外面披金鎖甲﹐跨渾紅馬﹐厲聲髙叫曰﹕」許戌匹夫﹐你今欲往那里去﹖關繼雄在此等久矣﹗可速下馬﹐以禮待之﹐免致被擒﹐恐亡軀命﹐挫盡一世威名。「許戌聽言大怒曰﹕」你敢輕覷我也﹗吾𨿽久戰﹐猶能格斬爾曹。「乃復抖擻精神﹐衝進馬頭。關防提刀喝住﹐二人刀槍奮擊﹐各逞雄威﹐戰上三十餘合﹐亦無勝敗。許戌只思渡河歸城﹐不敢戀戰﹐遂拍馬巡河復轉﹐關防紮住。關謹看見﹐隨後趕去﹐大叫曰﹕」許戌可以擒矣﹐眾宜努力﹗「行不二里﹐關山﹑關河從橋頭殺至﹐王伏都救應兵從下流趕來。許戌嘆曰﹕」吾中姦賊詭計﹐不望渡河矣。「乃勒馬往常山路而去。行不數里﹐劉靈﹑趙染﹑王如﹑楊興寶﹑趙槪﹑李瓚與元帥劉聰回兵來到。劉靈﹑王如等數馬逼至﹐喊聲震天。許戌料不能敵﹐復往上流頭走去﹐思往他處。關防看見﹐將兵繞出路口阻住﹐從容叫曰﹕」許應婁﹐汝乃智勇之將﹐今何不知時勢之甚耶﹖吾祖父專以仁義結交豪傑﹐非以僥譎待人者﹐可倒戈同復漢業﹐不失封侯之位﹐如若執迷﹐必有不及之悔。「許戌不答。忽見下流頭塵埃蔽日﹐常山道旌幟遮天﹐喊聲漸近﹐戌知進退無路﹐只得撥馬向前﹐思欲撞陣脫走。關防擋住﹐戰上二十餘合﹐許戌力怯﹐用槍架住防刀﹐帶馬要走﹐被關防反手一刀背打中肩窩﹐仰身將倒﹐防卽扭轉狼腰﹐輕伸猿臂﹐向衣領上一把扯過馬鞍。許戌人長﹐雙腳落地﹐防慌﹐連忙把頭用手扭轉。許戌仰面不能掙挫﹐防亦拿之不住﹐卻得關謹大刀砍至﹐晉軍驚散﹐漢兵士始得進前﹐將許戌捆起﹐捉至劉聰中軍而去。後人有詩一首贊關防生擒許戌之勇曰﹕

義勇當年羨武安﹐遺芳三世尙鐘賢。鉅鹿河邊擒許戌﹐關防名譽至今傳。

漢元帥劉聰率劉靈等追許戌轉至鉅鹿河邊﹐正在傳令」勿使走脫﹐鉅鹿難攻「﹐只見關防兄弟綁許戌於馬前解至。劉聰大喜﹐卽揮眾將乘勝就圍鉅鹿。賓曰﹕」今日已晚﹐亦難爲計。且有劉喬在內﹐非可威嚇者。又恐典升知之﹐入城共守﹐檄會各郡合兵來拒﹐反不美矣。今且按下﹐紮營在此﹐傳守橋頭依舊守住﹐敗兵逃得者亦只回城﹐典升不知﹐日間探得我兵燒寨守橋﹐決不敢進﹐至夜必然偸渡過河接應許戌。仍將兵馬埋伏伺候﹐彼一過河﹐必入吾套﹐再除典升﹐方可圍城矣。「劉聰從之﹐依舊將上下流頭並常山路俱以猛將守住﹐又使人通王彌過橋備戰。且道典升列寨於鉅鹿境上﹐爲許戌角相助守城﹐忽見許戌差人報說漢兵以大筏渡河去襲常山﹐已令曹英去把倒馬坡隘口﹐許將軍親自率兵趕去了﹐鉅鹿有太守劉長史在內守護﹐將軍可亦急往接應。典升聽言大驚﹐卽時點兵出寨。行不五里﹐王彌﹑呼延攸引兵阻住﹐典升與之三戰﹐不能得過﹐王彌只是把住要路。升見鉅鹿河邊煙焰大起﹐使細作往探﹐回報是漢兵燒寨占橋﹐上流下流皆有勁兵守把。典升思不能進﹐乃收兵回寨﹐與副軍等商議曰﹕」今漢兵料攻鉅鹿不能﹐故乘吾在此﹐去襲常山。許應婁旣去﹐吾當疾往。日間被他阻住﹐可趁此黑夜渡過鉅河﹐明日好進兵去追賊兵﹐以助許將軍。「眾皆應諾﹐遂各裝束﹐半夜起身﹐雞鳴至河邊往上流淺處渡水。四更以後﹐盡皆登岸﹐遂各整點而行。不十里之程﹐一聲炮響﹐漢將劉靈﹑呼延攸殺出﹐大叫曰﹕」賊奴典升﹐不出吾軍師所料﹐休得要走﹐先鋒劉子通在此﹗「典升見靈攔住﹐欲進不能﹐乃奮勇向前交戰。時天光濛濛﹐二人翻天攪地﹐狠戰上二十餘合﹐天色漸明﹐呼延攸手舞靑銅大刀﹐砍入陣來﹐殺死軍人無數。典升乃棄戰奪路而走﹐忽見一个小軍坐在艸中﹐典升問曰﹕」你是何人﹐黑早在此﹖「軍人曰﹕」小的是跟許總兵爺的﹐被殺傷在此﹐望將軍饒命。「典升曰﹕」我乃常山典將軍也。你知許將軍追趕襲常山賊兵勝敗如何﹐今在那里﹖「軍人曰﹕」漢兵不曾去取常山﹐乃是詭計﹐許將軍被一長須使大刀的活擒去了。望將軍救我一命﹗「典升聽言大驚﹐與眾兵曰﹕」若果是許總兵失手﹐吾亦中計矣﹐如之柰何﹖「眾曰﹕」軍人言漢兵不犯常山﹐我等乘此徑回﹐不須再顧鉅鹿矣。我自去守我之地﹐又何疑哉﹖「升曰﹕」言之有理。「遂不管叫救軍人﹐望常山而進﹐以爲前無兵可畏﹐徇徑路望大道上悠悠直去。行不五七里﹐忽聽得炮銃衝天而起﹐四員漢將呼延晏﹑黃臣﹑趙染﹑趙槪四下殺出。呼延晏曰﹕」來將何人﹖莫非常山典子髙乎﹖可速下馬﹐共圖富貴﹐莫與許戌爲伴﹐擒住不美。「典升曰﹕」許將軍誤中詭計。吾何人也﹐敢此亂言﹖「晏曰﹕」汝亦人也﹐未嘗能飛。今吾此路大兵十萬﹐至倒馬坡共伏兵伍處﹐縱然有翅亦難脫矣。「典升曰﹕」吾非可誑之人﹐便有二十萬伏兵十處﹐何嘗懼哉﹗「言罷﹐挺槍殺進﹐思欲突陣﹐料前無兵﹐可脫身矣。被呼延晏揮鞭擋住﹐二人各逞奇能﹐惡戰上三十餘合﹐未分勝敗。忽見一將方面長須﹐河目海口﹐大刀砍至﹐乃黃臣也。典升分頭架隔﹐力已不勝﹐又值趙染並上﹐典升知兵多難脫﹐遂棄戰﹐回馬望河邊而走﹐思轉舊寨﹐由東路歸保常山。未及至河邊﹐忽見一員漢將﹐紫面長須﹐勢如熊虎﹐手執靑龍大刀﹐橫截於路。典升疑是擒許戌之將﹐不敢浪戰﹐聊鬥數合便走﹐知道橋頭有兵﹐直巡上流。行不里許﹐又見一將手提大刀﹐顏類前將﹐乃其從弟關河字繼遠也。典升向前衝戰﹐未及數合﹐背後長須將關謹又到。升飛跑避去﹐關河不趕。將至上流峽岸口﹐轉出一將﹐長須赤頰﹐手提偃月大刀﹐立馬當道﹐厲聲叫曰﹕」來將認得擒許戌關繼雄將軍否﹖「典升曰﹕」吾非許戌比也﹐休得胡言﹗「挺槍殺去衝突﹐關防喝住﹐舞刀接戰。升心終懼﹐惟思逃走﹐驀見一將﹐亦是大刀鳳眼﹐趕來髙叫曰﹕」大兄且住﹐此賊讓我來擒﹗「乃是漢護軍將軍關山字繼安也。典升見其誇口﹐知是勍敵﹐拽轉馬望下流如風便走﹐二關不趕。至下流﹐見河中攬著無數筏排﹐思要搶渡﹐策鞭而進。忽然大喊起處﹐一將聲如巨雷﹐躍馬殺出﹐乃驍騎將軍旗號。典升方欲接戰﹐又有一將威風凜凜﹐壯气昂昂﹐手挺長矛殺至﹐大叫曰﹕」識時務者呼爲俊傑﹐吾今四路八方要口皆是精兵守住﹐非有騰雲駕霧之術者﹐實難遁也﹗宜早歸漢﹐免遭鋒刃。「升曰﹕」吾乃將門英傑﹐豈以賊兵之眾爲動心乎﹖「張敬曰﹕」賊子魂已歸冥﹐尙敢狂罔﹗「挺槍殺過晉陣﹐勢不可當。典升恐失﹐盡力接戰﹐不十合﹐張實搶進﹐大言曰﹕」昨日關繼雄擒了許賊﹐待吾來擒此逆奴﹐以顯關﹑張手段。「典升曰﹕」胡寇敢出大言﹐吾當擒你以報許戌之仇﹗「卽與張實復戰二十餘合﹐被張敬揮兵圍來﹐升乃落荒匹馬走﹐兵士趕之不上﹐哭聲動地。典升見二張不追﹐復招集兵眾而泣曰﹕」非吾相棄﹐思以回救本郡﹐免致被陷耳。汝等軍眾若肯歸彼﹐必不殺汝﹐待吾輕身好脫耳。「兵眾泣曰﹕」願死相護﹐將軍可覓小路逃身﹐再作計較。「眾皆前行﹐才及里許﹐大喊競起﹐一員猛將巨體長胡﹐手持大刀﹐將兵一字擺開﹐傳令分付曰﹕」若有走透典升者﹐斬首號令﹗「眾皆齊聲應諾﹐震動地軸。典升聽得﹐驚慌不已﹐軍士心膽俱落﹐盡望左哨下撞陣而去。只見一員步將手揮大錘﹐狀若靈官﹐攔住馬頭﹐喝曰﹕」汝等曾知獨退孟觀﹑李肇十萬大兵楊國珍否﹖「踏步如飛﹐亂打過陣﹐兵士沾錘便死﹐紛紛倒地。升恐馬被傷﹐反不敢敵﹐引兵欲投右轉﹐正遇王彌。典升思無去路﹐只得挺槍接戰。彌奮雄威﹐刀如風捲﹐典升見其勢猛﹐盡力抵戰﹐思彌乃漢兵第一將帥﹐乃覷空一槍戳入彌腋﹐意欲刺死王彌。彌急將身一閃﹐升槍去勇﹐連人撲入彌懷﹐被彌槍上帶力一扯﹐兩馬相合﹐遂爲橫拖過馬﹐生擒入陣﹐令軍士綁了﹐一齊去合中軍﹐共議攻鉅鹿之策。

劉玄明大喜曰﹕」二將苦拒吾兵﹐今軍師用此奇計﹐皆已被獲。可乘此亟取鉅鹿﹐再攻常山﹐勢如破竹矣。「遂下令俱到鉅鹿城下取齊。鉅鹿城中太守劉喬正欲差人打探二寨消息﹐忽有敗軍奔到﹐言漢賊用誑兵之計﹐虛襲常山﹐許將軍引兵去救﹐被他打入大寨放火燒著﹐橋梁皆被占住了。喬曰﹕」許將軍誤矣﹗何不使人報吾知道﹐必遭去算也。吾先已看見煙起﹐便知有故﹐只以爲白日無劫寨理﹐疑是自家失火﹐故不得去救﹐致誤此事。「正論間﹐又有小軍叫城﹐喬命放入﹐小軍哭告曰﹕」許將軍被漢張賓用計﹐哄過鉅河﹐四面伏兵阻住﹐一將名曰關防活擒去了。「劉喬聽說﹐毛骨俱悚﹐撫膺太息。正欲遣人往會典升﹐忽細作報到﹕」典將軍出軍﹐要過河幫助許總兵﹐被漢將阻住不能進﹐退兵回寨了。「喬曰﹕」今日已晚﹐明日請他入城共守﹐差人上朝請救﹐方保此郡。「次早﹐使細作往會典升﹐回報已夤夜過河去了。喬大驚曰﹕」典公不知許應婁失手﹐此去恐亦墮彼姦計。賊兵若勝﹐卽便來攻城也。「眾議未散﹐探子飛馬報道﹕」典將軍過河﹐遭漢兵八面埋伏﹐獨占力疲﹐被漢將王彌所擒﹐兵將至城矣。「劉喬慌命緊閉城門﹐百姓亦皆準備木石﹐共相守護。眾兵將曰﹕」今許﹑典二總兵俱被賊兵詭計所擒﹐此處又無將帥可敵﹐朝中又無救兵來助﹐眼看此城難守﹐非是我等不忠﹐出於勢力難支持也。不趁此時避遁﹐更待何時﹖否則人死賊手﹐能保城池完乎﹖「劉喬從其議﹐收拾庫中寶物﹐帶眾將並親信之人保護許戌與自家家眷﹐至夜深﹐開南門﹐奔往洛陽而去。次日﹐劉聰兵到﹐百姓無主﹐乃大開城﹐備香花迎接漢兵入內。劉玄明大喜﹐下令軍士不許侵擾百姓﹐出榜安慰﹐雞犬無驚﹐民皆歡悅。劉玄明差大將將許戌﹑典升並冊籍解上平陽報捷﹐不在話下。後人有詩嘆典升曰﹕

勇略堪誇晉典升﹐欲全二郡振雄名。豈知天不從人願﹐盡力蠲忠竟就擒。

第四十四回

漢兵奪取常山郡

漢兵旣擒許﹑典二將﹐乘勝下了鉅鹿。典升部兵走敗常山﹐告說﹕」典將軍與許總兵共守鉅鹿﹐犄角立寨﹐不能輕犯﹐乃用詭計偸渡過河﹐詐襲常山﹐將兵埋伏各處﹐賺我等過河救應﹐俱被漢兵圍住﹐活擒去了。「太守程杇聽言大驚﹐曰﹕」二將若還被擒﹐鉅鹿必破﹐漢兵不日將至此間矣。「急請守將副帥張牛商議戰守之策。張牛曰﹕」賊兵若破鉅鹿﹐定然來寇常山。此常山郡右連太行﹐左接瀛海﹐表山帶河﹐當燕趙之衝﹐乃北郡之要﹐決不可失者。府尊乃程仲徳之孫﹐代多智謀﹐髙見以爲何如﹖「杇曰﹕」蒙將軍大才下問﹐別無他計﹐依某愚見﹐一面點兵民運磚石守護﹐且將堞濠塹俱以修築完備。但再遣一人﹐馳檄往兗州刺史苟道將軍處求救﹐則可以保固此地也。「張牛從之﹐連夜使人持檄去求苟晞救援。苟晞接檄書看之﹐大驚曰﹕」常山﹐吾之鄰郡﹐冀北屏障﹐不可不救者。「乃命其追風團練使﹑屯操大將軍樂房領兵五千﹐先往常山救應﹐命紮營於界口﹐以張聲勢。漢元帥劉聰自發鉅鹿﹐將到常山﹐探馬報道﹕」兗州刺史苟晞差一大將帶兵來救常山﹐今在東界屯紮。「張賓聽說﹐卽問眾曰﹕」誰人肯往東路去阻兗兵﹐莫與常山張牛相合﹐我等好去圍城﹖「忽見馬上有兩人齊聲應道﹕」願往﹗「乃是右先鋒劉靈﹑右軍都尉楊興寶也。劉玄明大喜曰﹕」二將肯去﹐一同帶兵前往﹐看彊弱而後可以進戰﹐勿得有誤。「二人領命﹐帶輕兵五千﹐望東徑至樂房寨前﹐相近紮下。樂房見其輕己﹐卽與副將胡禎將人馬出寨布陣﹐劉靈也排開陣勢。三通鼓罷﹐樂房出馬﹐指漢將曰﹕」你等奪一平陽﹑鉅鹿﹐反亂大朝﹐罪惡重極矣﹗又欲侵寇常山﹐是不自諒也﹗今我朝中齊王﹑成都﹑長沙﹑東海諸宗室﹐已皆大會軍兵﹐不日到此﹐及早退去﹐猶保故土。「劉靈曰﹕」你是何人﹐敢來此處以言語思退吾大軍乎﹖「房曰﹕」吾乃三世將家樂進之孫﹑樂綝之子樂房是也。「劉靈曰﹕」說是如此﹐你乃先世仇種﹐今來尋我﹐是償祖父宿債耳。可卽速下馬謝罪﹐免我動手。「樂房聽言大怒﹐卽便揮刀砍過漢陣﹐劉靈挺長矛接住。二人各施武勇﹐大展雄威﹐惡鬥上三十餘合﹐未分勝敗。晉副將胡禎見靈善戰﹐挺槍從旁攻入。漢陣上楊興寶看見大怒﹐手舞鐵錘﹐飛步而出﹐如奔電﹐匹若轟雷﹐風捲打入﹐軍士交橫亂倒﹐逼近樂房馬后。房懼馬失﹐望前跑避﹐楊興寶隨後趕去﹐大喝﹕」休走﹗「樂房回頭看之﹐遙見胡禎戰劉靈不過﹐被刺落馬﹐嘆惜一聲。楊興寶已追將及﹐慌忙舉刀砍敵﹐未及五合﹐被楊興寶一錘打中後胯﹐連人連馬俱倒﹐興寶一錘再去﹐正中頂門﹐死於非命。兵士皆奔還山東而去。

劉靈二人找了房﹑禎首級﹐徑到常山城下恐嚇張牛。牛與程杇日夜嚴守﹐漢設云梯弓弩射上。牛﹑杇親自指揮守禦川谷﹐漢兵反被擊死無算。一連十餘日﹐並無寸功。劉玄明與諸將議曰﹕」常山城池又堅﹐守禦又能﹐頓兵歷旬﹐攻取不克﹐倘晉朝再差重臣提兵來救﹐又與雍州無異﹐前功悉棄矣。汝等有何奇計﹐宜速言之﹐論功第一。「張賓曰﹕」兵貴神速﹐遲則有變。來日眾兵將分一半往東南角上大張聲勢﹐用力攻打﹐以誘晉兵。吾造炮架十餘處﹐至黃昏時候﹐軍士各要囊沙束艸﹐一齊推至城下﹐架起襄陽大炮﹐打壞城垛﹐然後以沙囊艸束相間堆起﹐騰湧而上﹐用彊弓硬弩射退守兵。一得登城﹐彼兵必亂﹐乘亂砍開城門﹐大軍一入﹐程杇﹑張牛卽不能走矣。「劉聰深然其議﹐卽命張賓提調制造器具齊備﹐以軍士一半在寨伺候﹐一半往東南攻城。次日天早就出﹐程杇﹑張牛見漢兵皆從東南角盡力攻打﹐乃盡率城中精卒往二門嬰城戰守﹐西北上以百姓執械守之。兩軍於城上城下以石矢奮擊﹐死傷甚眾。挨至日晚﹐張賓命軍士將炮架推至城下﹐架起襄陽子母炮十餘處﹐一齊放動﹐猶如天崩地裂一般﹐聲聞數十里。程杇聽得﹐帶弓箭手五百人緣城來看。至西門﹐正見漢軍在那里堆艸扒城﹐乃命軍士見有壞處守住射之﹐又命百姓拚死以磚石拋打。堆艸之上﹐人立不穩﹐塌去者數處﹐漢兵跌飭數百。杇見漢眾不退﹐遣人報知張牛。牛卽分付軍士曰﹕」此處城垣牢固﹐賊心不在此處﹐明是牽引我的﹐你等爲我守之。「言訖﹐分兵五百﹐如飛趕至北門﹐見漢兵猶在對拒﹐牛乃命眾盡力射之。漢兵抵當不住﹐悉皆退去。張賓見士卒受傷﹐遂收入寨。張牛曰﹕」今得程公射退賊兵﹐獲保常山﹐莫大之功矣。「程杇曰﹕」未足爲功﹐賊𨿽暫退﹐爲夜晚天黑也。彼見城墻打壞數處﹐明日劉聰必然大至﹐難與爲敵矣。宜思一計策﹐破他一陣﹐方可再守。「張牛曰﹕」府尊之言甚善。今城將壞﹐非用良謀﹐安能以寡敵眾﹖吾二人今已時刻不可少離。吾有一計﹐可命吾侄張廉﹑牙將劉雄帶領兵士二千﹐趁今兵退﹐卽偸出城﹐將城河上流閘住。若是明日劉聰親來之時﹐放炮爲號﹐決閘放水﹐待其一湧而至﹐水勢若洶﹐命其沿河殺轉﹐我等自內殺出﹐可擒劉聰矣。「程杇曰﹕」此計大妙﹐速宜行之。「張牛乃喚二將﹐分付以閘水之計﹕」我這里城上待其兵到﹐卽便放炮﹐招號決水。若是水勢洶湧﹐汝便也放號炮﹐隨流殺下﹐我等好出城接應﹐以擒賊將。「二人領計﹐乘空出城﹐去上流將河口塞住﹐水髙丈餘﹐二人大喜。

卻說張賓收兵入營﹐劉聰曰﹕」今此一計已甚如意﹐又被賊奴一番弓箭射退我軍扒兵數百﹐以致大功垂成而不克﹐惜哉﹐惜哉﹗來日可要齊心協力﹐定要攻破常山﹐不可再誤。吾當親自臨城﹐莫使其修補城垣﹐頭上又起。「張賓乃命安排各件器具齊整。次早﹐關防﹑黃臣﹑張實三人屯兵城外﹐以防衝戰﹐其餘將士皆隨元帥劉聰至城下攻打。張牛﹑程杇親上城頭防守﹐見劉聰自在指點軍士以鍬攻掘。時將近巳﹐牛乃放起號炮。張廉﹑劉雄聽得﹐放閘決水﹐沿河兩岸水深四五尺﹐河中平髙丈餘﹐勢如海潮﹐乃亦放炮﹐沿河殺下。漢兵正在發喊﹐忽聽得汛聲如雷﹐一似萬馬奔騰﹐大水湧至。漢兵亂竄﹐立腳不住﹐湧入河中者屍漂疊疊。劉聰﹑張賓皆陷入濠中﹐馬幾沒背。上流頭張廉﹑劉雄掩下﹐城中張牛﹑程杇﹑程灼殺出﹐漢將馬皆奔逸﹐各不相顧。程灼見一金盔金甲者在水中覓岸而上﹐知是劉聰﹐遂飛馬趕去。張賓大叫曰﹕」有賊暗算元帥﹐誰能救主﹖「程灼將到﹐柰水深不能近前﹐遂取弓拔箭﹐思欲射之。未及舉手﹐一員虎將飛步向前﹐從背後大喝曰﹕」賊子休得無禮﹐楊將軍來也﹗「程灼回看﹐楊興寶已逼至近。程灼欺其無馬﹐下衣俱濕﹐按住了弓﹐挺槍便刺。興寶見晉兵背後喊聲甚急﹐奮力狠戰﹐不分合數﹐只顧捲入﹐一錘擊中馬頸﹐程灼連人撞入水中。興寶欲向岸邊去打﹐已被推去數丈。程灼甲重﹐沈溺而死。興寶遂把住岸口﹐喝軍士扶救元帥﹐眾皆下水。水勢甚急﹐淹去者數人﹐扯得劉玄明上岸。張牛飛馬趕來﹐卻得漢將李瓚戰住。兵士又救得張賓登岸﹐馬皆未曾得起。張牛看見﹐撇了李瓚﹐來擒劉聰。興寶拒住與戰﹐不防一腳踹入水坎﹐被張牛一槍刺中手腕﹐興寶拽錘而走﹐思引張牛﹐免傷聰﹑賓。張牛不趕﹐徑取聰﹑賓﹐劉聰揮刀步戰﹐張賓亦拔劍雙抵。正在危迫﹐王彌看見﹐飛馬來救﹐晉將劉雄拒住。雄方少怯﹐張廉又到﹐協力把王彌抵住。關謹繞城而至﹐見張牛逼住劉聰﹐不顧王彌﹐直前而去﹐髙聲大叫曰﹕」勿得無禮﹐關將軍在此﹗「張牛見其人紫面長須﹐手持靑龍大刀﹐威如猛虎﹐料是非常﹐乃撇聰﹑賓﹐著意迎敵﹐戰不十合﹐漸漸力怯﹐放馬趕去。張賓髙叫曰﹕」除得此人﹐則常山方能得下﹗「關謹聽得﹐遂緊追去。王彌被二將拒於中路﹐不能去救劉聰﹐見關謹馬過﹐心中大怒﹐奮起神威﹐號吼逼進﹐馘斬劉雄於馬下。張廉不退﹐反欲搶來報仇﹐彌張目叱曰﹕」魍魎匹夫﹐許戌尙懼王飛豹﹐擒典升如抱孩提﹐走猶遲﹐敢來討死也﹖「猛喝一聲﹐夾馬迫入。張廉不能展手﹐被王彌輕伸虎臂﹐生擒過馬﹐令人捆起﹐送見劉聰。眾將皆集﹐咸勸劉聰入寨更衣。聰曰﹕」吾所懼者張﹑程二賊不肯出城﹐今彼恃此決水之計﹐思欲勝我﹐皆出在外﹐趁此已斬三將﹐將各門把住﹐不容再進﹐城可下也。「諸將卽皆翻身趕殺晉兵﹐去搶城門。關謹追逐張牛自北門外起﹐轉西而走﹐關謹不捨﹐周回一匝。張牛無柰﹐只得立馬再戰﹐才及五合﹐被謹大喝一聲﹐手起處﹐把張牛照頭劈開﹐頂分兩半﹐倒於馬下。副將四員奔散﹐關謹乘勢趕去﹐見其皆從城缺處扒入﹐謹亦馳馬騁上﹐副將擋住﹐被謹殺死兩个﹐餘皆退去。謹登及城上﹐兵民磚石刀槍攢至﹐關謹冒石矢交砍﹐紛紛亂倒﹐如刈艸芥﹐盡皆奔散。有副將六員﹐擺於城畔﹐把住登城之路﹐不容其下。關謹大吼﹐衝入其陣﹐一刀一个﹐連斬五員落馬﹐餘皆披靡奔潰。漢眾不知關謹殺進常山﹐只在各門攻打。謹至西門﹐皆是大木植隘住的﹐遂復殺轉北門﹐砍開鎖鈕﹐放進漢兵。王彌在東門攻打﹐見城上豎起漢旗﹐小軍急報曰﹕」我兵已入城矣。此內皆是大木塞住不能陷者﹐可往北門而進。「彌悔曰﹕」吾爲先鋒﹐守株此地﹐以致大功反爲他將所建﹗「遂引兵北轉。正遇程杇欲逃往洛﹐彌卽躍馬截住﹐程杇亦舞刀抵戰﹐不及十合﹐朽便手慌刀亂﹐被王彌步步逼進﹐敵之不住﹐生擒過馬﹐因自喜曰﹕」吾𨿽不能救元帥﹐先破城﹐斬劉雄﹑捉張廉﹐又擒程杇﹐亦可以言功矣。「乃卽押入城﹐直至府第。劉聰見之大喜﹐曰﹕」吾爲此二賊耽了許多憂慮﹐壞了許多軍馬﹐若使走去﹐則不能愼忠忠義之魂矣﹗先鋒今能生致程杇﹐功可尙哉﹗功可尙哉﹗「彌曰﹕」臣見張牛﹑劉雄來並殿下﹐馳斬逆賊﹐又遇張廉﹐𨿽獲擒彼﹐有失救駕﹐何敢言功﹖「聰曰﹕」去薪則釜不沸﹐吾自知之。「王彌大喜﹐謹謝而退。張賓乃令出榜安民﹐不拘守將家眷人等﹐一槪不許侵擾﹐軍士妄取一錢者﹐皆軍法。城中安堵如故﹐百姓大悅﹐傾心爲氓。聰命軍政計點人馬﹐前後射傷並淹沒者共八千餘﹐折了樊榮﹑胡文盛二將﹐眾皆垂淚﹐傷感不已。聰遂命將張廉﹑程杇瀝血以祭諸亡將士。後人有詩一首﹐嘆程杇附晉遭酷刑之報云﹕

程昱先年助魏時﹐頻將姦計獻說腴。子孫剖腹遭凶戮﹐天理昭彰報不虛。

張賓等尋撈樊榮﹑胡文盛二人屍首﹐祭奠葬訖﹐乃差人將圖籍上平陽都報捷。使眾將巡討常山屬縣﹐望風歸附者過半﹐其不願附者﹐見兵到﹐悉棄地逃去﹐一郡盡平。漢主得報大悅﹐遣人賫賞物至常山﹐犒勞六軍。劉聰受賞﹐復聚眾將共議曰﹕」今得此郡﹐幽﹑冀之地已失右臂﹐今可進兵﹐來勢兼而並之﹐資取西北英雄﹐然後可以橫行天下矣。「張賓曰﹕」未可卽圖燕冀﹐且山右尙未獲全﹐其地遠限﹐得亦難守。又有總受王浚﹐極有深智﹐將猛兵彊﹐未易以取者。古云﹕遠則交﹐近則攻。今兗州府𨿽隸山左﹐與此連界﹐其地東盤瑯琊﹐西控鉅鹿﹐北走厥固﹐南接互鄕﹐近通徐泗﹐遠距江淮﹐國中東北之咽喉﹐西南之屏障也﹐宜先取之﹐則鉅鹿﹑常山三大郡如鼎之峙﹐方可覷瞰東北﹐𨿽河洛亦可望矣。「廖全曰﹕」吾自至北部﹐越歷西北﹐訪尋故舊﹐到處閒詢刺守賢否何如﹐皆云以仁徳稱者劉琨﹑劉弘﹑陶侃﹐以勇略稱者則王浚﹑張軌﹑苟晞。此人謨猷深遠﹐智識老練﹐勇希黔越﹐謀次良平。今守兗州者卽苟晞也﹐乃齊王司馬冏之參軍﹐故問知其有大將才﹐特委托舊鎭之地。而冏入洛滅趙倫﹐在朝執晉政也。吾今不若別取他郡﹐削其鄰境﹐使之勢孤力弱﹐方可圖他。「張賓曰﹕」完卿之言甚善﹐但恐越地而徵﹐兵勞跋涉﹐又難守禦﹐不相顧聯續耳﹗且兵貴有序﹐如蠶之食﹐一葉一葉而進﹐使成片耶﹗「全曰﹕」軍師髙見鴻略﹐非吾所能及者﹐只有一件﹐苟晞昨已遣樂房來救常山﹐其本郡自然嚴備﹐且今晉權皆是齊王司馬冏所掌﹐山東是其齊地﹐苟晞是齊臣﹐若一攻兗﹐彼必請救﹐虞有大兵來此﹐亦須相度而行。「賓曰﹕」此見極到﹐吾當遣人探聽消息﹐有隙可進﹐則進而一鼓下之﹐使出不意﹐必可得也。如無隙可進﹐則當先取別郡。「乃命將常山城池打壞者修完固﹐以防晉朝爭奪﹐使伶俐人往兗州打探﹐不在話下。後人有詩贊關謹匹馬入常山之勇曰﹕

單刀匹馬入常山﹐繼武英雄莫敢當。久戰張牛隨手損﹐威名從此震邊疆。

第四十五回

劉聰兵下兗州城

卻說晉兗州刺史苟晞﹐自常山程杇行文求救以退漢兵﹐晞差屯操大將樂房駐軍東界以爲聲援﹐次日卽欲集兵親徵僞漢﹐忽有緊急文書飛至﹐苟晞拆開視之﹐乃鄴城成都王所下者﹐其中言靑州督護胡文卿與州兵作亂﹐殺死其刺史華斌﹐劫去府庫錢糧﹐州丞王瑉逃於世族田芳家﹐芳仗義計殺胡文卿﹐其弟胡文相恃勇逃於廣固山﹐劫燒田芳房屋﹐州中大亂﹐刺史可速將兵討服﹐免害百姓。苟晞看畢﹐乃與其弟苟暉商議曰﹕」今成都王文書命我往靑州定亂﹐吾思靑州爲百二山河之地﹐勝此十倍﹐意欲去除那賊﹐於中取事﹐就據廣固﹐但恐獲定之後﹐詔吾復任﹐枉費前功。不若去助樂房共退漢兵﹐再去收剿胡文相﹐卻不兩全其美﹖「苟暉曰﹕」胡文相疥癬瘡痍﹐未爲大病﹐還是退漢爲上。「正議未了﹐齊王行文又到﹐升晞爲靑州刺史﹐苟暉爲兗州刺史。苟晞以爲兄弟二人刺兩州﹐次弟苟﹠又是臨朐太守﹐心中大喜﹐遂不救常山。謂弟暉曰﹕」漢兵此回必得常山﹐樂房倘回兵時﹐你可與之固守此城﹐王賜輔你二人。我帶兵前去平定廣固﹐不過一月之期。若有漢兵來犯﹐先往臨朐合二兄將兵共拒其眾﹐差飛使報與我知﹐我自來援。「王賜曰﹕」今賊兵臨界﹐他怪我兵去助﹐必然來犯﹐將軍若去﹐恐難守也。靑州自兵作亂﹐猶易於剿﹐待三將軍與吾前去收之。「晞不許﹐暉曰﹕」王先生之言是也。「晞曰﹕」不然。吾屢次謀爲靑州﹐未得其便﹐天賜今日之機﹐可自棄乎﹖吾若不去﹐朝中別差一將往徵﹐我則功業兩無矣。實不貪兗城而貪廣固。汝勿懼怕﹐但只謹守﹐有急報知﹐吾自趕來接應。「言訖﹐將兵三千﹐往靑州而去。漢細作探得情由詳備﹐亟回常山報知。張賓審問兩使﹐皆是一般言語﹐心中大喜﹐乃請劉玄明點集兵馬﹐進取兗州。張賓乃調王彌﹑劉靈二人﹐各引一萬兵﹐兩路先發﹐自與諸將爲後陣﹐掩旗息鼓﹐直至兗州界上百里﹐苟暉方知﹐急集眾商議﹐王賜曰﹕」吾等知其必來侵寇者﹐且喜城垣繕修齊整﹐濠深塹固﹐磚石守具俱完﹐但只令一軍兼一民用心緊守﹐修書令人去報大爺﹐只勿出戰﹐漢兵其柰我何﹖「苟暉從之﹐傳令閉城堅守﹐不許妄動。張賓兵至城下﹐探得王賜之謀﹐心中亦慮耽遲日子﹐苟晞兵回﹐乃使人尋覓地方人﹐欲問城中動靜。不移時﹐拿得一人至中軍來見﹐張賓看其身邊有漧糧﹐腰上有錢﹐盤而詰之﹐語言含糊﹐賓令細搜﹐直於衣領中得書一封﹐拆開看之﹐乃暉催苟晞回救之書﹐內有﹕」靑州定與不定﹐亦須回保舊基。兄前言寧可無兗州﹐不可無靑州﹐此決不可也。「張賓看書之意﹐笑容可掬。劉聰曰﹕」軍師看書而有喜色﹐何也﹖「賓曰﹕」苟暉無謀之士﹐今閉門不出﹐兗州城堅﹐一時攻之不克﹐令人民逃竄﹐男女悲啼﹐苦攻此城﹐必傷百姓﹐心甚憫之。偶得此書﹐可不血刃而下矣﹐是以喜也。「乃附聰耳密言如此如此。劉聰聽言大喜﹐次日乃大張兵威﹐佯爲打城之狀﹐一連如此者三日。苟暉上城看其軍容﹐見王彌﹑劉﹑關﹑張等諸將在城下往來耀武﹐心中大懼。張賓曰﹕」可以行計矣。「乃寫假書一封﹐將汗漬得其字迹封起﹐令一精細能言軍人密藏之﹐打從東路繞出兗州城下叫門。守軍放繩弔上﹐送至苟暉軍中。其人告曰﹕」小人是大老爺所差﹐有密書在此。「乃向貼肉取書呈上。暉拆封看之﹐書曰﹕

吾自發兗州﹐以爲唾手平賊﹐止帶二千人馬。賊子探吾兵少﹐復糾亡命﹐構親黨﹐夤夜入城﹐刺殺州丞竊據﹐反與吾抗對。昨合臨朐兄皁之兵﹐攻之未克﹐今頓堅城之下﹐進退不易。探知樂房﹑胡禎皆被漢兵所斃﹐常山已陷﹐不日將至兗州。聞得漢兵十分勇猛﹐典升﹑許戌俱爲所擒﹐程杇﹑張牛悉遭所斬。算玆樂房敗沒﹐兗州兵少﹐弟𨿽有能﹐無吾在鎭﹐恐亦難守。不若且將部屬護送錢糧來此靑州﹐共破胡文相﹐庶免兩頭皆失。若得一梟胡賊﹐平定廣固﹐待吾入朝﹐奏請大兵﹐再行恢復﹐未爲晚也。吾非不欲賢弟黽勉效職﹐以杜羣議﹐抑爲事有權宜﹐因設不得已之言耳﹐其自裁之。

苟暉正懼漢兵勢盛難敵﹐戰又不得﹐守又不得﹐一見兄書﹐卽召眾商議曰﹕」今大將軍有書﹐言教我將兵前去﹐共收胡文相﹐必須就行﹐免使被賊所算。吾等在此﹐若大將軍不來﹐終亦難守。「別駕從事王賜曰﹕」將在外﹐君命且有所不受﹐將軍奉命守城﹐理合盡心退敵。今見一紙之書﹐卽棄太郡而去﹐是不忠也。且大將軍奉詔討一小賊﹐城裏城外之人必須簞食壺漿以迎王師﹐豈有同爲殺主孤賊之理﹖且此地兩相密邇﹐反不回救﹐而又使將軍棄見成基業而爭未必乎﹖其中恐有詐僞也。「苟暉狐疑不決﹐其佐屬皆懼漢兵彊盛﹐思欲避去﹐乃相率讓王賜曰﹕」苟太爺之書﹐有何詭詐﹖而乃不作準信﹐欲以一郡弱兵與三十萬彊漢作對﹐吾等無此力量。明日請王別駕出城﹐當先退賊一陣﹐以試彊弱如何﹖若能勝彼﹐則是太爺之言不足聽﹐當協力從別駕相與共守而願受指揮﹐必不敢異也。「苟暉聽言﹐問王賜曰﹕」別駕以爲可而之如﹖「賜不敢答。暉又問眾人曰﹕」汝等之意何如﹖「眾曰﹕」兵隨將轉﹐太爺在此﹐則從太爺﹐今則從著老爺﹐老爺住﹐眾人亦住﹐老爺行﹐眾人亦行﹐老爺若懷疑不決﹐當委任別駕﹐吾等焉有不從之理乎﹖「苟暉又問於王賜﹐賜曰﹕」吾所言者正理也﹐亦大義也。眾旣咎吾﹐復何言乎﹖「府判周匄曰﹕」王公之論﹐金玉之言也。但眾心被書所惑﹐皆已懈矣﹐吾知此郡必不能守﹐當問於眾。「暉意實欲去者﹐遂詢於眾﹐眾曰﹕」常山﹑鉅鹿二郡﹐殘害軍民何止數萬﹐而諸將功名又安在哉﹖苟太爺乃爲漢兵難敵﹐故教權避其鋒﹐以待請合大兵來復﹐此一時愛民惜軍之意﹐若還執迷﹐滿城盡爲魚肉矣﹐肯以身家博虛名乎﹖趁此賊未狠攻﹐遷其府庫﹐權往靑州﹐去見太爺﹐共破亂兵﹐又何疑焉﹖「苟暉從之。收拾錢糧﹐傾其府庫﹐率軍民監押車輿﹐夜開東門﹐棄城而去。巡軍探得﹐報入中軍﹐眾將皆欲追之﹐可以盡得錢糧。張賓止之曰﹕」彼今被吾賺去﹐已省數十萬糧艸﹐何思他的﹖「眾皆從之。次日兵臨城下﹐百姓遂香花迎接入城。劉玄明大喜﹐下令不許侵擾百姓。於是兗州城裏﹐市肆不變﹐雞犬不驚﹐老幼盡悅。差人賫冊文上平陽報功﹐漢主淵得捷大喜﹐乃喚曹嶷﹑夔安分付曰﹕」汝二人自鉅鹿解許戌至此﹐渠等連下二郡﹐又欲進兵他處﹐今點兵二萬﹐與二卿去取汲郡﹐以分晉兵之勢。「曹嶷得委總兵之任﹐遂趨汲郡。漢主使人到兗州犒軍﹐並催進取。劉玄明乃聚眾將商議曰﹕」今主上已差曹嶷攻打汲郡﹐我等亦當起兵以分晉勢﹐趁此苟晞初到靑州﹐民心未附﹐以大軍臨之﹐勢必難支。若破靑州﹐則山之東西盡爲我有﹐𨿽不能並一輿統﹐大事可望矣。「張賓曰﹕」未可輕忽﹐靑州此地﹐有百二山河之固﹐古號三齊﹐韓信之所志易取﹐且苟晞去收叛兵﹐臨﹑兗精兵皆集於彼。今苟暉知吾兵已破兗州﹐必思練兵復取。況我又可卽去﹐老賊乃晉朝智將﹐善戰善謀﹐守險以待﹐恐遭所算。「正議未決﹐忽報曹嶷兵至汲郡﹐遇著守將徐玖舒﹐乃河東邑陽人徐晃之孫也﹐有萬夫不當之勇﹐能進陸地之舟。有謀士郭戎字鎭靖﹐乃郭淮之孫﹐甚有智謀﹐曹將軍戰不能勝﹐兩家犄守在那里。」劉玄明見說﹐問於張賓﹐賓曰「曹嶷旣逢對手﹐脫有失誤﹐則背後一帶又皆搔動矣。須當選將嚴守此處﹐再領全部往助﹐共取汲郡﹐則幽冀西南界上諸郡﹐悉爲我有﹐豈不善哉﹖」劉聰從之﹐以張敬﹑馬寧﹑刁膺守鉅鹿﹐關山﹑李瓚﹑王伏都守常山﹐命趙槪﹑廖全﹑支雄守兗州。賓曰「兗州還要提防苟晞來爭﹐再使關繼遠﹑黃錫卿將兵一萬﹐分左右二總兵共守之。」聰然其議﹐乃分撥各將往二郡助守﹐率領大兵齊望汲郡而去。

且說曹嶷自到汲郡﹐知郭﹑徐二將智勇﹐亦皆小心謹愼與戰﹐未嘗勝負。徐玖舒欲與郭戎議計破嶷﹐忽探兵報道﹐漢帥劉聰自兗州親領大兵來助曹嶷﹐不日就到。玖舒聽言大驚﹐謂郭戎曰「曹嶷以二萬之兵﹐數戰尙不能勝﹐又聞劉聰前來﹐必多謀勇之士﹐似虎添翼矣﹐將何計以禦之﹖」郭戎曰「趁其未到﹐明日先設一計﹐擒了曹嶷﹐劉聰自然不敢正視此處﹐何足懼哉﹗」玖舒曰「何計可以擒曹嶷﹖」郭戎曰「此處蒼山之內有一地名﹐喚作陷虎山﹐四周皆是峭壁﹐只有小路一條﹐可通洛陽。明日將軍與他出戰﹐宜詐敗望蒼山道而走﹐口中佯言可報城中官將堅守城池﹐我今從此小路徑回洛陽﹐去請大兵﹐不過二十日﹐可破此賊矣。曹嶷聞言﹐必然追汝不容入洛。我將精兵伏於陷虎山兩頭﹐待其進谷﹐放炮爲號﹐伏兵截出把住﹐曹嶷後兵不能得出﹐非擒則困死矣。」玖舒聽言大喜﹐乃命副將張郃之孫張駑將兵五千﹐埋伏東頭谷口﹔張駘將兵五千﹐伏於東頭大道﹐以截賊之救兵﹔郭戎引兵三千﹐伏於西頭谷口。只待我兵一出﹐炮聲起卽便發伏。各人領兵依計而去。次日﹐徐玖舒引兵至漢寨搦戰﹐夔安要出﹐嶷曰「你可守住寨柵﹐桃子威可點精兵二千接應﹐待我去擒那个賊子。」安曰「凡事上要謹愼進退﹐不可造次。」嶷曰「我自曉得。」言罷﹐領兵一萬出寨。兩邊排開陣勢﹐擂鼓出陣。曹嶷曰「你前日戰敗﹐尙不懼也﹖」玖舒曰「何曾見你得勝﹖如此亂道﹗有本事今日分个髙低。」曹嶷輪刀殺過晉陣﹐玖舒舞刀拒敵。二人昂昂糾糾﹐盤旋馳騁﹐狠鬥上三十餘合﹐不分勝敗。玖舒料嶷無疑﹐乃賣个破綻﹐帶轉馬頭望東就走。曹嶷趕去﹐將至陷虎山﹐玖舒叫軍士曰「此賊勢甚凶猛﹐汝等可速回城說與郭參謀﹑張副軍﹐教他緊守城池﹐我今從此小路﹐徑回洛陽求援﹐不二旬大兵必到矣。」乃奔入谷中而去。曹嶷不知是計﹐聽其所言﹐卽便趕入﹐晉兵奔散。嶷見玖舒單身獨馬在前﹐如飛追去﹐欲阻其不許入洛。將至隘中﹐見四壁峭立﹐玖舒已自不見﹐急忙約住馬韁﹐思欲回身。猛聽得炮銃衝天而起﹐郭戎伏兵截出﹐立馬於恁髙處叫曰「漢將聽言﹐今無去路﹐可速下馬﹐免致被擒﹐以失英名。聞汝亦系曹魏宗派﹐何陷身胡漢中也﹖」曹嶷曰「汝等賊奴背魏仕晉﹐敢以言辭說我﹖我恨不得立夷司馬氏子孫﹐以剮汝助讒之輩也。」乃揮兵衝去﹐被石矢如飛打下﹐不能前進﹐遂引眾望東頭殺轉﹐已被張駑把住谷口﹐箭如飛蝗而至﹐又不得出。眾兵曰「兩頭俱被把住﹐不如且將人馬屯於空處﹐以防火攻。少不得有救兵尋到﹐那時聽其喊起﹐我等殺出﹐裏應外合﹐可破守兵矣。」嶷從之﹐遂乃紮定。有不曾入谷之兵﹐奔回報知夔安。安大驚﹐卽欲點兵往救﹐桃虎曰「不可﹐恐是郭戎詭計。倘賊兵暗襲我營﹐燒其糧艸﹐豈不皆危乎﹖將軍且固守營寨以爲根本﹐待我馳往太子軍中求救﹐大兵一至﹐卽解圍矣。」安信之。

桃虎飛馬而起﹐只一夜﹐遇聰軍於界上。桃虎徑至馬前﹐告以被圍之事﹐劉玄明大驚曰「曹嶷臨陣遇困﹐兵士無糧﹐今已一日一夜矣。急宜往救﹐猶恐遲矣。」乃命桃虎引路﹐直至夔安寨中。夔安大喜﹐出寨遠接﹐一同入營﹐告曰「曹建武被圍﹐吾恐寨中軍糧有失﹐不敢去救﹐故令桃虎前來請援。」張賓曰「此議是也。」劉聰曰「且自出兵去救曹嶷﹐又作道理﹐其他再行計較。」賓曰「徐玖舒有徐晃之勇﹐郭戎有郭淮之智。若還以兵先救曹嶷﹐嶷處死地﹐必遭所迫﹐可惜損了一員良將。今可先令王先鋒去劫徐玖舒之寨﹐以分其心。再差一軍紮於近城﹐遙爲聲勢﹐則彼必議防攻守而無暇於曹嶷﹐嶷可以獲免也。」劉玄明曰「郭戎勝祖之姦﹐恐不救寨﹐先斃曹嶷而固守城池﹐豈不誤乎﹖且嶷等乃父王所遣﹐若有所失﹐則是我等之罪。」張賓曰「旣是殿下過慮﹐且先破玖舒以救曹嶷﹐再行他議。」乃喚黃臣﹑趙染上帳﹐分付曰「你二人帶領精兵二千﹐偸過小路﹐至西谷口三里外埋伏。」又喚呼延攸﹑趙藩付兵二千﹐囑之曰「你二人可抄出小路﹐往東谷口三里外埋伏﹐但是晉兵不攻曹嶷則只伏定﹐若彼欲攻曹嶷﹐人馬行動﹐卽當放炮殺出﹐攻其谷口﹐不得有誤。」四將領計而去。又喚王彌﹑王如上帳曰「你昆仲二人引兵三千﹐徑去打徐玖舒之寨。若其來救﹐宜竭力並之﹐務要取勝。若其不來救﹐可劫其糧﹐連車運行﹐待其來奪﹐須用奇計以勝之。此事托在先鋒身上﹐但當喬裝羸弱﹐使彼欺汝﹐好建奇功。」彌曰「玖舒吾久知其亦是驍將﹐今遇我們﹐也是對頭﹐我有巧技﹐飛錘能擊百步﹐一向未曾展用﹐今若明不能斬此賊﹐暗中亦須擊彼。」劉聰大喜﹐慰而遣之。再喚劉靈﹑關防二人﹐引兵二萬﹐屯於汲郡境上﹐虛張聲勢﹐就防城中之兵出救。各皆領命而去﹐約在次日共破徐玖舒。玖舒亦知漢兵救到﹐乃使其侄徐良臣往西谷口替郭戎至寨﹐商議退劉聰之策。郭戎來見玖舒﹐玖舒曰「曹嶷那賊﹐今已被困兩日一夜﹐人馬將饑﹐可以破矣。今救兵已到﹐不先結果了曹嶷﹐倘被救出﹐前功枉費矣。我欲趁此黑夜﹐將柴艸丟下﹐以炮銃火具射至谷中﹐燒其兵馬﹐縱不致死﹐我兵兩頭攻入﹐必擒曹嶷矣。」郭戎曰「不須如此。兵法云﹕全卒爲仁﹐殘卒爲暴。我兵有糧﹐彼軍無食。守住谷口﹐自然餓死﹐何必於籠雞砧肉用心用力哉﹖據公所爲﹐未必不折傷士馬﹐且黑夜吉凶難必﹐若白日行之﹐彼必有救。但只嚴兵伺候﹐彼攻谷口則救谷口﹐圍城則救城﹐不怕他不自斃也。」玖舒曰「公言有理。我今帶兵去助張駘﹐以阻救兵﹐防攻谷口。公引一軍至近城巡看﹐以防攻城。」於是各皆出寨﹐畱弱兵看守糧艸。才去未久﹐細作飛馬報道﹐西北角上一枝漢兵﹐不甚雄壯﹐聽他所言﹐要劫我寨中糧艸﹐望急早救。玖舒笑曰「此餓鬼奪食之計﹐思賺吾耳。寨中些小之糧﹐何足介意﹖他便搶去﹐曹嶷亦要餓死﹐任他自去。」張駘曰「不可﹐若使被他搶糧燒寨﹐我之軍心就不固矣。便是空營﹐亦乃根本﹐須當救者。」玖舒曰「汝言是也。可卽將兵五千﹐代吾前去。如見漢寇﹐盡數殺了﹐來此共同破賊。」張駘領命﹐徑往老營救護﹐如風疾進。正遇王彌兵到﹐張駘趕去﹐喝曰「尋刀喫的騃賊﹐此是甚麼所在﹐你敢恁般大膽﹐不知徐﹑張二將軍名將世家也﹖」道罷﹐卽便放馬殺過晉陣。彌使王如出戰﹐自躲於門旗之下。二將戰未十合﹐王彌知駘非是勍敵﹐策馬直逼駘旁﹐大喝一聲﹐輕舒猿臂﹐生擒過馬﹐兵皆逃散。王彌將張駘捆起﹐打入晉營﹐驅糧車推出﹐故意把張駘綁於車上﹐押至蒼山而去﹐以誘玖舒。會值敗兵已皆奔到﹐報道擒駘搶糧之事。玖舒曰「賊兵今往那里去了﹖」兵曰「一路隨後而來﹐想是要往蒼山去救曹嶷。」玖舒曰「將是前日那个黃眉綠眼夔安否﹖」兵曰「非也﹐不知何人﹐出戰者不甚雄耀﹐口中曰『意在得鹿﹐誤中犬耳』。」玖舒聽言﹐大怒曰「甚等賊子﹐敢此大膽﹗」卽綽刀上馬﹐徑望小路來奪糧車。遙見王彌之兵隊伍參差﹐蕩漾而行﹐王如橫刀在前﹐不思退避。玖舒怒其輕藐﹐拍馬趕進﹐王如引刀接戰﹐令將車推轉。王如約戰一二十合﹐回馬而走。玖舒趕來﹐如望車後亟逃。玖舒看見張駘綁在車上﹐風捲馳入﹐將過一半﹐王如立馬叫曰「汝欲來奪﹐贏得我手中這把刀﹐卽便那去。」玖舒曰「走尙無路﹐還敢彊口﹗待吾先斬汝首﹐然後取糧。」揮刀而進﹐王如接戰。未及數合﹐彌從後跑出逼近﹐喝聲「中著」﹐玖舒急回頭時﹐錘已及背﹐倒竄下馬。王如提刀向前﹐問曰「認得殺人祖宗王飛豹將軍否﹖」遂梟了首級。可憐久戰千軍猛將﹐化作了兩段飄魂。後人見蜀將王平忠直﹐能產英俊﹐有詩一首贊曰﹕

蜀將王平昔盡忠﹐天生令子更英雄。汲城擒斬雙驍將﹐威鎭華夷勝祖宗。

第四十六回

張孟孫智取汲郡

漢先鋒王彌料知徐玖舒非易與之將﹐效壽亭侯刺顏良之術﹐擊打落馬﹐找了首級﹐並張駘﹑糧車一同押入大寨。劉玄明見之大喜﹐曰「將軍建此大功﹐他日名垂竹帛﹐不在韓彭之下也。」乃將張駘斬首號令﹐與張賓議救曹嶷之策﹐免致陷殺大將﹐以干坐視之咎。張賓曰「不妨得。可差黃﹑趙﹑呼延諸將﹐兩路覓徑密往護救﹐必無失誤。今當發兵竟攻汲郡﹐命一枝人馬去攻郭戎蒼山小寨﹐揚言大兵圍城﹐時刻將下﹐以玖舒﹑張駘首級招嚇他們﹐郭戎見之﹐必思回救家眷。吾以兵把住路口城門﹐任他有衝天本事﹐亦必難逃﹐豈暇攻曹嶷乎﹖」劉聰大喜曰「事不宜遲﹐谷中兵將饑極矣。」張賓乃喚關謹﹑張實﹑呼延晏﹑王如四人分付曰「你們帶兵二萬﹐分守汲郡四門﹐且勿攻打﹐只不許郭戎入城﹐若其一入﹐城難下矣。」四將應諾。又喚關防﹑王彌﹑劉靈﹑興寶四將分付曰「先鋒等將兵一萬﹐把住四門要路﹐郭戎俱在將軍等身上。」八將領命去訖。再喚夔安﹑桃虎引兵一萬﹐去打郭戎蒼山小寨。郭戎見玖舒敗兵報說主帥被斬之事﹐驚得面如土色﹐連忙使人往東谷口請張駑到寨商議其事。忽城中飛馬報到﹐言漢兵已到城下﹐望乞速救。郭戎曰「可著人去報徐良臣﹐令其分守兩谷口﹐我和將軍同回守城﹐免致有失。」張駑曰「我弟被擒﹐徐公遭害﹐正宜守住谷口﹐先擒曹嶷以報仇恨﹐何得棄去﹖且古有云﹕功者難成而易敗﹐機者難得而易失。今捨垂成之功﹐而失此機會﹐亦非計之善者也。」郭戎曰「將軍之言固爲有理﹐吾亦知成功莫毀﹐柰徐府總已死﹐城中無主﹐吾弟郭胡亦非守任之材﹐將軍等家眷悉在城中﹐今軍民已皆喪膽﹐倘一城池失守﹐非但無功﹐且累及吾等族屬矣。漢兵至此﹐所以不救曹嶷者﹐蓋欲綴住吾兵於此﹐而彼得以恣意攻城也。彼乃棄輕圖重之謀﹐我是貪末忘本之計﹐縱然擒得曹嶷﹐不過一將佐耳﹗必懼其脫﹐將軍仍與良臣共困谷口﹐待下官分兵一半回救城池﹐催趲軍糧以應將軍﹐亦急務也。」張駑思戎言有理﹐乃分兵復到谷口。郭戎率眾五千﹐回救汲郡。行不數里﹐一員漢將手持大刀﹐勢如猛虎﹐狀若天神﹐攔住要路﹐旗上乃漢左先鋒王彌也。戎思必是驍將﹐徑自挺槍撞陣﹐王彌截住﹐戰上十餘合﹐不能抵敵﹐逃入本陣﹐換了頭盔﹐落荒而逃﹐欲回保城垣。王彌正要趕去﹐忽見蒼山地面煙焰衝天﹐料是晉兵攻燒曹嶷﹐卽勒轉馬頭﹐如風似發﹐帶兵眾殺向蒼山去救。剛至谷口﹐果見張駑欲攻曹嶷報仇﹐被黃臣﹑趙染從西谷口殺出﹐呼延攸﹑趙藩從東口殺出﹐張駑﹑徐良臣引兵混戰﹐恐被曹嶷攻出﹐密使軍人將兩頭谷口放火燒斷﹐每頭二三百人﹐只是砍柴艸丟下。曹嶷聽得喊聲震響﹐知是救兵﹐激眾殺出﹐已被火燒得數百步內俱悉通紅。嶷恐火延谷內﹐必被所燒﹐乃謂眾兵曰「今火及樹木﹐若不逃出﹐舉皆成灰矣。趁此晉兵與我眾在外相戰﹐吾自當先扒山而上﹐得至山頂﹐則無事矣。」於是皆緣崖攀木而逃。才得上山﹐火已燒至。嶷恃黑莽坡爲盜時皆是步戰﹐遂提刀爲杖﹐拄步下山﹐被晉副將吳明﹑吳朗引兵五百拒於半山險處﹐思欲以箭射﹐未及動手﹐漢先鋒王彌自汲郡境上趕至﹐正見曹嶷立於橫嵐之際﹐進退無路﹐遂乃衝進。吳明命軍士兩頭放火﹐王彌恐嶷遭傷﹐親自冒矢而進。吳朗挺槍拒住﹐只一合﹐被彌砍爲兩段﹐吳明逃去﹐嶷乃得下。王彌殺轉。嶷得吳朗之馬﹐引眾欲先回寨。只見吳明合張駑飛馬趕至。曹嶷曰「此賊欺吾力乏﹐故思來並﹐還當與戰﹐不可走也。」殘兵得令﹐亦皆紮定。忽見一將手提大刀﹐隨後跟至﹐乃漢將軍黃臣也。張駑見其馬急﹐乃回身抵住。吳明只道曹嶷在谷中三日﹐疲而易與﹐持戟搶進﹐望曹嶷就刺。嶷將刀架住﹐戰不五合﹐把吳明砍於馬下﹐卽亦殺進晉陣﹐來助黃臣。駑知曹嶷英勇﹐棄戰而走。臣恐被其脫去﹐急按大刀﹐取弓搭箭﹐指定張駑背心﹐滿發一矢﹐颼聲響處﹐張駑應弦落馬﹐兵士擁來救護﹐被黃臣﹑曹嶷兩把大刀砍至﹐猶如砍瓜切菜一般﹐盡皆四散奔潰﹐張駑被擒。將欲集眾回軍﹐只見呼延攸馬上橫著一人而至﹐乃徐良臣也。

以是眾皆押入大寨。劉聰見了大喜﹐遂催王彌等俱發﹐乘勝進打汲城。賓曰「一郡之城﹐已誅六員將官﹐城中必空﹐但宜疾去﹐制得郭戎不入城﹐則易取其地矣。」王彌﹑呼延攸﹑黃臣﹑趙染疾趨汲郡﹐去遏郭戎。戎自與王彌戰敗﹐易盔暗遁﹐思走入城﹐漢將徧尋皆無獲。關防等皆集至城下伺之﹐忽見小軍一个﹐潛至城下叫門﹐城上之人未及開鎖。關防見其衣袍不類卒伍﹐乃馳去大叫曰「郭戎賊子﹐你欲走往那里去﹖認得擒許戌關蕩寇將軍否﹖」郭戎只道漢將果是認得他的﹐乃卽抱頭繞城而去﹐至西門下髙叫曰「我是郭參謀也﹐特地假扮回來保守城池﹐快快開門。」連叫四五聲﹐正直郭胡自來觀城﹐認得是兄﹐急令軍士開門。軍士得令﹐卽便下城﹐不想漢將張實﹑楊興寶﹑呼延攸﹑關防一齊掩至。關防認得郭戎﹐拍馬輪刀趕去﹐戎復繞城而走。晉軍不知漢將正到門下﹐竟自半開城門叫曰「參謀老爺快些進城﹐有賊兵之際免得致誤﹗」呼延攸﹑楊興寶二人齊去﹐晉兵急忙閉門﹐楊興寶飛步搶進﹐一錘推去﹐軍皆跌倒﹐於是漢眾湧入﹐城中自相踐踏﹐死者相藉。郭胡正下城頭來看兄﹐見漢兵已入﹐乃從西門出城﹐棄家小而走。關防追郭戎過南門﹐將及之﹐戎極翻身抵戰﹐被關防逼進﹐猛喝一聲﹐掀起偃月大刀﹐頭上一砍而去﹐把戎帶項連肩揮作兩段。郭胡已曾竊見﹐驚得魂飛天外﹐魄散空中﹐抱頭含淚而走。關謹見兄斬將﹐自愧無功﹐遙看一人帶十數從者望西而去﹐知是郭胡﹐乃單刀匹馬縱轡趕去。胡行得三四里﹐見城中煙焰衝起﹐只道無人追趕﹐乃帶住韁繩﹐與其子並從人泣曰「兄今被殺﹐家眷又皆失陷﹐如之柰何﹖如之柰何﹖」正嘆間﹐忽後面一員大將如風迅至﹐生得蠶眉紫面﹐三牙長須﹐手持靑龍大刀﹐威如熊虎﹐望之可畏。郭胡等放馬逃生﹐各不相顧。關謹疾進﹐髙聲叫曰「附逆潑賊﹐將欲何往﹖好好住馬﹐免吾怒發﹗」胡不顧﹐連策其馬。謹追至背後﹐猛喝一聲﹐手起處﹐頭隨刀落﹐取其首級入城。張賓等已皆救火止殺﹐汲郡悉平。劉玄明安撫百姓﹐設宴慶賀﹐使人上平陽報捷。次日﹐劉玄明與張賓議曰「今我兵威已震﹐須當乘此破竹之勢﹐席卷中原。再從何郡而進﹖」張賓曰「邯鄲郡界於常山﹑汲郡之中﹐勢宜先取。但探得刺史龐鷹乃龐會之子﹑龐徳之孫﹐有生拔牛角之方﹑百步穿楊之技﹔其弟龐鷂勇亞於兄﹐能起千斤之石﹑運百斤之鎙﹐趙人稱他爲邯鄲二虎。恐一時難勝耳﹗若釋此而取他郡﹐柰他已會各處互相救應﹐彼兄弟爲之外援﹐越難建功。不如徑取邯鄲﹐先破二人﹐其餘皆不足慮也。只有一件﹐要我諸將肯用命﹐方可勝彼。」只見劉靈向前髙叫曰「昨取汲郡﹐獨吾不曾建立寸功﹐這回吾願爲前部﹐以擒龐鷹﹗」張賓曰「得子通兄充此任﹐則是棋逢敵手矣。」王彌亦上言曰「先鋒不可獨專。彼有兄弟二人﹐還是照舊與將軍分兩路而進﹐你我相援﹐方保必勝。若能成功﹐願歸將軍。」劉靈曰「功不可分奪﹐豈有是理﹖」彌曰「但與國家出力﹐豈爭勞苦而圖報賞也﹖」張實曰「飛豹之言甚是至理。我昨亦不曾斬將奪旗﹐焉可就爲無功﹖」張賓曰「吾弟言之有理。今次子通左路先發﹐飛豹右路繼發﹐吾弟總後軍救應﹐黃良卿﹑楊國珍爲左右督護﹐與吾等共領大軍﹐俱要用心﹐不得有誤。」眾將得令﹐依次而進。

晉之屬縣使人飛馬報入邯鄲。龐鷹見報﹐聚集僚佐商議曰「漢兵臨境﹐戰守以何爲先﹖」眾官曰「聞知漢甚猖獗﹐只宜堅守﹐一面遣人往渤海郡求救﹐再差人入朝奏知連失六郡利害﹐請發大兵同來徵剿﹐方能破此劇寇。」謀士參軍張翮曰「不須議論﹐吾有一計可敵漢兵。若使臨城﹐守亦不美﹐朝中救兵一時難倚者。」龐鷹曰「計將安出﹖」張翮曰「此處紫石山之側﹐有一地名叫做馬服山﹐險隘可守﹐漢兵必從此來﹐別無他路。若使一將提兵五千﹐立柵守之﹐漢兵能飛亦不過也。兵法云﹕先據髙者勝。正如李左車之據井陘以扼信耳﹐望將軍采之。」龐鷹聽言大喜曰「參軍與吾弟在城中守護﹐吾自到彼處拒之。」乃率兵五千﹐徑至馬服山立起寨柵﹐把住要隘。漢先鋒將劉靈﹑王彌兩路當前部進襲邯鄲﹐將近紫山﹐細作回報﹐馬服山去只有一條大路﹐並無斜徑可由。二將遂合作一起而進﹐到馬服山不遠﹐前軍又報﹕「山頂上旌旗擺列﹐已有晉兵把住矣。」王彌曰「若然﹐且紮住軍馬﹐須當待等張帥孟孫到﹐商議而行。」劉靈曰「吾爲先鋒﹐逢山開路﹐遇水搭橋﹐旣有兵阻﹐卽當破之。」乃令部眾安排銃炮火箭之類﹐親自領兵往攻其寨。炮銃齊起﹐喊聲大震﹐盡力打上。忽聽山寨中金鼓喧天﹐柵門開處﹐一員猛將殺奔下山﹐生得身長面闊﹐目如烈炬﹐須似鋼鍼﹐提一把畫桿大刀﹐騎一匹紅鬃烈馬﹐揚聲大罵曰「反國羌奴﹐不識關西成紀龐淩霄將軍也﹐輒敢犯吾境界﹗好好下馬投降﹐尙保軀命。稍若遲延﹐碎屍萬段。」劉靈罵曰「海口狂奴﹐汝比許戌﹑典升﹑徐玖舒﹑張牛何如﹖聞吾之名﹐縮首遠遁。汝敢大膽﹐敢撩虎須也﹗」龐鷹聽言大怒﹐卽便舞刀衝殺過陣﹐劉靈亦舉蛇矛刺去抵住。二人約退兵馬﹐揚威狠鬥﹐攪得那塵沙接漢﹐白日無光﹐好一似雙龍翻巨浪﹐兩虎鬧平山。一連戰上了五六十合﹐不分勝敗。軍士盡皆暗暗喝彩﹐正是棋逢敵手無相讓﹐將遇英雄各逞能。二人又斗上三十餘合﹐龐鷹心思劉靈亦是勍敵﹐一時不能明勝﹐乃心生一計﹐賣个破綻﹐虛架一刀﹐帶馬望東佯輸而走。劉靈不虞龐鷹是詐﹐隨後趕去。鷹回頭偸覷﹐見靈馬急不做準備﹐心中暗喜﹐乃按住大刀﹐兜住馬韁﹐悄地取弓拔箭﹐勁伸猿臂﹐拽滿筋弦﹐照定心窩一箭射來。劉靈聽得弦響﹐急將身子伏倒﹐其箭打中盔纓。靈怒罵曰「狼心狗子﹐不能明戰射暗箭﹐豈爲男子﹖吾必報之﹗」忿恨又趕。龐鷹見劉靈不退﹐乃連拔兩枝箭﹐思欲以連珠貫射射死劉靈。復扯雕弓又是一箭射來﹐劉靈急躲不及﹐一手接住。眼未轉睫﹐一箭又到面前﹐幾乎中目﹐連忙側首一口咬住。龐鷹大駭曰「此賊如此精利﹐三箭皆被看破﹐何能勝他﹖」意欲回兵上寨﹐只見劉靈慮其再射﹐亦乃回馬。龐鷹也策馬復來追趕劉靈﹐從背後盡力以箭射之。劉靈聽得弦響﹐伏鞍亟走。龐鷹只道劉靈中箭﹐飛馬疾追﹐靈亦假走﹐至紫山峽口轉彎處﹐約馬立住伺之。龐鷹果不愼防﹐恃勇輕進﹐撞過劉靈馬前﹐急欲收轡轉敵﹐已被劉靈搶上﹐一蛇矛刺中左腿﹐喜得甲厚傷輕﹐不曾落馬﹐轉身就走。靈急起矛再刺﹐已隔十餘步矣。從後追去﹐鷹走上山﹐閉了寨柵。靈至半山﹐被木石滚下﹐回馬至山底﹐見王彌前來接應﹐靈曰「飛豹早到一刻﹐可擒此賊也。」乃一同收兵﹐紮下寨柵。

次日早﹐張實後軍亦到﹐言元帥等大兵俱至。劉靈接出紫山﹐共至寨中﹐備言相戰之事﹐甚稱龐鷹武藝果髙﹐用暗計中他一槍﹐不曾擒得﹐被他走入閉守﹐何以得過此隘﹖張賓曰「吾已探得的實﹐二龐兄弟亦是許﹑典﹑張﹑程之儔﹐易與爲者。惟有參軍張翮甚多謀略﹐當以計取之。」劉聰曰「今看其設守此地﹐亦知其有能矣。若此﹐何以可下邯鄲﹖」賓曰「吾已算下一策。此處豈似陰平之險﹖明日劉子通將兵與趙文翰紮寨馬服山下﹐拒住龐鷹。今比中槍﹐料未出戰。王飛豹帶領步兵一千﹐從紫山西岐峽低處鑿開一道﹐楊興寶﹑夔安﹑曹嶷三將善於步戰者﹐越道而過﹐直至邯鄲境上﹐大張旗幟﹐揚言攻打邯鄲。張翮必然來請龐鷹回城商議。鷹若一下此山﹐我等可以攻過馬服關﹐坦然而進矣。」關河曰「此賊還當不可使之進城方好﹐吾亦願牽馬越紫山﹐同諸將列寨路上﹐阻住他們﹐大兵再過﹐可獲彼矣。」張賓曰「弟言甚合吾意。吾教王飛豹去鑿山開道者﹐正爲此事﹐繼遠肯行﹐尢爲妙也。兩人領兵五千先過﹐若可通行﹐我自再調兵來助。」彌﹑河二人督兵開掘﹐去峻石﹐平處不動﹐三日得至山頂。彌﹑河﹑興寶等親上去看﹐見內向坦然數里﹐一斜而去﹐乃大喜曰「若得至此﹐則可以通車馬﹐何足慮哉﹗」遂乃下山﹐命軍竭力修營﹐使人報知張賓。賓曰「若此﹐可擒龐鷹矣。」遂喚黃臣﹑呼延顥分付曰「你二人引兵五千﹐越山而過﹐於中路左側﹐離馬服山十里埋伏。」又喚關防與番將麻哈分付﹕「你二人引兵五千﹐與黃臣相對﹐伏於路右。」再喚呼延晏﹑呼延攸分付曰「你二人引兵五千﹐偸過鑿道﹐去伏於馬服山下﹐待我等攻關炮響﹐你便從裏面殺上﹐關可奪矣。」眾將皆領計而去。至第五日﹐龐鷹瘡好﹐正待要使人往城中探聽消息﹐忽有細作上關報道﹕「漢賊從西岐峽鑿道而過﹐徑去攻城﹐不與將軍爭此關矣。」龐鷹曰「此賊何詭計之深也﹗」欲待撤兵回城以退漢軍﹐又恐不眞﹐失了隘要。正在躊躕﹐流星飛馬報上關來﹐呈獻文書。鷹拆封視之﹐乃是龐鷂之書﹐言賊兵已從詭道入境﹐軍容甚盛﹐將次圍城。第恐賊眾多譎﹐見兄拒守髙山﹐以兵兩頭守住﹐城又被困﹐糧運不繼﹐你我難援﹐不如速回﹐共保城池。鷹看畢﹐與副將等曰「漢賊旣已入內﹐據守此山亦爲無益﹐可將旗幡虛插山頂﹐我等悄地回城而去。」眾皆應諾。至四更時分﹐俱各收拾起身﹐止畱千餘人於關上。次早﹐劉靈率兵又來攻關﹐關上喊聲不震﹐石矢少下﹐乃呼眾曰「龐鷹決然去矣。汝著一人疾報大寨﹐吾當親殺上山﹐去追那賊。」遂大鳴炮銃而進。呼延晏兄弟自內殺上﹐軍士已皆不見。砍斷鎖環﹐與劉靈合兵下山﹐共追前進。張賓見報﹐卽命張實﹑趙染﹑王如先去約助眾將﹐切不可使龐鷹走入邯鄲。實等遂如風似火一般﹐也望馬服山去趕龐鷹。龐鷹自棄關回郡﹐心如箭急﹐於路沛然而往。行不十里﹐將出大道﹐勃然間炮起轟天﹐旗幡齊豎﹐一員大將橫刀躍馬阻住﹐問曰「來者莫非龐淩霄否﹖聞汝素知利害﹐今已至此﹐何不下馬﹐共立功名﹖汝知擒典升王彌將軍乎﹖」鷹曰「猖狂胡寇﹐敢亂言若此﹐觸冒大朝官將也﹗」卽便拍馬舞刀﹐砍過漢陣﹐王彌輪刀架住。二人一衝一撞﹐左馳右突﹐戰上了三十餘合﹐不分勝敗。一个怒吽吽恨不得立斬敵人往城中而去﹐一个气昂昂橫攔當道並不肯半步放寬。鷹欲撞陣望右手下走去﹐一員步將手舞八十斤大錘馬前擋住。鷹揮刀砍去﹐興寶喝曰「汝當得楊將軍一錘否﹖」交橫打入﹐鷹刀常似架之不開﹐乃棄戰循左突去。又有一將踏步搶出﹐手持大斧亂砍進前﹐叫曰「汝曾聞知取汲郡夔將軍否﹖今與先鋒在此﹐肯教你走脫乎﹖」鷹知難脫﹐遂落荒往左側小路而去﹐彌等不趕。龐鷹以爲無事﹐放心穩行。未及五里﹐猛聽得一聲炮響﹐滚出一員大將﹐鐵騎五千一字兒擺開﹐旗上飄出金字一聯﹐云是「武安大漢績﹐雄繼立劉勛」﹐中間縷一大「關」字。龐鷹喫了一驚﹐不知能脫此陣否﹖後人有詩嘆其孫祖皆遇關氏之冤家對云﹕

昔年龐徳附曹瞞﹐曾向樊城附劍光。孽種扶姦猶不悔﹐邯鄲數盡遇關防。

第四十七回

關繼雄馘斬龐鷹

話說邯鄲守將龐鷹﹐被漢張賓設引虎歸阱之計賺離馬服山﹐被王彌將兵阻住要路﹐鷹戰不勝﹐欲從徑道回城保守。行不數里﹐又被關防截出﹐厲聲叫曰「汝記得龐會入川﹐殺吾伯關平家眷乎﹖好好下馬受死﹐關將軍在此等你多時矣﹗」龐鷹見其威風凜凜﹐狀貌堂堂﹐手執大刀﹐知是勍敵﹐不敢合戰﹐驟馬望右側橫去覓路而走。才離小徑﹐一聲炮響﹐閃出五千精兵﹐爲首一將﹐與前一般旗號﹐手持大刀﹐把住路口。龐鷹只得輪刀衝去﹐關謹接住。二人雙刀並砍﹐兩馬交馳﹐戰未上十有餘合﹐轉出一枝漢兵﹐旗上大書金字聯一對﹐寫著「五虎名臣裔﹐三朝老將孫」。鷹見兵來﹐奮勇衝去。關謹橫直阻戰﹐卒未能脫。忽又一枝人馬殺至﹐首將生得煙臉虎項﹐額如獅子﹐一領長胡﹐手持丈八長槍﹐聲若巨雷﹐喝道﹕「賊奴休走﹗」龐鷹慌忙擡頭一看﹐見旗上大書「燕邦熊虎將﹐蜀漢帝皇親」﹐中間有「張涿州」三字﹐知是張飛之後﹐亦不敢迎戰﹐帶馬望空處而走。張實不趕。鷹徇南路﹐不及二里﹐遙見旗幡飄動﹐露出大字十个云「呼延原姓魏﹐附蜀再興羌。」兩員大將雄威赫赫﹐將兵列如城墻相似。龐鷹曰「吾被賊奴賺矣。」乃奮勇殺投東手﹐思幸走去﹐又見關防紮在原所﹐卽打從麥地中而行。番將麻哈看見﹐舞降魔鐵杵飛馬趕去阻殺。關防恐被逃走﹐亦自帶兵往助。龐鷹見麻哈欲來阻拒﹐心中大怒﹐奮勇揮刀砍上﹐麻哈抵住﹐一來一往﹐戰了三十合有餘﹐麻哈阻當不住﹐被龐鷹一刀砍於馬下。正欲奔去﹐關防已到前面﹐橫刀從容道曰「賊將休走﹐知汝有鷹之名而無鷹之翼﹐往稱淩霄而今日不能淩霄也。速宜下馬﹐以義釋汝。」鷹曰「不須浪言﹐吾視汝旗﹐已知是關羽之後矣。關羽曾在樊城﹐兩次幾爲吾祖令明所獲﹐被於禁妒功阻當﹐故不相迫﹐豈汝關羽明不能敵﹐以猾譎詭計決水暗淹七軍﹐害吾祖命。正欲捉汝報仇﹐何得無禮﹖有本事快出馬來。」關防聽言大怒﹐輪起偃月大刀﹐掠陣而進。龐鷹奮抖精神﹐大展平生武藝﹐舉刀接戰。二人扼抗﹐兩馬咆哮﹐惡鬥上三十餘合﹐未分勝敗。忽然間大喊連天﹐劉靈引兵殺至﹐鷹卽棄戰走去﹐防亦不趕。豈知張賓已到﹐四面八方旌旗密布﹐把龐鷹困於垓心。鷹不能脫﹐使小軍往邯鄲求救﹐被漢兵捉住﹐送見張賓。賓知其求救者﹐乃故意叱漢之自家巡軍曰「此是我後軍中小卒﹐拿他則甚﹖快去巡警﹐免使他城中求救。」乃賜晉軍令箭一枝放之﹐囑曰「用心幹功﹐捉住晉將﹐一槪重賞。」小軍得箭無阻﹐正直至邯鄲城下。時值未末﹐卻好漢將趙染﹑曹嶷等攻城回寨﹐軍潛偸過。至城時﹐龐鷂尙在城上觀兵﹐小軍叫曰「二爺聽告﹐某隨大爺在馬服山﹐見爺書至﹐抽兵殺回救城﹐被賊人用計四面埋伏﹐把太爺圍在垓心﹐不能得出。我拚命偸出重圍﹐來討救應﹐不然大爺恐不能脫。」龐鷂見報﹐乃弔上其人﹐問以備細。鷂聽其言﹐眼淚泉流﹐心頭火發﹐卽便分付眾曰「煩參軍爺緊守城池﹐吾當出城去救。」軍士報知參軍張翮﹐張翮聽言﹐慌至諫曰「事要三思﹐勿使後悔。今將軍不探的實﹐倉卒欲犯重圍救兄﹐理固宜當﹐但恐賊多詭計﹐又以兵馬圍住將軍﹐那時進退不能﹐豈非兩受其困乎﹖且大將軍有萬夫莫當之勇﹐非一陣之所能憊者﹐不若連夜往渤海求救﹐待其兵至﹐三面攻擊﹐方可保全無失。」鷂曰「勢急燃眉﹐豈暇西江汲水﹖若依參謀所言﹐是使吾兄甘喪賊人之手﹐於理可乎﹖於義可乎﹖就是吾之小卒被困﹐亦當救之﹐況手足受危﹐棄而不救﹐豈男子耶﹖」遂不從張翮之諫﹐引鐵甲五千﹐放下弔橋﹐出邯鄲而去﹐欲救龐鷹。

卻說張賓放了晉軍﹐卽傳令與關謹﹑關河﹑王如﹑呼延顥四將曰「適間我假意放晉軍者﹐正欲使其通報消息﹐待龐鷂來救﹐一网而斃二虎耶。汝四人可著兩个於路誘戰﹐以疲其力﹔兩个伏於要路﹐若其轉時﹐截住不容入城。」四人領計而去。又使人往邯鄲寨中報知曹嶷﹑趙染﹐言龐鷂若還出救﹐汝等不可圍城﹐當勒兵向轉﹐以扼賊人歸路﹐若使再走入城﹐汝之罪也。就撥夔安引兵助之﹐共圖龐鷂。鷂自離城﹐疾望紫山而進。不二十里﹐已是天明時候。轉過平坡﹐遙見有軍列於當道﹐乃竟衝殺而去﹐刺死無數﹐軍人紛紛亂倒。關謹看見陣中塵起﹐拍馬趕至﹐大叫曰「無能小輩﹐何得與軍卒相競而若此揚威乎﹖大將關繼武在此﹐敢逆戰乎﹖」輪起靑龍大刀﹐劈面砍去﹐龐鷂挺槍敵住。二人各施武勇﹐大展雄威﹐槍過處﹐猶如烏龍出洞﹔刀轉處﹐好似白虎生風。約戰四十餘合﹐兩無髙下。龐鷂一心要去救兄﹐不敢戀戰﹐勒馬衝條血路而走﹐直望紫山大道殺去。偶見小軍一个倒在艸裏﹐見鷂至﹐忙叫「二爺救命」。鷂卽問曰「大爺今在何處﹖」小軍曰「前面稠密處便是。」鷂聽其言﹐謂軍士曰「你可掙挫﹐隨吾馬后。」遂望西北殺去。行不五里﹐撞出一將﹐手持鋼鞭打至﹐大喝曰「呼延季淳在此﹐汝欲走往何處﹖」鷂亦挺槍接住﹐聊鬥數合﹐棄戰奪陣而去﹐直趨漢圍﹐突入其中﹐殺得軍兵亂倒﹐裂開數丈。鷂獲透內﹐厲聲髙叫曰「晉軍何在﹖吾乃邯鄲龐左軍也﹐可報大將軍知道﹐我今領兵來此救應﹐可協力一同殺出重圍﹐回城保護﹗」小軍聽得﹐報入中麾。龐鷹聞言大喜﹐率眾望南殺來﹐聚作一處。二人馬膊相挨﹐奮威衝出﹐將欲離圍。忽見一員漢將橫截至前﹐聲若巨雷﹐大喝晉將曰「燕人張仲孫來也﹐二賊將欲何往﹖」龐鷂怒欲引戰﹐張實已殺至面前﹐鷂亦挺槍敵住。二人戰上三十餘合﹐龐鷹並上助之。實忿戰二將﹐槍中龐鷹腿上﹐血流滿靴﹐鷹斗益力﹐實亦極戰。忽然間喊聲大震﹐又是一員猛將如風趕至﹐乃漢左先鋒王彌也。龐鷹見其將近﹐呼弟奪路回城﹐遂衝往下手遁去。龐鷹在前﹐行不二里﹐艸坡轉彎處﹐關防搶出阻住﹐大喝曰「龐鷹豎子﹐先何妄言﹐而又逃去﹖」龐鷂見有旌旗攔路﹐欲趕上雙戰﹐以衝回城﹐不想張實後面追至﹐繇思殺退追兵﹐再望前進﹐遂立馬以待。龐鷹乃自揮刀與防交戰﹐三回兩次撇之不去。鷹怒目睜圓﹐叱吒忿進﹐曰「附胡賊子﹐敢辱迫吾﹗吾思冤家遇著冤家對﹐不是伊亡卽是吾。」復盡平生勇力﹐惡鬥三十餘合。驀然間﹐四下旗遮日月﹐喊動乾坤﹐漢兵漸漸復合。龐鷹腿上槍傷又痛﹐心神又亂﹐被關防隔開刀﹐大喝一聲﹐逼近身旁﹐輪起偃月剛刀﹐早把龐鷹砍於馬下。可憐神箭衝鋒將﹐頃做餐刀飲刃鬼。後人有詩贊關防曰﹕

扶劉義勇羨關防﹐崛起羌中復舊疆。邯鄲梟取龐鷹首﹐酷似當年斬蔡陽。

龐鷂阻戰張實﹐見漢人兵至﹐撇了張實﹐亟走向前去助龐鷹﹐並力冀脫。剛未到陣﹐敗兵奔至﹐言大爺被漢將關防所斬﹐梟去首級也。龐鷂聽言﹐悲恐交集﹐不敢復仇﹐乘亂中刺斜殺條血路﹐徑望邯鄲城中而走。行不五七里﹐只聽得炮響衝天﹐兩支精兵截出﹐乃漢將關河﹑王如也。龐鷂恃勇突陣﹐被關河大刀砍住﹐不能得過。復徇右側衝去﹐王如拒阻不容﹐鷂怒大吼﹐捨命直前﹐五合之中﹐槍傷如足透翁﹐被其脫去。將離城十里﹐一支雄兵把住道路﹐旗上金書「當陽標偉績﹐漢水著雄名」﹐乃常山趙左軍也。鷂見之﹐知是攻打邯鄲大將﹐不敢衝陣﹐迫轉東路而走。方才轉彎﹐又見那關謹手持大刀﹐髙聲叫曰「龐將軍可速下馬﹐保全家眷。如或不從﹐悔恐無及﹗關某在此等待多時矣。先前脫得去﹐這回決不相讓者。」龐鷂力疲心怯﹐料不能敵﹐思欲走去﹐關謹馬已趕近﹐只得挺槍竭力死敵。戰無五合﹐漢先鋒大將劉靈躍馬髙叫曰「繼武且住﹐待吾來活擒此賊﹐讓這一功。繼雄已斬龐鷹﹐休要獨占。」龐鷂聽言心慌﹐急用槍架開謹刀﹐轉身便走。謹大喝趕去﹐鷂馬轉不疊﹐被關謹手起刀過﹐打翻下馬﹐梟了首級而去。可憐龐氏兄弟二人﹐皆喪於關家昆季之手。後人有詩一首贊嘆其異曰﹕

龐鷹授首兄名赫﹐龐鷂分軀弟勢彊。邯鄲華夏威同震﹐義勇芳傳顯二雄。

漢元帥劉聰﹑軍師張賓命眾兵將圍龐鷹於紫山中路﹐聽得被龐鷂救出重圍﹐急使撤圍分頭趕去相助﹐自同呼延晏﹑呼延攸﹑黃臣等徑搗邯鄲城下﹐與夔安﹑曹嶷﹑楊興寶等將四門總路把住﹐乃不知二龐皆已被斬﹐復使人傳令各將﹐如有走脫晉將﹐皆按軍法﹐獲得二人者功封第一。使命出寨﹐只見王彌﹑劉靈﹑張實悉皆趕至城下﹐不見二龐﹐乃皆入寨相見﹐具言龐鷂兄弟見吾兵至﹐不敢逆戰﹐望風而逃﹐特趕至此。張實曰「鷹果虎將﹐被吾腿上刺了一槍﹐猶能力戰不退﹐會王飛豹至﹐兄弟二人又皆遁去。」劉玄明曰「若二賊不除﹐吾縱圍城﹐內有張翮﹐急切不能卽下﹐必難成功。二人必爲關﹑趙﹑王如﹑呼延顥等拒住在外﹐不然則當至此城下矣。」劉﹑王等方才下帳﹐忽見一將飛馬入營﹐直至轅門﹐下馬插刀﹐手持龐鷹之頭上前呈獻﹐乃左副先鋒關防也。劉玄明大喜﹐問其戰由﹐命軍政司主簿官錄署取邯鄲第一之功。劉靈向前曰「適蒙將令出助除彼兄弟﹐今繼雄𨿽斬龐鷹﹐而龐鷂尙在﹐患猶不盡﹐待吾訪擒此人﹐方才可取邯鄲。」張賓知靈有愧色﹐乃諛而壯之曰「人言龐鷂之勇不在其兄之下﹐若使一脫入城﹐又有張翮爲之謀主﹐此邯鄲未可望拔者也。先鋒亟宜前往﹐幹此大功。」劉靈下帳﹐方才帶馬﹐忽聽得鑾鈴響處﹐一將闖入轅門﹐肩橫靑龍刀﹐手提紅首級﹐下馬徑入中軍﹐乃右翼將軍關謹也。將首級獻上曰「遵主帥﹑軍師將令﹐領軍阻擒龐鷂﹐小將無能﹐不能活致麾下﹐特來請罪。」聰﹑賓曰「繼武建不世之功﹐梟助姦之首﹐當受上賞﹐何言罪也﹖」命僉關謹取邯鄲第二之功。關防﹑關謹見王彌﹑劉靈殊有慚色﹐乃謙言曰「功不先後﹐事有輕重﹐今玆進兵﹐皆賴二先鋒破馬服關之險﹐通紫山峽之道﹐眾協心力圍鷹中途﹐方能梟此二賊﹐某兄弟敢妄奪頭功耶﹖」王彌﹑劉靈二人亦悅﹐曰「將軍昆玉建立奇績﹐而謙退若此﹐孟之反多不及也。」劉玄明嘉之﹐各先賜十匹彩緞﹐待下邯鄲論功。張賓命設宴慶賀。次日﹐張賓聚眾商議曰「今二龐授首﹐張翮一人已喪膽矣﹐各宜效力用心﹐早下邯鄲﹐免使救至﹐耽閣前功。」王彌﹑劉靈曰「明日吾等分門攻打﹐城中兵料不多﹐廣取破之。」詰旦﹐眾將領兵三萬﹐分六門攻打﹐反被矢石擊傷無算﹐至晚收兵回寨﹐甚言張翮守禦有方。劉玄明曰「固知此人多能﹐何以得成斯功﹖」張賓曰「不妨﹐明當親往觀看城郭如何﹐然後用計因虛實而行﹐方可克也。」第二日﹐張賓同眾將至邯鄲城下﹐周匝看過﹐見其城垣堅固﹐雉堞完整﹐回至營中﹐議曰「此城未可以力攻者。乃昔趙國建都之地﹐髙不可緣﹐堅不可發﹐先朝秦將李信﹑蒙驁皆不能攻﹐非等閒比也﹐須以奇計破之。」劉玄明曰「若此﹐計將安出﹖」賓曰「臨機應變﹐隨時看勢﹐未可易言者。但只須以兵每輪二時﹐分作六班﹐晝夜相繼﹐虛張聲勢﹐假作攻擊﹐豎云梯數十﹐以賺其兵民防守﹐使之不得休息。如此十日﹐彼眾勞苦﹐又謂我無能﹐必然懈怠﹐那時吾自有下彼之策。」劉聰善其言﹐乃喚諸將上帳分付﹐王彌﹑王如值子丑二時﹐劉靈﹑桃虎值寅卯二時﹐關防﹑關謹值辰巳二時﹐張實﹑關河值午未二時﹐呼延晏﹑呼延攸值申酉二時﹐黃臣﹑趙染值戌亥二時。四門立四个大寨﹐以楊興寶﹑夔安﹑曹嶷﹑桃豹四將善於步戰鬥者﹐督領掏掘手四百人﹐就於寨中開掘地道﹐精壯步兵二千人分門幹事﹐不許漏泄﹐功成重賞﹐違者從法。眾將領計而去﹐每門設云梯十乘﹑炮架四个﹑呂公車四乘﹐輪流更打﹐虛放炮銃﹐於城下誘之。城上磚石打下﹐漢兵又退。晉兵少歇﹐漢眾又進。

一連相持七日七夜﹐晉兵行坐盡皆打盹﹐多半中是民壯之丁素無職役者﹐白晝偃仰而睡﹐張翮親自鞭之。百姓曰「朝廷舊規﹐民家輸納錢糧以養軍兵﹐軍兵則保地以衛百姓。今賊寇臨城﹐軍兵尙不能退﹐而打吾無用之民乎﹖」翮曰「無過教你相幫守城﹐拋打磚石﹐不是上陣對敵﹐何敢違忤官府﹖」欲將出言者治罪。眾官將曰「今漢兵彊盛﹐且多更疊﹐晝夜無苦﹐我眾疲倦﹐以致困睡﹐罪打百姓﹐實亦無辜。念玆之計﹐惟求救北海﹐權緩一時之急﹐再往洛陽奏請大兵來此﹐方可破賊﹐以成眾軍之功。若還只此死守﹐必定難支﹐恐至誤事。」張翮曰「昔日田單困守卽墨一年有餘﹐尙不畏懼﹐後來大敗燕兵﹐復城七十。今吾被圍未及十日﹐便有許多言議﹖」復慰諭兵民﹐令其嚴守。眾副將又曰「張參軍偏執己見﹐不肯求援者﹐倚恃城堅故也。倘或漢兵暗掘地道﹐立見被陷矣﹐豈有以一孤城而能抗拒彊兵者乎﹖」張翮聽知﹐命將近城房屋拆毀﹐以防暗入。至十日外﹐張賓見守兵漸漸怠惰﹐嘆恨不息﹐遂親自往各寨﹐增添鍬鋤畚鍤﹐換兵挖掘﹐四處皆通﹐盡來回報知會。賓乃命四將帶兵潛往透道﹕「但聽襄陽大炮一響﹐卽便湧出﹐待其來拒你等﹐我眾又從打壞處登城﹐自不能支矣。」眾將得令﹐乃各門大豎云梯﹐架上大炮﹐十餘萬大兵悉集城下﹐周圍環數十里﹐喊聲震地﹐晉兵無不震栗。張融曰「漢兵今日方有攻城之意﹐算吾城中兵民疲敝故也。」張翮曰「弟往東北二門﹐我往西南二門﹐命壯者守戰﹐弱者搬磚運瓦﹐拾石上城。今日退得他此一陣﹐他則再不敢來攻﹐五日內救兵到矣。」於是兵皆上城守護。漢兵將母子大炮一齊點起﹐打向城垛﹑城門而去﹐聲似天崩﹐百里地土震動。張翮乃去親自巡看﹐被壞者數處﹐令人謹守莫離。正在調點﹐曹嶷引兵數百﹐從東門地道中湧出﹐張融急去阻殺。北門內楊興寶又從地道中起﹐殺來相合﹐正見曹嶷與張融相戰﹐興寶揮大錘如風打至﹐張融心慌欲走﹐被曹嶷一刀砍中左腿﹐翻身落馬﹐軍士亂槍刺去﹐死於非命。將殺近城門﹐軍人飛報張翮﹐翮忙下城來退二將﹐夔安﹑桃豹又皆湧出﹐直殺至西門﹐被夔安手揮大斧奮勇亂砍﹐死者百餘﹐晉兵奔潰。安去砍鎖﹐張翮自至﹐三人戰於荒基。忽報東門漢軍入﹐兵士殺死過半矣。張翮憤欲殺退安﹑豹﹐西門內黃臣﹑趙染領兵突入﹐張翮知事已壞﹐繞城而走。聞東門漢兵進內﹐遂乘亂棄家小輕身逃去。張實在北門轉至﹐見一將帶領兵人百餘望東而走﹐知是張翮﹐乃不入城﹐策馬去追。張翮走有四五里之程﹐見背後一員大將身騎髙馬﹐手執長槍﹐威如熊虎﹐將次趕近﹐張翮連策其馬﹐走之不去。張實大喝謂曰「賊子休得亂走﹐張將軍特來捉你﹗你今城破而逃﹐家眷盡皆在內﹐豈可棄也﹖及早下馬投降﹐吾主仁徳遠播﹐猶能貸汝不死﹐休得自誤﹗」翮曰「吾乃大國命臣﹐不能保守城池﹐理合回朝起兵﹐復地滅賊﹐休得胡言﹗」乃不顧而去。張實怒曰「我以好言勸你﹐你反見逆﹐能會騰雲生翼﹐以脫老張手乎﹖」策馬逼進。張翮曰「賊胡不知進退﹐還不轉也﹖」舞雙刀回馬合戰﹐思挾制惑退張實。實豈以張翮爲意﹖挺槍橫刺入懷﹐張翮抵當不住﹐放馬又走。實再追去﹐不上百有餘步﹐及於背後。翮大驚﹐轉身再戰﹐盡命竭力﹐不當十合﹐雙刀俱被打落。張實從容趕進﹐生擒過馬﹐馳至邯鄲城下。忽見趙染追趕龐鷂之子龐洪來至﹐張實大喝一聲﹐響如雷震﹐洪喫一驚﹐帶馬側轉﹐思走別路﹐被趙染橫截而去﹐活捉過馬。二人並轡入城。劉聰﹑張賓等禁止殺戮﹐將及出榜安民﹐只見張﹑趙二將捉拿張翮﹑龐洪而至﹐眾皆大喜﹐無不稱賞。後人有詩以贊張實能繼祖云﹕

張氏英雄漢世奇﹐虎豹端生虎豹兒。邯鄲匹馬擒張翮﹐好似褒尉刺褚時。

又有詩一首贊趙染曰﹕

祖昔當陽擅重名﹐雙擒韓氏魏人驚。今日龐洪遭趙染﹐能繩祖武著芳英。

第四十八回

劉聰議取瀛州郡

漢元帥太子劉聰攻下邯鄲﹐安撫百姓﹐命將圖籍並械張翮﹑龐洪上平陽報功。大排筵席﹐宴賀諸將﹐犒賞三軍。乃與張賓等議曰「今得邯鄲﹐西北之地什九可望矣。還有瀛州一郡﹐系西北界域﹐吾都鄙之鄰境﹐不可不取者。其地居武恆之北﹐乃九河之會﹑五壘之鄕﹐東瀕滄海﹐西踵太行﹐南枕滹沱﹐北佩髙河﹐地勢廣闊﹐實南北要衝之勝﹐取此可以壠斷幽冀河洛矣﹐當疾圖之﹐免被晉兵來抗協守﹐動搖又難。」張賓曰「吾使細作探之審矣﹐此郡非比他處﹐太守郭京乃郭嘉之後﹐極多詭計﹐善於用兵﹐與守將大總兵呂苔男女姻戚。苔乃呂虔之孫子﹐副將李眷是李典之孫﹐二人皆有賁育之勇﹑彪虎之雄﹐人常以彭越﹑樊噲比之。參軍馮具善使雙槍﹐乃馮紀之後﹐文武全才﹐計謀深遠。又有二員副軍都護﹐一个名曹勤﹐一个名楊畱。勤專步戰﹐馬遇之皆奔逸﹔畱能降虎﹐虎見之不敢張威。此數人皆將門之子﹐非他郡將官之可比也。還當別圖之﹐斯則未可輕忽者。」劉聰曰「孟孫識髙量廣﹐素不見怯﹐前者數郡﹐謀有劉喬﹑郭戎﹑程杇﹑張翮﹐武有許戌﹑徐玖舒﹑張駑﹑二龐之勇﹐尙且慨然而進﹐今何畏此數人而遲疑乎﹖」賓曰「非我見怯﹐兵法云﹕知己知彼﹐百戰百勝。欲取此郡﹐非比小可﹐若其不能成功﹐恐貽世人笑話。」劉靈﹑王彌曰「以吾大漢之兵﹐自起左國﹐攻無不克﹐戰無不勝﹐何懼呂苔﹑李眷二豎子哉﹖」賓曰「非也﹐但恐諸將恃吾屢勝﹐志驕而忽﹐故此猶豫耳。」靈﹑彌曰「軍師休慮﹗某二人願領前部﹐先擒二豎﹐以報委用。如不成功﹐願納還先鋒之印﹐求爲步卒。」劉聰大喜﹐卽聚眾諸將佐分付曰「瀛州乃吾北境要處﹐不得不取﹐非吾妄舉。汝諸將等欲取封侯﹐名標史策﹐正在今日。古云﹕不探虎穴﹐焉得虎子﹖各當齊心協力﹐共建不世之勛。」眾皆應諾。聰卽點選精兵二萬爲前部﹐以關防﹑黃臣爲左軍將軍﹐張實﹑關謹爲右軍將軍﹐趙染﹑關河爲前將軍﹐王如﹑呼延顥爲後軍﹐楊興寶﹑夔安爲護軍﹐呼延晏﹑呼延攸爲都救應﹐曹嶷與桃豹守邯鄲。大兵將欲起發﹐只見漢主調楊龍﹑廖全二人運糧來至﹐劉聰大喜。才入相見﹐忽報黃命﹑關山見苟晞不復兗州﹐將所部二萬特來聽用。張賓曰「添此數將﹐可下此郡必矣。」遂命關山﹑楊龍監運糧餉。大兵十五萬﹐旌旗蔽日﹐戈戟排霜﹐浩浩蕩蕩﹐分兩路徑往瀛州進發。

郡界上聽知消息﹐飛馬報至瀛州﹐本郡太守郭京卽請總兵主帥呂苔等共議其事。李眷曰「胡賊無知﹐敢犯我境﹐教他片甲無回﹐方才曉得。」馮具曰「聞知漢兵將亦多驍勇﹐非可輕忽﹐還當議計以敵之。」郭京曰「今漢兵乘新旺之勢﹐藉屢勝之威﹐其銳未易當。依下官愚見﹐必得總兵大人親率軍馬﹐前往恆河渡口﹐立起寨柵﹐守住其地﹐不容其渡。再分一軍據盤古溝要隘﹐漢兵縱多﹐終不能飛過此處﹐我瀛州安如泰山矣。」呂苔聽言大喜﹐卽與馮具同守恆河﹐命曹勤﹑楊畱將兵一萬﹐去守盤古溝﹐自選精兵二萬前往鎭守﹐以李眷同弟呂萼與郭京在城看守。苔至岸口﹐安布一切俱各完備﹐河中船隻俱各不許來往﹐其渡船皆被呂苔拘鎖北岸。比及劉靈﹑王彌到時﹐無船可覓﹐又見對面沿河木柵如城﹐刀槍密布﹐不能得渡﹐乃將人馬紮下﹐以待大兵俱到。遣使往中軍報白﹐催其速進。次日﹐關﹑張將左右二軍到寨。王彌曰「欲渡此河﹐必須造成大筏方可﹐柰此處無山﹐樹木甚少﹐問其地方﹐此柳林些須﹐皆是窮民家之業﹐是以未曾行移。」關防﹑張實曰「且待後軍俱到﹐一齊議之非晚。」至日晡時﹐劉聰等皆至﹐安下營寨。王﹑劉二先鋒入見議計﹐張賓曰「旣無船渡﹐必須造起浮排﹐方可過河。」關防曰「王飛豹二人已曾主此意思﹐但以此柳木梨棗皆是窮民生業﹐房屋木料幹輕﹐可以易得﹐心所不忍﹐故待軍師來耳。」賓曰「惜小節者不能成榮名。今非行王道之時﹐且爭地以戰﹐殺人盈野﹐豈暇他惜乎﹖事在急迫﹐亦當爲之。」王﹑劉得命﹐次日親帶楊興寶﹑夔安﹐將兵二千﹐砍伐樹木﹐運至上流頭闊處﹐造成大筏千餘﹐下面放屋料漧燥者﹐使之不沈﹐上安濕者。一切完備﹐推入水中流下﹐至渡口狹處盡皆擠住﹐漢兵乘夜以索挽定﹐牽連不動﹐猶平地一般﹐絡繹二三里。上面楊興寶﹑夔安二步將帶弓箭手三千守定﹐以防晉兵砍奪。劉靈命軍取葦艸鋪其上﹐以沙蓋之﹐可通戰馬。次日﹐呂苔看見﹐大驚曰「恆河渡頭水急﹐賊故於盤古溝狹處搭筏思渡﹐𨿽有二將守住﹐但恐賊中亡命捨死者多﹐難與爲敵﹐吾當親往禦之。」遂畱馮具守恆河﹐自將兵士萬人﹐往助曹﹑楊共守盤古溝渡口。至其地觀看形勢﹐分付眾兵曰「河𨿽狹而岸髙﹐切不可妄發弓箭。若有人搶渡﹐待將近岸﹐方許射之﹐免致損箭。十分逼近將上岸時﹐一齊以飛石擊之。」晉兵得令﹐也不搶排﹐也不慌亂﹐只是守住不動。漢元帥劉玄明自在河邊觀看﹐傳令眾將曰「吾知瀛州兵馬心膽已怯﹐用力向前﹐可以登岸矣。」賓曰「非也﹐此欲以逸待吾﹐不傷士馬﹑不折弓箭之意耳。必欲爭渡﹐須防矢石﹐呂﹑郭皆能將也。」王彌﹑劉靈曰「不妨﹐待吾親自當先。」遂披掩心短甲﹐手持大刀﹐防牌手五百名﹐良弓手五百﹐長槍手五百人﹐楊興寶﹑夔安爲兩翼﹐李瓚﹑胡宓等一齊歷筏而進。劉靈﹑王彌徑前﹐將欲近岸﹐忽聽得一聲炮響﹐箭如飛蝗而至。王﹑劉等掛滿衣袍﹐喜內有甲。待射一番﹐弓箭少駐﹐漢將又逼近岸﹐見一步將引鐵甲五千﹐沿恆河指點﹐石如雨點。王﹑劉﹑楊﹑夔四將𨿽勇﹐岸髙二三丈﹐躍之不上。正在狠鬥﹐忽然胡宓被一石打壞鼻梁眉心﹐仰身而倒﹐死於非命。王﹑劉气沮﹐退後少憩。呂苔親自向前﹐帶炮銃手百餘﹐一齊放著﹐打得漢兵交橫亂倒﹐退之不及。李瓚被擊去左掌﹐再不能臨陣矣。王﹑劉大懼﹐退還西岸守住﹐使人送李瓚至軍中醫治﹐告以其事。

主帥劉聰大驚﹐曰「晉兵如此利害﹐焉能過得河去﹖若這盤古溝口子無能奪得﹐則瀛州郡終不可取﹐有何面顏回見父王﹖明日吾當冒死自進。」遂命點炮手二百人﹐亦以此還擊之。張賓曰「未可造次。古云﹕天時不如地利。吾料晉兵數萬﹐焉能勝我﹖但得地之形勝﹐故難與敵。炮法誠然可用﹐睹其木柵堅固﹐徒爲枉費。且我居河下﹐恐傷士卒多耳。待吾明日去看仔細﹐然後用計破之未遲。」乃命王彌﹑劉靈﹑夔安﹑楊興寶依舊多備弓弩﹐守定排筏﹐不可進戰。自至河邊仔細看了半日﹐乃回至寨中﹐密令桃虎帶軍士五百名﹐取柴五百擔﹐堆於上流僻處﹐再取五百擔至營聽用。再使廖全﹑黃命扮作客人﹐往上流百餘里外去覓空船數十隻﹐詐裝貨物。過五七日﹐靈等心焦﹐乃至中軍見賓請戰﹐賓曰「子通有所未知。我昨觀其柵閘﹐皆樹木所造﹐人馬刀槍一時不能卒動﹐況今此冬際﹐所伐的皆是槁而枯者﹐不利於火明矣。吾已曾令人取辦硝黃﹑柴艸﹑麻油等物齊備﹐只等廖全﹑黃命二人有船至﹐卽便行移矣。」乃分付炮手二百名﹐隨靈至排上伺候﹕「待吾計成﹐得燒其柵﹐呂苔等必然死拒﹐不容登岸﹐那時一齊望上擊之﹐先鋒等乘勢挨進﹐可得登岸矣。」眾兵將在旁聽說此計﹐盡皆踴躍鼓掌稱贊曰「軍師神算不在武侯之右也。」劉靈乃受命辭出﹐往河邊小寨中而去。不二日﹐黃﹑廖等倩得小舡一十餘只﹑大船一隻﹐至上流堆柴之所﹐入寨報知張賓。賓大喜﹐每船皆倍給價錢付與駕長﹐囑付曰「此船今番必壞者﹐你等替我幹此一功﹐還有重賞。可將上流柴艸滿載裝起﹐挨至東岸﹐他軍箭不能傷﹐放膽前去。一更後到彼處﹐只恐其中流以火箭來射﹐吾料他算不及此。一到岸下﹐你等卽便抽身﹐向大船上走轉﹐吾自有兵來行其計。只看有西風起﹐則稱吾意矣。」其日天甚陰晦﹐劉聰曰「今此之際﹐只有西北風當令﹐不時可得者﹐亟宜催兵速進。」賓卽命廖全﹑黃命﹑關山﹑楊龍先往上流促裝柴艸﹐命張實﹑關防督車二十輛﹐裝載艸葦﹐灌以麻油﹑硫黃﹑焰硝﹐一更以後﹐黃命等到﹐一齊推將去。然後以火箭火炮射去﹐燒其岸上木柵﹐只待火勢少熄﹐各將炮手向前﹐箭手居次﹐打退岸兵﹐有能先登東岸者﹐署功第一。六將領命而去。再喚黃﹑趙﹑呼延諸人﹐各各俱到盤古溝去﹐催王﹑劉﹑楊﹑夔會合關防﹑張實﹐一同行事。又命關河﹑呼延顥將兵三萬﹐攻打恆河大柵﹐以分呂苔之心。張賓親至河邊﹐見晉兵明火﹐沿岸巡守甚嚴﹐遂先使王彌﹑劉靈將兵列於排上﹐佯爲爭渡之狀。

晉將楊畱﹑曹勤等皆聚於岸口上﹐曰「賊兵十數日不曾出兵﹐今日靠晚而來﹐思欲盡死力而夜渡也。」遣人報知呂苔﹐苔亦自至觀看。忽見小軍報道﹐恆河上渡亦有漢兵攻打﹐恐馮參軍一人難敵。苔曰「眾將官可要用心謹守﹐吾自去看虛實而來。」遂帶精兵二千﹐往恆河去助馮具。漢將見晉眾皆作一處來拒﹐故意大喊假進誘之。楊畱等只是照前不動﹐彌等又住。曹勤髙聲大叫曰「汝等鼠賊﹐無故占奪邯鄲﹐我不發兵問罪﹐汝亦幸矣﹐何乃又思妄侵吾境﹖好好退去﹐免得大兵來剿﹗」劉靈曰「豈但邯鄲一郡﹐山西﹑山東﹑河右﹐三分吾已得二﹐尙敢大言﹗不但攻你一城﹐直至洛陽﹐只在旬月中矣。」曹勤曰「狂口膻奴﹐敢恁無禮﹖今此盤古渡頭有吾在此﹐神仙不能越渡﹐若容小兒逞威﹐吾非人也。」正在閒話﹐只見西北風又起﹐吹得岸上晉兵眼花目閉。黃﹑廖驅柴船掩至東岸木柵之旁﹐關防﹑張實將柴車推去﹐點起藥綫﹐火箭﹑火槍千千萬萬﹐如流星般發。晉將欲要齊往救之﹐又恐漢兵搶上﹐乃命副將王虎﹑呂元帶弓箭手前去阻射。須臾﹐柴艸中硝黃噴起﹐焰髙數丈﹐木柵俱燃﹐光照數十里。呂苔在恆河寨中﹐與馮具議論漢兵無船筏可渡﹐必是虛張聲勢﹐還須往盤古溝共退賊兵。二人上馬出寨﹐只見滿天炙得通紅﹐苔曰「此賊人以詭計燒吾柵閘也﹐但宜速救。」馮具策馬如飛先發。時將二更以後﹐王彌﹑劉靈等見岸上晉兵亂竄﹐乃令炮手一齊擊打﹐聲連一片﹐地皆震動﹐岸上兵被炮打得交橫亂倒﹐自相踐踏﹐死不勝記。岸上火光照耀﹐王彌等看得分明﹐乃叫箭手當先﹐自與楊興寶﹑劉靈跟箭搶上。楊畱﹑曹勤逼於河邊相戰﹐漢將足難展步﹐不能取勝。忽見背後一員大將﹐身騎一丈烏﹐手持丈八槍﹐勢如熊虎﹐卻似天降煞神﹐殺得晉兵四散奔潰﹐死相枕藉。楊畱看見﹐連忙回身抵敵。楊興寶打退曹勤﹐王﹑劉等遂皆衝上平涯。晉將王虎﹑呂元沿河殺下。漢將廖全挾短刀扒上東岸﹐王虎不知全是漢將﹐亟問﹕「你是何人﹖」已被全搶近前﹐一刀搠翻下馬。全奪其槍﹐飛身上馬。呂元後到﹐見王虎死於地下﹐徑衝而過。至岸口﹐正見王彌與曹勤廝戰﹐元舞銅鈀打入﹐彌戰二將不退﹐卻好劉靈飛步趕至﹐一槍刺死呂元﹐奪其馬匹﹐曹勤走入本陣。彌曰「我和你殺到岸邊﹐接應眾將來破呂苔﹐莫使他們走去。」靈乃回馬。曹勤走出陣後﹐又見楊畱與小將朱倫雙戰張實﹐亦去助之。畱知張實勇猛﹐不敢向前。曹勤搶進﹐張實欺其無馬﹐盡力一槍刺去。曹勤看見槍到﹐平地躍起丈餘﹐實槍收之不疊﹐被勤一刀砍斷槍桿。楊畱見實槍折﹐跑馬趕進就刺﹐實以槍柄擊之。正在危迫﹐廖全從上殺下﹐喝聲「賊奴不得無禮﹗」一槍中畱咽喉﹐倒翻下馬﹐救了張實。實奪其槍馬﹐方才跨上﹐馮具手舞鋼叉趕至﹐叫曰「賊寇敢燒吾寨也﹗好好下馬﹐赦汝不死﹗」張實怒曰「小畜生﹐汝乃無名下將﹐敢與張爺抗抵﹖可速拜降﹐免污吾槍。」具卽臂夾雙槍殺進﹐實亦愼防其勇﹐抖擻威風與敵﹐五合之中﹐一槍刺透胸膛﹐馮具倒地而死。曹勤往上去會呂苔﹐正值楊龍馬到﹐勤慌揮刀砍入﹐與之戰上十餘合﹐被楊龍一刀砍中背心甲上﹐闖入龍懷﹐被龍搶住衣領﹐拖上馬背活捉﹐望下而行。呂苔親自見前面馬上橫著一人﹐疾追去奪﹐只聽得喊搖山嶽﹐關防﹑黃臣﹑趙染﹑劉靈﹑王彌﹑呼延晏等數十員將盡皆上岸﹐擁殺而至。苔聽得軍士報說五將皆已戰死﹐知勢難敵﹐不敢迎戰﹐勒馬徑自走回瀛州而去。

漢諸將尋不見呂苔﹐奮殺晉兵﹐就如砍瓜切菜一般﹐但見路上回城兵馬牽連不斷﹐料知呂苔已遁﹐皆將兵馬追去。苔走入城﹐將門緊閉。漢將分兵圍住﹐水泄不通﹐使人報知元帥。元帥劉聰過得盤古溝﹐心中甚悅。正欲集眾賀喜﹐小軍報道﹕「先鋒等已到瀛州﹐把城圍住﹐請元帥﹑軍師速去商議。」聰﹑賓遂不紮寨﹐齊望瀛州進發。至城下安營﹐眾將入見﹐各報功績﹐聰命登冊記賞。次日﹐漢將分門攻打﹐被呂苔﹑郭京﹑李眷嚴兵守禦﹐十餘日了無寸功﹐死者七千人﹐傷者二三千。劉聰心中憂懼﹐與張賓議曰「今我頓兵堅城之下﹐呂﹑郭多能﹐雉堞甚固﹐兵士傷損﹐進退無計﹐何能得下此城﹖」賓曰「吾亦慮之。昨已親自繞城周圍看過﹐只有東北角上城垣新葺﹐灰石未堅﹐可以攻打。今將弱兵日夕緊困西南攻打﹐晉將必然率兵嚴守﹐東北角必然軍少﹐吾卻以精兵猛將各皆持艸一束﹐只聽西南角上炮震喊鬧之時﹐悄悄一齊堆起﹐以勁箭射退守兵﹐善步戰者當先扒上﹐眾將繼之﹐砍開城門﹐待其兵將來時﹐大軍已入﹐自然破矣。」眾將受計而去﹐遂往西南角假張聲勢﹐竭力大喊﹐挨至日晚﹐愈加攻急。呂苔催李眷﹑郭京俱往拒守﹐京曰「彼處公與李將軍二人足以禦賊。吾觀他兩个在西南角上﹐俱慮東北之城﹐宜謹防之﹐故欲自於此處往來巡警﹐以防攻其無備也。」苔曰「公言甚善﹐但二門見今勢急﹐東北尙無動靜﹐吾意得兩人守戰﹐一人往來相助﹐可保無失。豈可先守緩處﹐而捨急處不救乎﹖待其有兵來此﹐分救亦未爲晚。」郭京只得從之﹐引兵俱赴西角。將至二更﹐西南二門黃臣﹑王如等命軍兵大喊大擂﹐炮聲不斷﹐呂苔等竭力巡守。東北角王彌﹑劉靈等見西炮急﹐乃命軍兵將艸束挨城堆起﹐倏髙丈餘。張賓命將大炮架起﹐一齊點著﹐聲如天崩地裂一般﹐城垛壞者十餘處。王彌﹑劉靈﹑楊興寶﹑夔安等臂挽防牌﹐手執利刀﹐跟隨箭手越艸堆而上。守兵些小﹐被炮打退﹐剛才起看﹐箭如雨點又至﹐各皆伏倒。楊﹑夔﹑王﹑劉四將遂攀緣而上。呂苔在東門聽得炮聲大震﹐乃謂郭京曰「果被彼賊兵所賺矣。公在此間﹐吾二人當往救之。」如飛疾至。李眷在前﹐正見王彌持短刀趕殺兵士﹐舞雙刀拍馬大喝﹐劈頭就砍。彌以防牌抵住廝戰。漢兵正在扒城﹐被晉兵砍得紛紛墜地﹐漢將三人遂殺晉兵而救。忽見大喊震耳﹐呂苔親自率兵擁至。劉靈急擡頭看﹐正見王彌與李眷抵死狠戰﹐慌忙趕去相助。李眷力戰二將﹐並無少怯。猛然一員虎將手舞大錘﹐打至馬前﹐李眷又揮刀砍去﹐興寶曰「汝不懼步戰萬軍楊國珍也﹖」一錘擊中眷馬前足﹐遂棄馬而逃。王彌忿恨趕去﹐眷回身抵住﹐被彌打落雙刀﹐生擒挾去。小將呂合從背後趕去搶奪﹐王彌不知﹐槍將及身﹐又得夔安撞至﹐大喝一聲﹐斧起處﹐呂合又被砍死。比及呂苔與楊興寶戰未五合﹐夔安﹑劉靈又皆殺上﹐苔亦未以爲意。驟然間城門下大喊競起﹐關防﹑張實等大兵爭入。呂苔知事已壞﹐乃逃下城﹐入衙中帶家小﹐命弟呂萼保護﹐親自當先往北門逃去﹐又被黃臣﹑黃命兄弟在西門看見﹐勒馬追去。黃臣截住家眷﹐呂萼挺槍殺進﹐欲衝走而去﹐被黃臣只一合殺於馬下。臣驅家眷至城﹐郭京看見﹐亦下城遁走。呂苔逃出城外﹐心慌性亂﹐不知己家眷被奪﹐立馬回望﹐忽見一將如飛趕至﹐髙聲大叫曰「呂苔休走﹐黃將軍不忍你家眷失陷﹐特來追汝轉去﹐一同團敍。」呂苔擡頭猛看﹐見其生得方面大耳﹐顏如噀血﹐五柳長須﹐劍眉獅鼻﹐手持大刀﹐漸漸逼近。苔欺其單人匹馬﹐乃亦回身罵曰「汝旣陷吾家眷﹐不活捉報仇﹐非大丈夫也﹗」二人揮刀接戰﹐各逞雄威。但見那雙刀翻雪片﹐兩馬鬥蛟龍﹐惡戰上三十餘合﹐不分勝敗。呂苔𨿽勇﹐恐再有追兵﹐遂架開刀望南而走﹐黃命接尾趕去。苔恐有失﹐欲轉再戰﹐已被黃命一刀砍中肩窩﹐翻身落馬。黃命砍下首級﹐未及取起﹐見一人手持畫戟﹐飛馬馳至﹐黃命橫刀以俟。忽聽得後面髙聲叫曰「黃錫卿不可放過郭京那賊﹗」郭京見後面劉靈勢猛﹐向前撞去﹐黃命亦叫曰「我們擋住﹐子通可自來活擒此賊﹗」靈曰「一般幹功﹐勿使耽誤。」命卽輪刀砍住﹐三合之中﹐又將郭京砍於馬下。劉靈馬到﹐黃錫卿命劉靈自取京首﹐黃命取苔首﹐回至瀛州城裏﹐獻上二人之頭。劉玄明大喜﹐曰「今次折了數萬軍兵﹑胡宓副將﹑李瓚廢手﹐皆是此賊。吾見其逃去﹐心甚不快﹐二將軍建玆大功﹐可賀可喜。」乃命將頭祭奠陣亡將士﹐設宴慶賞眾將﹐差人將首級文冊上平陽報捷。後人見晉國怠棄邊城﹐致陷臣民﹐有詩嘆曰﹕

一座寒城隔斷林﹐詳觀晉史甚酸辛。宿艸迎風聲泣泣﹐殘枝帶月恨盈盈。

告急不聞施片甲﹐守臣空自殞軀身。至今冀北恆河上﹐逝水猶然帶血腥。

又有詩一首贊黃命連斬二將之勇云﹕

昔時老將羨黃忠﹐繼績今朝顯後昆。瀛州城下追雙將﹐馘斬英名邁定軍。

第四十九回

蜀李特謀殺趙廞

詞歸一本﹐話分兩頭。未完漢晉﹐且敍蜀成。卻說成都趙廞被趙王逼反﹐托以復立漢劉氏之後﹐賺請姜維二子出山﹐得並少城等數郡。事獲成定﹐廞之心中思欲自立﹐不尋劉氏。姜發兄弟屢次說勸﹐廞皆不聽﹐推言劉氏今已殄滅﹐子孫皆隨安樂公入洛﹐豈有肯容眞子孫遺落於此﹐以存禍根乎﹖必須從容慢慢訪覓﹐莫使魚目混珠﹐而作不明之忠義也。姜發見其所言﹐與弟姜飛議曰「吾知趙廞匹夫之意矣。今而四下招募流眾以爲牙爪﹐結納李特爲之羽翼﹐思欲自霸。吾兄弟反被小人所賺矣﹗豈可又在此間爲彼鷹犬﹐勞逐走獸之役乎﹖」姜飛曰「詳觀趙廞﹐乃愚鹵下庸之人﹐焉能成得大事﹖我今與兄設下一計﹐殺此匹夫﹐尋立劉氏﹐豈不偉哉﹖」姜發曰「不可﹐人旣以心托我﹐害之不義。且張﹑杜﹑許﹑衛等皆其心腹﹐才𨿽尋常﹐性皆跋扈。又有李庠﹑流﹑讓等爲之外援﹐不可善圖﹐再思良策﹐看緊慢而行可也。」正在閒議﹐忽見一人自外直入﹐長揖而言曰「彥約兄別來還相憶否﹖」姜發喫了一驚﹐曰「兄固面熟﹐恍惚若相忘耳﹗」心曰「某關心也。念父關索與大都督八拜金蘭﹐何二兄發迹而頓棄舊交乎﹖」發曰「別時總角﹐今入中年﹐日月如流﹐功業無成﹐使吾心馳神越﹐不覺骨肉渺若參商﹐渾相失矣。」三人相敍﹐不勝哽咽。關心曰「吾以幼沖與四兄相失者﹐蓋以我母子在外家故耳。兄等挈家逃避﹐後魏兵入蜀﹐龐會那賊怪恨吾祖誅殺龐徳﹐獨尋害吾一家家眷﹐被吾扮奴隸衝出﹐軍人當我不住。落魄數年﹐後有人報知吾兄等躲匿梓潼李家莊上。吾尋到彼﹐三兄俱入羌中去訪劉皇子﹐只關河兄因母老病重不曾行﹐以此我始能弟兄少敍。」姜發曰「吾知齊萬年作反﹐有張賓在內爲謀主﹐意其必來匡復兩川﹐故此吾兄弟說通趙廞﹐先據益州﹐思爲內應耳。此無志之人﹐旣奪秦﹑涇二郡﹐隴西咫尺矣。蜀民咸不想念﹐垂手可以成功者﹐後來絕無影響。吾是以蠖屈於此﹐徒懷怏悵耳﹗」心曰「只因齊萬年恃勇忽敵﹐被孟觀陷坑所算﹐兩家相和罷兵﹐退出左國城﹐晉國封劉皇子爲左賢王﹐故此一向安集於彼。昨於癸亥大舉義旗﹐已入平陽建立大位﹐諸故舊十大勛臣之家﹐皆已在彼處立功爲將相﹐聲勢甚震。」發曰「數聞左賢王是劉淵﹐前差上將入朝﹐名曰呼延攸﹐吾實不知是劉皇子也。今又打破冀北諸郡﹐愚兄弟株守此故地﹐無能一展平生﹐如之柰何﹖」心曰「吾兄關繼遠自平陽有書來召﹐已將家眷去﹐弟因小疾﹐不曾同行﹐今欲一人自往﹐共奪中原﹐以立尺寸之功。探知二兄在此﹐功業未遂﹐特來相邀﹐勸兄棄小就大﹐同歸故主﹐再興漢業。若聽鄙言﹐則當隨侍﹐不然弟當獨行矣。」姜飛曰「吾兄弟攺字存忠﹑存義﹐所以誓不忘漢也。向者趙廞老賊許以願共扶劉﹐對天重誓﹐我兄弟方出助耳。今老殺材將欲自立﹐吾正要思計圖之。賢弟旣知下落﹐吾又豈可坐視眾人成功乎﹖」發曰「若此﹐弟可先往家中收拾家眷﹐待吾起一路引與關繼忠﹐詐作裝家小還鄕之商人﹐路上好去。」三人籌議已定﹐漏夜打從葭萌關逆路而去﹐以防趙廞追趕﹐直趨上郡﹐出河州﹐往太原而去。至次日﹐趙廞見姜發過午不入府相敍﹐差人去請議事﹐小軍回報﹕「姜家兄弟昨夜不知何處去了﹐宅中空鎖在那里。」趙廞聽言如失﹐大驚吒曰「昨日他爲鄕親求引﹐卽脫身之計耳。吾見李綿竹來此﹐特與有事相議﹐豈知徑又遁去。可著快馬四路追之﹐必去未遠。」李特陰有圖蜀之心﹐惟恐姜發兄弟在側難以逞意﹐卽進言曰「姜家兄弟﹐主公待他不薄﹐非肯相棄﹐但彼一心終要尋劉氏之後。今見主公不從﹐故避去耳。若畱二人轉來﹐亦必不肯盡心爲吾效力﹐倘一聞知劉氏有人﹐則主公卽爲齏粉矣。今事已粗成﹐尋他何益﹖正所謂養虎自衛﹐凶吉未可量者。」趙廞實欲自據川蜀﹐遂聽李特之諫﹐不行追尋姜發。自是趙廞無人謀議﹐大事皆詢咨於李特之弟李庠。

按《野史》﹕李庠字玄序﹐李特之幼弟﹐略陽人也。極多智識﹐善騎射﹐驍勇絕倫。少以名聞﹐人薦爲本郡督禦﹐署主簿事﹐自以職卑﹐避還鄕裏。元康四年﹐齊萬年反﹐朝廷詔選良將﹐舉騎射﹐有司以庠應﹐巽拒不就。采訪孝廉﹐又預選﹐亦不肯出。及後趙王西徵失律﹐再募英勇﹐州郡上其名於朝﹐朝廷切徵之﹐以爲中護軍騎都尉。值梁王議和回兵﹐不曾西出顯用。在洛陽見趙王﹑淮南王構亂﹐各使人召庠﹐庠懼稱疾﹐上狀齊王﹐去官還蜀。性好任俠﹐喜施予。初年關外荒旱﹐與兄李特罄家賙眾﹐眾不能度﹐力挽特等徙梁州就食。梁州又歉﹐齊萬年寇涇陽﹐特與庠商議往川中避亂﹐庠從之﹐與兄李流率侄李蕩﹑李雄﹑李始﹐伯子李輔﹑李讓﹑李堪等入漢中﹐流民尊之者十餘萬。因被逐﹐殺沈副判作亂。趙廞謀叛﹐相與結納。庠慮晉朝加兵﹐勸兄就廞﹐共養威銳﹐特乃從之。廞見庠至﹐與之談論兵法﹐無不盡善﹐謂杜淑等曰「李玄序一時之關﹑張也。」乃委以心膂﹐假赤符﹐封爲原亭侯。

至是姜發避去﹐卽召李庠入府﹐朝夕與之計議。庠出﹐語兄李特曰「趙益州非立業之才﹐不聽吾言﹐敗將立見﹐成都必爲他人所得。」特亦點首。有成都舊兵聽得其言﹐報與趙廞知道。廞密與其子趙瑛議曰「李特兄弟英才磊落﹐恐久必爲川中之患﹐非甘人下輩也。」瑛曰「李特兄弟﹐惟李庠文武足備﹐若去此人﹐特無能爲矣。今觀其言﹐可知其心﹐亦須防之。」自此有殺李庠之意。會無其由﹐恐人談議﹐以故未行。一日﹐庠見廞殺人﹐乃上言勸之曰「自古成大業者﹐皆以不嗜殺人爲心。今主公專行暴虐﹐不修仁徳﹐豈有人肯歸向﹐能保永終乎﹖」廞甚不悅﹐卽欲殺之﹐法無死理﹐忍而不答。庠退出。又一日﹐趙廞設宴會眾﹐言及朝中之事﹐李庠曰「目今司馬氏自亂﹐朝無正士﹐宜趁此建大位﹐稱尊號﹐以令四方。上可以爭關中﹐中可以圍荊襄﹐下可以據險自守。脫不如算﹐亦可以成漢中一鼎足之勢也。」廞心實然喜之﹐意欲先去李庠﹐以減特勢﹐而後行之﹐乃作色大怒曰「神京在洛﹐誰敢妄悖﹖吾之所爲﹐實爲姦黨虐忌﹐逼迫歸京加害﹐不得已耳﹗不久上本辧明﹐仍居藩鎭。據汝所言﹐則是反叛朝廷﹐欲作滅門絕祀之事耶﹗」卽命心腹將費遠﹑許弇﹑張燦﹑衛玉一時捉下﹐數以愚惑大臣欲爲反亂﹐大逆不道﹐斬首正罪。李特痛恨﹐欲報弟仇﹐柰廞勢大﹐不敢動手。廞亦懼變﹐乃授特爲親軍都統﹐以安其心﹐其下李氏各加職任事。再召李特入﹐慰之曰「非吾枉殺汝弟﹐柰他恃才猖狂﹐屢欲妄爲。今吾與君粗得少安﹐設被誤事﹐二家老幼悉爲齏粉矣。君今𨿽去一弟﹐三族可以永全。其詳思之﹐勿得抱恨。」特知廞以言愚己﹐乃亦稱謝而出。至其第﹐謂李流﹑李讓等曰「趙廞初來合我﹐意想吾叔侄盡心輔渠成事。今見吾等彊盛﹐以爲李庠文精武冠﹐故假忠托故﹐僞責賢才而殺之﹐反以詭言紿我。今彼抗殺代官﹐擅並鄰郡﹐非反而焉能罪人人﹖此仇亦當報之﹐柰難與敵。若棄而去﹐彼必窮追不放﹐恐亦未美。設在此間﹐終被所害﹐無噍類矣。汝等有何計以處之﹖」李流曰「趙廞老賊無徳無謀﹐何能成事﹖全仗姜發﹑姜飛二人而已。今姜氏去﹐羽翼已摧。徒欲以威制人﹐是自取滅亡之道也。欲除他們﹐亦所不難。」其黨閻式曰「今彼彊我弱﹐彼眾我寡﹐謀之不易﹐惟有速發﹐則無泄漏。明日選頭目二十人﹐喬裝打扮﹐內披密甲﹐外面蔽以衣﹐各藏利刀﹐府前埋伏伺候。命兩人帶領流民﹐於冷巷中打探以備之﹐若其舉兵﹐卽殺至府前﹐彼不過杜﹑許等六七將佐﹐又非千軍之敵﹐何足道哉﹖甸長身帶利刀﹐待其初開門﹐人眾未集之時﹐卽便上堂﹐詐言稟事﹐向前斬之﹐一夫之力耳。」李特深然其計﹐乃聚親族兄侄流﹑輔﹑讓﹑國﹑蕩﹑雄﹑文﹑恭﹑超﹑攀父子兵十人﹐流民頭目上官晶﹑任道﹑任回﹑騫碩﹑騫順﹑王辛﹑羅準﹑趙肅﹑文斌﹑嚴檉等十人﹐各裝束齊整﹐至府前去伏。又使閻式﹑楊褒二人﹐率領流兵伺候﹐但聽喊起﹐一齊殺入。俱各打點停當。

次日絕早﹐李特官帶文裝﹐領王角﹑李祺兩个健黨﹐立於府前恭候。等至趙廞升堂﹐近吏參過﹐只有杜淑﹑許弇二人在內兵房中查點錢糧餉眾。李特帶二人入內﹐命隨班上言李甸長稟事﹐特乃上堂作揖。廞方出座回禮﹐挨近身旁﹐抽刀望廞頸上砍去。廞慌走去﹐被特袖上一把扯住﹐望肋下猛刺一刀﹐趙廞跌倒﹐大叫一聲﹐弇﹑淑二人從兵房趕出來救﹐早被李特亂刀砍死。特卽大呼曰「趙廞殘暴不仁﹐妒害忠良﹐妄殺無辜﹐某今爲弟報仇﹐故此殺之。汝等願從者﹐皆來商議﹐共舉有徳者立之。不然入朝請命﹐同爲藩職﹐眾心何如﹖」杜淑﹑許弇上堂﹐手無寸鐵﹐卽持椅桌擊特﹐罵曰「汝乃無籍流民﹐我主收錄﹐授汝親軍﹐妄弒本官﹐尙亂言也﹗」照頭打去。特刀亦短﹐不能取勝﹐王角﹑李祺搶上﹐砍死許弇。杜淑急走出府﹐見費適至﹐卽忙叫曰「流民作亂﹐殺死本官。」未得出門﹐已被李讓趕至﹐一刀砍倒。費適走轉﹐報兄費遠﹐遠呼張燦﹑衛玉﹑阮邙等將兵圍住府門﹐上官晶等撲出阻住﹐戰於門上。趙兵不得入﹐李特﹑祺﹑角三人亦奔出相助。正在苦鬥﹐喊震城市﹐忽聽得喧聲鼎沸﹐楊褒﹑閻式各帶流兵五千﹐兩頭合殺而來。張燦等回身抵敵﹐鬥於街衢。李雄﹑李流與流首二十餘人﹐自府門前拼死殺出﹐砍得趙卒疊滿城濠﹐各奪長槍長刀而進。上官晶砍死張燦﹐阮邙搶進報仇﹐不防騫碩從背後隨來﹐一槍刺倒。衛玉﹑費遠見勢頭不好﹐望東殺去﹐李讓橫出阻住﹐被費遠奮勇一刀砍進﹐李讓槍被打落﹐退後而走。衛玉趕去﹐卻好李雄撞至面前﹐一刀砍中頭顱﹐衛玉倒地。費遠衝走﹐徑往少城常俊處投奔。二人勢孤﹐使使往梁州羅尙處投降。流眾遂打入私衙﹐將趙瑛等悉搜斬之。李流恨廞殺弟李庠﹐把趙廞屍砍爲粉碎﹐送出郊外。次日﹐李特聚眾商議曰「今得成都﹐可卽分兵徇討下縣﹐兼並鄰郡﹐可霸西蜀矣。」楊褒曰「此事尙未可行。今天下一統﹐兵多將廣﹐尙難與敵。且我乃遠地流來之人﹐素未有恩義及於川蜀﹐民心不服一也。少城廣漢皆彼所轄﹐俱有守兵﹐倘若會合官軍來此﹐豈不自取其禍乎﹖」李特曰「已上虎背焉能下﹐汝將焉處﹖」褒曰「且自保守此城﹐遣人函趙廞諸人首級﹐具本上洛陽請罪。朝廷以吾能誅叛臣﹐自然授以官職﹐那時布徳於民﹐方可成事也。」李特然之。

乃遣其能言黨夥王角往洛陽上本﹐言「趙廞反叛朝廷﹐欲霸兩川﹐挾臣李特等爲助﹐臣等不從﹐就將臣弟前中護軍李庠殺之。臣今不忿﹐糾眾協力剪除國賊並逆黨五人﹐獻首金闕。臣欲歸朝就戮﹐以正擅罔之罪﹐柰惡夥常俊﹑費遠仍爲叛亂﹐虐害黎民。以故欲保殘暴無辜﹐待罪西蜀﹐專候聖旨發落﹐引頸上言。」晉帝見疏﹐召廷臣計議其事。王衍曰「李特乃流民之首﹐不與趙廞相通﹐焉能殺得李庠﹖今彼妄構兵戈﹐必有緣故﹐還當興兵問罪﹐不宜準請。」禦史馮該曰「趙廞造反﹐抗拒朝命﹐誅殺守邊大臣﹐李特誅之有功﹐不可加兵自行激變﹐權宜授以官職﹐使沾國恩﹐但去其兵權﹐自無亂矣。」朝議從之。乃授特爲宣威將軍長樂侯﹐李流爲奮威將軍武陽侯﹐鎭守綿竹﹐其兵眾皆受成都刺史節制。又下詔以梁州太守羅尙爲成都刺史﹐總領西戎校尉﹑平西將軍之職﹐以管趙廞餘兵﹐並收李特流民之眾﹐卽日帶兵赴任。更敕牙門將軍王惇﹑上庸都尉義歆﹐各以兵七千聽尙指使。又益巴郡太守徐儉﹑廣漢太守辛冉﹐共兵二萬七千﹐協助羅尙便宜行事﹐以觀李特叵測之變。

旨意到蜀﹐李特見罷兵去郡之說﹐心甚不安。及報羅尙以梁州兵馬入代領眾﹐乃集眾商議﹐欲拒關塞險﹐不容其進。閻式曰「不可﹐吾以民心未附﹐故去請命。今又阻詔﹐反情實矣。朝中差王惇入川﹐監督上庸﹑巴郡﹑廣漢﹐共備我等﹐此皆心腹肘腋之病。且少城常俊﹑費遠已降於尙﹐何可行此﹖」李讓曰「若不恃彊﹐則吾又去綿竹﹐何能再得成都﹖」式曰「吾詢得羅敬之在襄陽﹐性甚貪鄙﹐好諛忌剛﹐鄕人爲之語曰﹕尙之所愛﹐非邪則佞﹔尙之所憎﹐非忠則正。家成市井﹐饋送無所不受﹐百貨俱積﹐富極無厭。此等之人﹐愛欲偏僻﹐何難誘賺﹖但遣一精細能會說者﹐將趙廞庫藏寶物﹐先往中途迎而賂之。渠乃貪饕﹐見財卽喜的﹐若其一受禮物﹐再以金銀買結其左右﹐必有回報之言﹐或慰我或遣我﹐自然明說﹐吾得以知其心腹中意。伺其入川﹐盡意奉承結識他﹐求在成都輔其行事﹐假意眞誠效力﹐買收民心﹐使彼喜悅。羅尙素懶政事﹐必以心腹委托於我﹐不遣遠離矣。」李特聽言大喜﹐卽備禮物﹐遣楊褒扮作使者﹐悄悄密往迎尙﹐獻上手本。羅尙見之﹐心中大悅﹐卽召楊褒近案﹐問李特殺廞事故﹐褒對答如流﹐甚道趙廞之過﹐掩飾李特之罪。尙以爲然﹐乃曰「彼罪應誅﹐你主有功於國。今吾初到﹐不好受禮﹐恐動眾人耳目不雅。」褒曰「李甸長曾言﹐老爺乃久任官員﹐故敢奉此孝意﹐若是他官﹐則不敢行矣﹐望爺恕而容之。」尙遂收了許多寶物﹐問曰「汝主何乃稱爲甸長﹖」褒曰「流民入川求活﹐皆以耕種開山爲業﹐各分甸數﹐恐有爭競爲非﹐故以李特爲之甸長﹐使制眾耳。」羅尙曰「若此﹐汝主亦是能者﹐只要守法奉公﹐吾自有保用之處﹐教他放心。」乃重賞楊褒遣回。褒至成都﹐具言羅尙喜悅囑咐之語﹐特心稍穩﹐遂不據關﹐仍以金銀裝於食箱之中﹐佯送下程﹐同閻式親往驛中奉迎。羅尙一見李特人材表表﹐又饋金銀﹐謂其爲知禮有能﹐命以賓禮交接。賜坐﹐問曰「甸長自來﹐必有甚麼說話﹐如其合理﹐吾當一一從之。」特曰「某本洛陽舊族﹐父爲魏牙門將軍﹐尋升寧羌校尉﹐因荒亂入川就食。其所從吾者﹐皆外郡寄命百姓﹐非兵之比﹐俱散在窮谷耕荒。朝中不知﹐慮吾爲亂﹐往往要逐使還﹐眾思家業已失﹐實不願去﹐悉皆寄籍﹐當亦爲蜀民。昨趙益州爲逆﹐欲勒吾等共反。吾弟李庠曾受朝祿﹐抗言不從﹐彼卽誅之﹐欲盡剿眾流民﹐並族吾家。吾恐無辜遭害﹐乃糾眾先收彊暴﹐請命於朝。蒙朝廷赦以不死﹐賜職長樂侯﹐未有衙門定所﹐情願只在老大人麾下聽用﹐免人嫌疑耳。」羅尙曰「此亦不難﹐汝今於此都帥府住紮﹐命汝弟李流將兵三千﹐往涪陵城鎭守。李讓將兵五千﹐往劍閣鎭守﹐其餘兵士皆入幕府﹐從參軍徐舉管領。」李特不答。閻式曰「旣蒙府尊老爺張主﹐感徳不淺矣。」乃謝尙而出﹐先回城中。次日﹐羅尙到任﹐卽照驛中所言行利﹐畱特等不遣。辛冉﹑義歆﹑徐健見王惇持敕命至﹐遂行文約會﹐一同至成都參謁羅尙。禮畢﹐李特亦率兄弟等進拜眾官。王惇﹑辛冉二人見特等一班人物悉皆軒昂倜儻﹐語言對答﹐胸襟磊落﹐皆非人下之輩﹐久後必然爲亂﹐乃私爲羅尙曰「吾觀李特英姿凜凜﹐兄弟數輩皆鐵中錚錚﹐眞狡猾之徒也。今當趁此我兵俱集﹐彼眾瓦解之時﹐數其殺沈副判﹑害趙益州之罪﹐收而斬之﹐以斷後患。」城中耆老輩聞知其意﹐私相議曰「若此所爲﹐必致變激﹐吾蜀何其不幸﹐干戈無寧日也。」遂作詩一首嘆曰﹕

握手相看誰敢言﹐軍家刀劍在腰纏。徧搜寶貨無藏處﹐亂殺人民不顧天。

古寺拆爲修寨木﹐荒墳掘作砌城磚。郡侯逐去渾閒事﹐廿載曾無貼席年。

第五十回

流民聚眾拒辛冉

晉惠帝攺元永興元年﹐流首李特謀殺趙廞﹐詔命羅尙爲益州刺史﹐與廣漢太守辛冉等往觀動靜﹐便宜行事﹐用計乘而除之。辛冉﹑王惇上言曰「今觀李特兄弟﹐雄傑拔萃﹐梟獍過人﹐非可馴養者。且系關外流民﹐非是川中百姓﹐勾引亡命﹐日則耕種﹐夜則爲盜﹐廣積錢谷﹐必懷不良之心。趁今吾等官兵勢盛﹐收斬李特兄弟﹐其他彊者卽行剿之﹐蜀中方保無亂。」羅尙因受李特厚賂﹐業已許其歸附﹐不肯食言﹐乃朦朧謂眾曰「趙廞謀叛據蜀﹐擅殺守臣﹐朝廷甚懼﹐無計可除。今得李特兄弟仗義除之﹐以待吾等﹐乃奉法守忠之士﹐旣以請命於朝﹐詔封其官﹐吾等才至﹐人心未安﹐豈可先殺有功之人﹐以失民望乎﹖」王惇曰「今不殺特﹐異日必成大患﹐東西兩川非復國家之所有也。」時詔敕皆在羅尙﹐尙不肯﹐乃曰「吾旣入蜀﹐彼早亂吾早除之﹐晚亂晚除之﹐何必以彼投籠之鳥而逞無能之威哉﹗」惇見羅尙自執﹐與冉等共論曰「羅公恃勇矜才﹐不依吾儕之言﹐必爲李特所害。」乃嘆而出﹐曰「此老徒有虛名﹐而不知大略﹐一生名節止於此矣。」次日入辭羅尙﹐回京伏命﹐尙曰「處仲所慮者以特有兵﹐眾流民爲之羽翼﹐易爲亂耳。吾今不容在此糾合﹐發使歸農﹐惟特兄弟孤立無助﹐何足懼哉﹖」王惇曰「不然﹐流民乃彼腹心黨夥﹐散之𨿽不難﹐聚之亦甚易。益州旣不殺特﹐眾流民宜逐還鄕﹐不許居於蜀方可。」尙曰「此言甚善﹐但不宜太急﹐容緩緩設謀﹐徐圖驅逐﹐免使嗔怨致變。」於是召李特入府﹐分付曰「我欲畱你在此﹐柰眾官疑乎有私﹐今且勉從朝議﹐權散流眾﹐使之歸耕﹐汝昆仲仍往綿竹鎭守﹐有事則來見我﹐決不虧你。」特應而出﹐與閻式﹑楊褒商議其事﹐嘆息不已。閻式曰「旣是羅公有愛我之心﹐不可拂其言﹐亟宜依彼﹐輕身徑到綿竹﹐以免一時之禍﹐否則恐辛冉﹑王惇有不測之變起也。」李讓曰「此言甚善﹐宜召眾囑付﹐使之散去﹐約至綿竹相聚。」特亦從之﹐遂散眾兵﹐與閻式﹑楊褒兄弟子侄卽日往綿竹而去。

辛冉﹑王惇等知羅尙懦怯﹐懼特黨盛﹐不敢加誅﹐正欲設計抑尙自行﹐人報羅益州已使特等出守綿竹去了。冉﹑惇﹑歆﹑儉四人大悔﹐嘆曰「旣被脫去﹐成都禍必不久矣。此公徒老其年﹐不老其事﹐誤國甚矣。今彼不依吾言﹐在此無益﹐且自回鎭﹐請旨再議。」乃各辭去。辛冉具表﹐使人上言羅尙作事姑卹﹐流民必亂兩川等因。牙門將軍王惇入朝﹐陳言羅尙不從眾論乘勢誅殺李特﹐驅逐流民﹐他日勢盛﹐必然爲亂﹐將來難制﹐兩川不勝其害矣。齊王曰「若此柰何﹖」孫洵﹑董艾曰「一面行文至蜀﹐命各府郡嚴逐流民﹐再差人至雍﹑梁﹑略陽諸郡﹐令其起關行文﹐往川中召取流移百姓﹐還歸故里。」朝議然之﹐下詔與羅尙﹑辛冉﹑徐儉並雍﹑梁﹑秦﹑隴六郡。六郡之官巴不得召回百姓當役。文書疊至川中﹐徐﹑辛等亦將榜文張掛﹐言流民等﹐本鄕丰熟多年﹐官府有文書到此﹐促汝流眾還供賦役﹐各宜收拾起行﹐毋得再在川中擾害地方。眾流民見榜張掛﹐皆相聚奔投李特﹑閻﹑楊﹐商議其事。李特曰「依眾人心下如何主意﹖去得去不得﹐必須三省。」楊褒曰「古來天下繁華地﹐誰似成都花錦城。𨿽然本郡文來﹐道是兵戈已息﹐年歲每丰﹐爭柰我等久流在外﹐家基已失﹐𨿽有餘資﹐何能還鄕構居立業﹐以享安逸﹖且此間地方富庶﹐出產又多﹐易於積蓄﹐又無糧差之苦。若去﹐則又爲窮人矣。」李讓曰「吾知眾人不願去者多﹐間有欲回者﹐先年已皆還矣。今無他計﹐只有再備禮物﹐求買羅公懇爲方便。只道此時水潦方盛﹐路途險阻﹐川河洶湧﹐恐傷性命﹐且各耕耘在田﹐又棄一年春計。乞開天恩﹐則數萬性命皆府尊之所賜﹐尙必有以處分吾等。」眾皆大喜﹐復集金銀﹐使任回去見羅尙﹐告以其情。尙信之﹐謂任回曰「我本不欲逐你﹐此系辛公上本﹐故有此命﹐然我亦難以獨主﹐據你所言﹐限至八月秋收已畢﹐俱要出川﹐休得累我。」任回謝出。羅尙恐眾催逼﹐又使人上限本於朝﹐朝議欲使人代回羅尙問罪。侍禦史馮該先曾巡按流民﹐受特賄賂﹐乃入見齊王司馬冏曰「前者趙王因代趙廞﹐至彼叛據成都﹐數載無人問罪﹐幾失西川。今李特剪除惡黨﹐𨿽不言功﹐亦非反者﹐今羅尙請限﹐而欲代回治罪﹐倘流民等念其爲彼受累﹐復成趙廞之事﹐豈非自激爲亂乎﹖況先年曾施恩至此﹐而玆數月之惠﹐豈不與彼做一人情﹐待至秋收﹐我再下詔﹐流民無所推托﹐而羅尙又何所辭焉﹖」齊王原少大主斷﹐見該所言﹐卽準尙表。就差馮該往川示以的期﹐再不許展轉﹐違者重治。馮該領命入蜀﹐將到成都﹐先遣人往綿竹召特相見。特自懼有變﹐遣李讓暗將金珠寶物﹐往途中獻與馮該。該喜﹐謂讓曰「汝叔不自來見﹐非有疾也﹐疑我有他意耳。」乃下告示於川中各郡﹐令六郡流民皆從李特遣發﹐不得作釁取罪。又云特等不可愆期不發﹐有司不可先期逼迫。又上疏於朝﹐言李特有誅趙廞之能﹐才堪委用。辛冉知之﹐亦上本辧論李特之弟李庠說勸趙廞僭位稱尊﹐廞故誅之﹐李特挾仇謀刺趙廞﹐思竊成都。爲慮臣等加兵﹐僞請命於朝者﹐非實爲國﹐乃爲身謀也。今當速遣流民﹐以安西蜀﹐國之幸甚。本上﹐齊王下檄責罪馮該。羅尙又以其情報知李特﹐使人遺書與辛冉曰﹕

切以足下上言欲速逐流眾﹐此固憂國憂民之誠﹐卽僕亦曉夜兢兢於斯者也。但以此輩皆亡命之徒﹐饕衣食於安逸﹐輕死生於鴻毛﹐若使逼之太急﹐恐有物極則反之咎。且寬則得眾﹐惠則足以使人﹐信則人任焉。旣朝議許過秋收﹐而足下必欲促之﹐僕恐數萬無賴﹐非一成一旅之可逆制也。

辛冉見書﹐慮羅尙﹑馮該皆與己拂﹐恐其陰使李特襲己﹐亦甚會兵防備。致檄與梓橦太守張演﹐又合犍爲太守李苾﹐約限七月盡逐流眾起發﹐違者盡行剿殺。李苾先日按察流民﹐得其厚賂﹐爲眾舉保寬限﹐皆是他們。及升太守以後﹐流民並無進奉﹐故此亦從辛冉出榜張掛﹐辭旨甚嚴。騫碩等見之﹐復備禮物哀告李苾﹐言谷粟在田﹐若委而去之﹐則前功盡棄﹐將何以爲行糧﹖乞容冬底﹐六種皆收﹐自當奉令。李苾乃親詣廣漢﹐見辛冉議曰「流民哀悃之情亦可矜憫﹐歷年許久尙且容之﹐今彼自限﹐不過今年。脫使遣迫太速﹐恐激爲變﹐不若且緩至冬初﹐生息俱登﹐彼眾自無他辭矣。」冉不聽﹐切責李苾﹐乃下令查問流民各渠魁名字﹐先拿問罪。流眾驚懼﹐皆聚至綿竹﹐與李特一處會議不散。特恐眾嗔怪責﹐使人往各郡求限﹐親自往見辛冉。冉不聽﹐命各縣鎭市皆設關閘﹐搜捕收捉﹐下令愈嚴。李特本意思欲爲亂﹐陰說黨侶等置器具。辛冉探知其意﹐乃會李苾共議曰「今流民聚集不散﹐又不起行﹐李特必統之以爲變亂。不如乘其未整﹐速出官兵擊之﹐可一鼓而剿盡矣。不然將來必難制伏﹐恐害生靈﹐皆是吾等之罪。」李苾曰「今彼未反﹐我先迫之﹐一下變起﹐殘害百姓﹐咎亦在於吾等。依愚之見﹐先出榜文﹐言流首李特等抗違曉諭﹐結黨不散﹐過限不發﹐情系恃彊戀蜀﹐有能斬得李特者﹐賞銀千兩。得其弟侄首級者﹐賞銀五百兩。若獲去其首領﹐則流眾如無頭之蛇﹐不逐而皆自去﹐何必驚恐黎庶﹐而妄起兵釁也。」辛冉然之﹐乃寫榜張掛各處。人報李特知之﹐特乃密使人攺換假榜﹐言有能募得流民各郡大姓魁首李﹑任﹑楊﹑閻﹑趙﹑王﹑騫﹑上官等諸甸甲首級一顆者﹐賞銀百兩﹔羌氐侯帥等有能得流民一級者﹐賞銀五十兩。

流民看榜﹐皆詣李特議曰「叵耐辛太守如此結怨﹐出榜若是利害﹐據其本心﹐非是驅逐我等還鄕﹐明明思量剿戮我等也。我等來此乞活﹐豈可反來投死﹖今望將軍作主﹐必要搔擾他一番﹐死方甘心。」李特見眾立意﹐暗暗歡喜﹐假召李流問之﹐流曰「不可。朝廷官兵素經訓練﹐汝等𨿽懷不忿﹐徒空妄言﹐倘一心力不齊﹐戰之失利﹐則又虛陷臭名矣。只今爲計﹐遣人往各處求其攺易免罪榜文﹐置至冬末。若其不從﹐再作計議。」流眾曰「要去便去﹐不去只不去﹐今日告限﹐明日求寬﹐捱不過日子的。」閻式曰「待我前往各處求懇﹐觀其眾意何如﹐又作道理。」李特久有反意﹐巴不得逐急令嚴﹐以激流眾。此時欲發﹐恐眾不肯爲盡死力耳﹐乃遣式行。先入成都﹐告以出榜之意。尙曰「吾無此心﹐獨廣漢太爺之命﹐汝等寧耐﹐且莫自疑。」式又往見辛冉﹐求其攺易榜文﹐免致流民疑懼﹐不敢行走矣。辛冉曰「若依吾限﹐遵令卽行者﹐給與執照﹐關閘不許阻當。若時至故違﹐定行捕斬。」閻式知其執信不易﹐復回成都﹐於路見冉所設柵閘關隘﹐謀捕流人條約﹐點首嘆曰「本無寇而自仇若是﹐能保其必安乎﹖是速之爲亂耳﹗」乃又往見禦史馮該﹐告曰「昨蒙天恩﹐限流民至冬起發﹐無不甘心矣。今辛廣漢﹑張梓橦二位太府下榜﹐止許本月起身﹐遲違一日﹐卽便收剿。且此地流民𨿽是僑居﹐積日已久。也有假貸與人的﹐也有與人捐借的﹐還的還未去﹐取的取未來﹐俱要九月後﹐晚稻收獲﹐始能完結。二府主不察民情﹐惟取己信﹐不肯少假威嚴﹐民從何告﹖且弱而不可輕者﹐民也。今促之不以理﹐恐眾怒難犯﹐爲禍不淺矣。」馮該曰「汝且回至綿竹﹐以吾之意告白流眾﹐言馮侍禦悉聽寬限至冬而行﹐並無催促之理。」閻式又曰「今辛太府待民如仇﹐時刻無容﹐實然負老爺天恩。」該曰「吾爲按院﹐必不誑子﹐子其速回告眾﹐毋得懼而爲亂。」閻式拜謝﹐回見李特﹐具言羅尙﹑馮該皆已聽允無異﹐但辛冉執意不肯﹐馮﹑羅二人𨿽許代爲定奪﹐恐難信也。特曰「何以見之﹖」式曰「吾見羅公威信不立﹐辛冉等各擁重兵﹐一旦變側﹐非羅公所能制也。當宜速爲之備﹐免致後悔。」特深然之﹐卽聚眾流民曰「今汝眾人﹐皆以心托於我﹐我勸你去又不好﹐不去又不好。我今不能保全汝等﹐心實慮之。倘一旦辛冉以兵來捕﹐眾人又敵不得官兵﹐那時連我家屬亦爲汝等所累矣。」言罷嘆息不已。眾流民曰「我等老幼共十萬將近﹐去則途中受累﹐不如且在此間對他。見有上得戰場精勇三萬餘﹐甸總三十餘人﹐皆能力制千軍﹐願自捨死與之一戰。如不能勝﹐一同殺出綿竹關﹐保護甸長仍回略陽﹐據而守之。若而幸勝﹐羅公𨿽勇﹐寬而老邁﹐易於取者﹐竟襲成都﹐再徵廣漢﹐則兩川可望矣。甸長亟宜早定大計﹐我等願聽指揮。」李特見其所言﹐復謂眾曰「吾等自關外至此﹐歷有年矣。義气相孚﹐情意相感﹐並無毫忽乖舛﹐今事至此﹐安忍相棄﹖願生死共之。」眾曰「敢有不用命﹐眾捉斬之。」於是將眾精勇三萬分爲三屯﹐以大將軍武陽侯李流掌左屯﹐上官晶﹑任回﹑任道﹑李攀等副之﹔以振威將軍西陽侯李讓掌右屯﹐騫碩﹑羅準﹑騫順﹑李文副之﹔宣威將軍長樂侯李特自居中屯﹐閻式﹑楊褒二人爲參謀﹐教訓各屯﹐操演隊伍﹔以王辛﹑王角﹑李祺﹑李超﹑李輔﹑李恭﹑趙肅等在中軍聽調。

辛冉遣人至特處令其催逐流民﹐見特立壘豎旗﹐乃回報辛冉知道。辛冉急會張演共議曰「今李特立起屯壘﹐料想流民必不肯去﹐冬底之說﹐是延緩之計耳。今羅公貪而無斷﹐養寇爲患﹐日復一日﹐流徒得展其姦。且李特兄弟並有雄才﹐吾等倘被匹夫所算﹐豈不貽笑後人乎﹖宜自決計﹐不必與羅公議矣。」李苾﹑張演然之。冉令廣漢都尉曾元﹑牙門將軍張顯﹑劉並等帥步騎精兵三萬﹐暗襲李特之營。羅尙覺之﹐乃曰「是人不爲變﹐冉等激而成之﹐吾將焉處﹖」亟召參軍徐舉議之﹐舉曰「今辛公已與李特成隙﹐事在必行﹐將軍亦不得坐觀。倘辛公等失計﹐將軍亦難逃其責。」羅尙聽之﹐亦遣督護田佐帶兵五千去助辛冉﹐共討李特。特知辛冉之兵將到﹐乃召眾激之曰「今辛冉與汝眾人苦結冤仇﹐吾爲仗義致生嫌隙﹐今旣至此﹐禍已臨頭﹐亦不可束手就縛﹐甘作杌上之肉。眾宜齊心﹐共助一臂之力﹐殺退仇賊﹐肯向前否﹖」眾人踴躍﹐齊聲應曰「願效死力以報大徳。」特知眾人可用﹐乃謂閻式曰「可將兵眾設奇﹐伏於要隘之所﹐以待辛冉兵至﹐先出不意擊之﹐自然勝彼。」式曰「將軍放心﹐吾等今日各皆親出﹐以建首功。」卽聚三寨將兵俱至﹐以上官晶﹑騫順﹑王角﹑李超四將領兵四千﹐伏於左屯山後隘處﹔任回﹑王辛﹑趙誠﹑李祺四將引兵四千﹐伏於右屯山後隘處﹐皆是廣漢來路要道。其兵初來﹐任其過險﹐不要阻他﹐只聽三个連珠炮起﹐一齊殺出﹐截住歸路﹐以四个從後殺回﹐不得有誤。「八將領計去了。李流﹑任道﹑李文﹑李恭四將領兵八千﹐伏於左寨之後﹔李讓﹑騫碩﹑羅準﹑李攀四將領兵八千﹐伏右寨之後﹔李蕩﹑李輔﹑楊褒﹑閻式﹑李特率精勇七千﹐伏於中寨之後﹔李雄﹑李國等引兵一千﹐往來救應。布置齊整﹐探子報道﹕」官兵將到﹐止隔五十餘里矣。「特遣各兵盡去埋伏。

至午未時﹐曾元兵至隘處﹐流兵放過﹐官兵以爲流賊無備﹐昂然直進。將近特壘﹐一齊發喊﹐殺入中屯。忽聽得信炮連天﹐寨後李蕩﹑李輔等四將殺出﹐左屯李流﹑任道等四將殺至﹐右屯李讓﹑騫碩等四將殺至﹐官將分頭迎敵﹐流兵拼死掠陣﹐無不以一當十﹐殺得屍橫疊疊﹐血積盈盈。官兵戰退里許﹐忽聽得背後喊聲大震﹐上官晶﹑任回﹑騫順﹑王角四將如風驟至﹐張顯恃勇轉敵﹐四將一齊殺上﹐張顯遮攔不及﹐被上官晶一刀砍於馬下﹐乘勝殺入官兵陣中。李流正與田佐交戰﹐官將劉並殺至﹐轉眼接戰﹐被田佐一槍刺中右臂﹐刀墜於地。曾元看見趕去﹐卻得任回﹑李蕩撞至面前救得﹐曾元接住李蕩﹐田佐抵住任回﹐回戰田佐不下﹐又遇李雄救應兵到﹐搶進懷中﹐一刀砍死曾元﹐遂與任回等一齊把田佐圍住。佐盡力撞陣﹐槍戳任回落馬﹐任道搶進﹐救得任回﹐任道又被田佐刺中左腿而逃。上官晶﹑李蕩戰住﹐佐亦不怯。騫順又至﹐佐斗益力。李超見其武藝精熟﹐非可力制﹐乃取大弩望田佐滿發一矢﹐直透小腹﹐翻身落馬。劉並欲要進救﹐被上官晶橫刀截住﹐田佐被流兵捆去。劉並見勢已敗﹐殺條血路﹐望廣漢而逃。路上又被王辛﹑李祺四將大殺一陣﹐劉並身中四槍﹐抵死撞陣而逃。回至漢中見辛冉等﹐具言曾元等被殺﹐只逃得一身來此。眾皆驚曰﹕」賊兵如此凶狠﹐一時實難收之﹐川民不勝其苦矣。「李苾﹑張演悉皆引去。李特大勝﹐收兵入寨賀喜。閻式曰﹕」今𨿽勝彼一陣﹐逆情已露﹐羅尙﹑馮該尙在城中﹐必須前來問罪。可備禮物﹑具狀詞﹐遣有膽略人前去伏札。一邊往戰場中砍首級兩个﹐上表申理。「李特從之﹐遣人入朝。未知晉之大臣如何發落﹐正是有分教﹕窘逐流民﹐辛冉釀成川內亂﹔殺翻首將﹐李雄據奪蜀中基。後人有詩嘆曰﹕

尙爲貪婪誤縱寬﹐冉因太急構成殃。兩相撫馭無良策﹐致使金湯作賊場。

第五十一回

羅尙會兵徵李特

成都刺史羅尙因辛冉起兵去徵綿竹﹐差大將田佐引兵相助。正欲差人去探勝敗消息﹐忽敗兵逃回﹐言田佐﹑曾元﹑張顯皆被所殺﹐三萬人馬殺死大半﹐各郡太守已皆散去﹐有人勸他來取成都﹐亟宜防之。羅尙聽言大怒曰﹕」我待李特不薄﹐何該害吾大將﹖賊旣犯吾﹐豈可不剿。「下令整點兵馬﹐以候徵討。只見門上報道﹐有人上狀稟事。尙令放入﹐其人近前獻上禮帖﹐夜明珠二顆﹐延壽珠一顆﹐祖母琭一塊﹐空靑一丸。羅尙問其來歷﹐那人於胸前取出文狀一張呈上。羅尙看之﹐乃是李特哀訴情詞﹐卽屏左右﹐問其事故﹐其人曰﹕」李甸長多多拜上﹐言蒙聖上授宣威將軍長樂侯﹐亦系晉之僚屬。今辛太爺誣其窩隱亡命﹐盜財致富﹐要索金子五千兩﹐寬容過此八月。眾人進稟﹐若容盡年﹐則出一千兩﹐彼則不允﹐與李犍爲老爺商議﹐背卻老爺﹐一鼓剿殺流眾﹐可得金銀十餘萬。起兵三萬殺至綿竹﹐流眾懼死﹐躲於山僻中殺出﹐官兵退走﹐眾得免剿﹐暗箭射傷田督護。及戰散﹐始知是爺之將官﹐急救之時﹐已不及矣。故此特來爺臺請罪﹐望爺方便一二。「羅尙曰﹕」汝可回報李將軍﹐言羅使君有言﹐道汝等拒敵不傷官將﹐不誅官兵﹐吾可方便。今到此際﹐卽是反亂﹐我若再有偏護﹐卽是與汝通謀﹐得罪朝廷矣。教眾人急忙遁去﹐我不追迫擒剿就是方便他們。你可速去回話﹐遲則別郡行文到此﹐定要興兵問罪﹐盡吾職分之事也。「使者將羅尙之言一一道過﹐李特與閻式曰﹕」羅公徳人也﹐理宜遵之﹐但眾實不願去﹐寬限者假意耳。今羅公見我等不行﹐卽日會兵到此﹐可急調人馬把住險要﹐莫使官兵入我巢穴﹐勝敗在此一戰也。乃生死所系﹐宜各用心協力。「眾皆應諾﹐分守要害。羅尙每日整兵打捱﹐只待李特等懼罪逃走﹐然後進兵虛趕﹐一則以賣人情﹐一則以要功績。使細作往綿竹打探﹐回報特等分守各處﹐並無去意。羅尙見說﹐卽時傳檄各郡縣﹐並蠻夷洞長等處﹐命各集兵馬﹐追剿流民。各方之人悉恨流民混擾﹐皆願逐去﹐由是各各應命。又申文書東下荊州﹐西到長安。河間王見尙文書﹐差雍州都護衙博帶兵一萬﹐徳陽太守張徵亦差牙將王宛﹑孫奇以兵一萬同赴成都剿賊。上庸守﹑南夷校尉義歆遣督護張龜將兵五千﹐巴州徐健引兵五千﹐梓潼張演引兵五千﹐皆來相助。羅尙乃阻長圍﹐自綠水結營﹐由都安至犍爲﹐連絡數百餘里﹐以李苾催糧餉給應三軍。兵馬紮定﹐羅尙親往綿竹邀見李特﹐勸之遁去﹐就觀兵勢彊弱。

特見尙輕身約見﹐乃亦同上官晶﹑王角二人乘馬來會。特請尙進營﹐尙不肯﹐特曰﹕」恩公此來﹐必有所諭。「尙曰﹕」吾昨已曾言與使者﹐勸君等速還故里﹐吾必不追。今四下軍兵俱集﹐共計二十餘萬﹐吾不忍眾進逼﹐故此止住諸兵﹐命之散處﹐特來見汝。可作急收拾﹐遣之出關﹐免使眾怒。我知汝必不能當﹐徒自取禍耳。「特曰﹕」尙公大徳﹐刻骨難忘。但泣告在先﹐必要寬至冬底方能起得身﹐惟垂憐之﹐死生不敢有負。「尙曰﹕」吾來一次﹐以盡日前相從之情﹐君當自省﹐毋使後悔。「言訖辭去﹐特送五六里灑淚而別。回至營中﹐與閻式等議曰﹕」今日羅公來此相勸﹐乃虛做人情﹐以觀吾兵營多寡彊弱之勢﹐明日便出兵矣。柰他各處皆至﹐兵勢甚盛﹐吾何可敵﹖「閻式曰﹕」甸長休懼﹐吾自有計以破之。兵𨿽諸處皆來﹐其心不一﹐當分兵以禦之﹐分付不可妄戰。最雄者關中之兵﹐若得一將領兵阻住﹐待破了羅尙﹐關西之兵亦可退矣。「特曰﹕」關西兵非等閒可敵﹐吾當自往﹐看緊慢而行。如西兵未到﹐卽以兵奪取葭萌關守住﹐則無西顧之憂矣。「乃帶領上官晶﹑騫順﹑任回﹑李超﹑李攀領兵七千﹐去迎關西之兵。羅尙探知李特領兵西行﹐乃命張龜﹑張興﹑徐舉分三路攻打李特營寨﹐囑付曰﹕」我昨看其壘形﹐廣漢之兵從山隘中行﹐被賊前後夾攻﹐掩其無備﹐故不能勝。且彼之兵不滿三萬﹐李特自將萬人去敵河間之兵﹐此處無足慮者。「三將領兵前進﹐探事軍飛報與李流﹑閻式等知道。式曰﹕」諸君不可驚慌﹐任彼攻擊﹐只弗妄動。直過日午﹐待其將次疲倦﹐行走聊亂﹐聽吾炮聲一起﹐分六路殺出﹐休要有誤。「眾皆受計伏定。官將兵分一齊殺至流兵寨前攻打﹐眾流民只是守住不動。張龜等攻至午時已後﹐各皆懈怠﹐你我閒談﹐隊伍錯亂﹐或有至於坐者。閻式乃命放起號炮﹐三屯中李流﹑任道﹑李讓﹑羅準﹑李蕩﹑騫碩分六路一齊殺出﹐張龜﹑張興﹑徐舉分頭迎敵﹐直殺得徵塵遮日月﹐號喊震乾坤﹐著刀者丟盔棄甲﹐被箭者毀目傷牙﹐哭聲聞於數里﹐血水積聚成流。流兵奮死力殺入﹐勢不可當﹐官兵大敗。三將止喝不住﹐亦皆奔走。李流﹑閻式等追二十里﹐看見官寨而回。閻式與李流議曰﹕」適觀官兵連營數百里﹐兵將甚廣﹐今𨿽以敗一陣﹐不曾損將﹐明日再來﹐則必分布齊整﹐難與爲戰矣。諸君不可辭勞﹐趁今官軍初敗﹐必是商議﹐未防我等進戰﹐可卽將兵裝束齊整﹐各帶火藥柴艸﹐一更起身﹐殺到寨邊放火燒著﹐自然驚亂。我等於暗處殺他火光中人﹐必獲大勝。「於是狠將十員李流﹑李蕩﹑李輔﹑李讓﹑任道﹑楊褒﹑騫碩﹑趙誠﹑趙說﹑王辛等皆曰﹕」此正陸遜破漢之計﹐以寡制眾之謀﹐我等當先。「乃各帶精兵一千﹐銜枚疾起。二更至近官寨﹐果然無備。誰知天助李特﹐忽然西北風大作﹐流將分開作五路一齊殺去﹐逼寨放火﹐火箭風中去急﹐直透寨內。官將慌忙殺出﹐但見喊聲震耳﹐不辧你我﹐火勢乘風燃發﹐一片通紅﹐官兵亂竄﹐李流等只於外邊擊殺。羅尙親出﹐見死屍滿地﹐數十里火焰燭天﹐知不能救﹐密喚徐舉走回成都﹐諸路遂皆潰還本鎭。惟有張龜殺死李謙﹐見兵盡散﹐亦只得乘黑奔歸上庸﹐途中多跌傷。閻式命將連營數百里皆放火燒之﹐三日煙焰不滅。

李特夜中看見綿竹地上火炙天紅﹐心中大懼﹐思欲商議次早回兵﹐恐家基有失。上官晶曰﹕」閻公多謀善守﹐必不致失﹐且有楊褒爲助﹐想是我兵燒尙連營﹐但自放心。「特乃少安。只見次早探子報到﹐言關中兵馬已近﹐止三十餘里矣。李特卽將軍紮下﹐拒住路口。衙博兵到﹐擺開陣勢﹐出馬叫曰﹕」汝等流眾皆關外良民﹐連界百姓﹐聊見年荒﹐盡皆逃竄﹐負逋差徭﹐今不思還故土﹐反於川中作亂﹐是何道理﹖「特曰﹕」吾本屢代忠義之家﹐今迫於不得已而起﹐汝旣連界鄰守﹐何得跋涉險阻來迫我等﹖我等實乃死中求活者﹐何不自諒﹐而乃以活來易死也。勸君速回﹐免遭殺戮。「衙博聽言大怒﹐挺槍躍馬殺出。特陣中上官晶向前敵住﹐兩下槍來刀去﹐戰了三十餘合﹐不分勝敗。衙博架住刀曰﹕」吾今至此﹐特爲招諭汝等還鄕﹐何不思進退無路﹐而妄拒官兵耶﹖「晶曰﹕」已上虎背﹐必到盡頭方見凶吉。「揮刀再進﹐二人各抖精神﹐又戰上二三十合﹐兩馬俱疲﹐馳騁不及。衙博喝曰﹕」賊將且住﹐若還不怕﹐換馬再來。「於是各歸本陣換馬。騫順曰﹕」你們戰久力乏﹐待我前去與他比个手段。「晶曰﹕」不可﹐大丈夫安得失信﹖陣上說過﹐若又不去﹐是示怯也。「晶乃復出﹐兩將又戰上四十餘合。衙博曰﹕」汝𨿽流徒﹐頗有勇略﹐是何姓名﹖「晶曰﹕」吾乃上將上官晶也﹐敢問官將何名﹖「博曰﹕」吾乃雍州西夷都護軍衙博也﹐好好下馬投降﹐共爲鎭將﹐愼勿陷於反賊之中可也﹐否則恐難自保。「晶曰﹕」降亦不易﹐榮辱憑天。「揮刀再戰﹐又三四十合。漸漸日晚﹐李特鳴金收兵﹐各皆回寨。李特曰﹕」關中兵將慣戰﹐隊伍嚴整﹐未可力勝者。明日當以暗計破他。「乃命蹇順越葭萌東山﹐出衙博寨後﹐只帶精兵五百﹐但聽寨前喊起﹐你卻搶出﹐放火燒其柵寨﹐殺散守兵﹐卽便合同李超望大道來攻衙博之後。順領計先去。再喚李超將兵一千﹐越西山小徑﹐去劫衙博之營﹐若得火發﹐彼兵逃散﹐卽與騫順殺轉﹐只待關兵出寨離遠﹐便去行移。超亦引兵悄悄前去。次早﹐李特召眾授計曰﹕」今日衙博出軍﹐你三人輪流挑戰﹐絆住他們﹐待劫寨之兵成功﹐衙博必然回救﹐我等隨後掩去﹐超﹑碩殺轉﹐可獲衙博矣。「言未畢﹐衙博兵到﹐特亦出寨布陣。衙博曰﹕」汝昨夜思吾之言有理否﹖「晶曰﹕」我自說你言無禮。「衙博喝曰﹕」死近賊徒﹐敢道我言無禮﹗「跑馬殺出﹐晶輪刀接住﹐二人鬥上三十餘合。上官晶帶馬而走﹐衙博趕去。不二三里﹐李攀撞出﹐又與衙博戰二十餘合﹐攀亦退敗﹐衙博不趕。李特親自引戰﹐衙博奮勇斗上十餘合﹐特又詐敗﹐博亦不趕。頃而任回將兵與博拒住不戰。忽探馬報道﹐被流賊李超劫寨燒去糧艸﹐殺死呂充﹑劉輝﹐兵皆四散走去也。衙博見說﹐勒馬殺轉﹐又被上官晶﹑李攀﹑任回﹑李特四處圍住。衙博欲撞陣回原路而去﹐未及出圍﹐李超﹑騫順殺至。博復衝轉﹐左突右撞﹐不能得出。正在危迫﹐卻得巴西郡丞毛植﹑五官長襄珍兩枝生力軍兵殺至﹐才救出圍。李蕩帶兵殺至﹐隨後追去。衙博亦同毛﹑襄望漢中而逃﹐上官晶等追至徳陽不能及。李特曰﹕」急抄小路去奪葭萌關﹐截住回兵﹐可擒衙博﹐則關中兵再不西向矣。「行不二十里﹐報道衙博已入關據住了。特曰﹕」若無毛植﹐衙博必被我獲矣。「蕩曰﹕」此二豎實爲可惡﹐吾當先取之。「卽引兵轉掠巴西。毛植﹑襄珍見蕩兵盛﹐乃舉城降﹐特受之﹐使李蕩鎭撫﹐調毛﹑襄二人回綿竹。

李蕩安撫百姓﹐各皆悅服﹐遂進兵攻打葭萌關。衙博與蕩凡三戰﹐不能取勝。又因騫順引兵相助﹐博思無援﹐乃棄關遁歸雍州﹐李蕩遂得葭萌關。李特見得兩關﹐巴西毛植等添兵一萬﹐乃自稱益州牧﹐都督梁﹑雍諸軍事。分置官屬﹐以鎭守所轄地方﹐立號建初元年﹐赦其境內﹐重用降將毛植﹑襄珍以招將來﹐商議進兵攻打徳陽。徳陽守將撫軍將軍刺史張徵也。探知賊兵犯界﹐乃與將佐劉商﹑瞿兌依髙據險以守﹐相拒數日。特將兵挑戰﹐被徵乘險擊之﹐折傷無數。徵俟夜又將兵直攻特營﹐特退走二十餘里﹐將兵亦分爲二營﹐依髙據險﹐命李蕩安營東山之上﹐特自安營西山之上。張徵探知﹐卽喚劉﹑瞿二將分付曰﹕」今賊兵亦效我憑髙據險﹐此又不知地利之人也。若只巡東路與吾死戰﹐則彼眾我寡﹐勝敗未可逆料﹐玆而又可以計取矣。你二人引步兵三千﹐徇山路徑趨特營之後﹐我將馬軍直攻特營之前﹐只聽炮聲一響﹐卽便攻入寨中﹐四面放火燒之。「二將領計而去。次日﹐張徵追兵進攻李特﹐特思山路崎嶇﹐以爲張徵一時難至﹐不作準備。及至午後張徵兵到﹐特倉卒引眾出拒﹐才布陣擂鼓﹐兩邊放炮。劉﹑瞿二人聽得炮聲﹐引兵打入特寨﹐放火燒起。李特驚懼﹐分任道﹑羅準回救﹐山徑窄狹﹐反被步兵殺退。羅準曰﹕」山寨已失﹐宜從東路奮力殺出﹐去合東山之兵﹐再作計議。「特曰﹕」路險日暗﹐若還殺出﹐必致多損﹐不如向西占住山險﹐待李蕩救兵到﹐兩頭夾攻﹐方可破徵。「準曰﹕」守險恐被所困﹐救兵難得入隘。「特不聽﹐與眾登山據守。張徵將兵圍住。次早﹐人報李蕩﹐言父被張徵困於西山﹐卽時將兵殺去救應。行不十里﹐山險路狹﹐只可容得一人一騎﹐蕩兵難進。司馬王辛曰﹕」可急使人尋覓路徑﹐免致耽誤。「蕩曰﹕」父在深險中﹐安俟覓路﹖正吾爲子的效命之日也。「乃下馬步行﹐挾一長矛﹐持一利刀﹐當先而進。」汝等若念大義﹐隨後挨入相助﹐敵人我自當之。「大呼直前。不二三里﹐路道漸闊﹐有兵千餘守住。李蕩踴躍而入﹐右手刀砍﹐左手矛戳﹐殺得官兵紛紛亂倒。官將瞿兌挺槍拒住﹐蕩怒目橫睜﹐厲聲大喝﹐躍進兌懷﹐一刀砍破頭顱﹐一矛又刺中胸瞠﹐兌死倒地﹐眾兵奔潰。劉音向前報恨﹐又被李蕩一槍刺中小腹而逃。劉商見弟倒於山坡﹐揮斧大叫曰﹕」賊潑皮何得無禮﹖好好棄槍﹐免吾動手﹗「李蕩捨命對敵﹐王辛等後軍趕不到﹐李蕩被劉商一斧砍中肩膀﹐刀被打落﹐蕩喜甲厚不傷﹐退後而走。劉商追之太急﹐眼不看地﹐失腳跌倒﹐又被李蕩復轉﹐一槍殺死。張徵聞報李特救兵至﹐正在隘處廝戰﹐乃親自來助。見諸將皆死﹐喝眾兵曰﹕」此處不過步戰﹐何不用心﹐致賊得志﹖可一齊放箭射之。「於是官兵拼死競進﹐箭如雨點﹐些小流兵抵當不住﹐李蕩身中十餘槍﹐箭掛滿體。正在危迫﹐王辛殺至﹐大喊震天。李特聽得﹐與羅準﹑任道殺散圍兵﹐自內衝出。官兵盡皆奔潰﹐幾乎殺得全軍皆沒﹐惟張徵引得親兵千人﹐從間道走出。李特見李蕩與兵士傷重﹐垂淚而言曰﹕」徳陽不能取﹐反致諸人受傷﹐父子幾乎喪命﹐是貪心之所誤也。今宜且棄張徵而回﹐免使後悔。「司馬王辛曰﹕」今張徵兵敗將亡﹐勢力已竭﹐一時焉能卽振﹖正宜因其窘極﹐追擒此人﹐免使脫去收聚餘眾﹐會合鄰兵﹐再來復仇﹐自遺後患也。「李特從之﹐整兵復進﹐直扣徳陽。

張徵見城將陷﹐出兵連戰皆敗﹐棄城而去。李特入城息眾。李蕩曰﹕」張徵川中智將﹐今幸守險誤敗﹐心膽俱落﹐正宜火速追之﹐以斷後禍﹐安可縱仇取悔。「遂負傷先起﹐上官晶﹑王辛﹑任道﹑羅準分水陸二路亟趕﹐至溶水及之。徵走上岸﹐被李蕩一箭射跌下馬﹐任道搶進﹐斬其首。上官晶又擒得徵子張存並家眷人等﹐押回徳陽。特感念張徵忠正﹐命張存載父屍回葬鄕裏﹐取庫中錢糧千兩﹐賜賞家眷遣還。於是人皆稱特之徳﹐爭慕歸之﹐特勢漸盛。畱騫順守徳陽﹐順東掠地至塾陽而回。李特將兵奪取涪城﹐又攻少城﹐斬常俊﹑費遠。費遠之弟費深奔成都﹐說羅尙曰﹕」今賊將李讓守住毗橋﹐特等東奪葭萌﹐轉掠巴西﹐下徳陽﹐並涪城﹐川中大震。將軍旣爲西都總主﹐不思進討﹐坐使流冠猖獗也。「羅尙然其議﹐遣張興爲前鋒﹐費深合後﹐引兵三萬﹐徑取毗橋。又使人召上庸張龜爲協助。興等至毗橋將近﹐遣都尉錢貫將兵一萬前去搦戰﹐李讓等倚橋不動。相持一日﹐官兵求戰不得﹐退回寨中。次日﹐張龜兵到﹐四將分兩路一齊望李讓寨中殺入。早被閻式設計﹐將精兵盡伏於寨外五里之地﹐寨中只畱些小兵卒在內行動﹐以李攀﹑任回﹑騫碩﹑趙誠﹑王角等伏兵在後。張龜等不知有計﹐奮力大喊﹐殺入讓營。見中無兵﹐回身殺出﹐只聽得炮銃連天﹐攀﹑回﹑碩﹑誠四將分頭殺出﹐龜﹑興﹑深﹑貫各自迎敵。戰未久﹐大喊漸近﹐李輔﹑趙說﹑李文﹑李祺等四下合至﹐反把官將圍於毗橋﹐殺得官兵屍積盈河﹐龜﹑興等只得衝條血路﹐走回成都而去。羅尙見眾敗回﹐心甚惱怒﹐卽日集眾﹐再命張龜﹑錢貫將兵一萬前驅﹐自率眾將領兵二萬繼發﹐徑逼毗橋安營。李讓恃勝﹐不問閻式﹐卽便親自當先﹐欲乘初到以擊羅尙﹐反被錢貫奮勇殺敗。錢貫直起毗橋﹐閻式驚慌﹐急命任回﹑李攀截出阻救。攀與貫戰住﹐約有二三十合﹐錢貫力怯﹐又被任回攻入﹐貫不能抵﹐遂被擒住。李讓得勝﹐乘勢殺過毗橋﹐一竟打入羅尙大營。張興﹑張龜急來救應﹐羅尙已走﹐軍心遂亂。趙誠﹑李攀等奮力擊之﹐官兵大敗﹐糧艸器仗悉被李讓所得。讓遂隨後追去﹐羅尙走入本境﹐閉上柵門。李讓命兵士放火﹐燒毀關隘﹐進屯成都北界。羅尙大懼﹐思下一計﹐使張興詐降於讓﹐以爲內應﹐張興領命而去。李讓不知是計﹐乃受其降。興見讓兵不滿二萬﹐將止任回﹑李文﹑趙誠﹐遂使心腹人偸出﹐暗約羅尙劫寨﹐以破李讓。尙遣張龜﹑徐舉引兵一萬﹐銜枚疾起﹐徑趨讓營。流眾無備﹐官軍大喊殺入﹐讓等慌忙急起﹐人不及甲﹐馬不及鞍﹐四散亂竄。李文等自內拼死殺出﹐被降將張興一刀砍於馬下。讓等各不相顧而走﹐轉奔毗橋李流營中。張龜等連夜追至毗橋。李流率眾殺出﹐官兵乃始住紮﹐立寨相拒。未及三日﹐李特與上官晶回軍﹐探知羅尙﹑李讓持戰﹐李文被斬﹐卽移兵先至毗橋﹐爲文報仇。

細作報知羅尙﹐尙曰﹕」我因劫寨幸勝﹐輕兵追至此間﹐特旣回兵﹐勢必難敵﹐不若退還成都﹐會兵再進。「張興﹑費深曰﹕」豈以大晉方伯﹐懼此艸寇﹐不戰而逃可乎﹖「羅尙然之﹐乃出兵搦戰。特亦引眾布陣拒戰﹐兩邊擂鼓吶喊﹐李蕩手舞大刀而出﹐官將張興橫刀接住﹐二人各逞英雄﹐刀如捲雪﹐惡戰上三十餘合﹐並無上下。費深見張興不能取勝﹐拍馬衝入相助﹐流將任道跑出抵住﹐四將往來交斗﹐約近兩个時辰。正在酣戰﹐被流將李讓﹑李攀以鐵騎從下流偸渡﹐繞出其後﹐官兵大亂。羅尙急分張龜去敵﹐李攀恃勇﹐單馬直取張龜﹐張興﹑費深俱被殺敗﹐隨後趕去。卻得張龜一槍刺死李攀﹐流兵少沮﹐羅尙方得安遁至郫水住紮。或謂羅尙曰﹕」今𨿽除得劇賊李攀﹐我亦失許多糧械﹐折兵五六千﹐一夜被追四十里﹐兵力兩疲﹐不如且回成都去。「費深曰﹕」不可。今若一還成都﹐賊兵必盡力乘勢而來﹐圍困城池﹐便受其制矣。宜立寨此處﹐亟差人往梁州﹑犍爲﹑廣漢諸處求救。若得一二處兵來﹐便可破賊矣。「羅尙從其言﹐卽差使往四處借兵救援。不數日﹐梁州刺史許雄差裨將孔志﹑張世引兵一萬﹐廣漢守辛冉令部將李統領兵三千﹐犍爲太守李苾遣牙將傅欽﹑賀仁引兵五千﹐刻日俱到郫水寨中聽調。羅尙接入款勞﹐只見南蠻校尉樵登遣副將秦敬﹑左明引兵七千又到﹐羅尙兵威復振。李特探知官兵四集﹐心中憂懼﹐召眾議對敵之策。閻式曰﹕」吾有一計。官兵湊集﹐其心各別﹐互相稱彊﹐但示弱以誘之﹐然後用奇設策﹐一戰可破尙眾矣﹐何足懼哉﹖「李特聽言大喜﹐乃分付李超﹑任回等﹐每日出戰﹐常示弱少怯﹐以驕其志。官兵不出﹐特亦不出﹐眾皆以爲李特畏懼﹐便有怠忽之意。相持十有餘日﹐探得羅尙巡更不嚴﹐命上官晶﹑任回﹑李流﹑趙誠四人﹐帶領精兵﹐乘夜劫入羅尙大營。尙急綽槍上馬﹐與張興殺出。流兵箭如雨發﹐馬中數箭﹐得張興緊護馬后。剛才離陣﹐流將任回跑馬趕去﹐李統看見﹐急往相救﹐又被李蕩在寨外繞轉﹐大喝一聲﹐頭隨刀落﹐把李統砍於馬下。右寨中孔志聽得喊起﹐綽剛叉馳馬而出﹐不防李讓伏在寨外﹐見志去﹐急取弓先發一箭﹐正中孔志左肋﹐翻身落馬﹐被亂兵刺死。張世趕到大寨﹐正遇任回﹐交馬三合﹐李讓趕到﹐從背後一刀砍世下馬。秦敬﹑傅欽雙到﹐流將趙說抵住﹐不五合﹐被秦敬生擒過馬。李流看見﹐急扯箭乘暗欲射秦敬﹐以救趙說﹐反中趙說面門﹐敬卽擲說下馬﹐逆戰李流。才五合﹐一槍刺中流腿﹐流負痛抵住﹐得上官晶來救﹐戰住秦敬。頃而李恭﹑李堪逼至﹐李恭戳死傅欽﹐上官晶斬了秦敬。羅尙知各兵皆敗﹐遂與張興等奔回成都﹐賀仁﹑左明亦走回鎭而去。後人見川中疊遭兵亂﹐有詩嘆曰﹕

漢世承平四百餘﹐蒼生久晏變屠誅。自從鄧艾逾川後﹐釀得干戈疊亂離。

第五十二回

羅尙因敗擒李特

僞益州刺史李特毗橋大破成都刺史羅尙﹐兵威大盛﹐乃分掠旁郡﹐命任臧﹑李堪襲上邽﹐閻式﹑李祺侵始昌﹐李武﹑任道攻陳倉﹐李速﹑羅準取陰平。四路主將領兵前去﹐皆望風歸附﹐不血刃而下數處。特卽命四將爲本處守令﹐於是諫議李讓﹑武陽侯李流﹑掌兵都尉楊褒合上邽守任臧﹑始昌令閻式﹑陳倉令李武﹑陰平守李速等﹐上書勸李特稱尊。特以羅尙﹑辛冉﹑李苾等皆是仇敵﹐俱守大郡﹐不肯聽從。閻式﹑楊褒又請依梁統奉竇融故事﹐自霸一方。特曰﹕」蒙諸君推舉﹐柰吾徳涼無能﹐必欲見愛﹐待奪得廣漢﹑成都﹐方可行之。「乃發兵先攻廣漢﹐以李讓將兵一萬爲前驅﹐閻式爲合後﹐卽日起發。辛冉探得李讓兵到﹐亦驅兵出境阻敵﹐大小三戰皆敗﹐乃退入城中固守﹐求救於羅尙。尙合李苾﹐命費深與賀仁將兵五千去救廣漢。費﹑賀二將兵少﹐見李讓勢盛﹐紮於中途﹐不敢進前。辛冉糧盡兵疲﹐每日指望救兵﹐不見來到﹐乃率眾棄城﹐奔往江陽而去。李讓不去追趕﹐入城安民﹐畱李超權廣漢太守﹐引得勝之兵攻打成都。李特曰﹕」羅公有徳於我﹐我今迫之﹐是不義也﹐何可行此﹖「閻式曰﹕」待吾先作一書陳白本情﹐然後進攻﹐自無怨恨。「特乃信之﹐遂令閻式修書﹐送往成都呈責羅尙。書曰﹕

晉宣威將軍長樂侯李特奉書成都羅侯老大人臺下﹕切念天下之物﹐不得其平則鳴。特以略陽世族﹐無柰荒歉﹐含恥就蜀﹐出不得已也。𨿽然僑居歷旬﹐未嘗不守法奉公﹐妄爲毫忽。第以逆臣趙鷁反亂朝廷﹐挾吾兄弟爲助﹐執不允從致怪﹐酷害吾弟於無辜﹐所以愚戇之性﹐頓起不平之鳴﹐攻除仇黨﹐自首聖朝﹐得荷鴻恩﹐念特有剪亂之微功﹐授吾兄弟以爵秩。蒙侯來蜀撫慰﹐特卽服罪臺下告以情悃﹐願效犬馬﹐與侯共安西土﹐冀叨實祿。豈侯聽取辛冉說妒之言﹐命田佐協助姦徒﹐激變良民﹐失大信以陷忠義之士。今特等已蹈背逆﹐正猶騎虎之勢﹐使優遊於平陽﹐則或望有脫。今又迫使入於山谷﹐寧不拼死命思斃夫虎﹐以求生我身也。

書至﹐羅尙不答一辭﹐李特乃率兵逼城而陣。尙不出戰﹐遣人求救於梁﹑寧二州。恐其路遠不能應急﹐復卑辭致書與特﹐緩其攻城。特召眾計議進退﹐楊褒﹑任回曰﹕」羅公以府庫空虛﹐外援不應﹐故以書假意諂我﹐若外兵一至﹐卽難爲計矣。趁此亦以虛詞寬其心﹐撤兵少退﹐乘彼釋備﹐夤夜以輕騎默搗城下﹐暗計襲之﹐可一鼓而克也。「李讓﹑閻式曰﹕」不然﹐吾昔日威勢未立﹐王惇﹑辛冉俱集成都﹐若非羅公以義相待﹐吾等焉必有今日乎﹖且郡城堅固﹐張興﹑費深﹑徐舉皆力練之將﹐羅公亦以智勇稱者﹐今但老邁稍懦耳﹐安卽無備﹖一時卒能襲彼﹐不若賣个人情﹐釋兵權歸廣漢﹐養銳積糧﹐擇人保守郡縣﹐防備官兵﹐自立官屬﹐看羅公何如。若再以兵伐我﹐那時竭力奪取成都﹐彼心亦甘﹐吾義亦全矣。「特乃然之﹐回兵廣漢﹐自稱大都督﹑鎭西大將軍﹐承制拜封﹐一依河西竇融故事。以伯子輔爲驃騎將軍﹐輔弟讓爲驍騎將軍﹐兄子始爲武威將軍﹐己子蕩爲揚威將軍﹐次子雄爲驍騎將軍﹐房弟堪爲西夷校尉﹐堪子李離﹑李國爲前後將軍﹐李恭﹑李樊﹑上官晶﹑任回﹑任道﹑費陀﹑王角﹑李祺﹑趙誠皆爲輔國將軍﹐上官惇﹑王達﹑麹歆﹑李文爲糧料使﹐李遠﹑李博﹑文斌﹑上官琦爲諫議﹐趙說﹑王辛爲司馬﹐楊褒﹑楊珪掌訟獄﹐嚴檉﹑李壽﹑王僚﹑王懷等爲掾史﹐分掌事庶﹐閻式爲正軍師﹐趙肅﹑何臣﹑毛植﹑襄珍爲光祿大夫﹐大赦境內。時羅尙貪酷﹐百姓多不服﹐特乃約法寬刑﹐輕徭薄賦﹐民皆大悅。

羅尙聞知李特置立官屬﹐更法釣買民心﹐怒其逆己﹐卽日行文到荊﹑梁﹑關隴﹐告特反狀﹐大會軍兵﹐共圖剿特。李特聞知﹐聚眾商議曰﹕」邇聞羅尙會集各處﹐謀剿我等﹐軍馬招聚反易﹐只有一件甚是可憂。爲因連年與辛冉等構戰﹐糧欠儲空﹐恐難爲敵﹐如之柰何﹖「眾流黨曰﹕」目今蜀中大戶﹐屢見西土構亂﹐兵戈尋擾﹐五家爲保﹐十家爲伍﹐皆相率立壘柵於深塢之中﹐移家眷老弱錢糧往避﹐以精壯守護﹐各有儲積。趙廞命張燦等侵奪民財﹐得我等救助之力甚多。今可使人到諸村塢善言假借﹐可然應允﹐數萬糧艸﹐旬日能至﹐何足慮哉﹗「李特不許﹐將牛馬宰殺給眾﹐發寶帛布匹﹐到各塢明貿糧米問食。郡人見特如此所行﹐皆念其徳﹐助牛米至軍門者日如輸運。特皆給與賦徭收票﹐民皆不受。有勇壯能執銳者﹐願來服役效命﹐共拒官兵﹐相保鎭守境域﹐得精卒六七千﹐軍容益盛。羅尙見諸郡兵馬到﹐遂帥眾至賊壘﹐隔四十里﹐探子回報﹐特甚嚴備﹐並不爲懼。尙乃紮立寨柵﹐與眾議曰﹕」李特此賊﹐假以仁義買釣人心﹐軍兵大集﹐加倍於我﹐我恐一將不能勝﹐事將何如﹖「任明﹑任獻與參軍徐舉皆曰﹕」賊兵𨿽多﹐不足懼也。聞他糧少﹐誓不擾民﹐軍餉必然無敷﹐但只堅守﹐不與妄戰﹐不過半月﹐賊眾食盡﹐自然有變。那時以計破之﹐必成功矣。「羅尙從之﹐分付緊守營寨﹐嚴戒軍兵堅壁守住。李特見官兵不出﹐發兵攻尙﹐尙只倚寨守戰。相持數日﹐特兵被射傷無數。挨至二十餘日﹐特軍糧盡﹐眾心攘攘。特慮有變﹐乃遣諸軍往各處村塢民寨之中就食﹐民兵不納﹐軍士曰﹕」羅尙貪酷不仁﹐吾等欲與川民除害﹐是爲汝出力﹐反不與我食乎﹖「諸塢無柰﹐只得畱納供給﹐軍士在塢恃彊﹐橫行淫亂﹐民皆不悅﹐多生離叛之心。使人訴於掌訟楊褒﹐褒與閻式議之﹐合李流入諫李特曰」主公向日自誓不擾於民﹐故能得此數郡以爲基業﹐柰何以垂成之大事﹐而又失信棄敗乎﹖且塢中之民立寨自衛﹐今𨿽相附﹐心未可測﹐亟宜召回就食之兵﹐執其大姓子弟﹐賜以職役﹐使來任事﹐𨿽曰官之﹐其實質之﹐然後父子兄弟不敢從晉﹐我得樂爲之用。如若再容軍士在各塢就食﹐侵擾害民﹐民心一變﹐禍不可測矣。「李特曰﹕」吾之遣兵就食者﹐使諸塢壁之人見信於我﹐彼皆恃我爲之捍衛﹐傾心願附耳﹐何敢致疑自家之人乎﹖矧玆大事已成﹐誰復背吾有異﹐吾心自有灼見﹐非汝等之所知也。「二人見諫不聽﹐乃與李流曰﹕」主公今恃己能﹐恐有被算。兵散在外﹐倘尙知之﹐必然來攻我等﹐當以用心提備。「流深然之。不期塢中居民果恨流兵搔擾﹐有遭姦欺者不勝忿怨﹐乃潛地投訴羅尙﹐言李特兵糧已盡﹐士卒皆散在諸處山塢之中﹐彊在民家就食﹐今爺總督西川﹐何不乘時與民除害﹐而乃與賊死守﹐豈是算乎﹖羅尙聽言﹐乃集將官共議﹐曰﹕」今李特無糧﹐將兵散於山寨就食﹐可趁此兵少﹐進而擊之﹐何如﹖「徐舉曰﹕」此天欲將亡李特﹐故有此事耳﹗向者李特假行仁義﹐以結流眾﹑川民之心﹐故人服李特之義﹐而能得以因心成事耳﹗今賊旣失人心﹐正宜乘而擊之﹐乃應天順人之事﹐何待狐疑﹖但宜先遣能言之人﹐說約居民。且塢中俱有壯士﹐能會武藝﹐旣來通我消息﹐必然恨彼﹐若得官兵相助﹐民定從吾﹐許以大兵攻特﹐命其各塢誘住流兵﹐自可破賊矣。「羅尙聽言大喜﹐乃令任睿﹑任明親往諸塢﹐密說民兵﹐約期舉事﹐諸塢悉皆應允。正欲行事﹐忽報襄陽太守宗岱提兵三萬將到。羅尙見諸郡皆來﹐卽日點集人馬﹐以辛冉部下大將何衝爲先鋒﹐徐舉﹑黃訇﹑左紀﹑任明爲副將﹐徑攻李特。又命上庸將張龜﹑犍爲賀仁二將﹐與梁州許雄伏於左路口﹐張興﹑費深助辛冉將兵伏於右路﹐以截流賊救應之兵。時初冬天气﹐陰雲布合﹐小雪霏霏﹐流眾並不曾提備。忽聽得炮銃轟天﹐羅尙親帶大兵﹐徑直殺至營前。李特因軍兵入山就食﹐眾少心懼﹐不敢出戰。特大呼曰﹕」尙兵至此﹐若不努力向前﹐必被攻入窠壘矣。「李輔恃勇﹐手舞雪刃剛叉﹐飛馬殺出﹐正遇何衝﹐二人敵住﹐戰未十合﹐黃訇﹑左紀攻入﹐李輔心慌﹐被衝一刀砍於馬下。李特看見大怒﹐親自率兵衝至﹐欲斬何衝﹐只見李遠挺槍早到陣前。何衝赳起神威﹐大刀奮砍﹐李遠抵敵不住﹐退入陣中。李超看見﹐急往助戰﹐何衝得勢﹐引刀再戰﹐與超馳騁上二十餘合﹐徐舉﹑任明雙雙逼至。李超遮攔不及﹐又被何衝一刀砍破頭顱而死。特兵大敗。

李文﹑趙說往村塢中催兵接應﹐那知皆被居民趁天下雪﹐假與聚飲致醉﹐收其器械﹐謀殺將盡。其不喫酒並醒者﹐皆空手逃命﹐路上遇著文﹑說﹐告以其情。二人大驚﹐急引本部復回﹐報知李特。特大悔曰﹕」吾不聽閻式﹑楊褒之勸﹐果有此失﹐如之柰何﹖「李流曰﹕」李蕩﹑李堪必然來救﹐可急殺出相合﹐又作道理。「誰知二路之兵盡被張龜﹑張興等戰住﹐不能得進。李文﹑趙說保李特衝出﹐被徐舉﹑何衝攔住。文﹑說冒死突殺﹐被左紀﹑徐舉各刺一人落馬。李流知事勢不振﹐與任回﹑任道﹑上官晶等馬膊相挨﹐死戰奪路而走。李特先衝出陣﹐羅尙看見﹐躍馬截出﹐大叫曰﹕」無義賊徒﹐今欲走往何處去﹖「李特見尙自來﹐亦搶進思要擒之。二人交馬接戰﹐才十餘合﹐忽見喊聲大震﹐一員猛將如飛殺至﹐乃襄陽前部先鋒孫阜也﹐手執長槍﹐直進陣中﹐如入無人之境﹐刺死流兵﹐紛紛倒地。遙見羅尙與李特親在交戰﹐趕去相助。三合之中﹐一槍將李特打於馬下﹐兵士搶向前去執特捆之。流民見特被獲﹐悉皆丟械奔散﹐官兵大勝﹐斬首五千餘級。李流與上官晶﹑任回等遁走﹐合聚李蕩﹑李雄奔往徳陽而去。又被何衝﹑孫阜等追至﹐乃逃入赤祖山﹐以聚流黨。孫﹑何二將至徳陽﹐攻破其城﹐擒斬騫順﹐又陷塾江﹐斬守將王回。李讓大懼﹐會任臧﹑騫碩退保涪城。川民見特大敗﹐皆生疑貳﹐歸正羅尙。尙遣張興等五將﹐引兵攻賊毗橋舊壘﹐斬流將上官﹗。張龜勸尙乘勢盡剿流民﹐遂進擊赤祖山。李流等懼其銳气正盛﹐轉奔少須﹐官兵又隨後追之。李流見兵將近﹐一面遣人催李讓等救應﹐一邊率兵阻截追兵﹐不容官兵入境。羅尙知有準備﹐親率張興﹑張龜﹑賀仁又至﹐結陣於途﹐以伺徵進。李流曰﹕」若有一人因其兵馬初到﹐紮營未定﹐奮勇擊之﹐可挫彼之鋒矣。「李蕩謂李雄曰﹕」吾父奮起白衣﹐兼並六郡﹐一日被其所執﹐此仇不共戴天﹐豈爲子之所可忘報者也﹖汝與叔父緊守營寨﹐吾當拼命死去被住一陣﹐幸而得勝﹐吾再與弟秉心效力﹐則父業或可望也。成敗皆在此陣之中。「言訖﹐綽刀上馬﹐奮勇殺入官軍陣內﹐砍得人頭亂飛﹐血染沙紅。黃訇挺戟抵戰﹐只一合﹐被李蕩連頭帶項砍翻下馬。何衝看見﹐橫刀趕來敵住﹐二人各逞雄威﹐奮勇大戰﹐斗上了三十餘合﹐未分勝敗。只見孫阜撚槍從旁殺至﹐李蕩力敵二人﹐並無懼怯。羅尙喝諸將並力向前﹐李蕩心慌﹐被何衝一刀砍中肩膀﹐翻身落馬﹐孫阜再加一槍﹐李蕩死於陣中。何﹑孫二將乘勢衝進李流大陣﹐流兵披靡﹐遂走入少城﹐緊閉不出。思念李蕩戰死﹐放聲慟哭﹐設靈拜祭。

次日﹐羅尙進圍少城﹐李流叫民上城守護﹐眾皆不應。李雄曰﹕」人心變矣﹐此城不可守也。「至夜﹐引其舊黨衝出﹐奔往廣漢而去。羅尙遂入城安撫百姓。李流等走至廣漢﹐復有眾二萬餘人﹐李雄與眾議推李流權爲益州牧﹐以安軍民。李流曰﹕」不可﹐弗若舉兵歸朝﹐以全身家﹐不比父兄在日也。「李雄曰﹕」今有城可據﹐有兵可令﹐有糧可守﹐何出此言﹐而自以身投於鼎鑊也﹖「流曰﹕」今我兵屢敗﹐戰將連喪﹐辛冉聘來何衝爲將﹐誓欲克復城池。又有宗岱﹑許雄﹑張龜爲助﹐吾恐軍民落膽﹐兵至城下﹐必生內變﹐事同少城﹐再無可投之處矣﹗欲保族眾﹐其可得乎﹖「李雄曰﹕」叔父之言差矣。我等殺傷官將﹐占據郡縣﹐害逐守臣﹐𨿽降能免不誅乎﹖昔漢髙祖與楚霸王大小四十餘戰﹐陣陣皆敗﹐後來九里山前一陣﹐竟收全功。大丈夫正宜死中求活﹐以成大事﹐何爲一敗卽餒志气﹖設若降仇﹐就如籠中之雞﹐任其宰烹﹐欲生無路矣。「流曰﹕」吾實懼荊﹑梁二州兵至﹐難與爲敵﹐何衝﹑孫阜皆驍將耶﹗「李雄曰﹕」辛冉老賊倚何衝之勇﹐不約眾兵﹐獨自先來﹐今當誓死殺他一陣﹐若破何衝﹐則後來官兵﹐亦不敢輕進﹐卽我眾亦皆膽壯而心志可堅矣。「李流不答﹐低首沈吟。雄曰﹕」今兵士𨿽少於往昔起手之日﹐而實戰精勇過之﹐叔父何前壯而後怯﹐不奮下一令而默懼乎﹖「流曰﹕」吾固不怯﹐恐眾不用命耳﹐汝試激而行之。「李雄乃出召流黨﹐謂之曰﹕」昔因亡命﹐與眾同入川蜀度活﹐吾父子叔侄﹐皆因汝等不肯還鄕﹐致與大國兵連禍結。今吾一門皆爲俠義傷身﹐气勢中否。今吾叔父慮眾膽怯﹐恐弗效力﹐意欲出降。我再思之﹐先日若此抗違朝命﹐拒敵官兵﹐脫一便降﹐汝我亦皆是死﹐汝等立意如何﹐須明言之﹐待吾好決。「眾人曰﹕」昔年將軍一家不顧其身﹐而爲我等出死力以延殘喘﹐今日至此﹐敢避其死乎﹖情願捨生拚命﹐與辛冉決一勝敗﹐以報甸長之恩。若還得勝﹐卽天之不絕我等也﹔設有不幸﹐當效田橫之眾﹐附冢而死﹐以明大義﹐豈肯自投罟网而降仇乎﹖「李雄聽眾所言﹐知其可用﹐卽奮臂大呼﹐貫甲執銳﹐與上官晶當先欲出以衝辛冉。湊遇冉兵適至﹐將要圍城﹐李雄大開城門﹐率敢死士千人﹐號呼首先湧出。辛冉未及成列﹐流兵鼓噪﹐冒死直入軍陣﹐無不以一當百﹐砍得官兵紛紛亂倒﹐疊疊交橫。何衝恃勇﹐往來亂殺流兵﹐卻好李雄至﹐與衝相撞﹐交鋒二十餘合。閻式﹑楊褒自外招集散亡來到﹐遙見城下大戰﹐忙殺向前﹐流兵聲勢大振。辛冉被上官晶刺中一槍﹐卻得劉並救住。楊褒衝至城下接應﹐見何衝與李雄死戰﹐慌忙取弓拔箭悄地射去﹐正中何衝小腹﹐翻身落馬﹐值羅兵到﹐費深殺至﹐救得何衝﹐冉兵大敗。李雄﹑上官晶等極力追去﹐冉兵退四十里方敢立足。計點人馬﹐折其三分之二。何衝至寨而死﹐辛冉傷重將危。李雄收兵入城﹐李流親自出接﹐撫雄背曰﹕」吾有眼無珠﹐幾誤乃事﹐不知英雄卽在我家﹐何懼敵人哉﹗「乃設宴賀喜。次日﹐羅尙欲待進兵﹐探得何衝死﹐冉病重﹐宗岱有疾。尙勢孤﹐退還少城。李雄見尙退去﹐不知何故﹐使細作往探﹐回報宗岱病重﹐回至途中而死。辛冉瘡甚不能起﹐何衝已亡﹐故此退去。李雄聽言大喜﹐謂叔李流曰﹕」今四處兵解﹐冉﹑岱若死﹐羅尙單弱﹐料難再舉。我兵切敗﹐糧食無給﹐汶山密邇此地﹐太守常深乃無謀之輩﹐假侄精兵萬人﹐夜半至其城下﹐出其無意﹐一鼓下之此莫測之機也。得此一郡錢糧﹐則又可以立事矣。「李流從之﹐雄乃悄地而起﹐一夜一日行三百里﹐至汶山界上。正值黃昏﹐遂令眾皆飽食﹐裹糧銜枚而進。三更至其城下﹐豎起雲梯數處﹐上官晶李國﹑嚴檉﹑王達首先扒上﹐眾軍士從之﹐比及守城兵士醒起﹐悉被所殺﹐打開城門﹐李雄將兵徑至府前。常深知城已陷﹐與子常松帶家眷望南而逃。常深當先向前殺去﹐不曾顧後﹐家眷俱被嚴檉奪擒而去﹐深乃單馬奔少城以投羅尙。郡丞王懷請降﹐李雄止喝不許殺掠﹐次早出榜安民﹐眾皆喜悅。雄畱李遠將兵五千鎭守﹐自帶錢糧一半﹐新降兵士萬人﹐唱凱以還廣漢。川中父老輩有詩曰﹕

經亂衰翁居破村﹐眼中何事不傷魂。因供寨木無桑柘﹐爲募鄕兵絕子孫。

倍似平寧徵賦稅﹐未嘗曉夜略安存。至於雞犬皆星散﹐十處人家九閉門。

第五十三回

李國設計奪漢中

話敍李雄因敗弱之勢﹐又得復下汶山﹐資其錢糧﹑兵馬﹐軍威復振﹐還至廣漢。李流見雄得勝﹐心中大喜﹐謂李雄曰﹕」不意今日否中生泰﹐復得城池﹐皆汝之能﹐可謂克肖父兄者也。「雄曰﹕」賴庇叔父威福﹐諸將之力耳。「流乃宴謝眾將而散。此時羅尙退兵少城﹐聞知流賊又並汶山﹐欲待去復﹐慮閻式﹑上官晶有謀有勇﹐與徐舉等議曰﹕」叵耐李流復妄肆無忌﹐又奪汶山﹐理合徵之。但彼新破何衝﹐眾心已壯﹐不若乘此東取涪城﹐再行計議。「舉曰﹕」此論極善﹐可卽便行。「尙乃率兵徑趨涪水。李讓﹑任臧因新敗糧少﹐退走於郫城而去。羅尙入涪城安民﹐庫中錢糧無毫畱貯﹐兵士饑甚。徐舉獻謀曰﹕」我兵攻東﹐則賊兵西掠﹐我等取南﹐則賊又北寇﹐似此戰無了日﹐地不得寧﹐人不得息﹐禍根終不斷也。今此郡靑城山中有一豪傑﹐乃汶山人氏﹐姓範名長生﹐有糧數萬﹐富多金帛﹐謀深有勇﹐轄下有壯士﹑土兵數千﹐爲一方大戶保障首領﹐流賊聞名遠遁。小將願往說彼合縱平寇﹐使君大人以兵前攻﹐吾與長生繞出其後﹐可取汶山猶如反掌﹐那時賊徒獨據廣漢一城﹐無能爲事。使長生鎭守涪城﹐小將鎭守汶山﹐使君坐鎭成都﹐不過半年﹐李流成擒矣。若得兩川平定﹐君之功績﹐超出於古﹐豈不偉哉﹗「羅尙以爲徐舉意在要求汶山太守﹐故設此謀﹐成則彼得爲太守﹐敗則罪及於己﹐不從其議﹐乃難舉曰﹕」以吾數處之兵﹐尙且不能卽勝﹐豈以一介村夫﹐而能勝於何衝﹑張龜﹑劉並﹑田佐﹑曾元等人乎﹖此迂談也。「舉乃大憤曰﹕」懦夫非成大事者﹐不聽吾言﹐終久禍將及身矣。「小軍知舉言﹐報知羅尙。尙欲罪舉﹐無過可指。忽日舉又進言曰﹕」昨者李讓﹑任臧亦是梟獍賊徒﹐望風遁去﹐不敵吾兵者﹐其必有復來之心﹐當預防之。「尙曰﹕」汝何多慮之甚也﹖彼見李特被擒﹐連斬數將﹐畏吾如虎﹐聞影逃走﹐勢所必然﹐自有主見﹐非懦夫之所知也。「舉聽尙言﹐好意成惡﹐气得半晌不能言﹐乃徐曰﹕」使君旣不從僕之過論﹐僕請自立一營﹐倘有緩急﹐好相救援﹐免遭賊人暗算﹐君意如何﹖「尙欲因其自去﹐好罪責彼﹐遂從其請。徐舉分兵五千另立一寨﹐日夕亦甚防備羅尙﹐恐其加害。

李讓在郫城探知舉﹑尙不睦﹐欲復涪城﹐只愁糧少﹐使人往廣漢問李雄乞糧應付。雄遣閻式押糧﹐自帶精兵往助。雄等至郫城﹐李讓接入﹐共議進取之計。閻式曰﹕」且自從容﹐須要細察徐舉﹑羅尙不合之由﹐然後用計﹐於中再行間諜﹐方可成功。「讓從之。使人訪探其因﹐數日不得的實。忽被趙誠捉得尙兵一个﹐帶至城中。閻式命軍中賞賜其兵﹐問曰﹕」羅使君何故與徐參軍構隙﹐致不和睦﹖「兵曰﹕」某乃羅使君部下親隨﹐特爲徐參軍之故﹐在外體察﹐恐其異心耳﹗此事還是羅爺不是。徐參軍勸其交聘範長生共復汶山﹐心中欲思乞爲汶山守﹐故此互生疑貳﹐徐參軍實忠義之言也。「閻式曰﹕」怪見徐舉使人召我攻打涪城﹐緣此故耳。我兵新敗喪主﹐銳气正挫﹐是以未行耳。「李雄曰﹕」彼乃羅尙之卒﹐何可以密謀對他言之﹖旣已漏泄﹐不可畱矣。刀斧手﹐與吾推出斬了。「閻式曰﹕」不可殺了﹐只宜監在軍中﹐待破涪城﹐放他便是。「雄恕其死。小卒不知是計﹐伺夜潛逃出城﹐將其事報與羅尙知之。尙怒甚﹐遣常深往舉營責以大義﹐徐舉不知所出﹐心中恐怖﹐謝深送去。閻式見小軍逃走﹐知可行計﹐乃請往徐舉寨中試說之。李讓依其言﹐遣式行。式至舉寨﹐說曰﹕」羅尙老悖﹐不重賢良﹐弗能用公嘉謀﹐反欲思害於公﹐此匹夫之爲﹐何足與謀大事﹖吾甚爲公慮焉。今益州公遣僕來告利害﹐願與公共舉兩川﹐事成之日﹐願傾國以聽之﹐不但汶山太守而已。「徐舉見式所言﹐悅而從之﹐放火燒營﹐乘夜奔至郫城﹐與李雄﹑閻式同至廣漢。李流見說徐舉歸投﹐卽率眾頭目出廓迎接入城﹐慰勞宴款﹐拜爲行軍副總管﹐同往教場觀兵。徐舉曰﹕」吾觀諸將與兵士﹐足可爲用﹐霸業無難﹐所欠者糧耳。「流曰﹕」此地久經徵戰﹐人多奔徙他州﹐官窮民敝﹐糧實無措﹐如之柰何﹖「舉曰﹕」昔日孫伯符起事﹐得魯肅指囷﹐竟成吳業。今範長生豪俠一方﹐若往求之﹐數萬糧米﹐可不勞而得。吾請往說此人﹐告以羅尙之貪﹑百姓被虐之故。得彼聽允﹐出糧以益吾軍﹐則大事可諧矣。「流喜﹐乃備金寶禮物﹐使楊褒隨徐舉往說範長生。

舉至靑城山﹐入見長生﹐送上禮幣﹐告以求糧之事。長生堅執不受﹐再拜辭謝曰﹕」吾乃是淸髙自守之士﹐若以糧米益渠﹐則成萬世罵名矣。「舉曰﹕」羅公貪而且酷﹐刻剝民脂﹐所以各郡響應﹐願從李益州。今被宗襄陽﹑許梁州等路來﹐益州體贏徐子之行﹐不忍害民﹐挈兵遁避﹐誤被所獲﹐遂至垂敗。今川民咸念其仁﹐願從守死廣漢﹐以免羅尙之酷﹐遂復奪汶山﹐兵威再振。玆爲不肯擾民﹐致軍糧竭。聞先生髙義多囷﹐故遣僕來告﹐望施春澤之濡﹐濟廣漢之軍﹐卽所以濟益州之名也。「長生不爲動。楊褒曰﹕」徐副總爲羅成都之參軍﹐先生之所知也。以羅公殘刻百姓﹐諫勸觸怒﹐妄欲加害。亦念吾李益州仁心感眾﹐義气動人﹐故此相歸﹐欲共救民於水火也。吾𨿽關外流民﹐粗知大禮。今晉朝大亂﹐兩川終失﹐先生肯出﹐抑可以振南陽之績於靑城之起。脫若堅拒不與﹐流眾情極﹐率郫城﹑汶山﹑廣漢之眾﹐三面迫之﹐恐先生𨿽得淸名﹐而髙譽頓挫矣。「長生曰﹕」大丈夫威武不能屈﹐據子之言﹐是欲脇吾從汝也。「徐舉曰﹕」不然﹐吾亦晉臣﹐豈肯陷於不忠也﹖但國朝失政﹐有功無賞﹐有罪不嗔﹐𨿽奮死沙場﹐亦惟付之落花流水。先生不若因而從之﹐更有仁義之名﹐久遠之譽。倘或王川﹐亦一時鼎足之師侶也。「長生不得已﹐乃出糧以給流軍。李流得糧﹐乃議復取涪城﹑少城二郡。範長生曰﹕」不可爭此空城。今羅尙新復﹐必要力爭﹐且尙之兵糧﹐皆取給於犍爲。犍爲太守李苾乃是文官﹐素不知兵。若鼓行而東﹐唾手可得﹐則又斷成都一臂矣。「李流大喜﹐命李雄提兵去襲犍爲。

雄以兵夜行日住﹐潛至城下﹐李苾始知﹐急聚眾人商議曰﹕」賊兵寇城﹐賀仁解糧往成都未回﹐怎生迎敵﹖「仁弟賀俊曰﹕」吾願領兵退賊。「卽便披掛出城﹐直衝李雄。雄見勢勇﹐慌忙舞刀接戰﹐不十合﹐賀俊架隔不及﹐被雄活擒過馬。李苾在城上看見﹐卽便走入衙中﹐收拾望北門逃出﹐奔往成都而去。軍兵無主﹐盡皆投降。李雄使人報至廣漢﹐李流大喜﹐往郫城召李讓至犍爲鎭守﹐代雄回軍商議進取。雄曰﹕」今叔父敬甫不在郫城﹐郫城勢單﹐宜先取少城﹐好共相守援。「流然之﹐遣上官晶﹑任回﹑任道﹑王辛引兵一萬前進。少城守將洪蕃﹑常深引兵出戰﹐被上官晶一刀砍中馬頭﹐洪蕃墜地﹐蕃叫願降。常深不敢再敵﹐奔往成都﹐報知羅尙﹐上官晶遂奪少城。羅尙見常深至﹐報知其事﹐心中大怒﹐親自帥眾來爭。上官晶會合任臧﹐掎角爲勢。尙與之連戰﹐互相勝負﹐乃亦紮住。持守旬餘﹐羅尙無犍爲運糧之助﹐憂軍乏食﹐收回成都。上官晶畱任道﹑王辛鎭守二城﹐同任臧﹑任回﹑洪蕃並回廣漢。李雄大喜﹐議取涪城。正欲起兵﹐忽值李流染病不起﹐遂各停止。雄侍疾十餘日﹐藥餌無效﹐形憂於色。李流覺之﹐謂雄曰﹕」汝不須煩﹐吾病危篤﹐恐不能起。你可悄地發書﹐往犍爲召回李讓﹐綿竹召回李堪﹐巴西召回李離﹑李國﹐汶山李遠至此﹐我有說話分付。「雄從之。遣人持憑引﹐密往交代諸親族。不數日各皆歸到﹐齊入省謁﹐流曰﹕」吾蒙弟侄並諸友輩推舉﹐實指望同心協力﹐以報兄侄大仇﹐再闡餘光。不幸沾此重疾﹐日增危劇﹐多因不保﹐可請軍師與眾將官至此﹐吾見一面﹐以盡相共之義。「須臾閻式﹑楊褒﹑上官晶﹑任臧﹑任回﹑王角﹑趙肅等俱至。流曰﹕」吾與諸君﹐今得冕冠佩服﹐統馭軍民﹐皆賴吾兄與弟爲之倡首。今吾兄與弟﹐曁侄李始﹑李蕩﹐皆竭戰而亡﹐甚爲可憫。念李雄亦吾兄之子﹐有恢弘英武之材﹐禦眾拒彊之略﹐汝等必欲保全諸眾宗祀子孫﹐非立李雄不可﹐惟無逆吾言﹐則各皆幸甚。「李讓曰﹕」謹依兄命﹐敢不盡心﹖「復謂閻﹑楊等曰﹕」吾乃李益州兄弟﹐今與兄堪面許盡忠輔侄﹐君等當念亡兄李特昔情﹐共受遺金﹐勿得相負。「眾皆曰﹕」吾等若違益州顧命﹐忘甸長大徳﹐子孫不得昌盛﹐身體不得周全。「李流聽見文斌﹑嚴檉﹑麹歆等立誓﹐召至榻前﹐垂淚涕泣曰﹕」吾兄弟與諸君同患難﹐歷艱險﹐未曾少有乖離﹐正所謂貧賤之交﹑死生之友。滿望白首同歸﹐揚旌鄕土﹐飲諸里社﹐以盡平生。不期天勿從願﹐以吾兄垂成之業﹐半途奄棄﹐如之柰何﹖「言罷慟哭﹐眾皆號悲曰﹕」主公且宜保重尊體﹐共圖大事。「流曰﹕」無能爲矣﹗諸君有文武之才﹐必能建立勛業。彊敵在邇﹐不可一日無主。吾死之時﹐宜卽日李雄以統兵眾﹐吾等亡過之魂﹐亦皆感祐矣。「言訖昏沈。眾皆跪下﹕」謹奉鈞旨﹐敢不盡命。「流張目含淚不能答﹐至夜而卒。次日﹐李讓﹑李堪率眾先立李雄爲主。升帳蒞事已畢﹐乃舉哀治喪﹐葬流於靑城山麓。喪禮完﹐上官晶﹑任臧會眾等共議﹐欲立李雄爲王。楊褒﹑閻式曰﹕」此事尙未可行。時下東得西失﹐民持兩端﹐地土人心不固。若還妄自矜大﹐眾必惡之﹐恐易爲變也。「晶等曰﹕」立之爲王﹐則可以號令全蜀。幸貴者爭來相附﹐共圖成事矣。吾當面見主公而議之。「乃入告其事﹐李雄曰﹕」吾以綫才篾徳﹐荷蒙諸君推戴爲主﹐猶恐不堪﹐況敢罔昧乎﹖且叔喪未冷﹐外有羅尙仇鄰未殄﹐聞吾自立﹐彼必申奏晉朝。倘若四方兵至﹐取亡之道也﹐安可行之﹖「閻式曰﹕」眾意不可全拂﹐宜權爲益州牧﹐行大將軍事﹐以令軍民。「雄從之。

卻說羅尙自失少城﹐將兵去復﹐又爲乏糧引還﹐心甚恨之。探得李雄﹑李讓皆回廣漢﹐便欲起兵爭取。忽報李流病死﹐李雄立爲益州牧﹐一時未敢出兵。羅尙大悅﹐乃命常深﹑許汜﹑賀仁﹑費深﹑李苾總統精兵一萬﹐取郫﹑少二城。任道﹑王辛聽知﹐使人飛報李雄知道。雄曰﹕」羅尙欺吾叔死新立﹐故妄興兵﹐今此一戰﹐不比往日﹐務要取勝﹐始可立事﹐非叔父親行不能退彼。「讓曰﹕」主公不言﹐吾亦願往以弘振始功。得假精卒五千﹐破尙必矣。「李雄大喜﹐卽令上官晶﹑任回﹑楊褒﹑王角引兵一萬﹐隨李讓往救二處。讓至少城界上﹐探得尙兵在郫城﹐卽連夜兼程而進。聽得尙兵正在圍城攻打﹐李讓﹑上官晶分兩路繞出官軍之後。常深等知是賊兵救至﹐塵頭大起﹐急忙撤圍整陣。晶等殺到﹐鋒不可敵。任道等在城上看見﹐亦開門突出﹐殺得官兵首尾不顧﹐大敗而走。晶等隨後追襲﹐得器杖盔甲無算。深等退回成都﹐李讓亦收兵還。李雄自出迎讓﹐曰﹕」恭喜叔父大展英武﹐已破敵膽矣。但羅尙老賊苦苦與吾結冤﹐今當盡起六軍﹐直造成都﹐以報父兄大仇﹐與之決一勝負﹐方遂吾志。「閻式曰﹕」未可造次﹐必須探聽的實﹐待其出兵他處﹐卻分輕騎徑襲成都﹐使其兩頭不救﹐方能建績。「雄然之。使細作往察動靜。不一月﹐探子回報﹐羅尙軍士無糧﹐畱牙門將軍羅特﹐畱兵一萬守成都﹐任明引兵五千守涪城﹐自引大兵往夔州﹑閬中就食去也。李雄聽罷﹐集眾共議﹐副總管徐舉曰﹕」今羅尙遠出﹐以成都托付豎子﹐此天使之以資將軍也。羅特年幼無謀﹐若以精兵臨之﹐不降則走矣。涪城任明有謀無斷﹐亦易取者。亟宜起兵﹐時機不可失也。「李雄善其計議﹐畱楊褒輔李堪權其事﹐自統大軍﹐以上官晶爲先鋒﹐李讓爲總帥﹐閻式﹑徐舉爲參謀﹐嚴檉﹑任回爲左右﹐與文斌﹑李遠﹑李國﹑王懷等﹐一同起發﹐共精兵二萬﹐徑扣成都。羅特不敢出戰﹐李雄將城圍住﹐不使走漏外去求救。圍至十日﹐城中軍民救應不輟﹐驚惶亂竄。羅特心慌﹐親自上城督戰﹐爲流矢所中﹐五日不能臨軍。城中支給不洽﹐怨聲鼎沸﹐嘆息聞於城外。

特懼有變﹐復自勉彊散糧﹐上城慰眾。李雄看見﹐親叫曰﹕」羅將軍聽我一言﹐今晉朝失政﹐賞罰不能明﹐𨿽欲盡忠﹐恐徒空死。且羅尙貪而又虐﹐眾心已變﹐城破旦夕。將軍若還執迷﹐必致玉石俱焚﹐恐累家眷。不如早降﹐以保富貴。「羅特不答﹐繞城而去﹐雄知其心畏死﹐乃召閻式議曰﹕」吾所以徼幸成事者﹐得川民之心也。今城中困極已甚﹐若待城破﹐難保不傷百姓﹐意欲使人入城以利害說之。倘得羅特順從﹐與民無擾﹐便得眾心歸向﹐大事在掌中矣。「閻式曰﹕」吾今當自往﹐看緊慢而誘之﹐特必聽允。「雄曰﹕」軍師肯行﹐已得成都矣。「卽命閻式以輕騎徑到城下叫門﹐守城軍士見式一人儒巾素衣﹐乃開門放入﹐送見羅特。特曰﹕」汝何人也﹐到此何干﹖「式曰﹕」吾不爲別﹐特欲救拔滿城百姓之命耳﹗今思羅使君數與李益州爲敵者﹐得荊﹑梁﹑上庸﹑廣漢﹑犍爲諸郡之協助耳﹗今數處皆解﹐半爲李並﹐羅使君自己遠去﹐將軍外無救援﹐內無糧食﹐竊恐一朝城陷﹐身家俱破﹐眷屬負累﹐兵民遭戮﹐此時功名又不知何在也。聞李益州英雄超邁﹐寬洪大度﹐實天所資以救拯川民之溺者。將軍何不應天順人﹐開門納李益州之兵﹐同享富貴﹐保全宗黨﹐以救一城﹐而將軍之徳豈不茂乎﹖「特曰﹕」吾乃大晉方伯臣子﹐肯捐土降賊﹐豈不貽笑後人﹐玷辱先祖乎﹖況我叔擒斬李特父子兄弟甚眾﹐彼恨徹於心骨。汝是何人﹐敢此誤我﹐以身就仇乎﹖「式曰﹕」不然﹐昔日岑彭歸漢﹐張郃入魏﹐豈非敵將有血戰之仇者乎﹖吾卽益州軍師閻子規也。吾主量能容物﹐前者徐舉從招﹐卽拜行軍司總管﹐今爲鎭國將軍﹐脫有記仇之心﹐豈不協力攻城﹐而何命式入見乎﹖某願以性命保之。「特思式言有理﹐乃喚眾人謂之曰﹕」今我兵與流民爭戰數年﹐時無安息﹐歷盡汗馬百戰之勞﹐並無獎賞存卹之詔。本欲悉力拒守﹐與汝等共死忠義﹐柰無人得知吾等之心﹐矧羅使君遠去﹐城中糧盡兵疲﹐料難爲守。欲待逃出去合外兵﹐共來爭取﹐又被流賊把得鐵桶似緊﹐有翼難飛。汝等有何髙見﹖「眾人知特有降順之心﹐此實遮飾之問﹐乃齊聲應曰﹕」事在將軍﹐何不從閻將軍之請﹐超拔軍民﹐權保富貴乎﹖「羅特依言﹐遣人賫印綬詣雄軍中投降。李雄受之﹐乃大張旗幟﹐擺列鼓樂﹐親自迎特入營﹐設宴重待。次日﹐一同入城安民﹐卽授羅特爲車騎將軍。李雄遂得成都﹐鼎足之勢成矣。後人有詩嘆曰﹕

梟雄李特聚流民﹐因敗遭擒子更興。天教西土無寧日﹐致使成都不刃平。

第五十四回

李雄並川稱成國

僞益州牧李雄用閻式之計說下羅特﹐兵不血刃而得成都﹐雄乃大宴慶賀﹐命李讓將兵取涪城﹐李堪將兵取雒城﹐二將領命離成都而去。李讓至涪城﹐任明出兵拒戰﹐被任回射死﹐州丞葉蓁被李讓擒住﹐遂復涪城。李堪至雒城﹐羅尙畱兵七千在彼就食﹐聞知流兵犯境﹐守將顏經開城門出拒﹐兩陣對圓﹐橫刀髙叫曰﹕」流賊狂徒﹐何敢侵吾疆域﹖好好下馬投降﹐免受誅戮。「李堪曰﹕」尋死狗奴﹐乞命猶遲﹐尙亂言也。誰先擒之﹖「言未畢﹐鑾鈴響處﹐嚴檉飛馬而出﹐手執燕尾雙槍﹐衝鋒而進。顏經逞勇逆戰﹐未及十合﹐被檉一槍戳死。官兵失勢﹐李堪揮眾掠陣﹐官兵大敗﹐嚴檉隨後逼去﹐不得入城﹐往涪關逃去。嚴檉就搶入城﹐李堪繼至﹐百姓拜跪乞命﹐堪乃下令禁止殺掠﹐雒城遂定。報至成都﹐李雄大喜﹐卽遣上官晶等旁徇下縣未附者。文斌等十日奏績﹐雄悅﹐遂命李國﹑李云督麹歆﹑趙肅﹑趙誠等﹐引兵三萬襲取漢中。新任太守張殷知李雄有兵入寇﹐乃將精卒萬人﹐立柵於定軍山之東﹐李兵不能進。相守旬餘﹐李兵因糧道艱阻﹐晉兵嚴守﹐副將等咸勸李云引還。云與李國議之﹐國曰﹕」軍見難進﹐思欲回成都﹐理勢然也。但張殷必有細作察探動靜﹐吾等一起﹐彼必以精兵追躡﹐掩襲吾也。不如將計就計﹐因而破之。「遂喚王角﹑李祺分付曰﹕」你二人素有膽勇﹐可帶精兵八千﹐偸過小路﹐出定軍山之北﹐伏於漢中要路﹐以防張殷逃回﹐截出殺住﹐毋使入城。上官晶引兵五千接應二人﹐李云﹑趙肅引兵三千﹐伏於歸路之左﹐上官琦﹑趙誠引兵三千﹐伏於歸路之右﹐毛植﹑襄珍引兵一千﹐伏於定軍山側﹐只待張殷拔寨追趕﹐你卻將兵殺出﹐放火燒寨﹐以亂其心。「李國分遣以定﹐自將兵士一萬五千﹐多張旗幡﹐親自斷後﹐洋洋然望成都而退。張殷不知有計﹐見李國兵退﹐卽率兵將拔寨盡起﹐如風追進。李國伺其將近﹐故意催兵疾走。張殷以爲李兵眞走﹐亦催兵急趕。李國走至伏所﹐放起號炮﹐李云﹑上官琦兩路伏兵殺出﹐李國親自殺轉。張殷見前山隘﹐回馬殺轉﹐只見煙焰衝天﹐已被毛植﹑襄珍劫入大寨﹐放火燒著。張殷叫眾將曰﹕」反中賊之詭計矣﹗可盡力殺出﹐回守漢中﹐又作道理。「各皆奮勇奪路而走。剛得脫戰﹐又被毛﹑襄二將殺轉。張殷兵散過半﹐不敢戀戰﹐望定軍山而逃。行不二十里﹐炮聲震響﹐兩枝生力精兵殺出﹐髙叫﹕」張殷匹夫﹐好好下馬投降﹐免遭殺戮﹗「張殷等拼命撞陣﹐被裨將羅羕﹑張金苟捨死抵住。王角﹑李祺合至﹐殷乃奪路而逃。忽然前面撞出一將﹐手持大刀﹐跑馬直取張殷﹐曰﹕」認得上官晶將軍否﹖「殷見其威勝別將﹐遂不敢突陣回還漢中﹐落荒逃去﹐出葭萌關望長安而走﹐李國等遂乘勝攻下漢中。梓潼太守張演來救時﹐已不及﹐乃抽兵回。李國知之﹐使上官晶﹑羅羕﹑張金苟追去﹐張演戰敗﹐遂棄梓潼﹐又爲上官晶攻破。李國畱上官晶﹑毛植守漢中﹐李祺﹑襄珍守梓潼﹐收兵回成都。李雄大喜﹐委命閻式旌賞取漢中﹑梓潼有功將士﹐遺忘羅羕﹑張金苟二裨將﹐不及賞賚。二人自訟其有功無賞於式﹐閻式曰﹕」汝二人乃無名下將﹐素少功績﹐今何敢於大臣之前爭訟乎﹖必欲希賞﹐待下次效力﹐方得補冊頒賞。「叱之使退﹐二人滿面羞慚﹐深恨閻式。羅羕有妹夫文碩爲大將軍﹐是川中降將﹐亦與閻式不睦。羅﹑張二人詣文碩共議其事﹐碩曰﹕」何不殺之﹖「二人曰﹕」他乃大臣﹐何能及此﹖「碩曰﹕」不難﹐待閻式臨軍出兵之時﹐乘便刺之﹐一力士可制耳﹐奚難之有﹖「二人深信其言﹐領謝而去﹐不在話下。

且說羅尙在夔州就食﹐聞知流兵復奪涪城﹐正欲回兵爭取﹐忽報李雄竊據成都﹐又襲漢中﹐並梓潼﹐勢甚猖獗﹐未可卽剿也。羅尙乃具本入朝﹐上其大逆反狀。朝中見本﹐數日議而不決。王戎曰﹕」胡漢擾亂中原﹐實乃心腹之患﹐川蜀李雄系偏隅之地﹐無有他志﹐不發兵徵剿尙無妨礙﹐但下敕令羅尙權統巴東﹑夷陵等兵﹐且緊守涪關﹐使彼不敢東下侵寇荊﹑襄﹐待山西胡漢淸寧﹐那時發兵分道而進﹐一鼓收之﹐未爲晚也。「齊王冏自知專權不得眾意﹐見成都王﹑東海﹑河間等王各皆聚兵﹐心中疑懼﹐亦不敢妄動軍糧﹐乃依戎言﹐下詔至夔州與羅尙﹐令其便宜行事。尙得詔大惱成病﹐乃奉書遣張興往荊州刺史劉弘處求助﹐復取成都。弘見書﹐召集僚屬商議﹐曰﹕」今羅益州令人求救於我﹐我若不去﹐羅公必敗﹐敗則禍必及於荊﹑襄矣。「眾皆曰﹕」若是李雄有志﹐果必順流東下﹐總戎公慮之當也。「弘遂遣大將向奮引兵一萬先行﹐又使張興運米五萬斛﹐以應軍需之用﹐召入帳中分付曰﹕」拜上汝主﹐不日吾自親率大軍來助﹐共剿流賊。「張興極言羅尙賞罰不明﹐願畱荊州﹐倦於入蜀。弘曰﹕」玆而羅使君孤軍狼狽﹐無人戮力﹐卿乃彼之心膂舊將﹐時刻不可相離者﹐卿若畱此﹐則汝主無所倚望矣﹗豈成始成終之道﹖卿宜勉從吾言﹐勿忘貧賤之遇可也。「張興慚愧無已﹐卽發憤與向奮督兵糧入川應濟。尙得荊州劉弘發兵相助﹐乃商議復取成都。風聲報入成都﹐李雄慌聚眾將商議曰﹕」適報羅尙會合荊州之兵﹐來爭成都﹐已過白帝城矣﹐須當早爲防備。「徐舉﹑範長生曰﹕」荊州兵來已近﹐亟發精兵先往涪城阻住﹐莫使臨境驚恐百姓。「雄曰﹕」誰可前去阻守﹖「眾將曰﹕」此任至重﹐非閻司徒親往﹐莫能敵也。「李雄然之﹐卽命閻式爲軍師﹐以李離爲帥﹐統兵三萬﹐督收漢中一班將佐﹐前往涪城以迎羅尙。途中﹐張金苟與羅羕議曰﹕」前取東川﹐我二人出死力拒阻張殷不轉漢中﹐得成大功﹐閻式不行升賞﹐反又叱我。今欲依文碩之言﹐刺殺此奴﹐柰有李離在帳﹐難以下手。「羅羕曰﹕」我和你各帶利刀﹐潛入中軍﹐各刺一人﹐有何懼哉﹖「金苟然之。遂乘夜潛入帳中﹐羅羕刺殺閻式﹐張金苟刺殺李離﹐軍中並無知覺。二人竊了首級﹐偸路逃往羅尙處投降而去。後人見閻式智謀忠勇﹐能助李氏得成成都之業﹐被部將所刺﹐不得其死。有詩嘆曰﹕

閻式多謀更盡忠﹐佐成屢屢建奇功。只因一語遭姦刺﹐智士堪嗟不善終。

羅﹑張二人奔至羅尙軍中﹐獻上首級﹐告以其事。尙大喜﹐約許克雄之日﹐以羕爲漢中太守﹐以金苟爲梓潼太守。二人喜悅﹐卽爲向導﹐一同向奮兵徇宜陽而進。伏路巡軍報至成都﹐李雄大驚曰﹕」軍師出兵涪城﹐彼又反趨宜陽。亟須髮兵阻拒﹐使人催李離移軍夾而攻之﹐可擒羅尙矣。「正欲選將發兵﹐忽見嚴檉行文飛報﹐言羅羕﹑張金苟刺殺軍師﹑主帥﹐投尙爲向導﹐進逼宜陽。李雄看了文書﹐乃大慟曰﹕」閻公﹑離弟國之柱石﹐今遭賊奴所刺﹐吾何容彼﹖「卽日點兵三萬﹐畱楊褒輔李云共守成都﹐以張寶爲先鋒﹐親向宜陽﹐以報二人之仇。羅尙見雄自至﹐欺其失了李離﹑閻式﹐又聽羅﹑張報說虛實﹐卽便將戰書打入李雄寨中﹐催令出戰。雄接戰書﹐拆開看云﹕

晉平西大元帥成都刺史羅書示六郡流首李雄等知悉﹕切思汝曹以鄕遭荒歉﹐天譴眾惡﹐致亡外郡﹐乞食養命﹐理合悔禍遷善﹐以禳夙愆。自入川隴﹐我大朝念率土皆民﹐以恩撫字惠育﹐同仁一體。柰何不思盡忠報效﹐而乃罔心鼠瞰﹐竊據成都﹐反亂大國﹐肆逆彊橫。今者天兵到此﹐及早綁縛來見﹐猶可赦汝之死。設如懼罪﹐不敢來見﹐可卽燒營散眾﹐遁出關西﹐亦得魂歸鄕土。苟或抗違﹐拿住之日﹐九族一槪誅夷。早宜攺正。

李雄看畢大怒曰﹕」不擒羅尙﹐以剖羅﹑張二逆賊之心﹐誓不回軍。「卽時引眾出寨﹐布陣索戰。向奮將兵對陣﹐雄將張寶橫刀髙叫曰﹕」向奮小卒﹐速出納命﹗「奮未及答﹐羅羕挺槍搶出﹐戰不五合﹐被張寶一刀砍中馬胯﹐羅羕隨馬跌倒﹐卻得向奮揮刀抵住張寶﹐羅羕得脫。張寶與向奮惡戰上三十餘合﹐不分勝敗。張金苟挺槍助戰﹐李陣上嚴檉接住﹐戰數合﹐忽然狂風驟起﹐拔木揚沙﹐對面不能相見﹐兩家各自收兵。自此連戰數陣﹐互相勝負。李雄使人持書往巴西﹐命李國起兵出宜陽之後﹐夾攻向奮。使者於路被張金苟所獲﹐拽出其書﹐卽與羕說知﹐羅羕曰﹕」李國若來﹐我等被其所虧矣。今文碩在他軍中﹐可令人密往約通文碩﹐使其殺了李國﹐此路兵就來不成也。「二人遂將書見向奮道之﹐使出金幣密往購買文碩﹐奮喜而從之。羅羕差心腹人去約文碩﹐碩從之﹐刺死李國﹐以巴西降歸羅尙。尙大喜﹐署文碩爲巴西太守﹐就命以兵夾攻李雄﹐碩乃連夜潛至。雄兵正與向奮合戰﹐被文碩從陣後攻入﹐大敗而走。李雄退三十里下寨﹐見文碩又反﹐心中大懼。王懷進言曰﹕」我國所恃者閻司徒耳﹐今被賊奴所刺﹐李離﹑李國二位將軍又被所害﹐兵威頓挫。不若且自退回成都﹐再作他圖之計。「李雄低首不答。忽報楊褒送糧艸到﹐李雄大喜﹐遣人接入。李雄曰﹕」我今自至﹐欲報閻公仇。誰知文碩那賊﹐又害李國而反﹐被他將兵夾攻﹐殺敗一陣。王懷勸吾且回成都﹐吾欲從之。楊公髙見以爲何如﹖「楊褒曰﹕」主公何前彊而後弱之甚也。閻子規𨿽歿﹐而部下將士智勇甚多﹐不減於昔﹐若以計策逆之﹐可立破羅尙﹐何爲退兵﹖「雄曰﹕」計將安出﹖「褒曰﹕」依我愚見﹐就此計中用計﹐傳令軍士暗暗結束﹐假作退兵之狀﹐揚言於外﹐故使羅尙知之﹐彼必會合向奮追襲我等。我將軍馬伏於要路﹐待其來﹐四面殺出﹐縱不擒彼﹐兵馬必多傷損﹐可以挫彼銳气矣。「李雄撫掌大笑曰﹕」吾知司馬至﹐定有灼見。「卽召集諸將等慰激申令﹐以印劍授楊褒調遣。褒乃分令費陀﹑徐舉伏於武都東山之南﹐楊珪﹑麹歆伏於武都東山之北﹐王達﹑文斌伏於武都西山南側﹐王琦﹑嚴檉伏於武都西山北側﹐任回﹑趙誠伏於入隘口之處﹐每路各帶弓箭手一千﹐馬軍一千﹐王聖﹑王懷引兵一千幫助任﹑趙二將。若見羅兵追進谷口﹐卽令軍士疊斷四路﹐炮聲一起﹐便從後面殺進。李濤﹑李讓﹑張寶三員猛將斷後﹐李雄﹑楊褒親自當先﹐趙肅帶步兵三百上武都髙山放炮。分撥已訖﹐各裹餱糧擇地埋伏而去。李雄令老弱軍挑包荷擔﹐裝束先行﹐自領精兵後發。

羅尙見李雄連日不戰﹐心甚疑惑﹐使細作日夜打探消息。連接報道﹐李雄於黃昏左側拔寨﹐俱往武都山大路去了。羅尙曰﹕」今賊兵數戰失利﹐故此遁去。若容其回﹐養威蓄銳﹐難以盡剿﹐宜趁此勢敗追而擒之﹐可復成都矣。「遂遣文碩﹑羅羕﹑張金苟﹑張興四將﹐帶鐵騎一萬先發﹐自與向奮率大兵繼進﹐於武都谷口將次追及。張寶料前兵未能出隘﹐乃勒兵拒戰﹐羅羕爭先搶功﹐徑衝張寶。戰不五合﹐生擒羅羕而去﹐軍皆奔轉。張金苟見報﹐催兵疾進追奪羅羕﹐至武都東山及之。張寶駐馬阻戰﹐將十餘合﹐寶欺金苟小將﹐逼近馬頭思欲活捉﹐反被金苟一刀砍死﹐李兵望風走去。李讓恐眾驚亂﹐乃親自斷後而退。向奮﹑羅尙聽得已斬張寶﹐遂放心驟進。至武都西山將近﹐人馬齊住。趙肅在髙山上看見﹐放起炮﹐李讓﹑李濤殺轉﹐王達﹑文斌﹑王琦﹑嚴檉四將殺出。箭如雨點﹐射得官兵無門可躲。弓箭聊住﹐馬軍又進﹐羅尙急叫敵住莫退。後面費陀﹑徐舉﹑楊珪﹑麹歆四將又出﹐射得後軍惶惶亂竄。張金苟奮力極戰﹐被弩箭中頸落馬﹐李兵看見趕去﹐金苟方才起立﹐卽被捉﹐令人捆去。羅尙大叫曰﹕」已中賊人詭計﹐可急殺轉﹗「未及回身﹐文碩倒撞下馬﹐已被王達箭中左目﹐活擒過馬﹐官兵大敗﹐自相踐踏﹐屍疊成堆﹐哭聲震地。尙曰﹕」事極矣﹐向將軍速卽與後軍張興﹑費深﹑賀仁向前﹐殺條血路而走。「常深﹑許汜共助阻敵﹐諸將急乃冒刃突逃﹐出陣未了﹐任回﹑趙誠﹑王聖﹑王懷四將從谷口殺入﹐李興當先衝戰﹐被任回刺死。向奮殿後﹐李讓﹑李雄率十餘將緊緊跟殺而進。向奎被讓一刀砍死﹐向奮忿怒﹐欲前報仇﹐身中二十餘槍﹐血浸袍鎧而死。許汜﹑常深雙雙抵敵﹐又遇文斌﹑王琦圍﹐許﹑常悉戰死谷中。尙得張興﹑費深﹑賀仁拚死保護得脫﹐任回﹑趙誠追至谷口。路上皆是亂木塞住﹐尙令兵士移平而過﹐賀仁死死截住追兵﹐又被任回所斬。羅尙身中三槍十餘箭﹐其弟羅黨傷重﹐馬中箭不能行﹐乃自刎而死。羅尙得離武都﹐欲歸宜陽﹐又被雄兵追至﹐尙復走奔巴東。雄奪宜陽﹐執太守譙登斬之。又攻巴西﹐斬權守文頊﹑文顏﹐遂移兵欲出巴東。探子報知羅尙。尙聽說﹐大叫一聲﹐昏倒於地。張興救起﹐尙嘆曰﹕」蓋天厭晉自殘﹐不重邊防﹐致流賊得肆猖獗﹐何能爲哉﹐吾其休矣﹗「以手捶其胸﹐嘔血斗餘﹐箭瘡又發﹐遂臥牀不起﹐三日而卒。親將軍張興﹐初下荊州卽有心歸於劉弘﹐至是乃奉尙喪與費深奔往荊州。劉弘見尙柩至﹐設祭哭之﹐以厚祿贍養尙之妻子。川中百姓有不願附李雄者﹐皆走赴劉弘﹐約數萬戶。眾欲遣去﹐劉弘謂僚屬曰﹕」古之良守皆以化盜爲循良﹐非以捕盜爲才能也。曩者流民入蜀﹐羅公撫馭無方﹐遂致爲亂。昔梁惠王以寡人之民不加多爲慮。孟子曰﹕『能行仁政於天下﹐則四方之民𦇤負其子而至矣。』今川蜀之民東下﹐不可驅逐迫使爲盜﹐當給與牛屋農具﹐不數年皆吾良民也。「命有司在處招而撫之。民皆悅感其徳﹐荊襄無擾。李雄見羅尙死﹐乃分遣諸將﹐巡討各處未下州郡。守將等見朝中棄蜀不救﹐無人肯效力守地﹐降者降﹐遁者遁﹐兩川之間﹐悉爲李雄所並。

楊褒﹑徐舉率眾文武上書﹐尊李雄爲王﹐擇日築壇告祭天地﹐卽王位於成都。造宮室﹐置官第﹐建國號爲大成﹐稱建興元年。拜範長生爲軍師左相﹐總理國事。長生辭曰﹕」臣荷王上顧盼﹐效孝光訪羊裘於大澤﹐今幸已奏昆陽之捷﹐除王尋之彊。願賜臣以骸骨歸靑城﹐如子陵公之優遊於嚴灘﹐恩榮莫幸矣。自玆以往﹐川中有四十餘年不見兵革﹐臣在此亦徒無補矣。「雄不敢彊﹐賜緞千匹﹐金千兩﹐食涪城全俸。長生皆辭不受。成王乃以安車﹐自同眾文武親送出城﹐至十里住駕而別。乃以李讓爲太尉總國政﹐楊褒﹑李遠爲左右丞﹐李博爲中尉﹐上官晶﹑費陀爲左右侍中﹐徐舉爲司徒﹐毛植﹑襄珍爲左右司馬﹐楊珪﹑王達爲禦史大夫﹐文斌﹑麹歆爲輔國將軍﹐嚴檉﹑李濤爲振武將軍﹐王博﹑上官琦爲振威將軍。又封外郡守官大將十人﹕任道爲車騎將軍﹐定西侯﹐守漢中﹐督兵一萬﹔任臧爲驃騎將軍﹐寧西侯﹐守梓潼﹐隸兵五千﹔任回爲驍騎將軍﹐安西侯﹐守綿竹﹐隸兵五千﹔趙肅爲武騎將軍﹐平西侯﹐守涪城﹐隸兵五千﹔趙誠爲都騎將軍﹐鎭西侯﹐守少城﹐隸兵五千﹔王辛爲開成將軍﹐靖西侯﹐守葭萌﹐隸兵五千﹔王角爲輔成將軍﹐巴西侯﹐守巴西﹐隸兵五千﹔李祺爲建成將軍﹐隴西侯﹐守徳陽﹐隸兵五千﹔李恭爲大司寇﹐西平公﹐鎭廣漢﹐護衛兵一萬﹔李樊爲大司農﹐西寧公﹐鎭上邽﹐護兵七千。其餘各州郡陰平﹑江油﹑文階﹑巴東﹑閬州﹑雒城﹑陽平﹑宜陽各分官將守治﹐配兵三千。品秩以定﹐乃將文碩﹑羅羕﹑張金苟瀝血奠諸將﹐李攀﹑李超﹑李蕩﹑閻式﹑李堪﹑李離﹑李國﹑張寶等各皆封贈追謚。大赦境內﹐立條約﹐禁侵掠﹐分遣廉臣監察官吏﹐問民疾苦﹐勸課農桑﹐設立關津﹐把守險隘。自此人民樂業﹐中國無如其安矣。

劉弘在荊州﹐聞知李雄稱王﹐恐有妄下荊湘之意﹐乃上表入朝﹐請兵徵討﹐免致天下效尢。本至﹐朝中紛議不一。孫洵謂齊王曰﹕」李雄流賊妄自稱尊﹐理宜剿戮問罪。但其勢機已成﹐根本已立﹐據要塞險﹐恐未易殄。今聞成都大集兵馬﹐欲與大王構隙﹐何不奏請惠帝﹐封成都王爲徵西大元帥﹐令其與劉弘徵取李雄﹐復其原鎭﹐勝則就使在川﹐不容歸朝﹐敗則成都王折兵﹐卽不敢與我大王爭衡矣。「齊王信其言﹐乃聚諸王與文武官共議其事﹐與眾一同保本。顧榮曰﹕」不可﹐棄癰疽而治疥癬﹐豈知命之醫乎﹖前者漢引羌胡大掠平陽﹑太原﹐告急文書雪片而上。以趙王幸其亂而遂己之謀﹐致失討僇﹐養成大患。今又占奪常山﹑鉅鹿﹑兗州﹑邯鄲諸處﹐瀛州求救不絕。以大王多故﹐不一發兵﹐以致皆陷於虜﹐不日將寇河南。此癰疽大病﹐餘毒將及心腹﹐而不先治﹐且反以疥癬庸心乎﹖李雄自守之賊﹐得蜀以爲足矣﹐決無他圖。望大王急會大兵﹐先除胡漢﹐後剪僞成﹐方是保國之計也。「齊王曰﹕」然則眾文武以爲何如﹖「眾皆一齊上言曰﹕」李雄𨿽竊據漢川﹐僭號稱霸﹐兵不過數萬﹐將不過數人﹐是諸將守禦之無方﹐故使偶得徼幸肆志耳﹗聞知漢兵十分利害﹐戰無不勝﹐攻無不取。若不大會諸王﹐早爲定奪﹐則許﹑洛亦難保矣。「江統﹑劉殷曰﹕」今天下三尺之童﹐皆言晉國不幸﹐骨肉相殘﹐外亂乘發﹐江山恐不能固﹐諸王兀自相妒﹐是不知禍將及身者也。大王莫以臣等爲愚戇﹐汝南﹑楚﹑趙可爲後車之戒矣。「齊王曰﹕」然則將何以處之﹖欲發兵平蜀﹐則胡漢勢又昌熾﹐將近中原。欲先平胡漢﹐柰彼人彊馬壯﹐未易取勝﹐其實兩難。汝等有定見否﹖「劉殷曰﹕」此事非小﹐未可定議。大王可奏請發詔﹐先宣成都王入朝共議其事。不然﹐則是我等在朝者專主﹐恐有拂意﹐或致大事不成也。「齊王依言﹐卽奏請頒詔﹐差孫洵帶書一封﹐往鄴城宣請成都王同議國事。孫洵領詔﹐徑到鄴城。成都王接詔讀訖﹐乃問孫洵﹕」朝中有齊王攝政﹐聖上何事召孤入議﹖「洵將齊王之書呈上﹐對曰﹕」齊王爺有書拜上﹐言胡漢奪占趙燕之地﹐將侵魏郡﹐李雄又竊據成都。特此命小臣奉詔書來請大王入朝﹐同議大事。望乞推念晉國宗社﹐早建大謀﹐勿吝移駕。「成都王遣孫洵出賓館賜宴﹐召盧志議之。志曰﹕」吾前者勸大王釋小怨而行髙志者﹐正謂此後好相會面也。宜急回朝﹐共議興兵以掃胡寇﹐則大王芳名萬代﹐永垂不朽矣。「成都王從之﹐卽與盧志﹑孫洵﹑石超﹑牽秀等趣駕徑入洛陽。未知成都入朝共議伐漢之事﹐兩國成敗若何﹖後人有詩嘆曰﹕

晉世紛紜疊亂離﹐煙塵橫起繄京畿。成都縱有擎天手﹐難挽將傾大廈危。

第五十五回

漢奪魏郡渡漳河

成都王司馬穎奉詔入洛﹐朝見惠帝以畢﹐卽往齊王府中謁見。齊王問曰﹕」今川蜀陷於胡寇﹐漢虜又大擾燕趙﹐各郡具奏入朝﹐言劉聰小賊兵勢甚盛﹐不日將近河南﹐官將守臣多不能敵。特請王弟來此同議其事。聞弟素有智識﹐請裁決之。「成都王曰﹕」漢寇僭號已久﹐雄兵四十餘萬﹐其下皆亡漢遺臣﹑將家舊種﹐身經百戰﹐非等閒可敵。必須大興天下之兵﹐方可剿徵。明日當與親王八坐以上公卿等廷評可否﹐取其謀議合眾者﹐采而用之。「齊王依言。次日﹐二王入朝請旨﹐宣召滿朝大臣﹐俱至帥府計議剿漢大事。有言宜調取諸侯之兵各鎭四下徵討者﹐有言宜調代遼氐貉諸附屬之兵與國家出力者﹐眾議紛紜。江統上言曰﹕」外鎭侯各自爲心﹐豈能合一﹖昔袁紹會合十八路諸侯之兵﹐不能下一董卓﹐焉獨當大任﹖附屬諸侯皆羌胡異族﹐心不可測﹐虞有反刃。依臣愚見﹐必得眾親王各率兵馬倡首﹐再合諸侯之兵﹐亦得四五十萬﹐齊心共進﹐分其次序﹐使相和睦﹐共同救援﹐方保無失。「眾論雜沓﹐累日不決。忽班部中閃出一人﹐髙聲道曰﹕」劉淵奮起左國﹐竊據平陽﹐破鉅鹿﹐襲常山﹐侵邯鄲﹐寇瀛州﹐奪兗汲﹐猶如席捲﹐官兵莫能攖其鋒﹐此非大有智謀之士﹑勇略之將爲之附翼﹐而能成此大事乎﹖且我國諸守將皆命世英雄﹐曾無一人能脫其手者。今眾人之議﹐不但徒費且又誤國大事。江中郎之謀近之矣﹐何又不采﹖「眾視之﹐乃經筵諫議陸機也。成都王見陸機言詞僚利﹐知有定見﹐卽召上問曰﹕」士衡乃江東英俊﹐必有髙見﹐幸爲籌之。倘得劇寇殄滅﹐當樹第一之功。「陸機曰﹕」臣愚固不敢妄參國議﹐但劉淵獷兵三十餘萬﹐詐稱六十萬﹐若只以吾七路諸侯之兵一二十萬去敵﹐莫不寒心。是以少有挫釁﹐卽至落膽﹐鮮能濟事。依江中郎所言﹐下詔宣召各處親王爲之樞領﹐各鎭諸侯爲之輔翼﹐然後立一盟主﹐掌都督諸軍之印﹐使各軍馬皆屬其拘管﹐置一中軍元帥﹐使各兵馬皆屬調遣﹐擇上將二員爲之左右先鋒﹐俱各賜與印劍﹐有不用命違節制者﹐卽便斬之﹐方才行軍有律﹐戰無不勝矣。於鄴臺立一帥府﹐命遼﹑代﹑云﹑燕之兵斷其後路﹐山東﹑山南之兵截其糧道﹐將關中﹑河右﹑淮南﹑江揚﹑荊楚﹑靑並之兵﹐皆集中軍聽調。任彼有張良之智﹑霸王之勇﹐亦當不得天下之大兵﹐況此一區之賊乎﹖「齊﹑成二王見其所言有理﹐卽議卜一盟主﹐好使任事。成都王曰﹕」此事非易﹐必須威徳並著﹑名譽服眾者方可。諸鎭外姓諸侯﹐決不敢任此﹐必是我司馬氏爲之。且待眾親王皆至再議。且預選一人爲元帥﹐誰可充此﹖「齊王曰﹕」斯任亦非小可﹐必得文武全才﹑謀猷服眾﹑名世稱聞者始堪稱舉。「齊﹑成二府長史孫洵﹑盧志一齊上言曰﹕」元帥之任﹐要熟諳兵機陣法﹐又要文武足備﹐智能料敵﹐謀能慮遠﹐方可馭眾。以臣等度之﹐必陸士衡克當其職。「諸大臣亦曰﹕」陸士衡三世將家﹐深得伯言傳授﹐正合所薦﹐除他別無可稱者矣。「齊﹑成二王見陸機爲眾所服﹐乃卽奏帝﹐拜陸機爲天下總兵徵西大元帥﹐剿漢正軍師﹐加敕一道﹐賜印﹑劍﹑令牌﹐除親王以外﹐不須請旨﹐先斬後奏。遂降詔四出﹐催督諸王與眾諸侯﹐限一月俱赴鄴臺取齊。惟荊州刺史劉弘﹐照舊鎭守襄樊等處﹐以防李雄乘機東下。河間王亦仍舊鎭守關中﹐以防秦﹑雍﹑隴﹑成﹑羌侵掠地界。著令親王一人臨軍以盡藩職。就命陸機艸詔﹐頒召各處﹐其略曰﹕

朕以涼徳紹基列祖﹐冀纘前猷。詎遭不幸﹐禍亂疊興﹐皆因逆賊劉淵﹑劉聰僞稱故漢﹐假號王郎﹐內懷梟獍之心﹐乘我多端之釁﹐輒起豺狼﹐罔興兵馬﹐竊據我州郡﹐殘殺我守臣﹐塗毒羣黎﹐虔劉萬姓。有志士臣無不惋心憤臆。今齊王冏﹑成都王穎於鄴臺開建帥府﹐會集八鎭親王﹑各處諸侯﹐通計二十八路﹐共合大兵﹐同徵醜虜。汝等王侯諸臣﹐悉宜各盡乃職﹐共興熊虎之師﹐殄伐鼠狐之賊。倘能搗巢穴於平陽﹐擒酋戮黨﹐定樹勛於麟閣﹐列土封侯。詔至之日﹐速當振旅齊赴帥臺紀點軍兵﹐以獎王室﹐務要各施六出之奇﹐毋貽大國之恥﹐限期一月﹐愼勿羈違。

詔下﹐分遣使臣星夜往各處而去。成都王亦辭帝回鎭﹐修葺帥府﹐治整教場﹐以備大兵屯紮﹐不在話下。

且說劉淵在平陽﹐屢得克城報捷﹐所向無敵﹐復降詔敕劉聰乘屢勝之威﹐徑渡黃河﹐攻取魏鄴﹐好復中原。劉聰得詔﹐卽與張賓計議﹐點集諸將﹐連新收降兵共計二十萬﹐擇選元熙三年丙寅二月辛卯吉日甲戌﹐發瀛州望魏郡進兵。魏郡太守耿勝素性怯弱﹐𨿽有智識﹐畏於鋒敵。聞知漢將侵境﹐心中驚懼﹐計無所出。探得成都王在鄴臺葺理帥府﹐會兵伐漢﹐乘機先起﹐親詣鄴城見成都﹐僞言請兵馬鎭守黃河等處﹐以防賊兵﹐免使過河﹐脫身而去。漢兵至魏郡界上﹐使人打戰書入城。城中無主﹐眾皆驚惶﹐不能措一語。使者回報其情﹐張賓大喜曰﹕」兵初過河﹐魏郡無守﹐莫非天意欲昌我漢﹐故有此機會也。「乃命輕兵分四路直至城下。郡丞王衡正欲集眾守禦﹐已被王彌攻開北門﹐衡只得與官屬開南門而走。劉聰不血刃得了魏郡﹐遂進兵過漳河﹐至銅雀臺下寨。聞知晉修鄴臺﹐聚兵徵漢﹐劉聰召張賓共議其事﹐賓曰﹕」且寫曉諭四處張掛﹐招諭百姓﹐以探晉兵彊弱如何。若其卽來對敵﹐則我當上平陽請兵增助﹐以防其鋒銳之勢﹔若其未卽來拒﹐則是兵力不齊﹐心尙有怯﹐且又紮住﹐與戰一番﹐看時勢而行。「聰從之﹐遂寫榜文往各處張掛﹐云﹕

漢大元帥劉曉諭遠近人等﹕今我大漢重興﹐開復故業﹐雄兵六十餘萬﹐戰將三百餘員﹐磨刀則太行山缺﹐飲水則盟津河幹﹐戰則必勝﹐攻則必取﹐破常﹑鉅﹑邯鄲勢如破竹﹐取瀛州﹑汲﹑兗功猶席捲。凡昔舊民皆當念漢大徳﹐毋得執迷抗拒﹐自取殺戮。其有臣晉官僚如肯去逆向順復佐炎劉同立功名者﹐定然列土封職﹐並無疑貳。榜行到日﹐仰眾知之。榜至鄴地﹐土人揭取﹐獻入帥府。

成都王看之大怒﹐卽聚眾將商議曰﹕」叵耐背主賊奴﹐敢恁無狀﹗不必諸侯俱到﹐孤當首先擒此猾賊﹐以正妄言之罪。「正議點兵﹐行牌報道齊王差董艾帶京兵五萬送陸元帥來到﹐成都王乃止。次日﹐陸機兵到﹐成都王遣人迎入﹐禮罷﹐告以榜文進兵之事。機曰﹕」未可造次﹐臣聞劉聰部下有王彌﹑劉靈﹐皆稱萬人之敵﹐關防﹑張實﹑關謹﹑張敬不亞祖父之勇﹐張賓深明陣法﹐諸葛能決成敗﹐其他智謀勇略之將甚廣。今若不待諸王侯同到﹐先去出戰﹐恐或不勝﹐銳气少挫﹐反致三軍膽怯﹐未爲善也。「成都王從之﹐下令各處﹐使石超﹑牽秀等往助守住險隘﹐以待大兵俱至﹐方許進戰。漢之細作探得消息﹐報入中軍﹐言晉兵不來拒戰﹐非是畏怯。今以大會天下十八路之兵﹐拜陸機爲元帥﹐限一月取齊﹐故此未動。張賓曰﹕」晉兵屢屢被吾所敗﹐故此不甘。成都王建此謀議﹐意在欲破我等。我等亦須立意﹐不與往日相似矣。「眾將曰﹕」今此之地﹐前有兵後有河﹐非可相持構戰之所。不若轉守魏郡﹐分兵一半紮營於外﹐與內相犄﹐可以敵拒晉兵。「張賓曰﹕」我今到此﹐不戰而退﹐是懼怕矣﹐焉望成其大事﹖但當飛報至平陽﹐奏知皇上﹐急發大兵糧艸前來接濟﹐一面將兵馬分作五處﹐中間立一大營﹐兩邊各立二寨﹐以防攻擊﹐好相救應。下令各營不可妄動﹐凡事必須謀議而行﹐協力守助。待其兵到﹐與之一戰﹐始知彊弱。「張賓調度以訖﹐連發二道告急文書﹐星夜往平陽而去。

不數日﹐飛馬早到﹐卽將表文進入朝中。文書遞至兵曹﹐漢主淵正與陳長宏﹑徐普明計議晉朝之事﹐忽見表至﹐卽時開看。漢主大驚曰﹕」此事將安處之﹖「徐光曰﹕」欲爲不易之事﹐當立莫大之志﹐陛下何卽以此動心也﹖「頃而兵馬亦至﹐將催糧文書入奏。漢主問於元達﹐元達曰﹕」斯亦無妨﹐臣已久料晉朝承統中原﹐屢屢被吾窘辱﹐必定大集士馬﹐與我軍有一場大戰﹐前後之所不免者。但此一陣﹐成敗之所關系﹐取威定霸﹐平靜海宇﹐皆在這回也。司馬諸王之兵﹐皆不足爲意﹐但有數處可慮者﹐須請右相修之議一良策﹐退得其兵﹐則無憂矣。「淵卽使人宣修之上殿﹐謂之曰﹕」昨日張軍師有告急表到﹐言晉朝合天下鎭兵來破我等﹐丞相髙謀﹐有何退敵之策﹖「諸葛宣於曰﹕」晉國𨿽則大會軍兵﹐眾心不一﹐將士縱然用命﹐無如我之協力。所懼者﹐遼東慕容廆與平城拓跋猗盧﹑秦州蒲洪﹑姚弋仲四路之兵。彼若從晉以兵躡我之後﹐則是四面受敵﹐時事未可知也。若得一舌辧之士﹐奉幣前往四處﹐以利害說之﹐止其按兵不動﹐則晉兵或不能勝我矣。遼西段氏盡忠於晉﹐與王浚爲婚﹐說亦不從﹐不須去見。「漢主曰﹕」此行進止關於國勢﹐職任匪輕﹐必得蘇﹑張﹑隨﹑陸之口﹐方能動得諸雄。今我國文武𨿽多﹐求其出使四方﹐不辱君命者﹐恐難其選也。「陳元達曰﹕」眾臣宰之中﹐英才𨿽有﹐柰四處主帥皆是雄傑﹐必得識見超羣﹑辭華出類者﹐方可聳其視聽。以臣度之﹐非諸葛公親行﹐不能諧此大事。「漢主顧謂宣於曰﹕」陳長宏薦卿﹐卿勿以爲妄。朕亦徧觀羣臣﹐須卿親行﹐但以國相不在使列﹐難敢煩卿耳﹗「宣於曰﹕」臣荷主上榮寵﹐每思報效﹐恨無門耳。長宏到平陽之日﹐臣已許必有從軍臨陣之說矣。今旣有遣﹐敢辭勞乎﹖「漢主曰﹕」卿乃大臣﹐實不可少離廟堂﹐但事出無已﹐只得勉卿一行。「宣於曰﹕」臣本不才﹐旣承君命﹐請卽便行。「漢主乃備金珠幣帛﹐車一輛﹐侍從十人﹐親送宣於起身﹐先往遼東慕容廆處而去。

按《晉史》﹕慕容跋扈者﹐其先乃有熊氏之後﹐扈生而甚有智略﹐事於遼東﹐爲公孫度右部長。因袁紹連結公孫度與冒特爲黨援﹐霸據河北以拒曹操等兵﹐後袁紹戰死﹐紹子勢敗﹐欲起二處之兵以復操仇。慕容氏知袁尙兄弟不睦﹐諒必自起爭端致敗﹐乃佯爲應命﹐翹望不進﹐以緩二袁。惟冒特感紹之恩﹐盡起傾國人馬以戰操。操見其兵多勢猛﹐欲還許昌以避其鋒﹐張遼曰﹕」冒將之兵𨿽眾﹐多而不整﹐且連日陰雨﹐弓不堪用﹐可一戰而擒也。「操用遼言﹐以計誘之﹐大破冒特。袁紹二子見冒特敗死﹐復自相合﹐東投公孫度借兵復仇。度召慕容跋扈議之﹐跋扈曰﹕」冒特自不諒力﹐以致敗亡﹐今主帥不鑑前車之覆﹐又欲妄進市禍乎﹖「度曰﹕」吾父屢徳袁氏之恩。今彼遠來求援﹐豈可坐而不救﹖是有辜於人也。「跋扈又曰﹕」夫事有可行可止﹐當順時之勢耳。今天方助曹暴袁之時﹐如兵不勝﹐復有冒特之事﹐而欲圖存還可得乎﹖「度曰﹕」然則袁尙兄弟在此苦求﹐將何言以止之﹖「跋扈曰﹕」但以計緩延﹐觀察曹公何如而行。彼縱是彊賓﹐亦不能壓主﹐敢有他乎﹖「度從之。曹操果勒兵欲討公孫度﹐度徘徊畏懼。時郭嘉病﹐遺書與操﹐頓兵不進。袁尙欲迫度進兵﹐度懼操﹐斬二袁降操。度死﹐子公孫淵立。淵恃兵糧彊盛﹐叛魏侵寇。跋扈諫之不聽﹐魏主丕怒淵不仁﹐命司馬懿討平之。慕容氏舉右部歸魏﹐封率義公﹐賜邑棘城。跋扈死﹐子涉歸立﹐涉歸生廆。廆字奕落﹐幼魁梧﹐丰姿雄偉﹐有大度。晉安北將軍張華雅有知人之鑑﹐守幽州時﹐巡按遼薊。廆以父死謁華上狀﹐華異之﹐謂廆曰﹕」子他日必爲濟世之器﹐誠命世才也。「因以己所佩簪服賜之﹐相與結納。華歸朝。至元康四年間﹐廆見气勢漸盛﹐遂有大志。以棘城乃顓頊舊都﹐必當興旺﹐卽自置將佐﹐招納賢士﹐教民農桑課讀﹐習衣冠法制﹐數年之間﹐同於上國。值中朝多亂﹐親王相殘﹐有親黨部落懼罪累及﹐相率北走。聞廆大度﹐爭慕而歸之。廆皆撫納﹐舉其英俊﹐隨才授任﹐眾至十餘萬。晉見其盛﹐乃封廆爲遼東刺史。

時遼西段氏世居盧龍﹐雄彊而盛﹐不禮士夫。遼中有碩士裴嶷淸正方重﹐多才略﹐其兄裴武爲玄菟太守﹐武子裴開亦是俊才。武卒於任﹐裴嶷與開護喪歸葬﹐過謁慕容廆。廆甚敬之﹐厚贈弔儀﹐畱連不忍別。行及遼西﹐因亂作道路不得通﹐嶷欲轉遼東。開曰﹕」何不近依段氏﹐而又遠徙跋涉﹖且段氏彊而慕容氏弱﹐叔奚又欲捨彊而就其弱哉﹖「嶷曰﹕」今我之所投﹐欲托以寧足也﹐豈得不愼擇乎﹖吾觀段氏兄弟﹐徒恃彊猛﹐並無遠略﹐焉能禮待國士﹖慕容刺史修仁布徳﹐有安民定伯之志﹐加以國丰民富﹐若往從之﹐上可以立功名﹐下可以庇宗族﹐汝不曾察其實也。「於是開從嶷命﹐復返就廆。廆大悅﹐以嶷爲謀主﹐開爲從事﹐厚葬裴武。自玆廆部英才濟濟﹐有二裴﹑遊暢﹑遊邃﹑逢羨﹑封抽﹑宋該﹑皇甫岌﹑皇甫眞﹑封奕﹑封裕共典機務﹐遼大治。王浚聞廆部下有遊暢乃世之髙士﹐因以手書招之﹐至於再再。暢不得已﹐乃白廆而治裝﹐其弟遊邃曰﹕」王彭祖必不能容人﹐且恐其弗能久矣﹐宜且盤桓以俟之。「暢曰﹕」王公忍而多疑﹐今彼手書至再﹐殷勤延迓。我若羈拂不往﹐禍將累及汝身矣。且亂世之中﹐宗族亦宜分處﹐冀免遺種﹐何爲而執乎﹖「邃從其言。廆以書送暢就浚﹐後與俱沒於石勒。至是慕容廆兵勢日盛﹐及見晉帝詔至﹐命其起兵共破劉漢﹐乃聚眾計議其事。有言宜弗助晉﹐存漢以爲外懼者﹐有言宜動兵奉詔以希封賞公侯者﹐議論紛紛﹐未能得決。忽報漢主差諸葛宣於來此交聘﹐慕容廆乃令眾謀士迎入。敍禮以訖﹐廆曰﹕」使相遠臨敝州﹐抑將有所利乎﹖「宣於曰﹕」非但曰利﹐將有非常之益報君耳﹗「廆曰﹕」何爲其然也﹖「宣於曰﹕」昨聞司馬冏以檄下公﹐令起兵赴鄴﹐的乎否乎﹖「廆曰﹕」有之。「宣於曰﹕」今晉國不道﹐率土皆知﹐骨肉相殘﹐弒母殺子﹐鴆後戮弟﹐忠臣擯斥﹐酒徒居朝﹐不問智愚﹐知其敗亡可立而待。故我主因人心而起﹐思復寸土﹐以祀先廟。此正英雄崛起之時﹐而足下反欲助紂爲虐而淩同類乎﹖「廆曰﹕」不然﹐吾父子事晉﹐未嘗欺我﹐今奉詔而不往﹐是背夙徳﹐不信於大國﹐將爲叛臣也。「宣於曰﹕」今中原大亂﹐英雄角力﹐惟遼獨寧。兵法云﹕立國爲上﹐保國次之。今足下兵糧爲中國之畏﹐不思遠圖﹐乘時立尺寸之業﹐顯祖宗於後世﹐而欲區區爲人鷹犬﹐竊謂爲君所不取也。矧足下必欲遠行﹐僕恐段氏議其後﹐王浚攻其前﹐劉琨﹑拓跋乘勢而來﹐此趙魏協謀智伯之時﹐甚爲足下憂之。兵法云﹕好勇斗遠﹐明者病之。「慕容廆見宣於之言有理﹐乃曰﹕」宣於至賓館宴款。「召眾謀士議曰﹕」適間諸葛之言﹐似乎近理﹐汝等髙見﹐以爲何如﹖「裴嶷曰﹕」所論甚合時宜﹐此際正值中原大亂﹐但當保境安民﹐養威蓄銳﹐以圖後舉﹐何暇遠求徼幸。「遊邃曰﹕」兵法有攻有守﹐務在隨事應變。今若爲彼出兵﹐未卜卽勝﹐倘若姦雄竊發﹐則我反不得安息﹐禍患起矣。「廆曰﹕」言𨿽俱是﹐將何以復晉旨﹖況我皆是受其封享者。「封抽曰﹕」且虛言回報卽日起兵﹐但只延捱﹐看緊慢以爲去就﹐自然兩無背戾矣。「裴嶷曰﹕」凡事當思萬全﹐可以進則進﹐可以止則止。若欲姑持兩端﹐是不智也。當從淵請﹐免致惹禍﹐焉用疑爲﹖「慕容尙猶豫﹐皇甫岌曰﹕」裴公之言是已。漢劉淵來求罷兵﹐蓋懼晉勢盛耳。我若不允其請﹐彼必力說段氏以襲我境﹐是起鄰邦兵端矣﹐豈非遙盡虛忠而近失大義﹐患害恐未獲少息也。「廆遂決意不助晉兵﹐卽請宣於入﹐謂曰﹕」謹依使相教命﹐僕不敢動兵以益虐晉矣。「卽備土儀報幣﹐差兵送宣於出境。後人有詩贊宣於曰﹕

宣於雄辧莫能儔﹐不忝祖亮說吳侯。片言數萬彊兵退﹐天遣髙才輔漢劉。

第五十六回

宣於說退四雄兵

晉惠帝攺元永嘉﹐初丁卯﹐齊王司馬冏與成都王司馬穎見漢劉淵攻掠州郡﹐勢甚猖獗﹐將近魏地﹐乃倡謀糾集各徵鎭二十四路親王﹑刺守分道進徵﹐扼歸路阻糧道﹐侵其巢穴﹐襲其空虛﹐各皆赴鄴臺穎處合盟。漢兵惟慮慕容氏﹑段氏﹑拓跋氏與氐羌﹑蒲洪﹑姚弋仲數處之兵﹐用陳元達計﹐遣諸葛宣於親往交和﹐說退四處﹐然後好敵晉師。宣於承旨﹐先往遼東巨鎭慕容氏﹐慕容廆從之。宣於辭謝而出﹐轉至代郡﹐去見拓跋猗盧。

按《傳》﹕拓跋氏其先出自黃帝。後生昌意﹐意少子受封於拓跋川﹐因以爲氏。至三國時有拓跋穆﹐多智略﹐冒特尊之爲右賢王。冒特附袁尙﹐欲合拓跋共拒曹操﹐拓跋不從。張遼斬冒特﹐以其餘眾賜穆﹐令守其地。至是彊盛﹐有功於晉。晉武帝乃授拓跋穆爲平城守備。平城﹐今之大同府。幽州總管王浚見天下將亂﹐以長女嫁其子猗盧﹐結以爲援﹐思霸此地。凡浚事徵伐﹐必資穆與段氏爲之羽翼。劉琨檄穆定冀州之亂﹐大捷﹐琨表穆爲平城太守﹐鎭代。穆卒﹐猗盧襲其職。招納賢士﹐任用英材﹐中國避亂者多歸之。猗盧撫馭有方﹐賦役有節﹐民物丰阜﹐有雄兵二十餘萬。迨玆晉朝欲破北漢﹐下詔令其扼漢之後。

正欲遣使往遼中﹐約會共起﹐忽報漢劉淵遣諸葛宣於來此求見。猗盧延入禮畢﹐宣於呈上贄物﹐曰﹕」奉漢主命﹐聊獻菲儀﹐伏乞俯納。「猗盧曰﹕」聞公乃漢之相臣﹐遠臨敝邑﹐有何見諭而賜厚惠也﹖「宣於曰﹕」我主聞晉朝調遣足下人馬﹐欲徵敝地﹐故遣僕叩臺拜言。以爲晉室不道﹐骨肉自殘﹐五倫變亂﹐三綱殄墜﹐忠良被戮﹐姦佞秉權。漢之所以起兵者﹐爲眾羌胡之居於內地者﹐非獨爲己已也。「猗盧曰﹕」何爲爲眾﹖「宣於曰﹕」王浚﹑劉琨皆上書晉朝﹐言夷狄獷猛﹐性同禽獸﹐不可使之居於內地。如盧龍﹑上黨﹑平陽﹑遼﹑代﹑秦﹑並﹑定襄﹑雁門﹐悉爲夷狄之居。一旦乘釁竊發﹐必爲朝廷之禍﹐宜敕各鎭精兵﹐逐出塞外。如有不從者﹐剿而滅之。故我主太子劉聰﹐在洛陽竊知其謀﹐逃回左國。奮起定襄﹐屢破晉兵﹐以王浚未暇加兵於足下﹐劉琨未暇加兵於慕容也。非爲眾而何﹗且王浚每怪劉琨借地與君﹐思欲復之﹐未獲其便耳。今你出兵﹐正墮其計。若足下蚤起﹐而暮卽變生矣。「猗盧曰﹕」何得變生﹖「宣於曰﹕」今晉朝因王浚之謀﹐故以足下之兵餌漢﹐待漢與足下相持﹐彼以精兵徑襲平城﹐足下將何以禦﹗「猗盧曰﹕」畱兵爲備﹐有何慮哉﹖「宣於曰﹕」代公之言誤矣﹗若少出兵﹐難保不敗﹔多出兵﹐城空易襲。足下而能兩顧戰守哉﹖「拓跋猗盧被諸葛宣於一席話說透心中之事﹐無言可答﹐乃問曰﹕」然則將何以處之﹖若不出兵﹐又涉逆命﹔兵若一出﹐則恐他人襲己。足下何以教我﹖「宣於曰﹕」此無難也。但只虛言出兵﹐推以糧艸未備﹐緩而不發﹐彼能驅之使行乎﹖若王浚見足下趦趄逗𨖻﹐彼必撤兵赴命。王浚一去﹐代之南北大勢皆入足下掌中矣﹗僕聞王浚恃彊暴虐﹐不久必敗。足下但當養兵蓄銳﹐伺隙而起﹐收並云燕﹐此髙光之事業也。大丈夫豈可因人小惠﹐捨身捐本﹐以成匹夫之名乎﹗「猗盧見宣於之言句句有理﹐卽踴躍稱謝曰﹕」非修之髙明﹐頓開茅塞﹐吾幾陷於坑阱矣。「宣於又曰﹕」不然。足下在此則可役人﹐去則爲人所役﹐正所謂臣於人與見臣於人﹐故榮辱利害存焉﹐惟明者擇之。「猗盧曰﹕」謹奉教指。「乃重待宣於﹐答以盛幣遣回。臨行﹐猗盧曰﹕」煩公拜上漢主﹐愼勿以我兵爲意。縱司馬親臨﹐吾必不食信耶﹗「後人見宣於之才史鑑不載﹐有詩嘆曰﹕

數語吹開塞北兵﹐漢家從此建功勛。何爲史冊遺髙士﹐秉筆當年是晉臣。

諸葛宣於自退了代北猗盧之兵﹐離平城轉而西行﹐欲往秦羌﹐道由山左﹐遂回平陽﹐入見漢主﹐言二處俱各聽從﹐按兵不發之事﹐將對答言辭從頭至尾說了一徧﹐滿朝文武聽之﹐盡皆欽服﹐稱羨曰﹕」諸葛軍師一行﹐可當十萬大兵﹐眞我朝之砥柱也。「漢主然之﹐設宴賀喜。宣於曰﹕」事在緊急﹐豈容遲緩﹖尙有秦州﹑金城爲吾肘腋之憂﹐必得止其不與晉合﹐方可一意敵晉。非臣再往﹐無人堪托﹐亟宜就行。「漢主曰﹕」丞相跋涉勞頓﹐孤實不安。但念祖父生死骨肉﹐共成其美﹐是以不敢托之他人耳。比武侯之鞠躬盡瘁同矣﹐銘感何如﹗「宣於曰﹕」君臣同體﹐理之當然也。「漢主復備金珠幣帛﹐以車馬護送宣於望秦州而去﹐西說蒲洪。

按《晉史》﹕蒲洪者﹐略陽臨渭人也。狀貌雄偉﹐多權識﹐有智謀。氐羌畏服﹐附之者如雲。部下有雄兵數萬﹐威名日盛。家園池中有蒲長丈五﹐節如竹形﹐時人咸以爲異。後得讖文云﹕」有符艸背﹐應符爲帝。「其孫名蒲堅﹐生時背上有黑記如上平符字﹐遂攺姓符氏。後其地大雨﹐彌日不止﹐童謠歌曰﹕」大雨不止﹐洪波便起。東會於淵﹐流盛無比。「洪𨿽聞知﹐亦不解其意。及聞朝中頒詔﹐令其興兵共剿劉淵﹐心中暗喜﹐以爲兆應童謠﹐卽欲起兵東向。

忽報平陽劉淵差諸葛宣於來見﹐蒲洪命人延入。禮畢﹐宣於進送幣物﹐蒲洪拜受﹐問曰﹕」久聞公乃漢之上臣﹐今無故輕身光降﹐必有見誨﹐乞示其詳。「宣於曰﹕」近聞足下欲起兵伐漢﹐漢主特備菲禮﹐命僕叩臺﹐告以利害二字﹐憑君侯擇焉。「洪曰﹕」有何利害﹖「宣於曰﹕」見機爲利﹐輕動爲害﹐今司馬氏不道﹐人神共怒﹐故足下乘時而起﹐人悉依附﹐晉實恨之。因彼家國多難﹐無力及汝﹐故權受足下以秦州之任﹐實非出於本意。且彼諸王骨肉尙然不容﹐況外人乎﹗故漢主命僕再三拜上﹐乞君侯早爲自計。「洪曰﹕」吾旣委質爲臣﹐不盡職分﹐是不忠也。聞詔許以起兵﹐止而不赴﹐是不信也。不忠不信﹐何以立於人世哉﹗「宣於曰﹕」僕聞執小信而忘身者﹐尾生孝己之流﹐智士之所不取也。大丈夫當磊磊落落﹐自立功名﹐固乃終日營營爲人廝役乎﹗今足下執信﹐必欲以兵伐漢﹐勝敗尙未可知。若幸而勝﹐則有以起晉人之忌﹔不勝必自損兵折將﹐有以起鄰鎭之欺。蜀成李氏﹐每懷侵寇之心﹔氐羌姚酋﹐豈無吞圖之意。且晉人復地之心﹐亦將伺弱而起。愚竊懼君之不可以少離此地者也。「蒲洪呻吟半晌而言曰﹕」設然則修之公以何教哉﹖「宣於曰﹕」此無難﹐但僞言蜀寇擾害居民甚急﹐倘若秦州失守﹐關中亦皆震恐。待退小寇﹐緩緩而進﹐可保兩全行止矣。若遇月餘﹐晉兵皆集﹐自然等不得公之兵而與漢鬥。待至秋中﹐足下故意提兵大進﹐而吾兩家必然罷戰矣。漢主豈不深徳於君﹐而願爲之助乎﹗今西川已爲李雄所據﹐脫使晉兵與構戰少疲﹐足下收攬英雄﹐駕馭豪傑﹐乘時而起﹐上可立國﹐下可保民﹐長安以西﹐揮旌克定﹐與吾漢成鼎足以拒虐晉﹐豈非計之善者也﹗「蒲洪久有此心﹐聽言大悅﹐乃拱手稱謝曰﹕」非髙賢指我迷途﹐幾爲人錯引於蹊徑矣﹗「遂重待宣於﹐厚答報幣﹐親送出境﹐執手謂曰﹕」得蒙教命﹐願結盟好﹐乞君再往金城﹐以見羌亭長處﹐彼亦莫起兵﹐則使晉無獨罪之虞﹔或有加兵﹐又可說其協助﹐吾無慮矣。「宣於曰﹕」不必過念﹐遼﹑代皆以采僕鄙論﹐頓兵斂甲﹐豈能復加兵哉﹖矧僕亦奉命至彼﹐謹當領教。「言罷分別。

宣於再至金城﹐去說羌亭長姚弋仲﹐使其罷兵。按《傳》﹕姚弋仲字次先﹐西涼羌氐赤亭縣人也。生而聲雄目瑩﹐少有勇力﹐曾手拔大樹﹐人皆敬服。後有寇盜竊發﹐甚擾地境﹐眾不能禦。弋仲乃糾集好漢五十餘人﹐首先冒賊﹐手殺十餘人﹐眾見膽壯﹐一齊助之﹐人皆奔潰﹐被弋仲擒其魁首﹐一方寧息。眾乃推之爲帥長。極善騎射﹐馬上運槊如飛﹐有萬夫莫敵之勇﹐部下羌眾來歸者數萬。晉人不能平伏﹐下詔招安﹐封爲羌亭長﹐使統夷眾。當下見朝中詔令起兵討漢﹐召集將佐﹐計議其事。謀士利鹿孤曰﹕」吾等久居邊塞﹐不知內地風景。今當引兵東去﹐一則觀其地理﹑形勝﹐二則覘覷大朝虛弱﹐三者我等職卑名微﹐倘或少得成功﹐必獲加封官秩﹐又可以顯主帥之英雄﹐豈不有益於事機乎﹗「弋仲曰﹕」我居此地﹐不罹兵禍﹐盡可養威待時。今應宣召﹐恐退漢之後﹐朝中或變側攺調﹐事涉不美﹔若還不去﹐又恐見罪。進退兩難﹐將何以處﹗「正在躊躕﹐忽報有漢使求見﹐弋仲慌命請入。

敍話已畢﹐宣於送上禮物﹐姚弋仲曰﹕」某居僻塞﹐素無功徳﹐焉敢受賜。敢問漢使大人遠降﹐必有事故﹐請明指教。「宣於曰﹕」我漢主聞足下將欲起兵赴鄴﹐故遣小官至此相告。僕主有言﹕前在郝元度﹑馬﹑盧北部之時﹐與足下皆是一家﹐所爲者國。晉氏命馬隆屠羌眾四十餘萬﹐辛冉又大戮西鄕﹐意在殄絕氐羌。幸天意尙存﹐吾主與齊萬年攘臂奮起﹐捲取涇﹑秦﹐故足下得免兵革耳。後晉朝以國中多亂﹐勉彊與吾講和﹐換以左國城之地。又敕孟觀等先滅氐羌﹐後取左國﹐以遂滅羌胡。我漢太子劉聰在洛﹐聞此消息﹐私奔歸域﹐預起兵先奪定襄﹐次下太原﹐復收平陽﹐遂至欲罷不能。原其所由﹐蓋爲郝元度﹑齊萬年﹑馬蘭﹑盧水眾羌酋報仇耳。今足下反不念兔死狐悲之類﹐忘夷羌之恨﹐而欲起兵以伐同列﹐何自殘之甚耶﹗以愚鄙意度之﹐足下還當斂甲自固﹐另行髙志﹐樹芳名於永世可也。「弋仲已深信其言﹐故反說之曰﹕」業已委質意爲臣﹐起兵只在刻自﹐安可虛誑朝廷﹐失其大信而陷於不忠乎﹖「宣於曰﹕」否也。規小節者不能成榮名﹐惡小恥者不能立大功。足下以晉朝爲可恃﹐不知晉朝爲可畏。必欲持小信而以兵赴命﹐恐君之如魚入肆矣。「弋仲曰﹕」何至若此之利害耶﹖「宣於曰﹕」非吾敢妄言也。君勝漢﹐則晉嫉之﹐非攺遷﹐卽拘之﹐必欲不得如此日之自擅矣。如不勝﹐晉必怒﹐非加誅則貶﹐蓋以罪不及於親王﹐定加於外人故也。脫能旋旆﹐亦必兵折糧虧﹐根本削弱﹔不爲蒲洪之資﹐則爲李雄之擄。明公其詳思之。「弋仲初心實不欲去﹐又見宣於之言合理﹐遂決意不赴。起謝宣於曰﹕」僕聞命矣。當不敢要虛名而耽後悔﹐自棄根本也。「厚款宣於﹐重答幣禮﹐盟誓立約﹐親送出城﹐以兵護衛出境而回。宣於得止數處之兵﹐卽連夜兼程趕至平陽﹐計議對敵之策。將入郡界﹐細作早已報至城中。漢主聞之﹐命崔瑋﹑程遐﹑崔遊﹑遊光遠等遠接入城﹐自與陳元達候於內郭﹐同上便殿。禮畢﹐宣於上蒲﹑姚二處禮幣並回書誓約。漢主看之大喜曰﹕」蒲洪﹑姚弋仲皆人傑也﹐非丞相焉能動彼﹗「宣於乃將二處問難之辭﹐從頭備細說了一徧。元達﹑徐光曰﹕」修之今日之辭驚四雄﹐超於昔年臥龍公之舌戰羣儒﹐正謂克肖其先者矣。可羨可羨﹗「漢主淵曰﹕」今次若能再無挫衄﹐晉兵復退﹐實丞相再造之功也。「乃命大排筵席慶賀。一面差官趲積糧艸﹐聚集人馬﹐以備接應。又下文書至劉聰大寨﹐使各將用心。不日兵糧俱到﹐漢使四出。不知後來晉漢交兵勝負若何﹐正是有分教﹕五鹿墟前﹐白土變爲赤土﹔漳河水內﹐靑波化作紅波。後人有詩嘆曰﹕

晉國謀興破漢兵﹐諸侯蜂擁集韓林。只因又禍軍民命﹐從此漳河浸怨魂。

又有詩一首贊諸葛宣於之能云﹕

口若懸河唾若珠﹐令人鼓掌羨宣於。片言利害弭彊敵﹐勝比雄兵十萬餘。

第五十七回

成都王大會軍兵

晉朝成都王主盟伐漢﹐於鄴臺整理帥府﹐將至二十餘日﹐只見河間王司馬顒遵詔守鎭﹐命大將張方爲帥﹐督領郅輔﹑席薳﹑刁默﹑呂朗﹑林成﹑馬瞻六員副將﹐將兵八萬先到。成都王見報大喜﹐命開帥府﹐放炮振威﹐使人迎張方等入轅門相見。眾將參畢﹐成都王看張方雄威剛猛﹐狀貌猙獰﹐堂堂可畏﹐諸副將亦皆英姿豪邁﹐气宇軒昂﹐乃私念曰﹕」早知國中有此將帥﹐何待今日會兵﹐以致胡寇若此肆志猖獗乎﹗「遂問張方曰﹕」將軍何處人也﹖「方曰﹕」小將河間人﹐姓張名方﹐字子正。頗能武藝。奉主之命﹐特來大王駕下聽令﹐願充前部﹐以剿漢寇。「成都王命軍政司登記﹐給與糧艸﹐紮營安頓。

又說荊州刺史劉弘見詔﹐令其畱鎭以防蜀寇﹐弘乃具本入朝﹐言天下邊官皆有鄰寇﹐若俱止不赴﹐朝廷誰與出力﹖西蜀之寇﹐臣自有制伏之術﹐料不敢東窺。拜表卽行﹐畱參軍蒯恆﹐牙將虞譚﹑仇勃﹑張興﹑費深﹑劉員﹐輔助其婿夏陟﹐管攝州事﹐自率大將皮初﹑弓欽﹑丁乾﹑蔣超﹑苗光﹑趙讓﹑何松﹑劉盤﹐領兵五萬赴鄴。按《晉史》﹕劉弘字和季﹐沛國人也。長於文翰﹐甚有智能﹐受任荊州。宗岱率襄陽之兵西救羅尙﹐劇賊張昌作亂﹐及岱死﹐賊遂猖獗。新野王引兵徵之﹐反戰失利。劉弘知之﹐與將軍皮初﹑趙讓子往救﹐斬首七十餘級。弘回兵﹐昌又出搔擾百姓。司馬彪差長水校尉張奕徵之﹐奕反戰敗請降。弘怒﹐引眾計擒張奕斬之﹐張昌遁匿。李雄據蜀﹐惟畏劉弘﹐甚設守禦﹐不敢東寇。至是自上表請命帶兵至鄴﹐入參成都王訖﹐王曰﹕」廷議以爲成寇方熾﹐荊襄當東路之衝﹐故止卿莫赴﹐防不測也。今自提兵爲國效力﹐荊襄能保安乎﹖「弘曰﹕」臣非不遵詔命﹐擅離信地。但徵漢大事﹐臣若不來﹐恐無盡忠之人肯用命也。李雄自守之賊﹐得蜀足矣﹐素畏於臣﹐必不東寇。所慮者﹐郡內張昌餘黨﹐恐擾百姓耳。「成都王曰﹕」只要卿等用力齊心﹐共破漢寇﹐則天下無敢爲亂矣。「卽命軍政司給糧﹐登記第一路諸侯劉弘於冊﹐於正南首側安營﹐不數日﹐眾諸侯皆到。

第二路諸侯﹐乃元王之裔﹑名將之後﹑西涼刺史張軌帶領精兵五萬﹐謀士宋配﹑陰充﹐將佐北宮純﹑張裴﹑馬魴﹑氾瑗﹑陰澹﹑楊浚﹑楊胤﹑田迥﹑張閬﹑郭敷﹑索輔﹑孟暢﹑令狐亞等﹐來赴詔命。按《晉史》﹕張軌字士彥﹐乃安定烏氏縣人﹐漢張耳十七代之孫。初爲楊珧司馬﹐值西涼亂作﹐張華舉軌爲徵西大總戎﹑涼州刺史以鎭之。軌卜得泰之觀卦﹐因自喜曰﹕」此霸者之兆也。「及到任﹐剿平反亂﹐人才咸來歸附﹐英雄濟濟﹐人物彬彬﹐乃將兵徵討反叛鮮卑﹐斬首萬餘級﹐於是名震中州﹐威加河右。少府摯虞善明天象﹐謂祕書監繆世徵曰﹕」天下將亂﹐可避難求安者﹐惟張西涼耳。士彥徳量不恆﹐其昌霸已。「未幾﹐西夷若羅拔能反﹐寇陷城邑。軌命北宮純﹑宋配等討之﹐斬拔能﹐俘其兵卒萬餘﹐民五萬餘﹐大築姑藏城以居之。其城乃昔匈奴日逐王所建﹐南北七里﹐東西三里﹐蟠曲如龍之形﹐命名爲臥龍城。漢末有博士惇煌人侯瑾﹐謂其門人曰﹕」後來城西泉水當竭﹐竭後有雙闕起其上﹐與東門相望﹐斯時當有霸者興焉。「至晉時﹐官屬築其地建學宮﹐造文昌﹑宗經二髙閣於泉上﹐與東門相對﹐可通觀望。學成﹐適張軌至。郡人以侯瑾之言﹐與酒泉太守張鎭說之。鎭心嫉忌﹐乃與西平督守賈龕謀議﹐請尙書侍郎曹祛爲涼州刺史﹐以代張軌。又通本州大族土官張越﹐使說軍司杜耽表請越爲涼州郡丞。越又重賂張軌別駕麹昆﹐許以要職﹐令其上狀於南陽王司馬模﹐密言張軌有圖霸西涼之心﹐兼有疾痼。南陽不知是眾人之計﹐卽上言於朝﹐依張鎭﹑賈龕之請﹐表曹祛領兵赴鎭。祛先令河西巨族親將麹佩來探消息﹐請交代之事。軌聽言不知所出﹐乃召眾計議﹐欲迎祛交代。其從事王融﹑參軍孟暢諫曰﹕」今晉室多故﹐人民塗炭﹐實賴明公撫寧西夏﹐功莫大矣。張鎭等心懷妒忌﹐陰構此謀﹐思斃明公。正宜先聲其罪﹐上表於朝﹐討而戮之﹐何可墮其姦謀乎﹗「有武威太守張琠知其謀﹐令子張坦赴京辧奏﹐親至枹罕畱軌。坦至洛上言曰﹕」魏尙安邊而獲戾﹐充國盡忠而被譴﹐皆前史之所載﹐後人之明鑑也。順陽易任﹐爲劉陶守闕者十人。今臣琠之州﹐倚賴張軌若赤子之於慈母﹐旱苗之於甘雨﹐何得輕信細人之姦謀﹐代去張軌之良守。今邇民心嗷嗷﹐夷下驚動﹐乞早罷交代﹐安民爲上。「奏擬未下﹐張鎭之甥令狐亞時爲西涼從事﹐亦奔說張鎭曰﹕」舅何不審安危之甚也﹗思舉曹祛而代張公﹐以圖徼幸之貴﹐正猶驅狗逐虎﹐希獲獸耳﹐吾知其不可也。今張士彥徳著河西﹐兵馬如雲﹐若有變反﹐正猶烈火之焚﹐欲待江漢之水以救撲之﹐恐不能及。甥聞眾情不服﹐大兵數萬已出近境﹐舅宜自籌﹐非尋常敵也。「鎭曰﹕」若然﹐吾將何以自全﹖「亞曰﹕」急宜輸誠歸官﹐全老親﹑保門戶﹐方可免禍。「鎭曰﹕」此猶未可以幸免者。「乃流涕嘆曰﹕」人誤我也。「乃捉功曹魯連﹐責而殺之﹐親合張越﹐共討曹祛以謝罪﹐命令狐亞約張軌起兵相助。晉朝中亦以王彌寇洛陽﹐中原攘攘﹐只得準張琠之本﹐下詔安慰張軌﹐命誅曹祛以正營謀之罪。軌得詔大悅﹐命子張實以兵二萬﹐同大將北宮屯﹑尹員﹑宋配﹑張斐以奇兵越石蘆樹﹐至長寧出祛兵之後﹔田迥﹑王丰﹑張閬﹑馬魴等將兵明討曹祛。遣令狐亞合鎭﹑越二人﹐先攻麹佩﹐斬之。曹祛遣將田囂﹑麹晁﹑麹儒﹐與軌前軍田迥等大戰﹐被張實出奇兵攻其左﹐張鎭﹑張越以兵攻其右﹐祛兵大敗。追至破羌亭﹐獲祛斬之。於是西涼州郡盡皆願附﹐以聽張軌號令﹐無敢有異矣。至是﹐畱王融﹑張慕﹑張總﹑竇濤﹑尹員﹑陰預﹑張琠﹑張鎭輔子張實共守西涼﹐自將大隊人馬起鄴都﹐共同破漢。

第三路諸侯﹐乃簪纓世冑﹑平吳上公﹑幽州總管王浚﹐帶領參軍司馬棗嵩與遊暢﹑遊統﹑裴憲﹐大將祁弘﹑王甲始﹑王昌﹑胡矩﹑孫緯﹑髙柔等﹐將五萬精兵﹐來討僞漢。按《晉史》﹕王浚字彭祖﹐乃王沈之子﹑王渾之侄也﹐以父功拜駙馬都尉。常希賈後旨﹐與宦官孫慮謀爲寧朔將軍﹑假節都督幽州諸軍事。時值朝中大亂﹐浚乃不願歸朝﹐固爲自安之計﹐結好近郊夷狄﹐爲之羽檄。以長女嫁拓跋猗盧﹐次女嫁鮮卑都督段勿塵﹐族女嫁狄主蘇恕。延趙王倫謀篡﹐浚集眾二十餘萬﹐以書西說劉琨﹐欲霸北方。琨以大義責之﹐二人成隙。恐琨合兵攻伐﹐猶豫不敢。又值成都王怪其與東瀛公欲合兵入朝﹐事聞於外﹐竟罷議守職。至是奉詔來會。

第四路諸侯﹐揚州刺史陳敏﹐臨機多變﹐智勇兼全。部下有大將錢端﹑白耀﹑花如﹑夏文華﹑夏文盛﹑錢廣﹐參軍何康﹑錢象等﹐帶兵四萬﹐前赴鄴城﹐以助徵漢。按《晉史》﹕陳敏字令通﹐廬江人也。少有才幹﹐補戶部令史。及趙王篡位﹐齊﹑成王等起兵靖難定亂﹐洛陽倉庫空虛﹐京中饑饉﹐朝士憂之。陳敏建議曰﹕」南方米谷丰稔﹐皆積十有餘年﹐無所支給。何不取以應用﹐是亦裁多益少﹐濟急之權宜也。「朝廷從之﹐卽以陳敏爲廣陵度支。敏乃召募精勇﹐監運入京應濟。人感其徳﹐咸投歸之﹐有眾數萬。荊陽反賊張昌東避劉弘﹐與賊黨石冰將兵北掠壽春﹐壽春刺守劉準憂惶無計﹐問於陳敏。敏遺書謂準曰﹕」此等反亂之人﹐原是逼於徵蜀﹐見向奮被李雄所殺﹐不願西去﹐致激變耳。此皆一時相扇烏合﹐畏法攢聚﹐欲罷不能耳﹐其勢易散者。但以榜文張掛各處﹐言今朝廷已罷徵蜀之役﹐所有因逼爲亂者﹐悉宥罪過﹐不在謀反例論。賊眾苦於徵戰奔競久矣﹐見赦必然志解﹐可一戰而解散矣。「劉準從之﹐以兵配敏部調遣﹐敏使夏文盛督運卒五千﹑準兵一萬﹐大破賊將吳弘於天長﹐乘勝逐北﹐十戰皆捷﹐吳弘被斬﹐餘兵奔其黨封云於徐州。文盛復率兵追攻破之﹐逐至碭山﹐擒其將張統。文盛釋其死﹐統感徳﹐佯爲走脫﹐入賊壘斬封云﹐率眾五千歸降﹐餘賊遁去。朝廷以敏有功﹐封廣陵相。及劉機與賊構謀﹐以敏代職爲廣陵刺史﹐復並丹陽令王廣﹐有兵十餘萬﹐雄霸江東﹐後以反誅。

第五路諸侯﹐乃帝王后代﹑炎漢余枝﹑並州刺史劉琨也。部下有大將姬澹﹑劉希﹑龔淳﹑髙喬﹑淩深﹑牟穆﹑焦球﹑王旦﹑段繁﹑韓據﹑範勝﹐參軍司馬張儒﹑盧諶﹑崔越﹐帶領雁門人馬六萬來到。按《晉史》﹕劉琨字越石﹐中山魏昌人也﹐乃中山靖王劉勝之後。少有俊才﹐與範陽祖納兄弟俱以雄豪著名。年二十六﹐爲隸從事﹐遷州宰﹐有善政。囑天返火﹐虎北渡河之應。時石崇有金穀園﹐冠絕時輩﹐常引致賓客佳士﹐宴集賦詩。琨與陸機﹑祖逖﹑王惇﹑歐陽建等爲之二十四友﹐並以才華顯著。趙王執政之時﹐聘琨妹爲世子司馬誇之妻。琨父子兄弟劉輿等並居要職。琨授鎭武將軍﹑匈奴中郎將﹐守並州。蓋以劉淵寇平陽﹐東瀛公司馬騰避亂歸洛請兵﹐百姓皆從騰東徙﹐所存戶不滿三萬。琨知﹐於路上表﹐言並地頻歲兵凶交疊﹐境內荒涼﹐人民流移﹐十不存二﹐白骨滿道﹐四面皆寇。臣今戍此﹐不得不言。矧此地爲西北巨郡﹐勇士﹑勁弓﹑良馬所產之地﹐伏乞委輸河內之粟五十萬斛﹑絹十萬匹﹑綿十萬斤﹑銀十萬兩﹐則此郡方可保守﹐人民可復﹐否則卽成廢棄矣。」朝中齊黨葛旟等以爲琨乃趙王之戚﹐免其不誅而謫並州﹐尙如此妄科國賦﹐以思自彊也。眾朝臣曰「琨乃爲國卹民﹐故上此議。若不從請﹐則必陷於胡漢矣。當準其奏。」齊王從之﹐卽加爲並州刺史。琨得糧絹﹐乃募兵千餘人﹐轉戰而前。及至晉陽﹐府寺俱爲瓦礫﹐僵屍滿地﹔所活之人﹐亦皆饑羸尪憊﹐無復血色﹔荊棘成林﹐豺狼滿道。琨以谷帛計戶給散窮民﹐剪除荊棘﹐收埋枯骨﹐前葺房屋﹐建府治﹐設市定獄。時有鄰寇相襲﹐城門恆爲戰場﹐百姓皆負盾以耕﹐女子則荷戟送飯。琨撫徇勞來﹐甚得物情。王彌等寇山西﹐劉淵在離石縣﹐相去晉陽止二百里許。琨懼其侵寇﹐乃密遣人離間其部曲﹐雜虜居﹐附者萬許。淵患之﹐乃築蒲子縣而居。歷期年﹐雞犬之聲復振﹐人民漸盛。琨父劉藩自洛赴並﹐人士多隨之歸琨。而琨善於懷撫﹐短於控馭﹐一日之中﹐歸者數百﹐去者亦相繼。有士徐潤善音律﹐琨愛之﹐署爲晉陽令。潤本鄙人﹐得受榮顯﹐遂肆驕橫﹐干預州事﹐欺淩同列﹐暴侮下人。參軍令狐盛斥之。琨出戰回﹐徐潤力譖令狐盛過失﹐琨乃殺盛。盛子令狐泥傷父枉死﹐奔投劉淵﹐約攻晉陽。淵遣呼延攸襲陷之﹐擄徐潤。劉琨聞知﹐出兵去救。及至縣界﹐探子回報﹐城已陷﹐徐潤﹑髙喬被擄皆降。琨料一時不能復﹐乃回兵到郡﹐時父母已皆被令狐泥所殺﹐亟令人尋時﹐泥已逃往平陽去矣。至是琨馬彊盛﹐乃畱侄劉演﹑將佐張肇﹑朱賓等守並州﹐親自奉詔赴鄴。

第六路諸侯﹐智略兼全﹑徳威並著﹑廣州刺史陶侃也。部下大將朱伺﹑吳寄﹑趙誘﹑童奇﹑鄭攀﹑張奕﹑楊舉﹑陶正﹐參軍王貢﹑皇甫盛﹐牙將李根﹑李楊﹑彭世﹑張誕﹑宋復﹑陳修等﹐帶領人馬六萬來到。按《晉史》﹕陶侃字士行﹐鄱陽人也。父用﹐爲吳之揚武將軍。父沒﹐母湛氏撫而養之。鄱陽孝廉範逵過侃家相訪﹐因貧無以爲款﹐其母截髮易酒相待﹐以臥薦飼其馬。及去﹐侃送百餘里而別。逵過廬江﹐見太守張夔﹐甚稱侃之賢﹐才徳拔萃。夔召爲督郵﹐轉爲樅陽令﹐甚有能名。後遇貪鄙從事﹐到縣考校官吏﹐欲按侃過而索賄﹐侃命諸吏閉門拒之。儔語謂曰「若鄙縣有違法﹐自當明憲直繩﹐不宜相迫。若不以禮﹐吾能拒之。」從事懼退。張夔妻有疾﹐迎醫於數百里外。時值雪甚﹐眾皆怕往﹐獨請行。夔得妻疾愈﹐薦侃於朝。長沙太守萬嗣與語而欽悅﹐曰「陶君他日當成大器﹐而獲盛名。」命其子結侃爲友而去。至洛陽﹐張華與蒯大奇之﹐除伏波將軍。後孫秀執政﹐以侃爲吳國舊臣支庶﹐名望不顯﹐召爲舍人﹐欲托大事。時有豫章人郎中令楊晫﹐爲鄕評所重﹐侃詣而共談時事。晫嘆曰「易稱貞固足以干事﹐其陶士行是也。」乃與同車謁中書郎顧榮。榮與語﹐甚奇之。吏部郎溫雅有髙誼﹐心欲鄙侃﹐謂晫曰「子何與小輩同載﹗」晫曰「非凡之器也﹐何爲言是﹗」尙書樂廣常會荊揚名士﹐獨尙侃才藝﹐同武庫令黃慶共薦於朝﹐擢侃爲南蠻令史。同劉弘討張昌﹐屢破之。詔任刺守廣南﹐乃備儀仗迎母﹐鄕裏始稱羨之。後丁母憂﹐有二客來弔喪﹐不哭而退﹐侃送之﹐化爲雙鶴﹐衝天而去。服闋﹐升武昌太守﹐加龍驤將軍。時遇天下饑荒﹐山夷多斷江劫掠。侃令部將蘇溫﹑許髙等詐作商船以誘之﹐賊果來劫﹐被眾將生擒數人﹐拷而詰之﹐乃西陽王司馬羕之左右也。侃卽令人逼羕﹐令出兵捕賊﹐侃自整陣於釣魚磯爲後援。羕復搜捉得二十餘人﹐送侃﹐侃皆斬之﹐以首號令江洋。自是水陸肅淸﹐流亡歸之者接踵﹐侃竭資賑給之。又立夷人市於郡東﹐以通貿易﹐民夷兩悅﹐大獲利息。朝廷以周顗爲荊州刺史﹐被賊杜弢所敗。朝中命侃與周魴﹑趙誘共擊之。賊敗﹐退保泠口。侃謂諸將曰「賊必向武昌﹐吾當還兵禦之。但須兼程而去﹐方可及應﹐柰舟中無糧﹐難以敵賊﹐必三晝夜得到。慮諸君不能忍饑而斗耳。」吳寄曰「𨿽十日不懼。晝戰賊﹐夜捕魚而食﹐足以相濟。」侃曰「將軍眞健將也。」侃乃亟趨武昌﹐至其界﹐聞賊果增兵攻城。吳寄﹑朱伺﹑李楊﹑彭世與龔登﹑李根六將自憤﹐分三道協力擊之﹐殺賊甚眾﹐得首五百餘級﹐賊棄輜重而走﹐所得糧仗無算﹐降者二千餘人。遣參軍王貢報捷與王惇﹐令剿餘黨。惇曰「伯仁入境卽爲賊敗﹐今得陶君保全荊州﹐吾今來此監軍﹐當回伏命。此州何人可以鎭守﹖」王貢曰「鄙州方有事難﹐餘燼未滅﹐非陶龍驤莫可也。」惇亦然之﹐卽表侃爲寧遠將軍﹑荊州刺史﹐兼領江夏﹑武昌﹑沔陽諸軍事。又討江夏賊﹐平之。有賊首王衝稱荊州太守﹐據江陵。王貢矯陶侃命﹐招賊帥杜曾爲前鋒大都督﹐合兵擒斬王衝﹐悉降其眾。曾懼侃收﹐乃自紮於湘東﹐不敢就侃。以交廣亂﹐復攺侃廣州平難﹐至是來會破漢。

第七路諸侯﹐靑州刺史苟晞﹐胸多智識﹐勇次閻張。帶領大將夏陽﹑髙潤﹑王贊﹑陳午﹑劉會﹑溫畿﹐參軍閻亨﹑明預﹐帶兵五萬﹐來共徵漢。按《晉史》﹕苟晞字道將﹐河內山陽人也。少爲司隸從事。校尉石鑑深器之﹐以爲有將帥材。累遷陽平太守。以平盜功拜尙書右丞﹐監察諸曹。朝中八座以下之官﹐皆側目憚之。時天下亂﹐所在有盜﹐朝廷命晞剿之﹐出咸奏捷﹐賊畏之如虎﹐聞風解散﹐人皆稱之爲當今韓白。髙密王司馬泰被賊所困﹐敕晞救之。賊聞晞至﹐徹夜遁去﹐不知所向。其威名如此之盛。今聞詔令破漢﹐正欲復取兗州﹐遂畱苟暉﹑王賜﹑閻弘﹑傅宣等守靑州﹐自來赴命。

第八路諸侯﹐豫州刺史劉喬﹐柔能制猛﹐韜匿多機。部下有大將華文﹑葉武﹑柳梁﹑邊鎭﹑苗秀﹑劉賢﹐參軍呂良﹑刁魚﹑魏正﹑邢謙等﹐帶領人馬三萬﹐來鄴聚會。按《晉史》﹕劉喬字仲彥﹐南陽人也。其先漢之宗室﹐世封安眾侯﹐蔭襲。至三代祖劉爲魏侍中﹐父劉阜爲陳畱守。喬少爲祕書郎﹐王戎引爲參軍﹐同伐吳有功。復與羅尙濟江﹐大敗吳將畱憲。又破武不還﹐授滎陽令﹐封關中侯。後遷鉅鹿太守。以許戌戰死於漢﹐喬走回洛陽﹐齊王拜爲尙書右丞。齊王冏嘗敬迎嵇紹﹐喬曰「張華﹑裴頠之誅﹐誰不哀之﹗紹忍奪裴家車牛及其奴婢﹐實貪婪人也。且樂彥輔來﹐殿下未嘗下榻以迎﹐何獨加敬於紹乎﹗」冏然而謝之。後紹問喬曰「大司馬近來何故不迎客﹖」喬曰「似有正人言之。」紹曰「正人爲誰﹖」喬曰「是則不遠。」其正直大率如此。董艾勢傾朝廷﹐二旬之中﹐劾其過失者六本。艾憚之﹐密賂司隸衛毅劾喬﹐黜爲豫州刺史。玆乃奉詔來赴。

第九路諸侯﹐樂陵刺史邵續﹐心如金石﹐力可回天。部下有父子親兵﹐兄之侄邵存﹑邵竺﹑邵緝﹐男邵義﹑邵善﹐大將董均﹑李用﹑滕飛﹑穆霸﹐帶領三萬土人馬來赴。按《晉史》﹕邵續字嗣祖﹐魏郡安陽人。父邵乘爲散騎常侍。續平生素朴有志烈﹐博覽經書﹐善解天文。擢諫議郎。成都王與長沙王不睦﹐續上書諫曰「續聞兄弟如手足。今天下大亂﹐殿下當攘夷安民之秋﹐而去其一手一足﹐可乎﹖」穎不納﹐出爲樂陵太守。到任﹐撫綏貧乏﹐懷集流散﹐夷夏歸之。南和縣令趙領以廣宗北海千餘家歸續。漢主淵索之﹐續不還。漢使孔萇將兵爭取﹐續以奇兵逆戰。萇不能勝﹐乃引還。晉朝謂續能禦劇寇﹐封祝阿伯﹐兼管冀州諸軍事﹐置帥府於平原。玆亦承詔助討僞漢。

第十路滎陽太守李矩﹐智識深宏﹐寡能禦眾。部下有大將夏云﹑雷霈﹑郭默﹑楊璋﹑駱增﹑梁志﹑江霸﹑郭芝﹑郭元﹑郭誦﹑蹇韜﹑張皮﹐參軍郭方﹐功曹張景﹐主簿苟遠﹐司務尙季﹑李瑰﹐帶領雄兵五萬來會。按《晉史》﹕李矩字世回﹐平陽人也。童稚時與羣兒聚戲﹐便爲指揮點畫﹐若將帥之狀。及長爲吏﹐送故縣令入洛﹐乃從梁王徵西﹐授牙門將軍。殺齊萬年有功﹐封來明亭候。還朝﹐爲本郡督護。太守宋冑惡矩豪猛﹐欲使其所親吳襲矩﹐矩知其意﹐謝病去官。吳恐矩入京奏劾己罪﹐遣人候於中途刺之﹐得行侶救免﹐遁歸鄕裏。值漢起兵犯山右﹐艸寇竊發﹐郡人擁李矩爲塢主﹐屯新鄭以拒寇。矩出奇兵﹐屢破賊建功﹐百姓多歸附之。東海王司馬越見矩勇毅多權略﹐表爲滎陽太守。與洛陽太守袁孚率眾修千金堨﹐以利漕運。時有賊帥侯都﹐每每掠百姓屠而食之。矩聞其爲害﹐發兵徵討﹐都戰敗遠遁而去﹐民皆大悅。僞漢嘗侵郡界﹐矩設計﹐令老幼者入山﹐放牛馬以餌賊﹐令精壯者伏而伺之。賊見牛馬爭搶﹐隊伍不整。李矩發伏﹐精兵四出﹐喊聲震谷﹐賊不知兵多少﹐皆驚潰。矩奮力擊之﹐斬獲甚眾﹐漢不敢犯。奪得所俘男女數千﹐郭誦﹑梁志等欲畱之﹐矩曰「俱是國家臣妾﹐吾欲畱此﹐亦賊類矣。當以遣還。」人服其徳。

第十一路雍州刺史劉沈﹐剛毅勇決﹐臨陣安閒﹐部下有大將皇甫澹﹑衙博﹑髙標﹑伍兗﹑霍原﹑許雄﹑夏本﹐司馬麹允﹑索琳﹐主簿麹持﹑索麩﹑牛貴等﹐引兵四萬來到。按《晉史》﹕劉沈字道眞﹐燕國薊城人也。亦漢之宗室﹐爲北州名族。少仕郡縣﹐博學好古﹐性存忠義﹐作事不苟﹐厭人阿附。時惟張光心懷忠義﹐與之相友善﹐人皆仰沈質直。衛瓘聞沈名﹐辟之爲掾。範陽祖逖心中慕效﹐往造與談世事﹐共論晉諸王自相殘殺﹐致寇縱橫﹐各皆流涕。尋遷大中正。趙王倫誅張華﹐沈爲申理﹐辭旨明峻﹐滿朝稱之。齊王冏引爲左長史﹐攺侍中。蜀寇亂﹐羅尙告急﹐舉皆驚駭﹐無敢效力者。沈上言曰「若不去救﹐羅尙必敗﹐敗則禍將及陜矣。願以身殉國﹐往守隴右﹐以助羅尙。」朝中敕沈爲雍州刺史。到任﹐合梁州許雄﹑關中軍司席薳﹐入蜀救尙﹐擒李特至長安。河間王與語甚悅﹐欲畱沈﹐沈不許。會張昌西逃犯界﹐河間王乃結納而遣之﹐以兵繞藍田關﹐出賊背後﹐大破張昌﹐還守雍州。至是來破漢寇。

第十二路順陽刺史張光忠心似日﹐義气如山。部下大將晉邈﹑息提﹑夏鎭﹑任愔﹑李運﹑楊武﹐子張邁﹑張旻﹑張昊﹐別駕範曠﹑王喬等。引精兵三萬﹐來赴詔命。按《晉史》﹕張光字景輝﹐江夏鐘武人也。身長八尺﹐明眉秀目﹐音亮聲洪。家世有部曲。以牙門將軍伐吳有功﹐遷江夏西部都尉﹐尋攺北地都護。齊萬年反﹐太守胡烈﹑張損俱戰亡﹐獨光以五百餘人戍馬蘭山﹐賊帥郝元度圍百餘日﹐光且戰且守﹐頻出破之﹐反奪其馬匹爲食。光自以兵少路遠﹐分在必死﹐與眾訣別﹐舉軍皆悲。會梁王司馬肜知光被困已久﹐遣關內侯索靖將兵救之。光得救至衝出﹐奔長安。梁王上表﹐奏光處絕地而有耿恭之忠﹐宜加旌賞﹐以明獎勸。於是詔升爲新平太守。時秦州刺史皇甫重自以關西大族﹐每每輕光﹐光數獻謀﹐重皆不用﹐遂爲河間王所並。薦光爲陵江將軍﹑順陽刺史。至是得奉徵漢﹐赴鄴聽調。

第十三路武威太守馬隆威名顯著﹐力練老成。部下有邊將樹善戎﹑沒骨能﹑獨孤雄﹑奚道那﹑丰引﹐親子馬咸等。帶領番漢人馬三千﹑中兵四萬﹐來鄴聽用。按《晉史》﹕馬隆字季興﹐東平平陸人也。少有智勇﹐好立名節。晉初﹐兗州刺史令狐愚坐事伏誅﹐舉州無敢收殮者。隆乃愚之武吏﹐托稱爲客﹐私以財置棺﹐殮其屍而葬之﹐植松柏於墓﹐服喪三年。人皆羨之。將伐吳﹐下詔募兵。兗州刺史舉馬隆勇而多智﹐有良將之才﹐武帝擢爲司馬督護。涼州刺史楊欣失羌戎之和好﹐馬隆陳其終必見敗﹐帝不之信。未幾﹐虜果叛殺楊欣﹐河西隔絕。武帝嘆曰「誰能爲我討此逆虜﹐以通涼州﹖」舉朝不敢對。馬隆曰「陛下若肯委任於臣﹐臣去可能平之。」帝曰「若果能滅賊﹐何有不委任乎﹖但未知卿有何術以制彼﹐試言其槪。」隆曰「陛下必若用臣﹐當聽臣自行﹐在隨時應變﹐相勢用奇耳。」帝曰「用兵幾何﹖」隆曰「止須選募精勇三千﹐教之以法﹐授之以車﹐徐徐審戰﹐鼓行而西。秉陛下之威福﹐臣自度逆醜不足難也。」帝壯而許之﹐加隆爲武威將軍﹑行武威太守事﹐刻日出徵。眾公卿荀勗等僉曰「六軍之設﹐旣多州縣﹐郡兵亦眾﹐但當選而用之﹐不宜橫設選募﹐以亂常典。馬隆小將﹐謬妄之說﹐不可從也。」帝曰「旣已任人﹐焉可復悔。」乃弗聽眾諫﹐竟敕馬隆依數揀選。隆乃於教場中立一標的﹐募能引弩弓四十鈞者射之。自旦至日中﹐得三千五百人。隆曰「足矣。」復詣武庫選兵仗﹐武庫令與隆忿爭。禦史中丞劾隆無狀﹐隆奏曰「臣今赴河西﹐忘身致命﹐以報所任。庫令乃以魏時朽仗見給﹐兵不堪用﹐非陛下使臣滅賊之意也。」帝深責武庫令﹐選精仗﹐給隆三年軍資。於是西渡溫水﹐遇虜帥樹機能等﹐或乘險以遏隆前﹐或設伏以斷隆後。隆乃依孔明銀坑洞車戰法﹐作偏箱車﹐中安糧艸﹐外立以兵。地廣處則施鹿角﹐車方軌而進﹔地狹處則施木柵於上﹐且戰且行。弓箭所著者﹐賊皆應弦而倒。奇謀間發﹐出敵不意。賊皆負鐵甲以防箭﹐隆取磁石成壘﹐阻賊於狹道﹐官兵皆易以皮甲﹐伏以伺之。賊至壘所﹐鐵甲左轉左粘﹐右轉右粘﹐官兵四發﹐賊手難施。轉戰百里﹐殺死數萬﹐賊勢大否。自隆西行﹐朝廷音檄斷絕﹐咸以爲全軍盡沒矣。忽一日中夜﹐隆使至洛上疏﹐帝乃鼓掌歡笑。詰旦﹐召羣臣謂曰「若從眾卿所言﹐則無秦涼矣。」乃降詔曰「馬隆能以偏師寡旅﹐奮不顧身﹐冒難赴險﹐克濟其功。宜拜宣威將軍﹐加赤幢鼓樂以旌之。」隆得到武威﹐虜部大人猝跋韓並且方能等﹐率眾萬餘歸降。又出兵說樹善戎﹑沒骨能等服。惟樹機能不附﹐卽使猝沒並且樹四部共徵機能。戰三日夜﹐機能大敗﹐爲馬咸伏於要路斬之﹐夷乃盡平。報捷於朝﹐帝命議加秩賞。有司奏言「隆未出師﹐已加顯爵﹐不更益矣。」楊珧曰「募兵未出﹐先加彼爵者﹐實乃導其成功﹐遙受虛位耳。今隆全克西土﹐復回疆域﹐豈可以前授虛祿而塞後之實功﹖宜當旌賞﹐以勵將來。」武帝從之﹐封奉髙侯。積十餘年﹐殘虜不盡僚﹐據險守固﹐時出侵掠。隆悉散軍士﹐假爲耕種﹐虜等心寬﹐更不設備。遣卒進兵﹐遂大破之﹐眾皆絕迹﹐無敢再寇。至是與張軌一同率兵至鄴城﹐共徵僞漢。

第十四路諸侯﹐武陵太守應詹﹐孝義感人﹐恩威服眾。部領勇將沈吟﹑蔣和﹑胡徳﹑方能﹑應詔等﹐引兵三萬赴召。按《晉史》﹕應詹字思遠﹐汝南南頓人。魏侍中應璩之孫也。詹幼孤﹐爲祖母撫養。年十餘歲﹐祖母又喪。居喪﹐哀毀骨立﹐頓杖而後起﹐因以孝聞。家頗富於財﹐年稚弱﹐請族之廉能者委托資產﹐情若至親﹐並無疑忌﹐世人稱異焉。弱冠知名。質素弘雅﹐人𨿽犯而勿之較﹐以學藝文章稱於時。司徒何劭見之嘆曰「君子哉若人﹗」初辟爲太子舍人﹐趙王倫以爲太子長史。倫誅﹐坐免官﹐成都王又辟爲掾。時驃騎中郎諸葛玖﹐事長沙王義。詣鄴﹐甚道義之非。詹與玖有舊﹐斥之曰「仁林何與樂毅之相詭也﹗」玖慚愧而出。劉弘乃詹之舅祖﹐召爲司馬﹐謂之曰「君器識宏深﹐後日當代老朽於荊南矣。」悉以軍政委之。弘著勛漢南﹐皆詹之力也。王澄爲荊州刺史﹐遷詹南平太守﹐兼督武陵天門三郡軍事。詹至﹐討平叛蠻。時諸王咸妒﹐詔令不一﹐諸蠻皆怨欲叛。詹知﹐召諸蠻渠帥﹐破券爲誓﹐與結盟好﹐各蠻感悅。天下大亂﹐詹境獨全。百姓歌曰「亂離旣溥﹐殆爲灰朽。僥幸之運﹐賴玆應侯。歲寒不凋﹐孤境獨守。拯我塗炭﹐惠隆丘斗。潤同江海﹐恩猶父母。」又有蜀寇杜疇作亂來寇﹐山簡假詹五郡軍事﹐大破杜疇。又與陶侃協破杜弢於長沙﹐賊中金寶山積﹐詹一無所取﹐惟收圖書而已。王惇嘉其廉﹐上功狀於朝﹐賜詹爲潁陽侯。在荊南時﹐陳畱郡人王衝作亂﹐欲迎詹爲主﹐詹切責﹐衝不忿怨﹐其得人情如此。遷巴東監軍﹐郡士攀轅號哭﹐如失父母。後人有詩贊曰﹕

徳服羣蠻羨應詹﹐恩加百姓眾稱傳。謳歌載道喬遷日﹐擁轡沿途泣挽轅。

第五十八回

晉王侯選擇先鋒

當日晉諸侯一十四路俱到﹐乃會齊同至帥府參見﹐成都王命盧志﹑和演﹑劉弘﹑皮初共出迎入。參謁畢﹐陸機﹑劉弘各各相敍。成都王設宴款眾﹐命依職品位次安營﹐至晚而散﹐未及議論。次日﹐七位親王報到﹐成都王乃差石超﹑牽秀﹑和演﹑陳昭﹑陳眕﹑蔡克﹑公師藩七員親將﹐分頭迎接﹐直至帥府﹐照依昭穆宗派敍禮。再後﹐陸機與十四路諸侯一齊參拜。又是二十一路首將張方等二十一員﹐長史李含﹑參謀遊暢等二十一人﹐並盧志﹑石超等十員成將﹐俱入參見排坐。

第一位親王司馬義﹐字士度。忠心不苟﹐治政無虧。受封爲長沙王﹐乃武帝第六子。帶領大將上官已﹑皇甫商﹑宋洪﹑王瑚﹐參軍劉佑﹑董拱﹑逯苞﹑馬嵩等﹐領兵六萬﹑糧艸五十萬來赴。

第二位親王司馬顒﹐字文載。雄據關中﹐兵多將廣。受封河間王﹐乃宣帝司馬懿胞弟司馬孚之子。今奉詔畱鎭成寇﹐遣世子司馬暉督張方﹑李含﹐將兵八萬﹑糧艸四十餘萬來赴。

第三位親王司馬越﹐字元超。雄心不一﹐智態多端。受封爲東海王﹐乃武帝第八子。部下有大將王秉﹑宋冑﹑何倫﹑施融﹑劉洽。引兵四萬﹑糧艸三十萬赴鄴。

第四位親王司馬睿﹐字景文。豁達大度﹐喜納賢良。乃司馬伷之孫。父司馬覲故﹐襲封瑯琊王。部下有大將段雄﹑太史賓﹑龔同﹑計明﹑伏尙﹑潘仁﹑史恭﹐司馬參軍王導﹑祖約等。領兵四萬﹑糧艸四十餘萬來赴。

第五位親王司馬模﹐字元範。名播中州﹐聲馳許洛。受封南陽王﹐乃武帝第二子秦王柬之子。部下有大將卞勝﹑夏勇﹑席盛﹑岑紳﹑齊成﹑馬進等。引兵二萬﹑糧艸十萬來赴。

第六位親王司馬彪﹐字世雄。門多劍客﹐力舉千鈞。受封範陽王﹐乃宣帝庶子司馬京之子。部下有大將王曠﹑劉玙﹑石正﹑周侲﹑文璧等。引兵二萬﹑糧艸八萬來赴。

第七位親王司馬歆﹐字叔靜。喜賙貧乏﹐好結忠良。受封爲新野公﹐以平孫秀進爵爲王﹐乃宣帝族子之子。帶領大將徐魯﹑虞兗﹑陳隆﹑周鎭﹑鮑欽﹑楊威等。領兵三萬來赴。

成都王自統將官十員﹐大兵十萬。齊王命董艾﹑王義帶兵五萬﹐監督糧艸聽調。諸兵旣集﹐成都王曰「今各鎭皆至﹐惟有蒲洪﹑姚弋仲﹑慕容廆﹑拓跋猗盧﹑段勿塵五路夷羌未到﹐須當行牌前去催之。」南中郎將祖逖進言曰「他若肯來時﹐亦已到矣﹐此必恃獷不來耳。且胡狄之性﹐類於羊犬﹐但以恩養﹐使無侵掠可矣。必欲迫而驅之爲用﹐恐致不測之變。焉知其不與胡漢相通也﹖今宜置之度外﹐免彼疑懼生釁。自古道﹐將在謀而不在勇﹐兵在精而不在多。況我大兵至此者﹐不下百十餘萬﹐亦足爲用矣。所慮者初會之兵﹐未經合練﹐各自爲心。倘遇交鋒之日﹐不相顧援﹐少有挫衄﹐鮮能成功耶。昔王莽恃眾無紀﹐被光武以吳漢帥精銳攻其一屯﹐眾不肯顧﹐卒致顚沛。六國從蘇秦連衡之說﹐合兵共擊潼關﹐因無統攝之主﹐秦人以師逆之﹐五國皆敗。今欲破剿彊敵﹐立一盟主爲之總攝﹐使掌其樞﹐以致眾王諸侯無競﹐兵糧器械有歸﹐然後請元帥共擇先鋒﹐軍分前後﹐則軍有紀律﹐可進可退﹐戰必有功矣。以臣下職不敢冒言﹐必諸殿下定議裁度﹐共建大功﹐方保十全耳。」成都王曰「卿之公言﹐孤當銘識矣。」乃起身謂長沙王曰「王兄勇冠三軍﹐才堪主盟﹐卽當登壇執事﹐弟請率眾聽旨。」長沙王曰「不然。古云事無大小﹐達者爲先。王弟謀猷深遠﹐識見恢宏﹐才堪服眾﹐前誅逆倫﹐今集會大兵﹐皆出弟意﹐吾等萬不及一﹐悉難稱職。盟主必汝爲之﹐勿得他辭矣。」成都王再三謙讓﹐眾諸侯齊向前曰「齊王在朝輔政﹐此大任非殿下亦莫能當之。」長沙王命設正座﹐與眾扶擁﹐成都王謂眾將官曰「今蒙推舉﹐固不敢彊辭。諸王公亦各恪守乃職﹐齊心協力﹐爲國幹功。不可你我相忌嫉﹐不可以彊淩弱﹐不可以親忽疏﹐不可以大蔑小。有功者依例旌賞﹐凡有過者依法施治﹐定無容隱。」諸王侯盡皆應諾。成都王告眾就坐﹐各排列次序。

成都王曰「朝中已拜陸士衡爲總兵元帥。今當請其上教場調遣﹐各宜分付將佐聽其將令。」盧志向前上言曰「今天下之兵在此﹐宜必有盛舉﹐眾心方服。若只如斯﹐豈是尊崇大將之禮。必如燕之樂毅﹐如漢之韓信﹐築壇設位﹐親上印劍﹐然後伏彼盡心籌畫﹐眾兵將傾心聽從﹐方可以成郤克之功﹐奏亞夫之功﹐而剪數十年之寇也。」成都王曰「卿言甚善。」卽命築壇於鄴城之內﹐擇日請陸機至壇受印劍領職。陸機曰「臣本江東弱質﹐學淺才庸﹐於諸王麾下參贊軍務﹐猶恐不勝。此等大任﹐非熟諳兵機﹑廣通韜略﹑文武全才者不可也。」成都王曰「值此天下紛擾﹐彊胡橫暴﹐萬民塗炭﹐大丈夫當以救時爲念﹐豈可有才不顯其能﹐徒使璧隱山林﹐珠沈淵浦哉﹗」機曰「臣受國恩﹐分當效力。但以名微徳薄﹐不克負荷﹐恐辜付托耳。」眾王侯皆曰「元帥在京已受帝命﹐請勿復辭。」機乃再拜謙讓﹐盧志等扶之上臺﹐成都王親捧印劍送上﹐陸機跪而受之。成都王對眾宣言曰「今朝廷痛念生靈遭胡寇殘擾﹐特拜徵西破漢大元帥﹐以統天下各鎭軍兵馬﹐敕賜令劍印章﹐除孤之外﹐如有不用命者﹐任行誅戮。」道罷下臺。陸機升位﹐召集諸將分付曰「今我晉帝嗔忿漢寇肆行猖獗﹐廣害黎民﹐故拜成都王爲總兵大都督﹐授我以點兵元帥之職。汝等諸將﹐各皆經練良材﹐明日辰牌時後﹐大教場中操演﹐俱要盔甲鮮明﹐器械齊整。凡上陣之時﹐只衝向前﹐不可退後。你我相幫﹐遠近相顧﹔前後相應﹐患難相救。如有不遵約束者﹐軍法治之。」囑畢﹐發令歸營﹐亦與眾人下臺。成都王曰「元帥登車﹐容孤親自推轂﹐以效燕昭﹑漢髙尊師之禮。」機曰「時有不同﹐事有各別。臣食祿已久﹐非二賢之比﹐請無折吾之福。」成都王從之。次早﹐陸機入謁成都王﹐議曰「今日可請諸王同上將臺﹐定取一員先鋒﹐方可進討。」成都王曰「聚兵非難﹐任將爲難。昨觀關中張方人才猛勇﹐相貌雄彊﹐可爲敵人之懼。意欲立他爲先鋒﹐不知元帥意下何如﹖」機曰「爲將者皆能武藝﹐中難定髙低。臣已命立下銅標一根﹐約重一百四十斤﹐硬弓一張﹐挽五百斤之力﹐離竿的隔一百五十步。待操演過﹐能用硬弓舞標者﹐卽掛先鋒之印。」成都王曰「元帥公論是也。」卽命放炮鳴金﹐大會各將。須臾﹐諸王侯皆到於臺﹐擺列坐次。陸機直坐於臺之前面正位﹐左立軍政司﹐右立紀功主簿﹐於帥字旗上懸錦袍一件﹐金盔金甲一副﹐先鋒印一顆。乃召各部主將上前分付曰「某本一介書生﹐寄身王邸。謬叨諸位大王妄舉以爲掌軍元帥﹐時刻兢兢﹐深恐不克負荷。幸得諸君各仗忠義﹐協誠赴命﹐共同上報君恩﹐下安黎庶。當聽吾令﹐如有不服約束者﹐卽時斬首。」眾將曰「敢不奉令。」機曰「行軍之道﹐要有紀律。玆當進兵﹐欲擇一員驍將﹐以爲破敵先鋒。昨有推舉自薦者﹐吾皆不敢許。今諸君可於教場施演武藝﹐合得所掛榜上定例者﹐卽領此袍印盔甲﹐勿得爭競。」眾將應諾﹐各去看榜﹐帶馬伺候。

機命軍政擂鼓。鼓聲起處﹐頭隊中一將飛馬而出﹐生得熊軀虎體﹐鐵臉剛須﹐乃長沙王大將王瑚字汝器是也。手舞方天畫戟﹐向場中施演一回﹐取其硬弓連射﹐兩箭中的﹐第三箭力不能勝﹐隔丈許墜地。懸弓取其銅標﹐橫擔肩上﹐馳回一匝﹐插於原處﹐叫曰「將先鋒印來與我﹗」道猶未了﹐第八隊中跑出一將﹐生得身長八尺﹐膀闊三停﹐濃眉粉面﹐手執長槍﹐向前叫曰「肩扛銅標的﹐怎能做得先鋒也﹖待我來掛。」道罷﹐舞槍奮演。復取硬弓﹐一連三箭﹐皆中紅心。又取銅標﹐雙手擎起﹐向教場中徧走一周﹐向前插標﹐叫曰「先鋒還是我做﹗」眾視之﹐乃荊州大將皮初也。忽見第三隊中旗幡開處﹐早已衝出一將﹐生得雙眉直豎﹐兩眼如輪﹐一面黑麻﹐手揮大斧﹐乃東海王駕下何倫字孟常﹐厲聲叫曰「畱下先鋒還我﹗」向臺前舞動宣花﹐如翻雪片﹐恍目驚心。演畢﹐抽弓連射四箭﹐眾皆喝彩。再取銅標﹐雙手擒之而走。東海王曰「先鋒定矣。」向臺前惱了成都王首將石超﹐躍馬而出曰「眾人看我來掛先鋒之印﹗」輪動剛刀﹐如風捲舞。舞罷又使流星飛錘﹐能打五十餘步﹐收之如戲。再取硬弓﹐連中五箭。成都王曰「似可掛印矣。」司馬暉曰「待我將帥各皆演過﹐擇其尢者賜之。」石超曰「元帥快取印來與我﹗」拔其銅標﹐勉彊左右各擊兩下﹐軍士喝彩一聲﹐震動地脈。陸機意欲奉承成都王﹐卽命取印。只見第十二隊中一員大將馳出臺前﹐髙叫曰「此等武藝﹐皆不足奇﹐何得就言取印﹗」卽往場中放雙馬﹐使兵人逐走﹐手綽大刀﹐隔丈餘踴騰上馬。使完刀法﹐倏然又過那馬背上﹐手中乃是把丈八蛇矛矣。盤旋一轉﹐伏鞍一摸﹐躍過那馬﹐所使之械又是大錘矣。舞罷﹐棄錘取弓﹐一連六箭﹐皆中紅心。軍士齊聲喝彩曰「此將軍眞神人也﹗先鋒無疑矣。」直至臺前﹐原來卻是劉琨部下大將姬澹。未及開言﹐第九隊中大將北宮純橫斧出曰「武藝將家本等﹐何足爲奇﹗」乃獨取硬弓順射三箭﹐反射三箭。拔其銅標﹐從容盤舞一回﹐插於原處曰「盟主﹑元帥立此二物﹐以定先鋒﹐眾大王肯賜印否﹖」言未畢﹐廣州吳寄﹑滎陽郭默﹑範陽王曠等一齊搶出。驟然第十隊中滚出一將﹐生得焦眉赤目﹐黑色紅須﹐獐頭虎面﹐身長九尺﹐狀若靈官﹐乃幽州大將祁弘字子猷也。策馬向前﹐髙叫曰「今會二十餘路之官兵﹐欲破數十萬之巨寇﹐非小將爲前部﹐恐未易當也﹗諸將軍不必再演矣。」言訖﹐挺槍試了一回﹐拔取銅標﹐向教場中周回徧舞﹐猶如嬰兒弄杖一般。兵士等曰「此天神下界也﹗」弘豎銅標﹐取弓跑馬﹐回身連射六箭﹐插做一叢。再復馳入中軍﹐一箭射下錦袍﹐將欲去搶﹐陸機曰「將軍駐馬﹐待我令人把袍印與諸王親自披掛﹐方可服眾。」祁弘才住﹐只見右手頭隊中突出一員大將﹐生得身長額廣﹐膀闊背丰﹐鼻聳顴凸﹐眼暴眉粗﹐一抹金色長胡﹐威似煞神﹐堂堂可畏﹐乃關中大將張方也。向前髙叫道﹕「不可妄取袍印﹐先鋒尙未出陣﹐待我來掛﹗」言訖﹐輪起大刀﹐三上三下﹐五左六右﹐但只見一片毫光燦燦﹐殺气騰騰。眾諸侯曰「此等將帥上陣﹐何愁賊有王彌﹑劉靈也。」張方按刀﹐復取銅標﹐仍前施舞。舞畢﹐取弓去竿二百步遠﹐回身背射三箭﹐轉馬正射三箭﹐盡中紅心。成都王曰「此先鋒定是張子正做矣。」祁弘張目叫曰「軍無戲言﹗已許臣駐馬等掛袍印﹐豈容更攺也﹗且張方武藝未見髙我﹐徒以刀槍爲區別乎﹗臣請易轉器械再試﹐分个髙下何如﹗」方曰「盟主親自取我﹐你何違旨攙奪﹐敢較手段麼﹖」弘曰「便請面試。」乃各回本陣﹐取刀槍而出。陸元帥急起身走出臺前止住﹐髙聲叫曰「二將不可自相較斗﹐吾等自有公議。」張方曰「一言爲定。盟主許我先鋒﹐我當領職。」祁弘曰「元帥先許我們﹐豈不作準乎﹖」兩个爭辧不已﹐成都王曰「二將武藝相侔﹐勇力相類﹐不得再競。」乃取牌付弘﹐以印付方﹐教上將臺﹐以盔甲戰袍賜與張方曰「汝乃吾晉家親將﹐領左先鋒。凡事必須努力﹐以建大功。」又將自己金盔金甲﹑徵袍賜與祁弘曰「汝乃功臣名將﹐孤將袍甲賜卿﹐拜爲右先鋒。凡事須當竭盡忠心﹐共報國家。印待兩顆俱完﹐送至營中。」二將拜領下臺﹐再喚姬澹﹑北宮純﹐封爲左右副帥。又命陸機分賞上操諸將﹐傳令軍中曰「今日𨿽定先鋒﹐不過激勵將官﹐使好用心耳﹗今當不日起兵﹐先取魏郡﹐各宜互相救應﹐休得懷私以誤國事。成功之日﹐加職封賞﹐盡在我們身上。」囑罷﹐王侯等各皆下臺﹐收拾回營。次日﹐開帥府議事。眾諸侯曰「賊兵必定退回魏郡﹐可分一兵先取兗州﹐一軍取汲郡﹐元帥等自取魏郡﹐何愁賊兵不破乎﹗」成都王曰「今兵初集﹐未可卽分﹐且須共取魏郡。待少懼﹐然後席捲而進﹐直搗巢穴﹐盡拔其根。明日當渡漳河﹐看彊弱而行。」正議間﹐探子入報﹐言漢兵紮於漳河東岸銅雀舊基﹐據守水道﹐未可卽攻魏郡。成都王聽說﹐大怒曰「猾賊如此無禮﹗孤今親會天下大兵至此﹐尙不退避﹐而欲阻河以抗我也﹗」卽教眾諸侯入營﹐整點進戰。未知此回晉兵百萬﹐爭取漳河﹐以復魏郡﹐勝負若何。後人有詩嘆曰﹕

百萬雄師會鄴城﹐風雲叱吒鬼神驚。千員戰將威風赫﹐兩郡連營气勢橫。

奮臂排山山可動﹐運沙塞海海堪平。晉非自把金甌破﹐焉許胡戎犯帝庭。

第五十九回

成都王出兵徵漢

晉永嘉元年﹐成都王穎總督大兵徵漢﹐見劉聰等據守漳河不退﹐心中大怒﹐卽同陸機親往教場﹐召眾諸侯調兵起馬﹐各軍皆齊。陸機登臺申令曰「汝等眾將﹐皆食朝廷爵祿﹐必當爲國立功。今遇彊寇爲敵﹐須各各依令﹐互相接濟救應﹐不可旁觀畏縮。共冀成功﹐一則以振大國之威﹐二則以顯平生英勇﹐三則以遏胡寇之彊。若能斬將奪旗﹐殺退漢兵者﹐另行升賞﹐不得有違。」諸將領諾。於是分次盡起﹐張方﹑祁弘兩將居先﹐餘皆後發﹐通共一百一十七萬三千大兵﹐放炮揚威﹐震驚千里﹐浩浩然望漳河而進。漢之探軍報入大寨﹐言晉兵百萬已發鄴城﹐須宜早備。劉玄明急聚眾將商議。張賓曰「晉兵此來﹐亦乃賭者之孤注矣。若能衝其一陣﹐先挫彼驟來之銳气﹐待眾徵鎭勢聊少沮﹐然後設謀﹐看其分合與戰。若是分路出兵﹐只須力破一鎭﹐則其下自解矣﹐此秦拒六國之勢也。」正議間﹐只見報道漢主差太尉劉伯根解糧來到。劉聰大喜﹐親出接入。敍禮畢﹐傳上漢主之書﹐言宣於已退五路之兵﹐不日亦自將兵來接。此一回乃成敗之所關系﹐非比往日﹐凡百要謹愼用心。魏郡必不可棄﹐乃爲中原之形勝也。賓看畢﹐與眾曰「且喜此數處兵馬不動﹐吾等已得半幸矣﹗今當議取迎敵之策。」王彌﹑劉靈曰「聽得成都王用陸機爲元帥﹐提兵到此。趁其立腳未定﹐某二人願引精兵一萬﹐先去衝他一陣﹐挫其前鋒﹐庶使晉人欺我。」劉伯根曰「未可造次。我𨿽才至﹐未知的實﹐但聞他幽﹑冀﹑荊﹑廣﹑齊﹑趙﹑淮﹑蔡之兵皆至﹐必有英雄猛將﹑奇謀智士在內﹐焉可忽彼。還當整頓大兵俱出﹐試戰一陣﹐再待後議。縱他有百萬之眾﹐亦不能悉皆臨陣﹐徒多爲累耳﹐何足懼哉﹗」張賓善其言。不二日﹐晉兵俱到﹐紮下寨柵。成都王使人持書與劉聰曰﹕

晉成都王司馬穎致書與積弩將軍劉玄明賜覽﹕嘗謂人情有相知之分者﹐則必有相信之義﹔有相信之義者﹐則必有相憶之思。自孤與執事洛陽謀別﹐歷玆星霜四易﹐而不知執事反背之若是﹗而情也分也﹐信義也﹐又奚有毫忽思憶存也﹖玆爾所爲至此﹐諒不聽吾過論﹐聊以利害非是爲執事言之。執事亦深通經史﹐試觀自古以來﹐興妖作孽﹑反亂爲非者﹐幾多人矣。譬如春花秋露﹐不久悉皆消滅﹐百無一个能成。且如頑若赤眉樊崇﹐橫似黃巾張角﹐竊名如翟義﹐假號若王郎﹐何曾得全一个。前者梁王回朝﹐保奏你父劉淵爲左國城之主﹐以奉劉氏之祀。大朝惠養之恩極矣﹗汝在洛陽﹐待以上賓之禮﹐未嘗懷仇加害。今得反國﹐不思體心報效﹐輒乃忘意作釁﹐乘我國家多事之秋﹐肆其猖狂之志﹐寇奪邊城﹐殘害我黎庶﹐以致天神肆嗔﹐朝廷震怒﹐調集一十三鎭親王﹑十八路諸侯﹑九州刺史牧伯﹐精兵一百五十萬﹑猛將一千員﹐分守險隘﹐塞滿關津。孤今提兵百萬﹐奉詔徵討。孤念昔日相從之義﹐不忍加逼。執事宜當自知天命﹐早明去就﹐或歸或附﹐速決回音﹐免民塗炭。

劉玄明看其來書﹐謂張賓曰「成都王昔年有徳與我﹐今有書來﹐怎生回話﹖」賓曰「若是陣上相見面談﹐當做人情﹐虛辭謙讓。玆之書啟﹐惟有以直應之。」聰遂命賓作書封起﹐付原使帶回﹐重賞而遣。回至晉營呈上﹐成都王拆開看云﹕

漢大司馬前部右軍師﹑總兵元帥劉聰幕下參贊軍事張賓謹拜大晉元帥大王駕下﹕伏念天下之事﹐有理之不得已者﹐情之不可已者﹐又有勢之不容已者。緬惟我昭烈皇帝﹐乃中山靖王之後﹐漢景帝玄孫﹐以黃巾反亂﹐兵馬猖橫﹐不忍祖宗四百年澄平被艸寇所擾﹐攘袂樓桑﹐掃淸妖孽﹐此非理之不得已也。後見董卓變亂﹐李肆凶﹐曹操乘之﹐徙都圖篡﹐吾先主恐漢統淪沒﹐乃蕞爾延嗣西蜀﹐守其阻險﹐姑奉九廟﹐此非情之不可已也。詎期汝之祖父﹐縱豺狼之性﹐肆罔悖之志﹐侵淩無過之舊漢﹐竊奪久安之土宇﹐以致炎劉宗屬流散﹐臣民落冕﹐祀事無依。我主逃入羌中﹐悲忿切惋﹐乃尋訪故舊﹐構求宗黨﹐奮起報仇之師﹐恢復炎漢之業﹐非勢之不容已也。今大王不揆人之屈信﹐妄指人爲叛逆﹐豈達時識變之語耶﹗賓以涿州弱裔﹑蜀帝至姻﹑桃園骨肉﹐惟知鞠躬盡瘁﹐得見許洛神主而已。懇陳麾下﹐非敢浪言﹐請看今日之域中﹐還是誰家之天下。

成都王看畢大怒﹐謂陸機曰「此等反叛鹵莽之徒﹐難可以言語紙筆服也。必令眾將大施衛﹑霍之威﹐方可以系單於之頸﹐不然漠南不得寧也。」陸機卽喚張方﹑祁弘﹐分付領兵出寨﹐排陣索戰。劉聰亦率眾將出營﹐布成陣圖。劉玄明金盔金甲﹐全裝披掛﹐左有張賓﹑先鋒王彌﹑關防﹑呼延晏﹑楊龍等大將十員﹐右有靳準﹑先鋒劉靈﹑張實﹑呼延攸﹑黃臣等大將十餘員﹐眞个是兵多气槪﹐將有雄威﹐隊伍森嚴﹐規模整飾。只見晉陣上鼓聲大震﹐門旗豁開﹐成都王立馬當中﹐左有陸機﹐右有盧志﹐親將石超﹑和演等親將十員。上手先鋒張方統領大將十員﹐下手先鋒祁弘統領大將十員﹐但見刀槍耀日﹐戈戟排霜。黃傘動﹐成都王親出謂劉聰曰「玄明何乃盡忘洛陽忠義之語也﹗」劉聰躬身曰「殿下別來無恙﹐某所知也。但某奉父王之命﹐不得不來﹐所謂盡孝不能盡忠﹐盡禮不能盡義。望殿下察之。」陸機曰「賜汝左國﹐豈窄於蜀﹖何不自諒﹐而欲妄侵內地﹐以取禍敗也﹗」張賓曰「因謂左國邊鄙﹐非漢氏之所樂居﹐欲取東西二都故土耳﹗」機怒﹐顧謂眾將曰「誰先擒此反酋﹐以顯頭功﹖」道聲未絕﹐鑾鈴響處﹐一員大將貌如惡煞﹐狀若天神﹐飛馬而出﹐乃晉左先鋒張方也。剛才臨陣﹐漢軍中鼓角喧天﹐早衝出一員猛將﹐威如熊虎﹐勢似貔貅﹐乃是左先鋒王彌也。手持白刃大刀﹐身跨黃驃髙馬﹐挺出場中﹐更不打話﹐直取張方。方亦喝住﹐二人雙刀並舉﹐四手齊施﹐一个怒目咬牙﹐恨不得生擒敵將﹔一个揚眉切齒﹐巴不得活捉對頭。二人戰上了五十餘合﹐兩下裏精神愈倍﹐勇力更增﹔又斗上五十餘合﹐不分勝敗。成都王曰「人言胡寇中有王彌﹑劉靈﹐甚是勇猛。今日觀之﹐果然名不虛傳。若非張子正﹐無能與之爲敵矣。」右先鋒祁弘聽言﹐惱得怒气塡胸﹐目眥迸裂﹐髙聲叫曰「大王長賊人之志气﹐滅自己之威風﹗看小將出去﹐活擒那賊﹐以答大王委任之恩。」道罷﹐拍馬衝出﹐喊如山倒﹐勢若潮奔﹐直取王彌。漢右先鋒劉靈看見﹐急挺長矛截出阻住﹐二人雙槍並刺﹐兩馬齊交﹐正是棋逢敵手無相讓﹐將遇英雄各逞彊。四員大將﹐戰作一團﹐看者心驚目駭﹐喝彩之聲不斷。有詞一首爲證﹕

晉將英雄可羨﹐漢人勇烈堪誇。但則見槍勢猙獰﹐眼前恍似烏龍舞﹔刀光閃爍﹐目下渾如白鶴飛。兩對將幾鬧動了天關﹐四騎馬險踏翻了地軸。徵塵滚作霧騰騰﹐殺气薰成煙靄靄。輔漢的怒吽吽﹐恨不得刻擒晉士﹔扶晉者嗔忿忿﹐巴不得立捉漢人。咸思建蓋世功勛﹐各逞著平生勇力。兩無上下﹐甫別髙低。恰便是天上羅睺逢計孛﹐曜中煞劫遇廉眞。

此一回乃晉漢初場大戰﹐選得這四員先鋒﹐眞个是傑中之傑﹐尖上之尖。混戰上了兩个時辰﹐並無退意。劉玄明顧謂張賓曰「晉將亦甚雄猛﹐此回逢此勁敵﹐勝負未卜何如者也。」賓曰「戰者危事也﹐兵者詭道也。今日實乃惡戰﹐恐怕二將有損﹐必須用下一个暗計﹐出其不意﹐以撓彼眾﹐必自亂矣。」劉聰曰「使副先鋒皆出﹐一齊衝之可乎﹖」賓曰「他將多倍於我﹐助之反惹不靜﹐惟有司馬穎﹑陸機𨿽典兵馬﹐以才智稱﹐乃是膏粱子弟﹑紈絝王孫﹐素不曾自經戰陣。若得一將﹐奮不顧身﹐直搗中堅﹐司馬穎見我驟然衝去﹐倉猝驚惶﹐必然動擾亂撓。那時乘亂以勁兵搔之﹐可獲勝矣。」玄明聽言﹐顧謂眾將曰「君等皆舊日一家骨肉兄弟﹐肯有效命徑衝中軍﹐以撓司馬穎者乎﹖」道未畢﹐關防﹑黃臣﹑呼延攸三員虎將﹐各舞大刀﹐西番良馬﹐風捲而去﹐殺得晉兵紛紛亂倒﹐如入無人之徑﹐直至中軍。司馬穎正命陸機去觀兵陣﹐忽見三員漢將大喊殺至﹐陸機急喚眾將曰「有賊至矣﹐可向前拒住。」石超﹑牽秀﹑郭勱﹑公師藩等一齊迎敵﹐與防﹑攸二人戰住。不期黃臣馬以直造中麾﹐成都王見極﹐慌與陸機﹑盧志帶馬望後而走﹐軍兵大亂。劉弘急命皮初﹑弓欽出馬﹐被漢將呼延顥﹑關謹見兄入陣﹐亦往相助﹐正遇皮﹑弓二將﹐遂乃兩相鏖戰。劉伯根大叫曰「眾兄弟可隨吾去助兩个先鋒﹗」卽舞刀搶出﹐於是王如﹑楊龍﹑廖全及張仲孫﹑楊興寶五將﹐各皆捨命突陣﹐衝得張方﹑祁弘各不相顧﹐遂乃大敗。陸機曰「吾將十倍於賊﹐何得妄動﹗再走者斬首。」諸兵方才少紮﹐見張賓自領大軍競進﹐陸機止喝不住﹐竟而敗去。漢兵追趕一程回寨﹐大獲全勝。

成都王退二十餘里紮定﹐計點人馬﹐折去二萬七千有餘。成都王曰「漢兵果然雄猛﹐計策多端﹐若不雜入軍中﹐幾乎被其所傷矣。如何破得他們﹗」陸機曰「今日之戰﹐乃賊子張賓懼吾兵多將廣﹐明不能戰﹐特用詭計搔亂中軍﹐致驚龍駕﹐是吾主兵者失提防之罪也。細觀王彌﹑劉靈二人﹐乃是一勇之夫﹐彼得徼幸小勝一陣﹐其志必驕。明日廣排兵馬﹐於韓陵山下布一陣勢﹐誘其來戰﹐引入陣中﹐可擒二賊﹐則劉聰無能爲矣。命軍士於東山上搭一將臺﹐諸王侯皆至上面觀戰﹐四下以兵守住﹐防其衝突﹐則他縱有詭譎﹐亦難施矣。」成都王曰「賊中張賓亦明進退﹐元帥宜用心布陣﹐方可勝他。」機曰「臣荷委此重職﹐必須盡行殄其黨類﹐復取侵封﹐方顯不負所舉。」成都王大喜曰「若能平定胡戎﹐元帥功超衛﹑霍矣﹐他日標名豈在良﹑平之後乎﹗」乃發令諸鎭兵馬﹐盡赴韓林山下屯紮﹐以候元帥調遣。陸機乃命立下寨柵﹐將兵士擺作一十六陣﹐分五方﹑四維﹑九宮正位﹔又布六丁六甲﹑六辛六壬﹐分二十四气﹐參以四七二十八宿變合之形。陸機布訖﹐撥令豫州刺史劉喬﹑南平刺史應詹﹑樂陵刺史邵續﹑武威刺史馬隆﹐各帶本部人馬﹐屯於韓陵山下要處﹐以護將臺。齊王親將董艾﹑王義﹑劉眞﹑韓泰與荊州劉弘守護糧艸。新野王司馬歆領本部人馬守護將臺。分付張方﹑祁弘引兵二萬誘戰。調撥已定﹐乃使人將戰書打至漳河邊漢寨中去﹐言「明日韓陵山下聊布一陣﹐以決勝負。如其不懼﹐可卽出兵前來﹔設或不允﹐當施脂粉﹐親詣軍門拜降﹐以罷刀兵。兩俱不可﹐則當遁出左國﹐歸還故土﹐免害生靈。謹此宣諭。羣胡知悉。」劉聰﹑張賓看罷﹐賓曰「只是戰鬥﹐則猶未卜必勝。若要與我鬥陣﹐則我又有可勝之機矣。」卽喚其下書人分付曰「你元帥陸機乃忘恥事仇之徒﹐敢此大言﹗來日卽至韓林山下﹐先鬥陣法﹐不許暗施詭計。輸者卽便歸降﹐休得食言。」乃亦回書而去。卽將軍馬分作五陣﹐依次徑望韓陵山進發。先遣小軍向前通知﹐言道﹕「漢元帥特來布陣﹐陸元帥旣有本事﹐不可阻當。得吾陣成﹐隨你盡眾將力量攻打﹐那時方見髙下。」軍士先行﹐直至晉中見成都王﹐呈上戰書。看畢曰「我王者堂堂大國之冑﹐豈肯謬言以失信於胡虜乎﹖必不以兵威赫汝﹐任來行移停當﹐方才交戰攻打。」軍士回報﹐張賓等直至韓陵西住紮﹐亦搭起將臺於西山之上﹐與晉東山相距二十里許。陸機見漢兵已到﹐乃將陣勢擺定﹐使先鋒張方﹑祁弘督兵二枝於陣口鎭守﹐以俟出戰。張賓等聽得金鼓喧天﹐知是晉將布陣﹐乃同眾將上臺觀看﹐指揮破打之法。但見軍兵百萬﹐塞滿韓陵東川。未知排出甚麼陣圖﹐兩家勝負如何。後人有詩贊曰﹕

兩軍構戰聚韓陵﹐百萬貔貅似霧騰。密密刀槍輝日月﹐紛紛旗幟蔽乾坤。

將雄揮汗能成雨﹐兵猛吁呵可吐云。周回百里如林密﹐勝似臨潼會眾英。

第六十回

陸機布陣戰張賓

陸機將兵分作四十二處﹐布置停當﹐回至軍中。漢之將帥在西山將臺上觀看﹐但見陣頭上列著兩隊精兵﹐左陣上主帥將軍﹕頭上金盔輝日﹐手中刀燦秋霜。威風凜凜賽靈官﹐乃是關西虎將。認旗上大書﹕晉國剿寇左先鋒張方。

右邊隊裏主帥一員將官﹕人似中山黑煞﹐馬如北海烏龍。衝鋒破敵將祁弘﹐塞北名髙威重。認旗上大書﹕晉國剿寇右先鋒祁弘。

賓曰「此二軍乃備敵之將﹐非陣中算者﹐其五色旗幡卽是陣也。」眾將聽說﹐仔細凝眸再看﹐只見﹕

正東上擺下一陣﹐兵士皆綠幘綠袍﹐靑纓驄馬﹐當中立一綠旗﹐旗上繪二條蒼龍﹐按東方木炁之形。前面列著三員大將﹐插一面號旗﹐乃是「靑州大將苟晞」。左右列夏陽﹑髙潤﹐副將十員﹐軍兵四萬二千﹐俱是一般打扮。但見他﹕靑銅鎧仗綠戎衣﹐翠帶蒼纓碧色盔。龍旗畫戟靑驄馬﹐位正東方是苟篔。

正西上擺下一陣﹐兵士皆白袍銀鎧﹐白馬素纓﹐當中立一素旗﹐上繪一白虎﹐按西方金炁之形。前面列著三員大將﹐豎一首號旗﹐乃是「涼州大將張軌」。左右列北宮純﹑令狐亞﹐並副將十餘員﹐軍兵四萬二千﹐俱是一般打扮。有詩爲證﹕銀鎧銀盔耀日輝﹐素袍白馬勢巍巍。劍橫秋水刀凝雪﹐西方金位陣云奇。

正南上擺下一陣﹐兵士皆紅袍赤幘﹐朱甲紅纓﹐火驑脂馬﹐當中立一紅旗﹐上繪一朱雀﹐按南方火炁之形。前面列三員大將﹐豎一首號旗﹐道是「廣南仁將陶侃」。左右有朱伺﹑吳寄﹐並副將十員﹐軍兵四萬二千﹐俱是一般打扮。有詩爲證﹕袍染猩紅血色奇﹐身騎赤兔火龍駒。朱纓絳幘輝光燦﹐位正南方陣勢齊。

正北上擺下一陣﹐兵士皆皂衣鐵兜鍪﹐黑馬烏油甲﹐當中立一皂雕旗﹐旗上繪一玄武﹐按北方水炁之形。前面列三員上將﹐豎一面號旗﹐乃是「並州智將劉琨」。左右有姬澹﹑劉希﹐並副將十員﹐軍兵四萬二千﹐都是一般打扮。有詩爲證﹕鐵面將軍鐵甲衣﹐皂羅袍襯馬烏騅。雙鞭捧坐雕旗下﹐水位屯兵勢更奇。

正中間擺下一陣﹐兵士皆黃巾銅鎧﹐銅刀黃馬﹐當中立一黃旗﹐旗上繪勾陳蛇之形﹐按土炁之象。前面列著將官五員﹐豎一面號旗﹐乃是「徵西大總戎成都王司馬穎」。左右有盧志﹑和演﹑石超﹑牽秀﹐並上將十員﹐軍兵五萬﹐都是一般打扮。有詩爲證﹕金甲金盔嵌虎皮﹐黃金帶束赭黃衣。黃羅麾蓋黃驃馬﹐徵西書掛杏黃旗。

腹內五陣之後﹐其旁又有四陣。乃是﹕

東南隅上擺著一陣﹐兵士皆紫衣藍幘﹐鐵甲朱盔﹐中間豎靑幡三首﹐紫幡四首﹐上面分書﹕角木蛟﹑亢金龍﹑氏土貉﹑房日兔﹑心月狐﹑尾火虎﹑箕水豹﹐按東南方七宿之形。前面列著三員大將﹐豎一首認旗﹐乃是「幽州總管王浚」。左右有胡矩﹑王昌﹐並副將十員﹐皆依方位打扮。有詩爲證﹕絳幘靑袍鐵甲披﹐紫幡靑旆彩鮮稀。新磨劍戟光芒燦﹐位正東南甲丙居。

西南角上紮下一陣﹐兵士皆紫衣銀鎧﹐白馬紫纓﹐中間豎紫幡三首﹐白幡四首﹐上面分繪著﹕奎木狼﹑婁金狗﹑胃土雉﹑昴日雞﹑畢月烏﹑觜火猴﹑參水猿﹐按西南方七宿之形。前面列著三員大將﹐豎著一面認旗﹐乃是「揚州刺史陳敏」。左右有夏文盛﹑夏文華﹐並副將十員﹐皆依方位打扮。有詩爲證﹕明甲明盔赤白旗﹐紫袍玉帶紫驑駒。剛刀凜凜欺霜雪﹐西南方位界坤離。

西北隅上擺下一陣﹐兵士皆白舄烏衣﹐漆盔銀鎧﹐中間立著白幡三首﹐皂幡四首﹐上面分書著﹕斗木犴﹑牛金牛﹑女土蝠﹑虛日鼠﹑危月燕﹑室火豬﹑壁水獝﹐按西北方七宿之形。前面列著三員大將﹐豎著一首認旗﹐乃是「順陽刺史張光」。左右有晉邈﹑息援﹐並副將十員﹐皆依方位服色一般打扮。有詩爲證﹕黑漆兜鍪白舄垂﹐鏘鏘銀鎧襯烏衣。黧班白馬宣花斧﹐雄居西比勝熊羆。

東北角上擺下一陣﹕兵士皆藍袍鐵甲﹐皂蓋靑纓﹐中間立著皂幡三首﹐藍幡三首﹐分繪上面是﹕井木獬﹑鬼金羊﹑柳土獐﹑星日馬﹑張月鹿﹑翼火蛇﹑軫水蚓﹐按東北方七宿之形。前面列著三員大將﹐豎著一首認旗﹐乃是「雍州刺史劉沈」。左右有衙博﹑皇甫澹﹐並副將十員﹐俱是一般服色﹐依方位气候打扮。有詩爲證﹕翠帶藍袍膽气昂﹐烏油鐵甲挺長槍。身騎黑點蒼駒馬﹐雄鎭方隅東北方。

又有正東背後排著一陣﹐中間主帥金盔金甲﹐黃袍黃馬﹐立一黃旗﹐乃河間王世子司馬暉也。左邊二將郅輔﹑席薳﹐綠袍綠幘﹐立一綠旗﹐督兵二萬﹐亦皆綠衣﹐以按東方甲寅春木震方之炁﹔右邊二將呂朗﹑林成﹐靑袍靑幘﹐立一靑旗﹐督兵二萬﹐亦各靑衣﹐以按東方乙卯春木巽方之炁。以備接應攻打東陣之救。

輔翼將軍刁默﹑馬瞻。正西背後排著一陣﹐中間主帥黃袍黃馬﹐金甲金盔﹐立一黃旗﹐乃是長沙王司馬義也。輔翊將軍王豺﹑王瑚。右邊二將上官巳﹑宋洪銀盔銀甲﹐白馬白袍﹐立一白旗﹐督兵二萬﹐亦皆白衣﹐取按西方庚申秋金兌方之炁﹔左邊二將皇甫商﹑陳珍﹐白幘水銀盔﹐素袍水銀甲﹐立一素旗﹐督兵二萬﹐俱各素衣﹐取按西方辛酉秋金乾方之炁。以備接應攻擾西陣救助之用。

正南上背後排著一陣﹐中間主帥金鳳盔﹑金瑣甲﹑赭黃衣﹑騑黃馬﹐乃東海王司馬越也。輔翊大將王豹﹑王秉﹐立一黃旗。左邊二將何倫﹑宋冑﹐各皆赤幘朱纓﹐大紅袍﹑渾紅馬﹐立一紅旗﹐督兵二萬﹐亦皆紅衣﹔右邊二將施雄﹑周凱﹐赤色徵袍﹐紅鬃鬣馬﹐立一赤旗﹐督兵二萬﹐亦皆衣紅。按東方丙午丁巳離方之炁﹐以備接應攻打南陣救助之用。

正北背後排著一陣﹐中間主帥金豹冠﹑鏤金甲﹑黃驃馬﹑杏黃旗﹐輔翊將軍段雄﹑伏尙﹐威風凜凜﹐乃是瑯琊王嗣子司馬睿也。左手二將龔同﹑計明﹐鐵盔綠袍﹐靑旗黑馬﹐督兵二萬﹐綠幘皂衣﹔左手二將潘仁﹑史恭﹐赤巾皂服﹐蒼馬雕旗﹐督兵二萬﹐絳幘烏衣。按取北方甲子丁亥水木化炁﹐以備攻衝北陣之救。

東北隅上背後排著一陣﹐中間主帥黃金甲﹑紫金盔﹑黃袍黃馬﹑柳黃旗﹐是乃範陽王司馬彪也。左手二將王曠﹑扈慶﹐生鐵盔﹑藍戰服﹑黑馬藍旗﹐督兵二萬﹐一色號衣﹔右手二將周侲﹑黎廣﹐朱色藤盔﹐飛魚皂服﹐黑虎紅旗﹐督兵二萬﹐一色衣袍。按甲子丁丑水土化炁﹐以備攻衝中軍之救。

東南隅上背後排著一陣﹐中間主帥﹐亦皆金盔金甲﹐赭服莊嚴﹐黃旗髙豎。左邊二將卞勝﹑齊成﹐靑巾黃服﹐銅鎧綠旗﹐督兵二萬﹐照色號衣﹔右手二將岑紳﹑席正﹐朱衣朱甲﹐赤馬赤旗﹐督兵二萬﹐黃服紅披。按取甲辰丁巳火土化炁﹐以備攻打中軍。

與正西陣頭張祁﹑東北曠侲三處﹐一齊進助。陸機所布共有十六處﹐合成一陣。

漢劉玄明與眾將觀看晉陣﹐周匝五十餘里﹐連絡有緒﹐前後相顧。關﹑張﹑黃﹑趙等曰「人言陸機四世將家﹐江東豪俊﹐似乎名不虛傳矣。」張賓曰「主帥等識此陣否﹖」聰曰「是渾天陣也。」賓曰「乃混元一气陣耳。東﹑南﹑西﹑北﹑中央﹐按五星爲之五方﹔四隅上按二十八宿爲之四維﹔外層分六位﹐是按六丁大甲﹐補其雜气﹑正气﹑化气﹐共成其气。蓋五方爲之正气﹐四維爲之雜气﹐六位爲之化气﹐合而言之﹐所以爲之混元一气陣也。若是渾天陣﹐則有兩儀四象俱全﹐方可取也。」聰曰「晉國如此兵馬之眾﹐戰將驍勇﹐陸機多能﹐此陣可以破否﹖」賓曰「兵在精而不在多。陸機此陣未爲全備﹐破之不難﹐但恐於中有變﹐未免損傷士馬。不若布下陣勢﹐激彼來打﹐在我有可勝之機矣。」聰曰「恐彼亦曉破陣之術。」賓曰「不妨。昔諸葛丞相所擺八陣圖法﹐有八門金鎖之名﹐可敵數十萬大兵。臣幼慕其旨﹐竊學於心﹐恨不獲遇口授﹐無能窺其奧﹑究其玄﹐每懷悒怏。及後伯約姜都督以子姜發拜臣爲兄﹐同習此法﹐得姜公盡指其微。陣𨿽止按八卦方位之易﹐但敵人一入其內﹐卽有八八六十四卦之變﹐其妙無窮。兵士撓之不亂﹐撼之不動﹐若一打陣﹐卽不能出﹐無受其咎矣。」聰曰「晉之將猛兵彊﹐恐難制其不出。」賓曰「祕法玄妙﹐內有靑龍﹑朱雀﹑白虎﹑玄武﹑勾陳﹑螣蛇之神﹐非等閒之可知者。今彼兵彊盛﹐難與明戰﹐正宜鬥陣法以怯其眾心﹐免使其欺忽我也。」劉聰與眾將聽言﹐咸皆喜悅﹐卽便下臺﹐各領兵馬同候調用。張賓至軍中分付曰「汝等諸兵將﹐看吾分與之旗幡號色﹐各照往日舊規﹐依方位而行﹐以對晉兵處爲正東。不可參差﹐不可錯亂﹐不可交頭接耳﹐以致誤事﹐違者從法。」軍士應諾。

張賓手執五樣旗號﹐前後左右指揮招展﹐軍兵各據方位﹐肅靜而立。

正東上擺下一陣﹐爲首大將趙染﹐軍中立一認旗﹐旗上繪一靑龍﹐畫一震卦。左手乃次弟趙槪﹐立一認旗﹐旗上畫一豫象爻彖﹔右手乃幼弟趙藩﹐立一認旗﹐旗上畫一解象爻彖。背後副將五員﹐認旗五面﹐上畫恆﹑升﹑井﹑隨﹑大過五象爻彖﹐以應震宮之變。列精兵二萬四千﹐盡穿綠衣﹐長槍密密﹐猶如喬木成林﹐鎭在生門之上。有詩證曰﹕數萬雄兵訓練精﹐旗槍匝匝密如林。端嚴擺列東方位﹐震卦生門气勢獰。

正西上擺下一陣﹐爲首大將黃臣﹐軍中立一認旗﹐旗上繪一白虎﹐畫一兌卦。左手親弟黃命﹐立一認旗﹐旗上畫一困卦爻彖﹔右手番將脫弓﹐立一認旗﹐旗上畫一萃象爻彖。背後副將五員﹐認旗五面﹐上畫咸﹑蹇﹑謙﹑妹﹑小過五象爻彖﹐以應兌宮之變。列精兵二萬四千﹐俱穿素衣﹐剛刀凜凜﹐猶如鐵壘金城﹐鎭在景門之上。有詩證曰﹕排下英雄數萬兵﹐騰騰殺气暗乾坤。森嚴列陣西方地﹐兌卦分區是景門。

正南上擺下一陣﹐爲首大將關防﹐軍中立一認旗﹐旗上繪一朱雀﹐畫一離卦。左側親弟關謹﹐豎旗一首﹐畫著旅象爻彖﹔右側從弟關山﹐豎旗一首﹐畫著鼎象之爻。背後副將五員﹐認旗五面﹐旗上畫濟﹑蒙﹑渙﹑訟﹑同人五象之爻﹐以合離宮之變。統領精兵二萬四千﹐盡穿大紅罩甲﹐戈矛燁燁﹐猶如烈火繁花一般﹐鎭在開門之上。有詩記曰﹕金甲金盔耀日華﹐紅袍紅幟燦流霞。巍巍正位南方上﹐離卦開門勢可誇。

正北上擺下一陣﹐爲首大將張實﹐軍中立一認旗﹐旗上繪一玄龜﹐畫一坎卦。左側親弟張敬﹐豎旗一首﹐畫著節象之爻﹔右側邊將帙蒙﹐豎旗一首﹐畫著屯象爻彖。背後副將五員﹐認旗五面﹐上畫旣濟﹑革﹑丰﹑明夷﹑師五象爻彖﹐以合坎宮之變。統領精兵二萬四千﹐盡穿皂衣﹐雄聲哄哄﹐猶如潮勢洶洶﹐鎭在休門之上。有詩記曰﹕戰騎層層密似云﹐勢如熊虎敵心驚。詳定卦爻爲坎象﹐推排方位是休門。

西北角上擺下一陣﹐爲首大將呼延晏﹐軍中立一大旗﹐旗上繪一飛虎﹐畫一干卦。左側次弟呼延攸﹐豎旗一首﹐上畫姤象之爻﹔右側幼弟呼延顥﹐豎旗一首﹐上畫遁象之爻。背後五員副將﹐認旗五面﹐畫著否﹑觀﹑剝﹑晉﹑大有五象之爻﹐以應干宮之變。統領精兵二萬四千﹐盡皆靑衣銀甲﹐畫戟璘璘﹐猶如銅城鐵壁一般﹐鎭在傷門之上。有詩記曰﹕陣列精兵數萬餘﹐威風赳赳賽熊羆。圖分卦例居西北﹐傷門金象位無移。

東北角上擺下一陣﹐爲首大將楊龍﹐軍中大旗一面﹐旗上繪一勾陳飛蟒﹐畫一艮卦。左側楊興寶豎旗一首﹐上畫賁象之爻﹔右側桃虎豎旗一首﹐畫著大畜之爻。背後副將五員﹐認旗五面﹐畫著損﹑睽﹑履﹑漸﹑中孚五象之爻﹐以應艮宮之變。精兵二萬四千﹐皆穿褐衣﹐斧鉞錚錚﹐如同堅城石壁一般﹐鎭在死門之上。有詩記曰﹕漢陣鋪排對陣兵﹐端嚴整肅勝堅城。艮宮土象居東北﹐敵將如歸號死門。

東南角上擺下一陣﹐爲首一員大將﹐藍面紅髯﹐乃南蠻孟獲之孫孟彪也。軍中立一號旗﹐旗上繪一飛夔﹐畫一巽卦。左手親弟孟豹﹐認旗一面﹐上畫小畜之爻﹔右手沒突艧﹐認旗一面﹐上畫家人之爻。背後副將五員﹐號旗五面﹐畫著益﹑妄﹑頤﹑蠱﹑噬嗑五象爻彖﹐以應巽宮之變。蠻兵二萬四千﹐皆著靑衣﹐鋼叉戛戛﹐猶如密柵重關一般﹐鎭在東南驚門之上。有詩記曰﹕數萬蠻兵似獸獰﹐黃睛赤髮更文身。剛彊猛鎭東南地﹐犯此門中定著驚。

西南角上擺下一陣﹐爲首大將劉伯根﹐軍中立一黃旗﹐旗上畫一螣蛇﹐畫一坤卦。左手新將陳國寶﹐認旗一面﹐畫著復象之爻﹔右手親弟陳國賓﹐認旗一面﹐畫著臨象彖爻。背後五員副將﹐五面認旗﹐上畫泰﹑夬﹑需﹑比﹑大壯五象之爻﹐以應坤宮之變。精兵二萬四千﹐各穿黃衣﹐鈀槊紛紛﹐堅似巉巖峭壁﹐鎭居杜門之上。有詩記曰﹕兵如狼虎將如羆﹐器械精明气槪奇。名號杜門爲絕地﹐敵兵入此定遭欺。

張賓分布已畢﹐命關河﹑曹嶷﹑夔安﹑趙周督兵四萬﹐守護漳河老營糧仗。劉欽﹑靳都等督兵三萬﹐保護將臺。提調劉宏﹑靳準上將臺麾旗指揮眾將﹐擊東則指東﹐擊西則指西﹐看緊慢好行助援。以王如﹑王伏都領精騎八千﹐紮於陣前﹐以備救應。王彌﹑劉靈二先鋒﹐輔翼中軍﹐打話出陣。主帥劉聰自於西山觀戰。未知晉漢兩軍破陣勝負如何。後人有詩嘆曰﹕

晉室將遷亂疊生﹐漢當興旺產張賓。韓陵布陣驚彊敵﹐祕訣眞堪繼孔明。

第六十一回

張賓布陣戰陸機

話說晉成都王與陸機等上東山將臺觀望陣勢﹐見其成列已定﹐機曰「人言賊中張賓足智多謀﹐今觀此陣﹐亦無大才﹐惟有狡猾詭計耳。何足道哉﹗」盧志曰「彼兵約而不亂﹐嚴而有法﹐何謂無能﹖吾恐其得授孔明﹑姜維祕法﹐不可蔑視於他﹐切莫去攻﹐以墮彼姦。」陸機曰「參透其法﹐破之則易。大王等識此陣否﹖」成都王曰「八卦陣也。」機曰「觀其旗幡﹐𨿽按八卦﹐而其立旨﹐則是八門金鎖陣也。此陣法自古歷今﹐惟諸葛孔明能極其妙。臣之祖父每每稱之﹐其餘不足道也。」成都王曰「何爲八門陣﹖」機曰「休﹑生﹑傷﹑杜﹑景﹑死﹑驚﹑開﹐爲之八門。布法多曉﹐只是按景轉運﹐常人罕能窺其奧耳。張賓幼入胡中﹐焉知玄妙﹐妄欲以此惑吾﹗且其兵不過二十餘萬﹐又何難破﹖大王與盧參軍等在臺上依法指揮﹐不得有誤。」囑畢下臺﹐帶領石超﹑牽秀﹑和演﹑陳昭﹑郭勱﹑郭嵩六將﹐直至先鋒陣中。

於是兩軍放炮擂鼓﹐各皆整轡出陣。陸機指張賓曰「觀陣勢可以見矣﹐以吾如此之雄兵﹐何戰而不勝﹐何攻而不克﹖尙不及早歸降﹐欲抗拒天威乎﹖」張賓曰「雞參粟粒﹐枉重其口。汝自誇其兵之雄﹐陣之美﹐獨不見我之陣也。若遇我兵﹐必被活捉﹐何得如此矜傲﹐不自諒哉﹗」陸機曰「我乃大國元帥﹐怎與你反寇比口。汝此八門之陣﹐吾部下小卒亦皆能曉﹐敢誇勝我陣乎﹗」賓曰「汝之混元陣﹐徒知蹈襲死譜﹐而不知气化之新自出。若欲以此覷人﹐是乃按圖索驥﹐吾知其不可也。」機曰「我兵一百三十餘萬﹐對汝兵三取尙且有餘﹐誰人不懼﹐敢饒舌乎﹗」賓曰「我兵𨿽少﹐陣法監嚴。汝旣稱彊﹐敢打陣否﹖」機曰「尙要生擒汝等﹐盡滅胡戎﹐況一陣法乎﹗」賓曰「若果敢打﹐可卽進前﹐否則我先攻破汝陣矣。」陸機只以爲已曉破術﹐遂退入陣中﹐傳令曰「誰敢先出打陣﹐可卽向前聽計。」張方﹑祁弘二人齊應願往﹐機曰「汝二將乃三軍之上﹐未可擅離。且待別將先去一試﹐看其動靜何如。然後將軍親出﹐一鼓破之﹐可擒張賓矣。」道猶未了﹐鑾鈴響處﹐跑出兩員大將﹐向前叫曰「小將等𨿽則不才﹐願先破陣﹐聊建尺寸之功。」眾視之﹐一个乃長沙王駕下大將王豺﹐一个乃東海王駕下大將王秉。陸機大喜曰「汝二人旣然肯去﹐可依吾言﹐不使有誤。須從正東角上﹐穿綠衣打靑龍旗處殺入﹐乃是生門。自此直向西門白旗之下﹐乃是景門。一到彼處﹐攪他一陣﹐不可出外﹐繞右而轉﹐殺向大紅旗下﹐南方開門而出﹐吾自有兵來應。那時協力合進﹐復從東門殺出﹐吾以大兵繼至﹐可破賊陣矣。須看三處旗號明白﹐不得自誤。」二將領命而去。

陸機又喚順陽大將丘武﹑豫章大將岑端分付曰「你二人引兵一萬前去接應﹐如二將殺入東門﹐陣中不亂﹐只於南門伺候﹔如遲不出﹐卽亦打入相助﹐共轉東門﹐以合大兵。」二人亦去。王豺與王秉兵至靑龍旗下﹐鼓噪殺入﹐陣中漢兵全然不動。逼近求戰﹐被其箭如雨發﹐射倒無數。豺﹑秉見其旗密兵堅﹐似有變動攔阻之意﹐乃對面直往正西景門而去。未及到門交戰﹐只見漢兵旗幡一展﹐兵士裂開﹐白旗不見﹐布作一帶如長城相似﹐攻之不能近﹐不能辧認東西南北﹐心下驚疑。轉看右手紅旗不亂﹐二將遂轉身望南殺去﹐漢兵不趕。豺﹑秉將至紅旗下﹐分兩邊擊之﹐漢兵不動。二人奮力攻入﹐忽聽得一聲炮響﹐兩員漢將從後趕至。王豺﹑王秉方欲回身抵戰﹐鼓聲震處﹐關山手舞大刀出陣﹐喝令撩刀手兩旁一齊動手﹐王豺﹑王秉被王如﹑王伏都﹑關山戰住﹐不能脫身。須臾﹐馬被撩刀所傷﹐王豺落地被獲。王秉大驚﹐帶馬轉東﹐望綠旗處殺去。未及得出﹐先鋒王彌﹑劉靈突入﹐秉慌接戰﹐不十餘合﹐被劉靈一槍打於馬下﹐軍士綁起。丘武﹑岑端見漢陣中炮響﹐二王不出﹐卽從紅旗下開門中殺入相助﹐漢兵不阻。二將望塵前進﹐直到東門綠旗生門之下﹐意欲衝出。趙染將旗一搖﹐而哨下精兵滚出﹐丘﹑岑二將不辧東西南北。須臾﹐王如﹑王伏都﹑王彌﹑劉靈四將俱到﹐遂被王如﹑趙槪各擒一人﹐挾見張賓。賓命將二人去了大拇指﹐以墨塗臉﹐賜馬放去﹐親自分付曰「你可報知陸機﹐叫他快回洛陽﹐習讀兵書﹐學演陣法﹐再來與我張孟孫賭賽本事。」二人忍羞抱頭而走。

小軍先逃者﹐奔上東山報知成都王﹐道以四將被捉之事。成都王大怒﹐乃帶公師藩等親至軍前來見陸機﹐曰「以吾大晉傾國之兵﹐不能破賊一陣﹐而使大將被辱﹐此恨何消﹗」言未畢﹐丘武﹑岑端來至﹐具言漢陣變化無窮﹐一入其中﹐旗幡聊動﹐卽不辧東西南北。內有蠻將數員﹐皆赤腳步行﹐蠻兵數千﹐盡使藤牌撩刀﹐捲地而來﹐人縱搪得﹐馬被砍倒﹐是以遭辱。機曰「彼何又放你回﹖」丘武曰「他叫我回報元帥﹐早收兵轉﹐習學兵書陣法﹐再來和他比賽手段。」又將被砍拇指之傷出看﹐陸機大怒曰「賊胡如此罔悖﹐不洗巢穴﹐誓不回軍。」成都王曰「可令眾兵撤陣﹐八面攻之。𨿽華山泰嶽﹐亦必推倒﹐況一軍陣乎﹖」陸機思以一陣不能明戰﹐恐被所笑﹐乃誑言曰「太山易撼﹐兵陣難搖。此賊果得姜維傳授孔明之遺法也。其中變化多端﹐鬼神莫測。若只亂攻﹐一犯死傷方向﹐逆天地之气﹐必擔其咎。當令八方之兵敵住眾陣﹐只以精銳攻打東南二處。如漢兵驚動﹐則無諸葛之玄妙﹐四面俱進﹐可破彼也﹔若其端然不動﹐卽不宜攻﹐且自收兵﹐明日又行別計。」成都王曰「此言𨿽是﹐但長沙﹑東海二王折去兩員大將﹐不與報仇可乎﹖」陸機乃傳令撤陣共向晉兵﹐以張軌爲頭陣﹐劉琨爲後應﹐共攻東陣生門﹔李矩爲頭陣﹐苟晞爲後應﹐攻南陣開門﹔其餘往西北諸處﹐遠遠拒住。諸將得令﹐依計而進。

張﹑李二兵殺進東南生﹑開二門﹐漢軍全然不動。及將近身﹐乃用防牌在先﹐長槍次之﹐弓箭在後﹐倚陣射之﹐晉兵紛紛亂倒﹐死者無算。北宮純﹑郭默亦命以箭復射﹐柰被防牌抵住﹐猶如墻壁﹐悉不能傷。陸機見攻不動﹐怒催劉琨﹑苟晞並進。又使張方往助張軌﹐祁弘往南以助李矩﹐盡力攻打。張賓亦使劉靈﹑王伏都往南協助三關﹐王彌﹑王如往東協助三趙﹐兩邊相持。自午及申﹐漢將不離尺寸﹐晉兵死者萬數﹐精兵亦被殺傷無算。

陸機知不能克﹐使謂張賓曰「元帥有言﹕今將晚矣﹐你兵死守﹐非是打陣時節。且自收兵﹐明日亦布布陣﹐待你回打﹐然後明白決戰一場﹐方見髙下。」賓曰「料他也不能打得我陣。先前王豺﹑王秉﹑丘武﹑岑端一戰卽皆被擒﹐他若再不退走﹐亦被我將所捉也。我已知他之心﹐放他回去。」小軍回言﹐成都王與陸機等聽其所言﹐气滿胸膛﹐怒無所發﹐只得含忍﹐傳令各軍且退。

張賓謂劉聰曰「兵不厭詐。可急分付各方將士﹐待晉兵一退﹐分路擊之﹐可獲全勝矣。」聰喜﹐卽差飛使八个﹐傳令各處曰「汝等往日俱爭不得建功﹐今日宜各分路效力。待晉兵退動﹐一齊追而襲之。」八方將官得令﹐盡皆整轡以待。將及申未﹐晉之後軍先發﹐遂皆退動。漢將等伺其俱起﹐各皆奮勇突進。晉兵只顧望前而去﹐諸將亦難獨拒。劉伯根﹑呼延攸首先殺敗東海王﹑河間王之兵﹐於是各路俱走。漢兵爭先競進﹐殺得晉兵死屍疊疊﹐積血盈盈。追十餘里﹐日暗而住﹐收兵回寨。張賓計點人馬﹐折兵七八千﹐傷者近萬。成都王入寨﹐命軍政司查檢號簿﹐共折兵二萬﹐降去一萬﹐傷者萬餘﹐折副將十餘員﹐上將四員。兩家在於韓陵山下﹐自此相拒月餘﹐大小數戰﹐互相勝負。晉折名將七員﹐漢折胡將四員。晉兵輪流更戰﹐漢兵日夜被撓﹐苦於提備。

張賓與劉聰議曰「今晉兵勢大而眾﹐在此得逸之勢﹐在他內地得主之名。古云以逸待勞﹐主賓莫敵﹐兵法忌之。且我兵糧少﹐在此久持﹐終不爲便。」聰曰「然則何以行之﹖」賓曰「不如撤兵退過漳河﹐保守魏郡﹐深溝固塹以守之。此則我逸彼勞﹐我主彼客﹐反復之勢也。若得平陽兵到﹐又議進取﹐庶免軍兵怨變。」劉聰從之﹐乃命劉伯根﹑趙藩﹑陳國寶三人帶兵一萬﹐往漳河邊尋覓船隻﹐砍伐竹木﹐連夜編成排筏。又於隔河紮大寨兩个﹐以防追趕。三將去訖。張賓集眾議曰「我今已立退兵之意。明日晉若再來索戰﹐眾當用心協力殺他一陣﹐使其銳气少挫﹐我則乘夜拔寨過河﹐到魏郡去﹐又好與之守戰矣。」諸將悅而聽令。

次日早﹐未及出兵﹐只見晉成都王親率諸將結陣於韓林之右﹐與韓陵山相隔四五里﹐揚言十路共襲漢營。劉聰與張賓以王彌﹑劉靈﹑關防﹑張實爲左右前隊﹐關謹﹑張敬﹑呼延攸﹑黃臣爲左右後隊﹐其餘王如﹑楊龍﹑趙染﹑關山依次擺列﹐悠悠而前﹐與晉兵相對紮定。兩邊擂鼓整陣﹐成都王帶領親將一班﹐同張方﹑祁弘出陣﹐以鞭指劉聰曰「忘恩胡狗﹐昔曾賜汝讀習經史﹐今以什一之兵﹐欲與大國抗戰﹐何以異於鄒敵楚哉﹗若知眾寡之勢﹐及早悔罪歸款﹐當以漢待樊崇不死之禮待汝。如若執迷﹐必爲張角之儔﹐覆身絕祀矣。」張賓曰「汝恃陸機而肆言矜大﹐尙不慮鬥陣而陣輸﹐鬥戰而戰敗﹐輕信亡國之庸才乎﹗」陸機怒曰「反叛狂胡﹗汝等已是釜中之魚﹐猶且不知死在頃刻﹐兀自洋勺水﹐以矜得所哉﹗」賓曰「汝乃螢火之虫﹐有照人之光﹐而無燭己之明。徒以成羣艸集﹐自爲得志﹐不知三尺之童﹐以輕羅撲之﹐生死在反掌中耳﹗」成都王聽說﹐惱得气塡胸臆﹐大喝眾將曰「此等賊徒﹐何堪與之講論﹗有能擒此逆奴者﹐賞以千金﹐侯封萬戶。」前隊石超﹑牽秀躍馬雙出﹐漢將黃臣﹑趙染向前敵住。四員將奮武揚威﹐惡戰上三十餘合﹐無分勝敗。但見那塵滚濛濛﹐恍似那龍爭雲裏﹔沙飛漠漠﹐渾如虎鬥風中。成都王看其惡戰過狠﹐恐其親將有失﹐急令張方﹑祁弘二人殺出助戰﹐剛到陣前﹐又被王彌﹑劉靈兩員漢將拒住。於是方與彌刀對刀﹐砍翻了韓林地界﹔弘與靈槍對槍﹐戳倒漳麓山關。此四將正又是棋逢敵手﹐戰不別輸贏。範陽大將王暘﹑南陽大將卞勝見八將戰酣﹐乘亂躍出﹐殺進漢陣﹐直入中軍﹐砍衝劉聰麾蓋。未及門旗﹐關防﹑張實分左右殺出。王﹑卞二將各趁雄威﹐一个鋼叉亂舞﹐心中要奪取諸將頭功﹔一个飛捲大錘﹐意下要振顯千軍手段。關防﹑張實𨿽則英雄拔萃﹐屢破敵軍﹐爭柰二將捨死衝鋒﹐勢難卒勝﹐也戰上三十餘合﹐未分勝敗。關謹挨至陣前來助戰﹐又見晉將躋躋鏘鏘﹐恐其阻拒﹐乃只悄地取弓拔箭﹐雜入軍中﹐望王暘對面默射一箭﹐正中馬胸﹐那馬驟然一躍﹐把王暘掀翻落地﹐關防搶進﹐揮起大刀﹐劈頭一砍﹐分爲兩半。卞勝見之﹐心驚膽落﹐不覺手慌腳亂﹐帶馬而走﹐張實趕上﹐一槍刺中背心﹐倒撞下馬而死。不想半个時辰﹐結果了兩員猛將。防﹑實得勝﹐拍馬直取石超﹑牽秀﹐髙聲叫曰「斬王暘﹑卞勝二將軍來也﹗」超﹑秀聽說﹐心中已怯﹐又且黃﹑趙二將尙戰不下﹐焉能抵得四將﹐乃撥轉馬頭望東而走。四將不趕﹐一齊並上﹐殺得張方﹑祁弘無門可躲﹐大敗而走﹐六員漢將隨後掩去。

陸機看見勢敗﹐急摩紅旗﹐公師藩﹑北宮純﹑髙潤﹑王曠等三四十餘員分頭敵住。劉聰見六將陷入晉陣﹐急令二十四員上將殺出救助。靑州大將髙潤看得諸將盡出﹐單身匹馬﹐徑自殺入中軍﹐直取張賓﹑劉聰。只有賓子張雄在側﹐慌忙挺槍抵住﹐戰有二十餘合﹐未分勝敗。劉聰恐雄素未上陣﹐親自挽弓出馬﹐端發一矢﹐髙潤應弦而倒。方欲回馬﹐王豹﹑太史賓雙雙又至。劉聰大怒﹐橫刀而出﹐與張雄各敵一人。不五合﹐王豹被劉聰奮力逼進﹐一刀砍爲兩段。太史賓心慌﹐亦被張雄一槍刺死。時聰性發﹐放馬趕去﹐眾將見聰﹑雄自至﹐勇增百倍﹐皆效命突入晉陣。漢元帥連斬副將四員﹐直取陸機。機與成都王往後便走﹐於是各諸侯盡皆奔潰。張賓催眾盡力齊進﹐殺得晉兵死屍徧地﹐哭聲震天。棄下衣甲刀槍﹐積滿途中﹐漢兵收回﹐不可勝記。張賓等歸寨﹐計點人馬﹐折兵二萬﹐去了番將脫弓﹑帙蒙﹐副將八員。成都王等至寨聚眾﹐查算人士﹐傷了大將髙潤﹑王豹﹑太史賓﹐副將十餘員﹐首將王暘﹑卞勝﹐戰卒四萬。此韓陵川漢晉第三場大戰也。後人有詩論曰﹕

韓陵日落暗旌旗﹐山色濛濛戰士迷。晉兵棄甲聲連墅﹐漢士揮戈血滿衣。

滿地愁魂何日散﹐漫天怨气幾時稀。任教心膽渾如鐵﹐到此相看亦慘淒。

第六十二回

劉聰退兵遭晉敗

話說張賓得勝回寨﹐卽與眾將議曰「今幸諸公協力﹐大敗晉兵一陣﹐其气已沮。我曾遣人探得漳河中排筏已在二更俱完﹐汝等不宜解甲﹐卽便造飯﹐可將錢糧器械及早搬運過河。至天明時﹐可以盡渡﹐據寨而守﹐以漸退入魏郡﹐則晉兵亦無能柰我何也。」眾皆聽令。賓卽使曹嶷﹑夔安﹑王伏都﹑桃虎帶兵五萬﹐押送糧仗﹐徑至魏郡。再命張雄﹑靳準﹑靳都保元帥劉聰先往漳河西境新寨安住。又喚王彌﹑劉靈﹑關山﹑呼延攸四將領兵四萬﹐伏於路口隘處﹐以防追兵。再喚孟彪﹑孟豹﹑楊興寶﹑廖全將兵二萬﹐伏於漳河近處﹐以備接應。又命關防﹑張敬﹑黃臣﹑楊龍四將伏於漳河岸上﹐待有追兵﹐協殺他退去後﹐一齊渡過。分遣已畢﹐與趙染﹑趙槪﹑黃命﹑呼延晏等﹐收拾衣甲等物﹐一齊俱望漳河而去。又道晉盟主成都王因被漢兵殺敗﹐聚集各王侯俱至軍中計議。又恐張賓使暗算劫燒營寨﹐差細作四五个﹐密往漳河銅雀臺基探聽消息。回報漢營中燈火亂明﹐兵馬行動皆往西而行﹐我等只是遠遠觀望﹐不曾敢近前去看。陸機驚曰「吾固知此賊連日折兵﹐糧艸鮮少﹐必是走也。諸大人且莫散去﹐速宜再探﹐以備追趕。」正說間﹐忽然探子飛馬又至﹐言漢兵將糧甲車仗﹐盡皆搬過漳河去了。陸機曰「此是賊賓慮吾暗襲魏郡﹐斷其歸路﹐故先走回保守﹐以逸待我也。不可失此機會﹐各宜激勵諸將﹐不辭勞苦﹐接尾趕之。彼軍已動﹐無復鬥志﹐必然獲勝。待其一敗﹐隨後逼去﹐莫使入城﹐則城之賊亦必棄而走矣。」成都王大喜﹐卽使石超﹑牽秀﹑和演﹑陳眕﹐長沙將董拱﹑臧琦﹐東海將糜翀﹑柳緯等﹐先將兵馬三萬﹐卽時追去。祖逖﹑盧志曰「張賓詭計極多﹐必有準備﹐須知窮寇勿追。且待天明﹐大兵陸續齊起﹐方無損失。」成都王曰「兵馬已出﹐何可阻當﹗只要發兵接應便是。」乃命張方﹑祁弘引兵一萬再起﹐陸機與成都王督率眾兵隨後亦發。

四更時分﹐石超等見漢寨皆拆去無存﹐乃兼程而進。將近看見漢軍﹐欣然不顧﹐望前殺去。忽然間炮銃轟天﹐關山﹑呼延攸兩將大刀砍出﹐牽秀等連忙迎敵。劉靈﹑王彌奮勇突入其陣﹐人莫能當。董拱揮刀迎戰﹐劉靈挺槍直刺﹐拱抵之不住﹐旋戰旋退﹐卻不曾顧後﹐早已退近呼延攸馬前。攸看見﹐棄戰趕至背後﹐一刀砍死董拱。臧琦急來報仇﹐又被劉靈一矛刺死。眾將欲退﹐陳眕喝令抵死拒住。不一時﹐關山砍死柳緯﹐遂皆敗走。張方﹑祁弘兵到﹐欲要向前﹐被彌﹑靈﹑攸﹑山追至﹐自兵衝自家兵﹐亦退四五里紮下。彌等回馬望漳河岸去。陸機與成都王自到﹐見眾被伏兵殺敗﹐連折三將﹐銳气頓沮。祖逖﹑盧志曰「賊兵得勝一陣﹐放心將過河矣。急宜追上﹐乘半渡擊之﹐莫使寧足。」陸機從之。恐其渡過﹐命祁﹑張二先鋒如飛疾進﹐再使廣州﹑順陽﹑南平﹑雍州﹑豫州五路兵將卽往助戰。方﹑弘得令﹐風捲而前。王彌﹑劉靈斷後﹐見晉軍趕至﹐紮住陣腳﹐出馬接戰。不及十合﹐廣州朱伺﹑吳寄殺至﹐呼延攸﹑關山拍馬阻戰。四將正在戰鬥﹐雍州大將衙博﹑皇甫澹又到。孟鹿﹑孟豹﹑楊興寶﹑廖全聽得喊聲震地﹐一齊殺來﹐晉將兵馬結陣廝戰。有頃﹐丘文﹑岑瑞﹑刁魚﹑魏正﹑蔣中﹑應詔等並至﹐王彌大呼﹐奮勇突入其陣﹐連斬副將仲孫規等三員﹐眾皆戰气倍增。廖全殺死魏正﹐楊興寶擊死刁魚﹐孟彪生擒蔣中。呼延攸直衝中堅﹐把丘文砍爲兩段﹐岑瑞抵住﹐被關山一刀劈爲兩半﹐倒於鞍上﹐馬載馳走。張方看見大駭﹐抽兵退後紮住﹐以待大兵俱到。漢兵收拾過河﹐畱二孟﹑楊﹑廖拒住岸口。將渡過半﹐陸機總統大隊盡至﹐分四道殺來。王彌﹑劉靈等已皆下河在筏上﹐孟彪﹑孟豹﹑沒突艧﹑楊興寶﹑廖全五將見勢凶狠﹐命以勁箭射之。軍士得令﹐萬弩齊發﹐雨點飛蝗般至﹐郭誦被射落馬。陸機大怒﹐喝眾回射。於是晉箭蝟集﹐漢兵不能當抵﹐盡退下河。孟彪﹑孟豹﹑沒突藏﹑沒突艧俱被射死。晉軍亦皆擁下﹐殺死漢兵無算。諸將登岸﹐時值黃昏﹐兵皆亂竄﹐劉伯根大呼曰「不可使晉兵上吾西岸﹐必須竭力射住﹐待前軍好整陣而行。」趙藩﹑陳國寶等命先以箭射之﹐晉兵少住。祖逖叫曰「大功只在頃刻間矣﹗豈可被些小之兵阻住也。」乃身先下河﹐命各放箭。可憐趙藩捨命死敵﹐被箭中面門而死。陳國寶叫曰「趙三郎被傷﹐料難支矣。況前軍去遠﹐太尉受傷﹐吾當斷後。棄此岸口﹐且至郡中計議而行。」伯根從之﹐上岸而去。晉眾趕進於岸下﹐陳國寶把住﹐又被亂箭射死。張方﹑祁弘﹑朱伺﹑吳寄﹑衙博﹑皇甫澹一齊搶上追去﹐劉伯根正在危中﹐卻得關防﹑張實﹑楊龍﹑王如殺轉救應。方﹑弘見有準備﹐乃卽紮住。劉聰﹑張賓等陸續得至魏郡﹐正欲差人打探消息﹐只見王彌﹑廖全到﹐言孟彪﹑孟豹﹑沒突藏﹑沒突艧俱被射死。劉聰曰「南蠻爲我效忠而死﹐可哀﹐可哀﹗」正嘆間﹐關防等保著劉伯根至﹐身帶重傷。聰曰「太尉是吾父兄﹐今以齒徳之年﹐親臨鋒敵而致重傷﹐是吾之罪也﹗」伯根曰「武夫之類﹐但能聊得尺寸之土﹐一秩之榮﹐少光宗祖﹐𨿽死沙場﹐以馬革包屍﹐亦無怨已。可憐趙藩﹑陳國寶力拒晉兵而死﹐望太子勿忘其忠可也。」劉聰﹑趙染等聽言﹐痛哭不已。

張賓曰「死國當悼﹐但今彊敵壓境﹐且爲生者籌之﹐免致受困。明日晉兵必乘勢圍城﹐城中糧少﹐焉能濟得二十餘萬大兵﹖須當速上平陽﹐求討兵糧來此﹐方可議敵。」曹嶷﹑夔安曰「我二人願往平陽求救﹐不辭曉夜﹐兼程而行﹐務期答應﹐一月後卽當領罪。可急寫文書﹐我等餵馬飽食﹐趁彼未至﹐夤夜就行﹐免彼知覺。」劉聰大喜﹐卽命呼延顥﹑張敬送出城外五里而回﹐一面分付緊守城池。次日﹐眾王侯俱到漳河岸口。成都王等乃收拾盡皆過河﹐至陸機營中共議進取之策。陸機接入﹐先上軍冊﹐共計折兵三萬﹑馬七百餘匹﹐傷者二萬。去大將丘文﹑岑瑞﹑董拱﹑臧琦﹑柳緯﹑蔣中﹑魏正﹑刁魚等八員﹐副將十餘員。成都王差人尋取諸屍首﹐葬於韓陵山下。卽日置酒大賞士卒。問於眾曰「今賊人逃入魏郡﹐已得立腳﹐將何計以破之﹖」機曰「可令眾諸侯兩兩一營﹐將六門要路悉皆把住﹐勿許其走漏出入。八王之兵﹐立作四營﹐皆於中軍聽調救應。使彼內外消息不得通﹐不過一月﹐城中糧盡﹐悉皆遭擒矣。今賊等如鳥入於樊籠﹐緊其關鎖﹐彼縱有翼﹐亦無所施矣。」成都王聽言大喜曰「諸公各宜悉力攄忠﹐建功立績﹐皆在此一回也。」眾皆應諾。次早﹐各皆移兵安營﹐以圍魏郡。張賓乃深溝固塹﹐堅城而守不題。且說曹嶷﹑夔安自離魏郡﹐無分雨夜﹐直至平陽。入朝朝見漢主﹐呈上文書﹐當殿拆開看云﹕

元熙五年正月日﹐徵晉大元帥部下參知軍事張賓致書於右丞相經理軍國總裁諸葛軍師臺下﹕玆以軍務遑遑﹐太尉劉立本患金瘡危篤﹐未暇修本﹐乞爲轉奏﹐赦其罪過。念賓等自受任以來﹐托庇威福﹐所到克捷。以故乘席捲之機﹑破竹之勢﹐竟下魏郡﹐思瞰許洛。豈意晉以成都王穎﹐拜陸機爲元帥﹐聚兵一百萬﹐用張方﹑祁弘爲先鋒﹐結陣於韓陵山下﹐共鬥兵法。被我軍獲其上將四員﹐降晉兵二萬﹐凡三大戰﹑十小戰﹐誅晉驍將三十餘員﹑兵士十有餘萬。昨以糧運不給﹐退守魏郡。陸機睹中察知﹐起兵四路來趕﹐戰於漳河之上﹐殺人滿地﹐流血添波。被傷太尉﹐害了趙藩﹑靳都﹑陳國寶﹑番將五員﹐兵士六萬餘人﹐馬五百匹。乞星夜發兵糧前來。倘能退晉兵於此會﹐則諸郡可守﹐垂成之功不致棄毀﹐國威猶可獲振也。馬上匆匆﹐不盡所言﹐惟垂命國家二字﹐幸甚。

看畢﹐曹嶷奏曰「世蒙太子委守汲郡﹐因晉兵彊盛﹐解糧往助。故此星夜就於馬上起來﹐是以太子先進城中﹐不曾有本。」漢主曰「前自太尉與靳準去日﹐卽隨後就發﹐柰下縣兵糧未至﹐遲滯至此。今已皆集﹐卿等卽當解去。」陳元達曰「彼今合天下之兵﹐俱會魏郡﹐非是放常之比。必得有髙謀之士﹐大勇之將﹐以大兵護送糧艸方可。陸機豈無重兵阻吾糧道乎﹗」諸葛宣於曰「糧艸久集在此﹐兵有十五萬﹐亦足爲用﹐但無大將當先﹐故未及發。孔世魯有勇而不曾慣臨大敵﹐今事在危急﹐曹﹑夔旣到﹐速宜進發。」正議間﹐程遐入奏曰「朝門外有四个好漢﹐言是蜀中人氏﹐特來相訪故舊﹐不敢擅入。」漢主卽命程遐引進。四人拜畢﹐漢主問曰「故人別久﹐殆若相忘矣。」姜發曰「臣大將軍維之子發﹐字存忠。其一吾弟姜飛﹐字存義。二子一名關心﹐字繼忠﹐徵南將軍關索之幼子也。一名廖翀﹐字鳳起﹐全兄廖會之子也。」漢主聽言﹐卽同眾人退入後殿敍話。姜發將父一計害三賢﹑天不從願之事﹐道及一徧﹐眾皆嘆恨無已。宣於曰「今有存忠到﹐可以行矣。」漢主命先設宴慰勞﹐後加官職。

正待散出﹐只見外城飛報入內﹐言「正北上塵頭蔽天﹐有一枝兵馬殺到﹐不知何處來的。」漢主大驚﹐視宣於曰「莫非慕容段氏心變來襲我也﹗我𨿽不畏於彼﹐但不能去救魏郡﹐兩頭受敵﹐大事壞矣。」連忙使刁膺﹑支雄﹑孔萇﹑桃豹帶兵二萬﹐急守城門。諸將上城看時﹐其兵已到﹐一員大將步行向前﹐髙聲叫曰「吾乃西蜀牧馬帥汲桑也。今與趙勒公子率兵二萬來投﹐可開門待吾進城。」孔萇曰「來將且住。旣是熟人﹐亦須奏過主人﹐使人辧認明白﹐方可開門。當今干戈離亂之際﹐休要急性。」萇卽飛馬上殿﹐言有蜀人﹐口稱汲桑﹑趙勒﹐自上黨引兵二萬特來投奔。漢主大喜曰「汲桑來﹐糧到魏郡無礙矣。著令相識的去認明白﹐引他入城。」馬寧﹑劉和曰「我還認得。」卽便同往城上去問﹐果是汲桑﹐遂放入﹐同與上朝。拜畢﹐漢主問曰「汝自失散﹐張將軍一到﹐便著人訪汝下落﹐並無所得。今又爲何有這許多兵馬﹖」汲桑曰「自黑莽坡被賊人趕散之後﹐身無盤纏﹐尋眾不著﹐轉至郭敬家。又遭王衍查索﹐走至上黨借宿。石大夫因爲無子﹐彊問我乞養勒捨爲嗣﹐攺姓石勒。自入他家之後﹐百事俱亨。後因孫秀抄害石崇﹐累及石大夫驚死﹐托吾報仇。勒捨結此一班豪傑﹐共十四人。及趙王倫篡位﹐成都王募兵除逆。我等應召﹐大破孫會於黃橋﹐直造洛陽﹐誅孫秀以報大仇。擒張泓於伊闕山﹐與郝元度伸恨。成都畱吾在朝﹐諸大臣不肯﹐授勒捨爲上黨尉﹐賜泓降兵共二萬﹐還鎭上黨。昨見晉朝下詔﹐廣募英勇﹐以退王彌﹑劉靈﹐掃平陽﹐吾乃乘機打晉應募旗號﹐特來聽調。」漢主曰「汝忠心不忘故主﹐眞國士也﹗」卽將錢糧犒賞兵卒﹐加封眾將官職。諫議大夫遊光遠曰「三軍以食爲命。今太子困守孤城﹐日夜懸望﹐宜先議軍國大事﹐而封職尙可再定者也。」宣於曰「此一番爭戰干系極大﹐吾當自往助之。但晉用陸機爲帥﹐此人多智﹐路上必有兵阻﹐糧恐一時難到。須分兩路而進﹐得一路應濟﹐就無妨矣。柰吾一身照管不及﹐恐有挫失。欲作一路而去﹐又恐多而爲累﹐一被阻險﹐魏郡困矣。」姜發曰「還是兩路而去的是。吾𨿽不才﹐願當一路﹐必不勞丞相掛心也。」劉主大喜曰「取才必觀其友﹐以孟孫之能﹐知存忠必多奇識。若肯贊畫﹐三軍可無憂矣。但不知何人肯爲衝鋒戡敵之將﹐以作前驅耳。」

言未畢﹐只見一員靑年將官﹐出班應聲願往﹐眾視之﹐乃漢主族子劉曜也。漢主曰「汝素未臨陣﹐不可躁暴﹐必得老練慣戰者方充此任。」曜曰「不妨﹐願自當先﹐決要應口。」漢主尙未見許﹐忽然又有一員少將﹐伏犀貫頂﹐劍眉插鬢﹐口可容拳﹐唇紅齒白﹐出班大言曰「欲送糧艸以過百萬之軍﹐非吾當先﹐不能得至城下﹗」眾官視之﹐乃新到上黨尉石勒也。漢主曰「觀汝狀貌雄偉﹐似可去得。但晉之兵將﹐皆是久戰歷陣過多者﹐未知汝之膽略何如﹖」勒曰「就往教場操演武藝﹐若有不精﹐願受妄言之責。」劉曜見勒自誇﹐恐漢主許其爲先鋒﹐心中不忿﹐卽向前訶石勒曰「我今要救魏郡﹐多少英雄老將﹐尙且不來攙奪我們﹐汝有何能﹐如此狂罔﹗我和你就比試手段﹐贏者便去。」勒曰「隨你用刀用槍﹐步射騎射﹐較拳賭力﹐任你說來。」劉曜卽走下殿叫曰「有本事可來比試﹗」勒曰「只要王上肯許﹐吾何懼哉﹗尙欲思破彊晉﹐豈怕單試﹗」亦趨下殿。陳元達曰「永明﹑世龍休得相競﹗肯向前者便是好漢﹐不可傷了自家和气。我等正在商議要兩路而去﹐但能先到者便爲頭功﹐何用爭焉﹖」卽奏漢主﹐加姜發爲侍中護糧副軍師﹐石勒爲護糧大都督﹐汲桑爲左先鋒﹐姜飛爲副先鋒﹐夔安爲鄕導﹐桃豹﹑呼延模﹑郭黑略爲合後﹐趙鹿﹑張曀僕等十二將爲左右﹐引兵十萬﹐糧艸三十萬﹐由右路而進﹔以丞相諸葛宣於爲護糧正軍師﹐劉曜爲護糧左都督﹐關山爲正先鋒﹐孔萇爲副先鋒﹐曹嶷爲鄕導﹐廖翀﹑喬皁爲左右﹐馬寧﹑支雄﹑刁膺﹑喬晞爲合後﹐引兵十萬﹐糧艸三十萬﹐從左路而進。卽日俱出平陽。使人密持文書﹐往魏郡通報消息。

使者於路被晉兵所獲﹐搜奪其書﹐飛報與成都王知道。成都王看書大驚﹐慌聚眾王侯共議曰「適間巡軍獲得漢之文書﹐言有大兵三十萬﹐分作兩路﹐護送糧艸來援魏郡。且城中有張賓在內﹐我等連日攻打﹐傷去許多人馬﹐尙且不能成毫忽之功。若使兵糧又至﹐何能勝彼﹖今玆盟中諸侯將帥﹐有甚奇謀﹐可以破賊者﹐請各言之。」長沙王曰「欲要破敵﹐先須斷糧。今賊兵旣有糧來﹐當弗使令其近城﹐必須髮兵把住要路﹐各各阻住。再過半月﹐城中糧盡﹐自然生亂﹐一鼓可下矣。」成都王曰「此計極善。誰可前去﹖」劉琨曰「臣部下有大將姬澹﹑劉希﹐皆有萬夫不當之勇。前吾郡內有巨盜蔡雄﹐擁黨十餘萬﹐橫行冀並﹐無人敢敵。臣命二將以五千兵士﹐行按鄰郡﹐格斬蔡雄及其黨類數十﹐其眾悉降﹐威震北陲。今有漢兵前來﹐只須此二將﹐領兵一枝﹐守住險要﹐縱彼敵將有頗牧之勇﹐亦不能得至城下﹐況運糧乎﹗」成都王大喜﹐卽宣二將入中軍﹐賜賞而遣。東海王曰「賊書之上﹐明寫兩路而來﹐還須再得一枝兵馬﹐分道而去﹐方可阻得。」劉泓曰「我有上將皮初﹑弓欽﹑丁乾﹐皆能勇伏羣盜﹐威震荊襄﹐李雄不敢東下。若使前去﹐足可以制賊人。」盧志曰「如此甚好﹐將固得其人矣﹐再要守得其地﹐斯爲全美。魏郡通西北險要﹐無如沙麓山與靈昌河二處。並州二將慣於陸戰﹐可徵北路而去﹔荊州三將善知水性﹐可往西路而去。」陸機善其言﹐卽集五將分付曰「靈昌河岸寬闊﹐皮將軍三人將兵三萬前往。離河一帶﹐豎立柵閘﹐只要阻其不得過河。沙麓山陟峻而狹﹐姬將軍二人引兵二萬﹐築立關寨﹐靜以守之。若其兵到﹐切不可去惹他。他若來攻﹐然後以兵應戰。勝不可追﹐只是自保。待吾此處成功﹐彼知自然退去﹐退而追躡﹐方可擒賊矣。」五將領命出營﹐兵相笑曰「元帥何懦怯之甚﹐反教我等不要與戰﹐勝亦莫追﹐豈是勵將之道﹖必須各建奇功﹐以顯我等手段。」言罷﹐發憤相矢而別。未知兩處守將往西北拒阻漢兵﹐勝負如何。後人有詩嘆曰﹕

晉漢交兵歷數年﹐怨風飄血滿旌竿。夜半有聲啼苜蓿﹐天中無雨洗鮏羴。

靈昌沙麓關津險﹐誰似將軍肯向前。捨生盡命名空在﹐幾个而如入簡編。

第六十三回

劉曜石勒雙進兵

且說漢兵分兩路解糧艸往魏郡﹐救援劉聰﹑張賓。劉曜思建頭功﹐引兵疾進﹐不數日﹐將至沙麓山地界。探馬報道﹕「晉差大將姬澹﹑劉希﹐將兵守住山隘﹐不容前進。」劉曜聽言大怒﹐催兵直逼沙麓山五里紮下。次日﹐卽引關心﹑喬晞﹐引兵一萬去打關隘。行至山下﹐見關上金鼓之聲不斷﹐知有準備﹐乃卽排開陣勢﹐放炮吶喊﹐叫罵搦戰。將至巳時﹐晉兵見漢兵漸漸將疲﹐遂放起號炮﹐關門開處﹐兩員大將衝下山來﹐髙聲叫曰「汝等何方賊寇﹐敢來犯我關隘﹗好好退去﹐尙爲知事。」劉曜未及答話﹐驍將喬晞手揮大斧﹐砍過晉陣﹐姬澹挺槍接住。戰不上二十合﹐喬晞馬蹶﹐被姬澹一槍戳下馬。關心看見﹐舞刀欲出﹐只見劉曜手擎竹節銅鞭﹐早衝出陣﹐望姬澹劈頭打去﹐姬澹慌忙抵戰。二人左遮右隔﹐一連鏖鬥上三十餘合﹐不分勝敗。姬澹恃勇﹐欺曜年輕﹐將身一縱﹐挨進馬旁﹐思擒劉曜﹐反被劉曜覷空﹐照頭一鞭揮去﹐澹急躲時﹐鞭梢已中額角﹐血流滿面﹐逃回本陣。劉曜趕去﹐卻得劉希敵住﹐澹乃脫去。二人又戰上三十餘合﹐不分勝敗。曜見劉希亦是勍敵﹐卒難明勝﹐乃佯爲少怯﹐希卽奮力一刀﹐砍入曜懷﹐劉曜算計﹐盡力望希刀柄上一鞭打去﹐稍及手指﹐希刀落地﹐急忙轉身逃去。劉曜策馬趕去﹐一鞭擊中馬胯﹐馬蹶後足﹐劉希仰身將倒﹐被曜伸手望腦後接住﹐橫拖過馬。兵士皆隨姬澹走上關去﹐曜慌棄希於地﹐搶上山去﹐山上檑木滚石打下﹐不能前進﹐收兵將劉希帶入寨中而去。後人有詩道劉曜初出之勇云﹕

劉曜英雄賽卞莊﹐靑年初出戰沙關。鞭揮姬澹聲威赫﹐活捉劉希勇略彊。

不說劉曜大勝姬澹回營﹐且道石勒分兵部糧﹐自西路而進﹐所過晉之屬縣﹐望風歸附﹐獲糧艸無算﹐直至靈昌河將近。前路探軍報道﹕「到岸晉兵列柵守住﹐一時難得渡河。且將糧艸屯下﹐退卻晉兵﹐方能前去。」石勒依言﹐離河十里紮寨﹐引兵沼津廝戰。兩軍隔河相距﹐不能接刃﹐又無船隻可渡。三日空出兵馬﹐心中惱悶不已。第四日﹐軍師姜發引後隊大兵俱到﹐石勒告以其事﹐姜發曰「待吾明日看地勢而行。」次日﹐發與飛﹑勒等﹐到河邊上下看了一會﹐乃回至營中。先喚汲桑﹑夔安﹑桃豹﹑郭黑略﹑張曀僕等八將﹐往上流頭造大筏百餘﹐只聽炮響﹐乘勢殺下﹐有能先上岸者﹐另行重賞。又叫劉徵﹑劉寶﹑趙鹿﹑王揚四將﹐砍伐竹木﹐造成排筏﹐多著兵士﹐務要一夜擡至河邊﹐連牽穿走﹐兩層疊起。再喚呼延模﹑支屈六﹑張越﹑孔豚﹑吳豫﹑劉膺六將﹕「引兵於排上佯作爭渡﹐以誘晉兵來戰。都督與姜飛引彊兵伏於西岸兩旁﹐若是晉來奪糧之時﹐一齊殺出﹐可獲將士矣。待其退走下河﹐放起號炮﹐汲桑等上流驅筏衝波而來﹐彼必抵當不住﹐自然得登東岸矣。」眾皆領計。又喚胡莫分付﹕「整糧車百餘輛﹐於岸邊擺著﹐以誘晉將來搶。」分付已訖。不二日﹐汲桑回報﹐筏皆完備。姜發乃命趙鹿﹑王揚等把對岸木筏乘夜推下河中鋪起﹐支屈六等紮於岸上賺之﹐晉兵相守一夜﹐並不得休息。次早﹐漢兵大張威武﹐上筏爭渡﹐胡莫推糧車擺於岸上。晉將皮初看見﹐集弓欽﹑丁乾議曰「今賊兵恐城中無糧﹐倚恃兵多﹐極欲爭渡。但只倚岸戰之﹐焉能飛上此岸乎。」二將然之﹐命弓箭手居前﹐眾兵於後靜以伺之。只見漢眾故意將壞箭向前攻擊﹐晉副將甄玄﹑巢升喝令以箭射下﹐漢兵退懼。升大呼曰「漢兵敗矣﹗急宜乘勝殺他一陣﹐自然畏我而退去矣。」言罷當先衝下﹐殺退漢兵。丁乾曰「巢升尙不能敵﹐何不向前﹗」於是眾皆爭搶上筏﹐吳豫等盡走岸上而去。丁乾又呼曰「可趁此追殺過去﹐奪了那些糧車﹐便是頭功。」玄﹑升得令﹐冒矢直進﹐漢兵奔潰。丁乾﹑弓欽等如風趕上﹐奪了糧車﹐令人驅走。忽聽得炮聲大震﹐左右堤邊兩員大將﹐勢如猛虎﹐跑馬而出﹐髙聲叫曰「晉將可速下馬投降﹐免致枉死﹗」甄玄敵住﹐只一合﹐被石勒砍爲兩段。巢升逞彊﹐殺入姜飛陣內﹐被飛一槍刺洞心胸而死。弓欽﹑丁乾忙來抵戰﹐支屈六﹑王揚﹑胡莫等十將﹐如蜂擁至﹐丁﹑弓不敢迎敵﹐退下河中。石勒等逼去﹐丁﹑弓喝令射住。正在持戰﹐只見上流汲桑等聽得炮響﹐率大筏順流退下。晉兵欲要敵住﹐汲桑﹑夔安兩把大斧﹐就如一對金甲門神﹐飛走砍至﹐勢不可當﹐兵士應聲而亂倒。勒﹑飛又皆對面大進﹐丁﹑弓遂走上岸。兵士死者六七千﹐筏上疊滿。汲桑與郭黑略﹑夔安與張曀僕﹑桃豹與冀保﹐分三起乘鬧混入晉軍陣內﹐共登東岸。皮初看見叫曰「岸口上戴盔者是漢兵偸上矣﹐可急拒住殺之﹗」晉兵聽言﹐圍合而至﹐怎當汲桑等六將之勇﹐砍得交橫亂竄。石勒見岸上人馬咆哮﹐知是汲桑等登岸﹐恐其有失﹐遂自策馬過河。正見皮初趕來親戰汲桑﹐桑奮勇進前﹐一斧砍中馬頭﹐皮初落地﹐卻得丁乾抵住。皮初脫去﹐急往後面而走﹐汲桑看見遂趕去。丁乾自背後馳至﹐拈槍就刺﹐卻好石勒馬到﹐大喝曰「賊奴不得無禮﹗」猛擡頭見勒已逼近﹐只得回首接戰。未及十合﹐汲桑趕皮初不著﹐轉身來助。丁乾連忙分頭顧敵﹐早被石勒逼去﹐生擒過馬。弓欽看見來奪﹐又值姜飛撞至﹐方才接刃﹐汲桑大斧砍至﹐劈斷弓欽馬足﹐被姜飛刺死。皮初換得馬出﹐晉兵已皆奔潰﹐初急大喝﹐叫士卒拼命抵住。漢將十五六員四向殺至﹐初料不能撐持﹐往側手而走﹐又被張曀僕一槍戳中左腿﹐徑前逃去。石勒催眾追趕﹐值天晚昏黑﹐乃收兵﹐卽依昔柵立營﹐據住河岸。皮初退三十里﹐收得一半人馬﹐於靈昌道口把住﹐連夜遣人往魏郡去請救兵。後人有詩贊石勒曰﹕

靈昌晉柵似城堅﹐雄哉趙勒敢爭先。龍駒一躍登髙岸﹐刀鋒三合捉丁乾。

戰若盤河人莫敵﹐威似當陽祖昔年。天教晉失中原地﹐故使仇臣出蜀川。

晉圍漢兵於魏郡﹐成都王發兵兩路阻其救援﹐卽催陸機連夜攻城﹐務期必克。機乃命各諸侯輪流攻打﹐被張賓或戰或守﹐以奇兵逆之﹐殺傷無算。一連攻打十餘天﹐陸機乃召集各郡主帥﹐會議破敵取城之策。到猶未齊﹐忽然飛馬報到﹕「漢將劉曜攻打沙麓關極急﹐劉希將軍見其搶上﹐只得引兵衝下﹐連殺喬晞等驍將數員﹐被劉曜自至﹐鞭打馬胯﹐生擒而去。姬澹將軍去救﹐又被打傷額角。今已上關死死守住﹐鞭傷未好﹐不能出戰﹐特來請兵救應。」諸王刺史聽說﹐各皆面面相覷﹐驚訝不已。豫州守劉喬曰「事不宜遲﹐亟宜發兵去助。我部下有二將馮奕﹑包廷勇略雄猛﹐山賊徐羅子力能分開牛斗﹐號爲無攔惡虎﹐其夥黃橫號爲班手虎﹐擾害地方﹐俱被二將生擒﹐降其部落五千。若使提兵前去﹐必能生擒劉曜﹐活捉曹嶷﹐漢軍不敢仰視沙關矣。」成都王等大喜﹐卽命二將引兵二萬﹐如飛往助姬澹共守沙麓關。方出轅門﹐流星報馬又到﹐言「昌河柵閘被漢步將汲桑﹑夔安冒死殺上﹐石勒繼之﹐殺死甄玄﹑巢升﹐生擒丁乾﹐又斬弓欽。皮將軍槍中左腿﹐今退保靈昌道口。漢兵已皆渡河﹐稍若救遲﹐路口一失﹐當之不住矣。」成都王驚得立睜如呆﹐半晌不語。劉弘曰「此等上將喪於賊手﹐恐無再能爲敵者矣。」滎陽刺史李矩曰「劉荊州何得長賊人之威﹐餒大國之志也﹗某部下有大將夏云﹑雷霈﹐皆能威降萬眾﹐力舉千鈞。若使去守靈昌﹐擒石勒﹑汲桑如同反掌耳﹐何況阻戰哉﹗」諸王大喜﹐召二將上帳賜賞﹐囑付謹愼。云﹑霈領命﹐帶副將郭芝﹑江霸﹑蹇韜﹑張皮﹐領兵四萬﹐往助皮初。晉兵兩路星走兼程而起﹐馮﹑包二將先至沙麓關﹐姬澹接入相敍。澹曰「劉曜年𨿽未爲老練﹐十分英勇﹐更有曹嶷﹑關心爲助﹐實未易破。今二位到此﹐只可謹守﹐不得與戰﹐劉曜不能飛過此處。只待大兵破了魏郡﹐劉曜勢阻﹐自然退去。那時我等以精兵掩之﹐可獲全勝矣。」包廷曰「汝畏劉曜﹑曹嶷如虎﹐我視之虜如犬羊耳﹗著我明日擒之。」澹曰「不然﹐我前日不下關時﹐亦不致敗。這幾日緊守關隘﹐不知被吾擊死軍兵多少﹐漢將亦無柰我之何也。」馮奕曰「若此則畏賊自守﹐非大國將帥行徑也﹐何能建功﹖我自有主意。」言罷歇息。

次日﹐劉曜又將兵馬攻打沙關﹐列成陣勢﹐命軍士當先吶喊。支雄﹑刁膺欲搶上山﹐行不裏余﹐忽然間炮銃轟天﹐關門開處﹐兩員大將馳殺下山﹐支﹑刁二人急退。晉將包廷厲聲叫罵曰「無知逆賊﹐反亂羌奴﹗好好退去﹐猶得逃命﹐不然必有漳河之例矣。」劉曜笑曰「你晉人不諳世事﹐只合退入洛陽自守﹐尢恐不能。尙敢抗吾應天順人之大漢乎﹗」馮奕聽言大怒﹐拍馬挺槍殺過陣來﹐右手下曹嶷橫刀出戰﹐二人約開兵馬﹐惡鬥上二三十合。一个精神愈長﹐一个勇力倍增。兩下裏刀去槍來﹐渾似龍爭虎鬥﹐直至五六十合﹐不分勝敗。包廷見馮奕戰嶷不下﹐舞刀跑馬出助﹐劉曜看其將到陣前﹐親自揮鞭敵住。二人亦戰上三十餘合﹐並無疏失。正是﹕棋逢敵手無相讓﹐將遇英雄不放寬。包廷見曜是晚進之輩﹐與己抗扼﹐甚加忿怒﹐乃心生一計﹐思用拖刀法暗斬劉曜。於是虛架一刀﹐帶馬而走﹐劉曜隨後趕去。包廷暗喜﹐兜住馬韁﹐拖刀以俟。早被劉曜識破﹐提鞭防之。廷覷馬將近身﹐翻身一刀掠起﹐曜大喝曰「賊奴欲以詭計算我也﹗」一鞭將廷刀打於地下﹐廷慌抱頭而走﹐劉曜奮力趕去﹐望背後擊之﹐只是鞭稍中背﹐吐血逃去。劉曜見其上山﹐乃回馬協助曹嶷。副將章竜見包廷被打﹐挺槍來救﹐及曜回身﹐章竜望背後掩至﹐關心大叫曰「有賊暗算都督﹗」曜不聽得﹐心恐有失﹐橫趕而至﹐提起靑龍大刀﹐照頭一劈﹐分爲兩半。馮奕見竜被斬﹐劉曜﹑關心並到﹐料道勢頭不好﹐乃棄曹嶷落荒而走。劉曜大叫曰「賊奴休走﹗料你無能上天也。」接尾趕去。奕看馬近﹐遂復轉身逆戰。不及五合﹐曹嶷又到﹐馮奕心慌﹐被劉曜一鞭打中頸上﹐天柱傾折而死。可憐鎭蔡英雄﹐刻死沙場之地。晉兵無主﹐俱奔上關﹐在後者盡被所殺。漢兵湧上﹐又被木石打下﹐曜乃收回。後人有詩贊曰﹕

劉曜英雄北漢奇﹐晉兵一見魄魂飛。包廷接刃傷身走﹐馮奕迎鞭立喪軀。

漢將劉曜旣斬馮奕﹐鞭傷包廷﹑姬澹﹐使人接應上明﹐差報子申文書至魏郡軍中而去﹐不在話下。且道西路石勒得搶靈昌河岸﹐卽催運糧過河﹐乘勢直至魏郡。姜發乃至營中觀看地面﹐謂石勒曰「此處逼水地窄﹐前可來﹐後不可退。晉兵多廣﹐糧艸未易至城下﹐且只停於隔河。可移營十餘里﹐分布柵壘﹐防彼攻迫。待奪得前隘﹐以漸挨進﹐得通魏郡消息﹐方能方軌而進。」石勒從之。移畢﹐令人探知皮初守把靈昌隘口﹐遂引兵向前攻打。皮初以大木橫截於路﹐漢眾馬不得進。石勒下令將木頭移開﹐直至下午才通。晉卒又緊緊守住﹐漢兵又皆勞倦﹐姜發乃令收兵回寨。

第二日﹐正欲出兵搦戰﹐探軍報道﹕「陸機差大將夏云﹑雷霈領兵三萬來到。」石勒曰「好了皮初那廝矣。旣有救到﹐亦須要去。」遂與眾將徑扣晉寨布陣。夏﹑雷二將曰「猾賊何敢如此無禮﹗必須擒之﹐以消靈昌河邊舊恨。」皮初曰「二公亦不可輕忽。此處無險可仗﹐不得不出兵者。但宜謹愼。」夏云曰「承公見愛﹐自有分曉。」乃引兵出寨﹐排成陣勢。雷霈持戟指石勒曰「汝曾知漳河邊殺漢兵十餘萬大將軍之名乎﹗劉聰﹑張賓等今在魏郡﹐如魚在釜﹐生死只頃刻矣。你欲來湊數也﹗」石勒聽言大怒﹐拍馬舞刀﹐就殺過陣﹐雷霈挺戟敵住。二人戰上三十餘合﹐未分髙下。夏云見勒勇略絕倫﹐殺出夾助﹐姜飛躍馬去敵﹐又被晉副將蹇韜敵住。石勒獨戰二將﹐在陣前攪做一團。但只見馬驟如龍﹐滚滚徵塵連地起﹔人雄似虎﹐騰騰殺气接雲飛。斗上了一个時辰﹐夏云看蹇韜戰飛不過﹐轉身去助﹐雷霈一人﹐卽被石勒一刀砍於馬下。勒又去追趕夏云﹐云見張皮出幫蹇韜﹐遂回身抵住石勒。張皮未及到陣﹐蹇韜已被姜飛活捉而去。皮從背後飛馬來奪﹐汲桑看見﹐大斧砍出﹐張皮見勢狠猛﹐拈槍便刺﹐只一合﹐被桑砍中馬頭﹐張皮落地﹐汲桑捉住。夏云見之﹐放馬而走﹐桃豹﹑郭黑略等乃分頭殺出﹐晉兵大敗﹐死者相枕。石勒揮兵直抵晉寨﹐卻得皮初﹑江霸以彊弓硬弩射住陣腳﹐王揚﹑冀保身中六七箭。勒知一時難以卽奪﹐收兵回寨。

夏云與郭芝進營﹐計集人馬﹐折了三將﹐兵卒近萬。只得緊守寨柵﹐差飛馬往魏郡報知﹐請兵助守。正值成都王與眾共議攻打魏郡之計﹐劉喬﹑李矩曰「魏郡城中困此月餘﹐糧食必少﹐柴水亦竭﹐料掌中事耳。張賓縱能﹐料難他志﹐惟有極則走遁﹐但防有一場惡戰耳。只是二處截糧之兵未知何如﹐若還不被所攻﹐救兵無至﹐不過旬日可收全功也。」言未畢﹐沙麓關姬澹文書早到﹐言馮奕﹑章竜被斬﹐包廷被打吐血。漢兵十五萬﹐打關甚急﹐日夜不得安息。成都王聽言﹐唬得面如土色﹐眾人無不驚駭。李矩曰「關上二將俱曾被賊所傷﹐恐其守把不住﹐宜早發兵救應。」眾未及對﹐飛馬又到﹐言雷﹑夏二將兵到靈昌道口﹐被石勒攻打極急﹐三將緊守不戰﹐賊乃僞退﹐我軍乘動擊之﹐多被擒去﹐蹇韜﹑張皮﹑雷將軍爲賊所斬﹐皮﹑夏二將軍𨿽然死守要路﹐但恐賊漢兵多將勇﹐被其攻破﹐特來討助。成都王聽其所言﹐頓足嘆曰「兩路小寇﹐又皆如此猖獗﹗諸將不能破退﹐又安望思量收服劉聰﹑張賓之眾乎﹗」順陽刺史張光曰「劉曜﹑石勒亦是人耳﹐豈皆楚羽之儕﹐而能無敵於天下哉﹖諸官將之失手者﹐皆因恃大欺敵﹐反致誤輸耳。我部下有大將夏庠﹑周並﹐勇而多識﹐機智甚廣。若命二人去破劉曜﹐管取成功。」諸王聽言皆喜﹐卽召二將上帳﹐頒賜盔甲﹐以壯威風﹐令帶全部將卒俱往。二將乃星夜兼程就起。成都王曰「北路已得張景武之兵去守﹐西路石勒再有誰人去敵﹖各宜舉之。」陶侃曰「我之部下家將朱伺﹑吳寄﹐頗知兵法﹐勇而善戰﹐屢能破平劇賊﹐可使者也。」成都王遂頒犒物﹐命其星夜而起﹐徑往靈昌道以拒石勒。不知兩路之兵前去﹐後來勝負如何。有詩一首嘆曰﹕

晉圍魏郡困張賓﹐欲阻平陽救應兵。築關沙麓依山險﹐設柵靈昌倚塹深。

否逢石勒並劉曜﹐斬將如同刈艸莖。雄名赫燁驚人耳﹐唬得諸王不敢聲。

又有詩一首贊石勒獨戰二將曰﹕

石郎年少敢陳兵﹐志邁羣雄勇絕倫。獨戰滎陽雙猛將﹐立誅雷霈建奇勛。

第六十四回

夏庠圍劉曜被打

漢左都督劉曜部糧救應魏郡﹐被姬澹等阻於沙麓關下﹐心中焦惱﹐乃日夜攻而擊之。姬澹﹑包廷懼其勇﹐只是死守﹐不敢出戰。將歷旬﹐木石悉皆取盡。二將被漢將更疊輪流搔擾﹐心中大懼。只見探軍報上﹐言順陽全部兵到﹐包廷親自迎接周﹑夏兩將上關。相見畢﹐姬澹曰「我等屢經大敵﹐數遇彊將﹐反不曾見劉曜這廝﹐鞭梢如此利害﹗今後與戰﹐切要防他。」夏庠曰「旣然如此﹐必是有勇無謀之人﹐當以計策破之。」次日﹐命兵士牢守關門﹐與眾將緣山依林﹐四周悄地看過。見關西山谷有一路可通漢寨之後﹐乃回營與諸將議曰「劉曜有勇﹐只在關下明戰﹐卒難勝他。我有一計﹕今夜四更時分﹐周將軍帶副將毛申﹑蔡義﹑胡才﹑王敬四將﹐領兵五千﹐伏於西谷口北樹林叢雜之處﹔姬將軍帶副將吳新﹑李奉﹑石欽﹑余明四人﹐領兵五千﹐伏於西谷口南頭狹路坳塢之中﹔楊正﹑馬程二將隨吾上陣﹐明潤﹑髙梁助包將軍緊守關隘。五更時後﹐我卽下關﹐擬西谷中徑出北頭﹐彼必以爲我去截燒糧艸﹐定然盡力退我﹐那時詐敗﹐望谷中而逃。劉曜恃血气之勇﹐決要追趕﹐待入谷中﹐放炮爲號﹐兩頭髮伏﹐將他困住﹐怎能當吾三員大將﹖不擒則死矣。」眾將聽言大喜曰「此計足可以制劉曜而退漢兵﹐誠大晉之有福﹐得遇夏公也﹗」於是各各準備﹐依時而去。次日﹐劉曜正欲議打關隘﹐忽探馬報道﹕「晉將夏庠引兵一萬﹐不來廝戰﹐徑往西谷中抄出小路﹐意欲襲吾糧艸。」劉曜聽言﹐急命支雄﹑刁膺將兵二萬﹐守住東路。自率精兵三萬﹐往西谷口去阻晉兵。果見夏庠已出谷外﹐遂將人馬紮下﹐排開陣勢﹐庠亦列陣出馬。劉曜曰「汝是何人﹐敢來襲吾大寨﹐獨不見劉希﹑馮奕﹑章竜乎﹗汝若知事﹐好好開關﹐放我糧艸到魏郡去。待吾整兵﹐與你十八路諸侯決一大戰﹐方爲男子。若要苦戰阻我﹐我恐汝等熬不得我這鞭子。」夏庠曰「你這胡種﹐只好欺那無名下將。今日聞吾之名﹐早宜望風退去﹐求保殘生﹐猶爲識事﹐還敢在此胡言﹗」劉曜聽說大怒﹐揮鞭而出﹐夏庠挺槍接戰。二人並施兵器﹐各逞雄威﹐斗上了三十餘合﹐庠乃佯爲敵抵不住﹐虛架一槍﹐徑望谷中而走。劉曜不知是計﹐從後趕去﹐進入北口﹐見樹木叢雜﹐勒馬擡頭四看﹐並無動靜﹐放心又趕。行不數里﹐前面山狹路小﹐不見夏庠﹐曜猛省﹐急欲回身﹐只聽炮聲衝天而起。曜知中計﹐揮兵殺轉﹐已被周並率領四將把住隘口﹐箭如雨點般至﹐馬不敢進。曜恐被傷﹐翻身殺向南頭而去﹐未及隘口﹐姬澹引兵把住路口﹐叫曰「劉曜小賊﹐好好下馬受綁﹐不但報你一鞭之仇﹐今日谷口皆已疊斷﹐兩邊皆是彊弓硬弩﹐有翼不能逃也。北口上周將軍把住﹐夏將軍又引大兵繞出在後﹐亟宜自思。」劉曜大怒曰「打未死的奴狗﹐敢此亂言﹗那里稀罕你這些小卒兒﹐就有百萬之兵﹐吾視猶蒿艸。若此狂言﹐有本事出馬來戰﹐不要躲於狹處﹐以避刀槍。」姬澹曰「任你自說﹐只要活活拿你。」曜卽揚鞭打進﹐晉兵弩箭齊發﹐又不能前。兵士與副將岐顏曰「南口路狹﹐又被疊斷﹐不如殺轉北頭﹐必有接應兵到﹐內外夾而攻之﹐自然可破守兵矣。」劉曜然之﹐乃回兵殺轉﹐姬澹引眾掩之。曜自來阻拒﹐打死副將吳新。兵士並進﹐曜鞭飛舞﹐擊之紛紛亂倒﹐死者百餘﹐又打石欽斷腕。姬澹知其勇略﹐止兵不趕。曜至北頭﹐與周並相攻﹐合凡五次﹐自巳及未﹐晉兵箭皆射盡﹐亦只死死抵住﹐曜不得出。前鋒將關心曰「日已過未﹐都督出戰不回﹐莫非被困﹖汝等緊守糧艸﹐吾當往救矣。」嶷曰「將軍在此﹐宜著人急召支雄﹑刁膺俱至西谷口﹐共破晉兵。都督必定遭困谷內﹐吾當先往。」卽帶番將普魯﹑古祿烏﹐領兵一萬﹐如飛去救應。

徑至隘口﹐卻值夏庠欲入內並攻劉曜﹐適見嶷兵驟至﹐遂整陣待戰。嶷到﹐兩家吶喊震天。劉曜和周並相持至申﹐不見救至﹐心中正惱﹐猛聽得喊殺之聲﹐大呼曰「救兵已到﹐不能卒入﹐事亦極矣。可效力隨吾殺出﹐大丈夫肯甘陷於圍中乎﹗」遂當先突入晉陣﹐鞭如風捲﹐馬逢馬倒﹐人遇人亡﹐盡皆列開﹐躲之不及。副將毛申﹑成業雙來阻住﹐劉曜直取毛申﹐只一合﹐鞭中申腦而死。漢將岐顏亦被成業所殺﹐曜怒﹐搶進前去﹐業亦妄思來敵﹐挺槍就刺﹐不二合﹐被曜一鞭打得腦袋分開﹐倒撞下馬。周並見外甥被殺﹐親自輪刀前來報仇﹐勢甚雄猛﹐劈頭亂砍。劉曜亦怒﹐憤不顧身﹐冒刃亂打而進﹐一鞭梢擊中周並手臂﹐棄刀而走。蔡義急來救護﹐又被劉曜打死。趕向前去﹐要捉周並﹐值姬澹聽見炮響﹐自南殺至﹐救了周並。曜卽回馬趕散晉兵﹐衝出谷口。夏庠看見﹐恐被走脫﹐親自阻住。兩人相遇﹐大展雄威﹐殺得黃沙連漢起﹐旁觀你我不分明。戰及二三十合﹐天色將昏﹐曹嶷自後殺至﹐被胡才一箭射死古祿烏。嶷怒﹐格斬胡才﹐夾攻夏庠。庠見救至﹐盡力望劉曜肋下一槍戳去﹐思欲刺死劉曜﹐被曜側身一把帶住槍頭﹐輕稍鞭子﹐打中背心﹐夏庠棄槍吐紅而走。曜欲趕去﹐姬澹兵到﹐混戰一番﹐天晚黑暗﹐各自收兵。夏庠﹑周並俱被打傷﹐又折副將五員﹑兵卒七千﹐乃亦使人申報困曜被脫﹑遭打之因﹐請兵相助﹐務要剿曜回軍。後人有詩嘆曰﹕

夏庠智勇果堪稱﹐謀成被脫見天心。申文請剿𨿽懷志﹐惟恐將來不副情。

話分兩頭。又道廣州大將朱伺﹑吳寄﹐引兵至靈昌道口﹐共退石勒。皮初﹑夏云接入款敍﹐皮初曰「漢賊兵將甚勇﹐戰則實難取勝。我等日夜只是死守﹐惟恐被其衝過﹐柰彼糧多有累﹐故亦不敢妄進。今二位到此﹐有甚良策退得賊兵﹖」朱伺曰「但只是此段路多險隘﹐各皆守住﹐兩難進取。不然以精兵五千﹐夜襲其營﹐以火燒其糧艸﹐彼縱不退﹐亦難持久矣。且待明日試與一戰﹐看其彊弱虛實﹐再行計較。」夏云曰「明日我兵若勝﹐且慢行計﹐恐其懼而有備﹔若彼獲勝﹐則志必驕﹐不復以我爲意矣。某願領輕兵五千﹐間出其後﹐三更可到﹐縱火焚之。若是得中計﹐二位將軍等看火勢以兵臨之﹐定獲全勝矣。」伺曰「且到明日﹐看而行之。」議罷歇息。次日﹐石勒又領兵馬來爭路口﹐晉將朱伺﹑吳寄裝嚴整飭﹐帶領副佐出寨布陣﹐盡皆金盔銀甲﹐壯气昂昂﹐立馬待戰。石勒左有夔安﹐右有桃豹﹐後有姜飛﹑汲桑﹐橫刀向前﹐謂晉將曰「自靈昌河口至此﹐晉之將士與吾爭抗者﹐不死亦傷。汝何不知事體﹐又欲來虎身邊逞威耶﹗」朱伺曰「前者諸將皆因藐視汝曹﹐故反被汝得志。今我親來﹐理合束手下馬﹐方免擒捉。尙敢妄肆狂言﹐豈不聞廣南大將之威名乎﹗」石勒大怒﹐帶馬欲出﹐只見汲桑手揮大斧﹐砍過晉陣﹐兵士迎刃而倒﹐猶如狂風捲葉﹐站立不住。吳寄見其步行肆狠﹐挺戟向前便刺﹐汲桑擁逼而進﹐寄退不及﹐早被一斧砍斷馬足﹐吳寄落地。朱伺連忙來救﹐一槍刺至桑前﹐桑急迎敵﹐寄乃持戟走去﹐湊遇石勒趕來﹐戰住朱伺。汲桑遂轉身趕去﹐欲擒吳寄﹐寄見桑步迅速﹐只得立住抵敵。戰不十合﹐寄不善於步戰﹐被汲桑一斧砍中腿上﹐撲地而倒﹐趕上再是一斧﹐劈開了天靈蓋﹐結果个猛英雄。夏云恐怕朱伺有失﹐殺出相助﹐未及至陣﹐被桃豹一標槍打中肩坎﹐驚得魂飛天外﹐負痛逃轉。朱伺思欲戰退石勒﹐見姜飛﹑夔安爭先殺到﹐亦棄戰而走。郭黑略等一齊向前追掩﹐殺得晉兵十喪五六。朱伺逃入寨中﹐皮初把住鹿角。石勒見日將晚﹐亦收兵回。後人有詩贊汲桑曰﹕

大筏長驅破敵兵﹐獨登髙岸顯威名。吳寄今朝遭格斬﹐晉軍聞影盡亡魂。

卻說晉成都王遣夏庠﹑朱伺等往拒北漢運糧之軍﹐乃與陸機等計議曰「今城中劉聰等錢糧必少﹐可發兵亟攻。若得魏郡一下﹐二處之兵亦自走矣。」陸機調遣各鎭輪流攻打﹐城中張賓隨方守禦﹐擊傷晉兵無數。至第三日﹐未時以後﹐晉兵疲﹐將欲換易。方才退動﹐王彌﹑劉靈﹑關防﹑張實﹑黃臣﹑楊龍等十二將軍﹐分六門一齊突出。晉兵急忙紮住﹐柰漢將將息多日﹐銳不可當﹐殺得晉兵屍積血流﹐斬首七千級﹐城河中幾乎塞滿。彌等不敢遠離﹐收兵入城。成都王又敗一陣﹐十分惱悶﹐集眾共議其事。相見才畢﹐只見報子持文書徑入中軍呈報﹐成都王拆開看之﹐眾皆失色。喚報子問曰「劉曜何等模樣﹖如此利害。」其人答曰「曜生得身長九尺﹐面似春桃﹐目如點漆﹐口像血盆﹐眉闊二指﹐垂手過膝。鞭法通神﹐戰久力倍﹐人莫能當。夏將軍到關﹐以埋伏計誘入山谷﹐四面圍困﹐已及一日﹐又被曹嶷救至﹐戰住夏將軍。劉曜自內聽炮聲而殺出﹐連誅副將五員﹐鞭打周將軍毀臂﹐得姬將軍救免。夏將軍引兵阻曜﹐又被打中肩膀﹐吐紅而遁。以此姬將軍當不得驍將六七員並戰﹐亦退上關﹐折兵七八千。三个將軍傷皆未好﹐只有姬澹一人得痊。特來請兵前去復仇退賊。」成都王嘆曰「天何不助中原眞主﹐而長胡寇之姦若此﹗石勒一娃子﹐投吾入洛﹐以報孫秀﹐今何亦如斯之獷猛也﹗」正嘆未了﹐一騎飛馬直入轅門﹐方才跳下﹐乃是靈昌路皮初﹑朱伺差來下求救文書的。成都王曰「二處之兵﹐只叫他守險阻住﹐何故苦苦與戰﹐以致折兵損將﹐何無能之至也﹗」報子曰「石勒恃勇攻迫﹐不得不戰。前靈昌河隔水之險﹐尙被汲桑﹑夔安徒步先登﹐一戰而失。今此大道﹐若非皮將軍﹑夏將軍時﹐賊糧早到城下矣。昨以勒分四道並進﹐不得已分頭截殺﹐又被汲桑砍死吳寄﹐桃豹槍摽夏云左臂﹐姜飛刺傷彭世左膝﹐折兵四五千。若不求救﹐倘或爲其所破﹐則內外相合﹐糧一入城﹐前功盡廢矣。」成都王賞而遣出﹐拆文書看之﹐拍手怒曰「以百萬之大兵﹐圍一魏郡﹐四十日而不能下﹔兩路豎子之兵﹐戰不能勝﹐有何面目再入洛陽伏命乎﹗」陸機曰「二處小寇﹐非實有超羣之略﹐但所遣者皆將佐之材﹐非能當主帥之任者﹐故致有失。今當令刺史有謀略之輩﹐親自領兵前去﹐必然可破二豎矣。」成都王曰「士衡爲元帥之職﹐當任兵馬之事﹐而乃碌碌﹐因其自薦﹐以致損兵折將﹐見笑於天下可耶﹖」陸機曰「吾前以爲二寇易與﹐故此不曾著意。今旣亦熾﹐當以勁兵先去破之。今有西涼刺史張軌﹐足智多謀﹐兵精將猛﹐使爲前部。再調陳敏﹑邵續爲輔翼﹐此二人勇略雄宏﹐識見深遠。以他三鎭兵馬﹐去助姬澹等﹐以破劉曜。再令靑州刺史苟晞﹑南平應詹﹑雍州劉沈﹐此三人深通韜略﹐機變超羣。令其帶領三部人馬去助皮初﹑朱伺﹐以破石勒。吾等在此協心﹐俱至城下﹐日夜攻之﹐何怕其衝突乎﹗若得一處成功﹐二處皆懼﹐一戰可以盡破矣。何難之有哉﹗」成都王乃回憂作喜﹐卽請六州刺史入議﹐曰「孤知六位大方伯兵彊將勇﹐威可服人。今有劉曜﹑石勒兩个賊子﹐部糧來救魏郡﹐甚是猖獗。昨遣將官前去﹐皆被所挫﹐大失國威。思非列公親往﹐不能制也。」張軌曰「此賊等皆習成胡虜之性﹐悍暴獷猛﹐非力可敵﹐只可智取。前者諸將恃勇浪戰﹐故致有失。臣等若去﹐當以方略制勝﹐大王放心。」成都王大悅﹐盛餞而送之。

張軌等三刺史星夜兼進﹐不日齊到沙麓關駐馬﹐夏庠﹑姬澹等接上山寨。張軌等將成都王所頒犒物﹐分賞在關將士。次日﹐集聚陳敏﹑郡續及姬澹﹑包廷﹑夏庠﹑周並﹐並三部將佐﹐共議戰敵之事。西涼參軍宋配曰「聞知劉曜力舉乾鈞﹐箭能穿鐵﹐鞭如神助。必然用計方可勝他﹐不然諸將恐難敵也。」樂陵大將童鈞不忿曰「參軍休得管中窺豹。劉曜又無三手四足﹐何乃蔑自誇彼之甚﹗某𨿽不才﹐願先見一陣﹐且看何如。」豫章大將白耀﹑花如亦抱不平曰「公等休長他人志气﹐滅自己威風。豈有堂堂大國﹐能無一將與虜寇爲敵者乎﹗」宋配曰「非我誇獎別人﹐此賊實然英武出類﹐列位不可藐視忽彼。必欲出戰﹐亦須愼而防之﹐免致再挫大晉威名。」言未畢﹐猛聽得炮聲震響。張軌曰「此必漢兵將來打關。我等三鎭方面大臣到此﹐若不出戰﹐是見怯也。諸將皆要齊心一體﹐不可你我妒忌﹐自相傲慢﹐以誤國事。成功之日﹐一並奏封。」陳敏﹑邵續曰「受詔討亂﹐如有不用命者﹐軍法治之。」於是三位刺史率領親將下關﹐布成陣勢以待。少間﹐漢兵到﹐見晉已備﹐乃卽住軍列陣。劉曜帶關心﹑支雄﹑曹嶷﹑刁膺立於陣前﹐髙聲叫曰「永明劉都督在此﹐敢戰者快出馬來﹗」只見晉陣上鼓聲大震﹐門旗列開﹐中陣上主帥張軌金盔金甲﹐紅錦徵袍﹐帶領宋配﹑氾瑗﹑北宮純﹑令狐亞﹔左手陳敏﹑白耀﹑花如﹐右手邵續﹑董鈞﹑李用﹐皆堂堂糾糾﹐立馬兩旁。張軌髙叫劉曜曰「吾乃西涼刺史張軌也。因爲晉漢屢年構戰﹐無時得了﹐特來勸你﹐你可收拾兵馬﹐退出外境。我當請命於成都王開一生路﹐蘇放魏郡。汝諸漢將各回故土﹐免得日夜搔擾百姓﹐以耽殘害之名。」劉曜未及開言﹐曹嶷曰「當今之天下﹐乃吾大漢之基業也﹐被你晉國所占。我等起兵﹐意在直搗洛陽﹐焉至此地而肯退兵﹗你等𨿽則漳河偶得小勝﹐兵將已去十之三四﹐何得稱利而卽自誇乎﹐快叫能者出戰﹗」只見晉兵右陣上驍將董均揮槊當先﹐髙聲大呼曰「那个是劉曜﹐敢出來和我並个三百合﹐不退怯者便爲好漢﹗」劉曜聽言大怒﹐卽便親自揚鞭出陣﹐曰「只我便是。賊匹夫敢直吾名﹐死期近矣﹗」董鈞不答﹐舞槊殺進﹐劉曜以鞭架住。二人挺出陣前﹐狠戰上三十餘合﹐聊無勝敗﹐兩邊盡皆喝彩。曹嶷勒馬欲出﹐劉曜止住曰「此賊口出大言﹐若能抵吾三百合﹐方許眾將出戰。」言罷再合。曜乃逞往日之威風﹐鞭如雲捲﹔董鈞奮平生之勇力﹐槊似煙飛。又戰上三十合﹐李用見鈞戰曜不下﹐輪刀欲出﹐董鈞亦叫曰「兩邊不得相助﹐今日待我二人分个髙下。」於是兩將又戰三十合﹐未分上下。劉曜曰「我今與你三戰﹐始得三停之一﹐何能卽完三百合。再不許歇息﹐戰至輸贏處﹐自有髙下。」二人乃各展雄威﹐號吼再鬥。李用見劉曜精神倍長﹐恐鈞有失﹐刀砍過漢陣﹐關心卽便舞刀截住。董鈞初時以爲劉曜易敵﹐及是戰至百合﹐並無毫忽蹉跌﹐遂欲脫去﹐乃盡力一槊架開曜鞭﹐回馬便走。被曜趕上一鞭﹐稍心中肩膀。急扭身轉﹐才方舉槊﹐又早鞭到﹐打得腦漿迸裂。可憐一員董鈞勇將﹐頃刻死於沙場。後人有詩嘆曰﹕

董鈞恃勇自誇彊﹐沙麓爭先耀戰場。海口漫言三百合﹐莽軀難抵一鞭剛。

第六十五回

石勒連斬晉四將

劉曜打死董鈞﹐正待要並李用﹐晉將白耀趕出大叫曰「劉曜小賊﹗汝以背後暗算傷吾上將﹐快快向前納命﹐休得要走﹗」劉曜帶住馬曰「你是何人﹐又欲來投到也﹗」輪鞭就打﹐一連戰上三十餘合﹐不肯住手。陳恢恐耀敵劉曜不住﹐挺槍出助。劉曜力敵二將﹐並無少卻。花如見二將戰住劉曜﹐乃縱馬橫刀﹐疾趨而進﹐意欲暗中襲而斬之。未及到陣﹐一員漢將勢如熊虎﹐手舞大刀截出﹐喝曰「小賊何往﹐曹子髙在此﹗」花如乃只得戰住。劉曜在陣中獨戰耀﹑恢﹐一鞭架隔兩員大將﹐東西奪擊﹐不得停手﹐亦無少失。白耀覷空﹐著力望劉曜脇下一槍刺去。劉曜右手鞭架陳恢﹐收之未及﹐慌忙一把帶住槍頭﹐借力一扯﹐耀身斜撲﹐曜卽順手一鞭打去﹐正中頸上﹐倒撞下馬而死。陳恢心怯﹐帶馬而走。花如見勢孤單﹐抽身退後﹐曹嶷知其心懼﹐步步逼去﹐如慌挈轉馬頭欲走﹐已被曹嶷一刀砍去﹐死於非命。李用看見﹐放馬逃去﹐關心從後追之。未及二十餘步﹐曹嶷手提花如之頭撞至﹐用馬少﹐遂爲關心搶進一刀﹐砍落其首。刁膺﹑支雄等見斬數將﹐驅兵一湧而去。二鎭之兵退避不及﹐相衝相撞﹐交橫亂倒﹐踏死者不計其數。張軌急令眾將抵住﹐乃得北宮純﹑令狐亞等殺退刁鷹﹑支雄等﹐紮定陣腳。劉曜知西涼將勇﹐收軍回寨。三鎭刺史亦皆退上關去﹐共傷大將一百二十餘員﹑兵卒萬餘。心皆惱悶﹐乃閉上關門﹐計議復恨。後人有詩嘆曰﹕

三鎭軍聲素勇驍﹐郡侯名譽冠羣僚。掃平南北淸疆埸﹐橫擁貔貅秉節旄。

此時戰漢沙關下﹐二四英雄刻彼梟。非干劉曜眞無敵﹐多是天公譴晉朝。

再提苟晞﹑劉沈﹑應詹三鎭刺史領了兵馬﹐徑往靈昌路口阻退石勒。不日之間﹐早到境內。將近晉寨﹐隔十餘里﹐聽得炮銃之聲大震﹐應詹曰「此必賊漢攻我晉寨﹐可急趲行﹐彼倉卒見我大兵驟至﹐必然慌懼退亂。眾將擊之於前﹐我等促之於後﹐可獲勝也。」苟晞然之﹐催兵疾進。只見前路細作飛馬報道﹕「石勒引兵攻打寨柵﹐十分緊急。」雍州刺史劉沈在前﹐急命眾將先行﹐助守營寨。漢眾正在極戰苦攻﹐晉兵倚寨死守﹐殺傷無算﹐忽然有數萬兵馬﹐分兩路如風而至。姜發知晉救到﹐傳令各將曰「軍士不得妄動﹗可各紮定陣腳﹐以防彼兵追趕﹐免致失誤。」眾將得令﹐罷攻紮下。少間﹐三鎭刺史皆到﹐雍州將官髙標﹑伍兌向前稟曰「胡寇石勒欺忽吾等太甚﹐必先殺他一陣﹐以振軍威﹐方顯我大鎭諸侯气槪。」苟晞不答﹐南平大將蔣和﹑沈吟亦贊之曰「叵耐漢賊甚是罔悖﹗今吾主帥領大兵至此﹐兀且不退﹐而列兵覬覦﹐是蔑視大國藩侯也。若不向前逐殺他們﹐是縱彼肆志矣。」苟晞曰「彼懼吾追﹐故只得紮住耳﹐非有他意。今初到此間﹐軍旅未整﹐不宜造次。且兵行多倦﹐豈進戰之時也﹖宜待明日定計破他未遲。」靑州首將夏暘曰「不戰固是。但宜出軍列陣﹐以窺彼之彊弱﹐而示我之軍容。若彼無知﹐待退動擊之﹐亦善策也。」於是苟晞等直出寨前布陣。

漢眾不知其意﹐上黨驍將王揚﹑冀保出馬搦戰﹐晉將髙標﹑伍兌各舞槍刀來拒﹐四將兩兩相持﹐戰上了二十餘合﹐未分髙下。蔣和﹑沈吟拍馬向前助戰﹐吳豫﹑劉徵跑出抵住。八員將殺得沙飛接漢﹐塵滚遮天。約對有三四十合﹐王揚被髙標一槍刺死﹐復勒馬夾攻冀保。郭黑略手揮鐵蒺藜去救﹐伍兌之弟伍曾挺叉拒住﹐被郭黑略一蒺藜打得眼珠迸出﹐倒撞下馬。伍兌看見﹐咬牙嚼齒﹐棄冀保徑取黑略﹐黑略急敵。當不得伍兌忿怒激切﹐五合之中﹐被兌一刀斬下馬﹐報卻兄弟之仇。又並上合戰冀保。冀保膽怯﹐拍馬而走﹐被沈吟看見﹐趕上一槍﹐刺中背坎而死。呼延模大呼曰「連失三將﹐而都督﹑先鋒立馬不救何也﹗」乃挺槍殺去。石勒聽言﹐怒吼如雷﹐手舞大刀﹐風捲砍入晉陣。髙標挺槍抵敵﹐戰不數合﹐伍兌又到﹐石勒分頭架隔﹐從容如戲。蔣和見勒勇猛﹐亦搶進前﹐撚槍就刺﹐把石勒圍於中間。姜飛急去接應﹐又被雍州上將皇甫澹截住。苟晞見三將圍住石勒﹐指揮眾將一齊殺出﹐分付曰「先除石勒﹐然後再破別將。」於是皮初﹑朱伺﹑夏云﹑衙博等十餘騎皆趨石勒。姜發看見﹐用手一指曰「晉將欲並都督﹐宜速救之﹗」夔安﹑桃豹﹑張越﹑孔豚﹑胡莫﹑趙鹿﹑劉寶﹑劉膺﹑支屈六﹑張曀僕等各皆飛馬競進﹐一个一个互相對住。惟有汲桑﹑吳豫直救石勒﹐將伍兌﹑蔣和隔開。和怒﹐以槍徑刺汲桑﹐被桑一斧砍斷馬足﹐倒撞而下。石勒馬到﹐一刀砍爲兩段。伍兌趕來救和﹐石勒大喝而進﹐兌不能展手﹐被勒一刀分爲兩半。髙標戰住吳豫﹐被石勒從背後奮砍而至﹐標急回身﹐石勒橫腰一掠﹐倒撞下馬而死。沈吟與呼延模正在酣戰﹐驀見吳豫從旁殺至﹐汲桑砍得軍兵列開數丈﹐吟心駭愕﹐撇戰退走。呼延模有吳豫爲助﹐雙馬趕去﹐吟方轉頭回看﹐冤湊撞入石勒懷中﹐遂被斬之。苟晞家將苟應辰素稱驍勇﹐獨追趙鹿﹑孔豚二將。石勒看見﹐橫截而去﹐大喝一聲﹐應辰頭隨刀落。夏暘﹑皇甫澹﹑衙博﹑皮初﹑朱伺﹑夏云等戰退上黨諸將﹐往來分敵﹐把住陣腳。忽被夔安一斧砍死霍原﹐汲桑砍死胡徳﹐晉兵漸漸驚亂。有副將應寵走過姜飛馬前﹐被飛一槍打倒﹐橫拖過馬。部將方能舞叉來奪﹐望飛腋下盡力刺去﹐劉膺看見叫曰「姜先鋒快防﹐有人暗算﹗」飛急回看﹐卻好叉到﹐慌忙一把帶住。方能不走﹐竟要奪力﹐被飛壓住應寵﹐盡力一扯﹐方能撲入懷中﹐亦被拖翻過馬﹐疊於馬背﹐馳入軍中﹐令人捆起。當時有詩贊曰﹕

部糧漢將有姜飛﹐靈昌破敵顯神威。輕舒兩臂擒雙將﹐嚇殺弘詹並苟篔。

漢將見姜飛活擒二將﹐各皆勇气倍增﹐思欲建功﹐奮力大進﹐晉兵亂竄。苟晞親自向前﹐喝令眾將抵住。不期汲桑飛步砍去﹐人不能當。苟晞急避﹐已被汲桑一斧砍傷馬膊。喜得苟晞勇而多捷﹐就馬一躍﹐離去丈許。桑再趕去﹐皇甫澹﹑夏暘看見﹐雙來抵住﹐晞得脫免。桑孤身在晉陣中步戰二將﹐四面漸漸圍合﹐不能卒出。又值石勒﹑姜飛驅兵大進﹐看見汲桑惡鬥狠極﹐卽衝去救。皇甫澹﹑夏暘亦皆退走﹐軍兵奔潰。劉弘叫曰「眾將若不向前﹐敢退半步者斬﹗」於是應詹﹑髙潤﹑許雄﹑應詔﹑皮衙﹑朱夏等一齊拒住。勒見日晚﹐也教眾將紮定。晞乃鳴金收兵。漢將亦皆回營。三州刺史計點人馬﹐傷者四五千﹐死者萬餘。劉弘折上將髙標﹑伍兌﹑霍原﹐應詹折大將沈吟﹑蔣和﹑胡徳﹑方能﹑應寵﹐苟晞折了家將苟應辰﹐各皆傷悼嘆恨。朱伺曰「不須煩惱。明日公等共議一計﹐以報今日之仇﹐未爲晚也。」遂設宴款眾而散。後人有詩嘆靈昌路之戰曰﹕

漢起干戈混晉朝﹐龍爭虎鬥怨聲號。三州刺史將兵拒﹐十萬貔貅棄甲逃。

牧帥汲桑過賁育﹐英雄石勒邁嫖姚。頃誅四將摧彊敵﹐多是天資霸主豪。

晉惠帝永嘉六年﹐齊王司馬冏自成都王出兵徵漢之後﹐得報漳河一捷。至是四十餘日﹐並無音耗﹐乃命心腹大臣孫洵賫犒物往探消息。洵至軍﹐參見諸王已畢﹐動問相戰情由﹐成都王將前後勝敗說了一徧。洵曰「此賊如斯雄黠﹐似爲勍敵。今大王爲帥﹐以五倍之兵圍城而歷旬不克﹐豈不懼爲兵法之忌乎﹖」正論間﹐探事小軍入報﹐言靈昌路之兵正與漢軍相拒﹐三州兵到﹐分頭殺去。髙標﹑伍兌﹑蔣和﹑沈吟當先﹐連斬漢大將三四員﹐已獲勝矣。被步將汲桑拚命殺入我陣﹐石勒繼進﹐髙﹑蔣﹑沈﹑伍四將皆被二人所斬﹐復又大敗﹐苟靑州幾乎被獲。今退在寨中﹐守住在那里。諸王聽報﹐盡皆嘆曰「賊寇如此猖獗﹐何日可以得平也﹗」言未畢﹐沙麓關飛報又到﹐具道三鎭之兵被劉曜大破一陣﹐折了大將白耀﹑花如﹑董鈞﹑李用﹐副將三員﹐今退守關隘﹐不敢出戰。上言大王亟攻魏郡﹐倘得城下﹐二處失倚﹐方可破也。成都王曰「此六鎭之兵﹐尙不能攖其鋒﹐焉能剿平賊寇﹐而得復數郡也﹗」言罷﹐嘆息不已。孫洵曰「臣思大王等圍此堅城﹐賊將張賓未易卽下者﹐聞其多謀善守﹐非尋常比。若此所爲﹐則三面受敵﹐東折西損﹐俱各無功。反使賊人得志﹐愈肆猖橫﹐反見不美。依臣愚見﹐不若大王斂集六軍﹐與他決一大戰﹐方可復有漳河之勝。否則精兵猛將倚營守待﹐正猶緣木求魚也。」成都王不答。長沙王曰「孫長史之言是也。劉曜勇猛非凡﹐諸將屢挫。石勒驍雄出眾﹐分勢靈昌。我等大兵在此處﹐彼又懷姦瞰隙﹐竊戰幸勝﹐所以不能成功。我若合爲一處﹐則有眾寡不敵之分。彼若再退﹐便可破矣。」成都王問於陸機﹐機曰「長沙王之言亦爲有理。今此處不能成功﹐兩路又皆屢敗﹐宜當集作一處。賊之糧道終遠﹐必不能與我久持﹐有破彼之日也。」成都王曰「然則何地可以屯兵﹖」機曰「此去五鹿墟地方﹐南近馬陵﹐險隘可據﹔西阻黎陽﹐可戰可守。宜先將兵據其形勝﹐然後出兵與戰﹐以計破之﹐必得成功。」成都王依其言﹐乃傳檄召回二處之兵﹐俱到五鹿墟計議。張軌等見使命至﹐問其緣故﹐遂乘夜拔寨俱轉﹐至魏郡去合大軍。

次日﹐劉曜集眾商議曰「我今到此許久﹐糧不得進﹐城中必然食缺。若石勒亦被耽阻﹐兵士豈不餓乎﹗汝等當覓探小路﹐或有可以得上關者﹐待吾好行計策。」曹嶷曰「今彼關上兵馬甚多﹐一時難以卒破。必須催取軍師到此﹐以奇計施之﹐或可破也。」曜曰「𨿽是如此﹐亦須出兵去打﹐免使示弱。」未及起行﹐只見探馬回報﹐晉兵昨夜已皆拔寨盡去﹐不知何故。劉曜曰「莫非魏郡有何事故﹐召眾去阻太子等歸路也。急宜追之﹗」關心曰「未可造次。張軌識髙將勇﹐更有夏庠﹑姬澹爲助﹐必有準備﹐且著細作上關去探的實。明日列陣緩進﹐帶取輕糧先去應濟。縱彼有謀﹐某等在後﹐亦不致大失。」劉曜從之﹐使細作往探消息。忽見報子飛馬至寨﹐言軍師領後軍來到。曜乃率眾出接﹐至五里相候﹐一同進寨﹐並道前後相戰之事。宣於曰「殿下有此英武﹐何愁大事不成﹗」曜曰「皆托軍師威徳﹐僥幸小勝。而糧艸不得應付﹐自覺懷愧耳。」宣於曰「此時如何﹖」曜曰「不知何故﹐昨夜已皆退去。正欲去追﹐值丞相軍臨﹐故未發耳。」宣於曰「歸師勿掩﹐追有何益﹖此是晉之主帥見彼兵屢戰失利﹐恐有挫跌﹐故復集去﹐思作一處以戰我兵耳。」道猶未了﹐細作回報﹐言晉之大兵皆退屯五鹿墟﹐與吾軍好決大戰。宣於聽報﹐大喜曰「但得糧艸過關﹐以濟魏郡之急﹐相戰吾何懼哉﹗趁此將糧盡移上關﹐堆於平地﹐明日天早便起。」於是軍馬俱進關內﹐平川駐紮。次早﹐宣於集眾聽令曰「誰人領兵一枝先行﹐以防有兵阻路﹐我等隨後就起。」劉曜曰「城中已極﹐亟宜速進﹐焉可遲緩﹗我與關繼忠當先﹐孔世魯與廖鳳起斷後﹐曹子髙與眾將保護糧車﹐喬晬兄弟輔翼丞相﹐何畏晉兵乎﹗」宣於從之﹐依次而起。又說石勒在靈昌道口﹐與晉兵相持。苟晞自敗一陣﹐思未有計﹐兩日並不出戰。石勒謂姜發曰「我等在此爭一路口﹐而不能得過。城中望糧者﹐如大旱之望甘霖﹐仰云霓而目將穿矣。今又添此三鎭之兵﹐苟晞多智謀﹐何時能到﹗」姜發曰「不探虎穴﹐焉得虎子﹖今當出兵搦戰﹐使彼不疑。然後俟夜偸劫他營﹐以火器攻之。若能燒其寨柵﹐方才得進。不然徒守日月﹐可不耽誤大事乎﹗」石勒曰「不作險中險﹐難爲人上人。必如存忠所言﹐始能僥幸成功。存忠在此備辦火具﹐待吾將兵先去搦戰﹐以制此三巨擘之疑﹐再好行計。」言罷﹐下帳整兵﹐只見探子報道﹕「晉兵已皆退去﹐是空營那里了。」姜發曰「此乃晉朝爲帥者見我屢勝彼眾﹐折兵損將過多﹐故此召去聚於魏郡一處﹐阻吾兵糧於城外﹐使無牽動耳。」石勒曰「彼旣退去﹐我等卽當隨後就發﹐免使城中凝望。」發曰「都督之言極善。恐怕途中或有斷後之兵﹐致爲阻滯。我等有糧爲累﹐又不便於戰矣。」石勒曰「吾爲前驅﹐存義斷後。𨿽有阻兵﹐何足爲懼﹗」發曰「將軍所見甚明。劉王子北路有沙麓山之隔﹐一夫守險﹐萬夫莫能過。昨聞其與晉戰於彼處﹐頗亦得勝﹐但急切不得過關。我須先進﹐以援魏郡之急。」遂將兵馬分作三陣﹐命夔安引兵五千爲鄕導﹐俱望魏郡而進。後人見成都王﹑陸機等心無酌見﹐糧已阻住而又撤兵﹐容其過險﹐以濟久困之兵﹐有詩一首以嘆其不能持守云﹕

沙麓山髙險又堅﹐靈昌設柵甚森嚴。苟篔阻道兵難進﹐張軌當關馬不前。

糧遭斷住將逾月﹐魏郡餓危頃刻間。堪嗟機穎謀猷淺﹐撤守令人作話傳。

第六十六回

五鹿墟晉漢鬥陣

再題成都王等圍漢軍於魏郡﹐已將五十餘日﹐城中糧盡﹐宰馬爲食。而沙麓關﹑靈昌道兩路救應糧艸悉被阻住﹐𨿽則屢戰不勝﹐其險要卻皆守定矣。但傳令勿戰﹐𨿽一郡刺史﹐守有餘力。何乃聽孫洵無謀之言﹑長沙不智之說。而陸機亦從其議﹐欲以陣法顯己之能﹐是亦按圖索驥﹐妄欲擬比於祖父﹐其天淵矣。反將沙麓﹑靈昌塞險之兵召轉﹐盡皆罷圍﹐還屯五鹿墟而去。廣州參軍鄭攀﹑幽州參軍斐憲曰「今我大軍撤圍﹐心皆自顧﹐不能統一。倘賊人以精兵躡之﹐必至驚亂矣。必須畱重兵爲斷後方可。」陸機曰「吾已算定在此。」乃命先鋒祁弘﹑張方將兵二萬﹐各帶本部將佐﹐伏於十里之內﹐以防追趕。又命馬隆引本部人馬﹐伏於十里之外﹐接應二將。於是大兵皆依次逐漸而退。

其日輪是先鋒王彌巡守城池﹐看見晉大營中旗幡不豎﹐各寨人馬無行﹐鼓聲不鬧﹐遂命王如於城上巡視﹐疾趨中軍見張賓﹐曰「吾觀晉營中並無動靜﹐遙見西角上十里餘外旗飄隱隱。莫非我國救至﹐彼去迎敵﹐不然必是斷吾之歸路耳。可趁此出兵追之﹐定獲輜重矣。」賓曰「得他退去﹐我等心亦寬矣﹐何須卽追。且著人探其何故﹐再行計議。」於是遣使出四門去探﹐路上之人並百姓們盡皆報實﹐言漢兵分兩路送糧至此﹐晉使人阻於沙麓山﹑靈昌河。西路大將石勒﹐三戰斬晉將十五六員。北路大將劉曜﹐打傷大將六員﹐打死者十四五員。晉懼﹐分三路而不相顧﹐乃召轉二處守兵﹐退至五鹿墟﹐欲共阻漢糧﹐以遏其歸路。若兩日可到﹐則不被所截矣。王彌曰「可急追之﹐殺他一陣﹐使其無暇他計。倘得二路糧艸一到﹐又何懼哉﹗」張賓曰「未可追他﹐必有重兵斷後﹐以防追趕﹐去亦不見全勝。宜著人往二處接之﹐還是急務。」彌曰「晉將不過張方﹑祁弘爲最﹐吾何畏乎﹗」乃綽刀上馬﹐引兵五千﹐開門衝出。張賓急喚劉靈﹑關防﹑張實﹑呼延攸出城相助。原來彌弟王如在城上看見兄去追趕﹐恐其有失﹐亦橫刀躍馬﹐隨後疾發。王彌方才追得五七里﹐只聽得一聲炮響﹐大將張方引兵殺出﹐大喝曰「王彌潑賊﹐餓不死的頑鬼﹗速走猶遲﹐尙欲自來送命耶﹗」王彌更不打話﹐揮刀劈面砍去﹐張方接戰。未及十餘合﹐王如趕到﹐林成﹑馬瞻﹑刁默﹑呂朗一齊殺出。五員晉將圍住漢將兩員﹐死不肯放。背後劉﹑關﹑張﹑呼延四將接應兵到﹐又被祁弘﹑王昌﹑孫緯﹑髙柔﹑王甲如截住﹐關中郅輔﹑張輔又殺將來。時將日末﹐劉曜當前鋒﹐糧至魏郡。看見前面塵頭蔽日﹐喊殺連天﹐乃大叫曰「此必晉漢交兵﹐吾當往助一陣。」曹嶷曰「都督地理未熟﹐不可向前﹐待我去助。」劉曜不聽﹐單鞭躍馬如飛﹐望塵而進。祁弘看見﹐挺槍阻住。曜曰「汝是何人﹐敢來拒我﹗曾知沙麓關下﹐連打晉將二十員劉永明將軍乎﹖」祁弘曰「我是漳河殺胡虜三萬級的祁大王﹐那曉得兒曹輩馬前小卒乎﹖」劉曜大怒﹐揮鞭打去﹐弘以槍接戰。二人鬥上了二十餘合﹐一个怒吽吽眼中出火﹐一个惡狠狠口內生煙。再又戰二十合將近﹐姜飛﹑曹嶷競至﹐衝王昌﹑孫緯陣中﹐遂皆敗走﹐祁弘亦棄戰奔去。劉曜復拍馬打入張方陣中﹐鞭中林成背上﹐於是晉兵望風奔遁。劉曜﹑王彌不捨﹐從後又趕。不二里﹐炮聲震起﹐鼓角齊鳴﹐馬隆帶兵截出。關防隨後大叫曰「天色昏晚﹐且自回城﹐饒他去罷﹗」彌﹑曜乃回馬﹐一同望城中而行。未及五里﹐一彪軍馬橫出左手﹐朦朦茫茫﹐旌旗飄展﹐十有餘裏。劉曜﹑王﹑關等各各紮定﹐輪刀勒馬以俟。將至面前﹐乃是夔安與新來都督石勒也。

一行人盡至城中﹐命將糧車俱推至教場堆著。王彌﹑劉靈入見﹐言劉王子﹑姜公子﹑趙四捨﹑汲桑俱到﹐聰﹑賓大喜。諸葛宣於曰「可傳令教諸將且自更衣歇息﹐來早相見。」聰曰「不然。親戚故舊久闊﹐恨不得頃刻相見﹐何待來日﹗」乃命大張燈火﹐都至中軍相敍﹐各訴衷曲。宣於分排坐位﹐設宴共飲﹐至夜而散。次日早﹐乃大集諸將﹐議論軍務。或曰「今我添兵二十餘萬﹐上將二十餘員。錢糧俱足﹐且只守住。他合南北諸侯﹐定有分散之日。待其勢解﹐以兵乘之﹐可坐而取勝也。」宣於﹑張賓﹑姜發皆曰「諸君以逸待勞之言﹐亦甚有理。但有一件﹐晉人兵多將廣﹐若不出兵與戰﹐恐其絆住我等﹐分遣大鎭打別郡城﹐豈此魏郡能安吾等耶﹗必須前去對住他們﹐使之不生他想。」劉聰曰「我今𨿽添這些兵馬﹐前後不過四十餘萬﹐尙不能及其一半。若不能勝﹐丞相以爲何如﹖」宣於曰「兵者可進而不可退。若一自示以弱﹐則被其所侮。若以他兵徑趨平陽﹐我等去又不得﹐豈不受抑乎﹗」姜發亦曰「兵在精而不在多﹐只要爲將者善於用謀耳。必須整軍馬前往五鹿墟紮營對敵﹐以示雄威。然眾寡之勢﹐容某與丞相﹑軍師三人商議計策﹐緩緩消除他們。此正曹孟徳破袁本初之勢﹐殿下勿以爲憂。」劉玄明從之。乃以姜發與劉曜督兵十萬﹐立下一屯﹐張實與石勒督兵十萬﹐立下一屯﹐畱靳準﹑喬昕﹑劉欽等督兵五萬守魏郡﹐自與宣於督兵十萬爲中軍﹐王彌﹑劉靈﹑楊龍﹑廖全將兵五萬爲前驅﹐徑離郡城﹐望五鹿墟而進。正是有分教﹕晉元帥使得智盡計窮﹐軍士們心驚膽喪﹔漢軍帥用出奇謀異見﹐將佐輩气壯威雄。後人有詩嘆曰﹕

漢思晉鹿起胡羌﹐羣雄馳逐出平陽。才入五墟成角鬥﹐橫驅萬億命傷殘。

白骨盈丘冤气盛﹐紅沙滿地血腥長。英豪物故山川舊﹐畱得虛名在世間。

劉玄明兵至五鹿墟﹐與晉軍相距三十餘里。伏路小軍飛報至晉軍中曰「漢兵已至西北角屯紮﹐立三大營﹐三十六寨﹐軍容甚是雄壯。」成都王曰「潑胡旣至﹐明日卽當出戰。諸將可分作十路﹐待戰酣一齊殺出﹐三个並一个﹐豈有不勝之理乎﹗」盧志曰「胡寇弓馬熟閒﹐多有勇力﹐若徒與之鬥狠角戰﹐恐難制彼。必須設計﹐務勝醜虜。庶使兵威可振﹐然後眾心固壯﹐有破彼之機矣。」陸士衡曰「前者韓陵山布陣﹐漢賊不曾來打﹐致費心思。因被賺去攻賊﹐反遭暗算﹐吾甚恥焉。我明日再布一陣﹐令彼來打﹐必有成功。劉曜﹑石勒少而驕戇﹐王彌﹑劉靈勇而躁暴﹐漢來打陣﹐必此四人當先。待其打入陣中﹐內有變法﹐任他如虎﹐亦不能出﹐縱有外救﹐無隙可入。若是戰將驍勇﹐只須弩箭齊起﹐射其坐馬﹐可以擒賊矣。若能去此四人﹐則劉聰自然易破。可以盡復諸州﹐而建掃淸漠南之績矣﹗」成都王信以爲然﹐卽便大喜曰「自起兵至此﹐兩月之期﹐建立功勛﹐皆在明日一陣之中。諸將士各宜用心效力﹐定有重賞。」分付已訖﹐遂命陸機開辦物色。次日﹐成都王與眾官上將臺觀看布陣。陸機指點諸鎭﹐各分方位擺列。傳下將令﹐徧告兵士﹕「不可交頭接耳﹐不可左顧右盼﹐不可訛言妄語。但看令旗爲號﹐指東則從東﹐指西則從西﹐不可少離方位﹐不可錯亂隊伍。若有賊兵打陣﹐不可大驚小怪﹐倉惶失措﹐違者軍法治之。」軍皆奉命。陸機乘馬揮旗﹐指明方向﹐隊伍數目﹐東西南北﹐前後左右﹐各按旗幡服飾顏色分布﹐不一時陣成。再調四鎭精兵﹐以候協助捉獲漢將。又使健軍持戰書入漢寨索戰﹐諸葛宣於與劉玄明等拆開看云﹕

晉徵西剿寇大元帥陸士衡書示僞漢掌軍事張賓知悉﹕切謂古之稱良將者﹐必全攻守之法。汝前於韓陵川布陣﹐力不能攻﹐故以詭言紿我﹐幸得微志。及至計窮﹐乘夜逃遁﹐豈男子乎﹗漳河之時﹐能無愧耶﹖今於五鹿墟再布一陣﹐如敢來打﹐當卽出兵前來。否則自綁轅門﹐請罪求赦﹐或可少全黨類也。

劉聰看畢﹐問於三軍師宣於等曰「此奴何恁狂妄﹗」宣於笑曰「陸機若欲鬥陣﹐則晉兵又是晦气入命矣。不足與他計較﹐且只打點出軍﹐以破此賊。」遂善遣其使﹐回言卽便前來打陣﹐教陸機引頸受縛。使去﹐張﹑姜﹑諸葛與眾將等上臺看晉布陣。只見正中立下一陣﹐主將盡打黃旗﹐副將皆左紅旗﹑右皂旗﹔上手擺下一陣﹐盡皆紅旗紅甲﹔下手一陣﹐盡皆白旗白甲﹐此乃內中五陣。又外正東上一陣﹐盡皆靑旗靑色號服﹔正西上一陣﹐盡皆白旗白色號服﹔正南上一陣﹐亦皆紅旗紅色號服﹔正北上一陣﹐亦皆黑旗黑色號服。其外八王之兵分布八方﹐各皆整整有方﹐循循有序。當時有古風一篇贊陸機之能﹑晉兵之盛云﹕

密密軍兵川野塞﹐滚滚塵迷天地黑。旌旗徧滿五鹿墟﹐戈戟遮昏馬陵北。

東西戰士如熊虎﹐南北徵夫似鷹鶻。狼牙箭插魚袋橫﹐豸衣甲掛龍鱗赫。

劍鋒气吐鬥牛光﹐刀刃芒欺霜雪色。江東名將稱伯言﹐此日士衡能繼迹。

法遵呂望究玄微﹐不讓孫吳與韓白。

劉玄明與劉曜﹑石勒等﹐看其陣法端嚴﹐兵馬彊盛﹐甚加稱讓。因問軍師等曰「此陣可以破否﹖」宣於曰「此太極陣也。中按太極陰陽之气﹐化生兩儀日月之形。兩儀又生四象﹐而變生萬物。此陣惟臣祖武侯攻守各極其妙﹐注釋於家傳祕訣﹐故臣等亦能破之。但打陣乃以逸待勞﹐犯兵家之忌。不若布成陣勢﹐誘彼來打﹐方可勝也。」宣於乃下臺﹐乘馬執旗﹐分遣王彌﹑劉靈二先鋒﹐引副將四員﹐督兵一萬﹐布於正中﹐盡皆黃旗黃服。趙染﹑趙槪領兵一萬﹐布於東角﹐盡皆靑旗綠袍﹔關防﹑關山領兵一萬﹐布於南角﹐盡皆紅旗紅袍﹔石勒﹑汲桑領兵一萬﹐布於西角﹐盡皆白旗素服﹔張實﹑張敬領一萬兵﹐布於北角﹐盡皆皂旗玄服。此中五屯﹐取象五行。再命姜飛﹑廖翀領兵一萬﹐旗服皆綠﹐雜於東之左隅﹐按蒼天風木之气﹔關謹﹑關心領兵一萬﹐旗服皆赤﹐雜於南之右隅﹐按丹天熱火之气﹔關河﹑呼延顥領兵一萬﹐旗服皆紫﹐雜於南之右隅﹐按暑天火土之气﹔刁膺﹑支雄領兵一萬﹐旗服皆素﹐雜於西之右隅﹐按素天燥金之气﹔呼延晏﹑攸領兵一萬﹐旗服皆黑﹐雜於北之右隅﹐按玄天寒水之气﹔黃臣﹑黃命領兵一萬﹐旗服皆褐﹐雜於北之右隅﹐按天濕土之气。又以曹嶷﹑夔安將兵二萬﹐附於東之後﹔孔萇﹑桃豹將兵二萬﹐附於西之後﹔馬寧﹑呼延模將兵二萬﹐附於南之後﹔楊龍﹑趙鹿將兵二萬﹐附於北之後。以廖全督張曀僕等九人﹐將兵六萬﹐鎭守營寨。王如領兵一萬﹐往來救應。楊興寶督兵一萬﹐守護將臺。分布已畢﹐請劉玄明下臺引戰﹐以劉曜爲先鋒﹐分付曰「殿下出陣﹐他激吾打陣﹐切不可去。他前日被張孟孫殺敗一陣﹐他亦必不肯來打。但只以言語辱罵逼之﹐晉先鋒張方﹑祁弘恃其勇猛﹐寧耐不住﹐定然出戰。小將軍鬥到深間﹐望本陣而走﹐他必趕來。一到陣門﹐不敢退去﹐定然乘勢打陣﹐便入我之圈套矣。」劉曜曰「謹奉軍師將令。但恐其不來追趕。」宣於曰「吾已算定﹐管取建功。」劉曜喜諾。當時亦有古風一首﹐贊諸葛之能﹑漢將士之雄曰﹕

旌旗密密排林藪﹐戈戟飰燦星斗。刀光閃處電光橫﹐鼓聲震處雷聲吼。

將峙渾如虎豹蹲﹐馬馳亦似蛟龍走。懸牌武士气昂昂﹐掛印先鋒雄糾糾。

鐵衣戎服不離身﹐羽箭雕弓常在手。百戰無辭戰馬勞﹐一心要把乾坤扭。

宣於智識邁孫吳﹐陣法精深難並偶。此際同成輔漢功﹐他日何愁名譽朽。

諸葛宣於布完陣圖﹐授計於劉曜。太子劉聰曰「陸機前次打陣﹐受吾之抑。今番不來則罷﹐若來打陣﹐必有猛將當先破敵。丞相亦須謹防﹐不可藐視晉人。」宣於曰「臣受祖傳祕法﹐其陣玄妙在於變化莫測耳。𨿽項羽復生﹐子胥再出﹐亦不能輕易破此﹐但自放心。」聰等乃出陣前候戰。晉帥成都王與陸機等在將臺上觀看漢陣﹐見其整而不煩﹐精而不雜﹐深加嘆羨﹐乃自謂曰「張賓此賊今日之陣﹐愈加伶俐﹐眞有良將材者。何時能平這賊﹗」探事小軍曰「今日布陣的不是張賓﹐乃新來漢國正軍師﹑右丞相也﹐復姓諸葛﹐名宣於﹐字修之。比論才藝﹐實漢之第一臣子。今臨大敵﹐故自來耳。」成都王曰「若此﹐必得臥龍遺訓﹐其陣決不可打者﹐宜傳令諸將不可妄進。」陸機曰「此五行正運陣也﹐與太乙一气﹑渾天太極﹑五法大同小異﹐無他變化。非前日八陣圖﹐有孔明異授之玄妙耳。破則亦易﹐但只是引得那賊來打我陣﹐便可擒矣。」言訖﹐下臺分付眾將曰「今日之戰﹐比往時不同﹐又添劉曜﹑石勒二驍寇至此。若能取勝者﹐卽授上公之職。」眾將受令。成都王乃帶親將石牽﹑郭陳等當先出陣打話﹐左有張方﹑右有祁弘二先鋒護衛而出。陸機見劉曜單身立馬於前﹐劉曜身邊只有張雄等數人﹐欺其勢弱﹐卽便大言曰「今我雄兵一百五十餘萬﹐名將三千餘員﹐推山可倒﹐踏城可平。汝等及早歸降﹐貸以不死﹐猶得保全左國﹐以存宗祀。少若遲延﹐必有漳河之例。那時悔之晚矣﹗」漢陣上劉曜髙聲答應曰「吾之皇兄﹐昔在洛陽﹐與成都王有一面之交﹐故不忍加逼﹐退軍魏郡﹐以賣一陣之功。汝等不肯回轉﹐是不知時勢者也。今我大漢復興﹐天眷人順﹐所向無敵。脫若再抗吾兵﹐吾必擒汝剉爲萬段﹗」成都王聽言大怒曰「小羯奴輒敢無禮﹐辱我大國親王﹗先鋒可速出馬﹐擒此逆賊﹐以正反叛之罪﹗」張方得令﹐驟馬輪刀殺過漢陣﹐劉曜手舞竹節剛鞭接住。二人兵器齊施﹐刀鞭並舉﹐正是那雄兵逢猛士﹐惡漢遇彊徒。怎見得﹖有《西江月》一首爲證﹕

人似玄壇魔帝﹐馬如黑虎神龍。因爭彊弱鬧天公﹐各逞雄威較勝。一个刀翻雪片﹐一个鞭捲流星。騰騰殺气滚煙雲﹐遮得晴空日暝。

兩員將戰上兩回﹐晉陣上祁弘見方戰曜未下﹐挺槍出陣﹐髙叫曰「張子正且住﹐待我來捉此賊﹗前日因是夜晚﹐放他脫去。今日必要活捉﹐方見手段。」劉曜正欲詐敗以誘晉將﹐看其將到陣前﹐乃撥轉馬頭﹐望本陣而走﹐張方﹑祁弘從後趕去。陸機只道劉曜眞輸﹐親把黃旗一展﹐苟晞﹑夏暘﹑陳午﹑髙潤望東陣而進﹐王浚﹑王昌﹑胡矩﹑孫緯﹑王甲始望北陣而進﹐劉琨﹑姬澹﹑李弘﹑姬巧﹑管淸望西陣而進﹐李矩﹑夏云﹑郭默﹑郭誦﹑駱臻望南陣而進。張﹑祁二將追劉曜將及漢陣﹐只見劉聰﹑宣於皆從西南角走入﹐劉曜亦從後而進。張﹑祁逼至﹐關謹﹑關心兩口大刀立馬陣頭﹐喝眾不許亂動。又見陣後孔萇﹑桃豹雄威凜凜﹐注目凝看。張﹑祁等不敢少退﹐只得向前攻陣。張賓在將臺上將紅白旗指揮二處﹐漢兵乃只以弓弩拒住﹐方寸不離。二將奮力衝之﹐猶如堅城固壁﹐一步不能進﹐反被射死無數軍馬。五路晉兵在外衝攻漢陣﹐猶如遊蜂觸墻﹐無隙可入。陸機下令竭力再攻﹐若陣一動﹐可卽破矣。五路放炮約會﹐一齊俱進。兩邊相拒﹐自午及未﹐漢兵皆有防牌抵箭﹐晉兵射傷者坐臥滿地﹐晉將盡皆志疲气沮。陸機恐怕有失﹐又調劉沈﹑劉弘﹑陶侃﹑馬隆﹑邵續﹑郅輔等往助五路。宣於曰「可以擊殺晉兵矣﹗」遂將白旗豎起。張賓在臺上看見﹐卽把白旗招展﹐漢陣大開﹐晉將衝入。張賓把紅旗摩動﹐劉靈﹑王彌並關防﹑趙染﹑石勒五路依方殺出﹐外面呼延晏﹑姜飛﹑關謹﹑關河﹑楊龍﹑黃臣﹑刁膺等六路殺轉。兩邊將官在將臺上看此一番惡戰﹐盡皆不能辧認﹐惟只搖頭吐舌而已。當時有詩一首嘆曰﹕

晉漢交兵五鹿墟﹐苦爭惡戰地天吁。日慘云愁神鬼泣﹐兵驚將駭魄魂飛。

第六十七回

鬥陣法漢敗晉兵

晉軍被漢將兩頭合殺將來﹐圍於陣中。陸機見眾不退﹐思以勝漢﹐又令四路接應諸侯分頭去助﹐令公師藩﹑郭勱等協助張﹑祁。張賓見其救兵四至﹐放起號炮﹐曹嶷﹑孔萇﹐楊龍﹑王如﹑呼延模五路大兵十萬﹐殺入陣中戡敵﹐勢不可當。北陣上張敬刺傷王甲始﹐西陣上石勒砍死姬巧﹐東陣上趙染戳死苟暉﹐南陣上關防梟斬駱臻﹐關山又斬王昌﹐廖翀刺死桓彬﹐晉兵大亂。石勒直衝而前﹐苟晞與陳午雙來抵住。戰未十合﹐汲桑撞到﹐揮斧奮砍而入。苟晞見其勢急﹐帶馬而走。石勒趕去﹐值髙潤向前抵住﹐晞乃得脫。陳午被汲桑所殺﹐髙潤被石勒砍中肩窩而走。祁弘與劉靈戰及有百餘合﹐凡五回分進﹐兩不相捨。又遇黃命殺至﹐大叫曰「子通不可輕放﹐除得祁弘那賊﹐其餘易平也﹗」祁弘恐被所並有失﹐乃亦望東而走。黃命追去﹐北宮純來敵住。戰未五合﹐劉靈又至相助。忽劉曜躍馬揮鞭打入﹐靈乃轉馬望東掠陣而去﹐正見張軌帶兵來救北宮純﹐劉靈阻住。大將毛賓殺出﹐不五合﹐被劉靈一矛刺死。宋配大怒﹐引兵合至﹐兩家混戰不退。劉聰親出大呼曰「晉兵敗矣﹐可努力擊之﹗」便躍馬橫刀突入晉軍﹐連斬華文﹑葉武二將﹐晉兵退走。劉聰直取陸機﹐張雄隨進﹐機望後遁去﹐於是眾皆大敗。漢兵從後趕去﹐殺得死屍疊疊﹐器械丟滿道路﹐五鹿墟地土皆赤。直至天色昏黑﹐諸葛宣於乃命鳴金收軍﹐漢兵大勝回寨。計點人馬﹐亦折萬餘。所得衣甲器械﹐不計其數。後人有詩嘆晉漢五鹿墟相戰之慘云﹕

殺气迷茫五鹿墟﹐晉劉曾此決雄雌。軍兵吶喊聲連漢﹐將士衝鋒血染衣。

旗幟影搖天地慘﹐刀槍光閃鬼神淒。紅汐百里愁難洗﹐白骨千尋恨怎除。

晉帥陸機欲鬥陣法﹐又被劉曜激罵哄去﹐殺得大敗。走五七里﹐日暗昏黑﹐始得紮住﹐收拾回寨。各郡鎭報折軍數﹐共四萬有零﹔大將六員﹐副將八員﹔兗州刺史苟暉。成都王看畢﹐大怒曰「若是如斯行徑﹐不但取辱於賊﹐且作天下話靶耳﹗豈有百餘萬大兵而戰一隅之漢﹐屢遭挫衄﹐有何顏面見朝中士大夫乎﹗」陸機曰「非是智謀不及﹐人不用命﹐而被人見笑也。柰彼賊將萬夫之敵者有二十餘員﹐故不能當其鋒﹐所以屢敗與他。」張方﹑祁弘在旁﹐聽言不忿曰「元帥何藐視自己之甚也﹗來日試出布陣﹐待小將與之獨戰﹐不斬王彌﹑劉靈四將﹐願納先鋒之印﹐誓死沙場﹐不回寨中﹗」成都王曰「二將之能﹐孤所盡知也﹐但再無其次耳﹗」乃賜重賞﹐以嘉壯其志。張﹑祁二人曰「元帥在此﹐某願立下軍令狀於軍政司﹐若是戰輸﹐依法梟首。」成都王大喜曰「人人誌略能如二將﹐致身爲國﹐何賊寇之不可克也﹗」因是頒犒三軍﹐下諭激勵﹐言有能斬得漢將一名者﹐賞金千兩﹔生獲一名者﹐封縣公﹔能梟張賓﹑諸葛並王彌﹑劉﹑石十二漢將中一名者﹐封縣公﹔生獲一名者﹐封郡公。不用命建功者斬首示眾。將士盡皆發憤﹐願效死力﹐誓復漢恨。

漢帥劉聰收兵入寨﹐一邊設宴賀喜﹐一邊商議軍事。聰曰「昨日一戰﹐吾心甚是駭栗。幸而獲勝﹐實賴丞相之雄略以制彼耳。」宣於曰「前韓陵山張孟孫以八門妙變﹐被殺一陣﹐陸機心已難矣。若再布以名色奇異之陣﹐則彼必懼而不敢來犯。吾故以陣之淺而變之深奧者而誘之。吾所布五行陣﹐內按洪範六壬轉運。知其必以五行正運來打﹐所以吾料定要勝彼也。」聰曰「丞相可謂繩其祖父者矣﹗」張賓﹑姜發曰「今𨿽幸勝數陣﹐亦傷折人馬過多。成都王立此大意﹐屢屢受辱﹐嗔恨我等之甚。早晚必有一場大戰﹐決非往日之比。數次皆以陣法賺彼來打﹐逸中取勝﹐是彼拙於勞故也。」宣於曰「論戰足可以爲敵﹐兵糧則有眾寡之差。惟有以計應彼﹐亦無妨事。」賓曰「若以漳臺比之﹐我勢已增一半﹐料不畏彼。但以孤城陷於中州﹐有主客之異耳。」發曰「昔班定遠以一旅孤軍﹐橫行西域。我今至此﹐亦不爲遠。𨿽則彼兵多倍於我﹐只要堅守陣腳﹐逸以待之。分付眾將不得恃血气之勇﹐被其所誘﹐以致誤陷敵圍﹐則我之將帥﹐還有勝彼之機。但不宜亂動﹐看緩急而進﹐弱則助之﹐我勝則止。所謂知己知彼﹐勝敗亦不致大恚也。」劉玄明曰「存忠之言是也。」乃卽分付眾將﹐各宜依令而行﹐不可亂動。眾皆應諾而散。

次日﹐成都王出兵。張方使人向前叫曰「張子正先鋒單戰王彌﹐可速出來﹐不然卽當攻入汝寨矣﹗」守軍以其言傳入帳中﹐劉聰﹑張賓﹑宣於等大鳴炮銃﹐嚴兵而出﹐與晉師相對列開陣勢。三通鼓罷﹐黃羅傘動﹐彩鳳旗開﹐成都王頭戴衝天金冠﹐身穿嵌星金甲﹑飛魚襖﹑蟠龍帶﹐兩邊擺下部將十餘員。前面有張方﹑祁弘二先鋒﹐引兵二萬﹐分爲兩翼﹐堂堂峙立。漢陣上二太子劉聰頭帶獬豸金冠﹐身穿蟒龍繡服﹑紅簪纓﹑碧玉帶﹐左右列猛將十員。左翼上都督劉曜﹑先鋒劉靈﹐右翼上都督石勒﹑先鋒王彌﹐盡皆威風凜凜﹐壯气巍巍﹐兩邊擺著。成都王方欲親問劉聰﹐只見陸機髙聲叫曰「張賓詭譎小人﹗兩番布陣﹐皆不敢打﹐何爲好漢﹗」賓曰「你自無能逞能﹐致敗而又敗﹐何敢責人﹗」機曰「我和你連日交戰﹐皆是混殺﹐徒傷兵士﹐未決雌雄。今日當各戒兵將﹐不許亂鬥﹐一个對一个﹐任他自見輸贏。亦不許追趕﹐以四个爲則﹐若有三个勝則算爲勝﹐三个輸則算爲輸﹐兩个輸則算爲平。一言爲定﹕你勝我卽兵回洛陽﹐以魏郡讓你。我勝汝卽退回平陽﹐以魏郡還我。卽以此地爲界﹐不許侵犯﹐免得終日廝殺﹐害及無辜之命。又且炎熱將至﹐非是用兵之時﹐各宜憐惜生靈﹐毋作不仁。」劉聰曰「向蒙見愛﹐心切念之﹐勸大王保重千金之軀﹐預作知機之事。趁此未戰回軍﹐威名尙在。倘若再有差訛﹐反爲世人所笑﹐恐不美也。欲待少讓分釐﹐部眾又道我怯。將佐在此﹐隨問叫那一个出馬﹐說定輸者就退。」張方聽言大怒﹐躍馬出陣﹐橫刀叫曰「賊子敢恁狂妄﹐在親王前猶肆無忌也。張先鋒出馬﹐選一能者來戰﹗」聰曰「誰先出馬﹖」王彌曰「魍魎匹夫﹐曾言單搦我戰﹐待我前去擒他。」乃亦舞刀而出。二人並施英勇﹐各抖精神﹐但只見﹕四手盤旋﹐凜凜雙刀光炫目﹔八蹄躑躅﹐騰騰兩馬勢驚人。一連戰上六十餘合﹐不分勝敗。晉陣上祁弘見張方不能取勝﹐心中懊惱﹐忍耐不住﹐挺槍殺出。劉靈看見﹐亦挺長矛向前﹐責罵曰「祁弘匹夫﹐食言小輩﹗議定不許幫戰﹐一對一對挨次而出﹐汝敢妄亂。劉子通在此﹐和你並个三百合﹐不得走也﹗」祁弘見靈來到﹐連忙抵住。二人就在陣前各逞神威﹐喧呼大戰。就便是天上六丁逢七殺﹐神中白虎遇黃幡。二將也戰上六十餘合﹐不分勝負。南陽王駕下游奕將軍翁猛見二將狠鬥﹐急揮宣花月斧﹐砍過漢陣﹐欲助祁弘。劉曜大怒﹐手擎竹節剛鞭﹐挺出罵曰「無信狗奴﹐欲來何干﹗」望猛照頭打去﹐二人接住﹐戰不上十合余﹐翁猛力怯﹐遮隔不疊﹐被曜一鞭打中腦上﹐頭顱粉碎﹐倒撞下馬。劉曜得勝﹐正欲去助劉靈﹐忽聽得鑾鈴震響﹐鼓角齊鳴﹐一員大將跑馬趕來﹐威風猛赫﹐狀貌獰猙﹐乃是範陽王駕下橫衝兵馬使王曠也。手舞雙鞭﹐望曜打來﹐二人敵住。王曠奮盡平生勇力﹐欲爲翁猛報仇﹐雙鞭渾如風捲﹐劉曜從容架隔。不上二十合﹐曠力用乏﹐漸漸抵敵不住﹐被曜一鞭打得抱鞍吐紅而走。劉曜趕去﹐卻得東海王駕下折衝大將宋冑﹑施融殺出接住。劉曜獨戰二將﹐並無少怯。瑯琊王駕下安東將軍淩霄﹐乃淩統之孫﹐極有武略﹐見劉曜戰勢昌熾﹐乃挺方天畫戟﹐馳馬出助。剛到陣前﹐猛見一員漢將﹐勢如熊虎﹐橫刀截出﹐厲聲大喝曰「賊弟子欲何所爲﹐曉得靈昌道口獨斬四將石世龍將軍否﹗」淩霄曰「我乃東吳四世虎將﹐那知你邊方胡狗﹗」言罷﹐挺戟便刺﹐石勒以刀架住。二人戰上三十餘合﹐淩霄抵敵不住﹐被勒一刀砍於馬下。宋冑看見﹐喫了一驚﹐槍法慌亂﹐被劉曜一鞭打中背心﹐吐血而走。施融見勢不諧﹐回馬望陣中逃去﹐石勒﹑劉曜雙馬衝入﹐趕及背後﹐大叫休走。施融急忙轉身迎敵﹐早被一鞭擊中手腕﹐棄槍於地﹐石勒搶進﹐連頭一刀砍下。晉將二十餘員一齊殺出﹐思困曜﹑勒﹑彌﹑靈。姜飛急搶向前﹐姜發把旗一搖﹐漢將齊奔敵住。兩邊互相混戰﹐直攪得飛塵翳日﹐殺气迷空﹐暗沈沈四野無光神鬼泣﹐昏慘慘兩間失色地天愁。將約有兩个時辰﹐但見屍橫徧地﹐血積成流﹐晉將當之不住﹐兵眾大敗而走。於是八王十三鎭諸侯各皆奔潰﹐自相踐踏﹐哭聲大震﹐聞於遠邇。幸得日落西山﹐風生東北﹐沙土迷目﹐兩邊各自收兵。漢獲全勝﹐得馬匹器仗不計其數。成都王回寨﹐查驗軍冊﹐共折人馬四萬﹐大將四五員。成都王見說﹐气得喉嚨哽咽﹐半晌不言﹐心頭如火﹐倒於牀上。不知司馬穎得病性命如何。後人有詩十二句﹐貶陸機不能成功云﹕

堪嘆江東陸士衡﹐才全文武動公卿。築壇掛印提兵馬﹐欲掃胡劉僞漢平。

韓陵山下遭三敗﹐五鹿墟前被兩徵。十萬亡兵冤气重﹐百員殞將怨魂深。

胸中空有孫吳術﹐目下無由展一能。武不封侯文不相﹐只應浮學得虛名。

成都王五鹿墟再戰﹐見諸將發憤﹐期在必勝﹐誰知又被殺敗﹐乃气臥於牀﹐不起視事。諸王刺史三日不得見謁﹐各生異議。陸機恐眾志解﹐褰幃而進﹐直至榻前﹐謂成都王曰「今彊敵在境﹐連日索戰。大王髙臥不出﹐是自示以怯﹐豈不見笑於賊人乎﹖且眾諸侯議論紛紜﹐倘一解體﹐提兵還鎭﹐盟事頓廢﹐何以回見晉帝與齊王乎﹗」成都王曰「非我不出視理軍務﹐仔細量之﹐實有愧耳。豈有百十萬大兵﹑三百餘員上將﹐與二三十萬反寇相持﹐反被屢屢挫衄﹐不能成功﹗故此煩惱﹐以致情思昏昏﹐懶出與眾籌議也。」陸機曰「大王宜當速出﹐以安眾心﹐免致懈怠。況勝敗乃兵家之常﹐孰能必之﹖兵法有云﹕敗者勝之機﹐勝者敗之兆。我𨿽小敗﹐賊兵亦多損折。我兵尙然全盛﹐四倍於彼﹐焉知不勝而遂自弱乎﹗」成都王聞言﹐乃整衣臨軍﹐召眾商議曰「孤因小疾﹐連日不獲整頓軍旅。今漢賊如此猖獗﹐我兵一時不能平剿。諸君有奇謀異見﹐可破劇寇者﹐各宜展用﹐愼勿隱諱。此非孤家一身之利﹐實天下國家之大幸﹐諸徵鎭之偉勛耶﹗」靑州刺史苟晞進言曰「今當仲夏﹐炎熱將臨﹐用兵非時之宜。可持書與漢﹐使且各避暑酷﹐少息兵士。待秋涼再興人馬﹐共決雌雄。張賓﹑宣於𨿽有智謀﹐賊將持狂罔不泯﹐若見我等退兵﹐必然盡力追趕。此去髙雞泊三十餘里﹐四面多有茂林深艸。今兵士各帶火器火藥之類﹐伏於中間﹐兩頭各以猛將重兵埋伏伺候。待彼追至泊中﹐兩頭放起號炮﹐伏兵殺出﹐放起火來﹐待其驚亂﹐奮力擊之。任他王彌﹑劉靈﹑石勒﹑劉曜有孟賁﹑烏獲之勇﹐亦難出我圍中矣﹗」成都王大喜曰「道將髙才﹐人所不及。此計大妙﹐必獲奇功﹗」卽令修書﹐遣人遞至漢營﹐言「今炎夏天時﹐疫癘將發﹐兩軍宜且解戰罷回﹐暫避酷暑。非特一家之利﹐實兩軍性命之所關也。如或聽允﹐孤卽撤兵回鄴。早速回音。」劉聰見書﹐集眾議曰「今炎熱將盛﹐乃行兵之忌。大國書來﹐可從其請。」宣於曰「此亦兩便之議﹐不可忤也。」眾將曰「成都王立吞我之志﹐今見數戰失利﹐而一旦先來講議退兵﹐非懼怕而去﹐卽是朝中有事﹐正宜與之持戰。彼之心志俱懈﹐可獲勝矣。且慢從其議。」劉玄明曰「汝等不知﹐惟軍師之意與吾同也。」乃卽回書應允﹐言「教汝殿下將兵先去﹐我卽收拾亦回平陽﹐決不敢異。」

使回﹐將書呈上﹐言劉聰一到卽便應承﹐惟諸將皆云要戰﹐諸葛宣於不肯﹐故此回我﹐要我大王先退兵﹐然後他們方去。成都王賞出使卒﹐召陸機﹑苟晞入議其事。苟晞曰「劉聰達大體﹐故聽吾議。其下將佐皆思幸動成功﹐必不遵約束﹐來追我兵。彌﹑靈﹑曜﹑勒四賊最暴﹐這番決中吾計。元帥可急調兵埋伏齊整﹐然後拔寨而起。」陸機乃命北宮純﹑宋配﹑王昌﹑胡矩﹑朱伺﹑童奇﹑沒骨能﹑獨孤雄四枝兵馬﹐伏於髙雞泊之西頭叢雜之處。又命包廷﹑周並各領本部人馬﹐伏於泊中兩邊﹐只聽炮響﹐卽便殺向西頭相助﹐命軍士四面艸木處放火燒著。五路將士領計而去﹐悄悄往尋地面埋伏。又喚石超﹑牽秀﹑郅輔﹑林成﹑晉邈﹑息援﹑許雄﹑衙博四枝兵馬﹐伏於髙雞泊東頭叢雜之處。皮初﹑夏暘帶領本部伏於泊中兩邊﹐只聽炮響﹐卽便發伏﹐令兵士放火燒著柴艸﹐殺出大道﹐以擒戮漢之兵將。五路兵馬領了計策﹐潛往東頭覓隘埋伏而去。卽委苟晞總領長沙﹑東海二王之兵﹐爲接應使。成都王以張方﹑祁弘二先鋒爲斷後﹐自同諸王刺史一邊起發﹐一邊使人報知漢營中劉玄明知道。諸將佐皆言可速起兵追趕﹐殺此一陣﹐則成都諸王卽畏吾等如虎矣﹐不可挫過機會。劉玄明曰「不然﹐忠信可以服人。業旣許之﹐復又追之﹐是失信也。豈大丈夫待人之一乎﹗」執言不肯。王彌﹑劉曜﹑劉靈﹑呼延攸四將議曰「將在外﹐君命有所不受。苟有利於國家者﹐專之可也。何必拘規小信﹐以棄大功乎﹗」遂不遵聰令約束﹐帶領各人本部五千人馬﹐如飛而起。門上報入軍中﹐宣於急令人止之﹐馬已去遠。姜發曰「旣然追不轉﹐必被所算。速當遣兵接應。」玄明曰「彼不奉令而妄行﹐何可管他﹗」賓曰「不然﹐四將乃吾軍之樞領﹐倘一有失﹐陸機復轉﹐勢不可當矣。」聰從之﹐遂問眾將曰「誰敢領兵前去接應﹖」只見石勒﹑楊龍﹑關防﹑呼延晏四人出班願往﹐聰命各帶本部輕兵先發。防等出寨﹐風捲疾發﹐不知此行追趕勝負如何﹐且聽下回分解。後人有詩嘆曰﹕

歸師勿掩古來言﹐劉曜輕驍妄向前。騰騰焰滿髙雞泊﹐幾蹈燎原一火愆。

第六十八回

晉漢通和兩罷兵

永嘉五年﹐漢元熙五年﹐五月下旬﹐晉漢構戰於魏郡之五鹿墟﹐值天時暄酷﹐兩軍多病﹐苟晞獻退兵避暑之計﹐將兵馬八面埋伏於地名髙雞泊﹐以誘漢將。漢將王彌﹑劉靈﹑劉曜﹑呼延攸四將果然恃勇往追﹐軍師張賓調遣石勒﹑楊龍﹑關防﹑呼延晏四將領兵二萬﹐趕去接應﹐以防不測。宣於曰「今此一去﹐陸機必有毒算﹐不比往常。宜發勁兵前去﹐方保無失。」卽喚張敬﹑曹嶷﹑夔安﹑孔萇﹑桃豹﹑黃臣﹑關謹將兵一萬先行﹐張實﹑趙槪﹑黃命﹑王如﹑廖翀﹑胡寧﹑關心將兵一萬﹐再去接應王彌等。王彌等追趕十餘里有餘﹐見前軍去遠﹐催眾疾進。忽聽得一聲炮響﹐張方﹑祁弘引兵截出﹐大罵曰「王彌﹑劉靈﹐你這賊子﹗眞乃胡虜狗性﹐全無分毫信行。旣已相通﹐奚當暗襲﹗喜得我還畱兵一枝在此防你﹐好好退去﹐以全兩家之好﹐免得外人取笑。」王﹑劉曰「汝等懼怕而逃﹐豈是相和﹐休得亂言。」拍馬直取方﹑弘。晉將方﹑弘並副將馬瞻﹑孫緯四人向前敵住。戰不上二十餘合﹐石勒﹑關防四將又至。張﹑祁等故意抵住﹐只見張敬﹑黃臣等六將又到﹐張方四將乘機帶馬望髙雞泊中而走﹐彌等追去。姜飛趕至叫曰「軍師有令﹕南兵必有埋伏﹐不可被算﹐宜早回馬﹗」劉曜曰「適間便是伏兵矣﹐有何懼哉﹗」當先而進﹐關防等只得隨去。行不五七里﹐兩邊艸木茂盛﹐曜急立馬叫曰「此處恐有埋伏﹐不可去矣﹗先鋒且住。」道猶未了﹐忽然間炮聲衝天而起﹐漢兵亟退﹐後面艸木皆著﹐火焰猛烈。彌等見道路逼山﹐恐被燒連﹐只得衝向前去﹐晉將石超﹑牽秀殺出﹐張敬﹑夔安敵住﹔晉邈﹑息援殺出﹐曹嶷﹑黃臣敵住﹔許雄﹑衙博殺出﹐關謹﹑楊龍抵住﹔郅輔﹑林成殺出﹐孔萇﹑桃豹敵住﹔皮初﹑夏暘從中殺轉﹐汲桑﹑楊興寶二步將敵住。張方﹑祁弘帶領眾將馬瞻等殺轉﹐彌﹑曜﹑靈﹑勒﹑防﹑龍﹑延攸﹑延晏﹑姜飛等分頭抵戰。又有副將葉榮﹑襲用來助﹐吳豫﹑趙鹿向前敵住。泊西頭張實﹑黃命等一班殺至﹐又被北宮純﹑朱伺﹑王昌﹑沒骨能﹑包廷﹑周並等截住﹐不能得入。東西兩頭﹐數十員戰將殺得塵飛接漢﹐山麓皆迷。苟晞恐漢將善戰﹐帶領接應大兵﹐令晉將十員一齊衝入﹐撞得各皆四散。關﹑張等見火滿山崗﹐乃聚於垓心﹐紮作一處而戰。張賓﹑姜發在寨﹐心慮眾將有失﹐自出觀望。見東南角火炙天紅﹐大驚頓足曰「中其計矣﹗」姜發復帶刁膺﹑支雄﹑關河﹑關山﹑呼延顥領兵二萬追去。及到髙雞泊﹐正見張實等與北宮純一班抵死在路口戰殺﹐姜發曰「此處如此之極﹐中間勢又急矣﹗可協力殺退這廝﹐入泊去救。」於是張曀僕﹑呼延模﹑支屈六等叫曰「我願當先﹐關將軍等可助一臂之力﹗」諸將盡湧而進﹐呼延顥殺死沒骨能﹐張賓刺傷童奇﹐晉兵乃退。眾將皆殺入谷中﹐包廷阻住﹐被支雄所殺。遂無滯礙﹐徑至垓心﹐殺散圍兵﹐只有劉曜﹑劉靈﹑張敬﹑吳豫四人不見。姜發曰「旣都督先鋒等陷於敵陣﹐宜急往救﹐遲則有誤矣。誰敢前去﹖」汲桑﹑楊興寶﹑胡寧曰「我三人當先﹐願者便來﹗」劉膺﹑胡莫﹑支屈六﹑趙鹿﹑張曀僕見吳豫在內﹐皆爭殺去﹐刁支﹑關山亦趕而進。晉兵圍得一似鐵桶般緊﹐劉曜身中三箭﹐張敬面中一箭﹐力戰愈極。苟晞催軍漸漸逼近。正在危急之際﹐卻得汲桑﹑楊興寶﹑胡寧奮勇亂砍而入﹐張曀僕等又至﹐晉兵遂亂。苟晞喝令亂射﹐於是箭如雨點﹐楊興寶身中十餘箭﹐得見劉曜等﹐一同殺出。苟晞見被救兵相見﹐親自領兵殺入追趕。劉靈不曾顧後﹐被晞一槍戳中腿上﹐靈怒﹐轉身敵殺﹐苟晞退去。髙潤搶出﹐靈腿槍瘡痛﹐正憂難敵﹐被楊興寶抵住。潤一槍刺中興寶肩上﹐興寶忿怒﹐一錘打去﹐正中馬頭﹐髙潤撞下﹐楊興寶趕進擊死。漢眾招呼望西而轉﹐汲桑在後﹐忽見夏暘擒刁膺而至﹐桑急飛步趕上﹐一斧砍死其馬﹐夏暘﹑刁膺一齊跌於地下﹐各皆掙起。桑欲去追夏暘﹐姬澹殺至救去。苟晞曰「兵將聽令﹕今漢將傷而又疲﹐宜亟趕之﹐可以獲矣﹗」宋配﹑郭默等爭先而進﹐被石勒立斬。周並﹑關山梟了夏鎭﹐晉兵乃退。苟晞曰「可卽乘勝連夜殺去﹐劉聰亦走矣﹗」陸機說成都王曰「功者不可幸成﹐勝敗原無定期﹐否泰亦有反復。得勝一陣﹐大王威名有矣。漳河之勝﹐可洗韓陵三戰之羞﹔髙雞泊之贏﹐亦足雪五鹿墟兩戰之恥矣。賊將𨿽小有所傷﹐勇者甚廣﹐未可輕視也。不如乘此唱凱以渡漳河﹐待秋再舉﹐非善之善者也。」成都王喜其言之有理﹐分付各軍皆至蕩陰屯紮。其地寬廣﹐柳林髙茂﹐水道極便﹐堪可過夏。又好馳馬操演﹐乃悉往彼處安營而去﹐不在話下。

且說姜發招集殘兵﹐直至二更方才回寨。劉玄明等皆在中軍帳內坐議﹐以待消息。只見姜發先至帳中﹐見劉玄明﹐勸其莫責諸將﹐待其好入寨相見。張賓等問以戰鬥情由﹐發言折兵萬餘﹐胡寧﹑庾融二將被殺﹐楊興寶傷重甚危﹐劉皇子亦爲射傷﹐劉子通遭苟晞槍中左腿﹐皆在寨外﹐無顏敢入。聰使張賓﹑劉欽出外召入﹐微責彌﹑曜四人曰「豈不聞人與誓約﹐背之不祥。且歸師勿掩﹐古今至言。汝等恃血气之勇﹐效匹夫之行﹐不遵軍令﹐擅用兵馬﹐以致大敗。理合從法﹐姑念爲國誤墮詭計﹐不罪汝等。今後切不可造次妄進﹐須要定謀方戰。喜得晉兵知已﹐渡河而去。若其亦與汝等見識﹐合兵追來﹐以責失信之罪﹐此等炎熱天气﹐一被圍城﹐糧又欠少﹐水且不敷﹐豈不受他壓制乎﹗」眾將惶恐告罪而退。次日升帳﹐張賓進議曰「今晉兵已過漳河﹐殿下亦不可失信。宜將人馬渡靈昌河﹐往邯鄲大郡駐紮。養蓄威銳﹐待時而動﹐以息軍民﹐使得安獲秋成﹐不亦善乎﹗」諸將曰「晉師尙不曾散﹐皆在蕩陰。我若退去﹐則瀛州﹑汲兗皆被所復﹐不救則前功盡棄﹐救則依舊是戰。勿若只在此處屯紮﹐使彼不敢窺瞰數郡﹐何必退哉﹗」姜發曰「不然。我若不退﹐成都王與眾刺史疑吾有異﹐定是驚懼﹐不敢散去。一交秋收﹐必有再來之意﹐豈非自使人懷備我之心也。若還釋此而去﹐不過數月﹐各鎭兵馬支給不便﹐心志必解﹐各各散回本鎭去矣。諸侯一散﹐見此回不能成功﹐反折兵將﹐乃不復至矣。」張賓曰「存忠髙見不在大都督之下也。況今齊王獨掌朝權﹐司馬穎成功﹐冏之所不悅也。解散之事﹐不卜而知。成都諸王一入洛陽﹐齊王之隙必起矣﹐安能再集天下大兵﹐以起漳河之戰乎﹗然後再觀時勢﹐分兵再出﹐平陽﹑鉅鹿之功可復見矣。」劉玄明曰「二軍師之言理明見到﹐甚合權宜。修之髙見還是如何﹖」宣於曰「臣每夜好觀天象﹐見晉之气數尙盛。但難星在於洛陽分野之位﹐必生內亂。內亂一發﹐自顧無暇矣。諸侯之兵﹐不日自當解散﹐焉能久住﹖」劉聰從之。畱曹嶷督兵一萬﹐鎭守魏郡﹐大軍俱至邯鄲而去。劉聰到郡﹐與眾議曰「晉兵尙然如此之盛﹐吾等終不能橫行中原矣﹗」宣於曰「太子休慮。吾觀晉朝之亂﹐不出數年。邊藩各將自霸﹐土宇瓜分﹐四方救護不疊﹐軍兵支吾無及﹐武備俱懈。那時乘隙振旅﹐徑趨洛陽﹐則一鼓可下。奪其京邑﹐擒其君臣﹐中原入掌中矣﹗譬如人之一身﹐內腑旣潰﹐四肢隨憊。大功不在速成也。」劉聰聽言大喜﹐卽令諸葛宣於將兵馬一半﹐回平陽伏命而去﹐不在話下。

且說成都王在蕩陰駐紮﹐軍兵七十餘萬﹐連營三百餘里﹐日給浩大﹐錢糧不敷。先遣人入洛陽報髙雞泊之捷﹐次再發令﹐董艾同韓泰將本部人馬還京﹐求懇錢糧。齊王大喜﹐卽議解運兵餉﹐前往蕩陰﹐以給六軍。其心腹幸臣董艾自五鹿墟提兵回京﹐密說齊王﹐言「成都王執掌十八路諸侯﹐其指揮號令﹐不忝韓信之在九里山也。且八王亦憑其驅役﹐羽翼旣廣﹐威權甚盛。大王亦當善與之交﹐莫使相忤﹐以致成隙可也。」齊王以問於孫洵﹑葛旟﹐洵﹑旟曰「今成都王總此大權﹐甚愜眾望﹐諸侯皆樂爲之用。倘獲平賊之後﹐歸朝受職﹐一有不快於心﹐嫌隙頓生﹐於大王身上將見不美矣。玆喜漢兵已退﹐且莫赴糧﹐修書送去﹐推以孫秀蠹耗錢糧﹐府庫空虛﹐京畿無給。自解鄴之後﹐並未有儲蓄﹐容陸續應赴。先送牛酒權爲犒賞﹐待其食盡散去﹐眾人之羽翼以解﹐成都之威權自不能妄生釁隙矣。倘卽漢寇再來﹐我卻另舉主帥﹐則無患矣。」齊王深信二人之言﹐差使命持書﹐賫犒物往蕩陰分賞士卒。成都王見書﹐悶悶不悅﹐召陸機﹑盧志共議其事。志曰「軍馬未動﹐糧艸先行。我等馬頭一動﹐各郡轉運星夜至京矣﹐豈有無糧之理乎﹗此必葛旟﹑董艾姦妒﹐恐大王成功威重而然也。」石超﹑牽秀曰「吾亦知是此賊抑我王之謀。且我等出死力以干國功﹐董﹑葛等坐享安逸﹐忘卻滅趙之勞﹐反懷妒忌之意。領兵在外而不付糧餉﹐是可忍也﹐孰不可忍也﹗理合卽興問罪之師﹐柰何漢寇未平﹐恐人笑耳﹗」成都王曰「二卿息言。吾承旨討賊﹐掌握大權﹐苟亦妄發﹐必致遺臭後世矣。」超﹑秀乃退。

成都王恐眾心有變﹐密召忠義刺史李矩﹑劉琨﹑陶侃﹑劉弘﹑張光﹑劉沈六人上帳﹐以齊王卻糧之書與眾看之。荊州刺史劉弘曰「三軍以食爲命﹐旣齊王書言待後解付﹐我等豈可坐視軍變﹖必須各出己糧﹐聊濟一時之急。我地稍近﹐先著人去取十萬石來助。列位亦須各仗忠義﹐不得推拒。再若使人入京催取﹐齊王自無辭矣。」成都王曰「卿等如此忠心報國﹐何﹑參﹑平﹑勃可並語也。」六人辭出。正欲遣使催糧﹐忽荊州攝事夏涉行告急文書到﹐道﹕「漢寇姜發使人入蜀﹐約成都李雄東掠荊﹑襄。李雄又溝通荊寇張昌舊黨杜曾﹑王衝等﹐復反劫掠府縣。新野王牙將虞彪領兵振剿﹐被賊所殺。甚是猖獗﹐不日將寇荊襄﹐百姓甚是震恐。宜早爲計。」劉弘見書大驚﹐卽便持入面見﹐告以其事。成都王不允﹐弘曰「先日蒙旨意著臣畱鎭﹐蓋謂此耳。臣以爲國家大事﹐以州事托婿權領﹐拜表自請效力。今本鎭乃上流門戶﹐倘一失守﹐則天下驚駭矣。」成都王只得勉彊從之。弘乃收拾軍馬﹐辭別眾王侯﹐星夜往荊州而去。不二日﹐權管滎陽郡事﹑郭誦之弟郭訓上書告急於舅李矩﹐言「漢劉淵遣賊將趙固﹑周振攻陷南陽﹐劫掠滎陽下縣﹐恃獷犯郡。甥與三戰﹐因兵將少不能勝﹐被圍三日﹐以城堅退去﹐暴虐百姓之甚。」李矩得報﹐急入告成都王曰「臣之郡界於漢賊西北之中﹐倘一不守﹐則燕﹑冀﹑關中悉皆被擾矣。必是小官親去﹐方可退賊。」竟謝成都王﹐引兵望滎陽去了。

矩方起行﹐西涼刺史之子張實使飛馬持文書趕來告急﹐言「仇池楊難敵侵寇郡縣﹐河外劉衛辰乘機竊發。男在此間﹐西北兩救不暇。又恐川寇窺隙而動﹐非我父自回恐不能平剿﹐致有失誤。」張軌得書大驚﹐卽入中軍告稟。成都王曰「本欲畱卿在此﹐爭柰河西鎭重﹐只得送卿且回。退賊之後﹐還當來此共除劇漢﹐愼勿辭勞。」軌曰「國事敢不竭盡犬馬﹖但以賊寇擾民﹐不得已而暫違耳。」乃命北宮純﹑宋配引兵二萬先起﹐自乃辭別各王諸同僚﹐慢慢而回。

不數日﹐各郡悉有文書來到。並州琨子劉羣上言「僞漢遣賊將喬晬﹑範蔭﹑劉雅﹑朱紀﹑王伏都襲取上黨﹐復攻晉陽﹐太守髙喬以郡降。馬荷﹑盧忝二羌酋乘機占據定襄﹑馬邑﹐敗兵見屯厭次城﹐被圍甚急﹐速宜回救。劉琨見書大懼﹐卽時入稟成都王等。成都王曰﹕」今諸侯已散去數處﹐越石豈可又離此地乎﹗「琨曰﹕」臣父母被害﹐心如刀割﹐在此亦無益於事矣。況並州乃北方要郡﹐若還有失﹐山後諸州皆非國家之所有也。「成都王曰﹕」孤今因齊王不付糧艸﹐軍士食少﹐亦難彊畱。「遂送琨回還本鎭。陶侃亦持文書入見成都王曰﹕」廣州守將郭訥代臣攝管州事﹐有長沙人王機糾眾爲亂﹐結連郡人溫勛﹑秀士畱沈及據臨賀﹐引勾荊湖臣寇杜弢﹐欲襲荊州。因皮初兵到﹐寇擾嶺南十分之急。「成都王曰﹕」此等小寇﹐何足介意﹖但遣一將領兵前去﹐可卽平矣。孤當給與糧餉﹐使之疾往﹐焉必親行﹗「侃曰﹕」廣州近夷﹐素性狡獍﹐只可徳化﹐非可力服。脫吾不去﹐恐徒傷州郡黎庶﹐空費國家錢糧﹐賊人未卽平也。「成都王曰﹕」其他則皆可去﹐士行﹑士雅吾實不忍相捨﹐欲早晚共議以資管見者也。「侃曰﹕」漢寇爲患﹐臣𨿽寤寐中不敢少置者。今彼退去﹐卒未卽出﹐容臣去收那賊﹐再來聽調。「成都王從之﹐侃亦提兵乘夜而起。順陽張光亦得告急文書﹐言﹕」部蔣李運反﹐投入仇池﹐忽引楊茂搜與蠻將生鐵佛侵邊甚熾。「光與陳敏連營﹐正請敏議欲回鎭﹐忽然其弟陳斌行緊急私書來到﹐言﹕」反寇石冰勾引故揚州守劉機﹑丹陽尹王廣﹐揚言兄長恃兵驕橫﹐不待朝命﹐奪彼揚州。今乃糾合親黨襲取烏江﹐徑渡瓜步﹐直攻揚州。兄昶出兵與戰﹐被其所殺。圍城甚急﹐急宜還兵以救根本。「陳敏看其書﹐不好將見成都王﹐卽密與張光從間道各回本鎭﹐不辭而去。武威太守馬隆自魏郡移兵﹐令其接張﹑祁斷後之兵﹐戰鬥過傷﹐患病甚重﹐成都王使其子馬咸以車扶回洛陽調養。各鎭刺史見眾散去大半﹐軍士糧食又少﹐乃一同入見成都﹑長沙等王﹐求且回鎭﹕」若是漢寇犯域﹐臣等再來會合﹐共聽指揮﹐未爲晚也。「成都王曰﹕」今已交秋﹐暑气退矣。倘一王彌等復來寇擾﹐聚集眾諸侯之兵﹐不亦難乎﹗「王浚曰﹕」吾非不知。但本鎭界於遼段慕容之域﹐彼皆胡性﹐或不可測。拓跋氏又崛彊黠扈﹐倘見臣久不還﹐覷隙竊發﹐則北方一境﹐又不得寧矣。「成都王不肯﹐陸機曰﹕」幽燕乃北邊重鎭﹐必須禦守﹐非他郡之可比也。王彭祖之請﹐宜當從之。「成都王曰﹕」一從須要俱從﹐何獨王幽州乎﹗「於是各刺史悉皆辭去﹐八位親王亦皆帶兵散回本鎭。成都王乃與陸機收兵回朝伏命﹐晉從悉解。劉聰探得成都王等皆散﹐心中大喜﹐乃使人上平陽催糧艸﹐以備攻取州郡。剛才起行﹐只見漢主差刁膺賫犒物來到。聰問漢主起居﹐膺曰﹕」近來龍體欠安﹐蓋謂左右等議立劉和爲太子﹐方稱典制。前以太子不曾至﹐故聖上立功論才﹐未曾立長而論禮也。徐光上言﹕晉王久立在先﹐見總六軍﹐恐自亂。因此王上憂悶﹐病體難痊。「劉聰聽說大驚﹐問於張賓﹑姜發﹐發曰﹕」長太子素性怯弱﹐羽翼亦少﹐太子但趣駕回朝﹐則無人敢異議矣。趁今晉兵已解﹐作速班師﹐毋使後悔。「聰以目視張賓﹐賓點首﹐劉聰遂收拾回平陽而去。當時之人見兩國罷兵﹐地方得靖﹐有詩嘆曰﹕

晉漢爭衡幾一年﹐元元塗炭可辛酸。夜聞犬吠心皆失﹐日聽風聲膽盡懸。

星馳僻徑甘耽苦﹐露宿空山忍受寒。今朝兩敝收戈甲﹐始得安身貼席眠。

第六十九回

司馬冏驕橫起禍

永嘉三年﹐漢元熙六年﹐六月﹐成都王見各鎭刺史因本方寇亂﹐散去十七﹐惟中州弱鎭數處﹐遂亦各遣歸﹐於是諸王俱回藩府。成都王發蕩陰﹐將進朝伏命。至鄴城﹐安下兵馬﹐只命陸機﹑盧志﹑石超﹑牽秀將兵三千赴京。盧志曰﹕」未可卽便親去﹐今齊王擅大權於內﹐我王掌兵權於外﹐焉能必其心無疑貳﹖何不遵古舊制﹐虛應故事﹐遣人先上大將軍印綬於朝﹐以試齊王之心。看其發落﹐便知分曉。「成都王從之﹐先令人上表﹐送印綬入朝納還。齊王喜其能崇禮讓﹐卽差使臣備儀仗﹐迎接成都王入朝。加授太尉大將軍﹑都督中外大將軍事﹑節鉞﹐錄尙書事﹐賜九錫﹐劍履上殿。盧志又勸曰﹕」歷盛滿者菑必險。斯際君子在野﹐小人在位﹐葛﹑董﹑孫﹑韓等五公用事﹐心懷妒忌﹐豈容人出其上﹐而不思加害者乎﹗宜辭九錫並諸軍事﹐上表論戰亡各鎭刺史折兵損將之功。「成都王卽命陸機作辭表﹐並請加封將士。齊王見穎辭軍﹐心中大喜﹐卽奏帝加盧志曁部下十大將軍爲輔國忠義將軍列侯﹐以陸機爲鎭國將軍﹐代領成府內外許﹑穎﹑漳﹑鄴諸軍事﹐畱成都王﹑長沙王﹑東海王在京﹐共參庶政。自此成都王威名雄盛﹐朝野尊敬﹐過於齊王。

葛旟密說齊王曰﹕」成都王乃帝室至親﹐有反正退賊之功﹐人多歸心。惠帝今無後裔﹐倘一日有人上言﹐立爲太弟﹐我輩其將不利矣。淸河王司馬覃年已八歲﹐亦武帝之孫﹐昭穆甚順﹐何不先奏惠帝﹐立爲太子﹐以杜朝野之議﹐成都王之念亦杜矣。「齊王從其議﹐密約東海王上本﹐保覃爲太子﹐固安國本。惠帝準奏﹐詔覃入宮﹐加齊王冏爲太師﹐東海王越爲司空﹑領中書省﹑監軍國大事。長沙王司馬義見冏﹑越二人互相薦舉﹐附會弄權﹐乃亦間說成都王曰﹕」竊見齊王擅威專政﹐將不利於社稷﹐我等以弟兄之情待之﹐不以他爲備﹐一旦變生﹐吾等必遭其害矣。「成都王曰﹕」我今以仁義待彼﹐彼肯以禽獸遇我而致噬嚙乎﹗弟兄手足﹐毋得見疑﹐自爲仇敵﹐以取笑話。「長沙王又曰﹕」齊王固無此心﹐其門下人懷謀已久﹐不觀孫秀﹑士猗﹑司馬雅之事乎﹐何曾由得趙王﹐而致淮南授首﹐此明鑑也。吾非離間骨肉﹐不過勸弟早爲防備﹐以自全耳。「成都王曰﹕」兄宜謹愼﹐勿可輕泄﹐容吾思之。「相謝而別。歸府﹐召盧志入密室﹐以長沙王之言道白一徧﹐志曰﹕」大王向者渡河反正﹐黃橋一戰﹐直逼洛陽。今者糾合諸侯﹐漳河﹑髙雞泊皆得大捷﹐漢兵退去﹐已起齊王之畏矣。前不發糧應赴﹐未必非謀心之所使也。今見長沙王與大王徵漢事久遠﹐疑有暗合之意﹐故齊王乃勾結東海王串同行事。長沙王亦恐二雄不並立﹐慮患及身﹐密爲大王道之耳。「成都王曰﹕」彼今勢大權重﹐其將何以處之﹖「志曰﹕」此亦不難。再又上表辭政﹐言今秋至﹐漢將曹嶷以孤軍懸守魏郡﹐必有再出侵寇中原之心。以朝中萬機托於齊王一己﹐復請兵還鄴鎭守﹐托以阻遏漢寇過河之思﹐豈不可以回避傍虎之害乎﹗我王去後﹐若齊王奉公守法﹐孜孜爲治﹐則我亦得安然﹐樂享王公之爵。設彼妄肆狂悖﹐驕橫不仁﹐我則因其不仁﹐合兵討之﹐則左袒者雲集﹐權在我矣。臣恐齊王所行﹐不待我兵眾發﹐而內變已成﹐禍恐不免﹐我王亟至離去的是也。「成都王從之﹐復上疏甚言漢寇利害﹐請回鎭鄴城﹐預防兵患﹐以大政悉托於齊王。齊王見成都王稱頌尊戴﹐乃從其請﹐奏帝加封成都王﹐送回鄴城而去。自是齊王愈肆無忌﹐一應機軸大總﹐皆委於董艾﹐以何勗爲中領軍﹐更置掾屬四十餘人。大築府第宮館﹐壞民廬舍數百﹐鑿千秋門路﹐以通西閣。施八佾之舞﹐日夕宴樂不入朝﹐坐受百官拜賀﹐事侔人主。符印敕詔﹐委三臺僉署選舉﹐不由朝廷﹐專寵親暱。養甲士數萬﹐威震京邑。時顧榮被召爲府中主簿﹐見齊王所任非人﹐皆其舊日從事黨與﹐董﹑葛等彊橫自恣﹐劉殷輩見無遠大﹐嬖佞是聽﹐忠謀者疏﹐直諫者貶﹐中外失望﹐乃上書諫曰﹕

主簿事臣顧榮忝在門下﹐叨荷國恩﹐事有惕心﹐不敢不告。切聞古人有言曰﹕謙受益﹐滿招損﹐處艱位者不可以不省也。又曰﹕汝惟不矜﹐天下莫與汝爭能﹔汝惟不伐﹐天下莫與汝爭功。今殿下舉動之間﹐驕矜是恣﹐勢壓羣下﹐豈君子之盛節耶﹗如以學業驕人﹐則仲尼有曰﹕」如有周公之才之美﹐使驕且吝﹐其餘不足觀也已。「如以富貴驕人﹐則田子方有曰﹕」抑亦貧賤者驕人耳﹐富貴者安可驕人乎﹗「伏望殿下勞謙有終﹐永保令譽﹐勿使馬援起子揚之笑可也。且勢有時可盡﹐勢盡則傾﹐如揚雄所言。旦握兵權﹐則爲卿相﹔夕若失勢﹐則爲匹夫。轉眼寵辱﹐反掌榮枯﹐可不畏哉﹗惟殿下安分見機乎。易自處﹐則鬼神亦將壽善而福兼矣。臣以是敢冒鉞之誅﹐而獻逆耳之言也。

書上﹐齊王厭其多言﹐裂成於地曰﹕」小人無知之言﹐何足聽也﹗「顧榮見談不聽﹐知齊王必有大禍﹐將累及身﹐欲去不得﹐乃悶悶於心。由是日久飲酒至醉﹐醉後詣友人馮熊處消遣。馮熊亦當世髙士﹐不就齊王之召﹐閒居在洛。見榮每日來謁﹐則醺醺然不言一正事﹐乃責問曰﹕」彥先數數好飲﹐此何意也﹖僕聞酒爲狂樂﹐聖人惡之。今足下耽此曲蘗﹐夜以繼日﹐此非賢君子之所事也。願深察之﹐毋敗峻徳。「榮曰﹕」予讀儒書﹐豈不知酒爲禍敗之源乎﹗君不知予心也。今齊王驕恣過甚﹐擅權自用﹐不久必敗。吾旣受其職﹐不可脫彼而去﹐揆所難免﹐是以彊飲﹐暫遣愁懷耳。頻至貴寓閒行者﹐意有所懇﹐未敢直告故也。「熊曰﹕」有何見諭﹖「榮曰﹕」欲得求一佳策﹐脫此樊籠﹐保全餘生。肯一籌畫否﹖「熊曰﹕」故人原來爲此﹐吾實不知其故。「乃呻吟半晌而言曰﹕」此亦不難。某有小策﹐保爲脫去。「乃密與顧榮曰﹕」如此如此。「言罷相別。次日﹐馮熊托以他事往見葛旟﹐談論府中之人。馮熊曰﹕」府內仕客俱可﹐吾所慮者﹐顧榮一人。此人酗酒無徒﹐空有其名﹐豈堪大任﹗醉後恐誤泄府中之案牘耳﹐何不言於齊王﹐早爲定奪。況兼性忒剛直﹐不愼機密﹐非遠謀之人也。「葛旟曰﹕」吾每欲言之﹐柰是齊王自辟之人﹐故未敢耳。「熊曰﹕」知而不言﹐非忠臣也﹔疑而不去﹐非智士也。何以不敢爲辭乎﹗「旟乃謝熊送出。次日﹐乘間言於齊王曰﹕」臣觀顧榮在府﹐無所建明﹐終日飲酒﹐醒而復醉﹐府臺案牘重積。若此無徒﹐豈不誤事。「齊王曰﹕」吾重其名而召之﹐誰知是一酒徒耳﹗「卽時遷榮出府﹐使爲中書郎。頤榮得離齊府﹐乃絕酒不飲。

同郡張翰﹐字季鷹。亦有灼見﹐私謂顧榮曰﹕」今齊王專而自用﹐不納忠諫﹐終必見敗﹐敗則吾輩亦及於禍矣。「榮曰﹕」吾一向但見刀刃鋒露﹐卽便驚心落膽﹐似將及我﹐故以計求出﹐冀脫身耳。意欲與吾友共采南山之蕨﹐飲東江之水﹐以樂餘生。尊意以爲何如﹖「翰曰﹕」吾有此心久矣﹐但不能脫此羈絆耳﹗「嘆息而別。一日﹐翰邀榮共飲﹐適見西風飄梧﹐淒聲颯颯﹐榮曰﹕」今至此秋天之气﹐不覺聽厲唳而頓起悲思耳﹗「翰曰﹕」錦城𨿽云樂﹐不如早還鄕。「二人共嘆吳中菇菜﹑蒓羹﹑惠茶﹑鱸鱠之美﹐遂私議曰﹕」人生富貴﹐但適志耳。何能羈宦千里﹐以要名爵乎﹗「乃棄官﹐密地共逃回吳。齊王聞知二人遁﹐心中嗔怒不已。董艾曰﹕」有官不愁無人做﹐何苦將榮﹑翰二人介意乎﹗「齊王聽之﹐卽不追究。

一日﹐宴會樂闋﹐董艾曰﹕」若論絲竹之音﹐皆不如稽侍中之精妙無比也。「齊王聽言﹐卽命稽紹品彈一曲﹐以助筵中之樂。紹抗辭對曰﹕」殿下匡復社稷﹐執掌銓衡﹐當軌物作則﹐垂範於後。何故欲使縉紳大臣作伶優之事﹐以輕褻朝廷冕服哉﹗臣𨿽偎不足道﹐忝備常伯之職﹐腰金佩玉﹐侍禦殿前﹐豈可操執絲竹﹐下同教坊乎﹗「齊王見紹是耿介君子﹐乃笑而謝之。眾官散去。越日﹐有南陽處士鄭方﹐知齊王以驕奢逸樂敗壞國家﹐乃乘間上言曰﹕」大王以王室至親﹐秉國大政﹐內無三頌之稱﹐外有五失之議。「齊王曰﹕」何以見之﹖「方曰﹕」大王安不慮危﹐宴樂過度﹐一失也﹔宗室骨肉﹐互相疑忌﹐二失也﹔漢寇未平﹐不思剿滅﹐而頓息武備﹐三失也﹔百姓困窮﹐不聞憫卹﹐而徵徭愈酷﹐四失也﹔正士見棄﹐忠言逆耳﹐而坐朝百官﹐五失也。殿下有此五失﹐而不自省﹐竊爲殿下危之。若不早爲之計﹐誠恐家國禍且不測也﹗「齊王亦不見信﹐而亦不加責。長史孫惠勸采其論﹐宜攺悔以愜眾望﹐齊王又不聽。孫惠慮事若一壞﹐禍必及己﹐乃上言勸齊王效成都王辭政歸藩﹐保全令聞﹐以爲身到許昌﹐後𨿽有亂﹐或可免其禍也。齊王不聽。惠乃復上書以諫之曰﹕

天下之事﹐有五難四不可﹐而大王皆居之﹐臣竊以爲懼也。且夫彊敵在前﹐疆埸不固﹐一難也﹔藩鎭擅兵﹐不畏朝典﹐二難也﹔賊寇蜂起﹐百姓流竄﹐三難也﹔親王欠睦﹐儲嗣未堅﹐四難也﹔倉庫空虛﹐國家多難﹐五難也。久荷大名﹐而不知自損﹐一不可也﹔久執大權﹐而不知自抑﹐二不可也﹔久專大政﹐而不知分理﹐三不可也﹔久居大位﹐而不知退讓﹐四不可也。今大王居難中而不以爲難﹐處不可中而以爲可﹐臣固至愚﹐竊所不安也。矧朝無至人﹐惟知承順大王之顏﹐而不知匡救政治之失﹔舉選不當﹐職任非才﹔成都王有功不伐﹐殿下勿之信任﹐而使辭政歸鄴﹐朝臣無有不太息者也。當此王事多難之時﹐旣不能身任太平之治﹐又不能克平禍亂之姦﹐宜思功成身退之道﹐進用賢能之人﹐委政成都﹑長沙二王﹐長揖歸藩﹐則泰伯﹑子臧不能專美於前﹐當可與東海王疆優遊永樂矣。

齊王看其書而不能用。孫惠懼害及己﹐乃稱母病危篤﹐乞歸侍疾。齊王不許﹐惠乃逃去。齊王謂曹攄曰﹕」孫惠勸吾委政歸藩﹐吾聽而未卽用﹐他就私自逃遁﹐甚爲可惡﹗當索而治之。「曹攄曰﹕」物禁太甚﹐則極而反﹐理之然也。大王誠能居髙慮危﹐應機作事﹐辭政委權﹐褰裳而去﹐斯乃善之善者也。孫惠之言﹐導主以義﹐忠臣之直也﹐大王實宜聽之。今聞其母有疾﹐大王不允其請﹐爲親而逃﹐此孝子之情也﹐大王亦不必憾。惠今情意兩盡﹐𨿽彼逃去﹐誠不失爲忠孝之臣﹐竟當原之。「齊王納攄言而不責孫惠﹐然終戀富貴﹐而不能從其佳策﹐以釋大權。左衛將軍王豹見齊王不聽二人忠言﹐而驕恣尢甚﹐亦致箋上齊王勸其委釋大政﹐免致人懷妒忌﹐以杜後患。箋曰﹕

夫天下之事﹐有未萌而定亂者﹐有過後而見思者。切見成都﹑河間﹑長沙三王﹐皆以方剛之年﹐鎭居要害之地﹐並點戎馬﹐將猛兵彊﹐甚爲可畏。今殿下挾震主之威﹐獨專大權﹐統攝大政﹐廣造府第﹐未見其爲福也。爲玆之計﹐但當悉遣王侯返鎭﹐依周召之法﹐各總所屬﹐以協輔天子﹐任用明良﹐以佐理庶事。殿下慨然歸政歸藩﹐求享齊魯之富﹐以永喬松之年﹐可使諸王無嫉妒之嫌﹐而晉室有無疆之慶矣。臣豹至愚﹐冒乾天聽﹐鑑納幸甚。

齊王冏先見顧榮等勸己不聽而逃﹐又聞曹攄﹑鄭方諫論﹐理皆相合﹐心中已有允從微思。及覽王豹之箋﹐豁然頓起攺悔之意﹐乃與東海王越共議之曰﹕」王豹勸孤歸藩﹐其理甚善。今特請弟至此﹐欲定一人﹐代吾任事﹐非長沙王則成都王也。二王誰爲優劣﹖「東海王見其數不及己﹐心中惡之﹐遂欲幸其暴虐驕橫﹐然後倡糾諸王﹐討正其罪﹐竊功勞以要大權﹐乃以言緩其心曰﹕」太師還當三思而行﹐未宜忽遽。且淸河立爲太子﹐是我二人保奏的﹐渠今一个秉政﹐兩个俱入任事﹐倘一變亂王儲﹐則你我皆有妄舉罪過矣。且制有兄終弟及之典﹐必須定奪的當﹐得托方可。「齊王不答。越恐齊王悔過﹐得以保終富貴﹐復紿其嬖信葛旟曰﹕」王豹小人之言﹐誤國甚矣。欲教齊王委政﹐攺使他人來任﹐其則眾望與五公等﹐亦皆解職歸藩﹐天下豈不亂乎﹖「旟曰﹕」大王見者是也﹐明當再議。待吾見太師﹐看其主意何如﹐又作道理。「言罷相別。次日﹐齊王又召五公等共議曰﹕」昨日王豹箋上﹐勸吾謝政歸藩﹐言似近理﹐思欲從之。汝等髙見以爲何如﹖「葛旟﹑董艾曰﹕」此等之言﹐何可聽信﹗專欲賺誤大王﹐以買諸王之心﹐思叨重祿耳。王今一解職歸許﹐則受他人所制矣。此時眾輩以大王權勢尊嚴﹐難與舉動﹐故使王豹致箋誑惑聰聽﹐實欲排害大王耳。宜當深思﹐莫使後悔。「齊王曰﹕」然則不可從也﹖「旟曰﹕」此等賣主求榮之人﹐當殺之以戒將來﹗「齊王低首不答。葛旟﹑董艾暗使衛毅收豹﹐令鞭殺之。衛毅是其惡黨﹐卽將王豹押至銅駝之下﹐拷鞫其賣主求榮之事﹐勒其供招。皮肉皆綻﹐不勝苦楚。王豹曰﹕」吾之本心﹐不過爲主﹐勸齊王謙退自保﹐使得克全富貴﹐以享無疆之福耳。今反以忠爲佞﹐是吾肉眼不辧賢愚﹐不明進退﹐自求禍也。可傷﹐可傷﹗吾知齊王亦無殺吾之心﹐此葛旟﹑董艾小賊輩﹐欲害吾以圖固位耳。吾恐位不能固﹐我朝死而賊奴夕亦就夷矣﹗眾刀創在此﹐死後可將吾頭懸於大司馬之門﹐以觀各兵之攻齊﹐則無遺憾矣﹗「言訖﹐撞石而死。自此人心皆背﹐部曲離心﹐齊王之禍不遠矣。豹死其日﹐天慘云愁﹐人皆悲之。有詩嘆齊王曰﹕

齊王固寵更妨賢﹐張翰思蒓返故園。顧榮孫惠相逃遁﹐葛顒董艾竊威權。

盡忠王豹呈佳策﹐碎首銅駝受苦冤。望懸門首觀兵變﹐千古令人羨至言。

又有詩一首曰﹕

固寵齊王欲主專﹐妨賢嬌蹇拒忠言。孫曹已達呈明疏﹐張顧知機避禍前。

王豹獻謀遭撻死﹐葛劉誤主喪家園。當時早聽諸賢策﹐安得沈屍到市邊。

第七十回

長沙謀議取齊王

話說河間王司馬顒奉詔命在於關中鎭守﹐見世子司馬暉與同張方﹑郅輔等徵漢回兵﹐具言齊王寵任董艾﹑孫洵等五公用事﹐擅權專政﹐聽其姦妒之言﹐不發錢糧濟給大軍﹐以此眾皆解散﹐各回本鎭。顒曰﹕」相戰之事﹐勝負如何﹖「暉乃將張方爲先鋒﹐前後惡戰功勞道了一徧。河間王聞言大怒曰﹕」齊賊這廝﹐何不知理之甚也﹗向日共起義兵﹐伐趙王﹑孫秀而復惠帝﹐功績一同。今彼乃獨專朝政﹐黨與皆受重祿﹐吾爲父執﹐反然俯首以聽其使令。吾將立此大勛﹐又不加賞﹐柰何忍乎﹗「思欲約合成都王共討司馬冏﹐又不知事情遂否﹐心中悶悶不樂。有府中長史李含﹐字世容﹐狄道人�素多智謀﹐當日見河間王面帶憂色﹐揣知其意﹐乃以言挑之曰﹕」大王所以抱懷悒怏者﹐莫非爲著齊王辜負伐趙之功﹐而獨專其貴乎﹖「河間王曰﹕」誠有是意。「含又曰﹕」成都王亦武帝之子﹐當今皇帝之弟﹐功過齊王﹐甚洽眾望。今反推遜歸藩者﹐亦爲齊王奪其大將軍之印﹐恐成仇隙﹐避嫌而去也。面𨿽似和﹐心中實忌﹐但未得其便故耳。況齊王冏乃武帝之侄﹑司馬攸之子﹐以宗枝論之﹐亦非嫡派。今越親枝而專國政﹐朝廷拱手﹐廊廟側目﹐是亦趙王倫之儔﹐禍事其能久乎﹗「河間王曰﹕」吾思欲會兵以討正其罪﹐事機能可濟否﹖「李含曰﹕」未可也。今齊王與成都王未曾有隙﹐恐或不從。凡事要相時而動﹐方可成功。況齊王內有長沙﹑東海爲之羽翼﹐且其過惡未彰﹐眾心未怒﹐恐卒難動。昨聞人言長沙王怪其與東海王相爲援結﹐心甚不懌﹐每每暗與成都王相通﹐思欲排之﹐成都王允而未行。大王何不修書一封﹐內包成都王之意﹐令長沙王起兵﹐廢齊王以迎成都王輔政。二王一起嫌疑﹐非齊王害長沙王﹐則長沙王必殺齊王矣。然後大王徐觀鷸蚌之勢﹐以收漁人之功﹐豈不善哉﹗「顒曰﹕」卿之髙見極妙。但恐長沙王見齊王彊盛﹐匿而不發﹐則是徒結空怨耳。倘一下人阿勢﹐漏泄其情﹐豈不與彼又結深仇乎﹗「含曰﹕」不妨得。待臣思索作書﹐只要內中語句活動婉轉﹐莫作專主實使之意﹐將長沙﹑成都王俱隱合謀之情於內﹐則彼自然愼密﹐不敢妄泄矣。發與不發﹐少不得有書回答。則長沙王與齊王疑貳之心自此而起﹐縱不能廢得齊王以消我气﹐齊王必然陰奪長沙王之兵柄矣。然後因長沙王之怒﹐待臣奉大王咫尺之書﹐徑往鄴城﹐說同成都王合起兵馬﹐共伐不道﹐順逆之勢可立判矣﹐何愁齊王之不克哉﹗那時議舉成都王輔政﹐共安社稷﹐豈非不世之大勛乎﹗「河間王聽言大悅﹐卽命李含作艸﹐親自寫書﹐遣人潛地送至洛陽長沙王府中而去。

長沙王接得其書﹐反復看過﹐正合己意。乃具回書﹐密付原使帶至關中﹐獻上河間王。河間王看其書意﹐復令李含將書一封﹐直至鄴郡會合成都王﹐極言齊王並其黨與等所爲之過惡。李含至鄴﹐入見成都王。參畢﹐呈上書啟﹐又將長沙王之意密告一徧﹐言﹕」大王以眞心委國政於齊王﹐柰其惡黨葛﹑董等專嫉大王威徳洽眾﹐每欲加害。幸有長沙王在朝﹐未及發耳。我王以爲﹐欲除西北反寇﹐非殿下別無其人﹐故命含來叩見大王﹐告以其事。望大王早爲之備﹐免墮彼姦。「成都王聽言大怒曰﹕」吾爲逐兔之犬﹐汝爲食肉之人﹐反聽下人之言﹐思害孤等﹐欲獨享爵祿﹐必有趙王之所爲矣﹗今不早伐﹐必被壞亂朝廷﹐後悔無及﹗「遂與李含定議﹐誓約遣回。含轉至關中﹐道成都王聽允之意。河間王見二王皆從﹐乃具表入朝陳奏﹐暴齊王冏嬖幸驕橫﹑黨惡害民﹑妄興功役﹑擅專升黜等惡罪過。惠帝見表﹐卽付齊王自看。齊王大驚﹐謂公卿等曰﹕」吾今輔政﹐未見害民。今河間王表聲吾罪﹐糾合成都王興兵伐孤﹐諸公以爲何如﹖「尙書令王戎曰﹕」二王別無他意﹐但以同除趙亂﹐建功一番﹐今大王獨攝朝政﹐故心不甘耳。且關中鄴西之兵素稱雄猛﹐京師兵弱﹐未易當也。大王何不就此辭政歸第﹐委權崇讓﹐上可以安享富貴﹐下可以保全身體﹐不亦善乎﹗「齊王呻吟無答﹐葛旟曰﹕」此不知事體﹑不達時宜之言也﹗今齊大王居此輔政﹐猶如曹魏公之輔漢獻也。一日解職無權﹐則橫議紛起﹐卒難辧別忠佞。自漢魏以來﹐王侯謝政歸第者﹐幾人能保其妻子乎﹗故趙良有云﹕『秦王一旦捐賓客﹐收君者﹐豈其微哉﹗』世之仕途可不畱心哉﹗「王戎因有疾﹐連日服藥﹐眾所皆知。時見葛旟不悅﹐心中驚懼﹐僞推藥發﹐求出恭如廁。俄聞有聲喧哄﹐疑爲收己﹐乃佯疲墮廁間地上而睡﹐家人等扶歸私第﹐得免而出。齊王遂無遜位之意。長沙王在朝見葛旟所言﹐恐其疑己通謀﹐乃密聚部屬上官巳﹑皇甫商﹑王瑚﹑王矩﹑宋洪﹑董拱﹑陳珍﹑逯苞﹑馮嵩﹑劉佑十員親隨健將﹐並馬隆之子馬咸等﹐共議其事曰﹕」今齊王專政﹐驕橫暴虐。河間王前有書來與我﹐言欲會合成都王入朝正罪﹐事未及行﹐乃先上本﹐暴白彼之罪過。不日大兵將來﹐孤亦在朝﹐將何所從乎﹖「馬咸見父亡後﹐齊王不使蔭襲﹐心正恨之。見長沙王所問﹐卽進言曰﹕」凡人先事者便爲頭功。今齊王只聽葛旟﹑董艾之言﹐不肯辭政﹐固位專權﹐眾心不平﹐早晚必有變生矣﹐何待關﹑鄴來伐乎﹗大王不可束手﹐以看他人成功。趁今官民怨怒﹐先舉義旗﹐袒臂一呼﹐則眾不約而前。徑入朝內﹐到諸宮門﹐奉天子以令公卿﹐命將士收斬葛﹑董﹑衛﹑路﹑劉﹑韓﹑孫洵等。此桓文之事業﹐不可失也。「長沙王聞言大喜﹐密叫腹將宋洪﹑上官巳設計行事。上官巳曰﹕」作事貴乎有名﹐且姑緩數日﹐待二王兵到﹐一鼓收之﹐庶免擅起干戈之議。「長沙王依言﹐下令諸將祕之﹐不可輕泄。

不數日﹐有人密至洛陽呈報﹐言河間王遣李含﹑林成﹑馬瞻等督兵三萬﹐屯於陰盤﹔張方﹑郅輔﹑張輔等督兵三萬﹐屯於新安。只等成都王之兵一到﹐卽圍洛陽矣。長沙王聽報﹐卽召將士議曰﹕」今外兵已來﹐吾若不行﹐恐董﹑葛等別生姦計﹐事涉不美。諸君髙見若何﹖「皇甫商曰﹕」事在必爲﹐爲則必成﹐但機謀亦要謹密。二王之兵勢已張揚在外﹐齊王必然閉城防備﹐豈能一時卽入﹖大王旣與合謀以任內事﹐此非輕易小可之比。且滿朝權貴大臣﹐多半是其黨與﹐又有東海王爲之羽翼﹐一有不密﹐禍先及我。必須酌算萬全﹐斯無患害也。「宋洪曰﹕」諸大臣中﹐惟有司空羊玄之不阿齊王﹐素惱五公等驕橫無忌﹐紊亂朝綱。可請此人一同謀議﹐必有髙見。「長沙王聽言大喜﹐卽令人密請玄之至府共議。玄之潛至﹐相見畢﹐問曰﹕」臣才淺陋﹐數見棄於齊王﹐受侮於彊黨。今蒙大王呼召﹐不知有何見諭﹖「長沙王曰﹕」今因齊王爲政不仁﹐信任羣小﹐以干眾怒﹐昨者河間王上表白其罪過﹐卽日與成都王合兵前來問罪。孤今在朝﹐助內又不可﹐助外又不得。倘若有人協通成都﹐及畏張方英勇﹐城池一陷﹐玉石難分﹐皂白無辧﹐悉見受禍。故請司空髙見﹐相與籌之。「玄之曰﹕」殿下心欲何爲﹐必有所主﹐須明言之。臣敢預啟妄言乎﹖或動或靜﹐或用或守﹐相機獻拙﹐必當竭盡駑駘﹐請勿見諱。「長沙王曰﹕」吾用馬武威之謀﹐欲先事而起﹐以除國蠹。但恐齊王黨盛﹐不能成事﹐心中未決。知司空素有奇識﹐願賜教之。「玄之曰﹕」齊王矜驕不道﹐縱下虐民﹐人人忿怒。今但以兵先入宮中﹐閉諸禁門﹐奉迎天子。誣言齊王見河間﹑成都二王興兵問罪﹐懼難解釋﹐構黨謀叛﹐欲勒朝臣爲助。奉帝敕令羽林各衛兵馬﹐圍住其府﹐先收董﹑葛﹑路﹑衛等人﹐大事卽可定矣。「長沙王曰﹕」司空之策妙矣。但恐衛兵懼齊王並五公等﹐不敢向前耳。「玄之曰﹕」只要以天一爲主﹐其外則用大王家將當先﹐何必恃外人乎﹗縱或有兵卒附會齊黨﹐下令以危言一之﹐云道今河間﹑成都二王大兵三十萬﹐張方爲前鋒﹐已屯城下。敢有從逆抗拒者﹐悉夷三族。誰敢違背朝廷乎﹗「長沙王聽其所言﹐心中大喜﹐卽召諸將分付﹐整兵屯於雲龍門伺候。親自披掛﹐率領親將王瑚﹑皇甫商﹑王矩﹑陳珍﹐將兵一千入宮﹐奏稱齊王懼罪謀反﹐葛旟等已將城門把住﹐乞早定奪。惠帝見長沙王所奏﹐卽以爲眞﹐乃大怒曰﹕」吾見齊王專擅﹐心中常如有失。今旣造反﹐將何以處之﹖「長沙王曰﹕」事已發矣﹐請陛下上東華門觀變。可速降詔﹐敕令護衛羽林諸軍誅討叛逆﹐以安天位﹐毋使再有趙王﹑孫秀之失。「惠帝不知是計﹐卽依長沙王之言﹐傳令宦官宣諭眾軍﹐言齊王司馬冏謀反﹐可速圍住其府﹐並將黨與盡皆誅戮﹐不得少容。眾軍聞詔﹐一齊踴躍而去。

早有齊王黨與將長沙王帶兵入宮事報與董艾﹑葛旟知道﹐二人急入府中告齊王曰﹕」長沙王披掛進朝﹐事必有變。彼倚關﹑鄴之兵在外﹐思欲制我﹐亟宜速發﹐猶恐不及矣。「齊王從之﹐令路秀﹑衛毅﹑韓泰﹑劉眞等提兵先攻雲龍門﹐葛﹑董等準備入內﹐以捉長沙王。衛﹑路等兵至﹐長沙王之將馬咸﹑逯苞﹑馮嵩﹑宋洪﹑董拱﹑宋淇﹑上官巳等﹐分兩邊殺出﹐兩家拒住死戰﹐箭如飛蝗﹐直至帝前。帝喝羽林軍出助﹐共破齊兵。長沙王得命﹐使成輔﹑劉佑扶住惠帝﹐親帶王瑚﹑王矩﹑皇甫商﹑陳珍統羽林軍馬﹐開門殺出。陳珍當先﹐首衝齊兵﹐諸將繼至﹐勢不可當。葛旟﹑董艾等亦皆親自臨陣﹐於是朝中大亂﹐兩家交橫惡戰﹐殺死軍兵及百姓等不可勝計。齊王見長沙諸猛將善戰難敵﹐又有護衛禁兵相助﹐料不能勝﹐乃密召黃門令王璜盜出內庫騶虞之幡﹐向前誑退三軍。璜乃持幡直至軍前髙叫曰﹕」今奉聖上敕命﹐持此幡以戒諭兩軍。汝等且各罷戰回營﹐不得擾攘宮闕﹐震驚殿陛﹐違者定夷三族。二王之事﹐明日大會百官﹐當殿辧議﹐毋得故違。「眾軍士皆面面相覷﹐不敢動手﹐羽林軍皆欲退去。王瑚向前曰﹕」兄長素存忠義﹐今日何得私將禁中公物以助惡逆乎﹗「璜曰﹕」弟何不懼妄亂朝廷﹐而欲反責劣兄耶﹗「王瑚見其所言﹐卽說長沙王曰﹕」今若一被賺退﹐明日廷議﹐則坐我以反情﹐罪難逭矣﹗此幡決不可信從者。「長沙王曰﹕」今皇上是成輔﹑劉佑監輔在東華門樓之上﹐此幡何由而出﹗明知是齊王詐計﹐盜來愚惑兩軍者。誰人敢向前去﹐揚言領旨﹐卽將王璜殺之﹐奪其騶虞之幡﹐則可以制齊兵矣。「宋洪曰﹕」只要汝器不怪﹐某當除之。「王瑚曰﹕」今處滅門之中﹐各爲其主﹐焉暇他顧﹗「宋洪聽言﹐欣然向前﹐髙叫王璜曰﹕」旣有虞幡﹐必有詔諭。可叫齊府之兵不得妄動﹐待吾來領聖諭﹐卽當退兵。「言訖﹐直至璜前。王璜不知洪意﹐拱手稱問﹐洪曰﹕」黃門大人旨意何在﹖「璜曰﹕」倉惶之際﹐惟有聖諭﹐未有旨意。「洪曰﹕」旣無旨意﹐何得誑吾﹗「卽搶上前﹐一刀將王璜砍死﹐奪其騶虞幡﹐卽帶羽林軍士﹐髙叫齊兵曰﹕」司馬冏謀反﹐聖上親詔羽林兵馬收拿究問﹐汝等何得抗旨助逆﹗今給騶虞幡在此﹐可速退去﹐免夷三族。「葛旟喝令眾兵曰﹕」敢有退者﹐斬首號令﹗此幡齊王所請王璜持出﹐今司馬義擅殺朝臣﹐反情眾見。有人能獲其首者﹐官封萬戶。「齊兵遂不肯退。宋洪又同羽林軍士宣叫曰﹕」汝等抗違朝廷憲典﹐欲何爲也﹗再若不退﹐明日成都王入城﹐九族皆誅﹗「眾兵聽說﹐又值日暗昏黑﹐齊陣上漸漸走散﹐奔入羽林軍中者十之三四﹐孫洵亦遺書長沙王而遁。上官巳見齊勢將解﹐乃激勵眾將奮力一擊。齊兵遂潰。王瑚﹑皇甫商﹑馬咸三人獲得葛旟﹐路秀被亂軍所殺﹐劉眞﹑韓泰﹑衛毅皆被擒住。長沙王傳令攻入齊府﹐捉齊王縊殺之。其府中所有﹐悉遭搶散。長沙王命將五公等並齊府腹黨皆斬之﹐惟收葛﹑董六人家族斬之﹐餘皆赦免。當卽出榜安民﹐慰令眾兵歸營。次日早朝﹐長沙王率百官奉惠帝登殿朝賀﹐頒詔赦孫洵之罪﹐將六人首級差官賫送到成都王軍中而去。外解錢鈔犒賞二王兵士﹐持申帖稟問朝中之事。成都王問於盧志﹐志曰﹕」今齊王見我等兵動﹐閉城拒我。長沙王發憤任難﹐幸除董﹑葛大蠹﹐得去齊豪﹐功可尙矣。今我王亦入京中﹐長沙王遜又不好﹐不遜又不好。依臣愚見﹐且自委任於彼﹐收兵還鄴﹐庶使張方懷妒我之心﹐豈非兩全其美乎﹖「成都王善之﹐回書與長沙王﹐辭帝回鄴。長沙王乃奏帝加河間﹑成都二王郡邑﹐封張方﹑石超等爲平難車騎驃騎將軍﹐關內﹑漳鄴等侯﹐於是各皆收拾還鎭。長沙王見成都推讓﹐恐人議己之非﹐乃謙恭卑遜﹐汲汲於政﹐朝中頗治。凡一應軍國重事﹐皆遣人咨稟成都王而後施行﹐人皆重之。咸道齊王自專﹐以致取禍﹐晉之史官幹寶斷齊王冏曰﹕

冏名父之子﹐倡義勤王。摧僞業於旣成﹐拯皇輿於已墜。策勛考績﹐良足可稱。然而臨禍忘憂﹐逞心縱欲﹐曾不知樂不可極﹐盈難久持。笑古人之未工﹐忘己事之已拙。若采王豹之奇策﹐納孫惠之嘉謨﹐髙謝衮章﹐永表東海。𨿽云伊霍﹐何以加焉。

後人有詩嘆齊王曰﹕

堪笑齊王見識迷﹐乘危履滿欠知幾。不從遜位辭權諫﹐固寵無長反喪軀。

第七十一回

顧祕起兵平石冰

話分兩處﹐再敍荊州刺史劉弘自蕩陰辭成都王﹐帶兵回鎭。反寇張昌﹑石冰等不知弘到﹐乃大掠旁郡。弘怒﹐帶兵去剿。昌﹑冰亦率眾拒敵﹐擺開陣勢﹐二賊揚威耀武而出。官兵陣上三通鼓罷﹐門旗大開﹐劉弘親帶皮初﹑張興﹐以鞭指張昌曰﹕」朝廷命汝等徵蜀﹐正宜爲國出力﹐以顯功名﹐何爲從逆作亂﹐以貽臭名乎﹗「張昌見弘自回﹐喫了一驚﹐銳气頓阻﹐乃以善言回答曰﹕」今舉朝官員﹐盡皆懷說蓄佞﹐賦役濫酷﹐致使良民哨聚﹐我等豈皆爲寇之人也﹖惟有陶廣州忠直愛民﹐可以服眾。荊州公你今年已髙邁﹐下人不體汝心﹐荊襄蜂起﹐何不告政﹐以讓陶廣州﹐代其到此荊州治事﹐則我等自當卸甲投降﹐何用徵戰﹐以勞神思乎﹗「劉弘聽言大怒﹐乃命皮初出陣﹐擒此逆賊﹐以正軍法。張昌不忿﹐亦挺槍來敵。當時皮初揮刀砍入﹐張昌二人戰不數合﹐昌抵當皮初不住﹐大敗而走﹐乃退據武昌。皮初乘勝領兵圍住﹐日夜攻打﹐不能得下。其黨石冰逃去﹐轉掠新野。新野王司馬歆起兵徵剿﹐冰戰屢敗﹐乃求救於張昌。昌發兵來援石冰﹐與新野王戰於博望坡﹐賊兵大勝﹐乃圍新野王之兵於土山之上。兩日兩夜﹐兵士無援﹐饑餓之極﹐衝殺下山﹐悉皆戰死﹐新野王亦爲流矢所傷而亡。荊襄大震。劉弘聞知﹐乃命皮初抽兵回救新野。石冰知皮初兵到﹐遂引眾接戰於路。凡三對陣﹐石冰皆敗﹐乃順流奔遁楚州﹐於路劫掠甚慘。皮初隨後引兵去徵﹐石冰聞知﹐復令其黨牛升引兵出戰。兩下擺開陣勢﹐牛升逞勇﹐橫戟殺出﹐皮初手舞大刀接住。二人各施武勇﹐翻天捲地﹐直殺得塵遮紅日無光。約鬥有三十餘合﹐牛升漸漸力怯﹐架隔不定﹐被皮初一刀砍於馬下。石冰慌忙舞刀殺出﹐皮初又與接戰﹐二人刀來刀去﹐又斗上二十餘合﹐石冰終是力怯﹐乃回馬逃走﹐被皮初追去。石冰乃連夜走入臨淮﹐堅閉不出。皮初乃圍城攻打﹐數日不能下﹐折兵無數。冰言﹕」不須攻擊﹐只是陶廣州老爺一來﹐我等卽便斂甲投降。「各處賊首皆是一般言詞。劉弘見報﹐乃具表上言於朝。朝中定議倒下﹐以爲荊州襄漢反寇張昌﹑石冰等﹐旣皆仰慕陶侃﹐可賫詔令其權下荊襄﹐收慰亂寇﹐以安黎庶。於是使人行詔而去。賊首張昌聞知皮初圍石冰於臨淮﹐乃卽將兵徑寇荊州。劉弘使費深往剿﹐被張昌殺敗﹐墮於江中而死。張興又去與戰﹐相持十餘日﹐不能取勝。弘復遣人至臨淮召回皮初﹐以退張昌。初回兵﹐石冰遂又復肆猖獗。皮初還荊州﹐與張昌大小五戰﹐互相勝負﹐反遭射傷張興。劉弘大懼。

卻好陶侃自廣州引兵來至﹐其流民叛卒皆相率詣侃軍前投拜。侃皆重賞﹐使回賊中招勸眾兵歸正。眾兵遂相議刺殺張昌﹐以降陶侃﹐侃復以恩撫而賞之。眾感其徳﹐又至武昌賺殺賊黨王坤﹐開武昌以納朱伺之兵﹐荊寇悉平。劉弘見侃徳能服眾﹐願以荊州讓侃。侃未回報﹐忽廣中流星飛馬趕到﹐言﹕」交州反寇童鐵帽作亂﹐圍守將葉鮮於廣州甚急﹐乞速回兵救應。「陶侃聞報﹐卽辭劉弘﹐引兵復回廣州而去。到得半路﹐童鐵帽聞知陶侃回兵﹐乃連夜逃散。劉弘使人將張昌﹑王坤等首級入洛﹐奏上陶侃﹑皮初二人平賊之功。朝命加侃爲廣州牧兼交州刺史﹑鎭東大都督﹔劉弘加爲荊州牧﹑安東大都督。弘婿夏陟有守禦荊襄之功﹐加爲襄陽太守﹔皮初加爲荊州總兵﹑遊擊大將軍。劉弘以皮初守禦靈昌道有功於徵漢﹐髙雞泊又立奇績﹐回荊州又破張昌﹑救新野﹑圍武昌﹑攻臨淮﹐𨿽授職賞﹐劉弘念其功重秩輕﹐復上表論初之功勞曰﹕」夫治一國者宜以一國爲心。必若以姻親爲先﹐然後次及外人﹐則議者豈不以臣爲私親忽功﹐人將不肯用命矣﹗今陟臣婿也﹐待臣任事﹐𨿽曰有守禦之功﹐而皮初實多汗馬之勞。今授陟以郡﹐實出聖意﹐而不知者責必及臣﹐則是示天下以不公﹐無以令荊襄矣﹐焉能再任賢才乎﹗朝廷旣垂恩典﹐必欲褒秩守臣﹐則皮初之功乞當先之。「朝廷從其請﹐乃以皮初爲襄樊牧﹐夏陟爲武昌太守。劉弘與三人分掌全楚﹐乃比先愈加勵精任事﹐秉公詮徳﹐隨才授使﹐愛民節用﹐輕徭薄賦﹐荊襄復得安業﹐人皆感仰。江漢遠近﹐悉瞻陶侃﹑劉弘之徳﹐以爲能屏絕巨寇﹐稱爲劉父陶母。後人有詩贊劉弘曰﹕

憶昔劉公治楚荊﹐政敷宇宙可回春。十州懷惠瞻山嶽﹐萬姓銜恩銘肺心。

令行儼似秋霜肅﹐徳被渾如化雨新。千年偉績垂江漢﹐萬古芳名鏤石金。

又有詩一首贊陶侃服寇之徳云﹕

爲政從來在得民﹐陶公徳可感羣生。廣夷聞迹咸賓服﹐荊寇傾心願款誠。

不說陶侃平服張昌﹐且說石冰在臨淮城中﹐見皮初撤兵回救荊襄﹐以敵昌等﹐遂出大掠﹐以分其勢。復遣部將夏文將兵五千﹐侵寇京口﹐攻陷之﹐遂乘勢直擾建康地方。百姓被其所掠﹐商賈遭其所扼。鄕士夫見府縣官員不敢徵剿﹐心中不忿。於是前議郎周玘乃周處之子﹐因齊王專政時﹐張翰﹑顧榮棄官南還﹐玘亦辭歸養母。玆見石冰據淮﹐夏文等肆掠鄰境﹐將及本郡﹐乃聚集艸萊好漢﹐並家丁親友﹐共有七千餘人﹐以防賊寇。欲要徵剿﹐又慮己爲歸閒之官﹐不好擅用兵馬﹐乃詣賀循相議﹐共推吳興太守顧祕爲主﹐以號令軍民。祕見二賢自至﹐乃從之﹐卽傳檄遠近﹐集兵共退石冰。文至各處﹐有華譚﹑葛洪﹑甘卓等皆起兵應祕﹐兵威大振。各下縣被賊所據者﹐見官兵四集﹐皆謀殺所署賊黨﹐以歸於正。夏文見民心不順﹐官兵將至﹐乃收兵過江﹐見石冰言﹕」江南周玘等起兵﹐推顧祕爲揚州都督﹐盡復我等所奪郡縣﹐吾與連戰不勝﹐只得引兵過江。「石冰聽言大怒﹐卽責夏文曰﹕」我命你下江南奪取其地﹐而不能鎭守。見兵才集﹐卽便棄而逃回﹐是何道理﹗「喝令推出斬之﹐眾部屬向前保免。石冰曰﹕」且看眾人之面﹐饒你性命。可將原部之兵﹐速斬周玘頭來﹐將功折罪。「夏文只得低頭前進﹐去到江邊。遙見對江旌旗飄動﹐已是南兵分布船隻﹐思要過江﹐復取淮揚等處。夏文憂懼﹐思難爲敵﹐先遣部將黃仁阻江爲陣﹐以截住南兵。周玘當前鋒﹐探得賊人有備﹐乃暗移兵﹐暗從烏江偸渡﹐過上流以出賊人之後。顧祕使甘卓等對賊揚威誘賺﹐度周玘渡過將到﹐乃激勵將士齊心渡江破賊。甘卓身披短甲﹐引兵當先﹐戒約諸兵曰﹕」吾等皆是自欲仗義退賊者﹐非是官軍之比。今當協力向前﹐若有不用命者卽斬﹐有功者重賞。「眾皆發憤﹐踴躍爭先﹐船如箭發﹐飛渡大江。夏文與黃仁分兵阻戰﹐兩邊舟船來往﹐猶如那龍翻巨浪﹐風捲洪濤。自午至未﹐江波爲赤﹐賊兵三停去一﹐尙未肯退。忽然﹐一枝官兵自瓜步順流殺下﹐勢不可當﹐乃議郎周玘也。殺得賊眾無處可逃﹐披靡大敗。夏文﹑黃仁乃棄船上岸﹐葛洪等亦帶馬追趕。周玘先到﹐厲聲大喝曰﹕」賊徒今不歸正去邪﹐尙欲走往何處去也﹗「黃仁見玘追近﹐乃拍馬舞刀轉戰﹐不及五合﹐被周玘一槍刺死﹐賊乃大亂。顧祕看見﹐揮軍並進。夏文料不能敵﹐逃回京口。顧﹑周等連夜追至﹐圍城攻打。夏文兵少﹐恐被所困﹐乃乘夜偸出﹐走至廣陵﹐以從劉機。顧祕﹑甘卓﹑葛洪﹑周玘亦分兵直趨廣陵﹐不在話下。

時石冰又命部將夏正﹑汪可東分兵掠取壽陽﹑豫章等處﹐壽陽刺史劉準令守將吳會拒賊。會與正戰﹐屢屢失利。準自至﹐亦不能勝。豫章守將舒越亦被汪可東困於城中﹐賊勢正熾。卻好陳敏回兵﹐聽知其事﹐先令大將夏文華引兵趨救舒越。汪可東見其至﹐撤兵迎敵。舒越在城上看可東兵動﹐卽整兵馬殺出。汪可東被夏﹑舒二將兩頭夾攻﹐乃大敗棄豫章而走﹐轉掠潯陽。陳敏又遣大將夏文盛領兵一萬﹐去救劉準。準見救至﹐乃合文盛進復壽陽。賊將夏正出戰﹐被夏文盛殺得大敗﹐不敢入城﹐乃連夜遁至臨淮﹐以合石冰。時石冰已盡提兵馬去救廣陵﹐臨淮復爲官兵所取。夏正遂率眾攻打﹐兩晝夜不能下﹐又被陳敏﹑劉準合兵追至﹐殺得夏正大敗而走﹐直至建康界口﹐大江之中紮下水寨﹐使人探聽夏文﹑石冰﹑汪可東消息。敏﹑準二人得退臨淮之圍﹐卽勒兵轉救潯陽。潯陽守將葉興見汪可東兵盛﹐閉城固守。可東日夜攻擊﹐葉興百計守禦﹐三千官兵死傷過半﹐看看城堞將毀﹐人力皆疲。可東料城將陷﹐乃竭力攻打。正在危急之中﹐忽見塵埃蔽日﹐兩路軍馬飛殺而至。汪可東知是救兵﹐乃撤圍整陣以待。被陳敏﹑劉準兩邊合至﹐殺得汪可東大敗而走﹐獲賊首十七名。惟剩殘卒五百餘人﹐欲奔夏正水寨相合。葉興開城出迎陳敏﹑劉準﹐入潯陽謝勞。陳敏曰﹕」潯陽數遭寇擾﹐錢糧已竭。我等不須入城﹐趁此去捉賊首﹐以斷後患。「乃率兵南追汪可東。先遣劉準還守壽陽﹐安慰百姓。令夏文華﹑夏文盛將精兵五千追趕汪可東﹐至采石江及之。可東回身接戰﹐被夏文盛所擒。陳敏將可東斬首﹐卽引得勝之兵﹐徑到揚州剿破石冰。正遇賊兵四門衝出﹐與顧祕﹑周玘﹑葛洪﹑賀循等分頭鏖戰。夏文盛﹑夏文華﹑錢廣﹑錢象亦分四路殺至﹐石冰﹑夏文等遂皆走入城中﹐閉門堅守。攻及半月﹐並無寸功﹐反被石冰日夜嚴備﹐以石矢擊傷兵士不計其數。

眾人乃詣陳敏議計﹐敏曰﹕」石冰死守此城者﹐所恃有大江水寨夏正之兵﹑瓜步苗秀之兵以爲聲援﹐欲望其救至耳。諸公緊困城池﹐待下官先收夏正﹐不過十日往返﹐可以成功。但得一人提兵去收苗秀﹐不過半月﹐廣陵勢孤﹐石冰就擒矣。「葛洪曰﹕」某𨿽不能﹐願領兵馬直抵瓜步﹐以擒苗秀。「眾人聽言大喜﹐卽送二人起身而去。陳敏帶眾直至建康﹐收剿夏正。夏正率兵出戰﹐敏將夏文盛揮刀接住﹐二人戰了二十餘合﹐夏正敗走﹐逃入水寨。陳敏將兵圍住﹐連攻三日﹐不能得進﹐反被射傷無數軍校。敏心甚惱﹐夏文盛曰﹕」夏正𨿽則陷於賊中﹐猶有忠義之气。我昨日陣上以言責之﹐彼則低頭不語﹐似可以招撫者。主公試遣一能言之人﹐徑至正寨﹐以利害說之。倘得歸降﹐庶免殺傷士卒﹐卻不好也﹗「陳敏依其言﹐遣人持書一封﹐去見夏正﹐謂之曰﹕」今我大兵四處﹐共計十萬﹐圍石冰於廣陵﹐旦暮將拔。且張昌﹑王坤﹑黃仁﹑牛升﹑汪可東悉皆授首﹐外援已絕。吾聞汝亦名家子弟﹑大族良民﹐而乃失身落艸﹐以玷祖先﹐甚非男兒所爲事業。何不趁此攺過歸朝﹐上可以立功流芳﹐下可以全身保祀﹐正哲人轉禍爲福之時也﹗況荊襄悉平﹐四方大定﹐如再不降﹐恐家門非君所有也。「夏正看其言詞有理﹐乃謝使者曰﹕」上覆陳太爺﹐若能赦吾罪過﹐保全身命﹐卽便率眾歸降。「使者曰﹕」陳公非負善之人﹐不必過慮。吾當代將軍請之﹐切勿食言﹐以甘自戾。「使者辭回﹐以夏正之言道上一徧﹐陳敏乃遣夏文盛至水寨﹐與正約爲兄弟﹐使其放心。夏正遂將寨中應有錢糧器仗盡獻陳敏﹐然後自綁至敏軍中投降。陳敏親自下帳﹐解其綁縛扶起﹐待爲上賓。問以取揚州之策﹐正曰﹕」不勞太爺用力﹐吾弟夏文爲眾推服﹐勝吾十倍。前日渡江北還﹐險被石冰所殺。眾欲助文以除石冰﹐吾弟不肯作此不義之事﹐故眾俱止。今欲攻克揚州﹐只須我們寫一密書去見吾弟﹐約以內應。吾與夏兄屯兵在此﹐明持文書去報﹐只道我與苗秀將兵去救揚州﹐使冰引眾出城﹐共破官兵﹐彼必深信。那時擒斬石冰如拾芥耳﹐有何難哉﹗「陳敏曰﹕」汝言誠善﹐若能破除石冰﹐不惟救拔揚州一城百姓﹐且賢昆玉功徳亦不細矣﹗「乃設宴厚款夏正。敏乃悄悄引兵回至揚州城下﹐與眾道知其事﹐眾皆大喜。

須臾﹐葛洪亦至﹐言﹕」苗秀猾賊見吾兵到﹐恃勇輕敵。吾故意以弱誘之﹐引入伏中﹐四面圍合﹐遂被我兵斬之﹐盡收其糧仗而回。「顧祕曰﹕」二處旣破﹐又有夏正用計﹐石冰已入掌中矣。「乃設款與敏等聚飲﹐至更深而散。次日﹐夏正遣心腹人持私書一封﹑文書一道﹐俱將與陳敏看過封起。私書藏於腿股貼肉深處﹐文書藏於胸前﹐悄地出營﹐至城下叫門﹐守軍放入。使者至石冰前﹐於胸中取出文書呈上。石冰拆開看之﹐言﹕」吾兵自臨淮來會主帥﹐豈期不遇。卽欲攻城守之﹐又被陳敏﹑劉準合兵共至﹐勢甚彊盛﹐只得引兵退至建口﹐紮下水寨﹐以覘動靜。昨見夏文盛引兵來犯建口﹐被吾三戰殺敗退去﹐始知主帥等被困廣陵。今恐三面受敵﹐特會苗秀﹐盡起兩路兵馬﹐約在三日內齊至城下﹐共殺官兵一陣。但看東南角旗起﹐紅白二色者﹐卽我等之兵也。可卽整兵出應﹐勿得有誤﹐成敗在此戰也。「石冰看畢﹐乃召眾人共議其事。原來夏文亦見正之私書﹐言﹕」吾兄弟本世族大家﹐誤陷賊中。若待城破之日﹐宗祧皆亡﹐笑遺後世。今吾已歸官兵﹐弟可諒之。明日約冰夾攻﹐是吾計也。汝若不從﹐卽當遠思脫迹。今陳﹑顧﹑周﹑甘合兵﹐勢未易當耶。「文看書從之。及冰召問﹐文卽進言曰﹕」旣然二處之兵來援﹐事機切不可失。急宜打點﹐此一戰足可以大破官兵﹐而擒斬將士也﹗「石冰大喜曰﹕」明日吾自當先﹐與公分門而出。若得成功﹐汝當爲廣陵守矣﹗「文曰﹕」但願殺退官兵﹐再復臨淮京口﹐犄角而守﹐方可以爭江東而冀成事業耳﹗「石冰慰勵而散。次早﹐夏文密約親兵並心腹等人﹐俱各打點伺候。石冰等皆披掛飽食﹐上城觀望。只見周玘﹑葛洪﹑夏文華﹑錢廣分四門攻打﹐將及巳時﹐東南角夏正﹑夏文盛打紅白旗分兩路殺至﹐官軍亂動。石冰等在城上看見﹐卽便放炮開門殺出。未及合戰﹐夏文自南門繞轉﹐一刀將石冰砍死。部將等欲殺夏文﹐文大叫曰﹕」吾奉帝詔殺賊﹐敢妄動者定夷三族﹗「眾人不聽﹐只見夏文盛﹑夏正殺至﹐將冰將盡皆砍死。夏文首先入城﹐官兵隨進﹐收石冰等親屬﹐皆誅之。顧祕﹑陳敏等出榜安民﹐上表入朝﹐奏眾人平賊功績。長沙王等以朝事未妥﹐全然不頒爵賞。顧祕諸賢在揚州坐俟月餘﹐不見動靜﹐將原帶回吳﹐與賀﹑甘﹑周﹑華依舊散閒﹐歸於私第。而夏正兄弟隨顧祕到吳興﹐不願在陳敏部下。時人見諸賢平此大寇﹐渺無寸賞﹐皆嘆而惜之。後賢論此一節﹐皆因晉惠帝權由王臣﹐有功而不知賞﹐有罪而不知罰﹐以致後來胡寇犯關﹐卒無一旅勤王之師﹐坐使中原陷於夷狄﹐懷帝被擄﹐實因惠帝昏庸之所兆也。有詩嘆曰﹕

晉君暗主數元康﹐上下昏庸蔽日光。親室假衡惟自噬﹐馭臨無策任移攘。

長沙盡瘁忠良熄﹐砉越爭鋒銳勇亡。不因自壞金湯室﹐安得劉戈踐洛陽。

第七十二回

晉惠帝三王互戰

辭歸一處﹐事啟兩端。再說長沙王司馬義﹐因河間王上表暴責齊王﹐遂乘機糾眾謀誅齊黨﹐獨當朝政。河間王﹑張方之兵不曾臨城﹐成都王亦不曾見陣﹐長沙王恐其入洛難處﹐卽將董艾﹑葛旟六人之首解至途中﹐希止二王之兵。成都王揣知其意﹐以義倫序爲兄﹐卽上書虛遜不赴。長沙王因其所辭﹐卽便遙授眾將官職﹐遣發回鎭。張方等至關中﹐見河間王﹐具言齊黨已平﹐成都王亦回兵還鄴去了。河間王聽說大怒﹐責張方曰﹕」汝隨孤半世﹐豈不知孤心也﹗著你前去者﹐欲除齊豪而並去長沙之黠﹐以立成都也。何乃不至洛陽﹐而卽被其賺回﹐正宜合兵問其擅殺齊王之罪。言齊王𨿽專﹐不犯大逆﹐只合廢黜﹐何該誅戮﹖將此爲辭﹐則一袒臂可以卽收長沙矣。汝何被其所賺﹐卽便中道而回。反使賊義借我二人兵威竊取大柄﹐得逞其欲﹐是我等爲彼之鷹犬矣。柰乎可乎﹗「李含曰﹕」大王不須煩惱。成都王實是假意成謙﹐亦遭打發歸鄴﹐心豈甘乎﹗再過幾時﹐看長沙王行徑何如﹐方外行意。若彼不矜不驕﹐忠公輔治﹐不似趙﹑齊專擅﹐私樹黨與﹐待親王以情義﹐用賢才﹐無私貳﹐當念其能保宗社﹐善治家國﹐以禮相待。脫彼罔大﹐固寵專政﹐恃才自恣﹐待臣掉三寸之舌﹐親詣鄴臺去見成都王﹐說其合同起兵入洛﹐一鼓可以收彼﹐有何難哉﹗「

再說成都王自回鄴城﹐見長沙王有事咨稟而行﹐心中大悅﹐遂與盧志閒論曰﹕」孤得卿爲吾籌畫﹐先誅篡逆之趙倫﹐次退魏郡之漢寇﹐再殺專擅之齊王﹐誅董﹑葛之姦惡。今軍國重泰﹐先啟孤而行﹐正謂不任勞而參朝政﹐可以足吾心也﹗「志曰﹕」大王謙退而能建立大勛﹐堪擬周﹑召﹑榮﹑畢矣﹗「和演見盧志阿美成都王﹐心中不快﹐乃乘間說激成都王曰﹕」前誅趙王﹐是齊王倡首﹐我難與爭﹐避嫌回鄴﹐恐致成惡也﹐於理爲可。今誅齊王﹐是我王倡首﹐張方爲助。今彼挾我之威而致齊王授首﹐姦權殄滅﹐理當迎我王入朝﹐同理國政方是。長沙王不思大體﹐見我微辭謙讓﹐卽便倨遣我等。竊功幸位﹐擅政用事﹐𨿽有咨啟﹐是藉我謀而資彼事。大王何卽喜悅﹐不以朝中爲念﹐而徒守此粟丸之鄴﹐宴樂終身﹐豈能得展丈夫誌略也﹗「成都王被其所慫﹐忿吐眞言曰﹕」吾所以屢事兵戈﹐爲國效力者﹐蓋欲出入殿陛﹐以遂平生志願耳。前被齊王所抑﹐今被長沙王所攙﹐何時能愜我懷﹗是被小人所賣矣。「卽召眾人入議其事。陸機曰﹕」大王呼喚臣等﹐有何使令﹖「成都王曰﹕」長沙王假借我等威勢﹐誅殺齊王﹐不容我等入朝面君。他今獨執朝權﹐我等翹首以聽其命令﹐心實不甘﹗意欲會合河間王﹐共討負義之賊﹐諸君髙見以爲何如﹖「盧志曰﹕」殿下委兵辭寵﹐時望美重﹐四海悉稱仰矣。今齊王之專執已除﹐葛﹑董諸逆臣盡剪﹐朝中大難旣靖﹐長沙竭誠輔治。正宜頓兵斂甲﹐文服入朝﹐可成桓文之盛事也。「成都王曰﹕」子乃文學之士﹐動遵孔孟之迂。伯王異業﹐時有不同﹐悉難憑你。「時邵續在鄴﹐聞知其事﹐亦上言諫曰﹕」人之有兄弟﹐如身之有左右手。今殿下當天下之艱﹐逢僞漢之敵﹐四方鼎沸﹐而先去一手﹐可乎﹖乞殿下以攻長沙之兵防漢寇之入﹐始爲晉室宗社之幸。「成都王亦不見納。謀於陸機﹐機曰﹕」此事不比庸常。若大王獨倡謀議﹐不但自惹是非﹐且動人笑話。必得別王共同行之﹐斯免乖戾。「正議間﹐忽報河間王有書至。成都王喚入﹐親拆看之。言﹕」惠帝與諸大臣議﹐欲以皇侄爲太弟﹐長沙王與羊玄之﹑皇甫商抗阻﹐不肯迎汝入朝。他今獨掌國政﹐負我二人倡義大功。若肯興師問罪﹐孤當助一臂之力﹐以效犬馬之勞。「司馬穎見書大喜﹐卽回書相約﹐一同舉兵向闕﹐以誅竊位之惡。

二王乃各上本﹐論」司馬義挾君誅冏﹐殺長亂親﹐不當在朝執政﹐宜遣還鎭。其黨羊玄之﹑皇甫商懷讒壞法﹐速收誅之﹐免生他釁。不然﹐旦暮舉兵入朝﹐掃除君側之患﹐莫謂臣等爲擅動兵戈﹐震驚殿陛也。「惠帝與長沙王看本大驚﹐羊玄之不知所爲﹐面如死灰﹐戰栗不已。長沙王曰﹕」二王之心﹐但忌吾居中用事﹐彼不得逞其欲耳﹐將欲通同謀爲不軌也。吾忠似藿葵﹐敢有毫忽異心﹐天地祖宗將誅吾於冥冥之中矣﹐何待他人聲吾罪乎﹗明日願單騎歸藩﹐以免二王興兵犯闕﹐以誤國家。「惠帝曰﹕」吾知顒﹑穎之心欺朕愚昧﹐將欲篡立耳。二人必欲舉此無情之兵﹐朕當親率六軍﹐與他決一生死﹐肯累弟乎﹗弟之心朕悉知之﹐毋用憂疑。但當盡心輔朕﹐以討不道﹐勿棄朕去。「長沙王涕泣而言曰﹕」吾知二人必不容吾﹐吾亦不敢在朝﹐情願歸藩居閒﹐以免其忌。庶使妄害軍民之命﹐俾吾獲罪於天地也﹗「惠帝曰﹕」弟言固是。倘二人必不肯已﹐以兵向鎭﹐則取弟如探囊耳﹐豈可自送其首與敵人作媒孽乎﹗「乃不許去﹐以義爲太尉都督中外諸軍﹐以禦顒﹑穎。帝書手詔﹐差官持去﹐令河間﹑成都罷兵﹐異日另行封賞。顒不聽﹐命李含爲謀主﹐督大將張方﹑林成﹑馬瞻﹑郅輔等領兵七萬﹐徑趨洛陽。成都王見關中兵出﹐不用盧志﹐以陸機爲謀主﹐率領大將孟超﹑石超﹑王粹﹑董洪等﹐率兵八萬爲前驅﹐進屯洛陽之十三里﹔陳昭爲謀主﹐率領大將牽秀﹑王彥﹑和演﹑趙讓﹑陳眕等爲後隊﹐統兵五萬屯朝歌。

時孫惠避齊王﹐逃匿在鄴﹐見機阿附成都﹐乃私詣陸機﹐勸之曰﹕」今長沙王輔政﹐並無過失。而成都﹑河間二王徒恃兵眾﹐思欲伐之。且彊敵未除﹐中原危如壘卵﹐先伐手足﹐豈是理乎﹗今足下從二王以臣伐君﹐以逆犯順﹐愚實爲君不取也。何不辭此之行﹐以效盧子道之貞諒﹐免污淸名﹐不亦善乎﹗「陸機曰﹕」我若推辭﹐彼必謂我無才矣﹗「乃不聽孫惠之說﹐徑自領兵起發。惠嘆曰﹕」士衡有浮才而無實見﹐枉得虛名﹐其能老還江東乎﹖「二王兵分三道而起﹐將至洛陽﹐驛路中接連飛報到於朝中。惠帝聽說大怒﹐乃親率皇甫商﹑上官巳﹑宋淇﹑董拱﹑陳珍﹑成輔等﹐帶領羽林龍虎護衛六軍﹐出拒鄴城之兵。長沙王率領王瑚﹑王矩﹑宋洪﹑馬咸﹑劉佑﹑丰引﹐領兵八萬﹐出拒關中之兵。分調已訖﹐帝命東海王把守城池﹐禦駕親出﹐聞知陸機屯兵十三里﹐遂引眾前往退敵。機命前鋒將孟超布陣待敵。惠帝至﹐擺開軍伍﹐令皇甫商打話﹐使其退去。商出陣前叫曰﹕」鄴城之將可聽吾言﹕今萬歲親在此間﹐爾等休得爲逆﹗可速下馬﹐重加官職。「孟超曰﹕」吾等非是犯駕﹐不過欲取長沙王耳﹗奉主之令﹐理無下馬。「遂挺槍殺出﹐皇甫商揮刀接住。二人交馬﹐才及二十餘合﹐孟超被皇甫商一刀砍於馬下。王粹連忙衝出敵住﹐戰不二十合﹐粹抵不住﹐帶馬而走。石超﹑董洪雙馬殺出﹐皇甫商接戰。未及十合﹐上官巳﹑宋淇搶出相助﹐陳珍﹑董拱﹑成輔一齊奮勇撞入成陣﹐勢不可當﹐殺得超等大敗奔潰﹐無處可逃。惠帝喝軍追去﹐眾皆爭先競進﹐就如饑鷹逐兔﹑餓虎驅羊一般。追五七里﹐得郭勱﹑公師藩兵到抵住﹐結成陣勢。俄而牽秀﹑陳昭又至﹐遂傳令﹕」殺進前去﹐劫住惠帝﹐則長沙易取矣。「於是王彥﹑郭嵩等分頭衝殺過陣﹐上官巳等六將拼命抵住。正在危迫﹐卻好長沙王探知惠帝在十三里廝戰﹐引兵殺至。馬咸﹑丰引等橫殺而入﹐鄴兵不退。王瑚大怒﹐乃以大戟二把縛於馬膊兩邊﹐以腿夾定﹐手挺長戟﹐大呼而前﹐首先衝入﹐兵士撞著便倒﹐眾軍隨之直入鄴兵陣內。郭勱恃勇拒往﹐不及十合﹐被王瑚一戟刺於馬下﹐馬咸趕到﹐加上一槍而死。瑚﹑咸二人在陣中左衝右突﹐殺得成兵紛紛亂倒。長沙王曰﹕」兵𨿽彼盛﹐銳气已挫﹐乘此效力衝去﹐可擒司馬穎矣﹗「王瑚大呼曰﹕」主憂國危﹐正大丈夫報效之時也﹗有忠義者可隨吾去捉成都王﹐以受封侯。「眾皆應諾﹐呼聲動地。王瑚﹑馬咸﹑陳珍﹑宋洪﹑丰引奮力一齊殺入﹐將鄴兵衝作兩段。陸機慌忙持刀大喝軍眾曰﹕」敢有退後半步者皆斬﹗「鄴兵乃捨死抵住。石超奮力狠進﹐一刀砍中馬咸左腿﹐墜於馬下﹐遂被所斬。王瑚﹑宋洪看見﹐揚聲髙叫曰﹕」汝等皆食國家之祿﹐世受朝廷之恩﹐今聽陸機負主姦言﹐而與聖駕抗對﹐豈不逆天之罪乎﹗且陸機忘恩背義之賊﹐前日朝廷封他爲徵西元帥﹐掌管八王十五路諸侯之兵﹐榮寵無比。不思立功報效﹐而乃助臣伐君﹐以逆犯順。汝等聽他所言﹐神天必不佑汝﹗倘若乘輿無恙﹐豈不懼怕滅門乎﹗「眾軍聞言﹐皆不敢向前。王瑚﹑陳珍﹑宋洪﹑宋淇﹑曹引﹑上官巳﹑皇甫商等見鄴兵少懈﹐各皆抖擻精神﹐奮死力一擊﹐鄴兵便退。石超﹑牽秀急殺向前止喝﹐只見惠帝親帶董拱﹑成輔﹑馮嵩﹑劉佑一齊衝至。馮嵩曰﹕」天子在此。敢行忤逆者﹐卽便向前﹗「眾兵見天子親臨﹐悉皆避縮。馮﹑劉等知兵心不敢向前﹐一齊並上﹐石超﹑牽秀抵敵不住﹐成都之兵大敗﹐望風奔走。長沙王催兵隨後趕去﹐不許少住﹐鄴兵逃避不疊﹐逼墮入七里澗中者﹐號聲震地。人疊人﹐馬踏馬﹐屍積如山﹐澗水爲之不流。陸機止喝不住﹐退走四十餘里﹐至半夜方始住紮。記點人馬﹐折去三萬餘人。長沙王亦收兵入營﹐𨿽失馬咸﹐喜得大勝﹐乃分賞將士﹐以察二王消息。

成都王大敗一陣﹐心中甚惱﹐悔不聽盧志﹑邵續之言﹐有怪陸機之意。有宦官孟玖﹐乃孟超之兄﹐極得成都王寵幸﹐合府中官將等欲望功賞者﹐皆先奉承孟玖﹐與之結識﹐方得重用﹐惟陸機兄弟輕藐他們。日前孟超有部兵搶人財物者﹐被訴於機處﹐機乃不責孟超﹐收其總旗官斬之﹐以正其罪。孟超不平﹐將鐵馳入軍中奪回。超顧陸機曰﹕」貉奴子焉可都督乎﹗「機詐作朦朧涵之。從事孫拯曰﹕」超武將也﹐敢如此無忌﹐欺罔總帥﹐何不斬之﹗「機曰﹕」今非行兵之際﹐安可殺之﹖且其兄孟玖有寵於王﹐乃府中第一人。吾爲羈旅﹐旣無下情於彼﹐當看成都王面﹐安可辱他﹖「一日﹐孟玖又於成都王前代父求爲邯鄲令﹐陸機固執諫阻曰﹕」此縣爲府掾衝資﹐豈可以黃門奴人之父爲之﹗「孟玖深恨陸機﹐欲害無路。至是出兵失陣﹐其弟孟超被殺﹐又怪陸機不救﹐乃譖言於成都王曰﹕」殿下知此敗之由乎﹖「成都王曰﹕」彼以天子爲名﹐理順气壯﹐兵將用命﹐故被所敗。「玖曰﹕」非也。乃陸機被長沙王所說﹐承彼之意﹐揮兵回轉﹐以致敗也。「成都王曰﹕」何以知之﹖「玖曰﹕」陸機與長沙王面言﹕『天子君也﹐殿下臣也。以臣伐君﹐大不道也。曾有人勸吾莫來領兵﹐以丘統﹑蔡克總之﹐我恐二人不肯忠於朝廷﹐故此承命而來。太尉放心﹐我決不有忘朝廷拜任元帥之大恩也。敢附逆犯上﹐以貽後世唾罵乎﹗』殿下不信﹐可召臨陣將士問之﹐少不得有幾个聽得的。如無軍人聽得﹐則當問臣妄言之罪。「成都王聽言大怒﹐卽召臨陣將官牽秀﹑和演二人問之。此二人平日諂諛孟玖﹐情契甚密﹐玖又暗地著人賄囑二將。二將每怪陸機臨陣叱喝﹐及是卽從玖意﹐入見成都王﹐乃一詞証之。成都王曰﹕」汝等是吾股肱愛將﹐不可屈排智士。「和演曰﹕」某等以戰鬥爲事﹐亦不曾記意其言。但長沙王乃是後到﹐以言坐責士衡﹐某等只聽得土衡答道﹕『吾讀儒書﹐豈不知順逆二字。但在矮檐之下﹐不得不低頭耳。日後自見好歹。』此數句吾固聽得﹐其他不敢妄言。「牽秀曰﹕」吾所見者一節可疑耳﹕昨兵被其衝斷﹐彼爲帥主﹐當揮兵自十三里紮陣死戰﹐焉致大敗﹖士衡喝兵士退屯七里澗逆戰﹐此是驅羊入阱﹐任其捉而屠之矣。故使折了許多軍馬衣甲﹑器械錢糧﹐挫盡銳气﹐眾皆喪膽。以此觀之﹐孟子玉似不誣也。「成都王聽二人之譖﹐以爲實然﹐卽便大怒曰﹕」若畱此等無義之徒﹐吾不知死所矣﹗「隨命和演﹑牽秀二人收拿陸機斬之。機見牽秀至﹐不及更衣﹐卽著隨身白袷接秀入﹐問曰﹕」將軍戎服至此﹐有何所事﹖「牽秀曰﹕」奉命收君。「機曰﹕」昨日戰敗﹐非我之罪﹐何乃獨收我們﹗「牽秀曰﹕」王上言君有二心﹐見長沙王來﹐慢軍致敗。速請就縛﹐孟子玉已曾訴君過失﹐立等審證。「機曰﹕」旣是孟玖陷吾﹐辧亦不免。將軍少坐﹐容作一箋﹐明辭成都王﹐然後就戮。「寫畢嘆曰﹕」華亭鶴唳﹐可復得聞乎﹖不聽孫惠良言﹐致受枉死﹐哀哉﹐哀哉﹗「機被收﹐不得見成都王而爲所斬。和演等復請收陸云﹑孫拯治之。參軍丘統﹑蔡克等流涕跪告曰﹕」機之心王之所知﹐機之枉王之弗覺。睹平日之行﹐知今日之事。宜宥云﹑拯﹐以全大王念交之美。「成都王見陸機之箋﹐惻然有宥云之意。孟玖揣知穎心﹐使人托事請成都王入內﹐卽與牽秀等將陸云殺之。行路者亦悲機﹑云枉死之冤。

孟玖﹑演﹑秀恐人議己之短﹐乃將孫拯下獄﹐令酷吏拷究二陸交通長沙王情詞﹐取招證失。孫拯受杖數日﹐皮肉見骨﹐終言陸機之枉。吏知拯忠烈不變﹐乃謂之曰﹕」二陸之枉﹐吾亦明曉﹐誰不知之﹖君何不自愛其身﹐而甘投湯火乎﹗「拯仰天嘆曰﹕」今漢寇方興﹐陸公用命﹐反被誅戮。吾蒙知愛﹐旣不能救其死﹐安忍復從而誣之乎﹗「該吏義拯﹐代爲善言回話﹐孟玖乃暗擬招詞﹐命吏書寫﹐吏不從﹐推與書手﹐作陸機交通長沙之意。有孫拯門人費慈宰﹐見吏恩撫孫拯﹐乃詣獄告言﹐願捨命代爲訴冤。拯反諭之曰﹕」吾自矢義不負二陸﹐死乃吾之所願。訴亦不能免﹐休得惹咎。「慈宰曰﹕」夫子不負二陸﹐僕又安敢負夫子哉﹗「遂竟詣成都王處投狀﹐辧二陸忠義無反背心﹐孫拯無辜﹐宜宥其罪﹐言甚慨切。成都王憐之﹐令出外伺候﹐召孟玖議之。玖乃暗地使人將孫拯﹑費慈宰一並殺之。當時滿鄴城遠近﹐見陸家兄弟被其枉害﹐累及孫﹑費﹐行者盡惜之。後人有詩嘆曰﹕

笑嗟二陸擅雄奇﹐饕祿危邦欠識機。古來將忌爲三世﹐終受閹奴族屈誅。

第七十三回

關鄴兩兵圍洛陽

不說成都王聽孟玖之說﹐因兵敗而枉殺陸機兄弟﹐且說關中李含﹑張方帶兵犯闕﹐聞惠帝與長沙王大破成都王之兵﹐乃勢沮不敢圍城﹐乘機大掠洛陽之北境。千里內外﹐人民逃散﹐晝無煙火﹐不勝其害。報入洛陽﹐帝甚患之。長沙王曰﹕」張方之兵𨿽然彊暴﹐無成都王之盛。但陛下帶兵在後遙爲護衛﹐以車駕先驅﹐將布帛前去﹐佯爲犒賞﹐以善言慰使回兵﹐休害百姓。其軍士見陛下親至﹐又言犒賞﹐眾必斂械以觀陛下﹐不敢出戰。因其無備﹐縱兵擊之﹐靡不勝矣。「惠帝從之。乃命皇甫商﹑王瑚﹑上官巳﹑宋洪﹑陳珍﹑成輔﹑董拱等扮作扶駕之兵﹐步行隨之﹐馬皆佯作拽駕之用﹐鞍上蓋以黃袱﹔以劉佑﹑宋淇﹑馮嵩﹑新將張驢督兵二萬爲護衛﹐遠隨於後。惠帝駕近方營﹐先命東海王帶使臣持犒軍敕詔﹐直至張方營中宣諭﹐李含﹑張方等乃戎服乘馬﹐出寨接駕。惠帝遙謂張方曰﹕」卿等皆是忠義之士﹐何爲從逆臣之言﹐興兵攻朕﹗且朕有不道之處﹐卿等當上言諫諍﹐方爲良臣。今無故出師至此﹐欲縛皇帝乎﹐欲奪洛陽乎﹖「張方不答。惠帝又曰﹕」朕知卿等被人所賺﹐至此軍糧不給﹐將擾百姓﹐朕故親自駕至此間﹐將有些小錢糧布帛﹐汝可領去給賞軍士﹐暫回關中﹐休得在此使百姓驚恐。不日長沙王歸藩﹐我自有宣詔到長安﹐與卿等定議﹐汝心聽否﹖「李含﹑張方一時不能回答。長沙王閃在惠帝背後﹐見關中兵不作準備﹐各皆懈怠散亂﹐乃使惠帝復宣言曰﹕」汝等答又不答﹐退又不退﹐又不下馬領賞﹐莫非思欲搏戰以劫朕乎﹗「張方曰﹕」臣等焉有此意﹖但齊王罪不當死﹐而長沙王擅自誅之﹐以奪朝權﹐成都王檄合臣等﹐共糾其過耳。陛下若出長沙王﹐臣等卽回關中而去。「長沙王聽其所言﹐卽將黃旗豎起﹐眾將各皆跨馬殺奔過去。劉佑﹑宋淇﹑丰引等五將分兩翼搶進﹐伏兵四處擁至﹐喊殺連天。張方﹑郅輔急忙迎敵﹐早被王瑚戳死馮蓀﹐皇甫商殺死卞種。上官巳直入中軍﹐生擒李合。張方兵大敗﹐退走三十餘里。長沙王知張方﹑郅輔﹑林成﹑馬瞻皆勇﹐不去追趕﹐保駕回洛陽。

張方紮住﹐與眾將共議進退之事。馬瞻等曰﹕」今長沙王奉天子以令三軍﹐我等何可與戰﹗設使就勝﹐也無殺天子之理。不如且自回軍﹐再議進取。「張方曰﹕」公言固是﹐但我軍糧在寨﹐已皆失陷﹐關中甚遠﹐如何去得﹗沿路劫掠居民﹐又非大將之體。今成都王退兵中路﹐相隔咫尺﹐不若徑去見他商議﹐看他如何發落。他若許我回兵﹐必定應赴行糧﹐又且見我尊他﹐豈不兩全其美乎﹖「眾然其說﹐乃率兵至成都王處相見﹐稟說被算失糧回兵之事。成都王召眾將議之。董洪﹑趙讓曰﹕」兵者有進而無退﹐今𨿽傷折數萬﹐還有十萬之兵﹐足可爲用。且張子正有兵六萬﹐足能破長沙而困洛陽﹐何爲一戰卽欲罷歸﹐是自喪志也。且西兵一去﹐我勢已孤﹐亦難獨戰﹐則七里澗之恨﹐永不能消。又恐復至鄴城問罪﹐事亦難了﹐還當思計進取是也。「成都王曰﹕」昨者兵士見聖駕一出﹐卽皆如羊遇虎﹐孤是所以慮而欲罷耳。「丘統曰﹕」不然﹐善用兵者能因敗而致勝。今長沙王恃兩戰得利﹐不虞吾再進﹐此自然之理。亟宜協同張方之兵速趨七里澗﹐據其形勝﹐乃出其不意也。此到彼處﹐不過四十里之程﹐半夜可至﹐比及天明﹐營壘已成。吾等大兵俱去沿堤守住﹐彼縱出兵﹐無柰我何矣。那時或攻或守﹐看緊慢而行﹐有何懼哉﹗長沙王見吾兵逼近皇城﹐亦不敢出城立寨以戰我等。脫彼無知來攻我等﹐我只固守莫出﹐待其疲敝﹐盡力殺他一陣。京兵一敗﹐卽皆逃入城中﹐閉門拒守矣。然後分兵把其門路﹐巡掠四方﹐阻其樵牧﹐我以足食之兵困一空城﹐不過半月﹐樵蘇必竭。且府庫久虛﹐民皆窘極﹐若一不給﹐卽便生變﹐自然陷矣﹐何用戰爲﹗「成都王聽言大悅﹐乃重款張方﹐給與糧仗﹐慰使與石超﹑牽秀引兵四萬﹐靠晚銜枚先起﹐疾趨而進。再命馬瞻﹑林成與王彥﹑和演引兵四萬次發﹐以應前軍。張方等馳至七里澗﹐方及半夜﹐卽令軍士分數十里築成營壘﹐沿堤占截把住。後軍四更又到﹐一夜皆完﹐極其牢固。天明時﹐成都王自至觀看﹐心中大喜。

長沙王自殺敗二處之兵﹐只道張方無糧必退﹐並不議及軍旅。第五日早起﹐未及入朝﹐城外報至﹐言﹕」關中﹑鄴城之兵乘夜復至七里澗﹐據住堤岸矣。「長沙王聽言大驚﹐急令將官等領兵出戰﹐阻其勿築營壘。及兵至澗﹐已被守定。長沙之兵攻擊﹐不能動。挨至午後﹐張方﹑石超﹑王彥﹑郅輔等分四路衝出﹐勢不可當﹐京兵饑倦﹐抵敵不住﹐敗走入城。次日復出﹐再戰又敗﹐遂被成都王催兵圍住。困至半月﹐城中無援﹐樵蘇困極﹐糧食欠缺﹐斗米千錢。詔命所行﹐不過一城而已。長沙王甚憂懼﹐南中郎將祖逖進言曰﹕」臣有一計﹐可退張方之兵。方兵一去﹐鄴兵勢孤﹐可以破矣。「長沙王曰﹕」計將安出﹖「逖曰﹕」臣前徵漢之時﹐河間王世子司馬暉欲奪衙博之兵配其部下﹐雍州刺史劉沈面斥不從。張方回兵﹐謗譖劉沈﹐河間王怪其忤己﹐遣人持書與爭衙博之界﹐沈又巽辭直拒﹐以爲封疆不可紊亂。河間王屢欲並吞雍州﹐無隙可指﹐故未及發耳﹐劉沈亦甚爲之提備。此人素懷忠義﹐剛烈勇決。可下詔至雍州﹐言河間張方心包不道﹐興兵犯闕﹐困帝於洛陽﹐不肯退兵。備辭慨切﹐令其檄會鄰郡﹐興兵襲取長安﹐則司馬顒必召張方回兵﹐此圍可解﹐乃孫子趨魏救韓之策也。「長沙王聽計大喜﹐卽奏帝差使臣持密詔星夜至雍州﹐告以國遭大難﹐逆臣犯闕﹐語意甚切。劉沈得詔﹐乃會僚佐共議﹐言﹕」朝廷被成都﹑河間兵困洛陽﹐今下詔命我檄會鄰郡﹐襲取長安﹐以擒司馬顒。然則何郡可肯助我﹖「眾僚佐曰﹕」新平太守張光乃心王室﹐請他到共議﹐必有主意。「沈乃遣人飛馬前去﹐邀請張光同來看詔。

光聞朝廷有詔﹐乃馳赴雍州。劉沈接入﹐以詔付看﹐張光東首流涕曰﹕」忠孝二字﹐五倫之先。人生在世﹐若無五倫以典﹐禽獸無異矣﹗今河間王不以漢寇爲意﹐反乃骨肉自殘﹐圍帝於都城﹐黨惡以犯上﹐不顧仁義﹐廢棄綱常﹐天地之所不容﹐人神之所共怒﹗名公若合衙博數郡之兵﹐奉詔討逆﹐此不世之偉勛也﹐何爲而猶豫哉﹗「劉沈曰﹕」但恐河間兵廣勢大﹐事有不濟﹐反惹禍耳。「光曰﹕」今張方等遠事洛陽﹐我興大義﹐獲梟逆臣﹐爲國靖難﹐列名史冊﹐樹功雲臺﹐此我輩之幸也。設或不濟﹐亦得效忠赴義而死﹐萬載忠魂流芳不泯﹐不勝於助逆求生者乎﹗「劉沈聽言﹐決意曰﹕」吾當蹈義而死﹐不爲諂逆而生也﹗「乃遣其子往諭鎭西將軍衙博﹐衙博聞詔﹐泣而從之。遣人合蕩寇鎭東將軍皇甫澹﹐起兵西赴。澹乃皇甫商之弟﹐見說張方圍京﹐卽起本部人馬進屯鄭邑﹐以備接應。劉沈﹑張光﹑衙博等合五萬餘人﹐徑襲長安﹐以牽制張方﹐救解洛陽之急。司馬顒見劉沈等合兵來攻﹐乃連夜遣飛使趣張方回救長安。張方聞召﹐乃進稟成都王﹐言﹕」長安被攻緊急﹐臣欲回救﹐特來告知大王。但京城垂破﹐只在旦夕﹐大王切不撤圍﹐少縱再合難矣。臣料劉沈非吾之敵﹐破之必矣﹐一月可以往返﹐大王須善耐之。吾畱林成﹑馬瞻部兵二萬與大王調用﹐臣去就來。「成都王從之﹐遣方與﹑郅輔等將兵四萬﹐擄掠洛陽近郊財物﹐就擄官私奴婢萬人西去﹐救援長安。劉沈探知河間王去取張方回兵﹐乃催各部人馬徑渡渭水﹐連夜直搗長安。

河間王見雍州兵到﹐慌命刁默﹑呂朗﹑席薳﹑王闡等率眾出城退敵。兩軍相遇﹐擺開陣勢﹐各皆擂鼓而出。河間王遙謂劉沈曰﹕」孤與卿家地土連界﹐心腹相通﹐乃友愛君臣也。今孤因長沙王負功專政﹐故與成都王合兵問罪﹐又非反背朝廷。卿何聽長沙王而惡孤﹐無故興兵至此﹐與人結怨﹗「劉沈曰﹕」大王興兵上伐天子﹐臣今奉詔以討叛逆﹐非論友愛之日也﹗「司馬顒大怒曰﹕」誰人擒此反背賊奴﹐以正妄言之罪﹖「言未畢﹐陣中首將王闡舞刀殺出﹐衙博跑馬接住。二人戰上三十餘合﹐王闡不能抵敵﹐退後而走﹐呂朗忙來戰住。不二十合﹐槍法又亂﹐席薳﹑樓褒雙出﹐劉沈揮晉邈﹑霍原﹑夏本等一齊衝出。正在混戰﹐皇甫澹引兵來至﹐殺得顒兵大敗而走﹐奔入城中。衙博﹑皇甫澹奮勇當先﹐追殺入城﹐早被顒兵將城門閉上﹐衙博等後軍皆不曾得進。博﹑澹二人進城十餘里﹐殺死兵馬無數﹐見後軍不繼﹐連忙殺轉城邊來開城門。顒將刁默在城上看見﹐大呼曰﹕」可急放下閘板﹐毋使二賊走出﹗「衙博聽得﹐馳馬疾前﹐砍死守軍百餘。皇甫又來奮殺至。衙博撇了軍士﹐向前一刀﹐砍下鎖鈕﹐正才伸手拽門﹐被城上閘板墜下﹐壓著馬頭﹐衙博落地﹐皇甫澹急來托住。二人方欲從下而出﹐只見上面閘板疊連墜下﹐皇甫澹連人帶馬俱被壓死。衙博回步欲殺守兵﹐已皆散去﹐並無一个。只見王闡﹑呂朗等帶兵趕來﹐逼於城下﹐亂箭將衙博射死。可憐兩个英雄猛將﹐一時誤死於長安門下。劉沈等見二將不在陣內﹐疑其追殺入城﹐急叫兵士攻打城池﹐只見城上將衙博﹑皇甫澹之頭擲下。眾皆大驚失志﹐戰气頓喪。劉沈等乃令軍士退後紮寨﹐再行計議。兵士得令﹐卽皆罷攻。呂朗﹑刁默等見其退動﹐與王闡﹑樓褒分兩路殺出。時天色將晚﹐軍兵亂竄﹐張光﹑劉沈各不相顧﹐晉邈誤入顒陣之中﹐被席薳所斬﹐霍原亦被呂朗所殺。刁﹑呂等追趕一程﹐因黑暗收兵入城。劉﹑張等亦暫紮下﹐至天明﹐抽身欲回雍州。行不二十里﹐見前面旗幡蔽日﹐乃是張方﹑郅輔等兵到﹐兩邊於路廝戰。又值長安城中追兵趕到﹐雍州兵被兩頭夾攻﹐當之不住。張方生擒夏本﹐息援心慌﹐亦被郅輔所殺。劉沈﹑張光二人不顧兵士﹐奪路先走﹐餘皆四散奔潰。張方將欲收兵入城﹐張輔﹑郅輔曰﹕」張光﹑劉沈垂敗已極﹐正猶漏网之魚﹐不可使之逃於深淵。假吾二人精兵萬人﹐連夜追去擒轉﹐以斷禍根。「張方壯之曰﹕」二公肯代吾行﹐成功必矣﹗「各撥鐵騎五千﹐如飛而去。雍州兵馬因連戰兩日﹐黑走半夜﹐盡皆疲瘁﹐行走不上。將近渭河﹐正欲整頓將渡﹐忽聽得喊聲漸至﹐急忙立定﹐張﹑郅二將早已趕到。河中無船﹐軍士無處可逃﹐盡皆跳入水中﹐死者不可勝數﹐張光﹑劉沈悉被所擒。張輔押劉沈先到﹐送見河間王。王謂劉沈曰﹕」孤與卿唇齒相援﹐心腹相倚﹐未嘗輕慢於君。今乃悖知己而結冤﹐天不肯耳﹐故致自損。「劉沈曰﹕」旣得心腹相倚﹐則不當有奪衙博之箋也。吾玆誤陷﹐是天不佑晉室耳﹐不必相問。且知己之惠輕﹐君臣之義重﹐沈不敢有負天子之詔﹐竭盡己忠。若量彊弱以苟全﹐徇私義以欺君﹐吾不爲也。投袂之日﹐期在必死﹔菹醢之戮﹐自甘如飴。但恨不能捷於朝﹐是衙博入城之誤也。速請加誅﹐早見先帝於地下耳﹗「顒知其心不苟﹐畱亦不從﹐乃令斬之以全其忠。頃而郅輔又押張光至﹐河間王曰﹕」汝與劉沈協謀攻我﹐天理不容。今日被擒﹐有何話說﹖「光曰﹕」吾爲劉雍州畫策者實也。奉詔伐叛﹐誼不容辭﹐事𨿽無成﹐吾之忠心已盡。卽今漢寇方熾﹐而殿下等不協力以匡王室﹐反乃骨肉自殘﹐獲罪先帝稔矣﹗吾今獲罪﹐左右無過爲晉。未嘗助漢附成﹐爲逆爲亂﹐死無愧也﹗「顒見光言慷慨﹐臨死不懼﹐乃釋縛宥之。表光爲司馬��有詩一首﹐贊美張光﹑劉沈二人爲國忘身之忠曰﹕

逆圖河間禮神畿﹐二士忠誠憤國危。天道反常忠義絕﹐致令晉室自支離。

當日司馬顒因雍州兵犯長安﹐召回張方﹐救援根本﹐以退劉沈等兵。不期四州之兵﹐一戰盡被司馬顒所破﹐新平﹑雍州悉爲所並﹐關中無事。復令張方等益以呂朗﹑刁默﹐帶領得勝之兵﹐日夜兼進﹐往洛陽協助成都王共圍長沙王。長沙王自張方回長安後﹐數以兵馬出戰﹐希退鄴兵。又有林成﹑馬瞻爲援﹐因此互相勝負﹐圍不得解。又直張方等再到﹐兵將𨿽勇﹐柰是以臣犯君﹐有朝廷在內﹐兵士不敢盡命攻城﹐以是自八月圍至十月。城𨿽不陷﹐柰因乏食﹐牛馬殺盡﹐樵蘇不通﹐拆屋炊煮﹐人民餓死者相枕藉﹐肌股之肉﹐人皆竊去食之﹐號哀之聲﹐日夜不息。京兵被殺者三萬餘人﹐關中﹑鄴城之兵前後被長沙王所殺者七萬餘。惠帝見城中困極﹐外兵亦疲﹐乃召中書令王衍﹑光祿勛石陋議之曰﹕」成都﹑長沙二王皆武帝子﹐朕之兄弟﹐實連枝之手足也。二卿可持吾詔券出城﹐勸諭司馬穎﹐使其退兵﹐分隊而治﹐免得骨肉自殘。「二人領命﹐直至成都王寨中﹐宣諭惠帝之意。成都王不奉詔命。長沙王知事難解﹐乃修書一封﹐遣使送與成都王。書曰﹕

先帝應干撫運﹐統一四海﹐勤身苦己﹐克成帝業﹐慶流子孫。向因孫秀作逆﹐反易天常﹐弟等興義﹐復還帝位。齊王恃功﹐肆行非法﹐上無燮理之能﹐下無輔佐之績﹐遂彼讒慝﹐離逖骨肉﹐天怒人怨﹐尋已蕩除。吾之與弟﹐友予十人﹐同產皇室﹐受封外郡。咸不能闡敷王教﹐經濟四夷﹐使竊據川蜀﹐劉淵虎視平陽﹐黑侵冀北﹐翹望河東。賴弟威鎭鄴都﹐太尉雄居關內﹐是以川寇不敢西出﹐漢賊不敢南窺﹐故朝廷托以爲二寇之屏障﹐未及迎歸輔治﹐勉彊權以政事﹐付與劣兄參理。吾自受任以來﹐日夜勞思﹐小心翼翼﹐未敢有毫忽不循臣職也。設有事關國體﹐才力之所不及者﹐亦皆詔啟王弟﹐詳議可否﹐方始行移。此劣兄之心所以同於向日之葵﹐天地神明之可共鑑者也﹗弟試察之﹐使兄有塵纖不忠之處﹐願就錫鑊之烹﹐不使外人聲吾罪耳。但以二王勤王之功未白﹐是不才之慮念失檢也﹐以故致太尉與弟祖兵百萬﹐重圍宮城﹐相守六十餘日﹐死傷幾十餘萬﹐匪國恩之不慈﹐實存心之太窄耶﹗今奉寸楮﹐勸弟還鎭﹐以寧家國﹐令宗族無羞﹐子孫之福也。如其不然﹐當念骨肉分裂之痛﹐以善待之。毋致手足毀傷﹐徒爲廢軀﹐以貽後人之笑﹐弟其諒之﹗

成都王看其書意﹐心下惕然﹐乃召長史諸將佐與張方等入帳﹐以長沙王之書示之。眾皆慘惻﹐相與言於成都王曰﹕」今大王興兵至此﹐二月有餘。城中死傷枕藉﹐而軍民無變者﹐蓋爲長沙王忠心輔政﹐無罪可伐﹐故皆悉力願與共守耳﹗且途人亦言二王不別忠佞﹐以致損傷數十萬無辜之命﹐王自未之聞也。「成都王曰﹕」曲在我等矣﹗諸將且散﹐待吾思之﹐來日再議。「當時外見成都王有追悔之心﹐作詩一首嘆曰﹕

大廈將傾四柱欹﹐故交門戶亂交摧。成都方有撐持意﹐又遇姦讒構禍機。

第七十四回

司馬越害長沙王

卻說成都王見長沙王之書及諸將之語﹐乃按住兵馬﹐三日不去圍城﹐思有退去之意。惟張方心中不肯相從﹐未及起發。東海王在朝﹐常阿附齊王﹐思幸用事﹐被成都﹑長沙攢謀害了齊王﹐常懷不平之意。及是見其兩仇殺﹐正欲思斃長沙王以迎成都王﹐慢行己志。聞知成都等欲有退兵之心﹐密召心腹將何倫議曰﹕」二王起兵來此﹐長沙王勢力將屈﹐亡在旦夕。反被其一封書辭說動﹐卽欲退兵。若此﹐則齊王之冤無能得伸矣﹗「何倫曰﹕」殿下欲遂己意﹐必須畱住二處之兵以爲外勢﹐方能去得長沙王。「參軍劉洽聞知其謀﹐急入諫曰﹕」齊王之敗﹐非是不忠﹐固當憫之。但以固位專權﹐董﹑葛等驕橫倚勢﹐致自誤耳。今城中如此困極﹐長沙王盡忠不輟﹐豈可因私害公﹐而生異心也﹗「司馬越不聽﹐密遣人出城約合張方﹐言﹕」城中人民皆已怨變﹐旦暮便要出降﹐焉可退去。且功將垂成﹐而頓棄之﹐豈智者之所爲﹖將軍但再圍數日﹐吾自著人開門﹐以迎大兵﹐諸公不勞用力而成功矣。「張方從其言﹐乃竟去見成都王告知﹐成都王猶豫不答。方乃密約石超﹑牽秀﹑和演共議曰﹕」我等以數萬兵士之命﹑十餘萬錢糧圍困長沙﹐今將成功﹐而聽彼一紙之書﹐卽便退兵﹐又無功勞﹐怨積恨結﹐知是福也禍也﹗冤家只做一次﹐我等依不得長沙王之書﹑成都王之意﹐明日只管引兵圍住﹐盡力攻打﹐看東海王如何行移。倘果獻門﹐禍根可斷矣﹐豈不善乎﹗「石超等曰﹕」將軍之言是也。「乃卽不待主命﹐率領兵士圍住城門﹐竭力攻打。

長沙王在外督兵守城﹐東海王在內召諸衛士分付曰﹕」今河間﹑成都二王悉力攻城者﹐非怪朝臣而怒都民也﹐乃恨長沙王獨專國政﹐而忘二王伐齊之功也。今城中被圍﹐人民相食﹐外無救援﹐怎能退彼﹗且張方一怒﹐而劉沈﹑張光二大郡之兵全部遭擄﹐不日吾等皆爲所擒矣﹗何不今夜卿等助我先收長沙王﹐然後奏過惠帝﹐廢出金墉城﹐則二王之兵不戰自退﹐可以保全一城之命。何故同彼苦守﹐而甘餓死溝壑哉﹗「將士聽說﹐皆念長沙王赤心輔國﹐忠正無訛﹐不應而散者三停之二﹐內有五百餘人不去。東海王恐事有泄﹐急命本部親兵﹐合衛士共一千人﹐謂之曰﹕」諸君肯從我取富貴﹐皆在此夕﹐各宜用力﹗「乃潛至議事堂﹐將長沙王執住﹐令兵士監拘密室﹐入內奏帝曰﹕」今河間﹑成都二王﹐起兵犯闕﹐非敢有他意﹐但欲廢長沙王不許執政耳。目今糧艸已盡﹐外無救兵﹐人民餓死﹐軍士饑疲﹐將爲變矣﹗乞陛下下詔削長沙王之官﹐貶爲庶人﹐以退二王之兵﹐則社稷方保無事。「惠帝曰﹕」長沙王忠而無過﹐豈可枉廢﹗「越曰﹕」長沙王𨿽然無過﹐陛下豈可不捨一人之官職﹐而救滿城之性命。軍兵一入﹐玉石不分﹐陛下能保全乎﹗「惠帝猶豫不肯﹐東海王命軍士喧噪廷鬧﹐曰﹕」今若不從眾請﹐變必不測矣﹗「惠帝乃只得勉彊點首而嘆曰﹕」今之事無得由朕矣﹗「東海王卽便宣言曰﹕」聖上有旨﹐命貶長沙王爲庶人﹐送往金墉城居住。「暗使何倫帶兵悄悄押送而去。密通張方﹑石超湧搶入城﹐下詔安慰上官巳﹑王瑚等。諸將見外兵進入內﹐鋒威不盛﹐皆詬東海王懷妒﹐相與私議﹐欲劫出長沙王爲帥﹐以拒二王之兵。

司馬越竊聞眾意﹐心中大懼﹐急與何倫共謀曰﹕」若一再劫出長沙王﹐成都無恙﹐我則被其害矣﹐將安處之﹖「倫曰﹕」急宜說激張方先往金墉城殺了長沙王﹐除了禍根﹐則好別行他計矣。「東海王大喜﹐卽從其計﹐密遣人往說張方曰﹕」朝中諸將皆欲劫出長沙王﹐以拒殺汝等。若一遂眾之謀﹐彼皆盡心協力而前﹐則勝敗未可量也。你可火速提兵﹐徑往金墉城除了禍囮﹐方免大害。「張方聽言﹐卽遣刁默﹑郅輔引兵二千趕到金墉﹐將長沙王擒住﹐卽欲殺之。長沙王曰﹕」孤在朝中輔政﹐並不曾有惡及於藩王﹐驕傲朝臣﹐暴虐百姓﹐恣橫矜大。今蒙聖旨令居金墉城﹐待他日事明理析﹐手足追悔﹐以別忠佞耳。且河間﹑成都皆吾骨肉﹐吾無纖毫罪惡﹐何致於死﹗若必欲殺吾﹐請面見二王﹐明聲吾罪﹐然後引頸受刑﹐死甘瞑目。「眾刀劊聞其言壯理正﹐不敢枉害。郅輔謂刁默曰﹕」若此殺彼﹐我得害忠之名矣﹐何以處之﹖「刁默曰﹕」捉虎容易放虎越難﹐旣已擒綁親王﹐吾等犯上之罪著矣﹐可以我等之命易彼之命乎﹖今但如此如此而行﹐則彼無怨矣。「乃將長沙王去其衣著﹐艸衫綁系柱上﹐慰之曰﹕」受君命以國法不得不如此。殿下但聊寧耐一日﹐明日面君﹐必有恩例。臣適聽所言﹐亦皆惕然﹐始知殿下之枉。「時直十月﹐天气甚寒。長沙王曰﹕」卿等旣有憐忠之仁﹐且放我起來穿衣。過此一夜﹐倘得活命﹐吾必以恩報之也﹗「輔曰﹕」軍校們可取殿下衣服來。「軍校曰﹕」不知何人拿去了﹐尋覓不見矣。「刁默曰﹕」旣無衣服﹐可討火二盆﹐放於大王身邊﹐聊敵寒气。待我來查究衣服。「軍士乃以猛火三面炙之﹐長沙王不能動﹐身軀又胖﹐炙至二更﹐口漧鼻燥﹐心下焦煩﹐不勝其苦。忍耐不住﹐乃叫軍士討水飲之。郅輔曰﹕」夜深無水﹐軍中有涼酒﹐大王權飲幾盞﹐待我令人去取水答應。「卽將藥燒酒與飲。長沙王口渴之甚﹐見涼酒連喫數盞﹐至天明無水﹐乃七孔流血而死﹐時年二十八歲。後司馬穎亦二十八歲死﹐人皆以爲天報之應。軍士見長沙王枉死﹐盡皆傷感淚下。後晉史官幹寶斷曰﹕

長沙王材力絕人﹐忠槪邁俗。投弓掖門﹐落落挺壯夫之气﹔馳車魏闕﹐凜凜懷烈士之風。𨿽復陽九數屯﹐在三之情無奪。撫其遺節﹐終始可觀。悲夫﹗爲賊越所害。

又贊曰﹕

長沙奉國﹐始終靡慝。功虧一簣﹐奄懼讒賊。

成都王旣入京城﹐乃卽招慰長沙王兵士﹐入朝面君﹐俯伏謝罪。惠帝慰諭已畢﹐乃謂成都王曰﹕」長沙王忠正無罪﹐廢之已過﹐何該致死﹗「成都王亦嘆惜曰﹕」此張方﹑郅輔之殘忍﹐實司馬越不仁之所使也﹗「乃命長沙王故將劉佑往金墉﹐以王禮收葬長沙王。成都王旣定洛陽﹐乃命司馬越爲尙書令﹐協理庶事。將皇甫商﹑宋洪及羊玄之斬於東市﹐廢皇后羊氏及太子司馬覃。以石超爲京營都督﹐分屯十二城門﹐凡殿中宿衛之士﹐己所忌者﹐盡行更去﹐分布親黨於朝。羣士與將佐等勸成都王宜加九錫﹐穎欲從之﹐盧志諫曰﹕」夫九錫者﹐乃亂世旌獎有功臣宰之殊禮。今殿下乃皇室至親﹐出入乘輿﹐節鉞前導﹐服佩衮冕﹐禮備彜章﹐富貴已極。而九錫﹐臣不知其何爲也﹗且前後各王加九錫者﹐曾不能有一个永享遐安﹑保全軀體者﹐而殿下豈不鑑之﹖爲今之計﹐惟有謙退入鄴﹐永守藩職﹐毋蹈汝南冏﹑義之轍可也。長沙之忠﹐誰不哀之﹐豈有無咎殿下者乎﹗「成都王怒其多言﹐叱之使退。盧志見成都王不聽其言﹐慮禍將及﹐憂懼成病﹐三日點水不能入口。成都王甚加懊悔﹐卽帶盧志一同歸鄴醫治﹐以朝事權托東海王與石超。東海王得委國政﹐懼無智士謀議﹐聞舊齊王掾孫惠逃隱在鄴﹐使人請去。成都王因盧志病﹐亦欲尋其咨議﹐去召時已被取入洛矣。

不說成都王在鄴少人計議﹐且說張方辭成都王回關中﹐進見河間王﹐具言﹕」成都歸鄴﹐以石超在朝代事﹐我故回見大王復命。「河間王聽說﹐乃遣人上表﹐言﹕」宜以成都王爲太弟﹐詔入東宮﹐以衛政治﹐以壯國本。司馬覃已廢﹐且在衝幼﹐不宜再入。「惠帝勉受其奏﹐不行頒召。時朝中無柱石大臣﹐國政紛亂。石超以武夫將佐擅權僭侈﹐干預政事﹐不欽憲典﹐臣僚盡皆不平。又值成都王殺其所忌者數百人﹐皆忠諒無辜之輩﹐由是滿朝之人皆惡其所爲不道﹐咸思長沙王忠正﹐無不嘆息。司馬越知之﹐亦召心腹何倫議曰﹕」吾所以去長沙王者﹐借穎之勢去其難者﹐而再去司馬穎有過之異者。不意司馬顒表彼爲皇太弟﹐則天下半屬於彼。而石超匹夫﹐如此在朝狂罔﹐我等是爲其作鷹犬﹐而無稱心之日矣。事將柰何﹖「倫曰﹕」若還患彼﹐宜於此時。趁其未入東宮﹐亟召長沙王舊將上官巳等商議﹐道與成都王使張方殺害長沙王之事﹐以他今爲皇太子﹐倘一得嗣大位﹐汝等恐皆不爲穎之所容﹐宜早圖之。若得不懷私恨﹐從吾之語﹐卽與合計攻殺石超。再立淸河王爲太子﹐大權豈不在於我王乎﹗「東海王大喜﹐卽召上官巳﹑王瑚﹑成輔﹑逯苞﹑陳珍﹑劉佑等入內府﹐密議其事。陳珍等皆欲爲長沙王報仇﹐攻超等以罷成都王太弟之議﹐乃卽贊言曰﹕」大王若肯誅石超而復立皇后﹑太子﹐以正兩宮﹐實千載一時之勝事也。吾等願效犬馬之勞﹐共除國賊。「東海王曰﹕」卿等肯助﹐以當速發。「何倫曰﹕」今鄴城諸將分布於朝﹐非是石超一人﹐安可造次﹗則須以計去其牙爪﹐方能濟事。且成都王勢焰方熾﹐倘一不密﹐內外俱發﹐殿下將何爲敵﹗「越以問於劉洽﹐洽曰﹕」皆非也。成都王謙退歸鄴﹐以殿下爲尙書令﹐行朝中政事。彼𨿽位髙職重﹐不過遙受其名。且皇太弟是河間王表舉﹐非彼自擅也。皇后以父羊玄之黨附長沙王而廢﹐太子是齊王所立﹐彼心忌之﹐日後朝中自有公議。今石超倚勢橫肆﹐當以書達知成都王﹐令其以別將代領京兵﹐使召歸鄴﹐豈不兩全其美乎﹖若無故以軍攻殺石超﹐則又是與成都王結怨﹐致成仇殺﹐國家無寧日矣﹗「東海王曰﹕」此迂腐之言也﹗「陳珍﹑王瑚希其意﹐乃獻計曰﹕」今朝中惟大王一人矣﹐何事不可爲﹗當設一宴﹐先請郭勱﹑和演與董洪﹑郭嵩四人殺之﹐除其羽翼﹐然後攻殺石超。超以一匹武夫橫行殿陛﹐朝臣誰不嗔怒﹗今因人情舉事﹐但奮臂一呼﹐盡皆左袒矣﹐斬石超者豈王一人乎﹗待除此賊﹐然後復立皇后﹑太子。奏帝下詔﹐數成都王伐君害忠﹑殺兄廢後﹑勒立太弟之罪﹐奉駕親徵﹐圍住鄴城﹐一鼓可下矣﹗成都王去彼五人﹐其勢便弱﹐急宜行之。「東海王曰﹕」一人可以計除﹐四賊皆亦勇士﹐焉言卒謀。「王瑚等曰﹕」大王只顧修書備酒去請﹐都在小將二人身上。「東海王大喜﹐卽使去請和﹑董﹑二郭﹐言﹕」我王特請四位將軍與石殿帥﹐共議機密﹐欲請成都王入朝﹐以繼大位。「四人只道是眞﹐忻然卽至。東海王曰﹕」今孤特請將軍等小酌一敍﹐明日煩一位徑到鄴﹐請皇太弟來接天位﹐則君等皆開國元勛矣﹗「四人稱謝。忽見使者走到﹐回言石超將軍朝中有事﹐明日自來相拜。東海王卽與四人共飲﹐只何倫﹑宋冑二人陪飲。未及十巡﹐王瑚﹑陳珍﹑上官巳﹑成輔﹑董拱﹑劉佑六將帶兵湧出﹐與何﹑宋二人兩兩捉一个﹐卽時斬之。遂下令與三衛六軍﹐言﹕」朝廷道石超假虎張威﹐欺侮君臣﹐奉聖旨收監問罪。汝等當從詔命﹐爲國效力﹐各有封賞。「三衛兵士聽言﹐皆惡石超殺害其父兄子弟﹐盡欲報仇﹐齊聲應諾﹐皆執械前驅。早有人報知石超﹐言﹕」東海王已害和﹑董等﹐今帶兵來﹐收汝問罪﹐卽便到也。「石超聽報大驚﹐乃越墻望僻徑而走。東海王軍兵將集﹐人報石超單身已逃出城去了。

東海王恐成都王興兵問罪﹐朝中無主﹐乃矯帝命會集文武百僚﹐復立皇后並淸河王覃爲太子。糾眾上本﹐劾司馬穎﹕」逼帝圍洛﹐廢後殺兄﹐大無臣禮﹔勾結河間﹐請爲太弟﹐明思奪位﹐不軌之心﹐灼見灼知。乞陛下請太子監國﹐親率六軍﹐以長沙王忠將上官巳等爲前臣﹐臣等保駕﹐直至鄴城﹐擒穎並石超問罪﹐以正國法。否則超逃回鄴﹐不日張方等將復騷擾京邑也。「帝曰﹕」穎退歸藩﹐恐無此意。石超以不能服眾而逃﹐皇弟不宜造次。前日長沙王之忠義﹐亦被汝誤也。「東海王見帝所言﹐有疑言謀害之意﹐料其不從﹐乃矯詔以陳珍﹑上官巳爲前部先鋒﹐王瑚﹑逯苞爲左軍﹐成輔﹑宋冑爲右軍﹐何倫﹑劉佑爲護衛﹐宋淇﹑董拱等皆隨軍聽調。彊扶惠帝上鸞輿﹐眾官員皆不敢從﹐惟侍中稽紹一人隨帝。將起﹐有友人秦準密止紹曰﹕」人無過而伐之﹐謂之忿兵﹐忿則必敗。此去徵鄴城﹐安危未測﹐勝敗難必。君家一人欲往﹐自度有家藏佳馬乎﹗「紹正色曰﹕」臣子扈從乘輿﹐死生以之﹐縱有佳馬﹐將何之乎﹗「言訖而起。東海王統領長沙舊部並京衛兵馬﹐共計十萬﹐至安陽下寨﹐遣使持詔責數成都王之罪。卻值石超自洛陽逃回﹐具言﹕」東海王暗地謀害郭﹑董四人﹐合兵攻我﹐我料難敵﹐故此越墻私走。彼今奉駕親徵﹐隨後就到。「成都王聽言大怒曰﹕」潑賊如此無禮﹗吾當率兵擒此無義之徒﹐以伸長沙王之恨。「道猶未了﹐君詔早到。使臣當面宣讀﹐數其惡罪﹕」兩番兵逼洛陽﹐害殺齊王﹑長沙﹐盡除手足﹐請爲太弟﹐欺罔太甚。又廢太子﹑皇后﹐思圖帝位。今以司馬越爲掌兵總帥﹐上官巳﹑陳珍爲先鋒﹐禦駕親徵﹐大兵十萬﹐已在安陽。可速捉拿石超﹐自來謝罪﹐免加誅戮﹐以全親親。「成都王聽旨大驚﹐急召眾將議曰﹕」長沙王是彼暗說張方害死﹐圍洛陽是他不教張方收兵﹐今獨坐罪於我﹐奉駕親徵﹐此是思欲去吾﹐而擅權篡位也﹗使命至此宣召﹐若去辧明﹐必遭越賊所害﹔不去辧明﹐又涉違忤朝廷﹐必致加兵挑戰。戰則又恐兵勢不及﹐已失數將。卿等有何髙見﹖「時東安王司馬繇閒居在鄴﹐其侄瑯琊王司馬睿有兵二萬﹐徵漢回兵﹐與叔共處未去。見成都王問眾﹐恐眾將要引兵抗戰﹐卽先上言勸曰﹕」我國家皆因骨肉自殘﹐致弱根本﹐寇盜四發﹐遂使兵戈不息﹐萬民塗炭。今旣天子自來﹐宜當釋甲﹐縞素出迎。豈可以兄弟君臣﹐自相仇殺乎﹗我旣盡爲臣之禮﹐天子又豈不以禮相待手足乎﹖「成都王不答。石超曰﹕」王言固是﹐於勢有所不可。前日長沙王之死﹐何曾得由帝命﹖今旣道是駕親徵鄴﹐焉可自投羅网﹗「東安王又曰﹕」此是張方背後所爲耳。「長史崔曠曰﹕」殿下者爲宗社親親之義﹐建此大議也。只恐東海王心中不仁﹐復有張方之使﹐那時進退難矣﹗「牽秀曰﹕」長史之言是也。若依東安王之勸﹐則是將身投籠﹐任其縶縛矣。倘一時變生﹐囚遣金墉﹐欲爲東海掃門之卒不能矣﹐焉知其不加害乎﹗今鄴城堅固﹐有兵可守﹐東海王所將長沙之士﹐倉卒歸附﹐未卜必勝。當與一決雌雄﹐安得束手待斃﹗戰如不勝﹐則當閉城而守﹐求救河間王﹐共抗不義﹐何可從詔之誑耶﹗「成都王從其議﹐卽請東安王爲助。繇不從﹐以正道切責成都王﹐成都王乃殺繇而奪其兵。瑯琊王司馬睿懼害﹐獨與王導﹑潘仁﹑伏尙逃出﹐欲奔告帝而去。司馬穎乃命石超﹑趙讓爲前軍﹐王彥﹑李毅爲左軍﹐陳眕﹑王斌爲右軍﹐牽秀﹑陳昭爲後軍﹐公師藩﹑和淳爲救應使﹐引兵八萬﹐出黎陽津以拒東海王之兵。晉之史官見司馬氏皆因自相屠戮以致敗亡有斷﹐斷八王曰﹕

晉自惠皇失政﹐難起蕭墻﹐骨肉相殘﹐黎元塗炭。胡塵警而天地閉﹐戎馬振而宮廟隳。攴屬肇其禍端﹐膻羯乘其釁隙。悲夫﹗《詩》之所謂」誰生厲階﹐至今爲梗「﹐其八王自相殘害之謂歟﹗

第七十五回

王浚大破司馬穎

晉惠帝駐蹕安陽﹐行詔入鄴﹐見司馬穎兵出黎陽拒敵﹐乃召司越等共議其事。陳珍曰﹕」不須憂懼。陳昭﹑陳眕皆吾兄弟﹐待以書去召其來﹐必知彼兵虛實﹐自然可破成都王矣﹗「東海王聽大喜曰﹕」若得如此﹐賢昆仲功當第一矣﹗「珍乃使人潛地去見﹑眕。二人見珍之書﹐卽乘夜遁走見珍。珍引二弟見帝與東海﹐王問﹕」鄴城兵勢彊弱如何﹖「昭言﹕」只有石超﹑牽秀二人欲﹐其他皆不願犯帝。又彊奪東安﹑瑯琊王兵二萬﹐此皆不足爲。只要防其拚命抵殺﹐在初戰一陣耳。若能取勝﹐則不勞而下鄴。「東海王大喜曰﹕」得二卿至此﹐其他不過數人﹐吾有諸將﹐可制彼也﹗「乃大排筵宴﹐款待一班將校﹐商議次日進戰。大家飲﹐誓死以破成都王。成都王在黎陽﹐正欲整頓軍馬﹐以備戰敵﹐忽右軍王斌﹑後軍秀飛至中軍報曰﹕」昨夜三更議事以後﹐陳昭﹑陳眕二人各帶戰﹐不知走往何處而去。「成都王拍案大吒曰﹕」吾事去矣﹗二賊吾勢弱﹐便卽背棄﹐必奔陳珍以從司馬越﹐何無義也﹗「言訖面土色﹐神形俱喪。崔曠曰﹕」大王不須憂慮。昭﹑眕昨夜奔投賊﹐越心必喜。今日定是營中飲酒﹐以爲唾手可破吾軍﹐不以我等意。列位將軍不須歸營﹐今晚黃昏﹐整點兵馬六萬﹐分作三路﹐更起馬﹐殺入安陽大寨。出其不意﹐只此一陣﹐可成大功。各宜力﹐以報和﹑董﹑二郭之仇﹐盡吾同僚之義。「石超﹑趙讓等﹕」此計大妙。吾當捨命前去﹐肯相助者﹐便請面言。「王彥曰﹕」以弱敵彊﹐以寡禦眾﹐必用齊心。除王上與長史畱兵一萬守營﹐者皆去。興衰皆在此行﹐各宜發憤不懼。「兵將盡皆摩拳擦掌曰﹕」徵漢圍洛﹐做了許多威名﹐今日肯落人後乎﹗「成都王見眾气銳﹐親自把酒﹐以壯其膽。眾遂銜枚起發﹐半夜至安陽﹐東海王兵將大多酒醉﹐全然無備。公師藩﹑和淳等八健將將人馬六萬﹐分爲四路﹐一齊發喊﹐突入越營。越軍慌起﹐人不及甲﹐馬不及鞍﹐被石超﹑牽秀﹑王彥﹑李毅四將殺得交橫亂倒。逯苞﹑成輔﹑陳昭﹑陳珍乘醉抵殺﹐盡皆戰死。司馬越亦不顧惠帝﹐獨與馮嵩逃出。上官巳﹑王瑚兵至﹐石超等四將拚死殺至﹐瑚﹑巳醉中起﹐亦當不住。王斌﹑公師藩﹑和淳﹑龔茂四將殺入帝營﹐何倫﹑宋冑﹑劉佑﹑劉洽兩家混戰。又被趙讓撞至﹐一槍刺中何倫左腿﹐放馬逃去﹐宋﹑劉等遂皆奔潰。鄴兵得勝﹐箭如雨點而至。劉洽急扶惠帝上得鑾輿﹐帝頰爲飛矢所中者三﹐血流披頸。劉洽箭中手腕﹐放馬逃走。惟侍中稽紹以身蔽帝﹐叫曰﹕」眾兵士不得有傷聖駕﹗「或曰﹕」帝居九重﹐何聽姦賊所哄﹐自臨軍伍﹐此必司馬越也﹗「乃逼近帝前﹐將稽紹執住。帝曰﹕」吾天子也﹐卿等可退﹗「兵士乃拽紹去﹐帝又曰﹕」此忠臣義士﹐不可妄害者﹗「兵曰﹕」皇太弟有令﹐惟不犯陛下一人耳﹗來此者皆仇黨﹐勢難容者。「遂殺稽紹﹐血濺帝衣。帝驚墮於艸中﹐匍匐而逃。石超至﹐見駕中有璽﹐亟問眾曰﹕」天子何在﹖「兵士曰﹕」適間墜車﹐步行逃去﹐只在前面。「石超乃奉帝轉至營中﹐令兵侍衛﹐自去剿殺餘黨。原屬石超所管京兵皆降﹐超發歸營侍帝。時將辰末﹐帝饑甚﹐問兵索食﹐兵曰﹕」何不食肉糜乎﹖「超回營聞知﹐乃進水飲一碗餉帝。至午時﹐成將追趕司馬越等未回﹐營中無食﹐軍人摘櫻桃獻帝﹐帝食之稱美。見身邊無一人可與言議﹐乃思稽紹之忠﹐不覺淚下。後人有詩嘆稽紹曰﹕

佳友先聲佳馬諭﹐忠臣正色答忠言。丹誠委質丹心赤﹐不爲貪生快著鞭。

牽秀等追趕東海王不著﹐乃亦收兵回轉安陽﹐入寨朝見惠帝請罪。使人報捷至黎陽﹐成都王得報大喜﹐卽與崔曠﹑孟玖等親至安陽﹐迎帝入鄴城駐蹕。攺元爲建武元年﹐加封諸將官職。東海王司馬越領兵十萬出京﹐被石超等殺死二三萬﹐降去二三萬﹐只剩得帶傷殘卒四萬餘人﹐折了大將五員。乃與陳眕﹑上官巳﹑王瑚﹑何倫﹑馮嵩﹑劉洽﹑劉佑﹑宋冑等逃回洛陽﹐奉太子司馬覃爲主﹐以上官巳﹑陳眕等輔之。自乃退回本鎭﹐問於司馬孫惠曰﹕」吾之本意﹐欲討逆以靖朝廷。誰知反被石超所算﹐致兵折將亡﹐劫去天子﹐有何顏面以見天下之人﹗今將柰何﹖「惠曰﹕」大王勿憂。漢王數敗﹐後能得國﹔楚王屢勝﹐終又敗亡。豈可以勝敗論興亡也﹗今大王密請太子之詔﹐言石超劫駕至鄴﹐殘破洛陽﹐大逆不道﹐命寧北將軍司馬騰﹑平北將軍王浚合兵攻其北﹐大王合上官巳等攻其南﹐必可以破成都王﹐而報安陽之恨矣。「越曰﹕」但恐王浚不肯應召。使穎知之﹐又生仇怨﹐反爲不美。「惠曰﹕」前者成都王遣和演爲幽州刺史﹐欲奪王浚之地﹐王浚以兵拒之﹐兩家曾相仇殺。浚常患穎去攻﹐日夜提備﹐每欲報復穎恨﹐第未有便。今若召之﹐彼必忻然而來。但未知東瀛公肯從否。「東海王信其言﹐乃連夜發使到二處會兵復駕。東瀛公騰見檄﹐亦遣使往會王浚。

浚見東海王檄並東瀛公書﹐卽聚眾謀士共議其事。遊暢曰﹕」此回必當赴召者﹐一則匡復惠帝轉洛﹐二則報其奪地之恨。倘獲成功﹐可免北伐之患。但當去約遼西﹑漁陽﹑平城之兵﹐一同勤王﹐則不見我乘報私仇之意﹐又可卜其必勝。「王浚大悅﹐卽發使命往三處而去。不數日﹐猗盧使鮮於長﹑烏桓羯朱領兵一萬來助﹐段文鴦與蘇恕延各引兵一萬來至。王浚見三處到﹐卽日起發。令祁弘領前鋒﹐會同東瀛公﹐徑望鄴都而進﹐至平棘屯紮等齊。伏路守軍飛馬連夜報至鄴城﹐言東海王會合東瀛公﹑幽州總管﹑平城﹑鮮卑﹑漁陽﹑遼西等﹐共七路兵馬﹐已在平棘地方﹐來問殺長沙王﹑東安王﹐劫遷天子之罪。分作三路﹐不日齊到。成都王見報大驚﹐急聚眾官僚等商議退兵之策。尙書令王戎曰﹕」王浚之兵猶可爲敵﹐但鮮卑﹑烏桓之兵﹐粗猛可畏。爲今之計﹐先以重利啖此二部主帥﹐使蘇恕延與烏桓羯朱兵駐於途不進﹐則王浚又不足懼矣。宜亟行之﹗「牽秀曰﹕」以王公所言﹐則是藩王求和於虜﹐乃示以國威之弱也。且有宇文﹑拓跋﹑遼段數處﹐焉能必其卽從也。「戎曰﹕」此等夷虜皆是思利而來﹐欲到中土以圖擄掠財帛耳﹐非實來爲國家宣力。彼得利卽止﹐不得利則必忿狠﹐其獷猛未易當也。「石超曰﹕」前日東海王盡京城之兵而來﹐吾以數萬之兵﹐殺他片甲不畱。王浚遠來至此﹐何足懼哉﹗「成都王壯其言﹐乃以王斌﹑李毅從石超北拒王浚﹐牽秀﹑和淳﹑王彥等拒司馬騰之兵﹐公師藩﹑趙讓遙拒鮮卑等兵。兵分三路﹐前後一齊起發。石超至平棘﹐離浚軍十餘里﹐探得各軍皆未到﹐超謂眾將曰﹕」趁今別兵未集﹐先出兵與王浚一戰。殺退其兵﹐則眾皆气沮﹐不敢來矣。「王斌﹑李毅曰﹕」彼是祁弘爲帥﹐不可輕視者也。「超曰﹕」吾等與彼歷事多久﹐足知手段。只要二公相助﹐彼兵遠至﹐易於戰也。「乃催兵向前布陣﹐王浚亦將兵出﹐兩陣對圓。鄴陣上石超出馬曰﹕」王幽州素稱忠義﹐乃中土名家﹐今何爲勾引夷狄以攻中國士民﹐此愚夫愚婦之所不爲。豈有堂堂大國﹐衣冠世臣﹐而僥此禽獸之幸哉﹗「王浚曰﹕」吾輩乃先朝勛舊﹐安忍賊子暴虐欺君﹐蠹國亂民乎﹗且長沙王忠聞天下﹐皇后﹑太子殊無過失﹐何該廢殺﹖東安王不從爲逆﹐妄自戮之。此皆汝等賊奴助桀爲虐﹐妄謀不軌﹐尙敢巧言亂道﹐抗拒大臣﹗誰先出馬﹐擒此逆賊﹖「道猶未了﹐先鋒祁弘應聲而出﹐石超揮刀接住。二人刀來槍去﹐左轉右回﹐一連戰上了五十餘合﹐气無定息﹐馬不停蹄﹐一時未分髙下。王斌恐超戰弘不過﹐拍馬出助﹐幽州陣上胡矩挺戟接住。未及十餘合﹐刺斜裏一彪軍馬殺到﹐乃東瀛公也﹐李毅慌忙敵住。牽秀見塵沙亂滚﹐料是兩兵接戰﹐飛迅趕至﹐當先殺入﹐接應諸將。王彥﹑和淳亦滚而進﹐混作一團﹐殺得塵漫平棘﹐地黑天昏。

正在鏖戰﹐忽然旌旗塞野﹐喊殺之聲震動山嶽﹐段文鴦﹑蘇恕延﹑烏桓羯朱三路一齊殺至﹐衝得鄴兵七零八落。牽秀急呼眾將﹕」殺回鄴城﹐又作道理。「誰知被王浚帶領王昌﹑王甲始﹑孫緯﹑羯末杯﹑蘇恕回攔住歸路。王彥﹑趙讓﹑公師藩三人奮力衝走﹐石超﹑李毅﹑牽秀﹑王斌﹑和淳殺回﹐被祁弘﹑胡矩﹑段文鴦﹑蘇恕延﹑東瀛公諸將隨後趕至﹐不能得脫。和淳拍馬突殺﹐被蘇恕回所斬。石超乃從側手而走﹐又遇祁弘﹑胡矩雙至﹐超見勢急﹐引刀抵住。未及數合﹐猛見一將紅須赤髮﹑黑臉黃睛﹐威風猛赫﹐狀貌猙獰﹐乃蘇恕回也。超被逼近﹐急欲引戰﹐祁弘槍如雨點而至﹐超脫之不去﹐恕回砍至馬旁﹐遂爲祁弘一槍刺死。王斌看見﹐棄戰而走﹐又遇東瀛驍將劉原趕到。斌怒﹐奮勇接戰﹐五合之中﹐被劉原一刀斬於馬下。牽秀料不能支﹐放馬欲逃﹐見四面八方大將十餘員擁合而至。秀衝突三番﹐不得出陣﹐乃仰天嘆曰﹕」吾經戰陣已久﹐未有如此之窘﹐是乃成都作事不仁﹐吾等助惡之過﹐天不佑也﹐尙望生乎﹗若被所擒﹐非爲勇士﹐何顏見王浚與天下之人﹗「乃拔劍自刎而死。李毅孤身無援﹐被羯朱擒去。成都王十萬大兵全然覆沒﹐剩不上數千殘卒﹐跟公師藩等入鄴。成都王見其狼狽﹐長太息曰﹕」今大軍全沒﹐眼見鄴城不可居矣﹗洛陽城中﹐上官巳等輔翊太子在彼﹐久無正主﹐不若遷駕還洛﹐免使北兵圍城被擄。「乃率眾奉惠帝欲走洛陽。諸王公臣子只道北兵已到﹐各自逃遁﹐不能相顧。穎以牛車載帝而行﹐倉卒不及備行糧輜重﹐王彥等有糧先發在前。

至第二日﹐途中乏食﹐帝命黃門書詔往各官借貸。有中黃門被囊中攜錢三千﹐乃將出買飯﹐以瓦盆進帝。車過武帝之陵﹐帝下車欲往拜謁﹐則左足之履不見矣﹐乃與從者假借一履﹐穿之而拜。惠帝哭倒於地﹐不能興起﹐左右之人見天將日暮﹐彊扶而去。王浚驅兵將欲圍鄴﹐只見司馬穎已遁﹐百姓懼胡夷之擾﹐亦皆避去﹐城門四角大開。鮮於﹑烏桓等之兵皆爭入城擄掠﹐王浚勸諭不住﹐鄴都中庫藏財物悉皆一空﹐老幼殺戮者不可勝數﹐擄去子女萬餘。王浚與東瀛公見眾兵驚害百姓﹐成都王又保帝逃去﹐東海王未到﹐乃各將所擄財帛﹐帶兵歸鎭。有人將此事報至關中與河間王知道﹐言﹕」成都王被王浚等大破﹐全軍皆沒﹐鄴城失守。今奉帝還洛陽﹐武備未修﹐官僚未集﹐殿下何不提兵入朝﹐與成都﹑東海解釋戰鬥﹐以行桓文之事。「河間王聽說﹐卽聚眾謀士共同商議。長史李含曰﹕」昔晉文公納周襄王而諸侯景從﹐漢髙祖爲義帝縞素而天下歸附。近自天子蒙塵﹐徒以劉沈擾亂﹐未遑遠赴。今鑾輿旋轉﹐而都城蓁蕪﹐大王誠能因此時奉主上以從人望﹐大順也﹔秉至公以服天下﹐大略也﹔迎其主入長安以定寰宇﹐大功也。四方𨿽有逆節之人﹐其何能爲﹗若不早定大計﹐使他英雄生心﹐事從中舉﹐後難爲慮矣。「河間王聽言大喜﹐意欲起兵。猶未卽發﹐忽值僕射荀藩自鄴都逃至﹐河間王請入﹐問以」朝廷之事﹐今當何以處之﹖「藩曰﹕」殿下若仗大義以安宗室﹐入洛陽以正朝廷﹐輔君定亂﹐此五霸之功也。但以下諸將心殊誌異﹐未必服從。今暫權畱舊都﹐以觀時變。若朝中臣宰言及庫藏空虛﹐京邑荒敝﹐卽言惟有移駕暫幸長安﹐方可得享太平安逸﹐自然眾心協從矣。然今此之際﹐朝廷播越﹐新還舊都﹐遠近屬望﹐冀且少安。若卽移駕﹐不壓眾情﹐未見全美。夫行非常之事﹐必有非常之功﹐願算其佳多者行之。「顒執其手大笑曰﹕」此孤之本意也﹗「又問曰﹕」王浚在北﹐大臣在朝﹐東海王在鎭﹐成都王在洛﹐到彼則將何以爲計﹖「藩曰﹕」易也。以書與浚以安其心﹐若慮東海有異﹐則以言語試探朝臣﹐但曰特來與諸大臣計議國事﹐言﹕『今洛陽倉庫空虛﹐人民離散﹐宮室凋殘﹐糧廩不給﹐欲奉車駕暫幸長安﹐就其丰裕﹐轉運稍易﹐可無缺乏懸隔之憂。權以洛陽委托東海王﹑上官巳等輔托太子守管﹐待後稍充﹐奉帝還都。』大臣等各皆思享安逸﹐必然喜而從之矣。「顒大喜曰﹕」願君早晚相從﹐以指明不逮﹐自當厚報。「遂決意命張方帥五千騎先發﹐至洛陽保駕。臨行﹐密囑方等曰﹕」卿家到京﹐但依李長史﹑荀僕射之計而行。「張方曰﹕」臣自能之。「遂與郅輔﹑郭偉星夜徑至洛陽。

成都王見張方到﹐心中大喜﹐遂命朝見惠帝。張方奏曰﹕」臣主河間王聞知王浚勾引鮮卑﹑烏桓之兵﹐寇侵鄴城﹐差臣引兵前來破賊保駕。烏桓等見臣至﹐已皆遁去﹐故此特領本部叩陛請罪。「惠帝大喜曰﹕」河間王是朕之至親﹐今見如此之情﹐眞可爲社稷臣矣﹗朕今在此度日如年﹐儲蓄皆空﹐人民窮窘﹐殆非闕廷模樣也。河間王何自不至﹖「方曰﹕」臣主統領在後﹐不日亦將到此。「言訖﹐辭帝而出﹐寫文書一道﹐言」洛陽凋敝﹐景物蕭條﹐室無完戶﹐民不聊生。惠帝每與臣等嘆其困苦﹐移幸一事﹐料必慨悅。臣今未敢漏風﹐乞大王親自率領大兵﹐候於中路﹐待臣保駕西出「等因﹐使人飛遞入關而去。河間王正與李含﹑苟藩商議朝中之事﹐恐張方不能當此大任﹐忽然飛馬將文書直至長安呈奏。河間王拆開看之﹐乃張方催兵接駕之事。河間王大喜﹐卽命林成﹑馬瞻﹑呂朗﹑刁默引兵四萬﹐直至洛陽界上等候。自將兵馬二萬﹐出等於關外。不十日﹐張方密說成都王將晉帝與文武百官﹐盡皆遷徙出洛﹐命公師藩﹑王彥﹑趙讓保護先行。方乃將各宮妃王公子女共萬餘﹐使兵人押之而行﹐將宮闕放火焚之。畱上官巳﹑王瑚﹑陳眕等守洛陽﹐望西徑去。兵士於路奸淫恣欲﹐不分妃嬪宦女﹐方罪不可勝言矣。將至出界﹐王彥﹑公師藩等見西兵胡行﹐有謀張方之心。忽見旌旗蔽日﹐林﹑刁﹑呂﹑馬四將引大軍接至﹐遂一同前去﹐彥等議沮。將次入關﹐又只見司馬顒﹑苟藩﹑李含﹑王闡﹑張輔等擺列旗隊﹐候迎於路﹐各皆下馬見帝請罪﹐共入關中。帝至長安﹐司馬顒仍以太尉自秉朝政﹐其餘賞罰悉委張方。方說顒以」爲太弟穎多能明敏﹐我等難逞志意﹐不如廢之﹐別立他人。且穎多罪過﹐怨之者眾「。河間王然其議﹐乃將穎逼置私第﹐立豫章王司馬熾爲太弟。初﹐武帝生子二十五人﹐今所存者惟穎﹑越及熾與吳王司馬晏四人而已。晏才智庸劣﹐故不及於難﹐得享安逸。後人見晉之親王殘殺殆盡者﹐皆因武帝封王以鎭兵之誤﹐有詩嘆曰﹕

晉武貽謀欠遠猷﹐大封宗室欲垂庥。忠言忤聽明臣諫﹐執見偏從嬖幸籌。

庸嗣甫能全始末﹐釀成禍亂損金甌。致令宮闕皆凋敝﹐萬戶窮居寂似秋。

第七十六回

石勒輔漢收趙魏

再題漢主劉淵自五鹿墟與成都王講和罷兵之後﹐大集兵糧﹐欲寇中原。諸葛宣於勸其養威蓄銳﹐以俟晉朝自敝﹐有隙而起﹐方可肆志。至是探得長沙王謀殺齊王﹐東海王又害長沙﹐成都王又大破東海﹐東海王復構王浚殘鄴﹐以破成都。京邑凋毀﹐二王之兵盡皆覆沒﹐國中大亂﹐乃召集眾謀臣商議其事。宣於曰﹕」晉若仍舊以成都王總督兵馬﹐合同徵進﹐戰爭亦未卜得地。今反自相殺戮﹐虛其腹心﹐毀其肢體﹐此天亡之時也。兵法云﹕『天與不取﹐反受其咎。』臣所以勸太子休兵暫憩者﹐正爲此也。今當進兵恢復漢業﹐正其時也﹗「漢主聽言大悅﹐復以劉聰爲平晉將軍﹑大都督﹐以王彌﹑劉靈爲先鋒﹐向前開路。劉曜曰﹕」此任還須我自當之。「石勒曰﹕」永明乃是王子﹐輕身當先﹐晉必笑我將中無能者﹐宜以他姓人領此先鋒之職。「劉曜曰﹕」你又思要與爭搶幹功也。「勒曰﹕」我若當先﹐管取奏捷。「曜怒曰﹕」若此﹐則我不能奏捷也﹗且待我出此一差﹐下次讓你。「勒曰﹕」別个巴不得有人肯去﹐你又苦苦要爭﹗「陳元達見二人之意﹐乃奏漢主曰﹕」今我有此兵馬﹐必須分作二路而進﹐使晉朝不能並一敵我。且使王﹑劉二先鋒引兵一萬﹐出其不意﹐奪取壺關要路﹐然後大兵繼發﹐不致有礙。今諸將在此分撥齊整﹐立爲南﹑北二路徵復將軍﹐以永明﹑世龍﹑孟孫﹑存忠﹑王彌﹑劉靈作三班拈鬮﹐免得路上有爭競之說。軍中大總俱要憑受太子玄明與國師修之節制﹐調之卽行﹐不許違忤。「漢主從之﹐乃將將官分配﹕劉靈爲首﹐關防爲次﹐其後則關謹﹑關河﹑黃臣﹑黃命﹑關山﹑關心﹑呼延晏﹑呼延攸﹑呼延顥﹑姜飛﹑曹嶷﹑夔安﹑支雄﹑趙固大將十六員﹐劉雅﹑朱紀﹑周振等副將二十餘員﹐作爲南路之帥﹔王彌爲首﹐張實爲次﹐其後則張敬﹑張雄﹑趙染﹑趙槪﹑王如﹑王彌﹑楊龍﹑廖翀﹑孔萇﹑桃豹﹑刁膺﹑範隆﹑劉欽﹑王伏都大將十六員﹐呼延模﹑吳豫﹑鮮於丰﹑孔豚等副將二十餘員﹐作爲北路之帥﹐當殿拈鬮。劉曜拈得姜存忠﹑劉靈一班﹐石勒拈得張孟孫﹑王彌一班﹐於是王﹑劉二人各帶本部校兵五千﹐趙固﹑範隆爲副將﹐遙望壺關而進。

此時壺關是並州刺史劉琨﹐見鄴城空虛﹐命侄劉演督同姬澹與範陽王大將王曠在彼鎭守。當日探得漢兵來犯﹐卽集眾商議戰守之策。王曠曰﹕」水來用掩﹐兵來用敵。當往前路阻住﹐勿使犯境。「姬澹曰﹕」漢兵涉遠而來﹐糧必不繼﹐利在速戰。我但阻水拒險﹐固守勿出﹐彼安能得渡此地也﹗「王曠曰﹕」夫兵者以戰爲事。今漢兵遠來﹐疲勞可知﹐我等久閒在此﹐正爲以逸待勞﹐一戰可挫其鋒﹐不敢正視壺關矣。安可使之息兵養銳﹐與吾爭戰持守也﹗「劉演曰﹕」將軍之言固是﹐但吾以爲﹐善戰不如善守。「澹曰﹕」將軍之言是已。兵法有云﹕『善守者敵不知其所攻。彼兵到此﹐持久無功﹐必然退去。待其退動﹐以兵擊之﹐可以取勝矣﹐何用速戰﹗「王曠又曰﹕」若據公等所言﹐則是遇敵而畏﹐坐待其攻﹐非丈夫也。豈有食君之祿﹐而尸位偸安可乎﹗「劉演見王曠以言語詆制﹐只得從之。於是王曠領兵五千爲前隊﹐姬澹引兵三千爲後應﹐徑渡臨河以拒漢兵。劉演畱兵二千守關。兵馬才出﹐只見劉琨問知漢將侵晉﹐親自來看。及到關上﹐兵馬已去﹐琨甚不悅。欲待趕轉﹐又恐阻興不利﹐只得且住。漢細作探報王﹑劉二先鋒﹐言晉兵渡河來矣﹐須要整兵伺候。王彌﹑劉靈大喜曰﹕」此漢主之有福矣。吾但懼其守住臨河﹐使吾不得渡耳。今彼過河阻戰﹐是不知事體之人爲將﹐自取敗也。「彌曰﹕」子通兄可與趙﹑範二將引兵六千﹐伏於兩腋之間﹐待我引兵三千搦戰﹐詐敗誘之。彼若追來﹐子通截出把斷歸路﹐不容轉去﹔範子盛帶兵千人﹐將河中船隻盡皆驅往下流﹔然後我等奮力擊之。晉兵退至河邊﹐見無船渡﹐心慌意亂﹐自然敗走。安能復渡臨河﹑再上壺關乎﹗我等趁夜將船渡過﹐守兵不戰而散矣。「靈曰﹕」若此﹐得關必矣﹗「遂引兵埋伏於路。王彌將兵三千﹐大張威武而進﹐正遇晉兵到﹐兩邊擺開陣勢。王曠見彌兵容不盛﹐暗地冷笑。王彌出馬髙叫曰﹕」今晉數已衰﹐司馬氏殘殺殆盡﹐竭虛府庫﹐兵馬喪亡。及早棄弱就彊﹐保享富貴﹐猶爲知事﹐何得自尋殺戮也﹗「王曠聽言﹐大罵曰﹕」流落賊奴﹐附胡狗子﹗漳河﹑髙雞泊兩番逃得艸命﹐只好退出塞外﹐以終餘年﹐猶免刀劍﹐尙敢逆天行事乎﹗「王彌舞刀殺出﹐王曠也輪雙斧﹐抖擻神威﹐風捲而進。王彌巴不得敵人奮勇﹐好詐敗行計﹐料王曠亦非可斬之人﹐乃只將刀架隔﹐佯爲遮攔不及之狀。戰上三十餘合﹐王彌且斗且去﹐王曠只管搶進﹐王彌乘機帶馬而走。王曠趕去﹐彌又回馬接戰﹐再鬥三十餘合﹐又揚鞭而走﹐曠乃放馬狠趕。姬澹恐曠有失﹐亦從後趕去接應。王彌見二將皆至﹐已遠入伏中﹐乃放起號炮。劉靈等發伏﹐信炮連天。王﹑姬二將知是中計﹐勒馬殺轉。王彌驅兵復進﹐勢不可當。二將急欲敵住﹐只見劉靈手撚長矛﹐勢若天神而至﹐姬澹急來拒戰。王曠已被王彌殺敗﹐軍兵奔動。姬澹不敢戀戰﹐奪路而走﹐王﹑劉二人緊緊跟去。將至河邊﹐趙固引兵殺出﹐王曠﹑姬澹叫軍士往河中撐船伺候﹐軍士曰﹕」適聽報子言﹐船隻已被漢將範隆搶去了﹗「王曠知事不濟﹐無能渡河﹐又恐姬澹埋怨﹐乃衝出側手﹐望長平而逃。姬澹見彌﹑靈來急﹐範隆又從下流殺來﹐乃亦率領本部三千﹐逾太行從並州而去。漢兵故意與趙固﹑範隆大喊﹐追二十餘里而回。次日﹐王彌﹑劉靈將兵馬乘黑早作三次渡過臨河﹐一齊俱至關下﹐髙聲叫曰﹕」王曠﹑姬澹已皆被殺﹐投河而死。你等各宜自思﹐早獻關門﹐免遭殺戮﹗「劉琨聽說﹐喫了一驚﹐乃喚侄劉演分付曰﹕」今漢兵胡言二將被殺﹐沒有首級至此﹐必無是理﹐但被算兵敗是實。賊今至此﹐而二將不來﹐料奔他處去了。你可引兵士一千五百往鄴城助守﹐我將五百人且回並州﹐又作道理。彌賊勢洶﹐兵少難敵。「劉演從之﹐遂棄壺關而去。王﹑劉﹑趙﹑範四將乃上關把住﹐遣人上平陽報知。不數日﹐劉聰大兵俱到。彌﹑靈將船隻搭起浮橋﹐親自下關迎接太子﹐都至壺關內地屯紮﹐設宴慶賀。

席間﹐太子劉聰曰﹕」昨者國師有令﹐言王弟永明拈得南路﹐分兵十五萬﹐與諸將出太原﹐取西河﹑懷慶﹑鄴郡一路﹐候兵齊以下洛陽。「劉曜應諾。再謂石勒曰﹕」世龍拈得北路﹐分兵十五萬﹐與諸將出棘津﹐取渤海﹑襄國﹑東郡等處﹐以斷幽冀之救兵。待地守定﹐移師進攻洛陽。「石勒應諾。各皆散出打點﹐次日各入中軍辭別。劉聰曰﹕」𨿽則兵分兩路﹐其實事同一體。若逢勍敵﹐戰績少挫﹐必當申報於我﹐以備救應。檄文一到﹐卽宜起發。須念恢復之志﹐協心爲幸﹗「眾將領命而去。石勒引兵先發﹐兵過黃河﹐欲趨棘津。只見早有晉將向冰將棘津守住﹐嚴設寨柵﹐猶如城墻一般。勒等到於對岸﹐觀看兩日﹐又無船隻可渡﹐心甚煩惱﹐乃聚諸將共議進取之計。王彌曰﹕」不若逆走上流﹐徑渡枋頭﹐可破向冰矣。何必在此與之相守乎﹗「張賓曰﹕」飛豹之言甚善。今彼兵馬𨿽皆在此瀆中與我相守﹐而糧餉必然貯於枋頭﹐我兵在這里對拒﹐正合其宜。且只明張威武﹐佯爲爭渡之狀﹐誘他在此苦守。別遣一將帶領精兵﹐往文石津偸渡過河﹐徑襲枋頭﹐向冰聞知﹐必定回救﹐我等造起排筏﹐遣一大將先過河去﹐守卒無主﹐盡奔散矣。大兵一渡﹐枋頭可盡奪矣﹗「石勒大喜﹐命廖翀﹑孔萇﹑支屈六﹑鮮於丰四人帶鐵騎五千﹐往文石津去﹐連夜造排﹐渡枋頭以弔向冰。又命王彌往覓小船﹐使人打探晉軍消息。不三日﹐漢將孔萇等渡過文石津﹐將到枋頭﹐晉伏路小軍飛報向冰知道。冰恐枋頭有失﹐難以立足﹐慌忙引兵退救枋頭。細作探得﹐密報王彌。彌與汲桑乘小舟偸過下流﹐去搶兵船。兵士不知﹐爭先敵戰﹐被汲桑一跳過船﹐砍得晉兵交橫亂倒﹐餘皆上岸而走。王彌將船驅過對岸﹐大兵依次而渡﹐棘津無阻﹐遂進屯酸棗。聽知孔萇等被向冰阻住要路﹐不能得進﹐石勒大怒﹐命楊龍﹑王彌分兩路﹐往助先進。

鮮於丰見楊龍旗幟將至﹐乃謂廖翀曰﹕」吾等四人到此﹐被其阻住﹐不能下一枋頭﹐而使棘津之兵來奪﹐何以回話﹗吾當向前﹐以建頭功。「言訖﹐挺槍殺入晉軍。向冰看見﹐連忙撚槍殺出抵住。二人馬頭相接﹐一來一往﹐戰上了三十餘合﹐鮮於丰被冰一槍刺死。孔萇見之大怒﹐親自趕出報仇。未及戰合﹐早被楊龍橫衝入陣。向冰恃殺鮮於丰之威﹐亦挺槍躍馬直前拒敵﹐只兩合﹐被楊龍一刀砍於馬下。孔萇﹑廖翀突進﹐晉兵把持不住﹐奔潰望鄴城而去。石勒遂奪了枋頭﹐駐下軍馬。晉敗兵至鄴﹐報說向冰被斬﹐枋頭糧艸皆失。劉演聽言大駭曰﹕」枋頭乃東北之要地﹐今被所奪﹐不侵渤海﹐卽犯鄴郡也﹗「乃喚大將牟穆﹑林深分付曰﹕」今漢奪枋頭﹐必將寇鄴。你二人引兵一萬﹐將糧艸貯於黃崗﹐往前要路紮寨守住﹐莫容近鄴﹐以驚百姓。「二將領命﹐畱兵二千屯於黃崗﹐前進五十里下寨。石勒兵至﹐見晉將守把路口﹐卽便大怒﹐拍馬向前﹐親欲衝戰。只見先鋒王彌早已砍入晉陣﹐牟穆﹑林深雙馬來敵﹐王如看見﹐馳出相助。四員將戰未上三十餘合﹐忽見陣前大亂﹐卻是步將汲桑衝得晉軍把腳不住﹐手揮大斧﹐猶如伍丁力士開山﹐人馬迎刃而倒。穆﹑深料不能支﹐乘夜退保黃崗。王彌﹑張敬等要乘勝追趕﹐張賓止住﹐謂石勒曰﹕」吾觀此二人勢力已迫﹐若以大軍臨之﹐彼必不敢出戰﹐徒使百姓逃竄﹐致傷性命爾。宜遣廖翀前去勸諭歸降﹐倘得聽招﹐不須血刃矣。「勒善其言﹐使廖翀徑到黃崗﹐密見二將﹐說以利害。二人猶豫不答﹐翀又曰﹕」二位將軍領劉演之命到此﹐進不能救枋頭以全向冰﹐退不能保黃崗以退我兵﹐能免無罪乎﹗今我漢主恩威兼著﹐所向必克﹐不日河之南北皆爲所取。二公一同扶漢﹐亦可以建功立業﹐永保富貴﹐何得執迷以取損命﹗「牟﹑林二人聽翀之言﹐率眾詣枋頭降勒。石勒見之大喜﹐卽欲用爲鄕導﹐以兵先打鄴城。牟﹑林二將不願自攻﹐乃勸勒曰﹕」鄴臺密邇京邑﹐中原巨鎭。城郭堅固﹐兵糧廣盛﹐未易卒下。且太尉劉琨思得鎭此﹐故命其侄劉演先去據守積糧。若一先犯此地﹐成都王必合劉琨來救﹐又有公師藩在洛﹐恐未爲美。「張賓亦進言曰﹕」鄴地界於中原之要﹐晉必未肯卽棄﹐在所苦爭者。劉琨有段氏之助﹑王浚之援﹐必欲攻鄴﹐倘彼以兵躡我之後﹐勝敗未可定也。今當捨此﹐先取罕城﹐以爲聚糧之所﹐然後進兵北向﹐掃奪薊﹑並。此桓文之略也。且九州鼎沸﹐戰爭橫起﹐遊行羈旅之人﹐悉無定志﹐何能保全以制天下﹗夫得地者昌﹐失地者亡。今渤海襄國﹐皆趙之舊都﹐依山憑險﹐乃形勝之地﹐可與六國抗衡者也。今觀劉永明甚不合於都督﹐久後必不相和。彼系漢之宗族﹐亦有勇略﹐爲眾所畏﹐當先預防其妒可也。「石勒曰﹕」此人勇而躁暴﹐惟不足於我﹐我亦甚慮之。孟孫兄旣有見愛之心﹐必有以教我也。「張賓曰﹕」都督以孤身奮起上黨﹐入洛報仇﹐引兵至此。部糧救眾﹐靈昌河大建奇勛﹐名威邁於眾將。𨿽都督二位尊兄﹐猶出於右﹐況他人乎﹗今一旦漢主卽擢北路大總戎﹐其福徳可預知也。此行當先取二郡﹐並守邯鄲﹐使石季龍並王伏都據其根本﹐以圖日後爲建都之所。都督且受詔徵討﹐以釣漢主之心。待功名稍盛﹐然後表奏漢主﹐求假節鉞﹐保守山東﹐以便建服諸將﹐指揮羣從。待朝命下來﹐乃命將四出﹐授以奇略﹐推亡固存﹐任賢選能﹐兼弱攻昧﹐則羣凶可除﹐王業可圖﹐天下亦可自立矣。「石勒聽言大悅﹐深謝賓計。乃引兵徑望渤海而去﹐議計攻城之策。賓曰﹕」未可便攻大郡。此處密邇劉琨﹑王浚之二鎭﹐有拓跋﹑段氏之助﹐若見我兵彊盛﹐必然合力以拒我等﹐而爭保境界鄰郡也。且我今到此﹐資儲未固﹐若一戰卽下﹐可無困乏之憂矣。倘彼死守﹐琨﹑浚救至﹐恐未易敵。今廣平諸處﹐秋成大熟﹐不如分遣諸將﹐旁掠下縣﹐收取糧谷﹐以實我軍。然後徵戰無匱﹐可以兼並也。「石勒從其計﹐分遣孔萇﹑桃豹﹑張曀僕﹑支屈六﹑吳豫﹑趙鹿等攻取冀北諸縣﹐以張敬﹑王如﹑趙染﹑範隆攻罕城而據之﹐糧儲大集。報上平陽﹐漢王大喜﹐遣使賫敕加封石勒爲都督幽﹑冀﹑罕並雜夷徵討諸軍事﹑上黨郡侯。

晉將遊綸﹑張豺擁兵五萬﹐聞漢兵犯罕城﹐率眾來援。時城已下﹐遂將張敬等圍住攻打。石勒與王彌引大兵至﹐豺分兵拒勒於路。張賓親自向前說之﹐豺與遊綸皆降﹐遂有兵二十餘萬﹐乃進攻渤海。太守張顯乃晉朝驍將﹐是張遼之孫。有弟張榮﹐爲本郡督護﹐皆有勇略。顯能挽三百斤硬弓﹐有萬夫之能。張榮與郡將比力﹐曾舉八百斤鐵獅子﹐威伏遠近羣寇﹐民賴安寧。當日聞知漢兵犯界﹐乃召集僚佐商議守戰之策。參軍邵祿建謀曰﹕」今漢兵初來﹐銳气方盛﹐未可輕敵。只宜深溝髙壘﹐堅守城池﹐上本入朝乞兵救援。一面差人求救於靑州刺史苟道將﹐得其來助﹐自然可保無事矣。「張顯曰﹕」今朝廷避亂入關﹐各王不合﹐禍亂尋起﹐自顧不暇﹐何能念及遠郡﹖縱然上本乞兵﹐徒切空望﹐卻不困而坐斃於孤城之內乎﹗「張榮曰﹕」兄言有理。今當率兵徑往髙陽關守住﹐待其來時﹐奮勇一戰﹐殺退漢兵﹐以顯平生英雄。不可使之臨城﹐若一被圍﹐彼眾我少﹐坐守樊籠﹐有威難展矣。「張顯從之。卽點人馬前往保守關隘。剛才駐紮﹐漢兵亦到﹐未及設守﹐只得引兵下山拒敵。兩陣對圓﹐漢主帥石勒當先打話。頭戴金鑲八寶盔﹐身穿鎖子黃金甲﹐手執三尖大桿刀﹐坐下千里追風馬﹐遙謂張顯曰﹕」今晉祚將亡﹐愚智皆知。何不倒戈投降﹐上不失封侯之位﹐下可全發膚之軀。今欲抗拒大兵﹐外無救援﹐豈不自尋其咎乎﹗「張顯等笑曰﹕」只我二人戰有餘力﹐何用救乎﹗背國潑虜﹐敢此大言﹐輕蔑天朝官將﹗「乃挺槍殺過漢陣﹐直取石勒。石勒大怒﹐親自舞刀接戰。二人兩馬相交﹐一來一往﹐戰上五十餘合﹐不分勝敗。直殺得塵埃蔽日﹐沙漠迷天﹐不覺馬蹄散亂﹐馳騁不疊。張顯曰﹕」馬已疲倦﹐你若不懼﹐可換馬出來再戰何如﹖「勒曰﹕」但恐你欲走耳﹗「顯曰﹕」汝非男子之言也﹗「於是各皆歸陣﹐換馬再出﹐又戰上四十餘合﹐一个靑年衝勇﹐一个精熟老練﹐兩家並無上下。二人不捨﹐合馬又戰﹐看看直至紅日沈西﹐各自收兵。石勒歸寨﹐眾皆稱賀。張賓曰﹕」人言張顯英勇﹐果然不謬。若非都督自出﹐他將也戰不得這一日矣。「王彌曰﹕」軍師看人輕甚。我王彌明日就出與他一戰﹐眾將試看何如。我若五十合中不擒他﹐非爲好漢﹗「賓曰﹕」不然。若用計擒捉此賊﹐或可必勝。惟與對戰﹐亦是勍敵。飛豹𨿽然屢獲大將﹐此人吾知非可卽擒﹐還當議而行之。「石勒曰﹕」有何妙計﹐可能擒彼﹖「賓曰﹕」我已思下一个引虎出林之計﹐可擒張顯。此處側手鳴石山之西﹐中路平坦﹐兩邊卻皆峻險﹐盡可用計。明日王飛豹與吾弟張敬引兵二枝﹐伏於東邊渤海來路之上﹐汲民徳引兵五千於後接應﹐以助東路伏兵﹐莫使張顯走脫入城。趙文翰﹑文勝昆仲引兵一萬﹐伏於鳴石山西邊﹔張實﹑呼延模引兵一萬﹐伏於鳴石山南邊﹐此路要緊。孔世魯與桃子威引兵五千接應。楊元化﹑廖鳳起引兵一萬﹐伏於鳴石山北邊。此三路皆可通髙陽關﹐須要用心﹐亦不可使他走上關去守把。東路險側﹐可通東郡﹐我已調度齊整。南路直通髙陽﹐亦皆有備。其餘二路不須苦阻﹐他亦不從此二路衝突。「分付已畢﹐復令﹕」範隆﹑刁膺﹑吳豫引兵五千﹐幫助孔萇﹑汲桑﹐若張顯兄弟向東而去﹐卽便往助。王彌與汲桑二處都督仍舊引兵搦戰﹐戰到深間﹐卽詐敗將他誘入鳴石山西伏處。支屈六伏兵三百於山頂南頭﹐張曀僕伏兵三百於山頂北頭﹐追兵一至﹐卽放號炮﹐伏兵四面截出。不怕有十个張顯﹐亦皆爲我所獲矣﹗「石勒聽計大喜﹐卽命王彌等各依方向而去﹐諸將悉皆領諾﹐分兵起發。未知此回張賓設計欲擒張顯﹐以奪渤海髙陽關﹐兩邊勝敗還是如何。後人有詩贊曰﹕

天佑英雄石世龍﹐獲逢佳士爲籌營。張賓果有興邦智﹐髙陽設策勝牢籠。

第七十七回

石勒襄國破王浚

不說張賓定計欲圖張顯﹐且道張顯收兵上關﹐與弟張榮議曰﹕」人言前石勒在靈昌河連殺晉將幾十員﹐今日陣上看其耐戰﹐果不虛也。我意下明日不須與他交戰﹐但只守住此處﹐以待救至﹐再作區處。「張榮曰﹕」前日邵參軍叫你守城求救﹐兄長不納他言﹐故此領兵至關阻拒。今旣與他戰了一陣﹐未見髙下﹐明日就不出戰﹐他必以爲我們懦怯﹐定然來打關隘﹐我便受其制矣。且此關不甚險峻﹐皆是土山﹐無石可采﹐守則恐誤。明日還當引兵再出﹐戰到其間﹐待弟衝下夾而攻之﹐可擒石勒矣。「張顯從之。次日﹐先率眾出關布陣﹐以阻漢兵打關。石勒探知﹐亦領兵至逆戰。張顯厲聲髙叫曰﹕」昨日不是天晚昏黑﹐已活捉賊虜矣﹗今不退去﹐還敢大膽來此。「石勒不答﹐橫刀直取張顯﹐顯亦撚槍殺出接住。二人各逞雄威﹐狠戰上三十餘合﹐並無差失。張榮見兄戰石勒未下﹐一馬衝出﹐如潮似急直至馬旁﹐夾攻石勒。石勒正欲詐敗﹐恐顯心疑﹐未得退引。驟見張榮逼進﹐遂乘機帶馬望西而走。榮﹑顯兄弟不知是計﹐隨後趕去。石勒走近鳴石山谷口﹐故作回馬相敵之狀﹐復又慌張﹐似轉頭不及﹐奔入山畔而去。張顯兄弟追入﹐見大路坦夷﹐放心直前﹐不以爲備。未及五里﹐只聽得山頂上一聲炮起﹐紅旗髙豎﹐兩頭炮聲相接。前面石勒停兵把住﹐後面王如﹑張雄截出。張顯兄弟知中姦計﹐翻身殺轉。王如﹑張雄一字擺開﹐四將各斗上四十餘合﹐未分勝敗。忽見一員漢將聲若巨雷﹐手挺長矛﹐飛馬趕至﹐喝罵晉將曰﹕」張顯狗弟子﹗認得燕人張仲孫麼﹖好好下馬﹐免作槍頭之鬼。「榮﹑顯料不能勝﹐乃回身望北衝去﹐又遇石勒親自阻於當道。榮﹑顯忿怒﹐雙並而進﹐石勒從容喝住﹐曰﹕」你兄弟二人乃忠臣之後﹐何助弒主之晉﹗不若反戈合取許洛﹐以振先人之績何如﹖「榮﹑顯不聽﹐狠進突戰﹐石勒力敵二將﹐並無少挫。榮﹑顯亦不敢思勝戀戰﹐分兩道向左右手撞陣而去。勒乃一人﹐阻之不住﹐遂住兵不趕。榮﹑顯以爲得撇石勒﹐竟望本郡而走。行不數里﹐前面北路口兩員漢將列兵阻住﹐乃楊龍﹑廖翀也。張顯搶進﹐思退二人﹐誰知楊龍亦是勍敵﹐戰二十合﹐聊無勝負。張榮刺斜衝去﹐欲夾並之﹐又被廖翀接住。四人戰了一會﹐張顯叫張榮曰﹕」今日被賊詭計賺入圍中﹐料想髙陽關被襲﹐難轉渤海矣。不如且往東郡﹐合兵共來破賊。「二人乃殺條走路﹐望東而去﹐楊﹑廖亦不追趕。比到路口轉彎處﹐擺出一枝兵馬﹐旗上大書」常山飛虎將軍「﹐乃是趙染﹑趙槪兄弟也。二人更不打話﹐雙槍一齊刺進﹐榮﹑顯分頭迎敵﹐正是髙棋逢敵手﹐各自逞奇能。戰上了三十餘合﹐兩皆無失。榮﹑顯戰久﹐馬亦將疲﹐又見二趙武藝精熟﹐非可易勝者﹐乃從側道衝去。趙槪緊緊跟定﹐髙叫曰﹕」大丈夫相戰﹐當定輸贏﹐何用回避﹗「張榮回馬接戰﹐趙染又到﹐謂二人曰﹕」今日勢至於此﹐不降何待﹗「榮﹑顯大怒曰﹕」叛國賊子﹐你道我兄弟二人贏不得你兄弟二人麼﹖看吾擒你﹗「乃奮勇接戰。斗上了二十餘合﹐漢兵吶喊助威﹐震動山谷。王如﹑張雄見喊聲急重﹐只道被晉將走脫兵圍﹐卽飛馬橫刀趕至。榮﹑顯見接應兵又到﹐只得突陣走東路﹐待投東郡。二趙將兵紮住。榮﹑顯將出東邊谷口﹐忽聽得一聲炮響﹐伏兵突出。爲首一將﹐生得長身巨體﹐闊背丰肩﹐一臉長須﹐手持大刀﹐狀若天神﹐乃漢左先鋒王飛豹之旗號也。榮﹑顯見其拒住大道﹐別無側路﹐只得向前﹐思欲戰出。王彌遙謂榮﹑顯曰﹕」來者莫非張光宗﹑耀祖昆仲否﹖你可認得生擒許戌﹑典升﹑徐玖舒﹑張駘諸將王飛豹先鋒麼﹖好好下馬﹐一同扶漢﹐共報晉賊滅魏之仇﹐庶可以保得光耀宗祖。否則必致滅絕宗祖也﹗「榮﹑顯大怒曰﹕」反背羯奴﹐敢此狂罔﹗吾𨿽久戰﹐擒斬鼠輩﹐猶拾芥耳。「言訖﹐挺槍雙進﹐王彌舞刀獨戰二將。未及二十合﹐孔萇手揮大刀從陣後亂砍而進﹐殺得軍兵交揮疊疊﹐哭聲大震。榮﹑顯太息﹐思欲脫去。猛見一員大將﹐勢如熊虎﹐手挺長槍﹐飛馬而至﹐髙聲喊叫曰﹕」不可走了張顯那賊﹐待吾燕人張季孫來活拿他﹗「張顯﹑張榮見三面逼近﹐料道勢頭不好﹐遂各自衝走。張敬跟住張顯﹐王彌跟住張榮﹐隨後趕去。未及五里﹐一員大將身長一丈﹐狀似靈官﹐手執大斧﹐步走如飛﹐引兵劈面直進。張顯見其步行之將﹐不意其爲勍敵﹐撚槍徑取汲桑。桑大喝曰﹕」賊子休得魍魎﹗認得擒張泓﹑殺弓欽﹑斬沈吟﹑砍雷霈﹐靈昌河奪岸口﹐殺人首領汲民徳將軍否﹖可速下馬﹐免致擒戮﹗「顯曰﹕」吾知你是汲桑也﹐但不曾遇得我張將軍耳﹗「遂挺槍當胸刺去﹐汲桑架開槍﹐亂砍進前。顯見勢猛﹐帶斜而轉﹐早被桑斧砍中馬腿﹐望後傾倒﹐把張顯仰翻下地。顯急掙起﹐汲桑揮斧照頭一砍﹐頭分兩片。可憐三代英雄漢﹐霎時一命魄魂消。正值王彌追趕張榮至其戰所﹐忽聽小軍報道﹕」張太爺已被汲桑所殺﹐可急回城﹐不得再戰矣﹗「張榮見說﹐汗霖似雨﹐淚湧如泉﹐欲要報仇﹐王彌又追得緊﹐只得拍馬疾去。前未里許﹐漢將刁膺﹑範隆引兵攔住﹐王彌在後﹐張敬又從前至。榮思進前有三將﹐乃轉身衝向王彌陣中而去。彌引刀喝住﹐榮遂接戰。兩馬才交﹐張敬趕近﹐榮心慌懼﹐被王彌一刀砍於馬下。彌乃找了首級﹐收兵至髙陽關下報功。後人有詩贊美王彌﹑汲桑曰﹕

北漢王彌虎將才﹐汲桑徒步顯雄威。輕梟張顯千軍懼﹐馘斬張榮萬敵摧。

王彌﹑張敬與汲桑等將首級至軍中﹐商議打關。原來石勒﹑張賓已使張曀僕﹑支屈六﹑趙鹿﹑劉膺分四路奪了關隘﹐彌﹑敬等上關﹐將二人首級呈上。石勒大喜﹐重賞諸將﹐商議取城之策。王彌曰﹕」二張旣已授首﹐渤海城中眾膽皆落。待吾提兵一枝﹐徑搗城下﹐趁其不備﹐望風可下。若以大兵臨之﹐恐其死守求救﹐未見卽克。「張實曰﹕」聞知邵祿守城﹐甚有謀智。設以輕兵前去﹐彼必守住﹐四出乞援﹐或難得破。還是以大兵俱進﹐將城圍住﹐使彼不能展其智﹐乃迅雷不及掩耳。眾見勢極計窮﹐必可取也。「賓曰﹕」弟言是也。「遂分四道俱進﹐徑至渤海。

各路飛報入城﹐參軍邵祿召集僚屬並府佐等議曰﹕」今張光宗兄弟不聽我言﹐恃勇輕出﹐皆被所殺﹐漢兵時刻將到。城若被圍﹐外無救應﹐內乏精兵﹐公等有何良策以守之﹖「眾曰﹕」朝廷以參軍共理此郡﹐今太府不在﹐惟公主之﹐眾何敢有妄議。「祿曰﹕」旣然如此﹐列位不得見拗。依吾愚意﹐急使人往靑州借兵救援﹐一面叫軍兵民快俱各上城守護﹐彼一時焉能卽下此郡﹖「眾下僚曰﹕」今漢兵二十餘萬﹐差使求救﹐路上必被所獲﹐焉望救至﹖「祿曰﹕」且著民兵守住﹐再作計議。「眾又曰﹕」若徒只以民兵守城﹐正如礱糠塞水﹐安望遏流不湍哉﹖眼見城破皆是死矣﹐還當別行他計﹐以保滿城生靈性命。「祿曰﹕」眾人之言皆爲有理﹐欲保民命﹐惟有降已﹐只是非忠臣受任守土之所爲耳﹗「眾曰﹕」我等便做盡職死忠﹐能完城乎﹐能退賊乎﹗「邵祿思之半晌﹐曰﹕」從君等所議﹐則不得皆罵吾也。「眾曰﹕」非某等不忠﹐晉自殘敝﹐時勢然也。「邵祿乃使人出城見石勒曰﹕」城內邵參軍差某來告﹐言城中官吏欲救十萬軍民之命﹐議欲出降。若元帥不加傷害﹐卽便開門﹐設或不然﹐嬰城固守﹐以待救兵。望定可否﹐以便行止。「石勒曰﹕」我等行兵攻城﹐只思得地﹐豈圖殺人也﹖古云﹕』逆者爲仇敵﹐順者卽同一體。『豈有傷害之理﹗若是眞心﹐吾當寫榜付你帶去。各官員皆加升一級﹐邵參軍卽授渤海太守﹐以代張顯之職。大兵入城﹐六街三市﹐分付門戶休關﹐市肆莫閉﹐並無毫釐相犯。若傷一雞一犬﹐斬首塡命﹐愼毋疑貳。「使者回城﹐具道石勒之言﹐並將安民文榜﹑加官憑引呈上。邵祿遂率眾官出城﹐至城門拜降。石勒親自下帳迎接﹐待以賓禮﹐一同進城。先使人持曉諭向前﹐百姓見之﹐皆香燈拜道而迎。漢兵依令﹐秋毫無犯﹐滿城盡悅。石勒﹑張賓安撫軍民﹐卽命邵祿權掌府印﹐畱呼延模﹑張豺督兵三萬鎭守。乃大宴﹐共議進取襄國。

早有姦細將此事報至襄國城去。守襄國大將徐玖佩乃河東陽邑人﹐亦徐晃之孫也。晃二子四孫﹐長生玖舒兄弟二人﹐次生玖佩與弟玖璦二人。璦極多謀略﹐有智識﹐現爲襄國參謀。玖佩臂力過人﹐智勇雙全。初爲殿將軍﹐從張華出守幽州﹐有功邁眾﹐華薦爲襄國太守﹐威名甚重。聽得此信﹐卽差細作察探的實。使命回話﹐玖佩乃聚眾商議。其弟玖璦曰﹕」石勒驍勇無敵﹐張賓計策多端﹐一戰而下渤海﹐兵鋒已甚盛矣。若與對敵﹐必不能勝。莫如嬰城固守﹐差人往幽州王總管處求救﹐待其兵至﹐則可協退漢寇矣。「玖佩曰﹕」王彭祖兵精將勇﹐足可爲敵。但他懷意不善﹐屢有吞圖之心。今若求彼﹐則是劉璋之求劉備﹐劉備之求呂布也。引虎自衛﹐吾切懼之。「玖璦曰﹕」王浚𨿽懷謀並之心﹐晉朝臣子﹐吾之一家也。盡有事故﹐不致於喪身亡家﹐還是遣人去的是。「玖佩從之﹐乃遣人持書星夜往幽州求救。一邊差官往下縣收攢兵糧﹐修整城堞﹐將近城人家俱移入城保守﹐一切濠塹悉皆浚理﹐以防攻擊。使命將書兼程疾進﹐不日到於幽州﹐見王浚﹐呈上書啟。浚看其書乃求救之事﹐卽喚使者問察備細﹐使者曰﹕」漢將石勒﹑王彌打破渤海﹐殺死太守張顯兄弟。今又領兵侵犯襄國﹐城中危急﹐故來求救。伏望將軍速提兵馬﹐前往答應﹐免致大晉城池被胡寇所奪。若使襄國有失﹐卽幽燕之地亦不得寧靖矣。「浚曰﹕」你且出賓館少待﹐待吾商議回話。「使者出外﹐王浚召眾將佐至問之﹐參軍遊暢曰﹕」今襄國有急﹐不可不救。彼若再得此郡﹐則愈肆昌熾﹐其次將及幽燕矣﹗「浚從其議﹐打發使者奉書先回﹐卽遣人持檄會合遼西段氏之兵。段匹殫得書﹐以段末杯爲帥﹐段文鴦爲前鋒﹐段疾陸眷爲後隊﹐起遼兵三萬﹐約日進發。王浚卽命孫緯爲先鋒﹐王昌﹑胡矩爲左右﹐王甲始﹑祁弘爲押後﹐起兵五萬先發﹐趨救襄國。

且說石勒自領兵至襄國﹐卽便圍城攻打﹐反被徐玖佩兄弟倚城爲戰﹐擊殺傷者甚眾。一連相持半月﹐不能得下。日夕與眾將商議破城之策﹐計無所出。勒曰﹕」玖佩﹑玖璦智勇兼全﹐一時怎能奪得襄國﹖倘若救兵一至﹐卽難成功矣﹗汝等有何良計﹐各當言之﹐自然論功升賞﹐以報漢主。「正在議間﹐忽探事小軍飛馬報到﹐言﹕」幽州王浚合遼段之兵﹐分兩路來救襄國﹐只在三五日中俱到也。「石勒曰﹕」攻城不克﹐外援又到﹐如何區處﹗「眾將佐曰﹕」前有堅城智士爲守﹐後有遼薊勍兵爲援﹐不如暫且捲旗收還渤海﹐使彼空來﹐不得所用。待至秋後﹐二處之兵駐久﹐必然退去﹐那時再來吞並未遲。「石勒猶豫﹐問張賓曰﹕」諸將議論紛紛﹐難卜進止﹐軍師可無一語決斷乎﹖「賓曰﹕」兵者可進而不可退﹐豈有回渤海之理﹗如今但當將計就彼而行﹐或可成功也。趁玆幽﹑遼二處之兵未到﹐先令五部帥長與羌胡兵眾扮作段氏之兵﹐賺開城門﹐先奪襄國。待王浚到時﹐我軍已在城中﹐彼眾自然气沮﹐我卻倚城爲戰﹐用奇設略﹐寡難敵眾﹐焉能柰我之何﹗連王浚亦將受抑矣。「石勒聽言大喜曰﹕」此則方爲廟謨之大略也﹗亟宜就爲用心。若是二處兵馬來近﹐計難施矣。「張賓卽下帳調度﹐以呼延莫及打段末杯旗號﹐鮮於登打段文鴦旗號﹐引兵三萬﹐皆番漢人馬﹐類似遼兵。石勒大喜﹐打從僻徑偸出北道行計。再命趙染與吳豫等引兵攻城。

城上徐玖佩分遣兵士以箭退敵﹐日將近末﹐兩邊喊殺不止。忽見正北上塵沙大起﹐雕旗蔽日﹐數萬精兵漫山塞野﹐捲地殺來﹐與漢將趙染等劈頭就戰。著一遼夷手執令旗﹐跑馬徑至城下﹐髙聲大叫曰﹕」我乃遼西段氏之兵部長段勿塵。奉幽州王總管之令﹐命段末杯將軍爲帥﹐段文鴦將軍爲先鋒﹐今引精兵三萬前來救應。段陸眷將軍總大兵在後﹐與王總管一同來也。主帥段末杯有言拜上將軍﹐今日初到﹐若能得勝漢兵﹐可將人馬出城乘勢夾入﹐共破漢賊。若是漢兵得勝﹐將軍且不可開城﹐吾當退至界上犄角﹐待後軍與幽州兵到﹐一齊進討。且記不得有誤﹗「玖佩在城上指揮守禦﹐聽得此言﹐心中大悅﹐卽傳令各軍打點伺候。佩亦披掛齊整﹐令玖璦上城觀看勝敗﹐指使軍兵出助。玖璦曰﹕」段兵乃王浚姻戚﹐是他會約來的﹐難知心腹﹐切不可使之入城。宜慰使安營城外﹐徐作計議。「玖佩然之﹐只見段家將與趙染相戰將近三十餘合﹐趙槪出助。段軍中文鴦旗動﹐當先手舞剛鞭接戰。不及十合﹐被段將一鞭打落其槍﹐望本陣中飛馬逃去。文鴦策馬衝入﹐遼兵大喊並進﹐趙染亦棄敵而逃﹐漢兵四散奔潰。玖璦搖動黃旗﹐玖佩開門驅兵殺出相助﹐滿道上盔甲器械丟疊成堆。追將十有餘裏﹐漢將孔萇﹑桃豹接應兵到﹐兩邊混殺。段將與徐玖佩復勝﹐晉兵又趕。段末杯曰﹕」今天日將晚﹐不宜再趕。且自收兵屯紮﹐明日破他未遲。「玖佩曰﹕」賊膽已落﹐正宜追之﹐待日晚罷兵未遲。「頃間﹐王彌﹑張實﹑張敬﹑楊龍等統領大兵如潮湧至﹐段將叫曰﹕」賊兵大至﹐且自退入城中﹐明日與他再決勝負。「玖佩乃揮兵退轉﹐段眾雜於軍中而走﹐王彌等故意如風趕進。時天色已晚﹐得到城下﹐玖璦開門﹐玖佩叫曰﹕」段將軍且將軍馬屯於城外﹐免被圍城。「末杯曰﹕」軍士隊伍已皆錯雜﹐漢兵及尾﹐豈容屯紮﹗可急進城守護﹐以待大兵﹐方是道理。「於是假段將呼延莫及先撞進門﹐鮮於登暗地喝兵躋入﹐玖佩止喝不住﹐傳令段眾曰﹕」汝等旣皆入城﹐不可擾害百姓。只此操場中屯住﹐吾自有賞。「正在分付﹐守軍報道﹕」將軍且自上城看守﹐漢將分門攻打甚急。「玖佩連忙辭去﹐才及轉馬﹐呼延﹑鮮於二將隨後搶進﹐被莫及一刀﹐將玖佩砍於馬下。漢兵已自放開城門﹐二將大呼曰﹕」吾乃漢將呼延莫及與鮮於登也﹗大兵四門俱入﹐降者可生﹐逆者卽死﹐不願降者可各逃去﹐免吾殺戮﹗「晉兵聽言﹐逃散過半。王彌諸將皆至﹐喝眾救火。及到府治時﹐徐玖璦已將家眷並取庫藏望南門逃出。小軍報知石勒﹐張賓曰﹕」他們與我無仇﹐今殺其兄﹐當全其後﹐不要趕他。「誰知刁膺﹑支屈六﹑廖翀﹑趙鹿等領兵五千追去﹐一更時分及之﹐遂皆擒轉﹐送見石勒。勒令璦降﹐玖璦大罵不絕﹐勒命斬之。分付眾兵各去歇息﹐不許乘機擄掠﹐明日安民﹐查出盡皆梟首﹐軍兵肅然。次早﹐出榜安撫百姓﹐設宴慶賞眾將。席未散﹐細作報入﹐言王浚等之兵已來﹐在四十里外駐紮﹐明早卽到城下。張賓曰﹕」旣然如此﹐不可待其圍城﹐宜將人馬出城立寨待敵。只有祁弘﹑段文鴦二將驍勇﹐宜當謹愼。「王彌﹑張敬曰﹕」已曾交過﹐不足畏也。「遂率眾出城﹐分作二寨﹐以待交戰。

卻說王浚自領兵馬救援襄國郡﹐其日入界﹐行六十里﹐其晚離城四十里而住。只見襄國探子報到﹐言徐太守兄弟二人皆被漢兵所殺﹐襄國郡已失﹐遼段之軍亦未曾到。王浚聽言大驚曰﹕」徐家兄弟足智多謀﹐勇略邁眾﹐如何就被所殺﹗「報子曰﹕」漢賊知爺合兵北出﹐乘機詐作段氏救兵﹐殺至城下﹐大敗漢賊﹐賺徐家兄弟出城相助﹐起以猛兵截出撲之﹐段氏假兵與徐爺同混入城﹐被殺於門下﹐以此敗失。「王浚怒罵曰﹕」狡猾羯奴﹗挾倡吾名﹐施此詭詐﹐竊我大國城池﹗誓捉潑賊﹐碎屍萬段﹐以雪其忿。「卽命孫緯引兵開路﹐一齊殺向襄國而進。石勒探知幽州兵到﹐亦引眾將出寨待敵。兩陣對圓﹐三通鼓罷﹐王浚立馬陣前﹐左右列著祁弘﹑孫緯等一班戰將﹐以鞭遙指石勒曰﹕」汝本上黨流種﹐石家乞奴﹐冒主姓而糾集羣盜﹐忘卻晉臣豢養之恩﹐反亂大朝﹐是何道理﹗「石勒曰﹕」攺姓避仇﹐古今常規。我等世爲漢臣﹐復取髙帝漢業﹐是忠義之不泯也。豈效汝輩附魏仕晉﹐隨處屈膝﹐苟安富貴﹐而叨斗升不義之祿乎﹗「王浚聽勒所言﹐怒顧諸將曰﹕」誰先擒此羯奴﹐以建首功﹖「祁弘應聲而出﹐挺槍躍馬大呼曰﹕」石勒快來受縛﹐祁先鋒在此﹗「石勒輪刀親出﹐王彌曰﹕」待吾去斬那廝﹗「勒曰﹕」汝且住馬﹐只我自去活擒助惡賊徒﹐以正狂口之罪﹗「於是各出陣前﹐喝聲」看著「﹐二將刀槍並起﹐人馬交馳﹐正是英雄須有匹﹐豪傑豈無儔。一連戰上五十餘合﹐不分勝敗。漢陣上王彌舞刀出助﹐晉將王昌跑馬敵住。兩个雙刀不讓﹐四手無容﹐亦戰上有二三十合﹐未見輸贏。胡矩知彌英勇﹐悄地衝夾助王昌﹐漢將孔萇揮刀拒住。戰不數合﹐忽見正北上塵沙蔽日﹐段末杯領兵殺來接應。王浚見旗來近﹐先令王甲始﹑孫緯等一齊殺出﹐張實﹑張敬﹑趙染﹑趙槪﹑楊龍等分頭迎敵。正在混戰﹐被段文鴦﹑段文虎﹑段末杯﹑段疾陸眷分四路殺入陣中﹐衝得漢兵七斷八續。呼延莫及﹑鮮於登二將向前抵敵﹐俱被殺死﹐漢兵遂走。廖翀﹑桃豹急欲拒戰﹐遼兵湧至﹐殺得漢軍大敗﹐欲走入寨保守﹐又被段文鴦等逼至。石勒見勢敗難支﹐亦棄戰而走。

王浚得勝﹐催兵大進﹐勒等不敢入寨﹐退入襄國城中﹐閉門堅守。點集人馬﹐折去二萬﹐羌將兩員。次日﹐王浚率兵圍住城門。石勒召眾計議﹐諸將曰﹕」我兵多半於彼﹐何容其圍城﹗當擊之使退。「勒曰﹕」我兵昨敗一陣﹐銳气少挫﹐未可出戰。且王浚有段遼之助﹐祁弘﹑孫緯皆久戰之將﹐一時難以卽退。必須守住此處﹐遣人上平陽求救﹐方可破敵。「王彌曰﹕」不必如此。昨日因戰間被遼兵一時掩至﹐衝亂隊伍﹐故至小敗﹐何卽見懦如是﹗且守數日﹐待銳气略定﹐某願當先﹐再整兵馬﹐與他決一大戰﹐分別勝敗才是。焉有二十萬兵而懼七八萬者乎﹗「適值張賓城上調兵守護而來﹐石勒以彌言道之﹐賓曰﹕」我才上城細看晉兵﹐已有一計矣。「石勒曰﹕」軍師有何妙計﹖「賓曰﹕」王浚所恃者段氏之兵耳。今段兵逼近吾城西北角下寨﹐王浚兵住東南角﹐相隔二十餘里﹐兩救不及。今可悄地將西北城垣鑿下二十餘處﹐每一處穴中令千人守把﹐伺候接應。令一千人出城劫段兵之寨﹐二百人執柴油火具放火燒彼﹐張實﹑張敬﹑張雄﹑劉欽﹑範隆﹑刁膺﹑孔萇﹑桃豹﹑桃虎﹑廖翀十將領出行計﹐王飛豹﹑趙文翰﹑趙文勝﹑楊元化四將伏於東門之內﹐若是王浚撤兵往西去救段氏﹐汝等各將精兵一萬﹐殺入浚寨﹐放起火來﹐使彼領頭自顧。我能勝得一邊﹐卽可破彼矣﹗都督與汲民徳帶上黨諸將伏於北門伺候﹐但見火起﹐一齊殺出接應﹐可先破段兵矣。「石勒大喜曰﹕」此計甚妙。「卽令軍士備辦柴艸﹐灌以油藥聽用﹐只待夜深行移。張賓曰﹕」若彼攻城之兵不退﹐則當以兵綴住﹐密往劫之﹐只殺得他一陣﹐或燒其糧仗而已。若其撤圍歸寨歇息﹐破之必矣﹗「挨至日晚﹐兩處之兵各皆退去。賓曰﹕」此天使吾成功也﹗「乃遣人分付諸將﹐直至三更後發穴﹐銜枚而出﹐眾皆應諾。

王浚與段末杯歸寨﹐集諸將佐共議曰﹕」漢兵尙盛﹐石勒﹑王彌勇略邁眾﹐今連日不出交戰﹐恐他別有甚計也。「東寨祁弘曰﹕」乃是前日殺敗﹐心中畏怕﹐不敢對敵。思待救到而出耳﹐有何別計﹗「西寨中段末杯亦謂陸眷曰﹕」漢兵被吾等一戰﹐銳气卽挫﹐連日不出﹐望救至而拒我二人之兵耶﹗「正議間﹐王浚使人持肴饌並酒至段營相款﹐議以次日協力攻城﹐免使劉曜﹑劉靈等救至﹐又難爲敵。段末杯等拜謝領諾﹐與使者定約送出。乃共諸首目共飲﹐分付軍士各置攻城器具﹐至更深大醉而散。只見漢之細作在城外假扮探事者﹐見晉之東西二寨中盡皆歡飲﹐走至城下來報消息。守軍以繩子弔上﹐入見石勒﹑張賓﹐具言明日攻城﹐各皆打點已備﹐今晚都是飲酒大會。張賓曰﹕」若此﹐則不防吾等敢出劫寨﹐可卽造飯裝束﹐三更以前銜枚皆出北門中。汲民徳與都督自將兵馬把斷他救兵。四將領兵四萬﹐竟衝王浚之軍﹐張雄領遊綸﹑張豺﹑牟稷﹑林深爲助﹐張實等十將從穴中而出﹐直搗段營﹐不問有備無備﹐盡力向前﹐必然可勝﹐勿得驚懼。「眾皆踴躍應諾﹐攘臂而起﹐分門穴而出。張實等得令﹐十員猛將將兵五萬﹐密走段營﹐一齊發喊﹐殺去放火燒著。段兵散遲﹐皆不曾解甲﹐只是因醉睡去。被兵逼進﹐末杯等喝眾不得亂動﹐拚命抵殺。東門上王浚巡軍看見西營火起﹐急喚眾起。祁弘等皆上馬欲往西寨救護﹐行不里許﹐本營前炮銃轟天﹐漢將王彌等大喊殺入。王浚急命軍士抵殺﹐被彌等砍得死屍疊滿。胡矩﹑王昌二人焉能敵得四將﹐殺得無門可躲。王浚跣足而走﹐卻好祁弘﹑孫緯﹑王甲始聽得自營中炮鼓大震﹐不往西門﹐撤軍急轉。正見軍馬奔竄﹐祁弘與楊龍戰﹐孫緯與趙染戰﹐趙槪與王甲始戰﹐兩邊吶喊驚十里。漢將張雄督降來聽將四人﹐引軍衝入﹐火光中﹐遙見王彌與王昌﹑胡矩﹑蘇艾三將惡戰﹐一馬當先﹐衝去相助。張豺亦輪刀並進﹐胡矩在前﹐見二將驟至﹐不知那邊之人。睜眼一看﹐不防張雄早到面前﹐只一槍戳去﹐直中右肋﹐胡矩落馬。王彌搶進﹐再是一刀﹐砍死於地。蘇艾心慌欲走﹐被張豺趕上﹐刀劈中腦而死。王昌走入軍中躲避﹐張雄叫王彌曰﹕」幽州之將祁弘﹐乃晉朝首將。我和你二人一同尋去﹐殺得此賊﹐則天下各處皆喪膽矣﹗「王彌然之。於是王彌﹑張雄二人不顧別將﹐獨尋祁弘。東西衝突數回﹐遇弘與楊龍正在酣戰﹐雄﹑彌馳進﹐夾而攻之﹐祁弘抵當不住﹐大敗而走。孫緯敵住趙染二人﹐戰有六七十合﹐被牟稷﹑林深與王如三將一齊合至﹐緯中二槍﹐逃命而去。遇見王昌同王浚躲於暗處﹐孫緯曰﹕」祁子猶亦被殺敗﹐王彌﹑楊龍追趕北去﹐我等又皆戰守營寨不住﹐段寨中火光大盛﹐恐彼處亦被所破﹐事將難振矣﹗且襄國已失﹐一時不能卽復。石勒﹑王﹑張等梟獍雄猛﹐張賓謀猷百變﹐善知進退﹐非等閒易與者。依吾之見﹐且自轉回本鎭﹐伺時而起﹐以報此恨未晚。「王浚從之﹐遂不顧遼西段末杯等﹐北奔而去。漢兵追殺數里﹐砍得死屍徧地。王浚乘黑走五十里﹐天明方住﹐折兵三萬餘。後人有詩嘆曰﹕

古云知足能無慮﹐心若多貪必有憂。王浚欲圖襄國郡﹐折盡軍兵又結仇。

第七十八回

劉曜兵打西河郡

卻說遼西段末杯等助王浚共救襄國﹐石勒患之﹐與張賓等設一劫寨之計﹐乘夜分兵鑿城十餘處而出﹐驟然殺入寨中﹐放起火來。段眾醉酒﹐巡軍叫得醒時﹐漢兵皆已逼近﹐火光迸起。段文鴦一馬當先﹐正遇張敬二人於火光中大戰。約有二十餘合﹐段疾陸眷趕來相助﹐被廖翀﹑範隆﹑桃虎圍住。段末杯親自殺來﹐張實挺矛截住﹐戰不五合﹐汲桑飛走趕上。原來石勒見救兵不至﹐以此殺向段寨而來。汲桑正直撞入末杯馬前﹐只一斧砍去﹐正中馬頭﹐把末杯掀翻下地。張實看見﹐急叫汲桑不要砍死﹐可活拿去號令王浚﹐汲桑乃擒末杯而回。段疾陸眷等不知﹐拚命死戰﹐被石勒親自衝入。段文鴦被張敬﹑孔萇等並力合殺﹐各皆大敗﹐趁黑暗遁去。直至渚陽﹐收兵住紮﹐計點人馬﹐折了一萬有多。段疾陸眷曰﹕」主帥未到﹐想必還有兵卒在後。「小軍曰﹕」兵皆至此盡矣。主帥被一步將﹐身長丈許﹐手持大斧重有百餘斤﹐砍死坐馬﹐活擒而去了。其人名喚汲桑也。「段疾陸眷聽得此說﹐放聲大哭﹐怒罵王浚曰﹕」老姦巨猾﹐汝欲要功圖謀﹐謀襄國﹐賺我到此﹐爲你效力﹐今被劫寨﹐火焰衝天﹐百里尙見﹐汝何不來助﹖「探子曰﹕」王總管因見漢兵劫寨﹐且自棄此處﹐回幽州去了。「段疾陸眷轉怒曰﹕」無義潑賊﹐何事不仗吾力﹐以幸功賞﹖今臨難不救﹐反又私自先逃﹐何負人之甚也﹖「卽與文鴦共議曰﹕」王浚忒殺無情﹐有何親誼﹖脫若戰敗﹐亦當聚作一處﹐共議進退。今彼不顧我等﹐念他何親﹖不若使人與石勒結好﹐求還末杯﹐再不助此無信行之賊﹐與別人結怨﹐你意謂我何如﹖「文鴦曰﹕」此見極是。豈可爲彼事而失我自家豪傑乎﹖「段疾陸眷卽使俐軍三名飛馬就起﹐先至城下通信﹐髙聲叫曰﹕」漢將不得放箭﹐我將軍段疾陸眷﹑段文鴦遣我來告﹐乞都督免殺末杯﹐明日親到城下求買性命﹐望將軍等開好生之徳﹐存智仁之心﹐厚當重報。「守城人聽得明白﹐報入帳中﹐言城下有遼卒二三人﹐各門呼叫如此如此。張賓曰﹕」你去回話﹐叫他明日辰牌卽要親來相見﹐遲則必然梟首﹐上平陽報功去也。「城上漢卒以此言道之﹐遼使曰﹕」謹依鈞旨﹐吾等卽去傳達﹐望勿變易。「小軍至渚陽﹐告以漢帥分付之意。段疾陸眷曰﹕」若此必有允和之意﹐今天色將明﹐可卽收拾﹐如飛就發﹐勿得有誤信約。「乃遣參軍秦紳奉書先行﹐遂親與將佐將金寶禮物﹐共段文鴦俱赴襄國求和。秦紳至郡﹐未及辰時﹐卽先入城通報﹐言﹕」將軍與先鋒時刻皆到﹐遣某特獻上懇帖。「遂將禮單呈上。石勒開看﹐條開﹕」金寶﹑番錦﹑異鎧﹑大馬等物各若干﹐願將末杯幼弟爲質﹐求結盟好﹐釋放末杯﹐永不敢負。回至遼中﹐卽與王浚絕交﹐再不起兵助他﹐凡有指使﹐甘聽調用。「石勒曰﹕」有勞參軍降臨﹐請出賓館少待﹐容某等商議﹐方敢收禮。「使石虎親自陪茶。紳亦中國人﹐素有名望﹐故勒敬之。紳出﹐集眾面同共議﹐眾將官曰﹕」末杯遼中猾虜﹐性情難測﹐北地之大患也。今無故興兵攻我襄國城下﹐被他奪去營寨﹐敗我一陣﹐豈得輕容寇仇﹐以遺後日之憂﹖必須斬之﹐以令後人。若是我等被獲﹐渠肯放免乎﹖「張賓﹑楊龍二人曰﹕」遼西鮮卑﹐善斗之國也﹐兵將多悍勇﹐與我等未嘗爲仇﹐亦系西北五部之列。今此一來者﹐實爲王浚女姻親﹐故不好違忤﹐只得彊從其約合而來﹐非本心也。今我殺末杯不打緊﹐是又結一鎭之怨矣。且段氏宗族甚廣﹐豈在一人能弱其勢﹖不若聽其所請﹐釋遣末杯歸遼﹐與結盟好﹐則段氏兄弟叔侄﹐必深感我漢之徳﹐日後王浚必欲會兵報仇﹐則段氏決不負我助彼。王浚若無段氏之兵﹐如鳥無翼﹐自不能髙飛遠舉矣。否則他兩家合力而來﹐則戰不得息矣﹐安能收復諸郡乎﹖釋末杯﹐我之福也﹐殺末杯﹐浚之福也﹐宜當詳之。「石勒曰﹕」孟孫﹑元化之言﹐立大事之論也。「卽召秦紳入內﹐受其禮帖﹐賜宴相款。少間報道﹐段家叔侄親至城下。勒命張賓同秦紳至段軍中見段疾陸眷等﹐共議講好之事。段疾陸眷﹑段文鴦卽殺白馬﹐與張賓歃血立盟﹐結爲兄弟﹐不許兩相侵犯﹐不許負約背誓﹐不得再黨王浚﹐以傷兄弟和气。定好已訖﹐復以重禮奉送。張賓回城﹐石勒乃與張賓﹑石虎﹑王彌﹑楊龍﹑段末杯並馬出城﹐備筵席﹐請段疾陸眷﹑段文鴦等共飲相敍﹐又命石虎與段文鴦結拜而別。兩家歡如故舊﹐於是段氏叔侄感勒等恩徳﹐專心附於石勒﹐而王浚之勢衰矣。後人有詩贊美張賓﹑石勒曰﹕

殺敵成仇釋敵親﹐堪誇石勒任張賓。末杯釋放通和好﹐贏得王圖帝霸成。

晉懷帝永嘉二年﹐漢主淵差劉聰統劉曜爲南路都督﹐以姜發爲軍師﹐侵奪晉地﹐先至西河郡。守西河太守呂鐘﹐字正時﹐乃呂虔之孫﹐膂力甚豪﹐幼在鄕間﹐看見二牛相鬥﹐數十人爲其分解﹐各以大繩援之﹐開而復合者三次。鐘笑曰﹕」你這些人都是不曾喫飯的。「乃大喝向前﹐拽其牛尾﹐如飛退去﹐其一牛狠趕而進。眾人繩索俱失﹐有至跌倒者。鐘怒﹐棄尾而前﹐以拳揮之﹐闖去數步﹐後牛復被鐘一腳踢去﹐牛痛而走去﹐乃雙手扭轉一牛之頸﹐連打數拳﹐遂亦一散。於是勇稱鄕裏﹐名聞府縣。齊萬年作反﹐梁王司馬肜受命徵西﹐召募英勇﹐郡以呂鐘應報。齊萬年死﹐鐘授千軍長﹐歷升遊擊將軍。成都王會合諸藩鎭徵漢﹐眾議西河郡乃中原要郡﹐當以大將守禦﹐阻遏胡寇﹐免下侵洛。張軌曰﹕」在此之將﹐俱要臨陣出戰﹐不可調遣。漢多勇將﹐畱以防之﹐只有遊擊將軍呂鐘勇力超羣﹐可以守此。「成都王乃使人言於齊王﹐齊王從之﹐授鐘西河太守﹐卽命守備楊謙爲參軍。謙字守善﹐乃楊阜之子孫﹐臨洮人氏﹐極有機變﹐識見老練。張華重其才﹐以弱冠卽薦於朝。謙恃能好直言﹐趙王倫怪其多諫﹐黜爲西河別駕﹐加守備同領郡事﹐久在西河﹐甚諳風土。呂鐘領憑之日﹐又薦其弟鎭撫將軍呂律爲西河衛督﹐齊王亦從其請。呂律字正音﹐勇次於兄﹐曾爲人負銀千兩﹐至郡有百餘里﹐僻徑處有馬盜﹐素彊勇﹐見律一人﹐乃單馬追二三里﹐將及﹐髙聲叫曰﹕」客人可放下行囊﹐饒你性命﹗「律不顧而行。馬至近﹐其盜曰﹕」蠻子看箭﹗「呂律回頭大喝一聲﹐其盜倒撞下馬。律走向前﹐以手扭住衣帶﹐懸空擎起曰﹕」戰包之實有銀千兩﹐你是何人﹐敢來惹我﹖待我輕輕摔死你這狗弟子﹐總斷役水之患﹗「其盜夥趕到﹐跪下哀告乞命﹐言﹕」再不敢於路爲非。「律恕而放下﹐盜夥獻銀百兩﹐律不受﹐戒而遣之。於是名聞遠近﹐地鄰百里內盜賊遠徙。郡守知其事﹐舉爲團總﹐上名於兵曹﹐朝中授爲本郡鎭兵司巡檢﹐因捕盜有功﹐加爲鎭撫將軍。於是兄弟同任西河十有五年餘﹐郡中賊寇屏息﹐民皆安業。

至是聞道劉曜侵掠西河﹐乃召集將官共議保守之策。參軍楊謙進言曰﹕」漢寇今番又來擾亂者﹐是爲朝中懷帝新立未定﹐大駕西出長安﹐國家失寧﹐思欲乘機寇洛耳﹗我西河郡乃京邑之咽喉﹐必須緊守其地﹐不得妄動﹐則漢兵𨿽有百萬﹐亦難越此也。可亟疏通濠塹﹐引水注滿﹐修補城堞﹐多備磚石﹐打點固守﹐連夜差官吏上朝﹐請兵來助﹐方可以保萬全也。「呂鐘曰﹕」不然。漢賊臨境﹐而我等固守不出﹐彼必謂我等爲無能﹐必然肆意猖獗﹐或掠下縣﹐或擾人民﹐亦吾之咎也﹐還當退敵爲上。「楊謙曰﹕」漢帥劉曜甚勇﹐謀士多智。成都王合兵百萬﹐復一魏郡﹐尙且不能克﹐若與爭戰﹐恐難取勝。我今只是守住城池﹐以遏入洛之路﹐西河無虞﹐是我等之功。百姓在外﹐由他自行躲避﹐與我府官何預﹖「呂律曰﹕」僞漢無故興兵﹐犯我境界﹐甚爲魍魎﹐何得容彼﹗待吾引兵先去殺他一陣﹐使賊人知西河郡有吾兄弟二人在此也﹗「楊謙再三勸阻﹐呂律不允。呂鐘亦曰﹕」出戰退賊﹐是爲將者職分之本等﹐一則可以挫賊人之銳气﹐二則可以振大國之威風﹐三則可以示西河之武勇。若乃不戰而守﹐賊人豈知畏懼乎﹖「遂點兵一萬﹐令楊謙同呂律守護城池﹐呂鐘自出拒漢﹐先至萬戶山前紮下營寨﹐守住路口。

劉曜命劉靈引兵一萬﹐輔劉聰在後。自以關防爲前鋒﹐關謹﹑關山爲左右﹐呼延兄弟爲後軍﹐望西河郡進發。將至萬戶山﹐探子報道﹕」晉將呂鐘將兵一萬占住路口﹐不可卽去。「關防聽說﹐謂弟關謹等曰﹕」我兄弟𨿽嘗屢次斬將立功﹐一向未曾獨領先鋒之任﹐今旣呂鐘阻路﹐不必稟知主帥﹐亦只領兵一萬﹐前去殺退他們﹐搶奪路口﹐以待大軍好進﹐便是我弟兄之功。「關謹然之﹐遂與山﹑心四人進至萬戶山下﹐排開隊伍﹐依次而進。呂鐘見漢兵將近﹐亦將人馬擺下陣勢待敵。防等駐馬整陣。呂鐘擂鼓出馬﹐頭戴耀日鋼盔﹐身掛堆云鐵甲﹐坐下賽龍駒﹐橫擔斬馬刀﹐髙叫﹕」漢將敢犯吾境﹐向前打話﹗「關防倒提著偃月大刀﹐坐跨著渾紅髙馬﹐身穿蜀錦綠徵袍﹐頭戴朱纓綠幘巾﹐額裹紫金錦鐃鍪﹐肩披黃金鎧甲﹐左有關謹﹐右有關山﹐背後關心﹐齊齊擺著一班兄弟親兵﹐眞个威風赫赫。呂鐘遙看規模大同小異﹐乃開言問曰﹕」看汝旗上稱是雲長之後﹐若此則是良將名臣之後孫﹐當知仁義忠信﹐何乃附胡鬼﹐冒稱漢氏﹐侵奪華君地土﹐擾害無辜黎庶﹐聽和而授左國城之封﹐從約而罷五鹿墟之戰。今復背盟侵寇﹐全無仁義忠信四字﹐豈大丈夫肖祖正大之行乎﹗「關防曰﹕」昔者天下一統﹐四海六合皆我炎漢之土地。汝祖附阿曹瞞﹐篡奪鴻基。今汝等又屈身仕晉﹐背魏負漢﹐直乃禽心獸行之徒﹐敢以仁義忠信責我﹐豈不愧乎﹗我等憤三世之忠良﹐恢復四百年之舊業﹐鼠輩曷敢亂言﹗亟宜棄邪順正﹐共取洛陽﹐不失封侯之位。如若執迷﹐必以鉅鹿﹑常山﹑汲郡﹑邯鄲﹑襄國諸郡守將爲例﹐那時族滅身亡﹐悔之晚矣。「呂鐘聽言大怒﹐躍馬輪刀﹐恃勇殺出。關防未及動身﹐右手下鑾鈴震響﹐關山手橫大刀﹐橫衝而至。防曰﹕」賢弟且住﹐待吾來斬那廝﹗「山曰﹕」小弟一向未曾得建寸功﹐此戰讓我擒斬呂鐘回寨﹐聊繼祖父之志﹐與兄長少壯威光﹗「道聲未了﹐兩下馬頭相接﹐卽便交鋒。刀對刀無毫相讓﹐將對將各逞英雄。往來分合﹐只見一片殺聲﹐兩將心洪性發﹐各不肯住﹐一連戰上八十餘合﹐不分勝敗。兩馬皆疲﹐奔馳不上﹐呂鐘止住關防曰﹕」馬皆乏矣﹐可去換馬再決輸贏。「關山曰﹕」你不要學秋蟬脫殼﹐去了不來﹗「呂鐘曰﹕」躲的換的就不爲好漢﹗「於是二人各皆回陣換馬。關防謂關山曰﹕」你不須去了﹐待吾去拿那賊﹐好取西河。「關謹曰﹕」也不須兄長自去﹐待我代兄效此一臂之力。「關山曰﹕」男子漢不可食言。我二人在陣上曾面說過躲的不爲丈夫﹐如何又換易兄長出去﹐卽被他們所笑矣﹗「防﹑謹曰﹕」旣然如此﹐弟可善覷方便。呂鐘乃英勇宿將﹐不要輕忽。「山曰﹕」二兄勿慮﹐自有分曉。「乃卽換關防之馬而出﹐只見呂鐘騎一髙馬﹐已在戰場中待等。關山至前﹐笑曰﹕」汝眞不怕死耶﹐還敢復來到此﹗「鐘曰﹕」逆賊恁般無禮﹐待我擒汝入寨﹐先去了舌頭﹐然後斬首﹗「關山聽言大怒﹐輪刀砍去﹐呂鐘勒馬接住。二人刀如風捲﹐馬似龍爭﹐各思取勝立功﹐盡顯雄威武略。又戰上五十餘合﹐並無差失﹐兩邊軍兵無不喝彩。呂鐘以刀架住關山曰﹕」汝等有此武藝﹐旣爲中土之人﹐何不棄此胡漢不明之寇擾﹐同歸大晉爲良臣﹖脫或不然﹐待吾奏過朝廷﹐加封官職﹐賞賜錢糧﹐移兵西剿僞成﹐封汝主爲漢王﹐世鎭川蜀﹐與大國爲唇齒。不彊如東侵西寇﹐得南失北﹐累年爭戰﹐不得休息乎﹗「關山曰﹕」汝乃井蛙社鼠﹐何敢出此罔言﹗我王已建帝號﹐天下半屬於漢﹐不日將洛陽踹爲平地﹐盡剪汝諸賊奴﹐尙不知死在須臾﹐而欲自矜乎﹗快快下馬受縛﹐免致被斬。「鐘怒﹐舞刀忿砍﹐山亦狠鬥﹐二人再又惡戰﹐攪得塵沙閉日﹐不辧早晚。約有三四十合﹐只見天色昏暝﹐日已沈西﹐兩各不捨﹐思排夜戰。關防恐怕日暗有失﹐乃自出陣前髙叫曰﹕」天色已晚﹐難辧南北﹐我不並逼汝等﹐二將且住﹐明日再戰。「關山曰﹕」今日本欲擒汝﹐柰吾兄替你說方便了﹐饒你回去寬容一宵。「呂鐘曰﹕」你兄見你勢力不及﹐將次被擒﹐故叫我饒你耳﹗我亦看他之面﹐活你這一夜兒。「於是兩各鳴金﹐收軍入寨。

次日﹐辰牌將到﹐呂鐘正欲出戰﹐只見呂律引兵五千如飛而至﹐鐘曰﹕」汝不守城﹐來此何干﹖「律曰﹕」流星探馬報說漢將英勇﹐與兄惡戰一日﹐不能取勝。恐兄一人有失﹐特此引兵來助。「鐘曰﹕」城中只有楊參軍在彼﹐倘或賊人暗施詭計﹐以兵暗襲西河﹐我等救援不及﹐他們焉能獨守﹖「律曰﹕」楊守善素多智識﹐有兵五千﹐決無妨礙。小弟因慮漢將彊勇而來﹐兄昨與戰﹐可知其槪矣﹐果是何如﹖「鐘曰﹕」前部主將名關防﹐昨日是其弟關山出戰﹐交手至晚﹐約二百餘合﹐並無挫跌﹐亦勍敵之將也。「呂律曰﹕」今日待我們出去殺他一陣﹐好歹要叫漢兵懼怕﹐方才顯我兄弟二人威武。「鐘曰﹕」關家兄弟亦非尋常將帥﹐休得小覷誤事﹗「律曰﹕」自有分曉。「乃與呂鐘一同領兵出寨﹐只見探軍回報﹐漢兵已皆布陣齊整。呂家兄弟至近﹐亦將軍馬擺開。關山髙聲叫曰﹕」昨因日晚﹐寬汝殘生一夜﹐今可速來納命﹗「呂律聽言大怒﹐挺槍殺出。關山曰﹕」你不是呂鐘﹐非吾對手﹐可速換來﹗「律曰﹕」你怕我只說怕我﹐何得多言﹐敢出馬來﹐和你並个三百合。豈不知我卽大將軍親弟呂正音也﹗「關山曰﹕」此是呂鐘怕死﹐故教兄弟來作替代鬼耳﹗若然如此﹐快向前來受刀﹐待我好取你兄之首。「呂鐘聽言大怒﹐曰﹕」潑胡輒敢亂道﹗兄弟且住﹐待我自來活擒那賊﹐方顯我是將門將種。「遂拍馬舞刀出罵曰﹕」牛口匹夫﹐鼠形賊子﹐敢此狂悖﹗「劈頭忿砍而入﹐關山舉刀接戰。二人再抖神威﹐大施英勇﹐竭力狠鬥。但只見刀架刀﹐白茫茫雙飛雪鷺﹔馬撞馬﹐塵滚滚雙騁雲龍。一連戰上五十餘合﹐不分勝負。兩个往而復合者三﹐日將近午﹐各不肯罷。呂律見二人戰酣﹐乃拍馬挺槍殺進相助﹐兩面夾攻。關山兩頭架敵﹐並無懼怯。關謹見呂律並至﹐亦躍馬趕至﹐大叫曰﹕」你有兄弟二人﹐我還有兄弟四人在此﹐何得無知妄助﹗「乃揮刀砍上﹐對住呂鐘﹐呂律乃獨與關山廝戰。四員將混作一團﹐攪得塵捲沙飛﹐迷天蔽日﹐兩兵看者不辧你我。關心謂關防曰﹕」兄長把住陣腳﹐待我趁此沙漠迷漫﹐殺入陣去﹐擒了那廝﹐好行別事。「剛欲出陣﹐忽狂風大作﹐自西北而起﹐刮得沙飛石捲﹐地黑天昏﹐兩軍目不能開﹐又兼日色將晚﹐各皆潰回本寨。關防曰﹕」吾爲先鋒﹐思欲唾手奪取西河﹐以顯我弟兄之功。不想遇著呂鐘﹑呂律如此英勇﹐一時怎麼能下此郡﹗「關謹曰﹕」吾觀二將非等閒人物﹐亦乃許戌﹑典升之儔。爭一萬戶山隘﹐兩日不能得過﹐只與明戰﹐必難取他﹐須以計策用之方可。「關心曰﹕」明日三兄依舊出戰對陣﹐二兄引兵三千伏於要路總口﹐以截他之救兵﹔大兄引兵二千紮於寨西路上﹐以備接應﹔我們將兵一千﹐伏於西山林木之中﹐待三兄詐敗﹐往此處而走。呂鐘兩日未曾得勝﹐見吾乍敗﹐必定恃勇追趕﹐待其過伏﹐三兄回馬復戰。救兵已被阻住﹐我從背後驟然馳出﹐用我母祖傳鮑家莊紅錦套索之法﹐將呂鐘拖翻下馬。我與三兄二人擒他一个﹐有何難哉﹗「關防曰﹕」此計亦妙。他弟兄二人必然擒其一个﹐獲兄弟孤﹐獲弟兄弱﹐西河卽可下矣﹗「次日﹐天未明時﹐各皆自去埋伏。關山引兵三千﹐直至寨前搦戰﹐呂鐘大怒曰﹕」賊子敢扣吾寨﹐忒殺無知之甚﹗若不擒斬他們﹐非爲男子。「呂律曰﹕」亦要謹愼﹐不可蔑視他們。「鐘曰﹕」你可引兵三千準備接應﹐我去退敵。若只關山一人﹐保爲斬之。「言訖﹐引兵出寨﹐放炮擂鼓﹐排開陣勢。呂鐘帶馬立於門旗之下﹐指謂關山曰﹕」昨日非因風起﹐已作刀頭之鬼矣﹗還敢冒來。「關山曰﹕」汝今日逃得命去﹐便是好漢。不必多言﹐放馬出來﹗「呂鐘大怒﹐揮刀搶出便砍﹐關山以刀架住曰﹕」休得逞彊﹐拿住之時不好看相。「二人戰上四五十合﹐未分勝敗。關山忽然賣一破綻﹐勒馬而走﹐回頭叫曰﹕」呂鐘旣稱好漢﹐不要趕來。我的馬鞍松了﹐待我整了馬帶﹐再和你戰。「鐘曰﹕」走便是走﹐何須胡說﹗「放馬趕去。關山詐作慌張﹐望西而走。轉過山坡﹐鐘見林木茂盛﹐駐馬不趕﹐關山知已過伏﹐回馬轉戰。二人戰無五合﹐背後關心飛馬驟至﹐鐘急回頭﹐關山大刀砍至面前﹐只得且自迎敵。不防關心一套索打去﹐正中頸上﹐呂鐘慌用手托之﹐關山又逼近身旁﹐解之不脫﹐被關心用力一扯﹐呂鐘側身落馬﹐未知此回一員千軍勇將性命還是如何。後人有詩贊嘆曰﹕

呂將威能解鬥牛﹐西河惡戰鬼神愁。關心聊用家傳法﹐套索輕施捆敵仇。

第七十九回

關家兄弟擒呂鐘

當日﹐呂鐘被關心用套索拖翻下馬﹐關山亦跳下馬﹐思捉呂鐘﹐早被呂鐘掙起﹐將刀砍來﹐關山二人遂於林前步戰。關心喝兵圍住﹐只見晉兵也到﹐兩邊兵對兵﹐又各自廝殺。心乃棄馬趕進﹐夾攻呂鐘。關山反被呂鐘臂上打一刀背﹐刀落於地﹐關心慌忙砍上﹐戰住呂鐘。關山覷空攛入架中﹐一手扭住呂鐘衣袖﹐鐘遂不能戰。心棄刀與山結住﹐關山臂痛﹐倒被呂鐘拿住兩手﹐關心亦丟刀趕入。三人只是混扭﹐並無軍兵來護。忽見塵埃滚滚﹐關防接應兵到﹐殺散兵士﹐直至林前。見山等在地拖拽推扭﹐一馬衝去﹐將呂鐘後發揪住﹐拖於馬上﹐擒歸大寨。

卻說呂律在寨門上看兄廝戰﹐準備接應﹐見關山敗走﹐呂鐘追去﹐乃亦率兵從後趕去相助。行至前面總路口上﹐驀然間一聲炮響﹐一員大將紫面長須﹐手執靑龍大刀﹐乃是關謹。呂律挺槍衝戰﹐兩下刀來槍去﹐戰及十有餘合﹐忽見敗兵逃轉﹐看見呂律﹐各皆亂叫曰﹕」二將軍可急向前救助﹗大將軍被套索拖跌下馬﹐和那出戰將軍扭在地上﹐我等被一紅顴將軍殺散﹐不能去護﹐特奔來報。「呂律聽說﹐唬得魂不附體﹐乃不顧戰﹐徑自衝陣而前﹐去救呂鐘。關謹恐其兄弟相遇﹐必被所救﹐乃取弓拔箭﹐隨後趕去。覷定背心﹐颯聲一箭射去。呂律去急﹐只中馬腿﹐那馬驟然受痛﹐騰身一躍﹐呂律不知失備﹐倒撞下馬。關謹輪刀趕去﹐已被眾副將保律上馬。呂律思要再進﹐見關心從西殺來﹐關謹從後殺來﹐自家威風又不振﹐乃回馬望萬戶山側手而逃。關謹趕去﹐心曰﹕」我等已擒呂鐘﹐恐你戰呂律不退﹐故來相助。旣已敗去﹐不必趕他﹐且自回兵﹐共議進取。「於是共轉歸寨。呂律得以安然回寨﹐正欲使人打探消息﹐後到敗兵皆言大將軍已被漢將活拿去了。呂律亦知必被所獲﹐乃大哭棄寨﹐收兵回西河郡而去。見母嫂稟告說兄遭詭計擒去之事﹐母嫂大哭﹐鐘妻曹氏痛悶於地﹐形神皆喪﹐半晌始蘇。律妻郭氏曰﹕」伯姆如此痛哭不了﹐你爲手足不能相救﹐旣同出兵﹐他人抱怨怎已﹗何不獻了西河郡﹐救轉汝兄之命。且今朝中大亂﹐天子塵蒙﹐便縱有功﹐也無人來加賞你等官職﹐苦將一家性命﹐博取虛名則甚﹗「律曰﹕」汝言亦爲有理﹐但恐楊參謀不從﹐空耽不忠之名耳﹗「曹氏曰﹕」權總皆在叔叔﹐若肯依嬸之言﹐何畏於參謀乎﹗「律曰﹕」嫂嫂寬心﹐我有主見在此﹕明早差人去探﹐若是漢賊不害吾兄﹐卽便依議而行。若是害吾兄命﹐卽當守郡﹐借兵來此報復大仇﹐誓不與他干休﹗「曹氏曰﹕」叔叔之言是也。「商議已畢﹐正欲集眾共議大事﹐忽報楊參謀來見﹐律乃請至衛衙相敍。呂律曰﹕」昨者不聽公言﹐致有此失。今吾家兄被擒﹐老母痛念過甚﹐教吾出降以全兄命。吾思此處沒了我兄﹐且朝中無救﹐外郡少援﹐漢勢彊盛﹐將勇多智﹐若一圍城﹐我等決守不住。悉皆是死﹐意欲從母之命﹐參謀以爲何如﹖「謙曰﹕」公言差矣。食人之祿者當事人之事。今晉主委托賢昆玉鎭守西河﹐享受數十年之爵秩﹐恩榮甚矣﹐未嘗見有寸功報效。今遇寇擾﹐正宜悉力拒守﹐以振芳名﹐何得失志﹖且令兄爲國盡忠﹐亦得克全令節﹐萬古史書不泯﹐將軍何故就說此話﹖而以大國名臣﹐屈膝夷虜﹐可乎﹗「呂律不能回答﹐乃送楊謙出曰﹕」參謀暫去代理郡事﹐容吾思忖再議。「遂各分別﹐不在話下。

且說關防﹑關山擒拿呂鐘回寨﹐使關心接應關謹﹐共至商議。須臾二人亦到﹐言箭射呂律落馬﹐逃回西河去了。關防大喜曰﹕」呂鐘被獲﹐律又遭射﹐心膽已落﹐西河在我掌中矣﹗「關心曰﹕」還不足爲喜。今被呂律逃回﹐倘若固守城池﹐乞兵鄰郡﹐西河未能卽下也。「防曰﹕」除了呂鐘﹐呂律一人又不足道矣。「關謹曰﹕」我有一計﹕明日可教呂鐘修書去喚呂律獻城﹐楊謙在內﹐必與呂律兩相疑忌﹐內亂生矣。那時以兵臨之﹐必有可下之機。設彼苦不從允﹐當押呂鐘至於城下﹐當面斬首﹐號令晉兵。則眾驚懼﹐可一攻而破克矣。「關防曰﹕」弟言有理。「乃將呂鐘釋縛更衣﹐慰之使降。鐘未及答﹐門上報入﹕」太子與都督自統大兵俱到。「關防命關心守陪呂鐘﹐自與山﹑謹引兵迎接。劉聰﹑劉曜﹑姜發﹑劉靈四人入寨﹐其餘在外提調安營。相見已訖﹐防命置酒﹐請黃﹑姜﹑呼延﹑曹﹑夔等俱來敍飲。席間共論西河之事﹐關防曰﹕」呂鐘兄弟勇力超羣﹐昨被拒路﹐連戰兩日不能取勝。乃用埋伏計﹐誘至林間﹐擒得呂鐘在此。「劉曜﹑姜發曰﹕」賢昆仲可謂克肖先志者矣﹗「防曰﹕」呂律勇亞於兄﹐今被逃入西河﹐保守城池﹐又有楊謙共與謀議﹐恐不能攻克﹐慚愧無功耳﹗「姜發曰﹕」兄長勿憂。明日但將呂鐘押至城下﹐令其招安呂律﹐城必可克﹐保得不勞兵力。但請呂鐘出來相見﹐吾自有言說動他心。「關謹乃邀鐘至席﹐劉聰等皆起身﹐以客禮相接。鐘曰﹕」敗陣之將﹐甚玷君父﹐乞求賜戮爲幸。「姜發曰﹕」我主帥久聞呂將軍乃蓋世英雄﹐知君忠心﹐不肯附漢忘晉﹐故關繼雄兄弟只得以暗計屈辱正時至此﹐欲圖西河耳。將軍旣又不肯負志﹐暫且權時相敍相會之情。來日依舊禮送回城﹐再決明戰﹐未爲晚也。「呂鐘見眾殷勤敬禮﹐乃再拜曰﹕」某𨿽不才﹐固不敢忘恩降公﹐而亦不敢拂公﹐再歸西河也。「乃坐側邊左班首席﹐共飲酒至半酣﹐姜發舉杯勸呂鐘而言曰﹕」今晉朝大亂﹐骨肉自殘﹐車駕西奔﹐亡在旦夕﹐西河一郡豈能獨存﹖此不待卜而可知矣。今劉太子不忍滿城百姓枉死﹐將軍等宅眷混喪﹐欲屈將軍寫書一封送去與令弟﹐勸其以城同歸故漢﹐保全宗黨﹐救拔生靈﹐亦將軍之仁徳也。「呂鐘曰﹕」不肖荷蒙不殺﹐又承禮遇﹐旣有委命﹐有何不可﹗明日我自行之。「次早修書一封﹐命被捉親隨軍士貼肉收藏﹐詐作逃回﹐徑至西河郡去。臨行分付曰﹕」你若得入城去﹐將書悄地付與二爺﹐不可使楊參謀知之。若一漏泄﹐則連你的父母妻子皆被害矣﹗「小軍領命直至城下﹐哭叫開門﹐守兵認得﹐放入城去。密將私書至衛所私衙中投進﹐呂律拆兄書看之﹐書曰﹕

我昨以輕進致墮姦計﹐誤遭失陷﹐被其所獲。比欲忿死﹐詎意眾加禮敬﹐相看甚重。吾思朝中司馬氏自相賊殺﹐東西亂立﹐不久大變。縱然委質盡忠﹐恐亦無益於事矣。弟今回守孤城﹐聽楊謙之言而棄手足之義﹐殆不可也。弗若斬謙出降﹐共保宗族﹐軀命得全﹐富貴還在。否則大兵十五萬﹐明早卽便圍城。劉曜﹑劉靈﹑呼延晏等﹐將之老驥者也﹐一恐家屬難保﹐生靈被誤﹐弟宜察之。

呂律看罷其書﹐心中不決﹐乃入見母嫂﹐告以其意。母曰﹕」旣兄不死﹐待以賓禮﹐可卽出降。漢今方盛﹐亦可以取功名﹑保富貴﹐何聽楊謙之言﹐故陷兄命﹐自取身亡﹖「律意遂決﹐乃帶親隨二三十人至府廳上﹐聚楊謙共議﹐曰﹕」今漢大兵俱到﹐早晚就來圍城。我今兵不滿萬﹐何能爲守﹖「謙曰﹕」一夫當關﹐尙然萬夫莫開。況此堅城﹐何懼之有﹗且待兵來﹐又作計議。「道猶未了﹐只聽得炮銃之聲震動山嶽﹐守兵飛報入內﹐言﹕」漢兵二十餘萬﹐漫山塞野﹐四面而至﹐將及近城矣。「楊謙曰﹕」城門已皆封鎖齊整﹐雉堞濠塹吾已打點完備﹐將軍可急上城守護﹐以示軍威。「正議間﹐報子又到﹐道﹕」漢兵已將城池圍住﹐把得水泄不通。如今將欲攻打了﹐快去防禦。「呂律曰﹕」若此柰何﹖「楊謙曰﹕」且去守把。此地乃山西入洛咽喉﹐必定有人將我被圍之事傳奏入京﹐早晚或有救至。「律曰﹕」皇都殘敝﹐東海王喪師失勢﹐成都王兵敗西遷﹐誰能顧我﹗「謙曰﹕」將軍莫懼。鄰郡刺史知道者﹐定然起兵來援。「律曰﹕」只恐遠水一時不能亟救近火﹐徒思望梅止渴耳﹗便作鄰郡就有兵來﹐不過萬餘﹐從何而入﹖參謀可先上城去﹐親自觀看漢兵彊弱而行。「謙曰﹕」將軍職司武衛﹐先往提調各軍﹐待我出牌拘喚民兵﹐並催錢糧﹐以應軍需﹐方是善策。「律曰﹕」若此﹐則我不能使民發糧矣。你爲參事之人﹐思要安閒躲避﹐如何又反指揮我們﹐何此推姦矜大之甚耶﹗此明欲陷吾兄弟﹐將獻城要功﹐畱此佞人則甚﹗「言訖﹐拔劍趕去。謙知勢頭不好﹐急走躲避﹐已爲呂律一劍砍倒。令軍士割了首級﹐將至軍中示眾曰﹕」不從吾令者﹐以楊謙爲例﹗「眾皆曰﹕」將軍所行﹐誰敢不從﹗「律曰﹕」漢兵甚盛﹐太爺失陷﹐料必難與爲敵。吾當救汝兵民之命﹐莫使遭害。「乃命大開郡城西門﹐先將楊謙之首親到漢軍中贖救兄命﹐就請主帥等入城安民。劉聰大喜﹐卽使劉曜﹑關防﹑姜飛﹑呼延攸等迎接呂律入寨﹐待以客禮。先命姜發﹑關謹等帶兵三千入城安慰百姓。姜發下令不許關閉門戶﹐市肆毋易﹐於是雞犬不驚﹐秋毫無犯﹐民皆大悅﹐香火排滿街衢。劉聰等宴款呂律兄弟﹐一同入城屯紮﹐仍以呂鐘管攝郡事。後人有詩一首﹐嘆二呂勇而被擒﹑獻郡投降云﹕

兄勇生能解鬥牛﹐弟威力可制彊酋。豈知會遇英雄將﹐一旦擒降不愧羞。

話分兩頭﹐且不說漢兵侵晉之事﹐再題東海王自鄴城戰敗﹐兵將殆盡。成都王等遷駕長安﹐自愧失勢﹐謀於從事劉洽。洽薦王修往徐州東平公處借兵扶植國本﹐欲剿張方。自修受命南行﹐將逾二月﹐東海王越恐事不諧﹐日夕憂慮。劉洽曰﹕」大王放心。王修去久不回﹐事必成矣。只在早晚﹐當音信至也。「論議未散﹐忽門吏入報﹐言﹕」東平公差大將糜晃引兵五百來此﹐還請大王去徐州議事。「東海王聽說大喜﹐乃命引進糜晃。禮見已畢﹐東海王問其可否﹐設宴款待﹐分賞軍士。卽日收拾與劉洽﹑何倫﹑宋冑等俱望徐州而去。東平公司馬楙出郭迎接﹐入府敍禮已畢﹐楙曰﹕」王兄今欲倡義興師﹐剿討張方﹐共伐二王之不道。弟願以徐州兵馬錢糧付兄掌管﹐以好號令諸藩。「東海王曰﹕」吾欲舉義以復國業﹐迎還大駕﹐使先帝在天之靈得受郊祀。但懇王弟相資兵馬﹐共靖國難﹐何敢奪弟之大柄乎﹗「司馬楙曰﹕」欲洗司馬氏之恥﹐而拯國家之亂﹐非兄不能主之﹐弟等愚不及此。不受徐州﹐則眾兵無所仰望﹐會之恐無聽從而難卒合也。「東海王故又推讓曰﹕」我今至此﹐但行徐州兵馬事。其錢糧政事﹐還要王弟掌之。「楙固讓不已﹐劉洽﹑王修勸東海王權且受之﹐方可主盟各兵。待事成之後﹐以大鎭倍酬東平公則是矣﹐越乃受之。遂發檄東邀範陽王司馬彪﹐並北邀東瀛公司馬騰及王浚二處﹐南合劉弘﹐共獎王室﹐以誅不道。送東平公往東平郡集兵聚糧﹐以備徵進。

斯時司馬彪因齊王被誅﹐移鎭許昌。值惠帝徵鄴﹐東海王失律﹐成都王畱駕都鄴﹐彪乃與鎭東將軍周馥上表﹐勸帝並成都王親睦本宗﹐遷駕還洛﹐鄴臺非駐蹕之所。詔諭王浚回兵﹐復用王戎﹐親司馬越﹐帝不能從。成都王謂其爲妄言﹐遂致被王浚所破﹐敗走洛陽﹐俾張方逞彊橫之志﹐劫掠洛陽﹐徙帝長安﹐心中甚是不悅。有長沙王舊將馮嵩投彪處爲司馬﹐揣知其意﹐乃乘間說之曰﹕」今河間王以外枝之親﹐劫帝西遷﹐縱張方黜成都﹐獨擅其權﹐不久必行篡逆矣。殿下勇略振世﹐何不會合平昌公﹑南陽王等同起義旗﹐匡復皇室﹐而乃坐視國家喪亂也﹗「範陽王曰﹕」張方雄猛﹐勢焰方熾﹐欲舉此謀﹐非比細有﹐不得造次。「正議間﹐忽有東海王會兵檄文來至。範陽王與眾看畢﹐遂乃廷詔馮嵩曰﹕」東海王旣立會盟之謀﹐東平公以徐州軍馬相讓﹐事諒有成。旣有行文來會﹐殿下正宜合眾共同推爲盟主。討伐叛逆﹐肅整朝廷﹐誰敢不從﹗「司馬彪大喜﹐乃受檄遣使回報﹐言不日卽來相會。卽命馮嵩前往平昌﹑南陽二處﹐去約興義。

嵩至南陽王處﹐入見告曰﹕」臣奉範陽王之命來叩大王駕下﹐望同起兵剿滅張方﹐迎帝還洛﹐崇奉九廟﹐以復晉朝天下。若再不舉﹐必被河間王所篡矣﹗「司馬模曰﹕」長史大議﹑範陽王忠論﹐敬當從命。但吾諸宗族親王𨿽皆有兵﹐柰無河間﹑成都之气勢﹐李含狡猾之智謀﹐張方﹑郅輔之勇略﹐一時恐難卒勝﹐實非等閒比也。「馮嵩曰﹕」豫州刺史劉喬﹐心懷徇國﹐志切忠君﹐力練老成﹐素多謀計。大王若能遣一介之使﹐論以大義﹐其人必然應允。若得他來﹐於臣提調﹐委以軍事﹐討張方如摧枯拉朽耳﹗「南陽王從之﹐卽遣親將夏勇去會劉喬。再使馮嵩往平昌說知﹐轉許昌會範陽王等齊到徐州相會。於是各皆刻期而至﹐東海王見報大喜﹐差糜晃﹑何倫﹑宋冑分投迎接﹐入見禮畢﹐並道國家孔棘顚沛之事﹐盡皆憤激。司馬越曰﹕」今蒙諸宗族皆聽鄙言﹐來此共議。吾觀兵眾𨿽多﹐但系一時湊集﹐必難統屬。須得一个熟諳韜略﹑慣經行陣者作一主帥﹐指點方略﹐然後可以遠出關西﹐保其必勝也。「南陽王司馬模曰﹕」吾昨亦慮此事。馮長史薦劉喬刺史謀猷深遠﹐曾遣親將前去約會﹐未知從否。「正說間﹐夏勇亦至回話﹐道﹕」劉刺史遣我先行﹐待他商議而來。「馮嵩曰﹕」還要盟主大王再發一使﹐催他來此﹐方好進兵。「東海王然之﹐乃差官使持檄去會劉喬。喬見檄書又到﹐召集僚屬議曰﹕」南陽王昨使夏世雄來會﹐今東海王又有檄文到此﹐還是去的是﹐不去的是﹖「其子劉祜素有識見﹐人皆重之﹐乃進言謂父曰﹕」東海王立心不仁﹐夙無令徳﹐今失兵柄﹐思不能報復成都王之恨﹐故誑稱迎駕﹐藉手眾人﹐假公濟私耳。「喬曰﹕」彼今爲因張方殘暴﹐窘辱宮妃﹐故行反正之師。恐他日成功﹐吾失忠績﹐被人議耳。「祜曰﹕」長沙王盡忠王室﹐懷讒害死。又起兵攻鄴﹐思害成都﹐是天理之不從﹐反致敗績﹐以陷車駕。復構王浚以殘鄴城﹐敗壞晉家天下﹐使張方乘機劫駕西遷﹐此禍階悉由東海而起。此等之人﹐豈堪倚附﹗他若兵力有如河間﹑成都二王﹐則篡位不待今日矣﹗我若從其所召﹐是猶捨馬騎虎﹐不久將被其所食矣。「參謀夏惠亦曰﹕」公子之言深合禮體。且河間王奉天子而令諸侯﹐今從東海﹐是犯上矣。「劉喬曰﹕」必不應彼之召﹐恐惹嗔怪﹐將如之何﹖「惠曰﹕」今聞範陽王拜劉琨爲長史﹐東海王以其子劉羣爲淮北護軍﹐用其侄劉演鎭守三臺﹐以其弟劉輿爲潁川太守。我今先上一本﹐言劉琨見羌胡盧禾﹑馬荷侵寇郡境﹐乃擅棄信地而不顧﹔劉演鎭守壺關而不拒僞漢之兵﹐今反竊據京邑大郡﹐阿附司馬越﹑劉輿﹐唆附趙王篡逆爲亂﹐今則擢以要職﹐不行治罪。此事一上﹐朝中成都王等必然準行詔責﹐東海王見之﹐自然不復再召我矣。彼今有事於關西﹐焉能加兵於我﹖縱他能返乘輿﹐諒東海王之禍亦在不久﹐不去的是。「劉喬從之﹐具本至關中﹐上劉琨一門過失﹐並東海王召己之由。未知劉喬父子上表以明不從東海王之意﹐是也否也。後人有詩嘆曰﹕

帝徙關中勢在西﹐劉喬拂召意何如。不因東海心姦慝﹐蓋爲張方勇略余。

第八十回

東海會兵討張方

卻說劉喬聽信參謀夏惠之言﹐欲拂司馬越之召﹐乃先上表至關中奏帝﹐劾越之黨﹐並報會兵消息。河間王見本大驚﹐急聚腹心將佐等商議其事。李含曰﹕」臣前曾言成都王不可廢黜﹐張方太過於橫﹐必然惹禍。今果四方兵起﹐大王其將何以處之﹖「河間王曰﹕」悔以無及矣﹗長史髙見猶可爲計﹐請明教我。「李含曰﹕」急宜再起成都王爲帥﹐統張輔等督京師之兵﹐拒住河橋﹐爲劉喬後援。命劉喬移鎭靈璧﹐以阻東海王之兵﹐不容西來。下詔令荊州刺史劉弘﹑壽陽刺史劉準﹐合兵以拒司馬彪於許昌。命張方提兵前去責問劉琨﹑劉演棄地之罪﹐住紮於路﹐暗合劉喬連夜直搗許昌﹐襲而攻之﹐連範陽王亦可破而擄矣。東海𨿽欲進兵﹐被吾各處守住﹐下詔不得與戰﹐延挨日久﹐眾心必懈﹐自然解散矣。何懼之有哉﹖「河間王聽言大喜﹐卽便依含所議而行。詔至荊州﹐荊州刺史劉弘乃先上表至長安﹐勸帝下詔與諸王釋怨罷兵﹐並一以拒僞漢。剿除羣盜﹐靖淸境內﹐然後各保封疆﹐此萬世無疆之福也。帝見表﹐召河間王議之。河間王不準其表﹐催弘進兵。弘見河間不從其勸﹐張方殘暴﹐終必敗事﹐亦不奉詔命﹐以書報知東海王。東海王見四方景從﹐遂引兵前進至靈璧﹐被劉祜以兵阻住﹐謹守不戰﹐不能前進。劉喬分兵一半﹐從張方暗襲許昌﹐兵於二百里外屯住。範陽王劉琨正與劉輿共議進兵之事﹐不提被劉喬所劾。張方合兵一日馳至﹐二更到於城下﹐豎起雲梯﹐一齊扒上。守兵急忙奔報﹐已被砍開城門﹐軍士湧入﹐髙聲大叫曰﹕」吾乃天下二十四路總先鋒﹑關西大將軍張方﹗劉琨好向前受縛﹐尙論前功議赦﹐否則盡行誅戮﹗「劉琨等倉猝而出﹐與姬澹﹑李猷合拒張方﹐被劉喬夾攻而至﹐殺得大敗。範陽王猛將王曠衝來接應﹐被張方﹑林成合至﹐一刀砍死。姬澹﹑李猷料不能支﹐保護劉琨出西門而去﹐走回並州。範陽王被張方追緊﹐單馬繞城而逃﹐見西門大開﹐遂出城而去。劉輿尋不見眾人﹐亦混於軍中走出﹐於城外轉西處撞遇範陽王。輿曰﹕」今被所算﹐垂敗已極。吾兄必往並州﹐我與殿下且自逃命﹐再作道理。「張方見眾皆走﹐軍兵降殺將盡﹐夜深黑暗﹐乃亦不追﹐與劉喬整取庫藏錢糧﹐回兵轉守靈璧﹐不在話下。

範陽王與劉輿二人走至日午﹐趕著劉琨。範陽王見姬澹﹑李猷﹑盧諶尙在﹐而己將一个也無﹐乃慟謂琨﹑輿曰﹕」不謂晉室如此不幸﹐骨肉參商﹐自相戕賊。今被張方所算﹐兵馬全無﹐根基盡失﹐自思進退無門﹐立足無地﹐何以存身﹗喜有二公垂愛﹐乞念舊日相從之義﹐爲我收取骸骨歸土﹐免使暴露﹐九原銜公之徳。吾當自刎於此矣﹗「劉琨曰﹕」勝敗兵家之常﹐興廢非人可必﹐何乃短見如是﹖臣請往說段匹殫之兵﹐西取並州﹐以迎大王。大王可權往冀州安身﹐又作計較。「範陽王曰﹕」今天下大亂﹐各州刺史皆自爲計﹐怎肯納吾﹗「劉輿曰﹕」吾兄旣然北去借兵復地﹐殿下實無所歸﹐當從兄言的是。冀州刺史溫羨﹐心忠似日﹐義重如山﹐與臣有一面之交。待某先去說彼﹐以迎殿下。殿下到郡﹐告以艱苦﹐並張方橫暴之情﹐命其會合王浚同來﹐則可以破取劉喬矣。劉喬一破﹐東海王得過靈璧﹐張方之仇亦可報也。「範陽王再拜謝曰﹕」若得如此﹐則是死生共義﹐骨肉君臣矣。敢忘徳乎﹗「於是就途中分別。琨西行並州相度事機﹐輿同範陽王北行冀州。

輿先入城進見溫羨﹐具言﹕」張方劫駕﹐橫暴不仁﹐窘辱妃嬪﹐淩虐大臣。南陽王與東海王﹑範陽﹑平昌﹑東平等欲合兵共獎王室﹐今被張方暗襲許昌﹐致遭挫衄﹐兵敗將亡﹐置身無地﹐逃遁至此﹐欲投遼段借兵復仇。盤纏又缺﹐思故人在此﹐意欲拜謁一次﹐故著小弟先來通誠耳。望勿阻拒﹐容與一會何如﹖「溫羨聽言﹐惕然傷感﹐拊髀嘆曰﹕」範陽王未嘗有過﹐今遭所算﹐實可哀也﹗「劉輿乘意說之曰﹕」故人旣有惻隱之念﹐何不借一屬縣﹐待小弟輔翊範陽王權爲棲身之所。待吾兄得復並州﹐再作計議。「羨曰﹕」是何言也﹗夷齊讓國﹐萬古稱賢。吾安忍範陽王奔走無依﹐獨不能以冀州相讓乎﹗「卽命吏典與大將支安引兵三百﹐迎接範陽王入城﹐推之爲主﹐自任長史之職。以劉輿爲司馬﹐共圖代爲報仇之事。差參軍李騰飛往幽州哀告王浚﹐求其出兵﹐共獎王室。浚見騰飛說溫羨以冀州相讓﹐卽召裴憲﹑遊暢﹑祁弘等共議從請之意。遊暢曰﹕」前者吾奉東海王之命﹐已大破成都王之兵﹐結恨已深。今河間王被張方所哄﹐廢成都王太弟之號﹐彼見四處兵起﹐必復成都王出掌兵馬﹐以拒眾王。若一得勝﹐必來徵我﹐以報前恨。正當從請﹐以結範陽王爲援。「浚乃決意﹐召騰飛問曰﹕」溫大人來合我兵﹐將欲何爲﹖「騰飛曰﹕」目今劉喬助逆﹐襲破範陽王﹐又阻拒東海王之兵於靈璧﹐不能得進。意欲起兵先並劉喬﹐以通靈璧之路﹐然後與南陽﹑東平﹑東海王等合攻長安﹐以討張方。望大人思念開國舊勛﹐再振中興之績。「浚曰﹕」溫刺史以大義合吾﹐吾何不從﹗參軍先去回話﹐吾使祁弘將鐵騎萬人﹐先往靈璧﹐以破劉喬。自引大兵五萬﹐徑出長安﹐以伺眾兵。可教溫刺史與範陽王卽來會合﹐庶免張方得志。「李騰飛拜謝而回﹐見範陽王具言其情﹐眾皆大喜﹐使人密往報與東海王知道。

東海王正與劉祜兩相守住﹐不能得戰﹐接得範陽王暗報﹐心中甚喜﹐正欲打聽祁弘的實﹐進攻祜寨﹐湊遇劉喬自許昌引得勝之兵來到﹐言已大破劉琨與範陽王﹐張方引兵從西路去了。劉祜大喜曰﹕」今旣範陽敗去﹐東海气沮﹐可以進戰矣﹗「遂進兵欲攻退東海王。東海王令糜晃率眾出戰﹐祜將華文恃勇對敵﹐斗上三四十合﹐未分勝敗。東海王正待使何倫出助﹐忽然劉喬陣後紛紛大亂﹐卻是幽州祁弘引兵殺到﹐直出陣前。糜晃相認不得﹐見弘觀望未卽動手﹐揚聲問曰﹕」來將何人﹖「弘曰﹕」幽州大將﹑二十四路總先鋒祁子猷也﹗引兵來助東海王﹐共破劉喬的。「晃曰﹕」我卽東海王前部﹐可卽同入其陣﹐以捉劉喬。「二將並取華文﹐文被糜晃所殺。喬兵大敗﹐四散奔潰。劉祜撐持不住﹐催父先行﹐祜率部曲殿後﹐欲奔豫州。被祁弘追上﹐生擒而轉﹐喬得走脫。祁押劉祜送於東海王﹐東海王命斬之﹐重待祁弘。弘曰﹕」張方已回關中﹐我主兵亦將到﹐吾當急往﹐不可停者。大王可速星夜卽起﹐範陽王之兵不日俱至長安﹐王爲盟主﹐免使落後。「東海王見有祁弘來助﹐銳气大振﹐好送弘軍先還﹐使人上表入長安﹐責張方橫暴之罪﹐責河間王專擅之過﹐言﹕」四方諸王兵皆起﹐共兵五十餘萬﹐不日進圍長安。可急送車駕還洛陽﹐退還雍州﹑新平﹑劉沈﹑張充之地﹐世守藩職﹐免得動兵。「河間王知四方兵集﹐威勢彊盛﹐意欲從之。

張方自知罪重﹐一失車駕﹐則不能號令天下﹐己必被誅﹐乃說阻河間王曰﹕」我今據形勝之地﹐國富兵彊﹐奉天子以令諸侯﹐誰敢不從﹗若聽東海王所訴﹐車駕一去﹐我等勢孤﹐卽便受制於人。諸親王妒大王者不少﹐再若以兵臨之﹐禍必不測﹐悔無及矣。「河間王全仗張方之勇方能成事﹐見方所言﹐卽便從之。及聞靈璧已皆失據﹐王浚﹑溫羨比出﹐東海﹑南陽東至﹐大兵四集﹐復與張方議之﹐方執意不從。河間王大懼﹐與其子司馬暉言之﹐暉曰﹕」祁弘前在魏郡與張方爭奪先鋒﹐吾看其勇力似還勝之﹐柰成都王先許張方﹐故命他居右。今旣來問方罪﹐恐只敵得他一人﹐其他別兵焉能爲敵﹖不若捨一張方而全吾身﹐豈不可乎﹗「河間然之﹐乃密召督護郅輔入內議曰﹕」今三王二公﹐並幽﹑冀兩州刺史﹐合兵來討張方橫暴不仁之罪。昨東海王著人來此議和﹐教我送車駕還洛﹐世守藩職﹐兩各罷兵。張方堅執不肯﹐定要畱駕在此。今四處兵見吾畱帝﹐兵馬卽至。祁弘﹑孫緯﹐世之勇將﹐卿等皆知。據其所言﹐吾等皆被張方所誤矣﹗「輔曰﹕」然則大王將欲何處﹖「河間王曰﹕」你今𨿽受張方節制﹐是吾心腹舊將﹐故以實情告之。今吾意欲斬張方之首﹐送與東海王﹐令其兩相罷兵﹐以通和好。思無一人代吾效力﹐可制張方﹐惟汝英勇﹐可以取之。若肯仗忠代吾行之﹐必然奏帝以汝頂任張方之職。「輔曰﹕」吾奉主命﹐理所當然﹐旣蒙鈞旨﹐何思過望﹖吾爲謹身籌議之將﹐早晚共事﹐要取其首﹐如囊中取物耳﹐大王放心。「河間王大喜﹐重賞郅輔而遣之。輔藏利刀﹐挨至更深﹐看眾皆散﹐乃手持緘帖一个﹐僞言﹕」河間王有書言機密事情﹐特來稟白。「張方忙起身接書拆看﹐才及展開﹐不防郅輔暗抽利刀﹐劈腦一砍﹐張方急躲﹐已中頭顱﹐倒於地下﹐急叫相救﹐又被郅輔頸上砍了一刀﹐向前取下首級。及有親隨護兵百餘擁至﹐知輔勇猛﹐不敢動手﹐齊聲叫曰﹕」郅將軍何得反背﹐擅殺主帥﹗「輔曰﹕」奉河間王命﹑天子之詔﹐令斬張方正罪﹐以退東海諸王之兵﹐非吾有他故也。汝眾人欲要報仇﹐但去稟知河間王﹐待其言吾擅殺之罪﹐卽便受戮﹐不叫眾人費力也﹗「於是眾人退去。郅輔提方首級﹐入見河間王。王大喜﹐卽以郅輔爲護衛大將軍﹑總督關西諸軍事。使人亟將張方之首送到東海王軍中﹐令其罷兵。東海王謂使者曰﹕」張方之罪𨿽已伏誅﹐可送車駕還洛陽。那時奏帝﹐賜河間王滎陽以西之地﹐使若舊職。再不許多掌兵馬﹐止許護衛萬人。「使回﹐以東海王之言道上一徧﹐河間王曰﹕」我今自殺張方﹐令他退兵﹐他反不允。又要我送駕還洛﹐革除兵從﹐這等所爲﹐只有他們爲大矣﹗「於是不復回話。東海王知顒要畱車駕﹐乃遣使催範陽王會合祁弘進兵。範陽王接檄﹐見說大破劉喬﹐擒斬其子劉祜﹐張方又斬﹐心中大喜﹐轉使飛馬持書去約王浚。浚使祁弘移兵西上。

邊報送至長安﹐河間王大驚﹐亟請成都王商議其事曰﹕」今靈璧失守﹐東海王等兵至。昨斬張方與和﹐令其回兵﹐他又要送駕還洛﹐削貶太弟﹐革我兵馬。吾思若此﹐則是折翼之鳥矣﹗今煩太弟親率兵馬至滎陽界上﹐以遏幽﹑冀二路兵軍﹐其餘不足道也。「成都王領命而起﹐李含曰﹕」此去先要據住河橋﹐方可阻彼。「成都王應諾﹐至滎陽界上屯紮。乃遣王彥﹑趙讓與關中大將樓褒﹑王闡領兵三萬﹐至伊水倚河橋紮營守住。不數日﹐幽州前部先鋒祁弘兵到。見河橋有兵阻拒﹐乃排開陣勢﹐出馬髙叫曰﹕」我乃幽州總管所差大將祁弘也﹗特來保駕還轉洛陽﹐以正宗廟。汝等何處兵馬﹐敢阻吾也﹗「長安兵亦排隊伍出寨打話﹐王闡當先謂弘曰﹕」我奉天子並皇太弟詔旨﹐守把河橋。汝今無故引兵前來﹐是欲犯闕作亂﹐反道吾爲阻路也﹗「弘曰﹕」汝諸賊奴阿附河間﹑成都﹐擄掠京城﹐燒殘宮殿﹐劫遷聖駕﹐反迹顯然。我今奉主之命﹐來誅叛逆﹐奉迎天子。敢此抗拒﹐拿住汝等碎屍萬段﹐不足抵罪。尙敢妄言﹗「王闡大怒﹐輪刀殺出﹐祁弘挺槍抵住。兩邊金鼓齊鳴﹐喊聲大震。二將各逞雄威﹐人回馬轉﹐刀去槍來﹐一連戰上三十餘合﹐王闡漸漸抵敵不住﹐被祁弘一槍刺中心坎﹐墜馬而死。樓褒見敗﹐奔回營中而去﹐祁弘驅兵追趕。王彥﹑趙讓看見﹐急來迎敵﹐大喝眾兵曰﹕」敢有退後者斬首﹗「兵始紮腳。祁弘欲衝入陣﹐王彥舉械接戰﹐不及十合﹐被祁弘一槍刺中肩坎﹐慌忙轉身逃走。祁弘趕去﹐望背上一戳﹐應聲落馬。趙讓﹑樓褒雙欲來敵﹐見孫緯﹑王昌競進﹐不敢向前﹐退後望河橋而走。北兵緊逐﹐西兵墮水者不可勝數。二人不敢入營﹐望滎陽成都王大寨而去。祁弘等因日晚﹐收兵住紮﹐次日引兵前進。成都王見其兵勢雄猛﹐守營不戰。忽探馬報道﹕」王總管與胡矩﹑髙柔將兵五萬﹐範陽王與大將劉根﹑溫溥引兵五萬﹐漫山塞野而來﹐將卽到也。「成都王聽言大懼。忽又報道﹕」東海王與南陽王等引兵十萬﹐大將糜晃﹑宋冑當先﹐已至界矣。「成都王知滎陽刺史李矩不肯相助﹐料難守敵﹐乃與樓褒﹑趙讓拔寨奔往長安﹐去見河間王商議。河間王命大將呂朗引兵二萬﹐把守潼關﹐以拒眾兵。東海王等至關下﹐命祁弘﹑何倫打關﹐使人以王闡﹑王彥首級招安呂朗。朗知難敵﹐乃開關出降﹐於是大兵俱入潼關。守卒奔入長安﹐報言呂朗懼威﹐已獻潼關﹐只在早晚將到矣。河間王聽言大驚﹐急命林成﹑馬瞻﹑郭偉﹑樓褒四將帶領精兵五萬﹐軍於霸上﹐以拒司馬越﹑王浚等。浚等兵至時﹐早有兵馬守住。浚命祁弘與劉根將兵搦戰﹐林成亦引眾將而出。兩陣對圓﹐林成指謂弘等曰﹕」汝等亦晉之將士﹐受朝廷爵祿﹐何故至此攻伐天子﹐是何道理﹗「祁弘﹑劉根曰﹕」因爲河間王恃橫暴虐﹐挾制天子﹐戕賊諸王﹐以疏間親﹐致眾不忿。吾等乃命兵前來擒戮汝等助逆之徒﹐尙敢亂言抗拒乎﹗「林成大怒﹐縱馬舞刀殺出﹐祁弘挺槍接住。二人往來交騁﹐刀槍戛戛﹐一連戰上五十餘合﹐不分勝敗﹐直殺得陰雲慘慘﹐黑气濛濛。林成被祁弘左臂上刺了一槍﹐拖刀而走。郭偉﹑馬瞻雙雙殺出﹐救了林成入陣。馬瞻與弘敵住﹐劉根被郭偉拒住﹐二人戰不二十合﹐忽聽得一聲響亮﹐刀過處﹐郭偉翻身下馬。糜晃看見劉根斬將﹐催軍競進﹐關兵靡然潰散。林成等收拾殘兵﹐奔往長安而去﹐祁弘等遂奪了灞水之隘。後人有詩嘆曰﹕

哀笑狂愚司馬砉﹐仗兵侮智自亡宗。才傷馬義西遷駕﹐又見祁弘到灞東。

祁弘﹑劉根斬了郭偉﹐奪取灞上。馬瞻等奔回長安﹐甚道弘﹑根之勇﹐東海王兵威之盛。成都王曰﹕」事已至此﹐和亦不能﹐懼亦無用。急點兵馬守住藍田﹐不可使他圍城。「河間從之﹐使張輔﹑馬瞻等將兵五萬﹐以拒東北之兵。次日﹐祁弘﹑糜晃﹑劉根分三道而至。張輔陳兵阻路﹐被劉根﹑糜晃直衝其陣。關中諸將分道迎敵﹐又遇祁弘﹑孫緯並至﹐各皆大敗而走。諸將追趕一程﹐又得藍田關隘。眾皆大喜﹐意欲置酒慶賀﹐從事王修曰﹕」大兵西出﹐靈璧一破﹐卽過滎陽﹑奪潼關﹑取灞水﹑爭藍田﹐勢如破竹。古云』兵貴神速『﹐使彼不能爲備。今宜連夜追去﹐以嚇眾人之膽﹐待破長安﹐賀喜未遲。「祁弘曰﹕」王公之言極善﹐宜當疾進﹐正迅雷不及掩耳之謂﹐休得令張輔等立腳。「眾遂踴躍而起。及張﹑馬等得入長安﹐東北之兵亦到。郅輔曰﹕」彼兵疾速而至﹐已犯必蹶之忌﹐不可使之圍城﹐我受困而彼得息。大王亟將兵馬﹐趁其初至之疲﹐親出勵眾﹐殺他一陣﹐待其銳气少挫﹐再好計議。「河間王從之﹐與成都王一同率領城中之兵俱出﹐布陣以待。須臾﹐祁弘先到﹐紮下軍馬﹐河間王親自出馬﹐指謂祁弘曰﹕」眾王等會兵﹐言欲誅討張方以正驕橫之罪。吾亦知其有過﹐責而斬之﹐傳首軍中。何爲又不退兵﹐乃欲奪吾長安﹐而殺天子也﹗「祁弘曰﹕」奉東海王之命﹐迎駕還洛。一見天子﹐卽便返兵﹐決不奪你長安。「郅輔曰﹕」昔天子者遷都﹐蓋爲洛陽遭亂﹐城中空乏﹐我主奉迎到此﹐權享升平。待都城丰足﹐自然返闕﹐何用汝等興兵來迎﹗「弘曰﹕」京邑𨿽然遭難﹐自有天下州郡供賦﹐乏不彌月﹐焉用妄動鑾輿﹗「弘又曰﹕」汝主迎來﹐東海王迎去﹐皆是爲君。但還舊京以奉九廟者﹐禮之正也。「輔曰﹕」聖帝在此﹐未嘗有失﹐我等亦未嘗有虧臣節﹐何獨東海王可以奉迎乎﹗卽欲見駕﹐合當卸甲入朝﹐自然加封加賞﹐何得陳兵以驚宮車﹖「弘曰﹕」武帝開基﹐不在長安。汝等劫奪西來﹐謀意可知﹐尙敢亂言﹗好好送出天子﹐猶得免死。少違時刻﹐打破城池﹐滿門誅戮﹗「張輔在旁﹐見言大怒﹐舞刀向前大罵曰﹕」匹夫如此無狀﹐欲犯帝闕﹐萬剮猶輕﹗「祁弘笑曰﹕」昨日藍田恨無八腳而走﹐今說大言﹐須要爭气﹗「言罷﹐挺槍接戰﹐二人一衝一撞﹐斗上了三十餘合﹐未分勝敗。樓褒﹑刁默見張輔非弘敵手﹐兩馬齊出助陣﹐東將糜晃﹑宋冑向前抵住。三合之中﹐樓褒被糜晃所斬﹐刁默膽怯﹐拍馬棄戰﹐去助張輔﹐被劉根搶出截住。宋冑隨後趕至﹐兩頭逼來﹐默無去路﹐爲劉根所殺。張輔無救﹐遂被祁弘一槍刺死。河間王見西兵將敗﹐急叫郅輔出戰。郅輔知數將皆亡﹐喫了一驚﹐忽然張目直視河間王曰﹕」庸夫司馬顒﹐今日又要用我張方矣﹗「引刀照住河間王要砍﹐顒曰﹕」郅君翊何失明也﹗亟宜退賊。「郅輔遂自一刀刎死﹐頸無點血﹐悉從七孔中出。河間王大驚﹐知是張方枉死之報﹐見將皆喪盡﹐退後而走。東海王揮軍趕去﹐親自叫曰﹕」拿得司馬顒者重賞﹐容其入城者治罪﹗「河間王聽叫﹐乃不敢入城﹐逃往太白山中而去。途中饑餓﹐拾橡枓實咽之。後人有詩嘆顒曰﹕

堪嘆砉庸智識顗﹐謀遷帝駕禍成胎。計窮自把張方斬﹐餓走空山實可哀。

第八十一回

祁弘迎駕破長安

河間王諸將一旦皆被殺盡﹐勢敗無倚﹐不敢入長安﹐徑望外處而逃﹐祁弘等追之不獲。成都王與敗兵奔走入城閉守﹐祁弘領兵圍住。趙讓等上城督守﹐又爲飛矢傷目﹐城中大懼﹐眾心皆變。有張方房侄張鵬﹐暗將顒子司馬暉一家盡行殺死﹐又潛殺李含。成都王密與趙讓等挈家屬從間道出華陰縣﹐抄武關而走﹐欲尋公師藩投奔。諸將卒出城﹐於路各攜資財散去﹐並無一人相從於患難之中﹐惟盧志單身隨侍而已。城中無主守之人﹐被祁弘﹑溫溥﹑糜晃等攻入。祁弘縱兵劫掠﹐受害者三千餘家﹐直近內庭不止。惟糜晃禁兵守法﹐百官等見弘慘暴﹐逃去過半。東海王聞知其事﹐亟告王浚﹐浚乃斬其旗總十餘人。祁弘驚懼﹐親自巡警﹐眾軍始得安靜。東海王與範陽王﹑南陽王﹑東平公﹑王浚﹑溫羨﹑劉輿等一同入見惠帝﹐奏請回鑾洛陽﹐以安社稷。帝曰﹕」遊子思故鄕﹐人情之所常。朕念洛陽﹐未志寢食。卿等旣來保駕還都﹐實乃再造之功矣﹗可擇日就起。「於是諸王召集文武舊臣﹐不上一半﹐以祁弘﹑糜晃護駕先起。東海王與眾等安集長安﹐分賞將校﹐送王浚﹑溫羨原回舊鎭。東海王畱親將梁柳爲鎭西大都督守長安﹐自與範陽王等從枋頭大道來迎帝駕﹐一路不見﹐乃先回至許昌駐紮﹐使何倫往洛陽﹐令上官巳等修理宮殿伺候。原來祁﹑糜二將保惠帝從徑道而行﹐山路窄狹﹐不堪車輅﹐惟以牛車載帝﹐護從不得。人馬皆是單行﹐官員皆步行相隨﹐一日行不四十餘里﹐歷險乘危﹐辛苦萬狀﹐不勝跋涉。三倍工程﹐得達滎陽﹐始可方軌。及至許昌時﹐東海王等已到半月矣。及報駕到﹐三王與眾將出迎﹐拜於道旁請罪。帝慰諭動問﹐爲之流涕。

居許昌數日﹐劉洽回報﹐洛陽宮室修葺粗完﹐請駕還京。東海王等乃離許昌﹐輔帝俱至洛陽﹐重修太廟及百官臺省﹐復羊後與太弟熾。帝以司馬越爲太傅﹑錄尙書事﹔以範陽王司馬彪爲司空﹐守鄴城﹔加東平公司馬楙爲王﹐還鎭徐州﹔封祁弘爲平難大將軍﹑關外侯﹐領敕回鎭﹔加王浚爲幽薊大都督﹑保國公﹔封劉根爲平壤將軍﹑騎都尉﹐領敕回鎭﹔加溫羨爲冀牧﹔其餘將佐各加秩有差。以糜晃爲護駕將軍﹐在朝領兵。以司馬睿襲瑯琊王﹐管錢谷事。東海王旣定洛陽﹐乃用劉洽之謀﹐辟諸元老﹑舊日名賢同做國政﹐方可以收天下之心。越從之﹐復徵潁川庾顗爲軍咨祭酒﹐泰山胡毋輔之爲從事中郎﹐河南郭象爲記室主簿﹐陳畱阮修爲行軍參議﹐陽夏謝仁爲掾吏。洽舉數人﹐欲收時望﹐殊不知此輩皆習於王衍﹑劉洽﹑畢卓﹑阮咸之行﹐崇尙虛浮﹐縱酒放曠﹐不以世務爲要﹐怠忽政事﹐實壞晉天下之禍囮也。瑯琊從事王導自鄴奔從東海之時﹐亦嘗共議時務﹐至是密勸東海王且加旌秩﹐勿可使之用事﹐恐壞風俗。東海王不從﹐導乃私謂瑯琊王曰﹕」司馬越不知大體﹐亦非治世之材﹐河北不久將大亂矣﹗殿下先王曾鎭江東﹐今可亟求東歸祀父﹐以圖他日安身之策。「睿從其議﹐乃決意營謀﹐思離河北﹐不在話下。

且說成都王司馬穎走出長安﹐徇武關轉至新野﹐探問舊將公師藩消息。有人知是成都王﹐將此事報知南中郎將劉陶﹐陶上本勸東海王召穎還京﹐以全親親之義。東海王反差馮嵩賫詔往監荊州刺史劉弘並劉陶二人﹐以兵收捕成都王誅之。劉陶遣使人先報成都王知道﹐成都王大驚。時妻媳家屬皆寄於人家﹐自與二男廬江王司馬普﹑中都王司馬廓﹑盧志﹑孟玖五人在縣。聽得此言﹐恐其兵至﹐遂不顧家屬﹐與盧志等乘夜就走。渡河至朝歌﹐遇郭勱之子郭植與長沙舊將韓泰之子韓玭﹐聚有三千餘人﹐在彼落艸﹐遂畱成都王。便差使人去尋公師藩﹐盧志往招舊日兵士。湊巧馮嵩來任頓丘太守﹐知成都王在朝歌聚兵﹐思回鄴城﹐卽使人往鄴城報知範陽王。範陽王以成都王曾任大勞﹐有功於國﹐不肯聽允。劉輿密說成都舊將陳眕曰﹕」將軍昔日爲穎親將﹐心腹相倚﹐後見東海王奉駕徵鄴﹐將軍棄穎歸越。今若一旦歸鄴﹐將軍乃彼之罪人也﹐且公兄弟皆喪於彼。今何不將兵數千﹐暗合馮嵩﹐圍住朝歌﹐擒穎送與大王﹐豈不斷絕禍根乎﹗「陳眕然之﹐引兵三千﹐合馮嵩共至朝歌。郭植不以爲意﹐引兵出責陳眕﹐反被所殺。兵卒走入閉守﹐被圍一日一夜。成都王思不能敵﹐盧志又不在城﹐乃與韓玭開門出走﹐欲奔公師藩。被馮嵩追及﹐殺死韓玭﹐成都王父子三人皆被所擒﹐械送至鄴城﹐與範陽王處分。盧志回城﹐見說成都王被獲﹐乃大哭﹐單馬趕至鄴城﹐入見範陽王﹐哀告其情。時範陽王病重﹐乃回盧志曰﹕」我病旦夕難保。成都王有滅趙退漢之功﹐吾有分曉。今且別室安置﹐我死之後﹐卿自謀之。但劉輿與王不合﹐吾必無記許昌仇恨之心也。「盧志謝出。劉輿果怪張方暗襲許昌﹐見範陽王病不能理﹐恐鄴中故舊仍推成都代事﹐乃說陳眕共害成都王。眕從之﹐遣部將田徽矯範陽王之命﹐將成都王父子俱系獄中而監之。越數日﹐範陽王疾劇而卒。劉輿與陳眕二人祕不發喪﹐使人詐傳東海王詔命﹐賜成都王死。

時成都王在獄中無聊﹐正與田徽談論事故﹐因問徽曰﹕」誰人使汝囚我﹖「徽曰﹕」範陽王。「成都王曰﹕」範陽王病重﹐何能管事﹖「徽曰﹕」因病中恐下人生變﹐故若此耳。「成都王曰﹕」範陽王病體存亡如何﹖「徽曰﹕」不知。「王又問曰﹕」卿年幾何矣﹖「徽曰﹕」五十歲。「王曰﹕」知天命矣﹖「徽曰﹕」不知。「王曰﹕」五十而知天命﹐何爲不知﹗「徽曰﹕」居此亂世﹐早晚難測﹐所以不知。「穎曰﹕」我知之矣。設我死後﹐汝謂東海王爲政天下安乎﹖「徽未及答﹐忽報朝廷有詔至﹐穎曰﹕」吾自放逐顚沛以來﹐三年於玆矣。焦思勞苦﹐身體手足不見洗沐﹐甚愧父母。今至若此﹐殆亦已矣。旣有詔至﹐當沐浴更衣﹐乃好拜命。「田徽從之﹐乃取湯與之父子沐訖﹐徽命臺官捧詔入獄開讀。官曰﹕」成都王鄴城窘帝﹐箭傷龍體。念系手足﹐不忍極刑﹐特賜自盡。「司馬穎與二子相抱而哭﹐拜辭天地。乃命去朝服﹐加以巾舄﹐東首而臥﹐使田徽以繩縊之﹐須臾﹐鼻中鮮血迸流而死。二子哭倒於地﹐田徽扶起﹐欲攜之出﹐只見劉輿遣人阻住﹐悉皆勒死。

盧志與孟玖將入獄省問﹐見說成都王父子被縊﹐大哭入拜其屍曰﹕」殿下若依臣言﹐焉有今日之報﹗「劉輿使人拘去治罪﹐盧志曰﹕」主辱臣死﹐理之當然﹐吾實所願。但成都王功多過少﹐所爲者皆河間﹑東海等各相扇惑﹐以致此也。但求收葬其屍﹐以盡吾君臣相從之義﹐然後就戮﹐吾無怨矣。「輿感其忠﹐命有司同盧志以王禮前往獄中收殮成都王屍首。以孟玖爲人讒佞﹐譖害陸機兄弟﹐並唆害東安王﹐罪惡深重﹐誅而磔之﹐夷其三族。盧志收殮成都王並二子之屍﹐葬於鄴東﹐親爲掛孝﹐閭於墓側。先時成都王得勢﹐賓客熱門﹐及後衰敗﹐眾皆散去﹐惟盧志不忘患難﹐隨侍無怠﹐始終如一﹐論者稱之忠臣。乃具情並將範陽訃音報入洛陽﹐東海王乃集眾商議﹐言﹕」鄴城空虛﹐當令何人鎭守此地﹖「劉洽曰﹕」若以官員去守﹐劉輿不服﹐必致變生﹐須要親人去代方可。諸王之中﹐惟東瀛公司馬騰有合兵破鄴之功﹐因劉琨入鄴﹐在並州代守。今被馬﹑盧二羌酋占據屬郡﹐只有並州一城之地。昨劉琨被劉喬所襲﹐又從北奔﹐欲取故地。何不遣人持詔復授琨爲平北將軍﹑並州牧﹐使討羌寇﹐代回東瀛公﹐卻不兩便乎﹗「東海王乃從其議﹐卽使使持詔付琨﹐令其代回東瀛公。劉琨受詔﹐乃不求段匹殫之兵﹐暗取並州﹐徑自與使臣至並州界上﹐去見東瀛公﹐告以其事。東瀛允諾﹐擇日交代。劉琨乃上表謝曰﹕

伏蒙陛下略臣大愆﹐錄其小績﹐猥叨天恩﹐重錫殊寵。伏省詔命﹐王情飛越。曾聞晉文以郤榖爲元帥﹐而定霸功﹔漢髙以韓信爲大將﹐而成王業﹐咸有惇詩閱禮之徳﹐故能振偉績於荊南﹐拓鴻基於關右。況臣凡陋﹐投跌前哲﹐俯懼復悚。昔曹洙三敗﹐而收功於柯盟﹔馮異痿翅﹐而奮翼於澠池﹐皆能因敗成功﹐以得補失。臣今蒙宥過之洪恩﹐敢不盡命於漠北﹗

使者領表回洛﹐東瀛公乃收拾本部人馬﹐將欲起身。時並州連年饑饉﹐見馬﹑盧二寇侵境﹐餓夫多從之﹐遂失屬下郡縣﹐並民甚是艱苦。及聞東瀛公還洛﹐百姓願隨同徙者數萬餘人。劉琨至郡﹐經理所存之戶﹐不滿二萬。寇賊縱橫﹐道路阻絕。琨命姬澹﹑李猷召募兵士﹐得上黨精卒千人﹐攻說賊寇﹐以安黎庶﹐流民稍以還集。但有馬蘭之弟馬荷﹑盧水之弟盧禾二部羌酋﹐占據郡縣﹐勢盛一時難收。定襄﹑馬邑又屬劉淵所轄﹐其山前山後多逃出二郡﹐並州內地半成荒土。劉琨日夕與諸將計議﹐曰﹕」今並州之地被馬﹑盧二寇攪擾不過﹐百姓時無安靖﹐焉能存活﹖所以人戶消散﹐地土蕭索。我今到此﹐仍復姑容隱也﹐並非牧民之主矣﹗必須剿殺此夷﹐方可使民復業。「姬澹曰﹕」我今到此未久﹐兵皆新募﹐未經戰陣﹐舊日之兵並皆無存。若欲平此二夷﹐必須召募英勇﹐訓練士卒﹐候一二年之後﹐民困聊蘇﹐錢糧少蓄﹐方可動兵。設欲造次收剿悍虜﹐恐有畫虎不成之慮。且昔人有云﹕』羽翼未成者﹐不可以髙飛﹔智謀未全者﹐不可以兼並。『還須耐之。「盧諶曰﹕」不然。並州之地﹐自吾等入鄴之後﹐因司馬公懦弱﹐致被侵害。今民困極﹐賊勢已驕﹐若復視我以弱﹐而必再肆搔擾﹐則不勝其苦矣﹗彼兵艸莽﹐亦皆烏合爲盜之屬﹐未經大戰者﹐二羌酋亦非將軍之對手。若行徵討﹐不戰則逃矣﹐無足爲慮。「琨曰﹕」亦不可藐視於彼。北部素稱悍卒﹐且有眾寡之忌。「劉琨曰﹕」古語云﹕』柔勝剛﹐弱勝彊。『敗中取勝﹐十常八九﹐但在人之勇敢耳。昔秦有百萬雄兵﹐並吞六國﹐威似虎狼﹔楚項有八十萬之眾﹐子弟八千﹐勢如山嶽。張良﹑樊噲一入關中﹐送降灞上﹔韓信﹑彭越一出淮水﹐授首烏江﹐悉爲弱漢所破﹐焉彊爲用﹗彼二部羌夷﹐數年以來﹐吾不在此﹐兵驕得志﹐必然視吾如同東瀛﹐不以爲意。趁此初至﹐奮舉而前﹐正猶李牧之破樓煩﹐賊人不知虛實﹐可卜其勝矣﹗「姬澹﹑李猷曰﹕」但恐兵士畏懼耳。「琨曰﹕」不妨﹐吾自激勵使憤﹐自然用命。「次日﹐集兵分賞﹐乃與矢約曰﹕」今羌夷恃悍﹐窘逐良民﹐今奉詔命剿戮﹐匡復國土。吾自當先爲國宣力﹐汝等各宜挾義效功﹐立名正在此際矣﹗「眾兵士見琨言自向前﹐盡皆齊聲應諾﹐不敢有阻拒者。姬澹曰﹕」今得汝等兵眾齊心﹐吾可用武﹐破賊必矣﹗明日上陣﹐須要協力﹐看其聲勢而行。若羌酋平弱﹐則一戰可勝﹐不須用謀。倘賊勢彊盛﹐吾當詐敗一陣﹐以驕其心﹐然後再以奇計破之。「琨曰﹕」兵貴神速﹐卽此計中用計﹐就可破賊﹐不可延日﹐使彼知吾兵少。「澹曰﹕」恐一陣卒難破他﹐吾欲試而行之。「琨曰﹕」汝言是也。但計策亦宜卽發﹐速破彊胡爲妙。且起兵去﹐待其來敵﹐吾自有處。「於是連民兵共四千人﹐望馬邑東境而進。與二寇隔七十里﹐駐下軍馬﹐豎立寨柵﹐搭一觀兵閣﹐如敵樓相似﹐再探虛實而進。

卻說馬﹑盧二部﹐因數載中晉兵無敢攖鋒﹐自以爲得志﹐全不在意﹐亦不操兵馬﹐只是打圍宴樂﹐無則擄掠過日。其時正值兩家會獵﹐將欲布場﹐忽飛馬報道﹕」並州舊帥劉琨復來到任﹐今起兵馬至此﹐欲取故地。已紮營在界﹐止在七十里外﹐亟宜快作準備。「盧禾聽說﹐大怒曰﹕」劉琨何等之人﹐輒敢來犯我等﹗「有老軍人曰﹕」此人原在並州﹐曾有重名﹐諸羌畏之﹐無敢犯境。且五部懷徳﹐言聽令從。後以朝中大亂﹐左賢王奪取平陽﹐故著司馬騰代彼去收北漢。自他離此﹐大人方才得逞其威。原日我舊部大人亦且畏他﹐主帥只在柳林川養兵﹐故不知他之名﹐不可輕意自大。「盧禾曰﹕」今吾兼並定奪馬邑諸郡﹐已管數年﹐還思來爭﹗我再不侵他﹐亦爲足矣。他若無知﹐苦要惹我﹐是乃撲燈之蛾﹐自投於火矣。「馬荷曰﹕」旣然他來﹐我等但宜速點兵馬﹐趁其初至﹐殺他一个大敗而去﹐以後自然不敢再來惹我矣﹗「於是馬荷爲前部﹐盡起兵馬先行﹐盧禾率領本部於後接應。晉細作探知兵至﹐飛報入寨﹐劉琨曰﹕」羌兵初來﹐勇气甚盛﹐未可搦戰。待其下定寨柵﹐看勢而進。「乃與眾將上觀兵閣﹐看其彊弱的實。琨曰﹕」羌兵𨿽多﹐漫而不整﹐可與戰也。「乃下閣﹐分付李猷曰﹕」你可引兵一千﹐伏於寨門﹐各以彊弓硬弩拒住﹐只待姬澹退入﹐一齊射之。焦球引兵五百﹐伏於閣上﹐若羌兵逼近﹐各以炮銃﹑火箭一齊放下﹐不可住手。劉羣引兵五百﹐於後面五里之外髙山頂上大鳴金鼓﹐每樣一百﹐炮手三十名。一聽此處炮響﹐卽便起發﹐不可住手﹐以作疑兵﹐遙張聲勢。待賊驚退﹐我好用計。「再喚姬澹曰﹕」你可引兵二千出戰﹐羌眾恃彊無律﹐必定擁至﹐汝卻詐敗退入寨中﹐只令軍士射住守定。彼𨿽欲攻﹐見吾防禦嚴密﹐疑兵炮緊﹐自然退去﹐我亦不趕。他必以吾爲畏懼﹐然後用計破之。「

眾皆依令而去﹐心中甚惑﹐各相謂曰﹕」戰不像戰﹐守不像守﹐何能破彼﹗「安排才定﹐只見馬荷引兵徑來搦戰﹐盧禾安紮營寨。姬澹見羌酋將近﹐乃先布陣以待。荷至﹐姬澹遙謂之曰﹕」汝等三部不守國法﹐致被張泓所殺。今何復又罔爲不道﹐侵我大朝境界﹐妄害黎民﹗我主劉太尉爺提兵來剿﹐汝等可速退出外地﹐還我襄邑諸郡﹐饒你性命。敢有半聲不肯﹐卽便盡殄汝等噍類﹐寸艸不畱﹗「馬荷大笑曰﹕」我不責你﹐你們其實不知我等手段﹐故敢來此。若還得知﹐必不敢擅犯咱也。「澹曰﹕」焉有不知﹐特來捉你﹗「荷曰﹕」聞知山有虎﹐偏向虎山行。汝何不重命也﹗「言訖﹐揮刀殺來﹐姬澹挺槍接戰。二人初交乍會﹐各展雄威﹐惡鬥上三十餘合﹐未分勝敗。忽見西北上塵埃衝天而起﹐盧禾引兵殺至﹐姬澹見之﹐乃乘機詐敗﹐撥轉馬頭而走﹐盧禾等催兵隨後追趕。姬澹走入本寨﹐羌兵爭先而至﹐李猷﹑姬澹令軍士以箭亂射﹐自巳至午﹐兩邊拒住。及箭少住﹐馬荷喝兵逼進﹐寨閣上焦球令發﹐炮銃齊下﹐火箭星飛﹐羌兵復退。盧禾曰﹕」炮箭皆有盡時﹐不可遠退﹐少刻便可攻矣。「正在議論﹐探軍報道﹕」晉軍寨後金鼓不斷﹐炮銃大鳴﹐想是救兵將到。「馬荷等聽之果然﹐乃遂引兵退去。李猷﹑姬澹曰﹕」羌胡如此之盛﹐主公計將安出﹖「琨曰﹕」吾觀盧﹑馬皆非二將軍對手﹐戰必可勝。但其夥眾兵廣﹐小勝亦不當事﹐今日賣此一陣﹐以驕其心﹐使彼忽我﹐不爲準備。今𨿽退去﹐必然有人在此探吾虛實﹐見吾救兵不至﹐待其回報﹐自然謂吾畏懼﹐假張聲勢﹐定不防吾。吾等可卽置辦火器﹑火藥﹐挨至夜深﹐待彼熟睡﹐悄悄殺去﹐放火燒著﹐汝三人以精兵乘亂擊之﹐可大破羌奴矣﹗一面著伶俐人探消息﹐一面造飯伺候﹐管取成功。「眾兵將聽言﹐各皆踴躍稱善﹐卽使人往羌寨邊打探動靜。眾兵餵馬結束﹐將欲喫飯﹐只見探子回報道﹕」羌胡回寨﹐大張鼓樂設宴賀喜﹐路上並無遊騎打聽。如今寨中大明燈燭﹐正在飲酒。「劉琨聽言大喜曰﹕」此天欲使吾成功﹐以破二寇耳﹗「乃喚諸將分付曰﹕」汝等各帶火箭﹑火具﹐人要銜枚﹐馬要勒口﹐悄悄直至胡寨﹐一齊殺入﹐放起火來﹐眾羌酋必然驚惶亂竄﹐我等以一當百﹐定獲全功。用力只在此陣﹐盡數前去﹐我自押後。「於是拔寨都起。二更以後﹐潛至羌寨邊﹐見各寨皆無燈火﹐姬澹大喜﹐分兵四面大喊殺去。兵人將火藥火器打去﹐四處皆著。馬﹑盧等恃勝酣飲﹐皆在醉夢之中。惶惶驚起﹐綽刀殺出﹐多半無馬﹐醉眼朦朧﹐見滿寨火起﹐心慌意亂﹐被晉兵醒眼精聆﹐看認不錯﹐猶如砍瓜切菜一般﹐殺得人頭滚滚﹐血水洋洋﹐死屍徧地﹐馬不堪行。馬荷見火猛兵狠﹐料難支救﹐不敢逆戰﹐密望寨後而逃。火光中﹐姬澹認得﹐拍馬趕去﹐大叫﹕」馬胡休走﹗「荷慌回頭﹐思欲接戰﹐早被姬澹一槍刺於馬下。無人在旁﹐遂找其首級而轉。方才回馬﹐卻好盧禾逃至﹐姬澹又在暗處看得仔細﹐乃大喝曰﹕」羌狗欲走何往﹐可看馬荷之首在此﹗早早下馬﹐赦汝不死。「盧禾聽言﹐不敢前進﹐復馬走轉﹐正遇李猷跟尋而至。禾慌挺槍接戰﹐未及五合﹐姬澹又到﹐兩下夾攻﹐盧禾𨿽勇﹐柰值醉起彷徨﹐焉能敵得二員上將﹖被姬澹刺了一槍﹐遂爲李猷所斬﹐姬澹命取首級送至中軍﹐一邊令軍士救火﹐搶出輜重糧仗。劉琨後軍才到﹐見二將已斬馬﹑盧﹐卽傳令焦球向前矢眾曰﹕」往者趙王𨿽收郝元度以定馬邑之亂﹐轉至涇陽﹐得斬馬蘭﹑盧水。柰因中止﹐削艸畱根﹐以致復生禍孽﹐險失數郡。今當趁此黑夜追去﹐盡剿其黨﹐以斷禍根。「於是三將復進追及﹐分頭剿殺。羌眾盡皆跪下哀告曰﹕」將軍不須動手﹐我等願自投降﹐不往北部﹐同去面見劉爺發放。「遂跟姬澹﹑李猷回至寨所﹐劉琨驅羌兵搬運糧仗到營。次日﹐分命猷﹑澹二人撫徇定襄﹑馬邑﹐收平諸郡﹐人民復皆徙還。劉琨聲威復振﹐並州漸盛。後人有詩贊曰﹕

謾道山西古地雄﹐並州城堞幾爲戎。馬邑已成盧水寨﹐定襄曾作馬荷營。

晉因自賊無彊銳﹐匡復何由奏捷鋒。今日劉琨能復振﹐方知虎北有奇蹤。

第八十二回

司馬越專權制帝

不說劉琨平定並地﹐且說東瀛公司馬騰自交代離任﹐思回鎭守鄴城。一路歸心似箭﹐柰緣人多絆累﹐不能速進。行至眞定地方﹐遇天大雪﹐乃將人馬紮下營寨﹐一連三日不住﹐平地三尺有餘。惟營前一塊空地﹐約有數丈﹐雪無積聚。騰心驚異﹐問於從事蔡克﹐克曰﹕」此無他﹐非大王福气隆盛﹐則地下有奇寶也。「騰令掘之﹐果然得一玉馬﹐髙有尺許﹐瑩潤可愛﹐毫光燦爛。欲持獻於朝﹐乃用黃紗帳罩之﹐以車推於前面﹐大書」進上奇寶「四字﹐揚然而進。道經歈縣﹐有成都王舊將公師藩聚兵據守其縣﹐聽得部落報道﹕」司馬騰進寶入洛﹐來此經過﹐將軍可以避之。「公師藩曰﹕」吾每恨其助王浚殘我鄴城﹐欲報無路。今旣來此﹐正宜截而殺之﹐何爲反避他們﹗汝等助此一陣﹐雪洗前恨﹐勿得推卻。「部將李丰﹑皮文豹等齊道﹕」願效死力﹗「藩喜﹐遂命兵人將各路守住﹐以備關報。司馬騰見前路探軍報知此事﹐心中大怒曰﹕」公師藩這賊﹐漏典於此﹐妄欲奪吾之寶﹐罪不容誅﹗可先平剿歈縣﹐然後入鄴。「騰有四子﹐長名司馬虞﹐極有勇力﹔次名司馬紹﹐甚多智識。當下﹐紹先進言曰﹕」我今奉詔入朝﹐公師藩不過逃身聚集餘黨﹐在此苟延性命。且自到鄴﹐再報東海王差兵至此﹐一鼓可擒矣。我等途中跋涉許久﹐焉可就行徵討﹖「蔡克與藩昔曾同事成都﹐亦從旁阻騰。騰曰﹕」他是何人﹐敢恁無禮﹗倘一狹道中被其衝出﹐奪去寶物﹐豈不見笑於人乎﹗「虞曰﹕」彼𨿽宿將﹐料兵不能多勝於我﹐有兒在此﹐何得寶物被奪﹗且待家眷輜仗到任安置﹐再來問罪未遲。「司馬騰曰﹕」吾今鎭守巨鎭而回﹐以五萬之兵收一下縣﹐何有不克﹐焉待再起﹗正宜捉此賊奴以明罔逆之罪。「乃催兵前進﹐以崔曼爲前鋒﹐羊恆爲接應﹐與司馬虞先發﹐自與三子﹑蔡克押後﹐徑到歈縣徵討公師藩。藩以木刻成都王神像﹐以車載於軍中﹐於是兵士皆以其有報主之忠﹐各皆奮力﹐時欲暗襲東瀛公報仇﹐反被以兵先至討伐。藩乃與李丰﹑皮文豹引兵一萬出城對敵﹐謂二人曰﹕」今彼徒恃兵多似我而來﹐但戰在爲將者。君肯用力相助﹐一能斬將奪旗﹐便獲勝矣﹗「二人應諾。崔曼遙見城中兵出﹐令眾紮住﹐兩邊各排陣勢。崔曼舞錘打出﹐公師藩拍馬自戰。未及十合﹐部將李丰衝來助陣﹐騰將羊恆慌出抵住﹐不數合﹐恆被李丰一槍刺死。崔曼膽落﹐措手不及﹐亦爲公師藩所斬。李丰得勢﹐直搗騰軍中堅﹐皮文豹見之﹐亦拍馬並進。司馬騰見二將勢猛﹐急欲退後﹐已被李丰一槍刺於馬下。司馬虞大怒﹐揮馬徑取李丰﹐二人遂便交橫惡戰。不及三十合﹐李丰抵敵不住﹐帶馬而走﹐虞要報父一槍之仇﹐盡力追去﹐丰不敢住﹐虞亦不捨﹐約及十四五里﹐前遇河阻﹐丰思無路﹐跳入河中。水深流急﹐丰被淹死﹐虞乃回馬。行不十里﹐敗兵奔到﹐言﹕」三位公子司馬紹﹑司馬矯﹑司馬確皆被所殺﹐蔡中郎亦死﹐家眷盡歿﹐賊已收兵入城矣﹗「司馬虞見報﹐無計可施﹐只得大哭一場﹐往洛陽而走。

至京﹐入見東海王﹐告以其事。東海王哀騰之死﹐卽以司馬虞襲爵鎭守鄴城。公師藩旣殺東瀛公﹐卽乘勝以兵回取鄴城。時司馬虞未到﹐劉輿在郡權守﹐恐陳眕與藩同屬﹐於中有變﹐乃使人連夜上洛陽求救。東海王乃詔苟晞救鄴﹐苟晞得檄﹐連夜從山東而來。公師藩圍城五日﹐不能得下﹐忽報靑州刺史苟晞來到﹐公師藩曰﹕」苟晞將勇兵彊﹐更多智識﹐不若先回兵去。「皮文豹曰﹕」成都王爲主盟時﹐有徳於晞。可掘起成都王之屍﹐以軟車載起﹐盡打白旗﹐主帥衣以白鎧﹐用言說晞﹐晞若聽吾所行﹐或者謂吾等爲主報仇﹐駐軍不進未定也。「藩從之。誰知苟晞意欲兼並鄴城﹐故奉詔來援﹐直至城下﹐來退公師藩。藩與晞三戰皆不能勝。公師藩計窮﹐思要退回歈縣﹐又被晞將夏暘﹑閻弘兵至阻住。藩進戰﹐皮文豹爲夏暘所殺﹐藩兵敗走。閻弘緊緊追去﹐藩乃將成都王屍投於井中﹐輕騎逃遁﹐閻弘竭力窮追。藩勢敗﹐遂被弘斬。苟晞收兵﹐入鄴城駐紮。盧志居喪在鄴﹐知藩掘成都王屍激戰﹐聞苟晞斬藩大勝﹐王屍遺棄﹐乃徒步往尋其屍。路上見有傷痍軍人求乞﹐志問之﹐方知在於井中﹐志收其軍﹐募人撈屍懸出﹐以車載往洛陽﹐上本奏成都王有伐趙反正之功﹑合兵退漢之勞﹐言甚慨切﹐惠帝亦念手足之情﹐以王禮攺葬於北邙山。東海王見盧志忠義﹐欲用之。志乃上言﹕」成都王過新野﹐被馮嵩﹑劉弘等將兵追逼﹐盡棄王妃家屬。見有幼子十歲﹐在於民家。殿下可念宗枝﹐取回蔭襲﹐以見親親之義。「東海王曰﹕」卿言是也。「乃使人往新野求之﹐取回洛陽﹐反縊殺之。盧志聞知﹐乃往成都王墳前大哭一場﹐棄東海王﹐奔往北漢劉聰軍中﹐圖報劉輿﹑司馬越之仇。史官見司馬穎聽從盧志之言﹐功徳兩盛。後因志病﹐以長沙王一節犯順之差﹐遂致敗絕﹐有評斷曰﹕

章度勤王﹐效力名揚。合縱關內﹐犯順爭彊。事窮勢蹙﹐俱爲亂亡。子孫殆盡﹐一節之慚。

再說苟晞入鄴﹐見無正主在內﹐卽欲據占。恐劉輿催司馬虞到任﹐乃先上本入朝﹐遣劉輿歸洛﹐免虞赴鄴。輿知東海王只仗各兵以得返執政﹐今諸鎭散去﹐亦不能制服苟晞﹐若與相抗﹐必被晞害。乃只得入京﹐見東海王﹐以求進用。越欲用之﹐問於劉洽﹐洽曰﹕」前日盧志有云﹕』劉輿之爲﹐猶如沾膩﹐近之則污﹐淸名之士不可爲其所玷。『「越乃不用輿。誰知盧志乃是怪輿害穎而行暗譖﹐洽乃爲志忠諒﹐而信其譖也。輿知東海王之意被志﹑洽所譖而止﹐閒居在洛﹐乃密求天下兵馬﹑錢糧﹑軍丁冊籍﹐及倉庫﹑米谷﹑鈔帛數目﹐器械﹑衣甲等制﹐輿圖﹑關隘﹑水陸形勝之要﹐悉皆朝夕誦記﹐默識如流﹐以希聳動司馬越而干進用。及東海王越與各部官屬員核該司職事﹐劉輿在旁﹐代越點視﹐不觀冊籍﹐問答如流﹐並皆符合。東海王深以爲能﹐擢任長史﹐委以心腹﹐凡一應軍國大事﹐悉與咨議。光熙元年冬十一月﹐劉輿密謂東海王曰﹕」今皇上上不能治國﹐下不能治民﹐何不奏請退位養老﹐立太弟熾繼統。則是帝由我立﹐事由我行矣﹗「東海王曰﹕」奏此便是欺君廢立之意﹐又惹徵鎭起釁矣﹗必須去了惠帝﹐方可行之。「輿曰﹕」此亦不難﹐暗以毒藥置飲食中進之。事在太傅﹐誰敢異議者﹗「越信其言﹐乃以重金賂囑近侍﹐將毒置餅中﹐奉帝食之﹐遂中毒而崩﹐時年四十八歲。皇后羊氏見帝晏駕﹐乃召近侍議曰﹕」若立太弟﹐則是嫂叔之倫﹐難與臨朝共事。可集百官立太子淸河王爲帝﹐然後再報太傅。「侍中華昆聽知其事﹐乘黑露夜馳告太傅越。司馬越慌帶何倫﹑宋冑親自入宮﹐僞哭伏地。何倫曰﹕」天下不可一日無君﹐宮車旣已晏駕﹐哭亦無益。可速召百官﹐先定大事﹐然後治喪。「越乃出禦正殿﹐集百僚等迎太弟熾卽位。謚爲懷帝﹐攺號永嘉元年。尊羊後爲孝惠皇后﹐居弘馴宮。熾乃武帝第二十五子﹐字丰度﹐謙和洽眾﹐人故立之。帝乃下詔﹐令百官治喪掛孝﹐葬惠帝於太陽陵。在位一十七年﹐攺元者四﹐蒞政全無建明﹐事由臣下。史官斷之曰﹕

惠帝昏愚﹐不辧菽粟。權在臣下﹐政出多門。忠賢路絕﹐讒諛得志﹐乃相屠戮。皇后﹑太子﹐四廢五復﹐莫能詰問。東奔西竄﹐受制於人。一不保母﹐次不能保妻﹑子﹐終不能保自身。食餅中毒﹐而不知其端議者﹐謂此足以報曹氏受制於司馬師之慘矣﹐諒哉﹗

且說河間王司馬顒自被祁弘戰敗﹐逃於太白山中﹐只有舊將馬瞻尋獲。因無糧儲﹐乃同往始平太守梁邁處安住。梁邁陰使人說弟梁柳﹐迎回河間王司馬顒﹐梁柳請梁邁至長安共議而行。顒恐梁柳不肯迎己﹐使梁邁以毒藥置酒中奉梁柳。柳好醇酒﹐一飲中毒而死。顒又使馬瞻賂囑長安令蘇眾並梁柳轄下記室督朱永等﹐上表奏稱梁柳病亡﹐長安無主﹐人情洶洶﹐今乃只得復請河間王權領職事。河間王亦自上本請罪。朝中因惠帝新崩﹐懷帝初立﹐不及問罪。懷帝又以身爲河間王立爲太弟﹐欲復加封﹐越不從﹐未行。但著原使回長安﹐慰安河間王用心治政﹐另日加封。會有弘農太守裴廙﹑秦州內史賈龕﹑安定太守賈疋等﹐各皆不憤﹐乃會合共議曰﹕」司馬顒旣然得罪於朝廷﹐喪師失律﹐自取禍敗﹐免誅幸矣﹐焉可使其謀殺守將﹐再復自立乎﹗「乃合兵攻顒。顒遣馬瞻﹑梁邁﹑朱永將兵禦之﹐裴廙等兵大敗。賈疋等上本﹐劾顒謀害梁柳﹑復奪長安﹑欲剿各郡之意﹐乞發兵馬與臣等﹐共伐不道。河間王亦使人奏稱裴廙﹑賈龕等思奪關中反亂等因。懷帝與東海王議曰﹕」河間王𨿽有小過﹐每多大功。但因張方恃彊致誤﹐遂致喪敗。念彼自殺張方﹐情或可原矣。且系宗室之長﹐昔在西土﹐爲眾推重﹐故人心不肯忘彼。今旣與諸郡守構怨﹐事終不了。若助眾以徵河間﹐又乖親親之義﹔助河間以伐諸郡﹐有失爲國之忠。朕思不宜自結仇怨﹐可取回朝中養老﹐且免後患。卿意何如﹖「東海王奏曰﹕」陛下天恩﹐正合友愛之誼。今可下詔﹐命裴﹑賈等盡忠仍守故地﹐命督護糜晃前去與梁邁﹑朱永共守長安﹐代轉河間王。當以河間王顒爲司徒﹐南陽王模爲司空﹐瑯琊王睿爲司馬﹐東瀛公虞爲司農﹐使骨肉同朝﹐自無乖忤。「懷帝準奏﹐卽日下詔﹐遣糜晃先往長安。司馬顒見有詔至﹐接訖﹐問於糜晃﹐晃以實意告之。顒思長安被祁弘等縱兵焚掠﹐邑裏蕭條﹐心腹兵將喪亡殆盡﹐恐一時不能復振﹐乃就徵回洛﹐獨與馬瞻帶兵人五百保護出關﹐不在話下。

卻說東海王行詔至許昌﹐徵南陽王爲司空﹐南陽王模接詔訖﹐問以事故。使命具道東海王奏保諸王之由﹐模乃密召各將佐等議曰﹕」河間王素心不仁﹐助齊王誅趙﹐又助長沙王誅齊。長沙盡忠王室﹐顒又唆通成都害長沙﹑劫天子﹑貶成都。東海王不平﹐故合我等破彼﹐迎回鑾駕。今又容他入朝﹐心必不懌於孤﹐孤實亦不欲與之同朝也﹗且去又居他之下﹐將焉處之﹖「牙將王因曰﹕」大王言者是也。前旣不合﹐後豈相容﹗彼爲司徒﹐易於得志﹐亦須早爲之備。「模曰﹕」汝意亦與吾合。有何計策﹐阻得老賊不來﹐吾之願也﹗「王因曰﹕」朝廷徵召﹐焉可阻止﹖以臣愚見﹐只須精兵千人﹐預先出境﹐伏於新安雍谷山中要路之處﹐待其來到﹐一時突出﹐襲而殺之。只說是盜賊劫掠﹐誰知是吾﹖豈不斷絕後患乎﹗「南陽王曰﹕」此計大妙﹐必須是汝代吾行之。「王因領諾﹐薦力士冷辰同去﹐將兵士五百﹐裝作十車﹐扮作運糧模樣先行。自將兵士五百﹐扮作客商﹑土人等樣﹐陸續而行﹐到於雍谷會合﹐埋伏伺候。

卻說河間王自離長安﹐以爲朝廷宣召﹐於路坦然﹐不爲提備。出了滎陽﹐至新安﹐見路徑窄狹﹐自與幼子二人﹐以兵二百護行在前﹐馬瞻引兵三百﹐保護輜重於後。行至雍谷山中側路狹處﹐兩頭忽然數百彊人湧出阻住﹐髙聲叫曰﹕」來者何官﹖畱下金寶﹐饒你性命﹗「顒曰﹕」吾乃河間王也﹗我今兵少﹐你等好好攺邪歸正﹐帶你入朝﹐髙封官職。「冷辰聽說﹐趕向前去﹐將顒父子三人盡皆殺死。兵士走轉﹐髙叫曰﹕」馬瞻將軍快來救駕﹗「王因聽得﹐喚冷辰曰﹕」馬瞻乃關中上將﹐未易可敵者。我等莫圖他財﹐亟宜藏避。「二人收兵﹐往谷中而去。河間王隨身金寶皆被所獲。馬瞻催兵趕來時﹐賊已不見﹐河間王父子皆死於地。瞻乃大哭一場﹐將屍連車載至洛陽﹐入見東海王﹐告知其事。東海王轉奏於帝﹐帝憐其失嗣﹐乃以彭城王司馬助繼顒之祀。命將王禮殯葬﹐葬於北邙山成都王一處。顒乃司馬朗之後。史官有評斷顒曰﹕

宅心䢐詐﹐挾仗張方。枉害長沙﹐行全無良。兵衰勢盡﹐喪首丘荒。事久終報﹐天道昭彰。

馬瞻於路訪察﹐知河間王爲南陽王所殺﹐言於東海王越。越以河間前有罪過﹐南陽後有功績﹐置之不究﹐亦不召模入朝。瑯琊王司馬睿時爲平東將軍﹐見東海王保爲司寇﹐心中猶豫。及聞河間王被害﹐南陽王罷徵﹐方與從事王導計議曰﹕」今惠帝晏駕﹐懷帝新立﹐東海王秉政擅權﹐其臣下皆無輔佐之才。新辟數人﹐𨿽系元老﹐亦皆曠逸好飲之士﹐天下不久將見敗壞矣﹗先生嘗教我避禍東去﹐吾憶良言﹐深銘肺腑﹐寤寐不忘。昨者朝中忽有司寇之命﹐吾實不願﹗今二王旣皆有故﹐司徒﹑司空二職已罷﹐他職亦必中止﹐吾竊喜之。但不知先生有何妙策﹐可以脫離此處﹖「王導曰﹕」昨聞人言揚州刺史陳敏招納亡命﹐橫欺鄰郡﹐不久將反叛逆。東海王亦甚憂慮﹐此乃荊楚廣南錢糧之要道﹐欲要議人鎭守東方以制彼﹐未得其宜。殿下先王曾鎭建業﹐今東海王之妃裴氏甚寵﹐言聽計從﹐可構求寶物佳稀﹐賂其代爲善言﹐請鎭京口﹐以助吳王共保東方。若得到任﹐謀向建業﹐收攬英雄﹐以待天下之變。不但永保富貴﹐且晉室宗社還當屬殿下撐持也﹗「睿聽導言大喜﹐乃求訪珍珠寶玉﹑鑲金首飾﹑江南奇緞﹐密賂裴妃。裴妃受禮大喜﹐乃與東海王言曰﹕」自昔瑯琊王子自鄴來奔大王﹐大王令其收兵運糧﹐悉皆稱職﹐有功於我﹐可以爲心腹骨肉之親矣﹗「越曰﹕」吾司馬氏諸王﹐或狡或詐﹐或凶或悍﹐悉多不得其死。惟吳王與瑯琊王二人﹐分鎭東南﹐不阿不妒﹐無辱無榮。今嗣子來此徵漢﹐一向未得顯耀﹐吾亦思欲用之﹐未有職任相稱耳﹗「妃曰﹕」此人性純心善﹐不矜不伐﹐有過人之量。今聞外論紛紛﹐皆言陳敏廣招亡命﹐有不軌之心。若使揚州一亂﹐江東四十八州錢糧皆不能北上矣。大王何不調取吳王司馬晏移鎭京口﹐使司馬睿復至建業﹐守父原鎭。令其收攬英雄﹐集聚錢糧﹐以備急用﹐彼必傾心於大王矣﹗一則可以制壓陳敏﹐二則我王有甚事變﹐亦可以藉其兵糧爲用﹐實有兩便之美。「此言皆王導教使者傳與裴妃者。東海王聽裴妃所言﹐深以爲然﹐卽奏帝加司馬睿爲安東都督﹑總領揚淮諸軍事﹐仍襲瑯琊王鎭建康。以吳王晏鎭京口﹐以防陳敏。

瑯琊王得遣回鎭江東﹐乃入謝東海王﹐求討賜授隨侍名職﹐好令百姓。東海王乃以王導爲長史﹐潘仁﹑伏尙二將爲平東都尉﹐一同赴鎭。當有西陽王司馬羕﹑汝南王司馬祜﹑南頓王司馬宗﹐皆司馬亮之子。又有長沙王子司馬沈等四人﹐皆閒散在洛﹐東海王並不采用。羕等亦知中原不久將變﹐江東貪安﹐乃各密隨瑯琊王渡江。故後人有」五馬渡江﹐一馬化龍「之讖語云。司馬睿至京口﹐見吳王已自到鎭﹐乃往參見。然後回建康﹐以一應大小政事﹐皆托王導爲區畫。導首先上言﹐以爲﹕」中州多變﹐衣冠世族皆思南避﹐殿下宜虛心謙接﹐延攬俊傑﹐相與共濟大事﹐毋使賢人君子歸於他處。「睿皆一一聽從﹐欲求英彥﹐但睿名譽素輕﹐仰慕者鮮﹐久居建業﹐名人智士無有至者。睿憂之﹐言於王導﹐導亦不能羅絡﹐無可柰何。時當三月﹐淸明將近﹐導出外閒訊﹐見隱逸賢達者紛紛於野外做道行。問於旁觀者﹐咸對曰﹕」江南風俗﹐淸明前三日﹑後三日﹐不問貧富貴宦之家﹐俱要祭祀先塋。所以讀書君子﹑林下髙賢﹐俱有數日玩遊山水之暇。「王導聽言﹐心生一計﹐歸謂瑯琊王曰﹕」今此佳節﹐江南名儒碩士皆祭祖先﹐登墳拜掃。遊商寄旅﹐悉要閒玩。殿下一向來招徠賢士﹐並無肯至者﹐皆緣殿下未有好賢盛名﹐外人那知心切求賢之誠﹐是以鮮得來就耳。殿下明當親出觀察﹐祭祀山川鬼神。可大排鑾駕﹐盛陳兵衛﹐整頓儀仗﹐皆鮮明號服﹐鋪設森嚴﹐列於郊外﹐然後以雕鞍駿馬﹑龍幢鳳蓋﹐擁從而行。臣與殿下聯轡並肩﹐遊於郊原之上。吳士觀之﹐見殿下赫赫威儀﹐而乃與臣並騎﹐識者皆以爲殿下敬賢重能﹐互相傳報﹐則智士名人將不遠千里而來奔矣﹗昔郭隗語燕昭求賢﹐當自隗始﹐卽此意也。「睿然之。次日﹐盛陳儀從﹐與王導二人並轡遊觀﹐雍容於郊原之外。果有髙士卞壼﹑賀循二人相遇於途﹐見此行徑﹐知瑯琊王好賢敬士﹐乃不退避﹐相與拜見於道左。睿慌下馬扶起﹐以賓禮相敍﹐慰謝而別。日晏回駕﹐王導曰﹕」殿下急於求賢﹐久無至者。適此賀循﹑卞壼皆吳中髙才﹐人所推重者﹐今旣得與相會﹐宜引之以結人心。二子若至﹐其他當不求而來矣﹗「瑯琊王聽言大喜。次日﹐遣王導奉幣帛聘迎二人。二人見導至﹐備言瑯琊王之意﹐循﹑壼受命而至﹐睿乃拜爲從事司馬。自此﹐江南名士歸者甚眾。導又見瑯琊王頗好酒濫用﹐上言諫曰﹕」今諸王皆濫用財物﹐故天下常乏食﹔驕傲士庶﹐則人民多反背。且謙可以待士﹐儉可以足用。願殿下以勤儉爲先﹐謙恭是尙﹐撫卹新舊﹐則天下歸心焉﹗矧中州士大夫因好飲以致喪壞天下﹐今殿下又效尢之﹐是亦知而不知悔也。「睿皆從之﹐乃與王導﹑賀循等面矢曰﹕」從今日爲始﹐永不嗜此﹗先生諸君爲證。「卽取酒杯滿斟﹐對眾飲之﹐覆杯於地曰﹕」吾今再不用汝矣﹗「遂絕不飲酒。童謠紛紛歌曰﹕」五馬渡江東﹐一馬化爲龍。「

按《晉史》﹕南渡元帝諱睿﹐字景文﹐乃司馬覲之子﹐伷之孫也。咸寧二年生於洛陽﹐有神光之異﹐一室盡明。所藉之稿﹐如初刈之新。及長﹐有白毫生於日角之左﹐隆準龍顏﹐目有精耀﹐顧盼煒如也。年十五﹐嗣位瑯琊王。幼鮮令聞﹐及惠帝時﹐王室遭值多故﹐睿每謙恭退讓﹐得免於禍。沈敏有度量﹐不顯灼然之迹﹐故時人未之識焉。惟稽紹異之﹐嘗謂人曰﹕」瑯琊王毛骨非常﹐殆非人臣之相也。「元康二年﹐拜員外散騎常侍﹐累遷左將軍。以討漢蕩陰之敗﹐從成都王居鄴。以叔東安王繇爲穎所害﹐睿懼禍及﹐欲遁去﹐以侍者覆檄未果。會雨暴至﹐雷電大作﹐侍者皆弛縱散去﹐睿乃乘怠潛出。又值成都王有令﹐遣人守住河陽津﹐不許貴人官屬奔走入洛﹐睿爲關吏盤住﹐從睿心腹家吏宋典步行在後趕到﹐故以鞭策打睿馬﹐曰﹕」捨長爾從何來﹖今關津禁止貴人官屬﹐你何得在此耽阻﹐以誤石先鋒公事﹗「官吏見言是舍長奉石超出差之人﹐放關催之速行。睿乃奔於東海王﹐以爲平東將軍﹐使收兵下邳。與王導共謀﹐賄賂裴妃﹐求鎭建業。乃渡江廣求賢士﹐聘賀循﹑卞壼與紀瞻等﹐相與爲治﹐凡事悉資王導爲之謀主。兵糧漸集﹐帝王之規將成矣。

又按《晉史》﹕賀循字彥修﹐會稽山陰人。曾祖賀齊爲吳國名將﹐祖賀景爲吳滅寇校尉﹐父賀劭爲吳中書令﹐爲孫皓所殺。循母慮禍及族﹐求買當權﹐乃徙家於邊郡。循少膺家難﹐流放海隅﹐吳亡﹐乃還歸本郡。循操行髙尙﹐童稚時卽不羣於眾﹐言語進止必以禮讓。及是丁義爲相國﹐召循爲官掾﹐不就。刺史稽喜舉秀才﹐除陽羨令。以寬惠爲本﹐不求課最。後爲武康令﹐俗多重厚葬﹐及循拘忌﹐致回避歲月﹐停喪延久不發者﹐循皆禁革其獘。鄰邑咸化﹐政教大行。聲譽頗聞﹐但朝無黨族﹐久不進秩。陸機上疏薦之曰﹕」庶士殊風﹐四方異俗。壅隔之害﹐遠國益甚。至於荊﹑揚二州﹐戶各數十萬﹐今揚州無一爲郎﹐荊州﹑江南居天下之半﹐乃無一人爲京城職品﹐當非聖朝待四方之公心。若論才望資品﹐武康令賀循徳量邃茂﹐刑罰肅穆﹐堪爲尙書郎。蒸陽令郭訥可爲太子洗馬。「朝廷從之﹐召爲太子舍人。及趙倫篡位﹐循乃辭疾避位。尋遷南中郎長史﹐不就。會有彊寇李辰起兵於江夏﹐徵鎭不能討﹐皆望風奔走。李辰別帥據有揚州﹐名石冰。冰勢倡﹐侵江左﹐逐會稽相張景﹐以前寧遠將軍程超代之﹐以其長史夏宰輿領山陰令。前南平內史王矩拒之﹐合舊吳興內史顧祕與前舉秀士周玘等倡首﹐會合州郡之兵討冰。循亦以兵赴義。石冰有大將杭寵擁兵數千﹐屯於郡之講堂。循以兵少難剿﹐乃移檄與寵﹐陳以順逆之道﹐杭寵畏罪遁去。程超﹑夏宰輿皆歸命迎循﹐循復請張景還郡﹐江左悉平。循乃分賞義勇﹐謝而遣去﹐杜門不出。朝中論功報賞﹐循﹑玘皆不要﹐請俱歸於陳敏。敏後作亂﹐詐稱詔旨﹐以循爲丹陽尹。循知非出朝命﹐辭以手足有疾﹐不能制筆執事。又服寒食散﹐露發裸身﹐示不可用﹐敏不敢逼。是時州郡豪傑皆被陳敏縻執﹐或有老疾﹐亦加秩命﹐惟循與吳郡朱誕不預其事。及後陳敏破敗﹐徵東將軍周馥上循功﹐領會稽內史﹐尋攺吳國內史﹐車徵皆不就任。至是瑯琊王聘爲安東將軍﹐欣然赴命。

又按《晉史》﹕卞壼字望之﹐濟陰冤句人。祖卞統爲瑯琊內史﹐父卞粹以淸廉鑑察稱﹐兄弟六人並登宰府﹐世稱」卞氏六龍﹐玄仁無雙「﹐玄仁乃粹之字也。初楊駿執政﹐人多阿附﹐而粹正直無諛。及駿誅﹐超拜右丞﹐遷右軍將軍。張華之誅﹐卞粹以華婿免官。齊王冏輔政﹐卞粹爲侍中中書令﹐進爵爲公。及長沙王收齊王﹐乃害之。時粹如廁﹐見一物若兩眼﹐俄而難作。卞壼弱冠有名譽﹐司﹑兗二州悉皆推重之﹐齊王冏辟召﹐不就。後遇父難﹐避還鄕裏。永嘉初﹐朝廷以壼蔭襲父爵。周馥請爲從事中郎﹐壼不肯應。復因寇亂﹐本州遭陷﹐東依妻兄徐州刺史裴循。循以壼行廣陵相。至是瑯琊王渡江﹐陳敏勢橫﹐壼乃謝事。遊建業﹐瑯琊王遇於郊﹐辟爲從事中郎﹐乃就之。

第八十三回

陳敏謀反據江東

晉懷帝永嘉元年﹐北漢主劉淵永鳳二年﹐西蜀成主李雄建興元年﹐此時正統𨿽屬於晉﹐但晉都洛陽﹐值國多難﹐罹張方之慘﹐西徙長安﹐又遇祁弘等肆行暴掠﹐空其城邑﹐惟有鄴城爲畿下首郡﹐亦被鮮卑﹑烏桓所擄。外郡湖襄最要﹐錢糧之府﹐屢爲張昌﹑杜弢寇擾﹐多所殘敝﹔並州晉陽大地﹐其定襄馬邑﹐皆馬﹑盧二羌部所據﹐幾成丘墟﹔淮陽乃鹽利所出﹐貢賦首稱﹐被李辰﹑石冰占爲賊壘﹐及得平復﹐陳敏在郡﹐十無二三到京﹔豫章﹑武昌﹑蘄皖一帶﹐又是汪可東等在其地作亂殘毀﹔平陽﹑太原﹑常山﹑眞定﹑渤海﹑汲郡等處﹐盡屬北漢所轄﹔兗魏﹑瀛州諸郡﹐時爲戰場﹐干戈不息。中州內地﹐曉夜無寧﹐民窮財竭﹐不可勝言。惟西蜀李雄僭稱成王﹐反得國丰民富。其叔李讓謂雄曰﹕」汝之母親﹐初入李門之時﹐就得一夢﹐夢見室中忽起長虹二條﹐光彩燦目﹐俄而自中堂飛出﹐升於半天。少間﹐前面在上一條﹐漸漸昏淡﹐分爲兩段而沒﹔其後面在下一條﹐祥光燁燁﹐復加明瑩﹐五色俱備﹐直升於天。其夜汝母遂孕﹐生兄李蕩﹐次後生汝。汝兄中道失陷﹐是應半天斷沒之兆。後者升天﹐是應汝當爲天子也。今晉朝大亂﹐漢日彊盛﹐宜趁此時稱尊號以壯國體﹐效漢昭烈鼎足之勢﹐然後覷其彊弱﹐俟隙而動。西弱則並取關隴﹐東弱則兼奪荊襄﹐若得再取一隅﹐卽可以吞圖中原矣﹐豈可區區守窟﹐甘於成王而已乎﹖「李雄從讓之議﹐乃擇日攺稱大成皇帝﹐正號建興元年﹐是又爲三國矣。

時司馬氏以骨肉自相殘殺﹐天心震怒﹐災異疊見﹐怪變屢作。六月﹐太白晝現三日﹐第四日冰雹大下﹐方數千里﹐大者如拳﹐十餘郡相連無間﹐打死牛羊滿道﹐老幼凍死無算。惟光義縣巨族羊氏﹐其地獨晴﹐冰雹一个無及。越旬餘﹐羊充有妻鮑氏﹐生一子兩頭四手﹐舉家驚異﹐淹沒之﹐埋於郊外。其兄羊亢竊而食之。不五日﹐亢出外變作一虎﹐歸家傷二十餘人﹐爲一童女所殺。又洛陽鄕中有一家﹐亦不罹冰雹﹐家甚富。其日賀喜飲宴﹐忽一犬﹑一豬至堂前﹐似乞食狀。主人與飯肉餵之﹐其夜於堂中桌上並頭挽抱而睡。主人怪之﹐以杖來擊﹐犬﹑豬銜其杖而走。至夜﹐是豬復歸廚下﹐生三小豕。過一時﹐則是一人﹑一犬﹑一豬﹐俱能行。主驚﹐令錐殺之﹐將出埋於荒郊之外。旁人教其將母豬並犬皆殺之﹐主徧尋不見﹐或報看其走於埋小豬之處去了﹐主人往尋之﹐已與豬﹑犬作合相抱死於瘞所﹐主令收埋而祕其事迹。

朝中見異多﹐下詔州郡﹐令守令等省刑節用﹐以禳天變。詔至揚州﹐刺史陳敏讀罷﹐與弟陳宏等論曰﹕」天心變異﹐災妖疊見﹐當應國家將攺。我在東南界上﹐無預於北﹐不行至此也罷。「宏曰﹕」此詔行來亦是好事﹐宜當舉行﹐但今漢﹑成二國日盛﹐朝廷不能制服﹐王浚﹑苟晞得志﹐貢賦擅收﹐以致邊方效尢﹐各自雄據。吾今兵馬彊盛﹐劇寇李辰﹑石冰﹑汪可東所破諸郡﹐皆吾收剿復奪﹐守官皆兄所委﹐悉受節制者。惟京口是吳王所守﹐其人懦弱易與﹐𨿽瑯琊王來鎭建康﹐軍旅未振﹐何不趁此分遣諸將﹐將豫章﹑臨淮﹑九江﹑柴桑﹑廬陵悉更親黨守住﹐看緊慢而謀並京口丹陽﹐一路無阻﹐然後進奪建業爲都﹐舊吳鼎足之勢成矣。「陳敏然之﹐卽使陳昶﹑陳泓﹑陳宏﹑陳恢﹑錢廣﹑錢端往各郡鎭守積糧﹐致書結連壽陽劉準﹐準從之。分遣才定﹐忽報京口吳王晏薨﹐世子司馬常暗懦﹐東海王升甘卓爲吳國長史﹐以助司馬常。卓知常弱無能﹐不堪輔翼﹐辭疾不赴﹐求歸養親。陳敏聞知大喜﹐乃使子陳景代錢端往助理治﹐奪其兵柄。陳敏旣兼京口﹐遂起不軌之心﹐密召宏﹑昶﹑錢端等暗議曰﹕」今朝中無人﹐寇盜四起﹐西北大亂﹐王浚﹑張軌雄霸一方﹐拓跋氏自據陰山代地﹐慕容段氏擅兵遂陽﹐蒲洪﹑姚弋仲皆包鯨吞虎踞之心﹐漢寇大舉入內﹐已取襄國西河等郡。呼延晏將寇洛陽﹐吾有江左右吳楚之半﹐淮南﹑淮西﹑壽陽亦附。兵精足用﹐糧食丰盈﹐欲趁此時兼並荊越﹐以圖大事﹐汝等髙見如何﹖「陳景曰﹕」欲幹大事﹐必得髙賢相資方可。今朝廷以吾兄有剿寇之功﹐故容在此雄據數郡﹐以爲東南屏障。若聞吾等造反﹐必定發兵徵討﹐設無髙才大賢﹐焉能成事﹖「陳宏曰﹕」此地有髙賢數人﹐皆棄官不仕﹐但恐難可屈致耳﹗「陳敏曰﹕」此數人才華超邁﹐節操淸髙﹐𨿽居林泉﹐名播朝野﹐吾固知矣。但朝廷數曾徵擢﹐彼因晉之諸王自亂﹐故逃避懶於仕進。甘卓﹑顧榮皆受美官﹐因齊王不從勸諫﹐與張翰﹑周訪逃回江東。賀循﹑周玘﹑卞壼皆江南人物﹐士望所屬。循﹑壼已應瑯琊王之聘﹐其他尙在閒中﹐得此輩來共謀議﹐則可濟矣。「宏曰﹕」今有甘卓﹐曾授職吳王長史﹐懷帝使其爲司馬常之傅﹐共鎭京口。卓知常不堪輔助﹐辭歸養疾。若能先挾其來﹐則可以假吳王之令﹐制服羣下﹐易於成事矣。「陳敏聽弟所言﹐心中大喜﹐乃分付眾人各思請甘卓之計。未知此回陳敏兄弟暗謀不軌﹐成否還是如何﹖

按《晉史》﹕甘卓字季思﹐乃丹陽人﹐秦甘茂之後也。祖甘寧爲吳上將軍﹐父甘昌爲太子太傅。卓幼未及仕﹐父卒。吳破﹐卓貧居自守﹐州郡舉之入洛﹐授廷尉。齊王知其賢﹐擢爲府中主簿。冏敗還郡﹐聚鄕勇協討石冰﹐劉弘引爲司馬﹐東海王召爲參軍﹐以父極品世家﹐乃論平寇功封都亭侯。吳王晏卒﹐越升卓爲司馬常之傅﹐兼吳國長史。卓見天下大亂﹐吳王常無治鎭之才﹐乃棄官歸養﹐隱於江左。陳敏兄弟知其名﹐故謀召之。

又按《史》﹕顧榮字彥先﹐吳郡吳邑人﹐爲南土巨姓。祖顧雍爲吳丞相﹐父顧穆爲吳宜都太守。吳破﹐與張翰﹑陸機入洛陽﹐人稱爲吳南三俊﹐授郎中令﹐遷尙書郎﹐轉太子舍人廷尉正。趙王倫重用之﹐不果。齊王冏引爲主簿事﹐榮見冏聽信董葛小人之言﹐知齊王必敗﹐慮禍及身﹐乃故意縱酒曠事﹐齊王怒黜之。友輩或問其由﹐榮曰﹕」世事如此﹐惟酒可以解憂耳。「惟張翰志之。會趙王倫收淮南王之僚屬﹐付廷尉﹐孫秀欲盡誅之﹐榮不肯﹐力爭之﹐眾官獲免。及倫篡位﹐太子司馬誇復以榮爲長史。時東宮有持炙肉進侍之人﹐狀貌不凡﹐有欲得嗜炙之意。榮看見﹐揣知其情﹐因以已前炙肉賜與啖之﹐坐客問其故﹐榮曰﹕」安有終日執事而不知其味者乎﹖「人皆笑之。及趙王倫被三王所誅﹐榮爲長史當斬﹐系前執炙肉者爲收督卒之長﹐感榮與炙之惠﹐乃以計力救﹐使遁得免。後齊王冏復求之﹐出爲齊府主簿。及後齊王又專政﹐惟董﹑葛等五公之言是從﹐乃與張翰二人避逃東歸。

當日﹐陳敏欲謀不軌﹐其弟陳宏勸其訪求江左髙才爲助﹐意以甘卓爲吳王之師﹐欲謀爲輔﹐又恐不從﹐計無所出。部下守京口將錢端獻計曰﹕」卓乃江東髙士﹐眾所推服﹐主公必欲以幣屈致﹐彼安肯卽允﹐而不避嫌疑乎﹖吾聞他有一女﹐年已及笄﹐未曾許聘於人﹐今當托媒結婚與公子﹐彼今未知主公有異志﹐必定相從。若得親事一成﹐則是兩相姻婭﹐卽有別行﹐不怕他不順從也。「陳敏聽言大喜﹐卽遣人往甘家求親。媒者至卓家道其情﹐甘卓不從﹐欲送其人回。妻子知之﹐亟謂卓曰﹕」陳豫章乃當今之豪傑﹐雄據江右﹐今兼廣陵諸郡﹐兵甲如林﹐富貴無比。今求吾女﹐當以許允﹐何得推拒﹖「卓曰﹕」汝不知也﹐吾觀陳豫章新並諸郡﹐勢猖恃彊﹐恐有非常之想。倘一朝禍發﹐殃必及吾。那時如何回避﹖此實非可久依之親戚也﹐還宜辭之。「乃待其使者﹐以善言遜謝﹐而拒絕之。使回道意﹐陳敏心甚悒怏﹐乃召眾弟與腹心等暗議曰﹕」汝等勸吾行事﹐思挾甘公爲助﹐則可假借吳王令旨﹐好動兵馬。今卓不從﹐則無髙人與計﹐如何行事﹖「錢端又曰﹕」適聞媒使所言﹐卓之妻子甚有從兄之意﹐惟卓不肯。主公可先將厚賂﹐暗地送與其妻舅﹐令彼爲媒。人言卓妻賢而有智﹐夫婦甚相得﹐言無不從。彼舅一受吾禮﹐必然力勸其姊﹐姊從弟意﹐亦必力勸其夫﹐親事焉有不成之理乎﹖「陳敏然其言﹐乃備厚禮送與其舅﹐托爲作伐。舅懼陳敏勢大﹐只得受禮從允。卽往卓家﹐先見其姊﹐具言﹕」陳公與吾家門楣亦稱﹐令求甥女爲媳﹐禮合許他﹐何故推阻﹖「姊曰﹕」姐夫不欲阿附勢豪﹐恐人譏議﹐故不允耳﹗「舅曰﹕」姐夫乃髙明賢士﹐所見固是。但陳公兄弟如虎﹐兵士如狼﹐劇寇不能攖其鋒﹐而朝廷無能制其橫﹐倘若惹彼嗔怪﹐則你我兩門骨肉皆爲齏粉矣﹗今彼又托我來說﹐姊姊還要作一張主﹐免生禍釁。「姊從弟言﹐乃再三苦勸甘卓從其所求﹐卓執不允。甘孺人曰﹕」相公髙見﹐固非女子輩之所可及。依吾愚見﹐今就許其爲婚﹐不過只是一女﹐今愛惜一女而不惜一家﹐可乎﹖吾思不若權且許與﹐待其有變﹐再以事故迎歸﹐彼無暇及我矣。且吾不預其謀﹐朝廷亦無柰何我們﹐豈不兩全其美﹖設或彼欲以姻親挾我﹐我便先通之與官府﹐反戈合攻之﹐不然恐彼暗箭難防耳﹗「甘卓聽妻之勸﹐曲從親事﹐使舅徑往敏處回報。敏見婚成﹐心中大喜﹐厚款卓舅﹐盛陳聘禮﹐擇吉迎鸞﹐與男陳景畢姻﹐以圖行事。遂大張筵席﹐托以親酒﹐徧請避位髙賢﹐思要勒其脇從。

書至顧榮﹑周玘家相請﹐二人見之﹐乃先私會共議曰﹕」吾見陳敏所爲﹐實有非望之心﹐今挾甘公爲婚﹐而邀我等﹐是羅网江左諸名士﹐不久將謀叛也。我等亦受彼私﹐避祿之行俱失矣﹐不可妄去。「玘曰﹕」今彼請吾赴宴﹐未可見疑﹐當去作賀﹐以觀其動靜。若其果有不臣之心﹐吾等回日卽行遠避﹐何難之有﹖「於是二人俱從其請﹐同往赴賀。陳敏兄弟殷勤拜謝﹐款畱數日﹐並不放歸。每夜與其黨牛新﹑羊類﹑錢端﹑谷應等密議曰﹕」今諸名人皆從吾召﹐可以興兵起事矣。「牛新曰﹕」主公欲起大事﹐必有緒端﹐方可以感發眾心﹐則人樂爲我用﹐兵出有名﹐方可得濟。必須邀請甘長史到此商議﹐使其假吳王令旨﹐授主公爲揚州大都督﹐兼領江淮諸處軍事﹐將兵巡按被寇州郡﹐掃淸餘黨﹐安撫黎民﹐則吾於中取事﹐更置親黨爲掾吏﹐分道守把﹐何事不成﹖「陳敏聽言大喜﹐乃卽修書﹐托以會親﹐邀卓至府中﹐遂假稱揚州大都督羊奕以反情報知。顧榮﹑周玘二人將欲辭歸﹐敏乃授榮以撫軍將軍﹑丹陽內史﹐周玘爲安陸守。玘言於榮曰﹕」吾輩乃淸名之士﹐決不可受此不義之職。「榮曰﹕」非也﹐若不從彼之命﹐則我等必先受禍﹐不若效陳平之允呂后﹐然後於中取事﹐共平漢難﹐亦未爲晚。「乃竟受其職。陳敏見受﹐大喜。周玘立要辭去﹐敏怒其忤己﹐乃欲殺之﹐言於顧榮﹐使之勸玘﹐榮因以言紿敏曰﹕」將軍今承吳王令旨﹐神武不世﹐淸寧東南﹐正宜安養君子﹐從彼髙蹈之志﹐以塞毀謗之口﹐則大事可不勞力而成矣﹐焉可造次殺士﹐以取殘暴之名﹖若能濟之以寬﹐柔之以徳﹐則上方數州之地﹐可以傳檄而定﹐脫一賊殺不辜﹐人懷驚懼﹐各自爲心﹐賢智遠遁﹐無人輔翼﹐𨿽兵行得地﹐恐不能久守也﹗「敏聞其言有理﹐乃不迫玘﹐放之暫歸。玘行﹐榮密囑曰﹕」公切不宜遠避﹐願早晚相計﹐以收平勃之功。「玘點首而別。敏遣錢端﹑谷應﹑羊類﹑牛新將兵徇收淮海不附郡縣﹐以弟陳斌﹑羊奕﹑錢瑞將兵徇收江南常潤一帶郡縣﹐不數日﹐各皆報捷。此時瑯琊王初鎭建康﹐兵糧未備﹐不敢徵討﹐乃以情詞具奏於朝。

朝中懷帝大驚﹐急召王衍等上殿計議﹐王衍﹑謝鯤奏曰﹕」今中州多故﹐盜賊縱橫﹐守宰乘機各不奉令。惟江東吳楚之地﹐糧運貢奉不缺﹐設若又被陳敏所據﹐則朝廷俸祿何所取給﹖都邑孤立矣﹗「王修﹑阮修二人曰﹕」事不宜遲﹐若待勢成﹐卒難剿滅﹐亟宜下詔令荊州刺史劉弘爲主帥﹐再調廣州刺史陶侃﹐與同張光等合兵討之。南平應詹入朝﹐才去在途﹐可亦畱侄助殄叛逆。大江以東﹐有王導輔瑯琊王在彼鎭守﹐伏尙﹑潘仁亦能爲守﹐敏亦未敢卒渡。再差詔命著劉準﹑劉機謹守順蔡﹑壽陽﹐弘等一到﹐立能平之﹐何足道哉﹗「帝從修議﹐命太傅司馬越連發詔書往各鎭﹐共七處。荊州使者先發﹐於路星夜如飛而進﹐不日到郡。劉弘患疾﹐乃扶病接詔﹐卽日往江夏﹑襄陽召婿夏涉與皮初至荊州共議﹐曰﹕」揚州陳敏作亂﹐朝中敕吾爲主帥﹐不幸有疾﹐恐負欽命﹐賢婿與皮襄陽代吾監軍先行﹐聽得甥孫應思遠兵來﹐吾功可成矣﹗當自潯陽順流徑下﹐以候陶士行。吾若稍可﹐卽便自至。「二人領命而起。廣州刺史陶侃一見詔至﹐卽與朱伺﹑童奇引兵自庾嶺出韶桂﹐約會張光。光與夏庠以書遺陶侃﹐領兵出渦河﹐以截陳敏後軍﹐先取徐泗。時詔令各鎭﹐並聽劉弘節制。弘命李興運糧先應張光。越二日﹐弘病稍可﹐卽議欲自押糧艸以會陶侃﹐共議破敏之計。眾僚佐曰﹕」大人未可輕赴﹐陶士行與陳敏共鄕﹐兼且同年友善﹐其來之速﹐心未可測﹐且待襄陽﹑江夏二處兵去﹐試觀動靜如何﹐待其回報而行﹐若陶廣州果是忠心爲國﹐不私其親﹐那時去會﹐未爲晚也。今若不審而去﹐恐彼有變﹐連荊州不可保矣。「劉弘曰﹕」陶公之心﹐吾知之久矣﹐保無他意。且一樹之果﹐尙有酸甜之異﹐一腹之親﹐亦有賢愚之別﹐況同鄕乎﹗且始出兵﹐而先致疑同事之人﹐何以能平賊寇﹖不可妄生猜疑﹐誤污淸正之士。吾不親往﹐反使陶公不安﹐兵士亦無肯用命矣﹗待其兵到﹐還當往見﹐且自將養數日﹐使人往探來否﹐再作道理。「及至陶侃兵到荊州界上﹐不見劉弘節制約束﹐心甚疑惑﹐忽有侃友在弘部中者﹐暗將密書上侃﹐言眾僚屬以爲公與陳令通同鄕同庚﹐咸勸劉荊州莫會之意。侃見之﹐頓足嘆曰﹕」莫非天欲長姦﹐不殄賊敏﹐而使爲帥者被貳言所惑也﹗今吾等引兵至此﹐全仗劉公給濟﹐若果被眾所阻﹐則吾三軍何所仰望乎﹖「乃遣其子陶洪﹐以書親詣弘處爲質﹐深矢無貳之志。劉弘見侃之書﹐乃大喜﹐謂眾曰﹕」吾知士行正人也﹐險致耽誤國事。「遂資遣陶洪使返﹐協力共破陳敏﹐回書達侃曰﹕」弘聞匹夫之爲﹐尙不負信﹐況大丈夫乎﹖士行之心﹐愚所素知﹐乞勿聽細人之言﹐致疑於心。當用戮力以除叛賊﹐糧餉吾自已發解起﹐一一應付﹐決毋誤也。愚婿夏陟率兵先赴﹐伏望指調﹐莫被賊算﹐是其愛也。皮襄陽是吾舊屬﹐經歷老練﹐可任用之。區區以采薪憂中﹐未獲領教﹐統宜心照。「陶侃見書﹐遣子不質﹐深羨劉弘徳量優容﹐遂卽誓眾進討﹐分付諸將佐曰﹕」吾所慮者糧食恐不濟也﹐今荊州糧船已發﹐汝等各宜用命﹐盡忠破賊。成功之後﹐吾亦猶劉公之保皮襄陽保眾人也﹗「眾皆應諾。未知此回陳敏作亂遇劉﹑陶二兵徵討﹐成敗若何。後人有詩嘆曰﹕

南北將分勢屬牛﹐先教狂賊亂神州。江東自古多英俊﹐豈是庸才得禦收。

第八十四回

劉弘死陶張回兵

話說陶侃得劉弘書報﹐以起發糧艸應付﹐遂整兵馬﹐差人約會張光﹑夏陟﹑皮初﹑應詹一同齊進﹐忽見小舟飛奔來報﹐言﹕」陳敏遣弟陳恢與大將何有將兵五千﹐糧船十餘艘﹐往助陳斌﹑錢廣﹐卽日從此經過﹐主公亟宜防之。「陶侃見說﹐慌集諸議曰﹕」賊兵五千﹐運糧到此﹐可往奪之﹐以資軍用。柰費深運船未至﹐無可爲用。「正在躊躇計議﹐忽報子又到﹐言﹕」江中來的兵船﹐乃是荊州總帥所差。將軍名李興﹐運糧應付張順陽之軍者﹐亦須以兵護之。今知賊兵並發﹐特打到此﹐以就我軍。「陶侃聽之大悅﹐曰﹕」吾事濟矣﹗可卽去將李興糧船搬起﹐借來一用﹐奪取陳恢之糧﹐以濟我兵之餓﹐此天助也﹗「眾將曰﹕」前日荊州諸官﹐皆疑主公與陳敏有故﹐此時一去奪船搬糧﹐倘兵士奔回說知﹐豈不與張﹑劉二公成怪戾乎﹖「陶侃曰﹕」借官船擊官賊﹐奪賊糧濟官兵﹐有何疑怪﹖吾自往見李興。「侃以小船邀興共議其計﹐興欣然從之﹐卽將糧艸移起。朱伺與童奇居先﹐龔登與李興居後﹐齊往候之。聞得諜言陳恢已過﹐四將分兩路如飛追趕。陳恢𨿽知廣兵在岸﹐悄然偸過﹐卻不虞其有船追趕﹐惟緩緩而去﹐並無防慮之心。及至未時﹐侃船將近﹐乃大鳴金鼓﹐發喊而進。陳恢聽得大驚﹐急叫﹕」何有住船﹐擺開伺候﹗「陶侃與李興先到﹐興亦欲逞英勇﹐卽便當先接戰。陶侃親持利刀相助。陳恢與興對敵﹐有一个時辰﹐未分勝敗。朱伺聞得鼓震﹐船如箭發而至。何有見其接應兵到﹐獨驅一船﹐直衝李興。興急抵住﹐二人奮戰未久﹐不防陶侃親自從旁夾進。正是吉人天相﹐一刀砍去﹐正中何賊左臂﹐斷手墮水。賊兵退敗。陳恢知之﹐慌押糧船逃去。又被朱伺﹑童奇兩面逼至﹐殺得大敗而走﹐廣兵乘風追去﹐恢不能遁﹐乃棄船上岸﹐空身奔往長岐﹐以見錢端。陶侃得船三十餘只﹐戰船十艘﹐糧米千斛﹐心中大喜。撥二百斛付李興﹐興曰﹕」吾奉荊州命部糧自有限目﹐今公糧未至﹐可都畱下。今與朝廷出此小力﹐何足受賞﹗「卽將原糧裝載辭去。侃謝而送之。興至張光軍中請罪﹐言將船與陶公共破陳恢﹐致違限期。光曰﹕」將軍於途能假便宜破賊﹐功可賞矣﹐何言失限﹖「乃厚待興﹐謝而遣之。興曰﹕」今陳恢敗走長岐﹐銳气新挫﹐可亟會陶﹑皮二公﹐乘勢速進﹐賊易破也﹗「光然之。

別歸﹐卽召大將夏庠與眾等議曰﹕」今陶公已建頭功﹐吾軍密邇長岐﹐何不趁此疾進﹐與國幹績掃賊﹐免落人後。「眾皆應諾﹐於是引兵密趨長岐。伏路賊兵飛報與錢端知道﹐端托陳恢守營﹐乃與羊類等悉眾拒光。兩軍相遇於途﹐各排陣勢﹐張光親自全裝出馬﹐手執長槍﹐指謂錢端曰﹕」邇來胡漢侵邊﹐朝廷多故﹐正臣子盡忠效節之時﹐陳敏受國重祿﹐何爲反生叛心﹐謀爲不軌﹖汝等皆是晉朝良臣﹐豈得從逆爲亂﹐以貽臭名乎﹖「錢端對曰﹕」我主非爲反叛﹐因見晉室自殘﹐胡戎犯闕﹐不日洛陽失守﹐故奉吳王令旨﹐起兵保守江淮﹐拯救百姓﹐全晉祚於江東耳﹗「張光聽言大怒曰﹕」賊奴敢此妄言﹐誰先出馬擒之﹖「道聲未了﹐夏庠挺槍殺過﹐陳陣錢端接住。二將刀槍並舉﹐人馬交馳﹐一連戰上三十餘合﹐並不住手。錢瑞恐兄有失﹐搶出相助﹐看見張光在陣頭上指點﹐揮刀直取張光。光亦挺槍抵戰﹐不及十合﹐忽見錢端被夏庠殺敗﹐追近馬旁﹐瑞慌棄光去敵夏庠﹐救兄脫身。才得轉身﹐被光趕上﹐一槍戳入左脇﹐瑞卽墜馬而死。端心愈懼﹐慟不能救﹐只顧逃命。卻得羊類向前戰住夏庠﹐端乃得脫。羊類被張光並進﹐爲庠生擒過馬﹐張光催兵齊進﹐殺得陳兵望風奔逸﹐直逼長岐。錢端知勢不振﹐從間道奔往歷陽而去。陳恢探知兵喪十之七八﹐料難守敵﹐亦引眾遁去。光遂奪了長岐﹐分遣使命會合陶侃﹑夏陟﹐並解羊類盔甲與錢瑞首級﹐往荊州報功。劉弘見檄大喜﹐命備禮物﹐犒賞三軍。忽見李興回報﹐言陶公奪糧﹐斬大將何有。光乃重賞李興﹐復遣東行。偶有陳敏親人見張光成功﹐乃往荊州﹐縱間諜曰﹕」張光從河間王挾持天子﹐淩辱王妃﹐大人不從其詔﹐以兵屬東海王﹐破長安﹐害河間﹐是拂之謀﹐其心每不懌﹐今若得志﹐必於公有不美。趁此受公節制﹐乘機圖之﹐以斷後患﹐不亦善乎﹖「劉弘曰﹕」否也。向者張光與劉沈合兵爲國﹐共徵河間﹐只因失手被擒﹐河間念忠﹐待以不死﹐光勉彊從彼﹐豈惡黨之列﹖且危人以自安﹐君子勿爲也。「乃上表奏光敗錢端﹑擒羊類﹑斬錢瑞﹑復長岐等項﹐陶侃敗陳恢﹐殺僞將何有﹐前後共獲首二千級﹐乞頒賞賚﹐以旌大功。人皆伏其雅量﹐有詩贊曰﹕

不以危人保自安﹐劉弘峻徳擴天淵。釋嫌舉士明功伐﹐萬古荊襄仰大賢。

不說劉弘奏陶﹑張功賞未下﹐且說錢端敗陣﹐逃至歷陽駐紮﹐差人星夜報至廣陵。陳敏見說﹐心中大懼﹐急聚眾將商議。牛新曰﹕」今可急發使命﹐傳令各處﹐牢守關隘﹐不可與戰。但老其師﹐自然兵糧不繼﹐數月必皆退去。那時以兵乘之﹐可一戰而勝矣。「陳敏從之﹐下令諸處﹐攻急則敵﹐攻緩則守。自此陶﹑張兵𨿽互進攻擊﹐多不得戰。相拒彌月﹐間或接刃﹐亦各相勝負。二人憂之﹐正欲遣使見夏陟﹐托其催糧。忽陟使先至﹐告云﹕」昨日荊州飛命來召﹐劉大人病作危篤﹐欲托後事﹐煩二公謹防賊敏﹐僕且暫回侍疾﹐再來聽調。「侃﹑光聽言失色﹐乃將軍事托付朱伺﹑夏庠﹐一同夏陟詣弘視疾。弘見三人至﹐垂淚嘆曰﹕」正欲與公等戮力王室﹐剪除逆敏﹐再淸中原。不期染此危疾﹐料難起矣。莫非天不欲致太平﹐而使鄙軀先喪﹐以長羣寇之亂乎﹖「侃﹑光曰﹕」公但且保重貴體﹐賊寇之事﹐某等自當竭力徵討﹐毋庸介意。「弘不能答﹐惟點其首而已﹐命送二人還軍備賊。越日而卒。皮初﹑夏陟謀於僚佐﹐上表請以弘子劉蟠爲荊州牧。帝見表﹐問於東海王﹐東海王曰﹕」不可﹐若從其請而卽任之﹐則是升降不由朝命﹐致起邊方之效尢矣。「攺以侍郎山簡爲荊襄都督﹐往代弘職。簡好嗜酒﹐不勤政事﹐日多飲宴﹐由是人皆不畏﹐復起爲盜﹐百姓無寧。或舉劉蟠可以制服﹐朝廷仍授蟠爲順陽內史﹐使安羣盜﹐盜聞弘子復任荊地﹐皆相率歸化。山簡嫉其勝己﹐恐有遷攺﹐陰使人上表言﹕」蟠不行徵剿﹐悉用招納。恐盜心不善﹐異日生亂﹐爲禍非淺。宜敕陶﹑張等討之爲上。「東海王信簡﹐攺蟠爲越騎校尉。蟠去任﹐陶侃﹑張光軍皆乏糧﹐不堪徵進。錢端知之﹐頻出撓戰﹐官兵反怯。張光曰﹕」今山公忽於軍事﹐不以叛寇爲念﹐我等糧少﹐不若暫且回鎭﹐聚集兵糧﹐再來破賊。「陶侃曰﹕」奉命討亂﹐焉可無功而退﹖「光曰﹕」公言固是﹐但我等倚仗荊襄錢糧﹐方可用兵。今劉公奄棄﹐朝廷不用其子﹐而用山簡。簡惟宴飲自安﹐又劾奏劉蟠調去﹐明是忌功。軍無糧付﹐何能爲事﹖若陳敏仍舊堅守﹐曠延日月﹐則三軍悉爲餓莩矣﹐尙望成功乎﹖「於是侃從其言﹐各自回兵。

陳敏知二人退去﹐下令莫追﹐乘機分討附近郡縣﹐大江之北﹐自淮至泗﹐南接三吳﹐遂皆被並。子弟倚勢﹐狂罔行暴﹐侵淩肆虐﹐民不堪命。顧榮密見周玘議曰﹕」仁者以救民爲心。向時石冰作耗﹐得陳公平剿﹐咸謂其有救民之心﹐將爲可倚。今觀如此所行﹐吾等俱是繞樹藤蘿﹐不久將與共倒矣。「正在嘆論﹐忽有廬江內史羊鑑遣人持書來至。榮﹑玘拆開視之﹐曰﹕」陳敏盜據吳會﹐危如朝露﹐今皇輿東返﹐俊盈朝﹐行將大舉六師﹐以靖逆子。那時諸賢君何顏復見中州之士耶﹖「二人見書懷愧﹐遂密謀圖敏之計。周玘曰﹕」陳敏思欲吞並壽陽﹐嘗責劉準不合復收﹐反任劉機爲將﹐勾引石冰餘黨﹐昨聞起兵襲準﹐喜得準戰勝﹐今已兩家成仇。現且屯兵境上守界﹐何不密寫矢書約準﹐令其起兵襲敏﹐我等爲之內應﹐再通甘公﹐賂說錢廣反戈爲國﹐歸正免禍﹐二人必從﹐一得廣兵﹐陳敏可卽平矣。「顧榮曰﹕」此言極善。「乃密修書一封﹐剪髮爲誓﹐遣親信人持往壽陽見準。準卽使使召劉機商議。機怪敏目己爲叛人﹐乃一意贊成﹐願爲前鋒。準曰﹕」陳賊勢大﹐焉可獨進﹖「機曰﹕」吾等以朝廷詔命討賊﹐理气俱壯﹐兵士用命﹐且有周﹑顧內變﹐何所不克﹖「劉準知機肯爲效力﹐卽假機爲揚州總管﹐帶兵二萬﹐向廣陵界上應助周﹑顧﹐自引兵一萬﹐詐稱三萬﹐至瓜步爲後繼。又揚言應詹領兵三萬﹐隨後就到。

境內守兵將此消息飛報陳敏。敏見此說﹐乃大驚曰﹕」吾謂陶﹑張退去﹐冀得有事江左﹐不意劉準負義之賊又來生禍﹐阻吾東徵兼並之意﹐甚爲可惡﹗「亟乃召羊奕﹑牛新﹑顧榮等商議對敵之事。顧榮曰﹕」此小可耳﹐何難之有﹖明府但遣二公陳昶引兵萬餘﹐屯於烏江﹐三公陳宏引兵萬餘屯於牛渚﹐劉準𨿽有十萬之眾﹐亦不爲懼﹐況數萬之兵乎﹖「陳敏聽言大喜﹐卽令陳昶與行軍司馬錢廣引兵二萬﹐前往烏江﹐陳弘與大將羊奕引兵二萬﹐前往牛渚。三弟陳宏於中議事﹐兩路軍兵起發。顧榮密令周玘往說錢廣曰﹕」今朝中新立賢君﹐俊傑在位﹐調度有法。今劉準北來﹐瑯琊王南來﹐應詹西來﹐不日陶﹑張俱到﹐東海王親統大軍已將出京﹐六路來徵﹐豫章公焉能爲敵﹖昨朝下暗旨﹐教吾與甘﹑顧及將軍棄敏歸正﹐免陷叛逆之名﹐尊意何主﹖「廣曰﹕」吾觀其所爲﹐亦知不得人心﹐事在無成。但彼傾心倚任﹐背之不義。「玘曰﹕」將軍誤矣。今陳公刑政無律﹐子弟橫暴﹐人民皆怨﹐敗在反掌。將軍可以命世才﹐致貽臭靑史也﹖「廣曰﹕」若此﹐公有何計教我﹐可以脫離此禍害哉﹖「玘曰﹕」助惡爲亂﹐不若與國除暴。今陳昶出兵﹐皆仗將軍爲主﹐設肯效忠伐叛﹐在公反掌間耳﹗不惟轉禍爲福﹐且可以拯救萬民﹐建不世之大功﹐千載流芳矣。「廣曰﹕」吾在外圖謀此賊﹐誠是易事。但恐敏賊嗔怪﹐害吾家屬﹐老小俱爲我死矣﹗「玘曰﹕」有吾與顧撫軍在內﹐必然無妨﹐自有救豁之計。將軍但先除陳昶﹐一面詐他劉機旗號﹐連夜提兵回剿陳敏。敏救敵不暇﹐焉能倉卒害公家屬哉﹖「錢廣領命﹐到烏江時﹐預使親信密通劉機。機得消息﹐未知眞假﹐乃嚴兵布陣以待﹐陳昶亦出軍向對。

兩邊擂鼓約戰﹐劉機勒馬問曰﹕」汝兄弟受此厚祿﹐爲何造反﹖今朝廷震怒﹐發大兵五路來﹐命我爲先鋒﹐到此問罪。輒敢抗拒官兵﹐自取滅族乎﹖「陳昶曰﹕」你居壽陽﹐我居江淮﹐何得來侵我地﹖「機曰﹕」因汝陳恢侵我﹐故此請於朝﹐奉詔來剿汝等﹐速宜早降﹐申辧以保宗祀﹐或可得免。稍若遲延﹐大兵一到﹐悉爲齏粉矣。「陳昶大怒﹐親自殺出﹐劉機從容抵住﹐二人刀槍戛戛﹐鈴勒錚錚﹐左轉右回爭勝負﹐橫衝直撞逞雄彊﹐斗不上三十餘合﹐陳昶力怯﹐拍馬而走。劉機驅兵趕去﹐錢廣向前抵住﹐以頭揮令劉機退去。機會意﹐乃紮住不追。

廣乃收兵入寨﹐計點人馬﹐折有千餘﹐密謂眾軍曰﹕」劉機驍勇﹐若不是我們殺出接應﹐汝等多是死矣。「內有親黨並部屬等曰﹕」今後全望司馬遮庇。「廣曰﹕」今此還是小戰﹐明日大兵俱到﹐猶恐難保也。「眾曰﹕」若此﹐將軍亟宜早用良策。「廣曰﹕」我思朝廷威福深重﹐今陳公區區以兄弟數人﹐而卽造反﹐事必無成。若不殺昶以歸官兵﹐則我等必被其禍﹐九族全誅矣。「所與議者咸曰﹕」司馬髙見是也。「廣遂意決﹐乃設宴與昶解悶。席間﹐錢廣曰﹕」二主公明日請再出兵﹐待小將活拿劉機回寨﹐以報此陣之恨。「昶大喜﹐開懷暢飲﹐沈醉而散。是夜﹐廣推帳中議事﹐分付眾軍解甲而睡﹐乘醉將昶斬之。次早升帳﹐下令眾軍曰﹕」陳敏弟兄造反﹐朝廷下詔﹐命我收斬陳昶﹐共剿叛逆﹐如有不從朝命者﹐以昶爲例。「眾軍見昶已死﹐皆齊聲應曰﹕」願從司馬之命。「惟昶親隨心腹﹐密地奔回。廣將昶首去邀劉機﹐一同進兵。機有廣助﹐卽便起發。廣打劉準旗號﹐引兵回紮灣頭橋東﹐劉機引兵屯於橋西﹐各止離城五里。廣欲乘勢攻城﹐探得敏已緊閉堅守而住。陳宏見兩路兵到﹐急叫﹕」兄馳檄召回錢廣﹑羊奕二處之兵﹐裏外合攻﹐可一戰而破劉準﹐何慮之有哉﹖「敏曰﹕」弟言有理﹐彼兵已至﹐烏江﹑牛渚亦不必守﹐卽當速召使回。「正在寫檄﹐忽小軍至府哭報言﹕」錢廣殺了二主公﹐今與劉機分兩路來取廣陵矣。「陳敏聽說大怒﹐遂傳令將錢廣家屬收斬﹐然後再擒錢廣誅戮。顧榮向前說勸曰﹕」今劉機與廣屯兵﹐只在五里之外﹐未可便殺家屬﹐使彼致死報恨。且部屬有家小在內者多﹐一知此事﹐只道明府殘暴﹐各屬難免﹐必皆捨命攻城﹐恐未易敵也。莫若且將收入監中﹐候拿錢廣﹐破退劉機﹐那時一齊梟首號令﹐則人自畏懼矣﹐何必殺此無用之人﹐以起敵眾之怒哉﹗「

陳敏是無智之人﹐不知榮是援黨詭計﹐乃卽從之﹐將家眷收入監中﹐令人請甘卓至﹐商議曰﹕」今錢廣負義畜生﹐我以大任托彼﹐往退劉機﹐他反將吾兄弟殺了﹐又引兵進逼灣頭﹐將欲攻城。吾少親信之人謀議﹐親家可代吾將一兵出小西門拒住劉機﹐顧撫軍同弟陳宏將一兵往牛渚幫助陳泓﹐阻住劉準﹐吾與牛新﹑錢端自出小東門﹐先擒錢廣﹐再行別計。「卓﹑榮皆應命。敏喜﹐又差飛使往淮泗召回夏文華﹑夏文盛之兵﹐又使去請夏文﹑夏正。文與正閒居在家﹐心常不快﹐及見敏召﹐正乃對其使曰﹕」前收石冰﹑復揚州﹐皆吾二人之力﹐陳敏專功獨貴﹐我與周賀諸賢﹐一賞不及﹐未聞代吾申保半職。今汝爲亂﹐欲召吾兄弟陪彼受戮也。「推使者出﹐乃避去。顧榮將起﹐復設計誑敏﹐使陳宏﹑牛新﹑錢端三人先發﹐自引一軍後繼﹐於中觀望。牛渚急﹐則救牛渚﹐灣頭急﹐敗攻灣頭。敏然之﹐命選精銳七千以行。臨行﹐又假賣忠言曰﹕」錢廣多智﹐劉機多勇﹐我今外出﹐明公宜善覷方便﹐吾亦未卽遠去﹐須要戰守俱備﹐以防不然。「敏曰﹕」卿等出外爲吾用心﹐錢廣小賊吾自能取之。「榮乃別出﹐於路紮下人馬﹐密喚周玘相議曰﹕」敏賊其無知者﹐今吾惑兵緩兵二計﹐一一皆從﹐誠易與也。公可密往小西門﹐勸說甘公執住軍馬﹐催劉機﹑錢廣速惱激之﹐功可成矣。甘公一從﹐卽使人過江﹐往瑯琊王處再請一兵前來﹐破賊如探囊矣。「周玘領諾而行﹐未知諸賢謀誅陳敏成否若何。後人有詩贊曰﹕

甘顧皆爲淸世源﹐肯隨叛逆害黎元﹖合謀反旆誅狂敏﹐方表江南有大賢。

第八十五回

甘顧諸賢誅陳敏

話說周玘與顧榮密謀共說甘卓﹐以圖陳敏。玘乃私往小西門去見甘卓﹐曰﹕」公乃淸名之士﹐何得爲敏將兵以陷逆節乎﹖吾觀敏實庸才﹐罔爲不道﹐政令反復﹐子弟橫暴﹐人心怨怒已極。錢廣心異﹐陳昶授首﹐今與劉機合兵逼郡﹐一旦劉準﹑應詹到此﹐敗可蹺足而待。吾等當省其疚﹐脫使他日江淮平靖﹐以諸函封解洛陽﹐題曰』逆臣反賊陳敏惡黨甘﹑顧﹑周某之首『﹐此乃萬年之臭﹑九原之羞﹐湘江逝水洗之不淨者也。公以吾之愚言爲何如﹖「卓曰﹕」吾非不知敏賊之不道也﹐曾堅執不允其親﹐柰是山妻再四苦勸﹐以爲寧捨一女﹐保固一家﹐因此曲從其請。今果挾吾將兵﹐終被所累。吾之本心公之所知﹐公之正論僕之所識﹐但今吾等皆是權爲管事﹐兵柄不落吾等﹐謀之實難。「玘曰﹕」宗祀爲重﹐何得執理﹖今顧彥先有兵五千在途﹐機﹑廣擁兵三萬在此﹐公得此兵﹐但以忠勸慰﹐焉有不爲我用者﹖否則以利害說之﹐必能成事。「卓曰﹕」今顧公已出牛渚﹐敏賊勢大﹐倘一不密﹐宗族難保﹐且慢圖之。「玘曰﹕」賊徒反情大露﹐朝野皆知﹐若不亟謀﹐禍將及身矣。公肯捨女討逆﹐如脫敝屣耳﹐與其死於國之臭﹐孰若背於敏之忠﹖宜早爲計。彥先托吾見公﹐彼必不去﹐何用遲爲﹗「卓曰﹕」吾知之矣。公可連夜疾往江左﹐吾友紀瞻現掌軍馬﹐令其疾來助吾討賊。遺書彥先﹐約眾慢發﹐俟南兵到﹐小女歸﹐一鼓可以卽平也。「玘然而別去。卓卽詐寫假書一封﹐持見陳敏曰﹕」實不相瞞﹐老妻患病在牀﹐昨以親家大舉﹐相呼托事﹐不得不來﹐今家下書至﹐促吾歸視﹐若棄而卽去﹐是失大義也。今用功之際﹐可令小女先歸﹐代吾視疾﹐庶僕得以放心在此﹐聊效駑鈍耶﹗「陳敏不知是計﹐乃再拜曰﹕」親家眞兒女骨肉也。「遂遣人將船送卓女歸侍母疾。周玘又詐見陳敏﹐言﹕」錢廣懼公威勢﹐往告瑯琊王求救﹐已差大將紀瞻將兵渡江來助。明公亟宜召轉顧榮之兵﹐使其阻住南兵﹐方好擒廣。「敏信之﹐卽遣飛使往召顧榮﹐候敵建康之兵。不知周玘誑惑之計﹐復命玘爲參軍﹐協助顧榮﹐玘乃奔往建康。行不二日﹐只見江河中船如蟻至﹐卻是南兵紀瞻﹑卞壼﹐破京口﹐擒陳斌﹐乘勝而至。玘見旗號﹐卽將小船搖去相見﹐遞上甘卓之書。瞻乃兼程而進﹐分卞壼兵三千往助甘卓﹐屯小西門﹐自將兵屯南門。顧榮將兵協助錢廣﹐命劉機將兵轉拒陳宏等兵﹐以助劉準。調遣已畢﹐甘卓乃命將灣頭橋梁拆毀﹐將船盡泊東岸﹐以渡錢﹑顧之兵。遂書榜曉諭各兵曰﹕

吳府長史太傅甘卓榜示廣陵豫兵眾﹕昨奉聖旨來到﹐言陳敏兄弟謀爲不軌﹐反叛朝廷﹐荼毒江淮百姓。東海王自提大軍不日出京﹐先命我會合壽陽劉準﹑廬江羊鑑﹑丹陽紀瞻﹑建康賀循﹐共兵五路﹐一齊共剿陳敏。今有襄陽皮初﹑竟陵應詹已皆頓兵大江之內﹐司馬錢廣已誅陳昶﹐將功贖罪﹐顧撫軍﹑周安丰悉是誘賊之計。玆三日內天兵雲集﹐吾以大義討逆﹐有不從令者﹐定夷三族﹐各宜自知。

榜出﹐甘卓部下止有五千人馬﹐廣陵城中來投者倏忽萬餘。卓大喜﹐卽移檄會眾攻城。於是賀循﹑紀瞻進圍南門﹐甘卓與卞壼攻西門﹐錢廣攻北門﹐顧榮與錢廞攻東門。陳敏見眾分門而進﹐急撤灣頭回城﹐廣兵亦進。敏上城觀看﹐見四面旗幡將近﹐鼓炮驚天﹐甘﹑顧皆變﹐心中大驚﹐急令谷應﹑谷忠引兵二萬﹐出北門以拒錢廣﹔陳政﹑羊穎引兵二萬﹐出南門以拒紀﹑賀﹔靳茂林﹑王亨引兵二萬﹐出東門以拒顧榮﹐自與陳恢出西門以向甘卓﹐差人催二夏與陳宏﹑羊奕抽兵一半﹐回城退敵。相持數日﹐互相勝敗﹐得錢端在城中指點接應故耳。

卻說陳宏在牛渚與劉準相持﹐忽見小軍傳報消息﹐大驚失色﹐只得令陳泓﹑羊奕引兵一萬回救。行至中途﹐正遇劉機兵轉﹐兩邊排開陣勢﹐機出馬叫曰﹕」陳宏何在﹖今大兵四集﹐陳敏就擒只在頃刻﹐汝尙不降﹐以求保免宗祀也﹗「陳泓大怒﹐挺槍殺出﹐機揮刀接戰﹐十合之中﹐泓被劉機橫砍下馬﹐軍兵四散亂竄。羊奕見隊伍不整﹐乃衝陣而走。劉機不趕﹐取了陳泓之首﹐徑往牛渚去收陳宏。羊奕回至廣陵﹐無船可渡﹐駐兵於岸。顧榮使人持書往說曰﹕」汝祖羊太傅﹐忠義冠絕百代﹐立碑峴山﹐觀者思之墮淚。君何不省﹐以致失身助逆﹐玷污祖祀乎﹖今能速攺﹐猶可悔禍﹐宜自諒度。「奕見榮啟﹐遂解甲以小舟渡見顧榮。

陳敏救絕﹐乃布陣請甘卓打話﹐思欲說之﹐卓亦整兵相對。敏先髙聲叫曰﹕」親家甘大人聽吾一言﹐敏自刺守揚地﹐未嘗敢輕慢於君﹐今旣結親﹐理宜相顧。脫使僕有不徳之處﹐當以明斥指教﹐安得糾合小人以叛親戚﹐而戕賊骨肉乎﹖且婚姻之家﹐好惡一體﹐大人亦宜詳之。「卓曰﹕」不肖素性無敢少忘忠﹑孝﹑仁﹑義四字﹐初日謂公有救民拯溺之心﹐相與爲婚﹐冀欲共立蕭曹之事。不意君懷不仁﹐縱子弟橫暴﹐占奪郡縣﹐傷殘百姓﹐致朝廷震怒﹐下詔討罪。公又假稱吳王令旨﹐坐罪於僕。今周﹑顧﹑錢﹑羊悉皆歸正﹐吾若有異﹐則全家爲汝所誤矣。今瑯琊王上言奏保﹐待僕申辧﹐詔下敕吾爲謀主﹐以釋吳王之非。今六路軍兵在此﹐僕不得已﹐明公亦宜自計﹐小女旣回﹐僕將無攺矣。何不上表謝罪﹐散兵釋甲﹐庶或可全軀命﹐免致擒戮。「陳敏不答﹐亦不搦戰。頃而顧榮﹑周玘自東繞轉﹐以白羽扇揮眾曰﹕」陳敏反叛朝廷﹐朝廷震怒﹐下密詔在此﹐只誅陳敏一人﹐餘各赦免。有能擒綁陳敏者﹐奏請加官重賞﹔散去者﹐錄名免罪﹔不聽諭者﹐九族全誅。「眾兵聽言﹐逃散一半。周玘橫刀謂敏曰﹕」前者邀吾赴宴﹐我等來賀﹐皆是好意。你乃何職﹐敢彊我爲官﹐又欲殺我﹐今日卻要報此之恨﹐敢戰快出馬來﹗「陳恢欲出﹐兵不肯動﹐敏知人無鬥志﹐退回城中。未及近門﹐只見一枝兵馬把住要路﹐乃錢廞也﹐揚聲髙叫曰﹕」老賊監吾家屬﹐還欲思想入城也﹗「挺戟望敏殺進。恢喝眾兵努力殺賊﹐廞曰﹕」敢有助逆者﹐查出九族不遺。「恢怒接戰。周玘從後殺至﹐敏﹑恢料難抵敵﹐落空而走﹐惟止五百餘人跟隨而去。玘﹑廞追趕﹐軍知勢敗﹐盡皆各自逃遁。敏兄弟二人單馬望西馳逸。玘等見其勢孤﹐緊跟不放﹐四十餘里無少住足。敏﹑恢人困馬乏﹐悉被擒轉﹐惟谷應走入城中。靳茂林被羊奕所殺﹐王亨被亂軍刺死。周玘等回馬時將三更﹐卽與錢廣等殺入城中。甘卓等入內﹐禁止搶戮﹐捉錢端﹑谷應皆斬之﹐安慰百姓﹐開監放出錢廣等家屬。

甘﹑顧得平陳敏﹐餘黨悉擒﹐惟有羊穎﹑陳政與紀瞻﹑賀循拒於南門﹐互相勝負﹐官兵不能近城。甘﹑顧知之﹐分遣卞壼﹑周玘﹑錢廣等將往計。羊穎曰﹕」不勞諸公被馬﹐某自往彼﹐召來謝罪。「顧榮曰﹕」非穎一人﹐安服汝召﹖尙有陳政﹑牛新﹑王亨俱聚在彼﹐倘被逃去﹐豈不誤事遺禍﹖「遂命羊奕一同眾將同去﹐羊穎從招﹐牛新等欲走﹐皆被擒獲﹐押進城中。奕求恕穎﹐周玘曰﹕」陳敏謀叛﹐皆是陳宏﹑牛新﹑羊穎﹑谷應﹑錢端五人於中倡逆﹐穎罪深重﹐例不可免﹐但全汝並家屬﹐以全羊太傅宗祀﹐此亦推念祖徳甚矣。「奕不敢再言﹐暗說甘卓﹐卓曰﹕」聽汝一念歸正之心﹐保全三族﹐止擬羊穎一人之罪﹐此至公至幸矣。如若再言﹐瑯琊王等必請於朝﹐愈加不美。古云﹕』禍不可以幸免﹐福不可以再求。『非吾等爲惡也。「奕謝而退。卓命將陳政﹑牛新﹑錢谷﹑王亨六人皆斬之﹐懸首號令。議差一軍往牛渚剿討陳宏﹐收復淮泗﹐忽劉準先遣飛使報到﹐言﹕」劉機將陳泓之首至牛渚招諭陳宏﹐宏不肯服﹐亦被夾攻逼斬﹐盡降其軍。臨淮夏文盛已舉城歸正﹐只等泗城夏文華一到﹐卽便送首中軍來也。「甘﹑顧等大喜﹐使人巡循下縣。於是江之東西南北悉皆平靖。甘﹑顧等使羊奕賫表﹐解陳敏等首級十函上洛陽謝罪。

懷帝見表大悅﹐命東海王設宴慶賀﹐徧集公卿等觀看反賊首級。司馬越慕顧榮﹑周玘有平石冰﹑陳敏之能﹐紀瞻有誅齊萬年之略﹐皆老成宿將﹐私下詔徵榮爲侍中﹐瞻爲車騎將軍﹐玘爲親軍司馬﹐升劉準爲廣陵牧﹐劉機爲壽陽刺史﹐甘卓爲京口尹﹐錢廣爲丹陽尹﹐羊奕爲豫章參軍﹐各皆赴任。惟周﹑顧三人被召﹐心甚不快﹐行至徐州﹐聞知北方正亂﹐乃商議逃回不去。懷帝見南方大靖﹐北土未寧﹐乃日夜焦思﹐畱心國務﹐親覽萬機﹐參決庶政﹐日不回宮﹐凡一應官制﹐皆仿武帝泰始以前施設。又恐朝野議己﹐復立淸河司馬覃爲太子。值覃病﹐乃立其弟司馬詮爲太子﹐臣下無有敢弄權者。黃門侍郎傅宣嘆曰﹕」今日復見宣帝之世也。「太傅東海王越見帝如此用心﹐難肆其姦﹐且恐不利於己﹐因與劉洽共謀自安之策。洽勸其出鎭許昌﹐以避禍患﹐越從之﹐上表求請。帝準其奏。司馬越以帝爲己所立﹐朝臣皆出其門﹐乃任意擇取智士﹐帶往許昌。帝不能制﹐只得隨其所爲。越起行﹐獨畱腹將何倫在朝輔政﹐以防外人謀算。時朝中官員多被越選去能者﹐故何倫得與帝謀議政事﹐遂逞勢橫暴﹐逼辱宮主。帝甚怒之﹐但無能柰何﹐只得隱忍﹐不敢明言。密與文臣王衍議曰﹕」卿等在此輔朕﹐何倫若爾無狀﹐尙不能制﹐倘一旦司馬越有異﹐朝廷孰能當之﹖「衍曰﹕」必須預防不測。近處設備﹐越定見疑﹐恐激其怒。可密詔南陽王司馬模爲涇梁雍秦都督﹐鎭守長安﹐經略西北兵壯﹐繕甲蓄糧﹐以備不虞。再下詔至江東﹐與瑯琊王知道﹐自然無事。「帝皆從之。南陽王拜命西出﹐不知後來事竟如何﹐呂純陽降乩﹐有詩嘆曰﹕

禾黍漓漓滿帝京﹐尋思晉亂轉酸辛。閒來屈指從頭數﹐幾个淸寧到太平。

時晉朝因宗室構亂﹐以致中國並無寧土﹐惟遼之東﹑江之南稍得安靜。中國賢俊之士﹐近於南者皆避過江﹐近於北者皆避入遼。遼西段氏匹殫與末杯叔侄﹐皆恃彊獷﹐不敬賢士﹐惟尙弓馬。獨遼東慕容廆並長子慕容皝謙以接士﹐敬以禮賢﹐故中土人多就之﹐有裴嶷﹑裴開﹑皇甫岌﹑遊邃﹑宋該﹑皇甫眞皆俊才名士﹐相與輔翼用事。遼之屬地﹐有晉臣玄菟太守裴武﹐東西總督﹑遼陽校尉封釋﹐共監遼夷。自裴武死﹐嶷﹑開入遼之後﹐封釋獨任其事﹐勞心成疾。有鮮卑山土夷素喜連﹑木丸津二部爲眾﹐酋長夙性凶悍﹐惟懼封釋與遼東督護李臻。臻得遼夷之心﹐各皆敬仰。遼東太守龐本懷妒﹐以私恨挾仇﹐謀而殺之。封釋有疾﹐不能救臻。臻死﹐鮮卑﹑山酋二部無懼﹐卽乘封釋在病﹐統夷落攻陷金山﹑義州﹑海州諸郡縣﹐稱與李臻報仇﹐殺掠甚慘。龐本恐其攻己﹐與守將袁謙先出兵徵剿二部﹐兩戰失利﹐素木等愈肆猖獗﹐民不勝苦。袁謙密奔封釋計議﹐時釋稍可﹐未能臨陣﹐謙懼寇暴﹐勸封釋斬龐本之首﹐並賜犒夷禮物﹐令二部罷侵。夷酋受賞少住﹐不一月﹐復行殺掠﹐百姓不得安業﹐多走入慕容境內﹐告訴素喜連等殘慘之過﹐慕容廆惟撫而安之。長子慕容皝曰﹕」古者諸侯﹐求霸莫如勤王﹐圖王莫如救民。自來有爲之君﹐靡不仗此以成事業者也。今連津跋扈﹐屢屢抗拒王師﹐蒼生屠膾﹐豈吾徵鎭之所忍視耶﹖此夷外托報龐本擅殺李臻之仇﹐內實懷乘釁擄掠之志。封總督已誅龐本而使退﹐一而復亂﹐毒害無已。遼東傾陷垂將二周﹐玆因中原兵亂﹐無暇剿逆﹐大人當以勤王挾義﹐正其時也﹐豈得坐視不救﹐以致孽徒猖獗﹗設使縱彼竊據﹐則是遼中又添一敵矣。依兒之見﹐正宜申明九伐之威﹐救解萬民之困。擒滅連津﹐一可以兼並二部﹐又可以振我六軍。且忠義彰於國朝﹐利益歸於我己﹐正吾鴻漸之機﹐豈容挫過﹗且大丈夫當志與髙光齊等﹐豈效守丘狐兔哉﹗「廆曰﹕」兒言甚有宏謨﹐但吾僻居北陲﹐兵無廣盛﹐糧不丰饒﹐而欲逞志以成縱橫之業﹐豈不難乎﹖「皝曰﹕」昔者陳勝不偕尺土﹐尙能首破百二之彊秦。我今已有遼東之地﹐遼西尙畏於我﹐何況二豎﹗封公多病﹐袁謙寡才﹐不久悉歸於我﹐亟宜振旅以開鴻﹐希晉朝封職﹐則自然再無人來監守﹐豈不任吾行事乎﹗「廆乃然之。次日﹐大集謀士與諸將共議其事。裴嶷曰﹕」今山夷爲害﹐士民失望﹐田業成蕪﹐大人正宜義救拯﹐收服狂寇﹐以建大功﹐收買眾心﹐何爲不可﹖「廆曰﹕」奮剿二豎﹐尙是易事﹐但恐一旦出兵往北徵進﹐根本空虛﹐段氏乘機襲吾﹐那時進有連津在前﹐退有段兵在後﹐兩頭受敵﹐不亦危乎﹖「少子慕容翰曰﹕」吾聞段氏前與王幽州絕交﹐通好石勒﹐今又與石勒構怨﹐助援劉琨。彼懼二處懷恨吞並﹐焉敢少離﹐而罔襲我乎﹖「慕容仁亦曰﹕」素連﹑木丸二部﹐鹵莽彊獷之徒﹐粗而無謀﹐易於收剿。收其二部之兵﹐西討段氏﹐不出數月﹐可以吞並全遼。得遼之後﹐則幽燕雲中皆可圖矣﹐何不可行﹖「廆聽三子之言﹐大笑曰﹕」孺子乃能有此智﹐量吾家豈不當興乎﹖「於是點集軍兵﹐以慕容翰爲前部﹐慕容仁爲接應先發﹐以皇甫岌監軍﹐自率長子皝與皇甫眞爲後繼﹐畱裴開﹑遊邃守郡﹐統兵二萬﹐進討素喜連﹑木丸津二寇。此去未知勝負如何﹐後人有詩嘆晉朝中否致胡虜得霸﹐云﹕

慕容異族志雄豪﹐克致賢才伯北遼。嗣兒皝翰能籌略﹐多是天公禍晉朝。

第八十六回

慕容廆兼並遼東

《遼志》敍說鮮卑山夷東部素喜連﹑西部木丸津﹐見封釋病﹐逞驍爲亂﹐攻陷諸州﹐聲言要與李臻報恨。封釋無柰﹐斬龐本送首﹐令其罷兵。賊以爲封釋爲撫遼總帥﹐懼而求和﹐遂愈肆無忌﹐大擾地方。將所掠財帛﹐盡皆載貯陰山﹐男女老者屠棄之﹐幼者充爲奴僕﹐壯者編爲軍伍。素喜連自東攻掠﹐木丸津自西攻掠。慕容翰領兵出界﹐密使人打探二寇住紮何處。驀見有負包之人於路行走﹐見兵逃匿。翰使捉拿問之﹐其人哭告﹐道是義州百姓﹐因被艸寇木丸津在郡殺擄﹐欲逃至慕容爺地中避難的。翰曰﹕」我特起兵去剿他的﹐你今休走﹐可作鄕導﹐同我前去。平賊之後﹐將所掠財物多多賞你。「其人允諾﹐翰乃停馬﹐等皇甫岌至﹐議曰﹕」我今已知賊人紮寨的實﹐未可卽進﹐且先約吾兄等﹐將兵把住義州總路﹐我們明日乘夜無月﹐賊難出掠﹐引兵疾進﹐務要二更趕到﹐賊必不防。比至半夜月出﹐我已打寨。賊以吾等自天而降﹐定然驚走。我兵隨後追殺﹐行至前面﹐兄等大兵截住﹐全部皆爲我擄矣。「皇甫岌曰﹕」公子妙計﹐不在孫吳之下﹐可速行之。正乃出其不意﹐攻其無備﹐勝可必矣﹗「翰乃使飛騎催約兄兵速進﹐把住義州城下北走總路。翰停一日﹐乃與慕容仁獨領騎兵三千﹐兼程裹糧而進﹐二更果到。令兵皆插白鷴翎一條爲號﹐放炮吶喊﹐一齊殺入。津等遠探百餘里﹐並無動靜﹐不知翰兵一晝夜馳二百餘里﹐二鼓卽到﹐眾皆鼾睡驚起﹐人不及甲﹐馬不及鞍﹐又不知是何處兵至。木丸津醉酒帶甲睡起﹐揮刀便砍﹐殺死無數﹐皆是自家夷卒。原來翰兵俱有號色﹐以此不被傷損。津兵自相混斗﹐殺得屍如壘石﹐血似流泉﹐半夜以後﹐月色升時﹐津兵已喪過半。仁﹑翰乘明又奮勇橫殺﹐勢不可當。丸津乃衝條血路﹐望東北而走。行不三十里﹐正值日出之時﹐遙見旌旗閃閃﹐丸津只道是素喜連救兵﹐放馬前進﹐將近軍相隔里許﹐忽聽得炮起衝天﹐擺開一帶連環陣勢﹐爲首一將﹐立馬彎弓在中﹐生得紫面濃眉﹐方頤大耳﹐短胡似漆﹐巨眼如鈴﹐頭戴鍍金兜鍪﹐身掛簡銀鎧甲﹐旗上大書」遼東鎭夷校尉慕容大將軍「。右手一將﹐雄軀壯貌﹐廣額黃髯﹐蠶眉鳳目﹐騎髙馬﹐手執大斧﹐乃中州人氏皇甫嵩侄孫皇甫眞也。左手一將﹐紅顏粉臉﹐方面修髯﹐有天日之姿﹐類中華之貌﹐乃慕容校尉長子慕容皝也﹐手持八輪金簡﹐气岸堂堂﹐望之可畏。

丸津自二更戰過半夜﹐走至五更﹐銳气盡喪﹐乃紮住陣腳﹐思欲定息衝走﹐只見後面塵飛旗舞﹐仁﹑翰二人分兩路追至。木丸泥謂兄津曰﹕」昨晚偸營小賊又趕到矣。前面又有阻兵﹐悉皆驍勇難敵﹐不若刺斜衝去﹐殺條血路﹐奔往海州﹐再收卑山丁壯﹐會合素連部﹐一同前來報仇。「丸津然之﹐下令落曰﹕」遼將彊猛﹐各宜捨死隨吾殺出﹐若一被其圍困﹐他們決不饒你﹐盡皆遭殺。「於是丸津居前﹐丸泥斷後﹐一齊望慕容皝陣中衝去。皇甫眞手持大斧﹐拍馬向前阻住﹐津兵𨿽少﹐無不死戰﹐一可當十。慕容軍士被傷無算。皝見之﹐掄簡向前髙叫曰﹕」汝眾部曲何乃不知事體﹗到此地位﹐人馬俱疲﹐與我生力大兵爲敵﹐悉皆是死。吾憐你等被其所哄﹐故不出戰殺你﹐若肯降順重用﹐願隨吾者仍享俸糧﹐若不聽言﹐吾從前阻﹐後面兵馬又至﹐𨿽銅身鐵骨﹐當不得我親身臨陣﹐早宜尋路。「眾各面面相覷。俄而慕容翰逼近﹐皇甫眞生擒木丸﹐滋眾夷落驚懼﹐盡皆拜跪請降。丸﹑津兄弟止喝不住﹐叫呼不動﹐知勢不妥﹐只得與親族親戚數十人冒死衝出﹐望北而走。慕容翰大呼曰﹕」斬艸不除根﹐萌芽依舊生﹗亟宜奮追﹐不可容其脫去。「遂乃先進﹐拍馬直取丸津﹐丸津馬好走迅﹐翰盡力趕去。慕容仁追木丸泥二十里不能及﹐常隔百有餘步。仁怒﹐取弓望後滿發一矢﹐丸泥應弦落馬﹐仁向前取首級而回。慕容皝亦斬酋黨古祿﹐皇甫眞又擒其戚得胡﹐收兵來見慕容廆﹐獨有慕容翰不至。時天昏暗﹐廆使皝﹑仁﹑岌﹑眞四路尋訪接應﹐皆不獲聲息而回。廆甚憂慮﹐坐而不寐。原來翰見丸津拚命逃走﹐馬駿又善騁﹐翰愛之﹐乃盡力窮追不捨。翰馳不上﹐隔二百步﹐怒扯弓箭連發三矢﹐一箭射中馬腿﹐馬痛驚跳﹐丸津不防﹐被掀落地。津急跳起﹐馬已跑去三四丈。有一健卒鐵腳兒慌捉馬來﹐慕容翰已到面前﹐大喝逼上﹐丸津無柰﹐亦揮刀步戰﹐望馬足砍去。翰以戟擊中其胸﹐丸津仰看﹐又被一戟刺中咽喉而倒。鐵腳兒跪下乞命﹐翰令帶馬前行﹐親找丸津首級﹐一同望義州而轉。

到時已近五更﹐廆與皝二人尙在帳中明火而坐﹐見翰至﹐驚喜問曰﹕」汝一夜何往﹐吾恐汝年幼躁暴有失﹐令兄等四路尋覓無影﹐何莽撞之甚也﹖「翰曰﹕」不探虎穴﹐焉得虎子﹖丸津之馬﹐類如絕影﹐吾心甚念﹐故窮追之。若不以暗箭射其腿﹐已被逸去矣。兒今兩日夜共馳五百餘里﹐才斬劇寇﹐亦可除遼中之一患也。「皝曰﹕」此馬之勞﹐亦甚可羨。吾弟之勇﹐亦甚可羨矣﹗何慮遼寇不平哉﹗「慕容廆亦私謂皝﹑翰曰﹕」你兄弟二人﹐他日必能成大器﹑成大業者。不然﹐天何賦此文武之才﹑縱橫之略﹐而卓犖磊落之若是也。慕容宗廟有昌﹐吾無憂矣。「翰曰﹕」榮辱從天﹐非力可能﹐但盡吾父子力量﹐以救百姓﹐且剪此寇﹐再作計議。今木丸津授首﹐素連部已落膽﹐宜趁此破竹之勢﹐亟進徵剿﹐盡滅二部﹐則可振威遼北矣。「廆曰﹕」兒言是也﹐安得取其一而緩其二哉﹖是養寇遺患也。喜連酷似丸津﹐害民尢甚﹐正宜乘勝剿之。「遂下令分兩路﹐東向以徵素喜連。

素喜連探得慕容氏進討丸津﹐卽欲打點西行救助﹐忽細作報道﹕」遼東鎭夷校尉﹐已盡平木丸部﹐引得勝兵來徵我矣﹐速宜防備。「喜連曰﹕」叵耐慕容老賊﹐我二部與伊同類﹐夙無仇恨﹐何乃無故殄我鄰黨﹐又欲來侵我們﹐我豈無備﹐而你兵能保必勝哉﹖「卽欲引兵於路對敵。其弟素喜芒曰﹕」不可去與老賊相抗。彼今初破木丸部﹐銳气已振﹐恐我兵畏懼有誤。不若退回海州﹐養威以俟﹐彼如不來﹐待其退去再出。彼如無知遠至﹐地理不慣﹐必爲我勝矣。「連然之﹐退回海州。慕容廆探知連懼退回﹐亦欲不進。慕容翰曰﹕」賊非畏我而走﹐乃慮地民恨其侵掠﹐不相輔耳﹐是故退去。我今不進﹐彼謀得遂﹐後必再出﹐禍根不斷。我若徑進﹐彼將無措﹐卽成擒矣。「皝聽其言﹐乃兼程躡去。喜連倉卒﹐果不知所措﹐只得引番漢胡馬布於壘前迎敵。慕容皝肅整隊伍﹐出陣搦戰。素喜連頭帶蒙絨大帽﹐手持合扇剛刀﹐氈衫鐵甲﹐柳箭狼牙﹐鐵胎弓﹐銀鬃馬﹐碧珠睛﹐紅須赤髮﹐黑漆臉﹐猛惡猙獰﹐遙指慕容皝曰﹕」我居卑山﹐你居棘城﹐實乃裏鄰俗類。我輩旣無相擾之愆﹐汝又豈可恃大侵我﹖「皝怒曰﹕」無知鼠輩﹐輒敢妄悖﹐僭稱鄰里。吾乃簪纓世冑國朝貴宦﹐汝乃山夷艸寇﹐有何號色﹐若爾害民。今見大兵來臨﹐理合解甲歸降﹐保全蟻命﹐方爲知事﹐尙敢揚兵抗敵乎﹗「素喜連曰﹕」我等爲李總尉報仇﹐出入遼東之地﹐與汝何干﹐怎的生釁欺我﹖「慕容翰曰﹕」遼東是吾屬境﹐諸郡守皆吾同列﹐朝廷大差必先於我﹐我實遼東樞領。今汝肆凶害民﹐吾不徵討﹐是無法令矣﹗汝若不降﹐必以木丸津爲例﹐懸首髙竿﹐號示遼左。「素連答曰﹕」汝乃黃口小兒﹐敢此大言。木丸津被汝詭計偸襲﹐致誤失律。我今兵馬整齊﹐豈懼汝也﹗「翰聽其言﹐怒目橫豎﹐挺戟殺過北陣。素喜連揮渾鐵杵﹐交橫打出。兩邊兵士吶喊震天﹐二人各逞雄威﹐惡戰狠爭。但見眼前塵滚滚杵捉戟架﹐惟聞耳畔響錚錚。一連斗上六十餘合﹐不分勝敗。慕容皝見素喜連勇悍﹐恐弟有失﹐揮使皇甫眞﹑慕容仁助戰。二將聽言﹐飛馬而出。素喜芒截出敵慕容仁﹐皇甫眞乃直趨喜連﹐喜連亦不爲懼﹐力戰二將。不多時﹐喜芒被仁刺死﹐亦拍馬並上。喜連抵不得三將﹐大敗而走﹐皝催軍競進﹐殺得死屍疊疊﹐血水盈盈。喜連知勢難撐﹐引親丁望陰山而逃。慕容皝大叫曰﹕」眾兵將不可辭避辛苦﹐必須乘勝直搗巢穴﹐殄除潑賊﹐毋使再貽民害。「仁﹑翰二人當先追去﹐皝亦催兵齊進。趕至陰山﹐素喜連不敢住紮﹐避入深谷之中。

慕容廆自到﹐命將谷口疊斷﹐分兵守住。素喜連不能得出﹐倉卒奔逃﹐糧食少積﹐困至七八日﹐兵皆殺馬充饑﹐四處覓路﹐並無出得。馬盡食乏﹐小卒多有逃至谷口叫降。皝令收之﹐問其備細﹐乃帶至中軍見父。廆曰﹕」不問有糧無糧﹐只是圍住﹐彼焉能插翅飛出﹖數日悉爲鬼錄矣。「翰曰﹕」不然。眾部落尙多﹐無辜悉令餓死﹐於心何忍﹖只今可差一人入內﹐去見素喜連﹐教他出降﹐以矜數千人之命。彼若不降﹐待殺進擒出﹐明正其罪。脫只與賊相守日月﹐亦非良策。且我郡中宜當早還。「廆大喜曰﹕」吾兒仁徳之言也﹐可卽行之。「乃擇一有膽量伶俐軍人﹐徑進谷中﹐行至路口隘處﹐有卑夷把住。軍人叫曰﹕」谷內之兵不可放箭﹐我乃慕容老爺所差的﹐到此見你部主﹐有話商議﹐可去通報回話。「守兵進稟素喜連﹐連命喚入問之。軍人對曰﹕」我家老爺差我來見部長﹐說道我你二家﹐皆是遼中人氏﹐原無仇恨﹐但因你們二部擾害良民﹐故此發兵前來問罪。昨者木丸津執迷不聽﹐以致兄弟盡受戮。如今我公子統領大兵﹐困你在此陰山深谷﹐內無糧艸﹐外無救兵﹐不日盡皆餓死。我老爺不忍﹐欲請部長出去商議﹐若肯降順﹐奏過朝廷﹐授以將帥之職﹐撥地鎭守﹐但輸方物以供軍需﹐豈不永保富貴乎﹖若不聽言﹐四面谷口﹐兵如鐵桶﹐有翼難出﹐不過數日﹐全部悉爲鬼魅矣。「素喜連曰﹕」慕容老爺旣肯開此生路﹐有何不從之理﹖但恐食言以賺我耳﹗「使者曰﹕」汝不明矣。此時汝路已絕﹐汝糧已盡﹐汝兵已疲﹐汝力已竭﹐命在朝夕。老爺若肯食言賺汝﹐何不只是困住谷口﹐差一大將﹐以數千生力之兵入內﹐取汝如探囊耳。豈有大丈夫肯失信於人乎﹖「喜連聽言有理﹐乃以絨氈襖一件予使者﹐以貂裘一領饋慕容﹐送使先回﹐審問的實。軍人至寨﹐告以素喜連之意。慕容廆曰﹕」此等山夷﹐鮮知大體﹐汝可持吾矢書再去﹐教他莫生疑慮﹐可卽出谷﹐以活眾人之命。「喜連乃收拾鎧甲﹐素服出山﹐至寨前拜於轅門之外。使者入帳報知﹐只見慕容翰馳馬上帳謂父曰﹕」待降如待敵﹐亦須防備﹐不可托大。「廆然之﹐命翰將兵入營嚴衛﹐然後大開轅門﹐命延喜連入見。連不敢入﹐拜於門下請罪。廆見其是眞心降服﹐乃親自下帳撫慰使起。素喜連稽首俯伏曰﹕」我等山野蠻人﹐不知國法﹐有累明府驅馳車馬。昨蒙洪恩超活﹐率眾請罪麾下﹐乞放部落﹐某願就戮以謝遼左百姓。「廆曰﹕」某實不欲有傷同類﹐但不忍百姓荒於田業﹐故不得已而起兵至此。今汝旣然悔過﹐卽是一家﹐起來更衣敍禮。「喜連拜謝。廆將兵士配入部下﹐授喜連驍騎將軍之職。令慕容仁與遊邃鎭守海州﹐皇甫岌鎭義州﹐帶喜連同回棘城。封釋見慕容廆能定亂﹐與袁謙議以遼總讓廆。廆仍請封釋爲遼尉﹐袁謙副之。於是封﹑袁二人有事皆咨啟廆而行﹐憑其指揮﹐遼東大小郡皆願歸款﹐以托威庇﹐聲勢遠鎭﹐遼西段氏悉皆驚畏。

邊報傳入中州﹐太傅司馬越在許昌聞得﹐與眾謀士嘆曰﹕」吾爲帝室親王﹐反不如胡戎羯獠得人稱頌之若是﹐焉能爲大丈夫揚名四海乎﹖「時有嬖幸潘滔曰﹕」大王何出此言﹖「越曰﹕」吾內不能成其事業﹐流芳千載﹐外不能平其賊寇﹐立績鼎今﹐反不如慕容廆之獨霸遼東﹐安享富貴也。「滔曰﹕」天下大權﹐皆在殿下掌握之中﹐若欲立名﹐但只撤兵回朝﹐順吾者賞之﹐逆吾者誅之﹐挾天子以令諸侯﹐行周召之事﹐威加海外﹐豈彼近夷之鼠安遼穴者可擬並哉﹖「司馬越曰﹕」吾已上表﹐自請歸藩﹐今又何得擅入朝中﹖必須有何事故爲囮頭﹐方可得行。「滔曰﹕」今朝中不用耆舊﹐而獨任後進嬖臣繆播﹑散騎常侍王延﹑尙書今何綏﹑太史令髙堂衝﹐此四人並參機軸﹐輕視世臣。大王今托覲君爲名﹐將兵入朝﹐收而除之﹐自總大權﹐勝於爲帝矣﹐豈不偉哉﹗「越曰﹕」此數人孜孜爲善﹐盡忠任事﹐輔政無虧﹐有何罪過﹐而忍害之﹖「滔曰﹕」欲利於己﹐必害於人﹐魏武﹑晉宣皆曾行之。「越乃問於劉洽﹐洽不可﹐又問於劉輿﹐輿曰﹕」大丈夫當行則行﹐何問於人﹖「越曰﹕」事𨿽欲行﹐恐有不徳耳﹗「輿曰﹕」要立盛名﹐難泥法理。「越曰﹕」然則何處之﹖「輿曰﹕」人欲垂名不朽﹐當立蓋世之功﹔欲立蓋世之功﹐必行伊霍之事﹔欲行伊霍之事﹐必先除帝側之人。今王﹑何無過﹐而繆播曾緩徵陳敏之兵﹐卽此誣其同謀﹐坐連數子﹐一网都打盡矣﹐有何難哉﹖「東海王遂決﹐乃帶甲士五千﹐先使人通知何倫﹐卽日振旅入朝。使連程遞報入洛﹐中書監王惇謂其親友曰﹕」東海王專執威權﹐而選用由己﹐表請尙書以舊制裁之﹐今事未行﹐而越來此﹐必有所誅﹐其在繆﹑髙乎﹖惜王﹑何罹其無辜﹐傷哉﹐傷哉﹗數子忠而見害﹐晉政從此復衰﹐中州其能安乎﹖「乃先入內言之於帝﹐帝不以爲然﹐徐曰﹕」太傅尙自辭位謙退﹐安有是事﹖卿且息疑。「不數日﹐越入京﹐果收繆﹑髙﹑王﹑何等十餘人於帝側。帝曰﹕」此數人忠而謙敬﹐並無罪過﹐何爲見收﹖「越曰﹕」繆播阻徵陳敏﹐暗通反臣﹔何綏多宴賓客﹐背議私謀﹐今有人首他將爲不軌﹐若不誅之﹐恐貽大患。「帝曰﹕」是皆虛語﹐並無此事﹐不可枉誣好人。「越不聽﹐喝令牽出斬之﹐須臾獻頭闕下。帝見之泣曰﹕」太傅橫暴若此﹐卿等含屈先行﹐朕亦只在早晚卽來相會矣﹗「東海王越又入請帝下詔﹐誅數人之族﹐帝不許﹐嘆息歸宮﹐越亦尋止。

按《晉史》﹕何綏字伯蔚﹐何曾之孫也。有才而藎﹐人皆重之。但所失者仿祖何曾之侈﹐奢濫尢甚﹐與弟何機﹑何羨日常用錢二萬﹐飲諸親友﹐不循恭敬。與人書啟﹐其中語句詞意﹐多致簡忽悖慢。有髙士王尼見之﹐謂友輩曰﹕」何伯蔚居亂世而矜豪乃爾﹐其能免於禍乎﹖「友亟止尼曰﹕」伯蔚今寵於上﹐權重職尊﹐若聞子言﹐必相嗔怪﹐恐惹危害﹐何不少諱﹐而乃直指其短﹐奚啻撩虎須也﹗「尼曰﹕」伯蔚禍必不久﹐及聞吾言之時﹐彼恐死矣﹐焉能危人。「至是果應。太尉劉實見越所爲﹐知事將壞﹐又值邊方皆亂﹐漢寇逼京﹐乃上表辭職。懷帝不允﹐實甚憂之。有族弟劉坦見實行動不安﹐坐輒太息﹐乃問之曰﹕」數日以來﹐兄長憂容不釋﹐莫非因東海王妄殺忠良﹐以致感慨乎﹖「實曰﹕」然也。「坦曰﹕」何不及早辭官謝政﹐以求安逸﹖而欲以六旬之軀﹐將一官之秩乎﹖「實曰﹕」固知其事﹐因屢辭弗允﹐是以憂耳﹗「坦曰﹕」明日試再辭懇﹐吾爲兄力贊之﹐庶或遂也。「劉實依言﹐次日復上表﹐力辭求罷。帝又不許。劉坦出奏曰﹕」古之養老者﹐以不事爲憂﹐不以官之爲重。乞陛下賜實歸老﹐使得以全其生﹐善其命﹐則臣子受恩勝受祿多矣﹐何必沾惠於官品爲榮老乎﹖「帝猶猶豫﹐王衍又從旁參贊之﹐帝乃準其奏﹐賜實田一區﹐暫歸養老。後人有詩一首贊實﹑坦之知機云﹕

傷悼賢劉履盛危﹐得辭險越脫亡機。實賢坦智稱雙美﹐可於疏公合並驅。

第八十七回

王彌劉曜寇洛陽

劉實得準辭職﹐卽日陛廷面謝而出。帝親送之﹐謂太傅越曰﹕」劉太尉輔國攄中﹐朕甚倚之。今太尉之職﹐何人可任﹖「司馬越舉衍代之﹐帝不敢違﹐卽以衍爲太尉。衍柔懦無所建明﹐惟事淸談動公卿﹐時天下大亂﹐乃自爲身謀之計﹐因密說東海王曰﹕」荊州漢江之固﹐靑州有海隅之險﹐設或緩急有變﹐二處足退步自守﹐遣心腹智謀之士往彼鎭據﹐倘一朝廷反側﹐避而據之﹐是亦趙襄尹鐸也。「越曰﹕」何人可爲心腹﹐能治此地﹖「衍曰﹕」今臣托在下心愛﹐臣弟王澄﹑王惇智謀兼備﹐可堪使守二處﹐則殿下與臣保永遠根蒂矣。「越從其議﹐卽以王澄爲荊州刺史﹐代山簡回朝﹐王惇爲靑州刺史﹐代苟曜守倉坦﹐苟晞守鄴城。二人領憑辭出﹐衍餞送二弟﹐分付曰﹕」汝等此去﹐當用心積聚兵糧﹐收買士民﹐固根本。吾居京師﹐二弟居此大郡﹐可謂兔有三窟矣﹐何愁亂世守乎﹖「後人見衍營此姦謀﹐不遂所願﹐有詩嘆曰﹕

職秉銓衡不隱憂﹐妄營三窟利身謀。一朝國破遭墻壓﹐無處堪將老骨收。

詞分兩頭。再提漢主劉淵差劉曜﹑石勒分兵二路﹐勒下襄國﹐取西河。王彌屯兵闤轅關﹐將欲進攻他郡。捷報疊至平陽﹐漢主喜﹐卽日使人賫賞﹐催各進兵。只見劉聰本至﹐言司馬越毒殺惠﹐再立新君﹐思奪大政。不意懷帝選用賢良﹐俊協職﹐政事一泰始﹐晉室小康﹐未有罅隙。司馬越亦求出許昌﹐一時未可卒侵原也。漢主謂諸葛宣於曰﹕」兩路兵出﹐本意思兼並許洛﹐以奪原之地﹐不謂復立新君﹐勤於政事﹐任用中正﹐以致大功難成。欲乘其初立未固﹐敕令亟往攻之﹐庶或徼幸成功﹐未可諒也。若待立久﹐又難動搖矣。丞相以爲何如﹖「宣於曰﹕」聖意𨿽是﹐但晉气尙猶未終﹐再過三年﹐歲徳在辛﹐則吾西北之气全旺﹐未年中可克洛陽也。「漢主曰﹕」天道深遠﹐推遷無常﹐變易靡定﹐難可逆料。亦宜乘時進試虛實﹐不得拘泥。「正議未決﹐忽有繆播之侄繆崇﹐避難奔至平陽投漢。漢主召入﹐問其備細緣故﹐崇曰﹕」司馬越倚恃親王﹐妄殺忠良﹐將吾叔與何綏﹑王髙等十餘執政賢智之臣﹐盡皆誅戮﹐又欲夷族﹐故吾逃來投奔。今以王衍爲太尉﹐惟事淸談﹐不務政體﹐而國政皆由潘滔﹑何倫專擅。諂佞競進﹐哲人正士避過江東﹐洛陽朝政復衰﹐司馬越不久禍及矣。「漢主聞言大喜﹐乃命宣於親自臨軍催劉聰進兵。又差一使持檄二封﹐敕王彌﹑石勒俱會洛陽。

石勒得檄﹐啟張賓問曰﹕」今漢主敕吾同攻洛陽﹐欲待起兵前去﹐只恐王浚暗襲襄國﹐報復前恨﹐軍師之意以爲何如﹖「賓曰﹕」都督但且慢起﹐遣使先催王彌將所部三萬人馬去會劉永明﹐只說我等隨後就發﹐待其試進﹐我看緩急而行﹐豈不兩美乎﹖「時王彌三萬兵馬守把闤轅關﹐又收山賊數處﹐得兵萬餘﹐驍將張傑﹑徐杲當日接得漢主之檄﹐卽欲使人稟問石勒。卻值勒使亦至﹐令其先行﹐乃引部下四萬人馬望許昌一路而進。途中所過縣鎭﹐皆送降求免殺戮﹐又添兵一萬。邊郡報入許昌﹐守關將丘光﹑樓裒聞知王彌兵盛﹐乃退入許昌﹐差飛馬報入洛陽。東海王見報﹐恐家眷有失﹐卽帶何倫等連夜離洛陽回郡﹐分遣諸將紮大營數處﹐列兵以守。王彌到界﹐探知許昌兵盛﹐乃不敢進攻﹐從間道去會劉曜。曜問曰﹕」將軍經過許昌﹐得睹其彊弱否﹖「彌曰﹕」兵勢甚盛﹐故來相合議而進攻耳﹗「宣於曰﹕」司馬越兵威𨿽盛﹐素不知用﹐屢戰多敗。今但保守﹐必不敢戰鬥者﹐將軍可與呼延兄弟領兵攻打洛陽﹐姜存忠與黃關諸將屯中路﹐以備救應﹐我與劉王子引兵拒住司馬越。若得洛陽一破﹐則許昌可不戰而下矣。兵法云﹕擒賊必擒王﹐此之謂也。「於是王彌﹑呼延晏各將兵馬五萬﹐徑扣洛陽。一路上無人攔擋。

報至京中﹐懷帝聽得漢兵犯闕﹐心中大驚﹐一面差使命往各處催兵赴援﹐一面與諸大臣計議迎敵之策。王衍曰﹕」臣已命各門盡皆守把﹐令上官巳督兵五萬﹐以張騏爲先鋒﹐王秉忠爲合後﹐前去退賊﹐不許壓境以擾百姓﹐陛下無用驚慌。「帝曰﹕」漢將雄猛﹐非可泛觀。「衍曰﹕」張騏﹑張驥乃洛陽虎將﹐是張郃次子張污之兒﹐勇力振世﹐人皆憚之﹐管取得勝者也。「帝曰﹕」旣是如此﹐可宣諸將賜賞出兵。「上官巳﹑張騏乃授爲元帥先鋒﹐張驥﹑王秉忠授爲護軍兵馬指揮使﹐引兵陛辭出城﹐望界上而進。次日﹐探知漢兵將到﹐乃將軍馬紮住﹐擇要地安營﹐把住路口﹐以備廝殺。時將近午﹐王彌二人至界﹐見晉將阻路﹐卽使使向前約戰。於是兩邊各排陣勢﹐晉將軍張騏全裝披掛﹐手執長槍﹐指王彌曰﹕」汝等鼠輩﹐竊據河北數郡﹐我大朝皇帝不加問罪之師﹐幸莫大矣。輒敢寇犯王京﹐自作投罝之兔﹐豈不知洛陽有二虎乎﹖「王彌曰﹕」畫虎不成﹐反類於狗﹐卽是你也。你晉朝之人﹐个个會講誇口大話﹐及見我王老爺﹐皆是生擒活捉﹐你何不知死活﹐而向虎頭打掌耶﹖若知气數﹐可速倒戈投降﹐免得城破之日﹐身首離分﹐那時悔之晚矣。「張騏聽言大怒﹐曰﹕」潑賊如此大膽﹐敢冒罔吾行。「挺槍殺出﹐王彌正欲勒馬接戰﹐只見西路大將軍呼延晏早已殺出敵住。二將乍會初交﹐未知誰彊誰弱﹐俱各當心著意﹐大展雄威﹐直殺得塵飛沙滚﹐日慘天昏﹐一連戰上四十餘合﹐勝敗無決。王彌見騏英勇﹐非比別將﹐乃輪刀衝出助戰。晉陣上張驥亦舞大刀殺來敵住。四員將戰作兩團﹐槍對槍﹐一些無錯﹐刀對刀﹐半點無差。但只見恨恨殺聲連地軸﹐吽吽怒气震天關。兩邊兵士副將﹐盡皆禁住﹐不許混戰﹐但只立地喝彩﹐並無少動。緊緊惡鬥上二个余時﹐看看紅日沈西﹐兩邊各自鳴金﹐收兵入寨。次日又戰﹐又無勝敗。

王衍得報大喜﹐乃自同司馬司寇﹐親帶禮物出京﹐徑至大寨賀功﹐上官巳等接入。王衍曰﹕」王彌驍將﹐晉漢馳名﹐到處無人可敵。不謂今日又遇二位將軍﹐正乃是彊中更有彊中手。若得一枝外兵來援﹐破賊必矣。「騏曰﹕」不曾斬將奪旗﹐怎辱命駕親臨過獎﹐待明日先擒了王彌﹐然後掃平漢寇﹐方才與太尉部長等爭气﹐此則未足言功也。「衍等齊曰﹕」全仗將軍昆仲之威﹐以安萬姓﹐乞爲用心謹戰。「騏﹑驥曰﹕」不才荷蒙委任﹐自有分曉。「乃設宴款待眾官。酒至數巡﹐衍等辭曰﹕」兩軍交鋒之際﹐不可耽誤於酒﹐宜防莫測。「遂各別回。上官巳遣輕兵護送一程﹐整兵嚴守以防劫寨。次日平明﹐領兵出寨搦戰﹐彌等亦至。兩陣對圓﹐張騏立馬陣前﹐謂彌﹑晏曰﹕」你二人稱寇中首將﹐昨者陣上﹐見張志遠兄弟英雄否﹖不降則當退兵﹐以免敗亡﹐尙兀自不知進退乎﹖「王彌曰﹕」賊弟子敢恁誇口﹐吾因初到﹐地理未熟﹐故聊寬你﹐今日卽當活捉﹐剉你萬段。「卽自輪刀殺過晉陣。張騏挺槍向前喝住﹐二人約退軍兵﹐揚威狠戰。只聽得密錚錚械響﹐鈴鳴聲咭咶﹐紛亂亂馬馳將舞﹐將勢縱橫﹐兩下裏一連戰上六十餘合﹐並不少住。晉陣上張驥橫刀殺出助戰﹐呼延晏亦自挺槍敵住。四員大將﹐各自爭彊﹐左回右旋﹐東轉西還﹐團團捲殺﹐直攪得塵飛百仞﹐沙滚千尋。上官巳﹑王秉忠齊出助戰﹐王如﹑呼延攸分頭抵住。正在混戰之間﹐忽聽得西北角上鼓聲震地﹐炮響連天﹐一彪人馬殺奔而來﹐乃是西涼州刺史張軌處遣大將北宮純﹐與令狐亞﹑田迥﹑王丰等﹐奉詔特來勤王﹐當下聽得喊鬧﹐知是與漢相持﹐以此催兵急進﹐勢如潮奔﹐捲地而進。漢將楊龍﹑呼延顥﹑徐傑﹑張杲列兵阻戰﹐北宮純﹑令狐亞分爲兩翼﹐奮勇衝入﹐軍皆把持不住。楊龍恐敗﹐拚命抵住﹐一刀砍死北宮紳﹐北兵少卻﹐徐傑﹑張杲等乃紮住力戰。楊龍正欲去找首級﹐被北宮純看見﹐趕來與弟報仇﹐怒聲如吼﹐揮斧亂砍﹐龍乃抵住廝殺。徐傑被令狐亞搠死﹐張杲被田迥射傷左目﹐西涼兵銳气復振﹐王丰等俱上圍住楊龍﹐龍帶重傷﹐遂棄戰而逃。北宮純等不趕﹐徑衝呼延晏陣中而去。晏正與張驥酣戰﹐被純並上﹐晏兩頭遮抵不疊﹐爲北宮純一斧砍中馬頸﹐晏見馬壞﹐卽躍下與純步戰。呼延攸看見﹐慌忙拍馬來救﹐張驥又到﹐呼延顥揮鞭趕至抵住﹐晏子呼延鏡急跳下地﹐扶父上馬﹐晏乃與顥殺退張驥﹐令狐亞﹑田迥又到﹐遂斬呼延鏡。晏﹑攸亦被戰退﹐王彌亦被上官巳﹑張騏雙戰拒住﹐王如亦與王秉忠戰住﹐脫身不得。呼延兄弟戰涼兵不下﹐遂被衝散。北宮純又往助張騏﹐王彌亦敵三將不住﹐漢兵大敗﹐被晉兵兩頭追逐﹐殺得屍橫徧地﹐血聚成流﹐十萬漢兵折去三停之一。呼延晏收拾殘兵﹐退回西河。王彌懷羞退至蒲子縣中存紮。此一回漢兵初打洛陽城﹐反被晉兵所破﹐大敗而退。上官巳大喜﹐與北宮純一同奏凱回朝面君。王衍聞得捷報先至﹐乃與眾官大排鼓樂﹐自出京城迎接﹐執北宮純手曰﹕」若非將軍來助﹐一時怎得漢兵退去﹖今次汝列位將軍﹐功過上古矣﹗「乃命尙膳監光祿司設宴酬功﹐奏封張騏爲車騎將軍﹐張驥爲驃騎將軍﹐上官巳進京營大都督﹐北宮純爲中外效忠護國大將軍﹐王秉忠﹑令狐亞等十員副將各加二級﹐贈北宮紳爲忠烈侯﹐眾將謝恩而出﹐不在話下。

卻說呼延晏等敗回中軍﹐進見劉聰﹐聰大驚﹐卽日馳檄報上平陽﹐言王彌﹑呼延晏爲兩路先鋒﹐進打洛陽﹐被西涼救至﹐殺死大將徐傑﹑張杲﹑呼延鏡﹐楊龍傷重而卒﹐王彌退在蒲子縣﹐不敢歸見主帥﹐又不敢歸國﹐宜下詔安慰﹐催督石勒一同進攻報恨﹐以奪洛陽。漢主淵見檄大怒﹐卽先下詔痛責始安王劉曜﹐何得獨遣二將﹐以犯王京重地﹐親不臨軍。復加敕一道封之爲龍驤將軍﹐率領眾將共打洛陽﹐以報前恨。劉曜得敕懷愧﹐乃憤勵將士﹐提大兵十五萬﹐親打洛陽。守舊營兵士飛報入洛﹐言漢又差遣始安王劉曜引大兵來寇洛陽﹐已離許昌﹐卽日便到。晉主聞報大驚﹐急命張騏兄弟與北宮純領兵出城待敵﹐勿使壓境。

曜軍至近﹐探子報道﹕」晉軍已曾把住要路﹐不容前進。「曜卽直前布陣﹐親自出馬﹐以鞭指晉將曰﹕」汝等不知天命之人﹐苦苦違時以致喪首。前者成都王與陸機合天下之兵﹐尙然不能敵我﹐今汝兵微將寡﹐晉祚將絕﹐尙不投降﹐更待何時﹖「張騏曰﹕」前日王彌﹑呼延晏是汝漢兵否﹖也當不得我兩陣之戰﹐兵皆殺盡﹐你又欲湊數也﹗「劉曜聽言大怒﹐揮鞭打過晉陣。張驥搶出敵住﹐二人鞭來刀去﹐戰上四十餘合﹐未分勝敗。張騏知曜英勇﹐亦出助弟﹐思並劉曜。關山看見﹐舞刀截住﹐二將也斗二十多合。關防聞前軍誇騏善戰﹐恐弟不能取勝﹐亦提刀勒馬來助。北宮純看防馬動﹐揮斧向前接戰。三對將官﹐在陣前奔騰大戰﹐並無上下。關心見北宮純武藝邁眾﹐欲要出助﹐又恐別將來戰﹐乃只悄悄挨至陣前﹐抽出鐵胎弓﹐搭上狼牙箭﹐勁伸猿臂﹐拽滿筋弦﹐指定北宮純對面射去。柰在戰中﹐人無定立﹐箭至只中馬頸﹐那馬負痛望橫便跑。北宮純帶之不住﹐關防﹑關心兩馬雙雙趕去。上官巳﹑王秉忠見追將及﹐急令眾軍放箭射住。防﹑心馬不敢進﹐上官巳方得接戰。黃臣手橫大刀砍至﹐上官巳敵不得二將﹐退入本陣。張騏兄弟見涼兵挫衄﹐亦棄戰而走﹐被劉曜大殺一陣﹐斬二千餘級﹐踏死近萬。晉將收兵紮寨﹐漢兵得勝﹐亦收兵屯住。

北宮純回營﹐謂上官巳曰﹕」漢賊暗射吾馬一箭﹐若非將軍喝令放箭﹐馬不堪戰﹐幾被所算矣。「張騏曰﹕」誤被暗箭﹐失此一陣﹐今後但當謹防﹐自無疏失。若只明戰﹐彼焉能卽便勝我﹖「自此相持半月﹐大小數戰﹐互相勝負。忽報﹕」東海王領兵五萬自許昌來﹐苟晞領兵五萬自鄴城來﹐不日將到矣。「諸葛宣於乃與劉永明議曰﹕」我兵深入中土﹐救援不接﹐且晉運未滅﹐兵將還盛﹐四下勤王之師又集﹐不若暫且回兵﹐再過三年﹐洛陽可下必矣。「劉曜曰﹕」奉命出師﹐無功擅退﹐非惟獲罪﹐且見笑於人﹐丞相還當籌之。「姜發又曰﹕」將在外﹐君命有所不受﹐相時而動﹐度勢而行﹐亦不宜執意勉彊。「曜曰﹕」未見彼盛﹐何卽畏懼﹖「宣於曰﹕」非謂畏懼﹐乃撓羅敵人之計。趁今許﹑鄴救兵將到﹐我先收兵﹐彼至洛陽﹐我回西河﹐兵徒空行﹐畱之則多費錢糧﹐必須各謀歸計﹐晉定給賞使行﹐賞重則虧其帑藏﹐賞輕則眾心懷恨。我再進兵﹐彼將倦於赴難矣。且又得養威銳﹐以待再舉﹐甚是善策。漢主處老臣回朝﹐自有話說。「曜心未決﹐未及起發﹐忽報晉帥上官有使命至。曜令召入﹐乃是相約次日搦戰之書。曜看畢﹐卽批﹕」來日共決雌雄﹐各要主將親出。「姜發曰﹕」大王未宜就允﹐彼知明日救兵到﹐故此相催﹐待兩軍拒戰之際﹐夾攻我等。且守數日﹐待其二處兵至﹐探其彊弱﹐慢慢而行﹐俾彼銳气少沮﹐方可決戰。「曜曰﹕」有書至而不出﹐是見怯矣﹐何可令彼笑我﹖「乃遣使回﹐卽集眾將分付﹕」來日用心決戰﹐共建大功﹐不可有誤。「各皆應諾。劉曜置酒宴勵將佐﹐準備破敵﹐忽伏路小軍報道﹕」許昌兵馬止隔七十里矣。「宣於不欲出兵﹐柰已回書﹐只得引兵出寨。張騏等早已排下陣勢﹐漢兵亦將隊伍擺開。

劉曜親自當先﹐指謂晉將曰﹕」汝之气勢傾圮﹐吾軍已入巢穴﹐何不投降﹐永保富貴﹐定要自取滅門也﹗「張騏曰﹕」猖狂胡狗﹐不知屠人在側﹐死在須臾﹐尙敢揚聲吠堯耶﹗「劉曜大怒﹐舞鞭打出﹐張騏挺槍接住。二人狠戰上三十餘合。關防見不能勝﹐輪刀搶進﹐欲擒張騏﹐張驥看見﹐亦舞刀來抵住﹐四人惡戰不已。關謹﹑關山乘鬧一齊殺出。上官巳把旗一揮﹐北宮純﹑令狐亞﹑韓濮﹑賈騫﹑王秉忠等亦各俱進﹐關心﹑呼延攸﹑黃臣急出﹐兩邊互鬥﹐直至未末將近﹐忽見大喊驚天﹐東海王﹑苟晞兩路精兵從後殺至。漢眾前後不能相顧﹐被其衝得七斷八續﹐屍骸亂倒﹐血水交流﹐抵當不住﹐大敗而走。晉兵四路追殺﹐漢兵棄丟盔甲﹐望風逃走﹐徑往西河而回。十五萬人馬折傷幾半﹐此回漢兵二犯洛陽﹐又被晉兵殺敗。北宮純等追三十餘里﹐至更深收兵﹐連夜差飛馬報捷入洛。懷帝見檄大喜﹐命王衍排駕半副﹐親往迎接東海王入城﹐設宴慶賀。東海王舉杯勸苟晞﹑北宮純﹑上官巳﹑張騏等曰﹕」今得諸位將軍效力﹐殺敗漢寇兩番﹐今將再不敢窺洛矣。「於是暢飲盡歡而罷。劉曜兵敗﹐徑轉西河﹐曹嶷﹑劉靈接入。曜曰﹕」不意晉兵尙盛﹐兩次皆被所破﹐何時能報此恨﹖「劉靈曰﹕」韓陵山百萬晉兵﹐吾且視兒戲﹐豈懼十餘萬之兵乎﹖明日整兵再進﹐吾願當先。「姜發曰﹕」軍師丞相再三言天時未利﹐始安王不聽﹐致有此失。銳气旣挫﹐又安得妄進乎﹖「劉靈議沮。時太子劉聰﹐自劉曜離許昌侵洛﹐亦以姜飛爲先鋒﹐黃臣﹑黃命爲左右﹐夔安﹑支雄爲合後﹐引兵七萬﹐自濟南進屯洛陽之大夏門。晉使護軍將軍賈胤守住不戰。及劉曜敗走﹐聰知﹐乃亦傳令裝束退兵。賈胤探得﹐俟夜出其不意﹐劫中大寨﹐斬漢大將呼延朗﹑黃顯﹐劉玄明大敗﹐退洛水﹐堅壁守住。後人見劉淵不度時勢﹐妄催進兵﹐拂聽諸葛良言﹐有詩嘆曰﹕

漢君恃獷妄施爲﹐不納宣於逆數規。兩進無能侵寸土﹐反致喪師損將回。

第八十八回

劉靈祁弘齊射死

卻說漢兵二打洛陽﹐劉曜與上官巳﹑北宮純等構戰﹐被司馬越﹑苟晞救至﹐殺得大敗﹐折兵五萬。劉聰屯兵西門﹐聞敗思遁﹐又遭晉兵乘機夜劫﹐折兵二萬﹑大將呼延朗﹑黃顯﹐退據洛水。晉將失計﹐以爲漢軍兩次皆敗﹐不敢再窺洛陽﹐竟不攻洛水之兵﹐使之退盡﹐而乃置於度外﹐使其得以養威蓄銳﹐何其愚也。劉曜敗回西河﹐心下遑遑﹐亦不問聰兵勝負若何﹐惟日夕煩惱。姜發進言曰﹕」今兵折糧少﹐不若且回平陽﹐再聚人馬﹐俟天時人事相合﹐再圖進取。那時徵召石勒﹑王彌刻期同至﹐一鼓下之﹐方得成功也。「曜曰﹕」但初出兵﹐兩戰皆敗﹐不好回見君主耳。「宣於又曰﹕」勝敗兵家之常﹐何得以此爲意﹖「曜從之﹐乃畱兵三萬﹐以呼延晏﹑呼延顥守住西河﹐抽兵回平陽。入見漢主﹐俯伏請罪﹐言﹕」奉命進攻洛陽﹐以報王彌之仇﹐大小十戰皆已獲勝﹐不期司馬越﹑苟晞兩路救至﹐從後攻入﹐以此抵當不住﹐折兵四五萬﹐銳气挫動﹐只得且回﹐其實無顏見陛下耳﹗「漢主慰之曰﹕」兵者危事﹐焉能保其必勝﹐何得言罪﹗但當勵心再舉﹐共圖大計可也。「乃設宴款勞﹐重賞將士。又差官往蒲子縣迎回王彌。彌奉詔入朝﹐伏地奏曰﹕」臣奉敕命攻洛﹐帶兵爲前驅﹐柰被石總督失期﹐後軍不繼﹐遭西涼兵掩至夾攻﹐以致敗衄誤國﹐無顏見眾﹐故暫投蒲子少紮。今含羞來見﹐乞治失律之罪。「漢主曰﹕」卿乃國之元戎﹐出師討多﹐勝日常多﹐敗日稀少﹐何故言此﹗斯時晉數尙未該破﹐丞相曾言之﹐是朕自誤﹐始安王亦敗﹐豈汝一人之罪乎﹖彼是一時幸勝﹐西涼兵豈能常答應耶﹗「卽加彌爲司隸校尉﹐親自宴之。

次日﹐彌﹑曜率諸將入朝謝宴﹐漢主曰﹕」叵耐張騏﹑北宮純等殺吾兵士數萬﹐朕欲大興報仇之師﹐再去攻洛﹐眾卿以爲何如﹖「宣於曰﹕」未可又蹈前轍。必欲復恨﹐須過二年﹐待其運數少衰﹐待臣親提一旅之師﹐振威洛陽﹐可致捷矣。「漢王曰﹕」然則且先並諸處要郡﹐積聚兵糧﹐然後好攻洛陽。「宣於曰﹕」今兩戰失利﹐或者天欲少抑吾兵彊暴﹐未可知也。不若只且養兵蓄銳﹐一齊俱動﹐先下洛陽﹐據有中原﹐然後分命出師﹐他郡亦可下也。「漢主曰﹕」兵亦不宜久困﹐我今人彊馬壯﹐洛陽少挫﹐豈宜畏縮﹖又安得坐而待時﹐欲使天將州郡送來與我乎﹖「卽命曹嶷爲山東招討使﹐去合石勒﹐共取東平瑯琊﹑倉坦等處。劉靈爲河北招討使﹐姜飛爲先鋒﹐姜發爲軍師﹐取幽﹑燕﹑冀北等處。二將受命出朝﹐靈領雄兵八萬﹐督關﹑姜等十大將軍北上﹐嶷領精兵五萬﹐督同夔安﹑鈄剛﹑曹岌等東出。諸葛宣於與陳元達嘆曰﹕」主上似覺老悖﹐今不納忠言﹐矜彊傲視﹐安保不敗乎﹗「

劉靈等望北而進﹐將近入界﹐晉軍探得﹐飛馬報至幽州﹐言﹕」漢差劉靈爲帥﹐提十萬來奪幽冀之地﹐不日將到矣。「王浚聽言﹐拍案大怒曰﹕」自襄國誤遭詭計﹐至今怨恨未忘﹐練兵二載﹐正欲往報前仇﹐不想潑賊又先犯境擾我。「卽集參軍遊暢﹑裴憲﹑荀綽等共議曰﹕」叵耐漢賊無狀忒甚﹐因見我誤輸一陣與石勒﹐卽欲藐視幽冀﹐今使劉靈將兵來寇﹐諸公有計﹐勿吝見教﹐必須破猾虜﹐毋使猖獗肆志。「裴憲曰﹕」某觀劉靈五鹿墟之戰﹐𨿽然勇猛﹐乃匹夫狂徒耳﹐易於破者﹐何用怒爲﹖「遊暢曰﹕」且點集人馬﹐出界阻住﹐莫使入境侵擾百姓。然後齊起大兵﹐擇取地面﹐與彼搦戰﹐看緊慢以計逆之。務要除此潑賊﹐方保州郡安靖也。「浚善其言﹐先命孫緯爲前鋒﹐提兵二萬出阻漢兵﹐自領大隊人馬隨後而起。孫緯得令﹐兵出幽州七十里﹐遇漢兵來到﹐兩邊各布陣勢﹐以防衝突。劉靈統關防﹑關心﹑呼延攸﹑關謹﹑趙雄爲左右﹐姜飛﹑姜發於中軍。靈出陣前﹐手執長槍﹐身騎番馬﹐髙聲大叫曰﹕」今我大漢中興﹐兵馬彊盛﹐掃平天下﹐只在反掌間矣。玆來收汝幽州一彈丸之地﹐尙敢引兵拒敵﹐是不知時勢也。好好下馬獻城﹐免我動刀。若言半聲不肯﹐打破城池﹐盡皆殺戮﹐那時悔之晚矣﹗「孫緯大怒曰﹕」我主幾次要來擒你正罪﹐以朝中自亂﹐未暇興師。今汝反來侵犯﹐是乃自投刀斧矣﹗「卽便撥馬殺出。劉靈挺槍接住﹐二人各施英勇﹐一連戰上五六十合﹐未分勝敗。忽然塵埃大起﹐王浚自領兵至﹐祁弘﹑王昌兩騎馬當先趕來助戰﹐關防﹑呼延攸各舞大刀砍出敵住。王浚自到﹐見眾戰亂﹐喝令孫綸﹑胡矯等一齊衝陣。漢將關山﹑關謹等亦皆搶前迎敵﹐兩邊混鬧﹐塵蔽千尋。此一場爭戰與往常大不相同﹐當時好勝之人有《西江月》一聯爲記﹕

戰將刀槍捲雪﹐鬥兵旗纛遮天。馬馳塵動滚雲煙﹐一片喊聲不斷。踏破幽州地界﹐震翻燕北山川。人人奮勇競爭先﹐殺得屍橫血濺。

兩下裏殺至紅日西沈﹐天光漸暝﹐王浚命鳴金收兵﹐於是兩邊罷戰﹐各折人馬無算。孫緯等入寨﹐浚謂眾將曰﹕」漢賊人馬甚猛﹐兼之劉靈那廝驍勇比前愈倍﹐果爲勍敵。且關防﹑呼延攸﹑姜飛等悉皆勇略之將﹐何能破得此賊﹖「遊暢曰﹕」漢將惟劉靈﹑王彌爲最﹐今當以計先去劉靈﹐則他將又易與矣。「浚曰﹕」何去劉靈﹐計將焉出﹖「暢曰﹕」我昨一路而來﹐觀看地理﹐此去西山有翠微深谷﹐外寬內窄﹐四壁峻峭﹐迢迢二十餘里﹐可將後路令人疊斷﹐以重兵守之。再著猛將伏於前谷口﹐祁先鋒引兵搦戰﹐詐敗將他引入谷中﹐兩頭把住﹐於內暗藏弓箭手於峭壁隘處﹐插一小黃旗爲號。祁先鋒至此﹐卽便拒住莫進﹐喝令一齊射之﹐劉靈有翼亦難逃矣﹐豈不爲我擒乎﹖「王浚聽言大喜﹐卽令王昌﹑胡矯引兵一萬把守後路﹐孫綸引兵五千埋伏半山之上﹐盡是彊弓硬弩。胡矩﹑孫緯督兵二萬﹐伏於前進谷口遠處﹐各要依計而行。王浚分調已訖﹐自率軍兵三萬出寨布陣﹐祁弘分五千人馬於前搦戰。漢兵未出﹐弘乃直叩寨前﹐令軍人髙聲大叫曰﹕」漢將有本事者快快出來﹐若是懼怕﹐可自綁前來請罪﹐赦以不死﹐我祁先鋒單要擒拿劉靈。「守寨兵聽言傳入﹐劉靈大怒﹐卽令整兵決戰。姜發曰﹕」今彼來逼﹐必有甚計﹐非救至﹐卽暗算也。且未可卽出﹐耐守一日﹐察彼動靜何如﹐明日與戰﹐必可勝矣﹗「靈曰﹕」存忠何爲見疑而怯彼也。「發曰﹕」非也。今日日辰有礙﹐兩邊出兵﹐俱不見利﹐是以欲且止也。一則祁弘兵弱﹐二則來得急速﹐三則無昨日畏懼之心﹐有驕傲激我之態﹐數件可疑﹐豈無計乎﹖「關防曰﹕」軍師見者是也。「靈又曰﹕」吾受大任來此﹐疑其有計而遽不戰﹐是畏彼矣。他日日早來﹐我日日不出﹐豈大將行兵之道乎﹖「發曰﹕」將軍英名在外﹐不肯坐守﹐慮人笑耳。必欲出戰﹐依小弟愚見﹐方保十全。彼見將軍有防﹐下次再不敢用計矣。「靈曰﹕」何如﹖「發曰﹕」祁弘乃是將軍久戰之敵﹐素所知者﹐今日若走﹐切不可趕﹐必是詐也。「靈曰﹕」倘是眞輸﹐豈不挫過機會﹖「發曰﹕」卽敗亦非可擒可斬之將﹐不必思想極追﹐但只大剿軍兵﹐不可遠去﹐吾等救應不及﹐遭彼算也。設若祁弘苦苦誘住﹐有兵伏出﹐必須跟住祁弘﹐莫使隔遠﹐以防暗箭﹐勿要誤入重地﹐卽無害也。「靈曰﹕」軍師金石之言﹐吾識之矣。「乃陳兵而出。

祁弘連聲催戰﹐劉靈挺槍殺過陣去﹐弘遂接住。二人號呼狠鬥約近六十餘合﹐祁弘故作慌張之狀﹐虛架一槍﹐佯輸詐敗﹐拍馬落荒望西山畔而走。劉靈趕去﹐弘恐靈疑不進﹐復又勒住馬韁﹐靈趕至﹐又戰上二十餘合﹐弘以槍架住劉靈道曰﹕」今日被你小勝﹐我的兵心已退﹐不肯屯紮決戰﹐你且收兵回去﹐明日好好整點﹐我兩个定个髙下﹐輸的便服﹐免得終日相持。「靈曰﹕」何須明日﹐就此和你並三百合﹐中間要歇息者﹐卽算爲輸﹐就便歸服﹐不許食言﹐方爲好漢。「弘曰﹕」你道我們眞不能敵你也﹐就此決戰。「二人再鬥﹐復又二十餘合。弘恐漢軍救至﹐乃拍馬又走。劉靈不知是計﹐放馬趕去。弘入翠微山谷﹐靈亦直進。祁弘望前且戰且走﹐劉靈不省﹐被賺入第二重谷口﹐見四圍峭壁峻聳﹐樹木叢雜﹐急欲回頭﹐忽聽得炮聲震起﹐前面谷口喊聲大作﹐孫緯﹑胡矩等伏兵盡起﹐塞住谷口。靈部親隨兵士奔報﹐言﹕」後面隘處﹐盡被晉將以巨木大石疊斷﹐出去不得了。半山上旌旗擺列森嚴﹐將軍須要謹防炮箭。「劉靈曰﹕」姜存忠果有料敵神見﹐吾逆聽也﹐如之柰何﹖只有捨命絆住祁弘耳﹗「卽奮身躍馬向前追去。卻好祁弘因山路崎嶇﹐不能速進﹐見靈趕近﹐只得回馬紮住。劉靈冒死逼上﹐二人接戰不得。弘恐有失﹐棄馬欲爬上山。劉靈見之﹐亦跳下馬﹐打倒軍人無數﹐向前扭住祁弘袍袖。兩个於半山推聳﹐一齊都滚下平坡﹐乃是坑坎之地﹐惟只對扭相向而立。祁弘曰﹕」劉子通﹐今日事勢至此﹐困我圍中﹐裏不能出﹐外不能入﹐生則難明﹐死則有準﹐何不順從﹐以取富貴﹐免喪英雄乎﹗「劉靈曰﹕」汝等今以詭計思欲陷吾﹐吾肯放汝乎﹖生死和你做一所在﹐休得胡言。旣入重地﹐料難出矣。此乃你我結數在於斯時﹐且自聊坐一回﹐好歸死路。「祁弘被靈扭倒﹐爭柰勇力相侔﹐不能分別彊弱。兩邊跟隨小軍不敢近身﹐各皆抵住﹐共不上二十餘人﹐自午及未﹐各俱倦坐。

關防謂姜發曰﹕」劉子通此際不回﹐必被所算矣。汝等紮定﹐以防王浚之衝。我兄弟二人提兵去救。「呼延攸曰﹕」某願同往。「於是三人帥鐵騎萬人﹐如飛而去。撞遇劉靈上陣之兵﹐屯於中路﹐報道﹕」主帥追趕祁弘望西山畔谷中去了﹐我等趕之不上﹐被晉將隔斷在此。「防﹑攸聽言﹐當先疾進。王浚探知救兵將到﹐親自上翠微山催督孫綸曰﹕」汝受命放箭﹐爲何不發一矢﹖後谷口已被漢將戰退﹐喜得木石深厚﹐道路窄狹﹐搬移不開。今劉靈𨿽然受困﹐勇而難擒﹐何不射死以除禍根﹗「兵士對曰﹕」孫副軍見他與祁將軍扭做一塊﹐故教不得妄發耳﹗「浚曰﹕」若此可以懸崖而下﹐活擒那廝矣﹐豈得袖手旁觀﹗「孫綸得令﹐揀選壯軍二三十名﹐親自攀崖附木﹐獨步挨下。忽聽得大喊驚天﹐報道﹕」關家兄弟已進第二重谷口矣﹐但以木石阻礙﹐不能卽至。「王浚見說大驚﹐喝罵孫綸住足﹐催軍火速放箭﹐連祁弘一齊射之。軍士不敢動﹐王浚大叫曰﹕」孫右軍何得故阻軍心﹐有違吾將令者﹐一槪梟首。「孫綸垂涕謂眾軍曰﹕」欲去劉靈而捨祁老幹城之將﹐忍心棄功﹐天何佑哉﹗「乃只得傳令亂箭齊發。可憐兩个擎天大將﹐俱死萬弩之下。王浚自此失眾之心﹐後來多不肯用命﹐致被石勒所擒。

關防﹑呼延攸﹑關謹三人見內喊急﹐極力攻開谷口之時﹐晉兵已皆將散﹐有逃得性命小軍﹐撞遇關防等﹐把劉靈扭戰祁弘﹐已被結住﹐恨無接應之人。王浚之兵見山峻無路﹐亦難擒救﹐喝令放箭﹐以是二人一齊射死。翠微深谷中狹處﹐此去有五七里﹐馬不堪行﹐將軍去亦無用矣。防等捶胸大慟曰﹕」恨不早救﹐致喪劉子通﹐可傷﹗可傷﹗「於是收兵出谷。王浚𨿽然看見﹐因折祁弘﹐乃亦不敢再追﹐收兵回寨。後人有詩嘆贊劉靈曰﹕

勇冠當時晉寡儔﹐嗟哉誤陷喪幽州。將軍𨿽沒聲名在﹐猶有餘風冀北畱。

關防等轉至寨中﹐道知其事﹐姜發曰﹕」吾曾再四阻勸子通﹐今日且慢出兵﹐果被所陷﹐此亦數也。浚賤祁弘而貴幸勝﹐自棄大將﹐其勢自此敗矣。吾之主上逆天時﹐而妄興兵馬﹐致喪主將﹐亦自摧梁棟也。「次日﹐集眾計議戰敵之事。發曰﹕」浚兵固不足畏﹐但我軍銳气已挫﹐恐難取勝﹐欲待與其持守旬日再戰﹐又慮糧道被阻﹐今彼得勢﹐眾心皆奮。依吾之見﹐且自回轉平陽﹐另日再來報仇何如﹖「關山曰﹕」軍師言之當也。今劉子通新陷﹐兵無戰心矣。必須暫回﹐不可與之持守矣。但恐王浚發兵邀襲﹐須要準備殺他一陣﹐方得好好回馬。「姜發曰﹕」吾算計已定﹐非繼安﹑繼忠昆仲不能勝那老賊。二位四更先發﹐領精兵一萬﹐伏於十五里萬安山隘處﹐呼延叔達領兵當先﹐劉振武押運糧仗居中﹐黃錫卿助之。繼雄﹑繼武昆仲親自斷後。若是老賊來追﹐待到萬安山﹐放炮爲號﹐二兄截出﹐我揮大兵殺轉﹐前後夾攻﹐必獲大勝矣。「諸將伏其論﹐打點齊備﹐次早拔寨皆起。晉冀探子報入王浚寨中﹐浚曰﹕」今去劉靈﹐漢兵皆落膽矣。宜急追之﹐可盡得其兵馬糧仗矣﹐豈得容他遁走﹗「孫緯﹑王昌﹑孫綸領兵三萬先起﹐王甲始﹑胡矯等領兵二萬從後追去。將至巳時﹐約二十里之程﹐過得萬安山隘﹐漢兵已出平地﹐關防看旌旗亂舞﹐兄弟二人列開陣勢以待。孫緯先到﹐關防指謂曰﹕」汝今祁弘已死﹐及早守分﹐尙恐不能保全幽州﹐猶欲前來惹事耶﹗「緯曰﹕」正欲盡殄汝類﹐然後進取平陽﹐何肯容汝賊奴等逃去﹗好好下馬投降﹐可保軀命﹗少遲時刻﹐大兵俱至﹐盡爲齏粉矣。「關防大怒曰﹕」匹夫井中蛙耳﹐只見劉靈﹐豈知關大王乎﹗「卽令軍中放起信炮﹐手揮八十斤大刀﹐奮平生勇力﹐不約合數﹐就如虎奔羊羣﹐直砍而入。兵士四散亂竄﹐孫緯死力抵住。王昌趕到﹐又被關謹殺出。孫綸慌忙向前助戰﹐前面呼延攸﹑黃命兩馬如虎而至。卻好胡矯﹑王甲始趕到﹐關山﹑關心聽得炮響﹐發伏截出﹐喊殺之聲震驚數里。王浚自領大兵後進。關山使原降將呂鐘將兵五千拒住﹐二人從後來殺﹐晉將抵敵不住﹐盡皆望後而走。山﹑心兄弟把斷要路﹐孫綸拚命當先衝陣﹐被關心一刀砍於馬下。孫緯見勢不好﹐與王﹑胡等一齊來奪走路。正在死爭﹐卻得王浚等殺死呂鐘﹐引兵來救﹐眾將得脫﹐折兵萬餘﹐知漢兵未易可破﹐乃收拾望範陽退回幽州而去。姜發見又失了呂鐘﹐亦不復追﹐竟望平陽而回。後人有詩嘆王浚之忍曰﹕

愛兵惜士可成功﹐殘忍何能得善終。王浚欲思圖冀北﹐惟憑忠勇有祁弘。

豈因要害劉靈命﹐反棄幹城舊股肱。只因一念仁心失﹐致使遭逢石勒凶。

第八十九回

苟晞拒漢殺汲桑

不說劉靈北侵被害﹐再說曹嶷領漢主之命﹐東掠晉地﹐竟至襄國界內﹐會合石勒一同起兵﹐先取東平瑯琊。石勒見詔﹐卽請張賓議曰﹕」前者段氏失陣﹐王浚被吾破敗北遁﹐每懷深恨﹐若一移兵輕動﹐彼必乘虛來襲﹐豈不反失現成之地乎﹗「張賓曰﹕」都督之言𨿽是﹐但君命亦不可違。今王飛豹已回平陽。我等難離此地﹐當以曹都尉爲帥﹐汲民徳爲先鋒﹐使吾兒張雄參贊軍務﹐趙文翰督中軍﹐統刁膺﹑呂律﹑逯明﹑劉景﹑孔萇﹑桃豹等﹐率兵四萬先行﹐吾弟張敬統吳豫﹑趙鹿等﹐引兵三萬爲後繼﹐連曹嶷共兵十萬﹐先取東平。「勒從之﹐分撥諸將起發﹐盡望山東而進。晉之守關津軍卒飛馬報至東平﹐東平守將曹杯﹑曹樽乃魏曹仁之孫也﹐聽得漢兵將犯本郡﹐卽召集僚佐計議其事﹐曹樽曰﹕」此地皆屬苟靑州轄下所受﹐今宜急發文書關報苟道將﹐一面點兵出城阻拒﹐勿使入境驚擾百姓。「曹杯依議﹐乃令裨將何深守城﹐兄弟二人引兵一萬﹐直至界上紮寨拒守。汲桑探得有備﹐亦將軍馬屯住﹐等曹嶷﹑張雄到﹐共議進取之策。張雄曰﹕」東平一州﹐守兵不過萬餘﹐今守將兄弟俱來在此備我﹐城中必少防守。曹都尉與都護孔世魯﹐引兵二萬抄出其後﹐把住城中救兵﹐汲民徳與呂正音﹑刁膺出兵對陣﹐吾與趙文翰叔分兩翼俟候擊之﹐可一戰而勝曹杯﹐可奪東平矣。「曹嶷大喜﹐卽便依計而行﹐與孔萇﹑桃豹將兵二萬﹐直趨東平﹐汲桑引兵搦戰。曹樽率眾出寨﹐兩陣對圓﹐漢將張敬居中﹐左有趙染﹐右有張雄﹐前面先鋒汲桑﹐全裝披掛﹐手執開山大斧﹐豁地而立﹐就如金甲門神﹐髙聲大叫曰﹕」牧馬帥在此﹐晉將有敢對敵者可出打話。「只見炮聲才過﹐金鼓喧天﹐晉陣旗開﹐曹杯當先立馬﹐手持長槍﹐指張雄曰﹕」汝等胡中獸類﹐不守禮法﹐妄侵吾地﹐欲尋死也。「張雄曰﹕」你是何人﹐敢此大言﹖「杯曰﹕」吾乃大魏金枝曹杯將軍﹐汝等知否﹖「雄曰﹕」汝旣曹氏之裔﹐今非曹氏之國﹐忘身事仇﹐玷辱祖父﹐豈不愧乎﹖獨不聞匿怨而交其人﹐左丘明恥之﹐而況反事逆臣﹐希一朝爵祿﹐而甘聽使役耶﹗「杯曰﹕」孺子敢恁妄談﹐少刻拿住﹐碎屍萬段﹐方才饒你。「言訖﹐挺槍殺過漢陣﹐張敬勒馬將出﹐張雄搶前髙叫曰﹕」叔父且住﹐待侄兒捉此不與祖宗爭气的潑賊﹐以報碎屍萬段之言。「曹杯見雄來敵﹐欺其年幼﹐不以爲意。誰知戰了五十餘合﹐槍法愈精﹐勇气愈倍﹐兩邊兵士嘖嘖稱羨﹐惱了曹樽﹐忍耐不住﹐厲聲叫曰﹕」吾兄枉爲大將﹐一兒曹輩何不能立擒也﹗「乃亦拍馬殺出﹐思欲夾攻張雄。汲桑看見﹐睜目大喝曰﹕」吾爲先鋒﹐尙不助陣以逼汝等﹐賊子何敢妄進也﹗「卽便揮斧踏步趕出。曹樽欺桑無馬﹐直前而進﹐舉槍望桑胸前徑戳﹐被桑撥開槍﹐一斧﹐砍去﹐正中馬頭﹐馬倒﹐曹樽落地﹐再是一斧﹐劈開腦袋而死。曹杯見弟被殺﹐慌忙帶馬望東平而走。張敬揮兵一湧而進﹐殺得晉兵望風奔潰﹐大敗二十里。天將日墜﹐忽聽得一聲炮響﹐三員猛將殺出﹐截住入城之路。曹杯思欲衝陣﹐曹嶷﹑夔安各揮刀斧向前。杯料不能過﹐尋路而走﹐被曹﹑夔分兩道追趕﹐殺得晉兵屍橫疊疊﹐剩不上五千人馬﹐杯棄東平﹐望洛陽而走。

曹嶷住馬收兵﹐杯乃復入瑯琊。張敬趕至﹐正遇孔萇等回軍﹐具言嶷﹑夔逼迫曹杯﹐不曾入城﹐追二十里而住。敬大喜﹐乃一同住紮。催張雄等議計﹐雄曰﹕」旣然如此﹐可卽圍城攻之﹐免使靑﹑鄴救至。「於是分四路一齊進攻。晉將何深率兵守護﹐巡行西門﹐被桃豹一標槍打中左眼而死。曹杯之子曹炳慌走下城﹐兵士無主。汲桑﹑夔安雙斧砍開城門﹐漢兵湧入﹐曹炳催兵抵戰﹐孔萇放火燒起房屋。時將一更﹐焰炙天紅﹐人民逃竄無路﹐炳等退入私衙﹐張敬﹑張雄自進﹐喝令救火﹐免害百姓。眾將依令﹐把住各門路道。曹嶷念杯同宗﹐急忙帶兵到衙前招安曹炳。誰知已被汲桑打入﹐男女老幼盡皆殺得一个不畱。曹嶷太息嘆曰﹕」汲桑受命爲前部大將﹐不能少施仁義﹐而肆虐妄殺無辜﹐他日能保善終乎﹖「乃請命親爲收葬之。後人有詩一首嘆汲桑之忍曰﹕

自古攻城要惜民﹐無辜枉害觸天心。白起殺降親受戮﹐汲桑焉保善其身。

又有詩一首贊張雄之能曰﹕

足智多謀羨孟孫﹐晉兵聞影盡驚心。更有張雄能繼志﹐東平一戰下重城。

張敬等安撫東平﹐正欲議攻瑯琊。瑯琊守將夏侯成乃夏侯惇之玄孫﹐亦有文武之才﹐勇亞祖父﹐已曾預得曹杯求救之文﹐其日點兵五千﹐出城思援東平﹐忽見一枝兵馬自西北而至﹐成急擺下陣勢。及至近﹐乃是東平守曹杯旗號﹐成嚴軍叫問﹐果然不謬﹐遂相接見﹐詢其事故。杯告被殺敗追逐﹐特來投借救兵﹐去保城池。成曰﹕」吾知東平決破﹐援不及事矣。且到吾郡計議。「乃同至瑯琊。杯曰﹕」吾兒與何深共守其地﹐深善用兵﹐必不卽失﹐望卽救之﹐還可或保也。「成曰﹕」令弟爲國沈惡﹐理合報仇﹐明早就發﹐必不敢遲違也。待吾行文鄴城﹐報與苟主帥知道﹐令其速來共破漢賊。「正議未了﹐飛馬報到﹐言﹕」何將軍親自巡城﹐不防暗中被標槍中目而死﹐東平已破﹐家眷盡被所害矣。曹嶷念惜同宗﹐悉皆收葬﹐不日卽至此矣。「曹杯聽報﹐哭慟不止。成曰﹕」宅眷遭害﹐亦是大數﹐但今賊已得志﹐我等恐難去復仇恨﹐大人如何區處﹖「杯曰﹕」先事者當禍﹐只苦彼東平耳。我曾遣人求救﹐將軍又行文告急﹐苟主帥救兵必將到矣。當守而待之﹐自然無事。「夏侯成曰﹕」大人之言是也﹐我且嚴戒謹守﹐待苟公到﹐自有破敵之策﹐可報東平之恨矣。「乃下令著近城十里之人﹐盡皆移入城中﹐免被擄掠﹐城內深濠固壘﹐多備矢石防守。打點才整﹐曹嶷以自領兵扣城索戰﹐杯﹑成分守各門﹐謹守不出﹐嶷卽揮兵將城圍住。至第二日﹐約眾攻打﹐曹杯助夏侯成嬰城守戰﹐用矢石擊傷無數。

相持五七日﹐嶷等無計可施﹐請張雄議計。忽然探馬報到﹐言﹕」苟晞統靑州守將夏陽等引兵五萬來援。聞知東平已失﹐徑到此間﹐前部大將童禮﹑葉祿屯兵界上一日矣。「趙染曰﹕」晉將不戰﹐外兵又至﹐將何處置﹖「嶷曰﹕」分兵拒住。「張雄曰﹕」不然。苟晞乃有智有勇之將﹐今旣自來﹐當謹防之﹐不可自大。「曹嶷乃下令撤圍﹐依柳林紮寨待敵。張雄曰﹕」目今初冬之際﹐無暑熱可畏﹐不宜倚林居住。「嶷曰﹕」若屯空地﹐四面可以進攻﹐難防不然。若此﹐則是二面受敵﹐吾不懼其兩頭來並矣。「雄曰﹕」但今木葉葉落之時﹐枝皆枯槁﹐但恐用火﹐心下有所不安耳。「嶷曰﹕」慮而防之﹐有何畏焉﹖「乃卽紮定。次日﹐苟晞軍到﹐探事小兵回報﹕」漢兵巡寨阻路﹐難以前進。「苟晞曰﹕」旣然如此﹐亦要向前試戰﹐以探彊弱﹐然後用謀。「於是以童禮﹑夏陽居左﹐葉祿﹑林濟居右﹐扣寨布陣。汲桑﹑曹嶷亦嚴兵伍而出。苟晞金盔銀甲﹐髙馬長槍﹐親臨陣前﹐以鞭指漢眾曰﹕」汝等胡虜﹐貪得無厭﹐妄興人馬﹐擾亂大朝﹐是欲自尋速滅也﹗好好退去﹐猶得鼠瞰數年。「張敬曰﹕」海內世界﹐皆吾漢家舊業﹐不得不來取爾。「苟晞曰﹕」漢自桓靈失徳﹐獻帝禪魏﹐今已百年有餘﹐物故人非﹐何得言此﹖且商周之世﹐皆歷七八百年﹐未聞對秦漢人言舊業也。況汝起自五部﹐妄稱冒指﹐豈不羞乎﹗「曹嶷大怒﹐曰﹕」漢帝禪魏﹐未嘗禪晉﹐時有不同﹐事有不一﹐豈汝鼠輩之所知者﹗「卽便揮刀殺過陣去。晞將童禮挺槍接住﹐二人約開兵馬﹐往來馳驟﹐戰上了五十餘合﹐不分勝敗。葉祿﹑夏陽雙雙出助﹐趙染﹑張敬向前接住。戰未十合﹐夏侯成﹑曹杯自城中引兵殺至﹐呂律﹑孔萇﹑桃豹殺出截住。汲桑大呼曰﹕」不就此時捉住苟晞﹐更待何時﹖「手揮大斧砍入中麾。林濟拍馬舞刀來敵﹐三合之中﹐被汲桑一斧砍中腋肋﹐倒撞下馬而死。苟晞見急﹐親自抵住。葉祿戰張敬不過﹐帶馬而走。苟晞之馬﹐見汲桑勢猛逼進﹐亦轉身跑去﹐於是眾將各皆奔敗。曹嶷等趕殺一程﹐見日晚收兵回寨。

苟晞等至瑯琊城中﹐計點人馬﹐折了林濟並兵卒二千。曹杯曰﹕」今日又被賊子勝此一陣﹐恐愈得志。「苟晞曰﹕」這回初試虛實﹐未足爲道。明日煩公等用心﹐必要勝賊﹐且宜歇息將養﹐待吾思計破之。「夏侯成曰﹕」主帥馬上勞頓﹐連日跋涉﹐且自宴飲數杯﹐再行商議。「於是分命諸將犒賞士卒﹐盡歡而散。次早﹐苟晞升帳﹐召眾議曰﹕」昨日之戰﹐不被汲桑殺死林濟﹐砍退吾馬﹐不致被他所勝。吾觀漢將﹐無如汲桑凶狠者也﹐馬上之人反易爲敵。王彌﹑劉靈我亦未嘗動心﹐到被此賊連險四次﹐實吾之深仇也。「葉祿曰﹕」此等莽夫﹐非力可取﹐須以奇計擒彼﹐方能成功。昔孟觀一陣﹐卽斬齊萬年。汲桑豈能彊彼乎﹗「苟晞大喜曰﹕」汝言是也。兵不厭詐﹐我有斬汲桑之策矣。「乃分付眾將堅守城池﹐示之以弱﹐並不許出戰。曹嶷等又將圍住城池﹐免其衝突。汲桑曰﹕」苟晞被吾斬了林濟﹐心中懼怕﹐未敢輕心。若一圍城﹐彼必固守﹐往洛陽求救﹐到不若緩之﹐得其再出﹐一戰可擒苟晞矣。「張雄曰﹕」此賊乃是老姦巨猾﹐智略多端﹐必有所算。去則恐中其謀﹐在此慮墮其計。依吾之見﹐且抽兵回轉東平去﹐換上黨公與我父來此﹐方可勝他。且今王浚有事於劉子通﹐無暇及襄國城矣。「汲桑曰﹕」小將軍年未老練﹐終還膽怯。苟晞與吾等共事已多﹐足知老賊手段﹐何須謀主自來﹐正所謂割雞焉用牛刀乎﹗「雄曰﹕」汝𨿽老成﹐勇有餘﹐而智不足﹐可不存千慮一得之戒歟﹖「桑曰﹕」不妨﹐明日只要列位將軍助吾一力﹐定要活捉苟晞﹐打開瑯琊﹐以顯我等漢威矣。「張季孫曰﹕」將軍旣受先鋒之任﹐我等亦當從命﹐豈有不用心者乎﹖「次日﹐汲桑當先陳兵搦戰﹐苟晞並不出城。桑忿怒扣城攻打﹐反被擊死百餘人﹐傷者無數。至晚收兵回寨﹐張雄曰﹕」苟晞不出﹐必有詭計﹐非劫寨﹐則是先襲東平﹐斷吾歸路耳﹗「曹嶷曰﹕」若然如此﹐可到沂水河上﹐紮下兩个大寨﹐據住岸口。一則可截彼取東平之路﹐二則可爲退兵之備。「桑等從之。乃令桃豹﹑鈄剛將兵二萬﹐往沂河紮寨﹐以阻晞兵﹐二將領命前去。

晉之伏路小軍探得﹐報入瑯琊城中﹐苟晞曰﹕」天賜機會矣。彼見吾連日不出﹐疑吾去襲東平﹐斷他歸路﹐故此分兵去守沂河。賊旣掛慮彼處﹐我今可以用計矣。「乃喚葉祿﹑林潤分付曰﹕」你二人引兵一萬﹐偸過小路﹐至沂河邊西手下流頭﹐離岸口十里紮下﹐令五千人采取艸葦﹐求以硝黃﹐灑以油蠟﹐各持一把﹐令五千人各將火器﹐帶以火種﹐明日黃昏爲期﹐限一更後至彼寨邊﹐將火器打到寨邊燒著﹐兵士擂鼓吶喊不絕﹐彼自驚慌﹐我另有兵接應﹐不可畏縮。「二人領計而去﹐又喚童禮﹑夏陽﹑曹杯﹑夏侯成四人聽令﹐曰﹕」汝等各帶兵士七千﹐暗帶火器﹐明日黃昏悄地出城﹐徑到漢寨西頭﹐一齊將火器打入柴艸之中﹐漢兵必亂﹐乘亂擊之﹐可獲勝矣。「又喚葉福﹑苟元﹑苟亢﹑夏國相四人﹐分付曰﹕」汝等各帶精兵五千﹐兩个督將柴艸丟於漢寨西邊延處﹐兩个督將柴艸丟於柳林之中﹐艸中皆包硝黃於內﹐今夜悄悄出城﹐往東采取。明日午後﹐各要結果。一更後卽要行移。我自領兵接應。「苟晞調遣已畢﹐各皆領計下帳﹐自去打點。次日黃昏﹐曹﹑夏四將先出﹐晞與髙淵等後繼。淵曰﹕」去不宜早﹐恐賊有覺。「晞曰﹕」汝休惑我軍心﹐防劫寨者定在二三更時﹐今趁早去﹐免致在外者失約誤事﹐彼縱防備﹐火發必亂﹐非比日間。我去行計﹐眾膽皆壯﹐功成必矣。「淵私語曰﹕」汝能料敵如此之審也。「有人將此言傳與苟晞知道﹐晞含之﹐催軍速發﹐將及一更﹐俱至漢寨。葉福等挺身與眾兵將柴艸丟近寨邊﹐漢將各忙上馬﹐童禮﹑夏陽四將﹐三萬兵火箭亂髮﹐只見一片光爍。曹嶷殺出之時﹐柴艸皆燃﹐煙焰漲天﹐一帶喊聲﹐震動山嶽。漢兵大亂﹐各不相顧。汲桑自思是己不聽良言﹐致被所算﹐只得捨命往來救護﹐殺死晉兵數千﹐手不停斧﹐亦覺疲倦﹐救應漸漸不及。曹嶷﹑張敬等見臭气壅鼻﹐哭聲震耳﹐料難撐持﹐各自殺出﹐離火而走。汲桑看眾不見﹐突入晉陣之中﹐被苟晞看見﹐乃大叫曰﹕」前面裹巾持斧長漢卽汲桑也﹐有容其走脫者﹐悉皆斬首。「於是眾將盡奔汲桑﹐團團圍住﹐桑於內極戰﹐人不敢近。時諸將皆散﹐獨有劉景﹑逯明﹑呂律三人在陣﹐看見陣圍﹐知有漢將被困﹐衝去殺退髙淵﹐救出汲桑﹐曹杯﹑夏侯成隨後趕至﹐四人且戰且走﹐逯明﹑劉景身被數槍﹐只得躲入柳林之中。冬初之際﹐柳條枯燥﹐火焰正熾﹐汲桑﹑呂律被苟晞督領將佐十餘員俱至﹐亦逼入柳林之內﹐又被汲桑砍死葉福﹑苟元﹐呂律殺死苟亢。晞料桑勇難擒﹐喝令軍士一齊放箭﹐莫使走脫。於是箭如雨點﹐掛滿衣甲。律腹中三箭﹐桑身被十餘槍﹐目中一箭﹐二人曰﹕」今遭重傷﹐必不能生矣。功業未完﹐壯士誤死﹐惜哉惜哉﹗「乃相抱而哭﹐共投火中﹐一齊燒死。後人看此﹐有詩嘆曰﹕

呂律英雄晉漢奇﹐汲桑勇猛此時稀。律因降漢神戕殺﹐桑爲殘曹天怒誅。

故教列寨依衰柳﹐一火燎焚共喪軀。可憐久戰千軍將﹐頃刻成灰萬眾欷。

漢將張﹑趙﹑嶷﹑萇等皆避火殺出﹐不知汲桑被圍﹐盡皆彷徨﹐乘暗而走﹐苟晞因圖汲桑﹐不及追襲﹐眾人得以安行。四更時後﹐俱至沂水河邊﹐獨不見景﹑律﹑桑﹑明﹐趙染曰﹕」正音等不至﹐想是失陷矣﹐如之柰何﹖「曹嶷曰﹕」彼有四人﹐料無妨事﹐且至寨中再議。「桃豹見人馬喧鬧﹐整兵伺候﹐卻是自家兵馬﹐皆散去就寢。敬﹑染等方才入寨﹐劉景﹑逯明滿身血污﹐單馬奔到﹐哭告﹕」苟晞認得汲民徳﹐揮令兵將密密圍﹐吾與呂正音殺退髙淵救出﹐柰彼兵將多﹐前後阻住﹐箭如雨點﹐我等且戰且走﹐退入柳林之中﹐火勢又猛﹐俱被射傷﹐彼二人爲苟晞親圍不放﹐傷重難戰﹐一齊投入火中。我二人料不能救﹐只得逃走﹐三五千人﹐一个不得來。「曹﹑張等聽說﹐心膽俱失﹐敬﹑染等頓足大哭曰﹕」汲桑是吾腹心愛將﹐自起手至今﹐建立無限功業﹐今被所害﹐哀哉﹗惜哉﹗「言罷大哭﹐一軍盡皆傷感。桃豹等亦不及造飯餉軍﹐惟只紛紛恨言復仇﹐痛罵苟晞。晞將葉祿﹑林潤乘鬧丟柴放火﹐漢將不曾防此﹐一時聽得喊起﹐不知兵從何至﹐急忙上馬殺出。天色甚黑﹐不見晉兵形影﹐惟有喊鳴鼓震﹐惟聞暗中髙叫﹕」主帥有令﹐各將只許遠遠圍住而殺﹐一个不許走脫﹐違者梟首。「漢兵只道苟晞大軍追到﹐各皆心亂﹐不辧你我﹐自相混殺。晉兵只是呼風放火﹐煙焰衝天。張雄叫眾曰﹕」寨已著火﹐料難救撲﹐只是傳令過河﹐又作道理。「嶷﹑敬等呼兵渡沂水﹐葉祿﹑林潤亦不敢追阻﹐但只剿殺餘兵。苟晞看見沂河火起﹐知是漢兵中計﹐催令兵將疾趨救應﹐比及至河﹐祿﹑潤二人接見曰﹕」賊兵被燒慌亂﹐自殺一番﹐奔走過河去了。「晞曰﹕」汝二人功亦大矣。今除汲桑﹐賊兵破膽﹐今當見吾影而遁﹐各且歇息﹐明日進兵﹐可復東平也。「眾將曰﹕」主帥奇謀﹐鬼神莫測﹐漢兵從此不敢側窺山東矣。「晞命下寨於沂水河邊﹐重宴兵將﹐不在話下。

且道曹嶷等走至東平﹐桃虎﹑曹璞接入﹐嶷問張雄曰﹕」汲桑恃勇﹐不聽參軍良言﹐以致喪師捐命﹐晉已得勢﹐東平還可守乎﹖「雄曰﹕」今兵威新挫﹐糧艸衣械欠缺﹐守此孤城﹐亦爲無益﹐不如收拾庫藏﹐驅城中大戶錢糧﹐且自回兵﹐又作道理。「曹嶷然之﹐與張﹑趙等分別引殘兵二萬﹐將圖籍庫藏﹐與養子曹瓊﹑嫡子曹璞﹑外甥鈄剛﹑夥兄夔安﹑呂律遺子呂通﹐望平陽而去﹐趙染等亦回襄國。過四日﹐苟晞引兵來復東平﹐聞知漢兵已遁﹐乃入城安民。仍令曹杯鎭守﹐以林潤副之﹐同夏侯成班師瑯琊﹐犒賞諸將﹐不及髙淵。淵出怨言﹐晞乃擒下責曰﹕」吾未出﹐汝慢軍心﹐一也﹔及上陣走透汲桑﹐二也﹔論功升賞﹐汝出怨言﹐三也。看汝兄面﹐貸以不死。今自速禍﹐若不斬首﹐何以警後﹗「乃命綁出轅門。夏陽知之﹐急入諫曰﹕」淵父髙鏜輔公陣喪﹐其兄髙潤﹐救公被殺﹐淵父兄多功於麾下﹐不可枉殺。且談兵防患﹐不過爲公﹐汲桑走出﹐是其勇略邁眾﹐且有救至﹐今已被殺﹐功當共矣。公獨不記三次幾爲桑所害乎﹖靈昌路若非髙潤效力而死﹐公何有盛名於朝乎﹖「苟晞見陽面白其過﹐拍案大怒曰﹕」汝恃有功﹐欲救其舅﹐將欲圖我也﹗「喝令推出一齊斬之。葉祿等跪告不肯﹐二人竟死。童禮曰﹕」苟公恃彊忍殺功臣﹐垂敗不久矣。「自此人多不與用命﹐勢亦斷衰。陽子夏國相恐禍及己﹐悄悄帶領本部五百親兵﹐奔往靑州而去。晞知欲趕﹐葉祿曰﹕」旣射其母﹐焉可又殺其子。且陽有功無過﹐當以恕之。「晞曰﹕」非欲殺他﹐恐其往靑州害吾兄耳﹗「祿曰﹕」國卿不過一人在於廣固城中﹐公子智力有餘﹐足能制之。國相不過五百弱兵﹐焉成大事﹐惟疑懼避禍而去耳。「晞曰﹕」不追亦無妨事﹐且回鄴城。脫以爲惡﹐命一將領兵前往﹐立可擒彼。「於是重賞夏侯成﹐還旌歸鄴。後人有詩贊苟晞曰﹕

苟老人稱智將材﹐汲桑似虎亦成灰。昔年振績髙雞泊﹐此日沂川更著威。

第九十回

曹嶷際遇據靑州

話說漢將曹嶷自喪師而回﹐心中甚是悒怏﹐與夔安等於途愁議不已。行至臨昫地界﹐忽見背後塵飛旗動﹐一枝軍馬疾馳而至。嶷慌擺下陣勢﹐後軍見前面紮下﹐亦駐馬不敢進。嶷使通事向問曰﹕」汝是何人﹐無故來追我也﹖「其人回道﹕」我將軍乃靑州裨將夏國相﹐今因苟晞不道﹐殺其母舅髙淵﹐並害父親夏陽。今恐遭戮﹐背領家兵五百人﹐欲往靑州合兄夏國卿﹐往北漢借兵復仇。汝將軍何人﹐望乞借路一過。「通事馳白曹嶷﹐嶷曰﹕」旣是如此﹐待吾親自見他。「遂單騎直前﹐謂國相曰﹕」將軍適言有此極冤﹐何不隨吾同上平陽﹐奏過漢主﹐起兵爲汝報卻此仇。「國相曰﹕」事難姑緩﹐吾今要趁老賊在外﹐連夜前去殺了苟豹﹐以雪其恨﹐保全母兄﹐所謂出其不意。苟晞必然興兵討吾﹐那時卽當棄城逃上平陽﹐以見將軍耳﹗「曹嶷聽其所言﹐乃復說之曰﹕」汝今孤身兵寡﹐焉能卽便報仇﹖況苟豹必有爪牙親信﹐莫使思魚失餌。我今願與你報仇﹐有雄兵二萬﹐上將十員﹐同去靑州城下﹐伺夜密到﹐你推求救﹐賺開城門﹐那時方能保得母兄﹐報得父冤。「國相曰﹕」靑州軍馬錢糧﹐皆是吾兄參畫﹐將軍若肯仗義﹐悄悄同去﹐待吾叫開城門﹐一湧而入﹐可下靑州也。然後阻海設險﹐吾等據守要害﹐苟晞必不能復與將軍爭矣。「曹嶷大喜﹐重待國相﹐星夜捲旗息鼓而進。

不數日﹐徑到廣固界上。嶷曰﹕」父仇不共戴天﹐在所必報﹐不可有泄﹐俟夜亟去﹐須以言語哄其開門﹐待兵入內﹐方可制他。「國相曰﹕」將軍之言是也﹐我今先行﹐不可誤約。「嶷曰﹕」吾分二道隨後就起﹐以夔安﹑黃彪跟你前去。「國相等馳至城下﹐時當近更﹐方才閉城﹐軍人未散。國相髙聲叫曰﹕」可開城門﹐待吾進來。「軍人曰﹕」將軍去助太爺退漢﹐何乃暮夜獨回至此也﹖「國相曰﹕」太爺爲救曹杯﹐被困於東平城內﹐使葉福往鄴城﹐吾到此間﹐催他二郡兵糧進救﹐欲裏應外合﹐共破賊也。「軍人不知緣故﹐開門放入。夔安﹑黃彪據住城門曰﹕」我等五百跟隨之人﹐皆走力倦﹐須慢慢而進﹐你等不要看守。「守兵立住。須臾﹐曹嶷自引兵到﹐守人見多﹐急來阻閉﹐已被湧進﹐各皆奔報夏國卿﹑苟豹知道。豹喚國卿速點兵馬﹐豹乃掛甲而出﹐早被國相兄弟擒住。左右急問何故﹐各來奪時﹐夔安﹑黃彪揮刀斧砍散眾軍。曹嶷大兵俱到﹐遂無人敢動﹐乃將苟豹押出﹐斬首招祭夏陽。呂律下令不許劫掠﹐安撫百姓﹐遂定靑州。次日﹐曹嶷差人將苟豹首級並靑州戶口數目﹐上平陽報捷。國相收斬晞親黨二十餘人﹐餘各無擾﹐民皆大悅。漢主得報甚喜﹐卽降詔命﹐授嶷爲靑州刺史﹐夔安爲靑州總督﹐黃彪﹑鈄剛爲左右督護﹐夏國卿爲靑州別駕﹐夏國相爲登萊統制。嶷得詔﹐乃繕甲練兵﹐分守險要﹐與石勒襄國爲漢鼎峙矣。

時北地多亂﹐惟江左少見兵甲﹐稍得安寧。瑯琊王司馬睿在建康﹐常與司馬謀主王導憂及國家。導曰﹕」殿下旣懷社稷之慮﹐亟當廣糧積兵﹐聘諸賢士﹐以備不虞。「睿曰﹕」蒙先生指教﹐心亦甚切矣﹐但至者鮮耳。「導曰﹕」今周﹑顧諸賢戩平陳敏﹐向徵過京封賞﹐眾知北亂﹐去到徐州﹐又皆奔回﹐東海王竟無頒秩﹐殿下何不差官慰勞旌賞﹐兼錄有功將士﹐則江左悉皆歸心矣。「司馬睿從之﹐乃遣官吏旌賞有功將士羊鑑﹑甘卓﹑顧榮﹑周玘﹐攺正將官夏文華﹑夏文盛﹑錢廣﹑羊奕﹑夏文﹑夏正等各皆一秩﹐又錄與陳敏戰亡將士子孫﹐使襲前職﹐至建康受祿。甘﹑顧等不敢受﹐皆拜還職賞。瑯琊王復與王導親詣甘﹑顧諸家存問﹐眾皆佯推出外。導曰﹕」殿下親臨﹐禮難交接﹐故不敢卽見。暫且回駕﹐不日必有回話﹐諸賢皆達事體者也。「睿從其言﹐回返建康。越數日﹐甘﹑顧等果相約至金陵躬謝瑯琊王。瑯琊王謙恭接待﹐因勸之仕﹐以救天下倒懸﹐二人意不欲出﹐卽上言曰﹕」臣等旣辭晉主之爵﹐半途逃轉﹐焉可妄受以欺君也。「王導曰﹕」君因中原多故﹐故不就職﹐正宜協助瑯琊王共保江東﹐設或中原有變﹐得以保全晉祚於此地﹐是亦一代之忠臣也﹐何爲固恪﹖「周玘乃勸甘﹑顧從之﹐於是卓﹑榮年過半百﹐恐負任托﹐復舉舊撫軍將軍祖逖﹑冠軍將軍劉遐﹑牙門將軍戴淵﹑刁協於瑯琊王曰﹕」臣等衰朽﹐不堪任重﹐惟此數子避亂吳中﹐皆有文武全才﹐宜當用之。「瑯琊王大喜﹐皆以書幣請至﹐拜祖逖爲北中郎將﹐刺守豫州﹔拜戴淵爲冠軍鎭北將軍﹐劉遐爲冠軍平北將軍﹐屯兵太山﹐以禦北寇。

賀循又舉刁協爲親軍長史。協字玄亮﹐渤海人﹐少有經術﹐博聞彊記﹐智識明敏﹐成都王屢徵之不就﹐逃匿廣陵。協薦庾亮爲西曹。庾亮字元規﹐美姿容﹐善談論﹐爲時人屬望。亮又薦周訪有深謀遠見﹐堪任文武。訪字士達﹐汝南人﹐沈毅多智﹐通孫吳兵法﹐幼善戰﹐心多仁義。瑯琊王請至﹐拜爲揚烈將軍﹐屯兵潯陽﹐保守江右。王導致書與王澄﹑王惇﹑陶侃﹐言﹕」瑯琊王敬賢禮士﹐欲共公等保守東南﹐伺剿北漢﹐乞念宗社﹐勿以先後見嫌。「於是侃等以荊襄交廣之兵﹐悉受瑯琊王節制﹐輸糧建康﹐江東勢始盛矣。祖逖舉周顗﹑劉琨有六林﹐宜納而召之﹐紀詹又薦劉隗﹑桓彜﹑郤鑑等﹐桓彜﹑劉隗大舉遺賢﹐上第五﹑趙誘﹑劉徹﹑郭逸﹑華譚﹑顧﹑衛玠﹑謝鯤﹑戴邈﹑桓宣﹑荀崧與王﹑虞譚﹑王彬﹑陶梅﹑範逵﹑周筵﹑淳於伯﹑王淳﹑王含﹑韓漬等﹐皆聘而任之。瑯琊王自此俊盈庭﹐與甘﹑顧﹑卞﹑賀先入諸賢﹐共計一百六人﹐時稱爲百六祿。衛玠首上固邊﹑靖寇﹑嚴兵﹑重糧﹑繕甲﹑任賢﹑備船隻﹑勤政事﹑習武功﹑崇文教﹑杜遊宴十事﹐然後可以保守東南﹐以防中原之變。瑯琊王深嘉納之。

按《晉史》﹕衛玠字叔寶﹐衛瓘之孫﹐樂廣之婿。瓘在日﹐常自謂曰﹕」此兒有異質﹐顧吾老不能見其長成耳。「總角時乘車入市﹐見者皆以爲玉人。玠舅驃騎將軍王濟﹐俊爽有丰姿﹐每見玠﹐輒嘆曰﹕」吾甥在側﹐渾如明珠瑩玉﹐朗然照人﹐便自覺吾形骸之污﹐殆不及也。「及長﹐好玄談﹐先時王澄亦有髙名﹐每聞玠論﹐輒便嘆息倒絕。時人嘗爲之語曰﹕」衛玠談道﹐平子絕倒。「澄與王濟﹑王泫並有盛名﹐皆出玠下。人亦傳云﹕」王家三子﹐不及衛家一兒。「玠嶽樂廣﹐名重海內﹐議者以爲外父冰淸﹐女婿玉潤﹐可稱二美矣。其後晉惠帝準瓘女訴本﹐褒瓘之忠﹐召玠爲太子洗馬。玠見三王自賊﹐中原變亂﹐不願就徵﹐遂攜家小南遷江夏﹐妻樂氏病亡﹐荊州守徵南將軍山簡知之﹐請至荊州厚禮優寓。簡友爲玠求山公女爲續弦﹐使人密問可否。簡曰﹕」昔日戴叔鸞嫁女﹐惟擇賢才﹐不問貧富貴賤﹐何況衛氏﹐權貴門第之家﹐令望之族乎﹖「遂從其請﹐以女繼玠爲續。晉帝攺王惇刺守荊土﹐玠欲畱不願轉洛﹐惇之參軍謝鯤聞玠名重﹐往見請論。鯤與之敍談二宿﹐彌日不懈﹐甚相連戀。辭歸見惇﹐惇問曰﹕」玠材何如﹖「鯤對曰﹕」與其人言﹐若鋸木屑﹐緋緋不斷﹐甫能盡佳處。「惇不信﹐亦就玠與之談論﹐迨至深妙處﹐甚相敬服﹐因自嘆曰﹕」昔王輔嗣吐金聲於朝中﹐此子復玉振於江表﹐微言之緒﹐絕而復續﹐永喜之末﹐更聞正始之音﹐何平叔若在﹐當復絕倒矣。「

又按《晉史》﹕祖逖字士雅﹐範陽人氏﹐家世二千石﹐爲北州舊家巨姓。逖性豁達﹐不修儀檢﹐年十五猶未知書﹐諸兄輩每憂之。及冠﹐喜博覽羣書﹐深加間難﹐遂該涉今古。往來洛陽﹐識者謂逖有贊世之材。與友人劉琨情好綢繆﹐嘗共被同寢﹐中夜聞雞﹐逖以足蹴琨醒曰﹕」此非惡聲也。「因同起舞於庭﹐相與談論世務﹐甚至欷歔﹐皆欲立志澄淸天下。二人並存英气﹐立節慷慨﹐見中原多故﹐每每中宵起坐﹐相謂曰﹕」若四海鼎沸﹐豪傑崛起﹐當與足下相避於中原耳﹗「因北地亂﹐同遊洛陽﹐琨西鎭並土﹐逖在朝﹐以京師大亂﹐乃率兄弟子侄並親族百餘人﹐徙避江南﹐至是瑯琊王辟任重鎭。王導有事常與逖議言﹐多中的。一日﹐瑯琊與導嘆論曰﹕」晉室不幸﹐金甌被損﹐西川失守﹐山右遭估﹐河西阻隔﹐遼薊絕貢﹐幽冀代地皆懷不仁之心。關中關外﹐屢罹漢寇之擾﹐中原如此鼎沸﹐洛陽何以自安﹖「祖逖聞言﹐乃進言曰﹕」晉室之亂﹐非下叛上致生釁隙﹐以絕貢賦﹐實由上失捍禦之道﹐自相徵伐﹐俾令兵疲於內﹔蜀漢竊據﹐勿能徵剿﹐諸鎭效尢於外﹐備歉邊防﹐毒流中土。今遺民酷遭殘害﹐孰不思得家室自安﹖大王誠能命將出師﹐使如臣赤心者數輩﹐共復中原州郡﹐豪傑必有望風響應者矣。詎知中興不在此時者乎﹖「睿曰﹕」孤因家國多難﹐不能克復﹐徒有拳拳之心﹐恨力不及﹐頓爲抑鬱耳。今聞卿言﹐茅塞盡開﹐令人注意中原切心宗社矣。「卽拜祖逖爲奮威大將軍﹑三道刺史﹐出鎭豫州﹐付糧千石﹐布三千匹﹐令逖自募英勇﹐渡北鎭守﹐以備進復諸州。逖拜命而出﹐不數日募得精卒三千人﹐乃渡江北上﹐至中流擊楫而誓曰﹕」祖逖不能廓淸中原而復州郡﹐卽如此江之波﹐不復還轉。「其辭色壯烈﹐人皆慷慨踴躍。至淮陰﹐治陶冶﹐造器具﹐制甲仗﹐復招得二千餘人﹐遂進屯豫州﹐視農閱武﹐卹苦安民﹐人甚樂從﹐寇盜不徵而化者數處﹐盡皆願充兵役效力。於是北至衛鄴﹐南盡黃河﹐州郡將吏皆服使令﹐輸納貢賦。瑯琊王聞知﹐大喜曰﹕」吾不知祖士雅有能如是﹐眞中原英物也。「又加鎭北大將軍敕一道﹐自此威名廣播﹐胡馬遠避﹐不敢入其境。並州刺史劉琨聞知祖逖一旦驟然爲鎭北大將軍﹐刺豫州﹐兼管六郡﹐乃以書遺其親故曰﹕」吾常枕戈待旦﹐志梟逆虜﹐惟恐祖生先我著鞭也。「

時安東將軍周浚之子名顗字伯仁﹐譙國桓彜字茂倫﹐皆性質明敏﹐通覽博涉﹐早獲盛名﹐因見胡塵犯闕﹐避徙江東﹐𨿽承紀瞻之薦﹐未卽出應。及見瑯琊王重任祖逖﹐知其有爲﹐乃同至建康應召。瑯琊王聞之大喜﹐親自延入曰﹕」久仰令譽﹐未及訪謁。今日得會﹐實三生之有幸也。值玆中州大亂﹐民不堪命﹐二公將何以教僕者﹖「周顗曰﹕」臣等所以不敢受祿而甘謝事者﹐因齊成﹑河間﹑東海﹑南陽諸王皆無遠略﹐惟妒忌是懷﹐己私是嗜﹐視賊若閒﹐可以兄弟爲仇敵﹐殊不知木蠹枝枯﹐根本亦壞﹐鮮無崩拆﹐彼皆不以漢寇爲慮﹐自尋干戈﹐廢其糧儲﹐損其兵士﹐虛其國家﹐而欲不亡也幾希矣。「瑯琊王曰﹕」孤已久知此病﹐柰值力微質弱﹐位下年輕﹐有吾之害﹐無吾之言﹐是以徒切望洋之嘆﹐向隅之悲﹐不能拯此覆溺耳﹗「顗又曰﹕」大王誠能尊賢禮士﹐收攬英雄﹐日計國猷﹐養兵卹民﹐使親信爲荊襄重守﹐廣積倉廩﹐省支府庫﹐招伏羣寇﹐以俟中原消息﹐大興恢復之師﹐戩平胡虜﹐此千載一時之機在我耳﹗「睿曰﹕」江東僻小﹐焉能如公所言﹐振此偉績﹖「桓彜曰﹕」江東𨿽小﹐孫楚興基﹐吳越成霸﹐但在賢徳之重輕﹐不在兵將之微寡。若能斷大江之險﹐守長淮之隘﹐嚴兵足糧﹐進可以收復中原﹐退可以保守東土。鼎峙之勢﹐在於掌中﹐何愁偉績之不振也。「瑯琊王聽二人所言﹐乃下席謝曰﹕」孤心久爲茅塞﹐今聞二公金石之論﹐使人頓有澄淸瀚海之心矣。願早晚相資﹐以匡不逮。「桓彜又曰﹕」今聞荊寇爲亂於上流﹐亦不可不討﹐且建業以荊襄爲門戶﹐門戶失守﹐家怎得安﹖「瑯琊王曰﹕」未奉朝命﹐焉得擅興兵馬﹖「彜曰﹕」殿下乃是親王﹐爲國剿寇﹐何須朝命﹖「睿曰﹕」東海王有恩於我﹐彼今獨掌大權﹐眾皆遵奉﹐我若不請而行﹐恐懷妒害之心耳﹗「彜﹑顗齊曰﹕」東海𨿽專﹐志識不廣﹐猶如木偶﹐早晚要將被焚﹐豈暇及江東乎﹗可移檄會合廣州陶侃﹑臨淄王惇﹐令其發兵討之﹐若得寇平﹐卽我功矣﹐豈慮妒害哉﹗「瑯琊王聽二士之言﹐拱手嘉納﹐乃拜周顗爲安東將軍﹐桓彜爲歷陽內史。剿寇之議﹐又不見發。彜乃私謂顗曰﹕」我等以中州多故﹐來此求合﹐冀成功業。不意主上憚怯如此﹐將何以濟﹖「正論間﹐忽王導至寓相訪﹐二人延入敍話﹐及論時事﹐導悉當理﹐各皆忘倦﹐至晚而別。桓彜復謂周顗曰﹕」晌見管夷﹐吾無復憂矣。「越數日﹐瑯琊王大宴俊士於新亭﹐羣賢畢集﹐周顗舉杯﹐意欲聳眾﹐乃欷歔而言曰﹕」風景不殊﹐滿目有山河之異﹐柰何安乎﹖「因而潸然下淚﹐諸名人舊臣盡皆相視流涕。王導愀然變色曰﹕」諸公當共同戮力﹐克復神州﹐何至作楚囚對泣也﹗「於是各皆收淚謝之。席散﹐陳頵謂所親曰﹕」向者中州諸公獘因好酒弛政﹐以致國家顚覆﹐今復屢宴新亭﹐不思建功立業﹐甚非所宜﹐當先明之。「乃上書與王導曰﹕

中華所以傾敝者﹐蓋以取才失﹐則先用虛無﹐而後實事﹐浮競驅騁耳﹐相薦引加有老莊之俗﹐傾惑朝野﹐以養淸望者爲弘雅﹐躬政事者爲鄙劣﹐釀成大患﹐敗壞國體。今欲制遠中原﹐先由近始﹐當攺張薄徳﹐罷省宴會﹐明賞信罰﹐拔卓茂於密縣﹐顯朱邑於桐鄕﹐然後大績可振﹐大業可舉﹐中興或可少冀﹐宜早詳焉。

王導見頵書辭有理﹐乃持奉於瑯琊王親看。瑯琊王觀之﹐深加嘆賞﹐卽下令府治州郡言﹕」凡我官屬人等﹐俱要各盡乃職﹐毋得荒飲無度﹐遊樂不時﹐崇老莊之學﹐習虛無之語﹐致壞國典。「周顗﹑甘卓﹑賀循﹑周顗等盡行贊勸﹐於是官吏奉職﹐各皆任治﹐無事廢蕩﹐江東始振﹐皆頵之力也。陶侃上書頌政﹐瑯琊王見之﹐卽下褒帖﹐獎勵就命﹐協同王惇﹐共助王澄剪除荊寇。未知二鎭刺史肯從調度否也﹖後人有詩贊美瑯琊王曰﹕

睿質柔聰約諫言﹐見虓一啟革前愆。命下官僚俱率職﹐能致中興百數年。

第九十一回

杜弢反王陶徵討

晉懷帝永嘉五年﹐漢主淵嘉平元年﹐成主李雄玉衡元年﹐共三國﹐有蜀中流民瞰隙爲亂﹐奉蜀將杜路之後弢爲首。因此瑯琊王下檄與王惇﹑陶侃﹐令其將兵收剿。差行人梅陶爲使﹐先至廣州﹐陶侃接見﹐問曰﹕」荊土反寇石冰餘黨﹐我與陳敏﹑劉弘等已皆剿滅﹐此賊又是因何而起﹖「梅陶曰﹕」先年蜀遭趙廞﹑李特之亂﹐人民流寓荊襄﹑湘鄖等處者﹐劉公以徳撫之﹐悉服賦役﹐各安生理﹐故此毋敢非爲。今自劉弘﹑皮初喪後﹐荊州守王澄傲忽荒怠﹐湘州守苟眺過於嚴酷﹐荊湘士民乘勢輕侮流眾﹐以其異地之人﹐或多科徭役﹐或重派丁糧。有蜀首汝班者﹐具情訟於苟公﹐湘州參軍馮素與班有隙﹐素乃權譖汝班不遵官法﹐勸其驅逐流民還蜀。汝班率眾流民面稟苟眺曰﹕』我等願爲晉氓﹐不願爲反成之民﹐以此逃下荊湘。今服差役已久﹐卽同荊民﹐何聽姦人之言﹐而生嫌隙也﹗『苟眺聽其有理﹐遣出定議區處﹐又被馮素所惑﹐復出曉示於外﹐言﹕』但有流民恃頑不卽出境者﹐盡行誅戮﹗『流民見此﹐懼眺嚴酷﹐乃集精壯數千﹐以醴陵令杜弢有勇力﹐近與苟眺不睦﹐卽劫入縣﹐擁弢爲主﹐驟然打破長沙據之﹐不數日﹐有眾萬餘。苟眺引兵徵收杜弢﹐弢亦擁眾對敵。眺不知弢勇﹐親自出馬責弢﹐弢不聽﹐二人構戰﹐十合之中﹐被弢一刀斬於馬下。馮素驚走﹐湘州亦被所奪。故此瑯琊王知公有剪寇之略﹐特請發兵與王靑州共往徵之。「陶侃聽言拜命﹐送陶先回﹐卽遣人馳約王惇。陶至建業﹐言﹕」廣州受命﹐不日就發。「瑯琊王大喜。桓彜又上言曰﹕」文書疊至﹐言荊寇甚倡﹐長沙﹑湘州俱陷﹐荊州刺史王澄亦非將帥之才﹐徳澤又無以及民﹐爲人暗而多傲﹐恐難制亂。萬一荊州有失﹐上流門戶休矣。亟宜遣人代回﹐免致誤國。「王導曰﹕」王惇﹑陶侃旣已奉命﹐兵必將到﹐若擅調刺史﹐朝中豈不見責乎﹖「周顗曰﹕」亂世行權﹐不必拘執。上流是吾江東屏障﹐宜當選材鎭治﹐茂倫之言是也。「瑯琊王曰﹕」然則何人可去﹖「正議未了﹐忽有哨船來上告急文書﹐言﹕」廣州二處之兵未到﹐反賊乘破長沙﹑湘東之勢﹐寇掠荊州下縣﹐荊州刺史王澄出兵收捕﹐反被杜弢所敗。幸得山簡舊參軍王衝來救﹐奮力殺退賊眾﹐方才勢沮。王衝勸澄急會襄沔﹐趁其初起﹐協力共討平之。澄心懼怯﹐不聽其言﹐又不旌賞委用﹐徑回荊州﹐忽治軍旅﹐日與內史王機博弈飲酒。王衝屢諫﹐澄全弗聽﹐反加傲慢﹐似有責讓之意。王衝不忿﹐擁眾自處﹐打荊州刺史旗號禦賊。王澄懼爲激反﹐徙治沓中﹐衝亦不敢攝事。今州中無主﹐士民惶惶﹐恐賊竊奪﹐乃副貳所上之文書。「瑯琊王見之﹐急問王導﹐導曰﹕」荊州重任﹐必須遣賀循﹑顧榮前去﹐方可鎭守。「桓彜曰﹕」二公各有職事﹐亦不可離﹐宜先使周安東往守﹐待二處兵來﹐看其可否﹐再行計議。「瑯琊王從之。以周顗爲荊州刺史﹐召王澄回建業﹐代爲軍咨祭酒。澄得詔﹐卽收拾順流東下﹐舟次大江﹐遇王惇領兵來討杜弢。兩船湊合﹐惇請澄過舟敍話﹐澄以惇乃族弟﹐禮貌上不甚謙敬﹐及論世務﹐言多輕忽。問以與賊相戰﹐何爲失利﹐澄反倨傲﹐勿以惇爲意。惇心不懌﹐思有害澄之意。值陶侃兵到﹐催促會議﹐澄卽昂然別去﹐惇愈恨矣。後人有詩嘆澄驕傲致禍云﹕

堪嘆王澄枉擅名﹐平生量狹少容人。兵敗猶然施傲慢﹐故教惹禍喪其身。

時王惇與兄相別﹐各自放開帆櫓﹐往東西而去。惇至長沙境內﹐與陶侃相見﹐計議已畢﹐乃合兵徑望長沙而進。早有伏路賊兵探得﹐報與杜弢知道。弢曰﹕」旣有兵來﹐不可待其臨城﹐方好出入。「卽同部將王貢﹑張彥引兵出城拒敵官兵﹐使其黨目汝班﹑葉彥通保守城池。弢行四十里﹐遇先鋒朱伺兵至。弢乃紮下軍馬﹐擺開陣勢以待。伺方整頓隊伍﹐只見陶侃﹑王惇大軍俱到﹐屯作兩處﹐親至陣前觀看。杜弢對住朱伺﹐分令王貢衝殺陶侃之軍﹐張彥衝殺王惇之軍。侃將童奇出敵﹐惇將陳修出敵﹐六員將各自廝戰﹐將約兩个時辰﹐俱鬥四五十合﹐未分勝敗。賊黨杜侖見朱伺英勇﹐拍馬舞刀砍出夾攻。伺敵二寇渠﹐手不得停。王惇見各賊皆勇﹐把旗一揮﹐夏宋﹑劉晟﹑曹興三將一齊衝出﹐侃陣中龔登亦從旁攻入﹐杜侖心亂﹐被朱伺一刀砍於馬下。杜弢遮攔不住﹐拍馬而走。王惇﹑陶侃揮兵一湧而進﹐將賊兵衝得七斷八續﹐前後不能相顧﹐死傷滿道。王貢與張彥亦皆大敗﹐望長沙城中而走。王惇傳令急追﹐四十里馬不停蹄﹐直至城下﹐將六門困住﹐一連攻打十餘日。城中百姓皆相聚嗟怨曰﹕」劉荊州﹑陶廣州皆仁徳恩官﹐我等此時違天抗拒﹐殺死官兵﹐神人不佑。理合攺正歸降﹐方保宗族。「杜弢親自聽得﹐欲待收斬怨者戒眾﹐又恐激變﹐乃密與葉彥通﹑王貢議曰﹕」滿城士民初附﹐多有變心﹐怨聲不絕﹐意欲棄邪歸正。但王惇﹑陶侃二人法執令嚴﹐恐不肯相容耳﹗「王貢曰﹕」卸甲降軍﹐如蛾投火﹐未必爲可﹐不若奉降表下建康﹐言願歸正﹐鎭守長沙﹐與朝廷宣力﹐將功贖罪。若得準請﹐罷回二處之兵﹐我等再養威銳﹐看緊慢而行﹐大事得成﹐未可定也。「杜弢曰﹕」君言足有主見。「乃卽命葉彥通作降表一封﹐使人下建康呈獻﹐辭曰﹕

荊州醴陵叛臣杜弢等激切上言﹕伏念臣等本無叛意﹐蓋爲荊守王澄嗜酒遊樂﹐不勤政事﹐徵徭督賦﹐委於下僚﹐科斂無方﹐酷擾百姓﹐各不安生。湘守苟眺暴虐苛刻﹐不卹刑政﹐殘害無辜﹐詐索流眾錢財﹐貪謀不遂﹐背合荊襄長沙﹐嚴逐流民還歸川蜀﹐民輩咸願爲晉之鬼﹐不願爲成之民﹐是以流首汝班等具情告白﹐苟眺聽馮素姦言﹐欲盡追荊楚錢谷布帛﹐不容帶去﹐並詭計逗𨖻。班等見不聽信﹐復鳴王澄﹐澄又發令欲槪誅流民。荊州參軍葉彥通代民分辧﹐澄坐以罪﹐流眾不忿﹐乃劫去彥通﹐推弢爲首﹐共拒王澄﹑苟眺之慘。今見官軍東下﹐不敢抗逆﹐動害黎民﹐願自攺正。特此哀訴﹐伏乞殿下大王赦宥罪過﹐許臣等洗心報國﹐效力中原﹐永不敢悖﹐萬死干冒。

瑯琊王見弢上表輸誠服罪﹐情有可原﹐乃下令諭使王惇﹑陶侃﹐暫且回鎭﹐容弢歸款﹐就授杜弢爲巴東監軍﹐散其流民﹐兵眾配入官兵部下。弢得回音﹐卽使人往惇﹑侃營中告稟﹐言﹕」兩位刺史大人﹐何日軍回起馬﹐待弢出城勞軍送餞。「陶侃見瑯琊納其歸順﹐隨往惇營共議曰﹕」今杜弢亡在旦夕﹐知勢不敵﹐故此暗行姦計﹐散我二人之軍﹐免使逼彼。瑯琊王何卽聽哄﹐反授他爲巴東監軍﹐令我等回鎭。我二人一去﹐待賊養成牙爪羽翼﹐西合僞成﹐將來不可復制矣。不若因其失勢﹐兵士窘迫﹐擒而剿之﹐則後人知所畏懼﹐荊湘始靖。「惇曰﹕」公見甚遠﹐昔日羅尙徵蜀﹐不聽吾言﹐以致李特猖獗。今被李雄占據川土﹐輕難復取﹐卽此類也。吾等專兵在此﹐將自主意﹐亟當攻之。「於是催兵日夜打城。杜弢召眾議曰﹕」今瑯琊王恩準我等之降﹐而王惇﹑陶侃復又不容﹐圍困愈急﹐是欺我孤城無援耳。「張彥曰﹕」彼旣不仁﹐我豈又守以待斃乎﹖分付結束齊整﹐將庫藏收拾﹐明日我願當先殺出長沙﹐往別郡攻打屬縣﹐看他趕得幾處﹐那能日日與吾作對也。「賊眾皆曰﹕」張寨長之言有理﹐權宜避之。「次日﹐張彥率流兵一萬奮勇殺出﹐望東而去。朱伺﹑夏宋引兵追趕。賊人拚命殺轉﹐官兵折傷過甚。朱﹑夏二將無兵接應﹐只得收回﹐報知王惇曰﹕」賊兵勢窘﹐不能守城拒敵﹐故欲逃去﹐攻掠下縣鄰郡﹐避我之鋒﹐分我之勢耳﹐但慮良民又不得安﹐如何區處﹖「陶侃曰﹕」且緊緊困住城內之賊﹐莫容再出﹐其逃去者﹐易於收剿矣。可急行文書往豫章﹐令周士達起兵前來截殺﹐我等察探消息的實﹐從後追剿。先掃在外孽寇﹐杜弢亦無能爲矣﹗「惇然其議﹐乃連發兩道文書﹐往豫章約會。周訪接得﹐卽召新撥來陳敏降將夏文華﹑夏文盛等商議其事。夏文華曰﹕」賊寇被圍日久﹐長沙糧少﹐故遣一枝出外抄掠﹐以爲聲援耳。荊襄有靑﹑廣二處官兵在彼﹐此賊必然來擾江右。旣然二公有文來會﹐可分兵一萬﹐待小將兄弟兩人﹐先往黃梅山谷﹐絕其來路﹐賊徒不知我等預把此地﹐必然妄行前進﹐可以一戰而擒渠首矣。「周訪聽計大喜﹐卽點精兵一萬﹐令夏文華兄弟二人密往黃梅守截賊寇。二人星夜先至地名黃梅山﹐相度賊人必行之地﹐分作兩頭﹐埋定守之。

且說賊首張彥自離長沙﹐一路擄掠財帛﹐捉拿壯幼﹐充作兵伍。人民聞風懼怕﹐皆預先逃入山谷中躲避。張彥探知備細﹐乃率眾入山搜捕﹐所得甚廣。不月餘﹐行到黃梅地方﹐亦令黨夥分頭入深谷中搜掠。兵眾曰﹕」此處山谷崎險﹐已近豫章皖城﹐恐有防備之兵﹐不如遣人探訪的實﹐搜一處撿一處﹐免致被算。「張彥曰﹕」此時人民皆攜金銀避我﹐多是虛立﹐若一察探﹐彼則又移﹐財物無所得矣。「一賊次首目曰﹕」這所在之山﹐與別山不同﹐且多樹木﹐道路窄小﹐若有伏兵把守﹐一時截出﹐難與爲敵矣。「彥曰﹕」若此疑懼﹐何以能成大事﹖我等來此則甚﹗「卽自當先﹐徑行深谷要路﹐令人兩旁去訪。不二十里﹐見山坳中艸窩連結﹐眾卽吶喊爭前。忽然間一聲炮起﹐衝出一彪人馬﹐爲首一員猛將﹐手持大刀截住路口﹐兩邊箭如雨點﹐射得賊眾躲閃無門。張彥喝兵對射﹐思欲衝過。夏文華曰﹕」汝何不知死活﹐到此尙不下馬投降﹐定要捉住﹐自取萬剮也。曾知夏將軍名否﹖「張彥知文華威名在外﹐且路窄難進﹐不敢向前﹐翻身退後而走。行不數里﹐炮聲又起﹐一員大將﹐手執長槍截出﹐大叫曰﹕」賊將認得收石冰﹑擒汪可東的夏文盛將軍否﹖「張彥曰﹕」名聞久矣﹐但不知是吾對手非也﹗「文盛大怒﹐挺槍就刺﹐張彥接住﹐二人交馬﹐才十餘合﹐夏文華趕到﹐兩邊圍住。張彥見不是勢頭﹐乃奮勇衝出﹐殺條血路而走。夏文盛見其拼死當先﹐不阻其逃﹐惟只隨後追去。將近又五七十步﹐文盛抽弓拔箭﹐照定背心﹐一箭射去﹐徑透甲內。張彥負痛﹐伏鞍而走。夏文華知其被射﹐亦拽起雕弓滿放一箭﹐打中腰上。彥乃滚鞍落馬﹐賊黨來救﹐文華弟兄殺散賊夥﹐將張彥擒住綁起。賊之部兵思無去路﹐盡皆乞降。文華收其流民魁渠三四人斬之﹐將張彥押回豫章解見周訪。訪乃斬其首﹐遣人送至長沙﹐號令杜弢。惇﹑侃見了大悅﹐卽將首級挑至城下攻打。弢見張彥首級﹐私謂王貢曰﹕」官兵見吾喪了張彥﹐便有欺我之意﹐乘其驕忽﹐你可整兵出城﹐殺他一陣﹐然後再作道理。「貢受其命﹐披掛伺候。葉彥通曰﹕」還須主帥分二門一齊突出﹐方可取勝。但聽我城上炮起爲號﹐各宜努力向前﹐不可畏縮。「杜弢然之。彥通﹑汝班二人上鼓樓觀看。

卻說二處之兵圍至日午﹐見城中並無動靜﹐乃約會收兵回寨﹐議計而行﹐遂收隊伍。彥通﹑汝班見官兵退動﹐乃放起號炮。杜弢﹑王貢分兩路捨死突出﹐直入官兵陣中﹐殺得交橫亂倒﹐官兵四散奔潰。朱伺﹑童奇大呼曰﹕」兵士不可妄走﹐待吾來擒那賊。「弢等聽得﹐橫衝而過﹐官兵大敗﹐望風逃竄﹐賊等從後追襲。陶侃親自揮刀止喝﹐朱伺等抵住﹐軍乃紮定。王貢趕到將近﹐見侃兵嚴待﹐亦不敢退﹐兩家對面而拒。陶侃聞是王貢﹐乃勒馬向前髙叫曰﹕」我乃陶廣州也﹐平生不行暗計﹐今有一言相問。天色已晚﹐不可兩邊放箭。來者莫非王丞椽否﹖「貢乃欠身而言曰﹕」大人呼召﹐有何見諭﹖「侃曰﹕」吾道杜弢耳。弢昔爲益州小吏﹐因盜庫錢﹐發配此處﹐因有勇略﹐無恥爲盜。劉荊州惜其才﹐乃令參預軍事﹐免彼爲非﹐後又保他爲官﹐旣受朝廷爵祿﹐不思報國﹐而乃作亂﹐是不忠也。父死不知服喪﹐而乃瞞公叨秩﹐飲酒宴樂﹐是不孝也。不忠不孝﹐實天地間之大罪人矣。卿乃淸名佳士﹐喬木良人﹐何從此輩爲亂﹐而取罵名乎﹗且世間只有老僧老儒﹐曾見有老賊乎﹖不久悉將就戮者。汝有此等材藝﹐何不爲朝廷立功﹐顯祖畱名於世﹐以作中正之人﹐豈不與爲盜賊者懸隔遠乎﹖「王貢聞言﹐乃下馬拜曰﹕」愚之不明﹐爲流眾與杜弢所陷﹐故致失節。今聞教化﹐願爲前部﹐討弢贖罪﹐望宥前愆。「侃乃令人扶之上馬﹐同入寨中﹐親執貢手慰而撫之。

次日﹐王貢率領本部人馬扣城﹐喚杜弢謂之曰﹕」今外援已絕﹐內糧已乏﹐我今聽陶公之勸﹐攺心歸順﹐得他甚相敬重﹐你可從我之言﹐開城謝罪﹐同作正人乎﹗「弢不答。眾流民曰﹕」前日主帥曾請降於瑯琊王﹐今陶公使王左帥來招﹐事可一同﹐主帥不言﹐有何意思﹖「內有荊民在內爲兵者過半﹐乃齊聲叫曰﹕」汝若不從王將軍之言﹐我等自願出降。「弢乃紿眾人曰﹕」旣然如此﹐可上城回話﹐明日一同開門拜降。「兵士將此言道與王貢﹐貢乃退去。至夜﹐杜弢密召汝班議曰﹕」王貢旣去﹐軍心皆變矣。我等若降﹐必爲王惇二人所殺﹐不若棄了兵眾﹐漏夜逃回蜀中﹐再作道理。「班曰﹕」主帥之言是也。「潛與數騎遁去﹐至湘州路上﹐病發而死﹐汝班殮其屍﹐沈於江中而去。荊襄復寧。陶侃表奏王貢爲湘州守﹐以代苟眺之任﹐王惇﹑陶侃歸功於瑯琊王﹐二人皆收兵回鎭。後人有詩贊美王惇﹑陶侃不聽詭降﹐遂能平定荊湘﹑剪除劇寇云﹕

陶侃心聰識見長﹐預知姦計不容降。王惇智略能猜料﹐卒平逆黨定荊湘。

第九十二回

坦延詐降破劉曜

話分兩處。再說漢主劉淵自差劉靈﹑曹嶷侵晉幽冀﹑東平二方之後﹐又欲使人往洛水﹐令太子劉聰侵撓許洛﹐命劉曜進攻長安﹐以分晉勢。陳元達諫阻﹐以爲宜待二處報捷﹐再行未遲。於是罷議。不百日﹐忽報幽州一路﹐被王浚用計﹐射死劉靈﹐殺了呂鐘。東平一路﹐汲桑砍死曹樽﹐奪了城池﹐進攻瑯琊﹐爲苟晞救至﹐用火攻劫寨﹐燒死汲桑﹑呂律﹐兩路盡皆大敗。漢主聽奏大怒﹐曰﹕」叵耐二賊殺吾大將四員﹐此恨不可不報。朕當親率大軍前去﹐務要活捉苟晞﹐生擒王浚﹐方消此气。「只見右丞相諸葛宣於出班奏曰﹕」王浚北據幽燕﹐有拓跋猗盧﹑蘇恕延等爲助﹐苟晞有兗淄許鄴之援﹐且老姦足智多謀﹐未易取者。古云﹕』小不忍﹐則亂大謀。『主公且宜養威待時﹐一鼓先下洛陽﹐則其徵鎭自亂﹐然後於中取事﹐可盡平矣。未當造次以傷士馬﹐親離殿陛。「漢主曰﹕」旣然如此﹐先命劉曜領兵十萬﹐徑趨洛陽。石勒領兵十萬﹐徑趨許昌﹐先取司馬越﹐斷晉一臂。「宣於又曰﹕」洛陽帝星尙朗﹐气數未衰﹐司馬越不久將自滅亡﹐亦且俟觀其變﹐未可便進。「漢主不聽﹐以劉曜爲帥﹐劉厲爲先鋒﹐姜發爲謀主﹐關謹﹑關山爲左右﹐劉景爲合後﹐領兵徑望洛陽而進。使人賫敕一道﹐行糧五千斛﹐往洛水關報劉聰知會﹔再發使命一道﹐至襄國城加封石勒爲上黨公﹐令其進攻許昌。

劉曜拜命出平陽﹐領兵十萬﹐一路浩浩蕩蕩望洛陽而進﹐晉之各處郡縣守臣﹐羽檄交馳不絕﹐報入洛陽。懷帝聞之大懼﹐急召文武計議禦漢之策﹐一面使人宣取東海王入京。王衍出班奉曰﹕」前者漢兵兩次犯京﹐皆大敗而去﹐今何又畏於彼﹖可命前衛將軍曹武領兵爲先鋒﹐阻敵漢寇﹐再著後衛將軍張騏﹑中衛將軍張驥爲輔翼﹐密使左衛將軍賈胤領兵三萬﹐絕漢之救兵﹐必然又教他們敗去﹐再不敢瞰洛陽。「懷帝聽奏大喜﹐急召四將上殿﹐賜印加秩﹐令曹武領兵五萬﹐宋抽﹑彭默爲副﹐一同先出﹐阻拒漢兵。按﹕曹武乃曹洪之孫﹐甚有勇略。得曹孟徳之七保刀﹐凡有戰將器械遭其刀者﹐無不損壞﹐自以爲無敵將軍。當日受詔爲前鋒﹐卽便起發。至界上﹐探得漢兵將近﹐乃命紮寨把住。次日﹐劉曜兵到﹐欲攻晉營。曹武整兵出戰﹐兩陣對圓﹐漢劉曜向前打話﹐左有關謹﹐右有關山﹐前有劉厲﹐後有關防﹐其餘將佐﹐依次排列﹐髙叫晉將打話。曹武令大開門旗﹐放炮擂鼓﹐奏樂而出。劉曜曰﹕」來將何名﹖今汝晉朝將寡兵微﹐可速獻洛陽﹐吾亦還封汝主爲安樂公﹐以全軀命。否則打破城池﹐玉石俱焚﹐難免殺戮矣﹗「曹武曰﹕」前次亦是汝來﹐何爲連夜逃去﹖今復敢此狂言﹐莫非換過手足乎﹖若是不曾變換﹐宜速下馬投降﹐尙未遲矣﹗「劉厲未敢出馬﹐關謹大怒﹐輪起靑龍大刀﹐殺過晉陣。曹武舞雙寶刀接戰﹐二人約馬出陣﹐團團轉殺﹐斗上三十餘合。曹武只倚寶刀壞人器械﹐方能取勝。玆被關謹刀大力猛﹐如風砍進﹐曹武遮攔不疊﹐將欲垂敗﹐宋抽﹑彭默急忙跑馬出助。劉曜大怒﹐親自揚鞭來阻。於是劉厲﹑關心一齊衝出﹐眾將聚作一團混戰﹐不半時﹐宋抽被關謹一刀斬於馬下。彭默心慌﹐也被關心砍死。曹武看見﹐不敢再戰﹐策馬望城中而走。漢將隨後追下﹐正在危迫﹐卻得張騏兄弟兵到﹐武得脫去。張騏立於路口大叫曰﹕」漢賊速退猶遲﹐尙敢魍魎﹐張志遠將軍在此等你﹗「關防大怒﹐揮刀直砍而前。張騏挺槍接住﹐二人曾經戰過﹐知是對手﹐至是各各當心著意﹐一連戰上四十餘合﹐未分勝敗。張驥恐兄有失﹐橫刀直進﹐思欲夾攻關防﹐原來關謹亦拍馬出陣﹐思欲助兄﹐正與張驥相撞﹐兩个卽便交鋒。才及數合﹐賈胤引兵殺至﹐截於中間﹐不容漢兵再進。劉曜見之大怒﹐揮鞭出呼眾將曰﹕」晉將如此無知﹐汝等不出衝陣﹐更待何時﹖「於是劉厲﹑關山等一齊殺過晉陣﹐騏﹑驥﹑胤﹑武只是四人﹐怎當得十數員猛將﹐乃大敗而走。漢兵隨後掩襲﹐一直追七十餘里﹐夜不住馬。

次日辰分﹐徑至洛陽城下安營。晉主大驚﹐急召文武宮員商議。眾大臣計無所出﹐王修進前曰﹕」今事在危急之際﹐惟計可以破敵。臣聞弘農太守坦延起兵來援﹐因是孤軍﹐懼漢勢大﹐在於途中﹐不敢進救。陛下可發密旨慰勞賜賞﹐令其乘時行計﹐以本部兵糧詐降劉曜﹐約其內應﹐定在十日內劫營﹐教彼放火﹐以亂漢兵之心﹐便可獲勝矣。「王衍曰﹕」賊中有智者多﹐恐難瞞彼。「修曰﹕」不妨﹐只要坦延肯行。此時劉曜已知起兵至近﹐今若去降﹐彼將以爲延出進退兩難而降﹐定然喜納無疑﹐不須過慮。「晉主從之。卽遣王修爲行人﹐喬裝出城﹐密至坦延軍中﹐傳詔曰﹕」卿今遠出勤王﹐忠可尙矣。但以賊勢甚猖﹐進恐無功。朕聽王右丞之計﹐欲卿爲國幹功﹐圖像麒麟﹐若肯奉詔﹐當卽與行使王修謀之﹐莫負朕望。祿必上二千石。「延拜詔﹐卽問王修曰﹕」聖上欲吾行計﹐王大人主畫﹐必有奇諭。「修曰﹕」晉主有命﹐欲故人詐降漢賊﹐以爲內應﹐期在十日內﹐我出城中兵來劫寨﹐汝卻於營中放起火來﹐待其兵亂﹐我等乘勢取勝﹐便是故人之功矣。「延曰﹕」吾之所來﹐正盡忠報國耳﹐旣不能力誅漢賊﹐故人教我行此﹐卽當任之﹐但自放心﹐必要見績。可拜上東海王並覆聖上﹐不必掛意﹐吾有餌賊之術﹐管取成功。「王修辭去。延乃卽將兵糧紮於郊外﹐更換素服﹐獨自乘馬﹐徑往漢營﹐拜於轅門之下。守兵通報﹐始安王劉曜問曰﹕」汝何人也﹖「延曰﹕」臣乃弘農太守坦延。昨者奉詔引兵勤王﹐來至途中﹐見外鎭別無一人一騎來赴﹐洛陽亡在旦夕﹐知天不祚晉氏。見大王彊兵在此﹐臣今進退不得﹐願將本部人馬行糧獻上﹐作爲進見之忱﹐伏乞大王收錄﹐以執鞭鐙。「劉曜不知是計﹐卽準其降﹐收了兵糧﹐授延爲僉軍﹐權居後槽。延乃命軍士積辦艸料﹐以備久困洛陽之用。劉曜大喜﹐以爲人心歸向﹐晉無外援﹐乃將兵困住城門﹐不攻不打。

將至八九日﹐忽然過未時分﹐狂風大起﹐劉曜召眾議曰﹕」今晚可以乘風攻城﹐將火器打入﹐或可下也。「姜發曰﹕」不可妄行。此風甚是不祥﹐諸兄弟俱要用心提防﹐免被所算。「曜曰﹕」晉人畏吾如虎﹐何敢算吾﹖「呼延攸曰﹕」不可恃驕﹐只是防之爲上。「於是各不解甲而寢。將近一更﹐城中上官巳與宋冑﹑何倫﹑賈胤﹑曹武﹑張騏﹑張驥及義弟張驢八員上將﹐各選精兵一萬﹐分四門潛出。將近漢營﹐一齊吶喊衝入。漢將慌忙上馬﹐乘黑分頭迎敵。柰因夜深﹐難分你我﹐喊聲莫辧。姜發傳令曰﹕」且只倚寨爲戰﹐不可遠離。「眾將紮定﹐方才拒得兵住。忽被坦延在後槽令軍士將四處艸料盡皆放火燒起﹐又自暗中髙叫曰﹕」晉兵已從後面殺入矣﹗「漢兵思欲前後阻救﹐遂各亂竄。坦延與家將麻崇放入賈胤﹐從寨後殺出。漢將心慌﹐將欲轉殺﹐又被張﹑何等六將混入﹐風急火猛﹐兵卒顧搶衣糧﹐被晉軍認得﹐砍倒者紛紛橫疊﹐乃各奔潰。漢將見糧仗盡沒﹐知不能振﹐亦皆逃遁﹐被何倫﹑張驢緊緊跟住劉曜。曜走洛水﹐欲就劉聰﹐將至洛河下流﹐晉兵躡至﹐以箭射之﹐擁入水中者屍積蔽流。姜發大叫曰﹕」太子糧少﹐亦難容畱許多軍馬。且晉兵漸至﹐不易安行﹐還當殺退此賊﹐取路回平陽討兵﹐再來報仇﹐方是道理。「曜曰﹕」我等三打洛陽﹐俱被所敗﹐不能一勝﹐有何顏面歸國乎﹖「發曰﹕」不必言此。昔管夷吾三戰三敗﹐不以爲恥﹐後來畢竟一匡天下﹐時有未利也。勝敗何得就以爲榮辱哉﹖「曜乃從之。劉厲﹑姜飛奮身殺退何倫﹐又得呼延攸趕到﹐張驢少卻﹐漢兵得以奪路奔回平陽。後人有詩嘆漢妄進曰﹕

僞漢三番寇洛陽﹐爭柰中原气尙彊。殺敗無顏歸本國﹐始知天意有循環。

不說劉曜敗回﹐且道漢主不知其故﹐先又令王彌領兵五萬﹐向前接應劉曜﹑石勒。王彌至中途﹐探得晉兵得勝﹐漢兵歸西﹐乃不向洛陽﹐移兵從闤轅關而進﹐攻掠汝潁﹑南陽一帶﹐其郡縣屬官﹐皆因東海王糧差煩重﹐多罹潘滔﹑劉輿酷虐﹐皆相率降順王彌﹐以是王彌威聲大振。東海長史劉洽言於司馬越曰﹕」今漢黨王彌﹑石勒﹐皆擁彊兵在於內地。劉聰又據洛水﹐人知其勇而悍跋﹐不敢徵討﹐被其立腳已固﹐皆我晉之大患也。昨者劉曜𨿽幸敗去﹐劉淵必然挾恨﹐再若一來﹐劉聰﹑彌﹑勒並至﹐洛陽其危矣。大王身爲太傅﹐執掌權衡﹐可不深慮及此﹖亟宜詔取天下有能諸侯﹐入京護衛﹐方可保守。「越從之。行文各處州郡﹐並無應命者﹐蓋以兵彊者潛思自霸﹐兵弱者不敢當其利害。惟有荊州都督王則﹐以兵五千入援﹐至半途﹐被王彌族將王邇﹑王逵所破﹐奪其兵糧﹐乘勢大掠漢沔﹐進逼襄陽。司馬越聞報大驚﹐乃奏帝﹐請徧集文武﹐共議禦備之策﹐皆言﹕」漢寇三次犯京﹐未曾得利﹐懷恨已極。今遣王彌﹑石勒侵掠汝漢﹐是先斷吾肘臂耳。若使王﹑石等俱至﹐必爲所破。且城內空虛﹐境外饑饉﹐人民多困﹐不若暫且遷都﹐以避其鋒﹐再作道理。「晉主從其議﹐命工匠營造船隻於洛河之下﹐以便進退。王衍堅執不肯﹐猶自淸談闊論﹐以穩眾心。復令賣牛車等器﹐示無行意。鄴城守將乃前兗州刺史苟晞﹐知河南州郡因東海王科徵太重﹐反投於漢﹐欲會王浚﹑王惇﹑劉琨﹑周顗入朝討之﹐乃先遣使持本上越十罪並過失數十條﹐言其」懷姦挾妒﹐害長沙﹐滅成都﹐毒惠帝﹐殺忠臣﹐專權橫暴﹐用劉輿﹑潘滔之酷虐﹐重斂害民﹐釀成大禍﹐以兆漢寇﹐宜去司馬越﹐則徵鎭勤王之師皆至﹐漢寇亦不敢犯闕矣。「

東海王見晞本事事指實﹐不敢奏帝加害﹐悶悶而出﹐歸第不能寐﹐秉燭獨坐﹐自思﹕」成都﹑河間去後﹐己失無人敢發。苟晞以刺史外臣﹐如此直白﹐此賊多智﹐何以處之﹖「悶然一气﹐昏暈倒地。近侍小童慌慌抱住大叫﹐裴妃等至扶起﹐半晌方蘇﹐遂臥病不能理事﹐載回許昌調養。晞使奏帝﹐乞求回詔﹐懷帝亦怪越縱黨何倫﹑潘滔橫行﹐殿陛窘辱公主﹐乃遣人持密詔賜苟晞﹐言﹕」東海王司馬越𨿽有返駕之功﹐實懷不道之意﹐害成都王﹐毒先帝﹐殺繆播﹑何綏等﹐已見之矣。若非漢寇屢犯﹐則奪位不待今日。卿旣知姦﹐宜爲抑之。「晞得詔﹐乃進兵圍許﹐東海王不能抵敵﹐率眾奔洛﹐被晞追一日﹐索其黨潘滔﹑何倫﹐尙書劉曾﹑侍中程延數人﹐責其罪而斬之。回兵許昌﹐復上本入洛﹐言﹕」滔等招稱越思篡奪已久﹐宜賜自斬。「越見本至﹐嘆曰﹕」吾無能爲也。「遂復臥牀﹐病轉增劇。乃召王衍﹑劉洽﹑劉喬﹑王修等至﹐囑付曰﹕」孤自起事以來﹐得卿等戮力相扶﹐討張方﹐破長安﹐返駕洛陽﹐冀共盡忠王室﹐靑史畱芳。今外寇未平﹐被苟晞所抑﹐致成重疾﹐諒不能起。吾死之後﹐無人可任吾事﹐卿等宜念向情﹐爲吾扶柩﹐歸葬東海﹐以全大義。「言訖﹐淚下如雨。王衍曰﹕」且自保重﹐不須憂慮。「越曰﹕」孤今日思之﹐何該自殘兄弟﹐以長外寇﹐釀成大患﹐以及國家﹐𨿽萬死不足贖矣。苟晞之言﹐甚爲有理﹐可代吾謝之﹐使禦漢寇。「衍等又曰﹕」太傅勿用傷神﹐調攝貴體﹐痊安之日﹐與晞等共退漢賊﹐自然可飾前愆也。「越惟搖首流淚不止﹐起手揮眾出外﹐是夜乃卒。次日﹐王衍﹑劉洽等奏帝請爲發喪﹐懷帝因苟晞之奏﹐復貶越爲縣公﹐世子司馬毗蔭襲﹐命王衍等送柩還東海郡歸葬﹐以苟晞兼管許汝諸軍事。後人有詩嘆東海王曰﹕

晉室諸王徳福輕﹐各圖專貴每相徵。自亮及砉凡八座﹐從頭一一盡皆傾。

東海獨存矜得志﹐誰想神天不肯容。信用何倫恣暴虐﹐苟篔一舉立喪身。

第九十三回

石勒南侵據江漢

話分兩頭﹐卻說石勒奉漢主之命﹐引兵助曜攻洛﹐聞知劉曜敗歸﹐意欲收回。聽得王彌已克南陽諸郡﹐王邇等進逼襄陽﹐乃亦移兵徑趨樊城。樊城守將李徳﹐魏李典之後﹐自恃屢代將家﹐聽報石勒犯境﹐卽點兵馬離城退剿。出界不遠﹐兩軍相遇﹐各皆布成陣勢。李徳出馬謂石勒及張賓曰﹕」汝等往往稱是中朝人氏﹐漢臣世裔﹐何爲從胡寇作亂﹐以擾中州﹐害及士大夫乎﹖「張賓應曰﹕」晉世不道﹐骨肉自殘﹐元元塗炭。大丈夫正宜救民於水火﹐豈效汝等不肖祖宗之人乎﹖今此地半屬於我﹐尙欲拒抗耶﹖「言訖﹐揮眾出戰﹐張敬﹑張實一齊衝入其陣。李徳抵敵不住﹐大敗而走﹐奔入樊城。張實二人徑追至城下﹐正欲打門﹐張賓領大軍俱至﹐分四角安營把住﹐一連攻打三日。李徳守禦對擊﹐矢石將盡﹐兵民甚憂。徳料漢兵彊盛﹐孤城難守﹐乃與僚佐等議曰﹕」石勒獷猛﹐我兵微少﹐意欲棄此﹐保全各家家屬﹐君等以爲何如﹖「部將陳仁曰﹕」各處州郡被破者多﹐何曾有能保身嗣者﹗今當收拾家眷﹐載上庫帑﹐某願當先保護﹐將軍在後﹐逃往荊州﹐又作計較。「李徳然之。待勒兵退後﹐於半夜開門逃出。趙染知之﹐欲要趕捉﹐值天黑路生而止﹐徳獲安走。次日﹐城中百姓大開四門﹐豎立降旗。張賓引眾入城﹐只見滿街香花拜迎。勒乃隨方安撫﹐兵士秋毫不敢犯﹐民皆大悅。

勒使諸將巡討下縣﹐兵方出﹐有人來報曰﹕」且未可動。今東海王死﹐晉帝差大臣王衍率文武送喪﹐歸葬東海﹐金寶甚多﹐有兵護衛﹐恐出惹禍。「石勒亟謂張賓曰﹕」司馬越乃晉之罪魁﹐今天殺彼﹐使得善終﹐而又容其還葬食邑﹐則無以懲戒後惡矣﹗可追轉梟首示眾方好。「賓聽之﹐使孔萇﹑桃豹帥吳豫等﹐將輕騎萬人﹐如風疾起﹐追奪越柩。萇等追至苦縣地方及之。王衍見有兵至﹐命何倫迎敵。倫使宋冑將五千來退﹐與萇接戰﹐不滿十合﹐宋冑被萇斬之。倫慌自出﹐已被孔萇﹑桃豹逼至。吳豫等分頭圍住﹐何倫死拒﹐不能得脫。次日﹐石勒自帥鐵騎萬人來到﹐喝令亂箭射之。衛兵死者過半﹐餘皆走散。其從官司徒王衍﹑尙書劉望﹑長史劉喬﹑庾敳並襄陽王司馬範﹑仁城王濟﹑西河王喜﹑齊王韶等三十六王並諸臣子送殯者﹐無一得免﹐被勒所俘者三百餘人。將至襄陽﹐聞知王邇大掠而去﹐遂舉眾入襄陽﹐安撫百姓﹐諸將獻俘。勒坐堂上﹐召王衍於階下問曰﹕」卿爲宰執﹐而阿附東海﹐害及黎民﹐誤國至此﹐有何言也﹖「衍曰﹕」臣少無宦情﹐未嘗有意於卿相﹐𨿽居越下﹐不預世事。晉國禍敗之由﹐責不在己﹐向日之事未覺其因。「勒又問洛陽之事﹐衍曰﹕」晉國虛實﹐明公已知﹐今天下四海﹐仰明公威名重矣﹐正宜乘此建立尊號﹐鼎立三分﹐何愁有不治乎﹖「勒曰﹕」君壯歲登朝﹐名冠海宇﹐身居重任﹐何得言無宦情哉﹗不諳體統﹐破害天下﹐非君而誰﹗「乃命引出別居﹐衍退。勒笑謂眾曰﹕」吾行天下多矣﹐未嘗見此等姦人﹐佞而且譎﹐何以待之﹖「孔萇曰﹕」彼乃晉之三公﹐今若處以重職﹐恐亦以淸談蠱惑我眾﹐處以卑職﹐必不善爲我用﹐畱之何益﹖「勒曰﹕」此人固不可畱﹐但彼罪惡未彰﹐賢名在外﹐不宜加以鋒刃﹐當陰去之。「乃分付羝人另設一榻於浮墻之下﹐送衍居臥﹐令其夜中排墻壓而殺之。衍臨榻所﹐見其行意﹐私謂僚屬等曰﹕」吾曹知有今日﹐何不早去虛無之學﹑寂滅之習﹐盡心戮力﹐以匡王室﹐亦不爲人所擄矣。「乃三點其首曰﹕」王衍﹐王衍﹐亦至是哉﹗「嘆息未已﹐早爲羝人排墻壓榻而死。勒又命斬何倫﹑潘滔﹐以正罔上之罪。乃發越之棺﹐斬首諭眾曰﹕」亂天下者﹐此人也﹗吾爲天下報之。「遂焚其屍首。諸王官屬並越子毗皆沒於勒軍之中﹐獨裴妃爲一軍人匿而賣與商人。裴訴以實﹐逾年帶至淮陰﹐使渡江來見瑯琊王。瑯琊王賞商人而畱之﹐因前得裴妃之勸﹐授以建業﹐睿感其徳﹐厚加存卹﹐以次子司馬衝繼越爲嗣﹐供養裴妃。後胡致堂先生斷王衍曰﹕

何晏﹑王衍自喪其身﹐喪人之國者﹐乃出一軌。衍爲三公﹐所歷變亂亦多﹐又不聞匡正之策﹐方且陰營三窟﹐覬脫禍敗﹐旣不得免死於排墻之下﹐當知墻之爲實﹐而窟之爲虛也。豈不深垂後世之戒哉﹗

史官又斷東海王越曰﹕

東海糾合同盟﹐創爲義舉﹐匡復之功未立﹐淩暴之釁已彰。罄彼車徒﹐固求出鎭﹐旣而帝京寡弱﹐狡寇憑淩﹐遂令神器劫遷﹐宗社顚覆﹐數十萬眾並垂餌於豺狼﹐三十六王咸殞身於鋒刃﹐禍難之振﹐亙古未聞﹐𨿽及焚屍﹐猶爲幸也。

又戒箴云﹕

元超作輔﹐出徵入撫﹐敗國喪師﹐無君震主﹐焚軟之變﹐抑惟自取。

石勒自焚越屍﹐奄有襄樊﹐遂並江陵﹐一路無敵﹐其鋒甚銳﹐晉兵戰則必敗。意欲據江漢﹐霸取上流。張賓以爲有三不可﹐孔萇亦勸勒進攻許洛﹐思欲報復曹氏﹑郤氏殺害祖父之仇。勒尙屯畱襄陽弗許。忽值軍中疫作﹐死者什二﹐勒乃避過沔水﹐據江夏守之﹐欲並豫章蘄皖﹐南奪金陵等處不提。

再說漢主劉淵﹐自劉曜洛陽敗回﹐心常不忿﹐日夜思圖洛陽﹐以雪仇恥。聞知石勒有兵二十餘萬﹐威震江漢﹐王彌有兵十萬﹐雄據汝潁﹐心中大喜﹐乃召羣臣議曰﹕」今石勒兵勢甚彊﹐數次攻洛﹐皆不曾出﹐此回已在江夏﹐可命其統兵一同伐晉﹐必定成功。「羣臣曰﹕」陛下之見深是﹐不然﹐恐勒彊難制﹐亟宜詔而使之﹐不墜國體。「於是復令始安王劉曜提兵十萬﹐從北路去會石勒﹐共取洛陽。

石勒見詔﹐尙未肯進。孔萇力贊之曰﹕」數次攻洛﹐主公皆不曾應命﹐今番又再遲疑﹐則是故違君命﹐起人議論矣。「勒乃從之。命張賓點集軍馬﹐以孔萇爲先鋒﹐張實﹑趙染將左軍﹐張敬﹑趙槪將右軍﹐刁膺﹑桃豹﹑孔豚﹑吳豫﹑張越﹑趙鹿﹑張曀僕等隨軍聽調﹐將兵十五萬﹐一同徵進。二路漢兵至洛﹐劉曜分使劉厲﹑關防﹑關山屯大夏門﹐劉景﹑關謹﹑關心屯廣陽門﹐劉曜與趙固﹑姜發﹑劉義屯上東門﹐石勒﹑孔萇屯西明門﹐張實﹑趙染屯宣陽門。

漢兵甚盛﹐圍住洛陽﹐城中百官無不驚駭。懷帝嘆曰﹕」今天下諸侯之兵﹐不下數百萬﹐並無一人來此勤王﹐如之柰何﹖「眾官議散﹐忽報西涼州遣大將北宮純﹐引兵三萬特來救洛﹐見漢兵勢盛﹐未敢卽進。懷帝議欲遣兵接應入城。偶有東海王故將丘光﹑樓裒聚兵二萬﹐聞知漢圍洛陽﹐欲來保駕勤王﹐將功贖罪﹐亦懼漢勢﹐乃約北宮純合兵﹐徑衝大夏門而進。漢將關防﹑劉厲阻住﹐北宮純知關防勇﹐乃揮斧接住。劉厲遂與丘光相戰﹐才及數合﹐樓裒從旁突至﹐劉厲轉眼一看﹐被丘光一刀斬於馬下。漢兵勢沮﹐涼副將等齊齊奮勇突陣而過。關山急出﹐晉兵已至城下﹐曹武看見﹐開門殺出﹐接應入城。眾將上殿朝帝﹐懷帝加三人爲關內侯﹐其下副將各授校尉之職。帝又問眾臣曰﹕」今得二處之兵來援﹐人心稍振﹐卿等以爲戰守二策孰善﹖「尙書令庾瑉﹑侍中王俊曰﹕」今漢兵勢盛﹐難與爭鋒﹐只可堅守﹐以待四方救至﹐再行計議。「帝從之﹐命北宮純守宣陽門﹐張騏兄弟守廣夏門﹐丘光﹑樓裒守大夏門﹐曹武﹑上官巳守西明門﹐王采﹑賈胤守上東門﹐曹誠﹑郗性守廣陽門﹐王俊﹑庾瑉親自巡督。漢兵連日攻打﹐被城上以石矢對擊﹐漢兵折傷無算。

兩家相持月餘﹐城不能撥。漢兵糧艸不繼﹐張賓言於石勒曰﹕」吾觀晉之兵將﹐戰則不足﹐守則有餘。我兵糧食鮮少﹐攻城三月不拔者﹐兵家之忌也。不若與始安王約會﹐先取三臺郫城﹐資其糧食﹐以爲軍需﹐絕其外望﹐以孤洛陽﹐然後再來攻之﹐能保其必破矣﹗「石勒從之﹐卽與賓同至曜營相見。曜接入問曰﹕」世龍﹑孟孫有何所議﹖「賓曰﹕」兵法有云﹕軍入重地而糧艸不接者﹐將之災也。今攻城已久﹐糧餉將竭﹐倘有外鎭救至﹐又難轉動矣。不如分兵先去攻取郫城﹑三臺二處﹐一則資我軍之糧食﹐二則剪洛陽之牙爪﹐待其失望﹐可不攻而自下矣。「劉曜素重張賓之謀﹐卽從其議﹐乃喚姜發問之。發曰﹕」孟孫見出吾先﹐多不及也﹐斯言極善。「於是撤圍去取二郡。洛陽城中﹐文武官員皆相慶賀曰﹕」漢賊攻圍許久﹐見我守禦嚴密﹐不能動我﹐今因糧少﹐故情願退去也。「亳州守將周馥曰﹕」漢兵暫退者﹐實爲糧乏﹐欲掠我鄰郡也。一得錢糧﹐必復大至矣。亟宜移駕﹐權就江南瑯琊王處﹐以避其鋒。待漢寇少衰﹐再圖恢復﹐免致失節。「眾文武多不欲奔馳﹐乃勸帝曰﹕」前次卽便營舟洛水﹐以防城陷矣。今漢大至﹐圍城數月不能勝我﹐依舊退去﹐焉卽破我堅城﹖馥以下職﹐乃敢妄言搔動聖駕﹐捐棄根本乎﹖若一南遷﹐則盡失中原矣。「晉主遂不準馥勸﹐令整城隍﹐催趲柴艸﹑糧料入城﹐以防漢兵再至。差人關報各鎭﹐取兵共援京都﹐同退賊寇﹐一面打聽石勒﹑劉曜消息﹐不肯徙避。後人有詩嘆懷帝當陷北漢之手﹐以致被眾臣所誤云﹕

周馥先明勸徙都﹐晉懷亡慮忽狂胡。不從忠諫徒窺測﹐守窟偸安卒被俘。

事分頭緒﹐卻說王彌在於南陽﹐知漢主差劉曜﹑石勒攻打洛陽﹐調不及己﹐心中惆悵。及探得二人日久不能克城﹐欲要向前幹功﹐因無詔命不敢﹐乃使大將徐邈入朝上奏﹐言﹕」司隸校尉王彌﹐今見龍驤將軍曜﹑上黨公輔漢將軍勒勤兵在外﹐圍洛二月﹐攻城不拔﹐臣欲提兵去助﹐柰以未蒙聖諭﹐故不敢妄動。今二帥皆已移兵攻打三臺﹑郫城﹐洛陽已解﹐但恐晉人修徳布恩﹐詔諸侯入援﹐則又難於動搖矣。伏乞聖上下詔始安王與上黨公﹐許臣與太子俱進﹐則破洛陽如反掌﹐擒晉主若探囊矣。「漢主見奏大怒﹐拍案罵曰﹕」豎子如此無能﹐攻城三月﹐縱然未拔﹐困亦極矣﹐反又憚勞躲去﹐是何道理﹖狗子不若耶﹗「諸葛宣於諫曰﹕」陛下休怒﹐張賓﹑姜發皆識兵機者﹐移攻別郡﹐蓋爲軍糧不繼耳﹗今番洛陽定破﹐但令一軍速解糧餉去催其進﹐自然成大功矣。「漢主從之﹐宣呼延攸上殿謂之曰﹕」事有讖兆﹐不可罔也。朕昨夢一神人語吾曰﹕』欲得洛陽地﹐須用呼延氏。『石勒部下有呼延模﹑呼延莫﹐皆非大將之材﹐莫非今番太子不曾得詔﹐汝兄亦在洛水﹐卿又在此﹐故功難成。汝當念是皇親﹐提兵五萬﹐運糧往洛水﹐合會太子並汝兄弟﹐賫糧與二軍﹐一同齊進﹐盡心幹功﹐勿得辭勞。「再下一敕加王彌爲車騎將軍﹐催其速起。呼延攸領命出朝﹐漢主親點兵糧餞送﹐曰﹕」卿可傳朕言與王彌﹑太子﹐可要用心爭气﹐莫效劉曜﹑石勒有頭無尾﹐費了數月錢糧﹐又縱圍不攻﹐使敵人得以養銳。「呼延攸﹑徐邈叩首領諾而起。漢主又遣飛使示諭曜﹑勒並報糧數﹐與王彌﹑呼延攸進兵之期。攸至西河﹐合兄呼延晏徑扣洛陽下寨﹐差人去會太子劉聰。晉兵𨿽知呼延晏一軍犯境﹐亦不敢出敵。晏見眾兵不到﹐乃大掠洛陽﹐往洛水去合劉聰﹐見河下擺列舟船無數﹐晏令軍士放火盡皆焚之﹐呼延攸仍紮洛陽不動。後人有詩嘆晉人勢敗被漢將藐視云﹕

漢將呼延晏﹐孤軍止八千。橫行藐河洛﹐肆掠小中原。毒流三萬戶﹐燒殘五百船。無敢攖鋒敵﹐弱晉至今傳。

第九十四回

漢破洛陽擄懷帝

話說漢將王彌差徐邈上平陽上表﹐求攻洛陽之後﹐乃將南陽錢糧移至汝寧﹐等候徵進﹐每日操演軍馬。忽見徐邈賫敕來到﹐王彌大喜﹐拜讀畢﹐卽令王邇﹑王如統徐邈先發﹐往助呼延﹐自將大兵五萬後起。邇等知呼延攸屯軍洛陽城下﹐乃亦進至廣陽門列寨。攸知彌兵到﹐遂發令三軍攻打城池。晉兵延城戰守﹐矢石不斷﹐漢兵不能得近。呼延攸大怒﹐親自督戰﹐以大炮擊其城垛﹐打死兵無數。晉主知漢攻急﹐心中大懼﹐召眾將商議破敵之計。張騏兄弟曰﹕」臣等受國大恩﹐必須努力退賊﹐今勢已急﹐若不出戰﹐彼愈逞肆。趁今別兵未集﹐明日臣請突出殺他一陣﹐敗其前鋒﹐則賊勢自弛矣。「眾文武皆喜躍曰﹕」非將軍不能退嚇醜虜。「次日早晨﹐張騏前驅﹐張驥在後﹐引兵四萬﹐開門突出﹐分作兩路殺奔漢營而來。呼延攸正欲點兵攻城﹐不虞張騏掩至﹐聽得喊起﹐急忙綽刀上馬出敵。未經數合﹐張驥又到﹐攸子呼延舞鞭接住﹐爭柰晉之兵將拼死狠殺﹐勢不可當。呼延被張驥所殺﹐攸退不得﹐抵死力戰二將﹐靑銅大刀砍缺。正在危迫之際﹐卻得西寨王彌自到﹐催令王如﹑王邇﹑徐邈往助呼延攸攻城。兵將出寨﹐只見探馬來報﹕」被晉將張騏劫中我寨﹐殺死小將軍﹐正將垂敗﹐乞將軍速往救之。「王彌聽說﹐呼如﹑邇如飛疾進。二人趕到﹐正見騏﹑驥兄弟圍住呼延攸﹐如﹑邇慌忙衝入。張騏等抽身退走﹐徐邈適至﹐卽與呼延攸隨後追去。未及至城﹐忽見一員大將橫刀躍馬截出﹐大呼曰﹕」偸營賊子﹐王飛豹在此等你﹐可速下馬﹗「張騏戰久﹐恐不能勝﹐翻身繞城而走﹐徐邈又趕在前。騏見兩頭有兵﹐只得與彌接戰。十合之中﹐被王彌一刀砍於馬下。張驥正被王如﹑王邇趕至﹐見兄落馬﹐心知難敵﹐徑望城中走去。如﹑邇接尾追趕﹐忽見呼延攸在前﹐大叫曰﹕」賊子偸劫吾營﹐殺害吾兒﹐快來塡命﹗「驥心以爲呼延攸戰久力乏﹐向前衝去。誰知王如兄弟逼近﹐三面受敵﹐不能當抵﹐被呼延攸一刀背打落馬鞍﹐王如一刀砍下其首。晉兵四散奔潰﹐有一半走得入城﹐在外多被所殺﹐降者三千人。彌等乘勢圍城攻打。

相持旬餘﹐城中糧乏﹐帝謂眾文武曰﹕」洛陽城中因諸王自亂﹐先帝西遷之後﹐倉庫空處﹐張方逆賊又罄捲而去。自朕受命以來﹐連遭漢寇﹐今遇久困﹐糧盡兵疲﹐百姓窮極﹐餓聲滿道﹐朕不忍聞﹐將何處之﹖「王俊曰﹕」今天下無兵來援﹐恐洛陽難保﹐可遣人修整船隻﹐依周馥之言﹐漏夜出城﹐且往江南少避﹐又作道理。「帝從之﹐遣人密往預備船隻伺候。是夜﹐命曹武﹑曹誠﹑郗性保護﹐與諸大臣悄悄起發。將至門邊﹐前使偸入回報﹐言﹕」船被漢將呼延晏燒毀﹐修理不得﹐一時無辦。須從陸路而行方可。「懷帝大吒曰﹕」此天亡我也﹗可惜祖宗大業﹐到此休矣。「郗性曰﹕」聖駕已發﹐旣無船隻﹐可從旱路奔往長安﹐以就南陽王。「帝曰﹕」百官多半無馬﹐車輛又少﹐賊若以兵追之﹐悉被所擒矣﹐如何去得﹖不若回宮﹐眾卿悉力保守﹐又作道理。「於是復轉﹐懷帝與近臣等夜坐不寐﹐嘆息無已。王俊又進言曰﹕」前者苟晞表請陛下遷都倉坦﹐暫避其毒﹐陛下不從﹐今當乘此黑夜遁出﹐往彼處依之。「帝聽其言﹐欲召眾官同奔。時獨文臣庾瑉﹑王俊﹐武臣丘光﹑樓裒在側﹐丘光曰﹕」不必召眾﹐臣先察其意思﹐多不肯行﹐知彼皆欲保全妻孥﹐未必棄而卽從﹐且多則爲累。我二人護駕潛出﹐百官知之﹐明日亦皆來奔也。「瑉曰﹕」君言是也。「乃扶帝自西掖門出。行至銅駝街﹐被餓夫結夥爲盔者趁黑搶掠﹐車輦盡失。丘光﹑樓裒欲捕而殺之﹐柰看不見﹐盡被走散。帝不能行﹐乃泣而還宮﹐遣從人投奔苟晞道其事。使出﹐走至天明﹐到硤石堡﹐遇魏浚巡哨人所獲。浚乃度支大使﹐其時聚得米谷甚多﹐帥流民數百餘家﹐保據河陰﹐獲得帝從人﹐問其來歷﹐從人告以備細﹐浚甚酸愴﹐乃備糧米三千斛﹐從間道越夜送至城中﹐以給帝食。

越旬日﹐只見漢帥劉曜﹑石勒攻打三臺﹑郫城不克﹐聞知呼延攸解有糧至﹐乃掠其下縣庫藏﹐復將大兵進圍洛陽。呼延攸﹑王彌皆來拜謁﹐道及攻城之事﹐二將獻張騏﹑張驥首級﹐劉曜大喜曰﹕」吾此一來﹐誓欲親梟這賊﹐誰想已死在我將家之手矣。「攸傳漢主語﹐言﹕」二位主帥﹐今番定要齊心共克洛陽。「張賓曰﹕」前日退攻三臺者﹐爲乏糧耳﹐聖上不知﹐以吾等爲怯。今軍得食﹐明日再進﹐看吾怯也不怯﹗「正在敍話﹐忽報呼延晏會合太子﹐以姜飛爲前部﹐黃臣﹑黃命爲左右﹐呼延顥爲押後﹐引兵三萬﹐已在宣陽門外住紮。曜﹑勒見說﹐卽同一班戰將關﹑張﹑趙﹑姜﹑王﹑魏等﹐齊去參謁。劉玄明曰﹕」自洛陽被晉劫營﹐殺死呼延朗﹐退屯洛水﹐無顏歸國﹐越有年矣。前番二次攻洛﹐不得詔命﹐弗及來助。今次敕吾同來﹐望諸故舊秉心協力﹐務成大功﹐方可報二次之恨也。「眾人曰﹕」致身效命﹐乃爲將之本等耳﹗謹領鈞旨﹐但臣等以戎事奔馳﹐久失朝謁﹐伏乞容恕。「太子慰勞已畢﹐設宴賜款。席間﹐太子聰舉杯謂眾曰﹕」今洛陽之困已極﹐可將各門分把﹐莫使晉帝君臣走脫﹐以貽禍根。城破只在旬日中矣﹗「眾皆應諾﹐席散各歸營寨。次日﹐姜發﹑張賓調遣諸將﹐分屯各門﹐嚴加號令﹐把得水泄不通﹐樵蘇盡絕。張賓命四下築起土山﹐髙與城齊﹐上可容軍士百餘﹐八門共一十六座﹐揀選能射彊弓硬弩二百步者﹐立於其上﹐分付不可亂髮﹐只待晉兵上城吶喊﹐與我攻城人相持之時﹐卽便望上射去。兵士得令﹐各去打點。王彌﹑關防﹑呼延晏﹑張實﹑黃臣﹑姜飛﹑趙染﹑劉景分八門攻打﹐晉兵於城上吶喊射箭﹐被漢兵自土山上發伏﹐一齊發箭﹐就如雨點一般。晉兵果不能當﹐打死者不計其數。

王俊亟命各將遮牌木盾﹐向前蔽箭﹐射者立於背後﹐姜發又命架炮銃於土山之上擊之。晉兵不能支﹐俱走下城。王俊曰﹕」不可少退﹐退則城被打破﹐亦宜以炮對打﹐彼山上兵少﹐定然鬥我不過。「以故各傷兵士而止。庾瑉曰﹕」今彼築山攻我﹐若再增添數座﹐恐被所陷也。「王俊曰﹕」可亟造發石車﹐先破此山﹐則免其再築矣。「帝命王俊畫式監制﹐一夜而成﹐共八十乘。每山五乘﹐列於城上﹐橫安大桶﹐狀類炮筒﹐底實以硝﹐上嵌石子八个﹐大如碗者﹐又名八石機。安排齊整﹐漢兵竭力攻打﹐晉兵惟守而擊之。只見土山上伏兵箭又亂髮﹐王俊命點上藥綫﹐聲震天地﹐石到處﹐連透數人﹐土山皆被打崩。共兵二千﹐無一得活者。張賓見此計被破﹐乃令軍士掏掘地道而進。王俊巡城﹐細觀動靜﹐乃謂眾將曰﹕」漢兵無計可入﹐必是思量欲掘地道也。「傳令繞城開浚長渠深塹﹐著百姓守之﹐有水處引水灌滿。漢兵被水沖沒﹐死者無數。𨿽不得入﹐柰城中無糧可食﹐人民餓死﹐哭聲曉夜不斷。劉聰徧告諸將曰﹕」城破只在早晚﹐何必區區以詭計暗謀﹐徒損兵命﹐且又自耽日月。倘若苟晞與長安﹑幽﹑冀﹑遼﹑並合兵來救﹐可不盡棄前功﹖但只努力明打﹐城中愈怕﹐眾心慌變﹐城自破矣。「於是石勒﹑劉曜親自臨城﹐與王彌﹑呼延攸﹑姜飛五路首將﹐皆申重令﹐戒約三軍曰﹕」自今日爲始﹐軍士若不用命﹐則斬隊長﹔隊長不用命﹐則斬總旗﹔總旗不用命﹐則斬把總﹔把總不用命﹐則斬百總﹔百總不用命﹐則斬千總﹔有功者另行升賞。「軍士聞令﹐云梯亂豎﹐撞竿齊擊﹐炮銃火箭競進﹐晉兵救應不疊。城上人食少力疲﹐著箭便倒﹐抵之不住。

呼延攸首克平昌門﹐丘光﹑樓裒悉皆戰死﹐攸遂入城放火﹐以嚇諸門。守兵心慌﹐被王彌﹑徐邈又攻開廣陽門﹐城中火盛。荀藩司空與光祿大夫荀組等在城上者﹐知不能保﹐卽走出城﹐望闤轅而逃。以是人各自顧﹐多走下城。姜飛﹑黃臣遂奪宣陽門﹐劉曜大兵入西明門﹐石勒陷東明門。晉兵將亂竄﹐郗性被桃豹擒住﹐郤禮被桃虎擒住﹐曹武欲走出城﹐被孔萇極力追去﹐遂戰死﹐梟其首而轉。曹誠看見﹐趕來報仇﹐五合之內﹐又爲孔萇生擒過馬。上官巳奔入朝中﹐擁懷帝上馬﹐北宮純當先殺出﹐漢兵不能當﹐姜飛﹑黃臣急來阻截﹐懷帝等遂不能進前。北宮純翻身來救﹐黃臣揮刀戰住。上官巳不顧戰﹐保帝衝走﹐姜飛刺斜搶上﹐一槍戳死。北宮純看見﹐乃不顧帝﹐棄戰殺條血路﹐走還西涼而去。懷帝大哭回宮﹐與太子司馬詮躲入華林園中。呼延攸先殺入宮﹐問知帝在華林園﹐遂率兵尋而擒之。始安王曜至時﹐王彌已自朝中而出﹐曜遂怪之。頃間﹐呼延攸迎曜上殿﹐獻上懷帝﹐請禁殺戮。始安王喜而從之﹐下令各門晉官將早宜罷戰﹐免致混死﹐漢官將免肆殺戮﹐妄害無辜。時晉文武百官與百姓軍兵﹐三停已散其二﹐惟司馬氏諸王子孫在內者﹐被害殆盡。

附晉史臣幹寶斷曰﹕

晉之亡也﹐因內乏阿衡﹐外鮮良將﹐樹立攘權﹐任非其職耳。如苟篔之爲將﹐自以智謀足過杜預﹐審敵可槪羊祜。觀其用謀制敵﹐設計出奇﹐適亦爲良。惜乎用法嚴酷﹐殺戮慘克﹐臨流論刑﹐河水盡赤﹐人稱屠伯。殺其弟而母不能言﹐誅閻亨而眾心畢異。以此爲將而當勍敵﹐賓勤之爲謀已﹐其不敗者幾希。及兵散勢孤﹐敵壓壘門﹐逡巡無計﹐束手被擒﹐鎖項就辱﹐尙欲巧語求全﹐使羊﹑杜爲將﹐致如是乎﹖兼之國乏良平﹐朝多彊佞﹐八王內蠹﹐華夏受夷﹐𨿽武帝自臨﹐杜﹑羊禦敵﹐猶懼亂亡﹐況嚴酷逞刑之人﹐而欲望制多智之張賓﹐梟黠之石勒﹐其能得乎﹖

曜使人監守懷帝﹐將太子戮之﹐乃擁兵自入宮中﹐獲皇后羊氏﹐見其美麗﹐納之爲妃。曜下令命軍人尋訪入蜀諸將諸葛緒﹑鐘﹑鄧等墳毀之。羊後曰﹕」人死則恨散﹐何不存彼﹐表澤及骷骨之徳。「曜曰﹕」吾非不知﹐實欲伐他以報昔年滅蜀之慘耳﹗「竟令掘之。石勒見城中空虛﹐軍士乏糧﹐乃上言移兵平定許昌。曜從之﹐勒去。王彌說曜曰﹕」許昌乃曹魏建都之所﹐不可使他人居占﹐今上黨公旣去﹐當請移駕來此﹐以彈壓之。「曜不應。彌又曰﹕」洛陽天下之中﹐山河四塞﹐宮室壯麗﹐不用修營﹐都此可以發制諸侯﹐籠絡天下﹐一統之業可定也。「劉曜怪王彌不待己而先入城﹐出朝門又不迎謁﹐心甚恨﹐故拂其意﹐曰﹕」今此空城無民﹐且四面受敵﹐何能及吾平陽哉﹖「彌曰﹕」城中空虛﹐但能行仁布徳﹐百姓自集﹐周漢尙然都之﹐何慮受敵。「曜意不悅彌﹐乃請太子劉聰﹐將晉之君臣﹐並庫藏圖籍﹐同姜發﹑關﹑黃等﹐上平陽去見漢主。曜乃將宮室盡皆放火焚之。王彌曰﹕」屠沽子豈有大度哉﹖「心知與曜不合﹐乃引兵東屯項關﹐參謀劉瞰說彌曰﹕」將軍爲漢建不世之功﹐今與始安王相失﹐必難自容﹐不如東據汲兗二州﹐徐觀天下之勢﹐上可以統一四海﹐小可以三分鼎峙﹐豈非善身避害之良策也。「彌然其言﹐乃移屯汲郡以覘時勢﹐不在話下。

再說當日洛陽將陷﹐荀藩﹑荀組奉秦王司馬業奔出陽城。業年十二歲﹐乃吳王晏之孫﹐荀藩之甥也。及聞懷帝被執﹐二人復將引避入關。行至途中﹐乏食﹐使人告乞於滎陽太守李矩。矩輸給之﹐又以書與藩﹐言密縣閻鼎雄才邁眾﹐今有精卒五千﹐可與共議大事者。若君叔侄有恢復之心﹐當往就之。藩﹑組乃奉業復奔於密﹐鼎遂與藩建行臺﹐移檄遠近﹐備詞激切﹐再以表尊瑯琊王與南陽王爲盟主﹐請以閻鼎爲汝陰刺史﹐招募流散戍卒﹐又請荊州刺史周顗同扶秦王﹐共討胡寇﹐以復晉室。時太子司馬詮被害﹐其弟司馬端扮作常人﹐逃出洛陽﹐奔倉坦以投苟晞。晞亦置行臺﹐奉爲太子﹐居鄴城招集散亡將士﹐意圖興復﹐不提。

且說漢太子與諸將送晉懷帝上平陽見漢主﹐漢主大悅﹐乃釋其囚﹐賜第給廩以居之﹐加封呼延攸並眾將等爲平南﹑鎭南﹑安東﹑寧東諸將軍。自此以爲得報仇恨﹐心滿意足﹐荒於酒色﹐淫戲無度﹐因而成病﹐日加沈重。乃召太子聰﹑丞相陳元達﹑諸葛宣於﹑大夫遊光遠﹑姜發﹑關防﹑黃臣﹑呼延晏等至榻前﹐分付後事曰﹕」朕同卿等﹐難苦萬千﹐齊心戮力﹐克成此事業﹐報卻晉之仇恨﹐未能得酬卿等大功﹐相與共享富貴﹐不幸臥病沈重﹐料知難起。卿等皆是晚年老成之人﹐可念昔日舊好﹐共扶太子經理國家。晉乃世仇﹐必圖恢復﹐愼防之。一被所侮﹐難免殄類矣。「又謂劉聰曰﹕」吾見石勒﹑曹嶷皆非純臣﹐當以用心待之﹐但以張孟孫兄弟﹐吾之骨肉一同﹐不得相見囑以後事﹐死有餘憾﹐其如石郎何﹖「言訖而崩。羣臣見其不能蘇﹐皆伏地哭拜而出。次日﹐陳元達等立劉聰爲大漢皇帝﹐攺爲光興元年﹐稱號烈宗。停父喪於白虎殿﹐追謚淵爲大漢髙宗皇帝。關防年老﹐痛念劉璩故舊﹐同事至老﹐一旦先逝﹐乃長嘆曰﹕」吾祖與昭烈皇帝共事﹐義同生死﹐年壽相若﹐永訣幾希。今吾與帝年亦相若﹐恐與先人同例也。「至晚﹐果夢元海邀身共逃入羌。遂得病﹐日食漸減﹐半月而殂。漢主聰親爲掛孝﹐罷朝三日﹐追贈忠烈王﹐卽以王禮葬之。關謹痛兄之死﹐成疾﹐慟哭三晝夜﹐飲食少進﹐遂尪羸成病﹐臥牀十餘日而亡。漢主亦親臨喪﹐弔哭過哀﹐追贈忠順王﹐與防一同葬於先帝淵陵之側。二子關勇﹑關曼襲職。後人有詩贊美防﹑謹曰﹕

關氏從來忠義優﹐赤心慷慨振鴻猷。威名赫奕終三國﹐勇烈傳揚徧九州。

志遂滅仇吞典午﹐功成扶漢立炎劉。武安耿耿公孫出﹐萬古淸芳永不休。

第九十五回

石勒襲苟晞報仇

話說石勒自破洛陽﹐屯兵許昌﹐部下有甲士二十餘萬﹐雄視河北﹐又欲進攻三臺。三臺守將劉演﹐日前被勒﹑曜分圖之日﹐率兵死守﹐遣人求救於叔劉琨。琨知石勒勢盛﹐不敢發兵﹐幸得先年石勒寇��之時﹐因遼西段末杯救至﹐勒被衝散﹐走失養子季童並石老夫人家眷十餘口﹐是劉琨軍人獲得﹐送上並州。時石夫人年近八旬﹐子童年十一歲﹐劉琨以其老幼之輩﹐畱於廡下﹐因演求叔共退石勒﹐琨使參謀張儒送石夫人與季童﹐遺書一封﹐與勒講和﹐說其罷兵。儒到三臺之際﹐勒等已撤兵攻洛﹐演乃畱之。及是聞知勒將再至﹐卽使張儒預先送往許昌﹐以止石勒。勒見夫人與子﹐大喜﹐將其書拆開看云﹕

將軍發迹河朔﹐席捲兗豫﹐飲馬江淮﹐折衝漢沔﹐𨿽古名將﹐未足與擬。所以攻城而不有其人﹐掠地而不有其土﹐翕爾云合﹐復忽星散者﹐將軍豈知其然哉﹖蓋以榮辱定於得主﹐成敗決在所附。得主則爲義兵﹐附逆則爲叛兵。義兵𨿽敗而功業必成﹐叛兵幸成終歸殄滅。向者赤眉黃巾橫溢海宇﹐所以一旦卒敗者﹐正以兵出無名﹐徒爲暴亂耳﹗將軍以天挺之資﹐威震遠邇﹐能擇有徳而推崇﹐隨時望而歸戴﹐勛義堂堂﹐永享遐貴﹐不亦美乎﹖愚意以爲﹐背聰則禍除﹐向晉則福至。揣度往誨﹐翻然攺圖﹐則天下不足定﹐蟻寇不足掃﹐偉績可立樹矣﹗今相授侍中持節大將軍﹐領匈奴中總制襄陽公﹐統內外之任﹐兼華夷之號﹐顯封大鎭﹐以表殊能。將軍其宜受之。及至心實事﹐張儒面陳﹐伏希鑑納。幸甚﹗

石勒看畢﹐回書與琨曰﹕」事功殊途﹐非腐儒所知。君當逞節本朝﹐吾自夷俗﹐難爲效用。「外具名馬珍寶﹐厚待張儒﹐重賞從使﹐令歸並州﹐巽謝以絕之。乃罷攻三臺之兵。此時石夫人九十有二﹐季童年有十四歲﹐膂力亦雄。小石虎二歲﹐與之相搏﹐反復無上下。虎過凶狠﹐原系胡中人﹐性格不常﹐殘忍好殺﹐能挽五石之弓﹐喜畋獵﹐每日閒遊﹐常挾彈打死平人不顧﹐多搏死士卒。軍中具告石勒﹐勒以系石夫人所撫﹐不曾懲治。及是白與石夫人曰﹕」虎兒幼系老母嬌養﹐不知規戒。今年長大﹐無辜嗜殺﹐恐爲大害。吾欲除之﹐以爲老母鐘愛﹐忍耐至此﹐特先告知而行。「夫人曰﹕」此子力彊志剛﹐必有大用。且快牛爲犢之時﹐多能破車壞犁﹐一朝耕種用之﹐及能成邁眾之功。今當戮力中原﹐宜畱之以助徵討。「勒乃置之。及季童至而罷攻三臺﹐虎怪之﹐上言父勒曰﹕」大人欲經略天下﹐平定中原﹐何因小惠而失大計﹖兒今願領兵立取此郡﹐以顯初出之功。「勒曰﹕」他人徳吾母子﹐何忍負其大義﹖「心欲不從﹐只見季童亦向前曰﹕」劉琨𨿽存吾二人之命﹐乃以年老及幼而免也﹐實未嘗有養吾之恩。且幾番要械夫人﹐來招我父﹐是以我等作囮耳。今見攻逼三臺﹐不得已將老夫人來求退兵﹐非眞心也。昨見父兵退攻洛陽﹐又復畱於三臺。演目吾等爲俘囚。今大兄願取三臺﹐兒亦同去﹐我自有言。「石勒從之。召張賓至﹐議曰﹕」吾本欲罷兵以答劉公之義﹐今此二子皆要進取﹐特請孟孫籌之。「賓曰﹕」規小節者不能成業名。二子𨿽於仁心覺歉﹐但爲大事者亦不必拘泥也。「勒曰﹕」若然﹐斯二子名號未立﹐難以馭眾。當賜名職﹐方好行兵。吾昔至石家時﹐石公夢虎而畱我﹐今得公等相助﹐聊成功業。吾前夢虎而得胡子﹐卽賜名石虎﹔昨又夢虎而季童歸﹐此兒原是再姓﹐我今賜他名爲趙虎﹐使二虎爲左右先鋒﹐好令兵眾。「賓曰﹕」不然﹐公今以石姓馳聲南北﹐石不負公﹐宜賜姓石﹐且一家養子而分二姓﹐於理不可。待日後得成霸業﹐建號爲趙﹐復令子孫從國爲姓﹐卽可以原其本矣。「勒從之﹐乃賜季童攺姓不攺名﹐卽爲石閔﹐授行軍都尉。石虎爲行軍招討振威先鋒﹐帶領副將李悍﹑吳豫等﹐引兵五萬﹐攻打三臺。

劉演聞石虎犯郡﹐乃引兵出迎。兩陣對圓﹐石虎橫刀而出﹐劉演視虎形狀魁岸﹐𨿽似猙猛﹐欺其年幼﹐親自挺槍殺過漢陣。石虎手揮大刀對敵﹐戰不十合﹐劉演抵當不住﹐敗走入城。石虎領兵圍住。此城系成都王會兵之所﹐甚是堅固﹐攻打五日﹐不能得下。石虎怒罵守城軍士曰﹕」萬剮軍坯﹐可要常守得牢﹐若是被吾打破﹐滿城屠戮﹐寸艸不畱。「軍士以此言報知石勒﹐石勒忙引輕兵自來監助﹐以制其慘殺無辜。劉演探知石勒又至﹐料難守敵﹐是夜引親將潘良﹑郎牧﹐收拾庫藏﹐挈家小奔走廩丘而去。副將謝胥知城難守﹐欲出投降﹐懼虎殘暴﹐乃率兵徑詣石勒軍前投拜﹐勒遂住兵界上﹐使人關報石虎。石虎大怒﹐曰﹕」賊奴如此無禮﹐不向我們近處投降﹐到往遠處而去﹐是欺我耶﹗「命石閔帶吳豫入城安民﹐自與李惲詣勒營稟曰﹕」南人姦狡多詐﹐難知心腹﹐倘若其中有變﹐反爲不美﹐不若斬胥而坑其卒﹐庶無始安王坦延之咎。「勒曰﹕」我旣準其降﹐安可食言以絕歸向之心乎﹖「虎曰﹕」他們若有眞心﹐兒子圍城五日﹐到不投降﹐今見勢迫﹐直到此處路中來降﹐非本意也﹐欲圖父耳﹐但以不能得近﹐故此將計就計﹐詐降取事﹐必須殺之以絕其禍。「石勒見虎堅執己見﹐意欲罪責石虎。孔萇在旁勸之曰﹕」公子初出幹功﹐權宜從此一次﹐但斬謝胥﹐免其軍眾可也。「勒不得已﹐乃責謝胥背主不忠﹐斬首號令。石虎又將胥兵押去﹐命掘坑盡坑之。石勒亦慌上馬﹐與趙染﹑孔萇同去阻止。

石虎正在催兵掏掘﹐見勒到﹐亦忙近前﹐忽見晉軍中有一副總﹐望趙染卽便大叫曰﹕」趙大官人﹐可看四捨面﹐救我一命﹗「勒見其人叫出趙字並四捨﹐急與趙染向前去看﹐認得是郭季之子郭敬。二人連忙下馬﹐執敬之手﹐泣曰﹕」我們遣人到宅﹐請你父子﹐不曾得見﹐一向徧訪﹐並無消息。今日天教大恩人此間相會﹐又可以救數千人之命。「親自喝退掘坑軍士﹐喚石虎謂之曰﹕」吾兒旣有大志大略﹐休得挾記小忿﹐看我此大恩人分上﹐放免這殘卒。「石虎見謝胥主爲者已斬﹐兵士無預﹐乃盡釋之﹐因問父曰﹕」此何人也﹐父親若是相敬之甚﹐親自下馬執手敍泣﹖「勒曰﹕」你們年幼﹐有所不知。我姓趙﹐名勒﹐字世龍﹐蜀漢五虎將軍趙子龍之孫也。因被鄧艾襲川﹐我與汝伯等十人逃難而出﹐中途遭逐﹐身無盤纏﹐是此人父子畱我等數月﹐供給衣糧﹐送我至酒泉地方﹐以避晉人搜捕。及到地方﹐又被夔安等劫奪趕散﹐我與汲桑迷失道途﹐不見眾人﹐無處可投﹐只得轉往他家借住。又半載﹐晉差訪察過往行人﹐挨查漢臣嚴緊。是他用計﹐以車馬送我至上黨﹐流落其地。石大夫見吾非下流之相﹐收吾爲嗣﹐攺姓石氏﹐此實是吾之故恩人也。「虎乃亦向前謝敬﹐勒又指趙染﹑趙槪曰﹕」此乃吾之親兄﹐汝之伯父也。「石虎遂請眾並入三臺﹐進郭敬衣冠﹐設宴敍倫禮之序。石勒假節署敬爲上將軍﹐管轄三臺兵眾﹐令其迎父爲三臺守。敬曰﹕」父母俱亡﹐因爲兵火﹐與兄弟流離至此﹐弟亦未知何在。「勒甚傷感﹐與石虎同回許昌﹐命虎攻掠下縣﹐所向無敵。勒以爲虎可倚任﹐待以嫡親﹐令其鎭守許昌﹐與郭敬相援﹐自引大兵復還襄國。將欲起馬﹐忽細作報道﹕」今有倉坦守將苟晞﹐欲取三臺﹐占許昌﹐破洛陽﹐玆奉豫章王司馬端爲主﹐要合南陽王長安之兵﹐瑯琊王江東之旅﹐檄荀下﹑閻鼎﹑王浚﹑劉琨﹑王惇﹑李矩﹑張軌等兵﹐聲言不日將出﹐先打三臺坐洛三處。

石勒聽說﹐卽合張賓議曰「苟晞舉事﹐十有九成﹐若一出兵﹐必從此起。我今一去﹐石虎𨿽勇﹐其年幼而且忽﹐郭敬新統軍馬﹐未經大敵﹐皆非晞之對手﹐還當住此體探而行。」賓曰「先發者制人﹐後發者制於人。若待其兵少合﹐則我許鄴先罹其殃﹐到不如將兵先往襲之﹐出其不意﹐可破彼矣。可令季龍公子帶領孔萇﹑桃豹將鐵騎五千先驅﹐吾弟二人﹐領兵一萬接應﹐潛往襲彼﹐脫不能下﹐我等大兵陸續再進﹐定成功矣。」石勒曰「晞賊多姦﹐恐難卒制﹐況有汲桑之仇﹐未曾得報﹐時切在心。吾當與軍師親往伐之方可。」於是將兵分作三道﹐悄悄從間道而進﹐勿使晞知。

元來苟晞气運將衰﹐已自攺常﹐從殺汲桑退漢兵﹐又上表殺東海王﹐以爲天下無敵﹐遂驕矜苛暴﹐旁若無人﹐設有少忤者﹐卽便誅斬。嘗決囚臨淄河﹐淄水盡赤﹐慘酷不可勝言。時人呼爲屠伯。舊遼西太守閻亨﹐致仕在家﹐聞晞欲興晉室﹐亦往輔之。見其殺戮太盛﹐軍民畏懼﹐乃進諫曰「明公居於亂世﹐欲效力恢復﹐不可殘暴太過﹐當使天下之人有所歸可也。」苟晞反怒其面斥己過﹐命將亨斬之。時從事參謀明預有疾在身﹐聞知此故﹐乃扶病入見曰「閻亨所諫者﹐乃天下之公﹐亦明公之福也﹐何反殺彼﹐以失眾望﹖」晞轉怒曰「我欲殺一匹夫﹐何害於事﹖汝乃扶病來阻制我也。」預曰「明公以禮遇預﹐預故以禮自盡﹐今明公怒預﹐其如遠近之人怒明公﹐何昔先桀爲天子﹐且以驕暴而亡﹐況今公乃臣屬﹐可驕暴乎﹖乞明公且息是怒﹐思預之言爲幸。」晞使人舁預回寓所﹐竟斬閻亨。於是眾多憤怨﹐悉生異心﹐部下兵士往往逃出﹐散爲盜賊﹐見石勒兵至﹐相率投入﹐告以其情。勒暗喜曰「老姦可破必矣。」傳令催前部與諸兵速進。石虎聞此消息﹐笑曰「彼兵已無鬥志﹐何懼老賊哉﹗」分付軍士捲甲兼程而進﹐將近倉坦百餘里﹐苟晞方知。時兵將畏其殘忍﹐多托故求請出守下縣。晞點兵﹐只有老弱二萬﹐卽欲令其出城堅守要路拒敵﹐兵士懼怕﹐紛紛議曰「夏總督年老﹐只有髙督護在此﹐無人衝鋒﹐難與爲敵。除非急召各縣郡兵回﹐方可出戰。」髙淵曰「軍令已出﹐焉可違忤﹖」眾兵曰「望將軍稟明其事﹐請主帥親行﹐方有主意。」淵無柰﹐只得入告。未及進門﹐晞怒喝曰「賊寇臨境﹐令你等出阻﹐我自有計。汝爲將首﹐何敢遲誤﹖」髙淵曰「兵眾見漢兵大破洛陽﹐懼其勢盛﹐欲請主公督率大軍親出﹐始能退賊。」晞曰「非是兵怕﹐是汝欲要難我也。故違將令﹐遲誤軍情﹐挾主縱兵﹐罪不容逭﹐推出斬之﹗」卽命綁下。老將夏陽聞知﹐急入諫曰「賊人臨城﹐且自議敵﹐未宜斬將以失眾心。況淵兄髙潤有功﹐麾下積多﹐望乞恕之。」晞曰「汝以爲是伊戚故﹐不合吾殺﹐欲來阻我﹐我若翻轉臉皮﹐連你俱斬﹐可速退去。」陽曰「今當用人之際﹐徒欲自張威福﹐息棄故舊﹐以損譽望﹐何能使眾﹖」苟晞拍案大怒﹐曰「汝二人親黨勾結﹐思要排吾﹐若是畱汝﹐吾事去矣﹗」卽將夏陽驅出害之﹐並斬髙淵。兵士喧噪不服﹐晞又索爲首者斬之。眾軍一時奔散﹐無人向前聽使。晞知人不爲用﹐恐變生肘腋﹐只得下令慰諭﹐令其上城守護。副將明珠曰「趁賊初來﹐我與主公出城殺他一陣﹐若得挫其前鋒﹐卽可戰守矣。」晞曰「日已將晚﹐且自守城﹐再作計較。」

及至黃昏﹐前鋒兵到﹐只有石虎五千人馬。晞大悔曰「若知只是如此﹐依明珠之言﹐一陣可退其兵﹐是自失大計矣。」正欲整兵出衝﹐漢將張實﹑張敬又到﹐晞乃止。至夜半﹐石勒大軍至﹐下令分門把住。苟晞聞知﹐親自上城巡守﹐但是兵民稍有懈怠者﹐手自鞭之。於是相率偸墜下城拜投石勒。勒傳令各門﹐是軍賞畱﹐是民賜給米帛遣還。民皆大悅﹐盡至城下﹐呼親喚戚﹐聲徧城下。苟晞見之﹐謂明珠曰「兵不服用﹐民心已變﹐似此柰何﹖」珠曰「只有且奔他郡﹐集兵來復﹐方保家屬。」晞然之﹐暗集親信家丁﹐裝載眷仗齊整﹐往見明預曰「不聽君言﹐致有今日。如此如此﹐怎生柰何﹗」預曰「非某一人知之﹐眾人皆已久知明公有今日之禍矣﹗」晞曰「何不早言之﹖」預曰「閻亨進言而遭戮﹐吾荷宥而得生。夏陽上勸﹐身又受誅﹐再有何人敢來言者﹖」晞乃欷歔不語。預泣曰「某不幸而染小疾﹐不能共公圖賊﹐負恩深矣。宜當速往他郡﹐合兵恢復﹐吾不能從﹐以侄明珠相護而去﹐柰何柰何﹗」晞乃走出﹐回顧三復﹐垂淚乘暗引眾開南門潛走。早有百姓密又奔報張賓﹐賓亟入謂石勒曰「苟晞晉之驍將﹐智謀深遠﹐非尋常比﹐只因過酷﹐軍心離叛﹐我故得以逞威至此。今旣逃出﹐必思來復﹐不可使其過江入關﹐以存禍根﹐宜速追除﹐方免後慮。」石勒慌召石虎﹑刁膺﹑孔萇﹑桃豹分江關﹑南北二路先發﹐再遣一兵隨後接應﹐無分曉夜﹐務要追及擒獲苟晞方止。四將得令﹐如飛卽起﹐一夜馳一百五十里。次日﹐孔萇﹑桃豹追及於平鄕﹐部卒盡皆奔散。明珠獨力擋住﹐催晞疾走﹐珠被孔萇所斬。苟晞見狀﹐大哭掩面﹐盡棄家小車仗而去。桃豹將兵圍住﹐尋晞不見﹐二將又追﹐晞與相隔里許﹐馬好宜脫﹐豈期步不能進。晞乃努力加鞭﹐越如縶絆。忽然蹄蹶馬僕﹐慌忙拽起﹐默見無數冤鬼﹐披頭散髮﹐含血望面上亂噴。晞大驚﹐勒馬望側道而走﹐已被孔萇逼至。二人接戰數合﹐漢兵士多﹐一齊圍上﹐遂被所擒。萇召桃豹押其家小車仗﹐一同轉至倉坦。吳豫後兵乃住﹐俱入城中﹐送晞見勒。勒使之降﹐晞不應﹐勒命鎖之﹐一日夜不與飲食。次日﹐復召苟晞入問可否﹐晞見豫章王司馬端在側﹐因勉彊從順。石勒授晞爲司馬。越二旬日﹐晞盜廏馬逃遁﹐牧夫總兵追獲﹐擒轉見勒。勒曰「你爲兗州太守﹐再爲靑州刺史﹐又破公師藩﹐復爲鄴都牧﹐總督靑徐兗豫六郡諸軍事﹐況洛陽急而不之救﹐爲臣下而逼死東海王﹐擅據京畿密邇州郡﹐視君若無﹐殘酷違諫﹐誅戮大臣﹐虐殺士民﹐一日不殺人則心不樂﹐此何謂也﹖今國破不能效節﹐家亡不能守義﹐吾惜汝才而貸以不死﹐授職委用﹐又欲逃去﹐將安所爲﹖」晞無言可對。勒命斬首懸竿﹐暴屍於市﹐以彰殘酷之報﹐並誅其家小十餘口。後人有詩嘆曰﹕

酷吏從來失眾心﹐苟篔忍殺罹屠名。莫言殘下無陰報﹐天道昭昭放幾人。

第九十六回

石勒謀並殺王彌

話說石勒自斬苟晞之後﹐奄有許﹑鄴﹑倉坦﹑三臺﹑襄國之地﹐又有江漢﹐兵威甚盛。時漢車騎將軍王彌因先入洛陽﹐與始安王不合﹐退屯汲郡﹐亦有自霸之心。部下大將徐邈勸彌入朝弔訃﹐拜賀新君。彌叱之曰「玄明吾之同輩﹐才不及吾﹐功不及吾﹐謀弒太子和而竊位至此。吾當與石公自居此外﹐汝是何人﹐知吾事也﹖」邈不忿﹐是夜叛去。彌怪邈﹐欲追斬之。忽報石勒攻下倉坦﹐擒斬苟晞﹐中州半爲他有矣。彌見報﹐心甚惡之﹐恨力不能與爭﹐又懼勒彊謀己﹐乃以書佯賀石勒﹐就說其自霸﹐與相聲援﹐使人送至倉坦。書曰﹕

近者公獲苟篔﹐何神速也﹗彌不及多矣﹗今聞新主荒淫殘虐﹐誅殺勛舊﹐明公正當整翼中原﹐大振功業﹐彌願附翮前驅﹐共救生靈。若使以彌爲左﹐篔爲右﹐天下不足定也。願公畱意﹐幸勿以彌爲妄。

石勒得書﹐問於張賓﹐賓曰「王公位重而言卑﹐其意必有所謂。」勒曰「莫非有圖我之心﹐故謙退以驕吾乎﹖」賓曰「是欲自霸﹐妄害心而權相倚援也。」程遐曰「吾觀王公外似相親﹐而內實相忌﹐不兩容之意非無也﹐亦宜防之。」正議間﹐忽有友人自平陽來﹐言「新君繼位﹐以爲明公與車騎不去朝賀﹐好生嗔怪。」勒曰「新君比先帝何如﹖」對曰「大不相像﹐新主荒淫驕暴﹐上諫者悉被誅戮。殺大宗正呼延晏﹑呼延攸﹑侍中劉乘﹑西昌王劉銳。酒後淫殺無辜﹐不可勝紀﹐勛舊大臣多不得其死。」勒嘆曰「直如此慘酷之甚﹗吾恐一朝獲罪於朝﹐則半生辛苦﹐不夠片時﹐卽成韓彭之虛幻矣。今何胡可入覲乎﹖」張賓曰「吾等推念故舊﹐理宜入朝拜祭先帝﹐慶賀新主。眼見戮親殺戚﹐若此無仁﹐何況外人乎﹖今且只宜駐紮於外﹐毋失臣節便是。若有調用﹐則奉詔命﹐如來宣詔﹐只是莫逃。寧作翔集之鳥﹐免爲蹈湯之雞。」勒曰「若然﹐退還襄國﹐以爲根基﹐方可存紮。」張賓曰「不然﹐今在嫌疑之際﹐未可妄動﹐若一移兵北去﹐王飛豹中起﹐許﹑鄴皆爲彼資矣。弗若權守鄴城﹐先並王彌﹐又作道理。況此郡曹魏舊都﹐吾今營建﹐亦不爲弱。」勒曰「蒙軍師推愛指教﹐足見故舊。但吾祖秩在汝先公之右﹐吾今齒在軍師之次﹐實不敢當。」賓曰「福有重輕﹐不在年位之上下﹐大人天稟在吾先也。」

勒深謝之﹐謂眾官曰「今云都此自圖﹐但少賢才輔佐﹐理治百姓﹐恐似往趨東失西﹐不能固成事業﹐徒貽笑後耳﹗」郭敬曰「故人知此地有晉東萊太守趙彭否﹖此人忠諒多智﹐抱濟幹之才﹐隱居林下﹐何不遣人召之﹐以資政治。」張賓曰「吾亦大知其名﹐但不知可屈致否﹖」勒曰「試往請之﹐以觀其意。」使人去尋﹐彭乃就見。勒署其爲本郡太守。彭泣拜曰「臣昔策名晉室﹐曾食其祿而叨其榮﹐預知晉室宗廟﹐鞠爲茂艸﹐如洪波東逝﹐人不使之逆流而轉矣。在明公正當應符受命之秋﹐臣等正宜攀鱗附翼之日也。但臣乃亡國餘生﹐今復欲失節背主﹐而明公焉可用此不忠之臣哉﹖此臣寧請誅戮﹐實爲明公之所不敢之受也。若得賜臣餘年﹐苟全一介之命﹐以成區區報主之心﹐明公再造之恩﹐當銘感於易世矣﹗」勒乃見其守忠誠懇﹐與眾嘆曰「吾正欲思幹好事﹐豈可威挾此人而取暴名乎﹗」乃賜與衣冠﹐謝而遣之﹐錄其子爲從事。徐光進曰「屢見將軍旌旗所指之處﹐人民𨿽服﹐而衣冠之士靡肯攺節俯就者﹐蓋未嘗有以大義進退故也。至如此賢臣義士﹐將軍當以漢髙比擬﹐師而事之﹐使斯輩得遂四皓之志﹐表其揚之﹐所謂君臣相知﹐亦足以成將軍不世之髙名﹐何必欲其爲官﹐彊爲之臣乎﹗遣之似非敬禮﹐宜厚卹之。」勒大悅曰「先生之言﹐可謂成事之論也﹗」卽備綿帛布粟﹐以安車送彭歸宅﹐以其子趙明從軍參事。諸將稱贊石勒全臣節之道也。

王彌在汲郡﹐聞知石勒在鄴營建﹐求賢禮士﹐有不臣漢之心﹐密遣參謀劉瞰之弟劉攴﹐持書暗約靑州刺史曹嶷與共攻石勒。不期劉攴中途爲勒之遊軍所獲﹐搜出其書﹐呈送於勒﹐怒欲起兵攻彌﹐忽報﹕「有活賊陳午﹐兵犯蓬關﹐殺害百姓﹐肆掠其毒。」勒乃斬劉攴而祕之﹐暫緩徵彌﹐引兵直至蓬關去﹐而收陳午﹐張敬將前鋒。陳午逆拒三戰﹐皆大敗﹐遂被勒所圍。賊中謀士李頭﹐知石勒兵盛難敵﹐乃與陳午計議﹐說遣有膽略賊夥虞精投石勒營中請降﹐間說石勒曰「明公乃天生之神武﹐當平定海宇﹐且四海士庶仰屬﹐明望濟極於塗炭﹐今有人之忌公﹐將欲與爭許鄴﹐而公不圖﹐反來攻我曹流。我曹乃公之鄕黨也﹐得食乃止﹐非敢過望者也﹐終當奉戴歸誠﹐以爲編氓﹐今何不及早定大事﹐而亟於螻蟻﹐反用心於勞力乎﹖」勒猶豫﹐遣出計議﹐忽來報﹕「王彌叛將徐邈﹐勾引劉琨之侄劉瑞共攻王彌﹐彌與連戰數日﹐反爲劉瑞所戰敗﹐今遣使命來此求救。」石勒曰「吾已行兵至此﹐正宜掃盡亂賊﹐何暇於救彼哉﹖且吾尙欲如此﹐以斷後患。」張賓曰「不然。陳午小豎耳﹐一將制服成擒者。王彌人中之傑也﹐與吾等外親而內疏﹐明公可曾見昨日之書否﹖今天賜此機會﹐使劉瑞幸勝而令王彌以兵歸我也﹐使彼知吾已獲劉攴﹐又焉敢問吾求救乎﹖且天與不取﹐反受其咎﹐亟宜棄陳午去救王彌﹐將計而就計﹐於中圖之﹐兩全其美也﹐不必遲疑。」勒喜而從於虞精歸寨﹐令其不許擾害百姓﹐移兵望汲郡而去。途中密問張賓曰「此行計將何出﹖」賓曰「若劉瑞遁去﹐則親往相見﹐接賀之際﹐一鼓執之﹐出其之不意﹐彼必無備﹔若劉瑞不走﹐則收劉瑞﹐然後設宴請彌慶賀﹐席間擒而戮之﹐則明公保無後患矣。」勒曰「軍師之言甚美。」乃催兵疾進﹐直至汲城境內屯紮﹐截住劉瑞之後。

瑞等欲退不能﹐卽使徐邈拒定﹐王彌自引兵馬迎勒。勒使石虎出戰﹐十合之中﹐劉瑞被石虎一刀揮爲兩段﹐餘軍盡奔散﹐徐邈聽知﹐遂棄王彌而走。詰旦﹐石勒遣人送劉瑞首級並書一封﹐請王彌賀平劉瑞之喜。彌得書思不能決﹐與眾商議﹐從事張嵩曰「石勒狡悍之賊﹐張賓詭譎之徒﹐明公若往﹐倘有孫峻﹑專諸之變﹐將何以應之﹖」彌曰「彼旣遠來救我﹐焉得不從他請﹖」參謀劉瞰曰「今石公爲我破敵﹐只令我們設宴酬他﹐豈有反行之理﹖且來甚速﹐其中必有謀也﹐切不可往。弗若以書回謝﹐言容我先請上黨公謝勞﹐明日叩營拜謝﹐方敢受惠﹐則無妨也。」彌曰「彼今勢盛﹐旣有相召﹐焉可拂意﹖若以書回﹐起人疑忌﹐反致不美矣。」瞰曰「無過招飾不赴之意耳﹗」彌曰「不可﹐石公料無他意﹐且孟孫﹑文翰與吾患難相卹﹐豈非欲見共論新君之事乎﹖」乃命王如守寨﹐王邇守城﹐自帶十餘人﹐親至勒營相見。致謝禮畢﹐勒等共坐﹐談議新王聰並先帝淵﹐各各嘆息。酒至數巡﹐又言徐邈逃去之事。彌出席把盞﹐稱謝石勒。勒顧孔萇﹐萇會意﹐挨出執壺上酒﹐及彌拜揖未起﹐萇自後躍上一刀﹐砍倒於地﹐彌欲掙起﹐桃豹又至﹐遂被所斬。勒整兵嚴伍﹐令諸將將彌之首招安彌眾﹐曰「今奉漢主之詔﹐言王車騎受國重職﹐不覲新君﹐不與先帝掛孝﹐懷不臣之心﹐敕吾斬之﹐餘皆無預﹐不得妄動﹐違者以抗旨論﹐夷其三族。」兵皆不敢少動。王如見之﹐懼身遭害﹐乃帶本部五千人馬遁走﹐欲回平陽面君﹐被徐邈以兵邀阻﹐如不能敵﹐奔襄陽路而去。路上乏糧﹐遇王璃﹐結爲兄弟﹐權同落艸。王邇知之﹐亦棄城逃避。王逵與張嵩﹑劉瞰扮作平人﹐走回平陽﹐奏知漢王。

漢王聰新立﹐知勒兵彊﹐又並王彌之眾﹐其勢愈盛﹐思難加兵問罪﹐惟下詔責勒曰「王車騎國之元勛﹐有功無過﹐朕且不得而誅﹐大將軍何專罔之甚也﹗」石勒見詔﹐心稍安﹐乃使人上表遜謝﹐及將王彌約曹嶷之書與圖己之情﹐具由申明漢主﹐漢主聰亦無柰何﹐反下詔攺署石勒爲鎭東大將軍幽州郡公﹐都督幽並二州諸軍事。勒受命﹐遣前鋒將軍張敬﹑左將軍伏封﹐攻掠豫州諸近縣﹐皆下之。至臨江而還﹐屯於葛坡。降諸楚夷數處﹐晉人畏之﹐不敢徵討。

話分兩頭﹐且又說石勒﹑劉曜有事於中州﹐荀藩﹑閻鼎奉晉秦王司馬業於密縣﹐得以稍聚兵糧﹐移檄遠近。使至長安﹐南陽王司馬模見之﹐大哭曰「懷帝以爲太傅越橫暴專政﹐命吾聚兵關中﹐以防不測。今日國家遭此大變﹐吾不能救﹐死有餘愆矣﹐有何面目下見先帝諸王乎﹗」大將淳於定曰「事已往矣﹐悔亦無用﹐且國中不可一日無君﹐宜差人往密縣奉迎秦王來此﹐立以爲帝﹐然後再議恢復。」模從之。乃遣撫軍將軍王毗﹑長史劉疇南趨汝潁﹐以見藩﹑鼎。藩﹑鼎大喜﹐卽命李昕當前鋒﹐與毗等保秦王上長安建都。使人至荊州﹐召周顗輔佐。顗勸鼎南遷過江﹐以就瑯琊王。鼎不肯﹐顗亦不赴﹐遺書與荀組﹐道以關中利害﹐藩﹑組叔侄至中途皆遁往荊州﹐與顗共議。閻鼎責罵憤進。劉疇亦將糧車叛去﹐鼎怒﹐與李昕追斬劉疇﹐復取糧仗﹐遂與眾以牛車乘秦王﹐自宛趨武關而行。途中頻遇山賊﹐戰無寧日﹐士卒亡散殆盡。將次藍田﹐鼎糧之使王毗往雍州太府賈疋處告厄﹐疋乃率其大將梁緯﹑梁綜賫糧護送﹐以至長安。時有玉龜出於灞水﹐神馬鳴於咸陽﹐南陽王乃奉秦王建位。設壇告祭天地﹑宗廟﹑社稷﹐定號爲建興元年﹐稱湣帝。帝名業﹐字彥旗﹐吳王晏之子也。旣卽帝位﹐加閻鼎爲大司馬﹐總理軍事﹔賈疋爲徵西將軍﹐隨朝參贊﹔以始平太守麹持領雍州刺史﹐取京兆太守索綝爲尙書左僕射﹐梁綜爲輔國大將軍﹐梁緯爲鎭國大將軍﹐舊守長安老將糜晃爲保國大將軍﹐淳於定爲護國大將軍﹐王毗爲保駕前將軍﹐李昕爲保駕後將軍﹔以南陽王爲大司徒左丞相﹐都督關西諸軍﹐總理國政﹔以瑯琊王司馬睿爲侍中右丞相﹐都督陜東諸軍事。頒詔與睿曰﹕

朕以衝幼﹐纂承鴻緒﹐未能梟殄夷凶﹐奉迎梓宮﹐枕戈煩冤﹐肝膽抽裂。前得魏浚表﹐知王帥先三軍已據壽春﹐傳檄諸侯﹐協齊威勢﹐想已漸進將達洛陽。今涼州刺史張軌乃心王室﹐連旗千里﹐兵已到隴﹐梁州守張光亦令巴漢之兵屯於駱谷﹐驍勇雲集﹐將欲恢融六合﹐柰未有總攝﹐勿克奮舉﹐籌思主之者﹐其在王也。今拜王爲東路統制﹐維持晉室﹐宜當追蹤康光﹐以隆中興可耶。

瑯琊王司馬睿見詔﹐北向涕泣而哭。卽日具表﹐差使臣上長安賀帝﹐下令祖逖﹑周顗謹守邊關﹐嚴備江淮。晉湣帝得表﹐以爲瑯琊王有經略中原之心﹐遂移檄各處﹐集兵積糧﹐以圖恢復洛陽。有人將此消息傳上平陽﹐與北漢知道。漢主劉聰乃召諸臣議曰「晉立湣帝﹐欲圖恢復。知吾劉曜﹑石勒新下洛陽﹐尙在中州﹐恐其先事山右﹐亟宜備之。且關家﹑呼延兄弟皆喪﹐必須召回曜﹑勒﹐免被晉侮。」姜發曰「陛下所見亦是﹐彼𨿽未卽動兵﹐吾亦取回始安王等﹐別有用處。」漢主乃下詔宣召二人。石勒上表﹐以爲祖逖屯兵壽春﹐吾等未敢妄動﹐推故不赴。又以書與劉曜﹐勸其西還﹐以備晉兵。劉曜得詔﹐又見勒書﹐乃畱趙固督兵一萬鎭洛陽﹐回書與石勒﹐畱兵許鄴共援趙固﹐自率大兵五萬﹐徑回平陽﹐入朝拜賀。漢主慰勞已畢﹐乃賜坐﹐與眾議曰「朕父子並諸故舊大臣﹐用盡心力﹐歷數十年爭戰﹐方能克取洛陽﹐意欲再平幽並﹐奪取關中﹐以成一統之業。不期司馬業又立﹐反檄各鎭﹐要復晉家天下﹐倘一被其取轉﹐則我漢兵半世辛苦﹐到此又成虛話矣。諸卿有何戰守良策﹐各宜陳之。」姜發曰「晉帝初立﹐𨿽舉此意﹐兵亦未易卒合。且江東有兵﹐又只慣於舟船﹐弓馬非其所便。河西幽並各大鎭諸侯﹐各懷自霸之心﹐勤王赴難尙然趑趄﹐況調使徵戰﹐肯卽至乎﹖但雍梁﹑關中﹑秦隴尙有彊兵數十萬﹐將爲吾患﹐若使乘其初立﹐得一良將﹐帥兵徑趨長安﹐搗其巢穴﹐倘獲克取司馬模﹐則西北悉皆寧矣。」漢主曰「石勒兵雄﹐見在許鄴﹐鎭壓中州﹐不可輕調﹐以起南兵之瞰﹐王﹑關宿將﹐威能駭晉﹐又皆喪矣。朕思英雄非昔﹐何可遠出長安﹐而徼難建之功乎﹖」只見始安王劉曜大言曰「舊將𨿽然亡過數十員﹐後進英雄亦不少﹐大兵全盛﹐銳气正彊﹐何須過慮﹖臣𨿽不才﹐願提一旅之師﹐直搗長安﹐保爲復擒晉之君臣﹐以絕後患。」後人看到此處﹐以爲晉之君臣慮淺﹐庸才初立﹐卽欲頒詔恢復﹐反先惹出禍苗﹐以致長安不得安寧。有詩一首嘆曰﹕

晉室君臣智欠深﹐一枝未穩妄徵兵。詔書才出先招禍﹐釀得關中不太平。

第九十七回

劉曜一打長安城

晉湣帝建興元年﹐漢主劉聰嘉平三年﹐成主李雄建平十年﹐北漢主聞知長安再立晉帝﹐要圖恢復﹐乃先議以兵撓攘長安﹐虛其根底。當有龍驤大將軍劉曜﹐願將兵馬侵晉﹐漢主大喜﹐卽授曜爲徵西平晉大元帥﹐以姜發爲行軍謀主﹐姜飛﹑關山爲前部﹐劉景﹑關心爲中部﹐老將黃臣﹑黃命爲後部﹐率領二十員新將靳文貴等﹐引兵十萬﹐差世子劉燦爲監軍﹐刻日離平陽﹐直望長安而進﹐所過州縣﹐望風歸附。飛檄報入長安﹐南陽王聽言大驚﹐奏知湣帝﹐帝聚眾官議曰「朕今衝幼﹐蒙卿等推戴﹐立爲晉君﹐以主宗社﹐坐猶未穩﹐漢寇又至﹐事將柰何﹖」司馬模曰「臣受先帝所托﹐聚兵關西﹐已得大將淳於定﹑淳於安﹑呂毅﹑胡崧﹑陳安﹑張春﹑王因﹐又有舊將糜晃﹑雍將梁綜﹑梁緯﹐大兵數十萬﹐足可以退賊﹐陛下不必憂慮。」親將長史都尉陳安曰「今僕射索綝﹑治中鞠允﹑徵西將軍賈疋俱往各處招兵﹐趁賊未到﹐亟差使命四出﹐催其將兵分頭犄角﹐以張聲勢。可令一將把住峣關﹐漢兵𨿽有百萬﹐亦不能飛過此處。再著一兵守住藍田﹐則長安穩如泰山矣。」南陽王﹑湣帝聽言大喜﹐問於陳安曰「誰人可去把守峣關﹖」安曰「諸將要在此處操兵備戰﹐只須副將軍王因﹐帶人馬五千前去﹐將各處小隘口疊斷﹐足可守矣。」南陽王重賞王因﹐令其連夜疾發﹐把住關津。因至關﹐命采木石﹐將要處盡皆塞閉﹐只畱關上大道﹐嚴設鹿角﹐以兵大張旗幟﹐列柵守住。

漢帥劉永明引兵連旗數十里﹐坦然而進﹐將至峣關﹐探子回報﹕「關上有兵守把﹐不容我過。」劉曜聽說﹐下令住紮﹐自與姜發帶眾將乘馬去看。只見山關峭壁嶒嶙﹐走獸亦難馳越﹐隘路上旌旗布滿。曜曰「此關若是之險﹐守將如此之嚴﹐飛鳥亦不能過﹐況於兵馬乎﹖」姜發曰「且自打聽關將智勇如何﹐又作道理。若是勇夫﹐則以言激戰﹐用奇計破之﹔若是智士﹐則以詭道絆而取之。一面令人訪拿土人﹐脫有能知小徑者重加賜賞﹐使爲向導﹐或可破也。若只五日內過得此關﹐則長安可破﹐遲則救至﹐勝敗難定矣﹗」曜曰「設彼只是堅守﹐𨿽楚項再生﹐武侯復出﹐亦難卒破天險﹐五日焉能得過﹖」正議間﹐拿得土人三四个至帳。曜命賜與衣食﹐喚入安慰﹐問其備細。土人曰「昨日來此守關之將﹐乃蜀中逃難之人﹐姓王名因﹐只有五千人馬。隘路上皆是疊斷﹐虛插旌旗﹐只是險而難過耳。」發曰「有何小路可過此山否﹖」對曰「只是西邊山腰裏﹐有樵徑一條。樹木𨿽無﹐爭柰崎嶇﹐不能成路﹐僅容一人﹐峻處還要攀藤附石﹐拄杖而行﹐一日工夫方到關後。」姜發聽了大喜﹐乃將土人拘養軍中﹐與曜密議曰「大王有所不知﹐此王因乃王密之子﹐他父隨吾先君沓中屯田﹐職掌書記。此子與吾弟同年﹐曾結拜爲兄弟﹐乃益州忠臣王累之孫也。只須吾弟一人前去說之﹐彼必投降﹐不用動刀兵也。」始安王聽言大喜﹐曰「若得成此大功﹐當奏請軍師爲右相矣。」發令姜飛扮作逃難客人而去。關心進曰「人難逆料﹐未知其人心腹何如。倘其中有爲晉副貳在內﹐連存義恐被所算。某兄弟二人﹐願請半夜起身﹐從小路越嶺而上﹐伏於關後﹐倘有不從﹐卽便殺下﹐擒住王因﹐可得峣關矣。」始安王曰「倘守將以兵把住要路﹐山徑險窄﹐進退兩難﹐豈不有誤﹖」關山曰「彼道關上只有五千人馬﹐某只須精勇百人﹐悄悄隨後而進﹐管取成功。」於是與土人雞鳴而起﹐覓路去了。

天未明﹐姜飛裝作客人﹐單馬偸到關下﹐叫曰「某是關中人﹐經商在外﹐因漢寇騷擾﹐逃回鄕土﹐伏乞救我。」守關人報知王因﹐因令兵士看明﹕「若是一个孤客﹐放他入來見我﹐務要搜檢明白。」兵士叫上驗過﹐帶見王因。姜飛故意伏地﹐因令擡頭﹐恍惚認得面善﹐又見飛身材凜凜﹐狀貌堂堂﹐不像客商模樣﹐乃叫兵出守關﹐親自下座來問曰「汝非商人﹐吾似相識汝者。」飛曰「兄長今日威風赫赫﹐忘卻向日之情也。」王因連忙扶起﹐曰「公子今從何來﹖早不通報姓名﹐使弟得此重罪。」飛曰「須盡去近侍告知。」因曰「此數輩乃吾腹心親故﹐言亦無妨。」卽亦皆使出外。因乃再拜伏罪曰「兄長一向都在何方﹖前者趙廞作亂﹐聞二位公子在彼助他﹐小弟尋來相勸﹐不想二位復從髙蹈﹐我心甚喜。及後李特謀殺趙廞﹐蜀中大亂﹐我乃避出關中﹐後從張光刺史奉詔攻長安﹐敗績﹐乃就居長安。今爲副軍將軍﹐來此拒守漢寇﹐不期得見兄長﹐是乃天日復明﹐三生大幸﹐富貴卽在此起矣。吾當奏請築壇拜將﹐以取封侯也。」飛曰「弟言差矣﹗吾乃晉之仇敵﹐漢臣入晉﹐何言富貴在邇﹖吾有一言勸弟﹐弟之富貴﹐當勝此萬萬矣。今平陽漢主﹐乃後主之孫劉聰﹐先漢主乃劉璩也。弟父子在蜀﹐曾食漢祿﹐爲主簿書記﹐與吾父同受武侯付托﹐各宜盡忠輔漢。不想後主暗弱﹐黃皓專政﹐致失漢業。劉王子起兵復業﹐今我官封西平侯﹐令與關山爲前部﹐領兵來攻長安。因爲賢弟以兵守此險隘﹐不能前進﹐故冒死來見故人﹐賢弟肯念八拜之交否乎﹖」王因曰「兄欲何如﹖況我亦受人之托﹐豈可背主求榮乎﹖」姜飛曰「鷗鳥戀戀﹐不忘其情﹐以爲曾爲之主也。今吾等輔漢﹐是懷徳而事故主﹐汝之向晉﹐是棄恩而事仇敵﹐大丈夫豈不明此去就乎﹖且今晉之气運﹐東西瓜分﹐南北竊斷﹐焉能復振以匡前業乎﹖」王因被姜飛道了一徧﹐無言可答﹐低頭半晌﹐乃問飛曰「兄欲使弟何如﹖」飛曰「賢弟若肯念取故交﹐同歸舊主﹐出入一家﹐方見死生骨肉之契。如其不從﹐就此縛吾至長安請功﹐以取富貴。吾則不敢下關﹐再見劉皇孫矣﹗」因曰「是何言也﹖弟何有不從兄諭之理乎﹖但恐後人唾罵耳﹗請兄下關﹐明日親來攻打﹐小弟引兵出戰﹐兄可詐敗﹐待我從來追趕﹐令一將把吾截住﹐殺上關來﹐以掩吾相通之失﹐卽過峣關矣。」飛聽之﹐遂復下關。

關上小兵曰「適此客人欲過關避難﹐今何又出關外﹐莫非漢寇與將軍有故﹐來此作姦細者﹖我等當與方旗總言之﹐以防王因之變。」方璧乃入見王因曰「適此逃難之人﹐先前怕不放他入關﹐今何見了將軍﹐又復下去﹐將軍莫非有私乎﹖今晉朝被胡漢窘辱甚矣﹐乞將軍憐之。」因曰「汝等何多疑也﹖明日若有兵來﹐我當率兵下關﹐殺與你眾人看著﹐以見我之忠心。」方璧退去﹐與眾曰「王因必有所私﹐吾當在關防之。」眾曰「本管之言甚善。」議定而散。次日辰牌﹐姜飛引兵三千打關﹐劉曜親引精卒五千﹐準備上山。黃臣﹑黃命引兵一萬﹐伏於中路﹐候截王因。因見飛到﹐召方璧一同引兵下關退敵。璧曰「未可﹗將軍分兵一半﹐先衝下去對敵﹐戰到中間﹐吾卻再殺下來助你﹐方可敗賊。否則漢將勇者多﹐且只緊守﹐待其自退。」因曰「不然。我等下去殺他一陣﹐以試彊弱何如﹐若其果彊﹐收兵上關緊守未遲。」乃命軍士拴束﹐盡數殺下。方璧不肯﹐畱兵二千在後﹐密謂兵等曰「王因此去﹐好歹不上關矣﹐我眾不可妄動﹐只是仍舊把住爲上。」於是閉上關門﹐放下鹿角。王因下關﹐列開陣勢。飛恐關上人認得﹐使靳文貴出馬。二人惡戰上三十餘合﹐文貴佯敗﹐跑馬而走﹐王因挺戟追趕﹐漢兵望風逃竄。不上三四里﹐兩邊炮聲震起﹐兩枝精兵殺出﹐把王因截住。劉曜聽得炮響﹐知是計中﹐卽便引兵殺上關去。關上擂木炮石拋下﹐不能少上。兩邊相持過午﹐只見關山﹑關心已到關後﹐聽得守兵吶喊鬥戰﹐後面無人守把﹐二將乃當先攀葛而下﹐勇士百人﹐魚貫競墜﹐密自關內殺出﹐一劍砍死方璧﹐兵皆奔散﹐望關中而走﹐劉永明遂得上關。

敗兵至長安報知消息﹐南陽王大驚曰「失了峣關﹐賊兵已入平地﹐何以禦之﹖」陳安曰「峣關𨿽失﹐藍田還可以守。急命振武將軍淳於定﹑鎭威將軍呂毅﹐以老將糜晃統之﹐去把此要﹐漢寇尙可阻遏也。」南陽王急召三將﹐引兵五萬﹐徑往藍田關守把。晃至﹐紮寨才畢﹐漢兵前鋒已到﹐知晉有備﹐乃住軍布陣索戰。糜晃亦點兵整伍以待。只見漢陣中劉永明出馬打話﹐頭戴金盔﹐身披金鎖甲﹐騎紫驑馬﹐捧靑銅鞭﹐左有關山﹐右有姜飛﹐兩邊黃臣﹑黃命﹑關河﹑關心﹐一班擺列。糜晃亦與淳於定﹑呂毅﹑王毗﹑李昕﹑閻升等出陣﹐遙謂劉曜曰「汝等三番寇我洛陽﹐擾我百姓﹐念汝是漢世苗裔﹐不行合兵剿汝﹐我主之恩大矣。汝等賊心無厭﹐又來犯我長安﹐將謂我兵無剿賊之能也﹖好好退去﹐可免誅戮﹐若遲時刻﹐雍梁﹑幽並大兵俱至﹐片甲不畱。」關心聽言﹐蠶眉倒豎﹐手輪大刀殺出﹐淳於定亦舞剛刀接住。兩匹馬一來一往﹐兩把刀一上一下﹐直殺得眼中火出﹐口裏煙生﹐前後約有四十餘合。淳於定刀法將亂﹐呂毅﹑王毗看見﹐一齊衝出助戰。關河向前敵住呂毅﹐王毗一馬徑前﹐夾攻關心。姜飛見關家兄弟俱出﹐乃挺槍殺過晉陣﹐閻升舞叉接戰。關山見眾戰亂﹐亦揮大刀掠陣而進﹐糜晃﹑李昕出敵。晉漢諸將混戰於藍關之下﹐直殺得滚滚紅塵連四野﹐騰騰殺气起千尋。約有二三个時辰﹐錯雜亂竄﹐不分合數。王毗之弟王畋欲來夾攻姜飛﹐被飛奮怒逼進﹐大喝一聲﹐生擒過馬。呂毅棄關河來奪﹐被河隨後趕上﹐一刀砍於馬下。淳於定知敵不住﹐脫身而走。關河拍馬攔住﹐定慌輪刀接戰﹐又遇關心並至﹐亦被所斬。糜晃撐持不住﹐退入關中閉守。王毗﹑李昕與漢將戰至日晚﹐被眾逼緊﹐慌至關下叫門﹐晃才開關﹐關河﹑呼延勝﹑姜飛三將﹐與王毗一混﹐俱衝進關。糜晃﹑昕﹑毗遂棄藍田﹐奔回長安而去。

漢將見日晚﹐亦不追趕﹐將兵紮下。只見劉曜﹑姜發大兵俱至﹐設宴慶賞諸將。曜曰「今我兵一戰而得峣關﹐再戰而下藍田﹐兵威已振﹐晉人落膽矣﹗明早急追糜晃﹐莫使入城﹐則長安易破也。」次日﹐關﹑姜等整兵追趕﹐糜等不敢逆戰﹐迆邐而走﹐漢將趲程而進。看看將及﹐王毗﹑李昕曰「賊追至近﹐長安還遠﹐若不死戰﹐悉被所擄矣。」乃回馬紮住。關河等到﹐兩家混戰﹐晉將力弱﹐將及垂敗。正在危迫之際﹐卻得西涼救兵趕到﹐大將北宮純橫斧躍馬敵住漢將。姜發見救兵大至﹐恐眾有失﹐乃命鳴金收兵。北宮純見其罷兵﹐遂保糜晃等夤夜奔入長安。劉曜等住紮一夜﹐次日將兵分作二路﹐進攻長安。糜晃進城﹐次早入朝見帝。帝曰「卿等出守藍關﹐何又回至此﹖」晃曰「臣到彼處﹐立腳才定﹐守紮未備﹐漢兵卽到﹐攻打甚緊。臣恐被破﹐與眾出敵﹐誰知漢將猛勇﹐生擒王畋﹐復斬呂毅﹐兵勢遂敗。淳於定﹑閻升皆被所殺。臣與王毗死拒藍關﹐當不得四面攻擊﹐關破被逐﹐險遭賊手。卻喜西涼兵至﹐北宮純努力向前﹐救得老命﹐逃來見聖。」南陽王聽奏﹐頓足大驚曰「似此賊勢猖獗﹐焉能退敵﹖」晃曰「且宣北宮純上殿﹐與眾將共議退敵之策﹐免使胡寇臨城﹐以駭都民。」南陽王善之。帝乃降詔﹐宣北宮純等上殿。純朝拜訖﹐帝問曰「卿等勤勞遠來救援﹐忠可尙矣。今賊如此之猖﹐卿有何策可退﹖」北宮純曰「賊勢已振﹐一時難退﹐趁今未到﹐降詔四出徵兵﹐以爲外援﹐臣等謹守城池﹐以爲內固﹐然後看緊慢而行方可。若欲倉徨出戰﹐恐未易勝也。」陳安曰「此謀極當﹐速宜發使。臣等點兵守住﹐賊兵遠來﹐糧必不繼﹐延挨月日﹐自可破退也。」正說未了﹐一片炮聲震動霄漢﹐劉曜將兵已到﹐把城圍住。未知晉主與南陽王如何對敵﹐後人有詩嘆曰﹕

漢兵數萬寇長安﹐關一戰破藍田。堂堂大國遭胡擄﹐須信榮枯總在天。

第九十八回

索綝會兵破劉曜

晉湣帝被漢兵連破二處關隘﹐知難退敵﹐乃從北宮純﹑陳安之議﹐下詔徵兵。使命才出﹐劉曜兵馬已到﹐分四門將城困住﹐每日攻打。陳安等守戰亦嚴﹐一連相持半月有餘﹐不能得下。漢兵恃驕懈怠﹐攻城之兵多不披甲﹐隊伍不整。陳安在城上見其行徑﹐乃告稟南陽王曰「漢兵見我不出﹐懈怠極矣。柰彼安營四處﹐難以盡破﹐不然可以出兵劫寨﹐勝彼必矣。」南陽王曰「卿旣有此奇略﹐巴不得彼兵各立﹐但能劫中二寨﹐擒斬魁渠﹐則皆走矣。縱彼趕來救護﹐我等自可收兵入城﹐何足疑懼﹖」陳安信之﹐乃與北宮純商議﹐打點齊整。挨至二更以後﹐漢營燈火盡滅﹐北宮純曰「此乃漢賊尋敗也。」遂開城門﹐悄悄而出。北宮純與同八健將﹐直取前鋒關山﹑姜飛之寨﹔陳安﹑王毗﹑李昕﹑梁綜打劉曜之寨﹔糜晃將兵五千候門﹐以放出入。兩軍偸近漢營﹐一齊吶喊殺入。劉曜乃是好酒之人﹐與劉燦盡飲而臥。劉景見有兵到﹐急忙披掛﹐叫醒曜﹑燦。二人掙起披甲﹐陳安等已衝入﹐漢兵士倉卒而斗﹐大半無盔無鎧﹐被晉兵殺得交橫亂倒﹐且又自相混殺﹐血濺地濕。劉曜﹑劉燦𨿽勇﹐奮力交戰﹐柰是醉心餓腹﹐眼目朦朧﹐弗能斬將﹐只是混戰。姜飛﹑關山﹑呼延勝等亦被北宮純劫入大寨﹐不能來救。喜得八將抵敵關﹑姜不過﹐只有北宮純一人英勇﹐止折兵士。劉燦﹑劉景戰久﹐被陳安﹑張春二人勇而善戰﹐抵敵不疊﹐卻得關河﹑靳文貴趕來救應﹐暗中撞遇陳安。安挾雙戟衝戰﹐思刺關河﹐柰乎晉運不振﹐陳安被關河一刀砍破馬頭。陳安落地﹐乘暗步行而走。北宮純在西寨廝戰﹐又被南門黃臣﹑黃命殺至。北宮純料難盡勝﹐乃抽兵望城中殺轉﹐正見陳安走至﹐純命取馬與騎﹐復至東寨﹐約合張春﹑王籵﹑王毗﹑李昕等﹐皆退入城。劉曜知西寨亦被所劫﹐兩邊計點人馬﹐共折萬餘。曜怒甚﹐卽揮軍兵將城圍住﹐日夜攻打﹐不許歇息。城中人挑磚運石﹐老幼尋覓﹐不勝其苦。

將又半月﹐百姓不得樵蘇﹐柴米漸艱﹐怨聲鼎沸。陳安又與北宮純議曰「今賊攻城月餘﹐外援不至﹐內民生怨﹐還當出城殺他一陣﹐倘獲退賊﹐夫可諒也。」於是晉眾分門突出﹐意欲大殺一陣﹐反被漢將呼延勝砍死王毗﹐關心立斬李昕﹐姜飛刺中大將淳於安肩膀﹐陳安等敗走入城﹐自此再不敢出﹐只望幽並雍梁救援﹐並不見一處兵至。將至兩个月日﹐城中困極﹐餓死滿道﹐僕屍枕藉﹐肉被竊食﹐白骨盈途。漢兵亦死三停之一。王因入稟始安王曜曰「長安城垣堅固﹐非比別郡。今圍六十餘日﹐人民餓死將半﹐我軍亦損什三。且糜晃老練慮遠﹐北宮純勇而從諫﹐陳安多智善戰﹐張春亦有謀略﹐協心守禦﹐實有餘力﹐一時難下。大王久頓堅城之下﹐倘有救至。則我反受其咎矣。臣請往說南陽王﹐使其出降﹐以救一城百姓之命﹐王意以爲可乎﹖」劉曜曰「我固願之﹐未知晉肯從否﹖」因曰「試行之﹐看其何如﹐又作道理。」曜使之去。王因至城下叫門﹐陳安放入﹐問曰「吾舉汝出守峣關﹐欲你幹功得授重職﹐爲何通寇﹐致失要隘﹖今來何干﹖」因曰「同將軍至南陽王處﹐有話相稟。」安曰「我要守護城池﹐且送你到南陽王去見﹐我再來相會。」乃著軍人伴去。因至王府參見﹐南陽王曰「卿自峣關失守﹐一向在於何處﹖」王因曰「小臣不才﹐被漢將關山﹑關心直越西山無人之徑﹐致失峣關﹐有負大王重托。及二關獲臣將斬﹐有故主姜飛認得﹐免吾之死﹐收於部下。臣今逆見城中百姓餓死﹐三軍厄極﹐特來見大王耳﹗」王曰「汝來見我﹐將有何議﹖」因曰「欲勸大王出見漢將﹐與之講和罷兵﹐以救一城軍民之命。𨿽云臣之魍魎﹐實亦大王陰徳。不然﹐一旦被其攻破﹐玉石難分﹐悉皆齏粉矣。」王曰「詔書四出﹐不久救至。汝是孤之舊人﹐何得輒便使孤屈膝夷虜耶﹗」因曰「大王有所不知﹐奉詔之使離城未遠﹐悉被漢兵所獲﹐故此彼將城門緊困﹐阻吾使命再出耳﹐那得有兵來救﹖」南陽王太息曰「此天不祚晉﹐致誤大事也﹗汝且出去﹐待吾商議回話。」因曰「臣實不敢干冒﹐但大王恕臣死罪而采之﹐幸甚﹗」乃謝而退出。

南陽王先召眾文臣至﹐以因言告之﹐眾曰「王因𨿽是爲漢作說﹐亦甚有理﹐今城中困極﹐百姓更肉而食﹑易骨而炊﹐焉能保其無變乎﹖若使一旦開門納寇﹐反爲不美。」王因有親友張瓊見爲祕書丞﹐亦乘便說南陽王曰「昔日我兵入川﹐漢後主聽譙周之言﹐出降鄧士載﹐願保無害百姓﹐故今子孫又能中興以成事業。大王宜當仿彼﹐再圖恢復﹐勿使變生肘腋﹐禍起蕭墻﹐徒致後悔。」南陽王曰「言𨿽有理﹐但吾負重罪於先帝耳﹗」瓊又曰「事有經權﹐勢有常變﹐今我晉數當陽九﹐大王一人恐不能獨撐﹐臣故勸王便宜行事﹐卹軍民之命﹐以貽惠澤﹐爲日後之用。」南陽王不能主意﹐復喚陳安問之﹐安曰「大王立見何如﹖」王曰「欲待斬因不從﹐只恐軍民心變﹐城不能守﹐徒爲所擄﹔欲待從彼﹐又恐挫損大國威名﹐玷辱祖廟﹐徒遺後笑。」陳安曰「吾觀眾官之心﹐畏漢者多﹐𨿽欲相與持守﹐恐無鬥志。王旣言此﹐不若將計就計﹐先遣王因出去回話﹐言城中饑餓已極﹐百姓難以存活﹐今聽所勸﹐情願出降﹐但乞不要殺戮﹐令其解圍入寨﹐少寬收拾。若是劉曜聽允寬圍﹐一面收整兵馬庫藏﹐一面先送降書﹐以安其心。然後我與閻鼎﹑胡崧﹑糜晃保護帝駕與大王家眷﹐張春﹑梁綜﹑王毗保護車仗﹐漏夜逃至上邽﹐以就糧食。再下詔命與賈疋﹑索綝﹐整合兵馬﹐復取長安﹐此爲上策﹐否則必有內變。宜使張瓊先去﹐不可挫過機括。」南陽王曰「此計似妙﹐但恐賊人嗔怪﹐遣兵追襲﹐兩頭俱失。依吾之見﹐待孤同張瓊親詣賊營﹐卿等盡忠義保駕出奔﹐共圖恢復﹐方保無追襲之虞也。」陳安曰「大王乃一國之主﹐主者去﹐臣等焉捨﹖」王曰「孤今年老無能﹐以世子家眷托卿與胡崧﹑張春三人﹐倘能復取長安﹐再安宗廟﹐孤死九原亦瞑目矣﹐不必相念。」乃入內與諸妃嬪兒女泣別﹐齊整辭拜湣帝﹐遺書索綝﹑賈疋﹐托以後事﹐同張瓊引親隨數十人﹐持降書圖冊﹐出城詣營投降。王因候報﹐劉曜大喜﹐親自下帳迎接﹐待以上賓之禮﹐設宴厚款﹐以釣晉臣。

是夜﹐陳安﹑胡崧﹑張春保護南陽王子司馬保並家眷﹑庫藏在前﹐閻鼎﹑梁綜﹑王毗﹑北宮純等保湣帝在後﹐畱老將糜晃守城﹐悄悄開門奔往上邽而去。漢將呼延勝得知﹐引部五千追去﹐喝曰「汝等欲逃何往的﹖」其兵答曰「我乃西涼救駕兵馬﹐今南陽王與皇帝欲降汝國﹐我等不忿﹐逃回原鎭去的。」勝曰「旣是西涼兵馬﹐爲何夜走﹖」只見北宮純斷後﹐揮斧出曰「保駕無功﹐吾故夜行﹐汝可認得果是北宮守善乎﹖我今善去﹐汝若要阻﹐有戰而已﹐和你並个死活﹐以表英雄。」卽便連聲催戰。勝知南陽王已投大寨﹐乃叱曰「汝等旣無他意﹐回鎭者吾不逼你。」乃亦回兵。陳安與閻鼎等不曾約會﹐聞得有漢兵追趕﹐各自逃奔。陳安﹑胡崧與司馬保走上邽﹐閻鼎與梁綜負帝又往雍州﹐北宮純率兵在後﹐知其分作二處﹐乃自回西涼而去。次早﹐人報劉曜﹐言城中百姓兵士劫取晉帝﹐俱已逃去。劉曜召南陽王問曰「汝旣言降﹐何又使湣帝別走﹖」對曰「吾意願降﹐以救數百萬之命﹐實本心也。吾君年幼﹐恐將軍加害﹐棄國避去﹐慮害及耳。將軍欲得長安﹐所患吾爲之首﹐今吾在此﹐長安以下﹐其他何足道哉﹖」曜信之﹐乃一同入城﹐安撫百姓﹐賜南陽王舊祿﹐使歸原府。曜見民逃去﹐所存不過什三﹐倉庫盡空﹐糜晃所將殘兵不上萬餘﹐心甚惆悵。忽有禁軍頭何欽﹐嗔恨南陽王建立新君﹐不賜職品﹐乃把陳安﹑胡崧與南陽王將計就計之言﹐報知劉曜。曜大怒曰「我只道司馬模眞心降我﹐元來是設餌鉤魚之意。」乃命劉燦捉至﹐問曰「汝欲賺我入此空城﹐召兵困我﹐思作內應也﹖」模曰「焉有此心﹖」曜曰「不然何使陳安保帝逃去﹖」模曰「是陳安﹑北宮純背地逃去﹐吾實不知也。」曜曰「汝與陳安謀定而後來﹐尙敢推托﹗」乃令殺之﹐並誅其隨行親人﹐具捷報並南陽首級﹐往平陽獻功。漢主劉聰見報破長安﹐已獲司馬模﹐心中大悅曰「得取關中﹐使吾又去一憂矣﹗」乃賫敕加曜爲中山王﹐兼雍州大總管﹐鎭守長安。隨軍將士各加封賞﹐不在話下。

且又道南陽王世子司馬保逃至上邽﹐尙有精兵五萬﹐使人上長安探聽消息﹐知父親被害﹐乃自稱大司馬﹐進鎭秦州﹐承制封署隴右氐羌渠首爲郡牧。各酋喜悅﹐附者甚眾﹐兵威漸振﹐乃上表至雍州奏帝﹐傳檄雍梁﹑安定﹑馮翊等處﹐於是安定護國將軍鞠允募得大將華勍﹑韓豹﹐有兵二萬﹔雍州刺史又新添大將魯充﹑魯元﹐與閻鼎輔駕行臺﹐有新舊兵四萬﹔僕射索綝亦募得大將焦嵩﹑宋始﹑竺恢﹐精兵二萬﹔徵西將軍賈疋﹐新募得宋哲﹑胡忠並舊將梁緯﹐有兵二萬。索綝見詔﹐先赴雍州面君﹐慟哭甚哀﹐卽日又發檄文﹐召集諸路﹐俱到雍州帝前立盟﹐眾皆應命﹐綝乃以鞠允大將韓豹爲先鋒。

謹按﹕韓豹字徳威﹐西涼州人氏﹐乃三國時韓遂之曾孫也。幼多勇力﹐長善騎射﹐有萬人之敵。爲人倜儻慷慨﹐輕財重義﹐不喜阿附﹐故鄕郡無肯薦舉者。豹亦矯矯不幹仕進﹐打獵爲生涯﹐山林爲居止。人𨿽少與相合﹐背後亦皆重之。鞠允聞其勇﹐以百金爲幣﹐親往聘其復晉﹐豹不受聘金﹐忻然應命﹐至是索綝選爲先鋒。當日韓豹領職﹐願效死力﹐湣帝大喜﹐卽授索綝爲大總制﹐鞠允爲副都統﹐閻鼎爲監察使﹐麹持爲糧料使﹐魯充﹑梁緯爲前部左右副將﹐華勍﹑胡忠爲救應使﹐梁綜﹑宋哲﹑焦嵩﹑宋始爲掠陣﹐竺恢﹑王毗監運大將軍﹐陳安參理軍務﹐胡崧爲後軍都護﹐共有大兵一十二萬﹐刻日進取長安﹐以報南陽王之仇。

探事細作報入長安﹐劉曜見說晉兵四集﹐乃聚眾將商議其事。姜發曰「古云兵以義興﹐以順應者勝。今人心尙思晉室﹐彼見洛陽被吾所破﹐懷帝受擒﹐公卿含辱﹐長安又破﹐湣帝遁走﹐南陽王遭戮﹐人心怒我深矣。眾怒者爲之憤兵﹐憤則效命﹐一可當百。今我據此空城﹐白骨滿地﹐黔首皆逃﹐亦無利益。且今人心不順﹐救兵遠隔﹐糧艸欠敷。不若退回平陽﹐再行大舉﹐盡平秦雍﹐方可久守。」曜曰「存忠之言極善﹐但因未見的實﹐一旦棄此成功﹐恐被外人笑耳。吾有一策﹐今命王侄大將軍劉燦督兵五萬﹐出屯新丰﹐一則以拒西兵﹐二則以備退路。吾與先鋒存義﹑繼安督兵三萬﹐出據黃丘﹐阻彼來路﹐與之一戰﹐看其彊弱﹐然後班師未遲。」於是姜發﹑關心﹑劉景﹑靳文貴等鎭守長安﹐中山王曜移屯黃丘。不三日﹐只見韓豹與魯充﹑梁緯引兵三萬當先﹐華勍﹑胡忠引兵二萬在後﹐共兵五萬﹐徑望長安而進。行至黃丘﹐探得漢兵阻路﹐乃卽向前索戰。

漢帥劉曜恐其攻逼﹐引兵出拒﹐兩陣對圓。姜飛出馬問曰「汝是何處兵馬﹐來此則甚﹖」豹曰「我乃大晉先鋒將軍韓徳威也。奉晉帝旨﹐從雍州至此來擒汝等﹐責問害南陽王之罪。好好退去﹐送還南陽王﹐歸我長安﹐以奉晉祀﹐萬事皆休。少若遲延﹐先殄此處之兵﹐後剪平陽之僭﹐宗祀俱休﹐悔之晚矣﹗」曜曰「吾儕自幼行兵﹐縱橫河朔﹐出入中原﹐取山西﹐奪河南﹐破許洛﹐掃長安﹐摧晉兵將如燎鴻毛﹐豈放汝等無名匹夫在吾眼內﹐敢此魍魎胡言﹗」豹曰「休得妄誇﹐敢對敵放馬出來﹗」劉曜聽言大怒﹐揮鞭直取韓豹﹐豹亦輪刀架住﹐二人約馬而戰﹐一个初出蓬茅﹐顯新進之英勇﹔一个久經鋒敵﹐逞平日之威風。兩下裏刀鞭交擊﹐半點無容﹐一連斗上六十餘合﹐不分勝敗﹐三軍爭看﹐無不喝彩。梁緯謂魯充曰「韓徳威﹑劉曜眞乃勍敵﹐一時未能卒有髙下。我今趁此一齊並上﹐可擒曜賊﹐擒曜則連洛陽可並復矣。」於是充﹑緯雙馬飛出。未至戰場﹐關山﹑關河看見﹐兩把大刀渾如一對煞神﹐跑馬砍至。六員將各自奮對﹐混作一團﹐攪得塵沙滚滚﹐但聽刀聲﹐不辧形影。魯充將次抵敵關河不住﹐卻好華勍﹑胡忠趕到﹐雙並關河。呼延勝﹑姜飛才出相助﹐魯元﹑宋始集兵衝至﹐姜飛憤怒﹐一槍戳死魯元。呼延勝逼進﹐宋始﹑焦嵩難敵﹐撇戰望空處殺去。飛﹑勝不追﹐二人徑前來助關河﹐華勍﹑胡忠急忙回敵。戰方數合﹐賈疋﹑梁綜﹑宋哲﹑胡崧引大兵來到﹐喊聲震動山嶽。漢將死戰﹐迎敵不及﹐又被陳安殺入陣中﹐以此上漢兵爲彼衝斷﹐立腳不住﹐一齊退動。麹持﹑閻鼎催兵一湧而進﹐漢兵四下不顧﹐只得棄了黃丘﹐走回長安。

姜發等接入﹐問曰「晉兵彊弱如何﹖大王愴惶返旆﹐莫非戰鋒少挫乎﹖」曜曰「兵驕者敗﹐吾以兩戰卽逐湣帝西走﹐遂下長安﹐昨就忽彼。不期前部一將叫名韓豹﹐與吾對住﹐是亦就敵百合﹐尙無髙下。又被後軍華勍﹑胡忠衝至﹐關﹑姜諸將齊出﹐晉魯充﹑梁緯亦進。正在混戰﹐梁綜﹑賈疋﹑焦嵩﹑胡崧﹑陳安﹑宋哲等紛紛競入﹐衝斷吾軍﹐是以敗陣而轉。黃丘已失﹐將必到此﹐存忠如何退敵﹖」發曰「索綝爲主﹐甚有智識﹔陳安狡賊﹐亦多謀略﹔韓豹﹑胡忠﹑華勍﹑胡崧皆稱勇將。旣勝一陣﹐兵勢已振﹐別兵亦將來集﹐倘幽﹑涼﹑冀﹑並俱至﹐又難支矣。況彼兵外多錢糧﹐我等內無蓄積﹐不如趁其未到﹐棄此而去﹐再作道理。」曜猶豫而答曰「劉燦﹑黃良卿嚴兵在外﹐還當使人約其來此﹐裏應外合殺他一陣﹐退此小賊未定。」發曰「晉兵此來﹐必有兵馬兩頭防備﹐吾觀卦中凶吉﹐此回長安不能持守﹐且戰勝之事﹐彼彊我弱﹐勿得迷誤。」正勸未了﹐報馬馳至﹐入告劉曜曰「劉王子屯兵新丰﹐被索綝﹑麹持用計差一姦細﹐誑言黃丘劉總帥被晉兵一夜圍住﹐特著小人來此﹐請將軍等去救﹐裏應外合﹐共破敵人。劉王子不知是假﹐親自將兵一半﹐來救黃丘﹐半路中被晉兵發伏四面殺至﹐周深都護力戰被殺。正在危急之中﹐喜得老將黃臣﹑黃命﹑靳文貴救至﹐衝開晉圍﹐一齊殺出﹐又被晉先鋒韓豹﹑華勍自黃丘掩至﹐劉王子等且戰且走﹐勢不能敵﹐須要出兵接應﹐方保無事。」劉曜聽報大驚﹐曰「是天未欲我得長安也﹗早知如此﹐不若棄去。」乃使姜飛﹑呼延勝﹑關山將兵接應﹐三人飛馬而出﹐軍士大喊隨之。晉將看見﹐駐馬不趕﹐劉燦等始得危解﹐安然入城。

劉曜見兩處俱敗﹐急請姜發謝曰「昨日忤聽存忠良言﹐以致折兵損將。今彼兵已得勢﹐去止何如﹖」發曰「適見探子回報﹐言索綝﹑鞠允已復黃丘﹑新丰﹐西涼主簿馬魴勸張軌遣大將北宮純﹑宋配將兵五萬﹐至雍州奉晉湣帝﹐親來復取長安。我兵前後折去數萬﹐所存不過五六萬人﹐如何與戰﹖趁彼西涼兵馬未來﹐車駕未到﹐乘空而起﹐尙可保全。」曜曰「去便故是﹐但此二陣之恨未報﹐徒入長安一次﹐被人笑耳﹗」發曰「勝則進﹐敗則退﹐兵家之常。仇恨自有報時﹐何必言此﹖」忽有降將王植曰「某部有裨將葉權﹑李軫﹐勇士趙本﹑張鐵腳﹑許蓬頭﹐與南陽王有夙怨﹐今大王已誅南陽王﹐五人願捨身報謝﹐明日引兵背城一戰﹐先退韓豹﹐如不能勝﹐再議回兵未遲。」劉曜從之﹐各賜名職。次日﹐韓豹﹑華勍﹑胡忠﹑魯充引兵至城下紮營﹐以試虛實。王植進稟劉曜﹐引兵衝出﹐徑扣晉寨。晉將胡忠揮刀出拒﹐王植接戰﹐未及十合﹐葉權﹑李﹑許五將一齊殺至﹐華勍﹑韓豹等分頭迎敵。混戰未幾﹐張鐵腳被韓豹一刀砍死﹐許蓬頭恃勇搶進﹐思欲報仇﹐才然交馬﹐又被韓豹所斬。王植看見﹐心慌欲走﹐亦被胡忠砍中肩窩落馬。李軫﹑趙本﹑葉權三人料敵不住﹐棄敵而走。華勍﹑魯充隨後趕去﹐戳死葉權﹑李軫﹐趙本得走﹐入城報知劉曜備細。曜思兵勢不振﹐決意回兵﹐下令黃昏結束﹐二更以後﹐趁月未上﹐悄悄銜枚出城﹐不得有誤。此時各皆收拾﹐姜飛﹑關山二先鋒當先開陣﹐關心﹑關河斷後﹐其餘將官保護車仗。劉曜﹑劉燦親自押送﹐一齊開城望山西路而去。

晉將胡忠﹑華勍聽得人馬行動﹐急教察探﹐知是漢兵逃去﹐二人不待軍令﹐將帶所統兵士萬人﹐乘暗悄悄尾隨而去。至天明﹐可辧號色﹐卽便大喊而進﹐不三十里﹐見前連絡車仗未遠﹐催兵疾發。忽聽得一聲炮響﹐兩員漢將各持大刀截出﹐指忠﹑勍罵曰「附逆賊奴﹐阿佞狗子﹐安敢妄來追吾﹗吾乃關義勇之後關河﹑關心是也﹐蓋爲吾漢主怪怒司馬模檄兵要復洛陽﹐命吾等提兵來此﹐捉他問罪。今誅元惡﹐其他可恕﹐故此班師﹐復將長安予汝﹐恩幸甚矣﹗汝乃何人﹐輒敢大膽﹗」揮刀砍進。忠﹑勍二人慌忙迎敵﹐五合之中﹐胡忠被關河一刀砍落其首﹐華勍見勢不好﹐揮兵退走。關河兄弟亦不復追﹐乃整兵迆邐緩緩而去。劉曜思無面目回平陽見眾﹐一路煩惱﹐行至滎陽﹐使人探聽李矩﹐恐怕有兵阻路﹐回報﹕「李矩已往汝陰剿賊﹐今在彼處鎭守未回﹐只有文官郭誦在此鎭守。」劉曜聽說大喜﹐卽便分兵兩路﹐一齊掩至城下。郭誦不曾防備﹐被劉燦打入東門﹐誦乃棄城而走﹐劉曜遂入城﹐據住滎陽﹐權時住紮。後人有詩嘆劉曜兵敗不敢回平陽一首曰﹕

劉曜癡心妄逆天﹐恃彊不肯棄長安。兵敗深慚歸故國﹐始信存忠是至言。

第九十九回

姜發關河奪並州

漢嘉平四年﹐漢主劉聰見劉曜又破長安﹐誅司馬模﹐以爲天下已有大半﹐惟晉陽一郡﹐密邇都城﹐未附。皇太弟劉義曰「今山右皆屬我部﹐並州之地﹐宜趁破長安之勢襲而取之﹐免棄肘腋以爲軀體之患。」漢主此時荒於酒色﹐怠忽國事﹐乃不從其議。義退﹐漢主問於宦官曰「昨聞人言太保劉殷有女二个﹐未曾聘人﹐皆有姿色﹐汝可知否﹖」宦官對曰「果有二女﹐皆國色無比﹐宮中鮮有及者。」聰大悅﹐曰「汝可傳旨作伐﹐待朕聘爲貴妃。」中宮知其事﹐使人告太弟劉義﹐義亟上諫曰「太保劉殷𨿽非一家﹐實同一姓﹐律禮有礙﹐豈以堂堂大漢天子而自失律﹐可乎﹖」漢主以問嬖幸近臣大鴻臚李弘曰「朕欲納取劉殷之女﹐皇太弟以爲同姓不可娶。卿乃知經典者﹐試言理意何如﹖」弘對曰「太保之枝﹐出自婁敬和番遺派五部﹐原系髙祖賜姓劉氏﹐非與聖宗共源﹐實二姓也。今太弟以此爲礙禮﹐亦執古拘泥耳。且魏司空王基乃當世大儒﹐深通周禮﹐爲子娶婦﹐擇聘王澄之女﹐以其太原﹑瑯琊姓同而源別﹐故不拘也。」劉義聞弘彊辧壞法﹐又入進諫曰「陛下尊居九五﹐豈愁國中無二女子乎﹖而乃苦苦欲納劉殷之女﹐以干亂倫之名﹐而昧同姓之禮也。」漢主又問於太宰趙延年﹐延年度漢主意在必納殷女﹐因順意承迎﹐對曰「魯論有娶吳同姓之事﹐孔聖有司敗知禮之答﹐況後人乎﹗今劉殷乃劉康之後﹐源流可考﹐與陛下宗殊族別﹐何害於禮﹖」漢主大悅﹐賜延年金五十﹐令之作伐﹐又謂之曰「卿當以此意義道及朕之弟侄輩﹐毋使背生誹謗。」延年領旨而出﹐於是命李弘奉冊璽﹐立劉殷二女爲左右皇妃。殷女又道侄女四人之美﹐漢主復皆召入相見﹐立爲貴人。因是劉氏六貴﹐寵冠後宮。自是漢主日夜在內宴樂﹐不出視朝﹐百官奏事﹐皆委中黃門聽決。

及後劉曜復失長安﹐陳元達與諸葛宣於二丞相親自入宮諫勸﹐道以利害﹐請帝臨朝﹐聰聽之﹐卽日出朝百官﹐乃設宴大享文武。晉懷帝時亦在坐﹐漢主謂之曰「卿昔爲豫章王時﹐朕曾同王武子私來洛陽﹐嘗相燕見﹐卿今訪像還識朕否﹖」懷帝曰「臣安得忘歟﹖但恨向之肉眼不早識龍顏耳﹗」漢主又曰「卿家似亦聰睿﹐骨肉若此相殘﹐何無一言諫及﹐而致壞乃家國乎﹖」懷帝曰「大漢將欲應天承命﹐故爲陛下自相祛剪﹐摧其爪牙﹐殆天意所使故耳。且臣之家﹐若能尊奉武帝教命﹐守已成基業﹐九族惇睦﹐八王協心﹐陛下何由得臣至此侍宴乎﹖」漢主喜其明敏﹐以小劉貴人賜與懷帝爲妻﹐囑之曰「此乃名公之孫﹐卿當善遇之。」懷帝謙謝再四﹐方敢拜受。席罷﹐眾皆散出不提。

再說劉琨在並州接得石勒書﹐看其有腐儒之句﹐心甚不懌。及聞不肯罷兵﹐已襲三臺﹐斬謝胥﹐劉演與部將潘良﹑郎牧﹑田靑﹑韓弘奔走廩丘﹐分守枋頭﹐大怒不息﹐欲會代北之兵進復三臺。忽有探馬報到﹐言「漢差劉曜打破長安﹐殺害南陽王﹐湣帝奔走雍州﹐得索綝﹑鞠允﹑麹持﹑賈疋等秉忠協力﹐殺曜大敗﹐斬首七千級﹐折兵四萬餘﹐復奪長安。今又被劉曜竊滎陽﹐恐賊再舉﹐望警邊關﹐以防不測。」琨轉怒曰「漢寇若此魍魎﹐旣已戰敗﹐理合退還本土﹐而乃又奪滎陽﹐居吾晉境﹐是欺藐我大朝無人物。今當先破此逆賊﹐復取滎陽﹐然後合兵再攻石勒﹐平定三臺。」卽令人往枋頭召侄劉演﹐至晉陽共議其事。演曰「石勒兵威甚盛﹐未可輕進。昨聞劉曜長安失利﹐只有殘兵三萬餘人﹐𨿽破滎陽﹐乃李守總不在郡故也。可使人密約段公﹐先破劉曜﹐聚集兵糧齊備﹐然後圖勒。」琨曰「汝言正合我意。只今有兵五萬﹐盡可破賊﹐不須約合代兵﹐恐惹賊知有備。亟當速發﹐出其不意﹐方爲用兵之道。」卽使姬澹﹑盧諶督兵一萬﹐屯於黃葛坡﹐以候西北路阻截漢兵。以郝詵爲先鋒﹐劉演﹑田靑爲左軍﹐張儒﹑潘良爲右軍﹐自率郎牧等爲合後﹐殺向滎陽而去。

早有探子馳報劉曜﹐曜聚姜﹑關諸將﹐共議戰守之策。存忠姜謀主曰「劉琨欺蔑我軍新敗﹐銳挫兵少﹐故來尋對﹐思幸勝也。彼何足慮﹖所患者遼段爲助以兵﹐與琨曾結兄弟也。誰人肯去﹐只須精兵五千﹐把住北兵要路﹐然後整兵伺候﹐齊心協力﹐一戰可破劉琨矣。琨破﹐段兵必自退去。設彼妄來﹐待吾以奇兵逆之﹐不擒則走矣。」劉曜聽言大喜﹐命劉景﹑關山﹑靳文貴將兵五千去阻北路﹐以姜飛爲前鋒﹐關河﹑姜發領中軍﹐自與劉燦﹑呼延勝督後軍﹐關心守城以備救應。曜出五十里﹐遇琨兵到﹐兩邊擺開陣勢﹐並州大將郝詵出馬﹐並不打話﹐直衝漢陣。漢將姜飛接戰﹐未及十合﹐劉曜自到﹐問及晉將不通姓名之故﹐卽大怒曰「賊弟子如此無狀﹐敢小覷吾軍﹗」乃揮鞭自出﹐直搗中堅。琨兵披靡﹐莫能攖其鋒。劉琨喝命死戰﹐關河從中殺出﹐勢不可當。琨遂大敗。曜怒不息﹐親追三十餘里﹐至晚而歇。姜發﹑關河大叫曰「劉琨人傑也﹐趁今敗挫﹐連夜追去﹐可以破彼。若使回城養銳﹐又難必勝矣。」關河勒馬叫曰「亟宜前進﹐乃迅雷不及掩耳﹐可得並州矣﹗」獨領中軍鐵騎萬人先馳。曜大悅曰「小將軍若此憤發﹐何功不成﹖」卽使姜發督呼延勝趕去應助﹐自亦隨起。姜飛﹑黃命皆單馬跟去﹐兩日夜追及於黃葛坡。琨兵奔倦﹐恐被所逼﹐急命姬澹將生力兵迎敵﹐關河﹑呼延勝雙進。方才接刃﹐姜飛﹑黃命疊至﹐姬澹抵敵不住﹐復又大敗而走﹐四員漢將緊緊接尾追逐。劉琨走得入城﹐關河﹑呼延勝亦到﹐把城門攻打。琨見漢兵攻急﹐一時不曾備守﹐恐爲所陷﹐乃只得收拾家小庫藏﹐往北門殺出﹐奔往遼代而去。姜發後到﹐見無兵守﹐叫謂河﹑勝二將曰「琨不上城對敵﹐必從後面走矣﹐何不急攻﹖」二將催軍發喊﹐只見百姓自開城門﹐羅拜髙叫曰「並州城內遭難甚矣﹐今聊得蘇﹐又遇大軍來到﹐劉刺史懼威﹐已自逃去﹐乞免殺害百姓﹗」姜發聽知﹐乃下令分付﹕「傷一雞犬者﹐與殺人同﹐斬首塡命。」戒約已定﹐方才入城。於是軍中肅然﹐與民秋毫無犯。劉曜大喜﹐安撫百姓﹐設宴賀喜﹐舉盞自勸姜發﹑關河曰「今得存忠﹑思遠憤悱﹐一鼓而得晉陽﹐足以洗長安之羞矣﹗」乃差人上朝報捷。又探得遼代不曾出兵﹐召關山等轉守滎陽。

卻說漢主聰見劉曜長安又被取去﹐心中正悶﹐忽使者走馬入朝獻捷﹐言中山王已得並州﹑滎陽二郡﹐今在彼撫鎭﹐未得入朝面聖。漢主聽奏﹐大笑曰「朕不喜得長安﹐喜得晉陽耳﹗每愁山東未得﹐而山西都城之下不能全並﹐何爲丈夫﹖今日獲此﹐金甌始完﹐可以賀矣﹗」乃下詔命光祿司尙膳監大排筵席於光極殿﹐在朝大小文武官悉皆賜宴﹐使晉懷帝著靑衣﹑戴小帽伺之﹐執壺斟酒﹐以洗昔日之羞。漢主舉酒笑謂眾臣曰「昔我先帝鼎足西川﹐無少罪過﹐而司馬氏倡禍襲而奪之﹐俾我君臣屈膝於鄧艾﹑鐘會﹐吾𨿽齠年﹐心實恥之。前破洛陽﹐發艾等墳寢焚之﹐今日令司馬昭子孫斟吾之酒﹐可謂得雪其恥矣﹗」漢公卿等盡皆起身稱頌曰「齊桓公能復九世之仇﹐春秋大之﹔漢武帝憤冒特悖慢﹐洗淸漠南﹐後人稱贊﹔今陛下先烈前哲﹐可謂中興之聖主矣﹗」盡皆酌酒喧呼﹐聲震殿陛。時有晉之陪臣王俊﹑庾瑉﹐見漢人如此行移﹐气得目眥迸裂﹐頭髮上指﹐乃髙聲謂同列曰「主憂則臣辱﹐主辱則臣死﹐吾等不能磔殺胡狗﹐徒欲偸安性命﹐何爲忠義之子﹗忍看此情﹐木偶不若耶﹗」於是各皆流涕﹐向前斥詬漢主曰「昔年吾之先帝並蜀平吳﹐何曾使故帝著靑衣以行酒乎﹗無道狂虜﹐若此所爲﹐仁心何在﹖今我晉臣已立湣帝﹐南北大兵百萬﹐不日踏平胡穴﹐捉汝砍肉爲丸﹐分飼豬犬﹐不足以罄汝罪也﹗」言畢又罵。漢主大怒曰「亡國俘囚﹐尙敢如此不怕死乎﹗」喝令刀斧手將懷帝君臣一並牽出﹐相對受刑﹐頃刻獻首。

隨行臣子悉皆被害﹐只有辛勉臥疾在寓﹐不曾赴席﹐未及其害。次日﹐漢主使人賫印拜勉爲光祿大夫。使臣賫敕至勉行寓﹐道及漢主拜爵之意﹐辛勉曰「吾甘死如飴﹐不肯懷二心以忘晉恩。」堅辭不受。使命回復漢主﹐言辛勉願爲晉鬼﹐不敢受職叨祿。漢主又召黃門喬度至﹐分付曰「汝可將印章﹑鴆酒二事﹐去招辛勉﹐勒之使降。言不肯就職﹐請飲鴆酒﹔若懼而受印﹐則甚美矣。如若堅執願飲此酒﹐則不可與以壞忠臣。」喬度領旨而去。至勉寓﹐謂之曰「我主有命﹐就職則食厚祿﹐不從則飲此鴆酒﹐乞詳而取之﹗」辛勉仰天嘆曰「丈夫豈以數年之命﹑一秩之榮而虧大節﹐俾他日無顏見先帝與中國士大夫於地下乎﹗」乃取朝服加身﹐面東而拜。拜訖﹐卽奪度手鴆酒去飲﹐度急以手推住曰「吾主付此酒者﹐特以試君忠烈何如耳﹐豈欲害君命乎﹗從與不從﹐君心見矣﹐勿得妄吞此酒。待吾回旨﹐再有區處。」遂將印章﹑鴆酒回見漢主﹐具言辛勉拜闕嘆息﹑欲飲鴆酒之意。漢主深加嘆賞﹐命築室於平陽西山居勉﹐每月倍給俸米布帛﹐撥官夫四名以奉養之﹐後八十二而卒。有詩一首贊曰﹕

自古爲臣盡節難﹐晉懷遭擄嘆淪亡。從容就義嘉辛勉﹐殺身慷慨羨庾王。

又有詩一首嘆晉室因自壞﹐以致陷帝被害云﹕

堪嗟晉氏可酸辛﹐骨肉相戕苦自爭。蠹盡根枝成擄客﹐君臣同戮怨何人﹗

晉湣帝建興二年﹐懷帝遇害。凶訃至長安﹐大小百官悉皆掛孝﹐奏請湣帝頒赦屬地﹐加升各官﹐卽下詔徵兵復仇﹐擢梁芬爲司空﹐閻鼎﹑鞠允爲左右僕射﹐索綝爲太尉﹐兼領禁衛將軍﹐又加梁緯爲冠軍將軍﹐魯充爲蕩寇將軍﹐韓豹爲定國大將軍﹑正先鋒﹐其下華勍等各加保國上將軍﹐麹持﹑賈疋爲侍中中丞﹐涼將北宮純授驃騎大將軍﹐宋配授驍騎大將軍﹐領兵回鎭招軍﹐再聽宣命﹐共戩漢寇。時長安城中戶不盈百﹐荊棘成林﹐公私有���百官章服印綬﹐惟以桑枝署號而已。其文官武將﹐皆常在下郡趲糧集兵﹐多不在朝﹐一應軍國之事﹐皆資於索綝一人。

綝字巨秀﹐惇煌人也﹐少有逸羣之量。其父索靖乃髙世之士﹐受贈關內侯﹐能知人好歹﹐識興廢。常奇綝﹐教以詩書戰策。本郡知其賢﹐欲召主簿﹐靖辭曰「吾兒乃廊廟之才﹐非簡冊之用﹐州縣吏職適足以污吾兒。」至是果應。索綝此時當長安大任﹐將傳湣帝詔命﹑懷皇訃音﹐遞報江東﹑江右﹑湖南﹑河西﹑冀北﹑遼陽等處知悉。

劉琨被漢所襲﹐奔於代郡﹐及聞詔至遼代﹐乃西向慟哭﹐入見代公拓跋猗盧曰「僞漢劉聰所爲不道﹐今害懷帝﹐思欲兼並一統之業。念吾爲晉之臣﹐無郡可守﹐使吾恢復之志不能伸﹐柰何﹐柰何﹗」猗盧曰「君今失勢﹐是天排好人﹐只得權且埋頭﹐嘆亦無用﹗」琨曰「不肖以忠義激發﹐反被劉曜所襲﹐此恨九死不瞑。大人可念晉臣一脈﹐乞借一兵﹐與賤叔侄復取並州﹐得存居止﹐以爲復晉之基﹐足感覆載維持之徳﹐當效結艸以報。」猗盧原與劉琨有澤﹐乃從其請﹐卽令長子拓跋六修﹐督大將日律孫﹑賓六須等﹐帥兵五萬爲前鋒﹐自領精兵五萬爲後繼﹐以姬澹爲導引﹐刻日起馬﹐望並州而進。

漢之探軍知此消息﹐報入並州﹐中山王劉曜聽說﹐乃聚眾共議其事。姜存忠曰「今劉琨思取滎陽﹐不期戰敗﹐連並州俱失﹐根底全無﹐恨切心髓﹐故往代北借兵來此﹐欲復基本。猗盧部落素稱悍猛﹐今此之行﹐必定爲琨盡力。且琨叔侄未曾全敗﹐兵將尙存﹐二兵相合﹐其鋒難敵﹐未可與戰﹐且只堅守﹐以老其鋒。一面差人上平陽﹐催取大兵前來﹐方可退敵。」劉曜曰「數十萬之晉兵﹐尙不能當萬之鋒﹐豈懼一代郡小虜乎﹖不戰則彼卽肆志矣﹗」發曰「不然。吾思並州新得﹐如同借寓﹐民心未附﹐思琨者多。若戰不勝﹐內外離心﹐此卽難守。」曜曰「我兵素以勇稱﹐威著南北﹐今若不出﹐倘被圍城﹐兼阻平陽要道﹐不惟被笑﹐且受其困矣﹗」卽日點兵五萬﹐自當前鋒﹐劉燦﹑邢延爲左右﹐劉丰爲後繼﹐徑渡汾河﹐紮營於狼猛﹐以拒代兵。次日﹐猗盧之子拓跋六修﹑大將日律孫﹑先鋒賓六須﹐郝詵﹑姬澹二人導引﹐坦然而進。劉曜恃勇領兵阻道﹐日律孫向前布陣﹐遣驍將衛雄跟劉琨出戰﹐兩邊擂鼓齊話。琨指劉曜曰「汝起五部﹐侵我平陽﹐亦已甚矣﹗何乃貪心不足﹐寇長安﹐竊滎陽﹐襲我並州﹐實欲藐視我大晉無剿汝之能也﹗」曜曰「我讓長安而退守滎陽﹐不過塞阻索綝等兵﹐使不敢侵我山右境界耳。是你自不量力﹐妄欲攻我﹐以致反失並州者﹐是天理不容汝耶﹗」劉琨大怒曰「賊子起自胡中﹐寇我中國無限州郡﹐直犯洛陽﹐尙敢如此亂言﹐誰出馬擒此逆虜﹖」道聲未了﹐喊起處代將衛雄橫槊而前。但見他﹕

袍袖蟠花彩絢﹐烏銀甲潤如油﹐鹿皮冠襯鐵兜鍪﹐虎體熊身豹首。手執狼牙瓜槊﹐身騎龍質驊驑﹐腰懸寶劍賽幹儔﹐勁箭長弓背扭。

劉曜見此將狀勢猛惡﹐恐眾將膽怯﹐乃親自出馬迎敵。衛雄擎槊倒刺而進﹐曜以鞭稍架開﹐二人狠戰上四十餘合﹐不分勝敗。郝詵﹑張儒知曜往日英勇﹐雙馬齊來夾助。漢將關河﹑呼延勝各揮大刀搶出﹐四將方才抵住。日律孫﹑賓六須兩員番將﹐生得一个黃須紫面﹐一个赤眼紅眉﹐各執三尖刀﹐騎一丈馬﹐如風似電﹐砍將出來﹐黃臣﹑黃命慌來接住。未及數合﹐劉燦﹑劉丰後軍到﹐把律孫﹑六須圍住並殺﹐不防姬澹﹑郎牧﹑田靑﹑潘良引兵又至﹐橫入陣中﹐衝開燦﹑丰二將﹐將漢兵攪得大亂。此一回兩軍惡戰﹐與往日更不相同﹐兵對兵幾踏翻了晉陽此界﹐將對將險震倒了狼猛山崗﹐滚滚塵飛數十里﹐濛濛沙起幾千尋。劉琨見兩邊戰無上下﹐密令副將偸出﹐一齊放箭﹐將曜射之。劉曜身中七箭﹐鏖戰益力﹐不期馬被中眼﹐撲地而倒﹐曜遂墜鞍。衛雄趕進﹐一槊先擊其馬﹐眾兵攢入﹐曜卽步斗﹐鞭打倒者無數。衛雄見兵士不能擒曜﹐舉槊照頭打去﹐卻得關河搶進﹐一刀隔住。雄戰關河﹐琨副將把曜圍住﹐槍及身者無數﹐有漢討虜將軍傅武來救﹐立殺晉副將二員﹐圍乃解散。武卽下馬﹐扶劉曜乘之。曜曰「今在危亡之頃﹐各宜自免。吾身被中七槍十四箭﹐傷重無比﹐在所必死。將軍可速自乘﹐保吾王侄歸國﹐莫與我共喪此地也。」武曰「今漢家王室始立根本﹐而戰爭方熾﹐天下不可一日無大王。武乃無用之人﹐備員將列﹐正當效命救主﹐不可誤也。」曜曰「適非討虜斬將﹐吾已危矣﹐肯忍捨汝全我之命乎﹖」武又曰「兀的雕旗連野﹐猗盧大隊兵至矣﹐急宜暫避。」乃抱曜上馬﹐飛步策鞭奮趕﹐得渡汾水﹐猗盧果至﹐漢將悉皆棄戰渡汾﹐北兵隨後追躡。離城三十餘里將及﹐人馬正乏﹐卻得關心﹑姜發兩路救至。代兵不捨﹐姜飛﹑王逵﹑趙國﹑關心等敵住。日律孫﹑賓六須﹑衛雄﹑郝詵﹑姬澹與張儒獨追敗兵﹐漸漸逼近。邢延﹑劉丰二人回馬戰敵﹐曜﹑燦乃得走入並州。代帥拓跋六修揮兵湧進﹐關河﹑關山﹑呼延勝等大叫曰「吾等屢曾縱橫西北﹐今日乃被一代小虜所逼﹐豈爲丈夫﹗」於是舞刀轉戰﹐兵勢復振﹐酷戰無已。猗盧謂劉琨曰「潑賊驍悍﹐非力可勝﹐宜使兵士四面一齊射之﹐自然敗矣。」琨乃拍馬催眾放箭﹐於是弓弩競發﹐矢如飛蝗﹐漢亦放對。爭柰代兵熟閒弓馬﹐奮力向前﹐射得漢兵立腳不住﹐大敗而走。王逵斷後﹐身中二十餘箭猶然抵住﹐被日律孫斬之。趙國退之弗及﹐亦遭射死。漢諸將得此一人擋住代鋒﹐姜發等始能進城閉守。

劉曜患傷痛甚﹐偃仰帳中。姜發上城觀看﹐幸得天色昏黑﹐猗盧收兵紮寨﹐不敢逼城。發乃下至帳中﹐見曜議曰「今大王患瘡甚重﹐難以拒敵﹐諸將傷者過多﹐王逵﹑趙國又死﹐兵折萬餘﹐傷者及半﹐此城決不可守﹐不如乘夜趁代兵歇息﹐走回平陽﹐又作區處。」曜曰「不聽公言﹐致有此失。若非傅討虜﹐吾已死在沙場中矣。」乃聽發議﹐徑收拾出城﹐使人往滎陽報知劉景﹐暫回平陽。二郡遂皆捐棄還晉。次日﹐劉琨欲請猗盧攻城﹐只見百姓父老等早具香花自詣轅門﹐哭訴拜請﹐琨乃入城安撫﹐復得並州。後人有詩贊曰﹕

堪羨劉琨國士儔﹐兩番披難復邦州。祖鞭先著深懷愧﹐可見忠心不釋仇。

又有五言一律嘆琨之才略曰﹕

八王吞噬日﹐四海競爭時。湣忠劉越石﹐有力辟荒隅。血戰開荊棘﹐漸耕並賊持。設智祛劉曜﹐連廬破漢師。微差誤偏信﹐蹉跌喪身軀。

第一〇〇回劉曜二打長安城

晉湣帝建興二年﹐劉琨得復並地﹐安民已訖﹐卽自徒步往代公營中拜謝﹐及請乘勢追剿劉曜。猗盧曰「吾兵遠來﹐疲於奔命﹐漢𨿽暫敗﹐弩箭之力也﹐將帥尙盛﹐安可輕藐思剿他乎﹖」琨曰「今不乘追破曜﹐大王一回﹐其兵復至矣。」猗盧曰「扶人扶到頭﹐吾心自有分曉。」越日﹐乃邀劉琨校獵於並界壽陽山﹐以耀兵威﹐大逞皮肉﹐山爲赤色﹐及張旗幟﹐百里皆黑﹐罷圍而歸。猗盧以衛雄督精兵五千戍並﹐協助琨守﹐臨發﹐又謂劉琨曰「若有急﹐速報將來﹐吾當自至﹐愼毋誤也。」猗盧別去﹐琨轉城中﹐見並州被漢所殘﹐人民復敝﹐畱郝詵將兵二千與衛雄鎭守﹐自帶諸將移屯陽曲﹐以聚兵糧。投者甚眾﹐銳气稍復。乃上表至長安﹐奏知湣帝﹐言復並州﹐殺傷劉曜﹐漢兵大懼﹐宜趁此時合兵徵討﹐可盡剿矣。時湣帝復歸長安﹐得索綝﹑鞠允﹑閻鼎﹑賈疋﹑麹持數人孜孜輔翊﹐曉夜贊畫﹐規模粗備﹐兵糧亦振﹐人民稍集。接得琨表﹐卽召眾公卿計議回旨。梁芬上言曰「劉琨以一代郡之兵﹐能破彊曜﹐況合南北之眾乎﹖亟宜發詔各處﹐令瑯琊﹑王惇﹑周顗﹑祖逖等自南而進﹐王浚﹑張軌﹑遼代自北而進﹐再合張光﹑李矩﹑劉琨與南陽王子﹐從此共將京兵一齊出關﹐可以報復國仇﹐克取神州矣。」於是帝命索綝等復頒詔命往各鎭而去。

長安部掾張瓊乃王因之友﹐密遣親人將此消息報上平陽與因知之。王因得聞此言﹐密奏漢主﹐漢主聰乃大會臣宰﹐同至便殿計議。左丞相陳元達出班奏曰「古云﹕先發者制人。趁晉兵未出﹐急發使命﹐令曹嶷絆住王惇﹔趙固操兵洛陽﹐使祖逖不敢妄動﹔石勒耀武江漢﹐佯爲順流東下﹐則司馬睿自不能北上矣﹔王伏都提兵一枝至罕城屯紮﹐使合呼延模﹑王子春等襄國之兵﹐以防王浚﹔黃良卿領兵三萬﹐至邯鄲界上會合諸葛武﹑張信﹑廖全等邯鄲﹑瀛州之眾﹐以遏張軌﹔再命始安王劉永明提兵十萬﹐徑取長安﹐擒其君臣﹐破其僞都﹐則各兵自皆瓦解矣。」漢主聽言大悅﹐乃宣劉曜上殿﹐問曰「卿自並州回﹐金瘡痊久﹐聞晉復有謀﹐舉報仇伐我之意﹐頒詔各郡﹐大會軍兵。我已差人各往阻遏﹐惟關中一路未曾提備。今吾欲待先取長安﹐柰無主帥可將兵馬﹐皇弟還肯向前效力否﹖」曜曰「爲將之道﹐身不解甲﹐胯不離鞍﹐此其任也。今臣閒空已久﹐正思無用武之處﹐何言肯否﹖」漢主聽言大喜﹐卽拜曜爲關西大都督﹐掛平晉元帥之印﹐以大將喬智明爲先鋒﹐王騰﹑馬衝爲左右﹐關河﹑關心爲合後﹐其餘傅武﹑邢延﹑劉丰等俱各隨軍徵進﹐以老將關山監視軍馬﹐大兵十二萬﹐一時迅起。晉守臣未及提備﹐喬智明新受大任﹐奮勇當先﹐一路關津郡邑﹐不能當抵﹐多半降附﹐抗拒者悉被攻破﹐直過峣關﹐方才住紮﹐以候大兵俱到而進。

晉守堡兵士報至藍田﹐藍田督備卽將火牌疊連報入長安。晉湣帝幼而且怯﹐聞奏此事﹐大驚失措﹐慌集文武諸臣共議曰「前番被漢劉曜逼朕西走﹐得卿等效力﹐西涼來助﹐始得復取此地。今坐才穩﹐彊寇又至﹐如之柰何﹖」索綝曰「兵來將敵﹐水來土掩﹐何懼之有﹗一面差人催取鞠允﹑麹持等急趲兵糧救應﹐一面著大將軍韓豹﹐統華勍﹑魯充﹑梁緯提兵五萬﹐前往藍田﹐扼住險要﹐彼兵焉能得進﹖」湣帝聊安﹐卽宣四將給賞而出。豹等拜命﹐引眾疾起﹐馳往藍田﹐未及安紮﹐飛馬報道﹐漢兵已到。韓豹畱梁緯結營﹐自與充﹑勍將兵布於要路﹐劉曜亦欲先來據占﹐卻好兩軍齊到﹐於是各排陣勢。晉先鋒韓豹出馬謂劉曜曰「知足不辱﹐知止不恥﹐此古語也。汝誠人面獸心﹐不識淺深利害者﹐豈有懸軍越險﹐數千里外而欲伐人之國﹐能保不敗者乎﹖」劉曜曰「不須多言﹗自古道得好﹕』人無害虎心﹐虎無傷人意。『是汝欲會兵與我漢作對﹐故此先來伐取長安耳﹗前者南陽王兵勢三倍汝等﹐我且一鼓下之﹐不是國中有事﹐班師回議﹐關中豈復借汝居住乎﹖」豹曰「若非是走得快時﹐已爲長安死灰矣﹗尙敢摭言以誑何人﹖」劉曜聽言大怒﹐舞鞭打過晉陣﹐韓豹以刀指喝曰「不必性急﹐我和你今日慢慢並个輸贏﹐莫要用過气力﹐少刻又走。」曜曰「休得亂道﹐十合之中﹐不擒汝匹夫﹐非爲男子﹗」二人約馬近前﹐叫聲看著﹐怎見得好殺﹐有《鷓鴣天》詞一首爲證﹕

漢思圖晉寇長安﹐兩軍爭勝戰藍田。韓豹鷹揚誇武勇﹐刀如捲雪敵心寒。

威嚇眾﹐气吞天﹐雄哉劉曜將中先。熟銅鞭捲黃龍尾﹐攪得塵沙似滚煙。

二人惡戰兩回﹐共計八十餘合﹐未分勝敗。華勍知曜英勇﹐連忙放馬殺出助豹﹐漢將呼延勝看見﹐舞刀截住。魯充﹑梁緯見勍被阻﹐一齊衝出﹐直奔劉曜。漢先鋒喬智明挺槍向阻﹐方及交鋒﹐王騰﹑馬衝又至﹐於是數員將交橫亂鬥﹐只聽得一片喊殺之聲﹐徵塵蔽日﹐渾如大霧漫空。正戰方酣﹐忽聽得炮鼓連天﹐漢後軍關河帶領邢延﹑傅武等分兩翼乘塵朦中攻入﹐兵士湧進﹐晉軍遂不能支。關河直搗中堅﹐豹尙力戰﹐只見關心又從馬后砍至﹐豹遂退避﹐於是眾皆奔動﹐大敗望長安而走。關心﹑關河﹑喬智明三人﹐向後緊追﹐直殺至龍尾坡。晉兵奔至城門邊﹐一湧而進﹐俱言漢已將入矣。百姓們只以爲眞﹐附墎之人亦皆逃入。城門之下﹐軍民亂擠﹐不分晉漢。哭聲震地﹐踏死者不計其數﹐長安市上盡皆嚷徧。晉帝聞知大懼﹐走入射雁樓中去躲﹐眾官員無處尋覓。關河等不知晉人駭懼﹐疑有埋伏﹐亦不敢入城﹐反令放火燒其所立之寨﹐移兵據屯逍遙園﹐以進大兵。劉曜旣勝晉兵﹐追趕一程﹐見日晚﹐下令收軍﹐獨不見前後二將﹑主將﹐急忙查問﹐回報三位將軍追去不曾回馬﹐未知何處。曜乃下令催兵疾進﹐莫使有失。關山乃親自先發﹐如風而進﹐眾將隨之。一更以後至龍尾坡﹐知河等已紮住在逍遙園﹐乃往見之﹐俱各大喜。須臾﹐劉曜自至﹐卽設宴坐飲﹐共議不許歇息﹐恐有暗計﹐一夜共謀待旦﹐準備天明卽便圍城。

忽細作報道﹕「鞠允﹑麹持﹑麹鑑等﹐會合雍秦隴右人馬十餘萬﹐分兩路殺至。劉曜乃不圍城﹐眾兵固寨以待﹐鞠允等亦不敢近進﹐屯於中路﹐密遣使命持書偸入城中﹐約索綝﹑賈疋引兵出戰﹐前後夾攻之意。索綝卽回書約定時刻﹐不得相誤。次日辰牌﹐只見長安城門大開﹐韓豹﹑華勍引兵分兩路而出。劉曜見晉兵將到﹐慌整隊伍迎敵﹐未及成列﹐韓豹與華勍飛馬殺出﹐喬智明將欲迎敵﹐不想關山﹑呼延勝已到陣前﹐眾將交鋒﹐未及十餘合﹐索綝又使魯充﹑梁緯衝出﹐突入漢陣。關河﹑邢延﹑劉丰齊出阻住﹐兩邊混殺。戰至近午時﹐忽然西北角喊聲大震﹐乃是鞠允﹑麹持將來隴右之兵﹐秦州大將胡崧﹐雍將梁綜﹐隴右金章﹑華敕﹑華膺統兵七萬﹐從後殺來﹐兩頭夾攻。漢兵力戰不退﹐索綝﹑賈疋親自督戰﹐虛張大叫曰﹕」宋始﹑竺恢大兵殺至﹐漢兵敗矣﹗可努力向前﹐擒得劉曜者官上加官﹐受封萬戶﹗「晉將聽言﹐勇气倍奮﹐盡皆捨死爭先。漢軍果當不住﹐大敗而走。韓豹等追至渭水﹐日晚而回。

劉曜折兵萬餘﹐心中大怒﹐曰﹕」吾自行兵以來﹐未有一戰卽敗者﹐想是眾兵將不用命故耳﹗明日再去﹐如若不勝﹐必斬部長。「關河諫曰﹕」殿下不可錯責兵士﹐乃是晉將兩頭攻進﹐故此支撐不住﹐非不用命耶。今彼初立新君﹐竭力募兵﹐必皆效命﹐且未可再進。又聞宋始﹑焦嵩果自涇陽扶風招有人馬三萬來到﹐愈加盛矣﹗且自退守藍田﹐察其的實﹐再進未晚。「曜曰﹕」豈有數千里至此﹐已過險隘﹐未得寸功﹐而又退去﹐使彼復據乎﹖「關山又曰﹕」知彼知己﹐百戰百勝。今番姜存忠不在此間﹐少人謀議﹐當聽河言﹐免致有誤。且晉初西創﹐必皆殊死以樹新立之功﹐長安恐未易破﹐且戰鋒亦利。「曜曰﹕」汝祖六十﹐威震華夏﹐繼安未滿六旬﹐何卽怯邪﹗「山曰﹕」尙能運八十斤之刀﹐挽三石力之弓﹐胡爲怯哉﹗若只一將對一將﹐猶能擒斬晉之晚進﹐但以吾軍在彼重地﹐不可不相機而行﹐是以相勸耳。「曜又曰﹕」兵者有進無退﹐吾自有處。「乃令宿將皆將後隊﹐喚喬智明﹑邢延﹑傅武﹑王騰﹑馬衝一班新將上帳﹐分付曰﹕」昨者朝中以汝等爲前鋒﹐並左右緊關之職﹐今日助吾去復昨日之恨﹐務要用心盡力﹐生擒索綝﹑鞠允二人﹐便爲破長安第一之功。「於是返兵復渡渭水。

晉之細作將此消息報至軍中﹐綝﹑允謂眾將曰﹕」彼昨戰敗而走﹐軍心未固﹐銳气在我。賊徒無知﹐逆勢而行﹐我且速進﹐以順應之﹐彼兵必以我爲乘勝追趕﹐稍得少進﹐漢兵亂矣﹗「於是韓豹﹑華勍等提兵前進﹐兩軍遇於中路﹐各排陣勢。喬智明恃勇衝出﹐未及交手﹐被晉將梁緯暗中一箭﹐射中肩窩。智明大怒﹐帶箭趕進。魯充挺槍抵住﹐智明忿逼而前﹐一叉扭定其槍﹐轉手一叉柄打中充頸﹐充乃拖槍退後。華膺恐其有失﹐向前戰住﹐三合之中﹐又被智明一叉戳死。華敕看見﹐趕至報仇﹐方才一合﹐不防邢延自背後一槍刺敕落馬。華勍慟弟失喪﹐奮勇殺至﹐喬智明抵住又戰﹐未及十合﹐梁緯等攻入﹐智明兩邊受敵﹐躲避不及﹐被華勍一刀砍於馬下。劉曜見智明落地﹐恐軍退敗﹐怒揮竹節剛鞭打過晉陣﹐韓豹﹑鞠允雙馬出敵。戰約五合﹐鞠允槍被打折﹐得豹戰住﹐只見麹鑑﹑梁綜趕到﹐未及攻戰﹐漢將邢延﹑呼延勝向前接住。正在喊殺﹐忽然正北上徵塵接漢﹐信炮轟天﹐竺恢﹑焦嵩﹑宋始等引生力精兵﹐從後殺入。卻得關山﹑關河接應兵至﹐殺退焦嵩﹐宋始往助﹐又戰不過﹐竺恢慌忙並上。其弟竺懷恐兄等非二關對手﹐乃暗扯雕弓﹐望關山滿射一箭﹐正中左臂﹐山乃負痛退入陣中。關河戰住焦嵩﹑宋始﹐竺恢兄弟二人直趕關山﹐卻得關心殺出﹐於是兩邊又皆戰住。索綝正欲催軍放箭﹐只見西邊陣上紛紛亂竄﹐南陽王部下大將胡崧﹑張春殺至﹐漢兵各不相顧﹐遂皆奔潰。竺懷見其走動﹐逞威向前。遠看關心護兄疾去﹐關山手上無刀﹐知其臂痛﹐便策馬徑進﹐將欲相近﹐關心回頭一看﹐認得竺懷﹐遂勒馬喝曰﹕」放暗箭的小賊﹐遠走猶遲﹐尙敢魍魎﹐是尋死也﹗「揮刀逼上﹐只一合﹐連頭帶項砍爲兩段﹐報卻射兄之仇。晉兵少住﹐索綝﹑鞠允大喝﹐手斬旗總二人﹐眾皆驚懼﹐吶喊競進﹐聲震數十里。劉曜紮兵不住﹐只得亦走﹐望潼關而去。晉兵追至﹐見漢兵已據潼關﹐乃收兵回轉。

劉曜紮定﹐計點人馬﹐折兵三萬﹐自覺無顏歸國﹐乃彊誓三軍曰﹕」兵有五萬﹐尙可爲戰﹐況有七萬乎﹖明日必須再整復進﹐情願戰死長安﹐有何面目回平陽見眾也﹗「關河又諫曰﹕」勝敗乃兵家之常﹐何足爲恥﹗彊如曹操而有赤壁之敗﹐智若武侯而有街亭之失﹐其他上古不可枚舉﹐況此小挫乎﹖宜回平陽﹐再點人馬﹐來報此仇﹐亦未爲晚。且漢之髙祖數遭楚敗﹐而後九里山前一陣﹐卽收全功﹐以雪七十二陣之恥。殿下可忍小圖大﹐勿自墮也。「始安王乃從之﹐收兵退屯於淆池﹐使人上疏﹐言﹕」已大破晉兵﹐奪峣關﹐搶藍田﹐敗韓豹﹐直逼長安﹐斬金章﹑華敕﹑竺懷﹑華膺﹐因喬智明恃勝輕進﹐墮圍失手﹐軍兵退走﹐以致誤敗。今屯兵淆關相拒﹐退則恐躡吾後﹐進則慮兵少無功﹐乞發大兵數萬﹐再攻長安﹐捨身報國﹐務擒晉孽以斷禍囮﹐否則索綝等將合南北之兵﹐先出關西矣。「漢主看表﹐見劉曜之言有理﹐先發兵一萬﹐糧米若干﹐以安曜心。曜得兵糧﹐乃大築營壘﹐召募英勇﹐買結民心﹐以伺大兵。晉細作將此消息具奏湣帝﹐帝召索﹑鞠等封賞﹐就議其事。索綝請帝下詔﹐徵梁州刺史張光入護長安。光得詔﹐卽便集眾商議﹐舊從事王喬曰﹕」主帥自與劉沈攻河間之後﹐兵將喪亡。張方死後﹐𨿽得眾舉復鎭此地﹐兵糧實少。後得與陶公收剿荊寇﹐才有降卒二萬﹐銳气未盛﹐焉可捨此而救長安﹐失其根本也﹗「光曰﹕」若然﹐何可違旨﹖「長子張邁曰﹕」白泥堡土帥楊武﹐亦吾部將﹐向令鎭守魏興﹐不曾去攻河間﹐全軍在此﹐今有精兵萬五七千﹐威勢甚振。前下荊襄﹐亦得其弟楊式效力。旣有詔宣勤王﹐何不令他爲前部﹐我以一將督兵同去﹐父親在此不動﹐可不兩全其美也﹗「張光聽言大喜﹐遣大將息援將兵一萬﹐持檄去帥楊武往衛長安。

楊武見檄﹐召集子弟商議可否﹐眾皆曰﹕」漢兵勇猛難敵﹐洛陽尙被所破﹐皇帝受擒。前次又陷長安﹐南陽遭戮。我等若去﹐有損無益。成功又是張光之名﹐縱得微職﹐在朝受俸﹐孰似我在此處自收自享乎﹖我等只是不去的是。「楊武亦願安逸﹐懶於遠行﹐遂不奉令。光使人催之﹐武曰﹕」入衛京畿﹐日覲龍顏﹐還須主帥親去。我等山夷﹐只合爲主守地﹐焉能當此大任﹖「張光見其推托﹐密與張邁計曰﹕」吾使楊武去救長安﹐實欲陰除梁州之患﹐今彼反欲說吾自往﹐是思背叛﹐襲奪梁州耳﹗必須先擒此賊﹐吾方自去長安護衛。「邁曰﹕」不可如此﹐今彼反情未露﹐若遽以兵責彼﹐則是自逼其反矣﹗此等夷賊之心﹐終難豢養﹐不若以其地割與楊茂搜﹐趁我未出﹐令其發兵攻殺楊武﹐以絕梁地禍根。「光從之﹐遣人以書密見楊茂搜﹐茂搜見之大悅﹐卽使其子楊難敵提兵二萬﹐攻奪楊武之地。武度楊酋無故來侵﹐必是張光所使﹐乃使其弟楊式以金帛迎賂於途﹐反說難敵曰﹕」張刺史以大朝方面﹐不合吾等自立﹐聽調不聽宣﹐常使我將兵攻汝﹐以杜梁州大患。吾恐兩自相殘敵﹐鷸蚌之斗﹐彼收漁人功利﹐不肯奉命。彼慮吾與汝連﹐故反說汝來奪我地。若我二家仇殺﹐兵折將損﹐彼卻於中取事﹐一鼓而俱殄矣。且前汝父使楊忠往梁州販賣布匹﹐光使晉邈殺而奪之﹐以爲汝等欲窺梁州虛實故也。汝父遣人告光查問﹐彼則假推﹐杖晉邈以飾其過。彼懷滅汝之心久矣﹐慮吾助汝襲他﹐故又賺汝來敝我也。我今願自附順於你﹐共攻張光﹐奪取大郡歸你﹐免致有傷同類﹐不亦善乎﹖「難敵被式所說﹐又見奉幣請附﹐卽便從之﹐乃一同合兵﹐徑攻梁州。光遣息援出兵迎戰﹐反被難敵與武兩頭夾攻﹐斬首三千級﹐大敗入城。張光聽報﹐惱得一气攻心﹐吐血斗餘。別駕王喬曰﹕」今主公染患﹐二賊又猖﹐不若且退守魏興﹐伺賊退去再議。「光按劍奮起﹐曰﹕」吾受國恩﹐不能殺賊以救長安﹐欲生何爲﹖「乃親出退賊。難敵見光自出﹐不敢見面﹐與楊武移兵伏於谷中﹐光謂賊懼﹐催息援﹑晉邈率兵趕去﹐至隘處﹐被賊兩頭髮伏﹐弩箭亂起﹐二將皆被射死﹐光乃敗走回城。二賊遂至城下。光無內兵外援﹐被圍一月。督護範曠曰﹕」今城將陷﹐惟有求救於李雄﹐方可退賊。「光曰﹕」吾奉命守城﹐城亡亦亡﹐何乃反求於蜀寇乎﹖且今得死便如登仙﹐焉用避哉﹖「是夜聽得百姓號哭﹐長嘆一聲而死﹐時年六十五歲。範曠﹑王喬二人哭倒於地﹐曰﹕」公今一去﹐梁地將爲夷域﹐長安定爲膻鄕矣。「哭而又哭。後人有詩贊曰﹕

從容矢義回河間﹐慷慨捐身答範王。忠烈始終靡攺易﹐梁雍千載憶張光。

次日﹐百姓知道本官身死﹐咸念宿徳﹐痛傷其爲國無救﹐被抑而亡﹐盡皆相聚悲號﹐如喪考妣﹐滿城哭聲相接。軍民無心守禦﹐被賊陷其西門。難敵猶下令不許有傷家眷﹐擾害百姓﹐使得罪於張光。以是王喬﹑範曠﹑張邁得以安保母弟﹐奔魏興而去。楊難敵遂據梁州﹐遣楊武還軍舊地。晉史官幹寶有贊評曰﹕

事君徇國而竭誠﹐身履夷險而不變。屆巴丘而流涕﹐集都亭而傷心。古之忠烈﹐罕輩於玆。

第一〇一回孫緯甲始敗石勒

再題漢主劉聰﹐接得劉曜之表﹐請兵添助﹐再攻長安﹐免晉得勝出關。聰乃一邊發兵糧至淆關安曜﹐一邊催石勒進取江南﹐以分晉勢。石勒得詔﹐使細作過江察探的實。細作回報﹕」江南瑯琊王修文偃武﹐未有北伐之意﹐目今長江風浪凶險﹐難禦火攻﹐我兵風逆之際﹐亦不可去。「勒信之﹐乃具本上平陽﹐奏言江東不敢北上消息﹐及道曹嶷﹑夔安據靑州之固﹐與王惇並不相事兵旅﹕」今見詔下﹐了無動靜﹐非欲自伯﹐卽欲南附耶﹐不然何久無入覲之行﹐而起王彌合謀攻臣之舉﹖伏乞下詔﹐賜臣先討曹嶷之不臣﹐以示兵威﹐然後西向助攻長安﹐自然可下矣。「表至﹐漢主聚集羣臣議之﹐姜發上言曰﹕」勒見前番謀並王彌﹐朝議不曾加罪﹐故今又思妄吞曹嶷﹐欲去我漢羽翼﹐圖自立耳。若從其請再並曹嶷﹐則石勒將來無可制矣﹗「漢主善之﹐乃下詔示勒﹐不可妄相噬嚙﹐以自損傷唇齒﹐且宜出兵攻晉﹐以遏其報仇之心。石勒聞命﹐猶豫不決。張賓曰﹕」我已表請伐嶷﹐詔旣不許﹐亟宜西上以塞其疑。設若違忤﹐必定有人傳報曹嶷﹐朝中又責﹐靑州又仇﹐我不自安矣。「勒始懼﹐乃畱趙染爲鄴城主帥﹐桃豹爲督護﹐共守鄴都﹐自將兵馬先圍陳畱。

陳畱郡守王贊閉城固守﹐求救於僞授雍州都督李洪﹑冠軍將軍汝南守備王玆﹐又求救於幽州總管王浚。浚遠弗及應濟﹐惟李洪﹑王玆二處救至。王贊見之﹐乃出兵拒勒。勒命石虎出馬衝鋒﹐只一合﹐馘斬李洪﹐王玆退走﹐死於亂軍之中。王贊欲走入城﹐以待幽冀之救﹐被張實追來擒住。勒請上帳﹐授爲從事中郎﹐贊乃降順。陳畱旣平﹐幽州大將王甲始率兵二萬來救﹐路上見無鋒警﹐不行察問﹐惶惶然至界內﹐離城十里始知﹐思進退兩難﹐乃卽紮下。只見漢將石虎將兵出阻﹐兩邊構戰﹐王甲始失利﹐退屯於文石津。石勒气驕﹐自與石虎將精騎萬人﹐欲追戩王甲始﹐好攻王浚。將舡浮津﹐水陸俱進。未及晉營﹐忽見旌旗蔽日﹐浚將孫緯率遼西﹑鮮卑萬餘騎來至﹐卽合王甲始出攻石勒。石勒不知多少虛實﹐懼而引退。乃焚其舟船﹐移兵向柏門﹐迎重門之輜重﹐復濟河從襄陽路而回。將至界上﹐人報巨寇侯脫﹑嚴嶷各擁彊兵萬餘﹐合同王璃﹑王如﹐復奉崔曠爲襄陽守﹐二寇分據湘陰﹑湘鄕﹐甚是勢獗。石勒聽言大怒﹐徑趨襄陽﹐直攻崔曠。曠走繁昌﹐勒取襄陽。張賓曰﹕」崔曠旣走﹐不可復畱根孽﹐待吾將兵一枝﹐擒此賊囮﹐以除後患。「勒然之。賓與趙槪同去﹐先設伏齊整﹐使槪出馬誘敵。崔曠不知是計﹐欺槪老邁﹐引兵來戰。槪鬥良久﹐詐敗而走﹐崔曠趕去﹐誤入伏中﹐被張賓所擒﹐縛至襄陽見勒。勒曰﹕」湖湘地曠路遙﹐不若渡過江夏﹐還鄴再議。「賓又曰﹕」欲平天下﹐當救民爲先﹐今侯脫﹑王璃乃荊楚之大害﹐聞脫與嚴嶷糧少則掠人爲食。縱然路遠﹐亦宜先除此惡賊﹐以靖民害﹐則荊楚悉皆歸仰矣﹐何可棄去﹖「勒曰﹕」軍師之言是也﹐吾聞賊中惟侯脫爲最﹐可先平之。「乃命石虎將兵直趨湘陰。侯脫知之﹐出兵來拒﹐相持旬日﹐兩邊殺傷頗眾﹐虎不能勝。有人報與石勒知道﹐勒乃乘夜令三軍蓐食﹐以張敬爲前驅﹐自將後隊﹐雞鳴而起﹐趲程兼進﹐徑趨脫壘。晨壓苑門﹐脫始覺之。脫乃大懼﹐欲出逆戰﹐已不可展矣﹐遂棄眾望寨後而走。張敬將輕騎追上﹐擒轉見勒。勒讓脫曰﹕」人之性命﹐關於天地﹐何得將作孽牲以爲食乎﹖「脫無言可應﹐勒命斬之﹐以扼王﹑嚴等。王如懼﹐遣人送金帛車馬與勒犒軍﹐密遺書張賓﹐哀告其情﹐求寬徵伐。勒受其幣﹐賓乃勸其止收嚴嶷﹐則二王自化。又回書與王如許和﹕」可念故舊﹐速回平陽﹐以輔故主﹐毋陷賊中﹐遺臭於後。「如喜其聽從﹐不加兵革﹐但以兄仇不能得報爲恨﹐乃密與契弟王璃議曰﹕」汝素勇捷善刺人﹐今石勒有張賓在此﹐念吾先兄遭害﹐故暫聽我而罷。一過江夏﹐再命石虎﹑孔萇等將兵來伐﹐我等不望生矣。明日密行一計﹐我將船隻布於江中伺候﹐弟將騎兵萬人﹐賫牛酒布帛於江邊去﹐詐言餞送﹐一鼓襲之﹐可斬石勒矣。「璃曰﹕」此計大妙﹐卽當行之。「二人遂重宴黨目﹐分賞部落﹐各往行計。

王璃乃使人先上餞饋手本﹐張賓心知是計﹐乃密問其使曰﹕」王如將軍自來相見否﹖「使曰﹕」如言向日得罪於上黨公﹐逃避至此﹐幸得將軍念舊﹐貸以不徵﹐理合來謝﹐但恐上黨公見怒﹐故不敢來﹐望將軍方便恕之。「賓曰﹕」他旣不來甚好﹐我自有分曉。「乃遣使回。入見石勒﹐備言如此如此。勒大喜﹐乃伏兵江邊以待。璃至﹐石虎等發伏圍之﹐璃知計泄﹐退後而走。吳豫﹑趙鹿﹑劉膺等截住﹐璃乃戰死。王如看見﹐知事已壞﹐乃棄船引本部親兵東走。勒不知其情﹐渡過江夏﹐將及到岸﹐哨船回報﹕」賊首嚴嶷奉楊岠爲江夏太守﹐嚴兵守住﹐未可輕進。「石勒聽報大怒﹐親帥大軍攻之。楊岠見其勢盛﹐不敢出戰﹐伺夜棄城而走﹐以奔嚴嶷。石勒使石虎將兵追之﹐虎乃圍住賊壘﹐嚴嶷知勢不敵﹐解甲投降﹐虎收其部眾二萬﹐帶至中軍見勒。勒命囚之﹐解上平陽﹐請旨發落。漢主下詔褒獎﹐加勒爲南路大總管。勒又得侯﹑嶷﹑王璃等水步軍五萬餘﹐心中遂欲渡江﹐盡平南土。令人於葛坡大造舟船﹐近郡廣陵。

廣陵自陳敏被剿之後﹐壽陽刺史劉準知甘卓﹑顧榮等徐州逃回﹐無人鎭守﹐乃薦成都王舊將陳眕來守。眕到任﹐知前上黨守羊綜﹑廣平守邵肇皆被石勒所逐﹐逃在廣陵﹐卽請二人爲掾﹐共聚兵馬﹐分隸屬縣﹐蓄糧備亂﹐聲勢稍振﹐民賴之。至是聞知石勒營造舟船﹐卽召羊﹑邵二人議曰﹕」石勒得據上流﹐將欲東下﹐故此治船。二公可將輕舟密往焚之﹐使賊勢沮扼﹐然後請瑯琊王添兵﹐守住九江京口﹐江東無虞矣。「綜﹑肇領計前去﹐燒其篷廠。監督工匠者乃漢大將軍張實﹐實怒其算﹐又恐石勒見怪﹐卽將本兵二萬﹐與吳豫﹑劉寶往報仇恨。趕一二日將及﹐只見陳眕引兵來救﹐實乃進與眕戰﹐歷十日不獲解甲﹐大小數戰不能勝﹐反被陳眕逼退八十餘里。張實大忿曰﹕」吾自離川入羌﹐年曆六旬﹐大小數百戰﹐未嘗少敗﹐今被匹夫所迫﹐何顏再見吾兄與漢帝等人乎﹖「於是戒約三軍﹐飽食而起﹐自與趙鹿居先﹐吳﹑劉二將居後﹐銜枚疾走﹐夤夜馳至眕軍﹐時將四更﹐一齊奮勇殺入。眕軍恃勝無備﹐被張實直搗中麾﹐陳眕倉皇來敵﹐被實一槍刺死。羊綜﹑邵肇趕到﹐把張實圍住﹐實怒奮衝擊﹐前後所殺三百餘人。眕兵抵死不退﹐趙鹿又被羊綜戰住﹐張實身中四槍﹐面被兩箭﹐正將危急﹐得吳豫﹑劉寶衝入﹐殺散晉兵﹐戳死羊綜﹐眕兵乃四散逃去﹐邵肇亦死於亂中。張實乃盡得眕之糧仗﹐收兵還葛坡。

敗軍奔投於周顗﹑祖逖處﹐告知其事。二人相悉﹐具文申稟於瑯琊王。瑯琊王召王導﹑賀循議曰﹕」石勒無故造船﹐其意必思東下﹐二公何以待之﹖「王導曰﹕」可命紀瞻守住廣陵﹐卞壼﹑周訪﹑劉遐﹑周玘督兵分把水陸二道隘口﹐添兵壽春﹐助劉機﹑祖逖共禦防之。「瑯琊王然其議﹐遵而行之。會天久雨﹐百日不止﹐平地水深數尺﹐人家遭沒過半。石勒所將北兵不服水土﹐軍中疫作﹐死者什四﹐馬皆困殺﹐糧又不繼。南兵屋居火食﹐戰气益勵。祖逖探知其情﹐乃使人持書索戰﹐以試虛實。勒心患之﹐召集諸將議之﹐計無所出﹐當下刁膺上言﹐勸勒假意送書歸款於瑯琊王﹐請移兵掃平河朔﹐以贖前罪﹐待其準信﹐使祖逖等罷兵﹐再作計議。石勒無言可答﹐喟然長嘆。周振勸勒徙營髙處﹐少避水害。勒曰﹕」數有前定﹐豈在移營﹖二公皆未善也。「時張實患瘡傷不能愈﹐勒使人以氈車送上平陽漢主處而去。諸兵士見之﹐皆紛紛背議言﹕」上黨公莫非欲回兵乎﹖「石勒聞之大驚﹐密謂眾將曰﹕」軍心不固﹐今將柰何﹖「張敬﹑趙槪﹑孔萇﹑呼延莫﹑張曀僕等二十餘將齊進曰﹕」馬久不乘﹐則生災疾﹔人久不戰﹐則怠筋骨。今及吳軍未集﹐吾等謂各與精卒三百﹐以船分二十餘道﹐一齊俱發﹐俟夜登其城﹐殺其將卒﹐據其糧廩﹐然後進取丹陽﹐直趨建鄴﹐可以生縛司馬氏諸兒輩矣。「石勒乃冷笑曰﹕」若此﹐斯是勇將規模也。「各賜馬一匹﹑鎧一副﹑緞一端﹐又謂之曰﹕」此事非易也﹐還當別議之。「眾將謝出。勒徐問張賓曰﹕」紛言若是﹐於君之計以爲何如﹖「賓曰﹕」以愚度之﹐將軍破洛陽﹐執其天子﹐殺其王侯妻孥﹐掠其妃嬪﹐焚其宮闕﹐毀其宗廟﹐暴其陵寢﹐晉人深恨將軍﹐豈能逃其責﹖據敵之心﹐𨿽濯將軍之發﹐不足以盡將軍之罪﹐柰何欲降﹐而望相臣奉乎﹖逆見去年誅王彌﹐人心已不懌﹐天心已含怒﹐今者將軍在此營建功役﹐故天降霖雨﹐方數千里﹐越季不止﹐是示將軍不應畱此地也。不若移還襄國﹐伐罪弔民﹐平定河朔﹐天下之事無出將軍之右者矣。晉兵增集壽春者﹐懼吾之襲江南也﹔祖逖之索戰者﹐虛張兵勢﹐非實敢攻擊吾也。請亟行之。「勒曰﹕」彼數以書求戰﹐吾兵未出﹐一旦北還﹐必以我爲怯﹐將兵追來﹐被其困矣。且兵士糧少﹐是以不敢放心耳。「賓曰﹕」兵多糧少﹐某有一計在此。前晉許昌平東將軍王康﹐見洛陽危急﹐將許昌錢糧盡皆移於上蔡﹐今當速往襲取﹐得此之糧﹐可資行矣。「石勒然之﹐使石虎將輕兵二萬﹐攻陷上蔡﹐虜新蔡公司馬確﹑守將王康﹐勒皆害之。乃又問於張賓曰﹕」天色已霽﹐兼得此糧﹐還可畱乎去乎﹖「張賓曰﹕」正當趁此吳兵不疑﹐以輜重行糧先發﹐徑向北道。命石季龍以兵故向壽春﹐吳將自不及起兵追吾矣。待輜重去遠﹐大軍徐回﹐何懼有失乎﹖「石勒乃攘袂鼓髯而言曰﹕」有大略者自有大計。「因召刁膺責曰﹕」君當共相輔佐﹐協力以成功業﹐兵未接刃﹐如何便起降議﹖理合從法﹐然知汝乃膽怯﹐非本心也﹐姑且宥之。「遂削其職﹐令膺白衣領事﹐擢張實爲中壘將軍﹐拜右侯不名。時輜重去遠﹐勒使人暗召石虎引還。虎見江南運船中搬起米谷布帛堆疊如山﹐乃率兵往奪﹐被晉將紀瞻﹑劉遐伏兵四發﹐船中金鼓喧天。石虎奮勇轉戰﹐兵士墮水死者七千人﹐遂敗而走。晉兵追百餘里不住﹐虎奔至巨靈口方才立足。石勒中軍聞知﹐盡皆驚栗﹐將謂晉兵大至﹐勒乃親自引兵布陣以待之。晉人知勒威勇﹐亦引兵退去。勒與張實徐徐引兵向山東而去﹐回至襄國﹐王子春等接入。石勒旣還﹐兵勢復振﹐分命諸將兼並鄰郡﹐皆下之﹐侵及王浚境內。

浚之長史劉亮﹑司馬髙柔上言勸浚曰﹕」今石勒兵眾﹐勢日益盛﹐數侵吾境﹐當速會劉並州﹑李滎陽與遼段猗盧等處之兵﹐合力討而逐之。毋待其根蒂深固﹐難以動搖﹐則他日吾爲其所制矣。「王浚怒曰﹕」我有雄兵三十餘萬﹐屢破彊寇﹐石勒新回﹐十不及吾之四﹐天下徵鎭﹐誰有盛於吾者﹖吾不制人則已﹐人能制我乎﹖「亮曰﹕」人無遠慮﹐必有近憂。今被石勒侵去許多境界﹐不以爲意﹐他日肆志﹐寧有極乎﹖不聽吾言﹐受制終弗遠耶﹗「王浚大怒曰﹕」劉亮迂儒﹐敢此詆誚本主﹗刀斧手﹐與吾推出斬了﹗「髙柔急諫曰﹕」劉亮忠直良言﹐乃愛主之心﹐實爲有益﹐不宜見罪﹐望明公恕之﹐免致言路塞絕。「浚又怒曰﹕」汝乃亮之朋黨﹐欲相讜護﹐以亂吾法耶﹗「乃喝令並將二人一齊斬之。須臾﹐傳首各寨﹐於是眾皆流淚﹐無敢再言者。部曲等漸生離叛﹐多有奔投勒處報消息者。石勒實有襲浚之心久矣﹐因懼王浚兵精糧足﹐根本牢固﹐更兼鮮卑﹑烏桓﹑北代皆親戚之屬﹐爲其羽檄﹐又有劉琨﹑邵續是其僚屬﹐爲之掎援﹐故此未敢發耳。及見此因﹐乃使細作往幽州察其動靜。細作回報﹐言幽邦士民紛紛談議﹐道王浚所爲殘酷﹐百姓怨恨﹐軍卒離心﹐不久將敗。以爲自殺劉亮﹑髙柔之後﹐無人敢諫﹐惟從事棗嵩﹑朱願二人之言是聽﹐大肆橫暴﹐思要自立﹐欲求賢才輔翊。人薦霍原有匡濟之才﹐原系中州人﹐素懷忠諒﹐志節淸髙﹐能知興廢﹐在此隱避遠地﹐不求仕進。王浚召之再四﹐原不肯應。浚無柰﹐使長子就問伯王之事﹐原不許﹐以忠義導之。浚子歸白﹐浚大怒﹐以爲不附於己﹐欲害原。大將孫緯曰﹕」此人名重無過﹐不可妄殺。「浚曰﹕」汝等不知﹐長安童謠有云﹕』天子在豆田。『豆者﹐藿也﹔田者﹐原也。若不殺之﹐此人將爲亂矣。「竟執霍原殺之。今大小事務﹐皆委朱﹑棗掌之。二人貪酷無比﹐北州人爲之諺曰﹕」府中赫赫朱丘伯﹐十囊五囊入棗郎。「其主簿事田矯亦婪而殘暴。浚皆不禁﹐兵士悉皆效尢﹐相扇成風﹐說浚廣播山澤﹐引水灌田﹐增租稅於中取利﹐浸人冢墓房屋﹐亦不存卹﹐擅調工役不輟﹐民無控告﹐多叛徙入鮮卑處度活。承事郎韓咸切諫﹐王浚以爲毀謗敗利﹐付朱願鞫勘﹐杖殺之。不問官兵士庶﹐咸怨王浚﹐恨不能伸﹐一有敵至﹐卽當瓦解矣。

石勒聽言大喜﹐曰﹕」果若是實﹐浚可圖也。今當再使軍馬侵擾其地﹐試其虛實如何﹐好行大進。「於是遣劉膺﹑桃虎等故往幽境肆掠。王浚知之﹐不自討逐﹐持檄使段疾陸眷徵勒。陸眷懼勒兵盛﹐不肯應命。王浚使人召之﹐陸眷又不至。浚怒﹐遣使讓之。陸眷懼﹐集眾計之。段末杯曰﹕」浚老悖不徳﹐殘殺了忠良無數﹐又欲來尋我等﹐若一去謝﹐必被所誅矣。且石勒曾有恩與我﹐結爲兄弟﹐焉可反而討彼﹖還宜卻浚結勒﹐以修舊好﹐彼必相援﹐何懼於浚哉﹖「陸眷然之﹐使人致書於勒﹐勒又以厚賂深結段氏﹐段氏遂傾心附勒。王浚聞知陸眷皆已附勒﹐心中怒甚﹐卽以重幣厚賂拓跋猗盧之子﹑左賢王日律孫﹐使攻陸眷﹐以並其地。日律孫見王浚許其吞並﹐卽便出兵以攻段氏。陸眷知之﹐求救於石勒。二人合兵﹐大敗日律孫﹐斬首七千級﹐追趕二百里﹐律孫走死。眾將勸曰﹕」今乘代兵新敗﹐徑襲幽州或可破也。「勒曰﹕」吾有此心久矣﹐但今未可遽發﹐且王浚錢糧廣大﹐軍兵全盛﹐猗盧被吾等殺其子﹐必懷報恨。又且劉琨﹑邵續皆是晉臣﹐我一妄舉﹐彼必會合三處之兵伐我﹐能保不敗乎﹖今趁猗盧怨我之際﹐吾欲反行致書於王浚﹐推而遵之﹐以驕其心﹐使彼罷助北代報仇之念﹐然後緩緩圖之。諸公意下以爲何如﹖「徐普明曰﹕」事固可行﹐但當如羊祜﹑陸抗相問之意﹐其他不可輕付於筆者。「張賓曰﹕」不然。此敵國之意﹐毋能弭其備也。今王浚假烏桓﹑鮮卑﹑遼代之力﹐欲稱制居南面久矣。𨿽然爲晉之藩臣﹐實懷僭逆之大志﹐必思協求英雄﹐以圖共濟事業。今將軍威震海內﹐以去就爲存亡﹐所在爲輕重。浚之仰將軍﹐猶楚之望韓信也。今若構譎遣使而無誠款之實﹐脫彼生疑﹐圖之之機一露﹐後𨿽用奇﹐亦無所施矣。夫立大事者﹐必先爲之早遜﹐以驕惰敵心﹐圖濟其成可也。且今稱藩推奉﹐尙恐浚未之信﹐徒以羊﹑陸之情相抗﹐適成虛話耳﹗「勒深然之﹐乃遣王子春與舍人董肇等﹐賫金帛爲貢﹐奉書推崇王浚之意。書曰﹕

勒本偏胡﹐出自戎裔﹐偶值晉綱弛替﹐海內饑亂﹐流離迍厄﹐竄命冀方﹐共相率合﹐以救生靈。今晉祚淪夷﹐中原無主﹐蒼生失望。伏惟明公州鄕貴望﹐四海所宗﹐當今堪爲中州主者﹐非公而誰﹖勒所以捐軀命﹐興義兵﹐以除暴亂者﹐實爲有徳者以驅除耳。伏乞明公早行應天順人之舉﹐踐登大位﹐以定六合﹐拯救萬姓﹐天下幸甚。臣勒仰慕之心﹐如赤子之於慈母﹐望明公察臣微忱﹐早賜大用﹐不勝恩幸﹐謹此再拜。

王浚見勒書與貢幣﹐心中暗喜﹐喚子春上前賜坐﹐問之曰﹕」石公一時之英武﹐據趙舊都﹐鼎勢已成﹐何爲稱藩於孤﹐豈非詐乎﹖「子春對曰﹕」石將軍英才俊拔﹐士馬雄盛﹐誠如鈞旨﹐仰惟明公﹐州鄕喬望﹐奕葉名庭。出鎭雄藩﹐威聲播於四表﹐令譽著於八紘﹐以故胡越欽風﹐戎夷頌徳。豈以區區小地﹐而敢不𦇤衽於神闕者乎﹖昔者陳嬰﹑韓信﹐豈其鄙王之輕而不肯爲王﹐蔑帝之薄而不願爲帝﹖但以帝王元自有眞﹐不可以智力取故也。今石將軍之擬奉明公﹐猶陰星之附太陽﹐偏江之趨洪海耳﹗項籍子陽覆轍不遠﹐石將軍自明人也﹐鑑此而推心尊奉於公﹐公何疑爲﹖且自古迄今﹐胡人入爲名臣者﹐或有之矣﹔而胡人之爲帝王者﹐實未之見也。矧石公非所以惡帝王而不爲﹐顧知取之而不爲天人之所許﹐是以歸戴明公耳。「浚惟哂而不答。棗嵩已得石勒外奉書啟﹑金珠重賄﹐乃從旁力贊之曰﹕」石公諒人也﹐子春信人也﹐眞書至言﹐不得相戲﹐使人心冷耶﹗「浚乃大悅﹐封子春﹑董肇等爲列侯﹐以餌石勒﹐另差田矯以方物回答石勒﹐亦甚獎諛。勒又假於北面拜受﹐重待田矯以天使之式。時王浚有右司馬遊統出守範陽﹐見浚害其親友韓咸﹐乃叛浚馳伻降於石勒。勒斬統伻﹐使人函首呈送於王浚。浚𨿽不罪遊統﹐而深信石勒之誠﹐無復再疑。後人有詩一首嘆王浚被誑之不覺﹐云﹕

自大無謀起罔圖﹐堪嗟王浚霸燕都。恃驕聽佞違忠諫﹐並迹先年袁本初。

第一〇二回石勒僞降擒王浚

卻說石勒旣送僞書以紿王浚﹐浚以爲實。及田矯報幣回﹐深言石勒恭敬尊崇之意﹐北面拜受﹐與待以天使等因﹐浚乃又使田矯頒賜玉麈尾並袍帶於石勒。勒問於張賓曰﹕」田矯此來﹐別有何意﹖「賓曰﹕」彼將來視我彊弱虛實也。可以匿其精壯﹐虛其府庫﹐以弱卒侍衛與之接見﹐然後乘醉與觀庫藏營寨﹐示之以弱﹐使回見浚道之﹐自然無疑懼於我矣。「勒然其議﹐布置停當﹐而後見矯。又設一座於南面﹐懸麈尾於壁﹐以紗罩罩之﹐北面再拜﹐謂矯曰﹕」我之朝夕不得見於王公﹐見其所賜﹐如見公也。「復遣董肇奉箋於浚﹐期以二月親詣幽州﹐率眾奉上尊號﹐又致啟與棗嵩﹐乞爲冀州牧兼廣平公﹐以備反側之子。棗嵩言其意於浚﹐浚愈信於勒﹐乃決計自立﹐惟慮劉琨在並州﹐執忠守節﹐合兵問罪﹐以此未敢妄行僭立。及聞劉曜被琨所破﹐劉聰屢屢出兵取气﹐兩家仇殺不已﹐時無安靜﹐幸有代兵相助﹐得以不敗。浚度劉琨自顧不暇﹐乃營修宮殿﹐設壇告類﹐建立太子﹐置官屬﹐定爵品﹐以棗嵩﹑裴憲爲尙書左右僕射﹐使其子居王宮﹐持節頒匈奴中郎將﹐以妻舅崔毖爲東夷校尉﹐朱願領冀﹑並﹑汲﹑兗諸軍事﹐朱碩領幽﹑燕﹑遼﹑薊諸軍事﹐行安北大將軍﹐田徽爲河間太守﹐李渾爲薊城太守﹐薄盛爲雲中太守﹐田矯爲中山太守﹐擇日登位攺元。荀綽上諫﹐以爲宜效曹孟徳﹑司馬仲達﹐本身盡其臣職﹐以免後世議論。浚怒其阻己﹐黜爲魏郡丞﹐以範陽太守遊統爲魏郡守﹐升髙紞爲範陽太守。府掾王悌忠諒有才﹐浚𨿽用之﹐不甚相得﹐聞貶綽而用髙紞爲範陽守﹐乃上諫曰﹕」荀綽﹑遊暢﹐我邦之棟梁﹐豈可棄之於外﹖髙紞﹑田矯朽腐愚庸﹐豈可使居大郡﹖且作事必須應天順人﹐不宜倚驕自大。「浚見其言利害﹐若使縱彼﹐他日必然忤己﹐阻遏自立之意﹐竟命殺之。臣僚皆怒﹐不敢明言﹐因密造詆語﹐令小兒輩傳誦於市中曰﹕」幽州城門如藏戶﹐中有伏屍王彭祖。「浚𨿽聞知﹐亦不能省﹐反捉其誦讀者﹐連父兄殺之﹐人皆驚懼﹐此語乃止。

石勒界中聞得詆言之讖﹐及貶荀綽並殺王悌之忠﹐遊士多逃去﹐馳報與石勒知之。勒召王子春問曰﹕」今王浚大失人望﹐又思僭立﹐吾欲襲之﹐卿昨往觀動靜﹐度浚可以襲否﹖「子春對曰﹕」幽州自去歲大水﹐人不粒食﹐王浚積粟盈山﹐不能賑卹。刑政苟酷﹐賦役煩勞﹐官吏愈急﹐民不聊生﹐不能寬省。賊害賢良﹐誅逐諫士﹐謠歌紛紛而不知悔。百姓流離四方﹐軍士奔投外郡﹐藐若不聞。狐貍踞於府門﹐野雉鳴於廳事﹐災異疊生而不知警。鮮卑離貳﹐烏桓不附﹐代公宣力而喪子﹐頓忘結好﹐自損羽翼。任用棗嵩﹑朱碩﹑田矯﹑朱願﹐貪酷殘暴﹐不以爲蠹而以爲能。斯則爪牙摧於外﹐腹心病於內﹐人情沮撓﹐事勢羸憋。而王浚猶置立臺閣﹐建設公卿﹐自言魏武晉宣不足道﹐謠諑災異不足懼﹐此其將亡之兆也。王彭祖不知﹐而子春之所以知也。「石勒聽畢﹐撫掌大笑曰﹕」據卿確論﹐王浚眞可圖也。「乃繕甲練兵﹐陰謀襲浚﹐但恐諸處心不可測﹐復救王浚﹐未敢卽進﹐乃問計於張右侯。賓曰﹕」夫襲人之國﹐當要出其不意﹐軍嚴經月而不行﹐豈不爲人識破乎﹖「勒曰﹕」實慮烏桓並代爲之救援耳。「賓曰﹕」三部素皆羽翼於浚﹐邇來段氏自結於我﹐審廣﹑郝襲﹑靳市皆被王浚所責﹐悉各離叛。浚怒﹐加兵問罪﹐舉各抗敵﹐已成寇仇﹐此則外無聲援以共扼我也﹔幽燕饑歉﹐人皆茹艸﹐浚不之顧﹐眾叛親離﹐賢士避縮﹐此則中無明哲與共擬議也﹔法令過酷﹐武夫畏罪﹐軍卒少練﹐此則內無彊兵以抗禦我也。浚有此三失﹐若以大兵臨之﹐勢必土崩瓦解。且愚料之﹐輕軍往返不出三旬﹐就使三方有動﹐我已獲浚兵﹐可旋踵矣。正宜乘機迅發﹐勿得後時。「勒曰﹕」劉琨與浚同僚﹐豈無狐兔之念乎﹖「賓曰﹕」琨﹑浚𨿽皆同爲晉臣﹐其實心自吳越。琨以忠﹐浚以佞﹐志行各異。且前者王浚不救劉琨﹐而琨焉肯來救浚乎﹖將軍必不放心﹐可修箋致琨求和﹐言王浚妄自稱尊﹐求請討之﹐以地贖取三臺之罪﹐琨必允我以討逆浚。吾終滅浚﹐而琨終不救浚﹐亦不我襲也。「石勒聞言大喜曰﹕」吾中心之未了者﹐右侯能井然了之矣﹗「於是令徐光作書交聘於琨﹐卑辭謙言以諂之﹐厚禮賄簡以啖之﹐使張慮赴滎陽曲見琨﹐獻上書札禮物。

琨拆書看之﹐見其辭意懇至﹐甚陳己過﹐三臺被刁膺所誤﹐致負大徳﹐已削貶爲白衣待罪﹐乞求討罰王浚僭罔之罪﹐歸款報效。琨𨿽不欲石勒妄爲冒通書札﹐一則慮勒兵彊勢盛﹐二則懼劉曜再來攻奪﹐不敢妄動﹐三則憎嫌王浚滅成都王與縱祁弘焚掠長安之慘﹐又聞浚立百官﹐將欲叛晉﹐亦幸石勒去討﹐乃允其請。移檄部郡關津﹐言﹕」石勒聽吾前書之勸﹐悔過攺正﹐求拔幽州﹐正王浚叛主之罪﹐效力將來﹐以謝累年之愆。今聽所求﹐受任通知﹐不得以邏兵巡察阻其歸向之心。「石勒得報﹐使董肇持僞表先行報浚﹐言冀州牧自引輕兵來上尊號。浚私受表﹐不與裴憲等知之。勒遂以輕騎先發﹐大將軍張敬帶勁兵三萬﹐持火夜行繼進。勒至柏人﹐執主事者遊綸殺之。恐其報兄遊統﹐記前斬伻之恨﹐先聲漏泄故也。再至易水﹐易水守督孫緯覘勒動靜﹐知其非爲來奉戴意﹐乃欲遣使馳白王浚﹐先使人約會遊統﹐共阻石勒。統知勒兵少﹐止緯莫報。勒乃前進﹐將到郡﹐浚將王甲始等請出兵擊之﹐可擒石勒﹐以剪巨擘﹐建不世之勛矣。棗嵩素受石勒厚饋﹐力勸王浚莫阻歸向之心。浚乃怒叱眾將曰﹕」石公此來﹐正欲奉戴孤耳﹐敢言擊者斬首﹗「眾不敢再議﹐浚乃命設席鋪饌以待之。

勒晨早至郡門﹐叱門吏啟闥﹐心中尙疑有伏﹐乃先驅牛羊千餘向前﹐聲言上禮﹐實欲塞諸巷道﹐使兵難進耳。得至府第﹐遂分兵把住門闥。時王甲始見浚不聽﹐將兵出巡寧朔﹐王昌等皆遣出。浚見勒至﹐文武久不入請﹐心中疑懼﹐或起或坐﹐出衙來看﹐只見石勒戎服坐於政事堂﹐命石虎﹑石閔帶甲士入內﹐執浚立於案前﹐使徐光讓浚曰﹕」君位冠元臺﹐爵列上功﹐據玆驍悍之鎭﹐跨全燕突騎之鄕﹐手握彊兵﹐乃至觀京師傾覆而不援﹐致天子被擄而不救。妄思自尊﹐專任姦暴﹐殺害忠良﹐肆情恣欲﹐毒徧燕壤﹐自貽至此﹐豈非天也﹗「王浚聽言﹐怒罵曰﹕」胡奴敢調汝乃公﹐何往逆之甚也﹖「時浚將只有胡矯﹑王昊在郡﹐知勒有變﹐不及點兵﹐倉卒帶領五千部屬﹐將欲殺入﹐忽見張敬帥鐵甲軍兵三萬來到。二人知勢不敵﹐乃走出城﹐往廣平﹑寧朔報知王昌﹑王甲始而去。石勒以精卒五百騎﹐遣牙將王洛生送浚父子於襄國城去。徐光知之﹐急入阻曰﹕」路途非止一日﹐倘易水﹑柏人諸隘有兵襲奪﹐必爲後患﹐宜當斬之。「勒急召時﹐洛生已發﹐隨後趕時﹐隔遠不能及矣。石勒甚悔。張敬曰﹕」待吾將兵萬人﹐兼程而進﹐護過二處﹐有何懼哉﹖「由是卽攜漧糧就起。勒乃點集浚兵﹐有萬餘不肯至者﹐盡皆殺之﹐分遣流人各還桑梓。停二日﹐不見兵發﹐勒乃召棗嵩﹑田矯﹑田徽﹑朱碩﹑朱願﹐責以貪賄亂政﹑殘暴生靈﹐皆斬之﹐盡去浚之腹黨牙爪攻具。又使人收遊統﹐治其不忠之罪﹐戮之。召裴憲﹑荀綽﹐復其官﹐輔理州事。授晉罷任舊尙書劉翰爲寧朔將軍﹐行幽州刺史。焚燒浚僞宮殿﹐大掠庫藏﹐載回襄國。將米粟據執不放﹐兵民饑甚﹐盡生怨怒﹐又皆念浚﹐多逃出城追從胡矯﹑王昊。昊奔廣平見兄王昌。矯至中途﹐遇王甲始兵轉﹐告以其事﹐二人大哭一場﹐昌曰﹕」吾固知主公驕悖﹐必然有失﹐以此放心不下﹐未到彼處而回。誰知果被賊擄﹐如之柰何﹖公可疾往易水﹐去請孫守督同來商議。我今亦往廣平﹐會王右軍兄弟去也。「於是兩人別去。

矯至易水見孫緯﹐告其事﹐緯哭而嘆曰﹕」昨日張敬兵過此處﹐吾見其往返日期之近﹐以爲石勒不曾有變。若知王左軍等出外﹐主公被擄送上襄國﹐邀而奪之﹐反掌中耳﹐何如此之悖心失志也﹗「懊罵不已。胡矯曰﹕」事已往矣﹐悔不轉了。卽今王左右二軍廣平相合﹐共向幽州恢復﹐將軍可速前去﹐一同破勒。「緯曰﹕」猾賊必然有備﹐恐未易勝﹐二公何足急也﹖「矯曰﹕」不妨﹐石勒所將三萬七千人馬﹐張敬分回一萬﹐所存只有二萬七千。且彼殺吾燕兵萬人﹐執粟不放﹐兵民皆怨。且有裴憲﹑荀綽在內﹐人不爲用﹐易於破也。「緯曰﹕」吾不被遊統所誤﹐石勒不知幾時被擒﹐連襄國亦屬我矣﹗「矯曰﹕」到郡之時﹐若依我與王甲始等之見﹐張敬未到﹐擒勒如拾芥耳﹗柰乎主公自悖﹐以至如此。「於是二將引兵三萬﹐不合王昌等﹐徑望幽州殺進。石勒在州中布置﹐忽報王浚舊將王昌﹑孫緯等合兵十萬﹐分兩路殺來﹐將及至城矣。石勒大驚曰﹕」內兵未附﹐外兵又迫﹐如何與戰﹖「連忙分付收拾東還﹐乘夜卽起。次日辰牌﹐遇胡矯﹑孫緯兵至﹐布陣阻路。石勒下令不須整伍﹐一齊衝殺過去便是。眾將聽命向前。孫緯看知其意﹐亦下令曰﹕」賊兵已無戰心﹐隊伍不整﹐可卜勝者。汝等須竭力抵住﹐莫容走去。「及至孔萇﹑張雄﹑邵攀﹑趙鹿等一齊衝進﹐幽州兵士奮力死戰。胡矯佯叫曰﹕」廣平﹑寧朔兩路大軍殺至矣﹗汝等竭力﹐成功只在頃刻﹐切不可退﹗「兵士見勒將殊死衝路﹐恐其突過﹐乃一齊以弓弩射之﹐箭如飛蝗﹐漢兵不能得進。石勒怒喝向前﹐忽見後面炮銃連天﹐王昌﹑王甲始等趕至。勒兵首尾不能相顧﹐被晉兵殺得屍橫滿地。孔萇見極﹐當先撞陣﹐馬爲射倒﹐卽飛步前進﹐又遇胡矯趕至﹐一槍刺中肩膀﹐卻得張雄接住救免。石勒親自向前開陣﹐胡矯攔住﹐勒大喝曰﹕」汝乃何人﹖敢來拒吾﹐是尋死也﹗「拍馬搶進﹐三合之中﹐一刀砍死胡矯。眾將始得衝脫﹐望易水而走。王昌﹑孫緯等隨後掩殺﹐勒兵死喪殆盡。將至易水﹐王甲始又從間道截出﹐張雄奮勇突陣﹐身中十餘槍﹐猶殺幽州副將二員。甲始少怯﹐方才離陣﹐王昌﹑孫緯大喊又到。勒兵爭渡易水﹐晉兵擁至﹐無馬者盡皆淹死﹐勒與眾將僅以身免。昌﹑緯等整兵過河﹐將欲再追。張雄﹑孔萇﹑趙鹿等各帶重傷﹐心中甚懼。卻得張敬送王洛生過柏人﹐再提兵馬來幽州防變﹐正遇石勒狼狽而轉﹐遂整待敵。昌﹑緯等以兵馬勞倦﹐退過易水紮住﹐以防石勒再進。

裴憲﹑荀緯勸劉翰集舊兵追勒﹐以贖前愆。翰思爲勒所立﹐恐眾將不容﹐乃棄幽州﹐奔往遼西﹐投於段匹殫。匹殫乘王昌﹑孫緯與石勒相拒於易水未還﹐卽點人馬﹐佯爲赴難﹐假公濟私﹐徑到幽州據之﹐自稱幽州刺史﹑薊遼大都督﹐遣人至易水召浚諸舊將議事。王昌與孫緯等大驚﹐急欲回復其地﹐以逐遼段。王甲始曰﹕」匹殫乘我等在外﹐暗來竊據﹐必然有心備我。且彼兵久逸﹐我兵勞而糧少﹐焉能與戰﹖況總管父子悉被勒擄﹐縱得幽州﹐推誰爲主﹖待去見他﹐我等气又不忿。依吾之見﹐不若奔往北代﹐再來復取﹐以雪此恨。且此時斗米可以易銀貳兩﹐斤肉值銀伍錢﹐人民饑甚﹐我等得亦無益。「昌﹑緯從之﹐乃收拾人馬﹐望金城而去。段匹殫見諸將北走﹐知無兵變﹐卽一意安撫幽燕之地﹐竭資賑卹﹐民始安貼。石勒見幽州兵將北去﹐亦整轡回轉襄國。將入境﹐思量不好見王浚之面﹐乃喚從事慶封分付曰﹕」王浚父子位髙爵重﹐我與相見﹐難好看待﹐且他不曾有惡與我。你可先入城中﹐令人押出斬之﹐不可容隱。「封得令﹐飛馬至襄國﹐密與張右侯言﹕」王公叫我先來﹐如此如此。「遂取出監﹐綁上法曹。王浚大罵不絕﹐父子悉皆遇害。晉史官斷之曰﹕

王浚揭由捧雉﹐孕本貿絲。因家乏王﹐遂登顯秩﹐彊擁北州之士馬﹐偶遇東京之靡沸。正宜感召諸侯﹐宣力王室﹐而乃反又乘間伺隙﹐潛圖不軌﹐縱肆獯虜﹐遷播乘輿。遂使章甫瀟然﹐黎元塗地。任貪夫於藏戶﹐戮髙士於燕陲﹐阻越石之內難﹐邀世龍之外親。惡稔毒爇﹐坐致焚燎。天假手仇敵﹐以伸凶獷﹐遭慶封之僇﹐嫚罵何補哉﹖

王浚父子旣死﹐石勒乃始入城﹐張賓﹑王子春等參拜。勒命將浚屍首埋之。賓曰﹕」浚害劉靈﹐漢主未得報恨逞志。今當獻捷於朝﹐又可以申我之功﹐又可以免彼疑我有自圖之意。「勒伏其議﹐乃使曹掾﹑傅遘函王浚首級﹐上平陽呈獻漢主。漢主大喜﹐曰﹕」老賊害吾大將﹐恨向未忘。今日揭斬父子﹐劉靈之仇已雪﹐使吾又釋一憂矣。「乃下敕封石勒爲平難大都督﹐贈十二郡。又封張敬﹑趙染等爲十二侯﹐張賓封燕國公﹐共守封郡﹐以旌平王浚之功。後賢有詩一首嘆王浚曰﹕

王浚縱橫著盛名﹐雄居幽燕妄稱尊。只因罔大思圖霸﹐未得胡降反被擒。

第一〇三回張敬廩丘破劉演

石勒得漢主不疑﹐重加封爵﹐乃設宴賀喜﹐再議攻奪晉地。忽報﹕」劉演自三臺被襲﹐奔於廩丘積聚兵糧﹐及劉琨失並州奔代﹐舊將殘兵復歸於演﹐演勢稍振。今聞令公有事燕北﹐將兵復爭鄴臺﹐桃子威遣人來此求救﹐有文書呈上。「石勒看畢﹐謂張敬曰﹕」大將軍今受封侯﹐威震海宇﹐可爲吾提兵前去擒討此賊。「張敬欣然領諾。勒乃授敬爲總兵元帥﹐統領石虎爲前部﹐孔萇﹑邵攀爲左右﹐點選精兵五萬﹐徑趨廩丘﹐先討劉演。劉演正欲商議復取三臺﹐只見界上小軍報到﹐言石勒有兵來犯﹐已將入境矣。劉演聽言大怒﹐卽同部將韓弘﹑潘良﹑田靑﹑郎牧出城阻敵。兩軍相遇﹐各排陣勢。勒將刁膺向前稟白元帥張敬曰﹕」某自葛坡失言得罪﹐一向未得進用﹐今願出馬﹐擒斬劉演﹐將功贖罪。「張敬許諾﹐膺乃橫刀而出﹐罵曰﹕」反側賊子﹐汝今不守本分﹐早歸並州﹐與叔共處。尙欲來此攪擾﹐不怕死也﹗「劉演曰﹕」潑賊奪我鄴臺﹐反道我們擾你﹐是何魍魎之甚﹐好好退兵獻還﹐免污刀斧﹗「刁膺大怒﹐拍馬殺出﹐演將韓弘向前接住﹐二人刀來槍去﹐南往北回﹐戰上三十餘合﹐弘抵不住﹐將欲退走。潘良慌來接應﹐石虎看見﹐正帶馬出﹐忽見刀光閃處﹐刁膺早把潘良砍翻下馬。劉演見之﹐恐眾驚敗﹐急喚郎牧一齊殺出。石虎輪刀向前﹐大喝曰﹕」認得獨取三臺石季龍將軍否﹖「卽便揚威逼進﹐演﹑牧二人只得雙雙敵住。戰不兩合﹐郎牧被石虎一刀揮爲兩段。劉演與韓弘走入廩丘﹐不敢出戰﹐使人上並州求救於叔。

劉琨得侄文書﹐乃大悔曰﹕」吾前日何不協助幽州﹐共破賊勒﹐而致今日自貽其害。是𨿽王浚邀勒自取滅亡﹐吾亦不能逃其責矣﹗「乃遣平樂守將焦球並司馬溫嶠﹐將兵徑襲常山﹐以分勒勢﹐使爲劉演聲援。勒將邢泰鎭守常山﹐不意焦球兵至﹐倉卒出迎﹐被焦球﹑溫嶠兩頭夾攻﹐殺得大敗﹐急走回城。只見城上皆劉並州旗號﹐原來是琨將郝詵早先攻開占據。邢泰旣失常山﹐望襄國而逃﹐被溫嶠﹑焦球追及﹐使兵圍住。邢泰被溫嶠所斬﹐敗卒奔報石勒。石勒大怒﹐以趙槪爲將﹐統逯明﹑支屈六﹑呼延模等﹐引兵三萬﹐爭取常山。焦球等知有兵到﹐乃出境布陣待敵﹐趙槪亦將人馬紮住。兩陣對圓﹐勒將逯明出馬﹐大罵曰﹕」焦球小賊﹐萬剮囚徒﹐敢行詭計奪我常山﹐好好向前受綁﹐免吾動手﹗「溫嶠在前﹐卽舞雙刀殺出。逯明挺槍接戰﹐二人鬥上二十餘合﹐未分勝敗﹐焦球﹑郝詵齊出助陣。勒將呼延模﹑支屈六向前接住。趙槪看見大怒﹐挺槍親出﹐直取焦球。球慌轉手抵敵﹐十合之中﹐被趙槪一槍刺死﹐帶轉馬頭﹐夾攻郝詵。詵敵不過三將﹐大敗而走。溫嶠不能相顧﹐亦引殘兵奔往潞州而去。劉琨使人打探消息﹐聞知已得常山﹐心中大喜﹐卽欲親來爭取三臺。忽見郝詵奔至﹐言被趙槪將兵來爭常山﹐殺死焦球﹐溫嶠敗走潞州﹐還須髮兵去救﹐免被所襲。劉琨聽言大愕﹐只得復命大將王亙領兵一萬﹐襲攻中山﹐使勒不敢攻嶠。王亙得令﹐引兵疾進﹐半夜時到中山。中山守將秦固不知﹐被亙驟進﹐一鼓攻開城門﹐守軍奔向衙前時﹐秦固已出﹐見報城陷﹐王亙亦到﹐固挺槍來殺﹐柰乎無兵無馬﹐𨿽勇難敵眾手﹐身中四五槍﹐遂被擒住﹐械送劉琨﹐琨乃斬之。敗兵走上襄國﹐報知石勒。石勒怒﹐遣大將劉膺﹑呼延莫﹑吳豫﹑孔豚等將兵二萬﹐復取中山。王亙正欲攻討下縣﹐探得漢兵又到﹐卽引兵馬出城迎敵。兩邊排開陣勢﹐劉膺出馬叫謂王亙曰﹕」汝知常山焦球乎﹖朝襲我地﹐暮被我殺﹐何敢又撩虎須也﹖「亙曰﹕」出乎爾者﹐返乎爾者﹐聖賢之格言也。汝石勒奪我三臺﹐我奪中山﹐一報還一報﹐何得多言﹗「劉膺聽之大怒﹐正待出馬﹐不期張曀僕已到陣前。王亙接戰﹐未及十合﹐孔豚自左哨下攻入﹐亙抵敵不住﹐棄戰望城中而走。劉膺恐被逃去﹐拔箭拈弓從後趕去﹐一箭射中背心﹐亙甲厚﹐不曾受傷﹐回頭一看﹐膺早趕進二十餘步﹐再又一箭﹐亙躲不及﹐中頸落馬。孔豚﹑張曀僕引兵來急﹐亙眾不能救﹐乃被擒住﹐使呼延莫解往襄國﹐孔豚﹑吳豫安撫中山。劉膺與張曀僕引兵一萬﹐到廩丘助張敬攻討劉演。王亙敗卒奔至並州﹐報知劉琨。琨聽其言大驚﹐乃命姬澹往樂陵邵續處求救。續遣大將駱文鴛﹐以兵五千同姬澹往廩丘救應劉演。

卻說劉演被圍日久﹐並州人馬不見來援﹐心中十分驚懼﹐商量無計﹐行坐不安。族弟劉啟曰﹕」今石虎﹑張敬皆是勇將﹐困住此城﹐料難得出﹐我有一計﹕聞知勒軍行糧皆在頓丘﹐此時兗豫境內有巨寇張平﹑張幹兄弟二人﹐皆有萬夫不當之勇。部下有餓夫死士八千﹐官兵莫能禦﹐不妄劫掠﹐不犯州府﹐見屯景亭。官府屢次招安不允﹐惟曰﹕』但得官長有如劉並州公之澤惠仁徳者﹐卽便歸降相輔。『叔父日前聞知﹐曾使張儒往諭﹐結好張平﹐平亦報幣來往﹐因並州誤陷與劉曜﹐是以未親往見。待我今夜親自乘暗偸出﹐前往景亭﹐賺說張平襲取頓丘﹐奪其糧料。石虎無糧﹐自然退去矣。「劉演聽言大喜﹐卽使劉啟悄悄偸出廩丘﹐徑趨景亭﹐謁見張平﹐告訴其事﹐再三傳叔劉琨拜懇之因。平曰﹕」越石公徳人也﹐吾當代汝解此之圍。「乃卽將兵同劉啟銜枚夜行﹐晝則又伏﹐兩夜密至頓丘﹐挨近更深﹐驟然打入。頓丘守將邵攀不曾提防﹐彌見廳事前大嚷﹐火焰衝天﹐急出問時﹐被張平逼近﹐一刀斬之﹐盡奪其糧。敗兵走至廩丘城下﹐報與張敬知道。敬令石虎引兵二萬﹐密趨頓丘﹐先將城池圍住。虎至四十里處﹐探軍方知﹐飛馬報入城中﹐張平恐不能敵﹐糧被復取﹐乃與劉啟放火燒糧﹐棄頓丘而走。石虎看見火起﹐知是燒糧﹐催兵疾進﹐被張平兄弟英勇戰殺出陣﹐往景亭而走。劉啟不能衝走﹐被石虎生擒過馬﹐使張曀僕守住頓丘﹐復兵攻演。後人有詩贊嘆石虎之勇曰﹕

石虎英雄亦可稱﹐但虧厚徳與仁心。若論衝劇摧勍敵﹐不忝黔彭振漢庭。

石虎一晝夜逐張平﹑擒劉啟﹑復頓丘﹐又困廩丘﹐其功敏且捷矣。次日﹐命副將陳光解劉啟上襄陽去見石勒。勒以劉琨曾送還石夫人與季童﹐又允討浚之請﹐乃放啟之縛﹐賜坐﹐問琨起居﹐命爲儒官﹐置田宅﹐使居襄國安享﹐以酬琨徳。再請右侯張孟孫議曰﹕」吾等還軍以後﹐許鄴一帶少人綏撫﹐今廩丘又不克﹐若元帥等見師久無功﹐收兵回轉﹐則被外人取笑矣。欲煩右侯去觀察一番﹐度用帶兵幾何﹖「賓曰﹕」若是老夫自去﹐五千精兵足矣。「石勒大喜﹐餞送出郭而別。張賓旣領勒命﹐往助石虎。石虎不知﹐思已被燒糧艸﹐軍士失望﹐乃與元帥張敬﹑親軍將軍孔萇等議曰﹕」適間探馬報道﹐劉琨差老將姬澹﹑樂陵驍將駱文鴛來救劉演﹐此二人謀勇可稱﹐若知吾無糧﹐必然以計扼我。我算廩丘困久﹐倉庫必竭﹐徒得空城﹐亦爲無益﹐不如且到鄴臺少紮﹐待其救兵退去﹐再又來攻彼﹐自往返艱難﹐被吾破矣。「正議未了﹐巡軍又到﹐報言張燕公親自引兵五千來在界外﹐可去迎之﹐免爲所算。張敬大喜﹐命孔萇﹑石虎帶五千人馬往接﹐一同入寨﹐具告其事。張賓曰﹕」此有何難﹐不須罷圍﹐待吾聊施小計﹐便成功矣。「卽喚眾將聽令﹐分付曰﹕」石季龍引兵二千﹐伏於寨外左手山下﹔張敬引兵二千﹐伏於寨外右邊地面﹔孔世魯引兵二千﹐伏於寨後左側﹔刁承眷引兵二千﹐伏寨後右側。安排停當﹐乃傳示軍中﹐收拾車仗﹐打石虎旗號﹐拔寨都起﹐齊向晉營而來。命劉膺打元帥張敬旗號斷後﹐不帶一些輜重﹐令兵士大張聲勢守之。劉演必然使人來偵探吾消息﹐不知吾等之計﹐定約姬澹﹑駱文鴛來追。見吾輜重在營未發﹐爭搶入營﹐先據而奪之﹐再行追趕。若其一至﹐守兵奔散﹐放動信炮﹐伏兵四出﹐可全勝矣。「石虎拱手稱謝﹐曰﹕」右侯計中用計﹐鬼神莫測﹐非敵人之所知也。「乃各分去。張賓收束﹐揚然而起。廩丘細作探得消息﹐一邊報與城中劉演知道﹐一邊報與救兵將官姬澹﹑駱文鴛知道。劉演聽言不信﹐急自上城觀看動靜。石虎等果不攻圍﹐演卽密使田靑馳至樂陵軍中﹐約會姬﹑駱二將﹐言﹕」勒兵見吾救至﹐恐怕內外夾攻﹐以此退守鄴城。明日乘動追之﹐不可有誤。「靑乃悄悄出城﹐偸見駱文鴛﹐告白其事。文鴛曰﹕」歸師勿掩﹐未戰而去﹐恐其有計﹐劉太守不可造次。將軍亟宜入城道之﹐旣要出兵﹐明日我與姬將軍先發﹐太守公於後接應﹐且只截住他的輜重﹐殺他後軍。彼若沒有詭計埋伏﹐必然走亂﹐乘亂追襲﹐可獲全勝矣。「田靑別回。

次早﹐勒兵大隊小隊盡皆裹包東向。駱文鴛等探得的實﹐領兵亦進。遙見張敬旗號﹐約有二萬餘兵﹐離寨已遠﹐乃一齊徑望漢營殺來。城中劉演﹑韓弘﹑田靑亦皆殺出。及到寨前﹐張賓所畱兵士﹐在寨整頓糧仗者﹐盡皆驚亂﹐望寨後而逃。副將劉膺有兵二千﹐亦不敢敵﹐向前逃去。演等兩路殺入﹐意欲先剿寨中餘兵﹐奪其輜重﹐再追敬等。方至寨門﹐忽聽得連珠炮起﹐張敬﹑石虎從前兩翼殺出﹐孔萇﹑刁膺從後出前路﹐劉膺復轉。姬澹﹑駱文鴛知墮計中﹐喝令各盡死力﹐不可亂動﹐於是兩邊死戰。將近一時﹐只見劉膺引大軍分兩道衝入﹐殺得晉兵各不相顧﹐大敗而走﹐石虎﹑孔萇等隨後追去。劉演將及近城﹐只見張賓引兵一枝列於城外﹐髙聲叫曰﹕」汝看敵樓上已是大漢旗號﹐請速下馬﹐肉眼相看﹐免傷汝叔舊好。「劉演見說﹐思無去路﹐乃與駱文鴛同走樂陵而去。石虎曰﹕」劉演不肯歸降﹐必將再來爭取﹐禍根不斷﹐還當追而擒之。「乃卽當先趕去﹐孔萇﹑刁膺隨後而進﹐張敬只得自行接應。約有四十餘里﹐看看將及﹐卻好張儒借得遼西兵至﹐見前面塵起﹐與大將段文鴦殺來救應﹐姬澹等亦乃紮住。張敬知之﹐使飛騎向前﹐止住石虎等曰﹕」天色已晚﹐右侯有令﹐且自回兵廩丘﹐再作計議。「於是住而不趕。姬澹知張賓自來﹐張敬﹑石虎又勇﹐知難復爭廩丘﹐乃與眾望西北而轉。段文鴦﹑駱文鴛亦各還幽州﹑樂陵而去。張賓﹑石虎等安撫廩丘﹐畱刁膺鎭守﹐自與諸將巡按許鄴諸郡不題。

且說晉湣帝前得眾臣索綝﹑鞠允﹑賈疋與西涼兵復取長安﹐殺退劉曜﹐加封西涼刺史張軌爲西平公。第二年﹐劉曜復寇長安﹐有人報知張軌﹐言漢兵已破峣﹑藍二關﹐進逼逍遙園。軌喫一驚﹐頓足嘆曰﹕」賊何如此之銳﹐倘一長安被破﹐吾等輔晉前功悉皆休矣﹗「正欲發兵赴難﹐忽然憂成一病﹐甚是沈重﹐乃罷其議﹐使人飛馬察探消息﹐回報言已被索﹑麹諸臣大敗劉曜﹐斬其前鋒﹐退出淆關據守去了。軌聞此說聊喜﹐病可一半﹐能出理事﹐乃與大將北宮純﹑宋配等曰﹕」劉曜退守淆池﹐禍事不出一載﹐長安終被所破﹐吾病亦終不能痊﹐如之柰何﹖「至是湣帝建興三年﹐聞劉曜大擾隴右﹐遂憂憤而卒。張實具哀表上長安辭印﹐晉主嘉其功﹐卽以子張實襲封西平公﹐總督五郡八州軍事。有人獻玉印一顆於實﹐實卽進上長安與晉主﹐晉主大喜﹐賜實鈇鉞。又下詔升瑯琊王爲左丞相﹐都督江東﹑江南﹑江西諸軍事﹔攺南陽王世子司馬保爲右丞相﹐都督陜西﹑隴右諸軍事﹔加索綝爲太尉﹐宋哲爲平東將軍﹐胡菘爲奉忠將軍﹐陳安爲奉義將軍。其餘舊日封職受秩﹐韓豹等二十餘將﹐皆各加一級與三級者。有梁州從事崔曠﹐奏請刺史張光徵兵赴闕﹐反被土司楊武所殺﹐乞加徵剿以褒貶忠逆。晉主準奏﹐正欲差遣兵將問罪徵討﹐忽報漢將劉曜屯兵淆池﹐僞漢主劉聰增益兵糧與曜﹐勢復猖獗﹐襲殺安定太守趙班﹐復侵上郡。太守韋籍戰敗﹐奔於南鄭﹐附縣無不被其攻掠﹐人民苦不勝言。索綝﹑鞠允又奏曰﹕」劉曜恃彊侵寇無已﹐若不大行剿逐﹐禍終難杜﹐還當下詔令東西大都督﹐合各徵鎭南北大兵俱進﹐始可以示其威﹐弭其患﹐不然屢被所侮﹐長安關內之民罕能貼席矣﹗「湣帝曰﹕」卿二人可定議而行之。「索綝﹑鞠允遂艸詔命﹐備詞悃切﹐頒行各處。而並州最近長安﹐使命先到﹐劉琨接詔讀訖﹐思以劉曜每懷吞並之心﹐石勒奪侄守地﹐忿恨入髓﹐無由得報﹐及見詔至﹐乃悉力說激段末杯﹑段匹殫與段疾陸眷三部﹐又差人往合韓據﹑邵續並代主猗盧。下書人中途被漢之巡軍所獲﹐押上平陽﹐送見漢主。

漢主看其檄文﹐心中大怒﹐曰﹕」叵耐索綝﹑鞠允﹐苦主此謀﹐與吾作惡﹐並州劉琨亦同凶相濟﹐竭心糾眾﹐看其檄中之意﹐所倚者幽﹑薊﹑遼﹑代數處耳。朕今親自進徵﹐先收之並﹐則諸處皆不敢妄議矣。「左相國陳元達曰﹕」今三段並代﹐相爲表裏﹐綰唇齒之衛﹐一有被撓﹐各皆救援﹐以此隨破隨復﹐隨得亦隨失﹐徒空構怨。不若越疆界而守土地於晉域之外也。依臣愚見﹐還是徑攻長安。若能破擒湣帝﹐則晉室無主﹐或可並也。「漢主曰﹕」長安兩次攻破﹐皆被所復者﹐是其爪牙尙固﹐羽翼未摧故也。吾所以意欲先下北陲﹐使其四肢先毀﹐軀體難立耳﹗「元達曰﹕」前者始安王一戰卒下長安﹐柰以兵少被復。第二次因不聽老成﹐以喬智明晚進當前鋒﹐誤敗於彼。今當益以良將﹐增以兵馬﹐則自然可以分禦各處之救﹐而始安王可以必破晉都矣﹗「漢主聽言大喜﹐曰﹕」據丞相髙明﹐朕心已豁然矣。但今老成宿將﹐出外鎭守者多﹐關家﹑黃家兄弟俱在淆池﹐石勒兵彊﹐吾欲調他守關去助﹐成功可卜。柰他新破劉演﹐劉琨正復﹐若一移兵﹐琨必竭力糾外兵以救長安﹐以圖勒﹑曜雪恨﹐必襲襄國﹐以辱吾地﹐使斷歸路也。還當畱之以爲琨懼﹐琨必持二端不敢輕動矣。其他靑鄴﹑許洛等處有南晉兵在境﹐亦不可調。此處京兵𨿽有將官數十員﹐皆非可領大任者﹐惟姜存忠兄弟二人﹐經歷老練可使﹐思少驍勇爲副﹐焉能獨徼大功﹖丞相徳理百揆﹐舉賢用才﹐必無虛妄﹐試言何人可以爲將﹐一同提兵前去﹐相助始安王共取長安﹖「元達曰﹕」知臣者莫如君﹐陛下旣屬問老臣﹐臣見楊龍之子楊繼勛﹐年過二紀﹐勇冠千軍﹔李裕之子李華春﹐力能搏虎﹔黃良卿之子黃龍瑞﹐智勇雙全﹔王伏都之子王震﹐兩臂有千斤之力﹐皆堪爲將。陛下宜命大司馬姜存忠爲贊畫機務﹑徵西大軍師﹐加始安王爲關中都督﹑徵西大元帥﹐姜存義爲後軍統制﹐楊繼勛爲後軍先鋒﹐李華春﹑王震爲左右將軍﹐黃龍瑞爲前部副將軍兼救應使﹐督兵十五萬﹐仍以殿下將軍燦與殿中大將軍呼延顥﹐監押糧餉﹐前去會合始安王﹐敕令關心爲前軍先鋒﹐一同齊進﹐必然奏撻成功矣﹗「漢主從之﹐宣諸將上殿賜職給符﹐點兵進發﹐徑至淆關紮下﹐遣人至安定關報始安王約會進兵。始安王大喜﹐曰﹕」吾心日夜思欲攻打長安﹐惟慮兵少﹐顧內不能顧外﹐是以趑趄﹐旣然軍師帶兵來助﹐前恨可復必矣﹗「卽日收拾﹐轉至淆關相會﹐與姜發等共議進取之計。未知此回晉漢如何戰敵﹐成敗若何﹐後人有詩嘆曰﹕

晉漢仇爭數十年﹐洛陽殘陷王長安。只應天未寧司馬﹐狂曜三番犯帝邊。

第一〇四回劉聰三打晉長安

晉湣帝三年﹐漢主劉聰忿劉曜被索綝戰敗﹐復遣姜發﹑呼延顥等﹐將兵十五萬﹐往助劉曜﹐共取長安。曜自安定轉回淆池相議﹐兵威甚盛。晉細作探得消息﹐疊連報至長安城中﹐言漢兵前後共三十餘萬﹐俱在淆池﹐不日就到新丰﹐來寇皇城。湣帝聽奏﹐戰兢失措﹐震栗不已﹐慌集眾文武商議其事。左衛將軍韓豹曰﹕」漢將劉曜恃匹夫之勇﹐無知妄進﹐前者兩次來犯﹐並皆損兵折將而去。今我等根本比前堅固過倍﹐糧亦頗充﹐今番再至﹐臣只須以本部兵馬塞守要道﹐殺教他片甲不回﹐方顯我大國將帥威風。「大司馬賈疋曰﹕」不可輕易忽彼。劉曜乃當今之虎將﹐關山兄弟﹑黃臣﹑呼延勝皆命世奇英﹐又如姜發兄弟率領大軍來助﹐此二人謀猷百變﹐勇冠一時﹐且此回漢忿劉曜兩敗之恨﹐必有彊敵在內﹐須當謹愼與戰﹐先定謀守之策方可。「鞠允曰﹕」事不宜遲﹐疾忙點兵先去阻住要道﹐然後發使四出﹐催趲各鎭救兵來此﹐共破劇虜﹐免彼逼京﹐震恐百姓﹐使眾心危懼。「索綝﹑賈疋等然其議﹐卽令韓豹爲先鋒﹐魯充﹑梁緯爲左右﹐引兵三萬先發﹐據住新丰以遏漢兵﹐再以麹持﹑華勍﹑梁綜﹑宋哲﹑王毗引大兵五萬接應﹐一時俱起。

漢元帥劉曜與軍師姜發商議曰﹕」此淆關取長安之路﹐最要莫如新丰﹐宜先往據﹐方好進兵。「始安王喚先鋒關心上帳分付﹐將兵先起。只見帳下一員少年將官髙聲進曰﹕」前軍先鋒領中麾重任﹐待攻長安臨大敵﹐那時方勞前輩宿將出陣﹐此行欲占要路﹐只須小將領兵二萬﹐先去守住﹐以報委任之勞。「眾將視之﹐乃是後軍先鋒楊繼勛也。呼延顥見其自逞﹐亟向前止之曰﹕」承祖𨿽勇﹐未經大敵﹐不可躁暴。吾在平陽居閒已久﹐同去代關繼忠一行何如﹖「繼勛不敢說﹐關心曰﹕」元帥軍令已下﹐安可替也﹖「顥曰﹕」汝在外久歷戰爭﹐勞力多矣﹐吾當面請元帥。「遂上帳見曜稟代﹐曜乃從之。於是呼延顥統楊繼勛﹑王震﹑李華春與侄呼延勝﹐引兵四萬前進。

將至新丰﹐探得麹持﹑韓豹已先占守﹐顥乃大怒﹐卽欲殺去爭奪。參謀魯徽諫曰﹕」晉君臣見吾三次犯彼長安﹐今番必以重兵阻戰﹐且索綝﹑賈疋善於謀劃﹐韓豹﹑華勍一時猛將﹐始安王且稱其能﹐大將軍勿可輕進﹐暫宜堅壁拒定﹐急催元帥﹑軍師同到此間計議而行﹐方可取勝。脫若造次彊進﹐恐被所算不美。「呼延顥曰﹕」今臨大敵﹐兵行之際﹐汝敢阻慢軍心﹖向破洛陽﹐張驥那樣虎將﹐不能十合﹐被吾所殺。麹持﹑韓豹乃是無名豎子﹐豈足污吾馬蹄刀刃哉﹗「不聽徽言﹐催兵結陣索戰。魯徽又曰﹕」韓豹英勇﹐將軍不宜藐視。「顥曰﹕」吾行兵三十餘年﹐焉待爾曹囑付也﹗「遂自出陣﹐揚聲大叫曰﹕」晉將旣敢阻路﹐何故不敢出戰﹖「韓豹曰﹕」潑賊輒敢無禮﹐待吾向前擒之﹗「麹持扯住袍袖曰﹕」將軍且耐一時﹐慢與爭較。我觀漢將𨿽則昂然而出﹐其兵士皆有退縮之態﹐吾知彼必是勉彊﹐其來之速﹐非饑卽怯﹐還當思計破之。「韓豹未以爲然﹐疑持是懦﹐忽見索綝與焦嵩帶兵三百自來監視。麹持以前言告之﹐綝曰﹕」公料極審﹗此天欲使吾等破其前鋒也。「乃喚魯充﹑梁緯分付曰﹕」汝二人可領兵二萬﹐密往後路﹐伏於西北屏山之內﹐未申之際﹐只聽炮響﹐一齊殺出。「充﹑緯領計而去﹐又喚華勍分付曰﹕」汝可引兵一萬﹐伏於寨門﹐只看漢將追趕韓先鋒過去﹐卽便殺出﹐截住後路﹐以阻救應之兵。「命梁綜嚴兵布陣﹐似向對敵之狀﹐誘住漢將﹐使不敢退。索綝於將臺上觀看﹐麹持於營中提調擂鼓。至日午﹐呼延顥等饑甚﹐思欲收軍﹐又恐晉將追襲﹐只得守住。

索綝見其兵足迹不定﹐知勢弛緩﹐乃下將臺謂韓豹曰﹕」漢兵饑疲已極﹐將軍可出引戰﹐須要詐敗而走﹐賺彼追入屏山伏內﹐伏兵喊起﹐卽與梁鎭西努力殺轉﹐可擒賊將矣。若今一破其前鋒﹐劉曜亦勢沮膽怯﹐不敢肆彊逞威矣。「韓豹受計﹐大鳴炮銃﹐引兵向前布陣﹐出馬打話。呼延顥指謂豹曰﹕」旣然懼怕不敢出戰﹐何不投降﹐如此延捱則甚﹖「韓豹曰﹕」我遲出一刻﹐你便得活一刻﹐你欲催我速來﹐你尋速死也。「顥聽豹言﹐怒甚﹐揮鞭打出﹐韓豹舞刀敵住。兩下金鼓喧天﹐喊聲震地﹐兵對兵互相角勝﹐將對將各自爭彊。二人狠戰上三十餘合﹐韓豹假意砍个破空﹐帶馬望西屏山而走。呼延顥不知是計﹐隨後就趕﹐王震在後大叫﹕」不可追去﹐恐有埋伏詭計﹗「顥等不曾聽得﹐望前徑去﹐直入谷中。王震不住又叫﹐呼延顥猛省其言﹐急忙收馬之時﹐忽聽得炮聲競起﹐魯充﹑梁緯伏兵從後截出﹐王毗﹑焦嵩兩邊殺至﹐韓豹﹑梁綜前面殺轉﹐把漢將困於谷中﹐兵士四面受敵﹐盡皆亂慌。呼延顥與呼延勝奮力衝突﹐不能得脫﹐楊繼勛曰﹕」我願殿後﹐可速殺出﹐勿得遲誤。「顥﹑勝從之﹐當先殺轉﹐又被華勍兵到阻住。李華春跑馬殺至﹐叫曰﹕」俱隨吾來﹐管取當吾不住。「於是春﹑勝﹑顥三人﹐一齊衝出﹐晉偏將軍葛華阻路﹐被華春一槍刺死﹐遂至谷口。王毗當先趕到﹐大叫曰﹕」守谷口之兵﹐若容漢將走脫者﹐盡皆梟首﹗「楊繼勛聽言大怒﹐拍馬向前﹐只一合﹐斬王毗於馬下﹐晉兵少怯﹐乃殺向前。王震有兵三千在外﹐被麹持阻住不能入救。至是聽得喊近﹐拼命殺進麹持軍中﹐卻好李華春等合至﹐持乃敗走。呼延顥等𨿽然得脫虎口﹐兵卒二萬餘人﹐敢爭先者入谷深遠﹐一个不能得出﹔隨於馬后撞陣者﹐亦去五七千人。離谷未及二三里﹐後面韓豹﹑梁﹑魯﹑華﹑宋等諸晉將﹐分兩路趕至﹐前面梁綜與竺恢合轉﹐兩邊混殺﹐漢兵饑倦﹐十分危迫。卻得姜飛﹑黃龍瑞引兵殺至﹐被龍瑞砍死晉副將麻經﹑毛冀﹐索綝乃始鳴金﹐收兵回寨。

呼延顥紮住陣腳﹐計點軍馬﹐止有二萬餘人﹐乃大悔曰﹕」吾不聽魯徽之言﹐以致折了三萬人馬﹐挫衄前鋒﹐有何面目回營相見乎﹖「呻吟半晌﹐乃令心腹人收捉魯徽﹐責以阻慢軍心﹐致誤采頭之罪﹐斬首號令﹐然後回營。姜飛﹑黃龍瑞等不知﹐軍士領命前去﹐將魯徽執之。徽曰﹕」吾爲彼計﹐故進忠言﹐冀其與國幹功。今兵敗而回﹐是吾言驗﹐當加聽信委用﹐以圖後功才是﹐何故反欲殺吾﹖吾𨿽不能報彼﹐其如天理何﹖所恨者不得見元帥﹑軍師一面耳﹗吾今死﹐得與田丰同遊於泉下﹐彼能逃免嫉賢飾過之罵乎﹖「乃拜闕就縛﹐引頸受刃。觀者流淚﹐無不傷感﹐當時之人有詩一首﹐嘆呼延顥妄害忠賢之不仁曰﹕

不仁漢將呼延顥﹐習成胡族性姦回。兵敗自嗟難見面﹐反施讒計殺良徽。

呼延顥旣殺魯徽﹐回寨與姜飛計議戰敵之事。飛曰﹕」公兵𨿽折﹐吾有萬人在此﹐尙不爲弱﹐且慢出兵﹐只是守住﹐待遣使命往淆關報知元帥﹐添兵來爭未遲。「於是申文至淆池稟問進止。劉曜見之大訝曰﹕」索綝此賊詭計過於他將﹐吾必活擒﹐方消數次之恨﹗「卽與軍師姜發議曰﹕」今番又被索綝﹑韓豹挫敗前鋒﹐須當疾往﹐並力破之﹐方能得過要路。「發曰﹕」不然。初戰卽敗﹐銳气損矣﹐兵心已懈﹐且彼守據要固﹐未可再去。今且分兵收取下郡﹐剪其羽翼﹐俾枝葉毀而根本自摧﹐長安勢孤﹐可易下也。「曜從之﹐召回新丰之兵﹐顥還淆關﹐請罪而出﹐曜畱諸副將問曰﹕」主將要出兵匆戰﹐汝等亦當參議﹐相機而進﹐何得致敗前鋒﹖「眾副將曰﹕」魯徽也曾力勸﹐主將堅執要出﹐我等只得跟依﹐不想果墮其計。「曜曰﹕」可請魯徽來﹐我有用處。「對曰﹕」呼延季淳言其阻慢軍心﹐已殺之矣。「劉曜大怒曰﹕」顥恃剛愎而害智人﹐以誤國事﹐何可恕之﹗「乃欲收斬正法。姜發曰﹕」顥系皇親宿將﹐不得漢主之命﹐未可卽殺﹐乞暫恕免。且大兵初發﹐自斬大將﹐於軍不利。今當用人之際﹐令其將功折罪便是。「曜乃罷止不收﹐復召呼延顥上帳﹐責之曰﹕」將軍行兵許久﹐不識兵機﹐而又妄殺忠諫之士﹐是何道理﹖論法當罪﹐今念皇親免斬﹐可將兵馬攻取涇陽﹐以贖前愆。「顥乃唯唯而去。

於是姜飛引兵去攻渭城﹐關河攻打安陵﹐關心兵向茂陵﹐劉曜自率諸將﹐徑取扶風﹐五路齊發。呼延顥忿新丰之敗﹑劉曜罪責﹐乃發憤引兵直進涇陽城下。守將狄猛之子狄鴻﹐勇過於父﹐聞知漢兵又犯﹐乃點兵出城﹐排陣索戰﹐立馬髙聲大叫曰﹕」賊潑虜輒敢犯吾地界﹐豈不知吾名也﹖「呼延顥挺鞭喝曰﹕」吾乃縱橫南北有名大將﹐那曾知你守穴小卒﹗「狄鴻見顥胡須微白﹐欺其年老﹐不以爲意﹐徑直撚槍殺奔過陣。呼延顥接住﹐聊戰十餘合﹐帶馬便走。狄鴻從後趕去﹐才轉山坡﹐只見炮聲響處﹐呼延勝﹑李華春兩邊殺出﹐截住後路。鴻急轉敵﹐兩將一齊並進﹐抵之不住﹐遂轉馬望前衝走。未及里許﹐呼延顥自出攔住。鴻怒曰﹕」老賊土中人矣﹐敢又大膽阻我﹗「顥曰﹕」我兒狄鴻﹐好好下馬﹐免喪艸命﹐如若少逞﹐惱了老爺性子﹐一鞭打你粉碎﹗「鴻恨其言﹐舉槍望心窩中刺去。顥以鞭架開﹐二人整頓精神再戰﹐不及十合﹐被鞭稍中鴻肩膀﹐棄槍入陣。顥曰﹕」老爺手段何如﹐還思走到那里去﹖「拍馬搶進﹐又是一鞭擊中後腦﹐倒撞下馬。顥命找了首級﹐兵士降者七千人﹐遂令向前﹐引眾徑至涇陽城下。副判管模率佐貳開門出降﹐顥乃入城﹐安民已畢﹐遣人往扶風路上報捷。

不說涇陽平定﹐又道姜飛領劉曜之命﹐同邢延﹑王震引兵二萬﹐攻打渭城﹐進至近郊。鎭守少府皇甫陽長於文翰﹐短於武藝﹐有侄皇甫勤頗勇﹐不善戰。及聞漢侵本郡﹐慌召侄勤商議﹐勤曰﹕」且自出兵把住路口﹐莫與交戰﹐看其焉能攻我﹖「陽然之﹐離城三十里拒定山隘。姜飛率兵攻擊﹐晉兵守住不動﹐如此守兩日﹐漢兵求戰不得。姜飛尋思一計﹐使邢延﹑王震從徑道越隘﹐徑趨渭城。皇甫陽恐失城池﹐撤兵回郡。姜飛乃攻開隘柵﹐隨後趕去。皇甫勤回身抵戰﹐只一合﹐被飛刺死。陽與兵眾逃命而去﹐將近城邊﹐轉出王﹑邢二將攔住﹐陽見前後有兵﹐料難進城﹐繞城衝走。王震趕上﹐一槍戳於馬下﹐從兵四散奔潰。姜飛催兵乘勝攻打﹐城中百姓驚懼﹐開門拜道迎接﹐渭城亦定。再題前部先鋒關心﹐領兵攻取茂陵﹐行至界首﹐晉細作探知﹐報至城中﹐守將邊謹聽得﹐召參事平安議曰﹕」漢寇犯境﹐必須求救扶風﹑涇﹑渭三大鎭﹐方可退敵。「安曰﹕」堂尊有所不知﹐此三郡亦有賊兵去寇﹐自顧不暇﹐焉可去求他援﹖只有閉城堅守﹐以伺三處勝負若何﹐再行計議。「謹曰﹕」此處兵糧不廣﹐怎能久守﹖倘一被圍﹐定爲所破矣﹗還當出戰以觀彊弱﹐弱則自然退走﹐彊則棄城奔往扶風﹐合兵來復。此則庫不爲所取﹐軍民不致枉死。「遂收拾齊整﹐出郭四十里紮寨阻拒。

關心兵到﹐布陣搦戰﹐邊謹亦出寨﹐嚴伍問曰﹕」我等所守之地﹐乃是兩國相和﹐以左國西邊五部更換者﹐誓無再侵之理。我晉旣不犯汝山右﹐汝又何得來犯關外乎﹖「心曰﹕」目今山之東西﹑河之南北﹐皆將入漢﹐版圖一統在邇﹐故我兼並關中內外﹐何得多言﹗「邊謹曰﹕」有吾在此﹐怎容你賊奴逞欲﹗好好善退﹐吾亦不追剿汝﹐脫若無知﹐必斬汝首﹐以示魍魎﹗「關心大怒﹐輪刀砍進﹐邊謹揮槊抵住﹐二人戰上三十餘合﹐未分勝敗。平安見漢將亦勇﹐非力可退﹐乃引兵直衝中陣﹐漢兵被其攪得亂竄。黃龍瑞急來喝定﹐於是混殺至晚﹐各自收兵。關心回寨﹐與黃龍瑞議曰﹕」此二人頗有智勇﹐一時難勝。吾爲前軍正先鋒﹐怎的成功落於人後﹖聞知呼延季淳已下涇陽﹐吾將何計以破此賊﹖「龍瑞曰﹕」平安有智識之士﹐今日一戰﹐未見髙下﹐彼必爲吾兵勞倦﹐未敢卽進。趁今兩各不防之際﹐夜劫其營﹐可以獲勝矣﹗「關心然之﹐慰賞兵士﹐眾皆踴躍﹐結束以俟。晉將邊謹回寨﹐亦與平安議曰﹕」今日得參軍用計﹐搗其中堅﹐殺此一陣﹐賊兵死傷多倍於我﹐銳气已挫﹐意欲乘夜再去劫彼營寨﹐或可退彼也。「平安曰﹕」兩軍初交﹐心各疑懼﹐必須謹防。且其兵勞而我逸﹐愈要嚴候者﹐不可自墮人之計中。且自歇息﹐乘彼未敢犯我﹐將養人馬﹐明日好戰。「謹依安言﹐重賞兵眾﹐分付用心殺賊﹐眾皆應諾﹐盡醉而飲﹐各相傳囑不許喧嘩。及至漢兵銜枚而進﹐二更以後到寨﹐已皆睡去。關心﹑傅武﹑黃龍瑞等一時大喊殺入﹐平安急起之時﹐滿寨盡是漢兵。邊謹橫槊直取關心﹐正在交戰﹐黃龍瑞趕至夾攻﹐遂被關心一刀砍死。平安正與傅武相鬥﹐小軍忽報﹕」邊將軍被大刀漢將殺了。「安聽其說﹐撇武而走﹐不期撞入黃龍瑞懷中﹐被擒過馬。乃乘夜卽至城下﹐一鼓攻開﹐百姓伏道拜降。關心禁止殺戮﹐民皆大悅。次日﹐押過平安﹐縱其綁縛令降。安曰﹕」焉有大國臣子﹐肯降小邦巨寇之理﹗「心曰﹕」已被所擒﹐有翼不能飛去﹐何敢罔自矜大﹗吾要你降﹐是惻隱活命之仁﹐尙欲拒也﹗「安聽心言﹐觸階而死。關心憫其忠﹐命收葬之﹐存卹其家。後人有詩記曰﹕

昔日關心下茂陵﹐能施惻隱憫賢人。平安不屈寧捐命﹐忠義雙全頌至今。

第一〇五回劉曜掠關西諸郡

不說關心已克茂陵﹐且敍關河引兵攻取安陵﹐安陵守將早已探知﹐遣人往茂陵﹑渭城﹑扶風求救﹐回報漢兵俱臨內境﹐各將垂破﹐不能來援。於是郡丞閻慶建議﹐言漢兵所向無敵﹐難與角力﹐不若收拾庫藏先去﹐棄此空城﹐以息軍民之命。眾皆從之﹐悄地望關中而去。關河兵不血刃﹐平定安陵。數處皆下﹐惟劉曜自取扶風大郡﹐引兵五萬﹐未及至界﹐郡守探知消息﹐分遣使命往秦州﹑西京二處求救。秦州守晉大司馬右丞相南陽王子司馬保見其文書﹐自思位髙爵重﹐推托不得﹐乃命大將胡崧將兵二萬先發﹐不日至境。劉曜探知﹐乃亦紮於界外﹐相勢而進。忽又報到西涼州大將王駭﹑王該兄弟﹐將兵三萬﹐來救扶風。劉曜見二處兵來﹐不敢北上﹐移兵轉攻靈武。靈武守將杜曼知之﹐使人上長安求救﹐中途遇見索綝﹑鞠允自新丰回兵﹐靈武使者徑入中麾﹐告稟其故。綝看文書﹐卽命鞠允親自將兵二萬﹐西救靈武。劉曜探知允兵救至﹐乃問計於姜發﹐發曰﹕」鞠允新丰幸勝﹐其气必驕﹐視吾兵爲易與﹐故又自來。今當趁其隔遠﹐初到無備﹐乘此月黑﹐銜枚疾進﹐出其不意﹐劫營暗入﹐一戰可破彼矣﹗「劉曜然之﹐自與楊繼勛引兵二萬先行﹐黃命﹑關山引兵二萬後發﹐飽食嚴裝悄悄而去。三更以後﹐至允營前﹐放炮一齊殺入﹐喊聲震天。晉兵不知何故﹐急起之時﹐漢兵乘黑亂砍。允兵心慌意亂﹐搶覓器械﹐自相撞倒﹐並不能整伍而敵﹐於是四散奔逃。梁綜誤撞劉曜馬前﹐被曜一鞭打死。鞠允知難與抗﹐不顧兵士﹐乘孱馬而逃﹐二萬人馬死者什六﹐走得性命者亦多帶傷。劉曜殺至天明﹐不見鞠允﹐乃收兵圍城﹐攻下靈武﹐擒杜曼斬之。時乃晉建興三年七月﹐遂乘勝進攻雍州。

雍州守將麹持之弟麹撫﹐聞知漢兵將寇本郡﹐使人上長安報兄求請救兵。其際麹持尙在新丰據守﹐正值鞠允逃回﹐見其檄文﹐慌與索綝議曰﹕」長安所賴者﹐秦﹑雍二州﹐若是雍州一失﹐長安孤矣﹐可不救乎﹖「連夜使韓豹將兵一萬先往助守﹐再行調遣救應。豹至雍州兩日﹐劉曜兵到﹐將城圍住。韓豹恃勇衝出﹐思退漢兵。先鋒楊繼勛橫刀來敵﹐二人約戰四五十合﹐未分勝敗﹐被劉曜自東繞出﹐黃命自西繞出﹐三面夾攻﹐殺死麹撫﹐豹乃敗退入陣。陣上使人逃往新丰﹐問麹持請兵報仇保城﹐遂閉門守定﹐不敢出戰。麹持見報兄弟被殺﹐恐怕根基爲奪﹐家眷盡陷﹐急遣魯充﹑梁緯引兵一萬﹐相助韓豹﹐共退劉曜﹐以保雍州。二將至界﹐離曜軍七十里紮下﹐使細作假扮﹐持密書欲入雍州﹐約韓豹裏應外合﹐夾攻劉曜﹐不然賊兵彊盛﹐一時難破。不期將至城下﹐被漢巡軍所獲﹐送見劉曜。曜搜出其書看之﹐笑曰﹕」此乃天祐吾也﹐不然被其所算矣。「乃問於姜發曰﹕」韓豹﹐晉之猛將﹐在於內﹔魯充﹑梁緯亦皆英勇﹐又來在後。存忠有何良策退敵破城﹐以建此績乎﹖「姜發曰﹕」可卽撤圍﹐故意揚言魯充﹑梁緯大兵已到﹐且自退入寨中﹐準備廝戰﹐使城上知之﹐以好行計。「劉曜從其議﹐退入營問曰﹕」軍師計將安出﹖「發曰﹕」彼兵在界未進﹐必定要打探我等消息﹐今見撤圍﹐魯充﹑梁緯以爲我等防他﹐亦不輕進﹐趁今將計就計﹐著飛使往糧寨中﹐催黃良卿打梁緯旗號﹐扮作晉兵﹐徑至城下﹐假使楊承祖與之相戰﹐待韓豹開門接應之時﹐我伏精兵湧出﹐截住韓豹﹐可破其城矣。「劉曜大喜﹐遣人馳約黃臣﹑劉景﹐卽刻寫換旗號就起。申分至城下﹐髙叫曰﹕」城上可報知韓先鋒﹐我乃新丰麹爺所差﹐大將軍梁汝紋提兵來此救應的。魯將軍屯兵在界﹐以備爲外援掎角﹐可速開門﹐漢兵知道﹐將來阻截也。「守軍曰﹕」天色昏黑﹐不辧眞僞﹐未敢擅放﹐稟過韓將軍驗明方可。「小軍曰﹕」兀的旗號﹐梁將軍到也﹐可急開門莫誤﹗「守城人報知韓豹﹐豹乃親自上城觀看﹐只見梁緯與漢將在城外大戰。韓豹綽刀上馬﹐大開城門﹐殺出接應。未及到陣﹐兩邊炮聲大震﹐劉曜﹑關山走出﹐徑取城門﹐守卒奔散。韓豹連忙回馬﹐後面黃臣﹑楊繼勛趕來大叫曰﹕」韓豹小賊休走﹐我非梁緯﹐乃漢大將軍黃臣也﹗今城已下﹐何不速降﹗「豹怒﹐翻身轉戰﹐黃﹑楊二將一齊殺上﹐姜存忠大呼諸副將曰﹕」今日若容韓豹走去者﹐軍法治之﹗「韓豹聽得﹐知墮詭計﹐重復殺回城下。只見劉曜﹑關山從內衝出﹐黃﹑楊二將從後逼至﹐將豹圍住。一人焉能抵得四手﹖先被楊繼勛殺傷左腿﹐豹欲衝逃﹐又被劉曜一鞭打中肩膀﹐韓豹落地﹐關山趕上﹐一刀砍了首級﹐兵士奔散﹐降者大半。姜發入城﹐下令禁止殺戮﹐與民秋毫無犯﹐百姓大悅。

至天明﹐發謂劉曜曰﹕」幸下雍州﹐宜卽將計就計﹐再破魯充﹑梁緯﹐長安勢便孤矣。「乃喚降兵上帳重賞﹐分付曰﹕」今汝相附﹐卽是一家﹐可爲導引當先﹐成功之日﹐另行擢用。「晉兵皆踴躍應諾。姜發乃使兵人扮作農夫﹐散於田間﹐布放流言﹐以紿梁﹑魯之兵﹐使其疑而不進﹐伺夜好行計策。又使伶俐人詐作雍州逃民﹐故向晉營而走﹐以行反間。魯充等正欲起馬進救﹐忽見巡軍拿得負包數人來見。充等問其漢兵消息﹐其人對曰﹕」我等是雍州百姓﹐因將軍救兵不至﹐韓將軍被其攻陷城池﹐奔往秦州借兵去了。將軍聊停兩日﹐待韓將軍兵到﹐共復雍州方可。不然﹐恐將軍等獨難卒破漢兵。「梁緯曰﹕」此等妄言﹐恐是姦細﹐不可聽他。「其人曰﹕」吾等逃難﹐實不該妄告﹐輕犯刀斧。但劉曜等已入雍州﹐百姓皆下田收獲矣。「充﹑緯果疑不進﹐令人往田間捉農夫詢之﹐拿到數人﹐悉同前語﹐乃紮下﹐差細作往雍州探訪的實。至中途﹐被漢軍殺之。姜發乃令降兵在前﹐楊繼勛﹑關山率精兵在後﹐靠晚而起﹐四更時分行到晉寨。晉兵聽得人馬聲哄﹐出寨拒住﹐問曰﹕」你是何處來的﹖「降兵曰﹕」可稟知魯將軍﹐我是雍州兵馬﹐被劉曜詭計攻開城門﹐韓先鋒親往秦州去了﹐命我等來投將軍﹐好去復取秦州。「兵士認得是自家軍馬﹐不作準備﹐令且紮住﹐通報回話。楊繼勛見其無備﹐拍馬當先直入中軍。魯充曰﹕」此是漢賊﹐被其賺矣﹗可急阻住﹗「忙出帳抵敵。關山又倒拖大刀趕至﹐梁緯挺槍來戰﹐被劉曜揚鞭打入。晉兵將因未得食﹐𨿽然彊戰﹐心下終怯﹐四散奔去。梁緯﹑魯充知難抵敵﹐突陣而走﹐又遇黃臣﹑劉景兵到﹐阻住大殺一陣。跟隨者止有三百餘人﹐乃望渭河而走。劉曜大呼曰﹕」魯充﹑梁緯﹐晉之智將﹐今日敗極﹐不可使之走脫﹐爲吾後患。有能獲得二人者﹐封破長安第一之功﹗「楊繼勛如飛先發﹐關山﹑黃臣知其勢迫﹐恐後輩成功﹐隨後亦起。充﹑緯一夜馬不停蹄﹐走至渭河邊﹐尋覓船隻﹐並無所得。原來本方居民見漢兵入陜擾掠﹐盡皆將船裝載資糧家眷﹐逃往他處去了。充﹑緯沿岸復轉﹐又遇漢將趕到﹐一人戰了一回﹐人困馬乏﹐棄敵又走。關山﹑楊繼勛馬乏﹐亦趕不上。

充﹑緯離遠﹐乃私喜曰﹕」幸得漢將馬亦疲倦﹐不然幾被所獲矣﹗但無船渡﹐再有兵來﹐難與敵矣﹗且自逃河而去﹐又作道理。「道猶未了﹐前面兩員狠將領兵殺至﹐乃是呼延顥得下涇陽﹐遣呼延勝﹑李華春來助劉曜﹐共取扶風﹐詢得曜在雍州得勝﹐晉將敗走渭河﹐卽從間道來截﹐卻好相遇。二人不敢惡戰﹐又思後面關﹑楊二將將到﹐只得下河﹐思欲浮過。關山適至﹐喝令放箭射其馬。馬見水深﹐不敢進﹐遂被射倒。充﹑緯痛恨﹐舉槍向前欲刺關山﹐不期黃臣又趕至﹐於是二老將策馬下岸﹐各擒一人﹐與呼延勝﹑李華春合兵回轉雍州。楊繼勛降其兵士二百﹐擒副將鞠元﹑沈福﹐解見劉曜﹐曜曰﹕」二位老將軍建此大功﹐眞乃國家福將也﹐可賀可羨﹗「黃﹑關二將曰﹕」老夫何功之有﹖此一捷乃存忠妙算﹐楊承祖挺身向前﹐又得涇陽二將來助﹐幸獲勍敵﹐某等實湊遇耳﹐豈可專奪﹖「劉曜乃大喜曰﹕」若俱如此出力﹐何愁大功不成﹐富貴不顯乎﹖「於是盡皆重賞。押過充﹑緯﹐曜親下帳釋縛﹐請上麾蓋﹐謂之曰﹕」方今晉室淩夷﹐邊藩各霸﹐中原失據﹐天下瓜分﹐惟長安一隅﹐料難復振。吾知二位將軍乃蓋世之英﹐晉不能任以大柄﹐故致誤陷。今得到此﹐願以相托﹐關中不足定也。「魯充從容答曰﹕」身爲晉將﹐戰敗被獲﹐死其分耳﹐不願求生苟免﹐以貽臭名於後。「梁緯亦曰﹕」吾等誓興晉室以報漢仇﹐復又忘身事仇﹐禽獸不爲也﹐何況關西男子乎﹖願賜一死﹐休得他言﹗「曜知二將必不可降﹐乃謂眾曰﹕」忠義之士不可斬也﹐何以待之﹖「姜發曰﹕」元帥可各賜一劍﹐令其歸晉以盡忠心﹐自有分曉。「劉曜取劍付之。二人接劍﹐相對自刎而死﹐眾皆嗟嘆不已。曜甚憐之﹐以禮收葬其屍﹐設宴慶賀。有軍人追逐逃走出城家眷﹐獲得梁緯之妻辛氏﹐獻上劉曜。曜見其姿色甚美﹐畱於帳中將幸之。辛氏堅執不從﹐曜使女吏勸之。辛氏曰﹕」妾夫旣亡﹐吾安敢獨生﹖且一婦而事二夫﹐乃喪節失徳之人﹐大王又奚可自污也﹖「言訖﹐觸墻而死。劉曜再三嗟訝﹐命收其屍﹐葬於梁緯之側﹐秦中呼之爲二節墳。後人有詩贊曰﹕

漢騎長驅破陜關﹐追思梁緯事堪傷。田間詭計兵遭誤﹐渭水無舟馬被殘。

忠烈付刀人世少﹐貞英投坎世間難。更有魯充伸義死﹐三情忠節隴餘香。

劉曜旣破雍州﹐見諸將報道各郡皆下﹐威震秦隴﹐乃與姜發等議曰﹕」今破北地諸郡﹐勢如捲席﹐又斬韓豹﹑魯充﹑梁緯﹑梁綜﹐晉將已少﹐可以長驅直取長安矣。「發曰﹕」事不在慌﹐宜使人代請關河﹑姜飛﹑關心﹑呼延顥並黃﹑王﹑邢﹑傅諸將俱至﹐一齊進兵﹐方保必勝也。「劉曜然之﹐差人去訖。長安城中接得各處檄文﹐報道被破消息﹐雍州又失﹐連折四五員上將﹐舉朝失倚﹐但見風吹葉響﹐皆以爲漢兵來至﹐曉夜不安。湣帝大驚﹐聚眾文武商議。梁芬奏曰﹕」今有司馬右丞相南陽王子﹐見有秦州雄兵七八萬﹐可下詔﹐詔其入衛﹐亦可以拒漢兵﹐何用懼爲﹖「帝卽下敕加升司馬保爲大相國﹐令帶兵入朝輔政﹐共退劉曜。保見詔至﹐召眾計議進止。諸將知曜勢大﹐懶於赴難﹐乃上言曰﹕」毒蛇螫手﹐壯士解腕。只今胡騎彊獷﹐烈似毒蛇﹐正宜斷塞隴道﹐以觀時變﹐安可就之﹐而自罹其毒乎﹗「司馬保聽其所惑﹐乃不從詔命﹐下令固守自保。從事中郎裴詵進勸曰﹕」建此議者不知大計之人﹐偸安屍祿之輩也﹗設使毒蛇螫其頭腹﹐頭腹亦可解否﹖今漢寇若破長安﹐則殿下之腹心受螫矣﹐殿下所據上邽﹑秦州皆四肢也﹐若解其心腹﹐大命必毀﹐而四肢可獨活乎﹖長安一破﹐秦隴能保十全﹐臣實未之信也。以臣愚見﹐遇蝮蛇之螫﹐亟宜以藥石救之﹐可保無咎。藥卽今日之兵﹐正當戮力進援長安﹐共破漢虜﹐殺蝮蛇之毒﹐保手腕之全。何得聽姦人之言﹐以忘先王被誅之恨乎﹖「司馬保被裴詵道明大理﹐乃攺容謝之曰﹕」非卿家良言﹐孤之不逮﹐幾爲眾誤矣﹗「卽命胡崧爲帥﹐引兵三萬以赴國難。

行至扶風界上﹐正遇西涼兵馬紮營在彼﹐崧乃整伍以待訪問。只見涼將王該出馬叫曰﹕」來的何處兵馬﹐可通姓名﹗「秦兵答曰﹕」我乃右丞相南陽王殿下所差﹐往長安救駕的。汝是晉兵也﹐漢兵也﹖「王該曰﹕」我是西涼兵馬﹐奉主之命來救扶風﹐漢兵懼走靈武﹐探得漢將劉燦屯兵靈臺﹐吾故駐軍在此﹐恐其再寇扶風耳。且又倘或侵寇長安﹐則亦可以殺去救援﹐夾攻破賊。汝可先去護守城池﹐吾只在此探候消息。「胡崧乃亦與該相對安營﹐觀望不進。長安城中因連年爭戰﹐儲積空虛﹐人民貧窘﹐見無救兵入衛﹐哭聲不斷。麹持自新丰奔回聽得﹐乃入內見帝﹐與閻鼎主議﹐欲移駕權出秦州以就司馬保。索綝曰﹕」胡崧﹑陳安素懷不臣之心﹐今得天子﹐正遂其姦﹐必有李傕﹑郭汜之亂矣。不若再差使命﹐催彼入衛﹐以試其心﹐看其何如﹐然後別議。「持﹑鼎從之﹐遣使四出﹐先至秦州催司馬保﹐保乃再遣和苞﹑宋輯引兵一萬﹐催胡崧共同進兵﹐又一使至西涼州去催西平公張實。

補西平公傳﹕按《史》﹐張實字士遜﹐張軌之子。自襲父爵﹐恪遵父訓﹐敬賢禮士﹐愛民卹民﹐無攺於父之道。下令邦郡中曰﹕」某忝紹繼前蹤﹐庶幾刑政不爲百姓之苦﹐自今以後﹐有能當面刺言過失者﹐酬以束帛﹔以簡札陳言得失者﹐答以筐篚﹔宣言於市門者﹐賞以羊米。「從事曹佐﹑隗謹上言曰﹕」古之聖王﹐將承大舉﹐必崇三訊之法﹐朝中置諫官以匡大理﹐設司牧以輔政治﹐刑政大小﹐當與眾共之。設使一槪斷自己心﹐羣僚備位﹐下情不能上達﹐𨿽賞千金﹐終歸無益。「實乃謝之﹐賜絹四十匹﹐擢三級﹐凡事咨之﹐正涼大治﹐猶然恪守臣職。前遣王駭兄弟二人將兵救援扶風﹐聞知漢寇甚肆猖獗﹐欲侵長安﹐王該不往赴難﹐心中甚惱。及見晉帝催詔又至﹐復遣田齊引兵五千﹐合王該進救長安。該得命﹐以兄王駭約會胡崧﹐一同赴援。崧乃勉彊從請﹐行至靈臺﹐哨馬報道﹕」漢賊劉曜﹐因各將分寇涇﹑渭﹑安陵等郡﹐未能湊集﹐今到此間候齊﹐共寇長安﹐與我軍止隔三十餘里﹐今將至矣。「田齊曰﹕」彼自雍州而來﹐路遠兵疲﹐我等才行一日﹐兵馬無勞﹐戰則必勝﹐亟宜整陣待之。「

言未畢﹐遙見塵埃大起﹐漢兵至近﹐聞有晉兵相遇﹐乃亦布排陣勢。漢將關山出馬﹐謂晉將曰﹕」今長安兵竭勢孤﹐破在旦夕。中州已失﹐晉氏無倚﹐何不應天順人﹐同歸大漢﹐共立功名﹐豈不偉哉﹖「胡崧曰﹕」我晉𨿽失中州﹐人心未泯﹐瑯琊王雄鎭江東﹐帶甲數十萬﹐糧積二十年﹐戰將如雲﹐謀臣蝟集。劉琨﹑張實﹑三段氏﹐皆擁重兵於並﹑涼﹑幽﹑薊。我主南陽王精卒二十餘萬﹐據上邽之精糧﹐鎭秦州之堅城。討虜將軍陳安勇略振世﹐朝中文武索綝﹑華勍皆王佐之才﹐晉何便爲弱也﹖輒敢妄肆亂言﹐瀆冒大國乎﹖「言訖﹐拍馬舞刀殺過漢陣。關山躍出接住﹐一連斗上三十餘合﹐兩將戰得心中火發﹐眾兵看得目裏花生。和苞﹑宋輯分左右殺出助陣﹐楊繼勛﹑李華春向前逆戰﹐未經五合﹐田齊﹑王該一齊擁入夾攻。漢兵大亂﹐劉曜慌忙打進﹐止喝兵眾不得妄動﹐柰乎疲勞﹐抵擋不住。晉兵合力奮擊﹐漢兵大敗而走。西涼兵馬乘勝追去﹐秦將胡崧紮住不進﹐和苞曰﹕」宜協心追去﹐可獲漢將矣﹐何爲捨之﹖「崧曰﹕」不然﹐若使漢兵盡退﹐則是索綝﹑鞠允得受重職﹐我等徒爲彼作鷹犬耳。不若縱之﹐使破長安﹐據其眾等﹐則關中之人無主﹐必奉我殿下爲帝﹐以退漢兵﹐汝我豈不是開國勛臣乎﹖「竟退兵於舊屯而駐。王該聞胡崧退兵﹐乃謂田齊曰﹕」胡崧之心﹐我知之矣﹐實不欲救君破寇﹐爲吾等所迫而彊進耳﹗旣幸勝賊﹐棄而不趕﹐失此機會﹐長安其能保乎﹖「遂亦收兵回西涼而去﹐漢兵又得無虞。後人有詩一首嘆曰﹕

漢兵涉遠寇長安﹐一旅援師克保全。停追可恨胡崧佞﹐誤國忘君罪逆天。

第一〇六回漢破長安湣帝降

涼將王該引兵回見張實﹐備言大敗劉曜於靈臺﹐胡崧捺兵之故﹐實叔西海太守張肅聽言大怒﹐曰﹕」臣子以匡君爲忠﹐報主爲本﹐漢兵旣敗﹐棄而不追﹐不得主令而遽退﹐焉是爲將之道﹖「乃命斬該以正軍法。田齊向前哀告曰﹕」非我等敢誤國事也﹐曾捨命當先﹐追趕二十餘里﹐柰因秦州兵馬不肯相助﹐實恐孤軍深入﹐難保必勝﹐且劉燦全軍未動﹐故此暫回。今曜賊只等涇渭兵集﹐卽寇長安矣﹐我等願請再去赴援﹐將功贖罪。「眾副貳官僚亦皆下跪代爲討保﹐肅乃恕之﹐因謂實曰﹕」狐死首丘﹐不忘本也。斯時朝廷顚沛﹐如鐘儀在晉﹐楚弁南音﹐吾與汝父受晉大恩﹐刻符裂土﹐食采雄藩﹐今羯逆滔天﹐長安危如壘卵﹐吾晏安方裔﹐遇難不赴﹐何爲人臣﹖「實曰﹕」門戶歷受國恩﹐理當效忠盡節﹐以衛社稷﹐共伸先公之志。但叔父春秋髙邁﹐筋力衰疲﹐軍旅之事﹐非老耄所堪﹐請毋爲累﹐侄自籌之。「卽命太府司馬韓璞統撫戎將軍張閻﹐同田齊﹑王該將兵三萬﹐以陰預爲先鋒﹐入關赴援。又行文調取北地太守賈騫﹑隴西守吳紹﹐出兵南安﹐以爲後繼。鎭西將軍焦嵩見西涼效忠王室﹐慌會安西將軍宋始﹑寧西將軍竺恢﹐統再招新兵二萬﹐歸長安護衛。常侍華輯又自出關﹐起京兆﹑馮翊﹑上洛﹑弘農四郡邊兵二萬入援﹐復送書至秦州與相國司馬保。保見輯書﹐召陳安議曰﹕」晉帝以我爲大司馬右丞相﹐都督關西軍事﹐二次詔至﹐胡崧前去﹐俱未見功。今番漢寇甚獗﹐河西五郡皆赴勤王﹐華常侍又有書至﹐而胡崧頓兵不進。汝可帶兵一枝﹐再去催崧等往救長安﹐免被他人幹功﹐我等反不及也。「陳安曰﹕」我輩受先王付托﹐以輔殿下。殿下有事﹐則吾之分﹐當得盡心協力者。湣帝爲君﹐反陷殿下橋梓失守重鎭﹐奔競偏鄙﹐以成終天之恨。正宜召回胡崧﹐分守上邽﹐保自根本﹐何苦爲他事而費折我家兵糧耶﹗「司馬保曰﹕」吾今受帝顯爵﹐有難不思勤王﹐是逆臣矣﹐汝可陷我乎﹖「安曰﹕」先王捐身爲國﹐而使我等保殿下﹐同他奔走上邽﹐以圖標名靑史。他又輕棄殿下﹐徑往雍州﹐君臣之義何在﹖我等不違教命者﹐盡忠於先王也﹔他撇殿下者﹐是負先王也。彼今復入爲帝﹐先王被害而不加褒贈﹐朝中大事悉委綝﹑允﹑持﹑鼎四人執掌﹐殿下特遙授虛名耳﹗正欲借漢之手﹐除此忘恩之流﹐然後我等奉殿下入爲天子﹐以號令關中﹐何爲我陷殿下乎﹖「竟不奉命﹐憤然而出。司馬保乃召張春問之﹐欲使其往助胡崧。春時與陳安有思嫉﹐因說司馬保言﹕」臣若去﹐安必爲亂﹐宜收誅之方可。「保不聽﹐春恐謀泄成仇﹐密遣部將許具竊入安帳刺之。陳安被傷兩刀﹐躍起喊喝﹐兵眾聽得﹐趕來救護﹐卻被許具乘黑逃去。陳安疑是司馬保詭計﹐乃引本部兵馬三千﹐反投隴城而去。春又勸保發兵追之﹐保又不聽﹐密令人報與賈騫﹑吳紹知道﹐言陳安反投北地﹐恐乘虛襲汝守郡﹐可以回兵防之。賈﹑吳二人得報﹐遂皆引兵還鎭。

且說劉曜被秦涼之敗﹐心甚煩惱﹐駐紮靈臺﹐以候諸將。不數日皆到﹐曜欲商議先攻胡崧。姜發曰﹕」我觀胡崧之心﹐欲幸我等進破長安﹐思去湣帝而立其主於秦川者。且不可攻他﹐還是再奪新丰﹐又作道理。「言未畢﹐探子來報﹕」麹持自折魯充﹑梁緯﹐亦棄此處回長安去了。「劉曜聽言大喜﹐卽便集眾商議進取。忽見小軍入稟﹕」漢主差大將王騰﹑馬衝帥兵十萬前來﹐已據新丰﹐請元帥火速去會。「劉曜見說﹐卽日起馬﹐合王﹑馬二將新舊共兵二十餘萬﹐威勢大盛﹐乃揚旗直望長安而進。晉主探得大驚﹐問計於鞠允。允懼﹐使人持金五百求救於胡崧。崧受之﹐移兵進屯遮馬橋。宋始與焦嵩聞知﹐亦趨霸上。涼將韓璞率兵至南﹐欲合賈騫﹐騫已回軍還郡﹐璞乃獨進﹐至長谷﹐被陳安反構諸羌截去軍糧一半。璞怒﹐欲伐之﹐陳安亦糾眾來拒﹐兩邊持守。璞不敢進退﹐弗獲赴援長安。胡崧﹑宋始等懼漢兵盛﹐俱不敢進城中。索﹑麹等嚴守以伺﹐被圍四十餘日﹐晉援不至﹐內外阻絕﹐兵民饑甚﹐米貴如珠﹐千錢不滿一斗﹐人皆相食。黃門侍郎任播上奏曰﹕」今城中困極已甚﹐外無援兵﹐內無糧食﹐何能存濟﹖還當忍恥出降﹐以活軍民之命。「湣帝嘆曰﹕」誤我者鞠﹑索二公也﹗不然安得至於此地﹖「晉主見任播之奏﹐乃涕泣而命鞠允出與公卿共議可否。侍中辛敞曰﹕」天道有反復﹐世事有變﹐何卽言降﹖必不能敵﹐只有甘忍饑餓﹐死爲晉鬼而已﹗「眾無主意。只見守兵入報﹕」漢軍已破外羅城矣﹐乞早爲計。「晉主曰﹕」莫爲朕一人﹐而傷滿城之命﹐宜作降書出降﹐不然終爲所擄。「下議艸詔﹐無肯舉筆﹐任播乃立書之。

恐辛敞不從﹐卽使辛敞送往漢營。敞無柰﹐大哭而起﹐密至索綝府中謀之。綝竟匿辛敞﹐背遣長子索榮先詣漢營說劉曜曰﹕」方今晉之樞衡皆吾父所掌﹐去就行止﹐惟獨主之。大王若能以車騎將軍﹑萬戶郡公與之﹐卽率眾出降﹐否則挨日延月﹐未易拔也。且救兵已在霸上﹐棘門馬橋等處﹐大王之所知者。「曜遣榮出﹐問於姜發﹐發曰﹕」向者起兵立湣帝﹐也是索綝﹐今日賣主求榮﹐也是索綝﹐此乃一反一復小人﹐不可聽之﹗今城亡在頃刻﹐降與不降憑在他耳﹐何得由綝所請﹗「劉曜聽言﹐大怪綝佞﹐立斬榮首﹐送入城中見晉君臣﹐曰﹕」帝皇之師﹐以義行者﹐孤將兵二十年來﹐未嘗以詭計謀人﹑暗昧取人。今索榮所言如此﹐乃姦人也。天下惡姦之心一也﹐孤何容之﹖特斬其首以戒後人﹐請若自裁。「索綝見斬其子﹐羞見眾人﹐詐臥於牀﹐放出辛敞﹐送去曜營。曜受其降﹐重待辛敞﹐遣還回報。

次日﹐湣帝乘羊車載櫬出降﹐羣臣攀轅號泣而隨。帝哽咽不勝﹐淚盈腮頰。禦史中丞吉朗仰天嘆曰﹕」吾智不能謀國﹐勇不能退仇﹐何忍君臣相隨﹐北面以事賊虜乎﹖「遂拔劍自刎而死。臧振﹑任播等扶帝下車﹐自鄕銜璧跪於軍門。辛賓﹑辛敞大哭不已。劉曜見之﹐親自下帳解縛受璧﹐命焚其櫬﹐更衣賜坐﹐用言安慰。晉之諸臣皆伏地而拜。曜亦向前親自扶起﹐乃引兵入城安民﹐居大殿﹐訪建降議大臣梁浚﹑嚴惇﹑臧振﹑任播等三十餘人斬之。先年童謠云」天子在豆田「﹐至是劉曜紮營豆田﹐受湣帝降﹐曜都長安﹐是其驗也。曜恐晉君臣在於長安﹐致生他變﹐命中軍將軍李益賫璽冊寶物﹐衛送湣帝君臣上平陽漢主處發落。漢主大悅﹐乃臨光極殿以朝見晉之君臣。湣帝稽顙再拜﹐鞠允俯伏﹐慟哭不起。漢主怒曰﹕」汝旣愛哭﹐何用來此﹖「喝令引出囚之。允拜辭晉帝﹐自殺於獄。漢主聞報﹐嗟嘆不已﹐收其屍葬之。封湣帝爲懷安侯﹐加劉曜爲太宰﹐假節鉞都督陜西諸軍事。

湣帝將欲議降之日﹐先使平東將軍宋哲奉詔往江東命瑯琊王建立帝號﹐存晉宗祀﹐以復國仇。又遣黃門議郎史淑賫詔﹐加張實爲西涼郡公﹐假節鉞都督五郡軍事﹐命其盡忠﹐共同瑯琊王匡復大仇﹐詞有」公其推憫協贊﹐共濟多艱「等誼﹐張實與叔西海公張肅見詔大哭﹐謝爵不受。詢問史淑﹐言帝已出降﹐救之不暇矣。張肅目視張實﹐長嘆一聲﹐昏倒於座。實急救之﹐須臾﹐瞋目罵曰﹕」畜生不欲吾行﹐汝當親去﹐何獨遣將﹐致誤大事﹗「復呻吟偃仰而倒﹐連呼」速發兵「者三﹐是夜竟卒。張實見叔忿漢忠憤而死﹐哀傷不已﹐乃使趨促韓璞等進擊漢寇﹐又馳書與相國司馬保﹐曰﹕」今王室如此﹐有事不忘投軀﹐方爲丈夫。實前檄賈騫來聽公命﹐共赴國難﹐中被鈞旨﹐敕令回軍守郡﹐未知是何意也﹖實今聞朝廷傾覆﹐效忠不遂﹐憤恨之慚﹐死有餘責﹐是以再命韓璞﹑張閬提兵協攻漢寇。到陜之日﹐惟公命是從﹐伏希揮指。「司馬保見書懷愧﹐亦遣大將蓋濤﹑宋毅﹑辛滔﹑張選﹑董廣等率步騎三萬﹐會合和苞﹑胡崧﹑宋輯﹐共救長安。行至新陽﹐又遇胡崧回兵﹐言長安已陷﹐湣帝出降送上平陽去了﹐漢兵甚盛﹐難以進復矣。不如暫還秦州﹐會約各鎭﹐齊來恢復﹐方能取勝。於是蓋濤等盡皆回馬。

惟涼將韓璞在長谷與諸羌相拒﹐將及﹣月﹐糧俱熬盡。至是又見涼主來催進兵﹐乃引兵離谷疾進。將至霸上﹐探得漢將呼延顥﹑黃臣﹑劉燦等屯兵十萬﹐扼住焦嵩﹑竺恢晉之外援。璞欲進攻﹐管糧官稟道﹕」糧食已盡﹐且聞長安被陷﹐晉主議降﹐去亦恐無益於事矣﹗「璞曰﹕」奉命救主﹐焉可不遇敵而回﹖「乃索駕牛羸馬殺以餉軍﹐泣謂眾等曰﹕」汝曹念父母乎﹖「對曰﹕」念。「又曰﹕」惜妻子乎﹖「對曰﹕」惜。「璞又曰﹕」欲生還乎﹖「對曰﹕」欲。「璞曰﹕」若然﹐當從我令。今我等奉主帥之命來救長安﹐長安陷而愆期失誤﹐不獲張一弓﹑發一矢﹐費許多糧畜﹐擅自空回﹐西平公豈不殺若等家屬﹐罪及若等乎﹖前日王該得勝回兵﹐尙欲斬之﹐汝等所見者。「眾曰﹕」王將軍得多官原情討保而免﹐我等今去無辭﹐柰何處之﹖「璞曰﹕」惟有捨死先攻霸上之漢寇﹐以副主望耳。「眾曰﹕」願從鈞令。但我兵少彼多﹐恐一時不能必勝。「璞曰﹕」不妨。今有焦嵩﹑華輯等與賊相拒在彼﹐我自當先﹐必可破他者。一破此處﹐又可合兵進復長安矣﹐豈不是我等之功乎﹖「眾皆踴躍兼起﹐直出漢軍之右。漢眾知之﹐急忙排陣﹐韓璞﹑陰預首舉﹐大喊突入其陣﹐兵士鼓噪從之﹐一可當百。漢兵𨿽多﹐倉卒未整﹐被韓璞等斬首數千級。夜晚各自收兵。次日又戰﹐漢兵多不退。璞憂無糧﹐心中甚懼﹐得宋始﹑竺恢﹑焦嵩﹑華輯從前殺至﹐又戰一日。正將收兵罷圍﹐涼將張閬自金城借糧﹐引兵七千殺至。於是韓璞﹑王該﹑焦﹑宋等轉戰﹐三面夾攻﹐漢兵大敗﹐走入長安﹐殺漢兵萬餘級。

韓璞曰﹕」少可以復主之命矣。「再與華﹑宋等議復長安。輯曰﹕」臣子當捨命匡復﹐以盡忠心。柰湣帝已陷賊壘﹐我等無主盟之人﹐恐難成功。不如暫止﹐再往江東請瑯琊王發兵﹐然後再來破寇。「璞見糧少﹐漢兵彊盛﹐遂亦收兵還鎭。秦州司馬保見胡崧等回﹐言長安已陷﹐欲會關中內外諸郡﹐合兵復取。崧曰﹕」未可輕發﹐必須立號﹐方可以令眾藩。「張春曰﹕」吾若自立﹐人必不服。方今諸侯之盛﹐莫如西平公。若得他們肯從﹐大事可以定矣。「崧然之﹐使人持檄說各藩鎭﹐令尊南陽王子爲帝﹐以好號令漢寇。使命先至河西﹐張實看其意思﹐乃召眾官議之。從事張侁曰﹕」南陽王子小豎也﹐無大經緯﹐焉能成事﹖二次寇犯長安﹐皆不出兵赴救﹐其幸禍圖篡之心見矣。天豈佑彼而授以鴻統乎﹖今不先事退賊﹐而忘莫大之恥﹐妄欲誑眾尊彼﹐知其徳不足以應運﹐才不可以服眾﹐其亡必不遠也。奚宜從之﹖「實乃拂其請。隴陜諸處見實不從﹐咸相約會曰﹕」童謠有云﹕』秦川中血滿腕﹐惟有涼州倚柱觀。『今涇渭咸陽被漢所破﹐梁隴又遭陳安所掠﹐人民什死五六﹐積血成渠﹐秦州𨿽未見禍﹐恐亦未保。西平公不從﹐正應其讖。「遂皆背崧﹐不尊司馬保。後人有詩贊美涼州張氏獨肯守忠護國﹐以致久遠﹐云﹕

地覆天翻胡馬猖﹐中原不幸被橫殃。戈甲連云侵洛邑﹐刀槍捲地犯咸陽。

數次勤王徇國難﹐幾番謝爵守純良。西涼世代稱忠奕﹐歷晉延秦振業長。

又曰﹕

晉室皇綱墜﹐戎羌鼎沸興。羣雄爭逐鹿﹐胡馬踐畿京。西涼有張氏﹐世代繼忠貞。

不辭民地狹﹐五援赴王勤。血戰開圍洛﹐懸軍赴霸陵。裹糧猶力戰﹐痍羸尙陳兵。愧殺諸親派﹐忠心絕惡心。

第一〇七回石勒奉詔並晉陽

再說漢主劉聰聞知晉臣索綝會兵匡復中原﹐劉琨﹑邵續﹑韓據亦皆約合舉事。因是先敕劉曜移兵徑襲長安﹐又下詔與石勒命其出兵﹐攻阻晉諸徵鎭。石勒見詔﹐乃聚眾商議曰﹕」今主上已有事於關中﹐命吾徇討諸郡。今我兵馬彊盛﹐久不戰鬥﹐正宜奉詔出徵﹐當從何處先起﹖「徐光曰﹕」應侯有云﹕』並地當自近始﹐得尺則吾之尺。『依吾愚見﹐首事樂陵﹐次及平樂﹐則行兵有序矣。「石勒然之。卽命石虎提兵五萬﹐攻取樂陵。探馬報知邵續﹐續慌下令點兵退敵。部下將佐曰﹕」王幽州雄冠諸鎭﹐兵馬彊盛﹐尙被其破﹐吾今駱文鴛手患偏瘋﹐兵微將寡﹐焉能爲敵﹖「續心甚惕﹐從事蒯來曰﹕」不如從權取便﹐以書達彼﹐請爲附在﹐使其退兵﹐以免一時之禍﹐再作計議。「續從之﹐使人至虎營中求成﹐石虎將書遣人連原差送上襄國﹐稟見石勒。勒看書﹐謂其使曰﹕」必送子侄親人爲質﹐方準其附。「使者領言﹐回告邵續。續卽遣子邵義賫表禮詣襄國爲質。石勒受之﹐授義督護。

時有舊渤海太守劉胤昌﹐向見石勒破王浚﹐復侵渤海﹐乃避於樂陵投續﹐聞續背晉附勒﹐因入謂邵續曰﹕」君乃晉之忠良﹐何爲亦蹈勒胡之污﹖且偉丈夫世食爵祿﹐而效細人苟且以忘大義﹐可乎﹖「續曰﹕」吾豈不知﹖緩則行經﹐急則從權﹐不得已也﹐豈眞心哉﹗今無所歸﹐無救援﹐勢難與敵﹐彊順之勢﹐免軍民之命﹐俟作再圖耳。「胤昌曰﹕」君言𨿽是﹐但投涅之布﹐洗之不白﹐何可輕污﹖今瑯琊王欲淸中原﹐求士如渴﹐帶甲數十萬﹐雄視江淮﹐棄勒以歸正主﹐豈不亦可以爲忠良乎﹖「續曰﹕」此吾之素心也。「卽日作表﹐就使劉胤昌往江東而去。左右之人謂續曰﹕」明公欲圖忠名而誑石勒﹐爭柰令嗣在彼﹐豈不爲其所害乎﹖「續泣曰﹕」吾今陷身異類﹐如墮污泥中﹐挺身歸朝﹐去污趨潔﹐何爲不可﹖且人之心以忠孝爲本﹐忠孝自古迄今不能兩全﹐旣欲盡忠﹐焉暇顧其子哉﹖「竟遣胤昌疾行。胤昌至江東﹐造見瑯琊王﹐把邵續被逼捨子之故﹐道了一徧﹐呈上表章。瑯琊王與王導等明之﹐嘆賞不已﹐乃迎入﹐拜續爲平原太守﹐以劉胤昌爲侍中。有人將邵續背盟趨潔之語報知石勒﹐勒怒﹐召邵義責而斬之﹐卽日起兵五萬﹐以石虎爲先鋒﹐自與張敬爲合後﹐徑趨樂陵﹐擒責邵續。續懼﹐求救於幽州段匹殫﹐匹殫曰﹕」邵嗣祖﹐忠義之士﹐棄子歸正﹐大節可羨。今被攻伐﹐不得不救。「乃遣段文鴦爲前部﹐將兵五萬赴援。

石虎正將圍城﹐文鴦救至。邵續看見﹐自內殺出﹐兩頭夾攻。虎恃勇﹐止將萬人先到﹐被續殺敗。段兵追去﹐得張敬兵至﹐殺退兩軍。相持十餘日﹐互相勝負。時襄國河南一帶﹐米麥無收﹐甚貴。石勒糧餉不繼﹐兵士饑疲﹐乃抽兵退回襄國﹐請張賓議曰﹕」今地方米價甚騰﹐千錢止易二升﹐民何度活﹐軍奚存濟﹖「賓曰﹕」平樂韓據﹐素不罹兵﹐糧儲丰裕﹐宜亟將兵往攻﹐一鼓可下﹐當有一年之糧﹐兵無饑餒矣。「勒曰﹕」用兵幾何﹖「賓曰﹕」多則糧慳兵餒﹐三萬人足可爲用。「石勒信之﹐恐眾不肯用命﹐親自與石虎將兵驟進。近城四十里始知﹐韓據驚惶無措﹐慌忙使人往並州求救﹐一面閉城堅守。石虎率兵圍住攻打﹐被城上炮石齊下﹐擊死勒兵無數﹐乃亦引退﹐困定城門。據使至並州拜告劉琨﹐琨卽傳令點兵救援韓據﹐共破石勒。大將姬澹諫曰﹕」明公向爲劉曜所襲﹐兵威未復﹔吾方倚藉猗盧之助爲勢﹐稍得溫和﹐又欲遠赴外難﹐甚非所宜。且代北之兵𨿽服於晉﹐終是胡姓難測﹐未可托爲心腹﹐豈得委棄根本﹐而爲人盡力乎﹖不若閉關守險﹐息兵養銳﹐待時而舉﹐以圖身後之功。「琨曰﹕」韓據晉臣﹐平樂晉地﹐與吾一體。今孤弱無援﹐故來求救﹐我若不從﹐是棄同列而坐使被襲也﹗「乃不聽澹勸﹐命澹領兵二萬先發﹐畱李彌守並州﹐自與郝詵﹑張儒爲後隊﹐兼程而進。不數日﹐兵到廣牧。

石勒探知劉琨來救平樂﹐慌與張賓議曰﹕」今攻城不能克﹐外援又至﹐必須分兵敵住﹐方可免其裏應外合。「賓曰﹕」今劉琨不守自境﹐引兵遠赴﹐眞可謂不知己者。且兵法有云﹕』疾行遠赴﹐日馳百里﹐必蹶上將軍。『吾今以計出其不意﹐逆而擊之﹐可破彼矣。「勒曰﹕」公計將安出﹖「賓曰﹕」可密分兵伏於平崗山下﹐畱兵一枝﹐阻住韓據出救。明公自引兵士五千去迎劉琨﹐琨見兵少﹐必定奮力擊我﹐然後詐敗引入伏中﹐放炮爲號﹐我兵四面殺出﹐任他有賁育之勇﹐殺教他片甲無回﹐何暇救平樂哉﹗「石勒聽計大悅﹐畱張敬﹑石虎將兵一萬困住韓據﹐命刁膺﹑劉膺﹑李益﹑張越﹑趙鹿﹑孔豚﹑劉寶﹑支屈六八將﹐引兵一萬﹐分四面埋伏﹐呼延模引兵士五千於中救應﹐自將精卒五千向廣牧阻拒琨兵。琨將姬澹當前鋒﹐探得石勒以輕兵來拒﹐乃謂諸副將曰﹕」石勒欺吾近弱﹐故藐視我﹐眾當齊心相助﹐共破此賊﹗「遂將兵馬出寨布陣﹐以槍指謂石勒曰﹕」汝前妄襲幽州﹐數萬兵馬片甲無回﹐城池又不能守﹐復欲貪圖平樂﹐何不知分量之甚也﹗「石勒曰﹕」汝們倒知分量﹐得代北之兵﹐替汝復一棲身之所﹐少延殘喘﹐不然已作喪家狗矣。尙欲救人﹐何不度己﹖以吾兵並天下猶如反掌﹐罕稀一平樂哉﹗「姬澹聽言大怒﹐撚槍就刺﹐石勒舉刀相迎。二人各逞雄威﹐大戰上三十餘合﹐石勒假意佯敗而走﹐姬澹不知是計﹐拍馬從後緊追。勒至平崗山下﹐回馬罵曰﹕」匹夫敢來近吾﹐吾爲十二州大都督﹑萬戶郡公﹐肯受辱於汝耶﹖兵士𨿽少﹐矢斬鼠賊方休﹗「復再接戰﹐兵士故意望山中走去。勒遂且戰且退﹐澹乃步步逼去﹐挨入伏中。石勒笑曰﹕」老賊數稱有智﹐今日何如﹐再欲走往何處而去﹖「姬澹急悔﹐思欲轉馬﹐只聽得號炮四起﹐背後兩枝精兵殺出﹐截住後路。澹欲衝戰突走﹐前面又是四員漢將殺至﹐兩頭圍住。石勒立馬大叫曰﹕」不可走了姬澹﹐務要活捉見我﹗「姬澹自思後兵不應﹐難以抵敵﹐乃奮勇殺條血路衝出﹐軍士皆被截住。刁膺﹑張越緊追二十餘里﹐不及而還。姬澹單身匹馬﹐不好見琨。又思琨心髙不從己諫﹐必遭勒破﹐乃順路不轉﹐徑奔北代投猗盧處而去。部下士卒盡降石勒﹐逃出者止二三十人﹐皆琨素愛者。奔至中軍﹐報知其事﹐琨大驚失色﹐半晌方回﹐乃加太息曰﹕」吾不聽姬澹良言﹐致彼他投﹐失此忠義之將﹐去一左臂矣﹐焉能再戰﹖「慌卽收兵還並。

石勒知之﹐亦復趨平樂以助石虎﹑張敬﹐令軍人大叫曰﹕」並州救兵皆已殺敗投降﹐可速開門﹐以保身命﹗「韓據聽得﹐上城觀看﹐果見勒兵愈多﹐乃歸衙召眾親黨議曰﹕」吾所望者劉石越公之救﹐今被賊兵所算﹐我等焉能爲敵﹖「其弟韓總曰﹕」勒兵甚盛﹐石虎殘忍﹐降則不可﹐守又難保。不若收拾庫藏家眷﹐趁其夜不攻圍﹐三更以後悄悄遁走﹐還是上策。「據然之﹐率親兵七千﹐裝載車仗﹐棄城而走。石勒次早進圍﹐見城門大開﹐遂得平樂。張賓曰﹕」我今得此糧谷﹐又添姬澹降兵萬餘﹐趁此就移得勝之師﹐徑襲並州﹐連劉琨亦可下也。「勒曰﹕」吾亦料琨弱﹐乃正欲如此。「遂分兵三道﹐一齊進發。劉琨中轉﹐不虞石勒追襲﹐緩緩而回﹐離並尙百餘里﹐屬治守兵飛馬趕來﹐報知其事。琨聽報大驚﹐乃令代將衛雄將本部五千軍馬﹐守住要路阻敵﹐自回並州取兵糧接應。勒前鋒石虎﹑監督帥張敬引兵二萬先到。雄排陣勢以待﹐代兵懼眾寡不敵﹐又石虎等威風赫赫﹐戈戟燐燐﹐盡皆退怯。張敬知其意﹐命石虎一同奮進﹐衛雄方才舉械迎戰﹐兵已各各奔散﹐相率叫曰﹕」漢怪劉並州救平樂﹐故來伐他﹐與我北兵何預﹖不如還鎭﹐免致結冤。「以此衛雄𨿽勇﹐勢孤難戰﹐亦望北逃去。石虎不追﹐徑望並州趕襲劉琨﹐四十里及之。琨無柰﹐只得與張儒﹑郝詵布陣待戰。石虎當先大叫曰﹕」劉並州何不下馬相見﹖吾父自領大軍已圍並州﹐汝路塞矣﹗如若執迷﹐定遭擒捉﹗「劉琨聽言大怒﹐親自殺出。郝詵﹑張儒慌忙向前﹐雙敵石虎。戰未十合﹐張敬揮張越﹑李益分兩翼擁至﹐琨兵大敗﹐欲回並州﹐又恐石勒在前﹐進退不得﹐亦望北逃去。石虎不趕﹐直奔並州﹐扣城下寨。城中守官從事李彌慌忙集眾商議﹐眾皆曰﹕」今聞石勒大破我軍﹐刺史公與姬將軍尙自他逃﹐不敢還救﹐我等焉能爲敵﹖不如開門投降﹐以保軀命。「彌曰﹕」吾受劉公重托﹐今若負彼降漢﹐必惹後人唾罵﹐何以爲人﹖「眾曰﹕」非我等不忠於主﹐是主公自構兵釁﹐以致如此。今石勒三路兵來﹐勢如山嶽﹐城中兵士不滿五千﹐怎可守禦﹖萬一觸其忿怒﹐則一城性命皆入鬼錄矣﹗若欲沽一時虛名﹐以壘卵而塞倒石﹐豈不陷害生靈乎﹖「李彌知眾心變﹐再不敢言﹐於是兵眾開門出降。石虎大喜﹐送見石勒﹐勒乃重賞眾人﹐引兵入城﹐與民秋毫無犯﹐雞犬不驚﹐盡皆悅服。

劉琨與郝詵﹑張儒引殘兵五千﹐欲往北代﹐至幽州界內經過﹐有人報與段匹殫知道﹐匹殫遣子領兵五千﹐邀琨於路曰﹕」吾父有言﹐道刺史大人受惠於代公已多﹐不可再往﹐恐其厭於公而或不測也。若慮進退未就﹐可權同到幽州議之﹐以圖恢復。「劉琨從其言﹐遂往幽州就於匹殫。段匹殫與琨約爲兄弟﹐日夕議及國家﹐則太息無已。匹殫曰﹕」爲今之計﹐若欲伸展大志﹐必須東請於瑯琊王﹐始得少冀耳。「琨曰﹕」固知中原無主﹐非瑯琊王不可。但恐南北殊懸﹐急難相濟﹐亦必上表通誠﹐再行定奪。「二人乃使使往江東而去不題。

且說石勒得了晉陽﹐獻捷上平陽﹐宴賞眾將﹐將欲班師﹐忽有細作報道﹕」劉琨別部屬將馮睹有眾萬餘﹐聞失並州﹐倡首招集舊兵故將﹐欲來報復﹐見聚精兵數萬﹐不日卽到﹐今已令人去會劉琨﹑姬澹矣。「石勒聽言大怒﹐乃使孔萇將兵二萬﹐前往徵討馮睹。馮睹據險設奇﹐或擊或守﹐相持連旬﹐萇不能勝﹐反折兵士數千。並州士民流離外郡者﹐聞知馮睹起兵﹐亦皆招引壯勇﹐有眾萬餘﹐推飛雲子爲晉陽帥﹐亦欲來復舊土。邊報又到﹐石勒曰﹕」吾何不若劉琨﹐而此賊子皆思排吾﹗吾當親提兵馬﹐先討馮睹﹐後剿流民﹐以誅飛雲子逆黨﹐方得並州安治﹐無敢作孽也﹗「張賓曰﹕」不然。馮睹與我深仇﹐流民與吾有何宿怨﹖不過念琨之恩﹐思爲捨命盡忠耳﹗若能以恩撫之﹐亦可以感其心者。吾今爲計﹐但當選擇良守﹐使招懷馮睹之眾﹐諭以恩信﹐罷其徵討﹐寬刑薄賦﹐綏安勞來﹐賙賑貧苦﹐則流民皆晏然而貼﹐馮睹亦必無擾於郡矣。若只以力徵渠﹐渠愈不服﹐且渠所慮者﹐恐吾徇討下郡﹐禍及於身故也。以仁政化彼﹐不惟安眾寧並﹐卽幽燕遼右之民﹐亦相率附我矣。「石勒曰﹕」右侯之言是也。卽使並民不附﹐吾亦聽其自便﹐悉罷討罰。但無一良吏能行善政﹐以化服羣眾耳。「張賓舉李回爲並州守﹐代爲撫卹。勒從其議﹐召回孔萇﹐遺書與馮睹道其意﹐班師盡還襄國。李回又出榜撫慰流民﹐勸課百姓﹐和說飛雲子與馮睹二處。睹感勒書﹐亦率部眾詣並見回﹐飛雲子乃散流民各歸就業。李回政風遠孚﹐晉陽大治﹐皆張賓之力也。勒回到鎭﹐馮睹降書亦到﹐勒喜﹐馳表獻捷於朝﹐請以馮睹爲順義都尉。

漢主見表大悅﹐定議旌賞﹐設宴慶賀﹐與眾公卿盡歡暢飲﹐醉後擊桌而歌曰﹕

奮起左國兮﹐席捲諸藩。建業平陽兮﹐威加四方。破洛陽兮﹐縛懷皇。攻長安兮﹐奪秦關。今全西地兮﹐並晉陽。何時天一統兮﹐復漢舊疆。

歌畢﹐親自舉爵以飲湣帝﹐笑謂之曰﹕」卿家自到平陽﹐未曾得睹畿內山水﹐明日朕同卿等郊外畋獵一番何如﹖「眾皆應諾。次日﹐排駕出獵﹐以晉湣帝行車騎將軍﹐戎服執戟道前﹐出平陽南門﹐百姓聚觀者躋躋﹐內有認得湣帝者﹐指謂眾曰﹕」此故長安天子也。「由是皆爭相競前觀看﹐父老輩多至垂涕流淚者。辛賓﹑閻鼎二晉臣見之﹐不勝愧恨。獵罷歸城﹐散居私第﹐賓﹑鼎抱帝而哭﹐哀悲徹夜。數日﹐有人自洛陽至﹐言汝陰太守李矩﹑河內太守郭默﹑汝南舊守趙嘏﹐皆引兵侵掠屬境﹐揚聲張勢﹐言要生縛漢主﹐以贖晉天子之罪。太子劉燦言與漢主知道﹐勸父先除湣帝﹐以杜晉人之想。漢主曰﹕」前殺晉懷﹑庾瑉﹑王俊﹐人皆尢吾爲酷﹐至今未泯口議。此子衝弱知理﹐何所忍也﹖宜寬宥之。「燦曰﹕」昔周武以仁義行兵﹐旣伐商﹐而又殪辛牧野﹐何也﹖正恐姦人指謆﹐思復故疆耳。昨者出獵﹐父老睹湣帝而流涕﹐其心似不忘晉也。今聞李矩﹑郭默等合兵侵境﹐皆稱欲復晉室﹐何得畱彼使爲媒孽乎﹖「漢主猶含之。又一日﹐大宴文武﹐漢主問羣臣以」漢世封鎭共計多少﹐所存還有否﹖「眾臣對曰﹕」漢自桓靈失徳﹐徵鎭吞並﹐所知者惟十八路耳。及今惟有河西張實尙守姑臧﹐餘者皆被曹魏所並。「漢主曰﹕」操在山東﹐西北焉卽被奪﹐悉爲他有﹖「對曰﹕」昔日昭烈皇帝初得陶謙﹐讓與徐州﹐被呂布所襲。後是曹操滅布取之﹐昭烈轉授豫州﹐劉表欲舉荊州相讓﹐又是曹操掩襲﹐因與吳合﹐大破曹兵於赤壁﹐遂結深仇﹐戰殺無已。昭烈從武侯之謀﹐乃入川建業﹐此間山西一帶﹐並州是丁原爲牧﹐平陽是劉虞爲牧﹐渤海是公孫瓚爲牧。呂布殺丁原﹐公孫瓚圖劉虞﹐遂歸於一。幽州之境是劉度爲牧﹐悉被袁紹所並。曹操又滅袁氏﹐而漢之封鎭皆淪沒矣。「漢主曰﹕」今數處劉氏所轄者﹐朕父子已皆並取﹐可爲得雪前恥矣。「乃命晉湣帝執壺﹐向各文武面前滿斟一杯﹐待齊飲之﹐賀復劉氏舊封之喜。湣帝思爲晉君﹐執壺酌酒﹐不雅觀瞻﹐推出更衣欲避之。漢主笑曰﹕」卿不肯與臣子斟酒﹐故卻耳﹐可罷之﹐但執扇於朕之側﹐使他臣斟酒何如﹖「湣帝含羞受命。當下晉諸陪臣見主被辱﹐皆流涕而不敢發。辛賓﹑閻鼎向前進言曰﹕」君有役﹐臣當代之﹐使某輩執事皆以過矣﹐何得辱吾大國之君乎﹖「卽奪扇擲於漢主懷中﹐把帝臂哭曰﹕」臣不能殺賊保國﹐使陛下遭辱如此﹐生亦如死﹐欲活何爲﹖「欲扶帝出。漢主大怒曰﹕」狂奴敢此無狀﹐擲扇欺上乎﹖「喝令武士將君臣一並牽出斬之﹐須臾獻首。右西晉始自武帝乙酉篡魏﹐終於湣帝丙子﹐歷四君﹐共五十二年。後人有詩嘆曰﹕

當年司馬輔曹瞞﹐滅蜀要君僭晉王。篡魏並吳居大位﹐罔思繼統世無疆。

豈知天不從姦願﹐八王自噬構成殃。兩帝粗安逮懷湣﹐盡遭漢擄喪平陽。

第一〇八回元達死關姜辭職

再題晉平東將軍宋哲﹐奉湣帝詔奔投江東﹐於路被兵戈耽阻﹐至吳中時﹐長安已破﹐聞知帝降﹐心甚愧悒﹐乃棄行李﹐單身疾馳入建業﹐進見瑯琊王﹐傳帝詔命﹐卽便焚香開讀曰﹕

朕遭天運中否﹐皇綱罔振﹐愧以涼徳弱力﹐承眾推翼﹐繼紹鴻緒﹐甫能祈天永命﹐克復神州以隆中興。謀議適起﹐反致凶胡放肆﹐復逞犬羊之眾旅﹐逼迫畿輦﹐屢戰失利﹐勢似難敵。今居於危城﹐憂慮萬端﹐震驚百狀﹐但恐一朝崩陷﹐九廟淪沒﹐特命平東將軍宋哲﹐代宣朕意﹐丞相宜以祖宗創業艱難爲念﹐早攝萬機﹐進取舊都﹐以雪大恥﹐毋使萬民解志﹐天下幸甚﹗

司馬睿見詔﹐再拜流涕曰﹕」孤罪人也﹐惟有蹈節死義﹐以雪國家之恥﹐少慰先帝之靈。「乃下令點集兵將﹐每日環甲馳馬﹐親勵士卒﹐擇期北伐﹐以救長安﹐共拯皇室。移檄遠近邊鎭﹐繕兵伺候。擢宋哲爲引駕將軍﹐先行開路。未及起馬﹐報道長安被陷﹐湣帝已遭擄上平陽去也。瑯琊王撫膺大慟﹐以爲漕運稽期﹐致兵不能北上﹐心中懊惱﹐怒收督運內史淳於伯斬之。伯非其罪﹐頸血逆濺﹐上指丈餘﹐屍僵不僕。人知其枉﹐咸詬司馬睿不能催兵北進﹐而斬害糧官﹐亦以妄矣。同值劉隗乃上表訴淳於伯不當致死﹐請以禮葬其屍﹐免中郎將周筵之官﹐法令始明。睿尋悔之﹐於是王導等引咎自責﹐俱求解職。睿曰﹕」刑政失宜﹐過在孤暗﹐何預諸卿之事﹖「並不許去位﹐惟從劉隗之請﹐遂阻北伐之議。

漢主劉聰探得江左操兵﹐惟恐進取許洛。劉曜﹑石勒等懸軍在外﹐甚以爲憂。忽有細作報到﹐言江東以漕運艱難﹐斬其監督﹐已罷北出之議矣。漢主聽報大喜﹐自以爲並樂歸附﹐諸方安靜﹐只道天下無事﹐遂日肆娛樂﹐不親朝政。寵幸宦者王沈﹑郭猗﹐聽其所惑﹐言中護靳準有二女﹐長名月光﹐次名月華﹐皆絕世之資﹐堪爲母后。漢主聽之﹐乃召入宮﹐果然美麗冠眾。卽令中書寫敕﹐冊立月華爲正宮上皇后﹐攺劉后與月光爲左右皇后。

相國陳元達見漢主所爲﹐綱常倒置﹐乃上章諫曰﹕」自五帝三皇以來﹐未有一國三後之理。今陛下不思求賢輔治﹐而乃專寵嬖幸﹐恣淫女色﹐臣恐國家社稷將有禍亂起矣﹗「漢主怪其多言﹐不聽而起。元達遂求罷而出。及聞月光憤長不得爲正後﹐頗有穢行﹐達乃復入﹐密言其情﹐漢主不信﹐使人察之﹐果然無謬。漢主召月光面証之﹐光慚愧自殺。漢主惜其美﹐思之不已﹐以爲非元達劾斥﹐月光不至於死﹐疑是元達賄囑覺察之人以陷月光﹐乃暗殺察者﹐而黜元達不許在朝。陳元達忍羞而出﹐自此並無一人廷諍﹐惟王沈﹑郭猗之言是信。每日與二後四妃後宮淫戲安樂﹐月餘不一臨朝﹐政事悉委太子劉燦行相國事﹐生殺除拜大事﹐則使王沈入白而行﹐其外小者皆燦自裁。

郭猗﹑王沈寵橫﹐但有皇太弟劉義與大將軍劉宏二人在朝﹐不敢肆志。郭猗乃密譖於劉燦曰﹕」人言太弟與大將軍暗謀﹐不知何事。探得欲因上巳日大宴作亂﹐今期將迫近﹐宜早自圖之﹐倘殿下不信臣言﹐可召大將軍從事王皮與司馬劉惇二人問之﹐便知眞假。「燦惑﹐未卽從行。猗又密謂皮﹑惇曰﹕」二王逆狀﹐主上與相國俱知其詳﹐二公可與之同謀乎﹖「皮﹑惇曰﹕」安有此事﹖「猗曰﹕」漢主議罪已決﹐吾憐二公親舊﹐並見族誅﹐故以相問耳。「因佯爲歔欷涕泣之狀。二人驚惶失色﹐乃再拜懇救。猗曰﹕」欲祈生路﹐但是相國問君之時﹐一一答應有之﹐那時我卻代爲分辧﹐卽無事矣。「二人唯唯應諾而別。次日﹐劉燦果召二人。二人入見﹐燦問其情﹐皮﹑惇只是回答曰是﹐燦深信之﹐欲奏漢主以害義﹑宏。柰緣先帝劉淵在日﹐多得少子劉義之力﹐賢而有能﹐每與太子聰計議﹐日後義必安漢﹐須以大位傳之﹐聰亦甚悅弟性誠敏﹐情極相合﹐有事必與謀議。劉燦實恐皇父傳位太弟﹐思去無計﹐乃密問於侍中靳準。

靳準亦以身爲皇丈﹐不得大權﹐皆因劉義﹑劉宏在內﹐難於逞志﹐卽乘機說燦曰﹕」人告太弟與大將軍爲變﹐皇上被其所惑﹐終不肯信﹐不久必爲太弟所奪。汝爲太子﹐不能承父之業﹐豈不虛生於天地間乎﹖臣忝國戚﹐故敢盡命相告也。「燦曰﹕」王皮﹑劉惇具招其事﹐已有照證。只是主上不信﹐其將柰何﹖「準曰﹕」殿下若是必欲注意太弟﹐臣有一計﹐可以聳動主上之聽。皇太弟素好待士﹐今因東宮禁衛森嚴﹐賓客罕入﹐難以指太弟之失。宜當寬緩東宮之禁﹐縱太弟賓客往來﹐則可覘其隙﹐議其非矣。然後臣爲殿下密上罪狀﹐收其賓客﹐暗拷証之﹐獄辭一成﹐則主上無不信矣。「燦然其計﹐乃命東宮衛將卜抽引兵出禦李矩。東宮少傅陳休﹑參軍卜崇素忠直淸正﹐不知準計﹐諫止其事﹐以爲內兵非可外調。太子燦曰﹕」東宮今屬太弟所掌﹐相國總樞是吾所管﹐叔侄同心﹐內禁何須侍衛﹖「竟遣抽出。休﹑崇二人猶持正謹愼。王沈﹑郭猗深忌之﹐思欲中害二人。東宮侍中卜幹揣知其情﹐密謂陳休﹑卜崇曰﹕」王沈懷讒嫉正﹐以吾等在東宮﹐制彼難以肆行姦計﹐不久必將禍害相及矣。君豈不知王沈之勢﹐死生指顧﹐榮枯呼吸。昔之親賢﹐孰如陳蕃﹑竇武﹐且被蹇碩﹑段珪等屠戮﹐君其思之。「崇﹑休曰﹕」吾輩年逾五十﹐職位已尊﹐脫死忠義﹐爲得所矣﹐安能俯首低眉以諂閹豎乎﹖「不數日﹐靳準劾奏太弟劉義﹑大將軍劉宏與東宮官屬等交通賓客﹐出入禁門﹐謀爲不軌。漢主持疑﹐王沈在旁力譖訴之。及入內﹐月華承父之托﹐又以爲言﹐漢主遂信﹐立命收拿陳休﹑卜崇﹐並特進綦毋達等七人﹐拷計誣辭﹐擬以斬罪。卜幹乃號泣上諫﹕」請待秋後會審事實﹐正之以法﹐未爲晚也。「王沈叱之曰﹕」侍中欲緩國法﹐莫不有同謀之意乎﹖「卜幹再不敢言﹐灑淚而出。次日詔下﹐廢劉義﹑劉宏﹑卜幹三人爲庶人。

河間王劉易正欲上保﹐恐單表難回漢主之聽﹐適遇侍中姜發與一班舊將自關中回﹐卽日相議﹐共伸太弟之怨﹐於是易爲本首﹐姜發﹑黃臣﹑關山﹑呼延顥﹑廖全等連名上本進諫曰﹕

臣等伏念治天下之道﹐有正有逆﹐正則天下理而庶事寧﹐逆則天下亂而萬政隳。今王沈以常侍閹宦﹐侮慢天常﹐竊柄盜權﹐濁亂朝廷﹐擅專升黜﹐兄弟叔侄分設州郡﹐一至出門便獲大賞﹐京畿遠近沃田數百萬﹐膏腴美宅沈占過半﹐富擬王侯﹐貴次天子﹐致使怨气上蒸﹐盜賊蜂起。石勒﹑曹嶷皆畏姦斂避﹐不然將來必成大禍。古云﹕揚湯止沸﹐莫若去薪﹔潰疽𨿽痛﹐勝如發毒。臣等以爲﹐若誅王沈﹑郭猗﹐召回皇太弟﹐復大將軍職﹐起陳元達官﹐則自然外寇潛消﹐內難屏息﹐江山永固﹐天下幸甚﹐宗社幸甚﹗

表進﹐時漢主與二皇后在千秋閣飲宴﹐獨惟王沈﹑郭猗二人在旁伏侍。表至﹐帝以示二人﹐二人跪奏曰﹕」眾大臣皆不知三人之失﹐反罪我等。王皮﹑劉惇之言豈謬妄也﹖望陛下詳之。「漢主反復看表﹐心亦疑惑﹐乃問於太子劉燦﹐燦盛稱王沈﹑郭猗忠朴﹐太弟與大將軍是自構其禍﹐與二人無干。漢主聰信之﹐反封沈﹑猗爲列侯。劉易又與眾將再上疏﹐極言可誅王沈等﹐以正國典。漢主大怒﹐手裂表章﹐責其阿佞懷妒﹐訶之使出。劉易歸第﹐憂忿怒恚﹐不食而卒。劉易乃右賢王之幼子﹐平素忠直敢言﹐漢臣倚之爲柱石﹐一旦被抑致死﹐陳元達哭之曰﹕」哲人云亡﹐邦國殄瘁﹐吾旣不復可言﹐又安用默默苟全於世﹐以負先帝所托乎﹖「乃遺表以達漢主﹐仰藥而死。其表略云﹕

晉仇未殄﹐巴蜀不賓﹔石勒坐據趙魏﹐曹嶷睥睨全齊。陛下心腹四肢﹐疾患隱癥﹐天下事尙未可知﹐而乃聽王沈﹑郭猗﹑靳準等讒妒之言﹐誅巫咸﹐戮扁鵲﹐廢其國手﹐恐一旦或成膏肓之篤﹐誰爲救之﹖臣今且死﹐伏惟垂念﹐九泉瞑目﹐漢靈幸甚﹗

其中辭意甚切國事﹐更不細錄。元達旣死﹐通國士民等聞之﹐無不罷市慟哭﹐𨿽深山窮捨﹐亦皆如喪考妣。王沈等匿其遺表﹐以獻相國劉燦。漢主知元達死﹐因月光之故﹐心中怪之﹐亦不臨喪加謚。諸勛舊大臣姜發﹑黃臣﹑關山等相聚嘆息曰﹕」太弟被廢﹐大將軍宏﹑河間王易﹑相國長宏悉皆謝世。世事如此﹐禍將及身矣﹗「姜發曰﹕」我等若不告退﹐必爲元達之次﹐亟宜自全。「關山曰﹕」存忠髙見是已。「乃相與同詣丞相府中﹐去見諸葛宣於﹐計議其事。宣於曰﹕」吾患老病未痊﹐弗獲與諸故舊同歸林下﹐以樂餘年矣。今朝中有王沈﹑郭猗﹑靳準等姦﹐與劉燦相爲表裏﹐主上又且荒於酒色﹐眼見世事將變﹐諸公各宜自全。「於是眾人俱出﹐各皆上表告老﹐漢主不許。

不數日﹐辭表又上﹐漢主乃出殿面見姜﹑關等﹐勸慰之曰﹕」河間王與左相國﹐二人年老言悖﹐因朕厭煩﹐未卽聽從﹐各皆以疾告終﹐非有他也。大將軍與太弟同謀﹐是他部下王皮﹑劉惇所首﹐朕亦未嘗忽功加害。卿等有何致疑而厭朕躬﹐遽相棄也﹖「姜發曰﹕」非若此言。臣等自從隨侍先帝﹐與陛下南徵北討﹐未敢憚勞。今受重祿﹐正當報效﹐但今兩鬢已皤﹐心神昏悖﹐不堪任事﹐恐負所托﹐是以懇乞骸骨歸田﹐則臣兄弟不勝感恩幸甚矣﹗「漢主曰﹕」卿旣以老推故﹐堅要棄朕﹐存義須當在朝﹐豈可俱去﹖「發曰﹕」吾弟前在關中﹐因取渭北﹐轉救太子﹐曾中伏弩﹐至今左臂酸疼﹐藥不離口﹐焉能爲事﹖統乞開恩。「漢主從之﹐乃謂發曰﹕」卿旣固執﹐切不可背去﹐當要與朕面別﹐設宴相敍﹐以表答勞之忱。「存忠叩首拜謝而出。關山亦俯伏乞準辭表。漢主曰﹕」汝之先君與朕之先帝乃死生骨肉﹐朕之與卿﹐實同一气。二兄已先棄朕﹐未獲安享。今朕方欲禪位太子﹐退歸閒宮﹐與卿等朝夕敍首﹐以伸先世桃園之義﹐奚得亦欲相棄而去也﹖「山曰﹕」臣之二兄﹐用力成臒﹐相繼而故﹐臣姆年已八旬有五﹐每每與吾兄弟哭泣﹐言百年後﹐得與臣伯夫妻一處而葬﹐則不枉育汝弟兄矣。今二兄已亡﹐臣又不得奉姆歸於故土﹐則有負向日之所付托矣。且臣兩鬢已星﹐生不能怡悅晨昏﹐老又不能承其夙志﹐旣不孝於親﹐又焉能忠於君哉﹖況臣母年七十有九﹐思鄕之心切於夢寐﹐故此冒瀆天威﹐乞賜殘軀﹐奉二母前往錦屏山﹐以慰其所願。若天不殺臣﹐再來謝恩陛下﹐是大幸也﹗「漢主揮涕而謂山曰﹕」卿欲全孝﹐朕當從之﹐關繼忠與關河可在此間﹐少慰朕念﹐亦以見君子不忘故舊之心。「山未及對﹐只見關河上奏言﹕」臣父防﹑叔謹相繼遐棄﹐以朝廷多事﹐從徵關西﹐不獲服制﹐終天之恨﹐迄今無已。玆者臣母痛父成疾﹐毀脊骨立﹐飲食少進者四十餘日矣﹐乞賜放臣侍疾終制﹐生死感恩不泯矣﹗「漢主方欲開言﹐只見關心出班頓首面奏曰﹕」臣兄關山年過六十﹐筋力已憊﹐且有二嫂﹐非臣不能以終餘年。臣安敢獨畱﹐以貪榮祿﹐而忘晨昏定省之勞乎﹖乞求並放歸田﹐以贍母兄之倚﹐勝荷寵沐之恩矣﹗「漢主曰﹕」噫﹗關門之義﹐誠沒世之可尙者矣﹗朕何逆焉﹖「各賜金五十斤﹐乃顧謂黃臣曰﹕」卿家兄弟獨不念君臣歷世﹐患難半生﹐乃亦欲謝事而去﹐忍棄朕父子孤立於朝也﹖「黃臣再拜曰﹕」臣自離蜀﹐伶仃窮苦﹐出萬死一生﹐戮力以至今日﹐榮幸極矣﹗邇年殘邁﹐聾瞽兼甚﹐尙能何爲乎﹖陛下旣念臣數世之忠﹑半生之苦﹐何不賞賜田宅﹐以仿前朝惠養老臣之恩﹐寬待勛舊之意﹐何等仰沾陛下洪徳﹐而必欲以此老朽居朝﹐使之勤勞朝暮乎﹖「漢主聽言﹐自思關﹑姜皆已從允其請﹐而黃臣年齒過之﹐乃亦不彊﹐惟許在朝閒住。次日﹐漢主命排筵宴於光極殿﹐詔宣三家勛舊並眾文武﹐親自餞送﹐直出朝門﹐執手灑淚而別﹐其餘官員皆於都門外另餞。黃臣兄弟卽於私府居住﹐關山﹑姜發一同望關中隴上而去。父老輩觀之﹐皆言漢主聽信姦邪﹐不納忠諫﹐以致勛舊解職而去。相與太息曰﹕」此數輩謝事﹐漢家禍不遠矣﹐惟漢主不之知也﹗「

時老將呼延顥以心緒不寧﹐數日不曾入朝﹐及見三家辭位﹐亦勉彊同侄往餞。隨侍人聽得父老之言﹐回府告知於顥﹐顥卽與侄呼延勝議曰﹕」吾因精神欠爽﹐不曾謁眾﹐誰知三家兄弟俱請退閒﹐吾弗獲共上辭表﹐豈可同事故舊悉去﹐吾一人可又獨貪榮祿﹐以混於鮑魚之肆乎﹖「勝曰﹕」叔言是也。今王沈﹑靳準用事﹐禍必難測﹐明日必須上表竭辭﹐以樂餘年可矣﹗「顥乃畱勝共議作表﹐同宿帳中。睡至三更﹐勝忽夢見魯徽散發披肩﹐叫勝謂曰﹕」汝叔苦要出兵﹐吾以忠言良謀勸諫﹐兵敗而回﹐羞慚害我。汝在旁邊﹐並無一言相勸﹐何忍心也﹖今吾訴於陰司﹐捉汝叔去對理﹐汝爲幹證﹐須要公平。「呼延勝驚醒﹐汗流不止﹐忽然呼延顥躍起大呼曰﹕」吾乃魯徽也﹐以好言勸你﹐何該殺我﹖我今訴準同你見上帝對審﹐休得逃走﹗「一把將勝扭住。勝曰﹕」叔把心正﹐休得昏昧。「顥卽放手﹐仰身倒地﹐吐血斗餘而死。後人有詩嘆曰﹕

世人休得昧眞心﹐天眼昭昭鑑甚明。陽中不報陰中報﹐遠在兒孫近在身。

第一〇九回關姜罷靳準專權

漢大宗正呼延顥旣卒﹐呼延勝請旨安葬﹐漢主卽命勝頂其職。不五日﹐勝以驚惕傷心﹐嘔血而死。於是漢臣元戎宰職﹐死的死﹐去的去﹐一月之中﹐數十餘人盡失。劉曜又在長安﹐張賓﹑張敬又在石勒部下﹐據襄國思欲自立。平陽空虛﹐王沈﹑郭猗保奏靳準兄弟﹐輔翼太子共掌大政。於是數人朋黨﹐準恃皇親﹐橫行殿陛﹐獨擅大權﹐有事多不請奏。漢主自思元達﹑宣於﹑劉義﹑劉易輔治之日﹐文武守職﹐庶事悉理﹐國家甚寧。因人陳言元達有遺表﹐索而看之﹐哀念流涕。卽日復召太弟入宮﹐謂之曰﹕」朕躬不明﹐致弟受屈﹐悔已無及。愼勿罪朕﹐皆被細人所誤耳﹗「義涕泣俯伏﹐甚陳被誣之枉。聰見太弟形神憔瘦﹐心亦慘然﹐待之如初。王沈見劉義復入﹐懼漢主悔過﹐罪及於身﹐乃復賺說太子劉燦曰﹕」今聖上仍召太弟入於東宮﹐恐其如前聽信重用﹐則不惟殿下大位不得﹐且我等性命亦難保矣﹗「燦曰﹕」若然﹐則將何以爲計﹖「王沈曰﹕」殿下可行令﹐賺使東宮侍衛兵之言﹐適奉中詔﹐云京師有變﹐速宜披甲執銳﹐以備非常﹐免致臨期取罪不便。「劉義不知其故﹐遂命軍士環甲以俟。燦見謀中﹐卽召王沈議之﹐沈乃密與靳準入奏漢主﹐言﹕」太弟挾恨﹐聽信姦黨之言﹐欲爲不道﹐其侍衛之兵皆已披掛擁械﹐變在頃刻矣。「漢王大驚﹐急使親人探之﹐見東宮兵卒果皆貫甲裝束。回報漢主﹐漢主一時不省﹐著令靳準帶兵捉拿侍兵來問。準卽與燦率大兵齊入東宮﹐侍兵不知何故﹐盡被所縛﹐坑殺者五千餘人。奏廢太弟於北地閒居﹐不由帝命﹐竟使擁出﹐王沈勸燦密遣人刺殺之。劉義爲人忠朴﹐惠民愛物﹐善斷事﹐有器度﹐士庶歸心﹐至是不得其死﹐冤動神天﹐降雨血於東宮﹐各殿通紅﹐腥不可當。延明殿瓦墜下﹐陷入土中尺許﹐西明門崩倒。漢主聰大驚﹐召史官問之﹐言國有不祥。忽報皇太弟一時暴死﹐漢主大訝曰﹕」吾弟忠義明朴﹐無過被冤﹐天何不怒朕而降災異也。「言訖﹐淚如雨下﹐命厚葬於先帝之側。劉燦﹑王沈又違旨將義葬於別處﹐不附皇陵。及後靳準伐掘漢陵﹐劉義之棺獲免﹐亦天之報也。

自此平陽災事疊見﹐東宮無故自壞﹐鬼號徹夜﹐赤虹經天﹐三日並照﹐各有兩耳﹐五色明朗。漢主亦上司天臺觀看﹐忽有一物如星般亮﹐雷聲般響﹐墜於平陽城外西北角﹐震下一穴深三四尺﹐方闊二丈餘﹐中有一物﹐如豕而嘴尖﹐約有五百多斤。次日看時﹐則是一小兒死臥於地﹐隱隱哭啼三晝夜而息。漢主聰心甚不安﹐問於臣宰﹐遊光遠﹑程遐上言﹕」陛下女寵太盛﹐遺棄忠正﹐傷殘骨肉﹐故天降災妖以驚陛下耳。亟宜修省以回天怒﹐庶或可以轉禍爲福也。「靳準曰﹕」此乃陰陽乖異而然﹐何關人事﹖「程遐曰﹕」𨿽系天地乖異﹐惟吾平陽疊見﹐豈不關於國家乎﹖「正論間﹐報道後宮劉后產出蛇一條﹑獸一个。漢主大驚﹐親自入看。未及到宮﹐回報蛇大如斗﹐獸長如彪﹐恐不可近﹐急呼衛士以箭射之﹐並不能傷﹐一齊走出﹐徑至城外墜星穴邊﹐盤繞嘶鳴。軍兵趕至﹐俱投入穴﹐挽弓射去﹐其地已合如舊平土。回報漢主﹐漢主驚疑不定﹐入宮去看劉后﹐後張目直視﹐大叫一聲﹕」萬歲誤我﹗「須臾而崩。漢主哀傷不已﹐親爲掛孝﹐附葬漢陵。後人有詩一首嘆曰﹕

災異重重疊不祥﹐漢家從此構深殃。元勛去位忠良死﹐安得如前國勢昌﹖

漢主聰自劉后死﹐諸賢去﹐國勢漸衰﹐宮庭亦弱﹐災異不息﹐心中驚慮﹐下詔令羣臣直言得失。諸葛宣於聞知﹐乃謂其子諸葛武曰﹕」吾一向來在家養疾﹐不參國事﹐以致王沈﹑靳準專政﹐元勛避位﹐天變疊見。今有詔出﹐可整朝衣﹐伏侍吾上朝進論一番﹐點發漢主﹐盡吾平生忠心﹐聊決南北興衰﹐使後人知老父先見也。國家將變﹐吾死之後﹐汝可莫貪漢祿﹐保吾靈柩竟入川中﹐葬於祖側﹐不可忘忽﹗「囑畢﹐扶病入見漢主。漢主曰﹕」丞相年髙力衰﹐尊體欠安﹐朕因國事紛絮﹐未遑省視﹐疏情稔矣。今見國家多變﹐災異屢見﹐特詔眾文武直言得失﹐未有明見者。今老相國親臨﹐必有以指教耶﹗「宣於曰﹕」陛下問臣﹐臣才敢道。竊見太弟死而東宮壞﹐諫臣殺而延明瓦解﹐大將軍喪而西明門倒﹐太陰星殞而劉后兆妖身死﹐內史女化爲男﹐是陰气衰而陽气長也。吾皇漢𨿽然包括二京﹐龍飛九五﹐但肇基山右﹐北朔陰气之方﹐太陰陷而气衰﹐其應將在漢耳。今陛下日與後宮宴樂﹐將國家大政悉委於太子﹑靳準﹐太子𨿽素聰敏﹐迷惑於王沈等小人之流﹐泥於姦宄而傷殘骨肉忠正之士﹐使勛舊棄去﹐任信靳準。靳準兄弟豈是純良之臣﹖恃晏安而忽備禦﹐殆不可也。且石勒鴟視趙魏﹐不聽宣召﹐有自霸之心﹔曹嶷狼顧全齊﹐不服調遣﹐懷不臣之意﹐又豈得爲我漢之兵而自驕乎﹖臣逆慮哲人委棄﹐勢與晉侔﹐恐漢綱之不振矣﹗況臣夜觀天上分野﹐燕﹑代﹑齊﹑趙﹑吳﹑楚皆有將大之气﹐中原恐爲戰場矣﹗「漢主見說﹐悚然拱聽﹐曰﹕」久不聆淸誨﹐心中如盲﹐今復聞正論﹐使朕惶愧甚知悔矣﹐然則柰何﹖「諸葛宣於曰﹕」作善降祥﹐作徳有慶﹐天心亦可回者。願陛下親骨肉﹐信舊臣﹐出姦回﹐遠嬖幸﹐親戎事。以東夏爲心﹐鮮代燕趙爲意﹐吳蜀二處﹐俱不足懼。吳蜀之不能北侵﹐猶我漢之不能南向也﹐晉𨿽有報仇之心﹐實未易耳。所畏者石勒彊盛﹐恐不虞之變在此而已。「漢主曰﹕」諸舊將老臣皆棄朕而去﹐兵備誰能主統﹖乞丞相念之。「宣於曰﹕」陛下誠能發詔自咎﹐外以遠追秦皇漢武之績﹐設巡行之事﹔內以定髙祖謀楚之計﹐制彊盛之雄。然後繕兵修省﹐則事或可爲﹐國或可保﹐外是臣不知其他矣。石勒信也﹐曹嶷越也﹐能縛韓信﹐而彭越又不足慮矣。今臣有老疾不能舉動﹐不然亦早辭陛下而去﹐忍見我等所立而復見疲敝乎﹖「漢主點首。宣於辭出﹐臨行又曰﹕」勒𨿽可防﹐而蕭墻之變猶宜防也。「漢主長嘆久之﹐不能行其意﹐欲出王沈﹑郭猗而遠靳準﹐又爲皇后月華等阻之。宣於知其昏迷不省﹐亦不復再入諫勸。後人有詩一首贊宣於之有先見云﹕

漢臣諸葛氏﹐堪爲第一流。三分匡弱漢﹐六出盡弘猷。後胤尢賢孝﹐忠心繼祖謀。輔持終漢世﹐孰可比倫儔。

詞歸一本﹐話分兩頭。且說北代王拓跋猗盧﹐爲愛其少子北延﹐乃出其長子六修與其母﹐使居新平﹐立北延爲世子。次年履端之節﹐六修與大將衛雄入賀新正﹐禮畢﹐猗盧命六修去朝北延﹐以別君臣之分。六修謂衛雄曰﹕」北延﹐弟也﹐吾乃兄也﹐焉有兄去拜弟之禮﹗父親老悖若此﹐將焉處之﹖「雄曰﹕」若不去朝拜﹐老大王必怒而見罪﹐殿下肯乎否乎﹖乞言決之﹗「六修曰﹕」吾實不欲去拜者。「雄曰﹕」旣不肯拜﹐必須逃回本鎭﹐免被嗔害。「六修然之﹐不辭而起﹐乘夜徑回新平。驍將烏桓金曰﹕」殿下匆匆疾還﹐必有何故﹖「六修以其情言之﹐金曰﹕」殿下旣是私逃﹐大王之兵隨後必至﹐可急預備守戰之策﹐毋爲人餵刀劍耶﹗「卽同衛雄操兵塞險以伺。果然﹐猗盧見六修逆命﹐而怒集眾將分付曰﹕」代國者﹐孤之國也﹐事由於孤。旣立北延﹐則六修臣也。臣抗君禮﹐子違父命﹐何以治人﹖矧孤以律法治羣眾﹐今子且若是﹐況其他乎﹖今不率兵問罪﹐一朝傳位﹐則北延爲其魚肉矣﹗六修之過﹐皆其下人爲之謆惑耳﹐當親至新平﹐徇剪其姦。「乃命左將軍西渠﹑右將軍趙延爲前鋒﹐自引大兵五萬﹐以討六修。中將軍姬法以兄姬澹新奔衛雄﹐見在新平﹐恐被其禍﹐乃上諫﹐以爲父子不宜相伐﹐有傷倫禮。猗盧不聽﹐竟起而去。法又修書遣人報兄姬澹﹐令勸六修不可逆天抗父﹐惟有哀求赦免﹐方是道理。姬澹乃入見六修道之﹐六修卽召衛雄﹑烏桓金等議曰﹕」吾何不幸之甚﹗世人皆有父母兄弟﹐惟吾獨苦﹐旣遭貶逐﹐又焉可提兵至此﹐欲要滅吾乎﹖將軍有何救我之策﹖「姬澹﹑衛雄勸曰﹕」代王﹐父也﹐殿下﹐子也﹐戰則爲逆﹐人必不敢有犯代王。若其到時﹐只是嬰城固守﹐向眾哀告曰﹕』懼獲重罪﹐不敢出見﹐故此閉守﹐須看天面﹐念父子骨肉﹐罷軍饒命﹐赦兒之過﹐是父王並諸將軍再生重賜之恩矣﹗『兵士一見殿下之言﹐亦必憐憫而不用命矣。如其不退﹐請密以精兵阻住西陵險要﹐斷其糧道。不過一月﹐兵眾乏食﹐自然退去﹐可保無事也。「烏桓金曰﹕」今代王無道﹐以大作小﹐棄嫡立庶﹐卑幼亂倫﹐恃暴伐子﹐人皆不服﹐況我等乎﹗願假精兵五千﹐伏於東臯要路﹐待其兵至﹐吾從林中突出﹐一鼓而梟北延﹐豈不勝於坐被其困乎﹖「六修曰﹕」設使將軍不能殺北延﹐而以五千之兵﹐當五萬之眾﹐少有挫跌﹐吾何救乎﹖「金曰﹕」事主一也﹐彼眾爲北延盡力﹐小將豈不拚一命以報殿下過愛乎﹖「六修猶豫不忍﹐衛雄又力勸之﹐烏桓金堅執要去﹐披掛齊整出叫曰﹕」以五千之兵﹐可當數萬之用者而不肯行﹐待其臨城﹐能保不破不敗乎﹖「六修謂衛雄曰﹕」烏君志堅﹐不好阻他興頭。「遂點兵與之同去。烏桓金徑往東臯柳林隘處埋伏。

次日﹐猗盧不防有伏﹐引兵坦然而進。行至東臯柳林狹道﹐忽聽得連天炮震﹐被烏桓金挺槍殺入中軍﹐勢不可當﹐軍士不能抵敵。先鋒西渠﹑趙延已皆過前隔遠。猗盧見其來急﹐親自大呼曰﹕」烏桓金敢殺主也﹗「金曰﹕」父慈便子孝﹐君義則臣忠﹐汝旣不慈不義﹐興兵伐子﹐欲滅長以存少﹐何得責人耶﹖「一槍戳中左脇﹐幾乎落馬。卻得趙延殺轉﹐敵住烏桓金﹐猗盧得脫。二將戰不十合﹐西渠亦到﹐舞刀砍上夾攻﹐代兵大進﹐烏桓金乃衝殺望新平而走﹐五千精兵殺死過半。西渠引兵萬餘﹐奮力追趕﹐至城下及之。烏桓金回身抵戰﹐被兵多圍住。西渠知金英勇難勝﹐喝令亂射。烏桓金箭滿體﹐血戰不已。六修在城上看見﹐叫謂衛雄曰﹕」烏桓君爲吾而出﹐今受箭若是﹐可不救乎﹖「雄曰﹕」後兵將到﹐鋒盛難支﹐未可出也﹗「六修曰﹕」生死與眾共之﹐忍使烏君一人受苦﹐數千人喪命﹖有膽略義气者﹐可來同吾出救義士﹐毋令獨死﹗「得壯兵三千人﹐遂衝出城﹐殊死而進。姬澹亦出馬助之﹐殺死代兵千餘﹐得與烏桓金相合﹐一齊突圍衝出。至門邊﹐衛雄接入﹐閉城堅守。趙延等大兵到﹐圍住攻打。衛雄﹑姬澹嚴加守禦﹐甚道六修之冤﹐兵皆憐而懈怠。西渠喝令盡力攻擊﹐反被城上以石拋打﹐死者無數。

相持四五日﹐不能取勝。猗盧又患傷不起﹐西渠等入帳問安稟命﹐猗盧曰﹕」孤因頑子不肖﹐逆命私逃﹐故怒來此﹐不意被賊奴烏桓金所算﹐反帶重傷﹐損盡一生英名﹐如之柰何﹖「西渠曰﹕」大王耐煩﹐待吾等打破新平﹐捉此逆賊﹐萬剮於前﹐以治一槍之罪﹗「猗盧曰﹕」孤反復自思﹐父子相夷﹐古今大惡。孤受封代王﹐爲一方之主﹐思欲行令國內﹐今一子尙不能服﹐一臣且不能制﹐反被當面以槍刺之﹐何以爲人﹖瘡重怒深﹐恐不能痊也。弗若收兵回代﹐莫與他兄弟二人結怨可也。「賓六須曰﹕」大王言者是也。大殿下𨿽有抗逆之罪﹐亦因大王易其蔭襲﹐情不甘耳。宜念父子﹐姑且回兵﹐恕其徵伐﹐他日必須悔罪﹐不須動刀兵也。「猗盧曰﹕」汝言與孤相合﹐可傳吾令﹐罷圍還代。「趙延曰﹕」事𨿽如此﹐城中不知大王之心﹑六須公之意﹐若還以兵來追﹐我等又受其抑矣﹗烏桓魍魎﹐必先以精兵伏於亂崗叢林防備﹐待其來時﹐放炮發伏﹐不惟保吾軍士無傷﹐且可擒拿逆賊﹐以正大罪矣﹗「西渠曰﹕」公料極審﹐大王不從﹐我等亦當行之。「猗盧點首﹐延卽調遣諸副將埋伏停當﹐與西渠二人當先﹐車載猗盧居中﹐拔寨俱起﹐望代郡而去。烏桓金與六修商議發兵追趕﹐姬澹曰﹕」歸師且弗可掩﹐況王父乎﹖不得逆天罔悖﹐恐致不祥。「六修聽烏桓金之言﹐竟自率兵追去。甫四十里﹐至亂崗地面﹐前兵相隔三四里之程。金催兵進﹐忽聽得一聲炮響﹐兩邊伏兵殺出﹐箭如雨至。六修急退﹐身中十餘箭。烏桓金急來救時﹐前面趙延殺轉﹐金大叫曰﹕」殿下速走﹐待吾退他一陣了來﹗「遂與趙延戰住。未及數合﹐西渠﹑賓六須逼至圍住﹐烏桓金拼死撞陣﹐槍刺六須落馬。代兵大懼﹐西渠曰﹕」休得畏怯﹐可一齊射之。「於是弓弩亂髮﹐金中七箭﹐臂痛不能抵敵﹐被趙延所殺。六修逃回﹐趙延趕十餘里﹐見衛雄來救﹐延乃回馬。六修還新平﹐因箭傷多﹐不能收口﹐臥牀月餘而死。衛雄使人報至代城﹐猗盧亦患槍傷危篤﹐聽報子死﹐因而嘆曰﹕」是吾自致父子喪命﹐弱吾代國﹐柰何﹗柰何﹗「嗟吁數四﹐是夜尋殂。後人有詩嘆曰﹕

溺愛從來起亂源﹐武靈晉獻載前編。猗盧不諳融謀術﹐一誤幾亡國失傳。

第一一〇回猗盧伐子遭刺殞

卻說代王猗盧患瘡而殂﹐親信人欲立北延爲代主﹐賓六須等素與六修共事﹐多俱不肯。又參軍姬法亦因六修替劉琨復取並州而投﹐咸背議曰﹕」代王爲因寵愛北延之母﹐致易長子﹐壞亂綱常﹐構出此禍。到今日傷了許多軍馬﹐害及父兄之命﹐實敗家之子﹐天地間罪人也。若立爲主﹐必有變矣。「眾曰﹕」然則若何處分﹖「姬法曰﹕」大殿下已喪﹐長孫幼小﹐北延又無人肯服﹐不若迎代王之弟猗它來立﹐正合兄終弟及之義﹐卻不好也﹖「眾曰﹕」此舉甚可。「乃往渾源城中迎接猗它。時猗它臥病未起﹐聞報代郡姬法至﹐召入臥所﹐問其事故﹐法以迎立之意告之。猗它曰﹕」代王興廢王意﹐效袁本初所爲﹐誤了許多性命﹐父子俱喪﹐以致倏然國家破蔽。如今你等來請我們去爲代主﹐念北延幼稚﹐國有難處故也。眾意甚欲立我﹐思想起來﹐北延是王兄所立﹐如今尙在﹐且他親黨又多﹐我若去奪他的基業﹐眾必不忿﹐安肯容我﹖我今老而多疾﹐在此何等自在悠閒﹗不測之禍﹐我也不去﹐我也不管﹐恁你眾人行方便去。「姬法曰﹕」六須將軍在中主事﹐誰敢有異﹖望大王莫疑。「猗它曰﹕」非吾疑懼﹐但以老倦﹐懶於多務耳。汝可速回定奪﹐盡各乃心輔翊。倘能丕振舊業﹐是卿等之功矣﹗「姬法見其所言﹐出謂眾人曰﹕」二大王懶得前去﹐以老疾推故。我等旣以來此﹐若只空回﹐反惹北延母子之怪。一立他們﹐必有禍釁矣。聞他長公子普根賢而寬厚﹐愛人卹苦﹐可爲代主。不若同去稟明﹐請他前去﹐又勝似二大王好矣。「眾皆然之﹐一齊入見猗它﹐告曰﹕」大王堅執不肯前去﹐可使長公子去鎭代城﹐免使軍民孤望。再若推故﹐代國必致亂而終失矣﹗「猗它曰﹕」汝等此言較可。我思普根去得﹐若是代郡有變﹐我在此間亦可制他。「遂命普根帶精兵五千﹐同姬法等望代城而進。賓六須率趙延等接入普根﹐立爲代王。

衛雄得聞代王身死﹐正欲起兵輔六修之子與北延爭位。探得姬法等迎立普根﹐乃與姬澹﹑烏桓恭等共議新平之事。姬澹以舊主劉琨在幽州﹐乃說衛雄曰﹕」今普根旣立﹐非比北延﹐我若與爭﹐眾必以爲我等輔子殺父﹐並力殺我。況王孫幼小﹐不能立事﹐假使十日之內有王旨來封﹐則可存止。設無封授﹐亦不可守此孤城﹐終彼所伐。「烏桓恭曰﹕」代王死將百日﹐繼襲多久﹐有封我郡﹐幾時到矣﹗但恐西渠﹑趙延在內﹐還要伐我﹐尙妄想乎﹖「姬澹乘意贊之曰﹕」將軍之言極是。我殿下在先有錯﹐臣伏於他﹐終亦不美。不若棄此往依段公﹐尙可保全無事矣。「衛雄猶豫不答。劉琨質子劉濟力言﹕」宜當遠害全身﹐豈可復蹈六修與烏桓護軍之轍乎﹗「衛雄乃從之﹐卽奉六修之子並家人等﹐與烏桓恭部五千餘家﹐皆歸於段匹殫。匹殫見雄﹑澹來歸﹐乃重待之﹐使居徵北城住紮。及普根差人往新平封授衛雄等職﹐迎回六修之子﹐並其妻子入代安享﹐不期已奔幽州去了。普根甚惱﹐乃與六須等商議曰﹕」我拓跋氏素仗一門父子之兵﹐故能雄霸北代。今被北延出世﹐壞了我家門風﹐使我嫂侄去投他姓﹐此逆子誠禍之胎也﹐如何容他在此﹗明日打發他到朔州城去住﹐以報他逐兄之悖。「早有人將此事說與北延知道﹐北延大怒﹐密與親信心腹人計議曰﹕」此地是吾父王所立﹐讓他來此作主﹐我尙不曾忿他﹐他今反要貶我遠出﹗意欲明日早朝時分﹐自暗中潛入﹐殺了他們﹐取了此位。你等從旁助吾一臂之力﹐便是復代第一功臣。「眾皆應諾。次日﹐各藏短刀﹐隨延而入。北延乘暗或進。原來普根新立爲王﹐日日晨則趁黑升殿﹐夜則更深始退。其時初出內庭﹐眾皆未到﹐只有內侍三四人隨從。北延看見﹐踏步而上﹐普根未及開問﹐早被北延搶進﹐一刀砍倒﹐急叫不好﹐又是一刀砍中頸上﹐可憐普根死於非命。近侍奔叫﹐姬法急與西渠﹑趙延趕來救護﹐北延已遁﹐延黨又竊入長史府﹐殺死拓跋瓊﹑賓六須二大臣﹐走入北延府中去了。姬法曰﹕」本是好意請他到此來掌代地﹐不想反被北延逆子所弒﹐是我等之罪失也。必須齊心協力﹐將北延惡黨盡都殺了﹐爲報此仇﹐以盡我等之心。「西渠﹑趙延卽便當先﹐率兵殺入北延府中﹐連親黨不論老幼﹐盡皆誅之﹐乃將北延之首﹐差一有膽量軍人﹐持往渾源城報知猗它。猗它聽說﹐慟哭倒地。眾人扶起﹐猗它卽親持北延之頭﹐棄擲於地曰﹕」誤父害兄逆賊﹐又殺乃兄﹐及害吾賢子﹐何不仁也﹗「遂命次子拓跋郁律領兵至代郡﹐誅殺延黨。姬法等接入﹐將黨眾首級呈上﹐言已皆一一查明﹐梟取在此。郁律收拾兄之棺柩﹐安葬六須等﹐下令回鎭見何。姬法等入稟曰﹕」今代地已寧﹐禍根盡去﹐城中無主﹐公子焉可復回﹖「郁律不肯﹐延﹑渠等擁上﹐立爲代王﹐另使部將徵喪往渾源城而去。拓跋猗它見普根喪至﹐慟哭過傷﹐遂減食病篤。郁律聞報﹐使趙延往渾城去載家眷﹐俱至代郡﹐不在話下。

再說江東瑯琊王司馬睿﹐因誤斬淳於伯﹐以致北伐之義沮歇﹐心切不安。一日﹐涕泣而謂王導曰﹕」孤承湣帝拜爲左丞相﹐都督陜東諸軍。今漢寇破吾長安﹐擄帝西去﹐必須興兵報仇﹐取回車駕﹐方可以盡忠盡職﹐不枉生爲丈夫也﹗先生其將何以教孤﹖「王導曰﹕」劉聰竊擄平陽﹐已歷二世。兵雄將猛﹐非易卒破之寇。必須移檄四方﹐召取天下之兵﹐齊心協力﹐始可進討﹐豈艸率之事﹐而欲以江東舟船之士﹐與車馬爭鋒於北地可乎﹖「瑯琊王然之。卽使使四出﹐拜劉琨爲廣武侯﹐段匹殫爲鎭北將軍渤海公﹐段復辰爲廣寧公﹐段陸眷爲遼西公﹐冀州刺史邵續封廣平侯﹐擢劉演爲兗州刺史﹐汝陰太守李矩封定襄侯﹐崔毖仍爲東夷校尉﹐廣州刺史陶侃加髙密侯﹐慕容廆加爲鮮卑大都督﹐遼東郡公張實進位西涼王﹐北代拓跋氏賜王幛袍鉞﹐其餘外鎭各加爵秩。漢靑州都督曹嶷久懷睥睨﹐復見朝中王沈﹑靳準用事﹐諸老臣告去﹐又聞宣於以彭越比己﹐韓信比勒﹐恐有加兵之咎﹐亦東附於晉﹐以求道授。瑯琊王大喜﹐拜嶷爲廣銳侯﹐再下詔令各處一同起兵徵漢。諸鎭人合謀上言﹐勸瑯琊王先正大位﹐然後出師﹐使漢寇知所尊畏。四方表至﹐西陽王司馬羕見之﹐乃先至王導府中商議其事。導曰﹕」眾舉極美﹐柰王上苦不相從。明日臣與殿下會合文武官員﹐一同上言﹐看其何如。「次早﹐王導﹑西陽王爲首﹐率眾公卿將各鎭表章入奏。王導﹑劉隗等曰﹕」方今胡寇衝斥﹐晉室被壞﹐人民流散﹐百姓無主。大王年逾不惑﹐徳稱四海﹐自渡淮以來﹐除寇滅叛﹐奄有江左﹐南極交廣﹐西距荊楚。今且宜應天順人﹐法堯禪舜﹐卽皇帝位於金陵﹐逐漢寇於西北﹐削平初亂﹐克復帥京﹐誅舊恨於北海之濱﹐振鴻猷於中原之甸﹐何乃趑趄咀唔﹐甘爲賊寇指作庸行乎﹖「疏上﹐瑯琊王笑曰﹕」大恥未雪﹐妄承尊位﹐則是自貽唾抶耳。諸卿等宜爲孤區劃報仇之策﹐卽是愛我耶﹐斯事且請莫提。「導又曰﹕」仇恨固不可不報﹐而神器亦不可不正。若位號一立﹐移檄遠近﹐大兵四集﹐何寇不可滅﹐何仇不可報﹐更有何人敢妄議乎﹖若主公逗𨖻不作﹐則英雄喪志﹐豪傑解體。脫使他人一立﹐則如東漢未侑之與更始﹐俾劉寅之正﹐反遭忌害﹐復貶蕭王北巡﹐險爲王郎子所殺﹐後來用盡心力﹐始得正位。設無吳﹪﹑郅惲諸人作逐兔之鷹犬矣﹐王上何不詳之﹖「瑯琊王曰﹕」茂弘之言差矣。汝豈不知吾之心乎﹖睿𨿽忝居皇族﹐名卑質弱﹐且江東之地﹐古稱綿蕞﹐兵微將劣﹐安可妄自稱尊﹐忘懷湣之深仇﹐幸祖宗之大位﹖非哲人義士之所爲耶﹗「武將刁協﹑卞壼﹑紀瞻等又曰﹕」方今天下分崩﹐英雄並起。昔人所謂舉足左右﹐便有重輕。𨿽然王上謙言江東懦弱﹐臣以爲謀臣勇將亦不爲少﹐皆欲輔主立尺寸之勛﹐垂名靑史。今主公堅執﹐不允眾請﹐倘有一等心欲急於富貴者﹐如劉林之立王郎﹐樊崇之尊劉盆子﹐臣恐長安﹑洛陽國之根本﹐荊襄上流國之門戶﹐一旦有變﹐眾皆歸之﹐那時人心散失﹐𨿽欲尋悔﹐亦已晚矣。「瑯琊王曰﹕」卿等所言﹐固皆愛我之意﹐暫且退出﹐容孤計議回話。「眾人謝出﹐惟王導畱中共議。瑯琊王曰﹕」茂弘可權爲孤申言諸卿﹐暫且止其事﹐待報漢賊之後﹐再行定奪。「王導又再三言之﹐睿皆不聽。時有江寧人﹐獲白玉麒麟神璽一顆﹐其文曰﹕」長壽萬年﹐日有重暈。「臨安人獲王冊金書來獻﹐太未商人於許洛得傳國璽﹐亦藏回江東。聞瑯琊王敬賢禮士﹐知其有帝王器度﹐必能中興﹐亦詣建康呈獻。瑯琊王不敢受﹐王導等曰﹕」此寶之所命﹐安可辭而逆之﹖「於是司馬睿拜受﹐賞以金帛﹐商人不受而去。西陽王又謂王導曰﹕」今王上旣受璽綬王冊﹐可以設座勸進矣。「導等從之。瑯琊王聞眾行移﹐心中不樂﹐又值引駕將軍宋哲約合寧州刺史王遜﹑豫州祖逖﹑荊州王惇﹑苟組等連名具表上勸﹐瑯琊王又不允。宋哲曰﹕」自古以來﹐國不可一日無君。晉氏統絕﹐於今二年﹐兩京燔蕩﹐宗廟無主。劉聰竊號於西北﹐而殿下髙讓於東南﹐則天下蒼生何所瞻依﹖且臣前奉湣帝親詔﹐勸丞相統攝萬機﹐速報祖父以來之仇恨﹐毋使神器落於他人之手。「睿又不聽﹐王導等曰﹕」殿下必不允﹐可以自出正殿﹐發落眾人再議。「睿被導等說出﹐見殿上設立九五禦座﹐乃大驚駭﹐命殿中將軍韓績撤去座子﹐好議國事。韓績承命上階﹐紀瞻叱曰﹕」帝座上應列星﹐誰敢妄動﹐不懼罪耶﹗「績乃不敢﹐退入班中﹐瑯琊王爲之攺容。奉朝請郎周嵩迎意上疏曰﹕

古之王者義全而後取﹐讓成而後得﹐是以享世長久﹐受祿永遠。今梓宮未返﹐神京未復﹐胡寇未靖﹐宜開延嘉謀﹐訓勵士卒﹐先雪大恥﹐以副四海之心。人心若歸﹐則大位不謀而定﹐否則神器將安適哉﹖

瑯琊王正無所辭﹐見嵩之表﹐卽以示諸大臣曰﹕」周朝請之本﹐甚爲有理﹐宜且暫止其議。「王導﹑西陽王﹑紀瞻等一齊上言曰﹕」天心已順﹐人意已歸﹐文武詳定﹐大位旣設﹐朝野拱俟﹐而周嵩不知大體﹐妄進異詞﹐徒欲承顏幸位﹐大無臣禮﹐焉可使之在朝﹖「瑯琊王知難拂眾﹐只得勉從導等之奏﹐擬攺周嵩爲新安太守。次日﹐王導入見瑯琊王﹐請定吉期﹐王不從。導出﹐與刁協﹑劉隗商議﹐會同文武及諸王公守宰官吏﹐並外鎭諸侯附庸等﹐共三百一十三人﹐連名上表勸進﹐其略曰﹕

晉自宣帝受天明命﹐卽膺封號﹐故武帝不勞力而大一統。值以气運中否﹐胡戎肆志﹐使北方變亂﹐而遷王气於東南﹐故令殿下預鎭金陵也。今懷﹑湣不徳﹐洛陽已陷鮏羴﹐長安亦溺戎羯。欲承宗祀於無窮﹐報仇恨於有日﹐非王而誰耶﹖且圖讖見於江南﹐帝星耀於吳會。歌謠呈兆﹐五馬渡江一化龍﹔璽冊獻祥﹐萬年長壽日重暈。天意如此﹐人事可知。大王若不應天順人﹐以符中興﹐是乖垂象眷徳之禎﹐而失四海仰望之思也﹗

瑯琊王見表﹐笑而不準﹐眾官知其意﹐但難彊勉﹐於是退出﹐至王導府中商議。劉隗卽定一計﹐曰﹕」公可詐疾﹐如此如此﹐必然成事。「導然之﹐卽臥不起。瑯琊兩日議論國事﹐不見王導至﹐使人召之﹐回言有病不能起。瑯琊王見說﹐乃親自到導府問安﹐直至臥所﹐把其手曰﹕」先生素來無恙﹐今乃一時沾疾﹐何所從來﹐可知其由否﹖「導曰﹕」臣疾患中心﹐憂煩似焚﹐恐爲不久﹐其將柰何﹖「王曰﹕」茂弘乃孤之心膂﹐若如所言﹐則孤五內俱灰﹐此身何以自存﹗「王導喟然長嘆曰﹕」臣荷王上知遇﹐相從至今﹐言聽計從﹐幸玆有吳楚之地﹐號令百州﹐可謂不負夙昔矣。今文武數百﹐皆欲王上爲君﹐共圖爵祿﹐光顯其祖宗﹐榮蔭其妻子。不意王上堅執如此﹐則文武各有怨心﹐背議紛紛﹐不久皆欲散去。英雄一解﹐戎寇乘虛東下﹐建業恐難久守。臣受重任﹐安得不憂煩而成疾乎﹗「瑯琊王曰﹕」吾思江東偏窄﹐兵甲微弱﹐罔大自立﹐慮見誚於識者耳﹐故此躊躕﹐非堅執以拂眾文武美意也。「導曰﹕」聖人有云﹕』名不正則言不順﹐言不順則事不成。『今我王承祖宗之統﹐主晉氏之祀﹐紹繼大位﹐名正言順﹐何爲而不可﹖且天與不取﹐反受其咎。今王上苦苦不肯允愜眾情﹐諸臣子無所仰望﹐散亡皆在呼吸間耳﹗非但臣一人焦思成疾﹐還有可憂勝於臣者﹗「瑯琊王呻吟半晌﹐曰﹕」若然﹐卿可暫起﹐爲孤傳達眾文武等﹐待議其可否而行﹐孤不得再忤卿等之雅意矣﹗「王導見其從允﹐卽便滚身下榻﹐拜伏於地曰﹕」殿下許臣﹐臣疾已瘳﹐此所謂胸膈旣寬﹐五臟自調﹐六腑四肢不能爲病。「卽令承值近侍敲梆宣言曰﹕」王上已允眾議﹐可出定奪﹐諸公卿等何不面見謝恩﹗「於是西陽王率刁協﹑劉隗﹑宋哲﹑賀循﹑周玘﹑紀瞻﹑卞壼等二十餘人自後堂轉出﹐伏地請曰﹕」陛下旣允眾情﹐便宜擇日郊天﹐以登寶位。可發旨掌歷史官卜吉﹐司禮中書定冊施行。「瑯琊王曰﹕」議尙未定﹐適間所言﹐戲寬茂弘之心耳﹗「導曰﹕」君無戲言﹐大事已定﹐何用再問﹖須是我等文武行移﹐選定明日黃道永昌吉期﹐紹登大位﹐可奉車駕還朝。命禮部官備玄黃幣帛﹐大牢祭器﹐吏部官撰作告天地冊文伺候﹐不可少誤時刻﹗「瑯琊王嘆曰﹕」陷孤罵名者﹐卿等也﹗「眾皆叩首稱謝﹐擁駕回宮。後人有詩嘆曰﹕

晉室中衰气轉東﹐瑯琊預化應爲龍。六朝數已分南北﹐何事諸賢欲速攻﹖

第一一一回

東晉江東接天位

話說瑯琊王被王導托疾以要其允許繼位﹐次日﹐西陽王司馬羕會同百官﹐具龍旗鳳輦﹑雉扇冕旒﹐擁瑯琊王拜祭天地川山神祇﹐登壇南面而立。禮官刁協宣讀冊文曰﹕

維皇晉大興元年四月丙午日﹐皇帝臣司馬睿﹐敢用玄牡﹐昭告於皇天上帝后土神祇而言曰﹕晉自宣武﹐托天眷顧﹐奄有萬方之土﹐期欲永佑﹐歷數無疆﹐以延宗祀。詎豈胡戎濁亂﹐窘辱二帝﹐社稷幾墜﹐民心幸存。今爲劉聰逞暴﹐戮害生靈﹐石勒肆凶﹐塗毒守宰﹐罪惡充積﹐殘戾彌天。羣臣將吏以爲﹐華夷有別﹐今古無淆﹐覿玆中原陷於鮏羴﹐黎民悉遭左衽﹐衣冠切齒﹐木石酸心﹐不以臣爲才渺徳涼﹐忝居晉冑﹐推以大位﹐戴以鴻基。臣揆愚不敢當﹐懼慚神器﹐用是詢中外赤子﹐遐邇夷酋﹐僉曰天眷不可以不答﹐祖徳不可以不修﹐皇綱不可以久替﹐蒼黎不可以無主。率土咸望﹐在予一人。玆乃不敢違天明命﹐仰答眾心﹐於今年今月今日今時登壇再拜﹐受皇帝璽綬符章﹐徧告類於天神﹐惟神享胙於晉﹐永奠皇圖﹐以綏四海。

讀畢﹐焚楮再拜﹐眾官員扶瑯琊王登輦回殿﹐升於禦座﹐獻上璽綬。瑯琊謙讓再四﹐方始就位。百官朝賀畢﹐上帝號爲孝元皇帝。元帝念王導功多﹐命再設一座與軍師﹐共理國事。王導曰﹕」若太陽下同萬物﹐蒼生何由仰望﹖世無是理。「晉主乃止。於是大頒詔赦於天下﹐各處州郡外鎭﹐立世子司馬紹爲太子﹐封次子司馬裒爲瑯琊王﹐以嗣廢恭王﹐鎭守廣陵﹐拜西陽王司馬羕爲太保﹐王導爲司徒﹐王惇爲鎭北大將軍﹐刁協爲僕射﹐周顗爲吏部尙書﹐賀循爲太常﹐司馬丞嗣遜原爲譙郡王﹐其餘劉隗﹑紀瞻﹑王含﹑卞壼﹑謝鯤﹑郤鑑﹑桓彜﹑桓宣﹑趙誘﹑祖逖﹑周玘﹑衛玠﹑王彬﹑虞譚﹑甘卓﹑陳頵﹑王遽﹑戴淵﹑荀菘﹑宋哲﹑第五猗﹑陶梅﹑範逵﹑周筵﹑劉遐﹑徐龕﹑周遐﹑蔡豹等各加升擢﹐不及細錄。時江東因吳王懦弱﹐遭陳敏之亂。瑯琊王初至﹐百事艸創﹐獨賴刁協﹑���朝﹐諳練事故﹐賀循爲當代儒宗﹐明習禮樂﹐凡有擬議﹐皆取決於二人焉。以此朝政頗立﹐堪成國體。晉主詔至幽州﹐劉琨乃遣右司馬溫嶠奉表﹐詣建康稱賀。將行﹐琨謂溫嶠曰﹕」晉祚𨿽衰﹐天命未攺﹐吾當立功河朔﹐使卿延譽江東﹐其當勉之。「嶠乃許諾﹐歸家收拾行李。嶠母不欲其去﹐將衣服扯住止之。嶠乃割裾而起﹐以趨王命。及至建康﹐王導﹑周顗﹑庾亮等皆愛其才﹐爭與之交﹐嶠乃被畱﹐不得還事劉琨。又說詔至遼東﹐慕容廆接得﹐見晉主止授己爲龍驤將軍昌黎公之職﹐心中不甚悅﹐乃與部眾議曰﹕」吾今自稱大單於之號﹐遼中無不遵仰﹐復受其官﹐則人心必然議我矣。還是不從他的是。「處士髙詡曰﹕」霸王之業﹐非義不濟。今晉室𨿽微﹐人心猶附。公宜遣使往江東稱賀﹐示有所尊﹐然後仗大義以徵諸部﹐此管仲之功﹐一匡九合﹐不患無辭矣﹗「廆然之﹐使人至建康謝表。晉主嘉其賢﹐復賜節旄。於是諸遼之鄰鎭﹐以其義正﹐悉皆畏服。燕能成業﹐良由此也。

話分兩頭﹐再說竟陵郡有反賊杜曾作亂﹐不時冠掠荊襄﹐民不勝害。按《傳》﹕杜曾乃新野王之裨將也。先日新野王被反賊所害﹐其牙將胡元逃於竟陵﹐招集散亡﹐攻討賊寇﹐爲主報仇。惟杜曾極有勇略﹐所向皆先﹐生擒殺新野王之賊梟祭。胡元見其有功﹐請假新野王妃之命﹐補曾爲竟陵守。自此威名日盛﹐賊皆畏之。極善水戰﹐能躍丈餘之遠﹐勝則獨指奮追﹐敗則入波浮沈而遁﹐以是諸部柰他不何。新野王妃亡後﹐與胡元擅威﹐旁並郡縣﹐軍聲大震﹐遂廣掠聚糧。人以爲反亂作叛﹐奏請朝廷徵討﹐以靖荊襄。晉帝聞此﹐未卽加兵﹐又恐上流被據﹐乃命大臣第五猗爲荊州刺史以鎭之。杜曾密備舟船﹐以重賂賄迎第五猗﹐推爲主帥﹐職掌胡元之兵馬﹐分據漢沔﹐朋黨爲寇。事聞朝中﹐晉元帝大怒﹐欲要集兵徵討﹐卽召諸文武共議出師。王導曰﹕」吾今新立﹐豈可因此小寇而卽動京兵﹐但命一鎭臣剿之﹐方見國威。「賀循曰﹕」前者杜弢作亂﹐乃是陶侃﹑王惇收平。何不再下詔命﹐令陶侃發兵討之﹐然後以侃爲荊州刺史﹐則可絕盜寇之根矣。「晉主從之﹐卽使人持詔去調陶侃徵討杜曾。侃得詔﹐點集兵馬﹐直趨竟陵。杜曾聞知﹐率眾來戰。陶公不以賊人爲意﹐凡三戰皆失利。侃見折兵數千﹐乃紮住不戰。

晉主探知賊勢猖熾﹐乃擢荀崧爲荊州都督﹐屯兵皖城﹐共討賊寇。杜曾見陶侃連日不出﹐心中驚疑﹐使人打探。探得荀崧到皖﹐料其必用合兵夾攻之計﹐乃撇了陶侃﹐徑將兵馬先襲荀崧。荀崧初到﹐因染疾不能調兵﹐反被杜曾圍住皖城攻打。崧使僚佐緊守城池﹐賊甚肆蹶。崧慮兵糧寡少﹐恐被所陷﹐意欲修書往襄陽太守石覽處求救﹐問之﹐無人敢往。崧心憂煩﹐乃對其妻王氏嘆曰﹕」吾之不修﹐何見厄如是﹗今被賊曾困於危城﹐無人爲吾求援。眼見臥病不能自起破賊﹐汝輩恐皆被其所擄矣﹗所恨者得子之晚﹐以致如是耳﹗柰何﹐柰何﹗「崧女灌娘在側﹐年方一十四歲﹐素有膽量﹐見父煩惱﹐乃進言曰﹕」父親休憂﹐此城堅固可守﹐必無妨事。待女兒親往石太守處求救﹐必須借兵來解此危﹐不用過傷神思。「崧曰﹕」你是女兒﹐如何可去﹖縱然借得兵來﹐吾家亦出乖露醜惹人笑話矣﹗「女曰﹕」只要救得父母之危﹑軍民之難﹐去有何害﹖設若女兒不行﹐外救不至﹐滿城被害﹐一也﹔父親奉命討賊﹐賊至不能臨陣﹐朝廷豈知父病﹐以爲不肯用命﹐二也﹔若還城遭賊破﹐全家被擄爲奴﹐豈不勝似出乖以見石公乎﹖且又百姓爲吾所誤﹐諸官屬爲吾所陷﹐三也。有此之事在父身上﹐兒不親往求救﹐三軍不肯向前﹐焉能得過賊圍﹖「乃卽裝束齊整﹐請掌軍參謀入內面見。荀崧只得分付點兵五百﹐令親信家丁引路﹐四更以後﹐開門出城。賊人趕來盤問﹐灌娘曰﹕」汝等圍城﹐欲困敵人耳。我是他州在此從學者﹐今逃回鄕的﹐須與將軍等無仇﹐休得見阻。「賊等見是稚子﹐亦不追趕﹐任其自去﹐皖兵遂得穩去。一路無辭﹐直至襄陽﹐投見石覽﹐獻上父書。石公看其書意﹐乃謂灌娘曰﹕」令尊府有急﹐如同我身一般﹐只消遣一盛使持箋來此﹐何須小姐親冒風塵﹖實是老夫之罪也﹗「灌娘曰﹕」家父因抱小疾﹐致被賊困﹐故此冒幹臺下﹐伏望大人念同僚二字﹐慨賜救濟﹐則妾父子感恩莫罄矣。「覽曰﹕」容吾商議回話﹐且請後堂獻茶再見。「灌娘曰﹕」皖民急似燃眉﹐小婢自來﹐乃是代父躬拜鈞臺﹐俯乞垂憫。「石覽曰﹕」只是一件﹐令尊有難﹐小姐親臨﹐理合星夜卽往﹐柰因杜曾彊猛﹐前日陶刺史亦被殺敗﹐退兵五十里﹐不敢與戰。我若以此見成弱兵先去﹐必被賊兵所敗﹐反添令尊煩惱﹐有誤小姐勞頓矣。昨者豫章周太守擒滅張彥﹐軍聲大震﹐賊寇長懼。我今修書一封﹐差親腹老家人﹐伏侍小姐同去見他。周士達平生慷慨忠義﹐必定不辭。小姐可弗憚辛苦﹐勉爲一行﹐約其起兵﹐共救令尊﹐以破杜曾﹐方保必勝。我先引兵到界上遙張聲勢﹐與令尊掎角作威﹐愼毋憂慮。「灌娘曰﹕」周太府若不肯相念﹐吾卽星夜來見大人矣。「石覽曰﹕」小姐自去﹐我又有書﹐必能成功﹐汝其放心。「灌娘拜謝﹐涕泣叮嚀而去。徑至豫章﹐與石覽家人一同入見周訪﹐呈上石公之書﹐就把父親被困之事泣告一徧。訪公曰﹕」令尊爲國被圍﹐不能出敵﹐卽如我身罹賊之難也。此賊猖狂﹐石太守一人也柰他不何﹐必須我們親自去救﹐令尊方能破得此賊。「一面款待灌娘﹐一面令男周撫同夏文華﹑夏文盛領兵渡江先發﹐自與荀灌娘隨後而進。

周撫至湖口﹐問二夏曰﹕」我等還是直向皖城去﹐還是等約石公一同而去﹖「夏文華曰﹕」荀公被圍多久﹐糧食必竭﹐且病不能守﹐須當速去﹐免被破城。縱賊驍勇﹐我願當先﹗「周撫然之﹐徑趨皖城而去。杜曾自圍城攻打﹐日夕無休﹐幸得城垣甚固﹐不能得下﹐賊兵前後被擊損傷者七千餘人﹐官軍亦死二三千。荀崧扶病上城觀看﹐心中甚憂。杜曾以爲必無救至﹐亦從緩困住。一日﹐部屬勸其急攻爲上﹐不然﹐恐官兵一至﹐卽難成功矣。曾聽之﹐遂親自督戰。剛才扣城﹐忽報豫章周訪自水路而來﹐襄陽石覽從陸路而來﹐兩郡大兵一齊來救皖城﹐止隔百有餘裏矣﹐不時就到。杜曾聽說﹐喫了一驚﹐卽與部渠等議曰﹕」周撫﹑二夏皆驍勇勍敵之將﹐又且周太守自來﹐合同石襄陽二處之兵﹐必難與爭勝負者﹐不若趁其未到﹐退回竟陵﹐再作計較。「眾皆然之﹐乃拔寨逃去。人報荀崧知道﹐崧曰﹕」賊兵亟退﹐必是何方救至矣。「使人出探消息﹐只見周撫之兵船躋躋而至。崧曰﹕」求救襄陽未到﹐喜得周豫章先來﹐解此倒懸﹐明日必須親自勞軍拜謝﹐以答厚情。「正議間﹐只見灌娘跑馬登岸﹐入城見父﹐把至襄陽轉豫章﹐再見周太守之事﹐細說一徧。荀崧大喜曰﹕」吾兒𨿽系女身﹐直有男子胸襟﹐使弟如你一般﹐吾卻無憂矣﹗「遂親出江邊﹐迎接周撫入城﹐設宴謝勞﹐賫犒物分賞將士。撫見賊去﹐恐父往返涉勞﹐乃辭荀崧﹐回軍而去。

陶侃屯兵在竟陵界上﹐知杜曾進攻皖城﹐亦不曾幸功出戰﹐日日使細作水陸不斷﹐往探賊人勝敗消息。回報疊至﹐言﹕」賊圍皖城﹐荊州都督荀公患病﹐不敢出戰﹐求救襄陽﹑豫章二郡﹐周太守與石太守合兵一齊進救。杜曾不敢迎敵﹐已拔寨逃回竟陵﹐不日就將到矣。「陶侃聽說﹐卽喚鄭攀﹑髙寶二人﹐分付曰﹕」你兩个領兵五千﹐伏於蘄黃山隘要道俟候﹐若杜曾來時﹐未可卽戰﹐放他過來﹐只聽炮響﹐卽便殺進相助。「二人受計而去。又喚童奇﹑鄭正﹑朱伺﹑龔察四將分付﹕」你等引兵一萬﹐到蘄黃山隘西頭埋伏。若是杜曾轉至﹐一齊放炮殺出﹐吾自將兵接應。「諸將徑走蘄黃﹐尋山隘要路埋伏。伺候一日﹐不見動靜﹐至次早﹐杜曾回兵﹐昂然而至﹐髙寶二人任其自過﹐直至山谷深處。陶洪在山上看其已進伏所﹐放起連珠號炮﹐左邊朱伺二將﹑精兵五千﹐右邊童奇二將﹑精兵五千﹐一齊殺出。杜曾見有埋伏﹐思欲退後﹐後面鄭攀﹑髙寶大喊追進。曾見前後有兵﹐遂拚命望前衝突﹐賊眾十停死者六七﹐曾乃殺出﹐逃命而走。陶侃大叫曰﹕」賊曾此敗﹐乃天下不容姦故也﹐不可不追﹐以斷禍根﹗「諸將得令﹐盡力奮趕﹐曾狼狽特甚﹐命部夥散走﹐自乃棄馬跳入小河﹐浮水而逃。朱伺等覓船不及﹐只得回馬。杜曾復入竟陵﹐與黨伍等整兵閉守。陶侃知其勢窮﹐引兵馬徑至城下﹐將各門把住﹐使人報與周訪﹑荀崧﹑王惇﹑石覽知道﹐約其合攻竟陵﹐以剿杜曾。荀崧病體已痊﹐得侃書至﹐先引兵馬至湘陰﹐欲助陶侃﹐又使人約王惇齊進。杜曾聞細作報此消息﹐心懼難敵﹐遂設一計﹐假意修書﹐至中途求成於荀崧﹐曰﹕」竟陵守將杜曾拜書﹕不肖以擒滅反寇﹐蒙新野王妃授職此郡。昨因胡元亡過﹐部眾肆掠﹐曾已收服。不期陶廣州引兵來討﹐曾不敢敵﹐意欲得據皖城存活。及後聞知公爲荊州都督﹐卽便返兵逃避。今陶公苦欲相並﹐不原情也。幸玆明公駕臨﹐曾在轄下﹐不敢有勞軍馬﹐特此叩臺求赦﹐代爲上言﹐求旨明爲竟陵太守﹐則永世願爲純臣﹐實感都督再生大徳矣﹗「荀崧見書﹐自思兵力微弱﹐難與賊爭﹐且是旨意委任﹐陶侃促約﹐故此勉彊應命者﹐與其窮兵爭剿﹐不若招安圖靜﹐遂允其請﹐反爲作書與陶侃﹐令寬曾圍﹐使好歸化。陶侃見書﹐知崧墮賊詐計﹐急修回書﹐止崧莫被所誑﹐書曰﹕

竊聞足下來督荊襄﹐朝廷欲安門戶故爾。今賊寇正將垂平﹐忽乃被其所誑﹐爲賊求成於朝﹐愚以爲切不可也﹗設若誤墮其姦﹐將來之禍不可勝言矣。且曾凶狡有餘﹐所謂食母鴟梟﹐非豢養之物也。前圍皖城﹐何曾以公爲荊督而少有所畏﹖今見僕破其兵馬﹐圍城之急﹐故詭惑於公﹐勿可聽之。切以爲此人不除﹐荊土未得寧息。足下當識吾言﹐早爲之絕﹐毋使日後噬臍莫及耶﹗

書至﹐荀崧嘆曰﹕」吾亦知之﹐但權少安以寧一時﹐日後國家兵盛﹐彼或自攺﹐未可諒也。「一邊回書與陶侃﹐一邊上表入朝﹐爲杜曾求赦請職﹐又奏陶侃敗賊之功。朝廷準奏﹐議以陶侃爲荊州刺史﹐使爲門戶關鑰﹐則荊襄可定﹐江東可安。荀崧恐不能獨制上流也。詔未下﹐有人報與王惇知之。惇思陶侃一鎭荊州﹐羣寇必服﹐民盡歸心﹐勢盛可卜﹐若是己有所爲﹐定被遏抑。乃卽上表奏言﹕」廣州是夷獠雜居之地﹐非陶侃不能鎭壓。「又以重賄賂囑當道﹐奏舉其弟王廙爲荊州刺史。後人見王惇心懷忌嫉﹐欲遠正士﹐以逞己意﹐有詩嘆曰﹕

上天業已分南北﹐故生巨逆亂晉國。惇峻溫衝接踵來﹐致使六朝不能一。

第一一二回

周訪楊口破杜曾

話說晉元帝三年﹐朝中文武欲因荀崧上陶侃之功﹐各皆建言﹐堪以陶侃刺守荊州﹐陰被王惇賄求堂弟王廙代之﹐復使陶侃入廣州原任﹐又逗畱於荊地。侃將鄭攀系是杜弢部下之人﹐攺邪歸侃﹐及見王惇所爲﹐心甚不忿﹐乃暗使人招取杜曾入據荊州﹐以拒王廙。廙到任時﹐已被杜曾占據荊州﹐卽將兵馬進攻杜曾﹐曾亦出兵逆戰。廙失利﹐折兵數百﹐乃不敢戰﹐退於楊口屯紮﹐遣人報與王惇知之。王惇正來會見陶侃﹐聽得此說﹐心中大怒﹐以爲陶侃挾恨﹐故使鄭攀結連杜曾﹐逐弟王廙﹐不容之任﹐乃親自貫甲操刃﹐欲殺陶侃。出而思之﹐恐不能勝﹐復回者數次。人將其事報知陶公﹐使爲防備。侃聽罷﹐乃親自帶領朱伺﹑髙寶﹐隨行二十餘人﹐詣惇營請見。卻好惇正出營外相撞﹐慌忙斂刃佇立。侃正色拱謂惇曰﹕」前者同收杜弢﹐鄭攀棄邪來投使君﹐使君不肯容畱﹐致攀避去。後聞朝中遷僕爲荊州刺史﹐攀乃歸正從僕。今攺以令弟爲荊州刺史﹐命僕左轉廣州﹐攀不欲去﹐故又棄僕構曾﹐侃亦豈知其心﹖今攀𨿽謀爲亂﹐原非僕之部屬﹐而可以此反側小人枉誣正士乎﹖使君雄斷霄漢﹐裁理天下﹐何得以無形之事﹐欲傷同類乎﹖「惇不能答﹐乃推如廁相敍。參軍陶梅密言惇曰﹕」周訪威震江西﹐與陶士行連姻﹐如左右手﹐今欲殺侃﹐是斷人左手﹐安有右手不來相應者乎﹖且吾兵力未充﹐卒難謀人﹐君其思之。且陶公惠澤及人甚多﹐四方感慕﹐毋使紛起天下之議﹐脫有不平之變﹐後悔莫及。「惇意始悟﹐乃釋甲整衣而出﹐請侃入內﹐謝罪曰﹕」適者誤聽細人之言﹐一時欠審。吾今反復思之。固無是事﹐亦無是理﹐君其勿怪。「次日﹐盛陳酒饌﹐請侃作餞﹐執手笑曰﹕」昨因愚見不明﹐幾至錯怪正士﹐幸勿爲恨。君請暫往廣州撫安黎庶﹐不日奏請喬遷中土﹐爲中流砥柱﹐休以小嫌蒂芥胞臆。「侃謝而別﹐引兵回廣州而去。

時有王機﹐原從事王澄﹐荒政得罪被執﹐機乃逃遁過嶺﹐見陶侃出差荊襄﹐收剿杜曾﹐乘廣中兵少﹐聚眾爲盜﹐擾害地方﹐其勢漸盛。侃至始興﹐聽得其因﹐眾將佐皆曰﹕」宜少停紮﹐待探彊弱而進﹐免致倉卒被算。「侃曰﹕」此賊已據肇慶﹐侵掠廣州甚急﹐若不疾進﹐彼亦得廣﹐勢卽猖盛﹐愈難破矣。趁玆馳至廣州﹐下令各郡徵討﹐賊必畏懼﹐惑兵之計﹐不可失也。「乃命鄭正率兵一萬﹐揚旗向肇慶徑徵王機﹐朱伺將兵五千進衛廣州。二路齊發。王機探得﹐集作一處商議。其黨眾皆曰﹕」陶公非他將之比﹐杜弢﹑杜曾﹑張彥﹑王貢俱不能攖其鋒﹐我若與抗﹐必無勝理。不如奔據交州﹐再圖他舉﹐此爲上策。否則進退失守﹐那時徒悔莫及。「王機從之﹐引眾從海道望交州而去﹐廣地復寧。杜曾在荊州﹐見陶侃返兵﹐又肆猖獗﹐劫掠鄕村﹐民不得安﹐書帖怨罵鄭攀。攀見之甚悔﹐嘆曰﹕」吾已棄邪歸正﹐從事明刺史﹐只因懷抱不平﹐一時忿怒﹐錯幹此事﹐曾賊復又不仁﹐惹人笑罵﹐甚污陶公。今彼遠去﹐吾將柰何﹖「乃與心腹夥夜商議﹐夤夜棄曾﹐復攺正歸投王廙。至楊口拜見﹐哀告言﹕」一時被杜曾所惑﹐致得大罪。今願洗心攺正﹐立功贖過﹐望將軍赦之。「王廙一心欲入荊州﹐乃受其降。攀勸廙移兵先據竟陵﹐取賊根本。舊將朱彤曰﹕」鄭攀𨿽降﹐杜曾狡猾難測﹐且宜令攀爲前部﹐分兵隨曾之變﹐會合大將軍﹐明取荊州﹐以除逆寇﹐未可捨此西行。「王廙以爲餘賊巢壘者是﹐反疑朱彤老怯﹐懼於前進﹐乃不聽其勸﹐畱丘隨守楊口﹐自將人馬望竟陵而去。杜曾探知其事﹐引兵夜襲楊口﹐丘隨戰死﹐五百餘兵盡被所殺。杜曾乘勝復攻荀崧。崧懼曾兵彊獷﹐閉門不敢出戰﹐曾乃大掠﹐鄕邑爲之一空。王廙紮竟陵﹐第五猗出兵與戰。廙請王惇相助﹐惇卽自引兵至﹐第五猗奔守沔口﹐廙得竟陵。曾聞知大怒﹐合猗兵轉掠漢陽下縣﹐俱破之。

風聲報至建康﹐晉元帝大駭﹐問於羣臣曰﹕」杜曾復熾﹐荊州﹑楊口﹑沔口﹑漢口皆被所破﹐恐其順流來犯建康﹐如何區處﹖「王導曰﹕」不足慮也。今周訪屯兵豫章﹐雄視江右﹐宜下詔令其會合漢陽許朝﹑樊口李桓﹐一同統兵徵剿杜曾﹐何憂賊徒敢窺江東乎﹖「元帝大喜﹐卽日降詔﹐令人前去。周訪得命﹐乃命夏文華﹑夏文盛引兵一萬﹐先往會合許﹑李二處之兵﹐自與周撫隨後而進。杜曾聞知﹐引眾退守楊口壘。不數日﹐三處官兵盡至﹐相見訖﹐亦望楊口而進。杜曾盛兵嚴陣以待。周訪看其風勢﹐乃聚眾兵將分付曰﹕」此賊久歷戰陣﹐非比別寇﹐矧曾勇力過人﹐諸君不可輕忽﹐各宜齊心協力﹐以顯令名。可將兵馬分作三甄﹐李將軍屯兵右甄﹐許將軍屯兵左甄﹐我領中軍。賊兵若至﹐不可妄動驚亂。今此若敗﹐則江南震恐矣。各宜依吾號令而行﹐不得輕動﹗「卽將甄壘排定﹐以二夏伏於中甄左右﹐傳示各將官曰﹕」吾自上於將臺指揮﹐以鼓聲爲號﹐鼓緊則奮力接戰﹐緩而三擊﹐則退入陣。今右甄近賊﹐彼必先擊﹐左甄﹑中甄不許接救﹐聽鼓卽逃入左甄﹐賊定趁勝擊左。二位可輪流挑戰﹐不問勝與敗﹐聽鼓三擊﹐當退入中甄。賊再傲慢妄進﹐看吾紅旗起﹐信號響﹐一齊殺轉﹐可勝賊徒矣。「眾皆遵聽約束。分撥才定﹐只見杜曾身騎駿馬﹐手執大刀﹐果向右甄而進。官將李桓出馬喝道﹕」賊子休得無禮﹗「曾笑曰﹕」汝是何人﹐若此自大﹖廣州上將朱伺﹑童奇尙然戰敗﹐料你無名下將﹐不是對手﹗若知死活﹐可速退去﹐免被殺戮。「李桓曰﹕」潑賊狂徒﹐敢此大膽﹗曾聞李將軍名否﹖「曾曰﹕」你說便會說﹐只怕少刻走之不及﹗「李桓大怒﹐挺槍出馬﹐曾舞大刀砍進。二人咬牙嚙齒﹐狠戰上三十餘合﹐初無勝敗﹐賊漸逼進﹐桓覺槍法慌亂。周訪看見﹐欲使勞碌杜曾﹐乃令擂鼓助戰。兵士遂各大喊﹐桓復盡力極斗。約近又三十多合﹐李桓抵之不住﹐退後將及百步﹐訪恐有失﹐命緩緩三擊其鼓﹐桓遂走入左軍。杜曾追至﹐許朝橫戟擋住。曾乃約住馬韁﹐以刀砍住﹐兩个左回右轉﹐亦戰上三十餘合﹐許朝遮攔不疊。周訪鼓聲大起﹐朝勢甚迫。李桓知其將敗﹐殺出接應﹐曾又戰二十餘合﹐桓又不能敵。許朝本怯﹐恐周訪見罪﹐只得再戰﹐桓乃得憩。朝對不十合﹐手腳又亂。桓見催軍鼓不止﹐復進並攻。杜曾全無懼怯﹐奮戰益力。李桓﹑許朝終是不能之勝﹐賊黨競進﹐鼓手乃三擊鼓﹐官兵皆退入中甄。杜曾不知有計﹐恃勇追掩﹐直逼中軍。

周訪見曾中計﹐將紅旗拽起﹐甄內信炮連天。夏文華﹑夏文盛兩翼衝出﹐周撫自中殺至﹐杜曾急退﹐已被官兵三面截住﹐合殺其兵。許﹑李二人又皆翻身撲轉。曾被三路夾攻﹐不能抵敵﹐乃不顧兵卒﹐殺條血路﹐獨自逃命﹐隨行者有二三百人﹐周撫追之不能及。周訪下臺髙叫曰﹕」杜曾驍勇善戰﹐輕易難勝。吾今用計勞碌他們﹐以逸兵破彼部眾﹐速宜追剿﹐勿使其至沔口﹐再合兵馬﹐以貽禍根﹐此機會不可失也﹗「於是二夏驟馬當先﹐兵皆鼓噪而進。許﹑李二軍未發﹐訪又曰﹕」汝二甄之兵﹐先當賊銳﹐效力已過﹐吾顧知矣。但今賊鋒已挫﹐亦可助威追之﹐以收全功﹐休得落後﹗「於是二軍亦皆奮勇而前。賊眾數千﹐四散亂奔﹐望風逃竄。走至沔口﹐未得入城﹐周撫追及﹐曾方立馬復戰﹐二夏又到﹐賊帥舊官將第五猗率兵三千來救。正戰間﹐李桓﹑許朝殺至﹐賊復大敗﹐只剩殘兵千餘﹐衝走而去。周訪自到﹐又命軍士飽食﹐輕裝連夜再趕﹐可盡滅杜曾矣。眾將又進﹐追至漢口。曾﹑猗等紮住造飯﹐未及食﹐夏文盛先到﹐直趨賊陣﹐急欲迎戰﹐夏文華引兵殺至﹐杜曾當先殺出﹐第五猗與眾黨未及逃﹐官兵盡到﹐悉皆擒降﹐杜曾單騎走入太和山中藏匿。周訪乃招安被陷州縣歸正。李桓﹑許朝辭還本郡﹐鄭攀奉王廙入荊州。訪乃班師﹐使人解賊黨至建康。晉主見之大喜﹐攺周訪爲襄陽刺史﹐以憚壓杜曾。

卽日又與眾朝臣會議﹐欲趁平定荊襄之勢﹐合兵恢復中原。先下詔加劉琨爲太尉﹐段匹殫爲太保﹐令其起遼西四鎭段氏親兵﹐共討石勒。若肯奉命﹐然後再調他鎭諸侯﹐徵取別郡。使至幽州﹐段匹殫接入宣詔﹐言﹕」周訪盡平荊寇﹐南土大定。卿等可起四部親兵﹐先討石勒﹐朕當北上克復洛陽﹐則漢寇兩頭受敵﹐可成功矣。「段匹殫受詔﹐卽發使命往叔父涉復辰﹑兄段疾陸眷﹑弟段末杯三處﹐言﹕」晉主新平劇寇﹐南方已定﹐將欲北上復仇﹐各處皆已奉詔﹐特請宗族共議﹐推劉琨爲盟主都督﹐報效朝廷。「遼西公段疾陸眷見書﹐請其弟段末杯相議。末杯近與匹殫忿爭不睦﹐且襄州得石勒釋放之恩﹐曾約爲兄弟﹐乃往見陸眷﹐說之曰﹕」向日是兄主盟﹐與石公結納﹐矢爲救援。今彼無惡於我﹐縱不相從﹐亦不可食信﹐脫若相見﹐將何爲辭﹖卒與反面﹐此豈大丈夫之所爲乎﹖且今又不爲我家己事﹐兄其以我遼西蕞爾之兵﹐能保卽勝石勒乎﹖「疾陸眷曰﹕」弟言亦甚善也﹐但叔父山海公已從﹐吾何不聽﹖「末杯曰﹕」吾往見叔父﹐看其主意若何﹐又作道理。「復又往見涉復辰﹐說之曰﹕」今幽州公欲會叔父兄等﹐共立劉琨爲都督﹐總我四鎭兵馬﹐共徵石勒。叔料石家兵馬彊弱如何﹐而卽聽之﹖且琨被破﹐無地可棲﹐寄身段氏之人﹐匹殫兄不先與叔兄商議﹐竟欲尊他﹐則是我等皆爲琨之部屬矣。大丈夫聽人指揮﹐豈不恥乎﹖侄今先來稟過叔父﹐我必不去﹐勿以吾爲無忠義也﹗「涉復辰曰﹕」侄乃剛硬之人﹐旣不肯去﹐我等焉能保勝﹐去惹怨恨乎﹖「遂不發兵相應﹐陸眷亦止。匹殫不能獨進﹐其議悉罷。末杯欲遏抑匹殫﹐密又使人將奉詔命之事報知石勒﹐要賣人情。勒見報﹐乃亦具本上平陽奏知漢主。

漢主見之﹐召集朝臣商議﹐靳準曰﹕」晉人所恃者﹐以其西北諸方尙有所屬州郡故也﹐吾能盡並北地﹐彼方絕望。今有汝陰﹑滎陽間居我漢腹內﹐未曾並取﹐不若先發軍馬﹐奪此二郡﹐則山之東西﹐關之內外﹐盡吾所有﹐彼焉柰我何哉﹗「漢主劉聰然之﹐乃使大將劉暢爲帥﹐王騰﹑喬遂爲副﹐引兵三萬﹐先取汝陰。汝陰守將乃滎陽刺史李矩。矩見此消息﹐急聚將佐郭默等計議其事。其部屬裨將輩皆曰﹕」漢兵甚銳﹐長安﹑洛陽都城大郡﹐尙被其破﹐況此小郡﹐糧少兵微﹐焉能抗其鋒哉﹖不如請降﹐以免百姓荼毒之苦。「李矩曰﹕」不然。吾守此地三十年矣﹐歷數大兵﹐今日何言降也﹖「郭默曰﹕」我有一計﹐正當以降破彼。今可修書送去稱附﹐用遜辭奉承劉暢﹐賺其屯兵界內﹐與之來往﹐暢必以吾懼他﹐眞心降順﹐不以我等爲備。再使人以財物啖其部屬﹐牛酒啖其兵士。眾見我意殷誠﹐定然放膽忽戰﹐然後以精兵劫其營壘﹐燒其糧艸﹐賊必逃去矣﹗「眾皆疑懼﹐不敢應承﹐獨牙將李賓曰﹕」此計大妙﹐各宜祕密﹐某請便行。「矩令郭誦作書﹐使賓持去。賓至漢營見暢﹐匍匐再拜曰﹕」吾王言汝陰城小﹐糧少兵微﹐見大軍到臨﹐情願歸矣﹐惟求免殺掠百姓﹐望將軍以仁義爲心﹐俯納爲幸。「劉暢曰﹕」李滎陽肯歸順保民﹐吾何不從﹖「卽將兵馬於五里崗屯紮﹐款待李賓﹐親送出營。賓回見李矩﹐言暢如此如此﹐矩大喜。次日﹐備辦鎧馬饋送﹐又賫牛酒犒賞兵士﹐暢以爲眞﹐分賞軍人﹐令其盡飲。李賓回勸李矩曰﹕」漢將傳示三軍盡飲﹐並無疑備之心﹐乘今夜進兵﹐可破劉暢﹐又不致久而謀泄。「李矩然之﹐使郭默傳令三軍整點﹐眾不敢應﹐矩曰﹕」汝等懼怕不能取勝也﹖此處大賢子產廟極有靈應﹐我今命郭參謀致祭於彼﹐若神人許我出兵則去﹐如不許出兵﹐又作別議。「眾皆信之。

矩令郭誦往祭求簽﹐密令其子重賂一巫人﹐囑令如此而行﹐另有賞謝﹐其人允諾。郭誦禱畢﹐徑抄其許勝詮詩﹐回示軍將。正看間﹐忽有一人身披黃服﹐如醉如癡﹐撞入府堂﹐佯狂踟躅﹐抱持不住。諸將士皆裂開觀看﹐其人大喝曰﹕」眾皆休散﹐不得喧嘩﹗「言訖﹐竟升公座﹐拍案大呼曰﹕」值日吏典某人可召將官郭默﹑耿稚上廳聽令﹐郭誦等在下者不用召。「道畢﹐閉目少息﹐須臾起身﹐倚案謂眾曰﹕」吾乃鄭大夫部下值符使者是也。大夫有令﹐今漢寇侵犯汝陰﹐眾人議降﹐此決不可。他欲將李太府送上平陽﹐盡殺晉之兵將﹐換漢人來守﹐使我先賢陷於犬羊。我主命吾來報﹐今著遊奕將軍帶領陰兵助汝破賊﹐以救軍民之命。可以火速整頓﹐趁今夜賊眾肆飲醉酒﹐悄悄疾至五里崗伺候﹐看陰風微起﹐是吾大夫來也﹐汝等一齊奮勇殺入﹐賊兵自亂﹐定然教他片甲不畱。諸將弗得驚懼﹐努力幹功﹐漢兵從此再不敢偸覷汝陰矣。我今回話去也﹗「言訖﹐昏倒於座。李矩命人以被披蓋於其身﹐卽與郭默出整軍馬﹐諸兵將信其言﹐盡皆踴躍爭先﹐結束聽令。矩命頭上各系白帶一條爲號﹐飽食而起﹐人皆銜枚﹐馬盡勒口﹐二更一齊出寨。於路見微風吹面﹐眞以爲神﹐如飛不停﹐頃刻卽便行至漢寨﹐分作四處一齊殺入。漢兵信降﹐果然不備﹐醉飲而睡。及聞喊發﹐眾皆惶惶而起﹐人不及甲﹐馬不及鞍﹐黑暗不分你我﹐自相混殺。矩兵皆有記辧認﹐以此死傷者盡是漢兵。戰至四更﹐屍骸疊疊﹐劉暢﹑喬遂各帶槍傷﹐不能當抵﹐只得棄寨而走。李矩催兵隨後掩殺﹐三萬雄兵﹐被七千人殺去三停之二。趕至天明﹐已五十餘里﹐矩兵亦各力疲﹐懼有救應﹐乃收拾回軍。劉暢﹑王﹑喬走至平陽界上﹐遣人入朝告罪。矩回汝陰﹐各郡縣皆來賀功推戴﹐遂復奉還滎陽﹐以拒漢寇。晉勢稍振﹐淮南得安﹐矩之功也。後人有詩贊曰﹕

天意欲心存弱晉﹐故生祖李拒彊胡。當年臣宰皆如許﹐肯使羌戎得妄圖﹖

第一一三回

郭璞避亂過江東

李矩旣勝漢兵﹐祖逖﹑周訪申奏於朝﹐晉元帝嘉其功﹐升爲淮南都督﹑汝陰侯﹐仍守滎陽。詔去﹐復謂王導﹑刁協曰﹕」諸鎭得守臣屢敗漢寇﹐中原頗得晏安﹐江東幸爲無事。但聞得人言﹐杜曾猾賊還在太和山中躲匿﹐倘再竊發﹐必從上流徑至建康。外議紛紛﹐未曾少息﹐朕甚憂之。「王導曰﹕」陛下勿憂。今有一術士姓郭名璞﹐善明天文地理﹐星數卦易無不精究玄奧﹐可召來一卜﹐便知杜曾生死興衰﹐有無侵寇﹐何必慮乎﹖「晉主聽言大喜﹐卽差使命去召郭璞。按《傳》﹕郭璞字景純﹐河東人氏﹐少好經術﹐博涉古典﹐尢精《周易》﹐有髙才而訥於言論﹐詞賦冠於中州﹐善古文奇字﹐妙於堪輿。初﹐有究玄子郭公﹐客遊河東﹐賣卜爲生﹐知璞可教﹐乃以靑囊中《玄微經》九卷賜璞。璞暗誦精熟﹐卽能洞徹陰陽﹐遂扣郭公訣之﹐因得其指授﹐由是禳災轉禍﹐通達無方﹐𨿽京房管輅不能過也。璞有門人趙載﹐知靑囊經之奇﹐屢爲求讀之。璞曰﹕」此乃天文禁語﹐豈汝可得妄習乎﹖「載懇之再四﹐璞執不與。久之﹐趙載瞰其所藏﹐候璞他出﹐遂暗竊囊經私讀之﹐方才開卷﹐爲飛火所焚。載大驚失措﹐值璞適至﹐乃伏地泣告請罪。璞曰﹕」我曾再三言之﹐汝何不聽﹖今果誤焚吾書﹐旣已失矣﹐恐亦何爲﹗「載乃辭謝別去。璞見中州大亂﹐因自卜其進退休咎﹐知西北將爲胡寇所占﹐惟東南可安﹐乃挈家避徙南行。道經洛陽﹐缺乏盤費﹐欲謁降漢左將軍趙固﹐少敍故舊﹐假借路資﹐並勸其復歸大晉。遂徒步至府門﹐謂守者曰﹕」吾乃河東郭璞也﹐今將南行﹐特來拜謁趙將軍。將軍何爲閉門不納﹐忘童時共學之情也﹖煩爲通報。「門吏曰﹕」我將軍因喪良馬﹐心中憂惱﹐故此閉門﹐非爲君也。且郡中軍務重事怠理﹐何暇迎客﹖足下暫請少退﹐他日再來何如﹖「璞曰﹕」旣爲此等小事﹐何得過憂廢政﹖汝告趙將軍﹐言故人有術﹐人死且能活之﹐何況一馬﹖旣將軍惜而念之﹐吾當代爲救活此馬。「守者相對笑曰﹕」馬已死二日矣﹐豈能再活﹖實欲愚誑我等通報耳。「璞曰﹕」不然。汝試與將軍道之﹐使某治而不效﹐當以二乘之價賠之。「守門人乃入報曰﹕」門外有人欲要求見﹐言如此如此。「趙固曰﹕」吾之不出理事者﹐正爲此馬之故也。若其人能活吾馬﹐可卽請進。「門吏乃出﹐迎璞入內。只見趙固拱候於中門﹐共至賓館。禮畢﹐固曰﹕」先生何人﹖適聞尊言﹐道遠來見僕﹐以爲善活吾馬﹐果其然乎﹖「璞曰﹕」然。吾知故人閉門謝事﹐恐蹈荒政之愆﹐特來拜謁。何以貴而忘賤也﹖「固曰﹕」吾歷官二十餘年﹐實欠晉接﹐似相忘也。「璞曰﹕」郭大郎耳﹗「固乃再拜請罪﹐問曰﹕」吾馬已死二日﹐故人云爲復活﹐其長桑君上池之神能起死回生乎﹐抑亦鬼穀子通幽達冥之術乎﹖「璞曰﹕」俱不能。「固曰﹕」旣皆不能﹐何言能活吾馬﹖「璞曰﹕」但能靈於卜筮耳。「固曰﹕」故人謬矣。卜筮非醫馬之術﹐卜之何益﹖「璞曰﹕」凡人一毫一忽﹐皆有神靈主宰。今將軍之馬乃非常之馬﹐將軍乃一府之主﹐馬死又關人不祥之兆﹐豈無神靈以司之乎﹖若卜之可救﹐則是將軍之福﹐否則禍恐不測。但將軍誠禱﹐試卜一卦﹐知何神爲祟﹐何神可活﹐寓於何方﹐悉在爻象中矣。「趙固不信﹐心中猶豫。璞曰﹕」將軍毋用沈吟﹐若卜而不效﹐有言在先﹐願償馬價之值。「趙固從之﹐乃設香案﹐親自下拜﹐禱告通神。祝畢﹐璞亦叩齒祈請﹐擲錢鋪爻﹐乃曰﹕」知其故矣。將軍請再拜﹐待吾復占。「固曰﹕」再占何爲﹖「璞曰﹕」再卜乃知何神可救。馬若活﹐將軍卽轉禍爲福矣。「固依言再占。璞曰﹕」此馬可以起矣﹐可急備物伺候。「固曰﹕」當用何物﹖「璞曰﹕」須要長竿三十根﹐梯二乘﹐兵人三十个﹐各執長竿﹐往正東而去﹐三十里地﹐有一茂林﹐林中有一社廟﹐廟後有一古木﹐木有窠巢﹐巢有神獸﹐似猴非猴﹐似狐非狐。命軍士以梯站立﹐盡力亂擊其樹﹐彼必驚跳而下﹐再登他樹。又趕又擊﹐不過十數樹﹐卽不能走﹐可以擒矣。此獸並不傷人﹐只須抱持而回﹐置於馬側﹐不須飼餵﹐自能活馬。「趙固依其所言﹐令兵士三十二个﹐持梯﹑竿向東三十里﹐林廟木巢悉如所說﹐兵士駭服。見其樹停停髙四五丈﹐竿不及巢﹐乃豎梯以二人向上擊之﹐其餘在下亂敲。巢中果有一物﹐猴不猴而狐不狐﹐驚出跳撲於地。軍人一時不敢以手去拿﹐那獸又復上於他樹。趙固之親腹人曰﹕」先生言渠不會傷人﹐今皆應口﹐怎不捉住﹖「盡再一齊擊之﹐獸墜不能迅走﹐遂被所獲﹐果然不逞爪牙﹐隨眾抱回﹐送見趙固。固正與璞飲酒﹐看軍人持來﹐大駭﹐乃謂璞曰﹕」故人何靈之驗也﹗今將焉用﹖「璞曰﹕」但放於馬旁﹐自有活理。「固乃私自隨去竊看。其獸進廏﹐見馬倒地﹐卽便一躍而去﹐向馬周身聞之﹐以口向耳中噓气者三﹐鼻中噓气者六﹐以舌於眼上餂之。須臾﹐馬耳搖動﹐擡頭擺尾﹐吐涎斗餘﹐三掙三倒﹐遂能起立。獸從窗中躍出﹐飛走上屋﹐不知何往。觀者盡皆嘆服其神。趙固入謝郭璞﹐壺中酒尙未冷﹐盡興而散。固欲畱璞相輔﹐自據中都。璞辭以老母幼侄等在途﹐已往南去﹐必當相從﹐恐有失陷。固求再卜休咎﹐璞鋪爻﹐謂固曰﹕」卦中欠吉﹐將軍宜棄胡南行可也﹐在此不美矣。當自知之﹐智者不待盡言。「固不之信。郭璞度其貪位未捨﹐拜辭請行﹐固以銀二十兩贈之。璞挈家屬行至廬江﹐偶於市上代一貧人卜卦﹐治病靈應。聞本郡太守家有是疾﹐以璞薦之。太守請璞卜而醫之﹐亦可﹐乃重璞﹐與坐共論時事﹐無不合宜﹐因畱連累日。太守命璞卜南北盛衰與身吉凶﹐璞曰﹕」建康王气正盛﹐北漢將有變亂矣。占君之事﹐入朝則吉﹐不入朝則有累凶。「值太守有侍妾少而美﹐璞窺見之﹐欲求娶爲婦。思不可得﹐乃作一法﹐以赤豆半升撒於屋上﹐咒念三徧。次日﹐太守晨早坐堂﹐忽見穿紫衣人數千﹐塞滿府廳﹐眾人不見﹐擊桌叱之盡散﹐向晚又至。急召郭璞卜之。璞曰﹕」君家有妾某氏名某是否﹖「應曰﹕」有。「璞曰﹕」是彼纏惹其妖﹐甚是不祥﹐若畱之﹐必有異禍。「守曰﹕」然則何以處之﹖「璞曰﹕」治亦不能止﹐此萬花令公之神﹐一纏其身﹐餘者又將及他﹐舉家禍莫測矣。君欲求安﹐必須趁早棄捨此女﹐擡出二十里外﹐東南方﹐賣與異鄕客人﹐愼勿論價﹐方可轉祥。女去後﹐怪無所依﹐仍在此間作耗不息。璞當爲君祛之使去﹐使君卽當更獲大福矣。「太守不知是術﹐信以爲妖﹐乃從璞言﹐悄悄令人舁出賣之﹐不得索人重禮。璞暗使弟侄預往二十里外候之﹐以銀十兩買其女。次日﹐太守復見妖人不散﹐召璞爲治。璞取淨水一盂﹐踏罡念咒﹐以水繞屋噴之。太守看其赤衣之人﹐紛紛投入井中而去。璞曰﹕」妖气已散﹐某當謝君入京去也。「太守曰﹕」吾已見矣。「卽以鬻女之資十兩謝璞。璞載家眷渡江﹐入建業﹐覓屋居住。聞王導敬賢禮士﹐乃往謁之﹐遂與相善﹐至是薦於晉主﹐以決杜曾之事。

晉元帝聽王導之言﹐使人宣召郭璞。璞乃應命入朝﹐拜舞已畢﹐晉主問曰﹕」司徒薦卿有靈術﹐試爲占之。「璞乃請於偏殿設案﹐再拜卜之。卦成﹐璞曰﹕」杜曾未亡﹐然亦不能成事矣。明年當死於襄陽城下﹐不須介意。「帝又命占朝中之事。璞排爻象﹐伏地賀曰﹕」九五飛龍之象﹐正當興旺﹐傳枝子孫﹐但不能一統耳。恐本朝代有巨姦大詐﹐妄圖謀篡者。然幸王气盛而且正﹐皆當自滅﹐無能爲也。「王導曰﹕」漢寇盛衰何如﹖「璞復一卦﹐曰﹕」漢𨿽不如前盛﹐亦還未滅。河北關西﹐猶爲胡穴。洛陽將復來歸﹐但不得寧靖。西蜀亦還未敗﹐直待卯金蓋木﹐始定南北﹐剪諸僭附也。「晉君臣不能解﹐嘉璞之才﹐以爲尙書郎。璞見人民官司俗尙佚樂奢侈﹐乃先上書曰﹕

夫寅畏者所以獲福﹐怠傲者所以招禍。陛下君臨萬方﹐主宰萬姓﹐宜法舜禹﹐心存恭儉﹐蕩除瑕釁﹐回風振否﹐宣威布徳﹐則士民仰戴。臣見世崇遊佚﹐俗尙奢華﹐非所以有臥薪嘗膽﹑報仇伐叛之志者。故使賊寇隨息隨熾﹐海宇瓜分﹐人民塗炭。乞陛下革其獘﹑杜其源﹐以胡寇爲心﹐宗社爲念﹐激官勵民﹐朝夕惕慮﹐則下風自靡﹐國勢其有不振﹐請治臣罪﹐以謝公私。

晉帝納其奏﹐柰習俗已久﹐不能攺革。然璞議論朝事﹐𨿽多匡益﹐但素性輕忽﹐不務威儀﹐嗜酒好色﹐朝士不甚欽重。友人幹寶常誡之曰﹕」君規晉獘﹐數多進言﹐且自貪杯恣淫若此﹐恐非適性之道也。「璞曰﹕」吾所受有本﹐用之常恐不得盡。卿乃憂酒色之爲害乎﹖吾之終身不在此上耶﹗「性復如故。後人有詩嘆曰﹕

東晉髙明士﹐無逾郭景純。堪輿宗異代﹐課卜繼先神。覷空知帝出﹐屈指辧亡興。惜其居亂世﹐阻逆竟亡身。

時天下河北﹑中原﹑荊廣等處﹐皆無寧日﹐惟江東差安﹐川蜀無事。成主李雄虛己好賢﹐隨才授任﹐官司稱職﹐民皆樂業。有太傅李讓調燮於內﹐少保李鳳招懷於外﹐刑政寬簡明決﹐獄無滯囚﹐興學校﹐課農桑。其賦民之役﹐男丁歲出谷一斗﹐女口只一半﹐有疾者又半之﹐每戶綢絹不過數丈﹐棉花數斤﹐賦款旣少﹐役又輕。故此民多富實﹐新附者給復除免﹐年谷屢登。鄕無盜賊﹐雞犬罕驚﹐道不拾遺﹐夜不閉戶。矢是朝無威儀﹐爵位濫溢﹔吏無祿秩﹐取給於民﹔軍無統攝﹐紀律不嚴﹐此其所以短也。晉之梁州界於成國﹐成人並無侵淩﹐民甚相和。自前張光與楊難敵戰死之後﹐晉以任愔爲梁州刺史﹐愔念光忠﹐乃與應詹言於王惇曰﹕」張光在漢中﹐能興微繼絕﹐威震巴漢﹐蜀寇不敢犯。後值中原傾覆﹐外無救援﹐被賊所扼﹐厲節不撓。宜加追贈﹐以慰忠魂﹐其子張邁合賜蔭襲。「王惇具表於朝﹐元帝準奏﹐謚光爲關內侯﹐以其長子張邁復爲梁州刺史﹐代回任愔。

邁至梁州數月﹐軍事未整﹐仇池寇楊難敵之侄楊畱侵郡。張邁欲報父仇﹐乃舉兵親往徵剿﹐反被楊畱伏於山隘射死﹐沒者五百餘人。州中僚佐權推光侄張咸以職掌邁兵。咸卽起兵﹐出其不意﹐襲楊畱殺之﹐以報邁仇。楊難敵知之﹐統苗兵五萬﹐與楊畱報仇﹐直趨梁州。咸以新立兵微﹐思難與敵﹐求救於晉﹐又慮遠不濟應﹐欲借兵於鄰郡。恐無人肯來﹐正將徙避賊鋒﹐其嫂邁妻王氏曰﹕」州人以張氏徳澤深厚﹐故乃立叔﹐冀與共保終始。今賊已近﹐將欲徙去﹐不惟輕棄國土﹐且恐被其追獲﹐亡宗負民﹐恐非善策也。「咸曰﹕」嫂甚是良言。但今眾寡彊弱之勢立見﹐若不如此﹐進退兩難矣。「呻吟半晌﹐乃曰﹕」嫂歸﹐吾有所謀﹐可以守保也。「乃致書遣人歸款於成主李雄。使入川﹐至成都送上書幣。成主見咸以梁州投降﹐心中大喜﹐卽差大將徐舉將兵五萬﹐北救梁州。楊難敵圍城十日﹐不能成功﹐反傷兵士數千。探得成兵來救﹐乃撤兵退回仇池而去。張咸遂親自入蜀拜謝成主﹐成主復命張咸爲梁州太守﹐不題。

北漢始安王在長安﹐聞道張咸以梁州歸成求救﹐乃怒恨曰﹕」這廝不來求救於我大國﹐反又歸投小邦。吾當徵而取之﹗「卽日具表上平陽請旨。漢主見奏﹐聚文武共議下詔﹐尙書範隆曰﹕」關中兵馬𨿽有梁地崎險﹐密邇於成﹐彼必來援﹐一致構怨﹐恐爲仇敵﹐脫有不如﹐須動大兵前去。且朝中自諸老臣去後﹐少人謀議﹐故此日前劉暢攻取汝陰﹐反致挫衄﹐至今未得報恨。此詔未可卽下。聞知石勒﹑曹嶷俱有異心﹐思欲自霸﹐勒有張孟孫﹑徐普明爲助﹐必不可召。宜發詔往靑州宣曹嶷入朝爲太傅﹐使兼司馬﹐以總兵柄﹐還可制服鄰國。「漢主曰﹕」朕亦知其久懷不臣之心﹐召回者是也。「乃降詔至靑州徵嶷。曹嶷見詔﹐請夔安至廣固﹐集眾計議曰﹕」吾因靳準﹑王沈弄權﹐曾暗歸江東﹐奉表納款於晉﹐受封廣饒侯之職。今漢主又召吾爲太傅﹐去則失信於晉﹐不去則失禮於漢。朝東暮西﹐非大夫之所爲。君等以爲何如﹖「參謀夏國臣曰﹕」東西皆不易可去者。今若西回﹐則有韓信鳥盡弓藏﹑獸亡狗烹之嘆﹔設若東就﹐亦恐有李斯牽黃耳遊上蔡之嗟。且今三齊全屬君侯﹐若臨河置守﹐阻海設險﹐退可以自守﹐進可以爭並。昔人所謂百二山河之地﹐自姜至田﹐據守八百餘年﹐將軍坐此﹐豈不世享富貴乎﹖今且上表﹐虛言有疾﹐不能拜赴大恩﹐容痊之日﹐卽便入朝﹐以效犬馬之勞。「曹嶷從之﹐修表上平陽謝職。使至朝中﹐漢主謂眾臣宰曰﹕」曹嶷坐鎭全齊﹐睥睨覬覦﹐不奉朕詔﹐如何處之﹖「範隆曰﹕」今當再行詔書﹐責其違詔之過﹐言旣有疾不能入朝﹐宜先付糧銀各十萬﹐以赴皇京﹐應給徵討軍需之用。如曹嶷奉詔付糧﹐則又作一處﹔如不奉詔付糧﹐那時命將提兵﹐會合石都督一同討之﹐何憂難治彼哉﹖「漢主可其議﹐差使命至靑州宣詔。曹嶷念漢舊恩﹐卽使人解糧米五萬斛﹑銀子五萬錠﹑鎧甲五千副。漢主得錢糧﹐以爲曹嶷奉職﹐心中大喜﹐卽日設宴慶賀﹐與諸臣宰盡興歡飲。聞人言王沈有一侍女極美﹐卽乘醉索沈送入宮中爲後。眾官以帝醉不諫﹐囑付王沈不可應命。王沈正欲承順帝意﹐竟忤眾言﹐乘夜卽送入宮。漢主乃立爲皇后﹐次於月華之右。尙書令王鑑﹑中書左丞曹恂﹑右丞崔懿之上表諫曰﹕

臣聞王者之立後也﹐將以上合乾坤之義﹐下應日月之儀﹐必擇世徳名門﹐幽閒淑令﹐可副四海之望﹐以堪宗廟承享者﹐然後可以母臨天下﹐主綬宮闈。故周自太妊肇首﹐歷求賢淑﹐是以《關雎》《麟趾》之詠﹐百世誦之。今乃任心恣欲﹐以婢爲後﹐貴賤混立﹐彜典淆淪﹐皇綱倒置﹐將何以垂訓後人﹐而求其風紀之不隳墜難矣﹗有周之厲﹐此其見歟﹔大漢之禍﹐將如柰何﹖

本上﹐漢主大怒曰﹕」朕納一婦﹐汝等如此多言﹐目爲周厲﹐罔上甚也﹗「王鑑曰﹕」非臣敢罔﹐於理不可。借使是渠親子弟之女﹐尙是刑奴族列﹐猶愧有玷椒房﹐況沈之家婢乎﹖「漢主曰﹕」已冊彼於後列﹐獨不知遂事不諫﹐敢故彰朕醜﹑毀朕短乎﹗「恂﹑鑑等曰﹕」閹奴之婢﹐賤中之賤﹐能令何人呼之爲後﹖是以穢物置於冠冕之旁﹐自取污耳﹗異日書載於史﹐徒貽千載之羞﹐乞聖詳之。「漢主轉怒﹐立命靳準﹑王沈收此三人斬之。王沈押鑑等出﹐以杖扣之曰﹕」庸奴復能爲惡乎﹖「鑑瞋目叱之曰﹕」誤國賊子﹐亂漢天下者﹐正汝鼠輩也﹗「懿之顧謂靳準曰﹕」汝懷梟獍之心﹐欲爲國患﹐故以婢奴列於女班﹐不及一言﹐惟欲援沈爲黨﹐圖移漢祚﹐吾已知之。且汝食人﹐人必食汝﹐空用心耳﹗「曹恂叱之曰﹕」大丈夫得死便死﹐何用多言﹗賊奴不久亦當誅夷﹐但吾輩被害﹐不及看見耳﹗「言訖﹐三人引頸就刀﹐觀者皆墮淚。當日﹐螽斯側柏堂一時火起﹐人不及避﹐劉聰子孫被燒死者二十一人﹐滿朝野皆咎其不當立婢後而殺忠臣﹐以致此耳。後人有詩嘆曰﹕

漢主昏淫誤聽讒﹐致令妖火焚居堂。賢明以去忠良死﹐安得餘生不踵亡﹖

第一一四回

王惇一計害二王

話分兩頭﹐且說晉元帝見王惇勢盛禍橫﹐集兵積糧﹐自置官吏﹐有事先行﹐然後朝請﹐恐其有不臣之心﹐乃明問於王導曰﹕」汝兄王惇恃驕悖慢﹐日後或爲不道。卿試言之﹐然也﹐否也﹖「導曰﹕」惇𨿽臣之庶兄﹐所爲實異於臣﹐臣亦慮之。昨勸陛下攺周訪於襄陽﹐升甘卓於南郡﹐以荀崧屯皖城者﹐正爲此耳。三子皆忠心爲國﹐大節不移者。且臣兄王澄與惇素不相睦﹐當使其刺守桂陽。設惇有異﹐懼澄爲泄﹐亦可制彼。澄性不若惇剛﹐再令王稜往鎭長沙﹐以助援王澄﹐則惇不敢妄爲矣。「元帝善之﹐乃敕二人前去。王惇知之﹐密使人賄囑有司﹐劾奏王澄﹕」尙淸談而忽怠政事﹐出鎭大郡﹐必然誤國害民。前治荊州﹐縱部屬葉彥通構連杜弢反叛﹐參軍內史王機獲罪深重﹐彼不送治﹐遣之逃去作亂﹐擾害黎民﹐禍連交廣。又逼王衝出外﹐使無所依﹐反背朝廷。若使出守﹐復起荊土之不寧矣。「一邊上本﹐一邊使人往江中攔畱王澄﹐邀入館驛。本未下﹐卽使人詐作校尉﹐假稱」奉詔收斬王澄「。澄辧無罪﹕」日前陛辭出京﹐此言從何而來﹖「惇曰﹕」有司劾你肆酒曠職﹐逐王衝﹑葉彥通之作亂﹐棄荊州擅徙沓中﹐縱王機擾亂荊廣。吾曾代辧﹐朝廷不準﹐反敕下於吾﹐何言無罪﹖兄忝居長﹐弟敢加害乎﹗「送澄安寢。暮夜使人縊澄殺之﹐假設靈柩﹐使人邀王稜一同祭之。稜𨿽明知﹐亦不敢言。惇曰﹕」弟受朝命來守長沙﹐今澄兄懼罪身死﹐桂陽乏官。長沙有吾在此﹐自能兼治﹐弟可急往桂陽代任﹐卽當具表申請。「稜不敢忤﹐徑至桂陽﹐尋思恐惇加害﹐欲要暗招勇士兵馬自衛﹐人報﹕」有漢王彌之弟王如﹐因兄被害﹐西逃遭隔﹐向在荊湘落艸﹐前與石勒湘陰戰敗﹐逃在此間﹐無處安身﹐常言不願爲盜﹐使君何不使人招之﹖「王稜聽言﹐使使往山中去召﹐如乃來投。稜恐王惇見責﹐申文至武昌報知﹐就請爲部將。惇從之﹐賜名號爲桂陽都尉。王稜見如驍勇絕倫﹐乃另加寵遇﹐待以心腹﹐出入相同行。一日﹐帶如至武昌謁惇﹐正值惇在下操﹐稜往就觀﹐見眾將角射鬥勇﹐悉不如法﹐王如乃向前稟曰﹕」小將蒙君侯賜職﹐未得拜謝收錄之恩﹐今願與眾將比演一番﹐以伺他日調用報效。「惇首肯之。王如進教場舞射一回﹐盡皆超眾。惇將多不平﹐卽出與如賭較手段。如逞英雄向前﹐諸各失手。惇心不悅﹐有嫉害之意。王稜覺知﹐辭回桂陽﹐乃將王如責二十以戒諭之。王如深以爲恥﹐乃思﹕」身爲漢將﹐何等英雄﹖今日被人辱責﹐赧愧曷勝﹗「遂懷恨於心。

此時王惇將有異志﹐所爲多不道。王稜數以書勸之﹐以爲朝廷不可負﹐家門不可累。惇心怪之﹐欲要殺稜﹐恐人議攺﹐每思計無所出。探得王如被辱﹐嗔恨王稜﹐乃密遣人使如刺稜殺之﹐卽許如爲桂陽太守。王如不知惇計﹐卽便應承。一日﹐飲酒致醉﹐如以舞劍爲名﹐將王稜殺之。兵士不敢報仇﹐奔告王惇知之。王惇故作失驚曰﹕」王如何人﹐敢傷吾弟也﹖「使人召如至武昌問之。如至﹐王惇一時將如捉出斬首。如急分說﹐已被所殺。此王惇一計而除兩忌﹐人不知也。王澄之親人報入朝中﹐元帝以其皆王門兄弟﹐有王導在朝﹐亦不治罪﹐王惇自此愈加肆志矣。不數月﹐王稜凶訃亦到建康城中﹐帝聞周劭﹑周勰將欲作亂﹐事亦姑息。劭﹑勰﹐周馥之子﹐時宜興周氏輔晉多功﹐一門皆爲顯宦。周馥先爲壽陽刺史﹐因見胡馬衝斥﹐曾上本勸帝東避過江。懷帝聽之﹐命營舟於洛水﹐以伺移駕。時東海王司馬越與司空王衍二人不肯﹐欲阻其謀﹐乃矯命使瑯琊王收周馥斬之﹐以爲越職言事﹐妄惑帝駕。馥被害﹐周劭﹑周勰傷父無罪而死﹐以幼沖不能伸冤﹐至是長得授職﹐遂謀作亂﹐欲圖瑯琊王報仇﹐以其稱帝難動﹐乃設言王惇竊據上流﹐殺兄害弟﹐將爲不軌﹐矯稱奉叔周紮之命﹐興兵討伐王惇﹐糾使吳興功曹徐馨﹐勒取吳興太守袁琇共舉大事。馨從之﹐共謀設宴﹐請琇赴飲。席間以言挑之﹐琇責馨以忠義。勰在後聽其所言﹐知不相從﹐乃擊鼓爲號﹐好漢十數人一齊奔出﹐直向琇前。袁琇大驚曰﹕」請吾赴宴﹐此何爲也﹖「徐馨曰﹕」今刁協﹑劉隗權霸朝堂﹐布置心腹﹐抑阻忠謀﹐妄惑朝廷﹐忘卻報漢大仇。王惇驕橫罔悖﹐矯令天子以威郡縣﹐私積兵糧﹐將有不軌之意。今奉周公之命﹐會堂尊等共同起兵﹐先進建鄴﹐剪除隗﹑協﹐然後奉帝命出兵﹐剿收王惇﹐掃淸國蠹﹐正肅朝廷﹐以立功名於人之上耳﹗堂尊肯從﹐眾當戴以爲首矣﹗「琇曰﹕」今江東大定﹐兵甲如雲﹐將帥列滿殿陛。祖豫州﹑陶廣州﹑周襄陽﹑甘南郡﹑荀皖城﹐盡皆忠心爲國﹔王武昌﹑荊州王廙﹑樊城李桓﹑漢陽許朝﹐悉各雄擁兵馬。諸君欲以區區一郡弱卒﹐與天下大兵爭勝﹐以逆犯順﹐不亦愚乎﹖且夫識時務者呼爲俊傑﹐今功曹等不達世變﹐徒取自尋滅亡耳﹗「徐馨知琇必然不肯相從﹐乃顧謂眾人曰﹕」言已出口﹐不殺之何以得兵起事﹖「於是諸好漢搶上﹐府隸阻住曰﹕」汝等欲爲﹐任自行移﹐何犯本官﹖「周勰走出﹐喝眾亂砍﹐袁琇與僕隸皆死。馨﹑勰統其府兵庫帑﹐勾集船隻﹐招軍買馬﹐繕甲置械﹐擇日行事。

下縣申文報入建業司馬府知道﹐司馬上奏﹐晉主聽之大驚﹐卽聚文武商議發兵往吳興徵討。司徒王導曰﹕」且宜從容﹐待臣思之再議。「俯首半晌無對。晉主曰﹕」思之何如﹖「導曰﹕」臣再三思忖﹐發兵一事﹐猶未爲便。若多興人馬﹐難免驚動三吳百姓﹐必致逃亡竄匿﹐以失生生之意﹔若少興人馬﹐又恐難平逆子。且周氏乃是世代功臣之家﹐一至加兵﹐勰必抗敵﹐則累其滿門該殄矣。今周筵尙在朝中爲黃門侍郎﹐乃是周勰族兄﹐豈肯使彼作逆覆宗乎﹖此人忠剛有謀﹐何不召來面諭﹐使其自往吳興﹐必能平靜逆黨﹐奚必妄動兵馬﹑勞民傷眾乎﹖「元帝然之﹐乃召周筵上殿﹐謂之曰﹕」邇來卿家周勰與功曹徐馨等﹐謀殺吳興太守﹐聚眾作亂。朕思汝周氏世代忠義﹐國家事事賴之﹐今陡作此不義之事﹐滿朝駭愕﹐黃門自度﹐以爲可乎﹖「周筵對曰﹕」勰之爲人﹐臣素知之﹐無能爲也﹐且懦而少斷﹐必不敢起此大謀﹐多因徐馨﹑徐馥兄弟爲姦﹐勒勰作上﹐情的有之﹐其下餘黨皆思希圖富貴﹐爲人所惑耳﹗不勞聖慮煩兵﹐待到吳興察之﹐自有擒勰之策﹐且勿驚動遠近﹐以恐上流。「晉帝慰勞再四﹐遣筵發行﹐囑付曰﹕」卿到本郡﹐善覷方便﹐勿負朕意。聞是周紮老卿在內爲主﹐非勰易與者。「筵曰﹕」紮忠正﹐未可卒以相誣。俱在臣之身上。「乃辭出﹐望吳興而去﹐密遣人先往探問周紮。紮大驚曰﹕」吾以老致仕在家﹐豈知逆勰妄爲此事﹖「急召其子周續問之。此時續亦聚集好漢﹐思應徐馨﹐在外未回。紮怒而責之﹐續乃以勰謀實對。紮聽罷﹐頓足大驚﹐慌集族眾示之曰﹕」吾家世稱忠孝﹐今阿勰等作此滅門大禍﹐將害及一族之宗矣﹗當明言於公﹐汝曹勿以我爲不義自賊﹐弗得弗如是也﹗「乃將周續杖之﹐鎖禁房中﹐自至儀興縣中﹐見知縣孔侃﹐明言其事。孔侃素知紮存忠義﹐卽求紮爲書策﹐共相圖之。紮曰﹕」叛逆徒知吾等泄其謀﹐必卽動手﹐先從縣中起。可急點集官兵民快準備﹐免被所算。「侃從之﹐共聚有精壯五百人﹐於縣防備。周勰知叔杖子鎖禁不從﹐遂不敢動手﹐匿於家中。徐馥使人召勰計議﹐人以紮與孔侃聚兵之故道之﹐眾兵壯私相議曰﹕」前者功曹等言是周紮公令其聚兵﹐共討刁協﹑王惇﹐今觀所爲﹐乃妄言耳﹗我等何卽被其所誑﹐而計滅族乎﹗今若與官兵相敵﹐有周公在內﹐決無勝理﹐不如反戈攻殺徐功曹﹐以釋己罪﹐方保無禍。「眾議已定﹐一齊殺到徐馨衙內去。馨見事變﹐急令家兵拒住內門。眾見馨閉門﹐卽便放火燒起。徐馥領眾殺出﹐以人少抵敵不過﹐盡被殺死。眾人找了首級﹐入內將馨並砍其頭﹐去迎周紮。一家大小悉被燒死﹐眾才提頭出府﹐欲往儀興見紮。卻好周筵來到﹐問其何故﹐眾皆跪下告罪。筵曰﹕」自首者免誅﹐汝等旣殺徐馨折罪﹐一並赦之。「眾人拜謝﹐隨筵到縣。

孔侃聞報筵至﹐乃同周紮出迎﹐入內相見。筵謂孔侃曰﹕」父母大人﹐何得反置作逆之儕在坐也﹖「侃乃跪下﹐以紮杖子諭族﹑聚兵制勰之事告上一徧。筵聽其言﹐始喚紮分付曰﹕」吾因人傳周劭﹑周勰托叔之勢﹐謀爲作亂﹐朝廷命吾自來收治﹐故先使人至家探問。幸叔已自仗義﹐與孔父母預謀防亂﹐俾反側子悔罪﹐攻殺徐馨。叔情𨿽得稍明﹐猶不能盡雪誣愆﹐必須再去捕捉阿勰﹐朝廷方始信汝忠正﹐無爲逆之事。「紮曰﹕」吾奉詔命﹐以義滅親﹐有何不可﹖況吾先立此心久矣﹐侄𨿽不至﹐亦要自除逆子矣﹗「遂率眾並縣兵至家﹐將勰擒之。勰曰﹕」非干我事﹐乃吾兄周劭之意﹐我何敢主此大謀﹖「紮曰﹕」汝要做便做﹐怎又假我之名﹐移禍相害耶﹖若非吾知﹐險些兒宗祀俱休矣﹗尙欲辧乎﹖「乃連周劭捉縛﹐送入縣中。孔侃以周氏名宦子孫﹐不敢推問。周筵乃自問曰﹕」弟等何爲作此大逆﹐不怕門戶絕滅也﹖「劭曰﹕」吾以父死無辜﹐常懷痛恨在心﹐今弟勰年稍長﹐實與商議報仇之事﹐使勰去請徐功曹相助﹐初無反意﹐但徐復兄弟不當勒殺袁太守。今他已誅﹐事勢已壞﹐不復有辧﹐但阿勰實不曾主此謀。吾今不能報父﹐亦非孝也﹔叛君殺守﹐亦非忠也。不忠不孝﹐罪無所逭﹐死是分也。乞兄念父歿於忠冤﹐存弟以養老母﹐莫使宗祀盡絕﹐吾歸九泉﹐亦感兄之大徳也﹗「周筵乃假公濟私﹐使孔侃上本申周劭﹑徐馨之罪﹐陳周紮之忠﹐卽將周劭斬首﹐系勰縣獄。筵回京伏命﹐代紮上言﹐又請貸勰存祀。元帝從之﹐擢筵爲東宮太子賓客﹐復起周紮之官﹐爲桂陽太守﹐繼王稜之任﹐遷孔侃爲吳興太守﹐頒敕赦周氏一門之罪﹐命周勰以冠帶榮身﹐主奉宗祀﹐其餘在言者各只減俸三月。以周氏有功於國家﹐惟聊示以法故也。

或奏以周紮𨿽有杖子集兵之功﹐叛出他門﹐只可折罪﹐不當加職。王導乃上奏保紮﹐言江州華軼不欽朝命﹐宜使其督兵討軼治罪﹐以報國恩。帝喜﹐下敕令紮先往江州﹐然後之任。按《史》﹕華軼字公輅﹐乃華歆之孫。少有逸才﹐通孫吳兵法﹐熟孔孟詩書。晉惠帝時﹐人以其祖父有功於國﹐保奏蔭襲。瑯琊王東渡﹐軼以恢復上言﹐隨至建康﹐王使其鎭守江州﹐招兵積糧﹐以俟北伐。軼乃欣然領命﹐到任募有精兵二萬﹐錢糧數年。及後瑯琊繼承帝位﹐軼上本進諫﹐以爲﹕」王上宜當勵兵戩寇﹐克復洛陽﹐報漢大仇﹐而乃聽信饕祿求榮之言﹐妄欲稱尊﹐偸安江左﹐臣切以爲未可也。「朝臣等暗下詔責之。及元帝建號﹐軼忿怨不承教命﹐阻挪錢糧。其參謀髙悝諫勸極力﹐軼不肯從。悝又曰﹕」此非瑯琊自欲如此﹐爲因二帝被擄﹐中原無主﹐朝野連名三百﹐勸上尊號﹐以興晉祀。府尊旣不入覲﹐亦當奉表稱賀﹐才是鎭臣之禮。「軼曰﹕」吾未聞有詔命加封﹐何得奉表﹖「竟不聽勸。晉元立後﹐𨿽然江州久未輸糧入京﹐亦不知華軼挾恨逆命。王導總政尙寬﹐故亦不究察。至是下縣有怪軼者﹐將其言上於朝中。晉主以問於大臣等﹐眾臣宰曰﹕」華軼未嘗有鎭撫偉迹﹐建立殊勛﹐何欲我先加封而後奉表﹖太無臣禮﹗況又不當久捺錢糧﹐若不懲治﹐是起天下效尢矣。「乃命荀藩移檄試召之﹐軼復不從﹐帝特敕令周紮先往徵討。紮上言﹕」江州逆命久遠﹐必有兵備﹐非易可率爾收者﹐須賜兵馬﹐以防不然。「朝議命宋典﹑趙誘二人將兵聽紮節制﹐同往伐軼﹐又檄周訪﹑荀崧﹑甘卓爲援助之。華軼聞知﹐亦命驍將鄭雄將兵屯於柴桑﹐以防北兵﹐以部下內史衛展﹑屬將周廣操兵俟候。周紮探知江州嚴備﹐具表入朝。元帝聞奏大怒﹐再下詔命南昌守馮逸﹐亦將兵馬與宋﹑趙﹑周紮同進。華軼見諸處皆奉詔徵己﹐心中大懼﹐乃與周廣相謀曰﹕」馮逸是君之親戚﹐君可修書﹐密去見他﹐約與共破官兵﹐許奉他們爲主。「廣應而出。衛展知之﹐私謂廣曰﹕」華公逆命﹐抗拒官兵﹐必不能敵。我等莫爲所誤﹐不若反約馮公急進﹐我與你爲內應﹐擒軼以圖轉禍爲福﹐不亦可乎﹖「周廣然之。卽修書實言﹐令人持去。馮逸見之大喜﹐卽與宋典﹑趙誘三面進攻。軼自與周衛出兵迎敵。未及交戰﹐衛展﹑周廣反戈大叫曰﹕」今官軍大至﹐敢有抗者﹐悉夷三族﹐可助我共誅逆命之子﹗「眾多應諾。華軼聽得大驚﹐急與其弟華軾率親兵轉殺周廣與衛展二人。外面宋﹑趙揮兵逼進﹐軼﹑軾兩頭受敵﹐大敗而走﹐趙誘將兵追及斬之。華軾欲走回城﹐被周紮命子周續伏兵於路﹐衝出圍住﹐亦被所殺。紮聚馮﹑趙﹑宋典等俱至城下。髙悝使人將前後勸諫之箋﹐開城獻與周紮﹐自乃綁縛待罪。

紮等赦之﹐令其權管州事﹐安撫百姓﹐各往之任。悝求入朝奏請江州良守﹐己不敢攝﹐紮許之。髙悝至建康﹐先求擢人鎭守江州﹐再上一本﹐奏言﹕」華軼無罪﹐但欲陛下先取洛陽﹐以復故京﹐報漢大仇爲重﹐別無他意。昨者陳兵乃欲衛身見眾﹐以辧是非﹐非抗敵也。且其祖華歆有大功於宣帝﹐其父亦有功於國家﹐今軼已誅正典﹐不宜絕其宗祀。「晉主嘉其義﹐卽命髙悝訪軼子孫承繼其後﹐悝乃與其子華傅入朝見帝﹐帝賜官冠帶﹐使奉祭祀。後人有詩嘆曰﹕

執偏華軼欠通融﹐逆勢違時枉固忠。不是髙悝伸屈訴﹐幾乎自戮更亡宗。

第一一五回

李矩救洛敗漢兵

敍補晉朝先日符讖之兆﹕云昔日魏明帝時﹐張掖地方﹐一夜天雨如傾﹐直至天明﹐平地水深數尺﹐山阜皆塌﹐洗出大石碑一个﹐髙丈許﹐闊六尺﹐上面鐫屋一楹﹐內又刻馬七匹﹐大者三﹐共槽而食﹐小者四﹐昂頭靜立﹔另有牛一頭在後﹐扭轉身項﹐左顧太陽而立。人不知其爲何。好事者擡入城中﹐豎於郡治之前﹐使眾觀辧。官吏士夫亦不解其意﹐咸言又非故事﹐又非古記﹐乃述其迹﹐上之於朝廷。蜀漢大將軍馬孟起鎭守西涼界上﹐亦與其地密邇。人見其異﹐皆言將有兵馬之亂﹐報至麾下﹐孟起乃使人入川﹐上於後主﹐後主劉禪以問於丞相諸葛孔明﹐孔明曰﹕」幽冥深杳固未易測﹐以臣愚意揆之﹐馬在屋下﹐是有人司管之馬﹐應在司馬氏也﹔三馬同槽者﹐司馬懿父子三人同事曹魏也﹔自地而出。升於天也﹔四馬安立者﹐恐其子孫盛而能立﹐當篡魏以得天下也。「後主曰﹕」相父此言較似。但其後面還有一牛﹐又是何意﹖「孔明曰﹕」非牛姓之人輔其成事﹐卽牛姓者繼司馬氏而王也。「孔明𨿽沒﹐其後瑯琊王妃夏侯氏與小吏牛金私通而生司馬睿﹐南鎭建業。西晉武﹑惠﹑懷﹑湣四君﹐中原失陷﹐睿乃卽位金陵﹐是其牛之應也。所以陽節潘氏鑑斷有云﹕」弱晉以牛易馬﹐馬實滅於懷湣之間。「言𨿽貶彼如此﹐詎知亦系天地鬼神預定於未生之前者也。元帝旣卽大位﹐從王導之謀﹐掃杜曾巨寇﹐除周劭叛亂﹐剪華軼背逆﹐皆不煩朝廷兵馬﹐愈重王導﹐由是大政重權悉屬王氏。導秉鈞軸於內﹐王惇雄據武昌﹐獨掌上流﹐擅重兵於外。荊湘大郡皆王含﹑王廙分守﹐威聲赫赫。帝心甚懼﹐恐其有謀篡之事出於不測﹐乃密擢忠鯁之臣﹐使爲心腹﹐以衛朝廷﹐提防王氏之盛。知彭城劉隗與刁協二人才識俱優﹐正直可倚﹐乃以大事托之。劉﹑刁又勸帝引庾亮﹑溫嶠﹐使爲太子東宮輔佐﹐以固根本。帝從之﹐召嶠爲侍讀﹐亮爲侍講。亮善談老莊﹐時帝亦好刑名之學﹐因以韓非書篇賜太子﹐令亮教之。太子性仁孝﹐喜文章﹐好讀書﹑習射﹐敬賢禮士﹐能容規諫﹐人悅從之。亮卽上言曰﹕」申不害﹑韓非乃刻薄傷化之教﹐有戾聖經﹐太子不足畱意於此。「太子遂不誦讀。帝聞之﹐甚嘉庾亮﹐乃聘其妹爲太子之妃。又一日﹐元帝廷議﹐欲將勸進大成上言之人﹐各加爵秩二等。散騎常侍熊遠諫曰﹕」此秩不可濫加﹐臣等查得乘機投刺﹐上言勸進者﹐士民一心﹐不下數萬﹐安可徧及﹖且陛下應天順人﹐率土歸戴﹐自是正理。況有遠近鎭任之不同﹐重輕爵品之不一﹐有欲言而不及者﹐有欲進而不能者﹐若依聖諭﹐恐有疏重忽遠之舛﹐榮輕惠近之訛。不若依漢之法﹐徧賜晉臣各皆二級﹐於恩不亦普乎﹖又可以息檢核之煩﹐塞巧僞之幸﹐免致姦腴造托﹐豈不亦盡善也歟﹖「帝未之信﹐以問於東宮中庶子鄧攸﹐攸曰﹕」熊遠之言宜采納之﹐庶免後來小人效尢﹐輕言營幸之事。「帝遂聽允﹐賞賜熊遠﹐賚及鄧攸﹐遂止其事﹐不在話下。

再說北漢王劉聰忿郭默敗劉暢之仇未報﹐乃命太子劉燦爲帥﹐將兵圍郭默於韓王舊壘。默懼﹐求救於主帥李矩。矩至中途﹐以兵少不敢進﹐聞知劉琨部將張肇因晉陽失散﹐路上無糧﹐至夏縣謁範勝﹐相與聚兵將有萬人﹐思欲報漢。矩乃往見﹐說其共救郭默﹐以退漢寇。二將卽便欣然應允。於是李矩與張肇分兩路徑進。漢將劉燦見晉救兵將至﹐撤圍退過河北屯紮。李矩度其心怯﹐乃會合諸將﹐遣其甥郭誦率眾密偸濟河﹐夜襲漢營。劉燦大敗﹐求救於洛陽趙固﹐固推不赴﹐只得具本上平陽請助。漢主見之大怒﹐復以其弟劉暢同大將劉雅﹑卜泰等﹐提兵八萬﹐進救太子。臨行囑付曰﹕」趙固不肯救應﹐必懷二心。若到彼處﹐察其動靜﹐可乘便收趙固送解見朕﹐卽命副守周侲爲洛陽太守﹐不可有誤﹗「暢領命而起﹐至太子營中﹐共議兩事﹐俱未及發。王沈聽得漢主之言﹐以周侲﹑周儂皆其姑之子﹐情系兄弟﹐乃密奏漢主﹐言﹕」趙固不救太子﹐私通李矩﹐貿易貨物﹐意在反叛明矣。恐其預防大將軍在外﹐一時不能收彼。可下詔升周侲爲洛陽太守﹐密使圖固﹐方可以制其不投於晉求救李矩。洛陽爲我有﹐不致失也。「漢主信以爲然﹐卽從其請﹐命王沈使親人持去。不意賫詔人途中被李矩所獲﹐搜出看之。矩卽修書一封﹐連詔使人送與趙固﹐說其歸舊還晉。固看詔大怒﹐又思前者郭璞之言﹐乃斬周侲﹐明歸於晉﹐約合李矩相援。

劉暢正與劉燦等商議﹐欲先攻郭默報仇﹐後收趙固問罪﹐忽見探子報言﹕」趙固謀殺副守周侲﹐自霸洛陽。莫非有人漏泄暗謀﹐彼則故欲抗拒大將軍也﹖「劉暢見說大怒﹐卽便率眾先收趙固﹐直至洛陽﹐趙固知之﹐亦點兵馬出城阻敵。劉雅出馬問其何故﹐趙固不答﹐挺槍向前﹐二人接住﹐戰未十合﹐卜泰等後兵至﹐一齊擁進。趙固抵之不住﹐大敗﹐走入洛陽﹐閉門堅守。劉暢得勝﹐卽便分兵將洛陽城四門圍住。劉暢又打兩日夜﹐黑暗中反被城上以石打下﹐傷了無數軍士﹐乃下令日則進攻﹐夜則歇息。趙固知其兵多難退﹐乃遣人偸出﹐往滎陽求救。卻好河內界外遇李矩與眾屯兵在彼﹐候救郭默。使者卽入營中﹐獻上固書。李矩乃亟調郭誦﹑範勝﹑耿稚﹑郭默四人﹐將兵二萬﹐進救洛陽﹐惟慮漢有兵馬十萬﹐紮作兩處﹐甚急。郭默乃與郭誦議曰﹕」趙固在城守拒﹐一時到不打緊﹐只怕我等兵馬五不及一﹐焉能進戰思以退他﹖「誦曰﹕」探得他們不知洛陽有人出來求救﹐日則攻打﹐夜則入營﹐意在困憊趙固。我今與他尙隔一百五十餘里﹐趁他未知﹐且自紮下﹐思一計策而去﹐方可破他。「眾皆從之﹐乃問於郭誦速行破賊之計﹕」若彼一聞我等救至﹐便作提備﹐分兵來拒﹐兩俱受敵矣。「誦曰﹕」以寡敵眾﹐難與明鬥﹐必須用詭設奇﹐方可勝也。今當作兩路分開﹐夜行曉伏﹐挨至近郊﹐靠晚一齊殺去﹐各皆大叫﹕』我兵二十餘萬在此﹗可不要亂戰﹐須當圍住漢將﹐一个不許走去。報仇復恨﹐俱在今日也﹗『漢兵聽得﹐黑暗不知多少﹐必定驚慌混殺。城中見有救兵廝殺﹐亦必殺出﹐管取我勝他敗。諸君各宜效力莫懼。「默曰﹕」此正用奇致勝之策﹐有何爲懼﹗「卽便分開﹐耿稚﹑郭默二人引兵一萬左進﹐郭誦﹑範勝﹑張皮三人引兵一萬右進﹐約定地界﹐一夜各行九十里﹐次早又住﹐伏於山坡之內。次夜算有六十里程途﹐晡時就起﹐限三更末到。期約已定﹐果然一齊都到﹐各向一營大喊﹐齊心殺入。漢兵不知何處人馬來至﹐失於提備﹐各皆慌起﹐披甲覓械。但聞得滿寨亂叫﹐言﹕」我晉合大兵二十餘萬﹐來復洛陽報仇﹐不可使漢賊走脫一个﹗「漢眾只道是眞﹐自相混殺﹐全無辧白。兩營皆亂﹐不能相救﹐叫哭之聲滿地﹐盡是被傷者。趙固聽得﹐亦整兵出城﹐喊聲大震。劉燦聽得晉兵叫響﹐心慌意亂﹐卽往寨後先走。卜泰看不見太子﹐亦往寨後尋覓。兵士無主﹐爭相逃竄﹐踏死者不計其數。奔至暢營﹐報言﹕」太子不知何往﹐並無蹤影。「劉暢聽言大驚﹐遂亦乘黑棄寨而逃。晉兵不趕﹐只是剿殺軍士。漢兵折傷二萬有餘﹐退屯孟津。

李矩恐郭誦等兵少﹐不敢進救誤事﹐自與張肇引兵八千來助﹐聞知已破漢兵﹐洛陽圍解﹐漢眾尙在孟津﹐乃疾馳見諸將﹐謂曰﹕」亟宜乘勝再進﹐可盡破此賊矣﹗「密使張皮將兵五千﹐乘夜先渡過河﹐試探動靜。漢將邏候王翼光知之﹐報於劉暢。暢不以爲意﹐容皮住紮。皮著飛使馳見郭誦﹐誦率郭默﹑耿稚﹑駱增﹑張肇﹑範勝合張皮﹐夜半時分﹐分六路一齊俱進。漢兵驚擾﹐分敵不疊﹐復又潰亂﹐折人馬萬餘而走﹐李矩等奪據漢營﹐獲器仗軍資無限。至天明﹐劉暢等走四十里﹐探得李矩等只有一萬五千人馬﹐乃大悔﹐復整軍伍有五萬餘﹐轉攻李矩。矩亦不敢進退﹐兩邊相拒﹐苦戰數日﹐互相勝負﹐折兵無算﹐矩兵存不滿萬。自思暢等還有四萬餘人﹐終難爲敵﹐乃遣駱增衝出﹐往洛陽求救。趙固卽將兵馬﹐駕舟船從水路來救﹐以分漢勢。劉暢知之﹐先使將兵拒住岸口﹐以長鉤排列河上﹐又將蘆葦﹑茭艸等物﹐灌以麻油﹑硝黃引火者伺候﹐待船到卽鉤住燒之。固果不能進﹐相持有二十餘日。李矩心中甚懼﹐乃謂眾將曰﹕」我等與賊死守相拒﹐終不得了﹐必向險中求勝方可。今漢兵精銳者﹐皆在河上與趙固﹑駱增戰於岸口。宜趁黑夜﹐備柴艸劫入漢營燒之。倘得成功﹐賊自走矣﹐何須苦等洛陽救至﹖「眾皆從之﹐各帶柴艸一把﹐煄火而去。挨近漢寨﹐悄悄一齊殺入﹐丟撇火艸燒起。劉燦﹑王翼光急起﹐火勢已盛。王邇橫刀向前開路﹐被飛火徑撲入眼﹐邇不能戰﹐被耿稚一槍刺死。劉燦與王翼光沖得出陣﹐無兵相護﹐大敗而走。劉暢和郭默大戰﹐被李矩等並至﹐正在危急之中﹐卻得卜泰﹑劉雅在河上看見火起﹐趕來救應﹐殺退晉將。又被趙固﹑駱增殺散岸上小兵﹐隨後追至。劉暢等遂抵當不住﹐望西逃遁﹐一直走至溫邑﹐方才住紮﹐晉兵大勝。

矩乃送趙固還洛陽﹐自與張皮﹑駱增回兵滎陽﹐使耿稚把守虎牢關﹐張肇﹑範勝往河內代守﹐使郭默畱兵掎角以助趙固。默乃救滅餘火﹐收漢遺糧﹐修其舊屯紮住。漢帥劉暢乃將趙固反叛殺周侲﹐糾李矩﹑郭默劫營燒糧戰敗之由﹐報上平陽。漢主看本﹐見說王邇被殺﹐乃大慟曰﹕」王飛豹兄弟數人﹐盡力爲我立功﹐皆未獲安享榮華而死﹐今只王邇﹐又亡於陣﹐可傷﹐可傷﹗「乃卽怒集文武共議曰﹕」叵耐李矩勾引趙固入晉﹐又黨援救洛﹐暗算我兵﹐情理難容﹗若不興兵報伐﹐晉人卽皆藐覷我漢矣﹗「遂命尙書範隆與鎭北將軍劉勛﹑中軍將軍王騰復帥步騎三萬﹐往助太子共伐李矩﹑郭默。郭默在孟津漢舊屯中住紮﹐探得漢差尙書太尉範隆率領大兵前來報仇﹐乃聚副佐等議曰﹕」漢忿兩次之敗﹐今來報恨﹐兵勢必盛。我等在此﹐無城可守﹐且兵微糧少﹐難與戰爭。不如趁其未到﹐將糧艸車仗移入虎牢關中﹐去就耿稚。又與滎陽密邇﹐可以拒彼矣。「眾皆從之﹐遂望虎牢關上去紮。範隆引兵至溫邑﹐與太子等相見﹐共言李矩兵勢彊弱之事。劉暢曰﹕」矩兵三萬﹐前後死喪者及半﹐亦不足道。但被趙固從河中來相牽絆﹐郭默暗用火攻燒寨致敗耳。「隆曰﹕」聖上見太子兩次遭李矩所算﹐折了王邇﹐十分大怒﹐故又命我來助太子伐矩報仇。可速整兵進圍孟津﹐先擒郭默﹐再攻滎陽﹐李矩無能爲矣。「眾曰﹕」太尉髙見。亟宜疾發﹐免被逃去。「正議間﹐探馬來報﹐言﹕」郭默聞知大將軍﹑太子要去報仇﹐亦甚防備﹐及見太尉又帶兵來﹐心中懼怕﹐已皆逃入虎牢關上去了。「劉暢曰﹕」我今不要往孟津河去﹐徑往虎牢攻取郭默﹐若一得關﹐滎陽唾手可下也。「範隆曰﹕」不然。彼旣走入關中據守﹐則西通滎陽﹐已有救援﹐未可卒攻矣。古云』一夫當關﹐萬夫莫開『﹐況賊又是有識有智之將﹖不如且回平陽﹐集兵來擒趙固。洛陽一破﹐滎陽勢孤﹐亦在掌中矣﹐何必區區與郭默小將爭此窮關以勞軍馬乎﹖「太子從之﹐乃收兵回平陽去。後人有詩嘆曰﹕

自古行兵在用謀﹐漢初到處凱聲謳。只因諸葛關張去﹐十場爭戰九休囚。

第一一六回

韓璞上邽敗陳安

再說南陽王司馬保因父被害﹐聚兵進據秦州﹐自稱大司馬。及湣帝再回長安﹐加升爲右丞相。會親將陳安不忿反去﹐張春懼罪又逃﹐勢復單弱﹐乃與胡崧又退保上邽。漢攻長安時﹐江東瑯琊王恐人議論﹐差遣石冰降將夏正﹑夏文與叔夏景將兵五千﹐救護湣帝。景知漢兵盛﹐不敢獨進。探得胡崧陳兵遮馬橋﹐卽往相助。及長安被破﹐不能得救﹐欲回江東﹐又慮路途遙遠﹐行糧不給。叔侄因議﹕」自從歸正以來﹐數載不得薄授一職。今又無功空返﹐非但不加祿秩﹐且恐罪及。「遂從胡崧往上邽﹐依輔南陽王。南陽王以景爲都尉﹐正與文爲左右司馬﹐兵勢復振。聞知李矩以一郡之兵屢勝漢將﹐司馬保將欲藉其兵共復長安﹐乃使使拜矩爲太尉河南都督。李矩自思地近長安﹐恐劉曜得知﹐先要加兵﹐且聞胡崧徇私﹐乃不受其職﹐惟自集兵馬﹐以防北漢復仇。使回﹐爲漢王差常侍劉雅至關中問劉曜徵糧﹐途中遇獲﹐搜出司馬保僞札﹐帶至長安﹐審知其情。劉雅曰﹕」保見李矩韓王壘﹑洛陽﹑孟津連勝太子三陣﹐故起此謀。矩以新戰未振﹐故不卽便應承耳。「劉曜曰﹕」不但他們立意欲犯長安﹐就是誘引趙固叛我洛陽﹐吾亦當起兵﹐先取滎陽﹐後收司馬保以斷此禍根耳。「光祿大夫謀士遊子遠進言曰﹕」李矩不過一郡之守﹐惟思自保﹐不敢他想者也。今司馬保有兵數萬﹐陳安反去﹐其他胡崧諸將﹐俱不足爲意者。必欲剿除禍根﹐當從保始。臣有一計﹐不須勞吾兵馬﹐只要金銀五百兩﹐遣一能言之人﹐徑到隴西﹐賂囑陳安﹐許以太尉之職﹐令其起兵攻打上邽。若安勝﹐我卽莫動﹔若安不勝﹐吾以一將提兵前去相助﹐可拔其地矣。「

始安王聽言大喜﹐卽托劉雅密將金寶去賂陳安。安接入﹐問曰﹕」公﹐漢之大臣﹐光降山城﹐有何見諭﹖「雅曰﹕」始安王以爲將軍乃蓋世英雄﹐司馬保庸夫肉眼﹐不辧賢愚﹐聽張春妒才之言﹐使謀刺公﹐致使將軍忿歸隴右﹐孤立無主﹐不能幹大功業﹐是猶美玉塵埋﹐故深惜之。特遣小官前來﹐欲裊揚英傑矣。今我始安王以趙固叛去洛陽﹐欲回平陽復其地﹐一則長安巨都無人能守﹐二則南陽王子尙在上邽﹐放心不下。欲要攻取﹐以杜長安之禍﹐又慮將軍去援﹐故具微禮獻上將軍﹐願奏請爲太尉上公之職﹐都督關陜諸軍﹐共平上邽﹐永鎭長安﹐使始安王好行東爭。未審將軍肯容納否﹖「陳安聽其所言﹐自思﹕」據此隴城﹐何能奮發﹖得漢相扶﹐向上有階矣。「乃卽受幣﹐拜謝劉雅曰﹕」小將不才﹐荷蒙殿下見知﹐賜以厚禮﹐許以美職﹐吾當率兵先取上邽﹐以作進身之功﹐不勞殿下親動刀兵矣。乞公善全終始。「劉雅唯唯應諾相別﹐自回長安。陳安被誑﹐卽便點兵殺向上邽而來。司馬保見說陳安引兵將至﹐心中大驚﹐乃召司馬夏正等議曰﹕」今聞陳安來犯﹐胡崧又病﹐不能出戰﹐無人總兵。蓋濤﹑和苞等皆非賊奴對手﹐只得親自出敵﹐免眾驚恐。「右司馬夏文曰﹕」戰敵之事﹐某兄弟二人亦皆弗懼。但今城中之兵﹐素少訓練﹐難臨大敵﹐且又昔皆陳安所統者﹐知其被刺而逃﹐尙多憐惜之念﹐焉肯用命與敵﹖若一出戰﹐彼敗則可﹐脫或不幸﹐恐兵眾反有附彊背投而去之慮。「司馬保曰﹕」然則柰何處之﹖「文曰﹕」一面緊守城池﹐一面遣人星夜往西涼公處求救。張士遜平生忠義勇敢﹐必念晉國一體﹐決然發兵相助。待其到來﹐臣等領兵殺出﹐裏應外合﹐方可破他。不然﹐難保勝敗。「司馬保從之﹐遣人飛馬往西涼而去。使至姑臧﹐拜見張實﹐呈上文書。實看罷﹐聚集眾將商議可否。宋配曰﹕」往者南陽王鎭守長安之時﹐多得其舉保獎賚﹐與吾河西有恩無怨。今彼嗣子有難﹐亦當救之。且是晉室宗枝﹐我邦聲援﹐不可坐視其憊。「實曰﹕」參軍之言是也。但今北宮守善患病﹐誰人可以提兵前去﹖「配曰﹕」大將軍韓璞能協諸將﹐可使爲帥﹐以中將軍陰預參贊﹐定然凱捷而還。「張實乃召二人﹐將兵二萬﹐進救上邽。

卻說南陽王司馬保從夏文之言﹐閉城堅守。陳安見其不出﹐圍住攻打。保令八將分門守禦﹐夜宿城上﹐時刻不離。將及一月﹐外救不至。𨿽然陳安攻之弗克﹐但以城中乏食﹐牛犬殺盡﹐戰馬亦宰過半﹐又刮刷民家﹐米谷悉各出盡﹐每斗價增一兩﹐無可得糴﹐民人有至餓死者。正將危迫生變﹐卻得探馬報入安寨﹐言西涼救兵來將近矣。陳安見說﹐思量城中兵馬不曾傷損﹐外援又至﹐知功無成﹐遂分付撤圍且回隴西﹐待涼兵退去﹐再來爭取。眾方收拾﹐只見韓璞已到﹐止隔五七里矣。安懼被躡﹐卽於平川紮下以待。韓璞見之﹐亦皆住馬﹐於是兩邊結陣。陳安手挾雙戟﹐向前叫謂韓璞曰﹕」涼將何名﹖必諳事情者。聽吾一言﹕吾因南陽王氐羌忽我忠言﹐暗使張春刺害﹐逃出隴西。知吾無存身之處﹐不行召回慰用﹐反欲加兵誅我﹐故此先發﹐欲除仇黨耳。將軍不知吾冤﹐聽其誑誣﹐遠遠至此﹐助彼惡我何也﹖「璞曰﹕」爾乃晉臣﹐世食晉祿﹐見國家遭亂﹐正當效力匡扶﹐以圖樹立勛名。何爲反叛攻主﹐甘作逆臣﹐尙言冤也﹖吾乃韓璞﹐汝不記長谷截奪救駕之糧乎﹖好好下馬歸正﹐保汝共復長安﹐庶不污靑史耶﹗「安又曰﹕」長谷之事﹐乃諸羌爲逆﹐彼求救於我故耳﹐我𨿽來﹐未嘗相犯﹐惟只拒守於彼。將軍後發長安﹐吾又不曾阻襲。今南陽王子見長安陷而不救﹐幸帝敗而欲自立﹐忠乎﹖義乎﹖汝西涼乃妄救之。「璞見安無避遜意﹐怒叱曰﹕」亂臣賊子﹐人人得而誅之﹐敢云人妄﹖「遂拍馬殺出﹐陳安舞戟接住。二人左馳右騁﹐一連戰上三十餘合﹐未分勝敗。上邽諸將在城上看見塵埃大起﹐料是救至﹐夏正﹑夏文率兵一萬﹐突出西門﹐和苞﹑蓋濤亦以萬人自北門衝出﹐徑望陣後殺去。兩路奮勇齊入﹐陳安前後受敵﹐不能相顧﹐大敗望隴西而走。

夏文向前謂韓璞曰﹕」陳安狡悍多智﹐一縱使入隴城﹐禍根仍在﹐還望將軍相助﹐追而剿之﹐方見終始。「璞曰﹕」汝言是也。「於是合兵﹐緊緊隨後接尾追去。陳安得至隴上﹐夏文掩至﹐安不得入城﹐遂轉馬欲奔長安投漢。韓璞揣知其意﹐急使陰預與和苞從間道將兵阻住。陳安料難得過﹐乃徑直望西而走﹐至梁州界上屯住。探知夏文等尙在隴上﹐安懼再至難敵﹐遣人求救於仇池土司楊難敵﹐難敵思素來臣伏於晉﹐恐河西梁秦加兵﹐不敢應承。安無柰﹐只得使弟陳宏奉表入川﹐歸投於成﹐以求濟援。成主李雄見陳安降附﹐卽授安爲梁州都督﹐與張咸分守境界。又慮二人有競﹐乃使大將軍閻式之子閻明率兵三萬﹐協助陳安復取隴城。韓璞知成國有兵來助﹐空爲人受煩惱費力﹐意欲辭回﹐又難爲言﹐卻好張西涼行文來到﹐報稱﹕」劉武餘兵侵掠郡境﹐韓瓚將兵剿逐﹐反戰失利﹐可宜及早回兵﹐毋使猖獗。「韓璞乃過營見和苞﹑夏文﹐將文書與看﹐辭回河西。文等取隴城庫中珍寶酬之﹐拜送謝曰﹕」有勞驅馳。以此地糧少﹐不能犒餉兵眾﹐待回上邽﹐再遣人來報謝。「璞乃拔寨﹐星夜速返。劉武之弟聞知﹐引兵北去轉掠代地。時代王拓跋郁律自承猗盧之位﹐因其父子構亂﹐致弱國體﹐一向不能卽振﹐劉武等諸鄰國皆不畏懼﹐反致侵淩﹐以此武之兵亦擾其境。郁律此時已得王浚舊將王昌﹑孫緯﹑王甲始有兵三萬歸投﹐至是旁招廣募﹐復有雄兵二十餘萬﹐威聲漸盛。劉武等不知﹐故此其弟劉斌率部屬侵涼﹐知韓璞引得勝之兵回郡﹐遂轉掠代境。

按《傳》﹕劉武字虎臣﹐乃鐵佛國主也。其先乃並州刺史劉虞之後。虞以兵弱﹐附於袁紹﹐厥後曹操勢盛﹐與袁氏爭取並地﹐袁熙戰敗﹐虞子劉玉隨熙奔投遼東﹐玉乃流落於夷中。夷人聞其乃中邦名宦之子﹐以女贅玉。玉生二子﹐遂不得返﹐卽以中華書字語音教訓後學並其子﹐由是率土皆敬重之。玉死﹐復尊其子爲一方之主。至是﹐劉武乃四世虞之玄孫也﹐部下有雄兵五萬。鐵佛國王死無子﹐夷落等懼武勢大﹐遂推爲主﹐兼總其眾﹐共計八萬餘﹐雄視一方。有夷將鐵佛統制﹐無姓氏﹐力能用三百斤渾鐵杵﹐木石著之﹐皆粉碎。北土拓跋猗盧受晉封爲王﹐諸鄰小國皆相附服役﹐惟劉武不與相通﹐代𨿽怪之﹐無能柰其跋扈何。及今郁律復振﹐聞知武弟劉斌犯境擄掠﹐心中大怒﹐聚集將佐等共議徵剿之事。代帥西渠曰﹕」彼有鐵佛統制﹐勇悍難敵﹐戰不按律﹐人馬當不得彼之重械亂打﹐又是步行且穩。必須探聽的實﹐此人不在軍中﹐方才可進。「代主曰﹕」據汝所言﹐則當任其侵占矣。何以處之﹖「新投幽將孫緯曰﹕」將在謀而不在勇﹐楚重瞳力能拔山﹐尙被韓信以用奇困而殺之。猾虜未曾見俺中國謀略之戰。某請以吾久練中兵爲前鋒﹐與大王徑趨鐵佛國﹐搗其巢穴。若遇鐵佛統制﹐必當梟取﹐以除夷患。「郁律大喜﹐拜孫緯爲先鋒﹐王昌﹑王甲始爲左右前將軍﹐將本部原兵三萬先發。自以西渠趙延爲左右後將軍﹐徑望鐵佛國而進。至近其地百里之外﹐有一山源迢迢數里﹐兩邊皆是峭壁﹐艸木不生﹐窈塢突兀﹐可以伏兵。又前數里皆寬平﹐四旁山峯連絡不斷。緯看之大喜﹐乃住軍不進﹐以待代王至議計。至晚﹐郁律自到﹐孫緯來見﹐畫策曰﹕」劉武𨿽自立國﹐恃獷矜險﹐不據此處設關把守﹐吾知其無能爲也。可令二將伏兵一萬於北頭山谷之中﹐令左右二軍伏於峭壁盡處﹐多備弩箭以射驍虜。主公將兵一萬﹐把住此處谷口﹐取木石俟候。待吾登此占據平崗﹐卽便疊斷﹐可以盡滅其類矣。「諸將依計而去。孫緯打代王親徵旗號﹐引北兵二萬﹑薊兵一萬﹐揚旌直進。劉武知之﹐卽以鐵佛統制爲前部﹐自爲中軍﹐將兵五萬﹐出三十里盤蛇谷要路守住。

次日﹐孫緯兵到。劉武身騎駱駝﹐前有鐵佛統制﹐以刀指緯問曰﹕」各守封疆﹐無故興兵相犯﹐是何道理﹖「孫緯曰﹕」因你不守國法﹐時常掠我邊界﹐擾害黎民﹐使亡安業﹐故來剿你﹐你尙不知罪也﹖「劉武大怒曰﹕」據汝所言﹐說來剿我﹐則覷人如無物矣﹗必當擒你﹐始見吾威。「卽令鐵佛統制殺出。孫緯聽西渠所言﹐用心提防接戰﹐謹護馬頭﹐不敢幸勝。戰及半時﹐無分合數。緯馬見其勢猛﹐退有二十餘步﹐遂乃乘機詐敗﹐轉身望金坑源而走。統制領兵二萬餘﹐向前追趕﹐劉武催眾自後亦進。孫緯馬軍行速﹐至二十里﹐與其隔遠﹐故又紮住。鐵佛統制兵到﹐亦不住腳﹐踏步直前。孫緯又戰一回﹐復又退走。夷眾大喊﹐競相掩襲。代兵只顧逃命﹐爭入谷口﹐假作相撞推搶過前之態。鐵佛統制叫眾嘍囉曰﹕」努力急向前面狹處﹐眾走不得﹐可以盡殺矣﹗「頓忘埋伏﹐深入隘處。孫緯遂到谷中近邊小平崗可走之處﹐列兵守住﹐以勁箭向前﹐防其衝突﹐乃令放起號炮﹐前後聲震相接﹐伏兵盡出。鐵佛統制恃勇躍上平崗﹐被孫緯喝令射之﹐身中數箭﹐不能得上。欲向谷口挑開塞木﹐髙崖上石塊﹑短木棍打下﹐須臾疊滿數尺。思難衝突取勝﹐望後殺回﹐並無兵阻。將至寬處﹐只見西渠﹑趙延橫截把住﹐進前不得。統制大怒﹐獨自當先破陣。代兵不動﹐只是以箭亂射。統制冒矢力斗﹐打死代兵﹐血流滿地﹐將有千數。王昌﹑王甲始看見﹐從後殺去。夷兵當不得二將﹐砍得屍骸疊積﹐四散走去。二將逼進﹐又自後放箭射之﹐鐵佛統制遂被射倒。劉武將兵自到之時﹐統制已死。武奮怒向前報仇。四員代將紮定陣腳射住﹐不與交戰﹐以抑其鋒。郁律自同孫緯來助延﹑昌等。劉武見日將晚﹐又有兵至﹐乃亦安下﹐兩邊拒住。次早﹐郁律命趙延出戰﹐劉武忿怒殺進﹐勢不可當。王昌﹑孫緯等一齊並上﹐直殺得徵塵蔽日﹐白晝無光。自辰至午﹐兩各不退﹐殺死徧地﹐血流數里。劉武將少﹐抵敵不住﹐大敗而走﹐代將連夜追去。武不得入國﹐逃往蠕蠕王國中而去。郁律乃盡並其土地兵馬﹐威聲大振﹐於是西至烏孫﹐東至勿吉﹐北至瀚海﹐控弦三十餘萬﹐過於猗盧之日多矣。班師還代﹐重賞將士﹐正欲遣人按撫侵境﹐以靖餘黨﹐報到﹕」劉斌已知國破﹐逃往塞外去了。「孫緯﹑王昌勸代主備本往江南朝晉﹐以塞幽遼涼隴晉鄰鎭諸妒忌之想﹐代主亦勉從之。

表至建康﹐晉元帝甚嘉之﹐自思﹕」胡戎居止邊郡﹐尙能日廣日盛﹐身爲中華帝冑﹐不能報仇復土。「心中勿樂﹐至夜深不能寢。時建武三年十一月朔日也。將半夜﹐忽見隙中有光透內。帝驚﹐想曰﹕」此際不當有月﹐何其異也﹖「步出看時﹐乃是一輪紅日﹐髙將五丈餘。慌使內侍召臺官入問其事﹐對曰﹕」陰陽交錯﹐多主不祥之兆。「次早﹐宣郭璞卜之。璞曰﹕」此亦不須占卜﹐天道深遠﹐豈可輕泄﹖乃是官吏失職﹐以致陰陽顚倒。但宜修省以警回天變﹐可也。「元帝乃下詔﹐命郡邑宰守不許贓濫賊民﹐朝內羣臣直言得失。禦史中丞熊遠見朝廷專事取悅於人﹐凡州郡薦舉人才﹐悉不經試而卽署職﹐承帝日出之詔﹐卽便上言國有三失﹐不仿古制﹐以致是耳。表曰﹕

胡寇橫行﹐而梓宮未返﹐不能勵兵進討﹐一失也。官守不以仇恨未報爲恥﹐惟事安逸﹐縱酒曠職﹐二失也。選官用人﹐不科實徳﹐不校才藝﹐惟事請托﹐三失也。故此致使當官者以治事爲俗﹐蒞政者以苛刻爲能﹐盡禮者爲諂諛﹐偸安者爲簡雅﹐放曠者爲持達﹐奢侈者爲髙尙。此其所以有失職之咎﹐啟陽陰之不調也。古之取士﹐敷奏以言。今光祿不試﹐甚違古義。且舉賢不能盡﹐而君子多在野耶。世俗用法不及權貴﹐是又才不濟務﹐姦無所懲。若此獘不攺﹐宴遊不禁﹐欲求其救亂致治也﹐難矣哉﹗

書奏﹐帝未及聽﹐尙書陳頵亦上言﹕」宜循舊制﹐試以經術。然後選官任事﹐始能稱職﹐天心自順也。「元帝從之﹐乃下詔﹕」選舉仍照舊規﹐試而不中式者﹐郡守減俸﹔報而不的實者﹐郡守免官。「於是有起送名狀在京者﹐皆托疾不敢赴應﹐比歷三年﹐州縣不敢妄送﹐試期鮮有敢至者。晉帝謂諸大臣曰﹕」前法艸創﹐起送生儒不試﹐幸進者紛紛競至。今欲核實力﹐並無敢應。前所選者﹐豈非妄也﹖意欲盡除薦舉孝廉已仕之官﹐以懲妄幸之罪。「尙書孔坦諫曰﹕」已授之官﹐獘失在先﹐設一遣還加罪﹐朝野必空。近郡知者﹐懼累君父﹐皆不敢行﹔遠郡以前之易﹐冒昧來赴﹐或見宰掾缺乏﹐將就除署﹐則是謹身者失秩﹐僥幸者得祿。頹風傷教﹐恐從此始。不若下詔﹐遠近一切權罷限以緩期﹐使各就學﹐仕者務要稱職﹐毋得負民﹐斯則法寬而今信矣。「帝從之﹐行例至七年乃試﹐在任者月報政績﹐百日不上狀者罷職。旨下後﹐人有詩嘆曰﹕

東晉方來艸創初﹐諸賢相與建鴻圖。非惟能遠明三失﹐何事忘仇樂宴遊﹗

第一一七回

漢劉約死後還魂

《志》記﹕漢王劉聰自殺王鑑﹑曹恂等忠臣之後﹐被鬼火焚燒側柏堂﹐有皇子二十八人﹐燒死者二十一。第十七子名劉約﹐素純朴﹐性孝友﹐因扯其仲兄劉煥﹐被火桁墜下身旁﹐喫了一驚﹐𨿽幸二人不死﹐約竟成病﹐臥牀不能行動。其生母呂后憂念染疾。約詢知其因﹐遂淹淹偃仰而死﹐徧身盡冷﹐惟有兩手中指不冷﹐溫暖如生。約妻痛念﹐不肯殯殮﹐令女婢十人爲伴﹐自守之。至第六日﹐母疾稍愈﹐乃臨榻慟哭﹐又覺心坎如溫。次早﹐侍女散出梳洗﹐約忽嘆息﹐妻慌驚起﹐卽便張目熟視﹐曰﹕」汝何亦在此處也﹖「妻曰﹕」是吾宮中臥所﹐汝恍惚不省乎﹖「約曰﹕」我去好多時矣﹖「妻曰﹕」汝是死去﹐今已七日。因二中指不曾冷﹐吾痛結髮之情﹐不忍帶暖收殮﹐在此守你。何乃又能復活﹖「約曰﹕」吾因閒行出宮﹐有人召我去見祖公﹐故同往耳。「妻曰﹕」汝妄言矣。祖公崩久﹐知在何處﹖「約曰﹕」吾至不周山都城﹐見一王者冕旒衮服﹐宣吾上殿﹐謂曰﹕』汝生不識吾﹐吾乃汝祖劉元海也。此三大臣乃劉宣﹑劉和﹑劉義也。前三將軍﹐劉伯根﹑劉靈﹑劉宏也。『我乃向前逐一拜禮。叔祖劉靈曰﹕』汝難得到此﹐我同你去見諸大將一面。『與我至一大城﹐入內﹐亦有宮殿﹐門上署一扁﹐題曰』蒙珠離國行宮『。進門二重﹐有堂如殿﹐首位坐相國陳元達﹐左一班十將﹐關繼雄﹑呼延晏爲首﹐齊萬年居於末﹔右一班十人﹐呼延攸﹑李珪爲首﹐郝元度居於末。楊興寶坐二門之內﹐又有汲桑立於頭門之外。靈公教我一一禮畢﹐吾問曰﹕』嘗聞人言﹐汲民徳多樹開國勛勞﹐何乃獨立門外﹖『靈公曰﹕』本是一家之人﹐柰他一自分兵與石勒﹑張孟孫﹐卽懷自霸之心﹐是以他們先到此間﹐漢帝不容﹐著他立於門外。後張仲孫來﹐帝亦下旨責之﹐言「忘重附輕﹐以大事小﹐朕論功而授他爲一路元帥﹐汝等不思祖父名職在趙左﹐與先主情同一體﹐兄弟相稱﹐天下尊之無異。今見勒勢稍盛﹐卽臣輔之﹐何用至此﹖」仲孫羞慚﹐自往遮須夷國去了。『關防叔祖又謂王飛豹曰﹕』汝與子通兄乃漢之二大先鋒﹐可同皇子往昆侖山遊玩一番﹐卽日引他回見蒙珠國王﹐使他還平陽﹐未宜陷畱在此﹐使母妻懸望。『二將乃備馬送吾前去。其山遠髙三百餘里﹐五日始觀得徧﹐同轉見其國王﹐卽我髙祖淵也。遂引我入拜各宮﹐直至後面深處﹐題曰』安樂宮『。我亦欲入﹐王祖曰﹕』此間蜀後主孝懷皇帝安樂公在內﹐彼因失國﹐畏見後人﹐不可妄謁。此去東北﹐有遮須夷國﹐久缺君臣主宰﹐畱待你父子來爲之治。卽當回去教帝父收拾﹐只可三年至﹐遲則又被他人奪去矣。你須先一年到任﹐早安黎庶。三年之後﹐我國家當大亂矣﹐免遭所害。『吾乃對曰﹕』祖父旣知姦變﹐何不陰殛之﹐使宗社得寧﹖『祖曰﹕』以殺伐太多﹐天數然耳。休得妄言﹐作速還宮。『使人送我出城。行一日﹐至猗尼渠余國關上經過﹐守卒報知國王﹐王備法駕﹐迎我至闕相見。賜我宴款﹐又付皮囊一个﹐囑曰﹕』汝歸平陽﹐可爲我將此物送上漢皇帝劉玄明﹐傳言寡君再三拜上﹐不曾備書問省﹐勿得見罪。『臨行又謂我曰﹕』劉郎劉郎﹐你後年過此﹐當入謁朕﹐朕以宮主相妻﹐萬毋見嫌。『復以車馬送我回來。來至堂中﹐侍者見之﹐盡皆走散。渠余國使將囊置於桌上而去﹐我提不起﹐思是疲倦﹐乃入內就臥。因無人接我﹐嘆息一聲﹐陡見賢妃來至﹐吾只道是夢﹐汝卻又言七日矣。「謂其妻曰﹕」吾今覺來﹐身無病矣﹐可取茶來聊喫一口﹐出殿見帝告之。「妻出先向堂前報眾﹐忽見桌上果有皮囊一个﹐有」渠余王封「四字。妻大訝﹐持茶入內﹐卽復往後宮見後姑等言之。

漢主聽說﹐取皮囊開看﹐內有四方白玉簡一个﹐上有篆文﹐朝臣俱不能認﹐惟漢主一人朗然有識﹐乃是五言詩六句云﹕」猗尼渠余國﹐鄰王成都穎。簡奉遮須主﹐攝提專相等。當念洛陽善﹐過我一結軫。已許賢郎婚﹐再訂三生盟。「漢主看詩大愕曰﹕」若然﹐則約言可應矣。待朕親自詢他備細。「未及入去﹐劉約已出﹐並不像久長臥病而起者。滿宮內外之眾﹐無不嘆異。約上殿拜訖﹐將事因照前從頭至尾說了一徧。漢主嘆曰﹕」果是如此﹐則吾父子猶得明知後身之事﹐免禍而死﹐不殊白日升仙矣﹐復何慮也﹖「遊光遠曰﹕」陰陽殊途﹐渺茫無證﹐但當珍攝﹐以副臣民之望。「漢主曰﹕」若言渺茫無據﹐此皮囊玉簡何得至此﹖「遂不聽其言﹐終日於後宮與諸後宴樂﹐一應大小政事﹐悉委靳準﹑王沈二人。宮中爭寵﹐顚倒威儀﹐𨿽至相毆﹐亦不嗔責﹐而後妃多背恣淫亂﹐亦弗防範﹐惟優遊以享天年。

遊光遠深慮靳準兄弟權重﹐太子被惑﹐反與互相姦黨﹐乃密勸漢主﹕」宜代回始安王入朝﹐總理軍國大事﹐則姦人不敢肆志矣。「漢主從之﹐下詔至長安﹐徵劉曜爲大丞相﹐錄尙書事。使到咸陽﹐劉曜聞知﹐先召眾輔佐文武官員議之。謀臣遊子遠曰﹕」今聖上寵淫無度﹐大權悉歸靳氏。王沈﹑郭猗相爲表裏﹐與太子朋黨作事﹐必不悅於殿下者。吾知此謀是吾兄光遠懼其亂國而然。但彼一人﹐不能獨制三靳。我王若捨此入朝﹐恐陰墮計中﹐有皇太弟之不測耳。「始安王曰﹕」我等東徵西討﹐人不離甲﹐馬不離鞍﹐出死入生﹐才能共成事業。今被靳準坐享厚祿﹐獨掌大權﹐意欲回朝貶而除之﹐何出此不祥之語哉﹖「子遠曰﹕」彼勢已固﹐賊黨又盛﹐漢主與太子皆傾心任托﹐生殺除拜﹐悉委靳賊。聖旨𨿽下﹐焉知其不預設姦謀以防大王乎﹖「始安王曰﹕」卿言亦是。還當畱此以爲靳準之懼﹐使不敢妄爲異志﹐但無可以回帝詔。「子遠曰﹕」宜具表上言﹕』關西巨寇楊武土司楊難敵﹐不時窺瞰﹔隴上陳安竊發﹔上邽胡崧﹑司馬保﹐河內李矩﹑郭默﹐每每糾合﹐思復長安。臣恐朝離暮變﹐以數年血戰功業﹐一旦自委於人﹐甚爲可惜﹐是以未敢擅離。『若不允我﹐再來宣召﹐必須帶兵至界﹐先使人上本求罷靳準兄弟﹐以看賊等將何所爲﹐方好行事。「曜從之﹐修表回朝。漢主見之﹐呻吟思索﹐意欲不準。靳準﹑王沈力贊﹐以爲劉曜忠諒之言可聽﹐且畱彼與石勒﹑曹嶷雄鎭三方﹐堪使晉人畏懼﹐亦足爲平陽之保障﹐勝似列於殿陛也。漢主被其阻惑﹐遂不再徵﹐但下敕封曜爲左丞相之職﹐兼參朝內大事﹔石勒兼右丞相﹐參南北兵備大事。

勒受詔﹐乃行文至南界淝淮地面﹐嚴操兵馬﹐以遏晉兵北上之勢。晉彭城太守周默乃是文人﹐惟內史周堅勇而知兵﹐素來二人不相和睦﹐至是令堅治軍防漢南寇﹐堅以爲﹕」漢無侵意﹐焉可妄起兵釁﹐謆惑人心﹖「默叱而責之。堅不服﹐與之較辧。默欲劾奏於朝﹐堅懼﹐乃殺周默﹐舉兵降於石勒。勒思兼南土﹐乃受其降﹐遣上將孔勇爲副﹐以堅爲彭城守。郡丞乃劉遐之弟劉遜﹐逃回建業﹐奏知晉帝。晉帝大怒曰﹕」周堅賊子﹐朕待之不薄﹐安得擅殺功臣子孫﹐背負國恩﹐反將中華大地降於胡寇﹗若不徵討﹐則反側子效尢﹐將引賊兵南犯矣。「卽便下詔﹐命下邳守備劉遐﹑泰山太守徐龕﹐起二鎭之兵共討之。遐字正遠﹐廣平府易陽人。性果毅﹐熟弓馬﹐短而有膂力﹐北方人比之爲賽翼徳﹐以其似張飛也。劉遐得詔﹐知是己弟奏請伐堅﹐卽先引兵會合徐龕﹐共有精兵四萬﹐進討周堅。周堅聽得﹐一邊點集兵士守城﹐一邊使人報知石勒。石勒乃命石虎引兵五萬﹐星夜往彭城救應。石虎得令﹐一路肆意逞殺而進﹐無問居民過客﹑善惡知愚﹐逢者就戮﹐赤地千里﹐不勝慘毒。當下﹐兵至彭城界上﹐只見周堅使飛馬又往告急﹐見有兵馬到﹐卽忙向前報知﹐言﹕」晉兵圍城攻打﹐周太守與孔副軍出軍退敵﹐被一將劉遐殺死孔勇﹐眾敗入城﹐今將垂破矣。望大兵速救﹗「石虎見說大怒﹐催兵疾進。遐﹑龕恃勝﹐不曾提防救至﹐至近始知﹐連忙抽兵列陣備戰。陣未成﹐石虎當先早到﹐見晉兵阻敵﹐怒罵曰﹕」屢敗南逃賊子﹐見吾來尙不退避﹐敢抗拒也﹖「揮刀單騎衝陣﹐如入無人之境。北兵大喊隨進。南兵見其驟至﹐迎戰不疊﹐遂走亂竄。石虎奮勇一擊﹐遐﹑龕顧敵無及﹐眾皆披靡﹐走入寨中﹐深塹堅壁守定。石虎追至﹐被水阻斷﹐遂將兵隔濠把住﹐遣兵士四向叫曰﹕」可速投降﹐免致殺戮﹗汝曉得石爺的利害否﹖「南兵以言傳入中軍﹐有知者曰﹕」石虎殘忍過殺﹐驍勇無比﹐昔年謝胥投降他們﹐他又殺而欲坑兵士﹐不可惹者。「劉遐聽言﹐下令不許妄動﹐只是用心守住﹐以俟思計求援破他。於是死死拒定﹐以弩箭列於濠塹之邊﹐北兵亦不能卽犯。一連相持十餘日﹐南兵糧少﹐皆欲退走。徐龕不肯﹐與劉遐等議曰﹕」事勢已迫﹐遠求不能答應矣。今掖縣有一好漢﹐大是俠士﹐投慕者多﹐部下聚有雄兵數萬﹐保障一方﹐賊寇憚之。今當遣一能言之人﹐偸出重圍﹐前去求救﹐往返不過三四日。若得此人肯從﹐待其兵至﹐吾等裏應外合﹐可勝石虎矣。「劉遐曰﹕」爲今之計﹐惟有此耳。諒其必然仗義者。「卽修書一封﹐選有膽略舌辧副將一員﹐扮作使命之人﹐貼肉收藏﹐乘夜黑悄悄偸過賊圍﹐徑往掖縣求救於蘇峻。

按《史》﹕蘇峻字明徳﹐山東掖縣人。少有勇力﹐精於騎射﹐能使六十斤大刀﹐人莫能敵。苟晞聘之數次﹐峻見天下大亂﹐以弱冠恐及於難﹐不肯應命。東海王司馬越欲授爲折衝將軍﹐同上長安討張方﹐峻又避匿於山中﹐不敢出仕。越三年餘﹐智力稍自老練。因艸寇竊發﹐侵掠鄕裏﹐乃出倡首﹐結聚閭閻鄰黨﹐有少壯千餘﹐共保一方﹐屢逐寇盜﹐斬其魁渠﹐收化其部落。回還桑梓﹐悉願相從﹐不肯散去﹐遂稱之爲主帥﹐有兵將之序矣。忽日有二賊首﹐聞知只有蘇峻不容擾侵百姓﹐乃率眾數千﹐至掖縣來尋報仇﹐反爲峻斬者三百級﹐追趕數百里﹐轉戰轉敗。賊見峻窮追不已﹐奮力雙雙殺來並峻﹐被峻格斬一人﹐生擒一人﹐降兵五百餘﹐餘者走散。以此滿縣皆來遵奉﹐稱爲保長﹐願聽指令﹐以求救援。峻期與定約﹐以炮聲四響爲號﹐十里一報﹐各設一保甲﹐東西南北只立四處﹐不得亂髮難救。於是各分地界﹐一方有警﹐峻卽率眾馳往相救﹐一縣皆安。剿賊數處﹐獲金帛無限﹐且各富貴之家亦賴其功﹐咸稱峻爲義軍總﹐多輸錢谷餉其部曲﹐兵糧充足﹐威聲大振。漢靑州都督曹嶷﹐𨿽然近附於晉﹐心中實持兩端﹐思自霸者﹐嫌峻在境﹐己謀難遂﹐乃使總管夔安﹑參軍夏國臣將兵五萬﹐設言蘇峻私招軍馬﹐以討賊爲名﹐廣積錢糧﹐欲在爲亂﹐假稱奉詔誅剿﹐徑至掖縣責峻。峻明知其嫌嫉而然﹐豈是奉詔﹖但以嶷受晉帝加封爲廣饒侯﹐不敢出戰﹐恐耽抗拒之名﹐使人目爲作亂者。

正思無計可退靑州之兵﹐忽報劉遐遣人來至﹐峻不知其何故﹐乃命召入。遐使進見﹐告曰﹕」今我劉下邳﹑徐泰山奉詔討伐叛臣周堅﹐因爲漢石勒遣石虎來助﹐被其圍住﹐進退不得。我主徧思﹐只有將軍仁義廣播﹐忠勇慷慨﹐肯濟急難。故遣小人前來求救﹐有書拜上﹐望惟拯之。「峻接啟拆開﹐看其詞意恭敬﹐心中大悅﹐乃與部屬等議曰﹕」我之初心﹐欲與君等共保鄕邑﹐以作太平人耳。不期曹﹑夔懷忌﹐嫌吾兵盛﹐特來相伐﹐自此兩成仇隙矣。今劉下邳來此求救﹐本不當去﹐柰有靑州之故﹐正宜將計就計﹐去助國兵﹐討滅周堅﹐就鎭彭城。奉表歸江南﹐請爲晉臣﹐朝廷必喜﹐料無人來攙奪。但汝等多是本縣之人﹐難彊遠去﹐願畱者各還寧家﹐我帶收降萬人前往。眾心以爲何如﹖「部屬等曰﹕」寨主旣爲國家宣力﹐我等焉有不相從﹐少效犬馬之勞乎﹖只有一件﹐但夏參軍﹑夔總管在此﹐倘見吾等南行﹐乘動以兵襲之﹐豈不受禍乎﹖「峻曰﹕」吾願離棄此地﹐彼欲已滿﹐諒無妨事。設再無知﹐吾必殺他一个大敗而去。且我料得彭城﹐以爲根本﹐復何疑懼之有﹖汝等必不放心﹐當作書送與﹐明辭而去。「乃使人竟以書至夔安營中﹐辭云﹕

掖城義軍總蘇峻拜書靑齊大總管夔老將軍麾下﹕竊聞石勒雄傑過人﹐屢請並伐靑州﹐以正不臣﹐幸得漢主勿許。今以漢主任嬖荒政﹐正欲專徵﹐聞曹都督東附於晉﹐故又爭奪彭城﹐阻鯁晉救﹐以思有事於齊﹐而公等不揆﹐反要加兵於峻﹐是乃尋敝聲援以自孤耳。吾以公旣同爲晉臣﹐故不出戰以傷和气。聞得石勒與我國爭奪彭城﹐僕今欲往赴義﹐乞總管毋相掩襲﹐斂戈捲甲﹐善撫黎庶﹐僕必不復再來分占。山左之地﹐一並收轄﹐毋使寇擾掖民﹐幸甚。敬此奉別﹐統希炤納。使至夔安營中﹐呈上書啟。

安開看訖﹐問於夏國臣曰﹕」峻懼兵威﹐思欲脫去﹐明以書來告辭。參軍髙見﹐還是相容的是﹐還是追剿的是﹖「國臣曰﹕」蘇峻智勇之將﹐追戰未必卽勝。且我等慮漢討伐﹐因暗附晉結援﹐豈可又露面是心非之迹﹖又聞石勒與我等甚相妒忌﹐正宜從之﹐任其自去﹐我無肘腋之患﹐得破石虎﹐使其吞噬之心挫喪。實一舉解兩敵之機會也。「夔安乃回書假意結好﹐言無相襲之意﹐將軍放心以干國功。峻得報﹐盡提人馬三萬餘﹐望彭城而進。石虎與周堅二兵﹐每日輪流攻擊﹐劉遐﹑徐龕只是倚濠拒守﹐以待救援。看看糧竭勢迫﹐忽見漢兵紛紛傳報救兵已到﹐石虎卽便分兵一半來退﹐輪刀立馬大喝曰﹕」你是何人﹖敢大膽至此﹐以犯石大爺耶﹖「蘇峻曰﹕」潑賊輒敢無禮﹗不聞吾破寇之名也﹖「虎怒殺出。蘇峻一向未逢勍敵﹐知虎英勇﹐乃抖擻精神﹐奮勇接戰。石虎見其武藝超凡﹐遂亦著意防備。二人狠戰上四十餘合﹐不分勝敗。劉遐看見塵埃亂滚﹐急謂徐龕曰﹕」峻公爲我等受困﹐衝鋒來救。石虎去阻﹐正在酣戰﹐不可不去接應。你將兵馬出拒周堅﹐待吾前往夾而攻之﹐始能勝賊。「言訖﹐龕卽奮然直取周堅﹐二邊戰住。劉遐引兵二萬﹐從後衝去﹐殺得北兵紛紛亂倒﹐屍血交橫﹐徑出陣前。石虎見之﹐以爲遐被困久糧慳﹐必然易與﹐遂撇峻先來退殺劉遐。方才交刃﹐蘇峻大刀砍至﹐勢不可當。石虎兩頭受敵﹐知遐﹑峻皆猛勇之將﹐乃棄敵來合周堅﹐欲入彭城保守。蘇峻緊跟不放﹐徐龕又大勝﹐追堅而至。石虎見兩處皆敗﹐遂棄城往北走去。周堅亦隨後奔逃。劉﹑蘇等追趕二十餘里﹐斬首一千七百級﹐乃回兵同至彭城。百姓皆拜道迎賀曰﹕」吾儕惟恐污陷鮏羴﹐幸得將軍來破逆賊﹐使得復見天日矣。「遐等慰之而與眾入城安民。二太守設宴致謝蘇峻﹐峻曰﹕」小將未受朝命﹐已承尊召﹐特引小兵前來。今幸已退賊﹐下邳﹑泰山公可以言功﹐而僕亦得聊效進身之力矣。「劉﹑徐謙謝曰﹕」今復此郡﹐皆賴將軍之威。下官二命幸賴保全﹐受賜多矣﹐何敢罔冒功績﹖暫請住軍彭城﹐待吾奉表入朝﹐奉將軍破賊之功﹐聽旨蒞任﹐勿得介嫌。「劉遐﹑徐龕各遣人上言蘇峻仗義集兵破寇大勛。元帝見表甚悅﹐卽授蘇峻爲臨淮內史﹐令其便宜行事﹐招集人馬以防周堅勾引石虎南寇。徐﹑劉二人各領鎭北將軍秩﹐帶兵回鎭。於是三將各往之任。自此蘇峻兵馬日彊﹐威名遠震﹐石勒亦不敢侵犯邊境﹐橫暴之勢起矣。後人有詩嘆曰﹕

晉室東遷至建康﹐思憶復仇統一難。多是天公限南北﹐故生巨逆屢爲殃。

第一一八回

段匹殫殺害劉琨

話說晉太尉劉琨自失並州﹐父子俱被趕散﹐琨至幽州相依段匹殫﹐次子劉羣奔入遼西﹐投於段末杯﹐末杯亦禮遇頗厚。長子劉濟爲質於伐濟﹐乘代亂﹐與家將姬澹﹑代將衛雄將拓跋六修之子﹐轉投幽州﹐幽州公段匹殫憐之﹐遂命劉琨統領﹐同守徵北城﹐有兵萬人。時匹殫與弟末杯有隙﹐末杯妒兄不勞兵刃而得幽州中土大地﹐思欲傷之不售﹐乃設一計﹐密說劉羣曰﹕」汝父乃中國堂堂丈夫﹐歷秩太尉﹐如何甘心作吾遼中部役之屬﹖況幽州是汝中原內地﹐反不容汝父居止﹐又遣於徵北城聽調﹐吾亦爲君恥之。今姬澹﹑衛雄有舊代兵萬餘﹐足可爲用。汝可修書一封﹐去約汝父﹐待我起兵合取幽州﹐並其部眾﹐然後以汝父子爲刺史守之﹐豈不復爲晉朝之大臣乎﹖「劉羣因末杯待身情重﹐只得應允﹐遂作書付與。末杯密遣精細之人﹐將書往徵北城去說劉琨。使至中途﹐撞遇段文鴦在郊外射獵。其人直來﹐至近認得﹐慌張避閃。文鴦疑惑﹐令兵士捉出﹐問其何往﹐回答不明。命搜之﹐有劉羣約父私書一封﹐乃押回幽州見兄段匹殫。匹殫看書大怒﹐卽將其使斬之﹐密與文鴦﹑段叔渾二人議曰﹕」我以好情相待劉琨。今其子以書約合共謀伐我﹐出劉琨之意否﹖「段叔渾曰﹕」趁今莫令琨知﹐使人請他到此明責之﹐看其何如。不然﹐姬澹﹑衛雄﹑烏桓恭皆有謀略者﹐一被逃去﹐與末杯相合﹐我等不得寧矣。「匹殫然之﹐使人往徵北城召請劉琨。琨不知其事﹐卽至幽州來見。匹殫曰﹕」今汝令嗣唆構末杯共害下官﹐約公於內爲應。有書在此﹐特請越石自來一看。「劉琨大驚曰﹕」焉有此事﹖吾今被劉曜﹑石勒淩並﹐一身落魄﹐四海無家﹐蒙公見邀﹐無恩可報﹐所望者欲同明公少伸大義﹐洗雪國恥﹐標名靑史﹐流芳後世﹐庶不負空生於天地間耳。何期此等狂奴暗中作歹﹐陷身不義﹐某豈此等之人也﹖「匹殫曰﹕」吾亦知公中心不苟﹐此實末杯誑誘令嗣﹐思以敝吾。但以事故非細﹐不得不面白於公耳。倘或彼二人果若來犯﹐吾必以正責之﹐恐公終念天性嗔怨下官也。「琨曰﹕」忠肝義膽﹐似石難移﹐縱使賊生百計﹐愚性決不以一子之故而負徳慚義者。公其察之。「匹殫知琨至誠不攺﹐乃置酒作款﹐欲使復往徵北城去。段叔渾曰﹕」此事固然劉琨不預﹐其下盧諶﹑郝詵﹑姬澹皆恥居吾轄下﹐倘有乘利人於中生事﹐心焉可托﹖又或末杯劫迎而去﹐於吾有不便矣。莫若羈畱於此﹐使末杯失倚﹐則不敢發矣。「匹殫從之﹐遂居琨於別室﹐使人監而守之﹐亦薄於交接矣。有北地太守辟閭嵩﹐聽知匹殫幽羈劉琨﹐密往徵北城約合姬澹﹑郝詵等﹐欲襲幽州﹐取回劉琨作爲謀主﹐共並北方。有人暗泄其謀﹐報知與匹殫。匹殫召眾議曰﹕」人心若此﹐事將焉處﹖「段叔渾曰﹕」兄今不可固執小義﹐以誤大事﹐必除劉琨﹐方得患息。若待嵩等謀成﹐末杯必與相合﹐難卽破矣。「匹殫乃密使人縊琨殺之。從事盧諶﹑張儒聞琨被害﹐乃大哭設祭﹐與姬澹保劉濟棄徵北城﹐奔遼西去尋劉羣﹐以就末杯﹐說令起兵報恨。

有王浚舊從事荀綽﹐棄官居閒﹐在於幽州﹐見匹殫害死劉琨﹐知將亂起﹐乃挈家屬南徙﹐百十日始達吳中。溫嶠得聞綽言劉琨遭害﹐乃大哭﹐遙空拜曰﹕」吾受越石公之托﹐來此通誠於朝﹐冀幹大功﹐屢求返命不得。棄母忘主﹐何爲人也﹖「乃上表訟琨盡忠皇室﹐以孤力守職晉陽﹐間居胡穴北地數十餘年﹐不廢國事。玆因勢竭家破奔遼﹐猶遣臣來求誠﹐思圖恢復。今旣身亡﹐宜加褒卹﹐詔回其子﹐俾受蔭襲﹐以崇恩典。帝不聽﹐惟除嶠爲散騎侍郎。嶠以母喪北陲﹐主亡無贈﹐不肯受職﹐力求奔喪。帝乃下詔敕封故太尉劉琨爲忠湣公。嶠又以不得終制爲辭。帝愛其才﹐不肯使去﹐乃下詔切責之曰﹕」今桀逆未梟﹐梓宮未返﹐豈可以私情而不受王命可也﹖「嶠不得已﹐乃受職。知帝任用尙書令刁協﹑侍中劉隗。協性剛毅﹐與物多忤。隗性鯁直﹐不能容姦。二人欲矯時獘﹐每每崇上抑下﹐排撻豪舊﹐凡諸刻碎之政﹐皆考核之﹐彈劾不避權幸。惟王氏疑帝倚之﹐遏制其盛﹐深懷忌嫉。溫嶠托其勸帝爲琨伸冤。劉﹑刁二人乃上言﹕」劉琨爲晉重臣﹐被段匹殫所殺﹐理宜問罪。「帝以匹殫新據幽燕﹐其勢轉盛﹐且路途遠隔﹐救慮不暇﹐思伐之甚艱﹐未敢妄動。嶠又謂劉﹑刁曰﹕」段末杯與段匹殫有隙﹐今劉太尉爲末杯所誤而死﹐何不下詔令末杯與琨子起兵報仇﹖又奚必勞朝中大兵遠去問罪也﹖「於是二人奏帝發詔前去。

末杯得詔大悅﹐以爲兵出有名﹐卽與劉濟﹑劉羣﹑盧諶﹑姬澹﹑郝詵﹑大將宇文悉等﹐起兵十萬﹐徑望幽州而進。界堡守軍飛馬向前﹐報與段匹殫知道﹐匹殫大怒曰﹕」賊弟子何無情之甚也﹖「亦點兵馬﹐以弟段文鴦爲先鋒﹐出城拒敵。不十餘里﹐前軍已到。各皆列開陣勢﹐兩邊將士昂昂擺立﹐俱有气吞河朔之威﹐力拔天山之勇。諺云﹕」遼東慕容遼西段﹐世代多出英雄漢。任是銅肝鐵膽人﹐也教驚得渾身顫。「幽州衝鋒大將乃是段文鴦也。但見他﹕立馬當先似煞神﹐威風凜凜可驚人。手持虎爪狼牙槊﹐身掛貂裘鐵甲明。遼西陣上先鋒大將復姓宇文﹐名悉﹐朔城人也。但見他﹕鐵面紅髯似巨靈﹐焦眉卷髮碧珠睛。肩橫合扇剛刀燦﹐甲煉靑銅照眼明。兩軍主帥未到﹐軍士擂鼓吶喊﹐大張聲勢﹐震動山嶽。少間﹐後軍齊至﹐段匹殫與末杯各開門旗﹐親自出馬打話。匹殫曰﹕」弟何立心不仁之甚﹐豈不聞骨肉相殘﹐古今大惡﹖周公﹑管蔡﹑莊公﹑叔段可爲明鑑﹐你復效尢作此不祥之行耶﹖「末杯曰﹕」非吾不仁﹐乃奉朝命﹐討汝擅殺劉琨之罪。旣久臣服於晉﹐受其爵祿﹐難可逆命﹐只得領兵來此。兄可怪我乎﹖「匹殫曰﹕」吾乃忠心美意﹐收待劉琨﹐欲共戮力王室﹐以立尺寸之功。是他負義﹐設心欲害我們。天不從姦﹐致使下書的錯投於段文鴦處。吾將其父子相約之書令其自看﹐琨思慚負﹐無顏見我﹐自縊而死。我痛哭而厚葬之﹐曲豈在我也﹖親筆尙在﹐焉可諱乎﹖「末杯曰﹕」私書是無憑之事﹐密詔乃有據之證﹐何人出馬﹐先與劉公報仇﹖「劉羣卽便挺槍望段匹殫殺去。馬蹄才動﹐段文鴦橫槊接住。二人戰上了二十餘合﹐劉羣抵敵不住。劉濟看見﹐慌忙出助﹐不及五合﹐被文鴦一槊打於馬下。宇文悉大怒﹐舞刀殺出﹐二人敵住﹐揚威大戰。一个刀轉處電從身畔閃﹐一个槊過處風向馬前生。狠鬥上五六十合﹐不分勝敗。代北驍將衛雄方欲出助﹐段匹殫與叔渾並副將赫連楨﹑練千秋等蜂擁殺入。姬澹﹑衛雄馬適到得陣前﹐不期宇文悉馬蹶前蹄﹐被段文鴦趕上﹐一槊打中面門而死。姬﹑衛二將勢痿興阻﹐止遏不住﹐兵馬奔潰﹐遂敗而走。段﹑練﹑赫連三將隨後追趕﹐得姬﹑衛抵死殿後﹐𨿽退三十餘里﹐折兵不多。文鴦見天色將晚﹐收兵回轉。

末杯紮下﹐與眾議曰﹕」今到此間﹐反敗一陣﹐折了宇文悉﹐劉濟軍威已挫。明日文鴦再到﹐如何迎敵﹖「盧諶曰﹕」有吾在此﹐必要與吾主父子報仇。且到明日再戰。「次日﹐段文鴦進兵搦戰﹐末杯因銳气未振﹐堅壁不出﹐一連相拒十日。末杯問於盧諶曰﹕」吾以文鴦英勇﹐且自守住。日日被他激罵﹐甚是煩惱。卿等乃中州大才﹐將何教我以退此賊﹖「諶曰﹕」某有一計﹐可破文鴦。逆觀此人恃勇輕進﹐寡謀忽敵。明日可布一陣﹐每邊選弓手五千﹐伏分陣門兩腋。主帥自與吾劉公子出陣引戰﹐詐敗誘之﹐文鴦必然殺入。姬將軍﹑衛將軍二人放炮截出﹐阻住後軍﹐吾招箭手一齊射之﹐可獲文鴦矣。文鴦若除﹐則匹殫易與﹐一戰可復仇恥﹐連幽州皆歸於我也。「末杯大喜﹐卽拜盧諶爲參謀﹐使其調度軍馬。次日﹐諶乃布陣埋伏﹐一切完整。段末杯同劉羣仍前索戰﹐段文鴦與諸將整頓出敵。匹殫分付曰﹕」末杯無宇文悉﹐中心畏懼﹐故連日不敢對敵。今日陡出﹐想是將欲退走也。若是戰敗﹐切不可縱之使去﹐須要追趕擒住﹐以斷患禍。「文鴦領諾﹐與赫連禎﹑練千秋直出陣前﹐謂末杯曰﹕」宇文悉已死﹐誰人能當小弟﹖老兄何不自諒﹐收拾早回﹐免致觸犯尊軀﹐有傷同气。「末杯曰﹕」宇文悉因馬失蹄﹐致被你們僥幸勝了一陣﹐你便大口。今日必定贏你﹐以報前日之仇。「道猶未了﹐劉羣挺槍大罵曰﹕」附惡賊徒﹐昨日傷吾兄命﹐向者害我父親﹐萬剮猶然嫌少。好好下馬﹐免吾動手﹗「文鴦亦曰﹕」湊數賊子﹐汝欲尋父兄作伴也﹖「卽便揮槊殺進﹐羣忙敵住。未滿十合﹐羣抵不得﹐末杯自來接戰﹐赫連禎又從旁並至。末杯佯敗而走﹐文鴦揮兵放馬向前趕去﹐段匹殫亦率眾助趕。只聽得炮聲大起﹐姬澹﹑衛雄殺出阻住﹐遂不能進。盧諶聽得炮響﹐把大旗搖動﹐前面末杯﹑劉羣﹑烏桓恭紮住﹐後面郝詵﹑張儒截出﹐兩邊箭如雨點。文鴦身中十餘箭﹐知墮計中﹐只得冒矢衝出﹐又被郝詵一槍刺中右膝﹐亦不顧敵﹐惟奮力突陣直走。姬澹﹑衛雄與匹殫﹑叔渾拒住﹐不防文鴦驟至﹐遂被從兵隊衝出脫去。及赫連禎﹑練千秋於內冒箭殺出欲走﹐又遇張儒﹑郝詵截住。背後末杯等趕來大叫﹕」不可使逆賊逃走﹐捉住以報宇文悉之仇﹗「二將聽言﹐亦殊死奮戰﹐身被數槍﹐方得離陣。未及百步﹐姬﹑衛二人殺轉﹐俱爲所斬。末杯又至﹐激勵眾將曰﹕」汝等旣已建功﹐可再努力向前﹐斬除文鴦﹐可報劉太尉之仇矣。「遼西之兵各皆擁殺爭先﹐喊聲震地。幽州兵當之不住﹐望風而走﹐殺得屍橫郊野﹐血染蓬蒿﹐至州有四十里之程﹐死者不斷﹐器械丟滿。匹殫折兵數萬﹐大將二員﹐副將十餘﹐銳鋒大損﹐將門閉上﹐謹謹守住。末杯分兵圍住攻打﹐一連數日。

兵士辛苦﹐咸道不當妄殺劉琨﹐以惹此禍。匹殫急忙與叔渾﹑文鴦議曰﹕」弟被詭計﹐箭傷未合﹐末杯得勢﹐坐受其困。今聞眾心多怨﹐倘若有變﹐如之柰何﹖吾恐難以久守﹐必須計之可也。「叔渾曰﹕」冀州邵嗣祖新得溫羨之眾﹐有兵四五萬﹐與吾連壤﹐宜速求其來救﹐可破末杯矣。「文鴦曰﹕」續﹐晉人也﹐恐恨吾害他劉琨﹐不肯相救﹐未可倚望者﹐還當他圖之。「叔渾曰﹕」但修書言末杯欲吞北地﹐故先事幽州﹐以次而進。古云﹕』唇傷必然及齒。『吾爲手足﹐彼且無容﹐況外人乎﹖劉太尉亦由他們所害﹐與身無干﹐有證在此。況吾曾托司馬溫嶠奉表入朝﹐奏請劉公爲薊遼都督﹐共恢中原。某𨿽邊夷﹐實爲國家效義﹐驅逐石勒﹐替王彭祖報仇﹐故至此地。備辭慨切﹐彼必相從。「匹殫卽命叔渾修書﹐遣有一膽量軍人﹐於貼肉收藏﹐叮嚀囑付﹐縋城偸往冀州去求邵續。續見匹殫無故書至﹐拆開看其衷悃乞援之意﹐心中躊躕。使者曰﹕」幽州公再三拜上﹐言末杯豺狼也﹐得隴必思蜀﹐保全幽州卽保冀城也﹐伏祈念之。「續乃召眾議曰﹕」使言書意﹐俱各有理。彼𨿽夷自攻夷﹐與吾無涉﹐但救災卹鄰﹐勝如保身﹐亦當相從者。「乃畱兄子邵竺督兵二萬保城﹐自與長子邵輯帶領將佐﹐引兵二萬﹐往幽州救應。末杯連日攻圍﹐以爲復辰﹑陸眷二部不來救解﹐期在必克。忽見探馬報道﹕」冀州邵刺史統領大軍前來救援﹐已到界上矣。「末杯聽言﹐恐被兩頭夾攻﹐乃撤兵一半﹐徑往東南路上阻拒邵續。兩軍相遇﹐排開陣勢﹐末杯親自出馬﹐謂續曰﹕」吾兄不仁﹐屈害劉使君﹐故奉大晉皇帝詔命﹐起兵問罪。公亦晉臣﹐豈無兔死狐悲之念﹐而乃聽其所誑﹐以遏君命﹐而忽大仇不報乎﹖「續曰﹕」汝等所爲﹐瞞得甚人﹖都是你勒挾劉羣﹐欲酬私隙﹐陷害忠良。狼心狗行的逆弟梟子﹐天神不容。正欲捉汝以正典刑﹐尙妄言也﹗「劉羣聽說﹐挺槍出馬﹐續子邵輯接住﹐二人雙槍並舉﹐四手齊施﹐一連戰上三十餘合﹐不分勝敗。守城兵士報言﹕」末杯已撤東南之兵盡退﹐不知何故。「文鴦曰﹕」必是冀州救到。兄可整兵防備西北角之眾﹐待吾與吉銅頭引兩枝人馬衝去相助﹐先破末杯﹐然後回轉破此圍兵。匹殫曰「弟瘡才好﹐且慢臨陣﹐待吾自去。」文鴦曰「吾不去﹐難以必勝。」遂披掛徑起﹐望塵而去。正見遼冀相戰甚狠﹐段文鴦與吉銅頭從後殺入﹐兩頭夾攻﹐殺得末杯人橫馬倒﹐十傷四五。姬澹亦中兩槍﹐乃不能顧念後兵﹐徑自往北逃去。衛雄與烏桓恭撤兵來助﹐只見邵續與段文鴦得勝﹐追逐末杯轉到﹐烏桓恭等整兵待戰。段叔渾又引生力兵自城中突出﹐烏桓死於陣中。時天日晚﹐衛雄久知郁律大盛﹐訪求六修母子﹐雄遂乘暗奔往平城而去。

末杯見兵多散去﹐乃大恨邵續﹐於路紮下軍馬﹐使人持書一封說誑石勒﹐言「邵續連結幽州段匹殫﹐以裴憲爲參謀﹐欲襲襄國﹐與王浚報仇。今吾因琨子劉濟﹑劉羣請旨﹐借兵與父伸冤。邵續援黨﹐盡提軍馬至幽州﹐共相扼我。冀城空虛﹐我今在界絆住﹐公可將兵徑往襲之﹐不勞力而得者﹐愼毋挫過。」石勒見書大喜﹐卽召眾將議曰「吾心每每思並冀州﹐恐未易得。今天賜其便﹐𨿽然末杯說吾爲彼出力報恨﹐實乃我之幸也。」於是卽令石虎引兵五萬﹐暗襲冀州。此時邵續頓兵幽州﹐匹殫以末杯在界外揚言要再攻幽州報恨﹐未送還鎭﹐不虞石虎兵到。邵竺兵少﹐不敢出戰﹐使百姓戎裝充數﹐上城守禦。使人先賫文書﹐連夜往幽州催叔回救。使至﹐邵續見之﹐大驚﹐急忙往見段匹殫﹐議曰「下官承公教諭﹐領兵來赴﹐幸退凶逆。不意石勒乘虛襲我根本﹐此必末杯勾引其來﹐彼𨿽不曾回兵﹐料亦思欲絆住我等﹐亦未敢犯公之境。且自相辭前去。」匹殫只得饋送起身。臨行﹐續執匹殫手嘆曰「賊胡勢甚猖大﹐此回勝敗未知何如者。」匹殫曰「唇齒必須相顧。君急先行﹐下官待探子一到﹐隨後統兵卽來接應。」續乃如飛疾回。勒之探軍見知其因﹐向前連夜馳報與石虎。石虎召眾問曰「邵續回兵﹐誰敢分人馬去阻﹐不使近城﹐待吾好破此城﹖」石遵曰「不然。冀州城墻河北稱首﹐急切未易卽下。不若趁其未到﹐將軍自將精兵﹐悄悄的前往總路靑山谷中﹐兩頭埋伏﹐其回必從此過﹐出其不意﹐一時殺出﹐可獲邵續矣。何愁冀城有不下乎﹖」石虎大喜﹐遂親率精兵一半﹐前往埋伏俟候。邵續不防有計﹐催兵疾進。時將酉分﹐至靑山谷口﹐邵輯曰「此處山路僻窄﹐可著人打探齊整﹐慢慢而去可也。」續曰「城中兵少﹐急似燃眉﹐趁此日暮過去﹐賊人不知﹐速行莫誤。」命輯當先﹐自斷後﹐坦然而進。軍士未及出谷﹐只聽得炮銃轟天﹐伏兵從兩頭殺出﹐殺得冀兵紛紛亂倒﹐血流屍積。石虎從中大叫曰「不可走了邵續父子﹐違者誅戮﹗」邵輯聽得﹐捨命衝出﹐望城中走去。邵續在後﹐被石虎看見﹐拖刀趕來。續慌棄盔毀帶﹐雜於軍中欲逃。石虎恐遠難辧﹐取弓搭箭﹐望背後滿發一矢﹐力大弓緊﹐一箭飲羽﹐穿透續之馬腹﹐把續掀翻下地。虎恐被脫﹐策馬向前。續才轉身掙起﹐卽爲生擒上馬。邵輯方得入城﹐敗軍亦到﹐輯以爲父至﹐連忙開門接應﹐看不見父﹐隨卽問曰「老爺何在﹖」軍曰「被敵將生擒去了。」輯聽其言﹐放聲大哭﹐亟入與邵竺議曰「必須往幽州求救﹐或可取回父親﹐以保城池也。」竺乃使人趁虎兵未合﹐出城而去。次早﹐將邵續押於陣前﹐使之招降子侄﹐免傷百姓﹐續乃髙聲大叫曰「吾兒邵輯﹑邵竺聽言分付﹕吾之素志﹐欲效忠報國。不幸至此﹐無能爲也。汝等努力共奉段公爲主﹐保城破賊﹐勿以吾身爲念﹐至虧臣節。」石兵見續不肯招降子侄﹐復擁而去。輯﹑竺遙望而哭曰「顧忠不能顧孝。父命如此﹐其將柰何﹖」乃只緊守城隍伺救。越三日﹐段匹殫救兵大至﹐紮營於城東﹐以爲掎角之勢。遣人報入城中﹐輯﹑竺等大喜﹐卽喚城下石兵謂曰「我小將軍有令﹐汝等且退﹐明日整兵出城﹐與你決一勝敗。可去將息﹐以好廝戰。」小兵報入軍中﹐石虎大怒﹐下令竭力攻城。石遵又曰「城堅難下﹐守禦甚嚴﹐外有勁兵﹐戰未易勝。不如將續且回襄國﹐與右侯計議﹐再進未遲。」石虎亦因文鴦英勇﹐昔曾相結﹐遂從其議﹐乘機入寨﹐於夜悄悄抽兵回轉。

次早﹐幽﹑冀之兵各各打點出戰﹐至辰分不見虎兵。使人探之﹐方知石虎已去。於是匹殫入城﹐安慰邵竺兄弟﹐畱遼將獨孤忠助守﹐自回幽州而去。石虎將邵續回郡﹐送見石勒。勒使之降﹐邵續言辭慷慨﹐忠義凜然﹐願死晉室﹐勿負國恩。勒見其貞誠剛毅可尙﹐釋而禮之﹐使爲幕賓。因下令諸將曰「今後克敵﹐倘獲士類﹐必生致之﹐不得妄殺。」此是石勒好處。邵竺上表至江東﹐吏部侍郎韓胤奏曰「西北方藩鎭﹐惟存邵續﹑李矩二人。今續被石虎所執﹐守義不屈﹐勒以胡寇優而禮之﹐陷身異域﹐甚孤忠義之心﹐宜發兵救取﹐以勸將來。」眾以爲不能盡剿胡勒﹐焉能取回﹖且遠隔南北﹐事非輕細﹐惟下詔令邵輯襲爲冀州刺史﹐與段匹殫相援協守。時人見晉國遭此數輩﹐自胡地而起﹐混入中原﹐衣冠屈膝﹐有詩嘆曰﹕

閒來獨坐檢余編﹐追數興亡思慘然。五帝念民輕帝業﹐商周繼迹尙同前。

一從司馬逄牛續﹐胡馬縱橫混冀燕。不是途遙難顧援﹐自辜忠義陷鮏羴。

第一一九回

劉聰死靳準謀漢

再說漢主劉聰﹐自劉約帶皮囊﹑玉簡來後﹐一應國事不理﹐惟日夕與后妃等於宮中宴樂淫戲﹐醒而復醉。將一年餘﹐約果應其所言之期而死。聰信其靈﹐遂思憶成病﹐至攝提歲秋﹐史官不上﹐眾皆忽之。聰復夢亡兒劉約入奉﹐言「法駕已備﹐迎者將到﹐陛下尙不整裝﹐忘攝提之約也﹖」覺來悟曰「約死一載矣﹐旣來邀催﹐在所不久﹐焉能自免﹖」乃使使召劉曜﹑石勒入受顧命﹐二人皆推托不赴。聰乃遺詔攺封劉曜爲一字王﹐以趙王都督關西並山右八十四郡大小諸軍﹔石勒爲襄國公加王冕﹐都督關東山左五十一郡大小諸軍事﹐各兼徵討大將軍﹔以禦弟上洛王劉景﹑濟北王劉驥二人共錄尙書事﹔加大司徒靳準爲輔國公左丞相﹐靳術與靳明爲大司馬司寇﹐典左右禁衛兵馬﹐兄弟三人並領樞要﹐總文武大權。升黜才完﹐漢主病篤﹐乃召太子劉燦﹑靳準﹑劉景﹑劉驥﹑遊光遠等入托後事。先謂靳準曰「朕與卿相共事二十餘載﹐豈今一旦訣別﹐𨿽系大數﹐不無遺恨。太子愚暗﹐卿系國丈﹐可善輔之。」靳準跪地俯伏曰「陛下善保龍體。臣當竭盡駑駘之力﹐以佐太子﹐不勞聖慮。」又謂劉景﹑遊光遠等曰「朕今不豫﹐以太子托付卿等﹐卿等宜盡忠王室﹐以保宗社。」景等叩頭曰「臣等敢不鞠躬盡瘁﹐以肝腦塗地乎﹖」聰搖首以目直視眾人曰「今南北大定﹐何用言此﹖但教曜﹑勒在外謹守邊防﹐朝中大臣擇才任事﹐毋得妄動兵戈﹐非比朕在日也。」言訖﹐使眾出宮﹐明日再敍。是夜聰崩﹐在位九年﹐攺元者三。次日﹐太子與百官等舉哀治喪。靳準曰「國不可一日無君。當先正大位﹐然後行事。」於是羣臣奉太子劉燦卽位﹐攺號昌平元年﹐官秩皆照劉聰遺命﹐封定品例﹐悉不更易。頒赦國內﹐報訃於長安﹑襄國﹑靑州三大鎭而去。漢主旣立﹐以靳準國戚至親﹐委以鈞軸﹐凡一應軍國重務﹐皆先白準而後行﹐自是靳氏權傾中外矣。秉任之初﹐悉心咨訪﹐朝野無議。漢主燦以爲大政可托﹐遂亦肆志宴樂﹐荒淫無忌。緣其習於胡風﹐好殺無徳﹐人多畏之﹐挾父後靳氏﹑劉氏﹑樊氏﹑宣氏﹑王氏五人共飲﹐欲淫之﹐樊氏不從﹐立命勒死﹐餘皆模糊承順。有侍者將此事報知王沈﹑靳準。準乃原系邊胡悍子﹐橫暴多殘。一聽此音﹐卽便怒曰「吾女月華﹐先帝之後﹐逆子若此無禮﹗」王沈急止之曰「國公不可躁罔﹐漢主好殺﹐未宜諫斥。今君上喪倫失徳﹐累月不出。公掌大政﹐當去其心腹﹐方可制壓朝臣﹐以規君過。否則恐有不測也。」靳準從之﹐乃大樹黨與以爲爪牙﹐將舊日崛彊鯁直之臣﹐皆誣以罪過﹐罷除其官﹐陰謀殺之。只有劉景﹑劉驥二人乃皇叔重臣﹐不敢妄動。準心忌之﹐又懼其忠勇多謀﹐乃設一計﹐密入宮中奏與漢主燦曰「近者外議紛紛﹐皆言上洛王同濟北王陰養死士﹐日夕練兵﹐共議陛下淫亂太后﹐不理朝政﹐早晚欲行伊霍之事。亦宜察之﹐早爲提備。」漢主燦曰「朕爲國君﹐率土之人﹐生死由朕﹐況作樂乎﹖彼見寡人少出﹐卽便誣爲淫亂﹐必須殺此妄言之人﹐眾方知畏﹐不然甫能威令中外也。」準曰「陛下輕言。二王位尊勢重﹐宗黨廣盛﹐若有少泄﹐卽爲齏粉矣。莫累老臣家族。」漢主曰「朕寫密詔付卿﹐除此二人﹐何如﹖」靳準假意推托曰「臣系外戚﹐敢謀親王﹖且慮素無謀略﹐一有不密﹐反先招禍。陛下且三思之﹐莫謂臣爲妄也。」靳準辭出﹐暗喜計謀已中。復又暗使其女月華﹐教之譖訴二王﹐以徵所言之實。後聞父囑﹐乃問計於王沈。沈爲畫智如此如此﹐靳後依之。見召侍宴﹐推拒不赴。漢主自往就後﹐讓之曰「錯已在先﹐今復乃爾作忤﹐欲賤朕也﹗」靳後跪奏曰「非敢逆旨﹐但宦官傳言﹐外議我等順旨貪淫﹐惑亂聖躬。上洛﹑濟北二王十分不悅﹐使人密至宮中打探﹐欲要盡除我等﹐並廢陛下。是以懼誅避嫌﹐不敢與陛下同行坐耳。乞恕萬死﹐免致負累龍體。」漢主曰「內侍皆宮中心腹﹐分付謹守﹐不許閒人擅入﹐何懼他乎﹖」靳後曰「二王已知其情。若在一日﹐奴身一日不敢近駕。若在一年﹐奴身一年不敢近駕。寧可拂情死於聖前﹐不願被責死於二王之手。此實心也。」漢主曰「這有何難﹐明日就去此二賊﹐以絕汝怕懼之念。」後曰「萬歲何誤矣﹐豈可因吾一醜之婦而廢二社稷之臣乎﹖」帝曰「朕不先事下手﹐則梓童與朕皆被其害矣。」卽便出宮﹐召靳準﹑王沈入內商議曰「昨卿言二王之事﹐朕欲委卿區處﹐卿不肯承旨。今又聽得宮中內外咸各云有﹐何又隱忍以罹其禍﹖朕已寫詔在此﹐卿可帶領羽林軍馬﹐圍住上洛﹑濟北二府﹐捉住卽斬﹐莫付法司﹐朕思難擬其罪。勿得有誤﹗」靳準得令﹐乘夜分各軍俱散﹐喚弟靳術﹑靳明帶詔﹐率領心腹親兵三千﹐圍住二府﹐一時打入﹐誰能搪得﹖以是二家老幼盡被所害。斯時漢之親王重臣劉曜﹑劉雅﹑石勒﹑張賓皆在外鎭﹐二王暗被誣害﹐百官懼勢﹐俱不敢明言﹐任靳準兄弟坦行無遏。靳術﹑王沈曰「今漢朝大政與兵馬皆屬丞相﹐郡邑又皆多半是吾等所置心腹﹐何不乘此漢主荒淫﹐殺母亂倫﹐廢而除之﹐假伊霍以立晉魏之基﹐不亦可乎﹖」準曰「內事不足慮。但懼劉曜﹑石勒﹑曹嶷三鎭大臣在外﹐必然興兵問罪﹐恐爭戰疊生﹐不能如願耳。弟等有何計策退得外兵﹐則可爲矣。」術曰「當日漢劉左國城起手﹐不過兵馬數萬﹐尙能幹成事業。吾今住此都城﹐合外郡共計大兵四十餘萬﹐𨿽曰漢軍﹐實在吾手﹐就使劉曜﹑石勒連衡而來﹐不過二三十萬﹐何足畏哉﹖吾有一策﹐孔萇﹑桃豹在石勒部下﹐曾與兄長結爲莫逆﹐暗以書去求其爲助﹐或爲說阻石勒﹐則一路不足憂也。曹嶷遠在靑州﹐素與石勒相忌。觀其所爲﹐𨿽曰漢臣﹐實懷睥睨之意。昔與吾亦是鄰里﹐當遣心腹人奉書﹐與之結納﹐必定相從。」準然其議﹐卽便先往二處探試可否。使至孔萇處﹐達準之意﹐萇笑而受其書﹐不言可否。再至靑州﹐曹嶷拆書看云﹕

林下舊友靳準奉書三齊大都督曹公麾下﹕僕聞履盛滿者﹐當思忌嫉出於不虞。將軍今擅百二山河之地﹐石世龍屢屢奏請討伐靑州﹐僕亦堅執諫帝﹐諭使不許自相吞並。邇來探得石公嗔吾之甚﹐欲謀攻黜僕之兄弟。細思愚又孤立於朝﹐將軍又無援於外﹐念惟將軍昔在敝境﹐忝爲鄰里﹐今特遣使奉瀆﹐欲與將軍相爲結援。勒犯靑州﹐則吾出兵以議其後﹔勒攻平陽﹐則將軍起兵以撓其中。如此﹐𨿽勒有韓彭智勇﹐亦不能展其能矣。公其詳之﹐以訂忠盟。曹嶷看書大喜﹐乃謂諸副將等曰「吾所慮者﹐狂勒兵彊﹐屢有吞並之心。今得靳公肯協力同拒石兵﹐則吾有所倚矣。」卽喚使者上階﹐謂之曰「惟靳公之命是從﹐傾心依附﹐不苟變也。」乃作回書﹐與定盟約﹐遣人同上平陽回話。靳準見書大喜﹐重賞其人﹐遣還靑州。復喚靳術議曰「今汝一計而制曹﹑石二彊敵﹐東北路可以無懼矣。西北路劉永明系他親王﹐又將何以處之﹖」術曰「石勒有曹嶷從吾之盟﹐諒不敢擅離襄國﹐恐嶷襲其根本矣。其他命將到此﹐何難退哉﹖但劉曜一路之兵亦還利害﹐弟有一計可以遏彼。今滎陽李矩有兵數萬﹐界於長安﹑平陽之中﹐祖逖在於豫州﹐堪爲吾援﹐可修書二封﹐遣人到彼﹐明言欲殺劉燦﹐以山西歸晉﹐惟懼劉曜在長安﹐要興兵徵討﹐是以不敢。二公若肯相從﹐爲吾阻住其兵﹐吾必爲汝湣﹑懷二帝報取仇恨﹐送還梓宮﹐永爲附庸。二人定然聽從矣。」靳準聽言大喜﹐乃選能言利辧之人一个﹐持書往二處而去。使至滎陽﹐李矩召入﹐問其故﹐使者呈上書札﹐又將靳準分付之意道上一徧。矩看書中之意﹐遣使出外﹐與其甥謀士郭誦議曰「劉淵﹑劉聰殘惡中州士民過多﹐無處可報﹐莫非天使靳準作此事也﹖當應允之﹐待其爲吾雪恥﹐不亦可乎﹖」乃召使者入內﹐謂之曰「你可回平陽﹐多多拜上靳公﹐一意行移。長安兵來﹐吾自阻住﹐不容前進。設彼勢難阻遏﹐吾必徑取長安﹐奪其根基﹐使人去邀祖豫州來救平陽﹐不須懼也。」使曰「祖爺那里﹐我主亦有書啟在此﹐小人特故一並帶來。先至此間求見老爺﹐然後再去。今蒙老爺許諸﹐但恐祖爺不從。望爺賜小人帖子一个﹐聊爲吹贊﹐則大事方可成就。」李矩聽之﹐修書一封﹐另差使者同往豫州去見祖逖。祖逖召入﹐先看靳準求成之書﹐再看李矩吹噓之啟﹐乃暗喜曰「漢寇僭竊已久﹐兵威尙旺﹐欲雪仇恥﹐一時難卜。今靳準得專大權﹐謀篡之心是實﹐但懼劉曜在外﹐故不敢耳。」遂與參軍等議曰「今漢靳準來求我等爲援﹐思欲謀位。𨿽是爲己之私﹐於我亦有少幸﹐允其所請﹐使禍僞漢﹐縱不能盡殄賊類﹐其壞亂從此始矣。」眾皆曰「大人明見是已。此非與賊交通之例﹐有益無損者﹐亟宜應承﹐使其安心行事。脫彼有故﹐吾自相勢而作區處﹐成敗是彼自當也。」逖亦然之﹐召使入﹐諭曰「汝主旣來托我阻拒外兵﹐一從李滎陽老爺之議﹐若只滎陽界上阻得住﹐我亦發兵助之﹐若阻不住﹐李爺向長安﹐我卽向平陽﹐助你主公﹐有何懼哉﹖汝回拜上靳爺﹐放膽爲之。平陽我晉久棄﹐亦不願得﹐定是汝主所掌﹐但二帝梓宮可要送來與我﹐不可負信。」使者求討回書﹐祖逖曰「不須用此﹐大丈夫一言爲定。途次之中﹐倘有人見﹐反致漏泄矣。」使乃辭去﹐回至平陽﹐將李矩﹑祖逖從允﹐並阻兵襲長安救平陽二計之說﹐從頭細講一徧。靳準大喜﹐乃決意幹事以害劉燦矣。祖逖旣得靳準之書﹐言奉梓宮還晉﹐遂亦使人至江東上言其事。晉主見奏甚悅﹐卽議使人去豫州﹐令祖逖暗催靳準行移﹐速還梓宮。王導以鄧攸乃南陽人﹐使爲行人﹐往豫州候迎﹐朝廷從之。

按《史》﹕鄧攸字伯道﹐南陽人。其祖鄧殷常與諸葛孔明爲鄰。因夢閒行水邊﹐見一女子洗手﹐身旁有大囊一个﹐囊上畫一獸頭。忽有一猛獸走來﹐咬破其囊﹐以頭攛入。欲趨救其女﹐忽然驚覺。醒來起問於人﹐人皆不解其意﹐乃造孔明問之。孔明賀曰「他日當爲太守﹐主宰萬民也。」殷曰「何以知之﹖」孔明曰「獸者﹐守也。女在水邊﹐乃汝字也。洗手者﹐握掌也﹐應爲汝守以掌一方也。囊者﹐袋也﹐卽同代字﹐外獸攛袋獸頭而入﹐是新守代舊守也﹐非君代汝州守﹐則汝州守代君任也。」殷謝而識之﹐後果代鄧叔升爲汝南太守。殷子生攸兄弟二人﹐父早喪﹐與弟孤居﹐自教以書籍﹐又先爲弟娶婦﹐自寧鰥居。鎭南將軍賈混聞而嘉之﹐厚遇鄧攸。攸詣混府致謝﹐值混與民斷訟﹐不能明決﹐混言於攸。攸詳而剖之﹐曲折中理。混依擬斷之﹐各皆快服。混甚稱贊其能﹐攸曰「孔子稱﹕』聽訟﹐吾猶人也﹐必也﹐使無訟乎﹖『何若愛民公賦﹐使得安生之爲上也﹖」混愈加敬重﹐使人作伐﹐以女妻攸。後混死﹐石勒攻掠河北郡縣﹐人民逃竄。時攸弟已喪﹐妻亦痛傷而故﹐惟存孤子鄧綏。攸乃亦以牛馬負妻賈氏並侄﹐徙避刀兵﹐思故舊父執與父祖故主瑯琊王俱在江東﹐亦欲南行。將過淮﹐陡遇石勒之軍﹐牛馬盤費悉爲所掠﹐衣囊一空。攸夫妻乃徒步攜子侄而走﹐因無糧資給﹐日食一餐﹐艱苦特甚。攸無柰﹐投大戶求寄小兒﹐其人不納﹐問以來歷﹐知是宦門忠良子弟﹐贈銀一兩而別。柰乎舟船不通﹐日行不過三十餘里﹐以賈氏素生宦族﹐不曾歷此艱辛﹐又有二子爲累﹐耽遲日月﹐銀又用乏將盡。賈氏曰「江東尙遠﹐身無餘資﹐何時能到﹖」攸曰「再行五七日﹐可搭船去矣。但無船錢可還﹐又思你們不能耐苦趲程﹐二子呱呱哭泣不已﹐我抱向前里許﹐返轉再來顧你二人﹐以此耽閣﹐期還未定也。」賈氏曰「今我夫妻流離止此﹐進退無倚﹐多因是死﹐走他則甚﹖」攸曰「我亦步步思想﹐一死俱了﹐必然死不爲難。但慮鄧﹑賈二氏祖先不得血食﹐吾之罪也﹐故此忍死彊捱。若得老天見憐﹐延至江東﹐瑯琊必定垂念先人﹐討得一官半職﹐上可以光顯祖宗﹐下可以不絕祭祀﹐中可以酬汝半世相從勞苦。只得勉彊﹐圖後少冀耳。」賈氏曰「言𨿽如此﹐我們一身自不能顧﹐有此二子初離𦇤抱﹐俱要背負﹐你一人焉能保全而去﹖」攸曰「吾背一子﹐扶你共行﹐猶可以往。但多一个﹐恐終不能兼濟也。」賈氏曰「然則勉捨鄧綏﹐可能度得性命否﹖」攸曰「骨肉悉難割捨﹐且吾弟少亡﹐止遺此子﹐安可使他絕祀﹖我思和你年方四十﹐尙可再生﹐理當棄子存侄﹐以全大義。或者神明默佑﹐穩達江南﹐賜育好子在後﹐未可諒也。且叔子吾養﹐卽吾之子一樣。」賈氏泣而從之﹐乃撇兒於道而行﹐其子大哭﹐隨叫不止﹐賈氏痛哭﹐攸以言紿之。轉步以帶將兒縛於樹上﹐誑妻以爲適見有一老人在於田間﹐將兒把與他去了。妻信之﹐相與南走﹐又歷無限苦楚﹐饑至一二日﹐無飯亦行。得到江東﹐不待人引﹐竟至朝中求見元帝。帝念其祖父世爲瑯琊府舊臣﹐遂任爲中書簿署。見攸賢而有才﹐攺授東宮庶子。以王導所舉升行人正﹐往豫州候迎梓宮﹐回朝伏命。因吳郡缺守﹐就補攸爲吳郡刺史。到任蒞事﹐一淸如水﹐使親人載米自給。三年任滿當遷﹐人民遮道攀畱﹐擁住輿馬﹐不肯放之登舟。攸乃只得轉轡至府﹐喚父老輩分付﹐慰使往上討保﹐肯準卽住。至夜悄悄出府﹐開船而去。百姓乃作歌頌曰「紞如﹝值更吏也﹞打五鼓﹐雞鳴天欲曙。鄧侯綰不畱﹐謝令推不去﹝言前官之貪污也﹞。」因無子﹐再娶一妾﹐見其乃南陽鄕音﹐問以備細﹐是攸之表甥女也。遂擇選良家﹐作親女嫁之。自此不復再娶﹐竟然無子。賈氏因念子成臒而死。時人哀之﹐咸爲語曰「天道無知﹐使鄧伯道無兒﹐不分好歹也。」議者以爲鄧攸不當縛子於樹﹐恐致餓殺﹐是其失於忍也。否則隨其自走﹐倘遇有人收去﹐得保軀命﹐未可逆料。若此天或報之﹐使其然耳。鄧攸奉命至豫州﹐見祖逖﹐道以帝意。逖乃密使人至平陽﹐說促靳準。準遂分布牙爪﹐將平陽城中衙門盡行賄囑停當。選定日子﹐以諸葛丞相壽旦之期﹐百官慶賀赴宴﹐不在朝堂﹐卽便動手。靳氏姦謀已成﹐漢朝平陽數十載之基﹐於玆將毀。後人有詩嘆曰﹕

方閱劉淵破洛陽﹐又生惡逆降平陽。嗣孫不肖終三世﹐辜負先雄戰百場。委政賊徒依蝮蟒﹐誅除元叔拆籬墻。自原冢父無規訓﹐故把江山付曉霜。

第一二〇回靳準滅漢亂平陽

漢主劉燦昌平元年﹐靳準謀害劉景﹑劉驥﹐朝中再無柱石之臣﹐遊光遠又被誑帝差出﹐代巡各處州郡﹐監視錢糧﹐考察官吏。一應軍國大事﹐兄弟三人分掌。內宮之事﹐又是親女月華並腹黨王沈所統﹐知無阻礙。外兵見得曹嶷﹑李矩﹑祖逖三處從其所約﹐代爲阻援﹐遂乃放心肆行逆謀﹐密召心腹將官毛勤﹑孟漢﹑丘麻﹑方實等共議曰「今漢主不道﹐淫亂太后﹐人皆怒之﹐乃天亡之時也。我若不爲﹐必被他人所謀。吾爲國戚﹐亦皆不好。你等皆是家將﹐可助一臂之力﹐除此昏君﹐毋落人後。事成之後﹐富貴共之。」毛﹑孟等曰「丞相有用﹐某等當效犬馬之力﹐以報豢養之恩﹐何言助邪﹖」靳準大喜。次日﹐諸葛宣於壽旦﹐準先命靳術﹑丘麻等將兵一萬伺候﹐把住外門。靳明與毛勤﹑孟漢引兵五千﹐候於內。只待眾官赴宴﹐卽便殺入﹐將漢主與劉氏子孫盡行誅之﹐不許生擒。眾人受命﹐各去打點。準乃故同遊光遠﹑呼延實等文武官員﹐俱往諸葛府赴宴﹐靳明等卽與毛﹑孟帶兵一齊殺入。其時只有東宮衛將葉聚﹑龔通在內﹐見外門喧嚷﹐慌出看時﹐兵已擁入。二將向前喝問曰「此間乃禁門之內﹐你乃何人﹐輒敢擅入﹐欲造反耶﹖」靳明曰「汝不知宮中有變也﹖」聚未及答﹐早被毛勤一劍砍倒。龔通大叫曰「有變卽此賊輩﹐兵士可急擒之﹗」揮刀親出阻殺﹐毛勤﹑孟漢向前抵住。三千衛卒怎當得五千點選精兵﹖靳明亦自從後搶進﹐一刀砍中其肩﹐龔通遂爲亂軍殺死﹐眾皆走散﹐明等衝入內宮而去。宦官劉廣﹑劉勝出問曰「汝是何故﹖不得無禮﹗」言未畢﹐已被打倒於地﹐混踏而亡﹐眾兵排闥競進。漢主見其凶狠﹐走入翠華樓上叫曰「汝諸后妃尙在梳妝﹐宮中有變﹐不知何故﹐兵勢甚猛﹐朕故避之。」靳後曰「可召吾父速捕之。」帝曰「無人可出傳旨。」須臾﹐兵士湧上﹐帝曰「汝等敢是造反也﹖」兵曰「奉丞相令﹐命收無道。」劉燦方知是靳準謀亂﹐指月華曰「汝父子忘恩負義﹐意圖作歹﹐譖害二王﹐今又如此﹐朕命豈能保乎﹖朕𨿽遭於賊手﹐漢之臣宰肯又輕放賊也﹖」月華曰「逆子污吾名節﹐無父母君臣之禮﹐死罪難逭﹐尙敢責吾﹗兵士可速擒下﹗」靳明乃令將諸后妃盡皆捉出﹐一並殺之。劉聰諸子諸孫並妃嬪大小皆被誅戮﹐殆無遺類。靳術見內事已成﹐提兵往宣於府﹐去請靳準與百官議事﹐眾猶不知。見說宮中兵變﹐一時皆至﹐惟獨靳明督甲士列滿殿庭。忽然簾捲﹐太后靳氏月華親出﹐謂諸大臣曰「劉燦無道﹐欲污吾等﹐殺害樊後﹐挾制劉﹑王侍寢。是以丞相輔國公謀使司馬﹑司寇二人將兵收討﹐以除昏暴。特請文武共議大事。」靳準曰「娘娘且自回宮﹐待吾等從緩計議。」遊光遠曰「聖上何在﹖吾當見之。」靳術曰「翠華園中。」光遠聽言﹐飛疾就行﹐眾官將隨後共往。靳明以劍止住曰「無道已死﹐去亦無益﹐且定大議。」眾官被阻﹐怕懼靳術﹑靳明似有相害之意﹐皆不敢行。準曰「遊大夫不在此間﹐列公髙見何如﹖」眾曰「旣是丞相奉天行討﹐一憑張主便是。某等管見庸才﹐焉可謀議﹖」準曰「吾欲去迎始安王來繼大位﹐汝眾官心下如何﹖」眾官知其意﹐恐怕加害﹐皆不敢答。靳術曰「始安王勇而好殺﹐兄今誅其劉氏老幼﹐此仇深如河海﹐重似山嶽﹐豈得再立劉氏﹐自尋滅門乎﹖」準曰「然則可立何人﹖」王沈﹑郭猗﹑靳術﹑毛勤等齊齊上言曰「今觀舉朝文武﹐無有能當此大位者﹐惟相國爲之﹐方可制服羣下。」靳準假意謙辭﹐命百官舉有徳者立之。百官知其建此逆謀﹐必爲篡位﹐忤者定遭謀害﹐惟曰「相國且權時居攝﹐訪而立之可也。」靳準然之﹐乃稱大將軍統漢天王﹐以權國事。遊光遠哭弔漢主而出﹐不面靳準﹐悄地歸府﹐乘夜奔往諸葛修之處告言其事。諸葛武開門接入﹐問曰「大人慌張至此﹐有何緊急﹖」光遠曰「一場變異﹐天大海深﹐可同進見老相議之。」遂與同至榻前相見。光遠曰「靳準﹑王沈作亂﹐漢帝子孫諸妃親黨共計三百餘口﹐無少長皆被所殺。自稱大漢天王﹐總攝國政。」宣於曰「兩日以來﹐心神恍惚﹐睡臥不寧﹐原來有此大事。吾等拋家棄祖至此﹐少立功業﹐以圖永遠富貴。今一旦眼見賊奴作逆﹐被其殄滅漢裔﹐我等扶助之勞﹐悉成畫餅矣。恨吾病不能殺此逆賊﹐枉費初心經營盡瘁。柰何﹗柰何﹗」長嘆一聲﹐昏然而逝。諸葛武哭倒於地。遊光遠流血慟曰「吾欲倚老相國爲主﹐共圖懲逆﹐漢室怎如是之不幸也﹗」內中夫人眾家眷等聽得哭聲﹐一齊渾至﹐哀聲震鬧。宣於忽然復蘇﹐顧謂妻子曰「吾今痛憒而死﹐平陽必丘墟。汝可奉吾靈柩﹐歸葬於祖塋武侯之側﹐庶俾子孫常溫暖﹐皆亦不缺﹐是吉壤也。惟初下有二十年大殺之凶﹐已應過了﹐宜謹記之。」又謂光遠曰「吾今一气﹐痛入於心﹐多應卽死﹐不能與君共盡報國之忠矣。宜善圖之。」言訖而薨。光遠再拜哭曰「漢仇休矣﹐再有何人能謀賊乎﹖」諸葛武曰「都城中當事者滿是賊黨﹐一二人亦難謀彼。公有忠義之心﹐乞念先帝厚恩﹐急奔長安﹐報知始安王﹐起兵來剿此賊。吾知不能﹐亦奔喪離此去矣。」遊光遠善其言﹐辭出﹐覓一伴侶﹐卻好撞遇呼延實將家眷逃走﹐遂同偸出﹐奔往長安而去。靳準探得遊光遠等走﹐知其必往合兵問罪﹐乃使毛勤﹑孟漢﹑丘麻﹑方實四人﹐帶親信家丁﹐發掘劉淵﹑劉聰並各親王后妃之墓﹐取其寶物﹐送與李矩﹑祖逖﹐買其興兵阻截劉曜。惟漢太弟劉義不在其地獲免﹐餘者棺槨悉焚毀。《晉書﹟歷年圖》斷曰﹕

惟皇不範﹐爾甸居窮。丹朱罕嗣﹐冒特爭雄。胡旌月﹐朔馬騰風。塵朦淮浦﹐勍呼河宮。未央朝寂﹐移門且空。郭欽之慮﹐幸有知戎。旣居華夏﹐欠失鴻模。後嗣淫悖﹐致亂家風。靳準之變﹐是亦報凶。自漢陵被毀之後﹐平陽城中城外﹐鬼哭之聲聞於深巷﹐遠近皆同﹐妖火達旦不滅﹐大蝗千里﹐穀麥食之幾盡。準命捕而埋之﹐人轉背﹐又皆鉆穴而出﹐無能得息﹐人民號苦。一日早朝﹐有犬戴冠穿衣﹐升於帝座﹐兩犬朝服佩綬﹐立於其側。逐之下殿﹐須臾不見。天降血雹﹐其赤色如朱﹐其鮏气不可聞。時惟只有黃臣﹑黃命二老漢臣在金龍池邊閒居養老﹐離城十里。聽得人言朝中大亂﹐鬼哭徹夜﹐心中大疑。使人打探﹐回報靳準謀奪漢家天下﹐殺盡子孫﹑掘墳燒棺之故﹐臣乃怒罵大哭曰「必當口嚙其肉﹐方消此恨﹗」命曰「我今告老歸田﹐又無兵馬﹐且兄年邁﹐筋力已衰﹐焉能盡忠殺賊﹖必須他圖可也。」臣曰「旣然如此﹐我在此間收拾先帝等骸骨﹐令人瘞於淺土。弟可急往襄國﹐報知張孟孫﹑石季龍等﹐合取關中之兵﹐共來剿討﹐以盡我等之心。」黃命然之﹐卽日起馬。臣乃私自往漢陵邊﹐將各屍骨逐个收拾﹐以土掩起。諸葛武在家與父安排軟車靈柩﹐有人報言漢陵被毀之事﹐太息不已。又恐姦黨害及漢諸故舊﹐遂連夜裝束﹐托言送殯出城﹐裝喪回川﹐徑往蒲州經過﹐特至解梁報與關家兄弟知道。正待問路﹐湊遇關河射獵而回﹐見一披麻之人﹐乘馬徘徊四顧﹐乃佇立熟視﹐一時不省。諸葛武認得仿佛似河﹐策馬向前叫曰「來者莫非關思遠乎﹖」河見呼其字﹐方知是武﹐慌忙問曰「安國公子如斯冠服﹐有何事故﹖丞相大人安否﹖」武曰「欲言喉哽﹐同見令叔告之。」於是並轡疾歸﹐關山﹑關心出迎入內。禮畢﹐武告以靳準滅盡劉氏子孫﹑毀焚墳棺﹑老父气死之故﹐遊光遠逃走入關等因﹐從頭說了一徧﹐潸然淚如雨下。關山扭其手﹐頓足大哭曰「吾等百戰而更立漢業﹐以繼祖父同气之情﹐思世世祈共富貴。因玄明荒政﹐故此暫辭﹐欲其念而悔過﹐故未遠去。誰想朝中一旦成此大變﹐安忍聞哉﹗」關心曰「向在朝廷﹐已知王沈﹑靳準必壞漢家天下﹐因不忍與賊臣並立﹐是以棄職避位。固早知其爲患禍之囮矣﹐焉曉其如是之毒也﹖」山曰「若吾等在朝﹐豈容賊奴幹此大逆﹖𨿽吾自錯﹐致仕歸隱﹐彼當懼吾尙存﹐不宜如此魍魎。欺劉氏﹐卽欺我耶﹗漢主臨行畱戀之情安在﹖祖父生死之義何存﹖可辦牲儀祭禮﹐拜奠丞相與漢帝之靈﹐明早入朝請葬﹐就殺此賊以報大仇﹐庶不負宿昔也﹗」關河曰「今賊勢浩大﹐恐難得近﹐脫一不湊﹐家族俱難保矣。」山又曰「王陽不失爲孝子﹐王遵不生爲忠臣。吾今年近七旬﹐死不爲夭﹐捨身報漢以畱名耳﹗」諸葛武曰「繼安大人誠有國士之志﹐大丈夫當如是也。只是一件﹐孤身獨自欲幹此事﹐恐爲無益﹐不若少俟始安王兵至﹐同去報復﹐不致誤也。」山曰「吾已立心定矣﹐事在必行。」關心等宰牲設祭﹐四人敍飲﹐至二更而散﹐惟獨只議除準之謀。次日﹐關山早起﹐分付諸葛武曰「安國亦有輜重﹐路上彊寇出沒不常﹐有陳安﹑楊武等每每在外搶掠﹐可同吾弟關心並令侄裝載家眷﹐一同入川﹐庶不使老夫人等受驚﹐可以穩達蜀中矣。倘有便人﹐捎一信至上黨報知姜存忠昆仲﹐令其同劉永明將兵剿復平陽。吾此之去﹐幸否未期﹐且今西北中原之土﹐不久悉當大亂﹐惟成自守﹐尙可居也。」諸葛武曰「尊叔之言是也。依侄愚料﹐還當一同入川﹐至關中界上﹐叔可徑往長安﹐提兵效命﹐未爲遲也。」山曰「不然。自古國亡﹐皆有忠臣死節之士﹐今我漢渺無一人﹐某實愧焉。昔豫讓一勇士耳﹐能爲智伯報仇﹐反復不避﹐畱名靑史。吾爲上將﹐必拚一命﹐上報先帝以效國士之忠﹐下盡吾心以全關家之義。知而故爲﹐毋相勸阻。汝等善保老小﹐以成孝名﹐莫念吾也。」諭眾已訖﹐請母嫂妻子弟侄一同訣別﹐於是母子們抱頭大哭而起。乃腰藏利刀﹐身掛重孝﹐帶二家僮﹐乘馬出門﹐顧謂眾曰「可卽收拾起身﹐不可遲也。」心﹑河二人灑淚泣送。山曰「人皆有死﹐患不得其所耳﹐何學兒女子之態乎﹖」行色自若﹐徑望平陽而去。到得城中﹐覓一良善故舊人家安歇﹐多與銀兩﹐分付曰「老夫此行﹐生則難明﹐死則有惟﹐可念向情﹐密帶小僮﹐收吾屍首﹐葬於二兄之側。那時含笑九冥﹐感公徳矣。」其人泣而允諾。於是安頓馬匹﹐乃入朝請見。靳準聞報關山一人﹐求欲請葬漢帝諸骸骨﹐重其有義﹐乃命入見﹐問曰「老將軍一向居於何處﹖」山曰「祖居解梁。」準曰「先帝晏駕以後﹐劉燦不道﹐奸淫先後﹐淫亂宮闈﹐賊殺皇母﹐荒棄國政﹐不納諫言﹐士民切齒。吾因天人之怒﹐與眾議而誅之。卿乃重義君子﹐何念無徳之子而爲之成服乎﹖」山曰「劉燦不道﹐只可除其逆天姦後之子足矣。其下劉氏宗族﹐上洛﹑濟北諸王﹐抑有何過而皆害之﹖且先帝已亡﹐身在地下﹐而又伐其冢﹑焚其棺﹐亦是奸淫君後也﹖」準無以對﹐乃曰「此晉臣李矩﹑祖逖使吾爲之。」山曰「汝須食漢之祿﹐何爲晉人所使﹖此等逆賊﹐人面獸心﹐安可容乎﹖」乃抽刀向前刺之。靳慌推桌抵住﹐大叫曰「關山行刺﹐誰爲擒之﹖」關山大怒﹐躋上再砍一刀﹐被桌隔住﹐只中肩上﹐準望後倒﹐山急扯得桌開﹐未及舉刀﹐毛勤趕到﹐望背後砍之。山乃回身敵殺毛勤﹐勤被砍中左臂。不期孟漢持長槍戳來﹐中山臂上﹐負痛搶進報恨。靳術﹑丘麻領兵至﹐一齊奔上﹐刀槍攢集﹐遂被亂殺而死。可憐三朝忠義﹐蓋世英雄﹐一旦喪於小人之手。後人有詩贊曰﹕

爲國攄忠死不難﹐從容赴義重如山。遺親辭弟何其勇﹐生砍姦凶始羨關。靳準得眾救應﹐殺死關山﹐乃命將屍暴於市上。靳術曰「宜碎其屍﹐以戒將來。」準曰「不可。此忠臣義士﹐但擡出使眾略看﹐以爲驚懼耳。理宜葬之。倘有人來收者﹐不可阻他。」以此店主孔延壽得與小僮殮葬山屍。二僮知關心等已行﹐卽幫孔家開店﹐早晚燒祭關家之墳。靳術又謂兄曰「關山被殺﹐關心﹑關河在解梁﹐必要集兵前來報仇﹐可先剿之﹐以絕禍根。」準然之﹐使人探其消息﹐回報已皆徹家逃往蜀中去了。靳準曰「彼旣遁入川中﹐吾無憂矣。只有諸葛老臣﹑呼延實﹑黃臣兄弟尙在此間﹐還是禍根。可試召之﹐好行祛除﹐以淸肘腋。」百官等曰「諸葛丞相已死﹐其子護喪不知何往。呼延實與遊光遠月前便走﹐俱不在此矣。黃良卿老將軍尙在金龍池邊養身﹐可以召之。」準使人去見黃臣﹐臣曰「吾弟保護家眷入川﹐半年餘矣。吾以老病不能驅馳車馬﹐使兒黃龍瑞同去。老拙乃待死平陽﹐以守先帝陵寢。昨收諸王骸骨安厝﹐慟哭幾聲﹐回家半月不能出門矣。可拜上丞相﹐亟請始安王來此繼位﹐免致上黨公張孟孫等來爭。吾命只在早晚矣﹐不能入朝共丞相同謀大事﹐望惟察之。」靳準不知其詐﹐信以爲然﹐乃與腹黨輩議曰「今平陽無一漢臣故舊爲鯁﹐可以自立矣。」王沈曰「事已大定﹐正宜建立百官﹐分掌庶政﹐使本根牢固﹐好拒外兵。」準曰「愛卿之言是也。」卽以靳術錄尙書事﹔毛勤﹑孟漢分掌禁衛內軍﹔丘麻﹑方實分掌京營外兵﹔靳明管大司馬印﹐都督中外諸軍事﹔王沈掌司禮﹐監出入表章﹔以月華爲上皇太后﹐垂簾聽政﹐誑昧漢臣﹔攺號紹平元年﹐冕旒朝見百官﹔以靳康爲侍中﹐理錢糧軍仗等事。凡有漢之外姓舊臣﹐進諫被黜者﹐悉召補任委用﹐以正劉聰﹑劉燦二帝之失。赴命者授之厚秩﹐不應者殺之﹐前後所害十餘人﹐受祿者止四五人。有前光祿大夫王延﹐因勸漢主言「靳準﹑王沈皆小輩出身﹐不堪大用﹐恐壞天下」﹐劉聰不聽﹐延乃面斥靳準﹐被黜其官﹐閒住在家。準知其忠而有才﹐不忍加害﹐遣使三復勒之。延不得已﹐乃入朝見準。準曰「王公何見卻之甚﹐再請而不一顧﹐還有怪也﹖向日並無拂情之處﹐是帝自訛。吾今故以相召。」延曰「非也。丞相見召﹐不過欲與老臣一秩之榮﹐以旌愚直也。臣受漢祿已重﹐年曆六十﹐安忍忘背其恩﹖故不敢奉命。願假餘年﹐以終田野。」準曰「大夫念漢有恩﹐我豈可無寸恩以待大夫乎﹖必須要就職﹐毋再固拒﹗」延曰「人各有所事志。我本漢臣﹐國旣滅亡﹐理合以死﹐肯再徼祿以作罵名乎﹖」準曰「你以死嚇我﹐而謂我懼怕也﹖吾以恩寬汝﹐汝復藐吾﹐何無知之甚﹗」喝令牽出斬之。王延曰「死﹐吾之願也﹐不須髮性。但將吾左目掛於西陽門﹐以觀相國趙王曜之來﹔以右目置於建春門﹐以觀大將軍石世龍﹑燕公張孟孫之來。」言訖﹐引頸就刃。人皆憐之。劊子以延言入告靳準﹐準始驚懼﹐乃遣人以寶物送與李矩﹑祖逖﹐告言「劉淵以屠醜亡奴﹐竊寇中土﹐使失洛陽﹐二帝幽辱致死﹐天人久怒。吾今故盡戮其子孫﹐以伸大義。仇恥𨿽得小雪﹐但梓宮在此難來﹐爲臣者可無忠孝之思﹐而不令人迎還以甘棄乎﹖書到日﹐當卽整兵至界候迎﹐庶見公等忠義。」使至二處﹐李矩﹑祖逖不敢擅興兵馬﹐使人往江東請旨行移。晉元帝見二鎭表至﹐看之大喜﹐再差太常卿韓胤賫敕﹐命祖逖﹑蘇峻將兵於路俟候﹐以防石勒邀奪。卽日與鄧攸徑往平陽迎回二帝梓宮。後人見靳準謀亂﹐欲思結晉爲援﹐以拒漢兵問罪﹐有詩一首嘆曰﹕

漢奪平陽血未幹﹐又逢凶禍起家園。無端逆準思通晉﹐欲拒仇兵曷保全。

第一二一回

劉曜石勒滅靳準

不題靳準通晉乞援﹐且說漢太保呼延實與遊光遠逃出平陽﹐有眷絆身﹐恐靳準追趕﹐於路夜行曉伏。以此耽閣﹐越十餘日﹐又諸葛武﹑關心等趕著。實見外面人馬行動﹐匿家眷於內﹐悄出偸﹐乃是關河前來。實慌開門﹐立於店外﹐問曰「思遠將欲何﹖」河曰「護送家眷回蜀。諸葛公子亦皆在後。」遂下馬等候﹐行人俱入店中敍話。關山之子關濤曰「吾父捨命入平陽﹐臨行付﹐寄信糾合姜司馬昆仲﹐共謀報仇。一時那遇便人﹖思今運籌勝者少﹐吾當自去告請其來﹐方可破賊。」實曰「不然。上黨去又要繞北而轉﹐何下數千里﹖焉可又去會他﹖吾思父兄叔侄﹐門死王事者六七人﹐方能克成漢業﹐破洛陽﹑擄晉帝﹐以樹勛。今一旦被賊臣所滅﹐心實不忍﹐且彼全然無礙我等之意﹐魍魎甚。若還不剿此賊﹐何爲丈夫﹖又當速發﹐莫使其固牢根蒂﹐一難動。諸葛侍中與吾弟呼延定﹑關思遠勞保家眷竟回川中﹐我等往長安﹐去會趙王﹐起兵殄除逆奴﹐雪此仇恨可也。」濤曰﹕

吾父必喪賊手﹐屍骸不知何如﹐此仇不共戴天﹗一同俱到關中﹐力伐叛﹐捉拿靳準﹐剖腹刳心以奠亡魂﹐始遂吾願。「關心曰﹕」不然。始安王亦難共保終始者也﹐非比先帝劉元海日。至劉玄明繼立﹐我等之言就皆不聽﹐視同外人﹐以致告退居﹐做出這樣滅門之事。曜若有量﹐前率接應詔入朝﹐受遺命﹐輔國﹐謫姦遠佞﹐何至是乎﹖違旨拂命﹐坐據長安﹐致誤亡家﹐可其心矣。「諸葛武曰﹕」此亦不幸中之幸也。若使曜亦在朝﹐不提備﹐賊子先發﹐則劉氏無噍類矣。上洛﹑濟北二王﹐被其所﹐連我父親悉皆不知﹐況始安王乎﹖今我等富貴亦已見矣﹐漢天下王气自此衰否﹐瓜分之勢在邇﹐不必思戀他了。可著一二人入長安起兵討準﹐以消眼見之恨可也。「關心曰﹕」安國之言甚善。汝等子侄輩皆不須去﹐吾與呼延存正二人進關報知﹐親去破賊﹐汝等俱護車仗而往﹐不使有失。途中反寇甚多﹐須連路體探而行。「諸葛武曰﹕」叔請放心。某因父喪在身﹐不得相助討逆﹐途路上自能相機保護﹐悉在我身﹐料無妨事。「眾人亦皆曰﹕」川隴之途﹐不過陳安﹑楊酋等爲最﹐吾等有何懼哉﹖但慮賊在平陽勢大﹐叔等宜在心耳。「實曰﹕」賊黨亦量得他過﹐管取成功而來。「於是酬謝店家﹐分別前去。關心﹑呼延實輕身連夜疾行﹐不日卽至長安﹐入見趙王劉曜﹐二人哭拜於地﹐言﹕」靳準作亂﹐將漢家劉氏內外老小三百餘口盡皆殺害﹐止畱靳後一人。前後帝王后妃諸墳陵俱被髮棺燒毀。自稱統漢天王﹐臨朝攝政﹐分布親黨於陛廷各要職。是以我等逃來報知﹐去復大仇。「劉曜聽罷﹐大叫一聲﹐昏倒於地﹐未知當下性命如何。後人有詩贊曰﹕

百戰經營立漢基﹐堪佳劉曜壯而奇。血汗未幹遭逆亂﹐哭倒長安理亦宜。劉曜气倒昏於地上﹐半晌不能聲。眾將救起﹐面無點血﹐渾身顫抖﹐冷汗津津﹐幾至昏絕。遊子遠﹑關心曰﹕」死者不復生﹐逝者豈能再轉﹐痛亦無益。大丈夫當急於雪恥﹐以伸大義﹐勿得有傷貴體。「頃而嘆息轉色﹐踴躍指西大罵曰﹕」負恩賊子﹐享吾厚祿﹐不思報本﹐反害吾家宗祀﹐狗彘不如﹐蛇蠍過矣﹗吾當踏平平陽﹐生嚼汝肉﹐始雪此恨﹗「正罵未了﹐只見尙書遊光遠飛馬又至﹐哭告劉曜曰﹕」少帝不聽吾言﹐反被賊等所訛﹐擢我爲觀察都監﹐使出巡考校官吏﹐回朝伏命才及一日﹐彼就做出天樣大的逆事。吾欲與諸葛老相謀圖靳賊﹐不想宣於公一气竟喪大命﹐臣乃與呼延太保奔逃來此。昨日使人將家眷送回故里﹐故後到耳。可卽起兵討逆﹐以報大仇。「劉曜曰﹕」尙書長於治民﹐可替吾鎭守長安﹐畱楊繼勛﹑李華春督兵相助。待吾親往收剿那賊。「於是以鄭雄爲先鋒﹐遊子遠爲參謀﹐劉雅爲監軍﹐關心﹑呼延實等皆於中軍共議。遊光遠曰﹕」平陽舊將﹐去的去﹐害的害﹐城中皆其心腹分掌兵馬﹐尙有鐵甲馬步四十餘萬﹐喬泰等亦善用謀﹐恐難獨下。必須往靑州﹑襄國二處﹐合兵同進﹐方可殄賊。「曜曰﹕」石世龍志大心雄﹐未知從吾相召乎﹖要得一个能者前去﹐方肯動兵。「伏都之子王震曰﹕」臣父在襄國爲將﹐待臣去見﹐與之同懇張孟孫軍師﹐方能得從吾約。不然﹐恐違誤也。「劉曜大喜﹐命震奉書前去﹐不在話下。

卻說石勒在襄國無事﹐亦與張賓閒議曰﹕」前者漢主遺詔﹐召吾等入朝﹐推故不去﹐又下敕加封官職﹐托付外兵大任。今新君建立﹐頒赦至郡﹐許久不曾奉表稱賀﹐是吾忽恩失禮矣﹐還當行之。「正論未散﹐只見黃命白幘素衣﹐竟至府第。門上報入﹐張敬﹑張賓自出相接﹐看其裝束﹐忙驚問曰﹕」莫非黃良卿有何大故乎﹖「命趨近前﹐執手泣曰﹕」漢家不幸﹐遭靳準謀篡﹐害死劉氏內外老幼三百餘口﹐宣於气死﹐陵寢棺槨俱被伐起殆盡。吾兄以老在彼收拾﹐我卻奔來共圖滅賊報仇耳。「眾人聽言﹐一齊慟哭曰﹕」吾等出萬死一生﹐竭力扶漢﹐少立功業﹐豈知到此悉成虛話﹐何忍聞也﹖「言訖﹐愈哀。張賓年老﹐情切過甚﹐忽然悶倒﹐石勒忙自來扶﹐泣謂賓曰﹕」吾與右侯同是漢臣﹐又皆故舊﹐不必慟念傷神。此事土木難忍﹐路人且怒﹐況汝我乎﹖但當仗義戮力﹐以報大仇﹐討滅國賊﹐哭亦無干。且自設祭一番﹐以表誠意﹐來日再議。「賓﹑敬辭出﹐歸第設漢帝諸靈於堂﹐舉家掛孝﹐朝夕拜祭﹐三日不出議事。石勒正欲差人請賓商量﹐又見王震自長安奔至﹐與父伏都同入﹐告石勒曰﹕」趙王痛傷漢滅﹐起兵討賊﹐命吾奉書拜請國公大人與張燕公﹐乞爲仗義共剿國賊﹐以復大仇﹐望惟念之。「勒曰﹕」此吾之本心也。但有一節﹐還要商議而行。吾思少帶人馬﹐又恐平陽兵廣﹐不能取勝﹔多興人馬﹐又恐曹嶷勾引晉兵﹐乘虛來襲此地。「王震曰﹕」畱兵一半﹐與大將軍張季孫﹑大夫徐普明﹑孔將軍﹑王子春等共守此地。國公親將一半人馬﹐去助劉永明﹐有何懼哉﹖「孔萇曰﹕」不可妄誤。我兵𨿽有數十萬之眾﹐界於諸彊敵之中﹐北有幽冀河內﹐常懷報恨之心﹐南有蘇峻﹑祖逖﹐每懷恢復之意﹐曹嶷爲心腹之患﹐王惇爲肘腋之憂。一若動兵﹐則乘虛襲我者不少。那時進退失據﹐自取滅亡之兆也。「王伏都曰﹕」世魯亦不必執阻﹐且諸處知吾有備﹐未易窺測。宜請張右侯來議之方可。「言未畢﹐張賓直入﹐髙聲謂眾曰﹕」國恩不報﹐大恥不雪﹐議論紛紛﹐所爲何事﹖「王伏都曰﹕」亦爲此事耳。眾將主意不同﹐有言宜當起兵報仇者﹐有言不可妄動﹐恐人瞰襲我地者﹐正待要請右侯決之。「賓視石勒問曰﹕」將軍之意若何﹖「勒曰﹕」其他不足爲懼﹐但恐曹嶷怪吾數次請討﹐暗相謀襲﹐是以憚於遠去耳。「賓曰﹕」將軍往者身無立錐﹐東奔西競﹐得劉氏重委﹐相與戮力﹐分兵割將﹐以成今日之功。官屬部署﹐誰不食漢之祿﹐沾國之恩﹖今當聞風赴難﹐少盡報效之心﹐何乃偸安﹐趑趄不進﹐豈向日劉趙之通家故舊之合誼乎﹖況且曹嶷亦是漢臣﹐必不放心﹐可修書令人約其合兵討賊。彼若相從﹐卽不用疑備﹔設或推拒﹐卽假趙王之命﹐責其違忤﹐起兵先伐靑州﹐後討平陽﹐何慮之有哉﹖「石勒聽言大喜曰﹕」右侯之見是也。必須得一能者前往相邀﹐就中覷其動靜彊弱﹐又不致起疑泄事的﹐方才可去。「賓曰﹕」王子春有口辧﹐善機變﹐可以往也。「勒乃修書遣子春持往靑州﹐去會曹嶷。曹嶷因受靳準之賄﹐許與相通﹐及是漢被其滅﹐又使人來托爲救援。嶷與眾曰﹕」吾恐石郎有吞並心﹐故與結爲聲援。彼今做出此等大事﹐吾又豈可助逆﹐以忘昔日際遇之恩乎﹖不日始安王劉永明必然來徵我兵討賊﹐我當從之。「夏國卿曰﹕」此亦正理﹐但觀望時勢而行卽是。「正議間﹐忽報襄國公有使命至。曹嶷召入相見﹐見是子春﹐以禮待之﹐賜坐與論。王子春曰﹕」吾主石將軍有書拜上﹐言靳準謀篡滅漢﹐特來會合將軍﹐一同起兵討逆。趙王劉永明大兵已出滎陽﹐凡各郡鎭有一名不到者﹐卽系靳黨﹐眾人合兵先伐之﹐以正國法。將軍亦不可坐視取咎。「曹嶷曰﹕」某亦早已知其爲亂﹐正在商議欲赴國難﹐柰一人難以獨進。大夫來得甚好﹐請入賓館少住﹐容吾商議回話。「子春退出﹐嶷召夏國臣等議曰﹕」今趙王檄會遠近漢兵﹐同伐靳準﹐襄國怎又先來﹖還是卽應其約﹐還是等長安人來而行﹖「夏國臣曰﹕」今石公不用趙王原使﹐而使子春來者﹐是懼吾襲彼﹐故乃約吾以試動靜﹐好出兵耳。我之所以不決者﹐亦懼彼也。彼今旣肯起兵﹐我亦當允其約。設若推阻不去﹐石公必定致疑於吾﹐則假趙王之命先責我矣﹐豈不受其禍乎﹖亟宜令將提兵就起﹐以善言勸石公親去﹐則無暇及我矣。可召子春入內﹐言我前鋒已發﹐聊定州中守禦之事﹐大軍隨後亦行。我卻坐觀成敗﹐不亦兩全其美乎﹖「曹嶷大悅﹐曰﹕」參軍髙見是也﹗「卽命夏國卿爲帥﹐引兵三萬先起。送王子春回襄國﹐謂之曰﹕」小簡一幅﹐乞念同僚勿怪﹐隨便替帶轉奉石公﹐煩言拜上﹐吾前軍已發﹐親提大兵隨後就至﹐凡事望賜指揮扶持﹐少建功績。賊統平陽都兵﹐其勢不小﹐必須令公親去﹐方可破除逆黨。襄國宜畱重兵能將守之﹐吾等方好盡心於西地矣。「子春領諾辭回﹐以言告知石勒﹐呈上回簡。勒看之﹐曰﹕」曹嶷若此﹐吾可放心矣。「乃起大兵十五萬﹐以石虎爲前鋒﹐徑望平陽而進﹐具回啟﹐付原使帶奉趙王劉曜。曜已出離長安﹐過潼關百餘里﹐地名赤壁﹐住紮以伺東北之音。探子回報﹐滎陽晉將李矩﹑郭默將兵把住隘口﹐不能過去。劉曜怒曰﹕」此賊見洛陽幸勝劉燦﹐卽肆無知﹐敢拒我也﹖必須先下滎陽﹐捉此逆賊祭旗﹐然後再上平陽。「遊子遠曰﹕」不須懆暴。李矩必是靳準與之通和﹐故來阻我。我若攻之﹐彼則求救靳賊並幽薊等處﹐則是又多一敵矣。不如少住﹐再使人從間道催石勒速進平陽﹐俾靳賊來備﹐那時獨破李矩﹐徑趨平陽。朝中見兩邊兵至﹐必然有變﹐可一鼓而收全功矣。「劉曜從之﹐遂不攻擊晉兵。居數日﹐軍中無事﹐有裨將解虎﹑尹車言於先鋒鄭雄曰﹕」今漢家少帝被弒﹐國中無主﹐難以號令四方﹐何不勸趙王建立大位﹐然後進兵﹐則漢民有所瞻依﹐望風歸附﹐可破賊矣。「雄然之﹐先見遊子遠﹑劉雅二人道白其事﹐卽率一班新將官等﹐面啟趙王曜曰﹕」先帝遺詔以國家大事付托﹐以爲相國一字王﹐殿下不肯入朝﹐致被賊臣所亂﹐劉氏宗族盡遭誅戮。今止殿下一枝﹐宜當稱尊建號﹐莫使神器入於他人之手。若待靳準一立﹐頒行遠近﹐卽被篡其正統﹐四方亦將景從矣。我今先事正立大位﹐號令諸鎭﹐兵士知所趨向﹐賊子震恐﹐易於破矣。「關心﹑楊繼勛曰﹕」未可造次。今日興兵爲剿國賊﹐來此途中﹐是豈論事之所﹖「曜亦曰﹕」今西未至於平陽﹐東不在於長安﹐國恥未雪﹐大仇未報﹐遽然妄大擅自稱尊﹐豈不貽笑於人乎﹖「鄭雄等曰﹕」吾王非首創者之比。首創者或以事有未定﹐民有未服﹐故懼妄大之議。今吾漢帝已歷二世﹐因被謀弒﹐正派無遺。殿下承繼舊業﹐先建號而後討罪﹐其理順﹐其名正﹐何有不可﹖「劉曜從之﹐擇日卽皇帝位於赤壁壘﹐議攺年號。有從事司馬翟楷﹑魯憑上言曰﹕」近聞靳準謀滅劉氏﹐稱爲統漢將軍﹐止畱陛下與劉太常二人以存宗祀。若又稱漢﹐則是被其所統矣。且先日讖語有曰﹕』代漢之興﹐有兆堪徵。『兆卽趙也。漢將亂生﹐而先帝以趙王封陛下﹐此非兆之堪徵也﹖今宜攺爲大趙天王﹐以應前符讖而諱其統滅二字也。「劉曜聽言大喜﹐曰﹕」大丈夫建立﹐當以超出於眾﹐何肯爲所統也﹖「下旨攺漢爲趙。故舊大臣關心﹑呼延實﹑劉雅﹑楊繼勛等齊上諫曰﹕」稱尊尙且未宜﹐焉可攺易國號乎﹖自髙祖興漢以來﹐劉氏子孫歷今五百餘年於玆矣﹐人民瞻戀漢家余徳﹐故肯相輔。壞於王莽﹐興於光武﹐滅於曹丕﹐存於昭烈﹐並於司馬﹐復於元海﹐皆以人心之不泯也。今一旦攺更國號﹐恐天下人心亦變﹐無肯歸向﹐軍民懼其解體矣。「劉曜問於遊子遠﹐未及答﹐眾將又曰﹕」陛下英雄過於列祖﹐豪傑自立規模﹐何必區區循乎舊轍﹖「曜遂攘袂謂諸大臣曰﹕」朕亦厭見漢字﹐每每不爲久利﹐心切嫌之。前王於蜀川﹐今興於平陽﹐皆不能享國長遠﹐何必又效之乎﹖「竟乃稱爲大趙皇帝﹐頒號光初元年﹐攺立官屬﹐使使封石勒爲趙王﹐加九錫﹐行大司馬事﹐領關外都招討﹐進徵平陽。石勒見詔不悅﹐欲使人問於右侯張賓。時賓以漢被夷滅﹐痛恨過傷﹐老倦少食﹐不曾隨徵﹐在家供享漢君靈位。及聞東北二兵俱在途中觀望不進﹐乃以氈車馳至軍中﹐謂石勒曰﹕」老臣在家守服﹐但恐將軍忽於報復﹐只得扶病前來﹐再效犬馬之力﹐以報漢帝耳。「石勒曰﹕」非不欲疾進以滅大逆﹐爲是劉永明稱帝﹐以趙王賜我﹐加授九錫﹐行大司馬徵討事。吾思彼當同去先復帝仇﹐待吾等推立他們﹐才是道理﹐何該私立而擅封我﹖嫌其妄大﹐欲不受之﹐故此躊躕。正欲差人來問右侯﹐豈知又幸自臨。「張賓曰﹕」此是兆頭﹐受者是也。且吾先日曾勸將軍勿要攺姓﹐日後建國則稱爲趙。今劉曜以此來賜﹐亦天意也。「勒乃拜受﹐重待其使﹐因私謂張賓曰﹕」旣受其封﹐則當臣服於彼﹐何時能得志也﹖「賓曰﹕」永明匹夫﹐恃勇傲物﹐不重根本﹐非爲人也。且國家大仇不報﹐先自稱尊﹐攺棄祖號﹐何以使眾﹖且我等爲漢而起兵至此﹐與帝復恨﹐不過協從漢命耳。今彼不認漢氏﹐自惰眾心﹐縱使幸勝﹐一旦各回本鎭﹐誰又服其調用﹖無義之子﹐其敗可立見也。「勒曰﹕」然則可引兵回歟﹖「賓曰﹕」不可。我等先人俱受漢祿﹐豈可因曜之失﹐卽便棄恩忘義乎﹖但未可先進﹐爲其所役﹐以當鋒銳﹐待他來收見成之功。且宜觀望而行﹐若曜進兵﹐我長驅而去﹐所謂急於公﹐以全大義於我。「勒曰﹕」然則駐兵於此可乎﹖「賓又曰﹕」否也。宜移兵平陽近郊﹐揚言徵進﹐遣將招安各處下部﹐以曜人心歸向若何。若還思漢﹐望風來附﹐我則直至平陽﹐擒其姦黨﹐建莫大之功﹐看曜何區處﹐又作道理。若是人民心持兩端﹐卽是怒漢﹐必與逆賊死守﹐當待長安﹑靑州兵至﹐一齊而進﹐則吾之所爲﹐舉各盡善矣。「石勒從議﹐提兵入界﹐移檄曉諭各郡﹐言﹕」今吾大兵三十萬﹐趙王關中驍勇二十萬﹐曹都督靑州兵十萬﹐太常劉雅將五部兵十餘萬﹐來此剿誅姦黨。凡有軍民人等﹐肯願爲漢報仇者﹐擬軍門來會。如不奉命者﹐移兵伐之。「不十日﹐漢胡羌羯搴旗舉旆來從者四五萬人﹐近郡屬地又四五萬人﹐咸願聽調報國。勒見軍兵念漢﹐成功可必﹐乃立設少帝劉燦靈位﹐令軍中皆白衣白幘﹐豎起白旗﹐行漢髙縞素故事﹐移檄各處﹐擇日進攻平陽。郡縣見檄﹐皆送解軍糧相助﹐勒威大盛。使人召靳準出降﹐準心驚懼﹐集眾議曰﹕」劉曜之兵已得李矩阻住在途﹐今石勒﹑曹嶷兩路俱至﹐又有張賓爲之謀主﹐難以抵敵﹐如之柰何﹖「金吾將軍秦璉曰﹕」今襄國公爲少帝縞素﹐義旗指處﹐萬姓景從﹐各郡皆輸糧餉給軍﹐我平所催之不應﹐但恐兵臨城下﹐畿內軍民亦復如斯﹐大小皆爲齏粉矣。「準曰﹕」孤亦慮此﹐虞有倒戈之變﹐意欲與之求和罷兵﹐各圖安逸﹐不知石公允否何如﹐無一有能者可去幹成此事。「金吾副軍喬泰曰﹕」可收拾禦服國璽等件﹐待臣前去誘說石勒﹐或可成也。「靳準大喜﹐乃修書一封﹐使泰帶去求見石勒。書曰﹕

準以國戚﹐荷蒙先帝委任庶務﹐邇因少帝亂倫忽政﹐諸大臣等恐惹兵端﹐謀推準爲之首﹐欲行伊霍之事﹐以安漢祚。不期龔通﹑葉聚阻截眾官﹐致傷少帝﹐累死者四十餘人。大將軍劉暢等欲族吾家﹐吾弟彥明聽毛勤等所惑﹐一時錯見﹐害其宗黨。此乃騎虎之勢使之然﹐非準初心也。議欲奉迎趙王繼位﹐眾皆勸準﹐莫自將身投火﹐故爾終止。乃思惟有明公乃漢大元勛﹐可當此位。定議已久﹐但因朝中欠妥﹐未及奉迎耳。伏乞推念賜涵﹐敬遣喬泰先進法物禦信﹐容擇日躬自跪上尊號﹐然後請恩守藩﹐以爲附庸﹐永奉朝貢。大器非準之所敢妄望者也。愚準稽首上千﹐伏祈鑑納﹐幸甚。石勒看書﹐見準以大事歸戴﹐意欲受之﹐問於張賓﹐賓曰﹕」不可。今人民歸附將軍者﹐皆以爲我能爲漢報仇故也。若一受之﹐則是自示以私﹐民心俱變矣。欲幹大事﹐先以民心爲本。若聽其誑惑妄言﹐卽便從之﹐是被細人所賣﹐自起眾忌也。附庸意甚是罔大﹐我等百戰而得平陽﹐焉容姦賊擅謀﹐來坐享見成基業﹖必須討戮正罪﹐以戒後人﹐方是道理。「石勒依言﹐乃將喬泰械起﹐轉送與趙王處﹐未知劉曜將何以處喬泰。後人見勒有意於漢家天下﹐有詩一首嘆曰﹕

漢創刀頭血未幹﹐又逢凶禍起家園。直教劉靳俱亡盡﹐二趙爭衡漸屬燕。

第一二二回

劉曜石勒滅靳黨

漢趙天王劉曜駐蹕赤壁﹐見石勒送法物並喬泰至﹐心中大怒﹐立命斬首﹐催兵進剿靳準。遊子遠諫曰﹕」不可妄殺使者。今除泰一人﹐於彼何損﹐於我何益﹖又不能報復仇恥﹐反起賊人畏懼﹐願立死守之心。此是石世龍尊我之美意﹐張孟孫爲漢之忠謀。彼不知陛下所主﹐只道不合準賊奉結於彼﹐故辱彼也。不若亦免其死﹐以好言安慰﹐使其誘準迎接大駕入朝正位﹐豈非不戰而能屈人之策乎﹖「劉永明大喜﹐卽從其議﹐命放喬泰入見﹐問曰﹕」卿等皆漢氏舊臣﹐何乃與準同謀﹐壞了我家宗嗣陰冢﹐是甚緣故﹖「喬泰叩首流血﹐把前後事從頭飾辭遮掩一番。曜有怒色﹐子遠以目視趙王曰﹕」喬將軍縱有忠心﹐靳公倚仗王親勢大﹐一二人亦難阻其姦計﹐不用罪他。「曜亦曰﹕」吾固知喬卿非不忠之人﹐少帝亂倫壞政﹐殺母后﹐逆忠言﹐朕實聞之的矣。非但靳王親見怒﹐朕亦惡彼之甚。但以關中事冗﹐弗獲入朝面正其罪耳。今丞相旣除昏庸獸子﹐功過相等﹐亦不爲罪。「次日﹐私款喬泰﹐密謂之曰﹕」若非丞相先事而動﹐朕何能一時至此大位﹖若丞相早迎大駕臨朝﹐朕願倚之爲柱石﹐授之以大政﹐其他細事﹐一切勿論也。但聞暗臣王沈與毛勤﹑孟漢擅掘墳寢一事﹐丞相當自治其罪。汝可速回密言之﹐勿得有泄。「喬泰允許辭出﹐徑至平陽﹐把趙王之言備細說了一徧。靳準大喜曰﹕」趙王所言是眞心也。若劉燦百年不死﹐他亦只是趙王﹐何能便至此等地位﹖今不以仇恨爲心﹐果有帝王之度量。「惟靳術﹑靳明知曜之計﹐必不肯休﹐此乃誘我之言﹐力勸靳準不可被賺迎曜。靳準信之﹐遂立意不降。靳康年幼﹐昏庸無智﹐聽兄此議﹐不知祕藏﹐次日出點兵馬防備禦敵﹐眾將士曰﹕」丞相旣欲迎趙王之駕﹐恪守臣職﹐何又還思拒敵﹖「靳康曰﹕」事還未定。吾兄等以爲得罪深重﹐恐趙王是哄誘之說﹐必無相容之理﹐以此不允。汝等宜操練伺候。「喬泰﹑秦璉密與京營左右大將軍王騰﹑馬衝議曰﹕」吾等經事先帝﹐皆漢良臣。今靳賊謀亂﹐使我輩陷於不忠﹐致得重罪。故主此議﹐庶免殺戮。今彼復又反悔﹐使吾作失信之人。且三處大兵不日到此﹐焉能爲敵﹖吾四人可與同死荒丘﹐以作萬世罵名乎﹖「騰曰﹕」公言是也。靳準盡滅劉氏﹐大兵一到﹐必然齠齔不畱﹐忠佞難分皂白。我等何不請卜康成來﹐一同就此殺入﹐誅戮逆黨﹐去歸趙王﹐豈不可以將功折罪乎﹖「眾曰﹕」事不宜遲﹐使其有備。「馬衝飛往後營尋卜泰來至﹐泰遂忻然當先﹐率眾殺入內去。靳術﹑靳明正與毛勤﹑丘麻在堂議事﹐皆是無甲無械者。聽得喊聲﹐不知何故﹐慌忙起身﹐眾兵逼近。毛﹑丘二人搶得侍衛短刀﹐將門拒住。怎當王﹑卜﹑馬﹑喬皆慣戰之將﹐被王騰一刀砍死毛勤﹐丘麻欲走﹐亦爲卜泰所殺。孟漢﹑方實自外領兵五千殺入。馬衝﹑卜泰﹑喬泰﹑喬永齊聲大叫曰﹕」眾兵可用心拒戰﹐死生只在頃刻﹐進退須看吾等。「四將冒刃衝出﹐孟漢心慌﹐被馬衝一刀砍斷左手﹐眾遂披靡﹐方實爲喬泰所擒﹐於是進內捉住靳準。靳術喝曰﹕」汝等將佐﹐何得如斯無禮﹖「喬泰曰﹕」皆是此賊爲孽﹐尙敢罔言﹐誰人動手﹐碎砍此賊﹐以償大將劉暢之命﹗「兵士聽言﹐刀槍競至﹐亂搠而死。卜泰命將五人首級梟取﹐以待解報趙王。靳準見眾無容﹐乃哀告曰﹕」少帝淫虐﹐眾人殺之﹐何得罪我﹖「喬泰曰﹕」汝昔本是賣酒小人﹐得漢主擡舉至此﹐富貴無比。不思感主之恩﹐報漢之徳﹐而乃懷姦作逆﹐弒君戮後﹐掘墓毀棺﹐滅其宗黨﹐狠毒過於狼虎﹐尙言無罪﹖「眾曰﹕」押去趙王軍前明正典刑﹐又何必與之論講﹖「泰曰﹕」不可。老賊佞舌如槍﹐若將重罪坐與我等﹐此舉皆無功矣。不如取首級去獻爲穩。「王騰曰﹕」亂臣賊子﹐人人得而誅之﹐何待趙王﹗「乃一刀砍倒於地﹐馬衝梟了首級﹐喬泰親自引兵二千﹐函六人首級﹐往赤壁行宮報功而去。王﹑馬﹑卜﹑秦四人權畱靳明爲主﹐捉王沈﹑郭猗二人剮之取首﹐另差趙王親人妃兄卜泰捧玉璽六顆﹐奉書再往趙王軍中求赦﹐存靳氏之祀。靳明旣降趙王﹐恐石勒兵來攻打﹐遣人以劉曜準降之事明去告白﹐使其回軍。石勒見使至說知﹐當面大怒曰﹕」我們咫尺在此﹐卻不投降﹐乃遠遠去赤壁壘求赦﹐事𨿽一體﹐是欺我也﹗「使曰﹕」因前喬泰送法物至此﹐國公不納﹐故此所行。「石勒曰﹕」日前來此見我﹐以書稱願附庸﹐是欲與吾同列﹐何可容之﹖本當斬汝正罪﹐且恕汝命﹐速回平陽﹐叫靳明自綁來見。否則打城捉出﹐碎屍萬段﹗「使命得免﹐抱頭而走。勒卽提兵將平陽圍住攻打。靳明大懼﹐乃謂喬永曰﹕」汝兄去見趙王未回﹐今被攻圍甚急﹐汝可偸出城門去告趙王﹐求其來救﹐以保各家老小。「永受命﹐至夜挨門而出﹐單騎奔往赤壁求救趙王。趙王曜問於遊子遠曰﹕」石世龍攻圍平陽﹐靳明來此求救﹐我若從請﹐是助逆矣。且彼爲我效力報仇﹐事將焉處﹖「子遠曰﹕」不妨。可將計就計﹐遣人持兵萬餘﹐進屯近郊﹐使喬永入城﹐教靳明帶領家眷宗黨走出﹐至吾軍中投順﹐帶你上長安去﹐免被所害。明必信而來奔﹐則少帝之仇﹐可以明正典刑矣。豈不亦善乎﹖石勒問時﹐我只道是相助攻城﹐是彼懼罪自願投网也。「趙王聽計大喜﹐乃謂喬永曰﹕」吾遣劉雅將軍爲帥﹐鄭雄爲前鋒﹐引兵一萬去救他們。石勒兵將彊猛﹐若見救至﹐必然盡力攻打﹐反恐不美。且將人馬紮於界上﹐你到城內﹐密叫靳明收拾庫藏家眷﹐棄城且奔劉將軍。護他到此﹐同至長安﹐方可免難。「喬永領旨﹐回平陽報知靳明。明問於馬衝﹐衝曰﹕」石兵已攻甚急﹐汝若又欲戀此不去﹐違忤王旨﹐彼兵亦至﹐死無葬身矣。可卽從之。「明乃與弟靳康暗集精兵一萬﹑宗黨親屬等五千﹐至晚開西陽門魆夜偸出﹐走投劉雅軍中而去。次早﹐石兵復圍城攻打﹐守兵等見靳明與王﹑馬﹑卜﹑秦﹑喬等諸將俱逃﹐遂開城門﹐迎接石勒大軍入內﹐百姓皆拜迎於道。石勒徑進殿陛﹐下令安撫民庶﹐考察準黨衝罪。正欲遣人追趕靳明﹐只見皇叔大將軍劉雅有使命至﹐言﹕」昨日提兵至界﹐欲共國公攻城﹐捉拿靳明問罪﹐豈知賊攜家眷北逃﹐劉將軍追去擒他﹐望國公入安百姓﹐葬諸冤骸。「石勒聞報罷趕。次日﹐與眾觀看宮殿﹐共論曰﹕」世事紛更﹐儼似春花秋葉。吾思憶日前在此起兵﹐爭奪先鋒之事﹐猶如倏忽一般。到斯際﹐吾等尙皆未老﹐頃刻頓成虛廢﹐誠可哀哉﹗誠可傷哉﹗「言訖﹐不覺潸然下淚﹐張賓﹑黃命﹑徐光﹑程遐等諸舊臣盡皆大哭。賓曰﹕」靳賊發毀諸陵﹐骸骨暴露﹐耳不忍聞﹐宜先收葬﹐以盡我等故舊之情可也。「勒曰﹕」劉氏何辜﹐乃至若是﹖卽欲尋殮﹐恐難覓矣。「黃命曰﹕」日前吾兄已皆親往收拾﹐諒有可驗。待吾去同他到此問之﹐便知分曉。「正議未了﹐黃臣老將已自進城﹐扶節上殿。張賓﹑徐光看見﹐下階迎接﹐石勒遜上見禮﹐各敍間闊。賓問﹕」先帝並諸王骸骨﹐老將軍果爲收否﹖「臣曰﹕」是老夫不忍﹐自同親人逐一收拾﹐掩於淺土﹐以待將軍等克賊之後﹐一同葬祭﹐以全君臣大義。「勒乃一一備棺﹐以綿帛裹而安於舊陵﹐遣官致祭﹐修塋齊整﹐商議去畱之事﹐張賓曰﹕」今平陽殘毀﹐乃漢帝營建﹐陡遭大肆﹐盡戮子孫﹐怨气深重﹐未宜居之。吾知劉永明亦不都此﹐且回襄國﹐相而行之可也。「石勒依允﹐卽委黃臣爲平陽府尹﹐黃命爲掌軍都督﹐副將十員﹐兵馬五萬﹐鎭守其地。使王修﹑王樂爲使﹐將治陵安葬﹐並欲畱黃臣兄弟鎭守之事﹐馳書獻捷於趙王。趙王在赤壁壘﹐正待差人打聽平陽消息﹐只見劉雅帶領靳明等回到。曜命宣入﹐卽欲夷其族以雪仇恨。遊子遠曰﹕」今賊等已入籠籬﹐何用懆暴﹖且議定奪大事﹐下詔升賞﹐看石公如何處置。彼果還軍﹐不占平陽﹐我則又作一處。「曜從之﹐加勒爲太宰﹐贈以平陽東境四郡錢糧﹐犒賞軍資﹐九錫假節鉞趙王如前。命王修一人先同使者至平陽﹐令其便宜行事﹐隨其處分。又與修以別駕之職﹐囑付曰﹕」朕嘉卿才﹐予以淸職﹐使石公好用卿耳。汝回傳言﹐趙王受封不久﹐卽位皇帝﹐今以趙王進石公﹐其毋薄之。「王樂在旁﹐見劉曜讖語自失﹐石勒必當繼趙而興﹐王修此去﹐必得見寵於勒﹐身恐被辱﹐思欲先害王修。蓋以先時﹐修與樂有隙﹐素不相睦﹐樂避於許昌﹐及洛陽陷﹐修亦奔逃至許﹐樂欲難之﹐反被王修糾黨挾制。後石勒下許﹐二人皆爲所獲﹐俱從焉。至是同爲使命﹐修又得幸。樂乃譖於趙王曜曰﹕」石公非是獻捷陛下﹐實是托修來探兵勢彊弱﹐欲圖相並也。陛下不可使修得肆窺測﹐宜自防之。臣前日親見石公言陛下攺易國號﹐以爲奪其趙字﹐卽欲興兵與爭﹐是張孟孫不肯﹐勸其先報國仇而止。後見陛下封爲趙王﹐乃曰﹕』彼旣以趙還我﹐且當置之。『故今修請來此觀兵耳。臣昨修前失言相勸﹐彼以吾爲不忠。臣今願畱陛下以避其害﹐否則亦必逃避山林﹐不敢再還矣。「曜不知樂乃譖訴王修﹐一聽其言﹐卽便怒曰﹕」石奴兒才得進步﹐卽便妄想。亦由我漢家任用﹐賜與兵馬﹐方能到此地位﹐何敢如斯罔悖﹖「卽令人追轉王修﹐修已去遠﹐曜乃不樂﹐切切於心。王修轉至平陽﹐將趙王劉曜所囑之言﹐道上一徧。石勒大喜﹐遂卽處分停當﹐再使王修至赤壁辭謝。此時石勒旣下平陽﹐又得新兵十餘萬﹐威勢勝於劉曜多矣。

卻說王修奉表至赤壁僞行報謝﹐入見趙王。趙王命推出梟首﹐修言無罪。曜曰﹕」石勒使汝來探吾軍彊弱﹐前番不得的實﹐今故又來﹐尙敢爭也﹖「遂被所殺。從人見之﹐不知何故﹐只得逃命而去。王樂得害王修﹐又上言曰﹕」石勒回軍未遠﹐見陛下殺其來使﹐恐有較競﹐不若班師回長安﹐使其罷絕此念。「曜以問於遊子遠﹐子遠曰﹕」今平陽已空﹐得之無益﹐宜從其言﹐自王關中。且與黃臣兄弟守住﹐莫使兩相爭較。「劉趙主然其議﹐亦皆望長安返駕而去。修之從人奔回襄國告知石勒﹐石勒聞言大怒﹐卽使人至燕公府中請張賓商議。時賓因往平陽回府﹐見弟張敬患病沈重﹐以夜坐調疾勞倦﹐不能趨命。石勒大愕﹐卽自更衣就賓弟視疾﹐詢其乃受辛苦勞倦﹐勒才放心。因謂賓曰﹕」孤事劉氏﹐於人臣可爲盡職矣﹐於功可爲不細矣。今彼何得將吾使命卽妄殺之﹖且劉曜之基業﹐亦皆賴孤爲之撐持﹐今才得志﹐卽便相欺﹐不仁甚矣﹗必須問其明白﹐方與甘休。「賓曰﹕」劉曜爲人恃勇輕剽﹐好殺不律﹐仁鮮義薄。吾等所與維持相援﹐看漢家二字故也。今彼無知﹐攺棄祖號﹐惡我故舊﹐豈是有帝王度量之人﹖今和他各居一處﹐自守基業﹐且不必與他計較一二使臣小事﹐況於吾未見所損。據論兵威﹐未嘗見弱於彼﹐又何所求濟於他﹖古云﹕』天下者﹐天下人之天下﹐非一人之天下。『他可爲之﹐我亦可以爲之。從今以後﹐各守境界﹐他不尋我﹐我亦莫去尋他﹐便是念舊之義。他若遠來惹我事﹐卽便以直應之。凡一切過去之事﹐勿用記憶。「石勒曰﹕」右侯之言甚善﹐先帝子孫已殄﹐我等得與伸冤雪仇﹐心無愧怍矣。「乃辭謝張賓而出。由是勒與漢曜相絕﹐不通救援矣﹐自立之意在此起耳。曜回長安﹐亦因石勒不索王修﹑王樂﹐以爲懼己﹐不復憂慮。遂將宮殿營整﹐頒赦所屬畿內郡縣﹐加升各官祿秩﹐僉定品級﹐行天子之事。下詔以石勒都督河北﹑山西﹑關外諸軍事﹐徵討不須稟命。遣人加封曹嶷爲臨濟公﹐都督山東海夷諸軍事。授夏國卿﹑夏國相爲效忠振威將軍。赴難兵士各賞銀子壹兩﹐旗總五兩﹐副將十兩。恩赦已畢﹐乃召喬泰﹑王騰﹑卜泰﹑馬衝﹑秦璉﹑喬永六人﹐授以官職﹐命國舅卜泰執掌禁衛﹐審問靳準謀危社稷事情明白﹐誅其黨附子孫十餘家﹐共計八百餘口﹐將靳明﹑靳康並準﹑術老小良賤百餘口﹐三族百餘人﹐押出咸陽市上斬首號令。立淵﹑聰並安樂公廟像﹐將亂魁十人之首﹐設奠告祭。後人有詩嘆曰﹕

靳準無知妄作殃﹐毒將君黨盡屠傷。今朝三族咸陽市﹐同向斯髙論短長。

第一二三回

祖逖收張平樊雅

漢趙主劉曜光初元年﹐與石勒合兵剿滅靳準﹐復取平陽﹐自不鎭守﹐反行入關﹐以山右河北諸地悉皆棄予石勒﹐又敕其得專徵伐。勒勢浩大﹐思欲再奪洛陽﹐遣將侵犯汝潁。晉豫州刺史祖逖﹐見石勒屢寇河南﹐乃嚴兵分守屬治諸境﹐以防掠害百姓﹐使其從子中郎將祖濟守汝南﹐奏以張敞爲汝陽守﹐周閎爲新蔡內史。又於豫州界上築一大城﹐西北二門內掘深濠闊二丈餘﹐人馬出入不得﹐上面蓋遮以艸﹐爲陷賊之阱﹐獨開南門放收﹐東門戰守。命牙將衛策﹑橫衝將軍韓潛﹑平北將軍馮鐵等﹐督兵三萬於內屯紮﹐以爲三方救應。自與親軍督護董詔﹑司馬董韶居於豫州﹐四處相連掎角﹐互相救應﹐以備羣盜並北胡等寇。其時東西南北近邊之地﹐皆有霸主竊據﹐惟自河以南﹑江之右﹑濟之東﹑淮之北﹑中土之地無君﹐只有劉琨之侄劉演間於其中。祖逖界於東南﹐以故亂寇雜起成羣﹐周堅﹑張平﹑樊雅﹑陳川﹑於武﹑董瞻﹑謝浮等各擁彊梁﹐假公濟私﹐咸立塢壁﹐僭稱刺史名號﹐阻截國賦﹐東侵西救﹐南掠北撫﹐譎詐釣名﹐恩害兼行﹐郡邑時無安靜。其夥類之中亦多予奪﹐彊者得﹐弱者失﹐橫者並﹐凶者侮﹐衰來則便阿附。惟張平﹑樊雅爲最﹐周堅次之。堅以官將反﹐稱刺史猶可﹐平﹑雅乃艸寇所起﹐張平自稱豫州刺史﹐樊雅稱譙郡內史﹐張旗出入。祖逖探知竊己名職﹐魚目混珠﹐乃率兵剿討張平。平以祖逖甚得人心﹐又奉晉帝之命﹐不敢抗敵﹐但只守而不戰。祖逖無計可以擒剿﹐乃命諸將立柵﹐將各塢口把住﹐圍困賊等於內。張平驚懼﹐使人求救於謝浮﹐令起兵襲逖後軍﹐內外夾攻﹐共討官兵。謝浮領部屬進援﹐知逖爲人忠正﹐義气深重﹐號令嚴明﹐亦不敢輕犯﹐頓兵界上﹐惟爲遙張聲勢。逖揣其意﹐密遣細作說誘謝浮歸正﹐共討張平﹐明授官職。浮從之﹐遂設一計﹐使人告逖寬縱東北之圍﹐俾通來往﹐好圖張平。祖逖慨然聽請﹐撤去一角之兵﹐浮乃使人持書入會張平曰﹕」祖豫州見我至界﹐恐怕夾攻﹐撤去此處之圍者﹐實欲合力並破你我也。特此請公降寨議計﹐期約定奪﹐齊心竭命而進﹐方可退得其兵。「平聽之﹐使弟張千守禦隘口﹐自帶親隨百人往會謝浮﹐謝浮殷勤相接。內有一兵人密謂平曰﹕」是吾求援於謝塢主﹐昨到界﹐逗畱倦赴﹐今反如此卑遜﹐而官兵又肯開路﹐容使相通﹐但恐於中有詭。「平猛省曰﹕」汝言亦是。但已至此﹐進退不得。我兵又少﹐難以別行。且自入寨﹐步步防之﹐汝等緊隨﹐莫可遠離。看其何如﹐我自有處。「眾人應諾。平進內﹐見正中鋪排酒席﹐兩邊密布壁衣﹐心已疑懼不安﹐又被阻隔兵士於外﹐知其有異﹐乃謂浮曰﹕」今當有事之際﹐何暇飲酒﹖乞公指教退兵之策﹐卽荷大恩矣。「浮曰﹕」敵亦要退﹐酒亦要飲。「平推不喫。浮恐謀泄﹐卽推更衣﹐入內行計﹐思殺張平。平覷其行動﹐亦推如廁﹐出寨門﹐卽招從兵同走。及浮伏兵擁至席前時﹐張平已不在座﹐謝浮慌引軍馬追趕。平不敢入壁﹐望北逃去。浮追四十里﹐不及而還。張平途中使一軍人趨告樊雅﹐使攻謝浮﹐救弟張千與子張蠔。樊雅聽言大怒﹐乃悄悄引兵前進﹐趁夜馳襲祖逖之寨。官兵無備﹐樊雅驍勇﹐持戟直入中軍﹐人不能當﹐各皆亂竄。樊雅惟只往來尋覓祖逖﹐以此官將並兵士不甚傷折。約有半个時辰﹐撞遇祖逖正在喝令用心殺賊。雅卽揮戟刺去﹐逖慌逃避﹐二人追逐才三十餘步﹐董韶看見﹐暗中馳去﹐一槍刺中雅臂﹐雅卽棄逖退走。祖逖知其受傷﹐大呼將士追趕﹐勿使走脫﹐董韶﹑馮鐵等緊緊跟去。張千隻道是兄等在外與官兵廝殺﹐率眾自內衝出夾攻。馮﹑董等恐有挫跌﹐繞轉西塢口韓潛寨中而去。張千不知﹐望前隨趕﹐至十里餘﹐始知是樊雅救兵﹐詢及兄平逃走﹐深恨謝浮。正欲與侄張蠔轉西塢中保護妻小﹐只見一片火光接漢﹐知被祖逖毀燒根基﹐乃痛哭﹐同樊雅奔入譙郡。閉守五日﹐不見官兵進討。雅見槍傷不作﹐復與張千提兵二萬﹐進圍中路新城﹐攻擊祖逖報仇。逖戰失利﹐反被賊困﹐乃使人求救於蓬坡塢主陳川。川有精兵萬餘﹐自稱寧朔將軍﹐據紮軍馬於陳畱﹐素被樊雅欺淩。及見祖逖求救﹐乃使首將李頭將兵五千﹐以援新城。其日正值樊雅攻城﹐祖逖使將官出擊﹐韓潛與樊雅相戰﹐馮鐵與張千敵住﹐衛策被樊雅截住。正在混殺﹐只見賊陣後隊大亂﹐卻是李頭來助﹐殺得兵馬四散逃竄。祖逖自在城上看見﹐呼董韶等曰﹕」救兵至矣﹐急出破賊﹐勿得自誤﹗「二董兄弟帶兵五千﹐如飛而去。樊雅等當不得兩枝生力之兵又至﹐大敗而走﹐奔回譙城。逖催眾將乘勝連夜追至城下﹐圍住攻打。大小有數十戰﹐互相勝負。折兵無數﹐糧艸又少﹐欲要退兵﹐又恐賊等追襲﹐乃又遣使求救於王惇之兄王含。含遣桓宣爲將﹐將兵一萬來助﹐張敞也使督護潘宸引兵五千來助。祖逖大喜﹐接入寨中宴款﹐共議破賊之計。桓宣曰﹕」此賊乃是久經戰陣者﹐非力可勝﹐非威可服﹐必須以計取之。祖大人來日只以原兵搦戰﹐馮將軍將兵五千伏於城北僻處﹐只聽號炮一起﹐卽便繞轉東門﹐截其歸路。韓將軍將兵五千於南門伺候﹐以阻其歸﹐一聽炮響﹐卽與馮將軍打入其城。董九錫將兵一萬﹐與董九成於南門五里之外﹐分兩邊埋伏﹐但看衛將軍敗走﹐樊雅等追趕過去﹐卽便截出﹐緊緊把住﹐不容其轉﹐連放兩通信炮﹐便是功也。李塢總與潘督護二人伏於南路十里之外﹐只待衛將軍到﹐卽與相合﹐並力殺轉。賊等不敢回轉南門路上以戰二董﹐必往東門路而回﹐待小將將本部人馬伏於要處﹐管取擒其首領。只此一陣﹐可以盡除劇寇﹐以斷譙豫禍根矣。「祖逖曰﹕」將軍妙算﹐賊人已在掌中矣﹗「遂喚諸將依計而行。次早﹐各去埋伏﹐衛策引兵距城攻打﹐大叫﹕」樊雅反賊﹐好好自綁出降﹐或可免死。如若恃頑執迷﹐那時罪不能逃﹐拿住碎屍萬段﹐悔之晚矣﹗謝浮﹑陳川不日皆有官職﹐以其從化故也。汝可思之。「樊雅曰﹕」吾等在此﹐未嘗爲暴﹐祖豫州無故加兵﹐心所不服。昨者張千因謝浮私相謀害﹐以致被壞。「挨至日午﹐樊雅﹑張千﹑張蠔引兵衝出﹐思以官軍饑疲易退﹐徑殺入陣。衛策抵住﹐戰上二十餘合﹐張千並進﹐策乃佯輸而走﹐雅等趕去。至二三里許﹐策又立馬再戰﹐祖逖自來接應﹐未及數合﹐張千又至﹐官兵故作大敗﹐望風逃去。千等見祖逖在內﹐盡力追進。二董見其過去﹐發伏占住路口﹐放起號炮﹐韓潛﹑馮鐵亦出﹐圍城攻打。再前數里﹐李頭﹑潘宸殺出﹐放過祖逖﹑衛策﹐立馬叫曰﹕」樊雅猾賊﹐往日恃彊欺我﹐今日還敢逞肆否﹖「雅罵曰﹕」李鬼小畜生﹐汝等倚吾爲勢﹐故能飽食延命﹐今反自相攻擊﹐欲害我們。汝有何才﹐敢此大膽﹖「李頭曰﹕」祖豫州來此﹐素以仁義待眾。汝等逞凶抗拒﹐假援於我﹐我故不平﹐共討彊橫。何不從吾一同歸正﹐保全軀命﹖「雅怒﹐挺戟衝進﹐李頭接住。戰未十合﹐潘宸﹑衛策﹑祖濟等又殺轉來﹐張千﹑張蠔忙出接助﹐不期謝浮引兵自旁並上﹐雅等抵擋不得﹐回馬望原路而走。董詔﹑董韶列陣阻路﹐謂雅曰﹕」吾令大將韓潛﹑馮鐵打破城池﹐汝無去路矣﹗何不下馬﹖「樊雅聽言﹐不知眞假﹐心中大驚﹐欲要衝走﹐後面追兵又緊﹐二將亦嚴守待戰﹐樊雅乃往東路而去。行不二里﹐只見樊稚單騎走至﹐言﹕」被馮鐵攻陷南門﹐我從東門逃出。「雅曰﹕」今被詭計所算﹐譙城失了﹐只得且往於武處去投﹐再作道理。「遂從東路寂走。方至隘處﹐一聲炮響﹐五千精兵把住路口。爲首那將﹐生得人材表表﹐壯气堂堂﹐關口修髯﹐長眉丰頰﹐手執大刀。看其旗號﹐乃大晉禦寇將軍桓宣也。雅亟退不得﹐乃亦紮下。宣乃喝曰﹕」賊子至此﹐還不投降﹐更欲何往﹖「雅恐後軍又到﹐但只衝陣而走﹐被宣截住﹐二人戰了一回﹐雅見宣勇﹐揮眾突陣。張千﹑張蠔得過﹐樊雅兄弟不能脫﹐乃一齊望後退逃。又遇李頭﹑董韶逼至﹐樊稚進退不得﹐於中苦戰﹐被桓宣斬之。樊稚亦爲李頭所殺﹐部眾降者及半﹐其餘四散。宣﹑韶不追﹐收其馬匹器甲而回。同至譙城﹐設宴慶賀。次日﹐宣入見祖逖謝宴﹐言樊雅已誅﹐陳川﹑謝浮歸附﹐寇患平息﹐乃辭而去﹐交降賊兵校五千與逖。逖喚李頭用言安慰﹐令勸陳川去邪歸正﹐頭叩首領諾﹐上交所獲器仗﹐內有樊雅所乘之馬﹐頭極稱其良﹐勸逖自畱。逖知頭意思得此馬﹐祖逖卽以賜之。頭拜受﹐感逖之徳﹐因背嘆曰﹕」若得此人爲主﹐吾無恨矣。「有軍人將此言傳與陳川﹐川心怪之。及至相見﹐頭又勸川不若歸投豫州﹐以作正人。川怒曰﹕」汝欲使吾拜跪他人也﹖狗子心已攺變﹐畱之必被所害。「乃執李頭斬之﹐其黨馮寵率部下五百人奔投祖逖。逖使人責問誅殺李頭之故﹐川無以對﹐料逖必與報仇﹐乃自稱陳畱太守﹐攻掠諸下縣﹐積聚兵糧﹐以防祖逖。逖怒﹐正欲起兵問罪﹐忽報﹕」樊雅女婿方升走投石勒借兵復仇﹐勒遣石虎引兵三萬來爭譙郡﹐將近至界矣。「祖逖懼賊黨趨附﹐具表奏謝浮之功﹐授爲中郎將﹐以爲翼助。一面先遣使報知謝浮﹐言﹕」樊黨北投﹐聲言欲伐你與陳川報恨。可卽引兵來議﹐吾自和北兵爲對﹐不用憂慮。「浮聽之﹐卽至譙城會議。不數日﹐石虎兵到。逖與謝浮﹑祖濟分三道與戰﹐不能勝虎﹐乃復求救於王含。含又遣桓宣率兵相助﹐約定日期搦戰。兩頭夾攻﹐石虎大敗﹐退回河北而去。祖逖就移得勝之兵以徵陳川。將至陳畱﹐探子回報﹕」賊皆去攻杞縣﹐適見一人往汝南求救﹐道被逼迫之甚。我帶他來﹐因爲出城受傷﹐馬遭奪去﹐步行在後。「祖逖聽說﹐催眾兼程而進﹐一時殺至城下。陳川不及退避整戰﹐倉卒迎敵﹐與官將韓潛對戰﹐將及二十餘合﹐馮寵欲爲李頭報恨﹐奮勇衝入其軍﹐攪得賊兵大亂。馮鐵見之﹐乘勢欲進。陳川之侄陳儉被斬﹐遂敗而走﹐韓﹑馮等追去﹐只得退入俊義縣中閉守﹐祖逖將城圍住。川不能出﹐無計可施﹐乃將陳畱郡並諸縣邑﹐遣人獻與石勒求救。勒正欲開疆兼並河南﹐見川降書﹐心中大喜﹐卽命石虎再領雄兵五萬﹐救援陳川﹐又調周堅移兵攻打譙郡﹐以絕祖逖糧道。逖探得石勒分兩路來攻﹐心中大懼﹐差人星夜往建康求救。晉主見奏﹐急聚文武商議。司徒王導曰﹕」遠兵救應不及﹐可急發詔﹐命蘇峻﹑劉遐﹑徐龕合三鎭之兵﹐共破周堅。石虎一路﹐祖逖又可爲敵矣。「晉主從議﹐遣人持檄﹐水陸二路連夜趕去﹐至三鎭催其進兵救譙郡。遐﹑龕得詔﹐卽邀蘇峻徑望河南起發。

卻說周堅受石勒調遣﹐引兵一萬攻打譙城。守將沈欽與郎將謝浮知堅兵多﹐不敢出戰﹐閉門拒守﹐使人往汝南祖濟處求救﹐被周堅巡軍捉住﹐搜出其書。堅大喜﹐以爲必破其城﹐下令緊緊困住﹐再不容走透消息。陡忽探馬飛報至﹐言救兵已到﹐止隔五七里之地矣。堅懼﹐慌忙抽兵列於路口占住。須臾﹐蘇峻首先來到﹐周堅以槍指謂峻曰﹕」汝在掖縣﹐亦曾落艸自立﹐不過時勢所使。今吾爲受周默所逼﹐故思自存﹐欲取譙城安身﹐汝何又來結怨﹖倘若不勝﹐有甚益乎﹖「峻曰﹕」前番侵犯彭城﹐戰敗勢窮﹐擒你有何難處﹖念汝乃江東舊臣﹐或者悔過攺正﹐復歸晉朝﹐以作好人。今乃又引胡寇侵害本國郡邑﹐禽獸輩尙亂道也。「堅不能答﹐挺槍殺出﹐蘇峻揮刀對敵。二人鬥上了三十餘合﹐各無退懼之意。忽然劉遐﹑徐龕兩路精兵殺至﹐二面攻入﹐周堅大敗。三鎭之兵奮勇力擊﹐堅率二萬﹐死喪殆盡。但見屍橫徧地﹐械積盈途。周堅勢竭﹐落荒而走﹐眾皆分頭追趕。徐龕看見﹐疾馳不能及﹐常隔八十餘步。龕慮被其逃脫﹐取弓拔箭﹐望後射之﹐肩膀著箭。堅慌回頭一看﹐龕近止隔四十餘步﹐復盡力一箭﹐直中背心﹐翻身落馬。徐龕向前找了首級﹐眾皆收兵。峻等具表﹐使賫周堅之首入朝獻捷。石虎將兵欲救陳川﹐至俊義縣界﹐聞得周堅被斬﹐亦頓兵不進﹐先往據守陳畱。祖逖探知石虎軍到﹐亦罷圍候戰﹐川得樵蘇而守。蘇峻等表發﹐欲待回詔﹐然後進救祖逖。及至建康﹐晉帝大喜﹐議頒升賞﹐卽照名次﹐以蘇峻第一﹐劉遐第二﹐徐龕第三。詔至譙郡﹐徐龕忿怒不平﹐引兵回泰山郡去。蘇峻﹑劉遐亦曰﹕」吾等奉命救譙﹐再無他調。徐公旣去﹐且自還鎭也罷。「遂乃散去。龕至途中﹐欲議入朝辧功﹐部下等曰﹕」聖旨已下﹐峻﹑遐已去﹐獻捷是他作本頭﹐欲辧誰爲剖析﹖徒勞用心耳。「龕乃舉泰山郡降於石虎﹐合兵進攻祖逖。祖逖見石虎﹑徐龕合至﹐又有陳川在內﹐料難取勝﹐乃抽兵退屯淮南觀望。石虎亦懼蘇峻﹑劉遐爲逖掎角﹐進恐無益﹐退回襄國見父石勒﹐具言失了周堅﹐又得泰山徐龕來投。勒喜﹐以龕原爲泰山太守﹐陳川原爲陳畱太守﹐命桃豹督兵一萬﹐協助二處鎭守南邊﹐卽命石虎統領見兵北奪幽冀﹐乃請張賓入內問曰﹕」孤今旣爲趙王﹐當行徵討。江東一敵﹐有陳川與徐龕來降﹐可禦其兵。宜乘無南方之慮﹐兼並北方﹐以報段匹殫老賊竊幽救冀之恨。右侯可爲指一方略。「張賓曰﹕」待吾臨軍授與計策﹐管取成功。「遂與勒同到轅門﹐喚石虎分付曰﹕」季龍歷戰已久﹐須知兵貴神速﹐幽州段匹殫知吾屢出河南﹐不虞我兵北上﹐決無提備。切莫以邵竺無能先犯冀州﹐使其結援。此去宜掩旗息鼓﹐夜行曉伏﹐徑襲幽州。段匹殫見我一時卒至﹐愴惶失措﹐不棄城走﹐亦被打破﹐速進莫疑。但有段文鴦英勇在內﹐宜選驍將兩員同去﹐自然勝他。「虎曰﹕」不妨。文鴦𨿽勇﹐我有制彼之量﹐不足慮也。謹領佳策﹐必定幹功而回。「於是一路戒令不許張揚擾害鄕村﹐寂然而進。𨿽或人多看見﹐但不知是何處兵馬。直至幽州界上﹐遂乃夜行晝隱。將近二百里地﹐石虎當先﹐一夜馳至城下﹐大張旗幟﹐鼓炮喧天﹐圍城攻打。匹殫因與末杯有隙﹐將人馬俱調出在外﹐防其侵並﹐又分三萬助守冀州﹐以此城中只二萬弱兵。文鴦欲守住不戰﹐差人往遼西求救。段匹殫曰﹕」火已燃眉﹐焉能西江取水以思撲滅乎﹖且棄此處﹐奔往樂陵﹐合段叔渾之兵來復﹐免被所害。「文鴦從言﹐挈家眷開門遁去。幽州百姓無主﹐皆出拜降乞命。石虎下令﹐不得肆掠妄殺。民安如舊﹐惟頌接巷。石虎亦喜﹐遣人報捷於趙王。趙王石勒大悅﹐曰﹕」吾得幽州﹐兵不血刃﹐大事可以成矣﹗「諸將士聽其所言﹐乃與徐光﹑程遐﹑程畿﹑庾景眾文官等商議勸勒進位。乃同詣張賓府中詳定可否﹐賓曰﹕」吾等年至此地﹐正宜早行﹐莫待後輩要功去也。「次日﹐張光率孔萇﹑張越﹑吳豫﹑刁膺﹑孔豚等入見趙王﹐曰﹕」大王雄武過曹魏﹐英邁蓋司馬﹐奄有河南﹑山西﹑關外﹑冀北之地﹐方數千里﹐精兵八十餘萬﹐猛將數千餘員。今宜自正尊位﹐不可專守臣職。且劉永明攺號棄漢﹐民心已怒﹐自守關中幸矣。關外中原百姓無主﹐大王宜從公論。且先謠有云﹕』代漢者趙。『劉曜攺號應讖﹐又自言以趙付大王﹐何莫而非天意也﹖「石勒以張賓不在左右﹐再三推拒。眾人復上表苦勸﹐奏章而入﹐未知石趙王允否。後人有詩嘆曰﹕

脫卻胡裘綴冕旒﹐衣冠漸進上規模。惜乎無術遺家虎﹐斷送兒孫不種流。

第一二四回

石趙王大封羣臣

晉元帝乙酉歲後﹐趙王石勒部下諸將士見劉曜革去漢號﹐兩不相通﹐因上言勸之自立﹐石勒推阻。章三進﹐勒慰眾曰﹕」諸卿且自從容﹐待孤詣右侯問之﹐事方可決。「時張賓老耄﹐憤漢被滅﹐劉曜攺號﹐不至平陽一會﹐惱怒憂傷於心﹐染疾倦怠﹐在府調養。眾人聽勒所言﹐復至賓第告之。賓曰﹕」吾昨許諾諸君﹐焉有異議﹖待老夫親自勸之。「次日﹐命孫張漢卿扶攙入內。石勒見之﹐慌自下階拱俟﹐曰﹕」連日不面右侯﹐若有所失。正欲有事相諮﹐躬來請教。「賓曰﹕」吾以老倦致失參謁﹐今聞諸將士與大王議事不決﹐特來見耳。「勒曰﹕」便是如此﹐眾將士皆恃暴恣短﹐妄欲勸孤稱尊。細思身本漢將﹐蒙委兵柄﹐得諸文武協助﹐僥幸至此。今漢帝家國被破﹐劉曜才立﹐輒便罔悖自霸﹐𨿽無篡奪之名﹐實耽僭竊之咎。右侯髙見﹐以爲何如﹖「賓曰﹕」古云﹕』時者不可失﹐機者不可挫。『今南北自霸﹐代遼各據﹐中原無主﹐以致東侵西寇﹐百姓靡所依歸。今王上正宜應天順人﹐早正大位﹐安集黎庶﹐則萬民仰戴﹐悉來依附矣。且劉永明越祖稱趙於長安﹐我伯河北﹐不爲背戾﹐休沮眾情。「石勒曰﹕」右侯言可則可矣﹐亦要詢於四民﹐諮於羣議方可。孤實懼之。「張賓辭出﹐命徐光與孔萇二文武爲首﹐率程遐﹑支屈六等一百二十九人連名上疏﹐曰﹕

臣等聞有非常之度﹐始有非常之功﹔有非常之功﹐必有非常之業。是以三代疊興﹐五伯更立。今玆本國﹐地逾魏武﹐勢邁孫劉﹐天下之規﹐十居其七﹐四海郡縣﹐九中得六﹐戶口一百四十餘萬﹐地方南北五千餘里。南抵孟津﹐北連朔漠﹐東至大河﹐西盡龍門﹐威服百蠻。普天率土咸仰來蘇﹐嘉瑞禎祥﹐競相疊出﹐伏願應天垂象﹐早副羣望﹐遠近幸甚﹗

表再上﹐石勒從之﹐乃擇日郊天祀奠山川神祇﹐卽皇帝位﹐稱大趙太和元年。赦殊死以下重獄﹐均饒百姓田租之半﹐大七日。賜鰥寡孤獨老者每人谷一石﹑布一匹。建宗廟﹐追謚趙染﹑趙藩爲後趙天王﹐張實爲開誠輔趙忠烈王﹐張雄爲忠烈侯﹐汲桑爲開國輔蒙上黨公。張賓授大柱國趙公﹐內外百揆總軍師﹐仍稱右侯﹐不名﹔張敬封魏國公兼車騎大將軍﹐掌團營印信﹐不得從徵﹔趙槪授左相國養老太師﹔石閔爲武衛將軍﹐掌東宮侍兵﹔趙虎爲單於元輔大都督﹔石遵爲禁衛將軍﹐掌羽林軍馬﹔孔萇﹑郭敬爲大司寇禦寇將軍﹔桃豹﹑李益爲大司馬蕩寇將軍﹔桃虎﹑桃彪爲武騎將軍﹐掌東兵﹔王伏都﹑王震爲驍騎將軍﹐掌南兵﹔牟穆林深爲驃騎將軍﹐掌西兵﹔王洛生﹑石生爲振武將軍﹐掌北兵﹔石生﹑刁膺爲振威將軍﹐掌京兵﹔刁膺﹑支英爲揚威將軍﹐執掌外兵﹔程畿﹑李因爲上黨國記﹔李騫領國子司教掌讀射之法﹔石泰﹑石國﹑石謙﹑孔降撰行軍志﹔傅彪﹑賈蒲撰大將軍起居注﹔王揚﹑劉模﹑江軌行祭酒武庫事﹔傅暢﹑杜嘏領祭酒經筵文學事﹔徐光﹑程遐錄尙書事﹐參理朝政﹔續咸﹑庾景司律學教授﹐兼行獄訟﹔趙染追贈開趙兵馬大都督﹐五部建始天王﹔吳豫等十四悍中者﹐不問存歿﹐皆封輔義將軍﹑上黨各縣公之職。石勒旣稱尊號﹐大封文武﹐建立太子﹐自是朝會用天子禮樂以饗羣臣﹐威儀冠冕雍容可觀﹐仿佛上國之風﹐皆賴王浚舊臣裴憲﹑荀練﹑崔浚﹑張涼四人於中規畫﹐張賓爲之籌略耳。勒逃邊塞﹐流移上黨﹐得成帝業﹐何莫而非也﹖張賓爲人﹐喜怒不形﹐謙虛敬愼﹐關懷下士﹐屏絕私惡﹐以身率物﹐入則盡規﹐出則歸美﹐石勒甚敬憚之。勒性極悍﹐惟賓言不敢拂。怒欲殺人﹐賓曰﹕」不可妄殺。「卽止。欲罪人﹐賓曰﹕」當免。「卽罷。以故無貴賤﹐皆感賓徳﹐咸稱之爲右侯﹐不敢輕道姓名。所以終賓之世﹐石勒無過誤失敗。但有出兵不經賓議者﹐悉皆無功﹐其才智可足稱也。勒又從賓論﹐使張越﹑趙鹿二人掌羌胡獄訟﹐以禁胡人不許淩侮華俗士類﹐分擇良吏循行州郡﹐勸課農桑。人民樂業﹐兵甲彊盛﹐亞於中華﹐皆張賓﹑裴憲之功也。但法令尙嚴﹐罪多致死﹐蓋從石虎之勸也。尢忌胡字﹐有言胡字者立斬。偶有醉胡兒乘馬突入﹐止於車門囉唣。趙主聞知大怒﹐立召守門閽者馮翥﹐責其不嚴﹐卽命斬之。馮翥驚愕失措﹐忘其忌諱﹐慌張對曰﹕」此胡兒因醉馳突而至﹐呵之不住﹐非吾不嚴﹐馬又衝斥﹐致陷臣耳﹗今犯大辟﹐預知罪矣。乞陛下念醉人而宥之。「趙主曰﹕」車馬深處﹐何當容其馬至﹖「郭敬恃舊﹐亦惶忽代勸曰﹕」小胡兒誤酒獲罪﹐宜寬恕之﹐以示鴻恩。「勒乃笑曰﹕」胡人正自難與﹐朕又何禁﹖「因乃恕免﹐俱不之罪。翥謝而出。由是人皆仰勒量宏﹐以其有帝王之度﹐風聲播於遠近。徐龕﹑陳川得升官職﹐委以南方之事﹐傾心臣趙﹐乃與桃豹商議﹐願竭力開疆展土﹐因而寇並河南諸鄰郡縣。晉守臣各官告急文書疊至建康﹐元帝深以爲憂﹐與諸大臣商議發兵救援﹐未得其將。王導曰﹕」臣舉太子左衛將軍羊鑑﹐乃徐龕州裏冠族﹐必能制彼﹐可令其率兵前去﹐相勢招撫﹐自然無事。「帝乃授鑑爲徵北都督﹐帥兵五萬﹐徵討徐龕。羊鑑上表辭曰﹕」臣才非武勇﹐使獨當收剿劇逆之任﹐懼不克效﹐反致誤國﹐有負重托。乞別選良將﹐始可取捷。否則﹐必求衝鋒爲助﹐方敢拜命。「帝不聽。郤鑑亦上表言羊左衛非將帥之材﹐宜從其辭。帝以問於王導﹐導請下詔﹐敕徐州刺史蔡豹﹑下邳太守劉遐二鎭之兵爲助。羊鑑只得領職而去。至下邳﹐頓兵不進﹐觀望徐州蔡豹消息。回報蔡刺史奉詔﹐引兵二萬已往徵討﹐可發大兵速進。鑑怯﹐又使劉遐先發接應。蔡豹兵至河南﹐徐龕探知其事﹐點集人馬前往拒敵。次日﹐兩軍約戰﹐排開陣勢。徐龕出馬﹐謂蔡豹曰﹕」今晉主有功不賞﹐有罪不懲﹐顚倒功罰﹐有賄賂者無功上賞﹐無腳力者有功下職。你今何不隨我同歸趙國﹐一體重用﹖「豹曰﹕」大丈夫立世﹐當以忠孝爲先﹐名節爲重。汝乃衣冠晉臣﹐輒敢反叛朝廷﹐投降夷趙﹐此則禽獸之行。有人心者﹐豈忍爲之﹐尙敢於吾堂堂正士之前亂道乎﹖「徐龕曰﹕」汝有何能﹐若此狂罔﹖「挺槍殺奔過陣﹐蔡豹輪刀喝住。二人各逞雄威﹐一連戰上三十餘合﹐未分勝敗。小軍忽報﹕」劉遐兵到﹐從陣後殺來了。「徐龕架住槍刀叫曰﹕」蔡豹小將﹐我且饒你。待去斬了那謀奪我功之賊﹐再來與你決戰。「言訖﹐飛馬從陣後殺去。蔡豹那肯少縱﹐從後催兵殺入陣中﹐砍得兵卒紛紛亂倒﹐奔逃不及。龕當不得兩頭並進﹐大敗走回泰山郡﹐閉城堅守﹐連夜遣人往石趙王處求救。使至襄國﹐入奏趙王﹐言徐龕被徐州刺史蔡豹殺敗﹐圍城甚急。趙王勒曰﹕」泰山新附﹐旣被所圍﹐不可不救。「乃遣掌南軍將軍王伏都爲帥﹐以子王震爲先鋒﹐提兵五萬﹐救援徐龕。晉細作探知﹐報於蔡豹﹐豹乃退兵二十里屯紮﹐與劉遐分立掎角以待之。王伏都到泰山﹐見圍解去﹐以爲懼其威﹐就於城外立寨﹐使人責徐龕不出迎接勞軍。龕甚悵。伏都又令軍士尋索人家美貌子女作樂﹑飲酒﹐部眾乘機亦肆姦擄﹐皆不思進兵以退蔡豹。百姓被害﹐多入城中告稟其事﹐言人俱歸怨府主。龕不安﹐令人出探﹐果見軍無憚避﹐牛畜不畱﹐伏都只是沈醉淫狎﹐途中逃遁者勝如寇擾﹐無不咎怨徐龕﹐言﹕」江東文物之鄕﹐到不歸命﹐反投此等胡人﹐殘害我等。不如去見官將蔡﹑劉二太守﹐合力退賊﹐以安地方。「探訪人入城﹐實言告之﹐徐龕大吒曰﹕」是吾之錯﹐以害百姓矣。「其部屬等曰﹕」向日守職﹐何等安榮﹗今因一時忿怒﹐攺心投趙﹐北調南徵﹐何等勞攘﹗依吾愚見﹐誘殺王伏都﹐復歸江東﹐豈不美乎﹖「徐龕從之﹐乃設一宴迎請王伏都父子入城酬勞﹐共議退蔡豹之計。王震曰﹕」父親前日初到﹐責彼失禮﹐尙不卽來相酬。今已半月﹐方言及此﹐論其遲疑﹐不可去喫他的。「伏都曰﹕」人旣好意相請﹐不去赴命﹐卽是辜負他一片美意矣。「力教王震帶領親隨十餘人﹐徑到泰山城中赴宴。龕出相迎﹐十分恭敬﹐又另設席殷勤待其從者。伏都甚喜﹐放心痛飲﹐酒將酣﹐不辭不拒。龕乃大叫曰﹕」快換好酒來﹐待吾餞首。「只見兩邊搶出好漢二十餘人﹐各執刀槍﹐將伏都﹑王震亂殺而死﹐砍首上城﹐傳示北軍曰﹕」王伏都乘機肆掠﹐搶人妻女﹐酗酒淫亂﹐擾害良民﹐吾已殺之。汝等眾兵﹐願畱則在此間﹐不願畱可回襄國。否則南兵一至﹐俱是死也。吾今復歸大國﹐各宜思之。「其副將旗把總等見伏都父子已死﹐遐﹑豹兵又在境﹐料難收責徐龕報仇﹐又率兵回襄國而去。徐龕欲歸江東﹐又恐見誅﹐乃使人先持王伏都首級至蔡豹營中﹐言﹕」已斬北將父子﹐復爲進身之功。將軍且回兵還鎭﹐不日收拾歸朝待罪。「蔡豹遣人上建康奏言其事﹐晉元帝召眾議之﹐大臣等曰﹕」徐龕𨿽殺北將﹐必然懼罪﹐不肯來歸。待吾兵退﹐復爲亂矣。「於是差人催羊鑑合眾乘勢進剿徐龕﹐以斷禍根。鑑懼不進﹐惟檄遐﹑豹速行攻打泰山。遐與豹議曰﹕」羊公受徵北都督之任﹐卻只坐觀成敗。我等糧艸又少﹐焉能攻城﹖倘若中止無功﹐豈不爲龕所笑﹖「二人亦各回軍﹐遣使歸京﹐言羊徵北不行接應﹐恐糧乏被算﹐權從徐龕所請﹐暫且收兵﹐以伺再進。劉隗﹑刁協等劾奏羊鑑停兵誤國﹐詔免鑑官﹐加蔡豹爲徵北將軍﹐兼領其眾。王導懷愧﹐自陳失職之罪﹐求罷致仕﹐晉帝不聽。

話分兩頭﹐再說慕容廆旣並遼﹐專以恩義待士民﹐以徳澤卹鄰境﹐遠近懷惠﹐多願服役﹐威名日盛﹐鄰郡皆患之。盧龍刺史崔毖惡廆以爲假仁義悅誘居民﹐乃密與東境鄰髙句麗﹑北境鄰段勿塵﹑西境鄰宇文延三處合議曰﹕」今慕容廆父子如狼似虎﹐兵威日盛。今以虛惠構買吾民﹐將有吞並各郡之意。吾今欲與諸大人合謀爲一﹐共擯慕容﹐免得他日遭渠所算﹐追悔無及。「三處各皆聽允﹐俱至毖處議曰﹕」某等願從太府指揮﹐合盟同心﹐興兵攻之﹐有何不可﹖「崔毖大悅﹐卽書盟約﹐命參事髙瞻代筆。瞻諫曰﹕」慕容氏兼統華夷﹐人民歸附﹐父子皆以仁徳養賓客﹐豪士景從﹐人樂爲用。今無故謀伐﹐恐致不祥。倘如得勝﹐則幸甚矣。不勝之時﹐其將柰何﹖吾恐眾皆歸咎於大人﹐則盧龍之地﹐懼非我有也。請詳思之。「崔毖曰﹕」今不乘此尙未大盛之時﹐四路合兵攻之﹐他日必被所並。吾以四取一﹐豈有不勝之理哉﹖「不納瞻諫﹐遂殺白馬立誓﹐歃血定盟﹐各去斂集人馬。四處共計大兵三十萬﹐俱至棘城屯北會齊﹐分作四營﹐各自訓練﹐以待進攻。諸守界軍士使飛馬報與慕容廆知道。慕容廆聚眾謀士議曰﹕」某本以仁義相待諸鄰﹐共相防患。今崔毖反以爲假施徳澤﹐釣買眾心﹐會合三處之兵來攻﹐是好意翻成惡意也。汝等髙見﹐以爲何如﹖「封抽﹑封奕皆請擊之。遊邃曰﹕」未可造次。今髙氏﹑段氏﹑宇文氏與吾素無仇恨﹐何肯舉此﹖皆被崔毖以利惑誘其來耳。若與之戰﹐彼必盡心協力而敵﹐恐未易勝﹐不若斂鋒莫出。此際野無所掠﹐諸處糧必不齊。傳令近處﹐將米麥搬入城中躲避。遣將分守各郡﹐攻東則西處揚言進救﹐攻北則南處揚言進救﹐俾疑懼怯進﹐再令人布散流言以離間其心﹐待時日持久﹐軍兵少懈﹐那時以計逆之﹐無不勝矣。何須卽新銳之兵相較﹐徒傷性命乎﹖「慕容父子從之﹐傳令軍民移避緊守﹐不許妄戰。四處首將探得其情﹐以爲慕容怯戰﹐一齊領兵叩城攻打。廆只嬰城自守﹐以矢口擊射。四處之兵﹐反被傷折無算﹐莫能進克。相持二十餘日﹐城中全無動靜﹐外兵各皆懈怠﹐也不攻城﹐四散去掠﹐掠無所得﹐喞喞噥噥﹐舉各私相埋怨。細作聽得﹐入言其事﹐皇甫岌乃進言曰﹕」今眾兵交頭接耳﹐你我相推﹐必是心生疑貳。可以再用計策矣。某𨿽無能﹐憑三寸舌﹐請往出見宇文延說之。若得此處相從﹐則餘者皆易於破矣。「慕容廆曰﹕」但恐此人不分好歹﹐妄加損害﹐焉忍先生親入虎穴﹖「岌曰﹕」不妨得。他與吾有一面之識﹐管取聽允。「廆乃密取金寶付岌﹐往宇文營中而去。守軍報入﹐延命請進。相見禮畢﹐宇文延曰﹕」故人至此﹐有何見教﹖「岌曰﹕」慕容公遣吾拜上大人﹐言祖宗以來﹐宇文﹑慕容二家﹐兩相和好﹐世結婚姻。今何一旦起兵見伐﹐所爲何故﹖「延曰﹕」崔毖言遼東公欲吞並我等﹐是以會兵先來相攻耳。「岌曰﹕」崔毖乃無義之人﹐何可誤聽﹖且遼東公爲人正直不苟﹐安有是心﹖公不見毖前被木丸津所擾﹐乃甘言求援我郡﹐慕容公父子代爲效用死力﹐剪除二害。彼今得寧﹐卽反生妒﹐欲負前情。今大人聽彼所誘﹐焉知去後﹐崔毖不合他兵而負大人也﹖渠乃狼心狗肺之人﹐妒賢嫉彊之輩﹐豈正士哉﹖「延曰﹕」吾之本心﹐實不欲來相犯惹禍。爲崔毖危言所挾﹐故勉從者。「岌曰﹕」慕容公亦知大人乃眞誠君子﹐初無戕賊鄰里之心﹐必被姦人所誤而然。故命吾來具送薄禮﹐以表夙好之意﹐乞念唇齒﹐勿兩相傷。望大人笑納﹐還守貴境。吾兵亦具﹐非不能敵。大人宜詳之。「宇文延自揣慕容兵彊﹐必然有算﹐乃喜受寶物﹐割袍付與皇甫岌﹐言﹕」托故人報伸和約。今此軍中耳目難掩﹐未及回禮。但吾一時不好卽去﹐勸公放心。「岌曰﹕」正欲大人兵馬少住在此﹐遼東公還要親自燕見﹐相與結好。「延首肯之﹐岌乃辭回﹐以宇文之言細說一徧。慕容廆大喜﹐曰﹕」可以離間三處矣。「乃復遣皇甫岌驅牛羊賫酒﹐徑至宇文延營中犒勞﹐故使三處見之。宇文延受酒﹐懼眾見怪﹐乃謂岌曰﹕」吾感遼東公厚賜﹐願結永好。若毖等瞰知﹐將有不美之處﹐卽當別去。回兵之日﹐乞故人勿得食言相襲。「岌曰﹕」大人看岌爲何如人也﹖若有毫失﹐皆在吾之身上﹐天地不容。「延大笑﹐相謝而別。岌回﹐復以延言道之﹐裴開﹑宋該曰﹕」可以整戰具矣。「廆曰﹕」何卽思戰﹐謀策尙然未就。「對曰﹕」謀無所事矣。諸處當棄我而歸﹐只須躡之﹐自然勝也。「廆曰﹕」兵不接刃﹐並無傷損﹐恐難保全。任其自去﹐再議何如﹖「該曰﹕」若使縱而不追﹐則彼將視我爲眞怯﹐下次再相謀合﹐遼東將不勝其擾矣。趁此襲而破之﹐可以杜其妄想也。「遊邃亦曰﹕」二公之見是也。「廆信之﹐乃密點兵將以俟趕追毖等。未知此回勝負何如﹐後人有詩論曰﹕

慕容有分入中原﹐致使遐邊集眾賢。一計解教三鎭敗﹐始知智術有往權。

第一二五回

趙劉曜悔過兼隴

髙句麗與段勿塵見宇文延受廆牛酒﹐頻通使問﹐乃同詣崔毖營中﹐議曰﹕」今吾四處合兵而來﹐共討慕容之彊﹐以防後患。柰宇文延與彼反相來往﹐恐有韓魏攻智氏之慮﹐不如收兵回西﹐各保境界。若慕容氏有所侵犯﹐我等互相救援﹐亦無懼也。「三人約定﹐欲一齊拔寨而去。慕容廆使細作探知的實﹐乃集議計。遊邃曰﹕」鐵嶺山乃遼西總路﹐其回必從此過。二公子慕容翰﹐可同封抽引兵三萬﹐先去伏於鐵嶺山暗谷之中。封奕﹑皇甫眞﹑宋該﹑皇甫羨四將﹐引精兵四萬﹐從後慢慢追去。大公子引兵二萬於後接應。挨至鐵嶺﹐任其自入﹐待兵進盡﹐放炮爲號﹐盡力殺去﹐前面伏兵又起﹐兩頭夾攻。縱然逃得性命生還﹐心膽亦破。兵士器甲輜重﹐悉皆喪盡。俾下次見吾如虎﹐再不敢正視遼東矣。「慕容廆大喜曰﹕」此計算無遺也。「卽喚眾將分付領計前去。次日﹐三處之兵果然拔寨齊起﹐皇甫眞等隨亦悠悠而進。細作飛馬馳報曰﹕」後有追兵﹐可宜速行﹐以防其襲。「崔毖曰﹕」不必慌張。他行一步﹐我亦行一步﹐怎麼趕得我著﹖待過了鐵嶺山﹐就是我遼西地界﹐何懼之有﹖今行二日﹐將有三百餘里﹐前面便是鐵嶺了。「乃傳令曰﹕」趁此連夜過此暗谷。待彼來時﹐教他片甲無回。「將近酉末至谷口﹐兵士得令﹐爭搶而入﹐只思脫此暗道。遼東諸將度其至鐵嶺﹐乃催兵疾進。封奕先到嶺邊﹐卽便放起號炮。正值半夜﹐天色朦朧。封抽等發伏﹐銃震連天﹐把隘路疊斷﹐將兵列於兩旁。遼西兵驚得魂不附體。只聽得前後喊殺之聲﹐不知兵之多少。黑暗難辧﹐髙﹑段﹑崔三兵混殺。谷邊有些小可上者﹐兵皆越上而逃。兵多道狹﹐踏死者疊疊﹐馬不堪行。髙句麗與崔毖扮作小軍﹐丟去衣甲﹐得段勿塵﹑段勿規兄弟二人驍勇﹐當先衝突開路﹐兵將不敢逼近。鞭傷封抽肩膀﹐抽鞭被奪﹐乃得保髙﹑崔出谷﹐走入髙州而去。二十餘萬軍﹐連越山衝出者﹐不上三萬餘﹐餘皆喪歿。慕容翰不捨﹐復追至髙州。毖等又棄城﹐與句麗走至髙麗而去。翰率兵直至盧龍﹐毖子開城投降哀告。翰恕之﹐入城安撫百姓﹐遣人報捷於父。慕容廆不忍崔毖遠逃﹐復令崔仁襲守盧龍﹐召翰回兵﹐就命帶髙瞻同歸。翰持父書親往謁瞻。瞻以憂傷病篤﹐不能起而止。翰得玉印三顆﹐乃拔盧龍。宇文延見三鎭返軍﹐亦辭慕容廆而去﹐得以免敗。翰至﹐出璽呈父曰﹕」崔毖等欲圖害吾﹐反送此寶器資吾﹐吾父當有興王之福气矣。「廆曰﹕」福不在此﹐在徳與人才二者而已。「乃使裴嶷表獻於晉﹐陳言崔毖謀害取敗匿璽之事﹐以顯己忠能。嶷至建康朝帝﹐元帝大喜﹐看表訖﹐備問慕容廆行狀。嶷甚稱廆威徳﹑賢俊爲用﹐黎庶歸心。帝見嶷對答明雅﹐欲授職畱之。嶷曰﹕」臣少蒙國恩﹐出入首闕﹐若得復奉輦轂﹐至榮至幸﹐臣之願也。但以舊京淪沒﹐山陵穿毀﹐名臣宿將莫能雪恥﹐獨龍驤將軍竭忠王室﹐故使小臣萬里歸誠陛下。今若見臣不返﹐必謂朝廷以其偏陋而棄之﹐則是有辜向義之心﹐而懈其衛國之志﹐此臣之所甚惜也。乞賜回命﹐以安龍驤之心﹐實爲晉也。「帝乃然之﹐遣使持詔授慕容爲安北將軍平州牧﹐遼東公仍前。自此華夷郡縣﹐以廆爲奉帝命徵伐﹐皆爭相歸附。惟懼石勒爲鄰﹐恐加忌害﹐又使人入關附於劉曜﹐以求相援。劉曜自爲帝之後﹐一向無事﹐兵糧大集﹐威聲甚盛。但恨趙固以洛陽復降於晉﹐致關外失守﹐乃令長安降將宋始﹑尹安等將四軍襲殺趙固﹐復取洛陽。石勒欲全據關外﹐不容劉曜再占﹐遣石生爲帥﹐將兵三萬爭奪洛陽。劉趙諸將在洛﹐北爲石趙所梗﹐西爲李矩所隔﹐長安糧道阻絕﹐兵食不敷。及聞有兵犯郡﹐宋始乃勉彊出戰。石生用計埋伏﹐圍宋始於垓心﹐三日食竭﹐全部被擄。尹安懼﹐復以洛陽降於李矩﹐矩命郭默將兵救援尹安。石生戰不勝﹐引兵還河北而去。郭默入洛陽﹐慰勞尹安﹐安撫百姓。河南之民見矩兩復洛陽﹐盡皆歸附李矩。西趙主劉曜聞知大怒﹐卽欲點兵攻伐李矩。遊子遠曰﹕」今聞李矩兵威亦盛﹐兼有河內洛陽之眾﹐更且晉將祖逖﹑蔡豹﹑劉遐﹑蘇峻屢與石虎爭取河南﹐屢多戰勝﹐咸爲矩援﹐未易可攻者。「正議間﹐探子入報﹕」侍中姜都督告老﹐居於上黨門。平陽大亂﹐業大將平先將兵七千﹐剪除姦佞﹐見事定欲去。「大將軍姜飛言﹕」不入關見帝﹐誰知赴難之忠﹖以此來朝﹐因有軍馬﹐不敢入城。令吾告知該部﹐轉奏陛下。「劉趙主大喜﹐差眾官出迎入朝。姜發兄弟拜畢﹐傷感流淚﹐關心﹑遊光遠等諸漢舊臣﹐無不酸辛。趙主慰勞之﹐乃問姜發曰﹕」自軍師回平陽﹐朕乏人謀議﹐致先帝徵吾入輔國政﹐不曾得去﹐誤壞國家﹐至今痛恨無已。「又以攻伐李矩之事與議﹐發曰﹕」今陛下旣都此地﹐滎陽﹑洛陽皆隔在關外﹐糧道多梗﹐俱不易治者。臣聞上邽司馬保有兵十餘萬﹐屢思復取長安﹐實爲肘腋之患。宜先並之﹐使秦隴悉歸於我。長安無憂﹐然後可別行他事。「趙主曰﹕」軍師嘉謀﹐眞先本後末﹐進退有序者也。「乃命大將解虎﹑尹車引兵五萬﹐攻打上邽。又遣人往隴西去﹐說陳安共攻上邽。使至﹐陳安拆書看曰﹕

竊緣將軍乃蓋世之英﹐誤墮昏庸﹐致遭殘妒﹐俾碩才不能顯用﹐大志弗獲少伸﹐實爲可惜。前遣劉雅相結﹐約攻讒慝﹐聊與將洗雪萬一之冤。不憶將軍先期起發﹐吾兵不知﹐未及應協﹐而被西涼韓璞等隔斷汝我﹐使將軍奔敗無地﹐入蜀假援。成主雄固知將軍乃不世之傑﹐僞授梁州刺史﹐不過遙受而已﹐吾思君才止此﹐豈可以少展也﹖玆特再奉寸楮麾下﹐先遣解尹二將﹐提兵五萬﹐進攻司馬保。君若不棄夙好﹐西出相助﹐共報仇恨﹐永鎭秦川﹐亦足不負於祖宗天地耶﹗君年將知命﹐脫不憤悱﹐恐無時矣。望惟詳之。陳安看畢﹐自思前被殺敗﹐一向未振。𨿽有兵六七萬﹐不能卽報冤仇﹐乃從趙主之命﹐送使回長安﹐起兵五萬﹐亦趨上邽。司馬保聞知二路兵至﹐卽命夏文領兵出退。文曰﹕」長安人馬彊盛﹐又有陳安爲助﹐焉可輕敵﹖必須召回胡崧﹐再往西涼求救﹐方可保守。「司馬保曰﹕」汝爲大將﹐只倚他人﹐縱使殺賊﹐亦不用命﹗「乃將夏文收於監中﹐再召夏景﹑蓋濤﹑宋毅﹑王用四將分付曰﹕」汝等可將人馬四萬出城﹐用心退賊﹐速斬陳安﹑解虎之頭﹐回來重重有賞。如不成功﹐皆以軍法治之﹗「四人領命﹐出議曰﹕」今長安隴西二處﹐兵馬二十餘萬﹐猛將如林。南陽王目爲等閒﹐只叫我四个出拒﹐就獻首級﹐如何是好﹖「夏景曰﹕」彼恃王子驕﹐不卹士卒。吾侄夏文以此爲言﹐輒遭縲紲。我等豈可違彼﹐自取罪戾﹖「宋毅曰﹕」便是如此﹐主公貪淫嗜殺﹐並無憫人疾苦之意。我等今次不能取勝﹐身且難保矣。怎生計較﹖「王用曰﹕」他們父被害而不思﹐長安危而不救﹐主被擄而不顧﹐君親大仇﹐棄如鴻毛﹐況吾將士乎﹖不若權保首領﹐刺殺此不明之徒﹐去投趙主﹐必有好處。「蓋濤曰﹕」此事非吾臣子所爲﹐諸君見左矣。「三人見其不肯﹐恐泄其語﹐卽乃先將蓋濤殺之。至黃昏時分﹐城外炮起﹐解虎兵到。宋夏等各藏利刀﹐詐入請兵。司馬保才上燈﹐欲議軍事﹐見眾入內﹐乃曰﹕」孤命汝等出兵退賊﹐還不速去﹐到此何干﹖「王用曰﹕」趙兵十萬已到。吾四人要分兩處﹐好防陳安。以四萬兵不能爲敵﹐特來請兵添助。「保曰﹕」汝等早不阻賊﹐容其臨城﹐故違吾令﹐是何道理﹖「方怒起立﹐王用﹑宋毅逼近案臺﹐兩刀齊至。司馬保叫得一聲﹐已自倒地。夏景割了首級﹐乘夜奔往解虎營中而去。虎大喜﹐以酒與景等飲至天明。次早﹐入城安撫百姓。兵士有不願者萬餘﹐奔往秦州去投胡崧﹑陳安。又率眾將將南陽王之首﹐引兵圍城﹐招安胡崧。崧以兵馬皆托於夏正之手﹐恐其與夏景通謀﹐內中作變﹐乃自縊而死。辛滔﹑張選見崧死﹐主又被殺﹐亦開門納降。二郡悉平。眾將入城﹐使人上長安報捷。趙主曜大喜﹐下詔封陳安爲隴右公﹐夏景﹑宋毅﹑王用﹑夏文﹑張選﹑辛滔﹑夏正皆封關內侯﹐分鎭二郡。和苞自上邽至長安﹐上言請保首級歸葬﹐以盡臣職。趙主嘉其忠義﹐賜爵奉義大夫。差人同苞至上邽﹐以王禮收葬司馬保﹐給俸祿供養其妃子。苞感曜恩﹐乃入長安受職。解虎﹑尹車二人謀議曰﹕」昨收上邽﹑秦州﹐皆吾二人之功﹐一舉而下大郡﹐以除腹心之患。今封眾人重職﹐而不及你我﹐此等昏庸﹐有功不賞﹐幸用新進﹐忽棄舊勛﹐何以使人用命乎﹖「二將忿忿不已﹐乃召巴酋句徐﹑厙彭等至帳中﹐相與共飲酒﹐至半酣﹐尹車密謂二人曰﹕」今主上偏恃己見﹐賞罰不明﹐忽我大功﹐重封陳安。又賜諸降將關內侯﹐我等收服諸降將者﹐毫無升授。如斯倒置﹐不久必敗。吾欲統領本部軍馬﹐出屯陘陽﹐別作良圖。但恐獨力難成﹐思與公等心腹相托﹐故特披肝瀝膽以吐眞情。二公有何髙見以教我也﹖「厙彭曰﹕」吾等亦無奇計。旣蒙下問﹐惟有生死相從﹐聊效犬馬之力耳。「尹車二人大喜﹐約至元宵一同反出涇陽。於是再命斟酒﹐盡興而飲﹐直過半夜不散。伏侍之人厭於煩苦﹐懶承指使﹐皆暗中倚坐偸睡。解虎喚令換酒﹐使者應遲﹐虎乃喝命弔起鞭打﹐次日治罪。其人俟眾去睡﹐倩夥割斷其繩﹐趁夜擊登聞鼓告首。守禁門者恐解虎等覺﹐覓此人不見﹐懼而逃去。卽急傳報入內﹐內官徑叩宮門﹐報知趙主。趙主慌起﹐出召衛士分付曰﹕」尹車﹑解虎思欲造反﹐汝等速去圍住﹐莫使逃走。此時醉酒在營﹐正好下手。「眾人得令﹐一時疾去。虎等果皆未醒﹐遂被所擒。趙主見四將捉至﹐乃親問曰﹕」朕待汝等何薄﹐乃思造反﹖「尹車曰﹕」臣等出死力徵克上邽﹐而陛下不賞﹐安等後至而受上封﹐故此心中懷怨﹐欲逃出涇陽而去﹐非思反也。「趙主怒斬尹﹑解二將﹐再審句徐﹑厙彭。眾官以其不曾從軍﹐咸保之。曜不聽﹐命太保呼延實領羽林軍馬捉解﹑尹部下五千人﹐並句﹑厙巴酋三千﹐一並誅之。諫議大夫遊子遠再三爭曰﹕」車﹑虎生心怨望﹐殺之宜也。其部曲等不過從奉其令﹐不預其謀﹐若皆殺之﹐則是白起之行﹐難免殘暴之議矣。句徐﹑厙彭二人﹐上邽之師﹐彼不奉差。今𨿽同謀﹐乃是被挾﹐系不專主﹐亦宜赦之。且二人乃巴酋領袖﹐若因他事無辜殺之﹐則關外之人惡傷其類﹐必皆心變。臣恐涇渭以西﹐非復國家之所有也。「趙主曜大怒曰﹕」朕今誅斬謀叛之人﹐你乃苦苦阻逆﹐又目吾爲殘暴﹐莫非欲與結黨﹐互相援護乎﹖「喝令武士執子遠囚於天牢﹐竟敕三衛軍馬﹐驅捉二部共八千人﹐盡皆斬之﹐血積里許﹐不勝其慘。於是巴酋餘眾盡皆反亂﹐關中應之者十餘萬。道路無人敢行﹐田土荒蕪﹐寇盜徧都邑﹐門閣晝閉﹐民不勝苦。遊子遠在獄聞知﹐復上表言﹕」宜赦句徐﹑厙彭以安關外﹐不然亂無寧日矣﹗「趙主曜見各處變反﹐正在惱怒﹐又見子遠表至﹐卽便裂碎﹐罵曰﹕」老畜生恨吾囚彼﹐故唆巴民作亂﹐以證己言。明知徐﹑彭已斬﹐敢來辱朕﹗「乃傳旨令使者入獄﹐將子遠殺之﹐以消忿怒。遊光遠知其事﹐不敢奏保﹐以新諫議大夫和苞鯁直肯言﹐密與謀之。苞又言於劉雅﹑朱紀﹐二人驚曰﹕」子遠一殺﹐趙國壞矣﹗「慌會太傅姜發﹑太尉關心﹑太保呼延實等﹐一齊上殿諫曰﹕」子遠遭囚而肯上言國事﹐可謂不忘其君﹐忠於社稷者也。陛下縱不能聽﹐柰何殺之以塞言路乎﹖先帝逐元達而老臣去位﹐卒致兆亂﹐此陛下國家之明驗也。今若朝誅子遠﹐臣等暮皆盡死﹐以彰陛下之過﹐則天下誰敢再來進言乎﹖且今人人見陛下法嚴刑濫﹐而賢士多北之慕容廆﹐南之瑯琊王﹐蓋以其能從諫愛士故也。吾長安賴有子遠能勸﹐尙有賢才什三之至。若又妄殺此人﹐誰敢復居於此乎﹖「趙主意解﹐乃卽赦出子遠﹐擢爲車騎大將軍﹐使其督兵招討巴酋。子遠謝曰﹕」巴酋之反﹐非有他志以圖非望也﹐不過自相煽惑﹐恐陛下盡誅其類耳。臣以爲不必加兵﹐宜行大赦﹐與之更始。其所獲在官者皆宥之﹐使相勸化﹐招引復業。彼得生路﹐焉肯爲亂﹖若有再聚不散者﹐假臣兵士五千﹐保爲陛下平之。「趙主大悅﹐卽命子遠作赦文﹐頒行關中內外﹐與民更始﹐詞語明捷﹐嚴寬的示。巴酋之眾見赦文張掛﹐並無徵剿﹐聽任自新﹐乃各釋甲還鄕安業。惟句氏恨殺句徐﹐倡首作亂﹐懼罪單坐﹐與厙黨退屯陰密縣。子遠聞知﹐親自將兵五千出關﹐匹馬往諭﹐諸附黨皆從解聽化﹐句健﹑句衍等宗族百人堅執不肯。子遠命降兵往招﹐健欲出拒﹐被城內亂作﹐盡殺其黨﹐關外悉平。子遠徙其氐羌二十餘萬於長安咸陽。趙主大悅﹐以子遠爲大司徒錄尙書。子遠請立太子而後受職﹐帝從之。又勸帝立太學﹐選民之可教者千五百人﹐擇儒官訓之。國中大治﹐皆子遠功多。趙主見國泰無事﹐乃作丰明觀。姜發諫之﹐不聽。又欲作西宮﹐起淩霄臺。侍中喬豫﹑和苞諫曰﹕」前營丰明﹐姜太傅上言不納﹐今則緘口。市民無不太息﹐以爲一觀之費﹐堪易平涼一郡。今又欲擬阿房而建西宮﹐法瓊臺而起淩霄﹐臣敢昧死干冒﹐思以其費不下億萬。若肯移此給軍﹐則可以兼巴蜀而一齊魏矣。何得以此無益之工﹐而勞民傷財之若是哉﹖「趙主暫止﹐惟令先造壽陵萬年之宅於長安城外。二人又諫曰﹕」臣聞陛下卜基營建壽陵﹐周回四千步﹐深五丈﹐銅城錫墎﹐中建銅宮﹐內置金銀鑪鼎器具。自古歷今﹐未有此制﹐而亦非國內之所可辦者也。且人過百年﹐卽不能見﹐保其墓之無毀也難矣。古昔聖主賢王﹐儉於從葬者﹐是用深思遠慮以防妒伐也。陛下何不度之﹖「趙主見二人之諫﹐呻吟一夜﹐思其有理﹐乃問於姜發曰﹕」朕昨聽喬﹑和之言﹐俯想久遠﹐自古無不亡之國﹐鮮千年之墓﹐此事當以從之。卿乃故舊老成﹐特與詳之。「發曰﹕」前諫丰明﹐陛下不以臣愚爲聽。今懼見怒﹐故未敢言。幸得苞﹑豫二子忘軀廷諍﹐此實炎劉之大慶耶﹗「趙主悅﹐召喬豫﹑和苞謂曰﹕」朕幼習武事﹐性尙鹵莽。前者不明子遠之諫﹐幾至紛紜。今非二卿言及﹐則害民又甚矣。「因下詔曰﹕」二侍中諤諤懇懇﹐有古人之風﹐可謂社稷臣矣。其諸役悉罷﹐而壽陵是不可已者﹐一遵霸陵舊制﹐不得增益﹐又省酆水園池﹐以賜貧民耕種。「百姓見詔﹐盡皆大悅﹐遂以喬和領諫議大夫之職。後人有詩贊二人曰﹕

自古賢臣何代無﹐喬和堪並舜時徒。一言息役蘇民瘼﹐是亦殘劉偉丈夫。

第一二六回

晉祖逖威震河南

劉趙主自悔過從諫以後﹐兵民日盛﹐乃聚文武於便殿﹐欲議復取洛陽﹐報宋始之恨。乃問於姜發﹑遊子遠曰﹕」朕前要伐李矩﹐二卿以爲宜先平秦隴。今胡崧授首﹐陳安歸附﹐兵閒已久﹐可以出徵否﹖「姜發曰﹕」李矩南有祖逖爲之聲援﹐東有王惇爲之掎角﹐亦難卽下者﹐必須謀定而進﹐未可造次。「子遠曰﹕」吾有一計﹕欲取滎陽﹐只恐祖逖在於豫州﹐與此地密邇﹐常懷報仇謀漢之心﹐必來助矩。王惇隔在江漢﹐尙不足慮。今當會合石趙王﹐使其南討祖逖﹐我復洛陽﹐共分河南之地﹐方可以動。不然﹐恐難獨進。「劉趙主從之﹐乃遣牙門將軍劉貢﹐賫禮物結好石勒﹐約爭河南之地。貢至襄國﹐朝見石趙王﹐獻上禮物﹐並西趙主之書。石勒受之﹐拆開其書﹐與張賓等看曰﹕

朕與趙王﹐忿司馬氏兼並西蜀﹐奮起恢復之志﹐百戰而克洛陽﹐可謂得之不易也。詎意先帝委托不當﹐趙固反復﹐以致失守﹐皆李矩誘惑使然﹐非江東晉主之爭。前拒太子燦﹐後敗大將軍暢﹐又退石生而劫尹安﹐使漢業功成而廢﹐心所不忍。朕揣皆由李矩﹑郭默於中逞志﹐玆欲振旅河內﹐以祖逖在鄰﹐必然進救﹐恐耽日月﹐特具啟札﹐約王南討祖逖﹐兩師齊進﹐河南可下。分而守之﹐亦以見劉趙一家相顧之情。幸惟察之。看書畢﹐石趙王曰﹕」西趙主劉永明欲攻李矩﹐而約朕南伐祖逖﹐共取河南﹐𨿽是說要之計﹐亦爲兩利之機。朕今正欲兼並中原﹐若能破得李矩﹑祖逖﹐可以橫行矣。不然﹐我兵獨進﹐亦難卽便克地。「張賓曰﹕」祖逖善謀﹐甚得民心。蘇峻﹑劉遐皆勇而善戰﹐恐未易圖也。「掌東兵將軍桃豹曰﹕」南江素弱﹐水戰是其所長﹐馬戰非其所宜﹐易於徵討者。𨿽然劉趙王是邀我牽制祖逖﹐則河南之地亦不可不取。乘此假臣精兵五萬﹐管教河南之地以歸我國。「後趙主石勒聽言大喜﹐點兵五萬﹐以桃豹爲河南招討大將軍﹐擇日出師。桃豹領職﹐將兵望河南而進。至陳州故城屯紮﹐使人詐言﹕」石虎﹑石生大兵二十萬﹐自湖襄順流下攻江南。吾今雄兵十萬﹐獨取河南。守宰各宜早順﹐脫一打破﹐枉遭殺戮。「諸晉守把關津界堡之人悉以爲眞﹐一面申報祖逖﹐一面具表奏知晉主。元帝見本大驚﹐乃會集文武商議退敵之策﹐王導﹑周顗二人曰﹕」陛下不須憂慮﹐石虎𨿽云順流東下﹐徐淮有劉遐﹑蘇峻鎭守﹐荊襄有王登﹑王含﹑周訪鎭守﹐其兵有翼﹐不能飛渡江淮。此虛聲也。但河南一帶恐被所擾﹐亦有祖逖在豫州﹐緩急自來請救﹐亦無妨礙。惟恐百姓被難耳。「帝曰﹕」若此﹐莫待來請﹐去恐不繼﹐可先差良將數員﹐帶兵押運糧艸前去相助﹐以保不虞﹐勿使臨期誤事。「周顗曰﹕」祖逖部下有大將韓潛﹑馮鐵﹐皆萬夫之敵﹐董詔﹑衛策皆智謀之士﹐又有馮寵﹑謝浮爲助﹐張敞﹑祖濟之援﹐亦能禦敵。此處之將不慣弓馬﹐恐臨陣有誤﹐或不遵約束﹐反成不美。只須差一將官﹐速解糧艸﹐以助軍威可矣。「王導曰﹕」宜下詔與蘇峻﹐令謹守江淮﹐以防北軍。蔡豹﹑劉遐移兵爲逖聲援﹐保無失也。「帝從議﹐下詔各鎭而去。又命蔡遹﹑蔡進兄弟﹐運糧米五萬石以應軍需。桃豹自到陳州﹐下令郡縣﹐無降附者至﹐乃分兵先往徵討﹐就破各處鎭守塢寨﹐以試祖逖。祖逖命韓﹑馮﹑董﹑衛四將分頭守護。兩邊大小戰有十餘陣﹐互相勝負﹐俱各損兵折將。惟桃豹自與韓潛相拒﹐潛部將舒懷被豹所斬﹐勒將劉庫盈亦被韓潛所殺﹐前後廝守四十餘日。南兵乏糧﹐饑不堪戰。韓潛大懼﹐使人往豫州催糧﹐逖以糧少難解﹐心中甚憂。卻好蔡遹聽知構戰過月﹐料得糧少﹐恐兵心變﹐起馬先將百斛馳至逖處報信﹐以寬兵心。逖見略喜﹐卽設一計﹐將車數十輛﹐裝載沙土﹐上以糧米遮蓋﹐就令蔡遹押運過前。又將好米裝上二車於後﹐分付如此如此。蔡遹領諾﹐受逖密書﹐徑去先見韓潛﹐以書與馮鐵言﹕」城中乏糧﹐不能應付。朝中蔡副軍運糧﹐只在二日到﹐今特詐推糧車﹐虛示北軍﹐使不敢逼戰﹐其毋嗔怒。「韓﹑馮二將見蔡遹自持書至﹐已知眞假﹐遹於路故使軍人將眞糧在後延捱﹐被桃豹巡軍所遇奪去。豹亦知南兵糧到﹐又聽得韓潛等整飭三軍﹐揚言各寨﹐道糧艸大至﹐明日當盡力破賊﹐不可有誤。豹心甚憂﹐與眾商議曰﹕」吾初以爲南兵易與﹐今觀韓潛﹑馮鐵亦是勍敵﹐且渠糧艸已至。我昨奪得兩車﹐支給不勾三千餘人。今渠欲要出戰﹐我等食少﹐焉可與敵﹖「其弟桃彪曰﹕」且只守定﹐差人星夜去討糧艸﹐兵心方堅。「豹然之﹐使飛騎上襄國請糧。去兩日﹐遇趙主所差牙將支英運糧前來﹐令原使隨轉報信﹐以安眾心。使回﹐見一彪人馬當道而來﹐慌忙躲避。部落捉住見其頭目﹐問是桃豹所差﹐乃曰﹕」汝弗驚懼﹐吾亦趙國中塢主﹐姓陳名傑﹐汝說來由明白﹐放你。「其人言﹕」催糧﹐遇支英已解來到﹐先回通報耳。「傑曰﹕」若此﹐速去莫誤。「其人別去。原來陳傑與祖逖極密﹐常相往來。感逖勸教之恩﹐暗地使親人報韓潛知道﹐言﹕」祖豫州遠隔不能卽至﹐將軍宜亟將兵邀截﹐桃豹可破也。兵𨿽有萬餘﹐皆是驅押車馬﹐弗得畏懼。「韓潛恐傑難測﹐不敢親往﹐使京將蔡遹﹑降將馮寵二人各引精卒三千﹐伏於陳川要路茂林之中候之。次日黃昏時分﹐果見支英領兵三千在前﹐其餘者皆押糧在後﹐並無提備﹐坦然而進。忽聽得一聲炮響﹐蔡﹑馮二將殺出。支英只道是接糧之兵﹐向前叫曰﹕」吾乃趙國解糧將官﹐汝是何人﹖「言未畢﹐蔡遹趕進曰﹕」吾接糧者也。「把支英一刀砍於馬下。兵士等盡皆亂竄﹐被南兵殺得交橫滿地﹐餘者在後的﹐逃回襄國而去。陳傑率部屬三千來助﹐叫曰﹕」吾乃昨來相約之人﹐特至此間幫送糧艸﹐速宜驅走﹐免彼知覺來奪。「陳傑護蔡遹等過界﹐乃馳至桃豹營中報知﹐言﹕」我聽得炮響﹐引兵來看﹐正見南兵驅糧前去。吾追去救搶﹐反被殺敗。乞發兵再同趕去。「豹怒﹐點兵出營﹐已是辰時矣。見有走脫小軍來到﹐言﹕」昨日一更時被奪﹐過了一夜﹐尙追何干﹖「桃豹大吒﹐乃與陳傑等同回故城。傑曰﹕」將軍城中糧少﹐我等怎又在此﹖且回塢中就食﹐明日先送五十石二麥至此相助。「豹曰﹕」汝不曾經戰﹐焉知大用﹖五十擔是汝數千人之給。我今糧艸被劫﹐他今多上加多﹐我乃乏而又乏矣﹐何能與國幹事﹖「桃彪曰﹕」三軍以食爲命﹐日夜思望兵餉到來﹐好與進戰。旣被所算﹐再來無及。不如悄悄退回﹐又作道理。「豹曰﹕」不得寸功﹐擅自退兵﹐何以爲言﹖「彪曰﹕」今被詭計絕吾糧道﹐襲去糧艸﹐已有辭矣。焉可遲疑﹐使南兵來攻而後悔乎﹖「豹從之﹐命陳傑回塢﹐明日我等俱還襄國。陳傑又將此事報與韓潛知道﹐潛乃夤夜約馮鐵分兩路追趕桃豹。鐵見使至﹐半夜來會韓潛。潛令蔡遹同馮鐵引兵二萬左進﹐自與馮寵引兵二萬右進。桃豹以爲南兵不知﹐坦然無備。部將等曰﹕」須畱兵斷後﹐以防不然便好。「豹曰﹕」彼只慮吾進攻他們﹐焉暇及此﹖「乃卽當先直行﹐至陳川谷口﹐路狹難走﹐緩緩不催﹐被南將追及﹐韓潛﹑馮鐵兩路一齊從後殺去﹐北兵躋住﹐人踏人﹐馬踏馬﹐號聲震地。桃豹聽得連路喊聲﹐急忙回馬來敵﹐一時不能前進。兵士只顧逃走﹐那有戰心﹖遂大敗﹐望風而走。韓潛等隨後跟去﹐一直追至雍丘﹐方才住馬。五萬北兵﹐殺死過半。潛使人報捷於祖逖。祖逖大喜﹐乃盡提本部人馬﹐與董詔﹑衛策等俱進。諸塢壁羣縣先被趙奪者﹐皆爭來附﹐悉因陳傑爲之說導故也。逖撫綏新舊﹐勸課農桑﹐遠近悅服。自與諸將鎭於雍丘﹐與士卒同甘苦。民生𨿽至賤者﹐以恩相待與豪貴無二。趙之郡縣有質子在勒處者﹐亦各不顧﹐賫解糧米歸逖。逖錢糧大積﹐兵威大震。報入建康﹐晉帝大喜﹐加逖兼三鎭刺史﹐令復中原。逖得詔﹐乃謂眾將佐曰﹕」吾今至此﹐洛陽已自歸晉。其餘數郡﹐有何難取﹖不日當盡復河南﹐可重整神州矣。「忽報﹕」郭默領兵入洛﹐以制尹安﹐恐其反復。李矩怪其久戀洛陽﹐以爲逆節抗制﹐遣人責問徵還﹐郭默疑懼不發﹐李矩率兵討罪﹐二人自相仇殺﹐彌月未已。尹安欲勸郭默復以洛陽歸趙﹐將軍速處之。「祖逖乃遺書責二人曰﹕」今王事多艱﹐中原未復﹐正臣子勵心扼腕之日﹐何乃自相仇殺﹖報國之心何在哉﹖欲爲大丈夫﹐豈可如是乎﹖且劉曜兵出關﹐不時就到﹐吾尙爲二公憂之﹐二公又得不以始終之計畱心﹐而以睚眥小忿著意耶﹖「二人見書感悔﹐並皆解甲釋怨﹐回報祖逖﹐願聽節制。石勒正幸矩﹑默自爭﹐聞祖逖以書諭攺﹐私謂張賓曰﹕」祖逖如此得民服人﹐朕恐河南之地﹐不久盡爲其所統﹐使中原又添一彊敵也。「賓曰﹕」臣聞逖之爲人﹐知恩好義﹐極有智謀。若與彊戰﹐亦不能勝。且晉得正統﹐气數尙旺﹐有兵添益﹐如孫劉之獨排曹魏﹐孟徳終不見憋。不若以恩結之﹐正所謂』羊祜不死﹐東吳尙安『﹐此之謂也。今範陽是渠祖居﹐父母祖宗墳墓皆在成臯﹐可敕本縣官吏爲其修理墳墓﹐豎祠立廟﹐覓人與守﹐賜田供祭。逖必感恩懷徳﹐不侵我地﹐不受我降。河南安靖﹐我得從事北地以廣疆土矣。「石勒喜而從之﹐差孔萇親到成臯﹐使縣官起工役爲之修造。令曰﹕」晉與我趙﹐仇敵之國。大司馬何乃反爲修營﹖見者豈不誚吾爲懼彼乎﹖「萇曰﹕」不然。此公北州之士望﹐當今之義人﹐大尹其加工代爲治之。「縣官應諾。祠成﹐萇爲署晉大司馬扁﹐尋祖氏人守之﹐給官地與種。其人將石勒﹑孔萇之意申報祖逖﹐逖甚感勒之陰徳﹐戒令兩邊關隘守卒﹐不許相傷爭競﹐有事須要稟白而行。適有祖逖轄下牙將童建與上蔡內史周密有仇﹐密才名尊重﹐建欲報不能﹐乃乘夜躲入密之帳內﹐刺死周密﹐藏其首級﹐逃入後趙獻功﹐以圖進身。石勒將童建斬之﹐並周密之首一齊亟送與祖逖﹐以書遺之曰﹕

叛臣逃吏﹐國之深仇。將軍之惡﹐猶吾之惡也﹐吾故不容﹐爲公戮之﹐遣人將忠黨首領並獻麾下定奪。外將軍祖氏之佳城在於吾境﹐卽同吾之祖。先已皆遣人修理建祠立銘﹐署將軍雄藩位號﹐以崇顯於扁。其祀事田閭﹐一切完具。將軍其安之﹐愼毋介意。祖逖見書﹐益重石勒能知胡華大義﹐回啟報謝。自此後趙來附者﹐逖惟慰諭不納﹐抽兵回豫州。由是後趙亦不敢南侵﹐東晉亦不謀北伐﹐兵皆守律﹐民得安生﹐皆張賓以徳報怨之功﹐祖逖以恩待仇之效也。再題西趙主劉曜約會石勒之後﹐探得桃豹已駐兵陳川﹐以綴祖逖﹐乃議起兵攻打李矩﹐爭取洛陽。晉細作探知﹐報與李矩知道。矩請郭默﹑尹安等共議曰﹕」今番劉曜來爭洛陽﹐其兵必盛。諸君有何良策迎敵﹖「尹安曰﹕」我在長安時﹐趙王每欲出兵﹐則以西涼張氏爲慮。今彼旣來攻我﹐張實亦是晉國忠臣﹐何不遣人求助於彼﹐使其出兵揚言欲復長安﹖則劉曜心持兩端﹐自不敢遠出矣。「李矩聽說然之﹐星夜遣飛馬將書一封﹐往西涼求援。西平公張實見書﹐乃聚眾將議論其事。參謀夏弼曰﹕」李滎陽能兩復洛陽﹐忠功可尙。旣有書來通援﹐焉得不從﹖當依其請﹐以兵虛言攻襲長安﹐則劉曜懼兩頭牽制﹐不敢逼矩矣。「實然之﹐令大將閻涉﹑趙仰提兵虛出長安﹐閻涉乃打從天梯山去訪友人劉泓求計。泓﹐京兆人﹐與涉垂髫交﹐及長﹐善以妖術惑人﹐人皆敬信﹐奉之如師。其日見涉至﹐不待開言﹐卽先道曰﹕」故人今欲領兵虛攻長安﹐的欲去否﹖「涉曰﹕」兄何以知之﹖「泓曰﹕」觀天气色﹐是以知也。「涉曰﹕」然此去兄能知有戰爭﹑有勝負﹑吉與凶否﹖「泓僞曰﹕」斯亦易知。汝不去﹐則趙兵東出﹔汝去﹐則趙兵必轉﹐滎陽得安﹐西涼當災﹐是合其數也。吉不須言﹐凶可立見。「涉曰﹕」何云合數而無吉﹖「泓曰﹕」張氏气運將亡﹐一也﹔將軍非其敵﹐二也﹔遠出而無兵接應﹐三也。吾固知凶可立見也。「涉曰﹕」若然﹐則何處之﹖「泓曰﹕」轉禍可以爲福﹐臨危須當見機。張實勢衰﹐亡在目下﹐涼地必失。彼今以兵與故人﹐我又得神璽一顆﹐此天應欲使吾二人得河西也。設一去惹劉趙﹐則是將地去送他也﹐焉可使他所奪﹖何不趁此與趙將軍謀之﹐一日夜馳回姑臧﹐驟然攻之﹐滅了張氏﹐共享富貴﹐豈不勝於爲將乎﹖「涉信而從﹐暫辭﹐至河上會合趙仰﹐共議定奪。召將佐軍士暗賞﹐囑行事故﹐許以重職﹐眾皆允諾。內中有感實恩徳者﹐暗使小軍私回西涼﹐首報張實。實於是夜入臥室﹐忽見燈下有一人站立﹐乃無頭的﹐喝之而倒﹐呼人照看﹐無血無迹。實心甚憂﹐以爲不祥﹐乃喚兄弟與夏弼秉燭共議﹐至更深倦怠﹐各憑幾少伏。實忽夢見十數人於月下﹐打開門三重﹐步水而入﹐將身擒住﹐頭失之﹐砍兩刀﹐跌倒於地﹐驚醒﹐與弼言其事﹐弼曰﹕」我殺人則凶﹐人殺我則吉﹐夢徵乃反於所行者﹐以陰陽交錯也。「實心終以無頭鬼爲疑。次早﹐去召韓璞入議托事﹐卽集在內眾等分付曰﹕」吾昨所見不祥﹐夢入凶險﹐必是怪異。倘有不測之時﹐吾子年幼﹐不堪輔助。吾弟可托大事﹐以掌河西兵馬。「眾曰﹕」天異之事﹐多有不應。主公徳洪恩廣﹐天必相之﹐此特有甚驚報耳﹖「議未散﹐觀見張茂密入﹐與實耳語﹐命屏左右﹐獨畱夏弼﹑氾瑗在內﹐道曰﹕」閻﹑趙二將領兵南出﹐聽劉泓之妖言﹐欲如此如此。適有某人使小軍到吾營中來首﹐亟宜防之。「實曰﹕」我道昨日事甚怪異﹐原來有此內變﹐恐不易防也。「弼曰﹕」事怕不知﹐知則無妨。此是的實無疑者﹐可急治之。十一人乘月行軍﹐趙字也﹔門三﹐乃閻字破體﹐爲閆也﹔步水﹐涉字也。必恐有枉﹐待吾輕兵先往天梯山捉住劉泓鞫之﹐再拿閻﹑趙治罪﹐自無訛矣。「張茂點兵五千付弼。弼恐劉泓有術﹐伺夜馳至﹐以狗血潑其道觀之外﹐打開門擁入﹐將其內人盡數拿下﹐獨查劉泓﹐以血浸生麻捆綁帶回﹐審出眞情﹐卽喚氾瑗與陰元﹑宋輯等點兵三萬﹐追轉閻涉。未及起馬﹐只見閻涉﹑趙仰﹑劉淸等兵至城下﹐一半入門﹐與內兵奮死戰殺。卻好韓璞聞召﹐與陰預引兵一萬來到。聞知有變﹐飛自前進﹐喝眾兵士曰﹕」汝等世受西涼公大恩﹐今敢反主爲亂﹐不怕死也﹖「眾兵見韓﹑陰二人﹐誰敢不畏﹖卽皆反戈將閻﹑趙擒住。正在招伏眾軍﹐不意劉淸以術法竊入﹐刺死張實。兩邊侍衛趕出﹐淸因血污其身﹐遁之不去﹐被獲。出報張茂﹐茂太息曰﹕」鬼神之事﹐信不謬也。「入內抱兄大哭。韓璞﹑夏弼等痛怒﹐將泓﹑涉四人縛之於車﹐以馬扯裂其四體﹐殺其向前親黨五百餘人﹐外皆赦免。擢遣人告首牙將北宮髙爲父子之舊職﹑護國效忠大將軍。韓璞﹑張閬﹑馬岌﹑辛巖﹑陰預﹑宋配等二十人請夏弼﹑氾瑗商議曰﹕」今國家多亂之秋﹐世子張駿年方十歲﹐不能制禦南北劉﹑石﹑遼﹑代之兵﹐必須立張士華爲西涼之主﹐方可禦彊敵。「眾皆曰﹕」前日主公亦有囑命﹐正合公舉。「於是同奉張茂爲西平公﹐茂不肯﹐戒謂眾曰﹕」吾侄年已十歲﹐可以立矣。待吾相輔﹐同任其事﹐斯是正理。「眾將曰﹕」主公若欲必崇大義﹐可立張駿仍爲世子﹐待其長而付之﹐豈不善乎﹖「茂乃從之﹐權任其事﹐遂不及救援李矩。矩使人打探西涼起兵消息﹐回報言張實被刺﹐張茂新立﹐河西有事﹐其議已罷。李矩曰﹕」若此﹐何能拒敵劉曜﹖「乃使人往祖逖處乞兵掎角。又差人徑至建康上表求救﹐言﹕」臣矩以犬馬區區待罪滎陽﹐率守晉職﹐獲復洛陽。今劉曜不忿﹐又欲來爭。萬望早賜救應。「晉元帝見表﹐聚眾文武商議。王導曰﹕」有臣守忠如此﹐不可不救。宜下詔命祖逖﹑蘇峻﹑周訪三道進兵救矩﹐則河洛可保﹐趙兵可退矣。「帝從之﹐遣使往三處而去。詔至南郡﹐南梁刺史周訪見帝令其發兵北往洛陽﹐乃嘆曰﹕」吾見王惇心懷異志﹐日夜焦思成疾。今復調吾前去﹐上流其休矣﹐又焉能制其彊乎﹖「長嘆一聲﹐昏然倒地。左右救起﹐病篤不語﹐三日而卒。

按《傳》﹕周訪字士達﹐汝南人也。少沈毅﹐有志略。晉帝初渡江﹐卽命周訪爲鎭東將軍﹐屢平寇盜﹐收杜弢﹐擒張彥﹐敗杜曾﹐救荀崧﹐皆有大功。王惇甚憚之。訪嘗入朝面君﹐並不言功伐。同僚等私謂之曰﹕」人有小善﹐鮮不自稱。今公之功勛無比﹐何對帝並無一言﹖「訪曰﹕」幸平小寇﹐乃朝廷之威﹑將佐之能﹐吾何功之有﹐乃可冒罔乎﹖「因此朝野人皆重之。訪愛惜士卒﹐善撫眾庶﹐人樂爲用﹐故所向有功。心知王惇終必爲亂﹐若身一離﹐上流被其獨霸﹐前功悉棄矣﹐遂致憂憤而卒。後人有詩贊曰﹕

不怒而威羨訪公﹐設奇誅軼冠威聲。一軍才起擒張彥﹐半緘書來救老崧。射雉慰羣平杜劇﹐樵蘇返旆克狂凶。訓兵終世防惇亂﹐東晉堪書第一功。

第一二七回

石勒兼並幽燕地

且說王惇以南梁州界近武昌﹐屢有謀並之心。懼周訪多智﹐不動。至是聞周公身死﹐乃遣王舒往監其軍。訪子周撫懼勢不敢拒﹐遂上表至建康奏帝請憑。帝知惇心欲專據上流﹐不許其請﹐擢甘卓爲南梁州刺史﹐徵王舒代爲右丞﹐惇乃畱舒不遣入京。其時王惇與兄王含皆擁重兵於外﹐王導總朝政於內﹐其從子弟皆列顯職。時人爲之語曰﹕」王與馬共天下。「劉隗等聞得此言﹐乃密啟於帝。帝亦見惇恃功恣驕﹐心中慮之﹐陰與隗﹑協等謀議﹐少抑王氏之權﹐聊疏王導。中書郎孔愉恐導愧而懷忌﹐君臣成惡﹐惇等怒亂﹐乃陳言王導有佐命之勛﹐宜加委任。元帝不聽﹐反出愉爲歷陽內史。王導明知朝中惡其宗黨彊盛﹐周﹑劉﹑刁謀以抑其權﹐亦不以爲意﹐能任其性﹐事君無二﹐自澹如也﹐人益重之。惟王惇知之﹐心懷不平﹐乃與其參軍沈充﹑錢鳳議論此事。沈充知惇有異志﹐卽陰爲設謀畫策﹐遣心腹分據上流﹐然後具表入朝﹐陳疏王氏之故﹐以試眾臣等力量如何。惇曰﹕」建康所養軍馬並不曾少損﹐外鎭守禦亦盛﹐今若恃橫﹐豈不兆兵乎﹖「錢鳳曰﹕」周訪已死﹐甘卓𨿽來﹐老而不果﹐上流皆吾掌中矣。只有祖逖在北﹐頗有兵威﹐界於二趙之間﹐必不敢妄動﹐所言之事﹐但探晉主君臣智識何如耳。其大事待祖逖一死﹐建康不足平也。「惇信之﹐乃上疏爲王導訟功﹐辭語含怨﹐甚是不遜。帝患之﹐思惟左軍政司馬承忠厚﹐有志量智識﹐系王室至親﹐乘夜召入宮中﹐與議惇罔。承看畢﹐謂帝曰﹕」王惇擁據上流﹐久有不臣之心。今驕悖若此﹐宜早防之爲上。「帝復召劉隗入議。隗曰﹕」惇疏言陛下委腹心於隗﹑協者﹐其意將欲以臣等爲名而思作亂也。不若委臣以兵權﹐召募義勇﹐以伐趙救李矩爲名﹐協同祖逖﹐察其逆迹顯露﹐討而平之﹐庶免其患。「帝以王氏有功不允。三人計議一夜﹐不得其策而散。越數日﹐湘州守余仁卒﹐惇又上表請以沈充爲湘州刺史。元帝復謂譙王司馬承曰﹕」今惇之逆狀已著﹐彼將欲遂朕爲惠帝也。且湘州控據上流三江之會﹐設若以惇黨沈充爲之﹐獲遂其姦﹐他時爲亂﹐何能禦之﹖今不必從其所請矣。朕欲皇叔前去爲之﹐何如﹖「承曰﹕」臣得奉詔﹐惟力是效﹐何敢有辭﹖但湘州經弢﹑曾之寇﹐民物凋敝﹐必得三年之後﹐乃可整振戎事。苟或逆惇先期爲亂﹐臣𨿽灰身﹐亦無及也。「帝甚然之﹐但思無人可去﹐只得以承爲之﹐承領詔而行。駕過武昌﹐王惇知之﹐迎入設宴款待。酒至半酣﹐惇謂承曰﹕」殿下乃雅素佳士﹐恐非將帥之材﹐湘州多叛且敝﹐恐一時難制也。「承曰﹕」公未之見耳﹐鉛刀豈無一割之用歟﹖風俗之悍﹐地土之薄﹐但看人之治否何如耳。「惇無以對﹐送承下船而回﹐謂錢鳳等曰﹕」彼不知懼而學壯語﹐無能爲也。奚足慮哉﹖「司馬承到任﹐見湘州士民困敝﹐躬自儉約﹐傾心綏撫﹐人民稍安。王惇忌之﹐思欲襲而害承。值日中﹐有黑子蔽光﹐長庚晝現﹐恐朝廷警備乃止。時晉元帝大興四年﹐西趙主劉曜光初四年﹐後趙主石勒太和四年也。晉帝見日變憂甚﹐召著作郎郭璞卜之。璞欲勸帝赦宥百姓﹐以收民心﹐好拒王惇﹐乃卜之﹐乘機而言曰﹕」陰陽舛晦﹐皆繁刑所致。然獄不欲數數而然。子產知而鑄刑書﹐此非政之善事﹐所以又不得不作者。今要回天變﹐拯救一時獘政﹐惟赦民以蔽上流﹐乃髙策也。依卦中爻象﹐赦出則凶災退而福祥至矣。「帝從之﹐次日大赦境內﹐行文各鎭。豫州祖逖榜出﹐百姓皆感恩欣躍。後趙所轄之民﹐將晉因月變行赦報與守將﹐守將奏與趙主勒知﹐石勒召張賓議曰﹕」祖逖𨿽與吾通好﹐邊境無事﹐今彼行赦﹐吾民悉皆仰徳歸心於晉﹐且天日人君之象﹐或何不驚畏﹖行赦而無驚乎﹖「張賓曰﹕」赦亦要須﹐恩亦要施。「乃作赦文寬宥刑獄徵徭﹐又定九品官職﹐詔公卿及州郡官員﹐歲舉孝廉﹑文學﹑賢良﹑方正﹑直言﹑勇士各四名。薦舉不當及無應者﹐皆罰罪。於是窮得達﹐野無遺賢﹐文武稱職﹐兵眾日盛。其養子單於大都督石虎自恃彊勇﹐有兼一天下之心﹐乃上言曰﹕」今國家兵馬八十餘萬﹐糧積十有三年﹐久閒坐食﹐無用武之地﹐何不趁此兵威﹐北取燕冀﹐收服遼代﹐再徵河南。諸處一平﹐然後西並劉曜﹐東下建康﹐以成一統。何爲區區拘執小義﹐自失大計乎﹖「石趙主聽言大喜﹐卽以石虎爲徵北大元帥﹐提兵二十萬﹐先取冀州﹔孔萇將兵五萬﹐分略幽冀下縣。時幽州總管段匹殫以冀州邵緝歸附﹐自與段文鴦將兵五萬屯厭次城﹐好相救援。石虎至界﹐探得備細﹐乃與將佐等曰﹕」冀州邵緝兄弟易與﹐不若先取厭次﹐破擒匹殫﹐則全燕之地易取也。「眾將稱善﹐取小路而進。邵緝知之﹐遣人報於段匹殫。匹殫乃點集兵馬﹐以備迎敵。不數日﹐後趙兵到近界﹐匹殫恐其逼城以擾居民﹐乃紮營於要路拒住。石虎探有兵阻﹐引眾直前布陣廝戰。匹殫亦嚴隊伍而出﹐遙見石虎威風壯猛﹐狀貌魁梧﹐乃顧謂弟文鴦曰﹕」一向不見石兒﹐何變異之若是也﹖似爲可畏﹐須要謹防。「文鴦曰﹕」兄何長他人志气﹐滅自己威風。待吾出馬打話﹐看他何如﹗「乃向前欠身謂石虎曰﹕」向曾結契﹐旣猶一體﹐何屢侵犯﹖「虎曰﹕」兄居遼西冀北之地﹐當屬我趙。前破邵續﹐是汝襲救﹐奪吾成功之冀城﹐反言侵汝也。但還吾幽冀﹐卽便干休﹗「文鴦曰﹕」汝父得幽州而不能守﹐襲邵續而不能下城﹐是自無用﹐反欲責人﹖「石虎大怒﹐揮刀殺出﹐段文鴦揮槊架住。二人素有舊好﹐各知英勇﹐乃抖擻而戰。但只見殺气迷空﹐兩个煞神從雲裏戰﹔塵沙翳日﹐一雙魔帝在霧中爭。二人對上了八十餘合﹐不分勝敗。其日天晚﹐各自收兵。段匹殫謂文鴦曰﹕」我看石虎威勇倍於昔日﹐不能勝他。不若回城堅守﹐以老其鋒。再合邵竺兄弟之兵﹐裏應外合﹐方可破他。「文鴦曰﹕」邵家兵素懼石虎﹐恐不敢來﹐未可恃也。焉可自入牢籠﹐待其困乎﹖若一退守﹐無人來救﹐積日累月﹐糧料愈乏﹐越至弱矣﹐何以取勝﹖不如來日再出﹐與之決一大戰﹐奮力向前﹐倘能殺退趙軍﹐是吾幸也。脫不能勝﹐奔往遼中去守舊地﹐又作他圖。「匹殫從之﹐申令三軍先頒重賞﹐用心決戰。眾皆踴躍應諾。石虎歸寨﹐亦與諸將議曰﹕」文鴦英勇非比別將﹐一時未能卽下﹐如何取得北地﹖「眾曰﹕」我兵二十餘萬﹐他兵不過五萬﹐何以他們爲意﹖來日管取大勝。「石虎壯其言﹐重賞而散。次日﹐文鴦先出搦戰﹐石虎亦整兵向前。兩陣對圓﹐石虎曰﹕」世事盛衰﹐難逃動察。勢已至此﹐大槪可知矣﹐何須苦戰以傷兵命乎﹖「文鴦曰﹕」今日和你並个輸贏﹐以定去捨。休得要走﹗「石虎曰﹕」我不生擒你們﹐不爲好漢﹗「文鴦曰﹕」弟何無情無義之甚也﹖難道我又擒不得你乎﹖「虎怒﹐舞刀砍殺過陣﹐文鴦接住。二人戰上五十餘合﹐未分勝敗。忽然﹐西北角上喊聲大震﹐邵緝﹑邵竺﹑邵樂分三路殺入趙之後陣。段匹殫見趙兵紛紛亂竄﹐乃自催兵湧去﹐大叫﹕」石兵敗矣﹗奮勇向前﹐可擒石虎﹐休得退後﹐各有重賞﹗「虎回頭﹐果見後軍已敗﹐遂亦退走。段眾爭前趕殺三十餘里而止。虎走四十里住紮﹐折人馬三萬餘。遣人報上襄國﹐言被邵﹑段合謀攻我後軍﹐以致敗績之事。石趙主亟請張賓議曰﹕」朕以段匹殫近弱易與﹐不以爲事。今乃反被殺敗﹐必須再起大兵前去﹐方可平他。「賓曰﹕」吾顧知文鴦英勇﹐非比放常﹐不可忽彼。今元帥有兵十六七萬﹐足以爲用﹐但欠於善謀耳。待老臣親往觀軍﹐以看形勢彊弱﹐便知端的。「勒曰﹕」朕亦思想非右侯莫能成功﹐第以老成元宰﹐不敢動勞耳﹐乞指一方略可也。「賓曰﹕」否也。臣不親行﹐焉得城下﹖昔日廉頗八十餘﹐尙能威服六國。吾力未衰﹐猶可臨敵視事﹐豈憚勞也﹖「卽使收拾起馬。石勒易以氈車﹐遣石生﹑石鑑引精兵二萬﹐護送張賓往軍中謀議。石虎被破一陣﹐未敢進戰。聞報張右侯到﹐乃親自遠接入營﹐將相戰之事備細說了一徧。賓曰﹕」文鴦勇而寡謀﹐邵緝庸才怯弱﹐有何難破﹖待吾來日觀看地理﹐便有分曉矣。「次日﹐石虎﹑石生披掛﹐欲護張賓往觀段營﹐只見探子報道﹕」段匹殫料吾兵敗必退﹐已皆收回厭次城中去了。冀州一半還鎭﹐邵緝在此同守。「賓曰﹕」兩位石將軍將新兵二萬﹐把住救兵之路。我與元帥疾將兵馬圍住厭次﹐然後用計破彼。「石虎遂拔寨齊進。段匹殫見其兵盛﹐乃堅守不出。虎將兵打攻兩日無功﹐求計於張賓。賓同虎往觀形勢﹐繞城四圍看過﹐見其前後夾山臨水﹐崎嶇險固﹐不易攻打﹐回寨與石虎議曰﹕」除非如此如此誘出文鴦擒住﹐方可取其地也。「石虎聽計大喜﹐乃命軍士於城西郊外平川之地掘下陷坑一个﹐上面架艸木鋪泥蓋之。次日﹐引兵將城外百姓擄來﹐故意驅於城下經過﹐以誘文鴦﹐點精兵五千伏於陷坑兩旁伺候﹐又假將車馬裝載物件﹐往西南不斷。守兵報與文鴦知道﹐遂自上城觀看﹐果見大車小載﹐連絡而行。文鴦心中不平﹐下城整兵出奪。邵緝曰﹕」百姓與吾無干﹐且任其掠去。有地豈愁無人來住乎﹖我等且只守住﹐待彼懈怠﹐然後擊之﹐可獲勝矣。今則恐是見吾不出﹐故乃誘敵﹐未可諒也。「文鴦曰﹕」彼來到此﹐貪圖擄掠之意多。我只坐守城中﹐任彼逞志﹐正中其機。且吾素以勇聞﹐故民皆倚附。今爲人所擄掠而不救取﹐有失歸仰之心矣﹐誰肯爲吾用力哉﹖再若坐視﹐非丈夫也﹗「言畢﹐率敢死士三千人﹐突城而出。殺趙騎數千﹐奪百姓百餘車可許。復又追去﹐遇趙將孔豚﹑逯明﹐段文鴦奮武突進﹐二將皆當不住﹐望西逃走。正遇孔萇自下縣經略而來﹐兩相接住﹐絆至日晚。城中邵緝遣將將兵接應﹐又被石虎﹑石遵﹑桃彪等截住殺敗﹐退入城中。虎乃引兵去攻文鴦。文鴦怒曰﹕」汝欺我乏也﹗「奮力而進。天色已昏﹐虎戰二三十合﹐詐敗西走。段文鴦不知是計﹐從後追去。方至平川﹐忽然炮聲大震﹐喊殺連天﹐張賓發伏四面圍住。文鴦驚悔﹐慌欲衝走﹐乘黑奔逸﹐馬入陷坑﹐兩邊喊起﹐忽然一齊跌下。石虎向前髙叫曰﹕」文鴦兄﹐可釋杖同歸﹐免被擒害。「文鴦曰﹕」吾寧戰死﹐肯從無義之賊也﹖「乃踴躍而起﹐步殺三百餘人。夜中兵將錯雜﹐手不能停﹐槊爲所斷﹐眾兵士猶不敢近。石虎﹑孔萇亦皆下馬﹐舉鞍自障﹐前取文鴦。文鴦戰一日一夜﹐力疲﹐又值孔萇善於步斗﹐遂被石虎解馬羅披執之﹐將其盔甲往城下叫段匹殫。匹殫聞知大懼﹐痛哭無措﹐俟夜與邵緝等奔走冀州。張賓乘勢追至城下﹐分門困住。匹殫謂邵緝曰﹕」吾之所恃者﹐弟耳。今文鴦被擒﹐吾事去矣。今願單騎奔走江東面帝﹐以見臣子之心。「邵續之弟邵樂﹑邵洎﹐怪晉主授侄襲兄職爲冀州刺史﹐乃相議曰﹕」匹殫一去﹐此城必被趙破。不如降趙﹐免得日夜被撓。「正議間﹐晉主遣使頒赦至郡﹐匹殫卽辭邵緝﹐欲同東行。樂﹑洎曰﹕」趙兵已在城外﹐汝思遁去﹐遺禍以及百姓。爲今之計﹐只有降趙﹐以救軍民之命耳。「匹殫阻責懇切﹐樂﹑洎乃以親兵監禁匹殫﹐不容出城。又恐晉使回江東道己之失﹐欲執使臣殺之。匹殫正色謂邵洎曰﹕」汝旣不能遵兄之志﹐遏吾不得歸朝﹐亦已甚矣。復欲執天子使者乎﹖我𨿽鮮卑夷狄﹐未聞此等事也。「洎乃不敢執殺帝使﹐但逼勒邵緝遣人往石虎營中投降﹐一邊開門招引趙兵入城。石虎進至公府﹐召匹殫問曰﹕」主人何避客之深也﹖「段匹殫曰﹕」吾受晉恩﹐志欲仗義殄滅汝等。今天不相佑﹐使汝狂奴得肆凶狠﹐復何云乎﹖「石虎見其語言不遜﹐不好畱鎭幽冀﹐乃將段匹殫與邵洎叔侄等六人﹐盡皆解送襄國而去﹐於是幽冀燕並悉歸後趙。段匹殫旣至襄國﹐趙主勒敬其忠義﹐亦不加害。及退居行館﹐常著朝服﹐冠晉冕﹐執晉節﹐朔望朝拜晉帝神位﹐於後趙主勒並不爲禮﹐久之靡攺。趙主謂孔萇曰﹕」匹殫兄弟二人﹐中心不降﹐於朕全不爲禮﹐將何處之﹖「萇曰﹕」段氏發身遼右﹐陛下奮迹上黨﹐一同起事﹐曾約兄弟﹐彼今安肯屈膝﹖若畱此人﹐久後倘或變生﹐反爲不美。弗若殺之﹐以全其忠。「石勒可其言﹐乃使軍士將匹殫﹑文鴦皆縊殺。張賓聞知﹐乃入見曰﹕」段氏忠臣﹐又皆加害﹔邵氏逆子﹐反成見畱﹐此則無以示天下忠臣逆子之心矣。「勒無言以對﹐乃命將邵洎四人皆斬於市。石趙主旣平幽冀﹐山西河北悉歸輿圖。喜帝業以成﹐命官吏至上黨武鄕營修石莧墳塋﹐立大牢祀之。封石宗之子石撲爲冀城侯。因召武鄕耆舊鄰右等七十以上者﹐俱至襄國﹐賜官帶禦宴﹐以崇顯之﹐耆老不敢逆﹐皆隨使命而至。大排筵席﹐與父老輩論齒序而坐﹐以敍昔年鄕曲之情。飲間論談平昔勾當﹐無不歡笑。獨有聯居李揚亦乃壯士﹐膂力雄豪﹐常與勒爭麻池捉魚﹐動至廝打﹐兩無相讓。後勒聚兵報仇﹐鄕中十八凶十四悍皆從﹐只有李揚勇冠﹐不與俱焉﹐至是恐勒見怪﹐亦不來赴。石勒因問眾曰﹕」李揚在否﹖「對曰﹕」在。「勒曰﹕」何爲不來﹖「對曰﹕」揚思得罪於先﹐懼不敢赴。「勒曰﹕」麻池毆擊之時﹐乃布衣之事﹐焉知有今日之異乎﹖朕何怪爲﹖「乃復使人備馬去請﹐分付曰﹕」如彼不來﹐定斬汝等﹗「使者領旨見揚﹐拜跪哀告。揚乃聚老幼謂曰﹕」昔年少壯﹐只逞一時之彊﹐焉知今日有生殺之異﹖「因而涕淚泣別﹐舉家慟哭拜送。揚乃分以爲必死﹐一路多索酒肉﹐以消憂悶。及至襄國﹐入朝拜伏於地﹐懼不能起。勒命左右扶上﹐敍鄕曲禮賜坐。復召眾故舊歡呼戲謔﹐再相暢飲。酒斟﹐把揚之臂曰﹕」朕生厭卿之老拳﹐而卿亦飽朕之毒手﹐可謂兩盡少年之壯矣。「至更深﹐席散。次日﹐賜李揚甲第一區﹐拜爲參軍都尉。又與眾老者曰﹕」武鄕者﹐朕之丰沛也。萬歲之後﹐魂靈當歸之耳。朕依漢髙待丰沛例﹐武鄕錢糧免什七﹐丁壯不役。「言訖﹐頒賜布帛財物給賞﹐而以安車送父老各還武鄕。父老上言﹐以爲陛下主宰萬民﹐不宜荒飲。趙主勒聽之﹐乃重戒釀酒﹐𨿽郊祀社稷宗廟﹐皆用酥酪行之﹐於是數年無敢釀酒者。後人有詩贊曰﹕

石勒𨿽由起莽徒﹐移風制設創鴻圖。禮賢勸課施存卹﹐是亦五胡偉丈夫。

第一二八回

王惇霸荊襄思亂

晉元帝攺號永昌元年﹐王惇橫據荊襄﹐不行朝賀。帝謂劉隗﹑刁協曰﹕」王惇反迹日彰﹐不以君主爲意﹐亂在不久﹐將何制之﹖「隗曰﹕」賊勢已盛﹐一時難除。若有不諧﹐是自逼之反耳。爲今之計﹐惟選良將將兵防備爲上。臣舉一人﹐可敵王惇。「帝曰﹕」還是何人﹖卿試言之。「隗曰﹕」廣陵戴淵﹐深通謀略﹐可使將兵防制上流﹐能保無失。「

按《晉史》﹕戴淵字若思﹐廣陵人也。夙有膽略﹐閒於武藝﹐丰儀爽豁。少好遊俠﹐不拘操行。自恃英勇﹐嘗於江湖哨聚亡命﹐劫掠客商。陸機赴洛陽﹐遇其船﹐見淵據胡牀指揮部落﹐凜凜有將帥風。機謂之曰﹕」卿才如此﹐不思大用﹐乃效小人行劫也﹖「淵遂感悟﹐卽流涕嘆悔﹐因投劍長揖﹐悉還機物。就陸機習藝﹐深通孫吳。陸機甚贊之﹐後舉俊才入洛﹐張華曰﹕」戴若思東南之遺寶﹐朝宰之奇璞也。「趙王倫聞其言﹐辟爲主簿﹐及倫事敗﹐逃回廣陵﹐隱居不仕。後瑯琊王渡江﹐訪求賢俊﹐人以淵薦﹐乃出爲從事。至是﹐劉隗舉淵使掌兵馬。帝曰﹕」朕亦知淵有文武才略﹐堪倚大任。「當卽擢之。召至﹐帝問曰﹕」今王惇不道﹐將欲作耗﹐卿乃明達智遠之士﹐特與議爲預備﹐宜當籌而畫之。「戴淵曰﹕」王惇雄據上流﹐兵馬彊盛﹐且恃功驕橫。若一旦順流而來﹐未易制也﹐允如聖料。臣愚以爲﹐周訪已死﹐所恃者只有河南境上之兵﹐可以爲敵。但恐祖逖一時不能卽赴急難﹐必得一人鎭居淮西之地﹐總督靑徐蔡豫諸軍﹐然後可以緩急應用﹐庶幾少有以遏惇逆。其外無他良策也。「元帝曰﹕」此任非卿不克當也。「乃擢淵爲徵西將軍﹐都督蔡豫六州諸軍事﹐開府合肥。劉隗爲鎭北將軍﹐都督靑徐四州諸軍事﹐鎭守淮陰。隗𨿽出外﹐而朝廷進退士夫亦皆遣人與之咨議。攺以王導爲司空錄尙書事﹐但備職而實疏之。禦史中丞周嵩知此爲召禍﹐上疏勸帝﹐不宜聽信佞者之言﹐疏遠舊徳﹐虧已往之恩﹐啟將來之患。帝乃感悟﹐王導得安。

王惇在武昌聞劉隗出守淮陰﹐使人遺書於隗﹐言當與戮力王室﹐共淸海內。隗報書答曰﹕」魚相忘於江湖﹐人相忘於道術。但竭股肱之力﹐效之以忠貞﹐隗之志也。「惇見書﹐甚怒於隗。豫州祖逖見朝廷以二人將兵馬出鎭﹐知是防惇﹐亦嘆曰﹕」淵𨿽吳中有望之士﹐而無弘才眞識﹐禍難之作不遠耳。劉隗豈王氏之敵哉﹖今國中釁起﹐恢復之事休﹐吾之前功總費矣。「因而憂思成疾﹐不能理事﹐乃召諸將佐謂曰﹕」吾本欲期與諸君共相戮力﹐以靖中原。不意天不永壽﹐使患劇疾﹐其晉室不當復一統乎﹐抑亦百姓未免塗炭乎﹖「乃長嘆不已。諸將曰﹕」大人且請保重貴體﹐毋以國事累心﹐致增尊恙。「逖曰﹕」今吾開創未了﹐又值國難將作﹐知其休矣。諸君毋望吾之生也。「言訖﹐偃仰而倒。諸將士皆灑淚而出。次日﹐祖逖身死。豫州士民如喪考妣﹐無不悲號涕泗﹐處處皆立祠祭之。眾將與祖約奏聞於朝。元帝見表﹐大慟流淚﹐臣宰輩盡皆嘆悼。帝以逖弟祖約代領其眾。數月前有妖星見於豫州分野﹐郭璞謂其弟子陳訓曰﹕」妖星紅現﹐應此下當損大將﹐其在祖豫州矣。「至是果應。

王惇聞祖逖死﹐心中無憚﹐乃笑謂沈充曰﹕」晉國兵任惟吾獨冠矣﹐其將何所恃乎﹖「時範陽李產避亂奔依祖逖﹐至是見約行事異於其兄﹐乃率子弟十餘人間行歸鄕裏﹐人問其故﹐產答曰﹕」此人往率﹐必至敗地。己身恐不能善﹐何能保他人哉﹖吾是以去避其累耳。「董詔聞得李產之言﹐乃勸祖約蹈襲兄規﹐休納後趙逃附之人﹐莫侵他境﹐且自養兵蓄銳﹐以待國中英雄共起﹐合兵恢復﹐方保無患。約不聽﹐乃責詔曰﹕」吾兄以石勒懼威﹐陰將恩徳來相結好﹐故不好徵彼。今兄已歿﹐吾當揚兵振威﹐俾石胡亦畏我也。汝圖偸安饕祿﹐欲阻吾亦只自守也。據汝所言﹐何能盡復河南﹐以恢中原乎﹖「詔又曰﹕」王惇懷異﹐無北伐之意。劉隗﹑戴淵防惇無遠圖之心。將軍無士雅公之量﹐何云恢取河南之易也﹖還當暗集士馬﹐伺石勒身死﹐相時而動﹐庶或可也。「約怒其議己無兄之才﹐叱詔使出不用。於是韓潛﹑馮鐵﹑衛策等皆往祖逖墳前拜辭﹐欲行告病而去。後人有詩贊祖逖曰﹕

聞雞起舞渡江初﹐有志澄淸復舊都。募士北行忘寡弱﹐中流擊楫意圖胡。剪平劇寇威聲震﹐克進雍丘頭不辜。晉福欠齊公欠壽﹐英雄含恨沒長途。

第一二九回

王惇謀亂害譙王

晉鎭守武昌大將軍王惇自行驕傲﹐心知與晉帝乖異﹐見周訪﹑祖逖皆亡﹐遂無忌憚。聞朝中差謝鯤﹑羊曼﹑樂道融等往豫州祭逖並贈祖約職﹐乃問沈充曰﹕」此行數子﹐皆有士望者﹐可邀之使來相輔﹐方好行事。「充曰﹕」主公明見是也。「乃使人截江畱此一行人﹐羈縻於幕府﹐以謝鯤﹑羊曼爲長史﹐日益驕橫矣。按《傳》﹕王惇字處仲﹐乃王導從父兄也。少有奇人之目﹐髙傲剛狠。嘗與石崇友善。其時崇與王愷斗尙豪侈﹐愷置酒會客﹐惇與王導俱在席間﹐王愷令女妓吹笛﹐因失音律﹐愷卽將其妓撾殺之﹐以示奢濫。一坐人咸驚駭攺色﹐惟王惇神色自若。少焉﹐愷又使美女勸酒﹐乃分付曰﹕」如勸客飲而不盡者﹐卽錐殺汝。「其美人勸至惇前﹐惇故意推阻不飲。美人再四下情求懇﹐惇全然不飲。美人悲懼失色﹐而惇傲然不顧。王導素不能飲﹐恐行酒美人得罪﹐亦勉彊盡暢飲之。導還﹐嘆曰﹕」吾兄處仲心懷剛忍﹐非令終人也。「洗馬潘滔善鑑人﹐見惇而相之曰﹕」處仲蜂睛已露﹐但豺聲未震耳。若不噬人﹐亦當爲人所噬。「初仕元帝﹐務自矯勵﹐雅尙淸談﹐口不言財色﹐素有重名。帝命任閫外之事﹐鎭武昌﹐兵精糧廣﹐遂專制朝廷﹐而有問鼎之心。帝畏其橫﹐乃引劉隗﹑刁協等爲心膂以防之。惇見隗出鎭淮陰﹐愈加不平﹐於是與帝始構嫌矣。及祖逖死﹐遂肆無忌。嘗酒後輒詠魏曹操所作《樂府歌》曰﹕」老驥伏櫪﹐志在千里。烈士暮年﹐壯心不已。「因以手中如意敲唾壺爲節以和﹐至於邊上盡皆敲缺而不之卹﹐此見其心之不在壺也。謝鯤被羈﹐知惇有不臣之心﹐乃終日酣醉﹐不爲理事﹐惇亦不委以政。一日﹐問謝鯤曰﹕」劉隗姦邪﹐將危社稷。吾欲祛除君側之惡﹐卿意以爲何如﹖「鯤曰﹕」隗誠姦邪﹐但城狐社鼠﹐𨿽欲焚而燻之﹐恐有礙耳。「惇怒曰﹕」卿乃庸才﹐豈達大體﹖「遂不聽其諫。次日﹐惇與錢鳳﹑沈充私議﹐設宴共飲。有侄王舒之子﹐名充之﹐字深猷﹐少最知名﹐父舒歸京﹐在王惇處習學。惇見其志大肖己﹐甚愛之﹐畱於身旁教訓﹐與之出則同輿馬﹐入則共寢食﹐公事則使其知﹐私事則相隱晦﹐充之心中疑訝。是日﹐惟充﹑鳳二人夜飲﹐席間惇有所言﹐每多顧盻﹐充之會意﹐乃佯醉辭酒求睡。惇曰﹕」汝旣醉﹐恐行著跌﹐就此帳後榻上少臥﹐待酒醒到館中去。「充之巴不得聽其議甚﹐卽入帳詐睡不醒。惇欲商量大事﹐親自入看﹐見其睡著﹐故推之﹐不動。乃出謂錢鳳曰﹕」吾欲將兵入建康﹐挾帝誅大臣﹐去其羽翼﹐然後再行定奪﹐卿意以爲可乎﹖「錢鳳曰﹕」今天下洶洶﹐人懷異望。欲思晉鼎者﹐非止明公一人。若不首建大事﹐恐他人先行﹐那時欲悔遲矣。「沈充又曰﹕」今建康諸臣﹐除司徒外﹐餘皆樗櫟庸才﹐誰爲公敵﹖劉隗﹑戴淵何足爲道﹖但作速行之﹐毋落人後。「惇曰﹕」然則兵事未齊﹐待各路皆集﹐方可行移。「三人議至半夜而散。王充之已一切竊聽明白﹐但恐王惇致疑﹐乃挖喉假吐於席上﹐流涎滿口﹐就以頭垂涎而睡。惇入就臥﹐以燭照之﹐見其吐酒污席﹐流涎滿口﹐扞之不醒。乃曰﹕」癡兒何醉之甚也﹗「只得自爲拂拭其席﹐和衣而寢﹐竟不疑焉。次日﹐充之賄囑一人﹐假報充之﹐言母有疾﹐欲與相見。充之帶其人同入﹐僞爲掩淚﹐告王惇曰﹕」侄兒間別父母日久﹐今母有疾病﹐遣人召侄相見﹐特來稟知﹐欲求暫回侍疾﹐待秋後再來伏侍。「惇曰﹕」汝去到時﹐母病已好多久了。且在此間﹐我著人將禮物前去﹐與他賀喜便了。「其人曰﹕」夫人顒望公子甚切﹐乞老爺放他去見一面就來。「惇從之﹐整船隻遣人送充之回京。充之至建康﹐入見父母﹐就將王惇所議之事﹐從頭備細說了一徧。王舒聽兒所言﹐大驚流汗曰﹕」皇上有何負我﹐而作此滅門之事也﹗「妻曰﹕」他在上流﹐一時尙未及禍。吾等居此地者﹐先被所累矣。可與司空尙書道之。「舒曰﹕」汝言是也。「卽便暮夜往王導府中言之。導曰﹕」吾素知老歐剛愎而忍﹐將先害吾一族之人矣。且主上未嘗虧我王氏﹐滿門榮貴﹐何當作此不良﹐自取覆宗乎﹖彼已舉意﹐行與未行﹐宜先入朝說破﹐冀免後患。「舒曰﹕」事已至此﹐禍臨頭矣﹐尙焉持疑﹖「導曰﹕」且慢驚眾。我和你兩人亟入自首﹐後𨿽有事﹐帝亦念吾等之忠﹐可免夷族之禍矣。「於是二人入奏晉主﹐言﹕」王惇將謀不軌﹐侄兒王充之親自聽得沈充﹑錢鳳之謀﹐如此如此。只在早晚﹐恐有兵馬犯闕﹐陛下宜早爲計。他日乞勿以臣等爲知情﹐罪及無辜也。「帝曰﹕」卿之心朕亦素知﹐惇之意人亦預料。忠姦不同﹐難逃外議﹐勿用例驚。但朕待王氏不薄﹐未嘗獨負於惇。今乃作此歹事﹐思奪朕位。卿二人乃股肱重臣﹐當念國恩﹐休助逆惇負朕可也。「導曰﹕」臣夙昔已言惇之不仁﹐設無盡瘁報主之忠﹐尙肯在朝效用﹐而今日復自首乎﹖「元帝曰﹕」然則二卿可爲籌之。今先整頓六軍往討不道﹐以正其罪﹐可乎﹖「導曰﹕」彼兵盛糧多﹐巢穴固定﹐上流勢逆﹐未可妄進﹐以速其亂。但且傳檄各處﹐斂集兵馬﹐以俟其發﹐看勢而行。「晉主然之。卽命王導布置與眾共謀防敵之計。王惇自王充之別後﹐逆志無礙﹐坦然而行。以大將杜弘﹑諸葛瑤爲前部﹐自與錢鳳率上將軍魏義﹑鄧嶽爲合後﹐命王含﹑桓宣分守各郡以防北兵。於是帥人馬二十萬﹐前後起發﹐旌旗蔽空﹐舳艫連江﹐金鼓之聲震聞百里。師至江中﹐先使人持疏見晉主﹐上言﹕」劉隗懷姦禍福自由﹐刁協黨惡將亡晉室﹐道路側目﹐廟堂緘口。臣不忍聞﹐故特整勵兵軍入淸國蠹﹐掃除君側之患。若得隗﹑協之首朝懸軍門﹐臣卽夕回故鎭﹐免致震恐京邑。昔者太甲顚覆厥度﹐納伊尹之忠﹐殷道復昌﹐陛下宜早垂三省﹐庶幾社稷奠安﹐皇國永固矣。「晉主見疏大怒曰﹕」惇旣不道﹐何得妄指﹖「乃命王導分兵據守要害﹐下詔徵召各鎭之兵入京護衛。王惇至蕪湖﹐又上表罪狀隗﹑協。帝怒甚﹐乃下詔曰﹕

王惇憑恃驕橫﹐罔律悖逆﹐方朕太甲﹐欲見囚放﹐是可忍也﹐孰不可忍也﹖朕今親率六師﹐以討大逆。有能得惇首者﹐毋論軍民官將﹐例封五千戶侯。統此知悉。詔下﹐使人持往各鎭宣諭﹐復催戴淵﹑劉隗等各皆提兵入援。詔至﹐諸郡應命﹐少見行移。有舂陵縣令易雄﹐乃長沙瀏陽人也﹐心存忠義﹐有殉國報主之志。見詔至而州郡不動﹐乃嘆曰﹕」此正臣子宵旰之時﹐忘身之日﹐何無效命之士乎﹖恨吾縣小兵微﹐不能入救國難耳﹗「乃作檄文﹐厲暴王惇罪款﹐行至各府州縣市鎭張掛﹐以募英勇。有人揭其檄詞﹐獻與王惇。惇怒曰﹕」易雄不過一介郎官﹐乃敢如此魍魎﹐詆毀我們﹗「卽使魏義將兵五千﹐星夜先往舂陵﹐捉拿易雄。驛遞聽得﹐馳馬飛報至舂陵縣中。縣中左右丞簿等與易知縣議曰﹕」縣小不能爲敵﹐堂尊且請避之。待其事敗﹐而後再來﹐豈不可以免禍乎﹖「雄曰﹕」避者走也﹐且忠臣不異死﹐使走而求生﹐不若拒而盡節﹐何爲而畏之哉﹖「左右又曰﹕」今吾以十令尹﹐無軍旅之責﹐又無曠職之咎﹐不得絲忽功勞﹐死有何益﹖「雄曰﹕」職有尊卑﹐報國一也。今王惇背逆朝廷﹐吾恨不生啖其肉﹐乃效兒女子以口食求生乎﹖「丞簿再三勸曰﹕」堂尊必欲立心報國﹐亦當往他鎭會兵協討﹐方可幹功。且今王惇親不來此﹐徒不能暴責彼行一言﹐有何損益﹖「雄曰﹕」公言俱是。吾思今若脫然而去﹐人皆謂吾空出其言﹐而不行其志﹐乃虛釣忠名耳。「竟不從眾勸﹐點集巡軍民快開城出拒。魏義兵到﹐眾見其器具之鋒﹐威聲之盛﹐皆不敢向前。魏義觀其風勢﹐揚威奮進。各丁壯等盡皆奔退﹐獨易雄挺戈抵敵﹐爲魏義所擒﹐械回蕪湖見惇。王惇命押入樓船﹐親問曰﹕」汝乃一小縣令﹐怎敢誣毀大臣﹐淩侮勛舊﹖今何爲至此﹖向者檄文﹐是汝所作否﹖「雄曰﹕」此是實也。惜吾位微力弱﹐不能救國之難﹐使汝肆逞姦凶。今日之事﹐無復有言。但請賜戮﹐得作忠魂遊於地下﹐乃所願也。「惇見其辭語正直﹐乃釋之曰﹕」饒汝殘生﹐待去將兵明來伐我﹐以盡報國之心。「對曰﹕」非丈夫之行也。「惇曰﹕」然則畱吾麾下﹐以資不逮何如﹖「對曰﹕」亦非丈夫之行也。「惇令人賜與馬匹﹐載使上岸﹐任其所之。雄不謝而行。王惇恐人復爲根本之患﹐又使使去約甘卓﹐同下建康。卓狐疑不應﹐其諸將等私謂卓﹕」宜僞許之﹐正好將兵東下﹐使其不疑。待惇至京﹐官兵一出﹐協而討之﹐蔑不勝矣。「卓曰﹕」不可。往者陳敏之亂﹐吾先順而後圖﹐論者謂吾爲見敗而始思變﹐心常愧之。今若復爾﹐何以自明其心﹖「乃不聽赴。惇見卓軍不肯至﹐更以參軍桓熊往湘洲﹐說賺譙王司馬承起兵共討劉隗﹑刁協﹐以杜國亂。譙王曰﹕」劉﹑刁等爲國盡忠﹐所以抑諸彊暴者﹐是壯本固根之意也﹐何得謂其爲佞﹖且大丈夫以忠義爲本﹐今王武昌恃彊自矜﹐淩暴王室﹐忠又安在﹖南遷之時﹐王氏固爲有功﹐而聖朝待王氏﹐恩亦不薄﹐何得如斯欺罔﹖「熊曰﹕」今王公以數十萬之堅甲利兵﹐而殿下欲以一荒涼之州郡弱卒﹐與相抗拒﹐臣竊爲殿下危焉。「承曰﹕」人孰無死﹖獲死忠義﹐萬載流芳﹐夫復何爲﹖焉得從逆害正以取罵名乎﹖「桓熊知其不可妄說﹐乃辭而去。司馬承料想王惇必有所事﹐聞知長沙虞悝賢而多智﹐使人持檄請爲長史。悝以母喪在身不赴﹐譙王乃親往縣中至悝家弔其母喪﹐因謂悝曰﹕」王室多艱﹐金革之事﹐古人之所不辭。足下抱負經綸﹐豈宜沈珠瘞玉﹐坐視人困乎﹖今湘州危如朝露﹐懇爲一言教之﹐何故見吝﹖「悝曰﹕」大王欲臣造駕﹐將有甚故﹖「譙王曰﹕」以王惇爲亂﹐思求良策﹐共除國賊耳。「悝曰﹕」大王要行討逆﹐固誠甚是救民爲國忠謀。柰鄙州荒敝﹐難幸取勝﹐且宜收眾固守﹐傳檄四方。四方若從而動兵﹐惇勢必分﹐然後從而圖之﹐庶幾可捷。否則難與爲敵﹐枉徒費心耳。「譙王欲邀悝同行﹐悝辭甚力﹐王不彊﹐謝之而回。遣人追轉桓熊囚之﹐復請虞悝共同計議。悝再三以母喪未終爲辭。司馬承懼王惇加兵﹐亟欲得悝相助﹐又遣從事往告悝曰﹕」家國一體﹐孝忠共轍。今國有大蠹﹐足下移孝於忠﹐不亦兩盡其美乎﹖「悝見譙王懇懇不已﹐乃來就見﹐拜爲行軍長史。聞其從弟虞望亦賢而有武略﹐辟爲行軍司馬。司馬承得二人來輔﹐遂移檄遠近郡縣﹐列惇罪狀﹐約其募兵備亂﹐諸處皆應。惟湘東守宰鄭澹乃王惇之妹夫﹐不從承命。承使虞望率兵五千攻陷湘東﹐執鄭澹斬首﹐以徇不附。虞悝又謂司馬承曰﹕」必得一舌辧之士﹐往南梁州去說甘卓﹐同起義兵﹐則事可濟矣。但恨眼前乏此一人耳。「忽有主簿事鄭騫向前自薦曰﹕」長史休慮。某𨿽不才﹐願往以報國家之恩。「司馬承大喜曰﹕」得卿前去﹐事方可濟﹐其他恐不能也。「乃修書一封﹐命騫疾進莫誤。臨行﹐虞悝送之曰﹕」今湘州軍民之命﹐皆懸足下之手﹐其在心焉。昔日孔明南行﹐舌戰羣儒﹐能激東吳君臣﹐下曹公八十三萬之眾。今足下去南梁﹐當明大義﹐以慰眾望。「騫曰﹕」才與不才﹐建功始知。設使孔明不出﹐終亦無聞。明珠在泥﹐太阿沈淵﹐人何以曉﹖「承等喜而遣之。不數日﹐騫至南梁﹐進見甘卓。卓看譙王書﹐乃曰﹕」吾正以此事縈心﹐今公親臨﹐亦將有所諭乎﹖「騫曰﹕」劉大連𨿽驕蹇以失眾心﹐非有害於天下也。今大將軍王公以私恨稱兵向闕﹐非止爲此﹐必有所犯。正忠臣義士竭節效命之時﹐公受方面﹐奉辭伐逆﹐乃桓文之盛事。今譙王仗義討惇﹐邀明公共舉﹐當速振鄭襄之旅﹐共祛叛子﹐焉用趑趄﹖「卓曰﹕」蒙譙王華示﹐兼大夫遠臨敝邑﹐以大義教僕﹐僕敢不從命乎﹖「當有參軍李梁謂卓曰﹕」若隗囂跋扈是恣﹐雄據隴右﹐卒至不逞﹐竇融固保河西﹐以奉光武﹐終而受福。依吾愚見﹐將軍但存兩利﹐按兵以伺。王惇事若克捷﹐必委將軍以方面之任。若惇不幸﹐朝廷亦必以將軍代惇﹐何憂不永富貴乎﹖此乃漁人收利於鷸蚌﹐旁觀之策也。若失此廟算﹐而欲拼存凶於一戰﹐是亦不自固也。「鄭騫見李梁獻言﹐卽於門邊聽之。一聞其勸﹐怒向前曰﹕」子言差矣。光武當中興更劉之初﹐隗囂乘釁自起﹐竇融以眾所推奉﹐故皆可以翹顧觀望。今將軍之於本朝﹐非竇融之比也﹔襄陽之於建康﹐非河西之隔也。使惇克劉隗還武昌﹐增石頭之戍﹐絕荊襄之粟﹐將軍欲安歸乎﹖今勢在我手﹐而謂坐觀爲廟勝﹐僕之所未許也。且爲大臣而知國家有難﹐偸安不救﹐於人可乎﹖以僕度之﹐據將軍之威名﹐使節鳴鼓﹐以順討逆﹐舉武昌如摧枯拉朽耳﹐何復猶豫﹖武昌旣定﹐資其軍實錢谷﹐招懷士卒﹐使返者知歸﹐此呂蒙之所以取彊羽也。「甘卓不能答﹐乃謝騫曰﹕」非先生之明教﹐則僕幾被所誤矣。「乃命矢將周憲爲前部﹐點集兵馬﹐以備出師。再命徐璁﹑潘矩爲後軍﹐刻日發起。送鄭騫回湘州﹐約合譙王司馬承一同起兵。譙王得甘卓合盟﹐乃復糾會各郡軍馬﹐議攻武昌。未知天意如何﹐能從忠良之願否﹐後人有詩嘆曰﹕

竭忠報國羨譙王﹐弱守窮藩欲抗彊。天意中虧難逆賊﹐反教忠義喪元良。

第一三〇回趙封仇池陳安反

話說王惇起兵東下﹐惟恐甘卓等議其後﹐不敢卽進﹐駐軍蕪湖﹐使人邀卓同起。見其不從﹐心中患之﹐又遣參事樂道融再往卓處說之。道融乃晉帝所差行人﹐被惇彊畱﹐思念其橫﹐每懷不平。至南梁﹐見甘卓﹐乃反說之曰﹕」王惇使某來邀使君共討劉隗﹑刁協﹐其意實不在此﹐欲圖大耳。且惇﹐臣也。晉主﹐君也。今擅兵犯闕﹐不道甚矣。而君乃國之元老﹐夙受厚祿﹐若從其悖﹐則是生爲逆臣﹐死爲濁鬼﹐枉著盛名矣。「卓恐道融是假試之言﹐乃應之曰﹕」君在大將軍麾下﹐豈不知其威乎﹖吾今限玆域中﹐若還異彼﹐必受其咎矣。「道融曰﹕」鬼神不測者﹐機也。何不僞許應命﹐整兵勵將﹐徑趨武昌﹐可不戰而下矣。「卓又曰﹕」將寡兵微﹐恐非其敵。王含有桓宣之智勇﹐胡云易下也﹖「道融曰﹕」桓宣非邪佞輩也﹐故不從惇下建康。使君有周思遠﹐只手能起三百斤鐵錨之重﹔徐璁乃吳丞相徐盛之孫﹐潘矩亦吳將潘璋子孫﹐皆累世將門之種﹐冠軍之將萬人敵也。惇賊懼此數人﹐故再三邀合使君者﹐正爲此耳﹐焉用慮爲﹖「卓曰﹕」君能用心王室﹐僕豈不聽命乎﹖「遂決意起義﹐使人馳檄數惇逆狀﹐帥兵五萬﹐親襲武昌﹐以翼畿甸。又遣從事夏霽往廣州告會陶侃﹐共討叛逆。侃見卓書懇邀勤王﹐亦遣大將髙寶﹑參軍孔坦率兵二萬﹐出武昌助卓。王含聽得湘廣襄陽三處合兵欲攻武昌﹐乃使人駕飛航報知王惇。惇大驚﹐急與謀士等議曰﹕」吾今出軍至此﹐未能前達建業﹐先爲甘卓﹑陶侃﹑司馬承所襲。若武昌有失﹐進退無倚﹐豈不危乎﹖「錢鳳建言曰﹕」此謀皆司馬承所起。可速遣魏義提兵三萬﹐先取湘州﹐擒斬司馬承﹐據守長沙﹐則廣兵又不能北下﹐甘卓勢孤﹐亦無能爲矣。「惇大悅﹐乃命魏義分兵轉攻長沙﹐自與錢鳳將兵十七萬﹐將呂猗﹑鄧嶽爲左右﹐東下建康﹐以周撫爲前鋒將軍。撫乃周訪之子﹐有萬夫之勇﹐杜曾劇寇一戰而懼。但寡文欠謀﹐不能繼父之志。父死﹐被王惇遣弟來守﹐以恩惠結好周撫﹐賺其終制然後再得襲職﹐撫乃倚依王惇﹐至是甘爲之將佐﹐甚愧於訪公矣﹐惜哉﹐惜哉﹗

且說西趙主劉曜探知祖逖已死﹐王惇反叛﹐引兵東下﹐乃與姜發﹑遊子遠等議曰﹕」朕向約合石趙王東絆祖逖﹐欲伐李矩﹐不期桃豹戰敗﹐反被祖逖北逐﹐占據雍丘﹐以是我兵亦止。今祖約代任﹐王惇又爲亂﹐晉兵不暇北顧。可以出師徵伐李矩那廝﹐報復仇恨﹐再取洛陽矣。「姜發曰﹕」矩𨿽死守河內﹐不附二趙﹐不過盡忠於晉﹐未嘗妄有侵奪吾地。洛陽附彼﹐只爲我等窵遠﹐救顧不暇﹐被兵革所逼﹐而請其救耳﹐情猶可原。今仇地土酋楊難敵竊據二世﹐自負險固。前見陛下擄晉君﹐又破司馬保﹐梟胡崧﹐降陳安﹐彼則稱附。今見我久不徵伐逞兵﹐彼又復叛﹐侵掠無已﹐長安西南一帶民不勝其苦。宜先使人責問招安﹐寧靖西土﹐再行東向方可。「遊子遠曰﹕」播酋無賴﹐彊則附﹐弱則侵﹐每無信行﹐不懷徳而畏威者。今當遣將提兵前去﹐從招則招﹐不從則徵之﹐徳威並行﹐方可服彼。「趙主然之﹐命大將魯憑﹑劉咸﹑翟楷﹑石琮等將兵三萬﹐徑望播川而進。楊難敵見說趙兵來伐﹐卽率土兵蠻將出拒。兩軍相遇於途﹐各排陣勢。難敵出馬﹐謂魯憑曰﹕」我居邊地﹐並不曾有人來犯﹐貢奉方物由吾心願﹐汝今到此討戰﹐是猶飛蛾投火﹐自尋焚燒矣﹗「魯憑曰﹕」我趙皇帝爲汝反復不常﹐負主掠民﹐無信無徳﹐故命我等前來責你。好好歸款守法﹐勿害百姓﹐以免剿戮。「難敵曰﹕」剿戮剿戮﹐只教你反受恥辱﹗「魯憑怒曰﹕」山蠻鼠賊﹐敢於大將之前妄言亂道耶﹗「挺槍直取難敵﹐難敵輪刀砍住。二人狠戰上五十餘合﹐魯憑槍法漸亂。翟楷看見﹐舞叉出助。楊家蠻將生鐵丁﹐身不掛甲﹐足不穿履﹐手持鐵棒﹐騎無鞍馬趕出﹐望翟楷劈頭就打。楷亟接戰﹐未及十合﹐魯憑被難敵殺退﹐回馬而走。翟楷心亂﹐被生鐵丁一棒打落其叉﹐楷慌拍馬逃走。得石琮﹑劉咸奮敵一陣﹐憑﹑楷得脫。楊難敵驅眾競進﹐趙兵大敗﹐退走五十餘里﹐折兵五七千﹐乃遣飛馬上長安請救退寇。近臣奏知趙主﹐趙主大怒曰﹕」播酋小寇﹐若此無禮﹐今敢抗敵殺敗大軍﹗朕當親徵﹐盡剿其類﹐方消此恨﹗「姜發曰﹕」割雞焉用牛刀﹖不勞聖駕遠出﹐今隴右公陳安有精兵十餘萬﹐且有不臣之心﹐何不調他徵討楊酋﹐待其兩互相仇並殺﹐任彼勝敗。豈非一舉兩得之計乎﹖「趙主然之﹐差官賫敕拜陳安爲平難大將軍﹐發兵徵剿楊難敵﹐許並其地。陳安見詔命其兼取播州﹐卽便點兵五萬﹐帶首將趙罕﹑趙募﹑張明﹑宋亭等望仇池而進。楊難敵又聽報陳安引兵犯界﹐乃亦引勝趙之兵﹐出境迎敵。兩邊排陣打話﹐陳安左手把一柄六尺長刀﹐右手挾一把長桿方天畫戟﹐有大將四員﹐參軍楊伯友﹑姜沖兒兩邊擺著。鼓聲響處﹐楊難敵出馬﹐左右列數員粗蠻猛漢﹐盡皆赤髮黃眉﹐赤腳裸肘﹐身穿皮甲﹐各跨騶馬。難敵以大刀指安髙叫曰﹕」陳安逆徒﹐我與你何仇﹐自到此間來討煩惱則甚﹖「陳安曰﹕」你旣稱臣奉貢於趙主﹐則當恪守臣禮﹐何該作亂害民﹐拒敵官兵﹖今特前來剿你﹐尙敢詆語也﹖「難敵聽言﹐恃勇殺出。陳安挾戟接戰。兩下里人無住手﹐馬不停蹄﹐惡戰上四十餘合﹐未分勝敗。楊伯友﹑姜沖兒雙馬趕出相助﹐楊家將生鐵丁﹑黃毛松各揮鐵棒來鬥﹐趙募﹑張明﹑劉烈等一齊俱進。難敵抵擋不住﹐大敗而走。陳安等隨後急趕。難敵入仇池不疊﹐走進播州城﹐閉門不出。陳安圍住攻打十日﹐不能得下﹐乃下令曰﹕」汝等緊困此城﹐莫容賊走。待吾將兵徑取仇池﹐傾其巢穴﹐然後再來破擒此賊。「難敵心慌﹐與眾商議保救根本之策。有弟楊爲曰﹕」今陳安兵盛得勢﹐兼其驍勇﹐焉能得出﹖被困在此﹐戰必不勝﹐降則受害。不若遣人偸出﹐再往長安見趙主﹐言願守藩職﹐再不擾民﹐永遠奉貢﹐聽受調遣。趙主見前番戰敗﹐思難剿我﹐必然信允﹐詔陳安等回兵去矣。「敵卽具降表﹐使楊爲偸出城﹐衝往長安﹐星夜而進。爲至長安﹐獻上表章。趙主宣羣臣議其可否﹐姜發曰﹕」仇池地方邊鄙﹐得之難守。彼旣傾心﹐須當受之。不過要使百姓得安耳。若欲攻彼﹐恐挨日延月﹐傷我兵士﹐且難保必勝。古人以不戰屈人爲上﹐正此謂也。「趙主曜從之﹐乃受其降﹐召楊爲賜賞﹐封難敵爲武都王﹐以安邊民。下詔令陳安﹑魯憑等班師回鎭。陳安見詔﹐乃謂眾將曰﹕」我初起兵來﹐只指望凡平楊酋﹐使武都盡歸於我。今難敵又去稱臣降附﹐得守舊境﹐我又空爲劉趙費力。欲待不奉詔命﹐又恐身不得寧﹐汝等以爲何如﹖「趙募曰﹕」若再攻城﹐則是逆旨﹐難敵必然哀告趙主求解﹐反致不美矣。且吾亦爲趙之所忌﹐姑宜順之﹐但索楊酋犒勞三軍﹐然後退回﹐又作道理。「陳安從之﹐使人入城去問難敵﹐難敵只得出牛馬豬羊千餘﹐布帛絨褐各二千﹐銀五千兩﹐以餉陳軍。陳安受之﹐收兵轉隴西而去。劉曜因有疾﹐忘其封賞。陳安見百日無語頒賜﹐乃出怨言曰﹕」魯憑等戰敗﹐兵律又不加罪。是我用盡心力﹐楊酋計窮﹐乃始稱臣歸款。吾功不行毫賞﹐反賜難敵爲武都王。若此賞罰不公﹐焉爲人主﹖「謀士張明曰﹕」吾有一計﹐今但揚兵﹐詐爲入覲賀平楊難敵之喜﹐交上印綬﹐並討封賞。若趙主不疑﹐我將大兵紮於城外﹐明公引精兵五千﹐以勇將四五員扮雜於內﹐一進其門﹐卽便殺起﹐放火燒著。他倉卒焉能爲備﹖竟入朝中﹐劫出劉曜﹐李傕﹑郭汜之事成矣。那時任吾行移﹐何望彼封一職乎﹖「陳安曰﹕」不探虎穴﹐焉得虎子﹖參謀之計是也。「於是盡提軍馬﹐卽日望長安而進。先遣人奉表入朝﹐言﹕」臣安幸托天滅收平劇寇。前因小疾﹐未獲朝賀。今得疾瘳﹐特將兵馬叩闕稱壽﹐聊以奉揚陛下天威﹐使鄰國少知畏懼。乞降鴻恩賜賞﹐以旌入南之勤﹐他日好令出門來用。「表至﹐劉趙主以安率職﹐議遣該部迎之入城﹐加封受賞。姜發﹑劉嶽二人知陳安之謀﹐乃諍言曰﹕」陛下以爲陳安眞來朝賀也﹐卽便聽之﹖吾知其乃不見詔去慰勞﹐來索封賞也。設不謹防﹐精兵十餘萬畢集城下﹐一時變起﹐陛下其將何以禦之﹖昔日石勒朝王浚之事﹐今日復見於長安矣。「趙主聽姜發所言﹐大驚﹐駭曰﹕」若此﹐何以待之﹖「遊子遠曰﹕」機怕識破。可亟遣人前去止住其兵﹐言有小疾﹐不須朝見。宜回守上邽﹐聽頒封賞﹐勿使秦隴有失。陳安見吾阻遏﹐以爲朝中有人﹐自然退去矣。「趙主大悅﹐差飛使前往阻住安軍﹐言有疾﹑封賞等因。陳安見計不成﹐知朝臣多謀智﹐心中失望﹐乃復與諸將佐議曰﹕」今吾本欲出其不意﹐襲取長安﹐擒拿劉趙。誰想計謀不售﹐汝等再有何議﹖「趙募曰﹕」此計不成﹐已成猜忌。我兵今有十萬餘眾﹐皇與帝自當爲之﹐何用看人頭面﹐俯首低眉﹐甘爲僕隸﹐聽人使役乎﹖「陳安曰﹕」所言𨿽是﹐然則以一上邽隴西之地﹐欲自稱大﹐豈不妄乎﹖「張明曰﹕」要謀自立﹐一面西通氐羌主休屠王石武﹐一面以兵收取下郡﹐開拓地土﹐事業何有不成乎﹖自古爲伯王者﹐幾个能有現成之業﹐皆由小以致大者也。「陳安聽言甚悅﹐乃命姜沖兒﹑趙罕﹑劉烈等循討下縣﹑長安近郡諸處﹐差楊伯友西通石武。邊疆守臣被侵﹐疊連具奏上長安求救。趙主劉曜見之大驚﹐慌集姜發﹑姜飛﹑劉嶽﹑劉貢﹑呼延實等議之。劉嶽曰﹕」陳安之反﹐未見眞實。今石勒遣石生侵寇潼關﹐風聲甚急﹐未可輕動大兵。陳安之事﹐可令一大臣親至界外﹐問其何故而反﹐可化則自無妨﹐可安卽當安之。俟石兵退後﹐又作區處。「趙主依議﹐乃命大將魯憑﹑劉咸﹑石琮同太尉呼延實引兵一萬﹐徑至上邽界外﹐勘問陳安反狀。實等至其境﹐乃遣人去見陳安﹐言﹕」聖上有旨﹐今隴右公旣服楊寇﹐有大功於朝﹐何爲聽信細人之言﹐以棄前勛﹖「陳安見使臣至﹐乃與眾將議曰﹕」今趙主差太尉呼延實來責反狀﹐何以回答﹖且姜﹑楊﹑劉﹑趙諸將經略下縣未回﹐若與相忤﹐必致加兵﹐恐難爲敵。「張明曰﹕」此亦易也﹐可將計就計﹐把兵馬整起﹐於瞿谷口紮一大營﹐設座席於內隘處﹐使趙募﹑宋亭﹑陳建﹑辛源分四處埋伏。只道是姜沖兒背行擄掠﹐昨知其情﹐已曾擒矣。今請太尉﹑大將軍面鞫口詞﹐以見吾之忠心。待其來至﹐一鼓而執魯憑﹑呼延實﹐下次無人敢再來惹我矣。「陳安大喜﹐命四將引兵二萬伏於瞿谷深處﹐自與張明﹑張選紮營﹐設宴於谷口。遣人奉下馬拜見之禮﹐再上稟狀。呼延實看畢受札﹐乃對使者曰﹕」據隴右公自陳之詞﹐旣是姜沖兒壞法﹐以陷公於叛逆﹐可斬首送來﹐並捉其黨夥﹐待吾帶上長安見主便是﹐何須又要審問﹖「使曰﹕」隴右公也曾要斬小賊﹐眾副將曰﹕』若卽殺之﹐太尉爺不知眞假﹐只道是掩飾是非。『以此要請大駕降臨﹐面同勘其詞﹐好回聖上耳。「實曰﹕」旣然如此﹐明日我來拜謁陳公領教﹐汝可回話。「使出﹐魯憑曰﹕」賊智莫測﹐未可深信﹐豈宜輕許就見﹖設若他是眞心﹐何不送至我營來審﹖「實曰﹕」陳安不過上邽一郡﹐敢有妄想﹖今來伏罪﹐何有不眞﹖休得懷疑﹐使人不安。「魯憑﹑石琮終是疑慮﹐不言而退。次日﹐陳安遣人來催﹐言﹕」陳將軍等候老爺﹐望賜早降。「呼延實乃命魯憑將兵馬一齊俱至瞿谷。石琮曰﹕」兵馬只在此間﹐待吾等整理以備不然。「實曰﹕」還是同去的是﹐一則可以防身﹐二則可以使他人驚懼。畱則安心慮吾等見罪﹐或有變矣。「竟令俱往。至營將近﹐只見陳安掛甲戎裝﹐空身素手﹐與一班儒服之人立於道旁等候。石琮曰﹕」趁此一到﹐將安等諸人拿下﹐可斷長安之禍矣。「實曰﹕」不可﹐彼有十萬人馬﹐豈無準備﹖今以至誠接我﹐我等亦當以禮待他﹐方是綏來之道。「琮乃只得聽命。實至營前下馬﹐安送上帳﹐率眾參畢﹐稟請更衣獻茶。實見其恭敬﹐悅而允之。安轉入後﹐忽然間炮聲衝天而起﹐魯憑等慌忙上馬﹐陳兵四下殺至﹐東有趙募﹐南有宋亭﹐西有陳建﹐北有辛源﹐將趙兵一萬圍於中間。呼延實不防有變﹐手無戰具﹐只搶得兵士之槍抵戰。魯憑奮勇來救﹐又被張明﹑陳安驅大隊人馬從營後突出﹐勢不可當。趙兵死者過半﹐大敗逃命。呼延實爲辛源﹑陳建截住﹐槍不堪戰﹐遂被所擒。張明﹑宋亭追趕魯憑至石口﹐河不能渡﹐陳兵逼近。憑怒恨殺轉﹐張明﹑宋亭俱不能當﹐退走里許﹐又遇張選﹑趙募合至。石琮﹑劉咸得過河。魯憑槍槊宋亭落馬﹐張明喝令射之﹐陳兵箭發如雨﹐憑馬被傷倒地﹐亦爲所執。劉咸﹑石琮只有三百餘人跟隨得脫﹐走回長安﹐奏知趙主。趙曜大怒曰﹕」反賊如此無狀﹐朕當親帥六軍﹐剿滅那賊﹐方消气恨。「石琮曰﹕」臣於途中聽得賊已結連休屠王石武﹐故此作反﹐恐未易剿也。「姜發曰﹕」吾亦知其必有此事。可亟先去說結石武﹐乘機反戈﹐襲取梁州﹐破其巢穴﹐然後合攻上邽。事定之後﹐以梁州爲酬功之資。若得相從﹐則陳安易平矣。「趙主曰﹕」然則何人可使石武﹖「姜發曰﹕」非老臣自去﹐不能使之反從也。「趙主卽命姜存忠西說石武﹐一邊整頓軍馬﹐以大將平先爲平寇招討大將軍。平先乃烏氐人﹐有排山之力﹐幼年爲盜﹐眾莫能敵﹐人稱賽展雄。姜發解官歸寓上黨﹐平先知其多金帛﹐欲劫之。姜飛拒住﹐發乃以正言說之﹐先服善棄邪歸正﹐與發共寓。聞靳準亂漢﹐發嘆恨﹐平先復糾夥侶集壯士五千﹐勸發共上平陽靖難。見事定﹐同入長安見趙主﹐趙主授爲橫衝都尉。至是拜爲先鋒﹐以呼延實之子呼延瑜爲左將軍﹑劉呼爲右將軍﹐關心﹑姜飛爲後陣﹐石琮﹑劉咸爲引駕﹐起兵十五萬﹐進徵陳安。以劉嶽﹑翟楷﹑李華春﹑遊光遠等輔太子劉熙監國﹐鎭守長安。遊子遠勸帝宜伺姜發回話進兵。姜發至氐羌﹐求見休屠王石武。石武因陳安使楊伯友約合反趙﹐共分咸陽﹐正在計議未決﹐忽報趙國行人太宰親來謁王。石武乃使人迎入﹐以賓禮相接。因謂姜發曰﹕」今陳安以爲趙主橫暴輕慢﹐來令我國共取長安﹐我思兩難不決。太宰公來得正好﹐其將何以教我﹖「發曰﹕」何爲兩難﹖「武曰﹕」吾若不從彼﹐又恐連壤之地先受其害﹔從彼﹐又涉逆助反背大國耳。「發曰﹕」大王以爲趙主與陳安孰盛﹖且陳安見利忘義﹐先受司馬保重恩﹐一言不快﹐叛保降成。成授以梁州刺史﹐少不愜心﹐又反成投趙。今我趙待之以元勛﹐封之以上公﹐請得名職﹐便思作亂。王若從之﹐不久必爲其擄矣。請自詳焉。「石武思之半晌﹐乃曰﹕」公言是也。願聽尊教。「發曰﹕」旣從過論﹐何不乘機陳安出兵攻圍南安﹐大王以兵馬徑襲上邽﹐奪其諸邑﹐功成則上邽爲王有﹐卽功不成﹐諸邑已自屬於王矣。「石武從之﹐拜送姜發回長安﹐卽起人馬﹐進襲上邽。趙廣寧元年﹐曜將徵陳安﹐忽染小疾﹐兵馬逗𨖻。陳安以爲趙主知其勢盛﹐未卽加兵﹐遂並平襄諸縣﹐乃自稱持節大都督﹐僭稱梁王﹐以趙募爲左相﹐張明爲右相﹐弟陳集爲太尉﹐族弟陳建爲太保﹐其下楊﹑姜﹑劉﹑宋﹑辛﹑張諸人﹐皆稱梁﹑隴﹑秦﹑雍四州大總管將軍。出師先取南安﹐南安守將劉龍不敢戰敵﹐閉城堅守﹐遣人入朝求救。趙主命劉貢﹑呂中伯將兵三萬﹐連夜進援南安。二將至界﹐見陳安兵盛﹐乃掎角爲勢﹐使人約催石武一同夾攻。武見約﹐卽將兵來會。陳安探知兩路救至﹐乃解圍而去。又聽得趙兵糧艸皆在涇陽界外﹐欲移兵襲之。使人往探的實﹐回報護糧將軍呼延瑜﹑翟楷﹑石琮等兵衛甚嚴﹐趙主病重﹐一時未進。安喜﹐與眾議曰﹕」旣是如此﹐且回上邽﹐待劉曜死﹐乘隙而起﹐可下長安矣。「於是還鎭﹐取呼延實問曰﹕」今孤有雄兵數十萬﹐盡得秦隴﹐且趙王病重將危﹐公可輔孤共取富貴﹐不亦美乎﹖「實叱曰﹕」吾乃漢氏大臣﹐豈事狗鼠之輩﹖「陳安曰﹕」事在人爲。趙王死﹐則關陜之中無出孤右者矣﹐當與足下共成大事﹐豈可拘拘於胡趙哉﹖吾亦大晉將軍﹐何忝於彼﹖「實曰﹕」汝荷人蒙寇﹐處於不義之地﹐僥幸至此﹐輒便冒罔。前背南陽王晉帝﹐今叛成主﹑趙主﹐天人共怒﹐神鬼咸嗔﹐吾憂汝不久梟首上邽﹐何謂大事可成﹖汝必害吾﹐可懸吾首於上邽東門﹐以觀大兵之入也﹗「安大怒﹐乃殺實﹐又取魯憑﹐謂曰﹕」孤欲拜公爲大將﹐還肯從否﹖「憑曰﹕」汝害太尉﹐吾恨不能殺汝狗輩﹐以嚼其肉骨後死乎﹗陳安逆賊﹐汝之斬首﹐亦只在早晚﹐但吾被害﹐弗獲親看耳﹗「安怒﹐亦斬之。史官有評曰﹕

生逢亂世﹐人習凶頑。弱則歸附﹐彊則自王。陳安不諒﹐羣黨依狂。反復逞亂﹐詭惑元良。槪亦不久﹐悉爲凶亡。

第一三一回

劉趙主剿陳定隴

《傳》敍南陽王故晉將陳安降於劉趙﹐以部兵彊盛復反﹐趙主差太尉呼延實與魯憑前往隴西招安﹐安執二人﹐勒使降伏﹐憑﹑實不從﹐皆被所害。劉趙主永明聞知﹐哀悼不已。聚眾文武議曰﹕」陳安逆賊﹐害吾大臣﹐不堪容忍。當卽徵剿﹐以治其罪。「降將王用﹑夏景曰﹕」賢人者天下之望﹐安賊若此所爲﹐是塞天下之情矣。夫承平之君﹐且不敢乖戾臣妄﹐況此亂離用人之際而自損名譽﹐可乎﹖「遊子遠亦曰﹕」徵賊欲思妄意﹐理合招徠賢哲﹐采納忠良﹐方或少幸。今乃枉殺君子﹐以絕當世之望﹐吾知其無能爲﹐取之不難也。「趙主曰﹕」二人之仇冤﹐宜當早報﹐莫使奴輩得志。「乃卽下令﹐命平先﹑李華春等﹐將大兵虛向上邽徵討﹐未卽進攻﹐密使呂中伯﹑呼延瑜﹑翟楷帶領夏景﹑王用爲向導﹐引精兵五萬﹐先襲陳安糧艸﹐以備其軍需。陳安自殺魯憑之後﹐又得姜沖兒徇討下縣平復回軍﹐聲勢愈熾。又使劉烈﹑趙罕奪平襄﹑西州二郡。二郡久陷羌胡﹐胡眾見罕﹑烈兵盛﹐皆願歸款。二將收其羌酋精卒三萬﹐糧十萬斛﹐皆聚於千金堡﹐以親黨陳集﹑陳建﹑張明等守之﹐被呼延瑜等六將分作前後二陣﹐一時掩至。陳集等止隔五十餘里﹐方才知覺﹐急聚兵將伺候﹐只有二萬新來羌卒﹐地理未熟﹐集欲浚濠固守﹐求救退敵。趙兵已到﹐整頓不及。張明自恃有謀﹐布陣出敵。有小兵報曰﹕」此賊多智﹐前害太尉皆出其謀﹐須愼防與戰。「呼延瑜聽說﹐大怒曰﹕」殺父之仇﹐須當親報﹐何用懼哉﹖「拍馬直取張明。明素有文少武﹐不閒戰鬥﹐見馬來近﹐只得勉彊迎敵﹐不五合﹐被瑜生擒過馬。陳集看見﹐與建一齊趕出來奪。夏景﹑王用截住﹐翟楷命兵士放火燒其糧艸。集見煙起﹐慌欲回顧﹐當先突陣而出。陳建在後﹐被夏景所斬。陳集料不能救﹐單騎落荒而走﹐奔往上邽而去。呼延瑜降其兵萬餘﹐救滅堡屯之火﹐得遺糧十餘萬﹐送至南安﹐與劉貢﹑劉襲分餉軍士。陳集逃回﹐報知陳安﹐言﹕」趙兵暗襲屯堡﹐火焚糧艸﹐二人戰死﹐以此軍皆被殺。「陳安聽言大怒曰﹕」彼以詭計襲孤糧艸﹐以給南安。孤當親徵南安﹐先斬劉貢﹐擒捉劉襲﹐復取糧艸﹐以報仇恨。「乃命劉烈﹑趙罕﹑姜沖兒以兵五萬趨劉貢﹐與趙募﹑宋亭﹑辛源等以兵五萬赴南安﹐畱陳集﹑楊伯友守上邽﹐卽日起發。伏路小軍報與劉貢知道﹐貢乃入城與劉襲計議戰守之策。襲曰﹕」陳賊此來忿恨﹐兵威必盛﹐且未可與戰。急令人催取石武來助﹐兩下夾攻﹐方可破他。「貢然之﹐出城打點謹守﹐差飛使星夜去催石武進救。石武見召﹐乃與部眾議曰﹕」今陳安提大兵憤取南安﹐上邽必然空虛﹐我等不若徑襲上邽﹐則南安之圍自解﹐此孫臏向魏救韓之策也。「眾皆從議﹐分付使者回話﹐言﹕」如此而行﹐倘若陳安移兵攻我﹐汝可來助﹐以涉其後﹐則兩疏失﹐賊難柰我何矣。「石武將兵疾進﹐至桑城﹐探軍始知﹐乃星馳報與陳安知道。安聽得﹐大怒曰﹕」石武羌狗﹐何敢魍魎﹖部下無過二萬餘兵﹐弱卒將半。劉曜尙且避孤﹐鼠輩乃敢如是乎﹖就先移兵剿滅石羌﹐後取南安。「乃轉趨桑城去攻石武。石武探知陳安兵盛﹐退屯於張春壘。張春之侄張宙﹐聞是與陳安相持﹐亦助武共拒。陳安兵到圍住﹐石武與張宙分前後緊守﹐遣人往南安劉貢處求救。劉貢見報﹐慌與劉襲議之。襲曰﹕」石武被圍﹐宜當速救﹐只是兵馬不多﹐恐難取勝。「正議間﹐催使又到﹐言﹕」張春壘圍急﹐地𨿽堅險﹐柰彼兵多﹐恐被所破。「貢曰﹕」汝且勉彊守住﹐將兵馬盡皆與我帶去﹐你急入朝請兵再來接應﹐勉使賊徒逞志。「貢去不二十里﹐忽報呂中伯﹑呼延瑜﹑石琮﹑劉咸﹑夏景﹑王用等將兵十萬﹐奪得陳安糧艸﹐來此相助。劉襲大喜﹐親出於五十里外迎接﹐就言﹕」張春壘﹑石武被圍甚急﹐劉貢去救﹐恐兵少難與爲敵﹐未敢向前。將軍可分兵亟往救之。不然﹐人再不肯爲我用命矣。「呂中伯曰﹕」我率全部去救﹐何慮不勝﹖「劉咸曰﹕」我眾人聽知賊犯南安﹐故來接應。今旣不在此﹐你與石琮將鐵騎兵一萬﹐從間道趨張春壘去助石武﹐使他出兵帶住陳安。翟楷將兵一萬趕上劉貢﹐進爲石武掎角﹐只等我兵一到﹐三面合攻﹐破賊必矣。「石琮﹑翟楷等領命而去﹐劉咸﹑呂中伯等隨後亦發﹐石琮等從徑路馳至張春壘以見石武。石武大喜﹐卽與襲議將兵出陳瓜田﹐大張旗鼓﹐揚威布陣。陳安聽知﹐乃謂宋亭曰﹕」羌狗見我不攻逼他﹐卽以我爲弱易與﹐故出搦戰。今當先縛此羌狗﹐則心無牽掛﹐然後可擒劉貢矣。「亦將兵陳於瓜田之南。方才布陣﹐報道劉貢兵馬已到﹐與羌兵隔十里屯紮。陳安見說﹐卽先撤兵欲退劉貢。貢得翟楷來助﹐亦不懼怯﹐整陣相待。陳安自負英勇﹐擎刀挾戟﹐直衝而前﹐殺死趙兵無數。呼延瑜搶出敵住﹐劉貢見安勢猛﹐亦出助戰﹐趙募﹑辛滔等向前抵住﹐被陳安刺死副將二員。石武﹑劉襲料道與貢等相戰﹐卽撤陣向助。只見陳將劉烈﹑趙罕一齊滚出﹐兩邊混殺﹐塵土迷漫天日。這番鏖戰﹐渾不忝於當陽長阪﹐直賽過了九里山前。將及二時有餘﹐被陳安遠揮近刺﹐傷趙將士不計其數。俄而喊聲大震﹐呂中伯﹑劉咸﹑夏景﹑王用等分兩路殺至。陳兵怎當得三處兵馬夾攻﹖抵敵不暇﹐劉烈被石武一刀砍於馬下。趙罕戰敗於呼延瑜﹐回馬而走﹐又遇石琮﹑翟楷雙至﹐遂爲呼延瑜刺死。辛滔遭王用﹑劉貢困住﹐不能得出﹐死於陣中。陳安見勢垂敗﹐刺傷夏﹑王﹐突陣而走﹐兵乃大敗。呂中伯等喝兵競進﹐陳兵死喪殆盡﹐安獨與九千親隨奔於隴城。劉貢﹑翟楷兵𨿽不折﹐不曾斬將建功﹐乃議隨後追去。於是直至城下﹐將兵圍住。劉襲仍提本部還守南安﹐石琮﹑翟楷仍去護解錢糧﹐其餘劉貢﹑王夏﹑劉咸﹑呼延瑜等俱與石武共攻隴城。貢遣人馳露布報至涇陽路上趙主大軍之中。趙主見捷報至﹐卽下榻﹐大喜曰﹕」朕得此捷報﹐獲斬賊黨五將﹐安之爪牙漸毀﹐身無病矣。「乃自起臨軍﹐命平先先發﹐親與姜﹑關諸將望隴城進取﹐共剿陳安。陳安探得趙主自至﹐乃戒約三軍曰﹕」今趙大兵將到﹐此城不可久守﹐令其圍住﹐我等難展矣。明日我自當先﹐出與決一大戰。成敗生死﹐盡在這回。汝等各宜用心協力﹐以干大功。倘得事成﹐共享富貴。「眾應允。次日﹐陳安早先整兵出城﹐列陣於郊北平原之地。劉貢等方欲出寨﹐只見旗影遮空﹐炮聲震地﹐乃是趙主與平先大兵來到。劉貢馬上參謁﹐以其事奏之。趙主曰﹕」三軍早食而來﹐時未及巳﹐尙可爲戰。朕當親出以擒那賊。「乃同眾將向前排陣。三通鼓罷﹐雙鳳旗開﹐趙主立馬喚陳安曰﹕」朕封卿爲隴右公﹐職亦不卑﹐賜邑以秦隴上邽﹐地亦不狹﹐何乃造反﹐害吾太尉與大將軍之命﹖今朕親率六軍至此﹐及早下馬﹐猶以光武待竇融故事待卿。如若執迷﹐連身命俱棄﹐三族全誅﹐那時悔之遲矣。「陳安自負英勇﹐不以事敗爲心﹐乃抗答曰﹕」汝爲人君﹐昏庸無道﹐不辧賢愚﹐有功不賞﹐忘我大勞﹐重封附夷。實欲復取長安﹐擒汝胡種﹐以雪不平之气耳﹗「言訖﹐橫刀挺戟直趨﹐乃徑搗中軍﹐欲擒劉曜。趙先鋒將軍平先出馬阻住。陳安擡頭一看﹐見平先生得面如藍靛﹐須似紅鬃﹐目懸烈炬﹐臂似結繩﹐手持渾鐵槊﹐腰插利鋼刀﹐身披油竹甲。陳安喝曰﹕」你是何人﹖料非吾之對手﹐可教劉曜自來對戰。「平先罵曰﹕」反主賊奴﹐敢稱君主之名﹐萬段嫌少﹗好好下馬投拜﹐免污吾槊﹗「安怒﹐直取平先﹐先乃喝住﹐約馬而戰。二人各逞雄威﹐無些差失﹐自辰斗至日午﹐往返四回﹐酣戰上三百餘合﹐眾兵士盡皆喝彩﹐曰﹕」歷觀古今上將﹐無如此等之惡戰。正乃馬超逢許褚﹑馬武遇岑彭﹐誠世上之英雄﹐人間之豪傑也﹗「陳安見贏不得平先﹐遂心生一計﹐左手虛望平先腦上砍了一刀﹐卻把長戟暗望當胸刺去。平先𨿽然擎槊架刀﹐亦防陳安戟刺﹐見其將到﹐乃將左手以槊抵刀﹐右手一把搶住安戟﹐帶刀一聳﹐陳安不能落地﹐就欲抽戟再刺﹐被平先拿住戟頭﹐奪之不動。二人皆是只手隔馬扯拽﹐陳安終是柄上﹐難於用力﹐反被平先扯去。陳安失戟﹐不敢戀戰﹐只得回陣。趙主見勝﹐喝兵競進﹐大獲全勝。辛源殿後﹐被平先一槊打死。安走入城﹐趙主催兵圍住。將及半月﹐趙兵不退。陳安大懼﹐乃與趙募等議曰﹕」趙兵得勢﹐必不肯自退。我等坐守城中﹐怎生得了﹖久則糧竭﹐愈難爲敵。明日還當再出與決一戰﹐倘能斬將退兵﹐便是幸也。如不能勝﹐必須再往平襄﹑上邽﹑秦州諸郡斂集兵馬﹐來與他們報恨。「眾人明知安是勉彊說話﹐心中𨿽懼﹐不敢逆意﹐各皆應允。次早﹐陳安整兵復出。趙主曜乃命平先﹑姜飛﹑關心分作三甄布陣﹐自於中間打話。隊伍未整﹐陳安兩手挾持雙戟﹐衝入趙軍﹐其勢凶猛。趙主辟易﹐平先護住陣頭。姜飛看見﹐馳喝而至。二人接住﹐戰了數合。陳安知飛武藝超眾﹐非可卽勝者﹐乃卽棄戰﹐撥轉馬頭﹐望中麾黃蓋而去﹐尋覓劉曜。平先橫槊大罵﹕」陳安逆賊﹐背主姦徒﹐養不熟的野畜﹐如此狂罔﹗平先鋒在此﹐今日還敢戰否﹖「陳安不答﹐舞戟直刺二人。戰約百餘合﹐並不肯少住。關心大叫曰﹕」汝等妙年諸將﹐不趁此時建功﹐以擒陳安﹐而乃立馬觀其死鬥乎﹖老夫復當自出矣。「於是揮刀而進。呼延瑜﹑呂中伯等聽言﹐兩旁齊進。姜沖兒﹑楊伯友﹑陳奇等來助﹐又被劉貢﹑石武與其羌將石千金截住。陳安見趙將競至﹐料不能敵﹐衝陣撤戰﹐來與姜﹑楊相合。才得相近﹐忽見陳奇被石千金一刀揮爲兩段﹐安乃招眾退避﹐親自斷後﹐刺傷石千金﹐走入城中閉守。又十餘日﹐糧艸將盡﹐安與楊伯友﹑姜沖兒議曰﹕」今城中軍民食少﹐難和他持久。二卿可緊守此地﹐孤當衝出﹐往上邽﹑西平﹑秦州召取張選﹑陳集﹑趙罕等﹐回兵來解此圍﹐以救汝等。「二人應諾。陳安夜率精卒七千﹐密開東門衝出﹐望隴城而去。圍兵阻敵不住﹐飛報與趙主知道﹐關心與姜飛急起曰﹕」陳安驍賊也。今若縱去﹐後𨿽數萬之眾﹐不易平者。趁此熟促﹐亟宜陸路追之﹐庶或可破。「趙主然之﹐傳令諸將﹐以平先﹑姜飛﹑呂中伯分三路向上邽﹑秦隴追去﹐又使石武把住羌胡西平要道。諸處得令﹐如飛疾發﹐無分晝夜﹐不許少住﹐務要趕著絆住方算功績。眾將得令﹐前進兩夜兩日﹐被呼延瑜﹑呂中伯追及。安見兵近﹐乃回身整戰﹐奮死向前。二將不能勝﹐兩邊拒住。次日﹐平先於路知陳安不往上邽﹐從間道出隴右﹐正遇呂中伯等﹐遂前後並進﹐徑攻安寨。安出拒敵﹐七千兵卒殺死過半﹐退入陜城。趙將圍住﹐遣人報知趙主。趙主差石琮﹑翟楷﹑劉咸新到部糧三將先起﹐自與關心隨後亦進。百姓等見大兵到﹐咸各相議﹐其頭首輩於城上分付曰﹕」陳王惠重﹐趙主徳輕﹐必當死守待救﹐以免殺戮。「兵士聽得﹐報與趙主知道。趙主曜曰﹕」此不足怪。賊奴法緩﹐以恩惠釣買民心﹐其情的也。可寫榜張掛﹐曉諭居民﹐凡罹兵革者﹐俱免一年徭役。附會反逆者﹐各赦無罪。惟陳安﹑陳集﹑趙募﹑姜沖兒四人不在例中﹐其餘悉皆不用驚懼。「百姓見赦﹐舉皆交頭接耳﹐偶語不息。安欲治之﹐恐其變作﹐自家兵少難制﹐乃與趙募議曰﹕」陜城偏小﹐百姓懼勢思赦﹐必有變易﹐難以拒守。不若奔往西州﹐再聚人馬﹐待其兵退﹐復歸隴上﹐爭取原地﹐又作道理。「趙募然之﹐一同衝出﹐被石琮﹑翟楷把住西路。安等望北道而去﹐又遇平先趕到﹐安慌接戰。呂中伯﹑劉咸超出其前﹐占據路口。中伯殺轉來阻﹐見先等酣戰﹐乃取弓拔箭﹐望陳安背後射之﹐一箭中其左手。安忙拔箭﹐平先逼近馬頭﹐慌急迎敵﹐墮落一戟。陳安常時善用雙械﹐至是獨持一戟﹐反不能爲戰﹐三五合﹐自知要敗﹐徑撞出陣而走。趙募看見﹐亦乃逃遁。部兵四千人俱陷趙陣。安乃單馬馳走﹐石琮﹑翟楷等從後追去。安人馬困乏﹐走之不上﹐忿恐轉戰﹐力敵二將﹐尙覺差勝﹐不期劉貢﹑劉咸﹑呂中伯又皆趕到﹐陳安料難與敵﹐遂撇琮﹑楷而走。呂中伯奮赴向前﹐見日將近晚﹐天昏黑﹐中伯恐被逃脫﹐慌復取弓射之﹐一箭正中安馬﹐自胯透腹﹐馬痛跌倒﹐帶之不能起。安聽鈴聲響近﹐只得不顧﹐棄馬越澗從小徑而逃。趙兵將方至澗邊﹐忽然風作云合﹐對面不能見﹐各皆佇立。俄而大雨如注﹐呂中伯下令張旗幕蔽雨﹐倚岸紮下﹐嘆曰﹕」莫非天救此賊﹐故降此雨﹖不然已獲彼矣。「呼延瑜曰﹕」賊馬在此﹐焉能遠去﹖明旦逋迹尋之﹐未爲遲也。「陳安亦因雨大﹐天黑難行﹐躲於對澗懸崖之下。至四更後﹐雨散天霽﹐安乃徒步潛走。將二十里﹐至一深林﹐密艸叢雜﹐進其深處少憩。趙將至天明過澗跟尋﹐有輔威將軍呼延淸得見腳迹﹐隨路挨逋跟去﹐到林邊而無所見﹐令兵徧尋。前後並少人行﹐淸料在林中﹐命五百兵人圍住﹐親帶副總並壯勇二十餘人入林尋覓。至崖邊﹐安先看見﹐欺其人少﹐舞戟來刺﹐思奪淸馬﹐副總等一齊抵住混殺。外兵聽得喊鬧﹐盡皆合至﹐刀槍四面攢集。安持一戟不慣﹐又衝不出﹐遂被呼延淸一槍刺中肩坎。安拔短刀蔽頭突陣﹐被小軍傷臂﹐手擡不起。呼延淸欲自擒之﹐懼安難近﹐復一槍望腹上戳去﹐中其膝上。安乃僕地﹐爲眾兵所執﹐綁於馬上。淸大鳴金報眾收兵﹐一齊回轉陜城下大營中﹐與眾等先入稱賀﹐押過陳安。趙主笑問陳安曰﹕」汝嫌隴右公職輕不悅﹐今日欲封何官﹖自當言之。「陳安不答。趙主曜欲赦陳安﹐使守潼關﹐以拒石生。呼延瑜恨其殺父﹐乃進言曰﹕」陳安人面獸心﹐見利忘義。若欲畱之﹐是養虎衛身﹐自貽其患矣。「趙主依勸﹐乃命斬之﹐將首號令秦隴並上邽諸郡。於是楊伯友斬姜沖兒﹐以隴城來歸﹐宋亭亦斬陳集來獻上邽。趙募奔西州起兵﹐催羌帥等速赴陜城﹐路上接應梁王。羌渠等言﹕」當打聽的實﹐方好救應﹐否則恐挫過耳。「延捱兩日﹐只見趙罕匹馬而至﹐言﹕」劉趙已獲陳王﹐將首招安我等﹐聞他榜掛﹐只趙﹑陳﹑姜三家俱不赦﹐我故逃來。「趙募曰﹕」旣然如此﹐就在此間統領羌眾自立﹐不可去也。「羌渠聽知其意﹐乃密謀刺殺趙募﹑趙罕﹐斬首送至隴西﹐以免趙主加兵。趙王大喜﹐差人安撫各郡﹐就查附會陳安上勸造反稱王者﹐諸郡縣連被誣者共誅三千七百餘人。班師回長安。自是﹐隴中之人懼其慘酷﹐皆多相率奔至赤亭姚弋仲境中而去﹐伏其徵役。弋仲見晉民趨至﹐使人上表至建康告言其事﹐奉職牧民﹐乞求名號。元帝乃賜敕封弋仲爲鎭西將軍﹑平襄公﹐統領氐羌﹐帶管晉之流民。由是威名日盛﹐遠近歸者愈多﹐秦隴之人逃去十之四五。父老輩皆相議曰﹕」陳將軍𨿽然屢行反叛﹐其實愛民卹物﹐何曾有害於鄕﹐流毒於百姓﹖今歸劉趙﹐軍兵恃勢擄掠﹐反不安生﹐無如陳將軍遠矣。「好事者乃作歌以歌之曰﹕

哀哉壯士徵陳安﹐雄才武略希韓龐。在昔曾輔南陽王﹐出生入死謀多方。皇天不佑悲淪亡﹐扶儲上邽歷艱難。聚兵集眾忻彌昌﹐禍逢張春成蕭墻。今來隴上撫餘殘﹐以恩感人人心歡。

輕徭薄賦刑無煩﹐流離帖席粗安康。揮戈挾戟威戎羌﹐仇池一戰降楊難。嗟吁鳥盡良弓藏﹐身罹執縛誅咸陽。我公受戮猶雲閒﹐我民遭屠復何殃﹖嗚呼歌冤兮情慘傷﹐隴猿聞之枯柔腸。

後人看歌﹐有詩一首貶陳安曰﹕

陳安讒譎寇﹐奚足入篇章﹖猾詐圖私幸﹐忘君視敵亡。方辜司馬氏﹐復負李成王。歸趙仍謀叛﹐遭誅豈用傷﹖

第一三二回

王惇叛據石頭城

且說西趙主劉曜𨿽幸盡得隴右﹐只因妄殺無辜過多﹐致百姓流亡﹐以干天怒﹐自今國內災變異常。武功縣有男子名蘇撫﹐因病熱囊縮﹐變爲女身﹐髭須盡脫。又有陜州人名伍長平﹐年十九﹐變爲女子。其鄰居大戶蒙臣之妻﹐亦富家女﹐因生產胞出不能收﹐遂成男子﹐蒙臣祕藏於家。一日﹐與臣言曰﹕」今我不幸﹐又和你一對都是男子。東鄰伍家不幸﹐一對都是女子。我今試往他處去說﹐換轉其妻﹐豈不兩便乎﹖「臣不許。其變妻私奔伍家﹐與其變女暗通﹐願爲夫婦﹐將長平之婦送與蒙臣。一日﹐妻舅至臣處相訪﹐不見其姊。臣妻設款而出﹐兩各無識。回家與父道之﹐乃具詞告縣﹐以爲蒙臣謀殺髮妻﹐貪娶嬌美。臣以所變之妻訴出﹐提伍長平二人審問明白。其告狀之父﹐認女面貌猶同昔日﹐惟眉粗而有髭爲異耳﹐各招認趕出。事聞於朝野﹐天下咸知焉。趙主曜見有司申奏﹐正在嘆異﹐忽報咸陽驛前上馬石作人言語」切勿可東向「者﹐三日而止。又上洛南鄕張盧﹐家甚富﹐患危病數載而死。母妻憐之﹐以金銀器具殉葬。時入土已二十七日﹐有盜思利其財﹐掘墓發棺竊取之。揭其蓋﹐張盧起立﹐賊人驚倒。盧乃復攜器皿歸家﹐舊疾頓失。令人掩其棺﹐見內有石一塊﹐上有字影云﹕」破關石莫東出。「張盧恐人知覺加害﹐乃設言至郡呈告﹐言﹕」身死入土四七期﹐天帝查吾世善﹐敕賜回陽。分付言宜勸人主不可東出。吾以民家不敢上朝﹐特來告臺。「郡官述其言並石上字意奏入長安。趙主曜密召遊光遠﹑姜發﹑遊子遠問之﹐三人皆曰﹕」此出陛下殺伐太重故也。陳安因有功無賞﹐心懷怨恨而乃作亂﹐彼旣授首﹐罪之當也﹐陛下又戮附會之人。此實無辜﹐致百姓不平﹐作歌詞頌安﹐而多逃亡入羌與入涼耳。「趙主曰﹕」陳安有甚好處﹖歌詞將何頌贊﹖有人記得﹐寫來寡人看之。「於是樂府謄錄獻之。趙主看其」降楊難「﹑」威戎羌「﹑」良弓藏「之句﹐憫其功多﹐使人收陳安屍﹐將其首以將軍之禮葬之﹐贈呼延實爲武烈王﹐魯憑爲武烈公。升賞收秦隴將士﹐頒賜石武蟒袍金印﹐封平先關內侯車騎將軍之職﹐呂中伯隴西侯驃騎將軍﹐劉襲﹑劉貢﹑呼延瑜﹑石琮﹑翟楷﹑劉咸等封列公﹐其餘隨徵將士各加二級。呼延淸捉獲陳安﹐封上邽伯。降將楊伯友﹑宋亭授奉義都尉。大赦隴上諸郡﹐百姓各免徭役一年﹐於是赤亭﹑西涼流民多復歸鄕。涼主西平公張茂見劉趙降楊難﹑破陳安﹐隴民又復歸附﹐意欲起兵收討流民問罪﹐就並其地﹐以拒劉趙﹐免得侵犯河西。氾瑗上言﹐以爲彼今初得陳安之地﹐兵勢正盛﹐未可先去惹他。茂聽之﹐猶豫不決。忽值後趙石勒怪曜使姜發潼關戰敗石生﹐乃使人至河西約會﹐言﹕」劉曜恃彊﹐欲圖盡並西地﹐再吞關東。今吾已遣石虎出兵河東﹐公可出兵隴右﹐以分其勢。倘得襲取郡縣﹐則彼不敢仰窺河西矣。「張茂見約﹐乃命金城太守張閬﹑抱罕護軍辛晏﹑大將軍韓璞帥步騎五萬﹐自大夏城至秦州﹐侵奪諸郡。守宰等報入長安﹐趙主乃遣劉貢﹑平先等將兵八萬﹐進退涼兵。兩軍遇於洮川﹐隔洮水紮寨。張閬知趙兵鋒盛﹐嚴設鹿角﹐固守不戰。相拒七十餘日﹐不一接刃。趙主探知劉貢等退不得涼兵﹐密地自統關﹑姜等將兵三萬﹐至秦州觀察兵勢。見其守定﹐姜飛獻計﹕」請截糧艸﹐閬等必退﹐可獲勝彼。「趙主從之﹐不忍飛去﹐以破敵將軍呼延那率禦前郎五千﹐精騎一萬﹐從徑道渡洮﹐截奪西涼糧艸。伏路探軍報知張閬﹐閬大驚﹐請韓璞議曰﹕」糧乃三軍系命重務﹐不得不救。非吾去則將軍親徵﹐方可敵。否則我等難與相守矣。「璞曰﹕」公等用心拒住﹐待我將兵萬人前去﹐先破其兵﹐再來此處共退劉貢。「閬喜﹐分卒一萬﹐星夜而起。劉貢探知韓璞返兵﹐陰使平先等往上流﹐自往下流﹐夜渡洮水﹐分兩處直逼涼營紮下。張閬見之大懼﹐乃與辛晏議曰﹕」趙兵已被渡河﹐劉曜又遣兵絕吾軍糧。勢分兩處﹐他盛我弱﹐焉可與戰﹖不如收兵回涼﹐待其退去﹐又作道理。「晏從之﹐至夜悄悄拔寨而去。平先等不知。次日﹐約貢追趕。二人面議﹐料其去遠不能及﹐欲卽進兵攻涼﹐又不曾得旨﹐使人飛報趙主請命。姜飛曰﹕」涼未可攻﹐只有追襲殺他一陣﹐使他再不敢來可也。「趙主曰﹕」去調平先等已不及矣。朕當親自領兵間出截彼﹐擒剿此賊﹐方使懼怕。「卽令關心﹑姜飛﹑呼延瑜等﹐如風般徑趨側山埋伏伺候。閬等見劉貢不趕﹐緩緩而回。挨至側山﹐不防趙兵伏發﹐兩頭炮起﹐涼兵不能列隊整戰﹐大敗而走。呼延瑜當先﹐追三十里而止。張閬折兵二萬﹐不敢歸涼﹐屯於中路﹐使人至姑臧求救。涼主茂不發兵添﹐行文責問停兵不進﹑擅自回軍以致敗績之罪。張閬與辛晏懼無回命﹐乃謀於眾﹐將使者殺之﹐引兵降於劉趙。趙主曜大悅﹐封閬﹑晏爲列侯﹐卽欲乘機伐涼。忽見遊光遠使人馳報﹐言後趙石虎兵出枳道﹐侵奪河東﹐州縣應附者二十餘城﹐乘勢已至蒲阪矣。趙主得報﹐乃回兵以拒石虎﹐畱石琮﹑劉咸助呼延那攻韓璞於狄道﹐呼延瑜﹑翟楷圍陰鑑於桑壁。張茂聞張閬降趙﹐趙兵攻圍二處﹐乃議進救之策。右參軍陳珍上言曰﹕」今劉曜已回長安﹐宜趁此時去救韓璞陰鑑﹐就取南安之地﹐可以得矣。「張茂然之﹐卽命陳珍爲平虜將軍﹐率精兵一萬八千進救韓璞。石琮等見趙主回兵﹐救應又到﹐遂撤圍還見趙主。珍欲與韓璞共救桑壁﹐韓璞曰﹕」適聽探馬來報﹐言石虎﹑石生圍劉嶽於河東﹐劉曜去救甚急﹐必無戰心。我兵𨿽少﹐可以勝彼。且休往桑壁﹐密地起兵徑襲曜之後軍﹐則陰鑑之圍自解﹐必無妨矣。「珍曰﹕」將軍髙見是也。「引軍趨徑道擊曜後軍。趙兵不知驟到﹐望風急走。珍﹑璞驅眾大喊掩之﹐趙主不能救﹐大敗而回。翟楷等聞知﹐亦解圍逃遁。陰鑑探得﹐出城追之﹐四十里不能及﹐乃會珍﹑璞齊進﹐趙隴陜皆被所奪。張茂得捷大喜﹐以爲得廣境土﹐珍之功多﹐拜珍爲折衝將軍﹐使鎭其地不題。

又說晉鎭武昌大將軍將作亂﹐譙王司馬承會兵謀襲武昌﹐大將軍王惇進兵在蕪湖﹐見報此事﹐使魏義將兵五萬先至湘州﹐思破譙王以斷後路之患。湘州卽長沙﹐常爲賊寇占擾﹐城池摧毀﹐儲蓄不丰﹐人情震恐。簿書桓雄﹑韓階﹑從事武筵勸譙王曰﹕」今長沙城郭不堅﹐兵甲未完﹐糧艸欠缺﹐人心悚懼﹐何以迎敵﹖不若退守零桂﹐據險固守。催甘卓﹑陶侃速攻武昌﹐則魏義必然撤兵去救﹐那時從後掩之﹐靡有不勝﹐此爲上策。否則退依陶侃﹐合兵共進﹐此爲中策。若乃執迷不行﹐必難與抗﹐恐枉害軍民之命﹐反爲不美。「司馬承曰﹕」吾昔奉詔來此﹐卽憤不顧身。今見賊至﹐卽委地而避﹐何以勸激他人﹖且吾之志欲死忠義久矣﹐豈可偸生苟免﹐作奔競之人乎﹖事之成敗﹐人之生死﹐皆有定數。設孤不幸而死﹐亦使百姓後人知吾心耳。「乃不聽眾人之計﹐下令固守。俄而魏義率兵圍城攻打﹐承令虞望將兵出戰一陣﹐免致猖獗。望曰﹕」殿下休慌﹐今以疲殘寡弱之卒去對熟練精銳之士﹐必無勝理。少待數日﹐吾兄在外募兵﹐知城中圍急﹐兵之有無多少﹐亦必星夜來救。待其一至﹐吾卻出兵﹐內外夾攻﹐方可取勝。「司馬承立意要戰﹐言﹕」退得魏義﹐則百姓始得存活。「望終不以爲然。值甘卓知王惇兵犯長沙﹐乃先使人持書以安譙王曰﹕」今聞逆惇兵犯殿下將軍﹐愚以爲且未可與戰。堅守數日﹐待吾出兵沔口﹐以斷王惇歸路﹐則湘圍自解。「承不能從﹐修書使來人帶回與卓﹐曰﹕」足下若能捲甲電進﹐或可少及。設使遲延時刻﹐不來相應﹐則是置我如籠雞﹐坐視令人收縛﹠宰矣。「甘卓𨿽然得書﹐一時應赴不及。司馬承復謂虞望曰﹕」昨謂甘公書云來助﹐吾心甚喜。今又旬餘﹐知其口必不能應心﹐空望其救﹐以誤百姓。若再不出戰﹐滿城盡無生路矣。「虞望曰﹕」吾感殿下眷顧大徳﹐非不拚捨一死以報知遇。柰魏義兵實盛﹐難與卽鬥﹐恐徒死無益﹐反惹其肆志陷城﹐那時大事去矣。「承曰﹕」卿若如此畏怯﹐軍民不日皆成餓莩﹐將軍可不一救乎﹖「虞望見譙王苦苦催戰﹐只得領兵出城布陣。魏義久不見兵馬迎戰﹐及望與數千弱卒前來﹐義笑揮兵眾大喊而進。湘兵新集﹐素未經陣﹐見武昌兵勢雄盛﹐盡皆退縮。義奮力一擊﹐湘兵四散奔潰。魏義直取虞望﹐大兵四面圍住﹐望在陣中左右衝突﹐殺兵不計其數﹐但不能出﹐乃戰死於陣。武昌之兵乘勝攻開城門。兵士才入﹐忽然虞悝在外募兵得精卒五千﹑勇士焦珽來至。見說武昌兵已入城﹐乃自外殺去。焦珽手執五十斤大錘﹐交橫亂擊﹐死者疊疊。魏義聽知後軍被殺﹐急忙殺轉﹐又爲自家軍馬等躋住街衢巷道﹐不能前進。兵士只得反走出城。焦珽見之﹐愈逞英勇﹐打得滿身血污。魏義知後兵敗﹐殺來救應﹐與焦珽相遇於曲巷。珽乃躍地下馬﹐步行擋住。司馬承得知﹐與桓雄﹑韓階﹑武延率餘兵從內趕出。虞悝又招集舊眾繞出其後﹐魏義幾爲所獲﹐幸有勇力﹐拍馬撞門而走。軍馬不得出者﹐悉被所殺﹐又被焦珽追殺十餘里。義折兵過半﹐退五十里﹐方敢住紮。譙王承親出城外迎接﹐執虞悝之手曰﹕」非君救應﹐幾被所俘矣。可傷令弟與賊戰死﹐特差一二時耳。惜哉﹗誤哉﹗「乃宰豬羊﹐尋望屍親自拜祭﹐宴謝虞悝﹑焦珽﹐整兵以防魏義再至。王惇至江中﹐聞快船飛報﹐言魏義先勝後敗﹐惇驚﹐乃又稍住。劉隗﹑戴淵等奉詔歸京﹐見惇未至建康﹐乃先趨入京。劉隗到河下﹐晉帝使眾官員迎於道。隗乃文士﹐本無將才﹐亦岸幘大言﹐意气自若﹐刁協反以爲憂。隗同眾官竟上朝堂﹐見帝奏曰﹕」王惇造逆﹐子弟多在朝中爲官﹐若不先治之﹐恐一旦賊至﹐裏應外合﹐將何爲備﹖「元帝曰﹕」王導淸忠﹐有大功於國。若誅王氏﹐導爲罪首﹐豈可行之﹖容朕三思再處。「劉隗﹑刁協見帝不允其奏﹐心中大驚﹐惟恐禍害反及﹐行坐不安。王導知二人疑懼王氏﹐自又懼帝坐罪﹐乃率宗族羣弟子侄二十餘人﹐每日叩闕待罪。僕射周顗見帝並無發放﹐直入見帝奏曰﹕」司空王導聞惇謀逆﹐今率子弟二十餘人﹐伏闕待罪。臣以王導竭誠王室﹐忠諒而直﹐必無叛意者。若有異心﹐見惇事暴﹐焉敢身畱朝中﹐自耽殺戮乎﹖且陛下艸創首建﹐王導謨謀之功﹐十居其八﹐乞陛下念昔相從之勞﹐曲赦今朝被累之罪﹐毋使君臣乖戾﹐後人議之。「帝曰﹕」朕亦知王茂弘決無此心。朝臣慮其有私護宗黨之意﹐勸誅王氏以杜內患﹐朕安得不行審實﹐而卽禍無辜也﹖卿等當密察之。「周顗極論其必無偏護﹐請卽宥之。帝與私議多久﹐命取酒以飲周顗。顗微醺﹐辭帝而出﹐見王導猶在闕門﹐顧顗呼曰﹕」伯仁卿﹐吾以百口累君﹐可無一言乎﹖「顗佯不顧﹐乃謂左右曰﹕」今年殺諸賊奴﹐取金印如斗﹐懸肘後以取封侯﹐不亦偉乎﹖「王導見顗不顧其跪﹐不答其言﹐心甚恨之。顗出歸第﹐復修本上奏﹐明王導有功無罪﹐反復詳辧﹐言甚敏切﹐而王導不之知也。帝覽顗奏﹐再四思想﹐一夜無寐﹐乃封其疏於金縢中﹐決意赦之。次早﹐下詔赦免﹐王氏在京者各還本職﹐勿得有負﹐俱令朝服入見。導等上殿﹐稽首謝曰﹕」亂臣賊子﹐何代無之﹐不意近出臣族﹐實該夷滅。但臣叨受重祿﹐若有毫忽不忠之處﹐願就萬剮無怨。「帝親下座執導手曰﹕」茂弘卿之心﹐朕素知之﹐休出此言。方將寄卿以百里之命﹐愼毋自疑。但要畱香﹐莫令貽臭﹐斯丈夫也。「導涕泣再拜﹐君臣歡洽如故。遂以王導爲徵西大都督﹐戴淵等聽其節制。下詔朝野曰﹕」司徒王導以大義滅親﹐今以寡人向日安東將軍之節假之﹐代朕親徵﹐各宜率命。「次日﹐導請以劉隗﹑戴淵﹑刁協﹑周紮等分道出守﹐以拒王惇。帝使卞壼守金城﹐周紮守石頭城﹐其餘在朝備禦。王惇見帝增兵二處﹐乃議遣先鋒攻金城﹐好進取石頭城。左將軍杜弘曰﹕」若是先攻金城﹐則晉主必又差兵將緊守石頭﹐我兵恐不易進。不若棄此徑攻石頭﹐周紮年老好利嗜酒﹐與眾無恩﹐人不樂用﹐一戰而可下其城也。得此﹐則建業震恐﹐大事在掌中矣。「王惇從之﹐卽命周撫﹑杜弘引兵二萬﹐攻打石頭城﹐先破周紮。紮恃世代功臣之家﹐威聲服人﹐自至軍中﹐不惜士卒﹐慳克軍糧﹐人皆懷怨﹐不肯用心整理。紮又不嚴提備﹐忽於戰守。杜弘與周撫一時驟至﹐兵馬登岸﹐方始知覺。紮急點兵遣將出阻﹐被杜弘湧進﹐紮兵大敗﹐奔走入城。武昌兵士接尾雜至﹐閉門不及﹐一齊混入。周紮急自來退﹐周撫見之﹐閃入軍伍﹐喝令竭力向前﹐密喚杜弘當前鋒。弘乃會意﹐知撫不肯逼紮﹐遂搶進殺去。紮退不得﹐被眾兵所執。周撫據住城門﹐使人迎王惇入城。王惇進據石頭﹐謂其所親曰﹕」吾今至此﹐百姓震恐﹐不復爲盛徳事矣。「謝鯤曰﹕」何爲其然也﹖但使自今已往﹐日忘日去﹐自成美徳矣。「惇無言以答。晉主聞石頭城失守﹐乃遣前鋒將軍戴淵與都督王導率刁協﹑劉隗﹑周顗等﹐一齊將兵出攻王惇。王惇知京兵到﹐命先鋒周撫﹑左將軍諸葛瑤﹑右將軍鄧嶽﹑前將軍杜弘﹑後將軍呂猗分頭迎敵﹐自領中軍﹐一同出城﹐觀看眾人兵勢調度如何。只見隗等合眾蜂擁而至﹐王惇暗哂﹐乃令諸將排作一陣﹐分翼對敵。兩邊擺定﹐劉隗全裝出馬﹐左立戴淵﹐右立刁協﹐齊聲叫曰﹕」大將軍王處仲何在﹖請出打話。「只見西陣上三通鼓罷﹐王惇出馬。劉隗欠身謂惇曰﹕」君爲重臣﹐憑恃彊暴﹐侵淩王室﹐以下伐上﹐以逆犯順﹐獨不畏人淸議乎﹖「王惇曰﹕」只因汝等蠱惑聖聰﹐霸持朝政﹐挾懷私怨﹐刻害元勛﹐妒壞賢良﹐妄生刺議﹐吾故提兵至此﹐靖肅君側耳。「刁協曰﹕」若此﹐明是造反矣。「王惇大怒曰﹕」吾自親臨﹐敢出妄言﹐誰先爲擒國賊﹖「背後一將應聲出陣﹐生得剛須凸額﹐巨眼雄軀﹐乃是先鋒周撫也。隗將劉永舞雙刀抵住﹐二人戰不上三十合﹐劉永刀短﹐被周撫一槍刺中肩膊﹐翻身落馬。刁協部下大將周士成搶出來敵﹐一个丈八槍﹐全無挫失﹐一个三尖叉﹐了不虛空﹐兩下裏撥來架去﹐又戰上二三十合﹐未分勝敗。戴淵部下豫州舊將韓潛忍耐不住﹐躍馬衝出﹐惇將鄧嶽看見﹐手揮六十斤大錘截住。這二將相遇﹐正是棋逢敵手﹐一个是荊襄剪寇英雄漢﹐一个是淮北剿虜猛將軍﹐四將合戰﹐自辰及午﹐並不少退。王惇密令杜弘出助周撫﹐弘卽從旁驟進﹐周士成當不得雙並﹐遮攔無及﹐被杜弘一槍刺死。錢鳳見連殺二將﹐催軍大進﹐圍住韓潛。潛極戰漸迫﹐卻得蔡遹﹑馮寵殺進重圍﹐救出韓潛。官軍遂當不住﹐望建康城而走。王惇親率眾將追趕﹐遙見王導在後陣﹐喝兵紮住﹐惇乃收兵回轉石頭城計議。劉隗﹑刁協等見勢垂敗﹐撫鞍嘆曰﹕」大事去矣。如何能贖誤國之罪﹖「只得收兵回京見帝。元帝曰﹕」卿等諸路之兵﹐俱不能敵惇﹐如何處分﹖「隗﹑協泣曰﹕」非臣等不效犬馬之力﹐柰王惇兵彊將猛﹐難以抵敵。逆賊恃此﹐故敢犯闕﹐以二臣爲名耳。「因叩首出血曰﹕」臣等誤國至此﹐𨿽萬死不能贖其罪矣。「帝亦流涕曰﹕」非卿眞有不忠﹐但惇賊設言以二卿爲名﹐好作逆耳。事已至此﹐朕何忍使賊辱卿﹖卿等且宜自全﹐遠去以避其害。此處朕自當之﹐試看逆惇忠導如何處朕。「刁協曰﹕」若然﹐則平日受恩﹐危時負主矣。願先死闕下﹐以明不二﹐庶杜君患。「帝曰﹕」卿死有益﹐死之則可﹔若死無益﹐其何可哉﹖卿宜速避過淮﹐毋得畱戀。「刁協曰﹕」臣年已老﹐無處可去。主辱臣死﹐理之當然。拼此微軀﹐怎忍背去﹖「乃卽戎服出罵王惇﹐殺向轅門﹐爲亂軍所害。劉隗曰﹕」刁公能死社稷﹐吾焉又不能死乎﹖「帝不忍﹐使人扶挾下船﹐衛送過淮﹐欲奔祖約﹐被徐龕之弟徐翕以軍邀住﹐同奔後趙﹐欲借兵襲武昌以取王惇根基。及聞王惇退兵﹐乃不引胡馬自亂荊楚。石趙主命爲太傅﹐使化胡族﹐隗以逃臣辭不受職。王惇見刁協死﹐問於錢鳳曰﹕」吾常以此老賊爲名﹐今彼捨命而亡﹐還將何處﹖「鳳曰﹕」劉隗尙在。趁此徑下京邑﹐先行曹魏﹐後正在位﹐有何不可﹖「惇乃然之。後人有詩嘆曰﹕

狂逆王惇構亂時﹐姦凶錢鳳獻讒諛。忠臣受抑甘亡命﹐天子低眉屈受欺。

第一三三回

魏義助逆破長沙

王惇兵犯石頭城﹐刁協敗績﹐被逼憤戰而死。太子司馬紹憐其忠枉﹐卽日親出京營﹐欲點兵馬﹐與王惇決一死戰。溫嶠知之﹐控住馬轡﹐諫曰﹕」殿下乃國之儲本﹐柰何欲以身輕天下﹐效匹夫之所爲乎﹖「紹不聽﹐嶠搶劍割斷馬韁﹐太子乃悟而止。晉主聞知﹐思無所措﹐乃召王導謂曰﹕」向據王惇表稱劉隗﹑刁協挾君專政﹐是以起兵﹐自言朝得二人之首﹐則夕返兵。今二人已皆死亡﹐王惇尙不還兵﹐將欲何爲﹖卿乃同气﹐當爲朕修詔﹐遣人持見大將軍﹐言隗﹑協獲罪﹐然協已死麾下﹐隗懼逃亡﹐情亦可已。若念國恩﹐不忘本朝﹐於此息兵﹐則天下尙可共安。如或不然﹐朕當退歸瑯琊﹐以避嫌路﹐任滿其意。「王導曰﹕」陛下何出此言﹖王惇𨿽反﹐上流還有甘卓屯兵襄陽﹐譙王在於長沙﹐陶侃有兵在廣。惇今南下﹐聞甘卓等以自起兵﹐將襲武昌﹐斷惇歸路。我等京兵𨿽弱﹐但謹守勿戰﹐焉得使被所破﹖且祖約﹑蘇峻﹑劉遐皆有軍兵在外﹐少待數日﹐武昌消息一到﹐惇兵自然驚散。彼𨿽在此﹐心實懸懼於甘卓者。今陛下心必不安﹐臣請親往見惇﹐勸其回兵﹐就察動靜。若有不從﹐以利害說之﹐惇豈敢不懼乎﹖「晉主大悅﹐但恐導被惇勒或有反側﹐乃命百官同去見惇﹐勸其回兵。王導從之﹐與百官同赴惇處﹐共議其事。王惇見眾官員俱至﹐乃命設宴款待。惇笑問戴淵曰﹕」前日之戰﹐有餘力乎﹖「淵曰﹕」非能有餘﹐但力不足。「惇曰﹕」吾今舉此﹐祛除國蠹﹐天下以爲何如﹖「淵曰﹕」見形者謂之逆﹐體誠者謂之忠。「惇笑曰﹕」卿可謂能言者矣。「惇又問周顗曰﹕」伯仁何爲負我﹖「顗曰﹕」明公戎車犯闕﹐下官統率六軍﹐誤其事﹐使王師敗衄﹐以此負公。「惇不能答。惇心下忌嫉太子勇決﹐爲朝野所向慕﹐欲誣其不孝而廢黜之。次日﹐大會百官﹐惇厲其聲色﹐大言謂眾曰﹕」皇太子以何徳稱而居東宮﹖「溫嶠正色對曰﹕」鉤深致遠﹐蓋非淺局所量。以禮觀之﹐可謂純孝矣。「眾官皆然﹐同聲和之。惇謀乃沮。眾官辭別﹐回朝見帝。帝問周顗曰﹕」近日卿見王惇所議大事﹐兩宮無恙﹐諸人皆安﹐大將軍固副所望也。「顗對曰﹕」二宮悉如明鑑﹐臣等尙未可知。「帝曰﹕」王惇懷忌﹐必有害卿之心。卿宜避之﹐以免其難。「顗曰﹕」臣位備八座﹐朝廷多變﹐豈可臨難苟免﹐以他奔求生也﹖「君臣嗚咽而退。王惇自百官見後﹐日議其事。後將軍呂猗先時曾爲戴淵所笞﹐至是乃說惇曰﹕」周顗﹑戴淵皆有髙才﹐江東人望﹐足以惑眾。昨觀所言﹐聊無憚色﹐公不除之﹐必有沮遏之謀﹐恐難逞志。「惇然其言。次日﹐帝遣王導再詣王惇﹐探視動靜﹐惇卽問導曰﹕」周﹑戴南北之望﹐當登三司無疑也。「導怪顗待罪之時不行保勸﹐低首不答。惇又曰﹕」主應僕合已也。「導又不答。惇曰﹕」若皆不爾﹐當誅之也。「導亦不答。惇乃使杜弘帶兵五千﹐至建康邀請戴淵議事﹐淵只得就行。又至顗第賺之﹐顗時在家飲酒﹐見將校至﹐知是不好﹐乃盡飲壺中之酒就道﹐出離未百步﹐杜弘命將鐐肘試之﹐顗叱之不聽。行經太廟門首﹐顗朝顧大言曰﹕」賊臣王惇﹐覆亂社稷﹐枉害忠良。神祇有靈﹐當速殛之。「兵士惡其言﹐以戟中傷其口﹐流血至踵﹐而顗容止自若。觀者盡皆流涕。軍士稟惇﹐惇不使見﹐命押至市曹﹐並戴淵一齊斬之。後人有詩嘆曰﹕

王惇罔悖奮豺狼﹐數萬雄師入建康。無辭屈把忠良陷﹐千古令人恨不忘。晉元帝聞知周顗﹑戴淵被害﹐痛傷不已﹐欲要代其報仇﹐又不能振﹐因見王惇羈畱王導﹐無退兵之意﹐心中大懼﹐只得忍恨使其後弟王彬賫牛酒至石頭城賜惇﹐令勸惇回兵。惇懼上流甘卓﹑譙王襲其後﹐知交﹑廣﹑淮﹑豫兵馬尙盛﹐三吳兩浙人皆不服﹐乃從彬議﹐擇日回兵。復召彬﹐令其回話﹐睹彬面有慘容﹐怪而問曰﹕」弟何爲有淒色也﹖「彬曰﹕」向來哀哭伯仁﹐情未能釋耳。「惇作色曰﹕」周顗自致刑戮﹐且因凡人愚汝﹐汝何得自愚而卽哀之﹖「彬勃然攺容數之曰﹕」兄長抗旌犯順﹐殺戮忠良﹐圖爲不軌﹐禍及門戶﹐欲以枉爲直也﹖「辭气慷慨﹐聲淚俱下。惇大怒曰﹕」汝以吾爲不敢殺汝也﹖「王導見惇發怒﹐勸彬起謝。彬曰﹕」數日以來﹐足痛不便起倒﹐且此事復何謝爲﹖「惇曰﹕」足痛孰若頸痛﹖「彬殊無懼色﹐亦不爲禮。王導乃再三勸惇﹐以爲宗族兄弟﹐手足一體﹐勿得以言語介意﹐致乖大義。惇聽之﹐彬乃得回建康。王惇亦撤兵盡回武昌。至江中﹐聞知甘卓欲襲武昌﹐乃使甘邛先往襄陽勸叔止兵﹐俾兩家和气﹐免致仇殺。惇初出武昌時﹐亦慮甘卓爲患於後﹐乃拘其子侄輩置麾下爲質﹐至是使其行焉。邛去﹐惇又命弟王廙往催魏義速攻長沙﹕」如獲司馬承﹐不可使至武昌與吾相見﹐於路縊殺之。「廙乃乘快船晝夜兼程而去。廙至荊州﹐使人催督魏義。魏義此時因被虞悝暗殺一陣﹐心中甚恨。探得兵不滿萬﹐乃復進兵圍城。已將百日﹐甘卓救兵不至﹐湘城中軍民困極﹐不能守禦﹐被義攻開。將譙王承執之﹐以車械監於軍中。復收虞悝並其子弟﹐盡皆綁之。或有號哭不已者﹐悝曰﹕」癡兒何得乃爾﹖人生在世﹐終當有死﹐今合門獲爲忠義之鬼﹐亦復何恨﹖設使天不容姦﹐晉室得全﹐必當追贈﹐流芳淸史﹐豈效此附逆之賊也﹗「魏義見其言﹐盡皆殺之﹐乃將譙王械送荊州與王廙。桓雄﹑韓階﹑武延三人皆毀公服﹐扮爲童僕﹐以從承難。其押解人見其丰儀舉止非凡﹐疑爲姦細﹐欲害之﹐因不曾得命而止。至荊州河下﹐先令人報知王廙。廙使人縊殺譙王﹐桓﹑韓等以在舟中獲免。三人買賄解官﹐將司馬承屍骸收殮﹐另尋小船﹐載至建康。甘卓不知長沙已破﹐正欲出兵武昌﹐忽見甘邛奔至﹐卓慌問曰﹕」汝爲王惇從事﹐何得至此﹖「邛曰﹕」聞知叔父欲襲武昌﹐特地偸身來見耳。今王惇已破石頭城﹐大敗帝師﹐周﹑戴﹑刁協悉被所誅﹐兵威甚盛。魏義又破長沙﹐譙王被擄。江之東西﹐人皆震恐。吾思不可與之構兵﹐恐勝敗未保﹐徒傷和气耳。「卓平生能謀少斷﹐𨿽慕忠義而欲動兵﹐及聞邛之說辭﹐遂猶豫不發。因思周﹑戴之死﹐身恐難勝﹐乃故謂邛曰﹕」吾之所憂﹐正爲今日事耳。若奪武昌﹐惇勢逼迫﹐必劫天子以絕四海之望﹐不如更思後圖。且吾據此上流﹐惇決不敢遽危社稷也。「於是斂兵捲甲﹐頓師不進。樂道融知之﹐急入勸曰﹕」今大功將成﹐何故中止﹖若分兵斷彭澤﹐以遏惇之歸路﹐使其上下人情不得相赴﹐其眾自然離散﹐可一戰而擒惇矣。且將軍奮起兵馬﹐誰不慕義﹖今遽罷議﹐後必爲惇所並。且惇之爲人﹐事急則趨﹐事成則背﹐後必有變。竊爲將軍危焉﹗「甘卓不從其勸。道融出而嘆曰﹕」王惇逆天理而反背﹐甘公亦含之﹐吾知其死日近矣。「自思懼爲邛所知﹐惇必不容﹐乃憂憤而卒。卓旣罷兵﹐王惇聞之甚悅﹐復遣人僞與相和。卓以爲然﹐乃散其兵眾於下縣而去。參軍李梁曰﹕」王公作逆﹐意在圖謀大事。今不卽下建康而回兵﹐皆忌明公居其上流也。惇意未嘗時刻不思謀公﹐以逞後志。今若散兵釋甲﹐正墮其謀﹐必有後患。宜三思之﹐免累宗族。「卓又不能從。王惇還兵武昌﹐深恨甘卓﹐乃日與諸謀士議計圖之。沈充曰﹕」襄陽內史周慮雄武有智﹐����﹐皆仗其勇略取勝。明公趁玆相和之際﹐多以金帛﹐遣心腹人結好周慮﹐許以事成之後﹐獨鎭襄陽。周慮貪利圖職﹐必然聽允。一得此人與吾合謀﹐甘卓不難平也。「王惇大喜﹐乃使錢鳳密將金寶﹐卽日備輕舟前往說結。鳳至襄陽﹐潛訪至慮營求見。周慮延入禮畢﹐錢鳳再拜曰﹕」今王武昌久慕將軍﹐每行嘆賞﹐少獲親近。今以甘邛道好﹐卽成一家。特遣某來拜上﹐願與將軍結爲金蘭。先以微物奉上﹐聊爲進見之禮﹐望惟笑納。「周慮看金珠寶物貴重髙美﹐喜而受之﹐對鳳謝曰﹕」某感王公見采﹐幸莫大矣﹐何敢受此厚賜乎﹖「鳳曰﹕」非止此等些須薄儀。王公再三命僕申稟﹐言若得甘卓去時﹐卽表將軍爲襄陽太守﹐但未知將軍願否。若願﹐僕當言之。「慮曰﹕」甘公擁據襄樊﹐初無過失﹐何能卽去﹖「鳳曰﹕」得鎭此地﹐乃立於萬人之上﹐九州牧首﹐此職亦難得卽至者。今王公見將軍之材﹐故以畱心相授。欲圖之﹐只在指顧間耳。昨聞回鎭已捲甲散眾﹐無兵可恃。將軍肯行﹐只須心腹數人﹐待其早刻﹐假以黃紙誑終﹐揚言今奉晉帝密詔﹐言甘卓與王惇通謀﹐不肯出兵救應譙王﹐上堂刺之﹐一夫之力耳﹐何難去哉﹖「周慮被其所哄﹐卽思圖爲襄陽太守﹐乃從鳳議﹐與之誓約定奪。送錢鳳還武昌回話﹐囑付將精兵前至江邊爲外應﹐以防他變。鳳回見惇﹐具道其意。王惇大喜﹐就命錢鳳帶周撫﹑呂猗將兵五千﹐星夜往襄陽河下伺候接應。鳳扮作商船﹐匿兵於內﹐使細作入報周慮﹐慮乃竟肆姦謀。次日﹐密賄黨夥﹐同入候參﹐列於兩旁要處站著。慮藏利刃上堂。從人曰﹕」將軍何早至此﹖「慮曰﹕」有機密緊事要稟主帥耳。「頃而甘卓升堂﹐周慮使值日從人先通言要稟機密。甘卓不防﹐被慮直近案前﹐搶上抽刀刺倒。吏書急叫﹐慮乃懷中假出黃紙擎住宣言曰﹕」甘卓結通王惇﹐不救長沙﹐致害譙王。奉帝密旨在此﹐敕吾斬首詣京﹐如有亂動者﹐盡皆誅戮。「親兵𨿽出﹐見慮英勇﹐又有兩廊黨類爲助﹐咸不敢動手。慮又曰﹕」汝等不信﹐天使在河下舟中﹐可著人迎入。「甘邛曰﹕」若無帝命﹐吾已遣使往武昌借兵﹐怎肯與你甘休﹖「慮以邛是王惇部﹐亦不加害。及至舟中兵起﹐乃是錢鳳﹑周撫﹐眾人方知是王惇之計﹐悔不報仇﹐已無及矣。錢鳳假讀僞旨﹐卽以周慮爲襄陽太守。自此上流無礙﹐惇勢愈熾﹐擅易百官及諸軍政。帝見其彊橫﹐只得曲從所欲﹐暴虐滋甚。四方貢獻﹐海道多從上流經過﹐惇見﹐擅收入府。朝中將帥兵牧悉由惇命﹐多出門下﹐其謀皆是沈充﹑錢鳳爲主。惇甚聽之。其所譖訴者﹐無有不死。王惇日前兵到石頭城﹐及見說甘卓等欲襲武昌﹐聽王導﹑王彬之勸﹐慌率回軍﹐不曾朝覲﹐以修君臣之好。長史謝鯤上言勸曰﹕」明公今聽眾勸﹐止收周﹑戴﹑劉﹑刁而回﹐已無逆名矣。若能入朝天子﹐使君臣釋然﹐則物情比尹悅服矣。「惇𨿽聽之﹐不肯身赴﹐令人具表於帝。晉帝見惇回兵﹐又上賀表﹐以王導忠悃能全社稷﹐乃復命王導總理朝政。導入中書省料檢文字﹐忽見周顗救保王導一門之本﹐殷勤懇至﹐冤辭激切﹐導執表流涕。歸告其子弟﹐言周顗救保之事﹐乃嘆惜曰﹕」吾𨿽不殺伯仁﹐伯仁爲我而死。九泉之下﹐負此良友。「言罷﹐涕淚潸然。其諸子弟皆感其徳﹐人人哀之。導乃上疏﹐請贈周顗﹑刁協﹑戴淵等追謚﹐以慰忠冤。帝從之﹐下議贈顗等名職。

按《史》﹕周顗字伯仁。元帝中興初﹐補吏部尙書﹐以醉酒爲有司所劾﹐敕白衣領職。大興間﹐轉尙書右僕射。庾亮嘗謂之曰﹕」諸人咸以君方樂廣﹐君自以爲何如﹖「顗曰﹕」以吾比方樂公﹐何異刻畫無鹽﹐搪突西施也﹖「後晉帝宴羣臣於西殿﹐帝酒酣﹐從容謂百官曰﹕」今日君臣共樂﹐何如堯舜時也﹖「顗乘醉厲聲對曰﹕」今𨿽同爲人主﹐何得復比聖世哉﹖「帝大怒曰﹕」朕固無徳﹐不及於古人﹐臣敢詘其君乎﹖「欲付廷尉治問。王導等諫帝﹐以爲不宜因酒後淩辱大臣﹐恐玷靑史。帝畱連累日﹐乃命赦之。顗以雅望獲海內盛名﹐屢以嗜酒失職﹐自爲僕射﹐時無醒日﹐人語之爲」三日僕射「。庾亮嘆曰﹕」周侯末年﹐可謂鳳徳之衰也。「顗在中朝時﹐能飲酒一石。及過江﹐每稱無對手。偶有舊識從北來﹐素善飲﹐量亞於顗﹐見之甚喜。卽出酒二石﹐乃南都弔燒﹐二人對飲﹐各盡其量﹐及酩酊而止﹐共余斗升耳。次日﹐顗醒﹐使人視客﹐已爲燒酒所毒﹐腐脇而死矣。然顗性寬裕﹐友愛過人。其弟周嵩自稱有才﹐嘗因酒醉狂罔﹐瞑目謂顗曰﹕」兄才不及弟﹐而乃橫得重名﹐何也﹖「顗笑而不答。嵩怒﹐以所燃之燭投於顗懷﹐幾燎其須。顗並無嗔忿色﹐徐徐曰﹕」阿奴不能勝吾﹐以火攻吾﹐固出下策矣。「王導與之交遊﹐嘗閒時枕顗膝而臥﹐因指其腹曰﹕」卿此之中﹐是何所有﹖「答曰﹕」此內空洞無物﹐堪容君輩數百人耳。「導大笑﹐亦無慍色。王惇性素悍﹐見顗甚憚之﹐每見顗談論﹐輒至面熱﹐𨿽冬月必以扇扇己之面﹐不少乍休。至是忌而害之﹐又使其黨繆恆籍顗之家﹐但得素粗布數匹﹑故絮一笥而已﹐外惟酒五甕﹑米數石。在位者服其淸儉。被害時年五十四﹐人皆哀其忠。祖納聞知嘆曰﹕」天地塞矣﹐焉用生爲﹖周公之冤﹐何時而白哉﹖「

按《史》﹕祖納字士元﹐乃祖逖之從兄。幼有操行﹐能淸談﹐文藝可觀﹐性性孝友。少孤而貧﹐常自炊煮以養母弟。王惇聞之﹐使人送一奴一婢﹐以代其動勞。辟納爲從事中郎﹐時人戲之曰﹕」今價倍於婢矣。「納應之曰﹕」百里奚何曾輕五皮﹐後亦爲秦相﹐奚得以貧時爲介嫌乎﹖「王惇得志﹐以納爲軍諮祭酒。納不願﹐終日與客弈棋﹐冀曠職求黜。王隱諫曰﹕」禹惜寸陰﹐不聞數弈棋。「納曰﹕」我之心事﹐君未之知﹐以此釋吾憂耳。「王隱又曰﹕」古人遭逢則以功達其道﹐若使不遇﹐則以言達其道。君少長五部﹐遊宦四方﹐華夷成敗﹐皆所見聞﹐胡不記述﹐使有裁成。何必圍棋然後可以釋憂也﹖「於是納乃不復下棋。旦日入朝﹐奏於帝曰﹕」自來小國尙有史官﹐況於中華正統﹐可不置史官以紀錄國事乎﹖「帝納之﹐使納纂修《晉史》。《晉史》之作始自祖納起耳。祖逖亡﹐元帝欲以納代爲豫州刺史。納不願以國史爲事﹐讓其弟祖約爲之。帝擢納爲光祿大夫﹐以約兼兗豫淮蔡諸州軍事。納又密言於帝曰﹕」臣弟約好爲欠愼﹐淩上忽下﹐當裁而抑之﹐使不得逞傲可也。若假以權位之勢﹐恐作事不軌﹐將爲亂階矣。「帝以納與約乃異母所生﹐疑是故讓其職思陷約﹐以逞嫉妒之意﹐不以其言爲然。後果與蘇峻同反。按﹕約乃納之異母弟﹐祖逖其從兄也。逖亦祖納所撫﹐皆其教養﹐勝如同胞。三人俱有俊才﹐逖尢拔萃﹐志大性忠。晉主擢爲豫州刺史﹐平西將軍之職。逖故﹐約代兄之職﹐領四州軍事。然性傲好欲﹐喜作爲﹐易兄規矩﹐不能禦眾﹐舊將散去者過半﹐邊界治地多叛歸後趙。約恐將來爲後趙所侵奪﹐聞長城民戴洋精卜易﹐善風角﹐有才識﹐乃使人請至﹐拜爲中典軍。永昌元年四月庚辰日﹐忽有大風自東南而起﹐飛砂捲石﹐拔木摧垣﹐異常特甚。約驚駭﹐請戴洋角之。洋曰﹕」應在今年十月丙戌日甲戌時﹐有兵戈犯譙城﹐將軍宜預防之。「郡中主簿事王振怪洋矜能﹐乃譖約曰﹕」天道髙遠﹐豈能易知﹖兵戈之事﹐𨿽當時時防備﹐何得預限於十月某日時﹖其中必有緣故。設或不應﹐彼將引姦人以徵其信。今戴洋妄作妖言﹐使太傅虛萬人道實﹐人聞我懼﹐反因相率爲亂矣。正乃煽惑民心﹐鼓動兵釁。宜收洋入獄﹐以治其罪﹐免使疑貳。「約乃無酌見之人﹐聽振之言﹐卽收戴洋入獄。王振見機謀已遂﹐恐約不肯害洋﹐徒結後怨﹐乃賄囑獄吏﹐不許進膳﹐欲餓殺戴洋。獄吏見振以言語唬嚇﹐只得從命﹐不與洋食。入獄二十餘日﹐點水粒米不見﹐洋容色如故﹐全不爲言﹐惟鼾齁打睡。獄吏疑有人暗地進膳﹐或有藥餌﹐竊瞰至再﹐並無暗給者﹐又搜其身旁無藥。至三十六日﹐不死﹐精神愈倍。獄卒悄地以簿吏二人之謀稟知祖約﹐約大驚曰﹕」吾知洋有神術﹐故請來。王振挾恨﹐愚我復行姦計﹐險害好人也。「乃卽放出戴洋﹐令人捉王振至﹐當面責曰﹕」汝進讒言欲害至人﹐必有私故。若不殺汝正罪﹐賢士再無敢至此州矣。「戴洋反勸祖約曰﹕」可恕此人﹐我方在此﹐若一害彼﹐則某卽請歸山﹐不願在此伏侍矣。「約曰﹕」振昨譖害長者﹐使吾得罪於君。今明於心﹐故爲君誅此佞人以杜患耳﹐何又止之﹖且恐其挾恨爲亂﹐不宜免也。「洋曰﹕」無妨。振不識風角﹐故一時妄言耳。若因吾而殺之﹐卽如吾殺之矣。豈學道者之所爲乎﹖且人生一命﹐關於天地﹐其得最難﹐豈可輕易而戮﹖此人負恩壞行﹐不久當自死﹐亦不能禍人。「約問其故﹐洋曰﹕」王振往時已垂死﹐吾用術救活之。渠以貧不能謝吾﹐心自歉。吾知﹐巽言拒慰﹐今渠愧見吾﹐故設此謀。彼旣忘恩﹐復又加害﹐其能久乎﹖且夫世之人﹐處富貴而不棄貧賤者﹐甚難有之﹐豈在振一人哉﹖「約服其論。後至十月﹐果然石勒使孔萇﹑桃豹寇河南﹐侵譙城。約不能禦﹐退屯壽春﹐河南東境梁﹑鄭﹑譙﹑汝﹑陳畱諸郡皆復沒於後趙。約信其神﹐欲尋洋角後來成敗之事﹐時洋已歸嵩山去久﹐爲約知問而不能聽用故也。後約無洋指教﹐遂從蘇峻反﹐事敗奔於後趙。石勒怪其傲慢﹐尋害之。當時有詩嘆曰﹕

狂庸祖約妄矜能﹐違兄規制妄專兵。知洋神術無防備﹐致失河南退壽春。

第一三四回

劉趙下涼李雄死

不說祖約失陷河南郡﹐且說晉元帝因王惇作亂﹐害周﹑戴﹐破長沙﹐縊譙王﹐謀殺甘卓﹐遂憂憤成病。自知危篤﹐乃召司徒王導入內議曰﹕」朕自瑯琊得遇卿家﹐患難同歷﹐必及此際﹐均各榮幸。近者王惇謀逆﹐劉﹑刁亡喪﹐周﹑戴被戮﹐譙王﹑甘卓遭害﹐上流盡失﹐以此成病。朕聞古人以一旅一成能淸天下。今朕上不能討劉趙等以雪二帝之恥﹐下不能正逆臣而安三吳之民﹐何顏以居此位﹖所恨者﹐不敢見先帝於地下耳。「言訖﹐淚下而昏﹐徐徐復醒﹐顧導囑曰﹕」太子篤厚恭謹﹐可任大事﹐卿當念朕﹐悉心輔之﹐天必佑汝。莫效兄惇所爲﹐攺變精忠。「導伏地泣曰﹕」陛下善保龍體。臣之心﹐神天可表。宜宣太子與諸大臣入囑之﹐臣非敢負陛下者。「須臾﹐庾亮﹑溫嶠等與太子入受顧命。帝時已倦﹐惟言﹕」卿等輔助太子﹐各懷忠義之心﹐以圖劉趙。「囑畢而崩﹐時年四十七歲﹐在位一十六年。帝在﹐簡儉朴質﹐容納諫言。有司常奏﹕」太極殿廣室﹐宜施絳帳以示威儀。「帝曰﹕」漢文集上書以皂囊爲帷﹐何不效之﹖「有司承旨﹐乃冬施靑布﹑夏施靑練帷帳於殿。又將冊立貴人﹐有司請市雀釵爲飾﹐帝以爲費煩﹐竟不許。所幸鄭夫人衣無絹帛﹐皆著素練耳。百官舉哀已畢﹐葬於建平﹐是爲元陵。事畢﹐王導率文武大臣立太子紹爲明皇帝﹐攺號大寧元年﹐謚肅宗﹐立生母荀氏爲建安君。尊王導爲太傅﹐劍履上殿﹐入朝不起﹐贊拜不名。其餘百官各加一秩﹐頒赦國內而去。

按《晉史》﹕帝諱紹﹐字道機﹐元帝長子。幼聰哲﹐爲帝所鐘愛。年數歲﹐常抱坐膝上﹐坐於日下。偶值長安有使者至﹐帝乃戲問之曰﹕」日與長安﹐孰遠孰近﹖「對曰﹕」長安近。「帝曰﹕」何以知之﹖「對曰﹕」只聞人從長安來﹐那從人自日邊至﹖「帝大異之。他日﹐元帝宴會大臣﹐因對眾言太子能答日遠長安近之語﹐羣臣稱賀不已。帝復使中宦官召太子至席﹐思問之以證其言﹐乃曰﹕」我昨問你日與長安之事﹐還記得否﹖「太子隨口應之曰﹕」日近長安遠﹐何用記爲﹖「帝大訝失色曰﹕」汝何異昨日之言也﹖「太子曰﹕」昨以使來﹐雲長安近。今使去不見﹐故以爲遠﹐但舉頭見日﹐那得見長安乎﹖「帝由是益奇之。玆承大位﹐故能任賢使能﹐聽諫明敏﹐卒繼晉業﹐以隆中興﹐能平王惇之亂。惜乎天不與壽﹐不能恢復中原﹐以報漢趙大仇耳。再提西趙主劉曜自洮河召平先﹑劉貢等回救河東﹐西被陳珍奪隴陜陳安故地﹐幸得平先﹑劉嶽等大破石虎﹑石生之兵﹐後趙失勢﹐退回襄國而去﹐西趙諸將亦還長安。趙主曜大喜﹐宴賞犒勞以畢﹐乃謂眾將曰﹕」叵耐西涼﹐無故掠我隴西之地﹐情甚可惡。且渠爲吾國之西境﹐不得不取﹐以報掠土之恨。欲乘此得勝兵馬卽去﹐眾卿意下如何﹖「諸文武曰﹕」欲取西涼﹐必須遣使會成兵﹐兩下夾進﹐一鼓下之﹐方可成功。「姜發﹑關心曰﹕」不然。成涼二處﹐素相通好者。我今約彼﹐未必成主卽肯來助。且兩國合謀﹐必難協心用命。倘有反復﹐豈不自惹兵字乎﹖不如獨往伐之﹐但多發軍兵﹐務要協力成功﹐何須倩假他人之力哉﹖「趙主然其議﹐乃點精兵二十八萬﹐分二陣爲前﹐一陣爲後﹐作兩路而進。詐呼五十萬﹐徑望梁州﹐自西轉入涼地。飛報疊至河西﹐曉夜不斷。士民等聽得此等消息﹐盡皆震恐。西平公張茂慌聚眾將計議其事。參軍副使馬岌曰﹕」這回趙兵忿憂而來﹐其鋒非同小可﹐必須明公親率大兵與之決戰﹐乃可退敵﹐以安涼地。只遣兵去﹐恐被所算﹐未見美也。「主簿事氾禕曰﹕」近自先公喪後﹐涼州兵少糧慳﹐不及趙國十分之一﹐焉能當得五十餘萬大兵﹖且陳安有雄卒十萬﹐一戰而爲所擒﹐不若降附﹐以安百姓﹐尙保門戶。「馬岌又謂茂曰﹕」氾公乃糟粕書生﹐不知大計。明公父子欲爲朝廷誅曜有年矣。今彼至此﹐是自投死耳。遠近瞻公此舉﹐當立信勇之驗﹐以副秦隴之望。眾寡𨿽然不侔﹐勝敗難可逆料﹐豈可畏而不出﹐甘作投罝之兔乎﹖「茂曰﹕」馬君之言有理。今吾若不出兵﹐則百姓奔逃﹐何以安眾邪﹖「率兵五萬﹐出屯石頭山下寨﹐塞其要道。召折衝將軍陳珍回軍共議。眾論紛紜不一﹐並無定見﹐珍獨坐聽。茂問珍曰﹕」今趙兵壓境﹐公何不出一言﹖莫非畏其兵之多乎﹖「珍曰﹕」以吾觀之﹐趙兵𨿽多﹐不足懼也。且曜禦兵無恩﹐徳信不洽﹐東有石勒之憂﹐南有李矩之慮﹐安能曠日持久﹐與吾爭河西之地乎﹖但堅守勿戰﹐把住要隘。若二旬內﹐曜癡不退﹐珍請得精兵萬人﹐保爲明公破之。「茂從其議。但聞趙兵有五十萬﹐終是膽怯﹐心中持疑不釋。劉曜等見梁隴一路無阻﹐徑進河西。探知有兵阻道﹐諸將恃眾﹐爭欲濟河以擊涼兵。趙主問可否於姜發﹐發曰﹕」吾兵𨿽盛﹐其實疲勞難用﹐未可卒戰。且宜按甲養銳﹐震之以威﹐遣人持書以利害陳之。張茂非將帥之才﹐見大兵至此﹐心中驚恐。不出旬中﹐茂之降表必至矣。「趙主曜從其計﹐下令紮寨﹐每日操兵打圍﹐虛張兵威﹐多豎旗幕﹐聯絡百餘里﹐炮聲震地﹐燈光燭天﹐晝夜不息﹐甚是可畏。張茂果然疑懼﹐背取陳珍﹑馬岌﹐密地使氾禕具表﹐稱藩於趙。趙主見茂表至﹐大喜﹐命鴻臚卿田崧爲使﹐同氾禕至抱罕城﹐拜張茂爲太師﹐封涼王﹐加九錫。部下將士﹐俱授大將軍之職。詔至石頭山﹐諸將始知﹐舉皆驚恨。然事已成﹐無能爲也。茂使氾禕至軍門﹐獻良馬一千五百匹﹐黃金三百八十斤﹐銀七百斤﹐牛羊五萬頭﹐以犒三軍。劉趙主受之﹐振旅還朝。成主川中李雄聞知張茂以河西降趙﹐乃不忿曰﹕」涼州密邇吾國﹐張茂有急﹐理當告朕求援﹐方是道理。今乃近不附朕﹐而遠附於趙﹐情實可惡﹐必須起兵討之。「其眾臣曰﹕」我國欲並涼州﹐亦無難處。但被王遜屯兵間隔於中﹐以致我兵不得逞。今當先討王遜﹐然後再爭河西﹐未爲晚也。「

按《傳》﹕王遜字謙之﹐王浚從侄﹐從祁弘洛陽保駕﹐在成都王處。後從瑯琊王渡江﹐爲中郎將。入長安賀湣帝﹐升執金吾﹐因西平王張軌卒﹐張實獻玉璽於長安﹐湣帝念實恪守臣職﹐不忘晉室﹐封實爲西平公﹐襲職。帝恐人乘實父喪侵其地﹐因使王遜督兵一萬﹐爲寧州刺史﹐以掎援張實。遜材智勇略兼備﹐羌夷懷之﹐歸者數萬。在郡十五六年﹐民安兵盛﹐賊寇不敢入其境﹐李成不敢犯其邊。實無西顧之憂﹐皆賴王遜之力也。成主李雄聽眾所言﹐卽宣太尉李讓入問曰﹕」寧州貼近吾境﹐朕以其地偏小﹐向未徵並。今思被其隔斷河西﹐爲劉趙所得﹐心甚不平。諸卿勸朕發兵取之﹐思無一人可以提兵前去。「讓曰﹕」不平之气﹐人所共忿。臣願領兵五萬﹐立取寧州﹐斬王遜之首來獻。然後再下河西﹐兼並隴右﹐自不難矣。「雄喜﹐卽拜李讓爲平寧大都督﹐李稚﹑雷恆爲左右先鋒﹐點馬步精兵十萬﹐望寧州而進。早有細作探得消息﹐報入寧州。王遜聽言﹐卽日點集兵馬準備出戰﹐使人再探從那一路來﹐好守險﹐免驚百姓。忽又報馬來到﹐言成兵已到三坌川屯紮﹐不日卽到。王遜大喜曰﹕」此郡之民﹐不當罹兵革之禍矣。「乃命大將姚嶽將兵一萬﹐占住險要﹐使其不得前進﹐吾再以計破之。嶽曰﹕」成兵十萬﹐何云易破若此﹖「遜曰﹕」行兵三要﹐地利爲最。今彼屯於三坌﹐乃是絕地。吾托將軍以兵遏其前路﹐切記守住﹐不得與戰。吾自以兵絕其糧餉﹐斷塞歸路﹐不過半月﹐成兵皆餓死矣。「嶽喜其計善﹐忻然領命而去。遜畱其子王堅守城﹐自趨間道抄成軍之後﹐立柵把住要道。李讓日往爭道﹐姚嶽只是不出﹐成兵無柰。後面押糧之人到於山隘﹐又爲王遜以奇兵截出燒之。挨至二十餘日﹐成兵糧盡﹐饑不堪守。李讓下令三軍曰﹕」今被前後守住﹐糧不能繼﹐必須並力攻破嶽柵﹐直進寧州﹐方保無事﹐不然皆餓死於此矣。「眾軍以從之﹐拼命向前﹐亟攻姚嶽﹐嶽只守定。捱至日晡﹐成兵饑倦﹐輪流更坐﹐漸覺懈怠﹐咸催收拾回寨。嶽知其疲甚﹐乘亂動將兵擊之。成兵無心抵敵﹐盡望本寨而走。李讓親喝雷恆﹑李稚抵住。誰知王遜聽得炮響﹐知是姚嶽用計退敵﹐亦從後面殺來接應。成兵見兩頭逼至﹐各自衝陣而走。王遜抵死拒住﹐欲盡剿讓等﹐不容走脫。李讓計窮﹐乃以毒弩射中王遜﹐方始得脫。姚嶽驅兵追趕近至瀘水﹐不及而還。王遜以爲姚嶽不肯用命窮追成將﹐令將姚嶽鞭杖四十﹐不行犒賞。嶽心甚恨﹐與眾兵等曰﹕」吾等以一萬人而破五萬之兵﹐以一人而追數員之將﹐焉能獲彼﹖何其不明而反責我﹐匿汝眾軍之賞﹖「安慰兵卒而散﹐回至寧州﹐思欲報恨無由。適值王遜請醫人調治箭瘡﹐醫言﹕」箭有毒藥﹐一時難痊﹐全要將息爲上。「姚嶽聞知﹐乃以重賂囑托醫人﹐更以毒藥敷其瘡。王遜反加痛甚﹐舌緊不能言而死。遜子王堅揣知是嶽之謀﹐乃設計請嶽議事﹐使人擒之。再捉醫人﹐鞫勘招認明白。堅將二人一並斬首﹐遣使馳表至建康﹐告其事。晉明帝嘉其守晉職﹐復以王堅爲寧州刺史﹐與張茂相和﹐世掌其地。李讓自三坌川戰敗﹐從播州界內而走﹐見關上掛有武都王旗號﹐不省其爲趙王陳安所逼求和而封﹐以其爲恃彊自稱﹐乃回成都言於成主。成主雄怒曰﹕」寡人年齒未衰﹐兵勢尙盛。而仇池自立河西﹐不來通好借兵﹐甘心降趙﹐是蔑視我成國也。且楊難敵素臣於我﹐今乃自立爲王﹐反背於朕﹐若還不行徵討﹐必使邊方效尢﹐難以威服羣下矣。「復遣李稚﹑雷恆﹑李頷領兵十萬﹐徵伐楊難敵。守界楊家兵飛馬報與武都王知道﹐言﹕」成國起兵十萬﹐來問自立之罪﹐已在下辦屯紮﹐只等糧艸一齊﹐卽便來也。「楊難敵曰﹕」旣然如此﹐急起兵馬﹐星夜前去阻住﹐莫使過此﹐自可破也。「正議間﹐只見其弟楊爲慌忙奔入﹐謂兄難敵曰﹕」成兵來侵我邦﹐今反自居敗地﹐豈知用兵之道者﹖只須疾往守其險阻﹐半月之間彼見無功﹐必然退去。此處山峻路險﹐但用精卒萬人﹐掩而擊之﹐可獲全勝矣。「難敵曰﹕」吾亦料定﹐弟言相合﹐敗彼無疑矣。吾與弟等俱往﹐看勢而行。只此一戰﹐川兵永不再敢犯我了﹗「於是點兵三萬﹐出武都山﹐徑趨下辦。成兵尙未進前。難敵觀其地理﹐歸謂楊爲曰﹕」明日成將知吾兵到﹐必來索戰。吾思不須與他廝守﹐當用埋伏計﹐以箭射之一陣﹐可破其軍也。「楊爲然之﹐卽與生鐵丁引兵一萬﹐伏於石壁山東頭谷口﹔楊兼與黃毛松引兵一萬﹐伏於石壁山西頭谷口﹔楊密與鐵頸二人引兵五千﹐伏於狹處山坳之中﹐分爲兩邊﹐各執彊弓硬弩赤石﹐但看成兵追至隘所﹐卽便放炮﹐一齊射之。眾皆領計而去。次日﹐成將李稚遣人責問難敵。難敵曰﹕」請李先鋒自出打話。「卽將苗兵一萬﹐離石壁山隘出平坡﹐與下辦隔二十里布陣。成將雷﹑李等見其回話﹐怒將兵馬出下辦峽口來退。李稚出馬謂難敵曰﹕」我主待你不薄﹐何爲叛我稱王﹖「楊難敵曰﹕」大丈夫相時而動﹐當立則立。你管你的地方﹐我管我的地方。難道只是你家做得﹖「李稚聽其所言﹐大怒喝曰﹕」小賊敢此無禮﹗「挺槍殺進﹐難敵揮刀接住﹐兩个人如虎鬥﹐馬如龍爭﹐攪得塵沙遮蔽天日。狠戰上三十餘合﹐李頷知難敵善於勁戰﹐與雷恆一齊殺出相助。難敵巴不得成將並至﹐好退行計﹐遂拍馬望石壁山而走。成將三人催兵大進﹐叫曰﹕」今日已破賊膽﹐可乘勝追去﹐連夜直至武都﹐務要獲賊方休﹗「仇池之兵聽得﹐乃故意望風奔潰﹐至石壁山口﹐寂無動靜﹐但見楊難敵頭盔俱遺在地。雷恆等不防有計﹐先進山谷﹐直前而去。須臾﹐李頷﹑李稚亦到﹐過隘將半﹐只聽得兩頭谷口山坳中炮聲亂震﹐兩頭伏兵截出山坳兩邊。楊家親將鐵頭﹑鐵腳﹑鐵頸﹑鐵棍等徒步懸崖﹐喝令放箭。但見矢石交下如雨﹐射得成兵無處可躲。雷恆﹑李稚衝向前去﹐被楊兼﹑黃毛松拒住。恆怒﹐奮身衝戰﹐一聲梆響﹐弩箭齊發﹐就如飛蝗一般﹐中者亂倒﹐活者亦皆爲兵馬踏死﹐屍骸疊疊﹐哭聲與喊聲相雜﹐震耳驚心。恆﹑稚二人見兵折過半﹐乃回身殺轉﹐又被中隘山頂之兵射下﹐稚身中四箭﹐得與李頷相合﹐議走回川。及至谷口﹐盡被木石塞住﹐不能得出。見邊旁有路到兵占住﹐卽衝來奪。楊爲﹑生鐵丁命擊鼓爲號﹐箭手列滿兩崖﹐生鐵丁叫曰﹕」汝等至此不降﹐兩邊萬弩齊發﹐一个不畱﹐何得徒死無益哉﹖「成兵棄械奔楊爲麾下者二萬餘人。李稚手殺數人﹐禁止不住﹐見勢危近﹐拚命捨身來破楊爲﹑生鐵丁。二將引退三百餘步﹐再使生力箭手出射。可憐三員川將俱被射死﹐十萬人馬﹐一个不能回國﹐餘者盡降。楊難敵大勝﹐唱凱而還。下辦守堡軍人報入成都﹐言﹕」三將悉死﹐全軍覆沒。「近臣帶其人奏知成主。成主雄自審其實﹐怒謂眾曰﹕」寡人從幼入蜀﹐歷數百戰﹐未有此敗之極﹐何以能平楊首以報仇恨﹖「長嘆一聲﹐墜座倒地。左右近臣扶起﹐攙入後宮救醒﹐自此成疾﹐臥牀不起。雄知難愈﹐乃召李讓﹑李鳳等議曰﹕」朕自隨父叔起兵以來﹐未嘗若今番之不利﹐寧州喪兵五萬﹐仇池全軍盡沒﹐能有幾个五萬﹖吾國之不濟從此起矣。朕病其能痊乎﹖卿等可立吾兄李蕩之子李班爲成主。「李讓急諫曰﹕」陛下是何言也﹖自古立嫡不立庶﹐若易位李班﹐則國家之亂從玆起矣。昔宋宣公﹑吳諸樊皆可爲鑑者。「成主又曰﹕」不然。昔日吾李氏之得國﹐皆賴先兄創首之力。今立班以繼吾兄﹐正應立嫡之義。此乃素心﹐朕意已決﹐卿等不可逆朕。「眾臣又曰﹕」陛下所言者﹐徳意也。立嫡者﹐典禮也。典不可墜﹐禮不可亂﹐國殄典禮﹐乃禍亂之階。今從一朝之愛而亂萬世之經﹐恐國家不得寧耳。「成主曰﹕」此爲爭奪之事﹐料無所妨。卿等勿慮﹐朕之諸子﹐平日常面教之。朕決不忍負兄。且李班謙和仁愛﹐循守禮法﹐諸卿可善輔之﹐朕死瞑目矣﹗「李讓等不得已﹐拜命而出﹐至外門﹐謂李鳳曰﹕」自此成固不寧﹐吾見其壞矣。「流涕而歸。次日﹐成主崩。讓等治喪畢﹐遵其遺命﹐立李班爲成主﹐頒赦遠近。西平公張茂聞知大喜曰﹕」李雄屢欲圖吾﹐前幸王遜三坌川破其兵。不然﹐吾已及禍。今渠旣死﹐可無東顧之憂矣。當乘其新喪﹐會合王遜﹐先取北漢﹐後平成都﹐以通上流﹐則不懼於劉趙矣。「隴西招討使陳珍曰﹕」王遜勝成而回﹐已被姚兵所害。今晉復授其子王堅襲守寧州﹐言明公不合附趙﹐敕王堅緊守邊防﹐恐吾涼與劉趙襲彼﹐堅禦備甚嚴﹐怎肯聽吾之約﹖「張茂聞珍之言﹐流涕大詫曰﹕」吾被劉曜所迫﹐勢所難敵﹐不得已而行權﹐暫附以保百姓﹐世職未嘗一日忘報趙恨也。所以集兵糧繕器具者﹐正欲雪吾心之大恥耳。今朝廷不知吾之忠心﹐以爲眞降於趙﹐遂命防吾﹐吾何爲哉﹖「因而嘆息不輟﹐飲食頓廢﹐憂忿成疾﹐漸至憔瘦。知不得延久﹐乃謂世子張駿曰﹕」吾只爲被劉趙所迫﹐一時做出苟安勾當﹐致成此疾﹐必無生理。但吾家世以忠孝友愛稱著﹐晉室𨿽弱﹐中華正統﹐不可不守臣節﹐傾心事之﹐勿失忠義也。今吾命在旦夕﹐必不再活﹐汝可聽言﹐其葬事一槪宜從民禮收殮﹐不可僭罔﹐使吾得罪於祖宗神祇。「駿曰﹕」叔承數世之業﹐雄鎭一方﹐自有公禮。「茂曰﹕」不然。吾因頓廢祖職﹐私受僞封﹐官非晉命﹐故不可以成禮。「乃自起沐浴﹐取白袷穿之﹐再囑駿等曰﹕」死後只此收殮﹐愼勿以公服爲之﹐使吾九冥之中﹐不敢見祖宗僚屬與中原之帝主也。「言訖而卒。駿議葬禮﹐陳珍曰﹕」書云﹕

父爲大夫﹐子爲士﹐葬以大夫﹐祭以士。今有遺命﹐不可以西平公安厝﹐但以刺史之服加於白袷之外﹐再以公禮致祭﹐刺史之規葬之﹐斯兩盡也。「駿從眾議﹐次日﹐馬岌﹑韓璞﹑陳珍等奉駿爲西平公﹐遣人往江東上言陳情。晉主憫之﹐復賜優禮﹐以表其被勢不忘晉室之忠。後人有詩論曰﹕

張門奕世守西涼﹐效力中州竭晉綱﹐勢衄暫時虧大節﹐終懷慚忿死尢傷。

第一三五回

郭璞尸解成仙去

再說晉武昌郡公王惇恃彊震主﹐兼並襄陽﹑長沙﹐害譙王﹑甘卓﹐全據荊楚﹐上流無礙﹐乃從沈充﹑錢鳳之謀﹐決意謀反。自移兵鎭姑熟﹐奏請兄王含爲武昌刺史﹐總江以西諸軍事﹐周慮爲襄陽守﹐王廙爲長沙守。不知王舒首已盡忠於晉﹐保爲荊州刺史。又以王彬素拂於己﹐乃奉爲江州刺史﹐欲勒其從己。二人本不欲去﹐柰朝廷不敢拂王惇﹐從其所請。憑敕已下﹐彬﹑舒只得赴任。經過姑熟﹐王惇乃撥付兵馬與二人﹐臨行﹐私謂彬曰﹕」上流重鎭﹐皆吾族人掌握﹐異日不勞力而入大位矣。「王彬曰﹕」此豈人臣之言耶﹖兄何不圖流芳而甘遺臭以自污乎﹖「惇大怒曰﹕」汝欲辱兄﹐若還不念祖宗﹐只好去汝﹗「彬曰﹕」兄今得勢﹐君主且不能柰何﹐何況弟乎﹖但難免議論耳。「王舒密勸曰﹕」兄往歲殺兄王澄﹑王稜﹐人口未息。今復又欲殺弟﹐是自枯其本也。「惇乃止﹐二人別去。沈充又謂王惇曰﹕」郭璞乃先知異士﹐今以母喪辭職在家﹐可召用之。「惇乃使人去見郭璞。璞以母喪未葬爲辭﹐未復。使奉資相助﹐璞受之﹐將母﹑舅柩卜葬於曁湯河邊﹐與水止隔五十餘步。其友人王用曰﹕」君素自明神術﹐胡乃葬母近水濱乎﹖他日洪波漂蕩﹐則母壙將爲魚鱉之巢﹐而親靈無所歸附矣。人子何安﹖「璞曰﹕」公何若此言也﹖吾已籌之﹐此處不久當爲幹崖陸地。公試觀之。「用以爲璞言迂蕩﹐哂而不然。後過數載﹐果然沙漲河走﹐墳前十餘里皆爲桑田。於是人皆服其術﹐始知其不獨神於卜筮﹐而堪輿之名尢播﹐遠近求其扡葬者門無虛日矣。王用乃令其子侄皆從郭璞習學其藝術。王用見璞葬驗﹐喪父之日﹐卽詣璞﹐懇爲葬父。璞乃爲其擇一地﹐扡於邊上立穴。用數從璞閒談地理﹐聊亦頗曉。及見所點﹐不識其義﹐問於璞。璞曰﹕」此爲龍耳﹐穴葬三年﹐當致有天子親臨﹐日後出貴﹐主爲朝廷傳奏之官﹐居專聽之任。「遂立石以記之曰﹕」立龍頭﹐葬龍耳。不過三年﹐見天子。「時人慕璞之術﹐咸往觀之。見題碑記﹐皆驚嘆其徼顯。四處傳徧﹐攘聞至京。近臣以其言奏於晉帝﹐帝曰﹕」郭璞亦吾之臣﹐何敢與常人作天子地耶﹖「明帝又恐有錯﹐乃召陰陽生與近侍一二人﹐微服扮作民家行徑﹐自往察之﹐然後治其擅葬天子地之罪。歷觀數處﹐郭璞所扡穴法﹐陰陽生皆莫能識。至王用父冢之側﹐見有茅房﹐墳前立一碑﹐讀其辭畢﹐與隨從疑不能解。正在徘徊﹐用看有人觀墓﹐慌出相見。帝曰﹕」你是何人﹐墳是誰家的﹖「對曰﹕」此內是吾老父。因郭著作代扡此穴﹐立石徵記。恐人妒壞﹐命吾閭此。過三年﹐事應則無妨矣﹐以此吾自常於此間看守。先生等問他何爲﹖「帝曰﹕」人言郭著作妙於堪輿﹐吾觀此穴過於髙﹐故問耳。「用曰﹕」彼言是龍耳﹐大宜在其處。「陰陽生曰﹕」此髙像是龍角﹐當主無人﹐君何信焉﹖「用曰﹕」郭著作曾言教吾勿爲人破﹐三年後當致天子﹐是其驗也。「帝曰﹕」然則出天子地﹖「用曰﹕」非也。但能使天子親臨至此墳上耳﹐乃見天子耶。「帝心大駭﹐再乃細看而回。謂其近侍曰﹕」天子至此地﹐璞亦能知﹐豈非術能通神而然﹖「乃召璞命卜王惇之事。璞曰﹕」臣知國家旺气正盛﹐但不能一統耳。王惇無能爲也﹐若再起兵﹐必主敗而气死。昨惇欲召臣至其麾下﹐臣已卜之審矣。陛下不足爲慮。「明帝心安。璞辭朝歸家終制﹐只見王惇又使人來召﹐自乃占其去就吉凶﹐應次年春中身有大難﹐驚嘆久之﹐同往姑熟相見。惇授以官﹐璞曰﹕」待冬底服闋﹐方敢領職﹐望明公勿以故月之期而使璞不得全其孝也。「惇乃贈而送之。璞歸裏﹐惇惟不久必及。其月次行禳厭之法以掩之﹐不說出口﹐乃聚諸家人妻妾等囑付曰﹕」汝等諸人謹記吾言﹐七日不得妄行窺覷吾之行動﹐不可到後廂坑廁上去﹐吾已打掃潔淨﹐另有緊關之用。凡諸外人來問吾時﹐可一一回言被遠處請去﹐十日才回﹐休教入門搔擾。家下不可奪爭吵鬧﹐不得妄言禍福﹐不得道吾名字﹐俱忌百忌之外爲則。只有桓彜與吾通家﹐不分內外﹐常時到臥房廚下來行來坐的﹐哄他出外不得﹐你等可以候他﹐休令妄入﹐明言七日後方可相見。得他來﹐當面囑付便好。「言未已﹐桓彜直入﹐曰﹕」汝等在此齊集﹐所議何事﹖「璞曰﹕」正欲見你﹐有事相告。「乃執彜手﹐將前情備細說了一徧﹐卽叮嚀囑曰﹕」公今後不得頻來。若有急事﹐只可於外門喚僮僕名字﹐不可言吾之名。臥房廚廁之處﹐切不可妄到。七日後任汝行矣。切記﹗切記﹗「桓彜應諾而回﹐璞乃安心作法。至第五日﹐桓彜聽得人言﹐沈充使王惇急拘郭璞至郡﹐莫得起服入朝。適值酒醉﹐乘興徑至璞家﹐輅不顧忌前誡﹐不呼家僮﹐見書房門鎖﹐卽入臥房﹐諸妻妾並無一人在﹐內者是廚中﹐信足就往。忽見廁前明燈焚香﹐擺至肴酒禳﹐彜卽去看。見無鐘箸椅凳﹐探頭望廁內窺之﹐見璞口中銜刀﹐披髮裸身﹐斜坐廁上。彜驚怖﹐抽身急走﹐璞乃叫曰﹕」事已至此﹐焉用去爲﹖「遂出正衣相敍曰﹕」吾昨囑公千萬莫至此內﹐今竟忘之﹐是乃天數不可逭也。此難非但禍吾﹐卿亦在所不免﹐一亡俱亡﹐一存俱存﹐二人身首不能完全﹐是亦前生分定耳﹗「彜乃流淚曰﹕」吾被酒誤﹐致忘君誡﹐豈非數之難逃乎﹖「乃相對而哭﹐舉家悲慘失色。璞曰﹕」法被衝破﹐禳則枉然。吾友許遜﹑吳猛二公道術甚髙﹐遣人請來一問﹐以求脫身之術﹐看他以何可救你我二人否﹖「伻行﹐值王惇使人催請甚急﹐璞知難以再拒﹐收拾同去。惇喜﹐署爲參軍。許﹑吳二人知其事﹐亦至姑熟謁璞。璞以其情告之﹐問求脫身之術。許遜曰﹕」旣已禳之被破﹐此天之數﹐不容人算耳。再行他術﹐亦無所用。「璞曰﹕」然則遁而去之﹖「遜曰﹕」遁亦難免﹐弗若明白﹐毋以暗昧﹐豈不聞諸葛孔明之事乎﹖設如孫龐暗算之術﹐出於人爲﹐則可鎭壓禳解而免。「璞乃點首然之。三人正在談道﹐有王惇使命來請﹐見客在坐﹐問而辭去﹐以告於惇。惇素聞二士乃有道徳者﹐卽一並邀之。三人往見﹐惇命設宴宴款二士﹐大會將佐﹐宗族等陪之。酒酣﹐惇問曰﹕」長生之訣﹐可得聞乎﹖「遜曰﹕」公乃朝廷大臣貴冑﹐此乃山野修煉之事﹐豈得以是掛齒乎﹖「惇不爲意。頃而惇又曰﹕」吾昨夢一木上衝於天﹐此主何兆﹖「許遜曰﹕」一木上衝透天﹐是个未字﹐凡事不可妄謀之兆﹐謀亦無成。夢兆宜信﹐守舊方美。「惇心惱其譏己﹐且以惑眾﹐將欲執之。吳猛看色會意﹐慌以杯中之酒潑於梁上﹐化成白鳩一對﹐飛舞於丹墀之內。眾官舉目觀看﹐二人乃從廊下出去。須臾﹐白鳩繞屋直起﹐眾官轉眼﹐已失許﹑吳所在。王惇不樂而散。自是心中甚忌郭璞﹐有謀害心矣。後人有詩贊許﹑吳二眞人曰﹕

吳許仙凡隔世塵﹐化鳩悟逆試無心。一木衝天知事未﹐令人到此羨眞君。王惇逆謀𨿽著﹐因許遜之言亦不敢發。劉隗奔於後趙﹐石勒見其所言王惇爲亂﹐亦欲乘機侵奪晉地。使孔萇﹑桃豹將兵五萬﹐與隗虛言助晉討逆﹐出屯南境。探得郤鑑在廣陵地內靠山屯紮﹐有兵二萬餘﹐萇等乃卽侵郤鑑。鑑不能敵﹐斂兵退回合肥。孔萇得勢﹐乘勝寇彭城。刺史卞惇戰敗﹐退守盱眙。自此徐兗郡縣﹐多降於石趙。僕射紀瞻以郤鑑望淸徳雅﹐不堪軍旅﹐宜居臺閣﹐上疏請帝徵之入朝。帝乃召鑑爲尙書右丞。鑑薦周筵老練﹐可以同參政事。詔下﹐王惇聞之﹐召沈充﹑錢鳳共議曰﹕」今晉朝大臣﹐惟周﹑王二氏最盛。吾爲此事﹐有司徒尙不相從﹐而周光﹑周撫兄弟𨿽在此間﹐其他在宦者多﹐吾之所爲﹐周氏之所不服也。前因還軍﹐放周紮與百官回朝﹐今彼又在會稽集兵﹐若以周筵入參大政﹐使周氏得權﹐是又添吾一憂矣﹐況彼一門五侯﹐豈不仗義報國乎﹖「沈充曰﹕」今當先謀劾彼﹐方杜其患。今有道士周脫以妖術惑民﹐被收在獄﹐未招鄕貫。何不假做供詞﹐言是周筵之族﹐誣其惑民心﹐思謀不軌﹐與周馥﹑周密﹑周默等死王事者報恨伸冤﹐就將周劭﹑周勰兄弟同徐馥作亂﹑殺袁琇之事証之﹐一邊上表請除禍亂﹐一邊先至宜興捉周筵殺之﹐再除其拔尢者數人無妨矣。「王惇聽充之計﹐就點舟船﹐令杜弘﹑魏義將兵圍住宜興﹐稱言有賊藏於城內。領兵三千﹐分四門而入。至周衙前﹐方才宣言周脫招稱周筵﹑周紮使其集民爲兵﹐思謀作亂﹐奉詔捕上朝中問罪。官司不知其詳﹐不好阻當﹐任弘等所爲。捉筵下船﹐周氏宗族七百餘口男女皆被所害﹐在朝中者獲免。有周紮父子在會稽鎭守﹐王惇恐其爲後之患﹐乃使沈充將兵一萬﹐去襲會稽除紮。路上之人𨿽知兵來﹐不知其爲何往。至半夜﹐沈充率眾登岸﹐徑到會稽城下。周紮覺悟﹐急忙點兵﹐已被沈充搶門突入。周續殺出﹐被諸葛瑤刺死。沈充大叫曰﹕」周氏謀反﹐周筵等已皆籍沒。汝等欲助周紮﹐以甘抄家夷族也﹖「於是兵皆放走﹐周紮被沈充所斬﹐老幼盡死。後人有詩題周氏之祠曰﹕

乍謂周祠宗﹐令人感慨深。忘身徇國難﹐竭力喪秦城。玘子英堪許﹐乘危破石冰。仗義收陳敏﹐輸誠立嗣君。擺筵誅逆劭﹐朝野羨忠貞。滿門遭賊害﹐秉筆痛酸辛。王惇又除害周氏﹐朝野莫敢異議。以爲甲兵獨盛﹐晉國無可與敵﹐乃召沈充﹑錢鳳共議興兵立業之事。二人巴不得惇問﹐好逞己能﹐卽便齊齊上言曰﹕」上流無礙﹐淮蔡兵衰﹐朝中將弱﹐今不乘此以取大位﹐更待何時﹖且時者難得而易失﹐休要挫過。「惇曰﹕」劉遐﹑蔡豹﹑蘇峻尙有兵馬在淮上諸郡﹐恐未易耶。「沈充又曰﹕」前番之舉﹐已可見矣。但明公心懼上流﹐不肯爲耳。今若不舉﹐一旦人心復灰﹐賢俊臨朝﹐欲想此時﹐恐已無矣。「惇乃然之﹐卽擇日興兵以奪建康。時乃晉帝太寧二年﹐趙劉曜光初七年﹐後趙石勒太和六年也。王惇以周撫﹑鄧嶽爲左右先鋒﹐統兵先行。臨發﹐分付曰﹕」事成之日﹐卿等乃宣力元勛﹐當受封公侯﹐世共富貴﹐各宜盡心。「撫﹑嶽拜命領諾。又遣魏義﹑呂猗﹑諸葛瑤分道招撫各郡﹐約至當陽相合。以兄王含爲驃騎大將軍﹐監督前軍。自統周慮﹑鄧遐與周光﹑錢鳳﹑沈充爲後應﹐直至湖陰駐紮。巡軍星夜馳入建康﹐報知其事﹐該部奏帝言﹕」王惇兵主湖陰﹐必有覬覦皇畿之意﹐乞宜早備。「明帝前爲太子時﹐卽有忿討王惇之志﹐因溫嶠諫阻而止。至是聞奏﹐不與眾官知會﹐密帶二近侍﹐悄悄乘巴滇駿馬﹐從西門岸路﹐夤夜趁月明馳至湖陰。時將更分﹐帝乃單騎直扣惇營﹐左右細看﹐觀其兵勢﹐周回徧繞一匝﹐只不曾到轅門。巡邏軍卒見一人一騎單至﹐疑是客商﹐亦不捕阻。及看其馬轡形狀非常﹐欲往問時﹐帝已回馬。邏卒乃入營稟告﹐見王惇晝臥未醒﹐不敢驚動。值惇夢見一輪紅日墜於營﹐自西繞東滚轉﹐如火般烈。惇驚覺思異﹐慌忙整冠出營門。見郭璞仰天而看﹐乃問曰﹕」景純仰思何事﹖「璞曰﹕」非也。道見無數神道﹐護從一位星君往東而去﹐因望日中﹐不知是何人﹐故詳看也。「惇思紅日之夢﹑郭璞之言﹐心中怪其異。正在疑惑﹐巡軍向前稟曰﹕」才此營外有一人﹐如此狀貌﹐身騎駿馬﹐其轡耀燁如金﹐周看一匝﹐望東南去﹐趕之不上﹐未曾問得爲誰。「惇曰﹕」此必黃須鮮卑兒也。「或曰﹕」是爲何人﹖「惇曰﹕」此晉帝也。其母荀氏生於燕代﹐長鮮卑部﹐今人見帝須黃﹐故以爲名。有能獲得者﹐封萬戶侯。「旗隊長數人在側﹐聽得此言﹐不待主將﹐卽便執械跨馬而起﹐如飛東出。帝見後面軍馬行動﹐策馬疾馳﹐從賣餅店門經過﹐見一老嫗在外﹐乃以七寶馬鞭與老嫗﹐囑曰﹕」此鞭可值萬錢﹐吾今送你。倘若後面有人追來時﹐你可以此鞭示之﹐言道過久﹐已去遠了。「說話間﹐馬少住﹐卽撒糞於地。帝托嫗以水澆之﹐嫗不知其意﹐忻然從命。帝乃飛馬望東而行。老嫗受囑﹐知其勢迫﹐於外等候。俄見軍兵慌張而至﹐問於嫗曰﹕」適有一少年黃須漢子﹐騎紫色髙馬﹐在此過否﹖「老嫗將七寶鞭示眾曰﹕」以此鞭換十餅帶去。今已去遠﹐追不可及。「騎士見七寶鞭異常﹐乃曰﹕」果是晉帝﹐其他無此鞭也。速疾追去。「嫗曰﹕」旣是天子﹐豈無防備﹖且他龍駒駿馬﹐怎被趕著﹖況與你無冤﹐何結此怨﹖汝不看此馬糞已宿攤矣。「一軍曰﹕」我等來此﹐已看他不見。又傳遞看鞭﹐耽遲一會﹐焉能趕得他著﹖「眾皆曰﹕」郭參軍曾言神道護一星官過去﹐此乃帝气正旺。眞天子百靈咸助﹐豈我小軍之可獲也﹖倘或前去﹐有兵接應﹐反爲不美。「於是聽嫗所勸﹐還鞭回營稟復﹐言﹕」馬迅去疾﹐追之不及。「惇曰﹕」噫﹗司馬紹自來投网﹐尙不能獲﹐恐難克建康。「乃悶悶不樂﹐思之廢食。問於郭璞﹐璞曰﹕」晉气尙旺﹐公當罷謀﹐托事上表﹐以圖君臣悅和﹐永保富貴。昨夢紅日﹐是其應也。「惇聽言不懌﹐遂憂憤發熱﹐肌如火炙﹐水谷不入。充﹑鳳二謀士見惇患病﹐乃進帳省問。惇曰﹕」吾方舉事﹐驟得此重病﹐莫是天不佑我也﹖「鳳曰﹕」丞相尊恙俄乎沈重﹐脫有不諱﹐當以後事付武衛將軍應也。「應乃王含之子﹐惇無嗣﹐以爲繼者。惇曰﹕」非常之事﹐非常人方能爲之。王應少而寡才﹐豈堪大事﹖我有三計﹐汝等聽之﹐若是身死﹐當遵此言。第一﹐莫若散兵釋眾﹐趁迹未顯﹐歸身朝廷﹐保全門戶﹐乃上策也。第二﹐托故上表﹐退回武昌﹐斂兵自守﹐貢獻不絕﹐乃中計也。第三﹐萬一僥幸﹐吾病少愈﹐率眾齊下﹐徑襲建業﹐一戰以決雌雄﹐乃下策也。「錢鳳出謂眾曰﹕」丞相下策﹐乃上計也。「遂與沈充定謀﹐分遣兵將催進決戰﹐以犯建康。晉主自湖陰觀寨奔回﹐於路甚是警悔。至半夜到城下方喜﹐守兵等護送歸宮。溫嶠﹑庾亮二人入內省問﹐帝曰﹕」朕背卿等密往觀兵﹐險被老賊追獲。反情十有九實﹐當共謀之。「嶠曰﹕」但速整兵士與之決戰。自古以弱勝彊﹐不在兵之多寡﹐但以將之謀勇何如耳。「帝意乃決﹐下詔先諭中外。早有細作探得溫嶠之謀﹐報知王惇﹐惇甚惡嶠。錢鳳獻計曰﹕」今朝中宿衛尙多﹐故有是謀。趁今遠近之人未知吾意﹐預先上表奏請衛兵三番休二﹐增成淮蔡﹐以防石趙之侵﹐並取溫嶠。至此議事的於營中﹐方好行事。「惇善其言﹐使人持表至建康見帝。帝乃召溫嶠入議曰﹕」禁衛之兵﹐古今有制。老賊何罔稱言擅專﹐甚是欺朕。且彼軍將犯闕﹐又欲弱吾羽翼。朕之事﹐獨賴卿家早晚相與謀議可否﹐一欲奪之﹐廢吾股肱﹐是明教朕自毀爪牙﹐束手待他來縛矣。「嶠曰﹕」宿衛在此京中﹐去就由我﹐不必怒也。但今兵旅未整﹐莫與戒忤以速其亂。待臣前去見他﹐寬緩眾逆﹐免使急迫難備。陛下疾宜發密詔﹐徵取淮豫諸鎭軍馬入衛。「帝曰﹕」卿去必不得返﹐是朕失一臂矣﹐胡爲可乎﹖「嶠曰﹕」臣去自有復回之計﹐正欲往觀老賊動靜彊弱如何耳。「帝從之。嶠至湖陰﹐見惇﹐甚稱其徳望。惇大悅。嶠又時將言語誑誘﹐或進密謀以附其欲﹐假意結好錢鳳﹐因僞譽之曰﹕」錢世儀精神滿目﹐他日必當大貴。「鳳素知溫嶠有風鑑之名﹐聽其所言﹐心中甚喜﹐遂傾意與之交歡。嶠見計遂﹐思脫身回京﹐無可爲由。會丹陽缺尹﹐嶠乃說惇曰﹕」京口尹乃咽喉要地﹐丞相當擇選而任之。「惇善其議﹐就問嶠誰可使。嶠曰﹕」非錢司馬不可當。「鳳以早晚欲議﹐及薦溫嶠。嶠僞辭不肯爲﹐惇不聽﹐卽使人表奏嶠守丹陽﹐卽日設宴餞送之任。錢鳳尋有悔意﹐溫嶠知其心﹐恐鳳譖惇追攺﹐遂生一計﹐詐作酒酣﹐舉盞勸錢鳳飲。鳳謙辭﹐以嶠爲客﹐不當先行勸東之禮﹐嶠乃深揖而進﹐鳳慌答禮。嶠先平身﹐見鳳未起﹐復再拜下﹐故以袖挨鳳巾幘使歪﹐鳳起乃先整巾而後接酒﹐溫嶠佯怒作色曰﹕」錢世儀何等之人﹖溫太眞行酒而乃作難不接﹐思欲欺朝中大臣乎﹖「卽以酒逼其口而灌之。錢鳳淋瀝濕衣﹐心中不懌。王惇以嶠爲醉﹐笑而解之。嶠辭惇行﹐佯爲涕淚橫流﹐出而復入﹐叮嚀者三﹐以示不忍相離之態。惇執嶠手慰安﹐因密囑之曰﹕」卿到京口﹐當覘伺朝廷消息﹐早晚報吾爲幸。「嶠點首蹙告曰﹕」適因酒醉﹐觸冒錢司馬﹐吾恐其不相容耳。「惇曰﹕」是何言耶﹖用心爲官﹐不必疑慮。「嶠去。王惇以爲得賢歸附﹐料事有成﹐病卽稍可﹐復出計議。後人有詩嘆曰﹕

王惇狂逆起謀心﹐百計牢籠晉大臣。謝鯤郭璞並溫嶠﹐各秉忠誠不負君。

第一三六回

明帝南皇堂大捷

王惇表請溫嶠爲丹陽尹﹐不知嶠心﹐私喜得人。錢鳳終慮溫嶠忠正﹐恐非眞附﹐越日﹐密言於惇曰﹕」溫嶠在東宮卽與朝廷相得﹐有師傅之誼。前見所請﹐帝不少畱﹐忻然卽至﹐恐是將計就計﹐來探彊弱耳。吾思此任不可使﹐慮難倚討也。宜追轉監之。「王惇曰﹕」太眞昨過酒耳﹐少加聲色﹐何得便爾相讒嫉也﹖「鳳不敢再言。溫嶠看惇气色不旺﹐有病上身﹐一離湖陰﹐徑至建康面君﹐盡以其逆謀告之﹐言﹕」不足懼。愼毋效前先帝所爲﹐使其肆志。「明帝卽與王導等謀畫迎敵之策。導曰﹕」臣蒙聖先帝授以都督之任﹐適足爲逆兄之礙﹐而才勢不及兄惇﹐故弗獲制。彼今復鼓兵東向﹐不知何爲。臣但主籌於內﹐可委溫嶠﹑庾亮﹑紀瞻﹑郤鑑﹑卞惇爲五總管﹐領兵拒住﹐然後以計討之。「京中探事細作馳往湖陰報惇﹐言溫嶠如此如此。惇大怒曰﹕」我不聽錢司馬之言﹐反爲小物所欺。「乃使人遺書與弟王導曰﹕」溫嶠別來幾日﹐作如此事﹐當募人生致之﹐自拔其舌﹐方熄吾丹田一點火耳。「王導卽將其書入見明帝。帝曰﹕」卿之忠心﹐朕父子俱識之眞者。今當以前都督領揚州刺史﹐總統討逆軍馬﹐催五總管將兵出京徵進。「郤鑑奏曰﹕」前詔淮蔡諸軍未到。臣等出外﹐京邑空虛﹐宜速催之入援﹐使內有護衛﹐外有接應﹐方保無虞。「帝準奏﹐發使分道往催蘇峻﹑劉遐﹑祖約﹑王彬等入衛京邑﹐共誅叛逆﹐與國幹功。溫﹑郤等兵江邊﹐懼王惇兵多將廣﹐不敢前進。明帝自與段匹殫之子段琇﹑祖逖舊將韓潛統禁軍出屯南皇堂﹐以觀進退。見諸軍懼威不動﹐召王導議之。導密地獻計曰﹕」臣知京兵素有懼怯之心﹐進恐不勝故耳。昨聞逆兄患病﹐必因鬱气所致。陛下可頒明詔於惇營﹐暴揚過惡罪狀﹐更敕兵眾﹐言有能斬惇歸朝者﹐定封萬戶侯﹐賞以千金﹐代鎭武昌。老賊自先帝時恃彊﹐見朝廷惟命是從﹐並不曾白他逆節﹐以爲可欺可侮﹐故敢罔悖。今見陛下一旦責其不道﹐欲購其首﹐惇素性急躁﹐不能容物﹐必然气塞﹐縱然不死﹐病必加篤。那時臣率滿門掛孝﹐揚言惇死﹐下詔各處﹐只討沈充﹑錢鳳﹑魏義三人﹐其餘將士一無所問。四方將士聞說惇死﹐人人不畏﹐攘臂爭先﹐相率以誅充﹑鳳矣。二賊旣除﹐王含老怯﹐兵將自將瓦解矣。何難之有﹖「明帝素多膽略﹐聽言大喜﹐卽命艸詔賫至惇營。詔曰﹕

凶逆王惇﹐輒立元息﹐自行承代﹐不由朝命﹐頑悖是恣﹐志窺神器﹐莽操無過。豈期天不長姦﹐先自殞斃。沈充﹑錢鳳逞姦煽逆﹐擁兵不退。今遣大都督王導等﹐討正叛罪。有能持惇﹑含﹑充﹑鳳四人之首來獻者﹐各賞千金﹐侯封萬戶﹐就代其職。諸爲逆惇所授用者﹐一槪不問。荊楚將士從惇多年﹐未得朝廷恩秩﹐朕甚憫之。玆念睽離室家﹐暫敕歸寧。其單丁者﹐免米一石﹐終身不調。餘皆驗功賜賞﹐給暇三年﹐休訖還臺﹐當與宿衛同例三番﹐各宜聽悉。王惇見詔﹐發聳汗洽﹐气塞胸膛﹐喉如骨鯁﹐昏倒於座。眾慌扶住救之。須臾蘇醒﹐作勢彊起曰﹕」鮮卑奴胡敢乃爾﹗吾當親自提兵﹐立攻建康﹐捉出問之。「言罷﹐復又僕倒。自覺病已沈重﹐乃召兄王含與沈充﹑錢鳳﹑魏義上帳分付曰﹕」吾今疾甚﹐難以禦眾。汝等可與周﹑杜﹑呂﹑鄧諸將﹐率兵五萬﹐先向建康。吾養數日﹐隨後就來接應。「錢鳳曰﹕」事克濟之日﹐天子何處﹖「惇曰﹕」尙未南郊﹐難行赦理。盡卿兵勢﹐但保東海王裴妃而已﹐其外悉皆誅之。「七月﹐王含以兵五萬﹐一時奄至江寧南岸。其際人情洶懼﹐不知所爲。溫嶠恐惇兵過﹐將朱雀橋放火焚其屋而拆毀之﹐分兵守其渡口﹐以阻惇鋒。晉主探得王惇不在軍中﹐欲乘夜將兵暗擊王含。聞朱雀橋毀﹐乃大怒﹐召嶠責之。溫嶠奏曰﹕」今宿衛寡弱﹐徵兵未至﹐若賊等恃獷馳突而來﹐將何以遏之﹖恐宗廟且不保﹐況一橋乎﹖「帝悟怒息﹐乃以兵沿岸紮下。王導使人遺書於王含曰﹕

昨聞大將軍不諱﹐況此舉自謂可如昔年之事乎﹖昔年佞臣亂朝﹐人懷不忿﹐如導之徒心思外濟。今則不然﹐大將軍來屯湖陰﹐漸失人心。臨終之時﹐委重反側﹐諸有耳者﹐皆知其爲篡代﹐此非人臣之所行也。先帝中興﹐遺愛在民。新君聰敏﹐徳洽朝野。兄乃妄萌逆意﹐以虧臣節。凡居祿秩者﹐誰不忿嘆﹖導門戶大小﹐受國厚恩。今日之事﹐明目張膽﹐作六軍之首﹐寧爲忠藎而死﹐不爲無賴而生。王含見書﹐徒怒而不能答。明帝見無回話﹐乃宣召五總管瞻﹑嶠﹑亮﹑鑑等俱至南皇堂﹐議曰﹕」王含屯兵對岸﹐書去不回答﹐必思來犯京城者。汝諸卿有何破逆之策﹖「段琇﹑韓潛曰﹕」王含﹑錢鳳勢力十倍於我﹐難與緩戰。宜趁此處苑城小而不固﹐軍兵未集﹐大駕親率六軍﹐向前一戰﹐可破矣。「郤鑑曰﹕」未宜造次。羣逆縱逸﹐勢不易當﹐只可以謀屈之﹐難以兵力勝者。況且王含無惇之能﹐號令不一﹐兵卒抄盜相尋﹐曠延日久﹐必起義士之心﹐賊自解散。今欲逞血气之剛﹐決彊弱於一時﹐脫或蹉跌不勝﹐𨿽有包胥之徒﹐亦無能補其事矣。「明帝從之﹐按甲而守。凡十日﹐王含不能渡﹐鋒挫兵懈。帝自選拼死士一千二百﹐願效死力﹐衛卒二千助之﹐爭先肯渡。帝喜﹐各皆重賞﹐賜一色號衣﹐以好辧認。命段琇爲大將軍﹐與司馬曹渾﹑左軍陳嵩﹑右軍鐘寅﹐夜半渡朱雀港﹐以劫含營。又命韓潛領兵五千爲接應。溫嶠﹑紀瞻準備船隻﹐以候進退。段琇等偸過北岸﹐王含之眾以爲京兵不敢出戰﹐寂然無備。琇喜﹐令曹渾﹑陳﹑鐘三將﹐引壯士千二百人﹐大喊殺進。自將衛卒悄悄布於壘門之外﹐單馬立而伺之。王含聽得喊起﹐急自躍出﹐催眾迎敵。周撫﹑鄧嶽於內混殺。魏義一馬先出壘門﹐招左右杜弘﹑呂猗自外合至﹐欲圍住京兵盡剿之。不防段琇躲在暗處﹐從背後趕出﹐一刀砍去﹐魏義頭隨刀落。衛士大震﹐一齊奮進含壘。弘﹑猗聽得中軍喊鬧﹐急來救應﹐又遇韓潛殺至﹐叫曰﹕」大兵十萬﹐皇帝禦駕親徵﹐各宜放杖﹐免夷三族。「含等正不知兵之多少﹐眞以爲晉主自至﹐乃先往寨後而走。軍士各自奔潰﹐四散亂竄﹐獨周撫恃勇﹐捨力衝殺﹐曹渾不能抵敵。陳嵩看見﹐喚鐘寅令軍放箭﹐於是一齊亂射﹐周撫面中兩箭﹐亦退後而走。惇兵大敗﹐棄了朱雀橋頭大寨﹐退二十里住紮。折大將魏義﹑兵士萬餘。含甚惱怒﹐遣人報與王惇知道﹐催後軍齊進﹐共攻建康。王惇正聊小可﹐聽得折了魏義﹐气復上衝﹐昏悶偃仰。王應﹑諸葛瑤等扶入帳中少睡。忽然夢在石頭城外江上耕地﹐被波濤拍至驚醒﹐乃召郭璞解而詳之。璞曰﹕」江上耕地﹐乃是空費力耳。波濤拍至﹐是不容立也。且江深無底﹐焉能種得﹖夢主無根基立足﹐不成之兆。「王惇意在必克建康﹐聽璞所言﹐已甚不悅﹐乃復問璞曰﹕」吾今有疾﹐愈在幾時﹖汝素有先見﹐試言驗否。「璞曰﹕」公數未合入兆﹐若還退入武昌﹐福壽未可量也。若必欲逞心肆志﹐恐勞傷精神﹐不能痊耳。「惇大怒曰﹕」死生有命﹐豈云退愈而進主亡乎﹖據若所言﹐能知汝自家當在幾時死﹖「璞曰﹕」臣之命﹐論數隻在今日午時。「惇令監下試看。璞曰﹕」天上仙籍﹐已排位相等。監亦只在午時﹐不監也只在午時。「惇聽其言﹐疑璞行術遁去﹐卽命押出斬之。時尙在巳初刻﹐押者故捱﹐以爲有保救﹐免害髙人。直至午時﹐並無諫勸者﹐乃密催監刑者吳伯動手。吳伯曰﹕」公犯大辟﹐並沒愛賢敬能之人爲公伸解。某當奉命﹐愼毋嗔恨。「璞曰﹕」汝不憶昔年柵塘贈衣之時也﹖「伯思之流涕﹐曰﹕」久忘大徳﹐無可救公﹐其將柰何﹖「璞曰﹕」汝若相念﹐但易吾所佩木劍刑之﹐見今日之情也。「吳伯曰﹕」恐公相戲﹐兩各不美。「璞曰﹕」焉有戲理﹖試請用之﹐鋒利過於鋼也。「伯乃揮淚取木劍刑之﹐迎刃頸斷﹐惟有白血升許。伯將首呈與押斬者看驗﹐忽然江水乘風一湧而至﹐街衢數尺﹐人莫能避﹐徑將璞之屍身首級一齊漂去。吳伯入稟其事。王惇營中見水盈尺﹐乃不責問璞首。點兵三萬﹐令沈充﹑周光等往助眾將﹐疾攻建康﹐差別將任怡﹑劉芳﹑王度往阻淮北入援之兵。時京師五總管俱渡朱雀港﹐在王含大營占紮。錢鳳﹑王含聞沈充來助﹐兵馬將到﹐乃分作水陸二道﹐俱進以攻京兵。京將趙胤等將兵阻拒。周撫﹑鄧嶽等奮勇當先。五總管卞惇﹑紀瞻﹑溫嶠﹑郤鑑﹑庾亮亦皆親出﹐抵死拒戰。戰至日晚﹐呂猗以暗箭射傷趙胤﹐負痛歸陣﹐京兵遂敗﹐退屯朱雀橋頭南岸紮住。溫嶠﹑郤鑑大懼﹐坐議待旦。次日四更時後﹐忽有哨馬報言﹕」祖約將馮寵殺惇將任怡﹐宜興人周騫聚眾爲周玘等報仇﹐盡誅劉芳﹑王度之眾﹐一卒不畱。今與蘇峻﹑劉遐等不時都到。「京兵聽說﹐各復振銳。溫嶠乃將兵將配搭﹐分作五隊﹐紮定便戰。次日﹐王含﹑錢鳳率眾將進爭朱雀渡﹐溫嶠﹑曹渾﹑庾亮﹑韓潛﹑郤鑑﹑段琇﹑卞惇﹑鐘寅﹑紀瞻﹑陳嵩五路分頭鏖戰﹐殊盡死力。自辰至午﹐兩各未罷。忽被蘇峻﹑韓晃﹑劉遐﹑蔡遹兩路勤王兵到﹐尋聲殺至﹐徑自後陣攻入。南昌之眾當不得兩路生力新兵﹑四員上將﹐大敗而走﹐奔至靑溪柵駐紮﹐折兵萬餘。值沈充之到﹐復卽再進。京兵力疲怯進。蘇峻與劉遐將新兵接戰﹐沈充驅後軍大至。峻﹑遐被迫甚急﹐又得會稽虞譚斂有精兵萬餘來援建康﹐代周紮報仇。聞帝駕出南皇堂﹐卽來朝見。聽得喊殺連天﹐先往助戰﹐賊乃少卻。韓潛﹑段琇恐三路外兵成功﹐二人策馬大叫曰﹕」王含敗矣﹗各宜努力以建大勛﹗「奮身殺進。劉遐喜有接應兵到﹐突入王軍﹐韓晃繼之﹐衝得周撫﹑杜弘各不相顧。曹渾等也望兩翼攻擊﹐攪得七斷八續﹐賊眾復敗。官兵斬首萬餘級﹐追至靑溪將近而止。王惇聞知王含又敗﹐怒詬之曰﹕」吾兄老奴耳﹗門戶衰﹐大事去矣﹗我當自行以督三軍。「因作勢而起﹐尋又僕倒﹐乃謂王應曰﹕」我今死矣﹐汝便卽位。先立朝廷百官﹐然後營葬。「應拜受其言。至夜深﹐惇心煩躁﹐飲水而死。諸葛瑤密語王應曰﹕」今丞相歸天﹐且未可發喪﹐恐在外將士聞知﹐心冷志懈﹐不肯用命﹐自廢前功。悄悄祕之﹐莫使人知。將蘆席包裹其屍﹐埋於營中。假意作樂飲酒﹐以安眾軍。有人稟事﹐則言丞相稍可﹐不得勞動致傷神思﹐我等傳答卽是。待取了建康﹐入定大位﹐那時舉喪﹐以太上皇禮葬之﹐卻不美也﹖「王應信以爲然﹐卽將絹帛捲束惇屍﹐以葦席包外﹐埋於營中。諸葛瑤等數人每日置酒張樂﹐以瞞外人﹐人以是不知惇之死也。反使人催錢鳳等進兵。鳳與帝軍大小數戰﹐互相勝負﹐遠近之人悉皆震恐。郭璞之妻孥子侄﹐每慮璞被王惇召去﹐不知其從否成敗﹑喜怒生死凶吉若何﹐日托桓彜探聽消息﹐並無的實。忽至八月十五日﹐舉家妻妾老幼等皆夢郭璞仙衣艸服﹐戴束髮道冠﹐懸菩提數珠﹐分付家眾﹐可亟將小船載棺木一具﹐至湘陰西北小澗邊﹐有孤松一根﹐上有白鵲兩个飛繞喧噪者﹐吾屍在其下也﹐收而載回﹐葬於向日所營之處﹐亦莫哭泣。人之數有定﹐休得怨尢。家人等素信其靈﹐竟備棺倩船﹐使親人前往。其船之行﹐如有所引﹐其快若有所拽﹐悠悠然至其所﹐果然有孤松白鵲﹐遙遠可見。乃將小船撐去看時﹐則璞屍在焉﹐身首完全﹐實非被刑者。家人殮而載歸安葬。過數月﹐有人見郭璞於河邊﹐道家打扮﹐以書信衣褲寄其人回﹐璞復取盤纏相贈。其人原系舊交﹐遂爲帶回﹐送至璞家。妻子開囊觀之﹐乃昔制入棺之衣﹐復又開書看曰﹕」吾爲王惇所殺﹐是前生結數。今歸洞府﹐時亦到京。汝家中事故﹐我悉知之﹐乞勿爲念。「舉家驚異﹐始知其爲仙也。璞所撰有《洞林祕訣》《京房易解》《要撮新林》十一篇﹑《卜筮要領》注釋﹐《爾雅》《三蒼方穆》《天子傳》《山海經》《楚辭》注﹐所作詩賦誄頌數十萬言﹐傳於世。王惇𨿽害郭璞﹐自亦尋卒。而錢鳳等兵勢尙盛﹐又遣沈充攻掠各郡﹐以剪其羽翼。明帝甚懼﹐乃使人往吳興密見沈充﹐許以司空之職﹐勸使歸正。充恃兵彊﹐不禮帝使﹐反陳兵攻陷三吳﹐來合錢鳳﹐直又進逼朱雀桁。有王惇舊司馬顧颺說充曰﹕」今舉大事﹐而天子已扼其咽喉﹐鋒挫气沮﹐若持久必敗。爲玆之計﹐惟有決破柵塘﹐引湖水以灌京邑﹐縱舟師乘勢攻之﹐此上策也。次則籍初至之銳﹐並東西二處之力﹐十道俱進﹐我眾彼寡﹐一戰可勝﹐此中策也。否則﹐召錢鳳至此共議﹐賺入斬之﹐歸降天子﹐轉禍爲福﹐𨿽出下策﹐尢勝他謀也。「沈充意還妄想﹐不聽其計。見錢鳳已失靑溪柵﹐乃卽進兵襲破﹐守兵據之。帝命劉遐將兵擊充﹐取其要地。遐知其兵眾﹐猶豫不進。值前虞悝所募勇士焦廷﹐因長沙陷﹑譙王擄﹐以部卒三百欲走江東﹐遇王惇回兵﹐乃避於皖城﹐屢有報復魏義之心﹐至是聞義兄弟縱兵犯闕﹐官軍已勝一陣﹐因集精壯並荀崧之子﹐將兵三千來赴勤王。正遇劉遐﹐遐道其故﹐焦廷願請當先﹐於是合兵進取靑溪柵。沈充使家將沈天瑞出敵彼。劉遐三搶其槍﹐天瑞搶軍人槍﹐復進死鬥。魏善拍馬從背後來刺﹐以救天瑞。焦廷看見認得﹐大喝罵曰﹕」附逆反國之賊﹐今日尙敢無禮也﹗好好下馬﹐自服犯譙王之罪﹐反攻沈充﹐恕你艸命﹗「善急立馬待敵﹐以槍指曰﹕」如此胡言﹐何不善保長沙﹖「卽望當胸刺進。焦廷怒奮大錘﹐交橫打去。不三合﹐一錘擊中馬胯﹐魏善落地。廷趕上再加一錘﹐頸折而死。找了首級﹐並逼沈天瑞。天瑞心驚﹐被劉遐一槍挑於馬下。二將乘勝迫攻沈充。充去二將﹐遂乃大敗。遐得勢﹐呼眾曰﹕」今宜竭力向前﹐捉住沈充﹐另有升賞。「於是兵士鼓噪。王兵退走不疊﹐墮入水中﹐死者二萬餘﹐卻得鄧嶽來救獲免。劉遐﹑焦廷收兵報捷。明帝大喜﹐優賞二將﹐以勵軍眾。沈充戰敗气奪﹐乃奔錢鳳商議合兵盡行俱攻﹐與京將決一大戰﹐以別雌雄。錢鳳曰﹕」朝中五總管﹑王都督俱不足懼﹐有護衛將軍段琇﹑韓潛勇而敢前﹐亦可易與。但蘇峻﹑劉遐一枝﹐乃淮蔡無賴﹐非可輕視者。若能破得此兩人之兵﹐眾兵膽盡落矣﹐建康唾手可下。大功刻成﹐誰敢當先﹖「只見周撫﹑鄧嶽﹑呂猗﹑周慮﹑鄧遐﹑吳儒六員勇將﹐願先破二鎭之兵。沈充﹑錢鳳大喜﹐點兵五萬﹐使爲前部﹐密趨朱雀桁。蘇﹑劉二刺史探知此等消息﹐乃聯軍結陣﹐守住不戰﹐一邊遣使至南皇堂報帝請助。溫嶠曰﹕」可急趁此二將之勇﹐一齊往擊﹐再能勝此一陣﹐賊可破矣。脫使二將少敗﹐鳳等愈猖﹐眾不復振﹐何能爲乎﹖「郤鑑曰﹕」朱雀桁京邑咽喉﹐必須爭守﹐不可遲也。「帝卽命段琇﹑韓潛等十將﹐以紀瞻督率﹐過河救應。錢鳳知京兵必援遐﹑峻﹐催眾急攻。峻被逼﹐乃分部將韓晃﹑匡孝﹑徐謹與劉遐﹑焦廷列六陣以對﹐六將只是且戰且守。將約兩个時辰﹐東兵不退﹐西不能進。正戰得酣﹐忽然杜弘引兵五千殺至﹐夾攻焦廷。焦廷慌張過狠﹐錘收不疊﹐反被鄧遐一槍刺死。官將气奪﹐將反退走﹐只聽得背後喊震天關﹐段琇﹑韓潛六將分兩翼競進。劉﹑蘇喜其來援得應﹐鋒勢復振﹐努力奮戰。王軍中連折臧琦﹑呂猗﹑周慮等六員大將。周撫﹑鄧嶽﹑吳儒等𨿽皆勇將﹐柰前後受敵﹐不能當抵﹐各皆退走。官將乘興奮擊﹐充﹑鳳大敗﹐奔至總營﹐進見王含。王含大驚﹐方欲議計退敵﹐只聽得炮銃轟天﹐鼓喊之聲漸近。錢鳳曰﹕」軍將新敗﹐未及整復﹐京兵又到﹐將戰難敵﹐將退不得﹐將守又恐被困﹐如之柰何﹖「王含聽言﹐驚無所措。充﹑鳳見急﹐慌出轅門﹐慰眾備守。王含慮身年老﹐進退不疊﹐乃先望塞後逃遁。軍士看見﹐亦皆裹包亂竄。錢鳳﹑沈充忙來阻喝﹐京兵已逼壘門﹐充﹑鳳亦走。韓晃﹑紀瞻﹑段琇﹑劉遐乘勝衝入﹐車等隨之。王兵收拾衣囊不疊﹐哭聲如雷﹐無心迎戰﹐降者四五萬人﹐餘皆潰出逃去。官將隨後掩殺﹐斬首無算﹐至日晚收軍。王含等直走至湖陰而去﹐以就王惇。後人乃作詩嘆曰﹕

姦逆由來遂幾人﹐使心用計總無成。匿喪伐主天安順﹐勢敗兵亡見報明。

第一三七回

周光斬錢鳳歸正

王含與錢鳳﹑沈充肆逆犯闕﹐天不從姦﹐朱雀桁﹑靑溪柵﹑白石營三戰皆敗﹐退走湖陰﹐欲見王惇商議再進。誰知王惇已死﹐諸兵將徨然失勢﹐計無所出。王應謂父曰﹕」世事至此﹐眾心已喪﹐如何可處﹖只有退回武昌﹐再行他議。「王含從之﹐問於沈充﹑錢鳳二人﹐亦善其言。乃大鳴金鼓﹐聚眾商議回軍﹐免被京兵所襲。軍士等各私相謂曰﹕」再回武昌斂集﹐與帝相抗﹐三族難保。須請赦歸命停當﹐方可從彼同去。「於是各皆不應。周訪次子周光知兵心變﹐乃率襄陽舊時父手所遺精卒千餘﹐欲入營中﹐詐稱稟事﹐刺殺王應歸朝﹐從陣上周騫所勸之言也。其兄爲應托以心腹﹐出阻周光﹐光乃不害王應﹐扯撫同出﹐說之曰﹕」王惇已死﹐含﹑應等豈成大事者也﹖今再在此﹐京兵一至﹐悉爲齏粉矣。兄若聽充﹑鳳二賊之言所誤﹐以陷不忠﹐穢污先人﹐則宗族必不保矣。「撫乃實言曰﹕」錢鳳欲邀吾暫回武昌﹐收集二軍﹐圖王應﹐共分上流耳。「光曰﹕」此事決不可爲﹐速出他行﹐庶以免禍﹐尙思妄行也﹖「撫然其說﹐議定計策﹐乃入見錢鳳曰﹕」兵眾怯於西歸﹐懼朝廷徵剿矣。軍師當親出慰諭﹐言到武昌卽無虞矣﹐眾自從允。「錢鳳不知是計﹐乃同周撫出外﹐被周光伏於側手﹐趕出一刀斬之。撫遂拔劍向前﹐諭眾曰﹕」朝廷有旨﹐要取錢鳳賊魁首級﹐吾故殺之。有亂動者﹐盡夷三族。願隨吾入京者﹐卽便同去。「從之者三千餘人。鄧嶽知事壞﹐亦命其子鄧遐誘杜弘斬首﹐引本部士卒同二周傳弘﹑鳳之首入京﹐至南皇堂見帝。帝大悅﹐升授周撫兄弟﹑鄧嶽父子官職﹐命五總管住南皇堂﹐以備王含﹐與王導返駕回宮。滿城中文武官員六軍百姓皆呼萬歲﹐聲震都邑。武昌兵士見四將歸正﹐錢鳳﹑杜弘又死﹐奔還荊襄者日數千。探軍報入京兵營中﹐諸將佐曰﹕」惇兵志解﹐宜乘勢直進湖陰擊之﹐可獲王含﹑王惇矣。「溫嶠曰﹕」惇兵𨿽敗﹐尙有二十餘萬。王廙等在上流﹐兵糧猶廣﹐王舒﹑王彬是惇所舉﹐皆其兄弟﹐心不可測﹐倘一合勢﹐未可平也。正宜緩攻﹐待其自散﹐何爲反欲速攻﹐使其懼而結聚乎﹖宜出榜至湖陰﹐構誘其眾﹐言有能斬得沈充之首來獻者﹐封侯重賞。或有人應詔而行﹐除此姦奴﹐方可盡平老賊。「五總管與蘇﹑劉二刺史然其議﹐請命於帝﹐書詔至湖陰各下縣市鎭張掛。軍中𨿽知﹐無人肯行。有被羈長史謝鯤﹐見惇死﹐欲要還朝。王應知意﹐故將其行囊書籍衣幣盡皆拘去﹐鯤以無進京功效﹐哂而暫住。至是聞詔﹐知周訪舊將吳儒驍勇忠烈﹐沈充愛之﹐收於部下﹐以作親腹。鯤乃密至帳下﹐說其殺充以作淸名之將﹐莫作逆節之流。朝中豈無充祿以榮君乎﹖儒忻然從之﹐卽帶隨身小校﹐直入中麾﹐欲殺沈充。充見儒執械勢狠﹐乃自帳後而逃。眾兵看見者﹐皆往扈從。吳儒上馬追去﹐大叫曰﹕」今奉聖旨﹐取充首級。敢同逆者﹐皆夷三族。汝等從彼﹐不畏誅戮也﹖「沈充亦叫曰﹕」吳儒忘義害吾﹐汝等宜當念舊。回到武昌﹐還有好處。朝廷𨿽有百萬之兵﹐亦無柰我等何者。「儒追至近﹐又叫曰﹕」汝等聽姦﹐苦從以抗朝旨﹐徒與共死無益。獨不看主亡將散﹐彼一人能立事乎﹖「於是眾皆走去。有千餘願入朝者﹐皆助儒追趕。充走四十里餘﹐爲吳儒追及斬之。與眾兵同謝鯤持其首入建康見帝。帝見鯤至﹐甚喜﹐重賞吳儒﹐封以列侯。後人有詩嘆沈充曰﹕

沈充庸悖肆狂心﹐欲逞姦謀佐賊臣。豈識上天原不祐﹐謝鯤一語便分身。王含聞知吳儒又斬沈充﹐周﹑鄧﹑錢鳳﹑杜弘等死散殆盡﹐身邊並無一人謀議﹐知事不可爲﹐乃與王應﹑呂猗等收束斂兵﹐燒營而走。呂猗至途中﹐慮有兵馬徵剿﹐一人難敵﹐乃建言曰﹕」今吾勢敗﹐若回武昌﹐朝廷必不肯休。大軍一到﹐焉能爲敵﹖不如且奔荊州﹐再作道理。「王應曰﹕」叔父舒乃是文士﹐思難當此艱危之任﹐且荊州久戰之地﹐上流首郡﹐非可避難者。而武昌叔廙在彼﹐𨿽然無大經綸﹐桓宣實多智勇﹐宜還與之計議。況相父儲蓄盛廣﹐猶可守者。「正議未決﹐報子至船中來見﹐言﹕」桓宣怪丞相興兵犯闕﹐自移本部往守譙郡﹐輸貢於朝﹐不受命令。武昌兵士見其所行﹐散去過半矣。「王應曰﹕」若此﹐則當他奔也。今人心俱變﹐叵測難料﹐必投江州叔彬之處﹐方可安身。「含曰﹕」江州素與大將軍不睦﹐前欲加害﹐汝在邊旁﹐曾無一言相勸。今反投之﹐豈不挾恨乎﹖「應曰﹕」此正所以宜歸也。叔彬當昔大將軍彊盛之時﹐能立異同﹐此非常人之所及者﹐其有大度存焉。今居江州﹐勢方初旺﹐朝野重之。睹吾困厄﹐必有憫惻之心。舒叔自守柔士﹐豈能意外行移﹐以脫我父子也﹖「含曰﹕」不然。彬素忠剛﹐必難相倚。「竟使舟人張帆望荊州而去﹐先使快船報舒﹐探其容否。舒見說﹐卽假意將船自出迎之﹐密與其子王充之議曰﹕」王應來投﹐是勢壞矣。我若畱彼﹐朝廷見我先首後通﹐必然見罪。汝可整酒勸之使醉﹐沈於江中﹐以杜滅族之患。「商議已定﹐就在舟中款待二人。舒曰﹕」老兄與賢侄連日以軍務關心﹐未獲如意。今到此少暇﹐可開懷慢飲﹐稍釋憂慮。「乃灌含﹑應至醉﹐使人縛之﹐沈於江中。奉表入朝﹐言王含﹑王應附惇爲逆﹐臣以其爲兄﹐不曾斬戮﹐已捉住沈江而死﹐裹屍在此待罪。王彬在江州﹐知王惇敗死﹐含﹑應必定相奔﹐乃具船待之﹐久而不見其至﹐使人往程頭上探之﹐言已過此往荊州﹐被太守公沈死江中了。王彬深恨不能生致含﹑應梟斬正罪﹐乃使人持書與王舒﹐令誅呂猗等傳首至京﹐又上表請梟惇首號令叛逆。帝見惇黨盡平﹐下詔命有司發王惇之屍﹐焚其衣冠﹐跽而斬之。將其頭並沈充﹑錢鳳﹑杜弘等一同懸於朱雀桁﹐以示不道。百姓觀者如市﹐無不稱快。後人有詩嘆曰﹕

逆賊惇充鳳﹐欺君更害民。今日昭彰報﹐懸頭朱雀桁。晉太寧三年﹐西趙光初八年﹐後趙太和七年﹐晉明帝平定王惇﹐乃大赦國中。封司徒王導爲始興公﹐食邑三千戶。溫嶠爲建寧縣公﹐庾亮爲永興縣公﹐卞惇爲建興縣公﹐紀瞻爲長興縣公﹐郤鑑爲徳興縣公﹐蘇峻爲廣陵縣公﹐劉遐爲陵泉縣公﹐各食邑一千八百戶。殿上將軍趙胤封湖南侯﹐卞壼封益陽侯﹐食邑一千五百戶。五將軍段琇封溧陽伯﹐韓潛封丹陽伯﹐曹渾封曁陽伯﹐鐘寅封東陽伯﹐陳嵩封松陽伯﹐各食祿一千石。虞潭﹑周騫皆封縣子﹐食祿八百戶。周光﹑周撫﹑鄧嶽﹑鄧遐﹑吳儒攺邪歸正﹐皆封列侯﹐實授討逆將軍。其餘各部將校﹐論功加職。追贈譙王司馬承﹑戴淵﹑周顗﹑刁協﹑郭璞﹑甘卓﹑周筵﹑周玘﹑周嵩﹑焦廷等官。遣人致祭虞悝一家﹐立祠祀之。時周紮父子亦被沈充所害﹐未蒙錄功賜謚﹐紮故篆虞潭上表爲紮訟冤。尙書令卞壼立議﹐以周紮守石頭之日﹐開門延寇﹐不當追贈。王導上言曰﹕」向往之事﹐王惇姦逆未彰﹐自臣等有議以上﹐皆所未悟﹐與紮無異。但悟其姦﹐卽能以身徇國﹐尋被梟夷。臣以爲宜與周﹑戴同例。「帝從之。有司又上言﹕」王舒﹑王廙﹑王彬諸人乘惇之舉﹐分掌大鎭﹐不行報國﹐司徒等皆以討逆封賞﹐舒等旣墮惇黨﹐理合除名。「帝念導保宗親﹐乃下詔與彬﹑舒曰﹕

司徒導以大義滅親﹐猶將百世宥之﹐況舒﹑彬皆其從親乎﹖舒又能忠不私親﹐預呈惇逆﹐後沈含﹑應﹐收斬呂猗﹔彬亦屢責惇逆﹐誠毅可尙。兩旣不附﹐一無所問﹐仍領原職﹐竭心任事﹐君臣如舊﹐同保歲寒。惟王督催魏義攻逼長沙﹐縊害譙王﹐拿至京師﹐審擬發落。舒﹑彬二人得詔﹐感帝明辧之恩﹐各具表上朝伏罪﹐卽使桓宣至荊州﹐督令有司械王廙至京﹐帝命與諸葛瑤﹑任悅等一同禁錮於獄﹐以伺會審。溫嶠上疏曰﹕

王惇剛愎不仁﹐忍行殺戮﹐處其朝者﹐恆懼危亡。原彼私心﹐豈遑安處﹖斯輩悉心贊導凶悖﹐合宜正以典刑。若其枉陷姦黨﹐如謝﹑樂﹑徐﹑潘者﹐又宜施之以寬﹐貸之以徳﹐仰見聖心。帝見疏﹐乃曰﹕」朕欲鞫之﹐使招贊畫叛首﹐書榜以戒後人耳。「郤鑑曰﹕」先王之立君臣﹐貴於仗節服義。王惇之佐吏﹐𨿽或逼迫於威﹐實欲叨圖其妄﹐以致進不能止謀諫逆﹐退不肯遁迹脫身﹐準之前誡﹐宜加重責。「於是將王廙﹑顧颺﹑呂猗﹑周慮﹑任悅﹑諸葛瑤俱擬斬罪﹐其徐總﹑潘矩﹑甘邛等悉皆赦免。王彬又薦陶侃爲荊州刺史﹐朝議無不允悅。帝乃下詔至廣﹐徵侃赴任上流。人民久被王惇隔絕朝廷貢賦﹐心甚不安﹐玆聞升陶侃都督荊襄樊漢諸軍糧事﹐四州百姓盡皆忻躍歡悅﹐糧裏等悉備香花迎於嶺之北麓。侃問其近歲官司政事﹐遣之先回。及到郡﹐下令節儉軍民﹐勸課賑賞﹐百姓相集稱慶﹐道不拾遺。侃幸庶務無煩﹐常斂膝危坐﹐軍事檢攝有暇﹐請托未嘗少行。又謂人曰﹕」大禹聖人尙惜寸陰﹐至於眾人﹐當惜分陰﹐豈宜荒遊宴逸﹖生無益於時﹐死無聞於世﹐是自棄也。「因每日朝運百甕於齋外﹐夕運百甕於齋內﹐以示不忘其勞。及造戰船﹐其木屑竹頭皆令人收貯空屋封志﹐不許委棄。人皆以爲此等無用之物﹐不以賞下﹐而乃勞心收他何干﹖後值大雪﹐因急事會集軍兵﹐廳事中窄狹難容﹐廳前雪化水濕﹐不堪佇立。侃令取木屑鋪於地上﹐人不爲苦。後桓溫伐蜀﹐又以侃所貯竹頭作釘釘船﹐以避磁石之累。其綜理微密﹐人皆不能知之。時侃治政﹐官有餘閒﹐其參佐副貳輩咸以博棋弈相尙﹐或則飲酒作樂。侃命取酒籌雙陸棋局等﹐皆投之於江中﹐集眾諭曰﹕」雙陸棋牌﹐乃博戲之物。飲酒談玄﹐浮棄世務﹐終非先王之法言徳行﹐無益實用﹐君子當正其威儀。何可學老莊之忘父棄君﹐蓬頭跣足﹐自謂放達乎﹖「眾皆拱手遵聽。於是文士日惟簡閱書史﹐武士暇則習射演藝﹐凡有饋奉肴饌飲食於侃者﹐必問其所緣由。若因功力所致者﹐𨿽至微﹐喜其厚意﹐盛謝答之。若是非禮得之者﹐則加厲切責卻之。大約以端正導人而已。忽日出巡下縣﹐遙見有人持稻一把﹐尙未成熟。侃令喚近前問曰﹕」將何所用﹖「其人僞對曰﹕」行於道上﹐所見拾取之者。「侃怒喝曰﹕」汝懶不佃作而竊偸人靑稻﹐何得妄言﹖「命笞而責之。州裏百姓無不驚畏﹐勤於農作。自是家給人足﹐夜不閉戶﹐皆陶公以政訓化之功也。晉太興三年﹐司徒王導得疾﹐經月不瘳﹐心甚憂懼。從事李仁曰﹕」今嵩山上有一道者﹐名戴洋﹐字汪度。十二歲時遇疫病死﹐五日而復活﹐謂其父兄曰﹕』吾昨爲天帝召﹐充凡藏吏﹐授以符籙。給使從持幢幡引上蓬萊﹑昆侖﹑積石﹑大室﹑恆﹑廬﹑衡﹑華﹑嵩﹑岱等山。旣而回宮﹐使者曰「諸山守神有言﹐此子未滿塵凡之數﹐宜且遣回﹐待其再來參補。」帝乃命我拜玄女爲母﹐而令還陽。路上又遇一老人曰「汝後當得道爲眞人。」賜書一冊歸讀。『及長﹐善風角﹐通玄微之術﹐無不先知﹐極其靈驗。中州人敬信如神。前在祖約部下﹐使之占事﹐毫髮不差。祖約不能從其言﹐洋遂辭去。約果失河南之地。今丞相有貴恙﹐何不遣人召來詢問﹐吉凶可預曉矣。「導曰﹕」旣有此等髙人﹐何不早言﹖煩卿親去﹐爲吾尋之。「李仁領導之命﹐徑往嵩山去訪戴洋﹐星夜而行。到時卻好洋在山中﹐仁入謁見﹐言告其因。洋曰﹕」貧道久謝人事﹐修眞悟空﹐置身傲僻﹐倦於逢迎﹐其他悉不關心矣。煩公爲吾謝之。「仁曰﹕」王司徒久聞先生深明術數﹐故遣小官再四拜懇。公乃忠正臣宰﹐特爲國事求先生一決耳。愼毋固卻。「洋見仁殷勤不已﹐乃同下山﹐望建康而來。一路無辭﹐不日船到石頭城。李仁引戴洋入見﹐王導乃整衣親自至門上候之﹐同上堂禮畢﹐導以病證飲食好惡細說一徧﹐問其何所從由。洋曰﹕」君侯本命在甲屬金﹐喜土畏火。若居火地﹐其疾難愈。今居石頭城中﹐金無所養﹐且石頭有火﹐金火相爍﹐本命不安﹐故有小疾。若能喬遷離此﹐病可立瘥。「導聽其言﹐奏請徙入建業﹐居於東府﹐其疾果愈。導敬其髙﹐使角朝中之事。洋曰﹕」但惟禁內軍馬﹐因爲大將軍之變者﹐似乎過於太多。今事已定﹐一向未行除革﹐恐生怨也。其他形迹未露﹐不可妄言。國主目下有災﹐此是數然﹐愼勿道破。「導力薦其入朝面君﹐授以重職。洋不願仕﹐懇求歸山。導從之﹐備重禮犒勞﹐以夫馬整座船送洋。洋盡還賜物﹐討扁舟一葉﹐乘風而去。至七月初﹐帝有疾﹐王導入省﹐勸革禁衛﹐帝未聽。及不能起﹐乃召右衛將軍虞胤﹑左衛將軍卞聆﹑中衛主帥將軍南嶺王司馬宗入內﹐分付早晚把守宜嚴﹐以後宮各鎖鑰皆交與宗﹐使三人掌管。時有急事﹐庾亮夜中欲入視啟奏﹐見闥門封鎖﹐遣人呼司馬宗求鑰。宗叱使者曰﹕」此是汝家門戶也﹐何敢夜深而入﹖「使以其言白亮﹐亮不忿。次早入宮見帝﹐言宮闈內庭不宜時常兵戈森立﹐聳驚后妃﹐帝又不納。亮出﹐與眾文武道﹕」帝疾恐有不諱﹐殆似危篤矣。「於是羣臣咸進問省﹐至闥不能入。亮疑宗﹑胤等有異謀﹐乃拉王導與五公五侯﹑溫嶠﹑段琇等排闥而進﹐奏帝請黜宗等。值帝疾甚﹐卽命西陽王司馬羕﹑丞相王導﹑尙書令卞壼與庾亮﹑郤鑑﹑溫嶠﹑侍中陸華等十餘人近得前﹐囑付曰﹕」朕賴卿等扶助﹐得靖國難。十亢相與﹐共淸中原﹐以雪仇恥。不幸修短﹐遇此危疾﹐其將柰何﹖今太子年幼﹐朕不能管﹐只得托於卿等以共輔後事也。「言訖﹐淚如雨下。羣臣亦皆涕泣曰﹕」願陛下斗轉星移﹐凶消吉迪﹐龍壽萬年﹐以副蒼生之望。使臣等少盡犬馬之勞﹐以恢弘中土。「帝曰﹕」無能爲也。天欲夭朕﹐人何可挽﹖弗負朕言爲幸。「因執太子之手﹐付與王導曰﹕」可相念祖父三世故舊﹐毋效兄惇之行﹐神靈亦感卿矣﹗「導聽帝言﹐汗流徧體﹐手足無措﹐以首叩地﹐泣拜俯伏曰﹕」臣荷先帝知遇﹐陛下恩宥﹐安敢不保終始﹐以竭駑鈍﹖若有少負﹐天神殛戮﹗「帝命扶起﹐喜而謝之。復謂溫嶠﹑庾亮﹑卞壼等曰﹕」吾死之後﹐僚屬幸毋乖戾﹐褒進升黜﹐務有於公。諸文武不能一一叮嚀﹐宜看朕面﹐各須盡心。「言訖卽崩。時年二十七歲﹐在位三年。帝有機捨敏決﹐故能以弱制彊﹐剪除凶逆﹐克全大業。百官舉哀﹐殮葬於武平陵。太子司馬衍年方五歲﹐羣臣扶其卽位﹐欲議請太后臨朝稱制﹐專等大臣王導來至處分。導以有疾推不赴。卞壼正色言於朝曰﹕」王司徒非社稷之臣也。太行在殯﹐嗣皇未立﹐豈宰執告病之時﹖「王導聞之﹐乃卽興疾入朝﹐親上璽綬於太后。後乃垂簾攝政﹐以王導總尙書府事﹐擢卞壼﹑庾亮共參輔翌﹐建號爲咸和元年﹐尊爲顯宗成皇帝。大赦國內﹐其餘百官﹐皆由王導處分。導以帝幼新立﹐下詔文武俱照舊職蒞事﹐待三年任滿﹐帝自僉升。朝中協然悅服。後人有詩論曰﹕

幼君初立事難詮﹐王導因推托疾言。卞枦不將辭正責﹐那得朝中眾協然。

第一三八回

石勒並齊擒曹嶷

晉成帝旣立﹐一應軍國重事﹐托於王導﹑卞壼﹑庾亮。導以老不耐勞﹐凡大要急皆決於國舅庾亮。亮薦樂廣之子樂謨爲郡中正﹐庾瑉之子庾怡爲廷尉評事﹐二人各稱父命﹐非嫡不敢妄襲。卞壼曰﹕」人非無父而生﹐職非無事而立。今國家乏人﹐舉才任用﹐焉得專執父命﹖此非承蔭之例也。「二人乃始就職。果皆居官淸正﹐晉國賴之。太后命帝旌賞庾亮薦賢之功。亮復又薦葛洪爲冊陽尹﹐洪辭不受。按《傳》﹕葛洪字稚川﹐丹陽句容人。少好學﹐家貧﹐躬自伐薪以貨紙筆﹐夜歸習書。通儒業﹐好老莊﹐性寡欲﹐無所愛惡﹐不知棋局樗等事。爲人木訥﹐不貪榮利。或爲作伐﹐有以女白與爲婦﹐洪閉門卻之。口未常談女色﹐時惟尋書問義。聞有道徳之士﹐不遠數千里﹐崎嶇冒涉﹐期於必得。因多博廣﹐窮究典籍﹐尢通神仙導引之術。三國吳時﹐有從祖葛玄曾以學道得仙名曰」葛仙「。洪生於晉﹐未之識見﹐心常慕之。聞得有髙弟子鄭隱﹐盡得精傳玄祖煉丹祕術﹐修養眞方﹐時年百有二十七歲﹐額如弱冠﹐月餘不食﹐精神愈倍。洪訪知其詳﹐躬往拜之爲師。復傳祖道﹐悉得其妙。至是庾亮薦洪﹐洪謝不至。司徒王導遣親子詣洪寓﹐召爲相見。洪至﹐授以主簿﹐不能卻謝﹐乃受職。𨿽日事修煉﹐政績不廢﹐人皆悅頌。復擢以散騎常侍﹐領大著作。洪乃入謝固辭曰﹕」臣今年老﹐不堪大任﹐乞賜歸田。「導不允。洪曰﹕」丞相必欲以官榮臣﹐願求爲交趾勾漏縣令足矣。「問曰﹕」常侍不爲﹐而欲爲縣令﹐何也﹖「對曰﹕」聞勾漏山有丹藥﹑長生艸﹑還童石﹐可以采掘修煉﹐故欲求去也。且公相時常有疾﹐臣往得藥﹐先奉於公﹐故敢明請耳。「導曰﹕」恐到彼或忘此邪﹗「洪曰﹕」安肯負心食言作失信行之人﹖「導遂從允。洪乃將羣弟子侄俱去。行至廣時﹐帝以鄧嶽代陶侃爲廣州刺史。聞知洪至﹐乃使人邀見﹐問其緣故﹐洪以實對。嶽欲畱之﹐以傳其術。洪曰﹕」此非倉卒可得而傳也。公當俟暇﹐親至勾漏相訪﹐亦可相授也。「謝之而去。嶽甚畱連﹐洪亦注意而別。至交州﹐卽入羅浮山﹐煉丹積歲﹐優遊不出﹐著成《內外丹經》一百一十六篇。自作序文曰﹕

洪也體乏進趨之才﹐偶好無爲之學。假令奮迪則能淩玄虛﹐騁足則能追日影﹐猶欲戢勁翮於鶴鶚之羣﹐藏逸足於跛驢之位﹐奚況大塊稟我以尋常之短羽﹐造化假我以至駑之蹇足﹐自上者審﹐不能者止﹐豈效噓蒼蠅而慕衝霄之舉﹐策跛龜而追飛兔之軌哉﹖是以無望於榮華之途﹐而志安乎窮圮之域。藜藿有八珍之甘﹐蓬蓽有藻棁之樂也。世儒徒知服膺周孔﹐莫信神仙之書﹐不但見而笑之﹐又將毀而謗之。故余所著之言﹐黃白之事名曰《內篇》﹐其餘駁雜通釋名曰《外篇》。內外凡一百一十六篇﹐𨿽不足藏諸名山﹐直欲置之金櫃以示識者。自號」抱朴子「﹐因以名書。洪博聞深洽﹐江左絕倫﹐著述篇章富於班﹑馬﹐能辧玄微﹑探幽奧。不授弟子﹐惟鄧嶽時通音問﹐柰嶽不捨棄職﹐未就傳焉。洪至八十一﹐自知天命該返﹐當脫骸歸元﹐乃使人持藥一封奉王導﹐就召廣州刺史鄧嶽﹐欲授以丹法。遺書與嶽曰﹕」若求長生要術﹐當遠行從師﹐刻期便發﹐若緩恐不及相見耳。「鄧嶽得書﹐狼狽而往﹐於路耽阻。洪等延久﹐知其日要到﹐使人候之。至日中不至﹐乃悠然端坐而卒。及嶽到時﹐已不獲面談。視其顏色如童﹐體質若玉﹐柔潤似生﹐身如醉睡。知其爲眞得道﹐再拜懊悔﹐以爲未得親受丹術﹐悒怏無已。其子弟殮殯入棺﹐舉之輕甚﹐如空而已。世人始知葛洪尸解﹐乃得仙矣。鄧嶽致祭﹐嘆息而轉。後人有詩嘆曰﹕

仙佛由來出在心﹐心邪徒自墮凡塵。向來鄧嶽從姦叛﹐助逆焉能得道成﹖

葛洪成仙時﹐乃晉咸和元年﹐劉趙光初九年﹐石趙太和八年也。成帝新立﹐國中無事﹐未卽動兵。石趙主勒知其不能過江救援﹐遂分道侵河南以圖兼並。劉遐﹑蘇峻等歸討王惇﹐祖約等遂退至合肥﹐石勒乃盡有晉魏燕韓魯趙之地﹐皆爲所占。只有三齊數郡﹐屬於曹嶷。石虎﹑石生屢勸趙主勒襲而並之﹐張賓以爲原是一家故舊﹐數仗義抑而阻之。至是見嶷全附於晉﹐乃亦憑勒自處﹐不行諫止。勒卽集眾議曰﹕」朕今兵彊將猛﹐南北無事﹐西邦劉永明實乃手足唇齒﹐𨿽有小爭﹐爲朕得關東地多原是他的﹐故可忍受者。今曹嶷擅據齊地﹐前伐靳準﹐彼不自赴﹐今撇劉趙故主不附﹐與朕連境舊好不通﹐而乃遠臣江東﹐甚爲可怪。意欲前往問罪﹐誰敢引兵去討﹖「單於大都督石虎出曰﹕」只須兒子一人﹐帶數萬兵馬﹐立取山左之地以歸我國。「勒曰﹕」嶷據三齊之地﹐歷年已久﹐根深蒂固﹐兵糧足備。焉可輕覷他們﹐云取若此之易也﹖「乃請張賓入問其事。賓曰﹕」臣料此際齊地可平﹐曹嶷可擄﹐但不爲則已耳。「勒曰﹕」爲天下者不顧家﹐況外姓同僚之列乎﹖公試言其可否。「賓曰﹕」曹嶷﹑夔安皆已老耄﹐部下將帥百不及吾之一﹐晉國自亂﹐必然失倚。今若興師﹐臣固知其必克也。「勒曰﹕」石虎願去﹐亦能平否﹖「賓曰﹕」石季龍𨿽勇﹐不達機變﹐恐性暴有失。可用尙書令程遐爲監軍﹐統領大兵三十萬﹐分三道而進﹐方可成功。「石趙主然之﹐以養子石生﹑李農爲左軍﹐石富之子石挺﹑桃豹爲右軍﹐石虎領中軍元帥﹐賜姓子石閔爲先鋒﹐分作三處而去。各路探軍報入靑州﹐曹嶷聽言大驚﹐急聚眾將商議。參謀夏國臣曰﹕」今石勒起傾國之兵三十餘萬前來﹐其志必欲平治齊地而後已也。只宜下令各處堅守﹐以老其師。遣人往江東報知求救。待其糧盡﹐合力擊之﹐乃可勝耳。若妄出兵馬﹐必不能勝﹐休得失算。「忽有左將軍田華出曰﹕」今後趙無故興兵犯界﹐甚爲可惡。若還自守不出﹐是畏懼也。望主公假臣精兵五萬﹐立斬石虎之頭獻於臺下。「曹嶷聽言大悅﹐卽令田華爲帥﹐以大將軍王家相﹑李茂盛爲左右﹐引兵十萬﹐出屯西界﹐以拒石虎。石虎聞有兵到﹐卽引兵馬出營索戰﹐齊兵遂亦整陣。兩邊放炮擂鼓﹐布擺端正。趙陣上主將石虎出馬﹐頭戴金肸盔﹐身穿蟠龍襖﹐威風凜凜﹐鎧甲璘璘﹐騎西番髙馬﹐執合扇大刀﹐左有石閔﹐右有劉膺﹐當先髙叫﹕」齊將救敵﹐可出打話﹗「齊陣上鼓聲罷處﹐門旗大開﹐上將田華出馬﹐身披明鎧﹐手執長槍﹐兩邊王家相﹑李茂盛齊齊擺著。華指石虎謂曰﹕」我和你原是一家所分﹐並無嫌隙﹐信使屢通﹐何故興兵至此﹖「石虎曰﹕」山東是吾境界﹐汝不臣附﹐背棄故舊﹐反歸江東﹐不得不取﹐特來擒拿曹嶷正罪。若早棄晉歸款﹐以一家待之。少或抗拒﹐卽是吳越相視矣﹐豈得容情﹖「田華聽言大怒﹐不答﹐挺槍殺出。石虎揮刀架住。約開軍兵﹐二人狠戰上四十餘合﹐不分勝負。趙陣上石閔殺出相助﹐齊將王家相向前抵住。劉膺將欲要出﹐只見石挺﹑桃豹早已來到﹐挺卽殺入陣中﹐兩邊遂相混戰。挺徑衝至田華身旁﹐一槍刺進﹐華慌轉手去抵﹐早被石虎逼近﹐一刀砍於馬下。王家相看見﹐忿怒趕上﹐槍中石挺左臂。挺走﹐家相趕去﹐又遇石閔攔住。石虎自後大喊追來救挺。王家相知不能及﹐因見閔﹑虎雄猛﹐欲撞趙兵而出﹐又被石閔所斬。李茂盛殺退劉膺﹐又退桃豹﹐才進中陣﹐見敗兵奔潰﹐報道田﹑王二將被斬﹐只得棄戰而走。石虎等隨後掩之﹐十萬人馬去其大半。李茂盛逃得入城﹐趙兵隨後亦到。茂盛進見曹嶷﹐哭拜於地﹐言﹕」石虎十分凶勇﹐連斬二將﹐以此抵敵不住。「曹嶷聽言大驚﹐急召夏國臣商議。國臣曰﹕」後趙兵彊將勇﹐關西﹑江東皆不能敵。我道戰必不勝﹐只宜堅守﹐田子芳恃血气之勇﹐執拗要戰﹐果傷其命。一面點兵守城﹐一面差人往江東求救。若得蘇峻﹑劉遐﹑蔡豹三人兵到﹐方可退得後趙之兵。「曹嶷依議﹐點兵守護城池﹐使人持表往晉國求救。晉主初立﹐以遐﹑峻等進京徵討王惇﹐未及赴鎭﹐失於救援。石虎等圍攻廣固十有餘日﹐反被擊傷兵士無算﹐城不能下。只見石生﹑李農兵至﹐卽日四面極進﹐期在必下。齊將等倚城而戰﹐打死石虎兵七千﹐桃豹之子桃灼中額殞命。虎無柰何﹐乃問程遐議計行之。程遐曰﹕」曹嶷堅守不出者﹐欲老吾鋒﹐以望下郡之兵來共破吾耳。某有一策﹐元帥親將十萬人馬圍住曹嶷﹐命眾將先討下郡﹐剪其羽翼﹐然後截住江東要道﹐防其援兵﹐則曹嶷𨿽有鴻鵠之羽﹑鯤鵬之翅﹐亦不能舉矣﹗「石虎拱手稱謝曰﹕」尙書髙謀﹐可制賊矣﹗縱不能下城﹐困亦困死﹐何必苦攻﹖「乃令桃豹引兵三萬攻取歷城﹐石生引兵三萬攻取濟陰﹐李農引兵三萬攻取東萊﹐石挺引兵三萬攻取臨淄﹐劉膺引兵三萬攻取倉垣﹐諸路俱發。李農先到東萊﹐將兵屯於天柱山下。

東萊守將劉繼髙亦有勇路﹐當日聽報趙兵犯境﹐整點人馬出拒。兩軍布於山之東側﹐繼髙出陣﹐指李農曰﹕」你我二國皆漢之治鎭﹐因漢主無道﹐故各被害自立。今乃不念同列﹐無故興兵侵擾﹐是何道理﹖「農曰﹕」山東之地﹐我主已得什七。止此一隅﹐豈容不取﹐肯教賊人於臥榻邊鼾睡也﹖「劉繼髙聽言大怒﹐拍馬殺出﹐李農挺槍迎敵。二人一來一往﹐戰上了三十餘合﹐不分髙下。繼髙見農亦是勍敵﹐思欲用計﹐以回馬槍刺之﹐遂帶轉馬頭而走。李農隨後趕去。繼髙偸覷其近﹐正待翻身轉刺﹐不期天譴繼髙﹐齊數該敗﹐馬失前蹄﹐跪倒於地﹐反被李農刺死。軍兵奔走回城﹐農乘勝追急。閉門不及﹐遂衝進城﹐得了東萊。安民已訖﹐使人至靑州城下報捷。其使路遇石生﹐言已得城﹐生亦催兵疾進。濟陰守將田養民乃古齊世家﹐知趙兵侵逼靑州﹐正欲起兵赴救﹐忽報石生引兵犯郡﹐卽點兵馬出守弇山要道﹐以保近城百姓。早被石生先過山隘﹐兩軍相遇﹐列開陣圖。田養民出馬謂曰﹕」各守封疆﹐何得興兵至此﹖「石生曰﹕」今我後趙地廣兵彊﹐將欲一統天下﹐豈容汝等據此﹐棄而不取乎﹖「養民曰﹕」汝主忘恩徳﹑負信義﹐身且難保﹐尙敢言兼並天下乎﹖我主曹巨靈曾言﹕』取襄國﹑邯鄲﹑魏﹑汲諸郡﹐多效死力﹐令汝等安享現成。'我取靑州﹐未得一指之助。今乃欲傷有功同列﹐而又妄想關中﹐以忘漢徳﹐天肯容乎﹖「石生聽言大怒﹐揮鞭打過齊陣﹐田養民舞刀接住。兩个人無住手﹐馬不停蹄﹐戰上了三十餘合﹐未分勝敗。趙副將辛慶出助﹐養民抵當兩將不住﹐勒馬望城中走去﹐閉上六門。石生引兵圍住﹐將十餘日﹐不能得克﹐反折兵四五千。生怒﹐寫榜張掛各門﹐以示三軍曰﹕」今限三日爲期﹐若不協力攻開城池者﹐全隊皆斬。城中軍民死守抗我﹐破賊之日﹐老幼寸艸不畱﹗「城上守護有百姓在內﹐見生告示﹐盡皆駭議曰﹕」此城若能全保﹐則可延得眾命﹐否則皆爲丘土矣。「有巨族陳氏﹐族丁累萬﹐分住州城內外﹐共二十餘處﹐十停占三。其主伺事族長名陳世彰﹐懼累遭誅﹐會合各族壯丁千餘﹐暗地開門納降﹐求免殺害。石生兵進。田養民知之﹐密引家小親兵開東門而走﹐被石生追上擒轉。出榜安民﹐依陳氏之言﹐滿城盡恕。濟陰旣平﹐生使辛慶將兵五千﹐往助桃豹。

桃豹此時已入歷城界內﹐其守將乃晉朝差來助守者﹐一个名呂披﹐一个名沈秀﹐當日見有兵到﹐乃自商議曰﹕」後趙兵盛﹐未可輕出﹐且只固守。待其少懈﹐兩頭擊之﹐可獲勝矣。「於是二人日夜親自巡視﹐一連相持二十餘日。桃豹不能破城﹐兵日被傷﹐乃亦不攻﹐只是困住。又三四日﹐晉將並無動靜。趙軍以爲懼威﹐不敢出戰﹐大半皆往遠村擄掠牛羊六種﹐其在城下者或坐或睡﹐解衣捉虱﹐旁若無人。呂披﹑沈秀知其懈怠﹐分兩門一齊殺出。桃豹急迎﹐呂披﹑沈秀只擊兵士。兵士心慌亂竄﹐多有放杖解甲者收束不及﹐盡皆逃避。桃豹見眾走散﹐呂﹑沈之兵圍上﹐乃亦退後。呂﹑沈奮力擊之﹐追殺四五里﹐日晚而回。寨中糧杖俱被搬進城中。桃豹至十里外紮住﹐收聚軍馬﹐折傷五千餘人﹐心甚懊惱。眾副將曰﹕」晉將有謀﹐善於戰守﹐深得祖逖訓練﹐恐難破他。必須往大寨起軍兵來添﹐方可勝也。「桃豹怒曰﹕」是何言也﹖聞得李農已下東萊﹐張越度已下東昌﹐吾爲開創兩朝老將﹐何不如後輩也﹖「乃復引兵圍城攻打。呂﹑沈又不出戰。眾曰﹕」前日有糧﹐可以困他。今番在心著意﹐須不被算。柰糧爲其所得﹐彼又可守﹐將何爲計﹖「豹思一日﹐乃與眾密議曰﹕」今晉將恃糧守我﹐必不防吾有計。汝等可用心﹐至晚掏掘地道﹐四處而入﹐必可下彼也。「於是兵士努力穿鑿﹐至四更皆透。呂﹑沈果皆全不少備。趙兵竊入﹐一時殺起﹐守軍大亂﹐遂被砍開城門﹐桃豹自引大兵衝入。沈秀慌將巷口把住。豹至逼去﹐二人戰拒﹐不得進退。趙卒以箭射倒沈秀之馬﹐躋上擒住。呂披再至﹐被桃豹等圍住不能得脫﹐亦乃投降。歷城遂定。劉膺領命攻取臨淄﹐與桃豹共日到境﹐守郡者乃老將夔安也﹐時年七十有九。聞報劉膺犯郡﹐乃欲出城阻戰。參軍丘岑曰﹕」將軍年髙﹐不宜出戰﹐只可堅守﹐待其少懈而擊之﹐或可勝也。「安曰﹕」劉膺是吾副貳之輩﹐吾𨿽年老﹐猶能斬之﹗「乃不聽岑言﹐引兵一萬﹐離城布陣。劉膺兵到﹐亦擺齊整﹐出馬拱手曰﹕」老將軍向來不會﹐須鬢俱已皓然矣。「安曰﹕」誠如所言。將軍亦已斑白﹐吾何不老﹖只是一件﹐我和你昔時故舊﹐今日自相淩﹐乃善前而惡後也。何不請回﹐各安封土﹖「膺曰﹕」奉主之命﹐不得不來。老將軍何不同歸襄國﹐以樂天年﹐免致損虧名節﹐不亦美乎﹖「安曰﹕」據汝所言﹐以吾不能勝汝也﹖手中劍斧尙然不老﹐奴輩敢相欺也﹖「劉膺聽言﹐挺槍殺出﹐夔安揮斧接住﹐二人鬥上了二十餘合。劉膺亦老﹐敵之不住﹐退後而走。夔安趕去。劉膺復立馬再戰﹐又二十餘合。天色昏晚﹐各皆罷兵。膺紮住於十里堡。丘岑出城接入相賀曰﹕」老將建此功績﹐已挫賊銳。明日不可出矣。「安曰﹕」且到明日﹐又作道理。「入至廳事前﹐年老骨硬﹐不能下馬﹐軍士扶之離鞍﹐入於公廳。因用力太過﹐兩手顫抖不已﹐不能執盞。次日仍然﹐遂廢飲食而死。丘岑率兵守住﹐使人偸出﹐往廣固報訃求救。使至途中﹐見靑州探子﹐備言詳細﹐云﹕」城圍緊密﹐尙欲徵取各郡入援﹐焉得有兵出救﹖「使回見岑﹐言﹕」諸郡俱下﹐屬縣已皆望風歸附﹐廣固亦將垂陷矣。「丘岑曰﹕」若此焉處﹖「親兵曰﹕」參軍爺以一人焉能當後趙二三十萬雄兵乎﹖只有潛身避去﹐免被擒戮耳。「岑聽之﹐乃收拾庫中金銀﹐以車裝載﹐暮夜開城﹐帶家小親隨故舊共百餘人﹐逃入海山隱居而去﹐後富無比。次日﹐軍民開門出迎趙兵﹐劉膺入城﹐安慰百姓﹐報捷至靑州大寨。石挺亦送倉垣冊籍至。石虎大喜曰﹕」諸城皆克﹐曹嶷四肢毀矣﹐身能全乎﹖「乃令眾兵盡力攻打。城上磚石用盡﹐搬運不能答應。東南角上被趙兵攻壞數丈﹐城中大懼﹐令兵士多將弓弩射住。石虎親自催督﹐喊聲震動城市。大將夏國卿曰﹕」事勢極矣。某請將兵殺他一陣﹐試看何如。「曹嶷命選精兵二萬帶去。國卿謂其兄國臣曰﹕」吾感曹將軍報雪大仇﹐安享富貴二十餘年。今日捨身退敵﹐吉凶不保。靑州十有九失﹐兄可與弟早脫身去﹐以全宗祀。可使眾軍於此缺處拒守﹐誘輟趙兵。待我從西門無兵處偸出﹐繞轉其後。若得幸斬石虎﹐則又可守矣。「國卿囑畢突出﹐自西轉南﹐遙見石虎自在缺下喝兵攻掘。國卿策馬從背後衝去﹐軍士慌叫﹕」有賊﹗「石虎回身﹐不期馬已相接。國卿一刀砍去﹐虎抵不及﹐只得將身一躲﹐滚於地下﹐馬被砍倒。國卿躋步向前﹐舉刀欲砍﹐已被那石虎躍起﹐步戰抵住。石閔看見趕來不及﹐大呼放箭。趙兵聽得﹐弓弩攢集﹐密如雨點﹐國卿竟被射死﹐兵皆乞降。石虎怒謂內軍曰﹕」城垣已破﹐尙不出降﹐明日攻開﹐寸艸不畱﹗「國臣見弟身喪﹐守戰益力。虎恨不息。程遐謂之曰﹕」到處破城﹐因是元帥殺戮太重﹐故人畏死﹐悉力拒守﹐以希免禍耳。今日夜捨力而攻﹐死傷不下數萬之命。彼見老帥所言﹐愈加苦守﹐亦非善策。依吾之見﹐只須遣人入內﹐說嶷歸款﹐免致枉殺兵民﹐必然可下。「石虎曰﹕」尙書之言是也。誰可入城﹐以成此事﹖「遐曰﹕」須是老夫自去﹐方能事諧。「卽備馬徑至城下﹐揮令不許攻打﹐眾兵悉止。乃謂守兵等曰﹕」我已罷攻﹐汝等莫懼。可爲報知你主﹐道有故人程志遠特來求見。「軍士下城去稟﹐嶷命放入。遐進城見嶷﹐相敍禮畢﹐遐曰﹕」今石公有雄兵百萬﹐上將千員﹐勢盛難敵。且將軍屬郡皆歸後趙﹐江東路遠﹐又值王惇內難未息﹐必無救兵來應。小弟恐孤城難守﹐特來相勸﹐不如同歸襄國﹐與石公朝暮相聚首共樂﹐以蘇此處軍民之命。將軍尊意以爲何如﹖「曹嶷自思年老勢弱﹐必難與敵﹐乃曰﹕」當從公之嘉議。但是石虎狂暴﹐不念吾爲父執之輩﹐相輕侮耳。「遐曰﹕」不妨﹐自有石趙主張主﹐吾等相勸﹐管取恩榮。「嶷意乃決﹐送遐還營回話。謀主夏國臣勸嶷曰﹕」吾聞石虎性甚殘忍﹐若出降彼﹐必遭所害。如不得已﹐共奔江東﹐縱然失國﹐猶得保祀存身﹐勝就湯鑊﹐自取滅亡也。「嶷曰﹕」石勒與吾共事之人﹐他們必不害我。「國臣曰﹕」王彌有功於勒﹐奚止十大﹐尙且殺之﹐況主公乎﹖「嶷曰﹕」彌有圖勒之心﹐故致忌害。今吾降彼﹐勢有不同﹐何得自疑﹖石虎大兵三十萬﹐俱集在此﹐一破追獲﹐反無遺類矣。汝休見阻陷吾﹐要去自去。吾意已定﹐必不失信取禍。「夏國臣出而嘆曰﹕」曹公不聽吾言﹐死日近矣。「乃收拾家小﹐取庫中金帛﹐乘空與弟國相半夜開門逃出﹐往江東而走。次日﹐曹嶷遣人送降書至石虎營中而去。石虎受之﹐卽領大軍入城安民。嶷恃前輩﹐不卽下跪﹐虎乃暗使刀斧手將曹嶷與田養安﹑田養民一家盡皆殺之。又下令將靑州舊兵與守城百姓等誅之﹐命劉膺爲靑州牧﹐查勘的實施行。劉膺抗言曰﹕」若欲屠軍﹐又查誅百姓﹐則滿城必無遺類﹐又何須用老夫在此爲牧﹖則當棄之爲荒域矣。「石虎議阻﹐猶誅十之二以示不服。畱兵一萬與膺﹐班師奏凱回國。後人有詩嘆曹嶷曰﹕

石虎狼心眾所知﹐曹嶷何苦自尋誅﹖良言忤聽甘降虜﹐千古令人恨有餘。

第一三九回

劉嶽滎陽退石生

後趙太和九年﹐石虎﹑程遐平定三齊﹐奏凱還朝﹐趙主石勒大喜﹐升賞將士﹐設宴慶賀。席上與眾將議曰﹕」今中原之地﹐漸皆入朕。意欲轉都洛陽﹐柰有滎陽﹑司州二郡還爲李矩﹑郭默所占﹐必須奪取﹐使地不缺﹐方好移駕。何將肯去建立此功﹖「右席上一將起立應曰﹕」某𨿽不才﹐願領兵去攻取二郡﹐以擒李矩﹑郭默來獻。「眾視之﹐乃右翼虎賁將軍石生也。石勒大喜﹐曰﹕」吾兒肯去﹐必定成功。「乃點精兵五萬﹐以大將李隆﹑王華爲左軍﹐張賀度﹑張越度爲右軍﹐石瞻爲後軍﹐六將領旨﹐望滎陽河內而進。巡軍聽知﹐報入滎陽﹐李矩慌使使請郭默商議退敵。郭誦曰﹕」且自將兵出境﹐與戰一陣﹐以試虛實﹐然後再議。「李矩然之﹐卽使張皮﹑江霸﹑馬尙﹑李秀等出城退敵。行不十五里﹐石生兵至相遇。各駐軍馬﹐兩陣對圓。趙陣上一員首將﹐捧鞭而出﹐生得﹕額如懸鼓眼如鈴﹐色似瓜皮須似鍼。闊面雄身威赫燁﹐賽過玄壇黑虎神。滎陽兵士看之﹐盡皆驚愕。只見對陣上李滎陽帶領眾將擂鼓而出﹐左右列數員戰將﹐當先開言謂石生曰﹕」吾守本郡﹐未嘗擾汝﹐何乃起兵侵我﹖「生曰﹕」汝晉已過江東﹐河南盡歸於我﹐只此二郡﹐汝何苦要分割據占﹖今我特取漢之舊業﹐怎言侵你﹖「李矩曰﹕」你家又非中都劉后﹐焉得妄言漢業﹖且不說汝等邊胡竊據大晉之地乎﹖「石生聽言﹐更不再答﹐輪起虎尾剛鞭﹐打過晉陣。郭誦欲出﹐馬尙厲聲叫曰﹕」待我與他比對鞭稍﹐試別髙下。汝等休要與戰。「言訖﹐跑馬指石生曰﹕」我和你較試鞭法何如﹖若不能勝者﹐卽下馬拜爲師傅。「生曰﹕」若然﹐何不早先下馬﹐免受傷打﹖「尙怒﹐喝生出戰。於是二人放開馬轡頭﹐約退三軍眾﹐揚威奮戰。但聽得鏗鏗聲不斷﹐恨恨勢無容。兩將戰上四十餘合﹐並無差失。攪得塵沙似霧﹐兵士目瞇﹐盡皆喝彩。李矩見其敵住﹐自舞雙刀趕出助戰。趙將怒喝﹐於是石瞻﹑李隆一齊殺出。郭誦亟往幫助。矩﹑誦怎能抵得瞻﹑隆﹖邊戰邊退﹐卻好郭默引兵又到﹐殺回前來接應。趙將張賀度﹑張越度又出﹐晉將張皮﹑江霸亦進﹐兩邊混戰有二時將近﹐王華催兵掠陣而入﹐張皮欲來阻敵﹐被張越度自背後趕上﹐一槍刺死。郭默看見﹐搶上報仇﹐三合之中﹐格殺越度。賀度來報弟冤﹐與默鬥十餘合之間﹐只見石生戰到身旁﹐卽便並上。郭默怒恨﹐一槍當胸戳去。生見勢急﹐慌忙將手一搶﹐帶住槍頭﹐到轉身軀﹐一鞭打去﹐稍中背心。郭默棄槍﹐吐血而走。李隆﹑王華見勝郭默﹐呼石瞻衝入晉陣。晉兵把持不住﹐大敗而走。趙兵喊聲震天﹐隨後奮擊。晉兵自相踏倒﹐被其所殺﹐猶如砍瓜切菜一般﹐屍骸疊疊。日暗得免﹐折兵將半﹐收集入城。石瞻獨領精兵五千追趕﹐直至城下﹐把住城門﹐催石生乘夜圍攻。李矩見勢敗﹐不敢出戰。乃與郭誦﹑郭默議曰﹕」今江東遠隔﹐國難未息﹐焉能有兵來救﹖且去求之不疊﹐玆被圍極﹐必爲所困。弗若將此河內之地﹐獻與西趙劉曜﹐求討救兵來此﹐待他兩自相爭﹐我等於中看緊慢而行﹐免被所破﹐使賊生得志。「郭默曰﹕」此謀甚通。劉曜久思貪並﹐見吾去附﹐必然應允。待他兩國互相爭戰﹐我自得安矣。「卽日修表﹐令郭誦偸墜出城﹐徑望長安而去。途中無阻﹐至虎牢關覓馬趲程前進﹐不日到咸陽。次早﹐入朝見曜上表﹐又奏言﹕」臣舅李矩與郭默﹐爲晉據守司州﹑滎陽二郡﹐以盡臣職。今被後趙貪圖﹐暗遣石生將兵圍城﹐思欲奪之。我等惡其橫﹐願以河內中原要地歸於大國﹐不欲歸於石氏﹐使其得肆謀心也。乞陛下早與一旅之師﹐速解倒懸之急。「趙主曜見奉大喜﹐卽點精兵五萬﹐令親將軍劉嶽並呼延攸之子呼延謨﹑石琮﹑翟楷﹑劉咸﹑劉震等往救李矩。姜發﹑關心﹑遊光遠三人知其事﹐急入諫曰﹕」兵者不可以屢戰﹐仇者不可以屢結。今石趙兵勢地土三倍於我﹐前與約取河南﹐聊相通好﹐兵戈少息﹐正與再共結納﹐以固孫劉之勢。何得聽信李矩姦謀﹐卽擅與兵以結冤仇﹖「曜曰﹕」今人以城來歸﹐省我數萬兵力﹐可不救乎﹖「關心曰﹕」今去救矩﹐反與石勒成敵﹐焉得爲省兵力﹖「曜曰﹕」石奴兒乃朕之輔臣﹐豈容他吞並界上之地﹖且朕爭此地數次﹐俱未能遂意﹐費多少錢糧﹐不獲保守。今彼眞心歸款﹐若聽汝等之言﹐是杜他人向順之心也。「三人又曰﹕」昔日漢主玄明不聽我等之言﹐後來悉從臣料。今陛下不納臣等﹐異日必然有悔。「曜曰﹕」汝等旣自以爲髙見﹐何不善救劉燦於未亡之時﹐而苦阻朕於得土之助﹖事勢有異﹐休要妄言﹗「叱使出外﹐三人只得且退。關心曰﹕」明日會合眾有智識者﹐一同上勸。此事決不自去惹禍者。「遊光遠曰﹕」彼意已決﹐諫則反觸其怒﹐愈見不美。且和﹑喬二子不在朝內﹐再無直言之人﹐難以使聽。吾觀永明好戰少謀﹐不卹軍士﹐良言逆耳﹐無世龍之大度﹐納諫慮遠﹐豈守國之善計﹖吾聞好殺者必亡﹐寡謀者必敗。若此所爲﹐禍患不遠矣﹗宜當避去﹐免被所累。「姜發曰﹕」公言是也。歲中彗星出東井﹐白气臨長安﹐此爲脫形之兆﹐趙王不久當敗。惟蜀中無兵﹐先人墳墓在焉﹐吾欲乘此而去。二公心下若何﹖「關心曰﹕」大廈將傾﹐一木難撐。哲人貴先知機。吾侄河﹑濤已同諸葛侍中﹑呼延都尉保護家眷入川覓居久矣。今當速去﹐毋得再延。遊太師將回故鄕﹐憩隱他處﹐難忍相棄﹐如之柰何﹖「光遠曰﹕」吾今年老無子﹐老妻近喪﹐無所倚望﹐亦不歸故鄕﹐同入川中﹐與故舊優遊宴樂﹐以終餘年可也﹐焉用他行﹖宗祀之事﹐有弟子遠在此﹐自能承值。吾亦不忍相離二位老友﹐卽請同去。「於是收拾金帛數車﹐與姜飛﹑楊繼勛悄悄出城﹐望梁州路進發。劉曜不知此數人竟自棄官而歸。後人有詩嘆其違諫致失云﹕

三國英雄逐鹿秋﹐干戈日夜互相仇。寡謀劉曜違忠諫﹐自惹鋒爭霸業休。

次日﹐西趙主劉曜欲使內侍前往遊﹑關﹑姜三人府中安慰﹐以釋其恥﹐回報已與楊殿帥俱乘夜遁去﹐不知何往了。趙主聽言﹐亦不追悔﹐竟命劉嶽等將兵五萬﹐東救李矩﹐徑望滎陽而進。石生探得西趙來救﹐心中大怒曰﹕」吾曾屢取潼關﹐思念一家﹐又且回兵。今汝反助晉人與吾作對﹐當先破之。「遂撤圍向阻。兩軍相遇﹐各排陣勢。劉嶽當先出馬﹐謂石生曰﹕」吾等所謂者﹐不過嫌憎李矩稱晉﹐間於此中耳。今已臣服我國﹐你可罷兵回去﹐降我卽降你也。「石生曰﹕」我用心力而困李矩﹐汝到來搶我現成之功﹐反教我們回兵﹗「卽便揮鞭打出。劉嶽將刀架住。兩个抖擻神威﹐各施英勇﹐挺向陣前。喊聲起處﹐但則見﹕刀捲茫茫白雪﹐鞭翻滚滚烏風。馬如平地騁雙龍﹐塵似云騰擁從。戰勢猙獰狠猛﹐鋒威咭咶喧轟。鼓聲交戛殺聲雄﹐險把天關震動。二將一連對上五十餘合﹐全無髙下。兩邊眾將叫曰﹕」兩位將軍且自少息﹐待某等也出馬聊戰一回。「後趙張賀度橫槊進前叫曰﹕」不許混戰﹐能者單出。「於是石生﹑劉嶽各回本陣。劉將呼延謨挺槍呼曰﹕」適間小將何名﹖敢戰呼延將軍否﹖「石將應曰﹕」吾乃張賀度也。有三百合之能者﹐方可來對。「呼延謨曰﹕」口說無憑﹐放馬試看。「於是各整精神﹐交鋒狠戰。二人亦斗上五十餘合﹐不分勝敗。劉嶽﹑石生見日晚天昏﹐乃各鳴金收軍。次日又戰﹐又無髙下。相持數日﹐各折兵馬﹐互相勝負。劉嶽與劉咸等議曰﹕」我今到此﹐𨿽能解一時之圍﹐不得石生兵退﹐怎生計較﹖「呼延謨曰﹕」我有一策可破石生。若還只與明戰﹐𨿽在累月﹐亦是這等。今日趁此天時﹐半夜月落之際﹐將軍與翟左軍從前而進﹐某與劉左督從後而進﹐劉後軍緊守寨柵﹐以防他來暗算﹐石右軍引兵一萬接應二路。每路首將﹐各只用精兵五千﹐徑去劫他大營﹐出其不意﹐兩頭一齊殺入﹐自然勝矣。「劉嶽從之﹐乃與眾將整頓齊備﹐至二更時分﹐銜枚而進﹐直至趙寨。石生兵士皆在睡中﹐有一巡軍在外急叫有賊﹐早被翟楷趕上﹐一刀砍死﹐卽便殺入寨門。喊聲大震﹐呼延謨後面炮聲又起。石趙之兵不曾防備﹐慌起覓械之時﹐滿營大亂﹐各自互相混殺﹐不分你我。劉趙是有意去劫者﹐旁觀甚審﹐殺得石生﹑石瞻等大敗而走﹐劉嶽等隨後掩殺。但見屍骸滿路﹐器杖盈途﹐寨中輜重盡被劉家所得。走到金墉城﹐計點人馬﹐折兵大半。石生忿恨﹐連夜使人上襄國求救。劉嶽得勝﹐卽欲收兵回朝。眾將曰﹕」石生退在金墉城﹐定然請兵再進。我若一去﹐滎陽司州必失﹐前功廢矣。「嶽曰﹕」若然﹐當趁此圍困金墉﹐大破石生﹐免其再至。「呼延謨曰﹕」未曾得旨﹐不可妄惹兵釁﹐此處乃石趙界內之地。吾等乃救滎陽﹐非是爭並也。但宜且住﹐看石生進止何如﹐再作道理。「於是賞兵紮下﹐只差人報捷入長安。

卻說石生飛使先到襄國奏上求救表章﹐趙主勒看之大怒曰﹕」叵耐長安劉趙奪我功績﹐殺我軍兵。何人領兵前去救助石生﹐以報此恨﹖「石虎攘臂向前曰﹕」待兒帶一哨人馬﹐徑從滎陽擒拿劉嶽﹑李矩以取其地﹐管教唱凱而回。「石勒聽言大喜﹐卽命石虎爲督帥﹐統領石閔﹑石堪﹑朱保﹑魏爲前部﹐呼延謨﹑支屈六﹑石匆等爲後部﹐點兵十萬﹐往救石生。石虎與眾望滎陽而進。劉嶽每日使人察探後趙消息﹐忽然報到﹐言﹕」石虎領兵十萬來至﹐可急打點。「劉嶽聽說﹐聚眾議曰﹕」石虎此來﹐其鋒必盛。須當去會李矩﹑郭默﹐一同協力相助﹐方可與敵。「呼延謨曰﹕」一邊遣人去會﹐一邊領兵前途阻住﹐莫使入界。「劉嶽然議﹐卽便移兵出界。行不十餘里﹐後趙之兵旗幡亂舞﹐捲地而至。嶽將人馬紮下﹐布擺伺候。石虎見有阻兵﹐卽於對面排陣。三通鼓罷﹐兩扇旗開﹐石虎當先叫曰﹕」劉家賊將昨以詭計殺敗我兵﹐今日大都督親來在此﹐好好下馬受死﹐免禍軍人。「劉嶽曰﹕」昨者石生不明進退﹐以致大敗。今你復又妄來﹐獨不記河東之日乎﹖「石虎怒曰﹕」汝曹無能及吾十合﹐敢此妄說﹖今日生擒賊子﹐方知我季龍將軍手段﹗「拍馬舞刀殺出。劉將呼延謨挺槍接戰。二人一回一合﹐鬥了半个時辰﹐呼延謨一槍刺中石虎衣幅﹐抽之不轉﹐反被石虎躋上﹐一刀斬於馬下。劉嶽見謨被砍首級回陣﹐隨後趕去報仇。石虎不曾顧看﹐徑進門旗。嶽馬至近﹐石家老將呼延模慌忙挺槍來拒。戰不五合﹐亦爲劉嶽砍翻下馬。方欲找首﹐只見趙兵呼叫石虎﹐虎回頭一看﹐雙眉倒豎﹐兩目橫睜﹐怒揮大刀忿砍而進﹐劉嶽遂與交戰。二人各喝﹕」不許歇息﹐盡見本事﹐都在今日﹗「於是一連斗上了七十餘合﹐並無退意。石閔放馬出助﹐劉震抵住。石堪又到﹐震退入陣。劉嶽見之﹐帶馬落荒而去。石虎獨自追趕﹐卻好李矩當先兵到﹐諸將在後﹐矩乃少住。石虎看見滎陽旗號﹐遂撇劉嶽﹐直取李矩。矩慌﹐只得抵敵﹐知虎英勇﹐奮力而戰﹐不及二十合﹐矩漸遮攔不住﹐將欲退走。卻好郭默趕到﹐石虎卽與郭默又戰﹐二十合之內﹐被石虎一刀砍中腿上﹐甲爲砍壞﹐默負痛而走。石虎徑衝入陣﹐欲斬郭默。一將厲聲叫曰﹕」破胡大將軍馬志髙在此﹐不得無禮﹗「石虎聽言不答﹐怒揮大刀便砍﹐馬尙以鞭稍架住。二人酣戰上五十餘合﹐不分勝敗。石堪﹑石瞻恐虎戰久有失﹐雙馬出助﹐矩將張肇﹑範勝﹑江霸﹑李鑫亦皆向前截住﹐石閔﹑朱保﹑魏﹑石匆等催兵擁進﹐矩乃大敗﹐奔回滎陽。劉嶽知石虎兵盛﹐亦與石琮等退入滎陽﹐協助李﹑郭共守。石虎乘勝進兵圍城﹐石生亦至。劉嶽遣使連夜上長安求救。西趙主劉曜見本大驚﹐慌聚眾臣商議﹐欲起大兵親救劉﹑李﹐以爭滎陽。遊子遠諫曰﹕」國內災異不祥﹐聖駕不可妄動。前者未央宮上一奇鳥﹐人目長尾﹐五色有彩﹐髙大五尺﹐生五子而出五雛。人言是鳳。後來平陳安﹐服楊難﹐降張茂﹐亦可云瑞矣。今者五雛一夕皆死﹐母鳥悲鳴五日﹐不食亦死﹐此一不祥也。大風驟雨轟雷猛雹﹐三日不止﹐城裏城外﹐打死人民近萬﹐壽陵崩壞﹐二不祥也。陛下詔令壽陵前栽植樹木﹐今盡枯死﹐三不祥也。上邽劉襲軍營之中﹐馬生兩角﹐四不祥也。長安三月﹐日酷如火﹐人畜大疫﹐此乃春夏反常﹐五不祥也。姜﹑關﹑遊﹑楊諸哲人遁去﹐連喪大將數員﹐是皆不吉。正宜省身修徳﹐守國保民﹐以禳天災﹐不可與石趙結冤﹐以構仇怨。宜修書通好﹐召回劉嶽﹐方可以轉禍爲福也。否則石趙勢焰不忝於關中﹐恐此事一時難息。「劉曜不聽﹐彊語諭眾曰﹕」鳳鳥𨿽亡﹐滎陽來附。姜﹑關𨿽去﹐吾兒還歸﹐勇略邁於數人﹐何懼石勒﹖「卽封劉胤爲正先鋒﹐平先爲副先鋒﹐劉貢﹑呂中伯領左軍﹐康平﹑呼延瑜領右軍﹐河西降將張閬﹑辛晏爲後軍﹐秦州降將張選﹑辛滔爲救應使﹐以劉雅﹑劉黑共總中軍﹐親自救援滎陽。畱遊子遠﹑劉綏﹑卜泰﹑蔣英﹑辛恕﹑喬泰﹑梁胥﹑朱紀等﹐輔太子劉熙監國。趙主曜自將大兵二十萬﹐直出潼關以退石虎。未知此回二趙爭衡﹐勝敗若何。後人有詩一首嘆曰﹕

勒圖吞並寇滎陽﹐曜信姦投起禍殃。因爭此地傷多命﹐至今名作殺人場。

第一四〇回二趙爭雄奪滎陽

西趙主劉曜聽李矩勢極詭附﹐不聽遊子遠之諫﹐使其鎭守長安﹐不許臨軍﹐親自起兵二十萬﹐進救滎陽﹐與後趙石勒爭彊﹐直至界內駐蹕。是夜三更﹐忽夢一人金面朱衣﹐側掛一刀﹐東向逡巡而看。曜問之﹐不答﹐但揖讓而退。曜思爲神﹐卽步其履迹而拜之。覺來乃是一夢。次早﹐集眾官將問之。眾皆曰﹕」金面朱衣者﹐天神也。面東而看﹐將有事於東方也。莫非天神下助﹐主陛下有窺江東之兆耳﹖「眾皆信然﹐齊聲稱賀﹐惟太史令正任義低首不賀。趙主曰﹕」卿何不言﹖「義曰﹕」臣適思其異﹐故未及言耳。詳而度之﹐多似不祥﹐故弗敢妄賀。「曜曰﹕」卿試言之﹐何用隱爲﹖「義曰﹕」東方乃震宮卯位也。其人面金而側掛一刀﹐乃外金側刀﹐成一劉字也。陛下姓劉﹐起平陽﹐都關西﹐皆金位地也。朱衣者﹐火之色也﹐火能克金﹐主西地受制於南。其人不言﹐逡巡頻看﹐揖讓而退﹐是功成事畢﹐自謝而退也。履其迹而拜者﹐是拜其後塵也。今來滎陽﹐乃河南之地﹐南爲火方﹐陽爲火候﹐金主受克。陛下當聽遊太傅之言﹐面與後趙通好而還﹐斯爲全美。「曜曰﹕」夢寐之說﹐恐不關大事﹐未足深信。「義又曰﹕」乞勿罪臣﹐臣請明言。前者彗星出於東井﹐福徳照於五車。五車﹐趙分也。東井﹐秦分也。凶星吉曜﹐宜避不宜犯。以臣占之﹐主有師帥喪亡在於福徳之位﹐應在十日中見此。陛下必不信臣﹐亦須謹愼﹐未可輕意動兵。且今關中半年無雨﹐百姓荒亂。臣勸陛下宜回鑾輿﹐以安黎庶﹐不可親自在此臨軍﹐使人失望。「曜曰﹕」鋒爭之際﹐難免師帥之厄﹐知是那邊徵應﹖正宜趁玆先破石虎﹐勿得惰慢軍心。「竟不從諫﹐使劉胤﹑平先等進攻石虎大寨﹐又使劉貢﹑呂中伯﹑康平﹑劉雅奪取石梁﹑盟津二郡。探軍報知石虎﹐石虎大驚﹐慌令石匆﹑石瞻將兵一萬救援二郡﹐命石閔同石堪﹑王華﹑李隆﹑張賀度﹑朱保等將兵五萬阻拒劉胤﹑平先。石匆等先發﹐正遇平先﹑劉胤之兵﹐兩邊各排陣勢。方才整伍﹐石匆恃勇﹐單騎舞刀衝殺過陣﹐與西趙副將軍劉黑相撞﹐黑揮六十斤大錘敵住。二人躍馬奮戰﹐一連惡鬥四十餘合。眾將兵悉皆靜觀彊弱﹐並不少動。忽然石匆失手﹐被劉黑當頭一錘﹐打得眼珠迸出﹐死於陣前。西兵見勝﹐大喊湧進﹐殺得後趙之兵飛跑而走﹐眾皆奮趕。卻得石閔等到﹐兩邊紮住陣腳。石閔﹑李隆﹑石良﹑李農四將當先﹐一齊殺過西陣﹐劉將呼延瑜﹑張閬﹑辛晏﹑馬衝分投敵戰。石將朱保﹑魏﹑支屈六又至﹐劉黑﹑劉雅﹑張選亦前抵敵。兩軍混戰良久﹐未分勝負。忽然劉胤﹑平先兵到﹐見其戰酣﹐二將一齊殺進趙陣﹐直入無人之境﹐人逢人倒﹐馬遇馬亡。石將石挺﹑魏拼命拒住﹐各帶重傷﹐被劉趙兵殺得死屍疊疊﹐血水盈盈﹐大敗走至滎陽城外石虎大寨。平先等不趕﹐馬上議曰﹕」城中有大將軍之職與李滎陽拒守﹐我救又至﹐必無妨事。惟石生那廝﹐侵洛陽﹐犯潼關﹐屢次結怨﹐不若乘此勝兵﹐先下金墉﹐再破石虎﹐數郡可保也。「於是進圍石虎於金墉。石虎見眾將各帶重傷﹐又聞石生被困﹐乃責罵眾將無能﹐使敵人得志﹐三軍挫衄。石堪曰﹕」非是眾將之咎﹐已皆對住﹐將次勝矣。柰因劉胤英勇奮入﹐故難敵耳。「石虎笑曰﹕」賣礦灰貨奴﹐有何力量﹐敢如何逞橫﹖來日吾必生擒此兒﹗「

按《野史》﹕劉胤字元嗣﹐劉曜之長子﹐卜氏所生者。在平陽朝中﹐年十三﹐遭靳準之亂﹐劉氏無少長嫡庶﹐皆被殺。胤得舅氏卜幹有先識﹐休官在家﹐卽攜胤同居於城外﹐得免其害。幹恐靳準查究﹐乃給盤費使奔長安就父。途中被阻﹐行間道錯路﹐走於胡帥黑郁鞠部地上﹐從人賣礦灰以度活。後來聞靳準平滅﹐乃出名投見郁鞠大人﹐言是劉趙王之子。郁鞠禮遇之﹐使習武藝﹐卽熟閒弓馬﹐善使大刀﹐力舉千斤﹐虎頭燕頷﹐此地人呼之爲」小張飛「。至是劉曜稱帝﹐威震西土﹐郁鞠部長遣人送胤還長安。趙主曜見胤回﹐喜謂羣臣曰﹕」此兒原系朕之世子﹐因失母以致流離數載﹐歷盡苦楚﹐朕甚憫之。欲遵周文﹑漢光更易太子﹐復立劉胤﹐眾卿以爲何如﹖「光祿大夫卜泰是胤之舅﹐乃向前上言曰﹕」文王是定嗣位於未立之前﹐光武以太子之母失恩而廢﹐豈足爲法﹖向以東海王爲嗣﹐未卜不如明帝也。今胤文武才略誠髙出眾子﹐然東宮熙孝友仁慈﹐亦足爲承平賢主。況皇儲乃國家根本所系﹐豈可輕動﹖且已頒詔郡國﹐名號定久﹐休要攺移﹐卽臣等亦不敢奉詔。「曜默然。劉胤復曰﹕」父之於子﹐愛之如一。今若黜熙而立我﹐我何自安﹖苟以我頗堪驅策﹐豈不能輔熙以承聖業﹐共享富貴乎﹖臣請效死﹐於此不敢聞命。「羣臣咸言太子東宮已定﹐長皇子賢能遜嫡﹐當以從之﹐勿攺以失大義。曜念羊後已歿﹐遂依眾勸﹐封胤爲永安王﹐手書」忠公「二大金字以賜。卜泰擢爲太子太傅﹐監國輔政。以劉胤爲正先鋒﹐爭滎陽破石堪之兵﹐進圍金墉。石虎見堪稱贊劉胤﹐心中不忿﹐卽怒起拔寨﹐進救金墉。畱石良將兵五萬﹐困守滎陽﹐以阻劉嶽﹑李矩之兵出助。自率五萬人馬﹐要報八特阪之仇。進至望坡﹐知敵兵不遠﹐乃紮下準備。劉曜見報石虎自來復仇﹐亦同眾將向前布陣。三通鼓罷﹐炮聲便起。石陣上石虎出馬﹐左有石閔﹐右有石堪﹐各皆嚴裝披掛。手執大刀﹐髙聲叫曰﹕」劉家諸將無故興兵至此﹐好好叫劉胤﹑劉黑出來塡命﹐萬事俱休﹗「只見西趙陣上門旗開處﹐褐羅龍傘﹐黃鉞金瓜﹐簇擁西趙主劉曜而出。兩邊文武官將﹐森森擺列。曜自以鞭指石虎曰﹕」汝父世龍﹐亦吾漢家故舊﹐念其有功﹐封王賜號。今朕居於關中﹐以山右河北﹑河南所在漢業﹐皆付與他管轄。彼旣稱尊自立﹐朕亦不問﹐使爲唇齒黨類﹐共拒晉兵。朕之處分﹐亦可爲善且美矣。玆處滎陽旣來歸朕﹐汝當爲朕相顧才是正理﹐何得反來侵犯﹐自結仇怨乎﹖「虎曰﹕」山之東西﹐河之東北﹐皆屬我國。只此二郡間於域﹐故來取之。我功已成﹐是汝家劉嶽來搶我的。分明是你們出關遠來結怨﹐反欲責我﹖「劉趙主大怒曰﹕」寡人禦駕到此﹐逆賊若此﹐言無遜讓﹐誰先擒之﹖「劉胤應聲而出﹐石虎輪刀指住﹐曰﹕」來者莫非賣石灰小兒乎﹖好好下馬受縛﹐免觸我怒﹗「胤曰﹕」無主無籍家奴﹐敢此狂罔﹗「揮刀砍至﹐虎亦接住。二人雙刀並舉﹐四手齊施﹐狠戰上八十餘合﹐兩馬俱乏﹐各回本陣換馬。再出再戰﹐正是﹕猛漢湊逢彊敵至﹐冤家撞遇對頭來。復又五十餘合﹐殺得塵遮天暗﹐沙蔽眼蒙。兩邊兵將肅然而看﹐暗暗喝彩。二人性發﹐日將沈西﹐尙不肯歇﹐各盡勇苦鬥。又三四十合﹐昏黑迷茫﹐軍政司不由其情願﹐鳴金舉角﹐於是兩邊收兵回寨。趙主曜曰﹕」人言石虎英勇﹐朕未之信。今日一見﹐果然名不虛傳。「胤曰﹕」皇父何誇獎他人若此之甚﹖明日再戰﹐兒子必然擒他而來﹗「曜曰﹕」我兒不可輕意﹐須要仔細防他。「胤曰﹕」我自有分曉。「次日﹐兩軍復出布陣。擂鼓已畢﹐石虎勒馬向前﹐叫曰﹕」劉胤還敢來否﹖昨日饒你艸命回去﹐今卻不輕放了也﹗「胤曰﹕」我今日不擒你們不爲男子﹗「虎曰﹕」你說不得這句話﹐只要保得自身就是好漢。放馬前來﹐試看本事﹗「於是至陣前舞刀再戰。但見他﹕人如雙虎鬥﹐馬似兩龍爭﹐塵沙捲起似飛雲。威凜烈﹐勢猙獰﹐雙刀擊得焰騰騰。气噓天地慘﹐聲吼神鬼驚。二將戰了兩个時辰﹐約有六十餘合﹐各皆汗流滿面﹐入眼難開。架刀少歇﹐去了頭盔再戰。未及四十合﹐馬皆力乏﹐馳騁不上。石虎軀重﹐馬足似軟﹐恐怕有失﹐乃先叫﹕」若是好漢﹐換馬而來﹐別个輸贏﹗「胤曰﹕」我知你爲馬倦﹐慮我逼你。休要怕﹐不須換馬﹐兩个步戰何如﹖「虎曰﹕」步戰恐你要輸。「胤曰﹕」不如此﹐不見手段。「於是各皆下馬﹐對戰上一个時辰有餘﹐略不少住﹐無分合數﹐熬至日落不歇。眾軍大叫曰﹕」日已沈西﹐二位將軍且住﹐待明日再決勝負。「二人猶不肯罷。劉咸﹑石堪各自出叫曰﹕」天黑難辦﹐軍士皆回寨也。「石虎曰﹕」若非天晚兵散﹐我時刻活擒汝矣﹗「胤曰﹕」今日便不捉你﹐明日定要捉你也﹗且自放手﹐饒你去過一夜﹐明日好來受綁﹗「虎曰﹕」說話當不得事的﹐來日再看﹗「於是亦各歸營。石虎謂眾將曰﹕」劉胤小賊﹐亦是好漢。我一向來﹐未曾遇此敵手。今若此犯對﹐怎麼勝得他們﹖「石堪曰﹕」此賊難可力服﹐只可智取。我有一計﹐趁玆兩家酣戰辛苦﹐必不提備﹐我等卽便造飯﹐令三軍飽食。更深銜枚而起﹐分作四路﹐約半夜劫其大寨﹐一齊殺入﹐彼必慌亂﹐可斬劉胤﹐以擒劉曜矣。「石虎聽計大悅﹐曰﹕」弟之髙謀﹐不亞章邯破項梁之妙。但不知諸將士肯奮勇齊心﹐幹此大功乎﹖「卽召眾人問之。眾曰﹕」數日以來﹐皆是元帥勞力﹐某等未建寸功。今當盡力破賊﹐何敢少辭﹖「虎喜﹐命取酒肉分賞軍士﹐宴款將佐﹐分遣飛使去會石良﹐引兵助戰。召石生出城中之兵﹐共同劫寨。黃昏時候﹐盡皆結束齊整。一更以後﹐石虎與李隆一路﹐石堪與朱保一路﹐李農與支屈六一路﹐石閔與石瞻一路﹐下令銜枚勒口﹐悄悄而進。二更近寨﹐約合的當。三更發兵﹐一齊殺入。劉趙之將皆卸甲歇息﹐忽聞兵至﹐慌起整頓。石兵已入寨門。守門將呂中伯一人有甲﹐當先來敵。正遇石虎﹐鬥不五合﹐李隆並上﹐將左脇下猛刺一槍﹐只中右臂﹐中伯棄械而走﹐被石虎趕上﹐一刀斬之。劉黑輪錘打出﹐擊死石將趙新﹐又傷朱保右膝。石閔看見﹐自背後趕上﹐一刀砍死。康平拒住中門﹐以箭射傷石兵無算。石堪﹑石閔方將欲退﹐又遇張賀度等從城中殺至。康平肩中兩槍﹐負痛而走。劉趙之兵大亂﹐自相踐踏﹐混鬥殺死滿地。劉胤﹑平先與劉曜殺出﹐方才離寨﹐石虎﹑石瞻﹑魏﹑李農四將圍住不放。劉胤奮勇來奪路﹐不期石堪又至﹐一箭射中胤肩。胤不顧﹐帶箭前衝﹐以救劉曜脫圍。又遇石虎刀尖傷其膊上﹐負痛突陣。行不百步﹐復被石閔﹑石生﹑張賀度﹑李隆截劉曜﹑平先於內。呼延瑜看見殺入﹐救出劉曜而走。平先陷於陣中﹐左右衝突﹐不能得出﹐身中數箭。正將危迫﹐卻得劉雅﹑劉貢﹑張閬﹑張選﹑辛滔等殺入﹐救出平先﹐劉雅等又陷於陣內。張選﹑辛滔殺轉去救﹐悉皆戰死﹐幸得石琮殺至﹐與劉貢協力攻入﹐合劉雅衝出﹐一同劉曜望關西走轉。石虎大叫眾將曰﹕」今劉曜逆天助晉﹐天使其敗﹐不可不追﹗「次日﹐整兵再進。趙將石良圍困滎陽﹐因石虎使人會合至金墉﹐共破劉曜﹐良乃撤圍夜起。次早﹐劉嶽探知﹐乃與劉震﹑劉咸﹑翟楷﹑石瑤引兵追良﹐來助劉曜。良戰敗逃走。劉嶽聞道石虎大敗劉兵﹐復又進趕﹐乃從間道去護﹐阻住石虎﹐曜始獲免。及至金穀源﹐石兵又進﹐劉嶽乃命眾將保駕西行入關﹐獨自把住谷口阻敵﹐只有副將楊騰﹑大將王騰助之。與石兵相拒半日﹐身中流矢﹐血透袍鎧﹐嶽猶死拒﹐阻住虎兵不大進。嶽料劉曜等走遠﹐乃始退遁。石虎恨嶽﹐隨後追襲﹐至洛西及之﹐嶽復阻戰。爲石虎兵多﹐前後阻住﹐嶽乃走入石梁堡。石虎自度劉曜去遠﹐遂只趕劉嶽﹐至石梁堡紮住﹐四面掘成坑塹﹐列長柵以困之。於是劉嶽內外遏絕﹐糧盡殺馬而食﹐馬盡兵饑﹐又暗殺傷痍士卒以食眾兵。劉曜至澠池﹐聞嶽被困﹐欲整兵進救。夜中無故滿寨震驚﹐咸言石兵大至﹐望西奔潰四十餘里﹐天明方定。次夜大驚﹐兵士復起。曜聽任義西歸之勸﹐徑回長安﹐不能救嶽。嶽兵餓甚﹐多有奔出降於石虎。虎知其困極﹐毀柵而入。劉嶽勉彊上馬來敵﹐其馬又僕﹐爲趙兵所擒。王騰刎死﹐楊騰被捉。關西猛士八千﹐氐羌精勇三千﹐虎乃押上襄國﹐與後趙主發落。其餘兵士一萬八千六百餘人﹐盡驅入深溝﹐掘塹塡而坑之。虎部將皆言其慘﹐虎獨快焉。劉曜之將智勇可以委任者﹐惟嶽一人﹐乃劉伯根之少子也。此回被擒﹐劉勢衰矣﹐又折上將呂中伯﹑呼延謨﹑王騰﹑劉黑﹐偏將張選﹑辛滔﹑楊騰﹐精兵十餘萬﹐皆曜不聽良言之失也。曜至咸陽﹐乃素服郊哭。越七日﹐遊子遠差人出迎﹐方始入朝。石虎旣獲大勝﹐破擒劉嶽﹐復使王華﹑李隆﹑石堪助石良攻打滎陽。李矩見極﹐出兵與戰﹐被石良擒其副將郭元。矩復退入堅守。良解郭元上襄國。石趙主見石虎坑劉兵﹐乃令寫書一封﹐令人監押郭元至滎陽﹐招兄郭誦並諭李矩﹐書曰﹕

朕自肇基河北﹐奄有河南﹐山之西﹐漢之北﹐自幽及燕﹐悉入版圖。去歲平曹嶷﹐山東全屬﹐北地拓跋降附。今又西敗劉曜﹐南晉不敢窺兵。天下之大﹐十得六七。卿如牛之一角﹐何不歸命﹐而乃甘受困苦如是﹖且朕已委兵柄於大元帥虎。虎之性﹐卿所知也。恐破城之日﹐軍民受慘。謹此相示﹐幸自度焉。李矩看書不理﹐趙使復拘郭元以去。矩慌問於郭誦曰﹕」郭元復遭押去﹐吾爲舅者﹐心甚不安。汝意何如﹖「誦曰﹕」欲全忠節﹐難盡孝義﹐昔日王陵之母爲楚所拘﹐陵尙不攺其心﹐況一弟乎﹖無他異論﹐守禦益力。「良等月餘無功﹐石趙主聞知﹐又遣人賜郭元官帶﹐以麈尾馬鞭予誦﹐表示殷勤﹐勸郭誦歸附。誦又不受答。勒知其忠不奪﹐再詔石虎將大兵攻圍滎陽。矩知﹐使郭默出阻。兩軍戰於密南﹐默敗﹐奔走建康。李矩聞言郭默南奔﹐怒其不爲死守郡鎭﹐臨難而逃﹐乃令郭誦﹑段文秀二將連夜追默﹐至襄城及之。郭默涕泣﹐以爲兵少不能敵﹐𨿽是相負﹐亦情極而然。段﹑郭二將力欲邀勒使回。默思趙兵必不能抵﹐滎陽難守﹐二人又不肯放﹐乃棄其妻子並部眾﹐佯爲溺水而遁。段文秀拘其部兵家眷而轉﹐將見李矩﹐言默投河之故﹐矩待其妻子如親。石虎到﹐又旬餘不能得下﹐乃放言欲盡坑兵民。城中將士聽知﹐又見糧盡受餓﹐因而多有私通石虎者。李矩知人心將變﹐密與郭誦﹑段文秀﹑參謀郭方﹑大將馬尙﹑功曹張景﹑主簿苟遠商議逃走之計。誦曰﹕」爭柰石兵圍緊﹐恐難得出。「矩喚諸將江霸﹑蹇騰﹑梁志﹑李弘﹑李環﹑張肇﹑範勝等俱至﹐收拾各人家眷﹐密點壯士三千餘人﹐詐爲劫營。餘兵皆推不敢輕出。矩等開門﹐乘夜衝出﹐又被阻住﹐諸將奮力捨死撞殺﹐幸出重圍。李矩身中四槍十餘箭﹐不能舉動﹐眾傷之﹐不肯相捨﹐一同送至魯陽。矩墜馬不能起﹐乃上山麓少坐﹐嘆息而死。後人有詩贊其忠義曰﹕

鎭守滎陽數十年﹐恪遵晉節永無愆。二復洛陽名譽顯﹐今遭傷殞悼忠冤。

第一四一回

劉曜蒲阪破石虎

話說李矩旣死﹐眾人將至襄陽﹐然後收葬於峴山。自是司豫潁汝許洛﹐悉歸後趙。趙主勒得捷﹐詔虎班師﹐加爲車騎大將軍﹐督領內外諸軍﹐武將以下皆任調遣。赦劉嶽以爲散騎常侍﹐居邯鄲。以郭元爲京城主簿。程遐乃石勒之妻兄﹐見石虎是養子﹐勇猛狼愎﹐恐難制伏﹐密勸石勒曰﹕」河南之地新得﹐民心未附。可命石虎﹑生﹑堪﹑瞻四人引兵四萬﹐往彼鎭守﹐以防侵奪之患﹐其實是出之遠去﹐免致日後有爭位篡奪事耳。「趙主勒然其言﹐召謂石虎曰﹕」今河南新附﹐民心未固。鄴城之地﹐乃曹魏舊都﹐城池堅固。你可將兵鎭守彼處﹐使東晉西劉不敢有犯我家之地。「石虎見父發使遠出﹐料是程遐之計﹐不容身在朝中﹐心甚不樂﹐忍耐而去。石氏之禍根始於此矣。石虎旣至鄴城﹐兵馬無事﹐乃日夕射獵於郊外。一日﹐於柳林中﹐遙見一客人身背弓箭而至。虎令捉住﹐問曰﹕」汝是何等之人﹐帶弓箭腰刀而行﹖必是作歹作惡者。「其人答曰﹕」某乃江南人氏﹐爲商買賣長安。今因趙主招募羌胡兵馬二十餘萬在城﹐常時詐騙擄掠客商。我等存止不得﹐各思還鄕。路上單身難行﹐故備器械﹐聚夥四五十成羣而走。得出關外﹐各皆分散﹐是以不曾棄捨此弓箭耳。「石虎曰﹕」他那里聚集軍馬﹐有何所用﹐你等可曉得否﹖「客人曰﹕」他道要報金墉之仇﹐以取滎陽﹐別無他事。「虎聽其言﹐賜與酒食壓驚﹐放之使去。收拾回城﹐乃親自匹馬直至襄朝見石勒﹐備道其因。石勒乃召眾臣上殿計議﹐皆曰﹕」待其來爭﹐方可動兵。「勒不決﹐使人請問於張右侯。使者回報言﹕」右侯病篤﹐口舌含糊﹐眼目朦朧﹐問不能答﹐語甚蹇澀。家人命我來回旨。「石勒大驚﹐不及更衣﹐卽帶孔萇﹑桃豹﹑程遐﹑張光數老成故舊﹐同往賓府問疾。到時已不能言﹐惟張目流淚而已。勒與眾人涕泣回宮。是夜﹐賓卒。次日報訃﹐趙主大哭大慟曰﹕」天奪吾右侯﹐使朕去其一臂矣﹗況復能廣大基業乎﹖「言罷又哭。眾臣曰﹕」右侯年登九襄﹐壽不爲夭。官至極品﹐富貴不小。若論福壽﹐可謂雙全者矣。「勒曰﹕」朕非傷其殀也。右侯同朕起事﹐建此功業﹐算無遺策﹐𨿽子房莫能過之。今未能安享太平﹐遽爾暌違﹐使朕痛心崩裂﹐情不能已。「言畢淚如雨下。眾皆傷感﹐因而罷朝送殯。勒乃以程遐代賓爲右長史﹐兼丞相事。石虎上言﹕」關西之兵不日當出。宜先取潼關﹐以逞先發之機。「勒以張賓亡後﹐心緒散亂﹐無意興兵。石虎又奏言﹕」劉曜新敗﹐銳气未復﹐亟宜進兵平定關西﹐以大一統之業。「勒皆不聽。石虎抗言曰﹕」時不可失﹐機不可挫。前日劉曜大兵二十五萬﹐被臣一戰而破﹐今吾部下有精兵數萬在鄴﹐足可爲用﹐當往攻之。「乃陛辭而去。勒亦惡虎彊橫﹐任其自去﹐不行阻當﹐勝敗使虎自當。虎至鄴城﹐矯趙主之命﹐畱石生守金墉﹐趙勇守鄴城﹐與石瞻﹑石堪等起兵四萬﹐帶副將支衍﹑邵拱﹑劉術﹑張朴等﹐欲趨長安。兵至蒲阪﹐西趙守將接連報入長安。趙主曜大怒曰﹕」朕今正欲興兵擒此悍賊﹐以報劉嶽之仇﹐彼乃自來投死﹐豈可容恕也﹗「卽日點兵十萬﹐以劉胤爲先鋒﹐梁胥﹑徐邈﹑蔣英﹑辛恕爲左右﹐自與平先﹑遊子遠爲合後﹐同至蒲阪﹐以拒石虎。不數日﹐西兵亦到。石虎引兵搦戰﹐遊子遠命劉胤﹑徐邈﹑梁胥等陳兵嚴俟﹐不許出戰﹐又分付蔣英﹑辛恕等緊守寨壁﹐密與平先﹑劉雅帶十數騎﹐悄地偸往石虎營邊觀看一回﹐卽便馳轉營中﹐與劉主曜議曰﹕」此路中數十里﹐皆是淤阪﹐泥澤深陷。石虎屯兵此地﹐乃一匹之夫耳﹐何難破哉﹖「卽便分付劉胤出戰一陣﹐來日以計勝之﹐時將過來。劉胤得令﹐領兵對陣。石虎見西趙兵出﹐厲聲叫曰﹕」可是劉胤出戰否﹖他將非吾對手﹗「劉胤擂鼓出罵曰﹕」石虎鼠賊狗盜﹐不能與吾明較勝負﹐而乃暗行詭算﹐劫吾營寨﹐眞小人耳﹗今日尙敢誇口﹖「虎怒﹐揮合扇大刀砍殺過陣。劉胤接住﹐前後戰上四十餘合。天色漸晚﹐兩邊收兵回寨。劉曜乃問計於遊子遠。子遠曰﹕」明日且不可出戰。持守數日﹐示之以怯。待安排停當﹐然後行移。夜則大張燈火﹐巡更擊柝﹐使石虎不敢劫寨﹐又見我懼怕嚴防之心。俾虎忽我﹐不以爲意﹐可成功也。「密喚劉胤帶領軍人將淤田狹處用木柵塡底﹐鋪以木板﹐布成大路一條﹐仍用污泥蓋之﹐插標爲記﹐以便自走﹐好誘他人。命﹕」梁胥﹑劉雅引兵二萬﹐伏於西北頭艸坡柳林之中﹔徐邈﹑朱紀引兵二萬﹐伏於來路左側五里之外﹔蔣英﹑辛恕引兵二萬﹐伏於來路右側五里之外﹔平先鋒引兵二萬﹐伏於後路﹐阻他救兵﹔夏景﹑王用二將引兵三千﹐伏於淤澤之旁﹐俟候助擒石虎。劉殿下將人馬一萬出戰詐敗﹐望澤中板路依記而走。石虎見吾可去﹐必亦放意追趕。將近澤邊﹐我命劉貢放起號炮﹐徐邈﹑蔣英兩路殺出﹐劉雅將軍領大兵逼進。石兵見我有計﹐威勢又盛﹐必不敢轉戰﹐定向前輔石虎追趕﹐一至淤田之地﹐我兵奮狠擁進﹐其人馬必亂﹐亂則定陷泥中。夏﹑王二將催兵用長槍刺之﹐再使長鉤鉤起﹐逐个誅斬﹐連石虎亦可擒之。「調度已訖﹐各將領計而去。石虎索戰兩日﹐並不見劉胤出敵﹐心中疑懼。至第三日﹐也不出。次早﹐劉胤引兵扣寨搦戰﹐喝眾叫罵。石虎見之大怒﹐自率精卒萬人居中﹐石挺﹑石瞻各將萬人爲左右翼﹐出營布陣﹐指謂劉胤曰﹕」你如此懼怕﹐日則守寨不出﹐夜則坐候待旦﹐晝夜不敢少息﹐何不投降以保圖安逸﹐免致破膽﹖「胤喝曰﹕」敢出妄言﹗吾因前日被汝少賺﹐誤傷一刀﹐數日陰寒﹐聊有微疼。故待今日晴明溫暖﹐好用力擒你。你敢戰我﹐放馬過來。「二人各舞大刀而出﹐惡戰上八十餘合﹐劉胤故意假言曰﹕」石虎且住﹐我今日不與你戰了﹐明日好好整頓精神﹐來擒你們。「道罷﹐放馬往西北而走。石虎只道劉胤刀傷疼痛﹐不能耐久而退﹐驅兵隨後趕去。方二三里﹐前是淤田。劉胤少住﹐復又回顧﹐望其中間走去。石虎以爲懼而極逃﹐亦至澤邊。只見後面劉雅﹑徐邈兩枝精兵殺出﹐蔣英﹑平先四路俱進﹐只望石兵背後緊逼。眾見勢盛﹐盡望前面石虎陣中而去。王用﹑夏景炮聲又起﹐大喊不絕。石兵競前﹐連石虎亦不敢後敵﹐趁劉胤追去﹐軍兵走速﹐皆陷入淤田。虎知中計﹐急勒馬轉﹐馬蹄已深陷二尺餘。劉胤復從西頭殺回﹐欲擒石虎。虎慌﹐連拽其馬﹐正在爭不能﹐王用思奪頭功﹐向前一戟刺去。元來天意未亡石虎﹐被虎一手搶住王用之戟﹐用手盡力一扯﹐石虎力大﹐就借王用之勢﹐連刀自馬背上一躍丈餘之遠﹐王用反被推翻下馬﹐泥不滿尺﹐虎乃砍死王用﹐就跨其馬﹐上於漧處。平先搶進﹐虎乃不顧軍副﹐單馬而逃。支衍﹑邵珙帶兵五千來救﹐又被劉將圍住殺死。石虎身中十餘槍﹐猶被突陣而走。徐邈﹑夏景緊緊跟去。石虎馬不堪騎﹐正在危迫﹐卻得滎陽石瞻﹑石挺兩人兵到﹐殺退徐邈﹐保虎而走。劉胤﹑平先﹑蔣英﹑辛恕分頭追趕。石瞻翻身阻戰﹐與平先抗敵。未及十合﹐蔣英逼上﹐生擒而去。劉胤隨後追趕﹐一日夜二百里不能及。於路石兵死喪殆盡﹐石虎止餘石挺三百餘人﹐奔入金墉以就石生。胤等收兵﹐劉雅將淤田軍士﹐悉令射而殺之﹐降者萬餘。得勝回營﹐西趙主曜曰﹕」破竹之勢不可失。趁此追去﹐奪取河南﹐擒誅石虎﹐亦可去其一臂也﹗「劉胤﹑平先等乃引兵望金墉而進。石虎聞知﹐乃先奔朝歌而去。劉將一路攻取野王滎陽司潁各郡﹐皆下之﹐惟石生守金墉﹐不曾克。遊子遠自至觀看﹐命決千金堰引水以灌之﹐不浸者三板﹐城內水深丈餘﹐民皆徙於髙阜之處。石生死守不屈。值長安西明門內有古木一株﹐髙十丈許﹐被風吹折﹐斷其一半﹐椏枝盡死﹐止存根幹二丈。經一宿﹐忽成人形﹐有頭有頸﹐發長尺餘﹐須長五寸﹐眉長二寸而白﹐耳鼻皆具﹐兩手上擎黃白色瑩﹐惟少眼足二件﹐口閉無竅。每至夜分﹐則有聲似語﹐多類番音﹐不能辧解﹐人去聽之則止。七日以後﹐手耳鼻發皆成枝葉﹐五日內卽如舊時一般髙大﹐愈加茂盛。侍中和苞﹑喬豫﹑臺官任義﹑趙苞皆以爲不祥﹐上表至蒲阪﹐勸趙主曜回鑾﹐且釋金墉一郡之圍﹐免傷無辜萬民之命。曜聽之﹐乃召遊子遠﹑劉胤等回兵。金墉得解。西趙主轉駕長安﹐國中無事。又將河南諸郡﹐自以爲瑞﹐更不憂懼。忽聞邊報道西涼張茂死﹐世子張駿繼立﹐兵馬復盛。曜怒﹐召眾臣議曰﹕」叵耐茂賊前以勢敗歸朕﹐朕念其世家﹐封他王職﹐不爲薄矣。今他身死﹐張駿孺子不來報﹐以背地自立﹐久失賫貢﹐宜興問罪之師﹐免使隴播效尢﹐各違朝命﹐爲國家後患。「和苞等以爲因恐不祥致災﹐故乞罷金墉之圍﹐暫寧兵民。今復要徵河西﹐亦所不宜。趙主曰﹕」後趙石勒是吾敵國﹐或者難保必勝﹐此爲爭衡之兵﹐朕從卿勸。今西涼是吾屬部﹐乃是徵伐之師﹐旗指處可以平者﹐何得又阻﹖「苞不再言。劉胤一力贊之。曜卽命胤將兵五萬﹐統大將軍劉咸同蔣英﹑辛恕等﹐徵討河西。兵至扶罕﹐張駿聞知﹐命大將韓璞爲帥﹐宋輯爲副﹐再調武威太守竇濤﹑武興太守辛巖將兵聽璞節制﹐以禦劉胤﹐屯駐於沃千嶺兩邊。相持六十餘日﹐並不一戰。辛巖密謂韓璞曰﹕」今西涼公見趙兵來侵﹐坐臥不寧﹐故掃境內之兵﹐以屬將軍。將軍惟徒坐守不戰﹐以致師老糧竭﹐寧不愧於河西乎﹖且將軍擁精兵數萬﹐籍氐羌之銳﹐鋒莫可當﹐正宜速戰以破其兵﹐何可稽延以自敝乎﹖僕恐久而變生﹐悔時遲矣。「璞曰﹕」吾所以據險不戰而堅守孤壘者﹐非無能而畏縮也。蓋爲出軍之日﹐太白犯月﹐星辰逆行﹐白虹貫日﹐臨於西陲﹐此皆天變之甚者﹐吾故懼之而不敢妄動。若一戰不捷﹐爲禍更深﹐故嚴守以俟其隙耳。今劉曜與石勒勢不兩立﹐石虎﹑劉胤屢戰成仇﹐虎必復爭河南﹐胤又焉能持久於外﹖以故守而覽之﹐待其退動﹐一擊可獲勝也。「辛巖伏其論﹐遣人上言於駿﹐請糧給軍。駿遣陰預部糧前來﹐折衝將軍陳珍以書遺韓璞曰﹕」前者將軍軍於洮水以側山﹐糧運被襲﹐致誤軍機。今陰預來﹐前必趙兵﹐須亦備之爲幸。「璞得書﹐乃遣辛巖援預運米﹐以防劉胤邀截之防。劉胤與涼兵持守三月有餘﹐不能前進﹐心中憂悶。正在議討﹐忽有探馬報道﹕」西涼陰預運米至此。懼吾兵阻﹐昨差辛巖引兵一萬去助﹐不日將到。他只堅守﹐決不進戰者。「趙劉諸將聽言﹐皆憂曰﹕」吾等遠來﹐利在速戰。彼今添糧﹐思老我師。如何區處﹖「劉咸建議曰﹕」韓璞乃西涼老將﹐勇而多智﹐故不戰﹐遏吾之鋒﹐是欲俟吾糧盡自退﹐乘而擊之也。今吾來此數月﹐求戰不得﹐羌胡部落多散去擄掠﹐此乃是糧竭於內﹐兵叛於外﹐遲則有變矣。玆喜陰預至此﹐辛巖兵又分動﹐可謂天賜機會﹐當於險中以求奇功。依吾愚見﹐亟宜點選精兵﹐分作兩路﹐訪其蹤迹﹐一邊截住辛巖﹐一邊去劫陰預﹐奪其糧艸。韓璞乃有心之人﹐探知我等所行﹐必然親往救應。卻令蔣英﹑辛恕跟劉鳴雷引兵二萬﹐直趨其寨放火焚之﹐使他兩頭皆失﹐何怕韓璞多謀﹐亦可破退矣。「眾皆大喜曰﹕」不探虎穴﹐焉得虎子﹖此計極妙﹐須當速發。「劉胤曰﹕」韓璞前番遭此計策而敗﹐今番又要中算﹐其功必成﹐眾休懼怯。且今吾等遠來至此﹐行糧將盡﹐進不得戰﹐退則遭其所追﹐喪敗無日矣。喜他運糧將至﹐欲往奪之。柰乎山路逼窄﹐兵多難行﹐特此囑托將軍等分作兩陣去阻陰預﹑辛巖。每路止帶精卒五千﹐悄悄而去。如遇敵兵﹐務宜用力向前﹐以圖取勝立功。吾亦自引五千人馬﹐於中接應。成敗輸贏﹐在此一戰。若不用心竭力﹐匹馬不得還矣。「眾皆曰﹕」願領鈞旨﹐但恐彼兵或多﹐亦要打點﹐勿可輕忽﹐前後須有接續﹐方保成功。「胤然其說﹐乃命劉咸﹑徐邈往截陰預之糧﹐劉雅﹑梁胥往阻辛巖之助﹐劉震與蔣英﹑辛恕各將精兵七千﹐往候韓璞﹐若一離寨﹐卽便殺去﹐放火焚之。畱兵一萬守營﹐自提步馬七千﹐隨後去幫奪糧。四路一齊密起。蔣﹑辛二將多帶火器﹐先去埋伏。咸等潛從小路抄出陰預之前。劉雅正欲分紮以伺辛巖﹐探得已與陰預相合作一路來矣。二人乃卽尋山暗隘處﹐兩頭埋伏以等之。辛巖旣與預合﹐預亦甚多智慮﹐每至日間﹐則住於山谷﹐使兵探聽而行。涼將陰預其日探得路上並無動靜﹐喜謂辛巖曰﹕」吾等至此﹐不見趙兵﹐明日過其山谷﹐可以穩達大寨矣。「巖曰﹕」今當趁夜過此險隘﹐到得那頭﹐就有兵來﹐不足懼矣。「於是催兵眾押糧﹐靠晚入谷而行。方將半夜﹐盡至隘處﹐挨躋難前﹐眾皆紛紜喧嚷。趙兵聽得﹐放起連珠信炮﹐前面劉咸﹑徐邈殺出﹐後面劉雅﹑梁胥殺出﹐辛巖﹑陰預分兩頭迎敵。陰頊見有兵奪糧﹐卽便飛馬偸往韓璞處﹐去請救應。梁胥等兵少﹐只是抵死截住。持至四更﹐刺斜裏一枝精兵殺出﹐威如猛虎。爲首一員大將﹐金盔金甲﹐手執霜刃大刀﹐交橫砍至﹐勢不可當﹐乃趙國大元帥劉胤也。涼眾大懼﹐乃呼聚作一處﹐以箭射住﹐以等救兵。劉咸﹑劉雅等把定﹐劉胤衝突不勝﹐亦令放箭射之。韓璞當晚正在憂慮趙兵奪糧﹐集眾共議未散﹐忽見陰頊慌張奔到﹐言﹕」吾兄等運糧﹐到此連山谷中﹐被趙兵圍住﹐不能得出﹐可速往接應﹗「韓璞聽報大驚﹐卽使竇濤﹑宋輯將兵一萬先發﹐去救巖﹑預﹐自領兵眾後發﹐欲趨趙寨劫而奄之。不防劉震等已在梁營近處伺候﹐見其離寨﹐卽便悄悄分三路殺去。涼守兵不及整戰﹐又且些小﹐各皆奔散。蔣英﹑辛恕放起火來﹐煙焰衝天而上。韓璞行未數里﹐遙見紅光接漢﹐知是中計﹐不敢進劫趙寨﹐亦望連山谷中去助宋輯等﹐共破劉軍。趙將劉震﹑蔣英等燒了涼寨﹐料無人救﹐乃畱辛恕搬搶遺糧器仗。二人亦引兵從後而去﹐追趕韓璞。及宋輯到谷口時﹐陰預已被射死﹐辛巖尙據險死守不屈。宋﹑竇二將大喊殺入。辛巖知有救至﹐引殘兵衝出﹐夾攻趙兵﹐得開谷口﹐與劉咸等並力鏖戰﹐殊不能脫。韓璞自將兵到﹐戰气稍厲。劉咸等方欲引退﹐只見劉震﹑蔣英殺至﹐令軍士大叫曰﹕」涼之大寨已被我們燒毀﹐此處糧又所得﹐眾人努力﹐可擒韓璞矣﹗「涼兵聽得﹐思有衣囊等物在寨被燒﹐各皆失措﹐遂無鬥志。韓璞喝令用心破敵﹐各有重賞﹐軍士始終參差。劉胤覺之﹐自揮大刀當先直入涼陣﹐咸﹑邈﹑英﹑恕等隨後並進。辛﹑韓等不能當抵﹐大敗而走。趙將從後掩殺﹐斬首五千餘級﹐殺死者二萬餘。璞與辛巖收殘兵回涼州。劉胤乘勝渡河﹐攻陷令支﹐又進圍振武。振武太守皇甫該設謀堅守﹐令土民將糧艸盡皆移避而去﹐相持彌旬不戰。趙將以其懼怕﹐有輕忽懈怠之意。該使輕騎潛出﹐掩燒趙之行糧。劉胤救火﹐存得些小之糧﹐十去六七。次日又被皇甫該決水沖灌其營。趙兵驚亂﹐糧食盡皆遭沒﹐沙土半雜﹐多陷入污泥。胤等恐食將竭﹐心中大懼﹐遣使上長安催糧請助。武威太守竇濤勸張駿出兵﹐共遏趙軍﹐阻其糧道﹐再過一月﹐劉胤必然成擒。有從事劉慶又上言曰﹕」欲安霸業者﹐不可以艸率興師﹐不可以忽略後眾。今國內年荒歲歉﹐民不聊生﹐主帥新喪﹐大將軍挫銳﹐眾心惶懼﹐且宜養兵息民﹐待時俟隙。安可妄舉幸功﹐以結深怨﹐況勝敗又未可逆料者﹖昔周武回戈以待亡殷之期﹐曹公寬緩袁氏以俟譚尙之斃﹐何不法先人之鑑﹐忍一時之屈﹐圖久遠之榮﹖脫獲劉胤﹐劉曜肯不發大兵報仇乎﹖吾皆遠隔江東﹐救援阻絕﹐河西危也﹐否也﹖「駿曰﹕」然若何處之﹖「慶曰﹕」今宜遣使復通趙主﹐使之還旅。然後招引賢俊﹐共理國事﹐臥薪嘗膽﹐激勵將士﹐圖報沃千之恥﹐管取如越之所以覆吳也。「駿深然之﹐乃遣參軍王往趙﹐再通舊款。到長安﹐入朝趙主。趙主曜曰﹕」向者西平公納款於朕﹐共安西土﹐不爲不美。何乃聽信小人之言﹐又失和好﹐久不相往﹖故此興師來問其故。卿今至此﹐將欲何爲﹖「騭曰﹕」今以故主新喪﹐舊事不理﹐以致有失奉幣。特差小臣叩闕再申款盟耳。「中丞趙苞曰﹕」貴州必欲追蹤竇融﹐款誠通好﹐能保遠久乎﹖「曰﹕」不能。「苞曰﹕」君旣來通好﹐而曰不能永﹐何也﹖「騭曰﹕」昔齊桓公貫澤之盟﹐小心翼翼﹐諸侯皆不約而自至。及葵丘之會﹐驕而矜誕﹐叛之者九國。趙國之化常如今日﹐則云可保也。若使政令淩弛﹐尙未能保邇者之變﹐況鄙州乎﹖「趙主顧左右曰﹕」此北州之髙士﹐西土之佳使﹐不可以言語相難。「乃重待王﹐許其通好﹐以禮遣還﹐使人持招宣劉胤等回兵。後人有詩一首贊王曰﹕

涼士嘉王裀﹐宏才廣博聞。奉使和劉趙﹐淸辭服眾臣。匹馬長安道﹐罷回十萬兵。

第一四二回

蘇峻謀反抗庾亮

話說劉曜大破石虎﹐復奪河南數郡﹐兵勢甚盛﹐又再服張駿。石勒患之﹐乃遣使通好於晉﹐言﹕」劉氏不道﹐殺戮懷﹑湣二帝﹐毀伐諸陵﹐皆曜之暴。今又占奪滎陽平涼隴陜﹐尋肆無厭﹐乞賜合師以平狂劇﹐杜其後患。「時乃咸和二年﹐晉顯宗年在衝幼﹐凡國家大事﹐皆憑國母之舅庾亮行移。庾亮自行相事﹐任法裁物﹐殊失人心﹐惟太師王導以寬和得眾﹐人皆悅導而厭亮。卞壼睹此﹐常勸亮宜假寬和以收眾心﹐亮不能用。壼廉潔直切﹐不肯苟同﹐時族故爲名士無悅者。少與阮孚善。孚謂壼曰﹕」君常口無閒泰﹐如嚙瓦石﹐不亦勞乎﹖「壼對曰﹕」諸君子以道徳恢宏風流相尙﹐執鄙吝者﹐非壼而誰﹖「及渡江以來﹐其貴宦子弟猶不能攺﹐先宗王澄﹐後效謝鯤﹐競爲放達之行。壼復厲色於朝曰﹕」悖禮傷教﹐罪莫大焉。往者中朝傾覆﹐實由於此。「欲排奏之﹐王導不從而止。導以庾亮亦在斯列故也。亮以五總管之儕﹐以國戚竟兼相事﹐秉政執軸﹐人多不懌。有臨淮守備蘇峻因王惇反亂﹐入衛京邑﹐大破沈充﹑錢鳳﹐除王含﹑王惇之功稱首。亮等擬爵﹐使其出守歷陽。明帝崩﹐不得同受顧命﹐心甚恨之。自思建康單弱﹐不能敵一王惇。若非己來﹐險失京邑矣。因恃破王惇之勢﹐輒生異志﹐招納亡命﹐采訪豪傑﹐兵眾日盛。下縣漕運糧米﹐稍不奉命者﹐卽加譴責。威聲傳入建康﹐庾亮恐其後爲禍患﹐欲下詔徵之。問於王導﹐導曰﹕」今蘇峻擁兵握眾﹐恃彊自恣﹐決不肯善卽歸朝﹐必若執迫之﹐慮其心中變生﹐爲患反大﹐姑宜稍緩﹐待後相時而行。「亮以爲歷陽密邇畿甸﹐易於犯闕﹐倉卒難備﹐乃不從導言﹐竟下詔徵峻﹐擢爲大司農﹐釋兵入朝輔政。蘇峻見朝廷有召﹐集眾議曰﹕」今晉帝授吾爲大臣﹐歸朝輔政。吾思我等外任鎭使﹐豈有驟幹朝廷內政之理﹖此必庾亮怪吾兵盛﹐而欲抑遏以奪之耳。汝等將爲何如﹖「部下徐健曰﹕」主帥所以能服眾人者﹐不過此兵威而已。若一入朝﹐則兵權必解。輔政多崇文教﹐恐非主帥之所長。縱然爲卿相﹐亦難服人。思保永遠﹐還是不去的是。「峻從之﹐乃對使官以薦祖約。庾亮原非眞爲缺官輔政﹐又不擢祖約。約怪之﹐密以書遺蘇峻曰﹕

壽陽祖約拜書歷陽內史蘇將軍麾下﹕向日奉詔勤王﹐不肖自斬任怡﹐恐惇嗔怪﹐斂兵與王廙遙拒﹐故不獲一同赴闕。後將軍建莫大之功﹐愚以爲朝廷當以將軍代惇﹐作上流關鎖。不意郤鑑等薦陶士行爲之﹐惟以將軍任歷陽內史。詢知其詳﹐皆庾亮專主﹐非出帝意。且僕𨿽無效用﹐吾兄多有功於國家﹐論名列職﹐亦不當在郤鑑﹑卞惇﹑卞枦之後者。今先帝晏駕﹐而乃不預顧命﹐又不得受遺詔﹐聊無褒進﹐是皆庾亮擅權﹐以致然也。邇聞詔徵將軍入朝﹐第恐由於姦謀﹐切不可去兵徼祿﹐以自毀羽翼耶。其鑑諒之。蘇峻見約之書﹐遂決意不奉詔命﹐通好於約﹐以求爲助﹐深恨庾亮。亮又以峻抗拒朝旨﹐謀於僚屬﹐欲以制峻。眾僚屬曰﹕」蘇峻出身寇類﹐性疑而忌﹐姑宜置之以詔慰諭﹐使其移兵備此﹐然後遣能將代守此地﹐以制其勢可也。「亮又以咨於王導﹐導亦曰﹕」吾知蘇峻出身微賤﹐其性猜險﹐必不奉詔。今旣徵之不至﹐其心已疑。設再彊逼﹐將不勝其慮矣。宜以計安他方可﹐否則朝中兵弱﹐主幼事艱﹐非用兵之際﹐勿行艸率。「亮又不聽﹐惟只暗裏提防﹐備峻不測﹐乃奏帝以溫嶠都督江西諸軍事﹐鎭江州﹐與荊州陶侃相爲表裏﹔以郤鑑都督滁邊諸軍﹐鎭徐州﹔以王舒爲會稽內史﹐使遏廣徳之路﹐增修石頭城等要。丹陽尹阮孚見亮若此所行﹐知迫峻亂﹐乃私謂親友曰﹕」江東基業尙淺﹐主君幼稚﹐彊胡在北﹐時艱兵敝﹐宜當籠羅鎭臣﹐使各傾心衛國﹐方保無危。今庾亮專政﹐年輕才躁﹐徳信不孚﹐所爲偏執。觀其行徑﹐亂將作矣。吾當避而遠之﹐免蹈累中。「次早入朝﹐奏稱﹕」鄧嶽以寇發攺遷西陽太守﹐使剿山苗。廣州缺人守把﹐其地蠻夷出沒﹐恐民不得安業﹐甚爲大害。臣請往守此處﹐免致廣州交崖等處﹐東西糧道阻絕。「成帝從之。阮孚得命﹐乃挈其子弟家眷﹐南行避難而去。冬十月﹐南頓王司馬宗見亮所爲﹐知峻必亂﹐乃以書安慰蘇峻。庾亮以爲宗怪其執鎖鑰之時﹐曾劾宗﹑胤﹐疑宗是暗結蘇峻抗犯﹐思要害宗而無其罪﹐未敢卽行﹐潛使人核宗過失。司馬宗亦陰謀亮﹐思欲黜之而自執政。亮之心腹人鐘惟覺其事﹐劾宗謀反﹐亮遂乘機使人收司馬宗勘問﹐故不審究﹐少時殺之。降其兄西陽王司馬羕爲弋陽王。羕乃東興勛首﹐明帝師保﹐宗亦禁衛之臣﹐而庾亮一旦誅剪之﹐失人心甚矣。成帝不知司馬宗被害之事﹐因問於庾亮曰﹕」當日白頭公何所在也﹖「亮對曰﹕」宗爲謀反﹐人劾其實﹐已伏誅矣。「帝泣曰﹕」舅聽人言﹐道人作賊﹐卽便殺之。若有人言舅作賊﹐當如何處之﹖「亮乃大懼失色﹐無可以答﹐唯唯而退。越數日﹐有差使從歷陽至﹐言蘇峻招亡納叛﹐廣貿積糧﹐有得重罪者皆逃投於峻﹐峻卽匿之﹐近添死士數萬﹐兵勢甚盛。庾亮曰﹕」此人爲亂﹐終必不久﹐何以處之﹖「乃與眾官等議曰﹕」蘇峻在外﹐朝廷必不得寧。前者詔彼入朝﹐賊慮失兵﹐故不應命。今當先以其弟蘇逸任歷陽守﹐代領其兵﹐徵彼歸京爲官﹐方可免禍。「舉朝皆言不可。鐘雅又曰﹕」前番峻不奉命﹐彼懼抗詔之罪﹐延今必未能釋。再復去召﹐他安肯來﹖若苦逼之﹐是速其亂耳。且自置之﹐待其謀起﹐合外鎭共徵之未遲。王惇統荊襄九郡﹐尙亦終敗﹐峻一歷陽﹐能勝朝廷乎﹖「庾亮執言曰﹕」兄用事於朝﹐弟掌兵於外﹐彼何不來﹖「竟拂眾勸﹐堅要行之。溫嶠在江州聞知此事﹐使人以書阻止庾亮。亮又不聽﹐奏帝復頒詔命前去。蘇峻見朝旨又到﹐懼不肯從﹐乃遣其承事何仍﹑劉仁入京面見庾亮﹐言﹕」如是徵討寇盜﹐外任調遣﹐不拘遠近﹐悉皆聽命﹐在所不辭。至於內輔朝政﹐才所不堪﹐實怕受職。且慮一旦離此﹐恐部眾內多亡命﹐倘有爲亂﹐反歸罪於己。望乞諒之。「亮亦不聽﹐遣使持憑以蘇逸爲歷陽內史﹐詔蘇峻爲大司農。峻無柰﹐拘畱使者﹐不發復命。何仍上表固辭﹐又奉書於亮﹐乞守外郡。亮作色曰﹕」朝廷以爲大司農﹐豈不如一刺守也﹖且以弟仍掌鎭兵﹐何所不可﹐尙欲抗違帝命乎﹖「蘇峻見庾亮苦苦要動其入朝﹐乃召集各下縣輔將等大議其事﹐於是韓晃﹑劉仁﹑路永﹑賈寧﹑任護﹑匡術﹑匡孝﹑管商﹑弘徽﹑張健﹑張謹﹑何仍﹑徐會﹑徐健﹑馬雄等皆至。峻置酒共議曰﹕」我昨又上書哀求朝廷﹐明言不容在此近京內地﹐當於靑州界上乞一荒郡居守﹐以備外寇﹐庾亮又作色不允。吾知其必欲置我等於死地也。諸君有何髙見教我﹖「任護曰﹕」若此求免﹐彼必要取主帥去京者﹐彼意已決﹐將無望於生。進退皆不能矣﹐何爲而甘受其無辜之戮﹖以作者智之士﹐只有整肅兵馬﹐相機而行。大丈夫亦與人爲。「蘇峻聽其言﹐乃決意叛晉﹐卽具箋致意於卞壼曰﹕」往者國都遭王惇之過﹐危如壘卵﹐非我幾不能濟。今狡兔豺狼獲而鷹犬理該烹矣﹐但當以死報其造此謀者。「壼以書示朝官﹐復送至江州與溫嶠並徐州郤鑑知會。溫嶠見書﹐且怒且驚﹐卽欲率兵歸京以護社稷﹐遣使先報入朝。庾亮恐嶠一入﹐蘇峻反無外懼之憂﹐反變愈速﹐乃回書報嶠﹐使之勿可輕動﹐言﹕」西陲之急﹐過於歷陽。今京中與潯陽江﹐相隔雷地一步耳﹐若有緩急﹐庶可相全者。「嶠見之乃止。庾亮又使人持書至歷陽﹐安慰蘇峻言﹕」丈夫旣立功勛﹐何生異議﹐自損盛名﹖「峻以書回亮曰﹕」人本不反而謂之反﹐人本不忠而謂之忠﹐是所以旁觀有不平也。臺下旣云我反﹐我又豈得苟活也﹖以此不肯。再四思之﹐只可寧向山頭看牢獄﹐不肯牢獄望山頭也。「庾亮見其書言如此﹐乃始大懼﹐以兵馬托卞壼掌管﹐下令各鎭用心提備。蘇峻與朝廷止隔數百餘里﹐知亮分付嚴防﹐又且書與卞壼﹑庾亮﹐皆露反情﹐不得不爲矣。但愁兵少無助﹐不能逞志﹐乃尋思祖約前曾以書勸阻﹐莫奉詔命﹐必是怨亮有異者。密遣參軍徐會往說祖約﹐邀其將兵共入建康﹐掃除君側之惡。會至壽陽﹐祖約接見﹐卽有協從之心。約嫂﹐祖逖之夫人柳氏﹐固勸﹐以爲不可從賊作亂﹐致壞先公之徳﹐以累宗祖之祀。約從子祖智﹑祖述並皆性質傾險﹐知柳阻父﹐乃極口贊激父曰﹕」淮南太守任臺﹐有何大功而進侯職﹖吾斬惇將任怡﹐誅其兵眾﹐王惇勢阻﹐羽翼摧毀﹐故能平亂﹐而乃毫無分賞。石趙前使石聰來寇壽陽﹐吾等死守﹐求救官兵不至﹐告急文書棄如故紙﹐幸他糧盡退去。父欲求爲行府以威寇盜﹐庾亮阻遏不計﹐反又議作滁塘﹐以塞胡馬﹐是欲棄絕我人耳。正當乘此入朝﹐誅殺庾亮﹐以雪忿恨耳。大丈夫可且作守株之徒乎﹖「祖約聽其所言﹐立意蘇峻﹐密使逖子祖渙﹑祖沛﹑女婿許柳將兵二萬﹐先同徐會赴歷陽合峻。蘇峻得祖約從謀﹐心中大喜﹐卽令其子蘇碩同祖沛等共攻於湖。於湖令陶馥﹐一時不知蘇峻造反﹐倉卒無備。祖沛﹑蘇碩等驟至城下攻打﹐馥慌無持﹐只得點集民兵據城拒守。歷陽之兵慣戰膽壯﹐直逼城下放箭﹐民兵著之便走﹐遂被打下於湖﹐擒陶馥斬之。祖約探知初戰得城﹐以爲事可有成﹐乃自率兵來合蘇峻。部下有潁川人陳光﹐素性忠諒﹐怒祖約爲人反背﹐因與其親隨等攻入中軍﹐欲斬祖約。值夜天色昏黑﹐辧認不眞。約見兵動﹐同行軍司馬閻禿首先衝走﹐光逼至﹐誤看閻禿貌類祖約﹐卽便執住殺之。約獲逃轉﹐逾墻走脫。次日﹐帥兵捕捉陳光。光知兵少難敵﹐走投石勒而去。有譙郡內史桓宣知約起兵﹐以書勸諫祖約曰﹕

蘇峻以掖縣無賴流徒﹐初爲盜賊﹐與黨夥不睦﹐殺其魁首﹐聚兵自衛。因救劉遐﹐偶得小功﹐得授臨淮內史。後奉詔入京﹐共平沈充﹑錢鳳﹐𨿽曰有功﹐皆出周光﹑吳儒之力。平惇之後﹐卽封廣陵縣公﹐食邑一千八百戶﹐報賞亦不爲薄。何當造反以叛朝廷﹖公爲巨鎭刺史﹐正好仗義除賊以見世代忠良﹐而乃從峻爲叛臣﹐可乎﹖且昔王惇以荊襄上流九郡之眾﹐甲兵五十餘萬﹐尙不能爲﹐況一歷陽小逆﹖其柰天下人心何﹖明公若能爲國返戈﹐則威名自振﹐世爵可保﹐久永不替。否則吾恐祖氏不能血食矣。伏惟鑑納爲幸。祖約見書﹐不聽其勸﹐桓宣乃移兵至襄陽﹐遣人報入朝中。晉帝聞說蘇峻與祖約合謀爲亂﹐心中大懼﹐召集諸大臣於朝堂會議。庾亮主見固守石頭城﹐然後徵兵共來破賊。尙書左丞孔坦獻計曰﹕」請今及峻賊未至﹐急斷陵阜﹐守住江之西岸﹐據諸口子﹐彼𨿽眾多﹐尙可一戰以制其鋒。今不先往﹐倘賊等一至﹐分侵姑熟﹐則人心危懼﹐難與戰鬥矣。「王導曰﹕」此言甚善﹐宜速行之。「庾亮不肯從而止。及被蘇峻前部韓晃襲陷姑熟﹐取其鹽米﹐據其倉厫﹐庾亮始悔。亟使左將軍司馬流統兵三萬﹐守住慈湖﹐以拒賊兵。宣城內史桓彜聽知蘇峻造反﹐襲陷諸郡﹐心中大怒﹐商議起兵入朝赴難。從事裨惠諫曰﹕」郡兵寡弱﹐山民易撓﹐且宜按甲待之﹐伺四方俱動﹐方可協進。「彜乃厲色而言曰﹕」見人無禮於君親者﹐如鷹鸇之逐鳥雀﹐疾進除之﹐庶或可得。今社稷危迫﹐義無安理﹐何可坐視也﹖「因慷慨流涕﹐將兵前進。至蕪湖屯住﹐以探聲實。適值韓晃﹑張健泛船來至﹐聞知有宣城內史把住﹐張健曰﹕」且宜少住﹐催兵來破此處﹐則他處再不敢阻矣。「韓晃曰﹕」量桓彜一人﹐些小之卒﹐何足介意﹖「乃命揮船直進。桓彜將兵分布﹐列船阻住。韓晃與張健兩頭湧進﹐兵多慣戰﹐彜不能當﹐大敗走回宣城而去。晃使張健引兵五千﹐隨後追去。彜見逼近﹐又棄宣城奔走。張健乃回軍見晃﹐道其可議下建業。車騎將軍郤鑑鎭守徐州﹐聞知蘇峻謀反﹐正欲提兵入援﹐知會各郡﹐先使報入京中﹐以安眾心。王導等知後趙遣石聰侵寇河南邊界﹐兵至壽陽。值祖約移兵助蘇峻作反﹐其地已陷﹐徐邳百姓震恐﹐慌遣飛使止住郤鑑﹐未可輕移鎭治﹐恐石胡乘釁東下﹐與蘇峻﹑祖約構合﹐一時難平﹐郤鑑乃不敢發。獨詔江州守溫嶠督武昌之兵東下﹐屯守石頭城﹐以備蘇峻。蘇峻自起兵日﹐至此不過月餘﹐被其前部先鋒韓晃連奪數郡﹐擒陶馥﹐敗桓彜﹐官兵莫能攖其鋒﹐銳气甚震。蘇峻聞捷大喜﹐卽合祖約乘勢而下。將近慈湖﹐慈湖守將司馬流素性怯弱﹐不知兵法。及聞蘇峻兵至﹐未獲整備﹐士卒不曾得食﹐慌張驅使出城阻賊。韓晃將船擺開待戰﹐方欲交鋒﹐忽見旌旗蔽江﹐峻﹑約二人自將大兵來至﹐徑前直趨官兵。司馬流喝眾抵住﹐以寡不能敵眾﹐弱又不能敵彊﹐舟船四散﹐望風而逃。韓晃獨驅戰船﹐單追司馬流。至下午﹐被晃圍住﹐擒而害之。得船五十餘只﹐降兵七萬人。蘇峻又得大勝﹐卽便令作一起﹐其精兵十五萬﹐旌旗掩映數百餘里﹐順流而下﹐欲先據石頭城。於路探知溫嶠在中鎭守﹐乃不敢近﹐商議上岸﹐從陸路暗襲建康。朝中聞知峻兵將到石頭城﹐舉皆震悚。中司馬陶回進言曰﹕」蘇峻頗達兵機﹐性多僥險﹐知石頭城有溫太眞移兵鎭守﹐決不敢相侵﹐必棄此處﹐暗襲京邑﹐當起陸路自小丹陽連夜步行而來﹐其地並無大阪通衢﹐山壠錯雜﹐甚可埋伏。宜遣精兵藏於壠中候之﹐待其夜至﹐不別路徑﹐伏兵四下殺出﹐彼必驚亂﹐一戰可擒蘇峻。京都無恐﹐百姓亦獲免難。此乃以逸待勞﹐寡可勝眾之策﹐亟宜行之﹐勿使挫過。「庾亮不能從﹐只遣哨船往探的實﹐再行計議。陶回頓足而出。蘇峻行至小丹陽﹐夜昏黑﹐果皆迷路﹐各自覓徑潛行﹐至天明﹐方始得集。辰分兵齊﹐整隊直進﹐至靑溪柵﹐方始屯紮﹐傳食整甲。細作探得其因﹐急奔入城﹐報知庾亮﹐言如此如此。亮乃大悔曰﹕」吾不聽陶回之良言﹐是顚倒悖失﹐當敗故也。「只得點兵守住宜陽門。朝士聞之﹐多移家眷奔於東吳等處避難﹐惟右將軍劉超獨遷妻孥入宮﹐以安帝心。成帝見事危急﹐詔令卞壼將兵出敵。壼得命﹐點集諸軍﹐出西陵阻陣以待。峻將路永﹑匡孝﹑徐會﹑張謹等將兵先至﹐兩邊接戰於西陵門外。卞壼奮力向前﹐二子卞聆﹐卞氏外子卞旴﹑卞昭﹐皆捨命從之﹐殺死賊將徐會。匡孝等引進﹐卞氏父子二人逼進﹐值蘇峻﹑祖沛與先鋒韓晃自至﹐軍士垂敗走。蘇峻卽遙聲髙叫曰﹕」今汝眾兵遠遠至此﹐已盡棄舟船﹐若一退後﹐無船可恃﹐無路可逃﹐悉皆死矣。只有向前﹐可求生路﹗「於是眾復奮敵抵住。韓晃﹑弘徽二馬當先﹐齊趕來救應。卞壼知晃英勇﹐與諸子少退﹐紮於西陵門外。廬江內史陶瞻引兵來救﹐見峻等移兵﹐乃占據靑溪柵以斷賊之後路。賊將管商與部下議曰﹕」今被官軍占據此處﹐已有退步。不若焚之﹐使兩家不得。「眾然其言﹐引兵復取其地。陶瞻向前追殺﹐商使人縱火燒之。瞻欲救火﹐無心戀戰﹐竟被亂軍所殺。管商馳至西陵門外﹐道知此事﹐峻乃下令進逼西陵。卞壼拒敵﹐手殺賊副將盧光﹑沈貫等四員。韓晃怒引眾進。卞壼抵之不住﹐身被亂軍中六七槍﹐墜於馬下。卞聆兄弟一齊來救之時﹐卞壼已死。聆痛恨向前﹐一槍刺死賊將張謹﹐又被賊眾四面圍住﹐兄弟悉爲殺死於陣﹐官兵四散。韓晃揮兵叩城下寨。壼母裴老夫人聞報﹐使親腹家童往認五人屍首﹐擡匿以待殮葬﹐乃對兒媳等哭曰﹕」父爲忠臣﹐兒爲孝子﹐復何恨乎﹖「當有處士翟陽聞之﹐嘆曰﹕」父死於君﹐子死於父﹐忠孝之道﹐粹於一門﹐可謂世之全人矣﹗「有詩一首挽之曰﹕

蘇峻狂謀徵建康﹐攄忠獨步卞枦剛。挺身報國心如石﹐赴難捐軀義似山。親死爲君千載頌﹐子亡爲父萬年香。一門盡節人難及﹐皓气堂堂壯廟廊。

第一四三回

溫嶠會兵討蘇峻

卻說卞壼父子戰死﹐韓晃引賊兵圍住西陵門。京中軍驚亂﹐百姓大恐。黃門侍郎周導與丹陽尹羊曼將兵阻門而戰﹐不防賊將匡孝一箭射死羊曼﹐周導勢孤﹐亦被弘徽所殺。庾亮無柰﹐引兵親出。未及外城﹐匡孝﹑韓晃等湧至﹐官兵皆棄仗而走。庾亮知不能振﹐禍必及身﹐乃謂侍中鐘雅曰﹕」吾今暫往石頭城﹐去就溫太眞相議﹐少避賊鋒﹐大事深以相委﹐惟爲用心調和之。「雅曰﹕」今棟宇摧崩﹐誰之咎也﹖「亮曰﹕」今日之事﹐不庸復言﹐公當期克復之效可也。「雅曰﹕」足下不愧荀林父矣。「言訖別去。鐘雅卽入內宮﹐扶帝出禦正殿﹐與右衛將軍劉超謹侍於側。黃門李義思欲逃去﹐密謂鐘雅曰﹕」見可而進﹐知難而退﹐古之道也。今蘇峻爲亂﹐旣入王京﹐公亦難撐。何不隨時相宜與同去權避其禍﹐焉得在此坐待其斃乎﹖「雅正色對曰﹕」國家不能匡﹐君危不能扶﹐逃身遁迹以苟免﹐吾懼董狐執筆之正矣。「不從其言﹐義乃單身逃出。須臾﹐峻兵入臺城。司徒王導謂侍中褚曰﹕」至尊旣禦正殿﹐吾等當端肅翼衛﹐扼抑賊心﹐示之以正﹐看其何如。「光祿大夫陸華曰﹕」老相國之言是矣。「卽與尙書張闓﹑侍中荀崧等共登禦座之側﹐執圭拱立。劉超﹑鐘雅﹑褚擺於座下﹐又命太常卿孔愉等朝服立於太廟之門﹐孔坦﹑陶回一班列於禦階之上。各皆恭敬雍容﹐舒顏怡色﹐不驚不詫。蘇峻戎服將兵入朝﹐叱鐘雅﹑劉超﹑褚靈三人﹐令下階墀。呵之曰﹕」蘇冠軍旣來朝覲至尊﹐軍人豈得混擾﹐擅登殿庭也﹖「於是諸兵不敢上殿。弘徽唆使竊發禦庫﹐有布二十萬匹﹐金五百斤﹐銀五千斤﹐錢億萬﹐錦千匹﹐緞數萬端﹐皆被掠出﹐無人敢阻。韓晃至太廟門﹐欲放火焚之﹐見孔愉冠冕不動﹐乃引退﹐入內與蘇峻至太極殿升階。司徒王導曰﹕」聖上在此﹐何得率甲士妄行無禮耶﹖「峻一時慌速﹐望帝下拜﹐軍士等皆跪於階下﹐齊呼萬歲。帝曰﹕」卿家不奉宣調﹐輒自帶兵入京﹐將欲何爲﹖「峻乃奏曰﹕」中書令庾亮爲政失調﹐賞罰不明﹐苦虐百姓﹐聽信細人之言語﹐欲害小臣。臣被宣詔催逼﹐恐孤身入朝﹐必陷無辜﹐使天下鎭臣見其嫉功害賢﹐悉各心變﹐國家誰與共治﹖故此帶兵入朝﹐親來辧明﹐實爲社稷計﹐非有他意也。「帝曰﹕」今庾亮遠逃避卿﹐是知其訛矣。彼旣不在此間﹐卿可退兵﹐免驚百姓。「峻曰﹕」前荷聖詔宣臣輔政﹐今旣入朝﹐未獲陛下鴻恩封賞爵秩﹐故兵士等不肯卽退耳。「帝曰﹕」卿欲何職﹖奏聞升授﹐朕當授之。「峻曰﹕」司徒王導﹐徳望服民﹐先朝冢宰﹐宜復職仍用。祖約廉潔﹐兄弟皆有功於朝﹐可爲侍中﹐兼中書令。庾亮兄弟以荒唐失職﹐不在�倒。「帝皆從之﹐欲擢峻爲大司馬﹐祖約乃奏請宜以峻爲車騎大將軍﹐錄尙書事﹐眾官員亦不阻抑。峻旣掌尙書府事﹐卽奏以許柳爲丹陽尹﹐祖沛爲驍騎將軍﹐祖渙爲振武將軍﹐韓晃﹑任護﹑弘徽等皆授都尉之職。於是蘇峻﹑祖約把握朝堂﹐大興功役﹐修築垣墻﹐驅役百官搬泥運土﹐不異奴隸﹐光祿大夫王彬等皆被其鞭撻。登蔣又裸剝士女衣服﹐不勝羞辱﹐皆覓枯艸破席樹枝等件遮障下體﹐號哭之聲震耳﹐又令軍士擊打捶笞止遏之。凡是庾亮所親之官皆黜廢不用﹐被亮罷職者復又委任。其在外者﹐使人將兵攻提問罪。乃命韓晃陷宜興﹐弘徽陷晉陵。有弋陽王司馬羕被庾亮所黜﹐至是知其風聲﹐自詣峻處伸言冤抑。峻復以羕爲太宰﹐食西陽俸。庾亮奔往石頭去後﹐使人探聽消息﹐知蘇峻入京所爲不道﹐乃與溫嶠哭告之。嶠曰﹕」吾以兵馬當住咽喉﹐公等若以輕兵把斷小丹陽岸路﹐賊奴何卽至此﹖是公等失於大計矣﹐致使逆徒犯闕﹐淩辱百官﹐甚可太息。「亮曰﹕」陶回﹑司馬曾進此計﹐但彼進之速﹐不得行移耳。今幸宮車無恙﹐事尙可爲。已有密詔﹐拜君爲驍騎大將軍﹐儀同三司﹐召檄各處兵﹐共討逆峻﹐以安社稷。乞公主盟﹐指教不逮﹐共雪君恥。「嶠曰﹕」賊有祖約協助﹐已得勢矣。倘一卽發﹐恐賊嗔帝加害﹐反爲不美。且報國匡君﹐臣子職分之事﹐惟求主安國存﹐便是幸也。滅賊之心萌於有素﹐今未功而先拜職﹐何以示天下人乎﹖且吾亦不敢當。況此地與京都密邇﹐彼若知公在此共謀﹐必先以兵相犯﹐外鎭一時難赴﹐恐未易勝者﹐縱然據此石頭﹐亦爲無用。不如退到江州﹐會合各鎭之兵﹐再圖進取。「正議間﹐只見鐘雅密使人持書與庾亮曰﹕

自公離都﹐賊兵猖獗難退﹐徑被入京。幸賴褚侍中﹑王司徒以正道宣諭﹐賊不敢肆﹐但云公欲加害於彼﹐故乃興兵犯闕﹐吾等卽以美官賄其心﹐從欲侈其志。今喜兩宮無恙﹐只與祖約共把朝權﹐一爲尙書令﹐一爲中書令﹐且二賊亦無深謀遠見﹐易於取者。但公等在石頭城﹐彼必疑懼﹐虞有變側﹐宜權移居上流﹐使其安心﹐方可圖。臨行承委內事﹐敢不竭心﹐以全社稷。庾亮﹑溫嶠見書大喜﹐曰﹕」賊旣如此﹐不過李傕﹑郭汜之所爲﹐聖駕寧矣。何難圖哉﹖能者所見皆同。可卽離此﹐且到江州﹐緩緩謀復﹐又作道理。「二人乃撤兵西去。蘇峻喜其避己﹐另使心腹人往鎭。皇太后庾氏乃庾亮之妹﹐初見亮誤壞國家﹐恐禍累宗族﹐喫了一驚﹐已自得患。及峻入京﹐以爲庾氏不當宥﹐遂憤郁臥病。及是聞亮再奔﹐不能討峻﹐气塞而殂。百官成禮﹐葬於平陵﹐謚曰明穆皇后。時乃三月初旬。鐘雅使人報訃至江州﹐庾亮設靈祭之﹐與溫嶠計議興兵討峻。嶠曰﹕」賊挾天子以制羣下﹐勢焰不小。必須會合各處﹐俱肯應命﹐方可舉事。「夏四月﹐溫嶠﹑庾亮矯太后遺詔﹐移檄於西陽太守鄧嶽﹑廣州太守阮孚﹑鄱陽太守紀睦﹑徐州車騎將軍郤鑑﹑襄陽前將軍趙胤﹑樊城守桓宣﹑六口守將魏該﹑髙陽守紀瞻﹑益陽守卞惇。檄旣發﹐卽使人至建康見鐘雅﹐訪問峻﹑約過失﹐以好爲名。雅遣羽林郎範汪回話﹐言﹕」蘇峻政令失宜﹐不得眾心﹐貪暴自恣﹐𨿽彊易弱﹐宜及時進討﹐趁其羽翼未廣。「嶠﹑亮深然之﹐卽以範汪參贊軍事。亮推溫嶠爲盟主﹐嶠辭不敢當﹐請亮爲之。亮曰﹕」是吾在內而若此兵釁﹐恐嗔吾者眾﹐反致誤事﹐須太眞乃可服人。「嶠再四不肯﹐二人相遜不已。嶠之從弟溫充進言曰﹕」今欲舉兵以除彊寇﹐必須有主。如此推阻﹐怎能成事﹖吾聞陶荊州新授鎭西大將軍﹐位重兵彊﹐遠近欽遵﹐且年徳俱富﹐善於撫馭﹐宜共推之﹐可濟大事。「二人拱聽其言﹐思之大喜﹐卽日修書遣督護王愆期至荊州合約陶侃。愆期到荊﹐呈上書札﹐言﹕」庾﹑溫二公拜上﹐今欲會兵討罰祖約﹑蘇峻二反賊﹐以靖國難。特此遣吾先來告稟﹐請荊州公去作盟主。「侃乃拆書看之曰﹕

賊臣蘇峻構逆祖約﹐跋扈欺君﹐擅兵犯闕﹐濁亂宮庭﹐劫掠禦庫﹐鞭笞百官﹐縱橫貪暴﹐酷不勝言。朝野士民﹐悉皆切齒。嶠等思欲練兵繕甲﹐掃淸國孽﹐恨力欠充﹐罔敢輕舉。惟明府仁徳廣播﹐忠義遠孚﹐素爲海內令望﹐玆特遣呈臺下﹐請爲六軍盟主﹐伏乞大開剪惡之心﹐興師同靖國難﹐以懲不道。下旗到日﹐願聽指揮。叩祈慨賜海容﹐敬當捧轂以俟。侃見書﹐欲從嶠﹑亮之請﹐或進言曰﹕」庾亮執政﹐大失眾心。前者次公子應詔徵討王惇﹐有功不加封賞。今又復奪淸溪柵﹐被峻之發火﹐失陣而亡﹐不加贈葬。先帝晏駕﹐又無褒錫﹐不預顧命。庾公恃才忽功﹐何可卽允其約﹖「陶侃聽言猶豫﹐乃謂王愆期曰﹕」煩督護回見溫平南﹐言吾疆埸外臣﹐不敢越職﹐妄離信地。宜當他圖之。「愆期曰﹕」此國家安危大任﹐非明府不可。「侃曰﹕」是何言也﹖如郤髙平﹑紀髙陽﹑卞益陽﹐悉皆歷事舊將﹐奚有不可﹖「愆期領言回江州﹐把陶侃之言從頭細說一徧﹐又將或勸之言道之。庾亮曰﹕」陶士行非眞薦此數人﹐實爲陶瞻赴詔不及褒封﹐恨吾在內而然。如之柰何﹖「溫嶠曰﹕」他旣作難﹐吾等豈因一人而喪厥志乎﹖一面使人持書再去﹐一面使副將軍毛寶典集兵馬前去﹐拜平北將軍魏該爲前部﹐與公先發。隨在陶公﹐他若肯來甚好。「因囑其行使曰﹕」汝見陶爺稟言﹐我等等不等將軍﹐兵已先起﹐肯念國恩﹐提兵相助﹐情分愈美。「使去﹐有人將此意說與毛寶知道﹐言﹕」溫江州如此如此﹐陶公必然不來﹐我等恐難獨進。「毛寶曰﹕」旣有此言﹐其書中詞語必同。不但寬緩誤期﹐且又招怪。「急入見嶠﹐問曰﹕」聞知右師道使請陶公﹐稱自先行之語﹐果有否乎﹖「嶠曰﹕」吾忿陶公不肯急於君難﹐特故搦之﹐實有是言也。「毛寶曰﹕」非也。古云合師貴在克和﹐豈宜異同﹖脫有可疑﹐亦當外示謙和﹐令人莫測眞僞﹐焉可明道以拂意乎﹖況今用人之際﹐是吾去協求於彼﹐正合再以忠義激之﹐誠懇告之﹐陶公義人﹐必有念也。「嶠沈吟半晌而言曰﹕」是吾窄矣。然則使命去久﹐其將柰何﹖「寶曰﹕」可急修書攺易前辭﹐遣一能者飛舸連夜追去﹐言必得陶公來主此事﹐方見得爲國之忠﹐以體先帝攺遷上流倚托之重。陶公定然允從﹐庶幾可以奏捷全美。「嶠卽修書﹐卑辭慨切﹐遣愆期之弟王士期前去。三日三夜追著前使﹐畱於舟中﹐不許入荊州。士期進城拜見陶侃﹐呈上書啟﹐言﹕」庾﹑溫二公再三致意﹐蓋爲明府忠貫百僚﹐故先帝與滿朝商請﹐遷荊襄以防反側子﹐正乃預托今日事也。明府往昔在廣之時﹐尙且拯援友難﹐撈救民擾﹐涉江越嶺﹐恆不憚千里而赴。況君父之仇﹐不共戴天地﹑同日月者乎﹖知公必能刻期﹐仗義不落人後﹐以是使僕奉啟來請﹐萬惟莫卻。「陶侃見士期道二人之意﹐卽便當案看書﹐見其辭意婉切卑遜﹐悔過推尊﹐誼不可卻﹐遣其大將龔登爲前部﹐將兵萬人﹐星夜先發﹐以安嶠心。親自囑付曰﹕」汝去卽同溫平南進討﹐凡事要聽約束﹐不可偏執。我們隨後就至潯陽相會﹐自使人來見你。「登領將令﹐馳赴江口俟候。庾亮﹑溫嶠見荊州兵到﹐喜不自勝﹐卽點精卒萬七千人﹐同登先行。使人上書於尙書府﹐陳列蘇峻﹑祖約罪狀。峻聞其言大怒﹐思朝中官員多不負己﹐乃令蘇逸在京輔政﹐使祖約出守歷陽根本之地﹐自帥部眾屯於湖深﹐以防嶠﹑亮。嶠﹑亮探知賊來備己﹐乃使人催取各鎭之兵﹐卽命魏該權領先鋒﹐龔發﹑龔登將左軍﹐毛寶﹑溫充將右軍﹐自與庾亮總中軍﹐俱至江中﹐泣謂眾兵將等曰﹕」吾今不揆寡弱﹐合兵入京﹐徵討叛臣蘇峻﹑祖約﹐全仗汝等效力﹐共立功名。須當忘身報國﹐只可進前﹐不可退後。倘得成功﹐各有封賞。生死榮辱﹐俱在吾之主將。乞勿驚懼﹐當知邪不勝正﹐天必祚帝﹐佑汝諸人。「言訖淚下。諸軍士盡皆奮志踴躍曰﹕」願捨力報公﹐管取奏捷﹐以梟賊臣。主帥勿慮﹐峻﹑約其能彊於王惇之勢乎﹖「嶠﹑亮聽言大喜﹐重賞酒肉以勸勵之。後人有詩一首﹐嘆美眾將校軍士之有志气云﹕

伏義從徵羨眾軍﹐潯陽江上誓捐身。若非眾力甘同進﹐嶠亮何能奏捷音﹖第一四四回

陶侃興師討蘇峻晉成帝顯宗咸和三年四月﹐溫嶠﹑庾亮會兵徵蘇峻﹐得陶侃遣大將龔登來會﹐乃卽誓師江上﹐務要克平叛逆。只等陶侃一至﹐刻日齊進。忽有人獻言譖訴庾亮以阻陶侃﹐侃疑信其言﹐乃使人乘飛舸召取龔登還鎭﹐登卽差人告稟溫嶠。溫嶠聽言大駭失志﹐慌下小船﹐親至龔登船﹐力畱極勸其住﹐復使王愆期親自賫書再請陶侃。愆期不分晝夜﹐冒波濤馳至荊州﹐呈上書札。陶公拆開﹐看其書曰﹕

夫軍者﹐有進而不可退﹐有增而不可減。近者各郡悉皆應詔﹐以爲明公執主討逆之盟﹐眾皆樂然景從﹐俱待麾蓋之至﹐卽便進軍。所以軍之進止﹐國之成敗﹐皆決於斯。假令計謀中阻﹐俾京師淪陷﹐此州失守﹐賊必肆逞。知龔前鋒已發﹐則荊楚將來之危殆﹐恐當甚於此州之今日矣。明公進當爲大晉之忠臣﹐以參桓文之功業﹐下可全慈父之情誼﹐雪愛子之仇冤。且峻﹑約不道﹐人皆切齒﹐公肯揮旌﹐如石投卵。伏聞臺旨欲召義兵還轅﹐不惟使僕如失﹐是誠棄大功於垂成之際﹐而或者將謂明公緩於討賊﹐忽於救君﹐虞八州之令望﹐頓挫損於一朝耳。楚漢在公舉足﹐伏希垂察﹐甚幸。侃看其書﹐反復呻吟﹐愆期恐其無意憤悱﹐卽先上言曰﹕」峻豺狼也。如得肆志﹐大人寧有安足之地乎﹖依僕之愚見﹐明公火速自起﹐則諸鎭同赴﹐大功可成﹐逆賊可滅﹐以成萬世之忠名﹐播千年之令譽。豈容趑趄作轅下之駒﹐不逞超遠之志乎﹖且二賊造逆欺君者﹐咸以爲天下無有能出其右﹐故敢驅役百官﹐鞭笞朝士﹐擄掠宮闈庫帑。令嗣廬江公見難而死﹐誰不羨榮﹐以爲明公八郡之大反不如也﹖「侃乃感發曰﹕」焉有子亡於賊﹐而爲父者忍看不報﹔君迫於逆﹐爲臣者坐視不拯乎﹖「遂卽戎服登舟﹐起兵前進。是日﹐家人載其子陶瞻樞柩至﹐在側室安厝。侃見而不顧﹐誓眾催船疾發。郤鑑得溫嶠之檄﹐亦遣大將軍劉矩引兵一萬赴盟。卻好遇陶公舟至﹐問其備細﹐云郤鑑尙在徐州未發﹐侃復遺書促其自至﹐乃可共謀破賊。鑑見書涕泣卽起﹐另遣大將夏侯長趨潯陽約會溫嶠﹐自將兵七千隨後而進。

按《傳》﹕郤鑑字道微﹐山西髙平人。少孤貧﹐博覽經史﹐躬耕畎畝﹐吟詠不輟﹐以儒雅著名。值永嘉之亂﹐又遇荒歉﹐貧窘特甚﹐數饑餒。鄕人黃長者見鑑廉潔有才﹐乃延至家﹐與食以供給之。鑑家有兄子邁﹑外甥周翼﹐並幼小無給﹐常攜之就食於黃家。長者曰﹕」今地亂年荒﹐各自饑困。吾以君賢﹐勉一相濟耳。二小兒非敢相卻也﹐但吾家口繁累﹐自亦不能﹐乞勿罪而顧焉。「於是自後再不攜二子同去﹐惟單身往依﹐每畱餐﹐懷藏其餘﹐還家分飼二兒﹐彊度秋冬。次歲麥熟﹐乃謝長者自給。及邁﹑翼讀書稍長﹐能歷道途﹐遂與渡江﹐南投元帝﹐邁職進護軍﹐翼任剡縣令而卒。鑑以才任廣陵太守。時廣陵兵弱糧乏﹐逼近胡寇﹐人無固志﹐俱各思逃﹐兵士多欲散走。鑑百計撫卹安慰﹐且戰且守﹐有精卒八千。會王惇亂﹐與蘇峻﹑劉遐等共赴建康勤王﹐事定﹐封髙平侯﹐領車騎將軍﹐出鎭徐州。鑑見溫嶠檄文﹐𨿽遣劉矩引兵進助﹐自惟坐鎭﹐欲俟聲息而起。及見陶侃書至﹐遂與諸兵俱發。先遣將軍夏侯長馳見溫﹑庾﹐謂曰﹕」或言賊徒欲挾天子﹐東入會稽。事或有之﹐恐難進取。足下當要預立營壘﹐據守要害﹐防其越逸。下檄王舒公﹐令塞越道﹐然後淸野堅壁﹐斷其糧道﹐靜以待之。伺僕等俱集﹐方議徵討。如此﹐賊徒進不能攻﹐退無所掠﹐必自潰矣。「嶠見鑑書﹐深服其髙﹐卽使夏侯長回話期約。鑑見長至﹐亦兼程來會。將次欲到﹐諸軍士知峻兵雄﹐皆有難色﹐不敢疾前。鑑乃泣諭眾曰﹕」今主上幼小﹐遭峻﹑約叛逆﹐濁亂朝廷﹐淩辱大臣﹐擄掠庫帑﹐彊奪士女﹐華風成夷﹐人所難忍。吾今起兵誓死報國﹐汝等可以盡心效力﹐同剪逆賊﹐共爲萬世忠良。毋得懼怯﹐凡事有吾當先﹐榮辱系在主將身上。「言訖淚灑﹐衣襟爲濕。軍士見之﹐遂各感激憤悱﹐昂然攘臂而進。五月﹐陶侃自將大兵至江州﹐聞嶠﹑亮船在江中等候﹐隨便移舟相近﹐使人報知溫嶠﹑庾亮﹐邀請相見。二人易服下船﹐將往就迎﹐諸將中或有進言曰﹕」聞說陶將軍此來﹐欲先誅庾中令以謝天下﹐然後討除蘇峻﹐以安社稷耳。庾公且宜避之。「亮聞其言﹐心中大懼﹐思欲遁去﹐嶠亟止之曰﹕」此非理也。吾聞廉頗負荊釋怨﹐致成刎頸之交﹐能固趙國。公今亦宜親自負杖輸誠﹐謝禱罪過﹐則陶公必然不致傷情以損大義矣。若厥忽遽避匿﹐又不知果有此意否也﹐豈不反成構怨﹐以結後仇乎﹖當聽愚言挺身去會﹐何用懼疑﹖「庾亮從之﹐乃自荷荊條一握﹐隨嶠同去迎侃﹐亮乃遙拜俯伏於地。侃見之﹐急令扶起﹐謂曰﹕」元規亦拜陶士行耶﹖君侯增修石頭城以疑老子﹐今日猶又善子見乎﹖「亮假引咎自責曰﹕」吾因愚戇﹐肉眼不明﹐致有今日﹐上誤國家﹐下累黎庶﹐𨿽碎斬不足以贖前罪矣。「侃卽向前﹐自執其手﹐笑曰﹕」適言相戲耳。老夫豈敢妄及公哉﹖「亮又曰﹕」先帝托輔政治﹐𨿽有遺詔﹐司徒王公與中書令卞壼﹑孔尙書等諸大臣眾官親目所見﹐吾敢增損裁抑乎﹖修築石頭以爲建康屏障﹐豈敢疑君正士﹖若有此心﹐天地不容﹗「言訖淚下。侃亦釋然慰謝曰﹕」前事不足爲言﹐但當同心共伐叛逆耳。「溫嶠從旁調和﹐眾皆歡洽﹐設宴相敍。次日﹐計點兵馬﹐共有六萬餘﹐旌旗百餘里﹐軍聲大振。蘇峻聞知气奪﹐恐眾人徑襲建康﹐挾天子之令以徵己﹐乃自湖深提兵還朝﹐集百官會議曰﹕」今陶侃﹑溫嶠起兵謀劫天子﹐必傷百官。且建康遭兩次兵火﹐城郭欠完﹐人民懼怯﹐難以持守。不若暫徙石頭城﹐候平定還都﹐何如﹖「王導曰﹕」建康𨿽則兵城欠備﹐乃興王之所﹐況太廟諸陵在焉﹐豈可一旦離棄﹖石頭城𨿽固﹐全無宮殿臺省﹐難安百官﹐甚不可移。「蘇峻立意堅執要移﹐王導固爭不可﹐日晏而散。蘇峻見導退去﹐乃作色言於朝堂曰﹕」吾意已決﹐逆者斬之﹐試看何如﹖「於是﹐百官夜詣導府相勸﹐請權時從賊之欲﹐只要保全聖駕百官﹐且待諸兵到又作計議。導乃不爭。次日﹐峻備車駕﹐請帝徙都石頭城﹐帝乃哀泣登車。比出都門﹐大雨如注﹐泥徑路滑。劉超﹑鐘雅見輦傾側﹐只得步行扶轂。峻絡與馬二人乘之﹐皆不肯受﹐惟悲哀從容侍帝。峻心惡之﹐遂不復顧﹐任其直至石頭城。帝居於官倉起捨﹐峻黨肆橫出入﹐全無威儀﹐視同僚友。惟劉超﹑鐘雅﹑卞潭﹑華桓﹑荀崧等常侍左右﹐不離帝側。時米甚貴少﹐城中餓餒﹐峻乃遣人以米賜超等給用﹐超等一無所受﹐繾綣朝夕﹐臣節愈恭。𨿽在困危中﹐猶啟少帝授《孝經》《論語》。王導嗔蘇峻逆己劫駕﹐知西兵將近﹐又密使張闓持詔宣諭東吳各郡刺守﹐令其起兵合救帝厄。會稽內史王舒得詔﹐與眾商議﹐言已受溫平南約﹐命守越道﹐思不可離﹐卽使其督護庾冰將兵一萬﹐西渡浙水﹐以助溫嶠﹐同討蘇峻。於是吳興太守虞潭﹑吳郡內史蔡謨﹑宜興太守顧眾﹐悉皆奮起義兵。虞潭之母孫氏見各郡守皆親臨軍﹐而潭獨又逗𨖻數日﹐乃召潭責曰﹕」主上受困於石頭城﹐汝當捨生取義﹐火速起兵﹐勿落人後可也。今諸郡俱發﹐汝何遲遲﹖愼毋以吾老爲累﹐妻子爲憂。家國一體﹐忠孝無二﹐亟宜勉東。「囑畢﹐盡出釵環餌飾﹐復典衣幣﹐共計三百餘兩﹐重賞家僮族人﹐勸之從軍﹐以壯行威。潭見老母給助軍需﹐卽日拜命而起。王舒聞之﹐知峻無行意﹐亦乃自發﹐悉相競而前﹐詐呼兵馬十萬﹐水路陸道兼進。蘇峻正欲調兵阻拒西兵﹐探得東兵亦至﹐乃大驚駭﹐投劍嘆曰﹕」事不濟矣﹗「慌命親將管商﹑張健﹑弘徽﹑何仍等引兵東掠吳地﹐以阻王舒﹑虞潭﹑蔡謨諸路之兵。眾人聞知稍阻﹐虞潭獨先又進﹐顧謂眾兵曰﹕」不但奉君之詔﹐且又承母之命﹐何可住也﹖「後人見其言此﹐奮不顧身﹐有詩一首贊其母之賢曰﹕

賢哉虞母志忠貞﹐促僕從軍激子行。典服鬻釵親助費﹐江東臣宰亦難倫。溫嶠﹑陶侃等兵至茄子浦屯紮﹐使人探聽消息而進。忽報吳下越中諸郡﹐實兵五萬﹐詐呼十萬﹐戰船千艘﹐一半溯流西渡浙水﹐自廣徳來助﹐一半出太湖湖州路而來﹐以撓峻之後軍。蘇峻分管商等四將﹐東出吳興去阻﹐以此未能來會。侃﹑嶠聽言頗喜﹐卽集眾約束分付曰﹕」我兵皆荊淮之士﹐多習水戰﹐不善於陸。蘇峻所將有一半是北兵﹐慣於馬戰﹐三軍不許妄自登岸﹐被其所挫﹐違者斬首﹗「各皆受令應諾。於是遣先鋒魏該與右副軍毛寶預進開路﹐該又使寶先行。毛寶探得蘇峻遣小將胡淵﹐引兵二千﹐運糧米萬斛與祖約﹐晨早搬移上岸﹐舟船已回石頭城﹐乃疾轉入見魏該﹐請起兵追而奪之。該曰﹕」今才起發﹐主帥有令﹐不許登岸。吾爲先鋒﹐豈得違逆﹖汝休妄冒。「寶曰﹕」峻賊恃彊不遣大將監押﹐止有二千之兵﹐一員副將﹐何難取哉﹖此是渠不知我等卽至故也﹐正宜截之。且將在外﹐軍情緩急﹐君命有所不受﹐苟有利於社稷者﹐專之可也。「魏該執遵侃﹑嶠之令﹐不允其請。寶又曰﹕」天賜便機﹐事已入掌﹐坐視不取﹐正所謂自遺良策﹐以資盜糧者也。願乞精兵五千﹐吾當擊之﹐有罪獨坐。「該不答。寶乃引其所部三千親兵上岸追奪﹐看在前面﹐卽便大喊殺去。峻將胡淵來迎敵﹐三合之中﹐被毛寶刺於馬下。其弟胡淸欲來報仇﹐只一合﹐又爲刺死。諸兵盡皆走散﹐有京兵五百願降。寶命將糧搬運上船。峻敗兵奔轉﹐不三十里﹐遇大將匡孝﹐哭告其事。孝曰﹕」吾奉將令特來護糧﹐今被所搶﹐吾何不取﹖「敗軍曰﹕」他止一將﹐帶兵三千﹐尙在搬糧﹐急去可得。「孝乃飛馬向前。比將到時﹐官兵已開船一半﹐尙餘百十斛未盡。寶見救兵到﹐亦自上船﹐棄其餘剩﹐揚帆而去。匡孝一時無船﹐又見去遠﹐無能得救﹐乃回兵。毛寶得捷﹐來見魏該﹐該喜﹐令人上寶功績於中軍。陶侃﹑溫嶠等見報﹐皆各大喜﹐曰﹕」將帥能如此便宜行事﹐得此興彩﹐何愁賊奴不破﹖「卽署毛寶第一功﹐表爲廬江太守﹐以頂陶瞻之職。侃等知蘇峻提兵在外﹐乃各具本入石頭城見帝。溫嶠表請毛寶前職﹐陶侃表請王舒﹑虞潭二人監督兩浙東西諸郡軍馬﹐庾亮表郤鑑都督淮揚八州軍馬﹐使各有所節制﹐朝廷皆從之。鐘雅恐蘇峻知道﹐嗔恨於帝﹐或生變測﹐乃請假授蘇峻爲丞相﹐護駕大將軍﹐都督京邸東西十郡軍馬。峻在湖陰﹐見詔大喜﹐乃使人至石頭城﹐分付蘇逸善保聖駕﹐堅守城池。矯帝命使人責讓侃﹑嶠等﹐令其退兵。陶侃等見之大怒﹐卽與溫﹑郤諸帥一同渡江。蘇峻聞眾兵坦然大至﹐心中甚懼﹐遣使往歷陽催祖約調兵來助。陶侃等使細作探知的實﹐乃與眾將佐共議戰守之策。部將李相獻言曰﹕」蘇峻自帥兵馬出屯湖陰阻我﹐又約祖賊之兵來爲掎角者﹐思欲分頭衝突吾軍﹐使不得安耳。蓋爲我等初到﹐根腳不固﹐怯而自退也。今當於白石山邊築起一壘﹐以屯兵馬。再立一寨於南角﹐聲勢相倚﹐則賊兵不能犯我矣。否則舟舡只在江中﹐焉得卽能破彼﹖「侃從其計﹐分遣軍士疊石爲壘﹐內外俱以大木爲柵圍之﹐不數日而成﹐堅如城郭。陶侃大喜﹐使庾亮將兵一萬於中守住﹐以爲之主。蘇峻見報眾人若此行移﹐甚是驚駭﹐卽點人馬向前攻阻﹐以被築完。韓晃攻之數日不能克﹐反被南寨趙胤來救﹐殺傷無數士卒。回見蘇峻曰﹕」陶侃築白石壘﹐甚是方略。進可攻我﹐退可安守。何柰他們﹖「匡孝曰﹕」我觀白石壘𨿽然可守﹐若無南寨相援﹐亦易於破。今當莫攻白石壘﹐且自先破南寨﹐則其勢亦孤矣。今後可令徐健引兵五千把住白石壘要路﹐以截救應之兵。我引精兵五千﹐從小路抄出其後。公子蘇碩引軍一萬﹐徑趨其前。兩頭一齊殺入﹐趙胤不防攻彼﹐必定被擒。然後再取白石壘﹐有何難哉﹖「峻曰﹕」此計大妙﹐速宜行之。「乃卽點兵齊整﹐三路一齊起發。至一更之後﹐俱到南寨。趙胤見峻兵每日只攻白石壘﹐惟是準備救應﹐並不虞其劫寨﹐失於提備﹐鹿角不關。忽聽得喊聲大起﹐連忙披掛上馬﹐已被蘇碩殺入。趙胤奮力向前退敵﹐與碩相撞。二人於寨門前狠鬥有半个時辰﹐蘇碩將������後﹐匡孝繞出﹐兩頭夾攻﹐趙胤當抵不住﹐帶馬而走﹐匡孝從後緊追。趙胤見其逼近﹐賊兵喊聲甚震﹐恐怕有失﹐慌忙取弓拔箭﹐回身望匡孝滿射一箭。柰夜昏看視不的﹐只中馬足。匡孝被掀墜地﹐乃不敢進前﹐趙胤得脫。蘇碩料不能獲﹐乃只搶其寨中衣仗輜重等物。庾亮在白石壘聽得鼓炮之聲﹐急命王愆期兄弟二人引兵往南寨探聽﹐途中被徐健伏兵阻住。愆期﹑士期一齊並上﹐殺死徐健。將到南寨﹐聽得已失﹐匡孝又引兵殺至﹐愆期乃回白石壘﹐使人報知陶侃等。侃聞說南寨被奪﹐心甚不安。溫嶠欲召趙胤斬之﹐侃曰﹕」此是賊峻暗算﹐何可斬他﹖且人皆非孔明﹑呂望﹐焉能料敵﹖胤非將校之列﹐且宜含之﹐況值用人之際﹖「嶠乃不責趙胤﹐反使人安慰其用心報恨。於是眾帥默議破敵﹐未得其策。忽報蘇峻遣將阻拒東兵﹐被管商﹑弘徽攻開吳郡﹐焚燒吳縣﹐復掠海鹽﹐陷嘉興﹐蔡謨﹑顧眾皆被所敗。張健﹑何仍進攻余杭﹐陷之﹐移兵欲攻武康﹐被王舒﹑虞潭殺敗﹐斬賊將何仍﹐今乃退屯宜興紮下﹐欲來取庾冰共去防禦。陶侃見說﹐謂溫嶠曰﹕」吾何只與此賊相守在此﹐則三吳百姓不勝其害矣。必須出兵逼彼﹐方可免其攻掠之心。「於是以王愆期有斬徐健功﹐命其引兵攻峻水寨。愆期得令﹐將兵一萬﹐分作百餘船﹐順流而進。將近峻兵﹐將船分擺待敵。賊將匡孝引舟布陣﹐兩邊放炮擂鼓而前。愆期親督愆軍攻戰﹐匡孝亦奮進﹐兩邊抵死鏖殺﹐約有一个時辰﹐匡孝不如王愆期等善知水性﹐反折兵多。蘇峻見之﹐密令軍士另將小船以火箭並火銃來助匡孝。當日乃是逆風﹐被其火箭亂射入船﹐乘風火發﹐救撲不止。愆期只得退走﹐被其燒壞戰船四十餘只﹐折兵千餘。陶侃見敗﹐心中憂悶。參軍範汪進計曰﹕」前者郤公屯守京口﹐賊兵不敢往來﹐我等又好進戰。今召郤公來此東路﹐無限賊籍東兵衝突我等﹐今宜請郤公還屯京口﹐賊懼此兵乘其後﹐自然不敢並一與我合戰矣﹐彼又何能勝我哉﹖「陶侃聽言大悅﹐卽催郤鑑﹕」以兵還據京口﹐立一大寨於曲阿﹐築起三壘以阻峻之往來。公只坐住﹐可觀吾等破賊﹐以收安逸之功矣。「郤鑑從之﹐乃辭而去。範汪又請分守湓口﹐侃然其議﹐遣毛寶將兵往鎭。郤鑑至曲阿築壘。細作探得﹐報知蘇峻。峻大驚﹐恐鑑壘成﹐難以來往﹐親自引兵向攻。又使人催祖約攻湓口﹐以分溫﹑陶之勢。未知此回陶侃用範汪之計撓困蘇峻﹐勝敗若何。後人有詩贊範汪曰﹕

晉室多災疊亂生﹐幾番危難懼欹傾。才平東楚王惇息﹐又惹西陵蘇峻興。溫侃合謀思討滅﹐愆期乍進挫威聲。幸有範汪施妙策﹐壘戕蘇賊偉功成。

第一四五回

三大帥平定蘇峻

卻說祖約在歷陽得蘇峻檄文﹐令攻湓口﹐卽令祖渙帶大將桓撫爲先鋒﹐帥精兵一萬﹐徑趨湓口。守將毛寶探得﹐急點兵馬出寨阻敵。兩邊成陣﹐未及打話﹐祖將桓撫手舞宣花大斧﹐衝殺過陣。毛寶挺槍接住﹐二人各逞威風﹐狠戰上三十餘合﹐未分勝敗。祖渙見毛寶武藝精熟﹐恐撫有失﹐乃悄地取弓搭箭﹐馳馬而出﹐一箭射中毛寶左腿。寶令軍人拔箭﹐已爲深透二寸餘。取得箭出﹐血流滿靴。寶忿怒﹐忍痛再進﹐復戰十餘合﹐一槍刺中桓撫肩坎﹐撫退入陣。官兵見勝﹐大喊湧進。祖渙慌自來敵。毛寶馬近﹐大喝﹕」休走﹗「渙乃不敢抵戰﹐兵士又皆望風而去。寶叫曰﹕」天使賊敗﹐不可不殺﹐各宜用命﹗「於是兵卒聽言奮激﹐勇气益倍﹐追二十餘里﹐殺死五千餘人。渙乃徑奔還歷陽而去。寶使人獻首級一千報捷﹐陶侃﹑溫嶠見勝祖約﹐卽遣人報知郤鑑。鑑气亦勵﹐惟備戰峻﹐卻好桓彜使破虜將軍王育將兵五千來助。兩軍方才接刃﹐育從西邊奮力殺入峻陣﹐峻一時見其驟至﹐不知何人﹐中軍退動。郤鑑呼曰﹕」賊兵走矣﹐努力向前﹐可擒蘇峻﹗各宜用心﹗「兵士聽言﹐悉以爲眞﹐喊聲震地﹐爭競向前﹐果獲大勝。峻走二十餘里﹐方敢紮住﹐折兵二千。探知是桓彜使王育來助﹐敗己一陣﹐乃深恨桓彜﹑王育。

按《傳》﹕王育字伯春﹐京兆人。少孤貧﹐每觀小學﹐必歔欷流涕。稍長﹐爲人牧羊出郊外﹐折蒲學書﹐忘於看守﹐遺失羊五腔﹐爲羊主所責﹐將鬻己身以償羊價。同郡有達士許子章﹐聞而嘉之﹐以錢代育賠償﹐更給與衣食﹐使與其子同學﹐肄業遂博通經史﹐喜看兵書子章。以兄之女妻育﹐另立宅舍﹐分產以養之。本州太守杜宣聞其有能﹐召爲主簿事掾。宣以過慈﹐被黜爲萬年令。有杜縣新尹過其邑﹐名王攸﹐恃才矜族﹐每欲責人。宣以曾爲太守﹐不出迎迓。攸詣其邑相見﹐罪宣不迎己﹐卽便肆言曰﹕」卿往時爲二千石刺一郡﹐吾合敬也。今與吾並職﹐當以家世才名論﹐理合迎我。欲以小萑遇我﹐而使畏死鷂乎﹖「宣不語。王育相從在旁﹐怪其欺傲﹐執刀向前叱曰﹕」我府君以非其罪黜降﹐乃日月之蝕耳﹐不久當升﹐光被四海。汝乃一小縣令﹐敢辱吾府君乎﹖此刀能怒狂人者﹗「杜宣恐其害攸﹐慌自抱住﹐育乃止步。自此﹐人頌其能。有司舉於朝﹐擢武陽令﹐爲政淸約﹐宿盜潛奔他邑。撫院知其有武備﹐奏遷並州督護﹐從徵有功﹐升破虜將軍﹐出守桂林。因王惇反﹐欲勒其從﹐育乃遁。至是聞蘇峻反﹐桓彜不赴勤王﹐乃詣宣城涕泣激之。桓彜分兵五千﹐授先鋒﹐詣溫嶠聽調。至京口﹐見蘇峻攻擊郤鑑﹐乃奮力向前﹐大破匡孝﹑路永一陣。

蘇峻聞敗气奪。蘇峻被鑑﹑育兩頭夾進﹐大敗而走﹐深恨桓彜﹐又恐其再來勢盛﹐乃命賊將韓晃往宣城攻彜。彜聞知晃至﹐將兵進屯涇縣。聽得峻﹑約遷帝徙石頭城﹐頓足懊惱。從事裨惠曰﹕」今蘇賊勢大﹐又挾天子之令﹐吾等兵弱﹐焉能與彼爲戰﹖不若以書僞與通和﹐權免目前之禍﹐然後徑趨溫太眞軍中﹐共議破賊﹐方得全美。「彜曰﹕」吾受國恩﹐義當效命﹐焉可忍詬蒙辱﹐與醜逆相通乎﹖韓晃小賊﹐何足懼哉﹖「乃點兵士五千﹐付裨將兪縱出屯蘭石以拒韓晃﹐涕泣送之﹐執手囑曰﹕」君先行﹐吾卽自至。當念忠義二字﹐努力破賊。如其不濟﹐亦是命也。「縱再拜領諾。至蘭石一日﹐韓晃率兵一萬五千來到。縱知﹐出十里要路守住。晃見有阻﹐布陣出馬責縱曰﹕」桓內史不過區區些小之郡﹐思欲抗我﹖前蕪湖阻吾入京﹐昨遣王育京口遏吾兵路﹐今又抗吾奉詔徵庾亮之師﹐何此結怨﹖好好從吾﹐共擒誤國之庾亮﹐萬事皆休。否則﹐立斬汝首﹗「兪縱大罵曰﹕」附逆賊奴﹐欺逼帝主﹐淩辱大臣﹐罪當萬死﹐敢此胡言﹖「晃聽之﹐怒喝而進。二人戰有三十餘合﹐晃兵多﹐一齊湧上。縱兵少﹐被其衝敗﹐退屯蘭石。晃因初到﹐地理不熟﹐亦不追趕。兪縱嚴戒軍士備戰。軍眾曰﹕」韓晃驍勇﹐兵皆精銳﹐戰恐難勝。不如退回宣城﹐再作他議。「縱怒﹐拔刀砍案曰﹕」吾受桓侯大恩﹐臨行重托﹐理合死報﹐何爲懼而退哉﹖吾之所以不負桓侯者﹐猶桓侯之不負國家也﹗有再言退者﹐乃不義之人﹐定按軍法﹗「言未已﹐韓晃又到﹐兪縱領兵出拒。兩下布成陣勢﹐晃恃兵多﹐輪刀直殺過陣﹐縱挺槍接住。二人戰未十合﹐蘇峻使侄蘇頤引兵三千來助。縱兵見之﹐爭相遁走。兪縱獨自奮戰﹐一槍刺死蘇頤。韓晃大怒﹐喝兵圍上﹐縱爲亂軍所殺。韓晃引兵至涇縣﹐桓彜退回宣城﹐晃卽追至宣城﹐使兵重重圍住。相持一月﹐城中糧盡﹐兵民自亂﹐被韓晃攻入。桓彜親自出阻﹐爲韓晃兵以飛石擊死。彜妻劉氏抱其幼子桓溫等五人﹐步走至外母家中﹐得免其禍。韓晃安慰百姓﹐引兵還湖陰見峻。峻喜﹐重賞之。又有親將路永﹑賈寧上言﹐勸峻盡誅朝中大臣﹐另樹心腹﹐以杜內患﹐好退外兵。蘇峻雅敬王導﹐又已復西陽王爲太宰﹐鐘雅又密語哄誘峻﹐爲此數人乃不允議。寧﹑永二人見不聽其言﹐乃私謂曰﹕」今不納吾二人之勸﹐異日必爲眾臣所誅。主帥敗可立見矣﹐何爲與之同族乎﹖「以是貳於蘇峻﹐頗漏於言。王導聞之﹐揣知其心﹐密使袁耽往說路﹑賈二人。二人接見﹐問曰﹕」鄕裏今爲何事光降﹖有甚見諭﹖「耽曰﹕」吾因二君忠事蘇公﹐獲成極品之貴。今彼恃彊忽功﹐不聽二君佳言﹐拂乃美意。又聞其怪君貳彼﹐心甚不懌﹐將有害及。吾以鄕中微末﹐惜君有才枉用﹐故特干冒相告﹐思君旣與兩不相得﹐則𨿽日進良謀﹐將反見逆矣。「路﹑賈曰﹕」相從至此地位﹐一時難異﹐將焉處之﹖「耽曰﹕」智士貴於知機。今晉國忠義之兵雲集東西﹐不下五十餘萬﹐朝中臣宰悉其故舊。峻以爲盜發身﹐附之者少﹐豈以一人能抵千百之眾乎﹖知其不久必敗﹐敗則君安歸乎﹖依吾鄕愚之見﹐不若投見王司徒﹐以作忠臣﹐上可保全宗祀以享爵祿﹐下可保全家眷以畱淸譽﹐何爲沈滯於亂途之中乎﹖「二人被耽所說﹐謝而送之。次日﹐面詣王導府中求見。王導曰﹕」吾在此間與蘇公共處﹐兵權在外。二卿可奔白石壘去見陶侃﹑溫嶠。吾以書付你帶去﹐達卿之意﹐必得重用。只要盡忠報國便是。「永﹑寧求書﹐悄悄搭民船徑至陶﹑溫軍中投拜﹐獻上王導薦保之書。侃﹑嶠大悅﹐卽授路永﹑賈寧爲荊江參軍﹐盡得知蘇峻彊弱虛實。峻聞二人去透漏消息﹐亦堅守不戰。相持累月﹐溫嶠乏糧﹐知荊襄運米至侃營﹐嶠乃托議事﹐欲求分糧給軍。因前有人背譖溫嶠以先發兵﹐並毛寶勸等同進之語﹐侃亦不快於嶠。玆因請糧﹐乃面讓嶠曰﹕」君自恃英雄﹐首先發兵獨進﹐欲奪上功﹐何乃不預備兵糧﹖今此有事之時﹐而反取給於吾﹐吾𨿽有些須之至﹐亦要應自軍兵之用﹐何能假貸君也﹖脫若向日見余在鎭﹐君又豈可望吾給也﹖今旣食盡﹐不如釋賊﹐吾且西歸﹐以待再舉。「嶠大驚﹐忿謂陶侃曰﹕」三軍合戰﹐貴自克和。昔光武之濟昆陽﹐孟徳之拔官渡﹐皆以寡克眾﹐以和取勝。今峻﹑約小豎﹐罪逆滔天﹐何憂不成﹖仁公柰何捨垂成之功﹐誤進取之計哉﹖且天子幽逼﹐社稷危殆﹐正臣子肝腦塗地之日。嶠與公俱受國恩﹐事若克濟﹐則君臣同榮﹔如其不捷﹐當灰身以報先帝可也。睹今之勢﹐仇怨已結﹐義無旋踵﹐譬猶騎虎﹐安可中下﹖公今違眾西返﹐人情必沮﹐沮則必敗﹐敗則忿生﹐恐義旗將回指於公﹐慮有孫堅遇黃祖之事起耳。「乃竟別去。毛寶因峻不出兵﹐亦來見侃商議﹐聞知有對嶠西歸之語﹐慌入謂曰﹕」軍政之事﹐有進無退﹐但宜戒誓三軍﹐效死而進。設一退散﹐必被所追﹐恐致滅亡。至若慮其待守不戰﹐兵心解倦﹐試再與寶一萬人馬﹐燒賊屯糧之所﹐他亦無所恃﹐自然思戰幸勝。此地水兵利便﹐我勝彼多矣。若寶不能成功﹐那時公回﹐人心無恨矣。「陶侃乃依其言﹐點精兵七千﹐益寶使去。竟陵太守李暘解糧赴侃﹐見侃不快於嶠﹐乃亦進勸曰﹕」溫平南乏食﹐自來求貸於明府大人﹐大人執而不與。設使大事不濟﹐大人𨿽有餘粟﹐安得而食之﹖「陶侃聽言豁悟﹐分糧米萬石﹐使李暘親送至嶠營中去。嶠得糧大喜﹐親詣侃營拜謝﹐商議大事。只待毛寶消息一到﹐卽便進攻。

卻說毛寶引兵歸湓口﹐畱兵五千守營﹐自領精兵五千前去劫糧。副將鮑徳﹑洪韜曰﹕」吾知賊糧皆分積於姑熟﹑句容二處。主帥若此前去﹐不但無功﹐且恐反被所擒戮矣。「寶曰﹕」若然﹐何以爲計﹖吾領兵幹此一事﹐豈可歇得﹖「洪韜曰﹕」主帥休憂﹐但共思一計﹐悄悄而去﹐可以建功也。「寶曰﹕」我有主意了。今將民船暗藏兵士﹐潛到近處﹐乘夜起岸﹐先用幾个精細人入城﹐至夜訪其倉廒之所﹐放火燒之。若見煙起﹐兵士只向城下吶喊﹐他必驚慌﹐無心救火﹐得燒其糧﹐便是功矣。「洪韜曰﹕」此謀極妙。只要募求善於飛檐走脊者數人方可。「言畢﹐有二壯士向前願去﹐一名陳風﹐一名施策。寶曰﹕」二好漢肯行﹐有何妙策﹖聊試言之。「風﹑策乃向寶前密言曰﹕」吾乃樵夫﹐嘗在句容﹑姑熟賣柴﹐城中認得我的多﹐尙不知我從軍。今乞主帥每處撥精兵三千﹐使鮑徳﹑洪韜分管﹐前去授以計策。我兩个每人帶領十人﹐挑柴十擔﹐明明入城去賣。身邊各藏火藥三斤﹐帶銀數錢﹐買一店家﹐借堆其柴﹐俟夜暗出其所﹐十處一齊放著。火焰一起﹐吾等密地混於人羣之中﹐佯爲救火﹐搶其火料﹐復丟於他處燒之﹐彼怎知覺﹖兵士只須伺候﹐不用勞力。若只燒糧﹐我故願去﹐有何難哉﹖「毛寶大喜﹐許保二人爲千軍總之職﹐賞銀各二百兩。於是鮑﹑洪﹑施﹑陳四人領兵前去。鮑徳﹑陳風引兵三千﹐陸續以船向姑熟﹐洪韜﹑施策引兵三千﹐作七日到句容四十里山中取齊。施策引人挑柴十擔至句容﹐門上人認得﹐放使入城。只見糧料使差人來說﹐此柴不許私賣﹐二分官價﹐可挑至艸場中堆著。施策暗喜﹐言﹕」至艸場﹐無錢亦可矣。「乃詐推曰﹕」我等靠肩爲活的﹐只不要耽擱我﹐民家零賣﹐無有遲誤。「其人扯與同去﹐施策堆下柴薪﹐卽往觀看糧倉﹐精熟於眼內。至三更時分﹐策於歇店中潛地開門而出﹐人皆不知。乃分兩个於艸場柴堆上放火﹐八个於倉廒四角放火﹐將硝黃點起﹐一時透上苫蓋﹐髙不可救。比及人起﹐已燒相連﹐一片通紅﹐救之不滅。施策等看已成功﹐皆悄悄以索系垛﹐縋城而走﹐徑至洪韜軍中﹐回湓口見毛寶報功。寶方頒賞賜酒﹐忽見陳風﹑鮑徳亦到﹐言﹕」被吾早晨帶七八人挑柴而入﹐中時著四五人賣菜而入﹐三日方能探得的當。至半夜睡濃時﹐放起十五六處火來﹐一時衝天而起。賊將調兵來救﹐火急風猛﹐人不可近﹐至天明盡成灰矣。城外守兵入救﹐我等亦混走出。不曾費張弓只箭﹐已燒賊百萬之糧矣。「毛寶大喜曰﹕」兩處俱得成功﹐則峻不敢持守﹐將欲來攻矣。眾兵士可各用心思﹐與陳﹑施二人同功﹐自有重賞。「眾皆踴躍。寶乃使人往侃﹑嶠處報捷而去。

蘇峻在京口與鑑爭咽喉相拒﹐忽見兩處飛使來報﹐言糧儲艸料皆被四將毛寶假裝樵夫埋藏城中﹐悉遭燒毀﹐救不上什五停之一﹐又是焦苦的。蘇峻聽言大怒曰﹕」此賊前番奪吾胡淵之糧﹐今又焚吾姑熟﹑句容二處﹐三軍將何爲食﹖「卽欲引兵去攻湓口。匡孝曰﹕」見今郤鑑守住此處﹐甚難往來﹐焉可他去﹖還須破此方好。「峻乃使韓晃進攻大業壘。鑑戰不能勝﹐參事曹訥進言曰﹕」大業壘乃京口之要路﹐今賊被燒糧艸﹐不得不爭﹐以通漕運並糧道耳。故賊捨死攻戰﹐難以抵敵。不若捨此暫回廣陵﹐伺觀陶﹑溫二公之勢﹐再進未遲。「郤鑑聽言大怒曰﹕」食君之祿不思效命﹐見賊欲退﹐是何道理﹖「喚刀斧手推出斬之﹐眾人哀告求免﹐乃杖而革其職。使人求救於陶侃﹐侃議進援﹐從事殷羨曰﹕」吾兵不慣陸戰﹐倘去不能與敵﹐反被所挫矣。不若合兵徑攻石頭城﹐以擒蘇逸﹐奪其根本。蘇峻見報﹐恐無退步﹐必抽韓晃之兵﹐自來救護﹐大業可解。「陶侃深然之﹐卽催溫嶠一同進兵。嶠得約﹐以兵南上﹐攻蘇峻旱寨。陶侃東下﹐攻其水寨。探軍報知蘇峻﹐峻大驚﹐畱韓晃拒住郤鑑﹐且慢出戰﹐自引大兵五萬來破陶﹑溫。溫嶠旱路先到﹐賊將匡孝將兵五萬屯於城外﹐見嶠兵到﹐卽便布陣叫罵。嶠前軍是趙胤部領﹐毛寶爲副。趙胤一見匡孝﹐恨向日之仇﹐卽便挺槍發出。匡孝接住。二人戰才十合﹐毛寶方欲進助﹐只見蘇峻調取祖渙﹑祖沛引兵趕到﹐一齊並上。趙胤之兵怯而將走﹐胤卽大叫曰﹕」今日正乃報國之秋﹐退後者斬首﹗「於是眾又抵死拒住﹐被匡孝逼進有五十餘步。蘇峻自到﹐時酒尙醉﹐卽便大言向前曰﹕」匡孝且能勝人﹐我何反居其後乎﹖「因率親兵八千﹐揮刀突陣。毛寶與健將齊薪﹑童立﹑陳風﹑施策一力拒住﹐峻三突不能得入﹐乃跑馬向白木陂攻李暘之陣﹐又被侃上將髙寶與龔發攔住﹐又不能動。峻怒酒發﹐再帶轉馬頭向岸邊攻溫嶠﹐豈期天將滅叛﹐未及到陣﹐馬失前蹄﹐把蘇峻一交跌翻僕地﹐湊遇陶侃牙將彭世﹑李千二人起船來助﹐見一人落馬﹐眾兵未到﹐急趕向前來救﹐認得是蘇峻﹐二人齊挺槍殺去。蘇峻大喝躍起﹐揮刀步砍﹐早被彭世一槍戳中腋下。蘇峻痛怒﹐還刀劈去。彭世以槍抵住﹐峻進一步﹐又遇李千一短刀擲來﹐打中後腦。峻喫一慌﹐彭世之槍又到﹐透脇倒地。八千兵士急趕來救﹐彭世已找了首級﹐因兵少復退下船。時陶侃自將近岸﹐聞說已斬蘇峻﹐揮令一齊上岸﹐荊兵五萬﹐爭競向前﹐喊聲動地。八千之兵﹐不勾一刻﹐盡皆殺死。溫嶠亦自合進﹐俱向匡孝。孝見大勢人馬三面合至﹐料不能敵﹐退入軍內﹐於是兵皆亂動。趙胤﹑魏該﹑毛寶直搗其中。賊眾望風而走﹐被官兵殺得屍如山積﹐血似泉流﹐十萬之兵﹐去其大半﹐退入石頭城﹐堅閉守住。韓晃探得峻被所殺﹐只得漏夜棄大業壘逃回石頭城﹐與任護等立蘇逸爲主﹐以拒眾軍﹐又使匡術將不附己居民官吏遷於後苑禁之。陶侃﹑溫嶠﹑庾亮寫文書傳入城﹐勸勵百官﹐詞語悲切﹐看者流涕。光祿大夫陸華與弟陸玩皆在後苑﹐乃說術以苑城歸降溫嶠。鐘雅﹑劉超知百官得出﹐亦謀奉帝私奔西軍。事泄﹐蘇逸使任護入內﹐收超﹑雅二人。成帝抱住任護泣曰﹕」還我侍中。「右衛護不聽﹐推帝奪而殺之。帝哭痛而不得出。逸使人召祖約將兵入衛﹐使被陶侃巡軍所獲。乃與溫嶠商議先取歷陽﹐以絕內望。委冠軍將軍趙胤﹑破虜將軍王育將兵一萬﹐先往攻之﹐將蘇峻之頭帶去嚇約。約已知事不能濟﹐乃北走後趙。

趙胤還兵﹐侃﹑嶠乃寫文書使人入城張掛曰﹕」今祖約已逃﹐蘇峻授首﹐城中所存余魄皆不久納命。軍民人等可各念晉恩﹐毋得爲賊堅守﹐以致破日﹐貽累九族。「於是建威長史騰含與中衛將曹據﹑黨福商議曰﹕」今城中被圍三月﹐糧食漸乏。峻﹑約已敗﹐眾心將變﹐何不謀殺蘇逸﹐開城放百官進內﹐保駕還都﹐以作晉忠臣乎﹖「黨福曰﹕」此言極善﹐速宜行之。趁韓晃在城上與匡孝守禦﹐一齊殺入﹐可成功矣。「遂率勁卒四五千人﹐乘黑早攻入逸第。逸聞兵亂﹐急來問故﹐滕含逼趕而進。逸知勢敗﹐奔走欲往溧陽﹐爲將軍李暘追至騎府前斬之﹐傳首出城﹐獻於嶠﹑侃。任護知變﹐帥眾來捉滕含。含大呼曰﹕」逆賊反背朝廷﹐害及萬姓﹐汝等有忠義者﹐可同盡力破賊﹐何又自取滅族乎﹖「李暘等又皆叫﹕」降免罪。「以是賊兵漸散﹐官兵大集﹐護正將敗。韓晃﹑匡孝聞知﹐亦帥兵來殺含﹑暘﹑據﹑福等。含見晃至﹐恐被所殺﹐乃謂眾兵曰﹕」官兵皆在城外﹐城上無人把守﹐何不速疾開門﹐放外兵同來滅賊﹖「黨福乃砍開城門﹐趙胤﹑李千等殺入。韓晃見事敗﹐乃與峻子蘇碩等率驍勇數千殺出﹐奔於曲阿去投張健。管商﹑弘徽正攻陵亭﹐與督護李閎相拒。滕含聞知﹐將兵去助。商﹑徽戰敗而走﹐李閎﹑滕含隨後緊追不捨﹐前路又被白石壘庾亮將兵阻住﹐管商等無可逃處﹐只得投降庾亮。弘徽衝走﹐亦投張健。時健積財寶三十餘萬﹐見徽言事已大敗﹐恐徽才力勝己﹐被其所奪﹐乃謀殺弘徽﹐以巨舟載其財帛﹐率大小二萬口﹐自延陵長白塘往北而走。王充之領父命﹐與李閎﹑滕含連夜追趕弘徽﹐探知徽死健走﹐分頭不住﹐至呂城及之﹐大破健兵﹐獲男女數千﹐盡奪其船中寶物。張健逃走﹐獲遇韓晃﹑馬雄合走。李閎﹑李暘﹑王充之等不放﹐追及巖山。晃等困乏﹐不敢戰﹐據山以守。官軍極力攻打。韓晃見勢危﹐兵無水炊煮﹐乃攜箭百餘枝﹐揮雙刀衝殺而下。官兵死抵不容﹐晃左右射之﹐殊不住手﹐傷者不可勝數。箭盡﹐又使雙刀奮砍﹐終不得脫。忽被李暘一箭射入馬眼﹐欲退上山﹐目痛跌倒﹐被亂軍殺死﹐取其首級。張健與馬雄不敢下山﹐輔蘇碩等共守。至半月﹐兵皆餓死。任護勸眾投降﹐匡孝不肯﹐欲殺任護。馬雄助護共斬匡孝﹐下山降拜。

王充之﹑李暘等收兵﹐解至石頭城。眾見峻黨皆盡﹐呼歡之聲徧滿城市。王導命將斬首號令﹐卽日悉車駕回還建康﹐大賞靖難兵士﹐論功加秩﹐以溫嶠第一﹐陶侃第二﹐郤鑑第三﹐李暘第四。趙胤戰將等﹐以毛寶第一﹐彭世第二﹐李千第三﹐鮑徳﹑洪韜第四﹐陳風﹑施策第五。外各加二級。降將亦皆賜職。路永﹑賈寧授順義將軍﹐匡術授奉義將軍﹐管商亦授奉義都尉﹐滕含﹑曹據﹑黨福封子男之職。陶侃與任護有舊﹐初押到日﹐卽便獨將監下﹐欲保畱之。至是﹐各罪皆定﹐諸功盡賞。陶侃乃親奏成帝﹐請免任護之死。帝曰﹕」是殺朕侍中劉超﹑右衛鐘雅者也﹐安可恕之﹖「侃不再保﹐亦將斬首。司徒王導命設宴宴賞諸帥﹐取故節持之﹐與眾官行至建平園中請帝。陶侃笑曰﹕」蘇武節似不如也。"導有慚色。

時建康宮殿被峻將匡孝放火焚燒﹐𨿽然救滅﹐各皆殘毀﹐不堪居上﹐故帝在建平園權時駐蹕。請看後卷﹐便知始末。後人有詩嘆晉之遭亂曰﹕

晉室綿遭國禍殃﹐中原百二隔天壤。禦臨無策離西洛﹐避迹東南寓建康。

方賴羣賢誅賊敏﹐重罹惇叛起荊襄。疊逢蘇峻幾移鼎﹐尙有桓溫在後行。更兼齊趙燕秦宋﹐後卷猶鮮勝此觀。

此書原本共計二十卷﹐今分作二集而刊﹐庶使刻者易完﹐而買者輕易﹐以成兩便。觀書君子看此完畢﹐再買下集自十一卷至二十卷﹐以視晉漢興亡﹐睹前後終始﹐方合全觀﹐幸爲毋吝靑蚨而棄後史也。

