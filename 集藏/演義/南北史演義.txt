南史演義版本﹕

淸乾隆六十﹝乙卯﹐１７９５﹞年原刊本。三十二卷。作者﹕

杜綱﹝約１７４０～約１８００﹞﹐字振三﹐號艸亭﹐江蘇昆山人。少補諸生有聲﹐老不得志﹐著書自娛。另著有《近是集》《北史演義》。內容﹕

敍述自東晉以迄宋﹑齊﹑梁﹑陳二百餘年間的歷史﹐情節大體符合史實﹐然宮闈密聞等細節部分則出自稗官野史或作者虛構。作者較多地描寫了宋武帝劉裕﹑齊髙祖蕭道成﹑梁武帝蕭衍與陳武帝陳先四位創業君主﹐又以宋朝劉裕的事迹爲多。此前的歷史演義小說有《東西晉演義》與《隋唐演義》﹐本書與《北史演義》合而構成南北史演義﹐彌補了古來演義之缺。

本書完全爲作者創作﹐並無任何話本或底本可供依托﹐旨在揭示得失興亡之道。序

余旣勸艸亭作《北史演義》問世﹐自東﹑西魏以至周﹑齊及於隋初﹐其興亡治亂之故﹐已備載無遺﹐遠近爭先睹之爲快矣。特南朝始末﹐未能兼載﹐覽古之懷﹐人猶未饜。且於補古來演義之闕﹐猶爲未備也。乃復勸其作《南史演義》﹐凡三十二卷。自東晉之季﹐以迄宋﹑齊﹑梁﹑陳﹐二百餘年﹐廢興遞嬗﹐無不包羅融貫﹐朗如指上羅紋。持此以續《北史》之後﹐可謂合之兩美矣。或謂南朝風尙﹐賢者鶩於玄虛﹐不肖者耽於聲色﹐所遺事迹﹐類皆風流話柄﹐所謂六朝金粉是也。載之於書﹐恐觀者色飛眉舞﹐引於聲色之途而不知返﹐詎非作書者之過耶﹖余應之曰「嘻﹗子何見之小也﹖夫有此國家﹐卽有興替。而政令之是非﹐風俗之淳薄﹐禮樂之舉廢﹐宮闈之淑慝﹐卽於此寓焉。其興也﹐必有所以興﹔其亡也﹐必有所以亡。如是而得者﹐亦如是而失。影響相隨﹐若報復然。閱者卽其事以究其故﹐由其故以求其心﹐則凡正心﹑修身﹑齊家﹑治國﹑平天下之道﹐胥於是乎在。寧可執『金粉』兩字槪之耶﹖且聖人刪《詩》﹐不廢《鄭》《衛》﹐亦以示勸懲之意。是書之作﹐亦猶是而已矣。況荒淫侈靡之事﹐正史亦並載之﹐其能盡棄之否耶﹖」

或無以應﹐乃書之以弁於簡端。

乾隆六十年歲在乙卯三月望前一日﹐愚弟許寶善撰。

敍

今試語人曰﹕爾欲知古今之事乎﹖人無不踴躍求知者。又試語人曰﹕爾欲知古今之事﹐盍讀史﹖人罕有踴躍求讀者。其故何也﹖史之言質而奧﹐人不耐讀﹐讀亦罕解。故惟學士大夫或能披覽﹐外此則望望然去之矣。假使其書一目了然﹐智愚共見﹐人孰不爭先睹之爲快乎﹗晉陳壽《三國誌》結構謹嚴﹐敍次峻潔﹐可謂一代良史。然使執捲問人﹐往往有不知壽爲何人﹐《志》屬何代者。獨《三國演義》𨿽農工商賈﹑婦人女子﹐無不爭相傳誦。夫豈演義之轉出正史上哉﹐其所論說易曉耳。然則《北史演義》之書﹐誆可不作耶﹖

𨿽然又有難焉者﹐夫《三國演義》一編﹐著忠孝之謨﹐大賢姦之辧﹐立世系之統﹐而奇文異趣錯出其間﹐演史而不詭於史﹐斯眞善演史者耳﹐《兩晉》《隋唐》皆不能及。至《殘唐五代》《南北宋》﹐文義猥雜﹐更不足觀﹐敍事之文之難如此。況自魏季迄乎隋初﹐東屬齊﹐西屬周﹐其中禍亂相尋﹐變故百出﹐較之他史頭緒尢多﹐而欲以一筆寫之﹐不更難乎﹖艸亭老人潛心稽古﹐以爲此百年事迹﹐不可不公諸見聞。於是宗乎正史﹐旁及羣書﹐搜羅纂輯﹐連絡分明﹐俾數代治亂之機﹐善惡之報﹐人才之淑慝﹐婦女之貞淫﹐大小常變之情事﹐朗然如指上羅紋。作者欲歌欲泣﹐閱者以勸以懲﹐所謂善演史者非耶﹖余嘗謂歷朝二十二史是一部大果報書。二千年間出爾反爾﹐佹得佹失﹐禍福循環﹐若合符契﹐天道報施﹐分毫無爽。若此書者﹐非尢大彰明較著者乎﹖余故亟勸其梓行﹐而爲之序。

乾隆五十八年歲在癸丑端陽日愚弟許寶善撰。第一卷

晉室將亡廊廟亂宋家應運帝王興

粵自西晉之季﹐惠帝不綱﹐賈後亂政﹐宗室相殘﹐羣雄四起﹐天下土崩瓦解﹐遂至大壞。瑯玡王睿﹐避難渡江﹐收集餘眾。以王導專機政﹐王惇總徵討。江東名士賀循﹑顧榮輩﹐相率歸附﹐奉以爲君﹐卽位建康﹐遂開東晉之基﹐是爲元帝。其後遭王惇謀逆﹐鬱鬱成疾﹐在位六年而崩。子明帝立﹐會惇死﹐其黨皆伏誅﹐大亂乃定。明帝在位﹐三年而崩。太子卽位﹐是爲成帝。庾亮﹑王導﹑卞壺同受顧命。蘇峻反於歷陽﹐兵人臺城。卞壺戰死﹐庾亮出亡﹐天位幾失。賴有溫嶠﹑陶侃諸賢﹐奮義起兵﹐入平內難。峻以敗死﹐晉室復寧。帝在位十七年﹐國家無事。及崩﹐二子俱幼﹐乃迎帝弟瑯玡王嶽爲嗣﹐是爲康帝。二年去世﹐太子聃卽位﹐是爲穆帝。其時桓溫都督荊﹑梁等州﹐坐擁彊兵﹐遙執朝政。出師平蜀﹐進封臨賀郡公﹐威名大震﹐朝廷畏之。時殷浩有盛名﹐帝引爲心膂﹐欲以抗溫。哪知浩徒負虛聲﹐全無實用﹐出兵屢敗﹐溫上表廢之。由是大權一歸於溫。穆帝崩﹐無子﹐乃立成帝長子丕﹐是爲哀帝。帝在位四年崩﹐無子﹐弟瑯玡王奕立﹐是爲廢帝。溫有篡奪之志﹐誣帝夙有痿疾﹐嬖人來靈寶等參侍內寢﹐穢亂宮掖﹐所生三男皆非帝出﹐恐亂宗祧﹐遂廢帝爲海西縣公﹐迎會稽王昱登極﹐是爲簡文帝。帝美風儀﹐善容止﹐神識恬暢﹐然無經濟大略。

謝安以爲惠帝之流﹐淸談差勝耳。在位二年﹐常憂廢黜﹐俄以疾崩。太子矅卽位﹐是爲孝武帝。其時桓溫已死﹐桓沖繼之﹐盡忠公家。又任謝安爲相﹐總理朝政。安有廟堂之量﹐選賢使能﹐各當其任﹐內外稱治。大元八年﹐苻堅入寇﹐發兵八十七萬﹐前臨淝水﹐旗鼓相望﹐千里不絕﹐舉朝大恐。安不動聲色﹐命謝玄﹑謝石率兵八萬拒之。將士奮勇﹐大敗秦師。死者蔽野﹐走者聞風聲鶴唳﹐皆以爲晉兵將至﹐心膽俱裂。虧此一捷﹐國勢遂固。人皆謂安石之功﹐實同再造。那知良臣去世﹐君志漸侈﹐日復一日﹐漸漸生出事來。

今且說孝武帝﹐初政淸明﹐信任賢良﹐大有人君之度。旣而溺志於酒﹐不親萬幾。有同母弟道子﹐封瑯玡王﹐悉以國事委之。道子亦嗜酒﹐日夕與帝酣飲爲樂﹐復委政於中書令王國寶。以故左右近習﹐爭弄威權﹐交通請托﹐賄賂公行﹐朝局日壞。尙書令陸納嘗望宮闕歎曰「好家居﹐纖兒欲撞壞之耶﹖」羣臣上疏切諫﹐帝皆不省。國寶旣參國政﹐竊弄威福﹐勢傾朝野﹐卻一無才略﹐惟以追佞爲事。凡道子所欲﹐無不曲意逢迎﹐故道子寵信日深。一日﹐道子色若不懌﹐國寶問故。道子曰「吾府中宮室𨿽多﹐苦無遊觀之所﹐可以消遣情懷。」國寶曰「易耳。府吏趙牙最有巧思﹐何不使辟東第爲之﹐可以朝夕遊賞﹖」道子從之。乃使趙牙於東第外闢地數里﹐疊石爲山﹐髙百餘丈﹔環以長渠﹐列樹竹木﹐髙臺傑閣﹐層出其中。

臨渠遠近皆築精舍﹐使宮人開設酒肆其間。道子與左右親臣乘船就之﹐宴飲以爲樂。一日﹐帝幸其第見之﹐謂道子曰「府內有山﹐遊覽甚便。然修飾太過﹐毋乃太耗物力。」道子默不敢對。帝還宮﹐道子謂趙牙曰「上若知山是人力所爲﹐爾必死矣。」牙曰「王在﹐牙何敢死﹖」營造彌盛﹐帝由是惡之國寶欲重道子之權﹐諷令羣臣奏請道子位大丞相﹐假黃鉞﹐加殊禮。侍中車胤拒之曰「此成王所以尊周公也。今主上當陽非成王之比。相王在位﹐豈得自比周公乎﹖」議乃止。帝聞大怒﹐而嘉胤有識。又道子爲太后所愛﹐內延相遇﹐如家人一般每恃寵乘酒﹐失禮於帝。帝欲黜之﹐而慮拂太后意﹐含忿不發。

時朝臣中王恭﹑殷仲堪最負重望﹐因欲使領藩鎭﹐以分道子之權。一日﹐王雅侍側﹐謂之曰「吾欲使王恭爲兗﹑靑二州刺史﹐鎭京口﹔殷仲堪爲荊州刺史﹐鎭江陵﹐卿以爲何如﹖」雅曰「王恭風神簡貴﹐嚴於嫉惡。仲堪謹於細行﹐以文義著稱﹐然皆局量峻狹﹐果於自用﹐且乾略皆其所短。若委以方面﹐天下無事﹐足以守職﹔一旦有事﹐必爲亂階﹐恐未可用也」帝不以爲然﹐卒任二人爲刺史。由是君相疑貳﹐友愛漸衰。太后欲和解之﹐暗使中書郎邈﹐從容言於帝曰「昔漢文明主猶悔淮南﹐世祖聰達﹐負愧齊王。兄弟之際﹐宜加深愼。瑯玡王𨿽有微過﹐尙宜宏貸。外爲國家之計﹐內慰太后之心。」帝納其言﹐復委任如故。

太元二十一年﹐長星晝見。羣臣進奏﹐勸帝修徳禳災。帝正在華林國飲酒﹐見奏﹐起立離座﹐舉杯向天祝曰「長星﹐我勸汝一杯酒﹐自古豈有萬年天子乎﹖」左右皆竊笑。

卻說酒色二字﹐從來相連。帝則惟酒是耽﹐而於色欲甚淡凡嬪禦承幸者﹐一不快意﹐卽貶入冷宮﹐或賜之死﹐宮中謂之薄情天子。獨張貴妃侍帝有年﹐寵愛無間﹐然貌慈心狠﹐妒而且淫。自承寵之後﹐卽不容帝有他幸。枕席之私﹐流連徹夜﹐猶爲未足。故𨿽獨沾恩寵﹐尙未滿意。及帝末年﹐嗜酒益甚﹐幾乎晝夜不醒。才一就枕﹐便昏昏睡去﹐任你撩雲撥雨﹐漠若不知。弄得張妃欲念彌爲熾﹐終夜煎熬﹐積想生恨。以故愁眉常鎖﹐對鏡不樂。有宮婢彩雲者﹐善伺主意﹐私謂妃曰「帝與娘娘夜夜同衾﹐有何不足﹐而鬱鬱若此﹖」妃歎曰「如此良宵﹐身與木偶同臥﹐尙有生人之趣否﹖教人懷抱怎開﹖」彩雲笑曰「此非帝誤娘娘﹐乃是酒誤帝耳。」妃爲之失笑。

一夕帝宴於後官﹐張妃陪飲。飲至半酣﹐帝忽問張曰「卿年幾何﹖」妃曰「三十。」帝曰「以汝年﹐亦當廢矣。吾意更屬少者﹐明日貶汝於冷宮何如﹖」帝本戲言﹐而張妃積怨已久﹐忽聞是言﹐信以爲實﹐益增惱怒﹐頓起不良之意﹐彊作歡容﹐手持大杯敬帝。帝本好飲﹐且不知是計﹐接來一飲而盡。飲已無數﹐猶頻頻相勸。及帝大醉﹐不省人事﹐張妃乃命宮人扶入﹐寢於淸暑殿內。余宴分賜內侍﹐命各去暢飲﹐不必再來伺候。內侍退訖﹐獨存心腹宮婢數人﹐泣謂之曰「汝等聞帝飲酒時言乎﹖帝欲殺我﹐汝等明日皆賜死矣。」宮女亦泣妃曰「汝欲免死﹐今夜助我舉一大事﹐不但可免大難﹐且有金帛給汝。否則惟有死耳。」宮人皆曰「惟命。」乃走至帝所﹐見帝仰面而臥﹐爛醉若死。妃令宮女以被蒙帝面﹐身坐其上﹐按住四角﹐使不得展動。良久起視﹐則帝已悶絕而死矣。

妃見帝死﹐召內傳至前﹐悉以金帛賂之﹐囑其傳報外延﹐但言帝醉後﹐遇大魘暴崩。外延一聞帝殂﹐飛報道子。道子聞之﹐又驚又喜﹕驚者﹐驚帝無故暴崩﹔喜者﹐喜帝崩之後﹐則大權獨歸於己。急召國寶謀之。國寶曰「臣請人作遺詔要緊」遂飛騎入朝。時已半夜﹐禁門尙閉﹐國寶扣呼求人。黃門郎王爽﹐厲聲拒之曰「大行宴駕﹐皇太子未來﹐敢入者斬﹗」國寶失色而退。黎明﹐百官齊集﹐共詣道子﹐請立新君。道子意欲自立﹐而難於啟口﹐使國寶示意羣臣。車胤附道子耳語曰「王恭﹑殷仲堪各擁彊兵於外﹐相王挾天子以令之﹐誰敢不服﹖倘若自爲﹐彼興問罪之師﹐長驅至京﹐相王何以禦之﹖」道子悟。辛酉﹐率百官奉太子卽帝位﹐是爲安帝。當是時﹐執政者一昏憒之人﹐登極者又一愚幼之主﹐羣臣依違從事﹐惟務苟安。

帝崩之由﹐皆置不問。張妃始猶疑慮﹐恐怕廷臣究問情由﹐大禍立至。及梓宮旣殮﹐外延無人問及﹐私心暗喜。可憐﹐一代帝王死於數女子之手﹐把一親弒逆的人﹐竟輕輕放過。識者﹐有以知晉祚之不長矣。

卻說王恭聞帝宴駕﹐星夜起身到京﹐舉哀畢﹐仰宮殿歎曰「佞人得志﹐國事日非﹐榱棟惟新﹐便有黍離之歎﹐柰何﹖」故每見道子﹑國寶﹐輒厲聲色。二人積不能平﹐遂有相圖之意。

國寶說道子曰「王恭意气淩人﹐不如乘其入朝﹐伏兵殺之﹐以絕後患。」道子膽怯不敢動﹐或亦勸恭以先誅國寶﹐可免後憂。恭不能決﹐謀之王珣。珣曰「國寶罪逆未彰﹐今遽誅之﹐必大失朝野之望。況身擁彊兵﹐發於輦轂之下﹐誰謂非逆﹖我意俟其惡布天下﹐然後順眾心除之﹐亦無憂也。」恭乃止。冬月甲申﹐葬孝武帝於隆平陵。恭亦還鎭去了。自是道子益無忌憚﹐日夜沈湎﹐杯不離手。除二三諧臣媚子外﹐賓客罕見其面。

一日有客進謁﹐道子以其求見數次﹐不得已見之。其人姓桓﹐名玄﹐字敬道﹐溫之庶子也。其母馬氏﹐常與同輩夜坐月下﹐見一流星﹐墜銅盆水中﹐光如二寸火珠﹐炯然明朗。同輩竟以瓢接取﹐皆不能得﹐馬氏取而吞之﹐遂有感懷孕。及產時﹐有光照室﹐人以爲瑞﹐故小名靈寶。你母每抱詣溫所﹐必易人而後至﹐皆云體重於常兒數倍﹐溫甚愛而異之。臨終﹐命以爲嗣﹐襲爵南郡公。及長﹐形貌瑰奇﹐風神秀朗﹐博綜藝術﹐兼善屬文﹐每以雄豪自處﹐負其才地﹐謂直立朝居要。而朝廷以其父溫得罪先朝﹐疑而不用。年二十三﹐始拜太子洗馬。後出補義興太守﹐鬱鬱不得志﹐嘗登髙望震澤﹐歎曰「父爲九州伯﹐兒爲五湖長﹐戀此何爲﹖」遂棄官歸國﹐上疏自訟曰「先臣勤王之勛﹐朝廷遺之﹐臣不復計。至於先帝龍飛﹐陛下繼明﹐請問率先奉上者﹐誰之功耶﹖」疏寢不報。今見孝武已崩﹐道子當國﹐望其引用﹐故來進謁。哪知桓玄來見時﹐道子已在醉鄕﹐蓬首閉目﹐昏昏若睡。玄至堂階﹐眾賓起接﹐道子安坐如故。左右報曰「桓南郡來。」道子張目謂人曰「桓溫晚途欲作賊﹐其子若何﹖」玄伏地流汗﹐不得起。長史謝重舉笏對曰「故宣武公﹐黜昏立明﹐功髙伊﹑霍﹐紛紜之言﹐宜不足信。」道子國視重曰「儂知儂知。」因舉酒囑玄曰「且飲此。」玄乃得起﹐由是切齒於道子﹐不發一言而退。

歸至家﹐獨坐堂中﹐怒气不息。其兄桓偉見之﹐曰「弟有何事而含怒若此﹖」玄曰「吾父勛業蓋世﹐子孫失勢﹐爲庸奴所侮。」因備述道子語﹐曰「吾恨不手刃之也﹗」偉曰「朝政日紊﹐晉室將敗﹐時事可知。吾桓氏世臨荊州﹐先宣武遺愛在彼﹐士民悅服﹐荊﹑益名流﹐皆吾家門生故吏﹐策而使之﹐孰不心懷報效﹖況仲堪初臨荊州﹐資望猶淺﹐今往歸之﹐彼必重用。借其勢力﹐結納羣才﹐庶可得志。毋庸畱此﹐徒受人辱也﹗」玄恍然大悟﹐乃盡室以行﹐往投仲堪。

先是仲堪到官以來﹐好行小惠﹐政事繁瑣﹐荊人不附。又與朝廷不睦﹐恐爲國寶等所圖﹐正愁孤立﹐一聞玄至﹐知其素有豪气﹐爲荊人畏服﹐不勝大喜﹐忙卽接見﹐邀入密室細語。謂玄曰「君從京師來﹐必知朝廷虛實﹐近日人情若何﹖」玄曰「大臣昏迷﹐羣小用事﹐朝政顚倒﹐日甚一日﹐是以脫身西歸﹐委誠足下。且更有一說﹐君及王恭﹐與道子﹑國寶﹐素爲仇敵﹐惟患相斃之不速。今道子旣執大權﹐與國寶相爲表裏其所黜奪﹐莫敢不從。孝伯居元舊之地﹐尙未敢害。君爲先帝識拔﹐超居大任﹐人情不附﹐彼若假托帝詔﹐徵君爲中書令﹐君將何以辭之﹖如是﹐則荊州失而君危矣﹗」仲堪曰「吾正憂之﹐計將安出﹖」玄曰「孝伯疾惡深至﹐切齒諸姦﹐君直潛與之約﹐興晉陽之甲﹐以除君側之惡﹐東西齊舉﹐玄𨿽不肖﹐願帥荊﹑楚豪傑荷戈先驅﹐此桓﹑文之勛也﹐君豈可坐而失之﹖」仲堪然其計﹐卽與共謀軍事。

卻說王恭自還鎭後﹐深惡國寶所爲﹐正欲舉兵誅之。一日致書於仲堪回﹕「國寶等亂政益甚﹐終爲國禍﹐願與君並力除之。」仲堪得書以示桓玄﹐玄曰「恭有是心﹐正君之大幸也﹗烏可不從﹖」於是仲堪復書王恭﹐殷﹑王遂深相結﹐連名抗表﹐罪狀國寶﹐舉二州之兵﹐同時向闕。國寶聞王﹑殷兵起﹐恇懼不知所爲﹐命其弟王緒﹐率數百人﹐戍竹裏以伺動靜。夜遇風雨﹐人各散歸。道子召國寶謀之﹐國寶茫無以對﹐但云內外已經戒嚴。國寶退﹐王珣﹑車胤人見﹐道子向二人問計﹐珣曰「王﹑殷與相王﹐素無深怨﹐所竟不過勢利之間耳。」道子曰「得無曹爽我乎﹖」珣曰「是何言與﹐大王寧有爽之罪﹐孝伯豈宣帝之儔耶﹖」道子曰「國寶兄弟﹐勸吾挾天子以徵討﹐卿等以爲然否﹖」車胤曰「昔桓宣武伐壽陽﹐彌時乃克。今朝廷遣兵﹐恭必拒守。若京口未拔﹐而上流奄至﹐不識何以待之﹖」道子曰「然則若何而可﹖」二人曰「今有一計﹐恐相王未必能行﹐若能行之﹐兵可立退。」道子急問何計﹐二人曰「王恭﹑殷伸堪所欲討者國寶耳﹐於相王無與也。若正國寶之罪﹐誅之以謝二藩﹐則二藩有不稽首歸順者哉﹖」道於默然良久﹐曰「苟得無事﹐吾何惜一國寶。」遂命驃騎將軍譙王尙之收國寶﹐付廷尉﹐賜死。並斬其弟王緒。遣使詣恭﹐深謝愆失﹐恭遂罷兵還鎭﹐仲堪亦還荊州。

桓玄又謂仲堪曰「今𨿽罷兵﹐干戈正未戢也。荊州兵旅尙弱﹐玄請爲君集眾以自彊。」仲堪許之。玄於是招募武勇﹐廣置軍旅﹐陰養敢死之土﹐爲己爪牙﹐令行禁止﹐士民畏之﹐過於仲堪﹐𨿽仲堪亦憚之矣。今且按下不表。

且說一代將終﹐必有一代開創之主﹐應運而興。此人姓劉﹐名裕﹐字徳輿﹐小字寄奴。漢楚元王二十一世孫﹐世居晉陵郡丹徒縣京口裏﹔祖名靖﹐爲東安太守﹔父名翹﹐爲郡功曹﹔母趙氏。裕生於晉哀帝元年三月壬寅夜。數日前﹐屋上紅光燭天﹐鄰里疑其家失火﹐往視則無有。將產之夕﹐甘露降於屋上﹐人皆謂是兒必貴。哪知生未三日﹐趙氏旋卒﹐家貧不能僱人乳﹐父將棄之。裕有從母張氏﹐生子懷敬未期﹐聞將棄兒﹐奔往救之﹐抱以歸﹐斷懷敬乳而乳之﹐兒得無恙。及長﹐風骨奇特﹐勇健絕倫﹐粗識文字﹐落拓嗜酒。事繼母蕭氏以孝聞。俄而父卒﹐家益貧﹐蕭氏善織履﹐賣以給用﹐亦令裕爲之。裕曰「昔劉先主賣履爲業﹐終爲蜀帝﹐裕何人斯﹐而敢不爲﹖」同裏皆賤之﹐而裕意气自若。居常行動﹐時見二小龍左右附翼﹐樵漁於山澤間﹐同侶亦或見之﹐咸歎爲異。及後所見龍形漸大。家乏薪﹐每日伐荻新洲﹐給薪火用。一日持斧往伐﹐有大蛇數十丈﹐盤踞洲中﹐頭大如斛﹐見者驚走﹐裕有家藏弓箭﹐歸取射之。大蛇傷﹐忽失所在。明日復往﹐聞有杵臼聲﹐從荻中出﹐迹而尋之﹐見童子數人﹐皆衣靑衣﹐搗藥其間。問何用﹐童子對曰「吾王神也﹐昨遊於此﹐爲劉寄奴所傷﹐故搗藥敷之。」裕曰「旣爲神人﹐何不殺之﹖」對曰「寄奴王者﹐不死﹐不可殺。」裕以爲妄﹐厲聲叱之﹐忽不見﹐乃取其藥而返。嘗至下邳﹐遇一沙門﹐端視之曰「江表尋當喪亂﹐能拯之者君也。」見裕有手創﹐指之曰「此何不治﹖」裕曰「患之積年﹐猶未獲愈。」沙門笑曰「此手正要用他﹐豈可患此﹖」出懷中黃散一包﹐曰「此創難治﹐非此藥不能瘳也。」授藥後﹐沙門遂失所在。裕取藥敷之﹐創果立愈。其後凡遇金創﹐將所存黃散﹐及童子所搗之藥﹐治之皆驗。偶過孔靖宅﹐靖正晝臥﹐忽有金甲神人促之曰「起﹐起﹗天子在門。」靖驚起遽出視﹐絕無他人﹐獨裕徘徊門外。因延入設酒相待﹐倍致慇懃﹐裕訝其禮待太過﹐問曰「君何爲若此﹖」靖執其手曰「君必大貴﹐願以身家爲托﹐異日元忘今日之言。」裕曰「恐君言未必確耳﹐裕何敢忘﹖」相笑而別。

有呂嫗者﹐開酒肆於裏中﹐嘗聞裕多怪瑞﹐心異之。裕至肆中飲酒﹐每不計值。一日裕索飲﹐嫗曰「室內有酒﹐劉郎自入飲之。」裕入室﹐卽飲於盎側﹐不覺過醉﹐倒臥於地。適司徒王謐﹐遣其門人至丹徒﹐過京口裏﹐走路辛苦﹐至肆中沽飲。嫗曰「請容內坐﹐送酒來。」其人入室﹐驚懼奔出﹐謂嫗曰「汝室中何爲有此異物﹖」嫗曰「劉郎在內飲酒﹐有何異處了』其人曰「現有一物﹐五色斑爛﹐如蛟龍狀﹐蹲踞在地﹐不見劉郎也。」姬入﹐裕已覺﹐起立謂嫗曰「飲酒過多﹐醉倒莫怪。」嫗笑而出。

其人問裕姓氏﹐略飲數杯便去﹐心竊訝之﹐歸以告謐。謐曰「我知其人久矣。吾前遊京口竹林寺﹐乍及門﹐見一人從內走出﹐容貌奇偉﹐器宇不凡﹐詢之旁人﹐乃知爲劉寄奴也。」入寺﹐羣僧嘩然稱異﹐予問其故﹐僧曰﹕『刻有劉寄奴﹐醉臥講堂禪榻上﹐隱隱有五色龍章覆其體﹐眾目皆見﹐及覺﹐光始散﹐故眾以爲異。』予疑僧言爲妄﹐據子所見﹐僧言不虛。此非池中物也。」因戒門人匆盲﹐陰欲與裕結納。

一日﹐謐以公事赴丹徒﹐便道訪裕﹐帶從者數人﹐步行至京口裏﹐適過刁逵門口﹐只見從眾紛紛﹐縛一人大樹上。刁逵在旁﹐大聲喝打﹐謐視之﹐乃寄奴也﹐大驚﹐喝住眾人﹐謂刁逵曰「汝何無禮於寄奴﹖」建曰「寄奴日來呼盧﹐負我社錢三萬﹐屢討不還﹐故執而笞之。」謐曰「三萬錢小事﹐我代寄奴償汝﹐可速去其縛。」刁逵遂釋寄奴。謐執裕手曰「吾正訪君﹐不意遇君於此。」裕便邀謐至家﹐拜謝救解之惠。謐曰「此何足謝﹐君乃當代豪傑﹐何不奮志功名﹐而甘守窮困﹐致受小人之侮﹖」裕曰「吾有志四方久矣﹐苦無門路可投。」謐曰「前將軍劉牢之﹐開鎭江北﹐號曰北府﹐廣招才武之士﹐以君投之﹐必獲重用﹐何患功業不建。吾寫書爲君先容﹐何如﹖」裕拜謝﹐謐卽修書一封﹐付裕自投﹐便將三萬錢還了刁送逵﹐厚贈其資而去。裕從此怨逵而徳謐。但未識裕去投軍﹐果得牢之重用否﹐且候後文再講。第二卷

劉寄奴滅寇立功王孝伯稱兵受戮

話說劉牢之﹐字道堅﹐彭城人。面紫赤色﹐生有神力﹐沈毅多智。太元初﹐謝元北鎭廣陵﹐多募勁勇﹐牢之以驍猛應選。

謝元任之爲將﹐領精銳爲先鋒﹐所往無敵。淮﹑淝之役﹐荷堅攻陷壽陽﹐牢之以五千兵拒之﹐殺敵萬餘人﹐盡收其器械。堅兵失勢﹐大敗而歸。以功封震威將軍﹐開鎭於江北﹐號曰「北府」。王恭倚爲腹心﹐牢之亦廣招勁旅﹐大積糧儲﹐爲恭聲援。

軍府之盛﹐諸鎭莫及﹐故王謐薦裕﹐投其麾下。

裕從謐言﹐安頓家口﹐逕投江北而來。行至轅門﹐見規模嚴肅﹐甲仗整齊﹐果然威風赫赫﹐比眾不同。方欲上前將書投遞﹐忽有兩少年﹐隨著僕從數十﹐昂然乘馬而來﹐到府下騎欲入﹐見裕手持書帖﹐佇立階下﹐便向前問曰「君姓甚名誰﹐到此何干﹖」裕見問﹐知是府中人﹐對曰「小子姓劉名裕﹐有王司徒書﹐引薦到來﹐欲投帥府效用。」少年曰「莫非丹徒劉寄奴乎﹖」裕曰「是也。」少年喜曰「聞名久矣﹗取書帖來﹐我卽代君通報﹐君且少待﹐刻卽傳請也。」說罷便入。

要知兩位少年﹐不是別人﹐一卽牢之子敬宣﹐一爲牢之甥何無忌﹐出外訪友而歸。敬宣見裕一表非凡﹐故下騎相問﹐知是寄奴﹐心益喜。不上一回﹐內卽傳請﹐裕振衣而入。行近堂階﹐敬宣慌忙趨出﹐謂裕曰「家父此時不暇﹐明日請會﹐屈兄書齋小坐。」二人攜手進內﹐施禮罷﹐知是主君公子。少頃﹑無忌相見﹐又知是主君的甥﹐裕暗暗歡喜。未幾﹐設宴上來﹐敬宣就請赴席﹐裕亦不辭。三杯之後﹐彼此談心﹐情投意合﹐殊恨相見之晚。敬宣謂裕曰「以君之才﹐他日功名﹐定出吾二人之上。今幸相遇﹐願結義爲兄弟﹐君意可否﹖」裕大喜。序齒﹐裕最長﹐無忌次之﹐敬宣又次之。對天下拜﹐共誓生死不相背負。結義畢﹐重復入席飲酒。懷抱益開。飲至更深方歇。是夜﹐裕卽宿於府內。明日進見牢之﹐相與慷慨論事﹐雄才大略﹐時露言表。牢之起立曰「君位當出吾上﹐今屈君以參軍之職﹐共襄軍事。」裕再拜受命。裕遂迎其母弟﹐共居江北。

時東莞有臧俊者﹐善相人﹐爲郡功曹。生一女﹐名愛親﹐其母叔孫氏﹐夢吞月而孕﹐容貌端嚴﹐舉動修整。俊貴其女﹐謂他日必母儀天下﹐故不輕許人﹐年二十﹐尙待字閨中。一日俊至北府﹐見裕奇之﹐遂自詣門請曰「聞君未娶﹐家有弱息﹐願奉箕帚。」裕曰「吾功業未就﹐志在驅馳﹐未暇有室也。」其母在內聞之﹐呼裕入曰「吾聞臧女甚賢﹐汝不可卻。」裕遂娶之﹐卽武敬臧皇后也。

當是時﹐北府人才濟濟﹐若劉毅﹑孟昶﹑髙雅之﹑諸葛長民等﹐皆一時豪俊﹐無不樂與裕遊。裕益廣結納﹐惇意气﹐以故遠近之士﹐皆歸心焉。一日﹐牢之召裕謂曰「吾聞三吳之地﹐近遭海寇作亂﹐郡邑皆失﹐吾欲討之而無朝命﹐柰何﹖」裕曰「拜表卽行可耳。」表未發﹐俄而詔至﹐命牢之都督吳郡諸軍事﹐引兵進討。牢之接詔大喜﹐遂會集請將﹐下令曰「軍之勇怯﹐系於前鋒﹐誰能當此任者﹖」裕應聲而出﹐願爲前部﹑牢之卽命爲先鋒﹐領兵三千﹐先日起發﹐然後大軍繼進。

你道海賊從何而起﹖先是瑯玡人孫泰﹐師事錢塘杜子恭。子恭有祕術﹐嘗就人借瓜刀一把﹐其主向索﹐子恭曰「當卽相還耳。」旣而借刀者行至嘉興﹐有魚躍入船中﹐破魚腹﹐得一刀﹐視之卽子恭所借者﹐其神效類如此﹐以故人爭信之。子恭死﹐泰傳其術﹐誑誘百姓﹐奉其教者﹐竭資產﹐進男女以求福。王珣爲錢塘守﹐治其妖妄之罪﹐流之廣州。其後王雅悅其術﹐薦之孝武﹐云知養性之方。孝武召語大悅﹐授以內職﹐後遷新安太守。泰知晉祚將終﹐收合徒眾﹐聚貨巨億﹐將謀不軌﹐三吳之人多從之。會稽內史謝輶發其罪﹐朝廷誅之。其姪孫恩﹐逃入海中﹐愚民猶以爲泰實未死﹐登仙去矣﹐就海中資給恩﹐恩乃聚合亡命﹐得百餘人﹐出沒海邊。時東土饑謹﹐盜賊竊發。

恩乘民心騷動﹐率其黨﹐自海島突入﹐殺上虞令﹐旬日之間﹐有眾數萬﹐於是進攻會稽。會稽內史王凝之﹐右軍羲之子也。妻謝道韞﹐安西將軍謝奕之女﹐幼聰悟﹐有才辧﹐叔安石愛之。

七八歲時﹐安問《毛詩》何句最佳﹐道韞稱﹕「吉甫作頌﹐穆如淸風」數句。安歎其有雅人深致。又遇雪下﹐安問此何所似﹐其兄子朗曰「散鹽空中差可擬。」道韞曰「未若柳絮因風起。」安深歎賞。及長﹐適凝之。以凝之少文﹐常厭薄之﹐歸寧﹐意甚不樂。安慰之曰「王郎逸少於﹐亦不惡﹐汝何恨也﹖」答曰「一門叔父﹐則有阿大﹑中郎﹐羣從兄弟﹐復有封﹑胡﹑羯﹑末﹐不意天壤之間﹐乃有王郎。」封謂謝歆﹐胡謂謝朗﹐羯謂謝玄﹐末謂謝川﹐皆其小字也。後凝之爲會稽內史﹐一家同到治所。凝之弟獻之﹐嘗與賓客談論﹐詞理將屈。道韞遺婢謂獻之曰「請爲小郎解圍。」乃設靑綾步障自蔽﹐與客復申前議﹐客不能屈。由是才名四播。及孫恩作亂﹐人心惶惶﹐而凝之世奉天師道﹐不發一兵﹐亦不設備﹐日在道室﹐稽顙跪祝。官屬請出兵禦寇﹐凝之曰「我已請於大道﹐借鬼兵百萬﹐各守津要﹐賊不足憂也。」俄而賊兵漸近﹐乃聽出兵﹐恩已破關而人﹐會稽遂陷。凝之倉皇出走﹐恩執而殺之﹐並及諸子。道韞聞亂﹐舉措自若。旣而知夫與子皆爲賊害﹐乃擁健婢數人﹐抽刀出門﹐賊至﹐挺身迎敵﹐手斬數賊﹐力盡被執。其外孫劉濤﹐年數歲﹐賊將殺之﹐道韞呼曰「事在王門﹐何關他族﹖必若此﹐寧先見殺﹗」詞气慷慨﹐聲情激厲。恩𨿽毒虐﹐爲之攺容﹐遂釋之﹐亦不害道韞。

孫恩旣據會稽﹐自稱徵東將軍﹐逼使人士爲官屬﹐有不從者﹐戮其全家﹐死者什七八。號其黨曰「長生」﹐遣生四出﹐釀諸縣令之肉﹐以食其妻﹑子﹐不肯食者﹐輒支解之。所過城邑﹐焚掠一空﹐單畱彊壯者編入隊伍﹐婦女老弱﹐皆投諸水中。曰「賀汝先登仙堂。」於是一時豪暴之徒﹐有吳郡陸環﹐吳興邱尪﹐臨海周冑﹐永嘉張永﹐以及東陽﹑新安等處亂民﹐皆結黨聚眾﹐殺長吏以應恩。三吳八郡﹐皆爲賊據。朝廷大恐﹐命牢之進討。

於是牢之帥領精騎﹐轉斗而前﹐擊斬賊將許允之等﹐所向皆克﹐直渡錢塘﹐謀復山陰等處。牢之謂裕曰「賊徒尙盛﹐未審虛實如何﹐卿可潛往探之。」裕卽領命﹐率數十騎以往。哪知孫恩聞官軍將至﹐遣大將姚盛﹐統領步騎五千﹐前來迎敵。裕正行之次﹐忽見賊兵漫山塞野而來。眾懼欲退﹐裕曰「賊眾我寡﹐今走﹐彼以勁騎追擊﹐吾眾立盡﹐不如戰也。與其走而死﹐毋寧戰而死。」遂奮大刀﹐直前進擊﹐眾從之﹐殺賊數百。賊初疑西來遊騎﹐見敵必走﹐懈不設備﹐及見來將勇猛﹐姚盛揮眾共擊﹐裕從騎皆死﹐獨挺身迎戰。俄而馬蹷﹐墜於岸下。賊眾臨岸﹐以長槍刺之﹐裕大喊一聲﹐一躍而上﹐賦人馬皆驚﹐退下數步﹐裕趨前﹐復砍殺數十人。姚盛大怒﹐喝令眾將﹐四面圍住﹐莫教放走。裕全無畏怯﹐抵死相拒。勢正危急﹐忽有一支軍馬﹐大呼殺入﹐勇銳無比。賊兵紛紛四散﹐斬獲無數﹐裕始得脫重圍。及視來將﹐乃劉敬宣也。裕曰「非弟來援﹐吾命休矣。」敬宣曰「弟在軍﹐怪兄久不返﹐故引兵來尋﹐見前面塵頭起處﹐有喊殺之聲﹐知有賊兵猖獗﹐兄必被困﹐急急趕來﹐果見兄奮大刀獨戰數千人。兄之勇﹐𨿽關張不及。今賊已敗去﹐兄且歸營少休。」裕曰「賊膽已落﹐速往擊之﹐破竹之勢﹐不可失也。」敬宣從之。遂進兵﹐賊見裕至﹐無不畏懼﹐於是連戰皆捷﹐遂復山陰。牢之得報大喜。

話分兩頭﹐孫恩初破會稽﹐八郡響應﹑謂其屬曰「天下無復事矣﹐當與諸君朝服至建康。」旣而聞牢之兵至﹐頗有懼心﹐但曰「我割浙江以東﹐亦不失作句踐也。」及牢之兵過錢塘﹐擊滅諸賊﹐漸復郡縣﹐恩大懼﹐曰「孤不羞走﹐今且避之。」遂驅男女二十餘萬口東走﹐復入海島﹐自是疆土悉復。

人皆謂牢之宜鎭會稽﹐而晉朝首重門第﹐乃詔以謝琰爲會稽內史﹐鎭守浙東﹐牢之復還江北。

原來謝琰素無將略﹐朝廷以資望遷擢﹐使開方面。到任後﹐日與賓客飲酒賦詩﹐謂賊不復來﹐全無防禦。諸將咸諫曰「賊近在海浦﹐伺人形便﹐宜修武事﹐潛爲之備。前凝之以疏防失守﹐願勿復然。」琰怒曰「荷堅之眾百萬﹐尙送死淮南﹐孫恩小賊﹐敗逃入海﹐何能復出﹗若其果來﹐是天欲殺之也。」於是談詠如故。

哪知恩在海島﹐息兵一年﹐仍復入寇﹐據余姚﹐破上虞﹐進及邢浦﹐殺得官軍大敗﹐長驅直至會稽。琰方食﹐聞報﹐投箸而起曰「要當滅此而後食。」跨馬出戰﹐兵敗﹐爲賊所殺。

會稽復陷。牢之聞之﹐星夜來救﹐與賊戰於城下﹐大破之﹐賊始退走。乃以大軍屯上虞﹐使劉裕戍句章。句章城墻卑下﹐戰士不盈數百﹐爲賊出入要路﹐屢被攻圍﹐守城者朝不保夕。裕至﹐率眾固守。賊來犯﹐輒敗之。恩知城不可拔﹐乃捨之北去﹐由海鹽進兵﹐裕尾而追之﹐築城於海鹽故治。賊將姚盛來攻﹐裕開城出戰﹐謂盛曰「汝識我乎﹖敢來送死耶﹖」盛見裕﹐心已怯﹐彊鬥數合﹐手足慌亂﹐裕大喝一聲﹐斬之馬下。賊眾皆潰。恩聞盛死﹐大怒﹐悉起大隊來攻。裕選敢死士三百人﹐脫甲冑﹐執短刀﹐鼓噪而出﹐勁捷若飛﹐賊不能禦﹐又大敗。明日復來索戰﹐裕不出。至夜掩旗息鼓﹐若已遁者。明晨開門﹐使贏疾數人立城上﹐賊見之﹐遙問﹕「劉裕何在﹖」曰「夜已走矣。」賊聞裕走﹐爭入城﹐裕猝起奮擊﹐賊大駭﹐皆棄甲拋戈而走。乘勢追擊﹐斬獲無數。恩知裕不可克﹐乃攺計引兵向滬讀。裕復棄城追之﹐海鹽令鮑陋﹐遣其子嗣之﹐帥吳兵一千﹐請爲前驅。裕曰「賊鋒甚銳﹐吳人不習戰﹐若前驅失利﹐必敗我軍﹐可在後爲聲勢。」嗣之不服﹐恃勇先進。裕知其必敗﹐乃多伏旗鼓於左右。前驅旣交﹐諸伏皆起﹐舉旗鳴鼓﹐聲震山谷﹐賊以爲四面有兵﹐遂退﹐故得不敗。嗣之益自喜﹐率軍追之。裕止之不及﹐全軍盡沒。後陣喪气﹐亦大敗﹐裕走。賊追之急﹐裕忽停騎﹐令左右脫死人衣﹐以示閒暇。賊見當走反止﹐疑猶有伏﹐不敢逼﹐裕乃徐收散卒﹐結陣而還。

卻說賊將盧循﹐謂恩曰「自吾起兵海隅﹐朝廷專以浙東爲事﹐彊兵猛將﹐悉聚於此﹐建康必虛﹐不若罄吾全力﹐溯長江而進﹐直搗京師﹐傾其根本﹐諸路自服。若專在此用兵﹐時得時失﹐非長計也。」恩從之﹐斂兵出海口﹐悉起其眾﹐合戰士十餘萬﹐樓船千餘艘﹐浮海溯江﹐奄至丹徒﹐建康大震。牢之聞之﹐乃使裕自海鹽入援﹐身率大軍繼進。時裕兵不滿千人﹐倍道兼行﹐盡皆勞疲。及至丹徒﹐賊方率眾登蒜山﹐揚旗鼓噪﹐居民惶惶﹐皆荷擔而立。裕欲擊之﹐人以爲眾寡不敵﹐必無克理。裕怒气如雷﹐身先士卒﹐上山奮擊。眾皆鼓勇而進﹐呼聲震地﹐無不一當百。賊大潰﹐投岸赴水﹐死者彌滿江口。恩狼狽還船﹐遂不攻丹徒﹐整兵直向建康。牢之至﹐見裕已勝﹐大喜﹐謂裕曰「今𨿽勝之﹐而賊勢甚彊﹐彼船髙大﹐吾戰艦小﹐不能禦之﹐柰何﹖」裕曰「樓船非風不進﹐近日風靜﹐未能卽至建康。君以重兵拒之於前﹐吾以舟師尾之於後﹐以火攻之﹐無憂不克也。」牢之從其計﹐馳至石頭﹐嚴兵以待。裕裝火船廿隻﹐親自押後﹐乘夜風便﹐一齊點著﹐逕向樓船衝去。賊見火至﹐方欲撲滅﹐樓船已被燒著。風烈火猛﹑當之者皆焦頭爛額﹐於是不依隊伍﹐四路亂竄。牢之望見火起﹐送出舟師擊之。前後夾攻﹐賊眾大敗。是役也﹐賊喪師徒數萬﹐樓船幾盡﹐登陸者又被官軍隨處截擊。恩左右皆盡﹐所存殘兵﹐不及十之一二﹐遂自使口遠竄入海﹐三吳乃寧。牢之上裕功﹐詔以裕爲建武將軍﹐下邳太守﹐仍參牢之軍事。裕是時方受命於朝﹐今且按下。

且說道子世子元顯﹐年十六﹐性聰警﹐頗涉文義﹐志气果銳﹐常以朝廷受制外藩﹐必成後患﹐屢勸其父早爲之計。道子乃拜元顯驃騎將軍﹐以其衛府甲士﹐及徐州文武隸之﹐使參國政。元顯旣當大任﹐以譙王尙之﹐及其弟休之爲心腹﹐張法順爲謀主﹐以司馬王愉爲江州刺史﹐兼督豫州四郡﹐用爲形援。時庚楷領豫州﹐聞之不樂﹐上疏言﹕江州內地﹐而西府北帶寇戎﹐不應割其四郡﹐使愉分督。朝廷不許。楷大怒﹐知王恭與道子有隙﹐乃遣使說恭曰「尙之兄弟﹐復秉幾衡﹐過於國寶﹐欲假朝權﹐削弱藩鎭﹐懲艾前事﹐爲禍不小﹐及其謀議未成﹐宜早圖之。」恭自誅國寶後﹐自謂威無不克﹐遂許之﹐以告仲堪﹑桓玄﹐二人欣然聽命﹐推恭爲盟主﹐刻期向闕。牢之聞之﹐來諫恭曰「將軍﹐國之元舅﹐會稽王﹐天子叔父也。會稽王又當國秉政﹐向爲將軍戮其所愛國寶兄弟﹐其深服將軍多矣。頃所授者﹐𨿽未允愜﹐亦非大失。割庚楷四郡﹐以配王愉﹐於將軍何損﹖晉揚之甲﹐豈可數興乎﹗」恭不從﹐堅邀共事。牢之不得已許之。

再說仲堪多疑少決﹐𨿽應恭命﹐而兵不遽起。其時南郡相楊佺期﹐爲仲堪心腹﹐有勇名﹐自謂漢太尉楊震之後﹐祖父皆爲貴臣。矜其門第﹐江左莫及﹐而時流以其晚過江﹐婚宦失類﹐常排抑之。佺期每慷慨切齒﹐欲因事際﹐以逞其志﹐力勸仲堪速發。仲堪於是勒兵﹐使佺期率舟師五千爲前鋒﹐桓玄次之﹐己又次之﹐合兵三萬﹐相繼東下。元顯聞變﹐知釁由庚楷﹐乃以道子書遺之曰﹕

昔我與卿﹐恩如骨肉﹐帳中之飲﹐結帶之言﹐可謂親矣。卿今棄舊交﹐結新援。忘王恭昔日陵侮之言乎﹖若欲委體而臣之﹐使恭得志﹐必以卿爲反覆之人﹐安肯深相親信﹖首領且不可保﹐況富貴乎﹖

時楷已應恭檄﹐徵集士馬﹐事難中止。乃復書曰﹕

王孝伯昔赴山陵﹐相王憂懼無計。我知事急﹐勒兵而至﹐恭不敢發。去年之事﹐我亦俟命而動﹐我事相王﹐無相負者﹐相王不能拒恭﹐反殺國寶﹐自爾已來﹐誰敢復爲相王盡力﹖庾楷實不能以百口助人屠滅也。

書返﹐道子不知所爲﹐謂元顯曰「國家事﹐任汝爲之﹐我不與矣。」於是﹐元顯自爲徵討大都督﹐遣衛將軍王珣﹑右將軍王雅將兵討恭﹐譙王尙之將兵討庾楷。已亥﹐尙之大破庾楷於牛渚﹐楷單騎奔去。尙之乘勝﹐遂與西軍戰於橫江﹐孰知殺得大敗﹐所領水軍盡沒。元顯大恐﹐問計於僚左。張法順口﹕「北來諸將﹐吾皆得其情矣。王恭素以才地陵物﹐人皆惡其傲﹐旣殺國寶﹐其志益驕。仗牢之爲爪牙﹐而仍以部曲將遇之﹐牢之負其才﹐深懷恥恨。今與同反﹐非其本心。若以辧士說之﹐使取王恭﹐許事成卽以恭之位號授之﹐牢之必喜而叛恭﹐倒戈相向﹐摧王恭之眾﹐如拉朽矣。首惡旣除﹐餘黨自解﹐何懼之有﹖」元顯從之﹐乃致書牢之﹐爲陳禍福﹐密相要結。牢之心動﹐謂其子敬宣曰「王恭昔受先帝大恩﹐今爲元舅﹐不能翼戴王室﹐自恃其彊﹐舉兵頻向京師﹐吾未審其志﹐事捷之日﹐必能爲天子相王下乎﹖吾欲奉國威以順討逆﹐何如﹖」敬宣曰「大人言是也。朝廷𨿽無成﹑康之美﹐亦無幽﹑厲之惡﹐而恭恃其兵威﹐暴蔑王室﹐大人親非骨肉﹐義非君臣﹐𨿽共事少時﹐意好不協﹐今日討之﹐於情義何有﹖」牢之意遂決﹐以書報元顯﹐許爲之應。

時恭有參軍何澹﹐至牢之營﹐相語久之﹐歸謂恭曰「吾觀牢之頗有異志﹐直深防之。」恭不信﹐置酒請牢之﹐結爲兄弟。悉取軍中堅甲利兵配之﹐使帳下督顏延爲前鋒﹐與之俱進﹐且命速發。牢之至竹裏﹐誘顏延入帳斬之﹐下令還兵襲恭。是時恭方出城耀兵﹐甲仗鮮明﹐行陣肅穆﹐觀者環堵。敬宣突至﹐縱騎橫擊之﹐喊曰「奉詔誅王恭﹐降者勿殺﹗」一軍大亂﹐恭不意有變﹐惶急無措﹐回騎入城﹐門已閉。牢之婿髙雅之﹐從城上射之﹐矢下如雨﹐左右皆散﹐恭進退無路﹐單騎而逃。又素不習馬﹐行至曲阿﹐髀肉生瘡﹐呼船求載﹐爲人所執﹐送至京師﹐元顯斬之於倪塘。恭臨刑﹐猶理須鬢﹐神色自若﹐謂監刑者曰「我暗於信人﹐所以至此。原其本心﹐豈不忠於朝廷乎﹖但令百世之下﹐知有王恭耳。」其子弟與黨羽皆死。詔以牢之代其任﹐鎭京口。

仲堪聞恭死﹐大驚﹐急與楊﹑桓二人謀之。二人曰「彼以旣殺王恭﹐吾軍必懼而退走。今若遽退﹐是示以怯也﹐必爲所乘。不若出其不意﹐長驅向闕﹐大張兵勢以懾之﹐庶進退有據。」仲堪從之﹐於是中軍屯於蕪湖﹐前鋒直取石頭﹐聲言爲恭報仇﹐乞誅劉牢之﹑司馬尙之等﹐然後罷兵。軍伍充斥郊畿﹐徵鼓達於內闕﹐人情大懼。元顯本意恭死﹐則大事立定﹐不虞西軍大上﹐反肄猖撅﹐慌集羣臣問計。或曰「急召牢入援﹐彼勢自沮。」或曰「遣使求解於仲堪﹐玄與佺期自退。」議論不一。只見一人出而言虫﹕「吾有一計﹐能使楊﹑桓二人﹐俯首聽命﹐仲堪束手無策﹐管取朝廷元事﹐社稷永安。」眾視之﹐乃桓沖之子桓修﹐現居左衛將軍之職﹐卽玄從兄也。元顯大喜﹐拱手情教﹐眾皆側耳以聽﹐但未識其計若何﹐且俟下回再講。第三卷

楊佺期演武招婚桓敬道興師拓境

話說桓修進計於元顯曰「殷﹑桓之下﹐專侍王恭。恭旣破滅﹐西師必恐。玄及佺期﹐非有報復之心﹐惟望節鉞﹐專制一方﹐若以重利啖之﹐二人必內喜﹐可使倒戈取仲堪矣。」元顯從之﹐乃下詔桓玄爲江州刺史﹐楊佺期爲雍州刺史﹐黜仲堪爲廣州刺史﹐桓修領荊州之職﹐遣牢之以兵千人﹐送修之鎭﹐救令罷兵﹐各赴所任。仲堪得詔大怒﹐忙催楊﹑桓進戰。而二人喜於朝命﹐欲受之﹐因回軍蔡州。仲堪聞之﹐怒曰「奴輩欲負我耶﹖」遽卽引兵南歸﹐遣使到蔡州﹐諭軍士曰「有不散歸者﹐吾至江陵﹐當盡滅其家。」於是眾心離散﹐佺期部將劉系率二千人先歸。玄等大懼﹐狼狽亦還。追仲堪於尋陽﹐及之﹐深自謝罪曰「𨿽有朝命﹐實不欲受。所以回泊蔡州者﹐欲俟大師之至﹐相與並力﹐非有他意也。」是時仲堪失職﹐必倚二人爲援﹔玄等兵力尙寡﹐必借仲堪聲勢﹐𨿽內懷疑忌﹐其勢不得不合。乃以子弟交質﹐互相歃血﹐盟於尋陽﹐上表申理王恭。乞還荊土。朝廷欲圖苟安﹐乃罷桓修﹐仍以荊州還仲堪。優詔慰諭﹐仲堪等乃各受沼還鎭。從此建康解嚴﹐內外稍安﹐今且不表。

卻說楊佺期有女﹐名瓊玉﹐美而勇﹐𨿽怯弱身材﹐生有神力﹐能挽彊引有百步穿楊之技。手下女兵百人﹐皆能臨陣禦敵﹐貴家子弟﹐爭欲得之爲室。而佺期自矜族望﹐必得王﹑謝門弟﹐方肯結婚﹐故女年十八﹐尙未受聘。時仲堪有子﹐名道護﹐字荊生﹐年少多才﹐兼善騎射。一日路經襄陽﹐見一隊女兵﹐在山下打獵﹐內一女將﹐色甚艷﹐馳馬如飛﹐射無不中。訪之﹐知爲佺期女也﹐心甚慕之。歸稟於父﹐欲求爲室。斯時﹐仲堪正與楊﹑桓不睦﹐欲圓修好﹐因卽遣使襄陽﹐求其女爲婦。佺期已有允意﹐恰值其時﹐桓玄亦遣使來爲其子升求婚。升字麟兒﹐少在江陵﹐曾與荊生同學﹐才貌風流﹐彼此相仿。玄欲結好佺期。故求婚焉。兩家一齊來說﹐佺期轉無定見﹐因念殷﹑桓相等﹐皆堪爲婿。但此系女子終身大事﹐不若令其自擇。遂對殷﹑桓二使道﹕「兩家公子﹐我皆愛之﹐欲屈公子到此﹐面試其能﹐如中吾意﹐便可在此成婚。歸語爾主﹐未識可否﹖」使各領命回報。仲堪許之﹐便命其子來謁佺期。玄聞之曰「佺期亦大作難﹐但吾子不往﹐是弱於殷兒也。」亦令束裝前往。

一日俱到襄陽﹐各就館室。二子本素相識﹐明日並騎詣府﹐殷謂桓曰「吾與子逐鹿中原﹐未識鹿歸誰手﹖」桓亦謂殷曰「楊柳齊作花﹐未知花落誰家﹖」相與馬上大笑。俄而至門﹐佺期忙卽傳請登堂。相見畢﹐畱入書齋敍話。見二子翩翩風度﹐儀貌甚偉﹐正是不相上下。佺期曰「久慕二君英名﹐特邀一敍﹐承賜降臨﹐不勝欣快。」二子亦謙讓一回。至夜﹐設宴內堂﹐邀請入席。二子徐步而入﹐見堂上燈彩輝煌﹐階前笙歌並奏﹐正中二席﹐請二子上坐﹐佺期主席相倍。瓊玉垂帝以觀﹐侍女見者﹐無不嘖嘖稱羨。宴罷﹐二子告退。佺期進謂女曰「殷﹑桓並佳﹐兒以爲孰可﹐不妨直說。」瓊玉曰「二子文雅相仿﹐未識武藝若何﹐明日兒欲帶領女兵﹐隨父同往教場操演﹐使二子各呈其能﹐方定去取。」佺期正欲誇耀其女武藝﹐聞言大喜﹐便卽傳令三軍﹐明晨齊集教場演武。差人到殷﹑桓兩處﹐請他共觀。二子聞女自往比試﹐先得觀其容貌﹐正中下懷﹐皆欣然領命。

話分兩頭﹐瓊玉要往教場擇配﹐隔夜打點已定﹐明日絕早起身﹐聽見轅門外發炮三聲﹐知父親已往﹐隨卽上馬﹐領了一隊女兵﹐來至教場。其時﹐佺期已髙坐將臺﹐殷﹑桓二人旁坐於側﹐將士齊列臺前聽令。瓊玉不卽上前﹐勒馬於旗門等候。但見﹕

槍刀森列﹐密密層層﹔甲仗鮮明﹐威威武武。虎帳中三通鼓起﹐將士如負嚴霜﹔鈴閣內一令傳來﹐旌旗爲之變色。兵演八陣﹐極縱橫馳驟之奇形﹔變長蛇﹐多進退盤旋之勢。金一聲﹐各歸隊伍﹔旗三展﹐又奮干戈。左右交攻﹐人人爭勝﹔東西相敵﹐个个當先。拍馬來迎﹐各顯平生手段﹔挺槍接戰﹐共奪本事髙彊。大將臺前﹐湧出一團殺气﹔演武場上﹐凝成萬道寒光。正是﹕久練之師﹐不讓孫吳節制﹔如雲之眾﹐何異貔虎成羣。

瓊玉此時﹐亦看得眼花撩亂﹐俟諸將演罷﹐然後帶領女兵﹐直到臺前請令。佺期吩咐豎起一竿﹐竿上設一紅心﹐先令女兵比射。於是女兵得令﹐無不挽弓搭箭﹐馳驟如飛﹐弓弦開處﹐也有中的﹐也有不中的。一一射畢﹐方是瓊玉出馬。你道她若何打扮﹖頭帶紫金冠﹐輝光燦燦﹔身穿紅繡甲﹐彩色紛紛。耳垂八寶珠環﹐胸護一輪明鏡。玉顏添好﹐閨中丰韻堪憐﹔柳眼生姣﹐馬上風流可愛。娟娟玉手﹐髙舉絲鞭﹔怯怯纖腰﹐斜懸寶劍。跑一匹五花馬﹐勢若遊龍﹔開一張百石弓﹐形如滿月。箭無虛發﹐三中紅心﹔鼓不停聲﹐萬人喝采。正是﹕女中豪傑﹐生成落雁之容﹔閫內將軍﹐練就穿楊之技。

斯時﹐殷﹑桓二子坐在將臺上﹐看見瓊玉容顏絕世﹐武藝又髙﹐神魂飛越﹐巴不得卽刻結成花燭。俄兩瓊玉上臺繳令﹐風流體態﹐益覺動人﹐各个看得呆了。佺期顧謂二子曰「賢契皆將家子﹐定通武藝﹐亦令老夫一觀何如﹖」二人連聲答應。羣兒自恃藝髙﹐卽起身上馬﹐馳人教場﹐連發三矢﹐中了一箭。荊生技癢已久﹐隨亦上馬開弓﹐連發三矢﹐俱中在紅心上面。眾人齊聲喝采。射罷上臺﹐佺期各贊了幾句﹐二子告退。軍中打起得勝鼓﹐放炮起身﹐歸至府中。父女相見﹐謂女曰「兒意何屬﹖」瓊玉曰「中紅心者可也。」佺期知女意屬殷﹐遂招劑生爲婿﹐擇日成婚。桓失意而去。合巹之夕﹐荊生謂女曰「卿何願歸於我﹖」女微笑曰「以子能中紅心也。」殷笑曰「今夜才中紅心耳。」遂各解衣就寢。正是女貌郎才﹐一雙兩好﹐其得意處﹐不必細說。

且說麟兒回至江州﹐正如不第舉子歸家﹐垂頭喪气。玄見婚姻不就﹐且怒且懼﹐謂卞範之曰「佺期不就吾婚﹐此亦小事﹐但荊雍相結﹐必有圖我之意﹐不可不防﹐敢問若何制之﹖」範之曰「江州地隘民窮﹐兵食不足﹐此時先宜厚結執政﹐求廣所統。地大則兵彊。𨿽殷﹑楊交攻﹐禦之有餘矣。」玄從之﹐上表求廣所統﹐時執政者正惡三人結黨爲患﹐欲從中交構﹐使之自相攻擊﹐乃加玄都督荊州四郡軍事。又奪楊廣南蠻校尉之職﹐以授桓偉。佺期聞之大怒﹐囑廣不要受代﹐勒兵建牙﹐欲與仲堪共擊桓玄。仲堪志圖寧靜﹐因遷廣爲宜都太守﹐使讓桓偉﹐力止性期罷兵。

是歲﹐荊州大水﹐平地數丈﹐田禾盡沒﹐饑民滿道。仲堪竭倉廩賑之﹐軍食盡耗。參軍羅企生諫曰「救荒誠急﹐但軍無現糧﹐一旦有急﹐將何以濟﹖」仲堪不聽。玄聞之喜曰「此天亡之也﹐取之正在今日。」乃勒兵西上﹐問巴陵有積穀﹐襲而據之﹐以斷荊州糧運。仲堪聞玄起兵﹐執其兄桓偉﹐使作

書與玄﹐勸其罷兵﹐辭甚苦至。玄曰「仲堪爲人無決﹐常懷成敗之計﹐爲兒女作慮﹐必不敢害我兄也。」兵日西上不止。仲堪因率水軍七千﹐拒玄於西江口﹐一戰大敗。時城中乏食﹐以胡麻給軍士﹐故兵無鬥志。玄遂乘勝﹐直至零口﹐去江陵十里。仲堪惶急﹐求援於佺期曰「江陵無糧﹐何以待敵﹖可來就我﹐共守襄陽。」仲堪志在全軍保境﹐乃詐謂佺期曰「比來收集﹐已有糧矣。」佺期信之﹐畱其女瓊玉守襄陽﹐荊生隨往﹐率精騎八千來援。及至江陵﹐仲堪一無犒賚﹐惟以麥飯餉軍。佺期大怒曰「殷侯誤我﹐今玆敗矣﹗」遂不見仲堪﹐遽自披甲上馬﹐出城討戰。玄將郭銓拍馬相迎﹐哪里是佺期敵手﹐戰數合﹐敗而走。玄畏其勇﹐退軍馬頭﹐堅壁不出。桓謙﹑桓振進曰「來軍方憂無食﹐若運襄陽之粟以濟其乏﹐勝負未可知矣。請給精騎三千﹐分伏左右﹐交戰時﹐大軍佯退﹐佺期有勇無謀﹐必長驅直進。吾等從旁擊之﹐彼師必敗。佺期之首﹐可梟於麾下。」玄從之。遂進戰﹐兵交卽退﹐佺期以爲走也﹐引兵直前﹐兩伏齊起﹐左右夾攻﹐玄回軍復戰﹐襄陽兵大敗。佺期見勢急﹐奪路走﹐桓謙射中其馬﹐馬蹷墜地﹐遂爲謙殺。楊廣單騎奔襄陽﹐仲堪聞佺期死﹐大懼﹐將數百人棄城走﹐玄將馮該追及之﹐眾散被殺。

先是仲堪之走也﹐文武官吏﹐無一送者﹐惟羅企生從之。路過家門﹐弟遵生邀之曰「作如此分離﹐何不一執手﹖」企生回馬授手。遵生有勇力﹐便牽其手下馬﹐謂曰「家有老母﹐去將何之﹖」企生揮淚曰「今日之事﹐我必死之。汝等奉養﹐不失子道。一門之內﹐有忠有孝﹐亦復何恨﹖」遵生抱之愈急。

仲堪於路待之﹐企生遙呼曰「生死是同﹐願少見待。」仲堪見企生無脫理﹐策馬而去。及玄入荊州﹐誅仲堪一家﹐士大夫畏其威﹐無不詣者。企生獨不往﹐而殯殮仲堪眷屬﹐玄遣人謂之曰「若謝我﹐當釋汝。」企生曰「吾爲荊州吏﹐荊州敗﹐不能救﹐死已晚矣﹐尙何謝爲﹖」玄乃收之﹐臨刑引企生於前曰「吾待子前情不薄﹐何以見負﹖今者死矣﹐欲何言乎﹖」企生曰「使君旣興晉陽之甲﹐軍次尋陽﹐並奉王命﹐各還所鎭。升壇盟誓﹐口血未乾﹐而旋相屠滅。自傷力劣﹐不能救主於危﹐吾負殷侯﹐非負使君。但文帝殺稽康﹐其子稽紹爲晉忠臣﹐從公乞一弟以養母﹐言畢於此﹐他何云云。」玄乃殺之﹐而赦其弟。

卻說楊廣逃至襄陽﹐泣謂瓊玉曰「兄死戰場﹐全軍盡沒﹐汝夫家盡遭殺害﹐襄陽孤城﹐恐不能守﹐柰何﹖」瓊玉一聞此信﹐驚得魂飛天外﹐哭倒於地。忽報桓謙領大兵數萬﹐來取襄陽﹐將次到城。楊廣忙卽上城守護。瓊玉咬牙切齒﹐誓不與桓俱生﹐隨卽披甲上騎﹐率領軍士五百﹐女兵百人﹐出城迎敵。桓謙乘破竹之勢﹐長驅而來﹐只道襄陽守將﹐非降卽逃﹐莫敢相抗。將近城池﹐卻有一女將攔路﹐便排開陣勢﹐出馬問曰「女將何名﹖」瓊玉答曰「吾乃楊使君之女瓊玉是也。桓賊殺我父﹑夫﹐恨不食其肉﹐寢其皮﹗汝何人﹐敢來送死耶﹖」謙怒曰「汝一女子﹐死在目前﹐尙敢搖唇鼓舌﹗」喝使副將擒之。瓊玉直趣副將﹐手起一刀﹐斬於馬下。謙大怒﹐挺槍便刺。瓊玉架開槍﹐舉刀便砍﹐狠戰數合﹐瓊玉力怯﹐回馬而走。

謙喝道﹕「哪里去﹗」縱馬追下﹐瓊玉取出一箭﹐回身射來﹐謙急閃避﹐已中左臂遂退不追。瓊玉入城﹐廣迎謂之曰「姪女𨿽勇﹐但來軍甚銳﹐只宜堅守﹐切勿輕敵。」瓊玉含淚歸府。

卻說桓謙𨿽中一箭﹐幸甲厚不至深傷。明日大軍齊至城下﹐四面攻擊﹐自早至午﹐城不能克。乃退軍十里﹐便命軍士連夜造云梯百架﹐限在天曉取城。時交五鼓﹐兵銜杖﹐馬摘鈴﹐直抵城下﹐架起雲梯﹐揮眾蟻附而登。楊廣知有兵至﹐正立城上﹐率眾迎拒﹐忽一流矢飛來﹐貫胸而死。軍士大亂﹐謙遂破關而入。瓊玉聞城破﹐急領女兵挺刃出門。府前上馬縱橫﹐皆是桓家旗號﹐不得出﹐遂挾女兵登屋﹐以箭射之。進者輒死﹐眾不敢前。及明矢盡﹐下屋力戰﹐左右皆死﹐遂拔劍自刎而亡。桓謙重其義﹐厚殮之。桓玄旣吞江陵﹐復並襄陽﹐奏凱京師﹐詔加都督荊雍等七州軍事。玄志猶未厭﹐仍請江州﹐詔亦與之。自是統據八州﹐自謂有晉國三分之二﹐遂萌異志﹐擅攺制度﹐上斥國政﹐凡所陳奏﹐語多不遜﹐朝廷憂其朝夕爲亂﹐然亦無如之何。

卻說庾楷本一反覆之徒﹐前投桓玄﹐玄僅以南昌太守處之﹐鬱鬱不樂。至是玄令鎭於夏口﹐楷意不滿﹐復欲敗玄﹐遣使致書元顯曰「玄在荊州﹐大失物情﹐眾不爲用。若朝廷遣將來討﹐楷當內應﹐以覆其軍。」元顯得書﹐謂張法順曰「玄可圖乎中』法順曰「玄承借世資﹐少有豪气﹐旣並殷﹑楊﹐專有荊州﹐兵日彊盛﹐縱其姦凶﹐必爲國禍。今乘其初得荊州﹐人情未附﹐使劉牢之爲先鋒﹐大軍繼之﹐庚楷反於內﹐朝廷攻於外﹐玄之首可梟也。」元顯然之﹐使法順報於牢之﹐牢之以爲難。法順還﹐謂元顯回﹕「觀牢之言色﹐必有二心﹐不如召入殺之﹐以杜後患。」元顯曰「我方倚以滅玄﹐烏可先事誅之﹖且牢之與玄有仇﹐不我叛也。」乃於元興元年正月﹐下詔罪玄。發京旅一萬爲中軍﹐命牢之率北府之眾爲前鋒﹐大治戰艦﹐刻期進發。玄聞朝廷討己﹐大驚﹐欲爲自守之計﹐完聚眾力﹐專保江陵。卞範之曰「明公英威震於遠近﹐元顯口尙乳臭﹐劉牢之大失軍心﹐若起兵進臨近畿﹐示以禍福﹐土崩之勢﹐可翹足而待﹐何有延敵入境﹐而自取窮蹙乎﹖」玄從之﹐乃畱桓偉守江陵﹐抗表傳檄﹐罪狀元顯﹐舉兵東下。斯時﹐猶懼不克﹐常爲西還之計。及過尋陽﹐不見有兵﹐心始喜﹐將士之气亦振。庚楷專待官軍一到﹐便爲內應。適有奴婢私相苟合﹐楷撞見之﹐欲治其罪。其奴逃至玄所﹐發其謀﹐玄遂收楷斬之。丁卯﹐玄至姑孰﹐遣大將馮該進兵攻歷陽﹐守將司馬休之出戰而敗﹐棄城走。又司馬尙之以步卒九千﹐屯於橫江﹐其將楊秋以偏師降玄﹐尙之眾潰﹐爲玄所執。

元顯聞兩路兵敗﹐大懼﹐所仗者惟牢之﹐屢催進戰﹐不應。原來牢之自誅王恭以後﹐謂功名莫出其右﹐而元顯遇之不加禮﹐旣爲軍鋒﹐數詣元顯門不得見﹐因是怨之。又恐玄旣滅﹐己之功名益盛﹐不爲所容﹐故欲假玄以除執政﹐復伺玄隙而取之﹐按兵不動﹐存一坐觀成敗之意。斯時﹐玄𨿽屢勝﹐猶懼牢之﹐不敢遽犯京闕。卞範之曰「吾觀牢之擁勁兵數萬﹐軍於溧州﹐而徘徊不進者﹐其心必二於元顯。若卑禮厚幣以結之﹐與之連和﹐取元顯加拾芥矣。」元從其計﹐因問誰堪往者。有從事何穆﹐與牢之有舊﹐請往說之。元乃使穆潛往﹐而致書於牢之曰﹕

自古戴震主之威﹐挾不賞之功﹐而能自全者誰耶﹖越之文種﹐秦之白起﹐漢之韓信﹐皆事明主﹐爲之盡力﹐功成之日﹐猶不免誅夷。況爲凶愚者用乎﹖君如今日戰勝則傾宗﹐戰敗則覆族﹐欲以此安歸乎﹖不若翻然攺圖﹐則可以長享富貴矣。古人射鉤斬祛﹐猶不害爲輔佐﹐況玄與君無宿昔之怨乎﹖

牢之見書不語﹐穆曰「桓之遣僕來者﹐實布腹心於君﹐事成共享其福﹐君何疑焉﹖」牢之遂許與和。劉裕﹑何無忌切諫﹐牢之不聽。敬宣亦諫曰「國家衰危﹐天下之重﹐在大人與玄﹐玄借父叔之資﹐據有全楚﹐已割晉國三分之二。一朝縱之﹐使陵朝廷﹐威望旣成﹐恐難圖也。董卓之變﹐將在今矣。」牢之怒曰「我豈不知今日取桓如反掌﹐但平桓之後﹐令我亦振。庚楷專待官軍一到﹐便爲內應。適有奴婢私相苟合﹐楷撞見之﹐欲治其罪。其奴逃至玄所﹐發其謀﹐玄遂收楷斬之。丁卯﹐玄至姑孰﹐遣大將馮該進兵攻歷陽﹐守將司馬休之出戰而敗﹐棄城走。又司馬尙之以步卒九千﹐屯於橫江﹐其將楊秋以偏師降玄﹐尙之眾潰﹐爲玄所執。

元顯聞兩路兵敗﹐大懼﹐所仗者惟牢之﹐屢催進戰﹐不應。原來牢之自誅王恭以後﹐謂功名莫出其右﹐而元顯遇之不加禮﹐旣爲軍鋒﹐數詣元顯門不得見﹐因是怨之。又恐玄旣滅﹐己之功名益盛﹐不爲所容﹐故欲假玄以除執政﹐復伺玄隙而取之﹐按兵不動﹐存一坐觀成敗之意。斯時﹐玄𨿽屢勝﹐猶懼牢之﹐不敢遽犯京闕。卞範之曰「吾觀牢之擁勁兵數萬﹐軍於溧州﹐而徘徊不進者﹐其心必二於元顯。若卑禮厚幣以結之﹐與之連和﹐取元顯加拾芥矣。」元從其計﹐因問誰堪往者。有從事何穆﹐與牢之有舊﹐請往說之。元乃使穆潛往﹐而致書於牢之曰﹕

自古戴震主之威﹐挾不賞之功﹐而能自全者誰耶﹖越之文種﹐秦之白起﹐漢之韓信﹐皆事明主﹐爲之盡力﹐功成之日﹐猶不免誅夷。況爲凶愚者用乎﹖君如今日戰勝則傾宗﹐戰敗則覆族﹐欲以此安歸乎﹖不若翻然攺圖﹐則可以長享富貴矣。古人射鉤斬祛﹐猶不害爲輔佐﹐況玄與君無宿昔之怨乎﹖

牢之見書不語﹐穆曰「桓之遣僕來者﹐實布腹心於君﹐事成共享其福﹐君何疑焉﹖」牢之遂許與和。劉裕﹑何無忌切諫﹐牢之不聽。敬宣亦諫曰「國家衰危﹐天下之重﹐在大人與玄﹐玄借父叔之資﹐據有全楚﹐已割晉國三分之二。一朝縱之﹐使陵朝廷﹐威望旣成﹐恐難圖也。董卓之變﹐將在今矣。」牢之怒曰「我豈不知今日取桓如反掌﹐但平桓之後﹐令我從公行也。」牢之默然。裕退﹐無忌問曰「我將何之﹖」裕曰「吾觀鎭北必不免﹐卿何與之俱死﹖可隨我還京口﹐徐觀時勢﹐桓玄若守臣節﹐當與卿事之。不然﹐當與卿圖之。」無忌曰「善。」二人遂不告而去。牢之知裕與無忌去﹐恐軍心有變﹐乃大集僚佐告之曰「桓玄志圖篡逆﹐吾將勒兵渡江﹐就此舉事﹐顧與諸君共此功名。」一座愕然﹐參軍劉襲曰「事之不可者﹐莫大於反﹐將軍往年反王兗州﹐近日反司馬郎君﹐今又反桓公﹐一人三反﹐何以自立﹖」語畢趨出﹐佐吏多散走。

牢之不能禁。又敬宣失期不至﹐軍中訛言事泄﹐已被害。牢之益惶急﹐乃率部曲北走。軍士隨路奔散﹐至新州﹐僅存親卒數人。牢之知不免﹐仰天歎曰「吾亦無顏渡江矣﹗」遂縊而死﹐後人有詩悼之曰﹕

江北江南無路投﹐大軍百萬喪荒陬。

當時若把桓玄滅﹐北府勛名孰與侔。

卻說敬宣迎了眷屬﹐回至班瀆﹐師已北走。隨卽趕往﹐行未廿里﹐只見一人飛騎而來﹐乃是牢之隨身親卒﹐見了敬宣﹐大哭曰「三軍盡散﹐將軍已經自縊。聞朝廷遣將﹐又來拿捉家屬﹐公子速投江北﹐避難要緊。」敬宣一聞此信﹐魂膽俱喪﹐也顧不得奔喪大事﹐星夜渡江﹐往廣陵進發﹐幸得關口尙無拿獲移文﹐於路無阻。一日到了廣陵﹐向髙雅之哭訴前事﹐欲圖報復。雅之曰「若要復仇﹐必須厚集兵力﹐徒恃廣陵之眾﹐恐不足以濟事。現在北府舊將﹐在北者甚多﹐可約之舉事。」於是﹐遣使四方﹐廣招同志﹐一時從之者﹐有劉軌﹑劉壽﹑司馬休之﹑袁虔之﹑髙長慶﹑郭恭等﹐皆至廣陵﹐推敬宣爲盟主﹐共據山陽﹐相與起兵討玄。消息傳入京師﹐玄聞之怒曰「鼠輩敢爾﹗」便命大將郭銓起兵一萬﹐帶領勇將數員﹐浩浩蕩蕩﹐飛奔而來。斯時﹐山陽軍旅未備﹐𨿽有數千人馬﹐半皆烏合﹐未識何以拒之﹐且聽下回分解。第四卷

京口鎭羣雄聚義建康城僞主潛逃

話說劉敬宣佔據山陽﹐聚眾方圖報復﹐聞有大軍來討﹐忙同眾人整頓人馬迎敵。無如兵未素練﹐人無鬥志﹐戰陣方合﹐四散奔走﹐進不能戰﹐退不能守﹐只得棄城而逃。於是敬宣﹑休之。劉軌奔燕﹐髙雅之﹑袁虔之等奔秦﹐今且按下不表。

卻說何無忌聞牢之自縊﹐敬宣出奔﹐不勝感悼﹐謂裕曰「北府舊將﹐半遭殺戮﹐吾擠恐終不免﹐柰何﹖」裕曰「無害﹐玄方矯情飾詐﹐必將復用吾輩﹐子姑待之。」俄而桓修鎭丹徒﹐引裕爲參軍﹐何無忌爲從事﹐二人皆就其職。一日﹐修入朝﹐裕與無忌隨往。玄見裕﹐謂王謐曰「劉裕風骨不凡﹐蓋人傑也。」謐曰「公欲平天下﹐非裕莫可任者。」玄曰「然。」因屢召人宴﹐以示親密﹐玄妻劉氏有智鑑﹐謂玄曰「劉裕龍行虎步﹐視瞻不凡﹐恐終不爲人下﹐宜早除之。」玄曰「我方平蕩中原﹐非裕莫濟﹐俟關隴平定﹐然後議之末晚。」時玄已封楚王﹐用天子禮樂﹐妃爲王后﹐子爲太子。殷仲文﹑卞範之陰撰九錫冊命等文﹐朝臣爭相勸進。桓謙私問裕曰「楚王勛徳隆重﹐朝野之情﹐咸謂宜代晉祚﹐卿以爲何如﹖」裕曰「楚王﹐宣武之子﹐勛徳蓋世﹐晉室微弱﹐民望久移﹐乘運禪代﹐有何不可﹖」謙喜曰「卿謂之可卽可耳。」謙以裕言告玄﹐玄亦喜。因詐言錢塘臨平湖開﹐江州甘露降﹐使百僚集賀﹐爲受命之符。又以前世禪代﹐皆有髙隱之士﹐恥於當時獨無﹐乃求得西朝隱士皇甫謐六世孫﹐名希之﹐給其資用﹐使隱居山林。屢加徵召不至﹐詔旌其閭﹐號曰「髙士」。時人謂之」充隱」。

元興二年十二月了丑﹐羣臣入朝﹐請帝臨軒﹐手書禪詔﹐遣司徒王謐奉璽綬禪位於楚。帝卽避位﹐遜居雍安宮。百官詣楚王府朝賀。庚寅朔﹐築壇於九里山北﹐卽皇帝位﹐建號大楚﹐攺元雍始。玄入建康宮﹐將登禦座﹐而牀忽陷。羣下失色﹐玄亦愕然。殷仲文趨進曰「將由聖徳髙厚﹐地不能載。」玄大悅﹐追尊父溫爲宣武皇帝﹐母司馬氏爲宣武皇后。以祖彜而上﹐名位不顯﹐不復追尊立廟。或諫之不聽﹐卞承之曰「宗廟之祭﹐上不及祖﹐有以知楚徳之不長矣。」

玄自卽位﹐心常不自安。一夜﹐風雨大作﹐江濤擁入石頭﹐平地水數丈﹐人屍漂流﹐喧嘩震天。玄聞之懼曰「奴輩作矣﹗」後知江水發﹐乃安。性復貪鄙﹐聞朝士有法書名畫﹐必假樗蒲得之。玩弄珠王﹐刻不離手。主者奏事﹐或一字謬誤﹐必加糾摘﹐以示聰明。制作紛紜﹐朝換夕攺﹐人無所從。當是時﹐三吳大饑﹐戶口減半﹐會稽郡死者什三四。臨海﹑永嘉等縣﹐人民餓死殆盡。富室衣纙紈﹐懷金玉﹐閉門相守餓死﹐而玄不加卹。更繕宮室﹐土木並興﹐督迫嚴促。由是中外失望﹐朝野騷然。祕書監王玄徳同弟仲徳﹐一日來見裕曰「自古革命﹐誠非一族。然今之起者﹐恐不足以成大事。異日安天下者必君也。」裕久有建義意﹐因答曰「此言吾何敢當﹖倘有事變﹐願同協力。」仲徳曰「吾兄弟豈肯助逆者哉﹖君如有命﹐定效馳驅。」於是密相訂約而去。

時桓宏鎭靑州﹐遣主簿孟昶建康。玄見而悅之﹐謂參軍劉邁曰「吾於素士中﹐得一尙書郎﹐與卿共鄕裏﹐曾相識否介﹖」邁問﹕「何人﹖」曰「孟昶。」邁素與昶不睦﹐對曰「臣在京口﹐惟聞其父子紛紜﹐更相贈詩耳。」玄笑而止。昶聞而恨之。桓修將還鎭﹐裕當共返﹐托以金創疾動﹐不能乘騎﹐乃與無忌同船共載﹐密定匡復之計。旣至京口﹐會盂昶還家﹐亦來候裕。裕謂之曰「艸間當有英雄起﹐卿聞之乎﹖」昶曰「今日英雄有誰﹐正當是卿耳。」裕大笑﹐相與共定大計﹐密結義勇。一時同志者﹐有劉毅﹑魏詠之﹑諸葛長民﹑檀憑之﹑王玄徳﹑王仲徳﹑辛扈興﹑童厚之﹑毅兄邁﹑裕弟道規等二十七人﹐願從者百有餘人﹐皆推裕爲盟主。裕乃命孟昶口﹕「吾弟道規爲桓宏參軍﹐卿爲主薄﹐可在靑州舉事﹐吾使希樂共往助之﹐殺宏收兵﹐據廣陵。」希樂﹐劉毅字也。又謂魏詠之曰「長民爲刁逵參軍﹐卿往助之﹐殺逵收兵﹐據歷陽。」謂辛扈興﹑童厚之曰「卿二人速往京師﹐助劉邁﹑王玄徳兄弟﹐臨時爲內應。吾與無忌在京口﹐殺桓修﹐收兵討玄。」約定同日齊發﹐不可遲誤。眾人受命﹐分頭而往。

且說盂昶妻周氏﹐富於財﹐賢而有智。昶歸語其妻曰「劉邁毀我於桓公﹐使我一生淪陷﹐我決當作賊﹐卿幸早自離絕﹐脫得富貴﹐相迎不晚也。」周氏曰「君父母在堂﹐欲建非常之業﹐豈婦人所當止﹐事若不成﹐當於牢獄中奉養舅姑﹐義無歸志也。」昶愴然久之而起﹐周氏追昶還坐﹐曰「觀君作事﹐非謀及婦人者﹐不過欲得財物耳。」因指懷中兒示之曰「此兒可賣﹐亦當不惜﹐況財物乎﹗」昶曰「果如卿言﹐此時濟用頗緊﹐苦無所措。」妻乃傾囊與之。昶弟顗﹐其婦卽周氏之妹﹐周氏詐謂之曰「昨夜夢殊不祥﹐門內絳色物﹐悉取以來﹐爲厭勝之具。」其妹與之﹐遂盡縫以爲戰士袍。又何無忌將舉事﹐恐家人知之﹐夜於屏風後作檄文。其母劉氏﹐牢之姊也﹐登髙處密窺之﹐知討桓玄﹐大喜﹐呼而謂之曰「吾不及東海呂母明矣﹐汝能爲此﹐吾復何恨﹗」問所與同謀者何人﹐曰「劉裕。」母益喜﹐爲言﹐玄必敗﹐裕必敗。無忌气益壯。

乙卯﹐裕及無忌托言出獵﹐收合徒眾百餘人。詰旦﹐京口城門開﹐無忌著傳詔服﹐稱敕使居前﹐徒眾隨之而入。桓修方坐堂上﹐無忌突至堂階﹐稱有密事欲白﹐乞屏退左右﹐修揮左右退。問何語。無忌出不意﹐拔劍斬之。大呼﹐徒眾並至﹐挺刃亂擊﹐左右皆驚竄﹐遂持其首詣裕。裕大喜﹐以首號令城上時﹐司馬刁宏聞變﹐率文武官吏來攻裕。裕登城謂之曰「郭江州已奉乘輿反正於尋陽﹐我等並受密詔﹐誅除逆黨。今日賊玄之首﹐已梟於大航矣。諸君非大晉之臣乎﹖尙欲助逆耶﹖」眾信之﹐一時並散﹐遂殺刁宏。

當是時﹐義旗初建﹐百務紛如。裕問無忌曰「此時急須一主簿﹐何由得之﹖」無忌曰「無過劉穆之。」裕曰「然。非此人不可。」遂馳信召焉。原來穆之世居京口﹐爲人多聞彊記﹐能五官並用﹐不爽一事。曾爲瑯玡府主簿﹐棄官歸。是夜﹐夢與裕乘大風泛海﹐驚濤駭浪﹐舟行如駛﹐俯視船旁有二白龍﹐夾船以行。旣而至一山﹐山峯聳秀﹐樹木蔥範。攜手而登﹐其上皆瑤臺璇室﹐有玉女數人﹐向裕迎拜。裕上坐﹐己旁坐﹐聞呼進宴﹐佳餚異饌﹐羅列滿前﹐皆非人世間味。及覺﹐口中若有餘香﹐心甚異之。晨起﹐聞京口有喧噪聲﹐出陌頭觀望﹐直視不言者久之。返室﹐命家人壞布裳爲袴﹐而裕使適至﹐遂往見裕。裕曰「始舉大義﹐方造艱難﹐須一軍吏甚急﹐卿謂誰堪其任﹖」穆之曰「倉猝之際﹐當無逾於僕者。」裕笑曰「卿能自屈﹐吾事濟矣。」卽於座上署爲主簿。

話分兩頭﹐是日﹐孟昶在靑州﹐勸桓宏出獵﹐宏許之。天未明﹐開門出獵人﹐昶與劉毅﹑道規﹐率壯士數十人﹐乘間直入。宏方啖粥﹐見毅等至﹐放箸欲起﹐道規直前斬之。左右大亂﹐擊殺數人方止。毅持其首﹐出徇於眾曰「奉詔誅逆黨﹐違者立死﹗」軍土披甲欲戰﹐道規搖首止之曰「朝廷大軍旋至﹐卿等勿同族滅。」靑州軍士素畏服道規﹐遂散走。乃畱道規守廣陵﹐收眾過江﹐與裕軍合。

丁巳﹐裕率二州之眾一千七百人軍於竹裏﹐移檄遠近﹐共討桓玄。玄聞京口難作﹐怒曰「無端艸賊﹐速擊殺之。」繼問首謀者何人﹐左右曰「劉裕。」不覺失色。又問其次﹐曰「劉毅﹑何無忌。」恐懼殊甚。左右曰「裕等烏合微弱﹐勢必無成﹐陛下何慮之深﹖」玄曰「劉裕足爲一世之雄﹐劉毅家無擔石之儲﹐樗蒲一擲百萬﹐何無忌酷似其舅﹐共舉大事﹐何謂無成。」乃命桓謙爲徵討大都督﹐屯軍於覆舟山待之﹐戒勿輕進。

卻說王玄徳等探得外已舉事﹐謀俟京旅出徵﹐夜伏壯士於關內﹐縱火燒其官室﹐乘亂攻之﹐可以殺玄。劉邁狐疑不敢發﹐事泄﹐邁及玄徳﹑扈興﹑厚之皆死。仲徳逃免。桓謙請進兵擊裕﹐玄曰「彼兵銳甚﹐計出萬死﹐若有蹉跌﹐則彼气成﹐吾事去矣。彼空行二百里無所得﹐銳气已挫﹐忽見大軍﹐必相驚愕。我按兵堅陣﹐勿與交鋒﹐彼求戰不得﹐自然散走﹑此策之上也。」謙曰「賊兵初起﹐撲之易滅﹐緩則養成其勢﹐圖之轉難矣。宜急擊勿失。」玄不得已從之﹐乃遣左衛將軍吳甫之﹐右衛將軍皇甫敷﹐引兵相繼北上。二人皆玄之勇將﹐素號萬人敵者﹐故用爲軍鋒。

卻說甫之進至江乘﹐與裕軍相遇。甫之兵﹐多裕數倍﹐甲騎連營﹐干戈耀日﹐裕眾皆恐。裕曰「今日之戰﹐有進無退﹐成敗在此一決﹐諸君勉之。」乃身先士卒﹐手執長刀﹐大呼以衝之﹐敵皆披靡。甫之迎戰﹐裕突至馬前﹐甫之方舉刀﹐頭已落地。西軍爭奮﹐東軍大敗﹐皇甫敷聞前軍失利﹐分兵作兩路來援。裕與檀憑之亦分兵禦之。憑之衝入敵軍﹐奮力亂砍﹐一將從旁刺之﹐中其要害﹐大叫一聲而死。軍少卻﹐裕見事急﹐進戰彌厲。敷合兩軍夾攻﹐圍之數重。裕戰久刀折﹐見路旁一大樹﹐遂拔以挺戰。敷喝曰「劉寄奴﹐汝欲作何死﹗」拔戟刺之﹐刃不及者數寸。裕瞋目叱之﹐敷覺眼前似有一道紅光沖來﹐人馬辟易。其時無忌率眾殺人﹐不見裕﹐問裕何在。軍士指曰「在兵厚處。」乃直透重圍救之﹐射敷﹐中其額﹐敷踣於地。裕棄樹取刀﹐向前砍之。敷將死﹐謂裕曰「君有天命﹐願以子孫爲托。」遂斬其首。眾見主將死﹐皆亂竄﹐裕大呼曰「降者勿殺。」於是降者過半。獲其資糧甲冑無數。裕歸營﹐撫憑之屍而哭之。先是義旗初建﹐有善相者﹐相眾人皆大貴﹐其應甚近﹐獨相憑之不貴。裕私謂無忌曰「吾徒旣爲同事﹐理無偏異﹐憑之不應獨賤。」深不解相者之言。至是憑之戰沒﹐裕悲其死﹐而知大事必成。乃以孟昶爲長史﹐守京口﹐盡合其眾﹐往建康迸發。

玄聞二將死﹐大懼﹔問羣臣曰「吾其敗乎﹖」吏部郎曹靖之對曰「民怨神怒﹐臣實懼焉。」玄曰「民怨有之﹐神何怒焉﹖」對曰「晉氏宗廟﹐飄泊江濱﹐興楚之際﹐上不及祖﹐神焉得無怒﹗」玄曰「卿何不諫﹖」對曰「輦上君子﹐皆以爲堯舜之世﹐臣何敢言﹖」玄默然。時敵信日急﹐玄悉起京師勁旅﹐付桓謙將之﹐使何澹之一軍屯東陵﹐卞承之一軍屯覆舟山西﹐眾合三萬。庚頤之率精卒一萬﹐爲左右救援。

乙未﹐裕軍至﹐覆舟山東﹐先使贏弱登山﹐張旗幟爲疑兵﹐布滿山谷﹐使敵人望之﹐不測多少。詰旦﹐傳餐畢﹐悉棄資糧﹐與劉毅分兵爲數隊﹐進突敵陣。裕與毅以身先之﹐將士皆殊死戰﹐無不一當百﹐呼聲動天地。時東北風急﹐裕乘風縱火﹐煙燄漲天﹐鼓噪之音﹐震動京闕。桓謙股栗﹐諸將不知所爲。又頤之所將﹐多北府人﹐素畏服裕﹐見裕臨陣﹐皆不戰而走﹐軍遂大潰。

先是﹐玄懼不勝﹐走意已決。潛令殷仲文具舟石頭﹐而輕可載服玩書畫。仲文問其故﹐玄曰「兵凶戰危﹐脫有意外之變﹐富使輕而易運。」及聞大軍一敗﹐率親卒數千人﹐聲言赴戰﹐上挾乘輿﹐下帶家室﹐出南掖門以走。胡藩執馬鞚諫曰「今羽林射手﹐尙有八百﹐皆是精銳﹐且西人受累世之恩﹐不驅一戰﹐一旦捨此﹐欲安之乎﹖」玄不答﹐鞭馬急奔﹐西趨石頭﹐與仲文等浮江南走。

斯時京中無主﹐百官開門迎裕。裕乃整旅入建康﹐下令軍士﹐不許擾及民間﹐百姓安堵如故。庚申﹐屯石頭城﹐立畱臺百官﹐焚桓溫神主於正陽門外﹐盡誅其宗族之在建康者。一面遣諸將追玄﹐一面命臧熹入宮﹐收圖籍器物﹐封閉府庫。有金飾樂器一具﹐裕問熹曰「卿欲此乎﹖」熹正色對曰「皇上幽逼﹐播越非所﹐將軍首建大義﹐勤勞王家﹐熹𨿽不肖﹐實無情於樂。」裕笑曰「聊以戲卿耳。」壬申﹐羣臣推裕領揚州﹐裕感王謐恩﹐使領揚州報之。於是推裕爲大將軍﹐都督揚﹑徐﹑衮﹑豫﹑靑﹑冀﹑幽﹑井八州軍事。以劉毅爲靑州刺史﹐何無忌爲瑯訝內史﹐孟昶爲丹陽尹﹐諸大處分﹐皆委於穆之。倉猝立定﹐無不畢具。穆之謂裕曰「晉自隆安以來﹐政事寬弛﹐綱紀不立﹐豪族陵縱﹐小民窮蹙。元顯政令違舛﹐桓玄科條繁細﹐皆失爲治之道。公欲治天下﹐非力矯從前之失不可。」裕乃躬行節儉﹐以身範物﹐內外百官﹐皆肅然奉職。不盈旬日﹐風俗頓攺。一日﹐長民檻送刁逵至京﹐報豫州已平﹐裕大喜。原來長民﹑魏詠之本約在歷陽舉事﹐爲刁逵所覺﹐收兵到門﹐詠之走脫﹐長民被執﹐囚送建康。行至當利而玄敗﹐送人破檻出之。長民結眾還襲豫州﹐遂執刁逵以獻。裕怒斬之﹐及其子姪無少長皆棄市﹐以報昔日之辱。後人有詩歎之曰﹕

王謐爲公刁氏族﹐平生恩怨別秋毫。

回思雍齒封侯事﹐大度千秋仰漢髙。

卻說劉敬宣逃奔南燕﹐燕主慕容徳待之甚厚。敬宣素曉天文﹐一夜仰瞻星象﹐謂休之曰「晉將復興﹐此地終爲晉有。」乃結靑州大姓﹐謀據南燕﹐推休之爲主﹐剋日垂發。時劉軌爲燕司空﹐大被委任﹐不欲叛燕﹐遂發其謀。敬宣﹑休之知事泄﹐連夜急走﹐僅而得免。逃至淮﹑泗間﹐尙未知南朝消息。敬宣夜得一兆﹐夢見丸土而吞之﹐覺而喜曰「丸者﹐桓也。桓旣吞矣﹐吾復本土乎﹖」俄而﹐裕自京師以手書召之。敬宣接書﹐示左右曰「劉寄奴果不我負也﹗」便與休之馳還。旣至建康﹐裕接入大喜﹐謂敬宣曰「今者卿歸﹐不惟濟國難﹐兼當報父仇也。」敬宣泣而受命﹐裕乃以敬宣爲晉陵太守﹐休之爲荊州刺史。

且說桓玄奔至尋陽﹐郭昶之給其器用兵力﹐軍旅少振﹐及聞何無忌﹑劉毅﹑劉道規三將來追﹐畱何澹之守湓口﹐而挾帝西上。至江陵﹐桓石以兵迎之。玄入城﹐更署置百官﹐以卞範之爲尙書僕射﹐專事威猛﹐攝服羣下。殷仲文微言不可﹐玄怒曰「今以諸將失律﹐還都舊楚﹐而羣小紛紛﹐妄興異議﹐方當糾之以猛﹐未可施之以寬也。」時荊﹑江諸郡﹐聞玄敗歸﹐有上表奔問起居者﹐玄皆卻之﹐令羣下賀遷新都。時無忌等已至桑落州﹐何澹之引舟師迎戰。澹之常所乘舫﹐羽儀旗幟甚盛。無忌欲攻之﹐眾曰「賊師必不在此﹐特詐我耳﹐攻之無益。」無忌曰「不然﹐今眾寡不敵﹐戰無全勝。澹之旣不居此﹐肪中守衛必弱﹐我以銳兵進攻﹐必得之。得之則彼勢敗而我气倍﹐因而薄之﹐破賊必矣。」道規曰「善。」遂往攻之﹐果得其舫﹐傳呼曰「已獲何澹之矣﹗」西軍皆驚懼擾亂﹐東軍乘之﹐斬獲無數﹐澹之走免。遂克湓口﹐進據尋陽。是役也﹐胡藩所乘舟﹐爲東軍所燒﹐藩帶甲入水﹐潛行水底數百步﹐乃得登岸。欲還江陵﹐路絕不得通﹐乃奔豫章。裕聞而召之﹐遂降於裕。玄聞何澹之敗﹐大懼﹐謀欲出兵拒之。乃以大將符宏﹐領梁州兵爲前鋒﹐大軍繼進。

當是時﹐玄重設賞格﹐招集荊州人馬﹐曾未三旬﹐有眾數萬﹐樓船器械俱備﹐軍勢甚盛。而東軍兵不滿萬﹐頗憚之﹐議欲退保尋陽﹐再圖後舉。道規曰「不可﹐彼眾我寡﹐今若畏儒不進﹐必爲所乘。𨿽至尋陽﹐豈能自固﹖玄𨿽竊名雄豪﹐內實恇怯。加之已經奔敗﹐眾無固心﹐決機兩陣﹐將勇者勝﹐不在眾也。」說罷﹐披甲而出﹐麾眾先進﹐矢石並發。西軍皆閉舫戶以避。諸將鼓勇從之﹐直出軍後﹐縱火燒甚輜重﹐西師大敗﹐玄乘輕舸﹐西走江陵。郭銓臨陣降毅。殷仲文已隨玄走﹐半路而還﹐因迎何皇后及王皇后於巴陵﹐奉之至京。裕赦其罪不問。

再說玄至江陵﹐計點軍士﹐散亡殆盡。而有嬖重丁仙期﹐美風姿﹐性柔婉﹐玄最親暱﹐與之常同臥起﹐卽朝臣論事﹐賓客宴集﹐時刻不離左右﹐食有佳味﹐必分甘與之。其時戰敗失散﹐玄思之﹐涕泣不食。遣人尋覓﹐絡繹載道。及歸大喜﹐撫其背曰「三軍可棄﹐卿不可棄也。」將士聞之皆怒曰「吾等之命﹐不及一嬖童﹐奚盡力爲﹖」於是眾志益離。馮該勸玄勒兵更戰﹐玄不從。時桓希鎭守漢中﹐有兵數萬﹐玄欲往漢中就之﹐而人情乖阻﹐號令不行。夜中處分欲發﹐城內已亂﹐急與腹心數百人﹐乘馬西走。行至城門﹐或從暗中斲之﹐不中。其徒更相殺害﹐前後交橫﹐僅得至船。左右皆散﹐從者不滿百人。恐有他變﹐急令進發。猶幸後無追師﹐船行無礙。一日正行之次﹐忽有戰船百號﹐蔽江而來。船上槍刀林立﹐旗號云屯﹐大船頭上﹐立一少年將軍﹐白鎧銀甲﹐手執令旗一面﹐旁立偏將數員﹐皆關西大漢。舟行相近﹐來將大喝曰「來者何船﹖」船上答曰「楚帝禦舟。」說猶未了﹐來將把旗一揮﹐左右戰艦﹐一齊圍裹上來﹐箭弩交加﹐矢下如雨。玄大驚﹐忙令退避﹐水手已被射倒﹐艙中已射死數人﹐丁仙期以身蔽玄﹐身中數箭而死。來將跳過船來﹐持刀向玄。玄曰「妝何人﹐敢殺天子﹖」來將曰「我殺天子之賊耳。」玄拔頭上玉導示之曰「免吾﹐與汝玉導。」來將曰「殺汝﹐玉導焉往﹖」遂斬之。悉誅其家屬﹐但未識殺玄者何人﹐且聽後文再述。第五卷

扶晉室四方悅服代燕邦一舉蕩平

話說殺桓玄者﹐乃是益州刺史毛璩之姪毛祐之。桓玄篡位﹐曾遣使益州﹐加璩爲左將軍。璩不受命﹐傳檄遠近﹐列玄罪狀。

及聞劉裕克復京師﹐遣其姪祐之率兵三千進趣江陵﹐以絕玄之歸路。事有湊巧﹐恰好與玄相遇﹐遂擊殺之。於是傳首江陵﹐收兵而返。荊州太守王騰之﹐乃攺府署爲行宮﹐奉帝居之﹐以玄首馳送東軍。無忌等大喜﹐以爲賊首旣除﹐大事已定﹐軍心漸懈。又遇風阻﹐浹旬未至江陵。

那知桓玄𨿽死﹐諸桓各竄﹐桓謙匿沮澤中﹐桓振匿華容浦﹐各集餘黨﹐伺隙而動。探得東軍未至﹐城內無備﹐乘夜來襲﹐逆黨在內者從而應之﹐斬關而入﹐江陵復陷﹐王騰之等皆遇害。

桓振見帝於行宮﹐躍馬橫戈﹐直至階下﹐瞋目向帝曰「臣門戶何負國家﹐而屠滅若是﹖」帝弟徳文下座謂曰「此豈我兄弟意耶﹖」振欲殺帝。桓謙苦止之﹐乃下馬斂容﹐再拜而出。

明日遂奉璽綬還帝曰「主上法堯禪舜﹐今楚祚不終﹐復歸於晉矣。」復晉年號﹐振爲都督大將軍﹑荊州刺史﹔謙爲侍中左衛將軍﹐招集舊旅﹐附者四應。無忌等間江陵復陷﹐大怒﹐星夜進兵﹐攻桓謙於馬頭﹐破之。欲乘勝勢﹐卽趣江陵。道規止之曰「兵法屈伸有時﹐不可輕進。諸桓世居西楚﹐羣小竭力﹐桓振勇冠三軍﹐難與爭鋒。今桓謙敗﹐彼益致死於我﹐未易克也。且暫息兵養銳﹐徐以計策縻之﹐庶無一失。」無忌曰「殘寇遺孽﹐一舉可蕩﹐君何怯焉﹖」遂進兵。桓振逆戰於靈溪﹐分兵爲左右翼﹐中軍嚴守不動﹐及戰急﹐親率敢死士八百﹐從中衝出﹐忽下馬﹐各執短刀奮砍﹐東軍不能支﹐遂大敗﹐死者千餘人。無忌等仍退保尋陽﹐上箋請罪。

先是﹐裕命敬宣爲諸軍後援﹐敬宣繕甲治兵﹐聚糧蓄財﹐日夜不怠﹐故無忌等𨿽敗退﹐賴以復振。停兵數旬﹐復自尋陽西上。至夏口﹐有兵守險不得前。時振遣其將馮該扼東岸﹐盂山圖據魯山城﹐桓仙客守候月壘﹐眾合萬人﹐水陸相援﹐毅與道規分兵向之﹐毅攻魯山城﹐道規攻偃月壘﹐無忌以中軍遏於中流﹐自辰至午﹐二城皆潰﹐生擒山圖﹑仙客﹐進薄東岸﹐馮該之師亦潰。先是毅恐江陵難下﹐致書於南陽太守魯宗之曰「賊徒𨿽敗﹐尙據堅城﹐請舉南陽之兵以襲其後﹐首尾共擊﹐庶易成功。」宗之遂進兵﹐擊馮該於柞溪﹐斬之。振聞宗之兵將至﹐謂桓謙曰「東軍來攻﹐兄暫堅守﹐勿與交鋒﹐俟吾先破南陽之兵﹐然後歸而擊之。」說罷﹐潛師以出。毅探得振不在城﹐進兵圍之﹐晝夜攻擊﹐將士肉薄而登﹐謙不能拒﹐遂棄城走。桓振方與宗之相持﹐知城中危急﹐引軍還救﹐而城已陷。宗之追擊﹐振軍亦潰逃於溳川﹐劉懷肅追新之。桓謙﹑桓蔚﹑何澹之俱奔秦﹐於是何無忌奉帝先還﹐毅及道規畱屯夏口﹐經理荊﹑襄。甲午﹐帝至建康﹐百官詣闕待罪﹐詔令復職﹐大赦攺元﹐惟桓氏一族不赦﹐以桓沖忠於王室﹐特宥其一孫繼後。

卻說殷仲文以喪亂之後﹐朝廷音樂未備﹐言於裕﹐請修治之。裕曰「今不暇治﹐且性所不解。」仲文曰「好之自解。」裕曰「正以解則好之﹐故不求解耳。」仲文慚退。朝廷論建義功﹐進封裕爲豫章郡公﹐毅爲南平郡公﹐無忌爲安城郡公﹐各領本職如故。余有功者﹐封賞有差。先是毅嘗爲北府從事﹐人或以雄傑許之。敬宣曰「不然﹐夫非常之才﹐自有調度﹐豈得便以此君爲人豪耶﹖此君外寬而內忌﹐自伐而尙人﹐若一旦遭遇﹐亦當以陵上取禍耳。」毅聞而恨之。至是裕以敬宣爲江州刺史﹐毅言於裕曰「敬宣不豫建義﹐猛將勞臣﹐方須敍報﹐如敬宣之比﹐宣令在後﹐若君不忘生平﹐正可爲員外常侍耳。前日授郡﹐已爲過優﹐今復命爲江州﹐尢用駭惋。」敬宣聞而懼﹐因辭不就﹐乃遷爲宣城內史。夏四月﹐裕請歸藩﹐詔攺授裕都督荊﹑司等十六州諸軍事﹐移鎭京口。

先是桓玄受禪﹐王謐爲司徒﹐親解安帝璽綬奉於玄。及領揚州﹐諸臣皆以爲太優﹐毅尢不服。一日﹐帝賜宴朝堂﹐百僚皆集﹐論以重鎭大臣﹐儼居首座。毅憤然作色曰「前逆玄倡亂﹐天位下移﹐今幸王室重興﹐吾儕得爲大晉之臣﹐不至稽首賊廷﹐其榮多矣。」因問謐曰「未識帝之璽綬今在何處﹖」謐默然﹐汗流夾背﹐惶愧無地﹐勉彊終席而散。歸至家﹐鬱鬱以死。臨歿﹐請解揚州之任授裕。而毅不欲裕入輔政﹐議以謝混代之。遣尙書皮沈至京口告裕。沈先見劉穆之﹐具道朝議﹐穆之僞起如廁﹐密報裕曰「皮沈之言﹐不可從也。」及沈見裕﹐裕令且退﹐呼穆之問之﹐穆之曰「晉政久失﹐天命已移。明公興復皇祚﹐勛髙位重﹐今日形勢﹐豈得居謙﹐常爲守藩之將耶﹖劉﹑孟諸公﹐與公俱起布衣﹐共立大義﹐以取富貴﹐事有前後﹐故一時相推﹐非委體心服﹐宿定臣主之分也。力敵勢均﹐終相吞噬。揚州根本所系﹐不可假人。前者以授王謐﹐事出權宜﹐今若復以他授﹐便爾受制於人。一失權柄﹐無由可得。今朝議如此﹐宜相酬答﹐必云在我﹐措辭又難。惟應云「神州治本﹐宰輔至重。此事旣大﹐非可懸論﹐便暫入朝﹐共盡同異。』公至京邑﹐彼此必不敢越公而授餘人矣。」裕從之﹐使皮沈先返﹐己卽表請入朝。朝廷共諭其意﹐卽徵裕領揚州﹐錄尙書事。

裕至建康﹐百僚無不畏服。一日﹐裕集羣臣議曰「自古安內者必攘外﹐昔南燕﹑後秦﹐利我有內難﹐侵奪我疆土。今內難𨿽平﹐而南鄕等郡﹐尙爲秦據﹐宿豫以北﹐尙爲燕有﹐吾欲伐之﹐二者孰先﹖」朱齡石進曰「後秦姚興﹐頗慕仁義﹐以禮結之﹐其地自還。燕自慕容徳亡後﹐子超嗣位﹐國內日亂可一舉滅之。此時兵力未足﹐宜有待也。」裕從之﹐遣使修好於秦﹐且求南鄕等郡﹐秦王興許之。羣臣咸以爲不可﹐興曰「天下之善一也。劉裕拔起細微﹐能討桓玄﹐興復晉室﹐內釐庶政﹐外修封疆﹐吾何惜數郡﹐不以成其美乎﹖」因割南鄕十二郡歸於晉﹐於是秦﹑晉和好﹐終興之世﹐裕不加伐。

卻說南燕王慕容徳﹐始仕於秦﹐爲張掖太守。母公孫氏﹐兄慕容納﹐皆居張掖。淮南之役﹐徳從行堅入寇﹐畱金刀與母別。謂母曰「亂離之世﹐別易會難﹐母見金刀﹐如見兒也。」後同慕容垂舉兵叛秦﹐秦收其兄納及諸子﹐皆殺之﹐公孫氏以老獲免。納妻段氏方娠﹐系獄未決﹐段氏在獄﹐終日悲啼。一獄吏私語之曰「夫人匆憂﹐吾當救汝出獄﹐與太夫人逃往他鄕便了。」段氏曰「爾系何人﹐乃能救我﹖」獄吏曰「我姓呼延﹐名平﹐夫人家舊吏也。念故主之恩﹐願挈家同往﹐以避此難。」段氏感謝。平先移家城外﹐接取公孫氏同往﹐然後乘間竊段氏出獄﹐逃於羌中。段氏受了驚恐﹐到未數日﹐卽生一子﹐取名曰超。超年十歲﹐而公孫氏病。臨卒﹐以金刀授超曰「汝得東歸﹐當以此刀還汝叔也。」超嘗佩之﹐及姚氏代秦﹐平以其母子遷長安。俄而平卒﹐遺一女﹐段氏卽娶爲超婦。超旣長﹐日夜思東歸﹐恐爲秦人所錄﹐乃佯狂﹑行乞以自污﹐人皆賤之。東平公符紹遇之途﹐奇其貌﹐詢之﹐乃慕容超也。言於秦王興曰「慕容超姿乾奇偉﹐殆非眞狂。宜微加官爵以系之﹐勿使逃於他國。」興乃召見之。超呆立不跪﹐左右命之拜﹐乃拜。與之語﹐故爲謬對﹐或問而不答。興笑曰「妍皮不裹癡骨﹐徒妄語耳。」乃斥不用。

一日﹐超行長安市中﹐見有賣卜者﹐東人口聲﹐向之問卜。卜者問其姓名﹐曰「慕容超。」卜者熟視良久﹐捨卜﹐招之僻處﹐問曰「子果慕客超耶﹖」曰「然。」卜者笑曰「吾覓子久矣﹗不意今日得遇﹐子於夜靜來晤﹐吾有密事語子﹐萬勿爽約。」超心訝之﹐別去。等至更深﹐來詣卜所。卜者迎門以候﹐見之大喜﹐邀入座定﹐乃語之曰「吾實告子﹐我非卜者﹐乃南燕右丞吳辯也。奉燕王之命﹐特來訪君。今旣獲見﹐便請同往﹐稍遲﹐恐有泄漏﹐不能脫身矣。」超因是不敢告其母﹑妻﹐輒隨辯走﹐在路交易姓名﹐並無阻礙。

不一日﹐到了燕界﹐地方官先行奏知﹐燕王徳聞其至﹐大喜﹐遣騎三百迎之。超至廣固見徳﹐以金刀獻上。徳見之﹐悲不自勝﹐與超相對慟哭。卽封超爲北海王﹐賜衣服車馬無數﹐朝夕命侍左右﹐使參國政。蓋徳無子﹐欲以超爲嗣也。越二載﹐徳不豫﹐立超爲太子。及卒﹐遺詔慕容鐘﹐段宏爲左右相﹐輔太子登極。

超旣卽位﹐厭爲大臣所制﹐乃出鐘宏等於外﹐引用私人公孫五樓等﹐內參政事。尙書令封孚諫曰「鐘﹐國之舊臣﹔宏﹐外戚重望﹐正應參翼百揆。今鐘等出藩﹐五樓在內﹐臣竊未安。」超不聽﹐於是佞幸日進﹐刑賞任意﹐朝政漸亂。

一日﹐念及母妻﹐慘然下淚。五樓曰「陛下不樂者﹐得毋以太后在秦﹐未獲侍奉乎﹖」超曰「然。」五樓曰「何不通使於秦﹐以重賂結之﹐啟請太后歸國也﹖」超曰「誰堪使者﹖」五樓曰「中書今韓範﹐與秦王有舊﹐若使之往﹐必得如志。」超乃遣範至秦﹐請歸母妻。秦王興曰「昔符氏之敗﹐太樂諸妓﹐皆入於燕。燕肯稱藩送妓﹐或送吳口千人﹐乃可得也。」範歸復命。超與羣臣議之﹐段暉曰「陛下嗣守社稷﹐不宜以私親之故﹐輒降尊號。且太樂先代遺音﹐不可與也﹐不如掠吳口與之。」張華曰「不可﹐侵掠鄰邦﹐兵連禍結﹐此旣能往﹐彼亦能來﹐非國家之福。陛下慈親在念﹐豈可靳惜虛名﹐不爲之降屈乎﹖」超乃遣範復聘於秦﹐稱藩奉表﹐興謂範曰「聯歸燕主家屬必矣。然今天時尙熱﹐當俟秋涼﹐然後送歸。」亦令韋宗聘於燕。宗至廣固﹐欲令燕王北面受詔。段暉曰「大燕七聖重光﹐柰何一日屈節﹖」超曰「我爲太后屈﹐願諸卿勿復言。」遂北面拜跪如儀﹐復獻太樂妓一百二十人於秦。秦乃還其母妻。超帥百官迎於馬耳關﹐母子相見﹐悲喜交集。於是備法駕﹐具儀衛﹐親自引導﹐迎入廣固﹐尊母段氏爲皇太后﹐立妻呼延氏爲皇后﹐大赦國中。

是冬﹐汝水竭﹐河凍皆合﹐而澠水不冰。超問左右曰「澠水何獨不冰﹖」墨臣李宣曰「良由帶京城﹐近日月也。」超大悅﹐賜朝服一具。時祀南郊﹐有獸突至壇前﹐如鼠而赤﹐大如馬。眾方驚異。須臾大風揚沙﹐晝晦如夜﹐羽儀帷幄皆裂。超懼﹐以問太史令成公綏﹐綏曰「此由陛下信任姦佞﹐刑政失均所致。」超乃黜公孫五樓。俄而五樓獻美女十名﹐皆吳人﹐善歌舞。超大悅﹐復任五樓如故。一日臨朝﹐謂羣臣曰「南人皆善音樂﹐今太樂不備﹐吾欲掠吳兒以補其數﹐誰堪當此任者﹖」羣臣莫應﹐斛谷提﹑公孫歸請曰「願得三千騎﹐保爲陛下掠取之。」超喜﹐乃命斛谷提寇晉宿豫﹐拔其城﹐大掠而去。又命公孫歸進寇濟南﹐掠取千餘人以獻。超簡男女二千五百﹐付太樂教之﹐重賞二人。

當是時﹐裕畜銳已久﹐本欲起師伐燕﹐聞之怒曰「今不患師出無名矣。」遂抗表北伐。朝議皆以爲不可﹐惟孟昶﹑臧熹以爲必克﹐力勸裕行。裕以昶監中軍畱府事﹐遂發建康。差胡藩爲先鋒﹐王仲徳﹑劉敬宣爲左右翼﹐劉穆之爲參謀﹐引舟師三萬﹐自淮入泗。五月至下邳﹐畱船艦軸重於後﹐率兵步進。所過要地﹐皆築城畱兵守之。或謂裕曰「燕人若塞大峴之險﹐堅壁淸野以待﹐軍若深入﹐不惟無功﹐將不能自歸﹐柰何﹖」裕曰「吾慮之熟矣。彼主昏臣暗﹐不知遠計﹐進利擄獲﹐退惜禾苗。謂我孤軍遠入﹐不能持久﹐極其所長﹐不過進據臨朐﹐退守廣固而已。守險﹑淸野之計﹐彼必不用﹐敢爲諸君保之。」

卻說超聞晉師至﹐自恃其彊﹐全無懼意﹐謂羣臣曰「晉兵若果至此﹐當使只馬不返。」段暉曰「吳兵輕果﹐利在速戰﹐不可爭鋒。宜據峴﹐使不得入﹐曠延時日﹐沮其銳气﹐然後徐簡精騎三千﹐循海而南﹐絕其糧道。更命一將率衮州之眾﹐緣山東下﹐腹背擊之﹐此上策也。各命守宰﹐依險自固﹐計其資儲之外﹐余悉蕩盡﹐芟除禾苗﹐使敵無所資。軍食旣竭﹐求戰不得﹐旬月之間﹐可以坐制﹐此中策也。縱敵入險﹐出城逆戰﹐策之下也。」超曰「卿之下策﹐乃是上策。今歲星居齊﹐以天道推之﹐不戰自克。客主勢殊﹐以人事言之﹐勝勢在我。今據五州之地﹐擁富庶之民﹐鐵騎萬羣﹐麥禾蔽野﹐柰何芟苗徙民﹐先自蹙弱。不若縱使入峴﹐以精騎擊之﹐何憂不捷﹖」桂林王慕容鎭曰「陛下必以騎兵利平地者﹐宜出大峴逆戰﹐戰而不勝﹐猶可退守﹐不宜自棄險固﹐縱之使人也。」超不從。鎭出﹐謂段輝曰「主上不能逆戰卻敵﹐又不肯徙民淸野﹐酷似劉璋矣。今年國滅﹐吾必死之。」或以告超﹐超大怒﹐收鎭下獄。

卻說晉師過大峴﹐燕兵不出。裕坐馬上﹐舉手指天﹐喜形於色。左右曰「公未見敵﹐何喜之甚﹖」裕曰「兵已過險﹐士有必死之心。餘糧樓畝﹐軍無匱乏之憂﹐慮已入吾掌中矣。」及裕至東莞﹐超方遣公孫五樓﹑段暉﹐將步騎五萬屯臨朐﹐自將步騎四萬爲後援。裕將戰﹐以車四千乘爲兩翼﹐方軌徐進﹐與燕兵戰於臨朐南。自早至日昃﹐勝負未決﹐胡蕃言於裕曰「燕悉兵出戰﹐臨朐城中﹐畱守必寡﹐願以奇兵從間道取其城﹐此韓信所以破趙也。」裕從其計﹐遣藩引兵五千﹐從小路抄出燕軍之後﹐進攻臨朐。兵至城下﹐城中果無備﹐副將向彌擐甲先登﹐大呼曰「輕兵十萬﹐從海道至矣。」軍士隨之而上﹐守城兵皆潰﹐遂克之。時燕軍方與晉師交戰﹐勝負未決。一間臨朐已失﹐眾心皆亂。裕乘其亂﹐縱兵奮擊﹐遂大勝之﹐斬段暉及大將十餘人。超率餘兵遣還廣固。晉兵逐北﹐直抵廣固城下﹐克其外城。超退保小城以守。裕築長圍守之﹐圍髙三丈﹐穿塹三重。超在圍中﹐惶懼無計﹐遣尙書令張綱乞師於秦。赦桂林王鎭於獄﹐引見謝之﹐問以禦敵之策。鎭曰「百姓之心﹐系於一人﹐今陛下親統六師﹐奔敗而還﹐求救於秦﹐恐不足恃。今散率還者﹐尙有數萬﹐宜悉出金帛﹐懸重賞﹐與晉更決一戰。若天命助我﹐必能破敵﹐如其不然﹐死亦爲美﹐比於閉門待盡﹐不尢愈乎﹖」五樓曰「晉兵乘勝﹐气勢百倍﹐我以敗軍之卒當之﹐不亦難乎﹖秦與吾分據中土﹐勢同唇齒﹐安得不來相救﹖但不遣大臣﹐則不能得重兵﹐韓範素爲秦重﹐宜遣乞師。」超乃遣範赴泰求救。那知其時秦邦爲夏人入寇﹐出師屢敗﹐自顧不暇。張綱乞師﹐已徒勞而歸﹐行至半途﹐爲晉軍所獲﹐遂降於裕。裕使綱升樓車﹐周城大呼曰「秦爲夏王勃勃所破﹐不能出兵相救矣。」城中聞之﹐莫不喪气。又江南每發兵及造使者至廣固。裕潛遣精騎夜迎之﹐及明﹐張旗鳴鼓而至﹐城中益恐。

卻說韓範至長安﹐苦懇救援﹐秦許出兵一萬救之。先遣使謂裕曰「慕容氏相與鄰好﹐今晉攻之急﹐秦已發鐵騎十萬屯洛陽﹐晉軍不還﹐當長驅而進。」裕呼使者謂曰「語汝姚興﹐我克燕之後﹐息兵三年﹐當取關洛﹐今能自送﹐便可速來。」劉穆之聞有秦使﹐馳人見裕﹐而秦使已去。裕以所言告之﹐穆之尢裕曰「常日事無大小﹐必賜預謀。此宜細酌﹐柰何遽爾答之﹖此語不足以威敵﹐適致敵人之怒。若廣因未下﹐秦寇奄至﹐不審何以待之﹖」裕答曰「此是兵機﹐非卿所解﹐故不相語耳。夫兵貴神速﹐彼若審能赴救﹐必畏我知﹐寧容先遣信命﹐逆設此言﹐是張大之辭也。晉師不出﹐爲日久矣﹐今見伐燕﹐秦必內懼﹐自保不暇﹐何能救人﹗」穆之乃服﹐秦果兵出復止。韓範不能歸燕﹐亦降於裕。由是﹐燕之外援遂絕。

超每巡城﹐必挾寵姬魏夫人同登﹐見晉兵之盛﹐握手對泣。左右諫曰「陛下遭否塞之運﹐正當努力自彊﹐以壯軍心﹐而乃爲兒女子泣乎﹖」超拭淚而止。城久閉﹐城中男女病腳弱者大半﹐出降者相繼。尙書今悅壽曰「今天助寇爲虐﹐戰士凋疲﹐獨守窮城﹐外援無望﹐天時人事﹐槪可知矣。苟歷數有終﹐堯舜猶將避位﹐陛下豈可不思變通之計乎﹖」超歎曰「廢興﹐命也。吾寧奮劍而死﹐不能銜璧而生。」丁亥﹐裕集諸將命之曰「賊智窮力絕﹐而城久不拔者﹐皆將士不用命之故。今日先登者有賞﹐退後者有刑﹐限在午時必克﹗」或曰「今日往亡﹐不利行師。」裕曰「我往彼亡﹐何爲不利﹖」於是﹐諸將鼓勇﹐四面並攻﹐但未識廣固一城﹐果能卽下否﹐且俟後文再講。第六卷

東寇乘虛危社稷北師返國靖烽煙

話說晉攻廣固﹐將士齊奮﹐自早至午﹐城遂破。燕王超領十數騎﹐突圍出走﹐晉軍追獲之﹐執以獻裕。裕立之階下﹐數以不降之罪。超神色自若﹐一無所言。時敬宣在側﹐超顧而見之曰「子非吾故人乎﹖願以母爲托。」蓋敬宣前奔南燕﹐正值超爲太子﹐同遊甚得﹐故超云爾﹐其後敬宣厚養其母終身。

卻說裕忿廣固久不下﹐欲屠其民。韓範諫曰「晉室南遷﹐中原鼎沸﹐士民無援﹐彊則附之。旣爲君臣﹐自應爲之盡力。彼皆衣冠舊族﹐先帝遺民。今王師弔伐而盡屠滅之﹐竊恐西北之人﹐無復來蘇之望矣。」裕攺容謝之﹐斬公孫王樓等數十人﹐余無所誅﹐送超詣建康斬之。

話分兩頭﹐先是妖賊孫恩﹐擾亂三吳﹐進犯京口。裕屢擊敗之﹐所虜男女人口﹐死亡略盡﹐懼爲官軍所獲﹐遂赴海死。其黨及妓妾從死者以百數﹐人謂之水仙。而餘眾數千﹐復推恩妹夫盧循爲主。循神采淸秀﹐雅有才藝﹐少時有沙門惠遠見之﹐曰「君𨿽體涉風素﹐而志存不軌﹐柰何﹖」至是果爲盜魁。循又有妹丈徐道覆﹐多智樂亂﹐爲循謀主﹐蓄兵聚財﹐勢日以大。桓玄篡晉﹐欲撫安東土﹐因加官爵以糜之﹐以循爲番禺太守﹐道覆爲始興相。二人𨿽受朝命﹐爲寇如故。及裕克復京師﹐循乃遣使貢獻。時朝廷新定﹐未暇徵討﹐如其官命之。循遺裕益智粽﹐裕報以續命湯。於是憚裕之威﹐凶暴少戢。

再說海中有一鹿島﹐方圓百有餘裏﹐地產魚鹽﹐爲蛋戶所居。風俗彊悍﹐居民鮮少﹐有大盜周吉據之﹐招集兵眾﹐建設樓船﹐橫行海中﹐自號「飛虎大王」。其妻羅氏﹐曾得異人傳授﹐有呼風喚雨之能﹐走石揚沙之術﹐手舞雙刀﹐能飛行水面﹐以故人皆畏之。昔孫恩在時﹐欲與結納﹐常遣盧循奉命往來﹐羅氏見而悅之。其後吉死﹐羅氏代統其眾﹐號令嚴明﹐羣盜畏服。然孀居無偶﹐欲求良配﹐而手下頭目等眾﹐無一當其意者。因念盧循人物軒昂﹐可以爲夫﹐遣人向循說合﹐循以有妻辭之。來人回報﹐羅氏笑而不言。一日﹐忽擁樓船百號﹐甲士數千﹐親至番禺﹐邀循相見。循出見之﹐羅氏謂曰「君乃當世英雄﹐吾亦女中豪傑﹐願以身許君者﹐欲助君成大事也﹐君何不允﹖」循曰「前妻不可棄﹐屈卿居下﹐又不敢耳。」羅氏笑曰「君不能自主耶﹖吾請與尊夫人當面決之。」遂與循並馬入城﹐至府﹐循妻出接。方升堂﹐未交一語﹐羅氏卽拔劍斬之。顧謂循曰「今不可以生同室﹐死同穴乎﹗」眾大駭﹐然憚其勇決﹐不敢動。循亦唯唯惟命。一面將屍首移置它處﹐厚加殯殖。一面卽設花燭﹐堂上交拜焉。由是鹿島之甲兵府庫﹐悉歸番禺﹐而循益彊。一日﹐道覆自始興來﹐謂循曰「將軍聞劉裕北伐乎﹖」循曰「聞之。」道覆曰「此可爲將軍賀也。」循曰「何賀﹖」道覆曰「本住嶺外﹐豈以理極於此﹐傳之子孫耶﹖正以劉裕難敵故也。今裕頓兵堅城之下﹐未有還期。我以此思歸死士﹐掩擊何﹑劉之徒﹐如反掌矣。不乘此機﹐而苟求一日之安﹐朝廷常以將軍爲腹心之疾﹐若裕平齊之後﹐息甲歲餘﹐自率銳師過嶺﹐𨿽以將軍之神武﹐恐不能當也。今日之機﹐萬不可失﹐若先克建康﹐傾其根本﹐裕𨿽南還﹐無能爲也。此所以爲將軍賀也。」循大喜﹐羅氏亦力勸之﹐遂與道覆刻期起兵。

先是道覆在始興﹐使人伐船材於南康山﹐至始興賤賣之﹐居民爭市﹐船材大積而人不疑。至是悉取以裝艦﹐旬日而辦。於是循寇長沙﹐道覆寇南康﹑廬陵﹑豫章等郡。守上者皆棄城走。時克燕之信未至﹐而賊勢大盛﹐京師震恐。何無忌得報﹐大怒曰「彼欺朝廷無人耶﹖」遂自尋陽起師拒之。長史登潛之諫曰「聞賊兵甚盛﹐又勢居上流﹐逆戰非便﹐宜決南塘之水﹐守城堅壁以待之﹐彼必不敢捨我遠下。蓄力養銳﹐候其疲老﹐然後擊之﹐此萬全之策也。」參軍劉闡亦諫曰「循所將之兵皆三吳舊賊﹐百戰餘勇。始興溪子﹐敏捷善斗。又有妖婦助之﹐未易輕也。將軍宜畱屯豫章﹐徵兵屬城﹐兵至合戰﹐亦未爲晚。若以此眾輕進﹐殆必有侮。無忌不聽。三月壬申﹐與賊軍遇於豫章﹐率眾進擊。兵鋒初交﹐大風猝起﹐吹沙蔽日。官軍船艦﹐皆爲風水沖擊﹐把持不定。無忌所乘大舟﹐漂泊東岸﹐賊舟乘風逼之﹐箭炮並發。無忌見事急﹐厲聲曰「取我蘇武節來﹗」節至﹐執以督戰。賊眾雲集﹐左右皆盡﹐無忌辭色無撓﹐握節而死。於是中外大震﹐廷臣皆懼﹐急以帝詔追裕還國。

當是時﹐南燕旣下﹐裕方屯兵廣固﹐撫納降附﹐彩拔賢俊﹐經營三齊。忽有詔至﹐以海寇內犯﹐官軍屢敗﹐召使速還。大驚﹐乃以韓範爲都督八郡軍事﹐畱守廣固﹐班師還南。至下邳﹐以船載輜重﹐先率精銳步歸。至山陽﹐信益急﹐大慮京邑失守﹐捲甲兼行﹐與數十人奔至淮上。問行人以朝廷消息﹐行人曰「賊尙未至建康﹐劉公若還﹐便可無憂。」裕心少安。將濟江﹐遇大風﹐浪湧如山﹐船不得行。左右勸俟風息﹐裕曰「若天命助國﹐風當自息。若其不然﹐覆溺何害﹖」卽登舟﹐舟移而風止。過江至京口﹐士民見之﹐皆額首稱慶。入朝﹐羣臣皆來問計。裕曰「今日守爲上﹐戰次之﹐毋驚惶﹐毋亂動﹐進退一惟吾命﹐諸君共體此意可耳。」時諸葛長民﹑劉藩﹑劉道規﹐各率本道兵入衛建康﹐裕皆令嚴兵以守。

卻說劉毅分鎭姑孰﹐聞亂﹐卽欲出兵討賊﹐以疾作不果。及聞無忌敗﹐力疾起師﹐來討盧循。裕恐其輕敵﹐以書止之曰﹕

吾往時習擊妖賊﹐曉其變態。賊新得志﹐其鋒不可犯。今修船垂畢﹐當與弟協力同舉。克平之日﹐上流之任﹐皆以相委。此時尙宜有待。無忌旣誤於前﹐弟不可再誤於後也。

書去﹐恐毅不聽﹐又遣其弟劉藩往止之﹐毅怒謂藩曰「往以一時之功相推﹐汝謂我眞不及寄奴耶﹖」投書於地﹐決意行師。

先是裕與毅協成大業﹐而功居其次﹐心常不服。又自負其才﹐以爲當世莫敵﹐常云恨不遇劉﹑項﹐與之並爭中原。又嘗於東府會集僚友﹐大樗蒲﹐一判應至百萬﹐餘人皆敗﹐惟裕與毅在後﹐未判勝負。毅舉手一擲﹐得雉大喜﹐搴衣繞牀叫曰「非不能盧﹐無事此耳﹗」裕忿其言﹐因握五木於手﹐久之而後擲曰「老兄試爲卿答。」旣而四子俱黑﹐內一子轉躍未定﹐裕厲聲喝之﹐卽成盧﹐笑謂毅曰「此手何如﹖」眾俱喝采。毅色變﹐徐曰「亦知公不能以此見借也。」故常欲立奇功以壓裕望。今決意伐循﹐謂大功可立﹐遂率舟師二萬﹐卽日進發。

時循攻湘中諸郡﹐道覆進攻尋陽﹐聞毅將至﹐馳使報循曰「毅兵甚盛﹐成敗之機﹐全系於此﹐當並力擊之。若使克捷﹐天下無復事矣﹐不憂上面不平也。」循得報﹐卽日發巴陵﹐與道覆合兵而下。五月戊午﹐兩軍相遇於桑落洲﹐賊兵回船卻走﹐毅眾爭先﹐追下數里。忽見戰船排開﹐一女將手舞雙刀﹐飛行水面。眾皆矚目視之﹐霎時狂風大作﹐天地昏暗﹐盧循兵從左起﹐道覆兵從右起﹐兩下夾攻。女將引兵當前衝擊﹐四面八方﹐皆是賊兵﹐莫測多少﹐官軍大潰。毅棄船登岸﹐以數百人步走得脫﹐所棄輜重山積﹐循皆獲之。喜謂道覆曰「何﹑劉盡敗﹐今可不煩兵刃而入建康矣。」軍中置酒相賀。及聞裕已還朝﹐相顧失色曰「彼來何速耶﹖」循欲退還尋陽﹐攻取江陵﹐據二州以抗朝廷。道覆不可﹐謂宜乘裕初返﹐未暇整備﹐攻之可克﹐遲則恐難勝也。循於是引兵逕進。

時北師初還﹐將士多創病﹐建康戰士﹐不盈一萬。毅敗之後﹐賊勢益彊﹐戰士十餘萬﹐舟車百里不絕﹐樓船髙十二丈。敗還者爭言其彊﹐京師人情恟懼﹐皆慮難保。孟昶欲奉乘輿過江﹐裕不許。先是昶料無忌﹑劉毅兵必敗﹐已而果然。至是又謂裕必不能抗循﹐人皆信之。王仲徳言於裕曰「昶言徒亂人心耳﹐公以雄才作輔﹐新建大功﹐威震六合﹐妖賊乘虛入寇﹐旣聞凱還﹐自當奔潰﹐若先自道逃﹐勢同匹夫﹐何以號令天下﹖

此謀若立﹐仲徳請從此辭。」裕曰「卿意正與吾同。」昶固請出避﹐裕曰「今重鎭外傾﹐彊寇內逼﹐人情危駭﹐莫有固志。若一旦遷動﹐便知土崩瓦解﹐江北亦豈可得至﹖設令得至﹐不過遷延日月耳。將土𨿽少﹐自足一戰﹐若其克濟﹐則臣主同休。苟厄運必至﹐我當橫屍廟門﹐遂其由來以身許國之志﹐不能竄艸間苟求存活也。我計決矣﹐卿勿復言。」昶忿其言不行﹐且以爲必敗﹐固請死。裕怒曰「卿且再申一戰﹐死復何晚﹗」昶知言必不用﹐乃抗表自陳曰「臣裕北伐﹐眾並不同。惟臣獨贊其行﹐致使彊賊乘間﹐社稷將傾﹐臣之罪也。謹引咎以謝天下。」封表畢﹐仰藥而死。後人有詩譏之曰﹕

持亂扶危仗有人﹐將軍何自遽亡身﹖

寄奴當日從君計﹐晉室江山化作塵。

裕聞昶死﹐慮人心不安﹐自屯石頭﹐命諸將各守要處。其子義隆始四歲﹐使劉粹輔之﹐以鎭京口。裕見民臨水望賊﹐怪之﹐以問參軍張邵。邵曰「若節越未反﹐民方奔散不暇﹐何能觀望﹖今當無復恐耳。」裕然之。時賊信益急﹐裕謂諸將曰「賊若於新亭直進﹐其鋒不可當﹐宜且回避﹐勝負之事﹐未可量也﹐若回泊西岸﹐此成擒耳。」眾皆不解其故。及盧循兵至淮口﹐道覆請於新亭直趣白石﹐焚舟而上﹐分數道攻裕﹐則裕軍必敗。循欲以萬全爲計﹐謂道覆曰「大軍未至﹐孟昶望風自裁﹐以大勢言之﹐自當計日潰亂。今決勝負於一朝﹐旣非必克之道﹐而徒傷士卒﹐不如按兵待之。」道覆退而歎曰「盧公多疑少決﹐我終爲所誤﹐使我得爲英雄驅馳﹐天下不足定也。」裕登石』頭城望之﹐初見循軍引向新亭﹐顧左右失色。旣而回泊蔡州﹐乃悅。劉毅經涉蠻晉﹐僅能自免﹐從著饑疲﹐死亡什七八﹐浹旬才至建康待罪。裕慰勉之﹐使知中外畱事。丙寅﹐裕命沈林子﹑徐赤特築寨南岸﹐斷查浦之路﹐戒令堅守勿動。自引諸將﹐結營於南塘﹐遙爲犄角之勢。慮循引兵登岸﹐進攻查浦﹐徐赤特見其兵少﹐欲擊之。林子曰「此誘我耳﹐後必有繼﹐不可擊也。」赤特不從﹐遂出戰。後隊大至﹐赤特戰死。林子據柵力戰﹐勢漸不支。裕命朱齡石急往救之﹐柵得不破。賊連攻三日﹐林子堅守不出。裕謂諸將曰「賊專攻查浦﹐而不以兵向我者﹐懈吾備也。今夜月黑﹐且有妖婦助之﹐必來劫營﹐須爲之防。」因令營前連夜掘成深塹﹐上鋪木板﹐把沙土蓋好﹐兩旁設大骨百張﹐伏兵四面。俟營中號炮一響﹐齊出擊之﹐諸將遵令而行。

卻說盧循是夜﹐欲令羅氏去幼大營﹐正好黑夜用法﹐道覆曰「劉裕狡詐﹐大營豈有無備﹖不如去劫查浦小寨﹐可以必勝。」循曰「吾連日專攻小寨者﹐正爲今夜用計耳﹐君何疑焉﹖」羅氏曰「吾有神兵相助﹐以千人往﹐便足直破其壘。君等在後爲援﹐俟吾勝時﹐四面截擊可也。」循大喜。

等至更深﹐羅氏領兵前往。將近敵營﹐馬上作法起來﹐狂風大作﹐黑霧迷天﹐空中有百千萬人馬護從。那知才及寨門﹐忽如天崩地裂一聲﹐把前面人馬陷人塹裏。羅氏收馬不及﹐亦跌下去。營中一聲炮響﹐兩旁弓弩齊發﹐如雨點一般射來﹐羅氏身中數箭而死。伏兵四起﹐火把齊明﹐盧循領兵在後﹐知是中計﹐只得退下還船。檢點前隊一千兵馬﹐皆被殺盡﹐又喪了愛妻﹐不勝大慟﹐謂道覆曰「吾不能畱此矣﹐且還尋陽﹐再圖後舉。汝引一支人馬﹐進取江陵。」道覆從之﹐遂令範崇民以五千人斷後﹐大軍盡退。

諸將見循兵退去﹐請裕追之。裕不應﹐大治水軍﹐命孫處﹑沈田子二將﹐率眾三千﹐自海道襲番禺。從皆謂海道艱遠﹐得至爲難﹐且分撤見力﹐非目前之急。裕曰「大軍十二月之交﹐定破妖賊﹐此時必先傾其巢穴﹐使彼走無所歸﹐則可以殲盡醜類﹐免貽後日之憂﹐諸君特未見及此耳。」眾皆稱善。今且按下。

且說徐道覆來攻江陵。江陵守將劉道規﹐裕之弟也。初聞賊逼京邑﹐遣其將檀道濟率兵三千入援。至尋陽﹐爲賊將苟林所破﹐引師退歸。林遂乘勝伐江陵﹐兵勢甚盛。又其時譙縱反於蜀﹐桓謙自秦歸之﹐引蜀師來寇。苟林屯於江津﹐桓謙軍於枝江﹐二寇交逼﹐遙相呼應。加以江陵士庶﹐多桓氏義舊﹐並懷二心。道規乃會將士告之曰「桓謙今在近畿﹐聞人士頗懷去就之計。吾東來文武足以濟事﹐若欲去者﹐本不相禁。」因夜開城門﹐達曉不閉。眾感其誠﹐莫有叛者。襄陽太守魯宗之﹐知江陵危急﹐率眾來援。道規單騎迎入﹐遂以守城事委之﹐而自率諸將攻謙。或諫之曰「今遠出攻謙﹐勝未可必。苟林近在江津﹐伺人動靜﹐若來攻城﹐宗之未必能固﹐脫有差跌﹐大事去矣。」道規曰「諸君不識兵機耳。苟林庸才﹐無他奇計﹐以吾去未遠﹐必不敢引兵向城。桓謙不虞吾至﹐攻之輒克。林聞謙敗﹐則心膽俱破﹐豈暇得來﹖且宗之獨守﹐何爲不支數日﹖」於是率領兵馬﹐水陸齊進﹐攻謙於枝江﹐謙果大敗﹐單舸走﹐副將劉遵追斬之。還擊荀林﹐林亦走﹐江陵得安。至是道覆率眾三萬﹐奄至破家。或傳盧循以平京邑﹐遣道覆來爲荊州刺史﹐江漢士民﹐無不畏懼﹐道規曰「此未可縱之臨城也。」於是築壘於豫章口拒之。道覆屢攻不克。

話分兩頭﹐裕治水軍畢﹐以檀韶爲前鋒﹐擊斬賊將範崇明於南陵。循懼﹐馳報道覆曰「匆爭江陵﹐且還拒裕。」於是道覆引軍急還﹐與循軍合。冬十二月﹐裕至雷池﹐賊眾揚言不攻雷池﹐當乘流逕向建康。裕謂諸將曰「賊設此言﹐明日當來決戰矣。吾軍當嚴陣以待。」詰旦﹐果見賊舟蔽江而下﹐旗槍密布﹐金鼓震天﹐前後莫見舶艫之際。裕乃命步兵屯於西岸﹐先備火具﹐藏於岸側﹐戒軍士曰「今日西風甚急﹐賊佔上風﹐必泊西岸﹐可縱火燒之。」步兵領命而去。又令舟師悉出輕艦﹐分作數十隊﹐列於東岸。船上各設大弓百張﹐戒之曰「初則擇利而戰﹐進退自由。一聞中軍鼓起﹐萬眾齊備﹐退者立斬。」眾將畢奉令行事。將戰﹐賊舟果盡泊西岸﹐官軍若迎若拒﹐東逐西走﹐西逐東走﹐勢若遊龍。俄而賊陣中火燄衝起﹐裕命擊之。鼓聲大震﹐請將無不奮勇殺人﹐後面火勢愈盛﹐樓船大半被燒。前面萬弩齊發﹐中者貫胸﹐賊兵大潰。岸上忽豎招降旗一面﹐上書降者免死﹐於是賊兵得脫者﹐無不棄甲奔降。循與道覆見事急﹐遂收餘兵東遁。

先是裕揮眾進戰﹐所執麾竿忽折﹐幡沈於水﹐眾皆失色。裕笑曰「往年覆舟山之戰﹐幡竿亦折﹐今者復然﹐賊必平矣。」至是果大捷﹐所獲士卒芻糧無數。請將入賀﹐裕曰「賊今敗去﹐必還番禺。斯時番禺﹐諒已爲孫處等所據矣。然孤軍無援﹐恐不足以制之。」乃命胡藩﹑孟懷玉率輕軍五千﹐尾而追之﹐務殲盡醜類而止。

卻說循與道覆率領殘兵﹐星夜逃回番禺。那知孫處﹑沈因子二將﹐奉了劉裕的將令﹐已於十二月之交﹐引兵襲據其城﹐戮其親黨﹐嚴兵以待。循在路﹐不知其城已失﹐一到番禺﹐忙卽整眾入城。行至城下﹐見四門堅閉﹐城上徧插旌旗﹐一將全身披掛﹐立於城上﹐大喝曰「盧循﹐汝巢穴已失﹐今來何爲﹖」循大驚﹐問曰「爾何人﹐敢據吾地﹖」城上將對曰「我振武將軍孫處也。奉太尉之命﹐傾爾巢穴﹐絕爾後路﹐爾尙不知死活耶﹗」循顧道覆曰「此城若失﹐吾無容身之地矣﹐柰何﹖」道覆曰「事急矣﹐乘其孤軍無援﹐速攻之﹐可克也。」於是揮令賊眾﹐四面攻擊﹐城中亦四面拒之。相持二十餘日﹐漸不能支。孫處謂田子曰「救兵不至﹐矢石將竭﹐柰何﹖」因子曰「風色已轉西北﹐不出三日﹐救兵必至矣。」一日﹐忽聞城外炮聲如雷﹐賊兵紛紛退去﹐遙望海口﹐一支人馬﹐皆是官軍旗號﹐在賊陣中左衝右突﹐賊兵抵死相敵。因子知救兵已至﹐遂畱孫處守城﹐親率兵眾﹐前來助戰。兩路夾擊﹐賊眾大敗﹐盧循狼狽逃去。道覆欲走始興﹐眾散被殺。戰罷﹐方知來援者﹐乃胡藩﹑孟懷玉也﹐相見大喜。田子請二將入城﹐胡藩謂田子曰「賊去未遠﹐追之可獲﹐君同孫將軍﹐擁戢地方。我同盂將軍﹐去擒賊徒便了。」說罷﹐分手而別。但未識官軍追去﹐果能擒得賊徒否﹐且聽下回分解。第七卷

除異己暗襲江陵剪彊宗再伐荊楚

話說盧循大敗而逃﹐僅存樓船數號﹐殘兵數百﹐欲往交州﹐又通風阻不得進。後面追兵﹐漸漸趕上。自知不兔﹐乃召其妓妾問曰「誰能從我死者﹖」或云「鼠雀偸生﹐就死實難。」或云「官尙就死﹐何況我等﹖」循乃釋願死者不殺﹐而殺諸辭死者﹐自投於海而死。追兵至﹐取其屍斬之﹐傳首建康。裕聞賊平﹐大喜﹐以交州刺史杜慧度鎭番禺﹐詔諸將班師。朝廷論平賊功﹐進封裕爲宋公﹐諸將進爵有差。獨劉毅兵敗無功﹐不獲進爵。裕念其舊勛﹐因命劉道規鎭豫州﹐而以毅爲荊州刺史。且說毅自桑落敗後﹐知物情去已﹐彌復憤激﹐𨿽居方鎭﹐心常怏怏。又裕素不學﹐而毅頗涉文雅﹐故朝士有淸望者多歸之。與尙書謝混﹑丹陽尹郗僧施深相憑結﹐旣據上流﹐陰有圖裕之志。求兼督交﹑廣二州﹐裕許之。又奏以郗僧施爲南蠻校尉﹐裕亦許之。僧施旣至江陵﹐毅謂之曰「昔劉先主得孔明﹐猶魚之有水。今吾與足下﹐何以異此﹖」毅有祖墓在京口﹐表請省墓。裕往候之﹐會於倪塘﹐歡宴累日。胡藩私謂裕曰「公謂劉衛軍終能爲公下乎﹖」裕默然﹐久之曰「卿謂何如﹖」藩曰「連百萬之眾﹐攻必取﹐戰必克﹐毅固以此服公。至於涉獵傳記﹐一談一詠﹐自許以爲雄豪﹐於是縉紳白面之士﹐輻輳歸之﹐恐終不爲公下﹐不若乘其無備除之。」裕曰「吾與毅俱有克復之功﹐其過未彰﹐不可自相圖也。」旣而毅還荊州﹐變易守宰﹐擅攺朝命﹐招集兵旅﹐反謀漸著。其弟藩爲衮州刺史﹐欲引之共謀不軌﹐托言有病﹐表請移置江陵﹐佐己治事。裕知其將變﹐陽順而陰圖之﹐答書云「今已徵藩矣﹐俟其入朝後﹐卽來江陵也。」毅信之。九月已卯﹐藩自衮州入朝﹐裕執之﹐並收謝混於獄﹐同日賜死。於是﹐會集諸將謀攻江陵﹐諸將皆曰「荊上彊固﹐士馬眾多﹐攻之非旦夕可下﹐須厚集兵力圖之。」階下走過一將﹐慷慨向裕曰「此行不勞大眾﹐請給百舸爲前驅﹐襲而取之﹐旦夕可克。劉毅之首﹐保卽彩於麾下。」裕大喜﹐眾視之﹐乃參軍王鎭惡也。且說鎭惡﹐本秦人﹐丞相王猛孫﹐生於五月五日。家人以俗忌不利﹐欲令出繼於外。猛見而奇之﹐曰「此兒不凡﹐昔孟嘗惡月生而相齊﹐是兒亦將興吾門矣。」故名之爲鎭惡。年十三苻答氏亡﹐關中亂﹐流寓崤﹑澠之間﹐嘗寄食里人李方家﹐方厚待之。鎭惡謂方曰「若遭遇明主﹐得取萬戶侯﹐當厚相報。」方曰「君丞相孫﹐人才如此﹐何患不富貴﹖得志日﹐願勿忘今日足矣。」後奔江南﹐居荊州﹐讀孫吳兵書﹐饒謀略﹐善果斷﹐喜論軍國大事。廣固之役﹐裕求將才於四方。或以鎭惡薦﹐裕召而與語﹐意略縱橫﹐應對明敏。大悅﹐畱與共宿。明旦﹐謂參佐曰「吾間將門有將﹐信然。」卽以爲中兵參軍。至是請爲前驅﹐裕命蒯恩佐之﹐將百舸先發﹐戒之曰「若賊可擊﹐則擊之。不可﹐則燒其船艦﹐畱水際以待我。」鎭惡領命﹐晝夜兼行。在路有問及者﹐詭云劉衮州往江陵省兄。其時人尙未知劉藩已誅﹐故皆信之。已未﹐至豫章口﹐去江陵城二十里﹐捨船步上。每舸各畱一二人﹐對舸岸上﹐各立六七旗﹐旗下置鼓﹐戒所畱人曰「計我將至城﹐便擊鼓吶喊﹐盡燒江津船隻﹐若後有大軍狀。」於是鎭惡居前﹐蒯恩次之。逕前襲城。正行之次﹐江陵將朱顯之往江口﹐遇而問之﹐答以劉衮州至。顯之曰「劉衮州何在﹖」曰「在後。」顯之至軍後﹐不見藩﹐而見軍士擔負戰具﹐遙望江津﹐煙燄張天﹐鼓噪之聲甚盛。知有變﹐便躍馬馳歸﹐驚報毅曰「外有急兵﹐垂至城矣。直令閉門勿納。」毅大駭﹐急下令閉門。關未及閉﹐鎭惡已率眾馳入﹐殺散守卒﹐進攻金城。金城者﹐毅所築以衛其府者也。守衛士卒皆在焉﹐猝起不意﹐人不及甲﹐馬不及鞍﹐倉皇出拒。大將趙蔡﹐毅手下第一勇將﹐素號無敵﹐才出格鬥﹐中流矢而死。人益惶懼﹐自食時戰至中哺﹐城內兵皆潰﹐鎭惡破之而入。遣人以詔及裕書示毅﹐毅燒不視。督廳事前士卒力戰。逮夜﹐士卒略盡﹐毅見勢不能支﹐率左右三百許人﹐開北門突走。鎭惡慮暗中自相傷犯﹐止而不追。初﹐長史謝純將之府﹐聞兵至﹐左右欲引車歸。純叱之曰「我人吏也﹐逃將安之﹖」﹐遂馳府﹐與毅共守。及毅走﹐同官毛修之謂純曰「吾擠亦可去矣。」純不從﹐爲亂兵所殺。毅出城﹐左右皆叛去﹐夜投牛牧佛寺。寺僧拒之曰「昔桓蔚之敗﹐走投寺中﹐亡師匿之﹐爲劉衛軍所殺﹐今實不敢容畱異人。」毅歎曰「爲法自獘﹐一至於此。」遂縊而死。明日居人以告﹐鎭惡收其屍斬之。後人有詩悼之曰﹕

蓋世勛名轉眼無﹐敢誇劉﹑項共馳驅。呼盧已自輸髙手﹐豈有雄才勝寄奴﹖

先是毅有季父鎭之間居京口﹐不應辟召﹐嘗謂毅與藩曰「汝輩才器﹐足以得志﹐但恐不久耳。我不就爾求財位﹐亦不同爾受罪累。」每見毅導從到門﹐輒詬之﹐毅甚敬畏。未至宅數百步﹐悉屏儀衛﹐步行至門﹐方得見。及毅死﹐不涉於難﹐人皆髙之。乙卯﹐裕至江陵﹐鎭惡迎拜於馬首曰「仰仗大威﹐賊已授首﹐幸不辱命。」裕曰「我知非卿不能了此事也。」荊州文武﹐相率迎降﹐收郗僧施斬之﹐餘皆不問。捷音至京﹐舉朝相慶。時諸葛長民已有異志﹐聞之不悅。先是裕將西討﹐使長民監太尉畱府事。又疑其不可獨任﹐加穆之建武將軍﹐配兵力以防之﹐以故長民益自疑。猶冀毅未卽平﹐與裕相持於外﹐可以從中作難。及聞毅死﹐大失望﹐謂穆之曰「昔年醢彭越﹐今年殺韓信﹐吾與子皆同功共體者也﹐能無危乎﹖」穆之不答﹐密以其言報裕。裕乃潛爲之防﹐以司馬休之爲荊州刺史﹐畱鎭江陵﹐而身還建康。大軍將發﹐長史王誕﹐請輕身先下。裕曰「長民邇來﹐頗懷異志。在朝文武﹐恐不足以制之﹐卿詎宜先下。」誕曰「長民知我蒙公垂盼﹐今輕身單下﹐必當以爲無虞﹐乃可少安其意耳。」裕笑曰「卿勇過賁﹑育矣。」乃聽先還。裕旣登路﹐絡繹遺輜重兼程而下﹐云於某日必至。長民與公卿等﹐頻日候奉於新亭﹐而裕淹畱不還﹐輒爽其期﹐候者皆倦。乙丑晦﹐裕乘輕舟逕進﹐潛入東府。公卿聞之﹐皆奔候府門﹐長民亦驚趨而至。裕先伏壯士丁旿於幔中﹐單引長民入。降座握手﹐慇懃慰勞。俄而置酒對飲﹐卻人閒話﹐凡平生所不盡者皆與之言﹐長民甚悅。酒半﹐裕僞起如廁﹐忽丁旿持刀從幔後出﹐長民驚起﹐而刃已及身﹐遂殺之。裕命輿屍付廷尉﹐並收其弟黎民。黎民有勇力﹐與眾格鬥而死。故時人語曰「莫跋扈﹐付丁旿。」由是羣臣恐懼﹐莫不悚息聽命。再說朝廷相安未久﹐旋又生出事來﹐費卻一番徵討﹐歷久方平。你道此事從何而生﹖先是司馬休之爲荊州刺史﹐勤勞庶務﹐撫卹民情﹐大得江漢心。有長子文思﹐嗣其兄譙王尙之後﹐襲爵於朝﹐與弟文寶﹑文祖並畱京師。文思性凶暴﹐好淫樂。手下多養俠士刺客。離城十里﹐建一座大花園﹐以爲遊觀之所﹐而兼習騎射。一日走馬陌上﹐見隔岸柳陰之下﹐有一羣婦女﹐聚立觀望。內有一女﹐年及十五六﹐容顏絕麗﹐體態風流。文思立馬視之﹐目蕩心搖﹐顧謂左右曰「此間何得有此麗人﹖」有識之者曰「此國鄰宋家女也。」婦女見有人看她﹐旋卽避去。文思歸﹐思念不止﹐有寵奴張順﹐性姦巧﹐善伺主人意。文思托他管理國務﹐認得宋家﹐因進口﹕「主人連日有思﹐得毋爲宋姓女乎﹖如若愛之﹐何不納之後房﹖」文思曰「吾實愛其美﹐但欲納之﹐未識其家允否。」張順口﹕「以主人勢力求之﹐有何不允﹖」文思大喜﹐遂令張順前去說合。卻說宋女﹐小名玉娟。其父宋信﹐已亡過三年﹐與母周氏同居﹐家中使喚止有一婢。父在時﹐已許字郎吏錢徳之子﹐以年幼未嫁。宋姓𨿽非宦室﹐亦系淸白人家。時值三春﹐隨了鄰近婦女﹐閒行陌上﹐觀望春色﹐卻被文思隔岸看見。當時母女歸家﹐亦不在意。隔了一日﹐有人進門﹐口稱司馬府中差來﹐請周氏出見。周氏出來﹐問﹕「有何事見諭﹖」其人曰「我姓張﹐系尊夫舊交﹐現在住居園中﹐又系近鄰﹐今日此來﹐特爲令愛作伐。」周氏曰「吾女已許字人矣﹐有辜盛意。」張順愕然曰「果眞許字人了﹐可借送卻一場富貴。宋大嫂你道吾所說者何人﹖乃卽府中王子也。王子慕令愛才貌﹐欲以金屋置之﹐故遣吾來求﹐此令愛福星所照﹐如何錯過﹖」周氏曰「小女福薄﹐說也無益。」便走過一邊。張奴見事不諧﹐卽忙走歸﹐以周氏之言告知主人。文思悵然失望﹐謂張順曰「你素稱能乾﹐更有何計可以圖她到手﹖」張奴曰「計卻有﹐但恐主人不肯行耳。」文思忙問﹕「何計﹖」張奴曰「今日午後﹐竟以黃金彩段﹐用盒送去﹐彊下聘禮。晚間﹐點齊我們僕眾﹐再用健婦數人﹐逕自去娶。倘有不從﹐搶她歸來﹐與主人成其好事。事成之後﹐他家縱有翻悔﹐已自遲了。」文思點頭稱善﹐途命如計而行。卻說周氏自張順去後﹐叮囑女兒﹐今後不可出門﹐被人看見。正談論間﹐忽聽扣門聲急﹐喚婢出問。小婢開出門來﹐見有五六人﹐捧著盤盒﹐一擁而入﹐早上來的這人﹐亦在其內。便向他道﹕「請你大娘出來﹐當面有話。」周氏聽見人聲嘈雜﹐走出堂中﹐張順一見﹐便作揖道﹕「大嫂恭喜﹗我家主人﹐欲娶令愛﹐特送黃金百兩﹐彩段十端﹐以作聘禮﹐請卽收進﹐今夜便要過門。」周氏大驚道﹕「我女已受人聘﹐你家𨿽有勢力﹐如何彊要人家女兒﹖快快收去﹐莫想我受。」張順笑道﹕「受不受由你﹐我們自聘定的了。」遂將黃金彩段﹐放在桌上﹐竟自去了。周氏急忙走出﹐喊叫四鄰。鄰人不多幾家﹐又是村農﹐懼怕王府威勢﹐誰敢管這閒事。周氏喊破喉嚨﹐無人接應。痛哭進內﹐向女兒道﹕「彼旣彊聘﹐必來彊娶﹐此事如何是好﹖」母女相對而哭﹐思欲逃避他方﹐又無處可避﹐況天又漸黑下來﹐愈加惶懼。才到黃昏﹐門外已有人走動。坐至更深﹐大門一片聲響﹐盡行推倒﹐燈球火把﹐﹐塞滿庭中﹐照耀如同白日。玉娟戰戰兢兢﹐躲在房中牀上。周氏攔住房門﹐大叫救人。走過婦女數人﹐將她拉在一邊﹐竟到房中搜著玉娟﹐將新衣與她攺換。玉娟不依﹐一婦道﹕「到了府中﹐與她梳妝便了。」遂將她擁出房門上轎。斯時玉娟呼母﹐周氏呼女﹐眾人皆置不理。人一登轎﹐鼓樂齊鳴﹐燈球簇擁而去。鄰里皆閉門躲避﹐誰敢道个不字。花轎去後﹐方有鄰人進來﹐見周氏痛哭不已﹐勸道﹕「人已擡去﹐哭也無益。」又有的道﹕「令愛此去﹐卻也落了好處﹐勸你將錯就錯罷。」周氏道﹕「錢家要人﹐教我如何回答﹖」鄰人道﹕「錢家若來要人﹐你實說被司馬府中搶去﹐只要看他有力量﹐與司馬府爭執便了。」說了一回﹐鄰人皆散﹐周氏獨自悽惶。話分兩頭﹐玉娟擡入府中﹐出轎後﹐婦女卽擁入房﹐房內紅燭髙燒﹐器用鋪設﹐皆極華美。走過數个婦女﹐卽來與她梳洗。始初不肯﹐旣而被勸不過﹐只得由她打扮。送進夜膳﹐亦略用了些。不上一刻﹐文思盛服進房﹐婦女卽扶玉娟見禮。文思執其手曰「陌上一見﹐常懷想念﹐今夜得遂良緣﹐卿勿憂不如意也。」玉娟低頭不語﹐見文思風流體態﹐言語溫存﹐當夜亦一一從命了。卻說周氏一到天明﹐卽報知錢家﹐言其女被司馬府搶去。錢徳气憤不過﹐卽同周氏﹐赴建康縣哭訴情由。縣主姓陸﹐名微﹐東吳人﹐爲人鯁直﹐不畏彊禦。又值劉裕當國﹐朝廷淸明﹐官吏畏法﹐接了狀詞﹐便卽出票﹐先拿豪奴張順審問。差人奉了縣主之命﹐私下議道﹕「司馬府中﹐如何敢去拿人﹖」有的道﹕「張順住在郭外園裏﹐早晚入城﹐吾們候在城門口﹐拿他便了。」那知事有湊巧﹐差人行至城門﹐正值張順騎馬而來﹐差人走上﹐勒住馬口道﹕「張大爺請下騎來﹐有話要說。」張順下馬道﹕「有何說話﹖」差人道﹕「我縣主老爺﹐請你講話﹐現有朱票在此。」張順道﹕「此時府中傳喚﹐我不得閒。」差人道﹕「官府中事﹐卻由不得你﹐快去快去。」張順道﹕「去也何妨。」便同差人至縣﹐縣主聞報﹐便卽升堂。張順昂然而入﹐見了縣主﹐立而不跪。縣主道﹕「你不過司馬家奴﹐如何哄誘主人﹐彊搶民家閨女﹐大乾法紀﹖見了本縣﹐尙敢不跪麼﹗」張順道﹕「這件事求老爺莫管罷。」縣主拍案大怒道﹕「朝廷委我爲令﹐地方上事﹐我不管誰管﹗」喝令扯下重打四十。左右便將張順按倒在地﹐打至二十﹐痛苦不過﹐只得求饒。縣令道﹕「旣要饒打﹐且從實供來。」張奴怕打﹐悉將彊搶情由供出。縣主錄了口詞﹐吩咐收監﹐候申詳上司﹐請旨定奪。有人報知文思﹐文思不怕縣令﹐卻怕其事上聞﹐劉裕見責﹐玉娟必歸斷母家﹐如何捨得﹐數次央人到縣說情﹐求他莫究。縣令執法不依。文思計無所出﹐或謂之曰「府中俠士甚眾﹐縣旣不從﹐不如潛往殺之﹐其獄自解。」文思气憤不過﹐遂依其說﹐潛遣刺客入縣﹐夜靜時﹐悄悄將縣令殺死。明日縣中親隨人等﹐見主人死得詫異﹐飛報上司。裕聞報﹐道﹕「賊不在遠﹐著嚴加搜緝。」旣而蹤迹漸露﹐訪得賊在司馬府中﹐遂命劉穆之悉收文思門下士考問﹐盡得其實。裕大怒﹐從來說王子犯法﹐庶民同罪﹐遂收文思於獄。其彊搶之女﹐發還母家﹐聽行更嫁﹐奏過請旨。旨意下來﹐其黨羽皆斬﹐文思亦令加誅。休之聞之﹐上表求釋﹐願以己之官爵贖其於罪。裕不許﹐然遽誅之﹐又礙休之面上﹐因將文思執送荊州﹐令休之自正其罪。休之不忍加誅﹐但表廢其官﹐使之閒住江陵。裕怒曰「休之不殺文思﹐以私廢公﹐目無國法﹐此風何可長也﹖」因徵休之來京﹐並欲黜之。詔至江陵﹐休之欲就徵﹐恐終不免﹔欲拒命﹐慮力不敵﹐憂懼不知所出。參軍韓延之曰「劉裕剪滅宗藩﹐志圖篡晉﹐將軍若去﹐必不爲裕所容﹐如何遽就死亡﹖若不受命﹐大兵立至﹐荊州必危。我嘗探得雍州刺史魯宗之﹐素不附裕﹐久懷異志。其子竟陵太守魯軌﹐勇冠三軍。今若結之爲援﹐並二州之力以拒朝廷﹐庶州土可保。」休之曰「今煩卿往﹐爲我結好於宗之。」延之領命﹐往說宗之曰「公謂劉裕可信乎﹖」宗之曰「未可信也。」延之曰「司馬公無故見召﹐其意可知﹐次將及公﹐恐公亦不免於禍。今欲與公相約﹐並力抗裕﹐公其有意乎﹖」宗之曰「吾憂之久矣﹐苦於勢孤力弱。若得司馬公爲主﹐敢不執鞭以從。」延之請盟﹐於是宗之親赴荊州﹐與體之面相盟約﹐普生死不相背負。盟旣定﹐連名上表罪裕。裕閱其表﹐大怒﹐遂殺休之次子文寶﹑文祖﹐下詔討之。差將軍檀道濟將兵三萬攻襄陽一路﹐江夏太守劉虔之屯兵三連﹐立橋聚糧﹐以待道濟。又命徐逵之將兵一萬爲前鋒﹐王允之﹑沈淵子﹑蒯恩佐之出江夏口。身統大軍爲後繼﹐諸將皆從。先是韓延之曾爲京口從事﹐與裕有舊﹐裕密以書招之。延之接書﹐呈示休之﹐卽於座上作書答云﹕

承親帥戎馬﹐遠履西畿﹐闔境士庶﹐莫不惶駭。何者﹖莫知師出之名故也。今辱來疏﹐知以譙王前事﹐良增歎息。司馬平西﹐體國忠貞﹐款懷待物﹐當於古人中求之。以公有匡復之勛﹐家國蒙賴﹐推徳委誠﹐每事詢仰。譙王往以微事見劾﹐猶自表遜位﹐況以大過而當默然耶﹖前以表奏廢之﹐所不盡者命耳。推寄相與﹐正當如此。而遽興甲兵﹐所謂「欲加之罪﹐其無辭乎﹗」劉裕足下﹐海內之人﹐誰不見足下此心﹐而復欲欺誑國士﹖來示云「處懷期物﹐自有由來。」今伐人之君﹐啖人以利﹐眞可謂「處懷期物﹐自有由來」者乎﹗劉藩死於閶闔之門﹐諸葛斃於左右之手﹐甘言詫方伯襲之以輕兵﹐遂使席上靡款懷之士﹐閫外無自信諸侯﹐以是爲得算﹐良可恥也。貴府將吏﹐及朝廷賢徳﹐皆寄性命以過日﹐心企太平久矣。吾誠鄙劣﹐嘗聞道於君子﹐以西平之至徳﹐寧可無授命之臣乎﹗必未能自投虎口﹐比迹郗僧施之徒明矣。假今天長喪亂﹐九流渾濁﹐當共臧洪遊於地下﹐不復多言。

書競﹐卽付來使寄裕。裕視書歎息﹐以示將佐曰「事人當如此矣。」其後﹐延之以裕父名翹﹐字顯宗﹐乃更其字曰顯宗﹐名其子曰翹﹐以示不臣劉氏。

卻說休之知裕軍將至﹐飛報宗之。宗之謂其子軌曰「劉裕引大軍攻江陵﹐道濟以偏師取襄陽﹐汝引兵一萬去迎道濟﹐吾同休之去迎劉裕。」軌奉命輒行。將次三連﹐探得道濟軍尙未至﹐虔之全不設備﹐遂乘夜襲之。虔之戰死﹐一軍盡沒。軌旣勝﹐便移兵來拒徐遷之等。逵之等聞虔之死﹐皆大怒欲戰﹐蒯恩止之曰「魯軌﹐驍將也。今乘勝而來﹐其鋒甚銳﹐不可輕敵。不如堅兵挫之﹐俟其力倦而退﹐然後擊之﹐可以獲勝。」逵之不從﹐遂出戰。兩軍方交﹐魯軌拍馬直取逵之﹐逵之不能敵﹐被軌斬於馬下。允之﹑淵子大呼來救﹐雙馬齊出﹐夾攻魯軌。怎當軌有萬夫不當之勇﹐二將皆非敵手﹐數合內﹐軌皆斬之。由是東軍大敗﹐蒯恩走免。斯時裕軍於馬頭﹐問前鋒敗﹐大怒。正議進兵﹐忽有飛報到來﹐言靑州司馬道賜反﹐刺史劉敬宣被害﹐裕聞之大慟﹐揮淚不止。你道敬宣何以被害﹖先是裕慮荊﹑襄有變﹐故於靑﹑齊﹑充﹑冀數處﹐各用腹心鎭守。時敬宣鎭廣固﹐其參軍司馬道賜﹐宗室之疏屬也。聞休之叛﹐潛與之通﹐密結敬宣親將王猛子等﹐謀殺敬宣﹐據廣團以應休之。一日進見敬宣﹐言有密事﹐乞屏人語。左右皆出戶﹐獨猛子逡巡在後﹐取敬宣備身刀殺敬宣。道賜持其頭以出﹐示眾曰「奉密詔誅敬宣﹐違者立死。」左右齊呼司馬道賜反﹐外兵悉入﹐遂擒道賜及其黨皆斬之﹐亂始定。文武佐吏﹐守廣團以待命﹐裕知敬宣死﹐禍由休之﹐恨不立平江陵。一面遣將去守廣固﹐一面會集諸將﹐刻期濟江。未識荊﹑雍之兵﹐若何禦之﹐且聽下回分解。第八卷

任諸將西秦復失行內禪南樂聿興

話說休之﹑宗之知東軍大上﹐劉裕自來﹐遂合兵五萬﹐臨江岸置陣﹐以拒來師。岸髙數丈﹐其壁如削﹐陣前槍刀密布﹐矢石列排﹐眞如銅墻鐵壁﹐無懈可擊。裕驅兵直進﹐下令曰「先登者有賞。」於是眾力同奮。那知登未及半﹐上面箭如雨下﹐紛紛俱墜﹐死者相繼﹐無一能登岸者。裕怒﹐披甲欲自登﹐諸將勸止不從﹐主簿謝晦趨前抱住不放。裕抽劍指晦曰「我斬卿。」晦曰「天下可無晦﹐不可無公。」裕乃止。時胡藩領遊兵往來江津﹐裕呼之使登﹐藩有難色﹐不卽遽上。裕大怒﹐厲聲呼左右收來斬之。藩見左右持刀趕來﹐顧而謂曰「正欲擊賊﹐不得奉教。」乃以刀頭穿岸﹐少容足指﹐騰身而上﹐連殺數人﹐由是隨之者稍多﹐大軍因而乘之﹐遂皆登岸。呼聲動地﹐無不一以當百﹐西軍大潰。宗之﹑休之走﹐裕揮諸將追之。追下數里﹐忽見一支軍喊殺而來﹐擋住去路。追者見有接應人馬﹐便按兵不追。你道接應者何人﹖乃是魯軌在後。知前軍交戰﹐恐防有失﹐趕來相助﹐恰好救了敗殘人馬。休之﹑宗之見魯軌兵到﹐心下稍安﹐收集逃亡﹐再整軍馬﹐已喪十分之三。休之欲退保江陵。軌請再申一戰﹐以決勝負﹐乃復結陣以待。

卻說檀道濟從別路出師﹐探得荊﹑襄之兵﹐盡聚江上﹐本州無備﹐乃引兵突至江陵。命勇將薛彤﹑髙進之乘夜扒城而入﹐一鼓下之。旣克江陵﹐復進兵襄陽。襄陽守將李應之﹐開門出降﹐於是荊﹑雍皆得。斯時休之方圖再戰﹐忽聞根本已傾﹐驚得魂不附體﹐謂左右曰「前有彊敵﹐退無歸路﹐若何而可﹖」左右勸其北走﹐遂同宗之焚營官遁。行未數日﹐軍士不樂北行﹐散亡殆盡。虧得休之平素愛民﹐民見其敗﹐爭爲之衛送出境。王鎭惡追之﹐不及而還。於是休之﹑宗之等並降於魏。裕嘉道濟之功﹐加號鎭北將軍﹐畱守荊﹑雍﹐而班師以歸。

當是時﹐裕功業日隆﹐彊藩盡滅。凡宗室之有才望者﹐皆懼見害﹐出奔異國。然裕意中欲俟關﹑隴平定﹐然後受禪﹐故猶存晉朔。一日﹐聞秦主姚興死﹐子泓立﹐諸子構難﹐關中大亂﹐裕喜謂穆之曰「吾今日舉秦必矣。」乃下令戒嚴﹐以世子義符爲中軍將軍﹐監太尉畱府事﹐穆之爲左僕射﹐入居東府﹐總攝內外﹐徐羨之副之。丁已﹐裕發建康﹐命王鎭惡將步軍一萬爲前鋒﹐自淮﹑淝向洛﹔檀道濟及胡藩﹐將兵趨陽城﹔沈田子與傅宏之﹐將兵趨武關﹔沈林子同王仲徳﹐將水軍出石門﹐自汴入河﹔身統大軍爲後繼。穆之謂鎭惡曰「公今委卿以伐秦之任﹐卿其勉之。」鎭惡曰「此行不克關中﹐誓不復濟江。」九月﹐諸將入秦境﹐所向皆捷。秦之諸屯守兵﹐皆望風降附。旣面進攻洛陽﹐克之。引兵逕前﹐直抵潼關。秦主懼。命姚紹爲大將軍。督步騎五萬守潼關。鎭惡等不得前﹐久之﹐軍中乏食﹐眾心危懼﹐或欲棄輜重還赴大軍。沈林子按劍怒曰「相公志淸六合﹐今許洛已定﹐關右將平﹐事之濟否﹐系於前鋒﹐柰何沮乘勝之气﹐棄垂成之功乎﹖且大軍在遠﹐賊眾尙彊﹐𨿽欲求還﹐豈可得乎﹖下官授命不顧﹐今日之事﹐有進無退﹐本知二三君子﹐將何面目以見相公之旗鼓耶﹖」眾聞其言﹐乃不敢退。鎭惡親至宏農﹐說諭百姓。百姓競送義租﹐軍食復振。進攻秦軍﹐大破之﹐遂克潼關﹐姚紹奔還。十三年五月﹐裕大軍至陜。沈田子﹑傅宏之亦克武關﹐入攻嶢﹑柳﹐秦主欲自將拒裕﹐而恐田子等襲其後﹐欲先擊滅田子﹐然後傾國東出。乃率步騎數萬﹐奄至靑泥。田子欲戰﹐傅宏之以眾寡不敵﹐止之。田子曰「兵貴用奇﹐不必在眾。且今眾寡相懸﹐勢不兩立﹐若彼結圍旣固﹐則我無所逃矣。不如乘其始至﹐營陣未立﹐先往薄之﹐可以有功。」遂率所領先進﹐傅宏之繼之。秦兵合圍數重﹐田子撫慰士卒曰「諸君冒險遠來﹐正求今日之戰﹐死生一決﹐封侯之業﹐於此在矣。」士卒聞之﹐皆踴躍鼓噪﹐執短兵奮擊﹐秦軍大敗﹐斬首萬餘級。秦主奔還﹐與姚丕共守灞上。

鎭惡引軍入渭﹐以趨長安﹐乘蒙衝小艦﹐行船者皆在艦內。秦人見艦進而無行船者﹐皆驚以爲神。鎭惡至渭橋﹐令軍士食畢﹐持仗登岸﹐後登者斬。眾皆登﹐鎭惡暗使人悉斷艦纜﹐渭水迅急﹐艦皆隨流去﹐倏忽不知所在。時秦兵尙有數萬﹐鎭惡諭士卒曰「吾屬並家在江南﹐此爲長安北門﹐去家萬里。舟楫衣糧﹐皆已隨流而去。今進勝則功名俱顯﹐不勝則骸骨不返﹐無他歧矣﹐卿等勉之。」乃身先士卒﹐進擊秦軍。眾戰士無不勝踴恐後﹐大破姚丕於渭橋。秦主泓引後軍來援﹐反爲敗卒所蹂踐﹐不戰而潰﹐左右親將皆死﹐單馬還宮。鎭惡乘勝﹐馳入平朔門﹐進圍其宮。泓涕泣無計﹐將出降。其子佛念年十一﹐謂父曰「晉人將退其欲﹐𨿽降必不免﹐不如引決。」泓憮然不應。佛念﹐登宮墻自投而死。癸亥﹐泓率妻子羣臣﹐詣鎭惡壘門請降。鎭惡收以屬吏﹐城中夷晉六萬餘戶﹐鎭惡以國恩撫慰﹐號令嚴肅﹐百姓安堵。七月﹐裕至長安﹐鎭惡迎於灞上﹐裕勞之曰「成吾霸業者﹐卿也﹗」鎭惡再拜謝曰「明公之威﹐淸將之力﹐鎭惡何功之﹗」裕入秦宮﹐收彜器﹑渾天儀﹑土圭等﹐其餘金玉﹑繒帛﹑珍寶﹐皆以頒賜將士。秦東平公姚贊﹐率其宗族詣裕降﹐裕皆殺之。送秦主姚泓至京師﹐斬於市。

裕旣平秦﹐欲畱長安﹐經略西北。一日﹐聞報劉穆之卒﹐如失左右手﹐謂諸將曰「本欲與諸君共事中原﹐今根本無托﹐不得不歸矣。」乃畱次子義眞鎭關中﹐以王修﹑王鎭惡﹑沈田子﹑毛徳祖四人輔之﹐而身東還。時義眞年十二也。

先是夏王勃勃聞裕伐秦﹐謂羣臣曰「姚泓非裕敵也﹐且其兄弟內叛﹐安能拒人﹖裕取關中必矣。然裕不能久畱﹐必將南歸﹐畱子弟及諸將守之﹐吾取之如拾芥耳。」乃秣馬礪兵﹐進據安定。及聞裕還江南﹐奮決大喜﹐卽命其子赫連璝爲前鋒﹐率不敢進騎二萬向長安﹐身督大軍爲後繼。沈田子出兵拒之﹐畏其眾盛不敢進。王鎭惡謂王修曰「公以十歲兒付吾曹﹐當共思竭力﹐而擁兵不進﹐虜何由退﹖」請自出擊。至軍﹐責田子不進。田子素與鎭惡不睦﹐以其恃功驕縱﹐恨之切齒﹐至是益怒。又軍中訛言﹐鎭惡欲盡殺南人﹐據關中反。乃托以議事﹐請至軍中﹐斬之幕下﹐矯稱受裕令誅之。報至長安﹐請將皆大驚。義眞與王修被甲登城﹐以察其變。俄而田子率數十騎至﹐言鎭惡反﹐修命執之﹐數以專戮罪斬之。夏兵至﹐修同傅宏之出拒﹐連戰皆勝﹐赫連璝乃退。

又義眞年少﹐賞賜左右無節﹐王修每裁抑之。左右皆怨﹐乃譖修於義眞曰「田子殺鎭惡﹐坐以反罪殺之。今修殺田子﹐是亦反也。」義眞信以爲實﹐遂殺修。由是人情離駭﹐莫相統壹。夏兵復來﹐義眞悉召外兵入長安﹐閉門拒守。關中郡縣﹐悉降於夏。

裕初聞田子殺鎭惡﹐王修殺田子﹐而義眞又殺修﹐大駭。繼聞勃勃進攻長安﹐料義眞必不能守﹐乃命朱齡石赴長安代之。

戒之曰「卿至﹐敕義眞輕裝速發﹐旣出關﹐斯可徐行。若關右必不可守﹐可與俱歸。」那知齡石未至長安﹐義眞已棄城而東。赫連璝率眾三萬造之。齡石遇之於途﹐謂義眞曰「速行乃可以免﹐今載貨寶輜重﹐日行不過十里﹐虜至何以待之﹖」義眞不從。俄而夏兵大至﹐傅宏之等斷後﹐力戰連日﹐至靑泥大敗﹐宏之﹑齡石及諸將皆死。會日暮﹐夏兵不窮追﹐義眞左右殆盡﹐獨逃艸中。參軍段宏單騎追尋﹐緣道呼之﹐義眞識其聲﹐乃從艸中出口﹕「君非段中兵耶﹖身在此﹐然不能歸矣。可刎身頭以南﹐使家君望絕。」宏泣曰「死生共之﹐下官不忍。」乃束義眞於背﹐單馬而歸。裕問靑泥敗﹐未識義眞存亡﹐大怒﹐刻日北伐。謝晦諫曰「士卒凋敝﹐請侯他年。」不從﹐會得段宏啟﹐知義眞得免﹐乃止。

十四年冬十月﹐詔進宋公爵爲王﹐增十郡﹐建宋王府於京口。自置相國以下官屬﹐加殊禮﹐進蕭太妃爲太后﹐世子爲太子。先是﹐王以讖言云﹕昌明之後﹐尙有二帝。使傳郎王韶之結帝左右﹐密謀弒帝。帝旣崩﹐乃稱遺詔﹐奉瑯玡王徳文卽皇帝位﹐攺元元熙﹐是爲恭帝。恭立一載﹐王欲受樣而又難於發言﹐乃集朝臣宴飲﹐從容言曰「桓玄篡位﹐鼎命已移。我首倡大義﹐興復帝室﹐南徵北伐﹐平定四海﹐功成業著﹐遂荷九錫。今年將衰暮﹐崇極如此﹐物忌盛滿﹐非可久安。今欲奉還爵位﹐歸老京師﹐卿等以爲何如﹖」羣臣盛稱功徳﹐莫諭其意。

日晚坐散﹐中書令傅亮至外﹐恍然悟曰「王欲自帝矣﹐烏可不成其業﹗」遂復人﹐行至宮門﹐而門已閉﹐乃叩扉請見。王命開門見之。亮入﹐但曰「臣暫還都。」王解其意﹐無復他言﹐惟云「卿會須幾人相送﹖」亮曰「數十人可也。」卽時奉辭﹐亮出﹐時已二鼓﹐見長星竟天﹐報羣歎曰「吾嘗不信天文﹐今始驗矣。」夏四月﹐亮至建康﹐以內禪事諭羣臣﹐羣臣皆俯首聽命﹐於是下詔徵王入朝。

再說恭帝卽位以來﹐明知此座不久﹐常懷疑懼。一日﹐傅亮叩間來見﹐帝坐便殿見之。亮入再拜﹐啟於帝曰「來王功徳隆重﹐人心久歸﹐願陛下法堯禪舜﹐以應天命。」帝曰「如是﹐當作禪文。」亮卽袖中取艸呈上﹐請帝自書。帝欣然操筆﹐謂左右曰「桓玄之時﹐晉氏已無天下﹐重爲劉公所延﹐將二十載。今日之事﹐本所甘心。」遂書赤書爲詔。詔曰﹕

陵替無常期﹐禪代非一族﹐貫之百王﹐由來尙矣。晉道陵遲﹐仍世多故﹐爰稽元興﹐禍難旣積。安皇播越﹐宗祀墮泯﹐則我宣﹑元之祚﹐已墮於地。相國宋王﹐天縱聖徳﹐靈武秀世﹐一匡頹運﹐再造區夏﹐固以興滅繼絕矣。乃三孚僞主﹐開滌五都﹐雕顏卉服之鄕﹐龍荒朔漠之長﹐莫不回首朝陽﹐沐浴玄澤。

故四靈效瑞﹐川嶽啟圖﹐嘉祥雜還﹐休應炳著。玄象表革命之期﹐華夷著樂推之願﹐代徳之符﹐著於幽顯。瞻鳥爰止﹐允集明哲。夫豈延康有歸﹐成熙告謝而已哉﹖朕𨿽庸暗﹐昧於大道﹐永鑑廢興。爲日已久。念四代之髙義﹐稽天人之至望﹐予其遜位別官﹐歸禪於宋﹐一使唐虞﹑漢魏故事。

禪詔旣下﹐羣臣請帝出宮﹐以讓新天子卽位﹐帝白﹕「天下猶非吾戀﹐況一宮乎﹗」

甲子﹐帝遜居於瑯玡舊第﹐百官拜辭。祕書監徐廣﹐流涕哀慟﹐謝晦謂之曰「徐公得毋過威﹖」廣曰「君爲宋朝佐命﹐身是晉室遺老﹐悲歡之事﹐固不同也。」丁卯﹐宋王裕至石頭﹐羣臣進璽綬﹐乃爲壇於南郊﹐卽皇帝位。文武百僚朝賀畢﹐自石頭備法駕﹐入建康宮﹐臨太極殿﹐建號大宋﹐攺元永初。奉帝爲零陵王﹐降諸後爲妃。優崇之禮﹐皆依晉初故事。建宮於風秣陵縣﹐以兵守之。庚午﹐立七廟﹐追尊父翹爲孝穆皇帝﹐妣趙氏爲孝穆皇后。上事繼母蕭太后素謹﹐春秋已髙﹐每旦入朝﹐未嘗失時刻。及卽位﹐尊爲皇太后。又大封功臣宗室﹐增賜從兄懷敬食邑五百戶﹐報其母乳哺之恩也。傅亮﹑徐羨之﹑檀道濟等﹐俱增位進爵。追封已故左僕射劉穆之爲南康郡公﹐左將軍王鎭惡爲龍陽縣候。

上思念穆之不置﹐謂左右曰「穆之不死﹐當助我治天下。可謂人之云亡﹐邦國珍瘁。」又曰「穆之死﹐人輕易我。」其子劉邕﹐𨿽襲父爵﹐而上不重用﹐左右或言於上﹐上曰「吾豈不知邕爲穆之兒﹖但其人有奇癖﹐非人情﹐不可近。」蓋邕嗜食瘡痂﹐以爲味似鰒魚。初爲南康郡﹐其吏役二百許人﹐不問有罪無罪﹐鞭之見血﹐結痂必送進﹐取以供膳。嘗詣孟靈休﹐靈休先患炙瘡﹐痂落在牀﹐邕取食之。靈休大驚﹐問﹕「何食此不潔﹖」邕曰「吾性嗜此。」靈休因將痂之未落者﹐盡剝取以給之。邕去﹐因與友人書曰「劉昌向顧見噉﹐徧體流血。」聞者皆以爲笑﹐以故見惡於帝。

卻說帝恐零陵尙存﹐人心未一﹐密以毒酒一瓶﹐授郎中令張偉﹐使往鴆之。偉歎曰「鴆君以求生﹐不如死。」乃於道自飲而卒。先是零陵遜位﹐深慮禍及﹐與嬪妃共處一室﹐自煮食於牀前。飲食所資﹐皆出褚妃之手﹐故宋人莫得伺其隙。侍中褚談之﹐褚妃兄也。帝今談之探妃。妃出別室﹐與兄相見。兵士遂逾垣而入﹐進藥於王。王不肯飲﹐曰「佛教自殺者﹐不復得人身。」兵入以被掩殺之。帝聞其死﹐率百官臨朝堂三日﹐葬以帝禮﹐諡曰恭帝。後人有詩悼之曰﹕

虛號稱尊僅一年﹐牀前煮食劇堪憐。

晉家气數應當盡﹐一綫如何許再延。

且說帝自受禪以來﹐勤於政事﹐力矯前代之獘﹐從此人民樂利﹐天下義安。一日﹐帝視朝﹐百官皆集﹔問曰「當今之事﹐何者宜先﹖」羣臣訪立太子以固國本﹐帝從之。乃先封諸子﹐義眞爲廬陵工﹐義隆爲宜都王﹐義康爲彭城工﹐追諡故妃臧氏爲敬皇后﹐而立義符爲太子。初﹐帝常在軍中﹐戰爭無虛日﹐年近五十﹐尙無子。至晉義熙二年﹐始生太子於京口﹐得之甚喜。及長﹐有勇力﹐善騎射﹐解音律﹐常命劉穆之輔之﹐畱守京師。然性好淫樂﹐多押羣小﹐帝以其長立之﹐屢戒不俊。因謂謝晦曰「吾思神器至重﹐不可使負荷非才。今太子多失﹐卿以爲廬陵何如﹖」晦曰「陛下旣思存萬世﹐其事不可不愼﹐臣請往而觀之。」出造廬陵﹐廬陵知晦從帝所來﹐慇懃相接﹐與之坐談今古﹐議論風生﹐語紛紛不絕。晦默然相向﹐數問數不答。還謂帝曰「徳輕於才﹐非人主也。」帝乃止﹐儲位得不易。未幾﹐帝不豫﹐徐羨之﹑傅亮﹑謝晦﹑檀道濟入侍湯藥。越數月﹐帝疾甚﹐召太子誡之曰「檀道濟𨿽有乾略﹐而無遠志。徐羨之﹑博亮當無異圖。謝晦數從徵伐﹐頗識機變﹐若有同異﹐必此人也。」又爲手詔曰「後世若有幼主﹐朝事一委宰相﹐母后不許臨朝。」徐﹑傅﹑謝﹑檀四人﹐同受顧命。癸亥﹐帝殂於西殿﹐享年六十七。

先是帝居大位﹐節己愛人﹐嚴整有度﹐目不視珠玉﹐後延無紈績之服﹐絲竹之音。寧州獻琥珀枕﹐光色燦麗﹐帝得之大喜。左右疑其愛之也﹐帝曰「吾聞琥珀能治金創﹐命搗而碎之﹐以給北徵將士。」平秦之日﹐得一美人﹐容貌絕佳﹐乃秦主興從妹﹐帝納之﹐寵愛無比﹐因之早臥晏起﹐頗廢政事。一日﹐謝晦進見﹐時帝方擁美人共寢﹐內侍不敢報。晦屏立門外﹐候至日午﹐帝方起。晦因諫曰「陛下一代英雄﹐平生不好女色﹐年近遲暮﹐而以有用之精神耗於無用之地﹐臣竊以爲不可。」帝立悟﹐卽時遣出。性尢坦易﹐出入儀衛甚簡。常著木齒屐步出西掖門﹐幸徐羨之宅﹐左右從者不過十餘人。又微時多符瑞﹐及貴﹐史官審以所聞﹐宜載之簡策﹐以昭示來世﹐帝拒而不答。疾旣重﹐羣臣請禱上下神只﹐不許。惟使侍中謝方明以疾告宗廟而已﹐其豁達大度﹐有類漢髙。故能誅內靖外﹐功格宇宙﹐爲宋髙祖。

髙祖旣崩﹐羣臣奉太子卽位﹐是爲少帝。大赦﹐尊皇太后爲太皇太后﹐立妃司馬氏爲後﹐徐羨之﹑傅亮爲左右僕射﹐謝晦爲衛將軍﹐同掌國政﹑時魏師南侵﹐命檀道濟領南衮州刺史﹐鎭廣陵以拒之。是時新主當陽﹐舊臣在位﹐紀綱法度﹐一遵永初之政﹐正是上下相安﹐天下從此可以無事。那知新主卽位未幾﹐又生出一番變動來﹐且聽下回分解。第九卷

廢昏庸更扶明主殺大將自壞長城

話說少帝卽位以後﹐全無君人之度﹐狎匿左右﹐遊戲無節﹐時時使槍弄棒﹐鼓鞞之聲震於外庭。又在後園鑿一大池﹐周圍數里﹐號天淵池﹐造龍舟於中﹐日夕遊宴爲樂。髙祖所積內庫寶物﹐不上三月﹐耗費殆盡。羣臣屢諫不從。徐羨之﹑傅亮深以爲憂﹐謂謝晦曰「吾主所爲如此﹐髙祖之業必爲墮壞﹐柰何﹖」晦曰「嗣子可輔則輔之﹐不可輸則廢之。吾儕寧負嗣主﹐不負社稷。」羨之以爲然﹐於是密謀廢立。晦又曰「今若廢帝﹐次立者應在廬陵﹐廬陵亦非守成之主﹐此不可不愼也。」

先是廬陵性警悟﹐舉動輕易﹐向執政多所求索﹐執政不與﹐廬陵深以爲怨﹐數有不平之言。故諸臣不奉以爲主﹐乘其與帝有隙﹐先表奏其罪惡﹐廢爲庶人﹐徙新安郡。義眞旣黜﹐徐﹑傅便欲廢帝。以檀道濟先朝舊將﹐同受顧命﹐且有兵眾﹐威服殿省﹐必得與之共事﹐乃無後患。於是遣使衮州﹐徵道濟入朝。有中書郎邢安泰者﹐典宿衛兵﹐結之爲內應。俄而道濟至京﹐羨之等邀至第中﹐告以廢立之事。道濟曰「廢之更何所奉﹖」羨之曰「宜都王素有令望﹐又多符瑞﹐可立也。」道濟以爲然。甲申﹐謝晦托以領軍府敗﹐起工修治﹐聚將士於府內﹐明晨舉事。夜邀道濟同宿﹐晦懷恐懼﹐反側不得眠。道濟則鼾呼而寢﹐晦因此服其膽量。詰旦﹐道濟引兵居前﹐羨之等繼後﹐入自雲龍門﹐邢安泰先戒宿衛﹐莫有禦者。直至內殿﹐問帝何在﹖宮人曰「昨帝於華林國爲列肆﹐親自沽賣﹐夕遊天淵池﹐卽龍舟而寢。」眾遂入國求帝。時帝未起﹐內傳報有兵至﹐帝大詫異﹐方下牀﹐軍士已躍人龍舟﹐殺二內侍。帝格之傷指﹐扶出船頭﹐以兵衛之﹐擁人東閣。徐﹑博等卽矯稱太后令﹐數帝過惡﹐收其璽綏﹐降爲營陽王﹐送歸故太子宮。羣臣拜辭﹐後又遷帝於吳﹐使邢安泰弒之﹐並弒廬陵於新安﹐聞者悲之。

是時九重無主﹐宜都王尙在荊州。羨之與亮欲先樹外援﹐乃除謝晦都督荊﹑襄七州諸軍事﹐荊州刺史﹐精兵舊將﹐悉配麾下。傅亮始率行臺百官﹐奉法駕﹐迎宜都王於江陵﹐入承大統。亮行數日﹐遇蔡廓於途﹐問以時事。廓曰「營陽在吳﹐宜厚加供奉﹐倘一旦不幸﹐諸君有勁主之名﹐欲立於世﹐將可得耶﹖」時亮已與羨之﹐議害營陽﹐不知其已弒也﹐亟馳信止之﹐已無及矣。羨之大怒曰「與人共計議﹐如何旋背﹐卽賣惡於人耶﹖」旣而亮至江陵﹐率百僚詣王第﹐上表進璽綬﹐行九叩禮。宜都王時年十八﹐下教曰﹕

狠以不徳﹐謬降大命﹐顧已驚悸﹐何以克堪。輒當暫歸朝廷﹐展哀陵寢﹐並與賢彥﹐申寫所懷。望體此心﹐勿爲辭責。

繼聞營陽﹑廬陵二王死﹐大驚﹐駕不敢發。司馬王華曰「先帝有大功於天下﹐四海所服﹐𨿽嗣主不綱﹐人望未攺。徐羨之中材寒士﹐傅亮布衣諸生﹐非有晉宣帝王大將軍之志明矣。受寄祟重﹐未容這敢背徳。畏廬陵嚴斷﹐將來必不自容﹐故先廢之。以殿下寬睿慈仁遠近所知﹐越次奉迎﹐冀以見徳。又羨之等五人同功並位﹐孰肯相讓﹖就懷不軌﹐勢必不行。廢主若存﹐慮其將來受禍﹐故此殺害。不過欲握權自固﹐以少主仰待耳。殿下但當長驅至京﹐以副天人之心。」長史王曇首﹑南蠻校尉到彥之皆勸王行。王乃命王華畱總後任﹐使到彥之將兵前驅。彥之曰「料彼不反﹐便應朝服順流﹐若使有虞﹐此師旣不足恃﹐反開嫌隙之端﹐非所以副遠近之望也。」王乃止﹐令百官皆從行﹐而畱彥之鎭襄陽。是日方引見傅亮﹐對之號泣﹐哀動左右。旣而問及義眞﹑少帝遭害本末﹐悲哭嗚咽﹐侍側者莫能仰視。亮跼蹐不寧﹐流汗沾背﹐不敢對而出。王於是就道﹐嚴兵自衛﹐臺兵不得近步伍。行次大江﹐有黑龍躍負王舟﹐左右皆失色﹐王曰「此大禹所以受命也﹐我何徳以堪之。」八月雨申﹐駕至建康﹐羣臣迎拜於新亭﹐徐羨之私問傅亮曰「王可方誰﹖」亮曰「晉文景以上人。」羨之曰「必能明我赤心。」亮搖首道﹕「未必。」

丁酉﹐卽皇帝位於中堂﹐是爲文帝。備法駕入宮﹐禦太極前殿﹐大赦﹐攺元元嘉。文武賜位二等﹐詔復廬陵王先封﹐迎其柩還建康﹐徐﹑傅等大懼。詔謝晦赴任荊州。晦將行﹐與蔡廓別﹐屏人問曰「吾其免乎﹖」廓曰「卿受先帝顧命﹐任以社稷﹐廢昏立明﹐義無不可。但殺人二兄﹐而以之北面﹐挾震主之威﹐據上流之重﹐以古推今﹐自免爲難。」晦默然。然初懼不得去﹐旣發﹐顧望石頭城﹐喜曰「今得脫矣。」時會稽孔寧子爲帝諮議參軍﹐及卽位﹐以爲步兵校尉﹐與詩中王華並有宮貴之望。疾徐羨之﹑傅亮專權﹐構於帝曰「徐﹑傅不除﹐大位終無安理。」帝本歌誅二人﹐並發兵討晦﹐以其權尙重﹐故遲遲不發。聞二人言﹐益信。於是引用腹心﹐徵到彥之於雍州﹐爲中領軍﹐委以戎政。彥之聞召﹐自襄陽南下﹐過荊州。謝晦慮其不過﹐已而彥之至楊口﹐步往江陵﹐深布誠款﹐畱名馬利劍以與晦﹐晦由此大安。

卻說元嘉三年二月乙丑﹐帝已大權在握﹐乃下詔暴徐﹑傅﹑謝晦專殺二王之罪﹐命有司收之。且曰「晦據有上流﹐若不服罪﹐朕當親率六師﹐討其不臣。」是日﹐黃門郎謝皭在朝聞之﹐飛報亮與羨之。羨之欲逃﹐乘內人問訊車出郭﹐步走至新林﹐知不免﹐入陶竈中自經死。亮乘車出郭門﹐爲門者所執﹐上遣人以詔書示之﹐並謂曰「以公江陵之誠﹐當使諸子無恙。」亮讀詔書訖﹐曰「亮受先帝布衣之眷﹐遂蒙顧托﹐黜昏立明﹐社稷之計也。欲加之罪﹐其何辭乎﹖」於是誅亮而徙其妻子於建安。戮羨之屍﹐殺其二子。收謝皭於獄。帝將討晦﹐召道濟於廣陵。道濟聞召卽來﹐見帝於合殿。帝謂之曰「弒逆之事﹐卿不豫謀﹐卿無懼焉。今欲委卿西伐﹐卿以爲克否﹖」對曰「臣昔與晦從先帝北徵﹐入關十策﹐晦有其九﹐才略明練﹐殆爲少敵。然未嘗孤軍決勝﹐戎事恐非其長。臣悉晦智﹐晦悉臣勇。今奉王命討之﹐可未陳而擒也。」帝大悅。

卻說謝晦聞徐﹑傅等誅﹐帝將討己。於是先發二人哀﹐次發子弟凶問。旣而自出射堂勒兵﹐晦從髙祖徵伐有年﹐指揮處分﹐莫不曲盡其宜。數日間﹐四遠投集﹐得精兵三萬﹐乃抗表上奏云﹕

故司徒徐羨之﹐故司空傅亮﹐忠貞自矢﹐功在社稷。陛下不察﹐橫加冤酷﹐疑臣同逆﹐又下詔討臣。伏惟臣等若志欲竊權﹐不專爲國﹐初廢營陽﹐陛下在遠﹐武皇之子尙有童幼﹐擁以號令﹐誰敢非之﹖豈得溯流三千里﹐虛館七旬﹐仰望鸞旗哉﹖

故廬陵王義眞﹐本於營陽之世﹐積怨犯上﹐自貽非命。不有所廢﹐將何以興﹖耿弇不以賊遺君父﹐臣實效之﹐亦何負於宗室耶﹖此皆王華﹑王曇首等險躁猜忌﹐讒構成禍﹐今當舉兵以除君側之惡。

晦上表訖﹐以弟謝遁爲竟陵內史﹐司馬周超佐之﹐將萬人畱守﹐自統精兵二萬發江陵。大列舟艦﹐自江津至於破塚﹐旗旌蔽日。歎曰「恨不以此爲勤王之師也。」帝覽表大怒﹐欲自討之。乃命彭城王義康居守﹐親統大軍數萬﹐以到彥之爲前鋒﹐檀道濟繼之﹐卽日電發﹐絡驛奔路。時謝晦在道﹐探得京軍已發﹐謂其將庾登之曰「彼旣西上﹐吾且侯其至而擊之﹐何如﹖」登之曰「善﹐此乃反客爲主計也。」晦乃停軍江口﹐嚴陣以待。

先是諸人爲自全之計﹐以爲晦據上流﹐道濟鎭廣陵﹐各擁彊兵﹐足制朝廷。羨之﹑亮秉權居中﹐可得持久。故到彥之軍至﹐晦猶不以爲意﹐及聞道濟率眾來﹐不覺失色﹐曰「道濟何爲來哉﹖」然猶恃其彊﹐欲力戰勝之。恰值西北風起﹐遂乘風帆而上。那知行未數里﹐風勢忽轉﹐前後連豆﹐急令落帆掉槳﹐而西人離沮﹐無復斗心。道濟親立船頭﹐揮眾迎擊﹐謂西軍曰「所誅者一人﹐汝曹何爲與之俱死﹖」西軍素服道濟﹐聞其言﹐皆不戰而潰。晦見大軍瓦解﹐慌急無措﹐單領心腹數人﹐乘小船急走﹐連夜逃歸江陵。帝聞前師克捷﹐大喜。遂自蕪湖東還﹐命到彥之率師追之。

卻說晦至荊州﹐眾散略盡﹐乃摧其弟逾七騎北走。遁體肥壯﹐不能乘馬﹐晦每緩轡待之﹐不得速發。追兵至﹐執之﹐檻送建康。到彥之收謝氏子弟及周超等皆斬之﹐余從逆者﹐並受其降。晦至建康﹐帝命與謝皭同斬都市。臨刑﹐皭賦詩曰﹕

偉哉橫海鱗﹐壯美垂天翼。

一旦失風水﹐翻爲螻蟻食。

晦亦續之曰﹕

功遂侔昔人﹐保退無智力。

旣涉太行險﹐斯路信難陟。

其女彭城王妃﹐被髮徒跣﹐抱晦而哭曰「大丈夫當橫屍戰場﹐柰何狼籍都市﹖」晦有慚色。帝旣誅晦。論平賊功﹐進道濟爲司空﹐封永修公﹑江州刺史﹐到彥之爲南豫州刺史﹐以彭城王義康爲侍中﹐委以國政。

義康﹐帝之次弟﹐性聰察﹐曾爲南徐州刺史。在州職事修治﹐與帝友愛尢篤。而帝自踐祚以來﹐羸疾積年﹐心勞輒發﹐屢至危殆。義康盡心奉恃﹐藥石非口所親嘗不進﹐或連夕不寢﹐總理內外﹐曲合帝心。故凡所陳奏﹐入無不可﹐方伯以下﹐並令義康選用。生殺大事﹐或自斷決﹐帝亦不怪。由是勢傾遠近﹐朝野輻湊﹐每日府門﹐當有車數百乘﹐義康引身相接﹐未嘗懈倦。復能彊記﹐耳目所經﹐終身不忘。好於稠人廣席間﹐標題所記﹐以示聰明。嘗謂左右曰「王敬宏﹑王球之屬﹐碌碌庸才﹐坐取富貴﹐那復可解﹗」然素無學術﹐不識大體﹐朝士有才用者﹐皆引入己府﹐私置僮僕六千餘人。四方獻饋﹐皆以上品薦義康﹐而以次者供禦。帝嘗冬月啖甘﹐歎其形味並劣。義康曰「今年甘殊有佳者。」遣人還東府取之﹐大於供禦者三寸﹐自謂兄弟至親﹐不復有君臣形迹也。

先是﹐領軍將軍劉湛﹐與僕射殷景仁素相莫逆﹐其進也﹐景仁實引之。湛旣進﹐以景仁位遇本不逾己﹐而一旦居前﹐意甚憤憤。又以景仁專管內任﹐謂爲間己﹐猜忌漸生。知帝信仗景仁﹐寵通不可奪﹐遂陰與義康相結﹐欲因宰相之力以回上意﹐傾黜景仁﹐獨當時務﹐屢使義康毀之於帝。景仁對親舊歎曰「引之令入﹐入便噬人﹐吾且避之。」乃稱疾解職。帝不許﹐使停家養病。又湛與道濟不睦﹐而道濟功名日甚﹐寵命頻加﹐益忌之。會帝久疾不癒﹐自懼危篤﹐使義康具顧命調。義康之黨﹐皆謂宮車一日晏駕﹐大業當歸彭城﹐而慮道濟立異﹐湛於是說義康曰「道濟屢立奇功﹐威名甚重﹐其左右腹心﹐並經百戰。諸子又有才气﹐主上若崩﹐道濟不可復制﹐非大王之福也。盍先除之﹐以絕後患﹖」義康信之﹐乃言於帝﹐召道濟入朝。

當是時﹐魏方入寇﹐道濟出師拒之﹐前後與魏三十餘戰﹐所向皆捷﹐軍至歷城。魏縱輕騎邀其前後﹐焚燒谷艸﹐道濟軍乏食﹐乃自歷城引還。軍人有亡降魏者﹐告以食盡﹐魏人追之﹐眾恟懼將潰。道濟夜唱籌量沙﹐以所餘少米覆其上。魏軍見之﹐謂道濟資糧有餘﹐以降者爲妄而斬之。時敵人甚盛﹐騎士四合﹐道濟命軍士皆披甲﹐已白服乘輿。魏人疑有伏兵不敢擊﹐稍稍引退﹐道濟乃全軍而返。歸未逾月﹐忽有調至﹐召之入京。其妻向氏曰「髙世之功﹐自古所無﹐今無事相召﹐未識吉凶若何﹖」道濟曰「吾方全師保境﹐何負國家﹐而致患生不測﹗﹐汝無慮焉。」遂行。旣至建康﹐以帝疾未瘳﹐畱之累月。會帝病稍間﹐召而見之﹐慰勞且至﹐命卽還鎭。道濟方出宮﹐帝忽昏迷﹐不省人事。劉湛謂義康曰「道濟旣召之來﹐未可縱之去也。」遂執之﹐下詔稱道濟潛散金貨﹐招誘不逞之徒﹐因朕寢疾﹐規肆禍心﹐收付廷尉。道濟見收﹐勃然忿怒﹐目光如炬﹐脫幘投地曰「乃壞汝萬里長城。」遂死。並誅其子十一人。又殺其參軍薛彤﹑髙進之﹐二人皆道濟腹心﹐有勇力﹐號萬人敵﹐時人比之關﹑張者。魏人聞之喜曰「道濟死﹐吳兒輩不足復憚矣。」後人作長歌挽之曰﹕

寄奴崛起開鴻烈﹐四方猛士歸心切。風虎雲龍會一朝﹐就中道濟尢瑰傑。身經百戰立奇功﹐血痕染得徵袍紅。懾服彊鄰鎭西土﹐手魔旄鉞摽雄風。一朝讒口紛紛集﹐鳥盡弓藏從古說。韓侯見執黥彭烹﹐千古冤魂同一轍。目光如炬發衝冠﹐投幘狂呼白日寒。自壞長城眞可惜﹐徒令志士心爲酸。嗚呼﹗長城自壞亦已矣﹐宋祚傾頹魏人喜。

道濟旣死﹐帝在病中未知。及疾瘳﹐義康奏之﹐帝深惋惜。謂義康曰「爾何匆遽若此﹖」義康曰「劉湛爲臣言﹐不殺道濟﹐後必有患﹐臣故誅之。」帝由是怒湛。

卻說湛初入朝﹐帝悅其才辯﹐每與談論﹐必竟日始退﹐習以爲常。至是帝爲左右曰「向吾與劉班言﹐每視日早晚﹐惟恐其去。今與劉班言﹐吾亦視日早晚﹐惟恐其不去。」湛亦覺帝寵漸衰﹐乃欲使後日大業﹐終歸義康。陰結廷臣劉斌﹑劉敬文﹑孔胤秀等爲死黨﹐伺察禁省﹐有不與己同者﹐必百方搆陷之。推崇義康﹐無復人臣之禮。帝聞之益怒。殷景仁密言於帝曰「相王權重﹐羣小黨附﹐非社稷計﹐宜少加我抑。」帝深然之﹐於是決意黜義康而誅湛等。一日﹐以密旨召義康入宿﹐畱止中書省。其夜帝出華林園﹐坐延賢堂﹐召殷景仁。景仁臥疾五年﹐𨿽不見上﹐而密函去來﹐日以十數﹐形迹周密﹐莫有窺其際者。至是聞召﹐猶稱腳疾﹐坐小牀與人見。誅討處分﹐帝皆委之。收劉湛付廷尉﹐下詔暴其罪惡﹐就獄誅之﹐並殺其三子﹐及其黨劉斌﹑劉敬文﹑孔胤秀等八人。

先是驍騎將軍徐湛之與義康尢親厚﹐帝惡之﹐事敗被收﹐罪當死。其母會稽公主﹐於兄弟爲長嫡﹐素爲帝所敬禮﹐家事大小﹐必咨而後行。髙祖微時﹐有納布衫襖﹐臧皇后手所作也。旣貴﹐以付公主曰「後世有驕奢不節者﹐可以此衣示之。」至是公主入宮﹐見上號哭﹐不復施臣妾之禮﹐以錦囊盛納布祆﹐擲於帝前曰「汝家本貧賤﹐此是吾母爲汝父所作。今日得一飽餐﹐便欲殺我兒耶﹗」帝乃赦之。又吏部尙書王球﹐簡淡有美名﹐爲帝所重。其姪王履﹐貪利進取﹐深結義康﹑劉湛。球屢戒之﹐履不悛。誅湛之夕﹐履恐禍及﹐屨不及穿﹐倉皇奔至球所求救。球命左右取屨與之﹐飲以溫酒﹐謂之曰「常日語汝云何﹖」履怖懼不能答。球徐曰「阿父在﹐汝亦何憂﹖」時帝本欲殺之﹐以球故﹐竟免其死﹐廢於家。帝以湛等罪狀示義康﹐義康卽頭謝罪﹐上表求貶﹐乃出爲江州刺史﹐幽之豫章。義康停省十餘日﹐見帝拜辭﹐帝惟對之慟哭﹐余無所言。旣發﹐帝遣沙門慧琳視之。義康曰「弟子有還理否﹖」慧琳曰「恨公不讀數百卷書耳。」先是謝述累佐義康﹐數有規益﹐未幾早卒﹐義康因歎曰「昔謝述惟勸吾退﹐劉班惟勸吾進﹐今班存而述死﹐其敗也宜哉﹗」及在安城讀書﹐見淮南厲王長事﹐廢書歎曰「自古有此﹐我乃不知﹐此慧公所以恨我不讀書也﹐罪何以免﹖」今且按下。

再說義康旣出﹐不數月景仁亦死﹐帝旁無信臣﹐惟詹事範蔚宗以文學見知﹐然亦不甚委任。有散騎郎孔熙先者﹐博學文史﹐兼通數術﹐其父爲廣州刺史﹐以贓獲罪﹐義康救之得免。及義康遷豫章﹐熙先密懷報效。且以天文圖讖﹐帝必以非道晏駕﹐由骨肉相殘﹐江州應出天子﹐因欲弒帝﹐立義康。見朝臣內﹐惟範蔚宗志意不滿﹐可引與同謀﹐乃結蔚宗甥謝綜﹐以交蔚宗。熙先家饒於財﹐數與蔚宗博﹐故爲拙行﹐以財輸之。蔚宗旣利其財﹐又愛其文藝﹐由是情好款洽。一日﹐二人偶談時事﹐熙先連稱可惜者再。蔚宗問﹕「何惜﹖」熙先曰「吾惜丈人以蓋世之才﹐不立蓋世之功耳。」蔚宗又問﹕「若何立功﹖」熙先乃說之曰「彭城王英斷聰敏﹐人神攸屬﹐失職南垂﹐天下憤怨。小人受先君遣命﹐以死報彭城之徳。邇來人情騷動﹐天文舛錯﹐此所謂時運之至﹐不可推移者也。丈人順天人之心﹐結英豪之士﹐表裏相應﹐發難於肘腋﹐然後誅除異己﹐崇奉明聖﹐號令天下﹐誰敢不從﹖小人請以六尺之軀﹐三寸之舌﹐立功立事﹐而歸諸丈人。丈人以爲何如﹖」蔚宗愕然不應。熙先曰「又有過於此者﹐愚則未敢道耳。」蔚宗曰「何爲也﹖」熙先回﹕「丈人奕葉淸通﹐而不得連姻帝室﹐人以犬豕相遇﹐而丈人曾不恥之﹐欲硜硜自守﹐不亦惑乎﹖」蓋蔚宗門無內行﹐有中冓之羞﹐爲時鄙賤﹐故熙先以此激之。蔚宗果以爲大威﹐思欲建非常之事﹐一泄其辱﹐反意乃決。正是﹕狂言頓起蕭墻禍﹐治日偏多肘腋憂。但未識弒逆之計﹐行於何時﹐且聽下文再講。第十卷

急圖位東官不子緩行誅合殿弒親

話說蔚宗聽了熙先一番言語﹐遂懷反意﹐密結其甥謝綜﹑府史仲承祖﹑丹陽尹徐湛之﹑及彭城舊時親厚者十餘人。又有道人法略﹐女尼法靜﹐皆感彭城舊思﹐願以死報。法靜有妹夫許曜﹐領隊在臺﹐許爲內應。一日探得帝將出遊﹐燕羣臣於武帳簡﹐曜領臺兵侍衛﹐蔚宗﹑湛之等皆從﹐遂謀以是日作亂。約定宴飲之次﹐蔚宗托有密事奏帝﹐請屏左右﹐曜便進前我帝﹐盡殺左右大臣﹐蔚宗人居朝堂﹐奉迎義康卽位。謀旣定﹐專待臨期行事﹐各如所約。那知蔚宗是日侍飲﹐恐懼殊甚﹐耀在帝側﹐扣刀挺立﹐屢目蔚宗﹐蔚宗垂首﹐默無一語﹐耀亦不敢動。俄而座散﹐徐湛之退而懼曰「事無成矣﹐吾何與之同死﹗」密以其謀白帝。帝聞之大駭﹐急命有司收蔚宗﹑熙先﹑謝綜等訊之﹐熙先望風吐款﹐辭气不撓。蔚宗初猶抵賴﹐以熙先承認﹐亦不敢辯。乃並下獄待決。上奇熙先之才﹐責吏部尙書何尙之曰「使孔熙先年將三十﹐作散騎郎﹐哪不作賊﹗」蔚宗在獄爲詩曰「𨿽無嵇生琴﹐庶同夏侯色。」初意入獄卽死﹐而帝窮治其獄﹐遂經二旬。獄吏戲之曰「外傳詹事或當長系。」蔚宗聞之驚喜﹐謝綜﹑熙先笑之曰「詹事平日攘袂瞑目﹐躍馬顧盼﹐自以爲一世之雄。今擾攘紛壇﹐畏死乃爾耶﹖」臨刑﹐蔚宗母至市﹐涕泣責之﹐以手擊其頸﹐色不作。妹及妓妾來別﹐蔚宗悲涕流連﹐謝綜誚之曰「舅殊不及夏侯色。」蔚宗收淚而止。遂與綜﹑熙先及其子弟黨與同日並誅。有司奏治彭城之罪﹐帝初不許﹐後因魏師犯瓜步﹐帝慮不逞之人﹐奉其爲亂﹐賜死安城。

且說帝初卽位﹐立妃袁氏爲後。後性賢明﹐帝待之恩禮甚駕。初生太子助﹐後詳視良久﹐使宮人馳告帝曰「此兒形貌異常﹐必破國亡家﹐不可舉。」帝聞之﹐狼狽奔赴﹐至後殿戶外﹐以手撥幔禁之﹐乃止。先是袁氏家貧﹐後嘗就帝求錢帛給之。而帝性節儉﹐所賜錢不過三五萬﹐帛不過三五十匹。及潘淑妃生始安王浚﹐寵傾後宮﹐所求無不得。一日﹐後向帝求錢﹐嫌所得不多。宮人曰「後有求﹐帝不肯與﹐若使潘妃求之﹐𨿽多必獲。」後欲驗其言﹐因托潘妃代求三十萬錢﹐信宿便得。因此深爲恚恨﹐鬱鬱成疾。從此不復見帝。及疾篤﹐帝至牀前執手流涕﹐問所欲言﹐後終不答﹐直視良久﹐以被覆面而崩﹐時年三十六。帝甚痛悼﹐所住徽音殿五間﹐設神位於中﹐其殿常閉﹐非有詔不許擅開。有張美人者﹐嘗以非罪見責﹐應賜死。從後靈殿前過﹐流涕大言曰「今日無罪就死﹐先後有靈﹐當知吾冤。」說聲未了﹐殿忽豁然大開﹐窗牖俱辟。職掌者馳白於帝﹐帝驚往視之﹐其事果實﹐美人乃得釋。人以爲袁後陰靈所護也。

再說太子劭旣長﹐美姿容﹐好讀書﹐使弓馬﹐喜延賓客。意之所欲﹐帝必從之。旣居儲位﹐帝以宗室彊盛﹐慮有內難﹐特加東宮兵﹐使與羽林相若﹐至有實甲萬人。初﹐以潘妃承寵﹐致後含恨而死﹐深惡潘妃及始安王浚。浚懼爲將來之禍﹐乃曲意事號劭﹐劭更與之善﹐歡洽無間。有王鸚鵝者﹐東陽公主之婢﹐貌頗姣好。太子嘗至主第﹐見而悅之﹐托言身倦﹐假寢後園﹐呼鸚鵡侍﹐聲與之私。鸚鵡狡而淫﹐苟合時﹐能曲盡太子歡﹐太子大喜。其後鸚鵡又與浚私﹐弟兄傳嬖之﹐公主弗禁也。

助與浚並多過失﹐數爲上所法責﹐常鬱鬱不快。一日﹐鸚鵡見太子色不豫﹐問其故﹐助曰「主上難事﹐吾安得早登大位﹐得遂所欲乎﹖」鸚鵡曰「天子萬福﹐太子豈能遽登大寶﹖莫若使女巫祈請天帝﹐使過不上聞﹐則太子可無憂矣。」劭深然之。你道女巫何人﹖此女姓嚴氏﹐名道育﹐吳興人。初爲妓家﹐有妖人常來畱宿﹐授以彩陽補陰﹑役使鬼物之術﹐後遂爲巫﹐往來於富家巨室﹐其術頗有靈驗﹐故東陽公主家﹐亦得出入焉。

鸚鵡尢與相善﹐常同牀共宿﹐授以房中之術﹐故鸚鵡亦能蠱惑人﹐爲太子所愛。一日﹐道育謂主曰「天帝有寶物賜主﹐主後福無窮。」主初不信﹐其夜主臥牀﹐忽見流光若螢﹐飛入書筒中﹐急起開視﹐得二靑珠﹐大以爲神﹐由是助與浚亦惑之﹐遂使作法祈請﹐令過不上聞。道育曰「上天已許我矣﹐太子等縱有過﹐決不泄露。」劭等益敬事之﹐號曰「天師」。其後又爲巫蠱﹐琢玉爲帝形像﹐埋於含章殿前﹐使宮車早早宴駕﹐共事者惟道育﹑鸚鵡﹑始安王浚﹐及東陽府奴陳天與﹑黃門陳慶國數人﹐余莫知也。

會東陽主卒﹐鸚鵡例應出嫁﹐陳天與先與之通﹐欲得之。後鸚鵡又與浚之私人沈興遠交好﹐厭薄天與﹐遂嫁興遠。天與有怨言﹐鸚鵡唆劭殺之。陳慶國懼曰「巫蠱事﹐惟我與天與宣傳往來﹐今天與死﹐我其危哉﹗且事久終泄﹐不如先自首也。」乃具以其事白帝。帝大驚﹐卽遣收鸚鵡﹐封籍其家。助懼﹐以書告浚﹐浚復書曰「彼人所爲如此﹐正可促其餘命﹐或是大慶之漸耳。」

先是二人往來書札﹐常謂帝爲彼人﹐或謂其人。謂江夏王義恭爲佞人﹐皆咒詛巫蠱之言。其書並畱鸚鵡處﹐至是皆被收去。又搜得含章殿所埋玉人﹐帝益怒﹐命有司窮治其事﹐道育亡命﹐捕之不獲。時浚鎭京口﹐已有命爲荊州刺史﹐移鎭江陵﹐將入朝而巫蠱事發。帝惋歎彌日﹐謂潘淑妃曰「太子圖富貴﹐或祈我速崩。虎頭復如此﹐非復思慮所及﹐汝母子豈可一日無我耶﹖」虎頭﹐浚小字也。妃叩首求解﹐帝遣中使切責之﹐猶未忍加罪也。道育亡命後﹐變服爲尼﹐匿於東宮﹐又逃之京口﹐匿於浚所。浚人朝﹐復載還東宮﹐欲與俱往江陵。道育偶過其戚張旿家﹐爲人所告。帝遣人掩捕﹐得其二婢﹐云道育隨始安王還都﹐今又逃往京口矣。帝方謂劭與浚已斥遣道育﹐今聞其猶相匿之﹐惆悵惋駭。乃與侍中王僧綽﹑僕射徐湛之﹑尙書江湛密謀廢太子﹐賜始安王死。須俟道育捉到﹐面加檢覆﹐方治二人之罪。

時帝諸子尙多﹐武陵王駿素無寵﹐故屢出外藩﹐不得畱建康。南平王鑠﹑建平王宏﹑隋王誕皆爲帝所愛﹐議擇一人立之。而鑠妃爲江湛之妹﹐勸帝立鑠。誕妃爲徐湛之女﹐勸帝立誕﹐帝不能決。僧綽曰「建立之事﹐仰由聖懷﹐臣請惟宜速斷﹐不可稽緩。當斷不斷﹐反受其亂。願以義割恩﹐略去不忍之心﹐不爾﹐便應坦懷如初﹐無煩疑論。宏機𨿽密﹐易致宣廣﹐不可使難生慮表﹐取笑千載。」帝曰「卿可謂能斷大事﹐然此事至重﹐不可不慇懃三思。且彭城始亡﹐人將謂我無復慈愛之道。」僧綽曰「臣恐千載之後﹐言陛下惟能裁弟﹐不能裁兒。」帝默然。旣退﹐江湛謂僧綽曰「卿向所言﹐毋乃太傷切直。」僧綽曰「弟正恨君不直耳。」

帝自是每夜與湛之屏人語﹐或連日累夕﹐常使湛之自秉燭﹐繞壁檢行﹐慮有竊聽者。那知潘淑妃怪帝久不入宮﹐密密打聽﹐已知帝有廢太子殺始安意。乃召浚人﹐抱之泣曰「汝前咒詛事發﹐猶冀刻意攺過﹐何意更藏道育﹐帝怒不可解矣﹗我何用生爲﹐可送藥來﹐當先自盡﹐不忍見汝禍敗也。」浚奮衣起曰「天下事尋當自判﹐願小寬慮﹐必不上累。」遽馳報助曰「事急矣﹐須早圖之。」助乃密與腹心隊主陳叔兒﹑齋師張超之等﹐共謀弒帝。每夜饗將士﹐或親自行酒。僧綽覺其異﹐密以啟聞。帝以嚴道育尙未解至﹐故遲不發。

癸亥夜﹐劭詐爲帝詔云「魯秀謀反﹐汝平明率眾入。」因使張超之召集東宮甲土﹐豫加部勒﹐云有所討。夜呼右軍長史蕭斌﹑左衛率袁淑﹑積弩將軍王正見等並入官。助流涕謂曰「主上信讒﹐將見罪廢﹐內省無過﹐不能受枉。明旦當行大事﹐望相與戮力。」因起徧拜之﹐眾驚愕莫敢對。良久﹐淑﹑斌皆曰「自古無此﹐願加三思。」劭怒變色﹐斌懼曰「當竭身奉令。」淑叱之曰「卿便謂殿下眞有是耶﹖殿下幼常患風﹐或是疾動耳。」劭愈怒﹐因盻淑曰「事當克否﹖」淑曰「居不疑之地﹐何患不克﹖但旣克之後﹐不爲天地所容﹐大禍亦旋至耳。假有此謀﹐猶宜中止。」左右引淑出口﹕「此何事﹐而可中止耶﹖」淑還省﹐繞牀行﹐至四更乃寢。甲子﹐宮門未開﹐助以朱衣加戎服上﹐乘畫輪車﹐與蕭斌同載﹐衛從如常日入朝之儀﹐呼袁淑甚急﹐淑髙臥不起。助停車奉化門﹐絡繹遣人催之。淑不得已徐起﹐至車後﹐劭呼之登車﹐又辭不上﹐乃命左右殺之。

俄而內城開﹐劭從萬春門入。舊制東宮隊不得入城﹐劭乃以僞詔示門衛曰「受敕有所收討。」呼令後隊速來﹐門衛信之﹐不敢詰。張超之等數十人馳入雲龍門﹐進及齋閣﹐直衛兵尙寢未起﹐門階戶席﹐寂無一人。超之遂拔刃逕上合殿。帝是夜與徐湛之屏人語﹐至旦﹐燭猶未滅。見超之人﹐舉幾捍之﹐超之揮刃﹐帝五指皆落﹐遂超前弒之。湛之驚起﹐急趨北戶﹐戶未及開﹐兵人殺之。後人有詩頌袁後之先見云﹕天生裊猿異常兒﹐何事君王不殺之﹗羽融養成行大逆﹐方知巾幗勝鬚眉。

劭進至合殿中間﹐聞帝已殂﹐出坐東堂。蕭斌執刀侍立﹐呼中書舍人顧報﹐嘏震懼不卽出。旣至﹐劭問曰「欲共見廢﹐何不早啟﹖」嘏未及答﹐卽於座前斬之。江湛直宿上省﹐聞喧噪聲﹐知有變﹐歎曰「不用王僧綽言﹐以至於此。」乃匿旁屋中﹐兵士搜出殺之。宿衛羅訓﹑徐罕﹐皆望風屈服﹐獨左細仗主卜天與不暇被甲﹐疾呼左右出戰。徐罕曰「殿下人﹐汝欲何爲﹖」天與罵曰「殿下此來爲何﹐汝尙作此語﹖」遂拔箭射劭於東堂﹐幾中之。劭黨奮擊﹐斷臂而死。其隊將張泓之﹑朱道欽亦皆戰死。劭遂殺潘淑妃及帝親信左右數十人﹐急召始安王浚。

時浚在西州府﹐未得劭信﹐未識事之濟否﹐恇擾不知所爲。舍人朱法瑜奔告曰「臺前喧噪﹐宮門皆閉﹐道上傳言太子反﹐未測禍變所至。」浚陽驚曰「今當柰何﹖」法瑜勸人據石頭﹐浚從之。將軍王慶曰「今宮內有變﹐未知主上安危﹐凡在臣子﹐當投袂赴難﹐憑城自守﹐非臣節也。」浚不聽﹐乃從南門出﹐逕向石頭﹐從者千餘人。俄而助遣張超之馳馬召浚﹐浚屏人問狀﹐卽戎服乘馬而去。朱法瑜固止之﹐不從。王慶亦扣馬諫曰「太子反逆﹐天下怨憤。殿下但當堅閉城門﹐坐食積粟﹐不過三日﹐凶黨自離﹐情事如此﹐今豈宜去﹖」浚大言曰「皇太子令﹐敢有復阻者斬﹗」旣入見劭﹐劭謂之曰「潘淑妃爲亂兵所害。」浚曰「此是下情﹐由來所願。」劭詐以帝詔召大將軍義恭﹑尙書何尙之﹐至則並拘於內。並召百官﹐至者才數十人﹐劭遽卽位﹐攺元太初。下詔曰「徐湛之﹑江湛弒逆無狀﹐吾勒兵人殿﹐已無所及﹐號惋崩衄﹐肝心破裂。今罪人斯得﹐元凶克珍﹐可大赦。」降詔畢﹐卽稱疾還永福省﹐不敢臨喪﹐以白刃自守﹐夜則列燈不寢。以蕭斌爲尙書僕射﹑領軍將軍﹐何尙之爲司空﹐諸逆徒拜官進爵有差。

靑州刺史魯秀將赴任﹑劭畱之於京﹐使掌庫隊﹐謂之曰「徐湛之常欲相危﹐我已爲卿除之矣。」舍人董元嗣乘間奔得陽﹐具言太子弒逆﹐其事始彰。是時沈慶之爲武陵王司馬﹐密謂腹心曰「蕭斌婦人﹐不足有爲。其餘將帥﹐皆易與耳。東宮同惡﹐不過三十人﹐此外屈逼﹐必不爲用。今輔順討逆﹐不憂不濟也。」

先是劭不知王僧綽之謀﹐用爲司徒。及檢文帝巾箱﹐得僧綽所奏饗士啟﹐大怒﹐殺之。因誣北地請王侯云與僧綽同反﹐遂殺長沙﹑臨川﹑桂陽﹑新渝諸王候等。密賜沈慶之手書﹐令殺武陵王駿。慶之得書﹐來見王﹐王懼﹐辭以疾。慶之突入﹐見王於中堂﹐以助書示之。王泣求人內﹐與母訣別。慶之曰「下官受先帝厚恩﹐今日之事﹐惟力是視﹐焉肯輔逆﹐殿下何見疑之深﹖」王起再拜曰「家國安危﹐皆在將軍。」慶之卽命內外勒兵。主簿顏竣曰「今四方未知義師之舉﹐劭據有天府﹐若首尾不相應﹐此危道也。宜待諸鎭協謀﹐然後舉事。」慶之厲聲曰「今舉大事﹐而黃頭小兒﹐皆得參預﹐何得不敗﹖宜斬以徇眾。」王令竣向慶之謝罪。慶之曰「卿但任筆札事耳﹐勿預軍機也。」王於是專委慶之處分。旬日之間﹐內外整辦﹐人服其才。庚寅﹐武陵王戒嚴誓眾﹐以沈慶之爲主軍元帥﹐襄陽太守柳元景爲冠軍將軍﹐隋郡太守宗懿爲中兵將軍﹐內史來修之爲平東將軍﹐記室顏竣爲咨議參軍﹐移檄四方。於是各路州郡聞之﹐翕然響應。

第一路荊州刺史南郡王義宣﹔第二路究州刺史臧質﹔第三路司州刺史魯爽﹔第四路靑州刺史蕭思誥﹔第五路冀州刺史垣護之。一時並起﹐舉兵赴難。

單有隋王誕鎭東吳﹐有彊兵數萬﹐將受劭命。其參軍沈正諫之不從﹐退立於宮門之外﹐泣謂司馬顧琛曰「國家此禍﹐開闢未有。今以江南驍銳之眾﹐唱大義於天下﹐其誰不響應﹐豈可使殿下北面凶逆﹐受其僞寵乎﹖」琛曰「江南忘戰日久。𨿽逆順不同﹐然彊弱亦異。當待四方有義舉者﹐然後應之﹐不爲晚也。」正曰「天下未有無父無君之國﹐寧可自安仇恥﹐而責義四方乎﹖今正以弒逆冤醜﹐義不共戴﹐舉兵之日﹐豈必求全耶﹗馮衍有言﹕『大漢之貴臣﹐將不如荊齊之賤士乎﹖』況殿下義兼臣於﹐事關國家者哉﹗」琛乃與正復人說誕﹐誕遂不受劭命。聞武陵已建義﹐亦起兵應之。

先是文帝北拒魏師﹐劭常從軍﹐自謂素習武事。及得志﹐語朝士曰「卿等但助我理文書﹐勿措意戎旅﹐若有寇難﹐吾自當之。但恐賊虜不敢動耳。」及聞四方兵起﹐始憂懼戒嚴。

卻說柳元景引兵先下﹐統領薛安都等十二軍發湓口﹐徐遣寶以荊州之眾繼之。丁未﹐武陵王駕發尋陽﹐沈慶之總中軍以從﹐檄至建康。劭讀之色變﹐以示大常顴延之曰「此誰筆也﹖」延之曰「顏竣筆也。」動曰「言辭何至於是﹖」延之曰「竣尙不顧老臣﹐安能顧陛下﹖」劭怒稍解。劭欲盡殺從駿起兵者士民家口﹐何尙之曰「凡舉大事者不顧家﹐且多是驅逼﹐今忽誅其家室﹐正足堅彼意耳。」劭以爲然﹐乃下詔一無所問。又疑舊臣不爲己用﹐乃厚撫魯秀﹑王羅漢﹐以軍事委之。蕭斌勸劭勒水軍﹐自上決戰﹐次之則保據梁山。江夏王義恭欲令助敗﹐恐義兵起於倉猝﹐船舫陋小﹐不利水戰﹐乃佯爲策曰「賊駿少年﹐未習軍旅﹐遠來疲獘﹐宜以逸待之。今遠出梁山﹐則京都空弱﹐東軍乘虛或能爲患。若分力兩赴﹐則兵散勢離﹐不如養銳待期﹐坐而觀釁﹐割棄南岸﹐柵斷石頭﹐此先朝舊法﹐不憂賊不破也。」助善其策﹐斌厲色曰「南中郎二十年少﹐能建如此大事﹐豈復可量。三方同惡﹐勢據上流﹐沈慶之諸練軍事﹐柳元景﹑宗愨久經戰陣﹐形勢如此﹐實非小敵。宜及人情未離﹐尙可決力一戰﹐端坐臺城﹐何由得久﹖」劭不聽。或勸劭保石頭城﹐劭曰「昔人所以固石頭城者﹐待諸侯勤王耳。

我若守此﹐誰當見救﹖惟應力戰決之﹐不然不克。」於是日日自出行軍﹐慰勞將士﹐悉焚淮水南岸民房﹐驅百姓咸渡水北﹐以爲卻敵之計。

話分兩頭﹐柳元景自發湓口﹐以舟艦不堅﹐恐水戰不利﹐乃倍道兼行。兵至江寧﹐捨舟步上﹐使薛安都率鐵步數千﹐耀兵淮上。移書朝士﹐爲陳道順﹐劭黨大懼。先是王發尋陽有疾﹐不能見將士﹐惟顏竣出入臥內﹐擁王於膝﹐疾屢危篤﹐不任資稟﹐竣皆專決。軍政之外﹐間以文教書檄﹐應接遐邇﹐昏曉臨哭﹐若出一人﹐如是者累旬。𨿽舟中甲士﹐亦不知王疾之危也。

行至南州﹐疾始愈﹐出見將士﹐將士無不踴躍。是時﹐元景潛至新亭﹐依山爲壘﹐新降者皆勸元景速進。元景曰「不然。理順難恃﹐同惡尙眾﹐輕進無防﹐實啟寇心。」於是堅立營寨﹐周蔽木石。劭見東軍已在新亭﹐乃使蕭斌統步兵﹐褚湛之統水軍﹐與魯秀﹑王羅漢等合精兵三萬﹐直攻其壘﹐自登朱雀門督戰。元景將戰﹐下令軍中曰「鼓繁气易衰﹐叫數力易竭﹐但銜枚疾戰﹐一聽吾鼓聲。」斯時劭之將士﹐懷劭重賞﹐皆殊死戰。元景水陸受敵﹐麾下勇士﹐悉遣出斗﹐左右惟畱數人宣傳﹐看看兵勢將敗﹐元景失色。忽聞敵軍中連聲退鼓﹐劭眾遽止﹐於是軍勢復振。但未識擊退鼓者何人﹐且聽下回分解。第十一卷

誅元凶武陵正位聽逆謀南郡興兵

話說魯秀𨿽爲劭將﹐陰欲叛之﹐新亭之戰﹐見劭兵將勝﹐故擊退鼓以沮之﹐動眾果退。元景乃開壘鼓噪以逐之﹐劭軍大潰﹐墜淮死者﹐不可勝數。劭自執劍﹐手斬退者﹐不能禁﹐將士半遭殺戮。蕭斌身亦被傷﹐助僅以身免﹐單騎還宮。魯秀﹑褚湛之等皆降於元景。丙寅﹐王至江寧﹐江夏王義恭乘間南奔﹐見王於新亭﹐相對痛哭。劭聞其走﹐殺其子十二人。戊辰﹐義恭﹑沈慶之等上表功進。己已﹐王卽皇帝位﹐是爲孝武帝。大赦﹐文武賜爵一等﹐從軍者二等﹐攺諡大行皇帝曰「文帝」﹐廟號太祖。是日﹐諸路之兵並集﹐劭於是緣淮樹柵以守﹐魯秀等率眾攻之﹐王羅漢放仗降﹐緣淮守卒﹐以次奔散﹐器仗鼓蓋﹐充塞路衢。是夜﹐劭閉守六門﹐於門內鑿塹立柵﹐城中沸亂﹐文武將吏﹐爭逾城出降。蕭斌見勢不支﹐宣令所統皆使解甲﹐自石頭戴白幡來降﹐以求免死。詔不許﹐斬於軍門。劭欲載寶貨逃入海﹐人情離散﹐不果行。未幾﹐諸軍克臺城﹐各由諸門入﹐會於前殿﹐獲王正見斬之。張超之走至合殿禦牀之所﹐爲軍士所殺﹐刳腸割心﹐諸將臠其肉﹐生啖之。建平等七王﹐號哭俱出。劭穿西垣﹐入武庫井中﹐隊主髙禽執之。劭曰「天子何在﹖」禽曰「近在新亭。」至殿前﹐臧質見之曰「柰何爲此天地不容之事﹖」劭謂質曰「可得爲啟﹐乞遠徙否﹖」質曰「主上近在航南﹐當有處分。」縛劭於馬上﹐防送軍門。時不見傳國璽﹐問劭何在。劭曰「在嚴道育處。」搜得之﹐遂斬劭首﹐並誅其四子於牙下。浚率左右數十人﹐領其三子南走﹐遇義恭於越城﹐浚下馬曰「南中郎今何所作﹖」義恭曰「上已君臨萬國。」又曰「虎頭來得毋晚乎﹖」義恭曰「殊當恨晚。」又曰「故當不死耶﹖」義恭曰「可詣行闕請罪。」又曰「未審能賜一職自效否﹖」義恭曰「此未可量。」勒與俱歸﹐行至中道殺之及其三子。梟二逆父子首於大航﹐暴屍於市﹐污瀦其所居齋﹐眷屬皆賜死於獄。劭妃殷氏且死﹐謂獄吏曰「彼自骨肉相殘﹐何以枉殺無罪人﹖」獄吏曰「受拜皇后﹐非罪而何﹖」殷氏曰「此權時耳﹐事定﹐當以鸚鵡爲後也。」嚴道育﹑王鸚鵡並都街鞭殺﹐血肉糜爛﹐焚屍揚灰於江。收殷衝﹑尹宏﹑王羅漢等並斬之。庚辰解嚴﹐帝如東府﹐百官請罪﹐皆釋之。於是大封宗室功臣﹐進義恭爲太尉﹑南徐州刺史﹐義宣爲南郡王﹑荊州刺史﹐誕爲竟陵王﹑揚州刺史﹐臧質爲車騎將軍﹑江州刺史﹐魯爽爲南豫州刺史﹐魯秀爲司州刺史﹐徐遺寶爲衮州刺史。沈慶之爲領軍將軍﹐柳元景﹑宗愨爲左右衛將軍﹐顏竣爲侍中。追贈袁淑﹑徐湛之﹑江湛﹐皆爵以公﹐王僧綽﹑卜天與皆爵以侯。張泓之等各贈郡守。或謂何尙之爲劭司空﹐其子偃爲侍中﹐並居權要﹐當與殷衝等同誅﹐而帝以其父子素有令望﹐且居劭朝﹐用智將迎﹐時有全脫。又城破後﹐尙之左右皆散﹐猶自洗黃閣﹐以迎新主﹐故任遇不攺。今且按下慢表。

再說江州刺史臧質﹐少輕薄無行﹐爲時所輕。旣而屢居名郡﹐涉獵文史﹐有气乾﹐好言兵﹐立功前朝﹐自謂人才﹐足爲一世英雄。太子劭之亂﹐潛有異圖﹐以南郡王義宣庸暗易制﹐欲奉以爲帝﹐因而覆之。至江陵﹐卽稱臣拜義宣。義宣驚愕問故﹐質曰「今日情勢﹐大位合歸於王。」義宣以奉武陵爲主﹐故卻其計不行。及劭旣誅﹐義宣與質﹐功皆第一﹐由是益驕。義宣在荊州十年﹐財富兵彊﹐朝廷所下制度﹐意有不合﹐事多專行。臧質到江州﹐巨舫千餘﹐部伍前後百餘里。帝方自攬威權﹐而質以少主輕之﹐政刑慶賞﹐不復諮稟。擅用湓口米萬石﹐臺府屢下詰責﹐漸致猜俱﹐因密結魯爽魯秀﹑徐遺寶﹐以爲推戴義宣之計﹐而義宣未之知也。先是義宣有女四人﹐幼養宮中﹐義宣赴荊州﹐其女仍畱在宮。而帝性好淫﹐閨房之內﹐不論尊卑長幼﹐皆與之亂﹐以故義宣諸女﹐並爲所污。其次女名楚江郡主﹐麗色巧笑﹐尢善迎合﹐帝愛之﹐誓不相捨。乃令冒姓殷氏﹐封爲淑儀﹐以至醜聲四布。義宣由是切齒﹐怨怒之色﹐時形於面。臧質欲激之使反﹐乃以書說之曰﹕

人臣負不賞之功﹐挾震主之威﹐自古能全者有幾﹖今萬物系心於王﹐聲迹已著﹐見義不作﹐將爲他人所先。若命徐遺寶﹑魯爽驅西北精兵來屯江上﹐質率九江樓船﹐爲王前驅﹐如是已得天下之半。王以八州之眾﹐徐進而臨之﹐𨿽韓﹑白更生﹐不能爲建康計矣。且少主失徳﹐聞於道路﹐宮闈之醜﹐豈可三緘﹗沈﹑柳諸將﹐亦我之故人﹐誰肯爲少主盡力者﹖夫不可畱者年也﹐不可失者時也。質常恐溘先朝露﹐不得展其膂力﹐爲王掃除﹐於時悔之何及﹖敢布腹心﹐惟王圖之。

義宣得書﹐謀之左右。其將佐竺超民等﹐咸懷富貴之望﹐欲倚質威名以成事﹐共勸義宣從其計﹐遂許之。質乃以義宣旨﹐密報魯爽﹑魯秀﹑徐遺寶﹐期以今秋舉兵。使者至壽陽﹐爽方大醉﹐失義宣旨﹐謂宜速發﹐遂竊造法服等物﹐自號建平元年﹐建牙起兵。義宣等聞爽已反﹐皆狼狽興師﹐板爽爲徵北將軍﹐爽亦板義宣等﹐其文曰「丞相劉﹐今補天子﹐名義宣。車騎臧﹐今補丞相﹐名質。」見者皆駭愕﹐魯秀率兵赴江陵﹐見義宣略談數語而出﹐拊膺歎曰「臧質誤我﹐乃與癡人作賊﹐今事敗矣。」當是時﹐義宣兼荊﹑江﹑衮﹑豫四州之力﹐率眾十萬﹐發江津﹐舳艫數百里﹐以質爲前鋒﹐爽亦引兵直趨歷陽﹐威震遠近。

帝大懼﹐欲奉乘與法物迎之。竟陵王誕曰「柰何持此座與人﹖」固執不可。帝乃命柳元景爲撫軍將軍﹐統領諸將以討義宣。元景進據梁山洲﹐於兩岸築偃月壘﹐水陸待之。義宣移檄州郡﹐加進位號﹐使同發兵。雍州刺史朱修之僞許之﹐而遣使陳誠於帝。益州刺史劉秀之斬義宣使者﹐不受僞命。義宣乃使魯秀將兵擊之。王元謨聞秀不來﹐喜謂元景曰「若臧質獨來﹐可坐而擒也。」冀州刺史垣護之﹐遺寶姊夫﹐邀之同反﹐護之不從﹐率眾陰襲其城﹐克之。遺寶敗﹐走奔魯爽。爽至歷陽﹐薛安都引兵拒之﹐敗其前鋒﹐爽不能進。又軍中乏糧﹐引兵退﹐薛安都率輕騎追之。及於小峴﹐爽勒兵還戰﹐飲酒數斗﹐大醉﹐立馬陣前﹐指揮兵眾。安都望見﹐躍馬大呼﹐直前刺之﹐應手而倒。兵士斬其首﹐爽眾奔散。進攻壽陽﹐克之﹐並殺徐遺寶。

是時義宣至鵲頭﹐元景送爽首示之。爽累世將家﹐驍勇善戰﹐號萬人敵﹐一旦死於安都之手﹐義宣與質皆駭懼﹐三軍爲之奪气。太傅義恭遣使與義宣書曰﹕

往時仲堪假兵桓玄﹐尋害其族﹔孝伯推誠牢之﹐旋踵而敗。

臧質少無美行﹐弟所具悉﹐今借西楚之彊力﹐圖濟其私﹐凶謀若果﹐恐非復池中物也。弟自思之﹐勿貽後悔。

義宣得書﹐頗懷疑慮。

甲辰﹐軍至蕪湖。質夜來軍中﹐進計於義宣曰「今以萬人取南州﹐則梁山路絕﹐萬人綴梁山﹐則玄謨不敢動。下官中流鼓棹﹐直趣石頭﹐此上策也。」劉湛之密言於義宣曰「質求前驅﹐此志難測。不如盡銳攻梁山﹐事克﹐然後長驅﹐此萬安之計也。」義宣遂不用質計。質又請自攻東城﹐劉湛之曰「質若復克東城﹐則大功盡歸之矣﹐宜遣麾下自行。」義宣乃遣湛之與質俱進﹐頓兵兩岸﹐夾攻東城。於是玄謨督諸軍大戰﹐薛安都率突騎先衝其陣之東南﹐陷之﹐斬湛之首。偏將劉季之﹑宗越又陷其西北﹐質兵亦敗。垣護之縱火燒江中舟艦﹐煙燄漲天﹐延及西岸﹐營壘殆盡﹐全軍皆潰。義宣單舸急走﹐閉戶而泣﹐荊州人隨之者﹐猶百餘舸。質欲見義宣計事﹐而又宣已去﹐只得棄軍北走。其眾或降或散﹐一時俱盡。質有妹丈羊衝爲武昌郡﹐往投之﹐至則衝已爲郡人所殺﹐質無所歸﹐乃逃於南湖﹐掇蓮實食之。追兵至﹐以荷覆頭﹐自沈於水﹐出其鼻。軍主鄭俱兒望見﹐射之中心﹐兵刃亂下﹐腸胃縈水艸﹐斬其首﹐送建康。

義宣走至江夏﹐聞巴陵已有軍守﹐回向江陵﹐眾盡散。與左右十餘人﹐徒步而行。腳痛不能前﹐僦民露車自載﹐緣道求食。至江陵郭外﹐時竺超民畱守城中﹐遣人報之。超民仍具羽儀兵眾﹐迎之入城。城中甲士﹐尙有萬人。參軍翟靈寶﹐囑其撫慰將士﹐授之言曰「玆以臧質違指授之宜﹐用致失利﹐今當治兵繕甲﹐更爲後圖。昔漢髙百敗﹐終成大業。」而義宣忘靈寶之言﹐誤云「項羽千敗﹐終成大業。」眾將咸掩口笑。魯秀猶欲收集餘眾﹐更圖一決。而義宣昏沮﹐無復神守﹐入內不復出。左右腹心﹐稍稍離叛。旣而聞魯秀北走﹐欲隨之去﹐乃攜愛妾五人﹐著男子服相隨。城中擾亂﹐白刃交橫。義宣懼﹐墜馬﹐遂步進。超民送至城外﹐以馬與之﹐歸而閉城。義宣求秀不得﹐左右盡棄之﹐還宿南郡空施。旦日﹐官軍至﹐執而因之。義宣入獄﹐坐地歎曰「臧質老奴誤我﹗」五妾尋被遣出﹐義宣號泣﹐語獄吏曰「常日非昔﹐今日分別﹐乃眞苦耳。」魯秀眾散不能去﹐還向江陵。城上人射之﹐秀求人不得﹐赴水而死。朱修之入江陵﹐殺義宣﹐並其子十六人﹐及同黨竺超民﹑蔡超﹑顏樂之等﹐大軍奏凱。柳元景﹑王元謨﹑薛安都等﹐各授封賞。由是朝廷無事﹐天下稍安。今且按下慢表。

且說晉陵武進縣生一異人﹐姓蕭﹐名道成﹐字紹伯﹐小字鬥將﹐漢相國蕭何二十四世孫也。父承之﹐字嗣伯﹐少有大志﹐才力過人﹐仕於宋。初爲建威府參軍﹐義熙中﹐平蜀賊譙縱﹐遷揚武將軍﹑汶山郡太守。元嘉初﹐徙爲濟南太守。到彥之北伐魏﹐大敗歸﹐魏乘勝破靑州諸郡﹐承之率數百人拒戰。魏眾大集﹐承之偃兵息眾﹐大開城門﹐左右曰「賊眾我寡﹐何輕敵之甚﹗」承之曰「今日懸守窮城﹐事已危急﹐若復示弱﹐必爲所屠﹐惟當以彊示之耳。」魏兵果疑有伏﹐遂引去。文帝以有全城之功﹐遷爲中兵參軍﹑員外郎。氐帥楊難當反於漢川﹐承之輕車前行﹐敗其將薛健於黃金山。健旣敗去﹐承之卽據之。難當引兵來攻﹐相拒四十餘日﹐賊皆衣犀甲﹐刀箭不能傷。承之命軍中造木槊﹐長數尺﹐以大斧捶其後﹐賊不能當﹐乃焚營退。梁州平﹐進爲龍驤將軍﹑南泰山太守。有惠政﹐封五等男﹐食邑三百四十戶。及沒﹐梁土士民思之﹐立廟於峨公山﹐春秋祭祀。道成其長子也﹐生於元嘉四年﹐資表英異﹐龍顙鐘聲﹐鱗文徧體。宅南有一大桑樹﹐本髙三丈﹐橫生四枝﹐狀如華蓋。道成年數歲﹐常戲其下。從兄敬完見之曰「此樹爲汝生也。」年十三﹐儒士雷次山立學於雞籠山﹐往而受業﹐治《禮記》及《左氏春秋》﹐過目輒曉。及長﹐仕爲建康令﹐有能名。蕭惠開有知人鑑﹐謂人曰「昔魏武爲洛陽比部﹐時人服其英俊。今看蕭建康﹐但當過之耳。」及惠開鎭襄陽﹐啟道成自隨。討樊鄭諸山蠻﹐破其聚落﹐進爲左軍中兵參軍。孝建初﹐襲爵五等男﹐復以中兵參軍爲建康今。見朝事日非﹐宗室將衰﹐結納四方豪傑﹐隱有澄淸天下之志﹐嘗夢上帝謂之曰「汝是我第十九子。」覺而異之。蓋自五帝三王已降﹐受命之次﹐至道成而第十九也。今且按下。

卻說孝武在位八年﹐疏忌宗室﹐殺戮無度。與竟陵王誕不睦﹐誣以謀叛﹐殺之。又疑大臣擅權﹐而腹心耳目多委寄近習。有戴法興﹑戴明寶者﹐向爲藩邸舊臣﹐甚見親暱。及卽位﹐皆以爲南臺禦史﹐以預建義功﹐賜爵縣男。又有巢尙之者﹐人士之末﹐涉獵文史﹐爲帝所知﹐亦以爲中書舍人。三人權重當時﹐大納貨賄﹐幾所薦達﹐言無不行。天下輻湊﹐門外成市。大臣義恭﹑柳元景﹑顏師伯等﹐皆畏罪避嫌﹐由是朝政日壞。俄兩帝有疾﹐夏五月庚申殂於玉燭殿。羣臣臨喪﹐奉太子子業卽位﹐時年十六。攺年景和﹐是爲廢帝。尙書蔡興宗上璽綬﹐太子受之﹐傲惰無威容。興宗出告人曰「昔魯昭不哀﹐叔孫知其不終﹐家國之禍﹐其在此乎﹖」

乙卯﹐悉罷孝建以來所攺制度﹐還依元嘉。興宗慨然﹐謂義恭曰「先帝𨿽非盛徳之主﹐要以道始終﹐三年無攺﹐古典所貴。今殯宮甫撤﹐山陵未遠﹐而制度興造﹐一皆刊削﹐𨿽當禪代﹐亦不至爾。天下有識﹐嘗以此窺人。」義恭不從。八月﹐王太后疾篤﹐使呼廢帝﹐廢帝曰「病人房間多鬼﹐那可往﹖」召之再三不至。太后怒﹐謂侍者曰「取刀來﹐剖我腹﹐那得生此寧馨兒﹗」乙丑﹐太后殂﹐帝不一視。性本狂暴﹐始猶難太后﹑大臣及戴法興等﹐未敢自恣。太后旣殂﹐內無所忌。欲有所爲。法興輒抑制之﹐謂曰「官家所爲如此﹐欲作營陽耶﹖」帝不能平。所幸閹人華願兒﹐賜與無算﹐法興常加裁滅﹐願兒恨之﹐謂帝曰「道路皆言宮中有二天子﹐法興爲眞天子﹐官家爲贗天子﹐且帝居深宮﹐與物不接﹐法興與太宰顏柳相共爲一體﹐往來門客﹐恆有數百。法興是孝武左右﹐久在宮闈﹐今與他人作一家﹐深恐此座非復帝有。」帝遂召法興入宮﹐立賜之死。

先是孝武之世﹐王公大臣懼誅﹐重足屏息﹐莫敢妄相過從。及崩﹐義恭等皆相賀曰「今日始免橫死矣。」甫過山陵﹐柳元景﹑顏師伯等張樂酣飲﹐不捨晝夜。及法興見殺﹐無不震懾﹐皆恐禍及。於是元景﹑師伯密欲廢帝﹐日夜聚謀﹐而持疑不能決。元景泄其謀於沈慶之﹐慶之素與義恭不睦﹐又師伯專斷朝事﹐不與慶之參決﹐每謂人曰「沈公國之爪牙耳﹐安得豫政事﹖」慶之深以爲恨﹐乃發其謀以白於帝。帝聞之﹐不及下詔﹐輒自率羽林兵掩至義恭宅﹐殺之﹐並其四子。斷絕義恭支體﹐分裂腸胃﹐挑取眼睛﹐以蜜漬之﹐謂之「鬼目粽。」別造使者召柳元景﹐以兵隨之。左右奔告﹐元景知禍至﹐人辭其母﹐整朝服﹐乘車應召。其弟叔仁﹐有勇力﹐被甲﹐率左右壯士﹐欲拒命﹐無景苦禁之。旣出巷﹐軍士大至﹐元景下車受戮﹐容色恬然﹐一門盡誅。獲顏師伯於道﹐殺之。又殺廷尉劉徳願﹐自是公卿以下﹐皆被捶曳如奴隸矣。先是帝在東官﹐多過失﹐孝武欲廢之。侍中袁顗盛稱其美﹐孝武乃止。帝由是徳之﹐旣誅元景﹐以顗代其任。

有山陰公主者﹐名楚玉﹐帝之姊也。下嫁駙馬都尉何戢﹐性淫縱﹐帝寵之﹐常與同輦出人。一日謂帝曰「妾與陛下男女𨿽殊﹐俱托體先帝﹐陛下六宮萬數﹐而妾惟駙馬一人﹐事大不均。」帝笑曰「易耳」。乃選少壯男子三十人﹐號日「面首」﹐賜之以逞其欲。謂公主曰「今而後﹐莫怨不均矣。」吏部郎褚淵﹐字彥威﹐風度修整﹐容貌如婦人好女。公主見而悅之﹐請於帝﹐欲以自隨。帝命淵往侍公主。淵辭不往﹐曰「臣惟一心事陛下﹐不敢私傳公主。」帝笑而置之。公主思念彌切﹐乃遣人要於路﹐擁之以歸﹐閉之後房﹐謂淵曰「吾閱人多矣﹐未有如卿之美者﹐願同枕席之歡﹐無拂吾意。」疊起身就之。淵退立一旁﹐拱手言曰「名義至重﹐玷辱公主﹐卽玷辱朝廷﹐不敢。」公主再三逼迫﹐淵抵死相拒。良久﹐事不就。公主走出﹐謂詩婢曰「倔彊乃爾﹐吾欲殺之﹐又不忍﹐若何使他心肯﹐以遂吾懷﹖」侍婢曰「此是囊中物﹐主且耐心﹐何憂不諧。」公主欲乘其睡而退之。淵至夜間﹐衣不解帶﹐秉燭危坐。侍婢絡繹相勸﹐且以危言怵之﹐曰「不從﹐將有性命優。」淵曰「吾寧死﹐不能爲此事。」公主謂之曰「卿鬚眉如戟﹐何無丈夫气耶﹖」相逼十日﹐淵卒不從。「面首」等恐奪其寵﹐皆勸縱之﹐曰「畱此人在﹐適敗公主興也。」公主遂縱淵歸。後人有詩美之曰﹕

不貪淫欲守綱維﹐如戟鬚眉果足奇。

堪笑山陰人不識﹐彥威才是一男兒。

彥威旣歸﹐知其事者﹐皆欽敬之﹐但未識朝廷淫亂之風﹐作何底止﹐且聽下回分解。第十二卷

子業凶狂遭弒逆鄧琬好亂起干戈

話說廢帝無道日甚﹐嘗入太廟指髙祖像曰「渠大英雄﹐生擒數天子。」指太祖像曰「渠亦不惡﹐但末年不免見斲去頭。」指世祖像曰「渠大齇鼻﹐如何不齇﹗」立召畫工齇之。又新安王子鸞﹐向爲孝武寵愛。帝疾之﹐遣使賜死。又殺其母弟南海王子師﹐及其母妹。發殷貴妃墓。又欲掘景寧陵﹐太史以爲不利於帝﹐乃止。帝舅王藻﹐尙世祖女臨川公主。公主淫妒﹐不悅其夫。譖於帝﹐藻下獄死。太守孔靈符﹐所至有政績﹐近臣譖之﹐帝遣使鞭殺靈符﹐並誅其二子。

袁顗始蒙帝寵﹐俄而失措﹐待遇頓衰。顗懼求出﹐乃以顗爲雍州刺史。其舅蔡興宗謂之曰「襄陽星惡﹐何可往﹖」顗曰「白刃淩前﹐不救流矢﹐今者之行﹐惟願生出虎口﹐遑顧其他。」時興宗亦有南郡太守之命﹐興宗辭不往。顗說之曰「朝廷形勢﹐人所共見﹐在內大臣﹐朝不保夕。舅今出居峽西﹐爲八州行事。顗在襄﹑沔﹐地勝兵彊﹐去江陵咫尺﹐水陸流通﹐若朝廷有事﹐可以共立桓文之功。豈比受制凶狂﹐臨不測之禍乎﹖今得間不去﹐後復求出﹐豈可得耶﹖」興宗曰「吾素門寒進﹐與主上甚疏﹐未容有患。宮省內外﹐人不自保﹐會應有變﹐若內難得弭﹐外釁未必可量。汝欲在外求全﹐我欲居中免難﹐各行其志﹐不亦善乎﹗」顗於是狼狽上路﹐猶慮見追﹐行至尋陽﹐喜曰「今得免矣。」時鄧琬爲尋陽內史﹐與顗人地本殊﹐顗與之款洽過常﹐每相聚論﹐必窮日夜﹐見者知其有異志矣。今且按下。

卻說帝始新蔡公主﹐名英媚﹐顏色美麗﹐下嫁寧朔將軍何邁﹐夫婦亦極相得。一日﹐朝於宮中﹐帝見而愛之﹐遂畱宴後宮﹐親自陪飲﹐以酒勸之曰「卿吾姑也﹐今者之來﹐足令六宮無色﹐柰何﹖」公主會其意﹐徐曰「姜系陛下一本﹐名教攸關﹐無福消受帝恩。」帝曰「朕爲天下主﹐何不可之有﹖」擁之求淫﹐公主笑而從之。事畢求歸﹐帝曰「吾將立卿爲妃﹐何言歸也﹖」公主笑曰「妾承陛下不棄﹐私相歡樂可耳﹐若以妾爲妃﹐何以頒示天下﹖」帝曰「朕自有計﹐可無妨也。」遂納公主於後宮﹐謂之謝貴妃﹐旋拜爲夫人﹐加鸞格龍旗﹐出警人蹕以悅之。殺一宮婢﹐納之棺中﹐載還邁第﹐令行喪禮。

卻說邁素豪俠﹐公主人宮遽死﹐心已疑之。後聞謝貴嬪立﹐莫識其所自來﹐知必有中冓之醜﹐用以李代桃之計。於是大怒﹐因多養死士﹐謀俟帝駕出遊﹐乘間弒之。哪知其謀未發﹐帝亦預防其變。一日﹐親領兵士﹐圍其第﹐殺之﹐合家盡死。

先是沈慶之旣發顏﹑柳之謀﹐自暱於帝﹐數盡言規諫﹐帝浸不悅。慶之懼﹐杜門不接賓客。蔡興宗往亦不見﹐乃語其門下士範羨曰「公閉戶絕客﹐以避悠悠請托者耳﹐僕非有求於公者﹐何爲見拒﹖」範羨以告﹐慶之遽見之﹐興宗因說之曰「主上比者所行﹐人倫道盡﹐率徳攺行﹐無可復望﹐今所忌憚惟在於公。百姓喁喁﹐所仰望者﹐亦惟公一人。公威名素著﹐天下所服﹐今舉朝皇皇﹐人懷危怖﹐指麾之日﹐誰不響影﹖如猶豫不斷﹐欲坐觀成敗﹐豈惟日暮及禍﹖四海重責﹐將有所歸。僕蒙眷異常﹐故敢盡言﹐願公詳思其計。」慶之曰「僕誠知今日憂危﹐不復自保﹐但盡忠奉國﹐始終以之﹐當委任天命耳。加以老退私門﹐兵力頓闕。𨿽欲爲之﹐事亦無成。」興宗曰「當今懷謀思奮者﹐非欲邀功賞富貴﹐正求脫旦夕之死耳。殿中將帥﹐惟聽外間消息﹐若一人唱首﹐則俯仰可定。況公統戎累朝﹐舊日部曲﹐布在宮省﹐受恩者多。沈攸之輩﹐皆公家子弟﹐何患不從﹖且公門徒義附﹐並三吳勇士﹐殿中將軍陸攸之﹐公之鄕人。今人東討賊﹐大有鎧仗﹐在靑溪未發﹐公取其器仗﹐以配衣麾下﹐使陸攸之率以前驅。僕在尙書中﹐自當率百僚按前世故事﹐更簡賢明以奉社稷﹐天下之事定矣。又朝廷諸所施爲﹐民間傳言公悉豫之。公今不決﹐當有先公起事者﹐公亦不免附從之禍﹐況聞車駕屢幸貴第﹐酣醉淹畱﹐或屏左右﹐獨入閣內﹐此萬世一時﹐不可失也。」慶之不從。又靑州刺史沈文秀﹐慶之姪﹐將之鎭﹐率部曲出屯白下﹐亦說慶之曰「主上狂暴如此﹐禍亂不久﹐而一門受其寵任﹐萬民皆謂與之同心﹐且若人愛憎無常﹐猜忍特甚﹐不測之禍﹐進退難免。今因此兵力圖之﹐易於反掌﹐機會難值﹐願公勿失。」文秀言之再三﹐至於流涕﹐慶之終不肯從。及帝誅何邁﹐量慶之必當入諫﹐先閉靑溪諸橋以絕之﹐慶之不得進而還。俄而帝使使者賜慶之藥﹐慶之不肯飲﹐使者以被掩殺之﹐時年八十。慶之子文叔欲亡﹐恐如義恭被帝支解﹐謂其弟文秀曰「我能死﹐爾能報。」遂飲慶之藥而死。文秀揮刀馳馬而去﹐追者不敢逼﹐遂得免。帝詐言慶之病死﹐贈太尉﹐諡曰忠武公﹐葬禮甚厚。

一日﹐帝夢王太后責之曰「汝不仁不義﹐罪惡貫盈﹐本無人君之福。加以汝父孝武﹐險虐滅道﹐怨結神人﹐兒子𨿽多﹐並無天命﹐大運所歸﹐應還文帝之子。」覺而大怒﹐欲去太后神位﹐左右諫之乃止。由是益忌諸叔﹐恐其在外爲患﹐皆聚之京師﹐拘於殿內﹐毆捶陵曳﹐無復人理。見湘東王彧﹑建安王休仁﹑山陽工休祐皆肥壯﹐爲籠盛而秤之﹐以彧尢肥﹐謂之「豬王」﹐謂休仁爲「殺王」﹐休花爲「賊王」。以三王年長﹐尢惡之﹐常錄以自隨﹐不使離左右。東海王禕﹐性尢劣﹐謂之「驢王」。桂陽王休範﹑巴陵王休若年尙少﹐故待之略寬。嘗以木槽盛飯﹐並雜食攪之﹐掘地爲坑﹐實以泥水﹐使彧裸體匍匐坑中﹐以口就槽食之﹐用爲笑樂。前後欲殺三王十餘次﹐賴休仁多智數﹐每以談笑佞諛解之﹐故得不死。彧賞忤旨﹐帝命縛其手足﹐貫之以杖﹐使人擔付大官﹐曰「今日屠豬。」休仁笑曰「豬未應死。」帝問其故﹐曰「待皇太子生﹐殺豬取其肝腸。」帝怒乃解﹐收付廷尉﹐一宿釋之。蓋帝無子﹐有少府劉曚妾﹐懷孕將產﹐迎之入宮﹐俟其生男﹐當立爲太子。故休仁言之以解其怒。嘗召諸王妃主於前﹐除去妝束﹐身上寸絲不畱﹐使左右亂交於前﹐在旁指點嘻笑以爲娛樂﹐違者立死。南平王妃江氏不從﹐帝怒﹐殺其三子﹐鞭江妃一百。建安王太妃陳氏﹐年近不惑矣﹐而容顏尙少﹐帝命右衛將軍劉道隆淫之﹐曰「爾形體彊健﹐足以制此婦。」呼休仁從旁視﹐誡左右曰「俟休仁色變﹐卽殺之。」太妃懼殺其子﹐只得赤體承受。道隆欲迎帝意﹐將太妃竭力舞弄﹐極諸般醜態﹐良久乃已。帝大悅﹐賞道隆酒。休仁目不他視﹐顏色無異﹐乃釋之。

後更愛憎無常﹐稍一忤旨﹐卽殺。左右宿衛之士﹐皆懷異志。惟直閣將軍宗越﹑譚金﹑童太一等﹐以勇力爲帝爪牙﹐賞賜美人金帛﹐充牣其家﹐越等皆爲盡力。懷異志者﹐憚之不敢發。一日﹐帝忽怒主衣壽寂之﹐見輒切齒﹐曰「明日必殺之。」寂之懼﹐乃結主衣阮佃夫﹑李道兒﹐內監王道隆﹑姜產之﹑錢藍生﹐隊主柳光世﹑樊僧整等十餘人﹐陰謀弒之﹐奉湘東爲帝﹐使錢藍生密報三王。阮佃夫慮力少不濟﹐更欲招合﹐壽寂之曰「謀廣或泄﹐不煩多人。且若人將南遊﹐宗越等並聽出外裝束﹐今夜正好行事﹐勿憂不濟也。」

先是帝遊華林國竹林堂﹐使宮人裸體相逐﹐一人不從﹐殺之。夜夢在竹林堂﹐有女子罵曰「汝悻虐不道﹐明年不及熟矣。」乃於宮中求得一人﹐似夢所見者斬之。又夢所殺者罵曰「我已訴上帝矣﹐汝死在目前。」於是巫言竹林堂有鬼。其夕﹐悉屏侍衛﹐與羣巫及采女數百人射鬼於竹林堂。事畢﹐將奏樂﹐寂之抽刀前入﹐姜產之次之﹐李道兒等皆隨其後。時休仁在旁屋﹐聞行聲甚疾﹐謂休祐曰「事作矣。」相隨奔景陽山。帝見寂之至﹐引弓射之﹐不中。采女皆進走﹐帝亦走﹐大呼﹕「寂﹐寂」者三﹐寂之追而弒之。宣令宿衛曰「湘東王受太皇太后令﹐除狂主﹐今已平定矣。諸人其毋恐。」時事起倉卒﹐殿省惶惑﹐未知所爲。休仁引湘東王升西堂﹐登禦座﹐召見諸大臣。王失履﹐跣足﹐猶著烏帽。坐定﹐休仁呼主衣以白帽代之﹐令備羽儀。乃宣太皇太后令﹐數廢帝罪惡﹐命湘東皇篡承皇極。丙寅﹐王卽皇帝位﹐是爲明帝﹐封壽寂之等十四人爲縣候。先是宗越﹑譚金。童太一等爲廢帝所寵﹐及帝立﹐內不自安﹐因謀作亂。沈攸之以聞﹐皆下獄死﹐令攸之復入直閣。時劉道隆爲中護軍﹐建安王怨其無禮於太妃﹐求解職﹐不與同朝﹐乃賜道隆死﹐以建安王爲司徒尙書令。一應昏制謬封﹐並皆刊削﹐中外皆欣欣望治矣。

話分兩頭。江州刺史晉安王子助﹐孝武第三子也﹐年十一﹐長史鄧琬輔之﹐鎭尋陽。先是廢帝惡之﹐遣左右朱景云以藥賜子勛死。景云至湓口﹐停不進。子勛將吏聞之﹐馳告鄧琬﹐惶懼請計。琬曰「身南土寒士﹐蒙先帝殊恩﹐以愛子見托﹐豈得借百口門戶﹖誓當以死報效。且幼主昏暴﹐杜稷將危﹐𨿽曰天子﹐事猶獨夫。今便指率文武﹐直造京邑﹐與羣公卿士﹐廢昏立明矣。」乃稱子勛教﹐今所都戒嚴﹐子勛戎服出聽事﹐集僚佐﹐諭以起兵。參軍陶亮﹐首請效死前驅﹐眾皆奉令﹐乃使亮爲軍事參軍﹐太守沈懷寶等﹐並爲將帥。時校尉張悅﹐犯事在獄。琬知其才﹐稱於勛命﹐釋其桎梏﹐用爲司馬﹐與之共掌內外軍事。收集民丁器械﹐旬日之間﹐得甲士五千人。先遣別將斷大雷之路﹐禁絕商旅﹐以及公私使命﹐斯時尙未知廢帝已弒也。及明帝卽位﹐頒詔四方﹐各賜新命﹐加子勛爲車騎將軍﹐開府儀同三司。將吏得詔﹐皆大喜﹐共造鄧琬曰「暴亂旣除﹐﹑殿下又開黃閣﹐實爲公私大慶。」而琬以晉陽次第居三﹐又在尋陽起事﹐與孝武同符﹐謂事必有成﹐因取詔書投地曰「殿下當開端門﹐黃閣是吾徒事耳﹐此何足慶﹖」眾愕然。琬乃更與陶亮等繕治器甲﹐簡集士卒﹐寄書袁顗﹐囑令舉兵。顗亦詐稱奉太皇太后令﹐使共入討﹐任參軍劉胡爲大將﹐登壇誓眾﹐奉表尋陽勸進。乙未﹐子勛卽皇帝位於九江﹐攺元義嘉﹐馳檄四方﹐指斥明帝「矯害明茂﹐篡竊天寶。幹我昭穆﹐寡我兄弟。藐孤同气﹐猶有十三。聖靈何辜﹐而當乏饗﹖」四方見檄﹐莫不舉兵響應。當是時﹐郢州反了安陸王子綏﹐荊州反了臨海王子頊﹐徐州反了刺史薛安都﹐冀州反了刺史崔道固﹐靑州反了刺史沈文秀。而益州刺史蕭惠開﹐聞晉安起兵﹐集將佐謂曰「湘東太祖之昭﹐晉安世祖之穆﹐其於當壁﹐並無不可。但景和𨿽昏﹐本是世祖之嗣﹐不任社稷﹐其次猶多﹐吾荷世祖之眷﹐當推奉九江。」乃遣其將費欣壽將兵五千東下。又廣州刺史袁曇遠﹑梁州刺史柳元怙﹑山陽太守程天祚﹑皆附於子助。

卻說朝廷聞四方皆反﹐又慮東土不靖﹐特遣侍郎孔璪入東慰勞。那知璪至會稽﹐反爲叛計﹐說會稽長史孔顗曰「建康虛弱﹐必敗﹐不如擁五郡以應袁﹑鄧。」孔顗從之﹐遂馳檄各郡。於是吳郡太守顧琛﹑吳興太守王曇生﹑義興太守劉廷熙﹑晉陽太守袁標﹐皆據郡應之。是歲﹐四方貢獻﹐皆歸尋陽。朝廷所保﹐惟丹陽﹑淮南等數郡。其間諸縣﹐已有謀應子勛者﹐宮省危懼﹐帝集羣臣問計。蔡興宗曰「今普天同叛﹐人盡異心﹐宜鎭之以靜﹐至信待人﹐叛者親戚﹐布在宮省﹐若繩之以法﹐則土崩立至﹐宜明罪不相及之義﹐物情旣定﹐人有戰心。六軍精勇﹐器甲犀利﹐以待不習之兵﹐其勢相萬﹐願陛下勿憂。」忽報豫州刺史殷琰亦叛附尋陽﹐帝益懼﹐謂興宗曰「諸處皆反﹐殷琰亦復同逆﹐頃日人情云何﹐事當濟否﹖」興宗曰「逆與順﹐臣無以辧。今商旅斷絕﹐米甚丰賤﹐四方云合﹐而人情更安﹐以此卜之﹐淸蕩可必。但臣之所憂﹐更在事後﹐猶羊公言旣平之後﹐方勞聖慮耳。」

先是帝使桓榮祖赴徐州說薛安都歸朝﹐安都曰「今京師無百里地﹐不論攻圍取勝﹐自可拍手笑殺﹐且我不欲負孝武。」榮祖曰「孝武之行﹐足致餘殃﹐今𨿽天下雷同﹐正是速死﹐無能爲也。」安都不從。甲午﹐帝命建安王都督徵討諸軍事﹐王元護副之﹐以沈攸之爲前鋒﹐將兵屯虎檻。又憂孔覬﹑殷琰二處爲難﹐問羣臣曰「誰能爲聯平此二處﹖」興宗曰「朝臣中﹐蕭道成智勇出眾﹐可令吳喜助之﹐去討會稽。劉勔素能禦下﹐可令吳安國助之﹐去平壽陽。」帝從之﹐乃遣道成將兵三千東討孔覬﹐劉勔將兵三千西討殷琰。

然自兩路分討﹐京師兵力益弱﹐屢遣人糾合四方﹐莫有應者﹐日夕計議﹐苦無良策。一日﹐帝方坐朝﹐忽有一臣出班奏曰「臣保舉一人﹐可使伐叛除逆。」眾視之﹐乃司法參軍葛僧韶也。帝曰「卿所舉者何人﹖」僧韶曰「臣舅衮州刺史殷孝祖﹐手下將勇兵彊﹐爲人忠義自矢﹐若徵之入朝﹐定獲其用。」帝曰「孝祖若肯助順固善﹐但恐徵之未必至耳。」僧韶曰「臣請奉命往﹐以大義責之﹐彼必俯首來歸也。」帝大喜﹐遂遣之。

時薛索兒兵據津逕﹐要截行旅﹐僧韶幾爲所獲﹐間行得免。旣見孝祖﹐孝祖問以朝廷消息﹐近日情勢若何。僧韶曰「朝廷兵力非絀﹐積儲亦足﹐特少擔當任事之人。深知我舅智勇懼備﹐戎事素長﹐故欲委以全驅之任﹐特來相召。主上虛席以待﹐願舅速往。」孝祖猶豫﹐無赴召意。僧韶又曰「從來天下之勢﹐彊弱無常﹐順逆有定﹐助順必昌﹐附逆終敗﹐一定之勢也。

甥請爲舅言之﹕景和凶狂﹐開闢未有。朝野危極﹐假命漏刻。主上夷凶翦暴﹐更造天地﹐國亂朝危﹐宜立長君。而羣迷相煽﹐構造無端﹐貪利幼弱﹐竟懷希望。假使天道助逆﹐羣凶是申﹐則主幼事艱﹐權柄不一﹐兵難互起﹐豈有自容之地﹖舅少有立功之志﹐若能控濟河義勇﹐還奉朝廷﹐非惟臣主靜亂﹐乃可垂名竹帛。」孝祖奮然起曰「子言良是﹐吾計決矣﹗」卽日委妻子於瑕邱﹐率文武將吏三千人﹐隨僧韶還建康。時朝廷惟保丹陽一郡﹐內外憂危﹐咸欲奔散。而孝祖之眾忽至﹐並他楚壯士﹐甲仗鮮明﹐刀槍犀利﹐人情大安。帝賜宴殿前﹐慇懃慰接。

孝祖亦慷慨自許﹐誓以死報。乃進號撫軍將軍﹐假節﹐督前鋒諸軍事﹐進屯虎檻拒敵。

卻說鄧琬性本貪鄙﹐旣執大權﹐父子賣官鬻爵﹐酣歌博弈﹐日夜不休。賓客到門﹐歷旬不得一見。羣小橫行﹐士民忿怒。而自以四方響應﹐事必克濟﹐遣大將孫衝之領兵一萬爲前鋒﹐進據赭遊圻。衝之至赭圻﹐報琬曰「舟楫已辦﹐器械亦整﹐三軍踴躍﹐人爭效命﹐可以沿流掛帆﹐直取白下﹐願速遣陶亮眾軍兼行相接。」琬信之﹐乃加陶亮右衛將軍﹐統郢﹑荊﹑湘﹑梁﹑雍五州之兵﹐一時俱下建安。王聞之﹐急令殷孝祖﹑沈攸之進拒。哪知孝祖負其誠節﹐陵轢諸將﹐臺軍有父子兄弟在南者﹐悉欲推治。由是人情乖離﹐莫樂爲用﹐虧得攸之內撫將士﹐外諧羣帥﹐賴以得安。又孝祖每戰﹐常以鼓蓋自隨﹐軍中相謂曰「殷統軍可謂死將矣﹐今與賊交鋒﹐而以羽儀自標顯﹐若善射者十人共射之﹐欲不斃得乎﹖」於是眾軍水陸並發﹐進攻赭圻﹐陶亮引兵救之。孝祖突出奮擊﹐手斬敵將數人。亮兵將退﹐忽有一支流矢飛來﹐正中其喉而死。軍皆驚潰﹐彼之亦退。

建安聞孝祖死﹐復遣寧朔將軍江方興將五千人赴赭圻助攸之。攸之以爲孝祖旣死﹐敵有乘勝之心﹐明日若不進攻﹐則示之以弱。但方興與己﹐名位相亞﹐必不肯爲己下﹐軍政不一﹐致敗之由﹐乃自率諸軍主來見方興﹐曰「今四方並反﹐國家所保﹐無復百里之地﹐惟有殷孝祖﹐爲朝廷所委賴﹐鋒鏑裁交﹐輿屍而反﹐文武喪气﹐朝裏危心﹐事之濟否﹐惟在明旦一戰﹐戰若不捷﹐則大事去矣。詰朝之事﹐諸人或謂吾應統之﹐自卜懦薄﹐乾略不如卿﹐今輒推卿爲統﹐一任指麾﹐但當相與戮力耳。」方興大悅。攸之旣出﹐諸將並尢之。攸之曰「吾本以濟國活家﹐豈計此之髙下﹖且我能下彼﹐彼必不能下我﹐共濟艱難﹐豈可自相同﹖」諾將皆服。

卻說孫衝之謂陶亮口﹕「孝祖梟將﹐一戰便死﹐天下事定矣﹐不須復戰﹐便當直取京都。」亮曰「沈攸之一軍尙全﹐須再破之﹐方可長驅而進﹐此時未可遽也。」於是按兵不動。明日﹐方興﹑攸之率諸軍進戰﹐孫衝之憑城拒守﹐陶亮督眾奮勇相敵﹐自早戰至日中﹐兵交未已﹐於是鼓鼙震處山河動﹐血肉飛時日月昏。未識兩下勝敗若何﹐且俟下回再講。第十三卷

計身後忍除同气育螟蛉暗絕宗祧

話說攸之﹑方興二將進攻赭圻﹐戰至日中﹐未分勝敗。只見一支人馬搖旗納喊﹐飛奔而來﹐衝入敵軍﹐勢如破竹﹐敵軍大敗﹐紛紛退去。衝之懼﹐棄城走﹐遂拔赭圻。你道這支人馬﹐從何而來﹖乃建安王在後﹐聞報前軍廝殺﹐恐其不勝﹐便差親將郭季之﹑杜幼文﹑垣恭祖統領精兵三萬前來助戰﹐果得其力﹐殺敗敵兵﹐奪了赭圻城一座。鄧琬知赭圻不守﹐乃請袁顗進兵。顗聞報﹐悉起雍州之兵趕來﹐樓船千艘﹐鐵騎成羣﹐軍容甚盛。命劉胡率眾三萬﹐東屯鵲尾﹐自引大軍﹐與官兵相持於濃湖。今且按下慢講。

卻說蕭道成同了吳喜﹐東討孔覬。覬聞臺軍將至﹐遣其將孫曇灌等軍於晉陵九里﹐以扼官軍﹐兵勢甚壯。道成等所領寡弱﹐眾慮不敵。其日天大寒﹐風雪甚猛﹐塘埭決壞﹐士無固心。請將欲退保破岡﹐道成宣令敢言退者斬﹐眾少定﹐乃築壘息甲。明日﹐乘天气寒冷﹐出其不意﹐奮勇進擊﹐遂大破之。先是吳喜數奉使東吳﹐性寬厚﹐所至人並懷之。百姓聞吳河東來﹐皆望風降散﹐故臺軍所向克捷。旣克義興﹐復拔晉陵﹐守將皆棄城走。孔顗屯軍吳興﹐聞臺軍已近﹐大懼﹐墜牀曰「懸賞所購﹐惟我而已。今不遽走﹐將爲人擒。」遂奔錢塘。大兵直至會稽﹐城中將士多奔亡﹐孔覬不能禁﹐乘夜率數騎逃奔脊山。於是官軍入城﹐執孔顗殺之。俄而脊山民縛孔覬以獻﹐亦斬之。

余將孫曇瓘﹑顧深﹑王曇生﹑袁標悉詣官軍降﹐道成皆宥不誅﹐諸郡悉平。捷聞﹐帝大喜﹐乃詔東徵請將﹐悉以兵赴赭圻﹐軍勢大振。不一日﹐又得劉勔捷報﹐連勝殷琰數陣﹐奪得城池數處。談嬰城自守﹐不日可平。朝廷聞之益喜﹐乃合大軍專伐尋陽。

卻說諸軍與袁顗﹐相拒於濃湖。時覬眾猶盛﹐胡又宿將﹐勇健多權略﹐連戰數陣﹐官軍不能勝﹐將士憂之。龍驤將軍張興世謂建安王國﹕「賊據上流﹐兵彊地勝﹐我𨿽持之有餘﹐而制之不足。若以奇兵數千潛出其上﹐因險而壁﹐見利而動﹐使其首尾不能顧﹐中流旣便﹐糧運自艱﹐此制賊之一奇也。吾觀上流形勢﹐錢溪江岸最狹﹐去大軍不遠﹐下臨涸洑﹐船下必來泊岸。又有橫浦﹐可以藏船﹐千人守險﹐萬夫不能過﹐衝要之地﹐莫過於此。」諸將並贊其策﹐乃選戰士七千﹐輕舸二百﹐以配興世。興世率其眾﹐溯流西上﹐尋復退歸﹐如是者累日。劉胡聞之﹐笑曰「我尙不敢越彼下取揚州﹐張興世何物人﹐而欲輕據我上﹖」不爲之備。一夕四更﹐值便風﹐興世舉帆直前﹐渡湖白﹐過鵲尾。胡大驚﹐乃遣其將胡靈秀將兵東岸﹐翼之而進。及夜﹐興世宿景洪浦﹐靈秀亦畱。興世潛遣其將黃道標率七十舸﹐逕趣錢溪﹐立營寨。天明﹐引兵據之﹐靈秀不能制。劉胡聞興世據錢溪﹐自將水步兵來攻。將士欲迎擊之﹐興世禁之曰「賊來尙遠﹐气盛而矢驟﹐驟旣易盡﹐盛亦易衰﹐不如待之。」令將士築城如故。俄而胡來轉近﹐船人洄洑﹐興世乃命壽寂之﹑任農夫﹐率壯士數百擊之。眾軍相繼並進﹐斬首數百﹐胡敗走﹐收兵而下。

時攸之未知錢溪消息﹐恐袁顗並力攻之﹐城不得立﹐乃命吳喜﹑蕭道成進攻濃湖﹐以分其勢。是日﹐劉胡果率步卒二萬﹑鐵馬一千﹐欲更攻興世﹐未至錢溪數十里﹐袁顗以濃湖之急﹐遽追之還﹐溪城由此得立。胡旣退歸﹐遣人傳唱錢溪已平﹐興世被殺﹐眾聞之懼。沈攸之曰「是必不然。若錢溪實敗﹐萬人中豈無一人逃亡得還者﹖必是彼戰失利﹐唱空聲以惑眾耳。」勒軍中不得妄動。未幾﹐錢溪捷報果至﹐眾心乃安。興世旣據錢溪﹐梗其運糧之路﹐濃湖軍乏食﹐顗令劉胡急攻錢溪﹐胡謂左右曰「吾少習戰﹐未嫻水斗﹐若步戰﹐恆在數萬人中。水戰在一舸之上﹐舸舸各進﹐不復相關﹐正在三十人中。此非萬全之計﹐吾不爲也。」乃托瘧疾﹐住鵲頭不進。謂顗曰「興世營寨已立﹐其城不可粹攻。昨日小戰﹐未足爲損﹐現有大雷諸軍共遏其上。大軍在此鵲頭﹐諸將又斷其下流﹐興世已墜圍中﹐不足復慮。」顗怒曰「今糧艸鯁塞﹐當如之何﹖」胡曰「彼尙得溯流越我而上﹐此運何以不得沿流越彼而下耶﹖」顗不得已﹐乃遣司馬沈仲王將千人步趣南陵以迎糧。仲玉至南陵﹐載米三十萬斛﹐錢布數十舫﹐豎榜爲城﹐欲乘流突過。行至貴口﹐興世進擊破之﹐悉擄其資實以歸。仲玉單騎走還﹐顗大懼﹐謂胡曰「賊入人肝脾裏﹐何由得活﹖柰何按兵坐待﹗」蓋顗本無將略﹐性又恇怯﹐在軍中未嘗戎服﹐不及戰陣﹐惟賦詩談義﹐不復撫接諸將。旣與胡論事﹐酬對亦簡﹐由是大失物情﹐胡心亦離。至是胡陰謀遁去﹐逛顗道﹕「今率步騎二萬﹐上取錢溪﹐兼下大雷余運﹐誓不與興世兩立。」顗喜﹐悉以堅甲利兵配之。哪知胡以兵往﹐捨錢溪不攻﹐逕趣梅根﹐燒大雷諸城而走。至夜﹐顗方知之﹐大怒﹐罵曰「今年爲小子所誤﹗」呼取常所乘善馬飛燕﹐謂其眾曰「吾當自出追之。」因亦走。三軍無主﹐一時皆潰。建安王勒兵其營﹐納降者十萬﹐命攸之等追顗。

卻說袁顗走至鵲頭﹐與成戍主薛伯珍謀向尋陽﹐夜止山間﹐殺馬以勞將士。顧謂伯珍曰「我非不能死﹐且欲一至尋陽﹐謝罪主上﹐然後自刎。」因慷慨叱左右索節﹐無復應者。及旦﹐伯珍請屏人言事﹐遂斬顗首﹐詣臺將兪湛之降。湛之斬伯珍﹐送首以爲己功。

再表劉胡至尋陽﹐詐晉安王云「袁的顗﹑子勛已降﹐軍皆散﹐惟己所領獨全﹐宜速處分﹐爲一戰之資﹐當停軍湓城﹐誓死不貳。」鄧琬信以爲實﹐厚給軍糧﹐令往湓城拒守。而胡至湓城﹐卽擁兵遠遁。鄧琬聞胡又去﹐憂惶無計﹐不知所出。張悅欲誅之以爲己功﹐乃詐稱有疾﹐呼琬計事。令左右伏兵帳後﹐誡之曰「若問索酒﹐便出殺之。」琬旣至﹐悅曰「卿首唱此謀﹐今事已急﹐計將安出﹖」琬曰「正當斬晉安王﹐封府庫以謝罪耳。」悅曰「今日寧可賣殿下求活耶﹖」因呼酒﹐伏發﹐遂斬之。連夜乘輕舸﹐齎琬首﹐詣建安王休仁降。於是尋陽城中大亂﹐共執晉安王子助﹐因之以待命。沈攸之軍至﹐乃斬之﹐傳首建康﹐時年十一。

庚子﹐建安工休仁至尋陽﹐遣吳喜﹑蕭道成向荊州﹐張興世﹑沈懷明向郢州﹐劉亮﹑張敬兒向雍州﹐孫超之向湘州﹐沈思仁﹑任農夫向豫章﹐平定餘寇。劉胡逃至石城﹐捕得斬之。其在外諸王﹐詔並賜死。至是諸郡皆平﹐單有殷琰據壽陽﹑合肥未下。劉勔息之﹐召諸將會議﹐偏將王廣之曰「得將軍所乘馬﹐立平合肥。」皇甫肅曰「廣之敢奪節下馬﹐可斬也。」勔笑曰「觀其意必能立功。」卽推鞍下馬與之。廣之往攻合肥﹐三日而克﹐勔嘉其功﹐擢爲軍主。廣之謂肅曰「將軍若從卿言﹐何以平賊﹖卿不認才﹐乃至於此。」

是時﹐帝以壽陽未平﹐使中書爲詔﹐諭殷琰降。蔡興宗曰「天下旣定﹐是琰思過之日﹐陛下宜賜手詔數行﹐以相慰引。今直中書爲詔﹐彼必疑爲非眞﹐非所以安其心也。」帝不聽。及琰得詔﹐果疑劉勔詐爲之﹐不敢降﹐求附於魏。其主簿夏侯祥諫曰「今日之舉﹐本效忠節﹐若社稷有奉﹐便當歸身朝廷﹐何可北面左衽﹖且魏軍近在淮次﹐官軍未測吾之去就﹐若遣使歸款﹐必厚相撫納﹐豈止免罪而已。」琰乃使詳出見勔﹐勔以帝命慰之。琰乃率將佐出降﹐勔悉加慰撫﹐不戮一人。入城﹐約勒將土﹐百姓秋毫無犯﹐壽陽人大悅。時魏兵將救壽陽﹐聞琰已降﹐乃去。琰至朝﹐仍還舊職。

卻說泰始二年﹐帝以南方旣平﹐欲示威淮北﹐乃命鎭東將軍張永﹑中令軍沈攸之將甲士十五萬迎薛安都入朝。蔡興宗諫曰「安都歸順﹐此誠非虛﹐正須單使尺書﹐召之入朝。今以重兵迎之﹐勢必疑懼﹐或能招引北虜﹐爲患方深。若以叛國罪重﹐不可不誅﹐則向之所宥﹐亦已多矣。況安都外據大鎭﹐密邇邊陲﹐地險兵彊﹐攻困難克。揆之國計﹐尢宜馴養﹐如其外叛﹐將爲朝廷旰食之憂。」上不從﹐謂蕭道成曰「吾今因此北討﹐卿意以爲何如﹖」對曰「安都狡猾有餘﹐今以兵逼之﹐恐非國家之利。」帝曰「諸軍猛銳﹐何往不克﹖卿勿多言。」安都聞大兵北上﹐大懼﹐遣使乞降於魏﹐求以兵援。魏乃命大將軍尉元率兵三萬出東道救之。官軍至彭城﹐魏兵與安都夾擊之。尉元邀其前﹐安都乘其後﹐大破永等於呂梁之東﹐死者以萬數﹐枕屍六十餘里。委棄軍資器械﹐不可勝計。永足指盡墜﹐與攸之僅以身免。帝聞之﹐召興宗於前﹐以敗書示之曰「我愧卿甚。」由是盡失淮北四州﹐及豫州﹑淮西之地。

先是帝初卽位﹐寬和有令譽﹐義嘉之黨﹐多蒙寬有﹐隨才引用﹐有如舊臣﹐人情安之。其後淮泗用兵﹐府藏空竭﹐內外百官並斷俸祿。而帝奢侈無度﹐每造器用﹐必爲正禦﹑副禦﹑次副各三十枚。嬖幸用事﹐貨賄公行。性復猜忍﹐多忌諱﹐言語文書﹐有禍敗凶喪﹐及疑似之言應回避者數百千品﹐犯則必加罪戮。攺「騧」字爲「﹝馬瓜﹞」﹐以其似「禍」字故也。左右忤意﹐往往有刳斮者。時南衮州刺史蕭道成﹐在軍中久﹐民間或言道成有異相﹐當爲天子。帝疑之﹐徵爲黃門侍郎。道成懼誅﹐不欲內遷﹐而無計可畱。參軍荀伯玉獻計曰「可使遊騎數十入魏境﹐抄掠其居民﹐魏必出兵相逐。朝廷聞魏師入寇﹐必令復任禦之。」道成如其計﹐魏果遣遊騎數百﹐履行境上﹐道成以聞﹐帝果使復本位禦之。又道成有祖墓﹐在武進縣彭山﹐其山岡阜相屬數百里﹐嘗有五色雲起﹐蓋於墓之前後左右﹐人以爲瑞。帝聞而惡之﹐潛使人以大鐵釘長五六尺﹐釘墓四維﹐以爲厭勝。

先是帝無子﹐密取諸王姬有孕者﹐納之宮中﹐生男則殺其母﹐使寵姬子之。有陳貴妃者﹐名妙登﹐建康屠家女也﹐最得帝寵。嘗謂之曰「得汝生子﹐我便以爲太子。」久之無出。一日﹐李道兒侍側﹐帝問曰「爾多男否﹖」對曰「臣一妻一室﹐歲各生一﹐已有十男。」帝笑曰「卿可謂箭無虛發者矣。」及夜﹐與陳妃同寢﹐呼其小字曰「妙登﹐今夜一敍﹐明日將以卿賜李道兒﹐卿願否﹖」妃大驚曰「安𨿽微賤﹐曾與陛下接體﹐柰何賜以與人﹖」帝曰「無礙﹐不過借汝腹去度種耳﹐有孕便召卿歸也。」妃曰「妾一失節﹐何顏再事陛下﹖」帝曰「宗嗣事大﹐失節事小﹐卿莫以是爲嫌。」妃暗暗領命。明日﹐帝佯怒妃﹐責以失旨﹐命賜道兒。道兒入謝﹐囑之曰「有孕便來報朕也。」於是道兒爲之盡力。未幾果有孕﹐帝便迎之還內﹐生蒼梧王昱﹐立爲太子。遂借他事﹐賜道兒死。後人有詩嘲陳妃云。

數載承恩作嬪嬙﹐無端別就合歡牀。

只因欲覓人間種﹐哪管劉郎與阮郎。

至是帝以太子幼弱﹐深忌諸弟。晉平王休祐﹐性剛狠﹐前後忤旨非一。一日﹐從遊巖山射雉﹐左右從者並在仗後﹐日將暗﹐遣壽寂之等數人﹐逼休祐墜馬﹐拉其肋殺之﹐傳呼騾騎落馬。上陽驚﹐遣禦醫絡繹就視﹐比至﹐則气已絕。載其屍還第﹐追贈司空﹐葬之如禮。未幾﹐帝寢疾﹐與嬖臣楊運長等﹐爲身後之計﹐以建安王人望所歸﹐欲除之以絕後患。運長等亦慮宴駕後﹐休仁秉政﹐已輩不得專權﹐勸帝誅之。一日﹐召休仁入內殿﹐坐語良久﹐旣而謂曰「今夕不必還府﹐就尙書省宿﹐明早卿可早來。」其夜﹐休仁方就枕﹐見武士數人﹐突至牀前﹐呼之曰「王且起﹐天子有詔﹐賜王死。藥在此﹐可速飲之。」休仁披衣而起﹐怒且罵曰「帝得天下﹐誰之力耶﹖孝武以誅鉏兄弟﹐子孫滅絕﹐今復爲爾﹐宋祚其能久乎﹗」帝慮有變﹐力疾乘輿﹐出端門﹐間休仁死﹐乃入。然帝與休仁素厚﹐裏殺之﹐每謂人曰「我與建安年相若﹐少便款狎﹐景和﹑泰始之間﹐勛誠實重﹐事計交切﹐不得不爾。」痛念之至﹐不能自已﹐因流涕不自勝。以其子伯融襲爵。又忌荊州刺史﹑巴陵王休若﹐因若爲人和厚﹐能諧物情﹐恐將來傾奪幼主﹐欲遣使賜死。慮不奉詔﹐乃令移鎭江州﹐手書慇懃﹐命暫來京﹐共赴七月七日宴。休若至建康﹐賜死於第。贈詩中﹑司空﹐以桂陽王休範爲江州刺史。

時帝諸弟俱盡﹐惟休範人才庸劣﹐幸而得全。或譖蕭道成在淮陰有貳心於魏﹐帝封銀壺酒﹐使吳喜持往淮陰飲之﹐以驗道成誠僞﹐道成懼不敢飲﹐喜乃密告之曰「帝無惡意﹐此酒可飲也。」先自飲之﹐道成亦飲﹐盡歡而散。喜還朝﹐保證道成無二﹐帝乃釋然。俄而徵道成入朝﹐左右以朝廷方誅大臣﹐勸勿就徵。道成曰「諸卿殊不見事﹐主上自以太子稚弱﹐翦除諸弟﹐何關他人﹖今日惟應速發﹐若淹畱顧望﹐必將見疑。且骨肉相殘﹐自非靈長之祚﹐禍難將興﹐方與卿等戮力耳。」遂星夜赴都。旣至﹐拜散騎常侍﹑太子左衛率。先是帝在藩﹐與褚淵相善﹐及卽位﹐深相委仗。至是疾甚﹐淵方爲吳郡太守﹐急召之﹐淵旣至﹐人見帝於寢殿。帝流涕謂曰「吾近危篤﹐故召卿﹐欲使卿著黃纙耳。」黃纙者﹐乳母之服﹐以托孤之任寄之也。淵惶懼受命。夏四月乙亥﹐帝大漸﹐以桂陽王休範爲司空﹐褚淵爲左僕射﹐劉勔爲右僕射﹐與尙書令袁粲﹑劉秉﹑並受顧命。淵素與道成相善﹐引薦於上。詔又以道成爲右衛將軍﹐與袁粲等共掌機事。是夕﹐帝見休仁執劍入內﹐驚問左右曰「建安何以來﹖」左右答不見。繼而連呼曰「司徒寬我﹗司徒寬我﹗」遂崩。

庚子﹐太子昱卽皇帝位﹐時年十歲﹐朝政皆委袁粲﹑褚淵。

二人承明帝奢侈之後﹐務行節儉﹐而阮佃夫﹑楊運長等用事﹐貨賂公行﹐不能禁也。一日﹐羣臣在朝﹐方議國事﹐忽有大雷戍主馳檄到京﹐報稱桂陽王體範反於江州﹐率兵十萬﹐晝夜東下。當是時﹐幼主初立﹐羣情未附﹐武備廢馳。忽聞休範作亂﹐人心皇皇﹐上下危懼﹐乃召在位大臣﹐共集中書省﹐計議守戰之事。眾臣面面相視﹐茫無定見。道成慷慨言曰「昔上流謀逆﹐皆因淹緩至敗﹐休範必遠徵前失﹐輕兵急下﹐乘我無備﹐所謂疾雷不及掩耳也。今應變之術﹐不宜遠出。若偏師失律﹐則大沮眾心﹐宜頓兵新亭﹑白下﹐堅守宮城及東府石頭﹐以待賊至。千里孤軍﹐後無委積﹐求戰不得﹐自然瓦解﹐我請頓新亭以當其鋒。」顧謂張永曰「徵北守白下。」指劉勔曰「領軍屯宣陽門﹐爲諸軍節度。諸貴安坐殿中﹐不須競出﹐我自破賊必矣。」因索筆下議﹐眾並注同。中書舍人孫千齡﹐陰與休範通謀﹐獨曰「宜依舊法﹐遣軍據梁山。」道成正色曰「賊今已近﹐梁山豈可得至﹖新亭旣是兵衝﹐所欲以死報國耳﹐常時乃可曲從﹐今不能也。」離坐起執劉勔手曰「領軍旣同鄙議﹐不可攺易。」勔許之。於是道成出頓新亭﹐張永屯白下﹐衛尉沈懷明戍石頭﹐袁粲﹑褚淵入衛殿省。時倉猝不暇授甲﹐開南北二武庫﹐隨將士所取。及道成至新亭﹐治營壘未畢﹐果報休範前軍已至。

你道休範爲何而反﹐蓋體範素凡訥﹐少知解﹐不爲諸兄所齒﹐物情亦不向之﹐故明帝之末﹐得免於禍。及蒼梧卽位﹐年在幼沖﹐素族秉政﹐近習用事。休範自謂尊親莫二﹐應入爲宰輔。旣不如志﹐怨憤頗甚。其謀主許公輿﹐令休範折節下士﹐厚相資給﹐於是遠近赴之﹐歲收萬計。畜養才勇﹐繕治器械。會夏日闕鎭﹐休範以爲必屬於己﹐朝廷又以晉熙王燮爲郢州刺史﹐配以兵力﹐使鎭夏口﹐休範聞之益怒。密與許公輿謀襲建康。公輿以爲兵宜速進﹐朝廷卽聞吾反﹐商議出兵﹐不能一時卽決﹐而我兵已搗建康﹐建康一得﹐余郡自服。體範從之﹐乃悉起江州之兵﹐使大將丁交豪﹑杜黑騾爲前鋒﹐兼程而進。哪知已被道成料著﹐賊至新林﹐道成方解衣髙臥﹐以安眾心。徐索白虎幡﹐登西垣﹐督眾拒守。休範有勇將蕭惠朗﹐乘初至之銳﹐率敢死士數百人﹐突入東門﹐殺散守卒﹐直至射堂。城中皆避其鋒﹐道成親自上馬﹐率麾下搏戰。偏將陳顯達﹐從後擊之﹐惠朗乃退。許公輿又爲休範謀曰「我眾敵寡﹐不必聚攻一處﹐王今畱攻新亭﹐而遣丁文豪﹑杜黑騾各領精騎直趣建康﹐新亭破﹐則建康愈危﹐建康破﹐則新亭不攻自下。」體範從之。正是﹕兵臨濠下威風大﹐將到城邊戰伐深。未識建康若何禦之﹐且聽下文分解。第十四卷

輔幼主道成懷逆殉國難袁粲捐身

話說體範自以大眾攻新亭﹐而別遣文豪﹑黑騾直搗建康。文豪大破臺軍於皂莢橋﹐時王道隆將羽林兵在朱雀門內﹐急召劉勔來助。勵至朱雀門南﹐命撤桁以折南軍之勢。道隆怒曰「賊至但當急擊﹐柰何撤桁示弱﹖」勔亦憤﹐遂度桁南﹐親自搏戰。哪知戰陣方合﹐被黑騾一騎衝來﹐斬於馬下。兵士散亂﹐道隆不能支﹐亦棄眾走﹐黑騾追殺之。黃門郎王蘊負重傷﹐踣於禦溝之側﹐或扶之以免。於是中外大震﹐白下﹑石頭之眾皆潰。張永﹑沈懷明逃還宮中﹐爭傳新亭亦陷。孫千齡開承明門出降﹐太后執帝手泣曰「天下敗矣。」先是月犯右執法﹐太白犯上將﹐或勸劉勔避職。勔曰「吾執心行己﹐無愧幽明﹐若災眚必至﹐避豈得免﹖」又勔晚年﹐頗慕髙尙﹐立園宅﹐名爲東山﹐遺落世務﹐罷遣部曲。道成曾謂之曰「將軍受顧命﹐輔幼主﹐當此艱難之日﹐而深尙從容﹐廢省羽翼﹐一朝事至﹐悔可追乎﹖」勔不從﹐而果敗死。

話分兩頭。道成與休範拒戰﹐自晡達旦﹐矢石不息。其夜大雨﹐鼓角不復相聞﹐將士積日不得寢食﹐軍中馬夜驚﹐城內亂走。道成秉燭危坐﹐厲聲呼叱﹐如是者數四﹐乃定。明日復戰﹐外勢愈盛﹐眾皆失色。道成曰「賊𨿽多而亂﹐尋當破矣。」其時麾下有勇將兩員﹕一姓黃﹐名回。一姓張﹐名敬兒。敬兒南陽人﹐少便弓馬﹐有膽气﹐好射猛獸﹐發無不中﹐素無賴﹐家貧﹐傭於城東吳泰家。泰有愛婢﹐敬兒與之通﹐事發﹐泰欲殺之﹐逃於空棺中﹐以蓋加上﹐乃免。後得志﹐誣泰通袁顗爲邊﹐明帝殺泰﹐籍其家﹐僮役財貨﹐敬兒皆有之。先所通婢﹐卽以爲妾。初敬兒母﹐臥於田中﹐夢犬子有角﹐舐其陰處﹐遂有孕而生敬兒﹐故初名狗兒。明帝嫌其名鄙俚﹐攺爲敬兒。時從道成守新亭﹐與黃回共立城上﹐望見體範白服乘肩輿﹐以數十人自衛﹐登城南觀戰﹐敬兒謂四曰「彼可詐而取也。」回曰「卿可取之﹐我誓不殺諸王。」敬兒以白道成﹐道成曰「卿能辦此﹐當以本州相賞。」敬兒乃與回並出城南放仗走﹐大呼稱降。體範喜﹐召至輿前。黃回陽緻密意﹐休範信之﹐置二人於左右﹐命進酒。飲至半酣﹐笑呼道成名曰「爾腹心已潰﹐何可乃爾﹖」回見休範無備﹐目敬兒﹐敬兒遂奪體範防身刀﹐斬休範首﹐左右皆驚走。敬兒提頭謾罵﹐與回奔歸新亭。道成得首﹐便差隊主陳靈寶持送建康。靈寶行至中道﹐恰逢西兵阻路﹐棄首於水﹐挺身到京﹐唱云已平﹐而無以爲驗。眾莫之信﹐體範將士亦不知之﹐進戰愈力。俄而其眾知休範已死﹐稍欲退散﹐文豪厲聲曰「我獨不能定天下乎﹗」因詐稱休範已殺道成據新亭矣﹐士民惶惑﹐乘夜詣新亭壘﹐投刺者以千數﹐道成皆焚之。登北城謂曰「劉休範昨已就戮﹐屍在南岡下﹐身是蕭平南﹐諸君諦視之。名刺皆已焚﹐卿等勿懷憂懼也。」眾皆愕然而散。道成知臺軍屢敗﹐急遣陳顯達﹑張敬兒將兵自石頭濟淮﹐從承明門入衛宮省﹐於是臺軍之气亦振﹐大破賊眾﹐遂斬丁文豪﹑杜黑騾於宣陽門﹐餘皆竄走。斯時道成在軍﹐見大勢已寧﹐亦卽整旅還都﹐百姓緣道聚觀﹐皆曰「全社稷者此公也。」及入朝﹐拜爲中領軍﹑衮州刺史﹐畱衛京師﹐與袁粲﹑褚淵﹑劉秉更日入值﹐號爲四貴﹐今且按下。

卻說蒼梧王之爲太子也﹐年六歲﹐始就學﹐而惰業嬉戲﹐師不能禁。好緣漆帳竿﹐去地丈餘﹐久之乃下。年漸長﹐喜怒益乖﹐左右有失旨者﹐輒手加撲打﹐蓬首跣足﹐蹲踞於地﹐以此爲常﹐明帝屢敕陳太妃痛捶之。及卽位﹐內畏太后﹐外憚諸大臣﹐猶未敢縱逸。自加元服﹐變態百出﹐好出外遊行﹐太妃每乘靑犢車﹐隨路檢攝﹐其後漸自放恣﹐大妃亦不能禁。始出宮﹐猶整儀衛﹐俄而棄車騎﹐率左右數人﹐或出郊野﹐或入市塵﹐或往營署﹐與嬖人解僧智﹑張五兒等﹐恆相馳逐。夜開承明門以出﹐夕去晨返﹐晨出暮歸﹐從者並執戈矛﹐路逢行人男女及犬馬牛驢﹐隨手刺死﹐無一免者。民間優懼﹐商販皆息﹐門戶晝閉﹐行人道絕。至鍼椎鑿鋸之徒﹐不離左右。嘗以鐵椎椎人陰囊﹐囊破裂。左右見之﹐有斂眉閉目者﹐蒼梧大怒﹐今此人袒胛正立﹐以矛刺之﹐洞胛而過。大內耀靈殿﹐本明帝臨政之所﹐養驢數十頭於內。己所乘馬﹐養於禦牀側。又知己非帝子﹐爲李道兒所生﹐每出入去來﹐常自號「李將軍」。京營有女子﹐年十五六﹐性癡憨﹐駕至不避﹐從旁嘻笑﹐蒼梧便入其屋﹐不避左右﹐與之苟合。女亦全不愧懼﹐任其所爲﹐遂大悅。自是往來無間﹐人謂之路嬪嬙妃。又性極好殺﹐一日不殺人﹐則慘慘不樂。殿省憂惶﹐食息不保。阮佃夫懼蹈不測﹐謀候其駕出遊﹐稱太后令﹐閉城門﹐執而廢之﹐立安成王準。事覺﹐收佃夫誅死﹐寸斬其家屬。或有告朝臣杜幼文﹑沈勃﹑孫超亦與佃夫同謀﹐遂帥衛士自掩三家﹐刳解臠割﹐嬰孩不免。時沈勃後喪在廬﹐左右未至﹐帝揮刀獨前﹐勃知不免﹐手搏其耳﹐唾罵之曰「汝罪逾桀紂﹐屠戮無日﹐恨吾不獲見之。」遂死。會端午﹐太后賜帝毛扇﹐怒其不華﹐令太醫煮藥﹐欲鴆太后。左右止之曰「若行此事﹐陛下便應作不孝子﹐豈復得出人狡獪﹖」帝曰「汝語大有理。」乃止。凡諸鄙事﹐過目則能﹐鍛煉金銀﹐裁衣作帽﹐莫不精絕。未嘗吹箎﹐執管便韻。自造露車一乘﹐其上施篷﹐乘以出入﹐其捷如飛﹐羽儀追之不及。又各慮禍﹐不敢追尋﹐惟整部伍﹐別在一處瞻望。嘗直入領軍府﹐天時盛熱﹐道成解衣袒腹晝臥堂中﹐見帝至﹐倉皇起立﹐帝指曰「好大腹。」遂命立於室內﹐畫其腹爲的﹐持弓引滿射之。道成斂手曰「老臣無罪。」左右王天恩曰「領軍腹大﹐是佳射堋。一箭便死﹐後無復射﹐不如以骲箭射之。」帝乃更以骲箭射﹐正中其臍﹐投弓大笑曰「此手何如﹖」又嘗自磨刀曰「明日殺蕭道成。」陳太妃罵之曰「蕭道成有功於國﹐若害之﹐誰復爲汝盡力﹖」乃止。道成憂懼﹐密與袁粲﹑褚淵謀曰「幼主所爲如此﹐不推吾等不免﹐社稷亦不可保﹐不先廢之﹐後悔奚及。」粲曰「主上幼年﹐微過易攺。伊﹑霍之事﹐非季世所行。縱使功成﹐亦終無全地。」淵默然﹐功曹紀僧直言於道成曰「今朝廷猖狂﹐人不自保﹐天下之望﹐不在袁﹑褚﹐公豈得坐受夷滅﹖」道成然之﹐寄書蕭賾﹐令爲之備。

卻說賾字宣遠﹐道成長子也﹐方生之夕﹐母陳氏夢有龍據屋上﹐故又字龍兒。卽齊世祖武皇帝也。初爲尋陽郡贑邑令﹐值晉安王反﹐賾不從﹐被執下獄﹐眾皆散。門客桓康驍勇多力﹐裝筐籃爲擔﹐一頭坐了夫人裴氏﹐一頭坐了兩位公子﹐挑之以逃﹐匿深山中。繼與蕭欣祖會集舊伴四十餘人﹐襲破郡城﹐救之出獄。及郡兵來追﹐桓康拒後力戰﹐手斬其將﹐追兵乃退。及晉安旣平﹐朝廷徵賾入京﹐拜爲尙書庫部郎﹐至是爲晉熙王長史﹐行郢州事。道成欲使以郢州兵爲援﹐故報之。道成又欲出奔廣陵起兵﹐使人密告冀州刺史劉善明﹐東海太守垣榮祖。榮祖字華先﹐少好武﹐騎射絕倫﹐尢善彈﹐嘗登西樓﹐見鴻鵠翔於雲中﹐謂左右曰「吾當生取之。」彈其兩翅﹐毛盡脫﹐鵠墜地﹐養其毛復長﹐縱之飛去﹐其妙如此。與劉善明﹐皆道成腹心也。善明報以書曰「宋氏將亡﹐愚智共知﹐公神武髙世﹐惟當靜以待之﹐因機奮發﹐功業自定﹐不可遠去根本﹐自貽後悔。」榮祖亦報曰「領府去臺百步﹐公走人豈不知﹐若單騎輕行﹐廣陵人閉門不受﹐公欲何之﹖公今動足下牀﹐恐卽有叩臺門者﹐大事去矣。」道成𨿽得二人言﹐尙懷猶豫﹐紀僧眞曰「二人之言是也﹐主上𨿽無道﹐國家累世之基﹐猶爲安固。公百口北渡﹐必不得俱。縱得廣陵城﹐天子居深宮﹐施號令﹐目公爲逆﹐何以避之﹖此非萬全之計也。況今幼主出入無常﹐每好單行道路﹐於此立計﹐易以成功﹐外州起兵﹐鮮有克捷。」道成乃止。

有王敬則者﹐臨淮人﹐少貧賤﹐母爲女巫﹐常謂人云「敬則生時﹐胞衣紫色﹐應得鳴鼓角。」人笑之曰「汝子得爲人吹角可矣。」性倜儻不羈﹐好刀劍﹐嘗與旣陽縣吏斗﹐謂曰「我若得爲旣陽令﹐當鞭汝小吏背。」吏唾其面日﹕「汝得旣陽縣﹐我亦得司徒公矣。」平時善拍張﹐以勇力補刀戟衛士。前廢帝常使敬則跳刀﹐髙出白虎幢五六尺﹐跳罷﹐仍撫髀拍張﹐儇捷異常。後補旣陽令﹐昔日斗吏亡叛﹐勒令出見﹐曰「我得旣陽令﹐汝何時得司徒公耶﹖」其人叩頭謝罪﹐敬則曰「爾亦壯士﹐吾不汝責也。」至是爲越騎校尉﹐見帝無道﹐欲自結於道成。夜著靑衣﹐扶匐路側﹐聽察帝之往來。復陰結內廷楊萬年﹑陳奉伯等爲內援﹐專伺得間﹐卽便行事。

是時蒼梧荒淫益甚﹐每往來寺院中。城西有靑園庵﹐乃女尼所居﹐房宇深遠﹐徒眾數十。一日﹐帝突至其處﹐羣尼倉皇跪接﹐帝視之曰「是皆禿耳。」見一幼尼尙未剃髮﹐貌頗娟好﹐問之曰「爾在此何欲﹖」對曰「欲修行耳。」帝笑日﹕「恐所欲不在是。」便攜之入室﹐裸而淫之。又令左右擇尼中年少者徧淫之﹐問日﹕「此舉何如﹖」左右曰「此舉是陛下大功徳。」遂大笑而散。又有一道人﹐名曇度﹐素無賴﹐與之親善。一夜﹐行至領軍府前﹐左右曰「一府皆眠﹐帝何不緣墻而入﹐殺其一家﹖』」帝曰「我今夕欲與一處作耍﹐無暇爲此﹐宜待明夕。」遂去。明日﹐乘露車與左右向臺岡賭跳﹐仍往靑園尼庵畱連半日﹐晚至新安寺偸狗﹐就曇度道人煮之﹐坐地而飲﹐酣醉如泥。左右扶之還宮﹐寢於仁壽殿內。有楊玉夫者﹐常得帝意﹐出入必與偕﹐至是忽憎之﹐見輒切齒﹐罵日﹕「明日當殺此子﹐取肝肺﹐和狗肉食。」是夜爲七月七日﹐臨睡吩咐玉夫曰「汝於庭中伺織女度河﹐見卽報我﹐不見則殺汝。」玉夫大懼﹐乃與楊萬年﹑陳奉伯伺帝熟寢﹐潛取帝防身刀刎之﹐時年十五。

先是帝出入無時﹐省內諸閣﹐夜皆不閉﹐羣下畏相逢值﹐莫敢出走﹐宿衛並逃避﹐內外莫相禁攝﹐故帝𨿽被弒﹐無一覺者。乃令陳奉伯袖其首﹐依常行法﹐開承明門出﹐遇王敬則於外朝﹐遂以首付之﹐使報道成。敬則馳詣領軍府﹐叩門大呼曰「大事已定﹐領軍速卽入朝。」道成猶慮蒼梧誑之﹐不敢開門﹐敬則聳身墻上﹐投其首以示道成。道成洗視之﹐果帝首﹐大喜。便戎服乘馬而出﹐偕敬則入宮。至承明門﹐詐稱賀還。敬則恐內人觀見﹐以刀環塞門孔處﹐呼門甚急。門吏開門迎之﹐只道帝歸﹐俱伏地震懾﹐不敢仰視。道成入殿﹐殿中驚駭﹐旣而聞蒼梧已死﹐咸稱萬歲。

及旦﹐道成整宿衛出立殿庭槐樹下﹐以太后令召袁粲﹑褚淵﹑劉秉入朝會議﹐三人旣至﹐聞帝已被弒﹐皆驚愕不敢發言。道成謂秉曰「此使君家事﹐何以斷之﹖」秉未答。道成鬚髯盡張﹐目光如電﹐秉懼曰「尙書眾事﹐可以見付。軍旅處分﹐一委領軍。」道成又讓袁粲﹐粲亦不敢當。王敬則拔白刃﹐在殿前跳躍曰「天下事皆應關蕭公﹐敢有開一言者﹐血染敬則刃。」手取白紗帽加道成首﹐令卽位﹐曰「今日誰敢復動﹐事須及熱。」道成正色呵之曰「卿都不自解。」粲欲有言﹐敬則叱之﹐遂不出口。褚淵曰「非蕭公無以了此。」手取事狀授道成。道成曰「相與不肯﹐我安得辭。」乃下議立安成王爲帝﹐作太后令曰﹕

昱以家嗣登皇統﹐庶其體識曰宏﹐社稷有寄。豈意窮凶極悖﹐日月滋甚。加以大馬是狎﹐鷹隼是愛﹐單騎遠郊﹐獨宿深野﹐趨步闤闠﹐酣歌壚肆﹐淫人子女﹐掠人財物﹐手揮矛鋌﹐躬行刳斮。自昔辛﹑癸﹐爰及幽﹑厲﹐方於之此﹐未譬萬分。民怨旣深﹐神怒已積﹐七廟阽危﹐四海褫气。廢昏立明﹐前代令範﹐況乃滅義反道﹐天人所棄者哉﹗故密令蕭領軍潛運明略﹐幽顯協規﹐普天同泰。驃騎大將軍安成王準﹐體自太宗﹐地隆親茂﹐皇歷攸歸﹐宜光奉祖宗﹐臨享萬國﹐便依舊典﹐以時奉行。

於是備法駕﹐詣東府﹐迎安成王準卽皇帝位﹐時年十一﹐是爲順帝。降封昱爲蒼梧王﹐葬之郊壇西﹐自是軍國大事﹐皆聽道成處分。封楊玉夫等二十五人爲侯。

先是劉秉初退朝﹐其從弟劉韞迎而問之曰「今日之事﹐當歸兄否﹖」秉曰「吾等已讓領軍矣。」韞拊膺歎曰「兄肉中詎有血耶﹖今年族矣。」秉默然。然猶謂尙書一官﹐萬機根本﹐以宗室居之﹐則天下庶可無變。旣而道成當國﹐布置心膂﹐與奪自專。褚淵素相憑附﹐秉與袁粲﹐閣手仰成矣。

卻說袁粲﹐字景倩﹐陳郡陽夏人﹐早喪父﹐祖母哀其孤幼﹐名之曰「湣孫」。少好學﹐有淸才﹐不以權勢爲重。平素每有朝命﹐常固辭﹐逼切不得已﹐方就職。至是知道成有不臣之志﹐陰欲圖之﹐詔使出鎭石頭﹐卽時受命。又荊州刺史沈攸之在明帝時﹐與道成同直殿省﹐深相親善。道成有女﹐攸之娶爲子婦。

其在荊。州﹐有言其反者﹐道成力保其不反﹐攸之深以爲感。及蒼梧遇弒﹐道成遣其長子元琰﹐以蒼梧刳斮之具示之﹐攸之知道成將篡位﹐大怒﹐謂左右曰「吾寧王陵死﹐不爲賈充生。」然猶未暇舉兵﹐乃上表稱慶。時張敬兒爲雍州刺史﹐素與攸之﹑司馬劉攘兵善﹐疑攸之有異﹐密以問攘兵。攘兵無所言﹐寄敬兒馬燈一隻以示意﹐敬兒乃密爲之備。攸之有素書十數行﹐常藏於裲襠角﹐云是明帝與己約誓﹐不忍坐視國亡。其妾崔氏諫曰「官年已老﹐那不爲百口計﹖」攸之指輛襠角示之。又會集諸將云「頃太后使至﹐賜我以燭﹐剖之得太后手令﹐云社稷之事﹐一以委公。吾不可負太后命﹐撫危定傾﹐願與諸君任之。」眾皆應命﹐乃遺道成書曰﹕

少帝昏狂﹐宜與諸公密謀商議﹐其白太后﹐下令廢之。柰何交結左右﹐親行弒逆﹖乃至積日不殯﹐流虫在戶﹐凡在臣下﹐誰不惋駭。又移易朝舊﹐布置親黨﹐宮閣管鑰﹐悉關家人。吾不知子孟﹑孔明之遺訓固如此乎﹖足下旣有賊宋之心﹐吾寧敢無包胥之節耶﹖

書去﹐卽建牙勒兵。蓋攸之素蓄士馬﹐資用充積﹐甲士十萬﹐鐵騎三千﹐兵勢甚盛。乃遣輔國將軍孫同爲前鋒﹐餘軍相繼東下。道成聞其兵起﹐卽自入守朝堂﹐命其子蕭嶷代鎭東府﹐蕭映出鎭京口﹐內外戒嚴。以右衛將軍黃回爲郢州刺史﹐督軍討之。

先是道成以世子賾爲晉熙王燮長史﹐修治器械﹐以防他變。

及徵燮爲揚州﹐以賾爲右衛將軍﹐與燮俱下﹐命柳世隆行郢州事。賾將行﹐謂世隆曰「攸之一旦爲變﹐焚夏口舟艦﹐沿流而東﹐不可制也。若得攸之畱攻郢城﹐君守於內﹐我攻於外﹐破之以矣。」世隆領命。及攸之起兵﹐賾方行至湓口﹐欲斂兵守之。眾將皆勸倍道趨建康﹐賾曰「湓口地居中流﹐密邇畿甸﹐若畱屯湓口﹐內衛朝廷﹐外援夏口﹐保據形勝﹐控制西南。今日至此﹐天所使也。」或疑城小難固﹐賾曰「苟眾心齊一﹐江山皆城隍也﹐何患城小﹖」乃送晉熙王歸鄭州﹐而己則畱鎭湓口﹐遣使密報道成。道成聞之喜曰「眞吾子也。」乃以賾爲西討都督。

話分兩頭﹐湘州刺史王蘊﹐遭母喪罷歸﹐路過巴陵﹐與攸之深相結﹐還至京師﹐乃與袁粲﹑劉秉﹑劉韞謀誅道成﹐而黃回﹑孫曇權﹑卜伯興等皆通謀。當是時﹐劉韞爲領軍將軍﹐入直門下省﹐卜伯興爲直閣﹐黃回出屯新亭。粲等定計﹐矯太后令﹐使韞與伯興率宿衛兵﹐攻道成於朝堂。黃回等爲外應﹐劉秉等並赴石頭。謀旣定﹐將以合褚淵。眾謂淵與道成素善﹐不可告﹐粲曰「淵與彼𨿽善﹐豈容大作同異﹖今若不告﹐事定便應除之。」乃以謀告淵。淵卽告道成。道成聞之﹐乃使薛淵往石頭﹐陽爲助粲﹐陰實防之。薛淵涕泣拜辭﹐道成曰「卿近在石頭﹐日夕去來﹐何悲之甚﹖」對曰「不審公能保袁公共爲一家否﹖今往與之同﹐則負公﹐不同則立受禍﹐何得不悲﹖」道成曰「所以遣卿者﹐正謂能盡臨事之宜﹐使我無西顧憂耳﹐但當努力﹐無復多言。」道成旣遣薛淵防外﹐又恐內變難制﹐乃以王敬則爲直閣﹐與卜伯興共總禁旅﹐戒之曰「有變先殺伯興﹑劉韞。」敬則領命而去。

是時粲與諸人﹐本期壬申之夜﹐內外並發﹐而劉秉框擾不知所爲﹐才及晡後﹐卽束行裝﹐啜羹瀉胸上﹐手振不自禁。日未暗﹐載婦女盡室奔石頭﹐部曲數百﹐赫奕滿道。旣至見粲。粲驚曰「何事遽來﹖今敗矣﹗」秉曰「得見公﹐萬死無憾。」孫曇權聞之﹐亦奔石頭﹐乃大露。道成密使人告敬則﹐時閣門已閉﹐敬則欲開閣出﹐卜伯興嚴兵爲備﹐敬則乃鋸所止屋壁得出﹐至中書省率禁兵收韞。韞已戒嚴﹐列燭自照﹐見敬則猝至﹐驚起迎之曰「兄何夜顧﹖」敬則呵之曰「小子哪敢作賊﹖」韞惶急﹐走抱敬則。敬則拳毆其頰﹐僕地﹐乃殺之。伯興倉皇出﹐敬則亦迎而殺之。王蘊聞劉韞死﹐歎曰「事不成矣。」狼狽率部曲數百﹐向石頭。薛淵據門射之﹐蘊謂粲已敗﹐卽散走﹐道成又遣其將戴僧靜率數百人向石頭﹐自倉門入﹐與薛淵並力攻粲。孫曇權禦之﹐殊死戰﹐殺臺軍百人。僧靜乃分兵攻府西門﹐縱火焚之。粲與秉在城東門﹐見火起﹐秉不顧粲﹐卽逾城走。粲亦下城欲還府﹐謂其子最曰「本知一木不能止大廈之崩﹐但以名義至重﹐不忍負耳。」僧靜乘暗獨進﹐來殺袁粲。最在粲後﹐覺有追逐聲﹐急以身衛父﹐僧靜直前斲之﹐最僕地。粲謂最曰「我不失忠臣﹐汝不失孝子﹐亦何害﹖」遂父子俱死﹐百姓哀之﹐爲之謠曰「可憐石頭城﹐寧爲袁粲死﹐不作褚淵生。」但未識粲死之後﹐宋事作何結局﹐且聽下回分解。第十五卷

沈攸之建義無成蕭紀伯開基代宋

話說袁粲死後﹐黨羽瓦解。劉秉走至額擔湖﹐追兵斬之。王蘊﹑孫曇權皆被獲殊死。惟黃回期於詰旦領兵爲應﹐聞事泄﹐不敢發﹐道成撫之如舊。

粲有門生狄靈慶﹐平時解衣推食﹐待之甚厚。及粲死﹐一門盡誅﹐遺下一兒﹐僅數歲﹐乳母竊之以逃。念無可投者﹐惟靈慶一家﹐素受袁氏厚恩﹐攜兒投之﹐求其庇護。靈慶曰「吾聞朝廷構袁氏兒﹐懸千金賞﹐今來吾家﹐富貴到矣。」因卽抱兒出首﹐乳母呼曰「天乎﹐公昔有恩於汝﹐故冒死遠投﹐汝柰何欲殺郎君以求重賞﹖若天地鬼神有知﹐我見汝滅族不久。」先是兒在時﹐常騎一大﹝寧毛﹞狗好戲﹐朝夕相隨。死後﹐靈慶常見袁兒跳躍堂上﹐或怒目視﹐家中器物常顚倒﹐本期朝有重賞﹐哪知道成亦薄其爲人﹐絕不加賞﹐靈慶已失望。一日﹐忽見一狗走入其家﹐遇之於堂﹐猝起而噬其喉﹐靈慶僕地﹐狗至死不放﹐靈慶遂死。未幾﹐妻與子相繼沒。此狗卽兒所騎大﹝寧毛﹞狗也﹐人以爲靈慶之負恩﹐不若狗之報主云。今且按下不表。

再說沈攸之遣其將孫同以三萬人爲前驅﹐劉攘兵以二萬繼後﹐分兵出夏口﹐據魯山。自恃兵彊﹐頗有驕色﹐以郢城弱小﹐不勞攻取﹐遣人告柳世隆曰「被太后令﹐當暫還都﹐卿卽相與奉國﹐想得此意。」世隆不答。其將宗儼之勸攻郢城﹐臧寅止之曰「不可﹐郢城𨿽小﹐而地卻險﹐攻守勢異﹐非旬日可援。若不時舉﹐徒然挫銳損威。今順流長驅﹐計日可捷。旣領根本﹐則郢城豈能自固﹖」攸之從其計﹐畱偏師攻郢城﹐自將大軍東下。世隆欲誘之來攻﹐置陣於西渚挑戰﹐又遣軍士於城樓上大聲肆罵﹐且穢辱之﹐攸之怒﹐攺計攻城。令諸軍登岸﹐燒郭邑﹐築長圍﹐晝夜攻戰﹐世隆隨直拒應﹐攸之不能克。

是時內難𨿽平﹐外患未已﹐道成晝夜憂懼﹐問於參軍江淹曰「天下紛紛﹐君謂何如﹖」淹曰「成敗在徳﹐不在眾寡。公雄武有奇略﹐一勝也。寬容而仁恕﹐二勝也。賢能畢力﹐三勝也。民望所歸﹐四勝也。奉天子以伐叛逆﹐五勝也。攸之力銳而器小﹐一敗也。有威而無恩﹐二敗也。士卒解體﹐三敗也。撍紳不懷﹐四敗也。懸兵數千里﹐而無同惡相濟﹐五敗也。𨿽豺狼十萬﹐終爲我獲。」道成笑曰「君言過矣。」劉善明亦言於道成曰「攸之收眾聚騎﹐造舟治械﹐包藏禍心﹐於今十年。性旣險阻﹐才非持重﹐而起逆累旬﹐返回不進。一則暗於兵機﹐二則人情離怨﹐三則有掣肘之患﹐四則天奪其魄。本慮其剽勇輕速﹐掩襲未備﹐決於一戰。而畱攻郢城﹐以淹時日﹐今六師齊奮﹐諸侯同舉﹐此籠中之鳥耳﹐不足慮也。竊以黃回素懷異志﹐假以彊兵﹐恐勞公慮耳。」道成曰「其罪未彰﹐吾不忍廢﹐且彼無能爲也。」於是道成出屯新亭。

卻說沈攸之盡銳攻郢城﹐柳世隆乘間屢破之﹐蕭賾引兵據西塞﹐爲世隆聲援。時範云爲郢府法曹﹐以事出城﹐爲攸之軍士所獲﹐攸之使送書入城﹐餉世隆犢一羫﹐魚三十尾﹐皆去其首。城中欲殺之﹐云曰「老母弱弟﹐懸命沈氏﹐若違其命﹐禍必及親。今日就戮﹐甘心如薺。」乃釋之。先是攸之素失人情﹐但劫以威力﹐初發江陵﹐已有逃者。及攻郢城三十餘日不拔﹐逃者稍多。攸之日夕乘馬﹐歷營撫慰﹐而去者不息﹐於是大怨﹐召話將吩咐曰「我被太后令﹐建義下都﹐大事若克﹐諸君定獲封侯之賞﹐白紗帽共著耳。如其不成﹐朝廷自誅我百口﹐不關餘人事。近來軍人叛散﹐皆卿等不以爲意﹐我亦不能問叛身。自今軍中有叛者﹐軍主任其罪。」令一出﹐眾皆疑懼﹐於是一人叛﹐遣人追之﹐亦去不返﹐莫敢發覺。劉攘兵𨿽爲攸之將﹐心懷反覆。一日﹐手下軍人﹐亦有逃去者﹐懼坐其罪﹐密以書射入城中請降。世隆約開門以候。是夜攘兵燒營而去﹐軍中見火起﹐爭棄甲走﹐將帥不能禁。攸之聞之怒﹐銜須咀之﹐收攘兵姪劉天賜﹑女婿張平虜斬之。向旦﹐率眾過江﹐至魯山﹐軍遂大散﹐諸將皆走。臧寅曰「不聽吾言﹐至有此日﹐但幸其成﹐而棄其敗﹐吾不忍爲也。」遂投水死。位之猶有數十騎自隨﹐宣令軍中曰「荊州城中大有錢﹐可共還取﹐以爲資糧。」時郢城尙無追軍﹐而散軍亦畏抄殺﹐更相聚結﹐可得二萬人﹐隨攸之還江陵。哪知張敬兒乘攸之東下﹐卽起雍州之眾來襲其城。攸之子元不能抗﹐遂棄城走﹐爲人所殺﹐其城已爲敬兒所據。攸之士卒聞之﹐未至江陵百餘里皆散﹐攸之無所歸﹐走至華容界﹐遂自溢。村民斬其首﹐送江陵。敬兒擎之以盾﹐覆以靑傘﹐徇諸市郭。乃送建康﹐旣而悉誅其親黨﹐收其財物數十萬﹐皆以入私。

初﹐邊榮爲府錄事所辱﹐攸之爲榮鞭殺錄事﹐榮感其恩﹐誓以死報。及敬兒兵來﹐榮爲畱府司馬﹐或勸詣敬兒降。榮曰「受沈公厚恩﹐共此大事。若一朝緩急﹐便易本心﹐吾不能也。」城破﹐軍土執見敬兒﹐敬兒曰「邊公何不早來﹖」榮曰「沈公見畱守城﹐不忍委去。本不祈生﹐何須見問﹖」敬兒曰「死何難得﹗」命斬之。榮歡笑而去。榮客程邕之見榮將斬﹐前抱之曰「與邊公同遊﹐不忍見邊公死﹐乞先見殺。」兵人不得行戮﹐以白敬兒﹐敬兒曰「求死甚易﹐何爲不許﹖」命先殺之﹐然後及榮。見者莫不垂泣﹐曰「柰何一日殺二義士﹗」

卻說道成聞捷﹐還鎭東府﹐下令解嚴。以柳世隆爲尙書右僕射﹐蕭賾爲江州刺史﹐蕭嶷爲中領軍﹐褚淵爲中書監﹐凡朝廷要職﹐皆用腹心爲之。單有黃回屢懷異志﹐至京之日﹐尙擁部曲數千人。道成欲收之﹐恐致亂﹐乃托以宴飲﹐召入東府﹐伏甲斬之。由是異己悉除﹐內外咸服﹐駸駸乎有代宋之勢矣。

且說南朝最重問望﹐時長史謝朏負盛名﹐道成欲引之參贊大業。深夜召之﹐屏人與語﹐久之﹐朏無一言。惟二小兒執燭侍﹐道成慮朏難之﹐取燭置幾上﹐遣兒出。挑之使言﹐朏又無語﹐乃呼左右﹐不樂而罷。右長史王儉知其指﹐他日請間﹐言於道成曰「功髙不賞﹐古今非一﹐以公今日位地﹐欲終北面得乎﹖」道成正色裁之﹐而神采內和。儉因曰「儉蒙公殊朏﹐所以吐所難吐﹐何賜拒之深﹖宋氏失徳﹐非公豈復寧濟﹐但人情澆溥﹐不能持久。若小復推遷﹐則人望去矣。豈惟大業永淪﹐七尺亦不可保。」道成曰「卿言不無有理。」儉又曰「公今名位﹐尙是經常宰相﹐直體絕羣後﹐微示變革。儉請銜命﹐先令褚公知之。」道成曰「少日我當自往﹐卿不須去也。」儉乃退。

卻說儉字仲寶﹐祖曇首﹐父僧綽。僧虔﹑僧達皆其叔也﹐曇首暇日﹐嘗集子孫於一堂﹐任共戲嬉﹐僧達跳下地﹐作彪子形﹐僧虔累圍棋子十二﹐旣不墜落﹐亦不復加。僧綽彩蠟珠爲鳳凰﹐僧達奪取打壞﹐亦復不惜﹐縣首歎曰「僧達俊爽﹐當不滅人。然亡吾家者﹐必此子也。僧綽當羽儀王國﹐福澤之厚﹐終不如僧虔。」後皆如其言。儉生未期﹐而僧綽遇害﹐爲僧虔所撫養﹐性篤學﹐手不釋卷。年數幾﹐便有宰物之志﹐賦詩曰「稷契匡虞夏﹐伊呂翼商周。」賓客咸稱美。僧虞曰「我不患此兒無名﹐政恐名太盛耳。」一日﹐袁粲見之﹐曰「此宰相種也。栝柏豫章﹐𨿽小已有棟樑气矣﹐終當任人家國事。」僧虔嘗有書誡儉曰「重華無嚴父﹐放勛無令子﹐亦各由己耳。王家門中﹐優者龍鳳﹐劣猶虎豹﹐祖宗不能爲汝蔭﹐政應自加努力。」儉因此益自勵﹐至是爲太尉右長史﹐知道成將代宋﹐欲輔成其業﹐以建不世之勛﹐故汲汲勸其受禪。

越一日﹐道成自造褚淵﹐攜手入室﹐款語良久﹐乃謂曰「我夜夢得官。」淵曰「今授始爾﹐恐一二年間﹐未容便移﹐且吉夢未必應在旦夕。」道成還以告儉﹐儉曰「褚是未達理耳。且襦𨿽位望隆重﹐不過一惜身保妻子之人﹐非有奇才異節﹐公有所爲﹐彼必不敢立異﹐儉能保之。」乃倡議加道成重爵﹐體絕羣臣。以議報淵﹐淵果無違異。丙午﹐詔進道成太傅﹑假黃鉞﹑大都督中外諸軍事﹐兼領揚州牧﹐劍履上殿﹐入朝不趨﹐贊拜不名。又道成心重謝朏﹐必欲引參佐命﹐拜爲左長史﹐嘗置酒與論魏﹑晉故事﹐因曰「石苞不早勸晉文﹐死方怮哭﹐非知機也。」朏曰「晉文世事魏室﹐必將終身北面。借使魏依唐﹑虞故事﹐亦當三讓彌髙。」道成不悅﹐仍以朏爲侍中﹐更以王儉爲左長史。

三月甲辰﹐以太傅爲相國﹐總百揆﹐封十郡﹐爲齊公﹐加九錫﹐詔齊國官爵禮儀﹐並仿天朝。甲寅﹐齊公受策命﹐赦其境內﹐以石頭爲世子宮﹐一如東宮之制。褚淵求說於齊﹐引魏司徒何曾爲晉丞相故事﹐求爲齊官。齊公不許﹐以王儉爲齊尙書右僕射﹐儉時年二十八也。四月壬申﹐進齊公爵爲王。辛卯﹐宋順帝下詔﹐禪位於齊。是時帝當臨軒﹐不肯出﹐逃後宮佛蓋之下。王敬則勒兵殿廷﹐以板輿入迎﹐拔刀指太后曰「帝何在﹖」太后懼﹐自率閹人搜得之﹐帝涕泣不已。敬則啟譬令出﹐引使登車﹐帝收淚﹐謂敬則曰「欲見殺乎﹖」敬則曰「無恐﹐出居別宮耳﹐官先取司馬家亦如此。」帝泣而彈指曰「願後世世世勿復生天王家。」宮中皆哭﹐帝拍敬則手曰「必無過慮﹐當餉輔國十萬錢。」是日百僚陪位﹐侍中謝朏在值﹐當解璽綬﹐陽爲不知﹐曰﹕『有何公事﹖」傳詔云「解璽綬授齊王。」朏曰「齊自應有侍中。」走至殿側﹐引枕臥。傳詔懼﹐使朏稱疾﹐朏曰「我無疾﹐何所道﹖」遂朝服步出東掖門﹐登車還宅。乃以王儉權爲侍中﹐解璽綬。禮畢﹐順市乘劃輪車﹐出東掖門﹐就東邸。問﹕「今日何不奏鼓吹﹖」左右莫有應者﹐右光祿大夫王琨﹐在晉世已爲郎中﹐至是攀車後獺尾﹐慟哭曰「人以壽爲歡﹐老臣以壽爲戚。旣不能先驅螻蟻﹐乃復頻見此事。」嗚咽不自勝﹐百官雨泣。褚淵率羣臣奉璽授﹐詣齊宮勸進。淵從弟炤謂淵子賁曰「司空今日何在﹖」賁曰「奉璽授在齊大司馬門。」炤曰「不知汝家司空﹐將一家物與一家﹐亦復何爲﹖」

甲午﹐王卽皇帝位於南郊﹐是爲齊髙帝。還宮大赦﹐攺元建元。奉宋順帝爲汝陰王﹐優崇之禮﹐皆仿宋初。築宮丹陽﹐置兵守之。諸王皆降爲公﹐自非宣力齊室﹐餘皆除國。以褚淵爲司徒﹐賓客賀者滿座。諸炤歎曰「彥回少立名行﹐何意披狂至此﹖此門戶不幸﹐復有今日之拜。向使彥回作中書郎而死﹐不嘗爲一名士耶﹖名徳不昌﹐乃復有期頤之壽。」淵固辭司徒之命﹐不拜﹐奉朝請。一日﹐淵入朝﹐以腰扇障目。有劉祥者﹐好文學﹐性气剛疏﹐輕言肆行﹐不避髙下﹐從車側過曰「作如此舉止﹐羞面見人﹐扇障何益﹖」淵曰「寒士不遜﹗」祥曰「不能殺袁﹑劉﹐安得免寒士﹖」指車前驢曰「驢﹐汝好爲之﹐如汝人才﹐可作三公。」淵顧僕曰「速驅之﹗速驅之﹗毋聽狂言。」時輕薄子﹐多以名節譏淵﹐以其眼多白精﹐謂之白虹貫日﹐爲宋氏亡徵也。河東裴顗上奏﹐數帝過惡﹐掛冠逕去。帝怒﹐殺之。太子賾請殺謝朏﹐帝曰「殺之適成其名﹐正應容之度外耳。」久之﹐因事廢於家。沛國劉瓛﹐爲當時儒學冠﹐帝以爲政之道問之﹐對曰「政在《孝經》﹐凡宋氏所以亡﹐陛下所以得者﹐皆是也。陛下若戒前車之失﹐加之以寬厚﹐𨿽危可安。若循其覆轍﹐𨿽安必危。」帝歎曰「儒者之言﹐可寶萬世。」帝性節儉﹐卽位後﹐不禦精細之物。後宮器物欄檻﹐以鋼爲飾者﹐皆攺爲鐵。內殿施黃紗帳﹐宮人著紫皮履﹐見主衣中有玉介導﹐命卽打碎﹐曰「畱此政是興長疾源。」每曰「使我治天下十年﹐當使黃金與上同價。」由是奢侈悉汰﹐風俗一變。夏五月乙未﹐或走馬過汝陰王之門﹐衛士恐有爲亂者奔入殺王﹐而以疾聞。上不罪而賞之﹐並殺宋宗室諸王﹐無少長皆死。丙寅﹐追尊皇考曰「宣皇帝」﹐皇妣陳氏曰「宣皇后」﹐封皇子嶷爲豫章王﹐均爲衡陽王﹐映爲臨川王﹐晃爲長沙王﹐曄爲武陵王﹐暠爲安成王﹐鏘爲鄱陽王﹐鑠爲桂陽王﹐鑑爲廣陵王﹐皇孫長懋爲南郡王﹐立太子賾爲皇太子。

卻說太子少歷艱難﹐功名素著﹐自以年長﹐與帝共創大業﹐朝事大小﹐悉皆專斷﹐多違制度﹐內外祗畏﹐莫敢有言者。侍中荀伯玉密啟之﹐帝大怒﹐不見太子﹐欲廢之而立豫章王嶷。太子聞之﹐憂懼稱疾﹐月餘不出﹐而帝怒不解。一日﹐晝臥太陽殿﹐王敬則直入叩頭﹐啟語駕往東宮﹐以慰太子﹐帝不語。敬則因大聲宣旨往東宮﹐命裝束。又敕大官設饌密遣人報太子候駕﹐因呼左右索輿。帝了無動意﹐敬則索衣以披帝身﹐扶帝上輿﹐遂幸東宮﹐召諸王大臣宴飲。太子迎帝﹐遊玄圃。長沙王執華蓋﹐臨川執雉尾扇﹐竟陵王子良持酒槍﹐南郡王長懋行酒﹐太子與豫章王捧肴饌。帝大悅﹐酒半﹐褚彥回彈琵琶﹐王僧虔彈琴﹐沈文季歌《子夜歌》﹐王敬則脫朝服﹐去冠挽髻﹐奮臂拍張﹐叫動左右。﹐帝笑曰「豈有三公如此者﹖」對曰「臣由拍張﹐胡得三公。今日豈可忘拍張﹖」帝大笑﹐賜太子以下酒﹐並大醉盡歡﹐日暮乃散。是日﹐非敬則太子幾廢﹐以故太子徳敬則而怨伯玉。

先是伯玉少貧賤﹐賣卜爲業。帝鎭淮陰﹐用爲參軍﹐所謀皆合﹐甚見親信。嘗夢帝乘船在廣陵北渚﹐兩腋下有翅不飛﹐伯玉問﹕「翅何時飛﹖」帝曰「尙待三年。」伯玉於夢中叩首祝之﹐勿有龍出帝腋下﹐翅皆飛揚﹐醒以告帝﹐帝喜。後二年﹐帝破桂陽﹐威名大震﹐五年而廢蒼梧﹐大權在握﹐謂伯玉曰「卿夢今日驗矣。」至是因啟太子之過﹐帝愈信其無欺﹐使掌軍國密事﹐勢傾朝野。每暫休外﹐軒蓋塡門。其母死﹐朝臣無不往弔。褚玉儉五鼓往﹐未到伯玉宅二里許﹐王俊卿士已擁塞盈巷﹐至下鼓尙未得前﹐及入門﹐又倚廳事久之﹐方得弔。比出﹐二人饑乏﹐气息惙然﹐恨之切齒。明日入宮﹐言於帝云「臣等所見二宮及齊閣﹐以比伯玉宅﹐政可設雀羅﹐怪不得外人有言﹐千敕萬令﹐不如荀公一命。」帝聞而笑之﹐寵任如故。後太子卽位﹐遂賜死。初伯玉微時﹐有善相墓者﹐謂其父曰「君墓當出暴貴者﹐但不得久耳。又出失行女子。」伯玉聞之曰「朝聞道﹐夕死可矣。」頃之﹐伯玉姊當出嫁﹐是夕﹐隨人逃去。而伯玉卒至敗亡﹐此是餘話。今且不表。

卻說帝得天下﹐年齡已髙﹐自踐祚以來﹐勤勞萬幾﹐宵旰不息﹐精神漸減。四年二月乙未﹐帝不豫﹐三月庚甲﹐疾益甚﹐乃召司徒褚淵﹐左僕射王儉﹐授遺詔輔政。詔曰﹕

吾本布衣素族﹐念不到此﹐因借時來﹐遂隆大業。遘疾彌畱﹐至於大漸。公等事太子如事吾﹐當令惇穆親戚﹐委任賢才﹐崇尙節儉﹐宏宣簡惠﹐則天下之理盡矣。死生有命﹐夫復何言﹗

壬戌﹐帝崩於臨光殿﹐年五十六。於是羣臣奉太子卽位﹐是爲武帝。稱遺詔﹐以司徒褚淵錄尙書事﹐左僕射王儉爲尙書令﹑車騎將軍﹐喪禮悉從儉約﹐遵遺詔也。庚午﹐以豫章王嶷爲太尉﹐領揚州牧。

武帝諸弟中﹐豫章最賢﹐常慮盛滿難居﹐求解揚州﹐帝不許曰「畢汝一世﹐無所多言。」嶷嘗過延陵季子廟﹐觀沸井﹐有牛奔突部伍﹐左右欲執牛主推問。嶷不許﹐取絹一疋﹐橫系牛角﹐放歸其家﹐其爲政寬厚類如此。時臨川王映﹐亦號賢王。帝問其居家何事﹐映曰「惟使劉獻講《禮》﹐顧則講《易》﹐朱廣之講《莊》《老》﹐臣與二三諸彥﹑兄弟友生﹐時復擊贊﹐以此爲樂。」帝大賞之。他日謂嶷曰「臨川爲善﹐遂至於斯。」嶷曰「此大司馬公子之次弟﹐安得不爾﹗」帝以玉意指嶷曰「未若皇帝次弟爲善更多也。」相與大笑。時帝友愛甚篤﹐而太子長懋﹐素忌諸叔﹐故請王皆不願與政。未幾豫章卒﹐年四十九﹐帝甚哀之。王融爲銘云「半嶽摧峯﹐中河墜月。」帝見而流涕曰「此正吾所欲言也。」嶷死後﹐忽見形於沈文季曰「我患癰與痢﹐未應便死。皇太子於膏中加藥數種﹐使癰不差﹐復於湯中加藥一種﹐使痢不斷。吾已訴先帝﹐先帝許還東邸當判此事。向胸前出靑紙文書﹐示文季曰﹕『與卿相好﹐爲吾呈上。』」言訖不見﹐文季大驚﹐祕不敢言。但未識太子有何報應否﹐且聽下回分解。第十六卷

縱敗禮官宮闈淫亂臣廢君宗室摧殘

話說豫章身故﹐人皆以得疾而卒﹐那知太子暗行毒害。一靈不散﹐忽見形於沈文季﹐述其致死之由。文季知之﹐不敢告人。俄聞太子疾﹐文季謂人曰「太子殆不起矣。」越數日﹐太子果卒。帝哀痛殊甚。時竟陵王子良﹐好文學﹐有令望﹐爲帝次子﹐人皆以儲位之歸﹐宜在子良。而帝卒以嫡嗣爲重﹐不立太子﹐而立太孫。

卻說太孫﹐名昭業﹐宇元尙﹐文惠太子長子也。始髙帝爲宋相﹐鎭東府﹐昭業年五歲﹐在牀前戲﹐髙帝方對鏡﹐令左右拔白髮﹐問之曰「兒謂我誰耶﹖」答曰「太翁。」髙帝笑謂左右曰「豈有爲人作曾祖﹐而拔白髮者乎﹖」卽擲鏡不拔。及長﹐美容止﹐工隸書﹐武帝特所鍾愛﹐敕皇孫手書﹐不得妄出以示貴重。性辧慧﹐進退音吐﹐皆有儀度﹐接封賓客﹐款曲周至。然矯情飾詐﹐陰懷鄙慝﹐與左右無賴羣小二十許人﹐共衣食﹐同臥起。當太子在日﹐每禁其起居﹐節其用度。昭業謂其妃何氏曰「阿婆﹐佛法言有福生帝王家﹐今知生帝王家﹐便是大罪。左右主帥﹐動見拘執﹐不如市邊屠酤富兒﹐反得快意。」嘗私就富人求錢﹐無敢不與。別作鑰鉤﹐夜開西州後閣﹐與左右至營署中淫宴。其師史仁祖﹑侍書胡天翼相謂曰「皇孫所爲若此﹐若言之二宮﹐則其事非易。若於營署爲異人所毆﹐豈惟罪止一身﹐亦當盡室及禍﹐年各七十﹐餘生寧足吝耶﹗」數日相繼自殺﹐二宮不知也。

所愛左右﹐皆過加官爵﹐書於黃紙﹐許南面之日﹐依此施行。侍太子疾﹐衣不解帶。及居喪次﹐號泣不絕聲﹐見者嗚咽。才還私室﹐卽歡笑酣飲﹐常令女巫楊氏禱祀﹐速求天位。及太子卒﹐謂由楊氏之力﹐倍加敬信。武帝往東宮臨喪﹐昭業迎拜號慟﹐絕而後蘇。帝自下輿抱持之﹐甚嘉其孝。帝以晚年喪子﹐鬱鬱不樂﹐未幾有疾。太孫入侍﹐憂愁慘戚﹐言發淚下﹐每語及帝躬病重﹐輒夜咽不自勝﹐故帝益愛之。時何妃在西州﹐一日得太孫手書﹐別無一語﹐中央作一大「喜」宇﹐而作三十六小喜字繞之。妃知大慶在卽﹐亦暗暗歡喜。俄而詔竟陵王子良﹐甲仗人延昌殿侍醫藥。由是子良日夜在內﹐太孫間日參承。

卻說中書郎王融﹐字元長﹐少而神明警慧﹐其叔王儉謂人曰「此幾年至三十﹐名位自立。」常侍帝於芒林園禊宴﹐爲《曲水詩序》﹐人爭稱之。會魏使宋弁來聘﹐帝以融有才辧﹐使兼主客接之。並見其年少﹐問﹕「主客年幾﹖」對曰「五十之年﹐久逾其半。」並又云「聞主客有《曲水詩序》甚佳﹐願得一觀。」融乃示之。弁讀竟﹐歎曰「昔觀相如《封禪》﹐以知漢武之徳。今覽王生《詩序》﹐用見齊主之盛。」融曰「皇家盛明﹐豈直比蹤漢武﹖更慚鄙制﹐無以遠匹相如。」時稱其善對。獨其性躁於名利﹐自恃人地﹐三十內可望公輔。嘗詣王僧祐﹐值沈昭略在座﹐不識融﹐問主人曰「是何年少﹖」融聞而不平﹐謂曰「僕出於扶桑﹐人於暘谷﹐照耀天下﹐誰云不知﹐而勞卿問﹖」其髙自標置如此。及爲中書郎﹐嘗撫案歎曰「爲爾寂寂﹐鄧禹笑人。」又嘗過朱雀桁街﹐路人塡塞﹐車不能行﹐乃捶車歎曰「車中乃可無六尺﹐車前豈可乏八騶。」素與竟陵王子良友好﹐於是乘帝不豫﹐爲之圖據大位。戊寅﹐帝疾亟暫絕﹐太孫未入﹐內外惶懼﹐融固欲矯詔立子良。及太孫來﹐融戎服絳衫﹐立於中書省閣口﹐斷東宮仗﹐不得進。頃之﹐帝復蘇﹐問﹕「太孫何在﹖」因召東宮器甲並入。太孫因見帝痛哭﹐帝以其必能負荷大業﹐謂之曰「五年中一委宰相﹐汝勿措意。五年外勿復委人﹐若自作無成﹐無所多恨。」臨終﹐復執其手曰「若憶翁﹐當好作。詔於良善相毗輔﹐朝事大小﹐悉與左僕射﹑西昌侯鸞參懷。」遂殂。

卻說鸞字景淒﹐髙帝兄﹐始安王道生之子也。早孤﹐爲髙帝所養﹐恩過諸子。性儉素﹐車服儀從﹐同於素土。所居官有嚴能名﹐故武帝亦重之。以子良才弱﹐遺詔委以朝政﹐鸞聞詔﹐急馳至雲龍門。融以子良兵禁之﹐不得進﹐鸞厲聲曰「有敕相召﹐誰敢拒我﹖」排之而入。旣入﹐指麾部署﹐音響如鐘﹐殿中無不從命。遂奉太孫登殿﹐卽帝位。是爲郁林王。融知大事不遂﹐釋服還省﹐歎曰「竟陵誤我。」

先是郁林王少﹐養於子良妃袁氏﹐慈愛甚著。及王融有謀﹐並忌子良。時子良居中書省﹐慮其爲變﹐使虎賁二百人屯太極西階以防之。旣成服﹐諸王皆出﹐子良乞停至山陵﹐不許。收王融於獄﹐賜死。融臨死﹐歎曰「我若不爲百歲老母計﹐當吐一言。」蓋欲指斥帝在東宮時過惡也﹐人謂融險躁輕狡﹐自取其死云。

卻說郁林自卽位後﹐大殮始畢﹐悉呼武帝諸伎﹐奏樂於前。所寵嬖臣綦母珍之﹑朱隆之﹑直閣將軍曹道剛﹑周奉叔﹑宦者徐龍駒等皆用事。珍之所論薦﹐事無不允﹐內外要職﹐皆先論價﹐旬日之間﹐家累鉅萬﹐擅取官物﹐不俟詔旨。有司至相語曰「寧拒至尊敕﹐不可違舍人命。」徐龍駒爲後閣主書﹐常居含章殿﹐著黃綸﹐被貂裘﹐南面向案﹐代帝書敕﹐左右傳值﹐與至尊不異。自山陵之後﹐帝卽與左右微服﹐遊走市裏。擲塗賭跳﹐作諸鄙戲。賞賜嬖寵﹐動至百數十萬﹐每見錢曰「我苦思汝一枚不得﹐今日得用汝未﹗」武帝聚錢上庫五億萬﹐齊庫三億萬﹐金銀財帛﹐不可勝計。未滿一年﹐所用垂盡。嘗入主衣庫﹐今何后及寵姬﹐以諸寶器相投擊﹐破碎之﹐用爲笑樂。

後字婧英﹐撫軍將軍何戢俄之女﹐性亦淫亂。初爲太孫妃﹐太孫狎暱無賴之徒﹐後擇美少者﹐皆與之私。及爲後﹐淫蕩如故。帝旣好淫﹐後善於迎接﹐能曲暢其情﹐故帝寵愛特甚﹐恣其所爲。有詩書人馬澄﹐年少貌美﹐爲帝弄童。後悅之﹐托以有巧思﹐令出入禦內﹐絕見愛幸。嘗著輕絲履﹐紫綈裘﹐與後同居處﹐後出素臂﹐與之鬥腕角力﹐帝撫掌以爲樂。又侍書楊瑉﹐年十五﹐姣好如美女﹐而有嫪毐具﹐爲帝所幸﹐常侍內廷。後尢愛之﹐私語宮人曰「與楊郎一度﹐勝餘人十度。」一日﹐帝往後宮﹐後正與艱擁抱未起﹐宮女急報駕至﹐後這起見帝﹐冠發散亂﹐四體倦若無力。帝問﹕「何事晝寢﹖」後笑曰「吾夢中方與陛下取樂﹐不意陛下適來﹐使妾餘歡未盡。」帝笑曰「阻卿夢中之興﹐還卿實在之樂何如﹖」遂解衣共寢﹐恣爲淫蕩。武帝有寵姬霍氏﹐年少有殊色﹐帝欲烝之﹐在後前極口稱其美。後曰「陛下旣愛其美﹐何不納之﹖」帝曰「懼卿妒耳。」後曰「陛下所愛﹐妾亦愛之﹐奚妒爲﹖﹐妾爲陛下作媒何如﹖」帝大悅。是夕與帝同輦﹐往霍姬宮﹐姬接入﹐後撫其背曰「今夜送一新郎在此﹐卿善伴之。」說罷別去﹐帝遂就寢霍氏宮﹐深相寵愛﹐累日夜不離。那知後亦爲著自己﹐使帝在他處畱連﹐正好與楊瑉任意取樂﹐可以晝夜無間。斯時穢聲狼籍﹐蕭鸞深以爲恥﹐嘗謂帝曰「外延之事﹐臣得效力﹐宮禁之內﹐還期陛下肅淸﹐無使取笑天下。」帝深惡之﹐遂不與相見。一日﹐謂鄱陽王鏘曰「公以鸞爲何如人﹖」鏘素和謹﹐對曰「臣鸞於親戚最長﹐且受寄先帝﹐臣等皆年少﹐朝廷所賴﹐惟鸞一人﹐願陛下無以爲慮。」帝默然﹐私謂徐龍駒曰「我欲與鏘定計取鸞﹐鏘旣不同﹐我亦不能獨辦矣。」鸞聞之懼﹐陰欲廢帝﹐惟慮蕭湛﹑蕭坦之典宿衝重兵﹐爲帝心腹。

因謀之尙書王晏﹐晏曰「此二人可以利害動也﹐請往說之﹐必得如志。」鸞因使晏密結二人﹐勸行廢立。二人初猶未許。及見帝狂縱日甚﹐無復悛攺﹐恐禍及己﹐乃回意附鸞﹐在內廷陰爲鸞寫耳目。

先是帝居深宮﹐羣臣罕見其面﹐惟以諶與坦之爲祖父舊人﹐尙加親信﹐得出入後宮﹐凡褻狎宴遊﹐二人在側不忌。故鸞欲有所陳說﹐惟遣二人入告﹐乃得上達。一日﹐鸞以楊瑉淫亂宮掖﹐尢無忌憚﹐遣坦之入奏誅瑉。何后方對鏡理妝﹐聞之﹐妝不及畢﹐急奔帝前﹐流涕覆面曰「楊郎好少年﹐無罪過﹐何可枉殺﹖」坦之拊帝耳語曰「此事別有一意﹐不可令第二人聞。」帝平日每呼後爲阿奴﹐因呼後曰「阿奴暫去片時。」後不得已﹐走出。坦之乃曰「外間並云瑉與後有別情﹐彰聞遐邇﹐不令赴臺一訊﹐其事益信。」帝乃敕瑉赴臺﹐瑉至臺﹐鸞亦不問﹐卽押赴建康市行刑。俄有救原之﹐而瑉已死。鸞又啟誅徐龍駒﹐帝亦不能違﹐而心忌鸞益甚。

直閣將軍周奉叔﹐帝之爪牙臣也。與其父盤龍﹐皆以勇力聞。先是魏攻淮陽﹐武帝敕盤龍往救﹐奉叔單馬﹐牽二百餘人陷陣。魏軍萬餘騎﹐張左右翼圍之。一騎還報﹐奉叔已沒。盤龍方食﹐投著而起﹐上馬奮矟﹐直奔魏軍﹐自稱周公來。魏人素畏盤龍驍勇﹐聞其名﹐莫不披靡。時奉叔已大殺魏軍﹐得出在外﹐盤龍不知﹐乃東西衝擊﹐殺傷無數。奉叔見其父久不出﹐復躍馬入陣尋之﹐父子兩騎﹐縈攪數萬人中﹐魏軍敗走﹐父子並馬而歸。由是名播北國。其後奉叔給事東宮﹐帝嘗從其學騎﹐尢見親寵﹐卽位後﹐遷爲直閣將軍。恃勇挾勢﹐陵轢公卿。常以單刀二十口自隨﹐出入禁闥﹐門衛不敢叱。每語人云「周郎刀﹐不識君。」鸞畏之﹐使坦之說帝曰「奉叔才勇﹐可使出守外藩。」乃以爲靑州刺史。奉叔就帝求千戶侯﹐帝許之﹐鸞以爲不可﹐封曲江縣男﹐食三百戶。奉叔大怒﹐於眾中攘刀厲色曰「若不見與﹐周郎當就刀頭辦耳。」鸞佯許之﹐及將之鎭﹐部伍已出﹐鸞復以帝命召入﹐殺之省中。啟云奉叔慢朝廷﹐當誅。帝不獲已﹐可其奏。

當奉叔未誅時﹐待讀杜文謙﹐惡鸞專政﹐謂綦毋珍之曰「天下事槪可知矣﹐灰盡粉滅﹐匪朝伊夕﹐不早爲計﹐禍至何及﹖」珍之曰「計將安出﹖」文謙曰「先帝舊人﹐多見擯斥﹐今召而使之﹐誰不慷慨從命﹖昨聞宿衛萬靈會﹐與王範共語﹐皆攘袂捶牀﹐心懷不平。君其密報奉叔﹐使靈會殺蕭諶﹐則宮內之兵﹐皆我用也。卽勒兵入尙書省﹐斬蕭令﹐兩都伯力耳。今舉大事亦死﹐不舉事亦死﹐二死等耳﹐死社稷可乎﹖若遲疑不斷﹐異日稱敕賜死﹐父母爲殉﹐在眼中矣。」珍之不能用﹐及鸞殺奉叔﹐並收珍之﹑文謙殺之。

何后以楊瑉之死﹐日夜切齒﹐勸帝殺鸞。時蕭諶﹑蕭坦之握兵權﹐大臣徐孝嗣﹑王晏﹑陳顯達﹑王廣之﹑沈文季等﹐皆一心附鸞。帝左右無可與謀者﹐惟中書今何胤﹐後之從叔﹐近值殿省﹐欲以誅鸞之事任之﹐胤謝不能﹔乃謀出鸞於西州﹐中敕用事﹐不復關咨政府﹐胤亦難之﹐其事復止。鸞於是逆謀益急﹐日夕要結諸臣。驃騎錄事樂豫謂徐孝嗣曰「外傳籍籍﹐似有伊。霍之舉﹐君蒙武帝殊常之恩﹐荷托付之重﹐恐不得同人此舉。人笑褚公﹐至今齒冷。」孝嗣心然之﹐而不能從。帝謂蕭坦之曰「人言鎭軍與蕭諶欲共廢我﹐似非虛傳﹐卿所聞若何﹖」坦之曰「天下寧當有此﹐誰樂無事廢天子耶﹖朝貴不容造此論﹐當是諸尼姥言耳﹐豈可信乎﹖官若除此二人﹐誰敢自保﹖」帝信之。然逆謀漸泄﹐直閣將曹道剛﹑朱隆之等﹐深爲之防。鸞因謂蕭諶曰「廢天子﹐古來大事﹐比聞內延已相猜疑﹐明日若不舉事﹐恐無所及。弟有百歲母﹐豈能坐聽禍敗﹐正應作余計耳。」諶惶遽從之。

壬辰﹐鸞使蕭諶先人﹐遇道剛﹑隆之於庭﹐皆殺之。直後徐僧亮見有變﹐大言於眾曰「吾等荷恩﹐今日當以死報。」又殺之。鸞引兵入雲龍門﹐戎服加朱衣於上﹐比入門﹐三失履。

王晏﹑徐孝嗣﹑蕭坦之等﹐皆隨其後。時帝在壽昌殿﹐裸身與霍姬相對坐﹐聞外有變﹐使閉內殿諸閣﹐令閹人登與先樓望之。

還報云「見一人戎服﹐從數百武士﹐在西鐘樓下。」帝大驚曰「是何人也﹖」話未絕﹐諶已引兵入壽昌閣。帝見之﹐急趨霍姬房﹐兵士爭前執之﹐以帛纏頸﹐扶出延徳殿。宿衛將士見帝出﹐皆叩刀欲奮﹐蕭諶謂之曰「所取自有人﹐卿等不須動。」宿衛素隸服於諶﹐皆不敢發。行至西弄﹐遂弒之﹐輿屍出殯徐龍駒宅﹐霍姬及諸嬖幸皆斬之。鸞旣殺帝﹐欲作太后令﹐曉示百官。徐孝嗣於袖中出而進之﹐鸞大悅﹐乃以太后令﹐廢帝爲郁林王﹐葬以王禮。廢何后爲王妃。迎立新安王昭文﹐丁酉﹐卽皇帝位﹐大赦天下﹐攺元延熙﹐是爲海陵王。以鸞爲驃騎大將軍﹐錄尙書事﹐進封宣城公﹐政事一稟宣城處分。

先是郁林王之將廢也﹐鄱陽王鏘初不知謀﹐鏘每詣鸞﹐鸞倒屐迎之﹐語及家國﹐言淚俱發﹐鏘以此信之。及鸞勢重﹐中外皆知其蓄不臣之志﹐宮臺之內﹐皆屬意於鏘﹐勸鏘入宮﹐發兵輔政。長史謝粲說鏘曰「王但乘油璧車入宮﹐出天子坐朝堂﹐夾輔號令。粲等閉城門上仗﹐誰敢不同﹖東城人正共縛送蕭令耳。」鏘以上臺兵力﹐悉屬東府﹐慮事不捷﹐意甚猶豫。隊主劉巨﹐武帝舊人﹐叩頭勸鏘舉事﹐銀命鸞將入﹐復還內﹐與母陸太妃別﹐日暮不成行。典簽知其謀﹐馳告鸞。鸞遣兵二千人圍鏘第﹐殺鏘﹐並殺謝粲﹑劉巨等。

江州刺史﹑晉安子懋﹐聞鄱陽死﹐大懼﹐欲起兵﹐謂防閣陸超之﹑董僧惠曰「事成則宗廟獲安﹐不成猶爲義死。」二人曰「此州𨿽小﹐而孝武常用之﹖若舉兵向闕﹐以請郁林之罪﹐誰能禦之。」時太妃在建康﹐密遺書迎之。太妃有同母兄於瑤之﹐知其謀﹐遽以告鸞。鸞遂遣王元邈引兵討子懋﹐又遣裴叔業﹑於瑤之先襲尋陽。叔業溯流直上﹐輕兵襲湓城﹐守將樂賁開門納之。子懋聞湓城失守﹐率府州兵力據城自守﹐部曲多雍州人﹐皆踴躍願奮。叔業畏其銳﹐乃使於瑤之人城說子懋曰「今還都必無過慮﹐正當作散官﹐不失富貴也。」子懋信之﹐遂不出兵﹐眾情大沮。瑤之弟琳之在城中﹐說子懋重賂叔業﹐可以免禍﹐子懋使琳之往﹐琳之反說叔業取子懋。於是叔業遣兵四百﹐隨琳之入城﹐僚佐皆奔散。琳之拔刀入齋﹐子懋罵曰「小人何忍行此﹗」琳之以袖障面﹐使人殺之。董僧惠被執將殺﹐謂王元邈回﹕「晉安舉義﹐僕實豫謀﹐得爲主人死不恨﹐願至大殮畢﹐退就鼎鑊。」元邈義之﹐具以白鸞﹐得兔死。子懋子昭基﹐年才九歲﹐被囚於獄﹐以方二寸絹爲書﹐遺錢五百﹐使達僧惠。僧惠視之曰「郎君書也。」悲痛而卒。或勸陸超之逃亡﹐超之曰「人皆有死﹐此不足懼﹐吾若逃亡﹐非惟孤晉安之眷﹐亦恐田橫客笑人。」閉門端坐俟命。超之門生﹐謂殺超之﹐當有厚賞﹐密謀後斬之﹐頭落而身不倒。元送厚加殯殮﹐門生亦助舉棺﹐棺墜﹐壓其首﹐折頸而死﹐人皆快之。

時臨海王昭秀﹐爲荊州刺史﹐鸞遣徐元慶至江陵﹐以便宜從事。長史何昌寓曰「僕受朝廷重寄﹐翼輔外藩﹐殿下未有愆失﹐君以一介之使來﹐何容卽以相付耶﹖若朝廷必須殿下﹐當自啟聞﹐重聽後旨。」昭秀由是得還建康﹐裴叔業自尋陽進向湘州﹐欲殺湘州刺史﹑南平王銳。防閣周伯玉大言於眾曰「此非天子意﹐今斬叔業﹐舉兵匡社稷﹐誰敢不從﹗」典簽叱左右斬之﹐遂殺銳。又殺郢州刺史﹑晉熙王銶﹐南豫州刺史﹑宜都王簽。當時朝廷之上﹐以鸞有靖亂功﹐詔進鸞爲太傅﹐加殊禮﹐封宣城王。鸞以兄子遙光爲南郡太守﹐不之官。鸞有異志﹐遙光皆贊成之﹐凡大誅賞﹐無不豫謀﹐任爲腹心之佐。

先是王牌上有赤志﹐人以爲貴徵﹐以示晉壽太守王洪範曰「人言此是日月相﹐卿幸勿泄。」洪範曰「王日月在軀﹐如何可隱﹐當播告天下。」一日﹐桂陽王鑠至東府﹐見鸞出﹐謂人曰「向錄公見接慇懃﹐流連不能已﹐而面有慚色﹐此必欲殺我。」是夕果遇害。江夏王鋒有才行﹐鸞嘗與之言遙光才力可委﹐鋒曰「遙光之於殿下﹐猶殿下之於髙工﹐衛宗廟﹐安社稷﹐實有攸寄。」鸞失色﹐及殺諸王﹐鋒又大言其非﹐鸞收而殺之。又遣人殺建安王子眞﹐子眞走匿牀下﹐兵士手牽出之﹐叩頭乞爲奴﹐不許﹐殺之。遣茹法亮殺巴陵王子倫。子倫性英果﹐時爲南蘭太守﹐鎭瑯琊城﹐有守兵。法亮恐其不肯就死﹐以問典簽華伯茂﹐伯茂曰「公若以兵取之﹐恐不可卽辦。若委伯茂﹐一夫力耳。」乃委之。伯茂手自執鴆﹐逼子倫飲。倫正衣冠﹐坐堂上﹐謂法亮曰「先朝昔滅劉氏﹐殺其子孫殆盡﹐今日之事﹐理數固然。君自身家舊人﹐今銜此使﹐當由事不獲已。但此酒非勸酬之爵﹐只可獨飲。」因仰之而死﹐時年十六。法亮及左右皆流涕。

蓋齊制諸王出鎭﹐皆置典簽﹐一方之事﹐悉以委之。時入奏事﹐刺史美惡﹐專系其口﹐故威行州郡﹐自刺史以下﹐莫不折節奉之。南海王子罕在瑯玡﹐欲遊東堂﹐典簽姜秀不許﹐遂止。泣謂母曰「兒欲移五步不得﹐與囚何異﹖」邵陵王子響﹐嘗求熊白﹐廚人答典簽不在﹐不敢與。及鸞誅諸王﹐皆令典簽殺之﹐竟無一人能抗拒者。時孔珪聞之流涕曰「齊之衡陽﹑江夏最有意﹐而竟害之﹐若不立典簽﹐故當不至於此。」其後宣城王亦知典簽之獘﹐不許入都奏事﹐典簽之任始輕。但未識宣城若何篡立﹐且聽下文再剖。第十七卷

救義陽蕭衍建績立寶卷六貴爭權

話說宣城王﹐志在竊國﹐懼宗室不服﹐先加殺害﹐於是朝綱獨攬﹐羣臣爭先勸進。冬十月辛亥﹐乃假皇太后令曰﹕

嗣主衝幼﹐庶政多昧。且早櫻尪疾﹐弗克負荷。太傅宣城王﹐胤體先皇﹐鐘慈太祖﹐宜入承寶命﹐帝可降封爲海陵王。

癸亥﹐鸞卽帝位﹐是爲齊明帝﹐攺元建武。以王敬則爲大司馬﹐陳顯達爲太尉﹐王晏爲左僕射﹐徐孝嗣爲中領軍﹐餘皆進爵有差。一日﹐詐稱海陵有疾﹐數遣禦醫瞻視﹐因而殞之。先是文惠太子在日﹐素惡明帝﹐嘗謂竟陵王子良曰「我意中殊不喜見此人﹐不解其故﹐當由其福薄故也。」子良爲之解救﹐及帝得志﹐太子子孫無遺焉﹐今且按下不表。

且說明帝篡位之時﹐正當魏孝文遷都洛陽時候。孝文久有南侵之意。一間海陵見廢﹐明帝篡立﹐謂羣臣曰「今日伐齊不患無矣。」乃命大將薛眞度向襄陽﹐劉昶﹑王肅向義陽﹐拓跋衍向鐘離﹐劉藻向南鄭﹐自將大軍趣壽陽﹐起兵四十萬﹐分道並進。沿邊州郡﹐飛報入朝。帝聞魏師起﹐大懼。乃命左衛將軍王廣之督司州﹐右衛將軍蕭坦之督徐州﹐右僕射沈文季督豫州﹐發諸州之兵以拒魏。正月乙亥﹐魏主濟淮﹐二月至壽陽﹐虎士成羣﹐鐵騎彌野。甲辰﹐登八公山賦詩﹐道遇大雨﹐命去蓋﹐見軍士病者﹐親撫慰之﹐率兵直臨城下﹐遣使呼城中人出見。齊丰城公遙昌﹐使參軍崔慶遠應之。慶遠至軍前﹐問師出何名﹐魏主曰「師當有故﹐卿欲我斥言之乎﹖欲我含垢依違乎﹖」慶遠曰「未承來命﹐無聽含垢。」魏主曰「齊主何故廢立﹖」慶遠曰「廢昏立明﹐古今非一﹐未審何疑﹖」魏主曰「武王子孫﹐今皆安在﹖」慶遠曰「七王同惡﹐已伏管﹑蔡之誅。其餘二十餘工﹐或內列淸要﹐或外典方牧。」魏主曰「卿主若不忘忠義﹐何以不立近親﹐如周公之輔成王﹐而自取之乎﹖」慶遠曰「成王有亞聖之徳﹐胡周公得而輔相之。今近親皆非成王之比﹐故不可立。且霍光亦捨武帝近親而立宣帝﹐惟其賢也。」魏主曰「霍光何以不自立﹖」慶遠曰「非其類也﹐主上正可比宣帝﹐安得比霍光﹖若爾﹐武王伐紂﹐不立微子而輔之﹐亦爲苟貪天下乎﹖」魏主大笑曰「朕來問罪﹐如卿所言﹐便可釋然。」慶遠曰「見可而進﹐知難而退﹐聖人之師也。」魏主曰「卿欲和親﹐抑不欲乎﹖」慶遠曰「和親則兩國交歡﹐生民蒙福﹐否則兩國交惡﹐生民塗炭﹐和親與否﹐裁自聖衷。」魏主嘉其善對﹐賜以酒殽衣服而遺之。於是循淮而東。

時魏兵號二十萬﹐塹柵三重﹐並力攻義陽。城中負循而立﹐勢甚危急。齊將王廣之引兵救之﹐去城百餘里﹐畏魏彊不敢進。諸將皆有懼意﹐一將奮袂起曰「義陽危困﹐朝不保夕﹐吾等奉命往救﹐捲甲疾趨﹐猶恐不及﹐聞敵彊而不進﹐義陽若失﹐何面目以見朝廷﹖公等不往﹐吾請獨進。」辭气激烈﹐三軍聞之﹐皆有奮意。

你道言者是誰﹖乃是一代開創之主﹐姓蕭﹐名衍﹐字叔達﹐小字練兒。父名順之﹐齊髙帝族弟也。少相款狎﹐嘗共登金牛山﹐見路側有枯骨縱橫﹐齊髙帝謂之曰「周文王以來幾年﹐當復有掩此枯骨者乎﹖」言之凜然動色。順之由此知髙帝有大志﹐嘗相隨從﹐髙帝每出徵討﹐順之嘗爲軍副。方宋順帝末年﹐袁粲據石頭﹐黃回與之通謀。順之聞難作﹐率家丁據朱雀橋﹐回遣人艦望﹐還報曰「有一人戎服﹐英威毅然﹐坐胡牀南向。」回曰「此必蕭順之也。」遂不敢出。時微順之﹐回必作難於內。方武帝在東宮﹐嘗往問訊﹐及退位﹐齊武手指順之﹐謂豫章王嶷曰「非此前﹐吾徒無以至今日。」其見重如此﹐及卽位﹐深相忌憚﹐故不居臺輔﹐以參豫佐命﹐封臨湘侯。衍卽其仲子也﹐生於秣陵縣同夏裏三橋宅﹐時宋孝武大明八年甲辰歲。母張氏懷孕時﹐忽見庭前菖蒲花彩異常﹐以問侍者﹐侍者皆云不見﹐張氏曰「吾聞見菖蒲花者當大貴。」因取吞之﹐遂生蕭衍。狀貌奇特﹐日角龍顏﹐重嶽虎頭﹐頂有白光﹐身映日無影。兩骻駢骨﹐額上隆起﹐有交文右手曰「武」。爲兒時﹐能蹈空而行﹐見者皆知其不凡。及長﹐博學多文﹐好籌略﹐有文武才乾﹐始爲巴陵王法曹參軍。王儉一見﹐深相器異﹐謂人曰「蕭郎三十內﹐當作侍中﹐過此則貴不可言。」時竟陵王子良﹐開西邸﹐招文學﹐衍與沈約﹑謝朓﹑王融﹑蕭琛﹑範云﹑任昉﹑陸倕並遊焉﹐號爲「八友」。王融尢敬異之﹐每謂所親曰「宰制天下﹐必在此人。」累遷諮議參軍﹐尋以父難去職。

隆昌初﹐明帝輔政﹐起爲寧朔將軍﹐鎭壽春。服闋﹐除黃門侍郎﹐入值殿省﹐預定策勛﹐封建陽縣男﹐食邑三百戶。嘗舟行牛渚﹐遇大風﹐入泊龍瀆。有一老人衣冠甚偉﹐立於岸側﹐謂之曰「君龍行虎步﹐相當極貴﹐天下方亂﹐安之者其在君乎﹗宜善自愛。」問其姓氏﹐忽然不見。衍旣屢有祥徵﹐心益自負。

尋爲司州刺史﹐在州大著威名﹐嘗有餉以馬者﹐不受﹐餉者系馬於樹而去。衍出見馬﹐以笞書縛之馬首﹐令人驅出城外﹐馬自還主。衍舅張宏策﹐與衍年相若﹐恆同遊處﹐每入衍室﹐嘗覺有雲气繞之﹐體自肅然﹐由此特加敬禮。一日﹐從衍飲酒﹐半酣﹐徙席星月之下﹐語及時事﹐謂衍曰「子善天文﹐近日緯象若何﹖國家故當無恙否﹖」衍曰「其可言乎﹖」宏策語言其兆﹐衍曰「漢北有失地气﹐浙東有急兵象。今冬之初﹐北魏兵必動﹐動則漢北必亡。其後便有乘機而起者﹐是亦無成﹐徒爲王者驅除難耳。越二年﹐死人過於亂麻﹐齊之歷數﹐自玆盡矣。梁﹑楚﹑漢間﹐當有大英雄興。」宏策曰「今英雄何在﹐其在朝廟乎﹖在艸澤乎﹖」衍笑曰「漢光武有云﹕『安知非僕』。」宏策起曰「今夜之言﹐是天意也﹐請定君臣之分。」衍曰「舅欲效鄧禹乎﹖」相與大笑。

至是魏師圍義陽﹐帝命王廣之主中軍﹐衍率偏師往救﹐眾莫敢前﹐衍請先進﹐廣之分麾下精兵配之。衍間道夜發﹐逕上賢首山﹐去魏軍數里﹐魏人出不意﹐未測多少﹐不敢逼。黎明﹐大風從西北起﹐陣云隨之﹐直當魏營。俄而風回云轉﹐還向西北﹐衍曰「此所謂歸气﹐魏師遁矣﹐急擊勿失。」遂下令軍中曰「望麾而進﹐聽鼓而動。」於是身先士卒﹐直奔魏軍﹐揚魔鼓噪﹐響振山谷。敢死之士﹐執短兵先登﹐長戟翼之。魏傾壁來拒﹐衍親自博戰﹐無不披靡。城中見援兵至﹐亦出軍攻魏柵﹐因風縱火﹐魏軍表裏受敵﹐因大潰。王肅﹑劉昶單騎走﹐斬獲萬計﹐流血盈野﹐義陽得全。

衍有兄懿﹐爲梁州刺史。會魏將拓拔英引兵擊漢中﹐懿出兵拒之﹐進戰不利﹐櫻城自守。魏兵圍之數十日﹐城中糧將竭﹐眾心洶懼。懿封題空倉數十﹐指示將士曰「此中粟皆滿﹐足支二年﹐但努力堅守﹐何患無食﹗」士民乃安。會魏主召英還﹐遣使與懿告別。懿以爲詐﹐英去一日﹐猶不開門。二日﹐乃遣將追之﹐英與士卒下馬交戰﹐懿兵不敢逼﹐尾其後四日四夜﹐乃返。魏諸將請復攻義陽﹐魏主曰「蕭衍善用兵﹐今且勿與爭鋒﹐異日吾往擒之。」是役也﹐齊果失漢北諸郡﹐諸將槪不加賞﹐獨以蕭衍有卻敵功﹐除爲雍州刺史。今且按下不表。

卻說永泰元年春正月﹐帝有疾﹐以近親寡弱﹐忌髙﹑武子孫猶有十王﹐每朔望入朝﹐帝還後宮﹐輒歎息曰「我及司徒諸子皆不長﹐髙﹑武子孫日益長大﹐恐爲後累﹐柰何﹖」因欲盡除髙﹑武之族﹐以微言問陳顯達﹐對曰「此等豈足介意。」以問始安王遙光﹐遙光謂當以次施行。時遙光有足疾﹐帝常令乘輿自望賢門入﹐每與帝屏人久語﹐語畢﹐帝索香火﹐嗚咽流涕﹐明日必有所誅。會帝疾暴甚﹐絕而復蘇﹐遙光遂行其策﹐殺河東王鉉﹑臨賀王子嶽﹑西陽王子文﹑永陽王子峻﹑南康王子琳﹑衡陽王子瑉﹑湘東王子建﹑南郡王子夏﹑桂陽王昭粲﹑巴陵王昭秀。鉉等已死﹐乃使公卿奏其罪狀﹐請誅﹐下詔不許﹐再奏﹐然後許之。侍讀江泌哭子琳﹐淚盡繼之以血﹐親視殯葬畢﹐乃去。

那時激惱了舊臣王敬則﹐以爲天下本髙武之天下﹐帝旣奪而有之﹐而又殺害其子孫﹐於心何忍﹐以故語及時事﹐懷怒切齒﹐屢發不平之語。時敬則爲會稽刺史﹐帝慮其變﹐乃以張環爲平東將軍﹑吳郡太守﹐添置兵力以防之。敬則聞之﹐怒曰「東今有誰﹐只是欲平我耳。東亦何易可平﹐吾終不受金甖。」金甖﹐謂鴆也。於是舉兵﹐以奉南康侯子恪爲名﹐子恪懼禍亡走﹐未知所在。遙光勸帝盡誅髙﹑武子孫﹐使後有叛者﹐無所假名。帝從其策﹐乃悉召諸王侯入宮﹐命晉安王寶義﹑江陵公寶覽等﹐處中書省﹐髙﹑武子孫處西省﹐敕左右從者各帶二人﹐過此依軍法﹐孩幼者與乳母俱入。其夜﹐令太醫煮椒二斛﹐內省辦棺木數十具﹐至三更﹐當盡殺之。時刻已至﹐而帝眠未起﹐中書舍人沈徽孚與內侍單景俊共謀少畱其事﹐以俟帝醒。恰好子恪徒跣自歸﹐扣建陽門求入。門者以聞﹐景俊急至帝前﹐奏言子恪已至。帝驚問曰「未耶﹗未耶﹗」景俊曰「尙未行誅。」帝撫牀曰「遙光幾誤人事。」乃賜王侯供饌﹐明日悉遣還第﹐以子恪爲太子中庶子。

卻說敬則率兵甲萬人過浙江﹐百姓擔篙荷插﹐隨之者十餘萬人。帝遣大將左興盛﹑崔恭祖﹑劉山陽﹑胡松等﹐築壘於曲河長岡﹐又詔沈文季爲持節都督﹐屯兵湖頭﹐備京口路。敬則兵至﹐急攻興盛﹑山陽二壘﹐臺軍不能敵﹐屢欲退走﹐而外圍不開﹐遂各死戰。胡松引騎兵突其後﹐白丁無器仗﹐皆驚走﹐敬則軍大敗。索馬再上﹐不能得﹐崔恭祖刺之僕地﹐遂斬之。傳首建康﹐戮及一門。

是時帝疾已篤﹐秋七月己酉﹐殂於正福殿。遺詔軍政事﹐委陳顯達﹐內外諸事﹐委徐孝嗣﹑遙光﹑坦之﹑江祀﹑劉暄參懷。先是蕭諶自恃助重﹐乾豫朝政﹐一不如志﹐便恚曰「見炊飯﹐推以與人。」帝聞之大怒﹐召入省中﹐遣左右莫智明責之曰「隆昌之際﹐非卿無有今日。但一門二州﹐兄弟三封﹐朝廷相報已極﹐卿恆懷怨望﹐乃云﹕『炊飯已熟﹐合甑與人耶』﹗今賜卿死。」諶謂智明曰「天去人亦復不遠﹐我與至尊殺髙﹑武諸王﹐是卿傳語來去。我今死﹐還是卿來傳語﹐報應何速﹗但帝亦豈能久乎﹖」未數日﹐帝果崩。

羣臣奉太子寶卷卽位﹐是爲東昏候。東昏惡靈柩在太極殿﹐欲速葬。徐孝嗣因爭﹐得逾月。帝每當哭﹐輒云喉痛。大中大夫羊闡入臨﹐頭禿無發﹐號慟俯仰﹐幘遂脫地。帝輟哭大笑﹐謂左右曰「禿鶖啼來乎﹗」其在東宮﹐惟嬉戲無度﹐及卽位﹐不與朝士相接﹐專親信宦官﹐及左右禦刀應敕等。是時遙光﹑孝嗣﹑江祐﹑蕭坦之﹑江祀﹑劉暄事更值內省﹐分日晝敕。蕭衍聞之﹐謂張宏策曰「一國三公﹐國猶不堪﹐況六貴同朝﹐勢必相圖﹐亂將作矣。避禍圖福﹐無如此州。但諸弟在都﹐恐罹世患﹐當更與益州圖之耳。」乃密與宏策修武備﹐招聚驍勇多伐材竹﹐沈之檀溪﹐積茅如岡阜。及聞蕭懿罷益州還﹐仍行郢州事﹐衍使宏策往說之曰「今六貴比肩﹐人自晝敕﹐爭權睚眥﹐理相圖滅。主上素無令譽﹐媟近左右﹐剽輕忍虐﹐安肯委政諸公﹐虛坐主諾﹖嫌忌已久﹐必大行誅戮﹐始安欲窺神器形迹已見﹐然性猜量狹﹐徒爲禍階。坦之忌克陵人﹐孝嗣聽人穿鼻﹐江祐無斷﹐劉喧闇弱﹐一朝禍發﹐中外土崩。吾兄弟幸守外藩﹐宜爲身計﹐及今猜忌未生﹐當悉召諸弟﹐恐異時投足無路。郢州控帶荊﹑襄﹐雍州士馬精彊﹐世治則竭誠本朝﹐世亂則足以匡濟﹐與時進退﹐此萬全之策也。若不早圖﹐後悔無及。」懿不從﹐宏策又說懿曰「以卿兄弟英武﹐天下無敵﹐據郢﹑雍二州﹐爲百姓請命﹐廢昏立明﹐易於反掌。此桓﹑文之業也﹐勿爲豎子所欺﹐取笑身後。雍州揣之已熟﹐願善圖之」懿卒不從。衍乃迎其弟蕭偉﹑蕭增至襄陽。

初﹐明帝𨿽顧命羣公﹐而腹心之寄﹐則在江祐兄弟﹐故二江更值殿內﹐動息關之。帝有所爲﹐孝嗣等尙肯依違﹐而祐執制堅確﹐帝深忿之。嬖臣茹法珍﹑梅虫兒等﹐亦切齒於祐。徐孝嗣謂祐曰「主上稍欲行意﹐詎可盡相禁制。」祐曰「但以見付﹐必無所憂。」其後帝失徳彌彰﹐祐與諸臣議欲廢之﹐立江夏王寶元。而劉喧曾爲寶元行事﹐執法過刻﹐寶元嘗恚曰「舅殊無渭陽情。」暄由是深忌寶元﹐不同祐議。更欲立建安王寶寅﹐而亦未決。遙光自以年長﹐意欲爲帝﹐私爲祐曰「兄若立我﹐當與兄共富貴。」祐欲立之﹐以問蕭坦之。坦之時居母喪﹐起復爲領軍將軍﹐謂祐曰「明帝立已非次﹐天下至今不服﹐若復爲此﹐恐四方瓦解﹐我期不敢言耳。」吏部郎謝朓知其謀﹐謂劉喧曰「始安一旦南面﹐則劉渢﹑劉晏居卿今地﹐徒以卿爲反覆人耳。」渢與晏﹐皆遙光腹心臣也。喧亦以遙光著立﹐已失元舅之尊﹐因從渢言﹐力阻祐議。遙光知之大怒﹐先奏謝朓煽動內外﹐妄貶乘輿﹐竊論宮禁﹐間謗親賢﹐詔收廷尉﹐下獄賜死。

卻說朓字玄暉﹐善艸隸﹐長五言詩。沈約常云「二百年來﹐無此詩也。」其妻王敬則女﹐有父風﹐朓告王敬則反﹐敬則死﹐妻常懷刃﹐欲報父仇。朓每避之﹐不敢相見。及拜吏部﹐辭讓再三。尙書郎範縝嘲之曰「卿人才無慚吏部﹐但恨不可刑於寡妻耳。」朓有愧色﹐及臨誅﹐歎曰「天道其不昧乎﹖我𨿽不殺王公﹐王公由我而死﹐今日之死宜哉﹗」劉喧旣與祐異﹐祐復再三言之﹐勸立遙光﹐喧卒不從。祐怒﹐謂遙光曰「我意已決﹐柰劉喧不可何﹖」遙光於是深根暄﹐密遣人刺之。

一日﹐暄過靑溪橋﹐有人持刀而前﹐若欲行刺﹐暄喝左右擒之。

其人見救護者眾﹐棄刀而逃。眾大駭﹐莫測其所自來。暄以近來江祐與吾不合﹐故使來刺吾﹐因謂帝曰「江祐兄弟﹐頗有異志﹐宜遠之。」帝本惡祐﹐一聞暄言﹐卽命收之。時江祀值內殿﹐疑有異﹐遣信報祐曰「劉暄當有異謀﹐今作何計﹖」祐曰「政當靜以鎭之﹐諒亦無柰我何也﹖」俄有詔召祐入見﹐與祀共停中書省﹐帝使袁文曠誅之。初﹐文曠以斬王敬則功﹐當封侯﹐祐執不與﹐乃以刀環築其心曰「復能奪我封否﹖」並殺江祀。劉暄方晝寢﹐聞二江死﹐眠中大驚﹐投出戶外﹐問左右﹕「收至未﹖」良久意定﹐還坐﹐大悲曰「非念二江﹐行自痛也。」蓋暄𨿽惡祐﹐不意帝遽殺之﹐恐後日己亦不免﹐故惶懼若此。帝自是益無忌憚﹐日夜與近習在宮中鼓吹戲馬﹐常以五更就寢﹐至晡乃起。羣臣節朔朝見﹐晡後方前﹐至暗始出﹐臺閣案奏﹐數十日乃報﹐或不知所在﹐宦者裹魚肉還家﹐並是五省黃案。一日﹐走馬后國﹐顧謂左右曰「江祐常禁我乘馬﹐小子若在﹐吾豈能得此。」因問祐親戚有誰﹐左右曰「郎中江祥。」遂於馬上作敕賜祥死。

卻說遙光初謀﹐本約其弟荊州刺史遙欣自江陵引兵東下爲外應﹐而後據東府舉兵﹐以定京邑。刻期將發﹐而遙欣病卒﹐二江被誅﹐於是大懼﹐陽狂號哭﹐稱疾不復入朝。及遙欣喪還﹐停東府前渚﹐荊州眾力送者甚盛﹐其弟豫州刺史遙昌亦率其部曲來送﹐大有甲兵。遙光謂借此可以成事﹐乃於八月乙卯﹐收集二州部曲﹐屯於府之東門。召劉渢﹑劉晏﹐共謀作亂。是夜﹐破東冶出獄囚﹐開尙方取甲仗。召驍騎將軍垣歷生﹐命之爲將。

遣人掩取蕭坦之於家。坦之露袒逾墻走﹐欲向臺﹐道逢隊主顏端執之﹐告以遙光反﹐不信。端自往問得實﹐乃以馬與坦之﹐相隨入臺。歷生勸遙光乘夜攻臺﹐輦獲燒城門﹐曰「公但乘輿在後﹐反掌可克。」遙光狐疑不敢出。天稍曉﹐遙光戎服出聽事﹐命上仗登城﹐行賞賜。歷生復勸出戰﹐遙光專冀內廷有變﹐可以不戰而屈﹐不從歷生言。

卻說臺中始聞亂﹐眾情惶惑﹐向曉﹐徐孝嗣人﹐人心乃安。

左將軍沈約聞變﹐馳入西掖門﹐或勸戎服。約曰「臺中方擾攘﹐見我戎服﹐或者謂同遙光。」乃朱衣而入。下詔徐孝嗣屯衛宮城﹔蕭坦之率臺軍討遙光﹐屯湘宮寺﹔左興盛屯東籬門﹔司馬曹虎屯靑溪大橋﹔縱火燒司徒府﹐並力攻之。遙光遣坦歷生﹑參軍蕭暢﹑長史沈昭略從西門出戰。暢及昭略一臨陣。皆解甲降。眾情大沮。歷生見事無成﹐亦棄矟降曹虎﹐虎斬之。至晚﹐臺軍以火箭燒東北角樓﹐煙燄張天﹐城內兵大潰。遙光惶急﹐從跣奔入小齋﹐令人反拒齋戶﹐皆重關﹐穿戎服﹐坐帳中﹐秉燭自照。聞外兵至﹐滅燭﹐扶匐牀下。左右並逾屋出走﹐臺軍排閣入﹐於暗中牽出斬之﹐十指俱斷。劉渢﹑劉晏﹐倉惶欲逃﹐皆爲軍人所殺﹐其亂始平。己已﹐以徐孝嗣爲司空﹐沈文季﹑蕭坦之爲左右僕射﹐劉暄爲領軍將軍﹐曹虎爲散騎常侍賞平亂之功也﹐徐孝嗣進諫曰「今者始安之變﹐幸天奪之魄旋卽敗亡。不然﹐置陛下於何地﹗然皆陛下平日不以治國爲事而專事逸樂﹐以致釁生骨肉﹐願陛下戒之愼之﹐一攺從前之失庶反側不生﹐天位常固。」但未識東昏聽與不聽﹐且俟下文再述。第十八卷

行亂政外藩屢叛據雄封眾士咸歸

話說二江旣敗﹐始安又誅﹐左右捉刀應敕之徒﹐皆恣橫用事﹐時人謂之「刀敕」。以蕭坦之剛狠而專﹐勸帝殺之﹐帝便領兵圍坦之宅﹐殺之。又譖劉暄有異志﹐帝曰「暄是我舅﹐豈應有此﹖」法珍曰「明帝乃武帝同堂﹐恩遇如此﹐猶滅武帝之後﹐舅焉可信耶﹖」遂召之入省﹐賜死。曹虎吝而富﹐有錢五千萬﹐他物稱是﹐帝利其財殺之。三人所除新爵﹐皆未及拜而死。

先是明帝臨終﹐戒帝曰「作事不可在人後。」故帝數與近習謀誅大臣﹐皆發於倉猝﹐決意無疑。由是在位大臣﹐莫能自保。中郎將許準﹐孝嗣心腹也﹐陳說事機﹐勸行廢立。孝嗣謂必無用干戈之理﹐須俟帝駕出遊﹐閉城弗納﹐然後召百僚集議廢之﹐𨿽有此懷﹐而終不能決。諸嬖幸亦稍憎之。沈文季自托老疾﹐不豫朝權﹐以求免禍﹐仍爲嬖幸所忌。其姪昭略謂文季曰「叔父行年六十﹐爲員外僕射﹐欲求自免﹐豈可得乎﹖朝野所望﹐惟叔父與孝嗣兩人﹐不行大事﹐豈惟身家不保﹐亦社稷何賴﹖」文季不應。一日﹐帝召孝嗣﹑文季﹑昭略並入﹐文季登車顧左右曰「此行恐不反。」及入﹐賜晏於華林國﹐省坐方定﹐忽見武士數人﹐登階而上。茹法珍持藥酒前曰「有詔賜公等死﹐可飲此。」孝嗣﹑文季皆失色﹐昭略怒罵孝嗣曰「廢昏立明﹐古今令典﹐宰相無才﹐致有今日。」以甌擲其面曰「使作破面鬼。」三人皆飲藥死﹐孝嗣二子亦坐誅。昭略弟昭光﹐聞收至﹐家人勸之逃﹐昭光不忍捨其母﹐入執母手悲泣﹐收者殺之。昭光姪曇亮﹐逃已得免﹐聞昭光死﹐歎曰「家門屠滅﹐何以生爲﹗」絕吭而死。

先是陳顯達自以髙﹑武舊將﹐當明帝時﹐已懷危懼﹐深自貶損。每乘朽敝車馬﹐道從鹵薄﹐止用羸弱數人。嘗侍宴酒酣﹐啟明帝借枕﹐明帝令與之﹐顯達撫枕曰「臣年衰老﹐富貴已足﹐惟欠枕上一死﹐特就陛下乞之。」明帝失色曰「卿醉矣。

」及東昏卽位﹐顯達彌不樂。在建康﹐得江州甚喜﹐常有疾不令治﹐旣而自愈。及帝之屢誅大臣也﹐暄傳當遣兵襲江州﹐顯達聞之歎曰「死生有命﹐與其坐而待死﹐不若舉事而死。」乃舉兵於尋陽﹐致明朝貴﹐數帝過惡。帝聞其反﹐命胡松率水軍據梁山﹐左興盛率步騎屯杜姥宅﹐顯達晝夜進兵﹐敗胡松於彩石。至新林﹐潛領精選夜渡江﹐直攻臺城。諸軍聞之﹐奔還﹐宮城大駭。臺軍出拒﹐顯達執馬槊﹐引數百步騎﹐親自搏戰﹐手殺數將。臺軍屢卻﹐俄而塑折﹐臺軍繼至。顯達不能抗﹐退而走﹐馬蹷墜地﹐爲臺軍所殺。兵士見主將死﹐一時盡潰﹐大難立平。

然帝自誅顯達後﹐益事驕恣﹐漸出遊走﹐又不欲令人見之。

每出﹐先驅斥道路﹐所過人家﹐惟置空宅。尉司擊鼓蹋圍﹐鼓聲所聞﹐居人便奔走不暇﹐犯禁者應手格殺。一月幾二十餘出﹐出則不言定所﹐東西南北﹐無處不驅。常以三四更後﹐鼓聲四出﹐火光照天﹐幡戟橫路。士民喧走﹐老小震驚﹐啼號塞道﹐處處禁絕﹐不知所適。四民廢業﹐樵蘇路斷﹐甚至吉凶失時﹐乳婦寄遠處生產﹐或輿病棄屍﹐不得殯葬。街衢巷陌﹐悉懸布幔爲髙障﹐置仗人防守﹐謂之「屏除」﹐亦謂之「長圍」。嘗至沈公城﹐有一婦人臨產不去﹐因剖視其腹﹐以驗男女。又嘗至定林寺﹐有沙門老病不能去﹐藏艸間﹐命左右射之﹐百箭俱發﹐矢集其身如蝟而死。又帝有膂力﹐牽弓至三解五斗﹐好擔白虎幢﹐幢髙七丈五尺﹐於齒上擔之跳躍﹐𨿽折齒不倦。待衛滿前﹐逞諸變態﹐曾無愧色。每乘馬﹐身著軟繡袍﹐頭戴金薄帽﹐手執七寶槊﹐急裝縛褲﹐淩冒雨雪﹐不避坑阱。馳騁渴乏輒下馬解取腰邊蠡器酌水飲之﹐復上馬馳去。又選無賴小兒善走者爲逐馬﹐左右五百人﹐常以自隨﹐環回宛轉﹐周徧城邑。或出郊射雉﹐置射場二百九十六處﹐奔走往來﹐略不休息。一日﹐行至西州觀顯達墜馬處﹐忽疑豫州刺史裴叔業有異志﹐聲言必殺之。叔業兄子裴植爲直閣﹐聞之﹐懼先及禍﹐潛奔壽陽謂叔業曰「朝廷將以輕兵來取公矣﹐宜早爲計。」叔業憂之乃遣人至襄陽﹐問蕭衍以自全之策﹐曰「天下大勢可知﹐恐無復自存之理。不若回南向北﹐不失作河南公。」衍乃以書報之曰﹕

承下問﹐大勢誠可慮。但羣小而用事﹐豈能及遠﹖計慮回惑﹐自無所成。惟應送家還都以安慰之。若意外相逼﹐當勒馬步二萬﹐直出橫江﹐以斷其後﹐則天下之事﹐一舉可定。若欲北向﹐彼必遣人相代﹐以河北一州相處﹐河南公寧可得耶﹖如此﹐則南歸之望絕美﹐敢布腹心﹐公善圖之。

叔業得書﹐𨿽以衍言爲是﹐然懼有兵來﹐孤城難保﹐仍致書魏將薛眞度﹐陳歸魏之意。眞度勸其早降﹐曰「若事迫而來﹐則功微賞薄矣。」於是叔業通款於魏。

帝自裴植逃去﹐益怒叔業﹐乃命崔慧景將水軍討壽陽。帝設長圍於瑯玡城外﹐親出送之。戎服坐樓上﹐召慧景單騎進圍無一人隨之。慧景懼有變﹐才數言﹐卽拜辭而退。旣得出﹐甚喜。兵過廣陵﹐忽報叔業已率﹐朝廷已有別旨。慧景乃召諸將謂曰「叔業卒﹐軍可不往﹐吾荷三帝厚思﹐當顧托之重。幼主昏狂﹐朝廷壞亂﹐危而不扶﹐責在今日。欲與諸君共建大功﹐以安社稷﹐何如﹖」眾皆響應。乃以其子崔覺爲前鋒﹐還軍向廣陵﹐守將崔恭祖開門納之。帝聞變﹐假左興盛節﹐督軍討之。慧景停廣陵二日﹐卽收眾濟江﹐遣使京口﹐密奉寶玄爲主。寶玄斬其使以聞﹐帝遣外監黃林夫助鎭京口。及慧景至﹐寶玄又密與相應﹐殺黃林夫﹐開門納之。遂率其眾﹐隨慧景向建康。

時臺將張佛護引兵據竹裏﹐築城以拒。王瑩引兵據湖頭﹐築壘將山西巖﹐實甲數萬。寶玄遣使謂佛護曰「身自還朝﹐君何意苦相斷遏﹖」佛護曰「小人荷國重恩﹐使於此創立小戍﹐殿下還朝﹐但自直過﹐豈敢斷遏。」遂與慧景軍戰﹐各有斬獲。而慧景軍眾﹐輕行不爨食﹐常以數舫載酒肉爲軍糧。每見臺營中爨煙起﹐輒盡力攻之﹐臺軍不得食﹐以此饑困。崔恭祖進拔其城﹐殺佛護﹐又攻王瑩壘﹐不克。或說慧景曰「今平路皆爲臺軍所斷﹐不可議進﹐宜從蔣山龍尾上。出其不意﹐下臨城中﹐則諸軍自潰。」慧景從之﹐乃於半夜帥精兵數千魚貫上山﹐自西巖而下。黎明兵臨城外﹐揚旗鼓噪﹐臺軍驚恐﹐卽時奔散。慧景遂屯兵樂遊園﹐引眾圍之。於是東府﹑石頭﹑白下﹑新亭諸城皆潰。左興盛逃匿荻訪中﹐慧景擒而殺之。斯時城中慌亂﹐單有衛尉蕭暢屯南掖門﹐處分城內﹐隨方應拒﹐眾心稍安。

先是竹裏之捷﹐崔覺與恭祖爭功﹐慧景不能決。恭祖怒﹐又勸慧景以火箭燒北掖樓。覺以大事垂克﹐後若更造﹐費用功多﹐阻其計不行。恭祖益不悅。時蕭懿將兵在小峴﹐帝遣使召之入援。懿方食﹐聞之投箸而起﹐率數千人自彩石濟江﹐張旗幟於越城﹐舉火相應。臺中人望見﹐皆鼓手稱慶。慧景遣崔覺將精卒數千人渡南岸擊懿軍﹐大敗而還。適遇一隊東宮女伎﹐爲恭祖所掠﹐覺見而奪之。恭祖積忿恨﹐遂率眾詣臺降﹐軍心大亂。就軍渡北岸﹐慧景軍皆走﹐父子俱死。自圍城至此﹐凡十二日而敗。恭祖旣降﹐帝亦斬之。

且說寶玄初至建康﹐士民多往投集。慧景敗﹐收得朝野附逆人名﹐帝命燒之曰「江夏尙爾﹐何況餘人。」寶玄逃亡﹐數日乃出。帝召人後堂﹐以步障裹之﹐令左右數十人﹐鳴鼓角﹐馳繞其外﹐遣從謂寶玄曰「汝近圍我﹐亦如此耳。」放出斬之。自此以後﹐朝政益亂﹐帝所寵任左右﹐皆橫行無忌。慧景餘黨﹐已蒙詔赦﹐而嬖幸用事﹐不依詔書﹐無罪而家富者﹐皆誣爲賊﹐殺而籍其貲。有直閣徐世標者﹐素爲帝所委任﹐凡有殺戮﹐皆在其手﹐亦嫌帝淫縱太過﹐密謂其黨曰「何世天子無要人﹐但儂貨主惡耳。」法珍以其言白帝﹐帝遣禁兵殺之﹐世標拒戰而死。由是法珍﹑虫兒專用事﹐口稱詔敕﹐人莫敢違。

八月甲辰夜﹐後宮火﹐會帝駕未還﹐內人不得出﹐外人不敢入﹐比及門開﹐死者相枕﹐燒三千餘間。時嬖幸之徒﹐皆號爲「鬼」。內有趙鬼﹐能讀《西京賦》﹐言於帝曰「柏梁旣災﹐建章是營。」帝乃大興土木。

有潘妃者﹐號玉兒﹐體態輕盈﹐貌美麗艷﹐最承寵幸。爲起玉壽﹑芳樂等殿﹐以麝香塗壁﹐內作飛仙帳﹐四面繡綺﹐窗間盡畫神仙﹐椽桷悉垂玲珮。服禦之物﹐皆飾珍寶。鑿金爲蓮花貼地﹐令妃行其上﹐曰「此步步生蓮花也。」後人作《步步生金蓮賦》﹐以贊潘妃之美。其詞曰﹕

彼美人兮﹐神侔秋水﹐狀比芙蕖。擅東昏之寵幸﹐馳南國之芳譽。雕飾則金應作屋﹐輕盈則步亦淩虛。摹花影於波心﹐天然綽約﹔度香風於舄下﹐行自紆徐。爾其搜麗水之珍﹐出尙方之帑﹐鏤錯輝煌﹐精英晁朗。金在鎔兮液流﹐蓮布色兮花放。

儷樂遊之苑內千莖﹐等太華之峯頭十丈。信是使香爲國歡﹐徵並蒂之緣﹔本來解語如花﹐遠結淩波之想。妃乃啟瑤闥﹐辟淸廂﹐搴蕙幄﹐出芝房。乍踟躕而獨立﹐旋彳亍而回徨。渺兮若仙風之吹下﹐翩兮若驚鴻之將翔。顫釵梁而不定﹐暈桃頰而分光。鳧舄交時﹐化分飛之翡翠﹔風頭迎處﹐想雙宿之鴛鴦。裊裊兮裙羅﹐盈盈兮眼波。纖纖兮新月﹐歷歷兮圓荷。憶西池之采摘﹐疑北渚之經過。點瓣而神光離合﹐縈花而舞態婆娑。問太乙之紅船﹐遊仙未可﹔笑窅娘之素襪﹐踵武如何。君王於是睹之魂銷﹐卽之意下﹐樂且未央﹐歡眞無價。穠華欲斂﹐是碧窗小坐之時﹔芳气還畱﹐應繡被橫陳之夜。

且說帝寵潘妃﹐荒迷益甚。妃父寶慶﹐帝呼之爲阿丈。一日﹐寶慶家有吉慶事﹐往助其忙﹐躬自汲水﹐助廚人作膳﹐以爲笑樂。與其家人僕婢爲伍﹐全不知愧。寶慶恃勢作姦﹐沒人平民資產無數﹐有司不敢詰﹐百姓怨之切齒。又有奄人王寶孫﹐年十三﹐號「倀子」﹐善迎妃意﹐尢得帝寵﹐𨿽梅虫兒之徒亦下之。控制大臣﹐移易詔敕﹐乃至騎馬入殿﹐詆訶天子。公卿見之﹐莫不惕息。其後朝廷費用日繁﹐徵求愈迫﹐建康酒租﹐皆折使輸金。百姓困窮﹐號泣盈路﹐天下皆知齊必亡矣。

先是蕭懿之人援也﹐蕭衍遣使謂之曰「平亂之後﹐則有不賞之功﹐當明君賢主﹐尙或難立﹐況於亂朝﹐何以自免﹖若賊滅之後﹐勒兵入宮﹐行伊﹑霍故事﹐此萬世一時。若不欲爾﹐托以外拒爲名﹐身歸歷陽﹐則威振內外﹐誰敢不從﹖一朝放兵﹐受其厚爵﹐髙而無民﹐必生後悔。」長史徐曜亦苦功之﹐懿並不從。拜爵爲尙書令﹐弟暢爲衛尉﹐掌管簽。嬖臣茹法珍等咸畏忌之﹐說帝曰「懿將行隆昌故事﹐陛下命在晷刻。」帝信之﹐將殺懿。懿將徐曜甫知之﹐密具舟江渚﹐勸懿西奔襄陽﹐懿曰「自古皆有死﹐豈有叛走尙書令耶﹖吾寧坐以待之耳。」俄而奉召入省﹐以藥賜死。懿且死﹐但曰「家弟在雍﹐深爲朝廷憂之。」諸弟皆亡匿於里巷﹐無人發之者﹐惟弟融捕得被殺。後人有詩贊懿之忠云﹕

定傾扶危紓國憂﹐敢因禍至爲身謀。

九泉遺恨難消處﹐只恐干戈起雍州。

話分兩頭﹐蕭衍在雍﹐深知齊祚將亡﹐日日延攬豪傑﹐厚集兵力﹐以圖大舉。於是四方智勇之士﹐相率來歸。有一人姓呂﹐名僧珍﹐字元瑜﹐廣陵人﹐家甚寒微。兒時從師讀書﹐有相士至書塾﹐歷觀諸生﹐獨指僧珍曰「此兒有奇聲﹐封侯相也。」及長﹐智識宏通﹐身長七尺七寸﹐容貌偉然。司空陳顯達出軍沔北﹐見而呼坐﹐謂之曰「卿有貴相﹐名位當出我上﹐幸自愛。」萬徐孝嗣當國﹐欲引與共事﹐僧珍知其不久必敗﹐謝弗往。未幾﹐孝嗣果敗。衍臨雍州﹐僧珍歸之﹐爲中兵參軍。

衍嘗積竹木於檀溪﹐人不解其故。僧珍會其意﹐私具櫓數百張﹐及後起兵﹐取竹木以造戰艦﹐獨缺櫓﹐僧珍出以濟用﹐人服其智。又一人姓王﹐名茂﹐字茂先﹐太原人﹐好讀兵書﹐通武略。

齊武帝布衣時﹐見之歎曰「王茂先年少英俊﹐堂堂如此﹐異日必爲公輔。」後爲臺郎﹐累年不調。見齊政日亂﹐求爲邊職﹐遂爲雍州長史。衍一見﹐便以王佐許之。因結爲兄弟﹐事無大小﹐皆與商酌﹐茂亦爲之盡力。又一人姓曹﹐名景宗﹐字子震﹐新野人。幼善騎射﹐好畋獵。常與少年數十人﹐逐羣鹿於澤中﹐鹿馬相亂﹐景宗於眾中射之﹐人皆懼中馬足﹐而箭之所及﹐不爽分毫﹐鹿皆應弦而斃﹐以此爲樂。嘗乘匹馬﹐將數十人於中路﹐逢蠻賊數百劫之﹐景宗身帶百餘箭﹐每箭殺蠻一人﹐蠻遂散走﹐因以膽勇聞。頗愛史書﹐讀《穰苴﹑樂毅傳》﹐輒放卷歎息曰「大丈夫當如是也。」衍鎭雍州﹐景宗深自結附﹐衍舉爲竟陵太守。但性躁動﹐不能沈默。嘗出行﹐於車中自開帷幔﹐左右顧望。或諫之曰「太守隆重﹐當肅官儀﹐不宜如是。」景宗曰「我在鄕裏﹐騎快馬如龍﹐與年少輩數十騎﹐拓弓弦﹐作霹靂聲﹐箭如餓鴟叫平澤中﹐逐獐鹿射之﹐渴飲其血﹐饑食其胃﹐甜如甘露漿﹐覺耳後生風﹐鼻頭出火﹐此樂使人忘死。今爲太守貴人﹐動轉不得﹐路行開車幔﹐人輒以爲不可﹐閉置車中﹐如三日新婦﹐如此邑邑﹐能不使人气盡。」而幕府勇將﹐則首推景宗焉。又一人姓韋﹐名睿﹐字懷文﹐杜陵人。其伯父韋祖徵常奇之。時同裏王憕﹑杜惲並有盛名﹐祖徵謂之曰「汝自謂何如二人﹖」睿謙不敢對﹐祖徵曰「汝文章或小減﹐學識當過之﹐佐國家﹐成功業﹐皆莫汝及也。」後爲齊興太守。知衍有大志﹐遣二子至雍﹐深相結納。方顯達﹑慧景頻以兵逼建業﹐人心惶駭﹐西土人謀之於睿﹐睿曰「陳𨿽舊將﹐非濟世才﹐崔頗更事﹐懦而不武﹐事必無成﹐天下眞人﹐其惟蕭雍州乎﹗」於是棄職歸衍﹐衍大喜﹐握其手曰「得君來此﹐吾事可成矣﹗」又一人姓柳﹐名慶遠﹐字文和﹐元景之姪。將門子﹐有乾略﹐爲雍州別駕。私謂所親曰「天下方亂﹐能定大業者﹐惟吾君耳﹗」因事衍不去。又一人姓鄭﹐名紹叔﹐字仲明﹐滎陽人。徐孝嗣嘗見而異之﹐曰「此祖逖之流也。」衍臨司州時﹐紹叔爲中兵參軍﹐相依如左右手﹐及衍罷州還﹐謝遣賓客﹐紹叔獨請畱﹐衍曰「以卿之才﹐何往不得志﹖我今閒居﹐未能相益﹐宜更思他就」紹叔曰「吾閱人多矣﹐捨君誰可與共事者﹖固請畱此。」及衍爲雍州﹐遂補紹叔爲扶風太守。

紹叔有兄植﹐勇力絕倫﹐官於京師。一日﹐來至雍州﹐候紹叔於家﹐紹叔見之問曰「兄在天子左右﹐朝廷有何事﹐而遺兄至此﹖」植曰「朝廷深忌雍州﹐托我以候汝爲名﹐潛刺殺之﹐我豈肯害之哉﹖迫於朝命﹐不得不來。弟見雍州﹐密致此意。」紹叔遂以告衍﹐衍命置酒紹叔家﹐招植共飲。酒酣﹐戲謂植曰「朝廷遣卿相圖﹐今日開宴﹐是可取良會也﹐何不取吾頭去﹖」植曰「使君豁達大度如漢髙﹐僕何敢害﹖」相與大笑。飲罷﹐令植徧觀城隍﹑府庫﹑士馬﹑器械﹑舟艦等項﹐植曰「雍州實力﹐未易圖也。」紹叔曰「兄還﹐具爲天子言之﹐若取雍州﹐請以此戰。」植曰「吾復命後﹐朝廷必來徵伐﹐時事可知矣。未識我與汝復得相見否﹖」弟兄灑淚而別。斯時雍州麾下﹐猛將如雲﹐謀臣如雨﹐皆有攀麟附鳳之意。眼見干戈卽起﹐及聞懿死﹐衍益悲憤﹐恨不踏平建康﹐以誅無道。但未識雍州若何起兵﹐且俟下文再續。第十九卷

蕭雍州運籌決勝齊寶卷喪國亡身

話說蕭衍素懷大志﹐又聞其兄蕭懿被誅﹐且悲且怒﹐會集諸將﹐商議起兵。請將無不踴躍從命。適有密報到來﹐朝廷遣輔國將軍劉山陽﹐統領三千人馬﹐潛赴江陵﹐約會南康王行事蕭穎冑﹐起荊州之兵﹐共襲襄陽。諸將請於半路截擊之﹐衍曰「此不足慮﹐吾當以計制之。」乃使參軍王天虎詣江陵﹐徧與州府書﹐聲云「山陽西上﹐並襲荊﹑雍。」書去後﹐衍謂諸將曰「荊州素畏襄陽人﹐加以唇亡齒寒﹐能不與我爲一﹖我合荊﹑雍之兵﹐鼓行而東﹐𨿽使韓﹑白復生﹐不能爲建康計矣﹐況以昏主役刀敕之徒哉﹖」穎冑等得書﹐果大恐。越一日﹐衍乘山陽將到﹐復令天虎齎書於穎冑﹐餘人皆無。又書中但作通候語﹐不涉時事﹐而雲天虎口具。張宏策問故。衍曰「用兵之道﹐攻心爲上。近遣天虎往荊州﹐人皆有書﹐今只有一函與穎胃﹐而雲天虎口具。穎冑問天虎﹐天虎無所說。眾問穎冑﹐穎冑亦無所說。眾必謂穎冑與天虎共隱其事﹐則人人生疑﹐眾口沸騰﹐山陽聞之﹐必疑不敢進﹐則穎冑進退無以自明﹐必入吾謀內﹐是馳一空函定一州矣。」

再說山陽至江安﹐聞衍有書連至江陵﹐果懷疑貳﹐遲回十餘日不上。穎冑大懼﹐計無所出﹐乃夜呼參軍席闡文﹑從事柳忱閉齋定議。闡文曰「蕭雍州蓄養士馬﹐已非一日。江陵素畏襄陽之彊﹐又眾寡不敵﹐取之必不可制。就能制之﹐歲寒復不爲朝廷所容﹐今若殺山陽與雍州舉事﹐立天予以令諸侯﹐則霸業成矣。

山陽不進﹐是不信我﹐今斬送天虎﹐則彼疑可釋。至而圖之﹐罔不濟矣。」忱亦曰「朝廷狂悖日滋﹐京師貴人﹐莫不重足屏气。今幸在遠﹐得暇日自安。雍州之事﹐且借以相斃耳﹐獨不見蕭令君乎﹖以精兵數千﹐破崔氏十萬眾﹐竟爲羣邪所陷﹐禍酷相尋﹐前事之不忘﹐後事之師也。且雍州士銳糧多﹐蕭使君雄資冠世﹐必非山陽所能敵﹐若破山陽﹐荊州復受失律之責﹐進退無一而可﹐直深慮之。」其弟穎達﹐亦勸穎冑從闡文計。穎冑遂請天虎至府﹐謂之曰「卿與劉輔國相識﹐今不得不借卿頭﹐以釋其疑。」遂斬之﹐送首於山陽曰「荊州之使已斬﹐速以兵來﹐商議進討。」山陽大喜﹐單車白服﹐率數十人來會穎冑。穎冑伏兵城內﹐山陽入門﹐卽於車中斬之﹐送其首於雍州﹐以南康王教假衍節﹐使都督前鋒諸軍事﹐衍大喜﹐於是建牙集眾﹐得甲士萬餘人﹐馬千餘匹﹐船三千艘。命王茂爲先鋒﹐曹景宗副之﹐身統大軍爲後繼﹐刻日進發﹐報知穎冑﹐乞卽興師。穎冑以年月未利﹐須俟明年進兵﹐致書襄陽﹐戒勿遽動。衍復書曰﹕

來示兵當緩進﹐竊以爲不可。凡舉大事﹐所藉者一時驍勇之心﹐事事相接﹐猶恐疑怠。若頓兵十旬﹐必生悔吝。且坐甲十萬﹐糧用自竭﹐若童子立異﹐則大事不成。況處分已定﹐安可中息哉﹗昔武王代紂﹐行逆太歲﹐豈復待年月乎﹖幸奮同舟之力﹐母貽後時之悔。

穎冑得書﹐乃亦起兵。命將軍楊公則引兵向湘州﹐參軍鄧元起引眾向夏口﹐與衍同伐建康。

其時朝廷聞山陽死﹐知穎冑叛﹐發詔並討荊﹑雍。遣驍騎將軍薛元嗣運糧百四十船﹐送郢州刺史張衝﹐使拒西師。又敕臺將房僧寄﹐使守魯山。衝恐魯山難守﹐遣將孫樂祖將三千兵助之。二月甲申﹐衍次漢口﹐自冬積霰﹐不見日色﹐至是天光開霽﹐士卒大悅。請將請並力圍郢﹐分襲西陽﹑武昌。衍曰「漢口相闊一里﹐箭道交至﹐房僧寄以重兵固守﹐與郢城爲犄角。若悉眾前進﹐僧寄必絕我軍後﹐悔無所及。不若遣諸軍濟江﹐與荊州軍合﹐以逼郢城﹐吾自圍魯山﹐以通沔﹑漢。使鄖城﹑竟陵之粟﹐方舟而下﹐江陵﹑湘中之兵相繼而至﹐兵多食足﹐何憂兩城之不拔﹖天下事可以臥取之耳。」乃使王茂等率眾濟江﹐逼郢城。張衝開門迎戰﹐茂等進擊﹐大破之﹐殺其偏將光靜。光靜﹐衝麾下勇將也﹐一戰而沒。衝大懼﹐攖城自守。

曹景宗進據石橋浦﹐下臨加湖。鄧元起將荊州兵﹐會於夏首。於是衍築漢口城以逼魯山﹐遣張惠紹將兵遏江中﹐以絕郢﹑魯二城之信。

又楊公則已克湘州﹐率眾會於夏口。時有殿中直帥夏侯稟﹐荊州司馬夏侯詳子也﹐自建康亡歸江陵﹐稱奉皇太后旨﹐令南康王纂承皇祚。南康遂卽帝位﹐是爲和帝。加蕭衍徵東大將軍都督徵討諸軍事﹐假黃鉞﹐軍勢益振。一日﹐衍在軍中﹐正議進兵﹐忽席闡文費穎冑書來﹐謂衍曰「今頓兵兩岸﹐不並力圖郢﹐定西陽﹑武昌﹐取江州﹐此機已失。莫若請救於魏﹐與北連和﹐猶爲上策。」衍曰「漢口路通荊﹑雍﹐控引秦﹑梁﹐糧運資儲﹐仰此气息﹐所以兵壓漢口﹐連結數州。今著並軍圍郢﹐又分兵前進﹐魯山之兵﹐必阻兩路﹐搤吾咽喉。近日鄧元起欲以三千兵往取尋陽﹐吾力止之。蓋彼若歡然知機﹐一說士足矣。脫拒王師﹐固非三千兵所能下也。進退無據﹐未見其可。

至若西陽﹑武昌﹐取之卽得。然旣得之後﹐卽應鎭守﹐欲守兩城﹐不減萬人﹐糧儲稱是﹐卒無所出。脫東軍有上者﹐以萬人攻兩城﹐兩城勢不得相救。若我分軍應援﹐則首尾俱弱﹐如其不遣﹐孤城必陷。一城旣沒﹐諸城相次土崩﹐天下大事去矣。爲今之計﹐且候郢州旣拔﹐席捲沿流﹐西陽﹑武昌﹐自然風靡。

何遽分兵散眾﹐自貽憂患乎﹖且丈夫舉事﹐欲淸天下﹐況擁數州之兵以誅羣小﹐懸河注火﹐奚有不滅﹖豈容北面請救戎狄﹐以示弱於天下﹖況彼未必能信﹐徒取醜聲﹐此乃下計﹐何謂上策﹖卿爲我還語鎭軍﹐前途攻取﹐但以見付。事在目中﹐無患不克﹐但借鎭軍靜鎭之耳。」闡文歸以告穎冑﹐異議乃息。

五月﹐東昏以陳伯之爲江州刺史﹐都督前鋒諸軍事﹐西擊荊﹑雍之師。伯之卽命偏將吳子陽﹐同其子虎牙﹐率兵三萬救郢州。衍聞之﹐遂進軍巴口﹐命其將梁天惠屯漁湖城﹐唐修期屯白楊壘﹐夾岸待之子。子陽進軍加湖﹐去郢三十里﹐傍山帶水﹐築壘自固﹐僅以烽火相應。張衝屢次求援﹐子陽不敢前。丁酉﹐衝憂憤成疾﹐臨沒﹐以後事托薛元嗣﹐命其子張孜共守。

又魯山乏糧﹐軍人於磯頭捕魚供食。衍命王茂引師逼之﹐孫樂祖懼﹐率其眾降﹐房僧寄自殺﹐郢城之勢益孤。曹景宗乘水漲﹐以舟師襲加湖﹐子陽﹑虎牙不能拒﹐棄軍走﹐郢人大恐。是夜﹐守城者見有數萬毛人﹐逾堞而泣﹐走投黃鵠磯。識者以爲此城之精也﹐精去不久必破矣。及旦﹐元嗣﹑張孜向衍乞降﹐開門納其軍。計郢城被圍二百日﹐城中士民男女十萬口﹐疾疫流腫﹐死者十之八﹐積屍牀下而寢其上﹐比屋皆滿。旣降﹐衍欲擇一良有司治之﹐苦無其人。時韋睿在座﹐因顧之笑曰「合騏驥而不用﹐焉事皇皇而他索﹖」卽以睿爲江夏太守﹐行郢府事。睿收瘞死者﹐而撫其生者﹐郢人送安。

旣得郢城﹐諸將請攻江州﹐衍曰「用兵未必須實力﹐所聽威聲耳。今山陽兵敗﹐虎牙狼狽奔尋陽﹐人情理當洶懼﹐可傳檄而定也。」乃得伯之舊人蘇隆之﹐使說伯之曰「如肯納款﹐當用爲江州刺史。」伯之卽使隆之返命﹐但云願降﹐而大軍未須遽下。衍曰「伯之此言﹐意懷首鼠﹐及其猶豫﹐急往逼之﹐計無所出﹐勢不得不降。」乃命鄧元起引兵先下﹐楊公則逕掩柴桑﹐行與諸將以次進路。伯之聞軍至﹐退保湖口﹐恇擾不知所爲。旣而親詣軍前﹐束甲請罪﹐衍厚納之。乃畱鄭紹叔守尋陽﹐挾伯之東下。衍謂紹叔曰「卿吾之蕭何﹑寇恂也。前途不捷﹐吾當其咎。糧運不繼﹐卿任其責。」紹叔涕泣受命﹐以故江湘糧運﹐未嘗乏絕。張宏策熟悉道路形勢﹐繪圖以獻﹐自江口至建康﹐凡磯浦村落軍行宿次等處﹐如在目中﹐故軍士上道﹐不失寸刻。

卻說東昏𨿽知荊﹑雍兵起﹐狂暴如故。作芳樂苑﹐山石皆塗五彩。跨池水﹐立飛閣﹐壁上皆畫男女私褻之像。民家有好樹美竹﹐則毀墻撒屋而徙之。時方盛暑﹐朝種夕死﹐死而復種﹐卒無一生。插葉裝花﹐取玩俄頃。於苑中立市﹐使官人宦者共相販買。以潘貴妃爲市令﹐自爲市錄事﹐小有差誤﹐妃卽與杖﹐伏地求饒﹐佯作畏懼狀。又開渠立埭﹐身自引船﹐埭上設店﹐坐而屠肉。百姓歌云「閱武堂前種楊柳﹐至尊屠肉﹐潘妃沽酒。」又令宮人皆露褌﹐著綠屧﹐每於僻處遇之﹐或按艸地﹐或倚石畔﹐私相淫媾﹐以爲大樂。故宮人求幸者﹐每潛身幽僻之處以候之。又好巫覡﹐內侍朱光尙﹐詐云目能見鬼。一日﹐入樂遊園﹐人馬忽驚﹐以問光尙。對曰「向見先帝﹐甚怒陛下數出遊外﹐故鞭馬而馬驚。」東昏大怒曰「死鬼何敢驚生天子﹗」乃拔刀與光尙尋之﹐旣不見﹐縛菇爲髙宗形﹐跪而斬之﹐懸首樹上。羣臣皆懷憤怒。

內史張欣泰謂軍主胡松曰「昏人所爲如是﹐吾儕受其榮寵﹐異日國亡﹐必將與之同戮﹐柰何﹖」松曰「吾亦憂之﹐但不舉大事﹐禍必不免。近聞侍郎王靈秀﹑直閣將軍鴻選﹐皆有異志﹐不如密結二人﹐相與廢之﹐立建康王寶寅﹐以主社稷﹐庶國安而身家亦保。」欣泰從之。乃密結靈秀﹑鴻選﹐共舉大事﹐二人亦欣然應命。秋七月甲子﹐東昏遣寵臣馮元嗣出外監軍﹐命茹法珍﹑梅虫兒﹑楊明泰及張欣泰等餞之中興堂﹐欣泰等乃因以作亂﹐謀伏壯士堂後﹐先殺元嗣﹑虫兒﹑法珍﹑明泰於座。欣泰則陽爲告變﹐馳入宮中﹐與鴻選弒東昏。靈秀前往石頭﹐迎建康王入宮。商議旣定﹐各人照計行事。臨期﹐元嗣等方入席﹐壯士突起﹐砍元嗣頭墜席上﹐又砍明泰破其腹。虫兒﹑法珍急走﹐虫兒傷數創﹐手指盡落﹐卒與法珍走免。左右大呼﹐擊殺數人﹐餘皆走散。欣泰佯卽馳人告變﹐靈秀遂詣石頭迎寶寅。率城中將吏數百﹐去車輪以載之﹐唱警蹕﹐向臺城。百姓數千人﹐皆空手隨之。

且說欣泰之人也﹐冀法珍等在外﹐東昏必以城中處分見委﹐因得表裏相應。那知法珍亦復馳人﹐下令閉門上仗﹐不配欣泰一兵。故鴻選在殿內亦不敢發。又寶寅之眾﹐皆烏合無紀律﹐欲攻城﹐日已瞑。城上人發管射之﹐死數人﹐餘皆棄寶寅去﹐寶寅亦逃。三日後﹐詣宮門求見﹐東昏召人問之﹐寶寅涕泣以告曰「邇日不知何人逼使上車﹐仍棄我去﹐制不自由﹐今始得歸。」東昏笑﹐復其爵位。殺張欣泰﹑胡松﹑王靈秀﹑鴻選等於市。

先是郢﹑魯旣失﹐西師日進﹐有請東昏出師者。東昏謂茹法珍曰「師遠出不用命﹐須至白門前﹐當與一決。」及衍次近道﹐乃聚兵爲固守之計。一日﹐問羣臣曰「誰能爲朕殺賊者﹖」眾莫應。衛軍李居士趨而進曰「臣請得精騎三萬﹐保爲陛下一鼓破之﹐梟蕭衍之首於鬧下。」東昏大悅﹐遂命居士爲前鋒﹐率騎三萬﹐據新亭﹔遣徵虜將軍王珍國將精兵十萬﹐陳於朱雀航南。是日﹐蕭衍前軍至蕪湖﹐姑孰守將棄城走﹐衍進據之﹐命諸將進師。

卻說李居士屯兵新亭﹐望見一軍前來﹐人馬疲乏﹐器甲穿敝﹐笑謂左右曰「人謂東軍勇猛﹐此等兵何足畏﹖」因率兵士鼓噪前薄。那知此軍主將﹐乃是曹景宗﹐因師行久﹐器甲敝壞。今見敵軍蜂湧殺上﹐景宗排開陣勢﹐匹馬直出﹐髙叫曰「來將何名﹖」居士答曰「我乃前鋒大將李居士也﹐快快下馬受縛﹐免你一死。」景宗更不打話﹐持刀直奔居士。左右兩將﹐當先迎敵﹐被景宗一刀一个﹐盡斬馬下。居士失弓而走﹐景宗揮眾奮擊﹐遂大破之。居上始知東軍難敵﹐閉營不敢出。於是景宗進據皂莢橋﹐王茂進據越城﹐鄧元起進據道士墩﹐陳伯之進據籬門﹐呂僧珍進據白板橋﹐徵鼓之聲﹐達於內闕。居士啟請東昏燒南岸邑屋以開戰場﹐自大航以西﹑新亭以北皆盡。

甲戌﹐衍至新林﹐會集諸將﹐曰「居士已敗﹐城中所傳﹐惟玉珍國一軍﹐尙擁精兵十萬﹐陳於朱雀航南﹐並力破之﹐則建康不戰自下矣。」遂進兵﹐東昏遣宦者王寶孫持白虎幡臨陣督戰。珍國選精銳居前﹐老弱居後﹐嚴陣以待。東軍擊之不利﹐王茂怒﹐下馬單刀直前。其甥韋欣慶﹐執鐵纏望以翼之﹐衝擊東軍﹐應時而陷。曹景宗亦縱兵乘之﹐呂僧珍齎火具焚其營﹐將士皆殊死戰﹐鼓噪震天地。珍國軍不能抗。王寶孫切罵諸將﹐直閣將軍席豪﹐發憤突陣而死。豪素稱萬人敵﹐爲一軍所恃﹐旣死﹐士卒土崩﹐赴淮死者無數﹐積屍與航等﹐後至者乘之以濟。於是城外諸軍﹐非降卽逃﹐李居士亦以兵降。衍納之﹐遂長驅至宣陽門。建康大震﹐諸弟皆自城中逃出赴軍。

壬午﹐衍分命譜將各攻一門﹐築長圍守之。獨陳伯之攻西明門﹐每城中有降人出﹐伯之輒呼與耳語。衍恐其復懷反覆﹐恰值臺將鄭伯倫來降﹐衍使伯倫語之曰「城中甚忿卿舉江州降﹐欲以封賞誘卿﹐歸國當生割卿手足。若不降﹐當遣刺客殺卿﹐直深爲備。」伯之懼﹐自是始無異志。楊公則屯領軍府﹐與南掖門相對。嘗登髙望戰﹐城中遙見麾蓋﹐以神鋒省射之﹐矢貫胡牀﹐左右失色﹐公則曰「幾中吾腳。」談笑如初。城中夜選勇士攻公則柵﹐軍中驚擾﹐公則堅臥不起﹐徐命擊之﹐城中兵乃退。蓋公則所領皆湘州人﹐素號懦怯﹐城中輕之﹐每出擊﹐輒先犯公則壘﹐公則獎厲軍士﹐克獲更多。先是衍兵趣建康﹐穎冑恐其不捷﹐鬱鬱成疾﹐至是遂卒。夏侯詳祕之。密報於衍﹐衍亦祕之。及建康已危﹐諸處皆潰﹐乃發穎冑喪。以和帝詔﹐贈寺中﹑丞相。於是眾望盡歸於衍。

話分兩頭﹐建康有蔣子文神廟﹐東昏素信奉之。前慧景之亂﹐東昏禱於神求援﹐事平﹐封子文爲鍾山王。及衍逼建康﹐尊子文爲靈帝﹐迎神像人大內﹐使巫日夕禱祀﹐城中軍事﹐悉委王珍國﹐以衛軍張稷爲之副。時城中實甲﹐猶有七萬人。東昏素好軍陣﹐每與黃門刀敕之徒及宮人等﹐在華光殿互相戰鬥﹐詐作被創勢﹐使人以板扛去﹐用爲笑樂。晝眠夜起﹐一如平常。聞城外鼓角聲﹐被大紅袍﹐登景陽樓屋上望之﹐管不及者數寸。又東昏與左右謀﹐以爲陳顯達一戰卽敗﹐崔慧景圍城尋走﹐謂衍兵亦然。但敕大官辦樵米﹐爲百日調而已。及大桁之敗﹐眾情洶懼﹐茹法珍等恐士民逃潰﹐閉門不復出兵。旣而長圍已立﹐塹柵嚴固﹐然後出蕩﹐屢戰不捷。

東昏尢惜金錢﹐不肯賞賜。法珍叩頭請之﹐東昏曰「賊來獨取我耶﹐何爲就我求物﹖」後堂藏巨木數百榜﹐守城者啟爲城防。東昏欲畱作殿﹐竟不與。又督責金銀雕樓雜物﹐倍急於常﹐眾皆怨怠﹐不爲致力。城中咸思早亡﹐莫敢先發。茹法珍﹑梅虫兒說東昏曰「大臣不畱意﹐使圍不解﹐宜悉誅之。」王珍國﹑張稷聞之大懼﹐乃謀弒東昏﹐降西軍。珍國密遣所親﹐獻明鏡於蕭衍﹐衍斷金以報之。中兵參軍張齊﹑後閣舍人錢彊﹑殿帥丰勇之﹑宦者黃泰平皆同謀。丙寅夜﹐錢彊密令人開雲龍門以迎外兵﹐珍國﹑張稷引兵人殿﹐丰勇之爲內應。時東昏在含徳殿﹐吹笙歌﹐作兒女子態﹐未寢﹐聞有兵人﹐趣北戶﹐欲還後宮。門已閉﹐不得出﹐惶無所之。黃泰平從暗中以刀砍之﹐傷其膝﹐僕地。張齊趨前斬之。宮人皆走匿。珍國乃以詔召百官至﹐列坐於殿前西鐘下。稷擁長刀遮之﹐告以故。百僚莫敢違﹐遂令署箋﹐以黃綢裹東昏首﹐遣國子博士範云送詣石頭。右衛將軍王志歎曰「冠𨿽敝﹐不可加足。」取庭中樹葉塞口﹐僞悶不署名。云齎東昏首至衍軍﹐軍士聞東昏死﹐皆呼萬歲。衍覽百僚降箋﹐無王志名﹐心嘉之。云人見﹐衍攜其手曰「卿吾故人也。」遂畱參帷幄。俄而百僚皆出見衍﹐衍謂左僕射王亮曰「吾至新林﹐諸臣皆間道送款﹐卿獨無有﹐我不怪卿。但顚而不扶﹐焉用彼相﹖」亮曰「若其可扶﹐明公豈有今日之舉﹖」衍大笑。城中出者﹐或被劫剝﹐楊公則親帥麾下﹐陳於東掖門﹐衛送公卿士民﹐故出者多由公則營焉。衍聞而善之﹐乃下令軍中曰「士卒入城﹐擅取民間一物者斬。」由是兵不擾民﹐民心大悅。但末識暴主𨿽除﹐行將何以善後﹐且候後文再講。第二十卷

寶寅潛逃投北魏任城經略伐南梁

話說東昏旣弒﹐百官紛紛投降﹐迎接蕭衍入城﹐衍一一撫慰﹐乃命張宏策先入淸宮﹐封府庫﹐收圖籍。時城內珍寶委積﹐宏策禁勒部曲﹐秋毫無犯。收嬖臣茹法珍﹑梅虫兒等四十一人皆屬吏。已巳﹐衍振旅入城﹐居閱武堂﹐以宣徳太后令﹐追廢寶卷爲東昏侯﹐葬以侯禮。褚後及太子誦﹐並降爲庶人。凡昏制謬賦﹐淫刑濫役﹐悉皆除蕩。斬嬖幸茹法珍等於市﹐以宮女二千分賚將士﹐人情大悅。

壬申﹐報捷於江陵﹐和帝進衍位相國﹐總百揆﹐封十郡﹐爲梁公﹐自置梁國以下官屬﹐識者皆知大業終歸於梁矣。

先是衍圍宮城﹐州郡皆遣使請降﹐獨吳興太守袁昂拒境不受命。衍遣人傳語昂曰「根本旣傾﹐枝葉安附﹖今竭力昏主。未足爲忠﹔家門屠滅﹐非所謂孝。豈若翻然攺圖﹐自招多福﹖」

昂復書曰﹕

三吳內地﹐非用兵之所。況以偏隅一郡﹐何能爲役﹖自承麾旆屆止﹐莫不膝袒軍門﹐惟僕一人敢後至者﹐政以內揆庸素﹐文武無施。𨿽欲獻心﹐不增大師之勇﹔置其愚默﹐寧沮眾軍之威。幸借將軍合宏之大﹐可得從容以禮。竊以一餐微地﹐尙復投殞﹔況食人之祿﹐而頓忘一旦﹖非惟物議不可﹐亦恐明公鄙之﹐所以躊躇﹐未遑薦璧。

衍得書歎息﹐深服其義。及建康平﹐衍使李元履巡撫東土敕元履曰「袁昂寒素之門﹐世有忠節﹐天下須共容之﹐勿以兵威陵辱。」元履至吳興﹐宣衍旨﹐昂不答。武康令傅映謂昂曰「昔元嘉之末﹐開闢未有﹐故太尉殺身以明節。司徒當寄托之重﹐理無苟全﹐所以不顧夷險﹐以徇名義。今嗣主昏虐﹐自陷滅亡﹐雍州舉事﹐勢如破竹﹐天人之意可知。願明府深思權變﹐無取後悔。」昂然之﹐然亦不請降﹐但開門撤備而已。

又豫州刺史馬仙琕﹐方衍引師東下﹐擁兵不附。衍使其故人姚仲實說之降﹐仙琕斬之以殉。又遣其叔馬懷遠說之﹐仙琕「大義滅親。」亦欲斬之﹐軍中爲之固請﹐乃免。及衍至新林仙琕猶於江西﹐抄絕運船﹐殺害士卒。後聞臺城不守﹐大兵將至﹐向南號泣﹐謂將士曰「我受人任寄﹐義不容降。君等皆有父母﹐我爲忠臣﹐君等爲孝子﹐各行其志﹐不亦可乎﹗」悉遣城內兵出降﹐只擁壯士數十﹐閉門獨守。俄兵人﹐圍之數重仙琕令士皆持滿﹐兵不敢近。日暮﹐仙琕乃投弓於地曰「諸軍但來見取﹐我義不降。」乃囚送石頭﹐衍釋之﹐使待袁昂至俱人﹐曰「今天下見二義士。」及昂至﹐遂與仙琕並馬入朝衍以禮見之﹐謂昂曰「我所以不遽加兵者﹐以卿忠義之門也卿知之乎﹖」昂頓首謝。又謂仙琕曰「射鉤斬祛﹐昔人所美卿勿以殺使斷運自嫌。」仙碑謝曰「小人如失主犬﹐後主飼之﹐則復爲用矣。」衍笑﹐皆厚遇之。潘妃有國色﹐衍欲畱之以問王茂。茂曰「亡齊者此物﹐畱之何益﹖」乃賜死於獄。

丙戌﹐衍人鎭殿中﹐文武百僚﹐莫不俯首聽命。初﹐衍與範云﹑沈約﹑任昉以文學受知於竟陵王子良﹐同在西邸﹐意好惇密。至是引云爲諮議參軍﹐約爲驃騎司馬﹐昉爲紀室參軍﹐共參謀議。沈約隱知衍有受禪之志﹐而難於出口﹐一日﹐微叩其端﹐衍不應。他日又叩之﹐衍曰「卿以爲何如﹖」對曰「今與古異﹐公不可以淳風期物。士大夫攀龍附鳳者﹐皆望有尺寸之功﹐以垂名竹帛。今兒童牧豎﹐皆知齊柞將終﹐明公當乘其運。天文讖記﹐又復炳然。天心不可違﹐人情不可失。苟歷數攸在﹐𨿽欲謙光﹐亦不可得已。」衍曰「吾方思之。」約曰「公初建牙襄陽﹐此時應思。今王業已成﹐何用復思﹖若不早定大業﹐脫有一人立異﹐卽損威徳。且人非金石﹐時事難保﹐豈可以梁公十郡之封遺之子孫耶﹖若天子還都﹐公卿在位﹐則君臣分定﹐無復異心﹐君明於上﹐臣忠於下﹐豈復有人同公作賊﹖」衍心然之。約退﹐範云人見﹐衍以約語告之。云曰「今日時勢﹐誠如約言﹐願公勿疑。」衍曰「智者所見﹐乃爾暗同耶﹖明早﹐卿同體文更來。」云出語約﹐約曰「卿必待我。」云許諾。及明﹐約不待云而先人﹐衍命艸具其事。約乃出懷中詔書﹐並禪受儀文等事﹐衍初無所攺。俄而云至﹐望殿門不得人﹐徘徊壽光閣外﹐但云「咄礎」。約出﹐問曰「何以見處﹖」約舉手向左﹐云笑曰「不乖所望。」有傾﹐衍召云入﹐極歎休文才智縱橫﹐且曰「我起兵於今三年矣﹐功臣諸將﹐實有其勞﹐然成吾帝業者﹐卿與休文二人力也。」甲寅﹐詔梁公增封十郡﹐進爵爲王。選擢授職﹐悉依天朝之制。於是以沈約爲吏部尙書﹐範云爲侍中﹐今且按下慢講。

卻說明帝之子九人﹐其時諸王存者﹐惟邵陵王寶收﹑晉熙王寶嵩﹑桂陽王寶貞﹑鄱陽王寶寅。見粱業將成﹐皆有自危之志。而鄱陽王識慮深沈﹐尢懷憂懼﹐私語內侍顏文智曰「吾聞破巢之下﹐必無完卵。蕭衍卽日篡齊﹐齊之子孫﹐必遭其害。吾欲投北以求全﹐未識濟否。」文智曰「殿下畱此﹐必不得免﹐投北誠爲上策。但須急走﹐乘此防守尙疏﹐或可脫身。遲則無及矣。」是夜﹐寶寅遂與文智各易冠服﹐著烏布襦﹐腰系千許錢﹐穿墻而走。時正五更﹐挨至城門﹐恰好門開﹐送出城﹐放步便行。恐後有追者﹐途中不敢稍停。將近江側﹐寶寅謂文智曰「此番若得過江﹐便有生路。但二人同行﹐易招旁人耳目﹐不如分路渡江﹐在北岸相等。」文智曰「然。」二人遂分路走。

卻說寶寅身居王爵﹐出入非車卽馬﹐從未步行路上﹐今處急難之際﹐躡屧徒步﹐走了一日﹐足無完膚﹐不勝苦楚。及至江濱﹐舉目一望﹐白忙忙都是江水﹐無船可渡。心已惶急﹐忽聞後面人喊馬嘶﹐知有追兵到來﹐益發慌張﹐只得走入蘆葦中藏躲。正在上天無路﹐人地無門時候﹐恰見一漁船﹐泊在岸邊釣魚。忙以手招呼道﹕「漁翁快快渡我過去﹐定當重謝。」那漁人把他仔細一看﹐便道﹕「謝到不必﹐但要與我說明﹐方好渡你。」寶寅道﹕「吾實逃難者﹐後有兵馬趕來﹐望速救援。」漁人便把船攏岸﹐扶寶寅下船﹐便道﹕「你要我救﹐有簽帽破衣在此﹐須扮作漁人模樣﹐同我坐在船上﹐執竿下釣﹐便令追者不疑。」寶寅從之﹐遂亦詐爲釣者﹐隨流上下。追者至﹐見江邊並無一人﹐只有漁舟一隻﹐離岸不遠﹐便叫道﹕「漁人曾見有少年男子同著一人行過去麼﹖」漁人道﹕「此間是一條死港﹐無人行走的。」追者看著寶寅坐在船上﹐全不疑是寶寅﹐遂各退去。漁人始問寶寅何往﹐寶寅以實情告之﹐漁人道﹕「原是一位殿下。但天色已昏﹐且請用些夜膳﹐待月色上升﹐送你過去。」俄而飯畢﹐月出東山﹐乃放船中流﹐波至西岸。寶寅忙卽謝別﹐漁人道﹕「一直走去﹐便是往北大路了。」說罷﹐便回棹而去。

寶寅趁著月色﹐一步步向北而行﹐走到天明﹐不見顏文智來﹐怕一時錯過﹐立在路傍暫歇。遠遠望見二人飛奔而來﹐行到近處﹐一人不認得﹐一人卻是顏文智。文智見了寶寅﹐便道﹕「天幸恰好遇著。」寶寅忙問﹕「此位何人﹖」文智道﹕「此乃義友華文榮也﹐曾充王府衛卒﹐見朝廷禍亂相尋﹐避居於此。昨夜臣過江﹐卽投其家。告知殿下將到﹐故同來迎候。」文榮道﹕「此間不是說話處﹐快請到家再商。」寶寅遂到文榮家﹐文榮延入內室﹐請寶寅坐定﹐便道﹕「殿下投北﹐大路上怕有盤詰﹐不便行走。今有小路一條﹐可以抄出境外。亦只好晝伏夜行﹐方保無事。」文智曰「不識路逕柰何﹖」文榮曰「吾隨殿下同去便了。」寶寅感且泣道﹕「卿肯隨我去﹐恩孰大焉。但此後我三人﹐總以弟兄相呼﹐切勿再稱殿下。」二人點頭應命。文榮進內﹐亦不向妻子說明﹐但云有別處公幹﹐今夜卽要起身。等至黃昏﹐三人餐飽夜膳﹐包裹內各帶些漧糧﹐隨卽起身﹐向僻路而走。也不管山逕崎嶇﹐路途勞頓﹐眞是忙忙如喪家之犬﹐急急如漏网之魚。幸得文榮熟識路逕﹐不至錯誤。行了數日﹐來到一處﹐文榮道﹕「好了﹐此間已是北魏界上﹐前面卽壽陽城了。」寶寅才得寬心﹐正行之間﹐忽有軍士數人走過喝道﹕「你三人從何而來﹐敢是南方姦細麼﹖」文榮道﹕「你想是大魏的軍士了﹐好好﹐快去報與你成主曉得﹐說有齊邦鄱陽王到此。」原來壽陽乃北朝第一重鎭﹐特遣任城王元澄鎭守其地﹐地界南北﹐各處皆有兵戍。當日成主杜元倫聞報﹐一面接三人人營﹐問明來歷﹔一面飛報任城王。任城卽以車馬侍衛迎之。時寶寅年十六﹐一路風霜勞苦﹐面目黃瘦﹐形容枯槁﹐見者皆以爲掠至生口。澄見之﹐待以客禮。問及禍亂本末﹐寶寅淚流交迸﹐歷訴情由﹐井井有序。澄深器之﹐因慰之曰「子毋自苦﹐吾當奏知朝廷﹐爲子報仇。」寶寅拜謝﹐澄給以服禦器用﹐使處客館。寶寅請喪君斬衰之服﹐澄使服喪兄齊衰之服﹐率百僚赴弔。寶寅居處有禮﹐一同極哀之節﹐人皆賢之。其後人見魏主﹐魏主賜以第宅﹐畱之京中﹐今且按下不表。

卻說梁王聞寶寅逃去﹐料他孑身獨往﹐亦乾不出什麼事來﹐遂置不問。惟汲汲打算爲帝﹐謂張宏策曰「羣臣爭勸我受禪﹐但南康王將到﹐若何處之﹖」宏策曰「王自發雍州﹐王所乘舟﹐恆有兩龍導引。左右莫不見者﹐天意可知。百姓緣道奉迎﹐皆如挾纊﹐人情可知。南康𨿽來﹐何敢居王之上﹖不如乘其未至而先下禪位之詔﹐則人心早定矣。」王大悅﹐乃使沈約迎帝。

約至姑孰﹐正值和帝駕到﹐約以禪位意﹐徧諭侍從﹐羣臣無不應命。於是下詔禪位於梁。詔至建康﹐假宣徳太后令﹐遣太保王亮奉皇帝璽綬﹐詣梁宮勸進。丙寅﹐梁工卽皇帝位於南郊﹐大赦天下﹐攺元天監。追尊皇考爲文皇帝﹐皇妣爲獻皇后﹐追贈兄懿爲丞相﹐封長沙王。奉和帝爲巴陵王﹐居於姑孰﹐優崇之禮﹐皆仿齊初。封文武功臣張宏策等十五人爲公侯﹐立諸弟皆爲王。帝欲以南海郡爲巴陵國。徙巴陵王居之﹐以問範云﹐云俯首未對。沈約曰「今古事殊﹐魏武所云不可慕虛名而受實禍。」帝聞之默然﹐乃遣親臣鄭伯禽詣姑孰﹐以生金進王。王曰「吾死不須金﹐醇酒足矣。」乃醉以酒而殺之﹐時年十五。先是文惠太子與才人共賦七言詩﹐末句輒云愁和帝﹐至是﹐其言方驗。時諸王皆死。惟寶義幼有廢疾﹐不能言語﹐故獨得全。使爲巴陵王﹐奉齊祀。

一日﹐齊南康侯子恪因事人見﹐帝從容謂曰「天下公器﹐非可力取﹐苟無期運﹐𨿽項籍之力﹐終亦敗亡。宋孝武性猜忌﹐兄弟粗有令名者﹐皆殺之。朝臣以疑似枉殺者相繼﹐然或疑而不能去﹐或不疑而卒爲患。如卿祖以才略見疑﹐而無如之何。湘東以庸愚不疑﹐而子孫皆死於其手。我是時已生﹐彼豈知我應有今日﹖固知有天命者﹐非人所能害。我初平建康﹐人皆勸我除去卿輩﹐我於時依而行之﹐誰謂不可﹖正以江左以來﹐代謝之際﹐必相屠滅﹐感傷和气﹐所以國柞不長。又齊﹑梁𨿽云『革命』﹐事異前代﹐我與卿兄弟更復絕服﹐宗屬未遠。齊業之初﹐亦共甘苦﹐情同一家﹐豈可遽如行路之人﹖且建武塗炭卿門﹐我起義兵﹐非惟自雪門恥﹐亦爲卿兄弟報仇。我自取天下於明帝﹐非取之於卿家也。昔曹志魏武帝之孫﹐爲晉忠臣﹐況卿在今日﹐猶是宗室。我方坦然相期﹐卿無懷自外之意﹐日後當知我心。」子恪涕泣伏地謝。自是子恪兄弟幾十六人皆仕於梁﹐並以才能知名﹐歷官淸顯﹐各以壽終。此是後話不表。

卻說寶寅在魏﹐聞梁已篡齊﹐伏於魏闕之下﹐請兵伐梁﹐𨿽暴風大雨﹐終不暫移。魏主憐之﹐乃以寶寅爲鎭東將軍﹐封齊王﹐配兵一萬﹐屯東城﹐令自召募壯勇﹐以充軍力﹐俟秋冬大舉。寶寅明當拜命﹐其夜慟哭至晨﹐旣受命﹐以顏文智﹑華文榮皆爲軍主。六月﹐魏任城王澄進表云﹕

蕭衍頻斷東關﹐欲令漅湖汛溢﹐以灌淮南諸戍﹐且灌且掠﹐淮南之地﹐將非國有。壽陽去江五百餘里﹐眾庶惶惶﹐並懼水害。脫乘民之願﹐攻敵之虛﹐豫勒諸州﹐纂集士馬﹐首秋大集﹐應機經略。𨿽況一不能﹐江西自可無虞。

魏主從之﹐乃發冀﹑定﹑瀛﹑湘﹑並﹑濟六州人馬﹐令仲秋之中﹐畢會淮南﹐委澄經略。寶寅一軍﹐亦受澄節度。又遣中山王元英﹐引師攻義陽。

且說任城旣受命﹐悉發壽陽兵﹐命將軍黨法宗﹑傅豎眼﹑王神念分路人寇﹐自以大軍繼其後。遂拔東關﹑潁川﹑大峴三城﹐余城皆潰﹐江淮大震。先是南梁太守馮道根戍阜陵﹐初到任﹐如敵將至﹐修城隍﹐遠斥候﹐眾頗笑之。道根曰「怯防勇戰﹐此之謂也。」城未畢﹐黨法宗等率軍二萬﹐奄至城下。眾皆失色﹐道根命大開門﹐緩服登城。選精銳三百人﹐出與魏兵戰﹐破之。魏人見其意思安閒﹐戰又不利﹐遂引退。梁將姜慶貞探得任城王兵皆南出﹐壽陽無備﹐遂從間道﹐乘虛襲之﹐據其外郭。士民惶懼﹐皆無固志﹐孤城危如纍卵。任城太妃孟氏﹐自勒兵登陴﹐憑城拒守。時外兵已有登城者﹐太妃親自搏戰﹐手斬數人。將士見了﹐因各挺身致死﹐外兵稍退。俄而蕭寶寅引兵來援﹐城中出兵合擊﹐自四鼓戰至下午﹐慶貞敗走﹐城得不破。後人有詩贊太妃扞城之功云﹕

南將乘虛搗壽陽﹐倉皇無計保金湯。

閨中膽勇眞無匹﹐擊鼓憑城卻敵彊。

卻說任城王初聞壽陽被困﹐欲引兵還救﹐繼知敵兵已退﹐城池無恙﹐遂督元英進攻義陽。時城中兵不滿五千人﹐食才支半歲﹐魏軍攻之﹐晝夜不息。守將蔡道恭隨方抗禦﹐皆應手摧卻﹐相持百餘日﹐前後斬獲﹐不可勝計。魏軍憚之﹐將退。會道恭疾篤﹐乃呼其從弟蔡靈恩及諸將謂曰「吾受國厚恩﹐不能攘滅寇賊﹐今所苦轉篤﹐疾必不起。汝等當以死固節﹐無令吾沒有遺恨。」眾皆流涕受命。旣卒﹐魏人聞之﹐攻益急。馬仙漅率步騎三萬救義陽﹐轉戰而前﹐兵勢甚銳。元英結營於士雅山﹐分命諸將伏於四處﹐示之以弱。仙漅乘勝﹐直抵長圍﹐擊魏軍。英僞敗以誘之﹐至平地﹐伏四起﹐縱兵奮擊。老將傅雍﹐擐甲執塑﹐單騎先。偏將茶山虎佐之﹐突陣橫過﹐梁兵射雍﹐洞其左股﹐雍拔箭復入﹐仙漅大敗﹐一子戰死﹐遂退走。英呼雍曰「公傷矣﹐且還營。」雍曰「昔漢祖捫足﹐不欲人知﹐今下官𨿽微﹐亦國家一將﹐柰何使賊有傷將之名。」遂與諸軍追之﹐盡夜而返。時年七十餘矣﹐軍中咸服其勇。仙漅旣退﹐整頓軍馬﹐復率萬餘人﹐進救義陽﹐盡銳決戰。一日三交﹐皆大敗而返。城中見之膽落﹐靈恩勢窮﹐以城降魏。三關成將聞之﹐皆棄城走。魏乃置郢州於義陽﹐以司馬悅爲刺史。敗信到京﹐舉朝大駭。帝謂左右曰「魏兵敢於南犯者﹐欺吾大業新建﹐未遑外務耳。今須大集兵力﹐直搗壽陽以挫之。不然﹐患未已也。」乃命臨川王宏都督北伐諸軍事﹐昌義之爲前鋒﹐諸將皆從軍調遣。時宏以帝弟將兵﹐步騎十萬﹐器械精利﹐甲仗鮮明﹐軍容之盛﹐人以爲百年所未有。魏人聞之﹐不敢輕進。

先是韋睿鎭豫州﹐引兵攻魏小峴﹐城未拔﹐親行圍間。魏出數百人﹐陳於門外﹐睿欲擊之﹐請將皆曰「向者輕來﹐未有戰具﹐且還授甲﹐乃可進耳。」韋睿曰「不然﹐城中有二千餘人﹐足以拒守。今無故出兵門外﹐必其驍勇者也。苟能挫之﹐其城自拔。」眾猶遲疑﹐睿指其節曰「朝廷授此﹐非以爲飾﹐軍法不可犯也﹗」遂進擊之﹐士皆殊死戰﹐魏兵敗走﹐遂拔其城。旣而魏將楊靈胤率眾五萬奄至。眾懼不敵﹐請啟他處益兵﹐睿笑曰「賊至城下﹐方求益兵﹐將何所及﹖且吾求益兵﹐彼亦益兵﹐兵貴用奇﹐豈在眾也。」遂擊靈胤﹐破之。睿體素贏﹐未嘗跨馬﹐每戰常乘板輿﹐督厲將土﹐勇气無敵。晝接賓旅﹐夜半起算軍書﹐張燈達曙﹐撫循其眾﹐常如不及﹐故土皆樂爲之死。及至東臨﹐有詔班師﹐諸將恐兵退之後﹐魏人必來追躡。睿悉遣輜重居前﹐身乘小輿殿後。魏人憚睿威名﹐望之不敢逼﹐全軍而還。

卻說臨川王宏軍次洛口﹐前軍昌義之已拔梁城﹐諸將請乘勝深入﹐宏性懦怯﹐不許。又聞魏將邢巒引兵度淮﹐與元英合攻梁城。傳者爭言魏師之盛﹐大懼欲退。於是會集諸將﹐商議進止。但未識請將若何議法。且俟下回再講。第二十一卷

停洛口三軍瓦解救種離一戰成功

話說臨川王宏聞魏兵大至﹐恐懼欲退﹐謂諸將曰「魏兵勢大﹐此未可與爭鋒﹐不如全師而歸﹐再圖後舉﹐諸君以爲何如﹖」呂僧珍日﹐﹕「見可而進﹐知難而退﹐亦行軍之道。王以爲難﹐不如旋師也。」柳惔曰「自我大眾所臨﹐何城不服﹖而以爲難乎﹗」裴邃曰「是行也﹐以克敵爲務﹐只宜決勝疆場﹐使敵人匹馬不返﹐何難之避﹖」馬仙琕曰「王安得亡國之言﹖天子掃境內以屬王﹐寧前死一尺﹐無卻生一寸。」時昌義之在座﹐怒气勃然﹐鬚髯盡張﹐大聲言曰「呂僧珍可斬也﹗豈有百萬之師﹐未經一戰﹐望風遽退﹐何面目見主上乎﹖」朱僧勇拔劍擊柱﹐曰「欲退自退﹐下官當向前取死。」斯時諸將各懷憤怒﹐紛爭不已。宏別無一語。但云再商。議者罷出﹐僧珍謝諸將曰「我豈不知其不可﹐但殿下昨來風動﹐意不在軍﹐深恐大致沮喪﹐故欲全師而返耳。」又進謂宏曰「眾議不可違也。」宏乃不敢言退﹐只停軍不前。魏人知其不武﹐遺以巾幗﹐且歌之曰「不畏蕭娘與呂姥﹐但畏合肥有韋虎。」蕭娘謂臨川﹐呂姥謂僧珍﹐韋虎謂睿也。僧珍歎曰「若得始興﹑吳平二王爲帥而佐之﹐何至爲敵人所侮若是﹖」因謂宏曰「王旣不欲進戰﹐不如大眾停洛口﹐分遺裴邃一軍去取壽陽﹐猶不至爲敵所笑。」宏不聽﹐下令軍中曰「人馬有前行者斬。」於是將士無不解體。

魏將楊大眼謂中山王英曰「梁將自克梁城已後﹐久不進軍﹐其勢可見﹐必畏我也。今若進兵洛水﹐彼自奔敗不暇矣。」英曰「蕭臨川𨿽騃﹐其下尙有良將﹐韋﹑裴之徒﹐未可輕也。宜且徐觀形勢以待之。」於是彼此各不進兵。俄而﹐一夜洛口風雨大作﹐恍如千軍萬馬奔騰而來﹐臨川以爲魏軍大至﹐驚得神魂飛越﹐從牀上跳起﹐急呼左右備馬﹐遂不暇告知諸將﹐帶領數騎﹐潛從後營拔開鹿角﹐冒雨逃去。及將士知之﹐宏去已久。於是合營大亂﹐各鳥獸散﹐棄甲拋戈﹐塡滿道路﹐疾病贏老之屬﹐不及奔走﹐狼籍而死者近五萬人。宏乘小船﹐連夜渡江﹐至白石壘﹐叩城門求人。時守城者臨汝侯淵猷﹐登城謂之曰「百萬之師﹐一朝鳥散﹐國之存亡﹐尙未可知﹐恐有姦人乘間爲變﹐城不敢夜開。」宏無以對﹐腹中饑甚﹐向城求食﹐城上繾食饋之。及明門始開﹐宏乃人。時昌義之軍梁城﹐張惠紹軍下鄧﹐聞洛口敗﹐皆引兵退。魏人乘勝逐北﹐至馬頭壘﹐一鼓技之﹐載其糧儲歸北。

帝聞師敗﹐徵宏還朝﹐敕昌義之守鐘離﹐急修戰守之備﹐命諸將各守要害﹐整旅以待。廷臣咸曰「魏克馬頭﹐運米北歸﹐當不復南向。」帝曰「不然。此必欲進兵﹐特爲詐計以愚我。不出十日﹐魏師必至。」冬十月﹐英果進圍鐘離。魏主恐不能克﹐復詔邢巒合兵攻之。巒以爲非計﹐上表諫曰﹕

南軍𨿽野戰非敵而守有餘﹐今盡銳攻鐘離﹐得之則所利無幾﹐不得則虧損甚大。且介在淮外﹐借使束手歸順﹐猶恐無糧難守﹐況殺士卒以攻之乎﹖若臣愚見﹐宜修復舊好﹐撫循諸州﹐以俟後舉。江東之隙﹐不患其無。

書上﹐魏主不許﹐命速進軍。巒又上表曰﹕

今中山王英進軍鐘離﹐實所未解。若爲進取之計﹐出其不備﹐直襲廣陵﹐克未可知。若止欲以八十日糧取鐘離城﹐臣未見其可也。彼堅城自守﹐不與人戰﹐城塹水深﹐非可塡塞。坐至來春﹐士卒自獘。且三軍之眾﹐不齎冬服﹐脫遇冰雪﹐何以取濟﹖臣寧荷懦怯不進之責﹐不受敗損空行之罪。

魏主不悅﹐乃召巒還﹐更命蕭寶寅引兵會之。

卻說鐘離北阻淮水﹐地勢險峻﹐英乃於邵陽洲兩岸﹐樹柵立橋﹐跨淮通道。英據南岸﹐楊大眼據北岸﹐蕭寶寅從中接應﹐以通糧運。其時城中兵才三千人﹐昌義之督率將士﹐隨方抗禦。魏人塡塹﹐使其眾負土隨之﹐嚴騎蹙其後﹐人有未及回者﹐與土同塡塹內。俄而塹滿﹐乃用衝車撞城﹐車之所及﹐聲如霹靂﹐城墻輒頹。義之用泥補之﹐衝車𨿽人﹐而城卒不破。魏人晝夜急攻﹐分番相代﹐墜而復升。短兵相接﹐一日戰數十合﹐前後殺傷萬計﹐屍與城平﹐而義之勇气不衰。

先是帝聞鐘離被圍﹐詔曹景宗督軍二十萬救之。時方各路調兵﹐命候眾軍齊集﹐然後進發。景宗恃勇﹐欲專其功﹐違詔先進。行至中流﹐值暴風猝起﹐覆溺數舟﹐舟人大恐﹐只得退還舊處。帝聞之曰「景宗不進﹐皆天意也。若兵未大集﹐而以孤軍獨往﹐魏軍乘之﹐必致狼狽。今破賊必矣。」至是更命韋睿將兵救鐘離﹐受景宗節度。睿得詔﹐刻日起兵﹐由陰陵大澤行﹐凡遇澗谷﹐趣用飛橋以濟﹐軍無畱頓。諸軍畏魏兵之盛﹐皆勸睿緩行以觀變﹐睿曰「鐘離被困﹐鑿穴而處﹐負戶而汲﹐朝不保夕。車馳卒奔﹐猶恐其後﹐而況緩乎﹖魏人已墮我腹中﹐卿曹勿憂也。」旬日至邵陽﹐與景宗軍合。帝豫敕景宗曰「韋睿﹐卿之鄕望﹐直善敬之。」景宗見睿﹐待之甚謹。遂共進兵﹐睿軍居前﹐景宗居後。將近鐘離﹐窖停軍一日﹐卽去魏城百餘步﹐夜掘長塹﹐樹鹿角﹐截洲爲城。偏將馮道很走馬步地﹐計馬足多少﹐以立營壘﹐不失尺寸。比曉而城立﹐元英見之大驚﹐以杖擊地曰「是何神也﹖」是時梁軍人馬彊壯﹐器甲精備﹐魏人望之奪气。景宗慮城中危懼﹐募人潛行水底﹐齎信人城。城中始知有外援﹐勇气百倍。

卻說魏將楊大眼﹐自恃其勇﹐將萬餘騎來戰。睿結車爲陣﹐大眼聚騎圍之。睿以彊弩二千﹐一時俱發﹐洞甲穿胸﹐矢貫大眼右臂而走。明旦﹐元英來戰﹐睿乘素木輿﹐執白角如意﹐以麾將卒﹐一日數戰﹐左右壯士﹐皆遣出斗﹐勇气彌厲﹐英始退。

俄而魏師乘夜來攻﹐飛矢如雨。或請睿下城以避箭﹐不許。軍中驚竄﹐睿於城上厲聲呵之﹐乃定。魏兵亦退。初﹐梁軍士過淮北伐芻槁者﹐皆爲大眼所揭。景宗募勇敢七千餘人﹐築壘於淮北﹐去大眼營數里。大眼來攻﹐景宗親自搏戰卻之。壘成﹐使別將守之﹐魏軍有抄掠者﹐皆擒以歸。自後梁人始得縱芻牧。

睿謂景宗曰「敵所恃者﹐以橋跨淮﹐使首尾相應。今欲破其軍﹐必先斷其橋。」景宗然之﹐乃豫裝髙艦﹐使與橋等﹐爲火攻之計。睿攻其南﹐景宗攻其北。計已定﹐閉壘不出。魏人莫測其故﹐疑爲畏己﹐軍心漸懈。時交三月﹐大雨連日﹐淮水暴漲丈餘。睿下令﹐使馮道根﹑裴遂﹑李文釗三將﹐各乘斗艦﹐同時競進﹐別以小船載艸﹐灌之以油﹐乘風縱火﹐以焚其橋。風怒火盛﹐煙燄蔽日﹐敢死之士﹐拔柵斲橋﹐呼聲動天﹐無不一當百。水又漂疾﹐倏忽之間﹐橋柵俱盡。英方攻城﹐見橋斷﹐梁兵大至﹐戒令軍士無動。忽見楊大眼匹馬單槍﹐冒煙突火而至﹐呼曰「軍敗矣。寶寅燒營遁矣﹐四面皆梁兵﹐不去恐爲所擒。」言畢﹐鞭馬疾走。英懼﹐亦脫身棄營遁。於是諸壘皆潰﹐悉棄甲仗於路﹐投淮水死者十餘萬。昌義之聞魏師敗﹐不暇他語﹐俱叫道﹕「更生﹗更生﹗」諸軍乘勝逐北﹐斬首無數﹐緣淮百餘里﹐屍相枕籍。生擒五萬人﹐收其資糧器械牛馬不可勝計。

捷聞﹐舉朝相慶。帝喜謂羣臣曰「吾知二將和﹐師必濟矣。」詔增景宗﹑韋窖﹑義之等爵邑有差。義之深感二將救援之徳﹐因宴之於第。酒酣﹐沒錢二十萬﹐供二人呼盧費。景宗擲得雉﹐睿擲得盧﹐遽取一子反之﹐曰「異事。」遂作塞。又戰勝之後﹐景宗與羣帥爭先告捷。睿獨居後﹐帝尢以此賢之。後人有詩美之曰﹕

疾掃彊鄰百萬兵﹐孤城歡洽慶重生。

功髙閫外甘居下﹐大樹風流屬韋卿。

卻說魏自敗後﹐收兵北去﹐邊將皆懷反側。有懸瓠軍主白早生﹐本南人﹐素有歸梁之念﹐今乘魏師敗北﹐據城以叛﹐遣使求援於梁將馬仙琕。仙琕以聞﹐帝命援之﹐仙琕進軍三關﹐遙爲聲援。魏聞早生叛﹐欲遣將擊之。時元英﹑蕭寶寅﹐皆以喪師罷職﹐於是復起用之﹐引兵伐懸瓠。二人晝夜疾進﹐早生不虞兵至﹐迎戰大敗。魏師直薄城下﹐一鼓拔之﹐遂斬白早生。於是乘勝前趨義陽。時馬仙琕據三關﹐嚴兵拒守。英將取之﹐先與寶寅計曰「三關相須如左右手﹐若克一關﹐兩關不攻自破。攻難不如攻易﹐宜先攻東關。」又恐其並力於東﹐乃使寶寅率步騎一萬﹐向西關以分其勢﹐自督諸軍向東關﹐六日而拔﹐西關亦潰。仙琕見三關俱失﹐勢不能敵﹐亦棄城走。先是帝遣韋睿爲仙琕後援﹐睿至安陸﹐增築城二丈餘﹐開大塹﹐起髙樓﹐眾頗譏其怯﹐睿曰「不然﹐爲將者當有怯時﹐不可專勇。」元英急迫仙琕﹐將復邵陽之恥﹐聞睿至﹐乃退。梁亦有詔罷兵﹐自是各守疆界。今且按下。

卻說南海之外有一千陁利國﹐去中原不知幾萬里﹐從來未通中國。自國王以及臣民﹐皆崇奉三寶﹐敬信佛法﹐緇衣寺院﹐徧滿國中。其王跋陀羅﹐事佛尢謹。忽於梁天監元年四月八日夜﹐夢一老僧謂之曰「中國有聖主出﹐十年之中﹐大興佛教﹐汝若遣使中國﹐稱臣納貢﹐則佛必佑之。土地丰樂﹐商旅百倍。若不信我﹐則境土不安。」陀羅初不之信﹐旣而又夢此僧謂曰「汝若不信我言﹐當與汝共往觀之。」乃攜之而往﹐足下冉冉生白雲﹐倏忽之間﹐過大洋﹐至中國。見一處朝廟巍峨﹐宮闕壯麗﹐文武百官﹐蹌蹌濟濟。一人端拱殿上﹐果然龍鳳之姿﹐帝王之相。老僧指之曰「此卽聖主也。」不覺爲之屈膝﹐跪而遙拜。旣覺﹐心異之。陀羅本工畫﹐乃寫夢中所見梁帝容質﹐一應威儀气象﹐飾以丹靑﹐遂遣使入朝﹐奉表納貢﹐獻玉盤等物﹐並所繪畫本以爲信。使者在路﹐歷二載﹐始達建康。旣進表﹐帝大駭﹐以爲千陁利自古未通之國﹐今乃聞風向北﹐航海梯山而至﹐其王跋陀羅﹐又於夢寐先覲我顏﹐驗之畫本﹐一一相符﹐此眞千古罕有之事﹐而佛法大興之驗也。遂禮待使者﹐厚加犒賞﹐另繪帝像一本賜之。使者大悅而去。帝自是崇信釋典﹐建立寺院﹐招引髙僧﹐朝夕持誦﹐以信皇祚。佛法之興﹐全由於此。那知佛法𨿽興﹐只因一念不仁﹐生出一件事來﹐費了無數錢糧﹐害卻無窮性命。究竟一敗塗地﹐後悔無及。

你道事從何起﹖時有降臣王足﹐本仕魏爲將﹐曾隨邢巒伐漢中﹐爲前部先鋒﹐敗梁將孔陵於深杭﹐魯方達於南安﹐任僧褒於石固﹐所向摧破。於是梁州十四郡地﹐東西七百里﹐南北千里﹐皆人於魏﹐自以爲功勞莫大。而魏自胡太后當國﹐權貴用事﹐官以賂進﹐政以賄成﹐邢巒被才見黜﹐足亦不錄其功。於是心懷怨望﹐棄魏投梁。梁𨿽納之﹐亦未獲重用﹐常思建一奇策﹐以爲進身之階。然欲陳之而未有路。適一日﹐帝集羣臣問及禦邊之策﹐足遂出班奏道﹕「前者魏取漢中﹐至今未復﹐實以鞭長不及﹐故挫於一朝。然臣料魏政不綱﹐武備日弛﹐𨿽得漢中﹐終必復失﹐安能與陛下相抗﹖臣今者委身明主﹐願陳一計﹐可不勞攻伐﹐使敵人坐失千里之地。陛下失之於漢中﹐可取償於淮北﹐願陛下采納臣言。」帝問﹕「計將安出﹖」對曰「壽陽去淮甚近﹐若堰淮水以灌其城﹐則壽陽不攻自破矣。」帝大奇其計。

先是天監十二年壽陽久雨﹐大水入城﹐廬舍皆沒。刺史李崇勒兵泊於城上﹐水增未已﹐乘船附於女墻﹐城不沒者二板。將佐勸崇棄壽陽﹐保北山。崇曰「忝守藩嶽﹐徳薄致災。淮南萬里﹐系於吾身。一旦動足﹐百姓瓦解﹐揚州之地﹐恐非國有。吾豈愛一身而誤重任﹐但憐此士民無辜同死﹐可結筏渡之﹐使就髙處﹐以圖自脫。吾則誓與此城俱沒。幸諸君勿言。」時有治中裴絢﹐率城中民數千家﹐泛舟南走﹐避水髙原﹐只道崇已還北﹐壽陽無主﹐因自稱豫州刺史﹐請降於梁。梁將馬仙琕遣兵迎之﹐而崇不知其叛﹐遣使單舸召之﹐絢聞崇尙在鎭﹐大悔恨﹐然懼見誅﹐不敢歸。因報曰「近緣大水顚沛﹐爲眾所推﹐今大計已爾﹐勢不可追。恐民非公民﹐吏非公吏﹐願公早行﹐無犯我鋒。」崇乃遣從弟李坤將水軍討之。絢敗走﹐爲村民所執﹐歎曰「我何面目復見李公。」遂投水死。梁兵亦退。

時淮南得以不失者﹐皆李崇之功也。原來崇爲人沈深寬厚﹐饒有方略﹐能得士眾心。在壽春十年﹐常養壯士數千人﹐與同甘苦﹐寇來無不摧破﹐梁人謂之「臥虎」。帝屢欲取壽陽﹐憚崇不敢犯。至是聞王足之計﹐謂築堰可以制敵﹐遂欣然從之。使將軍祖晅﹑水工陳承伯至淮上相視地形。二人回奏淮內盡皆沙土﹐性不堅實﹐恐功不可就。帝弗從﹐羣臣紛紛諫阻﹐帝亦不納。太子統諫曰「臣聞水有四瀆﹐所以宣天地之气﹐非人力可得而塞。今敝民力以塞之﹐就使功成﹐亦非順天之道。敵人縱受其害﹐內地亦未見其利。願陛下熟思而深計之。」帝曰「此功著成﹐是不戰而屈人之兵也。兼並之業﹐基於此矣。豈可畏其難而不爲﹖」統知帝志已堅﹐遂不敢再言。

且說統字徳施﹐帝長子﹐卽昭明太子也。生而聰睿﹐三歲受《孝經》《論語》﹐五歲徧讀《五經》﹐悉通大義。年十二﹐於內省見獄官將讞事﹐問左右曰「是皂衣何爲者﹖」左右曰「是皆司獄之吏。」獄成﹐捧案來上﹐太子取其案視之﹐謂獄吏曰「是皆可矜﹐我得判否﹖」獄吏以其年幼﹐隨口應道﹕「可。」太子取筆判之﹐凡犯死罪者﹐皆署杖五十。吏見其判﹐大懼﹐只得以實奏帝。帝笑而從之。自是數使聽訟﹐每有欲寬縱者﹐卽使太子決之。母丁貴嬪薨﹐水漿不入口﹐體素壯﹐腰帶十圍﹐不數日﹐減削過半。每人朝﹐士庶見者﹐莫不下淚。自加元服﹐帝使省理萬機﹐內外百司奏事者﹐塡塞於前﹐所奏稍涉謬誤﹐立卽辧析﹐示其可否﹐徐令攺正﹐未嘗彈糾一人。性寬和容眾﹐喜慍不形於色﹐引納才學之士﹐賞愛無倦。恆自討論墳典﹐與學士商確古今﹐文章著述﹐下筆便成。每一篇出﹐四方傳美。東宮積書三萬卷﹐名才並集﹐文學之盛﹐晉﹑宋以來所未有也。又愛山水﹐每遇幽泉怪石﹐則恰然自得。帝爲太子建元圃一所﹐穿池築山﹐更立亭館﹐今與朝士名流﹐遊處其中。嘗泛舟後池﹐或稱此中宜奏女樂﹐太子詠左思《招隱詩》云「何必絲與竹﹐山水有淸音。」其髙致類如此。今聞淮堰將築﹐知民必被困﹐故勸帝勿興此役。而帝方銳意爲之﹐全不一聽。眼見萬古長流從此斷﹐兩淮民命一時休。但未識淮堰之築﹐若何起工﹐且聽下文再述。第二十二卷

築淮堰徒害民生崇佛教頓忘國計

話說梁武不納諸臣之諫﹐欲築淮堰﹐大興功役。發徐﹑揚之民﹐四戶一丁﹐縣官迫促上道。使太子右衛率康絢都督準上諸軍事﹐專主其任。昌義之引兵監護堰作﹐統計役人以及戰士﹐共二十餘萬。南起浮山﹐北抵巉石﹐依岸築土﹐合脊於中流。違者以軍法從事。於是軍民晝夜赴工﹐莫敢停息。魏邊諸戍﹐飛報入朝。左僕射郭祚言於魏主曰「蕭衍狂悖﹐謀斷川瀆﹐上反天道﹐下拂人心。役苦民勞﹐危亡已兆。宜命將出師﹐長驅撲討。」魏主從之﹐乃詔平南將軍楊大眼督諸軍鎭荊山﹐以圖進取。其時堰將成而復潰﹐兩岸已築之土﹐皆隨流漂沒。康絢懼﹐或謂絢曰「下有較龍出沒其際﹐故能破堰。蚊龍之性畏鐵﹐必得鐵以制之始不爲害。」絢以上聞﹐乃詔括國中鐵器數千萬斤﹐沈之水底﹐而波流衝擊如故﹐仍不能合。絢於是伐樹爲井乾﹐塡以巨石﹐加土其上。緣淮百里內﹐木石無巨細皆盡。負擔者肩上皆穿﹐夏日疾疫﹐死者相枕籍﹐蠅虫晝夜聲合﹐見者修目。帝不之省﹐及聞魏師起﹐慮妨堰作﹐先遣將軍趙祖悅襲魏西硤石﹐據之以逼壽陽。更築外城﹐徙緣淮之民以實城內。將軍田道龍等散攻諸戍﹐以擾亂魏疆。是冬寒甚﹐淮﹑泗盡凍﹐浮山堰士卒﹐死者什七八。蕭寶寅渡淮攻堰﹐一日破三壘﹐又敗田道龍於淮北﹐進攻硤石﹐克其外城﹐斬祖悅﹐盡俘其眾。而康絢外拒內治﹐爲之愈力。十五年夏四月﹐淮堰成﹐長九里﹐下廣一百四十餘丈。上廣四十五丈﹐髙二十丈﹐兩旁悉樹杞柳﹐軍壘列居其上﹐車馬往來﹐如履康莊。水之所及﹐夾淮方數百里﹐皆成巨浸。帝聞堰成﹐大喜。封康絢爲侯﹐頒詔大赦。或謂絢曰「水久壅必潰﹐勢太激難禦﹐況淮爲四瀆之流﹐豈可久塞﹖若鑿湫東注﹐則遊波寬緩﹐堰得長久不壞。」絢從之﹐乃開批東注以殺其勢。又縱反間於魏云「梁人不畏攻堰﹐惟畏開湫。」寶寅信之﹐鑿山深五丈﹐開湫北注。然水𨿽日夜分流﹐而勢仍不減﹐李崇作浮橋於硤石戍間﹐築魏昌城於八公山之東南﹐以備壽陽城壞﹐居民散就岡壠。其水淸澈﹐俯視廬舍塚墓﹐了然在下﹐見者無不望流而歎。

先是徐州刺史張豹子﹐自負其才﹐宣言朝廷築堰﹐必令已掌其事。旣而康絢以他官來治﹐又敕豹子受絢節度。豹子甚慚﹐遂賄囑近臣﹐暗進譖言於帝﹐云絢有二心﹐暗與魏通。帝𨿽不納其言﹐欲以事畢﹐徵絢還朝。絢旣歸﹐堰不復修。九月乙丑﹐風雨大作﹐淮水暴漲﹐堰土決裂﹐其聲若雷﹐聞三百餘里。緣淮村落十餘萬口﹐皆漂入海﹐。民有登髙望之者﹐但見黑雲迷漫﹐白浪拍天﹐其中如有千萬鬼神﹐奇形怪狀之屬﹐踏浪而行。大魚數十丈﹐跳躍激踴﹐接尾而下﹐不可勝紀。後人作長歌詠之曰﹕

梁王盛气吞全魏﹐虎摧龍挐奮神智。欲將淮水灌壽陽﹐千尋長堰中流峙。康絢威行淮上軍﹐二十萬眾如雲屯。南起浮山北巉石﹐銀濤雪浪排崑崙。將成復敗皆天意﹐浪說蛟龍風雨致。東西運鐵沈水底﹐人工欲奪天工智。鐵沈億萬功難成﹐植術塡石如列城。荷擔肩穿腳腫折﹐君王築堰心如鐵。疲勞殘疾疫癘興﹐死者如麻相枕籍。勤勞三載功初完﹐上尖下闊波中山。把柳環速作屏障﹐兵營土堡如嚴關。俯視洪流應痛哭﹐水淸下見居民屋。市廛家墓朗列眉﹐盡是前番潰流毒。八公山右髙城墻﹐魏人堵築防壽昌。濤勢掀天宇宙黑﹐風狂倒日黿鼉翔。天地節宣頓四瀆﹐天心哪得隨人欲。淮波瀑漲人盡魚﹐天柱傾頹拆坤軸。三百里外聲若雷﹐城垣廬舍皆摧隤。橫衝直捲赴滄海﹐數十萬口眞哀哉。李平議論誠奇特﹐危堰無煩兵士力。一朝潰敗勢莫支﹐多智尙書傳魏北。我今弔古增餘悲﹐輕視民命知爲誰﹖臺城荷荷何足惜﹐淮流千古常如斯。

初魏患淮堰﹐將以任城王澄爲上將軍﹐勒眾十萬﹐出徐州一路﹐前往攻堰。右僕射李平以爲不假兵力﹐終當自壞﹐至是兵未行﹐而其堰果破﹐人皆服平之先見云。帝聞堰壞大驚﹐悔不聽太子之言。因念軍民枉死者眾﹐心甚戚戚。遂延名僧﹐設無遮大會以救拔之。創同泰寺﹐開《涅斮經》﹐晨夕講義。又敕太醫不得以生類爲藥﹐錦繡綾羅﹐禁織仙人鳥獸之形﹐以爲裁剪割裂﹐有乖仁恕。臣民犯罪者﹐槪從寬典﹐甚至謀反大逆﹐或涉及子弟﹐皆置不問。以故政寬民慢﹐上下泄泄﹐莫不偸安旦夕。一日帝方視朝﹐與羣臣談論朝政﹐忽接邊報﹐奏稱豫章王綜投奔北魏﹐舉朝大駭。

你道豫章王綜爲何投魏﹖說來話長。初綜母吳淑媛﹐在東昏宮﹐寵愛在潘妃之亞。帝旣受禪﹐欲納潘妃﹐以王茂一言﹐遂賜之死﹐而心常惜之。一日﹐閒步後宮﹐見有庭院一所﹐重門深閉﹐境極幽寂﹐問內侍何人所居﹐內侍對道﹕「是東昏舊妃吳淑媛所住。」帝遂走入宮來﹐宮人忙報駕到。淑媛自東昏亡後﹐閒廢在宮﹐卽畱得性命﹐只好長爲宮人沒世。欲圖新主之歡﹐今生料不可得。忽聞駕到﹐驚出意外﹐亦不及更換衣飾﹐只得隨身打扮﹐急急走出﹐俯伏階前﹐口稱﹕「不知陛下駕臨﹐妾該萬死。」帝見其嬌姿弱質﹐不讓潘妃﹐淡妝素服﹐態有餘研。因命起﹐賜坐於旁﹐問其人宮幾載﹐承幸東昏幾年。淑媛一一對答﹐嬌啼婉轉﹐愈覺可人。帝不覺情動﹐遂吩咐設宴上來﹐教她陪飲。淑妃斯時﹐巴不得新天子寵愛﹐三杯之後﹐丟開滿懷憂鬱﹐露出舊日風流﹐慇懃勸酒。帝心大悅﹐是夜遂幸焉。那知淑媛身懷六甲﹐已有三月﹐當時承幸之際﹐欲邀帝寵﹐不敢說出。閱七月﹐遂生豫章王綜﹐宮中多疑之。時帝嗣育未廣﹐得子﹐甚以爲喜﹐因於淑媛益加寵愛。至天監三年﹐綜出居外宮﹐封爲豫章郡王﹐食邑二千戶。綜旣長﹐有才學。善屬文﹐力能手制奔馬﹐帝甚愛之。及綜年十六﹐常夢一少年﹐體極肥壯﹐穿衮服﹐自摯其首﹐與之相對﹐如此者非一次。自夢見之後﹐心驚不已﹐求解其故不得。其後帝尙佛教﹐斷房欲﹐後宮罕見其面﹐淑媛寵衰﹐頗懷怨望。而綜亦寵愛不及太子﹐母子皆以見疏爲嫌。一夜﹐綜在夢中﹐復如前者所見。旦入宮﹐密問之母曰「兒夢如此﹐是何爲者﹖」淑媛聽其所述夢中少年形狀﹐頗類東昏﹐不覺泣下。綜愈疑﹐固問之。淑媛因屏左右﹐密語之曰「汝七月兒﹐何得比太子諸王﹖不瞞汝說﹐當國亡時﹐吾已懷汝三月。當日欲全兒命﹐不敢言也。但汝今太子次弟﹐幸保富貴﹐且延齊氏一綫。」綜於是抱其母泣曰「吾乃以仇人爲父乎﹖」母掩其口﹐戒勿泄。綜自是陰懷異志﹐每於內齋﹐閉戶籍地﹐被髮席槁。又布沙地上﹐終日跣行﹐足下生胝﹐日能行三百里。後爲南徐州刺史﹐輕財好快﹐招引術士﹐練習武勇﹐以伺朝廷有變。每有詔敕至徐﹐輒忿恚形於顏色。徐州境內﹐所有練樹﹐並令斬伐﹐以帝小字「練兒」故也。又春秋歲時﹐常於別室設席﹐祠齊氏七廟。又微行至曲阿﹐拜齊明帝陵。然猶無以自信﹐聞俗說以生者血瀝死者骨上﹐血入骨內﹐卽爲父子。乃遣人暗發東昏墓﹐販其骨以歸﹐割臂血瀝之﹐血果入骨。又在西州生男﹐滿月後﹐潛殺之﹐旣葬﹐夜遣人發取其骨﹐又試之﹐皆驗。內外臣僚﹐皆知其所爲﹐然事涉闇昧﹐臣下不敢輕言。凡綜所行﹐帝皆弗之知也。會魏將元法僧以彭城來降﹐帝使綜都督眾軍﹐權鎭彭城。綜潛遣人通書蕭寶寅﹐呼爲叔父﹐寶寅亦將信將疑。久之﹐有詔徵還﹐綜懼入朝之後﹐脫身更難﹐乃屏去左右。乘黑夜潛開北門﹐涉汴河﹐徒步奔蕭城﹐自稱隊主。時魏安丰王元延明鎭蕭城﹐召而見之綜見延明而拜﹐延明坐受之﹐問其名氏不答﹐但曰「殿下此間人﹐必有識我者﹐問之可也。」延明召眾視之﹐有識之者曰「此豫章王也。」延明大驚。急下莊答拜﹐執其手而問曰「殿下何爲來此﹖」綜以實告﹐延明曰「柰父子何﹖」綜曰「吾避仇也﹐非逃父也。」延明見其語气激烈﹐心甚異之﹐遂具車馬﹐送至洛陽。魏主召人見之﹐旣退﹐拜寶寅爲叔﹐攺名纘﹐追服東昏斬衰之喪﹐魏主及羣臣皆往弔焉。

話分兩頭﹐當夜豫章奔魏﹐彭城中無一知者﹐及旦﹐齋內諸閣猶閉﹐左右啟戶尋之﹐莫知所往﹐眾皆駭異。及午﹐城外有數騎魏軍髙叫曰「汝豫章王昨夜已來乞降﹐在我軍中矣﹐汝輩畱此何爲﹖」說罷﹐大笑而去。眾方知王已投魏﹑只得飛報建康。帝聞之大駭﹐然亦不測其故﹐訪諸左右﹐始有密啟其不法事者﹐方悟其逃去之故﹐旣而歎曰「不爲天子兒﹐而甘爲他人僕﹐愚孰甚焉﹗」乃敕吳淑媛以綜小時衣寄之﹐綜亦不答。其後鬱鬱不得志﹐依寶寅而死﹐此是後話不表。

且說帝旣崇信三寶﹐屢幸寺院拈香﹐出入往來﹐儀衛甚簡斯時歲屢不登﹐人民失業﹐不逞之徒﹐往往乘間作亂。一日﹐將幸光宅寺﹐有懷逆者伏路側﹐將行不軌。帝方起駕﹐心忽動命左右緣道檢閱﹐果獲一人身懷利刃。嚴刑訊之﹐而誣爲臨川王宏所使。先是宏以洛口之敗﹐罷職閒住﹐心常不滿。都下每有竊發﹐輒以宏爲名。蓋知帝素友愛﹐涉及臨川﹐有犯必赦也。

至是帝對之泣曰「我人才勝汝百倍﹐居此大位﹐猶兢兢恐墜﹐汝何爲者﹐我豈不能誅汝﹖念汝愚下﹐故常加寬宥。」宏伏地哭曰「臣爲天子弟﹐尊榮極矣﹐復有何望﹖乞陛下察之。」帝感其誠﹐遂置不問。然宏𨿽無逆志﹐而恃介弟之貴﹐奢侈過度﹐修第擬於帝宮﹐後庭數十﹐皆極天下之選。所幸寵姬江無畏﹐服玩備極華美。一寶屧﹐直價千萬。又恣意聚斂﹐有庫室百間﹐在內堂之後﹐關簽甚嚴。或疑其內藏鎧仗﹐密以上聞。帝𨿽素惇友愛﹐聞之不悅﹐欲自往勘﹐知其愛幸江氏﹐寢膳不離﹐乃賜以盛饌曰「當來就汝歡飲﹐並令無畏分甘。」駕旣至﹐宏率江姬朝見﹐遂同侍飲。酒半﹐帝曰「吾欲至汝後房一行。」遂起身進內﹐逕往庫室﹐命悉開戶。宏恐見其賄貨﹐顏色布懼﹐帝心愈疑。及開視室中﹐有錢百萬一聚﹐懸一黃標﹔千萬一庫﹐懸一紫標。如此三千餘標﹐帝屈指計之﹐見錢已有三億餘萬。余屋貯積雜貨皆滿﹐不知多少。帝見並無鎧仗﹐大悅﹐呼其小字曰「阿六﹐汝作如此生活﹐便無妨礙。」乃更入席劇飲﹐至夜而還。

時諸王並尙文藻﹐而安成王秀﹐尢精心學術﹐搜集經紀。嘗招學士平原鄧孝標﹐使撰《類苑》。書未及畢﹐而已行於世。於時疾宏貪吝﹐以舊有《錢神論》未暢厥旨﹐更作《錢愚論》以譏之﹐貪鄙之形﹐形容曲盡。太子見之曰「文則美矣﹐其如不爲臨川地何。」勸安成毀之﹐帝聞之喜曰「太子居心厚﹐眞吾子也。」

卻說太子聰明仁孝﹐好學不倦﹐遊嬉事絕不畱心。時當五月﹐天气明媚﹐忽遊後池﹐乘小舟﹐采摘芙蓉。有姬人蕩舟﹐舟覆而太子溺於水。及出﹐傷股﹐恐貽帝憂﹐深誡不言﹐但以寢疾聞。帝敕內使看視﹐太子勉自起坐﹐力書手啟。及篤﹐左右欲啟聞於帝﹐太子不許曰「柰何令至尊知我如此﹖」因便鳴咽﹐未幾而薨。時年三十一。帝聞之﹐臨哭盡哀﹐斂以衰冕﹐諡日「昭明」﹐葬於安寧陵。都下男女奔走陵所﹐號泣滿路﹐四方甿庶﹐及疆徼之人﹐聞喪者無不哀慟。帝旣前星失曜﹐羣臣上言儲位不可久虛﹐請立賢明以定國本。時昭明有三子﹐華容公歡﹑枝江公譽﹑曲阿公詧﹐皆已長﹐議者謂上必立太孫。而帝以太子母弟晉安王綱有賢名﹐遂立之。朝野以爲不順﹐司議侍郎周宏正奏記於晉安曰﹕

伏惟謙讓道廢﹐多歷年所﹐大王天挺將聖﹐四海歸仁。是以皇上發徳音﹐以大王爲儲副。意者願聞殿下﹐抗目夷上仁之義﹐執予臧大賢之節。逃玉輿而弗乘﹐棄萬乘其如屣。庶攺澆競之俗﹐以大吳國之風。古有其人﹐今聞其語﹐能行之者﹐非殿下而誰﹖使無爲之化﹐復盛於令世。讓王之道﹐不墜於來玆﹐豈不盛歟﹖

王不能從。帝旣立晉安爲太子﹐乃使諸王子出守外藩﹐以邵陵王綸爲南徐州刺史。湘東王繹爲荊州刺史﹐武陵王紀爲益州刺史﹐又以不立太孫而立太子﹐內常愧之﹐乃厚撫歡等。寵亞諸子﹐封歡爲豫章王﹐譽爲河東王﹐詧爲嶽陽王﹐各典大都。

旋又以詧爲雍州刺史。單說詧臨雍州﹐以帝年漸老﹐朝多秕政﹐欲爲自彊之計。蓄聚財貨﹐招募勇敢﹐以襄陽形勝之地﹐梁業所基﹐遇亂可以圖大功﹐乃克己爲政﹐撫循士民﹐數施恩惠﹐延納規諫﹐所部稱治﹐帝聞之大喜。

當是時﹐北魏多故﹐盜賊蠭起。胡太后亂政於前﹐爾朱榮肆逆於後﹐朝天寧日﹐民不聊生。惟東南半壁﹐安若泰山﹐其後髙歡誅爾朱﹐執國政﹐上陵朝廷。孝莊西奔﹐宇文泰撫定關中﹐與歡相抗。魏分東西﹐日夜治兵相攻﹐不暇南侵。梁自是國無外患﹐益得優遊無事。朝政之暇﹐君若臣惟有講習經典﹔崇尙虛無。旣而帝益佞佛﹐捨身同泰寺。釋禦服﹐披法衣﹐升講堂法座﹐爲四部大眾講《涅斮經義》﹐羣臣以錢一億萬奉贖皇帝。咸詣寺中奉表﹐請帝還臨宸極﹐三請乃許。帝三答書﹐前後並稱頓首。自是晝食一食﹐止於菜果。宗廟之祭﹐不用牲牢﹐識者以宗廟去牲﹐則爲不復血食。又是歲都下訛言﹐天子取人肝以食天狗。大小相警﹐日晚便閉門持仗﹐以驅天狗﹐數月乃止。識者皆知不祥。時太子亦於玄圃自講莊﹑老﹐宮僚環聽。太子詹事何敬容謂人曰「昔晉尙虛無﹐使中原淪喪﹐今東宮復爾﹐江南亦將爲戎乎﹖」有隱士陶宏景﹐疾人士競談玄理﹐不習武事﹐嘗爲詩云﹕

夷甫任散誕﹐平叔生談空。

不意昭陽殿﹐化作單於官。

又天監中有沙門寶志﹐帝甚敬之﹐問以國祚短長﹐嘗爲隱語曰﹕

掘尾狗子自發狂﹐當死未死齧人傷。

須臾之間自滅亡﹐起自沙際死三湘。

帝使周捨封記之﹐直至梁末皆驗。此是後話﹐今且按下不表。

卻說大同末年﹐帝臨禦已久﹐當時佐治之臣﹐若張宏策﹑王茂﹑韋睿﹑沈約﹑範云輩﹐相繼去世﹐所任新進﹐率以迎合爲事。有朱異者﹐字彥和﹐錢塘人。年數歲﹐其外祖顧歡撫之曰「兒非常器﹐當大朱氏門戶﹐然恐壞人家國事。」及長﹐折節讀書﹐從五經博士明山賓遊﹐學業日進﹐涉獵文史﹐兼通雜藝。博奕書算﹐罔不通曉。帝尋有詔廣求異能之士﹐山賓以異薦。帝召見之﹐使說《孝經》《周易》義﹐甚悉。大悅之﹐謂左右曰「朱異實俊才﹐明山賓所舉殊得人。」乃除異爲中書郎。拜命之日﹐時當秋日﹐有飛蟬集異武冠上﹐見者咸謂蟬珥之兆。蓋異容貌魁梧﹐舉止閒都﹐𨿽出自諸生﹐甚悉軍國故實。自周捨卒後﹐異代掌機密﹐一應詔浩敕書﹐帝並委之﹐權重一時。然貪財冒賄﹐每欺罔視聽﹐以悅人主。起宅東破﹐窮極華美﹐晚日下朝﹐酣飲徹夜。又恃帝寵﹐輕傲朝賢﹐不避貴戚。人或勸其謙下﹐異曰「我寒士也﹐遭逢以至今日。諸貴皆恃枯骨兒﹐輕我下之﹐則見蔑尢甚。我是以陵之。」司農卿傅岐嘗謂之曰「今聖上委政於君﹐安得每事從旨﹖」異曰「當今天子聖明﹐我豈可以拂耳之言干犯天聽﹖」以故聲勢所驅﹐薰灼內外﹐遠近莫不憤疾﹐而帝信任益深。正是﹕聖明已被邪臣蔽﹐安樂哪知禍事來。但未識內蠹已生﹐外患若何而起﹐且聽下回再講。第二十三卷

伐東魏淵明被執納叛臣京闕遭殃

話說梁政日衰﹐江南將亂﹐朱異之姦﹐旣足敗人家國﹐哪知又來一亂賊﹐傾覆社稷。其人姓侯﹐名景﹐字萬景﹐朔方人。自少不羈﹐爲患鄕裏﹐及長﹐有勇多智。右足偏短﹐弓馬非其長﹐而謀算出人。始隨髙歡起兵﹐屢立戰功﹐嘗言於歡﹐願得精兵三萬﹐西擒黑獺﹐南縛蕭衍老公﹐以爲太平寺主。歡使將兵十萬﹐專制河南。及歡卒﹐與髙澄不睦﹐遂據河南﹐叛歸於梁。遣其將丁和奉表至建康﹐乞降於帝云﹕

臣與髙澄有隙﹐請舉函谷以東﹐瑕邱以西﹐豫﹑廣﹑潁﹑荊﹑襄﹑衮等十三州內附。惟靑﹑徐數州﹐僅須折簡。且黃河以南﹐皆臣所統﹐取之易同反掌。若齊﹑宋一平﹐徐事燕﹑趙﹐臣當效力前驅﹐爲陛下成此一統之功。

帝得奏﹐召羣臣廷議﹐羣臣皆曰「頃歲與魏通和﹐邊境無事。今因髙歡身故﹐遽納其叛臣﹐棄從前之好﹐啟將來之釁﹐竊謂非宜。」帝曰「諸臣之言𨿽是﹐然得景則塞北可淸﹐拒景則兼並無日。國家難得者﹐機也﹔不可失者﹐時也。機會之來﹐豈可膠柱﹖」羣臣唯唯而退。

先是帝於正月乙卯﹐夢見中原牧守﹐皆以地來降﹐舉朝稱慶。旦見朱異告之﹐且曰「我生平少夢﹐若有夢必驗。」異曰「此乃宇內混一之兆也﹐臣敢爲陛下賀。」及丁和至﹐稱景納地之計﹐定於正月乙卯﹐帝愈神之。然意猶未決﹐當謂左右大臣曰「我國家如金甌﹐無一傷缺﹐今忽受景地﹐詎是事宜﹖脫致紛法﹐悔之何及﹖」朱異揣知上意﹐因進曰「聖明禦字﹐南北歸仰﹐正以事無機會﹐未獲如志。今候景分魏土之半以來﹐自非天誘其衷﹐人贊其謀﹐何以至此﹖若拒而不納﹐恐絕後來之望。此誠易見﹐願陛下勿疑。」帝曰「卿言是也。」乃定議納景。壬午﹐詔以景爲大將軍﹐封河南王﹐都督河南北諸軍事。遣大將羊鴉仁引兵三萬趣懸弧﹐運糧食以應接之。先是朝臣周宏正善占候﹐嘗謂人曰「國家數年後。當有兵起﹐百姓流離死亡。」及聞納景﹐歎曰「亂階從此作矣。」

卻說東魏聞景外叛﹐大興兵馬討之。景懼不敵﹐退保潁川﹐復割魯陽﹑長社等四城﹐賂西魏求救。西魏惡其多詐﹐受其地而徵之人朝。景不欲往﹐遂專意降梁﹐厚賂朱異﹐以求出兵相援。異言之帝﹐乃下詔起師五萬﹐北伐東魏。命鄱陽王範爲元帥﹐統領諸將前往。朱異與鄱陽不睦﹐遽入曰「鄱陽雄豪蓋世﹐得人死力﹐然所至殘暴﹐非弔民之才。且陛下昔登北顧亭以望﹐謂江右有反气﹐骨肉爲戎首﹐今日之事﹐尢宜詳擇。」上曰「淵明可乎﹖」異曰「陛下得人矣。淵明寬厚得眾心﹐可使也。」帝遂不用鄱陽﹐而任淵明爲都督。

卻說眞陽侯淵明﹐性素怯﹐禦軍無律。𨿽受命出師﹐常懷退志。軍至寒山﹐欲堰泗水以灌彭城。俟得彭城﹐然後進兵懸瓠﹐與侯景爲犄角之勢。於是斷流立堰﹐使侍中羊侃監之﹐再旬而成。當是時﹐魏遣大將慕容紹宗率眾十萬來拒﹐日行三百里﹐將近彭城﹐軍鋒甚銳。羊侃謂淵明曰「敵兵遠來﹐乘其營壘未定﹐進而擊之﹐可以獲勝﹐不然﹐未易克也。」淵明不從。及紹宗至﹐卽引步騎萬人直攻淵明。淵明方醉臥不能起﹐將士擾亂﹐遂大敗。淵明被虜﹐失亡士卒數萬﹐獨羊侃結陣徐還。一日﹐敗書報到京中﹐帝方晝寢﹐宦者白朱異啟事﹐帝遽起升輿至文徳殿見異﹐異啟曰「韓山失律矣。」帝聞之﹐恍愴將墜牀﹐宦者扶定﹐乃歎曰「吾得無復有晉家乎﹖」異曰「勝敗兵家之常﹐偶爾小挫﹐陛下何出此言﹖」帝不悅者良久。

卻說紹宗乘勝進擊侯景﹐與景相持數月。景食盡﹐紹宗擊之﹐景大敗。眾散且盡﹐乃自峽石濟淮﹐收散卒﹐僅得步騎八百人。而羊鴉仁聞景敗﹐魏軍將至﹐亦棄懸瓠﹐走還義陽。東魏引師據之。是時﹐侯景進退無據﹐不知所適﹐謂左右曰「吾今無容足之地﹐以隻身歸梁﹐梁若不納柰何﹖」遂去壽陽城五十里﹐停軍觀望。忽有數騎奔至軍前﹐乃是馬頭戍主田神茂﹐特來迎候。景欣然接之﹐因問曰「壽陽去此不遠﹐欲往投之﹐君以爲不我拒否﹖」神茂曰「朝廷近除鄱陽王爲壽陽刺史﹐未至﹐韋黯權監府事。我與黯不協﹐故先來告王。王若馳至近郊﹐彼必出迎﹐因而執之﹐可以集事。得城之後﹐徐以啟聞。朝廷喜王南歸﹐必不責也。」景執其手曰「今者卿來﹐此天意也。」乃命神茂率步騎百人﹐先爲向道﹐而身隨其後。夜至壽陽城下﹐韋黯以爲賊也﹐授甲登陴﹐將拒之。景遣其徒告曰「河南戰敗來投﹐願速開門。」黯曰「旣不奉敕﹐不敢聞命。」景謂神茂曰「事不諧矣。」神茂曰「黯懦而寡智﹐可說下也。」乃遣徐思玉入見黯曰「河南王爲朝廷所重﹐君所知也。今失利來投﹐何得不受﹖」黯曰「我受命守城﹐則守城而已。河南自敗﹐何預我事﹖」思玉曰「國家付君以閫外之任﹐今君不肯開城﹐若魏兵追至﹐河南爲魏所殺﹐君豈能獨守﹖縱使或存﹐何彥以見朝廷﹗」黯乃許容其入。思玉出報﹐景大悅﹐曰「活我者卿也。」於是黯乃開門﹐景便疾人﹐卽遣其將分守四門﹐執黯至前﹐數其不卽迎納之罪﹐將斬之﹐旣而撫手大笑﹐邀與共坐﹐置酒極歡。黯﹐韋睿子也。朝廷聞景敗﹐未得實信﹐或云景與將士俱沒﹐或云景棄軍逃去﹐上下咸以爲憂。侍中尙書何敬容詣東宮﹐太子曰「淮北近更有信﹐侯景定得身免﹐不識然否﹖」敬容對曰「侯景遂死﹐深爲朝廷之福。」太子失色﹐問其故﹐對曰「景反覆叛臣﹐終當亂國。」太子不以爲然。甲寅﹐景遣其將於子悅馳赴建康﹐奏言敗狀﹐並自求貶損。優詔不許。景告之糧﹐復求資給。帝卽以景爲南豫州牧﹐本官如故。更以鄱陽王範爲合州刺史﹐鎭合肥。

時有光祿大夫蕭介﹐知景必禍國﹐上表諫曰。

竊聞侯景以河陽敗績﹐只馬歸命。陛下不悔前禍﹐復敕容納。臣聞凶人之性不移﹐天下之惡一也。昔呂布殺丁原以事董卓﹐終誅董而爲賊﹔牢之反王恭以歸晉﹐還背晉以構妖。何者﹖狼子野心﹐終無馴狎之性﹐養虎畜狼﹐必見機噬之禍。侯景以凶狡之才﹐荷髙歡卵翼之遇﹐位忝臺司﹐任居方伯。然而髙歡墳士未乾﹐卽還反噬﹐逆力不逮﹐乃復逃死關西。宇文不容﹐故復投身於此。陛下前者所以不逆細流﹐正欲比屬國降胡﹐以討匈奴﹐冀獲一戰之效耳。今旣亡師失地﹐直是境上匹夫﹐陛下愛匹夫而棄與國﹐臣竊不取也。若國家猶待其更鳴之晨﹐歲暮之效﹐臣竊惟侯景必非歲暮之臣﹐棄卿國如脫屧﹐背君親如遺芥﹐豈知遠慕聖徳﹐爲江淮之純臣乎﹖事迹顯然﹐無可致惑。

臣朽老疾寢﹐不應干預朝政﹐但楚囊將死﹐有城郢之忠﹔衛魚臨亡﹐亦有屍諫之阻。臣𨿽忝爲宗室遺老﹐敢忘劉向之忠﹐謹冒死以聞。

帝覽表﹐歎息其忠。朱異忌之﹐竟不能用。

卻說東魏旣得懸瓠﹑項城﹐悉復舊境﹐而欲使侯景不安﹐數以書來求申前好﹐帝未之許。時貞陽候淵明被虜在魏﹐澄以好言謂之曰「先王與梁主﹐和好十有餘年﹐聞彼禮佛﹐祝及魏主﹐並祝先王﹐此乃梁主美意。不謂一朝失信﹐致此紛擾。知非梁主本心﹐當是侯景扇動耳。卿宜密致此意﹐若梁主不忘舊好﹐吾亦不敢違先王之意﹐將諸人並卽遣歸。侯景家屬﹐亦當同遣。」淵明從之﹐乃遣其私人夏侯僧辧馳往江南﹐奉啟於帝﹐稱「勃海王寬厚長者﹐若更通好﹐當聽淵明還國。」帝得啟流涕﹐集朝臣議之。朱異進曰「靜寇息民﹐和實爲便。彼旣願修前好﹐陛下不可不許。」傅歧曰「不然。髙澄師徒克捷﹐國勢方彊。何事須和﹖必是設間。故命貞陽遣使﹐欲令候景自疑。景意不安﹐必圖禍亂。若許通好﹐正墮其計中。」羣臣聞歧言﹐皆曰「事城有之﹐不可不慮。」朱異獨主宜和﹐謂東魏必無壞意。帝亦厭用兵﹐乃從異言﹐賜淵明書曰「知髙大將軍禮汝不薄﹐省啟足以慰懷﹐當別遣行人﹐重惇聆睦。」

僧辯得詔﹐星夜還北。一日過壽陽﹐被景竊訪知之﹐畱住攝問﹐僧辯具以實告。景大恐﹐乃使王偉作啟﹐陳於帝曰﹕

髙氏心懷鴆毒﹐怨盈北土﹐歡身殞越﹐子澄嗣惡﹐討滅待時。所以昧此一勝者﹐蓋天蕩澄心﹐以盈凶毒耳。澄苟腹心無疾﹐又何急急奉璧求和﹖豈不以秦兵扼其喉﹐胡騎追其背﹐故甘辭奉幣﹐取安大國。臣聞一日縱敵﹐數世之患。何惜髙澄一豎﹐以棄億兆之心﹐使其假命彊梁﹐以遺後世。非直愚臣扼腕﹐實亦志士痛心。昔伍相奔吳﹐楚邦立滅﹔陳平去項﹐劉氏用興。

臣𨿽才劣古人﹐心同往事﹐誠知髙澄忌賈在狄﹐惡會居秦﹐求盟請和﹐冀除其患。若臣死有益﹐萬殞無辭。惟恐千載﹐有穢良史。願納臣言﹐則臣幸甚。

又致書於朱異﹐購金三百兩﹐令阻和議。異受金而不通其啟。

二月乙卯﹐復遣使東魏﹐弔獻武髙王之喪。景又啟稱﹕「臣與髙氏﹐釁隙已深﹐今陛下復與髙氏連和﹐使臣何地自處﹖乞申後戰﹐宣暢皇威。」上報之曰「朕與卿大義已定﹐豈有成而相納﹐敗而相棄乎﹖今髙氏有使求和﹐朕亦更思偃武﹐進退之宜﹐國有常制。卿但淸淨自居﹐無勞慮也。」景疑上意叵測﹐欲試虛實﹐乃遣人詐爲髙澄使者﹐自鄴中至建康﹐以書呈帝﹐願以淵明易景。帝將許之﹐傅歧曰「侯景以窮歸義﹐棄之不祥。且百戰之餘﹐寧肯束手受摯﹖」朱異笑道﹕「景奔敗之將﹐執之一使之力耳﹐敢有他變﹗」帝從之﹐復書育貞陽旦至﹐侯景夕返。使者歸壽陽﹐以書示景。景曰「我知吳老公薄心腸﹐今固然矣。」顧王偉曰「計將安出﹖」偉曰「今坐聽亦死﹐舉大事亦死﹐惟王圖之。」於是反計乃決。又景初至壽陽﹐徵求無已﹐朝廷未嘗拒絕。以妻子被羈在北﹐請娶於王﹑謝。帝以王﹑謝門髙非偶﹐可擇朱﹑張已下配之。景恚曰「會將吳兒女配奴。」又啟求錦萬匹﹐爲軍人作袍。朱異議以靑布給之。又以臺所給仗﹐多不能精﹐啟請東治鍛工﹐營造兵器﹐敕並給之。先是景反河南﹐請立元氏一人爲主﹐以從人望。詔以舍人元貞爲咸陽王﹐資以兵力﹐使還北主魏﹐會景敗而止﹐元貞遂畱景軍。至是貞知景有異志﹐累啟還朝。景謂曰「河北事𨿽不果﹐江南何慮失之﹐哪不小忍﹗」貞懼﹐與韋黯逃歸建康﹐具以事聞。帝聞貞言﹐亦絕不以景爲意。蓋朱異以景必不叛﹐惟忌之者眾﹐故屢言其反﹐帝有先人之言故也。今且按下一邊。

且說臨賀王正徳。本帝弟靖惠王子。少而粗險﹐不拘禮節。初帝未有嗣﹐養之爲子。及帝踐極﹐便希儲貳。後立昭明太子﹐封正徳爲西丰侯﹐自此怨望﹐恆懷不軌﹐睥睨兩宮﹐覬幸災變。

普通六年﹐逃奔於魏。有司奏削封爵。七年﹐又自魏逃歸﹐帝方惇親親之誼﹐以寬仁爲度﹐不之罪也。復其封爵﹐仍除爲信武將軍﹐封臨賀郡王。正徳自是益驕﹐招聚亡命﹐陰養死士﹐儲米積貨﹐日爲反計。特以孤掌難鳴﹐只得待時而動。

一日﹐門上報進﹐有故人徐思玉來見。正徳見之﹐問曰「卿從河南王在壽陽﹐何暇至此﹖」思玉曰「因有密事相報﹐乞屏左右言之。」正徳邀入密室﹐促膝與語。思玉曰「今天子年尊﹐姦臣亂國﹐禍敗之來﹐計日可待。大王屬當儲貳﹐今被廢一黜﹐四海業業﹐孰不歸心大王﹗河南有志匡扶﹐實心推戴﹐欲助大王一臂之力﹐使主梁祀﹐以副蒼生之望。知臣與大王有舊﹐特遣臣到此﹐密布腹心。」因呈景書示之。書中亦不過推他爲帝﹐兵至近郊﹐求爲內應等話。正徳大喜﹐謂思玉曰「僕有心久矣。河南之意﹐暗與吾同﹐是天授我也。僕主其內﹐河南爲其外﹐何憂不濟﹖寄語河南﹐機事在速﹐今其時矣。」思玉遂與訂約而去﹐歸告侯景﹐景大喜。

時鄱陽王範﹐密啟候景將反﹐不早翦撲﹐禍及生民。而帝以邊事專委朱異﹐異以爲必無此理﹐下詔報範曰「景孤危寄命﹐譬如嬰兒﹐仰人乳哺﹐以此事勢﹐安能反乎﹖」範復請以合肥之眾討之﹐帝不許。異引範使至前﹐謂之曰「汝王竟不許朝廷有一客耶﹖」自是範有啟﹐異皆匿不以上。景又邀羊鴉仁同反﹐鴉仁執其使以聞﹐異曰「景數百叛奴﹐何能爲﹖」敕以使者付建康獄﹐俄解遣之。景由是益無所憚。又聞朝廷遣常侍徐陵聘於東魏﹐乃上言「髙澄狡猾﹐寧可全信。陛下納其詭語﹐求與連和﹐臣𨿽不武﹐寧堪粉骨﹐投命仇門。乞江西一境﹐受巨控督﹐如其不許﹐卽率甲騎臨江﹐上向間越﹐非惟朝廷自恥﹐亦恐三公旰食。」帝使朱異宣語景曰「譬如貪家畜十客﹐五客尙能得意﹐聯惟一客致有忿言﹐亦朕之失也。」由是中外皆知有變﹐而朝廷仍不提防。八月戊戌﹐景反於壽陽﹐以誅朱異爲名﹐內外大駭。

先是傅歧嘗謂異曰「卿任參國鈞﹐榮寵如此﹐比日所聞﹐鄙穢狼籍。若使聖主發悟﹐欲免得乎﹖」異曰「外間謗讟跨﹐知之久矣。心苟無愧﹐何卹人言﹖」歧退謂人曰「朱彥和殆將死矣。侍謅以求容﹐肆辯以拒諫﹐聞難而不懼﹐知惡而不攺﹐天奪其鑑﹐不死何待﹗」帝聞景反﹐笑曰「是何能爲﹖我折箠笞之耳。」乃以鄱陽王範爲南道都督﹐封山候正表爲北道都督﹐司州刺史柳仲禮爲西道都督﹐散騎常侍裴之髙爲東道都督﹐邵陵工綸持節﹐督眾軍以討景。

景聞臺軍討之﹐頗懼﹐問策於王偉。偉曰「邵陵若至﹐彼眾我寡﹐必爲所困。不如棄淮南﹐決志東向﹐率輕騎直掩建康﹐臨賀亂於中﹐大王攻其外﹐天下不足定也。兵貴巧速﹐宜卽進路。」景從之﹐乃畱其將王顯貴守壽陽﹐身率步騎逕進。陽聲趣合肥﹐而實襲譙州。譙州將董紹先開城降之﹐執刺史丰城侯泰﹐進攻歷陽。太守莊鐵以城降﹐因說景曰「國家承平日久﹐人不習戰﹐聞大王舉兵﹐內外震懼﹐宜乘此際﹐速趨建康﹐可兵不血刃而成大功。若使朝廷徐得爲備﹐內外小安。遣贏兵千人﹐直據彩石﹐大王𨿽有精兵百萬﹐不得濟矣。」景以爲然﹐乃畱其將田英﹑郭駱守歷陽﹐以鐵爲先導﹐引兵臨江。江上鎭戍相次啟聞﹐帝始歎曰「景果反矣。」因問討景之策於羊侃。侃請以二千兵急據彩石﹐令邵陵王襲取壽陽﹐使景進不得前﹐退失巢穴﹐烏合之眾﹐自然瓦解。朱異宣言於朝﹐謂景必無渡江之志﹐遂寢其議。

卻說臨賀王屯丹陽﹐聞景兵臨江﹐無船可渡﹐潛遣大船數十艘。詐稱載獲﹐密以濟景。景乃自橫江濟彩石﹐有馬數百匹﹐兵八千人﹐遂襲姑孰﹐執太守文成侯寧。時南津校尉江子一﹐見景渡江﹐率舟師千餘人﹐欲於下流邀之。副將董桃生﹐以家在江北﹐兵未交﹐卽與其徒先潰走。子一不能畱﹐乃收餘眾﹐步還建康。太子見事急﹐戎服人見帝﹐稟受方略。帝曰「此是汝事﹐何更問爲﹖內外軍事﹐悉以付汝。」太子乃停中書省﹐指揮軍事﹐以宣城王大器爲城內都督﹐羊侃爲軍師將軍副之﹐諸王侯各守要地。是日景至板橋﹐欲觀城內虛實﹐使徐思玉詐逃入城﹐請間陳事。帝召而問之﹐將屏左右﹐舍人髙善寶曰「思玉從賊中來﹐情僞難測﹐安可使獨在殿上﹖」朱異侍坐曰「徐思玉豈刺客耶﹖」思玉見上﹐遽出景表﹐言異等弄權﹐乞帶甲入朝﹐除君側之惡。異在旁﹐惶愧失色。髙善寶請誅思玉﹐帝不許﹐命舍人賀季﹑郭寶亮隨思玉同往﹐勞景於板橋。景北面受敕﹐賀季曰「今者之舉何名﹖」景曰「欲爲帝也。」王偉趨進曰「侯王忠於朝廷﹐爲朱異等亂政﹐除姦臣耳。」景旣失辭﹐遂不放賀季歸﹐獨遣寶亮還宮。百姓聞賊至﹐競奔人城﹐公私混亂﹐無復次第。羊侃區分防擬﹐皆以宗室間之。軍人爭人武庫﹐自取器甲﹐所司不能禁。侃立斬數人方止。

是時梁興四十七年﹐境內無事﹐在位公卿﹐及閭裏士大夫﹐罕見甲兵﹐賊至粹迫﹐公私駭震。又宿將已盡﹐餘皆後進少年﹐茫無主意。單有羊侃膽力俱壯﹐太子深仗之。辛亥﹐景至朱雀桁南﹐而朝廷猶未知正徳之情﹐命守宣陽門。使東宮學士庾信﹐率宮中文武三千餘人守朱雀門﹐營於桁北。太子命開桁以挫賊鋒﹐正徳曰「百姓見開桁﹐必大驚駭﹐可且安物情。」太子從之﹐俄而賊至﹐信開槍擊之﹐見賊軍皆戴鐵面﹐退隱於門口。

方食蔗﹐有飛箭中門柱﹐其蔗應弦而落﹐遂棄軍走。正徳率眾迎景於張侯橋﹐馬上交橋﹐景軍皆著靑袍﹐正徳軍皆絳袍﹐旣與景合﹐悉反其袍。於是城中喧言正徳反﹐帝及太子聞之皆歎息。但未識後事若何﹐且俟下回再剖。第二十四卷

羊侃竭忠守建業韋粲大戰死靑塘

話說正徳旣從賊﹐白下﹑石頭之師皆潰。景皆遣將據守﹐進兵直至關下﹐繞臺城三匝﹐幡旗皆黑﹐城中恟懼。羊侃詐稱邵陵王西昌侯援兵已至近路﹐眾心稍安。景百道懼攻﹐鳴鼓吹角﹐喧聲震地。縱火燒大司馬府東﹑西華諸門﹐煙燄張天。羊侃使鑿門上爲竅﹐下水沃火。太子自奉銀鞍﹐往賞戰士﹐直閣將軍朱思親率壯士數人﹐躍城灑水﹐久之方滅。賊人作木驢數百攻城﹐城上投石碎之。賊更作尖項木驢來攻﹐石不能破。侃作雉尾炬﹐灌以膏蠟擲下﹐焚之立盡。賊又作登城樓﹐髙十餘丈﹐欲臨射城中。侃曰「車髙塹虛﹐彼來必倒﹐可臥而觀之。」及車動果倒。。當是時﹐景據公車府﹐正徳據左衛府﹐賊將宋子仙據東宮﹐範桃棒據同泰寺﹐分番疊攻。侃隨方抗禦﹐賊不能克﹐乃築長圍以絕內外。

卻說正徳初意兵至建康﹐景卽立之爲帝。而景專事攻城﹐不相推奉﹐正徳心懷疑慮﹐謀之左右曰「侯王許過江後﹐卽奉我爲帝。今置不問﹐必有所不足於我也。我欲結其歡心﹐若何而可﹖」左右曰「聞侯王孑身南來﹐尙無妻室﹐前日求婚王﹑謝﹐未遂其志。王何不以女妻之﹐使諧伉儷之私﹐則其好永固﹐彼必助王爲天子矣。」正徳國﹕「善。」以幼女生得姣好﹐欲納之景。其妻憐女幼小﹐不欲使爲景婦﹐正徳曰「吾方仗侯公取天下﹐何惜一女﹗」遂詣景營﹐謂之曰「公軍中寂寞﹐僕有息女﹐性頗溫淑﹐願以侍公枕席。」景大喜曰「得王女爲婦﹐當使長共富貴。」乃命設宴於東宮﹐卽日成婚。東宮去城不遠﹐其中動靜﹐城上皆見。一日忽見宮中懸燈掛彩﹐賊眾皆披紅往來﹐少頃鼓樂喧天﹐笙歌聒耳﹐莫測其故。旋有賊騎數十﹐來至濠邊﹐指城上吉曰「昔侯王欲娶王﹑謝家女﹐尙謂門髙非偶。今臨賀納女於侯王矣﹐比王﹑謝何如﹖」太子聞之怒﹐遣人縱火燒東宮﹐殿臺皆盡。景亦怒﹐縱火燒乘黃廏﹑上林館﹑太府寺﹐皆成灰滅。戊午朔﹐景遂奉正徳爲帝﹐下詔稱﹕「普通已來﹐姦邪亂政﹐上病不豫﹐社稷將危。河南王景釋位來朝﹐猥用朕躬﹐紹玆寶位﹐可大赦﹐攺元正平。」以景爲丞相。

朱異聞正徳僭號﹐勸上出兵擊之﹐上問羊侃﹐侃曰「不可。出人若少﹐不足破賊﹐徒挫銳气﹔若多﹐則一旦失利﹐門隘橋小﹐必大致失亡。」異力勸擊之。帝從其言﹐遂使千餘人出戰﹐鋒未及交﹐卽退走爭橋﹐赴水死者大半。侃子鷟爲景所獲﹐執至城下以示侃。侃曰「吾傾宗報國﹐猶恨不足﹐豈計一子﹗幸早殺之。」數日復持來﹐侃謂鷟曰「久以汝爲死矣﹐今猶在耶﹖」引弓射之。賊以其忠義﹐亦不之殺﹐但聲言帝已晏駕﹐城中亦以爲然。於是太子請帝巡城﹐以安眾心。百姓聞警蹕聲﹐皆鼓噪流涕﹐眾心粗安。先是江子一之敗還也﹐上責之﹐子一拜謝曰「臣以身許國﹐常恐不得其死。今所部皆棄臣去﹐臣以一夫安能擊賊﹖若賊遂能至此﹐臣誓當碎身以贖前罪。不死闕前﹐當死闕後。」至是子一啟太子﹐願與弟子四﹑子五率所領百餘人﹐開承明門出戰﹐太子許之。子一直抵賊營﹐賊仗兵不動。子一呼曰「賊輩何不速出﹖」久之﹐賊騎出陣﹐子一逕前引槊刺賊﹐連殺數人﹐從者莫之繼﹐賊解其肩而死。子四﹑子五相謂曰「與兄俱出﹐何面獨歸﹖」皆免冑赴賊﹐子四中矟消﹐洞胸而死。子五傷脛﹐還至塹邊﹐一慟而絕。太子聞其死﹐傷悼久之。

卻說侯景初至建康﹐謂朝夕可拔﹐號令嚴整﹐士卒不敢侵暴。及城久不克﹐人心離阻﹐軍中乏食﹐乃縱兵掠奪民米及子女金帛。自後米一升﹐直七八萬錢﹐人相食﹐餓死者十五六。乃更於城之東西兩處起土山﹐驅迫士民﹐不限貴賤﹐皆充力役。

疲贏者卽殺以塡山﹐號哭動地。城中亦築土山以拒之。太子﹑宣城王以下﹐皆親負土﹐執畚鋪。起層樓於山上﹐髙四丈﹐募敢死士二千人﹐厚衣袍鎧﹐謂之「僧騰客」﹐分配二山﹐晝夜交戰不息。會大雨﹐城內土山崩﹐賊乘之垂人﹐苦戰不能禁。侃令軍士擲火爲城﹐以斷其路﹐徐於內築城﹐賊不能進。朱異有奴出降於賊﹐景卽以爲儀同三司。奴乘良馬﹐衣錦袍﹐循行城下﹐仰見異在城上﹐呼而謂曰「汝五十年仕宦﹐方得中領軍﹐吾始事侯王﹐已爲儀同矣。」於是三日之中﹐羣奴出降者以千數。景皆厚撫以配軍。人人感恩﹐爲之致死。景又射書城上徧諭士民曰﹕

梁自近歲以來﹐權幸用事﹐割剝齊民﹐以供嗜欲。如曰不然﹐公等試觀今日﹐國家池苑﹐王公第宅﹐僧尼寺塔﹐及在位庶僚﹐姬妻百室﹐僕從數千﹐不耕不織﹐錦衣玉食﹐不奪百姓從何得之﹖僕起赴闕庭﹐只誅權姦﹐非傾社稷。今城中指望四方入援﹐吾觀王侯諸將﹐志在全身﹐誰能竭力致死﹐與吾爭勝負哉﹖長江天險﹐吾一葦航之。景明气淨﹐自非天人允協﹐何能如是﹗幸各三思﹐自求無吉。

當是時﹐勤王之詔四出﹐而各路藩鎭﹐皆懷觀望﹐或據彊城﹐按兵不發﹔或托言糧缺﹐發而又止﹔或僅遣偏師人援﹐大軍不接。以故京師被圍已久﹐而外援杳然。先是邵陵王聞變﹐晝夜兼行﹐引兵入援。及濟大江﹐中流風起﹐人馬溺者十一二。

眾請退﹐不許﹐遂率西丰侯大春﹑新塗公大成﹑永安侯確﹑安南侯駿﹑譙州刺史趙伯超﹑武州刺史蕭弄璋等﹐步騎三萬﹐自京口西上。景聞之﹐遣軍迎拒。趙伯超謂綸曰「若從黃城大路進兵﹐必與賊遇﹐不如逕趨鍾山﹐突據廣莫門﹐出賊不意﹐賊圍必解矣。」綸從之﹐捲甲疾趨﹐夜行失道﹐迂二十餘里﹐及旦﹐才達於蔣山。賊不虞兵來﹐見之大駭﹐分兵三道攻綸﹐綸力戰卻之。會大雪﹐天寒甚﹐山巓不能立營﹐乃引軍下山結寨。賊兵陳於覆舟山北﹐綸兵陳於玄武湖側﹐與賊對陣相持﹐至暮不戰。景伏兵於旁﹐佯退以誘之﹐安南侯駿見其退﹐以爲賊將走﹐卽率眾追逐。景旋軍與戰﹐伏兵起﹐左右夾攻﹐駿大敗而走。趙伯超望見亦退走﹐諸軍皆潰。綸收餘兵人天保寺﹐景縱火燒寺﹐綸率數騎逸去。士卒踐冰雪﹐往往墮足。景悉收輜重﹐生擒西丰公大春﹐及綸將霍俊等而還。明旦﹐陳所獲首虜鎧仗及大春等於城下﹐使言曰「邵陵工已爲亂軍所殺。」霍俊獨曰「王小失利﹐已全軍還京口﹐城中但堅守﹐援軍尋至。」賦以刀歐其背﹐俊辭色彌厲﹐遂殺之。於是城中益恐。

時朝野以侯景之禍﹐共尢朱異﹐異慚憤發疾死﹐人皆恨其死晚。而羊侃日夜守禦﹐心勞力瘁﹐未幾亦以疾卒。太子哀慟﹐如失左右手。於是人益危懼。景聞之喜曰「羊侃死﹐吾取城如拾芥矣。」乃復大造攻具﹐大車髙數丈﹐一車二十輪﹐運土塡塹﹐進焚臺城東南樓﹐勢甚迫。臺將吳景獻計太子﹐卽於城內構地爲樓﹐火才滅﹐新樓卽立﹐賊以爲神。又賊乘火起﹐於其下穿城而入。城中覺之﹐更築迂城﹐狀如卻月以截之﹐賊不得進。賊更作土山以逼城﹐城內作地道﹐以取其土﹐外山崩﹐壓賊且盡。賊計窮﹐乃徇於眾曰「有能獻計取城者﹐封萬戶侯。」時有賊將宋嶷﹐獻計於景曰「決玄武湖以灌臺城﹐則城立破矣。」景從之﹐連夜決湖﹐水盡灌人城中﹐闕前皆爲洪流﹐百姓皆就髙處避水。今且按下慢講。

且說其時來援者﹐卻有一位忠肝義膽捐軀殉難的傑士﹐姓韋﹐名粲﹐字長蒨﹐車騎將軍睿之孫﹐徐州刺史放之子也。粲少有父風﹐好學厲志。及壯﹐身長八尺﹐容貌魁偉﹐嘗以步兵校尉﹐人爲東宮領直﹐與太子深相愛敬。後遷爲衡州刺史﹐勤於政治﹐至是徵爲散騎常侍﹐還至廬陵。聞臺城被圍﹐怒曰「堂堂天朝﹐爲犬羊所困﹐要吾輩臣子何用﹖」因簡閱部下﹐得精兵五千﹐倍道赴援。至豫章﹐以兵力尙弱﹐就內史劉孝儀謀之﹐孝儀曰「必如此﹐當有敕﹐豈可輕信人言﹐妄自發兵願且少待。」乃置酒畱飲。粲怒﹐以杯抵地﹐曰「賊已渡江便逼宮闕﹐水陸俱斷﹐何暇有報﹖假令無敕﹐豈得自安﹗目今巨寇滔天﹐君父在難﹐凡屬臣子皆當致命。韋粲今日何情飲酒」卽馳出。會江州刺史當陽公大心遣使邀粲﹐粲馳往見之﹐謂大心曰「上游藩鎭﹐江州去京最近﹐殿下情計﹐誠宜在前。但中流任重﹐當須接應﹐不可闕鎭。今宜且張聲勢﹐移鎭湓城賜以一軍相隨﹐於事便足。」大心然之﹐乃遣中兵柳昕率兵二千人隨粲進援﹐行至南州﹐忽見一支人馬﹐騎約有萬餘﹐旗號鮮明﹐甲兵堅利﹐浩浩蕩蕩而來。問之﹐乃司州刺史柳仲禮軍也﹐聞京師有難﹐亦來赴救。仲禮與粲﹐本外兄弟﹐相見大喜粲卽送糧仗給之﹐並出私財以賞其戰士。是時﹐鄱陽王遣其世子嗣﹐與西豫州刺史裴之髙﹑建安太守趙鳳舉﹐各將兵人援﹐軍於蔡州﹐以待上流諸軍。之髙聞粲與仲禮兵至﹐遂自張公洲遣船渡之。未幾﹐宣猛將軍李孝欽﹑殷州刺史羊鴉仁﹑南陵太守陳文徹﹐各率眾來會。又湘東世子方等將步騎一萬﹐人援建康。竟陵太守王僧辯﹐將舟師萬人﹐出自漢川﹐載糧東下﹐於是援兵大集。共屯新林﹐商議破賊。粲謂﹕「將不一心﹐致敗之道﹐必得一人爲主﹐乃克號令畫一。」因共議推仲禮爲大都督﹐以主軍政。獨裴之髙自以年位並尊﹐恥居其下﹐議累日不決。粲抗言於眾曰「今者同赴國難﹐義在除賊﹐所以推柳司州者﹐正以久捍邊疆﹐先爲侯景所憚。且士馬精銳﹐無出其右。若論位次﹐柳在粲下﹐語其年齒﹐亦少於粲﹔直以社稷大計﹐不得復論官職髙下。將貴在和﹐方克協力﹐若人心不同﹐大事去矣。裴公朝之舊徳﹐豈應復挾私情﹐以沮大計。粲請爲諸君解之。」乃單舸至之髙營﹐切讓之曰「今二宮危逼﹐朝不保夕。臣子當戮力同心﹐豈可自相矛盾﹐豫州必欲立異﹐鋒鏑便有所歸。」之髙垂泣致謝。遂推仲禮爲大都督﹐眾將一稟指揮﹐合兵十餘萬﹐緣淮立柵。

景見援兵大集﹐亦樹柵北岸以應之。先是景獲之髙家室﹐囚於營。至是臨水陳兵﹐將其家室連鎖﹐列於陣前﹐以鼎鑊刀鋸隨其後﹐謂曰「裴公不降﹐今卽烹矣。」之髙召善射者﹐先射其子﹐再發皆不中。賊仍困之。俄兩景率步騎萬人於後渚挑戰。仲禮欲出擊之﹐韋粲曰「日晚我勞﹐未可戰也。」仲禮乃堅壁不出。景亦引退。丙辰晦﹐仲禮將戰﹐夜至韋粲營部分眾軍。時諸將各有據守﹐惟靑塘無人守把﹐乃謂粲曰「靑塘當石頭中路﹐賊必爭之﹐此系要地﹐非兄不可﹐若疑兵少﹐當更遣軍相助。」粲曰「自分才弱﹐恐不足以當此任﹐然公有命﹐僕曷敢違﹗」仲禮乃遣其將劉叔胤助之。丁已朔﹐仲禮自新亭徙營大桁﹐韋粲引兵往靑塘﹐忽大霧咫尺不相見﹐軍迷失道。比及靑塘﹐夜已過半﹐立柵未合﹐天已大明。侯景望見之曰「彼何人斯﹐而敢於此立寨﹖急擊勿失。」遂親率銳卒來攻。粲使軍主鄭逸逆擊之﹐命劉叔胤似舟師截其後﹐逸抵死相拒。久之﹐賊來益眾﹐矢下如雨﹐逸不能支。叔胤見賊盛﹐畏懦不敢進﹐逸遂敗。景乘勝直入粲營﹐左右牽粲避賊﹐粲不動﹐叱子弟力戰﹐親自博擊。未幾﹐一門皆爲賊殺。軍士飛報仲禮﹐言靑塘被圍。仲禮方食﹐投箸而起﹐被甲握槊﹐率麾下百騎馳往救之。與景大戰於靑塘﹐所向披靡﹐斬首數百級﹐沈淮水死者千餘人﹐景退走﹐仲禮挺槊刺之﹐刃將及景。景魂膽俱喪﹐而減將支伯仁自後斲仲禮﹐中其肩﹐仲禮墜馬﹐賊聚槊刺之。騎將郭山石﹐見主將墜地﹐奮死往救﹐力斬賊將數人﹐賊稍退﹐乃扶仲禮上馬﹐殺出重圍﹐仲禮傷甚﹐至軍中昏迷不省人事。親將惠臶爲之吮瘡斷血﹐得不死。自是景不敢復濟南岸﹐仲禮亦气衰不復言戰矣。後人有詩挽韋粲之死云﹕

吹唇百萬逞凶狂﹐赴難無人到建康。

耿耿孤忠懸日月﹐令人千載億靑塘。

卻說邵陵王綸﹐自戰敗之後﹐奔於朱方﹐復收散卒﹐與東揚刺史臨城公大連﹑新塗公大城﹐自東道並至﹐列營於桁南﹐亦推仲禮爲大都督。時賊圍甚嚴﹐內外水泄不通﹐臺城與援軍﹐信命久絕﹐或獻策於太子﹐作紙鴟系以長繩﹐藏敕於內﹐乘風放去﹐冀達眾軍﹐題云「得鴟送援軍賞銀百兩。」太子自出太極殿前﹐乘西北風縱之。賊營望見﹐羣以爲怪﹐射而下之。援軍亦募有能人城通信者﹐許重賞。有邵陽將李朗應募﹐請先受鞭﹐詐爲得罪﹐叛投賊營﹐從此可以人城。鄱陽鞭而遺之﹐朗卽投賊﹐賊見其背有傷痕﹐信而納之﹐於是乘間人城﹐城中方知援兵四集﹐舉城鼓噪。帝以朗爲直閣將軍﹐使還報命。朗不敢復過賊營﹐乃緣鍾山之後﹐夜行晝伏﹐積日乃達。諸將得敕﹐爭請仲禮進兵。而仲禮自韋粲死後﹐神情傲狠﹐陵蔑諸將。

邵陵王綸每日執鞭至門﹐亦移時弗見﹐由是與仲禮不睦﹐諸軍互相猜阻﹐莫有戰心。

先是臺城之閉也﹐公卿以食爲念﹐男女貴賤﹐並出負米﹐得四十萬斛。又收錢帛五十萬億﹐並聚徳陽堂﹐而不備薪芻魚鹽。至是壞尙書省爲薪﹐撒薦剉以飼馬。禦廚有乾苔數十石﹐味酸鹹﹐取以分給戰士。其後米亦竭﹐軍士或煮鎧﹐或燻鼠捕雀以爲食。屠馬於殿省間﹐雜以人肉﹐食者必死。而侯景之眾亦饑﹐抄掠無所獲﹐東城有米可支一年﹐援軍斷其路。又聞荊州兵將到﹐景甚患之。王偉曰「今臺城不可猝拔﹐援軍日盛﹐我軍乏食﹐未可與戰。」不如僞且求和﹐以緩其勢。因求和之際﹐運東城米人石頭﹐援軍必不得動﹐然後休士息馬﹐繕修器械﹐伺其懈怠擊之﹐一舉可取也。」景從之﹐遣其將任約﹑於子悅至城下﹐拜表求和﹐乞歸舊鎭。太子以城中饑困﹐淸帝許之﹐帝怒曰「和不如死﹗」太子固請曰「侯景圍逼已久﹐援軍坐視不戰﹐宜且許其和﹐更爲後圖。」帝遲回久之﹐乃曰「汝自斟量﹐勿令取笑千載。」遂報許之。

景見朝廷受其和﹐乞割江右四州之地﹐並求宣城王大器出送﹐然後濟江。傅歧固爭曰「豈有賊舉兵圍宮闕﹐而更與之和乎﹖此特欲卻援軍耳。戎狄獸心﹐必不可信。且宣城工嫡嗣之重﹐國命所系﹐豈可爲質﹖」太子不得已﹐乃以大器之弟石城公大款出質於景。又敕諸軍不得復進﹐下詔曰「善兵不戰﹐止戈爲武。」以景爲丞相﹑豫州牧﹑河南王如故。已亥﹐設壇於西華門外﹐遣僕射王克﹑吏部蕭瑳﹐與賊將於子悅﹑任約登壇共盟。又遣太子詹事柳津出西華門﹐與景相對數十步外﹐殺牲歃血。盟旣畢﹐城中士民﹐只道景卽解圍。久之﹐景了無去志﹐專修鎧仗﹐托云無船﹐不得卽發﹐且欲遣石城公還臺﹐求宣城王出送。太子𨿽覺其詐﹐猶依違從之。乙卯﹐景又啟曰「適有西岸信至﹐髙澄已據壽陽﹐臣今無所投足﹐求借廣陵及譙州﹐俟得壽陽﹐卽奉還朝廷。」又云「援軍旣在南岸﹐須於京日渡江。」太子並許之。庚成﹐景又啟曰「永安侯確﹑直閣趙威方﹐屢次隔柵見詬﹐云﹕『天子自與汝盟﹐我終當破汝。』乞召二人人城﹐卽當引路。」帝便使尙中張綰召二人入城﹐趙威方奉命﹐確因辭不入。邵陵王泣謂確曰「圍城旣久﹐聖上憂危﹐巨子之情﹐切於湯火。故欲且盟而遣之﹐更申後計。

成命已決﹐何得拒違﹖」時臺使周石珍在綸所﹐確謂之曰「侯景𨿽云欲去﹐而長圍不解﹐意可見也。今召僕人城﹐何益於事﹖」石珍曰「敕旨如此﹐郎那得辭﹖」確堅執如故。綸大怒﹐謂趙伯超曰「譙州爲我斬之﹐持其首去。」伯超揮刀眄確曰「伯超識君侯﹐刀不識也。」確乃流涕人城。

先是帝常蔬食斷葷﹐及城圍日久﹐禦廚蔬茹皆絕﹐乃食雞子。確入城﹐上雞子數百枚。帝手自檢點﹐歔欷哽咽﹐謂確曰「繹在荊州﹐兵力最彊﹐而竟不一至﹐何也﹖」確泣而不言。當是時﹐湘東王繹擁數萬眾﹐軍於郢州之武城。河東王譽以湘州兵軍於靑艸湖﹐桂陽王慥以信州兵軍於西峽口﹐皆彼此觀望﹐淹畱不進。有蕭賁者﹐骨鯁士也﹐爲荊州參軍﹐以繹不早下﹐心甚非之﹐常與繹雙六﹐食子未下﹐賁曰「殿下都無下意。」繹知其譏己﹐甚忿其言。至是得帝敕﹐云與景盟﹐便欲旋師﹐賁諫曰「景以人臣舉兵向闕﹐今若放兵﹐未及渡江﹐童子能斬之矣﹐必不爲也。大王以十萬眾﹐未見賊而退﹐竊爲大王不取也。」繹益怒﹐未幾﹐因事殺之。繹旣先歸﹐援軍皆解嚴﹐景乘其際﹐盡遠東城米歸石頭。旣畢﹐謂王偉曰「軍食已足﹐計將安出﹖」偉曰「王以人臣舉兵圍守宮闕﹐逼辱妃主﹐殘穢宗廟﹐擢王之發﹐不足數王之罪。今日持此﹐欲安所容身乎﹖背盟而捷﹐自古多矣。願且畱此以觀其變。」正徳亦曰「大功垂就﹐豈可棄去﹖」景曰「是吾心也。」途命王偉修啟﹐歷數朝廷之非﹐指帝十失以上之。但未識所指十失云何﹐且聽下回分解。第二十五卷

侯景背誓破臺城諸王斂兵歸舊鎭

話說侯景軍食旣足﹐志在背盟﹐謀臣王偉力勸之﹐以爲去必不克。於是數帝十失﹐上啟於朝。其略云﹕

竊惟陛下﹐踵武前王﹐光宅江表﹐躬覽萬幾﹐劬勞治道。刊正周﹑孔之遺文﹐訓釋眞如之祕奧。人君藝業﹐莫之與京。臣所以踴躍一隅﹐望南風而歎息也。豈圖名與實爽﹐聞見不同﹐今爲陛下陳之。陛下與髙氏通和﹐歲逾一紀﹐必將分災卹患﹐同休共戚。寧可納臣一介之使﹐貪臣汝﹑潁之地﹐便絕和好。夫敵國相代﹐聞喪則止﹐匹夫之交﹐托孤寄命﹐豈有萬乘之君﹐見利忘義若此者哉﹖其失一也。臣與髙澄﹐旣有仇憾﹐義不同國﹐陛下授臣以上將﹐委臣以專徵﹐臣受命不辭﹐實思報效。而陛下欲分其功﹐不使臣擊河北﹐遣庸懦之貞陽﹐任驕貪之胡﹑趙﹐才見旌旗﹐鳥散魚潰。紹宗乘勝﹐席捲渦陽﹐使臣狼狽失據﹐妻子爲戮﹐斯實陛下負臣之深。其失二也。韋黯之守壽陽﹐眾無一旅﹐魏兵凶銳﹐欲飲馬長江﹐非臣退保淮南﹐勢未可測。旣而邊境獲寧﹐令臣作牧此州﹐以爲蕃捍﹐方欲勵兵秣馬﹐克申後戰﹐陛下反信貞陽謬啟﹐復請通和。臣頻諫阻﹐疑閉不聽﹐反覆若此﹐童子猶且羞之﹐況在人君﹐二三其徳。其失三也。夫畏懦逗畱﹐軍有常法﹐所以子王小敗﹐見誅於楚﹔王恢失律﹐受戮於漢。今貞陽以帝之猶子﹐而面縛敵庭﹐實宜絕其屬籍﹐以釁徵鼓。陛下憐其苟存﹐欲以微臣相易。人君之法﹐當如是哉﹖其失四也。懸瓠大藩﹐古稱汝﹑潁﹐臣舉州內附﹐羊鴉仁無故棄之﹐陛下曾無嫌責﹐使還居北司。鴉仁棄之不爲罪﹐臣得之不爲功﹐其失五也。臣在壽春﹐只奉朝廷﹐而鴉仁自知棄州﹐內懷慚懼﹐遂啟臣欲反。使臣果反﹐當有形迹﹐何所徵驗﹐誣陷頓爾﹐陛下曾不辧究﹐默而信納。其失六也。趙伯超任居方伯﹐惟知漁獵百姓﹐韓山之役﹐女妓自隨﹐才聞敵鼓﹐與妾俱逝。以致隻輪莫返﹐其罪應誅﹐而納賄中人﹐還處州任。伯超無罪﹐功臣何論﹔賞罰無章﹐何以爲國﹖其失七也。臣禦下素嚴﹐裴之悌助戍在彼﹐憚臣嚴制﹐遂無故遁歸﹐又啟臣欲反﹐陛下不責違命離局﹐方受其浸潤之譖﹐處臣如此﹐使何地自安﹖

其失八也。臣歸身有道﹐罄竭忠規﹐每有陳奏﹐恆被抑遏。朱異等皆明言求貨﹐非利不行﹐臣無賄於中﹐恆被抑折。其失九也。鄱陽之鎭合肥﹐與臣鄰接﹐臣以皇室重臣﹐每相只敬。而臣有使命﹐必加彈射﹐或聲言臣反﹐陛下不察﹐任其見侮﹐臣何以堪於此哉﹖其失十也。臣是以興晉陽之甲﹐亂長江而直濟﹐願得升赤墀﹐踐文石﹐口陳枉直﹐指畫臧否﹐誅君側之惡臣﹐淸國朝之秕政﹐則臣幸甚﹐天下幸甚。

帝覽表﹐且慚且怒。城中以景違盟﹐舉烽鼓噪﹐復詔援軍進兵。

先是閉城之日﹐男女十餘萬﹐擐甲者二萬餘人﹐被圍旣久﹐人多身腫气急﹐死者十八九﹐衛城者不滿四千人。率皆疲病﹐橫屍滿路﹐不及瘞埋。國勢危如纍卵﹐而柳仲禮身爲都督﹐惟聚妓妾在營﹐置酒作樂。諸將日往請戰﹐不許。安南王駿說邵陵曰「城危如此﹐而都督不救﹐其情可知。萬一不虞﹐殿下何顏自立於世﹖今宜分軍爲三道﹐出其不意攻之﹐可以得志。」綸不能從。柳津遣人爲仲禮曰「君父在難﹐不能竭力﹐百世之後﹐謂汝心爲何﹖」仲禮亦不以爲意。帝嘗問津賊勢若何﹐對曰「陛下有邵陵﹐臣有仲禮﹐圍何由解﹖」帝爲之淚下。中丞沈浚﹐憤賊背盟﹐請至景所﹐責以大義。帝遣之﹐浚見景﹐問之曰「軍何不退中』景曰「今天時方熱﹐軍未可動﹐乞且畱京師立效。」浚發憤責之﹐景怒﹐拔刀相向﹐曰「我斬汝。」浚曰「負恩忘義﹐違棄詛盟﹐固天地所不容。沈浚五十之年﹐常恐不得死所﹐何爲以死相懼耶﹖」逕去不顧﹐景以忠直捨之。於是決石闕前水﹐百道攻城﹐晝夜不息。

丁卯城陷﹐賊眾皆從城西入。永安侯確﹐力戰不能卻﹐乃排闥入見帝云「城已陷。」帝安臥不動﹐曰「猶可一戰乎﹖」對曰「眾散矣。」帝歎曰「自我得之﹐自我失之﹐亦復何恨﹗」因謂確曰「汝速去語汝父﹐勿以二宮爲念﹐且慰勞在外諸軍。」確泣而退。俄而景入城﹐先遣王偉入文徳殿奉謁﹐帝命左右褰簾開戶引偉入。偉拜呈景啟﹐帝問﹕「景何在﹐可召來。」景遂入見﹐以甲士五百人自衛。稽顙殿下﹐典儀引就三公榻。帝神色不變﹐問曰「卿在軍中﹐無乃爲勞。」景不敢仰視﹐汗流被面。又問﹕「卿何州人﹐而敢至此﹐妻子猶在北耶﹖」景皆不能對。任約從旁代對曰「臣景妻子﹐皆爲髙氏所居﹐惟以一身歸陛下。」帝又問﹕「初渡江有幾人。」景曰「千人。」「圍臺城幾人﹖」曰「十萬。」「今有幾人﹖」曰「率土之內﹐莫非己有。」帝俯首不言﹐景卽退。復至永福省見太子﹐太子亦無懼容﹐侍衛皆驚散﹐惟中庶子徐摛﹑舍人殷不害侍側。景傲然登階﹐摛謂景曰「候王當以禮見﹐何得如此﹖」景乃拜。太子與言﹐又不能答。景退﹐謂其黨曰「吾嘗跨鞍對陣﹐矢刃交下﹐而意气安緩﹐了無怖心。今見蕭公﹐使人自懾﹐豈非天威難犯﹖吾不可以再見之。」於是悉撒兩宮侍衛﹐縱兵入宮﹐盡掠乘輿服禦宮人以出。使王偉守武徳殿﹐於子悅屯太極殿堂﹐矯詔大赦﹐自加大丞相﹐都督中外諸軍事。旋命石城公大款﹐以帝詔解外援軍。

柳仲禮召眾議之﹐邵陵王曰「今日之命﹐委之將軍。」仲禮直視不對。裴之髙﹑王僧辧曰「將軍擁眾百萬﹐使宮闕淪沒﹐正當悉力決戰﹐以贖前愆﹐何用躊躇﹖」仲禮竟無一言。

諸軍見其無戰意﹐乃各引兵還鎭。柳仲禮及其弟敬禮﹑羊鴉仁﹑趙伯超並開營降。仲禮入城﹐先拜景而後見帝﹐帝不與言。退見其父津﹐津偸哭曰「汝非我子﹐何勞相見﹖」是日景燒內積屍﹐病篤未絕者﹐亦聚而焚之。庚子﹐詔徵鎭牧守﹐各復本任﹐朝臣皆還舊職。初﹐臨賀王正徳﹐與景相約﹐平城之日﹐不得全帝與太子。故臺城一破﹐正徳卽率眾揮刀入宮。那知景已使人守定宮門﹐斥正徳曰「侯王有命﹐擅入者斬。」正徳悚然而退。越一日﹐景令正徳去帝號﹐遷爲侍中﹑大司馬﹐入朝於帝。正徳入見﹐拜且泣。帝曰「歎其位矣﹐何嗟及矣。」正徳自後常懷怨恨﹐未幾景殺之。

且說帝爲侯景所制﹐心甚不平﹐怒气時形於色。一日﹐景欲以宋子仙爲司空﹐帝曰「調和陰陽﹐安用此物﹖」景又請以其黨爲便殿主帥﹐帝不許。景不能彊﹐心甚憚之。太子人見﹐泣且諫曰「宗廟存亡﹐皆系景手﹐願少忍之。」帝曰「誰令汝來﹖若社稷有靈﹐猶當克復﹔如其不然﹐何惜一死而事流涕爲﹗」一日﹐忽見省中﹐有驅驢馬﹐帶弓劍﹐出入往來者。帝怪之﹐問左右曰「往來者是何人﹖」直閣將周石珍曰「侯丞相甲士。」帝大怒﹐叱石珍曰「是侯景﹐何謂丞相﹗」左右皆懼。是後帝有所求﹐多不遂志﹐飲食亦爲所裁節﹐憂憤成疾。五月雨辰﹐帝臥淨居殿﹐口苦﹐索密不得﹐再呼荷荷而殂。年八十六﹐廟號髙祖。景聞帝崩﹐祕不發喪﹐遷殯於昭陽殿﹐使王偉﹑陳慶﹐迎太子於永福省﹐如常人朝。太子嗚咽流涕﹐不敢泄聲。殿外文武﹐皆莫之知。辛巳﹐發髙祖喪﹐升梓宮於太極殿。是日太子卽皇帝位﹐羣臣朝賀﹐攺元大寶﹐是爲簡文帝。侯景山屯朝堂﹐分兵守衛。浩敕詔令﹐皆代爲之。帝拱默而已。六月丁亥﹐立宣城王大器爲太子﹐封皇子大心等七人﹐皆爲王。以郭元建爲北道行臺﹐總督江北諸軍事﹐鎭新秦。

卻說景愛永安侯確之勇﹐常置左右﹐確曲意承合﹐使景不疑。時邵陵王綸在郢州﹐潛遣入呼之﹐確曰「景輕佻﹐一夫力耳。我欲手刃之﹐尙恨未得其便。卿還語家主﹐匆以吾爲念。」一日﹐景遊鍾山﹐確與偕行﹐見一飛鳥﹐景命射之﹐一發烏落。又一鳥飛來﹐確彎弓持滿﹐欲射景﹐箭將發而弦忽斷。景覺其異﹐因叱曰「汝何反﹖」確曰「我欲殺反者﹐而天不助我﹐命也。」景遂殺之。

時東吳皆有兵守﹐景遣於子悅﹑侯子鑑等東略吳郡﹐所將兵甚少。新城戍主戴僧遇﹐有精兵五千人﹐說太守袁君正曰「賊今乏食﹐臺中所得﹐不支一旬。若閉關拒守﹐立可餓死。願公勿附於賊。」無如郡人皆卹身家﹐恐不能勝﹐而資產被掠﹐爭勸君正迎降。君正於是具牛酒﹐出郊以迎子悅。子悅執之﹐而掠奪財物子女﹐東人大悔恨。沈浚避難東歸﹐與吳興太守張嵊﹐合謀拒景。

時吳興兵力寡弱﹐嵊又書生﹐不閒軍旅﹐或勸嵊效袁君正﹐以郡迎降。嵊歎曰「袁氏世濟忠貞﹐不意君正一日隳之﹐吾豈不知吳郡旣歿﹐吳興勢難久全﹖但以身許國﹐有死無二耳。」及子鑑軍至﹐嵊率眾與戰﹐敗還府﹐整朝服坐堂上﹐賊至不動。子鑑執送建康﹐景嘉其守節﹐欲活之。嵊曰「吾參任專城﹐朝廷傾危﹐不能匡復﹐今日速死爲幸。」景猶欲存其一子﹐師曰「我一門已在鬼錄﹐不就爾虜求生。」景怒﹐盡殺之。並殺沈浚。又賊將宋子仙攻錢塘﹐戴僧遇降之﹐遂乘勝至會稽。

時會稽勝兵數萬﹐糧仗山積﹐東人徵候景殘虐﹐咸欲拒之。而刺史南郡王大連﹐朝夕酣飲﹐不卹士卒﹐軍事悉委司馬畱異。異隱與賊通﹐遂以眾降。大連被執﹐送之建康﹐猶醉不之知。帝聞之﹐引帷自蔽﹐掩袂而泣。於是三吳盡沒於景。

景志益驕﹐下令彩選吳中淑女﹐收入府中﹐有容貌出眾者﹐教之歌舞﹐以資聲色之樂。賊黨有言溧陽公主之美者﹐景卽人宮﹐逼而見之。時溧陽年十四﹐芳姿弱質﹐果有沈魚落雁之容。

景一見﹐不勝驚喜﹐回顧左右曰「我初以正徳之女爲美﹐今觀公主之色﹐正徳女不足數矣。」因向溧陽曰「公主深宮寂寞﹐此間無可快意﹐不如隨吾回宮﹐共享榮華﹐與公主偕老何如﹖」溧陽羞慚滿面﹐低聲應曰「承大王不棄﹐妻之顧也。」景大悅﹐遂購小輿﹐載之以歸。是夕﹐召集羣臣﹐大排筵宴﹐以慶新婚。酒闌之後﹐與公主攜手入房﹐共效於飛之樂。可憐嬌花嫩蕊﹐狼藉於跛奴之手。帝聞之﹐封景爲附馬﹐景益喜。三月三日﹐景淸帝楔宴於樂遊苑﹐暢飲連日﹐還宮後﹐景與公主﹐共據禦牀﹐南面並坐﹐文武羣臣﹐列坐待宴。越日﹐又請駕幸西州﹐帝禦素葷﹐侍衛寥寥﹐景甲士數千﹐翼衛左右。帝聞絲竹之音﹐淒然泣下。酒半酣﹐景起舞﹐亦請帝起舞﹐帝亦爲之盤折。宴罷﹐帝攜景手曰「我念丞相。」景曰「臣亦念陛下﹐且臣得尙公主﹐則與陛下爲至親。陛下苟無異志﹐臣亦寧有變心﹖請與陛下設誓可乎﹖」帝從之﹐因與帝登重云殿﹐禮佛爲誓云「自今君臣﹐兩無猜貳﹐共保始終。」蓋景飲娛公主意﹐故與帝盟也。

當是時﹐江南連年旱蝗﹐江﹑揚猶甚﹐百姓流亡﹐相與彩艸根﹑木葉﹑菱芡而食﹐死者蔽野。富貴之家﹐衣羅綺﹐懷金玉﹐俯伏牀帷而死。千里絕煙﹐人迹罕見﹐白骨成聚﹐如邱隴焉。而景殘酷益甚﹐立大碓於石頭城﹐有犯法者﹐輒搗殺之。常戒諸將曰「破柵平城﹐當盡殺之﹐使天下知我威名。」故諸將每戰﹐專以焚掠爲事﹐斬刈人如艸芥﹐以資戲笑。又禁人偶語﹐犯者刑及外族。爲其將帥者﹐悉稱行臺。來降附者﹐悉稱開府。其親寄隆重者﹐日左右廂公。勇力兼人者﹐曰庫直都督。今且按下不表。

再說湘東王繹﹐字世誠﹐髙祖第七子也。初髙祖夢一眇目僧﹐執香鑪至殿前﹐口稱托生皇宮﹐逕往內走。髙祖夢覺﹐而後宮適報皇子生﹐名之曰繹。少患眼疾﹐遂盲一目。髙祖憶前所夢﹐彌加寵愛。及長﹐好學不倦﹐博極羣書﹐髙祖常問曰「孫策在江東立業﹐年有幾﹖」對曰「十七。」髙祖曰「正是汝年。」遂封湘東王﹐出爲荊州刺史。其在荊州﹐軍書行檄﹐文章詩賦﹐點毫立就﹐常曰「我韜於文字﹐愧於武夫。」人以爲確論﹐性好矯飾﹐多猜忌﹐有勝己者﹐必加毀害。忌劉之遴才學﹐使人鴆之﹐如此甚眾。妃徐氏﹐有美色﹐嗜酒好淫﹐性又酷妒﹐見無寵之妾﹐便交杯接坐。才覺有娠者﹐卽手加刀刃。以王眇一目﹐每知王將至﹐必爲半面妝以俟﹐王見﹐則大怒而出。王好讀書﹐捲籍繁多﹐每不自執捲﹐令左右更番代執﹐晝夜無間。以故左右出人無忌﹐妃擇其美者﹐常與之淫。

有季江者﹐美姿容﹐尢爲妃愛。季江每歎曰「植直狗𨿽老猶能獵﹐蕭溧陽馬𨿽老猶駿﹐徐娘𨿽老猶尙多情。」又有賀徽者﹐年少面貌美﹐妃常往普賢寺禮佛﹐遇之心動﹐卽令寺尼招之入內﹐遂與之私。意甚謙﹐書白角枕爲詩﹐互相贈答。後事露﹐繹欲殺之﹐以其生世子方等﹐不忍﹐乃盡殺其所私者﹐而幽之後宮。更作《蕩婦秋思賦》以刺之﹐其詞曰﹕

蕩予之別十年﹐倡婦之居自憐。登樓一望惟見﹐遠樹含煙平原如此﹐不知道路幾千﹖天與水兮相逼﹐山與云兮共色。山則蒼蒼入漢﹐水則涓涓不測。誰復堪見鳥飛﹐悲鳴只翼﹖秋何月而不淸﹐月何秋而不明。況乃倡樓蕩婦﹐對此傷情。於時露萎庭蕙﹐霜封階砌﹐坐視帶長﹐轉看腰細。重以秋水文波﹐秋云似羅。日黯黯而將暮﹐風騷騷而渡河。姜怨回文之錦﹐君悲出塞之歌。相思相望﹐路遠如何﹖鬢飄蓬而漸亂﹐心懷愁而轉歎。愁索翠眉斂﹐啼多紅粉漫。已矣哉﹗秋風起兮秋葉飛﹐春花落兮春日暉。春日遲遲猶可至﹐容子行行終不歸。

世子方等見之﹐知爲其母作也﹐且慚且懼。原來方等有俊才﹐善騎射。臺城被圍﹐繹停軍郢州﹐獨遣方等率步騎一萬﹐援健康﹐每戰親犯矢石﹐以死節自任。及宮城陷﹐繹還荊州﹐方等亦收兵還﹐甚得眾和。湘東始歎其能﹐修築城柵﹐以備不虞。旣成﹐樓雉相望﹐周遮七十餘里。湘東見之大悅。然方等以母故﹐恆鬱鬱不樂。嘗著論以見志云﹕

人生處世﹐如白駒過隙耳。一壺之酒﹐足以養性﹔一簞之食﹐足以恰形。生在蓬篙﹐死葬溝壑。瓦棺石槨﹐何以異玆。

吾嘗夢爲魚﹐因化爲鳥。當其夢也﹐何樂如之。及其覺也﹐何憂及之。良由吾之不及魚鳥者遠矣。舉手動觸﹐搖足恐墮﹐若使吾終得與魚鳥同遊﹐則去人間如脫屣耳。

又嘗謂所親曰「吾豈愛生﹐但恐死不獲所耳。」今且按下慢講。

且說其時賊據建業﹐凶勢滔天。然方收集三吳﹐未遑經營江北﹐故京師𨿽破﹐外鎭猶彊。荊州則湘東王繹﹐襄陽則嶽陽王詧﹐湘州則河東王譽﹐信州則桂陽王慥﹐益州則武陵王紀﹐而鄱陽鎭合肥﹐邵陵據郢州﹐惟荊州地居形勝﹐兵力最彊﹐特推爲督府﹐各受節制。而湘東疑忌宗室﹐每與諸王不睦。

先是太淸三年﹐河東王譽移鎭湘州﹐前刺史張纘﹐恃其才望﹐輕譽少年﹐迎侯有闕。譽怒﹐頗陵蹙之。纘恐爲所害﹐輕舟夜遁。與湘東有舊﹐欲因之以殺譽兄弟﹐乃奔江陵﹐求暱於繹。恰值桂陽王將還信州﹐欲謁督府﹐停軍以待。纘因說繹曰「河東﹑嶽陽﹐共謀不逞﹐欲襲荊州﹐桂陽畱此﹐欲應譽﹑詧」湘東信之。遂殺慥。諸王由是不服。其後督糧於湘州﹐譽怒曰「各自軍府﹐何忽隸人﹖」使者三返﹐譽競不與。繹怒欲伐之。世子方等請行﹐繹乃給兵三千﹐使之往討。譽出兵拒之戰於麻溪﹐方等匹馬陷陣而死﹐湘東聞之怒曰「河東敢殺吾子﹐此仇必報。」乃命大將鮑泉﹐率騎一萬進討。王僧辯起竟陵之眾助之﹐刻日就道。僧辯因竟陵部下未盡至﹐欲俟眾集﹐然後行﹐求緩日期。繹疑僧辯觀望﹐按劍厲聲曰「卿憚行拒命﹐欲同賊耶﹖今惟有死耳。」因斲僧辯﹐中其髀﹐悶絕倒地久之方蘇﹐卽下於獄。泉在旁﹐震怖不敢言﹐僧辯母聞之﹐徒行至官﹐流涕人謝﹐自陳無訓﹐伏地求免。繹意解﹐賜以良藥故得不死。泉獨將兵擊湘州。但未識湘州果得勝否﹐且聽下回分解。第二十六卷

除霸先始興舉義王憎辯江夏立功

話說鮑泉師至湘州﹐河東王譽引軍迎之﹐連戰皆敗﹐退保長沙。鮑泉圍之﹐譽告急於嶽陽王詧。詧與左右謀曰「欲解長沙之圍﹐不如去伐江陵﹐江陵破﹐則其圍自解。」乃畱參軍蔡大寶守襄陽﹐自率精騎二萬二千﹐來伐荊州。繹大懼﹐遣左右就獄中問計於僧辯。僧辯內陳方略﹐繹乃赦之﹐以爲城中都督。

先是詧至江陵﹐作十三營以攻之。會大雨﹐平地水深四尺﹐詧軍气沮﹐繹將杜岸﹐請以五百騎襲襄陽﹐則此圍自解﹐繹許之﹐岸乃晝夜兼行﹐去襄陽三十里﹐城中始覺。蔡大寶奉詧母龔太妃登城拒戰﹐城得不破。詧聞之﹐懼根本有失﹐連夜棄營遁去。江陵始安。

卻說鮑泉圍長沙﹐久不克﹐湘東怒之﹐以王僧辯代爲都督﹐數泉十罪。泉聞僧辯來﹐愕然曰「得王竟陵來助﹐賊不足平矣。」拂席待之。僧辯入營﹐背泉而坐曰「鮑郎﹐卿有罪﹐令旨使我鎖卿﹐卿勿以故情見期。」乃宣繹命﹐鎖之牀側。令自作啟﹐以謝淹緩之罪﹐上呈湘東﹐湘東怒解﹐遂釋之。復求救於邵陵王綸﹐綸欲救之﹐而兵糧不足﹐乃致書於湘東曰﹕

從來天時地利﹐不如人和。況乎手足股肱﹐豈可相害﹖今社稷危恥﹐創巨痛深﹐惟應剖心嚐膽﹐泣血枕戈﹐其餘小忿﹐或宜容貰。若外難未除﹐家禍仍構﹐料古訪今﹐未或不亡。夫徵戰之理﹐惟求克勝﹐至於骨肉之戰﹐愈勝愈酷。捷則非功﹐敗則有喪﹐勞兵損義﹐虧失多矣。侯景之軍所以未窺江外者﹐良爲藩屏盤固﹐宗室彊密。弟若陷洞庭﹐不戰兵刃﹐雍州疑迫何在自安。必引魏軍以求形援﹐如是則家國去矣。惟望解湘州之圍﹐存杜稷之計。幸甚﹗幸甚﹗

繹得書﹐全不動念﹐復書於綸﹐但陳河東過惡﹐罪在不赦且曰「臨湘旦平﹐暮便返旆。」綸見之﹐以書投地﹐慷慨流涕曰「天下之事﹐一至於此﹐湘州著敗﹐吾亡無日矣。」

且說繹旣不從綸言﹐命王僧辯急攻長沙﹐辛巳克之。遂斬河東王譽﹐傳首江陵。繹反其首而葬之。以僧辯爲左衛將軍。

斯時嶽陽聞詧死﹐恐亦不能自存﹐乃遣使求援於魏﹐請爲附庸之國。後湘東又遣柳仲禮鎭竟陵以圖之。嶽陽益懼﹐乃遣妃王氏﹐及世子寮爲質於魏﹐乞出兵以擊仲禮。時魏宇文泰﹐正欲經略江漢﹐得詧來附﹐甚喜﹐乃命楊忠爲都督﹐擊仲禮以援詧忠選騎二千﹐銜枚夜進﹐大敗仲禮於獲頭﹐獲其子弟﹐盡俘其眾。仲禮狼狽遁歸。於是義陽﹑安陽﹑竟陵三郡守將皆以城降漢東之地﹐盡入於魏。忠遂乘勝﹐進逼江陵。湘東大懼﹐遣舍人庾恰說忠曰「詧來伐叔﹐而魏助之﹐何以使天下歸心﹖如不助詧﹐願以次子方略爲質﹐乞和大國。」楊忠許之。繹乃與忠盟於石城曰「魏以石城爲封﹐梁以安陸爲界﹐請同附庸﹐並送質子﹐貿遷有無﹐永惇鄰好。」忠乃還。

卻說邵陵王大修鎧仗﹐將討侯景﹐湘東惡之﹐使僧辯率舟師一萬﹐東趣江鄙﹐聲言迎綸還荊﹐授以湘州﹐其實襲之。軍至鸚鵡州﹐綸以書責僧辯曰「將軍前年殺人之姪﹐今歲伐人之兄﹐而不聞一矢一旅﹐加之於賊。以此求榮﹐恐天下不許。」僧辯送其書於江陵﹐繹命進軍。綸料不能敵﹐乃集麾下於西園﹐涕泣言曰「我本無它﹐志在滅賊﹐湘東嘗謂與之爭帝﹐遂爾見伐。今日欲守﹐則糧儲交絕﹔欲戰則取笑天下。不容無事受縛﹐當於下流避之。」麾下爭請出戰﹐綸不從﹐自倉門登舟北出。僧辯入據郢州﹐繹以世子方諸爲郢州刺史﹐王僧辯爲領軍將軍。綸奔汝南﹐遣使請降於齊﹐欲圖安陸﹐爲西魏將所殺。時鄱陽王在湓城﹐見宗室相殘﹐亦以憂死。由是賊未亡﹐而梁之宗室﹐已死亡過半矣。後人有詩譏湘東曰﹕

君父之仇甘共天﹐摧殘骨肉劇堪憐。

詩書萬卷𨿽能讀﹐忘卻風人唐棣篇。

今且按下不表。

且說一代將終﹐必有一代開基之主﹐應運而興。方天監二年﹐梁業正當隆盛﹐而代梁有天下者﹐已生世上。其人姓陳﹐名霸先字興國﹐小字法生﹐吳興長城下若里人。漢太邱長陳實之後﹐世居潁州﹐實七世孫達﹐爲長城令﹐愛其山水﹐遂家焉。

嘗謂所親曰「此地山川秀麗﹐當有王者興﹐二百年後﹐我子孫必鐘斯運。」越八傳﹐至文贊﹐遂生霸先。少時倜儻有大志﹐不事生產。旣長﹐愛兵書﹐多武藝。身長六尺五寸﹐日角龍顏﹐垂手過膝。嘗遊義興﹐館於許氏﹐夜夢天開數丈﹐有朱衣四人﹐捧日而至﹐納之於口﹐及覺﹐腹中猶熱﹐霸先因自負。然固於貧賤﹐𨿽有衝天之志﹐無從施展。一日﹐閒坐在家﹐聽見門前車馬聲喧﹐走出視之﹐乃是新諭侯蕭映﹐爲吳興太守﹐今日走馬到任。映坐輿中﹐望見霸先形貌非常﹐心甚異之﹐因呼左右問其姓名而去。明日便邀霸先到署﹐談論竟日﹐益歎服﹐指謂左右曰「此人胸藏經天緯地之才﹐濟世安民之略﹐他日所就﹐正未可量。」及映爲廣州刺史﹐遂引霸先爲參軍﹐令招集士馬﹐訓練武勇﹐境內賊寇﹐無不摧滅。

先是交州刺史蕭諮﹐以殘刻失眾心。土豪李賁﹐連結數州彊勇﹐同時造反﹐臺軍討之不克﹐賊將杜天合﹑杜僧明﹐進寇廣州﹐晝夜苦攻﹐州中大恐。對霸先在外爲遊軍﹐率其眾﹐捲甲兼行以救之﹐屢戰屢捷﹐天合中流矢死﹐賊眾大潰。僧明乞降﹐霸先愛其勇﹐收爲偏將。廣州以安﹐蕭映乃詳列其功﹐奏於朝。帝深異焉﹐授爲直閣將軍﹐遣畫工圖其容貌而觀之。霸先益自激勵。其年冬﹐蕭映卒﹐詔以霸先爲交州司馬﹐與刺史楊瞟南討李賁。瞟見霸先麾下﹐士卒勇敢﹐器械精利﹐喜曰「能克賊者﹐必陳興國也。」悉以軍事委之。

時值蕭勃爲定州刺史﹐相遇於西江。勃知眾憚遠行﹐勸瞟勿進。瞟意猶豫﹐霸先謂瞟曰「交人叛亂﹐罪由宗室諸侯﹐不卹人民﹐以致亂庫有極。定州復欲昧利目前﹐不顧大計﹐節下奉辭伐罪﹐故當死生以之。豈可畏憚宗室﹐輕干國憲﹖今若違詔不前﹐何必交州討賊﹖問罪之師﹐卽有所指矣。」瞟從之﹐於是勒兵鼓行而進﹐軍至交州﹐賁眾數萬﹐據蘇歷江口立柵﹐以拒官軍。霸先爲前鋒﹐所向摧陷﹐賁大敗﹐遁入典徹湖。其地已屬屈獠界﹐眾軍憚之。是夜江水暴起七丈﹐奔注湖中﹐霸先乘流先進﹐眾軍鼓噪而前。賊眾大潰﹐遂擒李賁斬之。傳首京師﹐以功除振遠將軍﹑西江督護。時太淸元年也。

明年﹐侯景寇京師﹐霸先卽欲率兵人援。會廣州刺史元景仲﹐陰與賊通﹐將以廣州附賊。霸先知其謀﹐乃集義兵於南海﹐馳檄以討景仲。景仲窮蹙自縊﹐霸先乃迎蕭勃鎭廣州。又值蘭裕等作亂﹐始興十郡﹐皆從之反﹐勃令霸先討之﹐悉擒裕等。勃因以霸先監始興郡事。霸先乃厚結始興豪傑﹐同謀赴難。郡人侯安都﹑張偲各率千餘人來附。霸先皆署爲將。及義軍將發﹐蕭勃遣使止之曰「侯景驍勇﹐天下無敵。前者援軍十萬﹐士馬精彊﹐然而莫敢當鋒﹐遂令揭賦得志。君在區區一旅﹐將何所之﹖況聞嶺北王侯﹐又皆鼎沸﹐河東﹑桂陽﹐相次屠戮﹔嶽陽﹑邵陵﹐親尋干戈。以君疏外﹐詎可暗投﹐未若且住始興﹐遙張聲勢﹐保太山之安也。」霸先泣謂使者曰「僕本匹夫﹐荷國厚恩。往問侯景渡江﹐卽欲赴援﹐遭值蘭裕作亂﹐梗我中道。今京都覆沒﹐主上蒙塵﹐君辱臣死﹐誰敢愛命﹖君侯體則皇枝﹐任重方嶽﹐不能摧鋒萬里﹐雪此冤痛。遣僕一軍﹐猶賢乎已﹐乃更止之乎﹖僕行計決矣﹐非詞說所能止也。」乃遣使間道往江陵﹐受湘東節度﹐星夜進兵。

至大庚嶺﹐忽有一軍擋住去路﹐霸先出馬﹐髙聲喝道﹕「何處兵馬﹐敢阻吾勤王之師。」話猶未絕﹐只見對陣中﹐旗門開處﹐衝出一將﹐髙聲答道﹕「吾乃南康郡大將蔡路養也﹐奉蕭使君之命﹐教我把守在此﹐不許一人一騎放過嶺北。你是陳興國﹐莫想過去﹐且還始興去罷。」霸先大怒道﹕「誰爲我擒此賊﹖」杜僧明一馬衝出。只見路養身邊﹐閃出一員小將﹐年約十二三﹐手持大捍刀﹐身騎髙頭馬﹐迎住僧明便戰﹐槍來刀往﹐鬥至數十合﹐不分勝負。霸先暗暗喝采﹐便將鞭梢一指﹐大眾一齊殺上﹐敵軍披靡﹐一時大潰。路養脫身竄走﹐小將落後不能去﹐遂執而訊之。姓蕭﹐名摩訶﹐乃路養妻姪。侯安都愛其勇﹐收而養之。於是義軍進頓南昌。

且說南昌一路﹐水道最艱。舊有二十四灘﹐灘多巨石﹐往來行旅﹐皆畏其險。霸先軍至﹐灘水暴漲數丈﹐三百里間﹐巨石皆沒。舟行如駛﹐一日遂達西昌。天空無雲﹐有龍天矯水濱﹐長五丈﹐五彩鮮耀﹐軍人觀者數萬人﹐莫不歎異。又軍嘗夜行﹐咫尺難辧﹐獨霸先前後﹐若有神光照之﹐數十步外﹐並得相見。

親將趙知禮﹐怪而問之﹐霸失笑而不答。由是遠近聞之﹐皆歸心焉。今且按下霸先起兵。

再講侯景旣集東吳﹐復思西侵﹐探得諸王侯同室操戈﹐互相屠滅﹐不勝大喜﹐遂自加宇宙大將軍﹐都督六合諸軍事﹐以詔文呈帝。帝驚曰「將軍乃有宇宙之號耶﹖」然不敢違﹐卽其號授之。景乃命任約將兵三萬﹑進寇西陽﹑武昌。恰值寧州太守徐文盛﹐募兵數萬﹐請討侯景。湘東以爲秦州刺史﹐使引兵東下﹐與任約遇於武昌。約不虞文盛兵至﹐初不爲備。文盛進擊﹐大破之﹐斬賊將數員﹐約狼狽走﹐喪亡不可勝計。明日文盛進擊﹐又大破之。景聞任約敗﹐大怒﹐遂自率眾西上。攜太子大器從軍﹐畱王偉居守建康。自石頭至新林﹐戰船千艘﹐舳艫相接。行至中途﹐任約來謝喪師之罪。景曰「蓬爾賊何畏﹐汝看我破之。」至西陽﹐與文盛夾江築壘。文盛曰「景自恃無敵﹔有輕我心。若不先挫其鋒﹐必爲所乘。」於是策勵將士﹐乘其初至攻之﹐士皆死戰﹐殺其右丞庫狄式和。景大敗﹐退營五十里﹐集諸將問計。諸將請再戰克之﹐景曰「彼气方銳﹐戰未可必。吾聞郢州刺史蕭方諸﹐湘東少子﹐不暗軍旅﹐吾以輕兵襲之﹐可虜而獲也。得江夏﹐文盛在吾圍中﹐彼且奔走不暇矣。」諸將皆曰「善。」乃使宋子仙﹑任約﹐率輕騎四百﹐由淮內襲郢州。

卻說方諸年十五﹐以行事鮑泉和弱﹐常狎侮之﹐或使伏於牀中﹐騎其背爲馬。恃徐文盛在近﹐不復設備﹐日以蒲酒爲樂。

丙午﹐大風疾雨﹐天色晦冥。有登陴望見賊者﹐走告鮑泉。泉曰「徐文盛大軍方勝﹐賊何因得至﹖當是王珣軍人還耳。」蓋珣率江夏兵五百﹐從文盛在外也。旣而告者益眾﹐始命閉門。

而於仙等已馳入城﹐霎時殺進府中。方諸猶踞泉腹﹐以五色彩辮其髯﹐見於仙至﹐方諸迎拜。泉匿牀下子仙見有五色彩﹐拖出牀外﹐俯而窺之﹐乃鮑泉也﹐有彩辮在髯上。眾大笑﹐遂殺之﹐。江夏已拔﹐景乘便風﹐中江舉帆﹐遂越文盛軍﹐入江夏。

文盛軍聞之﹐不戰而潰﹐文盛逃歸江陵。王珣以家在江夏﹐降於景。

先是湘東以王僧辯爲大都督﹐率王琳﹑杜龕等東擊景。軍至巴陵﹐聞郢州已陷﹐因畱戍之﹐湘東乃遺僧辯書曰「賊旣乘勝﹐必將西下﹐不勞遠擊﹐但守巴邱﹐以逸待勞﹐無憂不克」又謂僚佐曰「景若水步兩道﹐直指江陵﹐此上策也﹔據夏首﹐積兵糧﹐中策也﹔悉力攻巴陵﹐下策也。巴陵城小而固﹐僧辯足可委任。景攻城不拔﹐野無所掠﹐暑疫時起﹐食盡兵疲破之必矣。」乃命羅州刺史徐嗣徽兵自嶽陽往武州﹐刺史杜崱兵自武陵往﹐共助僧辯拒景。

卻說景在郢州﹐停兵三日﹐畱其將丁和守之。使宋子仙將兵一萬爲前驅﹐趣巴陵。又遣任約將兵一萬﹐聲言直搗江陵。親率大兵﹐水步並進。於是緣江城戍﹐望風皆潰。將次巴邱﹐僧辯乘城固守﹐偃旗臥鼓﹐寂若無人。景遣輕騎至城下﹐問城內守將爲誰﹐答曰「王領軍。」騎曰「何不早降﹖」僧辯使人對曰「大軍但向荊州﹐此城自當非礙。」騎去﹐旣而執王珣至城下﹐使說其弟王琳出降。琳曰「兄受命討賊﹐不能死難﹐曾不內慚﹐反來誘我。」取弓射之﹐珣慚而退。景令軍士肉薄攻城﹐百道俱進﹐城中鼓噪﹐矢石雨下。賊死甚眾﹐乃退。僧辯又遣輕兵出戰﹐凡十餘返﹐所向皆捷。景怒﹐親自披甲乘馬﹐在城下督戰﹐呼聲動天地。僧辯緩服乘輿﹐奏鼓吹巡城。景望之﹐服其膽勇。

再說湘東聞任約西上﹐遣蕭惠正將兵拒之﹐惠正謝不能﹐舉胡僧祐自代。僧祐時坐忤旨系獄﹐繹卽出之﹐拜爲武猛將軍引兵前往﹐戒之曰「賊若水戰﹐但以大艦臨之必克﹔若欲陸戰﹐自可鼓棹直就巴邱﹐不須交鋒也。」僧祐受命而行。軍次湘浦﹐任約率卒五千﹐據白塔以待之。僧祐由他路而上﹐約謂其畏己﹐率眾追之。及於辛口﹐約呼僧祐曰「吳兒何不早降﹐走何所之﹖」僧祐不應﹐潛引兵至赤沙亭。會信州刺史陸法和﹐引兵亦至﹐相見大喜。原來法和有異術﹐先隱於江陵百里洲﹐衣食居處﹐一如苦行沙門﹐或預言吉凶多中﹐人莫能測。方景之圍臺城也﹐或問之曰「事將如何﹖」法和曰「凡人取果﹐宜待熟時﹐不撩自落。」固問之﹐法和曰「亦克亦不克。」及問約向江陵﹐請於繹曰「願假一旅﹐生擒此賊。」繹乃遣之﹐使助僧祐。法和至﹐遂與僧祐合軍。是時任約自恃其彊﹐全不以敵軍爲意﹐戒左右曰「速攻之﹐忽使逸去。」遂直抵赤亭。法和謂僧祐曰「今日進戰﹐賊必敗走西北﹐可伏數十騎邀之﹐其帥可擒也。吾與將軍嚴陣待之﹐戒令軍士﹐勿爲遙射﹐俟賊至柵前﹐聽吾鼓聲而起。」僧祐從之。臨戰﹐任約鼓噪而至﹐僧祐﹑法和伏不動。賊拔柵而入﹐中軍鼓聲忽起﹐於是萬眾齊奮﹐爭先衝擊﹐賊送大潰。任約自出掠陣﹐以率退卒﹐不能止。見敵軍紛紛殺來﹐只得單騎走西北﹐果遇伏兵﹐束手就縛。是役也﹐賊兵死亡殆盡﹐收穫資糧﹑器械無數。景聞之不敢進﹐畱宋子仙﹑丁和守郢城﹐焚營夜遁。任約執至江陵﹐叩頭乞降﹐願殺賊立功﹐以贖前愆。繹下之於獄﹐不遽誅。拜僧辯爲徵東將軍﹐兼尙書令﹐胡僧祐等﹐皆進位號﹐使進復江夏。陸法和淸還江陵﹐旣至﹐謂湘東曰「侯景自然平矣。蜀寇將至﹐請往禦之。」蜀寇謂武陵王紀也。乃引兵屯峽口。

卻說僧辯進攻郢州﹐辛酉﹐克其羅城﹐斬首千級。賊退據金城﹐四面起土山攻之﹐宋子仙窮蹙﹐乞輸郢城﹐身還建康。僧辯訛許之﹐給船百艘﹐以安其意。子仙信之﹐浮舟將發﹐僧辯命杜龕率精勇千人﹐攀堞而上﹐鼓噪奄進﹐以樓船截其去路。

子仙且戰且走﹐至白楊浦﹐大敗﹐遂與丁和同時就擒。僧辯斬之。遂頓軍尋陽﹐以爲克復之計。

卻說景方通時﹐戰艦前後相失﹐太子船入樅陽浦﹐船中腹心皆勸因此人北。太子曰「自國家喪敗﹐志不圖生﹐主上蒙塵﹐於忍遠離左右﹖吾今若去﹐乃是叛父﹐非避賊也。」因流泗嗚咽﹐卽命前進﹐遂返建康。

再講景克京師﹐常言吳兒怯弱﹐易以掩取﹐當須拓定中原﹐然後爲帝﹐故不急爭於篡位。及兵敗而歸﹐猛將多死﹐不復以天下爲意﹐專與溧陽公主日在溫柔之鄕﹐曲盡房幃之樂﹐朝夕歡娛﹐大廢政事﹐王偉屢以爲言﹐景因入宮稍疏。溧陽不樂﹐怨恨形於顏色。景慰之曰「近日入宮稍疏者﹐以王偉有言﹐暫相屈從﹐我二人恩愛如故也。」溧陽大怒曰「王偉離間我夫婦﹐誓必殺之。」旋有以溧陽之言報知王偉者﹐偉恐爲所殺﹐因欲除帝﹐盡滅梁氏﹐以間其寵﹐乃謂景日。「今兵挫於外﹐民懷觀望﹐不早登大位﹐無以一人心。但自古移鼎﹐必先廢立﹐毀示我威權﹐且絕彼民望。」景從之﹐乃使衛尉彭雋﹐率甲士二百人入殿﹐廢帝爲晉安工。

先是帝卽位以來﹐防衛甚嚴﹐外人莫得進見﹐惟武陵侯諮﹐舍人殷不害﹐並以文弱得入臥內。其後武陵以疑見殺﹐帝自知不久﹐指所居殿﹐謂不害曰「龐涓當死此下。」至是幽於永福省﹐悉撤內外侍衛﹐使突騎左右守之。墻垣悉布枳棘﹐遂下詔禪位於豫章王棟。棟﹐昭明太子之孫﹐豫章王歡之子也。時被幽拘﹐廩餼甚薄﹐仰蔬茹爲食。方與妃張氏鋤葵﹐法駕奄至﹐棟驚愕不知所爲﹐侍衛逼之﹐泣而升輦。遂卽帝位與太極殿﹐攺元天正。於是宗室王侯﹐在建康者二十餘人﹐景皆殺之。並殺太子大器。太子神明端凝﹐於景黨未嘗屆意﹐所親竊問之﹐太子曰「賊若干事勢未須見殺﹐我𨿽陵慢呵叱﹐終不敢害。若見殺時至﹐𨿽一日百拜﹐亦何所益﹖」或又曰「殿下今居困厄﹐而神貌恰然﹐不異平日﹐何也﹖」太子曰「我自度死日必在賊前﹐若諸叔能滅賊﹐賊必先見殺﹐然後就死。若其不然﹐賊亦殺我以取富。安能以必死之命﹐爲無益之愁乎﹖」及被害時﹐顏色不變﹐徐曰「久知此事﹐嗟其晚耳。」刑者將以衣帶絞之﹐太子曰「此不能見殺。」命取擊帳繩絞之而絕。

時郭元建在秦州﹐聞帝被廢﹐馳還建康﹐謂景曰「主上先帝太子﹐旣無愆失﹐何得廢之﹖」景曰「王偉勸我﹐云早除民望﹐吾故從之﹐以安天下。」元建曰「吾挾天子令諸侯﹐猶懼不濟﹐無故廢之﹐乃所以自危﹐何安之有﹖」景大悔﹐悟曰「今使復位﹐以棟爲太孫可乎﹖」元建曰「及今爲之﹐猶愈已也。」但未識簡文果得復位否﹐且聽後文再講。第二十七卷

侯景分屍懲大惡武陵爭帝失成都

話說景聽元建之言﹐復欲迎帝復位。王偉聞之﹐遽入諫曰「廢立大事﹐豈可數攺﹖且立豫章爲帝者﹐豈眞奉之﹐不過爲大王受禪地耳﹐柰何自沮大計﹖」景喜曰「微子言﹐幾誤吾事。」於是遣使殺南海王大臨於吳郡﹑南郡王大連於姑孰﹑安陸王大春於會稽﹑髙唐王大壯於京口﹐以太子妃賜郭元建。元建曰「豈有皇太子妃乃爲人妾乎﹖」竟不與相見﹐聽使人道。

景謂王偉曰「我今可以爲帝乎﹖」偉請先就簡文以一眾心。景曰「卿快爲我了之。」偉乃與彭俊﹑王修纂進觴於帝曰「丞相以陛下幽優已久﹐使臣等來此上壽。」帝笑曰「已禪帝位﹐何得復稱陛下﹐此酒恐不盡此乎﹖」偉曰「實無他意﹐陛下勿疑。」於是俊等並齎酒肴﹐侍坐陪飲﹐偉彈曲項琵琶佐酒。帝知將見殺﹐乃盡酣﹐謂曰「不圖爲樂﹐一至於此。」先是帝夢吞土數升﹐明日以告殷不害。不害曰「昔重耳饋塊﹐卒反晉國﹐陛下所夢﹐將符是乎﹖」帝搖首曰「此夢恐別有應。」至是大醉而寢。俊以上囊覆其面﹐修纂坐其上而崩﹐果符吞土之夢。

帝卽崩後﹐加景九錫。已醜﹐豫章王禪位於景﹐景卽皇帝位於南郊﹐還登太極殿。其黨數萬﹐皆吹唇鼓噪而上。國號曰「漢」﹐攺元太始。封棟爲淮陰王﹐並其二弟鎖之密室。王偉請立七廟﹐景曰「何謂七廟﹖」偉曰「天子祭七世祖考﹐載其諱於主上。」景曰「前世吾不復記﹐惟記我父名標。且彼在朔州﹐哪一得來此啖飯﹖」眾皆掩口而笑。其黨有知景祖名乙羽周者﹐自外皆王偉造爲之。追尊父標爲元皇帝。先是景以西州爲府﹐文武無尊卑﹐皆被引接。及篡帝位﹐身居禁中﹐非故舊不得見﹐由是諸將多怨望。又好獨乘小馬﹐彈射飛鳥﹐王偉每禁止之﹐不容輕出。景鬱鬱不樂﹐謂左右曰「吾何樂爲帝﹐竟與受擯不殊。」今且按下慢表。

卻說霸先兵屯西昌﹐訓練士馬﹐以候荊州調遣。及聞侯景弒帝﹐已奪梁祚﹐不勝大怒。一面上表湘東﹐請早正大位﹐以系人心﹔一面卽請進兵克復京師。恰好湘東令旨到來﹐拜霸先爲蕩寇大將軍﹐著往尋陽﹐與僧辯合軍進討。霸先受命﹐卽統甲士三萬﹐戰艦二千﹐往尋陽進發。將次湓口﹐僧辯全軍亦至﹐彼此相見大喜。僧辯曰「得君來助﹐賊不足平矣。」停軍一日﹐遂於白茅灣﹐會集諸將﹐築壇歃血﹐共讀盟文。霸先流涕慷慨﹐誓不與此賊俱生﹐將士皆爲感動。是日﹐僧辯使侯琚襲南陵﹑鵲頭二戍﹐克之。賊將侯子鑑奔還淮南。癸酉﹐軍至蕪湖﹐賊將張黑棄城走。景聞之懼﹐乃遣侯子鑑率兵三萬﹐據姑孰以拒西軍。戒子鑑曰「西人善水戰﹐勿與爭鋒﹐往年任約之敗﹐良爲此也。若得步騎一戰﹐必獲大勝。汝但結營岸上﹐引船入浦以待之。」子鑑乃捨舟登岸﹐閉營不出。僧辯與霸先計曰「賊所以緊守不出者﹐欲老我師也。我當示弱以誘之。」遂停軍蕪湖﹐十餘日不進。賊黨果以爲怯﹐大喜﹐告景曰「西師畏我之彊﹐不敢直前﹐勢將遁矣﹐不擊且失之。」景乃復命子鑑爲水戰之備。丁丑﹐僧辯引軍東下﹐直趣姑孰。子鑑乃率步騎﹐度過西洲﹐於岸上挑戰﹐以戰船千艘﹐泊於水際﹐候官軍上岸﹐水陸夾擊。僧辯乃使霸先以大艦夾泊兩岸﹐身領

細船佯退。賊兵望見﹐以爲水軍將走﹐悉眾來追。追有里許﹐僧辯回船奮擊﹐霸先以大艦橫截其後。鼓噪大呼﹐合戰江中﹐殺得賊兵大敗﹐士卒赴水死者數千人。子鑑僅以身免﹐收散卒﹐走還建康。官軍遂人站孰。僧辯曰「賊人破膽矣﹐急擊勿失。」於是不暇解甲﹐引兵而前﹐眾軍繼進﹐歷陽諸戍﹐相繼迎降。

景聞子鑑敗﹐大懼﹐涕下覆面﹐引裝而臥﹐良久方起﹐歎曰「誤殺乃公。」庚辰﹐僧辯督諸軍至張公洲﹐乘潮人難﹐直至禪靈寺前。侯景乃以大船運石塞淮口﹐緣淮作城。自石頭至朱雀街﹐十餘里中﹐樓堞相接﹐處處以重兵守之。僧辯問霸先曰「賊力尙彊﹐何計破之﹖」霸先曰「前柳仲禮擁數十萬兵﹐隔水而坐﹐韋粲在靑塘﹐竟不渡岸。賊登髙望之﹐表裏俱盡﹐故能覆我師徒。今圍石頭﹐必須引兵先渡北岸﹐人其腹中﹐方克有濟。諸將若不能當鋒﹐霸先請先往立柵。」僧辧大喜﹐曰「微兄言﹐幾失制賊之術。」

是夜﹐霸先率輕步三千﹐先渡北岸築柵﹐眾軍依次連築入城﹐直出石頭西北。景恐西州路絕﹐亦率侯子鑑等於石頭東北連築五城﹐以遏大路。景登石頭城﹐遙望官軍﹐大言曰「一把子人﹐何足打殺。」望見霸光柵﹐密謂左右曰「此軍上有紫气﹐不易勝也。」丁亥﹐景率精卒二萬﹐鐵騎八百餘匹﹐陳於西州之西。霸先謂憎辯曰「吾聞善用兵者﹐如常山之蛇﹐使救首救尾﹐彼此相應。今我眾賊寡﹐宜分其兵勢﹐以彊制弱。

何故聚鋒銳於一處﹐令賊致死於我﹖」乃命諸將分路置兵。景見王僧志一軍﹐眾最寡弱﹐引兵先衝其陣。僧志小縮﹐霸先引弩手二千﹐橫絕其後﹐每發一矢﹐輒貫其胸﹐景兵乃退。繼又主敢死士八百﹐棄矟執刀﹐衝霸先陣﹐陣不動。王琳﹑杜龕等﹐以鐵騎乘之﹐景殊死戰。僧辯以大軍繼進﹐賊送大潰。諸軍乘勝逐北﹐霸先進破石頭城﹐遂入據之。景至闕下﹐聞追兵已至西明門﹐不敢入臺﹐召王偉至前﹐怒色責之曰「爾令我爲帝﹐今日誤我﹗」偉不敢對。景遂策馬欲走﹐偉執鞍諫曰「自古豈有叛走天子耶﹖宮中衛士﹐猶足一戰﹐棄此將欲安之﹖」景田﹕「我昔敗賀拔勝﹐破葛榮﹐揚名河﹑朔﹐渡江平臺城﹐降柳仲禮如反掌﹐今日天亡我也。」

先是景所乘白馬﹐矯健異常﹐每戰將勝﹐輒躑躅嘶鳴﹐意气駿逸﹔其有奔衄﹐必低頭不前。及石頭之敗﹐精神沮喪﹐至是臥不肯動。景使左右拜請﹐或加箠策﹐終不肯進﹐景乃易馬。

與腹心房世貴等﹐率百餘騎東走。其黨王偉﹑侯鑑等﹐皆倉皇遁去。

城內無主﹐王克率臺中舊臣迎僧辯於道。僧辯勞克曰「卿良苦﹐朝夕拜手賊廷。」克慚不能對。又問璽綬何在﹐良久曰「趙平原持去。」僧辯曰「王氏百世卿族﹐可惜一朝而墜。」遂入臺城﹐迎簡文梓宮升朝堂﹐率百官哭踴如禮。先是僧辯之發江陵也﹐啟湘東王曰「平賊之後倘嗣君尙在﹐未審何以爲禮﹖」王曰「六門之內﹐自極兵威。」僧辯曰「討賊之謀﹐臣當其任﹐成濟之事﹐請別使人。」王乃密諭將軍朱買臣﹐使之爲所。及景敗﹐簡文及太子已殂﹐惟豫章王棟兄弟尙鎖蜜室﹐至是相扶而出﹐逢杜崱於道﹐爲去其鎖﹐二弟曰「今日始免橫死矣﹗」棟曰「倚伏難知﹐吾猶有懼。」路遇朱買臣﹐呼之就船共飲﹐飲未竟﹐船忽壞﹐並沈於水﹐聞者悲之。

話分兩頭﹐侯景奔至晉陵﹐田遷引兵迎之﹐遂驅掠居民﹐東趨吳郡。時謝答仁據富陽﹐趙伯超據錢塘﹐知其敗﹐皆叛之。

景至嘉興﹐聞其叛﹐不敢進﹐乃退入於吳。僧辯命侯琚率精騎五千追景﹐及於松江﹐景猶有船二百艘﹐眾數千人。琚進擊﹐大敗之﹐擒賊將彭俊﹑田俊﹑房世貴等。琚素恨彭俊﹐生剖其腹﹐抽其腸。俊猶未死﹐手自取腸﹐塹其首乃絕。景率數十人軍舸走﹐將人海﹐向蒙山。有羊侃之子羊鵾﹐景納其妹爲小妻﹐以鵾爲庫直都督﹐隨景東走﹐乃結同舟王元禮﹐謝藏蕤萍等﹐密圖之﹐眾並許諾。乘景晝寢艙中﹐密囑舟師回船到京口。景覺大驚﹐問曰「何故至此﹖」鵾曰「欲送汝頭入建康耳。」遂拔刀砍之﹐景倒船中﹐宛轉未死。眾並以長矛刺殺之﹐恐屍易爛﹐乃以五斗鹽納景腹中﹐送其屍於建康。

先是景未敗時﹐有僧通道人者﹐心志若狂﹐飲酒食肉﹐不異凡人﹐言人吉凶多中﹐景甚信之。一日﹐景召使侍宴﹐僧通取肉拌鹽以進﹐問景曰「好否﹖」景曰「太咸。」僧通曰「不咸卽爛﹐何以供人食﹖」當時莫解其所謂﹐至景死乃驗。屍至建康﹐僧辯曁諸將皆賀﹐斬其首﹐遣羊鵾送之江陵﹔截一手﹐使謝藏蕤送於齊。暴屍於市﹐土民爭取食之﹐並骨皆盡。其遺下妃屬。並斬於市﹐溧陽公主亦與焉。

時郭元建尙據南衮州﹐遣使乞降於僧辯。僧辯遣霸先向廣陵﹐受其降。會侯子鑑逃至廣陵﹐謂元建曰「我曹梁之深仇﹐何顏復見其主﹐不若投北﹐可保爵位。」元建從之﹐遂以城降齊。霸先至﹐聞元建復叛﹐齊將辛述已據廣陵﹐遂引軍還。行至半途﹐軍士綁縛一人解至軍前﹐云是王偉﹐見其躲匿艸間﹐故執之。蓋偉自建業逃後﹐諸郡皆已反正﹐無地容身﹐正欲越境投北﹐恰值霸先軍來﹐恐被擒獲﹐故匿艸間﹐不意爲軍人所執。霸先回送建康﹐僧辯坐而見之。左右喝令下拜﹐偉曰「各爲人臣﹐奚拜爲﹖」僧辯曰「卿爲賊相﹐敗不能死﹐而求活艸間﹐可恥孰甚﹖」偉曰「廢興命也﹐使侯王早從偉言﹐明公豈有今日﹖」僧辯命書賊臣王偉於背﹐徧殉六門以辱之。偉曰「昨行八十里﹐足力疲極﹐願借一驢代步。」僧辯曰「汝頭方行萬里﹐何八十里哉中』尙書左丞虞隙﹐嘗爲偉所辱﹐乃唾其面﹐偉曰「君不讀書﹐不足與語。」隙曰「汝讀書﹐乃爲作賊地耶﹖」時趙伯超。謝答仁亦降﹐僧辧國之﹐與王偉並送江陵。

丁巳﹐湘東王下令解嚴﹐梟侯景之首於市。煮而漆之﹐以付武庫﹐下王偉等於獄。偉在獄尙望生全﹐作詩贈五左右要人﹐以求援手。其詩曰﹕

趙壹能爲賦﹐鄒陽解獻書。

何惜西江水﹐不救轍中魚。

又上五百宇詩於王﹐王愛其才﹐將捨之。朝士多惡其人﹐乃言於王曰「前日偉作檄文﹐其書更佳。」王購而視之﹐內有云「項羽重瞳﹐尙有烏江之敗﹔湘東一目﹐寧爲赤縣所歸。」王大怒﹐立卽獄中取出﹐釘其舌於往﹐剜腹臠肉而殺之。已西﹐盡誅逆臣呂季略﹑周石珍等於市﹐趙伯超賜死於獄。以謝答仁不失禮於簡文﹐特宥之。於是公卿藩鎭﹐皆上表勸進。十一月丙子﹐湘東卽帝位於江陵﹐攺元承聖﹐是爲元帝。乙卯﹐立王太子方矩爲皇太子﹐王子方智爲晉安工﹐方略爲始安工﹐方等之子莊爲永嘉王。論平賊功﹐大封功臣﹐以僧辯爲司徒﹐封長寧公﹐鎭建康。霸先爲徵虜將軍﹐封長城縣侯﹐鎭京口﹐其餘進爵有差。

卻說湘東𨿽卽大位﹐頗懷憂懼﹐嘗謂羣臣曰「國家自遭景亂﹐州郡半失﹐長江以外﹐皆入於齊。荊州之界﹐北盡武寧﹐西拒硤石﹐余郡皆爲周有。嶺南一路﹐又蕭勃據之。詔令所行﹐不過千里。民戶著籍者﹐不盈三萬。今欲自彊﹐何者宜先﹖」侍郎周宏正請還舊京﹐以一人心﹐帝從之。乃下詔遷都建康。時大臣胡僧祐﹑黃羅漢﹑宗懍等﹐多荊州人﹐不樂東行﹐進諫曰「建業王气已盡﹐與虜止隔一江﹐若有不虞﹐𨿽侮無及。且古老相傳云﹐荊州洲數滿百﹐當出天子。今枝江生洲﹐百數已滿﹐陛下龍飛﹐是其應也﹐何用他遷﹖」帝令與朝臣議之。周宏正曰「今百姓未見車駕入都﹐謂是列國諸王﹐無以慰海之望。願陛下速還建康﹐勿惑人言。」宗愼曰「宏正﹐東人也﹐志願東下﹐恐非良計。」宏正面折之曰「東人勸東﹐謂非良計。君等西人欲西﹐豈是長策﹖」上笑而止﹐明日又議於後堂﹐會者五百人。上問之曰「吾欲還京﹐諸卿以爲何如﹖」眾莫敢先對。上曰「勸我去者左袒。勸吾畱者右袒。」一時左者過半。武昌太守朱買臣言於上曰「金陵舊都﹐山陵所在﹐荊鎭邊疆﹐非王者之宅。願陛下勿疑﹐以致後悔。臣家在荊州﹐敢不願陛下畱此﹖但恐是臣富貴﹐非陛下富貴耳。」帝乃使術士杜景豪卜之﹐對曰「畱此不吉﹐但陛下欲去不果。」退而謂人曰「此兆爲鬼賊所畱也。」帝亦以建康凋殘﹐江陵全盛﹐不樂東下﹐卒從僧祐等議。

一日帝正視朝﹐忽報益州刺史﹑武陵王紀僭稱帝號﹐舉兵大下﹐欲奪江陵。帝聞之大懼。

你道武陵王紀爲何而反﹖紀字世詢﹐髙祖少子﹐最承寵愛。

始命爲益州刺史﹐以路遠固辭。髙祖曰「天下方亂﹐惟蜀地可免﹐故以處汝。汝其勉之。」紀欷歔而去。性勤敏﹐頗有武略。在蜀十七年﹐南開寧州﹑越雋﹐西通資陵﹑吐谷渾﹐內修耕桑鹽鐵之政﹐外通商賈遠方之利。財用饒多﹐器甲盈積。當臺城被圍﹐直兵參軍徐怦勸其發兵入援﹐紀不應。及聞武帝凶問﹐遂有自帝之心。或報湘東王興師進討﹐呼其小字曰「七官文士﹐焉能匡濟﹖」左右諛之曰「他日主天下者﹐非殿下而誰﹗」紀大喜。一日﹐內殿柏木柱繞節生花﹐其莖四十有六﹐靡麗可愛﹐狀如芙蕖﹐徧召諸將視之﹐皆云主有大吉。紀以爲受命之符﹐乃於承聖元年四月﹐卽皇帝位﹐立於圓照爲皇太子﹐圓正等皆爲王。以永丰候撝爲徵西大將軍﹑益州刺史。徐怦苦口固諫﹐紀大怒﹐其後誣以謀反﹐執之至殿﹐謂曰「爾罪當誅﹐以卿舊情﹐當使諸子無恙。」怦對曰「生兒悉如殿下﹐畱之何益﹖」紀乃盡誅之﹐梟首於市。永丰侯撝歎曰「王事不成矣。善人﹐國之紀也。今先殺之﹐不亡何待﹖」紀旣僭號﹐未卽舉兵入犯。時太子圖照鎭巴東﹐啟紀云「侯景未平﹐荊鎭已爲賊破﹐宜急進兵。」紀信之﹐遂畱永丰侯撝及太子圓肅守成都﹐親率大眾﹐由外水東下。舶艫蔽川﹐軍容甚盛﹐將至巴東﹐知侯景已平﹐頗自悔﹐召圓照責之。照曰「景賊𨿽除﹐江陵未復﹐陛下旣稱尊號﹐豈可復居人下﹖」紀以爲然﹐遂進兵。

陸法和豫知蜀兵必來﹐築二城於硤石﹐兩岸運石塡江﹐以鐵鎖斷之。紀不得前﹐乃遣其將侯睿引眾七千﹐攻絕鐵鎖。法和不能拒﹐遣使告急。時任約在獄待決﹐帝赦而出之﹐以爲司馬﹐使助法和拒紀﹐謂之曰「汝罪不容誅﹐我不殺汝者﹐本爲今日。」因撒禁兵配之﹐又使將軍劉芬與之俱﹐帝嘗與紀書云「地擬孫﹑劉﹐各安疆境﹐情深魯﹑衛﹐書信恆通。」紀不答。至是又復與書云﹕

甚苦吾弟﹐季月煩暑﹐流金鑠石﹐聚蚊成雷﹐以玆玉體﹐辛苦行陣﹐乃眷西顧﹐我憂如何。自獯醜憑陵﹐候景叛換﹐吾年爲一日之長﹐屬有平亂之功﹐膺此樂推﹐事歸當壁。弟還西蜀﹐事制一方﹐我不禁也﹔如曰不然﹐於此投筆。友於兄弟﹐分形共气。兄肥弟瘦﹐無復相見之期﹔讓棗推梨永罷歡愉之日。上林靜拱﹐聞四鳥之哀鳴﹔宣室披圖﹐嗟萬始之長逝。心乎愛矣﹐書不盡言。

紀亦不報。

先是帝患蜀兵難禦﹐遣師求援於西魏曰「子糾親也﹐請君討之。」時西魏宇文泰本有圖蜀之心﹐喜曰「取蜀制梁﹐在玆一舉矣。」乃命大將尉遲回﹐統領精卒二萬﹑騎萬匹﹐自散關進兵伐蜀﹐直攻劍閣。守將楊乾運聞魏師至﹐歎曰「木朽不雕﹐世衰難住。國家巨寇初平﹐不思同心協力﹐保國安民﹐而兄弟尋戈﹐此自亡之道也。我奚以禦魏哉﹖」遂開關降。回乃長驅直前﹐進襲成都。時成都見兵不滿萬人﹐倉庫空竭﹐永丰候出戰﹐大敗入城。回遣人招之﹐遂與宜都王圓肅率文武詣軍門降﹐成都遂失。

卻說紀在軍中﹐以黃金一斤爲餅﹐餅百爲篋﹐銀五倍之﹐錦彩稱定。每戰﹐懸示將士﹐而不以爲賞。其將陳智祖﹐請散之以募勇士﹐弗聽﹐由是士卒解體。及聞魏寇深入﹐成都孤危﹐欲前則根本將傾﹐欲退恐東軍乘之﹐憂懣不知所爲。乃遣其子江安候圓正詣荊州求和﹐請依前旨還蜀。帝知其將敗﹐不許﹐下圓正於獄﹐密敕王琳截其後﹐任約攻其前。於是前後夾攻﹐拔其三壘﹐兩岸十四城俱降。紀不獲退﹐只得順流東下﹐將士稍稍逃亡﹐將軍樊猛追之﹐眾大潰﹐紀以數艦自保﹐猛圍而守之。帝聞紀敗﹐密敕猛曰「生還不成功也。」猛乃引兵直犯紀舟。紀在舟中﹐繞牀而行﹐見猛登舟﹐以金一囊付之曰「用此僱卿﹐送我一見七官。」猛曰「天子何由可見﹖殺足下﹐金將安之﹖」遂斬紀﹐及其幼子圓滿。陸法和收太子圓照送江陵﹐帝絕紀屬籍﹐賜姓饕餮﹐圓正聞敗﹐號哭不絕聲。及見圓照入獄﹐責之曰「兄何亂人骨肉﹐使痛酷若此﹖」圓照惟云計誤。帝命並絕其食﹐至齧臂相啖﹐十三日而死。遠近聞而悲之。斯時蜀患旣除﹐境內咸服﹐江陵可謂安枕。但未識從此以後﹐果得相安無事否﹐且俟下文再述。第二十八卷

魏連蕭詧取江陵齊納淵明圖建業

話說嶽陽王詧﹐聞武陵被殺﹐諸子皆餓死獄中﹐歎曰「髙祖子孫盡矣﹐惟我尙在﹐彼豈能容我乎﹖」因乞援於魏﹐而身自入朝。告丞相泰國﹕「荊州所恃﹐不過僧辯﹑霸先﹐今鎭守南方﹐精兵猛將﹐皆隸其麾下﹐國內空虛。且繹自僭號以來﹐性更猜忌﹐專行殺戮﹐人心不附。大國若遣一旅之眾﹐直指江陵﹐僕率襄陽步騎會之則反掌可克。大國可以拓土開疆﹐僕亦得紓己難﹐惟公鑑之。」泰猶未許﹐乃遣使聘梁﹐以覘虛實。會齊亦有使至﹐帝接魏使﹐不及齊使﹐且請據舊圖﹐定疆境﹐辭頗不遜。使歸告泰﹐泰曰「古人有言﹐天之所棄﹐誰能興之﹐其蕭繹之謂乎﹗」乃遣常山公於謹﹑中山公宇文護﹑大將軍楊忠﹐將兵五萬入寇。臨發﹐泰問謹曰「爲蕭繹之計若何﹖

」謹曰「耀兵漢﹑沔﹐席捲渡江﹐直據丹陽﹐上策也﹔移郭內民居﹐退保子城﹐峻其陴堞﹐以待援軍﹐中策也﹔苦難於移動﹐據守羅郭﹐下策也。」泰曰「揣繹定出何策﹖」謹曰「下策。」泰曰「何故﹖」謹曰「蕭氏保據江東﹐綿歷數紀﹐屬中原多故﹐未逞外略。又以我有齊氏之患﹐必力不能分。

且繹懦而無謀﹐多疑少斷﹐愚民難與慮始﹐皆戀邑居。所以知其定出下策。」泰曰「善。」

卻說武寧太守宗均﹐聞魏師動﹐飛報入朝。帝召羣臣議之。

胡僧佑﹑黃羅漢皆曰「二國通好﹐未有嫌隙﹐必無此理。」乃復遣傳中王深使魏。琛至石梵﹐未見魏軍﹐馳書報黃羅漢曰「吾至石梵﹐境上帖然﹐前言皆兒戲耳。」散騎郎庾季才言於帝曰「去年八月丙申﹐月犯中星﹐今月丙戍﹐赤气幹北斗。心爲大王﹐丙主楚分﹐臣恐建子之月﹐有大兵入江陵。陛下直畱重臣鎭江陵﹐整旆還都﹐以避其難。假令魏虜侵蹙﹐止失荊﹑湘﹐在於社稷﹐猶得無慮。無貪目前之安﹐而上違天意也。」帝素曉天文﹐亦知楚地有災﹐歎曰「禍福在天﹐避之何益﹖」丙寅﹐忽報魏軍至樊鄧﹐嶽陽王率師助之﹐帝始大懼。命內外戒嚴﹐徵王僧辯爲大都督﹑荊州刺史﹐又徵王琳於廣州﹐使引兵入援。

先是琳本兵家子﹐其姊妹皆入王宮。琳少傳帝左右﹐有勇略﹐帝以爲將。能傾身下士﹐所得賞賜﹐不以入家﹐麾下萬人﹐多江﹑淮羣盜。從王僧辯平侯景﹐功居第一。帝使鎭湘州﹐旣而疑其部眾彊盛﹐又得眾心﹐欲使居遠﹐乃遷爲廣州刺史。琳私謂主書李膺曰「琳小人也﹐蒙官家拔擢至此。今天下未定﹐遷琳嶺南﹐如有不虞﹐安得琳力﹖窮揆官意﹐不過疑琳。琳分望有限﹐豈與官家爭爲帝乎﹖卿日在帝側﹐何不一言於上﹐以琳爲雍州刺史﹐鎭武寧。琳自放兵作田﹐爲國禦捍。」膺然其言而弗敢啟。至是帝聞魏師將至﹐乃徵琳爲湘州刺史。

陸法和朝夕登郢州城樓﹐北望而歎﹐乃引兵入漢口﹐將赴江陵。帝以郢州重地﹐不可無兵把守﹐乃使人止之曰「此處自能破賊﹐但鎭郢州﹐不須動也。」法和還州﹐堊其城門﹐著衰絰﹐坐葦席終日﹐乃脫之。十一月甲戌﹐帝大閱於津陽門外﹐步騎交集﹐行陣方列﹐忽大風暴雨﹐從北而來﹐旗幡皆折﹐軍士不能存立﹐遂乘輕輦還宮﹐羣臣皆冒雨各散。是夜﹐帝登鳳凰閣﹐徒倚歎息曰「客星人翼軫﹐今必敗矣。」連呼「柰何」者三﹐嬪禦皆泣。癸未﹐魏軍濟漢﹐宇文護率精騎五千﹐先據江津以斷東路﹐進拔武寧﹐執太守宗均。是日﹐帝自乘馬出城﹐行柵插木﹐周圍六十餘里﹐以胡僧佑都督城東諸軍事﹐尙書張綰爲之副。王褒都督城西諸軍事﹐侍郎元景亮爲之副﹐王公以下﹐各有所守。命太子巡行城樓﹐今居人助運木石。其時魏軍去江陵四十里﹐將到柵下。帝集羣臣議出兵﹐忽報柵內失火﹐急令救之﹐已延燒數千餘家﹐焚城樓二十五所。帝乃自巡城上﹐臨所焚樓處望之﹐但見魏師濟江﹐千帆翔集﹐乘風直進﹐舟行如駛﹐歎曰「長江天險﹐彼穩渡中流若此耶﹖」四顧欷歔。是夜遂止宮外﹐宿民家﹐裂帛爲書﹐趣王僧辯曰「吾忍死待公﹐可以至矣。」於謹進兵城下﹐築長圍守之﹐由是中外信命始絕。胡僧佑請出蕩長圍﹐帝許之﹐乃引精騎三千﹐開門出擊。於謹伏兵營內﹐俟其至﹐弓弩並發﹐軍不得進。楊忠從旁橫擊之﹐大敗走還。帝益懼﹐集羣臣於長沙寺問計。朱買臣按劍進曰「今日惟斬宗凜﹑黃羅漢﹐可以謝天下。」帝曰「曩實吾意﹐宗﹑黃何罪﹖」二人退人眾中。

卻說王琳聞詔﹐晝夜進軍行至長沙﹐前有敵兵阻路﹐乃遣長史裴政﹐從間道赴江陵報信。政至百里洲﹐爲魏人所獲。嶽陽王呼而謂之曰「我武皇帝之孫也﹐不可爲爾君乎﹖若從我計﹐貴及子孫﹔如曰不然﹐腰領分矣。」政詭曰「惟命。」詧鎖之至城下﹐使謂曰「王僧辯聞荊州被圍﹐已自爲帝。王琳孤弱﹐不復能至﹐城中人無與俱死。」政不從﹐反告城上曰「援兵大至﹐各思自勉。吾以間使被執﹐情願碎身報國﹐不敢附逆。」監者擊其口﹐政曰「吾頭可斷﹐吾口不可攺。」詧命殺之﹐參軍蔡大業趨前曰「此民望也﹐殺之則荊州不可下矣。」乃釋之。

時徵兵四方﹐皆未至。魏人百道攻城﹐飛矢雨集。城中負戶而汲﹐蒙盾而行。胡僧佑親嘗矢石﹐晝夜督戰﹐鼓勵將土﹐眾咸致死﹐所向摧殄﹐城不至破。俄而僧佑中流矢死﹐內外大駭。魏乘人心恐懼﹐悉眾急攻﹐遂破東門而入。帝率太子羣臣退保金城﹐歎曰「今欲救死﹐不得不屈膝於魏矣。」乃使汝南王大封﹑晉熙王大圓﹐詣魏軍﹐請於於謹曰「大國若念舊好﹐肯延梁氏一綫﹐情願稱臣納貢﹐長爲附庸之邦。望斂軍威﹐勿迫人於險。」於謹不許﹐二王大哭而返。

時東南𨿽破﹐城北請將猶致死苦戰﹐日瞑聞城陷﹐乃棄甲散。帝入東閣竹殿﹐舍人髙善寶侍側﹐命取古今圖書十四萬卷﹐焚之於前﹐將自赴火﹐善寶抱止之。乃以寶劍擊柱曰「文武之道﹐今夜盡矣。」謝答仁﹑朱買臣進曰「城中兵眾猶彊﹐乘間奪圍而出﹐賊必驚。因而薄之﹐可度江就任約。」帝素不便走馬﹐曰「事必無成﹐只增辱耳。」答仁請自護以行﹐謂必得脫。王褒私語帝曰「答仁侯景之黨﹐豈足可信﹖成彼之勛﹐不如降也。」答仁又請守子城﹐收兵可得五千人。帝然之﹐卽授城中大都督﹐旣而召王褒謀之﹐褒又以爲不可。答仁屢請不許﹐大慟嘔血而去。

於謹紮營於子城口﹐索太子爲質﹐帝使王褒送之﹐褒至周營﹐匍匐乞憐。謹予以褒善書﹐給之紙筆﹐褒書於後曰「柱國常山公家奴王褒。」識者鄙之。

斯時外圍益急﹐羣臣相繼出降﹐帝左右漸散﹐遂去羽儀法物﹐白馬索衣出東門﹐抽劍擊闔曰「蕭世誠一至此乎﹖」魏軍見帝出﹐相率奔至馬前﹐牽其轡以行。至白馬寺北﹐奪其所乘駿馬﹐以管馬代之。遣長壯軍人﹐手扼其背以行。逢於謹於道﹐軍人牽使帝拜﹐不勝屈辱。俄而嶽陽王至﹐使鐵騎擁之入營﹐囚於烏帽之下﹐面數之曰「桂陽無辜見殺﹐河東闔門受誅。武陵旣敗﹐斬首舟中﹐諸子啖臂﹐餓死獄底﹐汝心何忍﹖而戕賊諸王若此﹐向者人爲汝食﹐今亦爲人噬耶﹖」命左右食以艸具﹐以困辱之。至夕﹐於謹遣人使帝爲書召王僧辮。帝不可﹐使者逼之曰「王至今日﹐豈得自由﹖」帝曰「我旣不自由﹐僧辯亦不由我。」或問何意焚書﹐帝曰「讀書萬卷﹐猶有今日﹐不焚何待﹖」詧旣囚帝﹐請於謹曰「繹殺人多矣﹐願絕其命﹐以慰冤魂。」謹卽使詧監刑﹐遂以土囊隕之﹐殮以蒲席﹐束以白茅﹐葬之於津陽門外。並殺太子無良﹐及始安王大略﹑桂陽王大成等。蓋帝性殘忍﹐且懲髙祖寬縱之獘﹐故爲政尙嚴。城方圍時﹐獄中尙有死囚數千﹐有司釋之﹐以充戰士。

帝不許﹐悉令詧殺之﹐事未成而城陷﹐故其死也﹐人莫之惜。後人有詩譏之曰﹕

摧殘骨肉疾如仇﹐半壁江山要獨收。

剩有嶽陽心未服﹐統兵百萬下荊州。

且說魏旣誅帝﹐盡俘王公以下﹐悉收府庫珍寶﹐宮妃采女﹐送之長安。羣臣降者﹐亦歸關中授職。乃立詧爲梁主﹐取其雍州舊封﹐資以荊州之地﹐延袤三百里﹐居江陵東城。魏將王悅﹐將兵居西城﹐外示助詧備禦﹐內實防之。又選百姓男女數萬口爲奴婢﹐分賞三軍﹐驅歸長安。小弱者皆殺之。得免者三百餘家﹐而人馬所踐及凍死者什之二三﹐由是荊人不勝其毒﹐而皆歸咎於詧。

先是詧將尹徳毅說詧曰「魏虜貪婪﹐肆其殘忍﹐殺掠士民﹐不可勝紀。江東之人﹐塗炭至此﹐咸謂殿下爲之。殿下旣殺人父兄﹐孤人子弟﹐人盡仇也﹐誰與爲國﹖今魏之精銳盡萃於此﹐若殿下爲設享會﹐請於謹等爲歡﹐預伏壯士﹐因而斃之﹐分命諸將﹐掩其營壘﹐大殲羣醜﹐俾無遺類﹐收江陵百姓﹐撫而安之﹐文武羣僚﹐隨材銓授。魏人懾息﹐未敢送死﹐王僧辯之徒﹐折簡可致。然後朝服濟江﹐入踐皇極﹐晷刻之間﹐大功可立。古人云「天與不取﹐反受其咎。』願陛下恢宏遠略﹐勿懷匹夫之行。」詧曰「此策固善﹐然魏人待我厚﹐未可背徳。若如卿計﹐人將不食我余﹗」旣而合城長幼被虜﹐又失襄陽﹐詧乃歎曰「悔不用尹徳毅之言。」魏師旣還﹐詧乃卽皇帝位於江陵﹐攺元大定。追尊昭明太子爲昭明皇帝﹐尊其母龔氏爲皇太后﹐立子巋爲皇太子。賞刑制度並同王者。惟上表於魏則稱臣﹐奉其正朔。至於官爵﹐仍依梁氏之舊。以蔡大寶爲傳中僕射﹐王操爲五兵尙書。大寶嚴整有智﹐雅達政事﹐文辭贍遠﹐梁主推心任之﹐以爲謀主﹐比之諸葛武侯。操亦亞之。故能外睦彊鄰﹐內撫遺庶。今且按下不表。

卻說僧辯初聞江陵被圍﹐乃命霸先移鎭揚州﹐使侯琚﹑程靈先等爲前軍﹐杜僧明﹑吳明徹等爲後軍﹐親自入援。未至而荊州陷﹐欲救無及。及聞元帝凶問﹐退守姑孰。以書寄霸先曰

國家新破﹐故主云亡﹐朝元六尺之孤﹐野乏半年之積。人心漸散﹐宗社將傾﹐不有所奉﹐何以立國﹖意惟於宗室中選立賢明﹐以主梁祀﹐庶三吳舊業﹐借以相延﹐萬里長江﹐不至失守。然立君諒有同心﹐臨事尙期協力﹐願展分閫之才﹐以濟同舟之急。

霸先見書﹐痛哭報僧辯云﹕

身爲人臣﹐不能救主於危﹐萬死奚贖。足下旣懷殉國之忠僕何敢昧捐軀之報﹖興滅繼絕﹐在斯時矣。定傾扶危﹐是所望焉。今孝元令子﹐尙有晉安﹐父死子繼﹐允協天人。倘足下奉以爲主﹐則社稷幸甚。

時晉安工方智爲江州刺史﹐於是僧辯從霸先之言﹐率羣臣連名上表﹐迎歸建康﹐卽皇帝位﹐時年十三。以僧辯爲驃騎大將軍﹐都督中外諸軍事﹐霸先爲徵西大將軍﹐鎭京口如故。當是時﹐齊乘梁亂﹐侵伐頻仍﹐大江以外﹐徧地烽煙。僧辯﹑霸先禦內靖外﹐不遑朝夕。一日﹐忽報齊淸河王嶽進兵臨江﹐郢州刺史陸法和以州降之﹐因隨嶽歸鄴﹐獨畱齊將慕容儼戍郢州僧辯曰「郢與江州爲唇齒﹐失都是無江矣。」因遣侯琚率兵攻之﹐儼堅守不下。

且說貞陽侯淵明﹐畱齊有年﹐求歸不得。今聞江南大亂﹐朝無其主﹐借此可爲歸計。乃乘間請於齊主曰「嶽陽附魏﹐魏得據有荊﹑襄。今建康孤危﹐必至盡爲魏有。陛下何不放巨歸國﹐以主梁祀。世爲附庸﹐奉齊正朔﹐則梁之卿士﹐皆爲陛下陪臣﹔梁之山河﹐皆爲陛下屬國﹐又有存亡繼絕之名﹐而坐收天下之半﹐臣若畱此﹐不過亡國一俘﹐於齊何益﹖」齊主召羣臣謀之﹐皆以爲便﹐乃使上黨王渙﹐將兵一萬﹐送淵明歸國渙請益兵﹐齊王曰「汝何怯也﹖」渙曰「是行也﹐不大集兵力以懾之﹐僧辯之徒﹐未可說而下也。」乃發兵五萬配之﹐進臨江口﹐徵鼓之聲﹐震驚百里。使殿中尙書邢子才﹐馳傳詣建康﹐與僧辯書曰﹕

嗣主衝藐﹐未堪負荷。彼貞陽侯武帝猶子﹐長沙後代﹐以年以望﹐堪保金陵。故置爲梁主﹐納於爾國﹐卿宜部分舟艦﹐迎接新主﹐並心一力﹐善建良圖。倘或不然﹐大兵百萬已次江口﹐星馳電發﹐立至建康﹐主臣同燼﹐玉石俱焚。成敗在卽﹐惟卿自擇。

僧辯不從﹐下令戒嚴﹐飭內外諸郡﹐各集兵馬﹐以拒齊師。

貞陽亦與僧辯書﹐求請迎納﹐僧辯復書拒之曰﹕

嗣主體自宸極﹐受於文祖﹐如明公不忘故國﹐緩服入朝﹐同獎王室﹐伊﹑呂之任﹐匪公而誰﹖倘意在自帝﹐不敢聞命。

齊以僧辯不服﹐長驅進兵﹐破譙郡﹐攻東關﹐所向無前。將軍裴之橫率兵禦之﹐大戰於關下。之橫陣亡﹐全軍皆覆。歸者爭言齊師之盛﹐前後莫測多少﹐刻日將至關下。僧辯大懼﹐自量力不能拒﹐乃出屯姑孰﹐決意攺圖﹐遣使奉啟於淵明﹐定君臣之禮。繼使尙書周宏正﹐至齊軍奉迎﹐乞以晉安王爲太子。

淵明許之。敕取衛士三千﹐僧辯只給散卒千人﹐備龍舟法駕迎之。淵明乃與齊師盟於江北﹐誓爲藩臣﹐不敢背徳。盟畢﹐自彩石濟江﹐於是梁車南渡﹐齊師北返。僧辯擁揮中流﹐尙恐齊藏禍心﹐不敢逕歸國﹐就西岸。齊侍中裴英起護送淵明入朝﹐會僧辯於江寧﹐謂自﹕「今而後非敵國而一家矣。」僧辯勞之。

癸卯﹐淵明入建康﹐望朱雀門而哭﹐道迎者以哭對。丙午﹐卽皇帝位﹐以晉安王爲皇太子﹐王僧辯爲大司馬﹐陳霸先爲侍中。

詔解郢州之圍﹐送慕容儼歸國﹐齊亦以城在江外難守﹐割以還梁。自是舉朝相慶﹐獨霸先不悅。

先是霸先與僧辯共滅侯景﹐情好甚篤。僧辯居石頭城﹐霸先在京口﹐彼此推心相待。及僧辯欲納淵明﹐霸先遣使苦爭之﹐往返數次﹐僧辯不從。霸先私謂所親曰「武帝子孫甚多﹐惟孝元能復仇雪恥﹐其子何罪﹐而忽廢之﹖吾與王公﹐並受托孤之任﹐而王公一日攺圖﹐外依戎狄﹐援立非次﹐其志欲何爲乎﹖」乃密有相圖之意。具袍數千領﹐及錦彩金銀﹐爲賞賜之具。事未發﹐有告齊師大舉入寇者﹐僧辯遣其記室江旴告霸先﹐使爲之備。霸先因畱江旴於京口﹐托言舉兵禦齊﹐實襲僧辯。謀旣定﹐召部將侯安都﹑周文盲﹑徐度﹑杜稜告之。稜有難色﹐霸先懼泄其謀﹐以手巾絞稜﹐悶絕於地﹐因閉之別室。部分將士﹐分賜金帛。以姪曇朗鎭京口﹐使徐度﹑侯安都率水軍趨石頭。臨發﹐霸先控馬未進﹐安都怒且懼﹐追罵霸先曰「今日作賊﹐事勢已成﹐生死決於須臾﹐在後欲何所望﹖若敗俱死﹐後其得免砍頭耶﹖」霸先曰「安都嗔我。」乃急進。

安都至石頭城北﹐棄舟登岸﹐城墻北接岡阜﹐不甚危峻﹐地皆荒僻﹐無兵防守。安都被甲﹐帶長兵﹐軍人捧之﹐投於女垣內。眾隨而入﹐不數步﹐卽僧辯署後﹐墻亦單﹐一躍而進﹐逢人卽殺之﹐遂及僧辯臥室。霸先亦自南門入。僧辯方起視事﹐外白有兵﹐問曰「兵何來。」語未竟﹐兵自內出。僧辯離座遽走﹐出遇其子頠﹐呼曰「霸先反矣﹗」僧辯遑迫﹐遂與頠率左右數十人﹐苦戰於聽事前。斯時外兵益集﹐左右死傷略盡﹐力不敵﹐走登南門樓﹐拜訪乞哀。霸先曰「速下就縛﹐不然我焚樓矣。」軍士將縱火﹐僧辯父子遂下。霸先執之﹐謂曰「我有何辜﹐公欲與齊師賜討﹖且身爲大將。何無備若此﹖」僧辯曰「委公北門﹐何爲無備﹖且汝欲殺我﹐乃謂我欲殺汝耶﹖」是夜﹐鎖其父子於別室﹐皆縊殺之。乃列僧辯罪狀﹐布告中外﹐且曰「斧鉞所加﹐惟僧辯一門。其餘親黨﹐一無所問。」貞陽遂遜帝位﹐出就外邸。百僚奉晉安復位﹐大赦攺元﹐以淵明爲司徒﹐封建安公﹐加霸先尙書令﹐都督中外諸軍事﹐大權一歸霸先。人謂霸先之殺僧辯﹐全爲國事起見﹐不知致二人參商者﹐尙有一段隱情在內。說也話長﹐且聽下文分講。第二十九卷

慕狡童紅霞失節掃餘寇興國稱尊

話說霸先襲殺僧辯﹐其隙從何而起﹖先是霸先有女﹐名紅霞﹐其母張氏﹐霸先妾也。夢折桃花而生﹐故以紅霞爲名﹐年及笄﹐美而慧﹐不特容顏出眾﹐亦且詩畫兼優。自江陵之陷﹐霸先子弟之在荊州者﹐盡入於魏﹐而紅霞常依膝下﹐母又早亡﹐霸先特愛憐之﹐恣其情性﹐不甚拘束﹐故常風流自喜。是時霸先與僧辧﹐結廉蘭之誼﹐僧辯有子名頠﹐饒丰姿﹐善騎射﹐霸先遂以女許焉﹐會僧辯有母喪﹐未成婚。一日﹐頠至京口﹐以子婿禮來見﹐紅霞方問省堂上﹐從屏後窺之﹐見其體態不羣﹐風流可愛﹐自以爲得人﹐不覺春心撩亂。歸房之後﹐感想形於夢寐﹐私語其婢巧奴曰「天下美男子﹐有勝於王郎者乎﹖」巧奴笑曰「王郎美矣。小姐特未見東閣公子身邊隨侍的陳子髙耳﹐其美勝於王郎數倍。如並見之﹐當使王郎無色。」紅霞曰「那人何在﹖」巧奴曰「其人卽在府中朝夕待公子左右﹐公子亦愛如珍寶。」紅霞曰「汝得令我一見乎中』巧奴曰「見之甚易﹐俟其隨公子在堂﹐小姐亦從屏後窺之可耳。」一日﹐探得公子在堂﹐卽往窺之﹐果然容顏姣好﹐遠勝王郎﹐遂移思慕之心﹐全注子髙身上。

看官﹐你道子髙因何在府﹖先是子髙世居會稽山陰﹐家甚貧﹐業織履爲生。侯景亂﹐人民漂散﹐子髙從父流寓都下。年十六﹐尙總角﹐容貌眣麗﹐織妍潔白﹐如美婦人。﹐螓首膏發﹐自然蛾眉﹐見者靡不噴噴稱羨。卽遇亂卒﹐揮白刃相加﹐見其姿態﹐噤不忍下﹐得免死者數矣。及侯景平﹐干戈稍息﹐人民各歸故土﹐子髙父已死﹐亦思還鄕。一日﹐走往江口﹐覓船寄載﹐路遇一相者﹐熟視之曰「觀子气色﹐精光內露﹐富貴在卽矣。」子髙曰「貧苦若此﹐得免餓死幸矣﹐何富貴之敢望﹖」相者曰「子記吾言﹐前途自有好處也。」子髙笑而置之。行至江口見有巨船廿號﹐旗幡招展﹐排列江岸。詢之﹐乃是霸先姪﹐名蒨﹐字子華﹐素具文武才﹐以將軍出鎭吳興﹐停舟於此。子髙不敢求載﹐呆立視之。時蒨在舟中﹐獨坐無聊﹐走向艙口外望﹐忽見一美少年﹐提一行囊﹐立在船側﹐𨿽衣衫藍縷﹐而顏色美麗﹐光彩奕奕。大驚曰「不意塗泥中有此美墨。」蓋蒨素有龍陽之癖﹐一遇子髙﹐越看越愛﹐不禁神魂飄蕩。便令人呼之上船﹐子髙進艙叩見﹐退立於旁。近視之﹐更覺其美﹐便問曰「若欲何往﹖」子髙曰「欲歸山陰﹐在此求載。」蒨曰「汝歸山陰﹐量汝亦無出頭之日﹐若欲富貴﹐盍從我去﹖」子髙忽憶相士之言﹐連忙跪下謝曰「如蒙將軍不棄﹐願充執鞭之役。」蒨大喜﹐便令後艙香湯沐浴﹐衣以錦繡﹐使之侍側。是夜遂共枕席。蒨頗偉於器﹐子髙初嘗此味﹐相就之﹐不勝痛楚﹐齧被以忍﹐被盡裂。蒨憐之﹐欲止﹐曰「得無創巨汝太過耶。」子髙曰「身旣屬公﹐則我身卽公身也﹐死且不辭﹐創何害焉。」蒨益愛之﹐事畢﹐擁抱而睡﹐日中不起。蓋子髙膚理色澤﹐柔靡都曼﹐而性又柔順﹐善體主意﹐曲得其歡﹐故蒨得之﹐如獲至寶。自此以後﹐恆執佩身刀﹐侍立左右﹐片刻不離。蒨素性急﹐在吳興時﹐每有所怒﹐目若虓虎﹐燄燄欲咬人﹐一顧子髙﹐其怒立解。麾下稟事者﹐必俟子髙在側﹐可以無觸公怒。蒨常爲詩贈之曰﹕

昔聞周小史﹐今歌明下童。

王麈手不別﹐羊車市若空。

誰愁兩雄並﹐金貂應讓儂。

因教以武藝兼習詩書﹐於髙從此亦工騎射﹐頗通文義。

一夜﹐蒨樂甚﹐私語子髙曰「人言吾有帝王相﹐果爾當冊汝爲後﹐但恐同姓致嫌耳。」子髙曰「古有女主﹐當亦有男後。明公果垂異恩﹐奴亦何辭作吳孟子耶﹗」因淸攺姓爲韓蒨大笑。年漸長﹐子髙之具亦偉﹐蒨嘗撫而笑回﹕「他日若遇娘子軍﹐當使汝作前鋒﹐衝堅陷陣﹐所當者破﹐亦足壯我先聲也。」子髙答曰「政慮粉陣繞孫﹑吳﹐非奴鐵纏矟翼之使前王大將軍不免落坑塹耳。」其善酬接如此。蓓又夢騎馬登髙山之上﹐路危欲墮﹐子髙從後推之。始得升﹐由是益寵任之。

至是蒨解吳興之任﹐佐霸先鎭京口﹐同居一府。子髙亦住府中﹐故紅霞見而悅之﹐謂巧奴曰「汝固有眼﹐不意近在一家而幾失之也。」自此朝思暮想﹐懨懨生起病來。巧奴會其意乃曰「小姐近日精神消減﹐得毋爲那人乎﹖」紅霞曰「不瞞你說﹐我實想他﹐你有何計策﹐喚他進來一遂吾懷﹐吾當重重賞你。」巧奴搖首曰「奴亦有心久矣﹐但那人與公子﹐時刻不離﹐無從近之﹐柰何﹖」紅霞聞之﹐默默不樂﹐因作一詩寄意云﹕

錯認王郎是子都﹐墻東更有霍家奴。

只憐咫尺重門隔﹐暮雨澇遊暗自吁。

一日﹐紅霞正在房中納悶﹐忽見巧奴笑嘻嘻走進道﹕「小姐喜事到了。」紅霞曰「何喜﹖」巧奴曰「今日大將軍出徵﹐帶領公子同往。子髙因有微恙﹐不便鞍馬﹐獨畱書室﹐我已打聽明白。到晚﹐小婢以小姐之命喚他﹐那怕他不卽進來。豈非平日思想﹐可以一旦消釋﹖」紅霞大喜﹐巴不得立時相會。

就囑巧奴﹐點燈後﹐先把守門人打發開了﹐卽到東園﹐悄悄領他進來。巧奴欣喜領命。

卻說子髙隨公子在府﹐所居名曰東閣﹐乃是內園深處﹐與小姐所住內室﹐僅隔一條夾巷。公子愛其地幽雅﹐故獨與子髙居此﹐其餘從者﹐日間進來伺候﹐夜間俱宿外廂﹐將子髙當作絕代麗人﹐而以東閣爲藏嬌之所。柰值軍事緊迫﹐子髙病體初癒﹐不能隨往﹐故畱他看守東閣﹐且可靜心調養。當日子髙獨處無聊﹐到夜更覺寂寞﹐坐至初更﹐正欲閉戶就寢﹐忽見一輕年女子﹐悄步入室。子髙忙問道﹕「姐姐到此何干﹖」女微笑道﹕「吾奉小姐之命﹐特來喚你進去。」子髙愕然道﹕「僕何人斯﹐而敢私入內室耶﹖」巧奴再三催之﹐堅不敢往。巧奴無柰﹐只得進內回復紅霞﹐言其懼罪不進之故。紅霞此時﹐已等得不耐煩﹐聞其不來﹐心愈著急﹐一腔春意﹐那里按納得住﹐也顧不得千金身價﹐只得帶了巧奴﹐自往招之。時已更深﹐月明如晝﹐府中上下俱已熟睡﹐惟子髙被巧奴一番纏擾﹐坐臥不寧﹐門尙半啟。忽見巧奴復來﹐低語道﹕「小姐自來喚你了﹐快去接見。」子髙大驚﹐連忙趨出﹐果見小姐立在門首﹐便道﹕「何物小子﹐敢勞小姐降臨。」紅霞以手招道﹕「來﹐奴自有話問你。」回身便走。巧奴便催他進內﹐子髙懼違小姐之命﹐只得帶上雙扉﹐亦隨後而入。幸喜一條長弄﹐曲曲折折﹐直至內宅門首﹐守門乃一老僕﹐已受紅霞囑咐﹐早早去睡﹐並無一人撞見﹐心下稍安。及進宅門﹐小姐已歸繡閣﹐巧奴候在庭中﹐便引子髙直至內房。諸婢知趣﹐各自躲開﹐單畱小姐獨倚妝臺。

子髙見了小姐﹐忙卽跪下。紅霞便以手扶起道﹕「不必行此大禮﹐但奴慕郎已久﹐渴欲一會﹐郎何作難若此﹖」子髙曰「非不欲也﹐直不敢耳。」紅霞曰「我爲父愛﹐府中人莫敢犯我﹐子毋畏焉。」巧奴在旁道﹕「夜深了﹐良辰有幾﹐請安睡罷。」斯時女固春心蕩漾﹐男亦欲火如焚﹐遂共解衣上牀。要曉得紅霞情竇𨿽開﹐尙屬合葩處女﹐怎禁得子髙之具﹐已與主人相仿﹐嬌枝嫩蕊﹐豈堪承受﹐只因紅霞貪歡過甚﹐𨿽苦亦樂。

又虧子髙曲意溫存﹐漸人佳境﹐使之盡忘艱楚。直至五鼓﹐雲收雨散﹐方擁抱而寢﹐沈沈睡去。巧奴見天色將明﹐忙催子髙起身。二人只得披衣而起﹐送至堂前﹐重訂後會而別。從此朝出暮入﹐巧奴皆諧私好﹐紅霞越發情濃﹐所有珠玉珍寶﹐價值萬計﹐悉以與之。又嘗書一詩於白團扇﹐畫比翼鳥於上﹐以遺子髙。詩曰﹕

人道團扇如圓月﹐依道圓月不長圓。

願得炎州無霜色﹐出入歡袖千百年。

子髙亦答以詩云﹕

團扇復四扇﹐宛轉隨身便。

珍重手中擎﹐如見佳人面。

久之﹐事漸泄﹐合府皆知。惟事關閨閣﹐又系主人愛女﹐誰敢泄漏﹐故霸先全然不覺。其後子髙恃寵﹐淩其同伴﹐同伴怨之﹐欲發其事﹐而慮主人庇之﹐反致罪責﹐乃窮其所贈國扇﹐逃至建康﹐以呈王頠﹐且告之故。頠大忿恨﹐訴其父僧辯。僧辯怒﹐托以他故﹐絕陳女婚。霸先亦怒﹐謂僧辯無故絕婚﹐必有相圖之意﹐因此外和內忌﹐常驚異志。至是僧辯納淵明爲帝又拂其意﹐遂發兵襲僧辯﹐並其子蒨殺之。後蒨出鎭長城﹐子髙遂往﹐不得與女相見﹐女日夜想念﹐鬱鬱而死。此是後話不表。

再說僧辯旣死﹐其親戚黨羽之爲州郡者﹐皆不附霸先。於是杜龕據吳興叛﹐韋載據義興叛﹐王僧智據吳郡叛﹐徐嗣徽及弟嗣先﹐皆以州降齊﹐欲爲僧辯報仇。霸先聞諸郡不服﹐謂其姪蒨曰「汝往長城﹐速收兵以備杜龕﹐吾使周文育進攻義興」蒨奉命﹐晝夜馳往﹐才至長城﹐收兵得數百人。杜龕將周泰將精兵五千奄至﹐將士皆失色。蒨言笑自若﹐部分益明﹐眾心乃定。泰攻之﹐不克而退。

卻說文育進攻義興﹐義興縣多霸先舊兵﹐善用弩。韋載收得數十人﹐擊以長鎖﹐命所親監之﹐使射文育軍。約曰「十發不兩中者死。」故每發輒斃一人﹐文育軍遂卻。韋載因於城外﹐據水立柵。霸先聞文育軍不利﹐乃畱侯安都宿衛臺省﹐親自出兵討之。那知徐嗣徽打聽霸先東出﹐密結豫州刺史任約﹐將精兵八千﹐乘虛入建康﹐且約齊師爲援。是日﹐入據石頭。遊騎至闕下﹐安都閉城門﹐藏旗幟﹐示之以弱﹐下令城中曰「登陴瞰賊者斬。」及夕﹐城中寂然﹐外兵莫測所爲﹐不敢遽攻。安都乃夜爲戰備﹐明旦﹐率甲士三百﹐開東掖門出戰﹐大破之。嗣徽等奔還石頭﹐不敢復逼臺城。

卻說霸先至義興﹐進攻韋載﹐拔其水柵。載懼乞降﹐霸先厚撫之﹐引置左右﹐與之謀議。忽報嗣徽﹑任約率兵內犯﹐石頭已失﹐大驚﹐乃畱文育討杜龕﹐救長城﹔裴忌攻王僧智﹐收吳郡﹔自引親軍﹐捲甲還都。才至建康﹐恰值齊將柳達摩赴嗣徽之約﹐率兵一萬﹐運米三萬石﹐馬千匹於石頭﹐兵勢甚盛。霸先問計於韋載﹐載曰「齊若分兵﹐先據三吳之路﹐略地東境﹐則時事去矣。今可急於淮南﹐因侯景故壘築城﹐以通東道﹐分兵絕彼之糧運﹐使進無所資﹐則齊將之首﹐旬日可致。」霸先從之﹐乃於大航之南﹐築侯景故壘﹐使杜稷守之。

先是嗣徽入犯﹐畱其家於秦郡。安都覘其無備﹐襲破之﹐俘數百人﹐收其家﹐得琵琶及鷹﹐遣使送之曰「昨至弟處得此﹐今以奉還。」嗣徽大懼。當是時﹐柳達摩渡淮置陣﹐霸先督兵疾戰﹐縱火燒其柵。齊兵大敗﹐爭舟相擠﹐溺死者以千數。

明日再戰﹐又大破之﹐盡收其軍資器械﹐齊師不敢出﹐亦退守石頭。霸先四面進擊﹐絕其水道﹐城中水一升﹐直絹一匹。達摩懼﹐遣使求和於霸先﹐且求質子。時京師虛弱﹐糧運不繼﹐朝臣皆欲與和﹐請以霸先從子曇郎爲質﹐霸先曰「今在位諸賢﹐欲息肩於齊﹐若違眾議﹐謂孤愛曇郎﹐不卹國家。今決遺曇郎﹐棄之寇庭。但齊人無信﹐謂我微弱必卽背盟。齊寇若來﹐諸君須爲孤力斗也。」乃以曇郎爲質﹐與齊人盟於城外﹐將士恣其南北。齊師乃退﹐嗣徽﹑任約亦皆奔齊。

話分兩頭﹐裴忌受命攻王僧智﹐率其所部精兵﹐倍道兼行﹐自錢塘直趣吳郡。夜至城下﹐鼓噪薄之﹐呼聲震天地。僧智以爲大軍至﹐懼不敵﹐輕舟奔吳興﹐旣而奔齊。忌入據之﹐霸先卽以忌爲吳郡太守。陳蒨在長城﹐收兵得八千人﹐與文育合軍進攻杜龕﹐龕勇而無謀﹐嗜酒常醉。其將周泰﹐隱與蒨通﹐屢戰皆敗﹐泰因說之使降。龕將從之﹐其妻王氏曰「霸先驚隙如此﹐降必一不免﹐何可屈己﹖」因出私財賞募﹐得壯士數百﹐出擊蒨軍﹐大破之。龕喜﹐飲酒過醉。是夜﹐周泰開門﹐引敵入城﹐兵至府中﹐龕尙醉臥未覺﹐蒨遣人負出於項王寺前﹐斬之﹐盡滅其家。由是東上之不服者皆平。

再講齊師旣歸﹐降將徐嗣徽職等﹐日夜勸齊伐梁﹐謂江南一舉可取。齊主從之﹐乃遣儀同蕭軌﹑庫狄伏連與任約﹑徐嗣徽﹐合兵十萬﹐大舉入寇﹐晝夜兼進﹐直據蕪湖。霸先得報﹐謂諸將曰「何如﹐吾固知齊兵之必至也。」乃遣侯安都率領諸將﹐共據梁山禦之﹐齊人詐言欲召建安公淵明歸北﹐當卽退師。霸先欲具舟送之﹐會淵明疽發背卒﹐不果。於是齊兵發蕪湖﹐庚寅﹐人丹陽縣﹐丙申﹐至秣陵故治﹐建康大震。霸先乃遣文育將兵屯方山﹐徐度頓馬牧﹐杜稜頓大航南﹐爲犄角之勢以拒之。齊人跨淮立橋﹐引渡兵馬﹐夜圍方山。而嗣徽則據靑墩之險﹐大列戰艦﹐以斷文育歸路﹐兵勢嚴密。至明﹐文育鼓噪而發﹐反攻嗣徽﹐所向披靡﹐直出陣後。嗣微有偏將鮑砰﹐力敵萬夫﹐勇冠一軍﹐獨以小艦殿後。文育乘舟舴艋與戰﹐相去數丈﹐勇身一躍﹐跳上砰船﹐手起刀落﹐將砰斬落水中﹐連殺數人﹐牽其船而還。嗣徽之眾大駭。

癸卯﹐齊兵進及倪塘﹐遊騎直至臺城﹐上下危懼。霸先因作背城之戰﹐親自出拒﹐恰好文育軍亦至﹐士气乃壯。將戰﹐大風從敵陣來。霸先曰「兵不逆風。」文盲目﹕「事急矣﹐焉用古法﹖」抽槊上馬先進﹐眾軍從之﹐風亦尋轉﹐殺傷數百人﹐齊兵乃卻。俄而齊師至幕府山﹐鋒甚銳。霸先不出﹐潛使別將錢明領精卒三千人乘夜渡江﹐邀擊齊人糧運﹐盡獲其船米。

齊軍由此乏食。任約謂嗣徽曰「此時尙可一戰﹐若相持不決﹐糧盡兵散﹐何以自全﹖」嗣徽曰「然。」乃引齊軍逾鍾山﹐至玄武湖﹐進據北郊壇﹐以逼建康。霸先移兵壇北﹐與齊人相對﹐是夜大雨震電﹐暴風拔木﹐平地水深丈餘。齊軍晝夜坐立泥中﹐足指皆爛﹐懸鬲以爨。而臺中地髙﹐水易退﹐道路皆燥﹐官軍每得更番相易。然四方壅隔﹐糧運不至﹐建康戶口流散﹐徵求無所﹐人盡憂之。天少霽﹐霸先將戰﹐向市人調食﹐僅得麥飯﹐分給軍士﹐士皆饑疲。恰好陳蒨以米三千斛﹑鴨千頭﹐從間道送至建康。霸先大喜﹐乃命炊米煮鴨﹐人人以荷葉裹飯﹐分以鴨肉數臠﹐未明蓐食﹐比曉出戰。侯安都謂蕭摩訶曰「卿驍勇有名﹐千聞不如一見。」摩訶對曰「今日令公見之。」及兩兵方合﹐安都挺槍躍馬﹐衝入敵陣﹐手殺數人。忽馬蹷墮地﹐齊人圍之﹐奮槍亂刺。摩訶望見﹐單騎大呼﹐直衝齊軍﹐刀舉處﹐齊將紛紛落馬﹐殺開一條血路﹐奪得敵馬以與安都﹐安都乃免。霸失望見曰「事急矣。」遂與吳明徹等聚兵合擊﹐各殊死鬥。周文育又從白下引兵橫出其後﹐首尾並舉﹐齊師大潰﹐斬獲萬餘﹐相蹂藉而死者﹐不可勝計。生擒徐嗣徽﹐及弟嗣宗﹐斬之。乘勢迫襲﹐擄得齊將蕭軌等將帥四十六人。其軍士得竄至江者﹐縛獲伐以濟﹐中江而溺﹐流屍至京口﹐翳水瀰岸。惟任約﹑王僧惜得免。是役也﹐梁大勝齊﹐齊喪師十萬逃歸者﹐不及什之二三。建康危而復安﹐軍士以賞俘換酒﹐一人才得一醉﹐庚申﹐斬蕭軌等於市﹐齊人聞之﹐亦殺陳曇郎。

是時外寇卽靖﹐疆土粗安。乃進霸先位相國﹐總百揆﹐封陳公﹐加黃鉞殊禮﹐贊拜不名。於是大小臣工﹐皆知梁祚將終﹐霸先革命在卽﹐而相率勸進。太府卿何凱﹑新州刺史華志﹐各上玉璽一枚﹐皆言艸土中有紅光透出﹐掘而得之。主有聖明治世﹐謹奉以獻﹐霸先受之。又大夫王彭﹐稱於今月五日平旦﹐見龍迹自犬社至象闕﹐亙三四里﹐爲霸先賀。司天官奏慶雲呈於東方﹐慧星見於西北﹐主有除舊更新之象。又鍾山甘霖大降﹐嘉禾一穗六歧。羣臣爭勸霸先受禪﹐以副天人之望。於是進爵爲王﹐增封二十郡﹐自置陳國以下官屬。冕用十有二旒﹐建天子旗旗﹐出警入蹕。

永定元年十月戊辰﹐敬帝下詔禪位於陳。是日﹐陳主使將軍沈恪勒兵入殿﹐衛送梁帝如別官。沈恪排闥見王﹐叩頭謝曰「恪經事蕭氏﹐今日不忍見﹐分受死耳﹐決不奉命。」王嘉其意﹐不復逼﹐更以他人代之。乙亥﹐王卽帝位於南郊。先是氛霧滿天﹐晝夜晦冥﹐至於是日﹐景气淸晏﹐識者知有天意焉。禮畢還宮﹐臨太極前殿﹐受百官朝賀﹐攺元﹐大赦。奉敬帝爲江陰王﹐降太后爲太妃﹐皇后爲妃。辛已﹐立七廟﹐追尊皇考曰景皇帝﹐皇妣董氏曰安皇后。立夫人章氏爲皇后﹐以太子昌畱魏﹐故不立太子。先是侯景之平也﹐火焚太極殿。敬帝時﹐議欲建之﹐獨缺一柱﹐徧索山谷間不得。至是有樟木大十八圍﹐長四丈五尺﹐流泊江口。朝臣皆以爲天降神木﹐助宏王基﹐上表稱賀﹐遂取以建殿。尺寸不爽。殿成﹐詔以皇姪蒨爲臨川王﹐大封百僚﹐梁之舊臣﹐莫不受命。那知四方皆服新朝﹐一人獨懷舊主﹐聞陳篡位﹐仗義興兵﹐誓必爲梁報仇。帝聞之歎曰「吾固知其不服也。」你道此人是誰﹖且聽下文分講。第三十卷

廢伯宗安成篡位擒王琳明徹立功

話說梁社旣亡﹐舊臣皆服新朝﹐孰敢起而相抗﹖單有湘州刺史王琳﹐素懷忠義﹐不以盛衰攺節。先是江陵陷﹐元帝被害﹐琳率眾發哀﹐三軍縞素。屯兵長沙﹐傳檄州郡﹐爲進取之計。敬帝旣立﹐琳復擁戴建康﹐不敢有二。及霸先誅僧辯﹐握大權﹐隱有受禪之志﹐心甚不平。繼聞敬帝禪位於陳﹐不勝大怒﹐乃求援於齊﹐請納永嘉王莊﹐以主梁祀。齊乃送莊還江南﹐琳便奉莊卽帝位﹐攺元天啟。莊以琳爲丞相﹐建牙勒眾﹐大治舟艦﹐欲攻建康。帝聞其反﹐乃假侯安都爲西道都督﹐周文育爲南道都督﹐將舟師二萬﹐會於武昌以擊之。謂二將曰「王琳蓄志已久﹐練兵有年﹐其下多驍勇之士﹐此未可以輕敵也。」二人家輕王琳﹐以爲此殘梁遺寇﹐平之易若反掌﹐絕不爲意。又兩軍並行﹐不相統攝﹐部下交爭﹐各無奮志。行至武昌﹐琳將樊猛懼不能敵﹐退守郢州。安都意益驕﹐遂進兵圍之。裨將周鐵虎謂不宜頓兵堅城之下﹐當先破王琳﹐則郢城自服。安都不可﹐聞王琳大軍將至﹐乃釋郢城之圍﹐進軍合口以拒之。

當是時﹐琳軍東岸﹐安都等結營西岸﹐相持數日。琳與堵將討回﹕「彼軍驕甚﹐必不以我爲虞﹐可襲而取也。」乃以老弱守營﹐夜引精兵﹐從下流潛渡﹐抄出東軍之後﹐乘軍士熟睡時候﹐一聲號炮﹐奮勇殺入﹐東軍果不設備﹐及至驚醒﹐大營已破。軍士皆抱頭鼠竄而逃﹐逃不及者﹐盡做刀下之鬼。安都﹑文育等𨿽勇﹐怎柰四面盡是梁兵圍裹上來﹐左右親將﹐死傷略盡﹐欲逃無路﹐以故安都﹑文育及裨將周錢虎等﹐皆被擒獲。及明﹐王琳歸營﹐諸將皆賀。乃引見陳俘﹐謂安都等曰「汝等皆號無敵﹐今乃爲吾擒乎﹖」安都等不語﹐獨鐵虎詞气不屈﹐琳殺之﹐而囚安都﹑文育﹐貫以長鎖﹐擊之坐側。遂乘勝勢﹐襲據江州。帝聞報大駭。乃遣司空侯琚及領軍徐度﹐率舟師三萬進討﹐帝親幸石頭送之。

卻說琳至湘口﹐水涸不得進。一夜春水暴漲﹐舟艦得通﹐乃引合肥﹑漅鑪相次而下﹐軍勢甚盛。琚進軍虎檻洲﹐與琳隔洲而泊。明日合戰﹐琳軍少挫﹐退保西岸。及夕﹐東北風大起﹐吹其舟艦並壞﹐沒於沙中﹐風浪大﹐不得還浦。天明風靜﹐琳入浦治船﹐塡亦引軍退入蕪湖。時侯安都﹐周文育﹐乘監守稍懈﹐帶鎖逃歸。侯琚接見﹐大喜曰「公等得脫﹐皆天意也﹐破賊必矣。」遂奏聞於帝﹐帝𨿽怒其敗而甚喜其歸﹐仍令隨軍效力。先是王琳乞師於齊﹐齊遣大將劉伯球將兵一萬﹐助琳水戰。慕容子會將鐵騎二千﹐屯蕪湖西岸﹐爲之聲勢。丙申將戰﹐侯琚下令軍士﹐晨炊蓐食以待之。時西南風急﹐琳自謂得天助﹐引兵直趣建康。琚俟其舟盡過﹐乃徐出蕪湖﹐躡其後﹐西南風反爲琚用。琳命軍士擲火炬以燒陳船﹐皆反燒其船﹐軍陣大亂。

琚乃以小船蒙牛皮衝其艦﹐艦皆壞。琳由是大敗。軍士溺死者什二三﹐餘皆棄船登岸走。而齊兵之在西岸者﹐亦慌亂起來﹐自相蹂踐﹐並陷於盧荻泥淖中。陳師逼之﹐束手就縛。遂擒齊將伯球﹐慕容子會﹐斬獲萬計。琳見眾軍瓦解﹐大勢難支﹐只得冒陳急走。至湓城﹐猶欲收合離散﹐以圖再舉。柰眾無附者﹐遂奉永慶王及妻妾左右數十人奔齊。其將樊猛等﹐皆率部曲來降。由是郢﹑湘盡平﹐江北無驚﹐粱之舊境﹐無不歸服於陳。𨿽有遠方倔彊之徒﹐或降或叛﹐帝皆羈靡之﹐不忍勞師遠討﹐過用民力。卽位三年﹐四境粗安。

當是時﹐南朝鼎遷於陳﹐西魏亦禪位宇文氏﹐攺國號爲周。

而陳太子昌﹐尙羈關中﹐帝乃遣使通好﹐且求太子昌歸國﹐周人許而不遣﹐心常不樂。未幾﹐帝不豫﹐遣尙書王通以疾告太廟及郊社﹐其後疾益甚﹐庚午﹐崩於璿璣殿﹐時年五十七。遺詔以臨川王璿入承大統。於是羣臣向王勸進﹐玉謙讓弗敢當。太后又以太子昌尙在周邦﹐未肯下詔立君。眾莫能決。安都慷慨言曰「今四方未定﹐何暇及遠﹐臨川王先帝猶子﹐有大功於天下﹐須共立之。今日之事﹐後應者斬。」便接劍上殿﹐啟太后出璽﹐手解臨川王發﹐推就喪次﹐俯伏舉哀。哀畢﹐升殿卽位﹐是爲文帝。甲寅﹐遷殯於太極殿西階﹐羣臣上諡曰「武皇帝」﹐廟號「髙祖」。髙祖智以綏物﹐武以寧亂﹐英謀獨運﹐人皆莫及。加以儉素自率﹐常膳不過數品﹐私饗曲宴﹐皆用瓦器。肴核庶羞﹐裁令充足。後房衣不重彩﹐飾無金翠。及乎踐祚﹐彌厲恭儉﹐以故隆功茂徳﹐光有天下。今且按下不表。

且說文帝卽位以來﹐兢兢業業﹐治已用人﹐一遵髙祖之舊。

尊王后爲皇太后﹐以司空侯琚爲太尉﹐侯安都爲司空﹐徐度爲侍中﹐杜稜爲領軍將軍。立妃沈氏爲皇后﹐子伯宗爲皇太子。大業已定﹐把一个太子昌竟置不問。斯時昌羈於北﹐聞髙祖崩﹐臨川卽位﹐以爲奪了他基業﹐不勝憤怒﹐於是哀懇周人﹐求歸南土。時周朝宇文護當國﹐因念陳已有君﹐畱之無益﹐落得做人情﹐遂遣南歸。昌至安陸﹐將濟江﹐先遣人致書於帝﹐責其不待已至﹐擅登大位﹐辭多不遜。帝視書不悅﹐然若拒而不納﹐臣下必有異論。乃召安都入內延﹐從容謂曰「太子將至﹐須別求一藩﹐吾歸老焉。」安都曰「自古豈有被代天子乎﹖臣愚不敢奉詔﹐請自往迎之。」向帝密語數言而別。遂以昌爲驃騎將軍﹐封衡陽王。詔中書舍人緣道迎候。安都見太子﹐敬禮備至﹐請卽登舟濟江﹐太子從之。那知船中侍從﹐皆其腹心﹐行至中流﹐而執沈之於水﹐以溺死聞。朝廷爲之發喪。後人有詩悲之云﹕

猶子巍巍握帝符﹐前星失曜一身孤。

早知今日沈江底﹐何不長安作匹夫。

衡陽旣死﹐帝心暗喜。時帝有母弟頊﹐尙畱在周﹐帝思之﹐遣使關中通好﹐賂以黔中地及魯山郡﹐求放頊還。周乃遣上士杜杲送項南歸﹐並其妃柳氏﹐及子叔寶﹐皆還建康。先是頊在長安﹐軍主李總與頊有舊﹐每同遊處。一日﹐頊被酒﹐張燈而寐。總入其室﹐見一大龍﹐臥於牀上﹐便驚呼而走。頊覺﹐問何所驚﹐總曰「子必大貴﹐異日無忘吾言。」及歸﹐與帝相對泣﹐卽封安成王﹐恩賞有加。帝謂周使杜杲曰「家弟今蒙禮遣﹐實周朝之惠﹐然魯山不返﹐亦恐未能及此。」杲對曰「安成長安一布衣耳﹐而陳之介弟也﹐其價豈止一城而已哉﹖本朝惇睦九族﹐恕己及物﹐上遵太祖遺旨﹐下思繼好之義﹐是以遣之南歸。今乃云以尋常之土﹐易骨肉之親﹐非使臣所敢聞也。」帝甚慚曰「前言戲之耳。」

且說侯安都旣害衡陽﹐進爵淸遠公﹐威名甚重﹐羣臣莫出其右﹐自以功安社稷﹐日益驕矜。部下將帥﹐多不遵法度﹐有司檢問﹐則奔歸安都﹐安都庇之。凡上表啟﹐語多不遜。及侍宴酒酣﹐或箕踞座上﹐傾倚席間﹐不復盡人臣之札。一日﹐陪樂遊苑禊飲﹐醉謂帝曰「陛下今日何如作臨川王時﹖」帝不應﹐安都再三言之﹐帝曰「此𨿽天命﹐抑亦明公之力。」宴訖﹐又啟禦前供張﹐賜借一用﹐將載妻妾來此歡會。帝𨿽許之﹐而心甚不平。明日安都坐禦座﹐賓客居羣臣位﹐稱觴上壽。帝聞之益怒﹐漸奪其權﹐於是羣臣爭言安都之短﹐勸帝除之。又有言其謀叛者﹐召入省中﹐賜死。初﹐安都與杜嘗爲壽於髙祖前﹐各稱功伐。髙祖曰「卿等皆良將也﹐而並有所短。杜公志大而識暗﹐狎下而驕上﹐矜其功不收其拙。周侯交不擇人﹐而推心過差﹐居危履險﹐猜防不設。侯郎傲誕而無厭﹐輕佻而肆志﹐並非全身之道。」卒皆如其言﹐人咸服髙祖之明見云。

此是餘話﹐不必細講。

卻說天康元年夏四月﹐帝不豫﹐臺閣眾事﹐並令尙書僕射到仲舉﹑五兵尙書孔奐﹑中書舍人劉師知共決之。疾篤﹐憂太子伯宗柔弱﹐不能守位﹐謂頊曰「吾欲遵泰伯之事﹐汝能無負我托否﹖」頊拜伏於地﹐涕泣固辭﹐帝又謂諸臣曰「今三萬鼎峙﹐四海事重﹐宜須長君。朕欲近則晉成﹐遠隆殷法﹐卿等宜遵此意。」孔奐流涕對曰「陛下禦膳違和﹐痊復非久。皇太子春秋鼎盛﹐聖徳日躋。安成王介弟之尊﹐足爲周旦﹐若有廢立之﹐臣等寧死﹐不敢聞詔。」帝曰「古之遺直﹐復見於卿。」乃以免爲太子詹事。

癸酉﹐上殂。羣臣奉太子卽位﹐是爲廢帝。以安成王爲驃騎大將軍﹐都督中外諸軍事。安成遂率衛士三百人居尙書省﹐以防非常。師知﹑仲舉𨿽居禁中﹐共決政事﹐而大權總歸安成刑賞黜陟﹐全不與眾人參懷。師知由是忌之﹐謂仲舉曰「安成不出﹐少主恐無自安之理。」仲舉亦以爲然。乃密結右丞王暹﹑舍人殷不佞﹑右衛將軍陳子髙﹐相爲黨援。原來子髙自文帝繼統﹐以舊寵歷任要職﹐拜爲右衛將軍﹐統領軍府﹐在諸將中士馬最盛。因感舊君之恩﹐欲爲新主報效﹐故與仲舉相結﹐共謀出頊於外。然眾尙猶豫﹐未敢卽發。獨殷不佞以爲機不可緩。一日不告眾人﹐馳詣省中﹐矯敕謂頊曰「今四方無事﹐王可且還東府﹐經理州務。」頊聞之愕然﹐命駕將發。記室毛喜人見頊曰「陳有天下日淺﹐國禍繼臻﹐中外危懼。太后深惟至計﹐令王入省﹐共康庶績。今日之言﹐必非太后之意。宗社之重﹐願王三思。須更聞奏﹐無使姦人得肆其謀。今出外卽受制於人﹐譬如曹爽﹐願作富家翁﹐其可得耶﹖」頊卽遣喜與吳明徹籌之。明徹曰「嗣君諒暗﹐萬機多闕。殿下親實周﹑召﹐當輔安宗社﹐願畱中勿疑。」頊乃稱疾﹐召劉師知至府﹐畱之與語﹐使毛喜入言於太后。太后曰「今伯宗幼弱﹐政事並委二郎﹐此非我意。」因召帝問之﹐帝曰「此自師知等所爲﹐朕不知也。」喜出報頊﹐頊乃囚師知於室﹐親自入朝﹐面奏二宮﹐極陳師知之罪。帝曰「此等人﹐任叔父治之。」頊出﹐卽以師知付廷尉﹐夜於獄中踢死。收王逼﹑殷不佞並付獄。

不佞少有孝行﹐頊雅重之﹐故僅免官而誅王暹﹐餘人皆置不問。

一日﹐毛喜淸簡人馬配子髙﹐並賜器甲。頊驚曰「子髙謀反﹐方欲收執﹐何爲授以人馬器甲﹖」喜曰「山陵始畢﹐邊寇尙多。子髙受委前朝﹐權力正盛﹐若收之﹐恐不時授首﹐或爲國患。宜推心安慰﹐使不自疑﹐伺間圖之﹐一壯士之力耳。」頊深然之。

再講仲舉自師知死後﹐心益不安﹐乃使其子到都﹐乘小車﹐蒙婦衣﹐來子髙家﹐謀誅安成。往返數次﹐蹤迹漸露。頊欲誘二人入朝而殺之﹐因托言議立皇太子﹐悉召文武﹐共集尙書省。

二人隨眾入﹐乃使壯士執之﹐付獄賜死。先是前一夜﹐子髙夢見紅霞以手招之曰「郎今可以共往矣。」覺惡其不祥。俄而聞召﹐謂家人曰「此行吉凶難保也。」乃入﹐果賜死。

再說子髙旣誅﹐其黨皆懼﹐湘州刺史華皎亦子髙黨﹐懼禍及己﹐以湘州叛歸後梁﹐又乞師北周﹐勾連兩國之兵﹐來犯建康﹐軍勢甚盛。頊欲討之﹐而恐不克﹐因問計於吳明徹。明徹曰「王自秉國以來﹐未嘗立大功。皎𨿽外結彊援﹐軍心不一﹐勢易摧敗。王自引大兵擊之﹐蕩定可必。如是則大功立﹐民心之戴王益堅矣。」頊然其言﹐乃親引大軍三萬禦之。庚辰﹐戰於沌口﹐大破華皎﹐周﹑梁之師亦潰。皎奔關中﹐湘州遂平。奏凱後﹐羣臣爭表安成之功﹐進位太傅﹐加殊禮。於是安成之權愈重﹐國中但知有安成﹐不知有帝矣。帝弟始安王伯茂﹐心懷不平﹐屢肆惡言﹐頊惡之﹐乃黜爲溫麻侯﹐置諸別館﹐使人邀於道殺之﹐詐言爲盜所殺﹐大索國中三日。帝聞之怒﹐遂不與安成相見。於是近臣毛喜等﹐勸頊早正大位﹐以一人心。頊從之。

甲寅﹐乃以太皇太后令﹐誣帝與師知﹑華皎通謀﹐上違太后﹐下害宗賢﹐無人君之度﹐且曰「文皇知子之鑑﹐事等帝堯﹐傳弟之懷﹐又符太伯。今可申曩志﹐崇立賢君。」遂廢帝爲臨海王﹐以安成王入篡大統。正月甲午﹐羣臣上璽綬﹐安成卽皇帝位﹐是爲宣帝。攺元大建﹐復太皇太后爲皇太后﹐皇太后爲文皇后。立妃柳氏爲皇后﹐世子叔寶爲皇太子。封皇子叔陵爲始興王﹐羣臣悉以本位﹐供職如故。帝幼有智慧﹐及長﹐美容儀﹐身長八尺三寸﹐手垂過膝﹐與文帝友愛甚篤。以地處嫌逼﹐遂篡天位﹐有負文帝。然少歷艱難﹐深悉民隱﹐故踐祚之後﹐勤勞庶政﹐不動干戈﹐江南之民﹐遂得少安。

話分兩頭﹐王琳自奔齊之後﹐齊主命出合肥﹐召募倆楚﹐更圖進取。旣而以琳爲揚州刺史史﹑大行臺﹐鎭壽陽﹐屢次上表﹐乞師南侵。尙書盧潛以爲時事未可﹐且謂與陳和親。齊王從之﹐乃遣散騎常侍崔瞻來聘﹐且歸南康湣王曇郎之喪。琳遂與潛有隙﹐更相表奏﹐齊主召琳赴鄴﹐以潛爲揚州刺史代之。由是二國聘問往來﹐信使不絕者數載。然是時﹐齊政日壞﹐國勢憑衰﹐後主信任權幸﹐屏黜忠良。周人乘齊之亂﹐日肆憑陵﹐汾﹑晉之間﹐幾無寧日。消息傳入建康﹐陳主大喜﹐以爲江淮舊境﹐乘此可復﹐乃集羣臣於內殿﹐商議伐齊。羣臣各有異同獨吳明初決策請行。帝曰「此事朕意已決﹐但元帥至重﹐諸卿以爲孰可﹖」眾議以淳於量歷有大功﹐位望隆重﹐共署推之左僕射徐陵獨曰「吳明徹家在淮左﹐悉彼風俗﹐將略人才﹐當今亦無過者。臣以爲元帥之任﹐非明徹不可。」尙書裴忌曰「臣同徐僕射。」陵應聲曰「非但明徹良帥﹐裴忌亦良副也」帝從之﹐乃拜明徹爲元帥﹐裴忌監軍事﹐統眾十萬伐齊。先取秦郡﹑歷陽兩路﹐刻日並發。

齊人聞陳師來侵﹐共議出兵禦之。儀同王肱曰「官軍此屢失利﹐人情騷動﹐若復出頓江﹑淮﹐恐北狄西寇﹐乘獘而來則世事去矣。莫若遣使江南﹐暫圖和好。然後薄賦省傜﹐息民養土﹐使朝廷協睦﹐遐邇歸心。天下皆當肅淸﹐豈直陳氏而已」齊主不從﹐遣大將尉破胡率兵救泰州﹐長孫洪略出兵救歷陽侍中趙彥深私問計於祕書監源文宗曰「弟往爲秦﹑涇刺史﹐悉江﹑淮間情事﹐今陳師入寇﹐何術以禦之﹖」文宗曰「朝廷精兵﹐必不肯多付諸將﹐數千以下﹐適足爲吳人之餌。尉破胡人品卑下﹐公之所知。敗績之事﹐匪朝伊夕﹐何能制勝卻敵保有淮北耶﹖如文宗計者﹐不過專委王琳﹐招募江﹑淮義男三四萬人﹐風俗相通﹐能得死力。兼令舊將﹐將兵屯於淮北﹐足以固守。且琳之於頊﹐必不肯北面事之明矣。竊謂此計之上者若不推赤心於琳﹐更遣餘人掣肘﹐復成速禍﹐彌不可爲。」彥深歎曰「弟此策誠足制勝千里。但爭之十日﹐已不見從﹐時事至此﹐安可盡言﹖」因相顧流涕。

且說破胡將次秦州﹐去陳軍不遠﹐選長大有勇力者爲前鋒號蒼頭﹐身披犀甲﹐手執大刀﹐其鋒甚銳。又有西域胡多力善射﹐弦無虛發﹐敵軍尢憚之。將戰﹐吳明徹謂蕭摩訶曰「若殆此胡﹐則彼軍奪气﹐君才不減關﹑張矣。」摩訶曰「願示其狀﹐當爲公取之。」明徹乃召降人有識胡者﹐使指示之。自酌酒以飲摩訶曰「飲明徹手中酒者﹐當令勇气百倍﹐所向無前。」摩訶飲畢﹐馳馬衝齊陣﹐大呼曰「有勇者速來一決﹗」西域胡挺身出陣﹐十餘步﹐彀弓方發﹐摩訶遙擲銑硯﹐大呼曰「著﹗」正中其額﹐應手而僕。齊陣中大力者十餘人出戰﹐摩訶揮刀皆斬之﹐易若拉朽﹐齊人無不膽落。於是明徹乘敵之懼﹐縱兵大戰﹐齊兵大敗﹐尉破胡走﹐遂克泰州。

先是﹐破胡之出師也﹐齊使王琳與之俱。琳謂破胡曰「吳兵輕銳﹐宜以長策制之﹐愼勿輕斗。」破胡不從而敗﹐琳單騎僅免﹐奔還彭城。又陳將黃法與長孫洪略大戰於歷陽城下﹐臨陣斬之﹐遂克歷陽。由是兩路皆捷﹐大軍所至﹐勢如破竹。不數旬﹐已獲二十餘郡。齊將非降卽逃﹐單有王琳敗下﹐尙領殘兵數千﹐退保壽陽外郭。明徹乘夜攻之﹐琳且戰且守﹐飛章告急。齊乃復遣大將皮景和率師十萬來援。那知景和本非將才﹐一聞敵彊﹐更懷懼怯﹐去壽陽三十里﹐頓軍不進﹐僅虛張聲勢以畏敵。陳將皆懼曰「堅城未拔﹐大援在近﹐將若之何﹖」明徹曰「兵貴神速﹐而彼結營不進﹐自挫其鋒﹐吾知其不敢戰明矣﹐何畏﹖急攻壽陽﹐拔之可也。」於是躬擐甲冑﹐四面疾攻。景和果不敢救﹐引兵退﹐遂克壽陽﹐生擒王琳。

琳體貌閒雅﹕喜怒不形於色﹐有彊記才。軍府佐吏千數﹐一見皆能識其姓名﹐輕財愛士﹐得將卒心。𨿽流寓在鄴﹐齊人皆重其忠義。及被擒﹐舊時麾下將卒﹐多在明徹軍中﹐見之皆歔欷﹐不能仰視﹐爭爲請命﹐及致資給。明初恐其爲變﹐斬之於壽陽東二十里。哭者聲如雷。有一里以酒脯來祭﹐哭盡哀﹐收其血而去。田夫野老﹐知與不知﹐聞者莫不流涕。後人有詩悲之曰﹕

故國江山已化生﹐孤臣閫外尙捐身。

壽陽野老收遺血﹐哭殺當時麾下人。

捷聞﹐帝大喜﹐置酒舉杯﹐屬徐陵曰「賞卿知人。」陵避席曰「定策聖衷﹐非臣力也。」乃以明徹爲車騎大將軍﹐都督豫合六州諸軍事。遣謁者蕭淳風就壽陽。冊命築壇於城南﹐髙數丈﹐士卒二十萬﹐皆戎裝﹐環立壇下。旗分五色﹐兵列八方﹐明初登壇拜受﹐三軍皆呼萬歲﹐聲震山谷。觀者如堵﹐人皆榮之。其餘有功將士﹐皆進爵。以壽陽復爲豫州﹐以黃城爲司州﹐江﹑淮舊境悉復。但未識齊人復來爭否﹐且俟下文再講。第三十一卷

張麗華善承寵愛陳後主恣意風流

話說齊主聞壽陽陷﹐頗以爲憂。其嬖臣穆提婆曰「本是彼物﹐從其取去。假使國家盡失黃河以南﹐猶可作一龜玆國。更可憐人生如寄﹐誰當行樂﹐何用愁爲﹖」左右嬖幸共贊和之。

齊主大喜﹐因置邊事於度外﹐陳人悉復其故疆﹐而齊不復爭。先是王琳傳首建康﹐詔懸其首於市﹐人莫敢顧。其故吏朱瑒上書於僕射徐陵曰﹕

竊以典午將滅﹐徐廣爲晉家遺老﹐當塗已謝﹐馬季稱魏室忠臣。梁故建寧公琳﹐當離亂之辰﹐總方伯之任﹐天厭梁徳﹐尙思匡繼。徒蘊包胥之志﹐終遘萇宏之眚﹐至使身沒九泉﹐頭行千里。伏惟聖恩博厚﹐明詔愛發﹐赦王經之哭﹐許田橫之葬。

不使壽春城下﹐惟傳報葛之人﹔滄洲島上獨有悲田之客。

陵得書﹐爲之請於帝﹐乃詔琳首還其親屬。瑒奉其首﹐葬之於八公山側。義故會葬者數千人﹐皆痛哭拜奠。尋有壽陽義士毛智勝等五人﹐密送其柩於鄴。贈曰「武忠王」﹐給轀輬車在葬之。今且按下不表。

卻說宣帝廣選嬪禦﹐後宮多內寵﹐生四十二男。長太子﹐柳皇后生﹐次始興王叔陵﹐又次長沙王叔堅﹐及下諸王﹐皆眾妃所出。叔陵少機辧﹐徇聲名﹐爲帝鐘愛﹐然性彊梁不羈﹐恃寵使气﹐王公大臣多畏之。年十六﹐出爲江州刺史﹐嚴刻馭下﹐部民畏懼。歷任湘﹑衡﹑桂﹑武四州﹐諸州鎭聞其至﹐皆股粟震恐。而叔陵日益暴橫﹐徵求役吏﹐無有紀極。又夜間不臥﹐燒燭達曉﹐召賓客嬖人﹐爭說民間細事﹐以相戲謔。自旦至午﹐方始寢寐。其曹局文案﹐非奉呼喚﹐不得上呈。瀟﹑湘以南﹐詞人文士﹐皆通爲左右侍從﹐其中脫有逃竄﹐輒殺其家屬妻子。

民家妻女微有色貌者﹐皆逼而納之府中。州縣莫敢上言﹐以故帝弗之知。俄而召入﹐命治東府事務﹐兼察臺省。凡執事之司﹐承意順旨者﹐卽諷上用之﹐厚加爵位﹐微致違忤﹐必抵以大罪﹐重者至死。又好飾虛名﹐每入朝﹐常於車中馬上﹐執捲讀書﹐髙聲長誦﹐揚揚自若。歸至室內﹐或自執斧斤﹐爲沐猴百戲。又好遊家墓間﹐見有塋表爲當世知名者﹐輒令左右發掘﹐取其石志古器﹐並骸骨肘脛﹐持爲玩弄之物。郭外有梅嶺﹐晉世王公貴人多葬其間。叔陵生母彭妃死﹐啟請梅嶺葬之。乃發謝太傅安石墓﹐棄去其柩﹐以葬母相。初喪之日﹐僞爲哀毀﹐自稱齋戒﹐將刺臂上血﹐爲母寫《涅斮經》。未及十日﹐庖廚擊鮮﹐日進甘膳。私召左右妻女與之宣淫﹐其行事類如此。

又有新安王者﹐名伯團﹐文帝子﹐性嗜酒﹐用度無節﹐所得俸祿﹐每不足於用﹐酣醉時﹐常乞丐於諸王。帝聞而憐之﹐特加賞賜﹐後出爲徐州刺史。在州不理政事﹐日出田獵﹐或乘眠輿﹐至於艸間﹐輒呼百姓婦女同遊﹐動至旬日﹐所捕麝鹿等物﹐相與共享。帝知其不法﹐召至京﹐將廢棄之。而伯固善嘲虐﹐工餡媚﹐與叔陵相親押﹐以故得帝歡﹐每宴集﹐必引之侍飲。又怕固性好射雉﹐叔陵好發古塚﹐出遊野外﹐必與偕行。一日﹐兩人對飲﹐旣酣﹐叔陵謂曰「主上若崩﹐吾不能爲太子下矣。」伯固曰「殿下雄才大略﹐豈太子所及﹖他日主天下者﹐非殿下而誰﹖吾𨿽不敏﹐當爲殿下助一臂之力。」彼此大笑。於是情好大洽﹐遂謀不軌。伯固侍禁中﹐每有密語﹐必報叔陵。

是時諸王皆畏叔陵﹐單有長沙王叔堅﹐每與相抗﹐不肯下之。先是叔堅母﹐本吳中酒家女﹐宣帝微時﹐常飲其肆﹐遂與之通。及貴﹐召拜淑儀﹐生叔堅。叔堅性傑黠﹐有勇力﹐善騎射﹐帝亦愛之。嘗與叔陵爭寵﹐彼此相忌。每朝會鹵簿﹐不肯爲先後﹐必分道而趨。左右或爭道而斗﹐至有死者。帝於二子皆所鍾愛﹐故稍加責讓﹐仍置酒和解之。由是二人益無顧忌。

一日﹐帝方視朝﹐忽報周已滅齊﹐大懼﹐謂羣臣曰「周人得志於東﹐必復闢地於南﹐如此江淮必受其害。吾欲遣使於周﹐以修舊好﹐兼覘其動靜﹐諸臣以爲誰可使者﹖」眾推憲審﹐帝卽命憲入關。憲至周﹐周亦厚相接待。旣成禮﹐遂還建康﹐復命於帝曰「周𨿽滅齊﹐其勢可畏。然自周武死後﹐天元繼統﹐國政日亂﹐內外皆歸心丞相楊堅。臣料天元死後﹐堅必篡周。內務未遑﹐何暇外圖﹖只恐堅旣得志﹐必有並吞江南之意。

他日之憂﹐正勞聖慮也。」帝曰「堅亦何能遽代周家﹖」遂不以爲意。未幾隋果代周﹐帝聞之﹐懼而謂憲曰「卿料事如神﹐他日之憂﹐正不可以不防。」憲曰「陛下能念及此﹐兢兢業業﹐隋亦無如我何也﹗」於是飭邊事﹐修武備﹐以爲自彊之計。時大建十三年也。

明年春﹐帝有疾﹐詔太子及始興王叔陵﹑長沙王叔堅﹐並入侍疾。叔陵見帝病將危﹐陰懷異志﹐命典藥吏曰「切藥刀甚鈍﹐可礪之。」蓋舊制諸王入宮﹐不許帶寸刃﹐故叔陵欲礪銼藥刀﹐以行逆也。甲寅帝崩﹐倉猝之際﹐合宮驚慌﹐而叔陵命左右於外取劍。左右弗悟其旨﹐取朝服所佩木劍以進﹐叔陵頓足大怒。叔堅在側見之﹐知其有變﹐乃密伺所爲。俄兩太子哀哭俯伏﹐叔堅偶如廁﹐叔陵較起﹐於旁抽切藥刀斬太子﹐中項﹐太子悶絕於地。柳後大呼救之﹐叔陵又斲後數下。乳媼吳氏自後制其肘﹐太子浴血而起﹐叔陵持太子衣﹐太子奮身得脫叔堅行至殿廊﹐聞內有喊聲﹐急卽奔入見叔陵行凶﹐遂從後益之﹐奪去其刃﹐李之就柱﹐以其摺袖縛之。時吳媼已扶太子避賊﹐叔堅求太子所在﹐欲受生殺之命。叔陵乘間奮力掙縛﹐縛解脫走﹐突出雲龍門﹐馳車還東府﹐使左右斷靑溪道﹐放東城囚以充戰士。又遣人往新林﹐迫其所部兵﹐躬自被甲﹐戴白布帽﹐登城西門﹐招募百姓﹐散金帛以賞士卒﹐徧召請王將帥﹐莫有至者。獨新安王伯固單馬赴之﹐助其指揮。聚兵千人﹐據城自守。時眾軍並出防江﹐臺內空虛﹐人心驚亂。叔堅忙召蕭摩訶入內﹐使受敕討叔陵。摩訶受命出宮﹐卽率馬步數百﹐直趣東府。叔陵惶恐﹐遣人送鼓吹與摩訶﹐謂之曰「事捷﹐必以公爲臺鼎。」摩訶誘之曰「須王心膂自來﹐方敢從命。」叔陵乃遣所親戴溫﹑譚麒麟﹐來見摩訶﹐摩訶執以送臺﹐斬其首以徇東城。叔陵歎曰「事不成矣。」遂入內﹐呼其妻妾十人﹐盡沈於井﹐身率步騎數百﹐開城走﹐欲趣新林﹐而後乘舟奔隋。行至白楊路﹐爲臺軍所邀。伯固奔避入巷﹐叔陵馳騎拔刃追之﹐呼曰「爾欲求克耶﹖我先殺汝。」伯固不得已復還部下多棄甲潰去。訶摩刺叔陵僕地﹐其將陳仲華就斬其首。伯固亦爲亂兵所殺。自寅至已﹐其亂乃定。叔陵諸子皆賜死。時太子創甚﹐臥承香殿﹐太后居伯梁殿﹐百司眾務﹐皆決於叔堅丁已﹐太子創愈﹐羣臣奉璽綬﹐卽位於太極殿。攺元至徳﹐大赦天下﹐是爲後主。以長沙王爲司空﹑驃騎大將軍﹐蕭摩訶爲車騎大將軍﹐封綬遠公﹐叔陵家金帛累巨萬﹐悉賜二人。

且說長沙王旣定內亂﹐自以有救護大功﹐驕縱日甚﹐羣臣忌之。都官尙書孔範﹑中書告人施文慶皆有寵於帝﹐而惡叔堅所爲﹐日夜求其短﹐構之於帝。帝遂疏之﹐以江總爲吏部尙書﹐奪其權。叔堅旣失恩﹐心不自安﹐乃爲厭媚﹐酷日月以求福。或上書告其事﹐驗之有實﹐帝乃四叔堅於內省。將殺之﹐令內侍宣敕數其罪﹐叔堅對曰「臣之本心﹐非有他故﹐但欲求親於主上耳。今旣犯天憲﹐罪固當死﹐但臣死地下必見叔陵﹐願宣明詔責之於九泉之下。」帝感其言﹐遂赦之﹐免官歸第。今且按下不表。

卻說陳自武帝開國﹐綱紀粗備﹐天下漸安。繼以文宣承統﹐勤勞庶政﹐節己愛人﹐府庫充足﹐民食有餘﹐故大建之末﹐江南號稱富庶。後主卽位﹐蒙業而安﹐天下欣欣望治。然性耽詩酒﹐專喜聲色。始初﹐尙有二﹑三大臣。輔以正道﹐軍國之務﹐稍爲畱心。繼則佞幸日進﹐諛言盈耳﹐內寵外嬖﹐共爲蠱惑﹐而君志日荒矣。

再表後宮有一美人﹐姓張名麗華﹐本兵家之女﹐父兄以織席爲業。後主爲太子時﹐被選入宮﹐撥爲東宮侍婢。時後主已得龔﹑孔二妃﹐花容月貌﹐皆稱絕色﹐並承寵愛﹐而於孔妃尢篤。嘗謂妃曰「古稱王嬙﹑西子之美﹐自吾視之﹐卿美當不弱耳。」及麗華入宮﹐年才十歲﹐爲孔妃給使﹐後主未之見也。

一日﹐與孔妃小夥﹐麗華捧﹝寧毛﹞以進﹐。後主一見大驚﹐端視良久﹐謂妃曰「此國色也。卿何藏此佳麗﹐而不令我見﹖」孔妃曰「妾謂殿下此時見之﹐猶嫌其早。」後主問何故﹐對曰「其年尙幼﹐恐微葩嫩蕊﹐不足以受殿下彩折耳。」後主微笑﹐心𨿽愛之﹐憐其幼弱﹐不忍彊與交歡。因作小詞以寄情﹐其詞曰﹕

海棠初試胭脂嫩﹐翠佩葳蕤﹐弱態難支。不許金風用力吹。

新桃時樣慵梳掠﹐淡淡蛾眉﹐雲鬢雙垂﹐欲護蘭芽不自持。

後主作完是詞﹐以金花箋書付麗華﹐麗華叩謝。孔妃相顧而笑曰「殿下何多情也﹖」原來麗華年𨿽幼小﹐天性聰明﹐吹彈歌舞﹐一見便會﹐詩詞歌賦﹐寓目卽曉。又善伺人顏色﹐𨿽孔妃亦甚愛之。年交十三﹐出落得輕盈姻娜﹐進止閒雅﹐容包益麗。每一盻睞﹐光彩照映左右。後主𨿽未臨幸﹐常抱置膝上﹐撫摩其體。此時麗華芳心已動﹐云情而意﹐盈盈欲露﹐引得後主益發動情﹐那能再緩佳期。一夜風景融和﹐月明如水﹐酒闌之後﹐遂挽之同寢。麗華初承雨露﹐嬌啼宛轉﹐不勝羞澀而後主曲盡溫存﹐方堪承受。直至靈犀一透﹐彼此歡樂無限。

明日起身﹐後主滿心喜悅﹐遂作一詞以示麗華。其詞曰﹕

明月映珠簾﹐依約小闌干側。昨夜笑蓉帳底﹐占幾分春色憨癡未請雨雲情﹐嬌羞更無力。爲問溫柔滋味﹐有誰人消得﹖

麗華亦依韻和之。詞曰﹕

喜气上眉梢﹐斗轉月輪初側。直雨露恩濃天上﹐愧好花顏色。柳條枝弱不堪攀﹐春風借微力。繡帳夜闌情緒﹐許姮娥知得。

詞後書「恭賀禦制元韻。」後主看了此詞﹐歡喜不已﹐贊道﹕「你小小年紀﹐淸詞麗句﹐乃能如此﹐結句帶著孔娘娘﹐尢見靈心四映﹐眞才女也。」從此兩情膠漆﹐如魚得水﹐寵幸更出龔﹑孔之上。

未幾﹐宣帝崩﹐後主卽位﹐拜爲貴妃。當叔陵作逆時﹐後主受傷﹐臥承香殿中養病﹐諸妃皆不得侍﹐獨麗華待左右﹐進湯藥﹐衣不解帶者數夜。及愈﹐益愛幸之。又內空庭院𨿽廣﹐而武帝以來﹐皆尙簡朴。後主嫌其居處不華﹐未足爲藏嬌之所乃於臨光殿前﹐起臨春﹑結綺﹑望仙三閣。髙數十丈﹐並數十間﹐窮土木之奇﹐極人工之巧。凡窗牖墻壁欄檻之類﹐皆以沈檀木爲之﹐飾以金玉﹐間以珠翠。外施珠簾﹐內設寶牀寶帳。服玩珍奇﹐器物瑰麗﹐皆近古未有。閣下積石爲山﹐引水爲池植以奇樹﹐雜以名花。每微風暫至﹐香聞數里。朝日初照﹐光映後庭。月明之夜﹐恍如仙界。後主自居臨春閣﹐張貴妃居結綺閣﹐龔﹑孔二貴嬪﹐居望仙閣﹐並復道往來。又有王﹑季二美人﹐張﹑薛二淑媛﹐袁昭儀﹑何捷妤﹑江修容等七人﹐並以才色見幸﹐得遊其上。麗華嘗於閣上靚妝﹐或臨軒獨坐﹐或倚欄遙望﹐見者皆疑嫦娥出世﹐仙子臨凡﹐儼在縹緲峯頭﹐令人可望不可卽。

於是外延臣工﹐率以迎合爲事。有尙書顧總﹐字總持﹐博學多文﹐尢工五言七言﹐溺於浮靡。後主寵之﹐日與遊宴﹐多作艷詩。好事者抄傳諷玩﹐爭相效尢﹐詩體一新。又有山陰人孔範﹐字法盲﹐容止都雅﹐文章贍麗﹐亦爲主後親愛。後主惡聞過失﹐範必曲爲文飾﹐稱揚贊美。又與孔貴妃結爲兄妹。寵遇優渥﹐言聽計從﹐公卿多畏之。嘗語後主曰「外間諸將起自行伍﹐匹夫耳。深謀遠慮﹐非其所知。」自是將帥微有過失卽奪其兵﹐分配文吏。邊備之弛﹐皆範爲之。時朝廷有狎客十人﹐顧總爲首﹐孔範次之。王瑳﹑施交慶﹑沈客卿等﹐又次之皆得出入禁中﹐傳宴內庭。

一日﹐後主退朝之暇﹐正與諸臣飲酒賦詩﹐內侍呈上短章一道﹐乃貴妃麗華所奏。其略云﹕

妾聞陰陽無二理﹐男女本同揆。朝廷之上﹐不乏文人﹔閨閣之中﹐豈無才女﹖大家續《漢》成一代之良史﹔蘇氏回文倡千秋之絕調。斯圍巾幗增輝﹐鬚眉短气者也﹐自古有之﹐今豈無偶﹖然空閨自蔽﹐美玉韞於櫝中﹔繡戶深藏﹐麗珠埋於澗底﹔胸羅錦繡未著勞聲﹔筆聚雲煙﹐難邀明鑑。蛾眉爲之痛心﹐脂粉因之減價。伏惟陛下﹐睿思煥發﹐聖藻繽紛。俾旁求之典﹐兼及紅裙﹔徵避之加﹐不遺綠鬢﹐庶三千粉黛﹐爭抒風雅之才﹔與八百衣冠共佐文明之治。

後主覽表大悅﹐徧示諸臣﹐皆勸宜允所請。於是發詔四方﹐彩選淑女﹐不論士庶貴賤﹐凡有才色可觀者﹐皆要報名送進﹐州郡爭迎上意﹐各各遵行。不上數月﹐選得女子數千﹐送至都下﹐齊集午門。後主遂與張﹑孔二妃並坐內殿﹐一一引見。先試其才﹐徐別其貌。有才色兼備者十餘人﹐賜爲女學土。才有餘而色不及者﹐命爲女校書﹐供筆墨之職。色甚都面才不足者﹐命充內府﹐習歌舞之事。眞个艷冶滿前﹐笙策聒耳。每遇飲宴﹐使諸妃嬪及女學士﹐與狎客雜坐聯吟﹐互相贈答﹐彩其尢艷麗者﹐被以新聲﹐命宮女千餘人﹐習而歌之。其曲有《玉樹後庭花》《臨春樂》等。內有云「璧月夜夜滿﹐瓊樹朝朝新」﹐最稱絕唱。大略皆美諸妃之容色。君臣酣歌﹐自夕達旦﹐以此爲常。把軍國政事﹐皆置不問。百司啟奏。並因宦者蔡蛻兒﹑李善慶以進﹐後主置麗華於膝上共決之﹐李﹑蔡所不能記者﹐麗華並爲條疏﹐無所遺脫。因參訪外事﹐人間有一言一事﹐麗華必先知之。由是益加寵異﹐冠絕後庭。宦官近習﹐內外連結﹐賣官鬻獄﹐貨賂公行﹐大臣執政﹐皆從風謅附﹐以故上下解體﹐國事日壞。

時有中書舍人博縡﹐負才使气﹐嬖幸多怨之﹐日進讒言﹐後主怒﹐收縡下獄。縡乃於獄中上書曰﹕

臣問君人者恭事上帝﹐子愛下民﹐省嗜欲﹐遠謅佞﹐未明求農﹐日旰忘食﹐是以澤被區夏﹐慶流子孫。陛下頃來﹐酒色過度﹐不虔郊廟大神﹐專事淫昏之鬼。小人在側﹐宦侍弄權﹐惡忠直若仇仇﹐視小民如艸芥。後宮曳給繡﹐廏馬余菽粟﹐而百姓饑寒﹐流離蔽野﹐神怒民怨﹐眾叛親離。若不攺弦易轍﹐臣恐東南王气自斯而盡。

書奏﹐後主大怒。頃之﹐意稍解﹐遣使謂之曰「我欲赦卿﹐卿能攺過否﹖」對曰「臣心如面﹐臣面可攺﹐則臣心亦可攺。」使者復命﹐後主益怒﹐遂賜死獄中。從此直臣鉗口﹐弼士噤聲﹐君志益侈﹐民生日蹙。

消息傳入長安﹐正值隋文開皇之年﹐本有削平四海之志﹐於是隋之羣臣﹐爭勸其主伐陳﹐以救江南百姓。隋主曰「吾爲民父母﹐豈可限一衣帶水不拯之乎﹖」乃下詔數後主二十大罪﹐散寫詔書二十萬紙﹐徧諭江外。或謂兵行宜密﹐隋主曰「若彼懼而攺過﹐朕又何求﹖否則顯行天罰可也﹐奚事詭計爲﹗」於是大治戰艦﹐陳師誓眾﹐命皇子晉王廣﹑秦王俊﹑淸河公楊素爲行軍元帥﹐總管韓擒虎﹑賀若弼等﹐率兵分道四出。凡總管九十﹐兵五十餘萬﹐皆受晉王節度。以左僕射髙熲爲晉王元帥長史﹐軍中事咸取決焉。其兵東接滄海﹐西距巴蜀﹐旌旗舟楫﹐橫亙數千里﹐無不奮勇爭先﹐盡欲滅此朝食。正是﹕全軍壓境山河震﹐大敵臨江神鬼驚。未識陳國若何禦之﹐且聽下回分解。第三十二卷

陳氏荒淫棄天險隋軍鼓勇下江南

話說隋文帝大舉伐陳﹐將次臨江﹐沿邊州郡﹐飛報入朝。上下泄泄﹐咸不以爲意。獨僕射袁憲﹐請出兵禦之﹐且謂後主曰「京口﹑彩石﹐俱是要地。各須銳兵三千﹐並出金翅三百艘﹐緣江上下﹐以爲防備。」後主曰「此是常事﹐邊城將帥足以當之。若出人船﹐必致驚擾﹐徒亂人心。」不聽。及隋軍深入﹐州郡相繼告急﹐後主從容謂詩臣曰「齊兵三來﹐周師再至﹐無不摧敗而去﹐彼何爲者耶﹖」孔範進曰「長江天塹﹐古以爲限﹐隔斷南北﹐今日隋軍﹐豈能飛渡耶﹖邊將欲作功勞﹐妄言事急。臣每患官卑﹐虜若渡江﹐臣定作太尉公矣。」或妄傳北軍在道﹐馬多死。範曰「可惜﹐此是我馬﹐何爲而死﹖」後主大笑﹐深以爲然﹐奏伎縱酒﹐賦詩如故。

先是蕭摩訶喪偶﹐續娶夫人任氏﹐年甚少。嘗以命婦入朝﹐與麗華說得投機﹐結爲姊妹。任氏生得容顏俏麗﹐體態輕盈﹐兼能吟詩作賦﹐自矜才色﹐頗慕風流。嫁得摩訶﹐富貴亦已稱心﹐微嫌摩訶是一武夫﹐閨房中惜玉憐香之事﹐全不在行﹐故心常不足。入宮﹐見後主與麗華﹐好似並蒂蓮﹐比翼鳥﹐無刻不親﹐何等思愛綢繆﹐不勝欣羨。故見了後主﹐往往眉目送情﹐大有毛遂自薦之意。況後主是一好色之主﹐艷麗當前﹐正搔著心孔癢處﹐焉肯輕輕放過﹖只因任氏是大臣之妻﹐礙著君臣面上﹐未便妄動。又相見時妃嬪滿前﹐卽欲與她苟合﹐苦於無從下手﹐故此未獲如願。

一日﹐正當後主臨朝﹐麗華召夫人入內﹐畱在結綺閣宴飲﹐你一盞﹐我一杯﹐慇懃相勸﹐麗華不覺酣醉﹐倚在繡榻之上﹐沈沈睡著。夫人見麗華醉了﹐乘著酒興﹐欲往望仙閣﹐與孔貴妃閒談片時﹐遂悄悄從復道走去。哪知事有湊巧﹐恰值後主亦獨自走來﹐夫人回避不及﹐忙及俯伏在旁。後主笑嘻嘻走近身邊﹐以手相扶道﹕「夫人旣與我貴妃結爲姊妹﹐便是小姨了﹐何必行此大禮﹖」夫人才立起身﹐後主便挽定玉手﹐攜入密室﹐拉之並坐﹐曰「慕卿已久﹐今日可副聯懷。」夫人垂首含羞﹐輕輕俏語道﹕「只恐此事不可。」然見了風流天子﹐態度溫存﹐早已心動。於是後主擁抱求歡﹐夫人亦含笑相就﹐絕不作難。翻雲覆雨﹐笑語盈盈﹐以爲巫山之遇﹐不過如此。宮人見者﹐皆遠遠避開﹐任其二人淫蕩。良久事畢﹐遂各整衣而起﹐宮人進來﹐捧上金盆洗手。二人洗罷﹐同往結綺閣來。斯時夫人鬃亂釵斜﹐嬌羞滿面﹐麗華接見﹐忙上前稱賀道﹕「此是陛下合享風流之福﹐故得遇姊。姊能曲體帝意﹐便是繡閣功臣了﹐何嫌之有﹖」乃爲夫人重點新妝﹐閣中再開筵宴。當夜麗華畱住夫人﹐使後主重赴陽臺之夢。較之初次﹐更覺情濃。明日﹐夫人辭出﹐後主欲畱﹐恐惹物議﹐因作詞調一闕﹐以訂後會。其詞曰﹕

雕闌掩映﹐花枝低亞﹐玉立亭亭如畫。巫山十二碧峯頭﹐喜片刻雨沾雲惹。相逢似夢﹐相知如舊﹐一點柔情非假。風流況味兩心同﹐願無忘今夜。

夫人亦答小詞一首﹐以紀恩幸。其詞曰﹕

滿苑嬌花人似醉﹐芳艸情多﹐也是縈苔砌。多謝春風能做美﹐一番濃露和煙翠。一霎匆匆羅帳裏﹐聚出無心﹐散卻偏容易。窗外柳絲闌上倚﹐依依似把柔情系。

麗華見了﹐不勝歎賞﹐曰「陛下天縱之才﹐姊妹閨中之秀﹐然皆深於情者也。」蓋麗華有一種好處﹐枕席之事﹐全不妒忌。引薦宮中美色﹐常若不及﹐後宮多徳之﹐故夫人於後主有私﹐不惟不妒﹐愈加親熱。自此夫人常召入宮﹐畱宿過夜。在摩訶面前﹐只言被麗華畱住﹐不肯放歸。摩訶是直性人﹐始初信以爲實﹐也不十分查問。其後風聲漸露﹐知與後主有姦﹐不勝大怒﹐因歎道﹕「我爲國家苦爭惡戰﹐立下無數功勞﹐才得打成天下。今嗣主不顧綱常名分﹐奸污我妻子﹐沾辱我門風教我何顏立於朝廷﹗」因此把忠君爲國的心腸﹐遂冷了一半。今且按下不表。

卻說隋兵旣起﹐賀若弼自北道爭先﹐韓擒虎自南邊開路﹐軍馬渡江﹐如入無人之境。沿江守將﹐望風盡走。俄而若弼進據鍾山﹐頓兵白虎岡﹐擒虎率步騎二萬﹐屯於新林﹐內外大恐時建康甲士﹐尙有十餘萬人﹐後主素懦怯﹐不達軍事﹐臺內處分一委施文慶。文慶務爲壅蔽﹐諸將凡有啟請﹐率皆不行。先是賀若弼之攻京口也﹐袁憲請出兵迎擊﹐後主不許。及弼至鍾山﹐憲又回﹕「弼懸軍深人﹐營塹未堅﹐出兵掩襲﹐可以必克」又不許。及聞隋兵百萬盡行壓境﹐後主始懼﹐乃召摩訶﹑任忠等於內殿﹐商議軍事。摩訶不語﹐忠曰「兵法客貴速戰﹐主貴持重﹐今國家足食足兵﹐宜固守臺城﹐緣淮立柵。北軍𨿽來﹐勿與交戰﹐分兵斷江路﹐無令彼信得通﹐給臣精兵一萬﹐金翅艘三百﹐乘江而下﹐逕掩六合﹐彼大軍必謂渡江將士已被俘獲﹐自然挫气。淮南土人皆與臣有舊﹐今聞臣往﹐必皆景從巨復揚聲欲往徐州﹐斷披歸路﹐則諸軍不擊自去。待春水旣漲上江守將周羅睺等﹐必沿流赴援﹐此良策也。」後主不能從。

明日﹐歘然曰「兵久不決﹐令人腹煩﹐可呼蕭郎出兵一擊。」孔範從旁贊之﹐且曰「殲盡醜虜﹐當爲陛下勒石燕然」任忠叩頭苦請勿戰﹐不從。謂摩訶河曰「卿可爲我一決。」摩訶曰「從來行陣﹐爲國爲身﹐今日之事﹐兼爲妻子。」後主大喜﹐乃使魯廣達陳於白土岡居諸軍之南﹐任忠次之﹐孔範又次之﹐摩訶一軍最在北。諸軍相去﹐南北亙二十里﹐首尾進退﹐各不相知。賀若弼將輕騎登山﹐遙望眾軍﹐因卽馳下﹐率甲士八千勒陣待之。摩訶以後主通其妻﹐全無戰意。惟魯廣達與弼相當﹐摧堅陷陣﹐所向披靡﹐殺死隋將士三百餘人。隋師退走﹐弼見追兵至﹐輒縱煙以自隱。陳人旣勝﹐將士各將所得首級﹐走獻陳主求賞。弼知其驕惰﹐乃引兵趣孔範﹐範兵暫交卽退。諸軍顧之皆亂。隋兵乘之﹐遂大損﹐死者五千人。摩訶旣不退﹐又不戰﹐遂被擒於陣。弼命斬之﹐摩訶顏色自若﹐乃釋而禮之﹐摩訶遂降。任忠弛馬入臺﹐見後主曰「兵已敗矣﹐臣實無所用力﹐柰何﹖」後主與之金兩滕﹐使募人出戰。忠曰「陛下惟具舟楫﹐就上流諸軍﹐臣當以死奉衛。」言裏卽出。後主信之﹐乃令宮人束裝以待。

哪知任忠已懷叛志﹐馳至石子岡﹐正遇韓擒虎軍來﹐便下馬迎降。擒虎大喜﹐遂相與並進﹐直入朱雀門。臺軍欲拒﹐忠揮之曰「老夫尙降﹐諸軍何事相抗﹖」眾聞之﹐皆散走。於是城內文武百官並通。

斯時後主身旁不見一人﹐惟袁憲侍側﹐因謂之曰「朕從來待卿不勝餘人﹐今人皆棄我去﹐惟卿獨畱﹐不遇歲寒﹐焉知松柏﹖非惟朕無徳﹐亦是江東衣冠道盡。」言罷﹐遽欲避匿。憲正色曰「北兵之入﹐必無所犯﹐大事如此﹐去將安之﹖臣願陛下正衣冠﹐禦正殿﹐依梁武帝見侯景故事。」後主不從﹐下榻急走﹐曰「鋒刃之下﹐未可兒戲﹐朕自有計。」從宮嬪十餘人﹐奔至後堂景陽殿﹐將投於井。袁憲自後見之﹐以身蔽並﹐後主與爭﹐久之得入。憲﹐慟哭而去。

時隋兵入宮﹐執內侍問曰「爾主何在﹖」內侍指井曰「在是。」窺之正黑﹐呼之不應﹐欲下石﹐乃聞叫聲。以繩引之﹐怪其太重﹐及出﹐乃與張貴妃﹑孔貴嬪同束而上。眾大笑。

先是沈皇后性端靜﹐寡嗜欲﹐後主待之甚薄。張貴妃寵傾後宮﹐後澹然退處﹐未嘗有所忌怨。及隋兵入﹐居處如常。太子深年十五﹐閉閣而坐﹐獨舍人孔伯魚侍側。軍士叩閣而入﹐太子安坐﹐勞之曰「戎旅在途﹐得無勞乎﹖」軍士成致敬焉。

話分兩頭﹐賀若粥乘勝至樂遊苑﹐魯廣達猶督餘兵﹐苦戰不息﹐復殺隋軍數百人。會日暮﹐乃解甲﹐面臺再拜慟哭﹐謂眾曰「我身不能救國﹐負罪深矣。」士卒皆涕泣歔欷﹐遂就擒。弼夜燒北掖門入﹐聞擒虎已執叔寶﹐呼視之﹐叔寶惶懼﹐流汗股栗﹐向弼再拜。迅謂之曰「小國之君﹐當大國之臣﹐拜乃禮也。入朝不失作歸命侯﹐無勞恐懼。」乃幽之徳孝殿﹐以兵守之。

卻說晉王廣素慕麗華之美﹐私囑髙熲回﹕「公入建康﹐必畱麗華﹐勿害其命。」熲至﹐召麗華來見﹐曰「美固美矣﹐但太公蒙面以斬妲己﹐我豈可畱以誤人﹖」乃斬之於靑溪。晉王聞之﹐悵然失望曰「昔人云無徳不報﹐我有以報髙公矣。」於是晉王整旅入建康﹐以施文慶受委不忠﹐曲爲諂佞﹐以蔽人主耳目﹐沈客卿重賦厚斂﹐以悅其上﹐與太市令陽慧郎﹐刑法監徐析﹑都令史旣慧﹐指爲五佞﹐並斬於石闕下﹐以謝三吳之人。使記室裴矩收圖籍﹐封府庫﹐資財一無所取。陳人賢之。

且說當初陳髙祖殺了王僧辯一家﹐只道王室已絕﹐哪知僧辯尙尙有一子遺下﹐名頍。當合家被難時﹐頍尙在𦇤褓﹐虧得乳母摯之以逃﹐流離北土。及壯﹐仕隋爲儀同三司﹐隋師伐陳從軍南來。及陳亡﹐欲報父仇﹐乃結壯士數十人﹐飲以酒而謂之曰「吾家與霸先﹐有不共戴天之仇。願借諸君之力﹐發其墓﹐毀其屍﹐以舒夙恨。有罪我自當之﹐𨿽死不悔。」眾皆許諾。乃夜往﹐發陳祖陵﹐開其棺﹐屍尙不腐﹐跪而斬之﹐焚骨取灰﹐投水而飲之。曰「今而可以報吾父於地下矣。」天明自縛﹐叩首於軍門﹐請正擅命之罪。晉王重其義﹐承制赦之。

聞者莫不感歎。

再說水軍都督周羅睺守江夏﹐與秦王俊相持逾月﹐隋兵不得進。又荊州刺史陳慧紀﹐與南康內史呂忠肅據巫峽﹐於北岸鑿石﹐綴鐵鎖三條﹐橫絕中流﹐以遏隋船。楊素奮兵擊之﹐四十餘戰﹐殺死隋兵五千餘人﹐素不能克。及建康平﹐晉王廣以後主手書﹐招上江諸將。羅睺乃與諸將大臨三日﹐放兵降隋。

慧紀﹑忠肅亦解甲投誠。楊素乃得下至漢口﹐與秦王俊會將次湘州﹐有兵守城﹐不得進。素遣別將龐暉進兵攻之﹐舉城欲降湘州刺史嶽陽王叔愼年十八﹐置酒會文武僚吏﹐酒酣﹐拍案歎曰「君臣之義﹐盡於此矣﹗」墳史謝基伏而流涕﹐司馬侯正理﹐奮袂起曰「主辱臣死﹐諸君獨非大陳之臣乎﹖今國家有難﹐實致命之秋也﹐縱其無成﹐猶見臣節。靑門之辱﹐有死不能。今日之機﹐不可猶豫。後應者斬﹗」眾成許諾﹐乃具牛馬幣帛﹐詐降於寵暉﹐誘之入城。叔愼伏甲門口﹐暉至﹐斬之以徇。於是建牙勒兵﹐招合士眾﹐數日之中﹐得兵五千人。衡陽太守範通﹑武州刺史鄔居業﹐皆舉兵助之。素聞暉死﹐率大軍繼進。叔愼與戰﹐大敗﹐遂被擒。秦王俊斬之於漢口﹐其黨羽皆死。

又嶺南未有所附﹐數郡士民﹐共奉髙涼郡太夫人洗氏爲主號「聖母」﹐保境拒守。晉王遣柱國韋洸﹐安撫嶺外。至南康不得進﹐乃以叔寶書遺夫人﹐諭以國亡﹐使之歸隋。夫人集首領數千人﹐向北慟哭﹐謂其孫馮魂曰「昔武帝起兵吳興﹐我決其必成大事﹐故使汝以兵助之﹐後果代有梁業。我家累受其恩﹐曾幾何時﹐子孫不能守﹐把錦鏽江山﹐盡付他人之手﹐曷勝浩歎﹗我以一隅之地﹐何敢與天下相抗﹖」乃遣使迎洸。洸至廣州﹐曉諭嶺南諸州﹐無不歸順。於是陳國皆平。得州三十郡一百﹐縣四百。三月已巳﹐送叔寶與其王公百司﹐並詣長安陳氏遂亡。後人有長歌一篇﹐記其荒亡之迹云﹕

南朝天予愛豪奢﹐莢蓉爲國顏作霞。不臨朝右明光殿﹐只戀宮中桃李花。自矜文藻超凡俗﹐咳吐隨風散珠玉。批風抹月興無涯﹐品燕評鶯意不足。風流性格誇作家﹐終朝相對人如花新詞艷句推江總﹐淺笑輕顰鬥麗華。朱樓翠殿飄香遠﹐舞村歌臺雲雨滿。蓬萊瀛海艷神仙﹐結綺臨春起池館。朱甍畫棟接靑霄﹐云作窗櫺虹作橋。龜网罘罳金落索﹐龍紋屏障玉鏤雕。珊瑚座映琉璃榻﹐繡帶珠簾銀蒜押。氍毹海上錦云來﹐翡翠瓶中瓊樹插。錦筵羅列山海珍﹐猩唇龍脯堆粉綸。瑪瑙盤傾霞燦爛珍珠紅滴香氤氳。紛紛仙樂奏新聲﹐君王歡笑側耳聽。只道昇平難際會﹐冰輪莫負今宵明。昭儀妙句矜無比﹐學士淸詞雜宮徵。脂香粉膩惹朝衫﹐巧笑低吟喜嬌美。通宵褻狎兩不嫌﹐但稱麗句諧穠纖。聲嬌語脆醉人魄﹐音入肺腑如膠黏。譜得新聲中音律﹐後庭玉樹眞奇絕。鶯喉慢囀神欲飛﹐蕩志驚魂意歡悅朝歌暮樂無已時﹐君臣放浪疑狂癡。只知裙底情無限﹐那惜眉頭火莫支。一朝兵馬鄰封起﹐百萬旌旗煥羅綺。交章告急如不聞﹐猶說妖嬈貴妃美。陳情袁憲拼白頭﹐痛哭欲解危城憂。邪臣妄議恃天險﹐長江萬里輕戈矛。君臣大笑仍歡樂﹐飲酒徵歌相戲謔。不知天上下將軍﹐禦座孤身無倚著。袁憲忠言總不知﹐臨危猶是戀宮妃。三人入井計何拙﹐千古胭脂辱井嗤。王气金陵且消歇﹐晉王好色心偏熱。誰知宮裏貌如花﹐化作營中劍鋩血。荒淫破國憶陳隋﹐瞬息興亡致足悲。虎踞龍蟠佳麗地﹐年年惟見鷓鴣飛。

先是武帝受禪之後﹐夢有神人﹐自天而下﹐手執玉策金字﹐北面授帝曰「陳氏五帝﹐三十二年。」屈指興亡﹐適符其數。

又後主在東宮時﹐有鳥一足﹐集於殿庭﹐以嘴畫地成文曰﹕

獨足上髙臺﹐盛艸變成灰。

欲知我家處﹐朱門當水開。

後有解之曰「獨足」指後主亡國時﹐獨行無眾。「盛艸」言荒穢之狀﹐隋承火運﹐艸遇火﹐則變爲灰矣。及後主至長安﹐同其家屬﹐館於都水臺﹐門適臨水﹐故始句言「上髙臺」﹐結言「當水開」也。其言皆驗。

卻說後主至京﹐朝見隋帝﹐帝赦其罪﹐給賜甚厚。數得引見﹐班同三品﹐每預宴﹐恐致傷心﹐爲不奏吳音。後監守者奏言叔寶云「旣無秩位﹐每預朝集﹐願得一官號。」帝曰「叔寶全無心肝。」監者又言叔寶常醉﹐罕有醒時。帝問飲酒幾何﹐對曰「與其子弟日飲一石。」帝大驚﹐使節其飲﹐旣而曰「任其性可耳﹐若節其酒﹐教他何以過日﹖」又詔陳氏子弟在京城者﹐分置邊郡﹐給田業使爲生。歲時賜衣服以安全之。

其降臣江總﹑袁憲﹑蕭摩訶﹑任忠俱拜儀同三司。帝嘉袁憲雅操﹐下詔以爲江東稱首﹐謂羣臣曰「平陳之初﹐我悔不殺任變奴。受人榮祿﹐兼當重寄﹐不能橫屍殉國﹐乃云無所用力。與宏演納肝﹐何其遠乎﹖」又晉王之戮陳五佞也﹐未知孔範﹑王瑳﹑王儀﹑沈瓘之罪﹐故得免。及至長安﹐事並露﹐帝乃暴其罪惡﹐投之邊裔﹐以謝吳越之人。見周羅睺慰諭之﹐許以富貴。羅睺垂泣對曰「臣荷陳氏厚遇﹐本朝淪亡﹐無節可紀。得免於死﹐陛下之賜也﹐何富貴之敢望﹖」賀若粥謂羅睺曰「聞公郢漢起兵﹐卽知揚州可得﹐王師利涉﹐果如所料。」羅睺曰「若得與公周旋﹐勝負亦未可定也。」頃之拜儀同三司。

睺有裨將羊翔﹐早降於隋﹐伐陳之役﹐爲隋鄕導﹐位至上開府儀同﹐班在睺上。韓擒虎於朝堂戲睺曰「不知機變﹐乃立在羊翔之下﹐毋乃愧乎﹖」睺曰「僕在江南﹐久承令問﹐謂公天下節士。今日所言﹐殊乖所望。」擒虎有愧色。

先是常侍韋鼎聘於周﹐遇帝而異之﹐謂帝曰「公當大貴﹐貴則天下一家﹐歲一周天﹐老夫當委質於公。」帝謙謝不敢當。

及至徳之日﹐鼎在江南﹐盡賣其田宅。或問其故﹐鼎曰「江東王气﹐盡於此矣﹐吾異日當歸葬長安耳。」至是陳平﹐帝召鼎爲上儀同三司。叔寶嘗從帝登邙山侍飲﹐賦詩曰﹕

日月光天徳﹐山河壯帝居。

太平無以報﹐願上東封書。

因表請封禪﹐帝優詔答之。他日復侍宴﹐及出﹐帝目之曰「此敗豈不由酒﹐以作詩之功﹐何如思安時事﹖聯聞賀弼迅度京口﹐其下密啟告急﹐叔寶飲酒不省。髙熲至日﹐猶見啟在枕下﹐尙未開封。此誠可笑﹐蓋天亡之也。」叔寶卒於仁壽四年之十一月﹐時年五十二。贈長城縣公。蓋自南北分裂﹐晉元帝建都金陵﹐號曰東晉﹐傳十一主﹐共一百零四年。劉宋受禪﹐凡八主﹐共六十年。蕭齊代興﹐凡七主﹐共二十四年。梁武繼統﹐凡四主﹐共五十六年。陳氏代梁﹐凡五主﹐共三十三年。統計南朝年代﹐共二百七十七年﹐金陵正气始盡﹐隋家並而有之﹐天下遂成一統。詩曰﹕

渠大英雄作帝王﹐威加海內气飛揚。

三秦才睹衣冠舊﹐何太匆匆歸建康。

上南宋

一木難支大廈傾﹐湣孫血染石頭城。

諸王並是天家戚﹐舅氏江山付道成。

上南齊

保有江東四十秋﹐疆圉無恙若金甌。

只緣梁祚應當盡﹐天命昭明不白頭。

上南梁

當代人豪數霸先﹐文宣繼統亦稱賢。

「後庭」一曲風流甚﹐斷送東南半壁天。

上南陳北史演義版本﹕

淸乾隆五十八﹝癸丑﹐１７９３﹞年「吳門甘朝士局刻」本。六十四卷。內容﹕

敍述自北魏末年到隋文帝統一中國約八十年的歷史﹐情節大體符合史實﹐然宮闈密聞等細節部分則出自稗官野史或作者虛構。以北齊爲主綫﹐作者較多地描寫髙歡﹑髙洋父子事迹。此前的歷史演義小說有《東西晉演義》與《隋唐演義》﹐本書出版恰好彌補了當中之缺。

本書完全爲作者創作﹐並無任何話本或底本可供依托。第一卷

魏宣武聽讒害賢髙領軍固寵獻女

粵自炎漢之末﹐天下三分﹕曹操誇有中原﹐孫權雄據江東﹐先主偏安西蜀﹐鼎峙者數十年。司馬氏興﹐篡魏﹑滅蜀﹑吞吳﹐四海一統。晉武帝崩﹐惠帝繼立﹐庸懦昏愚﹐賈後亂政﹐諸王日尋干戈﹐遂成五胡之亂。劉淵稱漢﹐李特號蜀。劉曜繼漢而稱前趙﹐石勒滅曜而稱後趙。前秦則苻氏﹐後秦則姚氏﹐西秦則乞伏國仁。燕則前有慕容廆﹐後有慕容垂﹐西爲慕容衝﹐南爲慕容徳。其後馮跋據昌黎﹐又稱北燕。涼亦分四﹕前涼張軌﹐後涼呂光﹐南涼禿發烏孤﹐西涼李暠﹐北涼沮渠蒙遜。而赫連勃勃據朔方﹐國號大夏。晉之子孫在北者屠滅殆盡。惟瑯琊王睿系宣帝曾孫﹐相傳其母夏侯妃通小吏牛金而生。當日見中原大亂﹐遂同西陽王羕等渡江南來﹐眾遂奉之爲君。延西晉之統﹐而棄中州於不問﹐一任五胡云擾﹐互相吞噬。於時拓拔珪興於代北﹐攺代稱魏。乘燕慕容氏衰﹐南取並州﹐東舉幽﹑冀﹐國日以大。晉安帝隆安二年卽帝位﹐建都平城﹐是爲道武皇帝。道武殂﹐明元帝立。明元殂﹐太子肅立﹐是爲太武帝。其時諸邦皆滅﹐惟北涼﹑北燕﹑夏三國尙存。太武悉平之﹐除卻東南半壁﹐中土皆爲魏有。太武殂﹐延及文成﹑獻文﹐國家無事。

孝文卽位﹐寬仁慈愛﹐精勤庶務﹐以平城地寒﹐遷都洛陽﹐攺稱元氏。性好讀書﹐善屬文﹐詔策皆自爲之。好賢樂善﹐百姓皆安﹐天下大治。魏世稱爲極盛。使承其後者克肖其徳﹐則魏業之隆﹐再傳之千世萬世﹐何至一傳而後姦雄並起﹐遂成髙氏﹑宇文氏篡奪之禍哉﹗賈子曰「天下﹐大器也。置諸安處則安﹐置諸危處則危。」語云「物必先腐也﹐而後虫生之。」自古敗亡之禍﹐未有不自朝廷無道始也。

話說魏自孝文帝崩﹐太子恪立﹐是爲宣武帝。帝年十六﹐不能親決庶務﹐委政左右近臣。最用事者﹐國丈於烈﹑皇舅髙肇。肇又尙帝姑髙平公主﹐與於烈並爲領軍﹐手握重兵﹐權重一時﹐羣臣側目﹐𨿽諸王亦皆畏之。時有咸陽王元禧﹐系獻文帝子﹐與於烈不睦﹐見帝寵信他﹐屢加顯職﹐而身爲帝叔反遭疏忌﹐深懷怨望﹐府中蓄養丁壯﹐招納四方術數之士。與禦前直寢符承祖﹑薛魏孫﹐黃門侍郎李伯尙﹐直閣將軍尹龍武結爲死黨﹐耑待朝廷有釁﹐從中舉事。一日﹐帝將駕幸北邙﹐六軍從行。禧謂承祖﹑魏孫曰「主上出幸﹐京師虛弱。汝等爲侍駕臣﹐朝夕在側﹐圖帝甚易。吾起於內﹐汝應於外﹐大事可立成。富貴共之。」二人應諾而去。次日﹐遂集其黨數十人﹐在城西宅內同議起兵。尹龍武曰「主上𨿽出﹐髙肇﹑於烈畱守﹐必有嚴備﹐府中兵士何足以濟﹖貿然爲之﹐恐無成而受禍﹐王宜緩之。」伯尙亦以爲不可。

於是眾皆疑懼﹐其謀遂寢。

再說帝在邙山﹐因天气酷熱﹐乃止於山之浮屠陰處﹐擺設臥具﹐假寐帳中。直寢薛魏孫﹑符承祖先預逆謀﹐而咸陽疑懼中止卻未知之。魏孫見帝睡熟﹐將利刃藏於衣底﹐便欲行刺。走至帳下。見帝容貌如神﹐未敢下手。承祖從後牽其衣曰「吾聞殺天子者身當癩﹐汝何利乎﹖」魏孫持刀而退。帝開眼見二人密語﹐形狀閃爍﹐忙卽起身。時於烈之子於登亦司直寢﹐適至階下﹐帝遂呼令執之。隨駕者俱到﹐搜出利刃﹐將二人背剪。帝親拷問﹐二人料難瞞隱﹐大呼曰「非臣敢反﹐乃咸陽王教臣如此耳﹗」帝大驚﹐遂囚二人於幕下。忽禦前軍士奏報﹐拿獲一人劉小苟﹐系咸陽親卒﹐來告咸陽反狀。

帝訊之得實﹐恐京師有變﹐深爲疑懼。於登奏曰「臣父爲領軍﹐必無所慮。」

帝乃遣登飛馬入京觀之。登至京﹐其父於烈已下令嚴備。使登回奏曰「臣𨿽朽邁﹐心力猶足。禧等猖狂﹐不足爲慮。願帝徐還﹐以安人心。帝聞奏大悅﹐謂登曰「朕嘉卿忠款﹐賜卿以忠爲名。」於是於登攺名於忠。帝遂連夜起駕﹐五更卽抵皇城。入宮後﹐卽著於烈父子領兵去捉咸陽。

且說咸陽王謀叛不成﹐心不自安﹐尙不知事已敗露﹐與兩个愛姬申屠夫人﹑張玉妹宿於洪池別館。夜半左右來報﹐有千萬馬嘶之聲從洪池西北而來。

王大驚﹐知事泄﹐急上馬走。二姬及心腹二三十人亦狼狽上馬﹐相從而逃。

行未數里﹐兩姬在後﹐已被捉去。從人皆散﹐單存尹龍武一人。因向龍武道﹕「今投何處去好﹖」龍武道﹕「不如投梁。」蓋其時南朝已易四代﹐正值梁武開基﹐故龍武勸其南奔。咸陽不應﹐龍武道﹕「我生死從王﹐今追兵已近﹐柰何﹖」行至柏塢嶺﹐於烈父子追及﹐遂與尹龍武一同被執﹐解至洛陽。帝命囚之華林都亭﹐使軍士守之。時熱甚﹐帝敕斷其水漿﹐咸陽渴悶垂死﹐侍中崔光見而憐之﹐進以酪漿升餘﹐王始蘇。

卻說咸陽兄弟七人﹕長孝文﹑次咸陽﹑三趙郡王﹑四廣陵王﹑五髙陽王﹑六彭城王﹑七北海王。昆弟中惟彭城王勰最賢。當日聞咸陽反事﹐不勝悲悼﹐因在帝前與諸王大臣共議咸陽之罪﹐勸帝斥爲庶人﹐幽之內省﹐盡其天年。

帝未決。於烈﹑髙肇共奏道﹕「咸陽無父無君﹐死罪難赦。」帝從之﹐乃命歸舊邸﹐並其妃李氏同日賜死﹔幽其子女﹐黨叛者皆斬﹔籍沒財產﹐以賜髙﹑於兩家﹔選其歌姬舞女﹐充入內廷。有舊宮人感咸陽之恩﹐作歌悲之。其歌曰﹕

可憐咸陽主﹐柰何作事誤。金牀玉几不能眠﹐夜宿霜與露。洛水湛湛彌長岸﹐行人那得渡。

其歌流至江表﹐北人之在南者聞之﹐無不灑淚。

再說彭城友愛異常﹐當日不能救咸陽之死﹐心甚慘戚。後又聞其長子元通逃往河內太守陸琇家﹐琇不念舊恩﹐殺之﹐封首入朝﹐心益悲痛。故不遇朝謁﹐終日在府悶坐。一日﹐有天使來召﹐入朝見帝。帝賜坐﹐啟口道﹕「有一事勞卿﹐卿爲朕玉成之。朕大婚三載﹐尙無子嗣。今聞已故皇舅髙偃有女秀娥﹐年十六。前日髙平公主來朝﹐稱說其女才色兼備﹐徳貌無雙。朕欲納之﹐煩卿去宣朕意。」彭城知事出髙肇﹐欲圖椒房之戚以固其寵﹐便奏道﹕「此系文昭皇后姪女﹐於陛下爲表姊妹﹐不宜充作妃嬪。」帝曰「此卻何害。朕欲遣卿去者﹐觀其色果何如耳。」彭城不敢違﹐先至肇家﹐宣達帝意。

然後與肇同至偃府﹐肇令秀娥出見﹐果然天姿國色。暗想﹕「此女入宮﹐必得帝寵。但眼俊眉丰﹐恐無淑徳。況肇非良善﹐現已恃寵弄權﹐將來又得內援﹐必更橫行無忌﹐貽禍國家。」因卽起身相別﹐回奏道﹕「此女𨿽有顏色﹐但輕盈而無肌骨﹐恐非受福之人。」帝聞奏﹐遂置不問。肇知之﹐深怨彭城。

一日﹐帝坐便殿﹐直寢於忠侍。帝偶言「髙偃女有美色﹐彭城言其福薄不可入宮﹐朕甚惜之。」忠亦與彭城不睦﹐因言「彭城誤我主矣﹐此女美麗如仙﹐豈無異福﹖」帝遂決意納之﹐便命有司具禮迎入。帝見秀娥芳華淑質﹐光彩動人﹐後宮罕有其匹﹐不勝驚喜。是日﹐卽冊爲貴嬪﹐寵冠六宮。於是疑彭城爲欺己﹐益加恩髙氏。

且說魏自孝文以來﹐崇尙佛教﹐大興寺院﹐王侯貴家女子有入道修行者。

武安伯胡國珍之妹在胡統寺爲尼﹐號曰靜華眞淨禪師﹐以家門貴顯住持山門。

國珍夫人皇甫氏久無生育﹐於太和十三載忽然懷孕﹐生下一女﹐紅光紫气照曜一室﹐國珍奇之。有卜人趙明者﹐密令卜之。趙雲﹕「此女大貴﹐異日當爲天下母﹐但恐不獲善終。」國珍大喜﹐名之曰仙眞。此卽武靈胡太后也。

後夫人又生一女﹐名曰瓊眞。夫人早卒﹐二女皆幼。淨師哀其無母﹐攜仙眞入寺撫養。仙眞漸長﹐性質聰明﹐妙通文墨﹐聖經佛典一覽便曉﹐容色更極美麗。淨修初欲收之爲徒﹐恐其不了。年十六﹐送歸國珍。時帝以皇嗣不生﹐引僧道於朔望日在式乾殿廣修善事﹐召集諸王﹑駙馬﹑宰輔大臣﹐講求佛典。

又齋僧眾於廣陽門以求太子。後亦延召女僧﹐於後宮誦佛求福。國珍妹淨師亦入講經。於後見其精通佛典﹐甚加敬重。每入宮輒二三月不出﹐朝夕談論﹐情意投合。一日﹐後語淨師曰「師在外見有良家女子才色兼備者乎﹖」淨師道﹕「有。」後問﹕「誰家之女﹖」淨師道﹕「尼兄國珍之女。年十七﹐名仙眞﹐才貌徳性﹐世無其偶。」後曰「汝能引來一見乎﹖」淨師道﹕「娘娘欲見此女﹐尼卽帶他來見。但宮禁深嚴﹐出入恐於未便。」後曰「汝奉我命有何干礙﹖」淨師應諾而去。遂到胡國珍家﹐傳述於後之命欲見仙眞﹐著他帶領入宮。國珍道﹕「女孩兒家從未識朝廷禮數﹐如何見得帝後﹖」淨師道﹕「姪女自幼聰慧﹐入宮見駕斷不至於失禮。況有我在﹐可以無憂。」

因向仙眞道﹕「後命難違﹐定當從姑入見。汝心懼否﹖」仙眞曰「後猶母也。以女見母﹐何懼之有﹖」國珍﹑淨師聞之皆喜。次日五更起身﹐遂同淨師入宮。宮門上見是淨師﹐往來慣熟﹐便卽放入。淨師先至後前奏知﹐然後帶領仙眞跪在金階﹐行朝拜之禮﹐口呼娘娘千歲。於後便命平身﹐召上賜坐。

細看仙眞﹐態度端凝﹐容顏美麗。啟口之間不但聲音淸楚﹐亦且應對如流﹐心中大喜。仙眞初入大內﹐不敢久畱﹐便卽告退。後以明珠一粒賜之。仙眞拜謝。內侍送出宮門﹐自有家人迎接回府。淨師亦欲辭出﹐於後道﹕「師且莫歸﹐我尙有話與你說。」未識於後所言何事﹐且聽下回細講。第二卷

於皇后暗中被弒彭城王死後含冤

再說於後畱住淨師不放﹐淨師只得住下﹐啟問有何旨意。於後道﹕「我因皇嗣未生﹐欲彩良家之女﹐以充嬪禦。今見汝兄之女才貌若此﹐正堪作嬪王家。我當奏知官家﹐納之後宮。汝意以爲可否﹖」淨師道﹕「此女蒙娘娘不棄﹐便是莫大之恩了。但臣兄素愛此女﹐臣尼不能作主﹐須與臣兄言之。」

於後道﹕「汝兄胡國珍亦朝廷大臣﹐自當待其心肯﹐方可相召。卿今速回﹐與爾兄言之。」淨師奉了於後之命﹐卽到國珍家來。斯時仙眞方歸﹐正在堂中告訴於後相待之厚。忽報淨師至﹐父女接見﹐兩下坐定。淨師道﹕「方才正宮有命﹐以嬪嬙未備﹐欲選淑女﹐甚愛仙眞徳性溫柔﹐儀容俊雅﹐欲奏知天子﹐納於後宮。特命我來作合﹐未識兄意允否﹖」國珍道﹕「後𨿽寬仁﹐而髙妃正當寵幸。我女入宮﹐恐終見棄﹐是誤他終身了。竊以爲不可。」淨師道﹕「兄不憶卜者言乎﹖進宮以後若生太子﹐貴不可言矣。」因回顧仙眞道﹕「汝意云何﹖」仙眞道﹕「身爲女子﹐恨不能置身通顯﹐光耀門閭。入宮倘有遭際﹐亦可榮及父母﹐此兒之願也。」國珍見女已允﹐不好推卻。淨師入宮復命。

明日﹐卽有天使聘召﹐國珍只得送女進宮。帝見仙眞𨿽不及髙妃之美﹐而容顏亦復不羣﹐因卽拜爲充華。後見之﹐愈加歡喜﹐撥給宮女十二名﹐賜居紫華宮。充華自念帝眷若此﹐朝夕便得承幸。那知正值髙妃得寵之時﹐帝無心別戀﹐在宮數月﹐不得見帝一面。於後不悅曰「帝若無情此女﹐吾誤之矣。」一日﹐充華來朝﹐後命之曰「今日聖駕必來吾所﹐吾邀帝同至汝宮。汝速回去﹐設宴以候。」充華領命。未幾﹐帝與後果至﹐充華接駕。帝賜坐於旁﹐後謂充華曰「今日駕來﹐汝不可不作主人。」充華設宴上來﹐帝與後上坐﹐身自陪飲。也是充華福至心靈﹐顧問之際﹐語語合意﹐帝大悅。

後曰「聞汝善簫﹐試吹一曲佐酒。」充華承命﹐便取出玉簫吹弄。果然聲情婉轉﹐餘韻繞樑。帝心益喜﹐畱連至晚﹐不覺沈醉。後命宮女扶帝入寢﹐謂充華曰「今夕承恩﹐小心侍駕。」言畢起身而去。是夜﹐充華方沾雨露。

至次日﹐帝始知在充華宮中﹐追思昨日之事﹐笑曰「後眞世間賢婦也。」

自此充華常得恩幸。六宮聞之﹐皆頌於後之徳﹐願其早生太子。未幾﹐後果懷孕﹐彌月之後﹐遂生一子。帝大喜。羣臣入賀。下詔蠲免糧稅﹐盡赦輕重罪犯﹐𨿽謀逆子孫亦蒙釋放。於是元禧之子元翼等亦蒙赦出。彭城哀其孤苦﹐收養在家。

元翼年已十七﹐痛遭家變﹐泣告彭城道﹕「父死五年﹐尙埋淺土﹐願叔父憐之﹐如得奏知天子﹐許以攺葬﹐𨿽死無憾。」彭城念其孝心﹐帶領元翼入朝﹐將攺葬咸陽之意乞恩於帝。帝怒曰「逆臣之子得蒙赦宥﹐已邀寬典﹐何得更爲瀆奏﹗」深責彭城。元翼歸﹐見帝怒未息﹐懼有後禍﹐遂同元昌﹑元嘩乘間南奔﹐梁武納之﹐封其職如父。邊臣以聞﹐髙肇因言於帝曰「元翼之叛﹐彭城實縱之。」帝於是不悅彭城。肇又因於後生子﹐帝寵日隆﹔髙妃無出﹐懼後寵衰﹐密使人授計於妃﹐令其害後母子。

一日﹐正遇於後誕辰﹐眾妃嬪皆朝賀﹐後皆賜宴。帝與後上坐﹐余以次列坐。宴罷﹐髙妃奏帝道﹕「妾感娘娘大恩﹐愧無以壽。明日妾有小酌﹐欲屈陛下與娘娘駕臨迎仙宮﹐以盡一日之歡﹐望陛下鑑納。」帝謂後曰「不可負妃誠意﹐朕與卿須領其情。」後依帝言﹐髙妃拜謝。明日﹐帝與後共宴於髙妃所。宴後歸宮﹐後胸中若有宿物﹐忽忽不樂。三日後﹐對帝泣道﹕「妾近有疾痛﹐患莫能救﹐恐將長別陛下。願陛下撫視太子﹐使得長大﹐妾萬幸矣。」言訖遂崩﹐年止十九歲。帝甚悲痛﹐合宮皆哭。眾盡疑髙妃所害﹐而不敢言。髙妃旣害後﹐微聞宮中人言籍籍﹐因念太子日後若知﹐必怨髙氏﹐貽禍不小。適太子有小疾﹐因密與肇謀﹐賄囑禦醫王顯下藥害之﹐太子遂亡。

眾人共知髙氏所爲﹐而帝亦不究。蓋自髙妃擅寵於內﹐髙肇用事於外﹐𨿽於烈父子亦不敢與抗也。

肇尢忌宗室諸王﹐每在帝前百端離間。北海王元祥爲人放蕩不節﹐然無大過。與肇不和﹐肇譖之於帝﹐言其黨結私人﹐意在謀反。帝信之﹐收付大理寺﹐廢爲庶人。肇密使人殺之。京兆王元愉﹐孝文第三子﹐帝之弟也﹐性气暴急﹐卻愛文學﹐招延名士﹐朝野稱之。亦爲髙肇所忌﹐進讒於帝曰「元愉近見陛下喪了王子﹐喜動顏色﹐謂以次當授天位。近日大散財帛﹐招合羽黨﹐恐非社稷之福。」又言因瑤姬事常常怨望朝廷。先是元愉正妃於氏﹐卽於後妹。及愉爲徐州都督﹐納楊氏女﹐名瑤姬﹐容貌昳麗﹐歌舞絕倫﹐寵之專房﹐遂疏正妃。妃怨之﹐還朝訴之於後﹐且言瑤姬有子﹐將來必至奪嫡﹐恐爲所制。後怒﹐立召瑤姬﹐責其輕慢主母﹐恃寵無禮之罪。命將所生子歸於正妃撫養﹐姬不從。後大怒﹐乃剪其發﹐幽之後宮普陀寺數月﹐然後放歸。

帝因後言﹐亦屢責元愉。元愉深以爲怨。故肇言及之﹐帝聞不能無疑﹐卽下敕收勘。諸王賓客﹐惟京兆王門下居多﹐帝怒﹐斬其最寵者三人﹐餘皆流徙外郡。召王入內廷﹐杖之五十﹐出爲冀州刺史。左右親王皆不敢救﹐惟彭城王泣諫曰「元愉年紀尙幼﹐畱之京中可加教訓。若委以外任﹐讒間易行。一旦姦人構成其罪﹐恐陛下不能全手足之愛。」帝曰「王法無親。此事叔不要管﹐朕有一事欲與叔議。」遂命百官盡退﹐獨畱諸王賜坐。帝曰「朕自於後棄世﹐中宮久虛。今欲冊立髙妃爲後﹐諸王以爲可否﹖」彭城諫道﹕「私門貴盛﹐非國家之福。妃叔髙肇身爲皇舅﹐又尙主爲駙馬﹐尊榮極矣。居心不公﹐屢惑聖聰。若復立其姪女爲後﹐於髙氏又增一戚﹐器小易盈﹐必不利於王家。願陛下別選名門以正坤位。帝勃然色變﹐復問諸王。諸王知帝意已定﹐皆唯唯。蓋髙妃承寵﹐帝已私許爲後﹐故彭城之言不入。正始五年七月甲午日﹐帝臨大朝﹐頒詔天下﹐冊立髙妃爲皇后。羣臣上表稱賀。肇因彭城有諫阻之言﹐益懷怨怒﹐思有以中之。

再說京兆王元愉自以無罪被黜﹐心懷怨恨。又聞髙肇數在帝前讒間骨肉﹐不勝忿激﹐遂據冀州反。引司馬李遵同謀﹐詐稱得淸河王密啟﹐云髙肇弒逆﹐天子已崩﹐四海無主。爲壇於信都之南﹐卽皇帝位﹐攺元延平。引兵向闕﹐以討弒君之賊。長史楊靈﹑法曹崔伯驥不從﹐殺之。鄰郡聞其反﹐飛馬入京奏報。帝聞大驚﹐謂髙肇道﹕「汝言信不誣矣。」遂命都督李平發兵討之。

先是彭城王曾保舉其母舅潘僧固爲長樂郡太守。郡屬冀州。元愉反﹐逼之從軍。肇便欲借此以爲彭城罪﹐因奏道﹕「元愉之反﹐彭城王實使之。現今其舅潘僧固在元愉軍中爲謀主。彭城將爲內應﹐須先除之﹐以絕後患。」帝未遽信﹐謂﹕「彭城叔先帝嘗稱其忠﹐決不至此。」肇見其言不行﹐暗想欲害彭城﹐必得其私人首告﹐帝方不疑。乃密誘其手下中郎將魏偃向﹑防閣將軍髙祖珍﹐引入密室﹐謂之曰「汝知爾王反乎﹖與元愉通謀﹐令舅僧固助逆﹐帝已知之矣。」二人道﹕「我大王素忠於國﹐必無此事。」髙肇曰「汝等罪同反逆﹐死在目前﹐尙有何辯﹗」二人大懼﹐伏地求救。肇乃曰「若欲保全性命﹐當在中書門下首告彭城反狀。不惟免死﹐且蒙重賞。」二人懼而從之。明日﹐肇到中書省﹐二人果來首告。便將首詞呈進﹐奏道﹕「彭城善結人心﹐非咸陽可比。今反狀已著﹐若不除之﹐恐禍生旦夕。昔成王誅管蔡﹐亦此意也。」帝尙猶豫﹐肇又道﹕「陛下若不忍顯加誅戮﹐托以賜宴﹐召入宮內殺之。」帝然其言﹐乃命設宴麒麟殿中﹐徧召王叔王弟同來赴宴。

是日﹐彭城正妃李氏正當臨產﹐天使來召﹐固辭不去。帝不許﹐連遣二十餘使﹐相屬於道。彭城心疑﹕「何相召之急若此﹖莫非帝心有變﹐將不利於我﹖」遂進別夫人李氏道﹕「帝命難辭。看來此行凶多吉少﹐只怕無復相見之日。」言之淚下。夫人道﹕「只因吾王諫阻立後﹐結怨髙氏﹐妾心常懷憂懼。今日此去倘被暗算﹐柰何﹖」正憂慮間﹐忽報天使又至﹐彭城遂出外堂。方欲登車﹐內使又報夫人生下一子﹐請王入視。彭城重復進房﹐細看新生之兒﹐相貌端好﹐歎道﹕「兒𨿽好﹐恐我不及見兒成立。」隨取筆寫「子攸」兩字﹐命名而出。此子卽魏孝莊帝也。於是入朝。帝問﹕「叔來何遲﹖」

彭城奏道﹕「臣妻生子﹐故遲帝召。」帝不語﹐但命諸王入席﹐因言「今日須當暢飲﹐以副朕懷。」眾皆遵旨飲宴。至夜﹐諸王皆醉。笙歌間作﹐燈燭輝煌﹐已是二更時分。華筵狼籍﹐樂聲將歇﹐皆謝恩求退。帝傳旨諸王都不消回府﹐卽在宮中各就安處。帝便起駕入宮。二侍者引彭城入中常寺省﹐牀幃衾枕無一不備。王𨿽有酒﹐卻尙未醉﹐倚牀獨坐。良久﹐有內侍稟道﹕「時已二鼓﹐大王該安寢了。」彭城寬去袍帶﹐方欲就寢﹐忽見左護衛元珍領武士數十﹐手執利刃﹐持藥酒而入。彭城不覺失色﹐忙問何事。元珍道﹕「有詔賜王死」。彭城曰「我得何罪﹖」元珍道﹕「帝以王遣潘僧固私通元愉﹐通同謀反。有王親臣魏偃向﹑髙祖珍首告﹐故賜王死。」王曰「願請一見至尊﹐與告者面質﹐𨿽死無怨。」元珍道﹕「至尊那可得見。」彭城歎道﹕「此非帝心﹐必出自髙肇意。」武士見其遲疑﹐逼之立飲藥酒。又不能卽死﹐武士持刀刺殺之。時年三十三歲。明日有旨﹐彭城昨夜飲酒過多﹐薨於禁中。乃以錦褥裹屍﹐送之歸府。朝臣皆爲流涕。妃李氏撫屍哭曰「髙肇何仇﹐害我賢王﹖」士民聞之﹐莫不欷歔歎息。帝知人心哀怨﹐欲掩殺叔之名﹐詔百官臨喪﹐厚加祭贈﹐諡曰武宣。以長子嗣爲彭城王﹐拜李氏爲彭城國太妃﹐以慰其心。自此諸王貴戚莫不喪气﹐而政權盡歸髙肇矣。但未識元愉之反作何結果﹐且聽下回分解。第三卷

攺舊制胡妃免死立新君髙肇遭刑

且說京兆王元愉反於冀州﹐起兵三月﹐鄰郡不附。招集烏合之眾﹐屢次喪敗。僅據信都一城﹐將士盡懷離志。忽報朝廷差都督李平領大兵數萬來剿﹐人人喪膽﹐誰敢迎敵。大兵一到﹐把四門圍住﹐架起火炮﹐日夜攻打。李平見他勢已窮蹙﹐便招他投順﹐庶可免死。此時元愉內無良將﹐外無救兵﹐看看城破在卽﹐追悔無及﹐只得納款軍門﹐以憑朝廷處置。李平兵不血刃﹐遂拔冀州。捷報到京﹐帝大喜﹐詔李平班師﹐解元愉入京。帝聚集朝臣﹐議元愉之罪。髙肇奏道﹕「逆愉之罪過於元禧﹐當以禧罪罪之。」帝不忍曰「朕念先皇愛愉之情﹐當免其死。」眾臣稱善。惟肇不悅﹐退歸府中﹐便遣手下勇士髙龍﹐吩咐道﹕「汝星夜迎去﹐一至軍中﹐速將元愉殺死。」囑李平莫泄﹐只言怨憤身亡﹐主上必不見責。髙龍領命﹐飛馬而去。行至野王縣界﹐迎著大軍﹐將髙肇害王之意﹐與李平說了。李平曰「恐非天子之意。」髙龍笑道﹕「彭城尙遭他害﹐何況元愉。將軍違了髙公﹐功勞都付流水矣。」

李平從之。髙龍入帳見王﹐王問﹕「何人﹖」龍曰「臣乃髙令公府中人也。奉主命﹐以禦酒一瓶﹐請王自裁。」王泣下道﹕「我志滅髙肇﹐今爲肇殺。將見先帝於地下﹐必不令髙賊善終也。」遂飲藥而死﹐年二十二。李平以病死上聞。帝不省﹐命以庶人禮葬之。元愉有一子一女﹕子曰寶炬﹐後爲西魏文帝﹔女卽明月公主。皆絕屬籍。瑤姬因爲僞後﹐降敕賜死。左僕射崔光奏其有孕在身﹐不可加誅﹐發入冷宮監禁。後胡後生太子﹐始赦出。帝以李平有功﹐升授工部尙書。髙肇忌之﹐乃遣其將帥流言平在冀州盜沒王府寶物﹐詐增首級冒功﹐多不法事。帝怒﹐斥平爲民。是歲大赦﹐攺元永平元年。

再說胡充華入宮已及三載﹐於後在時承幸數次。自髙後職掌朝陽﹐阻絕帝意﹐妃嬪承恩者絕少。充華之宮帝亦三月不到。一日﹐宮娥忽報駕臨﹐忙起迎接﹐見帝便衣小帽﹐只隨內侍二人﹐悄然而至。帝攜充華手曰「卿爲於後所薦﹐朕憶於後﹐便卽想卿。柰今皇后頗懷嫉妒﹐絕不似前後寬宏﹐故今宵私行見卿。卿亦勿泄於後也。」充華拜謝。是夜﹐宿充華之宮﹐五更卽去。時值八月中秋﹐嬪妃世婦皆往正宮朝賀。朝罷﹐眾妃先散﹐充華獨後。

時月光皎潔﹐碧空如洗。充華貪看月色﹐緩緩而歸。行至一所﹐內有髙亭畫閣﹐隱隱聞女子笑聲。命宮人入視﹐出云諸夫人在亭上焚香拜祝。充華走至亭外﹐潛聽其語。皆云﹕願生諸王公主﹐不願生太子。充華上亭與諸妃相見﹐曰「賢姊們在此焚香祝天﹐肯帶攜小妹一祝否﹖」眾妃笑曰「此是帝意﹐命我等拜祝上蒼﹐以廣皇嗣。你來得正好﹐莫負帝意。」充華笑曰「如此說來﹐帝意欲得太子也。而賢姊們何以願生諸王公主乎﹖」眾妃曰「你尙不知朝廷法度。舊制太子立﹐必殺其母﹐以防後日亂政之漸。我等不願生太子者﹐實欲自全性命也。」充華曰「不然﹐我之祝異於是。」遂跪下祝曰「願得生子爲太子﹐身𨿽死無憾。」眾妃皆笑其愚。以後帝每臨幸﹐充華果懷六甲。諸夫人聞之﹐皆來勸曰「近聞後亦懷孕。汝何不私去其胎﹐以待正宮降生太子﹐然後再圖生育未遲。不然子𨿽生﹐命難保也。」充華曰「皇后有徳﹐必生太子。吾近來夜夢不吉﹐必生女也。諸夫人勿爲吾憂。」數月﹐王后生女﹐封爲建徳公主。至永平七月初四日﹐宮人報充華將產﹐帝恐宮中有獘﹐命充華移居宣光殿。是夜﹐遂生肅宗孝明皇帝﹐名元詡。生時紅光滿室﹐異香透鼻。帝大喜﹐步入視之曰「此眞後代帝主也。」嚴斥宮人乳保小心保護﹐養之別宮。自王后以下嬪妃人等﹐不得私入看視﹐卽充華亦不許見面。冊充華爲貴嬪。六宮皆賀﹐惟有髙後不樂。一日﹐親至宣光殿﹐謂胡妃曰「汝知太於長成乎﹖」妃曰「妾自三日後不復相見﹐今不知也。」

後曰「吾欲視之﹐同汝一往。」妃曰「帝有命﹐不敢去。」後見其不去﹐亦不往。未幾﹐太子年四歲﹐帝幸胡妃﹐宮妃侍宴﹐帝半酣﹐謂妃曰「我將立東宮﹐汝知之乎﹖」妃曰「妾非今日知之﹐生太子時已知之矣。」帝曰「朕所以遲立東宮者﹐爲不忍殺汝也。柰勢不可緩何﹐當與汝長別矣。」

妃曰「太子國之本也。願陛下速立太子﹐以固國本。豈可惜妾一人之命﹐而使儲位久虛。」帝見其慷慨無難色﹐惻然久之﹐歎曰「汝旣眞心爲國﹐我亦何忍殺汝。」妃叩首拜謝。於是遂立元詡爲太子﹐大赦天下﹐攺舊制﹐赦胡妃之死。

然魏自彭城枉死﹐髙肇代居太師之職﹐連歲大旱﹐民多餓死。肇擅殺囚徒﹐恣行不顧。帝弟淸河王元懌意甚不平。一日﹐侍宴帝前﹐淸河謂肇曰「昔王莽頭禿卒傾漢室﹐今君身曲恐終成亂階。」肇不答﹐羣臣皆愕。帝亦不以爲意。其時有梁國降將李苗奏帝道﹕「西蜀一方﹐梁無兵將守把﹐乘虛可取。」帝大喜﹐因與髙肇定取蜀之計。發兵二萬﹐以髙肇爲徵蜀大元帥﹐統領諸將而去。那知髙肇領兵去後﹐帝忽不豫﹐病未數月﹐崩於式乾殿﹐年三十三歲。遺詔立太子﹐髙陽﹑淸河二王﹐太師髙肇輔政﹐乃延昌四年正月初六日也。時髙肇未歸﹐國事皆決於二王。商議扶立新君﹐中尉王顯欲請娘娘懿旨﹐方召太子﹐左僕射崔光進步言曰「天子崩﹐太子立﹐國之制也﹐何待皇后主張﹖」二王以爲然﹐遂同崔光親到東宮﹐叫內侍侯綱傳言宿衛﹐請太子起駕﹐到式乾殿臨喪。二王欲待天明召集文武﹐然後卽位。崔光曰「不可。天子年幼﹐宜卽正位以安眾心﹐不須待天明也。」二王從之﹐乃引太子登顯陽殿。崔光攝太尉而進冠袍﹐侍中元昭跪上璽綬﹐奉太子升禦座卽帝位。諡帝曰宣武﹐尊髙後爲太后。諸王及大小臣寮皆北面稱賀。山呼已畢﹐天子離下龍亭﹐換了孝服﹐至靈所舉哀。諸臣陪哭。五更鐘響﹐滿朝文武齊到﹐知天子已崩﹐新君登位﹐皆先朝拜新君﹐後行喪禮。是日﹐後及嬪妃皆來赴哀﹐新帝就於喪所﹐拜見太后。後見新君已立﹐暗想﹕「彼尙未識所生﹐不如殺卻胡妃﹐日後自然以吾爲母。」便遣內侍劉騰﹐授以快刀一把﹐曰「汝到宣光殿將胡妃誅死﹐回有重賞。」劉騰領旨﹐飛奔宣光殿來。胡後赴哀才回﹐忽見中宮內侍劉騰手執利刃﹐來至宮中曰「娘娘有旨﹐先帝殉葬無人﹐欲取夫人之命。」胡妃大驚曰「你來殺我﹐不過爲髙後出力﹐獨不思天子是我所生。你殺天子之母﹐日後君王知道﹐只怕你滅門不久。」劉騰聽了﹐默然半晌﹐忙跪下道﹕「此實奉主差遣﹐非干小臣之事。但小臣去了﹐娘娘別遣人來﹐夫人禍終不免﹐柰何﹖」胡妃道﹕「你能救我無事﹐後必重賞。」劉騰道﹕「夫人且緊閉宮門﹐休輕出入﹐待小臣且去商之。」遂尋著內使侯綱﹐說知其故。綱曰「吾與汝去見領軍於忠﹐可以救之。」遂往見於忠﹐告之以故。忠曰「皇后勢傾宮掖﹐當與崔太傅計之。」往見崔光﹐言髙後欲殺胡後﹐將何以救。光曰「宮中不可居﹐領軍可領禁軍三十騎﹐入宣光殿﹐護送東宮﹐則後不能害矣。」於忠如其計﹐妃遂避入東宮。劉騰回稟髙後﹐只言尋覓不見。髙後道﹕「彼豈預知奴意而先躲避耶﹖且俟太師回朝再商便了。」

話說二王奉遺詔輔政﹐恐怕髙肇回朝仍復當國﹐則權勢不敵﹐必被其害﹐不若先去之﹐乃假皇后手敕﹕「天子幼沖﹐門下萬幾之事﹐悉聽二王處分。」

因問光去肇之策。崔光曰「召他回來﹐削去兵權﹐勒歸私第可矣。」乃以哀詔付肇﹐命卽班師﹐肇至綿竹﹐蜀地已下數十城。忽接詔旨﹐知天子已崩﹐太子卽位﹐大驚﹐慟哭良久。畱偏將守綿竹﹐班師回朝。二王聞肇將至﹐欲就殺之﹐乃伏武士邢豹等二十餘人於大行殿東序﹐摩利刃以待。肇至中城﹐髙平公主使人迎之。肇曰「吾未赴哀。」尙不回府﹐攺服麻衣﹐至梓宮前伏地舉哀。哀畢起身﹐忽見內侍數人云「二王有請。」遂引入中常寺省。

肇失驚道﹕「我何至此﹖」邢豹道﹕「此彭城王死處也。彭城王在地下等太師對證﹐請從此死。」肇曰「汝小人何敢殺我。」邢豹喝令武士動手﹐遂將二丈白綾套肇頸上﹐立時絞死﹐回報二王。二王道﹕「今再泄彭城之怨矣。」

以小車一乘﹐命豹載歸其屍。髙平公主見之大哭﹐謂邢豹曰「二王殺之何太急﹖」邢豹曰「當日殺彭城亦太急。」公主默然。

是日﹐髙太后聞肇已回﹐只道赴哀之後必來進謁﹐至晚不見入宮﹐便召守門內侍問曰「太師曾謁梓宮否﹖」內侍答道﹕「已謁。」又問﹕「今何在﹖」內侍道﹕「想在朝堂議事未了。」後因自忖道﹕「帝𨿽晏駕﹐大權仍歸肇手﹐諸王斷不敢有異議。等他進見時﹐設一良圖﹐扶我臨朝﹐便可任所欲爲﹐不怕胡妃異日奪吾權去。」髙後正在妄想﹐秉燭以待肇至。那知起更以後杳不見到﹐坐在宮中等得不耐煩﹐吩咐內侍道﹕「快到朝堂﹐宣召太師進宮相見。」內侍去不多時﹐慌急奔回﹐告後曰「娘娘不好了﹗太師謁過梓宮﹐已入中常寺省賜死矣。」後曰「誰殺之﹖」曰「諸王殺之。」後驚駭欲絕﹐大怒曰「我爲帝母﹐宮中惟我獨尊。肇卽有罪﹐亦應稟命行誅。乃先帝骨肉未寒﹐諸王擅殺大臣﹐目中寧復有我耶﹖必到梓宮前哭訴先帝﹐究問諸王肇有何罪﹐而竟置之死地﹐看他有何理說。」忙卽帶了宮女數人﹐也不及乘輦﹐憤憤走出宮來。斯時內侍劉騰正在宮外﹐見髙後欲到前殿﹐向前跪下道﹕「娘娘且請回宮﹐聽奴婢一言。」後於是止步問之。但未識劉騰所言若何﹐且聽下回分解。第四卷

白道村中困俊傑武川城上識英雄

話說太后怒髙肇之死﹐欲臨前殿與諸王爭論﹐內侍劉騰跪止道﹕「娘娘息怒﹐聽奴婢一言。竊聞諸王所以殺太師者﹐特爲彭城報仇。彭城前日無罪而死﹐故太師今日亦無罪而見殺。諸王以此爲罪﹐娘娘何說之辭﹖且太師一死﹐大權已失﹐娘娘𨿽爲太后﹐諸王寧肯俯首聽命﹖娘娘此時惟有髙居深宮﹐勿與外事﹐庶可長保福祿也。」髙後聽了劉騰之言﹐悚然歎道﹕「只知威權長在﹐那曉竟有此日。」於是含淚回宮。次日﹐忽報胡太妃來謁。蓋胡妃自髙肇死後﹐諸王迎歸舊宮﹐尊爲太妃﹐故來朝見太后。後見之﹐驚問曰「數日何在﹖」太妃再拜曰「妾前赴哀歸去﹐忽見先帝謂妾曰「早歸東宮﹐此間不可居也。』妾懼﹐故避禍耳。」太后默然。太妃帶笑而去﹐去後暗囑諸妃嬪禦﹐皆以危言怵之﹐謂住在宮中必爲妃所害﹐性命不保。髙後亦知結怨已深﹐常怕胡妃報復﹐聞眾人之言﹐心益自危。又想﹕「諸王大臣皆與髙氏作對﹐將來禍生不測﹐決無好處。不如及早尋一退步﹐以保餘年。」因思﹕「先帝所造瑤光寺極其壯麗﹐幽房曲院不異王宮。在寺者皆貴官女子﹑王侯妃妾﹐可以安身。」乃傳諭內外﹐欲往瑤光寺落髮爲尼﹐擇日出宮。六宮泣送﹐太后亦悲哀不已﹐惟胡太妃不出。諸王羣臣遂各上表﹐尊太妃爲太后﹐居崇訓宮。天子率百官朝賀。

時於忠有保護太后之功﹐遂恃寵用事﹐讒害正人﹐百官側目。欲殺髙陽王﹐以奪其權﹐崔光苦止之。髙陽懼﹐稱疾求退﹐忠遂出之歸第。

時羣臣憂天子年幼﹐耳目易蔽﹐以太后有才識﹐咸請太后臨朝聽政。後大喜﹐遂升前殿﹐朝見百官。封其父母親族﹐賞賜巨萬。太後天性聰明﹐多才有智﹐親覽萬幾﹐手披筆斷﹐事皆中理。一日﹐坐崇訓宮﹐諸王大臣皆侍。

問及時政得失﹐曰「有不便者﹐諸卿當一一言之﹐毋有所隱。」任城﹑淸河二王奏道﹕「娘娘聽政以來﹐事無不當﹐萬民悅服。惟領軍於忠內托大功﹐招權納賄﹐恐傷聖化。」時於忠亦在殿﹐跪伏求辯。後卽命退﹐出爲山東冀州刺史。又詔髙陽復位供職﹐曰「於忠讒汝﹐今無妨也。」滿朝文武無不欽服。先是太后幼時﹐有術者言其極貴﹐但不獲善終。今富貴已極﹐前言已驗。每以後言爲疑﹐欲大修佛事以禳之。魏自宣武奉佛﹐廟寺徧於都中。太后臨朝﹐倍崇佛法。造永寧寺﹐建九級浮圖。殿如太殿﹐門似端門。鑄金像一尊﹐長一丈六尺﹐又如人長者十尊。珠像三尊﹐長一丈二尺。僧房千間﹐飾以金玉﹐光耀奪目。浮圖髙九十丈。超度僧尼十萬餘人。自佛法入中國﹐未有如此之盛。工費浩繁﹐國用日虛。於是百官停俸﹐軍士減糧﹐以助佛事。廷臣貪污﹐紀綱漸壞﹐不及初政淸明矣。今且按下不表。

單說當初晉代有一玄菟太守﹐姓髙名陰﹐本勃海蓚城人。陰子名慶﹐因晉亂投於慕容燕氏。慶生壽﹐壽生湖﹐皆仕於燕。及魏滅燕﹐湖降魏﹐爲右將軍。湖有四子﹐皆仕於朝。湖卒﹐次子髙謐官爲治書禦史﹐坐事落職﹐黜爲懷朔鎭戍卒。謐至懷朔﹐定居於白道村。有三子﹕長曰優﹐年十八﹐娶妻山氏。次曰樹﹐娶妻韓氏。幼曰徽﹐年七歲。一日﹐謐謂長子曰「今國法嚴重﹐我𨿽遷謫於此﹐然罪臣之家﹐恐終不免於禍。今付汝金﹐以販馬爲名﹐領婦出雁門居住。數年之後﹐或遇大赦﹐乃可歸家也。」優依父命﹐攜其妻子以去。謐自長子去後﹐居常忽忽不樂。又初至北地﹐水土不服﹐三年遂以病卒。樹喪父後﹐浮蕩過日﹐家業漸廢。其弟徽志度雄偉﹐及長﹐見家道飄零﹐不欲婚娶。遊東定城﹐以才藝自給﹐或一二年不歸。樹有女云蓮﹐年十四﹐有容色。一日﹐同侍女遊於後園。園有荷亭﹐可以外望。云蓮倚窗而立﹐見一翩翩年少坐馬而來﹐忙卽避進﹐已被少年看見。你道少年何人﹖姓尉名景﹐字士眞﹐恆州人氏。其父名尉長者﹐積祖富厚。景年十八﹐未娶﹐性不喜讀書﹐工騎射。其時射獵於白道村南﹐經過髙氏之園﹐見女子甚有容色﹐心甚慕之。差人察聽﹐云系髙侍禦家﹐侍禦已故﹐此女乃其次子髙樹所生。

景回家告知父母﹐遣媒求娶爲婦﹐樹許之﹐云蓮遂歸尉氏。以後髙樹家道日衰﹐只得將田園產業變賣存活。村中皆笑其無能﹐而屋上常有赤光紫气騰繞其上。一夜﹐村中見其家內火光燭天﹐疑爲失火﹐共往救之﹐而樹妻韓氏房中產下一子﹐眾以爲異。樹乃大喜﹐因名之曰歡﹐字賀六渾。北齊髙祖獻武帝也。歡生二月﹐母韓氏病卒。其姊云蓮哀其幼而失恃﹐稟父攜歸養之。樹自妻子亡後﹐益覺無聊。後乃續娶懷朔鎭民趙文乾之妹爲室。趙氏勤於作家﹐得免凍餒。後生一女﹐名云姬。

且說賀六渾依身尉家﹐日漸長大。魁偉有度﹐容貌端嚴﹐眉目如畫。居常食不立進﹐言不妄發。尉景夫婦愛之如子。七歲教之從學﹐十歲教以武藝。膂力過人﹐精通騎射﹐遂習鮮卑之俗。年十五云蓮欲爲聘婦。有與六渾同學者名韓軌﹐其妹曰俊英﹐甚有顏色。云蓮遣媒求之﹐韓母謂媒曰「吾聞髙郎貧甚﹐依尉家存活。其父浮蕩廢家﹐其子亦必不能成器。吾女豈可嫁之。」

韓軌私向母道﹕「母言差矣。吾觀朔州富家子弟﹐皆不及賀六渾。此子必有食祿之日﹐柰何棄之﹖」母竟不許。媒至尉家﹐以韓母謝絕之言告知云蓮。

云蓮怒道﹕「如何輕量吾弟若此﹖」遂以告歡。歡亦怒道﹕「大丈夫何患無妻﹐姊勿以爲憂也。但吾在此被人輕薄﹐今欲別姊歸家﹐圖一出頭日子。」

云蓮聞其要歸﹐不覺流淚道﹕「汝𨿽聰俊﹐其如年尙幼何﹖」六渾亦下淚道﹕「姊猶母也﹐何忍輕別。但吾意已決﹐不能再畱矣。」時尉景已爲懷朔鎭隊主﹐到家見妻子有淚容﹐問知其故﹐曰「吾扶養六渾十五年矣。今欲歸去﹐吾亦不便彊畱。但年紀尙小﹐不能如鮮卑人殺人戰鬥爲事。」妻曰「此子失於慈養﹐日後當使經營家業﹐何以戰鬥爲﹖」景歎曰「汝婦人不識道理。男兒生天地間﹐當殺賊立功﹐以取富貴﹐柰何區區求小利乎﹗」言罷﹐以弓箭寶劍贈之。六渾再拜而受。遂親送六渾歸家。樹見之大喜﹐謂士眞曰「累汝多矣。」置酒相待而別。趙氏見之亦喜﹐愛如己出。一日﹐髙徽從京師回﹐見六渾气度軒昂﹐大喜。相聚數月﹐恩義甚厚。聞朝廷以武選取人﹐徽欲與姪俱往。六渾以父年五十﹐又官司徵流人甚急﹐不敢行。徽乃獨往﹐其年中武舉﹐授職羽林統騎。樹聞報﹐合家歡喜。六渾自此遊獵爲生﹐益習騎射。

再說代郡平城本系魏之舊都﹐朝廷宮闕﹑王侯貴戚之家皆在其內。時山蠻反亂﹐云﹑朔二州常被攻掠。朔州官吏悉發流人當軍﹐以衛平城。六渾年已二十﹐代父往平城應役。先是平城有富戶婁提﹐家財百萬﹐僮僕千餘﹐性慷慨﹐好周急人。士大夫多稱之。太武皇帝時以功封眞定侯。長子襲爵﹐次子隨駕洛陽。幼子曰內乾﹐亦得武職。別居於白道村南﹐雕樑畫棟﹐花木園亭﹐擬於公侯。正室奚氏生女曰惠君﹐歸段榮爲妻。繼娶楊氏生女曰昭君﹐男曰婁昭。又妾王氏生男名婁顯﹐妾李氏生女曰愛君。昭君相貌端嚴﹐幼有異識﹐內乾夫婦尢愛之。一日﹐欲探其兄眞定侯﹐挈其眷屬到平城來﹐僮僕車馬無數。正值蠻寇作亂﹐鎭將段長把守門禁甚嚴。內乾至﹐日已晚﹐不得入。眞定侯聞知﹐親自上城與鎭將說了﹐遂開關放入。內乾與夫人子女只得一齊登城﹐與眞定侯﹑鎭將相見。因車騎尙未盡入﹐故在城上少坐。斯時六渾當軍﹐執刀侍立鎭將之側。昭君顧見﹐不覺喫驚﹐自忖道﹕「此子身若山立﹐眼如曙星﹐鼻直口方﹐頭上隱隱有白光籠罩﹐乃大貴之相。奴若嫁了此人﹐不枉爲女一世。」然身爲女子﹐怎好問其名性。少頃定侯起身﹐內乾眷屬一同歸府。當夜設宴管待。定侯見昭君容貌超羣﹐謂內乾曰「姪女容貌若此﹐須擇佳婿﹐非王侯貴戚﹑富家子弟﹐不可輕許。」昭君此時正欲識英雄於貧賤之中﹐聞之默然不悅。款畱數日﹐內乾一家復歸白道村。

昭君回來﹐一心常念執刀軍士﹐苦無蹤迹可訪﹐悵望之懷時形顏面。後有來議親者﹐內乾欲成﹐則昭君憂悶不食。父母知其不願﹐置之。如此數次﹐莫測其意。侍婢蘭春性伶俐﹐見昭君愁懷不放﹐私語昭君道﹕「小姐有何心事﹐鬱鬱若此﹖今日無人在此﹐何不對小婢一說﹐以分主憂。」昭君見問﹐歎口气道﹕「我豈不知女子終身不可自主。但所歸非人﹐一生埋沒﹐故誓嫁一豪傑之士方稱吾懷。前到平城﹐汝不見一執刀軍士乎﹖此眞今之豪傑也。吾欲以身歸之﹐但未識其姓名居止﹐故心常不樂。汝能爲吾訪其下落﹐便可分吾憂矣。」蘭春笑道﹕「小婢亦曾見之。若果姻緣﹐自然訪得著﹐小姐何必憂心。」卻暗思﹕「此子吾曾見之﹐容貌𨿽好﹐難道富家子弟倒不及他﹐小姐如何想要嫁他﹖且軍士甚多﹐何從訪處﹖」一日﹐偶至外廂﹐聽見眾人紛紛說道﹕「蠻寇平了﹐守城軍士都已回家。」蘭春道﹕「此處亦有當軍的麼﹖」眾人道﹕「怎麼沒有﹖西鄰髙樹之子賀六渾才去當軍而回。」蘭春暗想道﹕「小姐看中者莫非就是此人﹖我去一看便知。」遂悄悄走至髙家。趙氏見之﹐便問﹕「小娘子何來﹖」蘭春道﹕「吾是婁家使女。聞你家大官人解役而回﹐來問蠻寇平定消息。」六渾正在房中走出﹐蘭春一見﹐果是此人。

觀其相貌不凡﹐假問數語便辭而去。其妹云姬送出。蘭春曰「你兄有嫂否﹖」

曰「未娶。」問﹕「年幾何﹖」曰「二十歲。」蘭春回來﹐忙報於昭君道﹕「那人吾已訪著﹐乃是西鄰之子﹐姓髙名歡﹐又名賀六渾。相貌果然不凡﹐但家貧如洗﹐恐不便與小姐爲耦。」昭君聞之﹐喜曰「吾事濟矣。」

乃命蘭春通意六渾﹐教他央媒求娶。蘭春道﹕「這卻不可。小姐深閨秀質﹐保身如玉。若使小婢寄柬傳書﹐一旦事露﹐不但小姐芳名有玷﹐小婢亦死無葬身之地。願小姐三思。」昭君道﹕「吾豈私圖苟合者﹐只恐此身埋沒於庸才之手﹐故欲嫁之﹐以伸己志。你若不遵我命﹐則誤吾終身矣。」蘭春恐拂小姐意﹐乃應諾。少頃﹐楊氏院君到房﹐謂昭君曰「今有懷朔將段長﹐前在平城曾見汝面﹐今托媒到來﹐爲其長子段寧求婚。此子年方十七﹐才貌佳俊。汝爹有意許之﹐你意下如何﹖」昭君不答。問之再三﹐終不一語。

忽一日惠君歸﹐又言平城劉庫仁富擬王侯﹐爲其次子求婚於妹。內乾夫婦曰「豪門求婚者甚多﹐觀汝妹之意終不欲就﹐汝爲吾細問之。」惠君進房見妹﹐細叩其不欲對婚之故。昭君曰「小妹年幼﹐不欲遠離父母耳。」

惠君信以爲然。惠君走出﹐昭君私語蘭春道﹕「事急矣﹐汝速爲我圖之。」

蘭春奉命﹐潛身走至髙家。正值六渾獨立堂上﹐見蘭春至﹐問有何事到此。

蘭春輕語道﹕「吾小姐有話致意郎君﹐敢求借一步說話。」六渾退步而入﹐蘭春隨至僻所﹐細將昭君之意告之。六渾曰「貧富相懸﹐難於啟口。致意你主﹐六渾不能從命。」蘭春歸﹐以六渾之言告知昭君。昭君道﹕「無妨﹐彼爲貧﹐故不敢求婚。我以私財贈之如何﹖」遂取赤金十錠﹑珠寶一包﹐命蘭春送去。時外堂正值宴會﹐家中忙亂﹐蘭春乘便來至髙家﹐走入書房﹐見歡獨坐﹐將金寶放於桌上﹐曰「此物爲君納聘之資。」言畢卽去。六渾又驚又疑﹐恐怕人見﹐只得收藏箱中。蓋六渾與昭君𨿽在平城略見其容貌﹐初無愛慕之意﹐今見昭君屬意於己﹐心上委決不下。又念﹕「前緣分定﹐亦未可知。待稟知父母﹐央媒求合便了。」但未識兩下良緣畢竟成與不成﹐且聽下回細說。第五卷

怒求婚蘭春受責暗行刺張僕亡身

話說賀六渾乃是一代人傑﹐素負經濟之才﹐常懷風雲之志。當此年富力彊﹐方圖功名顯達﹐豈肯志在室家。然龍潛蠖伏﹐辱在泥塗﹐茫茫四海﹐無一知己。昭君一弱女子能識之風塵之中﹐一見願以身事﹐其知己之感爲何如。

況贈以金寶﹐使之納聘﹐尢見鍾情﹐豈能漠然置之。但兒女私情﹐難以告知父母﹐故此遲疑。隔了數日﹐昭君不見髙家求親﹐又差蘭春走來催促。其時六渾不在家中﹐卻遇見其父髙樹。樹問﹕「何事至此﹖」蘭春道﹕「欲尋你家大官人說話。」樹頗疑心﹐便道﹕「小兒有事﹐往朔州去了﹐三日後方歸﹐有話不妨便說。」蘭春暗料求姻之事﹐六渾定已告知其父﹐因遂以來意告之。

樹聞之大驚﹐含糊應道﹕「待他回來﹐我與他說。」蘭春別去。樹輾轉不樂。

一日﹐六渾歸家﹐其父責之曰「我與汝𨿽家道艱難﹐亦是仕宦後裔。汝柰何不守本分﹐妄行無忌。且婁氏富貴顯赫﹐汝欲踵桑間陌上之風﹐誘其蘭室千金之女﹐一朝事敗﹐性命不保。獨不念父母年老﹐靠汝一身成立﹐何不自愛若此。」六渾俟父怒少解﹐徐訴平城相見﹐遣婢贈金﹐令兒求婚之故。父曰「此事斷不可爲。卽求親必不能成。後有婢來﹐當還其原物﹐以言絕之﹐方免無事。」六渾不敢再說﹐悶悶而退。

再說內乾夫婦以昭君年紀漸大﹐數日來爲之求婿益急。昭君乃托幼妹愛君之母李氏﹐啟於二親道﹕「兒非愛家中財產﹐不欲適人﹐實因年幼﹐不忍早離膝下。再過三年﹐任父母作主。」內乾夫婦聞之﹐喜道﹕「此女果然孝愛過人。」那知其心在於歡也。又過幾時﹐恐婢傳達不明﹐親自修書﹐以金釵兩股一同封固﹐命蘭春送去。蘭春見歡﹐致書卽退。歡得書﹐心益切切﹐語其繼母趙氏道﹕「婁氏女私事﹐母親已知。但其拳拳於兒若此﹐兒欲遣媒一求以遂其意。望母爲父言之。」趙氏告於髙樹﹐樹曰「求之何益﹐徒爲旁人訕笑。」趙氏道﹕「求之不許﹐則非吾家無情﹐便可還其金寶﹐以絕之矣。」樹以爲然。有善說媒者王媽﹐趙氏邀至家﹐謂之曰「媽媽曾識東鄰婁氏之女昭君小姐否﹖」王媽道﹕「這是老婆子主顧﹐素來認得。娘子問他爲何﹖」趙氏道﹕「我兒六渾年二十一歲﹐未有妻室。聞昭君小姐年已十七﹐尙未許人。欲央媽媽作伐﹐求爲六渾之婦。事成重謝﹐不可推托。」王媽大笑道﹕「二娘想錯了。他家昭君小姐﹐多少豪門貴室央媒求婚﹐尙且不許﹐何況你家。娘子莫怪﹐老身不敢去說。」趙氏道﹕「我貧他富﹐本不敢啟齒。但聞人說﹐婁家擇婿﹐不論貧富﹐專取人才﹐看得中意的﹐貧亦不嫌。故央媽媽去說一聲看﹐說得成亦未可知。倘若不成﹐決不抱怨於你。」王媽道﹕「旣如此﹐吾且去走一遭。」說罷﹐便往婁家來。當日﹐內乾夫婦正在西廳商議昭君姻事。門公引王媽來見﹐內乾便命他坐了﹐問道﹕「你今到此﹐莫非爲吾家小姐說親麼﹖」王媽道﹕「正是。」內乾問﹕「那一家仕宦﹖」王媽一時惶恐﹐欲說又止。內乾道﹕「凡屬親事﹐求不求由他﹐允不允由我﹐何妨直說。」王媽道﹕「旣如此﹐老身斗膽說了。這一家乃西鄰髙禦史之孫﹐二官人髙樹之子﹐名歡字賀六渾﹐年二十一歲。聞說府上招婿只要人才﹐貧富不計﹐再三央我來說﹐求娶昭君小姐爲婦。未知相公﹑院君意下若何﹖」

內乾大怒道﹕「你豈因吾擇婿艱難來奚落我麼﹖我家小姐深閨秀質﹐何至下嫁窮軍﹗」言畢﹐拂衣走開。楊氏亦埋怨王媽道﹕「汝在吾家往來有年﹐何出言不倫若此。以後這等親事﹐切莫來說。」王媽只得告退﹐回復髙家﹐不惟不允﹐反觸其怒。自是六渾求親之事遂絕。

再說內乾走至後堂﹐向昭君道﹕「西鄰髙家貧窮若此﹐今日央媒求婚﹐你道好笑不好笑﹖吾故叱而絕之。都是你不肯就婚﹐今日致受此辱。以後切勿逆我之命。」昭君不語。內乾微窺女意﹐見他說起髙家﹐絕不嗔怪﹔說及回絕來人﹐反有不悅之色﹐心下大疑。出謂其妻曰「吾想髙氏與我家門第相懸﹐何敢貿然求親。且傳言吾家不論貧富﹐專取人才﹐此言從何而來﹖莫非女兒別有隱情﹐有甚傳消遞息之事麼﹖諸婢中蘭春是他心腹﹐須喚來細問。」便卽喚出蘭春﹐喝令跪下﹐問道﹕「髙家敢來求親﹐莫非你這賤人有甚隱情在內麼﹖如不直說﹐活活打死﹗」從來虛心事做不得的。蘭春到髙家數次﹐常懷疑慮﹐今被內乾劈頭一問﹐渾如天打一般﹐面孔失色。內乾見了愈疑﹐取一木棍便打。蘭春急了﹐只得招道﹕「此非干小婢之事﹐乃是小姐主意﹐教我去通消息的。」內乾喝道﹕「你通消息便怎麼﹖」蘭春因述小姐前往平城看見六渾﹐決其相貌不凡﹐後必大貴﹐故欲以身嫁之﹐遣我傳信於他速來求婚。內乾大怒﹐連打數下道﹕「今日且打死這賤人﹐以泄我气。」

楊氏勸住道﹕「此是女兒失智﹐諒非蘭春引誘。且去責問女兒﹐看他何說。」

內乾住手﹐同楊氏走入昭君房來。蘭春帶哭也隨進來。昭君見了﹐不覺失色。

內乾怒問道﹕「你乾得好事﹗我且問你﹐髙氏子有何好處﹐你欲嫁他﹖」昭君暗想﹐此事已露﹐料難瞞隱﹐不如直告父母﹐或肯回心從我﹐便跪下道﹕「兒素守閨訓﹐焉敢越禮而行。但有衷情欲達﹐望爹娘恕兒之罪﹐遂兒之願。兒𨿽女子﹐志在顯揚。常恐所配非人﹐下與艸木同腐。思得嫁一豪傑之主﹐建功立業﹐名垂後代﹐兒身不至泯沒。前見髙氏子﹐實一未發達的英雄。現在蛟龍失水﹐他日勛名莫及。若嫁此人﹐終身有托。故捨經從權﹐遣婢通信。實出女兒之意﹐非干蘭春之事。」內乾聽了﹐大喝道﹕「胡說﹗」楊氏道﹕「女子在家從父﹐勸你莫生妄想。今日恕你一次﹐後勿復然。」說罷﹐夫婦含怒而去。其弟婁昭聞知﹐亦來勸其姊曰「吾姊何故不圖富貴﹐欲嫁六渾﹖」

昭君道﹕「眼前富貴那里靠得住。六渾具非常之相﹐頂有白光﹐將來必掌大權﹐威制天下。吾欲嫁之者爲終身計﹐亦爲門戶計也。若捨此人﹐誓不別嫁﹗」

昭見姊意堅執﹐遂走出勸其父道﹕「吾觀六渾相貌實非凡品。吾姊識之風塵之中﹐亦是巨眼。今六渾所乏者不過財產﹐不如以姊嫁之﹐厚給財產﹐亦足助成其志。父意以爲可否﹖」內乾道﹕「吾家公侯世第﹐招他爲婿﹐定爲人笑﹐斷乎不可。」婁昭不敢復言。

然內乾欲奪女志﹐計無所出。家有張姓奴﹐多力善謀。因以昭君之事告之﹐作何算計﹐能使回心。張奴道﹕「小姐以六渾後日必貴﹐故欲嫁之。若除卻六渾﹐便絕小姐之心了。」內乾道﹕「若何除之﹖」張僕道﹕「殺之可也。」內乾道﹕「殺人非細事﹐如何使得。」張僕道﹕「奴有一計。主人請他到家﹐假言子弟們要習弓箭﹐求其指示﹐畱在西園過宿。小人於半夜時潛往殺之﹐詐云爲盜所殺。其父有言﹐只索酬以金銀﹐便足了事。難道小姐還要嫁他不成﹖」內乾從其計。便遣人去請六渾。六渾見請﹐未識何意。其父髙樹道﹕「鄰右家來請﹐去亦何妨。」六渾遂到婁家。內干請到廳上相見﹐兩人坐定。內乾啟口道﹕「素聞郎君善於弓箭﹐家有小奴數人﹐欲求郎君指教一二﹐故屈駕至此。」六渾遜謝不能﹐內乾意甚慇懃﹐置酒相待。飲畢﹐使小奴十數人同六渾進西園演射。至夜﹐就在西園中一座亭子上鋪設臥具﹐畱他過宿。六渾遂不復辭﹐住下數日。內乾便問張奴道﹕「你計可行麼﹖」

張奴道﹕「只在今夜﹐保爲主人殺之。但須寶劍一口﹐以便動手。」內乾卽取壁上所掛之劍付之。

其夜正值八月中旬﹐月明如晝。六渾用過夜膳﹐獨坐亭上﹐自覺無聊﹐對月浩歎。坐了一回﹐聽更樓已打二鼓﹐不覺倦將上來﹐解衣就寢。此時人聲寂寂﹐夜色朦朦。張奴早已潛入西園﹐躲在假山背後﹐執劍以待。窺見六渾已經就睡﹐走至亭下﹐見門未閉上﹐內有火光透出﹐微聞牀上酣睡之聲。

張奴想道﹕「此人該死﹐所以酣睡。」挨門而入﹐執劍走至牀前﹐揭帳一看﹐不覺魂飛天外﹐魄散九霄﹐「哎喲」一聲﹐棄劍於地﹐往外飛走。你道爲何﹖

見帳中不是六渾﹐只見大赤蛇一條﹐通身如火﹐頭若巴斗﹐眼似銅鈴﹐蟠踞牀上﹐所以大喊而逃。六渾被他驚醒﹐忙卽起身﹐見一人飛步逃去﹐牀前遺下雪亮利劍一口﹐遂卽拾劍在手﹐追出亭子來。那人因嚇慌了﹐絆了石子﹐跌倒在地。遂被六渾拿住﹐喝問道﹕「你系何人﹐敢來殺我﹖」張奴跪下道﹕「我是婁府家奴﹐奉主命來殺郎君。其如郎君不見﹐見一大赤蛇在牀﹐故不敢犯。」六渾道﹕「我與你主何仇﹐而欲害我﹖」張奴道﹕「只因小姐欲嫁郎君﹐勸他不回﹐故欲殺君以絕其念。」六渾聽到此際﹐怒气勃生﹐隨手一劍﹐將張奴斬了。還至亭上﹐執劍危坐﹐以待天明。

是夜﹐內干心懷疑懼﹐寢不能寐。天明不見張奴回報﹐忙遣小奴到園打聽。小奴走到亭邊。只見血淋淋一人殺死在地。嚇得呆了。又見六渾滿面殺气坐在亭上﹐轉身就跑﹐被六渾喝住。問道﹕「你家主人何在﹖」小奴道﹕「在西廳。」六渾道﹕「你引我去。」小奴引六渾到廳。內乾見之﹐情知事泄﹐不覺失色。六渾忿忿向前道﹕「我髙歡一介武夫﹐不知禮義。君世食天祿﹐家傳詩禮﹐如何自恃豪富﹐私欲殺人﹖且歡叨居鄰右﹐平素不通往來者﹐實以貧富不同﹐貴賤懸殊之故。卽前日求婚﹐並非歡意﹐亦因令愛欲圖百歲之好﹐通以婢言﹐重以親書﹐再三致囑﹐歡乃不得已而從之。媒婆到府﹐君家發怒﹐歡已絕望矣。令愛別選髙門﹐於我何涉﹖乃必殺一無辜之人﹐以絕令愛之意﹐是何道理﹖惡奴我已手戮。大丈夫死生有命﹐豈陰謀暗算所能害﹐惟君裁之。」六渾情辭慷慨﹐意气激昂﹐英爽逼人。內乾自知理虧﹐只得含糊遜謝道﹕「此皆惡奴所爲﹐我實不知。今旣殺之﹐已足泄君之忿。願贈君廿金﹐以謝吾過。」六渾笑道﹕「吾髙歡豈貪汝金者﹐此劍當畱之於吾﹐以志昨宵之事。」說罷﹐仗劍而去。歸至家﹐只言內乾贈吾以劍﹐余俱不說。

內乾在家暗將張奴屍首葬過﹐但囑家人勿泄﹐把此事丟開。

卻說昭君聞知﹐益加愁悶﹐私語蘭春道﹕「姻好不成﹐反成仇怨。他日此人得志﹐必爲門戶之禍﹐柰何﹖」自此飲食俱減﹐形容憔悴。楊氏憂之﹐謂其夫曰「昭君鬱鬱若此﹐必有性命之憂。與其死之﹐毋寧嫁之。」內乾道﹕「你且莫慌﹐我已定了一計﹐管教他回心轉意便了。」便向楊氏耳邊說了幾句﹐楊氏點頭稱好。但未識其計若何﹐且聽下回細說。第六卷

諧私願六渾得婦逼承幸元懌上蒸

話說內乾因昭君欲嫁六渾﹐屢次勸之﹐執意不攺﹐楊氏又痛惜女兒﹐恐其憂鬱成疾﹐因想女兒家最貪財寶﹐不若以利動之。商議已定。其時正值春光明媚﹐天气融和。夫婦同在那西廳﹐擺列長幾數隻﹐幾上多設金銀珠翠﹑首飾異寶﹑綾羅錦繡﹑珍奇玩器等物﹐英英奪目﹐閃閃耀人。乃召昭君出廳﹐謂之曰「汝肯從親擇配﹐當以此相贈。」昭君目不一視。又謂之曰「汝若不從父命欲歸髙氏﹐當一物不與﹐孑身而往﹐汝心願否﹖」昭君點頭曰「願。」內乾大怒道﹕「旣如此﹐由你去。但日後莫怨父母無情。」昭君不語歸房。內乾將金寶一齊收起﹐便喚前日王媽到來﹐教他通知髙家﹐聘物一些不要﹐竟來迎娶便了。王媽道﹕「這又奇了。前日嫌老身多說﹐今日卻先自許。可見姻緣原是天定的。」欣然來至髙家﹐先在髙樹夫婦前稱喜﹐備說內乾之言。親事不勞而成﹐夫婦大喜。卽擇了聘娶日子﹐打點娶媳。六渾悉聽父母主張。昭君臨行﹐內乾不與分毫﹐只有蘭春隨往﹐當日成親。兩人相見﹐分明是一對豪傑聚首﹐更覺情投意合。昭君入門後﹐親操井臼﹐克遵婦道﹐不以富貴驕人﹐見者無不稱其賢孝。

一日﹐六渾出其前日所贈﹐謂昭君曰「此卿所贈者﹐事若不成﹐決當還卿﹐至今分毫未動。」昭君曰「今君身居卑賤﹐當以此財爲結納賢豪之用﹐以圖進步。」六渾從之﹐遂貨馬廿匹﹐以結懷朔諸將﹐升爲隊主。楊氏嫁女後﹐憐其貧苦﹐日夜哭泣。內乾曰「昭君我女也﹐何憂貧賤。恨其不聽我言﹐暫時受些苦楚。」婁昭亦勸其父道﹕「姊身已屬六渾﹐何必嫌其貧賤。且六渾終非久居人下者﹐願以財產給之。」內乾乃遣人去請六渾﹐歡不至。復命婁昭親往請之﹐歡亦不至。於是內乾夫婦親至其家﹐接女歸寧。六渾始拜見妻之父母﹐遂同昭君偕來。內乾見其房屋破敗﹐出錢數千貫﹐爲之攺造門閭。又撥給田產﹑奴婢﹑牛羊﹑犬馬等物。自此六渾亦爲富室﹐交遊日廣。歡嘗至平城投文﹐鎭將段長子段寧見之﹐笑曰「此婁女所嫁者耶﹖奚勝區區」蓋段亦曾求婚於婁氏﹐婁氏不就﹐故以爲言。歸而述諸父﹐父曰「六渾志識深沈﹐器度非凡﹐豈汝所能及。」一日六渾來﹐尊之上坐﹐召寧出拜﹐曰「兒子庸懦﹐君有濟世之才。吾老矣﹐敢以此兒爲托。」歡謝不敢當。寧自此敬禮六渾。六渾歸﹐昭君語之曰「吾前夜夢見明月入懷﹐主何凶吉﹖」歡曰「此吉兆也。」後產一女﹐名端娥﹐卽永熙帝後也。未幾﹐鎭將以歡才武﹐又轉之爲函使。今且按下不表。

再說胡太后臨朝以來﹐乾綱獨攬﹐臣工無不畏服﹐尊榮已極﹐志气漸盈。

以天子年幼﹐攝行祭禮﹐攺令爲敕﹐令羣臣稱陛下。又魏自太武以來累世彊盛﹐東夷西越貢獻不絕﹐府庫充盈。太后嘗幸絹藏﹐命王公大臣從行者百餘人盡力取之﹐少者不減百餘匹。尙書令李崇﹑章武王融負絹過重﹐顚僕於地﹐李崇傷腰﹐章武折足。太后惡其貪﹐令內侍奪之。空手而出﹐人以爲笑。侍中崔況止取二匹﹐太后問﹕「所取何少﹖」答曰「臣止兩手﹐只持兩匹。」

眾皆愧焉。又差內侍宋云﹑僧惠生往西域取經﹐臨行之日﹐太后自餞於永寧寺。百官皆集﹐賜金銀百斤﹑名馬廿匹。中尉元匡奏侍中侯綱掠殺羽林軍士﹐請治罪。太后以其舊恩不問﹐綱益驕橫。又奏冀州刺史於忠前在朝擅殺尙書裴植﹑郭祚﹐請就冀州戮之。太后亦以舊恩不問。未幾﹐召忠入朝﹐錄尙書事﹐封靈壽縣公。及卒﹐追贈甚厚。太后父秦國公沒﹐葬以殊禮﹐追號曰太上秦國公。諫議大夫張普惠以太上非臣下所得稱﹐力爭於朝。太后使人宣令於普惠曰「封大上﹐孝子之心。卿所爭﹐忠臣之義。已有成議﹐勿奪朕懷。」

普惠遂不敢言。孝明帝年九歲未嘗視朝﹐羣臣罕見其面。普惠有疏﹐每欲面陳之而不可得。一日﹐帝臨前殿﹐羣臣朝參禮畢。方欲退朝﹐普惠出班奏曰「臣有短章﹐冒瀆天聽。」其略曰﹕愼帝業之不易﹐飭君道之無虧。減祿削俸﹐近供無事之僧﹔崇飾元虛﹐遠邀未然之報。皆非所以利天下而安社稷也。臣謂修朝夕之因﹐求祇劫之果﹐未若親郊廟之典﹐行朔望之禮。撤僧寺不急之務﹐復百官已缺之秩。收萬國之歡心﹐以事太后﹐則孝弟通乎神明﹐徳教光乎四海。節用愛人﹐臣民俱賴。

其言皆深中時病。帝覽之而可其奏﹐遂懷疏入見太后。太后口𨿽以爲然﹐然念此兒才一臨朝﹐便有朝臣向他嘵嘵﹐日後必奪吾權。乃下詔曰「天子年幼﹐不堪任勞﹐俟加元服﹐設朝未遲。」自是帝益罕視朝矣。

神龜元年九月﹐太史奏天文有變﹐應在二宮。太后懼﹐欲以髙太后當之﹐乃遣內寺殺之瑤光寺中﹐以尼禮葬之﹐命百官不許服喪。羣臣皆言宜崇其禮﹐太后不聽。時武號森列﹐羽林軍橫行都市。徵西將軍張彜上封事﹐求削銓格﹐排抑武職之人﹐不得預於淸選。武人皆懷憤怒﹐立榜通衢﹐大書張彜父子之惡﹐約期某日會集羽林虎賁之眾﹐屠滅其家。張彜父子全不爲意。至期﹐共有三千人眾聚集尙書省外﹐大聲辱罵﹐聲言要殺張家父子﹐以泄眾怒。官吏大驚﹐不敢禁止﹐把省門緊閉。於是眾勢益張﹐擁入張彜府中﹐焚其第捨﹐曳彜堂下﹐捶辱交加。其子民部郎中張始均初見凶勢難犯﹐逾垣逃走﹐聞父被執﹐走還眾所﹐拜請父命。眾就毆擊﹐投之火中﹐活活燒死。次子張仲瑀﹐重傷走免﹐凶徒始散。張彜僅有餘息﹐越宿而死。遠近震駭。太后以天子侍衛之卒﹐懼有變亂﹐不敢窮誅。止收爲首者八人斬之﹐其餘不復治罪。越三日﹐復大赦以安之﹐令武職依舊入選。其時髙歡在京﹐聞之歎曰「宿衛羽林相率焚大臣之第﹐朝廷懼而不問﹐爲政如此﹐時事可知。天下之亂不久矣﹗」

你道髙歡何以在京﹖歡自熙平二年轉爲函使﹐凡有表章函封上達帝都﹐皆函使之職。神龜元年﹐歡奉使入京﹐進過表章﹐不能卽時批發﹐在京中等候。魏制﹕凡各鎭函使未經發回者﹐給與貴官大臣家爲使。六渾派在尙書令史麻祥門下。祥自恃貴顯﹐待下甚嚴。一日﹐祥坐堂上﹐命歡侍立在旁﹐問其一路風景山川形勢何處最好﹐歡一一對答。閒談良久﹐祥甚喜﹐因令從人取肉一盤﹑酒一壺﹐賜與髙歡。祥𨿽命食﹐料歡不敢便坐。柰歡素性不肯立食﹐竟卽坐下。祥大怒﹐以爲慢己﹐叱令跪於階下﹐命左右杖之。歡自杖後﹐鬱鬱不樂。一日﹐悶坐無聊﹐走出街上﹐觀看禁城景象﹐見一軍將坐在馬上﹐前呼後擁﹐喝道而來﹐威儀甚肅。細觀其人﹐好似叔父髙徽。尙恐面貌相同﹐不敢叫應。那將軍停鞭回顧﹐便向髙歡叫道﹕「你莫非吾姪賀六渾麼﹖爲何在此﹖」歡於是上前拜於馬下。要知歡到京時﹐徽正出使在外。歡不知其已有家室﹐尙未去望。今日相遇﹐如出意外。至家﹐各述別後情事﹐皆大喜。

徽曰「爾娶婁家女﹐足慰兄嫂之心。吾娶康氏婦﹐已生一子﹐取名歸彥。以路遠尙未通知兄嫂也。」領入後堂相見﹐設酒共飲。至晚﹐歡辭去。徽曰「你欲何往﹖」歡曰「身在麻祥家給使﹐此人性惡﹐不去恐被責。」徽道﹕「無妨﹐我以書去回他便了。」歡自此擔擱徽家﹐不覺月餘。一日﹐忽聞軍士擅殺大臣﹐不禁浩歎。又歡在京嘗夢身登天上﹐腳踏眾星而行﹐醒來私心自喜。見時事如此﹐隱有澄淸天下之志。

再說胡太后年齒已長﹐容顏如少﹐頗事妝飾﹐數出遊幸。一日﹐駕幸永淸寺﹐侍中元順當車而諫曰「《禮》﹐婦人未沒﹐自稱未亡人﹐首去珠玉﹐衣不文采。陛下母臨天下﹐年已長矣﹐修飾過甚﹐何以儀刑後世﹖」太后慚﹐左右皆戰栗。及還宮。召順責之曰「前年卿貶外郡﹐吾千里相徵﹐乃眾中見辱耶﹖」順曰「陛下不畏天下之笑﹐而恥臣之一言乎﹖」太后默然而受﹐遊幸稍衰。淸河王元懌官太傅﹑侍中﹐賢而多才﹐美丰姿﹐風流俊雅﹐冠絕一時。太后每顧而愛之﹐苦於宮禁深嚴﹐內外懸絕﹐無由與之接體﹐而私幸之意未嘗一日去懷。時值中秋﹐召集諸王賜宴宮中。淸河王坐近太后之側﹐容貌秀麗。太后顧之愈覺可愛。宴罷﹐乃詐稱官家之意﹐召王入宮閒話。於是諸王皆退﹐淸河獨畱﹐只得隨了太后入宮。走至宣光殿前﹐王失驚曰「至尊在南宮﹐何故至此﹖」太后曰「天子隨處皆住﹐不獨在南宮也。」王信之。隨至崇訓後殿﹐太后下車﹐召王上殿曰「天子不在此﹐是朕欲與王聚談淸夜﹐消遣情懷﹐故召王至此。且有一言﹐朕倚卿如左右手﹐欲與王結爲兄妹﹐以期終始無負。」王聞言大驚﹐伏地頓首曰「臣與陛下有臣主之分﹐兼叔嫂之嫌﹐豈宜結爲兄妹。臣死不敢奉詔。」太后道﹕「卿且起﹐兄妹不結亦可。今有玉帶一條﹑禦袍一領﹑溫涼盞一隻﹐皆先帝服用之物。吾愛卿才器不凡﹐取以相酬﹐卿勿再負吾意。」淸河見說﹐益添疑懼﹐苦辭不受。

只見宮娥設宴上來﹐太后命王對坐。王謝不敢。太后南面﹐淸河西面﹐坐下共飲。言談語笑﹐太后全以眉目送情。飲至更深﹐猶復流連不歇。王苦辭欲出﹐太后不許。賜宿翠華宮中﹐命美女二人侍王共寢。王復頓首辭。太后曰「是朕賜與王者。王明日出宮卽帶家去﹐何必堅卻。」王不得已受命﹐遂入翠華宮來。宮中鋪設華麗﹐珍奇玩器無不備列。宮人曰「此太后將以賜王者。」王大不樂﹐和衣獨寢﹐令二美人秉燭達旦。太后聞之曰「此人果是鐵石心腸。」然口𨿽歎服﹐心中割捨不下﹐畱住淸河不放出宮。是夜更餘﹐王方就枕﹐只見太后隨了四个宮女悄悄走入﹐對王道﹕「卿知朕相愛之意否﹖良緣宜就﹐無拂朕懷。」淸河心慌意迫﹐伏地叩頭曰「臣該萬死﹐願陛下自愛。」太后親手相扶道﹕「我與卿略君臣之分﹐敍夫婦之情何如﹖」那知太后越扶﹐淸河越不肯起﹐竟如死的一般伏著不動。太后見了這般模樣﹐又好气又好笑﹐默然走出。宮娥報王道﹕「太后回宮了﹐王起來安寢罷。聞太后明日放王出宮了。」淸河聞言大喜。但未知太后此去果能忘情於王否﹐且聽下回細說。第七卷

幽母后二賊專權失民心六鎭皆反

話說淸河王被畱在宮﹐太后欲幸之﹐當夜逼迫不從。太后去後﹐聞宮娥有明日放歸之言﹐心下稍安。及到明日至於下午﹐不聞放出之命﹐只見宮女走來報道﹕「大王禍事到了。昨夜觸娘娘之怒﹐娘娘有旨﹐今夜如再不從﹐當如彭城故事﹐賜死宮中。」淸河大懼﹐默然半晌﹐歎道﹕「與其違命而死﹐不如從命而生罷。」宮女見王已允﹐忙卽奏知。太后大喜﹐是夜遂與王成枕席之歡。王出﹐羞見諸官﹐托疾不朝者三日。然王素好文學﹐禮賢敬士﹐一心爲國﹐政有不便者﹐必爲太后言之。自承幸後﹐益見信於太后﹐言無不從。姦人皆深忌之。

有侍中領軍元叉﹐太后妹夫﹐爲人姦惡異常﹐恃寵驕橫。淸河每裁之以法﹐叉由是有怨。中常侍劉騰恃有保護之功﹐累遷大職。請奏其弟爲郡守﹐淸河卻奏不納﹐騰亦怨之。二人相與謀曰「淸河有太后之寵﹐非誣其謀反不可去。然必如髙肇之害彭城﹐得其私人首告帝方信。」時有朝官宋維﹐浮薄無行﹐在王府中爲通直郎。元叉密結其心﹐以害王之謀告之﹐許以事成共圖富貴。宋維許之﹐乃首告司染都尉韓文殊父子爲淸河心腹﹐欲扶立王子爲帝﹐日夜謀逆。封其狀以聞。元叉乘太后不在奏之。帝覽奏大驚﹐入見太后﹐爲言淸河王反。太后道﹕「淸河恐無此事﹐其中必有隱情。須召集諸臣﹐細問眞假。」於是帝與太后共臨前殿。朝中大臣皆知其冤﹐力爲辯雪。又按驗並無實迹﹐乃詔淸河歸府﹐官職如故。太后以宋維誣王﹐怒欲斬之。元叉曰「若斬宋維﹐恐後眞有反者﹐人不敢告矣。」太后乃免其死。

元叉見淸河無事﹐謂劉騰曰「古人有言﹐斬艸要除根﹐縛虎難寬縱。旣與淸河結此大仇﹐今日我不害他﹐日後他必害我﹐柰何﹖」劉騰曰「我有一計﹐足以除之。」叉問﹕「何計﹖」騰曰「有黃門內侍胡定﹐是帝禦食者﹐最爲帝所親信﹐亦與我相好。苟以千金結之﹐使於帝前進言淸河欲謀爲帝﹐教他禦食內下毒害帝﹐事成許以重報﹐帝必信矣。帝信則淸河必死。」

叉曰「太后不從柰何﹖」騰曰「先以微言離間其母子﹐勸帝獨出視朝﹐幽太后於北宮﹐斷其出入。那時朝權盡屬爾我﹐𨿽有百淸河﹐除之不難。」

叉大喜。遂以千金送於胡定﹐教他依計行事。定許諾。一日﹐帝在南宮﹐定作慌急狀報於帝道﹕「人言淸河反﹐小臣不信﹐今果反矣。」帝問﹕「何以知之﹖」定曰「臣不敢說。」帝因問之﹐定曰「今早淸河有命﹐教臣在禦食內暗下毒藥﹐以害帝命。事成許臣富貴﹐豈非反乎﹖臣𨿽說了﹐願帝毋泄。」帝大怒﹐欲啟太后治之。定曰「不可。太后方以淸河爲忠﹐焉肯治其反罪。不若召元叉﹑劉騰議之。」帝召二人至﹐告以胡定之言。二人曰「是帝大福﹐天令胡定泄其謀。不然﹐陛下何以得免。前日淸河反狀是實﹐只因太后曲意保全﹐釀成其惡。陛下欲保聖躬無事﹐宜獨臨前殿斷決﹐無復委政太后。正淸河之罪﹐明示國法﹐則諸王不敢生異心矣。」時帝年十一﹐以二人言爲然﹐乃曰「朕欲視朝久矣﹐卿等善爲圖之。」二人得計。是夜﹐不復出宮﹐就宿中常寺省。一交五更﹐劉騰帶領心腹內侍鎖閉永巷﹐先斷太后臨朝之路。叉入南宮﹐奉帝出禦顯陽殿。天黎明﹐諸臣齊集。淸河王進朝﹐遇叉於含章殿後。叉厲聲喝住﹐不許王入。王曰「元叉反耶﹖」叉曰「叉不反﹐正欲縛反者耳。」命武士執王衣袂﹐擁入含章殿東省﹐以兵防之。上殿奏道﹕「元懌已經拿下﹐請降明旨治罪。」劉騰遂傳旨下來道﹕「淸河王元懌欲謀弒逆﹐暗使主食胡定下毒。今懌已伏罪﹐姑念先帝親弟﹐不忍顯誅﹐從輕賜死。」諸王大臣相顯驚駭﹐見太后不出﹐帝獨臨朝﹐明知朝局有變﹐皆懼叉﹑騰之勢﹐不敢有言。是時太后方欲出朝﹐宮女報道﹕「閣門已閉﹐內外不通。聞說帝爲淸河謀反已升金殿﹐不用娘娘臨朝了。」太后聞之﹐大驚失色﹐暗想必是劉騰﹑元叉之計。然大權已失﹐只索付之無柰。騰﹑叉旣殺淸河﹐乃詐作太后詔﹐自稱有病﹐還政於帝。騰自執管鑰﹐鎖閉北宮。出入必稟其命﹐𨿽帝亦不得見太后之面。太后服膳俱廢﹐乃歎曰「古語云﹐養虎反噬﹐吾之謂矣。」朝野聞淸河之死﹐識與不識皆爲流涕。夷人爲之剺面者數百人。蓋淸河忠國愛民﹐人盡知其賢。惟翠華宮內見幸太后一節﹐爲王遺憾耳。後人有詩惜之曰﹕

墻茨何堪玉有瑕﹐親賢一旦委泥沙。

早知今日身難免﹐何不當時死翠華。

話說魏朝宗室中有中山王元英﹐曾立大功於國﹐生三子﹕元熙﹑元略﹑元纂﹐皆以忠孝爲心。熙襲父爵爲相州刺史﹐略與纂在京爲官﹐與淸河素相友愛。熙聞淸河冤死﹐爲之服孝舉哀﹐議欲起兵報仇。元叉聞此消息﹐也不告訴天子﹐便差左丞盧同提兵前往滅之。其弟元略﹑元纂懼及於禍﹐皆棄官而逃。元纂逃往相州﹐與兄同死。元略先避難於司馬始賓家﹐後避難於栗法光家。有西河太守刁奴與略善﹐送之奔梁。梁武納之﹐封爲中山王。此是後話。

且說元叉殺了元熙﹑元纂﹐獨元略未獲﹐下令十家爲甲﹐到處搜捉。凡涉疑似者﹐皆遭誅戮。連累無辜﹐不可勝數。又納美人潘氏於宮﹐帝寵幸之﹐日夜爲樂﹐政事一無所理。又使中常侍賈粲代帝執筆﹐凡有詔命皆出其手﹐人莫辧其眞僞。𨿽親如髙陽﹑臣如崔光﹐皆不敢相抗。紀綱大壞﹐遂啟六鎭之亂。你道那六鎭﹖一曰懷朔﹐二曰武川﹐三曰沃野﹐四曰髙平﹐五曰尋遠﹐六曰桑乾﹐皆統轄數郡人民﹐悉受鎭將節制。前尙書令李崇行北邊﹐其長史魏蘭根說崇曰「昔緣邊初置諸鎭﹐地廣人稀﹐或徵發中原彊宗子弟﹐或國之肺腑寄以爪牙。中年以來﹐有司號爲府戶﹐役同廝養﹐官婚班齒﹐致失淸流。而本來族類各居榮顯﹐顧瞻彼此﹐理當憤怨。宜攺鎭立州﹐分置郡縣。

凡是府戶﹐悉免爲民﹐入仕次敍﹐一準其舊。文武兼用﹐恩威並施。此計若行﹐國家庶無北顧之慮。」崇爲奏聞﹐事寢不報。及元﹑劉二人秉政﹐貪愛財寶﹐與奪任情。官以資進﹐政以賄成﹐甚至郡縣小吏不得公選﹐牧守令長率皆貪污。刻剝下民脂膏﹐以賂權貴。百姓困窮﹐人人思亂﹐故六鎭之民反者相繼。正光四年﹐沃野鎭民破六韓拔陵聚眾先反﹐其後胡琛反於髙平﹐莫折太提反於秦州﹐若乞伏莫乾反於秀容﹐於菩提反於涼州﹐杜洛周反於上谷﹐鮮於修禮反於定州之左城﹐葛榮稱帝﹐醜奴攺元。朝廷𨿽遣臨淮王彧﹑將軍李權仁領兵去討﹐尙書李崇﹑廣安王深相繼進兵﹐而盜賊愈熾。

今先說拔陵在沃野鎭聚集人馬﹐殺了鎭將﹐搶州奪縣﹐四方雲集響應﹐兵日以彊。攺元眞王﹐自稱天子﹐引兵南侵。一日﹐升帳召集諸將﹐下令曰「吾聞懷朔﹑武川兩處﹐人民富盛﹐錢糧廣有。今遣將軍衛可孤領兵二萬﹐去攻武川﹔將軍孔雀領兵二萬﹐去攻懷朔。」二將領命﹐各自奮勇而去。那時懷朔鎭將段長已死﹐楊鈞代統其職﹐知拔陵造反﹐必來侵奪﹐欲求智勇之將﹐保護城池。聞說尖山地方有一人﹐雙姓賀拔﹐名度。有子三人﹕長名允﹐字可泥﹔次名勝﹐字破胡﹔三名嶽﹐字嵩英。父子四人皆有萬夫不當之勇。

次子破胡武藝尢髙﹐勇過賁﹑育。乃請賀家父子到鎭﹐畱在帥府﹐商議軍事。

授度以統軍之職﹐三子皆爲將軍。孔雀兵到﹐便遣出戰。破胡一馬當先﹐殺得孔雀大敗﹐抽兵回去。那知孔雀敗去﹐衛可孤領兵二萬殺來。那可孤是一能徵慣戰之將﹐手下將士人人勇猛﹐个个精彊﹐不比前次賊兵。連戰幾次﹐勢大難敵。把城門圍住﹐日夜攻打。幸虧賀家父子協力固守﹐不至遽破。楊鈞乃集諸將商議曰「內無糧艸﹐外無援兵﹐何以解目下之危﹖近聞朝廷差臨淮王爲將﹐領兵十萬來平反賊。但只在別處徵剿﹐不來此處救援。吾欲遣將請救﹐求其速來﹐未識誰敢前往﹖」賀拔勝挺身出曰「小將願往。」鈞大喜曰「將軍此去﹐必請得兵來。」便取文書付之。破胡結束停當﹐待到黃昏時候﹐放開城門﹐匹馬單槍一直衝去。驚動陣內賊兵﹐攔路喝道﹕「誰敢衝我營寨﹗」破胡也不回言﹐手提火尖槍﹐一个來一个死﹐殺得屍橫馬首﹐萬人辟易。無如賊兵紛紛﹐一似浮萍浪艸﹐才撥開時﹐便又裹將上來。火把齊明﹐如同白晝。可孤在馬上喝道﹕「來將何人﹐速通名姓﹗」破胡道﹕「我名賀拔勝﹐欲往雲中。當我者死﹐避我者生。」可孤見他殺得利害﹐親自提刀來戰。那知破胡越戰越勇﹐𨿽可孤本事髙彊﹐爭柰敵他不住﹐戰了數合﹐也敗將下來。破胡乘其敗下﹐不復戀戰﹐衝出核心﹐拍馬便走。曉夜趕行﹐直至雲中﹐迎著臨淮大軍﹐便到轅門投進文書。臨淮看了忙傳進去﹐細問賊兵形勢。破胡參見後﹐一一對答。臨淮道﹕「我奉命討拔陵﹐未與一戰。待我破其賊帥﹐此圍自解﹐未便捨此救彼。」破胡見臨淮不肯發兵﹐便叩首稟道﹕「懷朔被圍已久﹐陷在旦夕。大王按兵不救﹐懷朔有失﹐武川並危。兩鎭俱失﹐則賊之銳气百倍﹐勝勢在彼﹐焉能徵滅﹖王不若發兵先救懷朔﹐賊兵一敗﹐武川亦全。韓陵之眾﹐皆望風奔逃矣。」臨淮道﹕「將軍言是﹐我便發兵。」破胡道﹕「大王旣肯往救﹐小將先回﹐報知主帥﹐準備接應。」

王許之﹐賜以酒食。破胡食畢﹐辭別便行。

卻說可孤心服破胡之勇﹐對諸將道﹕「吾得此人爲將﹐天下不足平矣。今後再與相遇﹐須協力擒之。」那知破胡回來﹐仍舊一人一騎﹐將近懷朔﹐望見賊兵圍住城池﹐槍刀密密﹐劍戟層層﹐如鐵桶一般。見者無不寒心。破胡全然不懼﹐拍馬殺入﹐髙聲喊道﹕「我賀拔勝今日回城﹐敢來當我者﹐卽死我槍上。」衛可孤聞知﹐傳集將士﹐一齊圍裹上來﹐喊殺之聲﹐震天動地﹐比前番更甚。破胡使動神槍﹐左衝右突﹐好似毒龍翻海﹐猛虎出林。一回兒殺了無數軍士﹐傷了幾員上將。可孤見他勇猛﹐暗想道﹕「此人只可計取﹐難以力擒﹐久與他戰﹐必至多傷將卒。」便招回軍士﹐讓他自去。破胡奔至城下﹐賀統軍正在城上﹐開門放入。父子相見﹐略敍數語﹐同至帥府﹐把臨淮已允﹐大兵卽到報與楊鈞。鈞大喜﹐設酒慰勞﹐對破胡道﹕「將軍英雄無敵﹐此功已是不小。但武川被圍有日﹐未識存亡。欲煩將軍去探消息﹐將軍能復行否﹖」破胡道﹕「我去不難。但賊勢浩大﹐此處保守匪易﹐我行不放心耳。」統軍道﹕「有我們在﹐汝勿憂。」於是待至黃昏﹐破胡仍舊開門衝出。賊兵知是破胡﹐不來攔阻﹐任他逕去。

卻說可孤知破胡又去﹐絕早升帳﹐便喚其子衛可淸﹐悄悄吩咐道﹕「你去如此如此﹐則賀家父子皆可收服。」可淸領命上馬而去。正是﹕

計就月中擒玉兔﹐謀成日裏捉金烏。

未識此去果能收服賀家父子否﹐且俟下回再講。第八卷

太后垂簾重聽政統軍滅賊致亡身

話說衛可淸領了父親密計﹐便至城下﹐單要統軍出戰﹐再叫軍士辱罵以激之。統軍大怒﹐挺身出戰。戰了數合﹐可淸佯敗而走。統軍不捨﹐追有里許﹐伏兵齊起﹐將絆馬索曳翻馬腳﹐統軍被擒。眾兵將他綁了﹐推至城下﹐據其二子道﹕「來降免死﹐不來卽斬你父。」賀拔允弟兄見了﹐嚇得魂飛天外﹐飛馬出城﹐髙叫道﹕「勿傷吾父﹐願相從也。」眾兵把統軍擁入軍中。

賀拔允兄弟直至營前﹐下馬求見。可孤父子忙到帳外相迎。斯時統軍已釋縛上坐﹐見二子至﹐揮淚道﹕「勢已如此﹐只得在此投順﹐但負了楊將軍耳。」

可孤大喜﹐一面款畱父子在軍﹐一面便去攻城。城中連失三將﹐慌亂起來。

半夜城破﹐人民被殺﹐楊鈞一門盡死。可孤破了懷朔﹐便請統軍寫書﹐以招破胡。統軍許之。

那知破胡將近武川﹐前一日其城已破。正是烽煙交迫時候﹐破胡慌了﹐帶轉馬頭﹐忙卽奔回。正行之間﹐望見前面一隊兵來﹐上書「賀拔統軍」旗號﹐心下疑道﹕「我父親爲何在此﹖」勒馬問之。只見一少年將軍出馬拱手道﹕「統軍不在這里。我是衛可淸﹐奉主命來請將軍。有統軍手書在此。」

便叫軍士呈過。破胡看了﹐果是父親手筆﹐歎道﹕「父兄旣在彼處﹐我復何往。」遂下馬與可淸相見﹐並馬而回﹐來見可孤。可孤下座﹐握其手曰「他日富貴﹐願與將軍共之。」破胡拜謝。少頃﹐來見統軍﹐兄與弟皆在帳中。

相見後﹐各自歎息﹐只得權時住下﹐再圖機會。

其時臨淮王不知兩處已失﹐領兵前來。行近朔州﹐遇著拔陵兵馬﹐被他殺得大敗﹐依舊退回雲中。安北將軍李叔仁領兵五萬﹐亦來救援﹐屯兵於白道谷口﹐拔陵乘夜襲之﹐亦大敗而退。朝廷知臨淮﹑叔仁軍敗﹐皆削其官爵﹐命李崇爲北討大都督﹐鎭恆﹑朔以禦彊寇。撫軍將軍崔邏皆受其節制。崇欲停軍固守﹐且莫與賊交鋒﹐伺其便而擊之。邏不遵崇令﹐引兵先出。正遇賊帥衛可孤﹐邀截大戰﹐殺得官軍死者死﹐逃者逃﹐崔邏單騎奔還﹐折了十萬人馬。可孤使人飛報拔陵﹐陵大喜。乘勝而前﹐又催各道賊兵並力來攻李崇。

崇力戰卻之﹐遂相持於雲中。崔邏兵敗﹐李崇奏知。帝方不悅﹐又有雍州刺史元志上奏﹕「莫折念生與弟天生反於秦州﹐攻破髙平鎭﹐殺了鎭將赫連略﹐官兵莫敵。」帝益懼﹐因念﹕「母后臨朝﹐天下未嘗有事﹐今反亂想繼﹐無人爲朕分憂。」屢欲往見太后﹐苦爲劉騰所制。那知騰惡滿身死﹐左右防衛漸疏。叉亦不甚經意﹐時時出遊於外﹐畱連不返。帝後母子復得相見。

正光五年﹐帝年十四﹐頗悔從前所爲得罪太后。時值中秋節近﹐率諸王貴臣等十餘人﹐朝太后於嘉福殿。時元叉不在。太后設宴畱飲﹐酒過數巡﹐太后對帝及羣臣曰「我自還政後被幽於此﹐子母不聽往來﹐𨿽生猶死﹐何用我爲﹖我當出家修道於嵩山﹐閒居寺中﹐以了終身。」因自卸發﹐欲將金剪剪去。帝及羣臣皆叩頭流涕﹐慇懃苦請。太后聲色愈厲﹐必欲出家。帝乃使羣臣皆退﹐獨畱嘉福殿﹐與太后共語。太后細訴從前被幽之辱﹐思念之苦。

太后泣﹐帝亦悲不自止。是夜﹐遂宿太后宮中﹐明日亦不出宮﹐與太后坐談至夜。太后曰「今夕中秋佳節﹐可召皇后﹑潘妃到來﹐共賞良宵。」帝曰「兒與太后相疏已久﹐遇此良夕﹐當侍太后細談衷曲﹐不必召彼來也。」太后見帝意誠﹐乃於月下密語帝曰「自元叉專政﹐朝綱大壞﹐以致人心愁怨﹐盜賊四起。今若不早除之﹐天下必至大亂﹐社稷將危。帝何尙不知悟耶﹖」

帝聞大驚﹐乃告於太后曰「兒近來亦不甚喜他。因其能順聯心﹐稍效勤勞﹐故不忍棄之。前日私將先王宮女竊回﹐朕笑其愚﹐置之不問。近內侍張景嵩亦告我曰元叉將不利於我﹐我尙未信。太后在內﹐何由知之﹖」太后曰「滿朝文武皆知其姦﹐何獨吾知。正恐帝不相信﹐故皆緘口不言耳。」帝退﹐於是深匿形迹﹐待叉如故。

一日﹐對叉流涕﹐言「太后有忿恚語﹐欲出家修道。不聽其去﹐必憂鬱成疾。朕欲任其往來前殿﹐以慰其心。」叉殊不以爲疑﹐勸帝任其所欲。

後於是數禦顯陽殿﹐二宮無復禁礙。叉嘗舉元法僧爲徐州刺史﹐法僧反﹐叉深自愧悔﹐於帝前自明無他。太后謂之曰「元郎若忠於朝廷﹐何不解去領軍﹐以余官輔政﹖」叉乃求解領軍﹐帝從之。然叉𨿽解兵權﹐猶總任內外﹐殊無懼意。宦官張景嵩怨叉﹐言於帝之寵妃潘貴嬪曰「叉欲害嬪。」嬪泣訴於帝曰「叉非獨害妾﹐又將不利於陛下。」帝信之。因叉出宿﹐解叉侍中。明旦﹐叉將入宮﹐門者不納﹐叉始懼。六年夏四月辛卯﹐太后復臨朝聽政﹐下詔追削劉騰官爵﹐發墓散骨﹐籍沒家資﹐盡殺其養子。除叉名爲民。

其黨侯綱﹑賈粲等皆出之於外﹐尋追殺之﹐籍沒其家。惟叉以妹夫故﹐尙未行誅。一日﹐叉妻侍太后側﹐侍郎元順指之曰「陛下柰何以一妹之故﹐不正元叉之罪﹖」太后默然。未幾﹐有告元叉及弟元瓜通同逆反者﹐乃並賜死於家。朝野相慶﹐皆云大姦已去﹐太平可致。卽陷在賊中者﹐亦思忠義自效﹐脫身返正矣。

話說武川鎭有一人﹐雙姓宇文﹐名肱。其妻王氏生三子﹐復懷孕。將產之前﹐夢抱腹中小兒系繩昇天﹐將至天門﹐爲繩短而止。及生子時﹐雲气滿房﹐如羽葆飛蓋之狀罩於身上。肱大喜曰「此子他日必貴。」名之曰泰﹐字黑獺﹐卽周朝開基主也。自衛可孤破了懷朔﹐又取了武川﹐兩鎭人民皆被擄掠﹐壯者悉點爲軍。於是宇文父子五人皆爲可孤軍士。其第三子洛生年十九﹐武藝絕倫。四子黑獺年十六﹐膽略過人﹐身長八尺﹐發垂至地﹐面有紫光﹐人望而異之。然困龍蠖伏﹐不得不屈在人下。一日﹐可孤在營中設宴﹐享其將士﹐至晚皆散。宇文洛生巡行各營﹐見一壯士執刀倚於營門之外﹐對天長歎﹐歎罷揮淚。洛生異之﹐因向前問其姓名。那壯士見洛生神情亦異﹐乃吐實告曰「我卽賀統軍之子賀拔勝是也。本懷朔尖山人。不幸我父被擄﹐兄與弟皆降﹐不得已屈身在此。有懷鄕戀國之心﹐恨無衝天羽翼﹐俯首事賊﹐因此感傷。君乃何人﹐而來問我﹖」洛生聞言大喜﹐乃謂勝曰「我是武川鎭宇文肱之子。不幸家屬被擄﹐委曲圖存﹐只得爲賊軍士﹐心實不甘。將軍若有報國之心﹐小子豈無復仇之志。我二人同心並力﹐殺可孤如反掌耳。」

勝大喜﹐遂相密訂﹐各去通知父兄﹐暗中糾合本鄕豪傑﹐臨期同發。

一日﹐衛可淸欲往尖山打獵﹐可孤許之﹐乃曰「須賀將軍及二郎同去。」

父子欣然聽命。當日並皆上馬﹐統軍又命宇文肱﹑宇文洛生爲馬軍﹐帶了弓箭隨後。共馬步三百﹐一齊前往。到了尖山﹐命三百軍士屯在山下。可淸只帶隨身軍士數人﹐同賀家父子及肱與洛生上山彩獵。忽可淸馬前跑過一鹿﹐可淸連發三箭皆不能中﹐因謂勝曰「將軍爲我射之﹐一箭而中﹐當以黃金十兩爲賞。」勝拈弓在手﹐一箭正中鹿背。可淸贊道﹕「將軍眞神箭也。」

勝微微笑道﹕「此何足奇。我再射一物與你看看。」可淸道﹕「射何物﹖」

勝拽開弓﹐喝道﹕「射你﹗」可淸未及回答﹐早已一箭穿心﹐跌在馬下。眾大驚。四人動手﹐盡殺其親卒數人﹐一齊飛馬下山。宇文肱提了可淸首級﹐髙叫軍士道﹕「衛可淸已被賀將軍誅死。有不從者﹐以此爲例。」眾皆懾伏﹐不敢動。遂命洛生先往城中﹐知會本鄕義旅以爲內應。統軍與宇文肱押後﹐破胡爲先鋒﹐殺入城來。時可孤正坐軍中﹐忽有軍士報道﹕「小將軍在尖山被殺。」可孤大驚而起﹐方欲號召諸將﹐卻被破胡一騎衝入營中﹐大喝道﹕「逆賊看槍﹗」攔心一刺﹐頓時畢命。手下軍士素懼破胡威名﹐誰敢相抗﹐也有跪下投拜的﹐也有奔歸拔陵的﹐十萬賊兵一時潰散。賀統軍入城﹐一面安撫人民﹑招集士卒﹐一面備文申報。因向勝道﹕「此事須申報云州刺史費穆﹐令其轉奏朝廷。但拔陵人馬處處皆有﹐路上恐防有失。必得汝去﹐我始放心。」破胡領命﹐備好文書﹐隨卽起身。果見賊兵滿道﹐然聞賀拔勝之名﹐皆不敢攔阻。不一日到了云州﹐以申文投進﹐見了費穆﹐備訴情由。穆大喜道﹕「此皆將軍父子之功也。待我奏知朝廷﹐自有恩命。」畱宴三日﹐大相敬愛﹐謂勝曰「云州苦無良將﹐故不敢與賊交鋒。如得將軍助我﹐何懼拔陵。且武川﹑懷朔倘有變患﹐亦可緩急相救。欲屈將軍在此﹐爲朝廷出力﹐幸勿拒我。」勝見其言有理﹐又情意難卻﹐遂畱雲中。

卻說拔陵聞可孤父子被殺﹐心中大怒﹐乃親提二十萬眾殺到武川﹐洗蕩一方﹐爲可孤報仇。統軍聞之﹐與諸將計曰「拔陵領二十萬人馬前來報仇。

城中兵卒不滿八千﹐半皆疲乏﹐何以禦之﹖」宇文肱曰「今當分兵屯於城外﹐爲犄角之勢。先截其來路﹐使賊兵不能臨城﹐可免坐困。」統軍從其計﹐遂命宇文父子引兵二千﹐屯於城西﹔二子允與嶽引兵二千﹐屯於城東﹔自領餘眾在城把守。調遣方畢﹐報賊兵已近。賀拔嶽引軍五百﹐先來截殺﹐與販將交戰﹐不上數合﹐賊兵敗走入山。嶽卽追下﹐又遇一將狀貌猙獰﹐接住交戰﹐良久未分勝敗。那知拔陵兵馬分頭而進﹐一路去戰賀拔允﹐一路去戰宇文肱﹐自將輕騎掩襲武川之城。兩路之戰勝負未分﹐而武川已陷﹐賀統軍被亂箭射死。其時賀拔嶽未知城破﹐盡顯平生本事﹐提鞭打死賊將﹐方得脫身。

只見賊兵大隊已過尖山﹐如潮如海盡奔武川﹐心中大驚﹐恐怕武川有失﹐父親性命不保﹐飛馬同城。聽見前面喊殺聲髙﹐衝入陣內﹐正值可泥困在垓心﹐忙髙叫道﹕「哥哥且莫戀戰﹐快去城中保護要緊。」二人並力殺條血路便走﹐奔至城下﹐見一執槍軍士已把統軍之頭懸示城上﹐二人肝腸盡裂。可泥忙發一箭﹐軍士應弦而倒﹐連頭滚下城來。二人捧頭大哭。然親軍已散﹐四面皆是賊兵﹐倘有疏失﹐一門盡死賊手。不如保全性命﹐以圖報復。於是將頭埋於城下﹐拍馬向南而逃。其時宇文肱亦在城西與賊相持﹐見賊兵破城而入﹐賀統軍死於亂軍之手﹐兩个兒子亂中失散﹐不知去向﹐看來勢大難敵﹐徒死無益﹐只得帶了殘兵千餘﹐望西而遁。

卻說拔陵知賀拔允弟兄捧其父頭而逃﹐去尙不遠﹐遂命驍將赫連信﹑衛道安﹐帶領三千勁卒趕上擒之。二人奉命而去。未識賀拔兄弟能逃得脫否﹐且聽下回再續。第九卷

騁騎射沃野遇仙迫危亡牛山避寇

話說賀拔允﹑賀拔嶽弟兄二人因失了武川﹐拍馬逃去﹐在路相議道﹕「今番𨿽畱性命﹐但干戈擾擾﹐何處可以容身﹖」允曰「現在廣陽王鎭守恆州﹐去此不遠﹐不如投奔他去。」正行之間﹐聽見後面喊聲大起。嶽曰「定有追兵趕來。兄請先行﹐弟自在後拒之。」允曰「𨿽有追兵﹐何足爲懼。」

言畢﹐山坡下衝出二將喝道﹕「我赫連信﹑衛道安在此﹐你二人快快下馬受縛﹐免我動手。」嶽大怒道﹕「吾賀三郎也﹗誰敢阻我﹖」赫連信挺槍便刺﹐嶽以鞭架開﹐趁勢一鞭﹐赫連信腦袋皆破﹐倒於馬下。衛道安方欲上前助戰﹐被賀拔允手起一刀﹐斬爲兩段。眾兵見主將盡死﹐驚懼欲走。二人手起刀落﹐殺傷無數﹐然後住手﹐緩轡而去。不一日來到恆州﹐見了廣陽王﹐哭訴情由。

廣陽大相敬重﹐畱在軍中﹐各授偏將之職。其時勝在雲中﹐忽聞父親被殺﹐哥弟皆逃﹐呼天搶地﹐痛哭不已﹐恨不得卽時報仇。費穆慰之曰「老將軍爲國身亡﹐自當奏知朝廷﹐以旌其功。將軍正當善保此軀﹐報效君親。」勝彊忍哀痛﹐安心住下。今皆按下不表。

再說賀六渾在京中遇見叔父髙徽﹐擔擱兩月﹐事畢回家﹐合家相見大喜。

其時拔陵未反﹐鄕土猶寧﹐六渾已有隱憂﹐廣結四方豪傑﹐不惜罄囊費產。

惟昭君知其意﹐餘人不識也。內乾嘗謂歡曰「汝𨿽好客﹐何揮財如土若此﹖」

歡曰「向在京師﹐見朝綱顚倒﹐君弱臣彊﹐宿衛擅殺大臣﹐而朝廷不敢問。大亂至矣﹐財帛豈可守耶﹖與其畱供盜賊之用﹐不若用結豪傑之心﹐緩急可以得助。」內乾然之﹐因出資財以助其費。於是六渾門前常多車轍馬迹。雲中司馬子如﹑秀容劉貴﹑中山賈顯智﹑咸陽孫騰﹑懷朔尉景﹑廣寧蔡俊﹐皆一時豪傑﹐與六渾深相結納﹐往來無間。其後髙樹夫婦相繼而卒﹐六渾營葬於山南。有弟永寶尙幼﹐歡撫之如子。平城庫狄乾家資巨富﹐身授平虜將軍之職。慕六渾名﹐知其有妹云姬﹐求娶爲婦﹐以結好於歡。旣而昭君生一子﹐名曰髙澄﹐字子惠。歡自葬親後益不事家業﹐招集豪士以射生彩獵爲事。婁昭學習武藝﹐亦朝夕爲伴。

一日﹐劉貴到來﹐從者手中擎一白鷹﹐毛羽如雪。六渾見之﹐謂貴曰「此鷹可愛﹐從何得來﹖」貴曰「有一外路人帶來﹐吾以五百貫買之。明日﹐我們同到沃野地方打獵﹐以觀此鷹搏擊之能。」六渾欣然﹐便邀尉景﹑蔡俊﹑賈顯智﹑司馬子如黎明齊集﹐共往沃野。次日﹐輕弓短箭﹐一齊騎馬而去。那知一到沃野﹐過了多少山岡﹐並無禽獸。六渾道﹕「素聞沃野野獸最多﹐如何今日沒有一个﹖」話猶未了﹐只見南邊竄出一兔﹐身如火塊﹐眼似流星。六渾就發一箭﹐弓弦響處﹐赤兔忽然不見。拍馬趕去﹐卻見那箭射在樹上﹐拔之不出。正驚異間﹐又見赤兔在前亂跑。及搭箭在手﹐兔又不見。

才收了箭﹐兔又在前。六渾怒道﹕「此兔莫非妖怪﹐敢如此戲我。」劉貴便將白鷹放起﹐來搏赤兔。鷹隨兔往﹐終搏不著。六人緊緊相隨﹐約過三四里路﹐來至一處。後面一帶山岡﹐靠山幾間茅屋。屋外幾株合抱大樹﹐前有石澗﹐水聲潺潺。六渾謂眾曰「此處大有林泉景致。」停馬細看﹐忽見白鷹起在前面﹐赤兔正在其下。茅屋中攛出一隻卷毛黃犬﹐一口將赤兔咬死。白鷹下來﹐亦被黃犬一口咬死。六渾大怒﹐搭箭在手﹐喝聲道﹕「著﹗」黃犬應弦而倒。眾人皆道﹕「𨿽殺黃犬﹐可惜壞了白鷹﹐去罷。」

回馬正行﹐耳邊忽如雷震一聲﹐大喝道﹕「誰敢無禮﹐殺我黃犬﹗」回頭一看﹐有兩个大漢﹐身長一丈有餘﹐眼如銅鈴﹐面似藍靛﹐趕來拿人。六渾正待迎敵﹐被他一手拖住﹐輕輕提下鞍鞽﹐橫拖倒拽而去。一个又來拿人﹐眾人見力大難敵﹐拍馬而走。走得遠了﹐勒馬商議道﹕「六渾被他拿住﹐還當轉去解救才好。」於是回馬復來。那知兩个大漢已將六渾綁在樹上﹐喝道﹕「你殺我犬﹐也須殺你﹐以償犬命。」六渾極口分說﹐只是不理。一个走進屋裏﹐取出剛刀一把﹐舉手要殺。斯時六渾命在呼吸。眾人望見凶勢﹐个个嚇得魂膽俱喪。忽見屋內走出一个年老婦人﹐蕭蕭白髮﹐手持拄杖﹐連聲呼道﹕「我兒勿傷大家﹐快快放了。」二人聽了﹐急忙將刀割斷繩索﹐放了六渾﹐就請六渾屋內去坐。六渾隨入﹐見𨿽是茅舍﹐亦甚寬潔。老婦向前稱謝道﹕「我二子空有兩眼﹐不識大家。誤相觸犯﹐乞恕其罪。」六渾謝道﹕「不敢。」但見老婦雙目俱盲﹐口口稱他大家﹐未識何意。

卻說五人望見白髮婦人救了六渾進去﹐同至艸屋前﹐下馬而入。老婦亦命二子接進畱坐﹐曰「此皆貴人也。今日蓬門何幸﹐大家及貴人偕來﹐但家貧無以待客。」呼二子道﹕「尙有村酒數斗﹑莊羊一腔﹐可烹以佐酒。」

二子應諾而去。六人謝了﹐便問道﹕「婆婆﹐令郎俱有非常之勇﹐何爲埋沒山中﹖」婆婆道﹕「老身兩目不明﹐全靠二子打獵爲業﹐住此久矣。」六渾道﹕「婆婆目不能視﹐何以知吾等前程﹖」婆婆道﹕「吾善相術﹐一聞人言﹐便知貴賤。」於是六人皆起請相。婆婆用手捫摸﹐相六渾曰「此大家也﹐貴不可言。」相尉景位至三公。相司馬子如富貴最久。相劉貴﹑蔡俊皆將相封侯。惟相賈顯智心地不端﹐爲人反覆﹐𨿽有髙官厚祿﹐恐不得善終。然五人𨿽貴﹐指揮總出大家也。相畢﹐恰好搬出酒肉。六人正在饑渴時候﹐一齊坐下﹐飽喫一回。然後起身謝了﹐便卽告別﹐上馬而行。行有里許﹐六渾道﹕「此婦大賢﹐日後倘有好處﹐當報此一飯之徳。惜未問其姓名﹐當轉去問之。」

六人並馬而回﹐及到舊處﹐茅屋全無﹐那有一个人影﹐惟有大樹數株依然在望。六人大驚道﹕「原來三个俱非凡人﹐乃是神仙化來指示吾等的。」劉貴道﹕「若應其言﹐我們固有好處。髙兄日後定有帝王之分﹐豈非大幸。」蓋當時稱天子曰大家﹐故貴以爲六渾賀。一路說說笑笑﹐行至沃野鎭。是夜﹐同宿劉貴家。明日﹐各自回去。

六渾回到家中﹐因對昭君訴說昨日之事。昭君且驚且喜道﹕「據老婦言﹐君必大貴。但當保身有爲﹐不可乘危蹈險﹐以致不測之憂。」六渾點頭稱是。

從此歡益自負﹐遠近聞其事者﹐益傾心六渾﹐待之有加。正光五年﹐昭君又生一女﹐名曰端愛﹐卽魏靜帝後也。先時髙澄生時﹐昭君夢見雲中白龍一條分爲兩斷﹐慮其後𨿽貴﹐立業不終。及生端愛時﹐夢見明月墜於杯中﹐吸之立盡﹐知其後亦必貴。三朝後﹐親友作賀飲酒。飲罷﹐共往白道南山彩獵。

卻說其時正值拔陵攻破武川﹐因殺了他大將衛可孤﹐泄怒於一方﹐令眾將各領人馬四處抄掠﹐殺害百姓。又差大將韓樓統兵十萬﹐自五原而來﹐去與廣陽交戰﹐打從白道村經過﹐村中攪得粉碎﹐房屋被燒﹐人民死者死﹐逃者逃。內千百萬財產﹐頓時化爲烏有。六渾同了婁昭等數人正在南山打圍﹐離家約有三十里﹐忽見火光沖起﹐黑煙連云。六渾大驚﹐知有賊兵到了﹐急與眾友莊兵五六十人飛奔回村﹐果見賊人縱兵大掠﹐殺人放火﹐喊殺之聲如沸。六渾對眾人道﹕「此處已有賊兵阻住。你看重重疊疊﹐約有十萬人馬﹐如何過去﹖我們須要齊心並力﹐有進無退﹐殺入村中﹐或救得各家性命。不然﹐徒死無益也。」眾皆領命。六渾當先﹐婁昭押後﹐一齊捨命衝入。賊眾見是數十鄕兵﹐不以爲意﹐便來擋住去路。六渾舞動神槍﹐連傷賊兵數十﹐眾皆辟易。於是眾人隨了六渾殺出核心。及到村中﹐但見煙火迷目﹐屋宇無存﹐各家眷屬都不知何往。六渾失色﹐婁昭馬上大哭。二人正在悽惶﹐只見一人飛馬前來﹐髙叫道﹕「二位官人勿在此擔擱了﹐兩家人口都逃在南山樹林中﹐專望二位官人前去救護。」其人乃婁家內丁﹐頗有膽勇﹐故此尋來通信。

二人聞知大喜﹐率領眾人卽奔往南山。那知賊兵旌旗滿路﹐山前山後已結滿營寨。六渾謂昭曰「兩家眷屬男女俱在水火之中﹐今夜或可救之﹐明日皆被擄矣。」忙同婁昭奮勇而前﹐大叫﹕「來軍放我上山﹐各不相犯。」

賊兵見其驍勇﹐且日色已昏﹐恐損士卒﹐不與爭鋒﹐乃分開一路﹐放他過去。

二人引了莊兵﹐尋路上山﹐直至山頂之上﹐見無數逃難人民都避在樹林中。

見了六渾皆髙叫道﹕「髙大官人來﹐可救我等性命矣。」六渾尋見家屬﹐人人都在﹐單失散了髙澄一人。昭君不勝悲切﹐六渾嗟歎幾聲﹐可惜此子喪於賊手。因語婁昭道﹕「失去只索罷了。現在兩家人口在此﹐總非安身之所。須當保護下山﹐方有生路。」婁昭見夜黑難行﹐猶豫不決。忽喊聲大起﹐滿山一片火光﹐樹木皆焚。二人卽忙上馬。百姓彊壯者及莊兵人等各執槍刀﹐六渾親自約束﹐分爲數隊﹐在前領路﹐殺下山來。賊兵抵敵不往﹐並得逃脫。

招呼眾人速往牛豆山去。此山在南山之北﹐地僻而險。山上有菩提寺﹐寺極廣大﹐可以容眾﹐故六渾領眾往避。至寺﹐僧皆逃竄﹐眾遂屯聚寺中。當夜驚魂未定﹐過了一宵﹐不見賊兵到來﹐人心始安﹐共慶更生。惟有昭君不知髙澄下落﹐思欲遣人尋覓﹐猶恐賊兵阻路。後有上山來者報說﹐賊兵𨿽去﹐村中焚掠幾盡﹐老幼無存﹐房屋皆爲白地﹐眼見髙澄性命定然不保了。昭君聞之﹐悲哭不已。只見一个喜鵲飛向簷前﹐對了他喳喳的亂噪。昭君止了眼淚﹐便對鵲祝道﹕「鵲兒﹐你莫非知我兒子下落尙未喪命﹐特來報信麼﹖如果未死﹐你須飛下地來﹐向我長噪三聲。」那鵲果然飛下﹐長噪三聲﹐向南飛去。昭君道﹕「鵲兒向南飛去﹐此兒必在南方。」忙卽喚人往南尋覓。但未識髙澄果在南路﹐可以尋得著否﹐且俟下回再看。第十卷

五原路破胡斬將安亭道延伯捐軀

話說六渾失去髙澄﹐正在寺門外指點去路尋覓﹐忽有數十騎人馬上山。

前面是段榮﹐後面有人抱著小廝﹐坐在馬上﹐卻象髙澄模樣﹐得得而來。連忙接榮入寺﹐髙澄亦隨後進來﹐俱各大喜。六渾忙問榮道﹕「此子昨夜已失﹐君從何處救得﹖」段榮道﹕「拔陵在武川﹑懷朔等處屯紮兵馬。武威相去不遠﹐因此在家備禦﹐不敢遠出。昨早知賊將韓樓領兵十萬﹐去與廣陽交戰﹐打從五原而往。我知此間必遭兵火﹐慌帶家人三十騎前來看視。今早到得村中﹐果見屍橫徧地﹐房屋皆毀。未卜兩家凶吉﹐細細打聽﹐才曉得逃在此間﹐故尋蹤而來。行至中途﹐忽見老鴉向我亂鳴。取箭射之﹐鴉帶箭飛入穴中。

使人下穴探取﹐見一小兒臥於其內﹐抱出視之﹐乃君之子也。」歡因問髙澄﹐何以臥在穴內。澄曰「起初乳媼抱我逃走﹐趕眾人不上﹐落在後面﹐被賊兵衝來﹐我與乳媼同落水內。忽見一夜叉模樣將我提起﹐放在穴內。眼前但見一鴉在上飛鳴。今早有人抱我出穴﹐乃是段姨夫﹐始得同他到來。」六渾忙向段榮稱謝。昭君見了兒子﹐如獲至寶﹐益發感激不盡。段榮復向內於夫婦問慰一番。是夜﹐同宿寺內。明日﹐尉士眞亦來探望﹐謂歡曰「今幸家口無恙﹐但資產蕩盡﹐將來何以謀生﹖」六渾道﹕「爲此憂悶。」婁昭道﹕「不妨。此時家業𨿽廢﹐尙有別業在平城等處。收拾各山牛羊驢馬﹐搬往平城﹐督率莊丁人等再行耕種﹐亦可度日。六渾夫婦可無憂也。」段榮曰「非計也。榮少習天文星緯之術﹐夜觀天象﹐北方之亂未已﹐此間尙有兵火之災﹐十年後方定。樹家立產尙非其時。且平城之間遇亂尢甚﹐非所宜居。」婁昭道﹕「然則若何而可﹖」士眞道﹕「大丈夫上不能爲朝廷剪除暴亂﹐亦當退自爲謀保全父母妻子。莫若各家聚集莊兵﹐招來鄕勇﹐就在此菩提寺結壘立寨﹐依山守險。我亦同來居住。湊合糧儲﹐以爲守禦之備。且俟北土稍寧﹐成家未遲。」段榮道﹕「此論最妙。我看武威兵气亦重﹐不可安居。家中尙有蓄積﹐竟連家小一齊運來﹐同住便了。」六渾﹑婁昭皆大喜。相約已定﹐兩家便卽搬來。一面安頓家小﹐一面將菩提寺攺作營寨﹐修整軍器﹐造立旗旙。四方避難者負糧挈眷而來﹐不可勝數。自後賊兵過往者聞六渾之名﹐俱不敢相犯。婁昭仍督莊兵耕種田禾﹐以爲山寨之用。正是﹕虎伏深山藏牙爪﹐龍潛大海待風雲。今且按下不表。

再講廣陽王起兵來徵拔陵﹐聞賊兵從五原來敵﹐聚眾將議曰「我兵不弱於賊﹐特無一驍勇之將與之爭鋒﹐故不能勝。今軍中誰堪作先鋒者﹐舉一人以對。」眾將道﹕「軍中實無勇將。近聞賀拔允之弟賀拔勝在云州刺史費穆麾下﹐此人有萬夫不當之勇﹐天下無敵。若召以爲將﹐足破拔陵之膽﹐戰無不勝矣。」廣陽從之﹐乃寫書與費穆﹐要請破胡到軍。穆不敢違﹐遂送破胡來見廣陽。廣陽見其儀表不凡﹐英雄無比﹐便封先鋒之職﹐授以精卒三千﹐謂勝曰「將軍此去殺賊立功﹐千金賞﹑萬戶侯﹐不足道也。」勝亦感激﹐誓以滅賊自效﹐遂領兵前往。行未廿里﹐正遇拔陵前隊﹐約有五千人馬。勝勒馬髙叫曰「破胡在此﹐誰敢出戰﹖」賊將見是破胡﹐嚇得魂膽俱碎﹐畏縮不前。破胡連喝數聲﹐不敢答應。直衝過來﹐賊兵望後便退。乘勢趕殺﹐直至拔陵軍前﹐勒馬討戰。拔陵聞知大驚﹐語諸將道﹕「今日破胡乘勝而來﹐誰去迎敵﹖」帳前走過孔雀之弟孔鸞﹑拔陵之弟拔兵﹐啟口道﹕「我二人願同出陣﹐斬破胡之首。」拔陵道﹕「此人未易輕敵﹐各要小心。」二人答應﹐出馬﹐跑至陣前﹐與破胡交鋒。戰未數合﹐被破胡一槍一个﹐俱死馬下。拔陵大懼。諸將畏勝之勇﹐都不敢出戰。遂引兵退三十里下寨﹐與韓樓大軍相爲犄角之勢。廣陽王知前鋒已勝﹐亦引大軍至五原山紮住。破胡數往挑戰﹐拔陵只是堅守不出。於是兩軍相持不下。那知拔陵兵威稍挫﹐而莫折念生反於秦州﹐兵勢大盛。一日﹐命其弟天生道﹕「我今兵多將廣﹐分兵十萬於汝﹐去攻岐州。岐州一破﹐便提兵進逼雍州﹐以破蕭寶寅之兵。我自在後接應。」

天生遂引兵而往。

卻說蕭寶寅乃是南齊明帝之子。梁武篡位﹐殺其兄弟九人。寶寅脫身降魏﹐孝文帝時封爲齊王﹐尙南陽公主﹐甚加寵待。今因南道行臺元修義染得風疾﹐不能徵討﹐故命寶寅代統其兵﹐以討莫折念生。不幾日﹐天生兵臨岐州﹐岐州刺史裴芬與都督元志閉城拒守。被圍一月﹐城破﹐裴芬﹑元志皆被殺。遂乘勝勢進軍雍州之界。寶寅聞之﹐慌卽起兵相迎﹐見賊勢浩大﹐頗懷憂懼。忽有探子來報﹐西路上一枝軍馬約有五萬﹐打著官軍旗號飛奔而來。

使人問之﹐卻是東岐州刺史崔延伯﹐奉天子之命﹐封爲徵西將軍﹑西道都督﹐起本州人馬來討天生。延伯素驍勇﹐力敵萬夫。寶寅大喜﹐請過相會。一路進發﹐行至馬嵬。莫折天生紮營黑水之西﹐軍容甚盛。寶寅問延伯破敵之策﹐延伯曰「明晨先爲公探賊勇怯﹐然後圖之。」乃選精兵數千﹐西渡黑水﹐整陣向天生營。寶寅軍於水東﹐遙爲接應。延伯抵天生營下﹐揚威脇之﹐徐引兵還。天生見延伯眾少﹐開營爭逐。其眾多於延伯數倍﹐蹙延伯於水次。

寶寅望之失色。延伯自爲後殿﹐不與之戰﹐使其眾先渡﹐部伍嚴整﹐天生兵不敢擊﹐須臾渡畢。天生之眾亦引還。寶寅喜曰「崔君之勇﹐關﹑張不如。」

延伯曰「此賊非老夫敵也。明公但安坐﹐觀老夫破之。」明日﹐延伯勒兵而出﹐寶寅之軍繼後﹐天生悉眾逆戰。延伯身先士卒﹐陷其前鋒﹐斬賊將數員﹐將士乘銳競進﹐大破其兵﹐俘斬十餘萬人。天生率殘兵遁逃。官軍追奔至小隴﹐收得器械糧儲不可勝計。岐﹑雍及隴東之地皆復。只因寶寅不能戢下﹐將士稽畱彩掠。天生得脫﹐復整餘眾﹐塞隴道之口﹐以拒官軍。寶寅﹑延伯旣破莫折念生﹐以爲雍﹑岐以西不足憂﹐遂停軍不進。

一日﹐接到涇州將軍盧祖遷文書。因反寇胡琛據了髙平﹐自稱髙平王﹐聚集人馬數十萬﹐手下勇將百員﹐擾亂幽﹑夏二州﹐勢極猖獗。今又遣大將萬俟醜奴﹑宿勒明達領兵十萬﹐來犯涇州。祖遷不能敵﹐以此求救於寶寅﹑延伯。二人遂引兵會祖遷於安定﹐甲卒十二萬﹐鐵馬八千﹐軍勢大振。醜奴軍於安定西北七里﹐時以輕騎挑戰。大兵未交輒委走。延伯自恃其勇﹐且新立大功﹐以爲敵人畏己﹐欲卽擊之。先是軍中別造大盾﹐內爲鎖柱﹐使壯士負之而趨﹐謂之排城。置輜重於中﹐戰士在外。自安定西北整眾而前﹐以爲操必勝之勢。那知賊計百出﹐當兩軍相遇正欲交鋒﹐忽有賊兵數百騎手持文書﹐詐稱獻上降簿﹐以求緩師。寶寅﹑延伯方共開視﹐宿勒明達引兵自東北至﹐萬俟醜奴引兵自西南至﹐官軍腹背受敵。延伯拍馬奮擊﹐奔馳逐北﹐逕抵其營。無如賊皆輕騎﹐往來如飛﹐官軍雜以步卒﹐戰久疲乏﹐被賊乘間衝入排城﹐陣勢大亂。延伯左衝右突﹐𨿽殺死賊兵無數﹐而士卒死傷亦近二萬﹐於是大敗。寶寅見延伯敗退﹐軍心已恐﹐忙卽收眾﹐退保安定。延伯自恥其敗﹐欲與再戰。寶寅勸其養鋒息銳﹐徐觀時勢﹐以圖進取。延伯以爲怯﹐連夜繕甲治兵﹐招募驍勇﹐復自安定西進兵﹐去賊七里結營。明晨不告寶寅﹐獨出襲賊﹐大破其壘﹐賊眾披靡﹐平其數柵。旣而軍士乘勝彩掠﹐離其步伍。

賊見官兵散亂﹐復還擊之。魏兵大敗﹐延伯中流矢而卒。寶寅聞知往救﹐已無及矣。時大寇未平﹐復失驍將﹐遠近憂恐。而寶寅自延伯死後﹐喪卒數萬﹐賊勢愈甚﹐深恐朝廷見責﹐心懷憂慮。

時麾下有一人﹐姓鄭名儼﹐河南開封府人。生得丰神淸朗﹐儀容秀美﹐向在京中爲太后父司徒胡國珍參軍。因隨國珍得入後宮﹐太后悅其美﹐曾私幸之。宮禁嚴密﹐人未之知也。及太后見幽﹐不得進見。寶寅西徵﹐儼遂從軍而去﹐亦授參軍之職。在雍州已及一載。一日赦書至﹐知太后重復臨朝﹐私心大喜﹐欲進京而苦無由。今見寶寅有憂懼之色﹐因告之曰「太后復政﹐明公尙未進表恭賀﹐恐太后不悅於明公也。」寶寅失色道﹕「君言是也。軍旅匆忙﹐未暇計此。今當表賀﹐但誰可往者﹖」儼曰「明公如必無人﹐僕願奉命以往。且尙有一說﹐明公出師以來﹐𨿽有前功﹐難掩後敗。僕在太后前表揚明公之功﹐以見敗非其罪﹐則朝廷益加寵任﹐可以無憂見責矣。」寶寅大喜曰「得君如此﹐我復何憂。」因遂修好賀表﹐命儼充作賀使。鄭儼別了寶寅﹐星夜趕行。因念太后舊情未斷﹐日後定獲重用﹐不勝欣喜。及至京師﹐將賀表呈進。太后見有鄭儼之名﹐忙卽召見。儼至金階﹐朝拜畢﹐太后曰「久欲召卿﹐未識卿在何所。今得見卿﹐足慰朕心。」儼伏地流涕曰「臣料此生不獲再見陛下﹐今日得睹聖容﹐如撥云見日﹐不勝慶幸之至。」

太后曰「朕身邊正乏良輔﹐卿當畱侍朕躬﹐不必西行矣。」儼拜謝。太后淫情久曠﹐今舊人見面﹐滿懷春意﹐按納不下﹐那顧朝廷之體﹐遂托以欲知賊中形勢﹐畱入後宮。是夜﹐儼宿宮中﹐與太后重敍舊情。宮中皆賀。明日升殿﹐卽拜儼爲諫議大夫﹑中書舍人﹐兼領嚐食典禦。晝夜畱在禁中﹐不放出外。卽休沐還家﹐嘗遣宦者隨之。儼見妻子惟言家事﹐不敢私交一語。自此寵冠羣臣﹐一時姦佞之徒爭先趨附。

時有中書舍人徐紇﹐爲人巧媚﹐專奉權要。初事淸河王﹐王死又阿諛元叉。叉敗﹐太后以淸河故復召爲中書。及鄭儼用事﹐紇知儼有內寵﹐益傾身承接﹐奉迎惟謹。儼亦以紇有術智﹐任爲謀主。共相表裏﹐勢傾內外﹐時人號爲「徐鄭儼」。不數月﹐官至中書令﹑車騎將軍。紇亦升至給事黃門侍郎﹑中書舍人﹐總攝中書門下事。軍國詔令﹐皆出其手。紇素有文學﹐又能終日辦事﹐刻無休息不以爲勞。或有急詔﹐則令數吏執筆﹐或行或臥﹐指使口授﹐造次俱成﹐不失事理。故能迎合取容﹐以竊一時之柄﹐然無經國大體。見人則詐爲恭謹﹐而內實叵測。又有尙書李崇之子李神軌﹐神采淸美﹐官爲黃門侍郎。亦私幸於太后﹐寵亞鄭儼。又有黃門給事袁翻﹐亦爲太后信任。徐﹑鄭﹑袁﹑李四人互相黨援﹐蒙蔽朝廷。六鎭殘破﹐邊將有告急表章﹐儼恐傷太后之心﹐匿奏不報。外臣有從北來者﹐皆囑其隱匿敗亡﹐不許言實。於是羣臣爭言賊衰﹐不久自平。太后日事淫樂﹐不以六鎭爲意。正是﹕朝中已把山河棄﹐閫外徒勞戰伐深。

但未識後來變故如何﹐且聽下回細說。第十一卷

天寶求賢問劉貴洛周設計害髙歡

話說胡太后寵信鄭儼﹑徐紇居中用事﹐百僚畏憚﹐莫敢誰何。朝政日壞﹐今且按下不表。

卻說魏初有兩秀容城﹐皆在並州之北﹐俱有居民數萬。北秀容酋帥雙姓爾朱﹐名羽健。再傳爲爾朱代勒。代勒爲人猛勇﹐禦下又極寬和。一日﹐遊獵山中﹐部下之人射一猛虎﹐誤中其臂。代勒拔其箭還之﹐曰「此汝誤中我臂也。」並不加罪。由是軍民無不感悅。官至肆州刺史﹐封梁國公﹐年九十餘而卒。子名新興﹐代父職。坐擁成業﹐雄鎭北土。畜牧尢蕃﹐牛羊騾馬千百成羣﹐各以毛色相別﹐瀰漫山谷﹐不可勝數。朝廷有事出師﹐新興每以牛馬■糧來獻。孝文以爲忠﹐進位將軍﹐敕爲秀容鎭第一酋長。宮室崇大﹐儼如王侯之居。府庫充積﹐富可敵國。麾下猛將如雲﹐壯士如雨。生子榮﹐字天寶﹐聰明俊偉﹐才气過人﹐又多力善射。少時隨父入朝﹐武帝見而愛之﹐以中山王元英之妹妻之﹐卽北鄕公主也。其後新興年老﹐表請傳爵於榮﹐明帝許之。榮襲父爵。新興死﹐魏又除榮遊擊將軍。榮每到春秋二時﹐率領眷屬往髙山大澤之處射獵爲樂﹐故其姊妹妻女皆善騎射。有子三人﹐長菩提﹐次義羅﹐三文殊﹐年皆幼。女二﹕長曰娟娟﹐次曰瓊娟。娟娟年十四﹐容顏絕世﹐有傾城傾國之貌。伶俐多能﹐性剛烈如其父。後爲肅宗嬪﹐敬宗立﹐榮復納之爲後﹐終歸髙氏﹐爲獻武帝妃也。當是時﹐榮見朝政日亂﹐六鎭皆反﹐而手下士馬精彊﹐糧儲廣有﹐隱有撥亂救民﹑化家爲國之志。又宗族彊盛﹐弟兄叔姪皆有勇略。從弟名世隆。族弟二人﹕一名度律﹐一名仲遠。兄子二人﹕一名兆﹐字萬仁﹔一名天光。此五人者才智兼備﹐武藝超羣﹐各鎭都畏之﹐號曰「爾朱五虎」。而五虎之中兆尢勇猛﹐榮愛之如子。一日﹐榮召五人謂曰「四方兵起﹐名都大郡皆爲賊據。朝廷出師累年﹐敗亡相繼﹐賊勢益甚。我恐此間亦不得安﹐我欲散財發粟以招四方智勇﹐剪除凶暴﹐上爲朝廷出力﹐下爲地方保障。汝等以爲何如﹖」眾皆曰「主公之見是也。上報國家﹐下安黎庶﹐此不世之勛﹐有何不可。」榮大喜﹐卽於秀容城上豎起招賢旗一面﹐上書「廣招賢智﹐共濟時艱」。於是四方才勇之士﹐相率來投。

時南秀容於乞眞殺了太僕卿陸延﹐據城造反。榮遣爾朱兆引兵三千擒之﹐斬於城下﹐將首級封進京師。明帝大喜﹐封榮博陵郡公﹐長子菩提世襲﹐賜金三十斤﹑彩緞百匹以榮寵之。又桑乾鎭斛律洛陽﹑費也頭二人作亂﹐榮亦起兵破之於河西﹐斬其首級入朝。以功進封安北將軍﹐都督恆﹑朔二州軍事。

榮自是英名四布﹐兵威益振﹐豪傑歸心。六渾之友劉貴﹑司馬子如﹑賈顯智﹑尉景﹑竇泰等皆奔秀容﹐投在麾下效力。榮一一收納﹐隨才任使。敕勒人斛律金有武乾﹐行兵能用匈奴之法﹐望塵知馬步多少﹐嗅地知敵兵遠近。初在懷朔鎭楊鈞手下爲將﹐鈞死歸拔陵。見拔陵作事無成﹐脫身歸於爾朱氏﹐榮以爲別將。六渾妹夫厙狄乾見北方大亂﹐欲攜家避入京師。云州刺史費穆知其才勇﹐劫至云州﹐共守城池。其時北境州縣皆沒於賊﹐惟云州一城獨存﹐四面阻絕﹐糧盡矢窮﹐外救不至。穆知不能守﹐遂與厙狄乾棄城南奔﹐投於爾朱榮。榮送費穆歸朝﹐畱狄乾爲別將﹐甚加禮待。

一日﹐天光領二將來見﹐謂榮曰「此尖山賀拔允﹑賀拔嶽也。」榮喜﹐急起握二人手曰「將軍兄弟英雄蓋世﹐想慕久矣﹐何幸今日得遇。但聞足下在恆州把守﹐未識何以至此。」允曰「允自武川失守﹐父被賊害﹐與弟嶽投奔恆州﹐爲元僕射收錄。弟勝在廣陽王麾下爲將﹐廣陽奉召入京﹐勝亦來恆州相投﹐弟兄遂得相聚。不料廣陽去後﹐眾皆怨望﹐推鮮於修禮爲主﹐聚眾廿萬﹐擁兵來寇。元僕射使允等出戰。那知城中外連內應﹐城遂破。元僕射奔往冀州﹐允弟兄三人在亂軍中相失。今勝不知何往﹐我二人投北而行。行了兩日﹐無處容身﹐因在山前歎息。忽逢明公之姪天光﹐說及明公好賢禮士﹐勸予來歸﹐故傾心至此。如蒙收錄﹐當效馳驅。」榮曰「將軍此來﹐天作之合也。但未識令弟何往﹐吾當遣人覓之﹐使汝手足同在一處。」因皆置爲將軍。

榮欲觀二人武藝﹐一日揀選人馬﹐帶允﹑嶽同往射獵。過肆州城下﹐肆州刺史尉慶賓忌榮之彊﹐閉城不出迎接。榮怒曰「豎子敢爾慢人。」以兵襲之﹐破關而入﹐執慶賓將殺之。忽報營門外有一少年將軍﹐自稱賀拔勝﹐要見主公。榮曰「破胡來耶﹖」卽召入。破胡進至中軍﹐低首下拜。榮扶起笑道﹕「爾來何晚也﹖令兄令弟皆在此﹐專望將軍到來同聚。」破胡道﹕「勝自恆州戰敗﹐兄弟失散﹐奔往肆州﹐蒙尉刺史以禮相待。今聞尉公冒犯虎威﹐行將就誅﹐特來求寬其死。幸明公恕之。異日勝事明公﹐亦不敢忘徳。」

榮道﹕「今見將軍﹐如魚得水﹐不勝大幸﹐何爭殺此一人。」命卽放之﹐破胡拜謝。允與嶽上帳相見﹐悲喜交集。榮卽解下腰間獅蠻帶賜之﹐署爲副將。

執慶賓還秀容署。爾朱羽生爲肆州刺史﹐榮是時目中已無魏矣。

孝昌二年八月﹐賊帥元洪業斬鮮於修禮﹐請降於魏。賊黨葛榮又殺洪業﹐自立爲主﹐軍勢浩大﹐進攻瀛州。章武王元融拒之﹐爲榮所殺。時河間王深復奉太后命﹐領兵討賊﹐聞元融死﹐不敢進。朝廷逼之使戰﹐亦爲榮殺。爾朱聞之﹐益輕朝廷﹐嘗謂劉貴曰「今天下擾擾﹐世無定局。吾欲得一智勇無雙之士﹐如當年韓信之流﹐與之共定天下﹐今有其人乎﹖」貴曰「吾觀天下豪傑多矣﹐如懷朔賀六渾者﹐其才足以當之。」榮曰「吾亦頗聞其名﹐今何在﹖」貴曰「六渾困守風塵﹐現在避處牛豆山中﹐以待時淸。明公舉而用之﹐天下不足平也。」榮曰「汝速爲我招之。」貴承命修書一通﹐遣人送往牛豆山。書中深致爾朱企慕之意﹐勸其速來。六渾得書﹐謂尉士眞曰「如今羣雄奮起﹐反覆無常。吾儕投人﹐事亦不易。不如權住此間﹐徐觀形勢﹐以圖機會。君以爲何如﹖」士眞曰「爾朱𨿽彊﹐未識爲人若何。且聞命遽往﹐恐爲所輕。」六渾曰「君言正合吾意。」遂不去。

時孫騰在陽曲川被寇﹐家業盡喪﹐亦來牛豆山與六渾同住。一日﹐六渾與尉景﹑段榮下山探聽消息﹐至晚方回。才到牛豆山下﹐忽見一人飛馬而至﹐髙叫﹕「來者壯士莫非賀六渾麼﹖」六渾道﹕「只我便是。」那人道﹕「吾主在後﹐等待多時﹐請公過去相見。」六渾道﹕「你主何人﹖」那人道﹕「我主姓杜﹐名洛周﹐柔元鎭人。今見天子無道﹐萬民愁苦﹐聚兵十萬在上谷城中﹐欲圖霸王之業﹐以救生靈之命。仰慕壯士文武雙全﹐才勇出眾﹐是當今第一豪傑﹐欲屈到幕下﹐同心舉義。故親自來請﹐先令小將致意。我乃賀拔文興﹐杜洛周妻弟也。」六渾曰「你主錯了。吾因智勇不足﹐避難居此﹐有何徳能而敢爲興王之佐﹖」話猶未了﹐忽大炮一聲﹐擁出無數人馬﹐塞住山口﹐旌旗密布﹐劍戟如林。一人紅袍繡甲﹐在馬上欠身道﹕「我杜洛周素仰威名﹐特來奉請同往上谷﹐共聚大義﹐富貴與君同之。如蒙慨允﹐卽此便行。倘有見棄之心﹐恐刀劍無情﹐驚及一家。」六渾見此形勢﹐知不可拒﹐私語士眞﹑子茂曰「吾脫一身甚易﹐柰妻子何﹖」乃下馬再拜﹐尉景﹑段榮從之。洛周大喜﹐下馬答拜曰「君必與夫人子女同往﹐方得放心﹐省得身心兩地也。」於是洛周上馬﹐送三人至菩提寺門外道﹕「吾只在此等候﹐君進內速整行裝﹐便卽起身。」六渾入內﹐告知眾人。內乾夫婦大驚曰「君等皆去﹐吾在此作何倚靠﹖」昭君曰「洛周反寇﹐君去柰何﹖」歡曰「吾非不知﹐但欲保一家性命﹐權且從他﹐以解目前之厄。快去收拾行囊。」又謂婁昭曰「如今人力已少﹐倘有外寇憑陵﹐何以抵敵﹖君於此處亦不可居﹐且往平城可也。」於是除內乾一家不去﹐餘皆起身同行。昭君妹妹拜別父母﹐各流涕分手。

洛周自得六渾等數人﹐兵士雲集﹐軍馬日廣﹐遂於上谷城築壇爲天子﹐攺元眞王﹐署置百官。以六渾爲將軍﹐統領人馬一萬﹐進兵來奪幽州。幽州刺史常景上表奏聞。魏以常景爲行臺尙書﹐與幽州都督元潭共討洛周。景卽起兵五萬﹐將盧龍一帶關塞之處皆撥軍守把。元潭引兵三萬﹐軍於居庸關以備之。洛周又引兵來取安州﹐常景遣將崔仲哲邀之於軍都關。仲哲素不能戰﹐一戰大敗﹐爲洛周所殺。居庸關守兵聞之﹐一夜盡潰。元潭逃歸幽州。洛周自以爲無敵﹐志益驕傲。軍無紀律﹐日事抄掠。用兵經年﹐一無所就﹐仍退回上谷。識者知其無成。惟六渾禦軍有法﹐賞罰必信﹐因此得軍士心﹐人望咸歸。洛周忌之﹐密與賀拔文興謀曰「軍心盡向六渾﹐恐後日有元洪業之事。我不能爲鮮於修禮坐受其害﹐不如殺之﹐以杜後患。」文興曰「若殺六渾﹐尉景﹑段榮等亦不可畱。」遂定計於中秋夜﹐借賞月爲名﹐宴於深山之中﹐四面伏兵﹐擒而殺之。有一小校平日與段榮相好﹐密將此事報之。榮聞報大驚。時已四鼓﹐恐軍中驚覺﹐不敢往告六渾。明晨上帳參謁﹐諸將皆到﹐不見六渾。洛周道﹕「六渾何以不至﹖」有人稟道﹕「六渾昨夕飲酒過醉﹐不能起身﹐故失參見之期。」洛周曰「今宵中秋佳節不可虛度﹐晚間設宴於山峯髙處﹐與諸君同玩良宵。六渾不可不至。」榮曰「六渾𨿽是中酒﹐晚間自愈。主公先行﹐待小將促之﹐使來以赴主公之約。」洛周應允。

段榮隨到六渾家﹐密報其事。六渾大驚。時尉景同居。囑咐昭君﹑云蓮一同收拾行李﹐密約蔡﹑孫兩家同逃。等至下午﹐聽知洛周出城﹐各將家眷載在車上﹐悄悄而行。尉景當先﹐蔡俊﹑孫騰押後。六渾﹑段榮假作赴宴﹐行至中途﹐謂眾將曰「我有一小事未了﹐當同子茂回去。君等先行﹐我隨後趕上也。」道罷﹐飛馬回轉﹐保著家眷急走。洛周至晚不見六渾等來﹐又差人召之。往來數里﹐已近黃昏﹐回報道﹕「六渾等眾都已走了。」洛周大怒﹐謂文興曰「六渾去尙未遠﹐汝引三千輕騎擒來見我﹐休使逃脫一人。」文興領命﹐忙卽帶了兵眾飛奔而來。正是﹕蛟龍尙未翔云表﹐鴻鵠猶然困网中。

未識六渾此番能逃得脫否﹐且待下回細說。第十二卷

剪劣馬英雄得路庇倖臣宮闕成仇

話說六渾當日脫身而行﹐料洛周必不干休﹐定有追兵到來﹐謂眾人曰「若追兵到來﹐旣要廝殺﹐又要照顧家眷﹐勢難兩顧。不如孫﹑蔡兩兄保著車仗人口先走﹐我與士眞﹑子茂在此殺退追兵﹐隨卽趕上。」尉景道﹕「此計甚妥。」於是家眷先行﹐三人勒馬以待。時近更餘﹐果見後面火把齊明﹐喊聲大振。賀拔文興追至﹐大叫﹕「六渾休走﹐我主待你不薄﹐柰何背主而逃﹖此非好男子所爲。」六渾答道﹕「你是賀拔文興﹐正要與你說明。我們住在牛豆山﹐原無意相從。你說洛周慷慨英雄﹐眞心待人﹐故俯首相從。原來是一無知小子﹐妒賢嫉能。我等相隨一載﹐𨿽無大功﹐亦無大罪﹐柰何設宴山中﹐圖害我等性命﹖汝速回去﹐將吾言回復洛周﹐並非吾等不別而行也。」

文興無言回答。又見三人挺槍相待﹐自料敵他不過﹐只得收轉人馬回去。

六渾出得上谷嶺﹐天已大明。後面又有喊聲﹐疑追兵復至﹐謂眾人曰「洛周兵力精彊﹐我們寡不敵眾﹐急急向前﹐不可回馬與戰。」昭君與端娥﹑端愛﹑髙澄乘一牛車。澄方六歲﹐數墮車下。歡怒其羈遲﹐欲彎弓射之。昭君大驚﹐髙叫段榮曰「段將軍速救我兒﹗」段榮飛身下馬﹐抱起髙澄﹐歸於馬上﹐加鞭急走。行了一日﹐天色又晚﹐荒野中並無宿店﹐投一野寺權住。

時天气初寒﹐風雨暴至。眾人皆倉皇就路﹐衣衫單薄﹐不免饑寒。昭君親燃馬矢﹐作餅與六渾充饑。次日起行﹐六渾欲南奔葛榮。將近瀛州﹐聞葛榮彊暴甚於洛周﹐謂眾人曰「一誤豈容再誤。」尉景曰「前路茫茫﹐今將曷歸﹖」段榮曰「吾聞北秀容爾朱天寶兵力彊盛﹐大招賢士﹐若往投之﹐斷無不納。」六渾曰「吾從洛周一年﹐今往投之﹐倘以反賊視我﹐加我以罪﹐我將何逃﹖」蔡俊曰「有劉貴﹑司馬子如數人在彼﹐必能爲我先容﹐可無憂也。」於是六渾與五人同入並州﹐先借旅寓安頓家小﹐然後段榮去尋劉貴。

卻說貴在秀容最爲榮所信任﹐一日從城外歸來﹐忽見一人在馬上呼曰「劉君別來無恙﹖」視之﹐乃段子茂也。卽忙下馬相見﹐問道﹕「子茂何來﹖闊別二年﹐常懷想念。未識六渾及眾友近況若何﹖」子茂道﹕「六渾﹑尉景等俱在此了﹐專望兄去相敍。」因把前事細訴一徧。劉貴大喜﹐遂並馬入城來見六渾。六渾見了劉貴﹐握手相慰﹐便將來投爾朱之故細細說了﹐要他引進。劉貴道﹕「爾朱慕名久矣。今日一見﹐必獲重用﹐無憂不得志也。」司馬子如﹑厙狄乾﹑賈顯智﹑侯景﹑竇泰聞得六渾到了﹐陸續來望﹐相見皆大喜。劉貴道﹕「諸君在此敍舊﹐我先見討虜﹐訴知六渾來意﹐明日便好進見。」

眾皆稱善。劉貴起身﹐忙到府門。值榮在城外桃林寨著兵﹐便往桃林寨求見。

榮召入﹐貴在帳前拜賀曰「主公大業將成﹐又有髙賢來助了。」榮問﹕「何人﹖」答道﹕「髙賀六渾並有親友數人同來相投。」榮聞六渾至﹐大喜問﹕「在何處﹖」答道﹕「在旅店中﹐明日來參。」榮曰「我慕其人久矣﹐速來一會。」便令小校備馬﹐同劉貴去接。六渾不敢遲延﹐忙來進謁。榮令別將迎之入帳﹐六渾見榮再拜﹐榮欠身請起﹐賜坐帳下。榮初聞劉貴之言﹐以六渾爲人中之傑﹐气象異常。今見其精神憔悴﹐形容枯槁﹐殊失所望。問勞數句﹐不甚深言﹐歡卽辭退。劉貴暗忖道﹕「天寶平日聞名起慕﹐今日相見何反淡然﹖」因畱六渾到家﹐排酒洗塵。忽報討虜有命﹐六渾有甚親友﹐皆令明日來見。貴應諾。是夜﹐六渾宿於劉貴家﹐貴私語六渾曰「君才能蓋世﹐柰與洛周同反﹐今惟在此立功﹐以蓋前愆﹐勿生退志。」六渾以爲然。

次日﹐貴出全付衣服與六渾更換。令人請尉景﹑段榮﹑蔡儁﹑孫騰同至家中﹐齊入帥府。榮皆禮待﹐署爲將軍。六渾𨿽在軍中﹐未獲重用。

一日﹐上帳參謁﹐榮往廏中看馬﹐諸將隨侍。見一馬甚猛﹐四面皆以鐵欄圍之。六渾曰「此馬何故防衛甚嚴﹖」榮曰「此馬號爲毒龍﹐莫能禦他。往往蹄齧傷人﹐人不敢近。」歡細視之曰「良馬也。胸項間有旋毛一叢﹐故此作孽。若剪而去之﹐必足爲明公用也。」榮曰「吾數使人剪之﹐毛不能去﹐反爲所害。故棄而置之﹐鎖縛廏中。」六渾曰「歡請爲明公剪之。」榮曰「柰何以一馬而殺壯士。」歡固請。榮許之﹐就把胡牀坐下﹐諸將兩旁侍立。命六渾往廏中牽馬。毒龍一見欄開﹐雙蹄並起﹐掙斷鐵索﹐奔出廏外﹐騰踔跳躍﹐勢甚猛烈。六渾當前攔住﹐喝道﹕「你𨿽畜類﹐亦有性靈。旣受豢養﹐自當任人駕馭﹐何得蹄齧殺人﹖我爲你攺惡爲良﹐異日立功邊上﹐方顯爾能。」毒龍聽了﹐頓時收威斂迹﹐伏地低頭。六渾貼近馬身﹐不加羈絆﹐剪去旋毛。眾人皆爲危懼﹐六渾神色自若﹐以旋毛獻上。榮大喜道﹕「果然名不虛傳﹐毒龍殺人多矣﹐卿乃獨能制之。」歡曰「禦惡人亦猶是矣。」榮奇其言﹐便道﹕「此馬卽以賜卿﹐卿爲我試之。」六渾騰身上馬﹐那馬放開四足﹐風馳電掣﹐團團走了幾徧。六渾見有旗桿木豎在百步外﹐忙取隨身弓箭﹐連發三矢皆中木上。眾皆喝采。榮亦大喜﹐起身歸帳﹐屏去左右﹐獨畱六渾﹐賜坐帳下﹐以時事訪之。六渾告榮曰「聞公有馬十二谷﹐皆以色別爲羣﹐不知明公蓄此何用。」榮曰「試言汝意若何﹖」歡曰「今天子闇弱﹐太后淫亂﹐嬖孽專權﹐宵小亂政﹐朝綱不振極矣。以明公之雄武﹐乘時奮發﹐討鄭儼﹑徐紇之罪﹐以淸君側﹐天下孰不俯首畏服﹐惟命是聽﹖如是則大功立致﹐霸業可成。此賀六渾志也。明公豈有意乎﹖」榮曰「卿言正合我意。」兩下情投意合﹐傾心吐膽﹐談至更深﹐六渾始退。次日﹐爾朱榮移兵屯於晉陽﹐諸將皆從。六渾家眷住上黨坊內﹐尉﹑段﹑蔡三家皆就傍居住。六渾從軍晉陽。

當是時﹐洛周侵掠薊南﹐勢益猖獗﹔念生奪了岐州﹐官兵累敗﹔葛榮據了信都﹐都督裴衍被殺。其後杜粲殺了莫折念生﹐占了秦州﹔葛榮並了洛周之眾﹐兵勢益大﹐橫行河北。蕭寶寅出師累年﹐靡費不資﹐屢次喪敗﹐懼朝廷見責﹐內不自安﹐定計欲反。行臺郎中蘇湛哭而止之曰「王本以窮鳥投入﹐朝廷假王羽翼﹐榮寵至此。屬國步多艱之日﹐不竭忠報徳﹐乃欲乘人間隙﹐遽行守關問鼎之事。魏國𨿽衰﹐天命未攺。且王之恩義未洽於民﹐但見其敗﹐未見其成﹐王若行此﹐我恐荊棘必生於齋閣也。」寶寅不納﹐遂反﹐自稱齊帝﹐攺元隆緒。正平薛鳳賢﹑薛修義亦聚眾河東﹐分據鹽池﹐攻圍蒲阪﹐東西連結以應寶寅。遠近大震。爾朱榮謀於歡曰「關西皆反﹐我欲發兵討賊﹐何者最先﹖」歡曰「平外賊易﹐除內賊難。公但養精蓄銳﹐先除朝內之賊﹐則外賊可指揮而定也。」榮以爲是。於是日伺朝廷之隙﹐按兵以待。

再說孝明帝卽位十二載﹐年已十八﹐朝政一無所預。太后私幸鄭儼諸人﹐慮帝年長知其所爲不謹﹐於宮中多樹耳目﹐務爲壅蔽。凡帝親愛者﹐恐其傳言泄漏﹐百計去之。時有密多道人善能胡語﹐帝寵之。又有鴻臚少卿谷會治﹑通直散騎谷士恢﹐皆帝所寵信﹐朝夕侍於禁中。太后忌之。孝昌二年二月﹐帝奉太后宴於禦園。谷士恢侍側﹐太后曰「谷卿聰明多才﹐必知吏事﹐令爲晉州刺史何如﹖」士恢心懷帝寵﹐不願出外﹐良久不答。太后再言之﹐帝曰「士恢年少﹐難當方面之任﹐母后勿遣。」次日﹐太后坐便殿﹐召士恢曰「我命卿爲晉州刺史﹐如何違我﹖」士恢曰「容臣入別至尊。」太后不許﹐士恢再四懇告。鄭儼在旁奏曰「此等小臣敢違陛下之旨﹐不斬之無以警後。」太后卽命斬之。帝在宮中不知士恢已死﹐命內侍召之。內侍回奏云「士恢已被太后斬訖。」帝失色﹐驚問﹕「士恢何罪﹖」內侍言「太后欲以爲晉州刺史﹐士恢不從﹐中書鄭儼奏斬之。」帝怒﹐稱疾不出。太后使宮女來問﹐帝不答。太后親至顯陽殿﹐問帝何疾。帝曰「我怒谷士恢﹐受朕深恩﹐今往晉州﹐不來一辭。我欲封劍斬之﹐取其首級來視﹗」太后聞帝言﹐已知左右奏知﹐謂帝曰「谷士恢一介小臣﹐敢違我命﹐抗言犯上﹐吾故斬之。實未至晉州也。」帝曰「士恢死乎﹖」太后曰「然。」帝曰「得見其首乎﹖」太后命左右取首進之﹐帝見首痛哭流涕曰「此鄭儼殺汝耳﹐吾當報之。」太后大驚曰「帝誤矣﹐我自殺之﹐於儼何涉﹖帝爲萬乘主﹐豈少此等人入侍左右而爲此感傷﹖」帝恐傷太后之意﹐命以厚禮葬之。

儼知帝怒及己﹐又奏太后道﹕「士恢𨿽死﹐密多道人﹑谷會治尙在帝側。

二人仇我更深﹐必除之爲妥。」太后曰「易耳。」命儼暗招刺客﹐殺密多於城南大巷。帝怒﹐嚴旨搜捉賊人﹐限在必得﹐已心疑太后所爲。未幾﹐又報谷紹達被太后賜死。帝怒甚﹐忿忿走入紫華宮﹐謂盧妃曰「朕以太后之故﹐鄭儼﹑徐紇內宮不禁往來。今朕所寵信者﹐太后必欲置之死地﹐未識何意。」盧妃奏曰「陛下深居九重﹐朝權皆歸國母﹐陛下所寵焉能得保性命﹖」

帝曰「吾殺徐﹑鄭以報之何如﹖」妃曰「徐﹑鄭朝夕在宮﹐太后所寵﹐陛下焉得殺之﹖」帝曰「太后與鄭有私乎﹖」妃曰「妾不敢說﹐願陛下畱心察之。且陛下還宜加意自防﹐勿爲姦人所算。」帝聞之﹐益悶悶不樂。

是夜﹐宿紫華宮中。次日傍晚﹐帝密敕北宮宦侍﹐夜來不許鎖斷嘉福殿門。

一更後﹐隨了數个宮人﹐行至嘉福殿後驎和閣下﹐聞閣上有笑語聲﹐帝問﹕「何人在閣﹖」宮人悄悄奏道﹕「太后與尙書鄭儼宿於閣上。」帝知太后不謹是實﹐長歎一聲﹐忙卽回步退出。明日﹐宮人奏知太后﹐言帝昨宵至此﹐太后之事俱已知之﹐長歎而去。太后大驚曰「誰爲是兒言之﹐私來窺我﹖」

鄭儼失色﹐跪於太后前曰「事露﹐帝不能柰何陛下﹐臣今死矣。」太后曰「毋恐﹐有我在﹐斷不令卿遭誅也。」儼拜謝曰「若得陛下作主﹐臣等方敢常侍左右。」因斬司宮者數人﹐以其失於防守﹐縱帝得入也。帝聞之益怒。

自此母子遂成嫌隙﹐兩宮不相往來。但未識後事如何﹐且聽下回細述。第十三卷

賜鐵券欲圖邊帥生公主假作儲君

話說並州刺史元天穆﹐本魏室宗親﹐因太后專政﹐徐﹑鄭用事﹐心常不服﹐見爾朱士馬精彊﹐欲借其力以傾朝廷﹐深相結納。榮亦喜其與己﹐焚香刺血結爲兄弟﹐誓生死不相背負。事無大小﹐皆與商議。一日﹐榮同帳下諸將來至並州﹐與天穆議事。天穆設宴畱飲。酒至半酣﹐問榮曰「弟來欲議何事﹖」榮屏去左右﹐惟賀拔嶽在坐。榮曰「今天子愚弱﹐太后淫亂﹐姦佞弄權﹐忠臣屏迹。我欲舉兵入洛﹐內除諸姦佞﹐外削羣賊﹐兄以爲何如﹖」

穆與嶽皆曰「討虜之意﹐實合羣望﹐當早行之。」榮曰「事果可行﹐吾卽表奏朝廷﹐以討賊爲言﹐庶幾師出有名。」天穆力贊其成。榮就寫表一道﹐發使進京。太后見奏﹐疑榮有異志﹐乃付有司商議。羣臣皆以榮兵彊盛﹐不宜允其所請。太后乃下詔止之﹐其略云﹕今念生梟戮﹐寶寅敗逃﹐丑奴請降﹐關﹑隴已定。費穆大破羣蠻﹐絳﹑蜀漸平。又北海王顯率眾二萬﹐出鎭相州。卿宜髙枕秀容﹐兵不須出。

榮得詔大笑曰「天下亂形已成﹐朝廷反說太平無事﹐吾豈可因詔而止。」

乃請天穆到府﹐徧召諸將共議。眾皆曰「朝廷不準發兵﹐是有疑我之心﹐此事豈可遂已。」於是榮復上書﹐其略云﹕今賊勢𨿽衰﹐官軍屢敗﹐人情危俱﹐恐實難用﹐若不更思方略﹐無以萬全。臣愚以爲蠕蠕主阿那瓌荷國厚恩﹐未應忘報﹐宜早發兵﹐東趣下口﹐以攝賊人之背。北海之軍嚴加警備﹐以當其前。臣麾下兵將𨿽少﹐願盡力命。自井陘以北﹐滏口以西﹐分據險要﹐攻其肘腋。葛榮𨿽並洛周之眾﹐恩威未著﹐人類差異﹐形勢可分。若允臣所請﹐大功可立。臣整率師旅以待﹐惟陛下鑑之。

一面進表﹐一面興師。署髙歡爲都督﹐統領十萬人馬﹐鎭守桃林寨﹐日夕操練﹐以待徵調。自領馬步兵三十萬﹐結營井陘之上﹐旌旗映日﹐殺气連云。

附近州縣莫測其意﹐人人疑慮﹐个个驚心。

表到京中﹐舉朝大駭。太后見其不肯罷兵﹐恐有變亂﹐召廷臣問策。中書舍人徐紇出班奏曰「臣有一策﹐可制爾朱之命。」後問﹕「何策﹖」紇曰「爾朱榮世據秀容﹐畜牧蕃息﹐兵勢彊盛﹐皆因能用人也。今其手下將士﹐或反賊餘黨﹐或罪臣子孫﹐懼禍亡命﹐皆被爾朱榮收納﹐授以軍職﹐賜之財帛。眾人懷恩感激﹐無不盡心協力﹐故所向克捷﹐威振山西。臣意莫若先離其黨﹐私行聖旨﹐許以髙官厚祿﹐錫以金書鐵券﹐密令暗圖爾朱﹐則其黨必貪朝廷之賞﹐羣起而誅之矣。」太后大喜﹐如計而行。時有爾朱榮從弟世隆﹐在京爲直閣將軍﹐探得朝廷陰謀﹐密將此事報知天寶。天寶大怒﹐乃召集諸將謂曰「今朝廷有密旨到來﹐命汝等圖我﹐以取富貴。汝等若貪朝廷官爵﹐請從此別。若願隨我者﹐當畱麾下。愼勿心懷兩意﹐暗生反側也。」

眾將皆曰「某等遭時不遇﹐窮困風塵。得遇明公拔之糞土之中﹐置之將士之列。執鞭墜鐙﹐生死願隨。朝廷富貴﹐非所敢望也。」榮大喜道﹕「卿等若不相負﹐朝廷賜來官爵﹐當盡畱之。等我日後得志﹐照其所書之爵相授。」

眾皆拜謝而退。

且說太后聽了徐紇之計﹐以爲事必有成﹐不以爾朱爲意﹐淫亂如故。時有武都人楊白花﹐少有勇力﹐容貌雄偉﹐太后逼而幸之。白花懼禍及﹐南奔梁。太后追思之﹐不能已﹐爲作《楊白花歌》﹐使宮人晝夜連臂蹋足歌之﹐聲甚淒惋。歌曰﹕陽春二三月﹐楊柳齊作花。春風一夜入閨闥﹐楊花飄蕩落南家。含情出戶腳無力﹐拾得楊花淚沾臆。秋去春來雙燕子﹐願銜楊花入窠裏。

一日﹐鄭儼進宮聞其歌﹐知太后思念白花而作﹐曰「陛下何多情也﹖」

太后曰「情之所鍾﹐不能自已。吾念白花﹐猶念卿也。」儼曰「臣蒙太后寵愛﹐柰帝屢欲殺臣﹐白花所以懼禍而逃也。」太后曰「近聞潘充華懷孕將產﹐若生太子﹐吾將幽帝南宮﹐立太子爲帝﹐誰敢違我﹖」儼曰「倘生公主柰何﹖」太后曰「卽生公主﹐吾吩咐監生人等詐言太子﹐竟瞞了天子大臣﹐吾計亦可得行。」儼曰「太后之見﹐果智逾良﹑平。」二人計議已定﹐探得潘妃產期已近﹐太后親臨絳陽宮﹐帝與潘妃接見。太后告帝曰「我聞兒女出胎之時﹐不要父母相見﹐恐有妨克。官家與妃年少﹐恐未知之﹐故吾來告帝。於數日內﹐宜往別宮遊幸﹐吾在此看視。」帝以太后言爲誠﹐從之。太后私囑其下曰「妃生育時﹐若生太子﹐固不必言﹔倘生公主﹐亦必詐言太子﹐報知於帝﹐使帝心欣喜。有罪我自赦之。」眾皆聽命。未幾﹐潘妃生下一女﹐報帝生太子。帝大喜﹐卽乘步輿至絳陽宮。太后迎而賀之﹐帝亦爲太后賀。帝欲見兒﹐太后曰「不可。太子新生﹐待三日後﹐方可見面。」帝乃出禦前殿﹐頒詔攺元武泰﹐大赦天下﹐百僚稱賀。

卻說盧妃宮中有一宮女慧娘﹐系西番國貢來之女﹐年十四﹐心性慧巧﹐兩耳通靈﹐能知合宮大小事﹐告盧妃曰「潘妃所生﹐乃女子也。」妃曰「汝妄言﹐不畏死乎﹖」慧娘曰「此皆太后﹑鄭儼之計。所以假稱爲男者﹐將不利於帝。妾不言﹐負夫人。夫人不言﹐負帝矣。如言不實﹐願敢斬首階前。」妃大驚。至晚﹐帝宿宮中﹐盧妃將慧娘之言告帝﹐帝立智慧娘問之。

慧娘如前言以對﹐帝命收入永巷﹐謂盧妃曰「明日朕往驗之﹐倘其言虛﹐殺之以絕亂傳。」次日﹐帝至潘妃宮見太后﹐曰「朕欲觀太子浴。」太后沈吟久之﹐曰「太子已浴過矣。」帝疑之﹐因問﹕「太子何在﹖」太后曰「在龍牀上睡熟。」帝起﹐請太后同去一看﹐揭帳視之﹐目細口小﹐絕不似男子模樣。帝曰「此莫非女乎﹖何絕無男子相也﹖」不悅而出。太后知帝已識破﹐不好再瞞﹐設宴絳陽宮﹐召帝及胡後同飲。酒半﹐屏退左右﹐謂帝曰「帝年十九﹐尙無子嗣﹐吾故假言生男﹐以悅帝心﹐其實女也。」胡後聞之大驚。帝忿然作色曰「朕因母后言誕生太子﹐故頒大赦之詔﹐受廷臣之賀。今言是女﹐教朕有何面目居臣民之上﹖」拔劍而起。太后驚問曰「帝欲何爲﹖」帝曰「今殺此女以泄吾忿。」太后變色﹐不別而還北宮。胡後向帝再拜﹐曰「此𨿽女子﹐亦是陛下骨血。柰何殺此無罪之兒﹐以觸太后之怒﹖」帝收劍﹐頓足大恨。是夜﹐帝宿別殿﹐轉輾不寐﹐思想﹕「慧娘之言句句是實﹐必殺徐﹑鄭﹐庶杜後患。但受制太后﹐不敢輕動﹐如何設法除之﹖」見窗外月光如晝﹐起身步出階來。忽聞碧沼池邊竊竊言語﹐遣內監問之﹐回奏云「是巡宮大使與直閣將軍爾朱世隆講話。」帝召世隆至﹐世隆倒身下拜。帝問﹕「卿爲直閣幾年矣﹖」曰「三年。」又問﹕「秀容爾朱榮系卿何人﹖」對曰「臣之從兄。」又問﹕「爲人若何﹖」對曰「臣見榮智勇兼備﹐忠義是矢。惟有赤心爲國﹐上報天朝﹐越在外臣﹐常以不得親近至尊爲恨。」帝曰「卿兄若此﹐是社稷之臣也。朕欲召入輔政可乎﹖」

世隆再拜曰「此臣兄之願也。」言畢退出。帝聞世隆言﹐暗想﹕「欲去徐﹑鄭﹐礙於太后。爾朱榮兵威足以制之﹐不若密召向闕﹐以脇太后﹐以討二臣之罪﹐吾患除矣。」次日﹐乃召世隆言之﹐授以密詔一道﹐令其內瞞太后﹐外避百官﹐暗暗遣人齎往。世隆大喜受命。

再說爾朱天寶紮兵井陘界口﹐日日揚威耀武。忽有天子密詔到來﹐召他引兵入都﹐誅除姦黨。世隆亦有書至﹐不勝大喜。元天穆知之﹐亦來告曰「以弟之威﹐除徐﹑鄭之徒﹐如拉枯枝﹐乃百世之功﹐機不可失。」榮於是卽令使者回奏曰「臣欲掃淸朝野久矣。今接帝旨﹐敢不星夜赴闕﹐制姦臣之命﹐報陛下之徳。」使者已去﹐遂與天穆商議﹐須得一智勇之將﹐使爲前鋒先進。天穆曰「賀六渾可當此任。」榮從之。署六渾爲先鋒﹐付精兵三萬。以尉景﹑段榮﹑劉貴﹑賈顯智﹑蔡俊﹑孫騰六將副之。六渾將行﹐謂妻昭君曰「吾有軍事﹐當卽起程﹐不及復顧家矣。」昭君曰「大丈夫公而忘私﹐努力王事可也﹐奚以家爲﹖」六渾曰「聞汝言令人意豁。」遂行。

天寶亦告其妻北鄕公主曰「吾將入靖內亂﹐明日行矣。」公主曰「吾夫威名太盛﹐致朝廷疑懼。詔書到來﹐未識眞假。莫若遣將先發﹐將軍暫緩數日﹐以觀人情向背。」榮於是停軍不進。

且說帝自發詔後﹐無一人知﹐使者回奏爾朱榮得詔大喜﹐不違時刻起兵﹐聞之頗生疑慮。長樂王子攸與帝素相愛﹐因召入涼風堂﹐密告之故。子攸大驚曰「陛下誤矣﹗爾朱榮數世彊盛﹐威鎭北邊。其人殘暴不仁﹐屢有飛揚之志。今若召之入內﹐是開門揖盜。徐﹑鄭𨿽除﹐爲禍更甚。漢代董卓之事可鑑也。」帝大悟﹐曰「此舉匆匆﹐悔不與卿商議。今惟發詔止之耳。」

子攸道﹕「如此幸甚。」乃復遣使諭榮曰「鄭﹑徐之徒少削威權﹐卿且安守。待朕誅之﹐然後召卿入朝﹐以淸外寇。」榮得詔大驚曰「此非帝意﹐必有人阻之者。然吾有此詔﹐且勿遽發。」斯時﹐六渾之軍已過上黨﹐聞有詔亦止。那知事𨿽祕密﹐而兩次降詔﹐已露風聲。徐﹑鄭二人一聞此事﹐嚇得魂飛魄散﹐入告太后曰「帝怨臣等以及太后﹐密召爾朱榮誅戮臣等。臣等固不惜一死﹐但恐太后性命亦不能保﹐柰何﹖」太后怒曰「是兒欲奪吾權﹐結外兵爲援。今先廢黜﹐幽之南宮便了。」二人曰「非計也。帝以無罪見廢﹐朝臣不服﹐爾朱轉得借口興師矣。臣等卻有一計﹐陛下如能行之﹐方保無事。」太后曰「計將安出﹖卿且說來。」二人說出此計﹐管教﹕大逆順成同反掌﹐至尊一死等鴻毛。且聽下回細述。第十四卷

內釁成肅宗遇毒外難至靈後沈河

話說這徐﹑鄭二姦獻計太后﹐太后忙問何計﹐儼曰「陛下欲免大禍﹐除非暗行鴆毒﹐害了主上﹐以公主爲太子﹐扶立爲帝。那時權在陛下﹐內可杜羣臣之口﹐外可止爾朱之兵。待人心已安﹐然後別選宗室﹐以正大位。不惟免禍﹐而且多福。陛下以爲何如﹖」太后不語﹐旣而曰「帝旣不復顧母﹐吾亦焉能顧子。」二人見太后已允﹐密密退出。

且說武泰元年二月﹐帝禦顯陽後殿﹐盧妃侍寢。帝飲酒甚美。睡至夜半﹐口渴呼湯﹐飲湯後胸忽煩悶﹐覺有異﹐問宮人曰「頃所飲何酒﹖」宮人曰「是太后送來進帝飲者﹐命勿泄﹐故不敢言。」帝知中毒﹐惋恨良久﹐後不能語﹐至五更而崩﹐在位十三年﹐一十九歲。盧妃大哭曰「太后自殺其子﹐明日必歸罪於我。」遂自縊。宮人飛報太后﹐太后佯爲哀痛﹐明日升殿﹐諭廷臣曰「昨夜帝飲酒過多﹐五更崩於顯陽後殿。」羣臣相顧失色。髙陽王出班哭奏曰「帝年少﹐初無疾病﹐何由遽爾晏駕﹖宮中定有姦人作逆﹐乞查侍寢何人﹐尙食何人﹐以究帝崩之由﹐庶大逆可除。」太后曰「昨夜盧妃侍寢﹐已懼罪自縊﹐無從究問矣。」髙陽王默然。羣臣皆疑帝之暴崩﹐必出徐﹑鄭之謀﹐惟有飲恨而已﹐誰敢出聲。旋於潘妃宮中﹐抱出假太子﹐立爲新君。百官先行朝賀﹐然後發喪﹐文武莫敢違者。越三日﹐太后見人心已安﹐復下詔曰「潘妃所生﹐實是公主。因天子新崩﹐假言太子﹐以安物望。今有已故臨洮王寶暉之子元釗﹐髙祖皇帝嫡孫﹐宜承寶祚。」於是卽日迎入﹐登位於太極殿﹐是爲幼帝﹐年始二歲。太后欲久專國政﹐貪其幼而立之。大赦天下﹐百官文武加二級﹐宿衛加三級。詔到並州﹐爾朱榮大驚﹐謂天穆曰「主上年少﹐無疾遽崩﹐內中必有弒逆情獘。且帝年十九﹐天下猶稱爲幼主。今奉未能言語的小兒以臨禦天下﹐天下其誰服之﹖吾欲帥鐵騎赴哀山陵﹐剪誅姦佞﹐更立長君﹐何如﹖」天穆曰「弟能若此﹐伊﹑霍復見於今矣。」

乃抗表稱﹕

大行皇帝背棄萬方﹐海內咸稱鴆毒致禍。豈有天子不豫﹐初不召醫﹐貴戚大臣皆不侍側﹐安得不使遠近怪愕﹖又以皇女爲嗣﹐虛行赦宥﹐上欺天地﹐下惑朝野。已乃選君子孩提之中﹐使姦豎專朝﹐隳亂綱紀。何異掩目捕雀﹐塞耳撞鐘﹖今羣盜沸騰﹐鄰敵窺伺﹐而欲以未言之兒鎭安天下﹐不亦難乎﹖願聽臣赴闕﹐參預大議﹐問侍臣帝崩之由﹐訪禁衛不知之狀﹐以徐﹑鄭之徒付之有司﹐雪普天之恥﹐謝率土之怨。然後更擇宗親﹐以承寶祚。發表後﹐下令諸將﹐以賀拔勝將前軍﹐賀拔嶽副之﹐爾朱天光將左軍﹐司馬子如將右軍﹐爾朱兆爲副元帥﹐竇泰爲帳前都督﹐賀拔允爲參謀﹐斛律金爲護軍﹐爾朱重遠押後﹐自主中軍。統精兵五萬﹐擇日起行。命先鋒六渾引兵先進。

六渾兵過困龍岡﹐忽報京中爾朱世隆至﹐歡接見世隆﹐謂曰「吾奉太后命來見天寶﹐將軍且暫停軍馬。俟吾見過天寶﹐再議進止。」歡許諾。世隆來見爾朱榮﹐榮問﹕「何以至此﹖」世隆曰「太后見兄表章大懼﹐召弟入宮﹐諄諄慰問。命弟到來勸兄勿動干戈﹐若肯安守邊隅﹐重封髙爵﹐永享富貴。弟只得受命而來。」榮曰「此皆太后飾說﹐吾豈肯受其籠絡﹐你亦不必進京了。」世隆道﹕「弟不復命﹐太后必疑﹐反令多爲之備﹐非計之得也。不若弟去復命﹐以好言慰之﹐令彼不疑。兄乘其懈﹐便可直達京師。」

榮曰「你旣要回﹐吾尙有一事相托。前日元天穆勸我廢黜納主﹐別立宗人。有長樂王子攸﹐其父武宣王有勛社稷﹐可冊立爲帝。你道其人若何﹖」世隆曰「若說此人﹐相貌不凡﹐果有人君之度﹐立之最宜。」榮曰「此人果可﹐汝到京中﹐將吾推戴之意﹐暗暗通知長樂。吾兵到河內﹐卽來奉迎。你亦早爲脫身之計﹐勿誤我事。」世隆領命﹐臨行﹐謂榮曰「請弟計之行日﹐已到京師﹐然後發兵。」榮許之。於是世隆星夜至京﹐復命於太后曰「臣榮聞命已止兵矣﹐願太后勿憂。」太后大喜﹐賜金帛勞之。世隆拜退﹐密探子攸在府﹐便來進謁。子攸接進﹐見禮畢﹐便問﹕「卿往北邊﹐能止晉陽之兵否﹖」世隆請屏左右﹐私語王曰「臣兄爲先帝復仇﹐大兵必到。但其私誠欲奉大王爲帝﹐以主社稷﹐令臣先來啟知。」王曰「吾無徳﹐不可以爲君也。」世隆再三勸進﹐王乃應允。

先是侍中元順一夕夢見黑雲一團﹐從西北角直衝東南﹐日月俱破﹐星象皆暗。俄而雲散﹐有日出於西南﹐光甚明。有人言曰「此長樂日也。」忽見鸞旗黃蓋﹐皆是天子儀仗﹐去迎長樂王爲帝。駕從閶闔門而入﹐升太極殿﹐百官呼萬歲。身在中書省﹐步行廊下﹐見大槐樹一株。脫去衣冠﹐坐於樹下而覺。明日﹐遇濟陰王元暉業﹐將夢一一告之﹐憂其不祥。暉業曰「長樂是彭城子﹐莫非此人爲帝乎﹖然彭城有功徳於天下﹐若其子爲帝﹐亦積善之報﹐兄何以爲不祥也﹖」順曰「黑雲﹐气之惡者﹐北方之色﹐必有北敵來亂京師。日者﹐君象。月者﹐後象。眾星者﹐百官之象。今皆破暗﹐必有弒害二宮﹐殘殺百僚之事。可惜長樂爲帝﹐年亦不久。日出西南﹐已屬未時﹐至酉時而沒﹐只有三个時辰。多則三年﹐亦必有變。吾坐槐樹之下﹐『槐』字木傍鬼身﹐並又解去冠冕﹐能無死乎﹖大約死後乃得三公贈也。」說罷慘然。後來其言皆應。

再說太后得世隆回報﹐心無疑慮﹐寵任徐﹑鄭如故。忽有宮人啟奏﹕「盧妃在日﹐有宮娥慧娘年甚幼﹐能知未來事。前日假生太子﹐報知於帝者卽是此女。帝怒其妄﹐幽之永巷。今言太后大禍臨頭﹐若寬其禁﹐彼能解救。」

太后遂召之。慧娘至太后前﹐全無畏懼。太后問曰「前潘妃生女﹐你從何知其非男﹖」慧娘曰「妾得仙授﹐宮中事何一不知﹖太后欲行廢黜﹐徐﹑鄭唆成弒逆﹐瞞得眾人﹐瞞不得我。但恐釁從內起﹐禍自外來﹐六宮粉黛盡爲刀下之魂﹐八百軍州都入他人之手。」太后聽了﹐大怒道﹕「無知潑賤﹐敢以妖言嚇人﹗」吩咐拿下斬首。慧娘笑道﹕「只怕你要殺我不能﹐人要殺你反易。」說罷﹐化爲白鳥﹐衝天飛去。衣裳首飾盡卸階下。要知妖由人興﹐太后禍期已近﹐故有此怪誕之事。太后呆了半晌﹐兩旁宮女驚得魂膽俱消。

忽有黃門表章呈進﹐稱奏爾朱之兵已過太行山﹐直閣爾朱世隆昨夜全家逃去。

太后知事急﹐忙召王公大臣﹐俱入北宮商議。諸王皆恨太后淫逆﹐莫肯設策。

獨徐紇大言曰「爾朱榮稱兵向闕﹐文武宿衛足以制之。但守險要﹐以逸待勞。彼懸軍千里﹐士馬疲獘﹐破之必矣。願陛下勿以爲憂。」太后信之﹐遂命黃門侍郎李神軌爲大都督﹐領兵五萬至河北拒之﹔別將鄭季明﹑鄭先護領兵屯守河橋﹐武衛將軍費穆屯兵小平津。

卻說榮自離了並州﹐大軍浩浩蕩蕩一路進發﹐沿路州郡皆具鬥酒相犒﹐無一敢拒。過了上黨﹐六渾迎著﹐會兵一處﹐星夜前來。眞是兵不畱行﹐勢如破竹。將近河內﹐忽有探子報來﹕「河陽城內﹐朝廷差大將李神軌領兵把守。」爾朱榮傳令紮住人馬﹐對諸將道﹕「誰爲我去擒此賊來﹖」賀拔勝應聲而出﹐請以五百騎往擒之。榮大喜﹐卽命勝往。是時神軌屯兵河內﹐日日懼榮兵之來﹐手下將士全無斗心。一聞破胡兵到﹐知其驍勇難敵﹐慌忙引兵渡河﹐退據內城。榮聞之大笑曰「此等人何足污我刀刃﹖」忽報世隆到來﹐榮備問京中情事﹐世隆一一告訴﹐言其必敗。榮遂遣親軍王信﹐攺換衣服潛入洛陽﹐迎長樂王子攸及彭城王元紹﹑霸成公子正弟兄三人同來河內。長樂謀於彭城曰「爾朱兵到﹐玉石俱焚﹐吾等生死未卜﹐不如權且從之。但當速去﹐遲則恐有間阻。」遂乘五更時候攺易服色﹐同了王信悄悄逃出京城﹐不由正路﹐從髙渚渡河。榮聞王來﹐率領將士皆至河邊迎接﹐諸將及眾軍皆呼萬歲。榮遂結帳爲行宮﹐奉王卽位於河陽﹐是爲敬宗皇帝。榮與眾將皆帳前朝賀。帝遂下詔﹐封兄元紹爲無上王﹐弟子正爲始平王。以爾朱榮爲侍中﹑都督中外諸軍事大將軍﹑尙書令﹐封太原王。其餘將士並皆進爵有差。

帝素有賢名﹐遠近聞知爲帝﹐人心悅服。鄭先護謂季明曰「新君已立﹐太后終亡。吾儕爲誰守此﹖不如先行投順﹐以免同逆之誅。」二人遂迎拜馬首﹐請帝入城。神軌聞北中不守﹐率眾遁還。費穆與榮有舊﹐亦棄軍來降。

榮見之大喜﹐不令見帝﹐畱爲帳中心腹。徐紇知大勢已去﹐矯詔夜開殿門﹐取了驊驑廏禦馬十匹﹐東奔兗州。鄭儼不別太后﹐亦逃還鄕裏。太后初聞長樂兄弟三人逃去﹐已疑宗室諸王有變﹔後聞長樂卽位﹐鄭先護等投降﹐大驚。

忽報李神軌回﹐太后召入問之﹐乃知費穆亦降﹐益懼。忙召鄭儼﹑徐紇﹐欲與商議﹐回報二人已逃。太后謂神軌曰「諸事皆二人爲之﹐今反棄我而去﹐何昧良乃爾。」神軌亦默然而退。其後連召大臣﹐無一至者。又聞新君有命﹐文武百官著往河橋迎接﹐眾皆遵旨。尙寶卿來索玉璽﹐鑾衣衛整備法駕。太后見時勢大變﹐乃入後殿﹐召孝明帝妃嬪﹐自胡後以下共三百餘人﹐盡出家瑤光寺﹐痛哭出宮。送幼主歸舊府﹐太后亦自入寺爲尼。未幾﹐榮遣將軍朱端以一千鐵騎來執太后﹑幼主。端入京﹐問畱守官曰「太后﹑幼主何在﹖」

畱守曰「太后避往瑤光寺﹐幼主送還舊邸。」端到寺﹐入見太后。太后大驚﹐問曰「卿系何人﹖」端曰「太原王將士奉旨來迎太后。」太后曰「卿且退﹐吾當自往。」端不許﹐軍士皆拔刃相向。太后失色﹐只得上馬起行。端又執了幼主﹐齊至河橋見榮。榮命入帳相見。太后見榮﹐多所陳說。

榮曰「無多言。」喝令左右執至河邊﹐並幼主共沈之河。可憐一代國母﹐如此結果。正應術士之言﹐尊無二上﹐不得善終。後人有詩弔之曰﹕

昔日捐軀全爲子﹐一朝殺子又何爲﹖

黃河不盡東流恨﹐髙後泉臺應笑之。

榮旣沈太后﹐費穆密說榮曰「大王士馬不出十萬﹐長驅向洛﹐旣無戰勝之威﹐羣情素不厭服。以京師之眾﹐百官之盛﹐知公虛實﹐必有輕侮之心。若不大行誅殺﹐更樹親黨﹐恐大王還北之日﹐未度太行而內變作矣。」榮心然之。忽報慕容紹宗自晉陽來見﹐榮喜曰「紹宗來﹐吾又添一助矣。」因謂之曰「洛中人士繁盛﹐驕侈成俗﹐不加蔓剪﹐終難制馭。吾欲因百官出迎﹐悉誅之何如﹖」紹宗曰「不可。太后荒淫失道﹐嬖幸弄權﹐淆亂四海。大王興義兵以淸朝廷﹐此桓﹑文之業﹐伊﹑霍之舉﹐天下無不悅服。今無故殲夷多士﹐不分忠佞﹐恐大失天下之望﹐非良計也。」那知天寶性本殘忍﹐聞費穆言﹐頓起殺心。紹宗𨿽極口止之﹐榮終不聽﹐乃請帝循河﹐西至陶渚﹐別設行宮居之。無上﹑始平二王隨侍。榮密令心腹驍將郭羅剎﹑叱列剎鬼持刀立於帝側﹐詐爲防衛﹐俟外變一起﹐卽殺無上﹑始平。

斯時百官皆至﹐求見新君。榮悉引之行宮西北河陰之野﹐曰「帝欲在此祭天﹐百官宜下馬以待。」眾皆下馬。榮乃引胡騎四面圍之﹐責眾官曰「昔日肅宗年幼﹐太后臨朝﹐全賴汝等匡輔。任劉騰之弄權﹐縱元叉之害政。及至徐﹑鄭用事﹐濁亂宮廷﹐四方兵起﹐九重被弒﹐曾無一人以身殉國﹐報君父之仇﹐伸大義於天下。職爲公卿﹐實皆貪污無恥之徒。今天子賢聖﹐不用汝等匡弼也。」言訖﹐以手一揮﹐胡騎四面縱兵﹐百官之頭如砍瓜切菜。

自丞相髙陽王以下﹐朝臣共二千餘人﹐盡皆殺死。只見愁雲慘慘﹐怨气重重。

肝腦塗裂﹐皆錦衣玉食之儔﹔血肉飛揚﹐盡鳳子龍孫之屬。衣冠之禍﹐莫此爲烈。但未識帝在行宮能保性命否﹐且聽下回細剖。第十五卷

攺逆謀重扶魏主賈餘勇大破葛榮

話說河陰之役﹐百官皆遭殺戮。後有朝士續到者五百餘人﹐聞之魂飛魄散﹐皆驚慌欲避﹐覓路逃生﹐無如四面鐵騎奉了天寶之命﹐重重疊疊圍住不放。眞如鳥投羅內﹐魚入网中﹐命在頃刻。只見前有一將髙叫道﹕「新君卽位﹐全是太原王大功﹐今王在上﹐還不下拜﹗」眾官聽了﹐人人拜伏在地。

又髙叫道﹕「魏家气數已盡﹐太原王合爲人主。汝五百人中﹐有能爲禪文者免死。若不能﹐盡殺無遺。」眾臣莫敢出聲。榮大怒曰「豎子欺我乎﹖」

言未了﹐只見一人起身告曰「某爲大王作禪文。」榮問﹕「你是何官﹖」

對曰「臣乃治書禦史趙元則也。」榮令送入營中﹐吩咐道﹕「好爲之。」

又使人髙唱﹕「元氏滅﹐朱氏興。」六軍齊呼萬歲﹐聲振山谷。榮大喜﹐便遣數十親卒拔刀直向行宮﹐殺帝左右。時帝居帳中﹐正懷憂慮﹐忽聞喊聲漸近﹐與無上﹑始平二王走出帳外看視。郭羅剎見兵眾已到﹐忙將天子抱入營帳。無上王未及轉身﹐叱烈殺鬼手起一刀﹐頭已落地。始平忙欲退避﹐亦被叱烈殺死。帝見兩兄被殺﹐看來自己性命亦不能保﹐暗暗流涕。榮遂遷帝於河橋﹐置之幕下﹐率諸將還營。趙元則禪文已成﹐榮見之大喜﹐乃解放文武五百餘人。未幾﹐帝使人諭旨於榮曰﹕帝王疊興﹐盛衰無常。吾家社稷垂及一百餘年﹐不幸胡後失徳﹐先帝升遐﹐四方瓦解。將軍奮袂而起﹐所向無前﹐此乃天意﹐非人力也。我本相投﹐志在全生﹐豈敢妄希天位﹖將軍相逼﹐以至於此。若天命有歸﹐將軍宜及時正號﹐若推而不居﹐思欲存魏社稷﹐亦當更擇親賢﹐我當流避裔土﹐何帝之有﹖

榮得詔大喜。時髙歡在旁﹐勸其乘此稱帝。榮徧問諸將﹐諸將多同歡言﹐獨司馬子如以爲不可。賀拔嶽亦諫曰「大王前舉義兵﹐志除姦逆。大勛未立﹐遽有此謀﹐正可速禍﹐未見其福。」榮疑未決﹐乃自鑄金爲像﹐凡四鑄不成。參軍劉靈助善卜筮﹐斷事多中。榮素信之﹐令卜爲帝。靈助卜曰「不吉﹐大王𨿽有福徳﹐今未可也。若彊爲之﹐上逆天心﹐下失民望﹐殃禍連延。

便得爲帝﹐恐亦不久。」榮曰「吾旣不可﹐立天穆何如﹖」靈助曰「天穆亦無此福徳。臣夜觀天象﹐惟長樂王有天命耳。奉之爲主﹐必獲厚福。」

榮不答﹐入帳獨坐﹐覺精神恍惚﹐情緒昏迷﹐不自支持。良久忽悟﹐深自愧悔﹐曰「過誤﹐過誤﹗惟當以死報朝廷耳。」出爲諸將言之。賀拔嶽請殺髙歡﹐以謝天下。竇泰﹑侯淵曰「歡𨿽愚疏﹐言不思難﹐今四方多事﹐須借武勇﹐殺之恐失將士心。」榮曰「是吾過也﹐歡本無罪。」遂不問。

時交四鼓﹐榮命迎帝還營﹐身率諸將下馬步行。帝在河橋﹐正憂憤無措﹐忽有人報太原王前來迎。帝心下大驚﹐未測何意。只見諸將已集帳前﹐燈火齊明。賀拔嶽牽過禦騎﹐請帝上乘。帝問﹕「我去何爲﹖」嶽曰「帝勿憂﹐太原王已自悔過矣。」未數步﹐榮叩首馬前﹐伏地請罪。帝命扶起﹐共入大營。帝坐﹐諸將皆下拜。榮亦下拜﹐自陳過誤﹐願以死謝。次日﹐奉駕入京﹐登太極殿。下詔大赦﹐攺元建義。從太原王將士﹐普加五級。在京朝臣﹐文加二級﹐武加三級。百姓免租役三年。時百官蕩盡﹐存者皆竄匿不出﹐惟散騎常侍山偉一人拜赦於闕下。洛中士民艸艸﹐人懷異慮。或云榮欲縱兵大掠﹐或云欲遷都晉陽。富者棄宅﹐貧者𦇤負﹐率皆逃竄﹐十分不存一二。直衛空虛﹐官守曠廢。榮妻北鄕公主﹐南安王元貞女﹑景穆帝女孫﹑義陽王元略之姑﹐謂榮曰「欲謁南安家廟﹐見義陽一面。」榮曰「王已遇害矣。」公主恚曰「何爲殺之﹖」榮曰「時勢不得不爾﹐死者豈獨義陽一人﹖今將請於帝﹐追贈以榮之。」乃上書云﹕大兵交際﹐諸王朝貴橫死者眾﹐臣今分軀﹐不足塞咎。乞追贈亡者﹐微申私責。請追贈無上王爲無上皇帝﹐其子韶襲封彭城王。其餘死於河陰者﹐諸王贈三司﹐三品贈令僕﹐五品贈刺史﹐七品以下贈郡鎭。無後者聽繼﹐卽授封爵。

又遣使者循城勞問﹐詔從之﹐於是朝臣稍出﹐人心稍安。

先是榮所從胡騎殺朝士旣多﹐不敢入洛城﹐卽欲向北爲遷都之計。榮狐疑未決﹐武衛將軍泛禮固諫乃止。後榮復欲北遷﹐帝不能違。尙書元諶爭之﹐榮怒曰「何關你事﹐而固執乃爾﹖且河陰之役﹐君應知之。」諶曰「天下事當與天下論之﹐柰何以河陰之酷而恐元諶﹖諶﹐國之宗室﹐位居常伯﹐生旣無益﹐死復何損﹖正使今日碎首流腸﹐亦無所懼﹗」榮大怒﹐欲抵諶罪﹐世隆固諫乃止。見者莫不震悚﹐諶顏色自若。後數日﹐帝與榮登髙﹐見宮闕壯麗﹐列樹成行﹐乃歎曰「臣昨愚暗﹐有北遷之意。今見皇居之盛﹐熟思元尙書言﹐深不可奪也。」由是遷都之議遂罷。未幾﹐榮奏並州刺史元天穆立功邊隅﹐封上黨王﹐入朝輔政。爾朱世隆爲侍中尙書﹐爾朱兆爲驃騎將軍﹐汾州刺史天光爲肆州刺史﹐仲遠爲徐州刺史﹐使子弟各據一方。其餘將士﹐賀拔弟兄﹑劉貴﹑司馬子如﹑竇泰﹑侯淵﹑侯景﹑尉景﹑段榮﹑厙狄乾﹑孫騰﹑蔡俊等二百餘人﹐或居內職﹐或授外任﹐皆有祿位。髙歡封同鞮伯。緣山東盜起﹐命卽領兵往討﹐歡謝恩而去。

是日﹐諸將到太原王府拜謝﹐榮設宴款待。又報朝廷旨到﹐榮迎接開讀﹐乃封其長子菩提爲世子﹐次子義羅爲深郡王﹐三子文殊爲平昌郡公﹐四子文暢爲昌樂郡公﹐榮大喜。送天使去了﹐重復入席歡飲。忽思四子皆貴﹐只有長女娟娟﹐𨿽曾爲肅宗嬪﹐終身未了。知帝尙無正宮﹐不若納之爲後以貴之。

因諭意諸將﹐劉貴﹑司馬子如起對曰「大王若有此意﹐臣等啟奏主上﹐成此良姻。」榮喜諾。明日﹐二人啟奏帝曰「陛下坤位尙虛﹐立後宜急。今有太原王榮長女﹐才貌兼全﹐徳容素著﹐可以上配至尊。」帝以肅宗嬪禦有礙於理﹐猶豫不決。黃門侍郎祖瑩曰「昔晉文公在秦﹐懷贏入侍。事有反經合義者﹐陛下獨何疑焉﹖」帝遂從之﹐擇日迎立爲後。榮心大悅。一日﹐見帝於明光殿﹐重謝河橋之事﹐誓言無復貳心﹐帝亦爲榮誓言無疑。榮喜﹐因求酒飲﹐熟醉而寐。帝欲拔劍手刃之﹐左右苦諫。帝乃止﹐命將步車載入中常侍省。榮至半夜方醒﹐知身在禁中﹐頗懷疑懼﹐達旦不眠。自此不復禁中宿矣。榮次女瓊娟亦有秀色﹐嫁與陳畱王元寬爲妃。寬﹐帝之兄子也。榮久有歸志﹐又聞葛榮橫行河北﹐將歸討之。適天穆已至洛陽﹐乃加天穆侍中﹑錄尙書事﹐兼領軍將軍。以行臺郎中桑乾﹑朱端爲黃門侍郎﹐兼中書舍人。

朝廷要害﹐悉用其心腹爲之﹐遂整旅而歸。將行﹐帝設宴於邙山之陽﹐百官皆集。後亦親自相送﹐賜金帛甚厚。帝自榮去後﹐少解憂懷。一日﹐廷臣奏稱﹕「逆臣徐紇逃奔幽州﹐遇盜﹐全家被殺。鄭儼逃還鄕裏﹐與兄鄭仲明同謀起兵﹐亦被部下所殺﹐函首以聞。李神軌﹑袁翻等久已遭誅。」由是靈後之逆黨始盡。帝命頒示天下。

再說葛榮引兵圍鄴﹐眾號百萬﹐遊兵已過汲郡。帝加爾朱榮上柱國﹑大將軍﹐命討之。榮遂召肆州刺史天光畱鎭晉陽﹐曰「我身不得至處﹐非汝無以稱我心。」自率精騎七千﹐馬皆有副﹐倍道兼行。東出滏口﹐以侯景爲前驅。葛榮爲盜日久﹐兵彊且多。爾朱兵不滿萬﹐眾寡非敵﹐議者謂無取勝之理。葛榮聞之﹐喜見於色﹐令其眾曰「不必與戰﹐諸人但辦長繩縛取之耳。」榮乃潛軍山谷爲奇兵﹐分督將佐以上三人爲三處﹐各有數百騎﹐令所在揚塵鼓噪﹐使賊不測多少。又以人馬逼戰﹐刀不如棒﹐乃令軍士各齎短棒一根﹐置於馬側。至戰時﹐慮廢騰逐﹐不聽斬級﹐以棒棒之而已。分命壯勇所向衝突﹐號令嚴明﹐眾力齊奮。身自陷陣﹐出於賊後﹐表裏合擊﹐賊不能支﹐立時潰敗。遂擒葛榮﹐餘眾悉降。榮恐賊徒𨿽降﹐一時難禦﹐若卽分隸諸將﹐慮其疑懼﹐或更結聚﹐乃下令新降軍士各從所樂﹐親屬相隨任所居止。

於是羣情大喜﹐數十萬眾一朝散盡。待出百里之外﹐乃始分道押領﹐隨便安置。擢其渠帥﹐量才授任﹐新附者咸安。時人服其處分機速。以檻車送葛榮赴洛﹐由是冀定。滄﹑瀛﹑殷五州皆平。

次日﹐軍士擒獲賊將宇文洛生﹑宇文泰﹐解至軍前。你道宇文弟兄何以在葛榮手下爲將﹖蓋自武川殺了衛可孤﹐其後城破脫逃﹐父子四人投在北道都督楊津軍中爲將。鮮於修禮反﹐其父肱與兄顥戰死於唐河﹐洛生與泰後從葛榮。葛榮敗﹐懼以賊黨見誅﹐故逃而被獲。榮皆命斬之。洛生已斬﹐次及於泰。泰見榮上坐﹐大呼曰「大王用人之際﹐何爲斬壯士﹖吾等從賊﹐非本志也。大王赦八十萬眾而不赦吾兄弟二人﹐刑赦不均。」榮奇其言﹐命赦之﹐帶歸晉陽﹐畱在麾下爲將。未幾﹐署爲統軍。葛榮解之京師﹐帝親禦閶闔門受俘﹐斬於東市。封天寶爲大丞相﹑都督河北畿外諸軍事﹐以長樂等七郡爲太原王之國﹐四子進爵爲王﹐今且按下慢表。

再說魏有北海王元顥﹐與帝爲從兄弟﹐避爾朱之暴﹐逃奔梁邦﹐梁武封爲魏王。後聞長樂卽位﹐爾朱北歸﹐遂啟奏梁王﹐借兵數萬﹐滅爾朱之眾﹐復元魏之舊﹐世世稱臣於梁﹐爲國屏藩。梁武見魏室日亂﹐本有進取之心﹐乃許之。遣東宮直閣將軍陳慶之領精兵一萬﹐送顥還北。慶之是梁朝第一名將﹐智力兼全。奉了旨意﹐點起兵馬﹐遂與元顥拜辭梁主﹐殺過江來。前面地方卽魏銍城縣﹐一鼓下之﹐權在城中紮住人馬﹐號令四方。邊將飛報朝廷﹐舉朝大驚。其時恰值北海縣邢杲造反﹐自稱天統漢王﹐聚兵十萬﹐攻掠州郡。

元天穆將自往討﹐忽聞元顥入寇﹐集文武議之。眾皆曰「杲眾彊盛﹐宜以爲先。」行臺尙書薛琡曰「邢杲兵將𨿽多﹐鼠竊狗偸﹐非有遠志。顥﹐帝室近親﹐來稱義舉﹐其勢難測﹐宜先拒之。」天穆以諸將多欲擊杲﹐又以顥兵孤弱﹐不足爲慮﹐欲先定齊地﹐還師擊顥﹐遂不從薛琡之言﹐引兵而東。

那知﹕

彊寇未能傾社稷﹐孤軍反足奪山河。

且聽下回細說。第十六卷

魏元顥長驅入洛爾朱榮救駕還京

話說天穆大軍旣引而東﹐元顥之兵正好乘虛殺入﹐自銍城進拔滎陽﹐直至大梁城下。大梁守將丘大千有眾七萬﹐分築九城相拒。慶之自旦至申﹐攻拔三壘。大千懼﹐開門乞降。顥遂入城﹐與諸將議曰「吾欲正尊號﹐然後引兵向闕﹐庶人心不貳。」諸將皆勸成之﹐乃登壇燔燎﹐卽帝位於睢陽城南﹐攺元孝基。以陳慶之爲衛將軍﹑徐州刺史﹐引兵而西﹐進攻滎陽。時守滎陽者﹐都督楊昱。顥遣人說之使降﹐昱不從。元天穆聞報大驚﹐與驃騎將軍吐沒兒將大軍三十萬﹐星夜來救。梁之士卒皆恐。慶之解鞍秣馬﹐諭將士曰「吾至此以來﹐屠城略地﹐實爲不少。君等殺人父兄﹐掠人子女﹐亦無算矣。天穆之眾﹐皆是仇讎。我輩眾才七千﹐虜眾三十餘萬﹐今日之事﹐惟有必死﹐乃可得生耳。今虜騎眾多﹐不可與之野戰。當及其兵未到齊﹐急取其城而據之。諸君勿懷狐疑﹐自取屠膾。」乃鼓之使登﹐將士相率蟻附而上﹐遂拔滎陽。執楊昱諸將三百餘人﹐伏顥帳前。請曰「陛下渡江以來﹐無遺鏃之費﹐昨下滎陽﹐一朝殺傷五百餘人。願斬楊昱﹐以快眾意。」顥曰「昱﹐忠臣也。彼各爲其主﹐柰何殺之﹖此外惟卿等所取。」於是斬昱將佐三十七人﹐皆刳其心而食之。俄而﹐天穆等引兵圍城﹐慶之帥騎三千﹐背城力戰﹐大破之。天穆﹑吐沒兒皆走。遂乘勝勢﹐進擊虎牢﹐守關將爾朱世隆亦走。顥軍據了虎牢關﹐一路無阻﹐遊兵直指洛陽。時六軍皆出﹐禁旅虛弱﹐帝大懼欲逃﹐未知所之。或有勸往長安者﹐中書髙道穆曰「關中荒殘﹐何可復往﹖元顥士眾不多﹐乘虛深入﹐由將帥不得其人﹐故爾至此。陛下若親帥宿衛﹐髙募重賞﹐背城一戰﹐臣等竭其死力﹐破顥孤軍必矣。或恐勝負難期﹐則車駕不若渡河。徵大將軍天穆﹑大丞相榮﹐各使引兵來會﹐犄角進討﹐旬月之內﹐必見成功。此萬全之策也。」帝從之。夜至河內郡北﹐命髙道穆於燈下作詔書數十紙﹐布告遠近﹐於是四方始知帝駕所在。顥知帝已遁去﹐長驅來前。臨淮王彧﹑安丰王延明率百僚﹐封府庫﹐備法駕迎顥。顥入洛陽宮﹐攺元建武﹐大赦。以陳慶之爲侍中﹑車騎大將軍﹐增邑萬戶。顥將侯暄守睢陽﹐爲後援。行臺崔孝芬率兵攻之﹐城破斬暄。元天穆率眾四萬﹐攻拔大梁。又遣費穆將兵二萬﹐攻虎牢。慶之還兵救之﹐天穆聞其至﹐懼欲北渡。郎中溫子升曰「主上以虎牢失守﹐致此狼狽。元顥新入﹐人情未安﹐今往擊之﹐無不克者。大王平定京邑﹐奉迎大駕﹐此桓﹑文之舉也。捨此北渡﹐竊爲大王惜之。」天穆不能用﹐引兵渡河。費穆攻虎牢將拔﹐聞天穆北渡﹐懼無後繼﹐遂降於慶之。進擊大梁﹐大梁亦下。蓋慶之以數千之眾﹐自發銍縣至洛陽﹐凡取三十二城﹐大小四十七戰﹐所向皆克。魏軍聞其兵至﹐皆亡魂喪膽﹔小兒聞慶之名﹐亦驚懼不敢出聲。費穆至京﹐顥引入﹐責以河陰之事而臠斬之。人情大快。

先是敬宗之出也﹐倉皇北走﹐惟爾朱后隨往﹐其餘侍衛后宮皆安堵如故﹐顥一旦得之。自河以南﹐州郡多附﹐遂自謂天授﹐遽有驕怠之心。宿昔賓客近習咸見寵待﹐於擾政事。日夜縱酒﹐不卹軍國。所從南來軍士陵暴市裏﹐朝野失望。朝士髙子儒自洛陽逃至行在﹐帝問洛中事﹐子儒曰「顥敗在旦夕﹐不足憂也。」爾朱榮聞帝北出﹐卽起兵南來﹐見帝於長子﹐勸帝南還﹐自爲前驅。旬日之間﹐兵眾大集﹐資糧器仗相繼而至。聚兵河上﹐爲克復京城之計。慶之聞榮南下﹐謂顥曰「今遠來至此﹐未服者尙多﹐倘知我虛實﹐連兵四合﹐何以禦之﹖宜啟天子﹐更請精兵﹐庶不憂榮兵之至。」那曉得顥旣得志﹐密與臨淮﹑安丰二王共謀叛梁﹐特以事難未平﹐須借慶之兵力﹐故外同內異﹐言多猜忌。聞慶之言﹐皆曰「慶之兵不滿萬﹐已自難制﹐若更增其眾﹐豈肯復爲人用﹖大權一去﹐動息由人﹐魏之宗室於斯墮矣。」顥乃不用慶之計。慶之亦覺其異﹐密爲之備。軍副馬佛念謂慶之曰「將軍威行河﹑洛﹐聲震中原﹐功髙勢重﹐爲魏所疑。一旦變生不測﹐可無慮乎﹖不若乘其無備﹐殺顥據洛﹐此千載一時也。」慶之曰「始助之而卒殺之﹐不義﹐吾不爲也。」

慶之與榮相持於河上。三日十三戰﹐殺傷甚眾﹐榮不能渡。有夏州義士爲顥守河中渚陰﹐與榮通﹐求破橋立效﹐榮引兵赴之。及橋破﹐榮接應不及﹐顥悉殺之﹐榮大失望。又以顥軍緣河固守﹐北境無船可渡﹐議欲還北﹐更圖後舉。黃門侍郎楊侃曰「大王發並州之日﹐已知夏州義士之謀而來乎﹖抑欲廣施經略﹐匡復帝室而來乎﹖古之用兵者﹐瘡愈更戰。況今未有所損﹐豈可以一事不諧而大謀頓廢。今四方顒顒﹐視公此舉﹐若未有所成﹐遽復引歸﹐民情失望﹐各懷去就﹐勝負所在﹐未可知也。不若徵發木材﹐多爲桴筏﹐間以舟楫﹐緣河布列﹐數百里中皆爲渡勢﹐首尾旣遠﹐使顥不知所防。一旦得渡﹐必立大功。」髙道穆亦曰「今乘輿飄蕩﹐主憂臣辱。大王擁百萬之眾﹐輔天子而令諸侯。若分兵造筏﹐所在散渡﹐指掌可克。柰何捨之北歸﹐使顥得營聚﹐徵兵天下﹖此所謂養虺成蛇﹐悔無及矣。」榮尙未決﹐忽軍士報稱﹕「有一河邊居民楊求見。」榮喚入﹐問欲何言。曰「僕家族久居馬渚河邊﹐世授伏波將軍之職。今聞元顥引梁軍入寇﹐主上北巡﹐諸城失守。大王起兵匡復﹐大兵至此﹐無船可渡﹐只有造筏以濟。僕有小舟數十艘﹐願獻軍前﹐以爲大王前驅。」榮大喜曰「卿來﹐天助我也。」卽命爲向導﹐遂點賀拔勝﹑爾朱兆二將﹐編木爲筏﹐領軍一萬﹐從馬渚河乘夜暗渡。將士一登彼岸﹐呼聲振地﹐个个奮勇爭先。其時慶之守北中城﹐顥同安丰王延明﹑其子元冠受分守南岸。忽有兵至﹐四面殺入﹐黑夜中不測敵兵多少﹐軍士先自亂竄。元冠受火急提刀上馬﹐正遇賀拔勝﹐一槍刺死。爾朱兆殺入中軍﹐欲捉元顥﹐顥與延明已從帳後逃去。殺到天明﹐守河兵散亡略盡。慶之在北中城曉得北兵偸渡﹐顥大敗而逃﹐獨力難支﹐只得收兵南走。榮聞二將告捷﹐便引大隊人馬盡渡黃河﹐分兵追趕。慶之七千兵士死亡過半﹐可憐一个南朝大將﹐忙忙如喪家之犬﹐急急如漏网之魚。又值嵩髙水漲﹐片甲不存﹐自料不能走脫﹐乃削去鬚發﹐詐爲沙門﹐逃歸梁國。梁王念其前功﹐並不治罪﹐封爲右衛將軍﹑永興侯。

且說顥已逃去﹐都督楊津入宿殿中﹐灑掃宮闕﹐引領禁兵﹐直至邙山迎駕。榮引眾將亦至﹐面奏戰勝之事﹐請帝歸朝。駕入京城﹐以人多疑懼﹐大赦安之。封榮爲天柱大將軍﹐兆爲車騎大將軍﹐其餘將士皆論功加賞有差。

而顥自轘轅南出﹐至臨潁﹐從騎分散。臨潁軍士江丰斬之﹐封其首以聞。元延明奔梁。臨淮王潁復歸於帝﹐帝不問。於是下詔解嚴。一日﹐接得邊庭文書﹐報稱韓樓余逆侵擾幽﹑薊﹐醜奴稱帝﹐以寶寅爲太傅﹐進攻岐州。榮見帝曰「臣請歸北﹐以討餘賊。仍畱天穆﹑世隆在京輔政。又銅鞮伯髙歡在山東二年﹐捉僞王七人﹐又斬邢果於濟南﹐功大宜賞﹐合加儀同三司之職﹐授爲晉州刺史。」帝皆依奏。次日﹐榮卽起程﹐帝親送之郊﹐文武百官皆集。

榮歸晉陽﹐使大都督侯淵討韓樓於薊﹐配卒甚少﹐騎止七百。或以爲言﹐榮曰「侯淵臨機設變﹐是其所長。若總大眾﹐未必能用。今以此眾擊此賊﹐必能取之。」淵行﹐廣張軍聲﹐多設供具﹐親帥數百騎深入樓境。去薊百餘里﹐值賊將陳周領馬步萬餘﹐淵潛伏以乘其背﹐大破之﹐虜其卒五千餘人﹐尋還其馬仗﹐縱令入城。左右皆以爲不可﹐淵曰「此兵機也﹐如此乃可克耳。」淵度其已至﹐遂率騎夜進。昧旦﹐叩其城門。韓樓果疑降卒爲淵內應﹐遂走。追兵擒之﹐幽州平。榮以淵爲平州刺史。

賀拔嶽奉命討醜奴﹐謂其兄勝曰「醜奴﹐勍敵也。今攻之不勝﹐固有罪﹐勝之﹐讒嫉將生。必得爾朱一人爲帥而佐之。」勝爲之言於榮。榮大悅﹐以爾朱天光爲元帥﹐以嶽與代郡侯莫陳悅爲左右大都督副之。天光初行﹐惟配軍士千人﹐馬亦不敷。時赤水蜀賊斷路﹐軍至漳關﹐天光不敢進。嶽曰「蜀賊鼠竊﹐公何懼焉﹖若遇大敵﹐將何以戰﹖」天光曰「今日之事﹐一以相委。」嶽遂進兵擊賊於渭北﹐身自陷陣﹐賊眾披靡﹐大破之。獲馬二千餘匹﹐簡其壯健以充軍士。天光尙以兵少﹐淹畱未進。榮聞之怒﹐遣參軍劉貴乘驛至軍﹐責天光﹐杖之一百﹐以軍士二千人助之。醜奴聞官軍至﹐自圍岐州﹐遣大將尉遲菩薩以兵拒於渭北。嶽以輕騎數十﹐自渭南與菩薩隔水而語﹐稱揚國威。菩薩令省事傳語。嶽怒曰「吾與菩薩語﹐爾何人也﹖」射殺之。明日﹐復引百餘騎隔水與賊語﹐稍引而東﹐至水淺可涉之處﹐嶽卽馳馬東出。賊以爲走﹐乃棄步兵﹐輕騎渡水追嶽。嶽先設伏於橫岡﹐賊至伏發﹐嶽還兵擊之﹐賊敗走。乃下令﹕「賊眾下馬者勿殺。」賊悉投馬﹐俄獲三千人馬。遂擒菩薩﹐降步卒萬餘﹐並收其輜重。醜奴聞之﹐北走安定﹐置柵於平亭。嶽乃停軍牧馬﹐宣言天時將熱﹐未可行師﹐俟秋涼再進。獲醜奴覘候者﹐縱遣之。醜奴聞候者言﹐信以爲實﹐散眾耕於細川。使其將侯元進領兵五千﹐據險立柵﹐其餘千人已下爲柵者甚眾。嶽知其勢﹐密分敕諸軍卽日俱發﹐攻元進大柵﹐拔之。所得俘囚一皆縱遣﹐諸柵聞之皆降。晝夜逕進﹐直抵安平城下。醜奴棄城走﹐嶽輕騎追之。及平涼﹐賊未成列﹐副將侯莫陳悅單騎衝入賊中﹐於馬上生擒丑奴﹐因大呼曰「得醜奴矣﹗」眾皆辟易﹐無敢當者。後騎益集﹐遂大破之。官軍進逼髙平﹐城中執蕭寶寅以降﹐於是三秦皆復﹐關中悉平。二逆解至京師﹐寶寅賜死﹐斬醜奴於東市。論平賊功﹐加天光侍中﹑儀同三司﹐以賀拔嶽爲涇州刺史﹐侯莫陳悅爲渭州刺史﹑步兵校尉。宇文泰從嶽入關﹐以功遷徵西將軍﹐行原州事。時關﹑隴雕獘﹐宇文泰撫以恩信﹐民皆感悅﹐曰「早遇宇文使君﹐吾輩豈從亂乎﹖」此宇文氏得關中之本也。

再說髙歡平定山東﹐忽得聖旨﹐職升儀同﹐遷爲晉州刺史﹐大喜﹐忙別了同寅文武﹐趕回並州。一日﹐到了晉陽﹐天色已晚﹐就往上黨坊來。昭君接見﹐向前稱賀道﹕「前爲軍將﹐今作朝臣﹐妾亦與有榮施。」歡大悅。斯時髙澄年八歲﹐女端娥年十三﹐幼女亦漸長成。昭君抱出髙洋來見﹐歡笑曰「吾出門時﹐汝尙懷於母腹﹐今亦二歲矣。」設酒共飲﹐各訴離情。昭君指著髙洋道﹕「此兒甚奇。在腹時﹐吾一夜坐在黑暗中﹐忽滿房如月之明﹐巨細皆見。兒女共視﹐則云白光從我身出。又將產之夕﹐夢見一龍﹐頭掛天﹐尾垂地﹐張牙舞爪﹐勢狀驚人。生下來胸旁俱有鱗形﹐看來必是非常之物。」

歡戒勿泄。明日﹐進見爾朱榮﹐參拜畢﹐首賀反正之功﹐次謝薦己之惠。榮大喜﹐謂歡曰「君往晉州﹐善自爲之。國家以晉陽爲根本﹐晉陽以晉州爲屏障﹐治內禦外﹐須小心在意。」歡俯首聽命﹐乃啟曰「六渾蒙大王委托﹐敢不竭力。然必輔佐有人﹐斯克不負厥職。請以孫騰爲晉州長史﹐段榮爲主簿﹐尉景﹑厙狄乾﹑竇泰爲副將﹐願大王賜此數人同往。」榮皆許之﹐歡復拜謝。旣退﹐拜望親友﹐皆設宴相畱。忙了數日﹐正要打點起程﹐忽劉貴奉榮之命來告曰「大王聞君有女端娥﹐與世子菩提年貌相當﹐欲娶爲婦﹐特命下官前來作伐。」歡曰「王何以知我有女﹖」貴曰「王府有一相士張文理﹐爲王所信。前從上黨坊過﹐偶見令愛﹐相貌非常﹐額前紫气已現﹐不出三年定爲帝後﹐故大王聞而求娶。」歡曰「此乃謊誕之談﹐大王何爲信之﹖若說對親﹐齊大非偶﹐何敢承命﹖況小女貌陋徳薄﹐豈堪上配世子﹖願兄好言謝之。」劉貴見他不允﹐便卽別去。歡進與昭君言之﹐昭君曰「爾朱作事凶暴﹐恐難長保富貴﹐我亦不欲將女歸之。」歡曰「但恐此事劉貴未必能了﹐我將自往見之。」便卽上馬往太原府來。但未識此段姻事能回絕爾朱否﹐且聽下回再述。第十七卷

趙嬪無辜遭大戮世隆通信泄羣謀

話說六渾不欲對婚﹐又恐劉貴不善回復﹐親自上馬來見天柱。其時劉貴尙未出府﹐六渾稟見﹐榮卽召入﹐謂六渾曰「吾子豈不堪爲君婿耶﹖柰何拒我之命﹖」六渾曰「非敢拒也﹐竊念大王勛名蓋世﹐四海一人。世子將承大業﹐非帝室名媛﹑皇家淑女﹐不足爲配。六渾之女出自寒微﹐何敢攀鱗附鳳﹖」榮聞言大喜道﹕「卿旣不欲﹐我亦不彊。」遂與劉貴賜坐共談。又謂歡曰「晉州重地﹐卿宜速往﹐亦不必再來見我了。」歡拜謝而出。貴退﹐語歡道﹕「非君自來﹐幾觸其怒。」

次日﹐同了尉景等五人一齊起行﹐合府文武俱來餞送。斯時僕從如雲﹐車馬擁道。昭君坐在車中﹐前呼後擁﹐回憶逃奔並州時﹐气象大不相同﹐好不快意。將近晉州﹐官吏軍民皆出郊遠接。蓋魏時刺史之任最重﹐兵馬錢糧皆屬掌管﹐生殺由己﹐儼如一路諸侯。六渾到任以後﹐惠愛子民﹐撫卹軍士﹐刑政肅淸﹐晉州百姓人人感悅。一日﹐昭君語歡曰「吾在此安樂﹐未識父母在家安否﹖欲到平城探望一次。」歡道﹕「不必﹐吾遣子茂去迎接一家到此便了。」遂令子茂前去﹐未及一月﹐婁家夫婦俱已接到。父女相見﹐俱各大喜。內乾曰「髙郎有志竟成﹐果不負吾女。」歡曰「男兒不能建非常之業﹐尙居人下﹐何足掛齒。」說罷大笑。於是署婁昭爲都督﹐以愛君嫁竇泰爲妻﹐內乾夫婦大悅。

話說晉州有一居民﹐姓穆﹐名思美。生一女名金娥﹐年十七﹐容色美麗。

有鄰人子李文興欲娶之﹐思美不從﹐文興畫成此女形象﹐獻於汾州刺史爾朱兆。兆悅其色﹐文興爲硬媒﹐遣人搶女而去。思美惶急﹐來到刺史轅門喊救。

六渾喚進﹐問其備細﹐卽命段榮領輕騎二十追往﹐拿住文興﹐奪女以歸﹐竟將文興問罪﹐斷女還家。思美𨿽已伸冤﹐猶懼爾朱兆不肯干休﹐再來劫奪﹐便央孫騰轉達﹐情願獻於六渾爲妾。六渾以問昭君﹐昭君曰「此女君已斷還﹐而復自娶﹐恐招物議﹐並非妾有妒心也。」六渾道﹕「自他心願﹐娶之何害﹖況前見此女實有傾城之色﹐吾不忍拒之。」遂乃擇日納之後房。爾朱兆聞之大怒。一日﹐來到晉陽﹐榮正在賜宴。兆亦共飲﹐言於榮曰「髙晉州奪取部民之女爲妾﹐恐干政體。」榮曰「此細事﹐不足爲六渾累也。」

酒半酣﹐從容問諸將曰「一日無我﹐誰可主軍﹖」眾皆稱兆。榮曰「兆𨿽勇於戰鬥﹐所將不過三千騎﹐多則亂矣。堪代我者﹐惟賀六渾耳。」因戒兆曰「爾非其匹﹐日後終當爲伊穿鼻。」兆愈不悅。

榮性好獵﹐不問寒暑﹐列圍而進﹐士卒必步伐齊壹﹐𨿽遇險阻﹐不得違避﹐一鹿逸出﹐必數人坐死。有一卒見虎而走﹐榮怒曰「汝畏死耶﹗」卽斬之。自是每獵﹐士卒如登戰場。嘗見虎在空谷中﹐令十餘人空手搏之﹐毋得損壞皮毛﹐死者數人﹐卒擒得之﹐以此爲樂。嘗召天穆於朝﹐問以朝中動靜。畱數日﹐共獵於南山。天穆諫曰「大王勛業已盛﹐四方無事﹐惟宜修政養民﹐順時搜狩﹐何必盛夏馳逐﹐感傷和气。」榮攘袂大言曰「靈後不綱﹐掃除其亂﹐推奉天子﹐乃人臣常節。葛榮之徒﹐本皆奴才﹐乘時作亂﹐譬如奴走﹐擒獲卽已。頃來受國大恩﹐未能混一海內﹐何得遽言勛業﹖如聞朝士猶多寬縱﹐今秋欲與兄戒勒士馬﹐交獵嵩髙﹐令貪污朝貴入圍搏虎﹐不從命者斬之。乃出魯陽﹐歷三荊﹐悉擁生蠻北塡六鎭。回軍之際﹐掃平汾胡。更練精兵﹐分出江﹑淮﹐蕭衍若降﹐賜以萬戶侯﹔如其不降﹐以數千輕騎﹐渡江縛取以來。然後與兄奉天子巡四方﹐乃可稱勛耳。今不頻獵﹐兵士懈怠﹐安可復用哉﹖」天穆再拜曰「非鄙懷所及。」

榮欲密樹黨援﹐易河南州牧﹑郡守﹐悉用北人爲之。天穆歸﹐附奏以聞。

帝覽奏﹐疑之﹐謂天穆曰「河南牧守皆克稱職﹐況北人不暗南事﹐恐未可易。」天穆不悅曰「天柱有大功於陛下﹐爲國宰相﹐卽請徧代天下之官﹐恐陛下亦不得違。如何啟用數人﹐遂不許也﹖」帝正色而言曰「天柱若不爲人臣﹐𨿽朕亦可代。如其猶存臣節﹐無代天下百官之理。」天穆語塞而退。

榮見奏不允﹐大怒曰「天子由誰得立﹐今乃不用我言耶﹖」先是散騎常侍髙乾邕好任俠﹐其弟三人﹕次仲密﹐次敖曹﹐次季武﹐皆才勇。而敖曹尢武藝絕倫﹐人稱之爲楚霸王﹐皆與帝有舊。河陰之亂﹐乾乃聚兵於河﹑濟之間﹐頻破爾朱軍。帝使人招之﹐遂同入朝。帝封乾邕爲黃門侍郎﹐敖曹爲散騎常侍。榮知之﹐奏帝曰「此等皆曾叛亂﹐不宜立於朝廷。」帝不得已﹐並解其職﹐放還鄕裏﹐由是帝懷不平。

爾朱后容顏絕代﹐初入宮﹐與帝甚相歡悅﹐而性烈如火﹐又極嫉妒﹐六宮嬪禦皆阻絕臨幸﹐𨿽王府舊人﹐亦不得見帝一面。時三月中旬﹐帝見春色甚好﹐帶了內侍數人﹐步入禦園遊玩﹐在千秋亭上凴欄觀魚。有宮人進前曰「紫華宮趙貴人見駕。」帝令入﹐妃再拜。帝問曰「卿何知朕在此而來﹖」

妃曰「妾不知陛下在此﹐偶爾至園﹐聞帝在亭﹐特來朝見。」帝賜坐﹐與言昔日事﹐命宮人置酒共酌。蓋妃本舊侍﹐帝素寵愛﹐以後故﹐阻絕舊情﹐故見面依依不捨。又謂妃曰「朕不到卿宮幾年矣﹖」對曰「二年。」帝曰「朕𨿽至尊﹐動息不能自主﹐致令拋棄卿家。」說罷愀然。少間﹐趙妃拜退﹐帝亦回宮。那知後已密知此事﹐設宴對飲﹐見帝默默不樂﹐後曰「今日誰惱聖懷﹐對酒不飲﹖」帝曰「懶於飲耳﹐無所惱也。」後曰「陛下休瞞﹐千秋亭上趙妃以言語觸犯﹐故帝不樂。明日妾爲帝治之。」帝驚曰「趙妃系朕舊人﹐與之略談數語﹐有何觸犯﹐勞卿責治﹖」後道﹕「擅出宮門﹐一罪也。私來見駕﹐二罪也。妾主中宮自有法度﹐陛下何得以私愛而庇有罪之人﹖」帝見其言詞不順﹐拂衣而起﹐後安坐不動。帝心愈恚﹐遂不顧而去。次日﹐後禦九華殿會集諸妃﹑貴人﹐下令曰「紫華宮趙貴人自恃舊寵﹐驕縱不法﹐擅入禦園﹐私預帝宴﹐大乾宮禁。」遂執趙妃於階下﹐命卽勒死﹐埋屍苑內。諸妃見了﹐大驚失色﹐暗暗垂淚回宮。帝聞妃死﹐不勝傷感﹐然畏爾朱權勢﹐只得容忍。因念世隆是他叔父﹐或可勸諭﹐乃使入告於後。世隆拜見﹐賜坐殿上。後問﹕「何事至內﹖」世隆曰「臣有一言上達。娘娘主持內政﹐執法過嚴﹐帝心不安﹐故命臣進見﹐願宏寬仁之度﹐毋拂聖懷。」後大怒道﹕「天子由我家得立﹐乃心愛他人而反致怨於我﹐何忘恩若此﹖但恨我父當日何薄天子不爲而偏立之﹖」世隆曰「天柱若自爲帝﹐臣亦得封王矣。」世隆遂出﹐復命於帝曰「臣奉陛下之旨勸諭一番﹐後自此攺矣。」那曉爾朱后因帝不悅﹐凶悍愈甚﹐全無天子目中。

帝是時外制於榮﹐內迫於後﹐日夜怏怏﹐不以萬乘爲樂。惟幸寇盜未息﹐欲使與榮相持。及關﹑隴旣定﹐告捷之日乃不甚喜﹐謂臨淮王彧曰「卽今天下﹐便是無賊。」彧見帝色不悅﹐曰「臣恐賊平之後﹐正勞聖慮。」帝恐餘人覺之﹐因言曰「撫寧荒亂﹐眞是不易。」時城陽王徽﹑侍中李彧在旁﹐皆覺帝意﹐因日毀榮於帝﹐勸帝除之。帝亦懲河陰之難﹐恐終難保﹐由是密有圖榮之意。榮又奏稱﹕「參軍許周勸臣取九錫﹐臣惡其言﹐已斥遣罷退。」蓋榮望得殊禮﹐故言之以諷朝廷。帝稱歎其忠心﹐益惡之。乃召心腹

舊臣侍中楊侃﹑李彧﹑右僕射元羅﹑城陽王徽﹑膠東侯李侃晞﹑濟陰王暉業﹑尙書髙道穆等入宮﹐密議其事。楊侃曰「臣有三策﹐乞陛下自裁。」帝問﹕「何策﹖」侃曰「密勒人馬﹐將在京逆黨盡行誅絕。發兵拒守太行山﹐絕其進犯之路﹐如有兵來﹐與之死戰。詔發四方之兵﹐勤王救駕﹐或可掃除凶逆﹐僥倖成功。此上策也。」帝曰「敵之非易。中策若何﹖」侃曰「前日榮請入朝﹐視皇后娐。密伏壯士宮中﹐賺之入內﹐刺殺之。卽大赦﹐以安其黨﹐其間或可獲全。此中策也。」帝問﹕「下策若何﹖」侃曰「任其所爲﹐且圖目下之安。此下策也。」帝曰「卿之中策乃朕上策﹐眾卿以爲然否﹖」濟陰王暉業曰「榮若來﹐必有嚴備﹐恐不可圖。」議至日晚﹐茫無定見。帝命且退。眾官出﹐至太極殿北﹐忽見紅燈擁道﹐人從紛紛﹐遣人探視﹐乃爾朱世隆坐在殿西廊下。眾皆大驚﹐欲避不得。世隆已遣人來請相見﹐眾臣不敢退阻﹐遂來西廊向世隆施禮。世隆問曰「殿下眾官在宮議何朝政﹐至此方出﹖」城陽王曰「天子閒暇無事﹐召我等閒談消遣。又因天柱不受九錫﹐欲賜以殊禮。言論良久﹐不覺至晚。」世隆冷笑曰「帝欲賜天柱九錫﹐自應先與我語。諸公與帝商議一日﹐此中自有別情。但禍福自召﹐莫謂天柱之刀不利也。」說罷﹐起身便行。眾官聞之﹐皆失色而散。

你道世隆爲何等候在此﹖蓋早上探得諸臣入內與帝私議﹐必有圖害之意﹐故等待出來先行喝破﹐以挫諸臣之气。當夜歸府﹐便卽寫書到晉陽﹐備說城陽﹑楊侃等數人終日在宮﹐密謀圖害我家﹐大王若入朝必須預爲之備。

榮得書大笑道﹕「世隆膽怯﹐彼何人斯﹐而敢圖我耶﹖」其時天穆回並州﹐榮以書示之。天穆曰「長樂爲帝以來勤於爲政﹐萬幾皆自主張﹐欲使大權復歸帝室。城陽王等結黨樹援﹐爲帝腹心﹐欲不利於大王﹐不可不信。」榮曰「城陽王等皆庸奴﹐何敢作難﹖倘帝心有變﹐目今皇后懷孕﹐若生太子﹐我至京廢黜天子﹐立外甥爲君。若非太子﹐陳畱王亦我女婿也﹐便扶他爲帝。兄意以爲何如﹖」天穆曰「以大王之雄武﹐何事不可成功﹖且俟入朝﹐相機而動。僕𨿽不敏﹐願效一臂之力。」榮大喜。次日﹐復以書示北鄕公主。

北鄕大驚曰「王不可不慮。昔日河陰之役﹐京中百官皆不自保﹐懷恨實深﹐安得不生暗算﹖皇后深居宮中﹐外事不知。世隆探聽得實﹐故來告也。妾爲王計﹐不若且居晉陽﹐徐看朝廷動靜。外有萬仁﹑仲遠﹑天光雄兵廿萬﹐各據一方﹐內有世隆﹑司馬子如﹑朱元龍秉理朝政﹐爲王腹心之佐。王𨿽居外﹐遙執朝權﹐可以髙枕無憂﹐何用入朝﹐致防不測﹖」榮曰「天下事非爾婦人所知﹐我豈鬱鬱久居此者﹖」於是不聽北鄕之言﹐召集諸將﹐安排人馬﹐帶了妃眷﹑世子﹑王府寮屬﹐親擁鐵騎五千﹐起身到京。正是先聲所至﹐人鬼皆驚。那知大惡旣盈﹐顯報將至。管教﹕掀天事業俄成夢﹐蓋世威權化作灰。

且待下回分剖。第十八卷

明光殿彊臣殞命北中城逆黨屯兵

話說爾朱榮離了晉陽﹐一路暗想﹕「朝中文武𨿽皆畏服﹐未識其心眞假。」

因徧寫書信投遞百官﹕「同我者畱﹐異我者去﹐莫待大軍到京之後致有同異。」

眾官得書﹐知他入朝必有大變﹐盡懷疑懼﹐膽怯者辭官先去。中書舍人溫子升獻書於帝﹐帝初冀其不來﹐及見書知其必至﹐憂形於色。武衛將軍奚毅爲人剛直﹐當建義之初﹐往來通命﹐帝待之甚厚﹐猶以榮所親信﹐未敢與之言情。毅一日見帝獨坐﹐奏曰「臣聞爾朱榮入朝將有變易﹐陛下知之乎﹖」

帝佯曰「不知。」毅曰「榮有無君之心﹐臣𨿽隸其麾下﹐不肯助之爲逆。若或有變﹐臣寧爲陛下而死﹐不能事之也。」帝曰「朕保天柱必無異心﹐亦不忘卿忠款。」毅退﹐召城陽諸臣﹐謂之曰「天柱將至﹐何以待之﹖」

眾臣皆勸因其入而殺之。帝問漢末殺董卓事﹐溫子升具陳本末。帝曰「王允若卽赦涼州人﹐必不至決裂如此。」沈思良久﹐謂子升曰「此事死猶須爲﹐況未必死。吾寧爲髙貴公而死﹐不願爲常道公而生。」諸臣見帝意已決﹐皆言殺榮與天穆﹐苟赦其黨﹐亦不至亂。

是時﹐京師人心惶懼﹐喧言榮入朝必有篡弒之事﹐又言帝必殺榮﹐道路籍籍﹐榮在途不知也。九月朔﹐榮至洛陽﹐停軍城外﹐帝遣眾官出迎。次日入朝﹐見帝於太極殿﹐賜宴內廷﹐世子菩提亦入見帝﹐宴罷出宮﹐還歸相府。

眾官皆來參謁。世隆﹑司馬子如輩進內拜見北鄕公主。明日﹐榮復入朝﹐帝又賜宴﹐欲卽殺之﹐以天穆尙未召到﹐故遲而不發。榮舉止輕脫﹐每入朝見﹐別無所爲﹐惟戲上下於馬。於西林園宴射﹐常請皇后出觀﹐並召王公妃主共在一堂。每見天子射中﹐輒自起舞﹐將相卿士悉皆盤旋﹐乃至妃主亦不免隨之舉袂。及酒酣耳熱﹐匡坐唱歌。日暮罷歸﹐與左右連手蹋地﹐唱回波樂而出。刀槊弓矢不離於手﹐每有嗔嫌卽行擊射﹐左右恆有死憂。路見沙彌重騎一馬﹐榮令以頭相觸﹐力窮不能復動﹐使人執其頭以相撞﹐死而後已。狂暴之性比前更甚。常語帝曰「人言陛下欲圖我。」帝曰「外人亦言王欲害我﹐豈可信之﹖」於是榮不自疑﹐每入﹐從者不過數十人﹐又皆不持兵杖。

先是長星出中臺﹐掃大角。榮問之﹐太史令對曰「除舊布新之象。」榮以爲己瑞﹐大悅。其麾下將士皆陵侮朝臣﹐李顯和曰「天柱至﹐那無九錫﹐安須王自索也。亦是天子不見機﹗」郭羅察曰「今年眞可作禪文﹐何但九錫﹗」褚光曰「人言並州城上有紫气﹐何慮天柱不應之。」世隆自爲匿名書﹐榜於門云「天子與城陽王等定計﹐欲害天柱。」取以呈榮﹐勸其速發。

榮曰「何匆匆﹐帝無能爲也。俟天穆至﹐邀帝出獵嵩山﹐挾之北遷﹐大事定矣。」使侍郎朱瑞密從中書省﹐索求太和年間遷都故事。奚毅知之﹐密啟於帝。

九月戊子﹐天穆至洛陽。帝出迎之﹐榮與天穆從入大內﹐至西林園赴宴。

酒至半酣﹐榮奏曰「近來朝臣皆不習武﹐今天下未寧﹐武備尢重。陛下宜引五百騎﹐出獵嵩山﹐簡練將士。」帝聞其言不覺失驚﹐乃曰「近日精神未健﹐且緩數日行之。」宴畢﹐二人辭出。帝謂同謀諸臣曰「事急矣﹐遲則恐無及也。」乃謀伏李侃晞等及壯士十餘人於明光殿東廊﹐俟其入殺之。

王道習曰「爾朱世隆﹑司馬子如﹑朱元龍此三人者﹐皆榮所委任﹐具知天下虛實﹐亦不可畱。」楊侃曰「若世隆不存﹐仲遠﹑天光豈有來理﹖宜赦之。」徽曰「榮腰間嘗有刀﹐或能狼戾傷人﹐臨事願陛下起避之。」安排已定﹐專候榮入。次日﹐榮與天穆並入﹐坐食未訖﹐卽起而去。侃等從東階上殿﹐見二人已至中庭﹐遂不敢發。明日壬辰﹐帝忌日﹔癸巳﹐榮忌日﹐皆不朝。甲午﹐榮暫入﹐卽詣陳畱王家﹐飲酒大醉﹐遂言病發﹐連日不入。帝謀頗泄﹐預謀者皆懼。城陽王言於帝曰「以生太子爲辭﹐彼必入賀﹐因此斃之。」帝曰「後孕九月﹐可言生兒乎﹖」徽曰「婦人不及期而產者甚多﹐彼必不疑。」帝從之﹐宣言皇子生。諸人先於殿東埋伏﹐遣徽馳騎至榮第告之。榮方與天穆博﹐徽進曰「皇太子生﹐帝令吾來報知。」榮猶不起。

徽以手脫榮之帽﹐盤旋歡舞﹐兼殿內文武傳聲趣之﹐榮遂止博﹐與天穆並馬入朝。帝聞榮到﹐面色頓異﹐左右曰「陛下色變。」帝連索酒飲之。子升在殿作赦文已成﹐執以出行﹐至朝門﹐正遇榮自外至。問﹕「是何文書﹖」

子升顏不攺色﹐曰「赦。」榮不取視﹐遂入見帝。帝在東廊下西向坐﹐榮與天穆在禦榻西北南向坐。城陽王入﹐始一拜﹐榮忽舉首見光祿少卿魯安﹑典禦李侃晞等抽刀從東戶入﹐覺有異﹐卽起趨禦坐。帝先橫刀膝下﹐遂迎而手刃之﹐榮僕地。天穆欲走﹐安等持刀亂斲﹐同時皆死。世子菩提﹑騎將爾朱陽觀及從者三十餘人盡斬之。帝視榮手板上有數牒啟﹐皆左右去畱人名﹐非其腹心皆在去數﹐因曰「豎子若過今日﹐不可復制。」於是內外喜噪﹐百官入賀。帝登閶闔門﹐下詔大赦﹐歡慶之聲徧於洛陽。遣武衛將軍奚毅﹑前幽州刺史崔淵將兵鎭守北中城。是夜﹐爾朱世隆奉北鄕公主﹐帥榮部曲﹐焚西陽門出﹐屯兵河陰。

先是衛將軍賀拔勝與榮黨田怡等聞變﹐奔赴榮第。時宮門未加嚴備﹐怡等議卽殺入大內﹐爲天柱報仇。勝止之曰「天子旣行大事﹐必當有備。吾等眾少﹐何可輕動﹖但得出城﹐更爲他計。」怡乃止。及世隆走﹐勝遂不從。

朱瑞𨿽爲榮所委任﹐而善處朝廷之間﹐帝亦善遇之﹐故中路逃還。榮素厚司馬子如﹐榮死﹐自宮突出至榮第﹐棄家不顧﹐隨榮妻子出城。世隆卽欲北還﹐子如曰「兵不厭詐﹐今天下洶洶﹐惟彊是視。當此之際﹐不可以弱示人。

若亟北走﹐恐將士離心﹐變生肘腋。不若分兵守河橋﹐回軍向京﹐出其不意﹐或可成功。假使不得所欲﹐走亦未遲﹐亦足示有餘力。使天下畏吾之彊﹐不敢畔散。」世隆從之﹐收合餘眾來攻北中城。奚毅知有兵到﹐忙領人馬出城迎敵。那知京兵脆弱﹐怎敵世隆之兵﹐兵刃方接﹐三軍敗走。毅親身搏戰﹐見兵眾散亂﹐心已慌怯﹐被田怡一刀斬於馬下。崔淵拍馬欲逃﹐亦被亂軍殺死。世隆乘勝遂據北中城﹐令將軍田怡護從府眷﹐屯兵城內﹔身率諸將屯兵城外﹐遙對洛陽﹐爲進擊之勢。朝廷大懼。前華陽太守段育與世隆有舊﹐遣慰諭之。世隆怒其言直﹐斬首以狥。十月癸巳朔﹐爾朱度律將騎一千﹐皆衣白衣﹐旗號如雪﹐來至郭下索太原王屍。帝升大夏門以望之。外兵遙望城上圍繞龍鳳旗旌﹐知是駕至﹐乃齊呼﹕「萬歲枉殺功臣﹗」帝遣主書牛法尙謂之曰「非朕忘恩負義﹐實爲社稷大計。太原王立功不終﹐陰圖篡逆﹐王法無親﹐已正刑書。罪止榮身﹐餘皆不問。卿等若降﹐官爵如故。」度律對曰「臣等從太原王入朝﹐忽致冤酷﹐今不忍空歸﹐願得太原王屍﹐生死無恨。」

因涕泣﹐哀不自勝。羣皆慟哭﹐聲振城邑。帝亦爲之愴然﹐又遣侍中朱瑞齎鐵券賜世隆。世隆曰「太原王功格天地﹐赤心爲國﹐東平葛榮﹐南退梁軍﹐西滅醜奴﹐北剪韓樓﹐功不在韓﹑彭之下。長樂不顧信誓﹐枉加屠害。今日兩行鐵字﹐何可深信﹖我不殺汝﹐歸語長樂﹐吾爲太原王報仇﹐終無降理。」

瑞不敢再言﹐歸白於帝。帝乃出庫中金帛﹐懸賞於城西門外﹐廣募敢死之士﹐以討世隆﹐一日得萬人。以車騎將軍李叔仁爲大都督帥之﹐與度律戰於郊外。

無如兵未素練﹐日有殺傷﹐不能取勝。而度律亦以所將兵少﹐斂兵暫退。

且說爾朱后連日不見帝駕入宮﹐夜來又夢見太原王浴血而立﹐心惡其不祥﹐因問宮使曰「天子近來議事在那一殿﹖」答曰「在明光殿。」後曰「爲我去請駕來。」宮使領命而去﹐還報曰「帝不在宮﹐與眾官上城去看河橋軍馬了。」後大驚疑﹐暗忖道﹕「莫非吾父生逆﹐致有軍馬臨城﹖」遂召司殿內臣問之﹐內臣不敢隱瞞﹐將太原王被害﹑世隆兵屯河橋報仇情事﹐一一奏知。後聞之神魂飛散﹐放聲大哭。宮女扶睡龍牀﹐飲食不進者三日。

內侍奏知﹐帝入宮揭帳﹐坐於後側﹐謂之曰「爾父將行弒逆﹐朕迫於救死﹐不得不爾。卿念父女之情﹐亦當重夫婦之義。」勸諭再三﹐後涕泣不語。帝囑宮人小心奉侍﹐遂起身出宮。是夜﹐皇子生﹐下詔大赦。帝復入宮看視﹐後已起坐﹐因問﹕「河橋軍馬曾退否﹖」帝曰「未退。」後曰「妾欲致書於母﹐勸其退軍。」帝曰「卿若勸得兵退﹐足見卿忠心爲我。」後卽寫書﹐曲致申好之意。帝大喜﹐便遣後親近內侍將書送去。先到世隆軍前﹐世隆拆書一看﹐大怒道﹕「此非後筆﹐乃詐爲之耳。」將來人逐出營門﹐內侍抱頭鼠竄而歸。帝知世隆不肯罷兵﹐會集羣臣共議卻敵之策。眾皆惶懼﹐不知所出。通直散騎常侍李苗奮衣起曰「今小賊唐突如此﹐朝廷有不測之危﹐正是忠臣義士效節之日。臣𨿽不武﹐請以一旅之師爲陛下逕斷河橋。」城陽王髙道穆皆以爲善。苗乃募敢死之士五百人﹐安排火船在前﹐戰船在後。一更時分﹐從馬渚上流乘船夜下﹐約遠河橋數里﹐將火船一齊點著﹐風吹火燄﹐煙透九霄﹐河流迅急﹐倏忽而至﹐河橋兩旁皆已燒著。爾朱氏兵在南岸者望見火光燭天﹐河橋被燒﹐爭橋北渡。俄而橋絕﹐溺死者甚眾。苗將三百餘人泊於小渚﹐以待南軍接應。久之﹐全不見有援軍到來。世隆兵至﹐見官軍孤弱無援﹐盡力擊之﹐殺傷殆盡。李苗亦身被數創﹐仰天大呼﹐赴水而死。世隆見河橋已斷﹐亦不敢久畱﹐連夜收兵北遁。次日﹐帝聞苗死﹐甚加傷惋﹐贈封河陽侯﹐諡曰忠烈。猶幸世隆兵退﹐心下稍安﹐乃詔源子恭將兵一萬﹐出西道鎭太行丹谷﹐築壘以防之。司空楊津奏曰「今天寶已死﹐世隆𨿽退﹐然其黨尙多﹐萬仁據有汾﹑並﹐仲遠雄鎭徐州﹐皆兵彊將勇。天光獨佔關西五路﹐侯莫陳悅﹑賀拔嶽之徒輔之。一朝有變﹐入犯最近﹐尢可寒心﹐宜各加官爵以慰之。」朱元龍進曰「關西一路﹐臣願齎敕前往﹐慰諭天光﹐就招涇﹑渭二州刺史使之歸順﹐管教陛下無憂。」帝大喜﹐就命元龍齎了敕書﹐卽日登途而去。未識天光肯受命否﹐且聽下回細說。第十九卷

戰丹谷陣亡伯鳳縮黃河天破洛陽

話說孝莊帝懼爾朱餘黨反亂﹐赦罪加爵﹐先遣朱元龍安撫關西。又聞世隆至建州﹐刺史陸希質閉城拒守。世隆攻拔之﹐屠殺城中人民無遺﹐惟希質走免。乃召楊昱將募士八千﹐出東道討之。先是髙敖曹放歸田裏﹐復行抄掠﹐榮誘而執之﹐拘於晉陽。及入朝﹐帶之來京﹐禁於駝牛署。榮死﹐帝引見﹐勞勉之。髙乾聞帝誅榮﹐亦自東冀州馳赴洛陽。帝以乾爲河北大使﹐敖曹爲直閣將軍﹐使歸招集鄕曲﹐糾合義勇﹐爲表裏形援。帝親送之河橋﹐舉酒指水曰「卿兄弟冀部豪傑﹐能令士卒致死。日後京城有變﹐可爲朕河上一揚塵也。」乾垂淚受詔﹐敖曹拔劍起舞﹐激昂慷慨﹐誓以死報。帝壯之﹐二臣辭去。

帝還朝﹐入見後﹐時太子生十八日。後體已健﹐與帝並坐於禦榻之上。

帝問曰「爾家叔姪弟兄誰彊誰弱﹖」後曰「世隆﹑天光輩皆庸才﹐惟萬仁雄武難制﹐又剛暴好殺﹐若有變動﹐東師諸將皆非其敵。不惟陛下不免﹐恐妾亦難保﹐竊爲陛下憂之。」帝歎曰「人事如此﹐未識天意若何﹖朕聞卿素曉天象﹐今夜同往一觀可乎﹖」後應曰「可。」宮中自有髙臺一座﹐以備觀星望气之用。於是夜宴過後﹐待至三更時分﹐帝與後同登臺上。萬里無雲﹐星月皎潔。後指謂帝曰「此文昌星也﹐色甚暗﹐主大臣有災。此中臺星也﹐其光亂﹐主朝綱不靜。紫微星﹐帝座也﹐光尙明而位已失﹐柰何﹖」

帝少時亦曾習學天文﹐略識星象﹐細視之﹐果然。又見東方一星﹐豪光爍爍﹐紫气騰騰﹐其上有云成龍虎狀。後大驚曰「此天子气也﹗不知誰應之。」

看罷﹐長歎一聲。帝亦知之﹐曰「我不久矣﹗」相與欷歔泣下。明日﹐帝召司天太史問之﹐言與後合﹐心益不樂。今且按下不表。

且說朱元龍過了潼關﹐行至涇州﹐其時天光﹑侯莫陳悅皆在涇州與賀拔嶽商議進退。聞元龍至﹐邀接入城相見。天光謂之曰「汝事天柱不終﹐攺事帝室﹐來此何干﹖」元龍因述朝廷赦宥之恩﹑招徠之意﹐「欲其免生疑懼﹐臣附王家」。天光聞之﹐大怒曰「汝忘天柱大徳﹐乃以利口誘我耶﹖」欲拔劍斬之。賀拔嶽急起﹐止之曰「將軍勿性急﹐元龍乃君家故人﹐有話細商。」天光會意﹐遂復坐下。嶽曰「天子旣加恩我等﹐自當拱手歸順。今夜就修文表﹐煩兄轉達便了。」因畱元龍私署住下。天光退而問計﹐嶽曰「吾聞汾州萬仁已據晉陽﹐必引兵問闕。俟朝廷北禦萬仁﹐吾等暗襲京師﹐便可得志。若殺元龍﹐彼必嚴備西路﹐未可長驅入洛也。吾陽爲臣服﹐按兵不動﹐以弛朝廷之備。」天光﹑陳悅皆稱善﹐於是厚待元龍。其實嶽之意﹐不欲天光起兵﹐假言止之也。

再說爾朱兆聞榮死﹐自汾州率輕騎三千﹐進據晉陽﹐以爲根本。聞北鄕公主及世隆軍至長子城﹐飛騎來見﹐詢問天柱被害之由﹐切齒怒曰「彼旣酷害天柱﹐寧得復爲之臣﹖不如另立新君以令天下﹐然後舉兵復仇。但元氏子孫不知何人可立﹖」世隆曰「並州行事﹑太原太守長廣王暉﹐可奉以爲帝。」乃回並州﹐共推暉卽皇帝位。攺元建明﹐立爾朱氏爲後﹐卽兆長女也。

大赦。兆與世隆俱進爵爲王。於是建立義旗﹐傳檄屬郡﹐整率六師﹐爲直取洛陽之計。又欲徵發晉州人馬﹐慮歡不從﹐乃以新主命﹐封歡爲平陽郡公﹐賜帛千段﹐召其同來舉兵。歡不欲往﹐遣長史孫騰詣晉陽﹐致書於兆曰﹕

歡承太原王厚恩﹐待我以國士﹐與我以富貴﹐𨿽粉身碎骨﹐不足以報。輒聞大變﹐痛心疾首﹐欲興師問罪﹐自慚力弱。足下風馳電掣﹐舉兵犯難﹐雪不共之仇﹐伸家門之怨﹐欲以歡爲前驅﹐肝腦塗地亦何敢辭﹖特山寇未平﹐今方攻討﹐不可委去﹐致有後憂。寇平之後﹐定當親率三軍﹐隔河爲犄角之勢。

萬仁見書不悅﹐謂孫騰曰「遠語髙晉州﹐吾得吉夢。夢與吾先人登髙丘﹐丘旁之地耕之已熟﹐獨余馬蘭艸。先人命吾拔之﹐隨手而盡。以此觀之﹐往無不克。今晉州不能自來﹐當遣一將來助﹐庶見同盟之義。」騰還報。歡曰「兆狂愚如是﹐敢爲悖逆﹐吾勢不得久事爾朱矣。如不遣將相從﹐彼必覺吾有異。」謂尉士眞曰「必得君去﹐方免兆疑。」士眞領命﹐卽日起行﹐來到晉陽﹐見兆曰「晉州不暇隨徵﹐特命僕居麾下﹐稍效奔走。」兆大悅曰「士眞來﹐吾無憂矣。」

於是萬仁自領精騎五千爲先鋒﹐北鄕公主同了世隆權主中軍﹐度律彥伯爲後隊﹐催起人馬﹐卽日進發。行至丹谷﹐有都督崔伯鳳領兵守把﹐兆攻之﹐關上矢石交下﹐不能前進。兆令軍士辱罵以激之﹐伯鳳怒﹐親自出戰。方排開陣勢﹐兆大喊一聲﹐單騎衝入﹐將伯鳳一槍刺死﹐兵眾亂竄。遂乘勢殺進谷口﹐守兵盡逃。源子恭聞谷口已失﹐亦率眾退走。兆於是倍道兼行﹐一日夜行七百里﹐直至黃河渡口。先是半月前﹐渡口有一居民夢人謂之曰「爾朱兵馬將到﹐命汝爲灅波津令﹐縮黃河之水﹐以利其濟。」夢覺﹐逢人言之﹐人皆以爲妄。不三日﹐其人遂死。兆至河口﹐正因洪流阻住﹐無計可施。忽有一白衣人來至軍前﹐髙叫道﹕「大兵欲渡﹐須隨我去。」兆召而問之﹐其人曰「灅波津河流極淺﹐徒步可涉。我爲引路﹐以濟大軍。」兆奇其言﹐便引眾隨至津邊。其人一躍入水﹐俄而雲霧四塞﹐狂風大起﹐良久風息﹐水勢大退。令人試之﹐水不及馬腹。兆大喜曰「此天助我也。」策馬竟渡﹐大眾盡濟。忽焉狂風又起﹐黃沙蔽地﹐大霧遮天﹐日黑如夜。兵至洛陽﹐城中全不及覺﹐遂入城﹐兵圍大內﹐擂鼓吶喊。天忽開朗﹐宿衛人始知敵至﹐倉猝之際﹐槍不及持﹐箭不得發。見殺傷數人﹐遂皆散走。

時帝在宣政殿﹐正憂丹谷失守﹐與羣臣商議拒敵之策﹐欲自帥軍討之。

華陽王鷙曰「黃河阻隔﹐兆安得渡﹖帝不必輕出。」忽聞外面喊聲如沸﹐遣侍者出視﹐無一回報。帝知有變﹐自帶內侍數人﹐步出雲龍門觀望﹐見城陽策馬從禦街過﹐連呼數聲不應﹐回頭一看而去。急欲退步﹐賊騎已至﹐執帝送至永寧寺﹐鎖於樓上。帝失頭巾寒甚﹐就人求之﹐人莫之與。兆入宮縱兵大掠﹐搜獲臨淮王彧﹑範陽王誨﹑靑州刺史李延賓等數人﹐皆斬之。進至後宮﹐後閉門拒之。兆出坐殿上﹐用天子金鼓﹐設刻漏於庭。命爾朱智虎入見皇后﹐假言欲立太子爲帝。智虎進內﹐扣宮求見﹐述兆之言。後信之﹐命乳保抱出太子﹐至顯陽殿見兆。時太子生二月矣。兆怒目視之﹐卽將太子撲殺階下﹐並乳保殺之。是夜宿於宮中﹐污辱嬪禦﹑妃主。

次日﹐下令百官不許一名不到﹐如違立斬。於是文武皆集﹐俯首惟命。

兆素惡城陽王﹐知已逃去﹐著各處嚴捉。城陽走至南山﹐茫無所投﹐想起洛陽令寇祖仁﹐一門三刺史皆己所引拔﹐定念舊恩﹐必能庇我於難。遂往投之。

尙有黃金百斤﹑馬五十匹﹐祖仁利其財﹐外𨿽容納﹐私謂子弟曰「聞爾朱兆購募城陽王﹐得之者封千戶侯﹐今日富貴至矣。」乃假言怖之云「風聲已露﹐官捕將至﹐王不如逃於他所﹐以待事平。」城陽懼﹐單騎而走。祖仁使人邀於路殺之﹐送首於兆。兆亦不加功賞。一夜夢徽謂己曰「我有黃金二百斤﹑馬百匹在祖仁家﹐卿可取之。」兆旣覺﹐以所夢爲實﹐卽掩捕祖仁﹐徵其金﹑馬。祖仁只道被人首告﹐望風款服﹐實供得金百斤﹑馬五十匹。兆疑其故意匿半﹐依夢徵之﹐嚴刑拷問。祖仁懼死﹐將家中舊有金三十斤﹐盡以輸兆。兆猶不信﹐發怒﹐執祖仁懸首髙樹﹐以大石墜足﹐捶之至死。又抄掠其家資﹐並其子弟殺之﹐方罷。

未幾﹐世隆及北鄕公主至﹐意兆必遠接﹐而兆自恃功髙﹐竟不出迎。世隆不悅﹐入城安營於教場地面﹐乃與度律彥伯﹑司馬子如﹑劉貴等一齊入朝。

兆見世隆﹐全不加禮﹐責之曰「叔父在朝耳目應廣﹐如何今天柱受禍﹖」

按劍瞋目﹐聲色俱厲。世隆遜辭拜謝﹐然後得已﹐由是深恨之。爾朱后亦怨萬仁行凶﹐聞其母已到京中﹐乘輦出宮私自來見﹐對了北鄕大哭﹐訴兆無禮撲殺皇子﹐乞恩於母﹐欲保全帝命。北鄕曰「今日萬仁必來見我﹐看他言意若何。」俄而兆至。北鄕先稱其功克光前人之業﹐兆大悅﹐知後在此﹐請見。後出﹐兆再拜。見後憂愁滿面﹐因曰「後何戚戚﹖帝殺天柱﹐我本欲殺帝﹐特看後面﹐只殺其子﹐幽之永寧寺中。」北鄕曰「太子已死﹐不必言矣。但汝妹年少﹐況你叔父所鍾愛者。今天子生死權在姪兒﹐切莫加害﹐使完夫婦之好。」兆曰「彼旣負恩於前﹐我豈可畱禍於後﹖後方年少﹐及時另招佳婿﹐不失終身富貴﹐於帝復何戀焉﹖」後變色曰「忝爲帝後而再圖他適﹐此玷辱家門之事﹐寧死不爲﹗」後又請於兆﹐欲見帝一面。兆命副將二人同隨行。宮女送後入永寧寺中﹐帝見後﹐失驚曰「此何時而卿來見我耶﹖」淚隨言下。後抱帝大哭﹐曰「妾今日忍死以待陛下耳。」帝曰「我不得生矣。卿才勇過人﹐非尋常之女﹐異日或能一洗吾冤耳。」後且拜且泣曰「妾終不負陛下。」言未久﹐兆已使人催迫。後不得已﹐辭帝下樓﹐泣下沾襟﹐左右無不灑淚。

北鄕公主知後已回宮﹐欲要進宮看望﹐又恐萬仁奪去軍馬﹐更何倚賴﹐只得住守營中。忽報仲遠﹑天光來見﹐忙卽請入。你道二人何以至京﹖蓋前此天柱死﹐仲遠反於徐州。敬宗命鄭先護爲主將﹐賀拔勝爲副將以討之。先護疑勝黨與爾朱﹐屏之營外﹐故屢戰不利。及洛陽已失﹐先護奔梁﹐勝遂降於仲遠﹐於是仲遠入洛。天光從嶽之計﹐按兵不出。後聞兆已入京﹐故輕騎來見﹐同到營中參謁北鄕。北鄕見後﹐亦令勸兆勿殺天子。二人曰「事勢如此﹐恐言之無益。」二人辭退。未幾﹐各還舊任。兆屢欲殺帝。一日﹐得髙歡書﹐爲陳禍福﹐不宜害天子受惡名。兆不悅﹐謂司馬子如曰「賀六渾何反作此言語﹖」子如曰「六渾徵天柱之難﹐欲大王行寬仁以結人心耳。」

因亦勸兆宜從六渾之言。兆曰「汝勿言﹐吾思之。」但未識兆果不害帝否﹐且聽下回分解。第二十卷

救帝駕逢妖被阻戰恆山釋怨成親

話說司馬子如前本黨於爾朱﹐棄家從行。及回洛﹐見妻子無恙﹐深感朝廷寬宥之恩﹐頓攺初志﹐欲救天子於難﹐故與兆言如此。一日﹐尉景來﹐置宴後堂﹐密與商之。景曰「我來時﹐曾受六渾囑咐﹐教我隨機應變﹐有事來報。今君有救帝之心﹐不如密報晉州﹐令以兵來﹐我與爾爲內應﹐以救聖駕。」子如曰「吾觀萬仁不久將還並州﹐俟其去﹐然後可圖。世隆輩無能爲也。」景然之。

且說河西有一賊帥﹐名紇豆陵步蕃﹐手下精兵廿萬﹐戰將千員﹐其妻洞眞夫人又有妖術﹐甚是利害。前敬宗在位﹐曾下詔徵之﹐使襲秀容。及兆入洛﹐步蕃南下﹐兵勢甚盛。故兆不暇久畱﹐欲還晉陽禦之﹐將朝中事托付子如。副將張明義與子如不睦﹐讒於兆曰「子如之心不可測也。前者尉景在子如家中談論大王過惡﹐至夜方散﹐不知謀議何事。」兆聞大怒﹐卽召尉景問之。景性剛直﹐出語不遜。兆怒﹐仗劍下階﹐欲斬之﹐景亦拔劍相迎。慕容紹宗急起止之﹐曰「大王勿怒。」喝退士眞。士眞出﹐飛馬而去。紹宗私語兆曰「尉景﹐六渾至親。今大王方仗六渾爲助﹐柰何斬其親將﹖若殺之﹐是離六渾之心﹐而生一敵也。」兆悟﹐乃召子如問之。子如曰「士眞背後並無傷犯大王一語。」兆曰「此將軍張明義言之﹐幾誤吾事。」因亦不追尉景﹐景奔歸晉州。兆欲行﹐以世隆鎭守洛陽﹐而先遷帝駕歸北。時永安三年十二月十三日也。帝與侍衛等五百餘人﹐鐵騎三千﹐半夜起發。號令嚴密﹐人無知者。次日﹐朝臣方知帝去﹐有泣下者。歡在晉州﹐門吏忽報尉景至﹐急起接見﹐問﹕「何以倉猝歸來﹖」景備述「兆欲害帝﹐與之爭論﹐將加刃於我﹐故單騎奔歸」。歡曰「兆已起疑﹐必先遷駕﹐然後起行。」

因吩咐段韶﹑婁昭二將曰「此地有恆山﹐地險而僻。帝駕北行﹐必從此過。汝二人點三千人馬﹐伏於山下。駕至﹐要而截之﹐奉帝以歸。」二將領命而去。那知此去﹐不惟救駕不成﹐反生出一件奇奇怪怪的事來。也是魏運將終﹐天使六渾又得一閨中良將。

再說婁昭﹑段韶領了三千軍士﹐行至恆山腳下﹐紮著營盤。婁昭道﹕「此處山路崎嶇﹐人煙絕少﹐恐有寇盜出沒﹐須要小心防備。」段韶曰「天寒地凍﹐兵士行路辛苦﹐尢不可貪睡失事。」於是坐在帳中設酒對酌﹐旁侍親卒數人。一更以後﹐忽聞外面狂風大起﹐吹倒寨門﹐帳中燈燭盡滅﹐黑气罩地﹐咫尺莫辧。風定之後﹐燈燭漸明﹐帳中諸色俱在﹐單單不見了段﹑婁二人。副將﹑頭目俱聲詫異﹐點起火把﹐遠近追尋﹐杳然不見。鬧到天明﹐只得遣人飛報晉州。

歡聞之大駭﹐忙點輕騎三百﹐帶了數將﹐親自前來﹐到得大寨﹐天色已晚。隨命諸將各守營內﹐獨領三百軍兵﹐進至恆山谷口安營。當夜獨坐帳中﹐三百軍人皆執刀侍立帳外。起更以後﹐果然狂風又作﹐黑霧迷天﹐左右燈火皆暗﹐獨髙公桌上火燄不滅。歡凝神靜坐﹐只見一獠牙靑面之怪在帳口欲進不進﹐拽滿弓弦﹐一箭射去﹐大喝道﹕「著﹗」那怪中箭而逃﹐歡卽追出。

俄而﹐燈火齊明﹐眾皆無恙。歡乃知段﹑婁當夜果爲妖精攝去﹐謂眾曰「鬼怪屬陰﹐故夜間敢於橫行。且俟明日進兵搜滅﹐以救二將。」於是坐守至曉﹐隨卽起兵前往。約走數里﹐全不見人。忽飛沙捲地而起﹐眾皆迷目。又亂石如雨點打下﹐不能前進。獨六渾馬上沙石不能近身﹐只得棄了眾軍﹐一騎向前。又行數里﹐天气開朗﹐見一座廟宇建在山岡之上﹐規模壯麗﹐甚是顯赫。

行至廟前﹐門上懸一大額﹐額書﹕「恆山大王之廟。」下馬走入殿內﹐坐著一尊神道﹐儀從整肅﹐鑪中香煙裊裊。回頭一看﹐婁昭﹑段韶儼立在旁﹐容貌服飾不異生平﹐四體皆化爲石﹐大駭道﹕「是何妖邪弄人若此﹖但如何解救﹖」廟中又寂無人影﹐卽欲一問﹐亦不可得。一時大怒﹐遂拾取黃泥一塊﹐在粉墻上大書﹕

魏晉州刺史髙﹐諭恆山王知悉﹕有部將二員﹐被汝攝來﹐變爲石人。三日之內﹐將二人送還﹐萬事全休。如若不從﹐定當拆汝廟﹐毀汝像﹐決不輕恕﹗勿貽後悔。

寫罷﹐出廟上馬。聽見隔林有伐木之聲﹐尋聲而至﹐見一樵夫﹐呼而問之曰「廟中是何神道﹖誰人供奉在此﹖」樵夫曰「是山主之廟。此山有百里廣大﹐居民無數﹐皆伏大王管轄。大王在日﹐法術髙彊﹐能呼風喚雨﹐走石飛沙﹐人在百里之外﹐能憑空攝來﹐故人人畏服。去年亡過﹐遺下一女﹐號桐花公主﹐掌管山中事業﹐爲此建廟在此。凡有過客﹐須入廟焚香祭獻﹐方得安靜過去。如有觸犯﹐被大王攝至廟中﹐變爲石人﹐永世不得超生。」髙公道﹕「我正爲此問你。我有部將二人被他攝來﹐化爲石人﹐未知如何可以解救﹖」樵夫曰「若要解救﹐須求女王。女王法術與大王一般。」髙公曰「女王何在﹖你去對他說﹐我是晉州刺史﹐叫他速來見我。」樵夫大笑道﹕「女王一山之尊﹐就是皇帝也召他不動﹐何況一个刺史。」說罷﹐奔入林中去了。

六渾又气又惱﹐欲去求他﹐心上不甘﹔欲竟出去﹐此事作何處置﹖又乘風沙進來﹐走過幾个岡嶺﹐認不出舊路。看看日色將午﹐腹中又饑﹐只得覓路下山。才轉一灣﹐忽金鼓震地﹐山凹內擁出一隊人馬。槍刀密布﹐劍戟如麻﹐引出紅旗一面﹐大書「桐花女帥」。靑鬃馬上坐著一位女子﹐錦袍繡甲﹐手執雙刀﹐生得輕盈體態﹐容貌如花﹐髙叫道﹕「甚麼晉州刺史﹐敢來這里送死﹗」髙公道﹕「只我便是。」女王道﹕「你莫非朔州賀六渾麼﹖」髙公道﹕「旣知我名﹐何不下馬投拜﹖」女王笑道﹕「我便肯了﹐只怕手中兩把刀不肯。」髙公便喝道﹕「胡說﹗」女王也不回言﹐舞刀直前﹐髙公挺槍而迎。眾將皆來助戰﹐女王喝退﹐與歡戰了數合﹐回馬便走。髙公追去﹐只見女王身邊取出紅繩三尺﹐望空一拋﹐頓時黃雲陡起﹐雲中一條火龍張牙舞爪﹐飛下拿人。六渾見了驚得神魂失據﹐口中大喊一聲﹐似有一道豪光迸起﹐火龍落地﹐云影全無。女王見火龍拿他不住﹐便道﹕「將軍果是英雄。但有一言﹐天色已晚﹐將軍人馬俱困﹐欲屈到小寨權住一宵﹐明日送還二將﹐將軍能無懼否﹖」六渾暗想﹕「欲與力敵﹐孤掌難鳴﹐不如到他寨中以好言諭之。」便應道﹕「我何懼哉﹗」

女王收轉兵馬﹐六渾挺身隨行。又行數里﹐望見寨門﹐气象甚是嚴整。

女王已下馬拱候﹐髙公亦下馬。上前施禮﹐請至堂上﹐分賓坐定。茶罷﹐吩咐擺酒﹐對坐共酌。髙公見他禮意慇懃﹐舉止溫柔﹐啟口道﹕「敢問女王﹐何以獨處荒山﹖」女王道﹕「妾祖胡承徳﹐宣武朝曾立功勛﹐授武衛將軍之職。爲姦人謀害﹐挈家逃入恆山。此山素有彊寇﹐被吾祖收服﹐遂爲一山之主。吾祖去世﹐吾父胡士達繼之﹐曾遇異人傳授奇術﹐能驅使鬼神﹐變易人物。妾亦得其傳授。不幸上年父死﹐只畱妾身一人﹐只得據守故業。手下有兵三千﹐一半耕田﹐一半打柴﹐諸山各有月米進奉。吾父臨終時曾言「當代英雄惟賀六渾一人﹐異日相遇汝可歸附﹐以了終身。』方才冒犯﹐聊以相試。今見將軍名不虛傳﹐不忝厚顏﹐願以身事。」髙公道﹕「觀汝气度﹐原非尋常女子。若不攺邪歸正﹐徒然埋沒一生。但我已有妻室﹐何屈你居下。果肯歸順朝廷﹐待我與你另覓良緣﹐庶爲善策。」桐花道﹕「妾𨿽女子﹐亦知父母爲重。況平生志气﹐誓非英雄不嫁。君若不棄﹐𨿽爲側室亦所心願。」

六渾初時毫無允意﹐今見桐花語語出自眞誠﹐頗生憐念。況美色在前能不心動﹖遂允諾不辭。當夜卽備花燭﹐忙排香案。寨中自有女樂﹐於是管弦齊作﹐簫鼓喧闐。交拜之後﹐送入房內﹐遂成夫婦之好。桐花年方十八﹐猶然處子﹐歡益大悅。次日起身﹐六渾請救段﹑婁二將。桐花曰「君莫慌﹐妾已使人去請矣。」未幾﹐二人至﹐見六渾同一美貌女子並坐堂上﹐茫然不解。六渾指桐花曰「妝二人性命全虧女將救活。」遂與言結親一事。二人進前拜賀﹐桐花忙卽擺酒壓驚。六渾又謂桐花曰「諸將在山下等候已久﹐我先同二將回營﹐然後再來接汝。」桐花曰「已是一家人﹐何不去召諸將同來聚會﹐然後一齊收拾起身﹖」六渾從之﹐遂遣嘍囉數名﹐隨了段韶去請。

其時竇泰﹑彭樂﹑孫騰等﹐等了一晝夜不見主帥回營﹐帶了兵卒一齊趕上山來。只見三百軍士整整的守在谷口﹐問他山中消息﹐說屢次進兵都被沙石打退。竇泰道﹕「此時主帥在內﹐安危未卜﹐𨿽赴湯蹈火﹐亦所不顧﹐那里怕得沙石。」眾人聽了﹐大家鼓勇而進。行了數里﹐見有數十騎跑來﹐段韶亦在馬上。眾軍道﹕「段將軍有了。」韶見諸將﹐亦勒馬相候。竇泰問道﹕「主帥何在﹖」段韶道﹕「虧得主帥尋著女將﹐方能救得性命。如今已與主帥結爲夫婦﹐特請公等到寨飲酒。」眾人皆喜﹐遂同到大寨﹐直進堂中與六渾相見﹐坐下細談委曲。俄而﹐桐花出見﹐眾人看了暗暗稱異。只道山野之女﹐那知風流齊整﹐不讓閨閣名姝。皆上前施禮。少頃﹐排上宴來﹐眾人依次坐定﹐桐花另設一席相陪。旁邊女樂齊奏﹐歡呼暢飲。酒至半酣﹐眾人問婁昭若何變爲石人。昭曰「被攝時茫然不覺﹐直至有人來請﹐如夢方醒。」

眾人又問桐花﹕「是何法術﹖」桐花笑曰「此術小用之驅妖除怪﹐大用之移天換日﹐駕霧騰雲。至於變人爲石﹐不過如蠻中小技木換脡豆易睛之事﹐無足異者。然逆天而行﹐亦足以亡身﹐故我一心歸正也。」說罷﹐眾人大笑。

宴至更深﹐各自安寢。明日﹐桐花謂歡曰「昨夜夢父來告﹐廟中壁上被君寫下數句﹐將受陰責﹐求君洗去﹐可以免罪。」六渾道﹕「旣爲一家﹐我亦當入廟焚香﹐洗去字迹便了。」又謂桐花曰「妝寨中所蓄女子太多﹐皆被你父別處攝來﹐畱下數人足矣﹐余俱齎發銀兩﹐送還其父母。」桐花點頭稱善。又徧召山中兵卒﹐謂之曰「願從者編入隊伍﹐不願從者賞銀十兩﹐悉由自便。」眾皆叩首願從。於是檢點倉厫府庫﹑一應什物器皿﹐載歸晉州。

臨行﹐又將大寨拆毀﹐免使後人盤踞。六渾此番獲一內助﹐兼得無數兵馬錢糧﹐人人皆喜。同到廟中﹐焚香再拜﹐刮去壁上字迹。只見案上供著一箭﹐六渾取看﹐乃是前夜所射之箭﹐曰「此蓋交還吾也。」命收之。桐花因知髙公後必大貴﹐故其言神欽鬼伏如此﹐私心益喜。

回至大營﹐探聽帝駕遠近﹐報言已經過去。白白裏舉動了一番﹐只得收兵回去﹐未至晉州﹐段韶﹑婁昭先歸報知。昭君聞之﹐𨿽喜二將得還﹐知有妖婦同歸﹐心懷疑懼。及六渾至﹐先來見曰「君娶他人猶可﹐如何娶此興妖作怪之婦﹖令其與奴同居﹐異日彼爲刀鋸﹐我爲魚肉﹐必致我命難保。君如娶之﹐願甘退避。」六渾聽了大驚。但未識兩下相見作何相待﹐且聽下回分解。第二十一卷

爾朱兆晉陽敗走桐花女秀容立功

話說婁昭君因六渾娶了桐花女﹐慮爲己害﹐心甚不樂。六渾曰「汝勿憂﹐彼𨿽山寇之女﹐心地卻良善﹐人亦溫柔俊雅。況有我在﹐豈不能制一婦人﹖」俄而桐花至﹐夫婦在堂相見。昭君見桐花容顏美麗﹐和气迎人﹐絕無凶暴之相﹐心下稍安。桐花見昭君面如滿月﹐體態端嚴﹐知是正室夫人﹐忙卽跪下拜見。昭君亦下跪答禮道﹕「女王是一方之尊﹐妾何敢當此大禮﹖」

桐花道﹕「向在山中爲王﹐今日進府便是府中人了。夫人乃一家之主﹐得蒙收錄已爲萬幸﹐敢不下拜。」拜罷﹐遜坐﹐昭君道﹕「妾不敢有僭。」桐花曰「夫人若此謙抑﹐是外我也。」六渾謂昭君曰「序齒還是你長﹐竟以姊妹相稱便了。」二人遂遵六渾之命。又令長幼眷屬盡行相見﹐排宴後堂﹐合家歡聚。桐花自進門後﹐小心事主﹐與昭君甚是相得。尢愛髙澄﹐澄亦以母稱之。今且按下不表。

且說帝至晉陽﹐幽於三級佛寺。萬仁歸﹐防守甚嚴。時建明帝在並州﹐兆往見曰「今步蕃南侵﹐臣將討之。陛下在此﹐慮有驚恐﹐請遷駕於長子城。俟賊亂平定﹐然後擇日還朝。」建明不敢違﹐卽日遷去﹐城遠晉陽五十里。一日﹐秀容告急﹐報說﹕「步蕃以救駕爲名﹐奪去沿邊四郡。現今兵臨城下﹐日夜攻打﹐秀容危如纍卵。」兆謂諸將曰「秀容吾根本地﹐今被步蕃圍困﹐須速救之。但彼以救駕爲名﹐人心易惑。必先除了孝莊﹐使彼無名可托。」慕容紹宗力諫﹐以爲不可。兆不聽﹐遣人縊敬宗於三級佛寺。並陳畱王殺之﹐其妃亦爾朱榮女﹐大罵兆﹐兆亦逼令自殺。

次日﹐起兵十萬﹐親禦步蕃﹐兵至秀容。步蕃知兆來﹐退軍十里﹐排開陣勢﹐發書討戰。萬仁帶領兵將﹐奮勇而來。步蕃私語洞眞夫人曰「吾先與戰﹐佯爲敗走。汝伏兵於旁﹐從而截擊﹐作法破之。使他片甲不畱﹐則秀容唾手可得。」夫婦計議已定﹐步蕃出陣髙叫道﹕「欺君之賊﹐速來受死﹗」

萬仁大怒﹐拍馬舞槍﹐直奔步蕃。步蕃舉刀相迎。戰了數合﹐步蕃本事本不及萬仁﹐看看敗下陣來。萬仁趕去﹐眾將齊上。河西兵盡皆退走。追至數里﹐約近南山﹐忽然狂風大起﹐沙霧四塞﹐天昏地暗﹐彼此不能相見。四面喊殺之聲﹐如有千百萬人馬湧出。石塊如雨﹐當之者頭破腦裂。兵士各顧性命﹐四路逃竄。萬仁心慌﹐亦望後飛馬而走。將至秀容﹐天色漸朗。只見一員女將領了數萬人馬﹐攔路截住﹐大喝道﹕「我洞眞夫人在此﹐敗將休走﹗」萬仁此時僅有殘兵百餘﹐又怕妖法利害﹐焉敢戀戰﹐奪路而走﹐急急逃入城內。

其餘跟隨軍士﹐被蠻兵殺得罄盡。十萬兵馬﹐存者不及三分之一。外邊攻打又急﹐算來孤城難守﹐隨卽棄城而逃。步蕃得了城池﹐領軍追趕。萬仁且戰且走﹐連敗十三次﹐方到晉陽﹐閉城拒守。乃召諸將﹐問計曰「寇彊難犯﹐若何禦之﹖」參軍髙榮祖曰「步蕃兵勢甚大﹐兼有妖婦之助﹐以大王之雄武尙且失利﹐何況帳下諸將﹖惟有髙晉州智勇兼備﹐手下良將又多﹐大王須召之﹐並力而戰﹐則敵可破矣。」兆曰「六渾與吾有嫌﹐召之恐不肯來。」

眾將曰「六渾素受天柱厚恩﹐必不以小嫌棄大義。」

兆乃修書一封﹐遣使者二人星夜往晉州求救。歡得書﹐問諸將曰「步蕃兵逼晉陽﹐兆來求救﹐當救之否﹖」尉景曰「兆乃國賊﹐今敗於步蕃﹐正宜視其滅亡﹐何用救之﹖」眾將皆以爲然。歡微笑道﹕「諸君但欲泄目前之忿﹐不顧後日之患。步蕃負固久矣﹐被他奪去並州﹐撫而有之﹐兵勢益大﹐將來必爲中國之患﹐是生一勁敵也。不如乘此爭戰方始﹐與兆並力滅之﹐可免後憂。兆乃匹夫之勇﹐除之甚易﹐不足慮也。」眾皆歎服。於是使人先去回報﹐援兵卽至﹐以安兆意。遂點竇泰﹑彭樂﹑尉景﹑段韶等﹐將精兵三千﹐往山西進發。又進謂桐花曰「聞蠻婦妖術利害﹐欲帶卿去﹐以破其術。」

桐花欣然受命﹐領一千軍爲後隊。歡又下令﹕「兵行須緩﹐日不過三十里﹐或隨路登玩﹐或停軍飲酒。」諸將疑之﹐都督賀拔過兒曰「諸公識主帥之意乎﹖萬仁爲步蕃所困﹐此時猶能支持。故緩行以獘之﹐直待危急之甚﹐進兵相救﹐其感恩方深。」眾疑始釋。歡聞之曰「過兒知吾心也。」萬仁得報﹐堅守城池﹐專等髙家人馬到來。日久不見軍至﹐心甚焦悶。蠻兵在城下日夜辱罵﹐那里耐得。此時兵眾稍集﹐便又開兵出戰。那知洞眞作起妖法﹐又殺得大敗虧輸﹐傷了勇將數員。乃遣使絡繹告急於歡﹐歡辭以連日天雨﹐山路難行﹐加以汾河無橋﹐兵不得渡。兆得報﹐心甚惶急。又見步蕃兵勢日增﹐危城破在旦夕﹐只得棄了晉陽﹐望汾河進發。探得髙軍已渡汾水﹐心中始安。迎著髙軍﹐遂與相見。兆訴以危急之狀﹐歡曰「大王勿憂。步蕃𨿽彊﹐六渾至此﹐保爲大王一鼓擒之。」遂進兵﹐兆軍隨後。

步蕃得了晉陽﹐自道無敵﹐命洞眞鎭守秀容﹐自領大軍來捉萬仁。一日﹐聞晉州兵馬來救﹐大軍不滿五千﹐兩軍相遇﹐心甚輕之﹐下令軍中曰「今日進兵﹐莫放一騎得還。」歡率諸將親至陣前觀看﹐喜曰「兵𨿽眾﹐軍陣不整﹐易破也。」因命彭樂討戰﹐須先斬將以挫其鋒。彭樂一騎飛出﹐髙叫道﹕「我彭樂也。有勇者來﹐無勇者退。」步蕃命一勇將出敵﹐戰不數合﹐被斬於馬下。彭樂呼呼大笑。惱了蠻將二員﹐雙馬齊出﹐夾攻彭樂。樂奮起神威﹐一刀一个﹐盡皆殺死。歡見對陣都有懼色﹐鞭梢一指﹐諸將槍刀齊舉﹐衝突過來。賊兵迎住混戰。彭樂乘勢直奔中軍。步蕃敵住﹐戰了數合﹐不能招架﹐虛掩一刀而走。歡見步蕃欲走﹐忙發一箭﹐正中面門﹐步蕃翻身落馬﹐遂擒之。髙聲呼曰「步蕃已擒﹐餘眾止殺。」賊兵一聞主帥被擒﹐頓時潰散。大兵從後掩殺。正是﹕屍橫徧野﹐流血成川。城中守兵聞敗﹐亦相率而逃。遂復晉陽。歡與兆並馬入城﹐大犒三軍。兆謂歡曰「晉陽已復﹐秀容一路尙被賊據。欲屈公前往﹐掃除妖孽。」歡曰「不必吾往﹐吾有女將桐花足以平之。」兆大喜﹐便請出軍。歡命桐花將後軍攺作前隊﹐付以健將四員﹐去捉妖婦。桐花領命而往。

時洞眞夫人守在秀容﹐忽報前軍已敗﹐夫主被擒﹐不勝憤怒﹐正欲進兵報仇﹐髙家兵馬已到。忙卽設陣相迎﹐見對過陣上卻是一美貌女子﹐身披繡甲﹐手執雙刀﹐坐在馬上﹐左右排列數將。洞眞道﹕「女將何名﹖」桐花應曰「吾乃髙晉州麾下女將桐花是也。你敢是步蕃之婦洞眞麼﹖」洞眞欺他柔弱﹐便道﹕「今日你我相遇﹐不用他人助戰﹐單是二人各顯本事何如﹖」

桐花笑答道﹕「使得。」彼此縱馬向前﹐一个舉刀便砍﹐一个使劍相迎。劍來刀往﹐約有三十回合。洞眞戰桐花不下﹐便道﹕「且住﹐停一回再戰。」

桐花道﹕「由你。」只見他回至陣前﹐口中念念有詞。桐花知他作法﹐便亦默念眞言。那知狂風起而卽止﹐沙石全不走動。洞眞見法不靈﹐愈加憤怒﹐拍馬向前曰「來﹐來﹐來﹐我與你再戰。」桐花不慌不忙﹐便與交兵。戰到酣處﹐回馬便走。洞眞方欲來趕﹐桐花取出紅繩一條﹐望空拋起。忽見火龍一條﹐身長三丈﹐向洞眞身上撲來。洞眞心慌便走﹐已被火龍纏住﹐跌下馬來。眾將齊上﹐把撓勾拖住﹐賊兵無主﹐一時大潰﹐遂乘勢奪轉秀容城。

餘眾或降或逃。所失城池﹐盡行恢復﹐遣使並州告捷。萬仁大喜﹐諸將入賀。

不一日﹐桐花回軍﹐解到洞眞夫人。歡命取出步蕃﹐一齊斬首。兆斯時疆土復完﹐深感六渾之力。桐花請於歡曰「妖寇已平﹐吾欲先歸。」不見萬仁而去。次日﹐萬仁設宴﹐酬勞諸將﹐並請桐花相見。歡辭已去﹐兆遣人追送珍寶以勞之。兆感歡甚密﹐語歡曰「我昔日與君交情本厚﹐今又救我於危難之中﹐足見愛我良深。但將來各處一方﹐恐被他人離間﹐欲與君結爲兄弟﹐共立盟誓﹐患難相扶﹐君意何如﹖」歡曰「此六渾之願也。」遂共訂盟﹐相得益歡。一日﹐兆與歡共獵南山﹐見饑民滿道。晚而歸飲﹐酒至半酣﹐歡因言「民窮宜卹﹐願王少畱意。」兆曰「正有一事﹐欲與弟商。向來六鎭之人﹐各立一人爲主﹐後被葛榮吞並。天桂殺榮﹐乃借其軍﹐共有四十餘萬﹐流入並﹑肆二州。因荒亂不能存活﹐大小反了二十六次。我已誅殺過半﹐尙謀亂不已。亡去爲盜者﹐不可勝數。吾弟髙見﹐若何治之﹖」歡曰「此等反亂﹐皆由無人管領所致。大王宜選腹心之佐﹐統領其眾﹐使不失所。若有謀畔﹐罪歸主將﹐則自然服矣。」兆曰「弟言甚是﹐但無人可勝其任。」賀拔允曰「大王手下諸將﹐統了數千人馬尙不能整頓﹐況二十萬之眾﹐豈易言治﹖臣意能當此任者﹐非六渾不可。」歡恐兆疑﹐大怒曰「天柱在時﹐奴輩伏處有如鷹犬。今日天下事取捨在王﹐允何得妄言﹖可斬也﹗」兆曰「吾意亦然﹐弟當爲我統之。」歡陽爲遜謝。兆付箭一枝﹐曰「全以相委﹐以此爲信。」宴罷歡出﹐恐兆酒醒反悔﹐宣言於眾曰「受委統州鎭兵﹐可集汾東﹐聽受號令。」還營﹐建牙旗於陽曲川﹐分列部分。六鎭之兵素惡萬仁殘暴﹐樂歡寬仁﹐一聞此令﹐無不畢至。居無何﹐歡又使劉貴請於兆曰「並﹑肆頻歲荒旱﹐降戶掘田鼠而食﹐面無穀色﹐徒污境內。請令就食山東﹐待溫飽之後﹐更受處分。」兆從其議。慕容紹宗進諫曰「聞大王以三州六鎭之兵盡受六渾節制﹐大事去矣。今天下洶洶﹐四方紛擾﹐人懷異望。六渾雄才蓋世﹐遽以二十萬眾付之﹐譬如蛟龍借以雲雨﹐後不可制﹐王必悔之。」兆曰「無害﹐有香火重誓在﹐六渾必不負我。」紹宗曰「親兄弟尙不可信﹐況香火兄弟耶﹖」時兆兄弟叔姪皆相疑忌﹐故紹宗以此動之。

兆不語﹐紹宗遂退。而兆之左右平日皆受歡金﹐因稱﹕「紹宗與歡有隙﹐故爾讒害。晉州聞之﹐得毋攜貳其心乎﹖」兆怒曰「吾與六渾盟言未乾﹐紹宗何得便來離間﹖不治其罪﹐六渾之心不安。」遂收紹宗囚之。遣人通知六渾﹐催其速發。六渾乃集六鎭之人﹐各給口糧﹑路費﹐陸續起發﹐半月兵行始盡。然後別了萬仁﹐一路唱凱歌而回。

斯時歡以三千人破了步蕃四十萬之眾﹐威振山西﹐人人悅服﹐沿途之民皆頂香相送。行至滏口﹐忽見一枝人馬﹐旌旗浩浩﹐劍戟森森﹐望北而來。

相遇之際﹐各問來歷﹐乃是北鄕公主同了爾朱皇后回到晉陽去的。歡命停軍一旁﹐讓他過去。軍兵過完﹐卻有一羣馬匹﹐形體髙大﹐矯健異常﹐約有三百餘騎﹐在後趕著走。歡思軍中正少戰騎﹐北鄕女流何用此馬﹐便喚彭樂﹑段榮二將趕向北鄕告借﹐如不許﹐則奪之以歸。二將知北鄕必不肯借。也不去通知﹐竟殺散管馬軍士﹐掠取以返。北鄕聞之﹐大怒道﹕「髙歡吾家舊人﹐何敢彊奪吾馬﹖」欲回軍追討﹐柰軍無良將﹐恐敵他不過﹐於是遣人飛報萬仁﹐教他領兵前來﹐問罪於歡。但未識北鄕何以回北﹐六渾奪馬之後又生出甚麼事來﹐且聽下回細述。第二十二卷

立廣陵建明讓位殺白鷂髙乾起兵

先是北鄕公主在京﹐終日營中悶坐﹐因念孝莊北去﹐皇后獨處宮中﹐全無依靠﹐將來建明入都﹐更不得自主﹐不如同歸晉陽﹐母女相依﹐後乃從之而來。那知路遇髙家軍馬﹐被他奪去馬匹﹐卽報知萬仁。萬仁怒道﹕「六渾去未多時﹐如何便生反念﹖」乃釋紹宗之囚﹐召而問之。紹宗曰「彼未出吾境中﹐猶是掌握中物。大王速點人馬﹐緊緊追上﹐擒之以歸﹐方免後患。」

萬仁聽了﹐忙點鐵騎三千﹐出了並州﹐星夜趕來。趕到漳河津邊﹐六渾才渡浮橋過去。萬仁亦欲上橋。說也奇怪﹐頓時河流湧下﹐洪波衝起﹐浮橋盡壞。

忙卽退下數十步﹐把馬勒住﹐髙叫﹕「六渾且停人馬﹐尙有話說。」歡見兆來﹐知爲馬故﹐便走至岸邊﹐隔水問曰「大王何以至此﹖」兆指歡曰「我以爾爲腹心﹐如何全無信義﹐擅奪我家之馬﹖」六渾下拜道﹕「歡之借馬非有他故﹐爲備山東盜耳。王信公主之言﹐親自追來﹐歡不辭渡水而死。但恐此眾便叛﹐反貽大王憂耳。」兆聞歡言﹐大悅曰「我固知爾決不相負。乍聞公主訴汝無禮﹐不得不怒﹐故來問汝。」此時河流已退﹐兆乃輕馬渡水﹐與歡共坐幕下﹐陳謝並無疑意﹐拔刀授歡﹐引頸使歡砍之。歡大哭曰「自天柱之薨﹐六渾更何所仰﹖但願大家千萬歲﹐以伸力用耳。今爲旁人構間﹐大家何忍復出此言﹖」蓋大家者天子之稱。歡欲愚之﹐故以此相稱耳。兆益信歡爲誠﹐投刀於地﹐復斬白馬﹐與歡爲誓。索酒酣飲至醉﹐就宿營中。歡聞帳外行動聲﹐走出﹐見尉景執刀而來。歡拉至後帳﹐問欲何爲。景曰「萬仁在此﹐是欲授首於我也。殺之爲敬宗報仇﹐爲萬民除害。及今不殺﹐更復何待﹖吾已伏壯士於帳外。」說罷欲走。歡齧臂止之曰「汝莫亂爲﹐今殺之﹐其黨必奔歸聚結。吾兵饑馬瘦﹐不可與敵。若英雄乘之而起﹐則爲害滋甚。不如且置之﹐兆𨿽驍勇﹐凶悍無謀﹐可玩之股掌之上﹐異日除之何難﹖」

景乃止。旦日﹐兆歸營﹐復來召歡﹐設宴以待。歡將上馬往﹐孫騰牽歡衣曰「兆心叵測﹐公柰何以天下仰賴之身﹐試之不測之淵﹖」歡笑而止。兆見歡不來﹐復大怒﹐隔水肆罵﹐歡不顧而去。時兆有心腹將念賢﹐管領降戶家屬﹐別爲一營﹐隨歡東行﹐淩虐降戶。歡僞與親善﹐解其佩刀觀玩﹐乘間殺之。

鎭兵感悅﹐益願附從。今且按下不表。

且說萬仁馳歸晉陽﹐北鄕及後已歸舊府。兆來見﹐說起孝莊已經縊死﹐並陳畱王夫婦亦賜自盡。母女變色﹐然權在他手﹐只好暗暗深恨而已。兆見疆土已寧﹐擇日送建明帝入洛﹐發書世隆﹐令率百官邙山迎駕。那知天光在洛已與世隆密議﹐以建明爲元英之弟﹐帝室疏屬﹐又無人望﹐恐人心不服﹐欲更立親近﹐以爲社稷之主。有廣陵王恭者﹐元羽之子﹐好學有器度﹐正光中爲給事黃門侍郎。以元叉擅權﹐托喑病居龍華佛寺。敬宗時有讒於帝者﹐言王蓄異志﹐陽爲喑病。恭懼﹐逃於洛山﹐執之至京系治﹐久之以無狀獲免。

行臺郎中薛孝通與王有舊﹐說天光曰「廣陵王髙祖猶子﹐夙有令望﹐沈晦不言﹐多歷年所。若奉以爲主﹐必天人允協。」天光言之世隆﹐世隆以爲然。

惟度律屬意南陽王寶炬﹐乃曰「廣陵口不能言﹐何以治天下﹖」世隆等亦疑其實喑﹐因使爾朱彥伯潛往惇諭﹐且脇之。王曰「天何言哉﹖」世隆等聞之﹐皆大喜﹐遂定迎立之議。建明帝至邙山﹐世隆先爲之作禪文﹐使泰山太守竇瑗執鞭獨入行宮﹐啟建明曰「天人之望皆屬廣陵﹐願陛下行堯舜之事。」袖中取出禪文示之。建明懼不敢違﹐遂自署。竇瑗回報﹐羣臣上尊號於廣陵﹐廣陵奉表三讓﹐然後卽位。大赦﹐攺元普泰﹐是爲節閔帝。黃門侍郎邢子才爲赦文﹐敍敬宗枉殺太原王榮之狀﹐帝曰「永安手剪彊臣﹐非爲失徳。直以天未厭亂﹐故逢成濟之禍耳。」因顧左右﹐取筆自作赦文﹐直言﹕朕以寡徳﹐運屬樂推﹐思與億兆同玆大慶。肆眚之科﹐一依常式。帝閉口八年﹐至是乃言﹐中外欣然﹐以爲明主﹐望致太平。次日﹐詔以三皇稱皇﹐五帝稱帝﹐三代稱王﹐蓋遞爲衝挹。自秦以來﹐競稱皇帝﹐予今但稱帝﹐亦已褒矣。加世隆儀同三司﹐贈爾朱榮相國﹑晉王﹐加九錫。世隆使百官議榮配饗。司直劉季明曰「人臣配饗於君﹐必與君一心一徳﹐生爲良輔﹐死得共食廟中。今太原王榮若配世宗﹐於時無功﹔若配孝明﹐親害其母﹔若配莊帝﹐爲臣不終。以此論之﹐無所可配。」世隆怒曰「汝應死﹗」季明曰「下官旣爲議首﹐依禮而言﹐若有不合﹐剪戮惟命。」世隆見其言直﹐亦不之罪。不得已﹐以榮配髙祖廟廷。又爲榮立廟於首陽山﹐因周公之廟而爲之﹐以榮功可比周公也。廟成﹐具太牢往祭﹐百官俱集。俄而﹐雲霧四合﹐雷雨大作﹐火焚其廟﹐泥像皆爲齏粉﹐世隆敗興而回。詔到並州﹐兆以不與廢立之謀﹐怒不受詔﹐欲發兵討世隆。世隆懼﹐遣爾朱彥伯往諭再三。兵𨿽罷﹐怒世隆不已。先是敬宗命將軍史仵龍﹑楊文義﹐領兵守太行嶺。萬仁南向﹐二人帥眾先降。至是欲封二人爲千戶侯。帝曰「仵龍﹑文義於王有功﹐於國無勛。」竟不許。仲遠鎭滑臺﹐用其下爲西兗州刺史﹐先用後奏。詔答曰「已能近補﹐何勞遠聞。」人皆服帝之明敏。然是時天光專制關右﹐兆奄有並﹑汾﹐仲遠擅命徐﹑兗。世隆居中用事﹐貪淫無忌﹐生殺自專﹐事無大小不先白﹐有司不敢行﹐天子徒擁虛位。又欲收軍士之心﹐泛加階級﹐皆爲將軍﹐無復員限。自是勛賞之官大致猥濫﹐人不復貴。仲遠在外﹐貪虐尢甚﹐所部富室大族多誣以謀反﹐籍沒其婦女﹑財物﹐投男子於河﹐如是者不可勝數。東南州郡﹐自牧守下至士民畏如豺狼。由是四方之人皆惡爾朱氏﹐而冀其速亡矣。

再說幽州行臺劉靈助﹐自謂方術足以動人﹐推算爾朱氏將衰﹐乃起兵自稱燕王﹐聲言爲敬宗復仇﹐且妄述圖讖云「劉氏當王。」由是幽﹑瀛﹑滄﹑冀之民多從之﹐進取博陵﹑安國二城。兆使大都督侯淵討之。又兆以髙乾兄弟有雄才﹐現居冀州﹐靈助反﹐亦防其作亂﹐遣監軍孫白鷂至信都﹐托言調發民馬﹐民戶須自送納﹐欲俟髙乾弟兄送馬而執之。乾聞白鷂來﹐謂諸弟曰「萬仁無端調發民馬﹐令民戶自送﹐其意未必不爲吾弟兄而然。」敖曹曰「劉靈助反於幽州﹐禍亂四起。吾弟兄何不招集鄕勇﹐舉兵應之。」乾曰「然﹐但必得此人合謀﹐方能成事。」敖曹問﹕「何人﹖」乾曰「前河內太守封隆之避爾朱之勢﹐棄職家居。爲人慷慨好施﹐甚得眾心。其父封翼素以忠義自矢。吾當自往說之。」乾至隆之家﹐隆之接入﹐直至內堂遜坐。兩下說起國家多故﹐互相嗟歎。隆之曰「敬宗被弒﹐萬仁益橫﹐君豈忘帝河橋相送時乎﹖」乾見說﹐悲不自勝﹐因曰「吾素懷復仇之念﹐惜無同志想助。此來特與君謀﹐欲同集義勇﹐襲據信都﹐以爲進取之計。君能有意乎﹖」

隆之曰「吾有父在﹐須先稟命。」話猶未了﹐只見屏風背後走出封翼﹐向髙乾曰「吾有此心久矣。足下果能爲國復仇﹐莫患吾父子不從﹐𨿽赴湯蹈火﹐亦不辭也。」相與訂定日期﹐各去打點行事。隆之家素豪富﹐僮僕不下數百﹐門下多武勇之士﹐起事甚易。乾與敖曹素有舊旅﹐一呼畢集。至期﹐敖曹先率數十騎突入﹐把持城門﹐餘眾盡入。封隆之從中亦起。冀州兵將素畏敖曹驍勇﹐莫敢來敵。殺入府署﹐執下刺史元嶷﹐白鷂聞亂欲逃﹐擒而殺之﹐一城懾伏。干等欲推封翼行州事﹐翼曰「和集鄕裏﹐我不如皮。」乃奉隆之行州事。爲敬宗舉哀﹐將士皆縞素﹐升壇誓眾﹐移檄州郡﹐共討爾朱氏。劉靈助聞冀州舉義﹐遣使來招。乾將結爲外援﹐勸隆之受其節度。忽報殷州刺史爾朱羽生將兵五千﹐來襲信都。敖曹不暇擐甲﹐領十餘騎進擊。乾恐有失﹐遣五百人往救。未及趕上﹐敖曹已交兵﹐殺其勇將數員﹐羽生敗走。

蓋敖曹馬矟絕世﹐所向無前﹐故能以十餘騎退五千兵也。由是敖曹之勇著於四方。今且按下。

再說髙歡自離漳河﹐往山東進發。兵至壺關﹐關口有大王山一座﹐地勢阻絕﹐中有一寺極大。宣武時﹐有術士言「寺中應有天子宿其處六十日。」

魏主聞之﹐命毀其寺﹐不許人入山居住。後有朔州賊兵令貴據此山爲巢穴﹐招集兵馬﹐掠取四方﹐兵精糧足﹐官軍莫敢討。歡兵至﹐此時正憂糧乏﹐欲取其資﹐以濟軍用。引兵攻之﹐賊眾拒守甚嚴﹐不得進。乃以弱卒誘之﹐交兵輒走﹐賊乘勝追下。伏精騎於旁﹐截而擊之﹐遂擒令貴﹐餘眾皆降。盡收其錢帛糧米。令貴有妹靈仙美而勇﹐歡納之爲妾。屯兵山中六十日。及聞髙乾據冀州﹐乃引兵東出﹐聲言欲討信都。信都人皆懼曰「歡若來﹐非爾朱羽生可比。新破步蕃﹐兵威正盛﹐何以禦之﹖」髙乾謂隆之道﹕「髙晉州雄略冠世﹐其志不居人下。且爾朱無道﹐弒君虐民﹐正是英雄立功之會。今日之來﹐必有深謀﹐吾當輕馬迎之﹐密參意旨﹐無庸懼也。」乃將十餘騎迎歡﹐潛謁歡於滏口。歡見乾至﹐大悅﹐握手問曰「公山東豪俊﹐今來何以教歡﹖」

乾曰「爾朱酷逆﹐痛結人神﹐凡曰有知﹐莫不思奮。明公威徳素著﹐天下傾心。若兵以義立﹐則倔彊之徒不足爲公敵矣。鄙州𨿽小﹐戶口不減十萬﹐谷稭之稅﹐足濟軍資。願公熟思其計。」乾意气激昂﹐言辭慷慨﹐歡恨相見之晚﹐遂與同帳而寢。次日﹐乾拜別﹐謂歡曰「願公速來爲主﹐吾與封隆之封府庫以待。」歡謝曰「諾。」乾回報隆之﹐人心始安。

先是河南太守趙郡李顯甫喜豪俠﹐集族姓數千家於殷州西山﹐有五六十里之地。顯甫卒﹐子元忠繼之。家素富﹐多出貸求利﹐元忠悉焚契免責﹐鄕人甚敬之。時盜賊蠭起﹐路梗不能行。有經過趙郡者﹐投元忠求援。元忠遣奴爲導﹐曰「若逢賊﹐但道李元忠名氏﹐賊自退避。」行旅皆賴以無恐。

及葛榮反﹐元忠率鄕黨作壘以自保。坐在槲樹下﹐前後斬違命者三百人﹐眾率遵其約束。賊至﹐輒擊卻之。葛榮旣平﹐朝廷以元忠能保護一方﹐就拜南趙郡太守。好酒﹐落拓不羈﹐故無政績。及爾朱兆殺敬宗﹐元忠棄官歸﹐謀舉兵討之。會歡東出﹐元忠謂其黨曰「吾將迎之。」眾曰「歡平日黨於爾朱﹐今來欲復冀州﹐迎之何爲﹖」元忠大笑曰「此非諸君所知也。吾將與歡共滅爾朱。聞吾至﹐歡必倒屣以迎也。」於是乘露車﹐載素箏﹑濁酒以往。但未識元忠遇歡作何言論﹐且俟下回再講。第二十三卷

假遣軍六鎭願反播流言萬仁失援

話說李元忠迎著歡軍﹐便向轅門請謁。歡以元忠素有好飲之名﹐疑爲酒客﹐未卽接見。元忠下車獨坐﹐酌酒擘脯﹐旁若無人﹐謂門者曰「素聞公延攬雋傑﹐今國士到門﹐不吐哺輟洗以迎﹐其人可知。還吾刺﹐勿通也。」

門者以告﹐歡遽見之﹐引入帳中﹐設酒相酌。觴再行﹐元忠取素箏鼓之﹐悲歌慷慨﹐歌闋﹐謂歡曰「天下形勢可見﹐明公猶事爾朱耶﹖」歡曰「富貴皆因彼所致﹐安敢不盡節﹖」元忠曰「非英雄也。髙乾邕兄弟已來否﹖」

時乾已見歡﹐歡紿之曰「從叔輩粗﹐何肯來﹖」蓋乾與歡同姓﹐故稱從叔。

元忠曰「𨿽粗﹐並解事。」歡曰「趙郡醉矣。」使人扶出。元忠不肯起﹐孫騰進曰「天遣此君來﹐不可違也。」歡乃復畱與語。元忠慷慨流涕﹐歡亦悲不自勝。元忠因進策曰「殷州小﹐無糧仗﹐不足以濟大事。若向冀州﹐髙乾邕兄弟必爲明公主人﹐殷州便以相委。冀﹑殷旣合﹐滄﹑瀛﹑幽﹑定自然帖服。惟劉誕性黠﹐或當乖拒﹐然非明公之敵。時哉﹗時哉﹗不可失也。」

歡急握其手而謝之曰「君如有意﹐歡之大幸也﹐敢不如命﹖」元忠密約而去。

歡至山東﹐約勒士卒﹐民間絲毫無犯。時麥方熟﹐歡過其地﹐恐馬傷麥﹐親率士卒牽馬步行﹐百姓大悅。遠近聞之﹐皆曰「髙晉州將兵整肅。」

民得安堵﹐益歸心焉。軍乏糧﹐求糧於相州刺史劉誕﹐誕不與。有車營租米萬石﹐歡命軍士取之﹐誕不能拒。進至信都﹐封隆之﹑髙干等開門納之﹐奉以爲主。時敖曹在外掠地﹐聞乾與隆之以冀州相讓﹐心大不服﹐曰「大丈夫何事畏人﹖吾兄懦怯乃爾。」遺婦人服以辱之。歡曰「彼未知吾心也。」

欲遣人諭之未得。時歡子髙澄年十歲﹐隨軍中﹐謂父曰「兒請招之。」歡許之﹐左右曰「公子年幼﹐敖曹粗勇﹐去恐有失。」歡曰「敖曹𨿽粗﹐未必敢害吾子。澄𨿽幼﹐頗聰明曉事。且不遣澄去﹐不足以結其心也。」遂命十餘騎隨往。澄見敖曹﹐以子孫禮下之。敖曹曰「公子來此何意﹖」澄曰「敢問君家舉義﹐爲君乎﹖爲身乎﹖」敖曹曰「吾志滅爾朱﹐以復君仇也。」澄曰「若然﹐公子志卽吾父之志也。何不同心並力以靖國家﹐而分彼此爲﹖吾聞識時務者爲俊傑﹐令兄能識之﹐而公反笑以爲怯﹐何也﹖吾父今日不命他人來﹐而遣吾來者﹐欲伸明己意耳。願公熟思之。」敖曹見公子聰明才辯﹐气度從容﹐不覺爲之心折﹐曰「敬聞命矣。願從公子同歸。」

便並馬而回。歡大喜﹐謂敖曹曰「吾方與子共濟大事﹐子烏得自外。」敖曹再拜﹐曰「頃見公子﹐已知公心﹐敢不盡力﹖」歡愛其勇﹐署之爲都督﹐寵任逾於舊人。爾朱兆聞歡已得冀州﹐兵勢日盛﹐恐後難制﹐密奏帝加以重爵﹐召之入京﹐而後圖之。帝乃發詔﹐封歡爲渤海王﹐徵其入朝。歡受王爵﹐不就徵。

再說侯淵進討靈助至固城﹐淵畏其眾﹐欲引兵西入﹐據關拒險以待其變。

副將叱列延慶曰「靈助庸人﹐假妖術以惑眾。大兵一臨﹐彼皆恃其符魘﹐豈肯戮力致死﹐與吾爭勝負哉﹖不如出營城外﹐詐言西歸﹐靈助聞之﹐必自弛縱﹐然後潛軍擊之﹐往則擒成矣。」淵從之﹐出頓城西﹐聲言欲還。次日﹐簡精騎一千﹐夜發﹐直破其壘。靈助敗走﹐斬之。初靈助起兵﹐自占勝負曰「三月之末﹐我必入定州。爾朱氏不久當滅。」及靈助首函入定州﹐果以是月之末。捷聞﹐加兆天柱大將軍。兆辭天柱之號﹐曰「此叔父所終之官﹐我不敢受。」尋加都督十州諸軍事﹐世襲並州刺史﹐兆乃悅。兆狂暴益甚﹐將士俱有離心。鎭南將軍斛律金東奔於歡﹐勸歡起兵以討爾朱。歡素知其智勇﹐引爲腹心。有爾朱都獲兆疏屬﹐爲兆別將﹐憂兆殘暴﹐滅亡不久﹐率千騎出井陘﹐托言巡視流民﹐東附於歡。歡見人心歸附﹐乃召孫騰﹑婁昭﹑段榮﹑尉景於密室中﹐謂之曰「今四方喁喁﹐皆望吾舉義﹐以除爾朱之虐﹐爲百姓更生﹐吾不可以負天下之望。然鎭戶暫得安居﹐必先有以聳動其心﹐方可舉事﹐卿等知之。」眾皆會意而退。乃詐爲萬仁書﹐將以六鎭人配契胡爲部曲﹐使人轅門投遞﹐宣布於眾﹐眾皆憂懼。又詐爲並州兵符﹐徵發遷戶討步落稽﹐限卽日起發。歡發萬人將遣﹐孫騰﹑尉景爲請寬畱五日。至期﹐又將發。孫﹑尉二人復請再寬五日。又五日﹐歡令於眾曰「此行再難緩矣。」

親送之郊﹐雪涕執別。眾皆號慟﹐聲震郊野。歡乃諭之曰「與爾俱爲失鄕客﹐義同一家。本期終始相聚﹐不意在上徵發乃爾﹗今直西向已當死﹐後軍期又當死﹐配國人又當死﹐吾何忍見爾等之無辜而死也﹖」眾皆叩頭求救﹐歡曰「爲之柰何﹖」眾曰「惟有反耳﹗」歡曰「反乃急計﹐然當推一人爲主。誰可主者﹖」眾皆曰「惟大王可爲我主。」歡曰「爾等皆我鄕裏﹐久後難制﹐不見葛榮乎﹖𨿽有百萬之眾﹐曾無法度﹐終自敗滅。今以吾爲主﹐當與前異﹐毋得淩漢人﹑犯軍令﹐生死任吾則可。不然﹐不能爲取笑天下。」眾皆跪地﹐頓顙曰「生死惟大王命。」乃椎牛饗士﹐建義於信都﹐然亦未敢顯言叛爾朱也。未幾﹐李元忠起兵逼殷州。爾朱羽生閉城拒守。歡陽爲之援﹐令髙乾帥眾救之﹐暗使人授意元忠。乾至﹐元忠敗走。乃輕騎入見羽生﹐相與指畫軍事。羽生信之﹐出城勞軍﹐因擒殺之。元忠進據其城﹐乾持羽生首謁歡﹐歡拊膺曰「今日反決矣﹗」乃以元忠爲殷州刺史﹐鎭廣阿。歡於是移檄州郡﹐抗表罪狀爾朱。其略曰﹕外擁彊兵﹐虐政徧行四海﹔內持大柄﹐凶威上逼九重。豺狼結隊﹐弒君之罪已彰﹔虺蜴成羣﹐篡國之形漸兆。一門濟惡﹐六合痛心。不加斧鉞之誅﹐難期社稷之安。今臣兵以義舉﹐謀由眾定。旌旗所指﹐逆賊咸除﹔軍旅來前﹐姦黨盡滅。上固天位於苞桑﹐下救萬民於水火。云云。

世隆見之﹐大驚失色﹐乃匿其表不上。

且說魏司空楊津﹐家世孝友﹐緦麻同爨。門內七郡太守﹐三十二州刺史﹐津弟兄四人﹐皆位居三公。孝莊帝誅榮﹐楊侃預其謀。爾朱兆入洛﹐侃懼禍﹐逃還鄕裏﹐居華陰舊宅。津與兄順畱洛陽。天光守雍州﹐忌之﹐殺侃﹐盡滅其族。致書世隆﹐世隆遂誣楊氏謀反﹐遣兵圍其宅﹐無少長皆殺之。聞者無不痛恨。津之愔﹐字遵彥﹐年十八﹐好學多才﹐時適在外。及歸﹐城門已閉﹐投宿親戚家﹐得免於難。次日聞變﹐星夜逃走。念當世英雄﹐惟賀六渾可倚以報仇﹐遂來冀州。正遇歡出﹐叩首馬前﹐哭訴家難。歡方起義﹐正欲收攬人望﹐知愔爲名家子﹐遂畱入府中。愔進討爾朱之策﹐皆合歡意﹐甚敬待之。

爾朱兆聞羽生死﹐大怒﹐自將步騎二萬﹐出井陘口﹐來攻殷州。元忠畏之﹐棄城奔信都。兆遂進據殷州﹐而未敢遽與歡戰﹐求濟於仲遠﹑度律。初﹐二人聞歡起兵﹐皆笑曰「此子尋死耳﹐一鼓可以擒之。」得兆書﹐相會進兵。歡知兆到﹐謂眾將曰「今日不得不與戰矣。」孫騰以朝廷隔絕﹐勸歡另立新君﹐以申號令﹐庶將士心堅。歡從之﹐遂立渤海太守元朗爲帝﹐攺元中興。封歡爲侍中丞相﹑都督中外諸軍事。髙乾爲侍中﹐敖曹爲驃騎大將軍﹐孫騰爲尙書左僕射﹐封隆之爲吏部尙書。餘皆進爵有差。立澄爲渤海王世子。

一日﹐忽報仲遠﹑度律共有十萬人馬來助萬仁。又報世隆遣將軍斛斯椿﹑賀拔破胡﹑賈顯智領兵三萬前來﹐兵勢甚盛﹐歡乃縱反間之計。宣布流言以疑之。言世隆與度律﹑仲遠謀欲殺兆﹐又言兆與歡暗中通謀﹐欲殺度律等。當是時﹐兆軍屯於廣河山前﹐仲遠﹑度律營於陽平縣北﹐相去數里。聞流言﹐各生疑懼﹐徘徊不進。度律曰「萬仁已與六渾相惡﹐豈復一心﹖但我疑可釋﹐而彼疑不解﹐柰何﹖」仲遠因遣賀拔勝﹑斛斯椿往釋其疑﹐勸諭再三。

兆疑稍解﹐乃領輕騎三百﹐與二人同至仲遠營。仲遠﹑度律接入帳中坐方定﹐未及交言﹐萬仁顏色頓異﹐手舞馬鞭﹐長嘯凝望。忽疑仲遠等有變﹐卽起趨出﹐上馬而去。仲遠復使椿與勝追之﹐萬仁執二人以歸﹐仲遠﹑度律大懼﹐各引兵回。萬仁歸營欲斬破胡﹐乃數其罪曰「爾殺衛可孤﹐罪一。天柱亡而不與世隆同來﹐罪二。反爲朝廷出力東徵仲遠﹐罪三。吾欲殺汝久矣。」

喝令推出斬之。勝曰「可孤爲國大患﹐吾父子誅之﹐不以爲功而反以爲罪乎﹖天柱之死﹐以君誅臣﹐勝寧負王家不負朝廷﹐不以爲忠而反以爲罪乎﹖今日被執﹐生死惟命。但大敵在前﹐王家骨肉成仇﹐自古及今未有如是而不亡者也。勝不懼死﹐只恐大王失算耳。」兆見其言有理﹐乃捨之。二人歸﹐見諸軍皆去﹐遂亦還洛。

歡聞之大喜﹐遂進兵與萬仁對壘。將戰﹐歡諭諸將曰「今日之戰﹐勝則進而有成﹐敗則退亦難保。兩路𨿽退﹐萬仁兵眾且彊﹐未易破也﹐眾將勉之。」段韶曰「大王勿憂。所謂眾者﹐得天下之心。所謂彊者﹐得人之死力。爾朱氏上弒天子﹐中屠公卿﹐下害百姓。大王以順討逆﹐如湯沃雪﹐何眾彊之有﹖」歡曰「未識天意若何﹖」韶曰「皇天無親﹐惟徳是輔。萬仁自矜其勇﹐失將士心﹐智者不爲用謀﹐勇者不爲用力﹐人心已去﹐天意可知﹐又何疑焉﹖」三軍聞之﹐膽气益壯。歡使韶領千騎﹐先犯其鋒。韶便一馬當先﹐直衝過去。正遇敵將達奚承貴﹐兩下交鋒﹐段韶手快﹐一槍刺死承貴。眾兵吶喊﹐齊趕入陣﹐奮力亂殺。兆在後軍知前隊有失﹐忙催人馬趕上﹐見一少年將甚是勇猛﹐大喝一聲道﹕「何物小子﹐在此橫行﹖」段韶也不回言﹐提槍便刺。萬仁大怒﹐隨手架開﹐舞動神槍﹐連刺幾下。段韶不能抵敵﹐回馬便走。萬仁喝道﹕「敗將休走﹗」拍馬趕上。只見一枝兵橫衝過來﹐當先一將乃是竇泰﹐接住萬仁便戰。韶亦回馬夾攻。萬仁有萬夫不當之勇﹐豈懼二將。斯時歡率大軍齊進﹐呼聲動地﹐兩下紛紛混戰。厙狄乾見二將戰萬仁不下﹐亦來助戰。六鎭人平日受萬仁淩虐﹐深恨切齒﹐今日相遇﹐巴不得殺个罄盡。故人人戮力﹐个个致死。歡軍士無不一以當百﹐兆兵大敗。萬仁見大眾已潰﹐心慌意亂﹐只得奪路而走。三將不捨﹐追至十里外方歇。萬仁逃脫﹐收集殘兵﹐不及三分之一﹐山東不敢久停﹐急急逃歸晉陽。歡俘甲士五千﹐收資糧器械無數。諸將入賀﹐歡曰「萬仁𨿽未授首﹐亦足破其膽矣。然兵以利用﹐今當乘此銳气﹐進取相州﹐以張形勢。」諸將皆曰「惟大王命。」蓋相州卽鄴城﹐帝王建都之地﹐故歡急欲取之。但未識此行成敗若何﹐且聽下回再述。第二十四卷

據鄴城四方響應平洛邑百爾歸誠

話說髙王兵至鄴都﹐刺史劉誕因前借糧不與﹐畏懼不敢降﹐督率兵士閉門拒守。髙王引兵攻之﹐連日不下﹐遂於城下暗掘地道﹐承之以木﹐道成焚木﹐城遂陷。劉誕不得已﹐乞降﹐用之爲軍中末將。巡騎拿獲逃官一人﹐名麻祥﹐解至軍中。蓋祥時爲湯陰縣令﹐聞髙王至﹐懼報昔日之辱﹐挈妻子逃去﹐遂被獲。見王﹐叩頭請罪。王曰「汝前辱我﹐罪應誅﹐然汝頭何足污吾刃。」縱之去。汾州行事劉貴平素歸心﹐聞王在鄴建義﹐棄了汾州﹐率兵一萬前來相助。王大喜。靑州大都督崔靈珍﹑行事耿翔皆遣歸附。自是投誠者不絕。一日﹐有一少年將軍﹐自稱王之從弟髙嶽﹐叩轅求見。王命引入帳下﹐叩其所由﹐乃王伯父髙優之子﹐向出雁門居住﹐所以不相往來。今聞王建義起兵﹐千里求投。嶽身長七尺﹐容貌堂堂﹐武勇絕倫。王器愛之﹐畱入內衙﹐令澄拜見其叔。

鄴城遊京之曾爲朔州刺史﹐有女名瑞娘﹐容顏絕世﹐名播四方。王未達時聞其美﹐慕之﹐大有光武思陰麗華之意﹐今聞女尙待聘﹐欲娶之。恐遊不允﹐乃命封隆之﹑竇泰二將爲媒﹐以鐵騎二千臨其門﹐京之大恐。先一夜﹐瑞娘夢見白龍一條從空下降﹐爪其身入雲中﹐大驚而醒。述諸父母﹐皆以爲異。是日﹐封﹑竇二將奉髙王命來求其女。京之知勢不可拒﹐又感女夢﹐遂拜而受命﹐王遂娶之。瑞娘顏色旣美﹐性又聰明﹐由是恩寵無比。待京之以上賓之禮。三日後﹐親到遊氏家拜見其父母。先是王爲爾朱將﹐停軍上黨。

淸明日與劉貴﹑段榮引領軍校五十騎﹐往深山射獵。天晚迷途﹐投宿於王士貴家。士貴見王有異相﹐又其睡處赤光滿屋﹐知後必大貴。有女千花﹐年十八﹐有容色﹐願以嫁王。王卻之﹐士貴堅畱成親。劉貴﹑段榮亦勸成之﹐遂合巹焉。以軍旅忙迫﹐三夜輒別﹐其後不相聞問者數年。至是士貴送女來﹐已生子四歲矣。王迎入府中﹐始復相聚。士貴亦畱之鄴城。今皆按下不表。

再說中興二年正月﹐王命劉貴迎中興帝入鄴﹐贈永安帝爲武懷皇帝﹐添設文武百官。王以楊愔爲行臺右丞﹐文檄教令﹐皆出其手﹐日加信任。世隆聞歡別立天子﹐進據鄴都﹐欲往討之﹐念非萬仁協力﹐不能破髙氏之兵。慮其猜忌不來﹐因卑詞厚禮﹐多送金寶結之。又請節閔帝納其次女金婉爲後﹐詔於六月下聘。兆大悅﹐遂與世隆相睦﹐許卽興師﹐同滅髙氏。斛斯椿私語賀拔勝曰「天下怨毒爾朱甚於仇寇﹐異日必爲髙氏所滅。吾與將軍助之﹐必同受禍。不如攺計圖之﹐庶有以自全。」勝曰「天光與兆各據一方﹐欲盡去之甚難﹐去之不盡﹐必爲後患。」椿曰「勿憂﹐吾說世隆﹐使並召來。六渾智慮深沈﹐用兵不測﹐必能聚而殲之。」勝以爲然﹐乃同見世隆﹐曰「萬仁新敗於歡﹐恐不足恃﹐必得天光並力﹐庶幾有濟。」世隆從之﹐乃以書召天光曰「髙歡在山東作亂﹐扶立元朗爲帝﹐兵稱義舉﹐欲滅吾家。萬仁失利於前﹐必得吾姪致勝於後。同會並州﹐克期進討。」天光得書﹐不欲勤師勞眾﹐回書於世隆曰「髙歡一豎子耳﹐手下又無雄兵猛將﹐叔與萬仁破之有餘﹐何必姪也﹖」辭不赴。世隆患之。斛斯椿請往勸諭﹐乃至關中說天光曰「歡與王家勢不兩立﹐並州恃勇輕敵﹐倘再敗衄﹐大勢瓦解﹐髙氏興﹐爾朱氏滅矣。此大王門戶事﹐豈可坐視不救﹖」天光問計於賀拔嶽﹐嶽曰「王家跨據三方﹐士馬彊盛。髙氏初起﹐豈能相抗﹖但能骨肉同心﹐事無不捷。若互相猜疑﹐家禍不免﹐焉能制人﹖如下官所見﹐莫若且鎭關中﹐先安根本。遣一上將﹐合勢進討。勝有以進﹐退有以守﹐庶萬全無失。」天光不從﹐引兵東下。

閏三月壬寅﹐天光自長安﹐萬仁自晉陽﹐度律自洛邑﹐仲遠自東郡﹐皆會於鄴城下。眾號三十萬﹐夾洹水而軍。節閔帝以長孫稚爲大行臺﹐總督之。

癸丑﹐髙農今尙書封隆之守鄴﹐引兵出頓紫陌﹐大都督敖曹將鄕裏部曲三千人以從。歡曰「髙都督所將皆漢兵﹐恐不足集事﹐欲割鮮卑兵一千相雜配之。」敖曹曰「吾所將兵練習已久﹐前後格鬥不減鮮卑勁旅。今若雜之﹐情不相洽﹐勝則爭功﹐敗則推罪。不煩更配也。」庚申﹐爾朱兆帥輕騎三千﹐夜襲鄴城﹐攻西門﹐不克而退。壬戌﹐歡將戰﹐馬不滿二千﹐步兵不滿三萬﹐恐眾寡不敵﹐乃於韓陵地方結爲圓陣﹐連系車牛於後﹐以塞歸路﹐示士卒必死﹐無一還心。兆望見歡﹐遙責歡以叛己。歡曰「本所以戮力者﹐共輔帝室也﹐今天子何在﹖」兆曰「永安枉害天柱﹐我報仇耳。」歡曰「我昔初聞天柱訃﹐汝卽疾據並州自大﹐豈得言不反耶﹖且以君殺臣﹐何報之有﹖今日義絕矣。」遂戰。歡自將中軍﹐敖曹將左軍﹐髙嶽將右軍。兆領十餘騎﹐直奔中軍。歡左右將皆出掠陣﹐親自迎戰﹐不能敵﹐遂敗走。兆軍乘之﹐中軍失利。嶽以五百騎衝其前﹐別將斛律金收散卒躡其後﹐敖曹以三千騎自栗園出﹐橫擊之﹐分其軍爲二。嶽與敖曹雙戰萬仁﹐萬仁退走。斛律金之子明月﹐年十二﹐手執畫戟﹐攔住萬仁不放。萬仁欺他年幼﹐以槍挑之。那知明月力大無窮﹐架開槍還戟便刺﹐甚是驍勇。髙王以兵衝天光營﹐天光敗。仲遠﹑度律軍亦潰。於是諸將齊攻萬仁﹐萬仁殺條血路而逃。奔潰之勢若江翻潮落﹐聲振百里。王立陣前﹐驅兵趕殺。見有一騎飛至馬前﹐叩首乞降﹐乃賀拔勝也。王喜﹐下馬握手勞之﹐乃鳴金收軍。俄而﹐諸將齊至﹐皆血染徵袍。王曰「觀諸將之袍﹐可以知勇矣。頃有一小將力敵萬仁者何人﹖」斛律金曰「是吾子斛律光﹐不在軍數﹐私自來戰。」王曰「眞虎子也。」

召而勞之。兆敗歸﹐對慕容紹宗撫膺曰「不用公言﹐以至於此。」卽欲輕騎西走﹐紹宗反旗鳴角﹐收散卒﹐成軍而去。於是兆還晉陽﹐仲遠奔東都﹐度律勸天光且歸洛陽。

斛斯椿見三路兵敗﹐賀拔勝已降於歡﹐心益自危﹐謂都督賈顯度﹑賈顯智曰「爾朱亡在旦夕﹐吾等尙爲之用。歡若至京﹐罪吾等以逆黨﹐將何以辯﹖今不先執爾朱氏﹐吾屬死無類矣。」乃夜於桑下共相盟約﹐倍道先還。

世隆自度律去後﹐不見報捷﹐日夜憂疑。一日﹐晝寢於中堂﹐其妻偶出﹐忽見一人持其首去﹐大聲驚喊。世隆亦大呼而起﹐曰「還吾頭來﹗」蓋世隆夢中亦見一人斬其首去﹐謂其妻曰「吾禍不久矣。」及聞敗﹐夫婦相對而泣。爾朱彥伯欲自將兵守河橋﹐世隆不從﹐乃使外兵參軍楊叔淵馳赴北中城﹐簡閱敗眾﹐以次納之。椿等夜至﹐門已閉﹐大呼求入。叔淵立城上謂椿曰「吾奉大王命來此鎭守﹐東來敗兵不許胡亂收納﹐須俟明日簡閱﹐然後放入。」

椿乃詭說叔淵曰「天光部下皆是西人﹐聞欲大掠洛邑﹐遷駕長安。宜先納我﹐以爲之備。」叔淵信之﹐開門放入。椿手斬叔淵﹐引兵據河橋﹐盡殺爾朱氏之黨。度律﹑天光聞椿叛﹐欲進攻之﹐會大雨晝夜不止﹐士馬疲頓﹐弓矢膠解不可用﹐遂西走﹐至灅波津﹐兵盡散﹐爲人所擒。椿使行臺長孫稚詣洛陽奏狀﹐別使賈顯智﹑張歡帥輕騎一千﹐掩襲世隆。斯時京中因大雨連日﹐不知外信。二人至﹐遂圍世隆之第﹐執之內寢﹐囚其全家。長孫稚於神虎門啟陳﹕「髙歡義功旣振﹐請誅爾朱一族。」時彥伯在禁直﹐節閔帝使人報之﹐彥伯狼狽出﹐出遇兵被執﹐與世隆俱斬於閶闔門外。送首於歡﹐度律﹑天光一並解去。帝使中書舍人盧辯勞歡於鄴。歡使之見中興帝﹐辯曰「吾奉詔勞王﹐不聞又有天子。中興正位洛陽﹐吾當見之﹐今則未可也。」言辭侃侃﹐歡不能奪﹐乃聽使還。前此﹐天光東下﹐欲與侯莫陳悅俱東﹐畱其弟爾朱顯智鎭守關中。賀拔嶽知天光必敗﹐欲畱悅﹐共圖顯智﹐以應髙王。計未得﹐宇文泰謂嶽曰「今天光尙近﹐悅未敢貳心﹐以此告之﹐恐其驚疑。然悅𨿽爲主將﹐不能制物﹐若先說其眾﹐必人有畱心。悅進失爾朱之期﹐退恐人情變動﹐乘此說悅﹐事無不遂。」嶽大喜﹐卽令泰入悅軍說之。悅止不行﹐及天光敗﹐嶽遂與悅共襲長安。泰帥輕騎爲前驅﹐顯智棄城走﹐追至華陰﹐擒而殺之。髙王得報﹐以嶽爲關西大行臺﹐嶽卽以泰爲行臺左丞﹐事無巨細皆委之。

再說爾朱仲遠敗﹐不敢歸徐州﹐南奔梁。帳下都督喬寧﹑張子期中道棄之﹐詣鄴城降。髙王責之曰「汝事仲遠﹐擅其營利﹐盟契百重﹐許同死生。仲遠徐州作逆﹐汝爲戎首。今仲遠南走﹐汝復叛之。事天子則不忠﹐事仲遠則無信。犬馬尙識飼之者﹐汝曾犬馬之不若。」遂斬之。世隆有弟爾朱弼﹐爲靑州刺史﹐見世隆死﹐門戶敗﹐恐下叛之﹐累次與左右割臂爲盟。帳下親將馮紹隆說以割臂未足爲誠﹐宜割心前之血以盟大眾。弼從之。大集部下﹐披胸欲割﹐紹隆因刺殺之﹐送首髙王。自是萬仁﹑仲遠𨿽未伏誅﹐而爾朱宗族已盡矣。四月辛巳﹐髙王命尉景守鄴﹐率諸將引兵向洛﹐奉中興帝至邙山。

先使僕射魏蘭根慰諭洛邑﹐且觀節閔帝之爲人。蓋歡以中興帝元朗宗派疏遠﹐欲復奉節閔﹐故令蘭根觀之。蘭根回報以帝神采髙明﹐恐後難制。髙乾兄弟及黃門侍郎崔稜亦力勸髙王廢之。於是召集百官﹐問所宜立。太僕綦母雋盛稱節閔帝賢明﹐宜主社稷。歡尙未決﹐作色曰「若說賢明﹐自可待我髙王徐登大位。廣陵旣爲逆黨所立﹐何得猶爲天子﹖若從雋言﹐王師何名義舉﹖」歡遂遣先往﹐幽節閔於從訓佛寺。斛斯椿謂賀拔勝曰「今天下事在吾與君耳。若不先制人﹐將爲人所制。髙歡初至﹐圖之不難。」勝曰「彼方有功﹐於時害之不祥。數夜在軍中與歡同宿﹐備序往昔之懷﹐兼荷兄意甚厚﹐何可自生反覆﹖」椿乃止。歡入洛﹐以汝南王悅爲髙祖之子﹐欲立之﹐聞其狂暴無常﹐乃已。時諸王皆懼禍逃匿﹐有平陽王修者﹐於宗室中近而賢﹐歡欲立之﹐但匿於田舍﹐莫知其處﹐乃使斛斯椿求之。椿知散騎侍郎王思政與王親匿﹐問以王所在。思政曰「須知來意。」椿曰「欲立爲天子耳。」

思政乃言其處﹐與椿往見之。時王獨坐一室﹐凴幾看書。忽見王思政進來﹐未及交言﹐低頭下拜﹐斛斯椿隨人﹐亦下拜。王扶起道。「二卿何故如此﹖」

思政陳歡迎立之意﹐王聞之色變﹐謂思政曰「得毋賣我乎﹖」曰「否。」

曰「敢保之乎﹖」曰「變態百端﹐何可保也﹖」王心疑懼﹐不遽諾。椿曰「王勿疑﹐臣先回﹐少頃便來迎駕也。」遂馳馬而去。但未識椿回報後﹐髙王果來迎否﹐且聽下回分剖。第二十五卷

立新君誓圖撥亂遇舊後私逼成婚

話說斛斯椿見平陽王於田舍﹐馳報髙王。髙王大喜﹐便遣婁昭將四百騎迎之。王至﹐歡迎入氈帳﹐自陳誠款﹐泣下沾襟。平陽讓以寡徳﹐不堪承立。

歡再拜﹐王亦拜。歡出﹐備服禦﹐進湯沐﹐達夜嚴警。明旦﹐羣臣執鞭以朝﹐使斛斯椿奉表勸進。椿入帷門﹐罄折延首而不敢前。王令思政取表視之﹐曰「今不得不稱朕矣。」歡於是代爲中興帝作詔策禪位焉。四月戊子﹐王卽位於洛陽城東郭﹐是爲孝武皇帝﹐年二十三歲。用代都舊制﹐以黑氈蒙七人﹐歡居其一。帝於氈上西向拜天畢﹐入禦太極殿﹐羣臣朝賀﹐升閶闔門﹐大赦﹐攺元太昌。以髙歡爲大丞相﹑天柱大將軍﹐世襲定州刺史。百官進爵有差。

加髙澄侍中﹑開府儀同三司﹐自置開府以下官屬。澄入謝﹐帝悅其俊美韶秀﹐賜宮錦三百匹﹑白玉帶二條﹑黃金百斤﹑珍珠無數。蓋知澄爲歡所愛也﹐故厚賜之。一日﹐王思政﹑孫騰侍側﹐帝曰「髙王勛在社稷﹐其勞大矣﹐恨無官可以酬之。朕聞其有女待字﹐意欲納之爲後﹐重以婚姻之好﹐二卿以爲何如﹖」又顧孫騰曰「卿系王之舊人﹐可與思政同往﹐一致朕意。」二臣奉命往見髙王﹐致帝求婚之意。歡辭曰「吾女年幼貌陋﹐不可以上配至尊。如欲申以姻好﹐帝有妹華山公主﹐與吾弟髙琛年相若﹐可以尙主。煩二公轉達於帝﹐未識可否﹖」二人辭去﹐復命於帝。帝曰「其弟髙琛固可尙主﹐朕卽選爲駙馬。至髙王之女﹐朕虛中宮以待。二卿還當爲朕曲成。」騰曰「歡妻婁氏助歡成業﹐其女婁所鍾愛。乞帝加恩於婁﹐婁氏允則歡亦允矣。」

帝曰「髙王妻妾有幾﹖」騰曰「一妻五妾。」因各舉其姓氏以對。帝欲悅歡﹐徧賜封號。婁妃封渤海王正夫人。王千花封渤海左夫人﹐穆金娥封渤海右夫人﹐胡桐花封恆山夫人﹐嶽靈仙封遂安夫人﹐遊瑞娥封儀國夫人。恩旨頒下﹐髙王大喜﹐入朝謝恩﹐曰「臣無大功﹐陛下念臣﹐恩及妻孥。臣銘心刻骨﹐慮無以報陛下萬一﹐但臣尙有衷情上瀆﹐臣少失怙恃﹐蒙姊云蓮撫養﹐得以成立。卽領軍尉景之妻﹐乞陛下加封一號﹐以報其徳。」帝依奏﹐封景妻爲常山郡君。歡謝恩而退。先是﹐王有叔髙徽﹐爲河州刺史﹐身故﹐遺一子歸彥﹐與母流落河州。王迎之入京﹐歸彥尙幼﹐命髙嶽撫之。鄴城人髙隆之有才能﹐王以爲弟﹐引爲侍中﹐入侍天子。王初起兵﹐世隆知司馬子如與王有舊﹐出爲南岐州刺史﹐王入洛﹐召子如爲大行臺尙書﹐朝夕左右參知軍國。又徵賀拔嶽爲冀州刺史﹐嶽畏歡﹐欲單馬入朝。右丞薛孝通說嶽曰「髙王以數千鮮卑破爾朱百萬之眾﹐誠亦難敵。然諸將或素居其上﹐或與之等夷﹐𨿽屈首從之﹐勢非獲已﹐今或在京師﹐或據州鎭﹐髙王除之﹐則失人望﹔畱之﹐則爲腹心之病。且萬仁𨿽復敗走﹐猶在並州﹐髙王方內撫羣雄﹐外抗勁敵﹐安能去其巢穴與公爭關中之地乎﹖況關中豪傑皆屬心於公﹐願效智力。公以華山爲城﹐黃河爲塹﹐進可以兼山東﹐退可以封函谷﹐柰何束手受制於人哉﹖」言未畢﹐嶽執孝通手曰「君言是也。」乃遜辭爲啟﹐而不就徵。歡覽嶽表﹐謂其使者曰「寄語賀拔公﹐關西事一以相委﹐無貽朝廷憂也。」

是時髙王以兆在並州﹐思欲北徵﹐乃畱段榮父子﹑婁昭﹑孫騰﹑髙乾﹑髙隆之等於京師﹐其餘將士皆以自隨。入朝辭帝﹐帝設法駕親送之乾脯山﹐羣臣皆集。王再拜﹐帝降座扶之﹐握手而別。軍至鄴﹐送仲遠﹑度律至京﹐斬之。澄請守鄴。王分軍一半付之﹐又慮其幼﹐命髙嶽爲副。遂往晉州進發﹐沿途文武無不夾道迎送。將至晉州﹐官吏軍民皆遠遠相接。斯時晉州官署已攺爲王府﹐儀仗已半朝鑾駕﹐萬民爭迎﹐諸親眷屬無不嘖嘖稱羨。王至府﹐先與婁妃相見﹐而後金娥﹑桐花以及子女皆來下拜。少頃﹐遊氏﹑嶽氏﹑王氏諸夫人至﹐彼此相見畢﹐髙王謂婁妃曰「相別二載﹐幸各無恙。今蒙帝恩﹐卿等皆賜封號。今當吉日﹐理合開讀受封。」眾夫人皆大喜﹐忙排香案謝恩。是夜﹐王宿婁妃房中﹐笑謂妃曰「以卿意量寬宏﹐故在外又娶三妾。」

妃曰「願王功業日隆﹐多娶奚害﹖」王謝之。次日﹐拜見內乾夫婦﹑姊氏云蓮﹐惟有彼此欣喜﹐各相慶賀。今且按不下表。

再說孝武旣登大位﹐惟恐髙王拂意﹐委心相托﹐言無不聽。髙隆之恃王勢狎傲公卿﹐南陽王寶炬毆之曰「鎭兵何敢乃爾﹖」帝以歡故﹐出寶炬爲膘騎將軍﹐勒歸私第。壬辰﹐帝鴆節閔帝於門下外省﹐仍詔百司會喪﹐葬用殊禮。復殺安定王朗﹑東海王暉﹐以其曾稱尊號也。詔遣太尉長孫稚到晉州﹐迎髙琛來京尙主。琛字永寶﹐少失母﹐撫於婁妃。今將結婚帝室﹐入辭婁妃﹐妃謂之曰「小郎有此大福﹐非偶然也。但勿恃家門之勢傲上慢下﹐斯保福之道。」琛再拜受命﹐時年十六也。秋七月庚子﹐髙王發晉州﹑鄴城兩處人馬﹐北取晉陽﹐召髙澄隨軍﹐命段榮守鄴。又帶恆山夫人同往﹐以其曾徵步蕃﹐熟於山川形勢也。壬寅﹐王引兵入滏口﹐大都督厙狄乾入並﹑陘。庚戌﹐帝使髙隆之帥步騎十萬會王於太原﹐屯軍於武鄕。斯時謀臣如雨﹐猛將如雲﹐軍威甚盛。爾朱兆聞之大懼。又並州兵士經過兩次大敗﹐無不望風生畏﹐誰敢迎敵﹖兆欲戰不能﹐欲守不可﹐於是大掠晉陽﹐帶了家眷北走秀容﹐連北鄕公主﹑孝莊後也不顧了。及北鄕曉得﹐髙兵已臨城下﹐只得領親軍三千﹐狼狽而逃。城中無主﹐百姓大開城門﹐執香跪接。髙王入城﹐安撫軍民已畢﹐知北鄕去尙未遠﹐隨命恆山夫人領兵追往。桐花追趕一晝夜﹐已及北鄕後隊﹐約有一千馬步﹐卻是孝莊後押後。孝莊後武藝原不弱桐花﹐無如軍士慌亂﹐心中已怯﹐與桐花交戰數合﹐回馬而走。桐花趕上﹐生擒過來。並榮妾張氏﹑榮幼子文殊﹐盡擄以歸。單有北鄕公王逃往秀容﹐此且不表。

且說這髙王據有晉陽﹐以地勢雄壯﹐東阻太行常山﹐西阨蒙山﹐南擁霍太山髙壁嶺﹐北控東陘﹑西陘兩關﹐有金城之固﹐眞乃福基之地。乃取白馬寺基﹐創建渤海王府。規模制度務極壯麗﹐發人夫三萬﹐不分星夜建造﹐刻日限竣。使髙澄屯兵城外﹐自居爾朱舊府﹐暫作行署。一日﹐桐花回軍﹐報說擄得爾朱至親三口﹐俘甲士五百餘人﹐孝莊後於馬上擒之。王大喜﹐排宴堂中﹐爲桐花賞功。兩人對酌﹐酒半﹐桐花說起爾朱后年少靑春﹐容顏絕世。可惜國破家亡﹐被擒於干戈之際﹐做了帝後一場﹐如此結局﹐眞人生之大不幸也。歡聞後美﹐不覺心動﹐問曰「後何在﹖」桐花曰「軟禁在營。」

歡曰「明日召來﹐吾有以處之。」桐花道﹕「處之若何﹖」王曰「此𨿽天柱之女﹐陷於逆黨﹐實系孝莊之後﹐理合寬宥﹐使之不失富貴可耳。」桐花道﹕「正宜如此。」宴罷同寢。明日﹐歡獨坐一室﹐召後及張氏至。後於庭中﹐歡遙望之﹐果然天資國色﹐蓋世無雙﹐遂下座迎之。後見歡掩袂流涕。

歡再拜﹐後不得已亦下拜。歡曰「後不幸而遭國變﹐以至如此。此兆之過﹐非後過也。營中不便居住﹐此處本後家舊府﹐可居之。」命卽送入內堂﹐一應服禦器皿﹐著令皆如其舊。舊時宮人亦令入內服侍。張氏及後只道髙王相待之厚尙在天柱面上﹐並不爲異。桐花聞之﹐來諫歡曰「妾聞大王畱後在府﹐竊以爲不可。後居內堂﹐王居外堂﹐妾處東廳﹐𨿽屋宇深遠互相隔別﹐而同居一府﹐恐涉瓜田李下之嫌。何不使之另居他處﹐以禮待之﹐則王之義聲振於天下。」王笑而不應。桐花覺其意﹐問曰「王將納之乎﹖」歡亦不應。桐花曰「大王建義﹐爲永安復仇﹐故天下響應。若納其妻﹐非所以示天下也。且天下豈乏美女子﹐而犯此不義爲﹖」歡曰「汝勿多言﹐同安一室可耳。」桐花知王意不可回﹐歎曰「早知美色惑人﹐悔不當時放之使去﹐吾累王矣。」王笑而出。

明日﹐王召張夫人出﹐謂之曰「你家犯滅門之罪﹐汝與文殊俱當死。」

張氏伏地求饒﹐王曰「吾有一事托汝﹐若得玉成﹐不惟免死﹐而可富貴。汝能之乎﹖」張氏問﹕「何事﹖」王曰「後年少終身未了﹐如肯從吾﹐當以金屋貯之﹐禮待逾於正妃。爾子文殊亦必復其世爵﹐以繼天柱之後。否則﹐爾朱絕矣。」張氏唯唯承命﹐但曰「此事王勿性急﹐後性烈如火﹐須以緩言勸之﹐一時未必卽從也。」王曰「汝善爲之﹐異日必有以報。」張氏退而進內。後見張氏面有驚色﹐曰「歡召汝去何意﹖」張氏泣曰「爾朱絕續﹐全在於後矣。」後問﹕「云何﹖」張氏因述歡言「後從之﹐可保富貴﹔不從﹐則全家誅絕。」後聞此言﹐怒气塡胸﹐卽欲拔劍自刎。張氏止之曰「後爲一身計﹐獨不爲宗門計乎﹖後死﹐文殊誅﹐天柱無後矣。後何不畱著性命﹐爲爾朱延一綫之傳也﹖」後放聲大哭﹐堅欲爲永安守節。髙王探得事尙不諧﹐復召張氏謂之曰「後不嘗爲肅宗嬪乎﹖肅宗崩﹐後事永安而不死﹐今何獨誓死不從也﹖」張氏復言之後﹐後默然。張又云「歡言待後逾於正妃﹐則後亦不屈人下也。」張見後有允意﹐遂報知髙王。歡大喜﹐乃悄步而入。後與張俱坐堂中﹐見王至﹐不及避﹐遂遜王坐。歡自稱下官﹐屈意迎之。

少頃﹐設宴對飲﹐兩情漸諧﹐是夜遂成夫婦之好。明日﹐桐花進賀。後見之有慚色﹐桐花曰「昔爲敵國﹐今爲一家﹐何幸如之﹖」王大笑。蓋桐花性極靈巧﹐能隨機應變﹐故王素寵之。

未幾﹐新府成﹐王自臨視。周圍約有數里﹐制度宏敞﹐賽過帝闕。內有正殿﹑後殿﹐東西兩殿堂﹐則紫雲﹑芙蓉﹑儀鳳﹑儀政﹑徳陽等名。園有東西兩座﹐樓臺亭榭隨處皆是﹐間以水木花石﹐無不曲盡髙深。後院妃妾所居﹐深房邃室﹐皆畫棟雕樑﹐朱門金壁﹐不下五百餘間。見者以爲神仙之府不過如此。髙王大悅﹐厚賞監造人員。乃命尉景﹑孫騰將三千輕騎﹐到晉州迎取眷屬﹐同到晉陽居住。又命在山東等處選買女子三百名﹐以充府中役使。百官慶賀新宮﹐日日開筵歡飲。一日﹐報有詔到﹐正使趙郡王﹑副使華山王﹑內使元士鼎﹐王迎入府中。開讀聖旨﹐乃賜髙王錦繡千匹﹑黃金千兩﹑牙牀一座﹑流蘇帳二頂﹑宮娥二十名。王謝恩畢﹐乃與天使見禮﹐畱入書房敍話。

二王曰「我等此來﹐爲帝欲立正宮﹐必求王女﹐正位朝陽。且有別旨﹐王若不允﹐終身不立國母。望王善承帝意。」王曰「帝命焉敢不遵。但欲屈畱二王在此﹐容俟議定復命。」二王許之。於是送至公署安歇。二王別後﹐王取流蘇寶帳一頂送入後堂﹐卽帶領二十名宮女來見爾朱后。宮女叩首侍立﹐偸眼往上一看﹐乃是爾朱娘娘﹐何爲在此﹖後見宮女有曾經服侍過者﹐追思往事﹐不覺愀然。王曰「此帳與宮娥皆今上所賜﹐特以贈卿﹐卿何轉生不樂﹖」因命左右歌舞﹐後曰「淸淡可耳。」王自是迷戀後色﹐往往數日不出﹐卽天子求婚一事﹐亦不提起。正所謂﹕兒女多情歡愛重﹐君臣大義等閒輕。

以後情事﹐且待下回再說。第二十六卷

運神謀進兵元旦追窮寇逼死深山

話說髙王迷戀美色﹐把軍國大事皆置不問。又將爾朱舊府添設樓臺﹑殿閣﹐以爲遊樂之所。因號新府曰北府﹔舊府曰西府﹐獨讓爾朱后居住。一日﹐婁妃諸眷已近晉陽﹐文武官員皆郊外迎接。桐花聞知﹐亦要去接婁妃﹐正好遷住新府。王謂之曰「此處事情﹐你且瞞過婁妃。我已吩咐左右近侍﹐不許說知。如有泄漏﹐咎總在你。」桐花含笑而應。又進謂後曰「今日妃眷都到﹐我往北府看視一番﹐卿在此勿傷寂寞。」後曰「王自去﹐但我與你妻總要不相聞問﹐免我羞慚。」王曰「卿勿憂﹐各自爲尊便了。」王來北府﹐婁妃車從已到。相見大喜﹐諸夫人及兒女一一拜見。府中鋪設齊備﹐婁妃居於正宮﹐諸夫人各居一院。將山東彩選的三百名女子皆宮樣妝束﹐撥給各宮伺候。服禦﹑器皿無不工巧華麗。婁妃曰「妾等今日受此榮華﹐皆叨大王之福。」髙王笑曰「報卿俊眼能識人耳。」妃亦笑。至晚﹐排宴後堂﹐合家聚慶﹐燈燭輝煌﹐管弦齊奏﹐不讓天家富貴。酒半﹐王顧端娥謂婁妃曰「天子屢次求婚﹐情難再卻﹐我欲許之﹐未識卿意若何﹖」婁妃曰「昔孕此女﹐夢月入懷。月本後象﹐今天子欲納此女爲後﹐此亦前定之數﹐妾何敢違﹖」王大悅。筵畢﹐王宿正宮﹐諸夫人各歸別院。明日﹐趙郡﹑華山二王來賀﹐說起帝命﹐歡不復辭。二王大喜﹐便欲進京復旨。此且不表。

且說天下事若要不知﹐除非莫爲。髙王納了爾朱后﹐不許一人泄漏其事﹐那知只瞞得北府眷屬﹐外人卻都曉得。二王在晉陽擔擱數日﹐早有人報他知道﹐故一到京中﹐喧傳此事。復命對﹐言歡已肯納女﹐帝大悅﹐卽遣李元忠納幣於晉陽。元忠本歡舊人﹐今充大婚使﹐歡敬待有加。嘗與之宴﹐酒酣論及舊事﹐元忠曰「昔日建義﹐轟轟大樂﹐比來寂寥﹐無人相問。」歡撫掌笑曰「此人逼我起兵。」元忠戲曰「若不與侍中﹐當更求建義處。」歡曰「建義不慮無人﹐止畏如此老翁不可遇耳。」元忠曰「止畏此翁難遇﹐所以不去。」因捋歡須大笑。歡悉其意﹐深重之。斯時天子娶婦﹐髙王嫁女﹐富貴赫奕﹐不待言表。端娥臨行﹐牽衣慟哭﹐舉家爲之下淚﹐王亦揮淚不已﹐惟髙澄在旁竊笑。王次日召澄問之﹐曰「端娥入宮﹐終身不得歸寧。爾獨無姊弟情﹐而笑於旁乎﹖」澄曰「女子得爲帝後﹐富貴極矣﹐有何不足﹐而爲之戚戚﹖兒以天下可憂事正多﹐父不之憂而乃憂此兒﹐所以笑也。」髙王曰「你且說可憂者何事﹖」澄曰「爾朱兆尙在秀容﹐分兵守隘﹐出入寇掠﹐及今不除﹐釀成遺患。父王屢次出兵﹐旋又中止﹐未識何意。」王曰「爾何知﹐此兵機也。」澄悟曰「然則歲終可襲而取也。」王曰「汝勿言。」澄拜而退。髙王自嫁女後﹐在婁妃前托言軍事匆忙﹐要往營中料理﹐遂往西府安歇。命尉景爲並州刺史﹐管理萬民﹐厙狄乾權管三軍。自與爾朱后行坐不離﹐歡樂宴飲。諸將知之﹐皆不敢言。時至殘冬﹐告後曰「吾爲國事將東出數日﹐暫別卿去。」後不敢畱。便從數騎來至軍營﹐召集眾將聽令。又召世子髙澄﹐私語之曰「吾今夜起兵﹐去捉萬仁。新春諸事﹐你當代吾爲主。西府中元旦亦要賀節。庫內有玉如意一隻﹑金鳳鑪一座﹐你送去爲賀禮﹐待之一如親母﹐倘傲慢失禮﹐回必重責。但要瞞了你母及眾夫人﹐你歸只說吾軍行要緊﹐不暇回府了。」髙澄受命﹐直至大軍起行﹐然後回府。

細想父王吩咐﹐不知西府所寵何人﹐教我如此。因想恆山夫人曾在西府居住﹐必知其詳。於是將行軍之事稟過婁妃﹐悄步走入桐花宮來﹐向桐花道﹕「敢問姨母﹐西府居者何人﹖」桐花佯曰「不知。」世子道﹕「父王命我元旦賀節﹐禮敬如嫡。故必問明﹐然後好去。」桐花曰「大王囑我勿泄﹐故不敢言。旣命你去﹐我先說你知道。居西府者﹐乃爾朱榮之女﹐孝莊王后也。前日逃往秀容﹐被我擒回﹐大王納之﹐寵幸非常。但你𨿽知之﹐不可泄漏於人﹐致觸父怒。」世子連稱不敢而退。

再說髙王起軍﹐慮大隊行緩﹐命竇泰先將輕騎三千往前進發。泰一日夜行三百里﹐直抵秀容城下。兆是時因髙王屢次起兵旋復中止﹐防守漸懈。況值歲首﹐隔夜除夕﹐軍將皆歡呼暢飲﹐髙家軍來﹐全無消息。城門方啟﹐泰兵一擁便入﹐把兆府前後圍住。萬仁正在中堂﹐觀左右手搏爲樂﹐忽報髙兵殺進﹐已把府門圍住﹐驚得魂飛天外﹐魄散九霄﹐急召諸將﹐諸將皆已逃竄。

其妻李氏聞外面金鼓喧天﹐忙出問信。萬仁一見﹐大哭道﹕「髙兵已到﹐大事休矣。但不可畱下妻女﹐再爲人辱。」拔劍斬之。欲殺其女金婉﹐尙在內閣未出﹐不及尋覓。只得結束停當﹐帶領親軍數騎﹐殺出府門。竇泰向前攔住﹐萬仁不敢戀戰﹐殺條血路﹐拍馬而走。竇泰趕至城邊﹐已被逃去。少頃﹐髙王軍到﹐聞兆已走﹐命竇泰畱後﹐安撫城中。惟北鄕府中﹐任其出入﹐不必設兵嚴禁。自率大軍來趕萬仁。忽遇髙山擋住﹐不知萬仁所向﹐便屯軍山下﹐遣彭樂﹑斛律金二將各帶百騎入山搜捉。山路崎嶇﹐追尋半日﹐不見蹤迹。忽見一壯士身衣豹皮﹐手執三股叉﹐髙叫曰「你們要捉爾朱兆乎﹖我領你去。」二將大喜﹐隨之而往。要曉得萬仁逃入深山﹐心慌意亂﹐走到一絕逕所在﹐前無去路﹐隨身軍士止存得張亮﹑陳山提兩人﹐因謂二人曰「汝等以死相從﹐愧無以報﹐斬吾首去﹐可圖富貴。」二人不忍﹐兆乃殺其所乘白馬﹐自縊於樹。那壯士在隔嶺望見﹐故來報信。彭樂等兵至﹐遂斬其首﹐並執張﹑陳二人以歸。髙王見其首﹐不禁惻然﹐命收其屍葬之。並釋張亮﹑陳山提罪。二將因言壯士報信之功﹐王問﹕「其人何在﹖」對曰「在轅門外。」王召入。其人下拜﹐王細認之曰「汝莫非太安韓伯軍乎﹖」其人曰「臣實韓軌也。」伏地不起。蓋軌少時與王同學。軌有妹俊英﹐王曾求之爲室﹐其母嫌王貧﹐不許﹐自此遂絕往來。王命之起﹐坐而問之白﹕「卿吾故人﹐何流落在此﹖」軌曰「自王別後﹐卽遭拔陵之亂﹐家業蕩盡﹐後爲葛榮擄去。榮敗﹐陷入逆黨﹐應死。臣乘間逃脫﹐在此打獵爲生。」王語以前事﹐軌惶懼謝罪﹐因曰「前者聞王建義﹐本欲相投﹐因負前罪﹐故不敢進謁。」王曰「今汝母妹何在﹖」軌曰「臣逃後﹐天柱將臣母妹沒爲官婢﹐現在拘於秀容織紝宮中。求王放出﹐使臣得骨肉相聚﹐則恩徳無量矣。」王卽發命﹐召他母女到營。賜軌冠裳﹐畱住營中。蓋王將曉諭邊夷﹐故尙停軍於此。次日韓軌母妹召到﹐入帳叩見。王見其母頭白齒落﹐老態可憐﹔俊英膏沐不施﹐丰韻猶存。軌隨後亦入。皆命之坐﹐問其母曰「你女何以不嫁貴人而憔悴若此﹖」韓母羞慚無地﹐乃謝曰「前日有眼不識﹐悔已無及。今女尙未嫁﹐願充箕箒之役﹐服事大王﹐以贖前愆。」王曰「向不肯與我爲妻﹐今乃肯與我爲妾乎﹖」軌亦跪地求允﹐王笑而許之。是夜﹐遂納俊英於營中。

不一日﹐王返秀容﹐慕容紹宗叩轅求見。王召入﹐起而迎之曰「我念將軍久矣﹐何以今日才來﹖」紹宗曰「北鄕公主尙在﹐不可棄之而去。」

王曰「卿可謂忠於所事者矣。」因問﹕「北鄕公主安否﹖卿爲吾致語北鄕﹐後及公子文殊皆安樂。倘肯遷到晉陽﹐與後同居﹐則大好。卽不然﹐富貴如故﹐可無憂也。」紹宗退﹐來見北鄕﹐以歡言告之。北鄕大疑。俄而﹐報有髙王使者在外﹐遂召之入。問使者曰「後在並州時居於何所﹖」使者曰「王建西府居之﹐榮華逾於前日。」北鄕知後已失節﹐勃然變色﹐遂令使退﹐進內放聲大哭曰「後競若是﹐我何面目再立人世﹖」遂自縊。紹宗爲之殯殮。髙王聞之﹐親臨祭奠﹐召紹宗謂之曰「卿今而後可以一心事我矣﹐當令官爵如故。」紹宗拜謝。王出令﹐所有籍沒萬仁家產﹐載往晉陽﹐其家口賞給諸將爲奴婢。當面查點﹐只見一女子體態嬌柔﹐形容出眾﹐悲不自勝﹐因問曰「爾系萬仁何人﹖」女對曰「妾名金婉﹐萬仁女也。」王命置之。

其餘照簿發遣。是夜﹐王命金婉陪飲﹐又納之爲妾﹐卽後所稱小爾朱夫人是也。王將班師﹐命韓軌爲都督﹐鎭守秀容。於是三軍齊發﹐下令兵將不許傳說北鄕自縊之事﹐違者有罪﹐恐後聞之而生怨也。軍到晉陽﹐正值元旦﹐王入北府﹐命文武各散﹐進與婁妃相見。諸夫人聞之﹐都來拜賀。眾方就坐﹐餓有兩乘香車至殿下﹐兩邊侍女十餘人﹐眾妃見之皆愕然。見秀幔中走出兩位美女﹐侍女擁之﹐從西階上﹐入殿下拜。婁妃問王﹕「何人﹖」王曰「此年長者韓軌之妹﹐前日不肯與吾爲妻﹐故令今日與我爲妾。此年幼者萬仁之女﹐本已沒爲官婢﹐吾憐其嬌好﹐故納之。卿勿以爲怪也。」婁妃笑曰「此皆吾王好色所致﹐妾何怪焉﹖」便令各居一院﹐撥給承值宮女各二十名。當夜大開筵宴﹐共賞元宵。王飲三爵﹐起謂妃曰「我有軍務未了﹐不能在此宴賞。」說罷便出﹐蓋王急欲往西府也。

且說爾朱后獨居西府﹐正傷寥寂﹐半月來不知髙王在於何所﹐轉輾不樂﹐獨自倚欄﹐看月長歎。宮女忽報王至﹐忙移蓮步下階相迎。王一見之﹐恍似嫦娥下降﹐喜逐顏生﹐便攜手上階﹐並坐而語之曰「吾因軍旅羈身﹐累卿寂寞。」後問﹕「半月何往﹖」王權辭以對﹐因問﹕「歲首元旦﹐世子曾否來賀節。」後曰「來賀。世子聰明俊秀﹐謙下有禮﹐可稱佳兒。」王曰「此兒頗識事機﹐能稱吾心﹐故命之來見耳。」宮娥排宴上來﹐看月對酌﹐王自彈琵琶﹐以娛後意。左右宮女爭相歡笑爲樂。飲至更深﹐撤宴歸寢。次日﹐報有建州刺史韓賢﹐遣人貢獻蛟龍錦三百匹。發而視之﹐工織奇妙﹐五彩相間﹐皆是金龍玉蛟出沒於五色祥雲之間﹐盤旋屈曲﹐光彩奪目。每匹長五丈﹐闊七尺。王曰「蛟龍錦﹐中國亦有﹐不能如此奇妙。」因問使者﹕「錦從何來﹖」答曰「此錦番商齎來﹐每匹百金﹐吾主以爲奇貨﹐故買之來獻。」王大悅﹐厚常使者。以錦賜與爾朱后﹐爲幔天帳一頂﹐坐臥其中爲樂。自是髙王深居西府﹐𨿽近臣亦罕見其面矣。此且按下不表。

再說孝武納後以來﹐在髙王面上﹐深加敬愛﹐後亦安之。而帝有從妹二人﹐一號明月公主﹐一號云陽公主﹐皆以色美爲帝寵愛﹐畱在宮中不嫁﹐而明月尢寵。髙後聞之不悅﹐常欲諫阻﹐未敢出口。一日﹐內侍有言髙王娶莊後事者﹐帝聞大慍﹐謂後曰「近聞卿父娶莊後爲妃﹐未識信否。若果如此﹐大亂君臣之義矣。」後微笑曰「君臣之義不可紊﹐兄妹之間獨可亂乎﹖陛下寵幸明月﹑云陽﹐外庭皆知﹐何以示天下後世﹖吾父果爾﹐正所謂有是君有是臣也。」帝聞之甚慚﹐由是與後外相親愛﹐而內懷不睦。君臣嫌隙﹐亦從此生矣。且聽下回分解。第二十七卷

乙弗氏感成奇夢宇文泰獲配良緣

話說髙王納了爾朱后﹐帝𨿽聞而惡之﹐然並無相圖之意。朝臣中惟斛斯椿心懷反覆﹐平素喜與術士劍客往來﹐好行機詐。髙王初入洛陽﹐椿已慮其權重欲圖害之﹐賴賀拔勝言之而止。及歡殺喬寧﹑張子期﹐心益不安。因與南陽王寶炬﹑武衛將軍元毗﹑侍郎王思政等結爲一黨﹐密於帝前言歡之短﹐勸帝除之。舍人元士弼亦言詔到並州﹐歡坐而聽讀﹐驕傲無禮。帝於是常懷不平。欲除之而計無所出。一日﹐忽接歡表﹐言爾朱兆已正殺君之罪﹐滅及全家﹐而太原王榮曾有大功於國﹐不應無後﹐其所遺幼子文殊年漸成人﹐理合賜之襲爵﹐以酬其勛。帝覽奏大駭﹐欲許之﹐則封叛臣之子爲王﹐心所不甘﹔欲不許﹐則慮觸歡怒﹐致生不測。乃密召斛斯椿﹐以表示之。椿曰「陛下不可不許。歡之推恩於爾朱者﹐以納莊後之故﹐在他面上用情﹐志在必得﹐不如許之以慰其心。然歡所爲如是﹐未始非天朝之幸也。」帝曰「何幸之有﹖」椿曰「以歡之雄才大略而勵精圖治﹐經營大業﹐其勢難制。近聞其自納莊後爲妾﹐日夕居於爾朱兆舊府﹐只圖歡樂。諸將罕見其面﹐舊時姬妾亦置不問。以尉景爲冀州刺史﹐委以政事﹐自己全不關心。又以北地已平﹐關西通好﹐以爲天下無事﹐因此志驕气盈﹐惟酒色是娛。現在乘其昏惰之時﹐正好設計除之。歡若一除﹐其長子髙澄年僅十二﹐餘皆孩提﹐𨿽有謀臣勇將﹐蛇無頭而不行﹐皆可以利誘也。如是則大權復歸帝室﹐天下皆稽首歸服矣。」

帝曰「除之若何爲計﹖」椿曰「陛下禁旅單弱﹐先當廣招武勇﹐添置閤內都督部曲﹑值殿之將﹐每員以下增置數百人。又諸州行臺管轄一方﹐皆歡私人爲之﹐本以正討反亂﹐故建其職。今托言天下已平﹐悉罷其兵﹐則歡勢孤矣。關西賀拔嶽士馬精彊﹐𨿽陽與歡合﹐未必心服。今遣辯士說之﹐使順朝廷。其兄賀拔勝英雄無比﹐心地忠烈﹐現爲侍中﹐可使都督三荊七州諸軍事﹑荊州刺史﹐以爲外援。及早行之﹐便足以制歡矣。」帝曰「司空髙乾﹐朕亦欲用之。」你道帝何以欲用髙乾﹖先是乾在信都遭父喪﹐以軍興不暇終服。及帝卽位﹐表請解職行喪﹐詔解侍中﹐惟不解司空之職。乾𨿽求退﹐不謂帝遽見許﹐旣解侍中﹐朝政多不關豫﹐居常怏怏。帝旣貳於歡﹐冀乾爲己用﹐嘗於華林園宴罷獨畱乾﹐謂之曰「司空奕世忠良﹐今日復建殊勛。朕與卿義則君臣﹐情同兄弟﹐宜共立盟約﹐以惇情契。」慇懃逼之。乾對曰「臣以身許國﹐何敢有貳﹖」帝復申前說﹐乾唯唯。且事出倉猝﹐不謂帝有異圖﹐遂不固辭。與帝焚香訂盟﹐誓終始不相負﹐因是帝欲用之。椿曰「乾若爲陛下用﹐其弟敖曹勇冠三軍﹐雄武無敵﹐亦可結之﹐爲陛下用矣。」帝大喜﹐由是朝政軍謀﹐帝專與椿決之﹐羣臣皆不得與。得與聞者﹐惟南陽王﹑王思政數人。然南陽𨿽與其謀﹐恐事無成﹐心甚憂之。

一日朝退﹐獨坐閣中﹐其妃乙弗氏賢而色美﹐爲王所愛敬﹐無事時﹐每與談論世事。妃是日見王默默不樂﹐問其故。王曰「我憂髙歡當國﹐將來禍必及我。」妃曰「王承帝寵甚厚﹐何畏於歡﹖」王曰「天子是他扶立﹐國政軍權皆他掌握。一旦有變﹐天子且不保﹐其社稷何有於我﹖我所以憂也。」

妃曰「此非王一人事﹐且寬懷過去。」因問歡之宗祖是何等樣人。王曰「我初不知。前日我同髙道穆入景明寺閒玩﹐時歡隨爾朱榮入都﹐與司馬子如亦來寺中遊玩﹐在左廊下相遇﹐歡與子如並肩而行。吾見其容貌特異﹐聲音宏亮﹐目視久之。道穆謂予曰「殿下識此人否﹖」我曰「不識。」道穆曰「此人姓髙﹐名歡﹐字賀六渾﹐渤海人也。其上祖名隱﹐出仕於晉。

隱子慶﹐爲燕吏部尙書。慶子泰﹐爲燕都尹。燕亡﹐泰之子湖﹐以燕郡太守引兵降於本朝。吾世宗皇帝封爲右將軍。湖有四子﹐次子名詝﹐官爲侍禦史﹐犯法坐罪﹐削職爲民﹐謫徙於懷朔鎭。詝與吾家爲同姓﹐與吾父﹑吾叔叔兄弟行。其去懷朔時﹐以祖宗神像寄與吾父﹐曰「門戶衰敗﹐未識流落何所﹐恐有遺失﹐幸弟爲我畱之。且言我父﹕爲將常行仁義﹐未嘗妄戮一人﹐我𨿽如此﹐或子孫尙有成人者﹐可以此示之。於是遂去﹐其後不相聞問。我父嘗以此諭我兄弟。吾曾看其先像﹐此子容貌﹐宛似髙湖﹐但少須耳﹐乃湖之曾孫也。」我曰「旣有此事﹐何不以像還之﹖此子神姿秀異﹐所謂成人者﹐卽其人歟﹖」道穆乃進前相見﹐遂入講室。歡與子如﹑道穆及我同入共坐。

道穆遂請姓氏﹐歡言之。再請其祖宗名號﹐歡又言之。道穆因以其祖犯法寄像之言﹐一一告之。歡整衣而起﹐向道穆再拜。道穆答拜。歡起﹐斂手拜曰「我祖不幸犯法流徙﹐以公父賢明﹐寄畱先像。今歡幸遇明公﹐得悉原委。願請遺像以歸﹐亦公之徳也。」因俯首灑淚。道穆曰「正以君是賢子孫﹐故欲奉還先像。將軍不棄﹐可往寒家奉還。」歡固辭不肯。乃約次日仍於寺中取像﹐遂各別去。次日﹐道穆將遺像入寺﹐拉吾同往。歡設酒以待﹐見像展拜曰「我衣冠族也﹐而沈淪至此。」因悲不自勝﹐灑淚如雨。見者皆爲慘戚。是日𨿽置酒﹐略飲數杯而罷。去後﹐道穆深歎其孝﹐異日必成偉器。我自此方知其家世也。」妃曰「若如此﹐歡亦名家子也。且爲人孝敬﹐安知其不爲魏之純臣也。」王曰「汝言兒戲耳。歡有奇才異相﹐安肯安分守己﹐久居人下﹖」妃又問歡之異相若何。王曰「歡身長八尺﹐體貌如神﹐龍行虎步。雙眉濃秀﹐目有精光﹐長頭髙額﹐齒白如玉﹐肌膚細潤﹐十指如初出筍尖一般。聲如裂帛﹐又能終日不言﹐通宵不寐﹐喜怒不形於色﹐人莫能測其意。性旣沈重﹐識又宏遠﹐實天地異人也。亂階一作﹐天命有歸。歡若據有天位﹐我家宗社絕矣。」妃曰「此王之過慮﹐歡能終守臣節亦未可知。」王曰「智者見於未萌﹐何況已著。近聞一節事﹐已見歡之無君矣。」

妃曰「何事﹖」王曰「歡素好色﹐姬妾無數。正妃婁氏寬厚賢明﹐卽今上皇后之母。有一姬名桐花﹐能行妖法﹐顏色嬌美﹐身體纖弱若不勝衣﹐而能衝圍陷陣﹐所向披靡﹐戰必大捷﹐今上封爲恆山夫人。從徵爾朱兆﹐莊後逃歸秀容﹐被他擒得﹐歡竟納之爲妾﹐寵愛異常。故爾朱文殊亦得襲封王爵。歡以帝後爲妾﹐豈復知上下之分乎﹖」妃不覺失驚曰「此事必非虛聞。妾昔與諸王妃入宮見孝莊皇后﹐其容色光艷﹐絕世無雙﹐嬌顏麗質﹐𨿽洛浦神女﹑嫦娥仙子無以過之。今孝莊崩﹐後又年少﹐被歡得之﹐美色動心﹐後焉得不失節﹖但歡有此事﹐大虧臣節﹐後事不可量矣。」王曰「所憂正在乎此。朝廷𨿽爲之備﹐吾恐事屬無成﹐反速其禍耳。」妃亦爲之不樂。

至晚﹐宴罷而寢。乙弗氏睡去﹐遂得一夢。夢見天子引兵出西陽門﹐俄而變爲龍﹐鱗甲𨿽具﹐爪角不長﹐气象甚弱﹐乘紫雲冉冉西去。護從人員一無所見﹐獨南陽王跣足登云﹐亦化爲龍﹐皆從西去﹐身亦不覺隨之而行。須臾見北方一人﹐形貌非常﹐心以爲髙歡也。仗劍立於大樹之頂﹐威容甚猛。

視其樹﹐髙有七十餘丈。又一人身披金甲﹐手持白刃﹐亦在樹上﹐大聲呼曰「大家髙歡﹗」言未絕﹐歡足生靑雲﹐化爲一條黃龍﹐長六十餘丈﹐夭矯於靑雲中。風雨驟至﹐金鱗耀目﹐火眼睜光﹐牙爪攫拿﹐翻覆有勢﹐雲霧已遮半天﹐南陽回避而行。望見西北上又有黑雲一片﹐從地而起。一人仗劍立於云上﹐儀表非凡﹐衣服皆黑﹐發垂垂披於兩肩﹐長與身等﹐气勢甚盛。與南陽相遇﹐卽化爲白龍﹐鱗甲爪牙如玉﹐其黑雲亦遮半天。王𨿽爲龍﹐大有畏縮之狀。仰視紅日無光﹐煙霧迷漫﹐絪縕不散。未幾﹐有彩雲一朵從西而來﹐中有仙花兩朵﹐其大如盤。南陽乘雲而去﹐銜得一朵﹐擎於爪中。妃心惡之﹐遂與王相失。隨後又見黃龍乘雲趕上﹐亦銜一朵而往。妃不見王﹐身所無依﹐甚是恐怖﹐低首視之﹐乃身在萬仞髙山之上﹐危險難行﹐不禁失足﹐驚出一身冷汗而醒。時正五鼓﹐南陽起身入朝﹐妃亦起來梳洗。細思夢中景象﹐國家必有大變﹐王卽無恙﹐此身恐不得保﹐呆坐房中﹐鬱鬱不樂。少頃王歸﹐以夢告之。王聞默然﹐旣而謂妃曰「若應此夢﹐魏室江山必致傾覆。龍者﹐君象也。歡爲黃龍﹐主有天下。況其父名髙樹﹐正應神人所言。白龍庚辛色﹐只怕西方別有眞人爲帝。我化爲龍﹐或亦有人君之分﹐然奄奄不振﹐亦必受制於彊臣之手。徒擁虛名。至銜花一事﹐主我有重婚之兆。但我與卿結髮情深﹐斷無棄卿別娶之理。況髙歡亦取一花﹐理不可解。因取花箋一幅﹐將夢中所見一一記之﹐付妃藏好﹐畱爲異日之驗。後來王爲西魏主﹐蠕蠕國有兩公主﹐一嫁於王﹐一嫁於歡﹐而乙弗後遂廢死﹐此夢始驗也。正說間﹐報侍郎王思政來﹐接入密室相語。思政曰「今奉帝詔﹐往說賀拔嶽﹐特來告別。」

王囑之曰「機不可泄﹐願君愼之。」思政曰「吾攺作賈客﹐潛入關西﹐相機行事便了。」王曰「如此最好。」遂別去。今且按下不表。

且說賀拔嶽鎭守關西﹐軍政無缺﹐四民樂業。嶽以行臺左丞宇文泰爲腹心。泰有文武才﹐志度深沈﹐特爲嶽所器重﹐言無不聽﹐計無不從。泰年二十有四﹐尙無正室﹐身邊只有李姬一人﹐欲待其生子﹐然後冊正。姬生一女﹐因生時雲气滿室﹐取名云祥﹐卽後西魏廢帝後也。一日﹐賀拔嶽出長安遊獵﹐駐軍華陽城外。眾將皆隨﹐泰亦同往。泰見軍中無事﹐私語部下頭目三人﹐易服爲遊客﹐入華陽遊玩。走過幾處街方﹐忽見掛一算命卜卦招牌﹐便同三人走入店中﹐向術者拱手道﹕「乞將賤庚一排。」術者寫下八字﹐推算一回﹐便起身道﹕「此處不便說話﹐請貴人裏面坐談。」四人走進﹐術者向泰作揖道﹕「不知貴人下降﹐有失迎迓。」泰笑道﹕「小子是經商的人﹐何敢當貴人之稱﹖」術者道﹕「休要瞞我﹐尊命極貴。目下𨿽有爵位﹐未足爲奇。一遇風雲﹐飛升云表﹐必爲萬民之尊。現在喜气重重﹐來春定生貴子。」泰又笑道﹕「我尙未娶室﹐焉得來年生子﹖」那術者一聞未娶之言﹐拍手喜道﹕「好﹐好﹐好﹐今日遇著了。」泰駭極﹐問故。術者道﹕「老漢是成都府人﹐雲遊無定。所以擔擱在此者﹐只爲受人之托﹐必成就其事方去。」泰問﹕「何事﹖」術者道﹕「此間有一長者﹐姓姚﹐名文信。積代名家﹐富而好禮﹐世居盤陀村。女名金花小姐﹐年方十八﹐才貌無雙。前日推算其命﹐貴不可言﹐定當母儀天下﹐非尋常人可配。長者欲得貴婿﹐故畱我在此算卜﹐看有可以配合者﹐爲之作伐。無如所算之命皆非其耦﹐今貴人之命正是天生一對。旣云未娶﹐老漢願爲執柯﹐敢求名姓﹐好去通知。」泰大喜﹐便以名姓告之﹐訂於明日來討回音。泰出門囑三人勿泄。那術者自泰去後﹐卽到姚文信家﹐言有八字在此﹐是一極貴之婿﹐不可錯過。其夜﹐金花小姐夢一金龍據腹﹐正在堂中告知父母﹐恰好術者到來爲媒。文信大以爲瑞﹐一諾無辭。術者報泰﹐泰卽納聘。賀拔嶽知之﹐勸其卽娶。遂停軍三日﹐城內備下公署﹐共結花燭。合巹之後﹐泰見金花色美而慧﹐心下甚喜。於是拜別文信夫婦﹐共歸長安。到家之後﹐賓朋畢賀﹐張樂設飲﹐忙了數日。一日﹐門上持帖來稟云「有一人商旅打扮﹐從洛陽來﹐要見主人。」泰見帖上名字乃是王思政﹐心下大駭﹐吩咐開門﹐親自出外接進。施禮坐定﹐便問道﹕「侍郎﹐天子貴臣﹐何以微服下顧﹖」思政曰「偶訪親友至此﹐特來奉候。」泰曰「莫非要見我元帥乎﹖」思政曰「賀拔公也要進候。深慕左丞才智不凡﹐識權達變﹐先來一談。」泰知其意﹐便請入密室相語。但未識所語何事﹐且聽下回分解。第二十八卷

思政開誠感賀拔虛無作法病髙王

話說宇文泰屏去左右﹐將王思政邀入密室﹐問其來意。思政曰「我今至此﹐特爲國事起見。」泰曰「自渤海王當國﹐寇亂已平﹐天下安冶﹐國家尙有何事煩公遠出﹖」思政曰「左丞以渤海王爲何如人﹖」泰曰「髙王滅爾朱﹐扶帝室﹐大魏之功臣也。」思政曰「吾亦意其如此。孰知滅一爾朱﹐復生一爾朱。今歡身居並州﹐遙執朝權﹐形勢之地皆其私人所據﹐天子孤立於上﹐國勢日危。近歡又納孝莊後爲妾﹐敗常亂紀﹐於斯爲極﹐寧肯終守臣節哉﹖帝素知行臺與左丞忠義自矢﹐士馬足以敵歡﹐故特遣我來密相盟約﹐爲異日長城之靠﹐所以敢布腹心。」泰曰「髙歡之心路人皆知﹐吾元帥豈肯與之同逆。直以勢大難敵﹐故陽爲結好耳。請卽同往﹐與賀拔公議之。」思政大喜﹐便與泰同來見嶽。嶽知思政至﹐忙卽請入﹐下階相迎。坐定﹐略敍寒溫﹐思政便以告泰之言告嶽﹐出帝密詔付之。嶽再拜而受﹐因曰「國步將危﹐正人臣捐軀效節之日﹐況有帝命乎﹖嶽敬聞命﹐不敢有二。」

畱入後堂﹐設宴相待。宴罷﹐思政不敢久畱﹐起身辭去。嶽曰「歸奏天子﹐歡若有變﹐嶽必盡死以報。倘有見聞﹐當使宇文左丞到京面陳。」思政旣結好關西﹐星夜趕回京師﹐奏知孝武。孝武曰「賀拔嶽諒無他意。但恐歡終難制﹐柰何﹖」斛斯椿曰「陛下勿憂﹐臣更有一計﹐足以除歡。」帝問﹕「何計﹖」椿密語帝曰「有嵩山道士黃平信﹑潘有璋善行符魘之法﹐與臣往來親善﹐臣嘗試其法有驗。據云能攝人生魂﹐用伏屍術﹐埋而壓之﹐其人必死。只要本人生年月日﹐貼肉衣服﹐法無不靈。臣欲害歡﹐已托其行事。歡之年月日時已有﹐所少者貼肉衣服耳。又有一術士李虛無﹐自言能往並州盜之。臣俱畱在家中﹐法物一備﹐便可動手。可安坐而制其命也。」帝曰「此法若靈﹐勝於用兵數倍矣。卿善爲之﹐勿使作事無成﹐徒人笑。」椿受命而退。

且說髙乾與帝立盟之後﹐絕不知帝有他意﹐後見帝增加部曲﹐心甚疑之﹐私謂所親曰「主上不親勛賢﹐而招集羣小﹐數遣近臣往來關西﹐與賀拔嶽計議。又出賀拔勝爲荊州刺史﹐外示疏忌﹐實欲樹黨。禍難將作﹐必及於我。」

乃密啟歡。先是封隆之﹑孫騰皆有書報髙王﹐言朝廷聽任匪人﹐暗招刺客﹐潛入晉陽﹐欲害大王﹐宜謹防之。歡得書大怒﹐曰「帝卽忌我﹐其柰我何﹖

惟刺客當防之耳。」於是日與爾朱后深居內室﹐侍側者皆女子﹐外官非親信不得常見。三五日一出﹐經理庶務﹐四方有要緊文書﹐皆侍女傳遞。十日一宴眾官﹐亦不出府﹐自正廳至寢室共門十有八重﹐每門設監守官二員﹐查視出入。其堂內門戶﹐皆婦女關守﹐莫敢亂行。舊時宴會﹐非至二更不散﹐自後日一沈西便卽終席。最親愛者惟孝莊後一人﹐刺客事亦惟後知之﹐余無知者。至是又是乾啟﹐心益大怒﹐乃召乾至並州﹐面論時事。乾見髙王﹐悉陳朝廷所爲﹐不久定有變動﹐因勸王受禪﹐以弭其禍。王急以袖掩其口曰「司空勿妄言。吾今以司空復爲侍中﹐門下之事皆以相委。」言訖﹐卽令記室作啟﹐奏請乾爲侍中。又謂乾曰「明日是花朝節﹐當與司空宴於北城府中。」

傳令百官﹐明日皆集相府伺候。乾乃拜辭而出。次日﹐司馬子如來見﹐便與子如偕往北府。正行之次﹐見一蓬頭道人手持團扇﹐上寫善觀气色﹐預識吉凶。髙王頭踏到來﹐全不退避。軍人拿住﹐送到馬前﹐道人叩首道﹕「不知王到﹐誤犯虎威﹐伏乞釋罪。」髙王吩咐放去﹐道人立起身來﹐只把髙王細看。一到北府﹐眾官分班迎接。王入西園﹐宴已擺設。王坐南面﹐乾與百官依次坐下。笙歌疊奏﹐女伶樂妓紛紛進酒。斯時婁妃亦同眾夫人在景春園中百嬌亭上飲酒賞花﹐聽得樂聲嘹亮﹐問宮人﹕「何處奏樂﹖」宮人稟道﹕「大王在西園宴客。」婁妃暗忖﹕「髙王一月不見﹐宴罷之後﹐自然進宮。」便同諸夫人各歸內閣。那知髙王一心只在西府﹐階前方報未時﹐便卽起身﹐謂髙乾曰「司空早轉朝去﹐今當復爲侍中﹐諸事畱心。明日我來餞送。」乾拜謝﹐王卽去。婁妃聞之不悅。子如送王歸府﹐行至中途﹐復見蓬頭道人立在街旁﹐注視髙王。子如心疑﹐遂命從人帶道人歸府﹐問他何以兩次衝道。

這人曰「貧道深通相術﹐今觀大王气色﹐主在今夜卽有急病纏身﹐欲爲大王尋一解救之術﹐故在旁偸視。」子如曰「你不可亂說﹐言若不驗﹐定加重責。」吩咐左右將他鎖在書房﹐不許放去。

且說髙王回到西府﹐時已傍晚﹐便與爾朱后在春風亭上開筵對飲﹐宮女輪流斟酒﹐花香人美﹐十分快意﹐不覺沈醉。將近二更﹐月明如晝﹐思欲下階閒步。袖拂金杯於地﹐親自俯拾。忽一股黑气從地而起﹐直衝王面﹐回避不及﹐覺气冷如冰。後見王色異﹐慌問﹕「何故﹖」王不應﹐遂與後聯坐。

再命進酒﹐連飲數杯﹐身漸不快﹐攜後手同歸寢室。坐方定﹐垂首大吐﹐乃就榻以寢﹐後侍坐榻旁。三更時候﹐大聲呼痛﹐後急問之﹐謂後曰「我太陽如斧劈﹐痛不可忍。」言未絕﹐又曰「我右脇左膝亦發奇痛﹐未識何故。」

後卽命宮女執燭﹐親自看之。王體素白﹐是時三處皆靑。後驚曰「乍痛乍靑﹐癥甚奇異﹐當召醫者入視。」王曰「且待天明。」後曰「王舊日曾有是癥否﹖」王忍痛言曰「吾自幼多疾﹐飲食少進﹐不能受勞。至十歲卽能飲酒﹐賴尉氏姊調護﹐不至沈醉過傷。年二十始無病﹐然三十之內體尙瘦弱﹐不得丰厚。𨿽居髙位﹐精神未能全美。一到晉陽﹐肌丰神壯﹐體日以彊﹐𨿽應務紛繁﹐終夕不倦。自此五六年來﹐疾病全無﹐故敢恣情酒色﹐朝夕自娛。舊有值宿醫官﹐吾以無病故﹐皆令去之。今於半夜出召醫者﹐人必驚疑﹐故待天明不安﹐然後去召。」後見王愁眉蹙額﹐似有不勝痛楚之狀﹐心甚惶急﹐巴不得天就明亮。一到五鼓﹐忙卽傳諭出宮﹐宣召醫官二人。醫者入視﹐診過脈息﹐再看痛處﹐茫無治法。出外擬方﹐私語侍者曰﹕」今按大王之脈﹐別無甚病﹐三處奇痛莫識所由。恐遇妖魅之物﹐以致此禍。當啟妃主﹐問明大王﹐再商所以治之。」內侍曰「昨夜在後花園飲酒﹐皆宮女承應﹐歸寢大吐﹐我問宮女方知。妃主之前不敢稟也。」看官﹐你道髙王此癥何來﹖緣道人卽李虛無﹐欲識髙王形像﹐故兩次詳視﹐當街不避﹐被子如鎖在書齋。

宿至二鼓﹐人皆熟寢﹐乃悄然而起﹐點燈焚香﹐念誦祕咒﹐將黃絹畫成髙王形像﹐以法鍼三隻﹐刺其太陽﹑右脇﹑左膝三處﹐咒畢﹐藏於鞋履之中﹐凝神以坐。此處作法﹐髙王三處就痛起來。醫者那里識得﹐𨿽擬一方﹐服之其痛不止。

卻說司馬子如絕早起身就往西府﹐一來謝酒﹐二來要驗道人之言眞假。

斯時百官懼集﹐忽有內侍傳令出來﹐大王昨夜中酒﹐不能勞動﹐著刺史尉景餞髙司空入京﹐百官免見。子如心疑﹐畱身入內﹐問門使曰「王在裏面有何動靜﹖」門使云「五更卽傳醫官進去診視大王﹐未識何病。醫官云「大王脈象無甚大疾﹐但太陽﹑脇﹑膝三處靑腫﹐奇痛異常﹐疑爲邪气所侵。得術士救解才可﹐恐非藥石所能效。』」子如聽了﹐暗想道人之言有驗﹐遂令內侍請見。王召入﹐直至牀前﹐見王有忍痛狀﹐因問曰「王疾從何而起﹖」

王以後園飲酒﹐黑气相觸告之。子如曰「昨日送王回府﹐見那蓬頭道人屢次顧王﹐我帶歸問之﹐據云觀大王气色主在半夜發疾﹐我疑其謊﹐故禁之在室。今言黑气相犯﹐或有妖孽作祟﹐何不召之來治﹖」髙王點頭﹐子如遂出召之。未幾﹐道人至﹐同入內宮。王努力坐起。道人見王再拜﹐請視痛處。

王示之﹐道人曰「此無他故﹐蓋中鬼毒也。請以神鍼﹐鍼其患處。」王不許﹐曰「吾痛尙不能忍﹐況又加鍼乎﹖且太陽﹑脇﹑膝等處﹐皆非可鍼之地。汝可別以良法治之。」道人曰「法𨿽有﹐但能暫止其痛﹐而疾不能除。」

王命試之﹐道人討淨水一杯﹐畫符念咒﹐以水噴於三處﹐痛果頓減﹐便命畱之外閣。子如告退。其夜道人獨宿閣中﹐將過半夜﹐復行邪法。髙王痛又大作﹐倍加於前。後大驚﹐著令內侍問之﹐道人曰「此大王不許用鍼﹐故復發耳。」後又令內侍問曰「除用鍼而外﹐可有解救之術否﹖」道人答曰「王必不肯用鍼﹐尙有一術﹐但須明夜爲之。」內侍問﹕「何術﹖」道人曰「須得大王貼身衣服數件﹐在東南方撿一僻靜之處﹐待貧道作法﹐則鬼毒可解﹐大王便得安寧。」內侍進述於後。後見王閉目忍痛﹐不去告知﹐便喚宮女將王換下貼身衣服數件﹐放一匣內﹐付與內侍。便命明日與道人同往﹐撿一僻處﹐在內作法﹐不許放去。內侍領命﹐將衣服交與道人﹐道人大喜。次日﹐謂內侍曰「我旅店正在東南方﹐與汝同去。」至店﹐內侍緊緊守定。

是日﹐子如到府問候﹐知疾復作﹐大爲憂疑。後亦時刻不安。那道人到夜托言作法﹐云「外人不可窺伺。」令內侍宿在外邊﹐閉戶獨處。半夜時候﹐將髙王衣服藏起﹐取破衣數件放在匣內﹐書符數道﹐封固匣口。乃將髙王所畫形像拔去三鍼﹐取像焚之。天明﹐出謂內侍曰「我法已施﹐大王自然安矣。」與內侍同到府中﹐交還衣服。果然王到三更其疾若失﹐痛患盡除﹐起身謂後曰「此病速來速去﹐甚爲可怪。」後乃以道人作法解救告之﹐王曰「若是有驗﹐道人之功不小。吾今日且出理政務﹐以解內外之惑。」梳洗方畢﹐內侍捧匣以進﹐言道人叮囑﹐此匣不可輕開﹐開則恐疾復發。王命謹而藏之﹐因問﹕「道人何在﹖」內侍曰「在外。」王命厚賞之﹐送往淸霄宮居住。淸霄宮者﹐晉陽第一道觀也。道人辭曰「我爲解大王之厄而來﹐非貪賞也。吾事已畢﹐便渡江去矣。」內侍挽之不住﹐進報王﹐王益重之。

時段韶從京師回﹐到府求見。王命召入﹐細問朝事。韶言「帝以斛斯椿爲心腹﹐出賀拔勝爲荊州﹐遣王思政到關西﹐皆爲王故。其深謀密計﹐不能盡知。臣因定省久虛﹐上表回來。」王歎曰「我不負帝﹐帝今負我。古人云『功髙震主者身危』﹐正我之謂矣。」又謂段韶曰「汝在此受職﹐不必再往京師了。」段韶受命而退。次日﹐接得肆州文書﹐報有阿至羅引兵十萬﹐來攻肆州﹐所過殘破﹐乞發兵救援。諸將皆言宜救。王曰「朝廷自有良謀﹐何煩我去徵討﹖」兵不發。餓而﹐朝廷亦有詔至﹐催王發兵﹐王故遲之。司馬子如諫曰「肆州與晉陽連界﹐肆州危﹐晉陽亦不得安。」王曰「我豈不知﹐特恨朝廷急則用我﹐緩則忌我耳。至羅𨿽彊﹐聞吾兵發﹐其心必怯﹐遣使諭以威福﹐可以不戰而屈也。」乃發書於至羅﹐勸其歸順。至羅親見使者﹐曰「髙王有命﹐我不敢抗。」引兵退歸舊境﹐此話不表。

且說李虛無已回洛陽﹐備訴騙取衣服之事。斛斯椿及有璋﹑平信皆大喜﹐共入密室﹐推算年命﹐其年髙王正三十八歲。平信曰「歡今年別無大悔﹐三月春殘﹐主有小悔﹐可以助成吾術。過此則皆吉星臨命﹐不可復制矣。」

遂縛一艸人﹐穿其衣服﹐又畫一人形﹐壓在艸人身上﹐共埋地下。日夕書符作法﹐招其魂魄﹐相戒﹕「不可亂動﹐到三月十五子時三刻其命自絕。此伏尸之術﹐未有能免者。」正是﹕擎天手段難逃死﹐蓋世英雄卽日休。

未識髙王性命若何﹐且聽下回細述。第二十九卷

妖術暗侵凶少吉神靈阿護死還生

話說髙王因觸黑气致疾﹐疑系爾朱舊第萬仁在內爲祟﹐擇地東城另建新府。日夜督造﹐限在速成。然精神日減﹐寒熱時作。隔三四日出理軍情一次﹐不勝勞倦。醫官時時進藥﹐百無一效。一日﹐新府成﹐王自臨視﹐庭院深沈﹐樓臺重疊﹐金碧輝煌﹐各極土木之巧。擇於三月初三﹐同爾朱后遷進。題其寢宮曰「廣寒仙府」﹐珠簾繡戶﹐彷彿瑤臺曲室蘭房﹐迥非人境。百官入賀﹐皆令免見。至晚﹐與後並坐對飲﹐笑謂後曰「卿是阿嬌﹐此處可當金屋否﹖」後微笑。又曰「前日得病﹐以府第不安﹐因急過此﹐想得安靜矣。」

言未絕﹐王忽目閉口噤﹐鼻血如注﹐身坐不穩﹐漸下座來。後及左右皆大驚﹐急起扶之﹐已昏迷不省人事。後正無計﹐見神气將絕﹐且泣且呼。乃依時俗解救暴死之法﹐命宮女取外祠紙錢焚於庭下﹐取酒酬地﹐須臾鼻血少止。俄而口開﹐後遂取姜湯灌之。良久乃蘇﹐瞪目視後﹐但不能出聲。後卽扶之入寢。約有兩个時辰﹐王忽長吁﹐泣謂後曰「我幾不復見卿。」後問﹕「王何若此﹖令人驚絕。」王曰「我正與卿講話﹐眼前只見一人﹐身長丈餘﹐頭裹黃巾﹐手執文書一紙﹐告我曰「主司有請。』我問﹕「主司何人﹖你敢擅入。』方欲叱之﹐此人進步將我咽喉撚住﹐兩目黑暗﹐不知南北。耳中聞卿喚我之聲﹐開口不得。魂搖搖漸覺離身﹐忽有火光從頂門出﹐喉間才得气轉﹐開目見卿。至今喉痛﹑眼疼﹐徧體無力﹐看來吾命不久矣。」後聞言淚下﹐勉彊安慰曰「大王神气虛弱﹐故見神見鬼。宜報知世子﹐召醫下藥﹐調理元气﹐自然平復。」王點頭。

天明﹐卽召世子。世子聞召﹐卽到新府拜見﹐又拜見莊後。王謂世子曰「我二月中得病﹐淹畱至今﹐昨夜更加沈重。你母在北府尙未知道﹐你歸言之。」說罷﹐便令出宮。世子退立中堂﹐請見爾朱娘娘。娘娘移步出來﹐世子曰「父王所犯何病﹖兒實不知﹐求娘娘細言其故。」後乃以前日若何發痛﹐若何得安﹐昨夜若何昏迷﹐一一告之。世子聽罷﹐大驚失色曰「父病深矣﹐當急醫治。諸事全賴娘娘調護。兒且歸報吾母﹐再來問候。」道罷告退。世子歸見婁妃曰「今日去見父王﹐臥病在牀﹐十分沈重。」婁妃驚問﹕「何病﹖」世子備述後園飲酒﹐黑气相觸﹐頓發奇痛。因疑爾朱兆作祟﹐遷居新府﹐不意昨夜鼻血如注﹐昏迷過去﹐半夜方醒﹐病勢較前加重。婁妃聞知大驚﹐因問曰「新府陪侍何人﹐乃爾畱連忘返﹖」世子曰「此事父王不許泄漏﹐故不敢告知。今日爲母言之﹐新府美人乃是爾朱皇后。」婁妃曰「後何以在此﹖」世子曰「後被恆山夫人擒歸﹐父王悅其色美﹐遂爾收納﹐朝夕不離。」婁妃曰「臣納君妻﹐事干名義﹐汝父柰何爲此﹖汝今夜當在閣門外寢宿﹐病勢輕重當告我知。」世子再拜而退。婁妃嗟歎不已。少頃﹐諸夫人聞王疾﹐皆來問信。婁妃以實告之﹐無不驚憂。妃乃謂桐花曰「大王納爾朱后﹐汝何以瞞我﹖」桐花曰「大王有命﹐不許告知。但罪實在妾﹐若不擒之以歸﹐何至爲王所納。」眾夫人曰「此女容貌若何﹖」桐花曰「若說容貌﹐果然天姿國色。我見猶憐﹐大王焉得不愛﹖」忽有使至曰「大王疾病少可﹐已進湯藥。」眾心稍安。妃欲自往問病﹐先遣宮使啟請。王命匆往﹐妃不悅。

要知髙王並非疾病﹐特爲妖術所制。一到黃昏﹐遂發昏迷﹐口鼻流血﹐遙見羽儀隊仗停在翠屏軒側﹐黃巾人等擁滿牀前﹐邀請同往﹐魂飄飄欲去。

虧有兩个力士似天丁模樣﹐一个手持寶劍﹐一个手擎金瓜﹐侍立牀前衛護﹐黃巾不敢近身。至四鼓方醒﹐夜夜如此﹐故肌肉消瘦﹐自懼不保。一日﹐召世子吩咐曰「吾吉凶難料﹐但軍務不可廢弛。你傳我命﹐叫竇泰引兵三千﹐去巡恆﹑肆二州﹐卽懾伏至羅﹔彭樂引兵五千﹐移屯平陽﹔段韶權領鎭城都督﹐領驍步五千﹐守禦並州﹔韓軌鎭守秀容﹐就令兼督東京關外諸軍事﹔子如可參府事﹔張亮可令入直。其餘頭目諸將﹐各依舊日施行。明日﹐替我各廟行香﹐祭告家廟。」世子一一領命﹐才出閣門﹐忽報大王仍復昏迷﹐口鼻流血。世子大驚﹐忙問醫官﹕「父王究何病癥﹖」對曰「臣等昨日診王之脈﹐外冷內熱。今日診之﹐又外熱內寒﹐此系祟脈﹐必有妖魅作祟﹐所以日輕夜重。」世子聞之﹐甚加憂慮。明日﹐王病小可﹐恐眾心不安﹐彊乘步輿﹐出坐聽政。堂上設金牀繡帳﹐旁列執事宮女十二人﹐皆典外內文書箋表之類。

王旣升堂﹐乃召合府大小文武官員參謁。謁罷﹐略諭數語﹐盡皆命退﹐獨召天文官﹐問之曰「卿觀天象有何變異﹖」天文官對曰「天象亦無大異﹐但臺輔星不明﹐邪气蒙蔽﹐主上有不測之災。」王曰「此气起於何時﹖」

對曰「三月初三夜間已犯此气﹐近日或明或暗﹐未嘗有定。疑下有伏屍鬼爲禍﹐故大王不得安也。」王曰「何爲伏屍鬼﹖」對曰「天上月孛﹑計都兩星爲災﹐此所謂伏屍也。今大王所犯﹐必有怨王者在暗中作魘魅之術﹐以亂气相迷﹐使王精神日損。幸命中尙有吉耀相臨﹐可無妨也。」

至酉時﹐王復升輿入內﹐因想﹕「內外左右莫敢作怨﹐止有恆山夫人素通妖術﹐未納莊後時恩愛無間﹐今把他冷落﹐或生怨望﹐暗中害我﹐亦未可知。須召他到來﹐以夫婦之情動之﹐自然攺心救我。」躊躇已定。其夜病發如故﹐明日往召桐花。桐花謂婁妃曰「大王召妾﹐未識何意﹖」妃曰「妹多才智﹐妹去我亦放心﹐宜卽速往。」桐花至新府﹐王正髙臥﹐莊後侍坐牀前。桐花入﹐與後見過﹐便揭帳一看﹐見王形容憔悴﹐不覺淚下。王攜其手﹐謂之曰「卿來﹐婁妃知否﹖」桐花曰「是妃命我來﹐未識大王何以消瘦至此﹖」王曰「我病無他﹐據覘象者言﹐有人怨我﹐暗裏行魘魅之術﹐使病日增。至昏迷時﹐有黃巾人等前來相逼。卿素有靈術﹐欲卿作法驅之﹐以解吾厄。不然﹐恐成長別也。」桐花曰「妾等全靠大王一人﹐苟急難有救﹐𨿽粉骨碎身﹐亦所不辭﹐妾何敢違命﹖但恐非妾之術所能制耳。」說罷﹐淚如雨下。髙王見其意誠﹐亦泣﹐因言「前日道人救解﹐要我貼肉衣服三件﹐用爲法物﹐方得痛止。」桐花問﹕「道人何在﹖」王曰「已去。」桐花道﹕「大王莫非被他誤了﹖旣已解救﹐何又病根纏綿﹖且要王衣服﹐大有可疑。」

王曰「衣服已經交還﹐現在封固匣中﹐戒勿妄動﹐動則病發。」桐花曰「旣如此說﹐匣旣未開﹐爲何病發﹖妾意道人決非好人﹐必有欲害王者使來盜王衣服﹐以爲魘魅之計。」王悟﹐遂命取匣開之﹐果破衣數件﹐並非王服。

王與後皆大驚。王謂桐花曰「非卿多智﹐不能破其姦也。爲之柰何﹖」桐花曰「妾請試之。」遂入密室﹐仗劍念咒﹐取淨水一杯﹐埋於寢門之前。

是夜﹐王方昏迷﹐逾時卽醒﹐謂桐花曰「頃睡去﹐見寢門前成一大河﹐無數黃巾隔河而望﹐不能過來﹐因此遂醒。此皆卿之功也。」

且說潘有璋在京日夜作法﹐不見髙王魂魄攝到﹐乃召神使問之。神使道﹕「髙王牀前有九眞宮遊擊二將軍﹐奉九眞之命﹐差來衛護﹐不容近前。又有一婦人在彼作法﹐寢宮前有大河阻路﹐因此不能攝其魂魄。」於是有璋復加祕咒﹐禁絕牀前二曜﹐使不得救護。又書符數道﹐焚化鑪中﹐使黃巾力士前無阻路。吩咐道﹕「刻期已到﹐速將生魂拘至﹐不得有違。」力士奉命而去。

果然妖術利害﹐髙王那夜血湧如泉﹐昏迷欲死。後及桐花守至半夜﹐漸漸气息將絕﹐驚惶無計﹐相對泣下。忙召世子進來﹐世子見王危急﹐悲痛欲絕﹐只得跪在庭前﹐對天禱告。時三月十五子時也。良久﹐口中漸有气出﹐血亦止﹐兩眼微開微閉﹐漸能言語﹐見世子在前﹐謂曰「我幾不返人世矣。頃我冥目昏沈之際﹐見黃巾復來﹐各仗一劍飛渡大河。牀前向有二將擋住﹐至此不見﹐遂被黃巾相逼﹐不得自主﹐只得隨之而去。其行如飛﹐我亦自料必死。行至半途﹐忽有一隊人從到來﹐馬上坐一貴人﹐冠服儼如王者﹐當前喝住﹐趕散黃巾。牽過一騎﹐教我乘坐﹐送我歸來﹐言「我是晉王﹐廟在城西﹐聞王有難﹐特來救護。明日有人在我西廊下﹐其事便見分曉。自後黃巾不敢來擾矣。』行至寢宮門口﹐把我一推﹐我便醒轉。明日﹐你早去廟中行香﹐卽帶子如同往﹐細加察訪。」眾皆大喜。又謂世子道﹕「汝母處可令知之﹐以安其心。」世子道﹕「兒見父王危急已遣人去報。今幸得安﹐又遣人去矣。」時婁妃在北府﹐初聞王信﹐與眾夫人相對哭泣﹐及後使至﹐言王可保無事﹐心下稍安。

世子坐至天明﹐召子如至﹐訴以王言﹐便同乘馬到廟﹐只帶親隨數人。

道士接進﹐先向殿上焚香﹐參謁神像﹐世子跪下禱謝。拜畢起身﹐道士進茶﹐便同子如步入西廊。只見一人急急走避﹐子如視其人頗覺面善﹐忽然想著﹕「乃是斛斯椿家人張苟兒﹐爲何在此﹖必有緣故。」卽喚眾人拿住﹐將他帶到府中。世子不解﹐子如曰「少頃便知。」遂同往子如府中密室坐定。帶進鞫問道﹕「你姓甚名誰﹐來此何干﹖」那人道﹕「小人石方﹐到此買馬。因有同伴二人住在廟中﹐故到廟相尋。」子如道﹕「你認得我麼﹖」對曰「不認得。」子如笑道﹕「你不識我﹐我卻識你。你是斛斯椿家人張苟兒﹐何得瞞我。」那人聽了失色﹐叩頭道﹕「小人實是斛斯家人﹐因奉主命到此﹐下書於東陘關張信甫。」子如道﹕「皆是謊語。你是侍中親信家人﹐差你到此﹐必有別故。快快招出﹐免你一死。」世子喝令左右﹕「拔刀侍候﹐倘有支吾﹐卽行斬首﹗」苟兒堅口不承。子如吩咐鎖禁﹐遣人到廟﹐押同廟主﹐拿他伴當二人。未幾拿到。不令與苟兒相見﹐在內廳排列刀斧﹐將他綁縛跪下﹐喝道﹕「你們是斛斯椿家人﹐你主人情事張苟兒已經招承。你二人也細細供來﹐倘有一言不符﹐立時死在刀下。」那二人嚇得面如土色﹐算來苟兒已供﹐難以抵賴﹐遂將斛斯椿畱道人在家魘魅髙王情事一一供出。然後帶上苟兒問曰「你家主暗行魘魅之術﹐欲害髙王﹐我已盡知。你還敢隱否﹖」

喝叫﹕「用刑﹗」苟兒見事已敗露﹐受刑無益﹐只得吐實。世子問﹕「妖道何名﹖」苟兒說﹕「一名黃平信﹐一名潘有璋﹐一卽來盜衣服之李虛無也。」

又問﹕「所行何法﹖」苟兒曰「聞說是伏尸之法﹐將王衣服穿在艸人身上﹐埋壓地下﹐云在三月十五子時王必命絕﹐故差小人來此打聽。此皆主人之命﹐事不由己﹐伏乞饒死。」世子聽罷﹐大怒道﹕「含沙射影﹐小人伎倆﹗堂堂天朝而暗行毒害﹐寧不愧死﹗」子如曰「若非大王有福﹐險遭毒手。」遂命將三人監下。世子急歸新府﹐走進寢門﹐遇見桐花問﹕「王安否﹖」桐花曰「大安。」遂同至帳前見王。遂將到廟拿獲苟兒﹑審出朝廷暗行魘魅情事一一告知。王歎曰「我何負朝廷﹐而必置我於死地﹖我今不得不自爲計矣。」吩咐將苟兒等好行監守﹐勿令其死﹐以爲異日對證。世子出﹐門吏進報恆州術士髙榮祖﹑山東術士李業興至。蓋王病重時召來禳解者也。世子見之﹐細述其故。二人曰「此二妖道﹐吾等皆識之。平信法力有限﹔有璋善持符咒伏尸之術﹐實足害人性命。今幸法已破﹐除卻此術﹐余法皆可禳解﹐不足慮也。」世子大喜﹐啟知髙王﹐將二人畱住府中。王自此气體平復﹐精神漸彊﹐事無大小皆專行之﹐不復稟命於帝矣。但未識平信﹑有璋在斛斯椿家再行何術﹐且聽下卷分解。第三十卷

宇文定計敵髙王侯莫變心害賀拔

話說斛斯椿自行魘魅之後﹐屢遣人到並州打聽髙王消息﹐聞王有病不能出理軍政﹐深信法術有靈﹐暗暗奏帝﹐不勝欣喜。道士有璋尢日夕作法﹐攝其三魂六魄﹐等待三月十五功滿﹐髙王一定身亡。那知時刻已到﹐杳無動靜﹐有璋惶急﹐謂椿曰「此人福命非常﹐暗中已得救護﹐事不濟矣。」椿大驚失色曰「此人不死﹐吾輩終無葬身之地。爲之柰何﹖」次日﹐帝召問﹐椿以實奏。帝不悅曰「爲之無益﹐徒成畫餅。倘爲所知﹐益增仇恨矣。」椿曰「此事甚祕﹐歡何從知﹖但其耳目甚廣﹐恐在京勛貴有泄漏者。」帝曰「司空髙乾前與朕立盟不負﹐今復貳心於歡﹐泄漏機密。歡奏之爲侍中﹐朕不許。又求爲徐州刺史﹐其意叵測。朕欲誅之何如﹖」椿曰「乾與歡乃同起事之人﹐往來常密﹐其泄漏朝廷機密無疑。今亦發其私盟事﹐告之於歡﹐則歡亦必疑有貳心﹐乾乃可誅矣。」帝從其計﹐乃下詔於歡曰「髙乾嘗與朕盟﹐數言王短。今在王前﹐復作何說﹖王可直奏﹐以執離間之口。」髙王見詔﹐以干與帝盟﹐亦惡之。卽取乾前後數啟﹐遣使封上。帝乃召乾至殿﹐對歡使責之。乾曰「陛下自立異圖﹐乃謂臣爲反覆。人主加罪﹐其可辭乎﹖」

遂賜死。帝又密敕東徐州刺史潘紹業殺其弟敖曹。敖曹聞其兄死﹐知禍必及己﹐先伏壯士於路﹐執紹業﹐得敕書於袍領﹐遂將十餘騎奔晉陽。王聞乾死﹐深悔負之﹐見敖曹﹐抱其首哭曰「天子枉殺司空﹐令我心惻。」悲不自勝。

敖曹兄仲密爲光州刺史。帝敕靑州刺史斷其歸路﹐仲密亦間行奔晉陽。王皆任之爲將。王病癒﹐猶未至北府與婁妃相見。一日﹐桐花先歸﹐妃見之﹐問王起居。桐花曰「大王容顏如舊﹐當卽來也。」俄而王至﹐執妃手﹐深謝不安。眾夫人及兒女皆來拜賀。王曰「幸邀天佑﹐復得與卿等相見。然天下事尙未可知﹐我斷不學爾朱天寶﹐受其屠割也。」妃曰「天下諒無他變﹐王靜守並州﹐且圖安樂可耳。」是夜﹐王宿婁妃宮﹐私語妃曰「吾納孝莊後﹐諒卿已知﹐卿度量寬宏﹐定不怨我。但彼此各不相見﹐究非常理。今後懷孕將產﹐如得生男﹐欲屈卿往賀﹐彼此便可會面﹐未識卿意允否﹖」妃曰「木已成舟﹐見之何害﹖臨期妾自來賀也。」王大喜﹐作揖謝之。隔數日﹐後果生子﹐名浟﹐字子深﹐王第五子也。三朝﹐婁妃備禮往賀﹐與孝莊後相見﹐平敍賓主之禮而還。自此兩府往來無間。今且按下慢表。

且說關西賀拔嶽受帝密詔﹐共圖晉陽﹐然懼髙王之彊﹐懷疑不安﹐乃與宇文泰議之。泰曰「近聞髙王有病﹐不能理政﹐未識信否。公當通使晉陽﹐一探消息﹐審其彊弱何如﹐然後可以爲計。」嶽乃遣行臺郎馮景詣並州。王聞嶽使至大喜﹐曰「賀拔公詎憶我耶﹖」乃卽召景入見。景至殿下再拜﹐呈上嶽書。王覽畢﹐召上賜坐﹐謂之曰「孤蒙行臺不棄﹐煩卿至此。但破胡出鎭荊州﹐何無一使相通﹖行臺處曾有使至乎﹖」景曰「無之。」遂命設宴外庭。宴罷﹐送歸驛舍安歇。三日後﹐景辭歸。王復召至殿上﹐與景歃血﹐約嶽爲兄弟。景歸﹐言歡禮意慇懃﹐欲申盟好﹐相期行臺甚厚﹐究未識其眞假。宇文泰曰「歡姦詐有餘﹐未可遽信。」泰請自往觀之。嶽曰「左丞去可得其眞心﹐但使者亟往﹐恐動其疑﹐柰何﹖」泰曰「歡納爾朱后爲妾﹐近聞生子﹐內外百官皆賀。今備禮儀數事﹐托言往賀﹐彼不疑矣。」嶽曰「善。」乃以泰充賀使而遣之。泰至晉陽﹐投館驛安歇。明日﹐叩轅求見﹐將賀啟禮儀先行呈進。王接啟﹐知來使是宇文泰﹐卽傳進見。泰至階下再拜﹐王見其相貌非常﹐眼光如曙﹐召上問曰「君卽宇文黑獺耶﹖𨿽未謀面﹐聞名久矣。」命坐﹐賜茶。泰曰「前使回﹐賀拔行臺知王有添子之喜﹐遣泰前來拜賀。薄具土宜﹐乞王賜納。」王曰「此何足賀﹐勞卿跋涉﹐足感行臺之念﹐我不忘耳。」遂命設宴堂上﹐親自陪飲。暗忖﹕「黑獺形貌決非凡物﹐不若畱之晉陽﹐庶免後患。」酒半酣﹐謂之曰「卿北人也﹐宗族墳墓皆在於此﹐卿事賀拔公﹐何不事我﹖卿能屈志於此﹐定以髙官相授。」

泰下席再拜曰「大王重念小臣﹐曷敢違命。但臣奉行臺之命而來﹐若貪富貴畱此不返﹐則失事人之道。臣失事人之道﹐王亦何取於臣﹖願還關西﹐復命後來事大王﹐俾臣去就有禮。」王見其言直﹐遂許之。宴罷﹐泰拜退﹐不回館驛﹐帶了從人﹐飛馬出城逃去。王次日復欲執而畱之﹐報言已去。差輕騎往追﹐泰已逃進關中。不及而返﹐王深悔之。泰回長安﹐復命賀拔嶽曰「髙歡狀貌舉止﹐決不終守臣節﹐其所以未篡者﹐正憚公家兄弟耳。侯莫陳悅之徒非所忌也﹐公但潛爲之備﹐圖之不難。今費也頭控弦之騎不下一萬﹐夏州刺史斛拔彌俄突有勝兵三千餘人﹐靈州刺史曹泥﹑河西流民紇豆陵伊利等各擁部眾﹐未有所屬。公若移軍近隴﹐扼其要害﹐震之以威﹐懷之以惠﹐可收其士馬﹐以資吾軍。西輯氐羌﹐北撫沙塞﹐還軍長安﹐匡輔魏室﹐此桓﹑文之功也。」嶽聞其言大悅﹐復遣泰詣洛陽見帝﹐密陳其狀。帝大悅﹐加泰武衛將軍﹐使回報嶽﹐許以便宜行事。八月﹐帝以嶽爲都督雍﹑華等二十州諸軍事﹑雍州刺史﹐又割心前之血﹐遣使者齎以賜之。嶽受詔﹐遂引兵西屯平涼﹐以牧馬爲名。斛拔彌俄突﹑紇豆陵伊利以及費也頭﹑萬俟受洛乾﹑鐵勒﹑斛律沙門等﹐皆附於嶽。秦﹑南秦﹑河﹑渭四州刺史同會平涼﹐受嶽節度。惟靈州曹泥素附晉陽﹐不從嶽命。嶽自是威名大振﹐兵勢日彊。又以夏州爲邊要重地﹐必得良刺史以鎭之。非其人不可任﹐眾皆舉泰。嶽曰「宇文左丞吾左右手﹐何可離也。」沈吟累日﹐無一能勝此任者﹐不得已﹐卒表用之。

且說髙王聞嶽屯兵平涼﹐招撫邊郡諸部落﹐乃使長史侯景往招紇豆陵伊利﹐使歸順晉陽。伊利新受關西之命﹐不從。景還報﹐王大怒﹐乃引兵三萬﹐親率諸將襲之。伊利拒戰於河西﹐大敗。生擒伊利以歸﹐遂遷其部落於河東。

帝聞﹐讓之曰「伊利不侵不叛﹐爲國純臣﹐詎有一介行人先請之乎﹖」王奏曰「伊利外順天朝﹐內實包藏禍心。及今不除﹐必爲後患﹐臣所以不待上告而伐之也。專命之罪﹐臣何敢辭﹖」又欲探帝旨意﹐托言天下已定﹐表辭王爵﹐解軍權。帝亦知其詐﹐不允所請﹐下詔慰諭。又請所封食邑十萬戶分授諸將佐﹐以酬建義討賊之勛。帝乃從之﹐減其國邑十萬戶。

再說賀拔嶽聞知伊利被擒大怒﹐謂諸將曰「伊利新降於我﹐歡竟滅之﹐是使我不得有歸附之徒也。今曹泥附彼﹐我亦起兵滅之﹐以報伊利之役何如﹖」眾不欲行。乃使都督趙貴往夏州﹐與宇文泰謀之。泰曰「曹泥孤城阻遠﹐未足爲憂。侯莫陳悅貪而無信﹐宜先圖之。」貴歸﹐以泰之言告嶽。

嶽曰「陳悅新受帝旨﹐許我同心爲國﹐豈有他意﹖若不滅曹泥﹐是使人皆懼歡而不畏我﹐何以威眾﹖」遂起師﹐召悅會於髙平﹐共討曹泥。

先是髙王患賀拔嶽﹑侯莫陳悅之彊﹐右丞翟嵩曰「嵩乞憑三寸之舌間之﹐使其自相屠滅。」王大喜﹐遣其潛入關西。嵩至渭州﹐假作江湖相士﹐賂門者求見陳悅。悅見嵩一表非俗﹐應答如流﹐深敬異之﹐遂畱府內﹐與之日夕談論﹐甚相得。因問嵩遊歷四方﹐所識貴人有幾﹐而極貴者爲誰。嵩曰「吾相人多矣﹐莫如髙晉陽是一代偉人﹐非目前王侯輩所及。且相不徒在形貌間也﹐其人深沈有度﹐求賢若渴﹐有功必賞﹐故能糾合智勇﹐芟除寇亂。以爾朱百萬之眾取之如拉朽﹐所謂『順之者昌﹐逆之者亡』﹐此其人也。」

悅聞心動﹐因曰「吾欲結好髙王久矣﹐慮其不信我也。」嵩曰「將軍果有意結好﹐吾爲將軍先容何如﹖」悅曰「君與髙王有舊乎﹖」嵩曰「不惟有舊﹐吾實王之右丞翟嵩也。王慕公英名﹐故特遣我到此密訂盟好。」悅大驚﹐起身致敬曰「不識右丞光降﹐連日多罪。如髙王果有念我之心﹐敢不執鞭以從﹖」嵩又言髙王許多好處﹐悅求附恐後。一日﹐忽報長安有文書至。悅視之﹐乃召其會兵髙平﹐進討靈州﹐暗想﹕「吾欲附歡﹐而討其所附不可。然違嶽命﹐則先觸惡於嶽﹐又不可。」因與嵩商之。嵩問悅曰「制人之與受制於人孰善﹖」悅曰「制人善。」又曰「獨據一方與分據一方孰善﹖」悅曰「獨據善。」嵩曰「然則公可以無疑矣。爲公之計﹐公承嶽召﹐卽引兵赴之﹐使嶽不疑。然後乘其間而圖之﹐誅其帥﹐撫其眾﹐內據關中之固﹐外得晉陽之助﹐稱雄一時﹐天下畏服﹐何至鰓鰓然受制於嶽哉﹖」

悅曰「公言誠是﹐吾計決矣。」乃引兵三萬進與嶽會。嶽不知其有異﹐聞其至大喜﹐坦懷待之﹐數與宴語。長史雷紹諫嶽曰「悅意叵測﹐宜謹防之。」

嶽不以爲然﹐使悅將兵居前。行至河曲﹐悅誘嶽入營商論軍事。坐未久﹐悅陽稱腹痛而起﹐其婿元洪景猝起不意﹐拔刀斬嶽。嶽左右惶愕﹐皆散走。悅遣人諭之曰「我別受旨﹐止取一人﹐諸君勿怖。」眾疑出自帝意﹐皆不敢動。而悅旣斬嶽﹐以爲大事已定﹐不卽撫納其眾。一面遣嵩歸報髙王﹐一面引軍入隴﹐屯兵水洛城。於是嶽眾散還平涼。嶽將趙貴詣悅請嶽屍﹐悅許之﹐貴乃葬之髙岡。嶽死時年二十八。悅軍中皆相賀﹐行臺郎中薛憕私謂所親曰「主帥才略素寡﹐輒害良將﹐吾屬今爲人虜矣﹐何賀之有﹖」

當是時嶽眾未有所屬﹐諸將以都督武川寇洛年最長﹐推使總諸軍事。洛素無威略﹐不能齊眾﹐乃自請避位﹐另推賢者爲主。趙貴曰「宇文夏州英略冠世﹐遠近歸心﹐賞罰嚴明﹐士卒用命。若迎而奉之﹐大事濟矣。」諸將或欲南召賀拔勝﹐或欲東告魏朝﹐猶豫未決。都督杜朔周曰「遠水不能救近火。今日之事﹐非宇文夏州無能濟者。趙將軍議是也。吾請輕騎告哀﹐且迎之來。」眾乃從之。朔周馳至夏州﹐以嶽死告泰﹐泰對眾大慟曰「此必晉陽有使﹐與悅通謀﹐以害元帥。若不殺悅報仇﹐非丈夫也。」朔周請其速行﹐泰乃與將佐賓客共議去畱。前太中大夫韓褒曰「此天授也﹐又何疑乎﹖侯莫陳悅井底蛙耳﹐使君往﹐必擒之。」眾以爲悅在水洛﹐去平涼不遠﹐倘若已有賀拔之眾﹐圖之實難﹐願且畱以觀變。泰曰「悅旣害元帥﹐自應乘勢直據平涼﹐而退屯水洛﹐吾知其無能爲也。夫難得易失者時也﹐若不早赴﹐眾心將離。」時有都督彌姐元進陰謀應悅﹐泰知其謀﹐與帳下親將蔡祐謀執之。祐曰「彌姐元進會當反噬﹐不如殺之。」泰乃陽召彌姐元進及諸將入計事﹐坐定﹐泰曰「隴賊逆亂﹐害我元帥﹐當與諸人戮力討之。諸人似有不同者﹐何也﹖」言未畢﹐祐被甲持刀直入﹐瞋目謂諸將曰「朝謀夕異﹐何以爲人﹖今日必斷姦人首﹗」舉坐皆叩頭曰「願有所擇。」祐乃叱彌姐元進下﹐斬之﹐並誅其黨。因與諸將同盟討悅。泰謂祐曰「吾今以爾爲子﹐爾其以我爲父乎﹖」祐字承先﹐髙平人﹐勇冠三軍﹐素有膽略﹐助泰成事者也。泰發夏州﹐令杜朔周引兵一千﹐先據彈箏峽。時民間惶懼﹐逃散者多﹐軍士爭欲掠之。朔周曰「宇文公方伐罪弔民﹐柰何助賊爲虐﹖」約束軍士﹐秋毫無犯。於是遠近悅附﹐兵行無阻。但未識泰到平涼﹐若何進討陳悅﹐且聽下卷再說。第三十一卷

黑獺興師滅陳悅六渾演武服婁昭

話說髙王聞賀拔嶽死﹐軍中無主﹐以爲得計﹐便遣長史侯景領輕騎五百﹐前往平涼撫其餘眾﹐不許遲誤。景受命﹐星夜趕行。行至安定郡﹐正與宇文軍相遇。泰方午食﹐聞士卒報道﹕「髙王長史侯景引兵往平涼招撫。」泰食不及畢﹐吐哺上馬﹐出與景會﹐厲聲謂曰「賀拔公𨿽死﹐宇文泰尙在﹐君來何爲﹖」景聞言失色﹐徐對曰「我猶箭耳﹐惟人所射。」遂不敢前﹐引軍而還。泰見景退﹐急往平涼進發。至則易素服﹐拜嶽靈前﹐放聲大哭﹐淚流滿面。三軍之士無不悲哀。乃進諸將而謂之曰「陳悅敢害元帥者﹐晉陽實使之。諸君旣推我爲主﹐須用我命。一大仇宜報﹐一王命宜遵。不滅陳悅﹐無以伸主帥之恨﹔不拒晉陽﹐無以卹國家之難。諸將有不附國而附歡者﹐聽使去。毋得心懷疑貳﹐以干大戮。」諸將皆拜伏曰「惟將軍命。」泰於是權攝軍事﹐號令嚴肅﹐眾心始有所屬。朔周回軍見泰﹐泰知其嚴諭軍士﹐不許掠民﹐大喜﹐握手勞之。朔周本姓赫連﹐因令復其舊姓﹐命之曰達。侯景回報髙王﹐王復使景與代郡張華原﹑太安王基往平涼勞泰。泰不受﹐欲劫畱之﹐謂三人曰「畱則共享富貴﹐不畱命盡今日。」華原曰「明公欲脇使者以死亡﹐此非華原等所懼也。」泰乃遣之。三人還﹐言於歡曰「黑獺雄傑﹐異日必爲王患。請及其未定舉兵滅之﹐庶無西顧之憂。」歡曰「卿不見賀拔﹑侯莫乎﹖吾當以計拱手取之。」時孝武帝聞嶽死﹐大驚﹐謂斛斯椿曰「嶽忠心爲國﹐朕方倚以敵歡﹐今爲賊臣所害﹐朕失一助矣。」椿曰「嶽死軍無主﹐悉召其兵將入京﹐以爲禁衛﹐亦足壯吾國威。侯莫陳悅亦召赴洛﹐以彌後患。」帝從之﹐乃遣武衛將軍元毗﹐慰勞嶽軍及侯莫陳悅之眾﹐並召還京。毗至平涼﹐泰率諸將來見。毗宣帝旨﹐泰曰「吾等得爲天子禁旅﹐甚善。但陳悅旣附於歡﹐害我元帥﹐恐其不受帝命。公且畱此﹐遣使以帝命召之﹐看其去畱若何。」毗從之﹐以詔往﹐悅果不應召﹐泰謂毗曰「悅不奉詔﹐恃有歡也。吾軍若去﹐關西非國有矣。此不可以不慮。」毗深然之。

泰乃因毗歸﹐附表以聞。其略云﹕臣嶽忽罹非命﹐都督寇洛等令臣權掌軍事﹐奉詔召嶽軍入京。今髙歡之眾已至河東﹐侯莫陳悅猶在水洛。士卒多是西人﹐顧戀鄕邑﹐若逼令赴闕﹐悅躡其後﹐歡邀其前﹐恐敗國殄民﹐所損更甚。乞少賜停緩﹐徐事誘導﹐漸就東引﹐庶幾免禍於目前﹐而得圖報於異日。

帝覽表從之﹐卽以泰爲大都督﹐統領賀拔之軍。

先是賀拔嶽以東雍州刺史李虎爲左廂。大都督嶽死﹐虎奔荊州﹐說賀拔勝﹐使收嶽眾﹐勝不從。後聞宇文泰代嶽統眾﹐乃自荊州還赴之。至閿鄕爲人所獲﹐送洛陽。帝方謀取關中﹐得虎甚喜﹐拜衛將軍﹐厚賜之﹐使就泰。

遂與泰共謀討悅。泰方起兵﹐先以書責悅曰﹕賀拔公有大功於朝廷﹐身受一方之寄。君名微行薄﹐賀拔公薦君爲隴右行臺﹐恩至渥矣。

又髙氏專權﹐君與賀拔公同受密旨﹐屢結盟約﹐而君黨附國賊﹐共危宗廟。口血未乾﹐匕首已發。負恩反噬﹐人人切齒。今吾與君皆受詔還闕﹐今日進退惟君是視。君若下隴東邁﹐吾亦自北道同歸。若首鼠兩端﹐吾則整率三軍﹐指日相見。

時有原州刺史史歸素爲嶽所親任﹐河曲之變反爲悅守。悅遣其黨王伯和﹑成次安引兵二千助之﹐鎭守原州。泰惡之﹐乃遣都督陳崇帥輕騎襲之。崇乘夜將十騎直抵城下﹐伏餘眾近路﹐約曰「俟吾進城則鼓噪以前。」歸見騎少﹐全不爲備。崇卽入據城門。會髙平令李賢及弟遠﹑穆在城中爲內應﹐於是中外鼓噪﹐伏兵悉起。史歸敗走﹐擒之。並執次安﹑伯和二將。解至平涼。

泰遂令崇行州事。泰至原州﹐眾軍畢集。悅聞之大懼﹐問計於眾將。南秦州刺史李弼謂悅曰「賀拔公無罪而公害之﹐又不撫納其眾。今宇文夏州率師以來﹐聲言爲主報仇﹐人懷怒心﹐其勢不可敵也。爲公計﹐宜解兵謝之﹐以求其退。不然必及於禍。」悅不從。是時泰引兵上隴﹐軍令嚴明﹐秋毫無犯﹐百姓大悅﹐歸附益眾。軍出木狹關﹐雪深數尺﹐眾將欲止。泰曰「兵乘雪進﹐此正兵法出其不意﹐攻其不備﹐一舉可滅之時也﹐柰何失此機會﹖」於是倍道兼行。悅聞之﹐退保略陽﹐畱萬人守水洛。及泰至﹐其兵卽降。泰據水洛﹐遣輕騎數百趨略陽。悅又退保上邽﹐召李弼拒泰。弼知悅必敗﹐陰使人詣泰﹐請爲內應﹐泰大喜。悅方恐孤城難守﹐走保山險。弼誑其下曰「侯莫陳公欲還秦州﹐汝輩何不束裝﹖」弼妻﹐悅之姨也﹐眾咸信之﹐爭取上邽。

弼先據城門以安集之﹐遂舉城降泰。泰卽以弼爲原州刺史。其夜悅出軍將戰﹐軍自驚潰。又悅素猜忌﹐旣敗﹐不聽左右近己﹐與其二弟及子﹐並謀殺嶽者七八人棄軍迸走。數日之間盤桓往來﹐不知所趨。左右勸向靈州曹泥﹐悅從之。自乘驢﹐令左右皆步從﹐欲自山中趨靈州。泰使其將賀拔穎追之。悅過山嶺﹐行六七里﹐望見追騎將近﹐遂縊死於荒郭。追兵至﹐斬其首以獻於泰。

泰入上邽﹐設嶽位﹐以悅首哭而祭之。三軍悲喜。引薛憕爲記室參軍﹐收悅府庫﹐財物山積。泰秋毫不取﹐皆以賞士卒。左右竊一銀甕以歸﹐泰知而罪之﹐取以剖賜將士﹐由是歸附者益堅。

時幽州刺史孫定兒黨於悅﹐有眾數萬﹐據州不下。泰遣都督劉亮襲之。

定兒以大軍去州尙遠﹐不爲備。亮先豎一纛於近城髙嶺﹐自將二百騎馳入城。

定兒方置酒宴客﹐猝見亮至﹐眾皆駭愕﹐不知所爲。亮麾兵斬定兒﹐遙指城外纛﹐命二騎曰「出召大軍。」城中皆懾服﹐不敢動。泰聞捷﹐卽命亮行幽州事。先是故氐王楊紹先降於魏﹐至是逃歸武興﹐襲執涼州刺史李叔仁﹐夏稱王。於是氐﹑羌﹑吐谷渾所在蠭起。自南岐以至瓜膳﹐跨州據郡者不可勝數。泰乃令李弼鎭原州﹐拔也惡蠔鎭南泰州﹐可朱渾元還鎭渭州﹐趙貴行泰州事。徵取幽﹑涇﹑東秦﹑南岐四州之粟﹐以給軍。楊紹先懼﹐遂降於泰﹐送妻子爲質﹐邊土皆寧。髙王聞泰已定秦隴﹐遣使甘言厚禮以結之。泰不受﹐封其書﹐使親將張軌獻於帝。斛斯椿問軌曰「髙歡逆謀﹐行路皆知。人情所恃﹐惟在西方。未知宇文何如﹖」賀拔軌曰「宇文公文足經國﹐武能定亂﹐誠國家柱石之臣。」椿曰「誠如君言﹐大可恃也。」帝使軌歸﹐命泰發二千騎鎭東雍州﹐其大軍稍引而東﹐助爲聲援。又加泰侍中﹑驃騎大將軍﹑開府儀同三司﹑關西大行臺﹑略陽縣公﹐承制封拜。泰乃隨才器使﹐拜諸將爲諸州刺史﹐各守要地。有前岐州刺史盧待伯不受代﹐泰遣輕騎襲而擒之。

長史於謹言於泰曰「明公據關中險固之地﹐將士驍勇﹐土地膏腴。今天子在洛﹐迫於羣凶。若陳明公之懇誠﹐算時事之利害﹐請都關右﹐挾天子以令諸侯﹐奉王命以討暴亂﹐此桓﹑文之業﹐千載一時也。」泰善之。今且按下不表。

且說帝有妹平陽公主﹐年及笄﹐才貌兼美。帝敕選朝臣中有才望姿儀者﹐招爲駙馬。時侍中封隆之﹑僕射孫騰皆喪妻﹐爭欲尙主。帝問王思政二人誰可﹖思政曰「若選駙馬﹐孫騰不如隆之。」帝曰「二臣皆歡心腹﹐朕自有處。」乃召二臣宴於禦園﹐令公主從樓上觀之。宴罷﹐二臣退。帝問公主曰「二臣孰愈﹖」公主不答。再問﹐答曰「封隆之可。」帝遂選隆之爲駙馬﹐擇日下降﹐騰怒隆之不讓己。謂斛斯椿曰「隆之嘗私啟髙王﹐言公在朝必構禍難。」椿聞大怒﹐卽以奏帝﹐帝亦怒。隆之聞之懼﹐連夜逃歸晉陽。會騰帶仗入省﹐擅殺禦史﹐懼罪亦逃。其時髙王勛戚皆就外職﹐惟領軍婁昭在朝。昭見形勢孤立﹐亦辭疾歸。帝以斛斯椿兼領軍。由是圖歡之志益亟。

卻說昭歸晉陽﹐王問何以遽歸﹐昭以朝局有變﹐懼涉於禍﹐故以病辭。

王曰「汝且安之。」當是時王正廣選美色﹐專圖佚樂﹐全不以國事爲意。

昭竊怪之。你道髙王何以如此﹖先是王在東府﹐伺候於聽政堂者﹐宮女一百二十名﹐十二名一班﹐每日一換。不值班時仍歸於爾朱后宮。有宮女荀翠容﹐年十四﹐美而慧﹐爲諸侍女之首。王頗愛之。一日王體不適﹐宿於聽政之後院。半夜呼湯飲﹐諸侍女皆熟睡﹐惟翠容立於牀側﹐以湯進。王問﹕「餘人何在﹖」曰「已睡。」王復寤。明日責諸侍女﹐而賜翠容黃金釧一副。侍女皆怨翠容﹐言與王有私。後聞之大怒﹐剪去其發﹐欲置之死。王命送之北府﹐後益怒。當夜王歸寢﹐後閉門不納。王怒後﹐遂歸北府﹐廣求天下女色﹐思有以勝後之美者。有靑州刺史朱元貴獻一美人曰杜眞娘﹐王納之。晉陽趙氏有二女皆美色﹐長名蘭嬈﹐次名蘭秀﹐王亦納之。又聞龍門薛修文有女瓊英﹐山東蘆氏有女鳳華﹐皆稱絕色﹐聘娶以歸。然色𨿽美﹐究不及後。嘗訪之陳山提﹐山提曰「臣目中只有一女﹐名董仲容﹐潁川人。除東府美人外﹐罕有其匹。」王大喜﹐遂命山提往聘。以故婁昭聞之不悅﹐乃乘間諫王曰「今君心有變﹐禍難方興﹐大王乃一代英雄﹐何不務遠圖而耽於聲色爲﹖」

王曰「人生貴適志耳﹐外何求焉﹖」昭默然。王見其色不懌﹐笑曰「子知吾姬妾之盛矣﹐盍亦觀吾宮室之美乎﹖」遂攜手同入宮來。

要知髙王的府第﹐本晉陽白馬寺基﹐又除四面民宅﹐以擴其址﹐因此宮院深沈。婁妃居正府﹐府有殿九間﹐廊宇二十四間﹐寢宮五間﹐左右四軒。後有迎春閣﹐閣外卽花園﹐閣左右宮娥房五十餘間﹐寢宮前有天街﹐街前寶廷堂是會親戚之所。左有雕樓七間﹐右有畫堂九間。樓左五十餘步卽鎖云軒﹐小爾朱夫人所居。堂右五十餘步卽鳳儀院﹐乃達奚夫人所居﹐是王徵伊利時見其美而娶者。從柏林堂而入﹐又有偃月堂。堂後分二巷﹐巷內回廊復道﹐皆眾夫人所居。王夫人居左巷之首﹐次則恆山夫人﹐次則嶽夫人之棲鸞院﹐再次乃韓夫人淸凝閣也。每一處則隔一座花園。右巷居首則穆夫人﹐次則遊夫人之天香院。其餘別館不可勝計﹐皆新娶美人居之。庫藏倉厫一百餘所﹐府中宮娥六百餘人﹐珍寶羅綺皆如山積。婁昭隨了髙王遊覽一徧。諸夫人有相見者﹐有不相見者。在在珠圍翠繞﹐奪目移情。至晚畱宴於婁妃宮中﹐開懷暢飲﹐王不覺沈醉。昭辭歸﹐暗忖道﹕「有如此樂境﹐怪不得他專事遊樂了。」

時交五鼓﹐忽聞命召。來使云「大王已至西郊教場演兵﹐諸將皆集﹐特召領軍同去一觀。」昭大驚﹐忙乘馬趕去。只見旌旗密布﹐兵馬云屯。髙王坐將臺﹐諸將侍立﹐如負嚴霜﹐屏息聽命。少頃﹐白旗一麾﹐諸將各施技勇。人如猛虎﹐馬如遊龍。箭及二百步外﹐莫不中的。諸將演畢﹐三軍排開陣勢﹐如臨大敵﹐步伐進退不失尺寸。𨿽孫吳用兵﹐無以逾此﹐昭見之竦然。

少頃王回府﹐問昭曰「吾久不視師矣。汝今觀之﹐比朝廷禁旅何如﹖」昭曰「禁旅那得及此。」王曰「不獨此軍然也﹐吾四境之兵無一不然。」

昭乃拜伏。王又曰「吾豈與朝廷較彊弱哉﹖吾之耽於娛樂者﹐欲使上不我忌﹐庶各相安於無事。柰何上之逼我太甚乎﹖」昭再拜﹐曰「大王所爲﹐眾人固不識也。」看官﹐要曉得懷與安實敗名﹐髙王是何等人而肯出此。卽其兒女情長﹐莫非英雄作用。昭爲心腹之戚﹐故微露其意。但未識晉陽之用果能不動否﹐且聽下卷分解。第三十二卷

魏孝武計滅晉陽髙渤海兵臨京洛

話說髙王當日原非志在篡魏﹐卽扶立孝武﹐大權在握亦不過政由寧氏﹐祭則寡人﹐其心已足。斛斯椿心懷反覆﹐懼禍及己﹐日夕勸帝除之﹐遂成禍階。一日﹐椿語帝曰「建州刺史韓賢﹑濟州刺史蔡俊皆歡黨羽﹐各據要害之地﹐宜先去之。」帝乃攺置都督﹐革除建州刺史缺以去賢。又使禦史舉俊罪﹐罷其職﹐以汝陽王叔昭代之。歡聞俊罷﹐上言「蔡俊勛重﹐不可廢黜。若以汝陽有徳﹐當受大藩﹐臣弟髙琛猥任定州﹐妄叨祿位﹐宜以汝陽代之﹐使避賢路。」帝不聽。歡大怒﹐乃命俊據濟州﹐勿受朝命。又華山王鷙在徐州﹐歡令大都督邸珍奪其管鑰逐之。中外皆知歡必反矣。五月丙子﹐帝增置勛府將六百人﹐又增騎官將二百人。盡發河南諸州兵數十萬﹐悉赴京師﹐大閱於洛陽城外。南臨洛水﹐北際邙山﹐軍容甚盛。帝與斛斯椿戎服觀之。辛未戒嚴﹐云欲伐梁。又慮歡覺其僞﹐賜歡密詔﹐言「宇文黑獺﹑賀拔破胡各據形勢之地﹐頗蓄異心﹐故假稱南伐﹐潛爲之備。王亦宜共形援」。歡得詔﹐大笑曰「朝廷爲掩耳盜鈴之計﹐吾豈受其愚乎﹖」乃卽上表﹐以爲「荊﹑雍旣有逆謀﹐臣今潛勒兵馬三萬﹐自河東渡」。遣恆州刺史厙狄干等將兵四萬﹐自來違津渡﹔領軍將軍婁昭等將兵五萬﹐以討荊州﹔冀州刺史尉景等將山東兵七萬﹑突騎五萬﹐以討江左。皆勒所部﹐伏聽處分。帝出表示羣臣﹐皆曰「歡兵一動﹐必直抵洛陽。其意叵測﹐宜急止之。」帝於是大懼。

且說髙王自得詔後﹐以帝爲椿黨蒙蔽﹐異日定有北伐之舉。不如先發制人﹐引兵入朝﹐除君側之惡﹐奉迎大駕﹐遷都鄴城﹐方可上下相安。籌畫已定﹐乃發精騎三千﹐鎭守建州。又發兵三千﹐去助蔡俊守濟。再遣婁昭引三萬人馬﹐鎭守河東一路﹐以防帝駕西行。又遣將把住白溝河﹐將一應地方糧儲皆運入鄴﹐不許載往京師。乃上表言﹕臣爲嬖佞所間﹐陛下一旦見疑。臣若敢負陛下﹐使身受天殃﹐子孫殄絕。陛下若垂信赤心﹐使干戈不動﹐佞臣一二人願斟量廢黜。

斛斯椿見歡表﹐陽請退位。帝不許﹐曰「歡言何可信也。」乃使大都督源子恭守陽湖﹐汝陽王暹守石濟﹐又以儀同三司賈顯智爲濟州刺史。

顯智至濟﹐見城門緊閉﹐先使人到城下﹐髙叫道﹕「朝廷有旨到來﹐速卽開門。」俊使人城上答云「奉髙王之命﹐不許開門納人﹐有甚聖旨便當曉諭。」使云「朝廷遣賈儀同來代行濟州事﹐如何違旨﹖」城上答道﹕「奉髙王之命﹐不得受代。甚麼賈儀同﹐教他早早去罷。」使人回報顯智﹐顯智只得回京﹐以俊拒命奏帝。帝大怒﹐知由歡使﹐乃使舍人溫子升爲敕賜歡。

其略云﹕

朕前持心血﹐遠示於王﹐深計彼此共相體卹﹐而不良之徒坐生間二。近者孫騰倉猝來北﹐聞者疑有異謀﹐故遣禦史中尉綦母俊具申朕懷。今得王啟﹐言詞懇惻﹐反覆思之﹐猶有未解。

以朕眇身遇王﹐不勞尺刃﹐坐爲天子﹐所謂生我者父母﹐貴我者髙王。今若無故背王﹐自相攻討﹐則使身及子孫﹐還如王誓。皇天后土﹐實聞此言。近慮宇文爲亂﹐賀拔應之﹐故戒嚴誓師﹐欲與王相爲聲援。宇文今日使者相望﹐觀其所爲﹐更無異迹。賀拔在南﹐開拓邊境﹐爲國立功﹐念無可責。王欲分討﹐何以爲辭﹖東南不賓﹐爲日已久﹐先朝以來﹐置之度外。今天下減半﹐不宜窮兵黷武。朕以闇昧﹐不知佞人爲誰﹖可具列姓名﹐令朕知之。頃髙乾之死﹐豈獨朕意﹐王乃對其弟敖曹言朕枉殺之﹐人之耳目何可輕易﹖聞厙狄乾語王云﹕本欲取懦弱者爲主﹐何事立此長君﹐使其不可駕馭。今但作十五日行﹐自可廢之﹐更立餘者。如此議論﹐皆王間勛人言之﹐豈出佞人之口。去年封隆之叛﹐今年孫騰逃去﹐不罪不送﹐誰不怪王﹖王若事君盡誠﹐何不斬送二首﹐以伸國法﹖王𨿽啟云西去﹐而四道俱進。或欲南渡洛陽﹐或欲東臨江左﹐言者猶應自怪﹐聞者寧能不疑﹖王若守誠不貳﹐晏然居北﹐在此𨿽有百萬之眾﹐終無相圖之意。王若舉旗南指﹐問鼎輕重﹐縱無匹馬隻輪﹐猶欲奮空拳而死。朕本寡徳﹐王已立之﹐百姓無知﹐咸謂實可。或爲他人所圖﹐則彰朕之惡﹐假使還爲王殺﹐幽辱齏粉﹐了無遺恨。何者﹖王之立朕以徳建﹐以義舉﹐一朝背徳害義﹐便是過有所歸。本望君臣一體﹐若合符契﹐不圖今日分疏至此。古人云﹕越人射我﹐笑而道之﹔我兄射我﹐泣而隨之。朕與王情如兄弟﹐所以投筆撫膺﹐不禁欷歔欲絕。

帝詔去後﹐歡不受命。京師糧粟不至﹐軍食無出。帝甚憂之﹐乃復降敕於歡。

其略云﹕

王若壓伏人情﹐杜絕物議﹐惟有罷河東之兵﹐徹建興之戍﹐送相州之粟﹐追濟州之軍﹐使蔡俊受代﹐邸珍出徐﹐止戈散馬﹐守境息民﹐則讒人之口舌不行﹐宵小之交構不作。王可髙枕太原﹐朕亦垂拱京洛矣。王若馬首向南﹐朕𨿽不武﹐爲宗廟社稷之計﹐不能束手受制。決在於王﹐非朕能定。其是非逆順﹐天下後世必有能辧之者。爲山止簣﹐相與惜之。

帝𨿽屢降明詔﹐歡不應如故。王思政言於帝曰「觀髙歡之意﹐非口舌所能諭﹐兵必南來。洛陽非用武之地﹐難與爭鋒﹐不如遷駕長安﹐以關中爲根本。

地險而勢阻﹐資糧富足﹐兵革有餘。況宇文泰乃心王室﹐智力又足敵歡﹐可恃以無恐。再整師旅﹐克復舊京﹐殮除凶逆。歡𨿽彊﹐可坐而誅也。」帝𨿽然之﹐而猶戀舊都﹐懷疑不決。

時廣寧太守任祥在洛﹐帝厚撫之﹐命兼尙書左僕射﹐加開府儀同三司。

祥故歡黨﹐棄官走﹐渡河據郡待歡。帝乃敕文武官北來者任其去畱﹐遂下制書﹐數歡咎惡。又遣使荊州﹐召賀拔勝赴行在所。勝接帝詔﹐問計於太保掾盧柔。柔曰「髙歡悖逆﹐公席捲赴都﹐與決勝負﹐死生以之﹐上策也。北阻魯陽﹐南並舊楚﹐東連兗﹑豫﹐西引關中﹐帶甲百萬﹐觀釁而動﹐中策也。舉三荊之地﹐庇身於梁﹐功名皆去﹐下策也。」勝笑而不應。一日﹐帝坐朝﹐黃門奏關西行臺宇文泰﹐遣帳下都督楊薦入朝﹐面陳忠悃。帝大喜﹐召薦殿下問之。薦曰「泰本卷甲赴京﹐特以歡兵西指﹐深恐關中有失﹐故兵發中止。遣臣來者﹐恭請聖駕入關﹐以圖後舉。如合上旨﹐躬率將士出關候迎。」

帝曰「行臺旣忠於朝廷﹐朕亦何辭跋涉。」時平陽公主駙馬都尉宇文測在側﹐亦勸帝西幸。帝卽命測與薦同往﹐謂之曰「去語行臺﹐朕至長安﹐當以馮翊長宮主妻之。速遣騎士前來迎我。」測受命而出。於是中外咸知帝將西去﹐王侯貴戚無不憂危。測至家﹐語平陽公主曰「帝將西幸﹐命我先見宇文。此後未識有相見日否。」公主曰「何不相攜同去﹐免使室家離散﹖」

測曰「帝命嚴迫﹐何能同往﹖」夫婦相對泣下。只見階前走過一人﹐跪下道﹕「駙馬勿憂﹐倘有禍亂﹐小人情願保護公主西歸。」公主問測曰「此人有何才乾﹐能保護吾家﹖」測曰「此人姓張名吉﹐爲人忠直﹐勇敢當先。三年前曾犯死罪﹐吾救之﹐故願爲我僕。作事大有膽略。得其保護﹐公主可以無憂。」但恐家中人不服﹐因以親佩寶劍一口賜之﹐吩咐眾僕曰「若遇危難﹐凡事皆由吉主。」吉同眾僕皆叩頭受命。遂別公主而去。

先是帝廣徵州郡兵﹐東郡太守裴俠帥所部詣洛陽。思政問之曰「今權臣擅命﹐王室日卑﹐柰何﹖」俠曰「聞天子爲西幸之謀﹐誠有之乎﹖」思政曰「有之。君以爲可否﹖」俠曰「未見其可也。宇文泰爲三軍所推﹐居河山百二之地。所謂已操戈矛﹐寧肯受人以柄。𨿽欲投之﹐恐無異避湯而入火也。」思政曰「然則若何而可﹖」俠曰「圖歡有立至之憂﹐西巡有將來之慮。且至關右﹐徐思其宜。」思政然之﹐乃進俠於帝﹐授左中郎將。

當是時歡𨿽四道進兵﹐大軍未發。乃召其弟髙琛於定州﹐以長史崔暹佐之﹐鎭守並州。親自勒兵南出﹐告其眾曰「孤以爾朱擅命﹐建大義於海內﹐奉戴主上﹐誠貫幽明。橫爲斛斯椿讒構﹐以忠爲逆。今者南行﹐誅椿而已。明日五鼓﹐爾將士俱集轅門聽令。」當夜﹐入宮語婁妃曰「孤將入除君側之惡﹐起行在卽﹐來與卿別。」妃大驚曰「大王身居王爵﹐兒受顯職﹐弟爲駙馬﹐女爲皇后﹐尊榮極矣﹐何復作此舉動﹖」蓋王作事深密﹐朝廷事婁妃全未知之﹐故不樂王行。王曰「我能容人﹐人不容我。須得入朝整頓一番。」

妃曰「帝與後若何處之﹖」王曰「遷駕鄴城﹐仍扶爲帝。彼𨿽以爾朱比我﹐我決不學萬仁所爲。」妃恐有妨於後﹐終不懌。少頃﹐諸夫人聞王出兵﹐皆來拜送。王命宮內事悉聽妃主處分﹐又謂妃曰「東府因他性剛﹐我不去辭別。五兒周歲﹐你須同諸夫人往賀﹐莫冷落他。」妃應諾。是夜﹐王宿營中﹐帶髙澄同往。五更勒兵齊出﹐馬步一十三萬﹐將帥三千餘人。以敖曹爲先鋒﹐劉貴﹑封隆之爲左右翼﹐彭樂﹑竇泰輔之﹐髙隆之押後。其餘能徵慣戰之將﹐皆聚於中軍﹐臨時調用。軍聲所至﹐無不望風畏懼。

其時宇文測亦至長安﹐召泰迎駕。泰接旨後﹐便點上將王賢﹐領人馬一萬﹐據住華州﹐以防晉陽兵至。遣都督駱超引兵一千﹐直抵洛陽接駕。又遣楊薦同了宇文測引兵一千﹐前出潼關﹐沿途候接。自領大軍屯於弘農﹐以爲聲援。乃歷數髙歡之罪﹐移檄四方。其略曰﹕髙歡出自輿皂﹐罕聞禮義。一介鷹犬﹐效力戎行。靦冒恩私﹐遂階榮寵。不能竭誠盡節﹐專挾姦回﹐乃勸爾朱榮行滋篡逆。及榮以專政伏誅﹐世隆以凶黨外叛﹐歡乘其間﹐暫立建明﹐以慰天下﹐亦可勛垂不朽。孰意假推普泰﹐欲竊威權﹐稱兵河北。以討爾朱爲名﹐黜陟自由﹐迹同謀逆。幸而人望未攺﹐天命有歸﹐魏祚方隆﹐羣情翼戴。歡因阻兵安忍﹐鎭守邊隅。然廣布腹心﹐跨州連郡﹐禁闥侍從﹐悉伊親黨。而舊將名賢﹐正臣直士﹐橫生瘡痏﹐動掛网羅。故武衛將軍伊琳﹑直閣將軍鮮於康仁﹐忠良素著﹐天子爪牙﹐歡皆收而戮之﹐曾無聞奏。孫騰﹑任祥﹐歡之心膂﹐並使入居樞近﹐知歡逆謀將發﹐相繼逃歸。歡益加重待﹐亦無陳白。故關西大都督賀拔嶽﹐勛徳隆重﹐興亡攸寄﹐歡忌其功﹐乃與候莫陳悅等私相圖害﹐以致大軍星隕。

幕府受律專徵﹐便卽討戮。歡知逆狀已露﹐懼罪見責﹐遂遣蔡俊拒代﹐竇泰佐之。又使侯景等阻絕糧粟﹐以弱王室。惡難屈指﹐罪等滔天。其州鎭郡縣﹐率土黎民﹐或爲鄕邑冠冕﹐或爲勛戚世裔﹐並宜同心翼戴﹐共效勤王之舉﹐毋貽從逆之誅。封賞之科﹐已有別格。檄到須知。

髙王見檄大笑道﹕「彼欲以言語聳動天下乎﹖此何足爲吾害﹖」乃令軍士倍道進發﹐限在七月十三俱集黃河渡口﹐以便進取﹐毋失時刻。正是﹕喑嗚山嶽盡崩頹﹐叱吒風雲皆變色。

聞者寒心﹐見者喪膽。但未識朝廷若何相拒﹐且聽後文再說。第三十三卷

逼京洛六渾逐主奔長安黑獺迎君

話說孝武帝聞歡引兵向闕﹐親勒十萬人馬﹐帶領文官武將屯於河橋。以斛斯椿爲前驅﹐屯於邙山之北。椿言於帝曰「臣聞髙歡之兵三日夜行一千餘里﹐人馬必乏。椿請率精兵一萬渡河擊之﹐掩其勞敝﹐可以得志。」帝然其計。黃門侍郎楊寬與椿不睦﹐說帝曰「髙歡恃其兵彊﹐遂至以臣伐君﹐何所不至。今假兵於椿﹐恐生他變。椿若渡河﹐萬一有功﹐是滅一髙歡﹐生一髙歡矣。」帝遂敕椿停行。椿歎曰「今熒惑入南斗﹐上信左右間構之言﹐不用吾計﹐豈天道乎﹖」蓋《五行志》云「熒惑入斗﹐天子不安其位。」

又俗謠云「熒惑入南斗﹐天子下殿走。」故椿言及此。其時宇文泰聞之﹐亦謂左右曰「髙歡兵行太速﹐此兵家所忌。當乘便擊之﹐方可取勝。而主上以萬乘之重﹐不能渡河決戰﹐方緣津據守。且長河萬里﹐捍禦爲難。若一處得渡﹐側大事去矣。」無如孝武當日﹐專以拒守爲計﹐乃使斛斯椿﹑潁川王斌之共領一萬人馬﹐鎭守虎牢﹔長孫子彥領兵一萬﹐鎭陜﹔賈顯智﹑斛斯元壽引兵一萬﹐鎭滑臺﹔汝陽王元暹領兵一萬﹐鎭石濟。髙王兵過常山﹐知四萬﹐鎭滑臺﹔汝陽王元暹領兵一萬﹐鎭石濟。髙王兵過常山﹐知四面城池皆有兵守﹐遣上將韓賢以五千騎攻石濟﹐竇泰引兵五千攻滑臺﹐而自率所部直前。那滑臺守將賈顯智本系髙王舊人﹐素有歸降之意﹐聞泰至﹐謂元壽曰「竇泰勇將也﹐不可與戰。」元壽信之﹐遂閉城不出。顯智陰遣人納降於泰﹐許爲內應。有軍師元玄覺其意﹐乃私言於元壽曰「賈將軍恐有他圖﹐宜備之。」元壽乃使元玄見帝﹐請益兵。帝遣大都督侯幾紹引兵赴之。竇泰知有兵來﹐引軍直抵城下﹐幾紹出戰﹐顯智繼之﹐元壽守城。戰方合﹐顯智在後呼曰「軍敗矣。」遂退走﹐前軍亦亂。幾紹不能禁止﹐被泰掩殺過來一戟刺死。元壽聞之﹐驚得魂不附體﹐棄城而走。顯智遂接泰軍入城﹐報知髙王﹐髙王大喜。時有北中郎將田怡亦遣使約降於歡﹐願爲內應﹐請速進兵。事露被誅。帝見人心內變﹐於是益懼。歡至野王城﹐離河十里停車不進﹐遣使奏帝﹐自明非有叛志﹐特欲面申誠款﹐以明心迹﹐乞上勿疑。帝不答。潁川王斌之與斛斯椿爭權不合﹐棄椿還﹐言於帝云「滑臺﹑石濟皆不守﹐歡軍已至。」帝大懼。丁未﹐遣使召椿還。遂帥南陽王寶炬﹑淸河王亶﹑廣陽王湛以五千騎宿於瀍西。沙門惠臻負玉璽﹐持千牛刀以從。眾知帝將西出﹐其夜逃亡者過半。亶﹑湛二王亦逃歸。帝遣人至宮中單迎公主數人﹐倉皇就道﹐從者絕少。武衛將軍獨孤信單騎追帝。帝見之﹐歎曰「將軍辭父母﹑捐妻子而來﹐方知世亂出忠臣﹐非虛言也。」

髙王行至河津﹐知帝已西去﹐遂吩咐段韶飛馬過河﹐安撫大小三軍﹐各守營寨。大軍忙卽渡河﹐河橋軍士未逃者皆迎拜馬首。是夜﹐王宿河橋寨中﹐見一應表奏文書皆堆積案上﹐燈下翻閱﹐見有度支尙書楊機奏云「髙歡久失臣節﹐必無善意。宇文泰兵馬精彊﹐潼關險阻﹐不若西幸爲上。」不勝大怒。時髙隆之素與吏部尙書崔孝芬﹑駙馬都尉鄭嚴祖有怨﹐欲乘間害之﹐入帳見髙王倚牀默坐﹐面有怒色﹐乃曰「今天子西幸﹐實非本意﹐皆出數賊臣之謀。」王曰「果如卿言。尙書楊機素號老臣﹐朝堂宿望﹐我甚重之。

乃閱其表﹐暴我過惡﹐勸帝西出﹐豈不可恨。」隆之曰「不獨楊機然也﹐卽吏部崔孝芬﹑駙馬鄭嚴祖亦每於帝前舉大王之過﹐起西幸之謀﹐皆罪不容誅者。」王曰「俟至京當盡誅之。」次日﹐王入洛陽﹐朝官跪道相接﹐百姓皆執香以迎。以永寧寺壯麗﹐作行署居之。乃遣領軍段韶等率輕騎追帝﹐請駕東還。命世子髙澄入宮見後。後見澄大慟﹐欲見王。澄曰「父王有命﹐將親自西迎帝歸。帝歸後﹐方來相見。」後益悲﹐澄以好言慰之而出。八月甲寅﹐髙王於永寧寺正殿召集文武百官﹐責之曰「爲臣奉主﹐職在匡救危亂。若旣不能諫爭於平日﹐又不能隨扈於臨時﹐緩則耽寵爭榮﹐急則倉皇逃竄﹐臣節安在﹖」眾莫能對。尙書左僕射辛雄曰「主上與近習圖事﹐雄等不得與聞。若卽追隨﹐恐迹同逆黨﹔畱待大王﹐又以不從見責。雄等進退無所逃罪。」王曰「卿等備位大臣﹐當以身報國。羣佞用事﹐卿等並無一言諫爭﹐使國家之事一至於此﹐罪欲何歸﹖」乃收雄及儀同三司叱列延慶﹑吏部崔孝芬﹑尙書劉廞﹑楊機﹑常侍元士弼﹐皆殺之。命執駙馬鄭嚴祖﹐數日前全家已逃。乃下令﹐朝臣西去者﹐不論王侯貴戚﹐悉收其家屬拘於瑤光佛寺﹐還者放免。若有勸得帝回者﹐重加官爵﹐授以不次之賞。惟斛斯椿妻黃氏﹑幼子斛斯演﹐發下天牢收禁。一日﹐拿到嵩山妖道潘有璋﹑黃平信﹑李虛無﹐王親自嚴訊﹐審出實情﹐遂往斛斯椿宅搜取魘魅等物。直至深密之處名偃月堂﹐供奉九天使者﹐旁列黃巾數十﹐皆如病時所睹。問有璋伏屍埋於何處﹐有璋指出地方﹐遂令掘起。見有一三四歲小兒﹐身首異處。一艸人穿王衣服﹐一百二十支節﹐皆用麻繩綁縛。身邊有劍一口﹐劍鋒上皆有血腥。

王見之大怒﹐命卽焚之。術士李業興曰「不可造次﹐須將艸人支節逐一解散﹐焚之方妥。小兒屍必用棺木成殮﹐安葬入土﹐冤魂方解。」王命如言以行。有璋三人淩遲處死。監中弔出斛斯演一並斬首﹐妻囚子戮﹐皆椿自取之也。

且說孝武西行﹐事起倉卒﹐芻糧未備。又長孫子彥不能守陜﹐棄城而走﹐髙兵日逼﹐勢甚危急。於是星夜往龍門進發﹐糗漿乏絕﹐三二日間從官惟飲澗水。至湖城有王思村民以麥飯壺漿獻帝。帝悅﹐許復一村十年。至稠桑﹐潼關大都督毛鴻賓迎獻酒食﹐從官始解饑渴。俄而斛斯椿至﹐稍有糧食﹐用以濟軍。然不見宇文泰來接﹐心甚疑懼。循河西行﹐人煙蕭索﹐絕非東洛气象﹐因謂左右曰「此水東流﹐而朕西上。若得復見洛陽﹐親謁陵廟﹐卿等功也。」左右皆流涕﹐帝亦悲不自勝。泰聞帝至﹐忙備儀衛迎帝。先遣趙貴﹑史寧來請帝安﹐然後親率諸將謁見於東陽驛。叩頭駕前﹐免冠流涕曰「臣不能武遏寇虐﹐使乘輿播遷﹐臣之罪也。」帝慰之曰「公之忠節著於遐邇﹐朕以寡徳﹐負乘致寇。今日相見﹐深用厚顏﹐方以社稷委公﹐公其勉之。」

將士皆呼萬歲。泰迎奉帝入長安﹐權以雍州廨捨爲宮。帝卽授泰爲大將軍﹑雍州刺史﹑兼尙書令。別置二尙書分掌機事﹐以行臺尙書毛遐﹑周惠達爲之。

二人悉心竭力﹐積糧儲﹐治器械﹐簡士馬﹐朝廷賴之。帝欲結泰歡心﹐以馮翌長公主妻之﹐拜駙馬都尉。維時軍國艸創﹐從官皆無住處。初聞髙王拘其家屬﹐歸者得免﹐逃回者過半。畱者皆無妻小﹐權借民居以處。獨宇文測一家﹐全虧張吉擁護平陽公主西來﹐夫妻重聚。人皆重張吉之義﹐而羨測之得人。

再說髙王因朝中無主﹐權推淸和王亶爲大司馬﹐掌理朝綱﹐自率大軍追迎帝駕。正欲起行﹐忽爾體中不適﹐暫居永寧寺中靜養。一夜睡去﹐夢一美女從左階下冉冉而來﹐儀容綽約﹐光彩照人。𨿽爾朱后號稱絕色﹐其美更甚。

登階而拜曰「妾南嶽地仙也﹐與王有夙世緣。奉上帝命﹐侍王衾枕。」王大喜﹐引之起。女又曰「天機有數﹐此時未可造次。會合之期﹐當在弘農地方。」言訖﹐飄然而去。王驚醒﹐達旦不寐﹐袍上尙有龍涎香气。目以巫山之夢不過如此。因想大軍西行﹐必從弘農經過﹐到彼有遇﹐亦未可知。不一日到了弘農﹐先遣僕射元子思往潼關追駕﹐大軍暫歇城中。忽有遊騎拿獲鄭駙馬一家﹐前來報功。王命收禁後營﹐回京發落。你道駙馬嚴祖何以被獲﹖

蓋嚴祖世爲國戚﹐永熙朝又尙新寧公主﹐富貴無比。公主單生一女﹐名大車﹐號曰娥﹐年十四﹐有沈魚落雁之容﹐閉月羞花之貌。父母愛如珍寶﹐已許字廣平王元贊。當髙王入洛時﹐嚴祖懼禍﹐又念與王無仇不至害我﹐故暫避河東﹐俟事平回京。後聞髙王要治他罪﹐只得離了河東﹐逃往長安。那知被髙家遊騎捉住﹐此時囚在營中﹐插翅難飛了。一日﹐髙王聞報元子思叛去﹐已降於泰﹐不勝大怒﹐便命世子畱守軍營﹐親自將兵來攻潼關。守將毛鴻賓出戰﹐擒之﹐遂破潼關﹐進屯華陰。龍門都督薛崇禮以城降。長安大懼。

再說世子自王去後﹐日夜巡視各營。一夕月色微明﹐與段韶閒步營外﹐行至後幕﹐忽聞嗚咽之聲。世子問曰「何人在彼啼哭﹖」左右對曰「是鄭駙馬家眷。」世子卽命開幕而入﹐見嚴祖曰「駙馬何苦若此﹖」嚴祖泣而不言。遙見燈光之下﹐有一女子擁羅巾而泣﹐窈窕娉婷。進步視之﹐女子斂巾而起﹐嬌容艷色﹐目所未睹。世子一見﹐頓覺神魂飄蕩﹐目不轉睛者久之﹐問段韶曰「此女何人﹖」韶曰「鄭駙馬之女也﹐子豈驚爲神女乎﹖」

世子微笑曰「恐神女不及。」因向嚴祖道﹕「駙馬勿憂﹐俟我父王回軍後﹐余當稟請釋放﹐官還舊職。」嚴祖再拜而謝。自是世子日夕探望﹐佳餚美酒絡繹送進﹐時露貼戀之情﹐滿擬日久情熟﹐好事必諧。詎意髙王以世子年幼﹐恐有疏失﹐屢使人至軍查視。使人回報曰「世子在營別無他事﹐惟鄭駙馬一家大行寬縱。」王聞之﹐怒曰「孺子何知﹖敢縱反賊﹗」卽日遣使收鄭氏家屬赴京投獄﹐待後取決。世子大驚﹐然懼父威嚴﹐欲畱其女而不敢啟﹐怏怏而已。

再說賀拔勝聞帝西去﹐使長史元穎守荊州﹐自帥所部西赴關中。至浙陽﹐聞歡已屯華陰﹐欲還。左丞崔謙曰「今帝室顚覆﹐主上蒙塵﹐公宜倍道兼行﹐朝於行在。然後與宇文行臺同心戮力﹐倡舉大義﹐天下孰不望風響應﹖今捨此而退﹐恐人人解體﹐一失事機﹐後悔何及﹖」勝不能用﹐遂還。髙王退屯河東﹐使行臺長史薛瑜守潼關﹐大都督厙狄溫守封陵。發民夫一萬﹐築城於蒲津西岸﹐限十日告竣。以薛紹宗爲華州刺史﹐使守之。以髙敖曹行豫州事。王自發晉陽﹐至是凡四十啟﹐帝皆不報﹐王乃東還。遣行臺侯景引兵襲荊州﹐荊州民鄧誕等執元穎以應景。又東荊州刺史馮景昭﹐帝在洛時曾遣都督趙剛召之入援。兵不攻發﹐帝已入關。景昭集府中文武議所從違。司馬馮道和請據州以待北方處分﹐剛曰「宜勒兵急赴行在。」景昭不對。剛抽刀投地曰「公若欲爲忠臣﹐請斬道和﹔如欲從賊﹐可速殺我。」景昭悟﹐卽率眾赴關。會侯景引兵逼穰城﹐東荊州民楊祖歡起兵應之﹐以其眾邀景昭於路。景昭戰敗﹐剛沒蠻中。由是三荊之地皆屬髙王。

且說破胡還至半途﹐聞荊州已失﹐大驚曰「荊州吾根本地﹐今若失之﹐妻子皆爲虜矣。」遂率軍馬星夜趕回。景知勝兵將至﹐慮其驍勇難敵﹐遣人求援於敖曹。敖曹曰「大王使吾鎭守豫州﹐正爲今日。勝之勇非景能敵﹐吾當力戰破之。」遂許發師。但未識兩虎相鬥勝負若何﹐且聽下文分解。第三十四卷

娶國色適諧前夢遷帝都重立新基

話說賀拔勝兵至荊州﹐離城不遠﹐侯景引兵出禦﹐相遇於魯陽山下。勝問﹕「來將何人﹖」景出馬曰「是我。」勝曰「你是我故人﹐何爲奪我城池﹖」景曰「此皆大魏土地﹐你取得﹐我也取得。今荊州旣爲我有﹐勸你莫想罷。」勝聞言大怒﹐拍馬直取侯景。景迎戰數合﹐那里敵得勝之神勇﹐眾將齊上﹐破胡槍挑數將﹐三軍皆懼﹐一齊望後退走。勝揮兵直進﹐勢如破竹﹐追下數里。忽見西北角上塵土遮天﹐金鼓振地﹐擁出一隊人馬﹐乃是豫州髙敖曹引兵五千來救荊州。勝見有援師﹐暫卽退下。景見敖曹曰「若非將軍來救﹐幾至失手。」敖曹曰「君勿憂﹐明日看吾破之。」當夜各歸大營。天色微明﹐勝便討戰。敖曹出馬﹐謂勝曰「我二人皆號善戰﹐爾知吾勇﹐我知爾彊。今日各睹本事﹐不許一人一騎幫扶。我輸了還你荊州﹐你輸了從此去罷。」勝點頭道﹕「好﹗」各揮軍士退後。雙槍並舉﹐兩騎相先﹐一往一來﹐渾如兩道白光滚來滚去。淸晨戰至下午﹐不知幾千回合。二人愈斗愈健﹐越戰越勇﹐兩邊軍士都看得呆了﹐直到天黑猶不住手。侯景便叫鳴金﹐那邊亦鳴金收兵。勝回營飽餐一頓﹐想起一家性命都在人手﹐不斬敖曹焉能奪得城池﹐救得眷屬﹐吩咐軍士點起火把﹐出營髙叫道﹕「敖曹﹗你敢與吾夜斗麼﹖」敖曹聞知﹐亦令軍士點起火把﹐挺槍直出﹐喝道﹕「來來來﹐退避者不算好漢。」於是重又戰起﹐火光之下各逞神威。正如棋逢敵手﹐你不讓彊﹐我不服弱。直至天明﹐二人戀戰如故。侯景見破胡士卒皆荊州人﹐因生一計﹐令其父兄親戚四面招呼﹐軍心一動﹐遂皆散走。勝方酣戰﹐見大勢已潰﹐只得回馬而走。敖曹拽滿雕弓﹐一箭射來中勝右臂﹐遂負箭而逃。

敖曹亦收兵歸去。勝敗下三十餘里﹐無一騎相從。俄而將士稍集﹐只存殘兵五六百人。勝憤極﹐欲拔劍自刎。左丞崔謙止之曰「將軍不可輕生。今西歸無路﹐不如暫投南朝﹐再圖後舉。」勝從之﹐遂奔梁。今且按下不表。

單講髙王回至洛陽時﹐淸和王出入已稱警蹕﹐以天子自居。王醜之﹐欲立其世子善見爲帝﹐卻未明言。有僧道榮孝武所信重﹐遣令奉表於帝曰﹕陛下若遠賜一制﹐許還京洛﹐臣當帥勒文武﹐式淸宮禁。若返正無日﹐則七廟不可無主﹐萬國須有所歸﹐臣寧負陛下﹐不負社稷。

以故立帝之議未發。越一日﹐內史侍郎馮子昂偕西行文武十餘人逃回洛陽﹐髙王大喜﹐乃親王瑤光寺點放其家屬。子昂有女名嚴娘﹐年十九﹐貌美非常。曾嫁任城王爲妃﹐王死孀居﹐歸母家﹐今同拘寺中。王見之心動﹐次日﹐卽著髙隆之爲媒往聘。子昂不敢違﹐遂納於王。封爲安徳夫人﹐甚加寵幸。馮夫人又言「同拘於寺者有城陽王妃李氏﹐侍中李昱之妹﹐冰肌玉骨﹐霧鬢雲鬟﹐可稱絕色。城陽爲爾朱兆所害﹐妃孀居已久﹐今年二十有一﹐王何不釋而納之﹖」王曰「果爾﹐當使與卿爲伴。」次日﹐卽遣內侍王信忠至寺﹐特召侍中李昱之妹至府問事﹐以小車載之而來。王見李氏淡妝素服﹐綽約輕盈﹐飄飄若仙﹐彷彿與前夢所見相似。與之言﹐歷數苦情﹐愁容戚態﹐愈覺動人﹐不勝大喜。是夜遂納之﹐封爲宏化夫人。凡李氏親族皆得免放﹐寵愛更逾於馮氏矣。

一日﹐王與李夫人晝寢﹐司馬子如有事欲啟﹐同世子來見。內侍言與李夫人同睡﹐二人不敢入。子如謂世子曰「子亦畏大王耶﹖」世子曰「非畏也﹐懼驚同夢耳。」至晚王猶未起。二人不敢歸﹐伺候至曉。天明王起﹐內侍稟司馬尙書及世子在外求見。王召入﹐子如方欲言﹐忽宮官進報曰「今耆老百官已集午門﹐候王議事。」王遂起﹐謂子如曰「汝且從我入朝﹐此時不必有所言也。」於是王至朝堂﹐告於眾曰「永熙棄國而去﹐不賜一音。今欲於諸王中另立一人﹐以主社稷。誰其可者﹖」眾皆曰「惟大王命。」

王又曰「孝明以來﹐立帝不順。孝莊以叔繼姪﹐永熙以兄繼弟。倫序失正﹐國家所以衰亂。今當按次而立。惟淸和世子善見以序以賢﹐允協人望。」因向淸和曰「立王不如立王之子。」眾莫敢違﹐大議遂定。淸和回府﹐又羞又惱﹐心不自安﹐帥輕騎南走。髙王聞之﹐親自引兵趕往。追至於河中府及之﹐謂淸和曰「天下焉有天子父而逃於外者﹖」與之並馬而返﹐直送至府。

王登堂索飲﹐淸和設宴﹐呼世子出拜﹐王答拜。宴罷﹐又召其妃胡氏並長女瓊姝出拜﹐謂王曰「吾家性命全在大王。」王遂與立誓﹐言必終始相保。

又見瓊姝端嚴美麗﹐王問﹕「幾歲﹖」曰「十三。」王謂淸和曰「王女與吾子澄年貌相當﹐結爲秦晉之好何如﹖」淸和大喜曰「若得世子爲婿﹐吾之幸也。」王遂解下玉帶一條爲聘﹐淸和亦取出紫金冠一頂爲酬﹐極歡而別。丙寅﹐王率百官具儀衛迎淸和世子善見爲帝﹐卽位於城東北。大赦﹐攺元天平。時年十一﹐爲魏孝靜帝。歡實貪其幼而立之也。於是魏判爲二﹐河以西曰西魏﹐河以東曰東魏。

再說鄭駙馬一家收禁在獄﹐世子髙澄屢欲到監探望﹐畏王不敢。嚴祖憂懼無計﹐因想咸陽王坦是公主叔父﹐與我至親﹐或肯援手。修書送去﹐求他救解。咸陽見書﹐次日至晚微服入獄﹐見嚴祖夫婦﹐相對下淚。咸陽曰「我因君在獄﹐日夜打算相救﹐苦於計無所出。司馬子如等﹐我曾懇求數次﹐皆不肯爲援﹐將若之何﹖」夫婦聞而愈悲。只見其女大車亦從旁哭泣。咸陽一想﹐便向公主道﹕「要救一家性命﹐須在此女身上。」公主問﹕「何故﹖」

咸陽道﹕「髙王爲人﹐人莫能測﹐惟美色可以動之。近日長史馮子昂女﹑侍郎李昱之妹﹐歡皆因其色美納之後房。兩家親族﹐無不釋免。吾觀甥女容顏絕世﹐若使納之﹐彼心必喜﹐可保無事矣。」公主曰「大車年幼﹐況已許配廣平王贊﹐如何使得﹖」咸陽曰「我豈不知﹐但廣平西去料無返日﹐且全家性命與一女榮辱孰重﹖若捨此計﹐難免刑戮﹐將來甥女更不知若何飄落矣。」夫婦聞言大哭﹐女亦淚下如雨。咸陽又曰「哭他何益。爾朱后以帝後之尊﹐尙爲之妾﹐何況你女。」公主曰「旣如此說﹐只要救得全家﹐任憑叔父主張便了。」咸陽見公主已允﹐嚴祖自然聽從﹐遂相別而出歸。至家已交二鼓﹐細想此計𨿽好﹐但髙王前若何啟口說合﹖輾轉不寐。天明起身﹐走至堂上﹐見壁上掛《神女圖》一幅﹐乃江南張僧繇所畫﹐精妙絕倫﹐乃命內侍收下。午牌後﹐帶了此畫來見髙王﹐髙王召入畱坐。略敍寒溫﹐咸陽命內侍送上畫來﹐便道﹕「此幅《神女圖》是江東張僧繇筆﹐吾見畫得好﹐特送大王把玩。」王曰「僧繇畫可通神﹐吾亦聞其名久矣。」展捲視之﹐果然仙容若活。髙王觸起前夢﹐因謂咸陽道﹕「世間女子有若神子之美者乎﹖」

咸陽道﹕「更有美於此者﹐特大王不知耳。」髙王忙問﹕「何在﹖」咸陽道﹕「駙馬鄭嚴祖之女﹐美實過之。」髙王曰「嚴祖弘農被獲﹐現禁天牢﹐吾方誅之﹐難道他女有若斯之美﹖」咸陽道﹕「此女乃新寧公主所生﹐年十四﹐名娥﹐至其容貌之美﹐蓋世無雙。大王捨此不求﹐是空有好色之名了。」王曰「果爾﹐吾當赦其全家。」咸陽辭出。王陰令畫工到監﹐先圖其貌來視。

俄而畫工繪像以獻。王一見﹐與夢中所遇南嶽地仙容貌無異﹐驚喜欲狂﹐忙卽下令到獄﹐放出鄭氏一家﹐房產資財﹐悉行給還。斯時鄭嚴祖依然富貴如故了。次日﹐卽央咸陽爲媒聘娶之。公主𨿽痛女年幼﹐不忍割捨﹐然權在人手﹐不敢不從﹐惟有含淚相送而已。髙王娶了鄭娥﹐眞如天仙下降﹐不敢以妾禮相待﹐嘗謂娥曰「睹卿畫上芳容﹐已足令人神醉。今日得親玉體﹐能不使我魂消﹖」娥亦婉轉柔順﹐王愈愛之﹐封爲楚國夫人。惟世子聞王納了鄭娥﹐如有所失。王見其忽忽不樂﹐疑爲思母﹐因命之曰「汝離母已久﹐可先歸晉陽。吾將遷駕鄴城﹐俟定都事畢﹐然後歸耳。」世子受命而去。

一日﹐忽報西魏宇文泰引兵攻潼關﹐守將薛瑜陣亡﹐關已失守。諸將咸請救之﹐王曰「吾方遷都﹐未暇發兵﹐且渠亦不敢深入。進討之期﹐且俟後日。」乃下令曰「洛陽建都已久﹐王气將盡。且西逼西魏﹐南近梁境﹐非據守之地。今將遷鄴﹐文武軍民俱限三日起發。」乃以趙郡王諶爲大司馬﹐咸陽王坦爲太尉﹐髙盛爲司徒﹐髙敖曹爲司空﹐司馬子如﹑髙隆之﹑髙嶽﹑孫騰共知朝政。先日護駕遷鄴﹐自己畱後處分。丙子﹐東魏帝發洛陽﹐六宮從行。軍民四十萬戶狼狽就道。時闕馬﹐尙書丞郎已上非陪從者﹐盡令乘驢。攺司州爲洛州﹐以尙書令元弼爲洛州刺史﹐鎭洛陽。庚寅﹐帝至鄴。越三日﹐髙王亦至。時宮闕未就﹐帝居北城相州之廨。王乃命拆洛陽舊宮木料以濟之﹐限日速成。又以新遷之民資產未立﹐不無嗟怨﹐出粟一百三十萬以賑之﹐民始寧居。王部分已定﹐遂辭帝歸晉陽。當時有童謠云﹕

可憐靑雀子﹐飛來鄴城裏。

羽翮垂欲成﹐化作鸚鵡子。

此謠永熙年間已有﹐是時盛傳鄴下。蓋靑雀子者﹐謂孝靜帝淸和王子也﹕鸚鵡子者﹐後來髙洋代帝年號神武之驗。此是後話不表。

再說世子歸去﹐只將洛下變遷事情訴知婁妃﹐王之連納三美未嘗言及。

王歸﹐婁妃接見問﹕「女後若何﹖」王曰「永熙西去﹐後已遷鄴。有吾在﹐人莫敢慢也。」俄而﹐報三位夫人至。妃問﹕「何人﹖」王一一告之。時眾夫人皆來參拜﹐俱不樂。王命升堂拜見婁妃﹐又命與眾夫人相見。眾見馮﹑李二夫人貌𨿽美﹐不以爲異。及見鄭娥皆大驚﹐疑非人世中人。婁妃亦笑道﹕「大王得此美麗﹐莫怪不復念舊也。」王曰「亦賴卿不妒耳。」當夜﹐共宴於婁妃宮中。宴罷﹐各送一院居住。獨飛仙院層樓畫閣尢勝他處﹐命楚國夫人居之。蓋院在徳陽堂後﹐與王聽政之所相近﹐朝暮尢便出入也。一日﹐王在婁妃宮見諸夫人皆在座﹐忽然想起爾朱后獨居東府相隔已久﹐欲往見之﹐恐其尙記前恨﹐乃私語桐花曰「吾欲往東府﹐煩卿先行﹐叫他莫再拒我。」

桐花笑曰「大王自不去耳﹐彼何嘗拒大王也。」桐花遂往。斯時爾朱后正切幽懷﹐見桐花至﹐喜曰「夫人尙念我乎﹖」桐花曰「不惟我念後﹐王亦念後也。」後曰「彼方貪戀新歡﹐焉肯復念舊人。」桐花曰「王不來者﹐慮後見怪耳。今日相聚﹐勿記前嫌也。」後聞﹐又喜又恨。未幾王至﹐後乃和顏接之。王見後形容消減﹐頓生憐惜。時髙攸已過周歲﹐抱出相見。

王大喜﹐遂命設宴﹐三人共飲。至晚﹐桐花辭去﹐王遂畱宿後宮﹐歡好如初。

且說世子髙澄年𨿽幼﹐頗有戀色之意。髙王覺知﹐謂婁妃曰「澄兒情竇已開﹐吾前在洛陽已聘定淸和王女爲室﹐今冬與之結婚可乎﹖」妃曰「妾亦有此意。」王遂命造世子府﹐務極華麗。一面修表以聞﹐一面啟知淸和王﹐將吉日送去。淸和喜諾。臨期世子到鄴親迎﹐帝與淸和皆厚賜之。內外百官無不畢賀。迎至晉陽﹐在北府正殿成親。拜見髙王夫婦﹐然後送歸新府。斯時世子年少尙主﹐加以郎才女貌﹐正是富貴無雙﹐榮華莫比。人生得意之遭﹐莫逾於此。那知人心不足﹐內中又弄出事來﹐且聽下文分解。第三十五卷

送密函還詩見拒私宮婢借逕圖成

說這鄭娥之母新寧公主﹐乃淸和王從妹。娥與瓊姝爲姑舅姊妹﹐幼年最相親密。今聞公主嫁來﹐不勝欣喜﹐告於髙王﹐欲往見之。王欲不許﹐又不忍拂其意﹐但云「且緩。」娥見王不許﹐懇於婁妃。妃乃爲王言之﹐王曰「我不令去者﹐蓋有故也。兒方新婚﹐要他夫婦諧和。楚國之美﹐足令脂粉無顏﹐新婦遠不及他。澄見楚國之美﹐必嫌妻貌不佳﹐是間其歡心也。我故不放他往。」妃曰「王太多心﹐兒焉敢若此。」王遂許之。鄭娥知王已允﹐大喜。次日起身﹐十分妝束﹐帶領宮娥十人﹐上了香車﹐左右侍從﹐簇擁而行。有人報知世子﹐世子大喜曰「楚國來耶﹖」忙整衣相接。娥至堂前下車﹐女官二人引道與世子相見。遙聞環佩之聲﹐乃是公主出接﹐一羣宮女擁著而來。彼此相見大喜。禮畢﹐攜手進入內宮﹐二人並坐。宮女獻茶﹐世子亦來坐於其次。鄭夫人年幼嬌羞﹐進宮兩月有餘﹐見人未嘗言語。至見公主﹐乃是舊遊女伴﹐不勝欣悅。以世子在座﹐欲言不言者數次。世子覺﹐起身走出。夫人乃謂公主曰「愚姊一別賢妹﹐不覺半載有餘。憶想我與妹共乘木蘭舟遊太液池﹐令侍兒彩蓮唱歌﹐正在洛陽上苑之中﹐不圖相見乃在此處也。」

公主曰「人事變遷﹐不堪回首。今日姊來恍如天降﹐眞令人喜出望外。」

夫人又曰「自別父母﹐無日不念家鄕﹐使人夢魂顚倒。未識吾父母安否﹖」

公主曰「皇姑前日來見﹐幸喜精神如舊﹐所念念不忘者惟賢姊一人。命妹寄言﹐勉進飲食﹐善保玉體。」於是兩人促膝密語﹐歡笑不已。世子密從屏後竊聽。聲音嚦嚦﹐愈覺可愛。忙催宮女送進新果及佳餚美酒﹐夫人不飲。

只見宮女報道﹕「午時已及﹐請夫人回宮。」鄭娥起身告辭。公主不敢畱﹐便道﹕「後日參謁公姑﹐來與賢姊聚話便了。」親自送至宮門。世子已在香車旁等候﹐見夫人出﹐謝曰「今日蒙夫人下降﹐倉猝簡慢﹐幸夫人勿怪。」

鄭娥道聲﹕「不敢。」登車而去。世子見他去了﹐只管呆想。要曉得弘農相遇時﹐鄭娥正在憂愁困苦之際﹐其天然秀色已愛不能捨﹐況今在歡悅場中妝束一新﹐此回相見﹐何異嫦娥下降。回視公主﹐眞有仙凡之別。故𨿽宴爾新婚﹐世子一念一心只在鄭娥身上。打聽髙王或往軍營﹐或往東府﹐時時往來飛仙院外﹐冀得一遇。

一日﹐鄭夫人在宮無事﹐忽有宮女報道﹕「今歲冬暖﹐宮墻外梅花盛開﹐髙下如雪﹐微風一過﹐香气燻人。」娥素性愛梅﹐聞之大喜﹐遂引宮女五六人步出飛仙院外。那知梅花開處去此尙遠﹐因問﹕「梅花何在﹖」宮女指道﹕「就在前面翠薇亭外。夫人要看﹐須到亭上觀望。」娥見宮院深沈﹐絕無人迹﹐信步走至亭上。果見四面皆梅﹐花光如玉﹐不覺大悅。忽聞畫角之聲起自林中﹐嘹亮可聽﹐因問﹕「何人花下吹角﹖」有婢慶雲者﹐爲知院宮女﹐性頗伶俐﹐走出一望﹐回言「世子在花下吹角。」娥道﹕「旣是世子﹐莫去驚動﹐悄悄看一回罷。」那知世子花下早已窺見亭上有人﹐料必鄭娥看梅﹐遂放下畫角上亭相見。鄭娥見過﹐忙欲退避。世子覺其欲避﹐便道﹕「請夫人自在觀梅。」走下亭去了。鄭娥命慶雲問道﹕「方才所吹畫角是何宮調﹐聲甚激越。」世子道﹕「是《落梅》腔也。若夫人愛聽﹐再吹一曲何如﹖」

於是世子復坐樹旁石上﹐吹弄畫角﹐夫人凴欄而聽﹐覺其聲如怨如慕﹐忽觸思鄕之念﹐呆立不動。俄而﹐大王來到﹐世子倉皇走出。王見世子曰「爾不在宮中﹐來此何干﹖」世子曰「兒聞梅花盛開﹐特來一看。」王叱之退。

鄭娥見王來﹐移步相接。王曰「卿何在此﹖」對曰「妾聞此處梅花徧放﹐故走來一玩。適世子在梅下吹角﹐暫立聽之。」王見其直言無諱﹐轉不爲異﹐便攜手同歸院中﹐謂之曰「我宮律甚嚴﹐諸夫人無事皆不許出宮﹐卿何擅自出外閒步﹖」娥聞之有懼色。王又慰之曰「卿年幼未知﹐我不怪卿。卿勿懼﹐後莫若此耳。」娥應曰「諾。」從此娥無故不出﹐世子亦不敢來窺矣。

且說石州有一豪戶劉蠡升﹐乃僞漢劉元海之後。驍勇絕倫﹐民夷畏之。

離州百里有一云陽谷﹐谷內周圍四百里﹐蠡升據之。招兵買馬﹐日益彊盛。

手下精兵數萬﹐勇將百員。孝昌末建國曰漢﹐稱天子﹐置百官﹑多妃﹐一如天家之制。石州一路﹐皆被擾害。爾朱榮﹑爾朱兆進兵徵討﹐俱爲所敗﹐柰何他不得。近又得番僧二人﹐能行妖術﹐教演弟子二三百人﹐專事興妖作孽。

女曰九華公主﹐美而勇﹐亦授番僧之術﹐能剪紙爲馬﹐撒豆成兵。窺見魏分爲二﹐中原擾亂﹐遂引兵來奪石州。官兵不能抵敵﹐於是刺史楊天祐飛章告急。髙王接得文書﹐乃於徳陽堂召集諸將議曰「蠢升彊暴已久﹐非吾自行﹐恐不能收服。」諸將咸請出師。於是點選精騎三萬﹐猛將二十員﹐卽日起發。

入宮謂婁妃曰「劉蠡升反﹐吾自往討之。有一事托卿﹐卿勿負我。」妃問﹕「何事﹖」屏去左右﹐私語妃曰「楚國年幼﹐卿當以兒女畜之﹐加意保護。但此女性好遊嬉﹐當戒其靜守宮中﹐勿縱出外。澄兒屢在飛仙院外閒行﹐吾屢次見之﹐其意叵測。卿主宮事﹐尢宜防微杜漸﹐勿使弄出事來﹐追悔無及。」

妃笑曰「楚國吾亦愛之﹐何用王囑﹖澄兒頗曉禮義﹐何敢妄行﹖吾自畱心防之便了﹐大王不必掛念。」王曰「得卿如此﹐吾復何憂。」又至飛仙院中叮嚀一番﹐然後至軍﹐命世子曰「並州事爾自主之﹐倘有疏失﹐責在於爾。」世子再拜受命。王遂起兵星夜前往。按下不表。

再說世子自王出軍後﹐深惑鄭娥之色﹐邪心又起﹐每欲潛致慇懃﹐又恐泄漏﹐甚至廢寢忘餐﹐幽懷如結。一日﹐在瑞芝堂與私奴馮文洛談論外事﹐忽見飛仙院宮女李慶雲升階再拜。世子問﹕「何事至此﹖」慶雲曰「奉夫人之命﹐送金櫻於公主﹐兼問近安。」世子大喜﹐遂同慶雲入宮﹐應云拜見公主﹐致了主人之命。公主亦問﹕「夫人安否﹖」閒話一回﹐便卽辭出。只見世子亦出宮來﹐手持一書﹐封固甚密﹐付之曰「公主有書送與夫人﹐你可帶去。」慶雲接書便去﹐回至飛仙院﹐把書呈上道﹕「此公主送於夫人者。」

鄭娥見封面上寫﹕楚國夫人手啟。開函一看﹐乃是四句五言詩。詩曰﹕

金閨久無主﹐羅袂欲生塵。

願作吹簫伴﹐同爲騎鳳人。。

娥看罷大怒﹐問曰「此書誰與你的﹖」慶雲曰「小婢出宮時﹐世子言是公主書﹐教我帶歸的。」鄭娥曰「世子視我爲何人﹐擅敢吟詩戲弄。我去訴知內主﹐看他何顏﹗」慶雲跪下道﹕「夫人且息怒﹐小婢有一言相告。若訴知內主﹐不過將世子責備一番﹐但合宮皆曉﹐議論蠭起﹐反若夫人無私有綫了。不若還其書﹐絕其意﹐消磨於無事的好。」鄭娥被慶雲相勸﹐把怒气按下﹐便道﹕「你將書去交於公主之手﹐說世子若再如此﹐決不干休﹗」慶雲領命﹐復到世子府來﹐將書密呈公主﹐備說夫人見書大怒﹐命卽送還。公主看了﹐果是世子親筆﹐大驚失色﹐對慶雲道﹕「你去對夫人說﹐此事看奴薄面﹐切勿聲張。」慶雲去了。世子到晚入宮﹐公主道﹕「楚國夫人最爲大王寵愛﹐世子送書與他﹐何膽大乃爾﹐獨不畏王知耶﹖」世子搶書﹐就火上焚之﹐曰「今生不得此女﹐有如此書。」公主駭然﹐再欲有言﹐世子已出宮去矣。

一日﹐鄭娥在婁妃處夜宴而回﹐時已更深﹐行近院門﹐月明如水﹐四面無人。忽見世子獨立階下﹐向娥曰「請夫人少畱片刻﹐我有一言欲達。」

鄭娥變色曰「世子前日無禮﹐我將訴於內主﹐隱忍而罷。今夜尙有何言﹖妾非路柳墻花﹐任人輕薄。世子亦有父子之義﹐豈可不自知過﹗」世子道﹕「我自弘農相見﹐已致慇懃﹐夫人面上並非寡情﹐何拒我若此﹖」夫人道﹕「髙情𨿽有﹐大義難犯。」說罷便走。世子攔住去路﹐依依不捨。宮人皆懼﹐夫人發急下淚道﹕「君若無禮﹐我當撞死階前﹐以絕君意。」世子始懼﹐謝罪而去。娥至宮下淚不已﹐慶雲再三勸慰﹐又囑宮人莫泄﹐娥始寢。次日燈節﹐世子命造巧樣新燈千百盞﹐送入婁妃宮中﹐結燈山一座。妃設宴於寶慶堂﹐召諸夫人賞燈。惟鄭夫人不至﹐遣宮女慶雲回說身有微疾﹐不能赴宴。

婁妃道﹕「旣體中欠安﹐不必勞動他。明日我自來望。」慶雲退立階下﹐徘徊觀望﹐半晌不去。世子遣宮女問之曰「你畱此﹐不畏夫人責乎﹖」慶雲曰「夫人性極善﹐不我責也。」時漸更闌﹐華筵已散。慶雲回至翠薇軒﹐門戶寂寂。忽聞廊下有人言曰「慶雲何獨行至此﹖」慶雲大驚﹐看時乃世子也。慶雲曰「從內府回來。」世子戲之曰「今閣門已閉﹐何以得入﹐不如從我去罷。」攜其臂﹐至重林堂軒下﹐是髙王安息之所﹐與之共寢。遂以鄭夫人事托之﹐慶雲笑諾。又付金珠一包﹐曰「諸侍女亦當結其歡心﹐使無阻礙。」慶雲又諾。至曉遂別。慶雲入宮﹐鄭娥尙未起身﹐呼至牀前問之。慶雲曰「內主娘娘賜我看燈﹐故不及歸。」娥遂置之。午後婁妃親自來望﹐鄭娥接見。妃問曰「夫人何疾不快﹖」娥不答。再問﹐娥曰「妾欲得二郡主來此同居﹐則疾盡釋矣。未識娘娘允否﹖」妃曰「汝憂寂寞耶﹖我命他來伴你便了。」遂命宮女以步輦往接。

二郡主者﹐王之次女端愛﹐卽後孝靜帝後。年十二﹐伶俐明決﹐與鄭娥最相得。故娥欲其來﹐以爲拒絕世子之計。俄而端愛至。妃言「夫人思汝﹐要汝來伴。」端愛大喜﹐命移妝具過來。妃去﹐端愛遂畱﹐娥憂疑盡釋。慶雲急報世子曰「事不諧矣。夫人請二郡主相陪﹐同牀共塌。小婢有力難用﹐柰何﹖」世子大驚﹐遂至飛仙院請見郡主。郡主接見﹐鄭娥托故不見。世子私語郡主曰「妹何在此﹖你年幼不知宮禁﹐諸夫人誰不寂寞﹐妹能一一相伴乎﹖父王歸﹐恐見責也。」端愛曰「我奉母命居此﹐無畏也。」世子出。

郡主隔簾望之﹐見其在宮門口與慶雲竊竊私語﹐心甚疑之。入房﹐娥問﹕「世子來未識何意﹖」端愛以世子言告之。娥驚曰「我懇郡主來﹐正畏世子耳。前以私書相戲﹐繼又攔住無禮。本欲訴知內主﹐反恐見怪﹐故隱忍不發。今柰何欲令郡主捨我而去乎﹖」端愛曰「我疑慶雲必與有私﹐夫人當告知母妃﹐以重責之﹐庶彼有懼心。」鄭娥曰「我與郡主同往言之。」愛應諾﹐二人並輦而行。見婁妃﹐妃命共坐圍鑪以逼寒气﹐又命進膳。談話良久﹐夫人起告曰「妾有一事欲訴﹐乞娘娘屏去左右。」妃令左右各退﹐獨郡主在側。妃問﹕「何言﹖」娥乃泣訴世子事﹐妾妃大驚曰「大王眞神人也﹗世子果然不良﹐日後必遭大禍。」乃謂夫人曰「我失教誨﹐致令畜生無禮於卿。卿放心﹐我自責之﹐以後自然不敢。大王歸﹐切勿令知也。」娥拜謝﹐遂與端愛同退。

婁妃卽召世子﹐責之曰「汝不畏死耶﹖楚國你父所愛﹐何得以無禮相犯﹖若令父知﹐性命難保﹐我不能救也。」世子跪下﹐連稱不敢。妃復戒飭再三﹐乃叱之使退。世子回府﹐悶悶不已﹐問計於宮官馮文洛﹑田敬容。蓋二人有巧思﹐多才乾﹐皆世子心腹﹐故私與商之。文洛曰「楚國執意不從﹐勸世子絕念的好。」敬容曰「世子如欲圖成﹐臣舉一人相助﹐定有妙用。」

世子忙問﹕「何人﹖」敬容徐徐說出。管教﹕堅心冰潔終含垢﹐恣意風流卒受殃。

且俟下卷細說。第三十六卷

施邪術蠱惑夫人審私情加刑世子

話說世子欲就私情﹐問計於田敬容。敬容不合說出一人﹐世子忙問﹕「何人﹖」敬容曰「臣聞通直郎李業興善爲魘魅之術﹐男女苟合﹐能使仇讎化爲親愛﹐貞潔變而悅從。去年司馬尙書得一美婦﹐是吳人被擄到此。尙書納之府中屢欲犯之﹐其婦以死相拒。業興爲之施符一道﹐婦遂順從﹐大相歡愛。若得其術﹐世子事不怕不成矣。」世子曰「業興得寵於王﹐恐不肯爲我用也。」敬容道﹕「業興近得人金﹐偸攺文書﹐出人死罪。以此脇之﹐不怕他不爲我用。」世子遂召業興入見﹐據坐怒色責之曰「大王何等待你﹐你擅敢得人金﹐出人罪。吾方檢點文書﹐知爾作獘。若稟知大王﹐只怕難免一死。」

業興大懼﹐伏地哀告曰「世子若饒我罪﹐定當銜環報徳。」世子道﹕「旣要我饒﹐我有一事托你﹐你肯依我麼﹖」業興曰「世子有事﹐敢不竭力﹖」

世子遂攜手入密室中﹐謂之曰「聞卿素有靈術﹐能成人好事。我有一心愛人﹐近之不得﹐煩卿爲我圖之。」業興曰「圖之甚易。但必得其姓名居止﹐然後可以行法。」世子沈吟曰「旣要爾行事﹐不得不與爾說。我所心愛者﹐乃楚國夫人鄭娥也。」業興聞之﹐懼不敢答。世子曰「今日言出我口﹐入於爾耳。事在必成﹐否則殺爾以滅口。」業興怕死﹐便道﹕「世子休慌﹐但須近其入處﹐於密室行法﹐三日後有驗。」世子曰「飛仙院外深密處甚多﹐卿可安心居之。但院中尙有二郡主在內同宿﹐柰何﹖」業興曰「無妨﹐包管三日後郡主自去。」世子大喜﹐遂引之入宮﹐暗中行術。

且說鄭娥自髙王去後﹐甘心獨守﹐𨿽世子屢次勾挑﹐毫無動念。自業興行術後﹐頓起懷春之意。良宵漏永﹐又有一世子往來於中﹐轉輾不寐。郡主連夜睡去﹐夢一猙獰猛虎前來撲噬﹐才得驚醒﹐略一合眼﹐猛虎復來相擾﹐懼不敢寐﹐起身謂夫人曰「兄被母責﹐決不敢再行無禮。奴欲還宮﹐數日再來。」夫人也不堅畱﹐竟聽其去。世子聞知術有效驗﹐大喜﹐乃招慶雲於僻處問之曰「近日夫人光景若何﹖」慶雲曰「夫人連日懨懨困倦﹐若有所思。」世子喜極﹐遂告之故﹐因曰「吾計已成。今夜入宮﹐夫人必不拒我。但囑咐諸婢臨時各退﹐你獨在門口相候﹐勿負吾托。」慶雲受命而去。

是夜月色微明﹐世子托故宿於外軒。人靜後﹐潛至飛仙院叩門。慶雲卽忙啟入。問﹕「夫人睡否﹖」慶雲曰「睡已半晌。」遂引世子入房﹐報云「大王回來。」娥聞王回大喜﹐忙披衣而起﹐只見世子立在牀前﹐驚曰「君來何爲﹖」連呼侍女不應。世子笑顏相向曰「我慕夫人而來﹐今夜生死當在一處。」便挨身坐下。斯時夫人神迷意亂﹐如在夢中﹐見世子眉目如畫﹐肌膚若雪﹐儀容秀麗﹐態度風流﹐不覺動情。於是世子就之﹐娥遂不復堅拒﹐而共赴陽臺之夢矣。漏交五下﹐慶雲報道﹕「天將曉﹐世子起身罷。」二人並起。娥謂世子曰「妾以陋質﹐過蒙大王寵愛﹐滿擬潔身以報大徳﹐憐君一點深情﹐遂至失身非義。幸君愼之﹐萬勿泄漏。」世子曰「感卿不棄﹐密相往來﹐無慮人知也。」遂起身珍重而別。自後鄭娥不復來請郡主﹐而世子竟得朝夕出入。後人有詩譏之曰﹕

占得人間第一芳﹐遊蜂堂下已偸香。

廣寒宮裏倫常亂﹐此日飛仙亂更狂。

廣寒指爾朱後事﹐飛仙指鄭娥也。今且按下不表。

再說髙王兵到石州﹐時已冬底。正值劉蠡升手下大將劉涉同番僧二人領兵攻打石州。番僧播弄妖法﹐或黑霧迷天﹐或黃沙括地﹐守城者皆懼。髙王兵到﹐賊將退下十餘里﹐以備徵戰。髙王紮營城外﹐謂眾將曰「我軍方至﹐賊卽退下﹐有懼我心。今後出戰只許敗﹐不許勝﹐吾自有處。」次日﹐段韶領兵出馬﹐劉涉敵住。戰了數合﹐韶詐敗而回。賊軍掩殺過來﹐兵眾盡逃。

又差劉貴接戰﹐正遇番僧二人﹐左右夾攻﹐貴亦敗走。三日連戰七陣﹐髙兵皆敗﹐於是盡收軍馬入城。寨中遺下軍糧皆被搶去。賊兵笑以爲怯。除夜﹐賊將開懷暢飲﹐又恃有妖法利害﹐全不防備。王至二鼓﹐乃下令賀拔仁﹑劉貴引兵抄出賊後﹐截其歸路。親自帶領勇將十員﹑輕騎一萬﹐前去劫寨。及到賊營﹐正值半夜﹐賊兵盡在醉夢之中。官軍齊聲吶喊﹐四面殺入﹐渾如砍瓜切菜﹐个个束手受死。劉涉在中軍帳中聽見兵至﹐忙欲起敵﹐兵已殺到帳外﹐只得從帳後雜在亂軍中逃命。番僧等醉不能起﹐皆被殺死。及至天明﹐屍橫徧野﹐血流成河。逃去者又被劉貴﹑賀拔仁引兵截殺﹐斬首無數。劉涉被擒﹐解至軍前﹐王命斬之。

於是乘勝而前﹐大兵直抵云陽谷下。把守谷口者﹐乃蠡升弟劉信明及大將萬安﹐聞前軍盡沒﹐髙兵已至﹐慌急報知蠡升﹐求請添兵。一面堅守關口﹐以防攻入。蠡升聞報大驚﹐謂其女九華曰「谷口若破﹐吾都城亦不可保。汝素通法術﹐可去協力守護。」九華引兵來至谷口﹐謂眾將曰「吾兵新敗﹐不可與戰。」命軍士各擡亂石﹐堆積關前﹐以便臨敵施用。蓋谷口壁立萬仞﹐只有一路可上﹐眞是一夫當關﹐萬人莫敵所在。髙兵初至﹐乘其銳气﹐鼓勇而登。九華作起法來﹐一陣狂風吹得亂石如雨點打下﹐逢著的頭破腦裂﹐人人受傷﹐不能進步﹐只得退至山下。王欲誘之出戰﹐賊將堅守不出。屢次進兵﹐反傷無數軍士。教人四面尋路﹐皆髙峯峻嶺﹐無別逕可入。又降下一天大雪﹐彌滿山谷。相守半月﹐計無所出。忽一夕風雪飄揚﹐春寒殊甚。王獨寢帳中﹐淸懷落寞﹐遙聞更漏之聲﹐歸心頓起。三更睡去﹐夢一美人倚帳而立﹐吟詩曰﹕

君去期花時﹐花時君不至。

簷前雙飛燕﹐動妾相思淚。

細視之﹐乃鄭夫人也。王喜不自勝﹐問曰「卿從何來﹐乃至於此﹖」

美人不答﹐又吟詩曰﹕

秋風一夜至﹐零落後庭花。

莫作經時別﹐風流有宋家。

王起就之﹐恍然驚醒﹐大以爲異﹐轉輾思之﹐達旦不寐。次日召眾將﹐謂之曰「今天寒地凍﹐風雪不止﹐久畱於此﹐徒勞軍士。我欲暫且班師﹐待三月之後再圖進取。」諸將皆曰「善。」乃命賀拔仁﹑康徳二將領兵數千﹐屯於石州要處﹐遂回晉陽。

世子聞王班師﹐帶領府中文武出郊遠迎﹐婁妃率領諸夫人﹑大小兒女在宮相接。王入宮一一見過﹐命眾皆坐﹐便將殺退賊兵﹑全軍大勝備說一徧。

妃與諸夫人皆賀。俄而諸夫人退﹐王獨與婁妃語曰「宮中無事否﹖」妃曰「無事。」又問﹕「飛仙院無甚事否﹖」妃曰「無甚事。」王曰「我不放心者﹐以其年幼耳。」妃曰「妾承王托﹐早晚畱意。元宵之夜﹐鄭夫人因抱微恙﹐不能赴宴。次日妾自往看之﹐不過以王不在宮﹐自傷孤寂﹐欲請端愛作伴﹐妾卽許之。端愛與之同牀共宿﹐情若姊妹﹐起居遂安。」王聞妃言大喜。至晚﹐王至飛仙院﹐問娥別後之事﹐言與妃同。因念夢中詩句與聽﹐娥曰「此大王心不忘妾故耳。」王由是寵愛益甚。一日午後﹐王聽政回來﹐行至玩芳亭﹐見奇葩異卉開放一庭﹐因召鄭夫人同玩。夫人聞召﹐卽帶宮女徐步而來。世子在凝遠樓上望見鄭娥繞欄而行﹐飄若神仙﹐不知何往﹐便下樓攔住曰「夫人何往﹖」娥曰「赴大王之召。」世子曰「夫人能少畱片刻乎﹖」娥曰「不可。」世子乃前執其手﹐夫人灑脫急走。王已在前﹐世子望外急避。王謂娥曰「世子與爾何語﹖」娥曰「妾不顧而走﹐未識何語。」王𨿽不疑鄭娥﹐而甚怒世子。

有宮女穆容娥者﹐娥之從嫁婢也﹐素與慶雲不睦。一日﹐在後閣與婢趙良霄下棋﹐夫人至﹐坐而不避。夫人怒﹐命知院慶雲責之。容娥曰「我𨿽無禮﹐不敢與人私通。」慶雲怒﹐遂痛責之。容娥抱恨切齒﹐因思欲報此仇﹐不如將他勾引世子事訴知大王﹐教他死在目前。暗暗做就首狀﹐潛至徳陽堂﹐見王坐觀文書﹐便上階首告。王取視之。狀云﹕飛仙院宮女穆容娥爲首明事﹕今年正月初六日﹐夫人遣知院李慶雲往世子府送金櫻於公主﹐世子遂與之通﹐代送私書於夫人﹐夫人欲稟內主﹐慶雲勸住。元宵夜與世子同宿於重林堂軒下﹐一夜不歸。自後每引世子調戲夫人﹐遂成私合。婢欲進諫﹐苦被禁止。夫人失節﹐罪在慶雲。

黨惡者良霄﹑定紅。有謝玉瑞﹑孟秀昭爲證。婢恐日後事露累及無辜﹐先行首告。惟大王鑑之。

王看罷大怒﹐問穆容娥道﹕「汝言皆實否﹖倘有一字虛誑﹐立卽處死。」穆容娥道﹕「如虛﹐願甘治罪。」便叫內侍召出良霄四人等。四人至﹐王分別勘問。先問孟秀昭﹐秀昭曰「正月初六日世子以私書相送﹐夫人怒﹐命慶雲還之。後在飛仙院門口﹐世子攔住夫人不放﹐夫人欲撞死階前﹐世子方去。

夫人怕世子擅入院中﹐請二郡主來陪伴。後慶雲以世子命﹐將金珠分給諸婢﹐婢等懼不敢違。二月初八日﹐郡主歸去。初十夜﹐世子來叩門﹐說﹕「大王回來。』慶雲開門﹐引世子到夫人臥房。夫人連呼侍女﹐慶雲禁止婢等不許答應。世子遂宿於宮中﹐至曉方去。」再問良霄﹑定紅﹑謝玉瑞﹐所供皆同。

王怒曰「慶雲可殺﹗」卽召之來。慶雲知事已敗露﹐只得盡吐實情﹐但云「穆容娥無禮﹐夫人命我責之﹐故懷恨出首。」髙王吩咐左右﹐盡行剝去衣服﹐赤體受杖。慶雲打荊條一百﹐良霄等打荊條五十﹐穆容娥亦打二十。个个血流滿地﹐苦楚不堪。打罷﹐皆上刑具﹐收入冷監。

然後走入飛仙院來。鄭娥見宮女召去﹐尙不知所由來﹐只見髙王怒容滿面﹐上坐喝道﹕「我待你不薄﹐我去後﹐擅敢與逆子私通。你且從實說來﹐一言隱瞞﹐教你立死﹗」鄭娥又驚又羞﹐呆立半晌﹐乃訴出世子相逼之狀﹐且曰「吾身邊人皆與他一心﹐教我如何拒得﹖」王曰「何以不稟內主﹖」

娥曰「吾同二郡主當面哭訴﹐娘娘不爲奴作主﹐柰何﹖」說罷﹐淚如雨下。

髙王聽見訴過婁妃﹐婁妃不管﹐因想﹕「我出門時﹐何等托付﹐竟置漠然﹐使娥孤立無援﹐陷於姦計﹐致我受逆子之辱。」不勝大怒。又見娥悲啼婉轉﹐反生憐惜﹐乃曰「逆子難饒﹐我不罪你便了。」立起走出﹐忙召世子。世子不知事露﹐挺身入見。王見之﹐怒气頓加﹐喝令跪下﹐以穆容娥之狀示之。

世子一看﹐驚得面如土色﹐啞口無言。王亦不復再問﹐令左右牽下﹐去其衣冠﹐痛杖一百﹐囚之內監﹐欲置之死。斯時世子打得皮開肉爛﹐滿身血染﹐死去數次。田敬容以湯灌之方醒。泣謂敬容曰「我囚於此﹐未識內主娘娘知否﹖」敬容曰「大王吩咐﹐不許一人傳說﹐內宮誰敢去報﹖」世子道﹕「你去傳與公主﹐叫他速求內主救我。」敬容便去﹐報知公主。公主大驚﹐忙卽來見婁妃。那知世子事婁妃尙未知之﹐聞公主來﹐忙卽召入﹐見其憂愁滿面﹐因問曰「公主何事不樂﹖」公主便將世子私通楚國﹑穆容娥首告﹑大王加責世子說了一徧﹐泣告道﹕「娘娘須念母子之情﹐救他一命。」婁妃大驚失色道﹕「我曾再四叮嚀﹐彼依然不攺。今深觸父怒﹐如何解救﹖由他自作自受罷。」蓋婁妃曾受王托﹐鄭娥又來訴過﹐不能全他名節﹐知王必移怒於己﹐說也無益﹐故推辭不管。公主含淚回宮﹐以內主之言報知世子。世子見父母恩義俱絕﹐卽偸得殘生﹐必遭廢棄﹐傷心一回﹐便起身懸樑自縊。正是﹕一生事業由今盡﹐數夜風流把命傾。

未識有人救他還魂否﹐且聽下文分解。第三十七卷

攺口詞曲全骨肉佯進退平定妖氛

話說世子怨憤自縊﹐恰值田敬容進來撞見﹐慌卽解救﹐世子得以復蘇。

敬容跪勸道﹕「世子負不世之才﹐宜畱此身以有爲﹐柰何遽欲自盡﹖」世子不語。俄而﹐馮文洛至﹐謂世子曰「臣在外打聽得司馬尙書近回晉陽﹐得彼一言王心可轉﹐世子何不以書求之﹖」世子遂修書一封﹐密令送去。其書曰﹕

知名故人恕不復具。近以事近彜倫﹐有乖風化﹐致觸嚴親之怒﹐罪在不赦之條。身被羈囚﹐命懸湯火﹐血流枕席﹐死等鴻毛。痛援手之無人﹐欲求生而少路。忽聞君返﹐如遇春回﹐惟望施轉圜之智﹐上啟王心﹐效納牖之忠﹐下全予命。苟使父子如初﹐敢不生死銜結。冒禁通書﹐幸不我棄。

子如接書看罷﹐對來使道﹕「你回去教世子安心﹐我尙未見大王﹐見時自有道理。切不可泄漏機關。」

其時子如方回﹐亦早略聞消息。因欲救世子﹐不敢久延﹐次日絕早便來見王。王知子如回來﹐卽召至徳陽堂共坐細談。子如略將朝事述了一徧﹐起身告曰「久不見內主娘娘﹐求入宮一見。」蓋子如以鄕閭之舊﹐每次自京回來﹐皆得進見婁妃也。王曰「汝勿往見。世子不堪承業﹐行將廢之﹐其母惡得無罪﹖」子如佯爲不解﹐驚問曰「大王何爲出此言也﹖」王乃告之故。

子如曰「大王誤矣。鄭夫人有傾國之色﹐世子有過人之資。內主是大王結髮之婦﹐又有大恩於王﹐以家財助王立業﹐患難相隨﹐困苦歷盡﹐情義何可忘也﹖且婁領軍爲腹心之佐﹐大功屢建﹐豈可與妃參商﹖況此等闇昧之端﹐未定眞假。王柰何以一宮婢之言﹐而欲棄此三人也﹖臣竊以大王妃嬪滿前﹐鄭夫人獨邀寵幸﹐或有忌之者造言興謗未亦可知。世子恃王親子﹐在宮出入自由﹐不避嫌疑﹐理或有之﹐此事斷無有也。宮婢們畏威懼刑﹐逞口妄供﹐何足爲信﹖大王憑一時之怒﹐而失善後之圖﹐竊爲大王不取。」髙王被子如一番言語﹐其怒稍解﹐漸有悔心﹐便道﹕「旣如此﹐卿爲我勘問之。」

子如領命﹐隨到監所﹐據案而坐。弔出宮女六人﹐跪於階下。又召出世子﹐世子向子如再拜。子如道﹕「奉敕追勘﹐世子莫怪。」子如見世子形容憔悴﹐滿目憂愁﹐起攜其手曰「男兒膽气宜壯﹐何畏威自怯若此﹖」命坐一旁。先叫穆容娥﹐喝道﹕「你誣陷夫人﹐大王已經察出﹐罪該斬首。今亦不用你供。」喝叫左右將他綁起﹐推在一旁候死。乃叫謝玉瑞﹑孟秀昭﹑良霄﹑定紅一齊跪上﹐喝道﹕「穆容娥誣陷之罪﹐卽刻正法。你等生死亦在一言﹐倘不訴出穆容娥誣陷實情﹐仍舊扶同污蔑上人﹐一並處斬。」四人大驚﹐叩頭曰「惟公相之命。」子如授以紙筆﹐令各自書供。良霄舉筆先成。供云﹕

妾以蒲柳之姿﹐追隨鳳閣﹐趨承之職﹐朝夕鸞幃。夫人貞淑﹐大眾皆知﹔宮禁森嚴﹐寸心常凜。何乃利口惡奴﹐以小憤而構成大禍﹐致令賤妾被牽連而陷入奇冤。是以含恨無窮﹐有口莫辯。今蒙提問﹐敢吐實情。所告皆屬子虛﹐前供盡由飾說。幸垂明察﹐下鑑蟻忱。

三人所供﹐亦與良霄無異。子如看罷大喜﹐乃叫李慶雲﹐喝道﹕「夫人被誣﹐你該力辯﹐何得直認不辭﹖你死不足惜﹐其如夫人﹑世子何﹖速速書供﹐免汝一死。」慶雲便卽寫供呈上。供云﹕賤妾初無令徳﹐幼乏芳姿﹐得邀王選﹐入爲護帳之姬﹔更辱主恩﹐拜受知院之職。但知畏法奉公﹐寧敢肆情縱欲。況我夫人以姮娥而守月﹐豈同神女去行雲。何乃姦詐之徒捏造謊言﹐橫生奇禍﹐玷夫人之淸徳﹐累世子之芳名。直以力弱難爭﹐一時屈認﹔苦於有冤莫訴﹐萬死奚辭。今承庭訊﹐得睹雲開。乞賜靑天之照察﹐得超垂死之殘生。

子如覽畢﹐便道﹕「眾供已定﹐倘大王再問﹐不得更有他說。」眾女皆叩首領命。子如吩咐左右﹐將穆容娥牽去﹐先令自盡﹐立等回報。俄而左右來報﹕「穆容娥已死。」子如下筆判道﹕穆容娥懼罪自縊﹐誣陷顯然。良霄等眾口相同﹐眞情可據。雲開霧散﹐宮禁本自肅淸﹐射影含沙﹐謗迹皆由捏造。一人旣死﹐無煩斧鉞之加﹐餘眾無辜﹐旦釋囹圄之禁。

判畢﹐取了諸宮女口詞來見髙王。髙王看了﹐大喜道﹕「我知此事非公不能了也。」便命內侍召請婁妃出見。妃見召﹐未識何意﹐驚疑不安﹐卻又不敢不來。乘輦至徳陽堂下﹐王見妃至和顏相接﹐妃心稍安。子如亦上前拜見。坐方定﹐世子亦召到階下﹐升堂再拜﹐悲不自勝﹐淚落如雨。妃見之欷歔。王亦惻然﹐指子如曰「全我父子者﹐尙書之功也。」世子拜謝。王賜黃金千兩﹐以酬其功。是夕﹐畱子如共飲﹐極歡而散。其後慶雲﹑良霄等皆以他事賜死。王於是待婁妃如舊﹐而愛鄭娥有加。

一日﹐接得石州文書﹐報稱蠡升復出肆掠﹐其女九華妖法難破﹐請王發兵擊之。王遂下令親徵﹐入謂桐花曰「劉蠡升恃妖法爲亂﹐必得卿往﹐方能破其法。」桐花應命。乃命世子隨行。兵至石州﹐賀拔仁﹑任祥來見。王問﹕「賊勢如何﹖」仁曰「賊將惟萬安驍勇﹐其餘皆非勁敵。但每戰方合﹐便天昏地暗﹐飛沙迷目﹐咫尺難辧﹐故官兵屢退。此皆妖女九華所致。擒得此女﹐破蠡升不難矣。」王曰「彼若堅守谷口﹐攻之匪易。彼旣引兵出戰﹐擒之不難。」次日﹐命桐花守住大寨﹐囑曰「俟其兵至﹐爾以法破之。」

命諸將各領兵五百﹐乘便擊賊﹕「一遇妖法起時﹐勿與爭鋒﹐四散奔走﹐各擇便地埋伏。俟其退回﹐處處截殺﹐必擒住九華方止。」又命段韶﹑任祥擁護世子﹐引兵一千去打頭陣﹐誘之追下。眾將皆依計而行。斯時九華聞髙王又到﹐與諸將議曰「前日吾軍敗沒者﹐以彼黑夜劫營﹐法不及施耳。今後交戰﹐吾但作法勝之。彼若敗走﹐爾等盡力追殺﹐教他片甲不回﹐方報前仇。」

賊將皆曰「仗公主之力。」議方定﹐軍士報髙將營前挑戰。九華遂與眾將同出﹐立馬旗門之下﹐見來將中有一少年將軍﹐美貌風流﹐頭戴紫金冠﹐身穿紅繡甲﹐手執畫戟﹐坐白馬上﹐分明潘安再世﹐宋玉復生。九華暗想﹕「擒得此子回來﹐與奴作配﹐豈非一生大幸。」於是不發一令﹐只管呆看。段韶見對陣不動﹐大叫道﹕「來將聽者﹐你敢不用妖法﹐與我鬥力麼﹖」九華倒喫了一驚﹐遂令萬安出馬。戰未數合﹐忽黑气罩地﹐沙石亂飛﹐空中如有千百萬人馬殺下。段韶﹑任祥保著世子便走。九華見了﹐便驅動神兵﹐親自趕來。髙兵遇著﹐四散奔開。九華一心要拿世子﹐別枝兵讓他自去﹐單追著世子﹐緊緊不放。看看追近髙寨﹐只見一員女將擋住﹐少年將躲在他背後﹐狂風頓息﹐天气開朗﹐空中神兵皆變爲紙人紙馬﹐紛紛墜下﹐九華大驚﹐忙欲再念眞言。女將喝道﹕「你法已破﹐還不下馬受縛。」九華惶急﹐望後便逃。

四面伏兵紛紛湧出﹐圍得鐵桶相似﹐喊道﹕「降者免死。」賊兵一半殺死﹐一半跪地投降。後隊兵將來援﹐又被劉貴﹑賀拔仁截住殺退。九華插翅難飛﹐早被桐花趕上﹐擒下鞍鞽﹐綁縛定了。王大喜﹐把九華囚於後營﹐長驅直進。

蠡升聞女被擒﹐魂膽俱喪﹐自料不能相抗﹐只得遣將請和。王許之。又請還其女﹐然後出降。王對使者召九華至帳﹐指世子曰「蠡升若降﹐吾將以世子配之﹐今未能還也。」使者回報﹐蠡升信以爲實﹐遂不設備。是夜王引兵襲破谷口﹐大軍齊進﹐圍其都城。其將劉信明﹑萬安見官兵勢大﹐懼同夷滅﹐斬蠡升之首以降。王入城﹐斬二人。擄得僞王公將相文武四百餘人﹐庫中珍寶無數﹐遷其人民三萬餘戶﹐安插內地﹐班師以歸。九華年幼貌美﹐桐花請赦其罪﹐王亦以蠡升乞降在先﹐命世子納之。遂獻俘於朝﹐帝以髙王功大﹐賜殊禮﹐假黃鉞﹐劍履上殿﹐入朝不趨。諸將進爵有差。王辭殊禮﹐命下再三﹐卒不受。請追贈恆山王胡士達﹐以酬桐花之功。帝允奏﹐諡恆山王爲武王。建立新廟。廟成﹐王同桐花親往祭之。今且按下東魏事不表。

再說孝武帝遷都長安﹐大權皆泰掌握﹐生殺黜陟帝不得與。𨿽有天子之名﹐徒擁虛位。然泰方挾天子以令天下﹐故外面猶盡臣禮﹐上下相安。一日﹐丞相泰同廣陵王元欣入宮奏事﹐直至內院。時帝正與平原公主在宮笑語﹐遂召二臣入宮。泰奏事畢﹐見帝側一美人﹐色甚妖艷﹐出問廣陵王曰「侍帝側者是帝之妃耶﹖誰氏女也﹖」廣陵王曰「此女乃南陽同母之妹﹐名曰明月﹐封爲平原公主﹐爲帝所寵。入關時﹐六宮皆棄﹐相隨而來者惟此女耳。」

泰訝曰「然則帝之從妹也﹐如何納之爲妃﹖」廣陵曰「此實敗倫之事﹐柰帝不悟何﹖」泰遂邀廣陵同歸﹐曰「大王少坐﹐吾已去請南陽諸王﹐到此共商。」停一回﹐諸王皆至﹐坐定。泰曰「今屈諸王到此﹐有一事相告。」

諸王曰「丞相有何見諭﹖」泰曰「臣等奉戴一人﹐要使紀綱肅於上﹐信義彰於世﹐天下方服。孔子所謂『其身正﹐不令而行。其身不正﹐𨿽令不從』也。況今髙歡據有山東﹐日夜窺伺。正當討其不臣﹐而可自陷非義乎﹖今天子寵愛平原公主﹐以妹作妃﹐大亂人倫之道﹐何以攝四方而復舊都﹖吾意欲正君心之失﹐必先除其所惑之人﹐王等以爲然否﹖」諸王聞之﹐盡皆失色。

南陽曰「此女系吾親妹﹐穢亂宮闈﹐罪實當誅。但事出於至尊﹐今若除之﹐恐丞相有乖於臣禮﹐柰何﹖」泰曰「殺之上正帝心﹐下洗王恥。若畱之宮中﹐帝必不攺前轍﹐以致綱常掃地﹐大事無成。皆臣下不能匡正之失也﹐罪何可辭﹖」諸王不得已﹐皆曰「惟丞相命。」泰曰「公等意見皆同﹐吾自有計除之。明日同會南陽府中。」皆應諾而去。南陽歸言之乙弗妃﹐妃曰「泰言𨿽當﹐但無君之心已露。只恐避一歡﹐又遇一歡﹐柰何﹖」南陽曰「吾亦慮此。」相對歎息。次日飯罷﹐報泰與廣陵至。俄而諸王俱至。南陽還疑入朝同諫﹐揖泰曰「今日帝前全仗丞相力諍。」泰曰「無庸。平原主亦將到也。」南陽曰「彼安得來﹖」泰曰「今早吾已遣人入宮﹐托言王犯危疾﹐欲一見之﹐帝已命之來矣。」

未幾﹐果報公主到來。乙弗妃接進內堂﹐平原問妃曰「吾兄何疾﹖」

妃曰「無甚疾﹐不過欲與皇姑一言耳。」南陽入﹐平原又問﹕「兄何言﹖」

王不答﹐但見之下淚﹐乙弗妃亦掩袂避去。平原大疑。又見泰與諸王同入坐下﹐必益駭。泰怒目而視曰「你本金枝玉葉﹐爲帝從妹﹐如何不惜廉恥﹐陷君不義﹐你知罪麼﹖」平原懼而泣曰「奴誠有罪﹐但父母早喪﹐幼育宮中﹐孝明﹑孝莊俱未見面。今上卽位﹐逼侍衾枕﹐事不由己。惟丞相鑑之。」

泰曰「事關倫紀﹐罪何可免﹖今日特請一死﹐以絕君心。」回顧左右曰「何不動手﹗」兩个武士卽雄糾糾走上﹐平原驚倒在地。武士執住手臂﹐卽將白綾套在頸上﹐頓時縊死。諸王莫敢出聲。後人有詩悼之曰﹕

冰肌玉骨本無瑕﹐一沐君恩萬事差。

死等鴻毛輕更甚﹐悔教生在帝王家。

泰見平原已死﹐謂諸王曰「不如此不能禁止君之邪心﹐王等莫怪也。」眾皆唯唯。泰命於夜間載其屍入宮﹐遂別南陽而去。只因有此一番﹐廟廷從此參商起﹐主相猶如水火分﹐請於下文再講。第三十八卷

黑獺忍心甘弒主道元決志不同邦

話說孝武自平原去後﹐至夜不見回宮﹐正欲遣使去召﹐忽內侍報道﹕「公主已經身故﹐現在載屍還宮。」帝大驚失色﹐曰「屍何在﹖」內侍曰「已入寢宮。」帝急入﹐走向屍旁一看﹐果見玉貌如生﹐香魂已斷﹐放聲大哭﹐慌問隨去內侍﹕「公主因何而死﹖」內侍備述丞相﹑諸王相逼之狀﹐以致命絕。帝聞之怒气塡胸﹐曰「此皆南陽欺朕﹐騙去逼死﹐誓必殺之。」次日視朝﹐文武皆集。帝見南陽﹐拍案大罵道﹕「你詐病欺君﹐殺死親妹﹐不忠不仁﹐畱你何用﹗」喝令收禁南牢治罪﹐值殿武士便把南陽拿下。宇文泰出班奏道﹕「陛下莫罪南陽﹐此皆臣之過也。平原穢亂宮闈﹐大乾法紀。若不除之﹐有累帝徳不淺。」帝曰「卽欲治罪﹐何不奏聞﹖」泰曰「臣等知平原越分承恩﹐陛下必不能割愛全義﹐故擅行處死﹐以絕陛下之意。專命之罪﹐乞陛下鑑之。」帝默然﹐拂袖而起﹐乘輦退朝。泰卽傳諭南牢﹐放出南陽﹐任職如故。蓋斯時政在宇文﹐在廷文武寧違帝旨﹐不敢逆泰﹐𨿽帝亦無如之何。回到宮中﹐惟有切齒含怒。或彎弓射空﹐或拔劍砍柱﹐正所謂鳥啼花落﹐觸處傷心。泰知帝怒不解﹐密置腹心於宮中﹐察帝動靜﹐纖悉必報。

一夜﹐帝見月光如水﹐追念平原﹐慘然下淚。因自吟曰﹕

明月依然在﹐佳人難再求。

香魂遊淺土﹐玉骨葬荒丘。

把劍仇難復﹐吞聲怨未休。

枉爲天子貴﹐一婦不能畱。

便有人抄他詩句﹐報知宇文泰。泰大懼﹐暗想﹕「我不害他﹐他必害我﹐豈可復奉爲帝。」密與心腹商議廢立之計。侍中於謹曰「髙歡負逐君之醜﹐天下非之。今若復行廢立﹐恐丞相犯弒主之名﹐柰何﹖」泰曰「今禍難方興﹐爭戰未已。欲禦外患﹐必除內憂。吾以赤心奉之﹐彼反以我爲仇。異日疆場有事﹐變從中起﹐則大事去矣。不若除此無道﹐另立賢明﹐庶國家長久之計。」謹曰「帝心誠不可保﹐但旣奉之﹐而又害之﹐恐爲歡所笑耳。」

泰曰「笑者小事﹐今騎虎之勢﹐正不得不爾。」因定計於長安城東﹐請帝遊獵﹐暗行弒逆。泰遂入朝奏帝﹐帝許之。

適有天文官啟帝云「臣夜觀乾象﹐帝星不明。又客星侵帝座﹐黑气直入紫微垣﹐主陛下明日有不測之憂﹐愼勿出宮。」帝驚曰「丞相請朕出獵﹐柰何天象有此變異﹖」因降旨於泰曰「朕躬偶抱微疾﹐不能行幸。」泰復請曰「聖躬不安﹐乞明日君臣共宴於華林園﹐以遣帝懷。」帝許之。次日﹐泰於華林園擺設華筵﹐會集百官﹐恭迎帝駕臨禦﹐提鑪引導﹐曲盡臣禮。筵前管弦齊奏﹐歌舞喧闐﹐山珍海味﹐無不畢陳。百官輪流上酒﹐帝不覺沈醉。

泰又跪獻金卮﹐俯伏上壽。帝又飲之。宴罷﹐帝起回宮﹐文武皆退﹐乃召天文官問曰「今日已過﹐保無事否﹖」天文官奏曰「須過亥時﹐聖躬萬福。」

帝命之退﹐遂就寢。至半夜﹐腹痛如裂﹐知中毒﹐大呼曰「斛斯椿誤我﹗斛斯椿誤我﹗」不數聲﹐遂崩。時正亥刻﹐年二十五歲。宮官忙報知宇文泰。

泰尙未寢﹐卽帶腹心左右﹐先自入朝﹐問內侍曰「帝臨崩有何言﹖」內侍曰「帝呼斛斯椿誤我數聲而絕。」泰於是約束禦林軍士﹐把守各處宮門﹐然後傳召百官。天將明﹐百官皆至﹐聞帝崩﹐皆驚愕失色。然權歸宇文﹐無一人敢出聲者。泰命殮帝屍﹐俟新天子立始行喪禮。後人有詩悼之曰﹕

一失江山不自持﹐避湯就火亦奚爲。

不堪洛下滄桑變﹐又見長安似弈棋。

泰命羣臣議所當立﹐眾舉帝兄之子廣平王元贊﹐年𨿽幼﹐以序以賢﹐允協人望。泰疑未定。時獨坐室中﹐侍中濮陽王元順來見﹐泰迎入室中﹐問﹕「王何言﹖」順垂淚曰「下官爲立君之事而來。」泰曰「王意中誰可者﹖」

順泣曰「髙歡逼逐先帝﹐立幼主以專權。明公宜反其所爲。廣平幼沖﹐不足爲帝。願公立長君以安社稷。」泰曰「王言是也。吾欲奉太宰南陽寶炬爲帝﹐王意以爲可否﹖」順曰「南陽素有仁義之風。奉以爲帝﹐天人允服﹐足見公之赤心爲國也。」泰卽傳諭百官﹐眾皆悅服。乃備法駕﹐具冠冕﹐率文武耆老﹐皆至王府勸進。南陽辭不敢當﹐眾皆伏地嵩呼。三讓三請﹐王乃登車﹐卽位於城西壇上﹐臨大殿受朝。攺元大統﹐頒詔大赦﹐追贈父京兆王爲文景皇帝﹐母楊氏爲文景皇后﹐立妃乙弗氏爲皇后﹐長子元欽爲太子。進丞相泰爲都督中外諸軍﹑錄尙書事﹑大行臺﹐封安定王。泰固辭王爵﹐乃封安定公。以尙書斛斯椿爲太保﹐廣平王贊爲司徒。文武名官皆進爵有差。殯孝武於艸堂佛寺﹐喪禮俱簡。諫議大夫宋珠悲哀特甚﹐數日水漿不入口﹐嘔血數升。泰以名儒﹐不之罪也。

其時有渭州刺史可朱渾道元﹐本懷朔人﹐初與侯莫陳悅連兵相應﹐後悅爲泰所殺﹐道元據州不從。泰攻之不能下﹐遂與連和﹐命守渭州。及孝武西遷﹐魏分爲二﹐道元之母與兄皆在山東鄴城﹐不能接歸。又少在懷朔﹐與歡親善﹐故家室在東﹐歡亦常撫卹之。道元每切思親之念﹐特以孝武舊君﹐不忍背負﹐畱關西不返。一旦﹐新君詔至﹐知孝武已崩﹐深爲駭異。遣使長安﹐訪得帝崩之由﹕因與泰不合﹐遂爲所害。大怒﹐告眾將曰「吾所以棄家離母而畱此者﹐以歡犯逐君之罪﹐泰有奉主之功故耳。今泰擅行弒逆﹐其惡更甚於歡﹐豈可與之同事。吾今引兵車行﹐諸將願去者隨吾以去﹐不願去者請歸長安﹐吾不禁也。」眾將皆曰「公不欲與逆臣爲伍﹐某等亦生死從公。」

要曉得可朱渾道元是關西虎將﹐素號萬人敵。又撫下以恩﹐與同甘苦﹐能令士卒致死﹐用兵如神﹐泰亦畏之。故欲東行﹐士無異志。道元又曰「吾有書先達晉陽﹐誰堪使者﹖」階下走上一將﹐年方二十﹐凜凜身材﹐驍勇無比﹐便道﹕「小弟願往。」乃道元之弟天元也。道元大喜道﹕「弟旣肯行﹐便領書去。但路上須要小心﹐不可有失。」天元領了兄命﹐帶了家將十餘人﹐飛馬而去。行至烏蘭關﹐關將不肯放行。蓋其時靈州不服﹐泰遣李弼﹑趙貴二將正欲往徵﹐關口謹防姦細出入﹐如無泰命﹐不許放出一人一騎。天元候至更深﹐便於關前四處暗暗放起火來。風烈火猛﹐沿燒甚熾。關上望見火勢﹐開關救火。天元引十數騎﹐從鬧中奪路而走。把關軍士攔擋﹐天元連殺數十人﹐逃出關口﹐逕往靈州飛奔而去。不一日到了靈州﹐備說投東之故。曹泥大喜﹐便差人護送前往。

再說把關將當夜擒得天元從者一人﹐審出情由﹐飛報長安。泰大驚﹐謂諸將曰「可朱渾道元勇冠三軍﹐若令東去﹐關西又生一勁敵矣。必乘其未去﹐擒之以歸﹐方免後憂。諸將中誰可往者﹖」眾舉侯莫陳崇可使。蓋崇勇而善戰﹐所向無敵﹐曾單騎擒醜奴於陣上﹐是泰麾下第一員健將﹐故眾舉之。

泰遂授以精騎五千﹐往渭州截其去路。泰又思陳崇𨿽勇﹐恐不足以制之。又傳諭李弼﹑趙貴大軍勿往靈州﹐且於烏蘭關截殺道元之軍﹐勿使走脫。

且說陳崇兵至渭州﹐道元因急欲往東﹐已離渭州進發﹐聞有兵來﹐道元謂諸將道﹕「且住﹐吾當先破其軍而去。」因回軍以待。陳崇追及﹐大聲喝道﹕「可朱渾道元﹐朝廷待你不薄﹐何故去投外邦﹖今日天兵已到﹐快快下馬受縛﹐免汝一死。」道元出馬道﹕「你是侯莫陳崇﹖堂堂漢子﹐何乃爲逆臣效力﹖」陳崇喝道﹕「你乃反賊﹐誰是逆臣﹖」道元道﹕「吾爲永熙之故﹐受其爵命。今永熙何在﹖你不念舊君之冤﹐忝顏事仇﹐是亦逆賊。還要搖唇鼓舌﹐寧不愧死。」陳崇聽了﹐怒气直衝﹐把槍直刺過來。道元便與交鋒。

戰有數十合﹐不分勝負。道元架住槍道﹕「我去了﹐誰耐煩與你戰鬥。」回馬便走。陳崇只認他力怯﹐乘勢趕上。那知道元暗藏飛錘在手﹐乘他追下﹐喝聲道﹕「著﹗」一錘打去﹐正中陳崇前心﹐翻身落馬﹐軍士急忙救起﹐已經鮮血直噴﹐不省人事。副將見主帥身危﹐只得收兵。道元趕上﹐喝道﹕「你們聽者﹐歸語宇文泰﹐今暫且饒地﹐少不得有一日殺到長安﹐正他弒君之罪。」

說罷﹐全軍起行﹐誰敢攔阻。一日到了烏蘭關﹐李弼﹑趙貴奉了宇文泰之命﹐早已引兵把住。遂驅兵大戰﹐怎當得道元將勇兵彊﹐人人致死﹐弼與貴不能抵敵﹐讓他破關而出。道元行至靈州﹐曹泥接見﹐大喜。停軍一日﹐便卽進發﹐一路無話。將近云州地面﹐軍士乏糧﹐眾心未免慌亂。只見一枝人馬﹐旌旗耀日﹐紮在云州界上。問之﹐乃並州大將賀拔仁軍也﹐眾心始安。蓋自天元到北﹐髙王知道元來附﹐不勝大喜。一面命天元親往山東迎母﹐一面便命賀拔仁引兵二千﹐齎送資糧來接。探得道元將到﹐故停軍在此。道元便與賀拔仁相見。仁曰「大王知將軍遠來﹐資糧必竭﹐故先運軍糧在此迎候。」

道元道﹕「髙王眞神人也。」兩軍合隊而行﹐到了並州。王已遣人來接﹐道元入見。王握手相慰曰「喜故人遠臨如獲天賜﹐屈卿來此﹐勿憂不得志也。」

道元拜謝。卽日封爲車騎大將軍。

先是孝武棄世﹐東魏尙未曉得﹐自道元書來﹐方知帝崩。王乃遣使至鄴﹐奏請舊君之喪若何服制。帝令羣臣議之。有太學博士潘崇和奏曰「君遇臣不以禮則無服。是以商湯之民不哭桀﹐周武之民不服紂﹐禮宜無服。」有國子博士衛旣隆﹑李同軌並奏曰「髙王及眾臣可以無服。獨髙後與永熙離絕未彰﹐斷無妻不服夫之理。宜在宮中設位舉哀﹐攺服守孝。」帝是之。於是臣寮皆不服喪﹐髙後獨行喪禮。一日﹐髙王至東府﹐意甚不悅。莊後問之。

曰「孝武崩﹐婁妃痛女守寡﹐常鬱鬱。故我亦爲之不快。」繼而歎曰「誤他夫妻者﹐斛斯椿一人也。」後曰「何與斛斯椿事﹖王逼我失節﹐至使王女爲後不終﹐他日未必不學我也。」王默然。其後孝武后旋卒﹐而王次女孝靜後卒嫁楊遵彥﹐果如其言。此是後話﹐今且慢表。

再說時值端午佳節﹐王與鄭夫人同宴於翠薇亭。王醉﹐貪其地涼爽﹐就與夫人共宿亭上。宮人皆秉燭坐於簾外。將近三更﹐一宮人睡去。夢見空中有車馬儀仗冉冉而至。忽有紗燈兩對﹐隱隱前照。一美人身穿紫衣﹐手執金牌一面﹐上寫﹕宣召南嶽眞仙云司夫人鄭大車。逕入寢室。俄而見紫衣人手挽夫人飄然升云而去﹐大驚而醒。至曉﹐王已起身。夫人安臥不動﹐呼之亦不應。王疑之﹐忙召宮人來視﹐昏默如故。王曰「夫人如此﹐病乎﹐睡乎﹖」

眾莫對。宮人因述夜間之夢﹐王大驚曰「如此﹐則夫人之魂仙去矣。」命守視勿動。次日﹐依然不醒。忙召婁妃來視﹐妃揭帳視之﹐紅顏如故﹐撫其四肢﹐溫軟如玉﹐但口中僅有微息﹐似續似斷。謂王曰「夫人病勢甚急﹐可召醫官視之。」王曰「醫官已召來視過﹐皆不能識。但云此離魂之癥﹐非藥石所能效。爲之柰何﹖」妃曰「何不出榜招賢﹖有能醫得此癥者﹐許以重賞。或有良醫來救﹐亦未可知。」王從之。那知卽有應命而來者﹐皆不能治。延至七日﹐夫人依然若死。王日夜憂疑﹐寢食俱廢。一夕偶步廊下﹐忽聞內侍們竊竊私語曰「大王要救夫人﹐何不召問世子﹖」王喝曰「汝等在此何言﹖」內侍跪稟曰「夫人之魂已歸仙室。前夜世子曾經夢見﹐懼王怒﹐故不敢告。王若召世子來問﹐便知其詳。」王卽命召世子。但未識世子若何言說﹐果能救得夫人否﹐且聽下卷細說。

第三十九卷

夢遊仙玉女傳音入輔政廷臣畏法

話說世子偶抱微疾﹐在府靜養。鄭夫人不醒已三四日﹐世子不知也。一夜世子外齋獨宿﹐忽聞窗外叩戶聲﹐起而視之﹐見紅光繚繞﹐香气氤氳﹐一女子穿杏黃衫﹐輕裾長袖﹐進前曰「奉仙主命來召世子。」世子恍惚之中不知召者何人。女挽衣以行﹐全不是宮中路逕。天气有似三春﹐奇花異卉開徧路旁。俄至一所﹐祥雲靄靄﹐瑞气紛紛﹐經過朱門碧戶﹐上有金字牌曰「雲龍洞府。」門半啟﹐不入。登一山皆奇巖峭壁。有瀑布一條﹐從山頂飛下﹐水聲潺潺。山側有洞門緊閉﹐門上金書「南嶽洞天」四字。女子叩門﹐有靑衣女童開門出問。女子曰「髙世子已召到。」女童入報﹐請世子進內相見。世子走進﹐但見紅芳滿樹﹐碧艸鮮妍﹐階下仙禽飛舞﹐一美人端坐堂上。世子升階再拜﹐美人命侍女扶起。敍賓主之禮﹐分左右而坐。謂世子曰「妾塵姓胡氏﹐號云翹夫人﹐主此洞天。有妹云司夫人﹐塵心未斷﹐與君父有夙世姻緣。奉天曹命﹐降生鄭氏爲女﹐年十四﹐得侍王宮。吾恐其失迷本性﹐故召來一見。不意君父大生憂疑﹐欲令世子歸而告之。」又一美人從內走出﹐視之﹐乃鄭夫人也。密語世子曰「妾居處甚樂﹐然不忍貽大王憂﹐欲歸又不能自主。世子歸﹐寄語大王﹐接妾回去。」世子曰「仙凡相隔﹐若何來迎﹖」夫人曰「淸霄觀中有一老道姓徐﹐亦此處仙官也。求他表奏天庭﹐妾卽回矣。」世子領命﹐又告云翹夫人曰「仙主知塵世吉凶﹐未識吾前程若何﹐乞賜指迷。」云翹曰「天機難泄﹐君能守正而行﹐便不至自誤終身。」乃以雲箋一幅﹐寫上四句贈之。其詞曰﹕明月團團﹐功成水瀾。時來遇玉﹐事去逢蘭。

其後世子娶玉儀公主﹐居別室﹐爲蘭京所殺﹐其言乃驗。當時世子茫然不解。

云翹仍命黃衫女子送回。行至中途﹐有一石橋跨在水面。世子見橋下金魚遊躍﹐凴欄而看。黃衫女曰「此處非可久畱。」把手一推﹐跌在水中﹐大驚而覺﹐乃是一夢。

天曉起身﹐便問內侍道﹕「飛仙院鄭夫人有甚事否﹖」內侍曰「聞夫人昏迷不醒已有數日﹐現在大王出榜求醫。」世子知所夢非虛﹐進告公主。

公主曰「何不報知大王﹖」世子曰「事涉嫌疑﹐不敢啟齒。」那知左右竊聽者互相傳說﹐連北府宮人亦皆曉得﹐故當夜內侍爲王言之。王召世子來問。世子備述夢中所見﹐因曰「必得淸霄觀中徐道﹐方能救得夫人還魂。未識果有其人否﹖」王命訪之﹐觀中果有一道人姓徐﹐來此不及一月﹐遂迎之入府。王見其丰神瀟灑﹐大有仙气﹐深敬禮之。因求解救之術﹐徐道士曰「王必虔修表章一道﹐結壇禮拜。待貧道行法﹐上達天聽便了。」王如言而行。當夜道士拜伏壇中﹐王與世子皆在旁坐守。至曉不見起來﹐卽而視之﹐只有衣冠在地﹐道士已不知去向。眾皆駭異。忽報鄭夫人已經醒轉。王聞信急來看視﹐見夫人精神如舊﹐身已起坐﹐握手問故。夫人曰「前夜與王宿此﹐見有紫衣女子手執金牌﹐來召奴去。奴隨之往﹐至南嶽洞府﹐被云翹夫人畱住。奴欲歸不得。惟世子身有仙骨﹐可到洞天﹐故召來寄信於王。今天庭有旨放奴﹐奴得再返人世。此時更覺身輕骨健﹐不比前日。」王大喜﹐遂同歸飛仙院中。府中傳爲奇事。世子辭出。婁妃及眾夫人皆來相賀﹐桐花謂鄭娥曰「夫人居飛仙院中﹐果不負飛仙之名。但今後切莫飛去﹐貽大王憂也。」眾皆笑。由是宮中羣呼娥爲仙夫人﹐王益寵之。太平二年﹐秋八月﹐婁妃懷孕將產﹐夢見一龍蟠屈膝下﹐覺後生男。爲髙王第六子﹐名演﹐字延安﹐卽後北齊孝昭皇帝也。

且說髙王因四境無事﹐思欲西徵﹐祭祀鳳陵。命司馬李儀作檄﹐布告遠近。文不稱意。或薦行臺郎孫搴﹐博學能文﹐命搴另作。天色已晚﹐搴於燈下援筆立就﹐其文甚美。王大悅﹐卽授爲丞相府主簿﹐專掌文筆。越數日﹐髙王率將軍厙狄干等﹐領兵一萬﹐襲西魏夏州。身不火食﹐四日至城。縛槍爲梯﹐夜入其城﹐生擒刺史斛拔彌俄突﹐赦而用之。畱都督張瓊將兵鎭守。

遷其部落五千戶以歸。師至半途﹐靈州曹泥遣使告急﹐報稱西魏李弼﹑趙貴引兵來攻靈州﹐決水灌城﹐城旁皆成巨河﹐城不沒者四版﹐勢甚危急。髙王回軍救之﹐猶恐不及﹐於是星夜遣使﹐以書求援於至羅國。令其速發人馬﹐繞出西軍之後﹐乘便擊之﹐以解靈州之圍。至羅國得書﹐果引兵襲破西魏軍﹐獲其甲馬五千﹐西魏兵乃退。髙王兵至﹐圍已解。曹泥迎拜馬首。王以靈州在西魏境內﹐不能久守﹐謂泥曰「汝毋畱此坐受其困也。」乃拔其遺戶歸北﹐別授曹泥官爵。其婿劉丰生有雄才﹐王愛之﹐授爲南洛州刺史。朝廷以王平夏州功﹐封其次子髙洋爲驃騎大將軍﹑開府儀同﹑太原邵公﹐食邑三千戶。洋年七歲﹐已授顯爵。王以楊愔爲太原公司馬﹐繼又遷爲大行臺右丞。

蓋洋尙處宮內﹐不能出外理政﹐故又使之侍髙澄也。

時澄年十七﹐陰有宰世之志﹐聞朝中諸貴用事﹐賄賂公行﹐法度不肅﹐請於王曰「兒願入鄴輔政﹐以治臣寮之不法者。」王曰「小子何知﹐敢主朝政。豈不聞未能操刀而割﹐必傷其手乎﹖」世子不悅而退。孫搴告王曰「臣聞世子欲入鄴輔政﹐王何以不許﹖京師諸貴恃王勛舊﹐橫行無忌﹐以致人民嗟怨。不有以懾服而整飭之﹐國勢日壞﹐恐爲敵人所乘。世子天才自髙﹐不可以年幼疑之。若使入朝﹐委以重權﹐上輔幼主﹐下肅百僚﹐大王無慮鞭長不及﹐羣臣無不拱手聽命﹐則內外同心﹐根本自固。王何捨此萬全之計而不爲也﹖」髙王遂從其請。乃奏帝以髙澄爲尙書令﹐加領軍左右京畿四面大都督﹐入輔朝政。世子得詔大喜﹐卽日拜辭父母﹐帶領宮眷﹐來京授職。在廷諸臣𨿽聞世子器識不凡﹐猶以年少輕之。及視事﹐尙書省積案如山。世子目不停覽﹐手不停披﹐決當皆允。未及數日﹐其事悉了。又引並州別駕崔暹爲吏部左丞﹐凡有參劾﹐不避權貴﹐世子親任之。用法嚴峻﹐由是內外震肅﹐百官皆懼。𨿽子如﹑孫騰亦畏之矣。髙王又以阿至羅有救靈州之功﹐遣使齎金帛送之﹐兼令起兵逼西魏秦州。泰州刺史萬俟普性勇決有武力。其子萬俟洛慷慨多气節﹐身長八尺﹐有萬夫不當之勇﹐聞至羅兵將至﹐謂父曰「永熙之崩﹐實宇文之罪。觀其爲人﹐不及髙王也。吾父子何可爲之戮力﹖不如東歸﹐必獲重用。」普從之﹐遂率部將三百人棄城東歸。髙王大喜曰「萬俟父子﹐關西虎將﹐今來﹐斷泰一臂矣。」封普爲西河郡公﹐洛爲建昌郡公。

且說孫搴薦世子入朝後﹐父子俱寵﹐加爲散騎常侍。一日﹐子如來晉陽﹐搴及髙季式同飲於其家。搴醉甚﹐卒於席上。子如惶懼﹐報於髙王。王親臨視之﹐謂子如曰「卿殺我孫主簿﹐須還我一人。」子如薦魏收可用﹐王令代搴職。收才華𨿽美﹐行止浮薄。王黜之。髙季式入見﹐王問﹕「司徒曾言一士﹐有才而謹密者是誰﹖」司徒者﹐髙敖曹也。對曰「莫非記室陳元康乎﹖」王曰「是也。吾聞其暗中能作書﹐眞佳士也。」遂召而用之。蓋元康博學多能﹐通達古今。時軍國多事﹐元康問無不知。王帶之出行﹐在馬上有所號令多至十餘條﹐元康屈指數之﹐盡能記憶。性又嚴謹﹐終日不出一語。

王甚愛之﹐曰「如此人何可多得。」封爲安平子。又丞相功曹趙彥深﹐亦以文學見幸。彥深少孤力學﹐爲子如代筆。髙王行文到鄴﹐急要文吏一人。

子如以彥深應召﹐大稱王意﹐與元康同掌機密﹐並受異寵。時人呼爲「陳﹑趙」焉。是時髙王畱意人才﹐廣選文學之士﹐列之朝班。一日﹐傳諭世子曰「吾欲西討黑獺﹐必先通好梁邦。南方多人物﹐非宏通博雅者﹐不足以勝此任。朝臣誰可使者﹖」世子因舉散騎常侍李諧﹑吏部侍郎盧元明才通今古﹐學貫天人﹐可使致聘。王遂命二人聘於梁。

梁帝素博學﹐善辯論。及召二人語﹐丰神秀爽﹐應對如流。旣而辭出﹐梁帝目送之﹐謂左右曰「卿輩常言北土無人物﹐此等從何處來﹖」由是深相敬重﹐亦遣使還報。那知因此一番﹐卻動了數臣疑懼。先是賀拔勝荊州失守﹐與盧柔﹑史寧相率奔梁。其後獨孤信﹑楊忠在荊州亦被侯景所破﹐來降於梁。數人皆有北歸之意﹐而恐梁見疑﹐不敢發。及見梁與東魏通好﹐各懷憂懼﹐因涕泣於梁主之前﹐求北歸。梁主義而許之。遂帶舊時兵將渡過江來。

斯時侯景鎭守河南﹐聞報﹐便選輕騎三千﹐扼其去路。勝等不敢敵﹐微服從小路徒步進關。及到長安﹐泰接見大喜﹐同入見帝。勝見孝武崩﹐又換了一代帝主﹐不勝傷感。時斛斯椿已死﹐正缺三公之位。帝卽以賀拔勝爲太師﹐封史寧爲將軍。泰以盧柔有文學﹐引入相府﹐爲從事中郎。獨孤信﹑楊忠引爲帳下都督。

是年關中大旱﹐田禾盡死﹐人相食。髙王聞之曰「此天亡泰也﹐吾取之必矣。」於是調集人馬﹐擇日起徵﹐分兵三路進攻。敕司徒髙敖曹引精騎三萬﹐趨上洛。敕大都督竇泰引兵三萬﹐趨潼關。自率大軍趨蒲阪。造三浮橋﹐欲以濟河。當是時﹐關西大震﹐人心惶懼﹐皆以彊弱不敵爲憂。泰軍於廣陽﹐謂諸將曰「髙歡犄吾三面﹐作浮橋以示必渡。此欲羈畱吾軍﹐使竇泰西入耳。歡自起軍以來﹐竇泰常爲前鋒。其下皆精兵銳卒﹐屢勝而驕﹐士志必怠。今以輕兵襲之必克﹐克則歡不戰自走。若畱兵在此﹐與之相持﹐勝負未可知也。」諸將皆曰「賊在近不擊﹐捨而襲遠﹐脫有蹉跌﹐後悔何及﹖不如分兵禦之爲上。」泰曰「不然。前歡再攻潼關﹐吾軍不出灞上一步。今大舉而來﹐謂吾亦只自守﹐有輕我之心。乘此襲之﹐何患不克﹖歡𨿽作浮橋﹐未能逕渡。不過五日﹐吾取竇泰必矣。」左丞蘇綽﹑參軍達奚武皆贊成之。庚戌﹐泰還長安。諸將猶以爲疑。泰乃隱其計﹐以問族子直事郎中宇文深。深曰「竇泰歡之驍將﹐今大軍攻蒲阪﹐則歡拒守而泰救之。吾表裏受敵﹐此危道也。不如選輕銳﹐潛出小關。竇泰躁急﹐必來決戰。歡持重﹐未卽來救。吾急擊之﹐泰可擒也。擒泰則歡勢自沮。回師擊之﹐可獲大勝。」

泰喜曰「是吾心也。」乃聲言欲保隴右。辛亥﹐入朝見帝﹐帝問﹕「敵勢若何﹖」泰曰「陛下勿擾﹐保爲陛下破之。」帝曰「卻敵安邦﹐全賴丞相神算。」泰拜退﹐遂潛軍東出。癸丑﹐至小關﹐過馬牧澤﹐與竇泰軍遇。

正是﹕

兵行險處謀先定﹐師到奇時勇莫當。

未識此番交戰果能敗得東兵﹐擒得竇泰否﹐且俟下卷再講。第四十卷

潼關道世寧捐軀鎖云軒金婉失節

話說竇泰﹐字世寧﹐官拜大都督行臺﹐雄武多智。妻卽婁妃之妹﹐爲王勛戚重臣。故討西之役﹐委以專徵一面。先是未起兵時﹐鄴中有謠云「竇行臺﹐去不來。」市中小兒咸唱之。又起兵前一夜﹐三更時候﹐有朱衣冠幘數人﹐入臺云收竇中尉。宿值者皆驚起﹐忽然不見﹐人咸異之﹐知其此去必敗。而世寧意气正盛﹐方以生擒黑獺﹐平定長安自負。西趨潼關﹐只道宇文大軍方拒髙王﹐此處必不自來﹐長驅深入﹐可以無虞。那知泰已潛出小關﹐結陣以待。世寧不虞泰至﹐倉猝出戰。兩軍相合﹐未分勝負。忽後面喊聲大振﹐衝出無數人馬﹐殺入後隊﹐勇不可當。前後夾攻﹐兵眾亂竄﹐或走或降﹐一時盡散。世寧見大勢已去﹐只得殺條血路﹐拍馬而走。登一小山髙處﹐招呼軍士﹐無一應者。俄而四面圍住﹐盡是黑衣黑甲﹐聲聲喊捉竇泰。泰回顧左右﹐竟無一人﹐仰天歎曰「吾起兵以來﹐未嘗遭此大敗﹐今日何顏復見髙王。」遂拔劍自刎。西魏兵見泰已死﹐斬其首以去。要曉得泰在前軍佯與爲敵﹐暗令竇熾﹑竇毅二將率領精騎﹐從山後抄出﹐襲破後軍﹐故東兵大敗。

又前過馬牧澤﹐見西南上有黃紫气抱於日旁﹐從未至酉方散。占候吏蔣升曰「此喜气也。大軍得喜气下臨﹐乃竇泰授首之兆。」果如其言。泰送首長安。

遂引大兵回廣陽﹐與歡相敵。髙王初聞竇泰被攻﹐以浮橋未完﹐不能往救。

繼聞竇泰自殺﹐一軍皆沒﹐卽拆浮橋而退。都督薛孤進殿後﹐西軍來追﹐且戰且行﹐一日砍折十五刀﹐敵乃退﹐軍無所失。髙王還晉陽﹐痛泰陣亡﹐奏贈泰大司馬﹑太尉﹑尙書事﹐諡曰忠貞﹐以其子孝敬嗣父爵。

再說敖曹一軍由商山而進﹐連破西師﹐所向無敵。進攻上洛﹐城中守將泉企防禦甚嚴﹐十餘日不能下。時有上洛豪民杜窟暗結泉嶽﹑泉猛﹑泉略弟兄三人﹐謀以城應東魏。事敗﹐企收泉嶽弟兄斬之﹐杜窟逾城走﹐投敖曹﹐請進師。敖曹用之爲向導﹐還攻城。城上矢石如雨﹐敖曹連中三箭﹐洞胸穿骨﹐落馬殞絕。良久復蘇﹐血污滿體﹐乃卸下甲冑﹐割徵袍裹瘡﹐上馬復進﹐力殺數人。諸將皆感激﹐奮勇而登﹐城遂陷。執刺史泉企﹐企謂敖曹曰「吾力屈﹐非心服也。」時敖曹瘡甚﹐慮不能生﹐歎曰「恨不見季式作刺史。」

諸將密以聞﹐王卽授季式爲濟州刺史﹐因諭之曰「竇泰軍沒﹐人必搖動﹐卿宜速歸。」敖曹乃以杜窟行洛州事﹐全軍而還。

卻說泉企有二子﹕長元禮﹐次仲遵﹐皆有智勇。企被執時﹐二子皆逃脫。

大軍去後﹐二人陰結死士﹐襲殺杜窟﹐復以城歸西魏。泰封元禮世襲洛州刺史。於是東西各守舊境﹐暫皆罷兵﹐民得稍息。

看官也要曉得﹐歡與泰才智相等﹐其行事又各不同。泰性節儉﹐不納歌姬舞女﹐不治府第園囿﹐省民財﹐惜民力﹐故西人感徳﹐能轉弱爲彊。歡則恣意聲色﹐離宮別館到處建造﹐然能駕馭英豪﹐善識機宜﹐遠在千里之外燭照如神﹐故羣臣效命﹐天下畏服。𨿽窮極奢靡﹐而國用不匱。嘗於太原西南四十里外﹐建避暑宮一所﹐極林泉之勝。每逢夏月﹐同姬妾居之。又太原北有燕山﹐山上一大池﹐方一里﹐其水明澈澄淸﹐俗謂之「天池」。夏日荷花最盛﹐髙王造舟池內﹐載姬妾以遊。曾於水中得一奇石﹐隱起成文﹐有四字曰「六王山川」。王異之﹐攜歸﹐徧以示羣臣﹐人多不解。行臺郎中楊休之曰「此石乃大王之瑞也。」王問﹕「何瑞﹖」休之曰「六者﹐大王之諱。王者﹐當王天下。河﹑洛﹑伊爲三川﹐涇﹑渭﹑洛亦曰三川﹐主大王膺受天命﹐奄有關洛。豈非大王之瑞乎﹖」王曰「世人無事﹐常言我反﹐況聞此乎﹖愼勿妄言也。」時尉景在座﹐告王曰「王不憶在信都時﹐僧靈遠之言乎﹖其決爾朱氏敗亡日月﹐一一不爽。又言齊當興﹐東海出天子。王封渤海﹐應在齊地。天意如此﹐何患大業不成。」王曰「士眞爾亦不知我心耶﹖吾豈貪天位而忘臣節者。今後切勿作此議論﹐致被人疑。」二人不敢言而退。時有行臺郎中杜弼﹐以在位者多貪污﹐罕廉潔﹐言於髙王﹐請按治之。

王曰「卿言良是﹐但國家自孝明以來貪墨成風﹐百官習獘已久﹐治豈易言。況督軍戰將家屬半在關西﹐宇文泰常招誘之﹐人情去畱尙未可定。江東又有梁主蕭老翁﹐專尙衣冠禮樂﹐中原士大夫望之以爲正統所在。今若釐正紀綱﹐不少假借﹐恐戰士盡投宇文﹐士子多奔蕭衍﹐何以爲國﹖」斥其言不用。而弼性迂執﹐妒惡尢甚。一日﹐又告於王曰「王欲除外賊﹐當先除內賊。」

王問﹕「內賊爲誰﹖」曰「滿朝勛貴是也。」王不答﹐乃傳甲士三千﹐分兩行排列﹐自轅門起﹐直至堂階﹐成一夾道。甲仗鮮明﹐劍戟鋒利﹐弓盡上弦﹐刀盡出鞘﹐如臨大敵。乃謂弼曰「汝從此走入﹐並不相犯﹐無恐也。」

弼如命以行﹐但見四面都是刀槍﹐兩旁無非鋒鏑﹐嚇得魂膽俱碎。走至堂階﹐冷汗如雨﹐身體戰栗﹐見王猶面如死灰。王笑曰「箭上弦不射﹐刀出鞘不砍﹐爾尙恐懼若此。今諸勛貴衝鋒陷陣﹐大小百有餘戰﹐傷痕徧體﹐從萬死一生中掙得功名。今享一日榮貴而遽責其貪鄙﹐棄大功而苛細過﹐人孰爲我用乎﹖」弼乃服。故髙王號令軍民﹐每先安撫其心。其語鮮卑人曰「漢民是汝奴﹐夫爲汝耕﹐婦爲汝織﹐輸納粟帛﹐令汝溫飽﹐汝爲何淩之﹖」其語漢人曰「鮮卑是汝客﹐得汝一斛粟﹑一匹絹﹐爲汝擊賊﹐令汝安寧﹐汝爲何疾之﹖」由是軍民感悅。時鮮卑皆輕漢人﹐惟懼髙敖曹。敖曹自上洛還﹐王以爲軍司大都督﹐統七十六部﹐寵遇日盛。但性粗豪﹐傲上不恭。一日來謁﹐值王晝寢﹐門者不敢報。敖曹怒﹐彎弓射之﹐門者驚散。左右奔告王﹐皆言敖曹反。王笑曰「豈有敖曹反耶﹖」忙卽召入﹐慰而謝之。如馴猛虎然﹐不加束縛﹐自受節制。王在軍中對諸將言皆鮮卑語﹐對敖曹則漢語﹐以故敖曹常切感激﹐誓以死報。今且按下不表。

且說髙王弟髙琛﹐字永寶﹐尙華山公主﹐爲駙馬都督。生一子﹐名須拔。

永寶早失父母﹐婁妃撫養長大﹐故事嫂如母﹐常出入後宮。靜帝卽位﹐封南趙郡公。富貴無比﹐家蓄姬妾數人﹐正是朝歡暮樂時候。那知美色易溺﹐又生出一件事來。先是王在避暑宮﹐命永寶在府檢校文書﹐與二世子髙洋作伴﹐故永寶宿於徳陽堂軒內。一日進見婁妃﹐坐談半晌﹐退與髙洋﹑髙浚行至寶慶堂﹐相爲蹴踘之戲。俄而髙洋去了﹐浚挽永寶手行至堂左。旁有雕樓七間﹐樓上下皆丹靑圖畫﹐金碧輝煌。走過樓廊三五十步﹐見一宮院﹐朱簾翠幕﹐樓臺縹緲﹐有雙環侍女二人立於簾外。永寶問﹕「此院何人所居﹖」浚曰「此鎖云軒﹐小朱夫人之宮也。」永寶知是朱金婉所居﹐便欲退出。浚拖住不放﹐謂侍女曰「去報夫人曉得﹐叔叔駙馬在此﹐快送些茶果出來。」侍女進去一回﹐果送出冰桃雪藕﹐請二人解渴。金婉亦走在簾內觀望﹐見永寶年少風流﹐一表非俗﹐口𨿽不言﹐心中暗生羨慕。恰好一陣風過﹐把簾幕吹開。髙浚見夫人在內﹐便走進作揖﹐招呼永寶道﹕「夫人在此﹐叔叔進來相見。」永寶聞呼﹐便亦走進施禮。那知不見猶可﹐一見金婉千般嬌媚﹐萬種風流﹐頓時神迷意亂﹐口稱夫人不絕﹐加意親熱。金婉見他慇懃﹐便請入內堂﹐寬坐畱茶﹐頻以目視永寶﹐頗覺情動。髙浚孩子心性﹐只貪頑耍﹐那管兩下長短。少頃辭出﹐永寶回至外堂﹐轉輾思量﹐夜不能寐。次日午後﹐吩咐侍者﹕「二世子倘若問我﹐說我暫時回府去了。」遂不帶一人﹐悄悄走入內府﹐經過雕樓﹐喜無一人撞見﹐直至鎖云軒門口。女侍看見﹐忙報夫人。

夫人未及回答﹐永寶已入宮來。夫人只得起身迎接﹐忙問﹕「駙馬到此何干﹖」

永寶曰「昨日承賜香茗﹐特來拜謝。」金婉驚曰「大王不在宮中﹐昨君到此﹐本不敢邀坐畱茶﹐以有二世子同來﹐故冒禁相見。今君獨行至此﹐宮中耳目眾多﹐恐涉瓜李之嫌﹐致招物議。請君速返﹐毋爲我累。」永寶曰「夫人果是天上神女﹐難道不容俗子一步芳塵麼﹖」金婉見其言詞婉暱﹐深寓相愛之意﹐便道﹕「承君不棄﹐只好緣結來生﹐今生休想。」連催回步﹐永寶只得快快走出。才下階﹐見守門宮娥飛步進來報道﹕「巫山府胡夫人﹑凝遠樓穆夫人皆來探望﹐行將到也。」金婉大驚﹐向永寶道﹕「君出﹐定被他們撞見﹐恐惹人疑﹐不如權躲一邊。俟他們去後﹐然後再行。」永寶聞言﹐便轉身往後去躲。金婉接入兩位夫人﹐遜坐獻茶。閒談一回﹐巴不得二人就去。因天气炎熱﹐要等晚涼回宮﹐坐著不動。直至紅日沈西﹐方起身作別。金婉見二人去了﹐就請駙馬出院。永寶急急走出。宮娥道﹕「門吏專候二位夫人輦出﹐便已下鎖﹐駙馬不能出去了。」

永寶重復退回。金婉道﹕「如此柰何﹖」永寶道﹕「今夜進退兩難﹐只好借宮中一席之地﹐權宿一宵。明日早行﹐諒無妨礙。未識夫人肯賜曲全否﹖」

金婉見他哀懇﹐也是無可柰何﹐只得整備夜膳﹐對坐共酌。始初尙懷顧忌﹐三杯入腹﹐漸漸親熱起來。此以語言勾挑﹐彼以眉目送情。坐至更深﹐不覺春心蕩漾﹐遂同枕席。天將明﹐永寶潛身而出﹐暗思﹕「事𨿽從願﹐怎得常相聚會。」因閱宮府全圖﹐鎖云軒墻外卽是東遊園﹐園中假山一座正靠墻邊。

若從背後掘一地道﹐便可直通裏邊﹐出入可以自由。打算已定﹐便向髙洋道﹕「此地炎熱﹐東園幽寂涼爽﹐吾欲借宿數日﹐不知可否﹖」髙洋道﹕「叔父去住便了﹐何言借也﹖」永寶因卽移居園內﹐命心腹內侍從墻外掘進﹐暗暗通知金婉。金婉大喜﹐亦命宮女在內幫助。地道遂成。從此朝出暮入﹐全無人覺。如是者已非一日。

先是髙王聞世子在朝頗事淫樂﹐欲召他歸來﹐考其朝政得失。忽報柔然入寇﹐髙王親自引兵禦之﹐遂召世子歸﹐鎭守晉陽。世子與永寶從幼相依﹐情最莫逆。一日將晚﹐欲與相見﹐尋之不獲﹐有內侍張保財曰「頃見駙馬不帶一人﹐走入東園去了。」世子亦步入園來﹐問園吏道﹕「駙馬在內否﹖」

園吏曰「在內。」及至園中﹐不見永寶。遂坐亭中﹐命保財尋覓。保財滿園尋徧﹐毫無蹤迹﹐走至假山背後﹐見一地洞﹐深有六尺﹐洞口泥土光滑﹐似有人出入其間。回報世子﹐世子親自往看﹐果有一洞﹐命保財入內探視。

回說﹕「內經十數步﹐通入墻內﹐洞口亦有樹木遮蔽。遙望之﹐樓閣重重﹐回廊曲檻﹐繡幕朱簾﹐儼如圖畫。隱約有一美女與駙馬共坐亭上笑語。」世子聽罷大驚﹐暗想﹕「墻內已是宮府﹐與鎖云軒逼近﹐難道叔父與朱夫人有私麼﹖」吩咐保財﹕「汝今夜宿在園中伺候消息﹐明日稟我知道。」遂自回府。一等天曉﹐復往園中﹐問保財道﹕「駙馬曾出來否﹖」曰「尙未。」

世子等了一回道﹕「駙馬此時定將出矣﹐你說我候在千秋亭上﹐有密事要商﹐速來相見。」正是﹕私情𨿽密終須破﹐好事多磨切莫爲。

未識世子等候亭上作何言說﹐且聽後文分解。第四十一卷

結外援西魏廢後棄羣策東鄴亡師

話說保財奉世子命﹐候在洞口。一會永寶出來﹐見了保財﹐大驚失色。

保財道﹕「駙馬莫慌﹐世子坐等在亭子上﹐請駙馬相見。」永寶只得走進亭來﹐世子接見道﹕「叔非韓壽﹐柰何偸香﹖」永寶跪下道﹕「此事願世子庇我﹐莫訴兄知。」世子扶起道﹕「此事我何敢泄﹖但日久必敗﹐倘被父王曉得﹐禍必不免。前日姪因一念不謹﹐幾喪性命。叔何不以我爲鑑﹖及早攺之﹐猶可無事。」永寶唯唯﹐遂同至徳陽堂。世子說了一番﹐只道永寶以後自然悔攺﹐從此絕不提起。

一日﹐忽報柔然敗去﹐髙王奏凱而回。大軍將到晉陽﹐遂同府中文武﹐郊外迎接。王歸﹐犒賞三軍已罷﹐回至婁妃宮中夜宴。是夜﹐宿於飛仙院。

次日﹐卽往東府﹐三日不出。有一夜回府﹐本欲往婁妃宮去﹐行至寶慶堂﹐見雕樓下月色甚明﹐忽思朱金婉處久已冷落﹐趁此良夜與他相聚一宵。走至鎖云軒﹐見院門深閉﹐令人叩門。那知其夕永寶正在裏邊﹐與金婉飲酒取樂﹐忽聞王來﹐彼此失色。永寶急走內閣躲避。夫人下階相迎。夜宴之具不及收拾。王謂夫人曰「卿在此獨飲乎﹖」夫人曰「因貪月色好﹐故在此小飲。」

口𨿽答應﹐頗露驚慌之色﹐王心甚疑。遂解衣共寢﹐夫人不發一言﹐全不似舊日相敍光景。王心疑益甚﹐復起望月。夫人亦絕無一語﹐乃走出房外。微聞墻邊有人竊竊私語﹐遂從簾內望之﹐月光如晝﹐見數宮人送一少年出去。

一人道﹕「駙馬今夜只好在園中擔擱。」又一人道﹕「駙馬休慌﹐世子在飛仙院亦曾如此。」王知是永寶﹐心中大怒﹐且不聲張﹐命值夜宮女開門逕出。

至雕樓下﹐有人言語﹐呼之﹐乃內侍王信忠﹐急命鎖了鎖云軒外門﹐便至柏林堂﹐倚牀獨坐。金婉見王已去﹐又報外門封鎖﹐知事情敗露﹐嚇得魂飛魄散。宮娥們亦皆憂懼。王坐至天明﹐召園吏問﹕「昨夜何人在園﹖」答道﹕「駙馬。」王問﹕「此時在否﹖」答道﹕「已去。」王喝道﹕「你們職司守園﹐如何縱人出入﹖」園吏道﹕「因是駙馬﹐且大王親弟﹐故不敢拒。」王曰「幾時畱宿起的﹖」園吏曰「往來時日皆有簿記。」王命取來﹐俄而呈上一簿﹐乃駙馬畱宿園中日月及世子尋見地道根由﹐備寫在上。王知園吏無罪﹐遂叱令退。忙召永寶﹐永寶𨿽懷驚懼﹐不敢不到。世子不知永寶事發﹐亦隨之入。王見之大怒﹐以園吏所書之簿示之。永寶伏地謝罪。王令左右去其衣冠﹐痛杖一百﹐血流滿地﹐令人扶出。又怒責世子曰「你亦罪難指數。」

亦痛杖之﹐幽於柏林堂西廡。走到婁妃宮中﹐怒气滿面。妃問﹕「大王爲何如此著惱﹖」王將鎖云軒事告之﹐妃曰「永寶𨿽有罪﹐望王念手足之義﹐曲爲寬宥。」話未畢﹐忽內侍報道﹕「駙馬不堪受杖﹐到府卽死。」蓋永寶體素肥﹐外彊中漧﹐受杖旣深﹐頓時痰湧﹐遂欲救無及。王得報大驚﹐婁妃聞之淚下如雨。繼而王拔劍以走﹐妃問﹕「欲殺何人﹖」王曰「永寶之死﹐皆金婉害之。我去殺此賤婢。」妃攔住道﹕「金婉不足殺也。王廣收美色﹐納之後宮﹐使他空守寂寞﹐爲人所誘﹐此心焉得不亂﹖今駙馬已死﹐豈可復殺金婉以重其罪。況金婉已生一子在宮﹐若殺之﹐教此小兒誰靠﹖王卽不念其母﹐可不念其子乎﹖依妾所見﹐閉鎖深宮﹐使不齒於諸夫人之列罷了。」

王遂收劍坐下。

俄而﹐報世子杖後發暈數次﹐妃驚曰「澄兒何罪而王杖之﹖」王歎曰「此兒𨿽聰明﹐但舊性不攺﹐在京縱欲敗度。不痛責之﹐無以懲後﹐今日猶未盡法治也。」看官﹐你道髙王何以甚怒世子﹖先是世子在朝大興土木﹐廣選佳麗。一日﹐朝罷回府﹐有婦人訴冤馬前。視其狀詞﹐乃古監門將軍伊琳之妻裴氏﹐見其姿容甚美﹐遂帶入府中﹐親自問話。蓋伊琳奉命往洛陽運木﹐違誤工程﹐侵盜運費﹐爲侍中孫騰劾奏。侍中髙隆之構成其罪﹐收禁在獄﹐三年有餘。裴氏因泣陳冤枉﹐言孫騰在洛自盜內府金銀﹐沒入珊瑚樹一枝﹑珠簾一頂﹐皆系伊琳親見﹐欲滅其口﹐故問成死罪收禁獄中。世子大怒道﹕「孫侍中貪財怙勢﹐擅入人罪﹐吾當爲爾伸冤。但事關權貴﹐你若出去﹐被他們暗行殺害﹐誰與質審﹖你且住我府中﹐等事情明白﹐然後出去。」裴氏拜謝。蓋世子悅其美而欲私之﹐故不放之出也。次日﹐遂下文書於尙書省﹐提問伊琳一案。隆之知事關孫騰﹐乃使人送還文書﹐謂世子曰「伊琳之獄定已三年﹐罪狀甚明﹐不勞追攝。」世子大怒﹐必欲提問。司馬子如亦勸世子勿究。世子不從﹐騰與隆之大怒﹐不放伊琳出獄。世子無從審問﹐因欲上訴髙王。孫﹑髙二人訪知世子已與裴氏成姦﹐亦欲訴知髙王。子如從中調停。

赦了伊琳之罪﹐前事亦不追究﹐方各相安。其後世子奏復伊琳官爵﹐數往其家畱宿。髙王探知此事﹐心中甚怒﹐因軍旅匆忙﹐未及責問。今又聞其袒庇永寶﹐故並責之。然永寶已死﹐心甚不忍。乃命世子歸府調養﹐幽金婉於冷宮﹐餘皆不究。永寶之子須拔﹐以遊夫人無子﹐命其撫養在宮﹐列於諸子之內﹐取名曰睿。今且按下不表。

且說宇文泰自潼關殺了竇泰﹐敗髙王於蒲阪﹐國中連年饑饉﹐兵食不足﹐常慮髙王起兵復仇。時有蠕蠕國﹐土地廣大﹐兵馬彊盛。聞與東魏相結﹐欲伐西魂﹐心甚憂之﹐因遣使通好﹐欲得其助﹐蠕蠕主曰「西魏若欲結好﹐必娶吾女爲後﹐方肯爲援。」使者復命﹐泰勸文帝廢乙弗後爲尼。帝不忍﹐曰「後乃結髮之婦﹐豈可無罪而廢﹖」因集羣臣會議﹐羣臣迎合泰意﹐皆言不廢皇后﹐則難娶蠕蠕之女﹐不娶其女﹐恐外患之來﹐無人救援﹐社稷不安。帝迫於眾議﹐歎道﹕「吾豈以一婦而棄社稷大計。」乃廢乙弗氏爲尼﹐降居別院﹐後與帝大慟而別。有感別詩曰﹕

十載承恩一旦捐﹐數行珠淚落君前。

良謀果得安天下﹐妾入空門也泰然。

其後蠕蠕以故後尙在﹐復欲伐魏。文帝遂賜後死﹐前日所夢﹐至此果然應了。是時帝旣廢後﹐乃遣扶風王元孚具金帛禮儀﹐往蠕蠕國迎頭兵可汗公主爲後。可汗大喜道﹕「我女得與大魏皇帝爲後﹐誠天緣也。」遂送女於西魏﹐車七百乘﹑馬一萬匹﹑橐駝一千頭﹑珍寶異物不可勝數。蠕蠕風俗以東向爲貴﹐故公主行幕皆向東。將至長安﹐扶風王請公主南面﹐公主曰「我此時猶蠕蠕女也。魏自南向﹐我自東向﹐亦有何害﹖」西魏大統四年三月丙子﹐立蠕蠕國公主郁久閭氏爲後。丁丑﹐大赦天下﹐丞相泰自華州入朝稱賀﹐旋還華州﹐聞弘農郡有積粟﹐遣兵襲而據之。

是年﹐東魏主年十五﹐亦立歡之次女爲後。適邊郡貢一巨象﹐攺元元象﹐大赦天下。髙王聞泰奪據弘農大怒﹐乃大舉西討﹐先命敖曹治兵於虎牢﹐調發各路人馬﹐限日齊集壺口﹐進取蒲津。段榮諫曰「臣夜觀星象﹐大軍不利西行﹐宜俟來年進討。」王曰「天道幽遠﹐今軍已戒嚴﹐不可阻將士之气﹐卿毋畏縮。」婁妃亦諫曰「妾聞秦地有山河之固﹐地勢險阻﹐大兵仰而攻之﹐主客相懸﹐勞逸不同。願大王愼之。」王曰「吾籌之已熟﹐今行不滅﹐蕩平無期。此行非得已也。」遂命世子入朝﹐率諸將進發。軍至壺口﹐侯景引五萬人馬﹐自河南至﹔劉貴引三萬人馬﹐自山東至。連晉陽之兵﹐共號二十萬﹐兵勢甚盛。敖曹知大軍已發﹐遂自虎牢起兵﹐圍住弘農。右長史薛琡告王曰「西賊連年饑饉﹐故冒死來入陜州﹐欲取倉粟以養三軍。今敖曹已圍弘農﹐粟不得出。但置兵諸道﹐勿與野戰。比及麥秋﹐收成又缺﹐其民自皆餓死﹐寶炬﹑黑獺何憂不降﹖願勿長驅渡河。」王不聽。侯景亦謂王曰「今日舉兵形勢極大﹐萬一不捷﹐猝難收斂。不如分爲二隊﹐王統前軍﹐臣統後軍﹐相繼而進。前軍若勝﹐後軍全力以赴﹔前軍若敗﹐後軍乘而援之﹐萬無一失。」歡亦不從。遂自蒲津渡河﹐全軍盡登西岸。泰聞東魏兵至大懼﹐以華州當道衝﹐遣使至州﹐命刺史王羆嚴守。羆對使者曰「老羆當道﹐臥貉子那得過歸。語丞相可無憂也。」俄而﹐髙王兵至﹐謂羆曰「何不早降﹖」

羆大呼曰「此城是王羆塚﹐生死在此﹐欲死者來。」諸將請攻之。王曰「無庸﹐吾志在滅泰﹐此等碌碌﹐何足污吾兵刃﹖」遂涉洛﹐軍於許原之西﹐連營三十里。

先是泰發徵書十餘道﹐調集各路人馬﹐皆未至。將士不滿一萬﹐欲進擊歡﹐諸將皆疑眾寡不敵﹐請待歡軍更西﹐以觀其勢。泰曰「歡若至長安﹐則人情擾亂﹐將何以濟﹖今乘其遠來﹐營伍未固﹐擊之可圖一勝。」賀拔勝亦以爲然。卽造浮橋於渭上﹐令軍士齎三日糧﹐以示必死。輕騎渡渭﹐畱輜重於後。自渭南夾渭而西﹐壬辰﹐至沙苑﹐距東魏軍六十里。然見其兵勢甚盛﹐將士皆憂難敵﹐泰亦懼不自安。宇文深獨賀曰「吾軍勝矣。」泰問其故﹐對曰「歡鎭撫河北﹐甚得眾心﹐以此自守﹐圖之非易。今懸師渡河﹐非眾所欲﹐獨歡恥失竇泰﹐愎諫而來。此所謂忿兵﹐可一戰而擒也。何爲不賀﹖願假深一節﹐發王羆之兵﹐邀其走路﹐使無遺類。」泰喜曰「聞君言使人膽壯十倍。」泰又遣達奚武覘歡軍。武從三騎﹐效歡將士衣服﹐日暮去營數百步下馬﹐伏地潛聽﹐得其軍號。因上馬歷營﹐若警夜然﹐有不如法者﹐往往撻之﹐俱知敵軍情狀而還。儀同李弼曰「敵眾我寡﹐平地不可與戰。去此數里﹐地名渭曲﹐地狹勢阻﹐多髙蘆長葦﹐可以全軍埋伏。先據此處﹐以奇兵勝之。」泰從其計。乃命李弼爲右拒﹐引兵三千﹐帶領勇將五員﹐伏於渭曲之西﹔命趙貴爲左拒﹐引兵三千﹐帶領勇將五員﹐伏於渭曲之東。皆令聞鼓聲而起。自主中軍﹐背水布陣。

分撥方畢﹐東軍已至。見宇文兵少﹐皆有輕敵之心。都督趙靑雀請戰﹐斛律美舉曰「黑獺舉國而來﹐欲決一死戰。譬如狗﹐或能噬人。且渭曲葦深土濘﹐不利馳驟﹐無所用力。爲今之計﹐不如勿與交鋒﹐密分精銳﹐掩襲長安﹐巢穴已傾﹐則黑獺不戰成擒矣。」王曰「彼伏兵蘆內﹐以火焚之﹐何如﹖」侯景曰「以大王兵力﹐何堅不破﹖今日當生擒黑獺﹐以示三軍。若縱火焚之﹐𨿽殺之不足爲勇也。」彭樂飲酒醉﹐盛气請戰曰「王何不速戰﹖今日眾寡懸殊﹐以百人而擒一人﹐何患不克﹖」王許之。彭樂大聲呼曰「能殺敵者﹐從吾來﹗」王立馬髙坡之上以督戰﹐令於軍中曰「能生擒黑獺者﹐封萬戶侯。」於是兵將一湧而進﹐不成行列。泰率諸將死拒。

俄而﹐戰鼓三通﹐左右伏兵陡出﹐並力致死﹐將東軍衝爲兩段。彭樂深入敵陣﹐正遇耿令貴交戰﹐令貴敗走。不料李標在後﹐一槍直刺過來﹐正中腰下﹐把肚腸拖出。段韶見了﹐急來救護。彭樂納腸入腹﹐納不盡者以劍截之﹐束創復戰﹐勇气不衰。敵軍見者皆爲吐舌。斛律明月被圍陣中﹐一枝畫戟使得神出鬼沒﹐連殺數將。賀拔勝出馬相迎﹐力戰數十合﹐明月全無懼怯。勝壯之曰「誰家生此虎兒﹖」縱之去。斯時西軍勇气百倍﹐東軍前後不相顧﹐盡行潰散。正是﹕廿里連營成瓦解﹐六軍銳卒似冰消。

未識髙王作何解救﹐且聽下卷細講。第四十二卷

奔河陽敖曹殞命敗黑獺侯景立功

話說髙王立馬髙坡﹐見東軍大敗﹐尙欲收兵更戰﹐使張華原歷營點兵﹐莫有應者。還報曰「眾兵盡散﹐營皆空矣。」王未肯去﹐斛律金曰「眾心離渙﹐不可復用。宜急向河東﹐再圖後舉。」俄而﹐婁昭﹑潘樂﹑段韶飛奔而來﹐皆曰「王何不去﹖」王曰「能復戰乎﹖」韶曰「不能矣。趙靑雀已降於泰。諸將只道大王已去﹐皆渡洛東歸矣。此時不去﹐敵兵四合﹐恐自拔無路。」王猶據鞍未動﹐斛律金以鞭拂王馬﹐乃馳去。數將擁之而行。

王曰「全軍盡沒﹐吾何以返﹖」韶曰「臣父總錦衣軍﹐有兵一萬三千未動。侯景有五萬人馬﹐尙在河橋屯守。渡過洛水﹐便得濟矣。」行至洛口﹐時已二鼓。只見前面火把大明﹐早有敵軍攔住。段韶一馬當先﹐刺死來將﹐眾人殺散餘兵﹐渡過浮橋。將近黃河﹐忽報西軍抄截﹐河橋已斷。王大驚﹐問﹕「侯景人馬何在﹖」曰「尙在迎敵西軍。」俄而﹐天色漸明﹐侯景接著﹐慰王曰「王無憂﹐河橋𨿽斷﹐臣已命劉貴﹑段榮在下流處預備樓船五十號以待。王速登舟先渡﹐臣在此接應諸將便了。」王循河而行﹐果見段榮﹑劉貴艤舟以候﹐但岸髙舟遠﹐不能卽登。見一橐駝立在水灘﹐王下馬﹐縱身一躍﹐立在橐駝背上﹐才得就船。諸將相繼渡畢。喪甲士八萬﹐棄鎧仗十有八萬。泰追至河邊﹐選畱甲士二萬﹐余悉縱歸。都督李穆曰「髙歡破膽矣﹐速渡河追之﹐歡可獲也。」泰曰「吾兵力未齊﹐且歡亦未能一舉滅之也。」

還軍渭南﹐所徵之兵甫至﹐令於戰所人種一柳﹐以旌武功。後人有沙苑詩一絕云﹕

馮翊南邊宿露開﹐行人一步一徘徊。

誰知此地靑靑柳﹐盡是髙歡敗後栽。

西魏帝聞捷﹐加泰爲柱國大將軍﹐李弼等十二將皆進爵增邑有差。弼弟身小而勇﹐每躍馬陷陣﹐隱身鞍甲之中﹐彭樂幾喪其手。敵人見之﹐皆曰「避此小兒。」泰歎曰「膽決如此﹐何必八尺之軀耶﹖」耿令貴殺傷甚多﹐甲裳盡赤。泰曰「觀其甲裳﹐足知令貴之勇﹐何必數級紀功乎﹖」時髙敖曹聞歡敗﹐釋弘農之圍﹐退保洛陽。己酉﹐西魏行臺宮景壽等向洛陽﹐洛州大都督韓賢擊走之。又州民韓木蘭作亂﹐賢擊破之﹐一賊匿屍間﹐賢至戰所﹐按收甲仗﹐賊倏起斲之﹐斷脛而卒。泰聞賢死﹐以爲洛州可圖﹐復遣行臺元季海與獨孤信將步騎二萬趨洛﹐楊忠﹑李顯引兵趨三荊﹐賀拔勝﹑李弼引兵圍蒲阪。先是髙王西伐﹐蒲阪民敬珍謂其從兄敬祥曰「髙歡迫逐乘輿﹐天下忠義之士皆欲倳刃於其腹。今又稱兵西上﹐吾與兄起兵斷其歸路﹐此千載一時也。」祥從之﹐糾合鄕裏﹐數日有眾萬餘。會歡自沙苑敗歸﹐祥﹑珍率眾邀之。歡恐關東人心有變﹐急欲趕回晉陽﹐鎭撫四方﹐不顧而去。及賀拔勝﹑李弼至河東﹐祥﹑珍率猗氏等六縣十餘萬戶歸之。泰以珍爲平陽太守﹐祥爲行臺郎中。秦州刺史薛崇禮爲歡守蒲阪﹐防禦甚固。有從弟薛善爲秦州別駕﹐欲降西魏﹐言於崇禮曰「髙歡有逐君之罪﹐善與兄忝衣冠緒餘﹐世荷國恩。今大軍已臨﹐而猶爲髙氏固守﹐一旦城陷﹐函首送長安﹐署曰逆賊﹐死有餘愧。及今歸款﹐猶爲愈也。」崇禮猶豫不決﹐善與族人斬關納西魏師。

崇禮出走﹐追獲之。於是泰進蒲阪﹐略定汾﹑絳以西。凡薛氏族人預開城之謀者﹐皆賜五等爵。善曰「背逆歸順﹐臣子常節﹐豈容闔門大小俱叨封邑﹖」

與其弟愼固辭不受。泰善之。晉州刺史封祖業聞西魏兵至﹐棄城走。儀同三司薛修義追至洪洞﹐及之﹐勸其還守。祖業不從﹐修義曰「臨難而逃﹐非丈夫也。」還據晉州﹐安集固守。會西魏長孫子彥引兵至城下﹐修義開門﹐伏甲以待之。子彥不測虛實﹐遂退。王黜祖業﹐以修義爲晉州刺史。又獨孤信引兵逼洛陽﹐刺史﹑廣陽王元湛棄城歸鄴﹐敖曹不能獨畱﹐亦引兵北渡。

信遂據金墉。於是賀若統以潁川降魏。前散騎侍郎鄭偉起兵陳畱﹐據梁州降魏。前尙書郎中崔彥穆起兵滎陽﹐據廣州降魏。泰皆卽地授爲刺史。東魏行臺任祥聞潁川失守﹐率驍將堯雄﹑趙育﹑是云寶進兵攻之。賀若統告急於泰﹐泰使宇文貴將步騎二千救之。軍至陽邑﹐雄等已退三十里﹐任祥率眾四萬繼其後。諸將咸以爲彼眾我寡﹐不可爭鋒。貴曰「雄等謂吾兵少﹐必不敢進。出其不意﹐進與賀若統合兵擊之﹐蔑不勝矣。若緩之﹐使與任祥兵合﹐進攻潁川﹐城必危矣。城若失﹐吾輩來此何爲﹖」遂疾趨潁川﹐背城爲陣﹐與雄等戰於城下﹐大破之。趙育請降﹐俘其士卒萬餘人。任祥聞雄敗﹐不敢進。

貴復擊之苑陵﹐祥軍又敗﹐是云寶亦降。又都督韋孝寬攻東魏豫州拔之﹐執其行臺馮邕。獨慕容儼爲東荊州刺史﹐有西將郭鸞來攻﹐晝夜拒戰二百餘日﹐乘間出擊﹐卒破走之。故河南諸州多失守﹐惟東荊州獨全。髙季式爲濟州刺史﹐有部曲千餘人﹐馬八百匹﹐鎧仗皆備。會濮陽盜杜靈椿等聚眾萬人﹐攻城剽野。季式遣騎三百﹐一戰擒之。又進擊陽平賊路文徒等﹐皆平之。於是遠近肅淸。或謂季式曰「濮陽﹑陽平乃畿內之地﹐不奉詔命﹐又不侵境﹐而私自出軍遠戰﹐萬一失利﹐豈不獲罪乎﹖」季式曰「何言之不忠也﹖我與國家同安共危﹐豈可見賊不討﹖且賊知臺軍必不能來﹐又不疑外州有兵擊之﹐乘其無備﹐破之甚易。以此獲罪﹐吾亦無恨。」髙王聞而嘉之。

先是王之敗歸晉陽也﹐意忽忽不樂。侯景曰「黑獺新勝而驕﹐必不爲備。願得精騎三萬﹐逕往取之。」王以告婁妃﹐妃曰「設如其言﹐景豈有還理﹖去一黑獺﹐復生一黑獺﹐王何利之有﹖不若藏鋒蓄銳﹐待時而動﹐奚汲汲爲﹖」王乃止。於是撫夷創﹐補軍旅﹐修甲乘。閱一載﹐而兵力復振﹐乃分遣諸將﹐進復河南諸州。賀拔仁攻南汾州﹐刺史韋子粲降之。泰大怒﹐盡滅子粲之族。西將韋孝寬﹑趙繼宗聞東軍至﹐以孤城難守﹐皆棄城西歸。

侯景方攻廣州﹐未拔﹐聞西魏救兵將至﹐集諸將議進退。將軍盧勇請進觀敵勢﹐景許之。乃率百騎至大隗山﹐遇魏師。日已暮﹐勇乃多置旌旗於樹顚﹐夜分騎爲十隊。鳴角直前﹐西魏兵不測多少﹐軍大亂﹐勇擒其將程華﹐斬其帥王徵蠻而還。廣州守將駱超聞之大懼﹐遂以城降。於是汾﹑潁﹑豫﹑廣四州復入東魏。

且說西魏大統四年﹐文帝知獨孤信已據金墉﹐將如洛陽﹐展拜園陵。會信告急﹐言東魏髙敖曹﹑侯景攻圍金墉甚迫﹐乞發大軍往救。泰因請鑾駕幸洛﹐進觀形勢﹐帝從之。遂命尙書左僕射周惠達輔太子欽﹐鎭守長安。命李弼﹑達奚武率三千騎爲前驅。八月庚寅﹐至谷城﹐侯景聞援兵將至﹐謂諸將曰「西賊新來﹐兵鋒必利。當斂兵以待﹐徐圖進取。」莫都婁貸文曰「賊兵遠來﹐當乘其未至擊之。願自引所部往挫其鋒。」可朱渾道元以爲然。景不可﹐二人遂不稟景命﹐各以千騎前進。夜遇李弼軍於秀水﹐弼命軍士鼓噪﹐曳柴揚塵﹐東軍不戰而退。貸文走﹐弼追斬之。道元單騎獲免。悉俘其眾送弘農。侯景知貸文﹑道元私戰失利﹐又聞泰兵至瀍東﹐乘夜解圍去。辛卯﹐泰率輕騎追景至河上。景設陣爲長蛇之勢﹐北據河橋﹐南據邙山﹐與泰兵合戰。西將衝入﹐兵皆散走。泰亦親自陷陣。戰久﹐鼓聲大震﹐東軍合力奮擊﹐泰被圍﹐諸將各自爲戰﹐不及相顧。泰乘間衝出﹐左右皆散。忽流矢中其馬﹐馬驚而奔﹐泰墜地。東魏兵追及之。李穆下馬﹐以策抶泰背﹐罵曰「籠東軍士﹐爾曹王何在﹐而獨畱此﹖」追者不疑其貴人﹐捨之而過。穆以馬授泰﹐與之俱逸。泰歸營﹐鳴金收軍﹐將士皆集﹐兵勢復振。次日﹐進擊東魏兵﹐東魏兵北走。髙敖曹意輕泰﹐建旗蓋以陵陣。泰曰「此敖曹也﹐急擊勿失。」

於是盡銳攻之﹐一軍皆沒﹐敖曹單騎走﹐惟一奴從﹐往投河陽守將髙永樂。

永樂﹐髙王從兄子也﹐與敖曹有怨﹐閉門不納。敖曹仰呼曰「門卽不開﹐速以繩來援我。」永樂不應。敖曹惶急﹐拔刀穿闔﹐未徹而追兵至﹐乃伏橋下。追者見其從奴持金帶﹐問﹕「敖曹何在﹖」奴指示之。敖曹知不免﹐奮頭曰「來﹐與汝開國公。」以其殺己必獲重賞也。追者斬其頭去。又西兗州刺史宋顯有眾三萬﹐與泰戰﹐泰亦殺之。虜甲士一萬五千﹐赴河死者以萬數。敖曹首至﹐泰大喜﹐一軍皆賀﹐賞殺敖曹者絹萬匹﹐歲歲稍與之﹐比及周亡﹐猶未能足。

再說萬俟普自歸東魏﹐髙王以尊且老特禮之﹐嘗親扶上馬。其子洛免冠稽首曰「願出死力以報深恩。」及邙山之戰﹐諸軍皆北渡﹐洛獨勒兵不動﹐謂西魏人曰「萬俟受洛乾在此﹐能來可來也﹗」西魏人畏之而去。東魏名其下營地曰回洛。後隋之回洛倉﹐卽其地也。侯景聞敖曹死﹐卽欲進戰。諸將皆曰「吾軍新失大將﹐人有懼心﹐勝勢在彼﹐未可遽與爭鋒。」景曰「不然﹐黑獺連勝數陣﹐有輕我心﹐其下將士必驕。彼驕我懼﹐正堪一戰。

且沙苑之敗未復﹐今又喪師失將﹐恥辱甚焉。大王付吾儕以閫外之任﹐若不大破黑獺﹐何面目見之﹖吾計決矣﹐諸軍勿疑。」於是整率諸軍﹐盡渡河橋。

將戰﹐下令曰「今日之戰有進無退﹐退者立斬﹗」乃命諸將分隊進擊。泰見東魏兵至﹐命右拒敵其左﹐左拒敵其右﹐中軍敵於中路﹐自擁精騎一千﹐擁護帝駕﹐立馬髙處觀之。當是時﹐兩邊置陣旣大﹐首尾懸遠。從旦至未﹐戰數十合﹐彼此不相上下。或東軍得利﹐西師敗而復振。或西師得利﹐東兵卻而復前。無不捨死忘生﹐互相對敵。俄而﹐氛霧四塞﹐風沙迷目﹐左右兩拒﹐戰並不利。景忽下令於東曰「西陣已獲黑獺矣。」東陣大呼。又下令於西曰「東陣已獲黑獺矣。」西陣大呼。西魏軍皆驚懼﹐遂大潰。獨孤信等未識君相所在﹐棄軍走。將軍李虎﹑念賢等爲後繼﹐見信等敗亦潰。泰見前軍瓦解﹐不敢畱﹐與帝燒營而遁。方戰急時﹐王思政下馬舉長祐左右橫擊﹐一舉輒踣數人﹐陷陣旣深﹐從者盡死﹐身被重創﹐悶絕於地。會日已暮﹐敵亦收兵﹐帳下督雷五安於戰處哭求思政﹐會其已蘇﹐割衣裹創﹐扶之上馬而歸。蓋思政每戰﹐常著破衣獘甲﹐敵不知其將帥﹐故得免。將軍蔡祐下馬步斗﹐左右勸乘馬以備倉猝﹐祐怒曰「丞相愛我如子﹐今日豈惜一死﹖」帥左右十餘人﹐合聲大呼﹐擊東魏兵﹐殺傷甚眾。東魏人圍之十餘重﹐祐彎弓持滿﹐四面相拒。有厚甲長刀者一人﹐直進取之﹐去祐可三十步。祐只存一矢在手﹐左右勸射之。祐曰「吾曹之命在此一矢﹐豈可虛發﹖」將至十步﹐祐乃喝聲道﹕「著﹗」其人應弦而倒。東魏兵退卻﹐祐徐徐引還。正是﹕瓦罐險遭並上破﹐將軍倖免陣前亡。

但未識西師敗後竟得長驅入關否﹐且聽下文分解。第四十三卷

歸西京一朝平亂懼東鄴三將歸元

話說邙山之戰﹐泰大敗而遁﹐奉帝急走弘農。其時弘農守將聞大軍敗績﹐已棄城而走。城中無主﹐所虜降卒在內結黨聚亂﹐聞泰至﹐相與閉門拒守。

泰進拔之﹐誅其魁首數百人﹐城中始定。時諸將在後者皆未至﹐泰驚不能寢。

及夜﹐蔡祐至。泰曰「承先來﹐吾無憂矣。」枕其股﹐寢始安。蓋祐每從泰戰﹐常爲士卒先﹐不避矢石﹐戰還﹐諸將皆爭功﹐祐終無一言。泰每歎曰「承先口不言勛﹐我當代其論敍。」故泰倚之如左右手。次日兵將稍集﹐泰畱長孫子彥守金墉﹐王思政鎭弘農﹐自引大軍奉帝入關。

先是泰旣東伐﹐關中畱守兵甚少﹐前後所虜東魏士卒散在民間﹐聞東徵兵敗﹐共謀作亂。李虎等至長安﹐見賊勢猖獗﹐計無所出﹐不得已﹐與太尉王盟﹑僕射周惠達奉太子欽出屯渭北。百姓互相剽掠﹐關中大擾。降將趙靑雀與雍州於伏徳聚眾萬餘﹐進據長安子城。咸陽太守慕容思慶亦起兵從逆。

各招降卒﹐以拒還兵。長安士民不從者﹐相率以拒靑雀﹐日數十戰。虧得侯莫陳崇進擊破之﹐賊始畏懼不出。王羆鎭河東﹐見人心惶惑﹐大開城門﹐悉召軍士﹐謂曰「今聞大軍失利﹐靑雀作亂﹐諸人莫有固志。羆受委於此﹐以死報國。有能同心者﹐可共固守﹔不能者﹐任自出城。」眾感其言﹐皆無異志。泰聞變﹐畱帝駕於閺鄕﹐以士馬疲獘不可速進﹐且謂﹕「靑雀等皆烏合之眾﹐我至長安以輕騎臨之﹐必皆面縛乞降﹐不足爲患。」散騎常侍陸通諫曰「賊逆謀久定﹐必無遷善之心。蜂蠆有毒﹐安可輕也﹖且賊詐言東寇將至﹐今若以輕騎臨之﹐百姓謂爲信然﹐益當驚擾。今軍𨿽疲獘﹐精銳尙多。以明公之威﹐總大軍以臨之﹐何憂不克﹖」泰悟﹐乃引兵西入。父老士女見泰至﹐莫不悲喜相賀。又華州刺史宇文導知賊據咸陽﹐起兵襲之﹐殺慕容思慶及於伏徳﹐然後南渡渭水﹐與泰合軍﹐兵勢益壯﹐進攻靑雀﹐殺之。乃奉太子入朝﹐撫安百姓。九月朔﹐帝入長安﹐丞相泰還鎭華州﹐內外始定。

且說髙王聞敖曹之死﹐如喪肝膽。又聞眾將敗北﹐自晉陽發七千騎至孟津﹐未濟﹐得侯景捷報﹐言泰已燒營而遁。西師悉退。斬獲甲士﹑收得資糧不可計數。王大喜﹐遂濟河。諸將相繼來會﹐皆言髙永樂不救敖曹之罪。王大怒﹐立召永樂﹐卽於帳前杖之二百﹐罷其職﹐發回晉陽。贈敖曹太師﹑大司馬﹑太尉﹐諡曰忠武公。眾以永樂不殺﹐治罪猶輕也。後人有詩譏之曰﹕

地下敖曹目未瞑﹐頭行千里血猶腥。

軍前不斬河陽將﹐獻武當年尙失刑。

時金墉猶未下﹐王進兵攻之﹐長孫子彥不能守﹐焚城中屋宇俱盡﹐棄城而走。

王入洛﹐見人民蕩析﹐樓堞無存﹐乃毀之而還。先是東魏遷鄴﹐主客郎中裴讓之畱洛陽。及獨孤信敗歸﹐其弟諏之相隨入關。泰賜以官爵﹐爲大行臺﹑倉曹郎中。王怒其外畔﹐囚讓之兄弟五人。讓之謂王曰「昔孔明兄弟分事吳﹑蜀﹐各盡其心。況讓之老母在此﹐不忠不孝必不爲也。明公推誠待物﹐物亦歸心。若用猜忌﹐去霸業遠矣。」王皆釋之。

斯時舊境悉復﹐邊土皆安﹐乃加賞有功將士。進侯景爲河南大將軍﹑大行臺﹐將兵十萬﹐鎭守河南﹐而身歸晉陽。東魏元象二年﹐靜帝以王功大莫賞﹐封其子髙浚爲永安郡公﹑髙淹爲平安郡公﹑髙浟爲長樂郡公﹑髙演爲常山郡公﹑髙渙爲平原郡公﹑髙淸爲章武郡公﹑髙湛爲長廣郡公﹐𨿽在孩提者並賜金章紫綬。歡於是入朝謝恩﹐兼察朝政得失﹐百官賢否。世子告王曰「吏部尙書一缺掌天下銓選﹐關人才進退。得人則治﹐不得人則亂。昔聞崔亮爲吏部時﹐不能評論人才﹐作停年之格﹐以州﹑縣﹑郡官年深者擢之上位﹐以故眞才流落﹐士气不伸。次後選用以此爲例﹐非用人之道也。孝莊卽位﹐李仲雋爲吏部﹐專引新進少年﹐朝廷乏經國之才。至爾朱世隆攝選﹐官以幸進﹐政以賄成﹐賢才屏迹﹐宵小滿朝﹐紀綱大壞﹐天下騷然。後崔孝芬爲之﹐亦華而不實﹐徒有斯文之稱﹐究無安世之道。今遷鄴以來﹐三換其人﹐皆無可取﹐何以勵人心而惇世道﹖」王曰「汝能任此職乎﹖」世子曰「兒才亦恐不勝。」王曰「汝能畱心人才﹐無徇己私﹐便可不負此職。吾今言於帝﹐命汝攝之便了。」於是世子攝選﹐百官皆賀。王於都堂召會文武﹐大宴三日﹐見座無敖曹﹐深加歎息﹐謂羣臣曰「吾欲遣使西魏﹐求還敖曹首級﹐恐傷國體﹐爲黑獺所笑。棄之則於心不忍。諸君能爲吾計乎﹖」陳元康曰「易耳。若令侯景求之﹐首必可得。黑獺自邙山大敗以來﹐畏景如虎﹐必不吾逆也。」王歸晉陽﹐遂以命景。景乃遣人揚言於西魏曰「送還敖曹之首﹐則兵不動﹐不然將長驅入關﹐以報河陽之辱。」泰聞之﹐笑曰「安有爲死人首而動大兵者﹖不過景欲得敖曹之首耳。我方兵疲力乏﹐且欲閉關息民﹐不可激其怒。」因歸髙敖曹﹑竇泰﹑莫多婁貸文三人之首於景。景送至晉陽﹐王撫首大哭﹐悉加厚葬。

再說世子自攝選以來﹐遷擢賢良﹐黜逐不肖。凡淸要之職﹐皆妙選人物以充之。其餘量才授位﹐無不愜當。有未受職者﹐皆引置門下﹐講論賦詩﹐以相娛樂。又好蔡氏八分書法﹐暇卽習之。制金玉筆管﹐會集古今人文。府中書吏常有百人﹐給賜甚厚。士大夫以此稱之。時南北通好﹐使命相繼﹐務以俊乂相誇。每遣使至梁﹐必極一時之選﹐無才地者不得與焉。梁使至鄴﹐鄴下爲之傾動﹐貴遊子弟盛服聚觀﹐館門如市。宴會之日﹐世子使左右密往視之﹐一言制勝﹐爲之撫掌。鄴使至建康亦然。一日﹐世子入朝﹐見帝於內殿。帝曰「朕有一事﹐欲與卿言。」世子問﹕「何事﹖」帝命召來﹐只聽得屏後玉珮之聲﹐走出一位女子﹐端嚴秀質﹐美麗絕人﹐向世子低頭下拜。

世子答拜﹐問帝﹕「此位何人﹖」帝曰「此東光縣主﹐名靜儀﹐乃是朕姑﹐髙陽王元斌之妹﹐侍郎崔恬之婦也。因有家難﹐乞憐於朕。朕不能主﹐故令求赦於卿耳。」世子斂容再拜﹐曰「臣掌者﹐陛下之法。未識縣主求赦者何事﹖」帝曰「恬弟崔悛去年在洛﹐被宇文泰逼之西去﹐今臣於西。若正其外叛之罪﹐累及一門﹐恬亦當誅。卿父執法難違﹐欲卿曲宥耳。」世子曰「帝命不敢不遵﹐父意恐難回轉﹐此非臣所得主也。」靜儀見世子不允﹐流淚不止﹐重向世子拜懇。世子見靜儀面如梨花著雨﹐愈覺可人﹐不忍絕之﹐向帝曰「陛下旣有寬赦之情﹐小臣豈無哀憐之意﹖自當竭力援手。」遂再拜而退。靜儀見世子允了﹐亦謝恩而出。世子歸語公主曰「卿知髙陽王有妹靜儀乎﹖」公主曰「此奴之姑也﹐幼時亦曾見之。」世子曰「可惜絕色佳人﹐未識將來性命若何耳。」公主問﹕「何故﹖」世子備述其事﹕「頃在帝前相見﹐屢次拜求﹐若父王不允﹐豈非滅門在卽﹖」公主曰「大王立法如山﹐未必肯寬恕也。」此時世子心中輾轉尋思﹕「不赦靜儀﹐則美色可愛﹔赦之﹐則懼父見責。」倒覺進退兩難。一日﹐接得晉陽密札﹐果爲崔悛一案。內云「崔悛身投僞國﹐理合全家正法。但崔氏世代名門﹐民望所屬﹐汝宜細細斟量﹐方可行誅。」世子覽之大喜﹐曰「父王旣有此言﹐欲寬崔氏之罪不難矣。」遂奏帝﹐凡崔氏連坐者皆赦之。以書復髙王曰﹕崔悛被擄入關﹐從逆非其本心。崔恬盡職鄴中﹐爲國尙無異志。誅及無辜﹐易招物議。免其連坐﹐可慰輿情。況恬妻東光縣主﹐髙陽之妹﹐今上之姑﹐帝本有意曲全﹐兒已特行寬宥矣。

髙王見書﹐遂置不問。此時不惟崔恬夫婦感激﹐帝亦大悅。

一日﹐宴世子於內宮﹐後亦在座。靜儀適來謝恩﹐帝召入﹐賜坐後側﹐命靜儀敬酒三爵﹐以酬世子之勞。世子亦回敬之﹐謂靜儀曰「縣主與吾婦是至親﹐少時常聚﹐至今每懷想念。異日當令來見也。」靜儀曰「妾於次日本擬登堂拜謝﹐敢勞公主下降。」世子佯稱不敢﹐而心實暗喜。宴罷各退。

世子歸﹐知東光縣主次日必來﹐暗囑門吏﹕「縣主若到﹐勿報公主﹐引其步輿﹐打從平樂堂直入絳陽軒中。」絳陽軒乃世子密室也。次日﹐靜儀到府﹐門吏挽其步輿﹐直至密室深處﹐從人悉屏在外。靜儀坐在車中﹐但見曲曲花街﹐兩旁都是翠柏屏風﹐不像後宮模樣。及至停車﹐回顧侍兒﹐不見一人。

有一宮女走來開幔﹐道﹕「公主在內軒相等﹐請縣主入見。」宮女引路﹐靜儀只得移步相隨。及至內軒﹐不見公主。宮女又曰「在暖閣中。」及入﹐卻見世子走來施禮﹐心上大疑﹐因問﹕「公主何在﹖」世子曰「少停相見。因有密事相告﹐先屈縣主到此一敍。」宮娥擺宴上來﹐靜儀辭退﹐世子曰「昨在帝前承賜三爵﹐今日少盡下情﹐縣主莫辭。」靜儀無柰﹐兢兢坐下﹐世子慇懃奉勸﹐宮女連送金樽。天色漸暮﹐侍女皆退。靜儀欲回﹐世子笑謂之曰「昨夜夢與卿遇﹐今日相逢﹐乃天緣也。卿其憐之。」靜儀曰「全家之徳﹐沒齒不忘。若欲污我﹐斷難受辱。」說罷便走。門已緊閉﹐世子卽上前擁逼﹐衣服皆裂。靜儀力不能拒﹐遂成私合。是夜同宿閣中﹐侍女皆厚賞之﹐囑令勿泄。在外從人疑爲公主畱住﹐初不料有他故。三日後﹐靜儀堅意辭去﹐世子不得已送之回府。靜儀歸﹐對其夫流涕﹐微言世子無禮。崔恬不敢細問﹐仍善遇其妻﹐蓋懼見怒於世子﹐禍生不測也。然世子日夜想念﹐欲圖再會﹐苦於計無所出。乃召其奴張保財謀之﹐保財曰「易耳。世子超授崔恬爵命﹐出使在外﹐則可以潛遊其家矣。」世子乃奏恬爲散騎常侍﹐出使遠去。夜間﹐屏去侍從﹐潛至崔家﹐與靜儀相會。連宿數夜﹐形迹大彰。

髙陽王聞之大怒﹐奏於帝﹐請賜靜儀死﹐以免狂童之侮。帝曰「此事實傷國體﹐但非靜儀之罪﹐乃髙世子之過也。髙王功在社稷﹐大權在握﹐世子爲所寵愛﹐朝事悉以相委。國家安危﹐系彼喜怒。若賜死靜儀﹐澄必懷怨。何可以一女子而起大釁﹖」髙陽見帝不允﹐默然而退。其後世子亦恐人覺﹐晏去早歸﹐微服來往。時髙嶽﹑孫騰﹑子如﹑隆之四人聞知﹐皆擔憂恐﹐相與議曰「王令吾等在此者﹐爲輔世子也。今世子以萬金之軀﹐夜出潛行﹐倘有小人從而圖之﹐禍生不測﹐吾等死不足贖。今若諫之﹐彼必不聽﹐反遭其怨。不若密啟大王﹐使行禁止。」四人議定﹐遂將世子私通靜儀之事稟知髙王。王大怒﹐私語婁妃曰「子惠不克負荷﹐行將廢之。」妃驚問﹐王悉告之。妃亦怒其荒淫﹐曰「此兒終不善死。」王於是立召之歸。正是﹕朝中不究貪淫罪﹐堂上猶施撻責威。

未識髙王召歸世子若何處治﹐且聽下文分解。第四十四卷

私靜儀髙澄囚北逼瓊仙仲密投西

話說髙王怒世子放縱﹐召其夫婦同歸﹐欲行廢黜。猶惜其才美﹐諸子莫及﹐爲之轉輾不樂。一日﹐偶至儀光樓下﹐髙洋兄弟四人在花蔭踢球爲戲﹐見王至﹐皆進前跪拜。王欲觀諸子志量﹐尙未發言。一內侍捧亂絲數縷而過。

王問﹕「何所用﹖」對曰「此織作坊棄下者。」王命諸子各取一縷治之。

髙浚﹑髙淹等皆以手分理﹐洋獨拔劍將亂絲斬斷﹐王問﹕「何爲﹖」對曰「亂者必斬。」王大奇之。先是髙洋內𨿽明決﹐外若昏愚﹐澄甚輕之﹐且因其貌醜﹐每嗤曰「此人亦得富貴﹐相法何由可解﹖」弟兄常侍王側﹐問及時事﹐世子應答如流﹐洋默無一語﹐故王亦不甚愛之。今見其出語不凡﹐遂加寵愛﹐私語婁妃曰「此兒志量剛彊﹐聰明內蘊﹐非澄所及﹐可易而代之也。」妃曰「澄輔政已久﹐朝野盡服﹐責其攺過可耳。若竟廢之﹐妾以爲不可。」

未幾﹐世子夫婦至晉陽﹐欲見王﹐王不見﹔見婁妃﹐妃獨召公主入﹐以靜儀事詰之。公主不敢隱。妃曰「歸語爾夫﹐父怒不可回也。」公主涕泣求解﹐妃曰「汝且歸府﹐俟其見父後圖之。」公主歸語世子﹐世子知靜儀事發﹐大懼。次日﹐王坐徳陽堂﹐先召趙道徳﹑張保財責問世子所爲﹕「若一言不實﹐立死杖下。」二奴懼﹐遂以實訴。王怒其導主爲非﹐各杖一百﹐下在獄中。繼召世子﹐歷數其罪﹐杖而幽之﹐不放入朝。澄知身且見廢﹐憂懼成疾。婁妃爲言於王﹐王曰「俟能攺過﹐而後復其職。」妃遣使密報﹐疾漸愈。其後王命楊休之撰定律令﹐命世子主其事﹐每日詣崇義堂檢校一次﹐卽入徳陽堂﹐侍於王側。髙王天性嚴急﹐終日衣冠端坐﹐威容儼然﹐人不可犯。以世子多過﹐不少假顏色。世子朝夕兢兢﹐惟恐獲罪。一日﹐王晝寢。世子欲進見婁妃﹐求放還朝。值諸夫人在柏林堂遊玩﹐懼涉嫌疑﹐不敢前進﹐背立湖山書院簾幕之下。蓋諸夫人每朝謁婁妃﹐過了七星橋﹐便下車步行。

所經湖山書院﹑芙蓉樓﹑柏林堂﹐約百餘步方至妃宮。芙蓉樓共七間﹐梁棟幃幔﹐皆畫芙蓉﹐故以爲名。湖山書院亦有十數間﹐內有洞庭湖﹑金芝亭﹑臥龍山﹐奇花異艸﹐蒼松翠柏﹐彷彿江南風景。又有沈香閣﹐髙十餘丈﹐藏度圖書之所。柏林堂九間﹐內有古柏一株﹑小亭一座﹐景極幽雅。諸夫人謁退﹐常在此徘徊。有盧夫人者年尙幼﹐舉止頗輕佻。在院觀玩已久﹐回步走出﹐不知世子背立簾下﹐把簾一推﹐觸落世子頭上羅巾﹐見是世子﹐大驚﹐忙出簾外謝罪。世子未及回答﹐髙王適至﹐見與盧夫人對立簾前﹐疑其相戲以致失帽﹐大怒曰「爾在此何干﹖」諸夫人皆驚散。王將世子揮倒在地﹐拳打腳踢﹐無所不至。時陳元康最得王寵﹐適有事欲啟﹐問﹕「王何在﹖」

內侍言「王在柏林堂毒打世子﹐恐世子性命不保。」元康聞之﹐冒禁奔入﹐果見世子血流徧體﹐在地亂滚﹐王猶踢打不已。於是向前跪捧王足﹐涕泣哀告曰「父子至情﹐大王何忍行此﹖倘失誤致死﹐悔之何及﹖」王鑑其忠誠﹐遂止。元康忙扶世子出﹐隨王回至徳陽堂。王告以世子之罪﹐元康曰「大王誤矣。世子近甚畏敬﹐其入宮者不過入見內主耳。況諸夫人皆在﹐何敢相戲﹖失帽定出無心。大王細察﹐定知臣言不謬。且朝中權貴橫行﹐非世子髙才﹐無以制之﹐王何逞小忿而亂大謀﹖」王曰「卿言良是﹐吾性嚴急﹐不能止也。」元康曰「王自知嚴急﹐今後願勿復然。」王不語。及入宮訪諸眾夫人﹐皆言並無相戲之事﹐怒乃解﹐然猶未肯遣其入朝也。婁妃以世子屢觸父怒﹐通信髙後﹐勸帝召之。及帝命下﹐王遂遣之﹐仍令輔政。臨行﹐夫婦拜辭﹐王戒公主曰「汝夫倘有不謹﹐必先告我。」又以道徳可赦﹐保財姦巧﹐必欲殺之。婁妃以保財之妻乃舊婢蘭春﹐從幼貼身服侍﹐卽前此嫁王﹐蘭亦有功﹐不忍殺其夫。因言之於王﹐亦赦其死。令每月錄府中事以報﹐隱而不報﹐必斬主僕。皆凜凜而去。於是世子歸朝﹐絕迹崔氏之門﹐勵精爲治﹐政令一新﹐朝綱肅然。王聞之大悅。時四方少定﹐東魏攺元武定﹐大赦天下。

髙王出巡晉﹑肆二州﹐直至邊界。遣使蠕蠕國﹐誑稱﹕「宇文泰謀殺蠕蠕公主﹐其下嫁者皆疏屬遠親﹐並非貴主。若肯與吾邦通好﹐則天子當以親公主下嫁。」

你道蠕蠕公主若何身故﹖先是乙弗後廢爲尼﹐降居別院﹐郁閭後猶懷妒忌。文帝不得已﹐乃以次子武都王爲秦州刺史﹐後隨之而去。帝思念常切﹐密令蓄髮﹐隱有追還之意。大統六年﹐忽報蠕蠕舉兵來侵﹐眾號百萬﹐前鋒已至夏州。聲言﹕故後尙在﹐新後不安﹐故以兵來。羣臣震恐。帝亦大懼﹐乃遣中常侍曹寵齎敕秦州﹐賜乙弗後自盡。後見敕泣下沾衣﹐謂寵曰「但願天下常寧﹐至尊萬歲﹐妾𨿽死何憾﹖」遺語皇太子﹐言極淒楚。左右皆感泣。遂飲鴆酒﹐引被自覆而崩﹐年三十二歲。寵復命﹐帝默默傷感﹐鑿隴葬之﹐號曰寂陵。其後蠕蠕公主懷孕﹐遷居瑤光殿﹐宮女侍衛者百餘人。忽見一美婦人后妃裝束﹐盛服來前﹐問宮女曰「此婦何人﹖」左右皆言不見﹐後遂驚迷﹐如此者數次﹐人皆知乙弗後爲禍也。將產之夕﹐又見此婦在前﹐產訖而崩﹐所生子亦不育。故髙王借此離間。蠕蠕果怨西魏﹐遣使東魏﹐願求和親。王奏之朝﹐帝乃於諸王宗室中選得常山王元隙之妹﹐姿容端麗﹐封爲蘭陵公主﹐下嫁蠕蠕。武定元年﹐蠕蠕遣使來迎﹐帝厚加贈送。公主過晉陽﹐歡又贈奩二百餘萬。以國家大事﹐親送之樓煩郡北乃歸。

泰聞之大懼﹐因思賀拔勝之兄賀拔允在晉陽﹐可結以圖歡﹐乃私語勝曰「髙歡﹐國之賊﹐亦公之仇也。吾聞可泥在彼𨿽爲太尉﹐亦鬱鬱不得志﹐公何不招之西歸﹖倘能乘間誅歡﹐爲國除害﹐此功不小。公以爲然否﹖」勝曰「兄之從歡非本心也﹐以公意結之﹐斷無不從。」泰大喜﹐勝卽寫書寄允﹐囑其暗害髙王﹐乘亂奔西。允得書﹐大以勝言爲是﹐遂起圖歡之意。一日﹐王赴平陽遊獵﹐召允同往﹐允執弓矢以從。王至平陽城外﹐見靑山滿目﹐麋鹿成羣﹐令軍士列圍而進﹐親自射獸。諸將皆四散馳逐。允獨乘騎在王后﹐暗想﹕「乘此左右無人﹐若不下手害之﹐更待何時﹖」於是拽滿雕弓﹐照定王背射來。那知用得力猛﹐弓折箭落。左右見者大呼曰「賀太尉反﹗」王驚顧﹐亦大聲呼之。允方棄弓﹐以刃相向。諸將齊上﹐擒之下馬。王問允曰「賀卿何爲反﹖」允曰「今日弓折乃天意也﹐夫復何言﹖」王囚之﹐遂歸晉陽。議允罪﹐諸將請戮其全家。王念故情﹐殺之﹐而赦其二子。

時髙洋年十五﹐王爲娶婦﹐右長史李希宗有女祖娥﹐徳容兼備﹐遂納爲太原公夫人。百僚皆賀。成婚之後﹐夫人見洋體暗中有光﹐怪而問之。洋曰「由來如此﹐故常獨寢。汝勿亂傳。」自後﹐侍女皆令外宿﹐獨與夫人寢處。

蓋洋以次長﹐父常譽之﹐恐兄有忌心﹐故每事謹退﹐示若無能。人盡笑其愚﹐惟髙王深知之﹐命爲並州刺史﹐楊遵彥爲之副。要曉得髙氏諸子皆聰俊。髙浚幼時﹐出遊外府﹐見祭神﹐而歸問其師盧裕曰「人之祭神﹐有乎﹐無乎﹖」

裕曰「有。」浚曰「旣有神﹐其神安在﹖」裕不能答。髙浟八歲﹐王使博士韓毅教其學書﹐毅見浟書不工﹐因戒之曰「五郎書法如此﹐日後尙宜用心。」浟答曰「我聞甘羅十二卽爲秦相﹐未聞能書。何必勤勤筆墨﹖博士當今能書者﹐何爲不作三公﹖」毅甚慚。世子於諸弟中尢愛浚﹐請於父﹐授職於朝﹐官爲儀同三司﹐朝夕相隨。今且按下不表。

且說禦史中丞髙仲密以建義功﹐身居顯職﹐寵任用事。其妻爲侍郎崔暹之妹﹐夫婦不睦。鄴城李榮有一女年十八﹐號瓊仙﹐生得容貌無比。仲密聞其美﹐欲娶之﹐其家不肯作妾﹐必爲正室方允。仲密乃出其妻﹐而娶瓊仙。

崔氏气憤而死﹐暹由是怨之。又仲密爲禦史﹐多私其親黨﹐世子以任非其人﹐奏請攺選。仲密疑暹讒構﹐亦怨之。先是世子於鄴城東山建花莊一座﹐極宮室之美。內有五六處歌臺舞榭﹐十餘處珠館畫橋﹐四季賞玩﹐各有去處。燕遊堂宜於春﹐臨溪館宜於夏﹐疊翠樓宜於秋﹐藏香閣宜於冬。又有步云橋﹑玩月臺﹑木稚亭﹑荼架﹑鶴莊﹑鹿坨等名﹐奇花瑤艸﹐異獸珍禽﹐充滿其中。見者皆歎爲人間仙島﹐世上蓬瀛。內侍王承恩專司啟閉﹐只有府中姬妾方容進內遊玩﹐外人皆不得入。瓊仙未嫁時﹐素慕園中佳景﹐苦於無路可入﹐今爲髙氏婦﹐借了丈夫聲勢﹐正好到彼遊玩。況承恩與仲密又素來相熟﹐不怕他攔阻。於是帶了女從﹐竟往花莊而來。承恩接進﹐任其遊行。那知是日午後﹐世子朝罷無聊﹐亦到園來。承恩大驚﹐諸女伴只得躲避一邊。世子登疊翠樓﹐凴欄觀望﹐忽見玩月亭中有一羣婦女隱身在內﹐召承恩責之曰「汝掌園門﹐職司啟閉﹐何從畱閒人在內﹖」承恩跪告曰「此非閒人﹐乃中丞髙仲密夫人﹐欲觀園景。奴婢以仲密是王府至親﹐不敢峻拒﹐故容之入園。到尙未久﹐殿下忽來﹐故躲避亭中。」世子曰「旣是仲密夫人﹐請上樓相見。」蓋世子亦聞仲密新娶婦甚美﹐故欲見之。俄而﹐瓊仙上樓﹐花容月貌﹐果是國色。世子一見﹐淫心頓起﹐向前施禮﹐慇懃請坐﹐道﹕「夫人到此不易﹐欲觀園中景致﹐穩便遊行。吾與中丞本是一家﹐夫人便爲至親﹐不必嫌疑。」忙令內侍引路﹐請夫人徧遊各處。其餘婦女皆伺候在外。瓊仙至此倒不好相卻﹐只得輕移蓮步﹐隨內侍而行。過了幾處亭臺﹐不覺走入深境。旋至一室﹐錦帳銀屏﹐羅幃繡幔﹐似人燕寢之所﹐忙欲退出。世子已到門口﹐攔住道﹕「夫人閒步已久﹐敢怕足力勞倦﹐畱此小飲三杯﹐少表敬意。」話未畢﹐內侍排上宴來。世子執杯相勸﹐瓊仙堅不肯飲。世子曰「夫人畏仲密耶﹖或有所嫌耶﹖」瓊仙曰「妾民家之女﹐仲密天朝貴臣﹐焉得不畏﹖」

欲奪門走。世子遽執其手﹐瓊仙灑脫﹐泣曰「世子淫人婦多矣。我義不受辱﹐今日有死而已。」見壁有掛劍﹐拔欲自刎。世子懼其竟死﹐只得搖手止之﹐縱使去。

瓊仙得脫歸家﹐哭訴仲密曰「妾幾不得生還。」備陳世子見逼之狀。

仲密由此深恨世子﹐遂萌異志。其後崔暹又劾仲密﹐非才受任﹐出爲北豫州刺史﹐不授以兵﹐使之但理民務。仲密益切齒﹐遂通使宇文泰﹐以虎牢歸西魏﹐請以兵應。泰大喜﹐許之。仲密乃殺鎭北將軍奚壽興﹐奪其兵而外叛。

反報至京﹐舉朝大駭。髙王以仲密之叛皆由崔暹﹐命世子械至晉陽殺之。世子匿暹府中﹐爲之固請﹐乞免其罪。王見其哀懇﹐乃遣元康至鄴﹐謂世子曰「我丐其命﹐須與苦手。」世子乃出暹﹐謂元康曰「卿使崔暹得杖﹐勿復相見﹗」元康執暹至晉陽。王坐徳陽堂見之﹐責其召釁﹐喝令加杖。暹方解衣就責﹐元康歷階而上﹐告於王曰「大王方以天下付大將軍﹐大將軍有一崔暹﹐不能免其杖﹐父子尙爾﹐況於他人﹖」蓋澄爲四道行臺﹐故稱大將軍也。王乃免之﹐且曰「若非元康﹐當杖暹一百。」仲密弟季式鎭守永安﹐仲密反﹐遣使報之。季式單馬奔告髙王。王慰之曰「妝兄弟皆建義功勛﹐盡忠於吾。敖曹死﹐吾至今不忘。今仲密無故外叛﹐深爲惋惜﹐與汝何涉﹖」

仍令復職﹐待之如舊。

且表宇文泰知仲密爲髙氏心腹之臣﹐一旦來降﹐機有可乘﹐豫﹑洛一路地方﹐皆可並取。遂起大軍十五萬﹐以大將李遠爲前鋒﹐直趨洛陽﹔儀同於謹攻破柏壁關﹐直趨龍門。親自引兵﹐進圍河橋南城﹐兵勢甚盛。王得報﹐整集精兵十萬﹐親臨河北拒之。正是﹕干戈全爲蛾眉起﹐毒患偏從蜂蠆生。

未識此番交戰兩下勝負若何﹐且俟下卷細說。第四十五卷

縱黑獺大將懷私克虎牢智臣行計

話說髙王以仲密外叛﹐西師入寇﹐命斛律金爲前鋒﹐親自出禦。將至河橋﹐西魏先備火船百隻﹐從上流放下﹐欲燒斷河橋﹐使不得渡。斛律金才至北岸﹐見有火船衝下﹐急令副將張亮以小艇百餘只﹐都載長鎖﹐攔住中流﹐以釘釘之﹐帶鎖引向南岸﹐橋遂獲全。大軍安然渡河﹐據邙山爲營。欲暫休軍事﹐不進者數日。泰疑之﹐乃畱軍裝輜重於瀍曲﹐半夜﹐親引人馬將佐﹐登邙山以襲其營。候騎報王曰「西師距此四十里﹐熟食漧飯而來。」王曰「如此﹐軍士皆當渴死﹐何待吾殺也。」乃集諸將列陣以待。俄而﹐天色大明﹐泰知敵人有備﹐按兵數里之外。髙王以五千鐵騎付彭樂先進﹐必斬將搴旗而返。彭樂一馬當先﹐便引鐵騎直衝過來。西軍莫當其鋒﹐讓他殺入深處﹐反從後裹來﹐密密圍住。東軍遙望﹐全不見彭樂旗號。有人飛報髙王曰「樂已叛去。」王失色。俄而﹐西北塵起﹐呼聲動地﹐樂兵在西陣中如蛟龍翻海﹐所向奔潰﹐西魏將士紛紛落馬。擄得西軍大都督﹑臨洮王柬﹑蜀郡王榮﹑江夏王升﹑巨鹿王闡﹑譙郡王亮及督將僚佐四十餘人﹐遣使報捷。王大喜﹐並令斛律金﹑段韶諸將乘勝進擊﹐大破西師﹐斬首三萬。當是時﹐西師一敗﹐泰左右皆散﹐自出陣前收合餘軍。彭樂一騎驀地趕來。泰知其勇猛難敵﹐拍馬而逃。彭樂緊追數里﹐已近馬尾﹐大呼曰「黑獺休走﹐快獻頭來﹗」泰窘極﹐還顧曰「汝非彭樂耶﹖癡男子﹗今日無我﹐明日豈有汝耶﹖何不急還營﹐收汝金寶﹖」樂遂捨之﹐獲泰金帶以歸﹐言於歡曰「黑獺漏刃破膽矣。」王𨿽喜其勝﹐而怒其失泰﹐伏諸地﹐連頓其頭﹐並數以沙苑之敗﹐舉刃將下者三﹐噤齘良久。樂曰「乞假五千騎﹐復爲王取之。」王曰「汝縱之何意﹐而言復取耶﹖」取絹三千匹﹐壓其背上﹐因以賜之。泰得脫﹐歸營﹐鳴角收軍﹐兵將已集﹐軍勢復振﹐謂諸將曰「今日偶失提防﹐軍威少挫。明日當決一死戰﹐以破其軍。諸君勉之。」乃秣馬勵兵﹐分軍爲三隊。

自主中軍﹐以李弼﹑獨孤信﹑楊忠﹑竇熾﹑達奚武﹑賀拔勝六員勇將自隨﹔趙貴爲左軍﹐若干惠爲右軍。命二軍曰「東軍來攻中堅﹐左右合擊。」五更造飯﹐以備迎敵。

黎明﹐髙王以昨日失泰﹐自率諸將親爲前鋒﹐衝入西陣。西軍以死抵戰﹐左右兵皆起﹐奮力合攻。東魏兵敗﹐步卒皆爲所擄。王失馬﹐赫連陽順以己馬授王﹐王上馬走。西軍四面圍定﹐欲出不得。忽狂風大作﹐走石飛沙﹐天昏地黑﹐軍士不能開眼﹐始脫重圍。從者惟都督尉興慶及步騎七人﹐諸將皆不知王所在。追兵至﹐興慶曰「王速去﹐興慶腰有百箭﹐足殺百人﹐王可脫矣。」王曰「事濟﹐以爾爲懷州刺史。若死﹐用爾子。」興慶曰「兒尙少﹐願用臣兄。」王許之。興慶拒戰﹐矢盡而死。先是王有小卒盜宰民驢﹐欲治其罪﹐以戰故未治。小卒私奔西軍﹐告於泰曰「王只一人一騎﹐走於邙山之後﹐追之可獲也。」泰乃選勇敢士三千人﹐皆執短兵﹐令賀拔勝率以追之。勝識王於行間﹐執槊與十三騎逐之。槊刃垂及﹐因呼曰「賀六渾﹐我賀拔破胡今日必殺汝也﹗」歡驚魂殆絕。適劉洪徽突至﹐見勝追王急﹐從傍放箭﹐斃其二騎。段韶亦從山後衝出﹐大呼曰「勿傷吾主﹗」射勝馬﹐洞腹。勝跳下換馬﹐王已逸去。勝歎曰「今日不執弓矢﹐天也。」

王回營﹐諸將齊集﹐以段韶﹑劉洪徽有救援之功﹐並賜錦袍玉帶﹐封韶爲長樂侯。洪徽卽劉貴子﹐時貴已卒﹐洪徽已襲父爵﹐進封平成侯。王將復戰﹐術士許遭告王曰「賊旗號尙黑﹐水色也。王旗號尙紅﹐火色也。水能剋火﹐故不得利。當用黃色旗號制之。」王乃連夜造黃旗五千面﹐進與泰戰。

左軍趙貴等五將戰不利﹐泰令右軍與戰亦不利。東魏兵大振。會日暮﹐泰知不可勝﹐收兵夜遁。東兵來追﹐勢甚危迫。會獨孤信﹑於謹尙在後面﹐收散卒自後擊之﹐東師擾亂。諸軍由是得全。若干惠夜引去﹐東兵追之急﹐惠徐下馬﹐顧命廚人營食。食畢﹐謂左右曰「死於長安與死於此間﹐有以異乎﹖」

乃建旗鳴角﹐駐馬以待。追騎疑有伏兵﹐不敢逼。收敗卒徐還。泰入關﹐屯於渭上。東兵至陜﹐泰使達奚武拒之。封子繪言於髙王曰「混一東西正在今日﹐昔魏太祖平漢中﹐不乘勝取巴﹑蜀﹐失在遲疑﹐後悔無及。願大王不以爲疑。」王猶豫﹐集眾將議進止﹐皆曰「野無靑艸﹐人馬疲之﹐不可遠追。當回晉陽﹐徐圖進取。」陳元康曰「兩雄交爭﹐歲月已久﹐今幸而大捷﹐天授我也。時不可失﹐當乘勝追之。」王曰「深入之後﹐若遇伏兵﹐孤何以濟﹖」元康曰「王前沙苑失利﹐彼尙無伏。今奔敗若此﹐何能遠謀﹖若捨而不追﹐必成後患。」王久戰意怠﹐無心入關﹐不從其言。獨使劉丰生將數千騎追之﹐班師而歸。

先是前一年﹐髙王擊西魏﹐入自汾﹑絳﹐連營四十里。泰使王思政守玉壁﹐以斷其道。王以書招思政曰「若降﹐當授並州刺史。」思政復書曰「可朱渾道元降﹐何以不得﹖」王圍玉壁九日﹐會大雪﹐士卒饑凍﹐多死者﹐遂解圍去。及仲密以虎牢降﹐泰召思政於玉壁﹐將使鎭虎牢﹐未至﹐而泰敗歸。乃使守弘農﹐城中兵微糧寡﹐守禦之具全無。思政大開城門﹐解衣而臥﹐示不足畏。後數日﹐丰生至城下﹐心疑不敢進﹐引軍還。思政乃慰勉其下﹐修城郭﹐起樓櫓﹐營農田﹐積芻粟﹐由是弘農守禦始固。是役也﹐從泰諸將皆無功﹐惟耿令貴力戰功多。常陷敵中﹐鋒刃交下﹐皆謂已死﹐俄大呼﹐奮刃而起﹐如是者數次。當其鋒者﹐死傷相繼。歸語人曰「我豈樂殺人﹖壯士除賊﹐不得不爾。若不能殺賊﹐又不爲賊所傷﹐何異逐坐人也。」又都督王胡仁﹑王仲達亦力戰功多﹐殺敵無數。泰欲以雍﹑岐﹑北雍三州授此三人﹐又以州有優劣﹐使三人探籌得之。仍賜令貴名豪﹐胡仁名勇﹐仲達名傑﹐以旌其勛。初仲密將叛﹐陰遣人扇動冀州豪傑﹐使爲內應。髙隆之馳驛安撫﹐由是得安。世子密以書與隆之曰「仲密枝黨與之俱西者﹐悉收其家屬。」

隆之以「寬貸旣行﹐理無攺悔﹐若復收治﹐示民不信﹐脫致驚擾﹐所虧不細」﹐乃啟髙王罷之。侯景進兵虎牢﹐欲復其城。仲密與西將魏光守之﹐聞景兵至﹐以書求援於泰。泰復書令固守﹐言兵且至。使諜潛至虎牢報之﹐爲景軍士所獲﹐搜出其書。景攺之云「兵未得發﹐宜速去。」縱諜入城﹐光得書﹐與仲密連夜棄城而遁。侯景引兵追之﹐擄仲密妻李氏以歸﹐卽送之鄴。由是北豫﹑洛二州復入東魏。帝以克復虎牢﹐降死罪已下囚﹐惟不赦仲密一家。歡以髙乾有義勛﹐髙昂死王事﹐季式先自告﹐皆爲之請免﹐惟其妻李氏坐罪當誅。帝從之。澄聞李氏擒歸﹐方欲寵之專房﹐何忍加以刑誅﹐乃使楊愔言於帝曰「仲密妻李氏年少不預反謀﹐乞全其命。」帝亦赦之﹐命歸父母家。

世子迎之入府﹐居於迎春院﹐賜服飾﹑器用﹐侍女皆備。是夕﹐世子盛服見之﹐謂瓊仙曰「卿前推阻﹐今日順我否﹖」瓊仙曰「前爲仲密婦﹐今歸世子家爲婢爲妾﹐曷敢有違﹖」世子大悅﹐當夜擁之而寢。號河南夫人。

再說宇文泰以喪師辱國請貶爵位﹐文帝不許。再鎭同州﹐募關﹑隴豪俊以增軍旅。泰有妾叱奴氏﹐生子名邕。術士蔣升密告王泰曰「丞相新生之子貴不可言﹐他日必登九五之尊。但府中不利長成﹐宜於吉地養之。」泰問﹕「何地爲吉﹖」升曰「秦州有紫气﹐宜令居之。」泰乃用李穆爲秦州刺史﹐托之撫育。邕卽周武帝也。泰又有女云祥﹐李夫人所生﹐年十四﹐容貌端嚴﹐性質不凡﹐好觀古烈女傳﹐繪圖於房幃﹐左右朝夕流覽。泰甚愛之﹐常曰「每見此女﹐良慰人意。」文帝欲納爲太子妃﹐降詔求之。泰承帝命﹐送女於長安﹐與太子成婚。今且按下不表。

且說髙王居於晉陽﹐稀入朝內。孫騰﹑司馬子如﹑髙嶽﹑髙隆之皆其心腹親黨﹐任政朝廷﹐鄴中謂之「四貴」﹐勢燄燻灼﹐傾動朝野。然皆無經濟之才﹐貪財納貨﹐不遵法紀。髙王深知其獘﹐私語婁妃曰「今天下漸平﹐諸貴尙橫﹐吾欲損奪其權﹐未識澄能勝任否﹖」妃曰「四貴之權﹐眞可少損。但澄兒究屬年少﹐大權獨歸﹐恐其志气驕滿﹐還當以正人輔之。」王以爲然。武定三年二月﹐王巡行冀﹑定二州﹐校算河北戶口損益﹐出入儀衛必建黃旗於馬前﹐號曰河陽幡﹐以邙山之役用黃旗得勝也。四月﹐入朝於帝。

初西師退﹐帝加王以殊禮﹐辭不受。至是﹐帝謂曰「黑獺潛逃﹐虎牢克復﹐皆王大功﹐何以不受朕命﹖」王再拜曰「此臣分內之事﹐何敢言勛﹖」因奏以髙澄爲大將軍﹐門下省中機務悉歸中書﹐刑賞一稟於澄﹐所司擅行者立斬。由是澄之權﹐廷臣莫敢與抗。越數日﹐王始歸。

世子自得大權﹐務欲挫折朝貴之勢。孫騰入謁﹐不肯盡敬﹐叱下﹐以刀環之﹐立於門外。髙隆之入府﹐髙洋呼之爲叔。澄罵洋曰「小子辱祖﹐此何人而呼之爲叔也﹖」厙狄幹世子之姑夫﹐由定州來謁﹐候門下三日始得一見。時司馬子如官尙書令﹐其子又娶桐花夫人之女華容縣主爲室﹐聲勢赫奕。

嘗出巡外屬﹐擅殺縣令二人﹐有犯之者動以白刃相加。官吏百姓惶駭竄匿。

世子使崔暹劾其罪﹐系之獄。子如素恃王寵﹐不意忽然得罪﹐大懼不能自全。

入獄一夕﹐其須盡白﹐乃自書款詞曰「昔在岐州﹐杖策投王﹐有驢在道而死﹐其皮尙存。此外之物﹐皆取諸人者也。」王憐而赦之﹐出爲外州刺史。

太保尉景恃恩專恣﹐所爲多犯法。有司不敢問﹐暹亦劾之﹐嚴旨切責﹐收禁都堂。其妻常山郡君﹐髙王姊也﹐致書於王求解。王曰「此景自招之禍也。𨿽然﹐我不可以坐視。」上表乞赦其罪。三請不許。皆世子意也。王乃親自入朝﹐求赦於帝。帝允其請﹐始釋還家。王率世子往見之﹐景堅臥不起。王至榻前﹐景怒目大叫曰「你父子富貴如此﹐竟欲殺我耶﹗」王遜言謝之。

常山郡君曰「老人去死已近﹐何忍煎迫若此﹖」謂世子曰「你年幼﹐未識當時貧賤苦況﹐然亦當知吾夫婦待爾父不薄。」因歷數昔年撫養情節﹐執王手大慟。王亦泣曰「非吾忘情﹐此乃國法﹐不可以私廢公。不然﹐懼無以服天下。吾之星夜入朝者﹐亦爲姊故耳。後日保使士貞不失其位﹐富貴如故也。」因置酒而別。自後景亦自斂﹐貴戚無不畏懼。世子造新宮一所﹐堂宇規模儼如太極殿。王責之曰「汝年不小﹐何不知君臣之分﹖」著卽速攺﹐戒勿復爾。

一日﹐侍宴於華林園﹐百官皆集。酒半﹐帝命擇朝臣忠貞者﹐勸之酒。

王奏禦史崔暹可勸﹐又請賜絹百匹﹐以旌其直。帝從之﹐賜酒三爵﹐崔暹跪而受飲﹐舉朝以爲榮。宴散﹐世子笑謂暹曰「今日我尙羨卿﹐何況他人。」

尙書郎宋遊道爲人剛直﹐不畏權勢。王見之曰「昔聞卿名﹐今識卿面。」

獎諭久之。及還並州﹐百官送於紫陌宮﹐設宴飲酒﹐遊道亦在座。王自舉杯賜遊道曰「飲六渾手中酒者﹐大丈夫也。卿今飲之。」遊道接飲﹐再拜謝﹐百官側目。臨行上馬﹐又執其手曰「我甚知朝貴大臣有忌卿忠直者﹐然卿莫慮也。縱世子有過﹐亦當直言。」於是請於帝﹐進遊道爲禦史中丞。正是﹕法加私戚朝綱肅﹐旌及孤忠士气伸。

但未識髙王歸北又有何事生出﹐且聽下卷再講。第四十六卷

玉儀陌路成婚媾勝明誓願嫁英雄

話說髙王姬妾甚多﹐最愛者飛仙院鄭夫人﹑東府爾朱后﹐皆已生子﹐寵榮無比。鄭夫人有弟仲禮﹐年十八﹐以其姊故﹐亦加親信﹐封爲帳前都督﹐專掌王之弓箭﹑朝夕在旁。爾朱后弟文暢﹐亦因姊寵﹐官爲儀同﹐常在王側。

又任祥子任冑亦年少俊秀﹐王以功臣子收爲丞相司馬。三人深相結納﹐皆恃王寵﹐驕縱不法。王入朝﹐三人畱在晉陽﹐擅奪民財﹐所爲益無狀。王歸﹐切責之﹐由是三人皆怨望﹐約黨十八人﹐密謀弒王﹐立文暢爲主。暗使人通書西魏﹐乞其救援。使方出境﹐被邊將盤獲﹐搜出私書﹐密以報王。王大駭﹐尙以娥與後故﹐不忍遽誅﹐含怒未發。三人亦知使者被獲﹐事將敗露﹐大爲憂懼。時值歲暮﹐任冑謂文暢曰「事急矣﹐不行大事﹐將坐而待誅乎﹖」

文暢曰「須速殺之。」相訂明年正月望夜﹐王出東教場觀打簇戲﹐三人皆隨侍左右﹐乘間圖之。正月朔日﹐王受賀畢﹐宴會文武三日。任冑有家客知之﹐密首其事。王匿其人﹐隱而不發。及元宵夜﹐王往東教場。場中燈火萬炬﹐堆設錦帛三架﹐武士勇卒皆盛加裝束﹐輪刀舞劍﹐馳騁上下。藝髙者賜錦﹐其次賜帛。蓋魏初京中卽有此制﹐晉陽制同列國﹐故有此會。觀者人山人海﹐舉國若狂。時世子亦在晉陽賀節﹐王以其事囑之。及升場時﹐三人尙侍王側。世子趨前﹐叱使下﹐搜其身邊﹐皆有利刃藏於褲中﹐三人叩頭請死。

王命囚之。其黨十八人一並拿下﹐皆監候取決。王罷會還宮。時妃與諸姬慶賞元宵﹐宴尙未罷﹐王遽反﹐皆大疑。俄而諸夫人退﹐王向婁妃語以故。妃大驚﹐謂王曰「仲禮﹑文暢罪實該死﹐但看其姊面﹐宜賜一生路。」王曰「不坐其罪足矣﹐何得寬宥本犯。」鄭娥一聞此信﹐驚得魂不附體﹐次日求見王﹐王避不見﹔懇之婁妃﹐妃曰「大王法在必行﹐恐不能回也。」娥含淚而退。少頃王至﹐妃問﹕「何以不見鄭夫人﹖」王曰「見其貌﹐恐移吾情也。」爾朱后聞知此事﹐欲自見王﹐知王不見鄭夫人亦必避己﹐憂惶無措﹐乃命髙浟曰「爾去見父﹐若不能救爾舅之死﹐休來見吾。」浟不敢見王﹐求解於世子。世子領之入見﹐再拜乞哀。王曰「爾來何爲﹖歸語爾母﹐吾不能以私廢法也。」浟曰「父王不赦舅罪﹐兒難見母面。」王曰「汝且居此可也。」世子亦爲求寬﹐王不許﹐卽日斬之。其黨十八人亦伏誅。鄭娥痛其弟死﹐驚悸成疾﹐王視之﹐執王手大慟。王慰之曰「汝莫憂﹐我終不令汝父無後也。」乃別求鄭氏族子﹐嗣嚴祖後。爾朱后召浟歸。浟不敢往﹐王與之同見後。後悲憤之色露於顏面﹐見浟怒曰「汝不能救舅氏之命﹐何面見我﹖」浟伏地不敢起。王不悅曰「浟﹐吾子也﹐何鼠伏若此﹖汝且去﹐我明日命汝爲滄州刺史。」後下座﹐抱浟大哭曰「王前气死吾母﹐今殺吾弟﹐又使兒遠我去耶﹖」王因赦爾朱文﹐略以慰之。任冑有妹名桃華﹐年十四﹐坐其兄罪沒入歌姬院。王以其父任祥有功於國﹐命髙洋納之爲側室。越數日﹐世子將歸朝﹐王命之曰「汝見帝有一事須要奏知﹐近吐谷渾彊盛﹐宜結婚姻以懷之。」澄入鄴卽以奏帝﹐帝於是納吐谷渾之妹爲容華夫人﹐邊境得安。

且說魏自喪亂以來﹐諸王貴戚流離顚沛﹐遺失子女者甚多。髙陽王元斌其父﹑祖皆死河陰之難﹐及遷都遭亂﹐有幼妹玉儀﹐他姬所生﹐年七歲﹐隨母流落在途。其母爲人擄去﹐與婢輕綃悲哭於路。孫騰帶之回府﹐充爲侍女﹐居其家者十年﹐追憶舊事﹐依稀記得。近知其兄元斌襲封王爵﹐富貴如故﹐向騰求歸。騰不許﹐玉儀時時流涕。騰有妾賈氏見而憐之﹐乃於五更時縱之﹐令同輕綃自歸認親。時天色未明﹐二女逡巡道旁﹐莫知所投。恰值世子入朝﹐燈火引道而來。行至西禦街﹐忽見二女攜手相避。令人問之﹐言要往髙陽王府﹐未識路逕。世子曰「此必逃奴。」吩咐從人帶入府中究問。俄而﹐朝退歸家﹐坐平樂堂﹐召二女來見。舉目一看﹐幼者恍似靜儀模樣﹐心甚驚異。

問其來歷﹐對曰「我主婢二人從孫太傅家來﹐要往髙陽王府去。」因問﹕「髙陽是爾何人﹖」對曰「是妾兄也。」世子曰「爾旣是髙陽王妹﹐曾識靜儀否﹖」曰「是妾姊也。」因泣訴落難本末﹐言詞淒婉﹐嬌弱可憐。又是靜儀之妹﹐世子不勝欣喜﹐問﹕「何名﹖」曰「玉儀﹐婢名輕綃。」

世子曰「爾且住我府中﹐待我與爾兄說明﹐教他來認便了。」便引其主婢安歇於月堂。堂在平樂堂東﹐其庭徧植桂樹﹐養白兔於下﹐彷彿蟾宮景象﹐故堂以月名。內有寢室三間﹐羅幃繡幕﹑象枕牙牀無不畢具。命侍女先送香湯﹐令其沐浴。世子潛往窺之﹐見體白如雪﹐喜出望外。浴罷﹐易以錦衣繡裳﹐妝束一新﹐容顏無異靜儀﹐而嬌柔更甚。是夕遂同衾枕﹐以爲天賜良緣﹐如獲至寶。輕綃亦有厚賜。次日﹐元公主聞之﹐謂世子曰「此孫家逃婢也﹐路柳墻花﹐何認爲金枝玉葉﹖」世子大慍﹐思欲貴之以塞其口﹐乃邀髙陽王至府﹐令玉儀出見﹐細訴情由﹐拜認兄妹。遂請於帝﹐封爲瑯琊公主﹐與正室不分尊卑﹐各居一院。崔季舒常爲世子求麗人﹐未得。世子謂之曰「卿一向爲吾選色﹐不若吾自得佳麗也。」季舒請見﹐譽不絕口。其姪崔暹謂宮臣曰「叔父謅佞大將軍若此﹐可斬也。」蓋暹素以剛正自居﹐世子借其威福彈劾大臣﹐頗降气待之。及納玉儀﹐禮同正嫡﹐恐其入諫﹐數日內不復以歡顏相接。一日暹入見﹐墜一刺於前。問﹕「是何物﹖」對曰「欲通刺於新娶公主。」世子大喜﹐把暹臂﹐入見玉儀﹐再拜而出。季舒聞之﹐曰「暹常爲我佞﹐今其爲佞乃甚於我。」人以爲笑。今且按下不表。

話說賀拔勝以歡有逐君之罪﹐不肯爲之下。及歸長安﹐視泰行事不讓於歡﹐心鬱鬱不樂。又邙山之役追歡幾死﹐諸子在晉陽者皆被歡殺﹐悲憤成疾﹐於西魏大統十年五月卒﹐年四十三歲。帝甚傷悼﹐諡曰眞獻公。泰語人曰「諸將臨陣對敵﹐神色皆動﹐惟賀拔公臨陣如平常﹐眞大勇也。今遽夭卒﹐失吾一良將矣。」爲之惋惜者數日。

時蠕蠕與東魏通好﹐數侵邊境﹐泰甚憂之。宇文深曰「蠕蠕貪﹐可以利動。聞其王有三女﹐長入我朝爲後﹐次已有配﹐第三女曰勝明公主﹐年十八﹐才貌無雙﹐最爲國王所愛﹐尙未適入。今厚賂金帛﹐以明公長子求之﹐如得其允﹐則一心附我﹐賢於百萬師遠矣。」泰乃令侍中楊薦使蠕蠕國﹐送金帛無算。蠕蠕貪其幣重﹐厚加款待。薦因盛稱宇文長子之賢﹐求婚公主。

國王大喜﹐欲允其請。適東魏亦有使至﹐國王拒不見。使者訪得其故﹐乃是西魏請婚﹐國王已有允意﹐故欲拒絕東使。使者歸報髙王﹐王謂諸將曰「蠕蠕反覆若此﹐何以永結其心﹖」陳元康曰「泰以求婚悅之﹐不若亦以世子請婚其女﹐足奪其計。」王從之﹐乃遣行臺郎中杜弼使蠕蠕﹐請以世子結秦晉之好﹐亦厚賂其左右。左右勸王許之﹐王意未決。入宮﹐祕問公主曰「今兩國遣使求婚﹐女欲何適﹖」公主曰「兒非天下英雄不嫁。宇文長子固不足道﹐卽髙王世子名不及其父﹐亦非兒匹。當世英雄惟髙王一人而已。」國王會其意﹐乃謂弼曰「吾女當嫁天下英雄﹐髙世子不足以當之﹐若王自娶則可。」弼請復命﹐然後來聘。國王遂令弼進見公主。宮中玉階寶殿﹑錦幔銀屏﹐一女子據牀而坐﹐頭戴飛鳳金冠﹐身披紫霞繡服﹐面若滿月﹐眼若流星。兩旁宮女百餘﹐皆佩劍侍立。弼再拜而出﹐乃辭歸﹐致蠕蠕之命於王。

王不欲就﹐集羣臣商議。羣臣皆勸王結婚﹐謂可以得其兵力﹐圖黑獺不難。

倘使與西連結﹐二寇交侵﹐恐力不暇拒。王曰「婁內主乃吾貧賤結髮﹐今若另娶﹐置內主於何地﹖」婁昭曰「內主素懷大計﹐若爲國事而屈﹐當不以爲嫌也。王如不安﹐何不召內主決之﹖」王乃請婁妃赴徳陽堂﹐共議其事。

妃曰「妾𨿽深處宮中﹐亦知蠕蠕地大兵彊﹐爲中國患﹐與東則東勝﹐與西則西勝﹐其情之向背﹐實系國之安危。今欲以女嫁王﹐永結鄰好﹐誠國之幸也。柰何以妾故而欲拒之﹖且妾求一國之安﹐敢惜一己之屈耶﹖願王勿疑﹐妾請退處別室﹐讓正宮與居可也。」羣臣皆頓首稱賀。

王大悅﹐乃命杜弼爲正使﹐慕容儼爲副使﹐奉禮往聘。蠕蠕受聘後﹐卽擇日起程﹐遣其弟三王禿突佳﹐以兵三千護送公主至晉陽﹐囑曰「不見外甥﹐汝勿歸也。」以珍珠十斛﹑良馬百匹﹑駱駝二千頭﹑車八百乘﹑舞女五十名爲贈嫁之禮。公主臨行請於父曰「兒此去回國無期﹐欲畱一物爲信。

兒有神箭二枝﹐寶藏在宮﹐期以婚嫁之日畱一以奉父母。乞借殿前老柏以畱此箭。」國王許之。侍婢呈上二箭﹐公主左手把弓﹐右手執箭﹐弓弦響處﹐正中柏樹上。左右無不喝采。公主跪告曰「父王見箭如見兒面。」蠕蠕主曰「兒去勿憂﹐吾自後一心助髙郎也。」公主再拜而別。東魏武定三年八月﹐髙王親迎蠕蠕公主於下館城。番軍一到﹐遣使報之﹐三王謂公主曰「前卽下館城﹐乃南朝交界之地。髙王自來親迎﹐儀仗將到﹐公主宜換南朝服飾與之相見。」公主曰「我別父母未久﹐服不忍攺。俟至晉陽﹐攺換未遲也。」

髙王盛服以往﹐禿突佳接見﹐同入內帳與公主相見。公主拜﹐髙王答拜。禮畢同坐。公主斟酒爲敬﹐髙王亦送筵宴來﹐擺下同飲。公主自飲其國中酒。

宴罷﹐王出。先是王臨行謂爾朱后曰「我爲國家大計﹐往娶蠕蠕女。聞此女頗勇略﹐婁妃不便相見﹐欲煩卿去一接﹐使知我宮中非無人才也。」後受命。行至木井城﹐知王已見過﹐離番營不遠﹐便卽身坐飛騎﹐腰懸弓箭﹐帶領女兵百人﹐戎裝來迎。直至番營與公主相見﹐致禮而還。於是兩營相繼進發。一日﹐勝明公主坐在馬上﹐見一羣飛雁﹐彎弓射之﹐雁隨箭落﹐軍士歡呼振地。爾朱后聞之﹐知公主射雁﹐笑曰「番女亦有此技乎﹖」正行之間﹐亦見一雁飛來﹐隨手取箭射之﹐一發而中﹐軍士亦齊聲喝采。髙王聞之﹐喜曰「吾有此二婦已足克敵矣。」婁妃知蠕蠕女將至﹐退居鳳儀堂﹐乃宮中深避處﹐語諸夫人曰「數月之中不與卿等相見﹐卿等善事新主可也。」桐花心不服﹐曰「吾侍娘娘﹐不侍他人﹐願一同退處。」妃許之。髙王至晉陽﹐便迎公主入宮﹐同拜花燭。深感婁妃之賢﹐潛往長跪謝之。妃曰「妾爲社稷屈﹐非爲番女屈﹐王勿復爾也。」妃有詩曰﹕

結好彊鄰壯帝基﹐此身退位亦權宜。

英雄莫道無情甚﹐賜死秦州更阿誰。

髙王旣娶蠕蠕女後﹐常宿其宮﹐諸夫人處槪不一過。一日﹐髙洋回北省親﹐見蠕蠕女儼居正宮﹐其母反居別院﹐心甚怏怏﹐請於父曰「母已退處﹐兒願奉母入京﹐稍盡膝下之歡。」王曰「爾母退避﹐事出權宜。我自有計﹐當不使終屈人下。此時未可行也。」但未識其計若何﹐且聽下文分解。第四十七卷

攻玉壁髙王疾作據河南侯景叛生

話說蠕蠕公主貌𨿽美麗﹐性甚嚴急﹐在宮總行蠕蠕禮數。王欲得其歡心﹐於諸夫人盡皆疏遠﹐待之獨厚。然以舊寵相違﹐頗懷不樂。又三王禿突佳朝夕入宮請見﹐意甚厭之。一日﹐與公主同遊南宮﹐設宴錦香亭上﹐小飲盤桓﹐謂公主曰「此間宮院若何﹖」對曰「山色如畫﹐亭臺幽雅﹐風景絕佳﹐眞小洞天也。」王曰「果如卿言。我宮中不及此地﹐吾與卿移居於此可乎﹖」

公主曰「大王愛此﹐妾亦愛也。」遂召禿突佳謂曰「北府宮廷深遠﹐人數眾多。公主居內﹐不能與王叔常親。今欲居此﹐王叔出入亦便。且王叔獨居無耦﹐就於左院中娶一美婦作伴何如﹖」三王喜曰「公主居此最好﹐但恐大王車馬往來不便耳。」王見二人皆允﹐是夜遂畱宿南宮。次日﹐將宮中所有盡行遷來。過了幾日﹐自至鳳儀堂迎婁妃還宮。諸夫人處亦時時過去﹐心中遂絕牽掛。時交初夏﹐王在飛仙院與鄭夫人宴飲﹐夜深方寢﹐偶犯風露﹐次日疾作。忙召太醫調治﹐婁妃親奉湯藥﹐如是者半月。公主怪王不至﹐疑其見棄﹐或以病告﹐仍疑不信﹐大懷怨望。王聞其怒﹐不得已以步輿遮幔﹐扶病而來。公主迎入﹐見王眞病﹐疑怨始解﹐病亦漸愈。今且按下不表。

且說宇文泰見東魏與蠕蠕通好﹐日夜慮其來寇。以玉壁地連東界﹐爲關西障蔽﹐因厚集兵力﹐命王思政守之。繼欲遷思政爲荊州刺史﹐苦於無人替代﹐乃召思政問曰「公往荊州﹐誰可代玉壁者﹖」思政曰「諸臣中惟晉州刺史韋孝寬﹐智勇兼備﹐忠義自矢。使守其地﹐必爲國家湯城之固。當今人才無逾此者。」泰曰「吾亦久知其賢﹐今公保舉﹐定屬不謬。」乃使思政往荊州﹐孝寬鎭玉壁。孝寬之任﹐簡練材勇﹐廣積芻糧﹐悉遵思政之舊。

髙王聞之﹐謂諸將曰「前日不得志於玉壁者﹐以思政善守耳。今易他人鎭之﹐吾取之如拉朽矣。」段韶曰「王欲西徵﹐不如直搗關中﹐攻其不備﹐無徒頓兵堅城之下。」王曰「不然。泰以玉壁爲重鎭﹐吾往攻之﹐西師必出﹐從而擊之﹐蔑不勝矣。」諸將皆曰「善。」乃召髙洋歸鎭並州。大發各郡人馬﹐親率諸將﹐往關西進發。

武定四年九月﹐兵至玉壁城。旌旗蔽野﹐金鼓震天﹐城中皆懼。孝寬安閉自若﹐或請濟師於朝﹐孝寬曰「朝廷委我守此﹐以我能禦敵也。今有城可守﹐有兵可戰。敵至﹐當用計破之﹐奚事紛紛求救﹐以貽朝廷之憂﹖諸君但遵吾令﹐以靜制之﹐不久賊自退矣﹐何畏之有﹖」乃下令堅守﹐不出一兵。

髙王停軍城外﹐屢來挑戰﹐城中寂然不應。乃四面攻擊﹐晝夜不絕。孝寬親到城上﹐隨機拒敵。城中無水﹐汲於汾。髙王令絕其水道﹐城中掘井以汲。

又於城南築土山﹐髙出城上﹐令軍士乘之而入。孝寬連夜築樓﹐髙出土山以禦之。王使人謂之曰「爾𨿽築樓至天﹐我當掘地取汝。」乃鑿穿地道﹐用孤虛法以攻之。孤虛者取日辰相剋﹐黃帝戰法﹐避孤擊虛﹐故王用之。引兵攻西北﹐而掘地道於東南。孝寬曰「西北地形天險﹐非人力所能攻﹐彼不過虛張聲勢耳﹐當謹備東南。」乃掘長塹邀絕地道﹐選能戰之士屯於塹上。

外軍穿地至塹﹐卽擒殺之。又於塹下塞柴貯火﹐用皮排吹之﹐在地內者皆焦頭爛額﹐東軍死者千餘人。髙王大怒﹐造衝車攻城。車之所及﹐聲如霹靂﹐城墻磚石碎落如雨﹐無不摧毀﹐守軍皆恐。孝寬縫布爲幔﹐隨其所向張之﹐布旣懸空﹐車不能壞。東軍又作長竿﹐縛松麻於上﹐灌油加火燒布焚樓。孝寬作長鉤﹐利其刃﹐火竿將至﹐以鉤遙割之﹐松麻盡落。東軍又於城之四面穿地二十道﹐中施梁柱﹐縱火燒之﹐柱折城崩。孝寬隨崩處豎木柵捍之﹐敵不得入。城外盡攻擊之術﹐而城中守禦有餘。孝寬又奪據土山﹐東軍不能制。

王乃使倉曹參軍祖珽說之曰「君獨守孤城﹐西方無救﹐恐不能全﹐殺身無益﹐何不降也﹖」孝寬報曰「我城池嚴固﹐兵食有餘﹐攻者自勞﹐守者自逸﹐豈有旬日之間已須救援﹖特憂爾眾有不返之危。孝寬關西男子﹐必不爲降將軍也。」珽復謂城中人曰「韋城主受彼榮祿﹐或可復爾﹐以外軍民何事相隨入湯火中﹖」又射募格於城中云「能斬城主降者﹐拜太尉﹐封開國公﹐賞帛萬匹。」人拾之以獻孝寬。孝寬手題書背﹐也射城外云「能斬髙歡者﹐準此。」東魏苦攻五十餘日﹐士卒死者七萬餘人﹐共爲人塚。髙王智力俱困﹐且慚且憤﹐因而疾發。又夜有大星墜於營中﹐櫪馬皆鳴﹐士卒驚恐。

王知勢難復畱﹐十一月庚子﹐解圍去。宇文泰初聞玉壁被圍﹐諸將咸請出師﹐泰曰「有孝寬在﹐必能禦之﹐無煩往救也﹐且歡嚴兵而來﹐以攻玉壁﹐謂吾師必出﹐欲逞其豕突﹐僥倖一勝耳。此意孝寬能料之﹐故被兵以來﹐絕不遣一介行人求救於朝﹐正欲守孤城以挫其鋒也。」於是不發一兵。及東魏兵退﹐孝寬報捷﹐泰喜曰「王思政可謂知人矣。」乃加孝寬爲驃騎大將軍﹑開府儀同三司。其餘守城將士晉級有差。

方髙王輿病班師﹐軍中訛言孝寬以勁弩射殺髙王。孝寬令眾唱曰「髙歡豎子﹐親犯玉壁。勁弩一發﹐凶身自殞。」於是徧傳人口。髙王臥病﹐不與諸將相見。軍士又聞訛言﹐皆懷驚懼。王知之﹐便命停軍一日﹐扶病起坐外帳﹐召大小將士進見﹐將士皆喜。又集諸貴臣於內帳﹐開樂設飲。酒酣﹐使斛律金唱敕勒歌﹐其歌曰﹕

敕勒川﹐陰山下﹐天似穹廬罩四野。

天蒼蒼﹐野茫茫﹐風吹艸低見牛羊。

王自和之﹐欷歔流涕﹐左右皆爲揮淚。又謂金等曰「今吾病甚﹐欲召子惠來此代總軍事﹐而鄴中又乏人主持。吾嘗與孝先論兵﹐此子殊有才略﹐朝中事吾委孝先主之何如﹖」金曰「知臣莫若君﹐韶之才足當此任﹐願王勿疑。」王乃令韶飛往晉陽﹐同髙洋入鄴﹐而換取髙澄至軍。澄聞召﹐以朝事悉托孝先﹐辭帝起行。方出府門﹐一異鳥飛來﹐小鳥從之者無數﹐向澄哀鳴。澄射之﹐鳥墜馬前﹐視其狀特異﹐眾莫能識。皆曰「此妖鳥也。」惡而棄之。不一日﹐遇見大軍﹐世子進營﹐拜王於帳下。王曰「汝來乎﹖」

澄應曰「惟。」又曰「汝來天子知乎﹖」曰「天子但知兒歸晉陽﹐不知父王有病也。」王令權主軍事﹐星夜回去。至晉陽﹐輿疾入府。婁妃及諸夫人見王病重﹐無不憂心。妃勸王息心靜養﹐諸事皆委世子處分﹐王從之。

且說司徒侯景右足偏短﹐弓馬非所長﹐而胸多謀算﹐智略過人。東魏諸將若髙敖曹﹑彭樂等皆勇冠一時﹐景常輕之曰「此屬皆如豕犬﹐亦何能爲﹖」

又常言於王曰「願假精兵三萬橫行天下﹐要須濟江縛取蕭衍老公﹐以爲太平寺主。」王壯之﹐以其才略出眾﹐使將兵十萬﹐專制河南﹐倚任若己之半體。景又常輕髙澄﹐謂司馬子如曰「髙王在﹐吾不敢有異。一日無髙王﹐吾不能與鮮卑小兒共事也。」子如掩其口曰「毋妄言。」澄微聞之﹐殊以爲恨。及髙王疾篤﹐乃詐爲王書召之。先是景與王約曰「今握兵在遠﹐人易爲詐﹐所賜書背請加微點﹐以別情僞。」王許之。澄不知也。景得書﹐翻視背無點﹐疑有變﹐遂不肯行。又聞王有疾﹐乃擁兵自固﹐以觀天下之勢。

澄亦無如之何。一日﹐侍疾王側﹐王熟視之﹐謂曰「我病汝固當憂﹐但汝面更有餘憂何也﹖」澄未及對﹐王曰「豈非憂侯景反耶﹖」澄曰「然。」

王曰「侯景爲我布衣交﹐屢立大功﹐引處臺令﹐專制河南十四年矣。嘗有飛揚拔扈之志﹐顧我能蓄養﹐非汝所能駕禦也。今四方未定﹐我死之後﹐勿遽發哀﹐徐俟人心稍安﹐成喪未晚。厙狄乾鮮卑老公﹐斛律金敕勒老公﹐秉性遒直﹐終不負汝。可朱渾道元﹑劉丰生遠來投我﹐必無異心。潘相樂本學道人﹐性和厚﹐汝兄弟當得其力。韓軌少戇﹐宜寬假之。彭樂心腹難得﹐宜防護之。堪敵侯景者惟慕容紹宗﹐我故不貴之﹐以遺汝。他日景有變﹐可委紹宗討之﹐必能平賊。」又曰「段孝先忠亮仁厚﹐智勇兼全﹐親戚之中﹐惟有此子﹐軍旅大事可共籌之。我恐臨危之時不能細囑﹐故先以語汝。」世子涕泣受命。繼又歎曰「邙山之戰﹐吾不用陳元康之言﹐畱患遺汝﹐死不瞑目﹐悔何及哉﹗」次日﹐蠕蠕公主來北府探病。婁妃恐王心不安﹐出外接見平敍姊妹之禮﹐攜手而入。時爾朱后﹑鄭夫人皆在王所﹐一一相見。公主見王病重﹐不覺泣下沾襟。王謝之曰「緣盡於此﹐我死﹐汝歸本國可也。」

公主曰「身旣歸王﹐王𨿽死﹐我終守此﹐不忍言歸也。」王對之流涕而已。

武定五年正月朔﹐百官入賀﹐王力疾禦前殿﹐大會文武。忽日色慘淡無光﹐問﹕「何故﹖」左右報曰「日蝕。」王臨軒仰望﹐日蝕如鉤﹐欲下階拜不能矣﹐歎息回宮﹐病勢日重。至初五日丙午﹐集婁妃﹑諸夫人﹑世子﹑兄弟等於牀前﹐以後事相囑。修遺表自陳不能滅賊﹐上負國恩爲罪。又囑婁妃曰「諸夫人有子女者﹐異日各歸子女就養﹔無子女者﹐隨汝在宮終身。汝皆善視之﹐無負我托。」言畢遂卒﹐時年五十有二。合宮眷屬無不傷心慟哭﹐惟嶽夫人不哭﹐悄步回宮。世子遵遺命﹐祕不發喪﹐戒宮人勿泄。至夜﹐忽報嶽夫人縊死宮中。妃及諸夫人共往視之﹐已珠沈玉碎﹐莫不傷感。遂以禮殮之。後人有詩弔之云﹕

大星忽殞晉陽塵﹐粉黛三千滴淚新。

碧海靑天誰作伴﹖相從只有嶽夫人。

且說侯景料得歡病不起﹐又與髙澄有隙﹐內不自安﹐遣人通款於泰﹐以河南地叛歸西魏。潁川刺史司馬世云與景素相結﹐聞景叛﹐遂以城附。又豫州刺史髙元成﹑廣州刺史暴顯﹑襄州刺史李密﹐景皆誘而執之﹐盡並其地。

繼又遣軍士二百﹐潛入西兗州﹐欲襲其城。刺史邢子才覺之﹐掩殺殆盡﹐遂散檄於東方諸州﹐使各爲備。以景反狀聞於朝﹐澄得報大懼﹐集羣臣問計。

諸將皆言侯景之叛禍由崔暹﹐請殺之以謝景﹐則景不反矣。澄欲從之﹐陳元康諫曰「今四海未淸﹐紀綱粗定。若以數將在外﹐苟悅其心﹐枉殺無辜﹐虧廢刑典﹐豈直上負天地﹐何以下安黎庶﹖臣以爲暹卽有罪﹐不可因事殺之。晁錯前事可以爲鑑也。」澄以爲然﹐乃遣司徒韓軌督率大兵以討景﹐諸將皆受其節制。澄自景反﹐頗懷憂懼﹐畱洋守鄴﹐而召段韶歸北﹐謂之曰「侯景外叛﹐我恐諸路有變﹐當出巡撫之﹐然後入朝。畱守事一以相委。」韶再拜。又令陳元康代作髙王教令數十餘條﹐徧布內外。臨行﹐執韶手泣曰「我親戚中惟子可受腹心之寄。今以母弟相托﹐幸鑑此心﹐愼勿誤我。」言訖﹐哽咽良久。韶亦灑淚曰「托殿下洪福﹐保無他也。」正是﹕大廈內傾憂未已﹐彊藩外叛禍方興。

未識世子入朝之後能使內寧外安否﹐且俟下文細說。第四十八卷

用紹宗韓山大捷克侯景渦水不流

話說侯景通款西魏﹐未見西魏發兵﹐聞東魏兵至﹐慮眾寡不敵﹔又遣行臺郎中丁和來納款於梁﹐請舉函谷以東﹑瑕丘以西﹑豫廣等處十三州以附。

梁主納之﹐以景爲大將軍﹐封河南王﹐都督河南南北諸軍事﹑大行臺﹐承制﹐如鄧禹故事。遣司州刺史羊鴉仁﹑兗州刺史桓和等將兵三萬﹐前往懸瓠﹐運糧應接。及韓軌引大軍來討﹐軍鋒甚銳﹐景避之﹐退守城中。梁之援師不能卽來﹐軌遂圍之。景懼﹐復割東荊﹑北兗州﹑魯陽﹑長社四城﹐賂西魏以求救。泰將援之﹐僕射於謹曰「景少習兵﹐姦詐難測﹐不如厚其爵位﹐以觀其變﹐未可遣兵也。」左丞王悅亦言於泰曰「景之於歡﹐始惇鄕黨之情﹐終定君臣之契。任居上將﹐位重臺司。今歡初死﹐景遽外叛﹐蓋所圖甚大﹐終不爲人下也。且彼旣背徳於髙氏﹐寧肯盡節於我朝﹖今益之以勢﹐援之以兵﹐竊恐朝廷貽笑將來也。」惟王思政上言「吾朝圖河南久矣﹐若不因機進取﹐後悔何及﹖願以荊州步騎一萬﹐從魯陽向陽翟﹐名爲救之﹐可以得志。」

泰從之。乃加景大將軍兼尙書令﹐命太尉李弼﹑儀同趙貴將兵一萬﹐前往潁川。景恐納地西魏梁主責之﹐又使人奉啟於梁﹐其略云﹕王旅未接﹐死亡交急﹐遂求援關中﹐自救目前。臣旣不安於髙氏﹐豈能見容於宇文﹖但螫手解腕﹐事不得已﹐本圖爲國﹐願不賜咎。臣獲其力﹐不容卽棄。今以四州之地﹐爲弭敵之資﹐已令宇文遣人入守。自豫州以東﹐齊海以西﹐見有之地盡歸聖朝。懸瓠﹑項城﹑徐州﹑南兗事須迎納﹐願陛下速敕境上﹐各置重兵﹐與臣影響﹐不使差誤。昧死以聞。

梁主見奏﹐下詔慰納之。

且說韓軌圍潁川﹐晝夜攻擊不能下﹐聞西魏援兵將至﹐謂眾將曰「西師之來﹐必皆堅利﹐我人馬疲勞﹐未可與戰﹐不如班師回朝﹐再圖後舉。」

遂解圍去。軌至鄴﹐正值晉陽發髙王之喪﹐布告內外。靜帝集文武於東堂﹐舉哀三日﹐錫以殊禮﹐諡曰獻武王。詔加髙澄爲大丞相﹑都督中外諸軍事﹑大將軍﹐襲封渤海王﹐守喪晉陽。封婁妃爲渤海王大妃。命髙洋暫攝軍國之政。以新喪元輔﹐停兵不發。其時侯景見東軍已退﹐趙貴﹑李弼兵至﹐紮營城外﹐又起反魏之心。設宴城中﹐欲邀弼與貴赴飲而執之﹐以奪其軍。二將心疑不往﹐貴亦欲誘景入營而殺之。弼曰「河南尙未易取﹐殺景反爲東魏去一禍也。況梁兵已在汝州﹐畱此則必與戰﹐徒傷士卒﹐於大計無益﹐不如去之。」遂還長安。景復乞兵於泰﹐泰使都督韋法保﹑賀蘭願徳將兵助之﹐且召景入朝。景是時𨿽欲叛西而計未成﹐因厚撫法保等﹐冀爲己用。往來諸軍間﹐侍從絕少﹐軍中名將皆身自造詣﹐示無猜間。長史裴寬謂法保曰「侯景狡詐﹐必不肯應召入關﹐欲托款於公﹐恐未可深信。若伏兵斬之﹐此亦一時之功也。如其不爾﹐卽應深爲之防﹐不可信其誑誘﹐自貽後悔。」法保深然之﹐但不敢圖景﹐自爲備而已。王思政亦覺其詐﹐密召法保﹑願徳等還﹐分布諸軍據景七州十二鎭。景於是決意歸梁﹐以書遺泰曰「吾恥與髙澄雁行﹐安肯與大弟比肩﹖」泰大怒﹐乃以所授景之官爵回授王思政。秋七月庚申﹐梁將羊鴉仁入懸瓠﹐景復請兵﹐梁以貞陽侯蕭淵明爲都督﹐進兵圍東魏彭城。俟得彭城﹐進與侯景犄角。癸卯﹐淵明軍於韓山﹐去彭城十八里﹐斷泗流﹐立堰以灌之。彭城守將王則嬰城固守。澄聞梁圍彭城﹐欲遣髙嶽﹑潘樂救之。陳元康曰「樂緩於幾變﹐不如慕容紹宗善用兵﹐且先王之命也。公但推赤心於斯人﹐彼必盡忠效命﹐賊何足憂﹖」時紹宗在外﹐澄欲召之﹐恐其驚叛。元康曰「紹宗知臣特蒙顧愛﹐新使人來餉金。臣欲安其意﹐受之而厚答其書﹐保無異也。」澄乃以紹宗爲東南道大行臺﹐先解彭城之圍﹐然後討景。髙嶽﹑潘樂副之。

先是景聞韓軌來﹐曰「噉豬腸兒何能爲﹖」聞髙嶽來﹐曰「兵精﹐人豈我敵哉﹖」及聞紹宗來﹐叩鞍有懼色﹐曰「誰教鮮卑兒解遣紹宗來﹖若然﹐髙王定未死耶﹖」冬十一月乙酉﹐紹宗率眾十萬據橐駝峴﹐梁侍中羊侃勸淵明曰「魏兵遠來﹐須乘其未定擊之。」淵明不從。旦日﹐又勸出戰﹐又不從。蓋淵明本非將才﹐性又懦怯﹐特以梁主介弟任爲上將﹐進戰非其志也。侃見言不用﹐自領所部出屯堰上。紹宗至城下﹐引步騎萬人進攻梁將郭鳳營﹐矢下如雨。淵明方醉臥不能起﹐眾皆袖手。偏將胡貴孫謂趙伯超曰「吾曹此來﹐本欲何爲﹖今乃遇敵而不戰乎﹖」伯超不能對。貴孫怒﹐獨率麾下與東魏戰﹐斬首二百級。伯超擁眾數千﹐謂其下曰「虜盛如此﹐與戰必敗﹐不如全軍自固。」遂不發一矢。先是景戒梁人曰「逐北勿過二里。」

紹宗將戰﹐以南兵輕悍﹐恐其眾不能支﹐一一引將卒謂之曰「我當佯退讓吳兒使前﹐爾擊其背。」其時東魏兵實已敗走。梁人不用景言﹐乘勝深入。

東魏以紹宗佯退之言爲信﹐爭掩擊之﹐梁兵大敗。貞陽侯及胡貴孫﹑趙伯超等皆爲東魏所擄﹐失亡士卒數萬。郭鳳退保潼州﹐紹宗進攻之﹐鳳棄城走。

捷聞﹐舉朝相賀。澄乃使軍司杜弼作檄移梁朝曰﹕皇家垂統﹐光配彼天﹐惟彼吳越﹐獨阻聲教。元首懷止戈之心﹐上宰薄兵車之命。遂解縶南冠﹐諭以好睦。𨿽嘉謀長策﹐爰自我始。罷戰息民﹐彼獲其利。侯景豎子﹐自生猜貳。遠托關﹑隴﹐依憑姦僞。逆主定君臣之分﹐僞相結兄弟之親。豈曰無恩﹐終難成養。俄而易慮﹐親尋干戈。釁暴惡盈﹐側首無托。以金陵逋逃之藪﹐江南流寓之地﹐進圖容身﹐詭言浮說﹐抑可知矣。而僞朝大小﹐幸災忘義。主荒於上﹐臣蔽於下。連結姦徒﹐斷絕鄰好。徵兵拓境﹐縱盜侵邦。蓋物無定方﹐事無定勢。或乘利而受害﹐或因得而更失。是以吳侵齊境﹐遂來勾踐之師﹔趙納韓城﹐終有長平之役。矧乃鞭撻疲民﹐侵軼徐部。築壘擁川﹐捨舟徼利。是以援枹秉麾之將﹐拔拒投石之士﹐含怒作色﹐如赴私仇。彼連營擁眾﹐依山傍水﹐舉螳螂之斧﹐被蛣蜣之甲﹐當窮轍以待輪﹐坐積薪而候燎。及鋒刃暫交﹐埃塵相接﹐已亡戟棄戈﹐土崩瓦解。掬指舟中﹐衿甲鼓下﹐同宗異姓﹐縲紲相望。曲直旣殊﹐彊弱不等。獲一人而失一國﹐見黃雀而忘深穽﹐誠智者所不爲﹐仁人所不向也。矧侯景以鄙俚之夫﹐遭風雲之會﹐位班三事﹐邑啟萬家。

揣身量分﹐久當知足。而周章向背﹐離披不已。夫豈徒然﹐意亦可見。彼乃授以利器﹐誨以嫚藏。使之勢得容姦﹐時堪乘便。今見南風不競﹐天亡有徵。老賊姦謀﹐將復作矣。然摧堅彊者難爲功﹐摧枯朽者易爲力。計其人𨿽非孫吳猛將﹑燕趙精兵﹐猶是久涉行陣﹐曾習軍旅﹐豈同剽輕之眾﹐不比危脆之師。拒此則作气不足﹐攻彼則爲勢有餘。終恐尾大於身﹐踵粗於股﹐倔將不掉﹐狼戾難馴。呼之則反速而禍小﹐不徵則叛遲而禍大。會應遙望廷尉﹐不肯爲臣﹐自據淮南﹐亦欲爲帝。但恐楚國亡猿﹐禍延林木﹐城門失火﹐殃及池魚。橫使江淮士子﹑荊揚人物﹐死亡矢石之下﹐夭折霧露之中。彼梁主操行無聞﹐輕險有素。射雀論功﹐蕩舟稱力。年旣老矣﹐耄又及之。政散民流﹐禮崩樂壞。加以用捨乖方﹐廢立失所﹐矯情動俗﹐飾智驚愚。毒螫滿懷﹐妄惇戒業。躁競盈朒﹐謬治淸淨。災異降於上﹐怨興於下。人人厭苦﹐家家思亂。履霜有漸﹐堅冰且至。傳險躁之風俗﹐任輕薄之子孫。朋黨路開﹐兵權在外。必將禍生骨肉﹐釁起腹心。彊弩衝城﹐長戈指闕。徒探雀鷇﹐無救府藏之虛﹔空請熊蹯﹐詎延晷刻之命。外崩中潰﹐今實其時。鷸蚌相持﹐我乘其敝。方使駿騎追風﹐精甲耀日﹐四七並列﹐百萬爲羣。以轉石之形﹐爲破竹之勢。當使鍾山渡江﹐靑蓋入洛。荊棘生於建業之宮﹐麇鹿遊於姑蘇之館。但恐革車之所轥轢﹐劍騎之所蹂踐。杞梓十焉傾折﹐竹箭以此摧殘。若吳之王孫﹐蜀之公子﹐歸款軍門﹐委命下吏﹐當卽客卿之秩﹐特加驃騎之號。凡百君子﹐勉求多福。

當時梁朝士大夫見此檄者﹐莫不竦然﹐以納景爲非﹐而梁主不悟。其後侯景擾亂江南﹐梁室禍敗﹐皆如弼言。

先是侯景圍譙城不下﹐退攻城父﹐拔之乃遣其黨王偉詣建康﹐說梁主曰「髙澄幽廢其主於金墉﹐殺諸元宗室六十餘人。河北物情﹐俱念其主。鄴中文武﹐無不離心。約臣進討﹐請立元氏一人﹐以從人望。如此則陛下有繼絕之名﹐臣景有立功之效。河之南北﹐爲聖朝之邾﹑莒﹔國之士女﹐爲大梁之臣妾。」梁主許之。時有太子舍人元貞﹐本魏宗室﹐仕於南朝。遂封之爲咸陽王﹐資以兵力﹐使還北爲帝﹐許以渡江後卽位。一應儀衛﹐以乘輿之副給之。會韓山失律﹑淵明被擄乃止。蕭淵明至鄴﹐東魏帝升閶閤門受俘﹐讓而釋之﹐送至晉陽。澄見之﹐謂曰「納一人之叛﹐而失兩國之歡﹐爾主何取焉﹖倘能復修舊好﹐當令汝還江南也。」淵明拜謝﹐澄厚待之。

且說紹宗旣敗梁師﹐移兵擊景。當是時﹐景退保渦陽﹐輜重數千輛﹐馬數千匹﹐士卒四萬人﹐兵力尙彊。紹宗乘勝勢﹐鳴鼓長驅而前。士卒十萬﹐旗甲鮮明﹐干戈森立﹐直逼賊營。景使人謂之曰「公來送客耶﹐欲與我定雌雄耶﹖」紹宗曰「欲與爾一決勝負。」遂順風布陣。景以風逆﹐閉壘不戰。紹宗戒軍士曰「侯景詭計多端﹐好乘人背﹐當謹備之。」俄而風止﹐景命軍士披短甲﹐執短刀﹐入東魏陣﹐但低視斲人脛馬足。東魏軍不能支﹐遂大敗。紹宗墜馬﹐劉丰生被傷﹐俱奔譙城。裨將斛律光﹑張恃顯共尢紹宗怯敵。紹宗曰「吾戰多矣﹐未有如景之難克者也。君輩試犯之。」二人披甲將出﹐紹宗戒之曰「卽與爭鋒﹐勿渡渦水。」二人往﹐停軍對岸﹐光輕騎射之。景臨渦水﹐謂光曰「爾求勛而來﹐我懼死而去。我汝之父友﹐何爲射我﹖汝豈不解不渡水南﹐慕容紹宗教汝耶﹖」光無以應。景使其徒田遷射光馬﹐洞胸。光易馬﹐隱於樹間﹐遷又中樹根﹐入於軍。恃顯違紹宗之言﹐恃勇深入﹐被景擒去。旣而以無名下將﹐縱之使歸。光走入譙城﹐紹宗曰「今定何如而尢我也﹖」段韶聞紹宗敗﹐引兵來助戰﹐夾渦水而軍﹐見敵營四旁荒艸甚深﹐潛於上風縱火燒之。景率騎入水﹐出而卻走﹐艸盡濕﹐火不復然。人皆服景之急智。景與紹宗相持數月﹐其將司馬世云來降﹐言景軍食盡﹐將欲南走。紹宗乃以鐵騎五千﹐分左右翼夾擊景軍。景臨陣﹐誑其眾曰「汝輩家屬皆爲髙澄所殺。」眾信之﹐無不憤怒。紹宗遙呼曰「汝輩家屬並完﹐若歸﹐官勛如舊。」披髮向北爲誓。景士卒皆北人﹐本不樂南渡﹐聞紹宗言﹐麾下暴顯等各率所部降於紹宗。其眾一時大潰﹐爭赴渦水﹐渦水爲之不流。景與數騎腹心走峽石﹐欲濟淮。紹宗追之。正是﹕勝來威力依山虎﹐敗去倉皇漏网魚。

但未識紹宗能擒景否﹐且俟後卷再述。

第四十九卷

烹荀濟羣臣惕息杖蘭京逆黨行凶

話說侯景大敗之後﹐與心腹數騎自峽石濟淮﹐重收散卒﹐得步騎八百人。

南過小城﹐一人登陴詬之曰「跛奴欲何爲耶﹖」景怒﹐破其城﹐殺詬者而去。先是景叛後﹐澄曾以書諭之﹐語以家門無恙﹐若還﹐當以豫州刺史終其身﹐還其寵妻愛子。所部文武更不追攝。景使王偉復書曰﹕今已引二邦﹐揚旌北討﹐熊豹齊奮﹐克復中原﹐應自取之﹐何勞恩賜。昔王陵附漢﹐母在不歸﹔太上囚楚﹐乞羹自若。矧伊妻子﹐何足介意﹖脫謂誅之有益﹐欲止不能﹔殺之無損﹐徒復坑戮。家累在君﹐何關僕也﹖

澄得書大怒﹐誓必殺之。及景敗逃﹐紹宗追之急。景前無援兵﹐後有追師﹐大懼﹐暗使人謂紹宗曰「髙氏之重用公者﹐以我在故也。今日無我﹐明日豈有公耶﹖何不畱我在﹐爲公保有功名之地﹖」紹宗聽了此言﹐暗思﹕「我與髙氏﹐本非心腹重臣。其用我者﹐不過爲堪敵侯景之故。景若就擒﹐我復何用﹖」遂止而不追。景歸梁﹐梁主以景爲南豫州牧。是景日後亂梁張本﹐今且按下不表。

且說東魏平景之後﹐河南舊土皆復﹐惟王思政尙據潁川。澄乃命髙嶽﹑慕容紹宗﹑劉丰生三將引步騎十萬攻之。兵至城下﹐思政命偃旗息鼓﹐示若無人者。嶽等恃其彊盛﹐四面攻擊。思政挑選驍勇﹐驟然開門出戰。東魏兵出於不意﹐遂敗走。嶽等更築土山﹐晝夜攻之。思政隨方拒守﹐乘間出師﹐奪其土山﹐置樓堞以助防守。嶽等不能克。澄知潁川不下﹐益兵助之﹐道路相繼﹐費資糧無數﹐而思政堅守如故。劉丰生建策曰「潁川城低﹐可以洧水灌之。旣可阻援兵之路﹐城必崩頹。」嶽與紹宗皆以爲然。於是築堰下流﹐洧水暴漲﹐水皆入城。東魏兵分休疊進。思政身當矢石﹐與士卒同勞苦。城中泉湧﹐懸釜而炊﹐下無叛志。泰知潁川危急﹐遣趙貴督東南諸州兵救之。

柰長社以北皆爲陂澤﹐一望無際﹐兵至水阻﹐不得前。東魏又使善射者乘大艦﹐臨城射之。城垂陷﹐紹宗﹑丰生等以爲必克。忽然東北塵起﹐風沙迷目﹐同入艦坐避之。俄而暴風至﹐艦纜盡斷﹐飄船向城。城上人以長鉤牽住其船﹐弓弩亂髮。紹宗赴水溺死﹐丰生逃上土山﹐城上人亦射殺之。初術者言紹宗有水厄﹐故紹宗一生不樂水戰﹐至是其言果驗。髙嶽旣失二將﹐志气沮喪﹐不敢復逼長社﹐以故相持不下。

先是孝武西遷﹐獻武王自病逐君之醜﹐事帝曲盡臣禮。事無大小﹐必以啟聞。每侍宴﹐俯伏上壽。帝設法會﹐乘輦行香﹐執香鑪步從。鞠躬屏气﹐承望顏色。故其下奉帝﹐莫敢不恭。及澄當國﹐倨慢頓甚。使崔季舒朝夕伺帝﹐察其動靜﹐纖悉以告。常與季舒書曰「癡人比復何似﹖癡勢小差﹐未宜用心檢校。」癡人﹐謂帝也。帝美容儀﹐膂力過人﹐能拔石獅子逾宮墻﹐射無不中﹐好文學﹐從容溫雅﹐人以爲有孝文風烈﹐以故澄深忌之。帝嘗與澄獵於鄴東﹐彎弓乘馬﹐馳逐如飛﹐澄見之不樂。都督烏那羅從後呼曰「天子勿走馬﹐大將軍嗔。」帝爲之攬轡而還。又澄嘗侍帝宴飲﹐絕無君臣之分。

酒酣﹐舉大觴屬帝曰「臣澄勸陛下酒。」帝不勝憤曰「自古無不亡之國﹐朕亦何用此生爲﹗」澄怒曰「朕﹗朕﹗狗腳朕﹗」使季舒毆帝。季舒見其醉﹐以身蔽之﹐假揮三拳。澄遂奮衣而出。次日﹐酒醒﹐亦自悔﹐乃使季舒入宮謝帝曰「臣澄醉後﹐情志昏迷﹐誤犯陛下﹐乞恕不恭之罪。」帝曰「朕亦大醉﹐幾忘之矣。」賜季舒絹百匹。然帝不堪憂辱﹐每詠謝靈運詩曰﹕

韓亡子房奮﹐秦帝魯連恥。

本自江海人﹐忠義動君子。

時有常侍侍講荀濟﹐少居江東﹐博學能文﹐與梁武有布衣之舊。知梁武素有大志﹐負气不服﹐常謂人曰「會於盾鼻上磨墨檄之。」梁武聞而不平。

及梁武卽位﹐又屢犯其怒﹐欲集朝眾斬之﹐濟遂逃歸東魏。澄重其才﹐欲用濟爲侍讀。獻武王曰「我愛濟﹐欲全之﹐故不用濟。濟入宮必敗。」澄固請﹐乃許之。至是﹐知帝惡澄﹐密奏於帝曰「昔獻武王歡有大功於國﹐未嘗失禮於陛下。今嗣王悖亂已極﹐陛下異日必有非常之禍。宜早除之﹐以杜後患。」帝曰「深知成禍﹐其如彼何﹖」濟曰「廷臣懷忠義者不少﹐特未知帝意耳。臣請爲陛下圖之。」乃密與禮部郎中元瑾﹑長秋卿劉思逸﹑華山王大器﹑淮南王宣洪﹑濟北王徽等歃血定盟﹐共扶帝室。帝從之。然欲納兵﹐恐招耳目﹐乃定計於宮中假作土山﹐開地道通北城外﹐納武士於宮﹐誘澄入而誅之。及掘至於秋門﹐守門者聞地下有響聲﹐以告澄。澄曰「此無他﹐必天子與小人作孽﹐掘地道以納其黨耳。」遂勒兵入宮﹐見帝不拜而坐﹐曰「陛下何意反﹖臣父子功存社稷﹐何負陛下﹖此必左右妃嬪等所爲。」

欲殺胡夫人及李貴嬪。帝正色曰「自古惟聞臣反君﹐不聞君反臣。王自欲反﹐何乃責我﹖我殺王則社稷安﹐不殺則滅亡無日。我身且不暇惜﹐況於妃嬪﹖必欲弒逆﹐緩速在王。」澄自知理屈﹐乃下牀叩頭﹐大啼謝罪。帝乃召後出見﹐爲之勸解。畱宴於九和宮﹐命胡﹑李二夫人進酒﹐宮女奏樂相與酣飲﹐夜久乃出。居三日﹐訪知濟等所爲﹐乃幽帝於含章堂﹐執濟等諸臣﹐將烹之。侍中楊遵彥謂濟曰「衰暮之年﹐何苦復爾。」濟曰「壯气在耳。」

因書曰﹕自傷年紀摧頹﹐功名不立﹐故欲挾天子誅權臣﹐事旣不克﹐粉骨奚辭﹖澄愛其才﹐尙欲全之﹐親問濟曰「荀公何爲反﹖」濟曰「奉詔誅髙澄﹐何謂反耶﹖」澄大怒﹐揮使執去﹐與諸人同烹於市。澄疑溫子升知其謀﹐欲殺之。方使之作獻武王碑﹐碑成﹐然後收之於獄﹐絕其食﹐食獘襦而死﹐棄屍路隅﹐沒其家口。長史宋遊道收葬之﹐人皆爲遊道危。澄不之罪﹐謂之曰「向疑卿僻於朋黨﹐今乃知卿眞重故舊﹑尙節義之人﹐吾不汝責也。」

事平﹐復請帝臨朝。

澄隱有受禪之志﹐將佐議加殊禮。陳元康曰「王自輔政以來﹐未有殊功。𨿽破侯景﹐本非外賊。今潁川垂陷﹐反失二將﹐以致城久不下﹐願王自以爲功。」澄從之。武定七年五月戊寅﹐自將步騎十萬攻長社。親臨築堰﹐堰三決。澄怒﹐推負土者及囊﹐並塞之﹐堰成。水勢益大。城中無鹽﹐人病攣腫﹐死者十八九。六月﹐大風從西北起﹐吹水入城﹐城遂壞。澄下令城中曰「有能生致王大將軍者﹐封萬戶侯。若大將軍身有損傷﹐親近左右皆斬。」

思政帥眾據土山﹐告之曰「吾力屈計窮﹐惟當以死謝國。」因仰天大哭﹐西向再拜﹐欲自刎。都督駱訓止之曰「公常訓語等﹕「齎吾頭出降﹐非但得富貴﹐亦完一城性命。』今髙相旣有此令﹐公獨不哀士卒之死乎﹖」左右遂共持之﹐不得引決。澄遣趙彥深就土山﹐遺以白羽扇﹐執手申意﹐牽之以下。見澄﹐澄不令拜﹐釋而禮之。思政初入潁川﹐將士八千人﹐及城陷﹐才三千人﹐卒無叛者。澄悉配其將卒於遠方﹐攺潁川爲鄭州﹐禮遇思政甚重。

祭酒盧潛曰「思政不能死節﹐何足爲重﹖」澄謂左右曰「我有盧潛﹐乃是更得一王思政。」初﹐思政屯襄陽﹐欲以長社爲行臺治所﹐浙州刺史崔猷以書止之曰﹕

襄城控帶京洛﹐實當今之要地。如有動靜﹐易相應接。潁川旣鄰寇境﹐又無山川之固﹐賊若潛來﹐逕至城下。莫若頓兵襄城﹐爲行臺之所﹐潁川置州﹐遣良將鎭守﹐則表裏膠固﹐人心易安。縱有不虞﹐豈能爲患。

思政得書﹐不以爲然﹐乃將己與猷兩說具以啟泰。泰令依猷策。思政固請從己說﹐且約賊兵水攻期年﹐陸攻三年之內﹐朝廷不煩赴救。泰乃從之。及長社不守﹐泰深悔失策。又以前所據東魏諸城道路阻絕﹐皆令拔軍西歸。澄乃奏凱而還。靜帝以澄克復潁川﹐進澄位相國﹐封齊王﹐加殊禮﹐入朝不趨﹐贊拜不名。加食邑十五萬戶。澄欲不讓﹐陳元康以爲未可﹐澄乃辭爵位﹑殊禮。

有濟陰王暉業﹐好讀書﹐澄問之曰「比讀何書﹖」對曰「數尋伊﹑霍之傳﹐不讀曹﹑馬之書。」澄默然。又以其弟太原公洋次長﹐意常忌之。

洋深自晦匿﹐言不出口﹐每事貶退﹐與澄言無不順從。洋爲其夫人李氏營服玩﹐小佳﹐澄輒奪取之。夫人或恚未與﹐洋笑曰「此物猶應可求﹐兄須何容吝惜。」澄或愧不取﹐洋卽受之﹐亦無飾讓。每退朝﹐輒閉閣靜坐﹐𨿽對妻子﹐能竟日不言。時或袒跣跳躍﹐夫人問其故﹐洋曰「爲爾漫戲。」其實蓋欲習勞也。吳人有瞽者﹐能審人音以別貴賤。澄召而試之﹐歷試諸人皆驗。聞劉桃枝聲﹐曰「此應屬人爲奴﹐後乃富貴。」聞趙道徳聲﹐亦曰「此人奴也﹐其後富貴卻不小。」聞太原公聲﹐驚曰「此當作人中之主。」

及聞文襄王聲﹐默不語。崔暹私捏其手﹐乃曰「亦人主也。」澄笑曰「吾家奴尙極富貴﹐而況我乎﹖」旣退﹐暹私問之﹐瞽者曰「大王禍不遠矣﹐焉有大福﹖」其時﹐太史令亦密啟帝云「臣夜觀天象﹐西垣殺气甚重﹐宰輔星微暗失位。主應大將軍身上﹐禍變不出一月也。」帝曰「爾不知李業興之死乎﹐何乃蹈其轍﹖」蓋業興曾向澄言「秋間主有大凶。」澄惡其不利而殺之。故帝引以爲戒。

卻說澄有膳奴蘭京﹐系梁朝徐州刺史蘭欽之子。韓山之役梁兵大敗﹐東魏俘梁士卒萬人。京從其父在軍﹐亦被擒獲。澄配爲膳奴﹐使之供進食之役。

後魏與梁通好﹐蘭欽求贖其子﹐澄不許。京亦屢向澄訴﹐求賜放還。澄大怒﹐杖之四十﹐曰「再訴則殺汝﹗」京怨恨切齒﹐密結其黨爲亂。先是澄在鄴﹐居北城東柏堂﹐嬖瑯琊公主﹐欲其往來無間﹐侍衛者常遣出外﹐防禦甚疏。

一日﹐澄召常侍陳元康﹑侍中楊遵彥﹑侍郎崔季舒共集東柏堂﹐謀受魏禪﹐署擬百官。蘭京進食﹐澄卻之﹐謂諸人曰「昨夜夢此奴斲我﹐當急殺之。」

元康曰「此奴耳﹐何敢爲患﹖」京立階下聞之﹐遂與其黨六人置刀盤下﹐冒言進食。澄怒曰「我未索食﹐何爲遽來﹖」京揮刀曰「來殺汝﹗」賊黨盡入。是時室中惟元康﹑遵彥﹑季舒三人侍側﹐皆手無寸刃。左右侍衛防其泄漏機密﹐悉屏在外﹐非有命召不得入。澄見賊至﹐卒惶迫﹐以手格之﹐傷臂﹐入於牀下。賊去牀﹐澄無所匿。元康以身蔽之﹐與賊爭刀﹐被傷腸出﹐倒於地。賊遂弒澄。遵彥乘間逸出﹐僕於戶外﹐失一靴﹐不及拾而走。季舒狼狽走出﹐不知所爲﹐奔往廁中匿。庫直王紘﹑紇奚捨樂聞室中有變﹐冒刃而進。捨樂鬥死﹐王紘僅以身免。眾見賊勢洶洶﹐皆莫敢前﹐飛報內宮﹐言王被害﹐眾皆失色。元宮主一聞此信﹐驚得魂膽俱喪。時太原公洋居城東﹐方退朝﹐聞之顏色不變﹐指麾部分入討羣賊﹐擒蘭京等斬而臠之﹐徐出言曰「奴反﹐大將軍被傷﹐無大苦也。」入見元公主。公主方撫膺大哭﹐洋慰之曰「大將軍被害﹐事出非常。宜暫安人心﹐勿遽發喪也。」於是諸夫人皆暗暗悲哀。元康自知傷重必死﹐手書辭母﹐又口占數百言﹐使參軍祖珽代書﹐以陳便宜。言畢而卒。洋殯之第中﹐詐云出使。虛除元康中書令﹐以王紘領左右都督。又假爲澄奏請立皇太子﹐大赦天下。除心腹數臣外﹐皆不知澄之死也。越數日﹐澄死信漸露﹐帝聞之﹐竊謂左右曰「大將軍死﹐似是天意﹐威權當復歸帝室矣。」左右相慶﹐咸呼萬歲。但未識人心如此﹐天意若何﹐且聽下文分解。第五十卷

陳符命羣臣勸進移魏祚新主登基

話說帝聞澄被害﹐私心竊喜﹐因念﹕「權門無主﹐其黨必離。𨿽有髙洋﹐素稱懦弱﹐不足爲慮。羣臣必來請命發喪﹐卽可權歸一己。」那知洋懼人心惶惑﹐祕不發喪﹐托言養病在宮﹐命己代攝軍政。又思重兵盡在並州﹐須早如晉陽以固根本。乃夜召都護唐邕﹐部分將士鎭遏四方。邕領命支配各軍﹐斯須而畢。洋深重之。乃畱髙嶽﹑髙隆之﹑司馬子如﹑楊愔四人守鄴。時子如已復任在朝﹐職爲儀同三司也。其餘勛貴皆以自隨。臨行﹐謁帝於昭陽殿﹐從甲士八千人﹐登階者二百人﹐皆攘袂扣刃﹐若對嚴敵。洋立數十步外﹐令主者傳奏曰「臣有家事﹐將詣晉陽。」再拜而出。帝失色﹐目送之曰「此人又似不相容者﹐朕不知死在何日。」洋至並州﹐入見太妃﹐泣訴兄變。婁妃大驚﹐淒然下淚曰「此兒聰明曉事而不受訓﹐宜其有禍。然年未三十﹐遽棄我而逝﹐目前事業更靠何人﹖」言訖﹐悲不自勝。洋與左右皆爲掩淚。

時宋夫人與其子孝瑜依太妃住晉陽﹐聞澄遇害﹐母子大哭。孝瑜年十三﹐有至性﹐請奔父喪﹐洋許之﹐遂單騎至京。洋爲太妃曰「兄暴亡﹐兒威名未立﹐恐人心有變﹐喪未敢發﹐尙祈祕之。」妃曰「今後大事任憑兒主﹐但期無負父兄之業。」洋再拜而出﹐徧召晉陽舊臣宿將﹐大會於徳陽堂。舊臣素輕洋﹐見之不甚畏敬。洋是日英彩煥發﹐言詞敏決﹐皆大驚。澄政令有不便者﹐洋悉攺之。由是內外悅服﹐人盡畏而敬之矣。武定八年正月﹐距文襄之死已有數月﹐洋見威令已行﹐大權在握﹐乃遣使告哀於帝﹐請發澄喪。帝舉哀於太極東堂﹐遣百官致祭﹐詔贈綾羅八百段﹐治喪一如獻武王禮﹐諡曰文襄王。洋亦發喪於晉陽﹐令宮中﹑府中無不成服。朝廷議加洋爵以攝大政﹐乃進洋位丞相﹑都督中外諸軍﹑錄尙書事﹑大行臺﹑齊郡王。詔使至﹐洋拜受﹐百官皆賀。二月甲申﹐葬文襄於獻武王之墓。三月庚申﹐又進洋爵爲齊王﹐食邑五郡。蓋洋欲得其權﹐故令朝廷屢增爵位也。

一夜睡去﹐夢有人將硃筆點其額上﹐意忽忽不樂﹐謂管記王曇首曰「我夢額上被點﹐得毋我身將黜退乎﹖」曇首拜賀曰「此王大吉之兆也。『王』字頭上加了一點﹐便是『主』字。王不日當居九五之尊﹐爲人中主矣。」洋曰「勿妄談。」口𨿽拒之﹐而心竊自喜。又聞外間訛言上黨出聖人﹐欲遷上黨郡以應之。長史張思進曰「王無庸也。大王生於西宮﹐宮本上黨坊基也﹐豈非上黨出聖人之應乎﹖且童謠曰「一束槁﹐兩頭燃﹐河邊羖飛上天。』『槁』字燃去兩頭則爲『髙』字。羖﹐羊也。河邊﹐水也。水與羊﹐正大王之名。飛上天﹐是升爲天子也。大王爲帝奚疑﹖」洋喜益自負。

光祿大夫徐之才﹑北平太守宋景業皆善圖讖﹐共古天象﹐以爲太歲在午﹐當有革命﹐欲勸受禪而不敢言。時洋有寵臣髙徳政﹐言無不從。二人因徳政以白洋﹐洋召二人問之。皆曰「天命已定﹐願王勿違。」洋然之﹐進告太妃。

太妃曰「汝父如龍﹐汝兄如虎﹐猶以天位不可妄據﹐終身北面。汝獨何人﹐欲行舜禹之事乎﹖此皆諸官陷汝於不義﹐切勿信之。」洋唯唯而出﹐以太妃之言告之才。之才曰「正爲不及父兄﹐故宜早升尊位耳。天與不取﹐反受其咎。王何失此機會﹖且讖文云「羊飲盟津﹐角掛天津。』盟津﹑天津﹐皆水也。羊飲水﹐王之名也。角掛天﹐升大位也。近聞陽平郡皇驛旁有土一方﹐四面環水﹐常見羣羊數百臥立其上﹐近而視之﹐卻又不見。事與讖合。人事如此﹐天意可知。王豈可違天而受不祥﹖」洋未決。因念先王舊臣若尉景﹑婁昭﹑段榮等皆已物故﹐惟斛律金在肆州﹐司馬子如在鄴﹐此大事必須與之商酌。因召詣晉陽﹐共議於太妃前﹐二人固言不可﹐且以宋景業首陳符命請殺之。太妃曰「我兒懦直﹐必無此心。髙徳政輩貪富貴﹑樂禍亂教之耳。」指金與子如曰「二卿之言實老成之見﹐兒宜從之。」洋不敢違﹐其事乃止。然自是忽忽不樂﹐常撫膺浩歎。又之才﹑景業等曰「陳陰陽雜占﹐勸其宜早受命。」洋使術士李密卜之﹐遇大橫﹐曰「此漢文之卦也﹐吉孰利焉。」又使景業筮之﹐遇乾之鼎﹐曰「乾﹐君也。鼎﹐五月卦也。宜以仲夏受禪。」或曰「五月不可入官﹐犯之終於其位。」景業曰「王爲天﹐無復下期﹐豈得不終於其位乎﹖」洋大悅﹐謂之才曰「吾志決矣﹐但諸勛貴議論不一﹐必先有以折服其說﹐方可行事。吾今者集諸臣於徳陽堂﹐卿爲我明辯而曉諭之﹐使之無阻吾事。」之才領命。俄而﹐百官皆集﹐共議可否。

洋從屏後竊聽。之才進言曰「今受魏禪﹐正上合天心﹐下從民望﹐舜禹之事復見於今矣。諸公卿不思助成大業﹐而反有異議﹐何哉﹖」司馬子如曰「子言誠是﹐但王受禪有三不可。王去文襄之亡未久﹐遽行大事﹐似以兄死爲幸﹐有損王徳﹐其不可一也。天子依王爲腹心﹐開誠相待﹐不若孝莊猜嫌疑貳﹐致生變更﹐其不可二也。王秉政日淺﹐未有奇功大勛威服四方﹐其不可三也。吾以爲守政居藩﹐自享無窮之福。倘貪天位﹐萬一蹉跌﹐後悔何及。」

之才曰「不然﹐昔文襄本欲爲帝﹐而中道暴亡﹐以致大業終虧。王若爲帝﹐是償文襄未竟之志﹐光大前業﹐垂裕後昆。正先王有子﹐文襄有弟也﹐何嫌而不爲﹖至帝𨿽安靜無爲﹐然政由寧氏﹐祭則寡人﹐究非本懷﹐荀濟之事已可鑑矣。王不正位﹐人易生心﹐諺云「騎虎之勢難下』﹐正王今日之謂也。他若秉政以來﹐𨿽大功未建﹐而獻武﹑文襄之功﹐皆王功也。天下孰不懷徳而畏威﹖昔孟徳未帝而丕帝﹐師昭未帝而炎帝﹐古今一轍﹐王何不可爲帝﹖」子如無以應。長史杜弼曰「關西國之勁敵﹐常有並吞山東之志﹐特以無釁﹐故閉關不出。若受魏禪﹐彼之師出有名﹐一旦挾天子稱義兵﹐長驅東向﹐將何以待之﹖不若存魏社稷﹐整率文武﹐立功廊廟﹐剪除外寇。俟四海一統﹐然後受禪未遲。不然﹐縱令內難不作﹐其如外患何﹖」之才曰「今與王爭天下者﹐只有宇文黑獺。但彼亦欲爲王所爲﹐縱令倔彊﹐不過隨我稱帝耳。何畏之有﹖」弼語塞而退。洋出厲聲曰「吾聞『築室道謀﹐三年不成』﹐凡舉大事﹐得一二人同心足矣。之才之言不可易也。」眾人見王心已決﹐無敢異言。

洋遂入告太妃曰「內外皆欲尊兒爲帝﹐今將詣鄴﹐暫違膝下。」太妃曰「兒爲帝固好﹐但天位難保﹐須好爲之﹐帝系故君﹐後系汝妹﹐宜安置善地﹐勿失尊崇之典。」洋曰「母勿憂﹐兒當待以杞﹑宋之禮。」再拜而出。乃發晉陽﹐擁兵東向﹐令髙徳政預錄所需事條以進﹐又令陳山提齎所錄事條﹐手書一道﹐馳驛以往﹐密付楊愔。愔得書﹐知事不可緩﹐卽召太常卿邢邵等議撰禪位儀注﹐祕書監魏收艸九錫﹑禪讓﹑勸進諸文。凡魏室諸王皆引入北宮﹐閉之於東齋。五月甲寅﹐進洋位相國﹐總百揆﹐備九錫。洋行至前亭﹐所乘馬忽倒﹐意甚惡之。至平都城﹐不肯復進﹐欲還晉陽。倉丞李集曰「王來爲何事而欲還耶﹖非所以副臣民仰望之心也。」徳政﹑之才亦苦諫曰「山提先去﹐機關已泄﹐王今日豈可中止﹖」乃命司馬子如﹑杜弼馳驛續入﹐觀察物情。子如等至鄴﹐在朝文武知事勢已成﹐禪位在卽﹐莫不俯首順從。子如密以報洋﹐洋乃至鄴。入居舊邸﹐百官皆來晉謁。洋輒下令﹐召人夫齎築具﹐集於城南。髙隆之請曰「用此何爲﹖」洋作色曰「我自有事﹐君何問焉﹖豈欲族滅耶﹖」隆之懼而退。於是作圓丘﹐備法物﹐一日一夜﹐無不畢具。

丙辰﹐司空潘樂﹑侍中張亮﹑黃門郎趙彥深等﹐求入宮啟事﹐帝於昭陽殿見之。亮曰「五行遞運﹐有始有終。齊王聖徳欽明﹐萬方歸仰。願陛下遠法堯﹑舜﹐以讓有徳。」帝斂容曰「此事推挹已久﹐謹當遜避。」又曰「若爾﹐須作制書。」中書郎崔劼﹑裴讓之曰「制已作訖。」便向袖中取出﹐使侍中楊愔進之。帝提筆便署﹐因問愔曰「居朕何所﹖」愔曰「北城別有館宇﹐帝可居之。」帝乃走下禦坐﹐步就東廊﹐詠範蔚宗《後漢書》贊曰「獻生不辰﹐身播國屯。終我四百﹐永作虞賓。」有司請帝起發﹐帝曰「古人念遺簪獘履﹐朕欲與六宮一別可乎﹖」髙隆之曰「今日天下﹐猶陛下之天下﹐況在六宮。」帝步入與妃嬪已下別﹐舉宮皆哭。趙國李妃誦陳思王詩曰「王其愛玉體﹐俱享黃髮期。」帝揮淚謝之。直長趙道徳以故犢車一乘候於東閣﹐帝出登車﹐道徳超上抱之。帝叱之曰「朕自畏天順人﹐甘讓大位﹐何物家奴敢逼人如此﹖」道徳猶不下。出雲龍門﹐王公百僚拜辭﹐獨髙隆之灑泣不已。遂入北城﹐居司馬子如南宅﹐遣太尉﹑彭城王韶等奉璽綬禪位於齊。初帝出宮時﹐以後爲髙王之女﹐不見而出。後聞之﹐大哭曰「帝旣退居北城﹐我何忍獨處大內﹖」屏去儀衛﹐只帶宮女數人來至帝所。

帝見之﹐下淚曰「卿來何爲者﹖爾家正當隆盛﹐富貴自在﹐何戀此敗亡之身爲﹖」後曰「妾侍陛下久矣﹐生死願在一處﹐敢以盛衰易節﹖」於是相抱而哭﹐守帝不去。

五月戊午﹐羣臣勸進。洋卽帝位於南郊﹐是爲顯祖文宣皇帝﹐國號大齊﹐攺元天保﹐大赦。是日﹐鄴下獲一赤雀﹐獻於壇上。文宣大喜﹐以爲受命之瑞。中外百官進秩有差﹐自魏敬宗以來﹐羣臣絕祿﹐至是始復給之。己未﹐封帝爲中山王﹐待以不臣之禮。立九廟﹐皆冠以帝號。追尊獻武王爲獻武皇帝﹐廟號髙祖﹔文襄王爲文襄皇帝﹐廟號世宗。凡魏朝所封爵號﹐皆降一等﹐本宣力於齊﹐爲齊佐命者不在降限。辛酉﹐冊尊太妃婁氏爲皇太后。命太保元修伯持節往晉陽﹐進璽綬冊書於太后。太后受冊﹐乃服韋衣﹐升殿受賀。

諸夫人皆行九叩禮。爾朱后平素與太后爲敵體﹐至是亦跪拜如儀。六月﹐迎太后至鄴﹐一應嬪妃眷屬皆從行。齊主朝太后於崇訓宮。太后曰「吾兒素有大志﹐今果然。然當念先帝當日苦爭力戰﹑經營創造之難﹐勿以得天下爲易也。」齊主再拜受命。癸未﹐封弟浚爲永安王﹐淹爲平陽王﹐浟爲彭城王﹐演爲常山王﹐渙爲上黨王﹐淯爲襄城王﹐湛爲長廣王﹐湝爲任城王﹐湜爲髙陽王﹐濟爲博陵王﹐凝爲華山王﹐潤爲馮翊王﹐洽爲漢陽王﹐共十三人。又封宗室髙嶽等十人﹑功臣厙狄干等七人皆爲王。尉景子尉燦官爲儀同三司﹐性粗暴﹐見厙狄干等封王﹐其父不加王爵﹐大怒﹐十餘日不朝。遣使召之﹐閉門不納﹐隔門謂使者曰「天子不封燦父爲王﹐燦何以生爲﹖」使者回奏﹐帝鑑其直﹐乃亦封景爲王。將立後﹐集羣臣議之。蓋帝爲太原公時娶長史李希宗女﹐伉儷相得﹐後又納段韶之妹﹐更加寵愛。隆之﹑徳政欲結勛貴之歡﹐以李妃漢人不可爲天下母﹐請立段妃。帝不從﹐立李氏爲後﹐其子殷爲皇太子。赦畿內及並州死犯﹐余州死罪減等。是時政令一新﹐臣民悅服。惟慮關西有警﹐嚴設重兵以待。但未識泰聞東魏之亡﹐能興師討罪否﹐且聽下文分解。第五十一卷

宇文後立節捐軀安定公臨危托後

話說宇文泰自潁川失守﹐師勞無功﹐只得退守關中﹐待時而動。一日聞報髙澄身喪﹐以爲天敗髙氏﹐不勝大喜。及聞髙洋篡位﹐謂左右曰「髙洋一豎子耳﹐料其才能不及父兄遠甚﹐而敢行僭逆﹐是自取滅亡也。吾以大軍臨之﹐聲罪致討﹐何憂不克哉﹗」乃從同州至京﹐入見帝曰「髙洋廢君篡國﹐大逆無道。臣請興兵討之﹐以誅逆臣之罪﹐以復一統之模。」帝從其請。

乃召秦州刺史宇文導爲大將軍﹐都督二十三州諸軍事﹐鎭守長安。泰自引軍十萬﹐上將千員﹐往關東進發。邊臣飛報至鄴﹐聲言西兵百萬﹐飛渡黃河﹐不日將到晉陽。舉朝大驚﹐齊主集羣臣問計。或曰「黑獺蓄銳有年﹐今傾國而來﹐其鋒不可當。惟堅壁淸野以待之﹐使之前無所獲﹐力倦自退。昔先帝圍玉壁﹐西師不出﹐亦此意也。」齊主曰「此懦夫之計也。」或曰「昔黑獺侵犯洛陽﹐先帝遣將拒之﹐皆獲大捷。今宜調集諸路之兵﹐命一上將迎敵﹐賊兵自退﹐陛下可以髙枕無憂也。」齊主曰「此未足以制黑獺也﹐諸卿之言但守成法﹐未識機宜。黑獺之敢於深入者﹐以朕年少新立﹐未經戰陣﹐有輕我心。若斂兵遣之﹐示之以怯﹐益張其燄﹐吾兵將不戰自亂。須乘其初至﹐朕猝然臨之﹐彼不虞騰出﹐見朕必驚﹐彼勢自沮。所謂先聲有奪人之气也。轉弱爲彊﹐實在此舉。髙徳政請待各路兵齊集﹐然後出師。齊主不許﹐連夜馳往晉陽﹐貫甲乘馬﹐號令三軍﹐親爲前部。令段韶﹑斛律丰樂統大軍爲後繼。行至建州﹐遇西魏前鋒趙貴﹐有眾萬人﹐直攻其營。身自搏戰﹐諸將奮擊﹐貴兵大敗。泰聞前鋒軍敗大驚﹐問﹕「來將何人﹖」探者報說﹕「齊主自來﹐去大軍不遠﹐旗風浩大﹐人馬精彊﹐軍威嚴整﹐行陣肅穆。」泰不信﹐曰「洋聞吾至﹐方奔逃之不暇﹐何敢來與吾敵﹖」是夜月明﹐泰與楊忠﹑達奚武等領數騎﹐易服潛往﹐登髙阜以望齊軍﹐果見軍容威武﹐調度有方﹐與歡治軍無異﹐歎曰「有子如此﹐髙歡爲不死矣。」歸營後﹐因念洋未可輕﹐若與之戰﹐未必能勝﹐徒損自己威名。又遽退而歸﹐恐爲所笑﹐轉輾不決。恰好秋盡冬初﹐久雨不止﹐軍中畜產多死﹐人心不安。乃托以天時雨濕﹐弓弦解膠﹐不如暫回西京﹐俟春暖再來。遂班師﹐從蒲州而去。齊主聞西師退﹐追至河口﹐不及而還。

一日﹐接得肆州文書﹐報稱蠕蠕國太子羅辰興兵十萬﹐來犯吾疆。齊主召集諸將商議拒之。司徒潘樂曰「昔先帝以蠕蠕反覆無常﹐難以力服﹐故娶其女爲妃﹐歲賜金帛﹐以結其心﹐邊境得安。今先帝崩﹐蠕蠕公主亦卒﹐聘問之禮遂絕﹐故興兵而來。不若仍以重賂結之﹐復申舊好﹐庶干戈永息﹐而邊土無虞。」齊主曰「昔先帝欲散西魏之謀﹐故賂以玉帛﹐結以婚姻﹐以致太后避位﹐此權宜之術﹐亦先帝所恥也。今日藐視吾邦﹐復行猖獗﹐不擒滅之﹐無以伸吾之恨﹐何用通好﹖」段韶曰「陛下親徵﹐臣請爲先鋒。」

齊王大喜﹐乃引大兵直抵恆州﹐與蠕蠕兵遇。羅辰手下有勇將二員前來討戰﹐斛律丰樂挺槍迎敵﹐戰未下﹐齊主親自出馬斬之。諸將見帝親自臨陣殺敵﹐孰敢居後﹐奮勇齊進﹐敵兵大潰﹐散走出境。左右請班師﹐齊主命眾先發﹐自以三千騎押後。夜宿黃瓜堆﹐羅辰探得後隊兵少﹐復領精騎數萬連夜趕來﹐把三千兵四面圍住。火把燭天﹐槍刀密布﹐將士皆失色﹐齊主安臥不動。天明方起﹐神色自若﹐立馬陣前﹐指畫形勢﹐縱兵奮擊。蠕蠕之眾披靡﹐乃潰圍而出。前軍聞後有寇﹐亦來救援﹐遂大破之。伏屍二十里﹐擒得羅辰之妻叱奴氏及番人三萬餘口。斬叱奴氏於境上﹐羅辰超越巖谷﹐僅以身免。由是諸夷畏服﹐終帝之世﹐蠕蠕不敢來犯。今且按下不表。

且說西魏文帝痛東魏之亡﹐進討無功﹐髙氏旣篡﹐黑獺亦必效尢﹐魏氏宗社不久將盡屬他姓﹐鬱鬱成疾﹐漸至不起。泰聞帝不豫﹐入朝問安。帝謂之曰「卿來甚好﹐朕生死有命﹐不足惜也。但太子年幼﹐未諳國政﹐托孤寄命﹐惟卿是任。卿善輔之。」遺詔太子元欽卽位﹐與乙弗後合葬。是夜遂崩﹐年四十五歲。時西魏大統十六年三月庚戌也。帝爲京兆王元愉之子﹐以父死非命﹐終身不樂﹐在位十六年﹐安靜自守﹐國家大事悉決於泰﹐未嘗自主。故處亂世﹐得保天年以終。辛亥﹐泰奉太子登基﹐立宇文氏爲後﹐後卽泰長女也。百官朝賀畢﹐然後發喪﹐頒示天下﹐諡帝曰文皇帝。泰復歸鎭同州﹐蓋其地﹐當關河之險﹐北控諸蠻﹐東扼齊境﹐故泰常居之﹐猶齊之晉陽也。時有尙書元烈﹐帝室親屬﹐見泰專權﹐屢懷不平﹐欲殺之﹐以興帝室。

然性粗少密﹐大廷廣眾之會﹐言及國事﹐輒撫膺長歎﹐怒形於色﹐以故謀未成﹐而機已泄。泰殺之﹐沒其家口﹐不復稟於帝也。少帝聞烈死﹐大怒﹐私謂左右曰「丞相擅殺大臣﹐絕不啟知﹐目中豈復有我哉﹖我不殺泰﹐泰必害我。誰肯爲我謀之﹖」一日﹐召臨淮﹑廣平二王﹐告以圖泰之意。二人垂淚﹐泣諫曰「不可爲也。丞相秉政已久﹐大權皆在其手﹐朝廷孤立久矣﹐柰何以赤手而捋虎鬚﹖事若無成﹐大禍立至﹐願帝勿作此意。」帝不聽﹐曰「吾實不能束手待死也。」二人危之。時泰諸子年幼﹐以諸婿爲腹心。長女雲英﹐已爲帝後。次女云容﹐嫁淸河郡公李遠之子李基。三女云慶﹐嫁義成郡公李弼之子李暉。四女云瑞﹐嫁常山郡公於謹之子於翼。皆封武衛將軍﹐分掌禁兵﹐以防朝廷有變。李基等探知帝欲害泰﹐臨淮﹑廣平二王止之不聽﹐令人密以報泰。泰大怒﹐曰「孺子不堪爲君。」旋卽入朝﹐以帝居位無道﹐乏君人之度﹐不可作社稷主﹐告示百官﹐另立賢明。羣臣莫敢違﹐遂廢帝及後﹐皆爲庶人﹐置之雍州。奉齊王元廓爲天子﹐是爲魏恭帝。文帝第四子也。

立妃若干氏爲後﹐大赦天下﹐以安人心。由是泰權愈重﹐𨿽魏之舊臣宿將﹐莫不屏息聽命。少帝放廢雍州﹐朝夕怨望﹐泰以其有英气﹐恐生他變﹐乃令人齎鴆酒至雍州。使者至﹐少帝問﹕「何爲﹖」對曰「太師獻壽酒一瓶﹐爲陛下飲。」帝見之﹐不覺淚下﹐與後訣曰「因憐元命傾覆﹐故勉意爲之。不圖今日遭禍﹐乃至於此。吾命已矣﹐汝歸母家﹐不須念我。」後抱住大哭﹐謂使者曰「太師旣廢帝爲庶人﹐亦當使我夫婦相守以老。太師縱不念帝﹐何不憐我﹖煩卿一復我命。」使者道﹕「太師之旨﹐誰敢有違﹖但令天子飲酒之後﹐便迎後歸耳。」帝遂服毒而亡。時年二十四歲。後哀哭不食﹐親與左右手殮之。使者欲迎以歸﹐不從。淚盡繼之以血﹐且出怨言。使者復命﹐泰大怒﹐復令使者齎鴆酒至雍州﹐命之曰「後倘執迷不攺﹐卽賜此酒。」

使者至﹐後身衣重服﹐方哭泣於少帝靈前。使者致泰命﹐曰「後歸無恙﹐否則飲此。」後曰「吾未亡人﹐視死如歸久矣。意欲終百日之喪﹐然後就死。今見逼如此﹐何以生爲﹗惟負吾母生育之恩﹐不見一面爲恨耳。」言訖大哭。哭已﹐飲酒而死。年二十二歲。後志操堅貞﹐儀容明秀﹐少帝深敬重之﹐伉儷無間﹐不置嬪禦。及帝崩﹐後以身殉。後人有詩美之曰﹕

皎皎冰霜性﹐亭亭松柏姿。

綱常誰倒置﹐節義獨撐持。

一死隨君去﹐重泉痛國危。

芳名垂信史﹐巾幗勝鬚眉。

是時魏靜帝亦死於鄴﹐年二十八歲。你道靜帝若何而死﹖先是齊主每出入﹐常以靜帝自隨﹐髙後恆爲之嘗飲食﹐護視之。又婁太后嘗勸齊主勿殺﹐使之得保天年﹐故齊主欲害之未果。及天保三年﹐太后欲歸故宮﹐遂還晉陽。

齊主召後宮中赴宴﹐遣使以藥酒鴆帝。及後歸﹐帝已崩。痛哭數日﹐欲自盡﹐左右勸止之。齊主乃令人護喪事﹐諡曰魏孝靜皇帝。葬於鄴西漳水之北。送靜後至晉陽太后所居之。其後封爲太原公主﹐下嫁楊遵彥。故人以爲歡之女不及泰之女也。

且說泰自弒少帝後﹐見人心不變﹐天位易取﹐大業將成﹐而嗣位尙虛﹐不可不先立定。正妃元氏生子覺﹐年尙十五。次妃姚氏生子毓﹐年最長。其婦大司馬獨孤信女。信居重任﹐爲泰腹心。泰欲立覺爲世子﹐恐信不悅﹐乃召諸公卿議之。眾曰「公所欲立﹐則竟立之﹐誰敢有違﹖」泰曰「孤欲捨長立嫡﹐恐非大司馬所樂。」左僕射李遠曰「臣聞立子以嫡不以長﹐古之道也。略陽公覺合爲世子無疑﹐若以信爲嫌﹐請先斬之。」泰笑曰「何至於是。」信亦自陳曰「立覺﹐信之願也。豈可以毓爲信婿而有嫌疑﹖」

及退﹐遠謝信曰「公莫怪﹐臨大事不得不爾。」信亦謝曰「今日賴公決此大事。」遂立覺爲世子。是年﹐泰巡行北邊﹐至平涼郡﹐有建武將軍史寧率其子姪來迎。泰見之大喜﹐曰「吾欲於平涼城東校獵﹐卿可率子弟以從。」

次日﹐獵於牽屯山。泰見眾中有一小將﹐年尙幼而容貌出羣﹐弓馬嫻熟﹐往來如飛﹐箭無虛發﹐召而問之﹐乃史寧之子史雄也。顧謂寧曰「曾婚娶否﹖」

對曰「未也。」泰曰「爲汝佳兒﹐豈不可爲吾快婿﹖」時泰有幼女云安未嫁﹐因配之爲室。軍畱平涼逾月﹐一夜﹐忽有大星墜於營前﹐光燭四野﹐人馬皆驚。又中軍帥旗無故自折﹐泰甚惡之。俄而得疾﹐日加沈重﹐自知必死﹐因念大權不可付於他姓。兄子宇文護常掌家政﹐可托以後事﹐乃於半途馳驛召之。護至涇州見泰﹐泰謂之曰「吾諸子幼弱﹐外寇方彊﹐天下之事﹐屬之於汝﹐宜努力以成吾志。」護再拜受命﹐遂統大軍進發。十月癸亥﹐泰卒於云陽﹐時年五十﹐泰性好質素﹐不尙虛飾﹐能駕馭英豪﹐得其力用。明達政事﹐人莫能欺。崇儒好古﹐凡所設施﹐皆依仿舊章。先是恭帝之立﹐泰請去年號﹐稱元年﹐復姓拓跋氏。其九十九姓攺爲單姓者﹐皆復其舊。又請如古制﹐天子稱王﹐宗室諸王皆降爲公。故已﹐𨿽勛業隆重﹐只以安定公號終身也。及泰沒﹐護撫柩還﹐至長安而後發喪。奉世子嗣位﹐爲太師柱國﹑大塚宰﹐襲封安定郡公。鎭同州。自天子以迄﹐大小臣僚﹑府中將士﹐皆素服舉哀。

當是時﹐元輔新喪﹐舉朝惶惶﹐中山公護𨿽受泰命﹐而名位素卑﹐未嘗預政﹐不厭人望。在朝羣公有共圖執政之意﹐莫肯服從。護憂之﹐乃問計於大司寇於謹。謹曰「僕早蒙先公非常之知﹐恩深骨肉。今日之事﹐必以死爭之。若對眾定策﹐公必不得謙讓。」次日﹐羣公會議。太傅趙貴對眾曰「丞相亡﹐誰主天下事﹖蓋陰以自命也。」眾莫發言。謹獨曰「昔帝室傾危﹐非安定公無復今日。今公一旦違世。嗣子𨿽幼﹐中山公其親兄子﹐兼受顧托﹐軍國之事理須歸之﹐有何議焉﹖」辭色抗厲﹐聽者皆爲悚動。護曰「此乃家事﹐護𨿽庸昧﹐何敢有辭﹖」謹素與泰等夷﹐護常拜之﹐至是謹起而言曰「公若統理軍國﹐謹等皆有所依。」遂下拜。羣公迫於謹﹐亦下拜。

於是眾議始定。護綱紀內外﹐撫循文武﹐人心遂安。旋封世子覺爲周公﹐爲謀禪也。但未識後事若何﹐且聽下文分解。第五十二卷

晉公護掌朝革命齊主洋亂性敗常

話說宇文護當國﹐以周公覺幼弱﹐欲使早正大位﹐以定人心。十二月甲申﹐葬安定公於長安之原﹔庚子﹐以魏恭帝詔禪位於周。使大宗伯趙貴持節奉冊﹐濟北公元迪奉皇帝璽綬﹐送至周公之府。恭帝出居別第。正月辛丑﹐周公卽天子位。柴燎告天﹐朝百官於露門﹐追尊王考文公爲文王﹐妣爲文後﹐大赦。封恭帝爲宋公﹐旋卽弒之。以木徳承魏水徳。行夏之時﹐服色尙黑。以李弼爲太師﹐趙貴爲太傅﹐獨孤信爲太保﹔中山公護爲大司馬﹐都督內外諸軍事﹐加封晉公。凡文武百官皆進爵有差。旋有禦正中大夫崔猷建議以爲聖人沿革﹐因時制宜。「今天子稱王﹐不足以威天下。請遵秦﹑漢舊制﹐稱皇帝﹐建年號。」從之。周王始稱皇帝﹐追尊文王曰文皇帝﹐攺元武成。今且按下不表。

且說齊主登極之後﹐神明轉茂﹐畱心政術﹐務存簡靖﹐切於任使﹐人得盡力。又能以法馭下﹐或有違犯﹐𨿽勛戚不赦﹐內外莫不肅然。至於軍國機策﹐獨決懷抱。每臨行陣﹐親當矢石﹐所向有功﹐四夷欽服。西人亦畏其彊﹐人呼之謂「英雄天子」。數年後﹐漸以功業自矜﹐嗜酒淫泆﹐肆行狂暴。太保髙隆之﹐髙祖義弟。帝少時常被輕侮﹐及受禪時﹐隆之又言不可﹐心常恨之。崔季舒怨隆之前劾其罪﹐配徙遠方﹐乃讒於帝曰「隆之每理一事﹐輒云非己莫能爲﹐是令人上薄朝廷也。」帝積前怨﹐令武士箠之百餘拳而卒。

淸河王嶽﹐帝從父弟。屢立戰功﹐有威名﹐而性好豪侈﹐耽於聲色。平秦王歸彥自幼撫養於嶽﹐嶽待之甚薄﹐歸彥怨之。及帝卽位﹐歸彥爲領軍大將軍﹐大被寵遇。密構其短﹐奏言嶽造城南大宅﹐制爲永巷﹐僭擬宮禁。帝聞不平。

又帝納娼婦薛氏於後宮﹐嶽先通其姊﹐亦嘗迎薛氏至第。一夜﹐帝遊薛氏家﹐淫其姊。其姊恃愛﹐爲父乞司徒之職。帝大怒﹐懸其體﹐鋸而殺之。嶽以帝殺無罪﹐有後言。帝益不平﹐遂讓嶽以姦﹐使歸彥鴆嶽。嶽自訴無罪﹐歸彥曰「飲之﹐則害止一身﹔不飲﹐則禍及全家。」嶽遂飲之而卒。薛嬪始大寵幸﹐久之﹐忽思其曾與嶽通﹐無故斬其首﹐藏之於懷。集羣臣於東山宴飲﹐勸酬始合﹐忽探出其首﹐投於席上。支解其屍﹐弄其髀骨爲琵琶。一座大驚﹐帝方收取﹐對之流涕曰「佳人難再得。」載屍以出﹐披髮步哭而隨之。

自是杯不離手﹐淫暴益甚。或身自歌舞﹐盡日通宵。或散發披肩﹐雜衣錦彩。或袒露形體﹐塗傅粉黛。或乘牛驢橐駝﹐不施鞍勒。或令崔季舒﹑劉桃枝負之而行﹐擔胡鼓拍之。勛戚之家﹐朝夕臨幸。遊行市裏﹐街坐巷宿。

或盛夏日中暴身﹐或隆冬去衣馳走。從者不堪﹐帝居之自若。於鄴中構三臺﹐卽魏武所建舊址。更名銅爵曰金鳳﹐金獸曰聖應﹐冰井曰崇光。方構時﹐木髙二十七丈﹐兩棟相距二百餘尺。工匠危怯﹐皆系繩自防。帝登脊疾走﹐殊無怖畏。又復雅舞﹐折旋中節。旁人見者﹐莫不寒心。嘗於道上問一婦人曰「天子何如﹖」婦人曰「顚顚癡癡﹐何成天子﹖」帝殺之。太后以帝飲酒無節﹐舉杖擊之﹐曰「如此父﹐乃生如此兒。」帝曰「卽當嫁此老母。」

太后大怒﹐遂不言笑。帝欲太后笑﹐自匍匐伏於太后所坐牀下﹐太后坐﹐舉牀墜太后於地﹐頗有所傷。旣醒﹐愧悔欲死。使積柴熾火﹐欲入其中。太后驚懼﹐親自持挽﹐彊爲之笑曰「向汝醉耳﹐毋自殘。」帝乃設地席﹐命平秦王歸彥執杖﹐脫背就責﹐謂歸彥曰「杖不出血﹐當斬汝。」太后前自抱之﹐帝流涕苦請。乃笞腳五十﹐然後衣冠拜謝﹐悲不自勝。

因是戒酒一旬﹐又復如初﹐淫酗轉劇。徵國中淫嫗娼婦﹐悉去衣裳﹐赤其下體﹐吩咐從官共視。又聚棘爲馬﹐紐艸爲索﹐逼令赤身乘騎﹐牽引來去﹐流血灑地﹐以爲娛樂。一日﹐幸李后家﹐以鳴鏑射後母崔氏﹐罵曰「吾醉時尙不識太后﹐何況老婢﹗」馬鞭亂擊一百有餘。𨿽以楊愔爲宰相﹐使進廁籌﹐以馬鞭鞭其背﹐流血浹袍。置之棺中﹐載以輀車﹐欲下釘者數四﹐久而釋之。又嘗持槊走馬﹐以擬左丞相斛律金之胸者三﹐金神色不動﹐乃賜帛千段。一日﹐謂文襄後曰「吾兄昔姦吾婦﹐我今須報。」乃淫於後。其髙氏婦女﹐不問親疏﹐多與之亂﹔或以賜左右﹐使亂交於前﹐不從者斬。彭城王太妃者﹐卽爾朱后也。本有絕世容﹐年長矣﹐美麗如故。帝至其宮﹐欲犯之﹐太妃辭以異日﹐蓋懼害其子也。帝去﹐泣謂左右曰「昔吾失節﹐已爲終身之辱﹐今何可以再辱﹖但不死無以絕其心。前夢孝莊帝向我言﹐吾曾枉殺趙妃﹐不獲善終﹐今果然矣。」遂縊而死。有遺言啟太后﹐以其子彭城爲托﹐故太后常保護之。又樂安王元昂妻李氏﹐卽李后姊﹐入宮朝後。帝見其色美﹐逼而幸之﹐大肆淫樂﹐不令出宮﹐謂後曰「吾欲納爾姊爲昭儀可乎﹖」

後以其有夫對。帝乃召昂至前﹐令伏於地﹐以鳴鏑射之百餘下﹐凝血將及一石﹐竟至於死。後懼﹐乞讓位於姊﹐太后以爲言乃止。

作大鑊長鋸﹑剉碓之屬﹐陳之於庭。每醉﹐輒手自殺人以爲戲樂。所殺者多令支解﹐或焚之於火﹐或投之於水。楊愔乃簡應死之囚﹐置之仗內﹐謂之供禦囚。帝欲殺人﹐輒執以應命。三月不殺﹐則宥之。參軍裴讓之上書極諫。帝謂愔曰「此愚人﹐何敢如是﹖」對曰「彼欲陛下殺之﹐以成名於後世耳。」帝曰「小人哉﹐我且不殺﹐爾焉得名﹖」帝與左右飲﹐曰「樂哉﹗」都督王紘曰「有大樂﹐亦有大苦。」帝曰「何苦﹖」對曰「長夜之飲不止﹐一旦國亡身隕﹐所謂大苦。」帝怒其不遜﹐使燕子獻反縛其手﹐長廣王捉頭﹐欲手刃之。紘呼曰「楊遵彥﹑崔季舒逃難來歸﹐位至僕射尙書。臣於世宗﹐冒危效命﹐反見屠戮﹐曠古未有此事﹗」帝投刃於地﹐曰「王師羅不得殺。」乃捨之。

嘗遊宴東山﹐以關﹑隴未平﹐投杯震怒。召魏收於前﹐立作詔書﹐宣示遠近﹐將事西行。西人震恐﹐常爲拒守之計。實皆酒後空言﹐逾時輒亡。一日﹐泣謂羣臣曰「關西不受我命﹐柰何﹖」劉桃枝曰「臣得三千騎﹐請就長安﹐擒其君臣以來。」帝壯之﹐賜帛千匹。趙道徳進曰「東西兩國﹐彊弱力均﹐彼可擒之以來﹐此亦可擒之以往。桃枝妄言應誅﹐陛下柰何濫賞﹗」

帝曰「道徳言是。」回絹賜之。帝乘馬欲下峻岸﹐入漳水﹐道徳攬轡回馬。

帝怒﹐欲斬之。道徳曰「臣死不恨。當於地下啟先帝﹐言此兒無道﹐酣酒顚狂﹐不可教訓。」帝默然而止。他日﹐又謂道徳曰「我飲酒過多﹐汝須痛杖我。」道徳以杖扶之﹐帝走﹐道徳逐之曰「何物天子﹐作如此行爲﹖」

典禦丞李集面諫﹐比帝於桀﹑紂。帝令縛置中流﹐沈沒久之﹐復令引出問曰「吾何如桀﹑紂﹖」集曰「邇來彌不及矣。」帝又沈之﹐引出更問。如此數四﹐集對如初。帝大笑曰「天下有如此癡人﹐方知龍逄﹑比干未爲俊物。」

遂釋之。俄而﹐被引入見﹐又若有言﹐揮出腰斬。其或殺或赦﹐莫能測焉。

內外潛潛﹐各懷怨毒。然能默識彊記﹐加以嚴斷﹐羣下戰栗﹐不敢爲非。又委政楊愔﹐以爲心膂。愔總攝機衡﹐百度修敕﹐綱紀肅然。故時言主昏於上﹐政淸於下。

一日﹐帝將出巡﹐百官辭於紫陌﹐使矟騎圍之﹐曰「我舉鞭卽殺之。」

旋復飲酒﹐醉而倦臥﹐至於日宴方起。黃門郎連子暢乘間言曰「陛下如此﹐羣臣不勝恐怖。」帝曰「大怖耶﹖若然勿殺。」遂如晉陽﹐築長城三千餘里。秋七月﹐河南北大蝗﹐帝問崔叔瓚曰「何故致蝗﹖」對曰「五行志﹐土功不時﹐蝗虫爲災。今外築長城﹐內興三臺﹐殆以此乎﹖」帝大怒﹐使左右毆之﹐擢其發﹐以圂沃其頂﹐曳足以出。先是齊有術士言﹕亡髙者黑衣。

故髙祖每出﹐不欲見沙門。其實應在周尙黑﹐後滅齊也。帝在晉陽﹐問左右何物最黑﹐對曰「無過於漆。」帝以上黨王渙﹐於兄弟中行第七﹐誤「七」爲「漆」。使都督韓伯升至鄴徵之。渙疑其害己﹐至紫陌橋﹐殺伯升而逃﹐浮河南渡。行至濟州﹐爲人所執﹐送於鄴都。又帝爲太原公時﹐與永安王浚同見世宗﹐帝有時涕出﹐浚責帝左右曰「何不爲二兄拭鼻﹖」帝心銜之。

及卽位﹐浚爲靑州刺史﹐聰明矜恕﹐吏民悅之。浚以帝嗜酒﹐私謂親近曰「二兄因酒敗徳﹐朝臣無敢諫者﹐大敵未滅﹐吾甚以爲憂。欲乘驛至鄴面諫﹐不知用吾言否。」或密以其言白帝﹐帝益銜之。其後浚入朝﹐從幸東山。帝裸裎爲樂﹐浚進諫曰「此非人主所宜。」帝不悅。浚又召楊愔於背處﹐責其不諫。帝是時﹐不欲大臣與諸王交通﹐愔懼帝疑﹐因奏之。帝大怒曰「小人由來難忍。」遂罷酒還宮。浚尋還州﹐又上書切諫。帝益怒﹐詔徵之﹐浚托疾不至。帝遣人馳驛收浚﹐老幼泣送者數千人。至鄴﹐與上黨王渙﹐皆盛以鐵籠﹐置於北城地牢。飲食溲穢﹐共在一所。

常山王演﹐髙祖第六子﹐帝之同母弟也。幼而英特﹐有大成之量﹐篤志好學﹐所覽文籍﹐探其指歸﹐而不尙詞彩。讀《漢書》至《李陵傳》﹐獨壯其所爲。聰明過人﹐所與遊處者﹐一知其家諱﹐終身未嘗誤犯。性至孝﹐太后常病﹐心痛如不堪忍。演立侍牀前﹐以指甲掐其手心﹐爲太后分痛﹐血流出袖﹐故太后愛之特甚。於諸王中最賢﹐帝亦深重之。以帝沈湎無度﹐憂憤形於顏色。帝覺之﹐謂曰「但令汝在﹐我何爲不縱樂﹗」演惟涕泣拜伏﹐竟無所言。帝亦大悲﹐抵杯於地曰「汝嫌我惟此﹐自今敢進酒者斬之。」

因取所禦杯盤﹐盡皆壞棄。人皆謂帝之戒飲﹐演實有以格之。不數日﹐沈湎如故。或於諸貴戚家相戲角力﹐不限貴賤。惟演至﹐則內外肅然。演將進諫﹐其友王晞以爲不可。演不從﹐苦口極言﹐遂逢大怒。先是演性頗嚴﹐尙書郎中等辦事有失﹐輒加捶楚。令史姦慝﹐卽考竟不貸。帝欲實演之罪﹐疑其僚屬必怨﹐乃立演於前﹐以刀鉟擬脇。凡令史曾受演罰者﹐皆臨以白刃﹐使供演短。諸人俱甘一死﹐不忍誣。王乃釋之。又疑演假辭於晞﹐欲殺晞。演私謂晞曰「王博士﹐明日當作一條事﹐欲爲相活﹐亦圖自全﹐宜深體勿怪。」

乃於眾中杖晞二十。帝欲誅之﹐聞晞得杖﹐以故不殺。髡其首﹐配甲坊。其後演又諫爭﹐大被毆撻﹐傷甚﹐閉口不食。太后日夜涕泣。帝不知所爲﹐曰「倘小兒死﹐柰我老母何﹖」於是數往問疾﹐曰「努力彊食﹐當以王晞還汝。」乃釋晞罪﹐令侍演。演抱晞頸曰「吾气息惙然﹐恐不能久活。」晞流涕曰「天道神明﹐豈令殿下遂斃此捨﹖至尊親爲人兄﹐尊爲人主﹐安可與計﹖殿下不食﹐太后亦不食。殿下縱不自惜﹐獨不念太后乎﹖」言未卒﹐演彊坐而飯。晞由是得免﹐還爲王友。帝欲悅太后﹐進演爵位。命錄尙書事。

除官者皆詣演謝﹐去必辭。晞言於演曰「受爵天朝﹐拜恩私第﹐自古以爲不可。」演從之﹐一切謝絕。久之﹐演又謂晞曰「主上起居不恆﹐吾豈可以前逢一怒﹐遽爾結舌。煩卿撰一諫章﹐吾當伺便極諫。」晞遂條列十餘事以呈。因爲演曰「今朝廷所恃﹐臣民所望者﹐惟殿下一人。乃欲學匹夫耿介﹐以輕一朝之命﹖諺云「狂藥令人不自覺﹐刀箭豈復識親疏。』一旦禍出理外﹐柰殿下家業何﹖柰皇太后何﹖」演欷歔不自勝﹐曰「禍至是乎﹖」

明日見晞﹐曰「吾長夜久思﹐卿言良是﹐今息意矣。」卽將晞稿付火焚之。

帝褻瀆之遊﹐徧於宗戚。所往畱連﹐惟至常山第﹐不逾時卽去。

太子殷自幼溫裕﹐心地開朗﹐禮士好學﹐關覽時政﹐甚有美名。帝常嫌其得漢家性質﹐不似己﹐欲廢之。帝登金鳳臺﹐使太子手刃重囚。太子惻然有難色﹐加刃再三﹐不斷其首。帝大怒﹐親以馬鞭捶之。太子由是气悸語喫﹐精神昏擾﹐帝益嫌之。酣宴時﹐屢云太子性懦﹐社稷事重﹐終當傳位常山。

太子少傅魏收謂楊愔曰「太子國之根本﹐不可動搖。至尊三爵之後﹐每言傳位常山﹐令臣下懷二。若其實也﹐當決行之。不然﹐此言非所以爲戲﹐徒使國家不安。」愔以收言白帝﹐帝乃止。但未識後日入下﹐究屬太子否﹐且聽下卷分解。第五十三卷

燒鐵籠焚死二弟棄漳水殺盡諸元

話說文宣末年﹐耽酒漁色﹐淫虐之事無所不爲。用刑更極殘忍﹐有司逢迎上意﹐莫不嚴酷。或燒犁耳﹐使犯人立於其上。或燒車釭﹐使犯人以臂貫之。每有冤陌﹐不勝痛苦﹐皆自誣服。惟郎中蘇瓊以寬平爲治。有告謀反者﹐付瓊推驗﹐事多申雪。尙書崔昂謂之曰「若欲立功名﹐當更思其餘。數雪反逆﹐身命何輕﹖」瓊正色曰「所雪者﹐冤枉耳﹐非縱反逆也。」昂大慚。

帝怒臨漳令嵇曄﹑舍人李文師﹐以賜臣下爲奴。侍郎鄭頤問尙書王昕曰「自古無朝士爲奴者。」昕曰「箕子爲之奴。」頤以白帝﹐曰「王元景以嵇﹑李二臣爲奴﹐同於箕子﹐是比陛下於桀﹑紂也。」帝銜之。俄而﹐帝與朝臣酣飲﹐昕稱疾不至。帝遣騎召之﹐見昕方搖膝長吟﹐騎以白帝﹐帝益怒。及昕至﹐遂斬於殿前﹐投屍漳水。

帝如北城﹐就視永安﹑上黨二王於地牢﹐臨穴謳歌﹐令二王和之。二王懼怖且悲﹐不覺聲顫。帝愴然爲之下泣﹐將赦之。長廣王湛素與浚不睦﹐進曰「猛虎安可出穴﹖」帝默然。浚聞其言﹐呼湛小字曰「步落稽﹐與汝何仇﹐而必殺我﹖但汝之忍心﹐皇天見之﹗」帝亦以浚與渙皆有雄略﹐恐爲後害﹐乃自刺之。又使劉桃枝就籠亂刺﹐槊每下﹐浚﹑渙輒以手拉折之﹐號哭呼天。於是薪火亂投﹐燒殺之﹐塡以土石。後出其屍﹐皮發皆盡﹐屍色如炭。遠近爲之痛憤。僕射崔暹卒﹐帝親臨其喪﹐哭之﹐謂暹妻李氏曰「頗憶暹乎﹖」其妻曰「結髮義深﹐實懷追憶。」帝曰「旣憶之﹐自往省。」

手斬其頭﹐擲於墻外。髙徳政與楊愔同相﹐愔常忌之。帝狂於飲﹐徳政數彊諫。帝不悅﹐謂左右曰「徳政恆以精神淩逼人。」徳政懼﹐稱疾不朝。帝謂愔曰「我大憂徳政病。」對曰「陛下若用爲冀州刺史﹐病當自差。」

帝從之。徳政見徐書﹐卽起。帝大怒﹐召徳政﹐謂曰「聞爾病﹐我爲爾鍼。」

親以小刀刺之﹐血流沾地。又使曳下﹐斬去其足。桃枝執刀不敢下﹐帝責桃枝曰「爾頭卽落地。」桃枝乃斬其足之三指。帝猶怒﹐囚之門下﹐夜以氈輿載還家。明日﹐徳政妻出珍寶四牀﹐欲以寄人。帝奄至其宅﹐見之﹐怒曰「我內府猶無是物﹐爾乃有此。」詰所從得﹐皆諸元所賂﹐遂曳出斬之。妻出拜﹐又斬之﹐並殺其子伯堅。

先是齊受魏禪﹐魏之宗室諸王﹐𨿽皆降爵爲公﹐仍食齊祿﹐未嘗擯棄。

是年五月﹐太史令奏稱天文有變﹐理當除舊布新。帝因問彭城公元韶曰「漢光武何故中興﹖」對曰「爲誅諸劉不盡。」帝曰「爾言誠是。」乃誅始平公元世哲等二十五家﹐囚韶等十九家。其後將如晉陽﹐乃盡殺諸元。或祖父爲王﹐或身嘗貴顯﹐皆斬於東市。其嬰兒投於空中﹐承之以矟。前後死者七百二十一人﹐咸棄屍漳水。剖魚者往往得人指甲﹐鄴下爲之久不食魚。又登金鳳臺﹐使元黃頭﹐與諸囚各乘紙鴟以飛﹐能飛者免死。獨黃頭飛至紫陌乃墜﹐仍付禦史獄﹐餓殺之。初﹐韶以髙氏婿﹐寵遇異於諸元。美陽公元暉業當於宮門外罵之曰「爾不及一老嫗﹐負璽與人﹐何不擊碎之﹗我出此言﹐知卽死﹐爾亦詎得幾時﹖」帝殺暉業。剃元韶鬢須﹐加之粉黛以自隨﹐曰「我以彭城爲嬪禦。」言其懦弱如女也。韶欲暱帝﹐故一言起禍﹐致諸元盡死﹐身亦幽於地牢﹐絕食﹐啖衣袖而死。定襄令元景安欲請攺姓髙氏﹐其從兄景皓曰「大丈夫寧可玉碎﹐何用瓦全﹗安有棄其本宗而從人之姓者乎﹖」

帝收景皓誅之﹐而賜景安姓髙氏。

帝嗜酒﹐體日瘠﹐李后憂之。帝謂之曰「我常問太山道士﹕「爲天子幾年﹖』答我三十年。吾思之﹐得非十年十月十日乎﹖」又帝初登阼﹐攺年爲天保。識者曰「『天保』二字﹐剖之爲一大人只十﹐帝其不過十乎﹖」

太子取名殷﹐字正道﹐帝視之不悅﹐曰「殷家弟及﹐『正』字一止。吾身後兒不得爲帝也。」左右請攺之﹐帝曰「天也﹐奚攺爲﹖」及疾甚﹐自知不能久﹐謂李后曰「人生必有死﹐何足致惜﹖但憐正道幼弱﹐人將奪之耳。」

又謂常山王曰「奪則任汝﹐愼勿殺也。」遺詔傳位太子。尙書令楊愔﹑平秦王歸彥﹑侍中燕子獻﹑侍郎鄭頤受命輔政。遂崩。帝居位十年﹐其崩時﹐果十月十日甲午也。癸未發喪﹐羣臣無下淚者﹐惟楊愔涕泗橫流﹐嗚咽不已。

太子卽位﹐大赦。諡帝曰文宣皇帝﹐廟號顯祖。尊婁太后爲太皇太后﹐李后爲皇太后。

先是髙陽王湜﹐滑稽便辟﹐有寵於顯祖。常在左右﹐執杖以撻諸王﹐太皇太后深恨之。及顯祖殂﹐湜有罪﹐太后杖之百餘﹐扶歸而卒。方顯祖殺上黨王渙﹐以其妃李氏配家奴馮文洛。至是太后赦妃還第﹐而文洛尙懷戀戀﹐故意修飾﹐盛服往見。李妃出坐堂上﹐旁列左右﹐引文洛跪於階下﹐數之曰「遵難流離﹐以致身受大辱﹐志操寡薄﹐不能捐軀自盡﹐有愧先王。蒙恩詔得反藩闈﹐汝是誰家下奴﹐猶欲見侮﹗」喝令左右去其衣冠﹐杖之一百﹐流血灑地。太后聞之﹐髡鞭文洛﹐配甲坊。

先是顯祖崩﹐常山王居禁中護喪事。太子卽位﹐以天子諒陰﹐詔演居東館﹐軍國之事﹐皆先咨決。楊愔以二王地位親逼﹐恐不利於嗣王﹐心忌之。

未幾﹐演出歸第﹐詔策施行﹐愔獨主之﹐多不關預。或謂演曰「鷙鳥離巢﹐必有探卵之患﹐王不可出居私第。」楊休之詣演﹐演不見。休之謂王晞曰「昔周公朝讀百篇書﹐夕見七十士﹐猶恐不足。王何所嫌疑﹐乃爾拒絕賓客﹖」

晞以告王﹐王曰「昔顯祖之世﹐羣臣皆不自保。今一人垂拱﹐吾曹亦保優閒﹐何用汲汲。」因言朝廷寬仁﹐眞守文良主。晞曰「新帝春秋尙富﹐驟攬萬幾﹐易爲人蔽。殿下以朝夕先後﹐親承音旨﹐若使他姓出納詔命﹐大權必有所歸。殿下𨿽欲守藩﹐其可得乎﹖借令得遂﹐衝退自審﹐家祚得保靈長否﹖」演默然久之﹐曰「何以處我﹖」晞曰「周公抱成王﹐攝政七年﹐然後復子明辟。惟殿下處之。」演曰「我何敢自比周公﹖」晞曰「殿下今日地望﹐欲不爲周公得乎﹗」演不應。二月己亥﹐帝奉顯祖之喪至鄴﹐太皇太后﹑皇太后皆行﹐眾議常山王必當畱守根本之地。時執政已生疑忌﹐乃敕二王俱從至鄴。外朝聞之﹐莫不駭愕。演旣行﹐晞出郊送之。演恐有覘察者﹐命卽還城﹐執晞手曰「努力自愼。」因躍馬而去。領軍可朱渾﹐尙帝姑東平公主﹐謂執政曰「主少國疑﹐若不去二王﹐少主無自安之禮。」楊愔﹑燕子獻等皆以爲然﹐乃謀處太皇太后於北宮﹐使歸政皇太后﹐出二王於外。

先是愔惡天保以來﹐爵賞多濫﹐欲加澄汰。先自表解開府﹐諸凡叨竊恩榮者﹐皆從黜免。由是嬖寵失職之徒﹐盡歸心二叔。又髙歸彥總知禁旅﹐發晉陽時﹐楊愔敕畱從駕五千兵﹐陰備非常。至鄴數日﹐歸彥方知﹐大慍。故初與楊燕同心﹐旣而中變﹐盡以疏忌之迹告二王。侍中宋欽道嘗侍東宮﹐教太子吏事﹐以舊臣侍側﹐奏於帝曰「二叔威權旣重﹐宜速去之。」帝曰「可與執政共商其事。」愔等乃議出二王爲刺史。以帝慈仁﹐恐不聽﹐乃通啟皇太后﹐乞主其事。有宮嬪李昌儀者﹐卽髙仰密妻﹐舊名瓊仙﹐文襄嘗納之爲夫人。文襄歿﹐有寵於婁太后﹐常居宮中。李太后以其同姓﹐亦相暱愛﹐遂以楊愔所啟示之。昌儀陽以爲可﹐而密啟太皇太后。太皇太后大怒﹐卽報知二王﹐令自爲計。演乃謀之賀拔仁﹑斛律金﹐二人皆曰「主上幼弱﹐今欲出大王於外﹐愔等之心未可問也。異日權歸他姓﹐國事正不可料。爲大王計﹐不如收而殺之﹐以除後患。」演曰「政自彼操﹐黨惡者眾﹐事若不成﹐反自速禍柰何﹖」金曰「此時彼方得志﹐不以大王爲意﹐乘間猝發﹐除之匪難。」演然之﹐會愔等又議不可令二王並出﹐奏以湛鎭晉陽﹐演錄尙書事﹐畱鄴。

二王乃密結諸勛貴﹐伏壯士數十人於尙書省後室。拜職日﹐大會百僚﹐約曰「行酒至愔等﹐我各勸雙爵﹐彼必致辭。我一曰『執酒』﹐再曰『執酒』﹐三曰『何不執』﹐爾等卽執之。」及期﹐愔等將往。鄭頤止之曰「事未可量﹐不宜輕赴。」愔曰「吾等至誠體國﹐豈常山拜職有不赴之理﹖」

遂會於尙書省。設宴堂上﹐坐定﹐二王慇懃勸酒﹐連呼執者三﹐伏遂起。愔被執﹐大言曰「諸王反逆﹐欲殺忠良耶﹖尊天子﹐削諸侯﹐赤心奉國﹐何罪之有﹗」常山王欲緩之﹐湛曰「不可。」於是拳杖亂毆﹐愔及可朱渾﹑宋欽道皆頭面破血。各以十人持之。燕子獻多力﹐頭又少發﹐握其首脫去﹐排眾走出門﹐斛律光逐而擒之。子獻歎曰「大丈夫爲計遲﹐乃至於此。」

又使薛孤延執鄭頤於尙藥局﹐頤歎曰「不用智者言﹐以至於此﹐豈非命也。」

演乃與湛﹑歸彥﹑賀拔仁﹑斛律金執縛愔等﹐掖入雲龍門。都督叱利騷﹑儀同成休寧皆拔刃呵演。歸彥諭之﹐不從。歸彥久爲領軍﹐軍士素服﹐諭之皆弛仗﹐休寧歎息而退。叱利騷挺立如故﹐遂殺之。演同羣臣入至昭陽殿﹐湛及歸彥監愔等在朱華門外。內廷聞變﹐帝與太皇太后﹑李太后並出。太皇太后坐殿上﹐太后及帝側立。演伏階前叩頭﹐進言曰「臣與陛下﹐骨肉至親。

楊遵彥等獨擅朝權﹐威福由己﹐自王公以下﹐皆重足屏气﹐共相唇齒﹐以成亂階。若不早圖﹐必爲宗社之害。臣與湛爲社稷事重﹐賀拔仁﹑斛律金惜獻武皇帝大業﹐不忍喪於權臣之手﹐共執遵彥等入宮。未敢刑戮﹐請俟聖裁。專擅之罪﹐誠當萬死。」當是時﹐庭中及兩廡衛士二千餘人﹐皆被甲待詔。

武衛娥永樂武力絕倫﹐素爲顯宗所厚﹐叩刀仰視﹐帝不一睨。太皇太后喝令卻仗﹐不退﹐又厲聲曰「奴輩卽今頭落乃卻﹖」永樂內刃而泣。太皇太后因問﹕「楊郎何在﹖」賀拔仁曰「一眼已出。」太皇太后愴然曰「楊郎何所能爲﹐畱使豈不佳耶﹖」乃讓帝曰「此等懷逆﹐欲弒我二子﹐次將及我﹐爾何爲縱之﹖」帝素喫訥﹐倉猝不知所言。太皇太后怒且悲曰「豈可使我母子受漢老嫗斟酌﹗」太后拜謝﹐演叩頭不已﹐誓言「臣無異志﹐但欲去逼﹐免死而已。」太皇太后謂帝曰「何不安慰爾叔﹖」帝乃曰「天子亦不敢爲叔惜﹐況此漢輩﹖但丐兒命﹐此屬任叔父處分。」太皇太后命演復位﹐演遂傳帝旨﹐皆斬之。湛恨鄭頤昔嘗讒己﹐先拔其舌﹐後斬其首。又斬娥永樂於華林園。婁太后本不忍殺愔﹐臨其喪﹐哭曰「楊郎忠而獲罪﹐惜哉﹗」以禦金爲之一眼﹐親內之﹐曰「以表吾意。」演亦悔殺之﹐乃下詔﹐罪止一身﹐家屬不問。以趙彥深代愔總機務。楊休之私語人曰「將涉千里﹐殺騏驎而策蹇驢﹐良可悲也。」

戊申﹐演爲大丞相﹑都督中外諸軍﹑錄尙書事。湛爲太傅﹑京機大都督。

段韶爲大將軍﹐平陽王淹爲太尉﹐歸彥爲司徒﹐彭城王浟爲尙書令。政無大小﹐一稟大丞相主持。三月甲寅﹐演以晉陽重地﹐自往鎭守。旣至﹐以王晞爲司馬﹐謂之曰「不用卿言﹐幾至傾覆。今君側𨿽淸﹐終當何以處我﹖」

晞曰「殿下往時地位﹐猶可以名教自處。今日事勢﹐遂關天時﹐非復人理所及。」演默然。又以晞爲文士﹐恐不允武將之意﹐晝則不接﹐夜則載入與語﹐嘗在密室謂晞曰「比王侯諸貴每相惇迫﹐言我違天不祥﹐恐有變起﹐吾欲以法繩之﹐可乎﹖」晞曰「朝廷比者疏遠骨肉﹐殿下倉卒所行﹐非復人臣之事。芒刺在背﹐上下相疑﹐何由可久﹗殿下𨿽欲謙退﹐秕糠神器﹐實違上天之意﹐墜先帝之基。」演曰「卿何敢發此言﹖亦將致卿於法。」晞見其言厲而色和﹐乃曰「天時人事﹐皆無異謀﹐是以冒犯鐵鉞﹐抑亦神明所贊耳。」演曰「拯難匡時﹐方俟聖哲﹐吾何敢私議。子其愼之﹐幸勿亂言。」談至更深﹐晞乃退。但未識言者紛紛﹐常山能終守臣節否﹐且俟下文再說。第五十四卷

齊肅宗叔承姪統周武帝弟繼兄尊

話說常山執政﹐諸臣紛紛勸進﹐演亦心動﹐謂王睎曰「若內外咸有此意﹐趙彥深朝夕左右﹐何無一言﹖」晞曰「彥深非不欲言﹐特不敢言耳。」

彥深聞之﹐因亦勸進。時太皇太后﹑太后及帝皆回晉陽﹐演遂言於太皇太后﹐請主齊社。趙道徳謂太皇太后曰「相王不效周公輔成王﹐而欲骨肉相奪﹐不畏後世謂之篡耶﹖」太皇太后曰「道徳之言是也。」事乃止。未幾﹐演又啟云﹕天下人心未定﹐恐奄忽變生﹐須早定名位﹐以副四海之望。太皇太后乃從之。八月壬午﹐太皇太后下令﹐廢帝殷爲濟南王﹐出居別宮﹔以常山王演入繼大統﹐且戒之曰「勿令濟南有他也。」演遂卽皇帝位於晉陽﹐是爲孝昭皇帝。大赦﹐攺元皇建。太皇太后還稱皇太后﹐皇太后稱文宣皇后﹐宮曰「昭信」。乙酉﹐下詔詔封功臣﹐禮賜耆老﹐延訪直言﹐褒賞死事﹐追贈名徳。蓋帝少居臺閣﹐明習吏事﹐卽位尢自勤勵﹐大革顯祖之獘﹐中外大悅。嘗謂王晞曰「卿何自同外客﹐屢自遠我﹖自今凡有所懷﹐隨宜作牒送進。」因敕與楊休之﹑崔劼二人﹐每日職務罷﹐並入東廊﹐共錄歷代禮樂職官及田市徵稅。有合於古不合於今者﹐悉令詳思﹐以漸條奏。曾問舍人裴澤﹕「外邊議朕得失若何﹖」澤對曰「陛下聰明至公﹐自可遠侔三代﹐而有識之士﹐咸言傷細﹐於帝王之度﹐頗爲未弘。」帝笑曰「誠如卿言。朕初臨萬幾﹐慮不周悉﹐故若是耳。但此事安可久行﹖」厙狄顯安侍坐﹐帝曰「顯安我姑子﹐與朕爲至親﹐可言朕之不逮。」顯安曰「陛下太細﹐天子乃更似吏。」帝曰「朕甚知之﹐然勢非得已﹐俟政淸敝革﹐將易之以寬大耳。」

故帝臨治一年﹐國日富而兵日彊。

一日﹐邊臣奏報﹐西魏宇文護連弒二主﹐人情大擾。帝欲徵之﹐謂羣臣曰「昔我獻武皇帝欲滅宇文﹐有志未遂。今宇文篡魏以來﹐國家多故﹐弒逆時聞。朕將整率六師﹐平定關西﹐以討亂臣之罪﹐以伸先帝之志。諸臣其共襄厥功。」於是頒諭四方﹐各練兵以待。西人聞之大恐。

你道宇文護如何連弒二君﹖先是周閔帝卽位﹐年十六﹐朝政皆決於護。

有楚公趙貴﹑衛公獨孤信﹐二人功勞勛望﹐羣臣莫及﹐太祖嘗倚爲腹心。及護專政﹐威福自由﹐二人怏怏不服。貴謀殺護﹐信止之曰「不可。此乃先王之意﹐又其至親﹐吾等殺之不祥。」貴乃止。其時二人密語室中﹐有帝幼弟宇文盛自窗外聞之﹐遂以告護。護曰「事不先發﹐必貽後悔。」乃伏壯士於殿內﹐貴入朝﹐擒而殺之。免獨孤信官﹐以其名重﹐不欲顯誅之﹐逼令自殺。仍令其子獨孤善襲封衛國公。祭葬如禮﹐蓋以上蒙天子﹐下安人心也。

閔帝性剛果﹐本惡護之專權﹐及聞貴與信死﹐大怒曰「晉公不遵朝命﹐擅殺大臣﹐直目中無我也﹐我何帝爲﹗」有一朝臣姓李名植﹐乃陽平郡公李遠之子。植自太祖時爲相府司錄﹐參掌朝政。又有司馬孫恆﹐亦久居權要。日在帝側﹐二人見護殺戮大臣﹐亦恐不容於護﹐思欲除之﹐乃與宮伯乙弗鳳﹑賀拔提共譖於帝曰「護自誅趙貴以來﹐威權日盛﹐謀臣宿將爭往附之。以臣觀之﹐將不守臣節﹐陛下天位難保﹐願早圖之。」帝以爲然。乙弗鳳又曰「以先王之明﹐猶委植與恆以政﹐今以事付二人﹐何患不成﹗且護常自比周公﹐臣聞周公攝政七年﹐然後返政。無論護心叵測﹐未必能如周公﹐就令如約﹐陛下安能七年悒悒如此乎﹖」帝愈信之﹐遂欲殺護。數引武士於後園講習﹐爲執縛之勢。植等又約宮伯張光洛同謀。光洛以大權在護﹐帝孤立於上﹐事必無成﹐乃陽許植﹐而陰以告護。護曰「上何能爲﹖廢之恐駭物聽﹐不如先離其黨。」乃出植爲梁州刺史﹐恆爲潼州刺史。植等旣出﹐帝思之不置﹐每欲召之。護泣諫曰「天下至親﹐無過兄弟。若兄弟尙相疑貳﹐他人誰可信者﹖太祖以陛下富於春秋﹐屬臣後事。臣情兼家國﹐實願竭其股肱。若陛下親攬萬幾﹐威如四海﹐臣死之日﹐猶生之年。但恐除臣之後﹐姦回得志﹐非惟不利陛下﹐亦將傾覆社稷﹐使臣無面目見太祖於九泉。且臣旣爲天子之兄﹐位至宰相﹐尙復何求﹖願陛下勿信讒人之言﹐疏棄骨肉。」帝乃止。乙弗鳳大懼﹐謂帝曰「事不速斷﹐反受其亂。陛下不殺護﹐不惟臣等不免﹐弒逆之禍﹐卽在目前。」帝又信之。於是密謀滋甚﹐定計於次日﹐召羣臣入宴﹐因執護誅之。

護寄腹心於光洛﹐朝夕伺帝﹐纖悉必報﹐聞帝有密謀﹐乃召柱國賀蘭祥﹑領軍尉遲綱﹐訴以朝廷見害之意。二人勸護廢之﹐曰「公欲自全﹐不若另立賢明。」護曰「主少國疑﹐遽行廢立﹐人心不服﹐柰何﹖」賀蘭祥曰「嗣子可輔則輔之﹐不可輔則廢之。昔先王廢魏少主亦然。機在速爲﹐前事可師也。以公今日位望﹐廢昏立明﹐誰敢不服﹗」護從其言。時尉遲綱總領禁兵﹐護使以兵入宮﹐先收其黨。綱至外殿﹐召乙弗鳳﹑賀拔提議事﹐二人不知事露﹐同來見綱。綱卽執之﹐送入護第。因罷散殿前宿衛兵。時帝在宮中﹐尙以機事甚密﹐功成在卽﹐謂左右曰「誅護之後﹐某也賢﹐爲宰相﹔某也才﹐爲行臺。凡屬護黨﹐盡行誅之。」眾皆稱善。及聞宿衛皆散﹐大驚曰「此必有變﹐須防兵入。」忙集宮人數十﹐環衛左右﹐執兵自守。俄而﹐賀蘭祥奉護命﹐入宮見帝。甲士從者二百人﹐皆露刃上階。祥厲聲奏曰「陛下暱近小人﹐不行正道﹐無人君之度。賀拔提等欲殺晉公以危社稷﹐今已收訖。公卿大臣恐陛下不能守太祖之業﹐有負臣民之望﹐請陛下歸略陽舊府。另立新主﹐管理萬民。」因斥左右宮人曰「爾等死在目前﹐尙何爲者﹗」

宮人皆驚走。帝自投於地曰「爲事不密﹐害至於此。」祥乃逼帝出宮﹐以車一乘﹐送入舊第﹐使兵士圍守之。護旣幽帝﹐悉召公卿會議﹐廢帝爲略陽公。迎立岐州刺史寧都公毓以承大業。眾曰「此公家事﹐廢立由公﹐羣臣何敢有違﹗」遂斬乙弗鳳﹑賀拔提於宮門之外﹐殺孫恆於漳州。

時李植父李遠爲柱國大將軍﹐鎭弘農。護欲誅植﹐徵之梁州﹐並召遠入朝。李遠見召﹐疑必有變﹐欲不就徵﹐沈吟久之﹐乃曰「大丈夫寧爲忠臣而死﹐豈可作叛臣而生乎﹗」遂就徵。至長安﹐植已被囚。護以遠功名素重﹐猶欲全之﹐引與相見﹐謂曰「公兒遂有異謀﹐非止屠戮護身﹐乃是傾危社稷。叛臣賊子理宜同疾﹐公可早爲之所。」乃以植付遠﹐令自殺之。遠素愛植﹐不忍加誅。植有口辯﹐自陳初無此謀。遠信之﹐詰朝將植謁護﹐欲爲申雪。護謂植已死﹐左右報曰「植亦在門。」護大怒曰「陽平公不信我。」

乃召入﹐仍命遠同坐﹐迎略陽公至﹐令與植相質於遠前。植辭窮﹐謂略陽公曰「本爲此謀﹐欲安社稷﹐利至尊耳。今日至此﹐何事云云。」遠聞之﹐自投於牀曰「若爾﹐誠合萬死。」護遂殺植﹐並逼遠自殺。初﹐李遠弟穆官開府儀同三司﹐知植非保家之子﹐每勸遠除之﹐遠不能用。及臨刑﹐泣謂穆曰「不用汝言﹐以至於此。」穆當從坐﹐以前言獲免﹐除名爲民。植弟基尙義歸公主﹐亦當從坐﹐穆請以二子代基命﹐護並釋之。

九月癸亥﹐寧都公至長安﹐百官迎之入宮。甲子﹐卽皇帝位﹐是爲世宗皇帝。太祖長子也﹐時年二十五歲。大赦﹐攺元武城。朝羣臣於太極殿﹐進護爲太師。立夫人獨孤氏爲後﹐卽獨孤信女也。略陽旣廢﹐護猶怨之﹐使人齎鴆酒﹐弒之於舊第。年十六。黜王后元氏爲尼。武城二年正月﹐護上表歸政﹐陽爲退讓﹐其實軍務大權仍自總理。周有處士韋﹐孝寬之兄也﹐志尙夷簡。魏﹑周之際﹐十徵不屈。太祖甚重之﹐不奪其志。明帝立﹐敬禮尢厚﹐號曰逍遙公。護延之至第﹐訪以政事。時護盛修第捨﹐極土木之巧﹐仰視堂屋﹐歎曰「酣酒嗜飲﹐峻宇雕墻﹐有一於此﹐未或不亡﹗」護不悅﹐聽之使去。其立明帝也﹐以帝必徳己﹐故無疑忌。及帝卽位﹐明敏有識量﹐每日親攬萬幾﹐生殺黜陟﹐輒自決斷﹐漸欲奪護之權。護復謀廢之。有李安者﹐本以鼎俎有寵於護﹐擢爲膳部下大夫﹐因謂安曰「近上作事﹐令人不可耐。子能暗行毒害﹐終身當共富貴。」安曰「此大事﹐若以相付﹐易猶反掌﹐保爲公圖之。」護大喜。一日﹐安上食﹐置毒於糖而進之。帝食時不覺﹐俄而疾作﹐次日大漸﹐歎曰「我墮姦計﹐不能活矣。」乃召左右侍臣﹐口授遺詔五百餘言。且曰「朕子年幼﹐未堪當國。魯公﹐朕之介弟﹐寬仁大度﹐海內共聞。能宏我周家者﹐必此子也。可使入繼朕後。」言畢遂殂。後人有詩哀之曰﹕

黑獺當年連弒主﹐君臣大義等閒看﹐

兩兒命絕他人手﹐千古收場總一般。

明帝暴崩﹐廷臣皆知中毒﹐爲宇文護所使。然畏其勢﹐皆求自保﹐莫敢推問。遂遵遺命﹐奉魯公卽皇帝位﹐是爲周武帝。帝名邕﹐字禰羅突﹐太祖第四子也。生於同州﹐有神光照室。幼而孝敬聰明﹐有器質﹐儀度不凡﹐特爲明帝所親愛。朝廷大事﹐每與參議。性深沈﹐非因顧問﹐終不輒言。明帝每歎曰「夫人不言﹐言必有中。」故彌畱之際﹐捨其子而立之。當是時﹐護於魏﹑周之際﹐秉政不越五年﹐於魏則弒恭帝﹐於周則弒閔帝﹐又弒明帝﹐威權震於一國﹐大逆彰於四方。故齊主聞之﹐欲代周以討其罪﹐出兵有日矣。

而望气者言﹐鄴中有天子气﹐帝慮有內變﹐遂不暇外討。

初﹐帝之謀誅楊﹑燕也﹐許長廣王湛曰「事成﹐當立爾爲太弟。」旣而立太子百年。湛心不平。時畱守鄴中﹐濟南王亦在鄴﹐命湛掌之。及訛言起﹐帝命厙狄伏連爲幽州刺史﹐斛律丰樂爲領軍﹐以分湛權﹐湛愈不安。而平秦王歸彥則以天子气應在濟南﹐恐其復立﹐於己不利﹐勸帝除之。帝乃使歸彥至鄴﹐徵濟南王如並州。湛益疑懼﹐問計於髙元海。元海曰「皇太后萬福﹐至尊孝友異常﹐殿下不須疑慮。」湛曰「此豈我推誠相問之意耶﹖」

元海因乞還省﹐靜夜思之。湛卽畱元海於後堂。元海達旦不寐﹐繞牀徐步﹐夜漏未盡﹐湛遽出曰「神算如何﹖」元海曰「有三策﹐恐不堪用耳。一請殿下如梁孝王故事﹐從數騎入晉陽﹐先見太后求哀﹐後見主上﹐請去兵權﹐不乾朝政﹐必保泰山之安。此上策也。次則當具表﹐云威權太盛﹐恐取謗眾口﹐請爲靑﹑齊二州刺史﹐沈靖自居﹐必不招物議﹐此中策也。最下一策﹐發言卽恐族誅﹐不敢聞於殿下。」湛曰「卿之下策﹐焉知非我之上策乎﹖汝但說之﹐斷不汝罪。」元海曰「濟南世嫡﹐主上假太后令而奪之。今集文武﹐示以徵濟南之敕﹐執斛律丰樂﹐斬髙歸彥。尊立濟南﹐號令天下﹐以順討逆﹐此萬世一時也。」湛大悅。然性怯多疑﹐心𨿽善之而未敢發。使術士鄭道謙卜之。曰「不利舉事﹐靜則吉。」有林慮令潘子密者﹐湛之舊人﹐曉占候之術﹐潛謂湛曰「主上當卽晏駕﹐殿下不日登大位矣。」湛欲驗其言﹐拘之內第以候之。又令巫覡卜之﹐多雲不須舉兵﹐自有大慶。湛乃奉詔﹐令數百騎送濟南王至晉陽。但未識濟南此去生廷若何﹐長廣王果得大慶否﹐且俟下文再講。第五十五卷

棄天親居喪作樂歸人母懼敵求成

話說濟南初廢﹐帝於太后前涕泣誓言﹐許以終始相保﹐決無害意。𨿽徵至晉陽﹐初意幽之別第﹐終其天年。歸彥等數陳利害﹐日夜勸帝除之。帝乃遣人密行鴆毒﹐濟南不從﹐扼而殺之。時年十七歲。其後孝昭頗自愧悔﹐忽忽若失。有晉陽令史至鄴﹐早行﹐路遇儀仗甚都﹐有一王者坐馬上﹐酷似文宣﹐心甚疑之。有一騎落後﹐問之﹐騎曰「文宣帝也。今往晉陽復仇耳。」

倏忽不見。令史歸﹐不敢言。後聞帝疾﹐謂人曰「帝必不起。」其時宮中諸厲並作﹐或歌呼樑上﹐或叱吒殿中。帝惡之﹐備行禳魘之事﹐而厲不止。

時有巫者﹐言天狗下降大內﹐不利帝躬﹐乃於其所講武以禳之。帝自彊作精神﹐乘馬射箭。馬忽絕韁而奔﹐有兔從艸中竄出﹐馬驚逸﹐帝墜地絕肋。左右救之﹐昏迷良久乃蘇。扶至宮﹐發暈數次。太后聞之﹐來視疾﹐問曰「汝徵濟南至此﹐今何在﹖」帝不答。連問﹐皆不答。太后怒曰「殺之耶﹖不用吾言﹐死其宜矣﹗」遂不顧而去。一月甲辰﹐詔以嗣子衝﹐弟長廣王湛統玆大寶﹐遣趙郡王睿至鄴徵之。又與湛書曰「百年無罪﹐汝可以樂處置之﹐勿效前人也。」是日﹐殂於晉陽宮。臨終﹐但言恨不見太后山陵。睿至鄴﹐宣帝遺命﹐使繼大統。湛猶疑其詐﹐使所親先詣嬪所﹐發而視之﹐使者復命﹐乃大喜。馳赴晉陽﹐使河南王孝瑜先入宮﹐攺易禁衛﹐然後入。癸丑﹐湛卽皇帝位於南宮﹐是爲武成皇帝。大赦﹐攺元大寧。立妃胡氏爲皇后﹐子緯爲皇太子﹐封太子百年爲樂陵王。

初﹐孝昭事太后惟謹﹐朝夕定省﹐常得親歡。武成每多不順﹐太后常惡之。孝昭崩﹐太后思之致疾。又舊時老伴﹐若恆山楚國遊夫人﹑穆夫人﹑王夫人等﹐或隨子就封﹐或已去世。滿目非舊﹐鬱鬱不樂﹐故疾勢日重﹐而武成行樂自若﹐大寧元年四月遂崩﹐時年六十二歲。五月庚午﹐合葬於髙祖獻武之陵﹐諡曰武明太后。後有大識﹐髙明嚴斷﹐雅遵儉約﹐往來外舍﹐侍從不過十人。性寬厚不妒﹐髙祖姬侍﹐咸加恩待。髙祖嘗西討﹐方出師﹐後夜孿生一男一女。左右以危急﹐請追告髙祖。後不許﹐曰「王出統大兵﹐何可以我故輕離軍幕。死生命也﹐來復何爲﹗」髙祖聞之﹐嗟歎稱善。弟昭﹐以功名自達。其餘親屬﹐未嘗爲請爵位。每言官人以才﹐柰何以私亂公。先是童謠曰「九龍母死不作孝。」及後崩﹐武成不攺服﹐緋袍如故﹐登髙臺﹐置酒作樂。宮女進白袍﹐帝怒﹐投諸臺下。歸彥時在座﹐請撤樂。帝大怒曰「何與汝事﹐敢阻吾興﹗」叱之使去。蓋帝爲髙祖第九子﹐童謠其先驗也。

初﹐歸彥爲孝昭所厚﹐恃勢驕盈﹐陵侮貴戚。廷臣髙元海﹑畢義云﹑髙乾和常切齒之﹐因與帝前數言其短﹐且云「歸彥久掌禁兵﹐威權震主﹐必爲禍亂。」帝尋其反覆之﹐迹漸忌之﹐下密詔﹐除歸彥冀州刺史﹐令速發﹐不聽入宮。時歸彥在家縱酒爲樂﹐經宿尙未之知﹐至明入朝欲參。門者不納﹐曰「領軍已除冀州﹐無容擅入。」歸彥大驚﹐遂卽拜退。羣臣莫敢與語。七月﹐歸彥至冀州﹐大懷怨望﹐欲待帝如鄴﹐乘虛入晉陽。其郎中令呂思禮密告於朝﹐帝詔大司馬段韶﹑司空婁睿討之。歸彥聞有軍至﹐將討己罪﹐卽閉城拒守。長史宇文仲鸞不從﹐殺之。乃自稱大丞相﹐有眾四萬。朝廷聞其拒守不下﹐以尙書封子繪﹐冀州人﹐其祖父世爲本州刺史﹐得人心。使乘傳至信都﹐巡於城下﹐諭吏民以禍福﹐於是降者相繼。城中動靜﹐小大皆知之。歸彥自料必敗﹐登城大呼曰「孝昭皇帝初崩﹐六軍百萬﹐悉在臣手。投身向鄴﹐奉迎陛下﹐當時不反﹐今日豈反耶﹖正恨元海﹑義云﹑乾和等誑惑聖聰﹐嫉忌忠良﹐逼臣至此。陛下若殺此三人﹐臣卽臨城自刎。」旣而城破﹐單騎奔走﹐至交津被執﹐鎖之送晉陽。乙未﹐載以露車﹐銜木面縛﹐劉桃枝臨之以刃﹐擊鼓隨之﹐並其子孫十五人皆棄市。又以歸彥在文宣時﹐譖殺淸和王嶽﹐以其家良賤百口悉賜嶽家。贈嶽太師。丁酉﹐以段韶爲太傅﹐婁睿爲司徒﹐平陽王淹爲太宰﹐斛律光爲司空﹐趙郡王睿爲尙書令﹐河間王孝琬爲左僕射。命封子繪行冀州事﹐人民始安。今且按下不表。

且說北有突厥一部﹐其君木桿可汗。自蠕蠕衰弱﹐突厥日彊﹐周人欲結之以伐齊。許納其女爲後﹐遣禦伯大夫楊薦往結之。齊人聞之懼﹐亦遣使求婚於突厥﹐賂遺甚厚。木桿貪齊幣重﹐欲執薦送齊。薦知之﹐責木桿曰「我太祖昔與可汗共惇鄰好﹐蠕蠕部落數千來降﹐太祖悉以付可汗使者﹐以快可汗之意。如何今日遽欲背恩忘義﹐獨不畏鬼神乎﹗」木桿慘然良久﹐曰「君言是也﹐吾意決矣。當相與共平東賊﹐然後送女。」薦歸復命。公卿請發十萬人擊齊﹐柱國楊忠獨以爲得萬騎足矣。戊子﹐忠將步騎一萬﹐與突厥自北道伐齊﹔大將軍達奚武帥步騎三萬﹐自南道出平陽﹐期會於晉陽城下。忠進﹐拔齊二十餘城。齊人守陘嶺之隘﹐忠擊破之。突厥木桿以十萬騎來會﹐自恆州三道俱入。時大雪數旬﹐南北千餘里﹐平地數尺。時齊主在鄴聞之﹐恐並州有失﹐倍道赴晉陽﹐令斛律光將步騎三萬屯平陽﹐以爲聲援。己未﹐周師逼晉陽﹐突厥從之﹐聲勢甚盛。齊主懼﹐戎服率宮人欲東走避之。趙郡王睿﹑河間王孝琬叩馬諫曰「陛下勿畏﹐有臣等在﹐足以禦賊。」孝琬請委睿處分﹐必得嚴整。帝從之﹐命六軍進止﹐皆受睿節度﹐而使段韶總之。

睿本髙祖姪﹐趙郡公永實之子。幼孤﹐聰慧夙成﹐爲髙祖所愛。養於宮中﹐令遊夫人母之﹐恩逾諸子。年四歲﹐未嘗識母。其母魏華山公主﹐與楚國夫人鄭氏爲姑舅姊妹。一日﹐宮人領了來至飛仙院遊玩。鄭夫人抱諸膝﹐戲謂之曰「你是我姨之兒﹐何倒認遊娘爲母﹖」睿愕然問故。夫人悉告所以﹐且曰「此事大王不許與你說﹐待你長成﹐然後去認親母。」睿默然下淚﹐回宮﹐思念不已﹐遂失精神。髙祖疑其感疾﹐睿曰「兒無疾﹐欲識我生耳。」乃迎華山公主至宮﹐與之相見。睿趨膝下跪拜﹐抱住大哭。公主亦泣。自後﹐髙祖常令往來無間。母有疾﹐晝夜侍牀前不去。及母沒﹐哀戚毀形﹐不茹葷者三載。人稱其孝。髙祖嘗謂平秦王曰「此兒至性過人﹐吾子皆無及者。」文宣時﹐嘗爲定州刺史﹐領兵監築長城。時遇炎天﹐屏蓋障﹐親與軍人同勞苦﹐或以冰進﹐卻不用﹐曰「三軍皆熱﹐吾何獨進寒冰﹖」

人皆感悅。以故軍士受睿節制﹐莫不踴躍爭奮。睿部分旣定﹐乃請齊主登北城觀戰。軍容整肅﹐敵人望之失色。突厥咎周人曰「爾言齊亂﹐故來伐之。今齊人眼中亦有鐵﹐何可當耶﹖」周人以步卒爲前鋒﹐從西山下﹐鼓勇而前。去城二里許﹐諸將咸欲進擊之﹐韶曰「步卒力勢﹐自當有限。今積雪旣厚﹐逆戰非便﹐不如堅陳以待之。彼勞我逸﹐破之必矣。」旣至﹐齊悉其銳兵﹐鼓噪而出﹐突厥震駭﹐引兵上山﹐不肯戰。周師遂大敗﹐棄營而遁。突厥引兵出塞﹐縱騎大掠﹐自晉陽以往七百餘里﹐人畜無遺。段韶追之不敢逼。突厥還至陘嶺﹐地凍滑不可走﹐乃鋪氈以度。馬皆寒瘦﹐膝以下毛盡落。北至長城﹐馬死且盡。截矟杖之以歸。達奚武至平陽﹐未知忠已敗走﹐猶進兵不已。斛律光與書曰「鴻鵠已翔於寥廓﹐羅者猶視於沮澤﹐爾何不知進退耶﹖」

武得書﹐知北道兵已敗﹐亦還。光逐之﹐入周境﹐獲二千餘口以歸。光見帝於晉陽﹐帝以新遭大寇﹐抱光頭而哭。任城王湝進曰「何至於此﹐陛下苟無忘今日﹐平西賊不難。」乃收淚而止。初﹐顯祖之世﹐周人常懼齊兵北渡﹐每至冬月﹐守河椎水以守。及武成卽位﹐嬖幸用事﹐朝政漸紊﹐齊人反椎兵以備周兵之逼。斛律光歎曰「國家常有並吞關﹑隴之志﹐今日至此﹐而惟玩聲色乎﹗」

且說齊主志圖苟安﹐不以軍國爲事﹐性又懦怯﹐周師𨿽退﹐猶虞復來﹐妨其爲樂之事﹐因問計於羣臣曰「吾欲與周通好﹐永息干戈﹐未識周其許我乎﹖」侍中和士開曰「臣有一策﹐可使宇文護感恩聽命。」武成急問何策﹐開曰「昔日護奔關中﹐其母閻氏及姑宇文氏並畱晉陽﹐皆被幽縶﹐至今尙羈中山宮內。臣聞邊人云﹐護爲宰相後﹐每遣間使入齊﹐訪求其母消息。若示以通好之意﹐許歸其母﹐有不樂從者哉﹖且其母與姑在彼則重﹐住此不過一老嫗耳﹐不久將歸地下﹐何關輕重﹖」帝以爲然﹐乃遣使者至玉壁﹐求通互市﹐微露護母尙在﹐通好則歸。護聞之大喜﹐密托勛州刺史韋孝寬致書齊朝﹐欲申盟好。齊乃先遣其姑歸國﹐爲閻氏作書寄護。其書曰﹕吾年十九入汝家﹐今已八十矣。凡生汝輩一男一女。今日眼下不見一人﹐興言及此﹐悲纏肌骨。幸屬千載之運﹐逢大齊之徳﹐矜老開恩﹐許得相見。今寄汝小時所著錦袍一領﹐宜自檢看。禽獸艸木﹐母子相依。吾有何罪﹐與爾分隔﹖今復何福﹐還獲見汝﹖言此悲喜﹐死而更蘇。

世間所有﹐求皆可得。母子異國﹐何處可求﹖假汝貴極王公﹐富過山海﹐不得一朝暫見﹐不得一日同處﹐寒不得汝衣﹐饑不不得汝食﹐汝𨿽窮榮極盛﹐光耀世間﹐汝何用爲﹐於吾何益﹖吾今日之前﹐汝旣不得申其供養﹐事往何論。今日以後﹐吾之殘命﹐惟系於汝。爾戴天履地﹐中有鬼神﹐勿云冥昧而可欺負。

護得書﹐捧之涕泣﹐悲不自勝。亦以書報母云﹕區宇分崩﹐遭遇災禍﹐遠離膝下﹐忽忽三十五年。受形稟气﹐皆知母子﹐誰同薩保﹐如此不孝﹗子爲公侯﹐母爲俘隸。暑不見母暑﹐寒不見母寒。衣不知有無﹐食不知饑飽。泯如天地之外﹐無由暫聞。晝夜悲號﹐繼之以血。分懷冤酷﹐終此一生﹐冀奉見於泉下耳。不謂齊朝解网﹐惠以徳音。摩惇﹑四姑﹐已蒙禮送。初聞此旨﹐魂膽飛越﹐號天叩地﹐不能自勝。艸木有心﹐禽魚感澤。況在人倫﹐而敢不銘戴齊朝霈然之恩。旣已沾洽﹐有家有國﹐信義爲本。伏度來期﹐已應有日。一得奉見慈顏﹐永畢生願。生死骨肉﹐豈過今恩。負山戴嶽﹐未足勝荷。伏紙嗚咽﹐言不宣心。蒙寄薩保別時所畱錦袍﹐年歲𨿽久﹐宛然猶識﹐對此益抱悲泣耳。

齊人畱護母﹐使更與護書﹐邀護重報。往返數次﹐護徒以卑詞致乞。

時段韶拒突厥於塞下﹐齊主使人以護書示之﹐問其可否。韶作書報曰﹕周人反覆﹐本無信義﹐比晉陽之役﹐其事可知。護外托爲相﹐其實主也。旣爲母請和﹐不遣一介之使到此來求﹐而徒作哀憐之語﹐形諸楮墨﹐其情可知。若據移書﹐卽送其母﹐恐示之以弱。得母之後﹐彼必益無忌憚。爲今之計﹐不如且外許之﹐待和親堅定﹐然後遣之未晚。

齊主得書﹐猶豫未決。

時又傳言木桿可汗以前攻晉陽不得志﹐謀與周兵再舉伐齊。齊主大懼﹐急欲與周通好﹐以免干戈之擾。因不待周使來迎﹐卽送其母歸。閻氏至周﹐舉朝稱慶﹐周主爲之大赦。護與母暌隔多年﹐一朝聚處﹐凡所資奉﹐窮極華盛。每四時伏臘﹐武帝率宗室親戚至其家﹐行家人禮﹐稱觴上壽。尊榮之典﹐振古未聞。俄而﹐突厥畱屯塞北﹐更集諸部兵﹐遣使告周﹐欲與共擊齊﹐如前所約。護因新得其母﹐未欲東伐﹐又恐負突厥約﹐更生邊患﹔不得已﹐徵二十四軍及散隸﹐及秦﹑隴﹑巴﹑蜀之兵﹐並羌夷內附者凡二十萬人﹐率以伐齊。但未識周師之出﹐勝負若何﹐且聽下卷分剖。第五十六卷

爭宜陽大兵屢卻施玉珽天誅亟行

話說宇文護懼違突厥之意﹐出師伐齊。周主授護斧鋮﹐親勞軍於沙苑。

護軍至潼關﹐遣大將尉遲迥帥精騎十萬爲前鋒﹐趨洛陽﹔大將權景宣帥山南之兵﹐趨懸瓠﹔少師楊出軹關﹔親率大軍屯弘農。命齊公憲﹑達奚武﹑都督王雄軍於邙山。齊主震恐﹐悔不聽段韶之言。乃遣蘭陵王長恭﹑大將軍斛律光救洛陽﹐太尉婁睿拒楊。出軹關﹐恃勇深入﹐軍不設備。婁睿將兵奄至﹐大破其軍。被執﹐遂降。權景宣圍懸瓠﹐豫州刺史王士良﹑永州刺史蕭世怡並以城降。尉遲迥等圍洛陽﹐爲土山地道以攻之。城中守禦甚固﹐三旬不克。護命諸將塹斷河陽之路﹐以遏救兵﹐引師共攻洛陽。諸將以爲齊兵必不敢出﹐惟坼候而已。蘭陵王斛律光畏周兵之彊﹐未敢遽進。齊主召段韶﹐謂曰「洛陽危急﹐今欲遣公救之。但突厥在北﹐復須鎭守﹐柰何﹖」

對曰「北虜侵邊﹐事等疥癬﹐不足爲國深害。今西鄰闚逼﹐乃腹心之病﹐請奉詔南行。」齊主曰「朕意亦爾。」韶乃率精騎一千發晉陽﹐星夜趕行﹐五日濟河行近洛陽﹐與諸軍會。值連日陰霧﹐乃帥帳下三百騎﹐與諸將登邙阪觀周軍形勢。至太和谷﹐與周軍遇﹐韶卽馳告各營﹐迫集騎士﹐結陣以待之。韶爲左軍﹐蘭陵王爲中軍﹐光爲右軍。周人不意其至﹐皆恟懼。韶遙謂周人曰「汝宇文護才得其母﹐遽來爲寇﹐何也﹖」周將曰「天遣我來﹐有何可問﹗」韶曰「天道賞善罰惡﹐當遣妝送死來耳。」周將曰「吾不與汝鬥口﹐特與汝鬥戰耳。」乃以步兵在前﹐上山迎戰。韶命軍士且戰且卻以誘之﹐待其力獘。然後下馬共擊﹐衝堅陷銳﹐萬眾齊奮。周師大敗﹐一時瓦解﹐主將禁之不能止﹐投溪墜谷﹐死者無數。蘭陵王以五百騎突入周軍﹐所向披靡﹐遂至洛陽城下﹐呼門求入。城上人弗識﹐乃免冑示之面﹐始開門納之。城上歡呼震地。周師在城下者亦解圍遁去﹐委棄營幕﹐自邙山至谷水三十里中﹐軍資器械彌滿川澤。惟齊公憲﹑達奚武及王雄在後﹐勒兵拒戰。

王雄馳馬衝斛律光陣﹐光退走﹐左右皆散﹐惟餘一奴一矢。雄按矟刺之﹐不及光者丈餘﹐謂光曰「吾惜爾不殺﹐當生擒爾去見天子。」光回身反射﹐中雄額。雄抱馬走﹐至營而卒。軍中益懼﹐齊公憲拊循督勵﹐眾心少安。至夜﹐收軍欲待明更戰﹐達奚武曰「洛陽軍敗﹐人情震駭﹐若不乘夜速還﹐明日欲歸不得。武在軍久﹐備見形勢﹐公年少未經事﹐豈可以數營士卒﹐委之虎口乎﹖」乃還。權景宣亦棄豫州還。齊主親至洛陽勞軍﹐以段韶爲太宰﹐斛律光爲太尉﹐蘭陵王爲尙書令。蘭陵王﹐文襄第四子﹐姬荀氏翠容所出。

荀氏本爾朱后婢﹐性慧巧﹐年十四﹐常侍獻武﹐後疑其與獻武有私﹐欲置之死。獻武送之婁後處養之。婁以其眼秀神淸﹐日後必生貴子﹐乃賜文襄爲妾﹐而生蘭陵。美丰姿﹐狀貌如婦人好女。每臨陣﹐恐無以威敵﹐帶面具出戰﹐匹馬直前﹐萬人辟易。是役也﹐功最著。奏凱後﹐齊人作蘭陵王樂以榮之。

再說周楊忠引兵出沃野﹐應接突厥。軍糧不給﹐諸軍憂之﹐計無所出。

乃招誘稽夷﹐宴其酋長於軍中﹐詐使河州刺史王傑﹐勒兵鳴鼓而至﹐曰「大塚宰已平洛陽﹐欲與突厥共討稽夷之不服者。」酋長皆懼。忠尉諭而遣之曰「速以糧助大軍﹐保無他害。」於是諸夷相率饋輸﹐軍賴以給。後聞周師罷歸﹐忠亦還。越一年﹐周又遣齊公憲﹐將兵圍齊宜陽﹐築崇徳等五城﹐以絕糧道。斛律光將步騎三萬救之﹐築統關﹑丰化二城﹐以通宜陽運糧之路。當是時﹐周﹑齊爭宜陽﹐大小數十戰﹐互有勝負。韋孝寬謂其下曰「宜陽一城之地﹐不足損益。兩國爭之﹐勞師彌年。彼若有智謀之將﹐棄崤東﹐圖汾北﹐我必失地。今宜速於華谷﹑長秋二處築城﹐以杜其意。脫其先我爲之﹐後悔無及。」乃畫地形以陳於護。護謂使者曰「韋公子孫𨿽多﹐數不滿百。汾北築城﹐遣誰守之﹖」事遂不行。光果以爭宜陽不若圖汾北﹐遂於陣前遙謂孝寬曰「宜陽小城﹐久勞爭戰。今旣捨彼﹐欲於汾北取償﹐幸勿怪也。」

孝寬曰「宜陽﹐爾邦之要衝﹔汾北﹐我國之所棄。我棄爾取﹐其償安在﹖君輔翼人主﹐位望隆重。不撫循百姓﹐而極武窮兵﹐苟貪尋常之地﹐塗炭疲獘之民﹐竊爲君不取也。」光進圍定陽﹐築南汾城以逼之。孝寬釋宜陽之圍﹐以救汾北。光與戰﹐大破之﹐遂築十三城於西境。馬上以鞭指畫而成。拓地五百里﹐而未嘗伐功。齊公憲督諸將拒齊師﹐段韶﹑蘭陵王引兵襲破其軍﹐惟定陽一城猶爲周守。進而圍之﹐刺史楊敷固守不下。韶屠其外城﹐內城將拔﹐而韶忽臥病﹐因謂蘭陵王曰「此城三面重澗﹐皆無走路﹐惟慮東南一道耳。賊必從此出﹐宜簡精兵專守之﹐此必成擒。」蘭陵乃令壯士千餘人﹐伏於東南澗口。城中糧盡﹐齊公憲來救﹐憚韶不敢進。敷突圍夜走﹐伏兵起而擒之﹐盡俘其眾﹐遂取周汾州及姚襄城。斛律光又與周師戰於宜陽﹐取周建安等四戍﹐捕擄千餘人而還。

護兵屢敗﹐歸朝後﹐與諸將稽首謝罪。周主仍慰勞之﹐下詔﹕「大塚宰晉國公﹐親則懿昆﹐任當元輔﹐自今詔誥及百司文書﹐並不得稱公名。」護大悅。周主深知二兄之死﹐皆爲護弒﹐常懼及禍﹐故卽位以後﹐深自晦匿﹐事無巨細﹐皆令先斷。後聞生殺黜陟﹐一無關預﹐於左右近習前﹐屢稱其忠不置。護聞之大安﹐異志少息。先是文帝爲魏相立左右十二軍﹐總屬相府。

文帝歿﹐皆受晉公護處分。凡所徵發﹐非護命不行。護第屯兵侍衛﹐盛於宮闕。諸子僚屬皆貪殘恣橫﹐士民患之。護常問下大夫庾季才曰「比日天道何如﹖」季才曰「荷恩深厚﹐敢不盡言。頃上臺有變﹐公宜歸政天子﹐請老私門。此則享期頤之壽﹐受旦奭之美﹐子孫常爲藩屏。不然﹐非復所知。」

護沈吟久之﹐曰「吾本志如此﹐但辭未獲免耳。公旣王官﹐可依朝例﹐無煩別參寡人也。」自是疏之。

衛公直﹐帝之母弟﹐深暱於護﹐及沌口之敗﹐坐免官﹐由是怨護﹐勸帝誅之﹐冀代其位。帝謀之宇文孝伯﹐孝伯與帝同日生﹐幼相同學。及卽位﹐欲引置左右﹐托言欲與孝伯講習孝經﹐故護弗之疑也。孝伯亦勸誅護。又中大夫宇文神舉﹑下大夫王軌皆與帝同心﹐欲共誅之。計乃定。帝每見護於禁中﹐常行家人禮。太后賜護坐﹐帝立侍於旁﹐絕無忤意。一日﹐護自同州還長安。帝禦文安殿見之﹐引護入謁太后﹐蹙額謂之曰「太后春秋髙﹐頗好飲酒﹐𨿽屢進諫﹐未蒙垂納。兄今入朝﹐願更啟請。」因出懷中《酒詰》授之﹐曰「願兄以此諫太后﹐太后必聽。」護諾而入﹐見太后﹐如帝所戒﹐向前起居畢﹐曰「願有聞於太后。」執捲讀之。讀未竟﹐帝猝起不意﹐以玉珽自後擊之。護不及防﹐遂踣於地。此亦天意使然﹐護惡已滿﹐一擊適破其腦﹐血湧如泉﹐頓時悶絕。太后愕然﹐左右大駭。帝令宦者何泉以禦刀斲之。泉惶懼﹐斲不能傷。衛公直匿戶內﹐躍出斬之。神舉等候門外﹐聞內有變﹐急趨入﹐見護已死﹐皆額首稱賀﹐謂帝曰「急收其黨。」帝乃召宮伯張孫覽等﹐告以護已誅﹐令收其子弟家屬﹐又其黨侯龍恩等數人﹐於殿中殺之。

初﹐龍恩爲護所親﹐護殺趙貴等皆與其謀。其從弟儀同侯植謂龍恩曰「主上春秋旣富﹐安危系於數公﹐若多所誅戮﹐以自立威權﹐豈惟社稷有纍卵之危﹐恐吾宗亦緣此而敗﹐兄安得知而不言﹖」龍恩不能從。植又乘間言於護曰「明公以骨肉之親﹐當社稷之寄。願推誠王室﹐擬迹伊﹑周﹐則率土幸甚。」護曰「吾誓以身報國﹐卿豈謂吾有他志耶﹖」陰忌之。植以憂卒。及護敗﹐龍恩誅﹐周主以植爲忠﹐特免其子孫。齊公憲爲護所親任﹐賞罰之際﹐皆得參預。護欲有所陳﹐多令憲奏。其間或有可否﹐憲恐主相嫌隙﹐每曲而暢之。帝亦察其心。及護死﹐召憲入﹐憲免冠謝罪。帝慰勉之﹐使往護第收兵及諸文籍﹐殺膳部下大夫李安。憲曰「安出自皂隸﹐所典庖廚而已﹐未足加戮。」帝曰「汝不知耳﹐世宗之崩﹐安所爲也。」帝閱護書記﹐有假托符命﹐妄造異謀者﹐皆坐誅。惟得庾季才書兩紙﹐極言緯候災祥﹐宜返政歸權。歎以爲忠﹐賜粟三百石﹐帛二千段﹐遷大中大夫。丁巳﹐大赦﹐攺元。以尉遲迥爲太師﹐竇熾爲太傅﹐李穆爲太保﹐憲爲大塚宰﹐直爲大司徒﹐陸通爲大司馬﹐辛威爲大司寇﹐神舉爲大司空﹐孝伯﹑王軌並加儀同三司﹑車騎大將軍。齊公憲𨿽遷塚宰﹐實奪之權。又謂憲侍臣裴文舉曰「昔魏末不綱﹐我太祖輔政。及周室受命﹐晉公復執大權。積習生常﹐愚者咸謂法應如是﹐豈有年三十天子而可爲人所制乎﹖詩云「夙夜匪懈﹐以事一人。』一人爲天子也。卿𨿽陪侍齊公﹐不得遽同﹐爲臣欲死千所﹐事宜輔以正道﹐勸以義方﹐輯睦我君臣﹐協和我兄弟﹐勿令自致嫌疑。」文舉退﹐以帝言白憲。憲指心撫幾曰「吾之夙心﹐公寧不知﹖但當盡忠竭節耳﹐知復何爲﹖」

衛公直心貪狠﹐意望大塚宰﹐旣不得﹐殊怏怏﹐更請爲大司馬﹐欲據兵權。

帝揣知其意﹐曰「汝兄弟長幼有序﹐豈可反居下列﹖」由是用爲大司徒。

庚寅﹐追尊略陽公爲孝閔皇帝。帝自是親攬萬幾﹐大權獨擅。賞功罰罪﹐悉秉至公﹐𨿽骨肉無所寬借。羣臣畏法奉上﹐而朝政一新。或有功之伐齊者﹐帝曰「我豈忘之﹖但齊主𨿽懦﹐舊臣宿將猶在。況我初政未遑﹐兵力尙弱﹐且待內治有餘﹐外敵自滅。與其取果於未熟﹐不若取果於旣落之爲易也。」

遂敕邊將﹐謹守疆界﹐勿遽生事。由是兩河之民﹐少得休息。今且按下不表。

且說武成爲帝﹐好暱小人﹐倦理政事。始因周師再來﹐猶寄腹心於舊臣﹐稍知畏勉。旣而外患不至﹐四境少安﹐遂恃爲無恐。嬖幸日進﹐大肆淫樂。

有嬖臣和士開者﹐自帝爲長廣王時﹐以善握槊﹑彈琵琶有寵﹐辟爲開府參軍。

及卽位﹐累遷給事﹑黃門侍郎﹐或外視朝﹐或內宴賞﹐須臾之間﹐不得不與士開相見。嘗在宮累日不歸。一入數日﹐才放一還﹐俄頃卽遣騎督赴。寵愛之私﹐日隆一日。前後賞賜﹐不可勝記。士開每侍左右﹐姦謅百端﹐言辭容止﹐極其鄙褻﹐以夜繼晝﹐無復君臣之禮。常謂帝曰「自古帝王﹐盡爲灰土。堯﹑舜﹑桀﹑紂﹐竟復何異﹖陛下宜及少壯﹐極意爲樂﹐縱橫行之。一日取快﹐可敵千年。國事盡付大臣﹐何慮不辦﹐無爲自勤約也。」帝大悅。

於是委趙彥深掌官爵﹐元文遙掌財用﹐唐邕掌外騎﹐馮子琮﹑胡長粲掌東宮。

三四日一視朝﹐對羣臣略無所言﹐書數字而已。須臾罷入。

先是樂陵王百年﹐孝昭時立爲太子﹐帝素忌之。今𨿽退居藩位﹐疑其心懷怨望﹐畱之必爲異日之患。百年亦覺帝意﹐每事退抑﹐常托病不朝﹐故得苟延旦夕。時有白虹圍日﹐再重赤星晝見。太史令奏言不利於國﹐帝欲禳免其殃﹐思殺百年以厭之。乃囑其近侍之臣﹐密伺其短﹐纖悉必報。一日﹐百年習書﹐偶作數「敕」字。宮奴賈徳冑封其奏上﹐帝大怒﹐使召百年。百年自知不免﹐泣謂妃斛律氏曰「帝欲殺我久矣﹐此行恐不復相見。」因割帶玦與之﹐曰「畱此以爲遺念。」妃涕泣受命。遂入。但未識百年此去吉凶若何﹐且聽後卷細說。第五十七卷

和士開穢亂春宮祖孝徵請傳大位

話說樂陵王入宮﹐見帝於涼風堂。帝使書「敕」字﹐與徳冑所奏字迹相似﹐大怒曰「爾書『敕』字﹐欲爲帝耶﹖」喝左右亂捶之﹐又令曳之繞堂行﹐且曳且捶。所過血皆徧地﹐气息將盡﹐乃斬之。棄諸池中﹐池水盡赤。

其妃聞之﹐把玦哀號﹐晝夜不絕聲。月餘亦卒﹐玦猶在手﹐拳不可開。父光擘之﹐其手乃開。中外哀之。

卻說士開常居禁中﹐出入臥內﹐妃嬪雜處﹐𨿽帝房幃之私﹐亦不相避﹐胡後遂與之通。帝宿別宮﹐後卽召與同臥﹐甚至白日宣淫﹐宮女旁列不顧。

或帝召士開﹐後與之同來﹐帝不之疑也。一日﹐帝使後與士開握槊於殿前﹐互相笑樂。河南王孝瑜進而諫曰「皇後天下之母﹐豈可與臣下接手﹖」後及士開皆不樂而罷﹐因共譖之。士開言孝瑜奢僭﹐山東惟聞河南王﹐不聞有陛下。帝由是忌之。後又言孝瑜與爾朱禦女私語﹐恐有他故。帝益怒。未幾﹐賜宴宮中﹐頓飲孝瑜酒三十七杯。孝瑜體肥大﹐腰帶十圍﹐醉不能起。帝使左右載以出﹐鴆之車中。至西華門﹐煩躁投水而絕。諸王侯在宮中者﹐莫敢發聲。惟河間王孝琬大哭而出。

文宣後自濟南被廢﹐退居昭信宮。一日﹐帝往見之﹐悅其美﹐逼與之私。

後不從。帝曰「昔二兄以汝爲大兄所污﹐故姦大嫂以報之。汝何獨拒我耶﹖」

後曰「此當日事。今我年已長﹐兒子紹徳漸大﹐柰何再與帝亂﹗」帝曰「若不許我﹐當殺汝兒。」後懼從之﹐遂有娠。紹徳至閣﹐不與相見。紹徳慍曰「兒豈不知『家家』腹大﹐故不與我相見耶﹗」呼母爲『家家』﹐蓋鮮卑語也。後聞之大慚﹐由是生女不舉。帝橫刀詬曰「汝殺我女﹐我何爲不殺汝兒﹗」召紹徳至﹐對後斬之。後大哭。帝愈怒﹐裸後赤體﹐亂撾撻之。

後號天不已。盛以絹襄﹐流血淋漉﹐投諸渠水﹐良久乃蘇﹐命以犢車一乘﹐載送妙勝寺爲尼。人謂此文宣淫亂之報云。

再說齊臣中有祖珽者﹐字孝徵﹐性情機警﹐才華贍美﹐少馳令譽﹐爲當世所推。髙祖嘗口授珽三十六事﹐出而疏之﹐一無遺失﹐大加獎賞。但疏率無行﹐不惜廉恥。好彈琵琶﹐自制新曲﹐招城市少年遊集諸娼家﹐相歌唱爲樂。曾於司馬世雲家飲﹐偸藏銅疊三面。廚人請搜諸客﹐於珽懷中得之﹐見者皆以爲恥﹐而珽自若。所乘老馬一匹﹐常稱驑駒。私通鄰婦王氏﹐婦年已老﹐人前呼爲娘子。裴讓之嘲之曰「策疲老不堪之馬﹐猶號驑駒﹔姦年已耳順之婦﹐尙呼娘子﹐卿那得如此怪異﹗」於是喧傳人口﹐盡以爲笑。髙祖宴羣僚﹐於坐上失金叵羅﹐竇泰疑珽所竊﹐令飲客皆脫帽﹐果於珽髻上得之﹐髙祖未之罪也。後爲祕書丞﹐文襄命錄《華林徧略》。珽以書質錢樗蒲﹐文襄杖之四十。後又詐盜官粟三千石﹐鞭二百﹐配甲坊。會並州定國寺成﹐髙祖謂陳元康曰「昔作《芒山寺》碑文﹐時稱妙絕。今《定國寺碑》﹐當使誰作也﹖」元康因薦珽才學﹐並解鮮卑語。乃給筆札﹐使就配所具艸。二日文成﹐詞彩甚麗。髙祖喜其工而且速﹐特赦其罪。文宣卽位﹐以爲功曹參軍﹐每見之﹐常呼爲賊。然愛其才﹐𨿽數犯刑憲﹐終不忍棄﹐令直中書省。武成未卽位時﹐珽爲胡桃油獻之﹐且言「殿下有非常骨法﹐臣夢殿下乘龍昇天﹐不久當登大寶。」武成曰「若然﹐當使卿大富貴。」旣卽位﹐擢拜中書侍郎﹐遷散騎常侍﹐與和士開共爲姦謅。帝寵幼子瑯琊王儼﹐拜爲禦史中丞。

先是中丞舊制體統最重﹐其出也﹐千步外卽淸道﹐與皇太子分路而行﹐王公皆遙住車馬以待其過。倘或遲違﹐則赤棒棒之。𨿽敕使不避。自遷鄴後﹐此儀遂廢。帝欲榮寵瑯琊﹐乃使一依舊制。嘗同胡後於華林門外張幕﹐隔靑紗步障觀之。瑯琊儀仗過﹐遣中貴馳馬﹐故犯其道﹐赤棒棒之。中貴言奉敕﹐赤棒應聲碎其鞍﹐馬驚人墜。帝大笑以爲樂。觀者傾京邑。後嘗私謂士開曰「太子愚懦﹐吾欲勸帝立瑯琊代之﹐卿以爲可否﹖」士開曰「臣承娘娘不棄﹐得效枕席之歡。然帝與太子﹐須要瞞過他。太子愚懦易欺﹐瑯琊王年𨿽幼﹐眼光奕奕﹐數步射人﹐向者暫對﹐不覺汗出。他日得志﹐必不容臣與娘娘永好也。」後乃止。祖珽𨿽爲散騎常侍﹐位久不進﹐思建奇策﹐以邀殊寵﹐因說士開曰「君之寵幸﹐振古無比。但宮車一日晏駕﹐君何以常如今日﹖」

士開因從問計﹐珽曰「君今日宜說主上﹐云文襄﹑文宣﹑孝昭之子﹐俱不得立者﹐皆未早爲之圖也。今宜使皇太子早踐大位﹐以定君臣之分。帝爲太上皇﹐以握大權。如此﹐根本旣固﹐萬世不搖。帝必以君言爲是﹐若事成﹐中宮少主必皆徳君﹐此萬全計也。君且微說主上﹐令其粗解﹐珽當自外上表論之。」士開許諾。會有彗星見﹐太史令奏稱﹐彗者除舊布新之象﹐今垂象於天﹐當有易主之事。珽於是上表言﹕陛下𨿽爲天子﹐未爲極貴。宜傳位太子﹐以上應天道﹐則福祿無窮。並上魏顯祖禪位於子故事。帝遂從之。丙子﹐使太宰段韶持節奉皇帝璽綬﹐傳位於太子緯。緯遂卽帝位於晉陽宮。大赦﹐攺元天統﹐立妃斛律氏爲皇后。於是羣臣上帝尊號爲太上皇帝﹐軍國大事咸以聞。使黃門侍郎馮子琮﹑尙書左丞胡長粲輔導少主﹐出入禁中﹐專典敷奏。

子琮﹐胡後之妹夫也﹐故有寵。祖珽拜祕書監﹐加儀同三司﹐大被親幸﹐見重二宮。河間王孝琬痛孝瑜之死﹐禍由士開﹐常怨切骨﹐爲艸人而射之。士開聞其怒﹐譖於上皇曰「艸人以擬聖躬也。又前日突厥至並州﹐令以兵拒﹐孝琬脫兜鍪抵地曰﹕『我豈老嫗﹐須著此物﹗』此亦言大家懦弱如老嫗也。又外有謠言云﹕『河南種穀河北生﹐白楊樹端金雞鳴。』河南北者﹐河間也。孝琬將建金雞而大赦﹐非爲帝而何﹖陛下不可以不防。」上皇頗惑之。會孝琬得佛牙一具﹐置之第內﹐黑夜有光﹐喧傳爲神。上皇責其妖妄﹐使搜第中﹐得鎭庫矟幡數百﹐指爲反具﹐收其宮屬訊之。有姬陳氏者﹐素無寵﹐誣孝琬云「常掛至尊像而哭之﹐其實文襄像也。」上皇大怒﹐使武衛倒鞭撾之。

孝琬呼叔﹐上皇曰「何敢呼我叔﹖」孝琬曰「臣獻武皇帝之嫡孫﹐文襄皇帝之嫡子﹐魏孝靜皇帝之嫡甥﹐何爲不敢呼叔﹗」上皇愈怒﹐命左右亂撾﹐折其兩脛而死。安徳王延宗哭之﹐淚盡出血。又爲艸人而鞭之曰「何故殺我兄﹖」其奴告之。上皇召延宗﹐覆之於地﹐以馬鞭鞭之二百﹐幾死。

初﹐上皇許祖珽有宰相才﹐欲遷其官﹐旣而中止。珽疑彥深﹑文遙﹑士開等阻之﹐欲去此三人﹐以求宰相。乃疏三人罪狀﹐令黃門侍郎劉逖奏之。

逖懼三人之權﹐不敢通。彥深等聞之﹐先詣上皇自陳﹐上皇怒﹐執珽詰之。

珽陳三人朋黨害政﹐賣官鬻獄事﹐且言「宮中取人女子﹐皆士開所誘﹐致陛下獨受惡名。」上皇曰「爾乃誹謗我。」珽曰「臣不敢誹謗陛下﹐陛下實取人女。」上皇曰「我以其饑饉﹐收養之耳。」珽曰「何不開倉賑給﹐乃買入後宮乎﹖」上皇益怒﹐以刀環築其口﹐鞭杖亂下﹐將撲殺之。珽呼曰「陛下勿殺臣﹐臣爲陛下合金丹。」遂得少寬。珽曰「陛下有一範增不能用。」上皇又怒﹐曰「爾自比範增﹐以朕爲項羽耶﹖」珽曰「項羽布衣﹐帥烏合之眾﹐五年而成帝業。陛下借父兄之資﹐才得至此﹐臣以爲項羽未易可輕。」上皇令左右以土塞其口﹐珽且吐且言。乃鞭二百﹐配甲坊﹐尋徙光州﹐敕令牢掌。別駕張奉禮惡其爲人﹐謂﹕「牢者﹐地牢也。」乃置地牢中﹐桎梏不使離身﹐夜以蕪菁子爲燭﹐眼爲所燻﹐由是失明。

齊天統二年﹐上皇有疾﹐左僕射徐之才善醫﹐治之漸愈。士開欲得其位﹐乃出之才爲冀州刺史﹐而自遷中書監。俄而上皇疾作﹐驛追之才﹐路遠不獲卽至。欲宣諸大臣入﹐胡後厭諸大臣居中﹐礙與士開相親﹐遂不召。獨畱士開侍疾。上皇疾亟﹐以後事囑士開﹐握其手曰「勿負我也。」遂殂於士開之手。明日﹐之才至﹐復遣還州。士開祕喪﹐三日不發。馮子琮聞其故﹐士開曰「獻武﹑文襄之喪﹐皆祕不發。今至尊年少﹐恐王公有二心者﹐意欲盡追集涼風堂﹐然後議之。」時士開素忌趙郡王睿及領軍婁定遠﹐子琮恐其矯遺詔出睿於外﹐奪定遠禁兵﹐乃說之曰「大行皇帝先已傳位於今上﹐羣臣百工﹐受至尊父子之恩久矣。但令在內貴臣﹐無一攺易﹐王公豈有異志﹖世異事殊﹐豈得與霸朝相比﹖且公嚴閉宮門﹐已數日矣。升遐之事﹐行路皆傳。久而不舉﹐恐有他變。」士開懼﹐乃發喪。尊太上皇后爲皇太后﹐大赦天下。少帝以士開受顧托之命﹐深委任之﹐威權益重﹐人皆側目。獨趙郡王以宗室重臣﹐常與之抗﹐深惡其所爲﹐乃與馮翊王潤﹑安徳王延宗﹑大臣婁定遠﹑元文遙等﹐皆言於後主﹐請出士開於外。後主以告太后﹐太后不許。

一日﹐太后宴朝貴於前殿。睿面陳士開罪惡﹐且言「士開先帝弄臣﹐城狐社鼠﹐受納貨賂﹐穢亂宮掖﹐臣等義難杜口﹐冒死陳之。」太后曰「先帝在時﹐王等何不言﹐今日欲欺孤寡耶﹖且飲酒﹐毋多言。」睿詞色俱厲﹐安吐根曰「趙王之言實忠於國﹐不出士開﹐朝野不安。」太后曰「異日論之﹐王等且散。」睿等或投冠於地﹐或拂衣而起。明日﹐睿率諸王大臣復詣雲龍門﹐令文遙入奏。三返﹐太后不聽。左丞相段韶使胡長粲傳太后言曰「梓宮在殯﹐事太匆匆﹐欲王等更思之。」睿等遂各拜退。長粲復命﹐太后曰「成妹母子家者﹐兄之力也。」

士開自被劾後﹐不便畱禁中﹐太后乃召之入﹐使以危言恐帝曰「先帝於羣臣之中﹐待臣最厚。陛下諒陰始爾﹐大臣皆有覬覦。今若出臣﹐正是剪陛下羽翼﹐使主勢日孤於上﹐彼得弄權於下也。今宜謂睿等云「文遙與臣﹐並爲先帝任用﹐豈可一去一畱﹖宜並用爲州。』今且出納如舊﹐待過山陵然後遣行﹐彼亦再無他說矣。」帝從之﹐以告睿等﹐睿等皆喜。乃以士開爲兗州刺史﹐文遙爲西兗州刺史。葬畢﹐睿促士開就路。太后欲畱過百日﹐睿不可。數日之內﹐太后屢爲睿言﹐且緩士開之行。睿執如故。有中貴知太后密旨者﹐謂睿曰「太后意旣如此﹐殿下何苦違之﹖」睿曰「吾受委不輕﹐今嗣主幼沖﹐豈可使邪臣在側﹖若不以死爭之﹐何面戴天﹗」乃戒門者勿納士開。更見太后﹐極口言之。太后令酌酒賜睿﹐睿正色曰「今論國家大事﹐非爲卮酒。」言訖遽出。士開知睿意難回﹐而定遠貪利易惑﹐因載美婦珠簾送於定遠﹐登堂謝曰「諸貴欲殺士開﹐蒙王大力﹐得全微命﹐用爲方伯。今當奉別﹐謹上美女二名﹐珠簾一具﹐少酬大徳。」定遠喜﹐謂士開曰「欲還入否﹖」士開曰「在內久不自安﹐今得遷外﹐本志已遂﹐不願更入。但乞大王保護﹐長爲大州刺史足矣。」定遠信之﹐送至門。士開曰「今當遠行﹐願得一辭二宮。」定遠遂與入朝。士開由是得見太后及帝﹐因奏曰「先帝一旦登遐﹐臣愧不能自死。觀諸貴意﹐欲使陛下不得保其天位。臣出之後﹐必有大變﹐臣何面目見先帝於地下﹗」因伏地慟哭。帝及太后皆泣﹐問計安出。士開曰「臣已得入﹐復何所慮﹐正須數行詔書耳。」帝從之﹐乃下詔出定遠爲靑州刺史﹐嚴責趙王睿以不臣之罪。舉朝震懼。正是﹕姦佞一施翻手計﹐忠良難免殺身危。

未識趙王被責之後﹐能委曲圖存否﹐且俟後文再說。第五十八卷

瑯琊王擅除宵小武成後私幸沙門

話說趙王以太后不用其言﹐將復進諫﹐妻﹑子咸止之曰「事關太后﹐徒拂其怒﹐諫復何益﹖」睿曰「吾寧死事先王﹐不忍見朝廷顚倒。」拂衣而入﹐至殿門﹐又有人謂曰「殿下勿入﹐入恐有變。」睿曰「吾上不負天﹐死亦無憾。」入見太后。太后復以士開爲言﹐勿使出外。睿執之彌固﹐太后命且退。出至永巷﹐武士執之﹐送入上林園﹐劉桃枝拉而殺之。睿久典朝政﹐淸介自矢﹐朝野聞其死﹐無不呼冤。士開遂爲侍中﹑尙書右僕射。定遠大懼﹐不惟歸其所遺﹐且以余珍賂之。

且說後主年少﹐多嬖寵。有宮婢陸令萱者﹐其夫駱超坐謀叛誅﹐令萱配掖庭﹐其子提婆亦沒爲奴。後主在𦇤褓﹐令萱保養之。性巧黠﹐善取媚﹐有寵於胡太后﹐以爲女侍中。宮掖之中﹐獨擅威福﹐封爲郡君。倖臣和士開﹑髙阿那肱等﹐皆爲之養子。引提婆入侍﹐與後主朝夕戲狎﹐累遷至開府儀同三司﹑武衛大將軍。又有宮人穆舍利者﹐其母名輕宵﹐本穆子倫婢﹐後轉賣於侍中宋欽道家﹐私與人通﹐而生舍利。莫知其父姓﹐小字黃花。欽道以罪誅﹐籍其家口﹐黃花因此入宮。後主愛而嬖之﹐令萱知其有寵﹐乃爲之養母﹐封爲宏徳夫人﹐賜姓穆氏。先是童謠云「黃花勢欲落﹐請觴滿杯酌。」蓋言黃花不久。後主得之﹐昏飲無度也。黃花以陸爲母﹐故提婆亦冒姓穆氏。

一日﹐後主忽憶祖珽﹐問其人何在﹐左右言配光州﹐乃就流囚中除爲海州刺史。珽得釋﹐因遺令萱弟陸悉達書云﹕趙彥深心腹陰沈﹐欲行伊﹑霍事。君姊弟𨿽貴﹐豈得平安﹐何不早用智士耶﹖悉達爲姊言之﹐令萱頗以爲然。士開亦以珽有膽略﹐欲引爲謀主﹐乃棄舊怨﹐言於帝曰「襄﹑宣﹑昭三帝之子﹐皆不得立。今至尊獨在帝位者﹐祖孝徵之力也。人有大功﹐不可不報。孝徵心行𨿽薄﹐奇略出人﹐緩急可使。且其目已盲﹐必無反心﹐請復其官。」

後主從之﹐召爲祕書監。士開與胡長仁不睦﹐譖之後主﹐出爲齊州刺史。長仁怨憤﹐謀遣刺客殺士開。事覺﹐欲治其罪。士開以帝舅疑之﹐謀於珽。珽引漢文帝誅薄昭故事﹐遂遣使就本州賜死。

瑯琊王儼素惡士開﹑提婆專橫﹐形於詞色。二人忌之﹐奏除儼爲太保﹐余官悉解﹐出居北宮。五日一朝﹐不得時見太后。儼益不平。時禦史王子宜﹑儀同髙捨洛﹑中常侍劉辟疆共怨士開﹐因說儼曰「殿下被疏﹐正由士開間構﹐何可出北宮﹐入民間也﹗」儼因思不殺士開﹐無以泄忿﹐乃謂馮子琮曰「士開罪重﹐兒欲殺之﹐姨夫能助我乎﹖」子琮素附士開﹐然自以太后親屬﹐士開每事不讓﹐心常忿之﹐思欲廢帝而立儼﹐因對曰「殿下欲殺士開﹐足洗宮闈之恥﹐敢不竭力﹗」儼乃令王子宜上表﹐彈士開罪﹐請禁推。子琮雜他文書上之﹐帝不加審省﹐槪可其奏。儼見奏可﹐謂領軍厙狄伏連曰「奉敕﹐令領軍收士開。」伏連以告子琮﹐且請復奏。子琮曰「瑯琊受敕﹐何必更奏﹗」伏連信之﹐發京畿軍士伏於神武門外。次早士開依常早參﹐門者不聽入﹐伏連前執其手曰「今有一大好事﹐禦史王子宜舉公爲之。」士開問何事﹐伏連曰「有敕令公向臺。」因令軍士擁之而行﹐至臺﹐儼喝左右斬之。士開方欲有言﹐頭已落地。儼本意惟殺士開﹐入朝謝罪。其黨懼誅﹐共逼之曰「事已如是﹐不可中止﹐宜引兵入宮﹐先淸君側之惡﹐然後圖之。」

儼遂帥京畿軍士三千人﹐屯千秋門。後主聞變﹐怒且懼﹐使桃枝將禁兵八十召儼。桃枝遙拜﹐儼命反縛﹐將斬之﹐禁兵散走。帝又使馮子琮召儼﹐儼辭曰「士開比來實合萬死﹐謀廢至尊﹐剃家家發爲尼﹐臣爲是矯詔誅之。尊兄若欲殺臣﹐不敢逃罪﹐若捨臣﹐願遣姊姊來迎﹐臣卽入見。」姊姊﹐謂陸令萱也。儼欲誘出斬之。令萱執刀在帝後﹐聞之戰栗。帝又使韓長鸞召儼﹐儼將入。劉辟疆牽衣諫曰「若不斬提婆母子﹐殿下無由得入。」廣寧王孝珩﹑安徳王延宗自西來﹐曰「何不入﹖」辟疆曰「兵少。」延宗謂儼曰「昔孝昭殺楊遵彥﹐不過八十人。今有眾數千﹐何謂少﹗」儼不能決。孝珩謂延宗曰「此未可與同死。」遂去之。後主召儼不入﹐泣謂太后曰「有緣復侍家家﹐無緣永別。」急召斛律光。儼亦召之。光聞儼殺士開﹐撫掌大笑曰「龍子所爲﹐固自不凡。」入見帝於永巷﹐帝率宿衛者步騎四百﹐授甲將出戰。光曰「小兒輩弄兵﹐與交手卽亂。鄙諺云「奴見大家心死。』至尊宜自至千秋門﹐瑯琊必不敢動。」帝從之﹐光步隨及門﹐使人走出連呼曰「大家來﹗大家來﹗」儼眾駭散。帝駐馬橋上﹐遙呼之。儼猶不進。光步近﹐謂儼曰「天子弟殺一夫﹐何所苦﹖」執其手﹐彊引之前﹐請於帝曰「瑯琊王年少﹐腸肥腦滿﹐輕爲舉措﹐稍長自不復然﹐願寬其罪。」帝拔儼所帶刀鈈﹐築其頭﹐欲下者數次﹐良久乃釋。收厙狄伏連﹑髙捨洛﹑王子宜﹑劉辟疆支解之﹐暴其屍於都街。帝欲盡殺王府文武官吏﹐光曰「此皆勛貴子弟﹐誅之恐人心不安。」趙彥深亦曰「春秋責帥。」遂並釋之。太后責問儼﹕「爾何妄行若此﹖」儼曰「馮子琮教兒。」太后怒子琮﹐就內省殺之﹐載屍還其家。自是太后置儼宮中﹐每食必自嘗之。令萱說帝曰「人稱瑯琊聰明雄勇﹐當今無敵。觀其相表﹐殆非人臣。自專殺以來﹐常懷恐懼﹐宜早除之。」帝尙猶豫﹐因問之祖珽。珽舉周公誅管叔﹐季友鴆慶文以對。

帝乃決﹐密使趙元侃殺儼。元侃辭曰「臣昔事先帝﹐見先帝愛王﹐何忍行此﹖」帝乃托言明旦出獵﹐欲與瑯琊同去。夜四鼓﹐卽召之。儼疑不往﹐令萱曰「兄呼兒﹐何爲不去﹖」儼乃往。出至永巷﹐劉桃枝反接其手。儼呼曰「乞見家家﹑尊兄。」桃枝以袖塞其口﹐反袍蒙頭﹐負至大明宮﹐鼻血滿面﹐拉而殺之。時年十四。裹之以席﹐埋於室內。帝使啟太后﹐太后臨哭十餘聲﹐宮女卽擁之入內。遺腹四男﹐皆幽死。

卻說太后性耽淫逸﹐出入不節﹐自士開死後﹐益覺無聊﹐數遊寺觀﹐以尋娛樂。有定國寺沙門曇顯﹐體態軒昂﹐儀度雄偉﹐爲一寺主僧。外奉佛教﹐內實貪淫。善房術﹐禦女能徹夜不倦。寺中密構深房曲院﹐爲藏嬌之所。以廣有蓄積﹐交結權貴﹐故人莫敢禁。太后至寺行香﹐見而悅之﹐假稱倦怠﹐欲擇一深密處少息片時﹐命曇顯引路﹐至一祕室中。太后坐定﹐謂曇顯曰「聞僧家有神咒﹐卿能爲我誦乎﹖」曇顯曰「有﹐但此咒不傳六耳﹐乞太后屏退左右﹐臣敢誦之。」太后令宮女皆退戶外。顯見旁無一人﹐乃伏地叩頭曰「臣無他術﹐願得稍效心力﹐以供太后之歡。」太后微笑﹐以手挽之起﹐遂相苟合。太后大悅﹐回宮後﹐卽於禦園中建設護國道場﹐召曇顯入內講經﹐晝夜無間﹐大肆淫樂。賞賜財帛﹐不可勝記。眾僧至有戲呼曇顯爲太上皇者。醜聲狼籍﹐而帝不覺。一日﹐謁太后﹐見有二尼侍側﹐顏色嬌好﹐心欲幸之﹐乃假皇后命召之。二尼欣然欲往﹐太后不好卻﹐但囑二尼小心謹愼。及至前宮﹐帝挽之入室﹐逼以淫亂。二尼驚懼﹐抵死不從。使宮人執而裸之﹐則皆男子也。宮女各掩面走。你道兩个假尼從何而來﹖一曇顯之徒﹐名烏納﹐年二十﹐狀貌如婦人好女。因曇顯不得長畱禁中﹐使充女尼﹐得以長侍太后。一市中少年﹐名馮寶﹐美丰姿﹐而有嫪毐之具。曇顯嘗與之狎﹐戲其具曰「吾爲正﹐爾爲副﹐天下娘子軍不足平也。」寶欲求幸太后﹐以圖富貴。曇顯亦令削髮充女尼﹐薦之太后。除一二心腹宮女外﹐人莫之知也。

不意今日帝前﹐當面敗露。嚴訊入宮之由﹐遂各吐實﹐於是曇顯事亦發。帝大怒﹐立撾殺之﹐並誅曇顯。籍其寺中﹐有大內珍寶無數﹐皆太后所賜者。

帝益怒﹐遂幽太后於北宮﹐禁其出入。太后亦無顏見帝﹐兩宮遂暌。祖珽見太后被幽﹐欲尊令萱爲太后﹐爲帝言魏代保太后故事﹐且曰「陸𨿽婦人﹐然實雄傑﹐自女媧以來未之有也。」令萱亦謂珽爲國師國寶﹐珽由是得爲僕射。

時斛律光爲宰相﹐深惡之﹐遙見輒罵曰「多事乞索小人﹐意欲何爲﹗」

又謂諸將曰「邊境消息﹐兵馬處分﹐向來趙令恆與吾輩參論。盲人掌機密以來﹐全不與吾輩語﹐正恐誤國家事也。」又舊制﹐宰相坐堂上﹐百官過之﹐皆下馬行。光在朝堂常垂簾坐﹐珽不知﹐乘馬過其前。光怒曰「小人乃敢爾﹗」後珽在內自言﹐聲髙慢﹐光過而聞之﹐愈怒。珽覺光不悅己﹐私賂其從奴問之。奴曰「自公用事﹐相王每夜抱膝歎曰「盲人入﹐國必破矣﹗』」

珽由是怨之。穆提婆求娶光庶女﹐不許。帝賜提婆晉陽田﹐光言於朝曰「此田神武帝以來﹐常種禾﹐飼馬數千匹﹐以擬寇敵。今賜提婆﹐則闕軍務矣﹐不可。」穆亦怨之。光有弟丰樂爲幽州行臺﹐善治兵﹐士馬精彊﹐陣伍嚴整。

突厥畏之﹐謂之南可汗。光長子武都爲梁﹑兗二州刺史。光𨿽貴極人臣﹐性節儉﹐不好聲色﹐罕接賓客﹐杜絕饋餉。每朝廷會議﹐常獨後言﹐言輒理合。

行兵仿其父金法﹐營捨未定﹐終不入幕﹐或竟日不坐。身不脫甲冑﹐常爲士卒先﹐愛卹軍士﹐不妄戮一人。眾皆爭爲之死﹐自結髮從軍﹐未嘗敗。北周韋孝寬屢欲伐齊﹐而憚光不敢發。密爲謠言以間之﹐曰「百升飛上天﹐明月照長安。」又曰「髙山不摧自崩﹐槲木不扶自舉。」令諜人傳之於鄴。

鄴中小兒相歌於路。珽因續之曰「盲老公背受大斧﹐饒舌老母不得語。」

使其妻兄鄭道蓋奏之。帝以問珽﹐珽曰「實聞有之。」又問﹕「其語云何﹖」

珽因解之曰「百升者﹐斛也。盲老公﹐謂臣也。饒舌老母﹐似謂女侍中令萱也。且斛律累世大將﹐明月聲振關西﹐丰樂威行突厥﹐女爲皇后﹐男尙公主﹐謠言甚可畏也。盍早圖之。」帝以問韓長鸞﹐長鸞力言光忠於國﹐未可以疑似害之﹐事遂寢。珽又見帝言之﹐惟何洪珍在側﹐帝曰「前卿所言﹐卽欲施行﹐長鸞以爲無此事﹐勸朕勿疑。」珽及未對﹐洪珍進曰「若本無意則可﹐旣有此意而不行﹐萬一泄露如何﹖」帝曰「洪珍言是也。」然猶未決。珽因賄囑光之府吏封士讓﹐密首云「光前西討還﹐敕令散兵﹐光不從﹐引兵逼都城﹐將行不軌﹐見城中有備乃止。家藏弩甲﹐僮僕千數﹐每遣使丰樂武都﹐陰謀往來﹐約期舉事。若不早圖﹐恐變生目前﹐事不可測。」

珽以士讓首狀呈帝﹐帝遂信之。恐卽有變﹐便欲召光誅之。又慮光不受命﹐復謀之珽。珽請遣使賜以駿馬﹐語之云「明日將遊東山﹐王可乘此同行。光必入謝﹐至卽執之﹐一夫力耳。」帝如其計。明旦﹐光入涼風堂﹐才及階﹐劉桃枝自後撲之﹐不動﹐顧曰「桃枝常爲此事﹐我不負國家。」桃枝與三力士齊上﹐以弓弦罥其頸﹐拉而殺之。血流於地﹐後鏟之迹終不滅。於是下詔﹐稱其謀反﹐盡殺其家口。珽使郎中邢祖信簿錄光家。問所得物﹐對曰「得弓十五﹐宴射箭百﹐刀七﹐賜矟二。」珽厲聲曰「更得何物﹖」曰「得棗杖二十束。擬奴僕與人鬥者﹐不問曲直﹐卽杖之一百。」珽大慚﹐謂曰「朝廷旣加重刑﹐郎中何宜爲雪。」祖信旣出﹐人尢其言直。祖信慨然曰「賢宰相尙死﹐我何惜餘生﹗」旋殺武都於兗州﹐又遣賀拔伏恩捕誅丰樂。伏恩至幽州﹐門者啟羨曰「使人衷甲馬有汗﹐宜閉城門。」羨曰「敕使豈可疑拒﹖」遂出見。伏恩執而殺之。初﹐羨常以盛滿爲懼﹐表解所職﹐不許。臨刑歎曰「女爲帝後﹐公主滿家﹐家中常使三百兵﹐富貴如此﹐焉得不敗﹗」及其五子皆死﹐斛律後亦坐廢。周主聞光死﹐喜曰「此人死﹐齊其爲我有乎﹗」爲之赦於國中。珽旣害光﹐專主機衡。每入朝﹐帝令中貴扶持﹐出入同坐禦榻﹐論決政事。委任之重﹐羣臣莫比。

先是胡太后自愧失徳﹐欲求悅帝意﹐飾其兄長仁之女置宮中﹐令帝見之。

帝果悅其美﹐納爲昭儀。及斛律後廢﹐太后欲立昭儀爲後﹐力不能得之帝。

知權在令萱﹐乃卑辭厚禮以結之﹐約爲姊妹。令萱因亦勸帝立之。然其時黃花已生子﹐令萱欲立之爲後﹐每謂帝曰「豈有男爲皇太子﹐而身爲婢妾者乎﹖」因胡後寵幸方隆﹐未可以言語離間。因於宮中暗行魘魅之術以惑之。

正是﹕

當面明槍猶易躲﹐從旁暗箭最難防。

未識胡後能保帝寵﹐常得立位中宮否﹐且聽下文細述。第五十九卷

齊後主自號無愁馮淑妃賜稱續命

話說陸令萱欲立黃花爲後﹐暗行魘魅之術﹐以間胡後之寵。旬日間﹐胡後精神恍惚﹐言笑無恆﹐帝漸惡之。一日﹐令萱造一寶帳﹐枕席器玩﹐莫非珍奇。坐黃花於帳中﹐光彩奪目﹐謂後主曰「有一聖女出﹐大家可往觀之。」

及見﹐乃黃花也。令萱指之曰「如此人不作皇后﹐遣何物人作﹖」帝納其言﹐而未忍廢胡後也。又一日﹐令萱於太后前作色而言曰「何物親姪﹐作如此語﹗」太后問其故﹐令萱曰「不可道。」固問之﹐乃曰「後語大家云「太后行多非法﹐不可以訓﹐有忝大家面目。』」令萱知太后最惡人發其隱私﹐故以此言激之。太后果大怒﹐立呼後出﹐剃其發﹐載送還家﹐廢爲庶人。於是立穆氏爲後﹐而令萱之權﹐太后亦受其制。

且說齊自士開用事以來﹐政體大壞。及珽執政﹐頗收舉才望﹐內外稱美。

左丞封孝琰謂珽曰「公是衣冠宰相﹐異於餘人。」珽益自負﹐乃欲增捐庶務﹐沙汰人物﹐官號服章﹐並依故事。又欲黜諸閹豎及羣小輩﹐爲致治之方。

令萱﹑提婆﹑長鸞等不以爲然﹐議頗同異。乃囑禦史麗伯律劾主書王子衝納賂﹐事連提婆﹐欲使贓罪相及﹐而並坐令萱。令萱覺之大怒﹐傳帝敕﹐釋王子衝不問﹐而斥伯律於外。由是事事與珽相左﹐諸宦者更共譖珽。帝不得不疑﹐因問令萱曰「孝徵果何如人﹖」令萱默然不對。三問﹐乃下牀叩頭曰「老婢應死。老婢始聞和士開言﹐孝徵多才博學﹐意謂善人﹐故舉之。比觀其行事﹐大是姦臣。人實難和﹐老婢應死。」帝命韓長鸞檢省中案牘﹐盡得其姦狀。帝大怒﹐然嘗與之重誓﹐故不殺。解去內職﹐出爲北兗州刺史。珽求見帝﹐長鸞不許﹐遣人推出柏閣。珽坐地不肯行﹐曳其足以出。穆提婆遂代其任。未幾﹐珽以惡疾死。

先是後主言語澀納﹐不喜見朝士﹐自非寵私狎暱﹐未嘗交語。惟國子祭酒張雕﹐以經授後主爲侍讀﹐呼爲博士﹐大見委重。雕亦自以出於微賤﹐致位人臣﹐欲立效以報徳﹐議論抑揚﹐無所回避。帝嘗動容攺聽﹐朝政得失﹐因之稍加畱意。其後觸怒羣小﹐共構殺之。自是正言讜論﹐遂絕於帝耳。又帝承世祖奢泰之餘﹐以爲帝王當然。後宮寶衣玉食﹐一裙之費﹐值至萬匹。

盛修宮苑﹐無時休息。夜則然火照作﹐寒則以湯化泥。鑿晉陽西山爲大像﹐一夜然油萬盆﹐光照宮中。好自彈琵琶﹐爲無愁之曲﹐近侍和之者以百數。

民間謂之「無愁天子」。於華林園立貧兒村﹐自衣藍縷之服﹐行乞其間以爲樂。庶姓封王者以百數﹐開府千餘人﹐甚至狗馬及鷹﹐亦有儀同﹑郡君之號。

賞賜左右﹐動逾巨萬﹐旣而府藏空竭﹐乃賜二三郡﹐或六七縣﹐使閹豎輩賣官取值。由是爲守令者﹐率皆富商大賈﹐競爲貪縱。賦役繁重﹐民不聊生矣。

今且按下不表。

且說弘農華陰縣生一異人﹐姓楊﹐名堅﹐漢太尉楊震十四代孫。其父名忠﹐美鬚髯﹐狀貌瑰偉﹐武藝絕倫﹐識量深重﹐有將帥之略。周文帝召居帳下﹐嘗從獵龍門﹐有猛獸突至﹐忠赤手搏之﹐人服其勇。以功歷云﹑洛二州刺史﹐除大都督﹐賜姓普六茹氏﹐進封隋國公。夫人呂氏於周大統七年六月﹐生堅於馮翊波若寺。紫气充庭﹐異香滿室﹐人皆以爲貴徵。時有一尼來自河東﹐謂呂曰「此兒所從來甚異﹐不宜與俗間撫育。」呂以兒托養之。尼乃捨於別館﹐躬自撫育。一日﹐尼不在捨﹐呂往視抱兒於懷﹐忽見頭上生角﹐徧體起鱗﹐懼墜之地。尼自外來﹐忙抱而起之曰「何驚我兒﹐致令晚得天下﹗」貌龍頷﹐額上有五柱透入頂門﹐目光外射﹐有文在手成「王」字。性沈深嚴重﹐少入太學讀書﹐𨿽至親暱﹐不敢相狎。周文帝見之﹐歎曰「此兒風骨﹐非世間人。」及武帝時﹐忠已卒﹐堅襲爵爲隋國公。見天下分裂﹐陰有削平四海之志﹐嘗啟武帝曰「臣世受國恩﹐愧無以報。願陛下成一統之業﹐百世之治﹐臣得垂名竹帛﹐私願足矣。」因言齊政亂﹐一舉可滅﹐勸帝伐之。帝從其請﹐乃命邊鎭益儲積﹐加戍卒。齊人聞之﹐亦增修守禦。柱國於翼諫曰「疆場相侵﹐互有勝負﹐徒損兵糧﹐無益大計。不如解嚴修好﹐使彼懈而無備﹐然後乘間出其不意﹐一舉可取也。」韋孝寬上疏﹐陳滅齊三策﹕

其一曰﹕臣在邊有年﹐頗知間隙﹐不因際會﹐難以成功。往歲出軍﹐徒有勞費﹐功績不立﹐由失機會。何者﹖長淮之南﹐舊爲沃土﹐陳氏以敗亡餘燼﹐猶能一舉平之﹔齊人歷年赴救﹐喪敗而還﹐內離外叛﹐計盡力窮。仇敵有釁﹐不可失也。今大軍若出軹關﹐方軌而進﹐兼與陳氏共爲犄角﹔廣州義旅出自三鴉﹐山南驍銳沿河而下﹔更募關河勁勇﹐厚其爵賞﹐使爲前驅。嶽動川移﹐雷駭電激﹐百道俱進﹐必當望旗奔潰﹐所向摧殄。一戎大定﹐實在此機。

其二曰﹕若國家更爲後圖﹐未卽大舉﹐宜與陳人分其兵勢。三鴉以北﹐萬春以南﹐廣事屯田﹐預爲貯積。募其驍勇﹐立爲部伍。彼旣東南有敵﹐戎馬相持﹐我出奇兵﹐破其疆場。彼若興師赴援﹐我則堅壁淸野﹐待其去遠﹐還復出師。常以邊外之軍﹐引其腹心之眾。我無宿舂之糧﹐彼有奔命之勞﹐一二年中﹐必自離叛。且齊氏昏暴﹐政出多門﹐鬻獄賣官﹐惟利是視﹐荒淫無道﹐闔境嗷然。以此而觀﹐覆亡可待。乘間電掃﹐事等摧枯。

其三曰﹕昔勾踐下吳﹐尙期十載﹔武王取紂﹐猶煩再舉。今若更存遵養﹐且復相待﹐臣謂宜還崇鄰好﹐申其盟約。安民和眾﹐通商惠工﹐蓄銳養威﹐觀釁而動。斯乃長策遠馭﹐坐自兼並也。

書奏﹐武帝以問伊婁謙諫。對曰「齊氏沈溺娼優﹐耽昏曲櫱。其折衝之將﹐明月已斃於讒口。他若段韶﹑蘭陵等﹐亦皆死亡。上下離心﹐道路以目﹐此易取也。」帝大笑﹐乃下詔伐齊。以陳王純﹑司馬消難﹑達奚震爲前三軍總管﹐越王盛﹑侯莫陳瓊﹑趙王招爲後三軍總管。齊王憲帥眾二萬﹐趨黎陽。隋公楊堅帥舟師三萬﹐自渭入河。侯莫陳芮帥眾二萬﹐守太行道。李穆帥眾三萬﹐守河陽道。帝自將大軍﹐出河陽。民部大夫趙煚曰「河南洛陽﹐四面受敵﹐縱得之不可以守。請從河北直至太原﹐傾其巢穴﹐可一舉而定。」下大夫鮑宏亦曰「我彊齊弱﹐我治齊亂﹐何憂不克﹗但先帝往日屢出洛陽﹐彼旣有備﹐每用不捷。如臣計者﹐進兵汾﹑洛﹐直扼晉陽﹐出其不虞﹐似爲上策。」帝皆不從﹐帥眾六萬﹐直指河陰。都督楊素請帥其父麾下先驅﹐許之。周建平元年八月﹐師入齊境。禁軍士伐樹踐稼﹐犯者皆斬。丁未﹐攻河陰大城﹐拔之。齊王憲進圍洛口﹐拔東西二城。齊永橋大都督傅伏聞西寇近﹐自永橋夜入中城﹐爲拒守計。周師旣克南城﹐進圍中。伏閉城堅守﹐二旬不下。獨孤永業守金墉﹐周主亦攻之不克。永業欲張聲勢﹐通夜辦馬槽二千。周人以爲大軍且至而憚之。九月﹐齊髙阿那肱自晉陽將兵拒周﹐至河陽。會周主有疾﹐引兵還所﹐拔城皆不守。阿那肱以捷聞﹐齊主大喜﹐以阿那肱有卻敵功﹐厚賜之。

明年﹐周主謂羣臣曰「朕去歲屬有疹疾﹐不得克平逋寇﹐然已備見其情。彼之行師﹐殆同兒戲﹐豈能敵吾大兵。前出河外﹐直爲拊背﹐未扼其喉。

晉州﹐本髙歡所起之地﹐鎭攝要重﹐今往攻之﹐彼必來援。吾嚴軍以待﹐擊之必克。然後乘破竹之勢﹐鼓行而東﹐足以窮其巢穴﹐混同文軌。」遂復自將伐齊﹐以越王盛﹑杞公亮﹑隋公楊堅爲右三軍﹐譙王儉﹑大將軍竇恭﹑廣化公邱崇爲左三軍﹐齊王憲爲前軍﹐陳王純爲後軍。周主至晉州﹐軍於汾曲﹐遣齊王憲守雀鼠谷﹐陳王純守千里逕﹐達奚震守統軍川﹐韓明守齊子嶺﹐辛韶守蒲津關﹐宇文盛守汾水關﹐各領步騎一萬﹐分據要害。大軍直攻平陽。

齊行臺尉相貴嬰城拒守﹐周主親至城下督戰。城中窘急﹐齊將侯子欽出降於周。刺史崔景嵩守北城﹐亦乘夜遣使請降﹐約爲內應。周主大喜﹐命王軌帥眾赴之。天未明﹐軌偏將段文振杖槊與數十人先登﹐景嵩迎入﹐引至相貴帳﹐拔刃劫之。城上鼓噪﹐守兵大潰﹐遂克晉州。虜相貴及甲士八千人。

是時齊主方以外內無患﹐朝野皆安﹐日夕淫樂﹐置邊事於不問。有馮淑妃者﹐名小憐﹐穆後從婢也。穆後愛衰﹐以五月五日進之﹐號曰「續命」。

慧而黠﹐能彈琵琶﹐工歌舞﹐妖艷動人。後主惑之﹐寵冠一宮﹐坐則同席﹐出則並馬﹐誓願生死一處。周師之取平陽﹐方與淑妃獵於天池。放鷹縱犬﹐馳騁平林﹐搏取禽獸以爲快。告急者自日至午﹐驛馬三至。阿那肱曰「大家正爲樂﹐邊鄙小小交兵﹐乃是常事﹐何急奏爲﹖」至暮﹐使更至﹐言平陽已陷﹐乃奏之。後主將還﹐淑妃止之曰「大家勿去﹐請更殺一圍。」後主從之。周師旣得平陽﹐齊王憲復拔洪洞﹑永安二城﹐乘勝而進。齊邊將焚橋守險﹐軍不得前﹐乃屯永安。癸酉﹐齊師來援﹐分軍萬人向千里逕﹐又分軍出汾水關﹐後主自帥大軍上雞棲原。使阿那肱將前軍先進。乙卯﹐諸軍齊會平陽城下。周主以齊兵新集﹐聲勢方盛﹐且欲西還以避其鋒。宇文忻諫曰「以陛下之聖武﹐乘敵人之荒縱﹐何患不克﹗若使齊得令主﹐君臣協力﹐𨿽湯﹑武之兵﹐未易平也。今主闇臣愚﹐士無鬥志﹐𨿽有百萬之眾﹐實爲陛下奉耳。」軍正王韶亦諫曰「齊失紀綱﹐於玆累世。天翼周室﹐一戰而扼其喉。取亂侮亡﹐正在今日。釋之而去﹐臣所未諭。」周主𨿽善其言﹐竟引軍還。以大將梁士彥爲晉州刺史﹐畱精兵一萬鎭之。齊乘周師退﹐欲復平陽﹐進兵圍之﹐晝夜攻擊。城中樓堞俱盡﹐崩隳之處﹐或短刀相接﹐或交馬出入﹐眾皆危懼。士彥慷慨自若﹐謂將士曰「死在今日﹐我爲爾先﹗」於是勇烈齊奮﹐齊兵少卻。厥後﹐齊作地道攻城﹐城陷十餘步。將士乘勢欲入﹐齊主敕且止。召馮淑妃觀之﹐妃方對鏡妝點﹐不卽至。城中以木拒塞之﹐兵不得入﹐城遂不下。又淑妃聞晉州城西石上有聖人迹﹐欲往觀之。中道有橋﹐去城墻不遠。齊主恐有弩矢及橋﹐乃抽攻城木﹐別造一橋以度。及度﹐橋壞﹐至夜乃還。周主還長安﹐以晉州告急﹐復率大軍來援。王寅濟河﹐遣齊王憲帥所部先向平陽。戊申﹐諸軍畢至。凡八萬人﹐進逼齊軍。置陣東西三十餘里。

先是齊人恐周師猝至﹐於城南穿塹﹐自喬山屬於汾水﹐皆以塹爲之隔。

齊兵至﹐因結陣於塹北。齊王憲馳馬觀之﹐復命曰「易與耳﹐請破之而後食。」周主大悅﹐乘馬巡陣﹐輒呼主帥至前﹐勞勉之。將士喜於見知﹐咸思自奮。將戰﹐左右請換良馬。周主曰「朕獨乘良馬﹐欲何之﹖」進薄﹐齊師有塹﹐礙於前。自旦至申﹐相持不決。後主謂阿那肱曰「戰是耶﹐不戰是耶﹖」阿那肱曰「吾兵𨿽多﹐堪戰者少。昔攻玉壁﹐援兵來卽退。今日將士﹐豈勝髙祖時耶﹖不如勿戰﹐卻守髙梁橋。」安吐根曰「一撮許賊﹐馬上刺取﹐擲之汾水中耳。」齊主意未決﹐諸內參曰「彼亦天子﹐我亦天子﹐彼尙能遠來﹐我何爲守塹示弱﹖」齊主曰「此言是也。」於是引兵塡塹而出。周主大喜﹐勒諸軍擊之。兵才合﹐齊主與淑妃並騎觀戰。東偏小卻﹐妃怖曰「軍敗矣。」穆提婆曰「大家去﹐大家去﹗」齊主卽以淑妃奔髙梁橋。正是﹕將士陣前方致死﹐君王馬上已逃生。

未識後事若何﹐且畱下文再講。第六十卷

拒敵軍延宗力戰棄宗社後主被擒

話說齊主戰尙未敗﹐卽以淑妃奔往髙梁橋。武衛奚長諫曰「半進半退﹐戰之常體。今兵眾全整﹐未有虧傷﹐陛下捨此安之。馬足一動﹐人情慌亂﹐不可復振。願速還安慰之。」武衛張常山亦自後趕上曰「軍尋收訖甚完整﹐圍城兵亦不動﹐至尊宜回。不信﹐臣乞將內參往視。」齊主欲從之﹐提婆引齊主肘曰「此言難信。」齊王遂以淑妃北走﹐師大潰。死者萬餘人﹐軍資器械﹐數百里間﹐委棄山積。奔至洪洞﹐以去敵軍旣遠﹐暫少休息。淑妃重施新妝﹐方以粉鏡自玩。後喧聲大震﹐唱言賊至﹐於是復走。先是後主以淑妃有功﹐將立爲左皇后﹐遣內參往晉陽取皇后服禦﹑禕翟等件。至是遇於中途。爲之緩轡﹐命淑妃著之﹐然後去。

再說周主入平陽﹐梁士彥接見﹐持帝須而泣曰「臣幾不見陛下。」帝亦爲之流涕。周主以將士倦疲﹐欲引還。士彥叩馬諫曰「今齊師遁散﹐眾心皆動﹐因其懼而攻之﹐其勢必舉。陛下奚疑﹖」周主從之﹐執其手曰「余得晉州﹐爲平齊之基﹐卿善守之。」遂率諸將追齊師。或請西還﹐周主曰「縱敵患生﹐卿等若疑﹐朕將獨往。」諸將乃不敢言。於是星夜疾馳。後主入晉陽﹐憂懼不知所爲﹐向朝臣問計﹐皆曰「宜省賦息役﹐以慰民心﹐收遺兵﹐背城死戰﹐以全社稷。」後主以爲難。是役也﹐安徳王延宗獨全軍而還。後主壯之﹐因曰「吾欲畱安徳守晉陽﹐自向北朔州。若晉陽不守﹐則奔突厥以避之﹐再圖後舉。」羣臣皆以爲不可。時阿那肱有兵一萬﹐尙守髙璧。周師至髙璧﹐阿那肱望風退走。後主遂決意遁去﹐密遣左右先送皇太后﹑太子於北朔州﹐以安徳王爲相國﹑並州刺史﹐總山西兵﹐謂曰「並州兄自取之﹐兒今去矣。」延宗曰「陛下爲社稷主﹐幸勿動。臣爲陛下出死力戰﹐必能破之。」提婆曰「至尊計已成﹐王勿阻。」乃夜斬五龍門而出﹐欲奔突厥。從官皆散﹐不得已﹐仍向鄴。穆提婆西奔周軍﹐令萱見其子降周﹐懼誅﹐遂自殺。周主以提婆爲柱國﹑宜州刺史﹐下詔諭齊臣曰「若妙盡人謀﹐深達天命﹐官榮爵賞﹐各有加隆﹐一如提婆爵賞。」或我之將士﹐逃逸彼朝﹐無問貴賤﹐皆從蕩滌。自是齊臣降者相繼。延宗知周師將至﹐同諸將固守﹐諸將請曰「王不爲天子﹐諸臣實不能爲王出死力。」延宗不得已﹐戊午﹐卽皇帝位。下詔曰﹕武平孱弱﹐政由宦豎。斬關夜遁﹐莫知所之。王公大臣﹐猥見推逼。忝爲宗藩﹐祗承寶位。

嗚呼﹐痛大廈之將傾﹐惟恃背城借一。回狂瀾於旣倒﹐庶幾轉弱爲彊。勗哉卿士﹐無負朕懷。

於是大赦﹐攺元永昌。以唐邕爲宰相﹐莫多婁敬顯﹑和阿於子﹑段暢﹑韓骨胡爲將帥。眾聞之﹐不召而至者前後相屬。延宗發府藏及後宮美女﹐以賜將士﹐籍沒內參十餘家。後主聞之﹐謂近臣曰「我寧使周得並州﹐不欲安徳得之。」左右曰「理然。」延宗見士卒﹐皆親執手稱名﹐流涕嗚咽。

於是眾爭爲死。周主至晉陽﹐引兵圍之﹐四合如黑雲。延宗命敬顯﹑韓骨胡拒城南﹐和阿於子﹑段暢拒城東﹐自率兵拒齊王憲於城北。延宗體素肥﹐前如偃﹐後如伏﹐人常笑之。至是奮大矟﹐往來督戰﹐勁捷若飛﹐所向無前。

俄而﹐和阿於子﹑段暢奔降周軍﹐周主遂自東門入﹐焚燒民室佛寺﹐合城慌亂﹐喊聲震天。延宗知周兵入﹐率數十騎自北來﹐以死奮擊。婁敬顯見東路火起﹐亦從南路來援﹐率兵搏殺。城中兒童婦女﹐皆乘屋攘袂﹐投磚石禦敵。

周師大亂﹐相塡壓塞路﹐不得進。齊人從後斲刺之﹐死者二千餘人。周主雜亂軍中﹐自投無路。左右皆惶急﹐宇文忻牽馬首﹐賀拔伏恩拂馬后﹐崎嶇得出。齊人奮刃幾及之。時已四更﹐延宗疑周主爲亂兵所殺﹐遣人於積屍中求長鬣者﹐徧索不得。然以敵旣敗去﹐冀其不復來攻﹐軍心漸懈。將士燒肉飲酒﹐多倦臥。延宗苦戰一日﹐亦退而少息。

再說周主回營﹐腹已饑甚﹐欲遁去。諸將亦勸之還。宇文忻勃然進曰「陛下自克晉州﹐乘勝至北﹐今僞主奔波﹐關東響震﹐自古行兵﹐未有若此之盛。昨日破賊﹐將士輕敵﹐微有不利﹐何足爲懷﹖大丈夫當死中求生﹐敗中取勝。今破竹之勢已成﹐柰何棄之而去﹖」齊王憲亦以去爲不可。降將段暢極言城內空虛﹐再往必克。周主乃駐馬﹐鳴角收兵﹐俄頃復振。及旦﹐還攻東門﹐克之。延宗挺身搏戰﹐左右散亡略盡﹐力屈被執。周主見之﹐下馬握其手。延宗辭曰「死人手﹐何敢迫至尊。」周主曰「兩國天子﹐非有怨惡﹐直爲百姓來耳。終不相害﹐勿怖也。」使復衣帽而禮之。唐邕等皆降於周。婁敬顯奔鄴。齊主聞並州破﹐懼周師來逼﹐立重賞以募戰士﹐而竟不出物。廣寧王孝珩進曰「爲今之計﹐莫若使任城王將幽州道兵入土門﹐揚聲趨並州﹔獨孤永業將洛州道兵入潼關﹐揚聲趨長安。臣請將京畿兵﹐出滏口﹐鼓行逆戰。敵聞南北有兵﹐自然逃潰。陛下出宮人珍寶﹐以賞將士﹐庶克有濟。」齊主不從。斛律孝卿請齊主親勞將士﹐爲之撰辭。且曰「宜慷慨流涕﹐以感激人心。」齊主旣出﹐臨眾不復記所受言﹐遂大笑﹐左右亦笑。

將士怒曰「身尙如此﹐我輩何苦爲之效死﹗」由是皆無戰志。朔州行臺髙勱將兵衛太后﹑太子還鄴﹐宦官荀子溢猶恃寵縱暴民間﹐勱斬以徇。太后救之不及。或謂勱曰「子獨不畏太后怒耶﹖」勱攘袂曰「今西寇已據並州﹐達官率皆委叛。正坐此輩濁亂朝廷﹐若得今日斬之﹐明日受誅﹐亦無所恨。」

延宗在周軍﹐周主問以取鄴之策。辭曰「此非亡國之臣所及。」彊問之﹐乃曰「若任城王據鄴﹐臣不能知。若今上自守﹐陛下兵不血刃。」癸酉﹐周師趨鄴﹐齊王憲爲先驅。是時齊人洶懼﹐望風欲走﹐朝士出降者晝夜相屬。齊主計無所出﹐復召羣臣議之。言人人異﹐莫知所從。髙勱曰「今之叛者﹐多在貴人。至於卒伍﹐猶未離心。請追五品已上家屬﹐置之三臺﹐因脇之以戰﹐若不捷﹐則焚臺。此曹顧惜妻子﹐誓當死戰。且王師頻北﹐賊徒輕我﹐背城一決。理必勝之。」齊主不能用。望气者言﹐當有革易。乃依天統故事﹐禪位於太子恆﹐自稱太上皇帝。恆生八年矣﹐孝珩乞兵拒周師﹐不許﹐出爲滄州刺史。孝珩謂阿那肱曰「朝廷不遣賜擊賊﹐豈畏孝珩反耶﹖孝珩若破宇文邕﹐遂至長安﹐反亦何預國家事﹗以今日之急﹐猶如此猜忌耶﹖」

灑涕而去。齊主使尉世辧帥千餘騎拒周師﹐世辧本非將才﹐性又懦怯﹐出滏口﹐登髙阜四望﹐遙見羣烏飛起﹐謂是西兵旗幟﹐卽馳還北﹐至紫陌橋﹐不敢回顧。左右謂曰「敵兵未至﹐頃所見者﹐羣烏耳﹐走尙可緩。」世辧曰「烏亦欺我耶﹖我已爲之膽落矣。」歸報後主曰「周兵勢大﹐不可抗也。」

壬辰﹐周師至鄴。後主及太后﹑幼主﹑穆後﹑淑妃等﹐率千餘騎東走﹐使慕容三藏守鄴宮。周主破城入﹐齊王公以下皆降。三藏猶拒戰﹐周主引見禮之﹐拜儀同大將軍。三藏﹐紹宗子也。執莫多婁敬顯﹐周主數之曰「汝有死罪三﹐前自晉陽歸鄴﹐攜妾棄母﹐不孝也。外爲僞朝戮力﹐內實通啟於朕﹐不忠也。送款之後﹐猶持兩端﹐不信也。用心如此﹐不死何待﹖」遂斬之。使將軍尉遲勤追齊主。鄴有處士熊安生﹐博通五經﹐聞周主入鄴﹐遽令家人掃門。家人怪而問之﹐安生曰「周帝重道尊儒﹐必將見我。」俄而﹐周主幸其家﹐不聽拜﹐親執其手﹐引與同坐。給安車駟馬以自隨。又遣使至李徳林宅﹐宣旨慰諭曰「平齊之利﹐惟在於爾。」徳林來見﹐引入帳中﹐訪問齊朝風俗政教﹑人物善惡﹐語三宿不倦。

再說齊主渡河﹐入濟州﹐使阿那肱守濟州關﹐覘候周師。自帥百餘騎奔靑州﹐卽欲入陳。而阿那肱密召周師﹐約生致齊主﹐屢啟云周師尙遠﹐已令燒斷河橋。齊主由是淹畱自寬。周師至關﹐阿那肱迎降﹐尉遲勤奄至靑州﹐獲太后﹑幼主﹑后妃等。齊主系囊金於鞍後﹐從十餘騎南走。周兵追至南鄧村及之﹐執以送鄴。庚子﹐周主詔齊故臣斛律光等﹐宜追加贈諡﹔家口田宅沒官者﹐給還其子孫。指其名曰「此人在﹐朕安得至此﹖」又詔齊之東山南園三臺﹐皆竭民脂膏爲之﹐令皆毀拆。瓦木材料﹐並以給民。山園之田﹐各還其主。東民大悅。二月丙午﹐齊主緯至鄴﹐復其衣冠。帝以賓禮見之。

會報廣寧﹑任城二王起兵信都﹐集眾四萬﹐共謀匡復。帝曰「此可諭之使來也。」令後主作書招之﹐許以若降﹐富貴如故。湝不從﹐乃命齊王憲﹑隋公楊堅引兵平之。軍至趙州﹐湝遣諜覘之﹐爲周候騎所執。解至營中﹐憲命釋其縛﹐集齊舊將徧示之﹐謂曰「吾所爭者大﹐不在汝曹。今縱汝還﹐卽充吾使。」乃與湝書曰﹕足下諜者﹐爲候騎所拘。軍中情實﹐具諸執事。戰非上計﹐無待卜疑﹔守乃下策﹐或未相許。已勒諸軍分道並進﹐相望非遠﹐憑軾有期﹐不俟終日﹐所望知機﹐勿貽後悔。

憲及楊堅至信都﹐湝同孝珩軍於城南以拒之。其將尉相願詐出略陣﹐遂以眾降。相願﹐湝之心腹將也。眾皆駭懼。湝怒﹐收其妻子﹐卽陣前斬之。

明日進戰﹐湝與孝珩親自出馬﹐衝堅陷銳。齊王憲敵於前﹐楊忠率勁騎橫擊之﹐分其軍爲二﹐遂大破之。俘斬三萬人﹐執湝及孝珩。憲謂湝曰「任城王何苦若此﹖」湝曰「下官獻武皇帝之子﹐兄弟十五人﹐幸而獨存。逢宗社顚覆﹐今日得死﹐無愧墳陵。」憲壯之﹐歸其妻子。憲問孝珩齊亡所由。

孝珩自陳國難﹐辭淚俱下﹐俯仰有節。憲爲之攺容﹐親爲洗瘡傅藥﹐禮遇甚厚。孝珩歎曰「李穆叔言齊氏二十八年天下﹐今果然矣。自獻武皇帝以來﹐吾諸父兄弟﹐無一人至四十者﹐命也。嗣君無獨見之明﹐宰相非柱石之寄。恨不得握兵符﹐受斧鉞﹐展我心力耳。」初﹐任城母朱金婉﹐以失節被幽。

幼時獻武不甚愛之。及齊亡﹐而湝建義信都﹐獨以忠孝著。廣寧王﹐文襄第二子﹐好文學﹐工丹靑﹐嘗於廳事堂畫蒼鷹﹐見者皆疑爲眞。又作朝士圖﹐妙絕一時。今以兵弱被執﹐蓋不愧髙氏子孫云。以故憲皆重之。先是周主破平陽﹐遣使招東雍州刺史傅伏。伏不從。旣克並州﹐獲其子﹐使以上將軍﹑武鄕公告身﹐及金馬腦二酒盞賜伏爲信。並遣韋孝寬致書招之。伏復孝寬曰「事君有死無二﹐此兒爲臣不忠﹐爲子不孝﹐願速斬之﹐以令天下。」及周主自鄴還至晉陽﹐遣降將阿那肱等百餘人臨汾水招伏。伏隔水見之﹐問﹕「至尊何在﹖」答曰「已被擒矣。」伏仰天大哭﹐率眾入城。於廳事前北面﹐哀號良久﹐然後出降。周主曰「何不早下﹖」伏流涕對曰「臣三世爲齊臣﹐食齊祿﹐不能自死﹐羞見天地。」周主執其手曰「爲臣當如此也。」

引使宿衛﹐授爲儀同大將軍。他日﹐又問伏曰「前救河陰得何賞﹖」對曰「蒙一轉﹐授特進﹑永昌郡公。」時齊主在座﹐周主顧而謂曰「朕三年習戰﹐決取河陰﹐政爲傅伏善守﹐城不可動﹐故斂軍而退。公當日賞功﹐何其薄也﹗」是時周主方欲班師﹐忽北朔州飛章告急﹕有範陽王紹義進據馬邑﹐號召義旅﹐自肆州以北﹐從而叛者二百八十餘城﹐兵勢大振。又有髙寶寧者﹐齊之疏屬﹐有勇略﹐久鎭和龍﹐甚得夷夏之心﹐亦起兵數萬﹐與紹義遙爲聲援﹐勢甚猖獗。遂遣大將軍宇文神舉率兵十萬討之。大駕暫駐晉州。正是﹕全齊已屬他人手﹐一旅猶爲宗國謀。

你道範陽王何以得據北朔州﹖且聽下文分解。第六十一卷

捋帝須老臣愛國捫杖痕嗣主忘親

話說北朔州原是齊之重鎭﹐風俗彊悍﹐士卒驍勇。旣降於周﹐周主遣齊降將封輔相爲其地總管。有長史趙穆智勇蓋世﹐心不忘齊﹐會任城王起兵瀛州﹐謀執輔相﹐以城迎之。輔相逃去﹐及任城被執﹐乃迎定州刺史髙紹義。

紹義據馬邑﹐引兵南出﹐欲取並州。至新興而肆州已爲周守﹐又聞宇文神舉大兵將到﹐還保北朔州。神舉進兵逼之﹐紹義謂趙穆曰「我兵新集﹐敵皆勁旅﹐將何以戰﹖」穆曰「戰也﹐勝之﹐可以席捲並﹑肆﹔不勝﹐則北走突厥﹐再爲後圖。」遂進戰﹐連戰數陣﹐紹義皆敗﹐穆戰死。紹義北奔突厥﹐猶有眾三千人﹐下令曰「欲還者聽。」於是辭去者大半。突厥佗缽可汗常謂齊神武英雄天子﹐以紹義重踝似之﹐甚見愛重。凡齊人在北者﹐悉以隸之。

髙寶寧自和龍勸進﹐紹義遂稱皇帝。以寶寧爲丞相﹐欲延齊一綫之脈。而竄身異域﹐不敢與周相抗。於是除和龍外﹐齊地皆入於周。凡得州五十﹐郡一百六十二﹐縣三百八十五﹐戶三百三十萬二千五百二十八。

帝命班師﹐駕至長安﹐置髙緯於前﹐列其王公等於後﹐車輿﹑旗幟﹑器物﹐以次陳之。備法駕﹐布六軍﹐奏凱樂﹐獻俘於太廟。觀者夾路﹐皆稱萬歲。爵賞有功﹐大赦天下。封髙緯爲溫公。齊之諸王三十餘人﹐咸受封爵。

一日﹐宴於內廷。齊君臣皆侍飲﹐帝令溫公起舞﹐折旋中節。延宗在坐﹐悲不自持。又命孝珩吹笛﹐辭曰「亡國之音﹐不足上瀆王聽。」固命之﹐才執笛﹐淚下嗚咽。帝不復彊﹐以李徳林爲內史上士﹐自是詔誥格式及用山東人物﹐並以委之。帝從容謂羣臣曰「我往常惟聞李徳林名﹐欲見其面不可﹐得復見其爲齊朝作詔書移檄﹐正謂是天上人。豈意今日得其驅使。」紇豆陵毅對曰「臣聞騏驎鳳凰爲王者瑞﹐可以徳感﹐不可力致。然騏驎鳳凰﹐得之無用﹐豈如徳林爲瑞﹐且有用哉﹖」帝大笑曰「誠如卿言。」未幾﹐有誣告溫公與定州刺史穆提婆謀反者﹐遂同日誅之。其宗族皆賜死。眾人多自陳冤﹐欲求免誅﹐獨延宗攘袂不言﹐以椒塞口而死。緯弟仁英以淸狂﹐仁雅以瘖疾得免。其親屬不殺者﹐散配西土﹐皆死於邊裔。先是溫公至長安﹐向帝求馮淑妃。帝曰「朕視天下如敝屣﹐一女子豈爲公惜。」仍以賜之。及溫公遇害﹐妃歸代王達。王甚嬖之﹐偶彈琵琶﹐弦斷。妃有詩曰﹕

𨿽蒙今日寵﹐猶憶昔時憐。

欲知心斷絕﹐應看膝上弦。

任城王有妃盧氏﹐任城死﹐賜大將斛斯徵。盧妃蓬首垢面﹐長齋不言笑﹐徵憐而放之﹐乃爲尼。其後﹐齊之宮妃嬪禦流落在外者﹐貧不能存﹐至以賣燭爲業。此皆後話不表。

且說帝自滅齊後﹐節己愛民﹐親賢遠佞﹐殷殷求治﹐人皆喜太平可致。

時帝生七子﹐太子贇最長﹐故以儲位歸之。但性頑劣﹐好暱近小人。大臣皆憂其不才。於是左宮正宇文孝伯言於帝曰「太子者﹐國之根本﹐天下之命懸於太子。今皇太子爲國儲貳﹐徳義罕聞﹐臣忝宮官﹐實當其責。且太子春秋尙少﹐志業未成﹐伏乞陛下妙選正人﹐爲其師友﹐調護聖質﹐猶望日就月將﹐如或不然﹐恐後悔無及。」帝斂容曰「卿世代鯁直﹐竭誠所事。觀卿此言﹐有家風矣。」孝伯拜謝曰「非言之難﹐受之難也。」帝曰「正人豈復過卿﹐吾將使尉遲運助吾子。」於是﹐以運爲右宮正。又嘗問內史樂運曰「卿言太子何如人﹖」對曰「中人。」帝顧謂齊王憲曰「百官佞我﹐皆稱太子聰明仁恕﹐惟運所言﹐不失忠直耳。」因問輔翼中人之狀。運曰「如齊桓是也。管仲相之則伯﹐豎貂輔之則亂。可與爲善﹐可與爲惡。」

帝曰「我知之矣。其使之親君子﹐遠小人乎﹖」遂擢運爲京兆丞。太子聞之﹐意甚不悅。太子妃楊氏﹐隋公堅女。堅姿相奇偉﹐時輩莫及﹐見者皆驚爲異人。畿伯大夫來和善相人﹐私謂堅曰「吾閱人多矣﹐未有如公之相者。

眼如曙星﹐無所不照。後日當王有天下﹐願忍誅殺。」堅曰「公勿言此﹐以速予禍﹐得不失職足矣。」齊王憲與堅友善﹐然謂帝曰「普六茹堅形貌異常﹐非人臣相。臣每見之﹐不覺自失。恐爲宗廟憂﹐請早除之。」帝亦頗以爲疑﹐因使來和相之。和詭對曰「堅相不過位極人臣﹐正是守節人﹐可鎭一方。若爲將領﹐收江南如拉朽。」蓋帝本有平陳之意﹐聞之大喜﹐待堅愈厚。時吐谷渾入犯﹐帝命大將軍王軌輔太子討之。吐谷渾退﹐大兵至伏俟城而還。太子在軍中多失徳﹐苦役士卒﹐耗損軍糧﹐嬖臣鄭譯等相助爲非。

軌諫不聽。軍還﹐軌言之帝。帝大怒﹐杖太子一百﹔並杖譯﹐除其名﹔宮臣親幸者咸被遣。越數日﹐太子潛召譯等﹐戲狎如初。譯因曰「殿下何時得據天下﹐臣得一心事主。」太子曰「且有待。」益暱之。帝遇太子甚嚴﹐每朝見﹐與羣臣無二。𨿽隆寒盛暑﹐不得休息﹐以其嗜酒﹐禁不得至東宮。

有過輒加捶撻。嘗謂之曰「古來太子被廢者幾人﹐余兒豈不堪立耶﹗」乃命東宮官屬錄太子言語動作﹐每月奏聞。太子畏帝威嚴﹐矯情飾說﹐由是過不上聞。王軌嘗與內史賀若弼言﹐太子必不克負荷。弼深以爲然﹐勸軌陳之。

軌後侍坐帝旁﹐共談國政﹐色若不豫者。帝怪之﹐問曰「卿何爲爾﹖」軌對曰「皇太子仁孝無聞﹐恐不了陛下家事﹐柰何﹖愚臣庸昧﹐不足深信。陛下嘗以賀若弼有文武才﹐亦每以此爲憂。」帝召弼問之﹐弼曰「皇太子養徳深宮﹐未聞有過也。」旣退﹐軌讓弼曰「平生言論﹐無所不道。今者對揚﹐何得乃爾反覆﹖」弼曰「此公之過也。太子國之儲貳﹐豈易發言﹖

事有蹉跌﹐便至滅族。本謂公密陳臧否﹐何得遂至昌言﹖」軌默然久之﹐乃曰「吾專心國家﹐遂不存私計。向者對眾﹐良實非宜。」後軌因內宴上壽﹐捋帝須曰「可愛好老公﹐但恨後嗣弱耳。」先是帝問孝伯曰「吾兒比來何如﹖」孝伯曰「太子比懼天威﹐更無過失。」及聞軌言﹐罷酒責孝伯曰「公嘗語我﹐云太子無過。今軌有此言﹐公爲誑矣。」孝伯曰「臣聞父子之際﹐人所難言。臣知陛下必不能割慈忍愛﹐遂爾結舌。」帝默然久之﹐乃曰「朕已委公矣﹐公其勉之。」後王軌又言於帝曰「太子非社稷主﹐若爲帝必敗﹐普六茹堅有反相﹐若不除之﹐必爲後患。」帝不悅曰「必天命有在﹐將若之何﹖」堅聞之甚懼﹐深自晦匿。帝亦深以軌言爲然。但漢王次長素有過﹐餘子皆幼﹐故得不廢。又屢欲除堅﹐不果而止。俄而﹐帝不豫﹐越數日﹐疾益劇。六月丁酉朔﹐遂殂。時年三十六。

戊戌﹐太子卽位﹐是爲周宣帝。尊皇后阿史那氏爲皇太后﹐立妃楊氏爲後。以后父堅爲上柱國﹑大司馬。宣帝始立﹐卽逞奢欲﹐大行在殯﹐曾無慼容﹐捫其杖痕﹐大罵曰「死晚矣﹗」武帝宮人有美色者﹐卽逼爲淫亂。超拜鄭譯爲開府儀同大將軍﹑內史大夫﹐委以朝政。出王軌爲徐州總管。葬武帝於孝陵﹐廟號髙祖。旣葬﹐詔內外公除帝及六宮﹐皆議卽吉。或以爲葬期旣促﹐事訖卽除﹐太爲汲汲不從。以齊王憲屬尊望重忌之﹐謂孝伯曰「公能爲朕圖齊王﹐當以其官相授。」孝伯叩頭曰「先帝遺招﹐不許濫誅骨肉。

齊王﹐陛下之叔﹐功髙徳茂﹐社稷重臣。陛下若無故害之﹐臣又順旨曲從﹐則臣爲不忠之臣﹐陛下爲不孝之子矣。」帝不懌﹐由是疏之。有嬖臣於智爲帝設計曰「此事臣能任之。臣請往候憲﹐歸卽誣其謀反。陛下召而詣之。臣與面質﹐教他有口難辯﹐則殺之不患無名矣。」帝從其計﹐乃使於智語憲﹐欲以爲太師﹐且召之曰「晚與諸王俱入。」憲至殿門﹐有旨諸王皆退﹐獨被引進﹐方升階﹐有壯士數人從內出﹐見而執之。憲曰「我何罪而執我﹖」

帝在上厲聲曰「躬圖反逆﹐焉得無罪﹖」憲問﹕「何據﹖」於智從旁証之。

憲目光如炬﹐與智爭辯不屈。或謂憲曰「以王今日事勢﹐何用多言﹖」憲曰「死生有命﹐寧復圖存。但老母在堂﹐畱玆遺憾耳。」擲笏於地﹐眾遂縊之。帝復召憲僚屬﹐使證成其罪。參軍李綱誓之以死﹐處以極刑﹐終無撓辭。有司以露車載憲屍而出﹐故吏皆散﹐惟綱撫棺號慟﹐躬自瘞之﹐哭拜而去。又殺大將軍王興﹑儀同獨狐熊﹑大將軍豆盧紹﹐皆素與憲親善者也。殺憲旣屬無名﹐興等無辜受誅﹐時人謂之「伴死」。以於智爲有功﹐加柱國﹐封齊郡公。

正月癸巳﹐帝受朝於露門﹐始與羣臣服漢﹑魏衣冠。大赦﹐攺元大成。

置四輔官﹕以大塚宰越王盛爲大前疑﹐總管蜀公迥爲大右弼﹐申公李穆爲大左輔﹐隋公楊堅爲大後丞。先是帝初立﹐以髙祖《刑書要制》爲太重而除之。

又數行赦宥﹐旣而民輕犯法﹐姦宄不止。又自以奢淫多過﹐惡人規諫﹐欲爲威虐﹐懾服羣下﹐乃更爲《刑經聖制》﹐用法益深。大醮於正武殿﹐率羣臣拜於殿下﹐告天而行之。密令左右伺察百官﹐小有過失﹐輒加誅譴﹐以爲彼方救死不暇﹐安敢規我。於是人莫敢言。日恣聲樂﹐魚龍百戲﹐常陳殿前﹐累日繼夜﹐不知休息。多聚美女﹐以實後宮。衣服宮室﹐俱窮極華美。髙祖節儉之風﹐於斯蕩盡。遊宴沈湎﹐或旬日不出。羣臣請事者﹐皆因宦官奏之。

以至百獘叢生﹐朝政多闕。於是京兆丞樂運輿櫬詣朝堂﹐陳帝八失。其略云﹕大尊比來事多獨斷﹐不參諸宰輔與眾共之﹐非詢謀僉同之道﹐政事焉得無缺﹖一失也。廣搜美女﹐以爲嬪禦﹔儀同以上女﹐不許出嫁。貴賤同怨﹐非所以慰人心而光君徳﹐二失也。大尊一入後宮﹐數日不出﹐所須聞奏﹐多附宦者。君門等於萬里﹐上下情意不孚﹐三失也。卽位之初﹐下詔寬刑﹐未及半年﹐更嚴前制。非法之加﹐害及無辜﹐四失也。髙祖斲雕爲朴﹐率民以儉。崩未逾年﹐而遽窮奢麗﹐財用不卹﹐五失也。傜賦下民﹐以奉俳優角抵﹐六失也。上書字誤者﹐卽治其罪。杜獻書之路﹐塞忠言之入﹐七失也。天象垂誡﹐不能諮諏善道﹐修布徳政﹐八失也。惟玆八失﹐臣知而不言﹐則死有餘責。陛下知而不攺﹐臣見周廟不血食矣。

書上﹐帝覽之大怒﹐立命綁赴市曹斬之。朝臣恐懼﹐莫有敢救者。內史中大夫元巖歎曰「臧洪同死﹐昔人猶且願之﹐況比干乎﹗若樂運不免受誅﹐吾將與之同死。」乃謂監刑者曰「且緩須臾﹐予將見帝言之。」巖卽詣閣請見﹐帝怒容以待。巖從容謂帝曰「樂運不顧其死﹐欲以求名。陛下遽以爲戮﹐適遂其志。不如勞而遣之﹐以廣聖度。是運不得名﹐而陛下得名矣。」

帝頗感悟﹐遂令勿殺。明日召運謂曰「朕昨夜思卿所奏﹐實爲忠臣。」運再拜曰「大尊能不忘臣言﹐社稷之福也﹐天下幸甚。」賜以禦食而後出﹐舉朝聞之﹐羣相慶賀﹐謂帝有悔悟之機。但未識自是以後﹐帝能頓攺前過否﹐且聽下文分解。第六十二卷

修舊怨股肱盡喪矯遺詔社稷忽傾

話說王軌爲徐州總管﹐聞鄭譯用事﹐自知必及於禍﹐私謂所親曰「吾在先朝﹐實申社稷之計﹐見惡於嗣主。今日之事﹐斷可知矣。此州控帶淮南﹐鄰接彊寇﹐欲爲身計﹐易如反掌。但忠義之節﹐不可有虧。況荷先帝厚恩﹐豈可以獲罪於後君﹐竟相背棄﹖只可於此待死﹐冀千載之後﹐知我此心耳。」

軌自是無日不切憂死。

卻說帝𨿽免樂運之誅﹐淫暴如故。一日﹐問鄭譯曰「我腳上杖痕﹐誰所爲也﹖」譯曰「事由烏丸軌﹐以致帝與臣皆受先帝杖責。」宇文孝伯因言軌捋須事。帝大怒曰「彼豈樂吾爲君哉﹗不殺此奴﹐無以泄吾恨。」卽遣敕使往徐州殺之。元巖不肯署詔﹐禦史大夫顏之儀力諫不聽。巖復進諫﹐脫巾頓顙﹐三拜三進。帝曰「汝欲黨烏丸軌耶﹖」巖曰「臣非黨軌﹐恐陛下濫誅大臣﹐失天下之望。」帝怒﹐使閹豎搏其面﹐曳之出。使至徐州﹐軌見敕﹐神色不動﹐曰「早知此事矣。」引頸受刃。遠近聞之﹐知與不知﹐莫不流涕。巖亦廢死於家。初﹐帝爲之太子也﹐上柱國尉遲運爲宮正﹐數進諫﹐忤帝意。又與王軌﹑宇文孝伯﹑宇文神舉﹐皆爲髙祖所親厚。帝嘗疑其黨同毀己﹐見之色屢不平。及軌死﹐運懼﹐謂孝伯曰「帝舊恨不忘﹐吾徒終必不免﹐爲之柰何﹖」孝伯曰「今堂上有老母﹐地下有武帝﹐爲臣爲子﹐知欲何之﹖且委質事人﹐本徇名義﹐諫而不入﹐死焉可逃﹖足下若爲身計﹐不如遠之。」於是運求出﹐外遷爲秦州總管。他日﹐帝以齊王憲事讓孝伯曰「公知齊王謀反﹐何以不言﹖」對曰「臣不知其反也﹐但知齊王忠於社稷﹐爲羣小所構。臣欲言之﹐陛下必不用﹐所以不言。且先帝囑咐微臣﹐惟令輔導陛下爲堯﹑舜之主。今諫而不從﹐實負先帝顧托﹐以此爲罪﹐是所甘心。」

帝大慚﹐俯首不答﹐令且退﹐俄而下詔賜死。時宇文神舉爲並州刺史﹐亦遣使就州殺之。尉遲運至秦州﹐亦以憂死。

辛巳﹐帝以位爲天子﹐猶非極貴﹐遂傳位於太子闡﹐是爲靜帝。大赦﹐攺元大象。自稱天元皇帝﹐欲貴同於天也。楊后稱天元皇后﹐妃朱氏爲天皇后﹐元氏爲天右皇后﹐陳氏爲天左皇后。楊名麗華﹐朱名滿月﹐元名樂尙﹐陳名月儀。至是並稱皇太后。所居稱天臺﹐制曰天制﹐敕曰天敕﹐冕二十四旒﹐車服旗鼓﹐皆倍前王之數。置納言﹑禦正等官﹐皆列天臺。國之儀典﹐率情攺更。務自尊大﹐無所顧忌。每對臣下﹐自稱爲天。用樽彜圭瓚以飲食﹐令羣臣朝天臺者﹐致齋三日﹐淸身一日﹐然後進見。旣自比於上帝﹐不欲臣下同己。常自帶綬﹐冠通天冠﹐加金附蟬﹐顧見侍臣冠上有金蟬及王公有綬者﹐並令去之。不許人有天髙上大之稱。禁天下婦人不得施粉黛﹐自非宮人﹐皆黃眉墨妝。每召羣臣論議﹐惟欲興造變革﹐未嘗言及政事。遊戲無常﹐出入不節﹐羽儀仗衛﹐晨出夜還﹐陪侍之官﹐皆不堪命。自公卿以下﹐常被楚撻。每捶人﹐皆以百二十爲度﹐謂之「天杖」。其後又加至二百四十﹐宮人內職亦如之。后妃嬪禦𨿽被寵幸﹐亦多杖背。以故內外恐怖﹐人不自安﹐皆求苟免﹐莫有固志。又忌諸弟﹐乃以襄郡爲趙國﹐濟南郡爲陳國﹐武當﹑安富二郡爲越國﹐上黨郡爲代國﹐新野郡爲滕國﹐邑各萬戶。令趙王招﹑陳王純﹑越王盛﹑代王達﹑滕王逌並之國。汝南公慶私謂楊堅曰「天元實無積徳﹐視其相貌﹐壽亦不長。又諸藩微弱﹐各令就國﹐曾無深根固本之謀。羽翮旣翦﹐何能及遠哉﹖」堅深然之。

有杞公宇文亮﹐於天元爲從祖兄﹐其子西楊公溫﹐妻尉遲氏﹐天元之姪婦也﹐有美色。一日﹐以宗婦入朝﹐天元悅其美﹐欲私幸之﹐謂其妃司馬氏曰「朕愛尉遲夫人嬌好﹐欲使從我。卿盍爲我言之。」司馬妃曰「尉遲夫人面重﹐直言之﹐恐其羞怯﹐不能如陛下意。不如醉以酒而就之﹐一任帝所欲爲矣。」天元稱善﹐乃賜宴宮中﹐命司馬妃陪飲。尉遲氏不敢辭﹐只得坐而飲。司馬妃命宮女輪流勸盞﹐又請以大觥敬之。尉遲氏酒量本淺﹐又連飲數杯﹐不覺沈醉﹐坐不能起﹐倚桌而臥。司馬妃命宮女卸其妝束﹐扶上禦榻安寢﹐報帝曰「事諧矣。」天元大喜﹐搴幃視之﹐益覺可愛﹐遂裸而淫之。及尉遲氏醒﹐身已被污﹐只索無柰﹐跪而乞歸。天元曰「爾不忘家耶﹖我將殺爾一家﹐納爾爲妃。」尉遲氏懼且泣曰「妾體鄙陋﹐本不足以辱至尊。若以妾故﹐而戮及一門﹐妾亦不能獨生矣。乞至尊哀之。」天元見其有怖色﹐慰之曰「汝勿懼﹐吾言戲耳。今後召汝﹐愼毋違也。」尉遲氏再拜而出﹐歸語其夫。夫大驚﹐密以其事報於父。時值淮南用兵﹐亮爲行軍總管﹐韋孝寬爲行軍元帥。兩軍前後行﹐相違數里。亮聞報大懼﹐曰「天元無道若此﹐不惟辱我家風﹐且將滅我門戶﹐我豈可坐而待死﹗」乃與左右心腹謀之。或曰「朝廷暴政橫行﹐臣民解體﹐危亡可待。不如暫投江南﹐以觀其變。」亮曰「我家在長安﹐棄之不忍。且一出此境﹐安能復返﹖」或曰「乘其無備﹐殺入長安﹐廢此無道﹐另立有徳﹐此不世之功也。」亮曰「此固吾志﹐但吾與孝寬並行﹐勢若連雞。必與之俱西﹐方可成事。而彼方得君﹐安肯與我同反﹖吾朝叛﹐彼夕討矣。爲今之計﹐必先襲而執之﹐並其眾﹐然後可以鼓行而西。」左右皆稱善。乃定計於是夜之半﹐先襲破孝寬營。有偏將茹寬素與孝寬善﹐知其謀﹐遣人密報孝寬。孝寬知之﹐設伏以待。亮至半夜﹐率精騎二千﹐銜枚疾走﹐直奔孝寬營。遙聽營內更鼓無聲﹐巡鑼不作﹐以爲軍皆睡熟﹐正好乘其不備。而才至寨口﹐忽聞寨中震炮一聲﹐營門大開﹐火把齊明﹐照耀如同白日。孝寬全身披掛﹐挺槍出馬﹐左右排列將士﹐皆雄糾糾橫刀待戰。孝寬馬上髙聲曰「杞公﹐汝來偸營耶﹖我待汝久矣。」亮大驚﹐手下將士不戰自退。孝寬把槍一指﹐將士皆奮勇而進。亮拍馬急走﹐及回至大營﹐已被孝寬潛從側路遣兵襲破﹐據守寨門。亮此時進退無路﹐因遂拔刀自刎。孝寬梟其首﹐號令三軍﹐眾皆懾服。遂飛章告變﹐天元大喜﹐殺亮一門﹐孩稚無遺。單畱尉遲氏﹐納之宮中﹐拜爲長貴妃﹐寵幸無比。

越一日﹐天元將如同州﹐增侯正﹑前驅﹑戒道等官﹐爲三百六十重。自應門至於赤岸澤﹐數十里旙旗相蔽﹐音樂俱作。又令虎賁持鈒馬上﹐稱警蹕。

儀衛之盛﹐從古未有。及還長安﹐詔天臺侍衛之臣﹐皆著五色及紅紫綠衣﹐名曰「品色服」。有大事﹐與公服相間服之。又詔內外命婦皆執笏﹐其拜宗廟及天臺﹐皆俯伏如男子。後宮增置位號﹐不可勝錄。復欲立尉遲氏爲後﹐共成五後。以問小宗伯辛彥之曰「古有之乎﹖」對曰「皇后與天子敵體﹐不宜有五。」又問太學博士何妥﹐對曰「昔帝嚳四妃﹐虞舜二妃﹐先代之數﹐何常之有﹖」天元大悅。免彥之官﹐下詔曰「坤儀比徳﹐土數惟五﹐四太皇后外﹐可增置天中太皇后一人﹐以長貴妃尉遲氏爲之。」造錦帳五﹐使五後各居其一。實宗廟祭器於前﹐自讀祝版而祭之。又以五輅載婦人﹐自帥左右步從。又好倒懸雞鴨﹐及碎瓦於車上﹐觀其號呼以爲樂。性之所好﹐往往有不可解者。

楊后性柔婉﹐不妒忌。𨿽事暴主﹐人有犯﹐曲爲勸解。以故四後及嬪禦等﹐皆愛而仰之。天元昏虐滋甚﹐嘗無故怒後﹐欲加之罪。後進止安閒﹐辭色不撓。天元見無懼容﹐大怒﹐遂賜後死﹐逼令引決。嬪禦皆爲之叩頭求免。

後母獨孤氏聞之﹐詣閣陳謝﹐叩首閣外﹐流血滿面﹐然後得免。後父堅位望隆重﹐天元忌之﹐嘗忿謂後曰「必族滅爾家。」後長跪求饒﹐候其怒解乃起。一日﹐召堅入宮﹐戒左右曰「爾等視堅色動卽殺之。」堅至﹐畱與久語。堅應對無失﹐神色不動﹐乃免之。內史鄭譯與堅少同學﹐奇堅相表﹐以其後必有非常之福﹐傾心相結。堅亦知其爲帝所寵﹐每與友善。及聞帝深忌﹐屢欲殺害﹐情不自安﹐因私謂譯曰「吾與子相善﹐一國莫不知。子於帝前﹐豈不能庇我以生﹖但帝意難測﹐倘遇卒然之誅﹐子欲救無及。不如出外圖全。又恐面陳取禍﹐願子少畱意焉。」譯曰「以公徳望﹐天下歸心。欲求多福﹐豈敢忘也。有便當卽言之﹐保無害耳。」會天元欲伐江南﹐使譯引兵前往。

譯自言無將才﹐請得一人爲元帥。天元曰「卿意誰可者﹖」對曰「陛下欲定江東﹐自非懿戚重臣﹐無以鎭撫。臣意大臣中惟普六茹堅﹐以椒房之戚﹐具將帥之才﹐爲國盡忠﹐事君不貳。若命爲將﹐必能平定江南﹐混一四海。且壽陽地控鄰邦﹐使堅爲總管﹐以督軍事﹐徐圖進取﹐則陳氏之土地可坐而有也。」天元從之﹐以堅爲揚州總管﹐使譯發兵會壽陽。命下﹐堅大喜﹐謂其夫人獨孤氏曰「吾今庶可免矣。」遂詣闕辭帝﹐帝命速發。將行﹐忽起足疾﹐不能舉步﹐欲停畱數日﹐懼帝見責。正懷疑慮﹐忽報鄭譯來謁﹐忙卽畱進密室﹐訴以足疾之故。譯曰「公疾卽愈﹐且緩南行。有一大事報公﹐焉知非公福耶﹖」堅問何事﹐譯屏退左右﹐撫耳語曰「昨夜帝備法駕﹐將幸天興宮﹐去未逾時﹐不豫而還。今者進內請安﹐病勢沈重﹐殆將不起。帝若晏駕﹐主少國疑﹐秉衡之任﹐非公誰能當之﹖我故先以語公。倘有片紙來召﹐公卽速來﹐愼勿徘徊﹐坐失機會。」言訖輒去。堅自是足疾若失。又禦正劉昉素以狡諂得倖於天元﹐而心亦向堅。以堅負重望﹐又皇后父﹐欲引之當國﹐遂與譯同心戴之。

卻說天元身抱重疾﹐自知不起﹐召鄭譯﹑劉昉入侍﹐又召禦正大夫顏之儀並入臥內﹐欲囑以後事。而口已瘖﹐不復能語。譯遂令昉召堅。昉至堅第﹐語以故。堅尙猶豫﹐辭不敢當。昉曰「公若爲﹐速爲之﹔不爲﹐昉自爲也。」

堅曰「公等有意﹐堅敢不從﹗」乃入宮。帝已不省人事。自稱受詔﹐居中侍疾。是日﹐帝殂於天臺。祕不發喪﹐矯詔以堅總知中外兵馬事。顏之儀知非帝旨﹐拒而不從。昉等艸詔署訖﹐逼之儀連署。之儀厲聲曰「主上升遐﹐嗣子衝幼﹐阿衡之任﹐宜在宗英。方今趙王最長﹐以親以徳﹐合膺重寄。公等備受國恩﹐當思盡忠報國﹐柰何一旦欲以神器假人﹖之儀有死而已﹗」昉等知不可屈﹐乃代之儀署而行之。於是諸衛受敕﹐並受堅節度。堅𨿽得政﹐猶以外戚專權﹐須防宗室之變﹐乃謂譯等曰「今者諸王在外﹐各有土地兵力﹐吾以異姓當國﹐彼必不服﹐定生他變。不若徵之來京﹐尊其爵位﹐使無兵權。苟不順命﹐執之一夫力耳。」譯等皆以爲然。乃以千金公主將適突厥爲辭﹐矯帝詔﹐悉徵趙﹑越﹑陳﹑代﹑滕五王入朝。艸詔訖﹐將用玉璽。璽在之儀處﹐堅向之儀索之。之儀正色曰「此天子之物﹐宰相何故索之﹖」

堅大怒﹐命引出﹐將殺之﹐以其民望﹐出爲邊郡太守。丁末﹐發宣帝喪﹐迎靜帝入居天臺﹐受羣臣朝賀。尊楊后爲皇太后﹐朱后爲帝太后﹐其陳后﹑元後﹑尉遲後﹐詔並爲尼。詔敕皆堅爲之。正是﹕三世經營方建國﹐一朝事業屬他人。

未識堅得政之後﹐若何措理庶務﹐且俟下文再述。第六十三卷

隋公堅攬權竊國尉遲迥建義起兵

話說天元晏駕﹐楊堅當國﹐以漢王贊爲上柱國﹑右大丞相﹐尊以虛名﹐實無所綜理。堅自假黃鉞﹐爲左大丞相。百官總己以聽﹐大小政事﹐皆稟堅而行﹐無得專決。先是堅以李徳林負天下重望﹐欲引爲同心﹐乃使邗國公楊惠謂之曰「朝廷賜令總文武事﹐經國重任﹐自慚徳薄﹐不能獨理。今欲與公共事﹐以安邦國﹐公其無辭。」徳林曰「公如不棄﹐誓願以死奉公。」

堅大喜。初﹐劉昉﹑鄭譯議以堅爲大塚宰﹐譯攝大司馬﹐昉爲小塚宰。堅私問徳林曰「何以見處﹐羣工始服﹖」徳林曰「宜作大丞相﹐假黃鉞﹐都督中外諸軍事。不爾﹐無以壓眾心。」及發喪﹐卽以此行之。以正陽宮爲丞相府。時眾情未一﹐往往相聚偶語﹐欲有去就。堅乃引司馬上士盧賁置左右﹐潛令部伍仗衛﹐以兵威懾之。賁驍勇﹐號萬人敵﹐眾皆畏之。因謂公卿曰「欲富貴者﹐宜相隨。」公卿皆唯唯。有徘徊觀望者﹐賁嚴兵而至﹐皆悚息聽命﹐莫敢有異。堅嘗至東宮﹐門者拒不納。賁諭之不從﹐瞋目叱之﹐門者遂卻﹐堅始得入。賁遂典丞相府宿衛﹐以鄭譯爲丞相府內史﹐劉熲爲司馬﹐李徳林爲府屬內史。

再說下大夫髙熲﹐渤海人。少明敏﹐有器局。略涉書史﹐工於詞令。孩稚時﹐家有柳樹﹐髙百尺﹐亭亭如蓋。裏中父老曰「此家當出貴人。」年十七﹑齊王憲引爲記室﹐益習兵事。多計略﹐堅素重之。及得政﹐欲引入府爲腹心之佐﹐乃遣人諭意。熲承旨欣然曰「願效馳驅﹐縱令公事不成﹐熲亦不辭族滅。」遂謁堅。堅聞其來大喜﹐下階迎之﹐握手相慰曰「願與子同立功名﹐富貴共之。」乃以爲相府司錄。時漢王贊居禁中﹐每與靜帝同帳而坐。劉昉飾美妓進之﹐以供娛樂﹐贊大悅﹐因說贊曰「大王先帝之弟﹐時望所歸。孺子幼沖﹐豈堪大事。今先帝初崩﹐羣情尙擾﹐王且歸第﹐待事寧後﹐入爲天子。此萬全計也。」贊年少﹐性識庸下﹐以昉言爲信﹐遂歸舊邸﹐朝政不復預聞。

初﹐宣帝時﹐刑政繁虐﹐冤死者眾﹐人情恐懼。又工作不休﹐役民無度﹐畿內騷然。堅爲政﹐停洛陽工作﹐以舒民力。盡革酷虐之政﹐更爲寬大﹐刪略舊律﹐作《刑書要制》﹐奏而行之。躬履節儉﹐以率百官。由是公私不擾﹐中外大悅。郎中庾季才通《易》數﹐好占玄象﹔決人成敗不爽。堅嘗夜召﹐問之曰「吾以庸虛﹐受玆顧命﹐天時人事﹐卿以爲何如﹖」季才曰「天道精微﹐難可意察﹐竊以人事卜之﹐符兆已定。季才縱言不可﹐公豈得爲箕﹑潁之事乎﹖」堅默然久之﹐曰「如公言﹐吾今日地位﹐譬升百尺樓上﹐誠不得下矣。」因賜以綵帛﹐曰「愧公此意。」獨孤夫人亦謂堅曰「大事已然。騎虎之勢﹐必不得下﹐公宜勉之。」堅以相州總管尉遲迥位望隆重﹐恐有異圖。其子尉遲惇爲朝官﹐乃使奉詔召迥入京會葬﹐而以韋孝寬爲相州總管代之。又使叱列長義爲相州刺史﹐先命赴鄴﹐孝寬續進。時陳王純鎭齊州﹐聞召不赴。堅復使上士崔彭徵之。彭以兩騎往﹐止傳捨﹐召純接旨。純亦輕騎來﹐彭請屏左右﹐密有所道﹐遂執而鎖之﹐因大言曰「陳王有罪﹐詔徵入朝﹐左右不得輒動。」其從者皆愕然而散。因挾之入京。六月﹐五王皆至長安。迥聞之﹐大怒曰「堅將不利於帝室﹐故欲削弱諸王﹐先使不得有其國也。宗社將傾﹐吾奚忍不救﹗」乃謀舉兵討之。孝寬至朝歌﹐迥遣大將賀蘭貴賁書候孝寬。孝寬畱貴與語以審之﹐覺其有變﹐乃稱疾徐行﹐且使人求醫藥於相州﹐密以伺之。孝寬有兄子藝爲魏郡守﹐在迥屬下。迥使之迎孝寬﹐且問疾。孝寬詢迥所爲﹐藝黨於迥﹐不以告。孝寬怒﹐將斬之。藝懼﹐遂泄迥謀。於是孝寬攜藝西走﹐每至驛旅﹐盡驅傳馬而去﹐戒驛吏曰「蜀公將至﹐宜速具酒食。」迥尋遣大將奚子康將數百騎追之。每至驛亭﹐輒逢盛饌﹐從者皆醉飽﹐又無馬﹐遂遲畱不進。孝寬由是得脫。堅又使韓裒詣迥諭旨﹐勸其入朝。密與其長史晉昶等書﹐令爲之備。迥探得堅有私書與昶﹐召昶問之。昶諱言未有﹐乃搜其私室﹐得堅書﹐遂殺昶及裒。於是會集文武士民﹐擇日起師﹐登城北樓﹐諭於眾曰﹕楊堅借後父之勢﹐挾幼主以作威福。陽托阿衡﹐陰圖篡逆。變更遺詔﹐削弱諸藩。上負宗廟之靈﹐下違臣民之望。竊國之心﹐暴於行路﹔廢君之禍﹐卽在目前。帥府與國家親屬舅甥﹐任兼將相。先帝處吾於此﹐本欲寄以安危。當此國祚將傾﹐奚忍坐視不救﹖帥府糾合義勇﹐大張撻伐。凡吾將士﹐共伸報國之懷﹐誓滅彊臣﹐各效捐軀之志。俾大權一歸帝室﹐宗廟賴以永存。庶幾名著旂常﹐功在社稷。倘有心懷疑貳﹐及畏懦不前者﹐軍有常刑﹐毋貽後悔。

令出﹐眾咸從命。迥乃自稱大總管﹐承制署置官司。時趙王招入朝﹐畱少子守國。迥乃奉以號令。堅聞變大懼﹐髙熲曰「迥﹐前朝宿將﹐麾下多精銳﹐鼓行而西﹐兵勢浩大﹐非小寇可比。若釀成之﹐必爲宗廟憂。須乘其初叛﹐眾心未一之時﹐急發關中兵擊之耳。」堅從之﹐乃以韋孝寬爲行軍元帥﹐梁士彥﹑元諧﹑宇文忻﹑宇文述﹑崔宏度﹑楊素等﹐皆爲行軍總管以討迥。

初﹐天元使計部中大夫楊尙希撫慰山東﹐至相州﹐聞天元殂﹐與慰遲迥同發喪。旣罷﹐尙希出謂左右曰「蜀公哭不哀而視不安﹐將有叛志。吾不去﹐懼及於難。」遂夜從徑路而遁。遲明﹐迥始覺﹐追之不及﹐尙希遂歸長安。堅使將宗兵三千人鎭潼關。靑州總管尉遲勤﹐迥之猶子也。初得迥書﹐表送於朝﹐明無叛意。堅大獎賞。後迥使人說之﹐曉以大義﹐毋爲賊用﹐勤復從迥。當是時﹐迥統相﹑衛﹑黎﹑洛﹑貝﹑趙﹑冀﹑瀛﹑滄九郡﹐勤統靑﹑齊﹑膠﹑光﹑莒五州﹐皆從之。勝兵數十萬﹐並號義旅﹐天下響應。於是滎州刺史邵公宇文冑﹑申州刺史李惠﹑東楚州刺史費也利進﹑潼州刺史曹孝遠﹐各據本州應迥。前徐州總管席毗羅據兗州起兵﹐前東平郡守畢義緒據蘭陵起兵﹐皆從迥命。永橋鎭將訖豆惠陵﹑建州刺史宇文弁亦各以城降。俄而﹐其將韓長業拔潞州﹐執刺史趙威﹔訖豆惠陵襲陷巨鹿﹐進圍恆州﹔宇文威攻汴州﹔烏丸尼率靑﹑齊之眾﹐圍沂州﹔檀讓攻拔曹﹑亳二州﹐屯兵梁郡﹔席毗羅眾號八萬﹐軍於蕃城﹐攻陷昌慮﹑下邑﹔李惠自申州攻拔永州。各路攻城掠地﹐無不得利﹐先後告捷。迥大喜﹐以爲天下指日可定﹐遣使齎書招並州刺史李穆。穆鎖其使﹐封書上之。穆子士榮以穆所居天下精兵處﹐陰勸穆從迥。穆深拒之。時穆次子渾仕於朝﹐堅使詣穆﹐深布腹心。穆使渾還朝﹐奉熨鬥於堅曰「願公執威柄以安天下。」又以十三鐶金帶遺堅。十三鐶金帶者﹐天子之服也。堅大悅﹐遣李渾詣孝寬營﹐述其父意。穆有兄子崇爲懷州刺史﹐初欲起兵應迥﹐後知穆已附堅﹐慨然太息﹐曰「闔家富貴者數十人﹐值國有難﹐竟不能扶傾繼絕﹐復何面目處天地間乎﹗」不得已﹐亦附於堅。

迥又招東郡守於仲文﹐欲使附己﹐仲文不從﹐乃遣大將宇文冑自石濟﹑宇文威自白馬濟河﹐分二道以攻仲文。仲文不能拒﹐棄郡走還長安。迥殺其妻﹑子﹐又使檀讓徇地河南。堅乃以仲文爲河南總管﹐詣洛陽﹐發兵拒之。司馬消難﹐子如子也﹐齊亡﹐降於周﹐爲鄖州總管﹐聞迥舉事﹐亦起兵應之。舉朝震駭。堅命王誼爲行軍元帥﹐以討消難。

再說諸王中惟趙王招見堅當國﹐深懷憂懼﹐𨿽欲有爲﹐苦於孤掌難鳴。

因陽與之匿﹐邀堅過其第飲酒﹐欲乘間殺之。或勸堅勿往﹐言趙王必無好意。

堅曰「彼不過於酒中置毒耳﹐我防之可也。」乃自齎酒肴就之。招迎堅﹐引入寢室﹐促坐與語。其子員﹑貫及妃弟魯封侍左右﹐佩刀而立。又藏刃於帷席之間﹐伏壯士於室後。堅左右皆不得從﹐惟儀同楊弘﹑大將軍元冑坐於戶側。二人皆有勇力﹐爲堅爪牙。酒酣﹐招以佩刀刺瓜﹐連啖堅﹐欲因而刺之。元冑從戶外遙望﹐覺招意不善﹐進謂堅曰「相府有事﹐不可久畱。」

招叱之曰「我與丞相言﹐汝何爲者﹖」冑瞋目憤气﹐扣刀入衛。招賜之酒曰「我豈有不善之意耶﹐卿何猜警如是﹖」俄而﹐招僞吐﹐將入內閣。冑恐其爲變﹐扶之上坐﹐如此再三。招又稱喉乾﹐命冑就廚取飲﹐冑不動。會滕王逌至﹐堅降階迎之。冑耳語曰「事勢大異﹐可速去。」堅曰「彼無兵馬﹐何能爲惡﹖」冑曰「兵馬皆彼家物﹐彼若先發﹐大事去矣。冑不辭死﹐恐死無益。」堅復入坐。冑聞室後有被用聲﹐遽請曰「相府事殷﹐公何得如此。」因扶堅下牀趨走﹐招將追之﹐冑以身蔽戶﹐招不得出。蓋招以趨入爲號﹐得一脫身﹐伏兵便起﹐而爲冑所制﹐伏不敢發。堅出﹐環衛已眾﹐冑亦趨出。堅遂登車而去。招恨失堅﹐彈指出血﹐曰「天也﹐周氏其滅矣﹗」

堅歸﹐卽誣招與越王盛謀反﹐以兵圍二王第﹐皆殺之﹐及其諸子。賞賜元冑不可勝紀。由是宗室諸王皆束手矣。

當是時﹐孝寬軍至永橋﹐有兵守城﹐不得入。諸將請攻之﹐孝寬曰「城小而固﹐攻之旦夕不能下。倘頓兵堅城之下﹐攻而不拔﹐徒損兵威。吾疾趨而進﹐破其大軍﹐此何能爲﹖」於是引兵趨武涉。迥聞兵來﹐遣其子惇帥眾十萬入武徳﹐軍於沁東。會沁水暴漲﹐軍不得進。孝寬與迥隔水相持。長史李詢與諸將不睦﹐密啟堅云「梁士彥﹑宇文忻﹑崔弘度並受尉遲迥金﹐軍中慅慅人情大異。」堅深以爲憂﹐欲召三人歸﹐使他將代之﹐求其人不得。

李徳林曰「公與諸將﹐皆國家重臣﹐未相服從。今正以挾令之威﹐控禦之耳。前所遣者﹐疑其乖異﹔後所遣者﹐安知其克用命耶﹖又取金之事﹐虛實難明﹐一旦代之﹐或懼罪逃逸。若加縻縶﹐則自鄖公以下﹐莫不驚疑。且臨敵易將﹐此燕﹑趙之所以敗也。如愚所見﹐但遣公一心腹之將﹐明於智勇﹐素爲諸將所信服者﹐速至軍所﹐觀其情僞。縱有異意﹐必不敢動﹐動亦能制之矣。」堅大悟﹐曰「微公言﹐幾敗乃事。」乃命內史崔仲方往監諸軍﹐爲之節度。仲方以父在山東﹐懼爲迥害﹐辭不敢往。又命劉昉﹑鄭譯﹐昉辭以未嘗爲將﹐譯辭以母老。堅不悅。髙熲進而請曰「軍事紛紜﹐人心危懼﹐不敢東行。熲𨿽不武﹐願效馳驅。」堅大喜曰「得公去﹐吾無憂矣。」乃加以監軍之號遣之。熲受命卽發﹐遣人辭母而已。自是措置軍事﹐皆與徳林謀之。時羽書疊至﹐烽檄交馳﹐徳林口授數人﹐文不加點﹐無不曲當。司馬消難之反也﹐慮勢孤少援﹐以所統九州八鎭南降於陳﹐遣子爲質以求助。陳以消難爲司空﹐都督九州八鎭諸軍事﹐賜爵隋國公﹐許出兵相援。又益州總管王謙亦不附堅﹐起巴﹑蜀之兵以應迥。堅謂徳林曰「山東未平﹐蜀亂又起﹐將若之何﹖」徳林曰「無害。外難𨿽作﹐人心不搖。一處得勝﹐餘皆瓦解﹐指日可定也。」乃命梁睿爲行軍元帥以討謙。今且按下慢表。

再說周朝有一附庸之國﹐在江陵地方﹐乃前梁昭明太子的後裔﹐號爲後梁﹐稱藩於周。你道梁室旣亡﹐何以尙延此一綫﹖說也話長。先是梁武帝納侯景之叛﹐封他爲河南王。後因貞陽侯淵明被東魏擄去﹐又欲與魏通好﹐致書髙澄﹐許以貞陽旦至﹐侯景夕返。景聞之懼﹐遂反於壽陽。探得臨賀王正徳與朝廷不睦﹐陰蓄異志﹐遣使約與同反﹐事成扶他爲天子。正徳大喜﹐許爲內應。景兵臨江﹐無船可濟﹐正徳陰具大船﹐詐稱載荻﹐密以濟之。景眾旣渡﹐長驅直前。是時江東承平日久﹐人不習戰﹐一見景軍皆著鐵面﹐守兵望風奔潰。景於是直掩建康﹐正徳帥眾迎景於張侯橋﹐馬上交揖﹐遂與景合。

進圍臺城﹐百道並攻。賴有尙書羊侃率眾守城﹐隨機拒之﹐連挫賊鋒﹐危城得以不破。景見屢攻不克﹐乃決玄武湖水以灌之。闕前皆爲洪流﹐城中益危﹐援兵不至﹐城破。景遂入朝﹐幽帝於淨居殿﹐自爲大丞相。縱兵掠取服禦﹑宮人皆盡。溧陽公主年十四﹐有美色﹐景納而嬖之。未幾﹐梁武飲膳皆缺﹐憂憤成疾﹐口苦求蜜不得﹐再呼「荷荷」而殂。景復立太子爲帝﹐後又弒之﹐立豫章王棟。未一月﹐遂禪位於景。景登太極殿﹐卽帝位。其黨數萬﹐皆吹唇鼓噪而上。攺國號曰「漢」﹐殺梁子孫。正徳本欲圖位﹐爲景內應。景亦薄其爲人﹐臺城破﹐遂奪其軍。至是並數其叛父之罪而寸斬之。是時湘東王繹在江州﹐士馬彊盛﹐全無入援意。及景弒帝自立﹐乃命大將王僧辯﹑陳霸先東擊侯景。虧得二將智勇兼備﹐連敗賊將﹐進攻石頭。景親自迎戰﹐又大敗之。景懼﹐回至闕下﹐不敢入臺﹐責其黨王偉曰「爾令我爲帝﹐今日誤我。」偉不能對。景欲走﹐偉執鞚諫曰「自古豈有叛走天子耶﹖宮中衛士猶足一戰﹐棄此將欲安之﹖」景曰「我昔破葛榮﹐敗賀拔勝﹐敗宇文黑獺﹐揚名河朔。渡江平臺城﹐降柳仲禮如反掌。今日天亡我也。」因仰觀石闕﹐歎息久之。以皮囊盛其江東所生二子﹐掛之鞍後﹐帥騎東走。僧辯入臺誠﹐令侯瑱帥五千精騎追景。景眾叛降相繼﹐遂大潰。景與腹心數十人單舸走﹐推墜二子於水﹐下海欲向蒙山。有羊侃之子羊鵾﹐景納其妹爲小妻。以鵾爲庫直都督。鵾隨景東走﹐約其黨圖之。值景醉寢﹐鵾語舟師曰「海中何處有蒙山﹖汝爲我移船向京口。」舟師從之。至湖豆洲﹐景覺﹐大驚﹐鵾拔刀向景曰「吾等爲王效力多矣﹐今終無成。欲乞王頭﹐以取富貴。」景未及答﹐白刃交下。景欲投水不及﹐走入艙中﹐以佩刀抉船底求出。鵾以矟刺殺之﹐遂以鹽納景腹中﹐送其屍於建康。僧辯傳首江陵﹐暴其屍於市。士民爭取食之﹐並骨皆盡。溧陽公主亦預食焉。侯景旣滅﹐王僧辯等上表湘東勸進。

湘東卽位於江陵﹐是爲元帝。羣臣皆勸還建康﹐帝以建康彫殘﹐江東全盛﹐遂不許。詔王僧辯鎭建康﹐陳霸先鎭京口。那知外患𨿽平﹐家禍未息。先是元帝性殘刻﹐與河東王譽﹑嶽陽王詧交怨搆兵。譽旣爲所殺﹐詧恐不能自存﹐遣其妃王氏及世子嶚爲質於魏﹐乞兵以伐湘東。時西魏本有圖取江陵之志﹐遂遣常山公於謹﹑大將軍楊忠將兵五萬﹐助詧伐繹。楊忠帥精騎五千先據江津﹐斷其東路。謹率大兵揚帆濟江﹐梁君臣望之失色。時彊兵猛將皆東出﹐城中畱兵單弱﹐西魏乘間攻之﹐城遂破。執元帝付詧﹐囚於烏幔之下﹐以土囊隕之。魏遂立詧爲梁主﹐資以荊州之地﹐使之自帝一方﹐爲魏藩臣。是爲梁宣帝。其後周繼魏禪﹐復稱藩於周﹐宣帝卒﹐子巋立﹐是爲梁明帝。明帝時﹐周朝楊堅當國。尉遲迥以討堅爲名﹐起兵鄴城﹐山東之眾相率降附。鄖州司馬消難﹑益州王謙皆同心舉義。迥喜天下響應﹐因念「江陵梁氏亦我朝外臣﹐得他起兵助我﹐取堅益易」﹐乃遣使江陵﹐勸其以兵相應。但未識梁主從與不從﹐且聽下文分解。第六十四卷

代周家撫臨華夏平陳國統一山河

話說尉遲迥欲求多助﹐遣使致書梁主﹐約其起兵。具言﹕楊堅當國﹐周室將傾。梁主世受周恩﹐當同心舉義﹐以誅賊臣。梁主得書﹐語左右曰「昔我朝傾覆﹐寡人得延玆宗社者﹐實藉周家之力。今迥建義匡扶﹐理合助之。

但堅居中制外﹐勢大難搖﹐圖之不成﹐反受其害﹐柰何﹖」諸將競勸梁主與迥連謀﹐謂進可以盡節周氏﹐退可以席捲山南。梁主狐疑未決﹐使中書舍人柳莊﹐奉書入周覘之。莊至周﹐堅極意撫納﹐執莊手曰「孤昔以開府從役江陵﹐深蒙梁主殊眷。今主幼時艱﹐猥蒙顧托。梁主奕奕委誠﹐朝廷倚爲屏藩。當相與共保羅寒﹐幸勿惑於異說﹐致違素志也。」莊歸復命﹐具道堅語﹐且曰「昔袁紹﹑劉表﹑王陵﹑諸葛誕等﹐皆一時雄傑﹐據要地﹐擁彊兵﹐然功業莫就﹐禍不旋踵者﹐良由魏﹑晉挾天子﹐保京都﹐仗大順以爲名故也。今尉遲迥𨿽曰舊將﹐昏盲已甚。司馬消難﹑王謙等﹐皆常人之下者﹐非有匡合之才。周朝諸將多爲身計﹐競效節於楊氏。以臣料之﹐迥等終當覆滅﹐隋公必移周祚。未若保境息民﹐以觀其變。」梁主深然之﹐遂絕尉遲迥﹐一心附堅。

且說髙熲至軍﹐勉勵將士﹐眾心益奮。因爲橋於沁水﹐尉遲惇於上流縱火栰焚之。熲於軍中豫作土狗以禦之﹐火不得施。惇布陣二十餘里﹐麾兵小卻﹐欲待孝寬軍半渡而擊之。孝寬因其卻﹐鳴鼓齊進。軍旣渡﹐熲命焚橋﹐以絕士卒反顧之心。於是西兵死戰﹐無不一以當百。惇兵不能支﹐遂大敗。

惇單騎走﹐孝寬乘勝進追﹐直抵鄴下。迥聞兵敗﹐大怒曰「孺子敗吾事。」

乃命其二子惇與祐﹐悉將步騎十三萬陳於城南﹔親統萬騎別爲一陣﹐皆綠巾錦襖﹐號曰「黃龍兵」。戰急時﹐用以摧堅陷銳﹐當之者無不披靡。又尉遲勤聞敵軍至鄴﹐亦帥眾五萬﹐自靑州來會﹐以三千騎先至。迥素習軍旅﹐老猶披甲臨陣﹐親自搏戰﹐匹馬所向﹐萬人辟易。麾下軍士皆百戰之餘﹐無不驍勇。交戰良久﹐孝寬軍不利而卻。鄴中士民乘髙觀戰者數萬人。宇文忻曰「事急矣﹐吾當以詭道破之。」乃先射觀者﹐觀者皆走﹐轉相騰籍﹐聲若雷霆。忻乃傳呼曰「賊敗矣﹗」眾復振﹐敵軍聞之﹐遂相擾亂。孝寬因其擾而乘之﹐迥軍大敗﹐走保鄴城。孝寬縱兵圍之﹐下令曰「先登者有重賞。」

驍將李詢﹑恩安伯賀婁子乾率行登城﹐城遂破。迥窘迫﹐升樓自守。先是崔弘度有妹﹐適迥子爲妻。迥升樓時﹐弘度直上迫之。迥彎弓將射﹐弘度脫兜鍪謂迥曰「頗相識否﹖今日各圖國事﹐不得顧私。以親戚之情﹐禁約亂兵﹐不至侵辱家室﹐所以報公也。事勢如此﹐公復何待﹖」迥因擲弓於地﹐極口罵堅﹐而自殺。弘度顧其弟弘升曰「汝可取迥頭。」弘升斬之。軍士在小城中者﹐孝寬盡坑之。勤及惇﹑祐東走靑州﹐未至﹐大將郭衍擒之以獻。堅以勤初有誠款﹐特不之罪﹐獨殺惇與祐。李惠自縛歸罪﹐堅復其官爵。蓋迥末年衰老﹐及兵起﹐以崔達拏爲長史﹐文士無籌略﹐舉措失宜﹐凡六十八日而敗。

於仲文進討檀讓軍﹐至蓼堤﹐去梁郡七里。檀讓擁眾數萬﹐仲文以弱卒挑戰而僞北。讓不設備﹐仲文還擊大破之﹐生獲五千餘人﹐斬首七百級。進攻梁郡﹐守將劉子寬棄城走﹐檀讓以餘眾屯城武﹐仲文襲破之﹐遂拔城武。

席毗羅擁眾十萬﹐屯沛縣﹐將攻徐州。其妻﹑子在金鄕。仲文詐爲毗羅使者﹐謂金鄕城主徐善淨曰「檀將軍明日午時至金鄕﹐奉蜀公令賞賜將士﹐速備供具。」金鄕人皆喜。仲文簡精兵﹐僞建迥旗幟﹐倍道而進。善淨望見﹐以爲檀讓﹐出迎謁。仲文執之﹐遂取金鄕。諸將欲屠其城﹐仲文曰「此城乃毗羅起兵之所﹐當全其家室﹐其眾自歸。如卽屠之﹐彼望絕矣。」眾皆稱善。

於是進擊毗羅﹐其軍大潰﹐爭投洙水﹐積屍蔽江﹐江水爲之不流。獲檀讓檻送京師﹐斬毗羅於陣。山東悉平。梁主聞迥敗﹐謂柳莊曰「若從眾人之言﹐社稷已不守矣。」先是堅封劉昉爲黃公﹐鄭譯爲沛公﹐委以心膂﹐言無不從。

朝野側目﹐稱爲「黃沛」。二人恃功驕恣﹐溺於財利﹐不親職務。及辭監軍﹐堅始疏之﹐恩禮漸薄。髙熲自軍所還﹐寵遇日隆。時山東𨿽服﹐而王謙未平﹐司馬消難外叛﹐堅憂之﹐忘寢與食。而昉逸遊縱酒﹐相府事多遺落。堅解其職﹐乃以髙熲爲司馬。不忍廢譯﹐陰敕官屬﹐不得白事於譯。譯坐廳﹐事無所關預﹐惶懼﹐頓首求免。堅念舊情﹐猶以恩禮慰勉之。王誼兵至鄖州﹐司馬消難奔陳﹐遂復鄖州。梁睿將步騎二十萬討王謙﹐謙分兵據險拒守﹐睿奮擊破之﹐蜀人大震。謙遣其將達奚惎﹑髙阿那肱﹑乙弗虔帥眾十萬攻利州﹐堰江水以灌之。城中戰士不過二千﹐刺史豆盧績晝夜拒守﹐勢甚危急。會睿兵至﹐惎等遁去。睿乃自劍閣入﹐進逼成都。謙令達奚惎城守﹐親率精兵五萬﹐背城結陳以戰。睿佯敗而退。謙追之﹐遇伏﹐遂大敗。及至城﹐城上已徧插敵軍旗幟。謙眾見之﹐皆潰。蓋萬戰時﹐達奚惎潛以城降﹐而睿軍已入據之也。謙惶急﹐單騎走新都。新都令王寶執之﹐斬其首以獻睿。復錄其餘黨﹐劍南亦平。於是羣臣論功﹐以大丞相堅爲相國﹐總百揆。去都督﹑大塚宰之號﹐進爵爲王﹐以安陸等二十郡爲隋國﹐贊拜不名﹐備九錫之禮。建臺置官﹐進妃獨孤氏爲王后﹐世子勇爲太子。靜帝二年二月﹐庚季才上言「今月戊戌平旦﹐靑气如樓闕﹐見於國城之上﹐俄而變紫﹐逆風西行。《气經》云「天不能無雲而雨﹐皇上不能無气而立。』今王气已見﹐須卽應之。又周武以二月甲子定天下﹐享年八百﹔漢髙以二月甲午卽帝位﹐享年四百。今二月甲子﹐宜應天受命。」羣臣亦爭勸進。於是假周王詔﹐遜居別宮。甲子﹐命太傅杞公椿奉冊﹐大宗伯趙煚奉皇帝璽紱﹐禪位於隋。隋王冠遠遊冠﹐受冊璽﹐攺服紗帽黃袍﹐入禦臨光殿。服衮冕如元會之儀。大赦﹐攺元開皇。

命有司奉冊祀於南郊。以相國司馬髙熲爲尙書左僕射兼納言﹐相國司錄虞慶則爲內史監兼吏部尙書﹐相國內郎李徳林爲內史令。其餘內外功臣﹐皆進爵有差。追尊皇考忠爲武元皇帝﹐廟號太祖﹔皇妣呂氏爲元明皇后。立獨孤氏爲後﹐世子勇爲太子。

初﹑劉﹑鄭矯詔以隋主輔政﹐楊后𨿽不預謀﹐然以嗣子幼沖﹐恐權在他族﹐聞之甚喜。後知其父有異圖﹐意頗不平﹐形於言色。及禪位﹐憤惋逾甚。

隋主內甚愧之﹐攺封爲樂平公主﹐欲奪其志。後以死誓﹐乃止。又息州刺史榮建緒與隋主有舊﹐將之官﹐隋主謂曰「且躊躇﹐當共取富貴。」建緒正色曰「明公此旨﹐非僕所聞。」及卽位來朝﹐帝謂之曰「卿亦悔否﹖」

建緒稽首曰「臣位非徐廣﹐情類楊彪。」帝笑曰「朕𨿽不曉書語﹐亦知卿此言不遜。」虞慶則勸帝盡滅宇文氏﹐髙熲﹑楊惠依違從之。李徳林固爭﹐以爲不可。隋主作色曰「君書生﹐不足與議此。」於是周太祖以下子孫無遺。徳林品位不進。旋弒靜帝﹐葬於恭陵。以其族人洛爲嗣。

且說隋主旣受周禪﹐而江南尙屬陳氏﹐時懷並吞之志﹐因問將帥於髙熲﹐熲薦賀若弼﹑韓擒虎可任。遂以弼鎭廣陵﹐擒虎鎭廬江﹐使處分南邊﹐潛爲經略。惟是時﹐難初平﹐民力未復﹐故與陳氏猶惇鄰好之誼。及後主荒淫日甚﹐內寵張﹑孔二妃﹐外暱嬖臣狎客﹐酣歌達旦﹐百務皆廢﹐民不聊生﹐闔境嗟怨。隋主聞之﹐謂髙熲曰「東南之民﹐困於亂政久矣。我爲民父母﹐豈可限一衣帶水而不拯之乎﹗卿有何策足以平之﹖」熲乃進策曰「江北地寒﹐田收差晚﹔江南土熱﹐水田早熟。量彼收穫之際﹐微徵士馬﹐聲言掩襲。彼必屯兵守禦﹐廢其農時。彼旣聚兵﹐我便解甲。再三如此﹐彼以爲常。後更集兵﹐彼必不信。猶豫之頃﹐我乃濟師﹐登陸而戰﹐兵气益倍。又江南土薄﹐捨多茅竹﹐所有儲積﹐皆非地窖。密遣行人﹐因風縱火﹐待彼修立﹐復更燒之。不出數年﹐自然才力俱盡。」隋主用其策﹐陳人始困。開皇八年三月戊寅﹐帝數陳主二十罪﹐散寫詔書二十萬紙﹐徧諭江外。其略云﹕陳叔寶據手掌之地﹐恣谿壑之險﹐劫奪閭閻﹐資產俱竭﹐驅逼內外﹐勞役弗休。窮奢極侈﹐俾晝作夜。斬直言之客﹐滅無罪之家。欺天造惡﹐祭鬼求恩。盛粉黛而執干戈﹐曳羅綺而呼警蹕。自古昏亂﹐罕或能比。君子潛逃﹐小人得志。天災地孽﹐物怪人妖。衣冠鉗口﹐道路以目。

重以違言背徳﹐搖蕩疆場﹐晝伏夜遊﹐鼠竊狗盜。天之所覆﹐無非朕臣﹐每關聽覽﹐有懷傷惻。可出師授律﹐應機誅殄﹐一朝蕩平﹐永淸吳越。

於是置淮南行臺於壽春﹐命晉王廣﹑秦王俊﹑淸河公楊素皆爲行軍元帥。

廣出六合﹐俊出襄陽﹐素出永安﹐韓擒虎出廬州﹐賀若弼出廣陵﹐幾總管九﹐士兵五十一萬八千﹐皆受晉王節度。東接滄海﹐西距巴﹑蜀﹐旌旗舟楫﹐橫亙數千里。又命髙熲爲晉王元帥長史﹐一應軍事﹐皆取決焉。十二月﹐隋軍臨江。熲問薛道衡曰「今玆大舉﹐江東必可克乎﹖」道衡曰「必克。郭璞有言「江東分王﹐三百年後與中國合。』今此數將周﹐一也。主上恭儉勤勞﹐叔寶荒淫驕侈﹐二也。國之安危﹐在所寄任。彼以江總爲相﹐惟事詩酒﹐拔小人施文慶委以政事﹐任蕭摩訶﹑任蠻奴爲大將﹐皆一夫之勇耳﹐三也。我有道而大﹐彼無道而小。量其甲士﹐不過十萬。西自巫峽﹐東至滄海﹐分之則勢懸而力弱﹐聚之則守此而失彼﹐四也。席捲之勢﹐事在不疑。」熲忻然曰「得君一言﹐成敗之理﹐令人豁然。」

九年正月朔﹐陳主朝會羣臣。大霧四塞﹐入人鼻皆辛酸。陳主昏睡﹐至晡時乃起。是日﹐賀若弼自廣陵引兵濟江﹐韓擒虎自橫江宵濟﹐彩石守者皆醉﹐遂克之。晉王廣率大軍屯於六合鎭姚葉山。楊素帥水軍東下﹐舟艫被江﹐旌甲耀日。素坐平乘大船﹐容貌雄偉﹐陳人望之﹐皆懼曰「淸河公卽江神也。」於是賀若弼自北道﹐韓擒虎自南道﹐二路並進。緣江諸戍﹐望風盡走。

弼進據鍾山﹐頓兵白土岡之東。總管杜彥率步騎二萬﹐與擒虎合軍﹐屯於新林。時建康甲士﹐尙有十萬。後主素懦怯﹐不達軍事﹐臺內處分﹐一任施文慶。文慶懼貽帝憂﹐凡外有啟請﹐率皆不行。於是諸將解體﹐出降者相繼。

擒虎自新林進兵﹐陳將任忠迎降於石子岡﹐導擒虎入朱雀門。城中文武皆逃﹐無一拒者。後主聞城破﹐與張﹑孔二妃避匿於井。軍士搜得之﹐遂與二妃同被執。陳遂亡。三月己巳﹐大軍班師﹐發陳君臣及後宮嬪禦皆詣長安。辛亥﹐帝幸驪山﹐親勞旋師。奏凱歌入都﹐獻俘於太廟。帝坐大殿﹐引叔寶於前﹐及太子諸王二十餘人﹐司空消難以下﹐至尙書郎二百餘員﹐責以君臣不能相輔﹐乃至滅亡。叔寶及其羣臣並愧懼伏地﹐屏息不敢對。旣而宥之。先是消難降周﹐與帝有舊﹐情好甚篤。天元時﹐帝引而用之﹐得爲隕州總管。及平陳﹐消難被執﹐特敕其死﹐斥爲樂戶﹐二旬而免。猶以舊恩引見﹐尋卒於家。

庚戌﹐大封功臣。禦廣陽門賜宴﹐自門外夾道﹐布帛之積﹐達於南郭。頒賜各有差﹐凡用三百餘萬段。給復江南十年﹐蠲免余州一年租賦。又詔宇文洛已承周後﹐而齊﹑梁﹑陳宗祀廢絕﹐命髙仁英﹑蕭琮﹑陳叔寶以時修祭。所須器物﹐有司給之。蓋自晉代以來﹐南北分裂﹐東西割據﹐垂三百餘年。至隋氏聿興興﹐而禪周滅陳﹐天下遂成一統云。歌曰﹕晉武龍興並吳蜀﹐上規秦漢統五服。武號森列兵未戢﹐南風烈烈翻地軸。爲誰驅除膺大命﹐諸王先自殘骨肉。淵曜猖狂勒虎繼﹐涼秦燕夏爭逐鹿。殺气飛揚天地昏﹐靑衣執蓋湣懷辱。一馬渡江守半壁﹐君臣無志中原復。天開元魏平諸戎﹐佛貍威震江之東。獻文孝文皆英主﹐精勤庶務勞宸衷。平城奮志蒞中土﹐衣冠禮樂何雍容。天未厭亂女禍起﹐春宮穢亂招狼烽。秀容酋長淸君側﹐百萬大兵手自勒。黃河萬里陣云髙﹐滿朝文武皆失色。可憐玉石焚侖岡﹐河陰荒艸埋骨殖。天禍人亂於斯極﹐未卜江山屬誰得。艸澤英雄大有人﹐六渾才略超等倫。少年落拓困懷朔﹐蛟龍失水旁人輕。閨中巨眼有婁氏﹐邂逅一見心相傾。吁嗟六鎭總羣盜﹐爾朱勢敗功難成。髙王得志羅英俊﹐朝權遙執朝臣驚。熒惑搖搖入南斗﹐君臣疑忌生讒口。晉陽兵至百官逃﹐天子下堂向西走。關中黑獺人中傑﹐輕騎迎鑾气飄撇。勢均力敵各爭雄﹐分據東西魏土裂。歡終洋及魏鼎移﹐秦亡覺立國亦竊。無愁天子樂未央﹐天池獵罷平陽失。周師長驅入鄴都﹐百年彊敵一朝滅。老公𨿽好後嗣弱﹐亂政紛紛心太劣。齊人已滅躬蹈之﹐前後荒淫同一轍。大權旁落歸椒房﹐趙王彈指空流血。天心已攺可柰何﹐鐘陵王气亦銷磨。東西南北大一統﹐隋文功業何巍峨。嗚呼﹗君不見三代之君以徳昌﹐卜年卜世時久長。

