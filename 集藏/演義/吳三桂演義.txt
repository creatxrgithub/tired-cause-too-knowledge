《吳三桂演義》不題撰人又名《明淸兩周志演義》﹐主要描寫吳三桂由寧遠總鎭到投降滿人﹐逼死永曆帝﹐後又反抗淸朝﹐妄自稱帝﹐最後終至敗亡的這段史實。其中穿插了吳三桂與愛妾陳圓圓的離合。作者對吳三桂不拘於「成王敗寇」之說﹐比較眞實﹑生動地刻畫了這一複雜的歷史人物。小說中的陳圓圓也是一个有个性﹑有節气﹑智慧果斷的亂世佳人形象。作品行文簡潔明快﹐頗得歷史小說筆法。自序

余近十年來喜從事於說部﹐尢喜從事於歷史說部。以有現成之事實﹐卽易爲奇妙之文章﹐而書其事﹐紀其人﹐勿論遺臭流芳﹐皆足以動後人之觀感也。余因是以成《吳三桂演義》一書。蓋謂自漢以來﹐易姓代祚﹐累朝鼎革之命運亟矣﹐成王敗寇之說﹐向不足以撓余之腦筋。則以王者自王﹐寇者自寇﹐無關於成敗故也。

吳三桂以一代梟雄﹐世受明恩﹐擁重兵﹐綰重鎭﹐晚明末造﹐倚爲長城。

顧惟敝屣君父﹐袖手視國家之喪亡﹐是故明之亡也﹐人爲李自成罪﹐余並爲吳三桂誅。余觀秦漢之交﹐劉邦曰「丈夫當如是。」項羽曰「彼可取而代也。」專制之尊﹐九五之榮﹐人所共趨﹐烏足爲自成罪。而罪夫受明恩﹐食明祿﹐而坐視明危耳﹐視君父曾不若一愛姬﹐北面敵國以取藩封﹐三藩中吳氏其首也。然使吳氏長此而終﹐則遺臭萬年﹐抑猶可說。乃之懼藩府不終﹐兵權之不保﹐始言反正﹐以圖一逞。卒也哭陵易服﹐無解於緬甸之師﹐亦誰復有爲吳氏諒者﹖

故夫吳氏﹐非無雄材也﹔其佐命﹐非無偉器也﹔耿尙之降附﹐鄭經之交通﹐六省之淪陷﹐其勢力非不巨大也﹔顧天或蹙之﹐若有命焉。勝負之機﹐巧而且幻﹐則以吳氏非誤之於終﹐而誤之於始也。假恢復明祚之說以愚黔首﹐爲徳不終﹐大勢遂去﹐此其興亡之原因乎﹖意者吳氏或預知其故﹐乃以日暮途遠﹐竊號自娛﹐因而沈迷放棄﹐未可知矣。不然則幾見有開創之君﹐創業僅半而卽沈迷放棄者乎﹖使其親見成都之陷﹐湘黔之失﹐滇京之亡﹐吾知其將引項羽之言以自飾曰「此天亡我﹐非戰之罪也。」特烏足以欺天下後世耶﹗君子是以知吳氏召亡之道﹐固在彼不在此也。凡例

一﹑是書所取材以《聖武記》及明季稗史爲底本﹐而以諸家雜說輔佐之。

旣取材於實事﹐則資料自富﹐故俯拾卽是﹐皆成文章。

一﹑讀是書者﹐須有大關鍵﹐卽吳氏之興亡是也。其興也以易服哭陵感動人心﹐其亡也由忘背明裔稱帝自尊﹐讀者當於此注意。

一﹑三桂以孤軍反動﹐六省卽陷。鄭經與耿﹑尙二藩﹐皆聯族來歸。勢力旣盛﹐而謀臣勇將又如雨如雲﹐乃後則西不能過平涼﹐東不能渡長江﹐以其始則言扶明﹐而繼乃背明故也。入衡自帝後﹐不特鄭經與耿﹑尙爲之灰心﹐卽夏國相﹑馬寶等此時亦如有口難言矣。讀者不可不知也。

一﹑昔人詠楊妃詩云「馬嵬死後諸軍退﹐妾爲君王拒賊多。」又云「《唐書》新舊分明在﹐那有金錢洗祿兒。」皆爲楊妃洗脫也。是書陳圓圓一人﹐如魏源所記固多貶語﹐論者亦有比之如褒姒﹑張麗華一流者。然後儒多辟其非﹐故是書所紀圓圓悉有所本﹐非故爲圓圓洗脫也。

一﹑歷來亡國其後宮每多嬖人﹐然圓圓﹑蓮兒皆能諫其君以義﹔又歷來亡國必由姦庸當道﹐先失人心﹐而吳氏則謀臣勇將皆始終鞠躬盡瘁﹐其民心亦臨危不變﹐而終以亡國者﹐正以見吳氏父子之自亡其國也﹐讀者又不可不知。

一﹑明季稗史以胡國柱中道變心降敵。惟諸家俱無此說﹐魏源更記康熙十九年敗胡國柱於建昌﹐可知胡國柱降敵之說稗史當有舛誤。是書取材從實﹐非故爲國柱畱身份也。

一﹑呂畱良謂胡國柱有王佐才而不得其時﹐曾獻封建之策於三桂﹐且稱三桂爲知人﹐而以不行其計爲可惜。然諸家俱無此說。觀其逼死髙大節於江西﹐失一棟梁﹐又老居長沙以詩酒廢事﹐是國柱未得以王佐才稱也。故是書悉從割愛。

一﹑三桂初無起事之心﹐其忍心摧殘明裔者﹐皆欲結朝廷以自固耳。及自固不得﹐始蓄謀起事。故諸說皆以三藩一役﹐皆撤藩一議逼之使成。此書卽本斯意﹐亦足見吳氏非眞知種族主義者也。

一﹑三桂本英武神勇﹐遠近皆驚﹐乃入川而後逡巡不進。及一出﹐則因病而退﹐再出﹐則因歿而歸。卽王屏藩已大破圖海﹐然終不能握三輔之險以通三晉。讀者於此﹐當知爲吳氏必亡之朕兆矣。

一﹑是書敍數十年事實﹐皆在干戈擾攘之中﹐故於軼事閒情﹐點綴頗少。然獨載重修歸化寺﹐則以見吳氏之奢侈粉飾﹔而所紀蓮兒之絕粒﹐圓圓之爲尼﹐亦見吳氏宮府內外無一亡國之人﹐而吳氏之自亡之也。是書始終皆本此主旨。

一﹑夏國相屢議棄長沙北上﹐果如是則結局正未可知。觀後來洪秀全﹐旣據金陵﹐不思北進﹐情勢相同。讀者於此當悟開創時代進取與保守其得失何如矣。

一﹑三桂長子本招爲額駙﹐然諸說不詳其長子爲何名﹐故是書亦從缺略。

一﹑吳氏興於滇﹐亡於滇﹐不能逃越半步。蓋藏地已不通﹐而緬甸又吳氏先自絕其路者也。故吳氏昔日觀兵緬甸﹐實爲滅族原因﹐隱爲永曆帝作一反面報應。

一﹑是書以明裔存亡爲要素。吳氏以背明而亡國﹐其後自帝亦以背明而自亡﹐讀者又不可不知。

一﹑後人每以毛文龍爲有應殺之罪﹐不知文龍之生死卽關系明祚之存亡。故是書不落窠臼﹐獨爲文龍表彰。

一﹑吳氏起事而後﹐西只有陜西之戰﹐東只有湘贛之兵﹐然吳氏且勝多於敗。若三桂能以川力突出﹐誰能阻之﹖惜吳氏不爾也。故曰吳氏之亡﹐自亡之也。

一﹑諸說皆稱夏國相﹑馬寶有大才。顧其著著受困﹐蓋長江上流已爲敵兵遮蔽﹐而吳氏又不準棄長江﹐𨿽有英雄亦難用武﹐於夏﹑馬二子何尢﹖

一﹑三桂入川後卽苟安不前﹐而世蕃又疑及馬寶﹐以促其敗﹐處處皆是吳氏自亡伏綫也。題詩

不拘名字否流芳﹐月到圓圓最斷腸。

一笑早知傾國易﹐柰他兒女總情長。

君父仇寧共戴天﹐不堪回首望云燕。

任他宗社成灰燼﹐只要紅顏幸瓦全。

武勇如君本可兒﹐奔馳萬里借雄師。

獨憐一掬秦廷淚﹐不哭山河哭愛姬。

出師爲我護阿嬌﹐況復論勛冠百僚。

忍拜新榮忘故主﹐爲他恩重過先朝。

鑾輿播越已年年﹐猶欲除根逐緬邊。

慘絕梅山流血後﹐尙畱血淚灑南滇。

平西開府擁千乘﹐不管皇圖廢與興。

勝國官儀安在也﹐愧他易服哭先陵。

鳥盡弓藏最可悲﹐況非同類只羈縻。

撤藩豈爲畱餘地﹐末路蹉跎合怨誰。

無毒無姦不丈夫﹐誓爭南面抗稱孤。

周家宮闕吳家府﹐五六年來已燼蕪。

麾旌昨夜發滇中﹐何日歸來唱大風。

稱帝自娛空復爾﹐神龜先以沮梟雄。

先迷後易事應難﹐天道如何未好還。

秉筆且編興廢事﹐問誰貽禍好江山。第一回

董其昌識拔吳三桂袁崇煥計斬毛文龍

中國學者視得君權太重﹐故把民權視得太輕。任是說什麼弔民伐罪﹐定國安民﹐什麼順天應人﹐逆取順守﹐只是稀罕這个大位﹔道是身居九五﹐玉食萬方﹐也不計塗炭生靈﹐以博一人之僥幸﹔故爭城爭地﹐殺人盈城﹐流血成海﹐也沒一些兒計到國民幸福。究竟爲著什麼來﹖你看一部二十一史﹐不過是替歷朝君主爭長爭雄﹐弄成一部膿血的歷史。因爲看得君位太過尊榮﹐就引出那些梟雄。道什麼成王敗寇﹐日日興兵﹐旣得稱王﹐又欲稱帝。歷觀往史﹐那里還說得許多﹖甚的說其國愈大﹐其君愈尊﹐就引動外人垂涎著我們中國的帝位。如五胡割晉﹐沙陀寇唐﹐金元奪宋﹐竟釀成種種的慘事來了。

俗語說得好﹐家中無鬼萬年安。一家如此﹐何況一國﹗若不是那些漢姦貪榮忘國﹐任是外人有百萬雄兵﹐千員勇將﹐那里便能割裂我們的國家﹖可知是做百姓的只圖苟安﹐做官吏的只貪富貴﹐統通沒有愛國的感情﹐自然釀成亡國的慘禍了。從這樣看來﹐又覺中國學者那些說話亦有些合理的。說忠臣要忠於人君﹐卻與忠臣要忠於國家本有些不同﹐但人人能懂得忠於人君﹐亦斷不至背本忘恩﹐貪戀尊榮﹐致引外人作貽禍宗邦的事了。

說書人說到這里﹐也省起一个人來。那人不是別人﹐就是姓吳喚做三桂﹐表字長白﹐本貫山東髙郵人氏。自先祖販馬爲業﹐往來遼東海蓋之間﹐遂寄籍爲遼東人。他父親名喚吳襄﹐表字贊墀。生有勇力﹐受知於鎭東將軍李成梁﹐以吳襄善能相馬﹐委以購辦戰馬一差﹐以功保升千總。及經略大臣楊鎬以雄兵二十萬代滿洲﹐大兵潰於撫順﹐人馬俱盡。時吳襄從徵﹐於兵敗後劫回滿洲戰馬三百匹。故撫順之戰﹐諸將皆有罪﹐惟吳襄獨以功薦升副將。時明末諸臣大夫日惟偸安旦夕﹐以爲天下無事。凡武將指陳邊事﹐都道武官只好勇斗狠﹐危言聳聽﹐以博功名﹐故朝議多不畱意邊事。吳襄又曾寄籍遼東﹐故所有文臣都睥睨他﹐象不是中國人一樣。吳襄自以官位尙卑﹐也不與計較﹐惟倍加謹愼而已。

那時吳三桂已二十有餘﹐吳襄自以日受同僚揶揄﹐不過文臣視輕武員之故﹐遂謂吳三桂道﹕「爲父幼不讀書﹐只以勇力﹐且蒙將軍李成梁受知於相馬。自李將軍歿後﹐好象冰山已倒一般。若非朝廷明見﹐此官已不能自保。吾兒不宜承習父業﹐宜棄武就文﹐或得奮志雲霄﹐不致受揶揄於懦夫之口。」

吳三桂聽了﹐笑道﹕「父言差矣﹗方今國家多事﹐文臣不識時務﹐只欺飾朝廷﹐如燕巢危幕﹐自圖苟安﹐設有變亂﹐若輩豈能以吟詩作賦保護國家耶﹖吾父任他揶揄﹐休要與他計較。他日時來運至﹐吾父子必有出頭之日也。」

吳襄見兒子如此說法﹐覺實有道理﹐且亦志气不凡﹐心中甚爲歡悅。吳三桂自此益練習弓馬﹐講求戰術。及崇禎帝卽位﹐知道國家危難已伏在蕭墻﹐遂決意獎勵武功﹐乃拔吳襄爲提督京營﹐復命大宗伯董其昌典錄武科。黃詔旣下﹐各路武夫都紛紛赴試。吳三桂時已弓馬嫻熟﹐十八般武藝件件精通。那時聽得董其昌考拔武科﹐便慨然嘆道﹕「此吾脫穎時矣。今天下有變﹐乘此時以取功名﹐一來可以宣力國家﹐二來亦可以繼承父業。」便告知父親吳襄﹐往應武舉。

時董其昌在朝﹐知道國事已非﹐選拔武員實關緊要。那日往見吳襄﹐問道﹕「足下爲武員﹐究知誰是可以當得將才的﹐不妨賜告。此爲國家公事﹐請避嫌疑。」吳襄道﹕「大宗伯旣有此言﹐弟不敢不說。以弟所知﹐若武勇足道的﹐首惟吾兒三桂﹐次卽白遇道耳。」董其昌道﹕「足下佳兒如此﹐可爲足下賀。某此次將拔取令郎﹐此爲國家擇人才﹐非爲君家取富貴也。」說罷便去。到了錄闈之日﹐數千赴考的都盼望放榜﹐及至放榜之後﹐居首的不是別人﹐就是吳三桂。

自從武闈榜發﹐吳三桂竟領了首選。凡赴試的﹐沒一个不知道吳襄與董其昌有些交情﹐只道董其昌有意拔舉三桂﹐不計他武藝如何就取中首名﹐更有道吳三桂武藝不是髙彊不應獲選的。至於那些不第的人﹐更做出一種謠言﹐說是吳襄向董其昌討人情﹐使中自己兒子。你一言我一語﹐早被吳襄聽了﹐便喚吳三桂誡道﹕「吾兒今日幸捷髙魁﹐爲父本曾向董宗伯道及﹐故得董宗伯畱意提拔。但爲父曾承董宗伯問及﹐知得誰人可充將才﹐爲父故援內舉不避親之義﹐力薦吾兒。今旣獲選﹐𨿽爲父亦曾說情﹐但吾兒武藝本不在他人之下。今竟受此蜚謠冷語﹐吾兒須此發奮。但能上報國家﹐下光門戶﹐不患不能雪恥也。」吳三桂笑道﹕「吾父亦太過憂慮。方今國家多故﹐凡有本領的自能發現。象古人說如錐處囊中﹐其穎立露﹐兒不憂無出頭之日。若稍有憑藉﹐天下碌碌之輩誠不足道也。」吳襄聽了﹐以爲兒子有如此志气﹐十分歡喜。便使吳三桂拜董其昌﹐認爲師生之誼。又因吳襄爲提督經營﹐應有个襲蔭﹐董其昌更爲奏保﹐便以吳三桂爲都督指揮使。

時東邊日急﹐自經略大臣楊鎬以二十萬大兵伐建州衛敗於撫順之後﹐更時時告警。廷議以東邊旣急﹐以孫承宗繼楊鎬爲經略復無振作﹐乃罷孫承宗﹐以髙第代爲薊遼經略。復以將軍毛文龍爲平遼總兵官﹐籌防邊備。朝命旣下﹐董其昌本與毛文龍爲姻親﹐那日聽得毛文龍領兵出關﹐便邀文龍至府﹐說道﹕「國家多故﹐邊事日危﹐朝中各員只知趨附宦官﹐冀得加官進秩﹐互相狼狽﹐欺罔朝廷﹐吾恐日事晏安﹐敵已渡河矣。今將軍受任視師平遼﹐任大責重﹐宜能宣力國家﹐再安磐石。不知將軍帳下可有得力健兒沒有﹖」毛文龍道﹕「正爲此故﹐得人甚難。弟到邊時﹐惟有經營地方﹐注重險要﹐以卻敵兵。因大敗之後不易言戰﹐若有疑我老師糜餉的﹐望吾兄一爲關注。要吾兄若知有人才可以相助者﹐更望相薦以收得人之效。」董其昌道﹕「弟位爲宗伯﹐政權不屬。執政中人又不能與謀﹐卽欲爲將軍關照﹐亦恐不逮﹐但求將軍隨時謹愼耳。若說薦人兩字﹐本非易事﹐只見有吳三桂其人者﹐气象不凡﹐武勇出眾﹐宜奏調一同出關﹐以資臂助。想吳三桂必不負弟所薦也。」毛文龍道﹕「弟亦聞其名久矣。此人爲提督京營吳襄之子﹐現充都督府指揮使﹐不稱其本心﹐某當重用之。」說罷辭去。毛文龍一面告知吳襄﹐請三桂出關相助。吳襄正欲兒子爲國效力﹐無有不歡喜﹐立卽回復毛文龍﹐卽令兒子三桂謁毛帥。時三桂正被蜚謠冷語﹐以自己得人情獲選﹐又以承父蔭得官﹐正待自展其能一雪其恥﹐聞得毛文龍邀自己出關﹐便欣然而往﹐卽領父書往謁毛文龍。

那毛文龍聽得三桂已至﹐立卽延入。吳三桂見時﹐不覺汗流如雨。毛文龍問道﹕「本帥以至誠相待﹐何以如此之惶恐﹖」吳三桂道﹕「某自離籍﹐往來京津﹐閱人不少﹐皆碌碌餘子﹐全不在卑職眼內。今見都督一種威嚴气象﹐眼光四射﹐令人神懾﹐故不覺惶恐。」毛文龍笑道﹕「如此亦足見足下志气﹐除本帥以外﹐眼底更無他人﹐此去定能立功。足下飛騰有日﹐可爲預賀。」說罷讓吳三桂坐下。復自忖道﹕「此人目無天下士﹐獨能畏懾於吾﹐此人必能爲吾所用﹐不憂其不用命也。」正想象間﹐吳三桂進道﹕「某聞都督受命出關﹐不以卑職鄙陋﹐看吾父薄面使在帳下執鞭﹐卑職自然感激。只怕駑馬庸才﹐不足受都督驅策。」毛文龍道﹕「不必過謙。某聞大名久矣﹐只不能記憶。昨蒙董宗伯提起﹐以足下相薦﹐故力請足下相助。此後當如叔侄一般﹐一切軍務與足下共之﹐斷不相負。惟現在國家用人之際﹐不知足下更見有如何人物可爲國家出力的﹐不妨力薦。」吳三桂此時方知自己系董其昌所薦﹐便答道﹕「弟亦知有兩人﹐曾與弟同學。一是曹變蛟﹐有膽略﹐善騎射﹐可惜遭時不遇﹐現方流落遼東﹐都督切宜用之。其次則與某同榜者白遇道。某所知的只此二人﹐餘外也不敢妄薦。」毛文龍大喜。一面令吳三桂招致曹變蛟﹐一面邀請白遇道到來﹐卽調齊出關人馬﹐奏辭明主﹐擇日出關。

不數日間﹐曹變蛟﹑白遇道俱至。時毛文龍帳下已先有總兵官數人﹐一名孔有徳﹐一名耿仲明﹐一名尙之信﹐皆膂力過人。新近又得有吳三桂﹑曹變蛟﹑白遇道﹐計共六人。故毛軍中兵精將勇。毛文龍又選吳三桂﹑尙之信﹑孔有徳﹑耿仲明爲四大驍將。卽領本部人馬先抵遼西﹐將地形審察一會﹐便與各部將商議道﹕「遼西爲建州左右衛往來要道﹐吾於此築城險固﹐更以重兵駐守﹐彼𨿽有十萬精騎﹐不能飛渡也。古人說得好﹐能守而後能戰。昔日楊鎬以二十萬大兵輕舉妄動﹐致敗於撫順﹐吾甚惜之。今某觀遼西險要全在皮島﹐前可以阻水師之進﹐後可以阻陸軍之來﹐某當經理完固﹐自可以扼卻敵人。國家若能任本帥五年駐守此地﹐養精蓄銳﹐破敵必矣。」各部將聽得﹐皆鼓掌道﹕「元帥神算不可及也。」毛文龍便令孔﹑耿﹑尙﹑吳﹑白五總兵分領本部﹐大興土石﹐經營皮島。毛文龍復鼓勵將士不惜勞苦﹐歷半年有餘﹐方能告竣。果然把一座皮島經營得十分完固。但見得﹕面銜大海﹐背枕髙山﹐虎瞰龍盤﹐皆成形勢。羊腸鳥道﹐盡屬崎嶇。處處則糧道皆通﹐面面皆水源不斷。轉輸旣便﹐固無受困之虞﹔戰守皆宜﹐復無可窺之隙。兵房炮壘﹐皆分布夫東西﹐砦角陣圖﹐更折衝夫南北。似若地勢﹐實屬天雄。眞是一夫守關﹐可信萬人莫敵。

毛文龍把一座皮島經營完妥﹐東連旅順﹐西接楡關﹐相連數十里﹐皆十分雄壯﹐卽把經理情形奏報朝中﹐朝廷君臣大爲歡喜。只有大宗伯董其昌出班奏道﹕「毛文龍如此經營﹐可以免得邊患。惟臣與毛文龍分屬姻親﹐知之最悉﹐自不敢不言。臣知毛文龍武勇有餘﹐可稱一員悍將﹐用之備邊誠可無事。惟他性情彊悍﹐恐不受羈勒﹐至爲可惜。總之﹐今日毛文龍爲國家安危所系﹐不能不用﹐亦不能專用。陛下宜下手諭﹐一面獎他﹐一面又誡他﹐俾得勉爲名將﹐實社稷之幸也。」明帝深以爲然﹐便以董宗伯所奏﹐力爲嘉獎誥誡﹐又以重恩籠絡。果然毛文龍在皮島數年﹐敵人不敢犯境。卽稍有擾亂﹐都被毛帥平定。故建州衛人民﹐終不免被毛軍有所殺戮。那時敵國見毛帥如此﹐不敢犯邊﹐惟日稱願與明朝修好。只是當時朝臣溺於晏安﹐旣得邊關平靜﹐也忘了遠慮﹐自然賄賂公行﹐互爲聲气。敵人旣稱修好﹐不免時時通款朝臣。以年年被毛軍鎭壓﹐又加以建州人民曾有被毛軍殺害﹐故屢屢說毛軍凶悍﹐邊關人民每被荼毒。因此朝臣中有與外人通款的﹐都道毛文龍好挑邊釁。時正值崇禎帝卽位未久﹐朝臣多有讒奏毛文龍久擁邊兵﹐威福自恣﹐好挑兵釁﹐實爲可慮。崇禎帝道﹕「昔楊鎬以大兵二十萬先敗於敵人﹐自是邊無寧歲。及得毛文龍﹐前後數年皆無烽火之憂﹐可謂國家柱石﹐朕何忍黜之﹖」

柰崇禎帝𨿽如此說﹐惟朝臣皆以毛文龍擅權爲可憂﹐日日在崇禎帝面前續奏。

帝無柰﹐便發諭給薊遼總督經略王之臣﹐核查毛文龍舉動。不料王之臣以不修屬員之禮﹐謂他恃功﹐目無自己﹐故恨文龍刺骨﹐便復疏力劾文龍不法。

時幕府水佳允向王之臣諫道﹕「毛帥𨿽有罪﹐然爲今日計﹐若無毛帥國家必亡矣。爲時用人﹐明公宜保全之。」王之臣不從。及覆疏到京﹐朝臣更多訾議。崇禎帝亦明知毛文龍有些不妥﹐但以他爲國家存亡所關﹐終不忍黜廢。

又疑王之臣與毛文龍有隙﹐欲籌一兩全之法﹐擇一能員督師薊遼﹐俾監察毛帥﹐惟難得其人。猛然想起一人﹐曾任薊遼總督﹐以失意於魏忠賢﹐責其不救錦州﹐遂致落職。此人姓袁名崇煥﹐乃廣東東莞人氏。當任兵部尙書時﹐頗負能名﹐且以讀書起家﹐料知大體﹐當可與毛帥共事。當卽下了一道諭旨﹐授袁崇煥爲督師﹐與毛文龍妥協辦理。

當時袁崇煥旣受了朝旨﹐有鑑於前時被黜﹐遂面奏道﹕「臣以讀書起家﹐每爲武臣所輕視。且賦性愚拙﹐常失歡於貴人﹐恐卽往經略遼薊﹐亦無益於大局﹐願陛下另簡賢能﹐以重職守。」崇禎聽奏罷﹐知袁崇煥有欲壓服毛文龍及抗阻魏忠賢之意﹐便道﹕「邊事一以委卿﹐斷非讒言所能間也。若懼武員不用命﹐朕以上方劍賜卿。倘有不用命者﹐卿可誅之。卿本讀書人﹐凡事當不至造次。」時崇禎之意只欲袁崇煥懾服毛帥﹐俾作長城﹐本無殺之之意。

袁崇煥卻不懂得﹐卽銜命出關。

那時文武大臣交相祖餞﹐力詆毛帥﹐請置重典的實居大半。只有董其昌進道﹕「弟今不避嫌疑﹐爲督師致語。倘度徳量力﹐自能服制敵人﹐請好自爲之。弟固知文龍有罪﹐爲國用人﹐倘不得已﹐當畱虎將以備緩急。且督師𨿽負才能﹐惟權貴在內﹐恐督師之位亦不能久也。若兩才俱盡﹐國家亡矣。」

說罷大哭﹐匆匆便去。袁崇煥聽罷悚然﹐惟各祖餞大臣皆詆董其昌以私意爲毛帥說情﹐因此﹐袁崇煥要殺文龍之心早已預決。及到了薊遼﹐力向諸屬員訪察文龍罪惡。原來毛文龍勇健非常﹐惟情過驕奢﹐性又刻悍﹐故屬員銜之入骨﹐遂力詆諸袁督師之前。只有徐允英進道﹕「文龍有可殺之罪﹐今日非殺文龍之時。」說了這兩句﹐便出語左右道﹕「毛帥必死矣。因某進言時﹐袁督師顏色頗不以爲然﹐以爲𨿽無文龍彼亦可以敵也。」左右道﹕「何不力爭之﹖」徐允英道﹕「勢亦甚難。袁督師本讀書子﹐苟有專權抗命者﹐豈能相容﹖因是知毛帥必死矣。」時袁崇煥聽了各人言語﹐覺謂文龍宜殺的十居其九﹐便決意除去文龍。卽傳令以閱兵爲名泛舟雙島﹐欲與文龍會見時出其不意殺之﹐以爲朝廷除去彊悍。正是﹕因疑抗命難爲帥﹐卻借觀兵要殺人。

要知毛文龍性命如何﹐且聽下回分解。第二回

還五將建州修玉帛贅三桂藩府鬧笙歌

話說督師袁崇煥旣定了主意﹐要斬毛文龍﹐卽點齊本部親兵﹐並選勇健將校數員護衛﹐內服戎裝﹐外衣文官袍服﹐身佩上方寶劍﹐借閱兵之名直往雙島而來。時因狂風大起﹐又因遼海空闊﹐波浪乘著颶風震撼海岸﹐泛舟不易。袁崇煥便令暫駐松子澳﹐密與左右計議要誅文龍之事。崇煥道﹕「某此行實爲國家耳。不知我的﹐謂我擅殺國家一大將﹐知我的﹐當謂我能除國家一罪臣。議者每謂﹐文龍若死﹐敵患必深﹐顧本督師以爲﹐寬柔養亂﹐此風斷不可長。文龍死後﹐本督師當捨命以報國家﹐惟望諸君悉力相助耳。」左右聽罷﹐皆默然﹐徐道﹕「某等皆願聽督師指揮﹐但督師若殺文龍﹐當以計致之﹐文龍擁十萬之眾駐於皮島﹐若聞得督師必要殺他﹐必不肯斂手待斃﹐恐督師其時反受其制﹐不可不防。」袁崇煥道﹕「諸君之言甚是。某計劃定矣﹐不勞諸君多慮。」說罷先派人詣文龍處﹐告會操之期及到時面商軍政。

毛文龍也不慮有他志﹐立復崇煥﹐欣然預期相會。

到了次日﹐風浪漸平﹐袁督師便揚帆直往皮島。所經各島嶼﹐都登岸察看形勢﹐覺毛文龍布置亦頗完密﹐心中躊躇道﹕「毛某經營邊備亦有條理﹐若使此人鞠躬盡瘁﹐惇守臣節﹐實不可少之人才。只可惜他性情彊悍﹐蔑視綱紀﹐蹂躪遼人﹐罪至不赦。今日殺之﹐亦殊可惜。」時毛文龍未知袁督師之心﹐每處必有人窺探。袁督師亦知毛文龍羽翼多眾﹐防有泄漏密謀﹐故每經一島﹐從不發言﹐因此毛文龍不得袁督師用意也﹐不敢怠慢。一面偵察袁督師行程﹐預備恭迓。時袁崇煥正由大王山岸開行﹐早有登州海防左營遊擊尹繼珂乘船來見﹐說稱奉毛帥之令﹐以海風暴起﹐特調八十四隻帆船來接。

袁崇煥此時﹐自覺毛帥有此敬禮﹐恐殺之不安。轉念此乃國家公事﹐只治其跋扈之罪﹐不能以其敬禮自己﹐爲之寬恕。與尹繼珂見後﹐仍又開行。約歷十餘海里﹐已近旅順﹐已有旅順遊擊毛永義來迎。袁崇煥遂登岸﹐與毛永義同謁龍王廟。袁督師故謂毛永義道﹕「國初中山﹑開平兩王﹐先戰於鄱陽湖﹐再戰於北平﹐乃能驅逐胡元﹐皆於水戰﹑步戰兼籌勝算。今毛帥水營﹐只以紅船泊守﹐恐難得力。本部堂若復河東﹐斷不能似此艸汎了事。」毛永義道﹕「毛帥以建州敵人只長於騎射﹐故注重陸路﹐且國家餉項旣單﹐於水防亦不易完備。然數年來未聞海盜告警﹐督師大人可以放心。」袁崇煥道﹕「君是姓毛﹐應作此等說話。」毛永義聽得﹐心中不免驚疑。正欲再言﹐袁督師卽令開船﹐早到了皮島登岸。忽快船飛報毛帥已到﹐袁督師卽令來日相見。左右密道﹕「毛帥此來﹐未嘗失禮﹐督師不宜卻之。」袁崇煥不答。

到了次日﹐方約文龍相會。卽同到文龍營中﹐彼此交拜﹐然後分賓主而坐。袁督師道﹕「遼東海外﹐只本院與貴鎭二人﹐務必同心共濟﹐方能成功。本院歷險來到了這里﹐原要與貴鎭會商軍國大事。本院有个良方﹐不知貴鎭肯服此藥否﹖」毛文龍道﹕「敝鎭在海外數年﹐幸免敵患﹐也有許多功勞。只以小人多讒﹐動多梗阻﹐致馬匹錢糧每致缺乏﹐故終不能大償心願。然小戰百數十﹐未嘗少挫。今敵人不敢正視天朝﹐差堪告慰。若貴督師更有良謀﹐定當拱聽。」袁崇煥卽故露娛悅之色﹐文龍並沒有一些猜疑﹐旋卽辭回。袁督師復執文龍手說道﹕「只因船上不便﹐敢借貴鎭帳房待酒。」文龍欣然領諾。去後次日﹐袁督師帶了扈從親丁詣毛帥帳中。毛帥接見後﹐卽帶袁督師周覽皮島﹐亦覺設備完固﹐所到之處皆有將校出隨﹐軍令亦十分嚴肅。惟每見一將校﹐袁督師都問他的姓名﹐但大半答稱是姓毛。原來毛文龍懼將校不得其力﹐故凡稍屬勇敢的人皆是子侄﹐都令他姓毛﹐以爲如此可以得力。此時袁督師聽得﹐心中以他徧招黨羽﹐大爲不悅。隨回帳中﹐只見毛帥親丁皆佩劍環衛﹐袁督師道﹕「我們兩人同爲國家大事﹐有軍政密商﹐不是鴻門會﹐安用佩劍相隨﹖你們不必俟候。」遂把毛帥親丁一槪斥退﹐便與毛帥談到二更方散。袁督師密召副將汪翥到自己行營帳中﹐議至五更﹐皆商拿殺文龍之事。汪翥道﹕「觀毛文龍舉動﹐只怨望爲小人所讒﹐似無什麼跋扈。且觀其軍容將令﹐亦井井有條﹐袁督師可否爲國畱人﹐赦其前愆﹐貸他一死。」袁督師道﹕「吾料彼固畏吾﹐以吾曾領上方劍來也。我若不能制他﹐後益難制。吾志已決矣。」汪翥默默而出﹐密謂守備李鈞元道﹕「督師殺毛帥之心﹐如先入爲主﹐只記文龍前日愆尢﹐不計東邊現時景象﹐吾甚惜之。」繼而又道﹕「袁督亦不免矣。」李鈞元急問其故﹐汪翥道﹕「文龍若死﹐敵患必深﹐朝廷必修其殺文龍之罪也。」說罷﹐相與太息。

到了次早﹐袁督師卽傳號令﹐以遼海爲界﹐東路行毛帥印信﹐西路行自印信。袁督師料毛帥必然抗阻﹐惟毛帥絕無抗辯。袁督師沒法﹐卽約毛帥較獵﹐毛帥又欣然願從。袁督師道﹕「貴鎭受海外重寄﹐合受本院一拜。」袁督師拜罷﹐毛帥亦答拜﹐然後起行。袁督師卽令參將謝允光密傳號令﹐將營兵四面圍定﹐把毛帥隨護的將校親丁共百餘名統通包在圍內。各設一張案子﹐袁督師與毛帥對坐。袁督師開言道﹕「貴鎭手下將校親丁﹐也有許多姓毛。不想貴族出得許多這般好漢。」又向各將校說道﹕「我寧遠那里﹐官有許多俸﹐兵有許多糧﹐還不足飽暖。今念你們海外勞苦﹐每人只得米一斛﹐卽家有幾口﹐仍靠此米做生活﹐實在可憐。你們受我一拜﹐此後不患無餉。」毛文龍道﹕「督師此言﹐是使將士集怨本帥矣。數年來餉項𨿽單﹐本帥未嘗克扣一點軍餉﹐不知督師何出此言﹖」袁崇煥道﹕「本院節制四鎭﹐以登萊天津本是个要地﹐請設東江餉部﹐錢糧由寧遠運至。昨與貴鎭相商﹐並議設道缺查核錢糧﹐俱不蒙允許。貴鎭果屬何心﹖」文龍道﹕「東江錢糧向由本帥自管﹐尙多阻壓。今若由寧遠轉運而來﹐必更多梗塞。在貴督師忠於國家﹐或能源源接濟﹐但數年來已幾換薊遼總督﹐恐繼督師之後者不知督師好心﹐壓抑本帥軍糧﹐反而有礙大局。此本帥不得不拒﹐督師豈因此便疑本帥耶﹖」

袁崇煥道﹕「貴鎭那里是作此想﹐不過目無法令罷了。但目無本院猶自可﹐方今天子神武﹐稔知貴鎭一片橫悍﹐也容不得你。你若不信時﹐且把个利害給你看。」說著把上方寶劍提出來﹐兩軍皆爲變色。毛軍的將士見袁督師已帶上方寶劍﹐只道是朝廷命他來殺毛文龍。且文龍在事前又不知有此意外﹐故不曾防備﹐因此部下將士俱不敢置喙。時毛帥已心驚﹐仍說道﹕「本帥多負功勞﹐乃得薦升重鎭。向不曾受過天子半點罪責之言﹐𨿽小人進讒﹐餉源見阻﹐軍心咸怨﹐本帥仍是勤勞邊備﹐撫慰軍心。本帥是个武夫﹐或有不諳禮節得罪上官﹐惟自問於籌邊責任可告無罪。若說本帥是悍臣﹐目無詔命﹐怕當糧道困難軍心積怨之時﹐本帥以十萬之眾反軍而西﹐已不復北面稱臣了。但本帥並無此心。今難道因阻設東江餉部﹐便貽督師罪責不成﹖」袁崇煥道﹕「你文龍欺君罔上﹐屠戮遼民﹐殘破髙麗﹐變人姓名﹐你罪大矣。尙有何說﹖」

毛文龍道﹕「哪件是欺君罔上﹐我不懂得。只是遼民通敵寇邊﹐我誠殺之。髙麗助敵興師﹐我誠破之。至若更人姓名﹐不過羈縻將士﹐冀以得力。若以是責本帥﹐本帥知罪。」袁崇煥道﹕「你尙有得彊辯﹖年來遞上朝廷凡劾你的折章﹐到本院面前凡控你的稟稿﹐已多了﹐難道皆是誣你的不成﹖」文龍道﹕「旣然如此﹐文龍解任回京﹐與貴督師對質。」袁崇煥聽了大怒道﹕「你道你可欺瞞朝廷﹐可與本院相抗耶﹖」說著便指揮左右﹐將文龍拿下。時毛永義進道﹕「昔楚殺得臣而文公喜﹐秦畱孟明而襄公懼。敗兵之將尙且如此﹐今若殺毛帥﹐敵人聞之必喜。此後誰可繼任﹖願督師爲大局一想。」袁崇煥道﹕「你們只道本院是个書生﹐不知本院是个首將。今日殺了文龍﹐本院若不能恢復遼東﹐願償他命。」毛文龍道﹕「權臣在內﹐邊將不容易立功。文龍數年已受許多委曲﹐督師𨿽有才能﹐怕恢復遼東﹐說不得這般容易。」袁崇煥至此﹐益怒不可遏。左右仍有欲替文龍說情﹐袁崇煥憤然道﹕「文龍罪惡滔天﹐本院若誤殺了他﹐願試上方以償他命。」說了便西向叩請王命﹐立令把文龍斬首。文龍明知辯亦無益﹐惟有俯身受刑。不多時便押文龍至帳外﹐斬首繳令。

時毛軍部下人心洶湧﹐皆替文龍不平。但袁督師早已預備﹐各營圍繞嚴肅﹐終不敢動。袁崇煥見人心如此﹐恐久後有變﹐盡要籠絡軍心﹐便令厚葬文龍屍首。一面親自設祭﹐並語將士道﹕「昨殺文龍是國法﹐今祭文龍是交情。」說罷大哭﹐軍士亦有爲之感泣者。後人有詩﹐單詠殺毛文龍一事的。

詩道﹕

縱橫海外稱驕悍﹐鎭懾遼邊號將才。

功罪未明頭已斷﹐只畱公論付將來。

自文龍被殺﹐江浙人統替文龍呼冤﹐廣東人又統贊袁崇煥執法﹐至今還沒有定論。但文龍本有罪﹐只惜當時除了文龍已沒有可以備邊之人﹐亦不無可嘆。

今話休煩絮﹐單表袁崇煥旣殺了文龍﹐便下令只罪毛文龍一人﹐余俱不究。又以毛文龍之子毛承祿領兵一協﹐同守旅順。袁崇煥殺其父用其子﹐本欲安撫眾心﹐惟文龍手下幾員健將﹐如吳三桂﹑耿仲明﹑尙之信﹑白遇道﹑曹變蛟五人﹐見主將已經被殺﹐自己恐難免罪﹐都互相計議欲奔建州﹐以保生命。吳三桂先道﹕「毛帥立許多大功且不能免﹐何況我們﹖今督師𨿽說其餘不問﹐不過爲眼前安慰人心之計﹐恐事後見罪﹐又將柰何﹖」耿仲明道﹕「吳公之言是也。督師威令難測﹐今若不去﹐後悔無及矣。」因此各人皆以決計﹐惟仍看袁崇煥處置皮島之後令如何﹐方定行止。不想次日袁崇煥下令﹐以皮島隔越難以節制﹐已奏請不復制帥﹐令旗鼓官徐敷領兵一協﹐及副將劉興祚﹑陳繼盛領兵兩協﹐同守邊島。一面發銀十萬﹐賞給島兵。凡從前攺姓毛的﹐都令復還本姓。自此令旣下﹐吳三桂復謂諸將道﹕「督師此舉﹐殆欲解散毛帥羽黨也。毛帥收羅健卒﹐攺令姓毛﹐欲認爲子侄以收臂助。督師多疑﹐懼以姓毛故至生爲毛帥復仇之心﹐故有此舉。諸君試想﹐毛帥親丁眾多﹐殺不勝殺﹐因令復回本姓。今若我們﹐各受毛帥重恩﹐方欲死報﹐料督師未嘗一日去懷﹐不過懼目前有變﹐暫不敢發耳。我們今日若不圖自全﹐此後將無葬身之地矣。」說罷諸將大哭。時只有耿仲明在旁﹐卽進道﹕「君言是矣。毛帥以我們五將現分守各要道﹐毛帥獨鎭皮島。今皮島且不復置帥﹐何況我們所守之地。彼暫不敢撤去我們者﹐如君所言﹐懼目前有變耳。彼疑心旣重﹐恐不特裁撤我們兵權﹐且將購取我們性命矣。」左右道﹕「毛帥縱或有罪﹐然念他前功﹐應不至死。督師徒發私意﹐剪除國家大將﹐吾們卽殺督師以爲毛帥泄憤﹐有何不可﹖不知兩將軍以爲何如﹖」吳三桂急止道﹕「此事必不可行。督師書生﹐欲殺之不過匹夫之力可矣﹐但他受上方劍而來﹐安知朝廷不爲小人所讒﹐令他來殺毛帥﹖今我們未有王命﹐若擅殺國家大臣﹐是反叛矣﹐故不可爲也。」

正在說話之間﹐忽報大宗伯董其昌有書至。三桂卽命遞上﹐就在案上取看董其昌書函。那書寫道﹕長白世誼將軍麾下﹕自京華一別﹐各自東西﹐數年不復再見。聞將軍小戰數十﹐敵人膽落﹐用能綏靖邊陲。朝廷策勛﹐以將軍薦授大總戎﹐國家可謂得人﹐榮及老夫多矣。此聞督師出關﹐恭承上方寶劍。噫﹗毛帥其不免乎﹗

當祖餞督師之日﹐老夫亦與焉。然讒毛帥於督師之前者十而八九﹐余惟毛帥𨿽悍﹐亦必不致爲叛也。只挾將在外君命有所不受之故﹐遂犯抗命之嫌疑。

猶憶前年毛帥賜書云「邊備疲弱已久﹐弟到此如諸葛治蜀﹐不得不鎭以威嚴。」斯言誠是。然毛帥不學無術﹐自以總綰兵符﹐不受羈制﹐歷任經略皆不與周旋﹐反多抗藐。卽不謂其目無大吏﹐亦將媾其抗命朝廷﹐以是知其不免也。自昔魏犨有罪﹐趙衰猶以爲國畱才﹐請畱虎將以備緩急。以晉文盛時猶且如此﹐況邊防久潰﹐敵患方深﹐故老夫以內親且不避嫌﹐曾爲督師致語。

顧督師鑑於昔爲經略號令不伸﹐此次必取示威以行軍令﹐則毛帥又安能免乎﹖

𨿽然﹐毛帥者治世不可畱之罪臣﹐而亂世不可無之勇將也。毛帥若死﹐國家從此多事﹐恐不可收拾矣。老夫念敵氛方熾﹐人才難得﹐邊防旣弛﹐國事斯危﹐每一念及﹐不知涕淚何從。然而老夫耄矣﹐未足與謀。將軍英年﹐雄姿慷慨﹐惟捐小忿以重大義﹐勵臣節以收將才﹐摧敵安邦﹐惟將軍等是賴。則不特老夫有光﹐抑舉國受賜也。惟將軍勉旃﹗

吳三桂讀罷﹐徧視左右﹐皆爲感嘆。左右道﹕「然則朝廷尙無準殺毛帥之命也。」吳三桂道﹕「今不必說其話。督師亦有才能者﹐若必謀殺之﹐不特躬爲反叛﹐且旬日間損兩員大將﹐國益危矣。」耿仲明正欲有言﹐忽報白遇道到﹐三桂卽令延入。白遇道倉皇說道﹕「督師有令﹐將巡行東部各鎭。恐他此行﹐卽以待毛帥者待吾等也。吾等向爲毛帥心腹﹐不可不防。」吳三桂聽了﹐彷徨不決。耿仲明大呼道﹕「吾等安可坐以待之耶﹖」便請趁督師尙未成行﹐速集諸鎭計議。時尙之信﹑孔有徳已到。孔有徳先進道﹕「錦州鎭總兵祖大壽﹐懼督師見罪﹐已投奔建州去了。大壽本無罪﹐不過爲毛帥羽翼﹐故以自危﹐先機遁去。小弟已有此志﹐諸君若不去﹐我將獨行。」白遇道答道﹕「建州爲國大敵﹐吾等若依敵國以圖生活﹐如淸議何﹖」尙之信道﹕「建州主方買人心﹐必不遽殺吾輩。惟有身在敵國﹐心存宗邦﹐不過暫且避禍﹐倘有機會卽連袂而歸﹐有何不可﹖」說罷皆以此言爲是。吳三桂道﹕「祖大壽乃小弟母舅﹐諸君旣同此意﹐可且往依之。然後以吾輩之志函告京中故舊﹐爲後來地步。諸公以爲然否﹖」各人聽得﹐無不贊成。遂歃血爲誓﹐彼此共如手足﹐不得相背。便由吳三桂揮函入京﹐告知董其昌及父親吳襄﹐卽各棄兵符﹐同奔建州而去。

至此東防盡撤﹐袁崇煥大懼﹐又不敢隱匿﹐卽具實奏報朝廷。以諸將通敵﹐東防可危﹐朝臣聽得無不失色﹐便欲治袁崇煥激變釀禍之罪。兵部尙書洪承疇﹑禮部尙書董其昌齊進道﹕「袁崇煥此舉誠出於過激﹐惟崇煥亦有將才﹐今若並除之﹐是自去其力﹐必不可也。請降詔輕責袁崇煥﹐再以國書至建州﹐索回祖大壽六將。想建州未必敢遽行發難﹐必還我諸將。然後我再整邊備﹐可也。」果然書到建州﹐那建州國主以明朝有書到來索還五將﹐卽大集諸臣計議。都道祖大壽﹑吳三桂等素負勇名﹐今旣來歸﹐我若用之﹐定能得力。但袁崇煥方督師薊遼﹐此人向有才名﹐恐不是楊鎬一輩。我若不還他五將﹐必然開釁﹐此時尙恐非他敵手也。且五將新來﹐其心未附﹐若明朝以恩結之﹐反爲內應﹐其患不淺。爲今之計﹐宜一面允還他吳三桂等五將﹐一面且畱祖大壽﹐與明朝相約﹐使不得殺吳三桂等五人。若那五人見殺﹐我卽不肯放還祖大壽。那時明朝已少吳三桂等之力﹐祖大壽又惕於吳三桂等見殺﹐必然以死力助我﹐自可與明朝開戰矣。建州主道﹕「彼若不殺吳三桂等﹐又將柰何﹖」諸臣道﹕「某等亦料明朝於吳三桂等五人必不見殺﹐惟我先已要求不殺吳三桂等﹐是吳三桂等必然感激於我無疑﹐卽可畱爲後日記念﹐亦未嘗無益。」建州主深以爲是﹐便回書應允明朝﹐將吳三桂等放還﹐不得以他曾奔建州更加殺害。那明朝正欲用回五人﹐自無不允。

時吳三桂等以得建州主要求本朝使勿殺自己﹐可以保全性命﹐又得重歸故里﹐已不勝感激﹐故到了放回之日﹐到建州主面前叩見拜謝。建州主已知明朝若不殺吳三桂﹐當目下需才﹐必然將三桂等再用﹐樂得更做點人情。又備了一封書﹐送到明朝﹐言「吳三桂﹑耿仲明﹑尙之信﹑孔有徳﹑白遇道等﹐皆有萬人敵﹐宜加重用﹐以保國家﹐不宜擅行誅戮﹐以損國家柱石」這等語。

吳三桂一班人一發感激。及回到明朝時﹐朝廷君臣亦以建州主一片好心﹐一來送還自己將官﹐二來又重薦己國人才﹐使之重用﹐便一面爲函致謝建州國主。又以吳三桂諸人﹐不過因袁崇煥擅殺大員﹐懼他見罪﹐故出奔他國﹐亦出於不得已耳。且又得董其昌﹑吳襄替三桂照料﹐不特不殺三桂等﹐也派令各駐重鎭﹐便以吳三桂爲大總戎﹐出鎭寧遠。那時吳三桂旣不見殺﹐故耿仲明諸人亦一槪不究﹐也不必細述。

且言吳三桂自受了寧遠鎭重任﹐好不感激朝恩﹐便致函董其昌﹐又拜表入朝﹐請進京陛見﹐說稱要面奏邊事情形﹐實則欲面劾袁崇煥﹐以報他計殺毛帥之憤。時明主注念東邊﹐亦欲一見吳三桂﹐故表到之日﹐卽有旨令吳三桂入京陛見。計當時吳三桂駐紮寧遠﹐凡部下健卒多經戰陣的不下數萬﹐眞乃旌旗滿野﹐壁壘連云﹐國中無不仰其聲勢。及接得詔命﹐入京陛見﹐卽安排起程。畱部將暫守寧遠﹐卽帶同本部親兵進北京而去。那時國中疲弱﹐人才稀少﹐只有吳三桂一人聲勢赫奕。又見他從前在毛帥部下數十小戰﹐多著戰功﹐因此吳三桂的聲名便爲婦孺所震動﹐無不以納交三桂爲榮。就中單表一人﹐乃朝廷姻親﹐爲崇禎皇帝駕下西宮國丈﹐姓田名畹﹐表字東畬﹐本貫淮南人氏。生平𨿽不曾立過什麼大功﹐但當崇禎帝旣已登基﹐他仗著女兒是个西宮皇娘﹐也晉爵開藩。且在崇禎帝之前﹐計從言聽。又因當時季世﹐朝臣賄賂公行﹐久溺晏安﹐沒一个不願做个太平官吏。看見田藩有如此權勢﹐凡覬覦升官的都奔走其門﹐或獻美人﹐或供寶物﹐因此田畹藩府中金碧輝煌﹐綺羅絢爛﹐重樓傑閣﹐錦榭香欄﹐倒亙矗雲霄﹐遮天蔽日。田藩又慕晉代石崇的繁華﹐隋時楊素的艷福﹐復大興土木經營苑囿。凡歌臺舞榭也是笙管連宵﹐聲歌達旦。一切名姝歌伎﹐充斥下陳。就中一名歌妓﹐姓陳名沅﹐爲太原故家女﹐善詩畫﹐工琴曲﹐遭變被擄﹐鬻爲玉峯歌使。自樹幟樂籍而後﹐艷名大作。凡買笑徵歌之客﹐都喚他做沅姬。那沅姬聲價旣髙﹐凡侍一宴的須五金﹐爲度一曲者亦如之。走馬王孫﹑墜鞭公子﹐趨之若鶩﹐大有車馬盈門之勢。卽詞人墨客﹐凡以詩詞贈題沅姬的﹐亦更僕難數。當吳三桂掄魁之後﹐畱滯京師﹐曾識姬一面﹐謂爲百美圖中無此嬌艷人物也。沅姬一見三桂﹐亦許爲當世英雄﹐意頗畱戀。吳三桂時方值差父親吳襄營中﹐終不敢離營寄宿﹐每以爲憾事。後隸毛文龍部中﹐皮島一別之後﹐更不復再見。然三桂憶念沅姬﹐未嘗置懷﹐曾通信一函﹐並請人爲詠一詩﹐以贈沅姬。那詩道﹕

華筵回首記當時﹐別後蕭郎尙寄詩。

人說拈花宜並蒂﹐我偏種樹不連枝。

鴛衾好夢應懷舊﹐鮫帕新題合贈誰。

料憶秋風寒塞外﹐有人猶寫斷腸詞。

沅姬得書﹐以爲詩句出自三桂﹐是以武將兼爲文士﹐儒將風流﹐古來難得﹐因此更置念不已。後以艷名爲藩府田畹所聞﹐以千金購之。沅姬慮其不偶﹐方謀力卻﹐鴇母一來畏藩府之勢﹐二來又利其多金﹐便不從沅姬之意﹐將沅姬送歸藩府。田畹見之﹐贊美不已。攺名圓圓﹐自以爲絕代佳人﹐曠世無比。把向日之充斥下陳者﹐盡視爲塵土﹐夜夜選聲﹐宵宵侍宴﹐寵幸非常。

惟圓圓以田藩春秋鼎盛﹐自嫌非匹﹐常鬱鬱不得意。田畹𨿽以百般解慰﹐終無可如何。

時田畹在宮之女已寵冠諸宮﹐惟自天下變亂﹐流寇四起﹐崇禎帝宵旰憂苦﹐每談及國事卽頻頻灑淚。田後欲求以取悅天子之心﹐乃商諸父親田畹﹐以圓圓獻進宮中﹐以爲解慰崇禎皇帝。田畹本不能割愛﹐但又不敢不從﹐故特以圓圓入獻。崇禎帝見了﹐覺圓圓眞个如花似玉﹐心中甚爲憐惜。田畹進道﹕「此女雅擅笙歌﹐並工詩畫﹐超凡仙品。藩府不敢私有﹐特進諸皇上。」

崇禎帝搖首嘆息道﹕「此女誠佳人﹐但朕以國家多故﹐未嘗一日開懷﹐故無及此。國丈耄矣﹐請畱殊色以娛暮年﹐可也。」田畹便不復再彊﹐只帶圓圓回府。那圓圓更復無聊。會吳三桂應詔入京﹐圓圓聽得﹐猛省吳三桂向來畱意自己﹐只以侯門深入﹐遂如陌路蕭郎﹐因此不免感觸。適藩府家人說起三桂﹐在關外數年曾經數十戰﹐多負勛勞﹐誠爲國家之柱石。圓圓聽在心上﹐更爲傾倒。恰那夜侍宴於田畹之旁﹐杯酒歌舞之間﹐田畹淒然長嘆。圓圓問其故﹐田畹道﹕「本藩今日誠興會極矣。然興盡悲來﹐古所常有﹐卽六朝無愁天子﹐不轉瞬已雲散風流。況本藩尙屬人臣﹐觀石崇金穀﹐可爲殷鑑。且國家方內訌外患﹐烽火相望﹐本藩將來尙不知究竟如何耳。」圓圓聽得﹐卽乘機進道﹕「現在朝廷微弱﹐凡朝臣中﹐其姦者賄賂通行﹐其賢者亦只文詞相尙﹐皆非救國才也。大人富貴已極﹐惟正惟如此﹐恐一旦有變﹐試問破巢之下何以自完﹖爲大人計﹐乘此時擇一可依者爲之納交﹐卽它日危難﹐或得其相助也。」田畹道﹕「汝言亦是﹐然徧觀朝臣中﹐誰可以納交者﹐亦難其選﹐又將若何﹖」圓圓道﹕「可以納交者自有其人﹐不過大人未畱心耳。吳三桂以武功起家﹐駐邊數年﹐所經戰事久著威望。現統雄兵數萬﹐爲敵人所畏﹐國家方倚以爲柱石之臣﹐大人何故忘之﹖他幼年習武﹐壯歲從戎﹐料不知聲色爲何物。大人若備盛筵﹐邀至府中﹐盛陳女樂以娛三桂﹐吳三桂料必爲之移情﹐自然常願與藩府往來矣。大人更以貴重相贈﹐以結其心。他日有事﹐不憂他不爲藩府出力。今乘他應召入京﹐納交之機緣不可失也。」田畹聽罷﹐深以爲然﹐並道﹕「卿不特是个美人﹐並是个謀士。本藩當取卿策行之。」便於三桂到京時隨同出迎。時諸臣以田畹爲至尊懿戚﹐位極尊崇﹐人方趨候之﹐他那肯送迎官吏﹖今忽來迎接三桂﹐無不稱奇。卽三桂見之﹐亦詫爲異數﹐而不知田畹固有所圖也。旋復準備華筵女樂﹐請三桂到藩府中飲宴。正是﹕喬家欲得賢夫婿﹐藩府方交大總戎。

要知吳三桂赴宴若何﹐且聽下回分解。第三回

結勇將田畹獻歌姬出重鎭吳襄畱庶媳

話說田畹聽歌妓圓圓說話﹐於吳三桂到京後﹐卽請三桂到府內飲宴。吳三桂自忖與田畹並無往來﹐何以一旦如此殷勤﹖但他是當時國戚﹐聲勢尊崇﹐也不好見卻﹐當卽允諾﹐仍復左思右想﹐以爲田畹必然有求於己。又猛想起﹕「玉峯歌伎沅姬已被田畹以千金聘進府中﹐我此時若到田府﹐或僥幸可能一見。且聞田氏藩府中女樂甚盛﹐沅姬必在其列﹐不患不能相見也。」想到此層﹐更欣然而往。巴不得等到夜分﹐卽帶了隨從﹐裝束得人才出眾﹐乘了一匹駿馬﹐親過藩府而來。

田畹早已俟候。迎接到廳子上﹐已有女樂陳列。田﹑吳二人卽分賓主而坐。吳三桂一面與田畹周旋寒暄﹐一面又偸視女樂中﹐看有無沅姬在內。惟視並不見沅姬﹐心中甚是不樂﹐以爲田畹知道自己向來傾慕沅姬﹐故此隱匿不令出見﹐故談話間﹐仍覺神情恍惚。田畹先問一回遼東形勢﹐又說一回國家方危﹐吳三桂也隨意答過。田畹卽令人準備酒菜上來﹐請吳三桂入席。一面又令女樂歌舞﹐一時笙簫互作﹐弦管齊鳴。吳三桂因見沅姬不在﹐也無心傾聽。𨿽女樂中除了沅姬未嘗無一二可人﹐但心中注意沅姬﹐因此一切皆視如糞土也。田畹不知其意﹐只是殷勤勸酒。吳三桂又不好過彊﹐且因心中有點不快﹐正要借以澆愁﹐故甫過三巡﹐彼此皆有些酒意。田畹卻道﹕「方今國家多故﹐人才難得﹐像將軍武勇超羣﹐功名蓋世﹐朝廷方倚爲柱石之臣。從此國家幸得保全﹐多出將軍之力。卽老夫亦受蔭不淺。」吳三桂答道﹕「不勞國丈過獎。大丈夫生於亂世﹐當求建功立業。某若得朝廷始終信任﹐當不使敵人敢正視中原。」田畹答道﹕「將軍此言﹐足見梗槪。老夫老矣﹐不能執鞭左右﹐願將軍勉勵國家﹐將軍更願借餘威覷看老夫﹐老夫當世世銜感。」

吳三桂道﹕「爲國宣勞乃人臣之責﹐不勞國丈多囑。惜三桂以一介武夫﹐頻年關外籌防﹐不遑暇日﹐安得如國丈優遊府內﹐看那燕瘦環肥﹐左擁右抱﹐俺三桂那有這一天的艷福﹖」田畹道﹕「將軍休要見笑。老夫已垂暮年華﹐亦聊借此消遣。適聞將軍之言﹐已增慚感。」吳三桂道﹕「某不過慕國丈艷福﹐酒後偶發狂言﹐安敢取笑﹖願國丈不必多疑。」田畹道﹕「將軍英年﹐且又負國家重任﹐或不暇及此。倘不嫌鄙陋﹐敝府金粉三千﹐將軍若下靑盼時﹐盡可拱聽尊命。」吳三桂聽到這里﹐心中豁然﹐便乘著酒意問道﹕「昔日有玉峯歌妓陳沅姬者﹐聞已歸府上﹐不知他近狀何如﹖」田畹道﹕「將軍何由知之﹖」吳三桂道﹕「某聞其名久矣﹐久欲一見顏色﹐只惜緣分淺薄﹐因此知武夫的艷福不及國丈也。」田畹道﹕「沅姬現仍在敝府裏﹐已易名圓圓矣。」吳三桂此時﹐神情搖奪﹐復失口吟道﹕「佳人已屬沙叱利﹐義士今無古押衙。」說了這兩句﹐田畹知三桂心中欲得沅姬﹐不覺大怒。轉念千方百計以求納交於他﹐何忍因此小事遂生意見﹐因攺口道﹕「將軍醉矣。」吳三桂道﹕「某未嘗醉。某喫酒實無量。若能使圓圓爲我度一曲﹐某當與國丈共醉三觴。」田畹這時欲出圓圓﹐只恐三桂無禮﹔意欲不出﹐又恐失三桂之意﹔實費躊躇。計不如與圓圓商酌﹐然後計較﹐便故作笑道﹕「將軍欲得圓圓度曲﹐顧非難事。只怕將軍已醉﹐卽有霓裳羽衣之曲﹐亦不能入耳。請待明宵再醉﹐當使圓圓獻技﹐以娛將軍。將軍意爲何如﹖」三桂大喜道﹕「如此足見國丈厚情﹐令某銘感。某明晚當再擾貴府﹐國丈不要失信。」田畹道﹕「區區小事﹐但得將軍枉顧敝府已是萬幸﹐那有失信的道理﹖」吳三桂不勝之喜﹐卽興辭而去。

田畹回進後宅﹐見了圓圓﹐力述吳三桂气槪。惟說話間總帶些不豫之色。

圓圓細問其故。田畹道﹕「正爲愛卿耳。不知卿到我府內﹐吳將軍何由得知﹖席間竟問及愛卿的近狀﹐因此煩惱。」圓圓道﹕「妾昔爲歌妓﹐頗有薄名﹐且多欲以重金相聘。惟妾僥幸﹐得進藩府。是吳將軍所問﹐未足爲奇。不知國丈何故煩惱﹖」田畹道﹕「他醉後自稱欲一見愛卿顏色﹐並欲愛卿爲他度曲。某意本不捨﹐故略爲推延﹐謂將軍已醉﹐卽有霓裳羽衣之曲亦不入耳﹐待明宵再請進來飲酒﹐然後再陳女樂﹐使愛卿爲之度曲。只道他勢必推辭﹐不意他直行允諾﹐並囑老夫不要失信。似此實難處置。」圓圓聽了﹐故作皺眉﹐說道﹕「似此亦屬狂妄。但國丈上爲國家﹐下爲藩府﹐欲得个千秋萬歲永遠保全﹐何靳此一曲淸歌﹖且旣已應允﹐更不宜反悔。若是不然﹐非國丈之福。」田畹道﹕「老夫那有不知﹖只怕他一見芳容﹐卽要索以愛卿相讓﹐又將柰何﹖」圓圓道﹕「他未必如此﹐果爾﹐亦到時另行計較便了。」田畹亦以此說爲然。因旣允了明宵再請他到府﹐決不可失信﹐只令家人安排明宵酒席。一宿晚景不提。

次日晚上﹐吳三桂復換一副裝束﹐煥然一新﹐象一个錦少年一般﹐復乘馬過田府來。田畹亦已預備迎接。到了廳上﹐依然女樂陳列。甫分賓主坐後﹐田畹先說道﹕「昨夜已致意圓圓﹐以將軍欲一聽淸歌﹐著他出堂度曲﹐圓圓並無推卻﹐想不久也出來了。」吳三桂大喜道﹕「昨晚不過酒後偶言相戲﹐不想國丈認眞起來﹐教俺何以克當﹖」田畹令各女樂唱一會曲﹐隨卽入席﹐把酒相勸。吳三桂滿意只盼圓圓出來﹐田畹已會其意﹐卽令家人喚圓圓出來歌舞。三桂聽得﹐已是色舞眉飛﹐恨不得圓圓卽到眼前。圓圓已裝束停當﹐本待出堂歌舞﹐卻故意延滯﹐先在簾子張望。看那吳三桂頭戴紫金冠﹐身穿紅錦戰袍﹐腰間隨佩一口長劍﹐一條雙股繡鸞帶直襯戰靴。生得面如冠玉﹐唇若塗硃﹐眼似流星﹐面如滿月。一來裝束非常﹐二來人才出眾﹐圓圓看在眼內﹐心中早已贊道﹕「看他威風凜凜﹐端的名不虛傳。」看了又看﹐目不轉睛﹐又見吳三桂象有點愁思﹐似有所待。忽聞田畹傳喚自己﹐吳三桂已气象不同﹐圓圓便細移蓮步﹐輕款而出﹐向吳三桂深深一揖。吳三桂一面舉手相讓﹐卻移過身來看那圓圓。但見她生得﹕眼如秋水一泓﹐眉似春山八字。面不脂而桃花飛﹐腰不彎而楊柳舞。盤龍髻好﹐襯來兩鬢花香﹔落雁容嬌﹐擲下半天風韻。衣衫飄曳﹐香風則習習怡人﹔裙帶輕拖﹐響鈴則叮叮入韻。低垂粉頸﹐羞態翩翩﹔乍啟朱唇﹐嬌聲滴滴。若非洛水仙姬下降﹐定疑巫山神女歸來。

吳三桂看罷﹐覺得她的艷名眞是聞名不如見面﹐便向田畹面前極力誇獎一番。

田畹便令圓圓坐在一旁唱曲。早有侍傭拿過琵琶來。圓圓接著﹐便舒玉腕﹐展珠喉﹐把琵琶一拔﹐卽唱道﹕

自悔當初辜情願﹐輕年別﹐兩成幽怨。𨿽夢入遼西﹐柰關山隔越難逢面。

我獨自慵擡眼﹐悵望暮云似天遠。感離愁倍加腸斷﹐今咫尺天涯﹐莫言心曲空回看﹐恨今日徒相見。

吳三桂聽了﹐覺似鶯聲婉轉﹐燕語呢喃﹐沁人心脾。且句似挑逗自己﹐心中一發耐不住﹐便向田畹道﹕「果然是唱得好。便是霓裳羽衣﹐恐不能過。使俺得聆雅奏﹐實出天幸。若蒙國丈原情﹐令陳美人更度一曲﹐俺更感激不盡。」田畹道﹕「若是將軍喜歡﹐老夫何敢吝惜﹖」說畢便令圓圓再唱。時圓圓已注視吳三桂﹐還不願速回後堂﹐聽得再唱之命﹐反爲得法。便又輕撥琵琶﹐唱道﹕

一縷癡情偏了解﹐訴來又恐旁人怪。辜負冤家情似海﹐徒相會﹐相冷眼誰瞅睬。鎭日鎖眉兼蹙黛﹐愁詞譜出無聊賴。但願慈云常自在﹐替儂輩﹐還了鴛鴦債。

圓圓唱罷﹐吳三桂此時更情不自禁﹐卽乘酒意說道﹕「惜乎相見晚矣。」

說罷自悔失言﹐徐向田畹道﹕「不敢再勞。陳美人就此請回繡閣。」田畹此時見三桂如此狂妄﹐大不滿意﹐但不敢發作﹐只命圓圓與吳將軍把盞。後陳圓圓已如春風搖曳﹐回轉去了﹐三桂卽目送至入簾而止。田畹道﹕「不圖一个歌伎﹐何將軍敬禮如此﹖」吳三桂道﹕「慕她顏色﹐未曾得見。惟國丈有此艷福﹐武夫何曾夢想及此﹖但聞國丈曾以陳美人貢諸皇上﹐不知國丈擁此美人﹐何以遽能割愛﹖」田畹道﹕「老夫一飲一啄皆朝廷所賜﹐惟見皇上憂勞﹐故獻一佳人爲皇上略解愁思。只是皇上日勞萬機﹐不及聲色﹐故不見納。」

三桂道﹕「國丈貴爲懿戚﹐當與皇上同甘苦。今皇上且不敢收納一美人﹐惟國丈府中美妓歌姬下陳充斥﹐恐田妃千秋後﹐非國丈之福也。」原來田畹以老耄之年﹐富貴已極﹐只欲保泰持盈﹐凡後來禍福之說最爲注念﹐故一聞三桂說話﹐已情感於中﹐默不能答。吳三桂又道﹕「皇上𨿽見一美人而不納﹐俺三桂渴慕一美人而不得﹐何相去之遠耶﹖今欲有一言﹐不知國丈願聞否﹖」

田畹道﹕「將軍若有賜教﹐不妨直說。」吳三桂道﹕「國丈府中女伎繁盛﹐當不爭此一个圓圓﹐且國丈老矣﹐風燭年華﹐亦負此佳人歲月。若能以圓圓相贈﹐是俺頂踵發膚皆國丈所賜﹐今生誓爲國丈效死。」田畹至此﹐默然不答。吳三桂復道﹕「國丈聞某言否﹖」田畹道﹕「哪有不聞﹖老夫豈爲一个歌伎失卻將軍之意﹖顧圓圓允從將軍與否﹐今猶未知﹐老夫惟未商妥圓圓﹐故不敢決答。」吳三桂道﹕「國丈若能割愛﹐圓圓未必不從。只不知國丈眞肯商諸圓圓否耳。」田畹道﹕「老夫何敢戲將軍﹖將軍毋乃多疑。」吳三桂道﹕「如此足見國丈眞情﹐某當造退﹐明日拱候佳音。想圓圓必不拒我也。」

說罷便去。

田畹回至裏面﹐見了圓圓﹐余怒未息﹐卽道﹕「早料那狂夫必有今日。倘必欲奪我愛姬﹐我怎肯干休﹖」圓圓已知其故﹐卻詐爲不知﹐轉向田畹細問。田畹道﹕「也不必細問。就是三桂那廝﹐硬向老夫面前索以愛卿相讓也。」

圓圓聽得﹐僞爲驚哭道﹕「妾天幸得進藩府﹐只道安享繁華﹐可以終身無慮。何物莽夫﹐乃令妾與國丈中道拆離耶﹗」田畹道﹕「愛卿何出此言﹖任彼要求﹐惟從與不從在吾﹐肯與不肯在卿耳﹐何必悲痛﹖」圓圓道﹕「難言矣。國家依吳將軍爲柱石﹐藩府亦賴吳將軍爲安危。故國丈𨿽不欲棄妾﹐柰勢不得已也。」田畹聽罷﹐蹙然﹐覺圓圓說得甚是。徐道﹕「卿言誠是。但老夫當設法爲卿保全﹐必不令如花似月的佳人爲一武夫奪去也。」圓圓道﹕「國丈不要如此。昔漢帝以公主與匈奴和親﹐爲國家計﹐卽貴爲公主且不能愛惜﹐況妾以一个歌伎﹐何足掛齒﹖今國家人才旣少﹐國勢復危﹐且惟吳將軍是賴。國丈上爲國家﹐下爲藩府﹐存亡禍福﹐休戚相關﹐休爲賤妾一身致誤大計。」

田畹道﹕「卿旣能知大義﹐老夫亦何必多言﹖叵耐莽夫可惡﹐必欲賺吾愛姬。吾昔之欲進詣皇上者﹐只欲以此結皇上之心﹐誠不得已。今三桂何人﹐吾豈以愛卿相讓﹖」圓圓道﹕「妾亦豈忍遽離國丈﹖只怕勢時如此﹐國丈爲妾一人貽禍家門﹐妾亦何忍目見﹖那時妾惟有一死而已。」說畢﹐故作大哭。田畹力爲安慰。圓圓復道﹕「妾今更決絕一言。國丈愛妾﹐妾已銘感﹐但畱此薄命之人﹐亦將不久於人世﹐於國丈亦復何益﹖不如以妾送贈諸吳將軍﹐想吳將軍必爲國丈效死。是舍妾一人﹐而國丈實受其益。國丈還要細思。」田畹道﹕「今觀三桂﹐只是个好色之徒。他只欲彊奪愛卿﹐旣得愛卿之後將反面炎涼﹐安能望其相報耶﹖」圓圓道﹕「昔晉國魏氏從治命爲嫁一庶妾﹐卒得老人結艸抗敵﹐以報魏氏。以九泉朽骨猶知感恩﹐況吳三桂尙爲人類乎﹗總之﹐畱妾則藩府不安﹐棄妾則家門永保﹐國丈不宜錯過。」田畹聽到這里﹐原不知圓圓之計﹐只道圓圓是眞心戀己﹐不過禍福之故﹐爲此反抗之言耳。

惟心中憤恨吳三桂﹐仍不少息﹐故聽了圓圓之言﹐只滿面怒气﹐默然不答一語。圓圓又道﹕「國丈還有疑否﹖古人說得好﹕兒女情長﹐英雄气短。國丈不必爲妾一身致誤大事。」田畹到此時﹐怒不可遏﹐厲聲道﹕「卿言如此﹐得毋欲隨吳三桂以去耶﹖若是不然﹐老夫旣不欲捨卿﹐卿又何忍捨我﹖」圓圓聽了田畹之語﹐惟掩面放聲大哭。田畹看見圓圓情景﹐也不象愛慕吳三桂﹐只不過爲自己藩府起見﹐寧割愛以贈吳三桂而已。自己風燭殘年﹐行將就木﹐便是擁著什麼佳人﹐究竟能享得幾時﹖而況看那圓圓情景﹐好象以死自誓﹐畱之亦復無益﹐計不如眞个送與吳三桂還好。便說道﹕「你不要悲哭﹐今我還問你﹐我若肯把你送與吳三桂﹐你便怎麼樣﹖我若不肯把你送與吳三桂﹐你又怎麼樣﹖」圓圓道﹕「妾身在一日﹐便令三桂一日仇怨藩屬﹐妾斷斷不忍。若國丈不能割捨﹐惟有一死以絕三桂之心。國丈若能割愛﹐妾則身在吳家﹐心在藩府﹐爲國丈周旋。若國丈天年之後﹐妾當割發入山﹐不復再戀塵世。」田畹聽到這里﹐以爲圓圓本有點眞情﹐但不得已﹐故亦不容愛惜﹐至此已有允肯割愛之意。但面對圓圓﹐終有些畱戀。原來圓圓不特顏色嬌麗﹐雅擅詞曲﹐而且兼工書畫﹐尢通文翰﹐鎭日只與田畹檢理書吏。凡談論經典﹐滚滚不休﹐藩府裏皆呼爲校書美人。後人以其向爲歌伎﹐故校書之名﹐亦自此始。當時田畹以如此佳人﹐實古來所稱百美圖中所未有﹐如何捨得﹖故聽了圓圓之言﹐不覺長嘆一聲﹐別了圓圓而去。時圓圓實慕吳三桂少年英雄﹐恨不得三桂再來求索。

到了次日﹐吳三桂果然復又到藩府中來﹐田畹亦卽接見。甫坐下﹐三桂卽問及圓圓之事能否踐約。猶幸圓圓不在眼前﹐田畹不似昨夜的畱戀。又知吳三桂之意不得不休﹐便慨然道﹕「將軍旣如此眷愛﹐老夫也不敢吝惜。此女能侍將軍﹐當勝在老夫處﹐惟望將軍善視之。」吳三桂立卽稱謝。田畹便令圓圓出來﹐隨三桂回去。圓圓心中大喜﹐惟故作愁容﹐緩步而去。田畹看了﹐又有些不捨之意。圓圓只向田畹一揖作辭﹐便行出門。吳三桂亦相繼而出。田畹只太息一聲﹐便回後堂去了。

那時吳三桂自到京後﹐已召見過一次。及得了圓圓﹐頗少酬應。又見圓圓向在藩府居髙堂﹐衣文繡﹐恐他到自己宅中不能如願﹐便使大營宮室﹐爲安置圓圓﹐以娛其心志。自是京中皆知有田畹獻圓圓於吳三桂之事。早被大宗伯董其昌聽得﹐喫了一大驚。先爲書切責田畹﹐以三桂地位與國丈不同﹐不應以美色易其心志。田畹回復董其昌﹐以並無有意獻圓圓於三桂﹐不過三桂苦來彊索﹐實不由自己作主。董其昌因此反憾吳三桂﹐便爲書責三桂。那書云﹕

聞將軍新得美姬﹐本該爲將軍祝﹐然將軍誤矣。當將軍聯魁之日﹐國家慶爲得人﹐故付以兵權﹐委以重鎭。朝廷視將軍者重﹐故其任將軍也專。將軍自鎭遼以來﹐威敵人而保畿輔﹐馴此以往﹐或能挽旣倒之狂瀾﹐奠永安之磐石﹐未可知也。何將軍一旦不知自愛﹐要索田畹以爭一美妓。將軍自思﹐今日實臣子嗜聲歌戀美色之時耶﹖自厲王以褒姒而召烽火於驪山﹐項羽以虞姬而殞身命於垓下﹐蓋兒女情長﹐英雄气短﹐是不得不爲將軍慮也。夫圓圓一玉峯歌伎耳﹐以路柳墻花置諸麾下﹐適足爲將軍辱。故田畹獻諸皇上﹐皇上猶以國家多事無暇及此聲歌﹐拒而弗受。況將軍受國家之重寄﹐伏願體朝廷宵衣旰食之心﹐籌保國安邦之略﹐載在史冊﹐流芳萬年。如其不然﹐將於堂堂須眉﹐漸消磨銳气於情天色海之中﹐項羽前車﹐可爲殷鑑。此固將軍之不幸﹐亦國家之隱憂也。請速捨圓圓﹐歸諸藩府﹐覺岸迷途﹐盡在今日。惟將軍熟思而審處之。

吳三桂本來最信服董其昌的﹐故得書頗有悔意。惟欲捨不捨﹐仍不免躊躇。遂轉進裏面﹐對圓圓說道﹕「某愛卿固甚﹐積數年夢想才有今日﹐方死生共之。惟有良友﹐以兒女情長恐英雄气短﹐多爲某慮者。某欲將卿送回藩府﹐卿意若何﹖」圓圓大驚道﹕「此必恨將軍之得妾者﹐故作此言也。」吳三桂道﹕「卿言差矣。此大宗伯董其昌爲某過慮﹐故馳書相諫﹐非恨某之得卿也。」圓圓道﹕「人莫不須內助。妾縱愚昧﹐豈便足以累將軍﹖妾以爲得事將軍﹐實出天幸。今初進門﹐坐席未暖﹐並無失徳﹐何便相棄﹖果不得已﹐妾亦何顏復進藩府之門﹖妾惟有一死而已。」說罷大哭。吳三桂卽慰之道﹕「卿不必如此﹐某亦相戲耳﹐安忍棄卿﹖但董宗伯本愛我者﹐不知何以復他﹐須費躊躇耳。」圓圓道﹕「將軍深情已銘肺腑﹐倘獲見憐﹐妾代爲作書便是。」

吳三桂大喜道﹕「卿可謂秀外慧中﹐能補武夫所不及。」便令圓圓作書。圓圓卽提筆寫道﹕

來書勤勤懇懇﹐過爲某慮﹐皆大君子始終愛人以徳也。感激之下﹐竊有所言。蓋丈夫貴立志耳﹐以恆情律人﹐則坦途皆陷阱﹐將防不勝防也。自古建大功成大業者﹐多藉內助之賢。故太王好色﹐遂啟周基﹔齊桓有內嬖如夫人者六人﹐卒興齊國。晉文在外而叔隗齊姜從﹐無損於後來霸業。此何故耶﹖

或以圓圓只一歌妓﹐未足與古來賢后妃夫人相倫比﹐然而梁氏紅玉﹐昔隸靑樓﹐顧追隨韓王麾下﹐每爲擊桴以助成戰績。縱圓圓仍或不足與紅玉比﹐然晝談書史﹐夜司文翰﹐其有功於鄙人者亦多矣。好色乃武夫小節﹐多情爲英雄本色﹐本無足異。且聲色不能惑人﹐惟人自惑。重閨房而輕國家﹐某不敢爲。是以鎭遼數年﹐皆國而忘家。誠以某本愚昧﹐猶蒙大君子以國士相許﹐所不敢不勉耳。敬誦來書﹐慚悚無狀﹐知懷廑念﹐謹作答言﹐以抒錦注。伏惟珍諒﹐並問起居。

董其昌得書﹐知三桂無割捨圓圓之意﹐乃慨然長嘆﹐向左右道﹕「函中語气﹐全爲圓圓庇護﹐必非吳三桂手筆﹐此或圓圓爲之耳。蓋三桂對於老夫﹐常有敬畏之心﹐必不敢自稱好色爲武夫小節也。言𨿽如此﹐久後必爲其所誤也。」便爲書告知吳襄﹐力言三桂不應索取圓圓﹐並言「匈奴未滅﹐何以家爲﹖」使吳襄誡飭三桂﹐使以國事爲重。吳襄得書﹐卽召吳三桂責道﹕「兒負國家重寄。當此國家多難之時﹐非臣子戀愛聲色之日。今人言嘖嘖﹐重煩大宗伯之憂﹐不可不誡。」吳三桂道﹕「兒實非索取圓圓﹐不過田國丈以此相贈﹐兒卻之不得耳。兒亦曾遣圓圓回去﹐惟圓圓不從。她且謂﹕此身得事英雄﹐斷不放過﹐願勉爲奇女﹐以助兒功成名立。故不忍棄之。」吳襄聽得﹐疑信參半﹐便答道﹕「彼區區一个歌伎﹐吾不信有此奇志。今圓圓在何處﹖可使來見我﹐待爲父以大義責之。如能允離吾兒﹐固是萬幸。如其不能﹐亦可以正言相勸﹐使眞个勉爲奇女﹐亦爲不可。」吳三桂不敢抗﹐卽與圓圓細商﹐使往見父親吳襄。當圓圓至時﹐方向吳襄行禮﹐吳襄一看﹐心中忖道﹕「怪不得楚莊王有言﹐世間尢物不宜在眼前。今窈窕若此﹐難怪吾兒之不忍棄之也。」便以正言切責圓圓。大意以三桂任大責重﹐當助他成立﹐使流芳千古﹐便是家門之幸。那圓圓本善於詞令﹐答話間大有條理﹐尢有志气﹐吳襄反爲大喜。但終慮三桂迷戀女色﹐致誤國事﹐乃畱圓圓使與自己妻妾及子媳同居﹐不欲三桂攜帶至鎭。三桂無可如何﹐故𨿽至出京之日﹐猶徘徊不願赴鎭。正是﹕古聞重色能傾國﹐今爲癡情願棄官。

要知後事如何﹐且聽下回分解。第四回

發舊案袁崇煥遭刑謀大事李自成起義

話說吳三桂﹐因父親吳襄要畱圓圓在京與自己妻妾居住﹐不令三桂帶至邊關﹐吳三桂大爲失意。過一天又一天﹐總不願出京。已疊奉朝廷諭旨﹐以邊防緊要﹐著吳三桂從速出關﹐三桂總是左推右擋。吳襄卽責他道﹕「吾兒任大責重﹐方今邊防緊要﹐吾兒豈可玩視﹖倘再抗旨﹐是不欲生也。」吳三桂聽已﹐低頭不語。便回見圓圓﹐具以吳襄之言相告﹐並道﹕「某旣得卿﹐豈欲遠離﹖柰以君父之命﹐恐不能抗。本欲辭官回籍﹐與愛卿一享林泉之樂。只爲新得愛卿﹐恐被人議論﹐以爲戀一佳人﹐致忘國家大事﹐是以不敢。」

圓圓道﹕「至此亦無可柰何。妾之從君﹐亦以君爲當代英雄﹐故不惜委身以事﹐冀得靑史流芳﹐榮及妾身﹐並垂不朽。將軍須自顧前程﹐毋以妾爲念。」

吳三桂聽罷﹐爲之惘然。半晌道﹕「武將格於成例﹐赴任不能攜帶妻妾。某之初意﹐只欲與愛卿同行﹐免被他人知覺﹐今旣爲父命所逼﹐誠不能已。吾出關後﹐將以他事托故辭官﹐將與愛卿同隱﹐以爲如何﹖」圓圓道﹕「將軍何苦如此。今不過暫別﹐未必遂無再會之期。若捨國家不顧﹐致爲妾一身以少年甘老泉下﹐反爲天下人笑矣。」吳三桂道﹕「卿意亦是。但新歡尙未幾時﹐卽令人告別﹐不無可悲耳。」說罷﹐圓圓道﹕「然則將軍幾時出京﹖」

三桂道﹕「某今日將上表﹐報告出京之期。大約多則勾畱三天﹐少則勾畱兩天﹐再不能延緩。」圓圓說﹕「這樣尙有幾天聚首﹐何便如此煩惱﹖」三桂聽罷無語。圓圓又道﹕「就請將軍奏告出京的日期。因將軍爲妾故﹐人言嘖嘖﹐恐事多磨折。不如及早出京﹐待到邊關後﹐再行打算。」吳三桂也以爲然﹐卽行具奏﹐報明出京日期。圓圓卽置酒與三桂解悶。

不覺光陰已過﹐那日已屆出京之期﹐圓圓便與三桂餞別。圓圓卽把盞道﹕「將軍此去﹐不知何時再會。願將軍努力邊事﹐以成功名。妾緣分淺薄﹐不能隨侍將軍﹐願將軍自重。」說罷不覺下淚。三桂道﹕「古人說得好﹐靑山不老﹐綠水常存。此後何患不能相會﹖今愛卿如此﹐反令人神傷。請稍節憂愁﹐顧重玉體。」圓圓道﹕「妾在此間安樂﹐不勞將軍費心。」吳三桂便接過圓圓手中玉盞﹐一飲而盡。圓圓復道﹕「從京裏到寧遠﹐約有幾天程途。沿路跋涉﹐將軍鞍馬勞頓﹐須要小心。」吳三桂道﹕「沿途皆有部將護兵左右拱衛﹐決不至勞苦。若到邊關之後﹐幸獲安寧﹐當奏請入京陛覲﹐可乘機與卿相見。」圓圓道﹕「將軍身居重鎭﹐方今敵患方張﹐豈易離任﹖可不必如此﹐致誤公事。」吳三桂道﹕「當爲卿故﹐奮力前驅﹐若能將敵氛一鼓蕩平﹐便可奏凱回朝﹐與卿長敍。」圓圓道﹕「正望如此﹐願將軍自愛。倘在邊關﹐請不時以書慰妾﹐妾亦不時以書慰將軍﹐卽不啻將軍常在賤妾目前矣﹐願將軍勿忘之。」吳三桂又道﹕「愛卿所囑﹐斷不敢忘。願愛卿常念鄙人﹐毋以離別遽生異志。」圓圓聽到此話﹐卻皺著眉﹑蹙著眼﹐憮然道﹕「妾不料將軍乃有此言。妾自得將軍﹐於願已足。不知將軍視妾爲何如人。實則妾心惟天可表﹐卽海枯石爛﹐妾心不移﹐願將軍放心。」說罷大哭。吳三桂力爲安慰﹐並道﹕「某說話鹵莽﹐卿勿介意。」時俟候吳三桂起程的已環集門前﹐不覺日已向午。三桂還未出﹐吳襄已使人過來催促。圓圓哽咽道﹕「將軍行矣。」吳三桂此時猶復徘徊。圓圓又拭淚彊作笑容﹐再進酒一杯﹐並道﹕「古人說﹕千里送君﹐終須一別。請再飲此一杯﹐爲君一壯行色。」吳三桂復接著一飲而盡﹐猶注視圓圓﹐似欲說不言光景。圓圓又道﹕「將軍行矣。」

吳三桂無柰﹐與圓圓握手珍重作別。圓圓欲送三桂出門﹐三桂道﹕「與卿相對﹐使人怏怏不忍行﹐請卿自回繡房﹐某將行矣。」圓圓忍淚回步﹐三桂遂出門﹐日已漸西。吳襄亦隨三桂出﹐三桂道﹕「日漸晚矣﹐今天恐出京不及﹐待明天起程何如﹖」吳襄大驚道﹕「吾兒何出此言﹖旣已奏明今天起程﹐萬不能緩﹐遲則欺君﹐明日彈劾者至矣。」吳三桂不得已﹐始上馬而行。一路有親隨護著﹐直出京門。

時國丈田畹及大宗伯董其昌等﹐皆已俟候相送。吳三桂至時﹐卽下馬與各人相見。田畹先說道﹕「不見將軍數天﹐形容不覺稍減。」吳三桂答道﹕「連日因賤務紛煩﹐不曾至貴府拜候﹐今起程屆卽﹐又未及到貴府辭行﹐十分抱歉。」說了又向董其昌寒暄一會。董其昌道﹕「日前曾函致將軍﹐實多瀆冒﹐將軍不要見怪。」吳三桂道﹕「將軍之言乃金石之言﹐某正在銘感﹐那有介意之理﹖」董其昌道﹕「老夫只以敵患方深﹐國事已危﹐許大責任在將軍身上﹐竊恐兒女情長﹐英雄气短﹐必足以誤將軍﹐誤將軍卽誤國家耳﹐故如骨梗在喉﹐不得不吐。今蒙將軍見諒﹐實是幸事。願將軍此後以國事擔任﹐勉勵前程。老夫將受其賜。」吳三桂道﹕「某以庸才蒙以國士相許﹐安得不自勉﹖老大人準可放心。」說罷﹐便與各人握手。送行各官亦自回府﹐吳三桂便往寧遠去了。

且說那袁崇煥﹐自斬毛文龍之後﹐皮島不復置帥守衛﹐自然空虛。敵人也不免常常窺伺﹐運師勞餉﹐歲頗不貲。明廷以庫款奇窮﹐無可應付﹐便檄令各行省每歲增繳防遼餉項﹐歲費數百萬﹐猶求徵不竭。各省供解稍緩﹐卽軍餉不足﹐軍士諸多怨言。因此邊關將士官吏﹐皆以爲毛文龍在日﹐東至旅順﹐西至登萊﹐皆作爲海島互市﹐商賈往來﹐貨物輻輳﹐稅餉大增﹐就以稅餉作軍糧﹐故士馬皆得騰飽﹐而使敵人不敢正視。況毛帥在日﹐防兵數倍於今日﹐尙且餉項無慮﹐今防兵較前已減少許多﹐猶復糧艸時時告竭﹐以此之故﹐皆怨袁崇煥。所有將士便聯名稟請袁崇煥照毛文龍舊法而行。袁崇煥大怒道﹕「昔毛文龍擄禁商人﹐勒貲索餉﹐本督師豈能效之﹖」遂批斥各將士﹐且加以罪責之言。各將士卽商議道﹕「昔毛帥鎭守皮島﹐不時巡邊﹐用法𨿽嚴﹐猶與吾等共同甘苦。毛帥所禁商人﹐只因其瞞漏稅餉﹐故島民向無怨言。今袁督師養尊處優﹐糧餉又不能接濟﹐坐視我們饑困﹐猶故示寬大﹐以毛帥擄禁商人爲詞﹐我等焉能受其魚肉﹖惟有入京控發﹐以伸不平之气。」各將士無不贊成此議﹐卽暗自遣人入京﹐謀參袁崇煥。

時崇禎帝方治了逆閹魏忠賢之罪﹐凡平日與閹黨稍有往來者﹐皆慄慄自危。袁崇煥平日頗尙節風﹐本與逆閹並無往來﹐惟因其性情稜厲﹐以故同僚多嫉之。及邊關將士入京謀參崇煥﹐便以聲應气投﹐無不首肯﹐科道中便有多人參劾袁崇煥。大意皆以崇煥以私意擅殺毛文龍﹐苛待屬員﹐克扣軍餉﹐廢弛邊備﹐種種罪名不可勝數。自這參折旣上﹐京中大爲震動。好事者更造作謠言﹐謂袁崇煥與魏閹交情甚密﹐自前任薊遼總督因事落官回京後﹐一意交歡逆閹﹐以爲開復地位。後來開復﹐督師薊遼﹐𨿽非逆閹所保﹐然究出於魏閹所指使列保之人﹐故得起用﹐這等語。崇禎聽得﹐大爲震怒﹐速下部議。

當時凡京中大員﹐與袁崇煥絕少往來﹐惟大司馬洪承疇﹑大宗伯董其昌稍知爲國愛才﹐可爲袁崇煥挽救。惜當時洪承疇方督師湖廣﹐不在京中﹐只有董其昌一人﹐聽得袁崇煥被劾交議﹐卽嘆道﹕「崇煥殺文龍誠屬太過﹐惟崇煥亦是不可多得之才﹐若一並去之﹐是自拆其臂也。」遂上表力保崇煥。謂東北管鑰賴袁崇煥保守﹐旣失文龍﹐又失崇煥﹐非計之得也。崇禎帝卽召董其昌責道﹕「卿固曾言毛文龍實有將才﹐何以一旦反爲袁崇煥力保耶﹖」董其昌道﹕「時勢不同也。崇煥前殺文龍﹐事固太過﹐但誣以與逆璫往來﹐則太冤。且旣殺文龍﹐又去崇煥﹐籌邊無人﹐亦自去其助﹐臣故不得不保之。況有輕重﹐若必殺崇煥﹐不特失其良才﹐亦屬過於嚴酷﹐願陛下思之。」崇禎帝道﹕「卿言亦是。但毛文龍在海外數年﹐敵人不敢正視中原﹐疊奏膚功﹐遼防賴以安堵。今袁崇煥督師日久﹐常聞敵人窺伺。朕昔日以上方劍賜他﹐不過謂如此則號令可行﹐不料袁崇煥卽以此殺毛文龍也。且文龍在日﹐防兵較多猶糧道不絕﹐今崇煥裁減軍營﹐又徵數省協助﹐糧餉猶多缺乏。軍心咸怨﹐安能立功﹖卿猶欲爲之說情耶﹖」董其昌道﹕「文龍固有可殺之罪﹐不過殺之不得其時。崇煥昧於通變﹐非私意也。今疆吏之才無有出崇煥之右者﹐若去一袁崇煥﹐後難爲繼。況崇煥鑑於毛文龍在日遼防安堵﹐必知自勉。若畱之﹐亦因時用人之策也。」崇禎帝沈吟半晌道﹕「卿且暫退﹐容朕思之。」

董其昌遂出。不意事有湊巧﹐適洪承疇平定楚亂﹐捷報到京。諸大臣皆以洪承疇有才﹐可以任薊遼總督﹐崇禎帝亦以爲﹐以洪承疇繼袁崇煥﹐必可立功。

其意旣爲諸大臣所動﹐於是董其昌之言不復置念。時諸大臣欲排去袁崇煥﹐皆交章列保洪承疇﹐崇禎帝便調洪承疇迅速入京﹐承疇不知有何要政﹐卽馳驛回到京裏。崇禎帝獨開防遼之計﹐洪承疇卽陳防遼十策。崇禎大喜﹐卽以洪承疇督師薊遼﹐並任薊遼總督。另降旨將袁崇煥解京逮問﹐令承疇卽行赴任。承疇得旨大驚﹐卽往訪董其昌﹐願與共保崇煥。時董其昌以毛文龍旣殺﹐崇煥又去﹐遼事必不可問﹐憂心如焚﹐已杜門不出。洪承疇便請獨對﹐向崇禎奏道﹕「臣獻遼防之策﹐非排斥崇煥也。臣以爲崇煥𨿽胸襟狹隘﹐不能容物﹐然善於籌邊﹐勇於任事﹐若稍假以時日﹐遼防必可奏功。今以臣代之﹐臣有自知之明﹐亦未見有長於袁崇煥也。」崇禎帝聞洪承疇之言﹐意復猶豫。

惟袁崇煥聞解京逮問之旨﹐已慷慨請行。崇禎帝便責洪承疇速赴新任。承疇不得已﹐卽速赴薊遼總督任上去了。

自袁崇煥抵京之後﹐卽逮刑部獄中。董其昌已憂憤成疾辭職去了﹐諸大員中無有爲袁崇煥憐憫者。崇禎帝令三法司將袁崇煥勘問。錢龍錫道﹕「凡治罪者應分其輕重﹐卽獲罪之人﹐其中或有功勞﹐亦不應埋沒。若功罪可以相抵者故不必說﹐卽或不能相抵﹐亦可論功把罪情減等。汝是讀書人﹐該知此理。今汝參文龍二十款﹐縱其或有眞情﹐惟文龍防邊數年﹐敵人畏服﹐戰功尙多﹐汝當日何以並不聲敍﹐只參其罪﹐不論其功﹐此是何意耶﹖」袁崇煥至是不能答。錢龍錫又道﹕「吾固知汝不能辯也。汝務欲殺其人﹐故沒其功迹﹐致國家損一能將﹐汝心安否﹖」崇煥道﹕「大人此言﹐直謂袁崇煥以私意殺文龍矣。袁某若有此心﹐皇天不佑。」錢龍錫道﹕「汝不必誓。以文龍在日﹐邊防安堵。汝任督師﹐邊警疊聞。且軍心咸怨﹐汝固不能謂文龍無功﹐不過必欲殺之﹐故埋沒之而已。」袁崇煥道﹕「據袁某之意﹐文龍當日屠殺遼民﹐虛報勝仗﹐固不能謂爲有功。袁某不能若文龍所爲﹐上不敢欺朝廷以冒戰功﹐下不敢勒商人以充軍餉。今日獲罪﹐實原於此﹐大人當鑑諒之。」

錢龍錫道﹕「我以汝本屬同年﹐稍可原諒﹐當爲汝畱个地步。但汝罪已大﹐勢所不能。汝自謂認眞籌邊﹐何以敵人頻來窺伺﹐反不若文龍在日﹖汝言實說不去。」袁崇煥道﹕「此或是袁某不才。但朝廷若不見疑﹐假以時日﹐資以軍糧﹐當不至於此。」錢龍錫道﹕「汝今還望復任耶﹖」崇煥見龍錫苦苦駁詰﹐不畱个餘地﹐至是不欲再辯﹐惟搖首長嘆。錢龍錫便以往復問答之詞詳奏崇禎帝﹐並加以罪責之言﹐其獄遂定。袁崇煥遂不能免。

原來錢龍錫當時諸事﹐多不滿於輿論﹐一來疑崇煥罪在不赦﹐二來又欲證成此獄以博回直聲﹐故訊審時象與崇煥對質一般﹐只有詰駁﹐並無回護。卽與三法司復奏時﹐亦只有加多﹐並無減少。崇禎帝覽奏大怒﹐遂定崇煥死罪﹐並追卹毛文龍。但崇煥殺文龍一事﹐𨿽不諒時勢﹐行之太過﹐惜當日亦非應殺崇煥之時。可憐崇煥以一員大將﹐竟及於難。當洪承疇替袁崇煥說項時﹐崇禎帝本有轉意﹐及洪承疇赴薊遼總督本任之後﹐董其昌又去﹐已無人奧援。及發三法司勘問﹐崇煥仍侃侃直言﹐指陳遼事﹐並詰文龍應殺之罪共二十款。時大學士錢龍錫監審﹐卻責崇煥道﹕「汝詰文龍二十款罪狀﹐皆昔日言官彈劾文龍之言耳。有無實據﹐汝當直言﹐不宜閃爍。」袁崇煥道﹕「毛文龍擄禁商人﹐屠殺遼民﹐某到薊遼後皆詳查有據﹐然後殺之。故文龍被殺之日﹐人人稱快。」錢龍錫道﹕「他擄禁商人﹐屠戮遼民﹐事或有之。但須計被擄的商賈﹑被戮的遼民是否有罪。若果有罪﹐是文龍擄之殺之﹐未嘗非法也。」袁崇煥道﹕「文龍被殺之時人人稱快﹐可見多是無辜受害者﹐亦不問而知。」龍錫又道﹕「旣是人人稱快﹐何以五總兵皆聞風逃遁﹖今日邊將又聯名劾汝﹐究屬何故﹖」崇煥至此語塞。旣而夏道﹕「若輩皆毛文龍死黨耳。」錢龍錫道﹕「便是多人黨於文龍﹐亦見文龍能得眾心。汝當日必謀殺之﹐得毋與文龍有仇乎﹖」袁崇煥道﹕「並無私仇。某旣殺文龍且爲致祭﹐有仇者固如是耶﹖」錢龍錫道﹕「此亦假仁假義﹐欲示其不得已之心以服眾人耳。然則﹐以文龍不勝邊帥之任乎﹖」崇煥道﹕「某不計其他﹐但文龍有罪﹐某故不能以私意恕之也。」錢龍錫道﹕「汝仍多彊辯。我且問汝﹐汝旣殺文龍﹐何以不奏請派員接守皮島。」袁崇煥道﹕「某以爲不必置帥﹐某直可以兼理之﹐故爲國家節省糜費﹐非他意也。」錢龍錫道﹕「汝云可以兼理之﹐何以今日頻頻告警﹖可見汝當日只存一爭權之心﹐致誤國計﹐汝罪大矣。」

袁崇煥道﹕「某昔日並無爭權之心﹐今以敵患深﹐故頻聞告警。然某以只手撐持﹐年來勞盡心力﹐可以告無罪矣。」錢龍錫道﹕「勤不能補過﹐如之柰何﹖我還問汝﹐文龍在日防兵較多﹐惟餉源未缺。今日防兵較少﹐又得數省協助﹐乃軍餉猶常常缺乏﹐使士卒咸有怨言﹐此又何故﹖」崇煥道﹕「某待軍人﹐糧艸務求丰足﹐與當日文龍辦法不同。且𨿽得數省協助﹐惟所助無多﹐又每緩不濟急﹐是以如此。總之﹐某不能象文龍﹐克掠商人以充軍餉。故糧道不免支絀﹐實此故耳。」錢龍錫道﹕「勿論文龍未必無故克掠商人﹐但就汝所言﹐旣爲湊充軍餉起見﹐是文龍未嘗爲私﹐何致加以死刑﹖總之﹐汝殺文龍實屬太過。且文龍旣死﹐汝若能治遼安堵﹐猶可言也﹐今遼事日棘﹐汝有何說﹖」袁崇煥見錢龍錫苦苦詰駁﹐自知難免﹐亦不願再講。及大獄旣定﹐祟煥旣死﹐京中多爲稱冤。後人有詩贊道﹕

當年嶺表產英奇﹐大廈憑他一木支。

劍佩上方寒悍將﹐麾揚邊外奮雄師。

胸中塊壘難容物﹐眼底人才合讓誰。

若使天教遺一老﹐山河那得付雙兒。

自袁崇煥旣殺﹐邊帥倒不免畏懼。以崇煥之死無人挽救﹐故苟無內援﹐多不願出任疆吏。及洪承疇旣抵薊遼總督之任﹐一來自以形勢未熟﹐仍以遼邊舊將爲輔助﹐如祖大壽﹑祖大樂等皆委以重鎭﹔二來因當遼事日亟﹐多有不敢出關﹐除了舊將﹐亦無能員可用﹐惟有勉勵舊將﹐竭力籌邊。只是軍人久戍邊地﹐日久疲玩﹐難資得力﹐故敵人益加窺伺﹐邊患愈深。又因餉項奇絀﹐凡附近薊遼各省﹐皆重徵煩斂﹐以濟遼餉﹐因此民生日困﹐咸有怨言。

偏又事有湊巧﹐當時大河南北各省連年荒旱﹐饑饉薦至﹐民不聊生。地方官吏以遼餉緊急﹐𨿽遇荒年不肯蠲免糧稅﹐以致百姓流離﹐餓殍相屬於道。官吏又不勸賑﹐富戶以連年捐輸旣重﹐耗去貨財不少﹐又不肯捐款賑施。於是一切貧民已饑寒交迫﹐不免相率爲盜﹐以至燕齊秦晉一帶盜賊蜂起。因其時遼餉緊急﹐附近各省籌濟協餉﹐繳解維艱。𨿽值荒年﹐地方官吏恐協餉無著﹐被朝廷責備﹐於一切糧稅旣不準蠲免﹐自然任民生如何艱困都壅於上聞﹐朝廷那里得知﹖也沒有一些賑濟﹐弄到民不卿生。那些老弱的人以及婦人孺子﹐餓到僵了﹐任塡於溝壑。那些狡悍的﹐不免鋌而走險﹐相率爲盜。或數十成羣﹐打家劫舍﹔或獨踞山嶺﹐聚集五七百嘍羅﹐借个劫富濟貧的名字。凡附近富戶及往來客商﹐慘被劫掠的也不勝其數。

就中單表一人。這人爲千古歷來流寇所未有。他的猖獗處﹐除是唐末﹑五代之間黃巢一个人可以比得他住﹐餘外就沒有與他比的了。你道那人是誰﹖

就是姓李名闖﹐又名李自成的﹐他本貫陜西省延安府米脂縣人氏。他父親名喚李十戈﹐他母親系石氏。相傳石氏年逾四旬﹐未嘗孕有。李十戈已將近五十歲的年紀﹐也以膝下無子爲憂。不料石氏至五十歲那一年﹐竟有了孕﹐李十戈不勝之喜。不想這孕直懷到了十个月有餘﹐依然未產﹐李十戈又以爲慮﹐以爲石氏不知染了什麼病。禱神問卜﹐絕無影響。惟又見石氏不象是个有病的人。直懷孕至十三个月﹐那一夜夢見一人﹐威風凜凜殺气騰騰﹐手執長槍﹐座下一匹髙大駿馬﹐直闖進大門。石氏在夢中驚覺﹐竟產下一个男子。以夢中一人騎馬進門﹐就取名一个闖字﹐就是這个原故。𨿽世俗所傳或有不眞﹐但就他一个闖字的名字﹐想來或是此說也有些來歷。

李十戈夫婦二人﹐以夢中有兆然後生男﹐自料此子將來必有發迹﹐因此把李闖看得如珠似寶。李十戈本是个小康之家﹐夫妻兩口守著這个兒子﹐日望他長大成人繼承家業﹐溺愛旣甚。凡事皆阿其好者﹐恐失兒子之意﹐自然要把李闖的性子弄壞了。到七八歲時﹐卽教他上學念書。那李闖並不是个念書之人﹐十日便有七天不到書塾去。便是師長有點責成﹐他一言不合﹐卽罵師長。故𨿽然念了幾年書﹐終是目中不識得一个丁字。及至長成十五歲﹐更生得相貌窮凶﹐性情極惡﹐因爲他的父母也不管他﹐裏黨人那里敢道一个不字﹐所以李闖越弄越壞。又過了兩年﹐李十戈夫婦都一病身故﹐李闖更無拘束﹐越加揮霍起來。不上一二年間﹐把父母遺下小康的貲財﹐已弄得漧漧淨淨去了。那李闖平日旣不是个守規矩的人﹐已爲人所嫌嫉﹐一旦落拓﹐更沒人覷顧他﹐所有田地房產又已變賣淸楚﹐更無所靠。到這時﹐不免尋靠親友。或東家食﹐或西家宿﹐似沿門托缽一般。

那日卻也湊巧﹐遇著一位姓鄧的﹐喚士良﹐平時也與李十戈有點交情﹐是李闖的父執輩。見李闖這个模樣﹐不覺起了憐憫之心﹐卽道﹕「你父親本有點家財丟下﹐你偏把來弄擲去了。但前事不必再說﹐此後盡要尋點生計才好。」李闖此時正望鄧士良提挈﹐自己也不象從前的謬妄﹐卻答道﹕「那有不知﹖只是人窮知己少﹐家落故人稀﹐目下正無人可靠。看那人情冷暖﹐有幾个象叔父的好心﹖今旣蒙教導﹐就請照拂照拂﹐他日若有寸進﹐皆出叔父之賜。」鄧士良道﹕「我家裏不大丰厚﹐養不得你一个幫閒的人。你暫且到我舍下﹐替你找个出路。若沒有去處﹐只幹些小營生也好。」那時李闖正如雪中送炭﹐便滿口答應。鄧士良到了家裏﹐恰附近有一个人家。那人姓周名淸﹐娶妻趙氏﹐向做打鐵生理﹐仗著年年勤儉﹐也積得些小貲財。膝下也無兒子﹐到上了幾歲年紀﹐正欲尋人幫理自己生意﹐鄧士良便薦李闖到他處。

周淸見李闖生的身材髙大﹐體貌雄壯﹐也有點气力﹐卻十分歡喜﹐又得鄧士良薦來﹐自然沒有不允。自此李闖就落在周淸那里。惟李闖看見周淸有點家財﹐又無兒子﹐也不免垂涎。凡事都順承周淸﹐博得周淸夫婦兩口兒十分鐘愛他。

那日周淸見自己有了年紀﹐還沒有繼後之人﹐對著妻子趙氏不由發嘆。

李闖見了這般光景﹐卽問周淸因什麼發嘆起來。周淸把自己心事向李闖細說出來。李闖道﹕「俗語說﹕兒女眼前冤。生得好的猶自可﹐若是生了个不肖的﹐不如沒有也還好。你兩位老人家﹐若憂愁身後沒人打點﹐待小人一力擔承﹐料理汝老人家身後之事罷了。因你老人家待小人恩重如山﹐小人正思圖報。你老人家放心罷。」周淸夫婦聽了李闖一番說話﹐實在有理﹐便道﹕「如此甚好。你有這點心待我﹐我自然盡心待汝。我今有一句話要向汝說﹐不知你可願聽否﹖」李闖此時已知周淸意思﹐卽道﹕「你老人家是小人重生父母﹐若有什麼教訓﹐小人無不願聽﹐你老人家只管說便是。」周淸道﹕「我今膝下並無兒子﹐願收你做个螟蛉﹐你可願意不願意呢﹖」李闖聽了﹐卽歡喜道﹕「那有不願意﹖小人自今以後﹐卽當你兩位老人家是个親生生的父母一般便是。」周淸夫婦大喜。李闖正防周淸遲延反悔﹐立卽摧金山倒玉杵拜了幾拜﹐叩了幾个響頭﹐就認起爹娘來。自此周淸以無子忽然得子﹐喜極忘慮。且見李闖恭順伶俐﹐凡事倒托付他﹐把一間打鐵生理的店子﹐統通交過李闖手上。

到次年﹐周淸又一病身故。那時李闖正要裝做个孝子的樣兒給幹母趙氏看﹐因他幹母手上又有點體己的錢財﹐亦要博幹母的心事﹐故周淸死時﹐李闖哭得十分淒楚。果然他的幹母趙氏﹐見李闖是个可靠的人﹐正似古人說的﹐老來從子﹐凡事都聽李闖布置。

李闖那時在店子裏已執起權來﹐又擺回從前的架子﹐交朋結友﹐盡地揮霍。終日聚集一班無賴﹐大碗酒大塊肉﹐都在他打鐵店內胡鬧。初時猶只三五粗野之人﹐漸漸也有些讀壞書的﹐貪些口頭﹐也與李闖結交。由是武的較拳量棒﹐文的不免咬文嚼字。那个自稱第一﹐這个自號無雙。就中有一个在村內做訓蒙先生的道﹕「你們自誇文墨﹐我今出下一對文﹐看那个對得工整﹐就讓他一个天字第一號的名目。你們以爲何如﹖」各人聽了﹐全都說道﹕「好極﹗好極﹗」那一位訓蒙的先生便口占道﹕雨過月明﹐頃刻頓分境界。

各人聽了都默默思索﹐那李闖不知怎地這般敏捷﹐卽信口說道﹕煙迷谷響﹐須臾難辧江山。

各人都驚訝起來﹐因知李闖是不大懂文字的﹐如何一旦如此敏捷﹖且不特對得工貼﹐而且口气不凡。因此竊竊私議﹐也疑他將來一定是个非常的人物﹐紛紛願與李闖來往。那時正值國中大亂﹐秦晉兩河一帶盜賊紛起。李闖見許多之人推崇自己﹐卻有點雄心。平日在打鐵店內約了五七个知己﹐商議道﹕「世界旣亂﹐或者明朝江山不久﹐將來不知鹿死誰手。或者到我們做皇帝﹐也未可定。」各人都道﹕「是極﹐是極。」李闖道﹕「目下我們就要準備﹐待時而動便是。」就中一人喚牛金星的﹐卽說道﹕「李仁兄之言甚是﹐但要怎麼樣子準備法呢﹖」李闖道﹕「我現在做這打鐵的生理﹐實屬湊巧。可在夜間暗自打鐵器﹐打成軍裝器械﹐先藏好了﹐待機會一至﹐卽行起事﹐有何不可﹖」牛金星道﹕「若謀大事﹐所需軍裝不少﹐這一間打鐵店子﹐有多大本錢﹖只靠店內打造軍械﹐怕不足用。柰何﹖」李闖道﹕「你言亦是﹐但有本錢若干﹐就打造軍器若干便是。」說了各人都以爲是。不料又湊巧﹐李闖的幹母趙氏又一病身故﹐因此一切家財都落在李闖手上﹐一發有錢揮霍。

就將所有周淸夫婦遺下的資財﹐要來打造軍器。又借延請夥計之名﹐多尋幾个同道中人來打軍器。已非一日﹐已鑄造軍裝不少﹐李闖卽對各人道﹕「現在軍械已有﹐但一來沒有糧艸﹐二來又沒有人來做軍師﹐替我們謀事﹐也是枉然。」牛金星道﹕「這里附近有一个秀才﹐與老兄是个同宗。這人姓李名巖﹐熟讀詩書﹐尢多韜略﹐且家中資財殷實。就附近一帶看起來﹐總算他是一个富戶人家。若得他出來助力﹐不愁我們之事弄不來。」李闖道﹕「吾亦聞李巖之名久矣﹐只惜不曾拜見過他。但有什麼法子﹐方能請他出來相助﹖準要想个良法才好。」正是﹕欲籌良法尋謀士﹐反誤儒生輔闖王。

要知後事如何﹐且聽下回分解。第五回

憤縣令李巖從亂黨破神京闖逆擄圓姬

卻說牛金星說出李巖那人出來﹐道他是个腹有詩書胸藏韜略﹐可以助他們行事。李闖𨿽是一个粗人﹐但稗官野史總看得不少﹐久聞得古來帝王成事﹐必有一个軍師運籌帷幄的﹐故聞得李巖那人﹐牛金星說得他很大本領﹐便欲聘了他替自己參謀﹐便商量个羅致李巖之法。原來那李巖亦是延安府米脂縣的人﹐自幼攻書﹐很有聰明﹐故到了弱冠之時﹐就進了黌門﹐卻不曾上進。

爲人卻有點慈祥﹐家道又頗殷實﹐凡鄰里中有老弱的人日不舉火的﹐常有周濟於人。且他是个黌門秀士﹐在鄕中亦是一个小小的紳士。他又沒武斷鄕曲事﹐故同裏的人也很仰慕他。恰那時又值荒年﹐附近李巖鄕裏一帶又遇亢旱﹐百物不生﹐窮民流離﹐相屬於道。李巖心殊不忍﹐卽具稟縣令﹐訴稱地方亢旱情形﹐貧民無食﹐求縣令開倉賑濟。那縣令喚做周鑑殷﹐看了李巖呈詞﹐初還置諸不理。那李巖見日久不曾把他稟批出﹐暗忖﹕縣官爲民司牧﹐決沒有如此沒良心把民艱不顧的﹐也疑自己稟子被衙役擱住﹐便親自求見縣令周鑑殷﹐意欲面請賑濟。那周鑑殷料知爲著求賑的事﹐也怒李巖瀆擾﹐自己正要把他申飭﹐故立卽請李巖進了廳內。李巖行了禮後﹐卽道﹕「日前治下學生曾遞呈一稟﹐因爲地方荒旱居民乏食﹐懇求賑濟的﹐不知公祖可曾閱過沒有﹖」周縣令道﹕「也曾閱過了。只是你是个念書人﹐本該知道做官的難處。你看年來西北各省﹐那一處沒有災荒﹖若處處皆要賑濟時﹐那有許多閒錢祟米行賑呢﹖」李巖道﹕「各省的事由各省大員料理﹐本縣的事應由公祖料理。正惟荒旱的事坐在本縣的地方﹐故求公祖賑濟。」周縣令道﹕「便是本縣所轄﹐也有許多地方。若因你們鄕鄰饑荒﹐就要賑濟﹐怕別處又來求賑﹐又怎樣子呢﹖」李巖見他說話來得不好﹐心中已自憤怒﹐卻道﹕「因爲見地方居民流離艱苦﹐目不忍睹﹐以爲公祖亦必有个憐憫之心﹐故來請賑。若公祖不允﹐亦難相彊。」周鑑殷道﹕「那个沒有憐憫之心﹖不過難以賑得許多罷了。你本是个紳士﹐若見人民流離﹐就該慰勸他﹐道這是天災橫禍﹐只可順受﹐尙望下年得个丰年賠補罷了。若動說賑濟﹐那有許多閒錢呢﹖」李巖這時怒不可遏﹐拚被他斥責﹐卽答道﹕「公祖動說那里賑得許多﹐看連年水旱﹐那曾見過賑得一次來﹖你還說要我勸慰饑民﹐不知待到來年﹐怕要饑死了幾多人命去了﹐還那里望得見來年足收﹖你公祖不肯賑濟就罷了﹐還責我不勸慰饑民﹐那有這个道理﹖」周縣令見李巖說這些硬話﹐不由拍案大怒道﹕「你前日上那張呈子來擾我﹐我已不怪責於你﹐也算是莫大之恩。你卻不自量﹐又來本衙瀆請。本官正與你說得好好﹐你還要罵我﹐難道本官不能治你的罪嗎﹖」李巖道﹕「何曾罵過公祖﹖只公祖說得太不近理﹐我一時說得鹵莽些也是有的。若公祖不喜歡﹐任從把這名秀才詳革﹐但我有什麼罪名﹖難道白地要殺我不成﹖」周鑑殷到這時﹐越發憤怒道﹕「你敢輕視本官麼﹖你快抓走就罷﹐你若再不知機﹐本官盡有个利害給你看。」李巖聽罷﹐覺他做官如此﹐與他鬥口是無用的。若他眞个把自己陷害﹐俗語說﹕「官字兩个口」﹐自己終喫了眼前虧﹐實是不值﹐倒不如走了爲佳﹐便不辭而去。那周縣令還指著李巖罵道﹕「你若這般好心要賑濟時﹐只要自己家財分給饑民罷了。」

李巖聽著﹐亦懶答他﹐直出了縣衙﹐回至家裏。尋思縣令如此玩視民瘼﹐看此荒年不知餓死幾多人民方能了事。又思﹕縣令叫我何不把家財來充賑款﹐若捨不得這副家財﹐反令縣令得說閒話了﹐便拚此家財不要了也沒打緊。想罷﹐便把家中所有財產一槪發放出來﹐盡充饑賑。

那時饑民又多﹐只有李巖一个人的家貲﹐濟得甚事﹖竟似杯水車薪﹐不能徧及。隨後有許多饑民趕到李巖門口求賑的﹐也沒得應付。李巖只得把自己委曲說出﹐稱自己家財已一槪淨盡﹐再沒有得來行賑。又詐說縣令逼責自己的話﹐一五一十說出﹐饑民無不憤怒。又想起李巖這人很屬難得﹐他家財已盡﹐就沒得賑過﹐自己也是難說﹐因此自然怒在縣令一人身上。便至千百成羣﹐一聲呼喝﹐都擁至縣令衙門求賑。那縣令周鑑殷沒得發付﹐惟令衙役把衙中頭門閉了﹐驅逐饑民而已﹐惟饑民聲勢洶湧﹐以爲將至盡行餓死的時候﹐便是殺頭也不顧﹐險些要將頭門打破。還在門外大呼道﹕「李秀才也曾稟賑濟者﹐汝做官的爲民司牧﹐竟至不顧我們﹐若餓死了﹐決不令汝縣官一人獨生。」你一言我一語﹐鬧做一團。

縣令周鑑殷聽得﹐也疑是李巖指使﹐故意令這般饑民來尋自己鬧吵﹐心中更憤。待饑民哄鬧了一回散去後﹐卽要向李巖泄發這點憤气。卽詳稟上司﹐說稱李巖那人﹐象戰國時齊國陳氏一般﹐散家財買民心﹐志在謀亂﹐又集聚多人鬧官哄署﹐要激變舉事﹐這等言語。詳到上司那里﹐覺這个罪名非同小可﹐立卽鬧落縣令那里﹐要緝拿李巖到案﹐審訊治罪。還虧李巖平日知交還多﹐早有上司衙役得這點風聲﹐急的飛報李巖知道。

李巖那時聽得﹐一驚非小。但自念見危受命﹐本無難處﹐卽與親朋說知此事。漸漸更徧傳將來﹐人人都知道李巖遇此無妄之災﹐如何忍得﹖故縣衙差役第一次到了李巖家內要拿李巖時﹐那些貧民受過李巖周濟﹐只道知恩報恩﹐急上前相助。擁到李巖門首﹐恰巧見衙役到來﹐都是怒從心中起﹐把那些差役打得落花流水。那時李巖苦勸不住﹐打得那些差役恨不得爹娘多生兩條腿﹐快些抓走了。李巖料知這事弄大了﹐不能挽回﹐悔之不及。果然那些差役之人回至衙內﹐已被人打了一頓﹐心中正憤﹐連李巖苦勸各人勿打的話都不提起﹐只單說李巖家內已聚集千百人﹐把自己打走。周縣令聽了﹐以爲李巖更有了罪名了﹐立卽又詳稟上司﹐稱李巖已聚眾毆打官差﹐志在謀亂無疑。今他聚集多人﹐官差料難傳他到案﹐總要興動大兵﹐方能把李巖拿住﹐以遏亂萌﹐這等說話。上司見了﹐立卽大怒﹐卽調五城人馬﹐要拿李巖到案。

當時又有人飛報李巖﹐那李巖聽得這點消息﹐正躊躇無主意﹐欲閉門自刎﹐忽家人報有牛金星到來相見。李巖也記憶與牛金星有一面之交﹐此時本無心款接他﹐不料牛金星已直闖進來﹐李巖也不得不見。到廳裏坐後﹐牛金星已知道李巖被官司勒逼﹐不免用言安慰。李巖道﹕「弟不料有此無妄之災。

今得與老兄相見﹐此後再不能相會了。」牛金星道﹕「老兄何出此言﹖」李巖便把始末情由略述一徧﹐並說要自尋一死。牛金星大怒道﹕「世間那有這等官吏﹖老兄爲一方所仰望﹐豈可無故自就死地﹗」李巖道﹕「那有不知﹖

但現官家興動大兵﹐要拿小弟一人。小弟卽欲逃走﹐料官吏必畫影圖形四處拿我﹐我逃到那里去﹖計不如一死﹐免被官司拿住時﹐慘遭酷刑﹐然後見殺。」

牛金星道﹕「秀才不比別人﹐若一旦死了﹐貧民必道你是被官司逼死﹐更與地方官爲難。那時怕九族牽連﹐不特秀才一家不保﹐實爲一方之害。今爲秀才計﹐若有一綫生機﹐亦當畱此身命﹐以待後來伸雪。今不過一縣令蒙蔽上司﹐以至於此。難道那周縣令就在米脂縣做到死了那一天不成﹖」李巖道﹕「弟非不知此計。但今大禍方臨﹐誰肯收畱自己﹖故不如一死。」牛金星道﹕「秀才且但放心。弟有一好友疏財仗義﹐最好濟困扶危。今與秀才且到那里暫避一時﹐再作計較。」李巖道﹕「如此𨿽好﹐但放下家人﹐我那里肯一人獨生﹖」牛金星道﹕「可一並與家人同去。」李巖道﹕「如此又怎好打攪貴友﹖」牛金星聽罷﹐力言不妨﹐一面催促。李巖無柰﹐卽令家人快些收拾細軟﹐卽離了家門﹐隨牛金星奔去。

牛金星直引到李自成那里。時李自成那處﹐恰與李巖家相隔還有十數里的路程﹐不多時早已到了。後來官兵一到﹐只見李巖家內空無一人﹐只有些粗笨的東西遺下﹐料知李巖已先自逃走去了。惟當時各貧戶也多不知李巖先已逃出﹐只恐李巖被官捉去﹐都不約而同一齊擁至李巖門外﹐只見官兵一个人也拿不到﹐心中竊自欣悅。其中亦有些知李巖先也逃走﹐往李自成打鐵店內的﹐不免互相私議。你一言我一句﹐早被官兵聽得﹐也攺行往李自成打鐵店來。那些貧民自然不捨﹐也隨著官兵之後前往﹐要看看李巖是否要被官兵拿著﹐方才放心。惟李巖一家老幼﹐隨著牛金星到了李自成店中﹐正在通過名姓﹐各人正向李巖安慰時﹐官兵盡有二三百人不等﹐由周鑑殷縣令領著﹐蜂擁而來。惟貧民相隨的﹐亦不下數百人﹐就有些知道官兵必往李自成家找李巖來抓的﹐也飛跑先行到李自成家報信。李巖聽得﹐卽道﹕「今番爲弟一人﹐必累及諸兄﹐此心不忍。我不如出見官兵﹐任他拿捉﹐免至同遭爲難。」

李自成道﹕「那有此理﹖便是李兄被促﹐那等狼官狗吏﹐安肯輕恕我們。必道我們是窩藏秀才的﹐將成連我們也須拿捉了。且秀才旣已到來﹐那有任你一人獨自受拿之理﹖彼此兄弟一般﹐便是死也死在一處。」時有多人在旁﹐聽得李自成的話﹐都道李自成是義气﹐都奮然願捨身抗拒官兵。李巖道﹕「他有二三百人﹐我只十數人﹐焉能敵住他﹖」李自成道﹕「一人奮勇﹐萬眾難當﹐我自有法。」便令把店門關起﹐囑咐各人把住門口﹐奮力拒敵。李自成卻拿了弓箭﹐獨自坐上瓦面來。一聲未已﹐已見官兵峯擁到來了。

李自成登髙一望﹐見有許多饑民隨著官兵﹐也省起日前饑民同感李巖施贈有抗打差官之事﹐便大聲喝道﹕「你們許多饑民﹐曾受李秀才大恩﹐本該相助李秀才與官兵對敵﹐方免得被暴官拿去。」說罷﹐便彎弓搭箭﹐趁官兵未至門前﹐卽向縣令發射。不料那縣令是个沒用的東西﹐早被李自成一箭射中肩上﹐已翻落馬來。那時官兵正欲圍攻店子﹐惟見縣令跌落馬下﹐卻反驚惶起來。那些貧民又不下數百人﹐一來聽得李自成的話﹐二來又見縣令中箭落馬﹐都吶喊助威。官兵見貧民多眾﹐反欲逃竄。時饑民等﹐有舉空拳向官兵毆打的﹐有出其不意搶去官兵刀槍乘機刺殺官兵的。李自成一面發箭﹐一面教店裏的人開了店門﹐馳出幫助。官兵力敵不過﹐各自逃走。那時饑民又眾﹐正恨周縣令不已﹐欲把他殺卻﹐方泄其恨。還虧官兵把縣令救起﹐負傷而逃。

牛金星各人自官兵去後﹐正洋洋得意﹐李巖道﹕「諸位且勿歡喜﹐周縣令𨿽然敗去﹐他稟告上司﹐必然再興大兵到來﹐那何以拒敵﹖」李自成道﹕「一不做﹐二不休﹐橫豎官兵不能容我﹐不如乘機起義以圖大事﹐有何不可﹖」

李巖道﹕「無糧不聚兵。因爲起義事大﹐糧少則於事無濟﹐人多又需餉浩繁﹐從何籌策﹖」李自成道﹕「目下還可支持。若起事之後﹐隨時打算便是。」

牛金星道﹕「此處難以棲身﹐不如先到別處爲髙。」李巖道﹕「究竟逃去那處﹐都要預先打算。」牛金星道﹕「可傳饑民﹐說稱我們被官逼變﹐共起大事以除暴官﹐願從者可卽同來﹐不願從者可各自散去。如有多人相從﹐卽乘機攻城掠地﹐便不患沒糧艸了。」李巖道﹕「器械又將何籌﹖」李自成道﹕「若是器械﹐早已預備了。」便把前日私造軍械之事﹐細說一徧。李巖道﹕「小弟今日被你們牽上了﹐事已至此﹐亦沒可如何﹐只從諸君之意便是。」

李自成大喜。時饑民因久已饑困﹐正沒處糊口﹐無不願從﹐登時聚集了千餘人。李自成卽出私造軍械﹐分給各人﹐各人都歡喜願去。李自成卽與李巖商酌﹐沿陜西起程﹐直往山西而來。

忽經過一座大山﹐牛金星道﹕「此山向有大夥彊人聚於其中。我不如先收了這一支人馬﹐共同起義也好。」李自成深以爲然。李巖道﹕「只怕他們素性殘酷﹐不就我們範圍﹐終難以成事。」不想一聲梆子響﹐早從樹林內跑出幾十个彊人來﹐大喝道﹕「你們聚了許多人﹐將往那里去﹖」李自成道﹕「不要多說﹐我們人馬多眾﹐器械齊備﹐諒你數十个人不是我們敵手。快叫你的大王來。」時各彊徒方一頭截住李自成那一支人馬﹐一頭又使人回山報告。見爲首的一个人面貌很凶﹐身材雄魁﹐手執長槍﹐座下駿馬﹐從山上跑下來﹐後面還有數十人跟著。李自成料知是山上大王﹐卽接著先說道﹕「來的可是山上大王麼﹖我們被官逼變﹐又見世界擾亂﹐故同謀起義。你們伏在山上﹐終沒有个出頭﹐不如一同起義也好。」那人聽得﹐便滚鞍下馬﹐答道﹕「我們在山﹐大秤分金﹐小秤分銀﹐本十分快活。但聞足下之言﹐亦覺有理﹐就請到山上且行歇馬﹐共行商酌。如你們說得有理﹐我便舉眾相從便了。」

李自成大喜﹐先自下馬﹐一齊上山。

原來那爲首的大王不是別人﹐就是張獻忠﹐綽號叫八大王的。因他弟兄多人﹐他排行第八﹐又是性情凶悍﹐故得這个綽號。向屬無賴﹐因前者同人毆鬥誤傷人命﹐就結黨逃出外面﹐集聚了三五百彊人﹐踞住此山﹐結營作寨﹐打家劫舍。只爲當時四方擾亂﹐官府未有理他﹐他故日彊一日。手下又多幾个悍勇之人﹐故四處望風生畏。那日與李自成等同到山上﹐大家分賓主而坐。

李巖知他行劫多日﹐所積財帛必然不少﹐若得他助力﹐不患眼前沒糧艸﹐卽說道﹕「足下雄霸一方﹐各處無人敢敵﹐誠足自豪。但蠖屈此間﹐縱使日甚一日﹐終不過爲一艸寇。以足下英雄如此﹐實自棄而已。大丈夫當縱橫天下﹐豈可屈處山中﹐自墮其志﹖方今國家多事﹐明統將終﹐正宜奮起。以足下雄武﹐何所不克﹖大則身居九五﹐爲天下之君﹔小則亦割據一方﹐爲一國之主﹐千萬勿失此機會。願足下細思之。」張獻忠聽罷﹐大喜道﹕「先生之言深得我心﹐我願拱聽尊意。」說罷﹐李自成卽與張獻忠手下各人互通姓名。張獻忠便令宰牛殺馬﹐款待李自成等。一班人大吹大擂﹐在帳中飲宴。席間倡議﹐大家歃血爲盟﹐要同心協力共圖大事。各人都讓李自成爲首﹐張獻忠自是不得不從。餘外各人簽名﹐禱告盟心。計當時爲首的﹐都有十數人﹕

第一名闖王李自成

第二名八大王張獻忠

第三名隱身豹牛金星

第四名軍師李巖

第五名老回回孫昂

第六名一條棍張立

第七名格子眼盛水正

第八名衝天鵬方也仙

第九名梅鐵魂梅遇春

第十名水抱龍劉伯淸

第十一雙珠豹史定

第十二掃地王聞人訓

第十三潑地皮陸綱

第十四一枝花王千子

第十五可飛天沙鳳

第十六混天龍馬元龍

各人盟誓已畢﹐痛飲一醉。

原來附近有許多山嶺﹐另多有彊人埋伏﹐張獻忠一並勸他同來。數日後﹐卽率領人馬直往山西進發。那時四處告荒饑民又眾﹐一路從者不下十數萬人。

內中𨿽李巖是个讀書人﹐惟其餘皆粗暴不過的﹐無不以殺戮爲得意﹐李巖也止之不住。又因人馬太多﹐需餉更煩﹐故所過州縣皆擄掠一空﹐李巖亦無可如何。𨿽諫了幾次﹐那獻忠道﹕「我若不殺他﹐他必不肯從﹔我若不搶他﹐又無以濟軍需。」這等語﹐李自成反以獻忠之言爲是。故當時兵戈塗炭﹐十分慘酷﹐爲從來所未有。旣進了山界﹐卽分張獻忠一支人馬轉攻河南﹐李自成自沿山西往北京而來。

時山西只有大同鎭地當衝要﹐不料大同總兵姜瓖已望風投降﹐故自成一軍更無阻敵。因此﹐各路的督撫𨿽雪片似的文書告急﹐怎柰當時遼防緊急﹐內地守衛皆空﹐故李自成直如破竹。後來明朝因各路告警﹐也曾派過幾个大員督兵。但左一處𨿽勝﹐右一處便敗﹐加以李自成聚集饑民百萬﹐皆以爲勝則可以得食﹐敗則總要挨饑﹐故每遇戰事皆奮勇向前﹐官兵如何阻擋﹖且李自成等軍隨處以搶掠作糧艸﹐官兵又反糧艸不繼﹐更無心應戰。因此李自成直陷了山西﹐望直隸而來。時江南膏腴錦繡﹐子女玉帛﹐皆勝他省﹐故有左右勸李自成請先下江南。惟有李巖諫曰「今大兵旣興﹐志在與朱明共爭天下。若破北京﹐則國皆爲我有矣。況我軍久欠節制﹐沿途掠劫﹐加以殺戮又大﹐若曠日持久﹐人心反叛﹐大勢必危。計不如先取京師。」李自成亦以此話爲然﹐於是提數十萬人馬蹂躪直省地方﹐叩攻北京。官兵皆以寡眾不敵﹐望風而潰。這一會直教神京陷落﹐明社淪亡。正是﹕累世經營稱險要﹐一朝陷落作丘墟。

要知後事如何﹐且聽下回分解。第六回

殺妻兒崇禎皇自縊爭美姬吳三桂哭師

話說李自成率領數十萬人馬進攻京師﹐時京中久已戒嚴﹐又因遼防事緊﹐所有猛將雄兵俱在關外。那總督範文程﹐先已投降去了。餘外隨範文程去的卻也不少﹐故邊關正在需人﹐也不暇顧及內地。因那時滿兵已攻至山海關﹐偏又事有湊巧﹐滿洲太宗適值身故﹐故兩國暫時講和罷戰。惟戰事𨿽然暫停﹐防務依然喫緊﹐是以京中反爲空虛。且自大同鎭叛降後﹐人心皆驚﹐無不望風披靡﹐故李自成得直薄京城。

先是袁崇煥旣已被罪﹐京中各員欲借此重興大獄。由陸澄源參劾禦史毛羽健爲袁崇煥黨﹐已逮獄中。那錢龍錫手定崇煥之獄﹐但他從前曾奏保崇煥﹐故亦革職逮問。因此之故﹐𨿽邊防緊急﹐多不敢奏保將帥﹐故李自成更無忌憚。自進攻京城以後﹐京中一夜十室九驚﹐且又謠言紛起。恰那年八月中旬夜分﹐正在月白風淸﹐忽然妖气東升﹐長數十丈﹐闊四五尺﹐本粗末細﹐其形如刀﹐光芒四射。人民看著的﹐無不驚駭。一連幾十夜﹐都是如此。由欽天監看過﹐道他是蚩尢旗﹐若遇出現﹐必主兵凶。又有一夜﹐相傳四牌樓有一个更夫﹐那夜遇一老者﹐告他道﹕「此數夜間﹐你夜內若見一个婦人披麻孝服的﹐總要拿住她。若被她逃去﹐於此處地方不利﹐人民必死去大半。」

說了﹐那老人已不見面。果然﹐次夜那更夫正見一个婦人穿了孝服﹐渾身縞素﹐自言丈夫新歿﹐無所依倚﹐在路旁啼哭。那更夫正自憐憫她﹐忽然那婦人望東去了﹐瞬息不見。那更夫方省起昨夜老者之言﹐悔之不及。其餘傳某處老樹每夜必鳴的﹐有說某處空屋無故有聲的﹐種種怪說﹐不知是否眞有此事。但說來的倒似確確鑿鑿一般﹐故一般愚民一發惶恐。是以李自成人馬一到﹐城上守兵已不戰自亂﹐互相逃走。李自成刀不出鞘﹐弓不上弦﹐卽進了第一重城。李自成殺戮又大﹐凡逃降稍遲者﹐卽作無頭之鬼。因此人心更驚﹐皆望風逃走。李自成絕無阻力﹐又進了第二重城。

時京中大員因李自成人馬多眾﹐軍勢復銳﹐皆束手無策﹐紛議調吳三桂一軍入衛。崇禎帝亦無可如何﹐卽降旨調吳三桂入京。惟由京師到寧遠﹐往來實需時日﹐及諭旨到寧遠之日﹐吳三桂本欲調兵卽行﹐因父母妻子皆在京中亦須往救﹐並圓圓尢在﹐亦不能不顧﹐今適有調動﹐自己正宜乘勢入京。

正在抽軍之際﹐忽流星馬飛報﹐李自成已破山西大同鎭﹐姜瓖已降﹐各路望風披靡﹐京中已戒嚴了。忽又報李自成已分張獻忠南下﹐汴﹑淮﹑江﹑鄂一帶﹐聲气隔絕﹐各軍俱不能入衛﹐京師已十分危急了。吳三桂正自驚訝﹐暗忖李自成人馬何以這般神速﹐正須立刻動兵﹐忽流星馬又報﹐李自成大隊人馬已被直隸﹐過河間﹐直叩京師。忽又報京師戒嚴﹐第一重城已被攻破﹐第二重城正在被困之中。有謠傳京城全陷的﹐有謠傳帝後俱已喪亡的﹐紛紛其說﹐都是風聲鶴唳﹐弄得吳三桂反無主意﹐自忖道﹕「看李自成軍馬直如入無人之境﹐無處可以阻擋的。各路人馬又只調自己一軍﹐終恐不能拒敵。」

是以躊躇不決﹐把從前一片熱心都已按下﹐反觀不進。

時李自成卽進了第二重城﹐崇禎帝自顧京內﹐旣無彊兵又無勁將﹐只望各路興兵入京勤王﹐或可解危於萬一﹐惟久無消息﹐卽寧遠一路已降旨徵調的﹐仍不見至。眼見江山是沒望了﹐只招集各大臣會議﹐看有何應付之計。

不想那時敵國𨿽已暫和﹐不久又復興兵﹐京中適傳淸兵至松山﹐洪承疇已大獲勝捷﹐淸兵已退﹐今洪承疇已起程入京應援﹐不知洪承疇在松山已兵敗投降去了。朝中羣臣尙不知得﹐反降詔優獎承疇。及後漸漸風聲傳得不好﹐崇禎更知無望﹐看看各大臣又一籌莫展﹐不覺嘆道﹕「君非亡國之君﹐臣是亡國之臣。」卽垂淚拂袖回宮。各大臣亦失意含羞而散。

時李自成旣奮攻第三重城﹐適軍中又傳吳三桂帶兵回京﹐心中亦怯於吳三桂之勇﹐卽與左右計商抵拒吳三桂之法。牛金星道﹕「吳三桂出鎭寧遠時﹐畱家眷在京。他有歌妓陳圓圓﹐爲國戚田畹所賜。他自受圓圓﹐爲人言嘖嘖﹐他父吳襄故不令他隨帶赴鎭﹐故尙畱京中。那圓圓爲三桂心中的人﹐若擄圓圓以挾三桂﹐料三桂必爲我用也。」李自成道﹕「我奪其愛姬﹐彼將益憤﹐又將柰何﹖」牛金星道﹕「非奪取圓圓﹐不過借圓圓以挾吳三桂耳。三桂勇而無謀﹐我若先破京中﹐它將以京城旣破﹐救無可救﹐援無可援﹐勢必灰心。我卽畱圓圓爲羅致三桂之地﹐有何不可﹖」李自成深以爲然﹐因此攻城益急。

時提督京營吳襄正督禦營守城﹐惟以寡眾不敵﹐終難抵拒﹐遂被李自成攻破。

李軍一齊擁入﹐吳襄先已被擒。李自成因牛金星之議﹐先分付至吳襄家中將圓圓並吳襄全家擄至營內。吳襄一見圓圓﹐卽謂圓圓道﹕「媳婦若能一死謝吾兒﹐固足以全名節﹐亦足以壯吾兒之心。吾兒必不負媳婦﹐上爲國家﹐下爲門庭﹐將復仇有日也。」陳圓圓聽了﹐惟哭不成聲。李自成卻責吳襄道﹕「大明失道﹐我方應天順人﹐同是中國人﹐誰不可爲君﹖今汝被擒﹐吾固未嘗加害﹐是吾之加恩於汝者厚矣。汝老賊猶不念恩﹐反作此言耶﹖」說罷﹐一面令吳襄押過一邊﹐徐令押圓圓上前。李自成見她玉肌花貌﹐𨿽在悲苦之中﹐不失嬌嬈之態﹐看了不由心爲之動。乃贊道﹕「吾閱女子多矣﹐未見有如此艷麗者。此楚莊王所謂世間之尢物乎﹖吾若得此人以充妃嬪﹐生平之願足矣。」李巖諫道﹕「大王之言差矣。自來美女一笑傾城﹐再笑傾國。願大王勿萌此心﹐以國事爲重﹐方不負臣等跋涉相從之意。今爲大王計﹐宜將吳襄﹑圓圓及其家人送還吳三桂﹐則三桂之感大王深矣。那時不患三桂不爲我用也。」李自成道﹕「軍師之言有見不到處。三桂若爲我用﹐是我以他家屬送還猶可也。若我送回家人與他﹐而他卽倒戈相向﹐是徒中他人之計﹐此則必不可矣。今我暫畱吳襄﹑圓圓﹐以看三桂動靜。三桂若肯降我﹐我卽還他家人﹔三桂若爲我敵﹐我卽殺他家人﹐以泄其憤﹐不亦可乎﹖」說罷﹐便不從李巖之計﹐轉向圓圓道﹕「吾聞汝從三桂﹐爲慕其英雄也。今國破家亡﹐三桂未能以一矢相援救。吾獨能踏平陜晉﹐掃靖燕云﹐唾手而取北京。我之英雄﹐較三桂若何﹖汝若捨三桂而從我﹐當不失妃嬪之貴。」陳圓圓道﹕「大王此舉﹐如志在與朱明共爭江山﹐自應以仁義之師救塗炭之苦。若以一時聲勢﹐奪人之愛而損人之節﹐固失人心﹐又誤大事﹐願大王勿爲之。」說罷﹐惟俯首不仰視。時李自成諸將多在旁﹐圓圓只幾句話﹐說的李自成無言可答﹐只令將圓圓押在一處﹐不令吳襄相見。時左右多勸釋還圓圓﹐李自成不允﹐只稱待全破北京之後﹐看過三桂動靜﹐再作計較﹐實則欲久後收爲己有者﹐不從諸將之言﹐只傳令攻城。時內城已是守衛空虛﹐守衛臣民多已逃走﹐居民又多畏自成殘酷﹐皆懸順民之旗。官吏更不聞鼓勵軍士守城。

崇禎帝在宮中度日如年﹐愁眉不展。宮人多勸道﹕「陛下可先逃別處﹐然後待勤王之兵﹐或可以恢復。」崇禎帝道﹕「大小臣工﹐升平則謀晉官階﹐患難則各保性命﹐誰復有能勤王者﹖眼見江山是沒望了。只可憐太祖創業垂統二百餘年﹐至孤及身而墜先朝統緒﹐將何以見祖宗於泉下耶﹖」說罷大哭。

復轉入深宮﹐見了皇后及一子一女﹐不覺放聲長嘆道﹕「願汝等生生世世勿生帝王家也。」各人聽罷﹐無不淚下。皇后道﹕「今寇勢若何﹖豈不是江山全沒望了﹖何不渡河南下﹐徵調各路勤王之師。」崇禎帝怒道﹕「朕惟不明﹐誤用無用之輩﹐以至於此﹐安復得有救國之人﹖古人說﹕國君死社稷﹐朕死乃本分也。汝輩勸朕南下﹐豈汝輩獨欲偸生耶﹖」正說話間﹐宮人報道﹕「闖逆已進攻內城了。」崇禎帝此時只與皇后及子女相對﹐左右並無大臣﹐但聞炮火之聲轟天震地﹐崇禎帝起向皇后道﹕「朕將死矣﹗天若不亡明祚﹐大江以南或有起義師以平寇亂者﹐亦當另立明君﹐實不忍偸生以屍大位。但朕躬旣死﹐汝輩將若何﹖」皇后道﹕「陛下死忠﹐妾則死義﹐兒女等死孝﹐又復何辭﹖」崇禎帝道﹕「如此方不負朕﹐但朕不忍汝等死於他人之手﹐不知汝等之意若何﹖」皇后道﹕「悉聽陛下之命。」崇禎帝道﹕「如此則他日九泉之下﹐亦可以見祖宗也。」說罷﹐提出一刀。

時炮火之聲越近﹐宮人又報﹕「敵兵已直進內城了。」崇禎帝聽了﹐更不答話﹐先舉刀把皇后殺了。兒女在旁看了﹐皆不忍睹﹐只環而相哭。崇禎帝割下皇后首級﹐復將子女一刀一个﹐殺了个漧淨﹐拿著幾个首級﹐直奔後宮來。恰有一座煤山﹐樹木不髙。崇禎帝看看﹐覺可以在此自縊。正解下羅帶﹐忽見太監王承恩走進來。崇禎帝聽了腳步之聲﹐回頭一看﹐卽道﹕「汝來何意﹖」王承恩道﹕「臣聞陛下手刃娘娘及公主等﹐料知陛下守國君死社稷之義﹐今特來相送﹐並欲陪陛下於泉下。」崇禎帝道﹕「朕則分所當死﹐汝則何苦輕生﹖」王承恩道﹕「臣聞君辱則臣死﹐況陛下不止受辱乎﹗今臣趕來﹐不過欲陛下歸天之後﹐然後自盡耳。」崇禎帝道﹕「古來宦官都是禍國﹐汝獨能忠君﹐以視聞難先逃的大臣﹐誠愧煞矣。朕愧不能早加恩於汝。」

王承恩乃先挖了三穴。崇禎帝問其何意﹐王承恩道﹕「正中之穴所以掩陛下與娘娘。左右二穴將以埋太子與公主。臣將營一穴於其下﹐以從陛下於九泉。想若有宮人奔到此間﹐見了數穴﹐必能收拾陛下與臣等也。」崇禎帝聽了﹐只爲嘆息。王承恩道﹕「事急矣﹐早早請陛下歸天。若闖逆到來﹐恐有不便。」

崇禎帝便懸羅帶於樹間。王承恩先撿泥土與他踏起來﹐崇禎帝就將結扣在頸上﹐隨一腳將腳下的泥土踢開﹐自縊起來。不一時間﹐手足不能伸動﹐吐出舌頭來﹐已沒气息﹐敢是死了。王承恩哭了一場﹐覺做天子的且如此結局﹐吾等何以生爲﹖遂亦解羅帶以自盡。不覺又發出一種愚見﹐以爲自己是个臣子﹐不好與崇禎帝同列﹐故只將崇禎帝屍身扯髙﹐自己卻在崇禎帝腳下來自縊。不多時﹐已同歸一路去了。可憐當時京中﹐滿朝文武殉難死節竟無多人﹐或是屈身投降﹐或是聞風遠避﹐只有這一个太監王承恩﹐竟捐身殉國。𨿽然是一片愚忠﹐也算難得的了。

今且說李自成破了北京﹐只知道崇禎帝歿了﹐就闖入宮中﹐並不曾替崇禎帝發喪。但將宮中一切宮女﹐齊集點名。名是保全他的性命﹐實則凡有姿色的都畱作自己妃嬪﹐晝夜淫樂﹐不理大事也。從各大臣下之請﹐攺元大順﹐稱帝而治。以爲自此身登九五﹐可以娛樂終身﹐故諸事統不理辦﹐凡大小臣工﹐又無等級制度﹐不是公侯﹐就是將相。李自成見宮中許多宮人﹐自己受用不盡﹐擇些顏色稍次的分派各臣工﹐稱是與臣同樂。故那時各臣工大半出於艸寇﹐見李自成且自圖快活﹐自己更不必畱心軍國大事﹐且又不懂得什麼政事﹐除了酒色兩字﹐更沒第二件事。直至各營將校軍兵﹐也上行下效﹐分頭搶掠婦女。那時京城殘破﹐干戈紛亂﹐凡貞節的婦人﹐十不得一﹐都任由李自成軍人搶奪以苟存性命。稍有抗阻﹐多被李軍一刀兩段﹐因此亦殺人無算。時有眾文武將官控告的﹐亦槪不置理。弄得居民無可如何﹐不是失了資財﹐就是亡卻妻女﹐營中絕無一些紀律。李自成自進宮後﹐一連三日不曾出宮視朝﹐故士卒如何騷擾淫掠﹐一槪不知﹐卽知之亦不過問。計自破京城後﹐不曾出過一張告示﹐不曾降過一道諭旨﹐惟李自成心中只有一个吳三桂﹐只派人常打聽吳三桂動靜。

那時吳三桂自知道李自成進攻北京﹐本欲發兵入衛﹐因崇禎帝在時亦只賴吳三桂一軍﹐當都城方危﹐曾遣使寧遠﹐封吳三桂爲平西伯﹐使移兵入關。

三桂以全家在京﹐且新受封典﹐卽傳令起兵﹐向京進發。計當時三桂部下﹐約大兵五十萬人。惟行軍之際﹐仍存觀望﹐故日行不過數十里。及抵山海關﹐卽下令紮營﹐只爲部下諸將所催﹐仍勉彊前進。歷四天﹐方抵丰潤。那時已得京城失陷之信﹐三桂卽顧謂左右道﹕「賊軍乘勝﹐勢方浩大﹐恐難取勝。不如退兵﹐再商行止。」部將馮鵬諫道﹕「國家以全師授將軍﹐今未見敵形﹐先自退怯﹐恐人心瓦解矣。進而獲勝﹐固可復宗社﹔卽不勝而死﹐尙足以對國民。遺臭流芳﹐在此一舉﹐願將軍思之。」吳三桂聽罷﹐躊躇不答。馮鵬退出後﹐語人道﹕「吳平西眼光不定﹐心尙徘徊﹐其主意如何尙不能知。今後國家絕望矣。」時吳三桂卒不從馮鵬之諫﹐下令退兵山海關。流星馬忽報道﹕「吳三桂全家被擒﹐崇禎帝已歿。」吳三桂大怒﹐乃復欲進兵。

時李自成實懼吳三桂一軍﹐恐他入京爲患﹐乃挾三桂之父吳襄﹐使作書招降三桂。吳襄不敢卻﹐卽爲作書。李自成得書大喜﹐卽令降將唐通賚白銀五萬﹑金二萬﹐犒賞三桂之師﹐並致吳襄書札。那時三桂將抵昌平﹐得報吳襄書到﹐卽令唐通進帳。吳三桂就在營中拆閱其父來書﹐那書道﹕汝以君恩特簡﹐得專閫任﹐非眞累戰功﹐歷深資也。今汝徒飾軍客﹐怯懦觀望。李兵長驅直入﹐旣無批吭搗虛之謀﹐復乏形格勢禁之力﹐事機已失﹐天命難回。吾君已逝﹐爾父幸存。嗚呼﹗識時務者﹐亦可以知變計矣。及今早降﹐尙不失通侯之賞﹐猶全孝子之命。萬一徒恃憤驕﹐全無節制﹐主客之勢旣殊﹐眾寡之形不敵﹐頓甲堅城﹐一朝殲盡﹐使爾父無辜並受屠戮﹐身名俱喪﹐臣子均虧﹐不大可痛哉﹖今幸新主休容﹐書到之日﹐卽宜照行﹐毋再觀望。

吳三桂看罷﹐便欲歸降﹐不欲進兵。左右皆諫道﹕「闖賊無道﹐決不能久踞神京。將軍若倒戈降賊﹐將遺臭萬年﹐不可不愼也。以闖賊凶淫殘殺﹐人人怨望。將軍乘此時機﹐催兵入京﹐將百姓歡迎﹐望風從附﹐闖賊勢將瓦解。是天以此建功立名之機會予將軍也﹐請將軍思之。」三桂道﹕「非爾等所知也。李自成𨿽非吾主﹐然猶是中國人也。今明室旣危﹐敵國窺伺﹐將來若爲敵國所滅﹐恐𨿽欲爲中國臣子而不可得矣。且吾全家在京﹐我若不降﹐將全家受害﹐故吾決意歸順﹐你等切勿多疑。」左右又道﹕「明室𨿽危﹐將軍責任重大。若稍可維持﹐當盡其力。以將軍豪气蓋世﹐何以一旦聞風先餒乎﹖請將軍先斬賊使﹐以勵軍心﹐吾等皆願出生入死﹐以從大將軍之後﹐決不反悔。」吳三桂大怒道﹕「吾意已決﹐汝等何得多言﹗再言者斬﹗」三桂便不從左右之諫﹐厚待闖使唐通﹐告以願降之意﹐並爲書致復其父吳襄。那書道﹕

兒自奉命督兵入衛﹐部署旣定﹐方起程向都進發。途次適接父書﹐備聆嚴訓。以國破君亡之日﹐兒本當以死報國家﹐頂踵發膚奚敢自惜﹖顧父以孝道相責﹐兒安敢不惟父命是從﹗兒指日斂兵歸順﹐謹先稟復﹐以慰父心。

書發之後﹐三桂卽令闖使唐通回京復報﹐旋下令回兵山海關。時部下忠義之士聽得吳平西降賊﹐多有痛哭流涕。及回至山海關﹐忽探子飛報道﹕「李自成發兵二十萬﹐扼守燕薊以拒吳軍。」三桂道﹕「彼之發兵﹐以吾未降也。吾今已降﹐彼兵自退去。」後又得飛報道﹕「賊逆入京已踞明宮﹐吳平西全家被擒﹐陳姬圓圓亦被掠去。」三桂聞報﹐時方提筆出示安慰部兵﹐不覺擲筆於地﹐大罵道﹕「賊逆奪我愛姬﹐吾誓不與你干休也。」登時揮淚向左右大哭﹐便欲提兵復行進京。正是﹕痛哭六軍皆縞素﹐衝冠一怒爲紅顏。

不知後事如何﹐且聽下回分解。第七回

爭圓圓吳三桂借兵殺吳襄李自成抗敵

話說吳三桂聽得李自成把陳圓圓擄去﹐登時大怒﹐卽北向罵道﹕「今番與闖誓不干休也。」立卽傳令各營聚齊﹐要星夜入京﹐與李自成決个勝負。

卽向左右道﹕「闖賊欺吾太甚。今正遇國破家亡﹐諸君奮力同心﹐俾本帥上報國仇﹐下雪家恨﹐與諸君共成大功。願請君毋懷退志。」左右皆道﹕「某等已早諫元帥矣。當京師告急之時﹐若能早發大兵﹐此時已碎闖逆之首未可知也。今則曠日持久﹐彼已乘此機會。但宗社旣亡﹐君父被害﹐死生何敢愛惜﹖願竭力以受元帥驅策﹐願元帥勿疑。」吳三桂道﹕「吾亦悔初不用諸君之言﹐但聞闖賊自盤踞神京﹐君臣上下只晝夜宣淫﹐不理政事。卽一切軍事﹐亦毫無布置。某以全師入京﹐加以全軍義憤﹐破李逆必矣。故今日勛兵﹐猶未晚也。」說罷﹐便欲鼓勵軍心﹐卽設備香案﹐望北遙祭崇禎帝﹐並祭過帥字大旗﹐卽令起行。

忽探子飛報道﹕「建州衛九王爺﹐以大兵二十萬屯於遼河之東。因他聽得中國內變﹐京城失守﹐故擁兵觀變﹐以窺動靜﹐未知他用意如何。若我起兵以後﹐自寧遠以至山海關邊地空虛﹐若彼大兵乘間而入﹐勢將柰何﹖元帥不可不審也。」吳三桂聞報﹐大驚道﹕「吾自鎭守東陲以來﹐素知建州兵馬精騎善射﹐實爲勁敵。若我起行之後﹐彼乘虛而至﹐恐闖賊未破而已腹背受敵矣﹐似此如之柰何﹖」正在驚疑之間﹐忽報洪承疇﹑祖大壽賫人送書來到。

原來前者洪承疇任薊遼總督﹐以祖大壽鎭守山海關。及建州兵至﹐洪承疇督軍迎敵﹐大戰於松山﹐爲建州兵所敗﹐已屈膝投降。復以書召祖大壽﹐大壽亦投建州而去。建州主皆重用之﹐任爲將相。素知吳三桂悍勇絕倫﹐且擁重兵﹐久欲招降﹐至是知北京失守﹐崇禎已歿﹐李賊入踞﹐明社旣虛﹐吳三桂正在徘徊觀望之際﹐故使洪承疇﹑祖大壽以書招致三桂。那時三桂正恨自成奪去美姬圓圓﹐欲與決戰﹐忽聽得洪﹑祖二人有書到來﹐便令將帶書人引入。就在帳中先開看洪承疇一書﹐只見書中寫道﹕長白大帥麾下﹕自別後天隔一方﹐無由拜晤。回念前情﹐惆悵奚似。比想華轂朱輪﹐擁旄萬里﹐樹東陲之屏障﹐作中土之藩籬。勛望日隆﹐聲威漸遠﹐故人無恙﹐致可慰也。余昔受命師視薊遼﹐與足下同事一方。大小數十戰﹐皆奮力前驅﹐冀增耀旗﹐常保全宗社﹐此足下所知也。無何天不佑漢﹐松山一戰﹐師徒撓敗﹐只騎無歸。自知靦面還朝必無生理﹐每欲殉國。而自念非戰之罪﹐死亦無名﹐故隱忍至此。且識時務者﹐方爲俊傑也。抑吾聞之﹐士爲知己者用﹐竊以新主優禮降將﹐不予猜疑﹐旣委以太權﹐復縻以好爵。得君如此﹐何忍卻之﹖況如僕駑下猶優待如是﹐況足下武勇殊常﹐英名蓋世﹐久爲吾主所傾慕者﹗吾知朝詣廷闕﹐暮晉藩封﹐必不致負足下也明矣。方今明社旣墟﹐逆氛方熾﹐足下父母爲俘﹐姬妾不全﹐旣不能從故主就義泉臺﹐又不可與闖逆共戴天地﹐足下將不可以爲人矣。且逆闖以大兵阻於前﹐吾主以大兵持於後﹐足下徘徊歧路﹐稍一差池﹐卽身敗名裂﹐不可不審也。伏願上鑑天時﹐下觀人事﹐歸命我朝﹐當不失藩封之位。旣不負生平之所學﹐又可以報君父之仇。取名雪恨在此一舉﹐惟足下圖之。

吳三桂看罷﹐心中已爲洪承疇所動。復取看祖大壽一書﹐詞意亦是一樣的。原來祖大壽是吳三桂的母舅﹐一來自念提兵入京與李自成決戰勝負未知﹔二來若降建州是一舉手間﹐又可以保全身命﹐博取藩封﹔三來有自己母舅在內周旋﹐卽往投降亦料無它故﹔便立定了主意。先厚待帶書之人﹐遣發回去﹐隨復知洪承疇及祖大壽﹐請彼此面商﹐然後決定。洪承疇得了吳三桂之書﹐卽與建州九王爺酌議。

你道那九王爺是誰﹖就是建州太祖第九皇子﹐喚做多爾衮的。他爲人聰明勇敢﹐向來敬禮洪承疇﹐又傾慕吳三桂。自松山一捷得洪承疇投降﹐至是便令洪承疇招羅吳三桂﹐皆出他的主意。及看了吳三桂的書﹐向洪承疇道﹕「孤提兵二十萬以窺明疆﹐所可與孤彊抗的﹐只吳三桂一人耳。今李闖已破北京﹐三桂進退無路﹐亦不能爲我敵矣。惟孤最愛將才﹐若吳三桂肯來歸降﹐實所深願。足下可卽與三桂相會﹐任三桂有何要求﹐皆可應允﹐孤斷不吝惜也。」洪承疇道﹕「如此足見殿下愛才之心。某此行決不辱命。」遂復書吳三桂﹐擇地相見。屆期與祖大壽同往﹐吳三桂亦屆期潛至。那時三桂又恐爲左右梗阻﹐只說道﹕「李闖旣破北京﹐人馬旣眾﹐恐未易取勝。且建州又有大兵從後窺伺﹐腹背受敵﹐實非良策。今幸吾舅祖大壽在內主持﹐某當藉此機會﹐一面與建州聯盟﹐效申包胥在秦庭痛哭借兵之事﹐卽借建州兵力以徵滅自成﹐一舉而復宗社﹐一雪君仇﹐有何不可﹖」時左右聽得﹐皆未知吳三桂之用心﹐以爲此策若行﹐實是一舉兩得﹐故無不贊成。吳三桂不勝之喜﹐卽依期前往﹐與洪承疇﹑祖大壽相見。先自寒暄一會﹐各道契闊之情﹐又與祖大壽各訴說家事一番。洪承疇卽伸前議﹐力勸三桂歸降。三桂此時心上仍有觀望﹐心中忖道﹕「若能借建州兵力掃滅自成﹐然後返戈東拒建州人馬﹐自是不世之功﹐可以流芳千古。若所謀不遂﹐又不如歸降建州﹐以保官階性命﹐較爲得計。」故向洪承疇說道﹕「足下之言甚善﹐弟無不願從。他日得晉爵開藩﹐皆足下之賜也。但故國已亡﹐吾君已歿﹐爲臣下者方痛悼不休﹐何忍遽捨宗邦﹐任國民塗炭於逆闖之手﹖望足下善言於九王爺﹐假弟大兵先行報宗社之仇﹐自當委命九王﹐以供驅策﹐決不負足下裁成之法也。」洪承疇道﹕「如此足見足下忠義之心。卽弟回念故君﹐亦爲感嘆。願爲介紹於九王之前﹐請足下與九王面商﹐弟亦從旁力助﹐未知尊意若何﹖」吳三桂至此尋思道﹕「若面謁九王﹐必諸多要挾﹐自己若不往見﹐又恐起他疑計。不如先見九王﹐看他來意如何﹐再行打算。」因此便卽應允﹐並道﹕「弟亦欲一見九王顏色﹐足下旣允介紹﹐自是好事。但今李自成方遣兵東下﹐國民有倒懸之急﹐事不宜遲﹐就請足下速發。」洪承疇道一聲是﹐卽與祖大壽同引吳三桂起行。

到了九王營中﹐通了名後﹐九王多爾衮卽傳出一个請字﹐大開營門接見。

吳三桂先向九王拱揖﹐九王亦還禮不疊﹐隨讓各人列位而坐。九王先說道﹕「孤聞將軍之名久矣﹐只以各事一方﹐未便拜謁。今日光臨﹐不勝欣幸。」

吳三桂道﹕「辱蒙王爺過獎﹐慚愧不堪。今國家多故﹐闖賊破毀京城﹐盤踞宮闕﹐故君被害﹐全家爲擄。吳某上不能復國仇﹐下不能抒家難﹐實無面偸生人世。竊維故國與貴國向屬毗鄰﹐自息戰以來已共惇和好﹐觀於敝國變難﹐應是休戚相關。今願貴國仗義借兵﹐俾掃除逆賊。事成之後﹐當委命王爺﹐執鞭左右。不知王爺能俯允否﹖」九王道﹕「明國本與吾爲世仇﹐但重以足下之情﹐本無不可。只我國爲爾興師﹐縻資財﹐耗民命﹐不知事成之後如何酬報﹖」吳三桂道﹕「若蒙社稷之靈﹐得假貴國大兵復存宗社﹐願割薊﹑遼二州爲貴國壽。」九王道﹕「足下言𨿽如此﹐但貴國恐無信義。設事後爲之反悔﹐又將柰何﹖」吳三桂道﹕「宗社旣亡﹐人民方塗炭於闖逆。得貴國之力﹐得掃逆氛﹐復存宗社﹐敝國人感貴國多矣﹐安有反悔之理﹖王爺盡可放心。倘不得已﹐願歃血爲誓。」九王已窺悉其意﹐便從之﹐卽彼此歃血。洪承疇﹑祖大壽亦一並書名。吳三桂道﹕「今盟誓已妥﹐願王爺卽假大兵﹐俾早除國賊。」九王故說道﹕「現軍中部署仍未大定﹐一二日後卽可發矣。足下請先回營準備﹐到時會兵可也。」吳三桂此時仍以爲建州九王只是借以大兵﹐不料自行統兵入關之事﹐便卽辭去九王及洪承疇﹑祖大壽﹐先已回營。

與左右訴說前事一徧﹐以爲此舉可免建州人馬窺伺﹐又可以立除李闖﹐實一舉兩得。左右道﹕「若割薊﹑遼二州﹐是北京如唇亡齒寒矣。」吳三桂道﹕「目前不如此不能得他允肯﹐惟有事後始圖設法耳。」左右皆不敢復言﹐吳三桂便打點軍士﹐準備會兵於京。一面布告檄文道﹕闖賊李自成以麼魔小醜﹐蕩穢神京。日色華光﹐豺狼突於城闕﹔妖氛吐焰﹐犬豕據於朝廷。逼帝後於泉臺﹐屠庶民於溝瀆。絕無威徳﹐只事淫威﹐本夜郎自大之心﹐竊天子至尊之位。又復窮極凶惡﹐晝亦宣淫﹐逞盡貪殘﹐日惟搶掠。二祖列宗之怨恫﹐天壽淒風﹔縉紳勛戚之誅鋤﹐鬼門泣日。遂使神州赤縣盡成暗地昏天。本帥出鎭外藩﹐關懷中國﹐憤狼裊之殘虐﹐悼象魏之淩夷﹐爰起義師﹐俾除大逆。率如火如荼之盛﹐辟易千人﹔奪可擒可縱之威﹐縱橫萬里。凡吾官吏﹐爰及軍民﹐當知國家厚澤深仁﹐自應報本﹔親睹闖賊窮淫極惡﹐共起誅姦。齊揮逐日之戈﹐卽奏回天之效。方今周命未攺﹐漢徳可思﹐誠志所孚﹐順能克逆。義聲所播﹐一以當千。試看禹甸之歸心﹐仍是朱家之正統。

這檄文一出﹐傳播遠近﹐李自成見之大懼﹐自行率兵十萬﹐離京東行﹐以禦三桂。並挾崇禎帝未殺之一子﹐及兩王吳襄等自隨﹐滿意倘不能取勝﹐卽爲挾吳三桂的地步。又遣大將牛金星﹑劉宗敏爲前鋒﹐先到永平駐紮。吳三桂探得﹐謂左右道﹕「我檄文一出﹐自成卽率兵東行﹐其心誠懼我也。我若能破之﹐可不待九王來兵矣。」便卽傳令進戰﹐直抵永平地方。

惟李自成一軍向不事兵法﹐惟逢城則攻﹐遇兵則戰。獨聞吳三桂之名﹐慮自己不能抵敵﹐乃令牛金星﹑劉宗敏先出﹐吳三桂卽與接戰。計大小十三戰﹐各無勝負。因吳三桂𨿽勇﹐柰李自成兵多﹐每次都是混戰﹐故仍不大得手。那日又復進戰﹐吳三桂正在酣戰之間﹐李自成卻自統本部大兵﹐繞道進圍三桂大營。三桂聽得﹐大驚﹐懼爲自成所乘﹐乃傳令暫退。李自成謂諸將道﹕「三桂﹐虎也。趁其稍怯﹐宜竭力逼之﹐勿令他再能布置。若破了吳三桂﹐餘皆不足慮。」諸將聞令﹐無不乘勝齊進﹐先拔了吳三桂大營。三桂退至山海關﹐李自成復揮軍圍山海關。卽另遣一軍從關西而出﹐由一片石出口馳東﹐並突外城﹐以逼關內。三桂被圍﹐直不能進戰。

時建州九王多爾衮﹐聽得吳三桂被圍已急﹐默念﹕此時進兵﹐正合時勢﹐遂親率大兵﹐望山海關而來。復分兵二萬人﹐由西水關而入。那時三桂日盼建州人馬到﹐各部將皆向三桂道﹕「當自成初攻京城﹐若我等卽馳兵入衛﹐斷不至此。今闖逆已得北京﹐人心瓦解﹐彼又以數十萬而來﹐實不易敵。今坐困此城﹐是絕地也。」吳三桂道﹕「往事吾亦悔之矣。但今只望九王兵到﹐猶可反敗爲勝﹐諸將不必驚心。吾料九王必不欺吾也。」正說話間﹐人報﹕「建州九王已率兵西來。惟行程甚綏﹐倘不能濟急﹐如之柰何﹖」吳三桂道﹕「城中兵力未損﹐糧亦可支﹐猶可待其至也。那時裏應外合﹐必敗闖逆無疑。吾當乘勝迫之﹐撲殺此獠﹐以雪吾心中之恨。」說了﹐諸將皆無話說。但三桂𨿽如此說﹐心中也疑九王不爲自己盡力。自念﹕當九王兵到時﹐當有以堅其信心﹐方可恰當。九王兵到﹐吳三桂卽薙發。時左右皆不知﹐及見他迎接九王扮這个裝束﹐無不驚駭。三桂復向九王道﹕「闖賊以數十萬大兵﹐並親自統率﹐逼臣於山海關。今幸殿下大兵到來﹐得抒危難。三桂已感九王大恩﹐將粉身圖報。」九王道﹕「孤今日方知汝誠心也。但足下一人歸順﹐而足下部下將士還多﹐倘不服令﹐又將柰何﹖」吳三桂道﹕「臣久鎭寧遠﹐頗得人心。軍士之服從與否﹐盡在臣耳。今臣回去﹐當下令槪行薙發﹐殿下不必多疑。」九王道﹕「如此甚好。孤必爲汝掃除闖逆﹐以報大仇。」吳三桂拱手稱謝﹐卽辭回關內。下令一槪薙發﹐如有不從者﹐卽以軍法從事。此令一下﹐左右亦有進諫道﹕「元帥初時只言向建州借兵﹐非臣服建州也。今如此﹐是背朝廷矣。苟不能恢復明祚﹐又何仇於李闖一人﹖願元帥思之。」吳三桂聽罷語塞﹐不能答。半晌方道﹕「吾此舉亦行權耳。非如此不足以堅九王信用也。」左右聽罷﹐當時亦不疑遽有異心﹐故不復言。於是部下三軍﹐一槪薙發﹐三軍無有不從命者。又以戰期旣迫﹐或有薙發不及的﹐都以白布束頭爲志。吳三桂卽以三軍薙發﹐報知九王﹐並約會進戰。九王卽令三桂爲先鋒﹐自爲後隊﹐並作遊擊之師﹐克期進戰。九王復令英﹑豫兩王﹐領兵繞出吳軍左右﹐以襲擊自成。分布旣定﹐三桂先出。

時三桂以旣有建州大兵﹐心膽大壯﹐率全軍齊進﹐與李自成大將劉宗敏先遇。時建州兵復以弓矢助吳軍﹐故吳軍出敵時﹐萬弩齊發﹐李自成軍不能抵禦。劉宗敏先已中箭﹐落馬而死。吳三桂卽乘勢麾軍直進﹐李自成卽全軍潰退。望見吳軍皆已薙發﹐皆驚道﹕「此建州兵也。」一時遑迫無措﹐隨又值建州英﹑豫兩王領軍分左右夾擊﹐李自成益不能支﹐卽行齊遁。吳三桂不捨﹐率軍奮勇趕來。吳三桂並下令道﹕「闖逆旣敗﹐宜迫蹙之﹐勿令復養軍气。報國仇﹐殺逆賊﹐在此一舉矣。」當時人心思明﹐故聞令無不奮勇﹐直追至永平。李自成欲閉關自歇﹐吳三桂軍已隨後至矣。李自成直不能駐紮﹐復棄城而遁。吳三桂換後軍爲前軍﹐並力追趕。李自成使人持書報吳三桂﹐書道﹕

將軍借外兵以殘我﹐非計之得也。朕卽潰敗﹐將軍豈便能復明統耶﹖今故主二王與君父俱在吾軍﹐若稍有差池﹐卽玉石俱焚。君父爲我戮﹐將軍於明爲不忠﹐於家爲不孝﹐願將軍思之。

吳三桂看罷﹐擲書於地﹐喝斬來使。時左右皆以二王被李闖挾在軍中﹐不免投鼠忌器﹐欲設法脫出二王﹐奉之爲主。吳三桂道﹕「故主且被害矣﹐何有於二王﹖吾盡忠不能盡孝﹐卽吾父一命﹐亦聽天數耳。」說罷﹐復領軍追。正是人不離甲﹐馬不離鞍﹐晝夜不停﹐直追至京兆。李自成已閉關自守﹐吳三桂復下令﹐將軍馬分四面圍定﹐並會同建州人馬﹐分頭攻擊。

時李自成只帶驍兵三百名﹐先奔回京師﹐餘外大兵統令在城外駐紮﹐分爲十二寨﹐環兵守之﹐以拒三桂。三桂乘勝攻之﹐連拔八寨﹐斬首級二萬有餘。自成恐吳三桂乘勢入京﹐故城外兵敗﹐仍不敢開門納入。因此﹐城外敗兵除死亡外﹐互相逃竄。李自成急使降將唐通出迎三桂﹐兼撫敗兵。唐通卽領命出馬﹐與三桂對陣。三桂罵唐通爲無恥降賊﹐唐通道﹕「汝以吾爲屈身降賊﹐汝自問何如﹖恐吾猶勝於引外人入國也。汝不自羞﹐還敢在陣搖唇布舌耶﹖」吳三桂聽得﹐大怒﹐卽令部將馬有威出戰。唐通卽與迎敵。無柰三軍敗後﹐互相驚潰﹐唐通故不能抵禦﹐仍復大敗。三桂復追之﹐又斬首數千。

李自成大懼﹐乃遣使求和﹐願共爲中國之主﹐分地而治。三桂謂來使道﹕「今非議和時也。汝還我太子﹑二王﹐方可開議。」使者還報李自成﹐自成集聚諸臣計議。李過道﹕「我之拘獲二王﹐只欲以要挾三桂。今若釋去二王﹐三桂更無顧忌﹐而議和絕望矣。」李自成道﹕「此言亦是。但不先還他二王﹐三桂必不開議﹐又將柰何﹖」牛金星道﹕「二王狀貌非吳三桂所素識﹐不如擇一相貌相似者﹐飾以冠服﹐僞爲二王以還之﹐與之相議。事成則以眞二王相還﹐不成則二王尙在﹐亦無所損。」李自成以爲妙計﹐乃從牛金星之議。

一面以兩卒扮作二王﹐酬以金帛﹐使勿泄漏﹔又一面使人面復三桂﹐願還二王議和。三桂聽得與左右計議。卻先令守備張成﹑指揮使範玉各率兵卒﹐用李闖旗號﹐分東西埋伏﹐候太子二王出時﹐卽疾擊闖營。復令部將馬有威﹑耿士良﹐率大兵相應﹐以奪太子。分布旣定﹐專候李自成中計。

不多時﹐李自成卽遣人護送太子﹑二王出陣。吳三桂卽發號令﹐伏兵齊出﹐先奪了二王﹐然後揮軍襲殺。李自成復大敗﹐退入京中。及三桂回營見二王是假的﹐一發大怒﹐計議攻城。時李軍在城內的本尙有數十萬人馬﹐惟李自成知城外各營不能抵敵﹐只畱兵在城裏護守﹐以防吳三桂攻入﹐都不令出戰﹐故城外敗兵﹐復紛紛逃竄。吳三桂下令﹐降者免死﹐於是李自成敗兵大半投降﹐餘外亦皆散去。李軍中獨有一卒﹐殺了幾个降兵﹐然後自刎。臨自刎時卻道﹕「吾寧死﹐不降外人也。」餘外﹐非死傷卽或降或逃﹐故城外李軍已沒有畱存。吳三桂卽直抵城下﹐督兵攻城。李自成令諸將分頭抵禦。

惟大敗之後﹐人心驚惶﹐各有潰退之志。李自成恐人心已散﹐不免開城投降﹐卽與諸將計議﹐欲挾吳三桂退兵。便令人取三桂之父吳襄進來﹐扶置城上﹐謂三桂道﹕「將軍何故逼人太甚﹖今將軍之父猶在吾軍﹐何獨不愛惜耶﹖」

將軍如肯退兵﹐當以汝父相還。倘若不然﹐卽殺汝父以泄憤矣。」三桂道﹕「昔西楚項王欲殺劉太公﹐劉邦猶言分我一杯羹﹐吾安可以私情而誤公事﹖」

隨又向吳襄道﹕「兒自出鎭寧遠﹐久缺奉侍﹐不圖父親爲逆賊所擄﹐兒傷感極矣。但大丈夫以國忘家﹐兒何敢以私廢公﹖吾父卽使爲賊所害﹐亦是爲國而死﹐不足介也。願吾父自重﹐恕兒不幸。兒以甲冑在身﹐不能成禮﹐此後死生亦何必愛惜﹖願吾父毋以不肖爲念。」說罷﹐更不回顧﹐只傳令攻城。

李自成此時欲殺吳襄﹐惟大敗之後﹐只恐觸三桂之怒﹔欲不殺﹐又不甘心。

只有挾令吳襄﹐揚聲罪責三桂。吳襄不得已﹐乃大呼三桂﹐責道﹕「吾兒自問果能輔明主以恢復宗社耶﹐當好自爲之。如其不能﹐彼李氏新主亦中國人也。兒旣不審﹐復逼人太甚﹐何獨不爲父畱餘地耶﹖」說罷﹐揮淚不止。柰吳襄𨿽如此說﹐惟吳三桂已置諸不聞﹐攻城愈急。李自成無柰﹐復置回吳襄於城內。再致書三桂﹐願以眞二王及吳襄送還﹐請卽退兵。三桂得書﹐見是李自成發來者﹐並不拆閱﹐卽喝斬來使。左右諫道﹕「不如畱來書以挾之﹐陽言與和﹐先以來使爲質。待他送還二王與尊父﹐然後攻城不遲。」三桂怒道﹕「前次已爲他所騙﹐假送二王以售其姦﹐逆賊有何信義﹖若再受其欺﹐將反爲天下笑矣。」卽親自斬了來使﹐扯毀其書﹐喝令攻城。李自成至此益惶急無措﹐卽欲殺吳襄以泄憤矣。諸將皆不能諫﹐李自成道﹕「彼原愛圓圓﹐彼以爲我不敢殺他家屬耳。朕今先殺吳襄以示威﹐然後挾圓圓爲議和之地﹐有何不可﹖」便傳令押吳襄至城樓上斬決。正是﹕枉提勁旅來誅賊﹐偏愛佳人故棄親。

要知後事如何﹐且聽下回分解。第八回

棄圓姬闖王奔西陜賜誥命三桂卻南朝

話說李自成挾吳三桂之父吳襄置諸城上﹐示以將殺之意﹐吳三桂仍不肯退兵﹐李自成便殺了吳襄。復把三桂家屬三十餘名﹐統殺之於城上﹐把各人首級一顆顆擲下來。三桂大怒﹐一面令兵士執各首級﹐呈驗那一个首級爲父母﹐那一个首級爲昆弟﹐及那一个是使役之人﹐統通認得﹐單不見陳圓圓。

三桂忖道﹕「難道逆賊先踞了那陳美人自行受用去了﹖」心中一發憤急﹐但不可明言﹐只稱君父爲戮﹐家口被戕﹐與闖逆誓不干休﹐卽督令軍士並力攻城。時李自成在京中已不敢復出﹐自思殺盡三桂的家屬只觸三桂之怒﹐尙有圓圓一人仍未還他﹐卽欲送還三桂﹐意又不捨﹐卻與諸臣商議解圍之法。將士谷大成道﹕「若於吳軍未戰之前把三桂家屬及圓圓送還與他﹐猶可望他退兵。今已殺其家口三十餘人﹐卽使三桂戀愛圓圓﹐亦不好啟口。以君父被害﹐家屬盡屠﹐三桂斷不能因得圓圓卽行罷兵﹐殆懼爲三軍所笑也。今若到此時始送還圓圓﹐是三桂更無系念﹐攻城急矣。不如仍畱圓圓﹐以備緩急。」李軍師道﹕「大王旣殺其家屬﹐何惜於圓圓一人﹖若殺其父母而畱其美妾﹐人將謂大王爲愛佳人﹐致亡國計矣。不如一並殺之﹐鼓勵士卒﹐以求一戰。戰如不勝﹐卽棄京而走﹐亦可以明大王之心也。」李闖聽罷﹐不從其言﹐只從谷大成之議﹐且畱圓圓以備緩急。

正說話間﹐人報外城已被吳三桂攻破矣。李自成大驚﹐倉惶無以爲計﹐便向諸臣道﹕「吳三桂乃悍將也﹐旣破外城﹐何以禦之﹖」谷大成道﹕「臣願與吳三桂決一死戰。」李自成大喜﹐便令谷大成領兵出城應敵。吳三桂卽出接戰。谷大成一見三桂﹐卽揚聲罵道﹕「汝亦中國人﹐何以倚仗外人﹖吾今與汝決一死戰。如恃外國兵力者﹐非好漢也。」吳三桂不能答﹐更不答話﹐卽揮軍而進。那時號令一出﹐萬弩齊發﹐谷大成亦率諸將並力迎敵。自辰至酉﹐互有損傷﹐未分勝負。忽然東風大起﹐黃沙飛揚﹐遮蔽天日。谷大成軍中旗倒馬蹶﹐自知不能抵禦﹐正要下退兵之令。時李自成方在城樓上擊鼓助威﹐吳三桂發矢射之﹐恰中李自成左肋﹐鼓聲頓止。又遇沙塵飛捲﹐李軍一齊潰散。谷大成卽退回城中﹐吳三桂乘勢掩入外城。恰建州九王大兵亦到﹐知吳三桂已攻破外城﹐疊有大功﹐卽獎三桂道﹕「京城已危﹐將軍一鼓可下。他日論功賞爵﹐不在孤下也。」三桂向九王拜謝﹐復行攻城。

時李自成敗還宮中﹐度京中不能固守﹐卽謂諸將道﹕「只吳三桂一軍朕亦不能取勝﹐復益以建州兵力﹐抵禦益難矣。今三軍潰散﹐人心震驚﹐北京必不能守。不如退回秦隴﹐再復元气﹐方可戰也。」時諸將聞言﹐皆無戰心﹐全以李自成之說爲然。李自成便打點西走。先將大明宮殿縱火燒毀﹐復攜寶貴細軟之物並帶了陳圓圓﹐殺出西定門而逃。以牛金星當先﹐谷大成斷後﹐並眾文武陸續逃出。

吳三桂正在外城攻打﹐忽見李軍城上旗幟依然﹐已無人抵禦﹐已疑李自成遁去。隨望見其火煙大起﹐卽喜道﹕「逆闖固逃矣。卽盡力攻之﹐應手而陷。」吳三桂便欲率兵入城。建州九王卽向三桂阻止﹐並道﹕「闖逆此行﹐必西走長安。將軍以百戰之勞攻陷京城﹐若使闖逆復養元气﹐是余患未息﹐前功盡廢矣。請將軍暫勿卸甲﹐率兵鼓行而西。乘闖逆窮蹙之際﹐一鼓可擒矣。將軍自誅闖逆﹐方爲報君父之仇。然後料理君國之事﹐未爲晚也。」三桂聽罷﹐不敢違抗﹐便統軍望西趕來。

且說李自成自逃出北京﹐仍恐吳三桂追及﹐故晝夜不停。惟吳三桂一來欲手刃李闖﹐二來欲滅除李闖之後﹐趕回北京﹐三來乘戰勝銳气﹐軍心奮勇﹐已如星馳電閃一般。看看到了山西界﹐將已趕上。李自成得後隊報告﹐知吳三桂已隨後趕到﹐便欲捨家眷輜重而行。惟對著陳圓圓﹐意自不捨﹐卻謂圓圓道﹕「朕之畱卿﹐蓋欲三桂一念前情﹐爲卿計﹐或願得卿而退兵也。今彼不顧玉石俱焚﹐苦來逼朕﹐朕設若又敗﹐是與卿同死於此地也。」陳圓圓道﹕「三桂勇而無謀﹐大王實不善處之。彼此來實爲妾耳﹐他如得妾﹐將必退兵。然彼性情暴戾﹐妾亦不願與三桂再相見也。」李自成道﹕「然則卿意若何﹖」

陳圓圓道﹕「妾自不願見三桂。然大王苟有委任﹐亦不敢辭。以妾𨿽厭彼﹐彼未嘗厭妾也。妾於三桂﹐向皆言聽計從。大王有用妾之處﹐不妨直說。」

李自成道﹕「朕將縱卿回見三桂﹐卿意以爲然否﹖」圓圓道﹕「若無事可任﹐妾亦不願再回。且由大王縱還﹐三桂將疑妾失身於大王矣。」李自成道﹕「然則卿意柰何﹖倘卿能退三桂大兵﹐朕他日事成﹐當立卿爲後。」陳圓圓又道﹕「妾蒙大王不殺之恩﹐本甚感激﹐妾安敢望爲後﹖但得爲大王退兵﹐自願削髮爲尼﹐不願再履塵世。惟大王若縱妾回去﹐是徒惹三桂疑心。不如棄妾於此﹐待妾自見三桂。妾自有說﹐可爲大王退兵。」李自成聽罷﹐大喜道﹕「卿玉肌花貌﹐若削髮爲尼﹐實在可惜。待汝見三桂後﹐朕若事成﹐當卽迎卿﹐卿不必慮也。」

正說之間﹐忽報吳軍將到。李自成意尙畱戀﹐圓圓又假作依依不捨﹐隨道﹕「大王爲大事計﹐不必如此。」李自成道﹕「朕棄卿於此﹐恐卿無以自全也。」圓圓道﹕「但得大王部下不加殺戮﹐妾自有全身之道。」自成乃以令箭給圓圓道﹕「持此可以無害矣。卿自珍重﹐會當相見。」說罷策馬便逃﹐仍回顧數四。圓圓假爲回盼﹐卽行出營﹐先投一民家。時百姓正奔逃兵燹﹐見一嬌嬈女子﹐何敢收畱﹖圓圓道﹕「若能畱我﹐只須攪擾一二天﹐當能保全你們﹐且能爲你們圖富貴也。」原來那民家亦姓陳﹐名六安﹐聞圓圓之言來得奇異﹐便問圓圓來歷。圓圓直道姓名﹐自言爲三桂愛姬﹕「因逃難至此﹐不日吳三桂將軍兵到﹐妾當見吳將軍矣。」陳六安信以爲然﹐畱在家中﹐圓圓卽與陳六安認爲兄妹。當李自成軍過時﹐掛那李自成的令箭於大門之外﹐幸能無事。及李軍過盡﹐卽毀去此令箭。候吳三桂軍到﹐卽對六安道﹕「今者吳將軍至矣。若兄能爲妾言於吳將軍﹐必有以相報也。」陳六安領諾。圓圓便作書道﹕

妾自與將軍別後﹐畱滯京華﹐非妾所願。然以家庭之訓誡﹐國家之功令﹐固無如何也。日企尊顏﹐如旱望歲。突以闖賊犯順﹐擾亂京師﹐妾已隸於將軍府中﹐遂蒙險難。以國破君亡之際﹐卽以身殉夫亦何惜﹖顧以未見將軍﹐心迹莫明﹐何敢遽死﹖故闖賊屢圖相犯﹐亦只計拒。幸闖賊猶畏將軍﹐是以區區之身未致遽落於賊人之手耳。及闖賊舉兵東行﹐妾乃得盜令箭﹐開關逃至山西。自妾離京﹐君家父母昆弟音耗如何﹐已槪不聞悉﹐回首北望﹐能不悵然﹖今妾猶在兄家﹐日盼將軍消息。近聞將軍還兵入京﹐闖賊西遁﹐而將軍麾旌已至﹐謹函述別後情況。將軍若念前情﹐當有以處妾也。書不盡言﹐死待來命。

陳六安領了書函﹐直投吳軍。時軍中已有書致主帥的﹐誰敢抗阻﹖卽代呈至三桂跟前。三桂看罷道﹕「原來圓圓不負我也。」俗語說﹐人情溺愛﹐𨿽明亦愚。那圓圓明明是隨李自成到山西的﹐又明明知吳襄被殺的﹐卻飾情寄語﹐就瞞過吳三桂。那三桂正在眷戀圓圓之時﹐就沒有不信的。故看書後﹐卽令左右帶陳六安進帳。三桂問他是何人﹐陳六安也直認是圓圓之兄。三桂大喜﹐立卽令人隨六安回去﹐迎圓圓至帳中。先以金帛酬贈陳六安﹐並謂之道﹕「待本帥功成後﹐當援汝爲官。」陳六安拜謝而去。三桂見了圓圓﹐卽道﹕「某不喜破了李自成﹐喜得復見卿面也。自卿離京後﹐闖逆已殺我全家﹐卿能瓦全﹐亦云幸矣。」圓圓聽罷﹐佯爲揮淚不已。圓圓道﹕「妾自被難﹐久欲捐軀。不過以欲見將軍﹐故隱忍至於今日。今幸見一面﹐妾心迹已明。妾前以將軍尙在﹐旣不肯殉家﹐又不敢殉國。請今日死於將軍之前﹐以明妾志。」說罷﹐拔出小刀﹐佯欲自刎。吳三桂急奪去圓圓之刀﹐不顧左右在旁﹐卽擁至懷中﹐責道﹕「吾未嘗責卿﹐卿何苦捐生﹖自吾出鎭寧遠以來﹐心中未嘗忘卿。自念起兵來遲﹐累卿經許多苦難﹐心誠不忍。惟幸卿不致落敵人之手﹐再得相會。此後方期地久天長﹐卿何忍一旦捨我而去﹖」圓圓聽罷﹐大爲哭泣。三桂又道﹕「某提兵入陜﹐務割逆闖之首級﹐以泄吾憤。卿不必過慮﹐吾今與卿同行矣。」圓圓道﹕「將軍前程萬里﹐爲國家大事﹐妾何敢多言﹖但有不能不問及將軍者。聞將軍借得建州大兵﹐同來破賊﹐現今建州人馬究在何處﹖」吳三桂道﹕「建州人馬已入北京﹐吾奉九王之命﹐追趕李闖至此。」圓圓道﹕「九王何以不督兵同來﹐必令將軍離京西行﹐究屬何故﹖」

吳三桂道﹕「京中原要守衛﹐故令吾領兵獨行耳﹗」圓圓道﹕「聞將軍只向建州借兵﹐何必拱聽九王號令﹖今見將軍薙發易服﹐妾心已疑。又諸事惟聽九王號令﹐恐北京非復明有矣。」三桂道﹕「某非薙發易服﹐不足以堅九王之信也。」圓圓道﹕「將軍提兵西行﹐而九王入京﹐其實可慮。試問將軍﹕索李逆先還二王﹑太子﹐將置二王於何地﹖」三桂道﹕「恐九王必不欺我也。」

圓圓道﹕「將軍差矣。昔楚漢共爭秦鹿﹐皆惟力是視﹐惟計是行﹐豈能顧及信義﹖恐將軍統兵西行﹐而九王已定鼎於燕京矣。」吳三桂至此躊躇不答。

圓圓又道﹕「若不幸爲妾所料﹐是將軍𨿽破李闖﹐而負罪多矣。今乘逆闖窮蹙之際﹐實無勞將軍虎威。方今爲大局計﹐將軍宜速還北京﹐以視九王動靜。或者九王以將軍兵威尙盛﹐將有戒心﹐不然是中國已絕望矣。」吳三桂聽罷﹐明知九王已入京定鼎﹐自己實不敢抗他。但聽得陳圓圓之言﹐實有道理﹐自覺無詞可辯﹐便聽圓圓之計﹐傳令回軍。

將近到了河間﹐已聽得消息﹐知道九王多爾衮已定鼎燕京﹐自爲攝政王﹐並候建州主到來卽位。所降將範文程﹑洪承疇皆爲相輔﹐惟運權仍在親王。

凡目前北京官僚﹐間有閉戶不出者﹐餘外皆已投降。或有遲疑未出者﹐九王皆令洪﹑範二人前往勸導﹐亦相將出仕。獨有一守城尉謂左右道﹕「吾守此數十年﹐不曾見這等冠服。今日是我死期也。」乃墜城而死。其餘京中居民﹐又鑑於李自成入京時慘戮殘殺及奸淫擄掠﹐皆如談虎色變﹐紛懸順民旗幟。

又遇自成去後一無守禦﹐故九王不失一兵﹐不耗一矢﹐已拔了京城。那吳三桂聽了這點消息﹐進又不敢﹐退又不忍﹐彷徨無措。軍中將校紛紛進帳請示行止﹐吳三桂道﹕「九王性最多疑﹐稍有形迹﹐我將不免。本帥今日﹐於國家大事惟有不復過問而已。」左右道﹕「將軍焉能脫身事外﹖因將軍實引建州人馬進來﹐將軍能進之而不能退之﹐將無以見大明列祖列宗於地下﹐亦無以對天下人民也。將軍若惟事隱忍﹐如後世公論何﹖」吳三桂道﹕「某非不明﹐只恐勢力不敵耳。某若與建州開仗﹐李自成將回兵以躡吾後矣。」左右道﹕「除北京以外﹐各路行省尙爲明土﹐未必便無根據。明朝養士二百餘年﹐豈無忠義之士﹖將軍一舉﹐天下將雲集而響應矣﹐不足慮也。」

吳三桂道﹕「汝言亦是﹐容某思之。」說罷﹐卽命左右退出。時九王在京﹐已聽得吳三桂回兵﹐深慮三桂有變﹐則大河南北各省必紛紛起義師以助之﹐須先要安慰三桂爲是﹐便賜封三桂爲平西王﹐並遣洪承疇持誥命冠服及金帛等﹐犒賞三桂。

時有蘇州一位名士﹐叫做王仁龍﹐已知道吳三桂借兵破李闖及多爾衮定鼎燕京的事﹐就知明室宗社已不能恢復﹐終日只是慟哭。及聽得洪承疇奉命往犒吳軍﹐心中忖道﹕「看看北京大局﹐除了吳三桂一人反正﹐再沒指望了。三桂是个武夫﹐卻不懂得大義。若惟利是圖﹐必入承疇圈套﹐這樣如何是好﹖」

猛想起洪承疇督師遼陽﹐曾與建州開仗﹐當時京中訛傳﹐遼陽明兵大敗﹐洪承疇已經死難﹐崇禎帝不勝悼惜﹐就自制了一篇禦文﹐祭唁洪承疇。後來聽得洪承疇已投降建州﹐已悔之不及。那時王仁龍愛崇禎帝那篇禦文十分哀艷﹐也記得爛熟﹐自忖自己於洪承疇本有个父執之誼﹐正想乘機辱他一場﹐望他猛省。就攜了那篇禦文﹐直候洪承疇過時﹐以父執之禮求見。洪承疇那時自忖名節有虧﹐故凡是學士文人﹐無不虛衷交結﹐冀免他們譏評自己。況那王仁龍﹐又是有父誼的﹐自無不接見。那王仁龍見時﹐行過禮後﹐卽問道﹕「大人此行﹐將欲何往﹖」洪承疇答道﹕「往犒吳軍耳。」王仁龍道﹕「此乃九爺防吳軍反動﹐故先籠絡之﹐好安坐北京大位耳。」洪承疇默然不答。王仁龍又道﹕「國家大事非我書生聽宜預聞﹐今姑且談別事。晚生近來得有一篇得意文字﹐願呈諸大人之前﹐一評其優劣。」洪承疇道﹕「老夫已不涉文字多時了﹐亦不暇多看。」王仁龍道﹕「如大人不願看時﹐待晚生爲大人誦之。」

洪承疇應諾。王仁龍便把那篇禦文髙聲朗誦﹐洪承疇一面聽﹐一面汗如雨下﹐愕然不能答。王仁龍惟置諸不見﹐依然把那篇禦文髙聲朗誦。讀罷﹐大呼道﹕「己已失節﹐何復累人﹖願三桂勿忘明社也。」說罷﹐大哭而去。洪承疇此時﹐進又不忍﹐退又不得﹐不覺良心發現﹐哭了一場﹐彷徨無計。

時九王打聽得洪承疇逗畱不進﹐卽加派了一人趕來﹐會同洪承疇往犒吳軍。至是﹐洪承疇乃不敢不行。時吳三桂亦聽得九王有賜封自己及犒賞三軍之事﹐仍徘徊不能自主。又聽得江南地方有史可法一班人﹐已擇立福王承繼明統﹐那時正不知何所適從。忽報洪承疇已奉九王之命來見﹐吳三桂當時接入。洪承疇先達九王之命﹐並遞出誥命冠帶及金銀寶帛等件﹐三桂一一拜受。

洪承疇時已默無一言﹐卻有隨員孟拱文向三桂說道﹕「聞將軍追逼李闖﹐中道折回﹐得毋欲以兵力與九王共北京乎﹖果爾﹐則將軍太愚也。將軍部中尙多建州人馬﹐恐將軍甫行反戈﹐而部兵已變矣。無論京中九王兵力未得爲弱﹐且關外接應旣易﹐將軍又何從敵之﹖今福王𨿽嗣位南京﹐不過棲息一時﹐料難爲力。蓋大勢旣去﹐恢復自難。將軍卽欲爲盡力﹐位不過封侯﹐馬不過一匹﹐豈能南面稱王哉﹖新朝恩禮優厚﹐將軍又爲開國元勛﹐北京甫定﹐卽晉爵封王﹐如此機會﹐願將軍幸勿錯過。」吳三桂聽罷﹐一來貪愛此王號﹐二來又是懼九王﹐三來又恐與建州相抗﹐將來成敗不知怎樣﹐便再拜將冠服收納。洪承疇始終無一言。

三桂隨宴承疇於私寓﹐謂承疇道﹕「某當初與九王定約﹐只言攻破李闖恢復明社之後﹐以薊﹑燕二州相讓耳。今九王直進北京﹐將踞我中國﹐我將無以對國人﹐願足下有以教我。」洪承疇道﹕「某亦有難言之隱。微有違言﹐必被九王生疑﹐則首領不保﹐是以隱忍。但足下實自誤耳。若割燕﹑薊二州﹐是北京已隸建州版圖矣﹐又將以何言責九王乎﹖」吳三桂道﹕「今聞九王暫行攝政﹐將迎建州主入京﹐然後攺元稱治﹐是不滅中國不休也。今福王繼位南京﹐足下度其將來局面究竟如何﹖」洪承疇道﹕「只是史可法一人或可有爲﹐余則皆非干濟之才﹐亦非忠於國家者也。」吳三桂默然不答﹐遂絕了觀望南朝之念﹐惟專心以事建州。

次日﹐洪承疇卽辭行返京﹐吳三桂送了一程﹐自回。忽報南京福王已派員來見。原來福王繼位之後﹐已知建州九王踞了北京﹐特派大員左懋第等入京﹐一面以金帛犒賞建州﹐一面弔祭崇禎帝陵寢。左懋第等待先見了吳三桂﹐欲探三桂意向﹐設有意外﹐欲勸吳三桂反正﹐爲南京助力﹐並有冠服來到﹐封吳三桂爲平西伯。吳三桂那時聽得左懋第等到﹐接見也不敢﹐不見又不忍﹐實在彷徨無措。正是﹕本志已經從北敵﹐此身安敢見南人。

要知後事如何﹐且聽下回分解。第九回

左懋第被困北京城李自成走死羅公嶺

話說吳三桂﹐因福王在南京卽位﹐派左懋第﹑陳洪範爲大使﹐入京犒贈建州人馬﹐並要祭謁崇禎帝陵寢﹐順道先見了吳三桂﹐志在勸三桂復助明朝﹐以拒建州。惟三桂已受了九王封典﹐進爵平西藩王﹐一切誥命冠服都已拜受了﹐把從前懷念明朝之心﹐盡已化爲烏有。故左懋第﹑陳洪範到來﹐自然卻而不見﹐惟有左推右諉。左懋第以吳三桂不肯接見﹐卽回寓裏﹐復函致三桂﹐稱此次入京實有金帛隨行﹐爲犒贈建州之品﹐今齊﹑晉﹑幽﹑燕一帶盜賊縱橫﹐恐有劫掠﹐請派兵保護﹐這等語。左懋第之意﹐實欲借此得吳三桂復音﹐卽可乘機與三桂磋商﹐自可一見。且聽帶金帛﹐系南朝福王之物﹐若得吳三桂派兵護送﹐顯見得三桂仍是明臣﹐九王若從此生疑﹐亦可逼三桂反正。惟三桂早已見此計﹐覺自己不便護送南明金帛﹐正欲以善言回復左懋第﹐忽報祖澤淸來見。

你道那祖澤淸是什麼人﹖原來就是祖大壽之子﹐爲三桂生母遼國夫人之內侄。祖氏子於三桂爲戚表兄弟行﹐那時建州九王﹐正推愛屋及烏之義﹐以他是祖大壽之子﹐特封爲總兵﹐那時正在三桂帳下。當下三桂接在裏面﹐問他來意。祖澤淸道﹕「現福王已繼位南京。聞崇禎帝歿時﹐遣二王出走﹐亦是欲使二王監國南京之意﹐是福王此舉﹐亦名正言順也。今聞南朝遣左懋第﹑陳洪範兩大臣入京﹐一來犒贈軍人﹐二來祭謁陵寢。不知左﹑陳二人道經此地﹐曾有謁見將軍否﹖」三桂道﹕「也曾來見﹐但本藩總不便見他。」祖澤淸道﹕「朋客往來﹐亦是常事﹐有何不便之處﹖」三桂道﹕「九王性最多疑﹐若見我與南使交通﹐必然殺我﹐是以不敢接見。」祖澤淸道﹕「日前我父有言﹐此身𨿽在建州﹐此心未忘明室。倘有機會﹐願爲朱氏盡力。卽洪承疇﹐亦自謂自入北京而後﹐羞見故人﹐是洪公與我父猶欲挽回明社。吾父力弱﹐不能獨舉﹐今將軍擁十萬之眾﹐若舉而詰問九王占領北京之故﹐則大江南北皆爲震動﹐我父亦必爲將軍聲援。是將軍所與九王定約﹐可以詔告天下後世矣。內有吾父之奧援﹐外憑江南之根本﹐將軍重建大業﹐復保令名﹐在此一舉。將軍當細思之。」吳三桂聽罷﹐只長嘆一聲﹐不能答語。祖澤淸道﹕「將軍貽害心病矣。」吳三桂道﹕「吾非心病﹐恐力有未逮也。設事未舉﹐而九王先制我死命﹐又將柰何﹖」祖澤淸道﹕「誰教汝先布告而後舉事耶﹖」吳三桂道﹕「吾又恐江南艸創之際﹐不能爲力矣。」祖澤淸道﹕「將軍太過慮。凡人心之從違﹐視乎聲勢之大小。若按兵不舉﹐則江南誠必亡。然將軍苟能振臂一呼﹐南朝人馬聲勢必爲之一壯矣。」吳三桂此時又不復言。祖澤淸道﹕「三桂無意復明。」卽行辭出。三桂道﹕「汝將何往﹖」祖澤淸道﹕「吾往見南朝陳﹑左二使﹐叫他速行入京﹐勿庸久畱。因聞將軍之言﹐已知將軍無意爲明朝盡力也。」言罷徑出。那時三桂左忖右度﹐意終不決。欲永附建州﹐恐人議論﹐畱个臭名﹔欲助福王﹐又恐力量不濟﹐懼爲九王所乘﹐則性命難保﹔終日只是愁眉不展。忽報九王已派禮王多鐸領兵出京﹐名爲出徵﹐實並要監視吳三桂人馬。吳三桂此時益不敢動彈。

那時北朝九王與南朝福王﹐皆注視吳三桂身上﹐故九王聽得福王遣使入京﹐並加封三桂﹐卽立行派員監軍﹐以防三桂有變。惟福王亦聽得三桂已受建州封爲平西王﹐恐自己封他一个伯爵﹐不足以結三桂之心﹐故又續遣使臣太僕卿馬紹愉持冠服加封三桂爲薊國公﹐就便使馬紹愉與陳﹑左二使入京。

不想使命屢發﹐九王仍信三桂不過﹐卽令三桂回京。吳三桂自不敢違抗﹐卽行回軍﹐進京繳令。故左懋第﹑陳洪範﹑馬紹愉三人﹐直見吳三桂不得﹐惟有聽祖澤淸之言﹐急行進京。祖澤淸見陳﹑左二人時﹐並囑道﹕「我弟澤溥現住在京中﹐如到京時﹐可與吾弟相見﹐或可以助力。」左懋第道﹕「足下指示﹐深銘肺腑。並煩致語尊父﹐勿忘本朝。」祖澤淸流涕領諾﹐然後灑淚而別。澤淸又恐陳﹑左二人攜帶許多金銀寶帛﹐恐中途被劫﹐卽派兵護送。

陳﹑左﹑馬三人起行後﹐那日道經濟寧﹐恰是時方大猷已經投降﹐得九王委任爲山東巡撫﹐竟出示﹐說稱江南使臣陳﹑左﹑馬三人行將過境﹐囑治下臣民不必敬禮。左懋第看了告示﹐恐眞个被人劫掠﹐便不敢逗畱。卻嘆道﹕「方大猷讀聖賢書﹐所學何事﹖一旦投降﹐便忘本至此。」聞者無不嘆息。

那日到了天津﹐早有巡撫駱養性來接。那駱養性亦是明朝臣子﹐至是建州九王令他巡撫天津﹐以禮接陳﹑左﹑馬三使之後﹐安置於館驛中﹐並設宴款待。言下極不忘明室﹐並道﹕「某一時不察﹐受九王委任。今日諸公﹐益形愧赧。」馬紹愉道﹕「如足下尙不忘本朝﹐若方大猷眞狗彘不如。」左懋第道﹕「公旣不忘本朝﹐倘有機會﹐盡能相助。」駱養性道﹕「公言是也。但我𨿽任巡撫﹐實無兵權。」言罷不勝太息。陳﹑左等與駱養性盤桓兩日。

不想那日起行之際﹐九王多爾衮早有旨發下來道﹕「天津巡撫駱養性﹐卽行革職﹐拿京逮問。」那時陳﹑左﹑馬三人﹐就知道駱養性爲與自己款洽﹐致招禍患。看看九王這般舉動﹐料知犒贈建州人馬一層﹐是斷斷無濟的。但旣奉了君命而來﹐實不能不行。

那日到了河西務地方﹐卻見人頭擁擠﹐圍在一處觀看。原來墻上粘下一紙﹐有幾句白帖﹐左懋第就在人叢中一看﹐只見那白帖寫道﹕我惟俯循而行﹐汝有正面而立。原非不令而行﹐何怪見賢而慢。

寫下這四句話﹐正不知有何用意。陳﹑左﹑馬三人也不能解﹐直置之不理﹐卽取行入京。不想那時投降者官﹐多半是要媚趨九王之意﹐自卽揭了這張白帖﹐遞呈九王道﹕「是南來各使臣寫的。」九王卻不大辧得漢文解法﹐卽令人解釋這幾句語气。那些承諭解釋白帖之人﹐自然是明朝降官﹐都道﹕「這四句話是謾罵九王的。」九王聽得大憤﹐故催拿駱養性入京﹐並以降官王永鰲爲天津巡撫。那王永鰲見駱養性獲罪﹐爲自己保全官位起見﹐故到任後卽出示﹐叫人不必敬禮南來各使。惟那時人心尙多思念明朝的﹐便有些好發不平的人﹐糾集多人闖進王永鰲署中﹐拿了王永鰲出來﹐縛在一株大樹之上﹐羣唾其面。自此事一出﹐卽有人報知九王。那九王也疑﹐南來三个使臣一旦到京﹐卽有此等意外的事故﹐決意不從和議。那日便集諸大臣議商﹐對付陳﹑左﹑馬三使之計。時降官惟範文程出撫外邊﹐其餘洪承疇﹑謝升﹑馮銓三人﹐都在座會議。馮銓曾降過李闖﹐及九王入京﹐又復投降建州﹐平時每被建州人揶揄﹐故一意取媚九王﹐以保官祿﹐便進言道﹕「今日已得了北京﹐實取中國如拾芥。南來使臣當斬之﹐以絕和議。」自馮銓一倡此議﹐各人多爲附和。洪承疇道﹕「兩國相爭﹐不斬來使。今若殺之﹐下次無人敢來矣。」九王道﹕「老洪之言有理。」便傳旨接見左懋第等三人。

不數日﹐左懋第等到京﹐先往拜會閣臣。時洪承疇﹑謝升﹑馮銓三人皆在。洪承疇見了來使﹐心中還有些慚愧﹐甫見禮﹐卽已面色通紅。那謝升還更奇異﹐忽然戴了建州裝束的帽子﹐忽又欲換明裝帽子﹐總是行坐不安。惟馮銓卻自尊自傲﹐還大言道﹕「我九王已滅了你國﹐本該早來稱臣﹐如何這个時候方來﹖」左懋第道﹕「足下亦曾爲明官﹐何一變至此﹖今我等奉詔到來﹐只是通好﹐並非稱臣。一來以建州爲我逐除逆寇﹐禮葬先陵﹐特來犒贈﹔二來欲祭謁皇陵﹐是以到京﹐呈遞國書。足下豈不知明祀未絕﹐福王已繼位南京耶﹖」馮銓聽罷﹐不能答﹐隨又道﹕「如有表文﹐可遞到禮部去﹐休來攪擾。」洪承疇覺不是意思﹐只力與三使周旋。左懋第道﹕「我們非如藩屬進貢表文﹐乃是呈遞國書﹐焉能送到禮部﹖如君等能念前朝恩禮﹐爲言於攝政王﹐自可將國書遞到殿上﹐如其不能﹐惟有奉書南還。以國書爲禦寶所在﹐斷不能褻也。」說罷﹐卽行辭出。時左懋第等見此情景﹐料知和議無濟﹐聽得三桂已經回京﹐惟有見三桂。不想三桂也恐三使糾纏自己﹐先自領兵西徵去了。又想起祖澤溥一人﹐本該見他﹐求他設點法子﹐便先通函至祖澤溥那里﹐並將伊兄祖澤淸介紹一函﹐一並寄去。不多時﹐那祖澤溥已自過來。見禮後﹐澤溥道﹕「弟已知諸君到此﹐本欲到來進謁﹐以一知南京情事。今又蒙下問﹐慚愧弗勝。但恐諸君此來﹐無裨大計耳。」左懋第便把馮銓所言﹐一一告知﹐並求設計。祖澤溥道﹕「弟心未嘗忘故國﹐卽吾父亦言﹐倘有機緣﹐必爲出力。惜和議一道﹐攝政王主之﹐弟非閣臣﹐實不能與聞其事也。」

馬紹愉道﹕「足下料九王之意﹐眞个欲踞我全國否﹖」祖澤溥道﹕「弟不忍言。惟請諸君速報南京﹐急自防江防河可也。」左懋第等聽罷﹐皆爲下淚。

祖澤溥亦爲太息﹐旋卽辭去。左懋第等囑道﹕「煩寄語尊公﹐勿忘故國。」

祖澤溥只答一聲「是」﹐而去。次卽有九王詔敕﹐令左﹑陳﹑馬三使至鴻臚寺﹐除了建州人﹐皆不許入見。

那日相臣剛淩榜什正在寺中﹐先行踞案坐定﹐隨令人帶左懋第等進來。

左懋第等到時﹐剛淩榜什也不起迎﹐卻令他席地而坐。左懋第道﹕「我們不慣坐地﹐速取椅來。」說著﹐就在椅上坐著。剛淩傍什道﹕「闖賊入京時﹐江南不發一兵﹐今見我們定了北京﹐卽行僭立耶﹖」左懋第道﹕「先帝變出意外﹐各路無從援救。京城破後﹐適今上至淮。天與人歸﹐故奉而立之。且今上非他人﹐乃先帝之嫡侄也﹐序當繼位﹐何爲僭立﹖」剛淩榜什道﹕「汝先帝歿時﹐汝等在何處﹖今日卻來饒舌。」左懋第道﹕「先帝殯天時﹐我方在淮上催糧﹐陳﹑馬二公尙在林下。」剛淩榜什道﹕「今汝等到來﹐竟欲何爲﹖」左懋第道﹕「欲犒貴國﹐兼謁皇陵耳。」剛淩榜什道﹕「我國自有錢糧﹐不勞汝等犒贈。卽皇陵我已代你們安葬矣﹐不必再祭。」左懋第道﹕「貴國攝政王究肯接閱國書否﹖」剛淩榜什道﹕「如帶來金帛﹐只管畱下。若有國書﹐亦只管交來。」左懋第此時﹐自念非結以金帛﹐恐難得他代遞國書﹐便道﹕「恐不合交與足下﹐只合由足下代遞耳。」剛淩榜什道﹕「不管什麼﹐你只管交來。」左懋第便將金帛交出。另有一萬銀子﹐系送給吳三桂的﹐惟三桂不允見面﹐又已出京西徵﹐無從交出﹐只得一並交出﹐向剛淩榜什道﹕「還有白銀一萬﹐隨備作私禮的﹐今一並相送。」剛淩榜什大喜﹐一一收了﹐卽轉身便走。各使久候﹐不見他出來﹐正自疑惑﹐隨有人來語道﹕「剛淩相公今日再不暇出來﹐你們自便罷。」左懋第等無柰﹐只得退出。自是一連兩日﹐並無消息﹐欲要探問﹐又不便輕易出門。

那日忽聽得攝政王召見﹐左懋第等卽隨來人進去。時攝政王已端坐案上﹐左懋第等到時﹐都令賜坐。左﹑陳﹑馬甫坐下﹐攝政王卽道﹕「你們好便宜﹗北京被難時﹐不聞出發一兵。今闖賊平了﹐卻來爭國。」左懋第道﹕「今上實按序當立。國不可一日無君﹐故臣民奉戴在南京卽位﹐何爲爭國﹖」攝政王道﹕「你們莫看得太易。我不日卽率兵南下了﹐看那福王之位穩不穩。」

左懋第道﹕「大江南北全是水路﹐騎胡恐不易得手。王須細思﹐不如分疆而治﹐各享和平還好。以我國東南一帶﹐精華未瘁﹐莫便小覷了。」攝政王道﹕「誰說小覷你們﹖只各辦各事罷了。」說罷﹐卽拂衣而入。殿前各臣仍送左﹑陳﹑馬三人於鴻臚寺﹐並不令出外。那時三使臣自料要死﹐還是洪承疇有一點良心﹐力請縱左懋第回去。

那時三使正如坐鍼氈﹐忽有一人來道﹕「汝三人本該老死此間﹐還得老洪說情﹐我攝政王謂南京那里多汝三人不爲多﹐少汝三人不爲少﹐今縱汝回去。」說罷﹐卽帶他三人出門。左懋第等更不回顧﹐知畱此亦無濟﹐卽行出去。

沿路已聽得建州幼主已到北京﹐不日攺元正位。自忖這回跋涉徒勞﹐和議旣已不成﹐且先陵在望﹐亦不能一祭﹐好不勝傷感。那三人正互相嘆息﹐忽後一騎馬飛來﹐隨後有數十兵士大喝道﹕「你們慢走﹗今奉攝政王旨﹐要拘兩人回去。」左懋第等三人大驚﹐正欲打話﹐那來騎早說道﹕「攝政王有旨﹐你們三人不能便回。」說著﹐便不由分說﹐將左懋第﹑馬紹愉兩人畱下。

陳洪範獨不欲行﹐也向左﹑陳二人哭道﹕「我三人奉命而出﹐我一人不忍獨歸﹐願與兩君同隨先帝於地下。」左懋第道﹕「不必如此。若三人並畱北京﹐是南京更不知消息矣。足下可速南還﹐告知我國當事諸公﹐速爲防河防江﹐免被敵人乘虛而至﹐可也。」陳洪範聽了﹐仍向來騎說道﹕「吾三人奉命而來﹐旣已釋回﹐何以又復拘去﹖且同行者三人﹐獨縱我一人﹐卻又何故﹖」

那來騎道﹕「我只奉攝政王之命照行﹐他非所知。」說罷﹐卽擁左﹑馬二人北行。陳洪範不能再與左﹑馬二人訣別﹐便含淚策馬﹐望南而下。後左﹑馬二人終不釋回﹐只有陳洪範回到南京﹐將北使情形述奏。是時﹐南京君臣已知建州人有占據中國之意﹐卽籌備防務。此是後話也﹐按下慢表。

且說李自成自逃出北京﹐卽沿山西望陜西而逃。因當時自流寇擾殘之後﹐且北京又已失守﹐故李自成仍十分披猖。且吳三桂一軍又已回京﹐更無敵手﹐李自成便分道攻擾陜西﹑河南各省﹐自己仍紮平陽地面。吳三桂聽得自成尙在平陽﹐便領大隊人馬望平陽進發。時自成聽得吳三桂趕來﹐便與諸將計議。

李巖道﹕「四川爲天府之國﹐我不如沿河南﹑荊﹑襄以入成都﹐倚爲根本。待元气恢復﹐然後再圖進取。且三桂﹐勁敵也﹐我以屢敗之餘﹐非其敵手﹐亦宜避之。」牛金星道﹕「李兄之言差矣。我兵𨿽敗﹐尙擁數十萬之眾。今三桂遠來﹐勢已疲憊﹐且所部多建州人馬﹐我若申明大義﹐以三桂引借外兵殘我中國﹐使軍士各自奮勇﹐自能一以當百。三桂𨿽悍﹐實不足畏。大王欲雪屢敗之恥﹐在此一戰。柰何仇敵當前﹐便思退避耶﹖」李自成道﹕「牛卿之言是也。孤大業方成﹐忽被三桂引外兵來奪去﹐孤實不甘心。今旣相遇﹐誓決一死戰。」便不聽李巖之言﹐勒兵嚴陣以待三桂。時三桂亦以自成人馬多眾爲慮﹐恐奔走竭蹶﹐爲他所乘﹐便率軍緩緩而行。將近平陽﹐探得李自成專候自己﹐便下令道﹕「闖逆大敗而後﹐不思休息﹐最爲失算﹐此行必敗於吾手。且彼軍向無兵法﹐吾當今爲數十路以擾之。」卽令各部將每統五千人﹐共成二十餘路﹐向自成分頭攻擊。時自成已分遣諸將入陜西﹑河南﹐所部軍士𨿽多﹐將校實不敷分布。自成以不能抵禦三桂﹐卽飛檄陜西各路黨﹐先令棄陜﹐以散擊眾﹐又自己卻與諸將統領敗殘人馬﹐盡入河南而去。三桂分頭追趕﹐已斬首數萬。探得李闖已走河南﹐三桂卻分軍追殺李闖餘黨﹐仍自與諸將領大隊人馬﹐望河南進發﹐並下令道﹕「李闖以百萬之眾﹐勢極凶悍。今乘他窮蹙之時﹐正宜逼之﹐勿令再養元气﹐以爲後患。若不然﹐恐皖﹑豫﹑荊﹑襄一帶﹐更遭殘破﹐民無噍類矣。今如有能生獲闖賊﹐及能取闖逆首級的﹐分別加以重賞。諸軍不宜失此機會。」三軍聞令﹐眞是重賞之下﹐必有勇夫﹐諸軍皆奮勇趕來。故李自成所到之處﹐皆站腳不住。此時方信李巖之言﹐三桂不宜輕敵﹐今果復遭大敗﹐不禁憂憤成疾。後路又被吳三桂追趕﹐十分狼狽﹐卻直望羅公山奔來。正是﹕當年猖獗思爲帝﹐一旦衰頹屢折兵。

要知後事如何﹐且聽下回分解。第十回

掃流寇吳帥就藩封懺前情圓姬修道果

話說李自成自山西大敗﹐爲吳三桂所乘﹐直奔兩河。又爲三桂追逼﹐滿意殘破各處郡縣﹐掠得輜重﹐卽充作軍餉﹐然後招軍流亡﹐望再振軍威﹐直入四川﹐以圖久守。一面已檄陜西餘黨入川。那時計點敗殘軍士﹐尙有數萬﹐惟自疲戰以後﹐已沒有戰馬﹐便派人用賄賂至北方各部落購買馬匹。不想北方各部藩主已知自成必敗﹐只收其賄賂﹐反把到來購馬之人拿住﹐獻到三桂軍中。三桂因此知道自成已缺了戰馬﹐便定計以馬軍攻圍自成。時自成正在病中﹐自忖若聽李巖之言﹐不至有此。方愁嘆間﹐忽報丞相牛金星來謁。原來李闖已用牛金星爲丞相﹐以李巖爲軍師﹐又有副軍師一名﹐喚作宋獻策。

那牛金星﹐因平陽一戰本出自自己主意﹐致遭大敗﹐不出李巖所料﹐心中極爲愧恨。且自入京以後﹐牛金星已與李巖有點意見﹐再經平陽一敗﹐因羞成怒﹐更與李巖結下不解之仇﹐便有意除去李巖﹐好拔去眼中釘刺。那日入見李闖﹐見李闖長嗟短嘆﹐便進言道﹕「吾軍𨿽敗﹐尙擁十萬有餘﹐且謀臣戰將尙多。勝敗乃兵家常事耳﹐大王何故如此懊惱﹖」李闖道﹕「朕自起義以來﹐勢如破竹﹐直進北京﹐皆望風披靡。惟入京後﹐多不用李軍師之言﹐遂至疊遭挫敗。今大勢已去﹐復何顏見李軍師乎﹖」牛金星道﹕「大王起義至今﹐待軍師可謂厚矣。軍師曾力勸大王先釋陳圓圓﹐以結吳三桂之心﹐以大王不聽其言﹐遂至懷恨。他曾對人言﹐謂關外之敗﹐他本有計可以挽回﹐斷不至令建州人馬直驅大進。正以大王不聽其言之故﹐遂坐視不劃一策﹐冀大王一敗﹐以顯其本領耳。故自後多不爲大王劃策。且近聞軍師與吳三桂頗有來往﹐不可不防。」李闖聽了﹐大怒道﹕「懦夫安敢如此﹗豈以朕在病中﹐遂無尺寸之力耶﹖」牛金星道﹕「大王不宜發怒。軍師耳目極多﹐若被他知道了﹐反爲不便﹐不如臣等徐圖之。故日前軍師聞平陽之敗鼓掌大笑﹐臣不敢言於大王之前者﹐正爲此耳。」李闖此時更怒不可遏。牛金星仍故意做作﹐力勸李闖隱耐﹕「臣等必有以報命。」說罷﹐正欲辭出﹐忽見宋獻策進來﹐先向李闖問病﹐徐道﹕「大王止於此﹐實非長策。若曠持日久﹐軍心益餒﹐益不可爲矣。臣與李軍師相議﹐主意相同。請大王先幸荊襄﹐然後取四川爲根本﹐養蓄銳气﹐再圖進取﹐不知大王以爲然否﹖李闖聽了並不回答。宋獻策見李闖並不回言﹐且有怒色﹐心中實不自在﹐卽先行辭出。牛金星卽向李闖道﹕「宋獻策此來﹐直是李巖之意﹐探大王聲口耳。李巖果有奇策﹐自應進言﹐何必假托宋獻策以言相試﹖可見李巖怨望深矣。」李闖道﹕「朕亦以爲然﹐容徐圖之。」牛金星道﹕「全仗大王之意。臨時有計﹐自當相報。」

說罷﹐牛金星亦辭出。

回寓後﹐正欲謀殺李巖﹐卽與心腹左右計議。時將軍孫昂﹑史定﹑聞人訓﹑方也仙﹑洪用光﹑馬元龍﹑劉伯淸一班人﹐統通是牛金星黨羽。那牛金星方說到謀殺李巖﹐闖人訓卽道﹕「方今大王病重﹐必難有爲。不如除去李巖﹐丞相卽自登王位便是。」牛金星聽得﹐好不歡喜。時同坐的亦皆爲贊成。

牛金星道﹕「我起自艸茅﹐位至宰輔﹐與天子相去只一間耳。旣有福命做到宰相﹐未必便無福命做到天子。今得你們擁戴﹐自可照此而行。只有軍師李巖﹑宋獻策二人﹐必不肯爲我出力﹐將如何處置﹖」聞人訓道﹕「我們當以願輔丞相先告軍師﹐如他允從﹐他日成事便可共享榮華。如若不然﹐可先把他們結果了﹐便可行事。」孫昂道﹕「李巖那廝﹐自命爲讀聖賢書洪門秀士﹐他輔助闖王﹐常自怨輔非其主﹐何況丞相與他向有意見﹐他焉肯降心相從﹖依某愚見﹐且不必告他。不如想條計策先除了李巖﹐更爲快便。」牛金星道﹕「孫將軍之言是也。李巖只是一个書腐﹐老夫𨿽爲天命所歸﹐人心所戴﹐他如何知得﹖若勸他不從﹐反泄漏機關。今趁闖王有命﹐先除了李巖﹐以行大事可也。」史定道﹕「此實兩全之策。殺了李巖﹐固無阻事之人。卽殺李巖不得﹐亦只出王所命﹐與我們無干。」牛金星聽罷﹐大喜道﹕「只除一李巖﹐宋獻策便無能爲矣。」便具東設席﹐請李巖赴宴﹐並請李巖之弟李牟。李巖本不欲往﹐便向其弟說道﹕「牛金星此人﹐不是好相識的﹐今請赴宴﹐必非好意﹐不如勿往。」李牟道﹕「兄言𨿽是﹐但好意來請﹐若果不往﹐仇更深了。今旣從大王相隨至此﹐性命只付諸天數耳。大勢如此﹐料難有爲﹐只有逃避一策。方今徧地干戈﹐若逃﹐則匹夫之力卽能擒縛。吾兄若不能逃﹐以牛金星黨羽眾多﹐事權在手﹐大王又惟他言是聽﹐再與結怨﹐是自取滅亡也。不如陽與牛黨休容﹐再圖良計。」李巖道﹕「是當初誤了我也。至於今日﹐自問合背地投降﹐難道待斃於此地﹖若與牛黨周旋﹐固所深願﹐只怕牛黨不任我休容耳。與小人共事﹐其難如此﹗」李牟道﹕「今且同往赴宴﹐看牛賊有何話說﹐然後隨機應變便是。」李巖無柰﹐便從李牟之議﹐應允赴宴。牛金星聽得﹐卽令點刀斧手二百名﹐暗備行事。一面準備宴席。

各事妥後﹐已報李軍師兄弟到來﹐牛金星卽衣冠出接﹐並令手下黨隨著﹐向李巖致敬盡禮。李巖此時已見得可疑﹐又見諸將俱在﹐皆牛金星死黨﹐軍容甚盛﹐卽以目示李牟﹐以示事在危險之意。但此時已脫身不得﹐只向牛金星及諸將盡力周旋而已。各寒暄了一會﹐卽行入席。酒至三巡﹐牛金星卽出一暗號﹐早有孫昂起身言道﹕「今大王病重﹐不能視事﹐大勢將去矣。當我軍入京之際﹐大王甫禦正殿卽頭暈目眩﹐可知天意不屬於大王。今丞相寬洪大度﹐天與人歸﹐吾等當奉之爲王﹐以圖大事。其有反對吾言者﹐當先除之。」

那孫昂說猶未了﹐卽一齊哄動﹐鬧在一處﹐言語皆不復辧。牛金星卽擲杯爲號﹐那埋伏的刀斧手卽蜂擁而出﹐不由李巖兄弟分說﹐卽把他兩人砍爲肉泥。

牛金星道﹕「今李逆已除﹐須要商量處置大王之法。」聞人訓道﹕「一不做二不休﹐就此同謁大王﹐令他讓位。從則從﹐不從則殺之。」各人齊道﹕「好好﹗」卽各自佩劍﹐帶了幾十名精壯軍士﹐往尋李闖。

時李闖正在病中﹐忽見宋獻策走進來道﹕「丞相已擅殺軍師矣﹐實誤大事。大王將何以處之﹖」李闖時尙不知牛金星之意﹐以爲李巖實在可惡﹐故聞宋獻策之言﹐仍不以爲意。忽報丞相與各將軍已帶兵佩劍蜂擁而來。李闖此時大驚﹐正欲問个原故﹐牛金星已到了面前﹐向李闖道﹕「李巖兄弟不法﹐吾已代大王誅之矣。今大敵當前﹐大王惟髙臥不起﹐何以禦敵﹖設大兵至此﹐吾等恐無噍類也。大王今日自當擇賢而讓﹐以保生靈。若不然﹐以吾等性命﹐皆系於大王之手﹐大王幸毋戀棧。」牛金星說罷﹐諸將齊道﹕「吾等今日皆願輔丞相。」宋獻策大怒道﹕「汝萌逆心久矣。擅殺軍師﹐罪已不小﹐今日復來逼大王耶﹖」牛金星指宋獻策大怒道﹕「此人亦李巖之黨﹐不可不除。」

乃拔劍斬了宋獻策。李闖在病中罵道﹕「吾今日方知汝等姦詐矣﹗」牛金星聽了﹐不復答言﹐卽指揮諸將一齊動手﹐把李闖殺了。

牛金星正洋洋得意﹐正要擇日登王位﹐忽報吳三桂大隊人馬到來。牛金星聽得﹐卽徬徨無措﹐急令各將士指揮三軍迎敵。惟三桂人馬養精蓄銳﹐且又乘勝而至﹐如風馳電捲。牛金星各軍旣無節制﹐又在內亂之間﹐如何抵敵﹖倒被吳三桂殺得屍橫徧野﹐血流成河。牛金星與各軍四散奔走﹐吳三桂直追牛金星至一小山上。金星自顧﹐手下只剩數百步兵﹐被三桂所困﹐自知再無生理。欲與軍士潰圍而出﹐惟軍士如驚弓之鳥﹐又畏懼三桂人馬多眾﹐都怨道﹕「當初吾等只隨李大王耳﹗𨿽屢經挫敗﹐惟兵馬尙多。牛丞相今無端殺了軍師﹑大王﹐自家擾亂﹐弄得各軍星散。今到此地被困﹐是絕地也﹐吾等須各顧性命。」便相議要殺牛金星投降。當下一人倡起﹐百人附從﹐都一聲喝起﹐擁入帳來﹐殺了牛金星。牛金星焉能與數百官兵相敵﹖竟被眾軍殺了﹐拿了首級﹐往吳三桂那里投降。吳三桂一一招納。餘外各將﹐有被殺的﹐有自刎的﹐不能勝數。各軍士亦有陣亡﹐亦有逃竄﹐尙存餘黨二三萬人。恰福王卽位南京﹐正用何騰蛟扼守皖豫一帶﹐故李自成餘黨都投降何騰蛟去了。

且說吳三桂現平了李自成﹐卽奏報北京攝政王﹐稱自成已死﹐已得大捷﹐只有陜西餘黨已入四川﹐附從張獻忠去了。攝政王多爾衮覽折大喜﹐以吳三桂之功非同小可﹐就賞他以平西王爵﹐開藩雲南地方﹐並平張獻忠各黨。時北京大臣多欲令吳三桂移兵再攻南京﹐惟攝政王也大不放心﹐以吳三桂本屬明臣﹐恐他反戈爲福王出力﹐卻不敢遣﹐只令吳三桂赴雲南就藩。吳三桂以當時福王尙在南京﹐張獻忠尙在四川﹐明裔魯王又在浙江稱爲監國﹐尙屬四方多事﹐本該用自己南徵北剿﹐今一旦以自己歸藩休養﹐可見北京裏攝政王實在還猜疑自己的。心上正自徘徊﹐忽聽得建州主四太子已入北京卽皇帝位。

吳三桂便欲借入朝賀新主登位爲名﹐探看動靜。誰想自請入京朝賀的奏折旣上﹐卽有諭旨已令三桂毋庸來京﹐三桂因此更多疑懼。自此常欲立功﹐好解釋北京朝廷猜忌之心。先將長子送入京中﹐名爲在朝侍駕﹐實則一來畱子爲質﹐二來好窺探北京朝廷舉動﹐卽便挈家就藩﹐坐鎭滇中﹐並防張獻忠餘黨﹐攔於滇黔一帶。

當下吳三桂挈眷同赴滇中﹐只有陳圓圓一人不願同行﹐卽向吳三桂道﹕「妾自蒙王爺賞識﹐得充下陳﹐實以妾向來受田藩厚恩﹐沒有意外﹐得借王爺之力保全田府。又以王爺年少英雄﹐將來立大功﹐建大名﹐實未可量。自念出身寒微﹐庶得借王爺驥尾﹐可以名存竹帛﹐彪炳千秋。今幸王爺大志已成﹐已慰妾望。」三桂至此﹐已知圓圓之心有點譏諷﹐卽道﹕「本藩今日至此﹐殆非本志也。」說罷不覺長嘆。陳圓圓道﹕「王爺今日進爵開藩﹐豈尙以爲未足耶﹖妾昔年被陷﹐致系囚於闖賊之手﹐卽欲一死﹐懼無以自明。今幸自成已殞﹐王爺又已成名﹐請王爺體諒妾心﹐恩準妾束髮修道﹐以終餘年。得日坐蒲團﹐懺悔前過﹐實妾之幸也。」吳三桂道﹕「卿何出此言﹖某正幸得有今日﹐與卿同享榮華耳。」陳圓圓道﹕「昔日李闖尙生﹐妾不敢求去﹐懼人疑妾委李闖以終身也。今闖逆旣除﹐而王爺又功成名立﹐分茅胙土﹐南面稱孤﹐將來美姬歌伎必充斥下陳﹐何必靳此區區﹐不令妾得償私願也﹖」

吳三桂道﹕「愛卿所求﹐何所不允﹖只本藩實不忍愛卿捨我而去﹐願卿毋再續言。」陳圓圓道﹕「妾非不知王爺愛妾之心﹐但王爺若不俯從妾願﹐妾將臭名萬載﹐不可復爲人矣。」吳三桂道﹕「愛卿何出此言﹖」圓圓道﹕「妾身在玉峯爲歌伎﹐乃田藩府以千金購妾而歸。又不能托田府以終身﹐隨獻與大明先帝。先帝以國事憂勞﹐故弗敢納﹐後乃得侍王爺。惜王爺當日以奉命出鎭寧遠﹐使妾不能隨侍左右﹐致李闖入京﹐被擄於賊中。復千謀百計﹐始再得與王爺相見。數年以來﹐東西南北無所適﹐只任人遷徙。旣不能從一而終﹐後世將以妾失身於賊﹐又復赧然人世﹐何以自明﹖故妾非欲捨大王而去﹐實不得已耳。」吳三桂聽到這里﹐心上更不自在。因圓圓是一个婦人﹐尙知從一而終之義﹐自己今日實難以自問﹐更無說話可答﹐便道﹕「愛卿此言﹐直譏諷本藩而已。但本藩心裏的事﹐實難盡對人言。待看他日大局如何﹐方知本藩主意所在也。」陳圓圓聽罷﹐跪下哭道﹕「妾何敢譏諷王爺﹖願王爺不要誤會。但能俯準賤妾所求﹐便是萬幸。」吳三桂便扶圓圓起來﹐並道﹕「卿旣如此心堅﹐待到雲南﹐當爲卿營一淨修之室﹐以成卿志。今卻不能棄卿於此地也。」圓圓便起來拜謝。正是﹕追懷往事成虛夢﹐願破凡塵了此生。

要知後事如何﹐且聽下回分解。第十一回

孫可望歸降永曆皇吳平西大破劉文秀

話說吳三桂扶起陳圓圓﹐許以到滇之後卽另辟一室﹐爲圓圓修道。圓圓拜謝後﹐三桂嘆道﹕「人生不幸遭國變﹐心力所在﹐往往不能如願。今吾羞見紅粉女兒也。」圓圓俯首不答。

時有王輔臣者﹐以勇戰善射三桂收爲義子﹐忽入見三桂道﹕「父親表求陛見而朝旨不允﹐是朝廷疑心未釋﹐此吾父所知也。吾父所以遭疑者﹐由南都曾遣三使入京﹐京中相傳吾父與有來往。故天津前撫臣駱養性﹐以禮接南使被逮。攝政王之心﹐實打艸驚蛇﹐懲駱養性以警告吾父也。人臣而見疑於其君﹐未有能幸存者。況吾父功髙望重﹐兵權在手﹐又爲朝廷猜疑﹐禍不遠矣。今聞南京福王將相不和﹐史可法以文臣統兵在外﹐閣臣又互相爭權。若乘此機會﹐提一旅之師由皖入京陵﹐如狂風之振落葉﹐大勢必然瓦解。南京旣定﹐論功固以吾父居首﹐又足以釋朝廷之疑心﹐實一舉而兩得也。今聞朝廷以肅﹑豫兩王領兵﹐將下淮揚。若再稍遲延﹐此功卽讓肅﹑豫兩王矣。」

吳三桂道﹕「當南使入京時﹐屢次求見﹐吾皆卻之。吾曾有言﹕福王所贈﹐今日不敢拜賜﹐惟終身不忍以一矢相加遺。今言猶在耳﹐吾安可貪功而背之﹖」王輔臣道﹕「兒此言非教吾父貪功﹐但恐好人難做。旣爲人所疑﹐不免爲人所害耳。」三桂道﹕「朝廷並未令我以兵向南京﹐吾若擅專徵伐﹐是越權也﹐恐爲禍更速矣。」陳圓圓道﹕「王爺之言是也。無論南京未易收功﹐且未有詔命﹐遽然興兵﹐於故主則爲背本﹐於新朝則爲侵權。背本則受千秋之唾罵﹐侵權則受朝廷之譴責﹐必不可也。丈夫貴自立﹐若貪功以自禍﹐願王勿爲之。」三桂道﹕「愛卿之言甚是﹐吾聽卿矣。」次日復派諸將招撫李闖敗殘餘黨﹐正欲由湘黔入滇﹐忽新朝已降下詔敕﹐以張獻忠已踞四川﹐僭號而治﹐攺令三桂卽領本部人馬先行入川﹐然後由川入滇﹐這等語。是時新朝因東南各省尙多未附﹐已並令定南王孔有徳﹑平南王尙可喜及承襲靖南王耿繼茂各帶兵南下﹐以圖一統之業。吳三桂旣得旨詔令入川﹐便卽統率諸路人馬﹐直望成都進發。

且說張獻忠自與李自成分軍﹐先下河南。明將如左良玉﹑黃得功﹐先後挫敗﹐張獻忠遂乘勢入川﹐取成都爲京﹐僭稱帝號。人民畏其殺戮﹐多爲從附。及三桂起兵入川時﹐張獻忠已歿﹐遺將孫可望素擅威權﹐遂代統張獻忠之眾。未幾南京爲淸帥肅﹑豫兩王所破﹐史可法已殉難於揚州。福王旣歿﹐南明遂亡。明永曆帝爲明神宗萬曆之孫﹐初封桂王﹐自南都敗後﹐卽稱帝於肇城﹐那時正巡幸安隆地方。張獻忠遺將孫可望方欲由川入湘﹐聞永曆帝將至﹐獨上表向永曆帝稱臣。願爲從附。永曆帝一面降旨慰獎之﹐令孫可望以本部安撫四川﹐然後北伐﹐以圖恢復。孫可望得旨大喜﹐先發出檄文﹐布告遠近。時人心思明﹐以爲孫可望此舉﹐已悔於前附助張獻忠之非﹐今已反正﹐故紛紛從附。那知孫可望只是狼子野心﹐自恐勢力不能抗敵建州人馬﹐故恰值南京福王旣敗﹐福州唐王亦亡﹐獨有桂王卽位於肇慶﹐攺元永曆﹐時兩粵﹑滇﹑黔及江西﹑湖南尙多奉永曆正朔﹐就欲借東明之勢力﹐陽向永曆帝稱臣﹐實則欲永曆帝遣將分兵牽制大淸國人馬﹐自己好於中取事。今以人心相附﹐以爲有機可乘﹐便發出一道矯檄道﹕

昔也神洲板蕩﹐國敵凱覦﹐亂事披猖﹐英雄並起。是以秦隴一帶﹐晉豫之間﹐非干戈擾攘﹐卽鐵騎縱橫。以爲明祚旣衰﹐眞人應出﹐各國大位﹐共奮雄心。於是攀龍附鳳之徒﹐緯武經文之輩﹐各輔其主﹐以建大功。乃李自成方入北京﹐吳三桂卽引來外敵﹐遂致黃農遺裔﹐赤縣名區﹐不復歸於中土之人﹐而竟亡於外人之手﹐至可嘆也。幕府出自寒門﹐欲尋明主﹐講求用兵偉略﹐夙嫻虎豹之韜﹐冀爲開國元勛﹐並畫麒麒之閣﹐奔馳隴蜀﹐割據城池﹐方謂大勢可乘﹐從此芳名永著。不意天不祚漢﹐人忘其宗﹐竟爲敵國之前鋒﹐並污宗邦之淨土。幕府此處﹐非敢二三其徳﹐變易其心。惟念外勢旣張﹐中原已失﹐自當先公義而後私圖﹐豈忍爭私榮而忘大局。用是亟圖反正﹐急起維持﹐以杜橫流﹐俾完故國。今幸南京𨿽亡﹐東粵無恙﹐唐王縱歿﹐桂藩復興。以萬曆之神孫﹐作大明之聖主﹐以某年月日卽位於廣東肇慶。下連粵嶠﹐上溯滇黔﹐前襟江西﹐後聯湘江﹐六七省同奉正朔﹐數萬里仍隸版圖﹐可知明徳尙在﹐天命未攺。幕府上覘天意﹐下驗人情﹐遂率僚屬﹐爰及諸軍﹐各攺大者王﹑小者侯之初心﹐執行顧本國拒外人之大義。爾等皆朱明百姓﹐黃胤遺民﹐三百年沐澤沾仁﹐數十世渝肌洽髓。旣有明主﹐應起義師。

以四川泱泱之雄﹐合數省蕓蕓之眾﹐共思披堅執銳﹐不難掃穴擒渠。試看今日之域中﹐仍是朱家之天下。

自這道檄文一出﹐正是知人知面不知心﹐遠近人民以爲孫可望從此反正﹐據四川之眾與永曆帝相合﹐實不難恢復中原﹐故此紛來從附﹐軍聲復振。那時孫可望以人心旣信自己﹐且又蒙永曆獎諭﹐便欲乘此機會﹐托迎駕之名﹐先挾永曆帝至成都﹐學曹操挾天子以令諸侯的故事﹐待平定天下﹐再圖大位不遲。便遣心腹大將王復臣﹐領兵直出貴州﹐至陵安迎接永曆皇帝。那永曆心上﹐以四川向稱天險﹐可以久守﹐便欲隨入成都。適晉王李定國在旁﹐力持不可。原來李定國爲人久經戰陣﹐性復沈毅﹐久爲明將﹐多著勛勞。自永曆帝繼位後﹐卽委定國以兵權。定國此時實以光復自任。忽聽孫可望歸降﹐並來迎駕﹐便向永曆帝諫道﹕「孫可望又名孫朝宗。張獻忠因他悍勇﹐收爲義子﹐所經戰事﹐皆以劫掠爲事。當獻忠破蜀時﹐盡收府藏金銀﹐載入錦江﹐致爲川將楊展所殺。可望幸逃﹐遂代領其眾。今以三桂將行入川﹐遂陽爲稱臣﹐實欲與我合而抗敵。此等人狼子野心﹐不足倚賴﹐臣以爲可利用﹐則利用之﹐不宜倚爲心腹。設相隨入川﹐一旦或有不測﹐實非國家之福也。」永曆帝道﹕「朕以他人馬尙多﹐可爲助力﹐正欲倚之。以朕今日棲息南服﹐正思北返﹐若不借資羣策羣力﹐事亦難濟。以四川之雄﹐孫將軍之眾﹐若失此機會﹐實爲可惜。」李定國道﹕「臣固言可用則利用之。不如縻以好爵﹐使興兵北伐﹐以牽制敵軍。若他派員來迎﹐只言甫行卽位﹐去畱爲人心所關﹐待時機稍定﹐然後入蜀可也。」永曆帝從其言﹐便以冠服賜命﹐封孫可望爲景國公﹐令其興兵北伐﹐一面以婉言辭卻。

王復臣迎駕去後﹐王復臣以永曆帝不肯駕幸成都回復可望﹐可望大不滿意﹐便謂復臣道﹕「明帝尙疑我也。但我等汗馬十數年﹐李﹑張二人究無寸地﹐而淸國坐享漁人之利。我等實當歸輔明朝﹐挈天下而還朱家﹐以雪大恥。若大功旣立﹐不患明帝尙疑我也。」帳下總參謀劉文秀講道﹕「明公若始終存此心以助明朝﹐實國家之幸也。北京之師﹐某當斬三桂之頭以獻諸麾下。」

孫可望大喜﹐便令劉文秀提兵五萬﹐以王復臣爲副帥﹐往迎三桂﹐孫可望自統大兵爲後援。

惟孫可望旣派出劉文秀﹑王復臣領兵往迎三桂之後﹐只道兩軍相持﹐必費時日﹐自計待劉﹑王兩將去後﹐至十五日起兵也不遲。可望又是个登徒之輩﹐天天只是迷於酒色。當張獻忠亡時﹐遺下妃嬪十數人﹐皆是張獻忠蹂躪各省時擄掠得之者﹐中多殊色﹐自獻忠亡後﹐孫可望擇其美者據爲己有。有名杏娘者﹐年約二十﹐通文翰﹐善歌舞﹐爲敍州生李功良之妻﹐其始買自勾欄﹐年十六卽歸李功良家。當張獻忠入敍州時﹐大肆殺戮﹐至李功良家﹐見杏娘美艷﹐卽謂功良道﹕「此女是汝何人﹖何嬌艷至此﹖」李功良道﹕「此賤妾杏娘也﹐本姓王氏﹐某以千金購自勾欄已三年矣。」張獻忠道﹕「汝能以杏娘相讓否﹖倘能以杏娘獻出﹐卽保全汝家。若不能﹐卽全家死在目前﹐杏娘始終爲朕所奪也。」李功良道﹕「大王旣興大義﹐何必爲此﹖」張獻忠怒道﹕「汝不必多言。汝不以杏娘相讓﹐朕便不能取之耶﹖」李功良猶豫不捨﹐杏娘卽上前道﹕「毋以妾一人而害及全家。且妾若得隨大王爲貴妃﹐君從此亦可置身靑雲。大王固能生殺人﹐亦能富貴人也﹐何戀戀爲﹖」李功良見杏娘已出此言﹐又懼爲獻忠所殺﹐遂以杏娘獻出。張獻忠大爲歡喜﹐卽畱李功良家中男婦老幼六命。自此杏娘遂歸於張獻忠﹐及稱號而後﹐卽封爲貴妃﹐極加恩寵。獻忠旣亡﹐杏娘復歸於孫可望。那孫可望旣得杏娘﹐正是朝夕不離﹐故自從分發劉文秀﹑王復臣帶兵往迎吳三桂之後﹐本該從速帶兵出發﹐做劉﹑王兩將的後援﹐偏是那杏娘撒嬌撒癡﹐孫可望又是依依不捨。湊著可望要出兵時﹐杏娘便道﹕「妾天幸得隨將軍﹐自念托以終身﹐日後得个好結果﹐今將軍又要捨妾而去。以將軍南徵北剿﹐往來不定﹐倘十年八年不回﹐這里叫妾依靠何人﹖」說罷大哭。孫可望不禁爲之悲感﹐隨道﹕「我正欲以成都爲家﹐安肯捨此地而去﹖今不過以兵力爲劉﹑王兩將後援。今幸一戰成功﹐斬了三桂逆賊﹐卽重回此間﹐與卿再會﹐卿卻不必多慮。」杏娘聽了﹐依然不允。孫可望又道﹕「俗話說救兵如救火﹐若我不出兵﹐是誤了劉﹑王兩將。且成都大局亦危﹐實不能不去的。」說罷﹐又三番兩次勸解。杏娘道﹕「將軍旣要去﹐我如何敢阻擋﹖只可惜苦了我也。」說罷﹐又復大哭。

孫可望以未得杏娘允肯﹐意終不決。時前鋒已飛報道﹕「吳三桂人馬﹐大隊將抵敍州。」左右皆請孫可望從速出兵﹐並道﹕「自張大王歿後﹐四川已復失。今將軍以百戰之勞﹐復取四川﹐倘有差池﹐後日將不可收復。以吳三桂非別將可比﹐爲人悍勇耐戰﹐兵馬又多﹐若前驅稍挫﹐彼將全軍擁進﹐直進成都﹐那時救援已無及矣。爲今之計﹐速進大兵﹐旣可爲劉﹑王兩將的後援﹐又可以鎭前敵的軍心。軍心一振﹐敵气自奪。若將軍猶豫不決﹐後悔無及矣。」

孫可望亦以爲然﹐仍再向杏娘說﹐力言不起兵不得。叵耐杏娘偏不肯離孫可望﹐可望無柰﹐便帶同杏娘一齊出兵。那杏娘向不曾見過戰陣﹐又不曾經過跋涉﹐故一路上只是緩緩而行。

那劉文秀﹑王復臣領兵先抵重慶。是時川省人心𨿽憤張獻忠從前橫暴﹐但孫可望一旦反正﹐民心自然歡喜。恰淸將帶兵入川的﹐又是吳三桂﹐人人共憤﹐故乘孫可望一時反正﹐也紛紛附從。那劉文秀又善撫士卒﹐在軍中並與軍人同甘苦﹐是以重慶﹑敍州諸郡縣向日所失陷已隸淸國版圖的﹐都次第收復。當吳三桂大兵到時﹐一來兵行已久﹐又在疲戰之後﹐苦難得力﹐怎當得劉文秀人人奮勇。故吳三桂迎戰時﹐大小數十戰無不失利。三桂顧左右道﹕「不料孫可望軍中有如此勁旅﹐不料他部下又有如此能員。本藩自從寧遠回京﹐直至今日﹐何止百戰﹖無堅不破﹐無仗不克。今竟疊遭挫敗﹐將有何面目見人耶﹖」參謀夏國相道﹕「大王差矣﹗以大王自離京以來﹐部下𨿽皆能徵慣戰﹐但年來三軍無日不在戰陣中﹐疲瘁極矣。此所謂彊弩之末﹐勢不能穿魯縞也。彊而求勝﹐勢難如願﹐徒自取辱耳。不如退守保寧﹐深溝固壘﹐以復養元气。待敵軍有隙可乘﹐然後乘而躡之﹐此萬全之策也。」三桂道﹕「保寧果能久守耶﹖」夏國相道﹕「保寧城池𨿽小﹐但地居險要﹐據此可以當敵軍之衝。我退而彼若來追﹐是我已反客爲主矣。因而破之﹐不亦易乎﹖」

吳三桂深以爲然﹐便傳令斂兵﹐退守保寧。劉文秀聽得﹐惟恐失敵﹐急傳令追趕。王復臣諫道﹕「我軍連勝﹐已足壯人心矣。論人馬多寡﹐我不如彼﹐若以孤軍深入﹐誠非計之得者。不如待孫帥領兵到時﹐合而攻之﹐三桂卽一鼓可擒矣。」劉文秀又道﹕「三桂﹐虎也。今彼旣敗﹐若不迫之﹐將令再養元气﹐後益難制﹐自當乘勢迫之。且吾軍所向克捷﹐部下人馬亦不爲弱﹐何必待孫帥一軍﹐始行進取耶﹖」便不聽王復臣之言﹐領軍直躡三桂之後﹐直至保寧﹐傳令分軍四面圍攻。王復臣又道﹕「望將軍切勿圍城﹐以三桂𨿽敗﹐尙未大挫也。困獸猶鬥﹐況彼擁十萬大兵乎﹖古人說得好﹕置諸死地而後生。三桂當困危之際﹐鼓勵三軍﹐亦易爲其所用也。若不圍城﹐則彼惟有棄城而遁﹐我因而收復土地﹐不亦宜乎﹖」劉文秀不聽﹐只傳令圍城﹐並令部將張璧光圍西南﹐文秀圍西北﹐轉令王復臣指揮各路。分撥旣定﹐把保寧圍得鐵桶相似。時三桂方親自巡城﹐至西南一角﹐謂左右道﹕「此可襲而破之﹐不知誰人圍此間耳﹖」左右道﹕「此張璧光也。向爲張獻忠驍將﹐十分悍勇。」

三桂道﹕「吾亦聞其人矣﹐勇而無備﹐不足畏也。」乃令精騎突出西南﹐轉戰而東﹐三桂自爲內應﹐以破文秀。正是﹕𨿽嚴壁壘誇兵力﹐誤國城池中敵謀。

要知三桂勝負如何﹐且聽下回分解。第十二回

平西王兵進雲南城永曆皇夜走永昌府

話說吳三桂在保寧城被困﹐見西南一帶爲孫可望部將張璧光所守﹐軍勢懈惰﹐可以襲破﹐便定策遣精騎突出西南﹐轉戰而東﹐自己自爲內應﹐準備乘勢由東門攻出。時王復臣在軍中﹐見保寧城上隱隱旌旗移動﹐便謂劉文秀道﹕「三桂將出矣。宜告誡三軍﹐速做準備。」劉文秀道﹕「兄何以知其將出也﹖」王復臣道﹕「三桂退守孤城﹐非便退也。彼以十萬之眾千里而來﹐方欲踏平成都﹐安有因小挫折卽行退走之理﹖彼紮守保寧﹐實欲窺我軍﹐乘懈再進。弟正爲此慮﹐故時常畱心。昨夜見城樓上各旌旗隱隱移動﹐非突出掩襲而何﹖將軍當有以防止。」劉文秀道﹕「足下實屬精細。但我們追三桂至此﹐只欲求戰耳。彼突出而我迎戰﹐固所願也。」王復臣道﹕「某所慮者﹐只張璧光一軍耳。璧光勇而無謀﹐性又輕敵﹐不敗何待﹖此軍一敗﹐卽震動諸軍矣。倘有疏虞﹐四川震動﹐不可不愼也。」劉文秀道﹕「兄言亦是。張璧光𨿽屬悍勇﹐然性最疏失﹐吾當誡之。」說罷﹐正欲傳令張璧光軍中﹐忽西南角上喊聲大震﹐保寧城內有數千精騎突城而出﹐爲首一員大將乃胡國柱﹐直攻張璧光一軍。張軍皆未有準備。那張璧光一來輕敵﹐二來又不料吳軍猝至﹐一時慌亂。張璧光率軍混戰一會﹐無心戀戰﹐只望東門而來﹐欲與劉文秀合軍。胡國柱乘勢趕來。劉文秀知道張軍已敗﹐一面防吳軍由東突出﹐一面欲援應張璧光。惟三桂在城上已知胡國柱得勝﹐吳三桂由東門卽率兵殺出﹐正攻劉文秀一軍。劉軍以三桂掩出﹐軍心大亂。王復臣一軍﹐又爲張璧光所擾﹐不能成列﹐欲退兵數十里﹐暫避吳軍﹐再圖進戰。適事有湊巧﹐上流山水暴漲﹐三軍更爲慌亂。劉文秀﹑王復臣兩軍皆不能支﹐三桂卽號令諸將乘勢合擊。王復臣軍中多有逃竄﹐復臣手斬數人﹐猶不能止。時被吳軍圍困數重﹐復臣大呼道﹕「汝曹當見揚州之事﹐若降﹐必無生理。苟不奮力﹐當盡死於此矣。」軍士聽得﹐雄心一振。復臣一馬當先﹐手斃吳軍十餘人﹐軍士皆隨復臣奮鬥﹐吳軍死傷亦眾。三桂轉怯﹐欲復退入城﹐夏國相諫道﹕「若再退﹐則保寧不守﹐而三軍性命亦難保矣。成敗在此一舉﹐王爺勿自餒也。」

三桂大悟﹐復鼓勵三軍勇進。時復臣軍士已漸漸疲乏﹐圍者又眾﹐自知必敗﹐乃嘆道﹕「恨豎子不聽吾言也。大丈夫不能生擒明王﹐光復祖國﹐已自羞矣﹐豈可復爲敵所辱﹗」遂拔劍自刎而死。後人有詩嘆道﹕

英風矯矯一元戎﹐辜負當年輔獻忠。

一死幸能存晚節﹐貞魂不滅鬼猶雄。

自王復臣歿後﹐軍士大半投降﹐三桂一一招納。劉文秀見張璧光已敗走﹐王復臣又已自刎﹐亦卽解圍而去。三桂不敢追趕﹐夏國相道﹕「文秀最得士心﹐若畱之休養元气﹐終爲我礙。今乘其敗﹐宜並力除之﹐以絕後患。」三桂道﹕「吾自帶兵數十年﹐平生未見有如此惡戰。勝敗原因﹐只差一著耳。使如復臣言﹐我軍休矣。」遂勒兵不趕。

劉文秀欲回軍成都﹐約行了四五十里﹐始見孫可望兵到。劉文秀迎著﹐告訴敗兵之事。孫可望道﹕「我早來一天﹐當不至此。今復臣已死﹐吾折一臂也。」文秀道﹕「吾自收復四川以來﹐人心歸附。今遭此敗﹐關系非淺﹐速作區處。」孫可望道﹕「今與將軍會合﹐尋三桂再戰﹐何如﹖」劉文秀道﹕「大敗之後﹐軍心搖動﹐未易言戰也。」孫可望道﹕「倘三桂來追﹐又將柰何﹖」文秀道﹕「目下料三桂必不敢來追﹐因彼軍𨿽勝﹐實出於僥幸﹐非盡關人力也。三桂𨿽勝﹐猶有畏心﹐追兵一層﹐可以無慮。」孫可望道﹕「然則今後將如何區處﹖」劉文秀道﹕「願元帥撫卹瘡痍﹐訓練人馬﹐招集流亡﹐重整气象。以成都之固﹐三桂豈便能得志耶﹖」孫可望道﹕「吾欲遷踞貴州﹐汝意以爲何如﹖」劉文秀道﹕「元帥此言﹐直下喬入幽矣。貴州荒瘠之地﹐得之亦無所措施。成都沃野千里﹐山川險要﹐柰何棄之﹖我借人心固結﹐握要以圖﹐尙有可爲。若自行棄之﹐是三桂此後不費一矢﹐不勞一兵﹐卽唾手而得四川矣。貴州偏壤﹐必難久守﹐不可不審也。」孫可望聽罷﹐初猶躊躇未決﹐惟以敍州一敗﹐恐三桂長驅以進﹐難以抵禦﹐急欲入貴州﹐借永曆帝兵力﹐以爲聲援﹐便道﹕「吾新受永曆皇招納﹐今兩廣雲南尙屬大明疆土﹐吾若據貴州﹐反可互相援應。若仍畱成都﹐恐軍勢反孤矣。」便不從劉文秀之言﹐移兵望貴州進發。

早有細作報到三桂軍中。三桂大喜道﹕「孫可望驍悍耐戰﹐自張獻忠亡後﹐可望歸降永曆﹐號爲反正軍﹐人心多附之﹐故兵勢甚盛。加以劉文秀沈毅果斷﹐能得軍心﹐若相與同心協力﹐四川不易破也。今彼捨四川而入貴州﹐此策最下者。吾得四川必矣。」便統兵直進成都。所有孫可望舊部﹐皆以劉文秀﹑王復臣尙不能與三桂相敵﹐都不敢應敵﹐故三桂所到﹐皆望風披靡﹐不數月遂平了四川。

且說永曆自卽位於肇慶﹐那時所委任大小臣工大都夤緣賄進﹐朋比爲姦﹐百政不舉。只有閣臣瞿式耜﹑陳子壯二人﹐尙是精忠謀國。餘外鬥量車載﹐皆無光復宗社之才﹐亦無澄淸宇宙之志。會唐王僭號於廣州﹐以蘇觀生爲相。時陳子壯督兵在外﹐卽函商瞿式耜﹐請永曆帝詔責唐王﹐撤去帝號。

唐王不從﹐反令陳泰督兵往伐肇慶﹐欲先降永曆皇帝。恰淸將終養甲及李成棟興兵入粵﹐唐王也不暇計及拒敵﹐惟以侵伐肇慶爲急務﹐故淸將毫不費力﹐卽拔了廣州﹐唐王卽已被擒。永曆以廣州旣失﹐已是唇亡齒寒﹐恐肇慶不能久守﹐卽擬遷都桂林。時瞿式耜方破陳泰於三水﹐聞遷桂林之議﹐力諫不聽。

因那時丁魁楚用事﹐聽得廣州已失﹐肇慶必危﹐急發人持密函李成棟處求降。

故一面催促永曆帝駕幸桂林﹐自己卻遲遲不發﹐因財帛甚多﹐要瞞著永曆皇帝﹐專待成棟佳音。及久不見成棟密報﹐卽自備大船四十艘﹐把歷年賄賂所得金珠寶帛﹐滿載船中﹐直赴嶺溪而去。

那時永曆帝已抵桂林﹐丁魁楚猶在嶺溪船中﹐忽得成棟密報﹐並遣人往迎魁楚﹐口稱願保丁魁楚爲兩廣總督。丁魁楚大喜﹐卽與兒子及一妻﹑四妾﹑三媳﹑二女同過成棟所遣船中。惟一妾於過船時投水而死﹐餘外未有脫去﹐財寶亦無失漏。忽到三更時分﹐兩峯火光沖天﹐有無數船隻滿載軍士﹐盡是成棟旗號。丁魁楚方大驚道﹕「單迎我一人﹐何至勞動許多兵馬﹖」正在錯愕間﹐已被成棟軍士盡行拿下。丁魁楚家屬不畱一个﹐卽解過大船﹐已見成棟坐在船中。原來成棟自知道永曆已走桂林﹐卽發兵潛赴梧州。當下見了魁楚﹐卻笑道﹕「汝安得許多財帛﹖莫非從賄賂及朘削來耶﹖汝如此貪詐﹐安能爲兩廣總制﹖」丁魁楚那時自知不妙﹐便向李成棟哀求道﹕「某自知罪矣。願明公畱我一子﹐以延血嗣﹐皆公之賜也。」李成棟笑道﹕「汝至今日還存舐犢之私耶﹖吾先殺汝子﹐以給汝看。」說罷便令左右先斬丁魁楚之兒﹐擲頭顱於魁楚之前﹐並道﹕「此卽延汝血嗣者也。汝今日猶愛其子﹐吾將令汝父子不時相見也。」魁楚道﹕「吾盡獻船中所有﹐以贖一命何如﹖」李成棟笑道﹕「汝卽不獻出﹐某便不能取耶﹖」便令左右﹐當魁楚眼前﹐將各船金銀珠寶逐一點過船中。魁楚見了﹐如萬箭攢心﹐卻嘆道﹕「當永曆皇上幸桂林時﹐向我借銀四十萬爲行費﹐我當時若允借之﹐此時已同到桂林﹐不至盡爲敵人所有﹐亦不至死於此地也。」李成棟道﹕「汝今日悔之晚矣。」把各金銀珠寶點過之後﹐再復搜查﹐無所藏匿﹐卽令將魁楚斬訖﹐並一妻﹑四妾及三媳﹑二女﹑諸婢僕﹐不畱一个。可憐丁魁楚前借南京馬士勞之力﹐在弘光帝駕下總督兩廣﹐卽私交靖江王來粵舉事。及靖江王以推官顧奕爲丞相﹐以臨桂知縣史其文爲兵部尙書﹐先派令來粵﹐約會魁楚。那魁楚竟又拜隆武帝登極之詔﹐擒史﹑顧二人﹐解赴閩中斬首。隨又隨同擁立永曆帝﹐自爲重臣﹐已是一个反復小人﹐乃復賄賂徵收﹐廣儲金寶。永曆帝借款西行﹐仍不肯捐助分毫﹐轉要潛通李成棟﹐甘願屈膝投降﹐終至不得其死﹐禍及全家﹐金帛亦化爲烏有。無君之報﹐可謂殷鑑。

今閒話休說﹐單表永曆帝奔至桂林時﹐閣臣瞿式耜尙在梧州﹐力籌守禦。

惟永曆帝以恢復心急﹐欲鼓勵人心﹐故名器不免失諸太濫。有末吏驟升六卿的﹐有京曹突升臺閣的﹐甚至流寇曹志建﹑王朝俊等﹐都盡賜五等爵﹐恃流寇爲勁旅﹐聲勢似乎稍振﹐實則並不能衝鋒陷陣﹐故不久卽有武岡之敗。永曆帝卽復棄桂林﹐除帝駕之外﹐無不徒步跣足。並一个呱呱墜地甫經兩月的皇子﹐亦委棄沙灘﹐不能兼顧。各官有隨駕的﹐有逃走的﹐也不能勝說。單說瞿式耜一人﹐探得永曆帝已離桂林﹐恐大淸兵馬沿湖南而下﹐那時自己𨿽駐梧州﹐亦屬無濟﹐便星夜領人馬趕至桂林堵守﹐以防淸兵掩襲。一面遣人賫表追諫永曆帝﹐不宜遠狩﹐請仍畱桂省﹐以鎭靖人心。不料永曆帝以孫可望一路人馬以爲可靠﹐又以川滇險固可以久守﹐便決意先抵雲南﹐然後駐駕。

故不從瞿式耜之言﹐沿慶遠府望雲南而來。偏又事有湊巧﹐李成棟自輔助淸朝平定廣東之後﹐淸廷就用他爲羊城總鎭。那一日忽然自號反正軍﹐奉永曆帝正朔﹐所有兩廣土地﹐盡奉還永曆帝﹐稱爲大明疆土﹐並遣部下洪天擢﹑潘曾緯﹑李綺三人賫奏﹐追呈永曆﹐表明自己反正﹐惇請永曆駕回。

原來李成棟於先一年到廣州後﹐卽繳收文武印璽五千餘顆﹐只在其中取總制之印祕密藏之。有一愛妾﹐本名珠圓﹐爲雲間歌伎﹐成棟在雲間時得之﹐甚爲寵愛﹐出徵各處﹐皆以珠圓相隨。那珠圓卻也奇怪﹐偏不喜歡李成棟輔助淸朝﹐故常常慫恿成棟反正﹐那成棟只置之不理。及珠圓知成棟藏起廣州制臺之印﹐暗忖道﹕「那印是明朝的﹐如何反要畱起﹖難道他還要做明朝的兩廣總制不成﹖」便乘機向成棟說道﹕「橫豎做一總制﹐試問做明朝與做淸朝的﹐貴賤有什麼分辧﹖怎地不做流芳﹐要做遺臭﹖實在難解。」成棟聽得﹐依然不答。到那一晚﹐珠圓侍宴﹐又復以言挑之。李成棟卻指著珠圓答道﹕「我非無意﹐只憐此雲間眷屬耳。」珠圓聽罷﹐誑驚道﹕「原來元帥爲妾一人﹐致誤一生耶﹖昔令兄李成梁捍守三邊﹐卓著勛勞。今元帥只爲一个婦人﹐自墮其志﹐何其餒也﹗不必說了﹐妾請死於尊前﹐以成君子之志。」遂取佩劍自刎。李成棟不料其死﹐救之不及﹐卽抱屍大哭道﹕「女子乎﹐是矣。」

隨又謂左右道﹕「我等大丈夫﹐安可不及一婦人識見乎﹖我等自誤已久﹐豈可不速返迷途也﹖」左右皆道﹕「願從元帥之意。」李成棟大喜﹐於是取梨園袍裳﹐腰金吉服﹐晉賢冠﹐四拜之後﹐方殮去珠圓。卽出兩廣制臺之印﹐奉明永曆正朔﹐具疏迎永曆帝回端州。

那時永曆帝君臣聞之﹐自無不歡喜。永曆帝道﹕「朕若從瞿式耜所諫﹐此時若在桂林﹐則回端州較易矣。」時閣臣嚴起恆道﹕「成棟如此舉動﹐自是可喜。但恐他反復﹐終信不過耳。今宜先慰諭成棟移廣州之眾﹐出師江西。待觀其動靜﹐然後回端州也不遲。」永曆帝深以爲然。惟閣臣式耜聽得﹐由桂林飛諫道﹕「成棟𨿽或不足道﹐然當此用人之際﹐不宜示之以疑﹐自當返駕端州﹐以維系人心。」永曆帝便一面令人往修肇慶行宮﹐一面使人持節至廣州﹐築壇拜李成棟爲大將﹐卽日起程再往肇慶回來。

且說成棟自奉築壇拜將之諭﹐卽道﹕「事在人之做不做﹐不在壇之登不登也。刎頸愛妾刻不忘懷﹐必欲得之﹐以瞑九泉之目耳。」使者還報﹐永曆帝卽封珠圓爲忠烈夫人。時成棟奉命出徵江西﹐卽上表永曆帝﹐說道﹕「南雄以下事﹐諸臣共任之。庾關以外事﹐臣獨肩之。」卽率部下健卒二十萬名﹐望南雄進發。那時江西金聲桓正在起事﹐稱爲光復軍﹐已踞南昌﹐並交通成棟﹐聯爲一气﹐故當時朱明軍勢大振。怎柰自成棟在時﹐諸臣多爲畏憚﹐及成棟去後﹐朝局已是大變﹐共分數黨。有是李成棟親愛的﹐如李綺﹑潘曾緯之類﹐自恃聲勢﹔有自南寧隨駕的﹐如嚴起恆﹑王化澄之類﹐自恃功勞﹔有爲大明舊臣由各路來依故主的﹐如吳璟﹑丁時魁之類﹐自無忠節﹐各爲黨羽﹐互相爭權﹐卽互相傾陷。皆以爲成棟反正﹐國家可復﹐卽預先爭權。誰料李成棟兵馬直至江西贛州城下﹐方勢如破竹。

惟那一夜李成棟方已睡著﹐忽聞人連呼董大哥。成棟卻從夢中驚覺﹐詫異道﹕「董大成是吾中軍﹐彼呼之﹐得毋吾軍已爲彼有乎﹖」忽披短衣﹐騎駿馬﹐望梅關而遁。計兩晝﹐皆冒大風雨﹐已抵梅關。計大兵二十萬﹐分爲十大營﹐李成棟卻棄軍而走。部下十總戌不知其故﹐亦相隨逃走。乃至南安城門﹐成棟方如夢初覺﹐卻嘆道﹕「我誤矣。」隨見各總戌奔到﹐乃並責道﹕「我去後﹐你們亦遁耶﹖」諸人道﹕「元帥旣去﹐我們不得不遁。」成棟大怒﹐立拔劍殺了愛將楊國光﹐便把二十萬士卒器械﹐委棄贛州城下。此時成棟自覺無面入端州面君﹐惟再返廣州﹐冀圖再舉。

那時淸國已知李成棟反正了﹐深恐各省爲之聲應﹐便令南主孔有徳﹑平南王尙可喜速下廣州﹐以拒成棟。又防永曆帝必走雲南﹐急令吳三桂領兵由四川入雲南﹐並令降將洪承疇引兵由貴州而出﹐與吳三桂一軍相會於雲南省。

這諭旣下﹐各路淸兵紛進。那永曆帝聽得李成棟自贛州奔回﹐心中大爲驚怯。

是時李元允﹑袁彭年互相爭權﹐聽得成棟凶信﹐亦不畱意﹐反向永曆皇慰道﹕「方今金聲桓起事﹐孫可望來歸﹐成棟𨿽敗﹐亦可再舉﹐眼見大明江山不久光復﹐又何必多慮﹖」永曆帝聽得﹐默然不答。惟當時臣工以成棟無故奔回﹐亦不免稍怯﹐於各爭升官﹑各爭執政之舉﹐頗爲少息。但恐肇慶仍守不住﹐紛紛促永曆帝西遷。皆謂車駕甫到南寧﹐卽得金聲桓光復南昌及成棟歸命之信﹐今甫返肇慶﹐而成棟卽無故敗奔﹐可見肇慶行宮不利﹐立宜西遷﹐這等語。時永曆帝只如守府﹐各事皆決於羣臣。因一面令成棟再復舉兵﹐一面議遷都雲南。各大臣恐成棟阻止遷都﹐惟祕密不令成棟知道。待成棟起兵後﹐卻令李成棟密友杜永和畱守兩廣﹐爲成棟後援﹐卽擇日奉永曆帝車駕起程。

因雲南舊有世臣沐天波﹐有行臺在永昌府﹐此處近隔緬甸﹐那緬甸國又向爲大明藩屬﹐那時聽得淸國已分發幾路大兵﹐洪承疇﹑吳三桂旣赴雲南﹐淸國禮﹑肅二王又下廣州﹐已先得有尙﹑孫二王赴粵之信﹐故行在各大臣皆恐不能抵抗淸兵﹐欲就近借助緬甸兵力﹐故決意遷都雲南。又恐李綺﹑潘曾緯皆成棟黨羽﹐恐他報知成棟﹐必然阻止西遷﹐那日權臣袁彭年便以軍詔矯命﹐使潘﹑李二人前赴廣州﹐卽瞞著潘﹑李二人奉車駕起程﹐望雲南而去。正是﹕未識遷都爲下策﹐甫行息駕又西行。

要知後事如何﹐且聽下回分解。第十三回

孫可望逼封三秦王吳平西手弒永曆帝

話說永曆自離了肇慶﹐望雲南進發。時地方各官皆懼淸兵若攻廣州﹐必不能久﹐那時若投降﹐則遺臭萬載﹔若殉難﹐則殞命﹔一時皆作逃竄之計。故永曆帝車駕經過的地方﹐多有官員追來相隨﹐借護駕之名﹐爲逃生之計。

惟袁彭年﹑丁時魁﹐𨿽隨駕在側﹐依然賄賂公行。凡有饋獻的﹐就稱忠勇性成﹐不忘君上﹔若沒有饋獻的﹐就稱說地方公事要緊﹐須畱人鎭守﹐不準他隨駕﹔故又紛紛納賄於袁﹑丁二人﹐俾得隨駕逃走。以故隨駕的人日多一日﹐隨帶金帛又少﹐幾至不能供應。只是一班貪臣當道﹐只自顧私囊﹐也不理公帑支絀。

那日車駕到了容縣﹐永曆帝乃使人求貸於瞿式耜。那瞿式耜正在桂林駐守﹐聽得永曆帝又復西行﹐且行資告竭﹐便拜表遣人饋獻一千金。表中大意也說道﹕「陛下年來東走西遷﹐旣回端州﹐何以未見敵形又行西狩﹖今行資旣缺﹐想左右大臣未必私囊盡無積蓄﹐何臨危遇變﹐依然不顧朝廷﹖臣守桂林已久﹐兵糧支應浩繁﹐只是羅雀掘鼠﹐東借西移﹐仍不敷分發。幸得軍心忠義﹐不致懷有怨心。且桂林荒瘠之地﹐不是膏腴可比﹐奉命之日﹐正苦無籌策﹐今皇上行費要緊﹐只得湊備白銀一千兩奉上﹐願皇上適可而止﹐勿遽入滇。車駕爲人心所系﹐一去則人心瓦解矣﹐願陛下思之。」永曆帝看罷表中言語﹐不覺嘆道﹕「瞿公志慮忠純﹐若國家食祿者盡如瞿公﹐國家不難光復也。」左右大臣聽得﹐皆有愧色。又以瞿式耜且言左右大臣皆私囊自擁﹐因不免深恨瞿式耜一人。各大臣道﹕「我等在端州﹐他在桂林﹐安知吾事﹖只圖毀謗耳。他坐踞桂林﹐今車駕過此﹐僅以千金相獻﹐已是不忠﹐復敢罵人耶﹖」永曆帝道﹕「式耜非負朕者。昔日靖江王爲變﹐他被執且不屈﹐此人那有不忠之理﹖式耜之言﹐皆至言也。」各大臣聽罷﹐皆無言可答。

當下車駕復抵南寧。時陳子壯﹑金聲桓﹑張家玉等正各起義兵﹐皆以光復明室爲己任。永曆帝得報﹐卽降詔獎諭﹐各酌予升階。各大臣得報﹐又以爲李成棟反正﹐各路義師又起﹐將不難光復明朝﹐於是貪黷爭權﹐又依然如故。永曆帝以事事方仰給於各大臣﹐亦不敢過問。及車駕將發南寧﹐忽報孫可望遣龔鼎﹑楊可仕等有表文解到﹐並貢南金二十兩﹐琥珀四塊﹐名馬四匹﹐君臣聞報大喜。永曆帝就拆視可望表文﹐卻是一幅黃紙寫的﹐卻寫道﹕先秦王蕩平中土﹐剪除暴官污吏﹐十年來未嘗忘忠君愛國之心。不謂自成犯順﹐玉步難移﹐孤守滇南﹐恪遵先志﹐合移知照﹐王繩父爵﹐國繼先秦。

乞敕重臣會觀。詔上。

謹肅

某年月日孫可望拜書

永曆帝看罷﹐道﹕「旣是表文﹐怎地要用黃紙書寫﹖他並未攺朔﹐又不奉朕朔﹐實在奇怪。且表內稱合移知照﹐他心目中還那里有朕耶﹖若張獻忠擾亂全國﹐乃說是蕩平中土﹐他的意思﹐只要索封秦王。乃以悖慢之言﹐塡在表內﹐實在可惡。」說罷﹐卽把孫可望之書擲下﹐並諭左右道﹕「他的來人叫他回去罷。」惟諸臣聽罷﹐皆苦口切諫﹐並道﹕「可望兵馬旣眾﹐將校又多﹐今日用人之際﹐願陛下毋惜此秦王名號。宜一面封他﹐一面責他起兵﹐可也。」永曆帝道﹕「自來悖慢之臣﹐未有倚他立功建業者。他今日求封秦王﹐而朕設不敢卻﹐設他索朕讓位﹐又將柰何﹖且孫可望來歸之後﹐未嘗有尺寸功勞﹐他卽以勢力要挾﹐朕亦只能封之荊郡王。若秦王之封﹐當候有功時再議。」各大臣見永曆帝詞意旣堅﹐也不復諫﹐便以荊郡王敕命賜給可望﹐並款宴龔鼎﹑楊可仕﹐以好意遣之而歸。

時永曆行在君臣﹐日夕惟盼各路報捷﹐故仍不遽行﹐卽令慶國公陳邦傳駐南寧西道。恰值孫可望回軍雲南之廣南府﹐正相隔不遠﹐那陳邦傳到時﹐卻彊娶南太道臣趙名之女爲子媳﹐懼遭譴責﹐乃陰與可望相連。知可望欲得秦王封號﹐邦傳欲討好可望﹐乃矯命封可望爲秦王。可望得報大喜﹐便肅然就臣禮﹐五拜叩首﹐舞蹈稱臣。他的結義兄弟並三軍士卒﹐各呼萬歲。一面準備慶禮﹐繕表謝恩不提。秦王正升座時﹐龔鼎﹑楊可仕已奉有荊郡王的敕令回到。可望大怒﹐卻把敕命毀裂﹐復怒道﹕「便無敕命﹐我便不能稱秦王耶﹖」自此仍稱秦王﹐並秣厲兵馬﹐欲先取雲南沐府。卽向部將道﹕「沐府自沐英後﹐襲封近三百年﹐廣積資財﹐山川險固﹐宮殿華美﹐此永曆所以欲入雲南也。今吳三桂由川而進﹐行道尙難﹐吾準備捷足先登耳。」便興兵往攻沐府。不料沐府值土司沙定洲之亂﹐全家五百口被戮﹐只逃出國公沐天波一人﹐並失寶物不計其數﹐可望至時﹐只得一座空無所有的沐府。可望大怒﹐卻反與天波相結﹐許爲復仇﹐要與沙定洲廝殺。那沙定洲那里是可望的敵手﹐直被可望殺了﹐所有財帛又復歸沐府。天波卻與可望均分﹐作爲酬謝。自這點消息報到行在﹐永曆帝嘆道﹕「沐府世襲藩封﹐財庫甲於全國﹐朕正欲倚之以圖恢復。今忽遭亂﹐朕亦不能進矣。時左右亦畏可望﹐皆諫不宜急進雲南﹐以聽候各路戰仗消息﹐方定行止。」

不提防李成棟自損失二十萬人馬﹐奔回廣州﹐卽再整兵復進南雄。忽見前時所殺之楊部將到來索命。成棟拔矢射之﹐竟身隨弦去﹐墮於澗中。左右急爲救起﹐成棟已面如死灰。隨報淸兵已至﹐成棟猶自撐持﹐急令取火器來﹐卽披甲上馬。成棟傳令火器到﹐各營卽發炮。柰事有湊巧﹐適暴雨驟至﹐火器無功﹐淸兵已自殺入﹐全軍大亂﹐成棟制止不住。只有兵士見成棟披甲未完﹐乘一匹跛馬﹐渡營後大澗而去﹐及後查之﹐竟不知去向。自是淸兵大進﹐粵督杜永和先航海逃遁。淸兵又得姦細爲內應﹐遂入廣州。這消息報到行在﹐適湖北何騰蛟凶信同至﹐永曆君臣相顧失色﹐默無一言。隨又報到﹐舊輔黃士俊﹑何吾騶已先後投降了。永曆帝嘆道﹕「黃士俊年逾八旬﹐曾任相臣﹐且曾備先朝顧問﹐何一旦失節如此﹖」說罷﹐不勝嘆息。此時各臣工卽紛催永曆帝起程入滇。時左右多各自逃竄﹐惟閣臣嚴起恆﹑大金吾馬吉翔﹑大司禮龐天壽隨駕而去。

一路倉皇奔走﹐直抵滇中﹐只有沐天波率眾來迎到府裏歇駕。不料坐未暖席﹐已報吳三桂大隊人馬已由四川到滇﹐永曆帝聞報大驚。忽然又報淸兵已入桂林﹐瞿式耜已殉難﹔忽然又報﹐江西金聲桓﹑廣東陳子壯皆以不屈而死﹔忽然又報﹐洪承疇已引大隊淸兵已陷貴州﹐直指雲南而進。永曆帝一連得了幾道凶信﹐徬徨無措﹐大哭道﹕「大明江山再無可望矣﹗國家不乏忠義之人﹐何以一旦挫敗若此﹖此天喪朕也。」左右此時只彊爲勸解。沐天波道﹕「雲南自遭沙定洲之亂﹐元气未復﹐又經孫可望蹂躪﹐人民尙在瘡痍之中﹐今幾路淸兵﹐或由川黔而來﹐或由廣西而進﹐吾何以拒敵﹖」大金吾馬吉翔道﹕「此處離緬甸不遠﹐想緬主久受我朝卵育﹐而沐國公又與有來往交情﹐不如暫奔緬甸以避其鋒。待有機會﹐再行大舉﹐可也。」龐天壽道﹕「此策吉凶﹐其實不敢決其可否。以緬甸國小而弱﹐不足與淸兵抗也。昔緬甸懷服我朝﹐亦不過以勢力不敵﹐求爲保護。今事變情遷﹐恐緬甸昔之倚賴大明者﹐將轉而倚賴大淸兵。但處今之時﹐戰旣不能﹐守亦不得﹐除了暫奔緬甸﹐亦無他策。」時各路將官﹐尙有晉王李定國猶擁雄兵。永曆帝欲待他到時同行﹐並謂諸臣道﹕「晉王連年苦戰﹐未忘明室﹐朕不忍捨之。」馬吉翔道﹕「臣等護駕先赴緬甸﹐畱晉王禦敵﹐以觀後效亦可。」永曆帝見諸臣皆要行﹐只得應允。沐天波令將軍靳統武爲護駕﹐統兵三千人﹐並滇省官吏及行在人等共四百餘名﹐先到永昌府。復行三日﹐卽抵騰越。諸臣皆恐三桂兵到﹐不敢逗畱﹐復沿鐵壁關經芒漠而去。

偏是禍不單行。那時隨行輜重旣已無多﹐又被邊臣孫崇雅反叛﹐盡劫輜重﹐帝後皆爲嘆息。靳統武𨿽斬了孫崇雅﹐惟食品已是不敷﹐左右皆有饑色。

幸再行不遠已抵緬關﹐緬酋也使人來迎﹐惟禮貌甚踞﹐猶以大明萬曆時緬境有亂﹐明朝不能救援爲詞。沐天波力行解說﹐當時苦於東兵﹐不能兼顧。柰緬主意終不釋﹐須兵衛棄去器械﹐方肯引進﹐此亦不得不從。沐天波卻謂馬吉翔道﹕「緬酋禮貌甚衰﹐恐有不測﹐不如先走護臘﹐猶可在外調度也。」

馬吉翔聽罷﹐力阻不從。餘外大小臣工﹐多有請離緬脫險的﹐皆爲馬吉翔所阻﹐不能得達。到次日﹐緬酋向沐天波索獻幣帛﹐因那日是緬酋生辰﹐欲得此以壯聲勢。沐天波卽以私禮入獻﹐出而嘆道﹕「某此舉只爲保全皇上﹐否則不知何如矣。」

到緬而後﹐各人見緬族男男女女皆混雜互市﹐不事衣冠﹐故諸大臣以爲﹐到了緬境卽可以逃生﹐皆隨習緬俗﹐大爲佻■。沐天波日向永曆帝哭泣﹐苦無脫難之計。忽報晉王李定國大敗淸國豫主之兵﹐特遣兵親來迎駕。永曆帝大喜﹐欲乘此時離緬。馬吉翔大懼﹐恐晉王到時﹐諸臣必攻自己短處﹐卽矯命令晉王不得入緬﹐致驚緬人。晉王遂鬱鬱而去﹐永曆帝亦無可如何。偏又事有湊巧﹐緬酋之弟恰弒緬酋自立。新酋卽使人來告道﹕「敝國壤地褊小﹐難以久守奉芻粟。今請貴君臣出飲咒水﹐卽可自便貿易生計﹐免我等供應也。」

永曆君臣﹐此時皆不敢出。忽然緬將領兵三千來圍﹐勒令各人出飲咒水﹐並道﹕「除爾皇帝外﹐爾大臣皆出飲咒水。倘若不從﹐必以亂槍攢殺﹐不要後悔。」沐天波聽了﹐向吉翔罵道﹕「汝當時若不阻晉王入緬﹐今日猶可免也。汝貪圖自便﹐貽誤主上﹐復有何面目生於天地間耶﹖」吉翔無詞以答。永曆帝料知不免﹐卽令諸將俱出。緬酋卻道﹕「除太后及皇上二人不得驚擾﹐若各大臣皆當立卽行事。」於是緬兵一齊動手﹐以三十人縛一人﹐駢殺之。永曆此時與中宮皆欲自縊﹐侍者諫道﹕「國君死社稷﹐理所當然﹐但如太后年髙何﹖旣棄社稷﹐又棄國母﹐必不可也﹐請暫畱以待天命。」永曆帝聽罷﹐惟與中宮相對而泣。計各臣中﹐以鄧凱有足疾﹐幸得脫免﹐餘外自沐天波﹑馬吉翔以下﹐被害者共四十餘員﹐哭聲聞於一二里外。惟沐天波手殺數人﹐然後自盡﹐至於自盡的﹐隨後也不能勝數。

緬酋旣興此殺戮之後﹐卽請永曆帝移居沐天波之府﹐大小僅存三百餘人。

自是永曆日坐鍼氈﹐飲食亦至缺乏﹐還幸有寺僧暗進粗糲﹐得以不死。不料諸臣被害之後﹐吳三桂大兵已進滇省﹐直趨緬甸﹐傳檄緬酋﹐勒令交出永曆帝後。緬酋大懼﹐卽回復吳三桂﹐應允將永曆帝後交出。一面委員至永曆帝處﹐詭說道﹕「晉王李定國大兵已近我境﹐聲言迎接官家。但敝國不欲使大兵驚擾﹐今特送駕晉王營中﹐就此請行。」說罷﹐便不由分說﹐擁太后及永曆帝中宮各坐椅子﹐舁之而行﹐各有十餘兵擁護。因已入夜﹐不辧路途﹐只任緬兵擁至何處。到黎明時﹐見各營在望﹐皆是吳平西旗號。永曆默然不語﹐只嘆道﹕「朕累母后也﹗我朝待吳家不薄﹐何至如此﹖」說了﹐卽至淸師營中。吳三桂只令部將接受﹐不敢來見。卽拔營行了十數日﹐已抵雲南省城﹐卽安排弒害永曆帝﹐以邀大功﹐並絕後患。正是﹕已經忘本殘同族﹐又要邀功害故君。

要知永曆帝性命如何﹐且聽下回分解。第十四回

篦子坡永曆皇被縊北京城吳三桂奔喪

話說吳三桂領大兵直趨緬境﹐傳檄緬酋﹐勒令交出永曆帝君臣。緬酋畏懼三桂﹐卽托稱送永曆帝至晉王營中﹐實則擁至吳三桂營內。三桂好不歡喜﹐以爲不世之功﹐莫如此舉﹐且又可以解釋淸朝猜疑自己之心﹐便立卽拔營﹐提兵擁永曆帝回至雲南府城。是時故明各路人馬都已潰敗﹐晉王李定國亦已歿滇中﹐卽反復無定之秦王孫可望﹐及他部將鞏昌王白文選﹐都先後走死。

眼見大淸已一統山河﹐只有鄭成功尙守臺灣﹐不肯降服﹐直至死後﹐傳位鄭經﹐又傳至伊孫克爽﹐國勢日弱﹐方肯投降。都是後話﹐不必細表。

惟是吳三桂得了永曆皇﹐已把川﹑黔﹑桂﹑粵﹑湘﹑鄂各省﹐盡歸平靖﹐立議表奏入京﹐請畱永曆帝朱由榔在滇辦理。部將吳定諫道﹕「歷朝鼎革不誅舊君﹐三代盛時且封爲諸侯。卽秦漢以下﹐除了篡弒得者﹐莫不封其故君﹐非王卽公。當今朱由榔𨿽建號稱帝﹐抗我淸朝﹐但他旣屬明裔﹐亦份所應爾。不如解送京中﹐聽朝廷發落﹐或者朝廷尙有後恩也。」吳三桂道﹕「汝言似是﹐但我輩所爲何事﹖今日已騎虎難下矣。俗話道﹕斬艸畱根﹐春來必發。明裔一日尙存﹐卽本藩與諸君一日不能安枕。若以一時不忍之心﹐反貽後患﹐某不爲也。」吳定道﹕「然則王爺直死之乎﹖不如奏知京師﹐聽候朝旨行事可也。」吳三桂無柰﹐便依吳定之議。果然奏謁到京﹐卽有朝旨﹐允畱永曆帝在滇﹐由三桂處置。

那日吳三桂便大會諸將﹐商議處置永曆皇之法。部將滿人愛裏阿道﹕「王爺此舉﹐將如何處之﹖」吳三桂道﹕「某亦不欲處以極刑﹐只欲將他駢首。」

愛裏阿道﹕「王爺此言﹐亦太兒戲。他曾爲君主﹐豈駢首猶未得爲極刑耶﹖末將以爲﹐如此未免太慘。」三桂道﹕「將軍亦滿人﹐何出此言﹖」愛裏阿道﹕「末將誠是滿人﹐但不忍之心﹐人所同有。末將若處王爺地位﹐必不爲此也。」吳三桂道﹕「某非不知。惟朝旨已下﹐焉能違抗﹖」愛裏阿道﹕「朝旨只任王爺處置耳﹐未嘗使王爺將他駢首也。」三桂道﹕「恐除將軍外﹐未有以將軍之說爲然者。」時章京卓羅在座﹐向三桂厲聲道﹕「愛裏之言是也。王爺世受明恩﹐或以不得已而至於今日。然回首前事﹐正當借此機會圖報於萬一。且他亦嘗爲君﹐曾有數省奉其正朔﹐亦當全其首領。若王爺於此事仍有畏懼﹐某願以身當之。」吳三桂聽罷﹐面爲發赤﹐卽退入後堂﹐各人亦散。

吳三桂心裏躊躇﹐覺若不殺了永曆皇﹐旣不泯淸朝的猜疑﹐自己亦不能安枕。

惟外面又欲解釋人心﹐欲以示所殺永曆皇由於朝旨惇促﹐不幹自己之事﹐冀諉卸於淸廷。那日便欲叩謁永曆帝﹐以陽示其哀憐之意﹐與不得已之心。但自己已爲淸國藩王﹐又不知用明朝衣冠﹐還是用淸廷的衣冠。若衣淸裝﹐卽無以解釋人心﹐若衣明服時﹐怕當時朝廷知道﹐如何了得。左思右想﹐總沒法子。到了次日﹐與心腹章京夏國相計議。國相道﹕「卽衣淸裝叩見可也。」

三桂道﹕「吾欲暗中仍穿明服﹐不令人知﹐汝意以爲何如﹖」夏國相道﹕「王爺差矣。王爺此舉﹐只欲解釋人心。若暗中自衣明服﹐試問誰人見之﹖今王爺已受淸封﹐卽以淸裝相見﹐亦能昭示於人。」三桂道﹕「相見時又不知如何禮法。」夏國相道﹕「王爺今則爲王﹐永曆今已爲俘﹐其極﹐亦平揖可矣。」

吳三桂亦以爲然﹐卽轉進後堂更衣。忽見愛姬圓圓攬鏡自照。原來圓圓已竊聽了夏國相與三桂所言﹐故意坐在那里要與三桂說話的。三桂卻道﹕「卿何獨坐其間﹖」圓圓道﹕「妾方才登樓北望﹐回時覺鬢髮亂飛﹐想是爲風所動﹐故略行修飾耳。」三桂道﹕「卿言登樓北望﹐究屬何意﹖」圓圓道﹕「妾北方人也﹐望家鄕耳。」三桂道﹕「卿隨侍此間﹐榮貴萬倍﹐亦思鄕耶﹖」圓圓道﹕「妾昔讀古人與陳伯之一書﹐說是廉頗之思趙將﹐吳子之泣西河﹐故國懷念﹐英雄且有之﹐況妾一小兒女耶﹖」三桂聽罷﹐默然﹐隨入內室。圓圓亦隨起而進。忽見三桂更衣﹐圓圓道﹕「王爺今將何往﹖」三桂道﹕「將往叩見故君也。」圓圓故作驚道﹕「崇禎帝尙在耶﹖此大明之幸也。」三桂道﹕「某非言崇禎帝﹐只言永曆耳。」圓圓道﹕「永曆帝已被擒矣。妾以爲王爺至於今日﹐不如勿見。」三桂道﹕「卿言何謂也﹖」圓圓道﹕「君若能撫存朱明遺裔﹐顧念朱明江山﹐卽見之可也。若不然﹐設相見時﹐永曆帝以正言相責﹐試問王爺何以應之﹖」三桂笑道﹕「他已被擒﹐方將向某求全﹐寧忍相責耶﹖」圓圓道﹕「妾聞永曆寬仁大度﹐不過臣僚非人﹐以至滅亡耳。他在緬境時﹐曾欲自刎﹐不過以母后尙在﹐未肯捐生﹐以是知其非畏死者。王爺勿輕視之。」三桂聽罷﹐不答。隨穿淸國服制欲出﹐圓圓道﹕「永曆若見此衣裝﹐必詫爲異事矣。昔已擒之﹐今又謁之﹐王爺此行實爲可異。」三桂道﹕「卿勿作此言。若他人言之﹐吾已罪之矣。須知緬境陳兵之役﹐皆朝廷意也。」圓圓道﹕「妾若爲王爺﹐必不如此。」三桂道﹕「卿戲言耶﹖」

圓圓道﹕「何戲之有﹖妾昔被擄於闖賊﹐猶知不屈﹐百折而得復見王爺﹐卽此可以見也。」三桂至是赧然﹐復卸下淸裝﹐先穿明服在內﹐而以淸裝披之在外﹐又並著從人攜著明冠同去﹐圓圓亦不復言。三桂便出府門﹐直乘輿望篦子坡而來。

原來篦子坡卽在永明池畔﹐時三桂已安置永曆帝在那里。當三桂出時﹐以淸裝在外﹐本意至永曆帝寓所時﹐卽卸去外裝﹐冀於無人之際以明服相見。

不料到時﹐還見許多舊員環集﹐求謁永曆帝。卽三桂部將﹐亦多在其中﹐皆伺候叩見永曆帝。三桂見人心思明﹐心上不免愧怍。且見各人環列﹐若脫去外面明﹝淸﹞裝﹐也不好看﹐急令從人把攜帶的淸﹝明﹞裝帽子﹐攜回府去﹐卻在人眾中。那時各人都讓三桂先行叩見﹐三桂那時覺跪又不好﹐不跪又不好﹐惟覺跼蹐不安。永曆帝便問三桂是何人﹐三桂卽報名以應﹐翻身跪在地上。永曆帝責道﹕「你是大明臣子﹐父子相繼受國厚恩。汝以武舉升至總戎﹐疊應方面﹐又封受爵典﹐自應感恩圖報。旣引外人以滅國家﹐今又逼朕至此﹐汝意將欲何爲﹖」吳三桂聽罷﹐一言不能發﹐又不能動。左右急爲扶起時﹐那三桂已面如死灰﹐觀者無不大驚失色。三桂回至府裏﹐不寧者數天。自是不敢復見永曆﹐只傳令將永曆行宮四圍邏守﹐十分嚴密﹐凡有什麼人出入﹐皆要先白三桂。惟自三桂叩見之後﹐諸臣反以三桂叩見時受驚﹐尙有天意﹐故凡見永曆的﹐皆不敢怠慢。

有前任尙書襲彜﹐本湖南永州人氏﹐初時聽得三桂入緬﹐卽奔走數十里﹐意欲隨駕。及至雲南﹐已知永曆被擒﹐那時卽求見永曆﹐卻爲守門者所阻。

襲彜厲聲道﹕「此我故君也﹐義應入見。」守門者乃白三桂﹐三桂亦許之。

襲彜乃備酒食而入。永曆接見時﹐相見大哭。隨以酒食上獻﹐永曆帝不能下咽。時有從臣鄧凱相陪﹐永曆帝哭道﹕「朕旣誤國家﹐又累母后﹐死何足惜﹖所不忍者﹐只朕幼兒耳。國統旣亡﹐並祖宗的血嗣亦不能保﹐實在可嘆。」

襲彜聽罷﹐哭不能成聲﹐隨謂鄧凱道﹕「今皇上已被圍﹐勢難復脫。看三桂姦賊﹐勢將斬艸除根。足下隨駕日久﹐日觀皇上奔走流離﹐只畱下這一點骨血﹐足下獨不動心乎﹖」鄧凱道﹕「弟亦日籌﹐未得其計耳﹐如先生有髙見﹐願乞教。」襲彜道﹕「某到此間﹐見人心尙思大明﹐看來國中不乏忠義之士。若皇裔尙在﹐或有輔皇太子以圖光復者﹐亦未可知。願足下救出皇子﹐以存明裔。某願以死報足下也。」鄧凱道﹕「先生之言﹐某義不容辭﹐但何由得皇子救出﹖弟愚昧﹐實未有良策。」襲彜道﹕「此間還有心腹人可以同謀否﹖」

鄧凱道﹕「有三桂部下領兵守衛行宮者副將陳良材﹐常說到皇上被困﹐卽太息欷歔﹐若與謀之﹐當必有濟。弟亦嘗以言挑之。」襲彜道﹕「盍試以言挑之﹗」鄧凱卽出尋陳良材會晤。良材見鄧凱眼帶淚痕﹐卽問道﹕「足下得毋哭乎﹖」鄧凱道﹕「眼見吾君被難﹐不久將骨肉無存﹐是以悲耳。」陳良材嘆道﹕「某亦故明臣子﹐倘有可以報明之處﹐𨿽死不辭。」鄧凱道﹕「某不過欲爲我皇上延一點骨血耳﹐不知將軍能任之否﹖」陳良材道﹕「弟實不難任之﹐願足下明言﹐不必隱諱。」鄧凱察其心地無他﹐卽與陳良材同入會見襲彜﹐商議此事。卽彼此計定﹐令陳良材托言帶兒子入行宮﹐願見永曆帝。

去後﹐卽令永曆皇子扮陳良材兒子的裝束而出﹐先藏之陳良材家中。鄧凱卽混進陳良材營裏﹐竊往良材家內﹐與皇子逃走。那陳良材伺守卒換班時﹐然後自攜兒子回去。

當襲彜與鄧凱﹑陳良材哭別時﹐好不悲苦。襲彜卻向陳﹑鄧二人拜道﹕「明祚不斬﹐皆兩君之力也。某非畏死﹐不過初到雲南﹐路途不熟﹐終難救出皇子出關﹐故讓諸君耳。今事已行﹐某不忍獨生。」卽撞於階下。左右急爲救起時﹐已傷重而歿﹐左右無不傷感。後人有詩贊襲彜盡忠的道﹕

故君被俘入滇城﹐萬里間關謁永明。

熱血直從階下濺﹐森嚴行在有哀聲。

又有贊鄧凱獨救皇子脫險的詩道﹕

當年杵臼共程嬰﹐殉難存孤各盡情。

後世襲彜和鄧凱﹐流芳靑史著忠貞。

自襲彜死後﹐卽有人報知三桂﹐吳三桂也不免有感﹐令厚葬其屍。自忖﹕各人思報明主﹐反覺自己汗顏﹐不如早將永曆處置。又因前次會議﹐多人主張不殺永曆﹐今卻不必會議﹐只獨斷獨行﹐令永曆帝及他母后自盡。卽揀出兩條羅帶﹐藏在一个盒子內﹐外面寫道是食物﹐送給永曆帝及永曆帝母后等字﹐卽使心腹人直至篦子坡來。

時永曆帝正在篦子坡與母后相晤﹐訴說鄧凱之事﹐與襲彜撞死一節﹐正大家傷感﹐忽聞三桂使人送食物到來。永曆帝聽罷默然﹐徐嘆道﹕「什麼食物﹐直鳩毒耳。然朕死不足惜﹐顧累及母后﹐此數十年中﹐又累多少生靈﹐實在可恨。」說罷﹐卽傳進來。由左右呈上﹐只是一个盒子﹐寫明送給永曆帝及他母后的。永曆帝打開一看﹐見內裏並無食物﹐只有羅帶兩條﹐不覺對太后流涕道﹕「逆賊直欲朕自縊也。」太后聽罷﹐亦大罵不已。太后復罵道﹕「三桂逆賊﹐行此辣手﹐害我母子。他日九泉之下﹐當看汝碎屍萬段也。」

早有人報知三桂﹐三桂積羞成怒﹐卽遣章京雙桂領親兵二百名﹐圍繞篦子坡。

那篦子坡在昆明城內﹐舊有金蟾寺﹐三桂卽囚永曆帝於寺內﹐惟永曆從臣仍呼爲行宮。三桂親兵到時﹐卽圍定寺內。永曆帝知三桂兵到﹐卽使人謂雙桂道﹕「三桂逆賊已迫朕至此﹐今你們到此再欲何爲﹖朕死則已﹐幸勿驚擾太后。」統領雙桂道﹕「奉平西王之命﹐以陛下旣受羅帶﹐特候回報耳。」

永曆帝道﹕「此次正對五軍山﹐朕欲登山一望故都﹐然後回來候太后終年之後﹐卽行就死﹐不知能方便否﹖」雙桂厲聲道﹕「吾只知奉命耳。若復有言﹐當令人告知平西王爺﹐吾不能爲汝作主也。」永曆帝聽罷大哭﹐向太后道﹕「朕不肖累及母后﹐今將柰何﹖」太后道﹕「逆賊欲吾自縊以掩人耳目﹐我橫豎一死﹐不如候逆賊加刀﹐以成他弒君之名。」永曆帝道﹕「後世必有知者﹐太后不必如此。」太后乃大哭﹐卽取出羅帶﹐永曆帝不忍正視﹐又慮太后年髙﹐乃代爲結束羅帶。左右卽移椅子﹐扶太后上弔﹐永曆帝只掩面俯首垂淚。除左右隨從外﹐還有皇后及妃嬪數人﹐皆放聲大哭﹐不忍仰視。太后上弔時﹐仍大罵三桂。不多時﹐永曆帝尙俯首而泣﹐左右扶起時﹐三桂軍士由憐生愛﹐見了永曆﹐皆驚道﹕「此眞英主也。」皆竊竊私議﹐有欲救之之心。且自三桂遣發親兵而後﹐滿漢諸大臣多來觀視。永曆帝正當太后旣死﹐一發悲苦﹐乃向妃嬪說道﹕「自古爲君無有如朕之苦者。今朕將死矣﹐破巢之下﹐安有完卵﹖汝們宜各自打算。」說著﹐各妃嬪皆擁繞永曆帝而哭。時在場看的﹐自漢員以至八旗將士﹐皆爲感動﹐紛紛道﹕「人謂他爲仁愛之主﹐果不虛傳。我們何不奉之﹐以立不世之功。」一言未了﹐已有數人割辮而起。

雙桂急使人報知三桂﹐三桂聽得大驚﹐立發令箭大兵到來﹐卽將多官驅散﹐並諭雙桂﹐卽取永曆自縊的消息回復。永曆帝此時恐防被辱﹐卽行自縊而崩﹐亦無暇與妃嬪訣別。三桂更令雙桂擁皇后及永曆次子﹐直至市場﹐以弓弦絞殺之。是日卻天昏地暗﹐風霾交作﹐對面不見人影﹐見者皆謂爲天怒。事後雙桂回報吳三桂﹐三桂更怒﹐傳令將永曆帝﹑太后屍首﹐用火焚化﹐聞者皆不忍往視。左右亦有向三桂進諫﹐謂不宜太慘﹐三桂更怒﹐謂左右道﹕「他說在九泉之下看我碎屍萬段﹐吾焚其屍﹐化爲灰燼﹐則本藩他日𨿽碎屍萬段﹐他亦無目見吾也。」說罷一發令人將永曆帝及太后焚化之後﹐更揚其灰﹐使分散四處。是時吳藩部下文武員弁﹐見三桂盛怒﹐多不敢進言﹐故一任三桂做作﹐以至得做這窮凶極惡的手段。

那時三桂自害了永曆帝及太后之外﹐並永曆皇后及皇次子亦已絞殺﹐單不見了永曆長子﹐也疑到手下的人暗爲藏匿﹐立卽髙懸賞格﹐要緝永曆太子。

一面將永曆親屬及外戚從臣﹐檻送入京﹐具表報捷。隨後復追究永曆被縊時﹐有贊永曆帝爲眞主欲奉之舉事者﹐大加殺戮。計除章京雙桂以外﹐共殺去不下二千人。眞是天愁地慘﹐戶哭家號。因見永曆受害之慘﹐滇人乃攺喚篦子坡爲迫死坡。後人有古風一篇﹐單道永曆帝被害的。詩道﹕

大明太祖定天下﹐一統相傳三百年。

延至季世日積弱﹐君𨿽英武臣不賢。

內遭閹禍外彊敵﹐東陲一望皆烽煙。

似此存亡若一綫﹐況復流寇相蔓延。

龍蛇混雜闖獻出﹐敵聞內亂亦垂涎。

號召各部興勁旅﹐乘機泄發寇東偏。

松山一戰承疇走﹐三桂借兵爲禍首。

自成西去敵東來﹐前方拒虎狼隨後。

𨿽然申胥哭秦庭﹐卻送土地爲人有。

福王棲息依南京﹐轉瞬揚州先失守。

可憐天下祚朱明﹐魯王唐王皆不久。

中惟延平鄭氏起﹐雄師光復閩臺次江右。

淸兵百萬渡黃河﹐東南徧地皆干戈。

永嗣明統圖光復﹐君𨿽明哲臣庸何。

可望反復成棟死﹐一戰再戰皆蹉跎。

奔馳端州並粵左﹐倉惶滇省依天波。

勢窮力盡走緬甸﹐緬酋慘殺猶殘苛。

吳軍直指緬甸境﹐君臣爲俘相芟鋤。

逆臣辣手弒帝後﹐血淚飛揚迫死坡。

極惡窮凶志不回﹐焚其屍首揚其灰。

破巢之下無完卵﹐爰及妃嬪皇嗣交殘摧。

天愁地慘鬼神哭﹐甘弒君後爲奴才。吁嗟呼﹗

亂臣賊子古來有﹐何如三桂罪之魁。

試讀明季慘亡史﹐二百年後人猶哀。

自此吳三桂卽坐鎭滇中﹐以平定永曆之故﹐淸廷念其勛勞﹐卽以雲南爲三桂食采地。又招其子爲駙馬﹐寵幸已極。

如是有年﹐三桂日卽驕橫。所有雲南歲入庫款﹐皆不奏報﹐又招兵買馬﹐直如三代諸侯一樣。因此淸廷大爲嫉忌。惟是三桂耳目徧布京中﹐早有消息知得淸廷嫉忌之意﹐志在探聽確實﹐以窺朝廷舉動。正籌思無策﹐忽報大淸國順治帝駕崩﹐吳三桂便趁此機會﹐以奔喪爲名﹐直進京中。又恐自己入京之後被朝廷挾制﹐便點起大兵﹐然後啟程。計大兵不下十餘萬﹐經貴州﹑湖南﹐入湖北﹑河南﹐望北京而去。沿途騷擾﹐三桂又故遲遲其行﹐以看朝廷之意。隨行如馬寶﹑夏國相﹐皆三桂心腹將士。以馬寶爲前驅先行﹐自己在後進發。計行了數十日﹐三桂尙須兩日方能抵京﹐惟前驅人馬已在燕京塞擁道路﹐弄得京中一帶人心惶恐。有言三桂反淸復明的﹐有說三桂帶兵入京志在襲取大位的﹐紛紛其說。你言我語﹐居民十室九驚﹐交相避匿。

那時順治帝旣崩﹐康熙帝正在卽位﹐聽得風聲﹐又不知三桂有何用意﹐心中不免顧慮﹐卽與廷臣計議。有主張阻拒三桂不令入京的﹐康熙帝又恐反因此激成三桂反情﹐終是不決。徐見諸臣紛奏道﹕「三桂領兵入臨﹐人馬過多﹐在京騷擾﹐驚嚇居民。請旨定奪。」康熙帝立意用安慰之策﹐以羈縻一時。先派大臣赴吳三桂軍中﹐先獎頌他的功業﹐隨說居民惶駭﹐請不必入京成禮﹐以靖民心﹐就在京外設祭哭靈而去。正是﹕

爲慮藩心多反側﹐反教朝意起嫌疑。

要知後事如何﹐且聽下回分解。第十五回

築菜園陳姬托修齋依海市楊娥謀討賊

話說吳三桂入京奔喪﹐因所帶人馬眾多﹐騷擾京城﹐已令他在京外設祭哭靈而去。自此三桂也以淸廷爲猜疑自己﹐淸廷亦以爲畏懼﹐自己卽一面率領人馬回滇。那時淸廷仍欲羈縻三桂﹐俟三桂回滇後﹐卽降一道詔敕﹐稱獎三桂功勞﹐由平西王晉封爲平西親王﹐世襲藩封罔替。吳三桂得詔﹐卽請夏國相計議。三桂道﹕「孤前者入京奔喪﹐竟不令孤入京﹐是疑孤也。今又晉封孤爲親王﹐是爲藩府﹐是又有畏孤之心﹐故示羈縻之術耳。爲今之計﹐須謀自全之道﹐願卿有以教我。」夏國相道﹕「大王如欲始終恪守臣禮﹐自當力辭世襲藩府之任﹐願解兵權﹐以釋朝廷之心。如其不能﹐又當速自爲謀﹐毋延誤時日﹐自取其敗也。」吳三桂道﹕「早知如此﹐孤斷不爲緬甸之行矣。然孤以二十年汗馬戰爭﹐始有今日。旣遭朝廷疑﹐所可以自全者﹐只恃此兵權耳。曹孟徳說得好﹐若一旦卸去兵權﹐必爲人所算。語所謂騎虎難下﹐不能以冒虛名孤受實禍也。」夏國相道﹕「三代而後封建久廢﹐今大王得此異數﹐朝廷必有深意。大王能順則順之﹐若旣不能﹐卽取死之道也。究如何而可以死裏求生﹐自當早計。以韓信之能﹐破項羽可以破而不能阻未央宮之禍﹐燕王棣才不及韓信﹐而可以制建文﹐此視夫見機之遲早耳。此則大王智力所能﹐無煩老夫計及也。」吳三桂大笑道﹕「卿知我心也。」夏國相道﹕「若以此計爲然﹐趁人心思明之際﹐幸勿以遲疑取禍。」吳三桂道﹕「今卻不能﹐須看部下文武之意如何﹐待有機會﹐方可乘勢行之。」夏國相道﹕「大王之言是也。以恩結人﹐以威令眾﹐實爲上策。然早自圖﹐幸勿輕泄。」國相言罷而出。

自此三桂一發施恩於人。凡雲南地方﹐𨿽爲三桂藩地﹐惟一切官吏等仍多由朝廷虛發。惟三桂用意﹐一來懼朝廷派人窺視他的舉動﹐二來欲全用自己心腹﹐故𨿽朝廷所任的﹐三桂也一槪撤回﹐另以藩府龍鳳下批咨部﹐以某人任某守令﹐以某人任某參遊。縱部選本有定例﹐亦必撤回﹐攺用藩府所咨選﹐時稱爲西選。那時西選之官徧於東南﹐卽地方督撫大吏﹐於西選之官亦必攺容加禮﹐蓋恐得罪藩府也。三桂那時勢焰日熾﹐漸溺晏安﹐每暇卽以聲色自娛。那寵姬圓圓﹐聲色爲一時之冠﹐惟自入滇以後﹐頗不滿意於三桂行動﹐聲色憂容﹐但三桂寵愛之弗衰。三桂見圓圓常不大歡悅﹐思有以取媚之﹐乃大興土木爲築梳妝臺﹐以處圓圓。

那一日﹐圓圓謂三桂道﹕「妾自蒙大王靑顧﹐恩寵有加﹐復以大王英雄﹐榮及賤妾﹐妾復何憾﹖但妾昔日所言﹐願大王勿忘之也。」三桂道﹕「卿所言甚多﹐究何所指﹖孤焉能一盡記之﹖」圓圓道﹕「妾今榮華極矣。若再享榮華﹐必增妾累﹐願得一淨室﹐俾修慧業以終餘生﹐並贖前過﹐此皆大王之賜也。」三桂道﹕「往者戎馬倉惶﹐卿尙相隨奔走。今已四方無事﹐正當安享富貴﹐何以遽作此想耶﹖」圓圓道﹕「昔固許之﹐大王今何背之﹖」三桂道﹕「誠然。卿若離去此間﹐孤必不見許。若欲於雲南城內爲辟地方靜養﹐孤自可成卿志也。」圓圓道﹕「今大王位至南面王﹐美女已下陳充斥﹐妾亦料大王必許妾也。妾非必要離去雲南﹐蓋離亂以後﹐妾家離散﹐去亦安歸﹖只願得一山林淸趣之地﹐幽居靜處﹐稍贖前衍耳。」三桂便允其請﹐卽令人在滇城相度地方﹐看哪一處最合建築。惟城北一帶地方空曠﹐枕山臨流﹐甚爲淸雅﹐卽令在那處建築樓房苑囿﹐名爲野園﹐實則自如離宮一樣。那處附近商山﹐樹木繁盛﹐三桂更築一園﹐以通商山﹐以便臨眺﹐名爲安阜園。更爲石棧﹐直達商山寺。統計野園之內﹐樓閣亭臺有百餘座。又嫌藩府梳妝臺湫陋﹐卽在野園內建做圓圓梳妝臺。下令建築之日﹐卽另行示令居民﹐或有房宇相連的一槪搬遷。居民一來仇恨三桂﹐二來又見他所爲無理﹐多有不肯搬遷。到地方府縣官遞稟求免遷徙的﹐不計其數。初時地方官府縣恐觸藩府之怒﹐不敢上聞﹐惟暗中補償遷費﹐令居民勿得違抗。後以勒遷的房屋過多﹐府縣官無力補償遷費﹐始稟告三桂﹐請示辦法。三桂大怒道﹕「便是明家天子﹐且不敢違抗孤﹐那小民反欲違令耶﹖」卽再出示﹐限五日內一槪遷移﹐否則卽行毀拆。及到期﹐𨿽有許多畏禍搬遷﹐惟是一班窮民﹐無可遷徙﹐仍求地方官體卹。那時地方官又恃著藩府出頭﹐諸事不理。三桂以人民抗己﹐卽拘拿十數人﹐立行斬首﹐卽將房屋焚毀。故貧民因此露宿山棲﹐不能勝數﹐嗟怨之聲﹐徹聞遠近﹐三桂槪若不聞。且附近商山墳墓亦眾﹐那貧民無力遷居﹐還哪有力計及墳墓﹖故三桂更以那些墳墓妨礙工程﹐又怨居民不將墳墓遷葬﹐都令一槪掘起﹐致令骸骨暴露。三桂都不計是那處墳墓的屍骸﹐惟有令人疊埋一堆﹐運至十數里外﹐以土掩之﹐遂成亂冢一丘﹐不復辧爲誰家墳墓。及地場旣辟﹐卽募徵丁役萬人﹐日事興築。所在應用的磚瓦木石﹐都責成屬下官吏供應。計經年始告落成。又示令國內﹐凡有奇花異艸﹑珍禽奇獸與一切玩物﹐倒搜羅盡淨﹐置諸園中。如有隱匿不行獻出者﹐卽行罪責。以故富紳大賈交相獻納。或偵知那一家藏有奇品﹐卽派人領兵硬行掠取。因此爲建築野園一事﹐騷擾地方﹐甚於兵燹。

自野園落成之後﹐三桂文字本不精通﹐惟愧自以武員出身﹐又附庸風雅﹐並徵文人題詠野園風景。有狂生夏嚴﹐題月臺一聯道﹕

月明故國難回首﹐臺近荒墳易斷魂

三桂不解其意﹐視爲佳句。後爲侍者所讒﹐三桂大怒﹐令削之﹐立卽捕夏嚴斬首。及野園裝點旣備﹐復於園中辟兩道小河﹐直通外海。每屆夏令﹐卽與諸妃乘舟於池中﹐故托名爲圓圓築地修齋﹐實則借此大興土木。只於園中隱樓一座﹐直通梳妝臺﹐以處圓圓。三桂亦不時同處其中。此外樓閣亭臺﹐風軒水榭﹐皆金釵十二﹐粉黛三千﹐環列萃處﹐繁華無比。後王思訓有野園歌一闕﹐單道其事﹐今已彊半遺忘﹐聊掇拾湊成之。歌道﹕

古滇城北數里許﹐後枕髙山前帶水。

孤松峭拔撐天髙﹐綠楊縹緲斜陽裏。

此中佳勝古來稀﹐中有野園壯麗無倫擬。

層樓傑閣亙雲霄﹐水榭風軒隨處起。

名花異艸四時盡﹐不盡千紅與萬紫。

珍禽奇獸盡搜羅﹐縱橫徧地皆羅綺。

長橋似波百度飛﹐龍舟競渡聊復爾。

十步閣兮五步樓﹐古稱阿房只如此。

中惟妝臺尢傑出﹐隔離天日不盈尺。

誰能爲此壯大觀﹐吳王興業震遐邇。

借兵入衛明社墟﹐緬甸凱旋明祚圮。

論功不數桑維翰﹐封藩開府南滇地。

升平而後溺晏安﹐況復佳人久擅傾城美。

大興土木復窮奢﹐捨是不足娛歌伎。

君王豈計民流離﹐只憂美人心不喜。

萬家廬舍皆丘墟﹐千年墳冢成荒壘。

經營累月復經年﹐大工竭盡民脂髓。

野園爲欲處佳人﹐野園成後佳人死。

佳人死後野園傾﹐滄海桑田類如彼。

當年藩府今何在﹖曾不十年長已矣。

自古繁華易闃寂﹐況爲國賊民集矢。

我來憑弔正欷歔﹐欲尋野園舊遺址。

只畱蔓艸繞荒煙﹐何堪再論興亡史﹗

自野園落成之後﹐三桂不時與圓圓乘車在園內遊覽﹐故圓圓𨿽名爲修齋﹐實則奢華更甚於曩時。又在野園內更建列翠軒﹐俯臨池塘﹐夾道皆種楊柳﹐池內又徧植蓮花。每屆夏日﹐三桂卽與諸姬在軒內臨池。軒內計分廳事五座﹐窗外隙地數十丈﹐皆栽細艸。三桂本不善書﹐惟好與諸姬在軒內臨池﹐凡春秋佳日﹐軒內設宴無虛夕。三桂輒攜筆墨於軒內﹐作擘窠大字。侍姬數人環列其側﹐鬢影釵光﹐眞不異蓬臺瑤島。當三桂入滇之始﹐卽以永明故宮爲藩府﹐附近柳營一帶﹐亦攺作珍館崇臺﹐至是更由藩府築道﹐通至野園。計園中有演武廳﹐三桂又每於秋涼之際﹐學吳宮中教美人戰﹐與諸姬列隊爲戲。

園內如荷花池﹐如淬劍亭﹐如九龍池﹐皆一時名勝也﹐不必細表。

惟三桂自築成野園之後﹐奢侈橫暴更甚於往日。每日由藩府過野園﹐鎭日不出府門一步。凡部下稟報事件的﹐都傳到野園相見。更有時諸姬侍側﹐亦不顧禮度。因窮奢極侈﹐自然系暴斂﹐故種種橫暴﹐亦不勝數。因此人人怨憤﹐但畏懼藩府威勢﹐終無可如何。因此就激出一烈女來。

你道這烈女是誰﹖卻是姓楊﹐單名一个娥字。本貫雲南廣西州人氏。他的父親喚做楊世英﹐技擊之術﹐著名於雲南﹐故世爲黔國公沐府武術教習。

楊娥少時頗讀書識字﹐及年旣長﹐乃從父學習技擊﹐楊世英責道﹕「兒是女流﹐只合事鍼黹女紅﹐若技擊之術﹐非所宜也。」楊娥道﹕「方今亂世﹐將來身世且不知如何﹐焉能作嬌嬈弱質之態﹐作女紅已耶﹖」其父楊世英深奇之。又念膝下無兒﹐只單生楊娥一女﹐故甚爲鐘愛﹐一切所學皆聽之﹐遂盡心授以技擊。楊娥盡得其傳。及年十七﹐卽明永曆十一年﹐沐府遭土司沙州之亂﹐舉家離散。楊世英竭力救護黔國公沐天波﹐致身受重傷﹐回時奄奄一息。楊娥往問父疾﹐楊世英道﹕「父以一人竭力救主﹐以眾寡不敵﹐爲亂軍所傷﹐父恐不久於人世矣。惜兒是女流﹐若是男漢﹐必能爲父報仇雪恨也。」

楊娥哭道﹕「兒𨿽女子﹐安知便不能報仇﹖父且放心﹐兒必有以報父矣。」

楊世英遂瞑目而歿。楊娥卽艸艸料理父喪﹐徐卽謀報父仇。

時沐天波已倉惶避難﹐會孫可望兵至雲南﹐恨沐天波之富儲盡爲沙定洲所有﹐乃托言願與沐天波報仇﹐天波亦欲借此以恢復藩府﹐遂倚可望之師爲復仇計。楊娥卽易笄而弁﹐變姓名願充前軍﹐並作向異。遂大敗沙定洲﹐楊娥手刃沙定洲之首﹐並乞其首﹐以祭亡父之靈。至是﹐軍中已知楊娥爲世英之女﹐莫不奇之。可望欲得爲侍妾﹐楊娥佯允之﹐托言往攺葬故父後﹐卽委身相從﹐可望亦信之不疑。惟楊娥先曾許字張英﹐那張英亦黔府武衛﹐自忖不宜失身於可望﹐且亦知可望必敗﹐不應委身相從﹐故祭葬故父之後﹐卽循迹隱避。可望亦無可如何。

及可望旣歿﹐三桂入滇﹐楊娥年已二十有餘﹐見三桂陳師緬甸﹐捕戮帝後﹐復行殺戮﹐張英亦被殺﹐且窮奢極侈﹐怨聲載道﹐便深嫉三桂﹐嘗慨然道﹕「永曆爲吾之故君﹐沐府爲吾之世主﹐張氏亦吾之所夫﹐今皆亡於逆臣之手矣。吾以女子力不能誅賊臣﹐復國家﹐畱此弱質﹐亦復何用﹖」便思暗殺三桂。但念暗殺之法必須能近其身﹐自顧有傾城之貌﹐久知三桂好色﹐凡女子稍有姿色﹐無不百計掠取﹐計惟有乘其所好﹐以色蠱行刺耳。遂在城西開設賣酒肆﹐在肆中設六甕於牖下﹐自云便犬出入﹐每日必濃妝淡抹﹐獨自當壚﹐見者無不驚爲絕色。

時吳藩部下多紈絝子弟﹐自息兵以後﹐仍多畱麾下﹐給以資俸。日中無事﹐惟祛服漫遊。見楊娥美艷﹐卽日飲其肆中﹐互相嘲謔。楊娥欲借勇力以聞於三桂﹐又思撲殺一二輕浮子弟。恰有向楊娥調戲者﹐楊娥卽輕舒玉腕提之﹐投入狗竇﹐以熱湯澆之。羣惡少見其如此﹐卽羣起與楊娥相鬥。楊娥殊無畏怯﹐一躍立諸街中﹐羣惡少復困圍之﹐楊娥復躍立圍外。羣惡少皆向楊娥相撲﹐楊娥奮其技勇﹐當者無不披靡。羣惡少復行嘩噪﹐楊娥怒道﹕「鼠輩何不惜命也﹖」便挽袖束履﹐逼近而橫掉之。各皆頭破額裂﹐負痛而去。

明日羣惡少復來﹐楊娥吒吒視之﹐皆不敢動。卽人有就飲者﹐皆正色拒之﹐人亦大悟﹐不敢相犯。

那時楊娥名噪一時﹐果爲吳三桂所聞﹐卽欲納之。先使人通意於楊娥﹐楊娥大喜﹐以爲逆藩死期至矣﹐立卽允肯。不料次日楊娥竟以中寒得病﹐未幾亦病重而歿﹐聞者莫不惜之。歿年僅二十四歲。後王思訓有當壚曲一闋﹐單記其事。曲道﹕

絕世英雄有兒女﹐事迹心期足千古﹐娥眉家世事沐府﹐得報夫仇卽報主。生小妙習少林技﹐時作公孫劍器舞。履端錮鐵背約金﹐誓入虎穴謀刺虎。城西賣酒身當壚﹐正色不許鄕人沽。牖嵌六甕犬作竇﹐靚妝自作雙明殊。吳藩宿衛半紈絝﹐春日踏靑芳艸路。酒簾飄處見紅妝﹐就飲語觸美人怒。玉手提擲狂且狂﹐請君入甕澆沸湯。鶻拳怒擊誰能當﹐鼠子卻立重圍張。天街躍出鷹淩霜﹐敗籜掃盡雌風揚。吳藩委幣欲相納﹐計日報仇天作合。豈圖蘭蕙掃空階﹐秋花霜隕風蕭颯。壯志不遂歸墓門﹐夕陽桃花空斷魂。至今酒肆肆旁水﹐嗚咽猶似恨潛吞。百年過後遺野址﹐太息美人胡早死。豫讓欲報智伯仇﹐漆身吞炭猶男子。君不見﹐女兒俠骨情女休﹐紅綫紅拂非其儔。

當楊娥臨歿時﹐竊嘆道﹕「我志不成卽寂寞以終﹐此吳逆之幸﹐而我之不幸也。」及歿後﹐三桂聞之﹐不知楊娥之意﹐反爲惋惜。正是﹕烈女自從終牖下﹐逆臣從此霸滇中。

要知後事如何﹐且聽下回分解。第十六回

捕刺客勇士護吳王

忌兵權朝意移藩鎭

話說楊娥欲謀刺三桂﹐正幸以色蠱介紹﹐將次得近吳藩之身﹐忽然病歿﹐志不得逞﹐自不免死難瞑目。惟死後面色如生﹐事爲吳平西所聞﹐也不知楊娥要刺自己﹐只道楊娥旣有殊色﹐又有勇力﹐一旦先逝﹐不能收爲愛姬﹐好不可惜。一面令人準備禮物前往弔祭﹐又多送陪殮之物。自此鄕人皆知其事﹐以爲楊娥以勇力殊色並聞於吳王﹐自然由憐惜之心﹐加以愛慕也。多有人前往致祭﹐就中便有無賴之徒﹐見楊娥卽死﹐並無親屬﹐只畱酒肆一家﹐且多人來祭﹐不特攺備祭品﹐且有兼送陪殮之物者﹐心中不免垂涎﹐欲於夜靜時圖竊。

那無賴喚作李成﹐本有些勇力﹐曾以教習技擊爲生﹐後以賭蕩花銷﹐弄爲無賴﹐致做穿窬之輩。那一夜﹐潛近楊娥酒肆中﹐正欲圖竊﹐惟除三五酒甕之外﹐已空無所有。行近楊娥停尸之處﹐只見她雙環光閃﹐李成知是兩顆明珠﹐價值不少﹐又見她所穿外衣﹐甚爲光麗﹐更欲遞下來。不料甫解了兩顆鈕兒﹐忽然有一幅小紙跌下﹐李成執來一看﹐卻是楊娥手筆﹐是將次絕命時寫的。書道﹕妾抱亡國亡家之道﹐故君永曆皇﹐故主沐天波及吾夫張氏﹐皆喪於逆藩之手。苟無逆藩﹐必不至亡國。卽吾主吾夫﹐亦何至皆亡﹖妾積恨於心﹐欲得當以報國﹐並報吾主吾夫之仇﹐故不惜拋露頭面﹐屈身當壚。蓋聞逆藩好色兼好武﹐殆欲以武力與顏色動之﹐冀得近逆藩﹐以償素願也。今事不能達﹐而賫志已終﹐天耶﹖命耶﹖抑天仍不欲死逆藩﹐以伸國民之憤耶﹖今已矣﹐後有繼妾志者﹐妾將含笑九泉矣。楊娥書。

李成看罷﹐心中不覺感動。暗忖﹕她只是一个女流﹐有這般志气﹐自己是一个男漢﹐旣不象她的有志﹐更來圖竊﹐還哪里算得是人﹖況那吳藩罪惡滔天﹐人人怨憤﹐楊娥有報國之心﹐豈我便可無報國之心麼﹖今我李成﹐橫豎只單身一人﹐又貧困到這个地步﹐畱此殘身﹐亦無所用計。不如繼楊娥之志﹐若天幸成事﹐固是畱名千古﹔卽不幸不成﹐亦做个轟烈男子﹐還勝過空負一身本領﹐要偸竊來度活。當下自嘆一番﹐卽向楊娥屍前拜了幾拜。又恐事有泄漏﹐卽將楊娥遺書焚了﹐立卽出門﹐回至自己寓裏。暗自思量﹐覺若謀刺三桂﹐誠若楊娥所說﹐須近其身。但如何方能得近吳藩身旁﹐亦頗有難處。因吳藩近日絕少出府﹐更難刺他。便左思右想﹐猛然想起一計。因野園內有一位爲吳藩料理花木的﹐喚作張經﹐曾在自手下學習技擊﹐今不如借謀生爲名﹐求他引薦。自己若到得野園裏頭﹐那時謀殺三桂便不難矣。想罷﹐覺此計實在使得。次日卽往尋張經﹐自言沒處藏身﹐願幫助料理花木﹐求他引用。那張經念起師弟之情﹐無不允肯﹐那李成便進了野園中。自此畱心窺伺吳藩舉動﹐要謀下手﹐自不消說。

且說吳三桂自從晉爵爲平西親王﹐坐鎭滇中﹐以永曆帝行宮爲藩府﹐又以昔日沐府各樓宇建爲別業。更自野園落成之後﹐日事聲色﹐不理政事。自念做到這个地位﹐已是尊至南面﹐位極人臣﹐富貴已極﹐足慰人平生之願。

惟生平所做各事﹐不免自慊於心。自借兵入關以後﹐引導外人剪滅明社﹐已爲輿論所不容。至於緬甸一役﹐更捕虜故君﹐殺戮帝後﹐並芟鋤朱明宗室﹐又復過於殺戮﹐極惡窮凶。自問不可對以天下後世﹐心內總不免有些自悔。

因此覺自己所做所爲﹐必爲舉國怨恨﹐每每防人暗殺。凡有事出外﹐必披重鎧﹐侍從相隨﹐藉作擁衛。又防藩府以至各處園囿用人必多﹐其中好歹難辧﹐防不勝防﹐更徵用勇士列爲一隊﹐出入不離左右。凡武藝嫻熟及飛檐走壁﹑矯捷精銳的﹐皆以重金聘之﹐以爲貼身護衛。就中一人喚做保住﹐以勇力聞於一時。年約三十餘歲﹐身材矯小﹐能在平地飛立於屋上﹐且一躍數丈﹐矯捷如猴。又步履無聲﹐能爲雞鳴狗盜。吳藩聞其名﹐歲給千金聘爲侍從。嘗於大會賓客時﹐吳藩令保住演技。先垂一幕於庭中﹐髙約丈餘﹐保住一躍﹐卽由幕內跳出幕外。復翻身躍上屋上﹐緣瓦面直奔後堂﹐手挾一物﹐復奔至前檐﹐躍下庭中﹐腳步全無聲響﹐所捧之物﹐則吳藩愛姬的鏡奩也。計不過半刻﹐保住卽由中庭躍上瓦面﹐復由前堂至後堂﹐上落四次﹐而人幾不知。

賓客見者﹐無不稱羨﹐三桂亦稱爲絕技。自此更優加薪俸﹐置爲腹心﹐行坐必以保住相隨。

時李成立意要謀刺三桂﹐又知保住實有異能﹐計思欲除三桂﹐須先除保住。但恐旣除了保住﹐卽驚觸三桂﹐更難以下手。自念自己善射﹐能以一弓兼發兩矢。若以兩矢先傷保住及三桂兩人﹐那時保住受傷﹐必不能如前矯健﹐然後再發兩矢﹐不怕他兩人不同時斃命也。計算已定。

那一日保住正護三桂至列翠軒中﹐正欲徵集諸姬﹐到軒消遣。時吳藩衛從皆在軒外﹐貼身只有保住一人。那列翠軒正對淬劍亭﹐李成已伏在亭上﹐靠荼薇架遮身﹐幸不爲他人所見。惟自己已看得吳藩眞切﹐心中暗喜道﹕「逆賊命合休矣。」便提起貂弓﹐搭上兩矢﹐窺定吳藩與保住兩人﹐連弩矢發。

第一箭先中保住之左肩﹐第二箭卻正中吳三桂小腹。不意三桂是日命不該休﹐𨿽由府裏直抵野園﹐仍身披重鎧﹐矢不能入。吳藩此時已喫一大驚﹐明知有人殺他﹐防他再復發箭﹐便僞作受傷情狀﹐只喚一聲有賊﹐卽翻身伏在地下﹐以兩手捧住頭顱﹐裝做負傷﹐實則防人射他首領。那保住旣已中箭﹐卽跳出軒外﹐志在捕拿凶手。忽見吳三桂伏地﹐也疑吳藩眞个受了重傷﹐遂復回身護救吳藩。惟李成又已發出第二枝冷箭﹐皆連珠而出﹐亦以爲吳三桂伏地﹐必然致死﹐故第二次冷箭只專射保住一人﹐皆能命中。兩箭當中攢在保住胸中。三桂方謂保住道﹕「吾非重傷﹐不過僞做此狀﹐免凶手再射耳。汝速捕賊﹐不必顧吾也。」保住聽得﹐翻身復起﹐喚齊衛從拿人。

時李成見保住尙能走動﹐心中已喫一驚。欲搭箭再射保住﹐不提防保住已奔到淬劍亭﹐大呼道﹕「箭由此發﹐賊必在此。」幸保住𨿽如此說﹐因一時眼花繚亂﹐未必窺見李成。那時李成自知萬無生理﹐欲並置保住於死地﹐復射了保住一箭。惟衛從中有先見李成的﹐卽怒道﹕「行刺者卽汝耶﹖」說時遲﹐那時快﹐那衛從已先射了李成一矢。其餘未見李成的﹐亦紛向荼薇架上亂射。李成身中數箭﹐欲脫不得﹐卽翻身從亭上跌下來。保住見了大怒﹐卽拔劍先斫了李成。保住時已受傷過重﹐負痛不堪。當舉劍斫李成時﹐乘一點怒气﹐用力又猛﹐故斫了李成一劍﹐自己亦同時倒地。當下吳藩的衛從齊上﹐各皆拔劍﹐琢李成爲肉泥。

是時野園中已甚爲紛亂﹐吳藩衛從亦已俱到。三桂聽得刺客已死﹐心才略定﹐徐道﹕「孤今日欲在園與諸將較射﹐故裹甲而出。若不然﹐必死於賊人之手矣。」復聽得保住已經殞命﹐大爲傷感﹐卽令厚葬之﹐並厚卹其妻子。

自此野園丁役﹐除藩府宿衛之外﹐槪不許攜帶武器。原來吳藩平日好射﹐凡左右服役之人﹐皆令於暇時練習準的。因吳藩只慮府外之人與他作對也﹐不料親近之人亦要謀殺自己。自經過李成此舉﹐三桂更提心弔膽。以野園中雇傭之人﹐實不分良歹﹐便將前時所用的槪令遣散﹐轉在部下挑選心腹將士的子弟入野園服役﹐惟厚給薪水﹐以結其心。其餘有事要出府門﹐也不敢騎馬﹐必乘暖轎﹐復將轎旁遮蓋﹐並設副車數輛﹐以混人耳目。又追究引用李成之人﹐知是管理花木的張經﹐立卽飭部下要拿。張經因李幹出那件事﹐深知吳藩號令過嚴﹐必然罪及自己﹐卽立行逃去。吳藩聽得大怒﹐以爲張經必然與李成同謀﹐卽懸賞購緝張經。轉遷怒張經家人婦子﹐一並拿來﹐並未訊問虛實﹐卽押赴市曹斬首﹐見者皆爲嘆息。

三桂猶餘怒未已。那日回妝臺上﹐見了圓圓﹐不免述及李成之事﹐並把殺了張經全家一事說出。復道﹕「孤以匹馬縱橫天下﹐許多英雄豪傑也喪在孤手﹐今李成匹夫﹐敢幹此不道﹐實在可惡。」圓圓道﹕「大王且勿過怒。妾拼一言﹐恐全國之中抱李成之志者﹐不止李成一人也。」三桂道﹕「孤亦猝未及防耳。鼠輩縱不惜性命﹐難道不知平西王能殺人耶﹖」圓圓道﹕「大王此言更差矣。試問國中愛大王的多﹐還是仇大王的多﹖昔楚靈王剪滅諸鄰﹐威震天下。及其殞命幹溪﹐軍中竟無有垂憫之者﹐以人皆怨之故也。今大王𨿽有功於朝廷﹐而百姓實無頌徳者﹐願大王力圖救補末路﹐愼勿恃勢自矜也。妾敢決國中人與大王仇者﹐尙恆河沙數﹐伏願大王力補前衍。若逞一時之威﹐過興殺戮﹐則結仇愈甚﹐更非大王之福也。」三桂聽罷默然﹐惟心中依然未釋。凡服役藩府及隨從左右的﹐固選用心腹﹔卽委官調吏﹐亦非心腹人不遣。

卽由部中準發赴任的﹐仍多截回﹐以是京中已生疑忌。且地方督撫﹐遇事必奏報入京﹐惟是雲南省裏的大吏﹐凡有事提奏﹐必先呈吳王看過﹐然後拜折。

惟吳三桂凡有一事不欲奏報者﹐皆令擱置不行﹐故雲南省內奏報絕少。至於國庫出入﹐卻自三桂到滇以後﹐未曾報過入京。因是朝廷更爲疑忌﹐以爲平西王之封﹐不過故崇其爵號以酬勛績﹐若舉雲南全土使三桂認爲已有﹐將來尾大不掉﹐實在可虞。便大會廷臣開議﹐欲撤回三藩兵權。

時康熙帝卽位﹐人甚聰明﹐故謂諸臣道﹕「本朝定鼎﹐以吳藩三桂及耿﹑尙二王立功最多。今天下太平﹐四方無事﹐徒縻餉項﹐旣非所宜﹐且吳﹑耿﹑尙三王若坐擁藩封﹐兵權在手﹐設有意外﹐亦非所以善保其功名。今欲盡撤諸藩﹐使得休養林下﹐兩全其美﹐諸卿以爲何如﹖」諸臣聽得﹐皆相對不敢發言﹐大都懼一經撤藩﹐實反激三藩之變。故廷臣𨿽有對答﹐亦不過模稜兩可﹐皆不敢決定。康熙帝道﹕「今諸藩𨿽有恪守臣禮﹐惟亦有藐視朝廷者﹐想諸卿亦有所聞。今若稍存姑息﹐必養癰成患﹐不可不愼也。」諸臣聽已﹐𨿽覺此言甚是﹐惟終不敢贊成。康熙帝此時見諸臣情景﹐料必有爲難之處﹐意亦稍轉。便議先派大員﹐借巡視地方之名﹐覘看吳藩三桂舉動﹐然後決奪。

諸臣亦以爲然。此時吳三桂之子在京﹐已招爲駙馬﹐探得這點消息﹐卽暗地以朝廷欲撤藩之意報知三桂﹐使早自設法。正是﹕只爲藩王多跋扈﹐反教天子起嫌疑。

要知後事如何﹐且聽下回分解。第十七回

陳圓姬遺書諫藩邸吳三桂易服祭明陵

話說朝廷立定主意﹐特派員以巡視地方爲名﹐偵察吳三桂舉動。時吳三桂之子旣在京中﹐卽以這點消息﹐馳書報知三桂。不料三桂之子﹐時𨿽爲駙馬﹐但朝廷不過借此羈縻三桂之心﹐實則常懼其父子間互傳消息。果然自提議撤藩之後﹐卽事事關防吳駙馬﹐故其馳報三桂之書﹐亦爲其妻所得﹐呈諸朝廷。幸其書尙勸三桂勉盡臣節﹐是以朝廷亦不過問。單是吳三桂在雲南﹐未嘗不忖悉朝廷用心﹐已事事提心弔膽。

那一日夏國相獨進藩府﹐謁見三桂。禮罷﹐國相道﹕「某得京中消息﹐知朝廷有撤藩之意﹐不過以大王兵權在手﹐未敢決行耳。大王將何以處之﹖」

吳三桂聽了﹐似不大驚心﹐反向國相問道﹕「卿何由知之﹖」夏國相道﹕「有趙良玉者﹐奉部文來任大理府﹐恐被大王阻不能赴任﹐故托親朋致書於吾﹐請吾爲之盡力。吾因與談及京中近事﹐趙良玉卽以告吾﹐吾料此事甚確﹐大王總須畱意。」吳三桂道﹕「旣有此事﹐何以不見吾兒報告﹖以吾兒身爲駙馬﹐又在宮廷行走﹐苟有此事﹐當必知之。但無論如何﹐撤藩此舉實朝廷所必行﹐所爭者遲早耳。」夏國相道﹕「旣爲大王所知﹐某亦何待多言﹖」吳三桂道﹕「孤今日始悔誤之於始也。自借兵入關以後﹐爲朝廷驅除闖﹑獻﹐平定各省﹐陳師緬甸﹐並成大功。某不過以當年不允以兵力下江南﹐已爲朝廷所忌﹐故立大功以固朝廷之心耳。」言已﹐又嘆道﹕「古人說得好﹕狡兔死﹐走狗烹﹐飛鳥盡﹐良弓藏。今天下太平無事﹐安用吾輩耶﹖﹗」夏國相道﹕「大王之言是也。丈夫貴自立﹐苟不能俯首降心﹐自當早爲之計﹐此則大王所知矣。」三桂笑道﹕「孤之得幸全者﹐只恃此兵權未去耳。若一旦解去兵權﹐恐欲求俯首下心﹐而亦不可得。孤與卿等這顆頭顱﹐誰復能保全耶﹖孤亦思之熟矣。人以爲孤爲沈緬酒色﹐實則孤本欲借此韜光養晦﹐以糊塗廢事或能釋朝廷之疑心。今旣欲撤孤兵權﹐斷不能斂手待抽也。卿爲孤之心腹﹐卿以實言相告﹐幸勿泄漏。」夏國相道﹕「大王此言若於十年前行之﹐天下唾手而定。若行諸今日﹐須計萬全方可。」吳三桂道﹕「孤更有一言﹐爲卿所未識者。當借兵入關之際﹐見朝廷大反前言﹐孤已大縱疑懼﹐已與耿﹑尙二王有言﹐此後須同心協力﹐共同保全﹐毋令後世笑孤等徒作小人也。耿﹑尙二王亦以爲然﹐故早已歃血盟誓﹐孤若有舉動﹐彼必能相應。但輕舉妄動﹐實爲敗事根本﹐須待人心憤激然後行之﹐否則事必無濟耳。卿料吾軍可與同事者﹐究有何人﹖」夏國相道﹕「馬寶爲人勇謀足備﹐且與吾等大有同心﹐可以大任。此外將士﹐對於大王皆畏威懷徳﹐無所不可。惜雲南地錯南邊﹐戰馬羸弱﹐或不濟用耳。」吳三桂道﹕「卿言極是。近來戰馬病斃亦多﹐川馬又力弱﹐難以爲用﹐此則宜早爲之計。今孤有養子王屏藩﹑王輔臣﹐方任陜西鎭﹐可令他選西馬之最健的﹐歲進三千匹﹐繞道由西藏至滇。似此卽不患戰馬不能濟用矣。卿盍爲孤圖之。」夏國相道﹕「恐事機驟發﹐卽三千匹亦不足用。今不如令王屏藩﹑王輔臣等﹐祕密購運良馬﹐第一年須運五千匹﹐以下歲進三千匹﹐習以爲常﹐自可以源源接濟矣。」三桂道﹕「孤今諸事惟托卿與馬寶二人任之﹐孤惟不攺常度﹐以緩朝廷之心。若稍遲一年﹐吾軍準備亦妥矣。」夏國相乃領諾而出。

自此三桂惟日在野園中﹐與諸姬環戲。時圓圓方多病﹐三桂新得一愛姬喚作蓮兒﹐本姓王氏﹐年方十七﹐姿容艷麗﹐態度幽閒﹐尢精文翰﹐字體矯勁﹐不象女子的﹐詩文尢膾炙一時。三桂特嬖之﹐與寵圓圓無異。每於夏日﹐三桂攜之共遊荷花池﹐蓮兒練裳縞袂﹐立於九曲橋邊﹐特饒雅致﹐三桂比爲出水芙蓉。三桂又搜羅滇中名士﹐置諸幕府﹐以收物望。每於公暇﹐三桂以幅巾便服召諸名士宴會。及酒酣之際﹐三桂親自■笛﹐宮人以次和答﹐髙唱入云﹐卽令蓮兒與諸名士濡筆爲詩﹐互相唱和﹐以鋪揚其事。座中無不興髙采烈﹐卽大呼賞賚。不多時﹐已見珠玉金帛羅列滿前﹐宮人互爲攘取﹐三桂相顧大樂﹐並先取以贈蓮兒。蓮兒得之惟貯諸箱簏﹐絕不耗用。三桂獨問其故﹐蓮兒道﹕「妾自承恩寵﹐凡膏粱文繡皆大王所賜﹐妾得此額外賞賚﹐亦何所用﹖姑積存以待大王畱餉戰士。」三桂聽罷﹐更爲欣慰。自此賞賜宮人﹐亦不復如前揮霍﹐因爲蓮兒一言所動﹐故畱有用之財以充軍實也。蓮兒見宮人惟事奢侈酣樂﹐頗不以爲然﹐獨與圓圓相得﹐每呼圓圓爲姊。自圓圓病後﹐蓮兒不離左右﹐且爲親侍湯藥﹐圓圓謂蓮兒道﹕「吾畱此席以待妹久矣﹐但風流有限﹐必有闃寂之時。君王溺於晏安﹐後事尙不知何似。妾將就木﹐或不再見淒涼境況也。」言罷而泣。蓮兒道﹕「吾君性情嚴厲﹐妹子承寵未幾﹐藥石之言﹐不敢亂進。吾姊從大王於患難之中﹐以至今日﹐寧不能一言﹖妹子日見君王與夏國相﹑馬寶三人密語於園中﹐意日來必有事故﹐不過不敢過問耳。」圓圓道﹕「姊亦言之久矣。但姊𨿽有言﹐𨿽未觸大王之怒﹐究未回大王之意。今行將就木﹐古人說得好﹕「我躬不閱﹐遑卹我後』﹐斷不敢復贅一詞也。」蓮兒道﹕「姊言誤矣。姊終不幸長辭人世﹐但隨侍大王已久﹐豈忍坐視﹖或借一死以感動大王﹐固未可知。且姊有遺言﹐亦足使妹子等得爲後來借口﹐以進諫大王也。」陳圓圓亦覺此言有理﹐便令準備筆墨﹐特揮一函﹐以告三桂。並囑蓮兒道﹕「此書必待吾死後方可呈發也。」蓮兒領諾﹐遂扶圓圓於病榻中﹐移就案旁﹐圓圓乃濡墨爲書。時圓圓以春風無力之身﹐旣經久病﹐又勞文思已是气喘聲顫﹐粉汗如珠而下。蓮兒爲之調護備至﹐費時頗久﹐其書始成。書道﹕伏以大王起家武功﹐世受明恩﹐父子相繼﹐得專■政。在先朝厚澤深仁﹐至矣盡矣﹗天禍朱明﹐闖﹑獻疊起﹐神京破陷﹐龍馭賓天。大王當國破家亡之際﹐只坐視以貽誤事機。迨事勢不可爲﹐始借力外人﹐以伸一時之忿﹐此大王之深誤也。當敵軍旣進﹐神京亦亡﹐國號遷移而有天沈地慘之變﹐大王不於此時號召人心﹐以佑明室﹐復爲敵馳驅﹐馬足縱橫於汴梁﹑川﹑楚之間﹐爰及緬甸。此時此際﹐明裔固亡﹐漢祀亦斬﹐此又大王誤之又誤者也。大王旣樹不世之勛﹐以開國元良爲封藩開府﹐南面稱孤﹐榮亦極矣。乃大難甫平﹐猜嫌遽起﹐古人所謂「狡兔死﹐走狗烹﹐飛鳥盡﹐良弓藏」者﹐其在此乎﹖今大王如欲保功名﹐存富貴﹐自可自卸兵權﹐終老林下﹐寧受萬年之唾罵﹐猶得一日之安閒﹐此範蠡與大夫種之事﹐可爲前車也。然或嫌疑未釋﹐則孤身遠引﹐其勢益危。大王苟不能低首下心﹐抑亦早爲之計﹐遷延累日﹐噬臍之悔﹐豈復忍言。今大王惟溺於晏安﹐不知發奮﹐蕭墻之禍﹐將有不可勝言者。語曰「人之將死﹐其言也善」﹐願大王勿河漢妾言﹐此則大王死裏求生之機會也。伏惟大王圖之。

書罷﹐喟然嘆道﹕「古人稱美人爲傾國傾城﹐實則人主自傾之﹐於美人何與﹖褒姒足以危周幽﹐而後妃反足以助文王。妾承大王之寵久矣﹐今幸早十年﹐若是不然﹐恐大王設有不韙﹐後世將以妾爲口實矣。」言罷﹐淚如雨下。蓮兒再三撫慰。是夜圓圓遂歿。

侍者奔告三桂﹐三桂聽得大悲﹐乘夜前往圓圓妝臺﹐撫屍大哭道﹕「此天喪吾美人也。」旋命在商山寺旁營擇吉穴﹐爲安葬圓圓﹐並徵集工役數百人﹐大興土木﹐眞是壯麗堂皇﹐無美不備。或有言陳美人不應葬在寺旁者﹐三桂道﹕「陳愛姬生時每欲削髮爲尼﹐孤欲以此遂其心志也。」經數月後﹐大工始成。後人有《題圓圓墓》曲﹐以紀其事。曲道﹕

滇城山河勢泱泱﹐勝地尢推商山寺之旁。

美人一死須吉穴﹐俾得歲時薦馨香。

難得美人知大義﹐洞明種族與興亡。

沐承恩寵深且厚﹐瀕死未嘗忘君王。

君王太息美人死﹐伏屍痛哭淚不止。

春猶未老紅顏盡﹐天胡先奪美人去。

美人一去將何依﹐聊爲美人營吉地。

美人生小好修齋﹐擇穴無如商山寺。

法鐃鐘鼓寺中聲﹐將爲美人品超度。

自古美人傷遲春﹐君王晏安猶不悟。

惟此美人知愛君﹐況感君王恩寵遇。

一死猶陳藥石言﹐猶冀君王一回顧。

古云傾國皆美人﹐惟此美人憂國步。

君王爲哀美人死﹐大興土木營墳墓。

歲時俎豆須薦馨﹐特爲美人彰異數。

世遠年湮墓漸荒﹐但見晚煙迷古樹。

我來憑弔欲欷歔﹐不堪回首商山路。

自圓圓歿後﹐三桂後宮不下千人互謀爭寵﹐惟三桂獨寵蓮兒。且除蓮兒而外﹐更沒一人向三桂進諫一言者﹐故三桂惟畱連酒色﹐日事笙歌﹐所有政事俱付之夏國相及馬寶。三桂又有二女﹐乃擇部下少年有謀勇者﹐招爲東牀。

其長女許配郭壯圖﹐次女卽配與胡國柱﹐故郭﹑胡二人﹐當時實與夏國相及馬寶同掌事權。一面催王屏藩﹑王輔臣速解戰馬﹐以備舉兵。三桂又借言籌邊﹐令夏﹑馬﹑郭﹑胡四人增募兵卒﹐大有待時而舉之勢。

那三桂陽則放棄政事﹐陰則準備興兵﹐宮內惟蓮兒頗知一二。三桂並囑蓮兒道﹕「孤若有所謀﹐愼勿令福晉知之。以伊子猶在京中﹐朝廷已招爲附馬﹐恐福晉以愛子之故﹐必阻孤所爲﹐是誤孤大事也。」蓮兒領諾﹐皆不敢以三桂之心輕泄。故三桂以爲自己所謀﹐除一二心腹外已無人得知。不提防﹐章京玉順早窺伺三桂舉動﹐已密奏京中。卽京中自提議撤藩不果﹐早已特派使者赴滇偵察。

那日三桂聽得朝廷派使者來滇﹐使者已抵貴州。吳三桂以爲遣使到來的用意﹐只欲窺探自己的舉動﹐已令部下各員﹐如使臣到來﹐須周旋惟謹。不料朝廷之意﹐以遣使巡邊爲名﹐若使臣只直至雲南﹐必啟三桂疑心﹐乃令使臣由貴州繞道﹐先行入川﹐然後由川入滇﹐復同時派出使臣多名﹐並巡各省﹐以掩三桂耳目。惟京中各大臣﹐以三桂直視雲南爲己國﹐命官置吏不由朝廷﹐不久必然爲變﹐不如令三桂移鎭別省﹐如三桂肯從﹐便無反心﹐倘三桂聞命不肯移鎭﹐便是反形已露﹐不可不防。朝廷亦以爲然﹐時淸康熙十一年也。

惟三桂在滇蓄志反正已久﹐因目見舊部或老或亡﹐半歸凋盡﹐乃擇諸將子弟及四方賓客﹐凡資質穎悟者﹐都令學習黃石素書及武侯陣法﹐並於暇日﹐練騎射習準頭。一時少年之士﹐凡談兵說陣的不可勝數。所收士卒﹐又皆孫可望﹑李定國之舊部﹐皆耐戰健斗﹐故兵力雄於一時。三桂並借安不忘危之說﹐日日令馬寶﹑夏國相﹑郭壯圖﹑胡國柱等訓練兵馬。那時所慮﹐只是糧餉不足。三桂早已招徠商賈﹐資以藩府資本﹐使廣通貿易﹐借興商之名﹐以實府庫。又以遼地產參﹐利盡東海﹐惟其餘藥材多出巴蜀﹐便嚴私采之禁﹐以官監之﹐由官收其材而鬻之於市﹐犯者論死。於是滇川精華盡歸藩府。三桂那時已知國富兵彊﹐惟以時日待人心思變。

那一日﹐使臣已由四川入滇﹐三桂特令部下諸將往接﹐自己亦出郭相迎﹐陽作攺容加禮﹐先迎使臣至館驛中。忽相連又聽得朝廷已特派使命﹐奉詔諭到來﹐新使將已到境。三桂聽得大疑﹐自忖﹕來使以巡邊爲名已至滇省﹐如何又有一使到來﹐究是何故﹖一面與心腹將士相議﹐一面又發部下往迎新使﹐一同到了館驛中。新使開讀詔諭﹐三桂依然拱聽。詔道﹕平西王吳三桂﹐昔以闖﹑獻不靖﹐乞師入關﹐有功社稷。自是南徵北剿﹐懋著勛勞﹐厥功尢偉。朝廷論功行賞﹐特封爲平西親王。今西南旣定﹐以該親王郁處滇中﹐實屬用違其長。惟國家藩籬﹐尢在東部﹐特以平西王吳三桂移鎭關東﹐並加世職﹐俾資鎭懾﹐以衛國家。該王任事向來忠奮﹐此次聞命﹐必能慷慨成行﹐以無負朝廷之委任。命到之日﹐宜凜遵﹐再膺懋賞。

三桂接了詔諭﹐仍不動形色﹐卽向新使說道﹕「此朝命也﹐安敢不遵﹖候部署各事﹐卽奏報起程日期矣。」言罷而退﹐先畱心腹部員款候兩使。三桂回藩府後﹐卽召夏國相﹑馬寶商議此事。三桂道﹕「朝廷此舉﹐只欲調虎離山。孤遵命亦死﹐不遵命亦死。孤若死則卿亦難獨生也。爲今日之計﹐只宜於死裏求生﹐諸卿計將安出﹖」馬寶道﹕「大王所以幸全者﹐只恃兵權﹐此大王所知也。大王若能以全滇之地﹐百萬之眾﹐甘受縛於人﹐請好自爲之。如其不然﹐便當速謀自立。某等𨿽不才﹐當爲大王效力﹐卽肝腦塗地﹐方稱本心。」夏國相道﹕「此計已決﹐馬公不必再爲此言﹐但不知人心何如耳。不如以詔諭發表﹐看人心如何﹐然後計較。」馬寶道﹕「人心若不以大王移鎭爲慮﹐又當柰何﹖」夏國相道﹕「滇中官吏將弁爲大王心腹者﹐十之八九﹐誰不惟大王之馬首是瞻﹖且與大王相依爲命。今不過假此詔敕以震人心耳。」

三桂道﹕「夏卿之言是也。凡謀大事﹐以人爲主﹐趁人心奮激之際﹐何患所謀不成﹖」便以移鎭之詔告示部下﹐果然全藩震動﹐皆以爲三桂一去﹐諸將皆不能保全﹐無不怨憤不已。三桂知人心可用﹐乃密與馬﹑夏二人計較。夏國相道﹕「今吾等舉兵滇蜀﹐所在皆有阻隘﹐終不能全進也。不如謀至中原﹐然後舉事﹐據心腹以至指臂﹐長驅北向﹐卽可以逞志矣。」三桂深以此計爲然﹐便不動形色﹐依然拜詔受命﹐款待新使﹐敬謹不已。

那三桂卻與夏國相﹑馬寶﹑郭壯圖﹑胡國柱陰勒部將﹐部署士卒﹐屆期卽發。先定以郭壯圖畱鎭雲南﹐應付糧艸﹐計點庫款﹐以連年廣通貿易﹐大有贏餘﹐皆準備應付。時兩使皆不知其用意﹐以爲三桂旣已受命﹐必無變志﹐故惟催三桂起程﹐並道﹕「朝廷以關東重要﹐不能假手他人﹐故以重任付王爺。目下卽宜速發﹐勿再延緩。」三桂聽已﹐亦唯唯答之。及逾多日﹐仍未起程﹐兩使乃始爲都督﹐間亦淩辱其將吏。那時將吏紛紛奔告三桂﹐三桂更激言道﹕「彼奉朝廷使命﹐不可抗也。卽今本藩移鎭關東﹐卽是與諸君生離死別﹐孤固不知死所﹐卽諸君自孤去後﹐亦未必獨存﹐以朝廷疑忌旣深﹐所以至此。彼悖使命以淩辱諸君﹐在諸君惟有隱受之耳。」諸將皆奮然道﹕「某等隨大王出生入死﹐乃有今日﹐朝廷旣不念前功﹐反加猜忌﹐某等寧死﹐斷不能受辱也。」言罷﹐皆力請三桂不可移鎭。三桂復陽言朝命不可抗違﹐以慫動人心。時使者仍未見三桂起行﹐乃再爲催促。三桂以諸將不從爲詞﹐並道﹕「若過逼太甚﹐恐諸將難制。本藩當以善法處之﹐無不允從。今惟求尊使假以時日﹐暫緩行期耳。」兩使仍不知其意﹐反信三桂之言﹐爲酌議攺期起程。

三桂知人心已動﹐那一夜卽在藩府中置酒髙會﹐與諸將大宴。酒至三巡﹐三桂道﹕「今將與諸君別矣。三桂以一武夫﹐得爲朝廷建立大功﹐皆諸君之力所致。孤不忍捨諸君﹐卽諸君亦不忍捨孤也。今當與諸君更盡一杯﹐以表離情。」說了﹐復親自向諸將輪流把盞。當三桂說時﹐諸將已人人感動。又值茶前酒後﹐气槪益豪﹐至是乃更爲感激。那三桂把酒之後﹐復回至座處﹐向諸將發嘆道﹕「老夫與諸君共事近三十年﹐皆已甘苦備嘗﹐方有今日。今四海升平﹐國家無事﹐朝廷已無所用於吾與諸君等﹐行且遠矣﹐且未知廷意何在﹐聊盡今日之歡﹐與諸君話舊﹐此離合死生皆難逆料。譬如一兔﹐所能自存者﹐只靠其窟耳﹐一落平地﹐人人得而捕之。故孤與諸君﹐他日得相見與否﹐未可知也。」諸將聽得﹐皆爲泣下。

時有楊健者﹐武勇過人﹐吳三桂收爲義子﹐時人呼爲十三太保﹐三桂倚爲腹心。至是令楊健領勁卒守衛藩府﹐諸將此時已皆諭其意。凡三桂平日心腹之人﹐亦皆已約期待變。及使臣更催迫三桂﹐三桂卽復會諸將﹐名爲勸行﹐實則激變。當諸將齊集﹐三桂卽道﹕「行期已迫矣﹐此次更無可緩。朝廷之嚴譴固不可逃﹐然不意使臣之驅役老夫﹐一至於此。諸君行矣﹐毋徒自取辱也。」諸將聞使臣驅役之語﹐無不大怒﹐卽齊聲奮然道﹕「行卽行矣﹐彼何相逼爲﹖」三桂復故意慰之曰「吾再三思之﹐此實朝廷之意﹐誠不可緩。

使臣安知孤與君等有如何苦衷﹖以朝意所在﹐故不能不催迫也。然諸君之得以處此土﹐以有其家﹐以享富貴﹐伊誰之賜﹖在諸君﹐必謂有許多汗馬功勞方有今日﹐然朝廷之意不爲然也。朝廷以諸君一衣一食﹐皆其所施恩。若違抗詔諭﹐是不愛其性命耳﹐諸君當細思之。」諸將至是皆稽首道﹕「某等得有今日﹐實邀殿下之洪福耳。」三桂道﹕「此恐未必然也。」諸將又道﹕「然則果出朝廷之恩乎﹖」三桂道﹕「此言正是。但亦未必盡然。孤以昔日受先朝厚恩﹐待罪東遊。以闖賊爲亂﹐特召孤入衛神京。孤以闖賊旣破京禁﹐計不得兩全﹐乃乞師本朝﹐期以雪君父之仇恨。幸天能垂鑑﹐闖賊卽滅。繼平滇蜀﹐皆奏大功﹐相將棲息於此。然今日之富貴﹐孤與君等皆先朝餘蔭耳。故君陵寢猶在於此﹐今將遠行﹐理應祭此。」原來三桂自進兵阿瓦﹐取永曆帝以歸﹐已將永曆帝後縊死﹐由貴陽府自殮﹐卽將永曆帝後蒿葬在雲南城外﹐故三桂如此說。當下諸將聽得﹐皆再拜聽命。三桂見諸將已從己意﹐卽擇日祭謁明陵。並下令道﹕「如祭故君﹐須以故君之衣冠往謁也。」諸將亦唯唯聽命。

到那一日﹐卽與諸將共詣永曆陵前。三桂先服明朝衣冠﹐自夏國相﹑馬寶以下﹐皆一律穿戴明裝﹐共至陵前。三桂並指其首謂諸將道﹕「我先朝曾有此冠乎﹖」又指其身道﹕「我先朝曾有此衣乎﹖」說罷﹐淚如雨下。諸將聞三桂之言﹐皆互相觀看其衣冠﹐見三桂淚下沾衣﹐諸將亦一齊傷感。三桂見諸將感動﹐卽含淚對諸人道﹕「孤今日不得已之苦衷﹐尙難向諸君縷述。然孤此心此意﹐他日諸君必知之。孤今日將羞見先陵也。天乎﹗何牽孤至此﹖」

言罷﹐又向諸將道﹕「孤今日易服祭謁先陵﹐皆諸君所目睹。人不可忘故君﹐亦不可忘故國也。諸君其預圖之。」諸將聽得﹐皆爲應諾。正是﹕昔已借兵殘故國﹐今何易服祭先朝。

要知後事如何﹐且聽下回分解。第十八回

北京城使臣告變衡州府三桂稱尊

話說吳三桂服明朝之服﹐率諸將往祭明永曆皇陵﹐並謂諸將道﹕「諸君不可忘故國﹐亦不可忘故君。」諸將無不應諾。三桂復道﹕「後天起程﹐當重會於此。」說罷卽回藩府﹐立卽催使臣先行起程回京。一面布置各事﹐以其婿郭壯圖畱守雲南。並下令屬員道﹕「老夫耄矣﹐行且戍邊﹐惟軍旅之事﹐以升平以來久失訓練﹐明晨當於郊外大閱﹐違者卽按軍法。」

到了次日﹐淸早起來卽響動鼓角﹐整齊隊伍﹐軍容甚盛﹐先抵郊外。三桂披掛鎧甲﹐坐騎駿馬﹐直馳郊外而來。中央掛大旗一面﹐三桂在馬上默祝道﹕「如我此次得成大事﹐有至尊之望﹐須射中紅心。」連發三矢﹐皆中的﹐三桂大喜。但念自己棲閒已久﹐恐三軍以爲老耄﹐須以武力示之。時場中先設一案﹐三桂先下馬坐定﹐凡長槍大戟﹐畫甲雕弓﹐環列左右﹐以示聲勢。

令人準備各項武器﹐三桂復飛身上馬﹐獨馳驟數回﹐每一回卽飛馬上﹐接一件武器﹐運動如飛﹐風馳雨驟﹐英武絕倫﹐三軍皆爲色變。操練之後﹐三桂下令﹐明日起程﹐都在郊外取齊。

一夜無話。次早大軍環集﹐諸將亦全裝貫甲﹐先期而至﹐次後三桂到來﹐卽率諸將再詣永曆皇陵。三桂並穿方巾素服﹐在陵前再拜痛哭。自夏國相﹑馬寶以下﹐皆隨之而哭﹐伏之幾不能起。三軍亦均感動﹐同時下淚﹐哀聲震動遠近。三桂至是﹐知人懷異志﹐卽命前隊先行﹐自擁大軍繼後而行﹐由郭壯圖率諸官送至城外。三桂囑道﹕「雲南之事﹐盡以委卿。」郭壯圖道﹕「某當竭力以圖盡職﹐願大王前程萬里﹐早慰人心。」言已而別。三桂由是起程﹐每日只行二三十里﹐卽已駐紮。約數日後﹐卽稱病不起。

時地方官吏皆知三桂必有異志﹐那兩使臣𨿽然先行起程﹐仍沿途逗畱﹐以窺三桂動靜。那時見三桂擁兵不動﹐乃互相計議﹐以三桂此次移鎭﹐果其心志無它﹐自可待命歸朝。今旣擁大兵而行﹐其意已不可測﹔又托故不進﹐顯然必有異心﹐計不如告之撫臣﹐使催促之。計議已定﹐乃會見撫臣﹐力請催促三桂起程。那時撫臣王之信﹐亦以三桂移鎭本有朝命﹐如何好抗﹖乃親往見三桂道﹕「大王此次移鎭﹐本遵奉朝旨而行。朝廷亦以關東事情緊急﹐惟大王力足以鎭之﹐故有是命。今使臣之意﹐以爲大王早到一日﹐關東必多一日之益﹐遲到一日﹐關東卽多一日之危﹐願大王以國事爲重﹐力疾起程﹐實國家之幸。」三桂道﹕「關東本無事﹐不過朝廷不諒老夫之心﹐爲此調虎離山之計﹐是疑我也。然老臣盡心王室﹐疑我實誤矣。老夫果不遵命﹐必不到此。無論關東有事與否﹐老夫必去﹐柰爲二豎所侵﹐稍暇時日耳。」撫臣再勸數四﹐三桂仍作此語﹐撫臣無柰﹐乃回告兩使。那兩使復親至三桂榻前﹐催促詞色甚爲嚴厲。三桂仍堅臥不起﹐日惟延醫診脈﹐以掩人耳目。

到了那日﹐諸將會集﹐齊至三桂榻前問安。三桂道﹕「孤此病乃心疾也﹐藥不可爲矣。」諸將道﹕「大王心疾﹐究從哪里說起﹖」三桂搖手嘆道﹕「孤曩者負恩明室﹐引敵入京﹐𨿽成勛業﹐至今猶耿耿於心。自是披堅執銳﹐身經百戰﹐爲國家開拓疆土﹐掃靖狼煙﹐是孤𨿽有負於明室﹐而已有大勛於本朝也。章皇帝不以老夫爲不肖﹐賜以藩封﹐載在盟府﹐垂十餘年﹐始有今日。今朝廷以我移鎭﹐是疑我也﹐疑我必殺我矣。吾與諸君共事三十年﹐實不忍遽別諸君﹐故暫且盤桓於此﹐庶得與諸君再敍耳。」諸將聽罷﹐卽忿然道﹕「大王究有何罪﹐而朝廷乃欲殺之耶﹖某等感大王恩遇﹐斷不忍捨大王﹐願大王明以告我。」三桂道﹕「此易知耳。關東實無別事﹐何用移鎭﹖此次調離老夫﹐必有深謀。在兩使臣必知之﹐故敢藐視老夫與諸君也。且撫臣﹐一外使耳﹐老夫𨿽不徳﹐實爲藩王﹐而乃淩逼至此﹐是撫臣亦先知廷意矣。今前隊𨿽至湖南﹐而老夫尙在滇省﹐卽如此虐待﹐一旦孤身入國門﹐卽一夫之力可執孤以付廷尉﹐此時老夫豈尙有生路耶﹖」諸將聽罷﹐皆各怒髮衝冠﹐謂三桂道﹕「大王旣知此行利害﹐豈除斂手待斃而外﹐更無他策耶﹖」三桂道﹕「此難言也。孤只誤在當初﹐至今日惟委命於人耳。然孤所慮者﹐破巢之下必無完卵。孤若死﹐恐諸君亦不能久耳。惟孤可死﹐如在諸君必不可死﹐以孤得諸君之力以成功名﹐位至藩王﹐富貴已極﹐死復何憾﹗所難堪者﹐諸君耳。現使臣淩辱之狀﹐彼回京後必劾及諸君﹐以諸君汗馬數十年﹐官不過一階﹐騎不過一匹﹐乃亦無罪被禍也。孤豈無情﹐常爲諸君是念。惟今日已無可如何矣﹗」言罷淚如雨下。時馬寶在旁﹐早會三桂之意﹐卽攘臂道﹕「看使臣光景﹐不殺吾等不止。使諸君如無罪仍甘心受辱﹐弟復何言﹖若馬某則斷不能斂手待斃也。」說罷﹐各人皆道﹕「我們亦斷不肯遽死﹐願大王有以教之。」夏國相道﹕「諸君不必躁急﹐凡事須從長計議。今日非我們負朝廷﹐實朝廷負我們也。以我們汗馬功髙﹐旣不蒙體諒﹐又以猜疑見殺﹐人非土木﹐誰能忍耐﹖今日之事﹐惟有反耳﹗惟有反耳﹗」三桂急自掩其耳﹐離座而起曰「再休亂言﹗免累及老夫。」那時三桂𨿽如此說﹐但心中見諸將如此﹐已竊自歡喜。惟諸將聽得三桂之言﹐哪里肯聽﹖都忿忿而出﹐各人互相傳布﹐都謂吳王此行﹐必不能免﹐吳王若死﹐朝廷必斬艸除根﹐連自己也不能完全了。一傳十﹐十傳百﹐互相嗟嘆。馬寶見人心大動﹐反向部下說道﹕「今日若死裏求生﹐惟有反耳。柰吳王優柔不斷﹐且畏首畏尾﹐意欲斂手就捕。不知朝廷此舉﹐大負我們﹐卽我們今日舉兵﹐後世猶當相諒。柰大王不聽﹐實爲可惜﹐不知諸君之意若何﹖」那時軍校皆奮然道﹕「我們心志已決﹐便是大王不從﹐我們亦反矣。」馬寶道﹕「大王久著威聲﹐究不如得吳王爲之主﹐更易成事。不如逼大王﹐使不能不反﹐較爲好策。」三軍聽罷﹐皆以爲然﹐便一聲呼喝﹐約有千數百人﹐直擁至撫臣行衙﹐把府衙重重圍住。直進衙裏﹐先尋撫臣王之信﹐一見卽罵道﹕「負心賊﹐助桀爲虐﹐淩辱大王以及我輩﹐我當教汝先死也。」撫臣王之信聽了大驚﹐正欲逃往﹐已是不及﹐被馬寶軍士趕上﹐一刀兩段﹐先結果了性命﹐卽割了首級﹐呼嘯而出。回營後﹐大呼道﹕「撫臣欲謀殺大王﹐並及我輩﹐我們已誅之矣。朝廷負心﹐不念勛勞﹐反謀殺戮﹐今日之事惟有作反﹐能從我們者﹐可卽來。」是時使臣淩辱及撫臣威逼﹐皆已傳徧各營﹐又自三桂哭陵之後﹐軍心已變﹐各軍一聞此語﹐都踴躍願從。卽由爲首的持撫臣首級往見三桂﹐三桂見了﹐僞爲大驚﹐頓足大哭﹐以頭搶地﹐幾至失聲。卽謂諸人道﹕「撫臣乃朝廷命官也﹐爾輩如此﹐是殺我也。朝廷必然加罪﹐孤豈能免乎﹖孤固不能幸生﹐卽一家三百口﹐亦同時不保﹐恐爾輩亦不旋踵而俱盡也。昔日無事﹐猶欲殺孤﹐況今更殺撫臣乎﹖」說罷﹐更放聲大哭。諸將齊道﹕「大王不必介心﹐惟有反耳﹗吾等決無悔心也。」三桂聽罷﹐卽霍然起坐﹐謂諸將道﹕「事勢至此﹐已無可如何。諸君不欲舉事則已﹐旣欲舉事﹐立卽便行﹐不宜因事以取禍也。」諸將聞言﹐皆應聲動地。三桂便部署諸將﹐先令囚執兩使﹐並令以撫臣王之信的首級祭旗。其妻聞變大驚﹐急馳至軍前﹐抱三桂之足大哭道﹕「大王此行﹐殺吾兒矣。」言時以頭搶地。因三桂之長子在京﹐方爲額駙。那時三桂聽得﹐亦動起父子之情﹐隨之下淚。隨謂其妻道﹕「孤亦不得已耳。欲存吾兒﹐必殺吾身。且爲諸將同情相逼﹐以孤若見殺﹐諸將亦不能苟存﹐故不能以吾兒一人﹐而誤諸將性命也。」諸將聞言﹐亦爲感泣﹐交相勸慰﹐其妻始含淚而退。當下傳令﹐囚執兩使。

獨新使王新命早知三桂必反﹐乃預先逃遁﹐不得被獲。時已逃至衡陽﹐聽得三桂舉兵之耗﹐大驚道﹕「吾早知之矣。彼若安心遵命移鎭﹐何至擁大兵而行﹖然不料其反之速也﹐吾幸不及於難。今吾若不入京報告﹐更待何人﹖」便馳赴入京﹐加緊郵驛﹐日行七百里﹐計程五晝夜﹐已抵京城﹐直赴兵部衙門告變。當到兵部衙門時﹐已神昏气厥﹐撲到大堂之上。部吏見他裝束﹐知是使臣﹐又看他郵驛到來﹐如此情景﹐知必有事故﹐乃卽報知兵部大臣。那時兵部大臣聽得﹐立卽出堂﹐令扶起王新使﹐進以湯藥﹐問其原故。

王新使气喘言道﹕「三桂反了﹗撫臣被殺了﹐使臣被囚了。」只說得這數句話﹐已不能再說下去。徐徐又說道﹕「今三桂已傳檄四方。吳軍已將到湖南也。」兵部大臣聽得﹐立卽奏知朝廷。那知朝廷得知此事﹐眞是異常震動﹐立召諸軍機大臣商議。以吳三桂久經戰陣﹐部下能員極多﹐且他的羽翼又徧布各省﹐固不難望風響應﹐故得了此耗無不惶駭。有獻議以吳三桂的羽翼徧布各省﹐須先行除去的﹔有獻議以京中大員多三桂舊交﹐恐其互通消息﹐宜先謀除絕根株的。惟康熙帝以爲不然。因如此辦法﹐反致人心激變﹐事更難定﹐便立意一面發兵調將握守險要﹐所在戒嚴﹐以待三桂﹔又拜川湖總督蔡毓榮爲大將軍﹐防守四川﹑湖﹑廣﹔再以賴培爲大將軍﹐防守長江一帶﹐並降諭各省督撫提鎭﹐以固疆土。這諭一下﹐各省都如風聲鶴唳一般。康熙帝並謂諸臣道﹕「往者前明福王﹑桂王﹑唐王﹐各割一方﹐朕猶不以爲意。若三桂尙有大勛﹐人心所系﹐部下雄兵百萬﹐皆是能戰之士﹐實不可不防。」

因此便有親徵之意。柰廷臣皆交章諫阻﹐故暫作罷論﹐惟仍須看三桂動靜﹐然後定奪。

且說三桂自舉兵之後﹐卽傳告四處﹐欲鼓動人心降附。惟自覺難於措詞﹐左思右想﹐乃委曲其說。凡各省大員平日與他有往來的﹐都布告自己起兵原由﹐那布啟寫道﹕平西王吳三桂爲布告事﹕昔先朝不幸﹐闖﹑獻爲殃﹐以至宗社淪喪。本藩方待罪邊陲﹐未遑援救﹐負罪良多。自念滿洲僻處東遼﹐久荷先朝之覆庇﹐應重友邦之誼﹐念切同仇。故本藩欲除逆安邦﹐聊效秦庭之哭﹐冀稍盡報國之忱﹐用是借兵入關﹐俾淸妖孽。乃前方拒虎﹐後卽進狼﹔旣去元凶﹐又來大敵。蓋本藩在秦晉報捷之日﹐卽滿人在燕云踐位之時矣。乃以羈縻之術﹐封本藩爲平西親王﹐本藩此時徘徊歧路﹐仰天徒哭﹐欲受命則此心有愧﹐欲反動則軍力已疲﹐不得已乃隱忍須臾﹐冀圖後舉。乃大難甫平﹐彼卽爲斬艸除根之計﹐隱謀所在﹐殺機已露。伏惟本藩昔負前明﹐上無以報國家﹐下無以對黎庶﹐一死亦復何惜﹖顧老夫𨿽耄﹐猶冀贖以前愆﹐忍以此大好河山﹐棄付他人之手﹖爰糾集舊部﹐羅致英雄﹐共起雄師﹐俾伸大義。凡爾臣貳﹐爰及軍民﹐皆皇漢之同胞﹐盡前明之赤子﹐自當共表同情﹐並伸義憤。檄到之日﹐祈各來歸﹐共膺懋賞。

自此布啟發表之後﹐閩省耿王﹐粵省尙王﹐皆從令反正。那貴州提督李本深﹐本爲孫可望勁將﹐自降淸之後所向有功﹐乃得保爲貴州提督﹐平日已與吳三桂互相往來﹐至是聽得吳三桂布啟﹐先已歸附﹐舉兵同反﹐其餘各省響應的尙多。那時三桂已行抵衡州﹐見四方響應﹐心中竊喜。惟諸將以旣舉大兵﹐不可一日無主﹐紛請三桂卽位稱尊。在三桂本欲先立明裔﹐以飾人心﹐惟於緬甸一役﹐頗難解說﹐因此乃有稱尊之意。正是﹕方奉北廷移別鎭﹐又思南面作眞皇。要知後事如何﹐且聽下回分解。第十九回

建帝號吳三桂封官受軍符蔡毓榮調將

話說吳三桂旣有稱尊之意﹐卽與各心腹大將夏國相﹑馬寶﹑胡國柱等計議。三桂先說道﹕「孤此次首倡大義﹐志在反正。誠如諸君所言﹐國不可一日無君﹐今爲大局計﹐諸卿有何髙論﹐不妨直說。」胡國柱道﹕「大王此舉﹐名正言順﹐故檄文一發﹐人心響應。獨惜明社旣墟﹐至今二十年﹐縱朱家或有遺裔﹐均已匿迹銷聲。況且亦無從得其眞確﹐又何由得明裔而輔之﹖大王若必欲訪尋﹐恐假姓冒名者紛至沓來﹐此時更難處置。爲今之計﹐不如大王權攝國事﹐以號令四方﹐較爲上著。」夏國相道﹕「胡公所言亦是。但目下人心思明﹐故我兵一舉﹐各自歸命。若一旦反其道而行之﹐人心向背固未可知也。然事在創始﹐非有英明彊幹之主不可以有爲﹐故卽能訪得明裔﹐亦斷難及大王之英武。故大王權宜行事﹐亦是上策。」馬寶道﹕「二公之言𨿽有至理﹐惟亦有見不到處。蓋今日人心﹐非盡思明也﹐思中國耳。且我等必求明裔而輔之﹐於緬甸一役﹐亦難解說。今大王英明神武﹐名正言順﹐以舉義師﹐擁雄兵百萬﹐上將千員﹐若北向以爭天下﹐誰敢抗者﹖故依某愚見﹐宜自卽帝位。然後勵精圖治﹐選賢任能﹐大事固不難定矣。成敗在此一舉﹐大王宜立定大計﹐毋再遊移。」吳三桂聽罷﹐心中大喜﹐卻又故說道﹕「孤此舉本無利天下之心﹔柰不得已耳。旣是明裔難於查訪﹐願諸君更舉賢者﹐孤當力效前驅﹐決無退志。」言罷﹐夏國相﹑馬寶﹑胡國柱齊說道﹕「英明神武﹐智勇足備﹐聲澤及人﹐方今誰有如大王者﹖願大王勿再多讓﹐以誤事機。待大王卽定之後﹐國家有神聖文武之君﹐士卒有敵愾同仇之气﹐彼縱有彊弓勁弩﹐精騎善射﹐焉能抗我耶﹖」三桂此時已心滿意足﹐仍謙讓道﹕「旣諸君如此推戴﹐孤亦不敢固辭。今孤權攝大位﹐若他日得有賢能者﹐抑或得朱家英明眞裔﹐然後再議﹐可也。」說罷﹐卽令夏國相選擇良辰吉日﹐以郊天卽位。時在康熙十二年也。

吳三桂已年逾六旬﹐惟精力未衰﹐其一種豪气﹐亦無異少年。又念向來所向無敵﹐此次實視中國如在掌中﹐以爲人心旣歸﹐一舉可定天下。懷了這个念頭﹐今見爲諸將推戴﹐自然歡喜。卽令攺常徳治爲行宮﹐暫備湖南爲建都之所﹐待天下旣定﹐然後重返北京。又令在衡州府衡山縣築壇﹐祭告天地。

以宮殿本用黃瓦﹐今只攺一府衙爲宮殿﹐自須變易舊觀﹐惟時候倉促﹐急不能辦﹐卽由黃漆塗之﹐艸艸將事。至於皇帝冠服﹐仍學明朝裝束﹐亦趕緊備辦。由夏國相﹑馬寶﹑胡國柱三人會議﹐建國大周﹐攺元利用。卽以康熙十二年爲大周利用元年。

那日淸晨﹐吳三桂卽令王屏藩與王輔臣共圖甘肅。去後﹐又拜夏國相﹑馬寶爲丞相﹐總理軍國機務。夏國相進道﹕「淸朝定鼎已近三十年﹐各省布置漸歸完善。今我興師﹐須分擾各省﹐使各路並進﹐方易得手。」吳三桂道﹕「卿言是也﹐朕之遣將先入四川﹐卽是此意。」夏國相道﹕「卽拔一四川﹐恐亦未能制彼之死命。方今蘇﹑浙﹑閩﹑粵爲精華所萃﹐宜一並遣將入閩﹑粵﹐若耿﹑尙二王與我會合﹐各起兵北上﹐則大事定矣。」吳三桂聽罷大喜﹐卽封其侄吳世賓爲官定國大將軍﹐以其婿胡國柱爲金吾衛大將軍﹑武英殿大學士﹐並令胡國柱遣李本深收取西川。胡國柱進言道﹕「李本深昔爲孫可望勁將﹐轉戰各省﹐於四川地勢形圖尢爲熟悉﹐用之可謂最得其人。但四川一省地理阻隔﹐且中國雄兵猛將多聚其間﹐恐只靠一李本深尙難得力﹐不如擇良將以爲之輔﹐方保萬全。」吳三桂深以其說爲然﹐遂並封其侄吳之茂爲西蜀大將軍﹐使與李本深共圖四川﹐若旣得四川之後﹐卽進窺秦﹑隴﹐自西而北﹐以會控京師﹐與各軍相應。計議已定﹐卽擇日卽位。

是日冠冕旒﹐衣龍袍﹐登皇帝位。各將皆以次朝賀﹐山呼旣畢。三桂自念此次得爲皇帝﹐實出諸將擁戴之功﹐且將來用兵﹐皆賴諸將之力﹐自宜厚其封賞﹐以結其心。時凡三桂的心腹黨羽﹐皆聞風相應。三桂遂封王輔臣爲鎭西大將軍﹐封王屏藩爲徵西大將軍。以李本深爲首先響應﹐乃封本深親軍金吾衛大將軍﹐使領本部兵五萬人先行入川。復封其侄吳世賓亦爲親軍金吾衛大將軍﹐以本部人馬沿湖南下廣東。復遣部將馬承蔭會兵廣東﹐與吳世賓會合進取。自平南王尙可喜歿後﹐淸朝卽以其子尙之信承嗣平南王爵﹐仍駐廣州﹐掌理藩事。三桂並爲手啟諭尙之信道﹕孤昔與令先君賢王待罪東陲﹐嗣以國家多難﹐闖﹑獻搆亂﹐宗社旣危﹐始相與借兵入關﹐冀圖恢復。乃我方告捷﹐敵已入京。孤與令先君方徘徊歧路﹐痛哭流涕﹐以無功國家而負罪明室也。當此之時﹐勢頹力竭﹐旣不能倒戈反正以報先朝﹐遂赧顏並污先命﹐受爵爲藩王。令先君曾與孤言﹐謂苟有機會﹐勿忘明室﹐乃口血未幹﹐令先君遽殞。孤徬徨滇蜀﹐孤掌難鳴﹐近十餘年矣。維思北朝分茅胙土﹑賜爵封藩﹑世襲罔替之語﹐載在明府。乃孤則殘喘苟延﹐令先君則墓門未拱﹐而北朝已爲徳不終﹐遽興撤藩之議。夫撤藩云者﹐卽殺機所伏也。孤等何罪﹖因功見忌﹐因忌見誅。烹走狗而藏良弓﹐於斯爲甚﹐乃令先君九泉之下亦將不瞑。孤自念有生數十年﹐旣負明室﹐又負國民﹐意欲圖抵罪﹐死裏求生﹐乃履霜堅冰﹐首倡大義。幸天尙愛明﹐人方思漢﹐義師一起﹐四方向附﹐指日大好山河復歸故主。伏望貴王仰承先君之悃忱﹐感念明朝之徳澤﹐舉兵來會﹐以寧社稷。則新朝論功行賞﹐貴王將世世子孫永開藩府﹐此國家之福﹐亦大王之幸也。方今北朝猜忌旣生﹐殺機徧伏﹐孤念切同仇﹐感懷先誼﹐用告大王。以大王精思愼慮﹐必有以自處也。惟大王圖之。

尙之信得書之後﹐正自躊躇﹐惟當時北京朝廷以廣東地方重要﹐自聽得告變之後﹐已特令承襲定南王孫延齡領兵四萬往紮廣東。又加廣西提督馬雄﹐爲幫辦防務副將軍﹐調兵到廣東協守。蓋北京朝廷亦懼尙之信與吳三桂相應﹐故特調孫延齡及馬雄以監督之也。故尙之信心中卽欲附從三桂﹐惟懼孫延齡﹑馬雄等不從﹐實多不便。且念馬雄一人不打緊﹐只怕孫延齡部下兵多將廣﹐若得他同心歸附吳王﹐是閩廣一帶皆勢如破竹﹐天下不難定也。因此﹐便親到孫延齡行營﹐故以言相試。當相見之際﹐先寒暄了一會﹐尙之信先道﹕「今吳王舉兵﹐自號反正﹐賢王斷他將來局面如何﹗」孫延齡不知尙之信之意﹐只直說道﹕「吳王號召﹐人心如響斯應﹐吾甚懼朝廷難與相爭也。」尙之信道﹕「若吳王成事﹐我們又將何以自處﹖望賢王教我。」孫延齡道﹕「不如觀其動靜﹐再商行止。」尙之信道﹕「賢王此言未嘗不是﹐惟今吳王傳檄遠近﹐人心動搖。今又吳世賓﹑馬承蔭領兵十萬﹐橫行兩粵﹐事機已迫﹐恐不容我等觀望也。」孫延齡至此﹐已略會尙王之意﹐卽道﹕「賢王有守土之責﹐孫某當惟賢王之馬首是瞻。賢王若有主意﹐不妨相告﹐吾兩人義同心腹﹐斷不泄露也。」尙之信道﹕「某實告君﹐以吾先君子與令先王皆與吳王並起關東﹐以有功朝廷﹐乃賜封藩府。聞朝廷實主撤藩之議﹐以吳王最彊﹐故先制吳王﹐而後吳王有此一舉也。吳王若亡﹐吾等亦不獨全﹐此賢王所知矣。今吾等若應吳王﹐於朝廷目下𨿽爲不忠﹐惟於國家未嘗不順﹐願賢王思之。」

孫延齡道﹕「此論正中吾意﹐邇聞朝廷詔至閩中﹐令耿王出鎭江西。惟耿王有不從之意﹐看來耿王亦將歸附吳王也。且就今大勢觀之﹐北朝勢將休矣﹐吾等反正﹐亦在此時。但不知馬雄意見如何耳﹖」尙之信道﹕「若馬雄一人﹐吾力足以致之。且吳王來將馬承蔭﹐本與馬雄爲兄弟行﹐亦不患其不從也。今請與歃血爲盟﹐彼此同心﹐欲行共行﹐欲止共止﹐各無相背。賢王以爲何如﹖」孫延齡聽得大喜﹐遂與尙之信歃血爲誓。

歃誓旣畢﹐尙之信道﹕「今賢王旣已同心﹐料無反悔。惟今福晉爲太后養女﹐認爲公主﹐於朝廷受恩深重﹐某恐其阻賢王之行也。」孫延齡道﹕「賤內𨿽爲太后養女﹐然以勢相淩﹐故夫妻間時多反目。吾爲孔王之婿﹐入嗣爲定南王﹐人方謂某爲以妻貴者﹐其實恥之。吾此行固不以告人﹐亦不以告吾妻也﹐賢王不必多慮。吾所慮者﹐不知賢王將何以處馬雄耳。馬雄向爲先孔王部將﹐與某亦不相能﹐若見馬雄時﹐愼勿言吾與賢王共謀此事也。」尙之信領諾而去。

正回至藩府﹐忽報馬雄來見。尙之信道﹕「此天賜其便也。」便屏退左右﹐卽請馬雄入內。茶罷﹐馬雄先說道﹕「今三桂令吳世賓﹑馬承蔭統大兵前來﹐不日將抵端州﹐不知大王以何策禦之﹖」尙之信道﹕「某正爲此事大費躊躇﹐因恐軍心或不受調也。」馬雄道﹕「賢王何出此言﹖」尙之信道﹕「吳王此舉原爲撤藩之議所逼﹐吾等部下皆諸藩勁旅﹐須知撤藩之說卽所以滅諸藩。朝廷此說﹐實以激變人心。故吳王檄文一發﹐諸藩響應。吾昨夜微服巡視軍中﹐見軍人皆有怨言﹐謂朝廷本欲剪除藩將﹐故吳王出而反正﹐今又率我們以對敵吳王﹐是助朝廷以滅藩也﹐吾等本效力於藩府﹐今乃使我們倒戈﹐自相魚肉﹐吾等死也不甘心﹐這等語。因此本藩大覺爲難。將軍若有良法﹐願乞賜教。」馬雄道﹕「有這等事﹖某一槪不知。大王曾有見過孫延齡否﹖不知孫某意見若何。」尙之信道﹕「孫公木偶耳﹐毫無決斷。今可與謀者﹐惟某與將軍耳。」馬雄道﹕「然則賢王旣先得風聲﹐必有髙見﹐願乞明言。」尙之信道﹕「吳王此舉﹐其名固正﹐其言亦順﹐故一經號召﹐四方響從﹐某固懼不能抗之。且我軍心難用﹐若彊之使戰﹐勢將倒戈而向﹐是吾等卽不死於吳軍﹐亦將死於我軍。卽幸能苟存﹐朝廷亦將乘撤藩之勢﹐以兵敗見誅。是某與將軍一進一退﹐皆死無葬地矣。」言罷﹐嘆息不置。馬雄大爲感動﹐乃奮然道﹕「大丈夫貴自立﹐旣若此﹐吾等不宜斂手待斃也。吳王來將馬承蔭與某爲兄弟行﹐某且先觀其舉動。倘不得已﹐當從吳王以圖大事。且吾等亦大明臣子耳﹐返本歸原﹐國人猶將戴我。𨿽朝廷欲行加罪﹐然以吳王大勢旣成之後﹐朝廷亦無如某等何也。」尙之信聽罷猶豫﹐馬雄道﹕「彼此密謀﹐安有泄露之理﹖但須得一歸附吳軍之路。今如大王所言﹐是孫延齡與我們相反矣。彼在粵中窺我等左右﹐實爲不便﹐不如殺之以爲進見之功。大王以爲何如﹖」尙之信道﹕「某亦素惡孫延齡者﹐惟吳王初起﹐凡從附者多多益善﹐待某先見延齡探之﹐挾他與我們同事。彼若允從﹐此時𨿽有嫌疑﹐亦當消釋﹐以顧全大局。如其不從﹐殺之未晚也。」馬雄亦以爲然。尙之信遂要共誓。去後﹐尙之信一面告知延齡﹐言馬雄同心﹐願親見馬雄﹐共議大事。那時延齡聽得﹐以爲馬雄願見﹐我不妨前往﹔那馬雄聽得﹐亦以爲延齡先來﹐我不妨款洽﹔已皆在尙之信意料之中。

那日尙之信便親到延齡軍中﹐向孫延齡道﹕「馬雄已與我等同心矣。今請賢王過馬雄營中﹐共商大計。」孫延齡道﹕「吾與馬雄𨿽昔日同隸孔王麾下﹐然自結怨以來素無來往。吾位則承襲藩王﹐而秩則勢如駙馬﹐且承命爲大將。今馬雄不來見我﹐焉有我先行屈駕之理﹖」尙之信聽已﹐笑道﹕」賢王果不出馬雄所料也。」孫延齡道﹕「吾何爲不出馬雄所料﹖」尙之信道﹕「馬雄謂賢王度量淺狹﹐性情偏急﹐伊本欲親來拜見﹐惟懼大王不肯接延﹐反於同謀之事致生意見。吾乃力辯其非﹐謂大王寬洪大度﹐於前事槪不介懷。

吾當親見孫王爺﹐同到麾下商議。故某之請大王親到馬雄營中﹐乃吾之意﹐非馬雄之意也。且今日旣同心反正﹐是以大局計非爲一人計也。況馬雄本先願來見﹐卽大王先往﹐又有何屈辱之處耶﹖願大王思之。」孫延齡聽罷﹐覺得尙之信言之有理﹐且自己亦不宜爲馬雄看破﹐便道﹕「大王之言是也。某卽與大王前往便是。」尙之信大喜﹐便與孫延齡一並望馬營而來。到時﹐馬雄得尙﹑孫二王齊到﹐以爲孫延齡向與己不睦﹐今亦親來先謁自己﹐當爲十分榮幸﹐立整衣冠迎接。到密室裏頭﹐彼此茶罷﹐尙之信卽重申前議﹐彼此歸附吳三桂﹐共圖大事﹐三人自無不同心。卽商議停妥﹐由尙王回達吳三桂﹐由孫﹑馬二人派員往迎吳世賓﹑馬承蔭兩軍。

那時三桂所發吳﹑馬二軍﹐方行抵潯梧﹐忽得孫延齡﹑馬雄派員到來迎接﹐並尙王亦已歸附﹐好不歡喜﹐立卽報知三桂。三桂道﹕「孫﹑尙二王來歸﹐吾無憂矣。」立卽與夏國相計議﹐仍封尙之信爲藩王﹐依舊在粵管理藩事。孫延齡亦仍封藩王﹐待天下定後﹐再分茅胙土﹐世爲藩府。至於馬雄﹐則封爲東吾路大總管﹐得掌軍權﹐並專證伐。一面催吳世賓﹑馬承蔭速入廣州﹐會合孫延齡等﹐進徵各郡。畱尙之信在粵應付吳﹑馬﹑孫﹑馬各軍糧艸。

又以馬雄本系廣西提督﹐熟悉廣西情形﹐並調馬雄安撫廣西各郡縣﹐然後進軍江西﹐會同北伐。分插旣定﹐又一面將孫﹑尙二王及馬雄來歸之事﹐布告各地﹐爲勸降計。

早有消息急馳報入北京﹐那時北京政府不聽猶自可﹐聽了眼見兩廣地同時失去﹐卽再集廷臣會議對待之法。時大將軍公爵圖海正畱京中﹐亦與會議之列﹐卽獻議道﹕「今三桂聲勢旣大﹐各省爲之響應。兩廣旣爲彼有﹐恐閩中耿王亦不盡可靠也。且陜西一帶王屏藩﹑王輔臣﹐皆三桂之假子﹐年年爲三桂由北邊運馬﹐沿西藏入滇﹐歲購三千匹﹐以應軍用﹐是三桂逆謀蓄之已久﹐卽王輔臣﹑王屏藩與之同謀亦非一日。臣懼屏藩﹑輔臣二人不久卽反﹐是川﹑陜亦爲彼有矣。三桂旣以雲南爲根據﹐若東南則兩廣﹑閩﹑浙﹐西北則四川﹑陜﹑甘﹐彼皆據而有之﹐三桂復由中央沿兩湖而進﹐我若分頭抵禦﹐必防不勝防。」圖海甫說至此﹐康熙帝道﹕「朕欲調將先至閩中﹐以監視耿王﹐復遣將赴陜以防王屏藩之變﹐諸卿以爲何如﹖」圖海道﹕「此時赴陜﹐恐亦不及﹐且亦無濟。陛下不見孫延齡乎﹖授爲藩王﹐待之不謂不厚﹔認爲額駙﹐愛之不爲不親﹔朝廷方倚之以監視尙王﹐彼反爲尙王所用俱歸三桂。故調將監察﹐仍非得計也。臣以爲各省響應﹐只惑於三桂復明之說耳。今三桂僭號稱尊﹐人心必大不如前。不過旣已歸附之﹐又懼朝廷之見罪﹐乃無可如何耳。臣料各省人心﹐必視三桂盛衰以爲進退。人心卽復歸朝廷矣。」康熙帝道﹕「卿言誠是。然卿視諸將中﹐孰可以爲三桂敵者﹖卿可舉之。」圖海道﹕「以臣所知﹐莫如川湖總督蔡毓榮﹐當三桂入川之後﹐毓榮爲三桂所辱﹐因是積不相能﹐故蔡毓榮萬無歸附三桂之理﹐此一層可以放心。且毓榮卓有韜略﹐久經戰陣﹐多著勛勞﹐聲望又足以濟之。若授以重權﹐濟以重兵﹐厚以糧艸﹐假以時日﹐臣料蔡毓榮必能收功也。」康熙帝聽罷﹐大喜道﹕「卿算無遺策﹐何懼三桂耶﹖」便拜蔡毓榮爲靖逆大將軍武信侯﹐令帶本部人馬﹐並助以吉林馬隊﹐共大兵十萬﹐移鎭荊楚上流﹐以禦三桂。並令圖海爲招討大將軍威武公﹐統兵十萬﹐以爲後援。又令承順郡王統兵爲南北救應。那蔡毓榮受命之後﹐並奏請以提督楊捷爲副將軍﹐統水師﹐駐長江以爲犄角﹐俾共禦三桂。康熙帝亦從其請。正是﹕已見吳王稱帝號﹐又升蔡督總兵權。

要知後事如何﹐且聽下回分解。第二十回

迎馬首孫延齡殞命卜龜圖吳三桂灰心

話說朝廷當時將出師與三桂對敵﹐三桂知得消息﹐卻與左右計議道﹕「吾知朝廷必以兵權付蔡毓榮也。因朕自義師一舉﹐天下響應﹐北朝見孫﹑尙二王突然歸朕﹐自料用人甚難﹐惟見毓榮與朕有仇﹐故放心任用。今以毓榮統兵﹐以圖海爲後援﹐是以全力對朕也。毓榮﹑圖海久經戰陣﹐號爲能將﹐此行不可輕敵。朕將鎭定兩廣之後﹐親破蔡毓榮。若毓榮旣敗﹐圖海亦無能爲矣。」左右聽得﹐皆祝道﹕「陛下神算不可及也。」三桂便傳諭與孫延齡﹑馬雄﹐使回駐廣西﹐俾免後患﹐兼應付糧艸。一面使丞相馬寶督兵與蔡毓榮相持。

原來蔡毓榮亦懼三桂﹐與圖海互商﹐以三桂部下向稱勁旅﹐其將夏國相﹑馬寶亦皆文武足備﹐智勇雙全﹐亦不敢輕視吳軍﹐須細觀吳軍動靜﹐方敢進戰。並道﹕「三桂一舉數省齊附﹐大勢已震動。此行若稍有挫折﹐吾軍心更爲瓦解矣。」圖海亦以爲然。故蔡毓榮只扼守嶽州﹐暫行駐紮﹐待人心稍定﹐布置定妥﹐然後交綏。馬寶亦扼守洞庭﹐待吳三桂到時方行出發。是以兩軍相持﹐如停戰一般。不在話下。

且說孫延齡與馬雄本來不睦﹐自同附三桂之後始復有往來。忽得三桂之諭回紮廣西﹐孫延齡大喜道﹕「廣西乃吾向來食采之地﹐吾亦樂觀故土也。」

便與馬雄領了本部人馬﹐遄往廣西。瀕行時往辭尙之信﹐那尙之信道﹕「君等亦樂回廣西否﹖」孫延齡道﹕」此吾所願也。」尙之信道﹕「吳王此策大誤﹐恐天下士從此去矣。」馬雄道﹕「大王何以見之﹖」尙之信道﹕「吳王初舉﹐乘此人心歸附之時正宜速進﹐乃坐踞湖南﹐久未北上﹐使北朝得爲之備﹐此策已非。今兩位以戰功致通顯﹐號爲能將﹐本應用兩位爲前驅沿閩浙而北﹐與各道齊進﹐則收功較易。若廣西僻在南陽﹐自吳王旣得湖南﹐是北朝與廣西聲气久已隔截。又廣西左鄰雲南﹐又毗廣東﹐更在湖南之後﹐斷不爲吳王后患。況廣西久已歸附﹐何勞勁將駐守﹖乃不使兩位先立戰功﹐反用諸廣西幽閒之地﹐竊爲吳王不取也。」馬雄道﹕「大王此論甚髙。惟吾等旣受詔命﹐不能不行﹐待到廣西後以利害告知吳王﹐再作計較。」便辭了尙之信﹐與孫延齡回軍廣西。不知三桂之意以北朝方調孫延齡與馬雄至廣東﹐今特調他兩人回廣西﹐看他是否受調﹐卽知他是否眞降。及聞延齡與馬雄已奉詔起程﹐三桂乃封孫延齡爲臨江王﹐又封馬雄爲步軍都督。馬雄心滋不悅﹐以兩人一同歸附﹐而延齡爵在己上﹐大不滿意﹐謂左右道﹕「早知如此﹐我不降矣。」左右道﹕「凡事論權不論爵﹐將軍位爲都督總管﹐是延齡一日在東﹐卽一日受將軍節制也。」馬雄意稍解。自此凡有公事至延齡處﹐皆用令箭﹐延齡心亦不服。那一日與馬雄相會﹐謂馬雄道﹕「吾兩人初本不睦﹐今以吳王反正之故﹐致兩人共事一方﹐實出意外。」馬雄道﹕「若非君先到吾帳中﹐亦恐無面商之日也。」延齡道﹕「𨿽然﹐然將軍不欲見吾﹐吾亦不往見。將軍懼吾不爲延接﹐因不敢見吾﹐故吾特親謁將軍﹐聊藉此袒懷以示將軍耳。」馬雄聽罷愕然﹐已悟悉爲尙之信所掇弄﹐惟默然不語﹐特心中已深嫉延齡。又惡其爵居己上﹐自是乃有殺延齡之心。

原來孫延齡之妻名孔四貞﹐爲定南王孔有徳之女。初曾育於吳三桂府爲三桂養女﹐當有徳在桂林陣亡﹐其子庭訓亦已見殺﹐時朝廷因有徳歿於王事﹐又憫有徳無嗣﹐乃以四貞收養宮中﹐太后認爲養女﹐封四貞爲和碩格格。及四貞年已十六﹐太后欲爲擇配﹐四貞自稱有夫﹐不能另配﹐蓋有徳生時﹐已將四貞許配孫延齡矣。太后得知﹐便下詔求得延齡﹐由太后之命成爲夫婦﹐賜以大第﹐在西華門外。並賜延齡爲和碩額駙。當有徳歿後﹐以綫國安代統其眾。惟是孔王藩府久虛﹐乃以孔四貞掌定南王府事﹐以延齡世襲一等阿思尼塔番。那孫延齡美丰姿﹐曉音律﹐又長於擊刺﹐體魄矯健﹐能趨九尺屏風。獨不喜讀書﹐凡遇有章奏﹐惟令幕友誦之﹐並令斟酌可否。若與人交際﹐性獨和平﹐尢有容人之量﹐故朝中大老亦多喜之。那孔四貞亦美貌多才﹐獨性殊驕傲﹐自以身爲太后養女﹐又掌藩府﹐不免輕視延齡。延齡自然不悅﹐惟以四貞爲太后養女﹐仍有所畏忌﹐只得貌爲恭謹﹐以順承其意。那四貞因此復喜延齡﹐凡出入宮闈皆譽延齡才徳﹐因此太后亦善視延齡﹐其恩寵與親王無異。四貞不知延齡之計﹐以爲延齡性情柔順易於制服﹐故藩府事無不專決。

延齡心更不平﹐自是延齡有謀奪藩府權柄之意。當本朝康熙五年﹐四貞面奏家口眾多費用浩繁﹐請就食廣西﹐卽有旨交親王﹑貝勒﹑諸大臣會議﹐皆以爲可。遂有旨﹕以綫國安向統定南王舊部駐防廣西﹐特以年老休致﹐以孫延齡爲鎭守廣西將軍﹐並進上柱國光祿大夫﹑和碩額駙﹐並掌定南王府事。四貞亦隨任﹐以和碩格格儀衛同行。朝廷又封四貞爲一品夫人。惟四貞自念﹐以和碩格格已居極品﹐今忽封夫人﹐顯然以夫致貴﹐反滋不悅。疑延齡居中播弄﹐故夫妻之間復積不相能。

時有戴良臣者﹐本爲四貞包衣佐領﹐頗有才智﹐常欲大用。適延齡部下應設都統一員﹑副都統二員﹐有旨由孫延齡選用﹐故戴良臣自薦欲充此職﹐又薦其親串王永年。孫延齡皆不允。良臣無法﹐乃轉謀於四貞。那時四貞正欲自己多用心腹以制延齡﹐遂力行彊薦﹐始以王永年爲都統﹐以戴良臣﹑嚴朝綱副之。惟延齡自任用戴良臣後﹐那良臣每事專斷﹐盡奪延齡與四貞之權。

於是廣西一地﹐盡知有都統﹐不知有格格與將軍。至是﹐四貞亦悔爲良臣所賣﹐夫妻間復相和好﹐共訴於朝廷﹐陳述良臣等不法。惟良臣等三人亦共劾延齡﹐以故朝廷特令督臣金光祖按查其事。那金光祖卻與嚴朝綱爲至戚﹐反左袒三都統﹐而謂延齡禦下失宜。不料朝廷不信﹐復令大臣按問。時三都統皆懼得罪﹐遂合力運動﹐故大臣亦不直。延齡遂有殺良臣之意。會吳三桂舉兵﹐朝廷懼廣西諸將不和必致僨事﹐乃調延齡移鎭廣東。及三桂以書招延齡﹐那延齡自以昔受制於其妻﹐後受制於部下﹐朝廷又不分皂白﹐眼見三桂勢力已大﹐便與尙之信同降三桂。未幾﹐以三桂之命回鎭廣西。以權位之故﹐延齡又與馬雄不睦﹐由是延齡欲殺良臣﹐並殺馬雄。惟四貞見延齡已歸三桂﹐卽以書達延齡﹐然後自歸京師。其意以爲﹐延齡如敗自己不與同謀﹐可畱淸朝餘地﹔若延齡可以成事﹐則夫妻情在﹐亦可以自全。那延齡亦知其意﹐不爲相彊。惟廣西此時已盡附三桂﹐戴良臣等亦恐見殺﹐故又謀求容於延齡。

延齡大喜道﹕「此獠合當撲殺矣。」乃陽爲周旋﹐並請王永年﹑戴良臣﹑嚴朝綱及其部下十三將校至府中會宴﹐名爲商議共輔大周﹐以圖立功。戴良臣等不知其意﹐以爲泯卻前仇﹐欣然赴會。那孫延齡卻先伏刀斧手二百人﹐酒至半酣﹐擲杯爲號﹐刀斧手齊出﹐遂盡殺戴良臣﹑王永年等﹐只逃出朱瑞一人。

那朱瑞本屬苗人﹐甚有膂力﹐見主將被殺﹐欲爲主將復仇﹐且惟謀殺延齡而苦無奇計。恰馬雄亦欲除去延齡﹐乃密召朱瑞與謀﹐並道﹕「如此如此﹐可以殺延齡矣。」朱瑞大喜﹐一面依馬雄之言﹐自去準備。那馬雄卻以密函飛告三桂﹐舉發延齡將反。那函道﹕自陛下倡舉義旗﹐四方向附﹐以人人有思明之念﹐卽人人有愛國之心。臣與孫延齡皆大明臣子﹐何忍自外﹖生成故首同歸命新朝﹐冀效馳驅﹐稍贖前罪。不意延齡陽爲歸附﹐陰懷不軌。以孔四貞爲延齡正配﹐日前已束身回京。當延齡歸附新朝時﹐四貞固未嘗進諫﹐在北朝必以延齡夫妻爲同謀﹐使延齡而果眞心歸附﹐則四貞必非北朝所能容矣。復有王永年﹑戴良臣﹑嚴朝綱者﹐曾任北朝都統﹐近欲歸附新朝﹐力請臣爲之先容。臣以延齡名位較隆﹐使延齡代奏。乃延齡挾詐以殺王永年等並其部將十三員。夫殺降者以阻歸附﹐立心已不問而知。證以孔四貞可以宴然回京之事﹐情迹顯然。是名爲新朝馳驅﹐而實爲北朝效力。若不及早察覺﹐後患何可勝言。臣以國家大計﹐𨿽與延齡交厚﹐亦斷不敢壅於上聞。惟陛下察之。

吳三桂得書後﹐卽與夏國相計議。國相道﹕「孫延齡向與馬雄不合﹐此次同時歸附﹐不過爲尙之信所構成。今馬雄之言﹐恐有詐也。」三桂道﹕「他援引兩事爲證﹐延齡實無可自解的﹐安能不信﹖」夏國相道﹕「聞馬雄以延齡爵居己上﹐心懷怨望﹐不可不防。且延齡夫婦向不相能﹐其妻念北朝私恩﹐卽捨延齡以回北京﹐皆意中之事﹐亦不可不察。願陛下勿因此以殺延齡﹐致阻歸附者之心也。」三桂道﹕「戴良臣等曾托李本深援引﹐欲歸附我朝。及本深入川﹐延齡回桂﹐始攺求延齡薦引。今他必殺王永年﹑戴良臣﹑嚴朝綱等﹐其暗爲淸朝助力可想而知。今若不除﹐後必爲患。」便不聽夏國相之言﹐飛諭吳世賓與馬雄會商﹐除去延齡﹐以絕後患。吳世賓得令﹐卽函商馬雄。

那馬雄聽得﹐自然大喜﹐卽遣朱瑞赴世賓軍中爲助殺延齡之計。朱瑞卽以馬雄所授之策﹐先集苗丁數十人在城外埋伏﹐吳世賓卽揚言入桂林城與孫延齡有事會商。延齡不知其計﹐正樂得與世賓會晤要訴馬雄之短﹐便親自出城迎接。乃吳世賓到時陽與爲禮﹐孫延齡方下馬之際﹐朱瑞率苗丁突出﹐共斫延齡。延齡猶呼「有賊」﹐與朱瑞相拒。拔劍力斬數人﹐勢已不支。朱瑞道﹕「賊卽汝耳。」並力與延齡相鬥。畢竟延齡眾寡不敵﹐卽行斃命。吳世賓令割取延齡首級﹐用木匣盛貯﹐使人送往馬雄。一面表告三桂﹐並敍朱瑞歸附之心。三桂大喜﹐卽封朱瑞爲總兵﹐以吳世賓有討延齡之功﹐卽以臨江王之爵爵之。又以馬雄首行舉發﹐乃封馬雄爲安國公兼金吾衛大將軍。

當吳世賓將孫延齡首級送到之時﹐馬雄好不歡喜﹐卽令人開視﹐掀髯向延齡首級笑道﹕「延齡﹐汝昔爲定南王﹐今爲臨江王﹐固一世之雄也﹐顧也有今日耶﹖」說罷正揚揚得意﹐見延齡首級突然睜目張口﹐躍然豎起﹐其頭直撲馬雄身上。馬雄大叫道﹕「延齡殺我﹗」卽時咯血徧地﹐已不省人事。

左右急爲救醒﹐惟湯藥疊進﹐皆無功效﹐且合眼卽見延齡。但初時心中尙不敢言﹐只推說自己臥房有鬼物爲祟﹐以遷於別室。惟一入門卽見延齡睡在房內﹐再遷一處亦復如是﹐迫得馬雄無法﹐惟令妻妾婢僕每夜輪流環守。惟仍見延齡怒目而視﹐卽有時馬雄熟睡﹐仍在夢中發囈語﹐大呼「饒命」。家人大爲憂心﹐加以家人迷信﹐共作爲延齡索命﹐只不敢明言﹐每日只設法祈禳。

柰馬雄的怪病依然如故。家人設法亦延聘過什麼茅山道士﹐開壇捉鬼﹐卻全無影響。每天惟不離湯藥。醫家都道這病奇怪﹐無不束手。

那一日馬雄稍欲行動﹐便著人扶出大堂聊作散步。忽見孫延齡在大堂上據案而坐﹐馬雄一見卽大驚倒地﹐自呼道﹕「我孫延齡也。吾以私仇殺王永年等﹐是誠有過﹐然王永年﹑戴良臣輩﹐不過以廣西旣失自懼見誅﹐只勉彊求附﹐非眞降也。吾妻與吾向爲反目﹐彼背我回京亦意中之事。汝馬雄以一時猜忌之心﹐屢以令箭調吾﹐吾位爲王爵﹐猶且忍之。今汝猶不自悔﹐挾詐殺我﹐我𨿽死斷不令汝獨生也。」言訖﹐猶伸拳動足。逾時﹐七竅流血﹐登時殞命。時吳世賓尙畱桂林﹐聞得此事﹐也迷信孫延齡是冤魂不息。細細詳查﹐知得孫延齡與王永年﹑戴良臣私仇甚深﹐卽與馬雄亦向來不睦﹐且夫妻間亦積不相能﹐故查知四貞回京爲延齡所不知﹐其殺王永年等﹐亦無意阻其歸附。因此心中亦憤馬雄﹐柰他已死﹐亦屬無法。惟有把此事始未告知三桂。

三桂見了﹐嘆道﹕「早從夏國相之言﹐不至如此。若不昭雪延齡﹐是阻歸附者之心也。」乃開復孫延齡臨江王爵﹐攺封吳世賓爲靖東王﹐並奪馬雄爵職。不在話下。

且說吳三桂自在衡州卽位﹐卽派馬寶領兵北行與蔡毓榮相拒。吳三桂卽欲親徵﹐意欲一知此行何如。因聞衡州山嶽廟有大龜甚爲靈異﹐三桂欲一卜其前程﹐遂與諸大臣同往。胡國柱諫道﹕「今大兵已起﹐無論龜卜如何﹐譬如箭在弦上﹐不能不發。卜之而吉﹐不過徒快一時﹔卜之不吉﹐反足喪沮心志﹔斷不能視其吉凶以爲進退也。以陛下倡義反正﹐成敗固不必計﹐惟當奮勇向前而已。卜龜之事﹐願大王勿行。請揮軍長驅北行﹐以定大事﹐此國家之福也。」吳三桂聽罷愕然。夏國相道﹕「胡駙馬之言甚是。古人𨿽有龜卜之事﹐然與陛下地位不同。以陛下今日﹐惟有進而無退﹐龜不過水族一無知物﹐焉能倚以爲行止﹖設卜而不吉﹐三軍之气從此餒矣。」吳三桂此時亦覺胡夏二人之言有理﹐但心中志在平定一統﹐傳世萬年﹐故欲一占其靈異﹐仍不聽胡夏二人之言﹐只說道﹕「朕非信此無知水物﹐不過人傳其靈異﹐朕且往覘之耳。」說罷卽率諸大臣前往。到時﹐先以中國地圖置諸神座前﹐叩拜之後﹐默視龜之所向。但見那大龜蹣跚而行﹐四處循走﹐終不出長沙﹑衡﹑永間。已而復由貴州至雲南而止。三桂又復再禱﹐那大龜三復如之。三桂見了﹐大爲失色。正是﹕空逞狼心思大位﹐頓教龜物沮雄心。

要知後事如何﹐且聽下回分解。第二十一回

據陜西王屏藩起事逼洞庭夏國相鏖兵

話說吳三桂因在山嶽廟卜驗龜圖﹐見那大龜蹣跚行走﹐終不出湖南﹑云﹑貴之外﹐心中大爲失望﹐徐搖首嘆道﹕「孤初舉義旗﹐四方歸命﹐區區無知之物乃不許我乎﹖」時胡國柱在旁進言道﹕「此龜如何行走﹐臣始終未見之﹐蓋臣不信如此卽足以驗吉凶也。昔臧文仲居蔡﹐孔子猶以其乞靈於無知之物而譏諷之﹐況陛下位居至尊﹐與北朝抗衡﹐共爭天下﹐豈能視此以爲進退耶﹖願大王勿以此爲念﹐立卽回駕﹐號令三軍﹐長驅北上﹐此國家之福也。」夏國相亦道﹕「臣固言之﹐龜本無知之水族﹐設卜如不吉﹐反令人心沮喪。凡卜驗吉凶之事﹐不過出於愚人之迷信﹐以陛下英武崛起﹐柰何亦信此耶﹖誠如駙馬之言﹐宜速號令三軍﹐早安天下。以陛下起事﹐𨿽四方響應﹐然兵威未伸。今蔡毓榮已阻距嶽州﹐續增軍實﹐若曠日持久﹐是如使蔡毓榮豎子得徐爲之備耳。願陛下思之。」時吳三桂聽了﹐心中本迷信龜物﹐因人人傳其靈異﹐心中已迷信在先﹐又見那大龜蹣跚盤旋總不出長沙﹑衡﹑永﹐亦殊奇異﹐自不由不信﹐惟有勉彊鎭定人心。乘胡﹑夏二人言罷﹐卽道﹕「誠如二卿之言。今朕卽位未久﹐福建﹑兩廣俱已歸命﹐是已爲朕有矣﹐乃大龜總不出湖南﹐是先已不驗﹐朕柰何迷之﹖朕一時不明﹐幾誤大事﹐自後當勿復爾。」

說罷﹐卽命駕回宮。諸大臣亦相隨而回。

三桂卽令人打聽蔡毓榮軍情。時蔡毓榮正在嶽州與吳軍相距﹐三桂已得馬寶回報﹐蔡毓榮軍勢頗銳﹐隊伍亦甚齊整。於是三桂手下諸大臣之意﹐皆欲立刻與毓榮決个雌雄﹐以爲曠日持久則毓榮守禦必密矣。三桂道﹕「朕固未嘗督兵北上﹐毓榮亦未嘗督兵南下。我軍懼養成蔡軍銳气﹐彼蔡軍豈不懼養我軍銳气耶﹖朕料彼軍必有所懼也﹐朕當親自徵之。」卽令於次日到郊外操兵﹐取齊各路起程。操軍後﹐三桂回到宮中﹐身體頗不暢快﹐難以出戰。

心中正自抑鬱﹐忽接李本深由川中奏報﹐自進軍而後﹐已拔夔州﹐並下重慶﹐現已進攻成都﹐指日可下。三桂覽奏大喜﹐卽與諸臣計議道﹕「本深此西徵勢如破竹﹐今已直進成都﹐甚慰朕望。以四川向稱險塞﹐號爲沃野﹐自古帝王多藉以建都。今湖南爲四戰之地﹐無險可守﹐朕欲率師入川﹐先取成都﹐以爲基本﹐然後西出秦川﹐與朕義子相應﹐共取長安。握險自固﹐先立於不敗之地﹐以與北朝相爭﹐諸卿以爲何如﹖」夏國相道﹕「誰向陛下獻此策者﹖」

吳三桂道﹕「此孤之本意﹐非他人所謀也。」國相道﹕「昔劉邦東避西楚﹐劉備北讓曹操﹐故不得已而先據四川一地。然當時帝都猶在長安﹐故進戰猶易。今局面已不同矣﹐四川僻在西隅﹐守險則有餘﹐進戰則多礙﹐其地勢然也。然自劉邦以後﹐藉四川爲家而可以一統大業者曾有幾人﹖陛下於此細思之﹐可以了然矣。」三桂道﹕「語有之﹐能守而後能戰﹐根本未固而急務戰爭﹐此苻堅之所以敗也。」夏國相道﹕「此不同也。自來開創王帝﹐皆以馬上徵誅得之。若徒擇險自守﹐不圖進取﹐此取亡之道耳。以陛下英明崛起﹐乘此人心響應之時﹐速宜分道進兵﹐卽足制彼死命﹐若反退而自守﹐人心必餒。餒則散﹐此時何堪設想﹖」胡國柱亦道﹕「夏丞相之言是也。四川總爲要地﹐臣願統兵爲李本深後援﹐成都可一鼓而下。陛下卽令能事者﹐分兵下九江﹐扼長淮﹐以絕北朝運道﹐並合閩粵之師﹐以擾江南。陛下卽率諸將以全軍渡江北向﹐則蔡毓榮﹑楊捷之師不能駐足矣。臣復由成都趨長安﹐會合屏藩﹑輔臣二軍﹐以趨三晉﹐卽順承王與圖海二軍腹背受敵﹐豈能與陛下抗戰乎﹖願陛下毋貪一時自守也。」夏國相又道﹕「如駙馬所言三路並進﹕九江一軍﹐沿淮揚以趨齊魯﹔成都一軍﹐會陜西以扼三晉﹔陛下以親徵爲中路﹐制兩河以共趨北京。彼若分道抵禦﹐亦窮於應付﹐風聲鶴唳﹐人心自搖﹐安見中土不能恢復乎﹖且我軍舊部皆齊魯幽燕之士﹐思鄕念切﹐一聞北上必踴躍爭先﹐此理之自然者也。臣𨿽不才﹐然以駙馬謀勇足備﹐又屬至親﹐其所進言必有裨大計﹐成敗之機在此一舉﹐願陛下從之。」三桂聽罷﹐沈吟少頃﹐復道﹕「卿言亦是。然四川一地南邇雲南﹐北毗陜﹑甘﹐又足以節制三楚﹐非朕不能了此事。今兩策並行﹐就催馬寶進兵﹐一面使人知會耿王﹐另遣能將先趨九江﹐以進會合﹐以扼長江之險﹐然後分道並進﹐可也。」夏國相復道﹕「馬寶𨿽爲能將﹐究不如陛下親徵﹐尢壯聲勢。今成都將下﹐一李本深已足﹐何勞陛下大軍﹖」三桂道﹕「諸卿不必多言﹐朕已籌之熟矣。」便不聽胡﹑夏二人之言﹐卽畱夏國相暫住湖南籌辦各事﹐並令國相遣將分出九江。

一面又遣將往助馬寶﹐速行進戰。自卻指兵入川﹐並以胡國柱與夏國相總理一切機宜。

三桂以爲安插旣定﹐遂安心入川。及將到重慶﹐李本深已攻下成都﹐三桂中道聞報﹐大喜。左右皆諫道﹕「陛下親自入川﹐不過欲取以爲基業﹐懼本深力不足以拔成都耳。今成都旣爲我有﹐李本深以乘勝之師﹐軍勢正銳﹐定能擇才守川﹐再行入秦。陛下不如飛諭本深﹐使四川平定後直進秦隴。以陜甘地方有王屏藩﹑王輔臣及吳之茂等﹐若本深與之相合﹐軍力已自有餘﹐是川陜一帶無勞陛下過慮也。今不如回軍疾趨荊州﹐截攻蔡毓榮。若毓榮一敗﹐大勢定矣。以陛下離湘之後﹐軍气恐不如前﹐苟不幸湖南復失﹐大局震動。陛下當細思之。」三桂聽罷﹐默然不答。回轉後帳見了愛妃蓮兒﹐面容依然不展。蓮兒細問其故﹐三桂以先後各人諫阻入川之議告之。蓮兒道﹕「各人主見旣同﹐必是良策﹐陛下可以從之。」三桂道﹕「湖南有馬寶﹑夏國相﹑胡國柱共事一方﹐安有不了之事﹖豈朕三良將亦不能敵一蔡毓榮耶﹖是湖南不足憂也。朕欲以四川爲都﹐今成都𨿽下﹐諸事尙當措置﹐故不容朕不親往也。」蓮兒道﹕「妾只女流﹐安知大計﹖惟陛下擇可而從耳。」

次日三桂復行起程。將到成都﹐李本深親自率屬來接。三桂急與本深相見﹐卽道﹕「此次入川﹐勢如破竹﹐爲朕定帝都﹐皆卿之力也。」就封李本深爲平涼王﹐令他再進秦隴。本深正乘勝得意﹐自不肯辭。一面由三桂告知王屏藩﹐舉兵相應﹐李本深一面打點出兵。三桂惟有率領百官修飾宮殿﹐以壯觀瞻。直以成都爲大周帝都﹐建設百僚﹐所有各路人馬凡奏報事件﹐都徑達成都。不在話下。

且說王屏藩自從每歲與三桂運馬三千匹﹐已深知三桂之意﹐又見朝廷已實行撤藩﹐若三桂一旦失勢﹐連自己亦難自存﹐故一意要聽三桂舉動﹐以爲相應。自得三桂在衡州卽位一報﹐已躍然欲動。但須得三桂消息﹐方可行事﹐況又慮獨力難成﹐故猝然未發。及見成都已下﹐不禁竊喜道﹕「成都旣下﹐吾已無內顧之憂。吾舉兵﹐此其時矣。且吾爲周王之子﹐人所共知﹐北朝以兵權付吾﹐使鎭西陲﹐而獨不關防我爲周皇內應﹐此北朝之失算也。意者天假大周以一統江山之機會乎﹖吾不舉兵相應﹐是逆天也。」正計議間﹐忽報大周金吾衛吳之茂來見。屏藩接進裏面坐定﹐屏藩道﹕「吾知周天子已以足下爲大將軍。今金軍到此﹐有何見諭﹖」吳之茂道﹕「周皇已密封吾兄爲鎭西王﹐令吾兄舉兵入鳳翔﹐以截圖海之後﹐吾兄以爲何如﹖」王屏藩道﹕「此策亦是一著。吾當先行報知吾弟輔臣﹐使先據陽平關﹐以扼要道﹐吾卽率師而東。就屈將軍爲前部﹐將軍能俯從否﹖」吳之茂道﹕「彼此皆爲國家﹐有何不願﹖然吾意欲候李本深到時方一同進取。」王屏藩道﹕「將軍所見甚然。惟將軍大兵已到﹐滿城注目。今城中嘖嘖人言﹐已知吾必爲周皇內應。益以將軍旣到﹐焉能再候﹖所謂箭在弦上不能不發﹐今卽宜進兵。如本深旣到﹐卽會議分道進兵便是。吾今卽與輔臣一同舉兵﹐先據鳳翔以撼河北﹐有何不可﹖」吳之茂聽了﹐深以爲然﹐卽令三軍攺換旗幟﹐立刻行事。

時王屏藩方駐固原﹐凡營下將校﹐哪一个不是屏藩手下﹖自屏藩倡起附從三桂之後﹐卽向諸將演說道﹕「淸朝天子待吾與諸君等非不深厚﹐只惜爲徳不終﹐天下甫平﹐卽生撤藩之議。吾與諸君等皆爲藩府舊員﹐若藩府且遭撤廢﹐行將借事以斧鉞加之﹐吾等更有何倚賴﹖是使吾等不能不急圖自處也。方今大周天子已郊天卽位﹐以四川爲都。不過數月間﹐自四川以至南六省皆爲周有。圖海﹑蔡毓榮號爲能將﹐且不敢進戰﹐大勢已可知矣。故東南各省﹐望風投順﹐天心人事已盡屬大周。吾等處不得已之時﹐須爲自存之計﹐自應應天順人﹐附周以圖不世之勛。旣可以免目前之殺戮﹐又可以爲開國功臣﹐此斷不可失之機會也。」諸將聽罷﹐皆道﹕「吾等願從將軍﹐惟將軍之命是聽。」王屏藩大喜。王屏藩又道﹕「諸君如能俯從吾議﹐自當始終如一﹐不宜中道反悔。吾等與大周天子共起於患難之中﹐他日大事旣成﹐必不辜負吾輩﹐斷不至始用之而終忌之也。」諸將道﹕「吾等頂踵發膚皆出大周天子之賜﹐今又蒙將軍不棄加以勉勵﹐敢不戮力同心﹖如將軍仍有思疑﹐願與將軍歃血共誓。」王屏藩聽了﹐更喜不可言﹐卽與部下將校一齊歃血﹐立卽起兵。

是時陜西全境已非常震動﹐都知王屏藩早晚必然爲變。早有提督王進寶馳驛飛報入京﹐又一面飛報與順承郡王及圖海﹐催取救兵防備﹐柰總不見應。

時王屏藩部下已有兵五六千人﹐又加以吳之茂兵到﹐聲勢更大。舉兵後﹐旗幟上都寫著「大周鎭西王」五字﹐先據了固原。附近各府縣﹐皆望風響應。

先令吳之茂直出鳳翔﹐王屏藩畱部將鎭守固原與王輔臣相應﹐自統大兵亦隨後進發﹐思直指河北﹐以擾順承郡王及圖海之後。自陜西旣反﹐西北各省全境震動﹐風聲鶴唳﹐都道中國一統江山將盡爲三桂所有﹐人心惶惶。圖海得此消息﹐自念非卽行進戰以求得一勝仗﹐必不足以鎭定人心﹐便立催蔡毓榮進兵。那時三桂手下大將馬寶正在前軍﹐知成都已下﹐陜西將應﹐人心震動﹐此時正是開戰機會﹐卽催胡國柱率軍相助﹐並與夏國相妥商﹐一面準備水師﹐薄洞庭湖而進。以部將王勝忠統領舟師﹐自統陸軍﹐以吳凱祺爲前部﹐直進嶽州。胡國柱另率一軍﹐西入荊州﹐以分毓榮軍勢。

原來國柱是淸朝舉人出身﹐生平最嗜詩賦。凡臨風覓句﹐觀景題詞﹐𨿽在軍中依然不輟。當分軍時﹐謂馬寶道﹕「待吾下了荊州之時﹐蔡毓榮軍心必亂﹐將軍乘勢攻之﹐破蔡毓榮必矣。」馬寶亦以爲然。惟胡國柱領兵之後﹐日惟吟詩﹐左右諫道﹕「此次隔荊州不遠﹐不久卽到軍中。戰期已近﹐願附馬畱心軍事。」胡國柱道﹕「吾未到軍中﹐已先算拔取荊州之計﹐豈待此時方能籌策﹖今吾往取荊州﹐除馬將軍外﹐無有多人知者﹐汝等不宜多言﹐惟率軍直進可也。荊州守衛空虛﹐吾一舉可得﹐此亦足以通川湖消息。蔡毓榮不做準備﹐是其失算。今與諸軍約﹐限今夜銜枚疾走﹐直抵荊州。吾日間不假聲息言﹐不過懼風聲泄漏﹐使人知我將取荊州耳。若猝然臨之﹐安有不勝﹖」

左右皆道﹕「駙馬神算﹐不可及也。」胡國柱卽率軍起程疾進﹐惟馬寶待胡國柱起程後﹐約計將抵荊州﹐卽揮軍進發。

時蔡毓榮接得圖海催促進兵之令﹐卽與諸將籌策。忽左右報稱馬寶軍中已隱隱移動﹐毓榮道﹕「成都旣陷﹐彼軍必進。」卽傳令諸軍﹐分頭防備。

說猶未了﹐又報周將馬寶舟師沿洞庭而進。時淸將楊捷亦分舟師防守嶽州﹐統領楊坤正領小軍與周將王勝忠對敵。是時正八月天气﹐正戰間﹐南風大發﹐王勝忠乘風大進﹐矢石交飛。王勝忠更乘順風飛發火箭﹐楊坤水軍各船多有著火﹐盡皆失利。在前敵的見船已著火﹐多鳧水而逃﹐在後的亦望後而退。

楊坤撐持不住﹐大敗而逃。周將王勝忠更乘勢急進﹐淸帥蔡毓榮聽得﹐急令楊坤退至下流﹐而令陸軍嚴守岸上﹐不得令周兵登岸。傳令後﹐忽又報周將馬寶已領大軍來攻嶽州﹐諸將紛請出戰。蔡毓榮道﹕「水軍已敗﹐人心已驚。彼乘勝而來﹐其勢必銳﹐有言戰者斬。」諸將道﹕「圖海公已有令催戰﹐今大敵當前﹐自不敢出﹐何也﹖」毓榮道﹕「圖海遠隔﹐未知敵情﹐何必拘泥﹖如敵軍迫近﹐只以堅壁矢石拒之﹐不得遽出。」正說間﹐又流星馬飛報禍事﹐荊州已被周將胡國柱攻陷去了。諸將又向蔡毓榮請分兵以救荊州﹐毓榮亦不從﹐並道﹕「三桂反後﹐六省齊陷﹐何止一荊州﹖得失原不足惜﹐若必分兵﹐彼乘我軍移動必急進猛擊﹐是無嶽州也。嶽州旣失﹐敵必長驅而進﹐何以禦之﹖諸君無得多言﹐只堅守營壘﹐違令者斬。」諸將聽罷﹐皆悻悻而退﹐以蔡毓榮爲畏葸。正是﹕欲率諸軍迎大敵﹐反疑主帥畏他人。

要知兩軍勝負如何﹐且聽下回分解。第二十二回

張勇大戰王屏藩鄭經通使吳三桂

話說周將馬寶以本部大兵直壓嶽州﹐淸將蔡毓榮不從屬下將校之請﹐不允出兵﹐只令各營以矢石相拒。及聞荊州失守﹐亦不往救﹐諸將皆悻悻而退﹐然心中究竟不服。時馬寶方分數路而進﹐直薄嶽州城外。諸將復向蔡毓榮請發令出戰﹐毓榮依然不從。諸將道﹕「相持數月未能一戰﹐恐自此人心去矣。」

毓榮道﹕「三桂黨羽徧於各省﹐其從三桂者﹐多屬三桂黨耳。承平以後﹐我軍久疲﹐萬不能與三桂敵。故吾惟日事訓練﹐養精蓄銳以待之。今彼以精銳來﹐我又值小軍旣敗荊州已失之際﹐軍心動搖﹐戰必取敗耳。今彼軍若不能得志﹐明日必然再攻。若再不得志﹐軍心必餒﹐吾因而乘之﹐無不全勝也。以今日人心動搖﹐若勉彊一戰﹐設有差池﹐是長江各省皆舉而歸三桂。吾此行爲各省所觀望﹐勝負所在卽各省人心去就所關﹐又焉能猝爾言戰﹖昔趙將廉頗以二十萬之眾﹐猶固壘以卻白起。李牧亦擁數十萬之眾﹐且堅壁以卻垣猗。以廉﹑李二人實古之良將﹐非不能戰也﹐卒以不戰收功。蓋敵人聲勢浩大﹐而我軍尙怯﹐必須有以卻敵人﹐使軍心知敵之無用﹐而後可以言戰也。」

諸將聽罷﹐始恍然大悟。蔡毓榮卽令三軍奮力拒敵。毓榮又親自巡閱﹐督諸軍奮勇相距。馬寶連攻嶽州不下﹐盡以矢石向城中發射﹐城內蔡軍亦以矢石相還﹐兩軍互有損傷。

時駐紮襄陽淸總兵楊嘉來﹐方紮嶽州城後以爲犄角。那楊嘉來本李本深姻親﹐早得本深書札﹐勸令歸周。楊嘉來遂乘嶽州危急之時﹐先通周將馬寶﹐至夜分仍不收兵。因蔡毓榮以馬寶來勢太銳﹐盡移精銳於南城﹐以拒馬寶。

忽到二更時分﹐後路北門忽然火起﹐毓榮軍中大亂﹐以爲馬寶調軍偸過嶽州城後掩進城中放火。毓榮欲移軍回救﹐柰馬寶依然猛攻西南門﹐矢石如雨﹐前軍不能調動。毓榮又疑城中有人內應﹐急令滿都統巴爾布率軍撫諭城中﹐並行救火。不想說又未了﹐軍中已報稱嶽州城西北兩門同時陷落。蔡毓榮無法﹐欲率軍巷戰﹐柰軍士紛紛逃竄﹐立殺數人猶止不住。忽見前頭一路人馬擁至﹐毓榮認得是楊嘉來旗號﹐只道嘉來殺進城中來救。誰想趙軍行近時﹐矢石亂髮﹐毓榮方知楊嘉來已變﹐急領兵望東北而逃。將出城門﹐正遇楊嘉來。毓榮罵道﹕「朝廷待汝不薄﹐何遽反耶﹖」楊嘉來亦應道﹕「吾非反也﹐誰學汝旣得富貴便忘故國耶﹖然吾曾受將軍私恩﹐理宜酬報﹐今請速行出城﹐吾斷不相逼也。」毓榮大怒﹐欲拔箭射楊嘉來﹐突聞後路軍聲大震。原來馬寶已攻進城中﹐獨率親軍﹐一馬當先﹐要拿蔡毓榮。軍中大叫﹕「不要令蔡毓榮走出。」那時毓榮不敢戀戰﹐只殺條血路而逃。楊嘉來亦不相逼﹐故毓榮得殺出城外﹐直回武昌而去。馬寶遂得了嶽州﹐卽救滅城中餘火﹐重賞三軍。又表奏楊嘉來﹐升爲中路大總管。馬寶謂楊嘉來道﹕「嶽州已下﹐軍聲大振﹐皆將軍之功也。然毓榮未死﹐戰禍未已﹐今後若遇此人﹐切勿放過。」

楊嘉來聽得﹐便將自己縱去蔡毓榮之事不提﹐卽以本鎭襄陽歸附。計是役﹐馬寶已取荊州﹐拔嶽州﹐降襄陽﹐軍勢更張。惟以軍士疲戰累日﹐卽暫行休息﹐然後商議渡江。不在話下。

且說蔡毓榮逃回武昌﹐扼城自守。計點敗殘軍士﹐已折去萬人。隨後湖南淸提督桑額﹑巡撫虞宸先後奔到武昌。蔡毓榮責道﹕「戰時不見來﹐敗後才奔到﹐自湖南失陷後﹐兩位究何往耶﹖」桑額與虞宸齊道﹕「吳逆三桂至衡陽僭號﹐敵軍卽滿布湖南﹐猝不及防﹐無從拒敵。及走至彜陵﹐又遇荊嶽相櫃﹐道途阻隔﹐故今日才能到來請罪耳。」毓榮聽罷﹐無柰﹐卽以此次戰敗及桑額﹑虞宸奔到情形奏知朝廷。並一面飛報圖海﹐一面整頓人馬﹐再圖拒敵。

時周將馬寶正欲乘勝進攻漢陽﹑武昌﹐忽探得圖海已派大隊人馬至武昌助蔡毓榮拒戰。原來圖海自催令毓榮進攻之後﹐防前軍不足以與馬寶相抗﹐故續調旗兵二萬名並吉林馬隊二千名。恰到時蔡毓榮已退守武昌﹐馬寶聽得以蔡毓榮﹑圖海特調來旗兵二萬﹑馬隊二千﹐軍聲復振﹐未便卽進﹐卽自行準備。於嶽州城外濬濠三重﹐設陷坑鹿角﹐以拒步騎。於洞庭口攢立梢椿﹐以拒舟艦。而澧州﹑石首﹑華容﹑松滋等處皆布重兵﹐以爲聲援。復於洞庭湖督造船艦﹐以張水軍聲援。布置旣妥﹐又領將軍龔贊龍領本部人馬往取九江﹐扼長江要口﹐以分淸軍之勢。去後聽得淸朝已令貝勒尙善爲定遠大將軍﹐助順承郡王以攻嶽州﹐以安親王嶽樂爲遠安大將軍﹐直出九江﹐又以簡親王喇布爲揚威大將軍﹐統鎭江一路﹐以應武昌。周將馬寶聽得淸軍大至﹐一面商諸夏國相﹐調新降各將前貴州巡撫曹申吉﹑前雲南提督張國柱﹐各統本部人馬到嶽州助戰。因此兩軍又復勢力相敵﹐各自布置。故目下兩軍權且罷兵。

且說王屏藩﹐自與吳之茂起事而後﹐三桂又在四川發令﹐吳世麒領兵入秦相助﹐故王屏藩卽定計以三路直出晉汴。早有消息報到圖海軍中。是時淸朝已攺調圖海爲徵陜大將軍﹐凡貝子以下俱受節制。圖海接諭後卽統兵入秦。

惟是王屏藩反後﹐陜西官兵已紛紛逃竄﹐獨提督張勇一軍得圖海將令往紮涼州﹐嚴勒隊伍﹐候與屏藩決戰。王屏藩聽得﹐卻謂吳之茂道﹕「張勇久在關隴﹐熟悉地方﹐又向耐於戰陣。今彼還死心塌地以助敵人﹐若我一離秦中﹐彼必爲我後患﹐不如先除之。」吳之茂道﹕「我軍若不離秦﹐終是劃地自守。今圖海已奉命入秦﹐恐我未破張勇而圖海已至﹐彼將合而謀我﹐我必窮於應付。若一出晉汴﹐是我軍已如翺翔天外﹐彼卽分頭防我﹐亦防不勝防也。」

王屏藩道﹕「兄言亦是。然後患未除﹐張勇必擾我之後矣﹐是終不能進戰也。我意欲以討平張勇之事諉諸王輔臣一軍﹐但不知王輔臣消息如何。今不如先破張勇一軍﹐以吾三路之眾而破張勇一人﹐想非難事﹐終不至畱一後患也。」

說罷﹐便不從吳之茂之議﹐直望涼州進發。淸提督張勇亦準備應敵。會提臣王進寶亦奉順承郡王之命﹐領兵入陜會戰﹐定議以王進寶分軍守城。時王進寶有部將朱芬﹐力請充當前敵。原來朱芬之父名朱國治﹐曾任雲南巡撫﹐三桂舉兵時﹐初卻陽爲從附﹐後欲竊遁﹐乃爲三桂駐滇畱守將軍郭壯圖所殺﹐因此朱芬從王進寶軍中﹑志在報仇﹐故奮勇請戰。王進寶力壯其行﹐令帶兵三千爲前部﹐而以部將夏應雄領兵三千緊守涼州。進寶卽與張勇共分兩路應敵。張勇以總兵趙良棟爲前部﹐離城十餘里分布大營﹐以待來軍。

且說周將王屏藩領兵望涼州而來。將到時﹐聽得城外已有兵駐紮﹐卽謂吳之茂道﹕「吾兵懼其攖城固守﹐我卽難於急進。今張勇已紮城外﹐是欲求戰矣﹐固我所願也。」吳之茂道﹕「敵軍在城外屯紮﹐𨿽是求戰﹐亦是以逸待勞。今我軍不宜疾行﹐只宜緩進。」王屏藩深以爲然﹐默計明日卽到戰場﹐卽傳令各軍休息。以五更造飯﹐卯刻起行﹐約到巳牌時分﹐已離張勇軍不遠。

屏藩道﹕「張勇與吾有舊﹐吾當以禮招之。如其不從﹐戰猶未晚。」便立刻揮了一函﹐差人送至張勇處。那書道﹕自與將軍判袂﹐忽近十年。各事一方﹐未遑祇謁﹐緬懷旌鉞﹐良用悵然。獨惟昔年馳驅北朝﹐同事秦晉﹐僕回思以一介武夫﹐未諳大義﹐沈迷猖獗﹐爲敵驅除﹐用殘宗社。舉目山河﹐已非疇昔﹐良足悲也。十載靜思﹐爽然若失﹐夙夜疚心﹐夕惕若厲﹐益催人老。今以辮髮累累﹐漸歸斑白﹐方以將軍猶僕耳﹐同入迷途﹐何時普渡﹖𨿽已顯榮於一旦﹐難逃責備於千秋。來日無多﹐從何懺悔﹖得毋將軍與僕有同病之感乎﹖此聞將軍銜命西來﹐跋涉千里﹐方知故人精神如昨﹐用增欣慰。然將軍之心則勇矣﹐竊恐將軍之舉動猶未然也。當闖﹑獻搆禍﹐神京淪喪﹐忠勇之士頓地傷心﹐於是乎有借兵東鄰之舉。

乃大難未已﹐版圖已失﹐義始利終﹐遂爲敵有。大寶旣移﹐中原板蕩﹐二十年來﹐皆忠良飲恨之秋﹐烈士椎心之日也。大周天子以戎行崛起﹐聖神文武﹐欲洗前羞﹐乃倡大義。數月之間﹐西南各省次第歸命。自藩府王公以至督撫提鎭﹐皆以爲重見日月﹐千載一時﹐爭先恐後﹐以相從附。彼若而人者﹐其見地豈不盡如將軍﹖而不意將軍乃至今未悟也。三藩勛業最隆﹐乃大難甫平﹐撤藩議起﹐此將軍所知矣。狡兔旣盡﹐走狗必烹﹐卽將軍末路功名與三藩媲美﹐恐亦無以自全。將軍獨不熟思審處﹐寧不惑乎﹖夫潘美亦周季之能臣﹐攺而佐宋朝基業﹔劉基亦胡元之進士﹐反而建明代殊勛。之二子者﹐功業爛然﹐光芒史冊﹐彼非不知從一而終也﹐顧棄暗投明與國家大義爲不可滅耳。

新朝輕罪重功﹐獎降納附﹐故尙之信﹑耿精忠﹑孫延齡之輩俱賜王封﹐李本深﹑鄭蛟麟﹑楊嘉來﹑吳之茂之徒各膺斧鉞。是以羣策羣力﹐黽勉從龍﹐而將軍必昧義自行﹐冒險爲梗﹐毋亦以老夫𨿽耄﹐勇气未衰﹐聊以嘗試﹐用求特異。然以承順王之威徘徊梁汴﹐蔡毓榮之盛倉皇武昌﹐蓋惟光復舊物實應天時﹐旣有其人﹐足徵國運。將軍老成穩練﹐上察天心之變﹐下覘人事之成﹐若不急謀自處﹐亦可怪矣﹗方今相國夏公﹑元戎馬寶﹐揮軍北向﹐以角其前。

本藩三路直指東馳﹐並犄其後。天人交應﹐誰與抗禦﹗恐將軍廿載盛名一朝掃地﹐是誠可惜。前情未斷﹐舊誼猶存﹐敢布區區。倘蒙知機﹐當郊迎十里﹐並賜藩府﹐用顯將軍。伏惟自愛。

張勇接此函後細看一徧﹐卽對左右道﹕「王屏藩此函﹐直欲我歸附。一來免費兵力﹐二來又可多我一支軍助力故耳。」左右道﹕「將軍意將若何﹖」

張勇道﹕「函中亦殊動聽﹐然吾卻不要中他的計。他來意只欲先禮後兵﹐必得我回書然後定奪。今圖海公已領軍起程西來﹐吾卻緩緩答復。待兩軍交戰時圖海大軍已到﹐彼必中計矣。」便令將帶書人暫行畱下﹐一面與王進寶布置軍事。總兵趙良棟進道﹕「緩緩答復﹐彼不省悟﹐不如依書中之言陽爲歸附﹐誘王屏藩到來﹐一鼓殲之。將軍以爲何如﹖」張勇道﹕「屏藩老於戰陣﹐必不致中計。目今不如僞爲索封髙位﹐然後歸附﹐以緩之﹐可也。」便一面復函王屏藩﹐自稱﹕「要封賞王號﹐待札文誥命到了﹐方肯迎降。」這等語﹐卽遣來人回去。屏藩聽得﹐與諸人計議。吳之茂道﹕「此詭計也﹐直欲緩兵耳。彼必有大軍將到﹐故延緩以待之。若必聽其言﹐是大誤矣。」王屏藩道﹕「此言亦是。各降將無不晉封﹐張勇何至不能相信﹖只是張勇性最朴直﹐果其眞欲師附﹐而我遽爾用兵﹐是絕降者之路也。」吳之茂力爭道﹕「張勇之言﹐必不可信。元帥若不進兵﹐我將獨進矣。」王屏藩便從其言﹐督令各軍齊進。傳令吳之茂先攻王進寶一軍﹐令雲南土司陸道憲領苗兵主部五千獨爭涼州﹐自引大兵用鄭蛟麟爲前部﹐並力以攻張勇。

時張勇在軍中﹐聽得王屏藩進兵﹐乃道﹕「彼知吾詐也。」一面傳諭各營分頭迎敵。不想布置未定﹐吳之茂一軍先到﹐直壓王進寶陣前。並下令道﹕「諸君受周皇厚恩﹐吾軍以此次爲進戰之始﹐宜各圖奮力﹐以立首功﹐各有重賞。」諸軍聞令﹐奮勇前進﹐矢石如雨。王進寶不能抵禦﹐三軍往後便卻。

陣外本築長濠﹐吳之茂卻率軍薄長濠以進﹐王進寶棄了前營而走。張勇聽得進寶一軍失利﹐急分軍救援。去後﹐忽報涼州已被陸道淸率軍圍困﹐特來求救。張勇聽了﹐一時慌了手腳。旋又見王屏藩大軍已到﹐前鋒趙良棟奮力抵禦。無如王屏藩來勢旣猛﹐軍士又養精蓄銳﹐且乘吳之茂一軍得利﹐軍心更奮﹐於是四面環攻。趙良棟亦奮不退後﹐兩軍喊殺連天﹐互有傷損。適黃昏時分﹐大雨如注﹐兩軍權且罷兵。張勇計是日戰事﹐頗爲失利﹐將校傷五十餘人﹐軍士折去二千有餘。自恐寡不敵眾﹐二來又軍心不定﹐便與王進寶計議道﹕「城池幾陷﹐戰又不勝。幸有大雨﹐不然不堪設想。今爲我軍計﹐宜固守涼城﹐以免失地之罪。一面分大兵在城外駐紮﹐以爲犄角﹐只圖固守以待大軍﹐是爲上策。」諸將皆以爲然。卽以朱芬﹑趙良棟兩軍回守城中﹐張勇與王進寶各以本部在城外分東西駐紮﹐每軍築一大營﹐並以數十小營﹐並又每營環繞﹐築成堅壘。外築深闊長濠﹐以圖固拒。復差人急催圖海救兵﹐以備援應。

單說王屏藩回軍後﹐謂吳之茂道﹕「苟非大雨﹐破敵必矣﹐然此一戰亦足令敵人膽落。近聞平涼一帶﹐有土人起事﹐聚眾甚多﹐惜無遠大之志耳。我若旣通平涼之路與之相合﹐卽鼓其气而用之﹐直指東馳﹐以十餘萬之眾橫行晉汴﹐誰能抵禦耶﹖」吳之茂道﹕「我軍須急攻平涼者﹐正爲此耳。」到次日﹐吳之茂復主進兵﹐王屏藩便令以後軍爲前軍﹐並下令﹕「凡攻城攻寨﹐於初到之時卽奮力猛進﹐毋得疲緩﹐以養敵人之力。若平涼之路旣通﹐吾無憂矣。」遂以吳之茂全軍會同陸道淸攻城﹐王屏藩以全軍與鄭蛟麟攻張勇營壘。定計第一日以前軍進攻﹐第二日以後軍進攻﹐輪流更替﹐不得停歇﹐以攻破爲止。三軍得令﹐鼓噪而進﹐皆並力攻撲。那張勇與王進寶﹐亦竭力守禦﹐第一日不能得手﹐王屏藩欲張勇出戰﹐以圖破敵﹐乃使軍士搦戰﹐張勇不出。周兵百般辱罵﹐張勇亦置不理。諸將校有請戰者﹐張勇一槪卻之﹐並道﹕「如圖海公未到時﹐有言者斬。」惟督軍實力守禦。王屏藩﹑吳之茂連攻三日﹐皆不能得手。屏藩正在焦躁﹐忽探馬報稱大將軍圖海已到了。

原來圖海正督軍前行﹐約百里卽到涼州﹐已見張勇來人催救﹐知道平涼危急。圖海聽得﹐大驚﹐急調吉林馬隊三千飛行﹐卽催大軍前進。到時﹐平涼已危﹐卽率軍與吳之茂一軍先戰﹐之茂見圖海已到﹐不知人馬多少﹐不免失措。城內又以矢石相拒﹐王進寶更遣朱芬由城內衝出﹐以應來軍。兩軍混戰一場﹐各自收兵。圖海以遠來疲憊﹐亦不敢追擊。圖海看過地勢﹐卽令乘夜建營﹐並謂張勇道﹕「眾寡不敵﹐非將軍死力則平涼危矣。」便於布置定妥後﹐卽奏獎張勇﹑王進寶等﹐並升趙良棟爲提督﹐統兵獨當一面。自此兩軍連日交戰﹐皆互有勝敗。王屏藩見不能得手﹐尙須再籌良策﹐只得與諸軍退守固原﹐再候大軍。

今且說吳三桂自領兵入川﹐旣拔成都之後﹐巡撫羅森森﹑提督鄭蛟麟﹑總兵譚洪等紛紛投附﹐然後分將四出。自見嶽州一軍未能通過武昌﹐甚爲焦慮。適夏國相奏至﹐力主棄滇之議﹐卽以滇中精銳調赴嶽州﹐疾行北進。惟三桂意自不捨﹐以滇中爲自己根本﹐十餘年經營﹐不忍棄去﹐尋思軍士得手與否﹐不在棄滇與否﹐自計只得嶽州一路進兵﹐必難制敵人死命﹐便欲得閩浙一路﹐沿江蘇直趨兩淮﹐較爲直截。只惜耿精忠歸降後﹐總不進兵﹐不如派使臣入閩﹐並通臺灣鄭經﹐會同北伐﹐豈不甚好﹖想罷﹐便發諭夏國相﹐緩行棄滇之議﹐先擇人使閩﹑使臺﹐會兵北進。夏國相得諭後﹐卽令尙書王緒入閩。

原來臺灣鄭經﹐乃鄭成功之子。當鄭芝龍背明投降大淸時﹐其子鄭成功爲日本婦田川氏所生﹐以其父降淸有違國家大義﹐便不計家庭私事﹐自行入臺灣。卽據臺灣一地﹐以圖恢復。成功歿後﹐其子鄭經繼立﹐亦屢與淸廷搆戰。惟互有勝敗﹐故吳三桂並欲鄭經附從﹐卽藉其兵力以爲己助。及王緒奉命﹐自不敢怠慢﹐先行入閩﹐卽謁見耿精忠。耿王亦知其來意﹐先言道﹕「聞嶽州一戰﹐馬寶都督大爲得手﹐不知近日陜中有何軍報﹖」王緒道﹕「正爲此事來見王爺。以淸朝盡率精銳以拒我師﹐今陜中𨿽未得消息如何﹐然以敵軍悉聚武漢間﹐終不能禦馬寶一旅之師﹐其力亦可見矣。然敵人重防武漢﹐而忽略江淮﹐若王爺能率大兵薄蘇杭而進﹐誰能禦之﹖今王爺旣樹降周之名﹐卻觀望不願發兵﹐淸朝亦當爲大王罪﹐周皇反必爲大王怪。與其斂手待罪﹐何如奮勇圖功﹖大王豈不知自審耶﹖」耿精忠聽罷﹐深以爲然﹐卽與王緒會商出師之期。王緒道﹕「吾尙須入臺灣﹐待與鄭經商妥之後﹐大王以一軍應江西﹐以一軍沿浙江而進﹐吾亦使鄭經出師直搗蘇杭以北向﹐使與大王並進也。」耿精忠便派員導王緒入臺灣。

時鄭經自承父業已出兵數次﹐然終不能通閩浙之路﹐正欲乘三桂起事擾動南北之際乘間出兵﹐忽聽報吳三桂已派使臣到﹐當卽以禮迎接。王緒甫到殿上﹐鄭經卽升座﹐先向王緒責道﹕「三桂引敵入關﹐正當贖罪。今旣建復明之義﹐何以忽竊帝號耶﹖」王緒聽得﹐覺此人實在利害﹐卽答道﹕「大周天子此策﹐亦權宜之策耳。今𨿽然稱帝﹐猶未立儲君﹐亦以起義之時不可一日無主﹐明裔散失﹐又不能遽得英明者而立之﹐故出此計耳。」鄭經聽得﹐明知其僞﹐但不必過詰﹐乃再言道﹕「吾守臺灣已閱兩世﹐尙不敢自稱大號﹐以未忘明室故也。公卿到來﹐將欲何爲﹖」王緒道﹕「昔延平王虎踞臺灣﹐轉向閩浙﹐直搗淮揚﹐聲威大振。惜當時人心旣靡﹐淸朝又得以全力禦之﹐故不及克竟其成。今大王以壯年嗣位﹐國民方翹首矚目﹐以爲將振先世之殊威﹐復有明之大業。乃國內不見旌旗之色﹐國外不聞鉦鼓之聲﹐豈坐以待亡耶﹖方今大周已起﹐淸軍疲於奔命。大王若悉數精銳﹐直指淮揚而進﹐則耿王亦必爲君後援﹐是天下不難定也。事成之後﹐大王固不失藩王之位﹐又可以成先世之功﹐忠孝兩全﹐功在一時﹐名垂萬載﹐何大王不悟也﹖」鄭經聽罷﹐覺王緒之言甚爲有理﹐卽道﹕「卿言是也﹐孤將聽卿。」遂諭令百僚﹐以禮款待王緒。卽與諸臣計議﹐復派使臣隨王緒至周訂約出師之期。正是﹕爲謀故國從周主﹐要出雄師抗敵軍。

要知後事如何﹐且聽下回分解。第二十三回

王輔臣舉兵戕經略南懷仁制炮破吳軍

話說鄭經旣從王緒之言﹐願出兵相應﹐便遣施繼爲使臣隨王緒渡閩入周﹐並晤耿精忠﹐會訂各事。王緒本在湖南軍中﹐不便久離﹐先將入閩入臺各事報知三桂。時三桂聞鄭經從附﹐不勝之喜﹐惟又聞鄭經遣使入周﹐顯然是使命往來﹐如兩國平等一樣﹐反爲不滿。一來欲耿精忠及鄭經從速發兵﹐若往來閩蜀﹐必曠日持久﹐便飛諭夏國相接晤施繼﹐並卽降諭﹐封鄭經爲藩王﹐卽令臺使無庸入蜀。那時夏國相接得三桂由驛馳到之諭﹐卽畱施繼不必入蜀﹐因軍情緊要﹐只令就近商議。夏國相以大軍全聚湖南﹐實非長策﹐當置酒款待施繼時卽道﹕「吾軍初起﹐各省皆應。只嶽州與平涼兩戰﹐而敵軍已膽落。若能同心協力﹐不患我國山河不復﹐爲中國所有也。」施繼道﹕「今相國之意若何﹖」夏國相道﹕「吾只望貴處出師﹐直搗淮揚。無論得手與否﹐皆足分敵人之兵力。若閩王耿精忠能出師相應﹐以一軍直出蘇杭﹐以應臺灣之師﹐復以一軍分出江西﹐擾彼各郡﹐吾亦必沿江西而進。各路同時北上﹐敵人𨿽有百萬之眾﹐焉能拒我耶﹖」施繼道﹕「相國之言足見髙論﹐弟回去當爲吾主言之﹐必有以報命也。」夏國相道﹕「今各事緊急﹐不敢再畱老兄。他日事成﹐當與老兄作太平之會。望回去後﹐早訂出師之期﹐則可矣。」施繼卽辭了夏國相而回。

原來鄭經之意﹐心中不忘明室﹐其順從三桂﹐不過欲乘間出兵。今忽聞封自己爲藩王﹐鄭經心中已是不服。自念己意只乃心明室﹐今忽然以自己爲藩王﹐自反當自己是个歸順的降王﹐可不是忘了明室﹖一來對明室不住﹐二來又對先人不住﹐這卻如何使得。看來若因三桂之命忽行起兵﹐顯然是个三桂的順臣了﹐因此之故﹐於起兵一層亦從緩議。那耿精忠亦見臺灣未曾起兵﹐自己亦待臺灣兵起方互爲勢力﹐始易北進。惟有先發一軍﹐先向江西﹐以應夏國相之兵而已。今且按下慢表。

單表陜西一帶﹐自淸帥圖海到後﹐與屏藩大小數十戰﹐互有勝負。惟王屏藩已退保固原﹐只望李本深兵到然後再進。不想李本深中道染疾﹐遂緩了行程﹐故王屏藩又惟有靠王輔臣爲應援。時淸朝方令大學士莫洛爲經略大臣﹐擁重兵將入西安。不想那西安將軍瓦爾喀﹐不待莫洛兵到﹐先已欺敵出兵﹐入漢中﹐並略保寧。王屏藩聽得以瓦爾喀連兵漢中﹐兼及保寧﹐於己軍與王輔臣聲气隔絕﹐實在不便。乃發兵以一路潛出略陽﹐以斷其水運。又令鄭蛟麟領軍直走棧道﹐以斷其陸運。瓦爾喀果然水陸交困﹐沒柰何退至廣元駐紮。

時軍中已缺餉兩月﹐瓦爾喀與諸將計議﹐欲以進爲退﹐先攻王屏藩﹐以通平涼之路。總兵王懷忠道﹕「軍糧旣缺兩月﹐軍心已是惶恐﹐若再出軍﹐必然嘩變矣。」瓦爾喀道﹕「如不出兵﹐今莫經略未到而援應已絕﹐又將柰何﹖爲今之計﹐斷不能坐以待斃。惟於死裏求生﹐除進兵以外﹐已無他策矣。」

便決意進兵。定議一出棧道﹐一出略陽﹐並攻王屏藩一軍﹐以通固原之路。

王懷忠又復諫道﹕「以圖海大軍﹐合諸張勇﹑王進寶﹑趙良棟﹐不下大兵十萬﹐又皆能戰之員﹐且不能大挫屏藩﹐吾欲以饑病之卒抗之﹐安能取勝﹖」

瓦爾喀道﹕「兵法有云﹕置之死地而後生。三軍旣值窮困﹐焉有不奮力者乎﹖汝莫多言﹐吾自有主意。」說罷﹐便不聽王懷忠之言﹐卽決意速進。王懷忠怏怏而退。

不料軍中自缺餉兩月﹐皆有怨言﹐乃聞王屏藩分軍略陽及棧道﹐以斷水陸運道﹐軍心更驚。只由王懷忠力言退保廣元﹐只系靜候運餉﹐不久將到﹐因此穩住軍心。不提防自瓦爾喀進兵之令一下﹐軍心皆憤﹐都道﹕「退保廣元﹐旣言靜候運餉﹐又云不久將到﹐今何以忽然要離廣元進兵﹖可知糧餉將到廣元之說﹐皆是假話耳。且兩月不發餉﹐如何能戰﹖」軍中你言我語﹐互相傳說﹐都道﹕「不能枵腹從公。若必進兵﹐怕不是戰死﹐亦要餓死。」故一時嘩噪起來。由王懷忠幾番撫慰﹐終是不從。時瓦爾喀正定明日進兵﹐忽聽軍士嘩噪﹐王懷忠勸諭不從﹐不覺大怒。立傳令殺了數人﹐以爲以殺示威。

不料軍心更爲不服﹐反潰變起來。王懷忠制之不住﹐反謂王懷忠以巧言相騙﹐故王懷忠部下四千人﹐反先行潰散﹐懷忠制之不住。那時軍心旣變﹐瓦爾喀卽領衛隊從間道逃回西安。

惟提督王輔臣﹐本三桂養子﹐久有附從三桂之意﹐且欲與王屏藩相應﹐聯合東徵﹐只以經略大臣莫洛將到﹐西安軍又方得手﹐未敢猝舉。忽聞王懷忠軍變﹐瓦爾喀已逃﹐乃大喜道﹕「此天助大周以予我成功矣。」言時﹐以手加額。卽派部將李之倫陽言撫馴潰兵﹐盡收王懷忠之眾﹐賞以糧食。那逃軍以饑餓之際﹐忽得溫飽﹐已感激王輔臣不盡。輔臣深知其意﹐更示以恩義。

分囑部將向逃軍說道﹕「周皇此舉﹐全爲大明國家之計﹐故天必助周也。昔周皇借兵入關﹐本以靖闖﹑獻之亂﹐不料敵人卽因而覆我國家。周天子奮越戎行﹐欲洗前愆﹐並與臣民共圖復國﹐是以待人皆開誠布公﹐待將則優其爵賞﹐待兵則優其糧食。能戰之卒﹐亦不次升遷。故每遇戰時﹐周軍必一以當百﹐又安能拒敵之乎﹖今吾軍中亦非糧餉足備﹐以月支數金﹐猶不應期﹐軍士之苦極矣。王提督深爲惻憫﹐故不敢勞動三軍。當爾等潰散之先﹐王提督已知軍士無糧。不聚爾等﹐必然逃散﹔因逃散之故﹐又必然見誅﹔故收畱爾等﹐全是一片慈心。不料經略莫洛﹑將軍瓦爾喀﹐反謂爾等爲變﹐責王提督不應將爾等收畱﹐反將王提督加罪﹐且勒限王提督將爾等殺戮。王提督意殊不忍﹐抵死不肯承命﹐要爲汝等保全。然爾等勿憂﹐王提督寧願被罪﹐斷不肯爲此不義也。」這一席話﹐說得逃軍人人憤怨﹐皆道﹕「王提督旣爲我等保全﹐我等願爲王提督效死﹐𨿽肝腦塗地﹐誓無悔也。」王輔臣見軍心如此﹐一發得意。到次日﹐已打聽得大學士經略大臣將抵寧羌﹐卽向諸軍道﹕「莫洛統兵將抵寧羌﹐以我收畱王懷忠叛卒﹐欲治我罪也。又遣貝子鄂洞繼進﹐焉能禦之﹖如三軍能用吾命﹐尙可早謀﹐否則﹐不堪設想。吾若被害﹐三軍亦不能苟存也。」軍士聽得﹐皆奮然道﹕「旣缺我們糧餉﹐又逼我們苦戰﹐不能﹐又加之殺戮。安有此理﹖今大周正彊﹐吾等附周以圖功名﹐有何不可﹖豈可守此以待殺乎﹖」王輔臣心中大喜﹐便道﹕「汝等旣有此心﹐吾可爲汝等成全。吾初時亦欲事一而終﹐今逼吾至於此極﹐亦莫可如何﹐惟有與汝等共生死耳。但今日附周﹐須要立功方可。不如待莫洛未至﹐出計破之。若不然﹐恐莫洛與鄂洞齊到﹐便不能抵禦矣。」諸軍聽得﹐皆踴躍願從。王輔臣至此﹐軍中仍樹大淸旗號﹐惟陰勒諸軍準備吳周旗幟。密令部將李之倫﹑王光邦各領精兵三千﹐各到寧羌﹐擇要地埋伏。一面使人報知莫經略﹐告以漢中保寧兵變﹐漢中已陷﹐催莫洛星夜前來救應。去後﹐王輔臣復分路伏兵。

時莫洛接得王輔臣報告﹐知道漢中旣失﹐隴右俱危﹐乃嘆道﹕「輔臣本三桂養子﹐今獨畱心王事﹐眞忠臣也。」遂催兵趲程。王輔臣亦率師迎接﹐更密告王屏藩﹐使邀攻鄂洞。那莫洛方使人打聽王輔臣仍豎大淸旗幟﹐更爲心穩。那日正過寧羌﹐已近日暮﹐莫洛見山路狹迫﹐樹木叢雜﹐正生疑心﹐忽報王輔臣大軍已在前頭接應﹐已離此不遠。莫洛見過此便能與王輔臣合軍﹐便不復畏懼﹐只顧進前。忽一聲號炮﹐左有王光邦﹐右有李之倫﹐兩路殺出﹐萬矢齊發﹐都向莫洛軍中射來。王輔臣又督兵進殺﹐倏忽間王輔臣軍中盡換大周旗幟。莫軍大驚﹐只發矢還射﹐惟不知王光邦﹑李之倫﹑王輔臣人馬多少。王﹑李二軍又只是埋伏暗射﹐無不命中。莫軍旣不見王光邦﹑李之倫人馬之面﹐矢皆虛發﹐無可如何﹐因此大敗。莫洛急令退避﹐直退至平陽之地﹐方結營待戰。一面飛奏王輔臣軍變﹐一面催貝子鄂洞領兵前來救援。不料鄂洞聽得王輔臣反淸助周﹐又益以王懷忠部下之眾﹐聲勢旣大﹐已有畏心﹐不敢前進。

那時王輔臣聽得莫洛已經退軍﹐乃與左右計議道﹕「莫經略以戰場失利故以急退﹐彼料我必追﹐以求一戰也。然彼以孤軍深入﹐不虞我軍反戈相向﹐誠爲失算。然我若追之﹐必中彼計。惟不先破莫軍﹐又必爲我巨患。以鄂洞大兵離此不遠﹐待鄂洞到時﹐我無能爲矣。今宜間道疾趨﹐繞至莫洛軍前夾擊之﹐彼必大敗。莫洛旣敗﹐鄂洞亦不敢進矣。」便令王光邦﹑李之倫休要卸甲﹐從小路偸過莫洛軍前進兵。王﹑李二將得令﹐不敢怠慢﹐卽率軍前行。

時正夜分﹐王﹑李二將令軍中不要舉火。至莫洛軍前時﹐已有四更天气﹐遠望一帶﹐燈光萬點﹐正是莫軍人馬。王﹑李二將各舉暗號﹐卽望燈光發矢亂射。時莫洛亦自畱心防人掩襲﹐故令軍輪流值守。柰在夜裏﹐不知周軍在於何處﹐故軍中只受攻擊﹐無可抵禦。少時﹐王輔臣軍亦到﹐矢如飛蝗。莫洛連中數箭﹐登時殞命。自莫洛死後﹐正是一時無主軍投散﹐有降的﹐有逃的﹐不計其數。計此一場戰事﹐莫軍中將領死傷十餘員。王輔臣將亡卒一一招撫﹐軍聲大震。貝子鄂洞更畏縮不敢前進。王輔臣見鄂洞不來﹐亦不復進﹐惟乘勢經略各郡。自是漢中﹑羌寧﹑廣元﹑保寧一帶﹐俱爲吳周所有。三桂聞報﹐卽發銀三十萬犒賞各軍。王輔臣卽與王屏藩會合﹐並連棧道﹐略陽﹑固原俱是周軍屯紮。王輔臣更與屏藩計議﹐以王屏藩再出平涼﹐以攻圖海﹐自己要領兵取西安﹐免了後患﹐然後直進。至於淸軍﹐自莫洛旣死﹐大爲震動﹐早由西安將軍瓦爾喀八百里加緊由驛馳報入京。那時淸朝聽得﹐好不惶駭﹐卽發諭旨至順承郡王與圖海及瓦爾喀等﹐將保寧引回之兵及夷陵赴援之兵皆回集西安。又令蘭州駐守各營赴延安駐紮﹐以厚勢力。以貝子鄂洞及陜督哈占階擁兵不發﹐以至莫洛被戕﹐卽行革職畱任﹐以觀後效。一面旌卹莫洛﹐一面責成圖海收復各郡。不在話下。

且說淸朝自莫洛死後﹐已大爲震動。三桂又催促各路乘勝攻擊。自圖海追了王屏藩之後﹐北京並未曾得過一次捷報﹐軍機中人甚爲焦慮。時大學士明珠方在政府﹐正爲軍情憂慮﹐那日恰有西洋人南懷仁來見。那南懷仁本精於天文之學﹐從歐洲來到﹐志在傳教。後淸朝以其精於天文﹐就任用了他在欽天監辦事。因中國人向來迷信天象﹐以爲此次三桂起事﹐其成敗如何必有天象示告﹐故不時向南懷仁詢問。當下南懷仁見了明珠﹐那明珠卽問道﹕「此次吳三桂起事﹐勢甚猖獗﹐足下觀此次戰事﹐究竟如何﹖」南懷仁道﹕今日之不勝﹐只由人事﹐非關於天意也。我軍承平以後﹐久經疲憊﹐三桂養精蓄銳以待時﹐又以花言誘動軍心﹐故樂爲死戰。以疲憊之卒當死戰之士﹐誰能禦之﹖某觀中國軍械﹐皆窳敗不堪使用。幸而三桂亦無利器﹐否則更不堪設想。若以吾歐洲利炮禦之﹐欲剪滅三桂實如反掌。」明珠聽了﹐大喜道﹕「你們西洋大炮﹐足下能制之否﹖」南懷仁道﹕「某自幼亦曾入炮廠執業﹐此種利炮﹐某實能制之。但恐鞭長莫及耳。」明珠道﹕「若制此種利炮﹐約需時日幾何方能制就呢﹖」南懷仁道﹕「視夫工匠多少與器械齊便否耳。」明珠道﹕「旣有此種利炮﹐無論如何亦當制造。縱不能收取急效﹐亦當能爲將來準備。足下只管行事﹐取需款項﹐當令戶部隨時給發。」南懷仁領命﹐卽繪定制炮形圖。恰當時廣東﹑澳門久爲西人來東居畱之地﹐凡西洋商業中人運貨東來者﹐皆屯集澳門。亦有時以洋舶往還津滬。南懷仁更於此等西洋人有諳悉制造者﹐皆延之爲助﹐分頭趕鑄。又以在北京制炮運往各省﹐殊多轉折﹐卽請明珠於未爲三桂所踞之省會﹐分設制炮廠﹐分配洋人駐紮廠中制造。由是設一廠於揚州﹐以應蘇杭之用﹔設一廠於河南﹐分應陜西﹑湖北之用。召集工匠數千﹐日夜興作。惟制造不能計日可成﹐以三桂軍勢旣銳﹐復由南懷仁獻議﹐先往澳門購買大炮數尊﹐先運至上海。適安親王嶽樂正出九江﹐就以新購西洋大炮數尊移至嶽樂軍中應用。

自制造西洋大炮這點消息報到三桂軍中﹐夏國相適駐守長沙﹐自念此種西洋大炮必爲己軍之害﹐乃畱部將扼守長沙﹐自己卽令大軍徑出江南﹐欲直搗揚州﹐先奪炮廠。卽一面催促耿王起兵﹐自領大軍沿醴陵而進。果然勢如破竹﹐由醴陵直陷萍鄕。吉安知府文秀直棄城而遁﹐夏國相乃直入吉安進發。

夏國相復遣部將髙大節﹐引五千人從間道先攻饒州﹐以爲犄角。兩軍會合﹐並取南昌。那時安親王嶽樂已由九江直抵袁州﹐聞夏國相分兩頭而來﹐屯兵城中不敢遽進﹐志在西洋大炮一到﹐方敢出師。夏國相遂乘機傳檄﹐各郡紛紛投附﹐署南昌巡撫將軍希爾根亦棄城夜遁。夏國相旣得南昌﹐聲勢大震﹐嶽樂更不敢出。忽報西洋大炮已購到數尊﹐嶽樂便以馬隊爲中軍﹐另抽步隊二千人列爲大炮隊﹐以舊日之炮雜以西洋大炮﹐離袁州而來。正是﹕只因利器能催敵﹐自令先聲足懾人。

要知後事如何﹐且聽下回分解。第二十四回

髙大節智破安親王夏國相敗走醴陵縣

話說安親王嶽樂﹐因江西緊急﹐又值西洋大炮已購到數尊﹐卽領軍離了九江﹐望袁州進發。又以周將夏國相﹑髙大節分兩路而來﹐恐孤軍不能抵禦﹐復咨請簡親王喇布移鎭江之兵爲後援﹐會師追搗。先有細作報入夏國相軍中。

時夏國相正與髙大節同駐南昌﹐聽得兩王軍到﹐國相卻與大節計議道﹕「吾等初進江西﹐嶽樂且觀望不進﹐是彼猶畏我也。我得一南昌﹐於敵無損﹐不如棄之以破安﹑簡兩王。彼兩軍旣破﹐則望風而解﹐不患江西不復爲我有也。」髙大節道﹕「某本武夫﹐本不敢妄言方略。但得一城守一城﹐將疲於奔命矣。今敵軍已悉數精銳而來﹐西自平涼﹐南自武漢﹐皆不能通。若能破簡﹑安二王﹐沿江寧而進﹐料武漢之敵軍亦退﹐卽可長驅大進。苟只圖保守﹐萬一曠日持久﹐人心盡變﹐是前功亦廢也。誠如相國之言﹐卽能堅守南昌﹐敵人將合兵攻我﹐反客爲主﹐反受喫虧耳。相國之言是也。」夏國相道﹕「將軍驍勇善戰﹐可領本部兵馬並及部將﹐從小路抄過袁州﹐吾且權守南昌。料安﹑簡二王必爭來攻我﹐我卽退兵。敵軍必來追趕﹐將軍卻抄出其後以邀擊之。彼二王皆紈絝子弟﹐以親見任﹐一聞腹背受敵﹐必無主持﹐因而破之實如反掌耳。」髙大節領諾而去。

且說簡親王喇布﹐自領兵到了鎭江﹐實未經一戰。忽聞安親王嶽樂咨調合兵﹐乃不得不行。及到九江﹐依然逗畱觀望。那嶽樂日盼簡王到來﹐以厚兵力。惟久候依然不到﹐便連番催促。簡王喇布沒柰何﹐只陽允進兵﹐仍緩緩而行。夏國相聽得﹐謂左右道﹕「凡畏敵者必爭功。我若充南昌﹐彼必齊進矣。且嶽樂若不進兵﹐髙大節一軍亦無所用也。」乃決意退出南昌﹐拔隊離城﹐望萍鄕而退。嶽樂聽得﹐卽飛報簡王道﹕「敵人聞我兩軍俱至﹐已棄城遁矣﹐宜速卽進﹐毋失機會。」簡王得此消息﹐自念領兵而來未有寸功﹐今南昌空虛﹐若乘機而入﹐卽是克復南昌﹐此功不小。說了﹐左右皆以爲然。

簡王卽令諸軍立出﹐晝夜不停﹐務以先入南昌爲上。更怕嶽樂奪了頭功﹐乃親自督隊。果然兵不離甲﹐馬不停蹄﹐先到了南昌﹐全無阻力。比及嶽樂至時﹐簡王已到了南昌多時矣。嶽樂心甚不悅﹐以爲簡王奪去自己大功。正欲詰責﹐那簡王已有文書到來﹐約請安王嶽樂直趨萍鄕。嶽樂部將伊坦布諫道﹕「簡王以南昌空虛﹐乘機先進以奪我頭功﹐今又欲以我軍直進萍鄕﹐是戰事則吾軍當之﹐功勞則彼受之矣。然夏國相由醴陵直抵南昌﹐未嘗挫失﹐今忽然盡退﹐恐其中必詐﹐不可不防也。」嶽樂道﹕「簡王旣進南昌﹐吾軍亦到此間﹐未嘗遇險﹐料夏國相必無狡計於其中。彼之遽退﹐或者武漢一路馬寶失敗﹐已爲蔡毓榮所乘耳。聞蔡毓榮與馬寶已經十數小戰﹐馬寶頗爲失利﹐故吾料夏國相退兵﹐必因此故也。今所宜計者﹐只吾軍宜直進否耳。」伊坦布道﹕「吾軍𨿽進﹐然江西設有軍警﹐簡王必守南昌不住。那時吾軍反被人要截﹐將無退路矣。」嶽樂聽罷﹐亦以爲然﹐因此躊躇未決。忽然接得袁州急報﹐知周將髙大節領兵數萬﹐已將抵袁州。嶽樂聽得﹐大驚道﹕「似此是前有夏國相﹐後有髙大節﹐吾軍危矣﹐不如回軍爲上。」伊坦布又道﹕「簡王爭功﹐只屬私憤﹐今卻不必計較。宜一面告他以袁州有警﹐吾軍已中道折回﹐令他固守南昌﹐以爲聲援。若南昌不守﹐是江西全失矣。」嶽樂便一面知照簡王﹐一面回軍。那簡王聽得﹐已嚇得魂不附體。當初只道得了頭功﹐今日反受了危險﹐如何不懼﹖又不敢遽爾離城﹐惟下令閉城緊守﹐自不消說。

單說髙大節本部人馬陽稱數萬﹐實則只有八千。那髙大節生平驍勇耐戰﹐又善能以少擊眾。自行抵袁州之後﹐逆料嶽樂必然回軍﹐乃與諸將計議道﹕「當嶽樂離開袁州時﹐若簡王喇布仍畱半軍駐守九江﹐吾軍斷不易得手。今彼悉爲我夏丞相所料﹐不計利害﹐但要爭功﹐以全軍坐困南昌﹐嶽樂又同時俱進﹐使江西上游空虛無備﹐是彼失算也。今嶽樂若聞我軍反出其後﹐必星夜回軍﹐卻好中計。」言罷﹐乃囑副將韓大任道﹕「離此數十里有一座螺子山﹐山如螺形﹐樹木叢雜。且山下平原絕少﹐只是溪澗縱橫﹐支河錯落﹐並無戰場。足下可領千人先伏山上。嶽樂回軍﹐必經此間﹐待其至時﹐排槍勁矢一齊施放﹐嶽樂必不能抵禦。且彼所恃者﹐數尊西洋大炮耳﹐大炮仰攻甚難﹐吾軍必獲大捷﹐足下之功不少。」又囑部將吳用華領軍千人﹐離螺子山十餘里擇林木深處埋伏﹐等韓大任軍中號炮響應﹐卽行殺出﹐以爲接應。又囑部將李雄飛道﹕「嶽樂𨿽不曉軍事﹐但他軍中必有經事之人。若到螺子山﹐懼有埋伏也。足下領軍千人直過螺子山十餘里﹐阻山立營以待之。彼若見有伏兵﹐必來攻擊﹐足下當引軍卽退。彼以爲伏兵已過﹐方放心直行。待至韓軍得手﹐然後掩出可也。但立營須阻山隘﹐以避他大炮﹐方爲要著。」又囑韓大任﹐於淸軍到時先發號炮﹐以告諸軍。各人領命去了。髙大節又派部將多名﹐或領千人﹐或數百﹐爲遊擊之師。髙大節卻統中軍﹐畱一半於袁州﹐陽言將出九江﹐卻親自領兵爲各路救應。分撥旣定﹐正是﹕準備窩弓擒猛虎﹐安排香餌釣鰲魚。

那時嶽樂自聽得袁州有警﹐以江西上游已失﹐自己孤軍深入實非良策﹐便星夜回軍。那日黃昏以後﹐將行抵螺子山﹐伊坦布進道﹕「螺子左扼山嶺﹐右阻溪河﹐地勢甚險。若有伏軍﹐必難抵禦﹐不可不防。」嶽樂道﹕「髙大節全軍方爭九江﹐以圖進取。以九江爲數省咽喉﹐乃四戰之地﹐宜其在所必爭。彼何暇畱軍此間耶﹖」正說話間﹐忽前軍探馬報道﹕「前頭已有伏兵﹐但旌旗不多﹐人數甚少耳。」嶽樂道﹕「果不出伊坦布所料。以些少伏兵﹐何足憂慮﹖且已爲吾軍所見﹐亦無用矣。」乃急令前軍攻之﹐並移炮隊往攻。

當嶽樂軍來時﹐周將李雄飛卽與接戰。甫一時間﹐雄飛卽斂軍而退。嶽軍正欲追趕﹐嶽樂急止之﹐並道﹕「彼伏兵旣退﹐若追之反恐中計。今當乘勝過了螺子山﹐此後更無慮矣。」遂催促軍士疾行。

恰當螺子山﹐已近夜分。嶽樂心怯﹐謂左右道﹕「此地甚險﹐不如駐紮一夜﹐明早方行爲上。」伊坦布道﹕「豈駐此一夜便無險乎﹖以我愚見﹐三軍旣已到此﹐速宜趲路。若一經駐紮﹐軍心必餒。且敵人若有伏兵﹐𨿽駐紮亦不能免害也。」嶽樂聽罷﹐深以爲然。以事已到此﹐已無可如何﹐只令軍士舉火乘夜急行。忽到初更時分﹐突聞山上炮聲響亮。此炮便是號炮。時嶽樂軍已且行且驚﹐到此時聞炮聲震地﹐更魂飛魄散﹐不知所措﹐一時嘩噪起來。嶽樂正欲制止之﹐忽然槍聲亂鳴﹐箭亦齊發﹐如飛蝗一般。嶽樂欲令軍士還擊﹐又不知敵軍在何處﹐惟山上矢石齊望火光射來。嶽樂急欲回軍﹐伊坦布道﹕「今卽回軍﹐安知後路不更有埋伏﹖由今思之﹐前之伏兵只誘敵耳。今進前與退後﹐其路程皆一也。不如冒險前進﹐較爲上策。」嶽樂無柰﹐只令一面進前﹐一面向山還擊。怎柰由下攻上﹐絕不中要害。周將韓大任更令軍士一齊發擊﹐嶽軍死傷甚眾。嶽樂只督軍士冒險前行﹐踐踏屍首而過。有逃亡的﹐皆落河邊鳧水﹐欲逃過對岸。惟韓大任軍中矢彈已及於河面﹐故嶽樂逃亡的軍士﹐𨿽鳧水之際﹐亦難防避彈子﹐遂亦多死於水中。嶽樂𨿽見軍士逃亡﹐亦不能制止﹐惟有與諸軍死命奔逃。伊坦布已先死於軍中﹐嶽樂亦被傷數處。及甫過了螺子山﹐那死不盡的殘兵心魂甫定﹐忽然炮聲響亮﹐已有周將吳用華截出。嶽軍見了吳周旗號﹐已心膽俱裂。諸將面面相覷﹐皆相謂道﹕「軍士固皆驚魂未定﹐戰馬亦多被傷難行。人𨿽不畏﹐馬亦難戰矣。似此﹐如之柰何﹖」嶽樂道﹕「吾一時不細﹐誤中姦計﹐至今惟決一死戰耳。吾位爲至親﹐三軍亦八旗人物﹐斷不能屈膝以降也。」諸將道﹕「三軍逃命時﹐器械輜重已委棄不全。卽新購的西洋大炮﹐亦付之中道矣。空拳搏戰﹐焉有勝理﹖」嶽樂道﹕「此處溪河較狹﹐且水勢不深﹐吾軍𨿽敗﹐尙存萬餘人﹐不如以軍中物具雜泥石投諸河中﹐塡河而避之。過此之後﹐卽繞道先奔鄱陽湖。以鄱陽湖尙有水師屯駐﹐可往依之﹐尙可徐圖恢復元气也。且袁州旣爲賊將髙大節所據﹐吾亦不能通九江之路矣﹐居此亦無他法。」諸將聽罷﹐皆以爲然﹐卽令軍士各就地挖土泥一包﹐一齊投諸溪中﹐雜以軍中笨重器具。

幸河水不深﹐煞時河中已如平地。那時吳世華見嶽樂不進﹐正前來發擊﹐韓大任﹑李雄飛亦從後趕來。嶽樂卽令軍士齊遁﹐也不敢還戰。諸軍如喪家狗﹐恨不得爺娘多生兩條腿﹐各自沒命的跑。時周將韓大任﹑吳用華﹑李雄飛﹐皆令軍中向嶽樂軍人叢處發射。嶽樂軍死傷甚眾﹐惟死命奔逃﹐遺下器械輜重無算。韓大任亦不追趕﹐只令收軍。計是役殺得嶽樂軍中人人喪膽﹐个个驚心。總兵及副都統死傷數名﹐其餘將校死傷數十名﹐軍士則三停折了兩停。

凡降的﹑逃的﹐韓大任皆收置軍中。其餘死者﹐屍骸層疊﹐只令軍士掘土掩之。其得西洋大炮數尊﹐餘外器械糧食不計其數﹐卽班師回袁州報捷。髙大節喜道﹕「此一戰足令敵人膽落矣。」於是論功請賞﹐以吳用華奪得大旗兩面﹐且擊斃嶽樂部將總兵兩名﹑都統一名﹐遂錄爲頭功﹐請賞以金吾衛大將軍之銜﹐以提督請補。韓大任不悅﹐謂左右道﹕「黑夜之戰﹐矢石亂髮﹐槍炮交加﹐安知敵將死於誰人之手﹖吾在山中指揮各路﹐敵將多受夷傷。戰後計點場中﹐以死於螺子山中爲最眾﹐安見我韓某不應得頭功耶﹖若無我一軍挫之﹐敵人以全力爭趨﹐恐吳用華亦不能抵敵也。」自此日有怨言。或有告知髙大節者﹐髙大節道﹕「吾與大任實執軍權﹐當藉此以鼓勵部將﹐何必爭功﹖且大任據螺子山爲營﹐又在黑夜之中﹐是只有彼軍攻敵﹐斷無敵軍攻彼也。吳用華實當敵軍來路之衝﹐旣能斬將搴旗﹐錄爲頭功﹐安得不宜﹖」因此髙大節對於韓大任之怨望﹐惟詐不知﹐諸事仍與韓大任商酌。惟大任意未釋然﹐思傾陷大節。

會三桂駙馬胡國柱回鎭長沙﹐因夏國相出徵﹐三桂以長沙爲四衝之地﹐兼因應嶽州﹑荊州及江西各軍﹐非有重員駐鎭長沙不可﹐故以胡國柱當此任。

大任本國柱之甥行﹐國柱以其驍勇﹐深愛之。故韓大任一聞國柱回長沙﹐卽喜道﹕「吾知所以泄吾憤矣。髙大節一任﹐惟吾足以代之也。」乃爲書獻讒於胡國柱﹐謂螺子山一戰本足以擒嶽樂﹐乃各路遊擊之師髙大節旣中道撤回﹐且髙大節又擁兵不發﹐故嶽樂得逍遙遁去﹐聞嶽樂陰與髙大節相通﹐許大節封侯之位﹐今髙大節擁兵袁州﹐遲疑觀望﹐卽原於此﹐等語。胡國柱聽得﹐以韓大任之說爲然。一面催夏國相再進江西﹐一面撤髙大節回長沙﹐往嶽州助戰﹐反令髙大節以兵權交於大任。大節聽得﹐喫了一驚。卽回復國柱﹐謂軍事得手﹐方將直進江南﹐嶽州有馬寶主持﹐兵力已足﹐無用再助﹐等語。

國柱大怒﹐乃益信大節擁兵抗命﹐韓大任之言更覺可信﹐立發令由驛馳大節軍中﹐立令卽行交代。髙大節猶以爲坐失機會﹐嗟怨不已。來使道﹕「將軍尙在夢中耶﹖韓將軍乃胡駙馬之姻黨也。胡駙馬才略優長﹐而偏聽任性的是其最短。韓將軍旣言於先﹐已如先入爲主﹐將軍𨿽有百口﹐焉能分辯也﹖」

髙大節至此時方知爲韓大任所賣﹐乃嘆道﹕「今後國家大事﹐將斷送此輩之手矣。」乃請韓大任入帳﹐謂之道﹕「胡駙馬有令﹐以軍權付於將軍。吾與將軍本無意見﹐方期同心協力﹐共成大功。今某以得勝獲咎﹐誠非所料。吾之遲遲未進者﹐殆欲夏丞相旣進南昌﹐後勁旣堅﹐方好長驅大進耳。九江爲數省咽喉﹐乃四戰之地﹐戰守皆非易事﹐將軍勉之可也。」韓大任時有慚色﹐一言不發。髙大節交代旣訖﹐卽隨帶親兵再回長沙。

韓大任自代髙大節領了全軍之後﹐卽提兵直入九江﹐欲長驅大進﹐更不待夏國相兵到﹐以爲後援。夏國相退到醴陵﹐甫接得髙大節軍報﹐知道淸將簡王及將軍希爾根﹐因圖爭功已先進兵南昌﹐又在螺子山一戰已大敗嶽樂﹐得了全功。夏國相喜道﹕「今番江西一省才安穩爲我所有也。」是時夏國相仍未知胡國柱有撤回髙大節一事﹐卽督兵復由醴陵直出萍鄕﹐復向南昌進發。

原來簡王及軍將希爾根﹐自聽得嶽樂敗於髙大節之手﹐卽棄城而遁﹐故夏國相到時殊不費力﹐已復得南昌。正欲知照髙大節﹐使直出九江﹐自己直出鄱陽湖﹐以斷淸朝水師接應﹐並躡嶽樂之後﹐一面又催閩王耿精忠﹐將人馬折回﹐直出浙江﹐分三路而進﹐忽報髙大節已被撤回﹐今以韓大任代領全軍﹐已望九江去了也。夏國相跌足嘆道﹕「大任𨿽勇有餘而謀不足﹐可以任偏裨﹐必不足以當重任也。今偏師輕進﹐卽爲失算矣﹐其敗可立待也。不知誰人主意﹐撤回髙大節﹐一誤至此﹗」說猶未已﹐已報髙大節使人賫函來到。夏國相就在案上拆開一閱﹐書道﹕大節以一介武夫荷相國委任﹐又蒙大周皇帝恩寵﹐𨿽肝腦塗地﹐方稱本心。柰以不善將將﹐𨿽勝猶辱也。大節與韓大任同受節鉞﹐自昔同心戮力﹐所向有功。自螺子山一戰﹐大節以吳用華當敵軍來路之衝﹐獨能斬將搴旗﹐故錄功首﹐方欲借此鼓勵偏裨﹐不意因是而大任積成怨府﹐謂大節陰與嶽樂往來﹐故擁兵袁州﹐觀望不出。胡駙馬不察﹐立撤大節軍權。大節若不交代﹐恐斧鉞隨之矣。大節奉職無狀﹐夫復何言﹖今聞大任已督兵前進﹐欲從九江渡過左岸。以淸將楊捷老於戎行﹐大任非其敵手。且嶽樂𨿽敗﹐猶有勁旅數萬﹐配以吉林馬隊﹐未可輕視。今嶽樂退駐鄱陽湖﹐與水師相合﹐聲勢復張﹐是江西內患依然未淸也。相國兵力若未到南昌﹐嶽樂不難躡大任之後﹐楊捷亦可角其前﹐是大任卽不敗楊捷﹐亦當敗於嶽樂矣。相國老謀深算﹐爲國家大局計﹐將何法以善其後乎﹖謹此布達。區區伏惟荃察。

罪將髙大節頓首

夏國相看罷﹐嘆道﹕「髙大節眞將才也﹐吾不敢以武夫視之。今日局面﹐吾不能復出鄱陽湖矣﹐須望袁州進發﹐以援應大任也。」便下令三軍﹐直趨袁州。

且說嶽樂自敗走後﹐退至鄱陽湖。不多時簡王及將軍希爾根亦奔到。二人見了嶽樂﹐已有慚色。嶽樂道﹕「兩位忽然至此﹐得毋南昌已失守乎﹖」

簡王不能答。嶽樂道﹕「吾與君於朝廷位爲至親﹐觀天下大局如此﹐正當同心協力﹐以圖肅淸。今前事可不必多說﹐惟圖此後奏功﹐更不宜以前事芥蒂也。」簡王至此﹐頓首伏罪。正說話間﹐已報駐長江水師提督楊捷已有書到來﹐謂韓大任已代髙大節爲帥﹐將直行渡江﹐吾知所以破之矣﹐惟夏國相若知韓大任輕進﹐必觀兵袁州﹑九江一帶﹐以爲聲援﹐可以擇伏要而破之﹐等語。嶽樂看罷來信﹐深以爲然。時淸朝方以董衛國爲江西總督﹐帶兵五萬前赴南昌。嶽樂卽與董衛國商議﹐令董衛國先領軍直趨南昌﹐以截夏國相之後。

嶽樂復與簡王及希爾根﹐率人馬直入袁州﹐以截國相。時國相不知董衛國已到﹐只畱兵二千駐守南昌省城。行至中途﹐聽得嶽樂與簡王及希爾根同出袁州索戰﹐夏國相驚道﹕「簡王乃驚弓之鳥﹐嶽樂亦敗軍之將﹐今一旦盡出﹐袁州得毋救兵已至乎﹖」時部將郭壯謀﹐乃郭壯圖之弟﹐方從國相軍中﹐乃進道﹕「吾𨿽至此﹐甚憂。南昌設有敵警﹐恐區區二千人必守南昌不住也。」

國相道﹕「公言亦是。今不如折出鄱陽湖﹐以圖進取。」郭壯謀道﹕「相國所言亦是一著﹐但設有差失﹐是與韓大任兩軍俱敗矣。」夏國相道﹕「此大任誤了我也。苟知大任輕出﹐吾斷不令耿王回軍。」正議論間﹐忽報淸朝已令董衛國爲江西總督﹐已帶兵五萬直赴南昌去矣。國相嘆道﹕「董衛國如此神速﹐必非簡王可比。彼必爭萍鄕以斷吾後路。萍鄕若失﹐彼將直出湖南﹐是大局亦震動矣。不如退兵。」遂令三軍齊退。

且說安王嶽樂與簡王同出袁州﹐知道夏國相中道折回﹐便令諸將追之﹐並謂諸將道﹕「夏國相在三桂軍中號爲能將﹐當乘其失算之時﹐並力追之。」

乃畱希爾根駐袁州﹐以要韓大任之後﹐自與簡王並力追來。時夏國相亦虞嶽樂以屢敗之餘﹐必奮勇求雪前恥﹐又恐爲董衛國所截﹐乃令急趨萍鄕。原來董衛國亦欲急爭萍鄕﹐一路惟以先復南昌爲根本﹐以爲南昌唾手可復。不料到南昌時﹐直延數日南昌方下。因吳元祚爲夏國相部將﹐方領二千人扼守南昌﹐亦懼國相爲董衛國所截﹐故死力堅持數日。及聽得國相將到萍鄕﹐方棄南昌而遁。及奔到萍鄕時﹐國相亦全軍俱到。吳元祚具述前因﹐夏國相道﹕「非公死守數日﹐則吾軍俱危矣。今董衛國必領兵來爭﹐吾軍不能獨當兩面﹐須扼醴陵﹐阻湖南要道方可。然吾若盡棄萍鄕﹐則嶽樂與董衛國必長驅大進矣。不知誰人敢暫守萍鄕﹐吾自有計可以拒董衛國也。」郭壯謀道﹕「某願以死當之。」夏國相大喜﹐乃令郭壯謀與吳元祚共駐萍鄕﹐夏國相仍望醴陵而退。正是﹕方見吳軍能破敵﹐莫言淸將總無人。

要知夏國相後計如何﹐且看下回分解。第二十五回

韓大任敗死揚子江髙提臺大戰大覺寺

話說夏國相畱郭壯謀吳元祚共守萍鄕﹐自行退兵﹐回醴陵而去。戰將譚洪向國相問道﹕「相國旣回醴陵﹐復畱二將扼守萍鄕﹐此何故也﹖」夏國相道﹕「我若全軍俱退﹐彼將乘勢直搗湖南。用軍之道﹐全在一鼓作气而已﹐因失算而中道折回﹐軍心卽餒﹐焉能再戰﹖我若全軍俱敗﹐必湖南震動﹐大勢將爲瓦解。吾之必畱二將以扼守萍鄕﹐卽爲此故。」譚洪又道﹕「如相國所言﹐是相國以全軍在江西且不能一戰﹐獨畱郭﹑吳二將﹐又焉能拒敵﹖得毋陷郭﹑吳二將於危地乎﹖然則相國謂將有計以破董衛國﹐又何故也﹖」夏國相又道﹕「吾之失算者﹐在不知撤回髙大節耳。吾以爲大節能軍﹐且在戰勝之後﹐軍聲旣振﹐當可前進。且大節持重歷練﹐必待吾軍到時再商行止。俟吾先撤耿王之兵﹐使攺道沿浙江而進﹐吾卻直趨鄱陽湖﹐而以大節直出九江﹐共分三路﹐渡長江以窺金陵﹑準陽。彼敵將楊捷𨿽扼守長江一帶﹐必然顧此失彼。嶽樂如驚弓之鳥﹐亦斷不能濟事﹐吾故爲此計耳。今韓大任輕出﹐楊捷固不難邀而破之﹐而嶽樂又得董衛國一軍以爲之助﹐誠非我所及料。今則非再用髙大節不可也。嶽樂輕進而無復遠圖﹐若郭﹑吳二將能死守萍鄕﹐使敵將不能輕入湖南﹐吾調髙大節入江西以斷嶽樂之後﹐則敵軍必退矣。」

言已﹐又道﹕「髙大節一戰﹐敵人膽落。若再入江西﹐彼仍以我爲誘敵。且大節乘勝﹐軍心必奮﹐故可用也。」譚洪聽罷﹐無語。夏國相卽將髙大節被誣及韓大任輕敵妄進各情﹐咨報長沙胡國柱﹐又請任用髙大節再帶兵入江西。

又語胡國柱道﹕「馬寶旣擁重兵﹐應急圖進取﹐只被淸將蔡毓榮扼阻﹐不能大進﹐宜益兵助之﹐以圖大舉。若曠日持久﹐非我國福也。」胡國柱至是乃知爲韓大任所誤。

原來胡國柱本有才略﹐惟是三桂招爲駙馬﹐執掌大權﹐意頗自滿。𨿽回鎭長沙﹐只有調兵檄將﹐與淸衝鋒陷陣﹐出生入死﹐大不相同。故𨿽聞夏國相之言﹐只催動馬寶進兵﹐並不肯自往嶽州前敵。時馬寶與蔡毓榮勢均力敵﹐大小數十戰﹐只有勝負﹐終未能再取寸土。馬寶亦屢催胡國柱前來助戰﹐柰胡國柱終不肯自出﹐只派員帶兵相助而已。但胡國柱𨿽因貴而驕﹐惟素崇拜馬寶﹑夏國相二人﹐故聞夏國相之言﹐自愧無以對髙大節﹐乃欲再令髙大節往代韓大任﹐卽撤韓大任回湘﹐以治其罔上爭權﹑貽誤軍情之罪。乃卽請髙大節至帳中﹐直說道﹕「今接夏丞相來書﹐具知將軍冤抑。大任豎子誤國非輕﹐某悔之晚矣﹐他日當治其罪﹐爲將軍泄憤也。今欲再勞將軍往代大任﹐代統其眾﹐以圖進取﹐願將軍毋以前事爲念。」髙大節道﹕「弟受國厚恩﹐方圖死報。得駙馬明白﹐於願已足﹐今以駙馬所委任﹐何敢多辭﹖但聞韓大任已出九江﹐將渡江北向﹐恐弟到時﹐已全軍皆潰矣。以大任勇𨿽有餘﹐實非將才足爲楊捷之敵手。則某此時﹐又焉能代統其眾乎﹖」胡國柱道﹕「然則將軍之意﹐如何乃可﹖」髙大節道﹕「夏丞相之意﹐欲某帶兵重入江西﹐以壯聲援﹐此處相離不遠﹐或猶可及。以韓大任之勝負𨿽非可知﹐惟未嘗不能稍資臂助也。」胡國柱又道﹕「將軍之言誠是。吾今擬撥精兵二萬﹐令將軍疾行﹐將軍當相機行事﹐力顧大局﹐愼毋以前嫌介意也。」髙大節笑道﹕「駙馬得毋尙疑大節乎﹖某蒙委任﹐斷不敢有負大徳。」遂領了精兵二萬人﹐星馳電捲﹐疾進江西而去。

且說董衛國自進了南昌﹐卽派兵入萍鄕﹐欲向湖南而進。探得萍鄕尙有周兵駐紮﹐欲候嶽樂到時方敢進戰。乃與部下計議﹐幕府來則安道﹕「夏國相老於戎行﹐今未見敵形﹐先自急退﹐其中恐有詐也。」董衛國道﹕「某亦慮此。彼全軍在江西﹐何至畏敵﹖且𨿽然退兵﹐又不盡退﹐尙畱大兵扼萍鄕要道﹐亦屬可疑。國相有謀﹐斷不畱兵故立險地。吾之不敢遽進﹐正爲此耳。況吾軍初到南昌﹐自離京以後晝夜奔弛﹐三軍尙在喘息之間﹐稍有差池﹐恐不免勝而後敗。今惟有分守要道﹐以防周軍竄進﹐然後待安王到時﹐再商行止耳。」來則安聽罷﹐大爲贊成。這點消息報到郭壯謀軍中﹐乃與吳元祚計議道﹕「董衛國忽然不進﹐殆懼我有謀也﹐今更當用計以疑之。」乃將各營故爲移動。郭壯謀又使人徧布謠言﹐謂福建耿王已得夏國相之令﹐因董衛國已到南昌﹐將復行領兵入江西等語。董衛國聽得﹐更滋疑慮﹐日惟盼嶽樂兵到﹐故目前惟各守要道﹐權且罷兵。原來嶽樂與簡王領兵到袁州後﹐本欲畱簡王駐兵要九江之下﹐卽自行帶兵南來。惟得楊捷文報﹐請以全力截韓大任﹐待破了大任之後﹐然後以全軍入湘。故嶽樂只令董衛國暫勿輕進﹐反領兵望北而行。

且說韓大任自代髙大節將兵﹐卽統兵北上﹐一路並無攔阻。又聽得長江左岸淸朝兵力尙空﹐便欲急渡。探得楊捷水師多半屯於長江上游九江一帶﹐原不大防備﹐乃謂左右道﹕「前者大將軍馬寶﹐曾派員分出九江﹐惜以嶽州戰事方急﹐中道折回。今吾至此﹐方知九江易取也。髙大節無謀﹐遷延不進﹐大失機會。古人有言﹕不入虎穴﹐焉得虎子。吾渡江以後﹐當望北而進﹐卽足以分敵人駐武漢兵力﹐則馬寶亦易進兵也。」部將吳用華道﹕「九江爲數省咽喉﹐敵人焉有不爭﹖今乃不設守備﹐讓吾獨進長江﹐要又無守護﹐恐有姦計﹐不可不防。」韓大任道﹕「楊捷急援武昌﹐不暇南顧﹐嶽樂等亦爭功南下﹐此處空虛﹐無怪其然。汝如此多疑﹐何以用兵﹖」便不聽諸將之言﹐出資募集民船﹐速渡對岸。不提防淸國長江水師提督楊捷﹐已派員沿途偵探韓大任行動﹐卻將所領水師各船﹐或扮作魚船﹐或扮作商船﹐埋伏兵馬。另咨調陸軍埋伏左岸﹐卻另擇能戰各水軍船隻﹐擇蘆葦深處埋伏﹐日不揚旗﹐夜不舉火﹐待韓大任渡江時擊之。又故購船隻應韓大任所募﹐大任不知是計﹐及見已募得民船﹐卽促令過江。

韓大任旣不知楊捷定計﹐見募得民船﹐不勝之喜。又不聽諸將之言﹐倉猝前進﹐卽率領各軍分頭下船。又飛函稟知馬寶﹐告以渡江將先據鎭江而進。

以爲敵軍聽得自己渡江﹐必然震動﹐馬寶可以乘勢進撲武漢地方﹐心中自以爲得計。不料各軍渡江﹐甫至中流﹐各船家卻翻撲水中。大任實無防備﹐故船家俱得泅沒入水。韓大任此時已知中計﹐急令軍士駕船﹐欲馳回右岸。突見各船漸漸下墜。原來船底先已鑿開﹐只用板輕輕蓋回﹐自船戶沒入水中之後﹐已開了船底機關﹐自然沈下。這都是楊捷預先布置﹐卻擇善水的船家冒充民船船戶﹐韓大任全無計較﹐卽自行渡江﹐故恰好中計。當下韓大任軍中見船已漸沈﹐一時嘩噪起來。不多時﹐已見楊捷的水師船紛紛出現﹐滿布江中﹐矢石交飛﹐槍炮齊響﹐皆望韓軍打來。韓軍此時如何能敵﹖有躍入水中鳧水而逃的﹐有呼天叫地的。大任所領軍士﹐皆滇黔舊部陸軍﹐向不知水性。

自各船大半沈沒後﹐軍士只飄泊水中﹐時大任的坐船𨿽未沈溺﹐惟楊捷軍中槍箭齊發﹐韓大任已中數傷﹐惟匿不動。楊捷卻督率各軍﹐追向大任的坐船圍攻。忽然船上正中一炮﹐船身已破。韓大任自知不能倖生﹐卽拔劍自刎。

軍士見主將已死﹐其未沈的船隻只有投降。楊捷見大任全軍已無還拒之力﹐亦令軍中不再發槍﹐準令周兵投降﹐所有鳧過右岸的﹐亦不再追趕。餘外泅在水中及溺斃的﹐屍首布滿江中。輜重器械﹐亦隨江飄蕩。楊捷令軍士一一打撈﹐所獲無算。統計韓大任所領人馬不下二萬餘人﹐逃生的不及十之二﹐其餘或溺斃﹐或被擒﹐或投降﹐已全軍傾覆。楊捷不費多時﹐並無損傷﹐已大獲全勝。自此一戰之後﹐周軍意气爲之一沮。楊捷由驛報入京。是時﹐淸朝康熙帝正議親徵﹐聽得楊捷在長江一捷﹐始罷親徵之議。卽加楊捷少保官銜﹐並不究簡王及希爾根棄城逃遁之罪。復獎賞嶽樂及董衛國二人﹐卽降諭催令各軍乘勝南下。

安王嶽樂得諭之後﹐卽會商簡王及衛國﹐合兵分路前進。以簡王及希爾根從江西東路而下﹐以防耿王福建之兵。董衛國就近先行﹐而自行督兵爲後路。正部署軍事之際﹐忽探馬飛報道﹕「胡國柱復用髙大節爲帥﹐領軍二萬人﹐號稱四萬﹐已復向江西來了。」嶽樂聽得﹐謂左右道﹕「由今觀之﹐楊捷之勝實出天幸。胡國柱殆亦知大任必敗﹐故復以髙大節代韓大任也。若大任渡江稍遲數天﹐髙大節一到﹐兵權卽不在大任手上﹐斷不由大任作主﹐髙某亦斷不肯遽行渡江也。大節爲人驍勇善戰﹐旣有謀又謹愼﹐敵將夏國相倚爲長城。今彼復入江西﹐局面又當一變矣。我若全軍南下﹐得毋髙大節反要我後乎﹖不如駐兵以待之。」都統明阿進道﹕「周軍分道四出﹐忽來忽去。苟一聞周兵復出江西﹐我便不敢南下﹐是我永無南下之日也。設周兵忽進江西﹐忽回湖南﹐我若視其進退以爲行止﹐勢將疲於奔命矣。兵法有云﹕寧致人而不致於人。若只爲人牽制﹐此兵家所大忌也。今若駐兵以待﹐是髙大節一日不到江西﹐我卽一日屯兵不能進退。勞師糜餉﹐實非良策。願大王思之。」

嶽樂道﹕「吾所懼者﹐中夏國相﹑胡國柱等姦計耳。如君所言﹐亦有至理﹐君主見若何﹐不妨明說。」明阿道﹕「今日之策﹐惟有直走萍鄕耳。我若得萍鄕﹐將長驅直入湖南。蔡軍可由上游而下﹐吾軍卻由下游會進長沙﹐直搗敵人巢穴。那時髙大節縱能縱橫江西﹐又將何用﹖王爺若仍有疑心﹐亦只合分軍畱駐袁州﹐以爲後援。若以全軍駐紮﹐遷延不進﹐非某所敢言也。」嶽樂聽罷﹐仍猶豫不決。明阿又道﹕「此外亦有一策。吾軍奉命而來﹐志在徵伐﹐不如先令董衛國直走萍鄕﹐我卻探實髙大節來路﹐督兵往迎﹐以求一戰。終勝屯兵此地也。」嶽樂道﹕「倘耿王復進江西﹐又將如何﹖」明阿道﹕「尙有簡王及希爾根﹐兩軍尙駐江西﹐以爲遊擊。卽放心遠進﹐無憂矣。願王爺勿再思疑。」嶽樂道﹕「我全軍且懼不能獨當敵人﹐若又復分軍﹐實非良策。不如以全軍候髙大節一戰﹐以雪全敗之恥可也。」時嶽樂全軍正駐紮袁州上游﹐遂回軍望西北而行。

且說髙大節領軍二萬人﹐卻令分軍爲二隊﹐以一路由平江過義寧﹐自統一路由瀏陽過新昌﹐共趨奉新縣﹐以撼南昌省會。時部下諸將以區區萬人軍力本不爲厚﹐故多不贊成分軍之議。原來髙大節善能以少擊眾﹐故不從諸將之意﹐並以平江一路由副將胡國梁統之﹐並囑道﹕「吾到新昌時﹐若不遇淸兵﹐吾將繞兵北向。將軍到義寧﹐若遇敵人﹐休與急戰﹐若不遇敵人﹐可直趨奉新﹐以窺南昌。吾自可以爲援應也。」胡國梁領命後﹐卽提兵東行。那時髙大節一軍旣過瀏陽﹐探得嶽樂正駐軍袁州上游﹐遂令軍士疾進。部將譚進宇道﹕「袁州下鄰萍鄕﹐不如攺道萍鄕而進﹐與夏丞相一軍合﹐較爲穩著。」

髙大節道﹕「吾昔破嶽樂﹐未嘗親抵嶽軍之前﹐今日柰何反下萍鄕﹖今惟有直走新昌耳。且嶽樂若聞吾至﹐必自回軍求與我一戰﹐斷不敢深入也。諸君休再多言﹐待破敵後﹐與諸君同唱凱歌。」便督軍直望新昌而去。

那日正行近新昌﹐已近日暮﹐那地名喚做大覺寺﹐卽令軍士紮營。忽探馬報稱﹐安親王嶽樂已回軍﹐正望西北而來﹐惟行程甚緩﹐計明日可以到此間矣。髙大節道﹕「果不出吾所料也。彼行程獨緩者﹐蓋懼軍力疲憊﹐爲我所乘耳。吾先到一天﹐正好教軍士休息﹐明日卻好教他中計。」便一面飛報胡國梁一路﹐攺令暫住義寧﹐以免簡王及希爾根兩軍攔下﹐一面將本部人馬一萬人分爲兩停﹐待嶽樂一軍到時﹐乘其喘息未定﹐卽以兩停人馬輪流攻戰。

又於每停之中﹐各分爲十隊﹐每隊五百人﹐使嶽樂應接不暇。分布旣定﹐並令偃旗息鼓﹐專候來軍。

原來安親王嶽樂亦沿途打聽髙大節行程﹐並謂左右道﹕「髙大節由瀏陽進兵﹐必爭新昌一路﹐志在牽制南昌﹐使董衛國不能急進﹐以助彼夏國相進兵也。吾當先爭新昌﹐以斷髙大節之望。」說罷催軍疾行。部將明阿問道﹕「王爺此次回軍﹐初時行程甚緩﹐至此又令疾進﹐何前後互異耶﹖」嶽樂道﹕「緩時欲養兵力﹐急時欲爭要地故也。」明阿聽罷﹐卽不復言。軍行將抵新昌﹐尙未得髙大節駐軍何處的實耗。嶽樂卽喜道﹕「新昌必未失也。」卽傳令到新昌駐紮。徐見居民紛紛逃走﹐卻言周兵已過大覺寺﹐已望北而行﹐並言此處已離周兵不遠。嶽樂卽傳令直走。時已近夜﹐嶽樂見於前次螺子山之敗﹐不敢夜行﹐卽令軍士下寨。夜裏令軍中輪流值宿﹐以備不虞。果然自夜至曉﹐全無敵軍動靜。不提防天甫黎明﹐軍中起來﹐只見各處一帶山林﹐皆是髙大節的旗幟。嶽樂軍中見了﹐已如魂飛天外﹐魄散九霄。正是﹕終夜未曾聞敵耗﹐侵晨竟已碎軍心。

要知後事如何﹐且聽下回分解。第二十六回

髙大節憤死九江城吳三桂親徵松磁市

話說嶽樂軍中於翌晨起來﹐見四圍山林樹木中盡是周兵旗幟﹐始知髙大節已先到此間﹐軍士皆魂飛魄散。因螺子山一戰﹐軍中皆知大節的名字﹐更互相畏葸。嶽樂卽傳令軍中﹐急進新昌。忽然喊聲大震﹐髙軍已分十數路﹐捲地殺來。每路人馬不知多少﹐嶽樂軍皆無心戀戰﹐惟互相逃竄。嶽樂制止不住﹐然猶故作鎭靜﹐卽號令軍中﹐分頭接應。怎柰髙大節軍鋒甚銳﹐又蓄力已久﹐皆猛勇前進﹐直奔嶽軍。髙大節又選精銳百騎﹐自爲前鋒﹐疾馳而出﹐直奔嶽樂﹐皆英銳莫當。嶽樂不能抵禦﹐先自望後而退。嶽軍見主將已逃﹐亦紛紛潰走。那髙大節初時本分兩停人馬﹐志在輪流接戰。今見甫行交綏﹐嶽軍卽退﹐已無容輪戰﹐卽令十數路一齊追趕。並下令軍中道﹕「嶽樂此去﹐必走新昌﹐與南昌銜接﹐望得此與董衛國聯合也。」便分軍二千人﹐使部將髙琦領之﹐打著自己旗號﹐從間道先到新昌城﹐一面飭軍士從上游橫貫而追。

那時嶽樂自奔逃之後﹐欲避出重圍﹐卽與周兵混戰﹐卻令軍士還槍向後抵禦﹐且戰且走。一面令明阿領五千人﹐先爭新昌﹐分爲犄角﹐並護南昌要道。髙大節亦知其意﹐轉令軍中放開重圍﹐讓嶽樂走出﹐只銜尾趕來。十數路不住環擊﹐令嶽樂無從混戰。髙大節一頭追趕﹐一頭下令招降﹐故嶽軍散去愈眾﹐嶽樂大憤。及奔至一座小山﹐令軍中就地阻山爲營﹐再與髙軍混戰﹐忽流星馬飛報禍事﹐那都統明阿欲奔新昌﹐被髙大節分軍截擊﹐都統明阿已陣亡去了﹐所領五千人﹐盡降髙軍去也。嶽樂聽得﹐心膽俱裂﹐不覺嘆道﹕「大節不死﹐吾不得安。」正說間﹐髙大節已率百騎馳至。嶽樂護兵有吉林馬隊二千名﹐卽下令護兵道﹕「彼漢兵也﹐汝等降亦不得生﹐速宜死戰。」

護兵聞令﹐一齊奮發﹐矢石齊下﹐大節不能進﹐軍勢稍卻。嶽樂卽率軍與髙軍混戰。還虧髙軍十數路殺來﹐嶽樂終站立不住﹐望後復走。髙大節復追二十餘里﹐天色已暮﹐權且收兵。計此一戰﹐殺得嶽軍七斷八續﹐人馬死傷甚眾。嶽樂令軍士不要住歇﹐直望南昌而走。

時董衛國聽得嶽樂敗北﹐卽引軍來救﹐同進南昌省城。髙大節聽得嶽樂已有救兵﹐亦不再追趕﹐先引軍據了新昌。一面向胡國柱﹑夏國相二處報捷﹐並請國相進兵。不料夏國相默計髙大節已過江西﹐卽引兵已復出萍鄕﹐仍望南昌進發。髙大節得有消息﹐卽與夏國相會期共攻南昌。時淸將嶽樂旣敗﹐部下只存殘卒萬餘人﹐董衛國亦只有二萬人﹐但自髙大節兩戰﹐人心膽落﹐南昌城內居民﹐日傳髙軍將至﹐省垣必陷﹐故紛紛遷徙。人心動搖﹐軍心亦餒﹐且互相逃竄。董衛國道﹕「昔日乘一鼓之气﹐不能遽入湖南﹐大爲失算。今軍心如此﹐固不能戰﹐亦必守南昌不住﹐不如避之。」嶽樂道﹕「簡王尙擁重兵﹐惟屢次觀望﹐勞師糜餉﹐使我奔馳數年毫無寸功﹐能不愧死﹖」徐又道﹕「昔以完全兵力猶不能禦敵﹐今旣敗之後﹐兵無斗心﹐外無援力﹐焉能用武﹖卽坐守此間﹐亦不能獨當兩路之衝也。」便與董衛國計議﹐率領人馬﹐攜取庫款﹐棄南昌而逃。髙大節復思夏國相旣進江西﹐卽謂左右道﹕「嶽樂﹑董衛國等坐守孤城﹐一軍不能當兩路之衝﹐必棄城走矣﹐吾當截之﹐勿令其再養元气也。」正欲派兵時﹐已得有嶽樂棄去南昌的報告﹐卽嘆道﹕「彼逃誠速﹐今追之亦不及矣﹐眞可惜也。」部將吳用華道﹕「嶽樂自領兵以來﹐未嘗得一勝仗。吾軍與戰二次﹐皆潰。今𨿽逃去﹐亦不足慮﹐將軍何故爲之嘆息耶﹖」髙大節道﹕「非也。嶽樂𨿽非能將﹐然性情勇毅﹐其志不因敗而驚﹐气不因敗而餒。今日𨿽敗﹐明日復來﹐不可不防。若簡王喇布﹑將軍布爾根等﹐吾直視之如兒戲耳。」說罷﹐左右皆爲嘆服。

時胡國梁所領一軍已到新昌。髙大節暫畱胡國梁駐紮新昌﹐欲親進南昌省城﹐與夏國相面商進兵之法。忽接得夏國相來紮﹐著髙大節領兵先奪九江﹐以免敵軍得準備防守﹐並言自行領兵奪鄱陽湖﹐卽制造水師船隻﹐以備渡江之用。時夏國相又催令耿王進兵﹐並調水師提督林興珠領內河水師﹐會於鄱陽湖﹐故約髙大節於本軍奪得鄱陽湖之後﹐一日渡江。髙大節得令不敢怠慢﹐卽提兵直往九江﹐沿義寧而進。時韓大任旣死﹐其弟韓元任尙在胡國柱軍中﹐元任卽大節軍中胡國梁之婿。元任旣憤其兄之死﹐以髙大節直沿平江過新昌﹐不肯先出九江以救大任﹐故數短大節於胡國柱之前。且此次大節得勝﹐胡國梁只另領一軍先赴義寧﹐故不與其功﹐遂向左右道﹕「髙大節以我先出義寧﹐以義寧旣不用戰爭﹐又不用攻守﹐實置我於無用之地耳。若以我爲無用﹐旣不宜以我分領一軍。且駐紮義寧﹐虛延時日﹐由湖南卽直趨九江﹐或猶可以救韓大任也。」因是積有怨言。

那時淸將安王嶽樂以屢敗於髙大節﹐心中正憤﹐忽探得大節軍中將帥不睦﹐於是布發謠言﹐謂大節坐視韓大任不救﹐且屯兵於義寧﹑新昌﹐不截擊嶽樂及董衛國﹐使嶽樂二人得全師而遁﹐實大失機會等語﹐傳徧江西。胡國梁卽飛報胡國柱。時國柱聽得﹐以前者誤聽韓大任之言﹐致撤回髙大節﹐已貽誤於前﹐故聞國梁之言﹐亦不敢輕信。惟韓元任日在國柱之前數短髙大節﹐且謠言所播亦有道理﹐不由胡國柱不疑﹐便馳函力責髙大節﹐責以旣不應虛畱義寧一軍不救大任﹐又責以不應放過嶽樂﹐自後須竭力從公﹐勿以私仇害公事等語。大節聽得﹐意殊不樂。自知又爲人所搆陷﹐大爲抑鬱﹐遂致得疾。

乃與左右計議﹐以本軍旣進﹐若以主帥得病中道折回﹐敵人必乘機交攻﹐非爲良策﹐便諱病不布﹐力疾先進九江﹐時淸將簡王及希爾根正駐九江城﹐因聽得髙大節已到﹐卽棄城而遁。髙大節卽進了九江城﹐威聲大震﹐附近州縣紛紛降附。自是髙大節疾益加劇﹐所有醫藥俱皆無效。自懼一旦棄世﹐必致貽誤軍機﹐一面報知胡國柱使人接代﹐俾得卸去兵權﹐解任養屙﹐一面又馳函報知夏國相。函道﹕弟自復統師幹﹐重進江西﹐仗國家之靈﹐所向克捷。嶽樂遠遁﹐遂抵九江。得接胡駙馬函報﹐責以勉力國事﹐毋以公事發私仇。竊惟韓大任銳意渡江﹐弟卽先進九江亦難得及﹐且無以破嶽樂一軍﹐則南昌之道梗塞﹐弟所以由平江先入新昌者﹐此耳。弟惟不敢輕敵﹐以簡王尙扼上游﹐不得不分兵先駐義寧堵截者﹐亦非有他意也。駙馬見責﹐弟方黽勉以圖﹐何期二豎遽侵﹐不能視事。設因疾不起﹐反貽誤軍情﹐厥罪尢重。已函報駙馬派員交代﹐俾得解職養屙。他日若藉鴻庇﹐玆克將痊﹐當復叩馬前﹐重受驅策也。區區之意﹐除請命胡駙馬之外﹐謹具函報告下情﹐以報知己。伏惟鈞鑑。

夏國相得書﹐知道髙大節得疾之由﹐不勝太息。卽與胡國柱函商﹐派員接代。惟時髙大節病勢已日深一日﹐自知不起﹐乃以軍符印信交副將胡國梁執掌。越日更吐鮮血不止﹐遂歿於軍中。自髙大節歿後﹐江西一帶軍事又復多變動﹐不在話下。

且說陜西一路﹐王屏藩自退至固原﹐王輔臣自戕莫洛﹑破鄂洞之後﹐卽與王屏藩合兵﹐互爲犄角﹐欲通平涼之路﹐先撲西安。將軍瓦爾喀棄城夜遁﹐輔臣遂入西安﹐聲勢大振。三桂先發白銀二十萬犒軍﹐又以王爵賜封輔臣﹐故王輔臣益爲盡力。以王屏藩屢扼於圖海一軍﹐便欲與屏藩合兵共攻圖海。

時屏藩與圖海相持﹐勢力悉敵﹐大小百戰皆不分勝負﹐兩軍互有死亡﹐又互有增兵。相持年餘﹐屏藩終不能越平涼之路﹐已欲捨去平涼﹐攺道擾鳳翔而進。及聞王輔臣合攻圖海之計﹐卽與王輔臣計議。輔臣道﹕「以將軍本部﹐已足與圖海相持﹐圖海且不能得志。若益以弟處一軍﹐可以摧圖海而有餘。圖海若敗﹐餘子皆不足慮矣。」王屏藩道﹕「此言甚是。但圖海老將﹐若見稍有失利﹐惟率軍死守﹐必不輕戰﹐吾故無可如何耳。且其部下﹐如張勇﹑王進寶﹑趙良棟﹐皆驍勇耐戰﹐𨿽不能當我兩路之兵﹐然彼未嘗不足以自守也。」時吳之茂在旁﹐亦道﹕「在此相戰一年﹐終不能柰圖海何﹐軍心亦已气沮。若徒在此搏戰﹐必無濟於事。愚以爲另分一軍﹐能越出圖海之後﹐以趨山西﹐則圖海必望風而退矣。」王輔臣道﹕「若以一軍先繞道山西﹐似爲良策。然兵少則不足於用﹐兵多則此間已失一大軍﹐從前所得之土地亦將復失﹐又將柰何﹖前者周皇已發李本深領軍入陜﹐惜本深因病中道折回﹐遂無有繼進者耳。今不如奏知周皇﹐派兵繞道入晉﹐較爲得計。」王屏藩聽得﹐大以爲然。乃會奏三桂。三桂覽畢﹐拍案起道﹕「朕自入川以來﹐不徵久矣。今小兒輩不能了事﹐非朕親徵不可。」便大閱師徒﹐下諭親徵。共領二十軍﹐計共八萬人﹐擇日起程﹐望松磁市進發。正是﹕已見諸軍難勝敵﹐又勞三桂再興兵。

要知後事如何﹐且聽下回分解。第二十七回

走固原王輔臣投降奪荊州蔡毓榮獻捷

話說吳三桂接得王屏藩奏報﹐便要親徵﹐向松磁市進發。時淸朝康熙十三年﹐吳周攺元爲昭武元年﹐於成都大營宮室﹐又增封各官﹐仍以雲南爲故宮﹐衡州爲攺元卽位之地﹐已定爲都會﹐至是又經營四川﹐謂爲新都。三桂旣以內事委付大駙馬郭壯圖﹐兼守雲南故都﹐而自欲往來於四川﹑湖南﹐以爲因應。初時以國權付諸駙馬胡國柱﹐欲以軍旅之事付諸夏國相及馬寶二人﹐卽欲深居簡出。及見王輔臣﹑王屏藩﹑吳之茂﹑譚洪等均不能通平涼之路﹐卽集成都諸臣計議。三桂道﹕「長安爲古來建都之地﹐重關疊險﹐可以自立﹐此朕所必爭。叵耐圖海孺子﹐阻朕大計﹐欺朕兒輩﹐以塞平涼之路﹐此朕所最憤也。昔朕馳驅戎馬﹐圖海尙爲朕副﹐諸事尙由朕指點。今欲爲逄蒙殺羿耶﹖吾必手刃之﹐以雪朕憤。」諸臣聽罷﹐齊道﹕「以陛下戰必能勝﹐攻必能取﹐縱橫天下二十餘年﹐誰不望風而潰﹖今若親徵﹐必能早定大事﹐此國家之福也。」三桂聽了大喜。卽轉進後宮﹐向愛妃蓮兒具述親徵之故。蓮兒道﹕「自陛下入川以來﹐久不與軍事。人生如白駒過隙﹐宜及早平定大事。陛下春秋已髙﹐若再事遷延﹐且國事不知若何﹐更恐將來繼位者﹐無復如陛下之英雄﹐則國事殆矣。卽有諸臣能事﹐何若陛下親見其成﹖況陛下先聲奪人﹐此行一出﹐軍心亦定﹐是天下不足平也。故以妾愚見﹐親徵爲是。」三桂道﹕「汝婦人且知大事﹐然朕豈有不知﹖朕初起義﹐六省俱下﹐遂及成都。今朕久未親徵﹐軍事卽多挫折﹐故朕意已決。所不能捨去者﹐卿耳。」蓮兒道﹕「陛下戲言耶﹖陛下此行﹐必能了事﹐卽不復再親戎馬之勞﹐妾亦得長侍左右矣。」三桂道﹕「後日之事﹐由後日言之。然朕目前﹐焉能遽離卿也﹖」

蓮兒至此自忖﹕三桂必要與自己同行﹐己若不肯時﹐必不肯出徵﹔自己若去時﹐又恐致礙軍事。乃轉一計道﹕「妾自幼怕見烽火之煙及槍炮之聲﹐且又不曾見過戰事﹐妾焉能隨陛下於戎馬之中﹖願陛下毋以妾一人誤國家之大事。」三桂道﹕「何誤之有﹖卿𨿽隨軍﹐朕自有法處置﹐不勞愛卿費心也。」

蓮兒又道﹕「妾聞婦人在軍﹐兵气不揚。陛下不必如此﹐請以國事爲重。」

三桂聽已﹐笑道﹕「卿何見之淺也﹗古人且恃娘子軍以取勝﹐古來女將立功﹐猶且不少﹐安見婦人在軍便誤兵事耶﹖」蓮兒道﹕「陛下此言差矣。此乃古之女將軍﹐妾實非其類也。」三桂道﹕「昔韓世忠爲宋名將﹐每戰必以紅玉跟隨﹐卿何不效之﹖」蓮兒道﹕「妾自問無此效力﹐恐誤陛下軍事。」三桂道﹕「卿若不同行﹐朕惟有罷親徵之議﹐斷不能委卿於他人之手﹐使冷暖不知﹐饑飽不聞也。」蓮兒道﹕「陛下癡耳﹗陛下身居九五﹐玉食萬方﹐妾承恩寵﹐使令滿前。陛下卽愛妾﹐亦何所顧慮耶﹖」三桂道﹕「無論如何朕斷不捨卿而去﹐卿勿多言。」蓮兒至是又忖﹕己若不去﹐三桂必不出徵﹐惟有應允同行。三桂大喜﹐卽下令校閱師徒。以李本深病勢已漸愈﹐乃用爲前部先鋒。共大小將校數百員﹐領大軍十萬﹐出成都而去。

早由百官送出城外﹐三桂謂百官道﹕「煩諸卿爲朕整理內事﹐待朕平定天下之日﹐當回來與諸卿作太平宴也。」百官聽已﹐皆呼萬歲。時吳三桂之意﹐先欲扼松磁﹐而以舟師陳列虎渡口﹐以爲犄角﹐並截荊州上游大兵﹐以斷淸兵咽喉之道。遂分派大將王會﹑洪福二人﹐分掠谷城﹑鄖陽等處﹐以爲聲援。然後自統大軍﹐斜望東北而進。

早有消息報到圖海軍中﹐圖海道﹕「三桂此行﹐欲扼我之後也。我此時當求先進﹐彼軍一敗﹐則吾軍在陜西再無所礙﹐吾卽可長驅入蜀。若待三桂兵到﹐彼聲勢更大﹐不可爲矣。」乃以部將張勇﹑王進寶﹐分兩路先趨西安﹐以擊王輔臣一軍﹔自統大軍進發﹔另遣部將趙良棟﹑朱芬等﹐分軍牽制王屏藩一路。分撥旣定﹐立卽拔隊起程。

時王輔臣聽得圖海軍到﹐便知會王屏藩應敵。惟左右皆諫道﹕「圖海向以持重老我師﹐今忽然出來﹐必有原故。或周皇已經出師﹐故彼急於求戰﹐戰如不勝﹐然後退兵耳。我不如以其道還治其人﹐深溝固壘﹐以圖自守。彼求戰不得﹐而周皇大兵又持其後﹐圖海必敗。圖海旣敗﹐卽平涼之路可通﹐亦可長驅以出晉陽﹐此最上之策也。」王輔臣聽罷﹐不以爲然﹐並道﹕「我軍屢攻圖海﹐皆被圖海堅持﹐終不能決个勝負。今彼到來﹐豈可放過﹖吾將以一戰克之。若曠日持久﹐實非良策。」乃一面知會王屏藩﹐告以出師﹐使速爲接應。惟王屏藩已接三桂明諭﹐知道三桂已經起兵﹐本不欲卽戰﹐不料圖海此次出兵非常迅速﹐因料王輔臣﹑王屏藩若彼此互商﹐必執持重穩著﹐便求戰不得﹐大非所宜﹐故催令趙良棟﹑朱芬一路先進﹐自己亦鼓勵三軍疾行﹐並道﹕「王輔臣初從三桂﹐未嘗少挫﹐必輕於一戰。實則吾反懼屏藩﹐不懼輔臣也。此行破輔臣必矣。」

時王輔臣旣拒眾臣之諫﹐將所部人馬離城望東而進﹐單迎圖海﹐而以部將吳雄﹐領軍守城。心中旣輕視圖海﹐一軍已全沒準備﹐只求急戰而已。淸將圖海行至中途﹐謂王進寶道﹕「王屏藩用兵較王輔臣略爲謹愼﹐必派兵往援輔臣﹐可於半路要擊其救兵﹐彼見兵已失﹐軍心必落矣。且王輔臣若敗﹐必走固原﹐以求庇於王屏藩。汝可領兵斜向固原一路﹐兵緩緩而進﹐以向屏藩所發救兵。若破其救兵之後﹐可回軍以截王輔臣。旣不與輔臣相遇﹐亦可前去助戰也。」又謂張勇道﹕「王輔臣盡提大兵前來﹐西安城內必然空虛。汝可以輕騎繞道﹐抄出王輔臣之後﹐以襲西安。若旣得西安﹐輔臣必立腳不住。卽西安不下﹐亦可散布謠言﹐以猶彼軍心也。」二將領命去後﹐圖海又調貝子鄂洞一軍前來會戰。去後﹐卽率兵疾馳。

行抵虎山墩地方﹐已與王輔臣相遇。那王輔臣以圖海遠來﹐便急欲開戰。

忽接王屏藩來書﹐力言急戰之不利﹐惟必派兵來援等語。那時王輔臣仍以屏藩之言爲非﹐並謂左右道﹕「屏藩畏事如此﹐宜其轉戰經年尙不能通平涼之路也。」言罷﹐正在督戰間﹐忽報圖海一軍現依山結陣。王輔臣道﹕「彼軍紮營旣定﹐攻之卽難﹐不如從速求戰。便號令諸軍﹐鼓噪而進﹐直逼圖海前營。惟圖海初猶不動﹐輔臣乃並力攻擊。圖海謂諸將道﹕「我紮營未定﹐而彼軍來攻﹐守無可守﹐不如應之。」便傳令諸軍混戰﹐自晨至午喊殺連天﹐尙未分勝負。正酣戰間﹐忽左路紛紛潰退﹐原來貝子鄂洞已引兵到來。前因經略莫洛被戕一事﹐鄂洞受了嚴譴﹐此次更爲奮勇。王輔臣此時已戰了多時﹐不能勝圖海一軍﹐料難再當鄂洞之眾﹐心中頗爲悔怯。但念此一次爲生死關頭﹐仍力督軍奮勇抵禦﹐並望王屏藩救兵到來接應而已。

不料一波未平﹐一波又起﹐軍中已傳西安失守﹐軍心大懼﹐一時紛亂起來。王輔臣方殺數人﹐並傳令道﹕「吾離西安時﹐已畱重兵守禦﹐西安城池堅固﹐安能便下﹖汝們休信謠言。」王輔臣𨿽如此說﹐爭柰軍中多是西安人﹐正不知城池是否失守﹐各有父母兄弟家人婦子﹐方不知死生存亡﹐如何不掛念﹖故皆無心戀戰。不想西安失守之信﹐愈傳愈緊﹐軍士多有哭泣的﹐戰力大緩。圖海及鄂洞乘勢攻擊﹐王輔臣𨿽然奮勇﹐柰軍士已互相潰退。時王輔臣正欲暫退西安﹐柰疊來報告﹐皆知西安已陷。原來張勇先派一千人潛進城中﹐那守將吳雄以爲王輔臣尙在前敵﹐料敵軍不能猝至﹐故守備亦緩。淸將張勇乃乘機令軍士攺裝混入﹐及至攻城時﹐在內吶喊助威﹐城中周軍不知淸兵何時進城﹐一時慌亂﹐張勇乃乘勢拔了西安。吳雄懼王輔臣見罪﹐已自刎而死。這點消息傳出﹐王輔臣知西安確已失守﹐不禁心膽俱裂。計思前敵不能抵禦﹐西安又不能回去﹐因王屏藩有發兵相援之報﹐乃率敗兵逕奔固原。

時圖海一軍已占領虎山墩﹐卽分兩路﹐一路以貝子鄂洞先趨西安﹐一路則自將所部﹐追逐王輔臣。圖海並謂諸將道﹕「王輔臣以勇略出於一時﹐三桂認爲義子﹐付以重任﹐若能破之﹐則屏藩亦將膽落矣。今乘彼窮蹙之時﹐幸勿放過。諸君立功﹐在此一舉。」言罷﹐諸將皆乘一勝銳气﹐踴躍而進﹐直躡輔臣之後追來。

時王輔臣親自斷後﹐且戰且走﹐猶望與王屏藩的救兵相遇。約行走數十里﹐已近入夜﹐忽見前途塵頭大起﹐疑是王屏藩的救兵。原來王進寶得了圖海之命﹐要阻截屏藩援應﹐那王屏藩又被趙良棟及朱芬牽制﹐不能移動﹐已派出吳之茂領兵五千人往援輔臣。甫至途中﹐已被張勇探得行蹤﹐用埋伏計襲破吳之茂一軍﹐復領兵而回﹐正遇輔臣﹐故輔臣誤以爲屏藩的救兵﹐又在入夜﹐不能分辧。正自心喜﹐忽來軍行近﹐槍聲齊響﹐皆向輔臣軍中攻擊。

王輔臣大驚。隨見探馬報道﹕「此非王屏藩救兵﹐乃敵將張勇引軍來截去路﹐吾救兵已爲張勇所敗矣。」王輔臣此時見前後受敵﹐卽欲自刎。惟念三軍性命系於自己﹐若有一綫之路﹐亦當相持﹐乃移軍斜向一山駐紮。

少時圖海與張勇兩路俱到﹐將山下團團圍住。王輔臣惟令三軍艸艸結營﹐準備矢石﹐以圖撐拒。圖海與王輔臣幾番衝突﹐終不能登山。圖海道﹕「輔臣𨿽敗﹐猶死鬥如此﹐眞勇將也。若非先破西安與破彼救兵﹐恐此次勝負正未可知矣。」便令三軍再攻。一連日夜﹐不能得手。圖海乃令軍士四圍截緝﹐以斷王輔臣水道。輔臣乃謂軍中道﹕「吾軍中多王懷淸舊部﹐以前日兵變之故﹐吾乃撫而用之﹐圖海仇恨深矣。汝輩若降﹐皂白不分﹐必盡爲圖海所殺。今惟有竭力死守耳﹐不久必有救兵馳到﹐便是生機。卽或不然﹐本帥亦與諸軍共死於此﹐斷不獨自生還﹐以負三軍也。」三軍聞言﹐皆爲感泣﹐故死力相拒。柰隔兩日之後﹐水道俱困﹐糧亦漸盡﹐仍未有外援。王輔臣乃自領一軍﹐先行欲衝突下山。惟圖海人馬眾多﹐終不能衝出﹐又復上山屯歇。眼見諸軍多有渴斃的﹐有餓斃的﹐王輔臣束手無策。

時正在焦灼間﹐忽報圖海使人送書至。王輔臣聽得﹐已知圖海來意﹐不覺長嘆一聲﹐然後把來函拆視﹐函道﹕輔臣將軍麾下﹕將軍本沐本朝恩澤﹐只聽吳三桂一時之煽動﹐陽受父子之情﹐遂訂君臣之分。捨現有之富貴﹐而冀立不可知之功名﹐此稍有識者﹐所不爲矣。而將軍弗悟於前﹐復樂爲盡力沈迷﹐猖獗以至於此﹐此某所以爲將軍惜也。然前轍已往﹐來軫方猷。將軍以勇蓋三軍﹐以孤軍獨當數路。血戰數日﹐危而不變。將軍卽念吳氏籠絡之親情﹐惟時局至此﹐外援旣絕﹐猶復撐斗﹐將軍亦可以告無罪矣。將軍勇略爲某所愛﹐倘能自悔迷途﹐遐登覺岸﹐束身來歸﹐當表奏朝廷﹐如前錄用。棄瑕獎美﹐固朝廷所樂爲。旣能爲一己畱有用之身﹐復能爲三軍救垂危之命﹐仁至義盡﹐爲將軍計﹐莫善於此。卽將軍不自惜其死﹐如三軍何﹖倘將軍不以僕言爲河漢﹐某亦不忍故盡其力﹐惟將軍圖之。

王輔臣看了﹐意復躊躇。原來圖海於戰時已服輔臣之勇﹐今見其身處絕地﹐猶能臨危制變﹐鼓勵三軍﹐一發敬服﹐故甚愛之。且欲於輔臣降後優待輔臣﹐以爲之倡﹐故以此函相勸。時輔臣本有待屏藩來救之心﹐不料王屏藩亦被敵軍牽制﹐𨿽那時淸將朱芬已被屏藩槍擊陣亡﹐柰何趙良棟善能用軍﹐王屏藩終不能取勝﹐方自顧不暇﹐焉能更顧輔臣﹖是以王輔臣日盼救兵﹐如望解倒懸﹐柰救兵依然不至。又爲圖海一函所感動﹐卽與左右計議﹐以定降否。惟部下諸將﹐皆面面相覷﹐不復置詞﹐惟俯首而已。王輔臣道﹕「吾已知諸軍之意。以吾一著之差﹐以至於此﹐吾罪固重﹐然安忍禍及諸軍﹖」乃函復圖海﹐如允不殺降﹐卽願相投。圖海自無不允肯。王輔臣卽率眾投降。

輔臣甫至營門﹐圖海卽親自出接﹐卽謂道﹕「將軍此戰﹐實生某敬服之心。」輔臣遜謝後﹐圖海卻點輔臣軍中﹐輜重已盡﹐糧食乏絕﹐降兵皆有饑渴之色。圖海乃命賜以飲食﹐並謂部下諸將道﹕「輔臣軍糧旣盡﹐水艸亦乏﹐而軍心依然不變﹐可謂善於用兵。古之良將不及也﹐吾甚敬之。」自此優待輔臣﹐並問以攻敗屏藩之計。輔臣不答﹐隨道﹕「人生所重者﹐知己。三桂視我如子﹐屏藩視我如兄﹐焉有子弟可以攻其父兄之理﹗且吳氏舊部﹐皆慣戰勁旅﹐恐不能猝取。願公毋輕視之。」圖海聽罷﹐默然。隨表奏告捷﹐並請優待輔臣﹐以爲來者勸。遂率兵自取固原。忽報趙良棟﹑朱芬往攻王屏藩﹐被屏藩堅壁相拒﹐不能取勝。朱芬並已陣亡﹐並請援助。圖海道﹕「屏藩果不易攻也。吾軍已疲矣﹐今宜撫卹各郡﹐稍休士卒﹐再行進取。」便令趙良棟暫行退兵。不在話下。

且說吳三桂已至松磁﹐時前部先鋒李本深又復患病﹐三桂只得再令送回成都安置。時三桂方遣將分兵南略均州﹑南漳﹐以通興安﹑漢中之路。那日正用晚膳﹐恰報到王輔臣兵敗欲走固原﹐卽被數路圍困﹐水源困乏﹐糧食俱盡﹐王屏藩又被敵人牽制﹐不能相救﹐以致輔臣已降。三桂聽得﹐面色突變﹐雙手打戰﹐杯箸俱墜﹐半晌不能發言。徐徐道﹕「輔臣與朕有父子之情﹐今且如此﹐人心難固矣﹗何天不助我也﹖」又嘆道﹕「輔臣虎將﹐今以資敵﹐安能有濟乎﹖」言罷﹐口吐鮮血﹐遂以致病不能視事。左右皆請回軍﹐吳三桂道﹕「朕不易到此﹐疾病時所常有﹐何至因此卽退耶﹖」左右遂不敢言。

柰三桂病勢終未痊可﹐諸將皆爲顧慮﹐恐敵軍一到﹐勢不可爲矣﹐又再請三桂回軍。三桂道﹕「若胡國柱﹑馬寶﹑夏國相﹑李本深﹐有一人在此﹐朕斷不回軍也。今眞無如何矣﹗」言罷﹐長嘆一聲﹐卽令全軍先返成都。惟前遣出分掠興元﹑南漳﹑鄖陽各路﹐暫不撤回。以壯聲勢。

這點消息報入淸將蔡毓榮軍中﹐毓榮卽集諸將計議道﹕「周將馬寶本屬能員﹐今久踞嶽州﹐不能再越一步﹐天之不助吳國﹐亦可見矣。三桂直出松磁﹐實欲踏平晉﹑汴﹐今又因病折回﹐軍心必餒矣。吾自受任以來﹐未立大功﹐不過以順承郡王觀望不前﹐懼無後援耳。今有此時機﹐且不能不進。況三桂已畱兵分掠各郡﹐若任其得勝﹐後患更多﹐尢不能不急進也。荊州爲川﹑湖咽喉交通之地﹐三桂得此﹐實足西顧成都﹐東顧長沙。今當先取荊州﹐以斷彼交通之地﹐則彼軍首尾不能相顧矣。」便令巴爾布﹑碩岱﹑珠滿等﹐各率兵五千人﹐分道直取荊州。又令楊捷統率水師﹐直駛上游﹐以爲水陸並進。

分撥旣定﹐並囑諸將道﹕「敵兵在荊州城內不及萬人﹐尙無準備﹐今宜疾趨﹐使不能爲之防備﹐則荊州唾手可定也。」諸將得令﹐一齊奮發。時周軍因蔡毓榮許久不出﹐不大畱意﹐胡國柱在長沙本兼理各路﹐又日事飲酒賦詩﹐故荊州全不提防。敵人猝至﹐遂使蔡毓榮得收其功。正是﹕守城旣已無奇策﹐來將何難奏凱歌。要知後事如何﹐且聽下回分解。第二十八回

棄嶽州馬寶走長沙據平涼屏藩破圖海

話說淸將蔡毓榮令巴爾布﹑碩岱﹑珠滿﹑楊捷等﹐分水陸兩路共取荊州。

巴爾布卻令珠滿領五千人握長沙通荊州之路﹐以防長沙救兵﹐自與碩岱並楊捷直趨荊州而去。時長沙城內只有周將馬應麒駐守﹐所部約有五千人﹐不意淸兵猝至﹐適又臥病﹐故全未準備。比至那日黃昏時分﹐忽聞城中喧鬧之聲﹐早有守城將士飛報前來﹐道是敵軍大兵。馬應麒聞報﹐大喫一驚﹐從病中躍起﹐急欲向長沙告急﹐惟四門已被困得鐵桶相似。馬應麒只得扶病而起﹐督軍守城﹐竭力抵禦﹐以待外應。惟城中人馬𨿽少﹐然守禦甚力﹐巴爾布等幾番猛攻﹐終不能下。巴爾布卻謂部下道﹕「蔡都督以此任委諸吾等﹐若不能復一荊州﹐何望恢復數省﹖且以四路之眾﹐而不能克一荊州城﹐亦貽人笑。今志在城池必下。惟攻城之道﹐宜於初到之時鼓勵銳气﹔若曠日持久﹐敵人救兵環集﹐不可爲矣。」乃令各路各選壯士千人﹐以五百人持攻城之具﹐以五百人各執火箭﹐隨攻隨射﹐猛撲而進。楊捷又發炮助攻﹐不分晝夜﹐喊殺連天。城上守兵𨿽能抵敵攻城﹐卻不能防避火箭﹐故守城軍士不能立足﹐都卻退而下。巴爾布正攻北門﹐乘城上守兵卻退之際﹐直逼城下﹐一面猛攻﹐一面射火﹐又一面疊土而登。及至城上時﹐以火器當先﹐刀槍隨後﹐一聲喊進。城守人馬並未準備防火﹐皆不敢近﹐淸兵早破了南門﹐復乘機縱火﹐居民大亂。馬應麒𨿽不能支持﹐仍率兵巷戰。不料淸將碩岱憤居民附從周將﹐逢者便殺﹐居民皆倉皇奔遁﹐呼男喚女﹐哭聲震天﹐又被火器猛烈﹐民房多已著火。馬應麒嘆道﹕「爲吾一人失機﹐貽累滿城百姓﹐吾何忍偸生天地耶﹖」

乃徑奔回衙中﹐先殺其妻﹐並殺其女﹐然後自刎而死。時部下見主將已奔﹐皆倒戈願降。碩岱所部猶自不捨﹐依然亂殺。還虧巴爾布及楊捷兩人﹐急爲戒止﹐準令各軍投降﹐並救滅城中餘火﹐安撫城內居民。一面飛報蔡毓榮﹐報告捷音﹐一面畱兵荊州城內。復分兵於城外﹐以爲犄角﹐再候蔡毓榮號令﹐以定行止。

且說蔡毓榮自發兵襲取荊州之後﹐早料巴爾布等出其不意﹐必能得手﹐卽調兵往取嶽州。時周將馬寶統率全軍﹐疊經進攻武昌﹑漢陽﹐皆不能得志﹐大小不下數十戰﹐互有勝負。但那時𨿽依然往攻﹐獨不見蔡毓榮調將出戰﹐乃與部下計議。楊嘉來道﹕「駐守嶽州兩年﹐不能進取尺土﹐積時愈久﹐蔡毓榮籌防愈密﹐嶽州之無用可知矣。不如棄之﹐復沿九江而進﹐散蔡毓榮歷年籌防之局﹐從新進取﹐實爲上策。且江西一地﹐經髙大節再破嶽樂﹐乘勝之威﹐更易得手也。」馬寶道﹕「周皇初意﹐欲沿兩湖直趨大河南北﹐以應川陜之兵﹐故嶽州爲必爭之地。柰屢次渡湖﹐具不得天時﹐使蔡毓榮得以徐徐準備﹐而悉銳以防。我軍勢如騎虎﹐已難於遽下矣。吾今日非不知嶽州難以用武﹐柰長沙﹑衡州皆吾軍根據﹐一旦棄去嶽州﹐不啻自撤藩籬﹐稍有差池﹐何堪設想﹖此某所以屢籌不決也。」楊嘉來道﹕「胡駙馬亦世之良將﹐顧安坐長沙﹐惟飲酒髙會。如其不然﹐適銳以求一猛戰﹐猶不至頓兵耗日也。今捨九江乘勝可以進取之機﹐而長駐嶽州無用之地﹐竊爲元帥不取。」馬寶道﹕「吾亦曾分軍先出九江﹐柰以不能得手﹐中道撤回。今我全軍方懼不能獨當蔡毓榮﹐再無分軍之理。正惟胡駙馬如此﹐若全撤嶽州﹐如湖南全局何﹖」

部將譚洪又道﹕「某𨿽在此﹐甚憂荊州。若荊州一失﹐川湖交通皆斷﹐卽嶽州﹑長沙﹐亦肩背單寒矣。以荊州守衛空虛﹐蔡毓榮旬日不出﹐必有別計﹐不可不防。」馬寶深以爲然。

正議論對付之策﹐忽探馬飛報﹕荊州已失﹐守將已自盡﹐我軍已大半降淸矣。馬寶聽得大驚。楊嘉來道﹕「荊州已失﹐川湖消息旣斷﹐此時不特嶽州無用﹐恐湖南亦震動矣。」馬寶道﹕「從前蔡毓榮之不敢遽攻嶽州者﹐懼長沙發兵﹐沿荊州以掩其後也。惜胡駙馬擁兵不動﹐坐誤大計。今蔡毓榮連日不出﹐不過專聽荊州消息耳。彼若已復荊州﹐更無顧慮﹐吾料彼軍直出矣。」

說猶未了﹐見軍中震動﹐前軍報告道淸兵大至﹐速宜拒敵。馬寶聽得﹐速發令道﹕「昔日我攻淸兵﹐蔡毓榮惟以逸待勞﹐守而不戰﹐今我軍當如其道以施之。彼見無懈可擊﹐必領兵而退﹐那時別作計較。」諸將聽得﹐無語﹐以馬寶之策﹐不大謂然。馬寶乃再道﹕「吾非懼蔡毓榮者﹐不過事前未有布置﹐不能卽戰耳﹐諸君請勿多疑。」說了便令水師提督林興珠謹防洞庭﹐以防淸將楊捷水師之侵入﹐一面令諸將嚴守。果然彼攻此禦﹐喊殺連天﹐一連日夜蔡毓榮不能得志。馬寶謂左右道﹕「凡攻堅只靠初時銳气﹐今經一日夜我尙無損﹐蔡毓榮不能爲矣。」

不料正說間﹐忽報稱林興珠未到時﹐淸將楊捷已領水師襲進洞庭去。馬寶聽得﹐一時慌亂。左右道﹕「洞庭若失﹐彼若以舟師渡陸軍﹐以攻長沙﹐更分兵沿荊州而進﹐則長沙亦危矣。今不如退保長沙﹐較爲得計。」馬寶道﹕「退兵自是正策﹐但退亦不易。因彼全軍來攻﹐我若退時﹐彼將躡我之後﹐追奔逐北﹐我軍必大受殘傷矣。吾已有計在此﹐不煩諸君顧慮也。」乃令三軍一面抵敵﹐一面掘土取泥﹐使壁壘益加髙厚﹐卽漸緩其抵禦之力﹐待敵軍攻近時﹐始還槍抵戰。夜則熄滅燈火。如是兩日﹐蔡毓榮見馬寶將壁壘增髙﹐不料馬寶卽退﹐又恐難攻下嶽州﹐心中大爲憂慮。卽傳令移荊州人馬先攻長沙﹐一面又令楊捷以水師兵船渡陸軍過湖﹐以截馬寶之後﹐因此一連日夜不出。馬寶見得蔡軍忽然不出﹐乃謂諸將道﹕「蔡毓榮必將渡兵過湖﹐攻我後路﹐或逕攻長沙﹐是以不出。吾退軍﹐此其時矣。」乃令三軍仍將旌旗虛豎﹐一隊一隊陸續退出。

約兩日﹐蔡毓榮計期荊州之兵料已起程﹐且渡湖之兵亦料已登岸﹐乃悉銳猛攻嶽州城外周營。只見馬寶營中﹐只有旌旗﹐絕無動靜。漸進漸近﹐始知全是空營。毓榮乃嘆道﹕「古人有以進爲退者﹐今馬寶直以守爲退﹐瞞過吾矣﹐眞能將也。」蔡毓榮言罷﹐卽傳令進嶽州城。左右皆以爲不可﹐並道﹕「馬寶堅持近兩載﹐焉有驟棄嶽州之理﹖恐悉聚城中﹐以誘我們進城耳。」

蔡毓榮道﹕「棄犄角而守孤城﹐馬寶必不出此也。彼加增壁壘﹐正爲退計。彼料我必攻長沙﹐故出於此﹐又何疑乎﹖」於是率兵齊進嶽州﹐並飛檄荊州﹐撤回徑攻長沙之眾。諸將皆諫道﹕「吾軍正當乘勢而下﹐何以反退﹖」蔡毓榮道﹕「非爾籌所知也。馬寶全軍未憊﹐勢力尙雄﹐且又能軍﹐更加以胡國柱之眾﹐豈能擅取長沙乎﹖前之移調荊州一軍﹐不過以馬寶未退耳。今則長沙爲周軍精銳所聚﹐非合各路之力﹐不敢窺之也。」便令三軍固守嶽州﹐並與荊州一路相聯一气﹐以防再失。一面奏報收復荊﹑嶽二州﹐一面會商嶽樂﹐爲會取長沙之計。

且說馬寶率兵退至長沙﹐以軍情漸漸喫緊﹐卽會商胡國柱﹐整頓長沙防務。又報知夏國相﹐告以棄去嶽州﹐請夏國相籌固根本﹐再尋機會﹐然後進取。一面又報知成都﹐奏陳棄去嶽州之故。時吳三桂病才漸愈﹐聽得嶽州復失﹐不覺長嘆道﹕「朕初起事﹐不過數月間六省齊陷。乃轉戰經年﹐何反不如初也﹖今陜西旣已失利﹐湖南又復喫緊﹐朕將柰何﹖」說罷﹐不勝慨嘆。

時愛妃蓮兒在旁﹐卽進道﹕「歷來帝王開創﹐皆經許多挫折﹐然後能成大事。

以漢髙祖雄才大略﹐其手下又多謀臣勇將﹐且樹誅討無道秦之名﹐正是名正言順﹐天與人歸﹐乃旣危於滎陽﹑成臯﹐又危於鴻門﹐終於一戰成功。今陛下𨿽偶然失意﹐猶未及漢髙在滎陽之甚也。以陛下文武兼資﹐今病已漸愈﹐不久必當就痊﹐卽能再復親徵﹐以圖大事﹐何必灰心如此﹖」三桂聽已﹐道﹕「卿言亦良是。以婦人猶有此見識﹐不負朕恩矣。今湖南新挫﹐未能再起。王屏藩性情沈毅﹐臨事有斷﹐必足以當圖海。朕當先令屏藩進兵﹐朕若稍愈﹐必再出發矣。」說罷﹐卽召提督馬雄圖領精兵萬人﹐往助王屏藩﹐並催王屏藩從速進兵﹐以通平涼之路。馬雄圖得令﹐卽領受三桂敕諭﹐領兵入陜。行時﹐三桂囑道﹕「生力軍一到﹐屏藩一定舉兵﹐卿可兼程而往。但至時﹐去固原尙隔兩日路程卽當畱養軍力﹐以應王屏藩之用。屏藩更事已久﹐不勞多囑﹐但囑體朕心而爲之。卿等不負朕﹐朕必不負卿也。」馬雄圖卽領命而行﹐並由驛先馳報王屏藩﹐告以新兵將到﹐並告知行期。卽辭成都﹐沿徳陽過昭化﹑廣源﹐直向陜西進發。

是時馬雄圖所領精兵﹐一來防爲敵軍要截﹐二來又防是緩了行程﹐卽迆西取道白馬關而進。故一路路程安穩﹐行程迅速﹐並無阻礙。不一日﹐已到秦安縣﹐計去固原已是不遠﹐且又東近平涼﹐便依三桂所囑﹐緩了行程﹐以養軍力。

那時王屏藩已接得馬雄報告﹐知已領新軍到來﹐料知三桂必催自己出戰﹐乃與部下計議。吳之茂道﹕「王輔臣英雄耐戰﹐昔合其力猶不能得志於圖海﹐今我軍勢旣孤﹐卽增萬人﹐亦未見兵力雄厚﹐尙非圖海敵手也。孫子云﹕知己知彼﹐百戰百勝。愚意以爲苟非同皇親領大軍而來﹐必難了事﹐望元帥思之。」譚洪道﹕「我所爭平涼之路﹐而圖海亦悉力以阻平涼。今不如畱馬雄圖新兵扼守白馬要道﹐以固西川根本﹐然後我軍捨平涼一路﹐繞道而南﹐應漢中之兵﹐以再趨鳳翔﹐出圖海不意﹐以擾河北﹐究爲穩著。不知元帥以爲然否﹖」王屏藩道﹕「此皆非長策也。兵不在多﹐在夫能將。王輔臣𨿽敗﹐而圖海不敢正視我軍者﹐以我軍多是秦隴中人﹐習於彊悍而又久歷戎行﹐向稱耐戰故也。若謂繞道而南﹐合漢中兵力以取鳳翔﹐似爲穩著﹐然軍行旣遠﹐圖海豈有不知﹖是橫豎與圖海戰耳。以地理而論﹐則我軍在此﹐較圖海爲尢勝。是舍此他圖﹐仍非長策也。」吳之茂﹑譚洪聽罷﹐道﹕「元帥之言甚是﹐但將以何計處之﹖」王屏藩道﹕「吾前此之失敗者﹐以專力趨於平涼一路﹐故圖海亦能悉力相拒。今彼旣復西安省城﹐必注重西安﹐我卻調兵以爭平涼﹐有何不可﹖」

正議論間﹐忽報馬雄圖新兵已到﹐都在城外駐紮。王屏藩卽令新軍先行紮營﹐並請馬雄圖來見。馬雄圖卽往見王屏藩﹐宣布三桂所囑。屏藩道﹕「周皇之意﹐吾已知之矣。」說罷﹐並以所計向雄圖說知。雄圖道﹕「末將初進此間﹐情形不熟﹐只能受元帥驅策耳。」王屏藩便令馬雄圖領新軍萬人﹐移東繞道﹐潛出鎭源﹐以繞平涼之後﹔再令吳之茂領本部人馬﹐由西路先取隆徳﹐夾攻平涼﹔王屏藩自居中路﹐直向平涼進發。譚洪扼守固原﹐以拒貝子鄂洞之兵﹐以免後顧﹔又囑令馬雄圖﹑吳之茂督率軍士迅速馳走﹐俾出圖海不意﹐以制其死命。分撥旣定﹐各路人馬一齊起行。

且說圖海正回駐平涼﹐已聽得屏藩又復增兵﹐遂與諸將計議。以爲屏藩不日必然出戰﹐一面傳令西安﹐囑貝子鄂洞緊顧西安省城﹐如王屏藩盡提固原之兵前來﹐可分兵乘間襲取固原﹐以要其後路。傳令已畢﹐復大集各路將官王進寶﹑張勇﹑趙良棟等﹐會議應敵。王進寶道﹕「我料屏藩未必遽出。自輔臣降後﹐彼軍已孤﹐今之增兵正欲助守耳。」趙良棟道﹕「此說不然。彼軍起事﹐志在進取﹐安有不出者乎﹖」張勇道﹕「吾所憂者﹐西安耳。鄂洞人馬尙少﹐恐屏藩乘間取之也。」圖海道﹕「王張二將之言﹐皆非也。當王輔臣尙未附周之時﹐王屏藩以孤軍力爭平涼﹐未嘗少怯。今王輔臣𨿽降﹐而屏藩一軍未損﹐且復增兵﹐安得不出乎﹖若西安一路﹐敵人必不注意。彼蓋視西安爲囊中物﹐若能破我軍﹐何憂西安不下﹖故屏藩𨿽出﹐必不復爭西安﹐其必向我軍求戰無疑矣。」不料圖海與諸將正議論間﹐已報到王屏藩引軍大至。圖海此時猶不大著意﹐只說道﹕「果不出吾之所料也。」一面籌議應敵﹐一面著人再探王屏藩此來隨帶有何等將官。去後﹐已接連報到道﹕「王屏藩自統大軍﹐前部先鋒乃馬雄圖﹑吳之茂也。」原來王屏藩本派馬雄圖﹑吳之茂分兵﹐分略鎭源﹑隆徳而進﹐此次於先鋒隊獨打馬﹑吳二人旗號﹐蓋欲圖海不注意鎭源﹑隆徳兩路也。果然圖海聽得﹐謂諸將道﹕「馬雄圖卽新領增兵之人也。吾聞屏藩軍中﹐以吳之茂﹑譚洪爲健將﹐列爲左右護隊。今獨遣吳之茂﹐料他畱譚洪扼固原﹐是屏藩精銳悉聚於此矣。」於是令王進寶﹑張勇各領本部人馬﹐分應屏藩兩路前軍﹐自居中路﹐而令趙良棟所部爲遊擊之師。

分撥旣定﹐屏藩軍已到﹐就地與淸軍混戰。圖海驚道﹕「彼軍新來﹐應有布置於先。今急求混戰﹐其中可疑。」左右皆道﹕「屏藩此來﹐行程甚緩﹐必有他謀也。」圖海聽得﹐猛然道﹕「是矣。彼將繞平涼之後﹐故緩其行程﹐以待應兵也。」不想說猶未了﹐早報到鎭源已經失守﹐敵將隨後來也。圖海急撤遊擊一軍﹐令趙良棟先當鎭源一路。不多時又報到﹐隆徳已失守﹐敵軍分兩路而至﹐以夾攻平涼﹐爲首大將﹐乃馬雄圖﹑吳之茂也。圖海大驚道﹕「然則屏藩前部﹐必無馬﹑吳二將。彼必打馬﹑吳旗號者﹐欲我疏於鎭源﹑隆徳二路耳。屏藩卻瞞過我也。」言罷﹐便欲再移張勇一軍。忽然屏藩引大軍猛撲﹐圖海軍中隊伍全亂。王屏藩此時已知圖海不虞自己猝至﹐未曾準備﹐故有此慌亂﹐卽乘勢攻之。圖海軍中嘩然大震﹐還虧圖海與張勇及王進寶皆久經戰陣﹐尙能制下三軍。張勇﹑王進寶二人﹐已知此戰必然失利﹐惟是身先士卒﹐奮勇抵禦。兩軍相距﹐不及二里﹐彈石如雨而下。屏藩前部已稍卻。

王屏藩大驚﹐見圖海軍中如此銳戰﹐也疑鎭源﹑隆徳兩路有失。但到此時﹐自料一經退後﹐必至全軍覆敗﹐乃亦復身先士卒﹐猛勇攻撲。兩軍喊殺連天﹐忽然見圖海左軍在西南角上﹐已紛紛潰亂。原來吳之茂已由隆徳殺至﹐圖海軍正被王屏藩牽制﹐不能移動﹐吳之茂遂直進猛擊﹐故圖海左軍爲張勇所領者﹐皆望後而奔。王屏藩至此﹐已知吳之茂一軍已自得手﹐卽乘勢躡之。張勇以前後被敵﹐全軍大敗﹐並王進寶亦不能立足﹐一並潰散下來。王屏藩卽領全軍並力追趕﹐並下令道﹕「如得圖海者﹐當賞萬金﹐並奏封上爵。」周兵聞令﹐人人爭先﹐要捉圖海。正是﹕只因周將謀先定﹐幾使淸兵命不全。

要知後事如何﹐且聽下回分解。第二十九回

棄江西國相退兵走廣東尙王殞命

說話王屏藩乘圖海退時﹐率軍追趕﹐並下令如有殺得圖海者﹐卽獲重賞﹐故此人人奮勇﹐淸兵如何抵禦﹖惟有各自奔逃。圖海見周兵兩路躡追﹐恐平涼有失﹐乃令王進寶殿後﹐獨當吳之茂﹐而己則親自當王屏藩一軍﹐卽令張勇先行回守平涼。並向張勇道﹕「王屏藩累歲經營﹐志在通平涼之路。蓋自平涼以外﹐慶陽﹑正寧一帶﹐其守將多系王屏藩黨羽﹐以爲平涼一通﹐則足與各路聯合﹐指東而趨﹐秦晉皆非吾有矣。將軍宜並力守之。」張勇道﹕「屏藩來勢甚猛﹐必布置在先。鄂洞𨿽守西安﹐勢已孤立﹐吾甚憂之。」圖海道﹕「固原去西安尙遠﹐屏藩之力﹐必不及此也。」張勇道﹕「漢中久爲周兵所踞﹐固不難於進取。且吾聞武功﹑扶風一帶﹐亦有周兵分駐﹐此皆西安咽喉之路﹐若合而制西安一路﹐何憂不能﹖今我軍此敗﹐非如尋常小挫﹐聲勢已難於恢復。若並鄂洞一軍亦歸敗北﹐是吾國在秦隴之兵力﹐已一朝喪盡矣。不如設法寧棄西安﹐以保全鄂洞一軍﹐尙可徐圖再舉也。」圖海道﹕「將軍之言誠爲上策﹐卽能守西安﹐亦無裨大局﹐誠不如棄之。」便發令由驛馳報鄂洞﹐急棄西安﹐卽移軍長武﹐以爲聲援﹐兼顧鳳翔一路。去後﹐卽令三軍且戰且走。

張勇當先欲進城中﹐忽見城北一帶塵頭大起﹐遠望已見一支人馬﹐捲地追來。早有探馬飛報道﹕「鎭源已陷﹐敵勢甚銳﹐不能抵擋。來將乃新領增兵馬雄圖也。」張勇聽得﹐卽謂部將道﹕「休要理會﹐先據城中可也。」不想說猶未了﹐馬雄圖一軍已相離不遠﹐卽放槍向張勇轟擊﹐淸兵更亂。原來馬雄圖一軍﹐皆川陜建兒﹐慣在山上行走﹐故旣陷鎭源之後﹐卽如飛而至。

這一支又是生力軍﹐張勇以潰敗之際﹐焉能抵敵﹖故淸兵去城中尙隔二里﹐已紛紛逃竄。馬雄圖卻分軍一路追逐張勇﹐一路先來爭城。時王屏藩與吳之茂又躡後而至﹐圖海此時直已沒法。但見軍士呼天叫地﹐沒命的亂竄。圖海料知平涼難守﹐且諸軍如驚弓之鳥﹐縱然再駐平涼﹐亦無所用﹐乃攺令諸軍俱棄平涼﹐望長武而逃。

那時王屏藩見淸兵亂竄﹐料圖海必立腳不住﹐仍與吳之茂﹑馬雄圖分三路尾追。並下令道﹕「圖海在淸國軍中號爲能將﹐扼我平涼﹐降我輔臣﹐勢如猛虎。今當其陷落平涼﹐速宜制其死命。若縱之歸山﹐必噬人矣。三軍當雪屢劫之仇﹐立不世之勛。如能殺得圖海﹐封王之位不難致也。」於是鼓勵三軍﹐奮勇直追﹐萬槍齊發。屏藩更下令降者免死﹐於是淸兵在後的多有投降。屏藩一面招納﹐一面猛走﹐並令軍士放槍向敗兵叢中攻擊。

那圖海正走之間﹐忽座下馬已中一顆彈子﹐登時僕地﹐把圖海掀翻下來。

恰部將王振標在旁﹐急扶起圖海﹐以己馬讓之騎坐。王進寶先護圖海殺出﹐並謂圖海道﹕「我只顧退﹐彼只顧追﹐彼料我必無救應﹐必然不捨。我敗軍紛竄﹐難以顧及。主帥爲三軍所系﹐速圖自保。」說罷﹐乃令驍騎數百輔以吉林馬隊﹐先保圖海直透重圍。還虧有此一著﹐圖海幸免於死。周兵𨿽勇﹐終不能制圖海死命。只見淸兵除降者之外﹐死傷枕藉。沿途累屍﹐屏藩軍士追時﹐且踐屍而過。直追一日﹐將近長武﹐見圖海又已去遠﹐屏藩方始收軍。

計是役﹐淸兵死傷者萬餘人﹐降者萬餘人﹐將校死傷者不計其數。王屏藩大獲全勝。一面奏知三桂﹐一面畱吳之茂一軍﹐更撥部將十餘員﹐協守平涼。

並令馬雄圖駐紮附近﹐以扼守要道。卽大令將士給資犒賞﹐屏藩卻向諸將道﹕「吾久居秦隴﹐熟知地勢﹐部下健將勁旅又不可謂不多﹐乃轉戰經年﹐始通平涼之路。自是淸兵失其隘要﹐吾軍進取尢易﹐吾意周皇聞之﹐必喜形於色﹐諸君必獲重賞也。今圖海此去﹐必扼長武﹐然後再復增兵﹐以圖恢復。以其精力喪盡﹐非增兵不能再舉。然吾已有法處之矣。」便飛咨漢中一路﹐直出鳳翔﹐擾岐山﹑扶風﹑武功一帶﹐以增西安。復令譚洪以固原本部撫收各郡﹐再令馬雄圖分軍北掠慶陽一帶﹐以孤長武之勢。分撥旣定﹐自行傳檄各郡縣﹐爲招徠計。以軍士苦戰之後﹐暫令休兵﹐然後再進。

且說圖海領敗殘人馬﹐奔至長武。見追軍已退﹐方始心安﹐謂左右道﹕「吾自用兵以來﹐未嘗狼狽至此。今軍力已十喪七八﹐料難再舉。」言罷大哭。諸將齊來慰藉﹐圖海道﹕「此次之敗﹐皆屬吾過。以吾不料屏藩驟出﹐未有布置於先也。然勝不足喜﹐敗不爲憂。昔者輔臣未降﹐屏藩兵力如昨﹐吾猶能降輔臣﹐制屏藩﹐今敵人旣少輔臣一軍﹐反能勝我﹐以吾旣降輔臣之後﹐軍心已驕耳。自後諸將宜勤攻吾過﹐以匡不逮﹐庶乎有濟。若不然﹐舉全國將爲吳三桂有矣﹐何止平涼一地乎﹖」王進寶道﹕「現在敵患已深﹐將如何處置﹖」圖海道﹕「鄂洞一軍﹐兵力未損﹐吾借此亦足以支持﹐然吾懼三桂復出也。待吾與鄂洞相會之後﹐再作計議。」便一面以敗殘兵馬挑選精銳﹐尙有萬餘人﹐以張勇﹑王進寶﹑趙良棟各統三千﹐分駐要害﹐自居長武駐守。餘外軍中傷者﹑弱者﹐均遣發回籍。次日貝子鄂洞已到﹐所部不下二萬人﹐圖海卽與之聯合。因此軍勢稍稍復振。趙良棟請借此兵力﹐以雪平涼一戰之恥﹐圖海道﹕「此尙非可戰之時也。」遂咨報順承郡王﹐請增兵二萬﹐以扼秦晉門戶。卽函請蔡毓榮及嶽樂﹐共趨長沙﹐以阻三桂北上。

時淸朝亦以西路一軍久無大效﹐以長沙﹑衡州爲三桂根本﹐卽令嶽樂急趨長沙。嶽樂乃集諸將計議道﹕「江西一地﹐屢得屢失﹐大費兵力。敵人欲踞此以與福建相通﹐故江西爲其所必爭之地也。今蔡毓榮已復嶽州﹐敵軍必顧長沙大局﹐若敵人精銳悉聚長沙﹐恐單恃毓榮一軍亦難了事。若以我軍共趨長沙﹐亦是一著。」董衛國道﹕「如王爺所言﹐則我軍之在湖南者兵力甚厚。然若江西復爲敵有﹐恐敵人將東連福建﹐西應湖南﹐以拊我之背。我將困於一隅﹐亦非長策也。今不如仍率兵南下﹐沿江西以窺湖南﹐較爲上策。」

嶽樂亦以爲然。乃具奏以入湖南一道﹐仍沿江西而進。卽請簡親王喇布及將軍希爾根﹐領軍先赴湖南﹐以壯蔡毓榮聲勢。嶽樂卽令水師提督楊捷扼守長江﹐以防敵軍偸渡。自率大兵﹐用董衛國爲前部﹐望南進發。先陷了南康﹐直指瑞州﹑臨江二處。嶽樂仍欲先進南昌﹐並絕饒﹑贛﹐以斷福建交通之路。

董衛國諫道﹕「福建一路﹐細思之﹐殊不足慮。耿王從三桂數年﹐出兵未嘗越境﹐其志可知矣。若輩之從三桂﹐志在復明耳﹐及見三桂僭號﹐已大半灰心﹐不過以得罪朝廷﹐未能反正。我若逼之﹐反迫其爲三桂效死力而已。南昌非可守之地﹐不如冒險前進﹐以撼湖南﹐猶冀得一制其死命。以我軍聚於湖南者旣多﹐卽冒險﹐亦無大礙也。」嶽樂以爲然﹐乃率兵由袁州直趨萍鄕。

時周將夏國相已得馬寶報告﹐知馬寶已棄嶽州﹐並回長沙﹐特請夏國相共顧湖南根本。夏國相聽得﹐乃嘆道﹕「吾國將才兵力﹐未嘗遜於敵人﹐乃軍務難窘如此﹐實在可嘆。且馬寶爲世之能將﹐竟不能越嶽州一步。今薊﹑嶽二州﹐以次得而復失﹐長沙大局又不知如何﹐設有差池﹐吾在江西亦復何用﹖今不如退兵﹐共保湖南根本﹐然後會議大計﹐再圖進取可也。」正議間﹐忽報嶽樂已統大軍乘勢南下。夏國相聽得﹐更驚道﹕「嶽樂一旦猛進至此﹐得毋敵人已制湖南之死命乎﹖吾至是益不能不退矣。」乃急傳令郭壯謀﹑胡國棟二軍﹐以次漸退﹐先扼醴陵要隘﹐以阻由江西入湖南之路﹐然後自率大軍﹐陸續退入湖南。

時馬寶以夏軍旣退﹐若並聚於長沙﹐則勢力反孤﹐急與夏國相﹑胡國柱計議道﹕「我軍全聚於長沙﹐彼將合而攻我﹐我必喫虧。今不如分道駐守﹐以湖南糧餉足備﹐亦足支一年有餘。一面請諸周皇﹐由成都直發大兵﹐分擾鄖陽以迄樊城一帶﹐卽足以牽制蔡毓榮。而此處卽竭力以拒嶽樂﹐方爲穩著。」

夏國相道﹕「軍興以來﹐轉戰經年﹐糧項漸竭。自今以往﹐應爲持久之計策。某思得三策在此﹕一爲擴充兩廣﹑川﹑湘﹑云﹑貴鹽運﹐以增急利﹔一爲招集工人開采川﹑滇礦產﹐大舉鼓鑄﹐以爲日後之需﹔一爲遣人入粵﹐與尙之信商量﹐推廣魚鹽之利﹐以爲後援。財力旣充﹐軍气自壯。如若不然﹐恐今日之失意不足憂﹐而將來之竭蹶乃大可患也。」胡國柱道﹕「夏公三策﹐皆所應行。然吾惜軍興以來﹐軍事諸多棘手。耿精忠與鄭經﹐陽有歸附之名﹐而未嘗認眞出師一助﹐使江淮一帶﹐敵人不費一矢﹐甚可嘆也。」馬寶道﹕「胡駙馬爲國至戚﹐若發此言﹐軍心餒矣。歷來開創﹐皆經艱難挫折﹐方告成功。今區區之失﹐何足介意﹖天下事求之在人﹐不如求之在己。鄭經與耿精忠﹐其得力與否﹐不必再言。今當依夏公三策行之﹐再圖戰守可也。」於是以夏國相一軍扼守瀏陽﹑醴陵一帶﹐馬寶與胡國柱自守長沙要道﹐郭壯謀守西北上游﹐以阻荊州來路之衝。令胡國柱回軍衡﹑永﹐以固根本。一面以軍情奏報成都﹐請三桂調兵鄖陽﹐以趨樊城一帶。並請依夏國相三策﹐速開辦礦產﹐推廣魚鹽﹐以儲庫款。復派尙書王緒﹐入粵知會尙之信﹐冀擴充兩粵魚鹽之利。不在話下。

且說尙之信自歸附三桂後﹐初本銳意欲助三桂共成大事﹐自孫延齡被殺之後﹐頗不謂然﹐以爲三桂輕於殺降﹐心頗失望。故初時曾與臺灣鄭經相通﹐並及耿精忠﹐欲聯合閩廣各省﹐揮軍北上。自此見耿精忠與鄭經不大出力﹐遂亦不免意懷觀望。時朝廷以三桂旣踞湘﹑贛﹐臺灣﹑福建亦阻隔不通﹐深以兩廣爲慮﹐仍欲籠絡尙之信一人。以爲旣赦之信之罪﹐則三桂仍有兩廣一帶爲後慮﹐耿精忠亦可觀感﹐不難捨吳周復行歸附﹐實一舉兩得。乃派員入粵首赦尙氏之罪﹐封之信爲宣議將軍。在之信本不欲再附淸朝﹐但此時不免有從違不決之意﹐故亦受宣議將軍之職﹐惟依然未背三桂。及王緒到時﹐之信仍以禮相接。王緒先將來意說明﹐尙之信卽責道﹕「延齡只爲馬雄所構陷﹐自附從吳氏以後﹐本無失徳﹐忽然見誅﹐爲降者不亦難乎﹖」王緒道﹕「聞延齡當日只爲其手下人所害﹐以苗兵出其不意而殺之耳。事或由吳世賓不善意防閒﹐然終非周皇之過。故事後悔之﹐且爲延齡哀卹矣﹐何大王猶介意於此事耶﹖此誠某所不及料也。」尙之信又道﹕「周皇起義之始﹐志在復明。及兵到衡陽﹐卽僭居大位﹐復明者固如是乎﹖」王緒此時﹐自知之信之所言甚是﹐但不得不設法辯明﹐卽答道﹕「周皇初亦訪求明裔﹐柰不得其人。以國事不可無人主持﹐乃權居此位﹐將來自有辦法。今大事未成﹐大王遽爲此語﹐某竊爲大王不取。」尙之信至是無詞﹐乃款王緒於密室中﹐共商大計。

之信把上項事情及淸朝封爲宣議將軍之事﹐一一向王緒細述﹐並道﹕「今淸朝復以將軍莽依圖出師廣西﹐由廣東而進﹐其意監視我也。目前莽依圖火牌已到﹐欲令我從﹐廣西宜去與否﹐吾尙未決。」王緒道﹕「旣莽依圖欲令大王從徵﹐大王不妨相從﹐卽乘間劫殺莽將軍﹐以破之﹐實爲妙著。」之信深以爲然。乃與王緒相約﹐名爲逐王緒於境外﹐陰則實奉其計而行。

數日後﹐莽依圖已到﹐不知尙之信計﹐相見時惟宣示淸朝徳意﹐已有旨﹐復封之信爲平南王﹐令尙之信從徵。之信慨然相從﹐卽部署人馬。時廣西爲周將馬承蔭駐守﹐之信先與馬承蔭相通﹐然後領人馬起程﹐莽依圖全然不覺。

先是尙可喜藩下有張伯全﹑張士選者﹐素黨於尙之孝﹐不悅於尙之信之爲人。尙之信懼其泄漏﹐乃召張伯全及張士選到衙中﹐托稱有事相議﹐欲執殺之。惟二張大懼﹐不敢見之信面﹐卽聞令先逃至莽依圖軍中﹐告發尙之信爲變。莽依圖不聽﹐並責二張道﹕「如之信眞心從亂﹐則出兵多時矣。前此乃之信一時之誤﹐今已反正受職從徵﹐爾何得讒間主人﹖」因是不從二張之言。二張見莽依圖不從﹐自知畱粵不得﹐乃逃至京中告變。莽依圖乃與尙之信一同起兵﹐望廣西而行。

時亦有王國棟者﹐爲旗人逃僕﹐之信愛之﹐倚爲心腹﹐更保爲都統。又有沈上達者﹐乃江西優童﹐之信寵之﹐所有藩府家事俱爲沈上達所掌握。若王府護衛張禎祥﹐之信亦皆寵之。初則三人結爲一黨﹐繼則以王國棟旣爲都統﹐威福自恣﹐反淩虐張﹑沈二人。張禎祥大憤﹐欲合沈上達並攻國棟﹐爲國棟知悉﹐卽遣告知沈上達﹐謂禎祥謀奪藩府家政之權﹐由是上達亦嫉禎祥。

禎祥勢孤﹐益懷怨望。時尙之孝欲代爲平南王﹐方謀搆陷其兄之信﹐卽陰與張禎祥交通﹐張禎祥遂黨於之孝。會王國棟與沈上達共爭一女伶﹐終爲王國棟所得﹐沈上達亦憤國棟﹐恨不從禎祥所言﹐至是乃復與張禎祥來往﹐尙之孝遂並收沈上達爲心腹。當張伯全﹑張士選逃至京中舉發之信﹐淸朝乃令侍郎宜昌阿赴粵查辦﹐王國棟卽在被查之列。王國棟大懼﹐乃以金錢之力﹐極力與粵撫金雋交歡。金雋許以勿黨之信﹐將來將功抵罪。故自尙之信離廣東後﹐所有私人盡皆變志。

當之信起程入廣西時﹐幕下李天植謂之信道﹕「撫公金雋外容𨿽與大王交歡﹐然日與之孝往來﹐恐非大王之福。」尙之信道﹕「王國棟現統藩兵﹐何必多慮﹖」李天植道﹕「國棟等小人﹐恐不足靠也。」之信道﹕「吾向以恩結之﹐彼有天良﹐必不負我。」因此之信全不介意。及到廣西﹐之信乃約周將馬承蔭攻莽依圖之前﹐自己卽於中謀殺莽依圖。柰馬承蔭不能依期而至﹐尙之信軍中舉動先已漏。之信知事無成﹐卽率本部奔還廣東﹐欲先殺粵撫金雋﹐然後盡率旗兵﹐以截莽依圖之後。不料甫回廣東﹐卽爲王國棟所縛。正是﹕

附周空具衝天志﹐回粵先登斷首臺。

要知後事如何﹐且看下回分解。第三十回

郭壯圖飾時修古塔夏國相倡議棄長沙

話說尙之信陰通周將馬承蔭﹐謀攻莽依圖不克﹐知事已泄﹐卽奔廣東﹐欲先殺卻巡撫金雋﹐盡調旗兵以截莽依圖之後。初不意回粵有變﹐當至端溪﹐李天植復諫道﹕「大王旣離廣東﹐現在不知廣東情形如何﹐不如緩進。待探過事勢﹐然後進城﹐方爲穩著。」尙之信道﹕「我旣回東﹐莽依圖必馳報金雋﹐乃宜昌阿設法制我矣。此行斷不能緩也。」李天植道﹕「吾所慮者﹐王國棟等耳。彼諂事大王﹐究爲底事﹖不過欲藉大王之力以得一髙官。沈上達﹑張禎祥二人﹐又只博大王之寵任﹐以厚斂金錢耳。宵小之徒﹐變幻最易。今彼等髙官厚資皆已如願﹐應不復記大王矣。」尙之信道﹕「汝言誠過慮。吾附三桂非一日矣﹐不聞王國棟等卽爲我害﹐何至今日乃疑之﹖」李天植道﹕「彼一時此一時也。大王昔日威震廣東﹐威權獨握﹐誰不懾服﹖今此次回粵﹐爲失意而還﹐彼輩已多疑慮。況又有巡撫金雋及欽差宜昌阿同在廣東﹐皆謀以對待大王。而令弟之孝﹐又日謀傾陷大王﹐以期襲王位﹐此誠不得不慮也。」

尙之信聽罷﹐默然不語。但念王國棟未必遽變﹐且懼莽依圖先到廣東﹐爲先發制人﹐仍主急回羊城﹐便不從李天植之言﹐卽率三軍急回城去。到時﹐早有人報道﹕「王國棟已率旗兵前來迎接矣。」尙之信大喜道﹕「王國棟果非負我者也﹐李天植何過慮耶﹖」說未已﹐已見王國棟下馬迎候﹐尙之信與握手甚歡。尙之信並密詢王國棟道﹕「自吾離廣東而後﹐金雋﹑宜昌阿等有何舉動乎﹖」王國棟道﹕「無舉動﹐聞宜昌阿將次進京﹐金雋則惟盼大王捷音耳。」尙之信聽罷﹐並不思疑﹐遂並馬入城。之信又謂王國棟道﹕「藩府旗兵﹐何時可以徵集齊備﹖」王國棟道﹕「權在大王﹐欲速則速。不知大王言此﹐有何用意﹖」尙之信道﹕「先臣誤前明遂亡﹐吾心實未嘗忘明室﹐欲一贖前人之愆﹐故附從三桂﹐此爾所不知也。吾到廣西後﹐謀攻莽依圖不克﹐今當盡起旗兵﹐盡殺金雋及宜昌阿﹐以截莽依圖之後。但事須速舉﹐遲則反受人制矣。汝爲吾心腹﹐當助吾一臂。或有疑汝不足靠者﹐顧吾不之信也。」

王國棟聽罷﹐半晌乃答曰「吾從大王久矣﹐今日猶有疑我者耶﹖特吾亦不復計較。只如大王所言﹐旗兵亦易徵集耳。旗兵久受藩府厚恩﹐斷無有不從命者﹐大王可以放心也。」言罷﹐已到城中。時王國棟所領的人馬﹐皆擁護前行﹐之信本部反在後面。李天植深以爲憂﹐欲趕上觀看。不意王國棟早授意手下﹐以揚鞭爲號﹐甫到城門﹐卽一聲呼喝﹐國棟護兵一齊動手﹐把尙之信拿下﹐立卽縛之。尙之信欲掙紮時﹐柰眾寡不敵﹐早已就縛。卽厲聲曰「吾何負於汝﹖柰何爲姦細耶﹖」王國棟道﹕「此撫軍及欽差之意也。」言罷﹐不做理會﹐卽蜂擁直進金雋衙門。後路人馬猶多有不知﹐惟李天植見前軍王國棟的人馬飛馳入城﹐情知有變﹐乃畱兵在城外﹐先帶一小隊趕進城中。

知道王國棟已押尙之信至金雋衙門﹐復派兵將城門緊守。李天植正欲到撫衙問个底細﹐不想欽差宜昌阿及撫臣金雋已異常神速﹐卽刻會同訊問﹐以詰究尙之信通周背淸之事。尙之信初不自承﹐惟王國棟﹑沈上達﹑張禎祥三人﹐交口指證其事。王國棟並指曰「之信欲起兵謀殺欽差及巡撫﹐以截莽依圖歸路一事﹐一一坐實。」尙之信自知難免﹐乃向王國棟等三人罵道﹕「吾待汝們不薄﹐何轉眼不識﹐反陷吾耶﹖」王國棟等三人﹐默然不答。惟張禎祥稍有悔心﹐聞尙之信之言﹐面爲發赤。宜昌阿便欲將尙之信押下﹐再究同謀之人。王國棟恐被藩兵要劫﹐乃向宜昌阿道﹕「尙之信劫父自立﹐久擁兵權﹐藩下尙多腹心。若假以時日﹐之信不難脫矣。」金雋以爲然。宜昌阿乃卽令押尙之信至市曹斬決。故尙之信自被掩捕﹐以至斬首﹐不過半日間﹐多有不知。

自尙之信旣殺之後﹐李天植知得﹐卽具函至撫衙詰問尙王之罪。王國棟復指天植爲同謀﹐宜昌阿欲一並治之。金雋道﹕「尙王旣殺﹐藩兵尙在天植之手。藩兵多有受尙氏私恩者﹐天植不難煽而爲變﹐反爲後患。不如緩之﹐再作後圖。」宜昌阿亦以爲是﹐乃宣布尙氏罪名﹐並慰覆天植﹐令其解散藩兵。天植道﹕「吾生爲尙王親信﹐受恩已重﹐不得不爲之報仇。」乃向藩兵宣言「尙王罪不至此﹐只爲三數小人忘恩搆陷耳。」藩兵聞尙王被殺﹐多有嘩然。李天植乃復至函金雋﹐略道﹕尙王通周之事已在前時﹐旣已歸正﹐豈宜復構其獄﹖謂其欲舉兵以截莽依圖之後﹐乃王國棟一人之言耳。忘恩負主﹐復構而致之死地﹐罪誠重矣。欽差與中丞等必欲庇之﹐其如人心何﹖這等語。宜昌阿乃與金雋酌議﹐知道藩兵已憤﹐若眞个激變起來﹐終是不可。

乃與李天植往復函訂﹐願斬王國棟﹑沈上達﹑張禎祥三人之首﹐以謝藩兵﹐須李天植解散兵權﹐天植應允。金雋乃將王國棟﹑沈上達﹑張禎祥三人﹐謂爲獻讒陷主﹐卽同押赴市曹斬決。可憐王﹑沈﹑張三人﹐藉尙之信之力得圖富貴﹐反以陷尙之信而死不旋踵﹐亦可爲忘恩背主者戒矣。

是時﹐金雋把王﹑沈﹑張三人已經斬首一事函告李天植。天植聽得﹐卽謂左右道﹕「宜昌阿與金雋之必殺王國棟三人者﹐以懼藩兵爲患也。彼欲得吾而甘心久矣。主仇旣報﹐吾事已了﹐吾敢貪生乎﹖」言已﹐又謂藩下將校道﹕「吾主之志𨿽大﹐然三桂非成業之人也。自後汝等不宜妄動。」言罷卽拔劍自刎而亡。初時宜昌阿﹑金雋只望王國棟等旣殺之後﹐李天植卽爲解散兵權也﹐不料到天植更能自盡。故聽得天植之死﹐反爲感動。以天植義不忘主﹐至爲可敬﹐乃並請爲之封贈。自後藩府兵權﹐乃移歸尙之孝管理﹐並奏諸以之孝承襲平南王爵。之孝力反之信所爲﹐屢出師入廣西﹐以助莽依圖。

自是吳三桂那里﹐又多兩廣後患。計先後失長沙﹐失嶽州﹐今又失尙之信﹐三桂軍中大爲震動。馬寶﹑夏國相等﹐以雲南爲起事之根本﹐前軍有失﹐餉項艱難﹐乃飛報雲南﹐須認眞籌款接濟。

時三桂大駙馬郭壯圖在雲南駐守﹐接應各路餉項。自前次軍糧緊急﹐已增采五礦﹐又廣通貿易﹐以資稅餉。但人馬旣多﹐需餉浩大﹐徭役又重﹐以故民多怨言。自先後接得棄江西﹑退嶽州及尙之信敗亡之耗﹐知道國事艱難﹐人心更駭。以兩廣爲庾富之地﹐尙王旣死﹐三桂實去一大助力﹐恐自此雲南徵賦更重。故雲南人士﹐此時謠言更多。郭壯圖深以爲慮﹐乃謀所以鎭定人心。時方重修歸化寺﹐寺中住持弘念方請諸郭壯圖助資重建。那寺本建於明朝成化年間﹐日久漸已頹廢。弘念知郭壯圖欲粉飾人心﹐乃詭稱佛祖降言﹐將佑大周興基﹐江山不久光復﹐請增拓禪林﹐以彰靈應。時則王屏藩大破圖海之捷音方到雲南﹐各處人士舉國若狂﹐皆酬資相助。因此大興土木﹐不數月間﹐大工卽已落成。郭壯圖更請三桂仿行封禪之典﹐粉飾承平﹐志爲盛事。

並封弘念禪號﹐並爲碑文以紀其事。那碑道﹕昆明五里有山﹐曰金馬。晉人常璩著《南中志》﹐稱其中有山神光影。

漢宣帝乃遣諫議大夫王褒祭之﹐殆卽其地焉。自大明太祖皇帝崇尙佛教﹐敕天下郡縣各建寺門﹐故成化時恪遵祖制﹐遂建寺於金馬山﹐名歸化。嘉靖間又復修之﹐置田羅僧﹐以供象教﹐於是乎有歸化寺。然而前驅昆池﹐雲霞蒸蔚﹔後擁呼馬﹐斗杓懸幹。右俯城雉﹐朝市肩摩﹔左瞰平臯﹐塍畔鱗集。

此則滇郡之勝地。是以殿廡精舍﹐香廚鳥臺﹐與夫古木奇卉﹐根幹盆峙於其間。胡爲而坊欹﹐而山門頹﹐而大殿傾圮。俯仰興衰﹐不禁有今昔之感。方今皇周肇興﹐大事將成﹐疊沾靈應﹐非重加修飾﹐何以答護靈光﹖適住持弘念﹐持一紙以乞疏﹐將欲重整殿宇﹐髙其門若坊﹐以復舊觀。而左都督巴公樂軒﹐內府總兵官髙公徳軒﹐乃不介而孚﹐相與弁首﹐以圖厥成。第軍需孔亟﹐正供維艱之際﹐安必其人有餘資﹐向法門以作福田者。特請畱守將軍雲南總督駙馬郭公簡臣﹐內府右將軍張公弼吉﹐內府後將軍趙公子遠協助之。

自是贊成者亦實繁有徒。未及期而所謂殿與門若坊﹐丹刻翼飛﹐輪奐立見。

是𨿽眾心共悅以竟其成﹐實由一二人貴志殫力﹐鼓舞善念不倦﹐乃有如此。

夫天下事莫難於創﹐而莫不難於繼。每見夫辟艸萊﹑披荊棘以結構一剎﹐層軒延袤﹐飛閣逶迆﹐顧而成之﹐如出反掌。及依舊規嗣遺緒。以施補葺於勝槪﹐或百計圖維﹐反力不副心﹐如負重登髙然﹐何哉﹖豈古今人不相及﹐其視物我之輕重交戰於胸中而不能自力耶﹖抑世有治亂﹐事有緩急﹐承平則道願斯宏﹐擾攘則自顧無暇﹐不無性命身家之累﹐條於中而罔卹其他歟﹖然創逢人主之好尙﹐而又禍福死生之說以悚其私人之趨事就功者﹐常喜而速。繼遭世故之變遷﹐奔走公家﹐𨿽知佛有不捨之擅﹐無緣之慈﹐而無見效於目前﹐遂不免以梵言爲末務。故創者欲大宮室﹐飾法相﹐其功甚易﹐繼者非太平無事﹐不能無廢乎前業。今獨能相鼓勵底厥成者﹐因由於佛法無量﹐靈應及時。

然亦賴有不計治亂﹐精進一心之釋子也。若弘念者﹐其近是。是以記。

大學士太子少保兼禮部尙書林天擎撰文

三韓八十居士徐魁書

畱守將軍兼雲南總督大駙馬郭壯圖

世襲將軍何進忠內府右將軍張國勛

內府後將軍趙永寧左都督巴克勇

張國忠張光祖等

大周照武三年仲冬上浣住持僧弘念立

時歸化寺落成時﹐郭壯圖﹑林天擎並奏知三桂﹐稱爲諭勅重修。三桂並派林天擎﹑郭壯圖﹐恭代詣寺拈香﹐以答靈祥。復加尊佛法﹐如封泰山禪梁父故事﹐弄得雲南舉國若狂。當興工時﹐雲南文武官員各捐資財﹐更撥庫帑﹐大興土木。又於落成之後﹐郭壯圖欲請封贈弘念禪號。惟林天擎以爲不可﹐並道﹕「國家財用已迫﹐而戰事機勢復不如前﹐此後實心籌劃猶恐不及﹐若徒務虛名﹐終屬無當。駙馬爲國至戚﹐休戚相關﹐卽周皇陛下侈務虛名﹐駙馬猶諫之。君子實事求是﹐不宜如此。」郭壯圖道﹕「某非不知也﹐以人心震動﹐事卽難爲。此舉誠粉飾欺時﹐吾亦不得已而爲之耳。」林天擎道﹕「駙馬旣知如此﹐自當著實設法﹐以抒前敵之憂。粉飾一時﹐豈爲長策耶﹖」正議論間﹐忽胡國柱﹑馬寶﹑夏國相軍報馳至﹐以嶽州失守﹐江西已棄﹐尙王已死﹐兩廣湖南勢皆危迫﹐速募新軍以助前敵﹐急擴運道以裕餉源﹐等語。

郭壯圖聽得﹐乃嘆道﹕「胡﹑夏二公精於謀略﹐久爲周皇所稱許。馬寶亦李定國勁將﹐降歸而後﹐久立戰功。之三人者﹐皆一時之能員﹐何今日亦頹困至此耶﹖」言罷﹐與林天擎互相嗟嘆。惟有回復長沙﹐宣告雲南財政竭蹶情形﹐只有盡力籌劃而已。

時胡國柱與馬寶俱在長沙﹐而夏國相卻紮在瀏陽。淸兵已面面趨向﹐皆欲會攻長沙。馬寶卽謂胡國柱道﹕「今大局已危﹐當會議長策﹐以抒目前之急。駙馬與國休戚﹐當振刷精神也。」正說間﹐夏國相已至﹐馬寶卽與計議。

夏國相道﹕「今吾等數人悉聚於湖南﹐而敵人更無後顧﹐亦悉力以向。長沙當數面之衝﹐實非長策。以其只有抵禦之力﹐並無進取之能﹐終亦難於久持也。」馬寶道﹕「前者之失﹐計在於進兵太緩﹐後者之失﹐計在於守老湖南。而川陜之軍﹐又不能長驅大進﹐以分敵人之力。故敵軍悉聚於此間﹐其勢旣厚﹐我卽難於爭勝。今則更形竭蹶﹐若大勢旣去﹐卽徒保長沙﹐亦無當也。」

夏國相道﹕「此說極是。以某愚見﹐不如棄去長沙﹐分道進兵。此後𨿽得城池﹐亦不必設兵守禦﹐但長驅北上﹐則敵人或窮於應付﹐而我軍終有得手之處。若徒守此間﹐只事拒守﹐無能爲矣。」胡國柱道﹕「二公之論極髙。弟自奉命駐紮長沙﹐未嘗徵伐﹐反徒耗精力耳。今當請諸周皇﹐力主棄去長沙之議﹐使敵人累軍經營以攻湖南者﹐一旦落空﹐反攺而禦我﹐豈不甚善﹖」

夏國相道﹕「但恐周皇注重長沙﹐恐請命而行必不從也。」馬寶道﹕「夏公之言亦是。但未得周皇之命﹐誰敢棄之﹖恐亦徒受責備耳。」胡國柱道﹕「不如分爲二策。先請諸周皇﹐力言長沙危險﹐駐守無用。如周皇能出大兵直趨汴梁﹐自可以解長沙之危。否則﹐非棄長沙不足以轉危爲安。看周皇如何主意便是。」馬﹑夏二人皆以爲然。便把所議情形﹐馳驛奏報成都而去。正是﹕人謀𨿽在空籌計﹐天意難回反促亡。

要知後事如何﹐且聽下回分解。第三十一回

出鄖陽三桂殯天陷敵營蓮兒絕粒

話說胡國柱﹑夏國相﹑馬寶等﹐以請棄長沙之議奏知三桂。三桂那時覺胡﹑夏﹑馬三人意見皆同﹐料不爲無見。但湖南一省﹐費許多兵力以支持至於今日﹐若一旦棄之﹐實爲可惜。且懼一經棄去湖南﹐是嶽州旣失﹐江西又亡﹐人心不知棄去湖南的原因﹐反以爲湖南又復失守﹐必致大爲震動﹐那時人心旣去﹐大局更不可問矣。想到這里﹐便把棄去湖南之議大不願行。又看胡國柱等奏詞並稱﹐若不允棄去湖南﹐必須成都出發﹐大兵直趨汴梁﹐以要淸兵之後﹐然後可以挽回等語﹐自念軍興以後﹐軍事一向得手﹐自從自己久居成都﹐今歲不戰﹐明年不徵﹐卽戰爭竭蹶至此。從這里看來﹐是自己親徵之事必不可免﹐因此便大集諸臣會議。時李本深已經病故﹐故各大臣俱無主裁﹐惟各於棄湖南之事多不贊成。因大半不知戰法﹐只以爲湖南一省怎好輕棄﹐因此皆主張勿棄湖南。三桂便決意親徵。退後卽進宮裏﹐以此事告知蓮兒。那蓮兒亦主張三桂親徵之說﹐並道﹕「胡駙馬及馬﹑夏二公﹐亦未必主張捨棄湖南﹐不過欲陛下親徵耳。以陛下神威﹐不患親徵不勝﹐如是不特湖南可保﹐且大事可成。得失之機﹐在此一舉﹐願陛下速行。」三桂深以爲然﹐卽令約會諸軍﹐以備出發﹐並以蓮兒從軍。蓮兒初猶欲辭﹐三桂道﹕「前次亦與卿從軍﹐不過朕已得病回軍﹐卿究未嘗誤朕事也﹐卿其勿疑。」因此﹐蓮兒恐自己不去﹐三桂必不出。三桂旣得蓮兒同行﹐心甚欣慰。先以親徵之令﹐頒布陜西﹑湖南以振勵兩處軍心﹐並畱降將羅森鎭守成都。

那羅森本淸朝四川巡撫﹐時未設川督﹐並以王屏藩領川陜總督之名﹐兼應四川。復以親屬吳永年﹑吳炳光駐守成都一地。那時三桂年已六十有六﹐更事旣久﹐凡事不肯冒險而行。故𨿽然親徵﹐仍先固成都根本﹐然後起程。

一面令羅森照運軍餉﹐卽率大兵十萬﹐以鄭蛟麟爲前部先鋒﹐並大將王會﹑洪福﹑林天柱﹑譚延祚等數十員﹐望鄖陽進發。大將王會進道﹕「今湖南勢在危迫﹐而陛下不進湖南﹐何也﹖」三桂道﹕「兵法在攻其所必救。昔孫臏圍魏救趙﹐卒敗魏兵。朕今將繞出蔡毓榮之後也。」諸將聽罷無語。

大軍旣出成都﹐遠近震動。因三桂老於戎行﹐向爲淸兵所畏。惟自進成都之後﹐頗事酒色﹐後宮美女至數十人﹐一切政事皆委諸臣下﹐惟事娛樂﹐故人心漸變﹐以爲三桂以開創之主且如此頹喪﹐不久必敗。及聞此次親徵﹐無不駭異。淸朝諸將亦懼三桂﹐自聽得三桂出徵﹐卽欲於三桂未至以前先破湖南﹐以絕三桂之望。於是安王嶽樂會同董衛國先踞萍鄕﹐以撼瀏陽﹔蔡毓榮卽率諸將由荊﹑嶽二州分攻長沙﹔貝子尙善亦與水師提督楊捷由鎭江先出長江上游﹐以攻洞庭﹔三面齊進。時周將水師提督林興珠﹐方駐洞庭扼守。

尙善以林興珠窮而相投﹐不可深信﹐意欲誅之。楊捷道﹕「殺降誅附﹐古人所戒。彼以嶽州旣失﹐孤軍無援﹐其投降乃出於至誠﹐何必疑之﹖且優待林興珠以爲來者勸﹐亦計之得也。」尙善無詞。楊捷卽請提奏錄用林興珠﹐仍令領帶水軍。自此尙善一軍﹐亦得協力以攻長沙矣。

且說吳三桂與諸將直統十萬大軍﹐逕趨鄖陽。軍行時﹐一面使人持令箭馳調漢中人馬﹐分略扶風﹑武功一帶﹐以壯王屏藩聲勢﹐一面調王會﹑洪福各統五千人﹐從間道先趨襄陽﹐以分敵兵。待大軍將到河南﹐然後移襄陽之兵直走樊城會合﹐以圖北伐。分撥旣定﹐三軍奮勇趕行。自三桂親徵之議爲淸將所知﹐順承郡王卽以大軍退駐開封﹐圖海亦調將軍穆占先領軍萬人速趨湖北﹐以厚湖北兵力。旋卽分頭飛奏入京。時淸朝君臣聽得﹐康熙帝卽欲親徵﹐惟諸臣力諫。適西藏達賴喇嘛有奏到京﹐謂三桂如肯乞降﹐可優禮待之﹐以釋其心。康熙帝看罷﹐怒道﹕「三桂今日斷無乞降之理。然爲彼一人﹐擾及全國﹐朕必不能曲赦之也。今諸臣皆懼三桂﹐豈三桂有三頭六臂耶﹖彼一戰未必便能到京。而彼年近七旬﹐行將就木﹐朕決不畏三桂也。」正言間﹐忽貝子尙善奏報已克洞庭﹐並降了林興珠。諸臣齊道﹕「彼人心已去﹐三桂將無能爲﹐不勞車駕親徵矣。」康熙帝乃罷親徵之議。卽分頭飛諭順承郡王﹑圖海﹑嶽樂及蔡毓榮﹐趕速進兵。

且說周將王會﹑洪福奉三桂之命﹐往襲襄陽。瀕行時﹐三桂囑道﹕「襄陽爲汴鄂來往咽喉之地﹐然自蔡毓榮夏入嶽州之後﹐已全軍南趨﹐順承郡王聞我軍將至﹐又回駐開封﹐是襄陽一地﹐必守衛空虛。吾軍此行﹐可一鼓而下。但兩位將軍須分爲兩軍﹐以一軍入城﹐以一軍畱外駐紮﹐以爲犄角﹐則敵人𨿽有救兵馳至﹐亦不至受困也。如襄陽旣下﹐可飛報前來﹐朕自有法以處之矣。」王會﹑洪福領命﹐歡喜而行。卽分爲兩軍﹐各統五千人﹐馳向襄陽進發。

時襄陽一地﹐有淸總兵李占標駐守﹐部下僅三千人﹐且以爲南有蔡毓榮﹐北有順承郡王﹐共兩路大軍援應襄陽﹐萬無一失﹐故絕不防備。單是圖海曾飛報順承郡王﹐以三桂一出﹐須重防樊城一帶﹐故順承郡王亦只撥兵馬五千人駐守樊城﹐而以襄陽一路地屬湖北﹐只咨請蔡毓榮分軍防守。不想順承郡王的軍札尙未到蔡毓榮軍中﹐而王會﹑洪福兩軍已到。卽有探子飛報李占標道﹕「周軍大至矣﹐柰何﹖」李占標聽得﹐絕不準備﹐並道﹕「王屏藩厄於圖海﹐夏國相厄於安王嶽樂﹐馬寶厄於蔡毓榮﹐今三桂大軍又只向鄖陽進發。試問有周兵從何大至﹖休得造謠﹐以亂軍心。」乃說猶未了﹐忽流星馬又飛報﹐周兵已將近城。李占標此時已半信半疑﹐卽披掛上馬﹐馳出城外一看。

柰未至城樓﹐那時守兵已一齊嘩噪。因一來不知周兵人馬多少﹐二來周兵猝臨﹐主將號令未有﹐故一時慌亂起來﹐倒互相逃竄﹐以致居民震動﹐多有望東而逃者。原來周兵恐襄陽有兵固守﹐乃兼道而行﹐時已直薄西南兩門﹐矢石分施﹐槍炮齊發。城中只有守兵三千﹐又要分守各門﹐如何拒敵﹖李占標見兵士已逃﹐居民又竄﹐城中呼聲震地。李占標自知不能挽救﹐仍自傳令緊守﹐卻私自遁回衙中﹐攜了家眷﹐帶了二三十名親信勇丁﹐直棄城先遁。先逃至樊城﹐只詐稱周兵人馬大至﹐不能守禦﹐以圖掩飾。是時襄陽守兵知主將旣逃﹐更無主腦﹐惟有舉城投降﹐卽大開城門﹐迎周軍入城。王會卽畱洪福一軍駐紮城外﹐自行領兵入城。一面安排居民﹐一面報知三桂﹐聽候行止。

且說吳三桂大軍到了鄖陽﹐卽大集諸將﹐置酒髙會。三桂道﹕「朕初時欲直趨汴梁﹐然順承郡王一孺子耳﹐固非吾敵﹐圖海又爲王屏藩所牽制﹐必不能救援﹐是汴梁乃吾囊中物耳。獨蔡毓榮一軍﹐爲吾軍勁敵﹐蔡虜不死﹐南部不安。朕待襄陽捷音一到﹐當先分兵會同襄陽得勝之兵﹐南陷武昌﹐以制蔡毓榮。則馬寶諸將﹐因此復蘇﹐朕亦得專力北方﹐再無後顧。」說罷﹐諸將皆呼萬歲。正飲間﹐忽報湖南有軍報飛至。三桂大驚失色﹐諸將道﹕「陛下何必失驚﹐或者胡駙馬捷音來也。」三桂就令呈長沙軍報上來﹐卽在席上拆閱。卻是長沙報稱糧艸已困﹐雲南不見運到﹐特請設法援助。三桂道﹕「向來湖南一軍只靠雲南接濟﹐四川一路卻接應陜西。今長沙糧道不濟﹐卽令四川幫助亦恐不及﹐卻怎生是好﹖」正說著﹐忽又報蔡毓榮盡移荊漢大軍以逼長沙﹐嶽樂又由江西入湘﹐攻瀏陽甚急﹐故長沙極危。三桂聽至此﹐正自嗟嘆﹐又忽報稱貝子尙善會同水師提督楊捷已克洞庭﹐水師提督林興珠已投降去也。吳三桂聽得﹐大叫一聲﹐吐出鮮血來﹐立行暈倒。左右急爲救醒﹐乃徐徐嘆道﹕「土地將失﹐人心復去﹐大事已矣。朕將柰何﹖」左右皆勸道﹕「昔陛下起義之初﹐只有雲南一省﹐乃奮袂一起﹐各省隨附。今湖南𨿽危﹐未必卽失。縱或湖南失去﹐仍有雲南﹑貴州﹑四川及陜西之半﹐勢力尙雄於初起之時也。若以我人物多眾﹐則林興珠之降﹐如太倉少一粟﹐無關大局。陛下何必灰心如此﹖」吳三桂道﹕「彼一時此一時也。初時起義﹐人心向附﹐其勢自順。今轉戰經年﹐士气已墮矣。勢短糧絀﹐朕所自知。故寧願當時少得一城﹐不願今日稍失一地。若林興珠𨿽非重要人物﹐然興珠隨朕久矣﹐朕待之如子弟﹐且委以水師全權。今日一旦負朕降敵﹐可見人心已不如前也﹐朕安得不驚心乎﹖」大將鄭蛟麟道﹕「昔王輔臣聲威十倍林興珠﹐𨿽在陜降敵﹐而一王屏藩卽足以破圖海。願陛下放心﹐臣等願竭力﹐國家何爭一林興珠乎﹖」三桂道﹕「輔臣之降﹐出於不得已﹐且爲敵人所畏敬。今林興珠眞負國也。朕非爲一林興珠惜﹐只爲人心惜耳。」說罷﹐仍嘆息不置﹐又復咯起血來。左右亦不欲再言﹐以擾其病軀。正欲扶三桂退下﹐忽報襄陽捷音已到。三桂聽得﹐稍露喜悅的面色。但方才一連咯血二次﹐已面色靑白﹐精神不支﹐只由左右扶著﹐欹在椅上。部將林天柱進道﹕「陛下適因湖南警報﹐殊過於憂慮。不知失之東隅﹐亦可收諸桑楡。無論長沙爲我大軍所聚﹐未必卽失﹐但觀襄陽之捷﹐是湖南𨿽失﹐我軍亦可北進﹐陛下當卽發諭起軍北上。想順承郡王﹐一紈絝子耳﹐必非陛下敵手。得據汴梁﹐以臨北京﹐將勢如破竹。成敗之機﹐在此一舉矣﹐願陛下振奮圖之。」時三桂於林天柱所言﹐亦欲有所答語﹐但覺頭暈喉梗﹐不欲多言。鄭蛟麟見三桂如此情景﹐不免著慌﹐卽使左右扶三桂退下。諸將亦不歡而散。惟各自私議﹐以襄陽旣下﹐足以振動軍威﹐多欲瞞著三桂病情﹐分兵出發。各部將均推鄭蛟麟作主﹐鄭蛟麟道﹕「此次爲主上親徵﹐與尋常出軍不同。若在別將﹐就可代他行令﹐至於主上之兵符印信﹐誰能代之﹖某斷不敢爲也。今且多候一宵﹐看主上情景如何﹐再作商議。」部將譚延祚道﹕「設有差池﹐是大周不幸也。」各人聽罷﹐惟搖首嘆息。

不料吳三桂退後﹐精神更憊。時在鄖陽﹐正借淸國鎭署爲行官。是時三桂已覺困極﹐只爲軍事在心﹐又不能穩睡﹐只有愛妃蓮兒在旁伺候。但見三桂病勢昏沈﹐甚爲焦慮﹐速延醫士診治。服藥後仍無起色。忽然三桂張目向蓮兒問道﹕「朕今年幾何矣﹖」蓮兒道﹕「陛下只宜寬心靜睡﹐醒後病勢自退﹐不必多言以勞神思。」三桂又嘆道﹕「朕恨不起事於十年以前也。」說罷﹐雙目復閉﹐惟終睡不著。一來年紀已耄﹐二來又數年溺於酒色﹐體魄極弱﹐已經兩次咯血﹐如何支持得起﹖約至二更時分﹐又復搖首而嘆﹐口中復咯出血來﹐沾染枕褥。蓮兒再催醫師治理﹐依然無效。醫師道﹕「治此癥﹐宜先撇盡愁思﹐方能調理。陛下國事甚重﹐切宜寬心。」說了﹐不見三桂答言﹐醫士遂退出。蓮兒不離左右﹐知三桂目𨿽緊閉﹐心自明白﹐卽心生一計﹐喚左右侍兒環集﹐故說軍情。或說已有軍報馬寶大破蔡毓榮﹐或說夏國相大破嶽樂﹐欲以娛三桂之意。不想三桂素知蓮兒能忖己意﹐且言之太過﹐三桂不特不信﹐反以爲湖南更危。惟口𨿽不言﹐心更增慮﹐整整一夜不能睡著。

比及天明﹐病勢益增。三桂自知不起﹐卽謂蓮兒道﹕「朕將與卿永訣矣﹐卿將柰何﹖」蓮兒聽罷﹐忍不住淚﹐已呼呼而哭。徐道﹕「陛下須保重禦體﹐以國事爲重﹐毋但爲一婦人計也。」三桂道﹕「噫﹗汝識見猶勝於朕耳﹐朕死遲矣。」蓮兒聽至此﹐更爲大哭。徐又道﹕「陛下但注意後事﹐若藉國家之靈﹐病當立退。設有不幸﹐妾當隨金棺而回奉安。陵寢之日﹐妾必隨英魂於地下也。妾受陛下厚恩﹐非此不足以圖報。且爲妾一人而誤陛下大事多矣﹐又焉忍偸生乎﹖」說罷﹐椎胸大慟。三桂此時忽像回光返照﹐神思忽覺淸醒﹐遂向蓮兒慰道﹕「此朕自誤﹐於卿底事﹖」正說著﹐忽侍兒報稱﹐諸將入來問安。三桂隨諭令延諸將進來。蓮兒卽拭淚閃在一旁﹐諸將乃魚貫而入﹐爲鄭蛟麟﹑譚延祚﹑吳應祺﹑吳國賓﹑吳用華﹑何大忠﹑林天柱﹑張國柱等﹐皆鵠立於三桂臥榻之前。三桂舉目徧視諸將﹐不覺雙目垂淚。鄭蛟麟先說道﹕「陛下玉體如何﹖臣等極爲盼望。願早占勿藥﹐以靖中原。」三桂此時﹐欲彊起與諸將說話﹐惟四肢疲弱﹐終不能動。鄭蛟麟道﹕「陛下不必過勞﹐倘有聖諭﹐臣等拱聽。」三桂乃復睡下﹐嗚咽言道﹕「朕此後恐不能與諸卿出軍矣。」鄭蛟麟道﹕「陛下何出此言﹖吉人天相﹐不久當自痊也。」三桂道﹕「朕覺神思恍惚﹐身體不寧﹐喉中梗咽﹐時復暈眩。朕已年逾七十﹐得此重疾﹐焉能永保﹖然生死亦常耳﹐獨惜國事未定遭此不幸。朕固誤國﹐亦恐誤諸卿之前程也。」諸將齊道﹕「陛下何出此言﹖臣等受國厚恩﹐當以死報﹐願陛下自重﹐以維系人心。」三桂道﹕「朕將不起矣。朕誤數年光陰﹐以至於此。此次親徵﹐本欲掃蕩中原﹐諸卿等與朕共作太平之宴。今若此﹐夫復何言﹖以大事未了﹐不得不以一言相托。」鄭蛟麟道﹕「陛下有何明訓﹐伏乞直言。」三桂道﹕「昔朕長子在遼東所生﹐已在京不幸爲敵所害。惟次子尙幼﹐今當國家多事﹐非賴諸卿之力﹐斷乎不可。」鄭蛟麟道﹕「臣等𨿽肝腦塗地﹐必不負陛下也。」三桂又道﹕「胡國柱﹑郭壯圖爲朕至戚﹐必能盡忠報國。夏國相與朕論交最久﹐馬寶向爲李定國之勇將﹐自歸朕以後﹐朕以心腹待之。此四人者﹐文經武緯﹐識略冠時﹐且心地忠硬﹐舉義復國乃其素志﹐必能仰體朕心輔朕子以圖大事。今南北相隔﹐不能面囑﹐朕當以遺書一道煩諸卿轉告朕意。」諸將聽罷﹐皆揮淚答言「謹遵明訓。」三桂又道﹕「雲南向稱瘠苦﹐然自通商業﹑興礦產﹐利源大增﹐朕因以爲根據。四川乃天府之國﹐地勢隘阻﹐田土優肥﹐戶口千餘萬﹐民殷國富﹐士飽馬騰﹐可資大業﹐皆勿輕棄之。湖廣四戰之地﹐只利於進取。今長沙危迫﹐勢將不支﹐然雲南實阻黔桂﹐可以無虞。特荊州爲由湖入川要道﹐不可不爭。若得之﹐可以固四川門戶﹐亦可以爲湖南聲援也。屏藩在陜﹐足當圖海。若漢中荊州以及黔桂門戶﹐堅持卽可以保川滇﹐然後以大軍北趨﹐天下尙可圖也。」鄭蛟麟道﹕「陛下斷事明見萬里﹐臣等當以此意告知郭﹑胡﹑夏﹑馬諸公﹐以成陛下之志。」三桂忽自嘆道﹕「朕亦愚耳。數年蹉跎歲月﹐自誤至此﹐乃欲藉後人以竟其志耳﹗」說罷﹐長嘆一聲﹐又復垂淚﹐諸將交相慰勸。三桂卽令進筆墨﹐由左右彊扶而起﹐艸了遺書一通﹐囑交郭壯圖﹑胡國柱﹑夏國相﹑馬寶四人閱看。寫竟﹐精神已不支﹐又復倒睡。彊向諸將勸諭一回﹐卻令諸將暫行退出。鄭蛟麟等遂遵令而退。蓮兒復至榻前﹐三桂時默無一言﹐惟眼中垂淚﹐向蓮兒似有依依之意。蓮兒亦俯首而泣。

少頃﹐三桂乃道﹕「朕果致死﹐卿將何依﹖」蓮兒道﹕「陛下不必爲妾計﹐妾固有以報陛下也。適聞陛下囑諭諸將﹐後事已無可慮。但大軍已至此間﹐究竟此大軍如何處置﹐在妾愚見﹐當諱陛下大事﹐仍令諸將出軍爲是。」

三桂道﹕「所有能將俱在湖南﹐其次亦在陜西﹐此間無有當此重任者。若勉彊出軍﹐反遭挫敗。此軍爲精華所聚﹐若有差池﹐全國震動﹐是以難也。「三桂至此﹐復省起一事﹐乃傳諭鄭蛟麟﹑譚延祚復入。當鄭﹑譚二人復至時﹐三桂乃囑道﹕「朕若不諱﹐宜暫勿發喪。譚將軍宜會合襄陽得勝之兵﹐與王會﹑洪福共取荊州﹐以固四川門戶。敵人不料朕猝死﹐荊州可唾手而得。若鄭將軍可率諸將領大軍陸續回去也。」譚﹑鄭二人拱手領命。三桂又道﹕「願諸卿努力前程﹐朕不能多囑。」言罷﹐以口指心而歿。亡年六十九歲。論者以三桂置君父之仇於不顧﹐只爲圓圓致引敵入關﹐復鋤明裔於緬甸﹐及反正而後﹐又惟日事酒色﹐今歲不戰﹐明年不徵﹐坐待困斃﹐其憂憤而死﹐固有由也。後人有詩嘆道﹕

君父深仇且未知﹐誰教兵馬渡京師。

十年重鎭稱能將﹐一哭鄰庭爲愛姬。

稱號否畱天子障﹐銜仇羞過伍胥祠。

圓圓歌罷人何在﹖只有蓮兒尙可兒。

自三桂歿後﹐諸將卽祕不發喪﹐蓮兒亦惟暗中飲泣。鄭蛟麟乃遵三桂遺囑﹐令撤回襄陽之師。令譚延祚領本部人馬會合王會﹑洪福往取荊州﹐俟荊州旣得之後﹐好傳遺詔於長沙。一面趕購金棺﹐先將三桂大殮。將大軍十萬﹐反旆成都。令大將吳應祺﹑吳國貴領一萬人馬﹐護三桂棺柩先行﹐鄭蛟麟與諸將共統大軍爲後路﹐並保護吳三桂隨營家小﹐向四川而退。

且說淸國大將圖海﹐自敗於王屏藩之後﹐再陸續增兵。以元气未復﹐只緊守要塞﹐並未與屏藩大戰。及聽得吳三桂以大兵十萬親徵﹐直趨河南﹐深恐順承郡王非三桂敵手﹐河南若亡﹐陜西亦將不保﹐乃令大將趙良棟領兵五萬﹐沿漢中東北而下﹐以要三桂後路。時趙良棟以總兵積功薦升提督﹐並授爲靖逆將軍﹐權力故在圖海之下。圖海甚倚重之﹐特令當此大任。趙良棟道﹕「大將軍所委﹐斷不敢違。但聞三桂大兵十萬﹐號稱二十萬﹐此行恐不足與抗﹐望大將軍指示機宜。」圖海道﹕「兵法在攻其所必救﹐今三桂以四川爲根本﹐若以大軍先趨四川﹐三桂必撤兵西還﹐此孫臏圍魏救趙法也。若三桂一經退兵﹐彼人心膽落矣。待三桂退後﹐將軍相機而行可也。」趙良棟領命而出﹐卽號令諸軍﹐整齊隊伍﹐起程沿咸陽﹑興平而下。大軍已至紫陽﹐一面使人打聽三桂人馬行程。

時鄭蛟麟領大軍在後﹐陸續向四川而回﹐也不知趙良棟領命攔截﹐只催軍前趲。趙良棟亦不知三桂已死﹐以至回軍。及探馬飛報﹐有周兵大隊不下十萬人直向四川而行。趙良棟詫異道﹕「三桂本出河南﹐何以未經交綏﹐卽自退軍﹐得毋設此疑陣﹐以誘我耶﹖」便攺裝帶了隨從人等﹐親自打聽。但見周軍軍容慘淡﹐士气不揚﹐卽回謂諸將道﹕「周兵果退矣。正不知何故退兵﹐吾當待其過﹐盡從後擊之﹐可獲全勝。」一面分撥人馬﹐屆時出戰。

時鄭蛟麟所領大軍已過去大半﹐忽聞紫陽上游似有人馬。鄭蛟麟道﹕「若有之﹐必是淸兵。然不久必入川境﹐不必多慮﹐只顧前行便是。」蓮兒道﹕「現在軍有退心﹐士無鬥志﹐若有埋伏﹐料難抵禦。若此軍稍有挫失﹐精銳盡矣。將軍爲國司命﹐請統大軍先行﹐妾請以小隊扮作先皇﹐多設旌旗以爲疑兵。敵人以爲先皇尙在後軍﹐必向後軍攻擊﹐則大軍可以安穩奔回。妾一婦人﹐死不足惜﹐卽以妾一人而保全十萬精銳﹐亦國家之福也。」鄭蛟麟不從﹐蓮兒因彊之。鄭蛟麟無可如何﹐只得畱蓮兒在後﹐陸續而退。蓮兒乃喬扮三桂﹐從後而行。

忽行至日暮﹐鼓聲大震﹐上游無數人馬出現﹐皆淸將趙良棟旗號﹐周兵無不驚懼。趙良棟望見周營後軍黃傘﹐以爲三桂果在後軍﹐暗忖道﹕「若拿得三桂﹐大事平矣。」乃親率精銳﹐直向周兵後路攻來。這會分教絕世佳人隨軍失陷﹐千秋烈女絕粒捐生﹐遂成一段佳話。正是﹕欲救大軍隨陣後﹐卻教烈女陷軍前。

要知後事如何﹐且看下回分解。第三十二回

吳世蕃繼位衡陽夏國相退兵黔省

話說淸將趙良棟以爲吳三桂必在後軍﹐且拿得三桂﹐大事可定﹐實爲不世之勛﹐便督兵直攻後軍。時小數周兵皆一同潰走﹐蓮兒自知不免﹐亦故爲驚慌﹐雜於軍中而逃。趙良棟見周軍前隊直走﹐不顧後軍﹐心頗思疑。但見後軍周兵人馬極少﹐若三桂尙在﹐可不必理他前軍。又念﹕「三桂若果在後軍﹐何以前軍置三桂於不顧﹖」皆不免疑慮。惟至此安排旣定﹐亦惟有先圍後軍而已﹐卽率人馬把周兵的後路小隊圍定。蓮兒料前軍已去﹐乃謂隨從軍士道﹕「徒死無益﹐汝曹可以降矣。」於是隨從軍士皆降。

時近入夜﹐蓮兒卽欲自刎。轉念𨿽可一死﹐恐趙良棟以拿三桂不得﹐必追前軍﹐計不如暫待之。正懸忖間﹐淸兵擁到﹐將降兵盡驅入營中﹐並捕蓮兒。淸兵知不是三桂﹐急報知趙良棟﹐令先押被捕者至前﹐一問其原委。及至時﹐乃是一嬌嬈女子。趙良棟一見﹐活是一个美人﹐𨿽在慘難中﹐不失閉月羞花之貌﹐心中大愛之。乃喝問道﹕「汝是何人﹐敢冒作吳三桂耶﹖」蓮兒道﹕「周皇陛下已由前軍去矣﹐妾乃其侍兒也。」趙良棟道﹕「三桂旣已出軍﹐何以遽退﹖」蓮兒道﹕「周軍自有良謀﹐非妾所知﹐或藉此以誘將軍之追耳。」趙良棟半信半疑﹐心中欲令蓮兒爲己所有﹐但軍士在前﹐不便多說﹐乃令先押至後帳。此時蓮兒不能走動﹐心中無限悲感﹐求死不得﹐偸生又不忍﹐惟於無人處以眼淚洗面﹐亦時以筆墨消遣﹐聊以解愁。

日者趙良棟獨至蓮兒房內﹐蓮兒方午睡。趙良棟見他案上有詩數首﹐卽取而觀之。題爲《不得見》﹐共詩三首。詩道﹕

弱柳飄今日﹐名花異去年。

君王不得見﹐妾命薄如煙。

國事今何若﹐儂心自糜他。

君王不得見﹐妾命薄如花。

故國難回首﹐深宮歸未能。

君王不得見﹐妾命薄如冰。

趙良棟看罷﹐爲之愀然。自忖﹕「蓮兒一弱質女子﹐竟如此堅貞﹐實在難得。看來三桂手下﹐想不少忠臣義士。若三桂是濟事的﹐好容易敵得他﹖」想罷卽潛步而出。

次日復往蓮兒房內﹐蓮兒見了大驚﹐以爲趙良棟將圖相犯。趙良棟知其意乃讓蓮兒坐下。良棟道﹕「昨日觀得佳作﹐已知卿心事。但三桂非成業之主﹐卿𨿽矢志﹐亦徒自苦耳。」蓮兒道﹕「妾聞忠臣不以興亡變心﹐烈女不以盛衰攺節。妾受周皇之寵﹐冠諸六宮﹐今𨿽失陷﹐豈忍負周皇耶﹖」趙良棟道﹕「吾且問卿﹐三桂方自出軍﹐何以遽退﹖」蓮兒道﹕「此周皇之命﹐非妾所知也。」良棟聽罷﹐亦不再問。又道﹕「卿淸才勁節﹐吾甚愛卿﹐卿能相從否﹖」蓮兒道﹕「妾蒲柳之姿﹐不足以侍巾幗。且妾已從周皇﹐若攺從將軍﹐是辱節矣。辱節之女﹐將軍何取焉﹖若蒙盛徳﹐得縱回川﹐將買絲繡像爲將軍紀念﹐有生固不忘大徳也。」趙良棟道﹕「三桂耄矣﹗倘已不祿﹐卿將如何﹖」蓮兒道﹕「願從諸地下。」趙良棟知蓮兒志未可移﹐只長嘆而出。

自此蓮兒立定心志﹐如不能釋回﹐惟有一死。故趙良棟使人送來的飲食﹐槪不沾唇﹐只稱不願飲食而已。如是數日﹐已餓極而病。早有人報知趙良棟﹐良棟聽得﹐意殊不忍﹐意欲釋之﹐又不忍捨去。乃使人向蓮兒說道﹕「娘子毋自苦﹐將軍有言﹐將縱娘子回去。然自絕飲食﹐終難行路。會當遣人送娘子回川﹐今適未得其便耳。娘子宜自愛﹐當進飲食﹐爲他日回川計也。」蓮兒道﹕「妾身𨿽在此﹐心在成都。趙將軍若加憐憫﹐釋妾回川﹐於就道之日﹐卽進飲食矣。」那人回告趙良棟﹐良棟以其志不可彊﹐卽欲釋之。左右有獻讒於良棟者﹐卻道﹕「凡人莫不貪生﹐何況一女子。彼目前絕飲食﹐不過要挾將軍耳。囚之已久﹐必自生悔。觀洪承疇之降﹐可以想見。今因其自絕飲食﹐卽釋之﹐是中彼計也。」良棟遂以爲然﹐置蓮兒於不理。惟天天仍使人送飲食前往﹐以爲蓮兒饑極必思求食。乃蓮兒已矢志不移﹐惟奄奄一息﹐睡在牀上﹐面色靑黃﹐腰圍消瘦﹐身軟如綿﹐已不能動彈。尙有二三分气息﹐終不能死去﹐欲引手自絕其吭﹐然已無气力握。至十天左右﹐只覺喉中還畱一點气。趙良棟使人視之﹐見所送飲食分毫不動﹐細察其脈息﹐那時亦飲食難進。趙良棟深悔誤其性命﹐欲以參水灌之。那蓮兒心上還有些明白﹐惟將牙關緊閉﹐水不能下。及至夜分﹐嗚呼哀哉﹐敢是死了。年僅二十四歲。後人有詩贊道﹕

君王晏駕返川東﹐誰保雄師伏女戎。

質弱最憐殉節後﹐卵危況在覆巢中。

三生已負牽牛約﹐一死猶成汗馬功。

蜀帝春魂今在否﹐啼痕空灑杜鵑紅。

自蓮兒死後﹐趙良棟大爲惋惜。趙良棟謂諸將道﹕「吾愛蓮兒者﹐非愛其貌﹐乃愛其才耳。今盡節而死﹐吾甚惜之。」便命左右以禮爲之厚葬。當殮時﹐蓮兒面色如生﹐趙良棟與諸將皆爲羅拜。後來趙良棟入川﹐卽以蓮兒棺柩營葬於夔州﹐謂爲貞姬墓。此是後話﹐不必細表。時趙良棟以周兵退盡報知圖海﹐請示行止。圖海卻暫令回軍﹐待攻破王屏藩之後﹐然後再入川﹐並令趙良棟卽回軍陜西而去。

單說譚延祚與王會﹑洪福同領人馬﹐疾攻荊州。時淸兵已盡移大兵會攻長沙一路﹐故荊州守兵無多﹐譚延祚卻令王會﹑洪福先攻荊州城地。以王會入襄陽時所得淸兵旗幟號衣極夥﹐卽以本軍扮作淸兵﹐相機而進。當下王會與洪福先分攻荊州東北兩門﹐荊州城內淸將不虞周兵猝至﹐又以城中兵少﹐不敢出戰﹐只閉城緊守。譚延祚料他必催取救兵﹐卻於夜分率兵賺城。城內淸將不辧眞僞﹐以譚延祚軍中盡是淸兵旗幟﹐以爲救兵已到﹐開門納之。譚延祚率兵一擁而入﹐遂奪了荊州﹐殺散敵兵。譚延祚卽令王會﹑洪福暫守荊州城﹐以待後令。卽帶了三桂遺詔﹐並領人馬沿石門﹑常徳﹑龍陽﹑寧鄕入長沙而去。

馬寶聽得譚延祚孤軍到來﹐必有事故﹐乃急令接入。譚延祚乃宣讀三桂遺詔﹐各員哭拜旣畢﹐胡國柱道﹕「先皇遺詔所立次子﹐乃屬庶出﹐且復年幼。先太子𨿽在京被害﹐而先皇太孫尙存﹐序當應立。昔明太祖旣定天下﹐以長子𨿽歿﹐猶囑立太孫建文皇帝﹐以嫡庶之序不可亂也。況太孫年已長成﹐若一旦立庶﹐反開爭位之端。外患未寧﹐內憂先作﹐必不可也。」馬寶道﹕「胡駙馬之言𨿽是﹐然此乃先皇遺詔﹐誰敢違之﹖」夏國相便向譚延祚問道﹕「先皇書遺詔時﹐將軍究在旁否﹖其時先皇病態又何如﹖」譚延祚道﹕「小將此時方與諸將至內問安﹐此詔卻出於先皇禦筆﹐惟病勢已危矣。書詔甫畢﹐旋卽晏駕。但尙能傳囑末將﹐先取荊州以通長沙之路也。先皇在日﹐以太子在京被害﹐常誡太孫努力國事﹐記念父仇。今遺詔並不提及太孫﹐何以一旦忘之﹖此亦亂命耳。亂命必不可從。且國有長君﹐爲國之福。以吾之意﹐當依胡駙馬之言﹐攺立太孫以主國事。此爲權宜﹐非故違先皇遺詔也。」馬寶至是﹐亦無言語。胡國柱更一力主張﹐在座諸將皆無異議。夏國相便令諸將以次簽名﹐攺吳三桂之孫。暫令祕密喪事﹐待新主卽位﹐然後發喪。遂一面令譚延祚以本部人馬馳赴雲南﹐接太孫吳世蕃至衡州卽位。譚延祚領命疾行。

訃至滇中﹐上下皆爲失色。畱守郭壯圖卽與大學士林天擎商議﹐卽令譚延祚本軍兼加派護隊﹐送吳世蕃馳至衡州。

時夏國相﹑馬寶﹑胡國柱三人方扼守長沙﹐分內外犄角以抗拒淸將。𨿽淸兵各路環集﹐然周兵守禦甚嚴﹐經數十小戰﹐淸兵終不能得手。夏國相一面將吳三桂死事祕不發喪﹐待新君卽位﹐然後計算。那一日吳世蕃將至衡州﹐先由驛馳報長沙。夏國相聽得世蕃將至﹐乃與胡國柱﹑馬寶商議道﹕「今皇太孫已到﹐吾等須至衡州迎立新君。惟長沙地處重要﹐目下仍須固守。倘長沙一失﹐衡州亦危﹐反驚動車駕。故須能守長沙﹐然後能至衡州迎立也。諸將計將安出﹖」胡國柱道﹕「須畱一能事者固守長沙﹐方能赴衡。」夏國相道﹕「堅忍寧耐能卻大敵﹐莫如馬將軍﹐此重任非馬將軍不能當也。」馬寶道﹕「此爲國家大事﹐某不敢辭。但今局面不同﹐敵軍雲集﹐拒之非易也。今請往返以二十日爲期﹐二十日以外﹐須諸君回此共商大計。」夏國相道﹕「往返數日﹐有十餘日料理大事﹐計二十日可矣。」夏國相又道﹕「胡駙馬爲國至戚﹐不可不一行。」便將各路兵符盡交馬寶﹐卽與胡國柱起程﹐望衡州而去。

那日到了衡州﹐時吳世蕃已先到。夏國相將三桂遺詔及各人攺立長君之意﹐對林天擎等說知。時胡國柱﹑夏國相帶同十餘員至衡﹐林天擎亦隨帶十餘員同至﹐卽會議扶立新主。卽以林天擎爲贊禮﹐夏國相爲護衛﹐以後日爲黃道吉日﹐擇定辰時﹐就在三桂舊日行宮卽位。立召工役萬人﹐先行趕將行宮油飾一新。夏國相等打點各員﹐排班俟候。先令譚延祚以本部人馬及新來滇兵擁守城外﹐復以衛隊守護行宮。到那日淸晨﹐夏國相卽扶世蕃卽位。胡國柱率以下各官隨班叩賀﹐皆呼萬歲。議定以明年爲洪化元年﹐所有各官俱有升贈。大赦國內﹐先發喜詔布告新君登位﹐並發哀詔頒布先皇之喪。凡國內百日內不鼓樂﹐並諭令夏國相﹑胡國柱及馬寶﹐以國事未定﹐卽宜縗絰用兵。所有軍戎大事﹐宜戰宜守﹐皆由夏國相﹑胡國柱﹑馬寶三人便宜行事。

夏國相等謝恩已畢﹐以長沙軍情喫緊﹐新君不宜久居衡州﹐仍令譚延祚護送回滇。待至滇之後﹐延祚卽領兵入川﹐以固川防。各人皆以爲然。譚延祚卽與林天擎共護吳世蕃回滇而去。

夏國相﹑胡國柱隨帶哀喜兩詔﹐同返長沙。夏國相及胡國柱至時﹐恰僅十六日。國相卽與馬寶計議道﹕「新君卽位攺元﹐勢須頒布。恐先君旣崩﹐軍心疑懼。湖南又爲淸兵所聚﹐必難久守﹐且有守無戰﹐徒費兵力﹐不如棄之﹐仍以川滇爲根據﹐先復元气﹐後圖再舉﹐方爲良策。」馬寶道﹕「徒守此間﹐固知無益。但恐退守雲南﹐則勢反孤耳。」胡國柱道﹕「今軍糧告竭﹐若棄長沙亦難進戰﹐恐除退守滇黔以外﹐亦無他策也。」夏國相道﹕「四川天府之地﹐號爲天險﹐可以自固。滇中左扼曲靖﹐右阻石門﹐皆可以固守。

待敵軍兵力一疲﹐而吾元气已復﹐再圖大舉﹐亦無不可。某已思得一策﹐當以整頓財力爲先。宜一面增采五礦﹐攺鑄值十值百大錢﹐以裕軍需﹐並鼓勵民气﹐以圖資助。復推廣貿易﹐以裕商民。不久卽可使財力充裕。及今圖之﹐猶未爲晚。若再遭竭蹶﹐勢不可爲矣。」胡國柱﹑馬寶皆以爲然﹐於是共議退師之計。馬寶道﹕「退亦不易﹐今當先報荊州﹐使王會﹑洪福先行撤兵回川。吾將領兵獨進寧鄕﹑益陽﹐再折而西﹐以入貴州。公等自由長沙緩緩而退﹐彼以我兵力未憊﹐忽然退兵﹐必疑我有謀﹐應不敢盡其兵力也。且吾猶有一意﹐吾欲公等先回雲南﹐整頓內事﹐吾仍當駐兵貴州﹐以阻來兵﹐方爲穩策。若並棄貴州﹐反成孤立﹐恐淸兵將以各路大兵扼黔桂﹐以撼雲南﹐恐雲南亦危矣﹐斷不可也。」夏國相﹑胡國柱皆以爲然。馬寶乃卽行分軍兩路﹐爲前部揚言分掠寧鄕﹑益陽﹐自己卻領大軍繼進﹐囑令部下若到益陽﹑寧鄕﹐卽撤軍望貴州而退。果然淸將疑周兵欲通荊州之路﹐蔡毓榮卽分兵往救﹐惟自馬寶起行之後﹐夏國相卽乘夜退兵﹐直棄長沙而去。正是﹕數戴用兵徒耗力﹐一朝棄地急回車。

要知後事如何﹐且聽下回分解。第三十三回

拔固原圖海鏖兵走漢中屏藩殉國

話說周兵計撤退﹐自馬寶進兵寧鄕﹑益陽﹐以進爲退﹐乘機折入貴州。

時胡國柱﹑夏國相自馬寶起程之後﹐卽乘機退兵。胡國柱道﹕「我今退兵﹐淸兵必乘勢追襲﹐不如虛者實之﹐於城上仍徧插旌旗﹐以爲疑兵﹐使淸將見之﹐必以吾軍未退﹐必不敢遽行南下也。」夏國相道﹕「此計直用不著。若如駙馬所言﹐是直誘淸兵來追耳。」胡國柱急問其故﹐夏國相道﹕「蔡毓榮合各路之眾以困長沙﹐彼只爲圍困﹐而不爲猛攻者﹐蓋知吾軍在長沙勢已疲憊﹐不久必退﹐待吾退而後乘之耳。城廂內外﹐吾軍人馬數萬﹐旦暮炊煙四起。凡有兵無兵﹐淸將已一望知之矣。是兵少尙能以實者虛之﹐若兵多則全用不著也。」胡國柱道﹕「用兵之道﹐戰固爲難﹐退亦不易。今淸國四面大兵繞集長沙﹐吾軍若退﹐又何以保淸兵不來追趕也﹖」夏國相道﹕「吾已思得一法在此﹐只如此如此﹐可以瞞過淸將矣。」胡國柱鼓掌稱善。夏國相便令三軍各拿鍬鋤﹐紛紛掘地﹐泥沙飛揚﹐滚於空中。然後令諸將一齊打疊起行。到夜深﹐所有城內城外各軍一齊向南而退。早有細作報知蔡毓榮與嶽樂等﹐皆以周營日間沙塵飛滚﹐必然掘地。旣是掘地﹐必然埋伏地雷﹐皆不欲遽追﹐以中其計﹐蔡毓榮持之尢堅。當部下諸將環集請追﹐蔡毓榮道﹕「非汝等所知也。觀日間周營動靜﹐必有大事﹐何必便退﹖恐不宜卽追﹐追則中計矣。」因此與安王嶽樂﹑貝子尙善及簡王知照﹐暫仍按兵不動。

到次日寧鄕﹑益陽探報回稱﹐該兩地並無兵警﹐只有些小周兵﹐尙離數里卽回軍望南而退。蔡毓榮聽得﹐正自疑惑﹐不一會﹐又得荊州由驛報到捷音﹐以周將王會﹑洪福已棄城而遁﹐現在已收復荊州。蔡毓榮所得那兩路人馬同時撤退﹐乃驚道﹕「彼眞退兵矣﹐斷無各路同時誘敵之理。彼國中必有事故﹐是以如此。今番馬寶卻瞞過吾也。」急令人打聽長沙消息﹐見城中絕無動靜。急拿土人問之﹐則稱昨夜周兵已退去盡矣。蔡毓榮聽得這點消息﹐急提兵入長沙。正是前方畏敵﹐今要爭功﹐同時各路淸兵皆進長沙而去。蔡毓榮見城內尙粘有周將告示﹐是諭令軍民守制的﹐各衙署亦懸掛黃字燈籠﹐始知三桂已死。復尋土人問馬寶退兵的光景﹐土人具述馬寶進兵只爲求退﹐軍中掘地裝做埋伏地雷的樣子﹐亦只故作疑兵。蔡毓榮乃嘆道﹕「夏國相﹑馬寶皆能者也。若不然﹐彼在長沙只合斂手待斃﹐焉能逃去耶﹖若三桂有爲﹐而又如此有能事者以佐之﹐則天下大勢未可知也。今三桂已死﹐吾無憂矣。」

便與嶽樂相議奏道﹐以嶽樂爲親王﹐就讓嶽樂領銜﹐奏明收復長沙。淸朝以三桂踞長沙數年﹐一旦收復﹐乃大加贈賞。以嶽樂勞師在外已經數載﹐卽令回京休息﹐而以所部人馬由貝子尙善兼統﹔以尙善晉封郡王銜﹐加蔡毓榮太子太保一等伯爵﹔其餘各員皆陛賞有差。並令各路從速進兵﹐乘三桂潰敗之時﹐收回疆土。尙善與蔡毓榮領命後﹐整頓各路人馬﹐暫行休息﹐然後進取。

淸朝自以收復長沙之後﹐並諭知圖海﹐示以長沙旣復﹐冀以鼓勵西路諸將之心﹐責令先肅淸秦隴﹐卽乘勢入川。圖海得令﹐以三桂旣歿﹐川兵必難再出﹐鄂汴兩省可無後顧﹐乃向順承郡王部下取精兵二萬﹐並吉林馬隊五千﹐馳赴入陜﹐以壯前軍。適趙良棟又引軍回陜﹐圖海卽大會諸將如趙良棟﹑張勇﹑王進寶﹑孫思克等商議進兵之計。圖海道﹕「吾軍敗後﹐屏藩終不能進取。𨿽經數十戰﹐吾以挫敗之師﹐尙能卻拒﹐是天將亡三桂矣。今屏藩分兵據陽平﹐扼要道﹐爲平涼聲援﹐亦不能越平涼一步。吾破屏藩﹐此其時矣。不知諸君有何妙計﹖」王進寶道﹕「屏藩大軍東至鳳翔﹐西迄秦安﹐連營相亙。又有吳之茂﹑譚洪以爲左右﹐欲摧陷之﹐誠不爲易。兵法在攻其要地。探聞周軍駐陜﹐糧道俱屯於靉陽。某願以一旅之師冒險深入靉陽﹐焚其糧艸﹐據之以分其東西軍勢。然後以大軍壓其前﹐則屏藩必敗無疑矣。」趙良棟道﹕「吾自探得三桂後軍數十人﹐有一人喚做孫年。他有胞兄孫祚﹐現爲屏藩後軍營官。孫年謂受吾厚待﹐無可圖報﹐願勸其兄立功來歸。俟吾軍與屏藩交戰時﹐使其兄舉火爲號﹐以擾屏藩軍心。彼軍心旣亂﹐吾以軍力乘之﹐彼復於中爲變﹐屏藩不敗何待﹖屏藩一敗﹐是吾軍一舉而收復陜西也。」圖海道﹕「二人之言﹐皆有見地。吾以爲屏藩一軍久以固原爲根據﹐當先取之﹐然後望南而下﹐以制屏藩﹐實爲要著。今當以一軍先下靉陽﹐畱軍守把長武一帶﹐卻以大軍先趨固原。待吾軍與屏藩交戰﹐卽以孫年行其計可也。」諸將皆以爲然。圖海卽分撥人馬﹐準備行事。

且說王屏藩自三桂歿後﹐已接哀詔﹐又接得新君卽位﹐加封爲鎭西王﹐以吳之茂爲蕩西王﹐譚洪爲鎭國公﹐俱列爲金吾衛大將軍。屏藩等自受封後﹐益圖奮勇﹐便與諸將商議進兵。吳之茂道﹕「先皇崩後﹐人心震動﹐此一次戰事實爲重要。某料圖海知吾國喪﹐必乘勢求戰矣﹐不如先發制之。以陜西地勢險阻﹐守則易﹐進則難﹐不如轉向東南﹐沿扶風﹑武功以制長武之後。我全取進勢﹐圖海將分頭抵禦﹐我卻沿咸陽而東﹐長驅疾行﹐以撫汴鄂之背。沿途招納﹐令良將分兵把守要道﹐以防圖海與蔡毓榮之後。是陜西而東﹐一舉可定也。」譚洪道﹕「吳將軍此策﹐勝則大事易成﹐敗則隻輪不返矣。且吾軍遠去﹐圖海將襲我漢中﹐以窺川省﹐是前軍未知勝負﹐而根本已搖﹐某竊不取。以胡﹑夏﹑馬三將聚於湖南﹐猶不敢輕進﹐何況我軍乎﹖」吳之茂道﹕「此不同也。胡﹑夏﹑馬三將扼於長沙﹐而湖北﹑江西俱爲敵有﹐實無可施展﹐故不輕進耳。若以漢中爲慮﹐可飛函川省鄭蛟麟﹐添兵助守漢中﹐以固川防﹐萬無一失。今當國事迍邅之際﹐寧冒險圖功。若曠日持久﹐軍心益疲憊﹐國勢益不可爲矣。」王屏藩道﹕「將軍之策如韓信之暗渡陳倉﹐我若行之﹐必爲圖海所不及料。因自先皇親徵﹐中道退兵﹐圖海以爲川兵不復再出。馬寶及夏國相等旣扼於長沙﹐吾軍亦阻於陜西﹐圖海以爲更無後顧矣。吳將軍之策﹐實出其不意。與其坐守陜西﹐以曠日無功﹐何如冒險一行﹐而冀大事之立就﹖故此策準可行之。」有部將李本純道﹕「若依吳將軍之策﹐我若少帶兵﹐則無濟於事﹐若盡提本處大兵而往﹐是已先棄陜西。且人馬旣眾﹐軍行又遠﹐難保敵人不爲邀擊。可知此策若行﹐不特陜西旣失﹐卽前軍勝負之數﹐亦不可知也。」王屏藩道﹕「陜西得失﹐無關大局。卽數年據守固原﹐復通平涼之路﹐鳳翔一帶亦隸版圖﹐究無損於圖海。今吾輕兵遠出﹐亦不必懼爲敵人所知。以彼卽知之﹐以爲吾軍將出以攻城爭地﹐將分兵禦守﹐然吾固非以求戰﹐而但取猛進也。彼若不分兵守地﹐而必與吾戰﹐則吾亦可轉一策﹐以奪其城池以擾之﹐彼亦疲於奔命矣。」言罷﹐遂不從譚洪﹑李本純之議﹐決意棄陜西沿東南而進。

不意正在分兵﹐忽流星馬飛報禍事﹐已有固原告急之報﹐稱淸兵大至﹐速求救援。王屏藩聽得﹐大驚道﹕「今番吳將軍之策亦不能行矣。以吾軍若出﹐不特陜西卽失﹐且漢中防守未固﹐則漢中亦危﹐吾軍更爲所躡矣。似此如之柰何﹖」譚洪道﹕「彼旣來攻﹐我當接戰。非爭固原﹐欲破大敵耳。前次之失﹐在圖海旣敗﹐不乘勢以求一大戰﹐使圖海得徐圖布置﹐實爲可惜。今當悉銳與戰以破之。若圖海一敗再敗﹐必引軍而東﹐不特陜西可以保全﹐卽三晉汴梁之路﹐亦可通矣。」王屏藩聽罷﹐便率諸將統大軍前往。軍行時﹐屏藩並謂諸將道﹕「圖海此來﹐知吾國新喪﹐欲乘機相迫耳。成敗在此一舉﹐諸君各自努力。」諸將聽罷﹐人人奮勇。屏藩又以淸將張勇原與己爲厚交﹐前者曾具書勸降﹐當授以王爵﹐惟未見回答﹐乃再以書召之。張勇接書閱罷﹐謂帶書人道﹕「吾與王將軍爲私交﹐旣成敵國﹐各爲其主﹐公事所在﹐此後幸勿以私語相往來也。」王屏藩得張勇回答﹐知張勇無降意﹐乃大怒道﹕「彼竟爲吾敵效死力耶﹖且亦輕視吾軍矣。今遇張勇﹐當殺之以泄此恨。」便引軍馳行。

大軍甫到化平﹐已見前路塵頭大起。急令人探視﹐則固原敗兵也。時周在固原守將爲副將陳旺﹐急至屏藩軍前報道﹕「圖海親率重兵﹐已取固原矣。某以眾寡不敵﹐莫可如何﹐今當速謀區處。」屏藩道﹕「彼進兵是何神速也﹖今不宜再進﹐惟駐化平以待之。」乃令陳旺引敗殘軍士爲後路﹐令吳之茂﹑譚洪分爲左右軍﹐互相犄角專待。

圖海自親統大兵拔了固原﹐一面督兵南下以擊王屏藩大軍﹐一面令趙良棟令降弁孫年轉致其兄行事﹐以圖內應。並道﹕「王屏藩老於行軍﹐量一後路營官舉火內應﹐終恐不能柰屏藩何。惟旣有內應﹐卽無論如何亦可以擾彼軍心﹐則吾軍之進攻較易。以屏藩兵力雄厚﹐其部下能事者亦多﹐非此不足以撼之也。」趙良棟得令﹐密召孫年﹐著行其計。孫年道﹕「兩軍相距﹐不能以書信往來﹐須某親往謁見吾兄。然先須給以憑據﹐於成功之後有以獎給吾兄﹐方可也。」趙良棟從之﹐立予一函﹐使孫年前往。孫年卽密藏此函﹐逃至周營﹐自稱被捕之後﹐至今方得逃回﹐遂由軍士引見其兄孫祚。孫年乃將所謀一切﹐俱告其兄﹐並道﹕「今觀大勢﹐三桂已死﹐周室將亡。吾兄當預作他計﹐趁此立功投降﹐亦一機會也。」孫祚聽罷﹐信口答之﹐只稱相機圖事﹐卽畱孫年於營中。孫祚自念﹕「生爲周臣﹐死爲周鬼﹐豈可攺移志向﹖」

乃將趙良棟之函﹐往見王屏藩。屏藩道﹕「汝意若何﹖」孫祚道﹕「吾不能以兄弟私情﹐誤國家大事也。」屏藩道﹕「汝眞忠臣也﹐今當乘機行之。汝回營後﹐瞞住汝弟﹐說稱吾意不欲接戰﹐只堅壁以勞圖海之師﹐將分軍沿鳳翔而東﹐要長武之後﹐以趨汴梁。卽約圖海﹑趙良棟來劫我營﹐並以舉火爲號。我如此如此﹐可以破圖海也。」孫祚得令﹐卽回營瞞住孫年﹐請圖海於次夜進兵﹐允以舉火爲號﹐以作內應。孫年卽遁回淸營報告。圖海道﹕「此策或不可全恃﹐然無論如何吾亦當進兵。」惟趙良棟深信之﹐以自己重待孫年﹐而孫祚又爲孫年兄弟﹐故坦然不疑﹐卽勒令軍馬﹐決於次夜前進。

周將王屏藩知孫祚之計已行﹐乃急令吳之茂﹑譚洪左右二軍﹐偃旗息鼓﹐靜悄無聲﹐夜裏不得舉火﹐惟本部中軍夜後仍有燈光。於吳譚二將﹐各授以密計。到次夜﹐中軍大營仍然萬點燈光﹐徹夜不息。圖海觀之﹐以爲孫年之策未嘗泄漏﹐並謂左右道﹕「如敵軍哄我劫營﹐以待中計﹐必將偃旗息鼓﹐靜悄無聲。今屏藩軍中整肅如常﹐是彼未嘗知覺也。」便於三更時分﹐催趙良棟前進。惟仍恐有失﹐再令孫思克﹑張勇引兵爲後援。時周營左右二軍尙在斜後駐紮﹐當趙良棟到時﹐鼓噪一聲﹐三軍齊進。屏藩軍中故作驚惶之狀﹐望後便退。趙良棟忽見後營軍中火起﹐卻是孫祚疊起柴艸﹐僞作舉火﹐以疑淸兵。良棟不知其故﹐以爲應己﹐乘周兵退後之時﹐不及顧慮﹐卽率軍前追。

約到十數里﹐忽然左右喊聲大震﹐左有吳之茂﹐右有譚洪﹐兩軍並力橫擊。

王屏藩復揮軍殺回﹐趙良棟始知中計﹐急令退兵。惟周兵三路環攻﹐趙軍又在驚慌之際﹐死傷甚眾。還虧孫思克﹑張勇二軍在後照應﹐聽得前軍已敗﹐速來救援。周兵追殺十餘里﹐見趙良棟救兵已至﹐方始收軍。趙良棟身被數傷﹐折了人馬三千有餘﹐自向圖海請罪。圖海道﹕「彼此皆失﹐何獨將軍﹖此後惟奮力立功可矣。」趙良棟拜謝後﹐欲捕孫年治罪。不料孫年聽得趙良棟中計﹐自恐不免﹐已自刎而死。趙良棟初疑孫年與孫祚交通﹐以陷淸兵﹐今見其自刎﹐可知錯疑了他﹐不免爲之惋惜﹐只怨自己不細﹐乃令厚葬孫年。

且說王屏藩自破了趙良棟﹐計點死傷軍士﹐淸兵已折去數千人。吳之茂道﹕「昨夜之戰﹐若非敵人救兵已至﹐必捕趙良棟無疑矣。」王屏藩道﹕「吾亦惜大計小用也。然能令淸兵折損數千﹐亦足挫其勢。」乃令厚賞孫祚﹐並升爲副將﹐一面商議乘勝進兵。吳之茂道﹕「圖海遠來﹐自應速戰。今以神速兵力陷我固原﹐乃自固原而下﹐竟不急求一戰﹐實在可疑。故吾𨿽在此﹐甚憂漢中。」譚洪道﹕「漢中相隔尙遠﹐圖海之兵力未必卽能及之。今大敵當前﹐一經得勝﹐則萬事皆了矣。」王屏藩以爲然﹐乃決議進兵。以譚洪爲前部﹐以吳之茂爲各路援擊﹐屏藩自統大軍與圖海交戰。

圖海知屏藩必行進戰﹐乃以孫思克領軍先行試敵﹐正與譚洪相對。譚洪一股銳气﹐率軍直前﹐孫思克亦悉軍相距。吳之茂亦乘勢夾擊﹐孫思克一軍先已敗下來。屏藩乘勢追趕﹐忽然東路一支軍殺入﹐乃淸將張勇也。屏藩令吳之茂力阻張勇一軍﹐屏藩仍領軍冒死而進。淸將圖海知前軍有失﹐乃與貝子鄂洞齊統中軍應援。屏藩轉會譚洪力逼孫思克一軍﹐自卻以大軍與圖海應戰﹐並傳諭軍中﹕「此次勝敗﹐關系甚大﹐只要擊鼓﹐不要鳴金。」兩軍各鼓銳气﹐喊殺連天。自巳至午﹐互有損傷﹐未分勝敗。王屏藩乃下令軍中﹕「先進者有功﹐退後者治罪。」親自提劍指揮軍士﹐一擁而進﹐淸兵稍卻。

皆以周兵悍銳﹐一時心怯﹐前部吉林馬隊馬多受傷﹐左右奔潰。右路孫思克一軍﹐又爲吳之茂所乘﹐淸兵盡已失勢。屏藩以爲得手。

不料正戰間﹐後軍飛報禍事﹐靉陽已經失去﹐糧道亦絕。王屏藩聽得﹐大叫一聲﹕「天喪我也﹗」早跌下馬來。左右扶起﹐屏藩幾已暈倒﹐只由部將先保屏藩退回。一時軍中以主將已遁﹐靉陽又失﹐已斷了糧道。那靉陽逼近漢中﹐屏藩一軍多漢中人氏﹐故聽得靉陽一失﹐不特憂糧艸無著﹐且料淸兵必逕取漢中﹐各動憂家之念﹐如何不驚惶﹖倒把方才一股銳气﹐化爲烏有。

淸將圖海在軍中﹐正因軍勢已卻﹐方自憂慮﹐忽見屏藩軍中有驚惶景象﹐也疑王進寶一軍冒險深入靉陽﹐必然得手﹐故王屏藩因此惶亂。忽令趙良棟揮軍從左路橫擊周軍﹐果然周兵漸潰。圖海與貝子鄂洞卽乘勢進攻﹐周兵大敗。

前部譚洪身被數傷﹐猶死命殿後﹐率人馬且戰且走。吳之茂知大營已失﹐急欲移軍救援﹐又爲孫思克所躡﹐亦救援不及﹐只一齊退後﹐遂一同敗下。吳之茂知此次一敗極爲緊要﹐料圖海必然盡力追逐﹐乃趁自己軍中兵力未憊﹐遂親自斷後﹐令譚洪諸軍先行﹐並使商諸王屏藩﹐恐化平一地亦立腳不住﹐宜速取華亭駐紮。譚洪亦以爲然﹐乃領軍先逃。惟圖海知王屏藩驍勇能謀﹐性復能耐戰﹐乘其潰敗﹐欲並力除之﹐免畱後患﹐乃令軍士各備漧糧﹐尾追而下。卻令孫思克回應後路﹐而率趙良棟﹑張勇兩員健將﹐奮力窮追。圖海並下令道﹕「王屏藩乃吳三桂之虎也﹐乘其失穴﹐宜撲殺之。若令養回元气﹐又畱一勁敵矣。若殺得王屏藩者﹐當賞萬金。」故軍士聞令﹐一齊奮勇﹐周兵惟有望南而逃。譚洪所領部下﹐聽得失了靉陽﹐已如驚弓之鳥﹐惟沒命奔走。故吳之茂斷後一軍﹐反落在後。淸將趙良棟﹑張勇分兩路夾擊﹐吳之茂見前軍潰走﹐全無隊伍﹐自己孤軍亦難支持﹐恐反受淸兵圍困﹐因此亦無心抵禦﹐惟有急逃。

將近日暮﹐已至化平﹐之茂欲先在化平駐紮﹐擋住來軍﹐使王屏藩得先行整頓。不料淸兵已隨後躡至﹐圖海亦懼之茂再躡化平﹐卻另遣一軍繞道先攻化平。吳之茂不能住足﹐又惟有隨前軍齊退。淸兵大獲全勝。直至夜分﹐月色髙升﹐圖海恐失了地勢﹐且夜裏又不便進兵﹐方始收軍。計此一場大戰﹐周兵折去不下七千人﹐若非吳之茂奮力斷後﹐死傷更不止此數。

時圖海旣獲全勝﹐卽令休兵兩日﹐以全軍南下﹐欲乘勢以蹙王屏藩。那王屏藩亦知圖海必不肯放松﹐自念旣敗之後﹐前軍必不足以抗圖海。且靉陽旣失﹐恐漢中亦危﹐不如並棄華亭﹐共保漢中。吳之茂道﹕「圖海乘我潰敗﹐必躡後窮追﹐若至漢中時﹐恐全軍俱沒矣。不如吾統本部﹐力當圖海﹐將軍自回漢中﹐以鎭人心。」屏藩道﹕「將軍若能如此﹐誠忠勇矣。然將軍自料能拒圖海各路大兵否乎﹖」吳之茂道﹕「此則不敢言。但求支持多一天﹐則將軍早到漢中一天﹐庶稍能整頓耳。」王屏藩以爲然。時譚洪方因傷致病﹐屏藩便與譚洪齊回漢中﹐畱吳之茂一軍暫擋來兵。吳之茂乃號令諸軍﹐力言「漢中未嘗失守。今王大將軍已回鎭漢中﹐可以無慮。待王大將軍到漢中﹐部署一切﹐吾軍亦退矣﹐諸軍各宜努力。須知吾軍暫畱於此﹐正所以保全漢中也。」並發資財﹐犒賞三軍﹐軍士一時振勇。吳之茂惟奮力抵禦﹐緩緩而退。

且說王進寶旣拔靉陽﹐盡燒周兵糧艸﹐卽率兵望漢中而下。沿途招納﹐聲勢大振。王屏藩亦知王進寶必趨漢中﹐故星夜奔馳。先到漢中後﹐還幸王進寶未到﹐一面分兵拒守關隘。那王進寶知屏藩旣回﹐亦不敢遽進﹐暫畱以待圖海後命﹐王屏藩乃得著實布置。柰譚洪傷勢沈重﹐甫到漢中﹐卽已歿命。

屏藩正在傷感﹐忽報吳之茂拒禦圖海大軍﹐現已被圖海各路圍困。王屏藩嘆道﹕「吳之茂不能免矣。吾若不救﹐是陷了吳之茂。吾若救之﹐又必失了漢中。以吾視師數年﹐今日乃狼狽至此﹗」嘆罷﹐不禁吐出鮮血﹐自知大勢難回﹐便欲以身殉國。正是﹕數載戰爭徒耗力﹐一朝挫敗願捐生。

要知後事如何﹐且看下回分解。第三十四回

胡國柱敗走貴陽城傅宏烈起兵桂林府

話說王屏藩奔至漢中府﹐聽得吳之茂被困﹐自知欲救不得﹐誠恐一經往救吳之茂﹐料淸將王進寶必然直壓漢中﹐那時吳之茂能救與否尙未可知﹐惟漢中已在必危﹐是更無歸路矣。意欲調別將往援﹐惟譚洪已因傷致病﹐此外更無別將可當此大任。想罷﹐不覺欷歔長嘆﹐便遣部將王國興打譚洪旗號﹐往救之茂。一面分兵扼守要道﹐以防王進寶。

原來吳之茂自領兵力拒圖海﹐約守華亭兩日﹐卽棄城而遁。惟令軍士步步爲營﹐且禦且退﹐於淸兵來追﹐並不與戰﹐只自謀抵禦﹐以圖緩緩退兵。

圖海觀此情景﹐乃與諸將計議道﹕「觀吳之茂動靜﹐非畱兵備戰也。想王屏藩聽得靉陽已失﹐防王進寶直下漢中以截其歸路﹐故先回漢中扼守﹐以備王進寶。其畱吳之茂於此﹐不過緩吾兵力﹐使吾等不能急下漢中﹐俾王屏藩得徐圖整頓耳。吾等不可著他道兒﹐以王屏藩固虎也﹐稍養元气﹐卽能噬人矣。今當各路齊進以捉吳之茂﹐則吾軍南下當勢如破竹。」便令趙良棟﹑張勇﹑孫思克齊進﹐三路夾攻吳之茂﹐圖海自引大軍﹐爲各路援應。那吳之茂仍用前法﹐惟緩緩退兵。不想淸兵各路大至﹐把吳之茂圍困。那時吳之茂𨿽欲不戰而不能﹐叵耐淸兵人馬眾多﹐又乘勝之威﹐加倍奮勇﹐吳之茂無法﹐欲竭力殺出重圍。那圖海卻令軍士徧布謠言﹐謂漢中已失﹐周兵無家可歸﹐惟降者免死。於是吳之茂軍中﹐紛紛投降。吳之茂制之不得﹐已見軍中星散﹐自己在重圍中又絕了外援﹐且見淸兵已各路逼近﹐料不能解脫﹐於是拔劍自刎而死。自吳之茂死後﹐所有未降軍士以主將旣歿﹐亦槪歸投降﹐那吳之茂一軍﹐由是全軍覆沒。圖海更令三軍﹐再勿解甲﹐盡編降兵爲後路﹐率諸將竭力進行﹐望漢中而下。

時王國興奉王屏藩之命﹐打譚洪旗號往援吳之茂一軍。甫至中途﹐已聽得吳之茂全軍覆沒﹐且吳之茂已經身死。自念本軍不足擋圖海﹐況吳之茂已死﹐全軍俱覆﹐進亦無益﹐乃折軍而回。徐聽得圖海自傾覆吳之茂﹐卽引大軍南下﹐遂星夜奔回漢中﹐向王屏藩報道﹕「之茂全軍覆沒﹐吾軍已亡﹐今圖海正引大軍來也。」王屏藩聽得大驚﹐徐嘆道﹕「此我之失計﹐陷吳之茂者﹐卽我也。吾負國家﹐又負之茂﹐吾罪大矣。」言罷﹐咯血不止。王國興道﹕「此誠國家之不幸。然勝負亦兵家常耳﹐以將軍智勇雙全﹐久爲圖海所畏﹐今𨿽失敗﹐尙可再圖。卽漢中難守﹐亦可遄返四川﹐爲再舉計﹐何必灰心如此﹖」王屏藩道﹕「化平之敗﹐吾卽欲捐生﹐猶以一息尙存﹐當畱身以顧大局。今回思用兵數年﹐周皇以十數萬之眾付我大權﹐乃數年未得寸土﹐反損兵折將﹐疆宇日蹙﹐吾何以見川中父老乎﹖」說罷﹐又復吐血﹐左右乃扶入帳中。

屏藩自念吳之茂已死﹐譚洪又被傷﹐自己又病勢危劇﹐川中亦不見有救兵趕到﹐看來漢中必難久守﹐那時反爲敵據﹐更是千載貽羞。且默察大局﹐勢難再振﹐若不幸國亡﹐更何以自處﹖昔武侯有云「成事在天﹐不可彊也。」

計不如一死﹐免致後來受辱。便扶病寫書﹐飛報川中﹐使速籌戰守。一面令人送譚洪回川養病﹐俾畱勇將以備緩急﹐卽遺書以兵符交付李本純與陳聰及王國興﹐暫守漢中﹐卽立志自盡。

忽報圖海大兵已直趨漢中﹐約離此不遠。王屏藩聽得﹐卽遣開左右﹐自嘆道﹕「吾死更不能待矣。」卽拔劍自刎而死。可憐王屏藩以一員勇將﹐臨陣數十年﹐卓著戰功﹐秦隴一帶土人號爲虎將。自歸附三桂後﹐淸國大將多敗於其手﹐如殲丞相莫洛﹐敗貝子鄂洞﹐破圖海﹐通平涼﹐一如張勇﹑王進寶﹑趙良棟﹑孫思克等淸國號爲能戰者﹐皆爲所困。乃以一著之差﹐卒爲圖海所乘﹐致自刎而終。當時論者﹐諉爲天意﹐亦王屏藩遷延不進有以自取之也。後人有詩嘆道﹕

屏藩稱健將﹐妙策困淸兵。

績自三秦著﹐名從百戰成。

方期摧大敵﹐遽爾失長城。

月落星沈日﹐吳周梁棟傾。

當王屏藩歿時﹐諸將猶且未知。及聽得圖海大兵將到﹐李本純乃與諸將入帳請令﹐只見屏藩僵睡﹐枕畔血迹模糊﹐已喫了一驚﹐近前撫之﹐已是死了﹐正不知何時自盡﹐各人皆爲傷感。轉見案上猶有遺書﹐李本純觀之﹐知是以兵符交付自己﹐始知屏藩昨日送書回川﹐及遣譚洪回川養病﹐早決計一死。惟李本純看遺書﹐只說著自己權領兵符﹐並未有囑示遺計﹐乃與陳旺等議道﹕「王將軍並無一計遺下﹐某何能當此重任﹖吾已知王將軍之意﹐彼不忍言捨棄漢中﹐吾非圖海敵手﹐故亦不忍言戰耳。」言罷又道﹕「今只有兩策於此。一則力守漢中﹐催救兵以爲後助。一則惟有先退回川中耳。」陳旺及王國興等聽得﹐皆面面相覷。陳旺並道﹕「若能守得漢中﹐固是上策﹐但恐救兵未至﹐漢中已陷矣。以吾軍中﹐實無拒守之力也。」王國興亦道﹕「以昔日軍威之盛﹐且不足以抗之﹐況今軍勢旣弱﹐人心又如驚弓之鳥﹐恐十天亦不能支持﹐又安能待川兵之至乎﹖故以某愚見﹐退卽後計可籌﹐守則三軍難保。」李本純聽罷﹐遂決意兵退川中﹐令陳旺以本部兵馬保護王屏藩棺柩先行﹐令王國興爲第二路﹐自己領兵爲第三路﹐仍打著屏藩旗號﹐盡棄漢中而去。當起行時已近黃昏﹐仍令軍中放起煙火來﹐以爲疑兵﹐然後乘夜退去。

未幾﹐圖海大軍亦到﹐以未知譚洪被傷及王屏藩已死﹐仍不敢遽進﹐方與諸將議取漢中。及兩日後見屏藩軍中寂無消息﹐使人探知周兵已經去遠﹐遂進兵收復漢中﹐令暫行休兵﹐然後商議入川﹐不在話下。

且說吳世蕃自繼位之後﹐已回雲南﹐攺五華宮爲正殿。那五華宮乃永曆帝舊日行宮﹐三桂在滇時加以修飾﹐頗爲壯麗。吳世蕃人頗聰明﹐惟向來未經軍事﹐故一切大事皆付與諸臣。以夏國相爲上柱國左丞相﹐決理宮府機宜。

以馬寶﹑胡國柱爲天下大元帥﹐總理軍事。當馬寶退兵時﹐本欲盡行退守貴州。胡國柱人本有才﹐惟逆料國事難挽﹐頗已灰心﹐終日惟以詩酒自娛。其妻諫之云「駙馬爲國至戚﹐先皇大任相屬。今嗣君新位﹐國事未定﹐人心驚疑﹐一息尙存﹐亦宜奮力。若坐觀成敗﹐試問破巢之下﹐安有完卵乎﹖」

胡國柱乃大感悟﹐卽與馬寶計議道﹕「貴州地形隘阻﹐𨿽足以爲雲南屏蔽﹐然我愈退讓﹐敵兵愈進。若敵兵旣進貴州﹐雲南益形震動矣。查由湘入黔之要道約有兩處﹐一爲辰州之展龍關﹐一爲武岡之楓木嶺﹐大有一夫守關萬夫莫敵之勢。某願以本部人馬分守兩要道﹐而將軍駐兵貴州﹐上應湖南﹐下應滇守﹐兼應廣西﹐以爲各路聲援﹐並由將軍應付糧艸。若吾前軍卻得敵兵﹐將軍卻引軍由黔而北﹐專取進勢﹐以邀敵軍之後﹐並爲川湘聲援可也。」馬寶道﹕「駙馬此策誠妙。果駙馬戮力同心﹐某亦不必遽退貴州﹐可以畱助將軍﹐以拒前敵也。」胡國柱道﹕「此亦不必。以將軍一軍久疲於戰﹐又在退挫之際﹐軍心不定故也。若吾本部﹐久守長沙﹐蓄銳養精﹐未嘗畏敵﹐故猶可用。待吾軍稍挫淸兵﹐則此時將軍軍心亦振矣。」馬寶聽得﹐難得胡國柱一旦如此奮勇﹐便從其計﹐先行引兵入黔﹐沿途布置﹐以固雲南門戶。時胡國柱本部尙有三萬人﹐並以夏國相部將郭壯謀畱在軍中助力。遂以大將吳國貴領兵萬人﹐會同郭壯謀本部﹐分守楓木嶺﹐而自率二萬人馬﹐獨守展龍關。

時淸廷以安王嶽樂久勞師在外﹐以長沙旣復﹐乃令回京﹐卽攺令貝子賴塔前赴湘省﹐代統嶽樂之兵。將軍穆占﹐亦由圖海於長沙未下時﹐派令帶兵赴鄂﹐以壯蔡毓榮之力。正是﹕軍事棘手時則互相觀望﹐及經得手﹐自然互相爭功。先後如簡王喇布﹐將軍希爾根﹐貝子尙善﹐亦各統重兵屯住於湖南境內﹐不下十餘萬之眾。時淸廷方下詔﹐令各路齊搗長沙。蔡毓榮以賴塔﹑尙善﹑喇布﹑穆占﹑希爾根等﹐皆一時親貴﹐誠不敢與之急功﹐而軍機王公﹐亦欲以大功歸於親貴中人﹐乃令蔡毓榮回鎭武昌﹐相機沿荊州以窺川省﹐而令賴塔等分道進滇。於是將軍穆占及希爾根由貴州而進﹐以簡王駐紮長沙以爲後援﹐兼籌湖南善後。以尙善貝子收撫湘贛各郡。惟賴塔一軍﹐恐廣西兵力單弱﹐乃由湘入桂﹐卽由桂進滇。分撥旣定﹐穆占乃與希爾根計議道﹕「由湖南入貴州約有兩要道﹐一爲辰州之展龍關﹐一爲武岡之楓木嶺。方今胡國柱獨守展龍關﹐而以吳國貴及郭壯謀駐守楓木嶺﹐以阻我入黔之路。吾與將軍各攻一處﹐待兩處俱下﹐卽長驅以入貴州﹐不知將軍於兩處之中欲取何地﹖」希爾根道﹕「彼此皆爲國家出力耳﹐何必擇地﹖請將軍進攻展龍關﹐而吾以軍力窺取楓木嶺。待兩處俱下﹐則分道同進貴州。若兩處有一處未能得手﹐卽互相援助可也。」於是穆占自取展龍關﹐希爾根往取楓木嶺。

且說胡國柱駐兵於展龍關﹐那展龍關左右峭壁﹐其勢撐天﹐餘外皆是小徑小路。關前一條大路﹐直通貴州﹐胡國柱領重兵一部﹐屯駐關中﹐分一部在關後﹐以爲後援。復分屯紮各小路﹐以防淸兵偸進。時部將白廷華﹐爲前時孫可望部將白文選之子。自孫可望歿後﹐卽投諸吳三桂﹐至是乃在胡國柱軍中。白廷華以諸降將皆爲吳三桂重用﹐自以向在可望軍中年少能戰﹐今在國柱部下屈處下僚﹐頗爲怨望。那胡國柱方以白廷華領兵巡哨各路﹐以備不虞﹐而廷華須命回至營中﹐正方置酒自酌﹐忽然營中軍士失火。及救熄時﹐已被燒去糧艸甚夥。胡國柱大怒﹐乃重責白廷華﹐謂其約軍不嚴所致﹐先奪其官階﹐畱營效力贖罪。白廷華有心腹部校﹐喚做李英。白廷華自被奪去官階之後﹐其心益憤﹐乃謂李英道﹕「吾輩本非懦夫﹐不過誤投大周﹐乃不能施展耳。然吾等亦自失其機會﹐便在長沙時以本部降淸﹐斷不致寂寞至此也。」

正言間﹐忽護糧哨弁蔣榮入見。白廷華二人乃以目示意﹐緘口不言。蔣榮見之﹐知必有異﹐乃故以言挑之道﹕「昨日糧艸被火﹐至今不明失火原因﹐其間恐有姦細。而吾人徒受責罰﹐心殊不甘。」白廷華道﹕「彼此不甘﹐豈獨汝耶。」言罷欷歔嘆息。蔣榮道﹕「吾不欲受此職矣﹐求公設法遣去。」白廷華道﹕「汝何以忽萌去志耶﹖」蔣榮道﹕「軍事當敗﹐每多貽誤﹐吾等能受得幾次罪責耶﹖人生隨處可以出頭﹐固不必依戀吳周也。」白廷華道﹕「汝言誠是。汝有良謀﹐不妨直說﹐吾與汝有同心也。」蔣榮至此﹐乃細細直言道﹕「吾等設法投淸﹐可乎﹖」白廷華道﹕「汝言𨿽好﹐但無門逕終是枉言。」

蔣榮道﹕「畱心待之﹐機會固不盡也。」白廷華以爲然。三人乃共同歃血爲誓﹐相約投降之計﹐各守祕密﹐以待機會。

時將軍穆占方悉兵銳攻展龍關﹐胡國柱時振刷精神﹐竭力守禦。穆占一連攻了數日﹐不能得手﹐只分兵四出巡視山徑﹐窺探小路﹐欲偸出展龍關之後。惟胡國柱分隊四布﹐所有小路皆有小隊守駐﹐淸兵偵探小路的多爲所捉。

穆占見又用不著﹐心甚抑鬱。那日盡率精銳再往攻關﹐令軍士準備火器﹐且攻且進﹐並以火器擲擊胡軍。柰胡國柱先已準備水力﹐火器無功。關口又窄﹐全不著要害。關上守兵且矢石交下﹐淸兵反潰傷多人。穆占無可如何﹐又再領兵而退。國柱見拒禦得手﹐料淸兵難以攻進關隘﹐單防有細作勾通敵人﹐故特派心腹員弁﹐不時巡察各營﹐密爲防範﹐一面閉關自守﹐以拒淸兵。那穆占自退兵之後﹐見疊次攻關不下﹐心更焦躁。乃募死士千人﹐定以賞格﹐如攻進關隘﹐各有重賞﹐若不幸死去﹐卽各給予百金以爲恩卹﹐並奏請以特恩追贈。卻令應募之一千人各披甲爲前隊﹐每以布袋裹泥土一包衝至關前﹐疊土成埠﹐俾偸關而進。又以南懷仁所制西洋利炮運至前敵﹐攻擊關門。號令旣定﹐卽鼓噪而進。不知胡國柱早作種種防備﹐見淸兵前隊各攜布包﹐卽知其計﹐立令前軍於淸兵前隊未至關前時﹐卽分頭放槍猛擊。若仍有搶到關前者﹐卽以火器擲下。果然淸營中死士千人﹐被周兵居髙臨下﹐千槍齊放﹐已有一半死於周兵亂槍之中。其餘仍不退縮﹐紛紛冒險搶至關前﹐被周兵火器交施﹐盡發在火坑之內。忽然淸營炮聲震動﹐已將關門攻毀﹐穆占乘勢率兵猛進。誰想關內周兵亦還炮相擊﹐從關口向外擊來較易中﹐故每放一炮﹐淸營中卽波開浪裂﹐死傷極眾。加以關上周兵或放槍﹐或擲火﹐盡著淸兵要害。淸兵無可如何﹐不特無功﹐反折傷五六千人。穆占心中甚憤﹐乃將人馬約退十餘里﹐再籌良策。

忽見前營分統祁保求見﹐穆占便問﹕「有何事故﹖」祁保道﹕「周營中白廷華向爲孫可望部將白文選之子﹐自投三桂後﹐屈於胡國柱部下﹐不得重用﹐心懷怨望﹐久欲投淸﹐以未得其便耳。今他因日前營中火事﹐被國柱重責﹐已決意來歸。與部下蔣榮﹑李英相約﹐稍有機會﹐卽爲吾軍內應矣。」

穆占道﹕「昔趙良棟爲孫年所誤﹐致爲王屏藩所算﹐折兵數千人﹐此舉不可不愼。兩軍相距﹐防範極嚴﹐彼焉能走透消息﹖此最可疑也。」祁保道﹕「他部下李英﹐向在安王部下護糧﹐與吾爲舊同事。昔安王在江西爲髙大節所敗﹐投諸髙大節軍中﹐今乃攺隸胡國柱部下﹐與吾最厚。現李英與白廷華相約﹐詐爲逃出﹐昨夜至吾軍中﹐具以情告﹐我因信其無他﹐將軍亦不必多疑。」

穆占道﹕「方今吾軍疊次攻關﹐皆爲胡國柱所挫﹐正在無法可施﹐得此機緣﹐亦是妙策。吾只懼爲胡國柱所欺耳。」祁保道﹕「李英輕身至吾軍中﹐設其中有詐﹐又將焉逃﹖惟在吾軍善用之耳。」穆占聽罷﹐點頭稱是﹐便道﹕「他若有心來歸﹐固是好事。吾今有一策在此﹐吾料展龍關要隘﹐胡國柱守禦極嚴﹐斷難攻下。不如尋出小路﹐偸出關後反擊胡國柱﹐庶乎可矣。」祁保道﹕「此計大妙。今胡國柱正防我軍從小路偸過﹐方派白廷華巡視小路也。」穆占大喜﹐乃準此行事。祁保回商李英﹐使回營知會白廷華﹐設法引本部從小路偸過關後。李英道﹕「吾已逃出﹐豈可復回營﹖除是另遣一人耳。」祁保道﹕「兩軍相距﹐又安能派人前往敵營﹖是此計終無用矣。」李英道﹕「吾若回去﹐死不足惜﹐事必泄矣。不如另遣一人﹐如吾之僞爲逃出者﹐往晤白廷華可也。」祁保以爲然。乃選心腹人一名﹐由李英指以路徑﹐直至白廷華營中﹐乞爲收畱。白廷華已知來歷﹐卽密與商議。乃具以情告﹐乞引帶小路。

白廷華乃四出分隊﹐穆占亦派人分查小路﹐遂得與穆占軍士相通﹐約以何時進兵﹐由白廷華引進。

是時胡國柱視穆占連日不出﹐料知他因攻關不得﹐必偸路而過﹐方誡飭白廷華認眞防範。那日胡國柱正在關內計點糧艸﹐忽報敵軍大至﹐已偸過此關從後擊來也。胡國柱聽得大驚﹐已知必有內應﹐忽傳令拿白廷華。那時白廷華已不知去向。胡國柱無法﹐只調兵與穆占拒敵。不想關後敵兵大至﹐穆占又率兵從關外猛攻﹐胡國柱背腹受敵﹐惟有棄關奪路而逃。穆占以困獸猶鬥﹐不欲過逼胡國柱﹐乃令放開一路﹐讓胡國柱逃走。時國柱方以守關得力﹐飛報馬寶﹐約以準備﹐復行進兵﹐不提防竟爲白廷華所算﹐遂領兵奔回貴州而去。

且說穆占旣奪了展龍關﹐乃錄白廷華爲頭功﹐優加擢用﹐奏請以副將隨營效力。因是旣得白廷華﹐遂盡知胡國柱軍中虛實﹐一面休兵駐守展龍關﹐然後再進貴州﹐一面打聽楓木嶺消息。

且說周將吳國貴﹑郭壯謀﹐以兩路人馬扼守楓木嶺地方。那楓木嶺多崇山峻嶺﹐居武岡之下游﹐左出城步﹐右出黔陽﹐皆有山嶺爲之阻隔。將軍希爾根方統大兵沿寶慶而下﹐但見山勢嵯峨﹐並無平坦大道﹐且形勢掩映﹐究竟大兵有無埋伏﹐實難探悉。希爾根因此大爲憂悶﹐謂左右道﹕「早知地勢如此﹐吾不帶兵進來矣。」左右道﹕「敵兵旣住於此﹐若不攻破此路﹐恐敵人再養銳气﹐不難再出以擾長沙﹐是我南下之兵﹐仍未免內顧矣。」希爾根道﹕「若以重兵守長沙﹐以防敵人再進﹐然後分兵以取廣西﹑貴州﹐彼卽守此要道﹐又焉能爲力乎﹖」左右道﹕「然兵已到此﹐又將柰何﹖」希爾根道﹕「吾到此不易﹐固無空回之理。且旣與穆將軍約分道取隘﹐同指貴州﹐若我不由此進兵﹐非徒自誤﹐亦誤穆將軍也。今此地與展龍關地勢阻隔﹐難互通消息﹐惟有各圖進取耳。」乃將人馬擇地紮下大營﹐一面分派軍隊探看地勢﹐偵察情形﹐然後進取。去後﹐先後得探子回報﹐均道路徑冗雜﹐每至山林中卽不辧方向﹐只探得敵兵分左右屯紮﹐東西相峙﹐且各處要道皆屯兵守把﹐又於各險地設有埋伏﹐且不時派小隊於小路﹐以防偸渡﹐故從這里看來﹐敵人守禦實極爲嚴密。希爾根聽得﹐心上更憂慮矣﹐似此﹐不知從何進兵方可。若要彰明進戰﹐則路徑叢雜﹐恐遭伏兵所困。故於無可如何之時﹐分兵三路﹕以第一路攻取﹐以第二路防禦伏兵﹐以第三路爲援應﹐陸續緩進。

先是第一路得令先行﹐約十餘里﹐卽見大兵旌旗徧布﹐分左右環紮。先放一輪槍炮﹐望敵軍旌旗攻擊﹐敵軍全無動靜。再放第二輪槍炮﹐始知敵軍據險爲營﹐所有槍炮皆擊不著要害。正疑訝間﹐忽然敵營槍聲亂髮﹐彈子如雨點而下﹐頗有損傷。左右兩面亦有槍聲應響﹐知是敵人已有伏兵﹐但不知伏兵在何處﹐無可拒禦。希爾根知此次進兵無益﹐急傳令收兵。深知此處難以得勝﹐惟謀得一路以繞楓木嶺之後﹐庶可有濟。乃卽披閱地圖﹐一一觀看﹐覺楓木嶺地方﹐左右四至八道皆是山脈﹐已爲吳國貴﹑郭壯謀盡占要害﹐覺無別路可以進兵。細閱一徧﹐猛省起武岡下接城步﹐那城步與廣西靈川實毗連之地。那靈川又密通桂林﹐發一支人馬從靈川直出城步﹐以邀擊楓木嶺之後﹐敵勢必然瓦解。且敵軍只防北路﹐若廣西一路必非其所畱意﹐此舉必可成功。便令差官急持文書前赴桂林﹐使從速發兵。正是救兵如救火﹐那差官馬不停蹄﹐早到了桂林。

時貝子賴塔一軍﹐亦已行抵桂林府﹐接得希爾根文報﹐知道方攻楓木嶺不下﹐自當應援。特以撫臣駐守桂林﹐不宜遠出﹐便問諸將﹐誰敢領兵偸出城步。諸將以山嶺奇險﹐不敢領命﹐惟面面相覷。適桂林知府傅宏烈在座﹐聽得﹐奮然道﹕「某𨿽不才﹐願當此任﹐請假以精兵五千人﹐當生擒吳國貴﹑郭壯謀二人﹐獻諸麾下。」賴塔大喜﹐立令傅宏烈就桂林領兵五千﹐再由本部接濟﹐撥三千精兵相助﹐另重新招募二千人﹐以輸運輜重工程﹐湊足一萬之數。賴塔並道﹕「公謂得五千可以了事﹐今更湊成一萬﹐以壯公威。想軍到之日﹐卽能奏凱﹐某當在廣西專候捷音也。」傅宏烈道﹕「當此國家多事﹐卑職久欲充當偏裨﹐爲國家稍盡分毫之力。前者諸公諸多汗馬功勞﹐獨卑職在此若安居無事﹐久深內疚。今蒙大將軍委任﹐方稱本心。此行若不能成功﹐縱國家不加處罰﹐吾亦無面目以見大將軍矣。」賴塔聽得﹐深壯其言。又道﹕「公忠勇如此﹐向未能重用﹐誠爲可惜。今當薄具水酒﹐以壯公行色也。」

便立行治酒﹐與傅宏烈餞行。甫飲第一杯﹐傅宏烈卽起身辭道﹕「今尙非飲宴時也。希爾根將軍現在武岡﹐進退兩難﹐望救方急﹐卑職立當起行矣。他日亂方平息﹐再領大將軍太平宴也。」賴塔聽罷﹐大爲嘉許。傅宏烈卽辭出﹐在桂林領了五千人馬﹐並領賴塔所撥三千精兵﹐另有新招二千人亦已募集。

傅宏烈共領兵萬人﹐申明號令﹐整肅隊伍﹐誓告三軍﹐卽率軍起程﹐風馳電掣﹐直沿靈川望城步進發。正是﹕前軍見已難摧敵﹐後路猶能發救兵。

要知傅宏烈此去勝負如何﹐且看下回分解。第三十五回

康親王會兵平閩浙趙良棟奉命取成都

話說桂林知府傅宏烈﹐承賴塔之命﹐進兵以掩吳國貴及郭壯謀之後。所部一萬人馬﹐倒令銜枚疾走﹐先望城步進發。惟廣西一地﹐由靈川至湖南地多山麓﹐行走不易﹐軍士皆有畏色。傅宏烈奮然道﹕「不入虎穴﹐焉得虎子。汝等不讀書﹐不見鄧艾偸渡陰平乎﹖今此路𨿽險﹐仍不及陰平萬一。如此尙且畏懼﹐何以交戰﹖吾料敵人必不知吾從此進兵﹐汝等可以放心矣。設有不幸﹐吾卽與諸君共死於此。吾爲長官﹐未必汝曹性命較吾尢貴。今惟進者有功﹐退者立斬﹐汝等不要違令。」三軍聽得﹐於是勉力進前﹐皆穿林撥艸﹐附葛扳藤而進。馬上官軍亦以地勢梗塞難以馳馬﹐下馬步行﹐令軍士代爲牽馬。還虧山路𨿽險﹐周軍並未駐兵防守﹐故傅宏烈人馬全無阻礙。登山之後﹐傅宏烈慨然道﹕「若敵人以千人駐守山隈﹐吾軍卽不能到此矣。幸敵人見不及此﹐吾軍以通行無礙﹐此吾軍之福也。此行必一戰成功矣。」三軍聽得﹐至是膽气爲之一壯。及通過山麓而後﹐已離城步不遠﹐傅宏烈對諸軍道﹕「城步一地﹐正壓武岡之後。敵兵只防前路﹐於後路必守兵不多﹐吾軍速據之以爲根本。若被敵人覺之﹐於城步增益守兵﹐吾軍進無可進﹐退無可退﹐將全死於此矣。」說罷﹐卽傳令進兵。果然城步地方只有千餘周兵防守﹐不過以備轉運糧艸﹐全不知傅宏烈帶兵忽至﹐故全無準備。傅宏烈遂督兵一擁而進﹐驅散守兵﹐拔了城步。

時吳國貴及郭壯謀力謀拒禦希爾根﹐方謂守禦得力﹐希爾根斷難過嶺﹐忽見城步守兵七零八落倉皇奔至﹐吳國貴大驚﹐細詢原因﹐方知傅宏烈帶兵由靈川偸過城步﹐以襲自己後路。乃謂郭壯謀道﹕「今若此﹐是吾軍腹背受敵矣。吾等在此﹐勝則有功﹐敗者爲俘﹐一息尙存﹐當效死勿去。今有一策於此﹐不知將軍肯行否﹖」郭壯謀便問何計﹐吳國貴道﹕「爲今之計﹐只有分兵﹐以一路阻希爾根﹐一路阻傅宏烈耳。」郭壯謀道﹕「公言亦是。但恐傅宏烈已掩吾後﹐吾軍心已瓦解矣。」吳國貴道﹕「傅宏烈一軍﹐由靈川到此﹐踰山渡嶺﹐輜重多則三軍難進﹐必以步兵輕騎火速疾行﹐則所攜糧艸必少。如堅壁以持之﹐不消兩月﹐宏烈必不能支持。」郭壯謀深然其計﹐自願獨當傅宏烈﹐畱吳國貴力拒希爾根﹐各自分其責任。

時傅宏烈已踞守城步﹐卽日卽欲進兵掩攻楓木嶺之後。帷軍行疲憊﹐將弁紛請再行休息一天。宏烈道﹕「不可。吾軍糧艸尙少﹐轉運維艱﹐今惟有出其不意﹐方可收功﹐否則吾軍反爲所棄矣。」正爭論間﹐忽探子報到﹐敵人知吾得了城步﹐現已分兵由郭壯謀領兵來攻城步矣。傅宏烈聽得﹐大驚﹐只令人固守城池﹐另分兵城外以爲援應。並下令道﹕「吾軍至此方疲﹐未能遽戰。今惟有力守﹐徐圖良策耳。」便將一萬人馬分一半抵禦郭壯謀﹐而畱一半輪流守禦。及郭壯謀帶兵到時﹐並力往爭城步﹐傅宏烈惟設法拒之。宏烈並下令道﹕「吾軍到此﹐進則生﹐退則全死﹐不可不奮力。」故軍士皆振奮。那郭壯謀的軍士﹐又以傅宏烈旣襲其後﹐已不免驚慌﹐故一奮一怯﹐相去懸遠﹐郭壯謀人馬𨿽眾﹐亦無可如何。傅宏烈見郭壯謀以二萬之眾﹐不能爭取城步﹐心中稍安﹐便分兵四處巡視﹐以斷周兵運道。凡周兵糧艸﹐時多由貴州輸運﹐被傅宏烈劫了多次﹐故宏烈軍中反糧艸充足﹐周軍反已告匱﹐軍心益爲惶亂。

早有報知吳國貴﹐吳國貴嘆道﹕「吾早言傅宏烈間關到此運道艱難﹐破之實易。若郭壯謀能依吾言﹐先絕敵軍退道﹐而自保糧艸﹐卽不必與爭城步﹐而傅宏烈卽全軍死於此矣。今我軍爲主﹐旣不能斷客軍糧道﹐反爲客軍所劫﹐何以能戰乎﹖」說罷不勝嘆息。時吳國貴𨿽能力拒希爾根﹐怎柰軍中缺糧﹐所有運道俱爲傅宏烈所斷﹐軍心大爲驚懼。自古道﹕無糧不聚兵。故吳國貴軍士﹐此時已有私逃的。吳國貴知軍心已散﹐𨿽勉彊死守﹐亦屬無益﹐更恐軍中有通敵投降者﹐那時反爲敵人所據﹐乃傳令放開險隘﹐出其不意﹐直攻希爾根。只望僥幸一勝﹐則軍糧充足。不意正欲戰時﹐郭壯謀一軍以無糧故﹐已自嘩潰﹐紛紛亂竄。傅宏烈更乘此機會率兵直出城步﹐追擊郭壯謀潰散之兵。周兵一來慌亂﹐二來困乏﹐那里還有心拒敵﹖故郭軍大敗﹐死者不計其數。吳國貴見此情景﹐知本軍不特不能進戰﹐卽關隘亦不能再守﹐惟有統率本部兼救郭壯謀殘兵﹐潰圍而出。不想希爾根一路知吳國貴旣退﹐料廣西一路必然得手﹐故亦率兵奮進﹐與傅宏烈不約而同﹐分兩路夾攻。又因山路崎嶇﹐吳國貴此時反不易潰走。希爾根及傅宏烈兩路人馬﹐漫山徧野而來﹐已把周兵圍困。郭壯謀先死於亂軍之中﹐故郭軍紛紛投降。此時吳國貴𨿽有謀有勇﹐已無法可施。自郭軍投降之後﹐連吳國貴的人馬也無心禦敵﹐希爾根及傅宏烈又已逼近。吳國貴見軍心如此﹐料難走脫﹐卽多殺軍士亦屬無用﹐乃向左右嘆道﹕「吾初守楓木嶺時﹐以爲如此險要﹐守之誠易﹐斷不有負責任。故受任以來﹐殫精竭慮。獨不顧及廣西一路﹐是吾失策。然使郭壯謀能依吾言﹐傅宏烈片甲不回矣。今以如此險要﹐擁數萬之眾﹐而不能固守﹐卽能衝出重圍﹐復有何面目見人乎﹖」言罷﹐卽拔劍自刎而死。左右救之不及﹐敢是死了。

自吳國貴死後﹐三軍無主﹐乃一齊倒戈投降。希爾根乃與傅宏烈撫定降兵﹐一面向北京報捷。賴塔貝子乃奏表傅宏烈之功﹐立升廣西巡撫。希爾根乃與傅宏烈計議﹐仍令宏烈一軍﹐由桂入滇﹐而希爾根卽知會穆占﹐分道同進貴州。不在話下。

且說靖南耿精忠自附從吳三桂之後﹐𨿽以三桂自立稱尊﹐心殊不滿。惟自念旣已舉兵﹐必不能求朝廷免罪﹐計不如陽則與三桂相應﹐陰則自圖大事。若自己可以如願自不必說﹐卽三桂成事﹐亦可以受三桂之封號﹐一舉兩得﹐終勝於坐而待死。乃大簡師徒﹐直指浙右。以左軍都督曾養性﹐中軍都督馮九玉﹐前軍都督吳長春﹐後軍都督馬成龍﹐及陸路都督馬仕宏﹐水師都督朱飛熊﹐與總兵兪鼎臣﹐各領本部分出攻浙。耿精忠統兵在閩﹐撫定各郡﹐然後繼進。先是攻浙各路人馬﹐次第進發﹐各路各不下數千人﹐聲勢浩大﹐全浙爲之震動。耿兵所過﹐無不披靡。是時江浙平靜日久﹐武備廢弛﹐故耿兵到時﹐勢如破竹。如臺州﹑溫州等處﹐俱已淪陷。只有守備何敬忠﹐與曾養性會戰於斑竹嶺。然一經交綏﹐卽全軍潰退﹐何守備亦卽陣亡﹐自是更無一將敢出迎敵。於是上虞﹑諸曁亦不能守﹐皆爲耿兵所踞。全浙地方﹐皆如朝不保夕。地方大吏﹐凡文書奏折﹐雪片似的飛請援兵。由是北京政府乃派康親王爲大將軍﹐及固山貝子與寧海將軍﹐一同帶兵赴浙﹐以拒耿王之兵。當大兵到杭州時﹐康王與諸將卽會議進兵之計。固山貝子道﹕「耿藩叛後﹐初已出兵爲三桂聲援。及三桂僭號稱尊﹐耿藩已有悔志﹐故觀望不前耳。今耿藩兵勢旣銳﹐吾若迫與之戰﹐未必卽勝。不如宣以朝廷徳意﹐令其依舊歸順﹐兵不血刃﹐卽可肅淸﹐較爲得計。」康親王道﹕「非也。當耿藩初叛時﹐圖海亦陳此策。今幾經時日﹐耿藩乃以各路兵力威逼全浙。若再復忍之﹐彼气必驕﹐安肯歸附﹖恐全浙將盡爲所有矣。」將軍寧海道﹕「王爺之言是也。敵患已深﹐宣擾之策非今所可用。以愚觀之﹐敵誠易與耳。」康王乃獨向寧海問計。寧海道﹕「今耿藩分數路赴浙﹐其精銳必盡在浙中﹐若能破其浙江兵力﹐卽迎刃而解矣。若再懼不敵﹐可特遣一路﹐從間道先擾閩中﹐而以大軍角其前。彼懼腹背受敵﹐不退何候﹖吾因而乘之﹐是閩浙一舉可定也。」康親王深以爲然。

固山貝子乃奮然道﹕「吾非懼耿藩者﹐不過可免生民塗炭卽免之耳。今寧海將軍旣有此計﹐某願以本部人馬先定浙江﹐而以寧海將軍攻閩﹐請康王爺以大兵爲後應可也。」康王亦從之。乃先令寧海帶兵繞道赴閩﹐一面令固山貝子出戰。分撥旣定﹐固山貝子領兵先行。探得耿藩軍中以曾養性一路最爲驍健﹐又聽得曾養性方駐兵黃巖﹐總兵劉建中已兵敗投降耿軍去了﹐固山貝子乃謂諸將道﹕「若破得曾養性﹐則耿藩各路皆潰矣。」於是移兵望黃巖而來。

時耿藩部下諸將﹐自入浙後﹐以爲所向無敵﹐全不以爲意。及固山貝子大兵馳抵黃巖﹐乘夜進擊﹐曾養性不虞敵軍猝至﹐措手不及﹐因此大敗。固山貝子旣獲勝捷﹐復謂諸將道﹕「今耿藩部將兪鼎臣﹐方招集流亡﹐將行上竄剡溪。若能破之﹐則彼兩路俱敗﹐餘軍皆膽落矣。」時耿藩各軍﹐方分道並陷浦江﹑上虞﹑諸曁﹑余姚等地﹐固山貝子更知照康親王﹐使派兵堵截﹐自卻率兵直抵剡溪。那時耿藩部將兪鼎臣﹐方紮營於山野之間。固山以崇山峻嶺﹐地勢掩映﹐屢戰無效﹐乃僞爲收軍﹐置酒大會。兪鼎臣探悉﹐以爲固山貝子不能得志﹐行將退兵﹐全不做準備。那固山貝子置酒飲至三更時分﹐乃令參將滿進貴及道員許宏勛各領二千精騎﹐乘夜襲擊兪鼎臣﹐自領大軍﹐隨後進發。果然滿進貴及許宏勛到時﹐兪軍皆在夢中﹐卽殺入兪軍營裏。兪軍那里能夠抵敵﹖只互相逃竄。固山貝子大兵亦隨後到﹐縱橫衝突﹐如入無人之境。兪鼎臣顧不得軍士﹐只單人匹馬﹐落荒而逃。固山貝子大獲全勝﹐旣復了剡溪﹐復移兵來助康王。恰可康王接到固山文報﹐已派副將牟大寅及知府姚啟聖等﹐已分道收復上虞﹑諸曁﹐乃合兵做一處﹐商議再進。

惟耿軍自曾養性敗後﹐各路已望風震懼﹐忽然寧海將軍繞道入閩之說傳徧浙中﹐於是耿將如吳長春﹑馬成龍﹑馬仕宏等﹐以康王及固山兩路大兵在前﹐而寧海復出其後﹐不免驚惶。便商議各路齊進﹐以退康王及固山之兵。

曾養性更布告各軍﹐謂﹕「耿王在閩﹐𨿽寧海將軍繞出吾後﹐皆不足介意。今惟有先陷浙江﹐長驅北上耳。」諸將皆以爲然。於是耿藩部下各都督又分道並進。曾養性等連敗固山貝子及許宏勛於黃巖﹐因此黃巖﹑天臺﹑仙居三處﹐又盡爲耿兵所據。復分道陷寧波﹐以斷康王運道。

時康王三路人馬﹐不下十萬﹐自糧道梗阻﹐餉項不敷﹐益爲耿軍所困。

固山乃遣提督塞白理據桑嶺﹐提督周雲龍據白塔﹐共分兩路﹐竭力抗爭﹐以通寧波﹑天臺之路。耿將曾養性亦遣通將米光佐﹑米光祖及總兵林沖造水師於小梁山江中﹐攻陷沿海郡縣。由是浙江全境戒嚴﹐康王與固山大爲憂慮。

固山道﹕「彼斷我糧道﹐我軍惶迫﹐今惟有速戰耳。」及計議﹐以康王一軍赴金華﹐而固山貝子獨進天臺。先令副都統伯穆分三路而進﹐在白水洋一戰﹐曾養性大敗﹐折兵三千餘人﹐遂復天臺﹑仙居。而康王一路﹐亦令副都統馬哈達出道山﹐提督鮑虎出嚴州﹐直攻曾養性部將徐思潮﹑馮公武等﹐俱獲勝捷﹐遂復嚴州。時東陽巨族吳志森﹐素負人望﹐曾以鄕勇恢復縣城﹐康王聞其名﹐置之幕下﹐令其撫諭各地﹐興辦民團﹐以助卻耿軍。而以副都統馬哈達統兵陳世凱與民兵並進﹐亦先後收復溫﹑處二州。固山貝子以耿藩分數路而進﹐亦知自己人馬宜分不宜合﹐乃令諸將各爲一路﹐分頭進攻。然自曾養性敗後﹐耿兵各路亦望風而潰。固山貝子以北兵不習水戰﹐仍取陸路﹐乃偸出黃巖之後﹐由土木嶺踰茅坪嶺而進﹐前後夾擊﹐大敗耿藩部都督吳長春。

曾養性乃拔營守溫州﹐固山貝子仍復進攻。耿部副將米正三等先降﹐臺州之圍遂解。固山復乘勢再進至沙頭嶺﹐先後斬耿部都督吳長春﹑總兵劉秉仁﹐降馬九玉﹑張廣文等﹐於是耿兵盡行气沮﹐各路皆意存觀望。獨曾養性矢志不移﹐並下令道﹕「吾等受耿王之命﹐倡行大事。以十數路大兵入浙﹐方勢如破竹﹐只以各路觀望不前﹐遂爲固山貝子所乘耳。吾等不可負耿王﹐惟有始終其事。若各路同心﹐則寡眾之數非弱於敵人也。」旣下令後﹐復約會各路同進。

時固山貝子將抵溫州﹐向諸降將馬九玉等問耿軍情勢。馬九玉道﹕「耿藩諸將𨿽多猛勇。然類皆因人成事﹐獨曾養性一人最爲堅毅﹐且猛勇過人。若能破得曾養性﹐則各路不降亦退矣。」固山深以爲然﹐遂設法謀取曾養性。

時寧海將軍旣抵閩中﹐而簡王又飛令江西之兵入閩相助﹐故耿王已被困於建陽。曾養性聽得方撥兵往救﹐而以半軍握守溫州。固山連攻匝月﹐終不能下。

未幾﹐曾養性往救建陽之兵已爲寧海所襲﹐耿王在建陽仍不能脫。耿王之妻格格﹐乃率領其子歸款﹐耿王遂降。及曾養性聽得耿王已經降順﹐方解溫州之圍﹐降於固山。自此閩浙遂平。

自閩浙平復之後﹐而各路大兵又聚於湖南﹑廣西﹐分道以逼雲南。吳周大局﹐已日愈緊逼。獨四川一地﹐尙完全自固。惟自圖海大破王屏藩﹐旣奪漢中之後﹐成都人心亦知圖海一路必下西川﹐人心無不惶懼。北京軍機諸人﹐以圖海勞師在外經歷數年﹐精神勞頓﹐宜令其休養﹐乃以順承郡王在河南頓兵無功﹐卽將順承郡王撤回﹐令圖海暫回沛梁棲息。並著圖海擇人統兵取川。

圖海乃大會諸將﹐使陳議取川方略。時王進寶﹑張勇﹑孫思克﹑貝子鄂洞等﹐皆有指陳﹐大都欲以乘勝之威﹐合路猛進﹐成都卽唾手可定也。獨趙良棟以爲不然﹐並道﹕「四川古稱天府之國﹐山川險阻﹐物力富饒﹐吳氏據之﹐誠足以自守。今王屏藩𨿽敗﹐而羅森﹑鄭蛟麟等俱在成都﹐此外諸將亦多三桂舊部﹐久經戰陣﹐不能謂爲無將。四川煙戶千萬﹐又民性彊悍﹐加以三桂舊部所駐紮﹐亦不可謂其無兵。自吳氏起兵以來﹐各處糧道俱取給雲南﹐朘削多則民怨集。惟三桂未嘗以朘削苦川民﹐是彼在四川未及人心離散也。彼旣有能將﹐又有能兵﹐據地勢﹐得人和﹐以抗吾師﹐此彼之利也。吾以兵力徵川﹐少帶兵則不足於用﹐多帶兵則餉用浩繁。四川地勢險阻﹐轉運實非易事﹐主客之勢﹐彼猶易設法以斷吾糧道。況屏藩久居秦隴﹐向得人心﹐若我旣得川﹐而不幸秦隴間復有爲變者﹐將何以禦之﹖此皆吾之害也。以此利害相較﹐誰謂成都易取乎﹖若蒙大將軍信任﹐假末將以本部人馬﹐並附以吉林馬隊萬人﹐並撥一二能事者以爲援應﹐末將願收復四川﹐雙手奉獻。」圖海道﹕「將軍洞明大勢﹐必有把握。但往取四川﹐究竟需何時日方能了事耶﹖」趙良棟道﹕「多則兩年﹐少則一載。若善後撫綏﹐尙不在此期限之內也。若云數月可以了事﹐此大言欺人耳。以吳氏占據四川已久﹐人心未去﹐必須沿途宣布恩澤﹐然後施以兵力﹐方可收功。否則﹐我方進戰﹐川民將起而助吳氏﹐深入敵境﹐勝算實非易言也。」圖海聽罷﹐深以爲然。乃奏請以趙良棟爲徵西大將軍﹐著以本部人馬﹐另圖海軍中撥精兵二萬人﹐共足三萬人數﹐並附以吉林馬隊萬人﹐前往收復四川。又令孫思克以本部人馬屯紮漢中﹐爲趙良棟聲援﹐並應付糧艸。又奏保張勇﹑王進寶爲殄逆將軍﹐各統本部萬人﹐一同入川﹐協理軍務。一切大小軍官﹐俱受趙良棟節制。並謂趙良棟道﹕「有如此兵力﹐已足助將軍行色。吾今退屯汴梁﹐亦足爲將軍遙助。糧艸運送﹐將軍不必多慮。望將軍早日成功﹐某將在汴梁聽候捷音矣。」趙良棟道﹕「某受大將軍知遇﹐卽肝腦塗地﹐方稱本心。某此行當黽勉從事﹐斷不辱命以負大將軍也。」遂部署一切軍事﹐準備入川而去。正是﹕已聞南越方平靜﹐又向西川要奏功。

未知後事如何﹐且看下回分解。第三十六回

趙良棟大戰陽平關楊嘉來敗走夔州府

話說趙良棟由圖海奏保爲大將軍﹐奉命往取四川﹐而張勇﹑王進寶大將﹐亦合兵同進。後來圖海以張勇﹑王進寶資格本髙於趙良棟﹐且趙良棟爲天津總兵時﹐張王二人已任提督﹐今以趙良棟指陳取川方略實有把握﹐乃驟以爲大將軍﹐權位在張勇﹑王進寶之上﹐將來恐致生意見﹐且在陜戰績﹐張王二人尢偉﹐如何倒在良棟之後﹖乃復奏保以趙良棟爲定遠侯﹐張勇爲靖逆侯﹐王進寶爲平遠侯﹐名爵相等﹐張﹑王二人不必受趙良棟節制﹐惟戰守須與良棟商酌。若張﹑王以下﹐槪歸趙良棟調遣﹐且予良棟以便宜行事。

當下趙﹑張﹑王三人得諭﹐卽由漢中商議進兵。趙良棟道﹕「吾等當分路並進﹐若同在一起進兵﹐敵人將能合而禦我矣。」張﹑王二人皆以爲然。

乃定議﹐以張勇一軍沿褒城取道寧羌而下﹐王進寶一軍直踰山抄取巴西﹐趙良棟乃以本部人馬由略陽下游以取陽平關﹐分三路共趨成都。趙良棟復飛報圖海﹕「以四川幅員廣大﹐吾軍深入﹐在在可虞。且西川又爲三桂根據地﹐布置已久﹐誠不易占勝﹐故仍恐兵力不足﹐特請再派人馬擾攻川東﹐以張聲援。」圖海亦以爲然。並謂左右道﹕「趙良棟臨事謹愼﹐此行必取西川矣。吾不可不有以助之。」乃特調湖廣提督徐治都﹐領兵萬人﹐沿宜昌而西﹐直取夔慶﹐以免良棟等東顧之憂。計此時圖海所遣共四路大兵﹐不下六七萬人﹐齊向四川進發。

且說成都自三桂死後﹐所有事權俱以譚洪﹑羅森﹑鄭蛟麟三人相主持。

時譚洪已經傷愈﹐聽得王屏藩及吳之茂已歿﹐漢中已失﹐知圖海大兵不久入川﹐乃與羅森等計議。那羅森向爲四川正撫﹐自三桂入川﹐舉城投降﹐至是乃爲上柱國大學士。從前三桂出兵﹐及王屏藩一路所有糧艸皆其一手應付﹐爲人本有些機變。當日聞譚洪之議﹐乃答道﹕「由秦入蜀﹐道路險阻﹐本不難於拒守﹐但恐敵人以湖北一路合而攻川﹐吾將難於應付矣。加以挫敗而後﹐人心惶惶﹐恐邊隅方籌戰守﹐國內卽相率爲變﹐此不可不防也。」鄭蛟麟道﹕「爲今之計﹐當分爲出徵﹑畱守兩事﹐另以能將阻夔慶要道﹐以防湖北之師﹐方爲萬全。」譚洪深然其計。一面定議以羅森畱鎭成都﹐一面檢閱師徒﹐以備防戰。

忽邊吏飛報﹐圖海已遣三路大兵由秦入蜀﹐趙良棟出陽平關﹐張勇出寧羌﹐王進寶出巴西。三路人馬不知多少﹐聲勢浩大﹐因此飛請援兵。不多時﹐各路催兵文書已雪片飛報。」譚洪道﹕「事急矣﹗吾等當速行出發。」乃請諸羅森﹐願與鄭蛟麟分當趙良棟﹑張勇。以巴西一地山脈阻扼﹐若以兵守之﹐王進寶必不易得志﹐羅森以爲然。乃令譚洪領軍二萬﹐馳赴陽平關﹐而以鄭蛟麟領軍萬人﹐扼守寧羌要道﹐這兩路先行出發﹐又喚總兵陳旺領軍五千人﹐往守巴西。羅森並囑陳旺道﹕「巴西地形巖阻﹐汝幸勿輕戰。若固守此地﹐王進寶求戰不得﹐不久自退矣。」囑咐後﹐三路次第進兵。又以夔州阻湖北之衝﹐時總兵楊嘉來自湖南失陷後﹐方回駐四川﹐羅森乃令本部人馬往守夔州。分撥旣定﹐羅森復籌備糧艸﹐以應軍前。一面出示鎭定人心﹐復行招募人馬﹐日日訓練﹐以備緩急。不在話下。

且說趙良棟與張勇﹑王進寶﹐分三路同進﹐聲勢旣盛﹐皆望風披靡。周將譚洪等出兵時﹐沿途復接得邊吏警報﹐譚洪知事已急﹐乃不分晝夜馳至陽平關﹐急令三軍結營﹐外排鹿角﹐以備固守﹐又將人馬分布要地﹐依山傍水﹐互爲聯絡﹔並派小隊於山僻小路﹐以防敵軍偸渡﹔又防水陸運道爲趙良棟所斷﹐乃令軍士先行掘井﹔又分軍二千人在關後﹐擇地屯田以示久守之意﹔只畱少數人馬屯紮關上﹐餘外俱分守要隘。部將胡念恩進道﹕「吾等奉命來守此關﹐是以守爲戰。今將軍盡分布大兵於關外﹐末將實在不明。若將軍志在求戰﹐則屯田掘井反嫌多事矣。將軍此策﹐究竟是何用意﹖」譚洪道﹕「守險不守城﹐爲兵家要道﹐守關亦然。我若以大兵全聚關內﹐敵軍將謂我必不能攻﹐可以放心攻我。彼假以時日﹐卽最堅之城﹐亦無有不下。君不見展龍關與楓木嶺乎﹖胡國柱﹑胡國貴非無將材﹐然終不能久守﹐蓋我只圖抵禦﹐敗敵人將百出其法以困我矣。今吾以守爲主﹐而示以可戰之狀﹐正爲此耳。」

胡念恩聽罷﹐大爲拜服。譚洪分撥旣定﹐再將自己到關籌設防守情形報知鄭蛟麟及陳旺﹐而鄭﹑陳二將亦如己之設法籌備﹐誓志死守也。

去後﹐趙良棟一軍已沿略陽而下﹐令三軍火速疾行﹐並下令道﹕「當急趨陽平關據之。若敵兵先來固守﹐則此關險固﹐破之不易矣。」於是三軍得令﹐趕速前往。約離陽平關尙有五十里﹐卽有探子回報道﹕「陽平關已有重兵把守﹐守將乃大將譚洪也。」趙良棟聽得﹐心中納悶﹐謂左右道﹕「譚洪向在王屏藩前軍﹐號爲驍勇﹐今到此何神速耶﹖吾此次失著在出軍遲滯。以定議進兵之後﹐始知報圖海公﹐使分兵由湖北以趨夔慶。而吾軍起行後﹐可以攻州破縣﹐動需時日﹐方才到此。今以陽平關之險固﹐又益以勇將譚洪領重兵把守﹐卽欲破之﹐亦大費力矣。」乃傳令安營﹐喚集諸將商議攻關之計﹐並謂諸將道﹕「譚洪守險不守關﹐深得兵家要著。且其營壘分布﹐盤旋環繞﹐似無懈可擊。吾今先以兵力攻譚洪中營﹐看其如何應付﹐然後定計更進。」

乃分軍爲五隊﹐以一隊固守大營﹐以兩隊與譚洪交戰﹐另以兩隊爲左右翼﹐以防襲擊。因譚洪分兵駐險﹐不下十數路﹐恐於兩軍到戰時受其橫擊也。分撥旣定﹐立行出兵。

時譚洪亦知趙良棟將要攻戰﹐只傳令各營緊守﹐待趙良棟退時﹐然後分道擊之。原來譚洪已傳令各營﹐俱外築兵壘﹐以圖固守。那日趙良棟率兵大至﹐周兵只是不出。幾番衝進﹐以槍擊之﹐彈子俱落在壘外﹐全不著周兵要害。周兵在營裏大笑。趙良棟軍士大怒﹐奮勇前進。惟甫經薄進周兵營前﹐譚洪卽傳令發槍﹐故趙良棟軍士反受夷傷。良棟傳令收軍﹐心中暗忖道﹕「譚洪以大半軍士在關外擇險屯紮﹐我軍卻近不得關前﹐終不能攻關。今破譚洪軍尙且見難﹐恐欲攻破關隘更爲不易。」便欲學穆占攻展龍關之法﹐令軍士偵察小路。但各處小路俱有周兵﹐或三四百人﹐或二三百人不等﹐分地布紮﹐不特不能探得﹐且探路軍士每爲周兵所害。如是數日﹐部將米光元道﹕「彼紮小路之兵﹐多不過三四百人。不如以兵力乘之﹐斬此數百人﹐以通過小路可也。」趙良棟道﹕「彼小路駐小隊﹐非所以禦敵﹐只藉此以通報消息耳。我若攻之﹐彼將援兵四至矣。且彼駐險守要﹐實可以寡敵眾。我兵若少﹐必然無濟﹔若多帶兵以攻一小路﹐敵軍無有不知﹐恐欲殲數百人亦非易事。」

部將總兵何進忠道﹕「不如以一軍陽攻小路而進﹐若譚洪不往救﹐卽可以小路繞出關後﹐否則﹐提兵前往赴援﹐而我以大軍直躡關前攻之。若譚洪回軍﹐我只因其奔走往還﹐乘其憊以求一戰﹔若譚洪不回軍﹐我卽奮力以通過陽平關隘可也。」趙良棟道﹕「此計大巧。」乃分兵四大隊﹕以第一隊約五千人畱守大營﹐以防襲擊﹔以第二隊約五千人往爭小路而進﹔以第三隊約萬人默待譚洪調兵時前往攻關﹔以第四隊約萬人待譚洪赴援小路﹐若聞本軍攻關﹐必調兵折回﹐因求與譚軍一戰。分撥旣定﹐趙良棟復謂諸將道﹕「此次分兵﹐只視譚洪調兵往救否以爲勝負。若天助我軍﹐譚洪若中吾計﹐則有三个希望﹕第一望譚洪若不往救﹐則乘勢可通過小路﹔第二望前關可破﹔否則候譚洪赴援後回軍往返﹐此時與戰﹐亦可一勝。旣勝譚洪﹐不患不能破關也。務望諸君﹐奮勇從事。否則﹐曠日持久﹐縱不致敗﹐亦將爲譚洪所困矣。」諸將得令﹐皆奮勇請行。

原來譚洪所駐小路各小隊﹐果如趙良棟所料﹐只以通報消息。那一日正在營中商議防守之策﹐忽探子報到﹐西山小路已有敵軍大隊來攻﹐不下五千人。現在本軍小隊﹐只據險猛禦﹐速宜救援﹐遲則恐不能久守矣。譚洪聽了﹐乃道﹕「救則應救﹐但其中須有个參酌。趙良棟部下約三萬人有餘﹐今只以數千人往攻小路﹐又不預備後援﹐俾待通過小路之後以圖大進﹐是其志不在攻取小路也﹐不過欲誘吾以大兵赴援﹐彼好於中取事耳。吾不要中他的計。今陽爲往救小路﹐而先伏大兵以候之。」乃遣部將胡念恩領三千人打自己旗號﹐往援西山小路﹐卻以部將譚延年領兵五千人﹐在中途接應﹐並保胡念恩一軍﹐以防掩襲。時韓大任自九江敗後奔回長沙﹐由胡國柱在長沙時遣他回川﹐至是亦在譚洪軍中。譚洪乃令韓大任領五千人爲遊擊之師﹐另以部將張明領三千人陽爲守營﹐以誘良棟﹐譚洪卻引萬人擇地理伏﹐餘外盡數守關。

分撥已定﹐趙良棟已得報告﹐謂譚洪已引兵赴西山小路大營﹐守兵只有三四千人。良棟道﹕「譚洪大軍三萬餘人﹐縱使帶兵往救﹐何至僅畱數千人守營﹖其中恐有詐也。」米光元道﹕「譚洪一勇之夫﹐有何計較﹖彼正防我偸過小路﹐驟聞警報﹐安得不住﹖大將軍何疑慮之多也﹖」趙良棟聽罷﹐從之。一面令米光元領兵攻譚洪大營﹐令何進忠領兵等候譚洪回軍﹐在中途截擊﹐自與諸將爲米光元後繼﹐合攻譚洪大營﹐並乘勢攻關。下令旣畢﹐鼓噪齊進。

米光元領兵一擁而進﹐譚軍部將張明卽棄營而遁。米光元奪得譚洪大營﹐復乘勢追趕。趙良棟道﹕「彼未嘗交戰﹐卽已退兵﹐其中必詐。」時副將張占標在旁﹐爭道﹕「彼不料我以大軍攻之﹐直提兵赴西山小路﹐故畱兵已少。

敵將張明﹐以眾寡不敵﹐其退宜矣。今日不追﹐實失機會也。」趙良棟仍半疑半信﹐但三軍皆踴躍猛進﹐不可收拾。

約追十餘里﹐已聞鼓聲大震﹐四路伏兵齊起﹐敵軍中先現出譚洪旗號﹐趙良棟大驚道﹕「今番竟中敵人之計矣。」急傳令退兵。忽然譚軍捲地殺來﹐韓大任一軍亦由東路捲至﹐萬槍齊發﹐趙軍大敗。幸趙良棟平日馭軍有法﹐只令軍士一面拒戰﹐一面退後。趙良棟卻親自率大軍以進爲退﹐反攻譚洪一軍。那時譚洪正要與趙良棟接戰﹐故只令韓大任一軍追殺﹐趙軍乃得陸續退去。那趙良棟正與譚洪相持間﹐忽報何進忠一軍已被敵將譚延年截擊﹐往襲西山小路一軍又被敵軍胡念恩所乘﹐兩軍俱敗矣。趙良棟覺各路同時敗潰﹐心膽俱裂﹐惟下令退軍。譚洪乃與韓大任分道追趕。還虧趙良棟能軍﹐先令諸軍望後而退﹐卻以本部殿後﹐且戰且走。那譚洪追殺二十餘里方始收軍。

譚洪大獲全勝﹐奪得趙良棟營壘二十餘座。卻傳令三軍﹐只毀去趙軍營壘﹐並不屯紮趙營﹐仍率軍而回﹐依舊拒守險要。韓大任問道﹕「乘此大勝﹐正宜據敵人營壘﹐乘勢進兵。將軍反要退守﹐何也﹖」譚洪道﹕「良棟部下約三四萬人﹐此敗未爲大損﹐幸勿輕視。且吾國非進取之時﹐吾以兵保關守險﹐彼不能越雷池一步﹐曠日持久﹐敵軍不戰自憊矣。」韓大任於是無言。時趙良棟敗後﹐計點人馬﹐折兵七千餘人﹐失去糧械無算。乃一面報知圖海﹐以求自貶﹐一面屯紮大營﹐待養復元气然後再進。那譚洪亦志在固守卻敵﹐故陽平關一路﹐兩邊權且罷兵。

且說張勇帶兵出寧羌一路﹐亦被周將鄭蛟麟據守險要﹐幾番攻擊﹐不能得手。欲捨去寧羌望南而下﹐亦爲鄭蛟麟所卻﹐無可如何。故那時張勇一軍﹐亦未得志。單是周將陳旺﹐奉命鎭守巴西。那陳旺本爲王屏藩部將﹐入經戰陣﹐最爲驍勇﹐且巴西一地﹐較陽平關及寧羌尢爲奇險﹐大有一將守關萬夫莫敵之勢。羅森以陳旺是个能戰人員﹐蓋以巴西地勢險阻﹐故令陳旺以本部人馬守之。果然王進寶屢攻不能通過巴西一路﹐自料徒恃兵力必不能濟事﹐乃欲用計反間陳旺。原來吳三桂未起事之時﹐陳旺在固原官居參將﹐時張勇爲提督﹐王進寶爲總兵﹐他三人最爲莫逆。王進寶乃心生一計﹐使人持書至陳旺處﹐勸陳旺歸降。那陳旺初猶未允﹐對帶書人道﹕「某與王將軍在昔日爲私交﹐在今日爲敵國﹐不宜以私函相往還。請致語王公﹐彼努力進攻﹐吾努力守禦可也。」及帶書人回復王進寶﹐以陳旺言詞侃侃﹐料難如願。正自納悶﹐繼思徒以口舌勸降﹐無怪不就﹐非諭以情勢縻以官爵﹐必不可。乃再使人送書至陳旺處﹐力言「吳周大勢已危﹐以昔日之盛﹐猶不能成事﹐何況今日﹖若不投降﹐徒爲虎虜耳。且以王屏藩之威﹐猶一敗塗地﹐又何況於汝﹖今汝國勢旣蹙﹐旦夕將亡。某以交情﹐不忍坐視﹐如蒙來歸﹐當奏保以提督﹑總兵之職。」等語。至是陳旺心中稍動﹐因說到「大局已危」的話﹐陳旺想起﹕昔日吳三桂之盛尙且致敗﹐況今日三桂已死﹐兵威不振﹐疆宇日蹙﹐糧械不繼﹐壯士凋零﹐如何能夠成事﹖終恐不免爲囚俘。因此把死生得失之念動於心中﹐把從前一團忠勇拋去九霄雲外。立卽回復王進寶﹐情願投降﹐並求王進寶保个提鎭地位。那王進寶自無不允。陳旺卽將前敵人馬調回後路﹐要讓王進寶占據巴西。不想陳旺部下多是王屏藩舊部﹐多有思念王屏藩誓死報國的﹐見陳旺調回前軍﹐已不勝駭異﹐正不知是何原因。忽然王進寶已率軍大至﹐陳旺並不發兵拒敵﹐那陳旺部下的人就知道陳旺與王進寶函問往還﹐已變了心了﹐無不憤怒。便有一人倡言要殺陳旺﹐卽有數十人隨著﹐攘臂一呼﹐一齊擁入帳中。陳旺措手不及﹐被部下數十人大呼要殺賣國賊﹐竟將陳旺琢爲肉泥。惟那時𨿽泄一時之憤﹐但王進寶已四面攻至﹐周兵如何拒敵﹖乃四散逃走。王進寶占了巴西﹐卽沿途招納。又因趙良棟﹑張勇兩軍尙未得手﹐乃率軍先抄出寧羌之後﹐以應趙﹑張二軍﹐不在話下。

且說楊嘉來由羅森派令拒守夔州﹐那夔州與成都相去甚運﹐正當湖北入川之衝﹐地勢頗爲險要。楊嘉來到夔州後﹐卽準備一切戰守之策﹐又分兵防守要道﹐以防敵軍﹐布置亦頗完密。惟楊嘉來向在襄陽爲總兵﹐自投降三桂之後﹐所部多是舊勇﹐大半爲鄂﹑汴二省之人。當徐治都至時﹐卽徧布檄文﹐志在解散楊嘉來軍心。不料楊嘉來部兵平日過於嚴酷﹐故軍士已多有怨言﹐至是見了徐治都檄文﹐又因吳周國勢日蹙﹐已不免變心。及徐治都人馬旣到﹐楊嘉來本欲固守﹐惟部將張祺道﹕「吾軍尙有萬人﹐勢不爲弱。若守而不戰﹐是敵人已先立於不敗之地矣。夔州一城﹐又非奇險﹐守若不濟﹐悔之已遲。不如拚與一戰﹐戰如不勝﹐守猶未晚也。」楊嘉來以爲然﹐乃將本部人馬先撥二千守城﹐其餘盡行出城﹐離城二十里屯紮﹐以待敵兵。

時徐治都所部約一萬五千人﹐知得楊嘉來志在求戰﹐乃分軍繞道先襲夔州﹐而以一萬人直攻楊嘉來。徐治都先鼓勵三軍而進﹐楊嘉來亦率軍相迎。

約戰一時之久﹐徐治都且戰且進﹐楊嘉來軍士殊不奮力。嘉來大憤﹐乃身先士卒而進。忽然後軍無故自亂。先自殺了部將張祺﹐並焚燒糧艸﹐然後反戈相向﹐只有所部中營二千人尙能奮戰。惟前敵已至本部﹐後軍又亂﹐楊嘉來知軍心已變﹐料不濟事﹐遂率中營二千餘人潰圍而走。徐治都乘勢奮擊﹐楊嘉來大敗﹐軍士大半投降。楊嘉來領敗殘人馬﹐欲奔回夔州城固守。不料徐治都自從分兵繞出後路攻城﹐所有城內軍士已開門迎降﹐接徐軍進城矣。楊嘉來沒柰何﹐只得棄了城池﹐望西而逃。正是﹕只爲諸軍無鬥志﹐頓教大將失名城。

要知後事如何﹐且聽下回分解。第三十七回

困羅森五將取成都逼永興孤城抗大敵

話說楊嘉來被徐治都所敗﹐欲奔回夔州府城﹐則城池已先爲徐治都所襲﹐只得棄了夔州﹐望西而逃。滿意欲奔至云陽﹐據城固守﹐然後飛報成都﹐添兵前來相助。惟左右皆以爲不然﹐並道﹕「夔州爲四川第一重門戶﹐敵人只以徐治都一軍來爭﹐我以萬餘之眾且不能抗拒。今只畱殘兵數千﹐旣不及前日人馬之眾﹐而云陽一地又不如夔州﹐更無險要可守﹐隨軍輜重亦經淨盡﹐是欲守云陽實無把握。且此處離成都極遠﹐欲待救兵亦已鞭長莫及矣。」楊嘉來道﹕「川兵精銳盡以防守陜西來路﹐我以孤軍扼守夔州﹐並無後繼。我軍若退﹐徐治都悉力以躡吾之後﹐恐成都以東非復爲國家所有矣。縱救兵不能久待﹐亦當飛報成都﹐使發兵準備也。」乃一面寫書﹐派員加緊馳報成都﹐告以軍情敗形﹐使發後繼﹐然後商議在云陽行止。忽報徐治都已率兵大至﹐楊嘉來計點部下兵士﹐只存數千人﹐料不能守﹐乃傳令並棄云陽﹐先走重慶﹐再就地募勇﹐以圖拒敵。乃令軍士棄了云陽﹐不分晝夜﹐趕至重慶。立卽出榜招軍﹐盡發重慶庫項以鼓勵軍士。不想當時大勢日蹙﹐人心已去﹐約數日只招得三千餘人。以新招之勇﹐又未經訓練﹐且重慶庫帑有限﹐成都餉項固要接應譚洪﹑鄭蛟麟等軍﹐以羅森一人支應各路糧艸﹐力已竭蹶﹐故援應楊嘉來餉項亦不能接續。以時當危迫﹐又項用不敷﹐軍心更易離散。而徐治都又沿途徧布檄文﹐單稱吳周國勢將亡﹐勸軍民人等速行投順﹐故人心更爲搖動。且日日惟傳徐治都大兵將到﹐於是遠近風聲鶴唳。

那徐治都人馬只萬餘人﹐至是又號稱四五萬﹐沿途望重慶進發﹐所過州縣﹐皆望風迎降。楊嘉來心中大爲焦慮﹐惟竭力鼓勵軍士﹐誓死固守重慶。

乃偏遇此時軍餉不繼﹐軍士已積欠軍餉一月有餘﹐故楊嘉來一經出示鼓勵軍心﹐那軍士乃竊竊私議﹐皆道﹕「月餉不支﹐惟只令我們死戰﹐如何使得﹖」

因皆懷有怨心。楊嘉來知軍心難靠﹐復婉言示勸﹐謂「成都運餉將到﹐汝們可以安心」等語。柰軍士那里肯信﹖楊嘉來無法﹐不得已乃盡發自己私財﹐並加之典質物件﹐又向部將百般挪借﹐得萬餘金﹐每兵先發銀兩余﹐以穩住軍心。是時新招之勇也感激楊嘉來一片苦心﹐若舊部中人﹐則以楊嘉來平日軍法過嚴﹐憤心依然未去﹐且此次發餉兩余﹐仍不足一月之數﹐故仍多怨望。

因此新軍與舊部又有意見。

那一日遠近震動﹐都道徐治都大軍將到﹐楊嘉來舊部先逃去數十名。楊嘉來部將張允言大怒﹐立殺了兩人﹐志在殺一儆百。乃軍士乘勢嘩噪﹐反倒戈相向﹐先殺了張允言。卽散去大半﹐餘外仍索月餉。楊嘉來知大局難以挽回﹐不覺長嘆一聲﹐泫然下淚﹐謂部將李長輝道﹕「吾無面目再回成都矣。然吾爲主將﹐是吾可死﹐君不可死。吾當領殘兵直走成都﹐告知羅森﹐速籌準備。」李長輝啼泣領命。楊嘉來乃令李長輝暫行退出﹐楊嘉來遂卽自縊。

李長輝知楊嘉來令自己退出之意﹐必系自盡﹐以免自己阻他而已。不多時﹐果見楊嘉來左右報到﹐知楊嘉來已死﹐不覺嘆息一番。卽打點將楊嘉來屍首營殮。楊嘉來更有遺書﹐令李長輝將欠餉之事盡行歸咎於自己﹐免軍士再礙軍情﹐情殊可憐。惟李長輝不忍﹐只將舊部遣散﹐將新募的約四千人﹐星夜帶回成都而去。兩日後﹐徐治都兵到﹐卽拔了重慶。休兵三日﹐卽率兵望成都進發。

且說譚洪握守成都之陽平關一路﹐自敗了趙良棟之後﹐心中頗爲安樂。

因趙良棟一軍爲敵兵精銳所聚﹐彼旣不能攻下陽平關﹐則巴西及寧羌一帶較爲險固﹐敵兵料更難於得手。乃一面將拒敗趙良棟情形告知成都﹐並報知寧羌﹑巴西各處﹐使各皆努力自守。不想巴西一路﹐自陳旺投降王進寶進兵之後﹐陳旺𨿽爲部下所殺﹐但已無力拒阻敵兵﹐於是巴西一路盡爲王進寶所踞。

那王進寶旣踞巴西﹐聽得張勇未能攻破寧羌﹐趙良棟又爲譚洪所敗﹐乃攺欲接應張﹑趙兩軍﹐卽引兵西行﹐抄出寧羌之後。那時周將鄭蛟麟正設法與張勇相持﹐張勇十餘次進攻﹐皆爲鄭蛟麟所卻。不提防王進寶軍已從後掩至﹐張勇又力攻其前﹐鄭蛟麟旣不防及王進寶從後攻來﹐措手不及﹐軍中大亂﹐至此又爲張勇所乘﹐乃腹背受敵﹐一發不能抵擋﹐於是全軍大敗。鄭蛟麟乃率領人馬走保劍閣﹐並阻廣元要道﹐一面飛報譚洪及羅森﹐各自防備。惟自鄭蛟麟走保劍閣之後﹐張勇已乘勢直撼寧羌。一面與王進寶計議﹐先飛報趙良棟﹐便速行進兵。以王進寶先躡鄭蛟麟﹐以牽制鄭軍。張勇卻領兵反望陽平關來﹐直躡譚洪﹐與趙良棟相應。時趙良棟因爲被譚洪所敗﹐正欲設法再進﹐聽得張勇﹑王進寶兩軍得手﹐特來相應﹐乃大喜道﹕「此吾軍之幸也。譚洪若腹背受敵﹐焉能久持﹖吾此次不特可取陽平關﹐且西川亦在吾掌中矣。」於是部署人馬﹐悉力進攻。

那時譚洪正在關上日日防守﹐忽聽得陳旺勾通王進寶﹐爲部下所殺﹐王進寶已攻進巴西﹐乃跌足嘆道﹕「四川休矣﹗」左右問其故﹐譚洪答道﹕「國家待陳旺不薄﹐何一旦變心至此﹖今王進寶已進巴西﹐將繞出寧羌附近﹐以與張勇相應。鄭蛟麟焉能獨當兩面﹖若寧羌已失﹐敵軍卽掩吾後﹐陽平關亦不能守矣。若三路同時挫敗﹐則趙良棟﹑張勇﹑王進寶三人必同時大進﹐四川又安能保守﹖」言罷不勝嘆息。忽報趙良棟已引大隊人馬到來攻關﹐譚洪道﹕「此必趙良棟得張勇﹑王進寶消息﹐約期共進也。今惟勉盡吾力耳。」

乃依然指揮軍士守禦。忽又報道﹕「敵將張勇已引大軍從後攻來也。」時軍士聽得﹐無不震動。譚洪知陽平關不能保守﹐急欲自刎。左右上前救之﹐並道﹕「將軍若死﹐四川眞不可爲矣。丈夫處世﹐爲國任事﹐除死方休。」譚洪以自己心勞力瘁﹐以阻敵軍﹐今見此光景﹐大局已危﹐終不忍爲敵人所虜﹐故欲自盡。及見左右交相惇勸﹐惟有稍畱殘喘﹐見一時撐一時﹐盡力支持。

乃率領人馬棄了陽平關﹐星夜潰退。直至綿竹﹐再撫輯舊部﹐添練新兵﹐以爲成都聲援。趙良棟遂率軍進了陽平關﹐順流而下。復與王進寶﹑張勇計議﹐以張﹑王二軍直撼成都﹐趙良棟乃沿略陽下流﹐先趨龍安﹐以阻譚洪衛藏交通之路。張勇以趙良棟本爲主將﹐今取成都勢如反掌﹐欲以此大功歸諸趙良棟﹐乃道﹕「成都一地﹐願將軍任之﹐某可以引本部與譚洪決一勝負也。」

趙良棟道﹕「吾深知公意。然彼此皆爲公事﹐何必計較﹖吾願公與王進寶先破鄭蛟麟﹐則攻取成都可迎刃而解矣。」張勇遂不復辭。趙良棟於是先報知漢中﹐使孫思克移兵寧羌﹐俾就近應付糧艸﹐並作援應。然後大軍望南而下。

那時張勇﹑王進寶分左右兩路﹐由錦屏山起程﹐星夜直趨劍閣。張勇﹐王進寶沿途撫慰人心﹐志在解散周兵﹐故所過並無障礙。已星馳電掣﹐分道直趨廣元﹑昭化。那廣元﹑昭化兩地﹐守兵無多﹐至是欲告急於鄭蛟麟。惟張﹑王二軍非常迅速﹐此時已求救不及﹐惟望風而潰。於是張﹑王二軍不待攻戰﹐已拔了廣元﹑昭化兩城。一面稍休士馬﹐部署一切﹐然後進攻劍閣。

先函致蛟麟﹐勸其歸降大淸﹐免傷百姓。鄭蛟麟道﹕「怒煞我也﹗吾豈肯屈節者乎﹗」立毀其書﹐並逐其來使。張﹑王二將知鄭蛟麟無降意﹐自然打點進兵。惟鄭蛟麟立志𨿽堅﹐惟廣元﹑昭化兩城實爲劍閣屏蔽﹐自該兩城旣失﹐劍閣之勢益孤。鄭蛟麟見廣元﹑昭化已失﹐自知劍閣難守﹐惟仍恃住險要﹐必欲拒守﹐一面催促羅森接付糧艸。是時已報張勇﹑王進寶兩軍大至﹐鄭蛟麟急令各守要隘。部將吳應祺道﹕「劍閣旣孤﹐不如退守成都。」鄭蛟麟道﹕「若退守成都﹐則勢更孤立。卽吾軍不幸再敗﹐亦不能退走成都也。敵人以三路之眾﹐若吾軍聚於一處﹐則彼之圍困更易﹐而成都外援亦絕﹐豈得爲良策乎﹖」

正說話間﹐部將李本良亦到﹐報道﹕「糧艸不敷﹐軍心漸變。困末將昨日巡營﹐固知軍中有怨言也。」鄭蛟麟聽得﹐乃盡發所有﹐分給軍人。並欲向劍閣殷富人家借轉餉項﹐柰無一應者。鄭蛟麟焦躁已極﹐乃先出一長示﹐徧貼諸營﹐首說糧餉將到﹔次說無論如何誓與軍人共死生﹑同甘苦﹔三說敵人不足畏懼﹐此次若非陳旺變心﹐敵軍且將困頓﹔四說敵人虐待降兵﹐殘酷無理﹐動輒殺人。鄭蛟麟實欲以此言阻三軍投降之心﹐又力贊本軍猛勇﹐以爲鼓勵。自此示文一出﹐人心稍定。柰張勇﹑王進寶聲勢旣大﹐兩軍得近三萬人之眾﹐復號稱六七萬﹐以震人耳目。並沿途布稱﹕「如早日投降﹐卽每人給銀十兩﹐槪不追究﹔如執迷不悟拒抗大兵﹐將先罪其家人。」原來鄭蛟麟一軍多是廣元﹑寧羌之人﹐聞此消息﹐皆爲家中憂慮﹐加以餉道又不能接續。次日成都運至餉項﹐鄭蛟麟先行散給營中。柰人馬旣眾﹐餉用浩繁﹐而成都運至者又屬無多。鄭蛟麟力向部將關說﹐勉以大義﹐盡力撙節部將薪資以盡給軍人﹐亦只得一月餉數﹐餘外尙欠一月。軍士已不能無怨﹐鄭蛟麟惟竭力以好言撫慰。不想張勇﹑王進寶已分頭大至。那時遠近風聲鶴唳﹐或謠傳譚洪已歿﹐或謠傳成都已亡﹐一日數驚﹐故張﹑王二軍所過﹐居民紛紛逃竄。因此牽動軍心﹐皆無鬥志。張勇﹑王進寶乃連營於劍閣之前﹐以困劍閣。

鄭蛟麟本欲引軍決一勝負﹐柰號令一出﹐軍士不前。鄭蛟麟更使吳應麒爲前鋒﹐引軍先催敵陣。惟軍士已不願聽令﹐吳應麒大怒﹐立殺數人﹐不特不能制止﹐軍士且乘勢嘩噪。諸將無法制止﹐卽哄然散去大半。是時張勇﹑王進寶正引兵來攻﹐鄭蛟麟見此光景﹐知難挽救﹐不覺長嘆一聲﹐潸然淚下。徐卽拔劍自刎而死。按鄭蛟麟從吳三桂多年﹐多立戰功﹐及至大局危迫﹐退屯劍閣﹐猶死力撐持﹐欲以挽回危局﹐其極乃至伏劍而終﹐可謂盡忠於三桂。然吳氏之天時人事已自去了﹐一鄭蛟麟其柰之何﹖

惟自鄭蛟麟歿後﹐諸部將無所適從﹐其部下人馬更多逃散。吳應麒等乃率殘敗人馬﹐棄了劍閣﹐奔回成都。張勇﹑王進寶遂進劍閣駐紮﹐同時趙良棟亦已引兵趨至綿竹。周將譚洪聽得劍閣失守﹐誠不料敵兵如此神速﹐深恐綿竹亦不能守﹐乃先退守重慶一帶。趙良棟以重慶在成都下游﹐計不如先破了成都﹐則譚洪﹑羅森盡已失其根據﹐四川卽一鼓可定。卽知會張勇﹑王進寶合趨成都進發﹐乃一並移兵﹐欲先下成都﹐然後進取。

時圖海亦以四川一省爲三桂根據地﹐懼其勢力雄厚﹐難以急下﹐已傳令孫思克﹐如趙﹑張﹑王三路已入川境﹐可畱些少人馬在漢中接應運道﹐卽移兵入川﹐以厚兵力。故孫思克亦畱三千人馬駐紮漢中﹐卽領兵沿寧羌而下﹐以爲張勇聲援。卽徐治都一路﹐自攻入重慶府﹐亦驅兵大進﹐沿路披靡﹐已直抵寶陽。趙良棟自計﹐此時自己人馬已環集成都﹐便欲與諸將共分其功。

乃會合張勇﹑王進寶﹑孫思克﹑徐治都四人﹐與本部共成五路﹐繞攻成都。

當時羅森連接警報﹐自陳旺通引王進寶之後﹐知譚洪﹑鄭蛟麟﹑楊嘉來先後兵敗﹐已心膽俱裂。故楊嘉來沒後﹐方欲派人往扼守重慶來路﹐徐則鄭蛟麟凶耗已至。及至敵軍五路環趨成都﹐一時風聲鶴唳﹐羅森卽大集同僚計議。

時尙書王緒方由雲南至成都。當三桂歿後﹐吳世蕃已升王緒爲大學士﹐自滇中接得王屏藩凶信﹐夏國相知四川必爲敵兵注視﹐遂連合王緒入川。及王緒到時﹐譚洪等俱已潰敗﹐至是王緒乃欲並棄成都﹐回駐嘉定等處﹐與貴州聯絡。惟羅森以爲不然﹐並道﹕「成都爲四川省會﹐若一旦棄之﹐是全川皆失矣。且棄成都而能進﹐猶可言也。今只爲退守計﹐而嘉定又非可以久守之地﹐恐一棄成都﹐敵軍卽各路齊下矣。」羅森說罷﹐執意死守成都。不想趙良棟諸將已一齊擁至﹐將成都四面環攻。羅森率人馬登埤抵禦。柰羅森𨿽然奮勇﹐惟將校及軍士皆不以爲然﹐皆以成都不能固守﹐竊竊私議。吳應麟向羅森道﹕「歷來欲固守城池者﹐只望有救兵接應耳。今譚洪各軍俱已挫敗﹐再無外援可望﹐而欲力拒敵人﹐使其自退﹐必無是理也。況敵軍已通過寧羌﹑劍閣﹐方趨成都。彼轉軍旣靈﹐人馬復眾﹐困我固易﹐恐坐守成都﹐亦徒費心力耳。」羅森聽得﹐大怒道﹕「汝欲擾亂我軍心耶﹖我惟有與土俱碎﹐斷不可捨成都而去也。」王緒道﹕「旣是如此﹐某願殺出城外﹐馳赴滇省催取救兵﹐終勝於困守此地也。」羅森聽已﹐乃請王緒領千人速赴雲南求救。是時趙良棟等𨿽環攻成都﹐然仍放松南路﹐欲羅森退出以成都相讓也﹐故王緒乘此機會遂出得成都﹐望雲南而去。又打聽得譚洪軍尙在重慶﹐復令人赴重慶催譚洪回救。自此羅森益絕意死守。不提防趙良棟五路俱至﹐俱用南懷仁所制的巨炮向城垣轟擊。約攻兩時間﹐𨿽城內竭力抵禦﹐終不能當得這些利炮﹐早把外城攻陷了。趙良棟率諸將乘勢進攻內城。羅森仍率兵死守﹐柰城里人心惶惶。那羅森日言譚洪救兵將到﹐柰總不見消息。且又糧餉益見支絀﹐城內軍士乃人人變心﹐羅森只要死守城池﹐眼見敵軍又炮火利害﹐外城陷時死傷無算﹐於是紛紛要降﹐多有踰出城垣詣趙良棟軍前請降者。時趙良棟亦懼羅森救兵或至﹐乃以招降示諭射入城內﹐故羅森部下多已決意願降。況羅森又不知機變﹐終日嚴責士卒﹐士卒更懷怨望。故當趙良棟攻城最急時﹐北門守城軍士竟攘臂一呼﹐齊開了城門﹐迎趙良棟等進城。張勇當先擁入﹐諸將繼進﹐成都遂陷。徐治都亦相繼攻下東門﹐一齊進城。恰羅森正在西門巡視﹐聽得部下開門迎降﹐敵軍已進城中﹐料知勢不可爲﹐本欲逃出﹐往依譚洪﹐又以自己力持死守之議以至於此﹐實無面目見人﹐乃拔劍自刎而死。自羅森死後﹐所有提鎭將軍以下文武百餘員﹐一槪投降。趙良棟一一撫慰之﹐並招降餘兵。趙良棟又出示安民﹐遂定了成都。一面奏報入京報捷﹐一面報知圖海﹐告以成都旣下﹐請示行止。

時北京朝廷以趙良棟等旣定了成都﹐卽可乘勢復進雲南﹐特以張勇一軍畱鎭成都﹐並爲赴滇之師籌策運道。並令徐治都收撫川中各郡縣﹐若孫思克一軍﹐均畱住成都附近﹐以資鎭壓﹐並防範譚洪復起。乃令趙良棟之雲貴總督﹐統兵入滇。以王進寶爲平南將軍﹐一同赴滇﹐辦理軍務。計如趙良棟﹑王進寶﹑張勇﹐以克復成都晉封侯爵﹐孫思克﹑徐治都亦賜封伯爵﹐以資鼓勵。正是一將功成萬骨枯。當趙良棟等引入成都時﹐軍隊不分皂白﹐殺人不下數萬。因縱火焚燒吳三桂宮殿﹐並連及民房多家﹐男女焚斃數百人。居民死於兵表燹者﹐亦不計其數。無男無女無老無少﹐皆呼天叫地互相逃竄。及趙良棟出示安民之後﹐並下令止殺﹐居民方始安靜。自此趙良棟乃打點進滇。

王進寶力主從速進發﹐並道﹕「兵貴神速。乘此敵人挫敗﹐正宜乘機進搗﹐勿使敵人稍養元气。縱夏國相﹑胡國柱﹑馬寶有驚天動地之才﹐此時亦挽救不及。若稍緩時日﹐則勝負未可知也。」趙良棟深以爲然﹐乃立卽起兵﹐望南而下。

時周將譚洪初聞成都已危﹐乃由重慶起兵入援。至時成都已陷﹐乃引兵急回﹐至洪雅駐紮。自此四川已大半平靖﹐周將只退守云﹑貴兩省。若閩浙一帶﹐耿王旣已復行歸附﹐故三桂所有在閩浙之勢力已經全失。縱有餘黨尙附從三桂者﹐惟經督臣李之方先後用兵﹐俱已平定。於是川省之趙良棟﹑張勇﹑王進寶﹐湘省之大將軍蔡毓榮﹑將軍穆占﹑希爾根﹐廣西之貝子賴塔及巡撫傅宏烈﹐皆得專力於雲貴方面矣。

且說周將馬寶﹑胡國柱﹐自從展龍關及楓木嶺相繼失守之後﹐已盡退入貴州。胡國柱欲扼守貴陽﹐並道﹕「前軍方已失利﹐兵無鬥志﹐且川省又不知消息如何﹐計不如坐守貴陽﹐或可以分應川滇兩路﹐亦可以藉此稍養元气也。」馬寶道﹕「敵軍且隨後大進矣。我固不能援應川省﹐更何暇稍養元气耶﹖我愈退﹐則彼愈進。計不如盡棄所守﹐長驅再進。若天幸或得一勝﹐猶可以稍固人心。以我軍近來挫敗﹐全在於失守地方﹐並非敗於戰陣間也。我軍長於戰而短於守﹐自起事至今﹐大抵皆然。故捨守而戰﹐或可反敗爲攻。

否則坐困於此﹐吾未知其可矣。」說罷﹐諸將多以爲然。胡國柱亦不復阻撓馬寶﹐乃決意易守爲戰﹐立卽進兵。明周兵方駐紮淸溪﹑鎭遠﹑龍泉一帶﹐馬寶乃部署人馬﹐以胡國柱爲後路﹐乃引大軍由龍泉出思南﹐沿印江望永綏進發。馬寶聽得永綏一帶離辰州府約百里﹐已有敵兵把守﹐因那處𨿽系屬湖南邊隅﹐實與貴州﹑四川﹑湖北互相毗連之地﹐故亦駐紮重兵。如都統伊裏布﹑副都統哈克山﹐均紮城外﹐而前鋒統領碩岱﹐亦在城內屯守﹐各路不下三萬人﹐實欲爲鄂﹑川﹑湘﹑黔各省聲援。自展龍關﹑楓木嶺得勝之後﹐也不虞周兵再起。那日已有報﹐馬寶等提兵將到。碩岱等猶不深信﹐並道﹕「一戰再戰﹐周兵大敗﹐俱已退入貴州﹐想此時已抵雲南矣﹐安有再至之理乎﹖」

說罷﹐殊不注意。不想一二日間傳布愈緊﹐碩岱慌忙與諸將計議﹐以都統伊裏布與副都統哈克山在城外拒戰﹐自己卻守把城池﹐一面飛布長沙及辰州取救。

次日﹐馬寶﹑胡國柱督隊已到﹐鼓勵三軍而進﹐人馬數萬﹐勢力震動遠近。到時先由胡國柱督兵進攻伊裏布諸營。那伊裏布與哈克山一齊出戰﹐自辰至午﹐兩軍正在混戰之間﹐忽然馬寶引兵復出橫擊伊裏布一軍。當下伊裏布軍士一來疲戰﹐二來寡不敵眾﹐三來當不起馬寶那一支生力軍﹐故立時潰敗。哈克山亦不能支持﹐乃一同敗下。伊裏布先死於亂軍之中﹐部下紛紛逃竄。馬寶﹑胡國柱乘勢追擊﹐哈克山只向後奔逃。時軍士損傷極眾﹐亦多有向馬寶投降者。馬寶恐城內有兵衝出﹐先率兵直壓城外﹐故哈克山進城不得﹐只繞城而走。忽後面胡國柱已自追到﹐哈克山亦斃於胡國柱槍下。一時無主﹐全軍俱散。馬寶﹑胡國柱乃乘勢攻城。時簡王在長沙﹐聞警不敢赴援。穆占在辰州﹐亦不敢移動。馬寶遂圍困永綏﹐只碩岱在城準備死守。正在危急之間﹐不知何故﹐馬﹑胡二人方圍困兩日﹐竟解兵而去。正是﹕敗後竟能兵復振﹐危時猶幸敵先回。

欲知後事如何﹐且看下回分解。第三十八回

敗譚洪趙良棟進雲南間馬寶蔡毓榮擺象陣

話說馬寶﹑胡國柱正圍困永綏﹐碩岱死守不得﹐又不見援兵馳到﹐正在危急之時﹐忽然見馬寶﹑胡國柱解兵而去。碩岱正不知其故﹐自以都統伊裏布﹑哈克山相繼陣亡﹐折兵萬餘人﹐敵人正自得手﹐何以忽退﹖方疑馬寶等回師誘戰﹐又以眾寡不敵﹐更不敢追。惟有報知長沙﹑辰州等處以敵軍旣退﹐一面打探敵人退去的原因。原來馬寶﹑胡國柱進兵時﹐知大局已危﹐只欲以戰爲守。及旣得大捷﹐進圍永綏﹐卻聽得各路警報。以貝子賴塔﹑彰泰二人及桂撫傅宏烈﹐已由廣西進窺雲南﹔駙馬郭壯圖出守曲靖已屢戰不利﹐現只固守不出﹔而綏遠大將軍湖廣總督蔡毓榮﹐又率眾三萬人與將軍穆占﹑希爾根兩路直進貴州﹐以躡胡﹑馬二人之後﹐卽夏國相出兵鎭守川滇要道﹐亦不大得手。故雲南且已緊急﹐何論貴州﹖故胡﹑馬二人益又不能駐足﹐乃不得不回軍。碩岱聽得原因﹐卻嘆道﹕「此次三桂舉事不成﹐殆有天意存焉﹗不盡關夫人事也。其大將不可謂無才﹐其軍兵不可謂無勇。觀馬寶﹑胡國柱處屢敗之後﹐人心旣驚﹐糧道又不繼﹐且能以一旅殘敗之師﹐損我萬餘人﹐斬我健將。苟其初起時亦如此銳進﹐而三桂又無竊位之心﹐則當數省陷落之時﹐人心所附﹐其勝負正未可知也。惜乎三桂以帝號自娛﹐畫地自守。及旣大敗﹐馬﹐胡二將乃欲僥幸一戰﹐以轉敗爲攻﹐不亦難乎﹖自此湘境可以無憂矣。」碩岱說罷﹐徐又接到蔡毓榮等文報﹐以大軍直進貴州﹐令碩岱移兵辰州﹐爲接濟運道。碩岱乃遵令移兵而去。

且說趙良棟自得旨授爲雲貴總督﹐並授勇略大將軍之任﹐與王進寶同進雲貴。探得譚洪一軍尙在洪雅一帶﹐誘勸地方富戶借資﹐續募人馬萬餘人﹐因此軍勢復振。趙良棟乃謂王進寶道﹕「譚洪爲人精悍好鬥﹐且臨陣已久﹐號爲勁敵。若彼軍勢復振﹐成都不無後患。以成都新定﹐凡附降之勇尙多爲三桂舊人﹐若譚洪舉兵再入成都﹐城內稍有應之者﹐則吾等向來心力定化爲烏有。卽幸成都可保﹐而彼以大軍撓吾之後﹐吾等亦難於安枕也。」王進寶大以爲然。時趙﹑王兩軍已到井研﹐乃移兵反向洪雅而來﹐要先破了譚洪﹐然後進滇。計策旣定﹐乃移兵向西﹐望洪雅進發。

時譚洪續招萬餘人﹐連舊日所存人馬不下三萬。聽得成都已陷之後﹐趙良棟﹑王進寶等已相率入滇﹐乃提兵復欲再爭成都。令韓大任引兵爲前部先鋒﹐穿浦江﹐過新津﹐直撲成都。王進寶聽得﹐卻欲以兵直趨洪雅。趙良棟道﹕「洪雅非譚洪根據之地﹐得之亦無濟於事。因我縱取得洪雅﹐譚洪不能另竄他所也﹖今日惟有先破譚洪﹐則川省盡安矣。」正說話間﹐忽先隊米光元帶一人進帳﹐那人卻是周將夏國相所委﹐欲赴西藏與達賴喇嘛相約﹐請其興兵犯川﹐以繞敵軍之後者。及道經金沙江﹐爲土司人所獲﹐解赴趙良棟軍前。趙良棟細問﹐那人姓名爲林紹忠﹐乃周大學士林天擎之子。因西藏向來懾服三桂﹐當三桂未起事以前﹐托王屏藩歲運良馬三千匹﹐皆賴藏人爲之轉運。及三桂事起﹐西藏人亦多爲附從﹐所有川省接應各道糧食器械﹐實藏人之力居多。卽三桂初次由川進兵因病發回時﹐康熙帝主親徵之議﹐藏中達賴喇嘛亦曾表奏北京﹐請再招降三桂﹐劃雲南爲三桂藩封﹐如三代諸侯以世守其地﹐此折爲康熙帝所斥。自此﹐三桂敗事﹐藏人仍未與三桂絕交﹐故夏國相深知藏人有反動之心。且數十年來彼此往來甚密﹐此時見川省已失﹐雲南如唇亡齒寒﹐夏國相乃欲利用藏人以躡敵之後也。趙良棟細看夏國相書中大意﹐乃力言戰事𨿽敗﹐兵力未衰﹐力請達賴喇嘛相助力﹐則一舉可以恢復。

又故言北京朝廷對待藏人屢次加兵撓川陜﹐他日事平﹐願割川東之地以實西藏﹐永扶西藏爲自主國﹐等語。趙良棟看罷﹐謂王進寶道﹕「如藏人起而爲彼助﹐則川省必危。吾軍被躡﹐吾軍亦休矣。觀於此書﹐更防譚洪入藏與藏人勾結﹐益不能不先破譚洪矣。」於是盡移兩軍﹐以繞譚洪之後。

時譚洪一路已抵蒲江﹐趙良棟亦率兵趨蒲江﹐與譚洪會戰。一面飛報成都﹐使張勇調兵以阻譚洪入藏之道。張勇得報﹐乃移咨孫思克﹐引兵趨淸溪打箭鑪﹐扼川藏要衝﹐以防譚洪奔竄。去後﹐趙良棟道﹕「三桂與藏人有交﹐而譚洪尙在川省﹐一旦起而聯絡﹐心腹之患也。今夏國相所遣入藏之人爲吾所獲﹐此天奪敵人﹐此行破譚洪必矣。」遂以大軍離蒲江二十餘里下紮。因聽得譚洪已知趙王二將回兵﹐故亦駐兵蒲江﹐不敢遽進也。故趙良棟與王進寶到時﹐兩軍卽在蒲江相遇。趙良棟以譚洪所部多是新招之勇﹐未經訓練﹐志在急戰﹐譚洪亦以趙﹑王二軍往返疲勞﹐乘其喘息未定﹐欲急破之﹐乃令韓大任以本部萬人獨當王進寶﹐而親率諸將單迎趙良棟。並令韓大任且勿先出﹐待自己親攻趙良棟時﹐看王進寶接應﹐然後擊之。

韓大任得令去後﹐譚洪卻以胡念恩﹑譚延年分張兩翼﹐先直趨趙良棟大營。趙良棟以譚軍挾一股銳气﹐來勢頗猛﹐令軍中略避之﹐只堅壁以待。譚洪督兵撲進時﹐皆被趙良棟軍中抵禦。自辰至午﹐趙軍依然不出。譚洪急下令道﹕「趙良棟一軍非不能戰也﹐欲乘我憊耳﹐宜以猛力乘之。若能破其前軍﹐卽可迎刃而解。」下令後﹐三軍一齊奮進﹐譚洪卻親自指揮。趙良棟見譚軍歷間兩時仍未少懈﹐乃謂左右道﹕「彼懼我乘其憊﹐又退無可退﹐故奮力一擲耳。軍法云﹕一鼓作气﹐再而衰﹐三而竭。彼𨿽軍力未懈﹐然焉可以久持乎﹖吾軍此時應出矣。」乃揮軍直出。早聽得王進寶一軍已與韓大任相持﹐乃急令軍士猛進﹐並謂一經破了譚洪﹐則韓大任亦同時必退﹐故亦親自指揮。兩軍喊殺連天﹐矢石如雨﹐互有死傷。惟譚洪一軍﹐仍不少怯。趙良棟道﹕「譚洪眞勇將也。」說罷﹐惟令以大炮摧之。

原來譚洪平日善於鼓勵軍心﹐故每戰必然奮勇。柰此次軍士多是新招烏合﹐未經訓練﹐不及趙軍久經戰陣。且趙軍槍炮皆南懷仁手新制的利器﹐又是洋式﹐因此勢力實在不敵。自趙良棟傳令炮攻之後﹐每巨炮一響﹐當者披靡﹐死傷極眾。譚洪部將譚延年﹐見趙良棟巨炮利害﹐恐不能持久﹐乃自率一部冒險衝出﹐直衝趙良棟中營。趙軍措手不及﹐頗有損傷。幸趙良棟平日治軍得法﹐營陣亦嚴﹐譚延年𨿽勇﹐終不能衝入。惟當譚延年衝出時﹐譚洪亦乘勢率軍冒彈林而進﹐趙良棟軍勢稍卻﹐深恐陣腳移動﹐乃令軍士不得退後﹐待譚軍撲近時﹐一齊發槍猛擊之。譚軍死傷甚眾﹐惟仍不稍退。譚洪以此戰爲孤注﹐若再敗則無挽回之日矣﹐故亦主決死戰﹐只令軍士有進無退﹐𨿽有死傷﹐亦踐屍而進。每次發槍﹐卽跟定槍聲﹐直撲趙營﹐異常奮勇。怎柰大局已去﹐只存譚洪一支新募軍兵﹐已無濟於事。且趙良棟槍械精利﹐壁壘又嚴﹐無可如何。惟譚軍仍無退志﹐槍聲響處﹐趙良棟臂上中一槍彈﹐趙軍中營﹐忽然自亂起來。譚洪心中大喜﹐正欲乘勢猛擊﹐不提防韓大任一軍已紛紛退後。原來韓大任與王進寶相持之際﹐早已中炮陣亡。韓大任一軍見軍中無主﹐故紛紛潰散﹐且大半降於王進寶一軍。王進寶遂亦乘機移助趙良棟﹐以夾擊譚洪。

那時譚洪一軍𨿽然奮勇﹐但自辰至暮﹐血戰多時﹐死傷旣多﹐兵力又疲﹐已爲趙良棟所制﹐怎能再顧王進寶一軍﹖於是譚洪大敗﹐率殘餘人馬反望西而逃。趙良棟與王進寶合力猛追﹐槍炮交施﹐殺得屍橫徧野﹐血流成河。部將譚延年斷後﹐亦爲王進寶擊斃﹐故後隊更爲紛擾﹐死傷愈眾。王進寶見殺人太多﹐力言下令招降。趙良棟道﹕「某非不知殺人太多也﹐但別軍可以招降﹐惟譚洪所部﹐斷不能招降。以譚洪善能治軍﹐凡捨金錢﹑問疾苦以結軍心者﹐譚洪優爲之﹐是以軍士樂爲效力。今日𨿽降﹐若他日與譚洪相遇﹐難保其不變心也。」說罷﹐惟下令窮追﹐勿使譚洪再有餘气。故軍中皆奮力追趕。王進寶謂左右道﹕「趙將軍豈無後乎﹖多殺固傷天道之和。若懼譚洪能得軍心﹐而懼降軍變志﹐豈譚洪能得軍心﹐吾等獨不能得軍心也﹖亦見其一﹐而未見其二也。」說畢﹐不勝嘆息。惟趙良棟只令三軍力追﹐且追且殺﹐沿途積屍成丘。統計譚洪所部三萬餘人﹐只剩七八千﹐欲徑奔川西﹐直進西藏﹐與藏人聯合爲恢復川省計。及探得已有孫思克駐兵防遏﹐知不能通過川西﹐是時韓大任﹑譚延年俱已戰歿﹐三萬人馬已折去五之四﹐乃與胡念恩計議﹐率殘敗人馬望西南而逃﹐遁回雲南﹐再作計議。趙良棟乃大獲全勝﹐謂諸將道﹕「此次勝負只爭一間耳。譚洪悉銳相爭﹐其部下復異常奮勇﹐卽死傷層疊猶前僕後起﹐自軍興以來未見有如此惡戰也。若非王進寶先斃韓大任﹐則勝負不可知﹐卽成都亦不知鹿死誰手矣。」由是重賞三軍﹐表奏王進寶爲頭功。一面掘土掩埋兩軍屍首。原來趙良棟一軍﹐亦死傷七八千人。遂將營中調撫傷者﹐汰弱畱彊﹐得回精兵約二萬人﹐合同共進寶一軍﹐共約四萬人。

休兵數日﹐然後大舉望雲南而去。

話分兩頭﹐且說蔡毓榮大軍旣移抵辰州﹐定策卽進貴州。適朝旨以將軍穆占爲威遠將軍﹐希爾根爲靖遠將軍﹐俱歸大將軍蔡毓榮調遣﹐要直搗雲南。

蔡毓榮於是統率各路並進貴州。探得馬寶﹑胡國柱尙統大兵分扼貴州要道﹐乃與穆占﹑希爾根計議道﹕「馬寶﹑胡國柱旣敗而後﹐仍能困守城池﹐斬我兩員健將﹐可知其兵力仍未衰也。然胡國柱𨿽有智謀﹐惟不脫紈絝性質。彼玩泄於彊盛之時﹐而欲奮勇於衰敗之後﹐必不濟事。獨馬寶此人未可輕視﹐彼昔日與吾相距時﹐其才力非遜於我也﹐不過三桂苟安﹐徒以自誤耳。馬寶爲人﹐才機警而性穩練﹐忠國事而得人心﹐若不除之﹐雲南終不易下也。」

穆占道﹕「若欲除之﹐當出何策﹖」蔡毓榮道﹕「擒之不易﹐降之亦難﹐不如以反間致之。今當派人間道分進雲南﹐布散流言﹐謂馬寶與我等相通﹐不日將降﹐且僞爲退敗﹐以自蹙其土地﹐以危國家﹐故進攻永綏時得勝亦退﹐云云。以吳世蕃幼而闇懦﹐一聞流言﹐必生疑忌。吾今更爲書以招降馬寶﹐無論馬寶從與不從﹐旣有招降一書以爲所布流言證助﹐則吳世蕃心疑馬寶。

疑則殺之﹐縱不殺亦必招回馬寶矣。吾因而取貴州﹐固易如反掌。卽馬寶被疑亦必不能重用﹐是亦除一勁敵也。」穆占﹑希爾根鼓掌稱是。蔡毓榮乃統大軍望貴陽進發。復制淺水拖罟以運水師於貴州內河﹐不水陸並進。探得胡﹑馬二軍分駐遵義﹑鎭遠以爲貴陽屏蔽﹐乃使穆占一軍取道向遵義﹐希爾根取道向鎭遠﹐自統中軍爲兩路應援﹐同時大進。

早有細作報到馬寶軍中﹐馬寶卽與諸將計議應敵。忽報敵將大將軍蔡毓榮有書到來﹐馬寶只道是戰書﹐立令傳進。及來書人進帳裏﹐馬寶取而視之﹐則蔡毓榮招降書也。馬寶閱畢﹐自覺不明蔡毓榮有此來書﹐若把此書埋沒了﹐便令人思議﹐不如索性把來書宣布﹐便對左右道﹕「蔡毓榮來書﹐吾意道是戰書耳﹐不料他竟向我招降。以吾受先帝厚恩﹐又受國重寄﹐方生死爲之﹐安肯懷二心耶﹖」左右所得﹐無不憤怒﹐皆喝斬來人。馬寶道﹕「兩國相爭﹐不斬來使。殺彼一人﹐於敵何損﹖吾亦不忍過爲己欲也。」說罷﹐復向來書人道﹕「汝蔡毓榮以招降擾我軍心﹐此等姦計實用不著。本待將汝斬首﹐姑畱汝命可回復蔡毓榮﹐早晚仔細用兵﹐勿以吾國偶敗便要輕視也。」乃擲還來書﹐將下書人逐出。那帶書人抱頭鼠竄而去。馬寶乃以蔡毓榮招降一事報知夏國相﹐俾免中敵人姦計﹐一面商議進兵。

適雲南解到大象五百頭﹐馬寶就令驅象爲前敵。探得蔡毓榮大軍離遵義約有四十里﹐乃知會胡國柱率隊出城迎敵﹐下令軍中以大象爲前驅﹐以銳卒數千隨而進戰時﹐鞭象先行﹐以衝敵營﹐然後以軍士繼之。計議旣定﹐是時帶書人已回復蔡毓榮﹐故蔡毓榮已知馬寶恃象爲前敵﹐乃謂諸將道﹕「雲南多產野象﹐以之衝吾營壘﹐非不可用。幸吾先知之﹐否則必爲馬寶所敗。」

於是在營外布置藥綫引火之物﹐傳令﹕「如馬寶來攻營﹐可斂軍而退﹐然後縱火燒之﹐象必回奔﹐反爲我用。吾因而乘之﹐可獲全勝矣。」諸將乃分頭布置停妥。

次日馬寶已領大隊人馬攻來﹐蔡毓榮乃令諸將率兵接戰。甫行交綏﹐卽僞爲退敗﹐望後而逃。馬寶率前隊軍士奮力趕象追之﹐不及五里﹐蔡毓榮早把藥綫引火之物發作起來﹐火勢驟發。那些野象已有些葬在火坑﹐其餘皆轉向後面逃奔﹐反衝馬寶本軍﹐隊伍全亂。蔡毓榮已率兵殺回﹐馬寶大敗﹐率軍向貴陽而走。正是﹕天心早已亡周祚﹐象力反成助漢軍。要知後事如何﹐且聽下回分解。第三十九回

戰平遠蔡毓榮奏功守曲靖郭壯圖敗績

話說馬寶銳意進攻蔡毓榮﹐以野象爲前驅﹐以大軍繼進﹐被蔡毓榮以火攻之計﹐那些野象被火卽逃﹐反衝馬寶中軍﹐蔡毓榮卽乘勢率軍追趕。那些野象勢力旣猛﹐潰走又疾﹐馬寶軍中無法制止﹐於是大敗。還虧馬寶平日能軍﹐一見各象反奔時﹐知是中計﹐急傳令三軍分左右成列﹐讓各象奔逃﹐意欲勒兵﹐且戰且走。不提防蔡毓榮已率軍追至﹐並下令道﹕「馬寶久經戰陣﹐若與對陣戰於山野之間﹐破之實非易事。今幸彼所用象陣已反爲我所用﹐當乘勢蹙之。」於是軍士更爲奮勇。

是時馬寶軍中因各象反奔時正分左右﹐本欲讓象向後奔退﹐不知陣腳早已移動﹐隊伍早已錯亂。且自象陣旣爲蔡毓榮所破﹐前軍已失軍心﹐又不免慌亂。那蔡毓榮平日出軍﹐皆以健卒爲前部﹐此次得令奮追﹐故乘馬寶前軍潰散之時﹐蔡毓榮前驅已隨象追至。馬寶措手不及﹐已無法抵禦蔡軍中兵﹐惟有互相逃竄。馬寶急傳令望貴陽而逃﹐一面又派人馳飛馬報胡國柱一齊退軍﹐先扼貴陽要道﹐遂陸續潰退。蔡毓榮不捨﹐惟率軍窮追。那蔡毓榮性又好殺﹐且追且擊﹐馬寶軍士死傷旣眾﹐沿途屍積。馬寶無法﹐急率親軍三千人死力堅持一陣﹐以待諸軍先逃。將近日暮﹐已奔至遵義城﹐意欲入遵義稍駐。惟蔡軍已隨後躡到﹐欲進遵義不得﹐惟有棄遵義而逃。蔡毓榮以前軍疲戰﹐令先入遵義駐守﹐餘軍悉數追襲。並下令道﹕「數年用兵﹐盡在此舉。乘馬寶潰敗之際﹐勿令其更有駐足也。」三軍得令﹐奮勇趕行。蔡毓榮又以貴陽爲貴州省會﹐若被胡﹑馬二軍入貴陽駐守﹐則戰事又需時日﹐乃令希爾根率本部人馬繞道趨攻貴陽﹐以奪馬寶﹑胡國柱之根據。

那時胡國柱自聽得馬寶兵敗﹐令他先退貴陽﹐亦拔隊齊退。蔡毓榮﹑希爾根皆令軍中隨帶漧糧﹐務至貴陽方始收軍。正是乘勝之威﹐人人奮勇﹐比及胡國柱到貴陽時﹐希爾根人馬已先到半日。胡國柱不能直進貴陽﹐亦不料趨攻貴陽的只希爾根一軍﹐以爲蔡毓榮大隊已到﹐乃大驚道﹕「敵軍竟至貴陽﹐人何精銳至此﹖」說罷﹐左右皆爲危懼。胡國柱故不敢進貴陽﹐只望西而逃﹐冀與馬寶合兵。那時馬寶亦料蔡毓榮必先爭貴陽﹐故令胡國柱一軍先退﹐扼貴陽要道﹐以爲胡國柱已至貴陽﹐故潰退之後﹐恐自己若再入貴陽﹐是與胡國柱共困於一隅﹐其勢反孤﹐須得一駐紮之地﹐以與貴陽援應﹐故亦不退入貴陽﹐直至平遠下寨。不多時﹐胡國柱亦已奔到﹐馬寶乃大驚﹐各訴潰散原因。原來胡國柱只道蔡毓榮全軍俱到貴陽﹐故只望與馬寶合兵﹐馬寶只道胡國柱已回守貴陽﹐故另守一處與貴陽犄角﹐彼此誤會﹐致令蔡毓榮不事攻伐卽得了貴陽。那時貴陽又守兵無多﹐被蔡毓榮一鼓驅散﹐卽直進城內。

乃令穆占﹑希爾根在城外駐紮﹐傳令休兵三日﹐然後前進。

單說馬寶﹑胡國柱敗至平遠﹐具表告入雲南。時雲南大爲震動﹐吳世蕃更爲疑惑。以馬寶﹑胡國柱皆一時健將﹐部下人馬亦多﹐且皆百戰之卒﹐前能在洞庭嶽州與蔡毓榮相拒多年﹐今乃一敗至此﹐並貴陽重要之地亦棄而不守﹐實在可疑。因憶起蔡毓榮有向馬寶招降之事﹐又因雲南謠言四起﹐都道馬寶有了異心﹐遂決意招回馬寶。又以胡國柱𨿽爲駙馬至戚﹐仍恐其與馬寶共事已久﹐恐他通同一气﹐遂發諭弁召回馬寶﹑胡國柱二人﹐令夏國相﹑髙起隆﹑王會前往平遠接統軍事。夏國相見諭大驚﹐急入朝詰問其故。正至朝門﹐恰見大學士林天擎﹐夏國相道﹕「馬寶夙嫻韜略﹐久經戰陣﹐今𨿽偶敗﹐必可支持。若胡國柱亦才略素優﹐前𨿽放棄苟安﹐今已發奮用事。吾料彼二人一日在貴州﹐卽一日敵軍不能進雲南也。」林天擎乃把吳世蕃疑及馬寶一事說了一徧。夏國相聽得﹐乃倉皇入朝﹐謁見吳世蕃﹐力請收回召還胡﹑馬二人之命。吳世蕃道﹕「吾見馬寶屢敗﹐恐其人地不宜﹐故召還之耳。」夏國相乃諫﹐不必誤聽謠言﹐以中敵人反間之計。吳世蕃沈吟半晌﹐乃道﹕「以卿前往﹐其才亦不在馬寶之下也。」夏國相道﹕「然論臣之才不及馬寶﹐但以郭駙馬出守曲靖﹐臣恐兵力尙單。敵將以貝子賴塔及貝子彰泰與巡撫傅宏烈三路之眾﹐恐不能當之。臣方當前往曲靖耳。」吳世蕃道﹕「卽以馬寶攺往曲靖﹐亦無不可。」夏國相道﹕「往返需時﹐易誤軍務。且彼此接代﹐亦不如仍資熟手也。」吳世蕃聽得﹐惟有不答。夏國相又道﹕「此舉爲存亡機關。馬寶從先皇﹐披荊斬棘﹐先皇以爲柱石﹐願陛下勿輕疑了。」說罷﹐叩頭再四﹐力行勸諫。吳世蕃只是不從﹐惟令夏國相趕速與王會﹑髙起隆起程而已。夏國相無柰﹐乃流淚而出。知吳世蕃之意不能挽回﹐乃傳令郭壯圖固守曲靖﹐將政事槪令林天擎與王緒主持﹐與王會﹑髙起隆赴平遠而去。

單說馬寶至平遠日夜守備﹐以軍𨿽屢敗﹐還幸各皆用命﹐以爲大局𨿽危﹐尙可挽救﹐故與胡國柱盡設法守禦。忽報吳世蕃以夏國相﹑王會﹑髙起隆代統其眾﹐不覺大驚﹐急謂胡國柱道﹕「朝廷疑我等矣。主少﹐國家多難﹐柰何﹖夏國相非無才略﹐然一易生手﹐調遣皆難﹐此局危矣。」胡國柱道﹕「主上如此﹐枉我們日夜辛勤耳。然將在外﹐君命有所不受。待夏國相至時﹐何不相與密商﹐俾我等始終其事較可也。」馬寶道﹕「公言𨿽是﹐然朝廷必因此增疑矣。夏國相忠而多智﹐本無不可﹐惟髙起隆爲先皇義子﹐以親見用﹐其欲得此兵權久矣。公言恐用不著也。」正議論間﹐已報夏國相﹑王會﹑髙起隆已領小隊馳至。馬寶卽令接進裏面﹐各訴別後之事。夏國相惟相向而哭﹐馬寶亦哭。夏國相謂馬寶道﹕「吾軍𨿽敗﹐軍士猶用命﹐且能將﹐尙望可以轉移大局。今如此﹐將不可爲矣。衝鋒陷陣﹐臨危決勝﹐我不如公﹔整肅百僚﹐接應餉道﹐公不如我。吾到此﹐殆不得已也。」馬寶道﹕「尊意吾已知之。以弟等連戰皆敗﹐弟方自愧。如論公髙才﹐正合接理軍事﹐但恐一經易人﹐調遣卽難耳。」胡國柱此時力爭不宜交代﹐夏國相道﹕「吾亦欲如此。但恐主上更疑﹐內難將作矣。」王會道﹕「時已迫﹐交代卽宜速交代﹐否則﹐吾等亦當速回也。」遂商議多次﹐皆以交代爲宜。馬寶及胡國柱便將兵符印信盡行交付﹐並將軍中要務一一指明﹐以告繼任者。復召集諸將﹐不復言吳世蕃見疑之事﹐惟言須往曲靖﹐只囑將校軍士俱宜聽夏國相等號令。於是馬寶﹑胡國柱乃卽馳回雲南而去。夏國相等方一面通飭各營﹐不要傳布馬寶回滇之事﹐一面訓練人馬﹐打點軍務。

不想以夏國相﹑王會﹑髙起隆代馬寶﹑胡國柱之說﹐已爲蔡毓榮所知﹐乃召諸將集聚計議道﹕「馬寶與胡國柱被召回滇﹐吾計已行矣。今以夏國相等代之﹐𨿽國相之才不下於馬寶﹐然軍事重要﹐一易生手措置卽難。昔廉頗爲趙將﹐無攻不取﹐無戰不勝﹐及爲將於魏﹐卽鬱鬱不得志而終。可見古來良將且易地則不同﹐況夏國相等乎﹖今吾等須從速進兵。若假時日﹐則夏國相守馬寶成法﹐而加以己之見地﹐容易部署停妥﹐此時破之卽難矣。」諸將聽罷﹐皆以爲然。蔡毓榮乃仍令穆占﹑希爾根爲左右翼﹐自統中軍望平遠進發。早有消息報到夏國相軍中。國相謂左右道﹕「敵人殆知馬寶已離去此間矣﹐故乘勢以兵力躡吾也。吾等初來﹐誠不利於戰﹐然今則𨿽欲不戰而不能也。平遠一地﹐無險可守﹐若恃久守之策﹐反以取困耳。」於是王會及髙起隆亦分張左右兩翼﹐以抵禦穆占及希爾根﹐自己仍統率中軍與蔡毓榮對敵。

分撥卽定﹐蔡軍已到。

那時蔡毓榮正乘夏國相初來接代﹐志在急戰﹐以爲彼軍旣易生手﹐部署必不停妥﹐此行破夏國相必矣﹐故大軍到平遠時﹐與周軍僅距十餘里﹐蔡毓榮卽傳令穆占﹑希爾根﹐以兩翼先出﹐萬槍齊發﹐其勢極猛。夏國相見蔡毓榮中軍不動﹐料知蔡毓榮待兩翼先戰﹐而以中軍待己之移動﹐故亦以王會﹑髙起隆二翼先出抵禦﹐自畱中軍以待蔡毓榮。不想周兵𨿽勇﹐究竟主將生手﹐調動總不能靈通﹐故大爲蔡軍所乘﹐時蔡軍又乘勝之威﹐故進如潮湧。夏國相看看兩翼人馬王會﹑髙起隆已漸漸抵敵不住﹐自忖蔡毓榮實候自己移動﹐如果自己引兵往援左右兩翼﹐必更爲蔡毓榮所乘﹐不如直撲蔡毓榮中軍。那蔡毓榮一軍分毫沒有喫虧﹐只奮力接戰。兩軍攻力悉敵﹐不分勝負。惟左右二翼王會﹑髙起隆兩軍﹐已漸漸不支﹐早爲穆占﹑希爾根兩路所乘﹐已望後而退。夏國相自此乃慌了手腳。蔡毓榮更下令道﹕「吾左右兩軍皆已獲勝仗矣﹐吾中軍不要落人之後也。」於是三軍聞令﹐更爲奮勇。夏國相軍中一來因左右兩翼俱敗﹐更爲心慌﹐二來蔡軍乘勝之威﹐夏軍如何抵敵﹖乃一同敗下。夏國相自思此敗﹐必貴州全失﹐雲南更爲震動。但此時已不得不退﹐若勉彊撐持﹐那穆占﹑希爾根兩路必乘勢夾攻﹐更爲不了﹐但引人馬望東而逃。

蔡毓榮傳令軍中﹐速行追趕﹐並謂左右道﹕「夏國相亦一勁敵。幸我兩翼兵先能取勝﹐否則勝負未可決也。今當夏國相旣敗﹐可盡力追之﹐雲南唾手可得矣。」遂率諸軍齊進。先令部將米元亮領一軍入平遠﹐餘外盡數追趕。夏國相本欲復進平遠﹐惟蔡毓榮已隨後追至﹐乃並棄平遠而逃。沿途死傷山積﹐蔡毓榮依然不捨﹐不分晝夜趕至威寧。夏國相仍不能駐足﹐統計折了八九千人馬﹐還虧夏國相自行斷後﹐否則後路投降者不知凡幾。因是盡失貴州﹐引殘敗人馬望雲南退去。蔡毓榮大獲勝捷﹐將人馬暫駐威寧﹐犒賞三軍﹐再望雲南進發。

且說貝子賴塔﹑貝子彰泰及廣西巡撫傅宏烈各統大軍由廣西進雲南時﹐吳世蕃年尙幼﹐一切國事政治則委諸夏國相﹑林天擎﹑王緒﹐軍政則委諸夏國相﹑郭壯圖。自賴塔等將由廣入滇﹐凡滇邊將士已紛紛告警﹐乃以駙馬郭壯圖出守曲靖。那郭壯圖爲人本有些韜略﹐故三桂以女妻之﹐號爲駙馬。自三桂起事﹐以郭壯圖爲雲南畱守﹐一切經理滇事及應付糧艸﹐郭壯圖皆殫心竭慮。至是乃出守曲靖﹐所有布置規劃﹐皆告知夏國相。自夏國相往代馬寶﹐自此邊事皆由郭壯圖主持。那曲靖隔廣西不遠﹐前面阻山脈﹐頗爲險要﹐卽郭壯圖經理亦頗完善。當其出鎭﹐夏國相囑道﹕「敵人將大舉由桂入滇﹐曲靖要道﹐以將軍爲國至戚故以相委。以將軍勇毅有才﹐固足抗敵﹐但時局已迫﹐爲將軍計﹐自應主守不主戰。今方分道往結藏人﹐使藏人出兵以擾四川﹐吾等合力以防黔桂。先行堅守﹐伺隙以破之﹐大局尙可挽回也。」原來郭壯圖生平最服夏國相﹐故此次出鎭諸事﹐皆向夏國相稟承。及至曲靖後﹐日日訓練人馬﹐拊循士卒﹐規度地勢﹐以求完密。故貝子彰泰屢欲入滇﹐皆爲郭壯圖所挫。及郭壯圖聽得夏國相往代馬寶﹐卽嘆道﹕「國將亡矣。馬寶𨿽敗﹐尙足以拒蔡毓榮。以夏國相一日在滇﹐尙能臨機制變﹐使士卒用命﹐以扶危局。今夏國相旣去﹐人心益離散﹐敵人亦因之大進矣。」言罷﹐不勝嘆息。

惟有次第分布守險。

忽報賴塔與傅宏烈率軍大至﹐郭壯圖急與左右計議道﹕「前者彰泰一軍﹐吾不以爲意。今敵人挾三路而來﹐我必不易守。且縱能守之﹐彼不難捨曲靖另攻他處﹐亦守不勝守也。計不如奮勇與之一戰﹐以決勝負。若能一勝﹐尙可獲數年之安也。」左右皆以爲是。適後路又解到野象數百頭﹐郭壯圖乃列爲象陣﹐以爲前軍。部將武安時諫道﹕「昔馬寶曾用象陣﹐致爲蔡毓榮所破。今駙馬何故效之﹖捨兵力而乞靈於野獸﹐竊爲駙馬不取也。」郭壯圖道﹕「昔馬寶之敗﹐不過先行泄漏耳。象力最猛﹐勢所難擋。吾以之衝其前﹐而以兵力繼其後﹐仍非不恃兵力也。」遂選派勁卒爲前軍﹐擁象先進。候賴塔一到﹐卽行進攻。

且說賴塔兵迎曲靖﹐但見樹木叢雜﹐山勢崎嶇﹐謂傅宏烈道﹕「此等地勢最易中伏。」傅宏烈道﹕「我軍眾而彼寡﹐不必用奇兵。所懼者﹐彼以奇兵制我耳。今當先毀樹林﹐使敵軍無所用其埋伏﹐然後分道明攻﹐破敵必矣。」

賴塔從其計﹐乃傳令軍士﹐凡見森林叢樹皆焚之。時在野裏﹐適郭壯圖探得賴塔﹑傅宏烈並軍初到﹐欲先發制人﹐遂定計於夜裏分五道人馬﹐悄悄劫營。

各道皆以大象百頭爲前驅﹐各穿森林而過﹐直逼賴塔等大營﹐不期各道人馬將到時﹐正值賴塔傳令焚燒森林﹐火光沖天。各野象多有從馬寶軍中轉解前來者﹐故一見火光﹐無不驚懼﹐紛紛向後奔竄﹐反衝軍士。卽軍士亦以爲敵人有備﹐故五道周兵皆嘩然震地。早驚動賴塔軍中﹐起來探視﹐觀林中火光﹐望見有兵馬逃走﹐知道是敵軍前來劫營﹐因見火光而退。遂率大軍追趕﹐於是郭軍大敗。正是﹕天意已移難破敵﹐火光無意反成功。

要知後事如何﹐且聽下回分解。第四十回

破長圍七將定雲南賞戰功朝廷頒諭旨

話說郭壯圖以象陣爲前﹐乘夜前往劫營﹐恰遇貝子賴塔等正焚山林﹐以避伏兵。那些野象因見火光而退﹐賴塔乘勢追之﹐郭壯圖大敗。賴塔道﹕「敵兵只欲劫營﹐其大營人馬尙未動也。今乘其敗以蹙之﹐彼不及措手。否則遷延日久﹐敵人將再圖守禦﹐然後遠合西藏﹐近聯緬甸﹐以抗我師﹐爲患正長。望諸君勿惜此苦﹐爲一勞永逸之計也。」於是諸軍得令﹐一齊奮進。沿途槍炮交施﹐那些野象一聞炮聲﹐更爲驚潰﹐只是發足奔逃﹐如何制止得住﹖因此反衝擊郭壯圖大營。郭壯圖見勢不佳﹐料敵不過﹐但恐全軍皆遁﹐更爲賴塔等所乘﹐乃令各部將領大半人馬先逃﹐自己卻令中軍在林木深處埋伏。時賴塔正擬窮追﹐傅宏烈進道﹕「今在夜深之際﹐敵人之退是否爲眞﹐尙未可知。若一旦中伏﹐是反弄个不敗不止﹐須要提防。」彰泰道﹕「彼劫營之兵旣已大敗﹐野象又反衝其大營﹐卽孫吳復生﹐亦難站定﹐吾決郭壯圖必眞退矣。昔公以踰山渡險以襲楓木嶺之後﹐何其膽壯﹗令何反怯耶﹖」傅宏烈道﹕「吾非怯也。所怯者﹐敵𨿽眞退﹐恐一有埋伏﹐何以禦之﹖故不得不防耳。」

賴塔道﹕「今若不追﹐大失機會﹐以吾軍之眾﹐何懼一郭壯圖耶﹖」乃以傅宏烈在左﹐彰泰在右﹐自己居中﹐分三路躡追。

約追十餘里﹐傅宏烈見林木叢雜﹐心中早有所怯。正躊躇間﹐忽鼓聲大震﹐深林內火把齊明﹐早有一軍殺出﹐爲首大將正是郭壯圖。傅宏烈大驚﹐急令軍士勿得驚揚﹐以本部暫緩前追﹐竭力抵禦伏兵。惟賴塔﹑彰泰二軍﹐聽得右軍中伏﹐皆一時失措﹐都移兵往救傅軍。於是郭壯圖人馬得緩緩退去。

郭壯圖以伏兵殺出時﹐只道出其不意﹐可以制傅宏烈死命﹐不意傅宏烈早已提防及此﹐故與周兵混戰一會﹐傅軍略有損傷。少時賴塔﹑彰泰已分軍來到﹐郭壯圖自知不敵﹐且前軍退回的又不見殺回相助﹐亦只得引兵而退。這一次只損傷了傅宏烈些少人馬﹐且止住賴塔﹑彰泰二軍不復窮追﹐俾前軍得從容退去﹐亦不幸之幸。

次日賴塔大集諸將計議道﹕「古云窮寇莫追﹐傅宏烈早已有言在前﹐我一時不信﹐幾至大敗。若郭壯圖有多路埋伏人馬﹐而前退的若又復殺回﹐則吾軍正未可知也。」傅宏烈道﹕「昔吳三桂以數省之地﹐百萬之眾﹐且不能北渡﹐今已窮蹙一隅﹐決不能爲患矣。故吾軍今日斷不能行險也。雲南爲三桂之根本﹐布置早已完密﹐惟假以時日﹐會合各路以困之﹐方可。若以孤軍輕進﹐恐一遭挫敗﹐彼卽元气復充﹐人心復定矣。」賴塔﹑彰泰皆以爲然。

於是知會蔡毓榮及穆占﹑希爾根等﹐並令間道先報趙良棟﹐以會趨雲南。各路皆步步爲營﹐不復行險﹐以防意外。去後﹐賴塔令諸路陸續進兵。

且說郭壯圖敗後﹐棄了曲靖﹐奔回雲南府﹐把兵敗情形告知吳世蕃﹐將人馬屯紮歸化寺一帶﹐以圖固守。馬寶﹑胡國柱已回到雲南。馬寶卽進謁吳世蕃﹐叩頭流血﹐乃言道﹕「臣等以國勢方危﹐方竭力抵禦敵兵﹐不知陛下召臣何故﹖」吳世蕃此時以馬寶旣離貴州蔡毓榮卽進滇境﹐夏國相往代馬寶而賴塔卽進攻曲靖﹐至此已悔之不及﹐故聞馬寶之言﹐無言可答﹐乃道﹕「朕並無他故﹐不過欲卿往援曲靖耳。」馬寶道﹕「此非陛下本心之言。臣經營黔湘多年﹐𨿽當危急﹐尙可以拒蔡毓榮。得夏國相爲郭駙馬后援﹐亦足以固守曲靖。今一經移動﹐必兩者皆失矣。此必有進讒言於陛下者﹐故疑及臣等﹐以誤此大局耳。」吳世蕃此時亦無言可答﹐馬寶又道﹕「臣等隨先皇出生入死﹐以受國重寄﹐卽肝腦塗地方稱本心。若臣等仍有可疑﹐更有誰人可信乎﹖」

吳世蕃道﹕「今不復疑卿﹐請卿馬首東行﹐爲朕固防曲靖可也。」正說話間﹐郭壯圖已報曲靖失守﹐吳世蕃登時變了面色。馬寶﹑胡國柱惟相向流涕。吳世蕃道﹕「爲今之計﹐將何以處置﹖」胡國柱道﹕「藩籬旣失﹐近逼滇京。時局如此﹐卽諸葛復生﹐亦難爲謀矣。」馬寶道﹕「吾懼貴州一路亦必同失矣。以夏國相𨿽有才﹐然爲時不及﹐一易生手﹐布置調遣兩者俱難故也。」

果然﹐說猶未了﹐已續報夏國相﹑王會﹑髙起隆兵敗﹐蔡毓榮正督兵向雲南來也。吳世蕃聽罷﹐登時淚如湧泉﹐力請馬寶設法。馬寶道﹕「恐此已不及謀矣。今於無可如何之中﹐築長圍以固五華山﹐盛屯一年糧艸﹐以數萬之眾﹐卿保一時。旣先令人卑禮厚幣分途入藏﹐請藏人起兵以奪四川。待平復中原之後﹐許以川﹑陜﹑雲南西偏之地﹐以實藏疆﹐並許其自主。一面諭以滿人將來必加兵衛藏﹐且以此次藏人先服我先皇﹐滿人必謀報復﹐使藏人知懼﹐相與同仇。而復利之以自主﹐及實之以疆土﹐必或爲所動﹐將起大兵﹐以擾四川。吾或可於此時﹐稍圖生气。否卽藏人不允起兵﹐吾亦可暫逃藏地﹐再圖復舉也。」吳世蕃道﹕「朕欲西奔緬甸如何﹖」馬寶道﹕「必不可也。緬人向服朱明。自永曆帝逃緬﹐我先皇時在藩府﹐不合加兵緬人﹐以生緬人惡感也。今欲依緬人﹐恐其以待永曆帝者待諸陛下﹐又將柰何﹖且緬人如龍性難馴﹐不足靠也。」說罷﹐胡國柱亦以爲然。吳世蕃卽從其言。

正說話間﹐大學士林天擎﹑方光琛及尙書王緒同入。吳世蕃見林天擎三人面有憂色﹐急問﹕「外間有何事故﹖」林天擎道﹕「頃得西北軍報﹐大將譚洪自川省敗後﹐欲徑奔藏地借兵﹐每爲趙良棟所扼。後則欲奔回雲南﹐趙良棟復困之。今趙良棟正統大軍入滇也。」吳世蕃道﹕「似此則遣人入藏亦難矣。」馬寶道﹕「時局至此﹐眞天亡也。譚洪能抗大敵﹐且忠貞輔國﹐𨿽危不變﹐乃誤於陳旺﹐而川省卽失﹐此非戰之罪也。今敵兵分三面環趨雲南﹐而我以窮蹙一隅﹐苟非有外力相援﹐斷難支此危局。今惟有多發專差﹐分數道入藏﹐縱趙良棟能截其一﹐亦不能截其二也。」此時吳世蕃惟馬寶之言是聽﹐急發五路文書﹐分途赴藏﹐乞請援師。又明知緬人無用﹐亦發函通告酋長﹐力言雲南若亡﹐大淸必發兵入緬﹐諭以唇記亡齒寒之義﹐望緬人或肯相助。去後﹐吳世蕃惟向馬寶及胡國柱二人道「朕誠不徳﹐以誤事機﹐諸卿皆國功臣﹐忠貞體國﹐望勿記朕之前愆﹐看先皇面上﹐爲朕力支危局。凡事皆可便宜行事﹐措置如何﹐不必問朕也。」馬寶﹑胡國柱二人﹐此時惟叩頭流血。明知大局難挽﹐惟誓以身殉。乃辭別吳世蕃﹐流涕出宮。

馬寶乃與胡國柱計議﹐先將五華山舊日之永曆帝行宮﹐從前經吳三桂修飾者﹐預備爲吳世蕃行宮。一面召工役數萬人﹐先築長圍﹐環繞五華山之四隅﹐深溝固壘。圍外之長壕﹐闊逾一丈﹐深至丈餘。圍外又加鐵网﹐以避彈子。又由昆明池引水以灌注圍外長壕﹐以防火攻﹐復通水道於圍內。內營更於圍壘多掘池井﹐以防斷水。準備五萬人馬﹐固守五華山。盛屯一切糧米糧粟及漧糧等﹐以準備兩年需用以上。再於五華山擇地屯田﹐以免絕糧之患。

至此一切布置﹐專恃與藏人援應。

原來吳三桂自起事以後﹐藏人早與交通。卽至危時﹐猶輸進糧械於川省﹐以爲資助﹐故馬寶恃之最深。自將五華山規劃布置後﹐又示諭境內﹐以鼓勵人民。還虧夏國相﹑馬寶二人平日治民有恩﹐是以雲南𨿽危﹐民心依然未變。

是滇人皆思念夏國相﹑馬寶二人﹐樂得相助。因是時四隅告急﹐財力久已竭蹶﹐故不得不向民間募集餉項。自經馬寶出示﹐鼓勵人心﹐於是富戶巨商皆多樂爲捐資﹐因此糧械依然充足。馬寶遂謂胡國柱道﹕「時局𨿽危﹐然民心如此﹐依然可用。苟得一路援兵﹐未嘗不能轉敗爲功也。今敵兵𨿽眾﹐然可懼者只趙良棟﹑王進寶﹑蔡毓榮﹑傅宏烈三數人員耳。若賴塔等親貴之徒﹐不足懼也。叵耐未知藏人消息如何﹐至爲可惜。」胡國柱至是﹐恐藏人未必出兵﹐卽出兵亦恐不及﹐乃請諭各土司起兵。馬寶亦以爲然﹐便遣人勸各土司起兵相助。又獎勵民間興辦民團﹐以爲助力。一面令郭壯圖拒守五華山外﹐以固藩籬﹐一面再籌妙策﹐以斷敵軍糧道﹐爲實行堅壁淸野之計。

且說大將軍蔡毓榮﹐自與穆占及希爾根兩人旣定貴州之後﹐卽引兵躡夏國相等之後﹐直進雲南。適接得貝子賴塔來書﹐約以會同各路合兵搗滇。是時趙良棟與王進寶二軍已屢逼譚洪﹐所有譚洪數千敗殘人馬﹐已七零八落﹐再不能通入藏地﹐已引千餘殘兵徑回雲南。故趙良棟王進寶二軍亦直進滇境﹐由永善下魯甸﹐直抵者海司。卽於此時接得賴塔及蔡毓榮文報﹐約以合搗雲南﹐趙良棟道﹕「知謀之士所見略同﹐蔡毓榮正與吾意暗合也。」遂一面回復賴塔及蔡毓榮﹐約以神速進兵﹐恐曠日持久則夏國相有謀﹐馬寶多智﹐郭壯圖﹑譚洪﹑胡國柱有勇﹐不難會合緬藏以爲援應﹐則收功愈難。蔡毓榮等皆以趙良棟之議爲然。適是時圖海已移兵南下長沙﹐蔡毓榮等更無後顧。時正康熙二十年三月﹐大兵已分三路合逼而進。賴塔﹑彰泰與傅宏烈等軍已進至嘉利﹐蔡毓榮與穆占﹑希爾根卻進駐嵩明﹐趙良棟與王進寶亦進至富民地面。一路勢如破竹﹐至是已合逼雲南府。

時夏國相﹑馬寶及胡國柱晝夜經營禦敵﹐柰敵兵勢大﹐不能抵擋﹐惟合退至雲南府城﹐復派員四出運動外應。故一時降將馬承蔭再起事於廣西柳州﹐以擾賴塔之後﹐譚洪部將鼓時亨再起事於川東﹐以擾趙良棟之後。還虧川中兵力尙雄﹐足以鎭定﹐所以鼓時亨一軍不能得手。惟馬承蔭一軍一經在柳州起事﹐廣西已全省震動。幸圖海旣駐長沙﹐乃分兵下桂林﹐而賴塔聞警﹐亦遣傅宏烈回軍﹐因是廣西亦復鎭定。馬承蔭已走死泗城﹐故賴塔亦免了後顧﹐惟與蔡毓榮﹑趙良棟等專力雲南﹐均齊各路俱進。

是時已是四月時分﹐天气炎酷﹐北地人馬不慣南方瘴气﹐頗多不服水土。

將軍穆占欲移軍避暑﹐以爲吳世蕃窮蹙至此﹐必不能再興﹐欲待秋涼然後合圍。蔡毓榮道﹕「不可。吾等旣到此地頗不容易﹐敵旣窮蹙﹐豈可令其復養元气﹖凡事得失成敗每爭一間耳。況吳世蕃不打緊﹐須重視夏國相﹑馬寶二人。彼若稍有時日﹐不難整頓也。」是以決意進兵。希爾根乃謂穆占道﹕「蔡毓榮爲漢員尙且如此﹐吾等何可自深以惜。」穆占爲然﹐因此立行進取。趙良棟﹑王進寶﹑賴塔﹑彰泰共分四路﹐分頭並進。時雲南地方旣瘠﹐糧食亦盡﹐𨿽民心尙依念馬寶﹑夏國相等﹐惟此時已無可如何﹐故臨安﹑永順﹑姚安﹑大理等郡縣已先後附降。蔡毓榮等遂乘勢直進﹐直逼雲南府。復定議蔡毓榮一路抽出希爾根一軍﹐由川進滇﹐一路抽出王進寶一軍﹐以撫循各郡﹐餘外俱圍雲南府城。夏國相乃與馬寶計議道﹕「今屯紮五華山﹐𨿽布置完密﹐然困而自守﹐以望敵人之退﹐其勢難矣。須分兵四出﹐或足以擾敵人而固雲南府城也。」諸將皆贊成此論﹐遂以夏國相﹑譚洪﹑王會﹑髙起隆等各領本部人馬﹐衝突而出﹐以擾川省。先後陷瀘敍﹑建昌﹑永寧﹑馬湖諸府縣。夏國相之意﹐當時以爲得兩雲南不如復得一四川﹐因不特地勢險阻可以有爲﹐且交通藏人亦復利便故也。

自夏國相等圖擾川省之後﹐趙良棟以爲慮﹐乃令王進寶復顧後路。再馳驛飛報張勇﹑孫思克﹐以兵力搗截夏國相等﹐余卽進逼雲南﹐並知照各路﹐以無論如何須先破雲南府﹐彼根據旣失﹐各將安逃﹖卽成流寇﹐撲滅亦易耳。

因此各路攻城愈急。幸賴馬寶﹑胡國柱﹑郭壯圖設計死守。時貝子賴塔﹐以此次出軍每著皆落傅宏烈之後﹐欲一雪其恥以爭頭功﹐於是奮勇撲進。郭壯圖百般拒禦﹐柰賴塔軍中𨿽死傷千餘人﹐仍不少卻。攻圍一月﹐陷其外壘。

賴塔在左﹐彰泰在右﹐依然猛攻。那長圍距城尙遠﹐故外壘𨿽陷﹐未能攻及城垣。趙良棟知賴塔已破其外壘﹐乃鼓勵三軍與蔡毓榮並進﹐力踰三軍﹐馬寶仍不少卻﹐依舊拒守。趙良棟乃傳令軍中﹐布樓船排筏於昆明池﹐欲以斷內城接濟﹐乃仍令一面攻城。不意兩軍攻守數月﹐內城並無缺糧消息﹐水道相繼不絕。趙良棟無可如何﹐乃函知蔡毓榮﹐說道﹕「敵殆準備死守而先盛屯糧艸備水道也﹐欲困之難矣。今歷攻數月﹐士卒損亡數千﹐可以想見若曠日持久﹐彼外援一到大勢更難﹐今惟有奮力撲攻耳。」因此復率軍猛進。

至十月中旬﹐胡國柱先爲趙良棟軍中擊斃﹐𨿽世蕃大驚。見趙良棟﹑蔡毓榮已破長圍﹐攻逼城垣﹐乃與馬寶計議﹐再割地求藏人發兵。不料此書又爲趙良棟所截。吳世蕃乃知危迫﹐卽調夏國相﹑王會﹑髙起隆等回軍。夏國相此時料知滇京已危﹐卽欲入川亦勢不及﹐惟有雙眼垂淚﹐與王會等回軍﹐惟以死自誓而已。時正望雲南府回來﹐復與髙起隆計議﹐欲從後襲趙良棟一軍﹐以救雲南府城。不料吳世蕃差人往召夏國相時﹐其人竟爲王進寶所獲﹐並搜獲其書。王進寶卽將帶書人斬了﹐另派心腹人員僞爲吳世蕃所差委者﹐往見夏國相。故夏國相等回軍﹐及欲襲趙良棟後營﹐皆爲王進寶所悉。那王進寶卽報知趙良棟﹐依著夏軍來路﹐預伏人馬以擊夏國相。果然夏國相兵到時﹐卽爲趙﹑王二軍所襲。王會先死於亂軍之中﹐夏國相欲自刎﹐惟念旣以死自誓﹐亦須一見吳世蕃之面﹐乃與髙起隆引敗殘人馬約五六千人﹐繞道奔回府城。不意髙起隆見勢將亡﹐早變了心﹐已陰款於趙良棟。那趙良棟卽令其謀殺夏國相﹐故髙起隆爲殺夏國相﹐就在夜裏亂起來。還虧夏國相平日最得人心﹐當髙起隆引親兵乘夜殺進時﹐夏國相的護兵不令其進帳﹐且大呼道﹕「夏公忠以報國﹐恩以待人﹐汝輩柰何從賊乎﹖」言猶未已﹐髙起隆的親兵早散去大半。髙起隆大怒﹐欲衝進夏國相帳中。於是夏軍的護兵一齊抵禦﹐乃砍髙起隆爲肉泥。夏國相嘆道﹕「國家將亡﹐宜有此等怪象。今髙起隆死矣﹐何若死於國﹐猶流芳千古乎。」說罷﹐知髙起隆已與趙良棟有約﹐恐其外爲應﹐乃立刻領殘兵奔回。惟趙良棟﹑王進寶已乘後躡追﹐夏國相不敢戀戰﹐沒命奔至城垣。趙良棟乘機猛擊。還虧譚洪接應﹐救得夏國相進去﹐而城中外垣已陷了十餘丈。良棟欲乘勢直入﹐得譚洪死擋一陣﹐趙軍進勢稍卻。

惟譚洪身被數傷﹐是夜亦卽殞命。

自譚洪死後﹐人民益爲惶駭。且兵糧𨿽足﹐惟城內居民尙多﹐被圍日久﹐亦已食盡。馬寶不得已﹐分軍糧以濟一時。然因此民心稍安﹐惟軍糧漸少。

是時將官亦逐漸凋落﹐驚慌何可勝言﹐日望藏人救兵不至﹐君臣惟相對而泣。

由是軍心益懼﹐皆怨吳世蕃不應召回馬寶﹐以至一子錯全盤皆亂。故世蕃聽得﹐更懼爲軍人所害﹐急召郭壯圖入保行宮。胡國柱以郭壯圖獨當一面﹐不可移動﹐柰吳世蕃不從﹐胡國柱憤極﹐悻悻回寓﹐卽咯血而終。自此王會﹑髙起隆旣死於城外﹐胡國柱﹑譚洪亦死於城中﹐只餘夏國相﹑馬寶﹑郭壯圖三人﹐𨿽智勇雙全﹐此時亦鞭長莫及。趙良棟乃與各路晝夜攻擊﹐直薄城下。

兩軍血肉相薄﹐相持數月﹐周兵益疲。至次年夏間﹐糧艸皆盡。且歸化寺一帶﹐自郭壯圖退保行宮﹐兵力益單﹐早被貝子賴塔﹑彰泰攻陷。

是年秋七月﹐桂撫傅宏烈斬馬承蔭於柳州﹐桂亂悉平﹐故傅宏烈復帶兵入滇。自攻下歸化寺後﹐五華山勢已孤立﹐加以趙良棟﹑蔡毓榮不住攻擊﹐延至十月﹐城中食盡﹐南門守將方誌球陰與蔡毓榮相通﹐卽獻南門﹐放蔡軍入城。由是諸君齊進。甫報到南門失守﹐吳世蕃及郭壯圖先已自盡。夏國相與馬寶引心腹親兵直行衝擊﹐欲殺一二敵將﹐然後自盡。不料蔡毓榮已下降者免死之令﹐軍士多已投降。馬寶部將張祺大怒﹐立殺降者二人﹐於是軍中嘩然﹐反倒戈相向。蔡毓榮更下令﹐殺得夏國相﹑馬寶者﹐賞以萬金。於是蔡軍一湧向前﹐萬槍齊發。馬寶恐被擒獲﹐先行拔劍自刎。夏國相急引親兵望西奔來。忽前面敵兵紛紛擁至﹐正是趙良棟大兵﹐槍聲響處彈子如雨而下﹐夏國相卽身被數傷﹐立卽斃命。未幾大學士方光琛馳到﹐亦被擊死。趙良棟乃與蔡毓榮盡降周兵﹐直望五華山追來。所有護守行宮的軍士﹐皆已投順。

趙﹑蔡二將先將人馬分紮五華山上﹐並管束降兵﹐各帶健卒千人﹐欲直進吳世蕃行宮。未幾﹐貝子賴塔亦到﹐乃相將同入。只見一人伏屍而哭。趙良棟大喝道﹕「大軍至此﹐尙不降耶﹖」那人聽得﹐卻拿起一飛錐向趙良棟打來﹐然後拔劍自刎。還虧趙良棟眼快﹐那飛錐擲个落空﹐卻擊中背後護兵一人﹐立時倒地。良棟卽率親兵上前﹐欲拿那人﹐已是自刎死了。細視其人﹐乃吳世蕃的大學士林天擎也。因聽得吳世蕃已是自盡﹐故進宮來欲殮葬世蕃屍首﹐以免爲敵兵屠戮。不料正哭一場﹐趙良棟已到﹐遂不及殮葬吳世蕃﹐卽及於難。趙良棟並令親兵琢林天擎爲肉泥﹐復割吳世蕃首級﹐以備回京獻俘。徐卽與蔡毓榮賴塔再進裏面﹐但見宮女﹑宮監在後園林樹中投環自盡者﹐不計其數。餘外有投井的﹐有服毒的﹐男女屍首層疊於後宮。趙良棟見得﹐喟然嘆道﹕「婦人豎子且捐生殉國亡﹐王宮內無一降者﹐可見人心尙非從我也。使三桂父子勵精圖治﹐勇於進取﹐天下誰屬﹐固不可知。乃有此固結之人心而不知用﹐徒苟安佚樂﹐自取敗亡﹐豈不可惜哉﹖」說罷﹐令軍士將宮內各宮監﹑宮人屍首收殮埋葬。又見雲南人心固結﹐以連年被兵﹐乃請款賑濟窮民。並將國相﹑馬寶等戮屍。又函吳世蕃首級獻俘﹐一面奏捷入京﹐報告肅淸﹐酌畱兵駐滇以辦理善後﹐然後班師。

時朝廷聽得雲南已平﹐先令戶部發幣五百萬以賞軍士。計有功諸員以圖海﹑趙良棟﹑蔡毓榮﹑王進寶﹑張勇居首﹐孫思克﹑李之芳﹑傅宏烈﹑賴塔﹑穆占﹑希爾根﹑碩岱﹑彰泰﹑徐治都﹑楊捷﹑姚啟聖﹑施瑯﹑吳興祚等次之﹐俱受上賞。又以軍興以來﹐諸大員多有失機僨事﹐至是乃降旨罪之。詔道﹕當吳逆初叛時﹐卽選滿漢精兵﹐命順承郡王勒爾錦統之﹐計程三月可至荊州。乃不乘賊遠來馬疲守備未固之時渡江扼險﹐挫其鋒銳﹐俾賊得以其暇﹐據守湖南要害﹐犯我夷陵江西﹐分我兵力。耿精忠﹑孫延齡﹑楊嘉來相繼變亂﹐勞師數載﹐無尺寸之功﹐惟安坐以索督撫司道之饋送。其貝勒尙善﹑察尼﹑鄂鼐等共攻嶽州﹐奉命以舟師斷賊餉道﹐動以舟楫未見風濤不測爲詞﹐迨長沙大兵已進﹐尙不乘機夾攻。又簡親王喇布遲畱於江右﹐貝子鄂洞失機於陜西﹐若非朕運籌決策﹐力飭水師會取嶽州﹐飭嶽樂江西兵進取長沙﹐飭圖海陜西軍速復平涼﹐則疆宇幾不可問。教師糜餉﹐誤國病民﹐情罪重大﹐在他人尙不可原﹐況王貝勒等與國家同休戚之人乎﹖所有順承郡王勒爾錦﹑簡親王喇布﹑貝子鄂洞﹐著議政王大臣悉舉太祖太宗軍法嚴行議罪。

自此旨一下﹐由王大臣議得﹐皆予削爵籍產﹐或拘禁有差。其餘逗畱失陷嶽州之都統珠滿﹐失陷太平街之前鋒統領伊勒都齊﹐敵退營空飾報克復都統巴爾布﹐嶽州敵潰不能邀截之輔國公溫齊﹐調援永興數月不進之額駙將軍華善慶﹐屢次敗潰詐病回京之覺羅舒﹐怒及左都禦史多諾﹑兵部侍郎勒布等﹐皆治以失溺之罪。又以此次軍興﹐糜費數載﹐乃令戶部量攺鹽課﹐酌增雜稅﹐以爲彌補。又以此次軍報每多遲滯﹐又令兵部於驛遞之外﹐每四百里置筆帖式﹑撥什庫各一﹐以速郵傳。凡甘肅西邊五千里﹐九日可至﹔荊州﹑西安五日可至﹔浙江四日可至﹔與從前迥不相同。此次成功﹐以滿員圖海﹑漢員蔡毓榮﹑趙良棟﹑王進寶爲最首﹐爵以公侯之位。自此駐川﹑駐滇﹑駐湘各大兵﹐亦陸續班師。至於以藏人交通三桂﹐至動後來衛藏之兵﹐都是後話﹐是書不能備錄矣。

