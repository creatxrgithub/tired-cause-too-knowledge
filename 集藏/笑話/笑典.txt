

卷一

拓胸悅目﹐莫如子史。微言鄙事﹐多堪冷齒。溫繹之餘﹐聊爾輯此。非矜博文﹐無希貴紙。厥味膏腴﹐厥色金紫。祕之不能﹐公諸君子。鐵舟寄庸識。

列子

吾富可待矣

宋人有遊於道﹐得人遺契者﹐歸而藏之﹐密數其齒﹐告鄰人曰﹕吾富可待矣。」《說符篇》

無似竊釒夫者

人有亡釒夫者﹐意其鄰之子﹐視其行步竊釒夫也﹐顏色竊釒夫也﹐言語竊釒夫也﹐動作態度﹐無爲而不竊釒夫也。俄而揚其谷而得其釒夫﹐他日﹐復見其鄰人之子﹐動作態度﹐無似竊釒夫者。﹝同上﹞

莊子

亦捧心目賓其裏

西施病心而目賓其裏﹐其裏之醜人見而美之﹐歸亦捧心而目賓其裏。其裏之富人見之﹐堅閉門而不出﹐貧人見之﹐挈妻子而去之走。彼知美目賓﹐而不知目賓之所以美。﹝《天運》﹞

將貸子三百金

莊周家貧﹐故行貸粟於監河侯。監河侯曰﹕諾﹐我將得邑金﹐將貸子三百金﹐可乎﹖」莊周忿然作色曰﹕周昨來﹐有中道而呼者﹐周顧視車轍中﹐有鮒魚焉。周問之曰﹕鮒魚來﹐子何爲者邪﹖』對曰﹕我東海之波臣也﹐君豈有斗升之水而活我哉﹖』周曰﹕諾。我且南遊吳越之王﹐激西

江之水而迎子﹐可乎﹖』鮒魚忿然作色曰﹕吾失我常與﹐我無所處﹐吾得斗升之水然活耳﹐君乃言此﹐曾不如早索我於枯魚之肆。』」﹝《外物》﹞

詩固有之曰

儒以詩禮發冢﹐大儒臚傳曰﹕東方作矣﹐事之何若﹖」小儒曰﹕未解裙襦﹐口中有珠。」詩固有之曰﹕靑靑之麥﹐生於陵陂。生不布施﹐死何含珠爲﹖』接其鬢﹐硊其歲頁﹐而以金椎控其頤﹐徐別其頰﹐無傷口中珠。」﹝同上﹞

因以踣河

演門有親死者﹐以善毀﹐爵爲官師。其黨人毀而死者半。堯與許由天下﹐許由逃之﹐湯與務光﹐務光怒之。紀他聞之﹐帥弟子而譻於鋂水﹐諸侯弔之﹐三年﹐申徒狄因以踣河。﹝同上﹞

無所用其巧

朱竮漫學屠龍於支離益﹐單千金之家﹐三年技成﹐而無所用其巧。﹝《列禦寇》﹞

韓非子

甚智其子

宋有富人﹐天雨墻壞﹐其子曰﹕不築﹐必將有盜。」其鄰人之父亦云。暮而果大亡其財﹐其家甚智其子﹐而疑鄰人之父。﹝《說難》﹞

又嘗啖我以余桃

昔者﹐彌子瑕有寵於衛君。衛國之法﹐竊駕君車者罪刖。彌子瑕母病﹐人聞﹐往夜告彌子﹐彌子矯駕君車以出。君聞而賢之﹐曰﹕孝哉﹗爲母之故﹐忘其刖罪。」異日﹐與君遊於果園﹐食桃而甘﹐不盡﹐以其半啖君。君曰﹕愛我哉﹗忘其口味﹐以啖寡人。」及彌子色衰愛弛﹐得罪於君﹐君曰﹕是固嘗矯駕吾車﹐又嘗啖我以余桃。」﹝同上﹞

使天地二年而成一葉

宋人有爲其君以象爲楮葉者﹐二年而成﹐丰殺莖柯﹐毫芒繁釋﹐亂之楮葉之中而不別也。此人遂以功食祿於宋邦。列子聞之曰﹕使天地二年而成一葉﹐則物之有葉者寡矣。」﹝《諭老》﹞

因獻酒肉

鴟夷子皮事田成子﹐田成子去齊﹐走而之燕﹐鴟夷子皮負傳而從。至望邑﹐子皮曰﹕子獨不聞涸澤之蛇乎﹖涸澤﹐蛇將徙﹐有小蛇謂大蛇曰﹕子行而我隨之﹐人以爲蛇之行者耳﹐必有殺子﹔不如相銜﹐負我以行﹐人必以爲爲神君也。』乃相銜負以越公道而行﹐人皆避之曰﹕神君也。』今子美而我惡﹐以子爲我上客﹐千乘之君也﹔以子爲我使者﹐萬乘之卿也﹔子不如爲我舍人。」田成子因負傳而隨之﹐至逆旅﹐逆旅之君﹐待之甚敬﹐因獻酒肉。﹝《說林》﹞

不如釋臣

有獻不死之藥於荊王者﹐謁者操之以入﹐中射之士問曰﹕可食乎﹖」曰﹕可。」。因奪而食之。王大怒﹐使人殺中射之士。中射之士使人說王曰﹕臣問謁者曰『可食』﹐臣故食之﹐是臣無罪而罪在謁者也。且客獻不死之藥﹐臣食之而王殺臣﹐是死藥也﹐是客欺王也。夫殺無罪之臣﹐而明人之欺王也﹐不如釋臣。」王乃不殺。﹝同上﹞

懷三十金問疾

張譴相韓﹐病將死﹐公乘無正懷三十金而問其疾﹐居一月﹐王問張譴曰﹕若子死﹐將誰使代子。」答曰﹕無正重法而畏上。𨿽然﹐不如公子食我之得民也。」張譴死﹐因相公乘無正。﹝同上﹞

自知其益富

衛人嫁其子而教之曰﹕必私積聚。爲人婦而出﹐常也﹔其成居﹐幸也。」其子因私積聚﹐其姑以爲多私而出之。其子所以反者﹐倍其所以嫁。其父不自罪其教子非也﹐而自知其益富。﹝同上﹞

子豈能毋怪哉

楊朱之弟楊布﹐衣素衣而出﹐天雨﹐解素衣﹐衣緇衣而反﹐其狗不知而吠之﹐楊布怒﹐將擊之。楊朱曰﹕子毋擊也。子亦猶是。曩者﹐使女狗白而住﹐黑而來﹐子豈能毋怪哉﹖」﹝同上﹞

三硋相與訟

三瞈相與訟﹐一瞈過之﹐曰﹕訟者奚說﹖」三瞈曰﹕爭肥饒之地。」一瞈曰﹕若亦不患臘之至而茅之燥耳。若又奚患。」於是乃相與聚嘬其母而食之﹐彘﹐人乃弗殺。﹝同上﹞

來效賊也

韓咎立爲君﹐未定也。弟在周﹐周欲重之﹐而恐韓咎不立也。綦毋恢曰﹕不若以車百乘送之。得立﹐因曰『爲戒』﹔不立﹐則曰『來效賊』也。」﹝同上﹞

因曰此河伯

齊人有渭齊王曰﹕河伯﹐大神也﹐王何不試與之遇乎﹖臣請使王遇之。」爲壇場大水之上﹐而與王立之焉﹐有間﹐大魚動﹐因曰﹕此河伯。」﹝《內儲說》﹞

浴以蘭湯

燕人無惑﹐故浴狗矢。燕人其妻有私通於士﹐其夫早自外而來﹐士適出﹐夫曰﹕何客也﹖」其妻曰﹕無客。」問左右﹐左右言「無有」﹐如出一口。其妻曰﹕公惑易也。」因浴之以狗矢。一曰﹕燕人李季好遠出﹐其妻有私通於士﹐季突至﹐士在內中﹐妻患之。其室婦曰﹕令公子裸而解發﹐直出門﹐吾屬佯不見也。」於是公子以其計﹐疾走出門﹐季曰﹕是何人也﹖」家室皆曰﹕無有。」季曰﹕吾見鬼乎﹖」婦人曰﹕然。」爲之柰何﹖」曰﹕取五牲之矢浴之。」季曰﹕諾。」乃浴以矢。一曰﹐浴以蘭湯。﹝同上﹞

子將以買妾

衛人有夫妻禱者﹐而祝曰﹕使我無故﹐得百束布。」其夫曰﹕何少也﹖」對曰﹕益是﹐子將以買妾。」﹝同上﹞。

王怒曰劓之

魏王遺荊王美人﹐荊王甚悅之。夫人鄭袖知王悅愛之也﹐亦悅愛之﹐甚於王﹐衣服玩好﹐擇其所欲爲之。王曰﹕夫人知我愛新人也﹐其悅愛之甚於寡人﹐此孝子之所以養親﹐忠臣之所以事君也。」夫人知王之不以己爲妒也﹐因謂新人曰﹕王甚悅愛子﹐然惡子之鼻。子見王常掩鼻。則王常幸子矣。」於是新人從之﹐每見王常掩鼻。王謂夫人曰﹕新人見寡人常掩鼻﹐何也﹖」對曰﹕不己知也。」王彊問之﹐對曰﹕頃嘗言﹐惡聞王臭。」王怒曰﹕劓之。」夫人先誡禦者曰﹕王適有言﹐必可從命。」因揄刀而劓美人。﹝同上﹞

與黃帝之兄同年

鄭人有相與爭年者﹐一人曰﹕吾與堯同年。」其一人曰﹕我與黃帝之兄同年。」訟此而不決﹐以後息者爲勝耳。﹝《外儲說》﹞

虞慶爲屋

虞慶爲屋﹐謂匠人曰﹕屋太尊。」匠人對曰﹕此新屋也﹐塗濡而椽生。夫濡塗重而生椽橈﹐以橈椽任重塗﹐此宜卑。」虞慶曰﹕不然﹐更日久則塗乾而椽燥﹐塗乾則輕﹐椽燥則直﹐直椽任輕塗﹐此益尊。」匠人絀爲之而屋壞。一日﹐虞慶將爲屋﹐匠人曰﹕材生而塗濡。夫材生則橈﹐塗濡則重﹐以橈任重﹐今𨿽成﹐久必壞。」虞慶曰﹕材乾則直﹐塗乾則輕﹐今誠得乾﹐日以輕直﹐𨿽久必不壞。」匠人絀﹐作之成﹐有間﹐屋果壞。﹝同上﹞

與天神博

趙主父令工施鉤梯而緣播吾﹐刻硍人迹其上﹐廣三尺﹐長五尺﹐而勒之曰﹕主父常遊於此。」秦昭王用工施鉤梯而上華山﹐以松柏之心爲博﹐箭長八尺﹐硏長八寸﹐而勒之曰﹕昭王嘗與天神博於此矣。」﹝同上﹞

象吾故衤誇

鄭縣人卜子使其妻爲衤誇﹐其妻問曰﹕今衤誇何如﹖」夫曰﹕象吾故衤誇。」妻子因毀新﹐令如故衤誇。﹝同上﹞

今又曰車軛

鄭縣人有得車軛者﹐而不知其名﹐問人曰﹕此何種也﹖」對曰﹕此車軛也。」俄又復得一﹐問人曰﹕此車軛也。」問者大怒曰﹕曩者曰車軛﹐今又曰車軛﹐是何眾也﹖此女欺我也。」遂與之鬥。﹝同上﹞

以爲渴也

鄭縣人卜子妻之市﹐買鱉以歸﹐過潁水﹐以爲渴也﹐因縱而飲之﹐遂亡其鱉。﹝同上﹞

亦效唾之

魯人有自喜者﹐見長者飲酒﹐不能髃則唾之﹐亦效唾之。﹝同上﹞

書言之固然

書曰﹕紳之束之。」宋人有治者﹐因重帶自紳束也。人曰﹕是何也﹖」對曰﹕書言之﹐固然。」書曰﹕旣雕旣琢﹐還歸其朴。」梁人有治者﹐動作言學﹐舉事於文﹐曰﹕難之」﹐顧失其實。人曰「是何也﹖」對曰﹕書言之﹐固然。」﹝同上﹞

寧信度

鄭人有且置履者﹐先自度其足﹐而置之其坐﹐至之市而忘操之﹐已得履﹐乃曰﹕吾忘持度。」反歸取之﹐及反﹐市罷﹐遂不得履。人曰﹕何不試之以足﹖」曰﹕寧信度﹐無自信也。」﹝同上﹞

伯夷以將軍葬

秦韓攻魏﹐昭卯西說而秦韓罷﹔齊荊攻魏﹐卯東說而齊荊罷。魏襄王養之以五乘將軍。卯曰﹕伯夷以將軍葬於首陽山之下﹐而天下曰﹕夫以伯夷之賢與其稱仁﹐而以將軍葬﹐是手足不掩也。』今臣罷四國之兵﹐而王乃與臣五乘﹐此其稱功﹐猶贏鄊而履。」﹝同上﹞

裘獨有尾

齊有狗盜之子﹐與刖危子戲而相誇﹐盜子曰﹕吾父之裘獨有尾。」危子曰﹕吾父獨冬不失衤誇。」﹝同上﹞

安暇語汝

鄭縣人賣豚﹐人問其價﹐曰﹕道遠日暮﹐安暇語汝。」﹝同上﹞

今日莊氏之酒酸

宋之酤酒者﹐有莊氏者﹐其酒常美﹐或使僕往酤莊氏之酒﹐其狗人﹐使者不敢往﹐乃酤他家之酒。問曰﹕何爲不酤莊氏之酒﹖」對曰﹕今日莊氏之酒酸。」故曰﹐不殺其狗則酒酸。﹝同上﹞

計不勝聽

田嬰相齊﹐人有說王者曰﹕終歲之計﹐王不一以數日之間自聽之﹐則無以知吏之姦邪得失也。」王曰﹕善。」田嬰聞之﹐卽遽請於王而聽其計﹐王將聽之矣﹐田嬰令官具押券斗石參升之計﹐王自聽計﹐計不勝聽﹐罷﹐食後復坐﹐不復暮食矣。田嬰復謂曰﹕羣臣聽終歲日夜不敢偸怠之事也﹐王以一夕聽之﹐則羣臣有爲勸勉矣。」王曰﹕諾。」俄而王已睡矣﹐吏盡揄刀削其押券斗石之計。王自聽之﹐亂乃始生﹐﹝同上﹞

呂氏春秋

賢固若是其苦耶

齊盡王亡居於衛﹐晝日步足﹐謂公玉丹曰﹕我已亡矣﹐而不知其故﹐君所以亡者﹐果何故哉﹖我當已。」公玉丹答曰﹕臣以王爲己知之矣﹐王故尙未之知耶﹖王之所以亡也者以賢也﹐天下之王皆不肖﹐而惡王之賢也﹐因相與合兵而攻王﹐此王之所以亡也。」盡王慨然太息曰﹕賢固若是其若耶﹖」﹝《季秋審已篇》﹞

一父而載取名

楚有直躬者﹐其父竊羊而謁之上﹐上執而將誅之﹐直躬者請代之。將誅矣﹐告吏曰﹕父竊羊而謁之﹐不亦信乎﹖父誅而代之﹐不亦孝乎﹖信且孝而誅之﹐國將有不誅者乎﹖」荊王聞之﹐乃不誅也。孔子聞之曰﹕異哉﹗直躬之爲信也﹐一父而載取名焉。」﹝《仲冬紀當務篇》﹞

子肉也我肉也

齊之好勇者﹐其一人居東郭﹐其一人居西郭﹐卒然相遇於﹐曰﹕姑相飲乎﹖」觴數行﹐曰「姑求肉乎﹖」一人曰﹕子肉也﹐我肉也﹐尙胡革求肉而爲﹖」於是具染而已。﹝注﹕染﹐豉醬也。﹞因抽刀而相﹐至死而止。﹝同上﹞

遽契其舟

楚人有涉江者﹐其劍自舟中墜於水﹐遽契其舟曰﹕是吾劍之所從墜。」舟止﹐從其所契者入水求之。﹝《愼大覽察今篇》﹞

此其父善游

有過於江上者﹐見人方引嬰兒而欲投之江中﹐嬰兒啼﹐人問其故﹐曰﹕此其父善游。」﹝同上﹞

徒見金耳

齊人有欲得金者﹐淸旦被衣冠往鬻金者之所﹐見人操金﹐攫而奪之﹐吏搏而束縛之﹐問曰「人皆在焉﹐子攫人之金何故﹖」對吏曰﹕殊不見人﹐徒見金耳。」﹝《先識覽去宥篇》﹞

此必無所更買矣

洧水甚大﹐鄭之富人有溺者﹐人得其死﹝注﹕癛」字寫脫﹞者﹐富人請贖之﹐其人求金甚多﹐以告鄧折﹐鄧折曰﹕安之﹐人必莫之賣矣。」得死者患之﹐以告鄧析﹐鄧析又答之曰﹕安之﹐此必無所更買矣。」﹝《審應覽離謂篇》﹞

死顧可以見人乎

齊有事人者﹐所事有難而弗死也﹐遇故人於塗﹐故人曰「固不死乎﹖」對曰﹕然。凡事人以爲利﹐死不利﹐故不死。」曰﹕子尙可以見人乎﹖」對曰﹕子以死爲顧可以見人乎﹖」﹝同上﹞

子豈不得哉

宋有澄子者﹐亡緇衣﹐求之塗﹐見婦人衣緇衣﹐援而弗捨﹐欲取其衣﹐曰﹕今者﹐我亡緇衣。」婦人曰﹕公𨿽亡緇衣﹐此實吾所自爲也。」澄子曰﹕子不如速與我衣。昔吾所亡者﹐紡緇也。今子之衣﹐禪緇也。以禪緇當紡緇﹐子豈不得哉﹖」﹝《淫辭篇》﹞

詩豈曰愷悌新婦哉

白圭新與惠子相見也﹐惠子說之以彊﹐白圭無以應。惠子出﹐白圭告人曰﹕人有新取婦者﹐婦至宜安矜﹐煙視媚行﹐豎子操蕉火而鉅﹐新婦曰﹕蕉火大鉅。』入於門﹐門中有斂陷﹐新婦曰﹕『塞之﹐將傷人之足。』此非不便之家氏也﹐然而有大甚者。今惠子之遇我尙新﹐其說我有大甚者。」惠子聞之曰﹕不然。詩曰﹕愷悌君子﹐民之父母。』愷者大也﹐悌者長也﹐君子之徳﹐長且大者﹐則爲民父母。父母之教子也﹐豈待久哉﹖何事比我於新婦乎﹖詩豈曰﹕愷悌新婦』哉﹖」﹝《不屈篇》﹞

今夜辱吾

齊莊公之時﹐有士曰賓卑聚﹐夢有壯子﹐白縞之冠﹐丹績之衤旬﹐東布之衣﹐新素履﹐墨劍室﹐從而叱之﹐唾其面。惕然而寤﹐徒夢也﹐終夜坐不自快。明日﹐召其友而告之﹐曰﹕吾少好勇﹐年六十而無所挫辱﹐今夜辱吾﹐將索其形期得之﹐則可﹐不得﹐將死之。」每朝與友俱立乎衢﹐三日不得﹐卻而自殺。﹝《離俗覽》﹞

爲天下惜死

戎夷違齊如魯﹐天大寒而後門﹐與弟子一人宿於郭外﹐寒愈甚﹐謂其弟子曰﹕子與我衣﹐我活也﹐我與子衣﹐子活也。我國士也﹐爲天下惜死﹐子不肖人也﹐不足愛也﹐子與我子之衣。」弟子曰﹕夫不肖人也﹐又惡能與國士之衣哉﹖」戎夷太息嘆曰﹕嗟夫﹗道其不濟夫﹗」解衣與弟子﹐夜半而死﹐弟子遂活。﹝《恃君覽長利篇》﹞

喜效人之子女至昆弟狀

梁北有黎邱﹐邱有奇鬼焉﹐喜效人之子癙昆弟之狀。邑丈人有之市而醉歸者﹐黎邱之鬼﹐效其子之狀﹐扶而道基苦之。丈人歸﹐酒醒﹐而誚其子曰﹕吾爲汝父也﹐豈謂不慈哉﹖我醉汝道苦我﹐何故﹖」其子泣而觸地曰﹕孽矣﹐無此事也。昔也往責於東邑人﹐可問也。」其父信之﹐曰「訁喜﹐是必夫奇鬼也。我固嘗聞之矣。」明日﹐端復飲於市﹐欲遇而剌殺之﹐明旦之市而醉﹐其子恐其父之不能反也﹐遂逝迎之﹐丈人望其眞子﹐拔劍而刺之。﹝《愼行論疑似篇》﹞

帶益三副矣

齊盡王亡居衛﹐謂公玉丹曰﹕我何如主也。」公玉丹對曰﹕王賢主也。臣聞古人有辭天下而無恨色者﹐臣聞其聲﹐於王而見其實。王名稱東帝﹐實辧天下﹐去國居衛﹐容貌充滿﹐顏色發揚﹐無重國之意。」王曰﹕善哉﹗丹知寡人﹗寡人自去國居衛也﹐帶益三副矣。」﹝《貴直論過理篇》﹞

鄕之死者宜矣

齊攻宋﹐宋王使人候齊寇之所至﹐使者還曰﹕齊寇近矣﹐國人恐矣。」左右皆謂宋王曰﹕此所謂肉自生虫者也﹐以宋之彊﹐齊兵之弱﹐惡能如此﹖」宋王因怒而詘殺之。又使人往視齊寇﹐使者報如前﹐宋王又怒詘殺之。如此者三﹐其後又使人往視﹐齊寇近矣﹐國人恐矣﹐使者遇其兄曰「國危甚矣﹐若將安適﹖」其弟曰﹕爲王視齊寇﹐不意其近﹐而國人恐如此也。今又私患鄕之先視齊寇者﹐皆以寇之近也報而死﹐今也報其情死﹐不報其情又恐死﹐將若何﹖」其兄曰﹕如報其情﹐有且先夫死者死﹐先夫亡者亡。」於是報於王曰﹕殊不知齊寇之所在﹐國人甚安。」王大喜﹐左右皆曰﹕鄕之死者宜矣。」王多賜之金。寇至﹐王自投車上馳而走﹐此人得以富於他國。﹝《壅塞篇》﹞

寡人固生而有之也

齊王欲以淳於髡傅太子﹐髡辭曰﹕臣不肖﹐不足以當此大任也。王不若擇國之長者而使之。」齊王曰﹕子無辭也。寡人豈責子之令太子必如寡人也哉﹖寡人固生而有之也﹐子爲寡人令太子如堯乎﹖其如舜也﹖」﹝同上﹞

此不下九石

齊宣王好射﹐說人之謂己能用彊弓也﹐其嘗所用﹐不過三石﹐以試左右﹐左右皆試用之﹐中關而止﹐皆曰﹕此不下九石﹐非王其孰能用是﹖」﹝同上﹞

遽硑其耳

範氏之亡也﹐百姓有得鐘者﹐欲負而走﹐則鐘大不可負﹐以椎毀之﹐鐘況然有音﹐恐人聞之而奪己也﹐遽蒁其耳﹐﹝《不苟論自知篇》﹞

吾將以汝兄代之

唐尙敵年爲史﹐其故人謂唐尙願之﹐以謂唐尙﹐唐尙曰﹕吾非不得爲史也﹐羞而不爲也。」其故人不信也﹐及魏圍邯鄲﹐唐尙說惠王而解之圍﹐以與伯陽。其故人乃信其羞爲史也。居有間﹐其故人爲其兄請﹐唐尙曰﹕衛君死﹐吾將以汝兄代之。」其故人反﹐興﹐再拜而信之。﹝《士容論》﹞

戰國策

不敢欺

秦興師臨周而求九鼎。周君患之﹐以告顏率﹐顏率曰﹕大王勿憂﹐臣請東借救於齊。」顏率到齊﹐謂齊王曰﹕夫秦之爲無道也﹐欲興兵臨周而求九鼎﹐周之君臣內自畫計﹐與秦﹐不若歸之大國。夫存危國﹐美名也﹐得九鼎﹐厚寶也﹐願大王圖之。」齊王大說﹐發師五萬人﹐使陳臣思將以救周﹐而秦兵罷。齊將求九鼎﹐周君又患之。顏率曰﹕大王勿憂﹐臣請東解之。」顏率至齊﹐謂齊王曰﹕周賴大國之義﹐得君臣父子相保也﹐願獻九鼎﹐不識大國何塗之從而致之齊﹖」齊王曰「寡人將寄徑於梁。」顏率曰﹕不可。夫梁之君臣欲得九鼎﹐謀之暉臺之下﹐沙海之上﹐其日久矣。鼎人梁﹐必不出。」齊王曰﹕寡人將寄徑於楚。」對曰﹕不可。楚之君臣欲得九鼎﹐謀之於葉庭之中﹐其日久矣。若入楚﹐鼎必不出。」王曰﹕寡人終何之從而致之齊﹖」顏率曰﹕敝邑固竊爲王患之。夫鼎者﹐非效醯壺醬瓿耳﹐可懷挾提摯以至齊者。非效鳥集烏飛﹐兔興馬逝﹐漓然止於齊者。昔周之代殷﹐得九鼎﹐凡一鼎而九萬人睝之﹐九九八十一萬人﹐士卒師徒﹐戎器被具﹐所以備者﹐稱此。今大王縱有其人﹐何之從而出﹖臣竊爲大王私憂之。」齊王曰﹕子之數來猶無與耳。」顏率曰﹕不敢欺﹐大國疾定所從出﹐敝邑遷鼎以待命。」齊王乃止。﹝《周策》﹞

得兩國之金

東周欲爲稻﹐西周不下水﹐東周患之。蘇子爲東周君曰﹕臣請使西周下水可乎﹖」乃往見西周之君曰﹕君之謀過矣。今不下水﹐所以富東周也。今其民皆種麥﹐無他種矣。君若欲害之﹐不若一爲下水﹐以病其所種。下水﹐東周必復種稻﹐種稻而復奪之。若是則東周之民﹐可令一仰西周﹐而受命於君矣。」西周君曰﹕善。」蘇子亦得兩國之金也﹝同上﹞

事秦而好小利

犀武敗於伊闕﹐周君之魏求救﹐魏王以上黨之急辭之。周君反﹐見梁囿而樂之也。棋母恢謂周君曰﹕溫囿不下此而又近﹐臣能爲君取之。」反見魏王﹐王曰﹕周君怨寡人乎﹖」對曰﹕不怨﹐且誰怨乎﹖臣爲王有患焉。周君﹐謀主也﹐而設以國爲王磗秦﹐而王無之磗也。臣見其必以國事秦也。秦悉塞外之兵﹐與周之眾以攻南陽而兩上黨絕矣。」魏王曰﹕然則柰何﹖」棋母恢曰「周君形不好小利﹐事秦而好小利﹐今王許戍三萬人與溫囿。周君得以爲辭於父兄百姓﹐而利溫囿以爲樂﹐必不合於秦。臣嘗聞溫囿之利﹐計歲八十金﹔周君得溫囿其以事王者﹐歲得百二十金﹐是上黨無患而贏四十金。」魏王因使孟卯致溫囿於周君﹐而許之戍。﹝同上﹞

設爲不嫁

齊人見田駢曰﹕聞先生髙義﹐設爲不宦﹐而願爲役。」田駢曰﹕子何聞之﹖」對曰﹕臣聞之鄰人之女。」田駢曰﹕何謂也﹖」對曰﹕臣鄰人之女﹐設爲不嫁﹐行年三十﹐而有七子。不嫁則不嫁﹐然嫁過畢矣。今先生設爲不宦﹐訾養千錘﹐徒百人﹐不宦則然矣﹐而富過畢矣。」田子辭。﹝《齊策》﹞

吾以身爲孟嘗君

孟嘗君奉夏侯章以四馬﹑百人之食﹐遇之甚歡。夏侯章每言﹐未嘗不毀之也。或以告孟嘗君﹐孟嘗君曰﹕文有以事夏侯公矣﹐勿言董之。」蘩菁以問夏侯公﹐夏侯公曰﹕孟嘗君重非諸侯也﹐而奉我四馬﹑百人之食﹐我無分寸之功而得此﹐然吾毀之﹐以爲之也﹐君所以得爲長者﹐以吾毀之也﹐吾以身爲孟嘗君﹐豈待言也哉﹖」﹝同上﹞

虎以爲然

荊宣王問羣臣曰﹕吾聞北方之畏昭奚卹也﹐果誠何如﹖」羣臣莫對﹐江乙對曰﹕虎求百獸而食之﹐得狐﹐狐曰﹕子無敢食我也﹐天帝使我長百獸﹐今子食我﹐是逆天帝命也。子以我爲不信﹐吾爲子先行﹐子隨我後﹐觀百獸之見我而敢不走乎﹖』虎以爲然﹐故遂與之行。獸見之皆走。虎不知獸畏己而走也﹐以爲畏狐也。今王之地方五千里﹐帶甲百萬﹐而專屬之畏奚卹﹐故北方之畏奚卹也﹐其食畏王之甲兵也﹐猶如百獸之畏虎也。」﹝《楚策》﹞

是以名母也

秦敗魏於華﹐魏王且入朝於秦。周訁斤謂王曰﹕宋人有學者﹐三年反而名其母﹐其母曰﹕子學三年﹐反而名母者﹐何也﹖』其子曰﹕吾所賢者﹐無過堯舜﹐堯舜名﹐吾所大者﹐無大天地﹐天地名。今母賢不過堯舜﹐母大不過天地﹐是以名母也。』其母曰﹕子之於學者﹐將盡行之乎﹖願子之有以易名母也﹐子之於學也﹐將有所不行也﹖願子之且以名母爲後也。』今王之事秦﹐尙有可以易入朝者乎﹖願王之有以易之﹐而以入朝爲後。」﹝《魏策》﹞

亦許由也

史舉非犀首於王。犀首欲窮之﹐謂張儀曰﹕請令王讓先生以國﹐王爲堯舜矣﹐而先生弗受﹐亦許由也。」衍因令王致萬戶邑於先生﹐張儀說因令史舉數見犀首﹐王聞之而弗任也﹐史舉不辭而去。﹝同上﹞

誤

魏王與龍陽君共船而釣﹐龍陽君得十餘魚而涕下﹐王曰﹕有所不安乎﹖如是﹐何不相告也。」對曰﹕臣無敢不安也。」王曰﹕然則何爲涕出﹖」曰﹕臣爲臣之所得魚也。」王曰﹕何謂也﹖」對曰﹕臣之始得魚也﹐臣甚喜﹐後又得益大﹐今臣直欲棄臣前之所得矣。今以臣之凶惡﹐而得爲王拂枕席﹐今臣爵至人君﹐走人於庭﹐避人於。四海之內﹐美人亦甚多﹐聞臣之得幸於王也﹐必褰裳而趨大王﹐臣亦猶曩臣之前所得魚也。臣亦將棄矣﹐臣安能無涕出乎﹖」魏王曰﹕誤。有是心也﹐何不相告也﹖」於是布令於四境之內曰﹕敢有言美人者族。」﹝同上﹞

夢見竈君

衛靈公近癰疽﹝韓非子作「雍釒且」﹞﹑彌子瑕﹐二人者專君之勢以蔽左右。復偵﹝韓非子作「侏儒」﹞謂君曰﹕昔者﹐臣夢見君。」君曰﹕子何夢﹖」曰﹕夢見竈君。」君忿然作色曰﹕吾聞夢見人君者夢見日﹐今子曰夢見竈君而言君也﹐有說則可﹐無說則死。」對曰﹕日﹐並燭天下者也﹐一物不能蔽﹝韓非子作「當」﹞也。若竈則不然﹐前之人煬﹐則後之人無從見也。今臣疑人之有煬於君者也﹐是以夢見竈君。」君曰﹕善。」於是因廢癰疽﹑彌子瑕﹐而立司空狗。﹝《衛策》﹞

拊驂無笞服

「衛人迎新婦﹐婦上車﹐問﹕驂馬誰馬也﹖」禦曰﹕借之。」新婦謂僕曰﹕拊驂無笞服。」車至門﹐扶教送母﹐曰﹕滅竈﹐將失火。」入室﹐見臼曰﹕徒之牖下﹐妨往來者。」主人笑之。此三言者皆至言也﹐然而不免爲笑者﹐蚤晚之時失也。﹝同上﹞

史記

賤人貴馬

楚莊王之時﹐有所愛馬﹐衣以文繡﹐置之華屋之下﹐席以露慶﹐以棗脯。馬病肥死﹐欲以棺槨大夫禮葬之。左右爭之﹐以爲不可。王下令曰﹕有敢以馬諫者﹐罪至死。」優孟聞之﹐入殿門﹐仰天大哭。王驚而問其故。優孟曰﹕馬者﹐王之所愛也﹐以楚國堂堂之大﹐何求不得﹐而以大夫禮葬之﹐薄﹐請以人君禮葬之。」王曰﹕何如﹖」對曰﹕臣請以玉爲棺﹐文梓爲槨﹐螰楓豫章爲題湊﹐發甲卒爲穿壙﹐老弱負土﹐齊趙陪位於前﹐韓魏翼衛其後﹐廟食太牢﹐奉以萬戶之邑﹐諸侯聞之﹐皆知大王賤人而貴馬也。」王曰﹕寡人之過﹐一至此乎﹖爲之柰何﹖」優孟曰﹕請爲大王六畜葬之﹐以壠竈爲槨﹐銅鬲爲棺﹐賚以棗﹐薦以木蘭﹐祭以粳稻﹐衣以火光﹐葬之於人腹腸。」於是王乃使以馬屬大官﹐無令天下久聞也。﹝《滑稽列傳》﹞

寇來不能上

始皇嘗議欲大苑囿﹐東至函谷關﹐西至雍﹑陳倉﹐優旃曰﹕善。多縱禽獸於其中﹐寇從東方來﹐令麋鹿觸之足矣。」始皇以故輟止。二世立﹐又欲漆其城﹐優旃曰﹕善。主上𨿽無言﹐臣固將請之。漆城𨿽於百姓愁費﹐然佳哉﹐漆城蕩蕩﹐寇來不能上。卽欲就之﹐易爲漆耳﹐顧難爲蔭室。」於是二世笑之﹐以其故止。﹝同上﹞

漢書

安期生食臣棗大如瓜

李少君資好方﹐善爲巧發奇中﹐常從武安侯宴﹐坐中有年九十餘老人﹐少君乃言與其大父遊射處﹐老人爲兒﹐從其大父﹐識其處﹐一坐盡驚。少君見上﹐上有故銅器﹐問少君﹐少君曰﹕此器﹐齊桓公十年陳於柏寢。」已而按其刻﹐果齊桓公器﹐一宮盡駭﹐以爲少君神﹐數百歲人也。少君言﹕上祠竈﹐皆可致物﹐致物而丹沙可化爲黃金﹐黃金成﹐以爲飲食器﹐則益壽﹐益壽而海中蓬萊仙者乃可見之。以封禪則不死﹐黃帝是也。臣嘗遊海上﹐見安期生﹐安期生食臣棗大如瓜。安期生仙者﹐通蓬萊中﹐合則見人﹐不合則隱。」於是天子始視祠竈﹐遣方士入海求蓬萊﹑安期生之屬﹐而事化丹沙諸藥齊﹐﹝師古曰﹕齊﹐藥之分齊也。』﹞爲黃金矣。久之﹐少君病死﹐天子以爲化去不死也﹐使黃錘﹑史寬舒受其方。﹝《郊祀志》﹞

三萬言

桓譚新論云﹕秦近君能說堯典﹐篇目兩字之說至十餘萬言﹐但說『曰若稽古』三萬言。」﹝《藝文志》注﹞

親臨觀

齊思王終古﹐五鳳中﹐靑州刺史奏﹕終古使所愛奴與八子及諸禦婢姦﹐終古或參與被席﹐或白晝使裸伏﹐犬馬交接﹐終古親臨觀。產子﹐輒曰﹕亂不可知。』使去其子。」事下丞相﹑禦史﹐奏﹕「終古位諸侯王﹐以令置八子﹐秩比六百石﹐所以廣嗣重祖也﹔而終古禽獸行﹐亂君臣夫婦之別﹐悖逆人倫﹐請逮捕。」有詔削四縣。二十八年薨。﹝《髙五王傳》﹞

大歌呼與相和

相捨後園近吏捨﹐吏日飲歌呼。從吏患之﹐無如何﹐乃請參遊後園。聞吏醉歌呼﹐從吏幸相國召按之﹐乃反取酒﹐張坐飲﹐大歌呼與相和。﹝《曹參傳》﹞

欲取平原君姊爲夫人

孝景時﹐吳楚齊趙反﹐上以酈寄爲將軍。圍趙城﹐七月不能下。欒布自平齊來﹐乃滅趙。孝景中二年﹐寄欲取平原君爲夫人﹐﹝蘇林曰﹕景帝王皇后母臧兒也。」﹞景帝怒﹐下寄吏﹐免。﹝《酈商傳》﹞

期期不奉詔

髙帝欲廢太子﹐而立戚姬子如意爲太子﹐大臣固爭﹐莫能得﹐上以畱侯策止﹐而周昌疾爭之彊﹐上問其說﹐昌爲人喫﹐又盛怒﹐曰﹕臣口不能言﹐然臣心知其其不可﹐陛下欲廢太子﹐臣期期不奉詔﹐」上欣然而笑﹐卽罷。呂后側耳於東廂聽﹐見昌﹐爲跪謝曰﹕微君﹐太子幾廢。」﹝《周昌傳》﹞

案夫項令謝

田羛取燕王女爲夫人﹐太后詔召列侯宗室皆住賀。竇嬰過灌夫﹐欲與俱。夫謝曰﹕夫數以酒失過丞相﹐丞相今者又與夫有隙。」嬰曰﹕事已解。」彊與俱。酒酣﹐羛起爲壽﹐坐皆避席伏。已﹐嬰爲壽﹐獨故人避席﹐余半膝席。夫行酒至羛﹐羛膝席曰﹕不能滿觴。」夫怒﹐因嘻笑曰﹕將軍貴人也﹐畢之。」時羛不肯飲酒﹐次至臨汝侯灌賢﹐賢方與程不識不直一錢﹐今日長者爲壽﹐乃效女兒種囁耳語﹖」羛謂夫曰﹕程李俱東西宮衛尉﹐今眾辱程將軍﹐仲孺獨不爲李將軍地乎﹖」夫曰﹕今日斬頭穴匈﹐何知程李。」坐乃起更衣﹐稍稍去。嬰去﹐戲﹝晉灼曰﹕古麾字也。」﹞夫出﹐羛遂怒曰﹕此吾驕灌夫罪也。」乃令騎畱夫﹐夫不得出。藉福起爲謝﹐案夫項令謝﹐夫愈怒不肯順﹐羛乃戲騎縛夫置傳捨﹐召長史﹕今日召宗室有詔﹐劾灌夫罵坐不敬。」系居室﹐遂其前事﹐遣吏分曹﹐逐捕諸灌氏﹐支屬皆得棄市罪。﹝《竇田灌韓傳》﹞

建觀而大笑

江都王建遊章臺宮﹐令四女子乘小船﹐建以足蹈覆其船﹐四人皆溺﹐二人死。後遊雷波﹐天大風﹐建使郎二人乘小船入波中﹐船覆﹐兩郎溺﹐攀船﹐乍見乍沒﹐建臨觀大笑﹐令皆死。宮人姬﹑八子有過者﹐輒令裸立擊鼓﹐或置樹上﹐久者三十日乃得衣﹐或髡鉗以鉛杵舂﹐不中程﹐輒掠﹐或縱狼令砫殺之﹐建觀而大笑﹐或閉不食﹐令餓死。凡殺不辜三十五人。﹝《景十三王傳》﹞

一近婦人病數月

膠西於王端﹐孝景前三年立。爲人賊戾﹐又陰痿﹐一近婦人﹐病數月。有所愛幸少年以爲郎﹐郎與後宮亂﹐端禽滅之﹐又殺其子母。數犯法﹐漢公卿數請誅端﹐天子弗忍。﹝同上﹞

令仰視畫

廣川載王文薨﹐子海陽嗣﹐十五年坐畫屋爲男女裸交接﹐置酒請諸父姊妹飲﹐令仰視畫。又海陽女弟爲人妻而使與幸臣姦﹐又與從弟調等謀殺一家﹐三人已殺。甘露四年﹐坐廢﹐徒房陵。國除。﹝同上﹞

尊貴無比

初﹐靑旣尊貴﹐而平陽侯曹壽有惡疾﹐就國﹐長公主問﹕列侯誰賢者﹖」左右皆言大將軍。主笑曰﹕此出吾家﹐常騎從我﹐柰何﹖」左右曰﹕於今尊貴無比。」於是長公主風白皇后﹐皇后言之上﹐乃詔靑尙平陽主。與主合葬﹐起冢象廬山云。﹝《衛靑傳》﹞

繆與令相重

相如歸而家貧﹐無以自業﹐素與臨邛令王吉相善﹐吉曰﹕長卿久宦遊﹐不遂而困﹐來過我。」於是相如往捨都亭。臨邛令繆爲恭敬﹐日往朝相如。相如初尙見之﹐後稱病﹐使從者謝吉﹐吉愈益謹肅。臨邛多富人﹐卓王孫僮客八百人﹐程鄭亦數百人﹐乃相謂曰﹕令有貴客﹐爲具召之﹐並召令。」令旣至﹐卓氏客以百數﹐至日中﹐請司馬長卿﹐長卿謝病不能臨。臨邛令不敢嘗食﹐身自迎相如﹐相如爲不得已而彊往﹐一坐盡傾。酒酣﹐臨邛令前秦琴曰﹕竊聞長卿好之﹐願以自娛。」相如辭謝﹐爲鼓一再行。是時﹐卓王孫有女文君新寡。好音﹐故相如繆與令相重﹐而以琴心挑之。相如時從車騎﹐雍容閒雅﹐甚都。及飲卓氏﹐弄琴﹐文君竊從戶窺﹐心說而好之﹐恐不得當也。旣罷﹐相如乃令侍人重賜文君侍者通殷勤﹐文君夜亡奔相如﹐相如與馳歸成都。﹝《司馬相如傳》﹞

取婦嫁女

鴻嘉中﹐上欲遵武帝故事﹐與近臣遊宴﹐張放以公主子開敏得幸﹐放取皇后弟平恩侯許嘉女﹐上爲放供張﹐賜甲第﹐充以乘輿服飾﹐號爲天子取婦﹐皇后嫁女﹐大官私官﹐﹝服虔曰「私官﹐皇后之官也。」﹞並供具第﹐兩宮使者﹐冠蓋不絕﹐賞賜以千萬數。﹝《張湯傳》﹞

皆有文書

張安世長子千秋﹐與霍光子禹俱爲中郎將﹐將兵隨度遼將軍範明友擊烏桓。還﹐謁大將軍﹐光問千秋戰鬥方略﹐山川形勢﹐千秋口對兵事﹐畫地成圖﹐無所忘失。光復問禹﹐禹不能記﹐曰「皆有文書。」光由是賢千秋﹐以禹爲不材﹐嘆曰﹕霍氏世衰﹐張氏興矣。」﹝同上﹞

小冠杜子夏

杜欽字子夏﹐少好經書﹐家富而目偏盲﹐故不好爲吏。茂陵杜鄴與欽同姓字﹐俱以材能稱京師﹐故衣冠謂欽爲「盲杜子夏」以相別。欽惡以疾見詆﹐乃爲小冠﹐髙廣財二寸﹐由是京師更謂欽爲「小冠杜子夏」﹐而鄴爲「大冠杜子夏」云。《杜周傳》

相推排

初﹐朱買臣免﹐待詔﹐常從會稽守邸者寄居飯食。拜爲太守﹐買臣衣故衣﹐懷其印綬﹐步歸郡邸﹐值上計時﹐會稽吏方相與羣飲﹐不視買臣。買臣入室中﹐守邸與共食﹐食且飽﹐少見其綬﹐守邸怪之﹐前引其綬﹐視其印﹐會稽太守章」也﹐守邸驚出﹐語上計掾﹐吏皆醉﹐大呼曰﹕妄誕耳。」守邸曰﹕試來視之。」其故人素輕買臣者﹐入視之﹐還走﹐疾呼曰﹕實然。」坐中驚駭﹐白守丞﹐相推排陳列中庭拜謁﹐買臣徐出戶﹐有頃﹐長安鯠吏乘駟馬車來迎﹐買臣遂乘傳去﹐﹝《朱買臣傳》﹞

朱儒飽欲死

東方朔文辭不遜﹐髙自稱譽﹐髙自稱譽﹐上偉之﹐令侍詔公車﹐奉祿薄﹐未得省見。久之﹐朔給騶朱儒曰﹕上以若曹無益於縣官﹐耕田力作﹐固不及人﹐臨眾處官﹐不能冶民﹐從軍擊虜﹐不任兵事﹐無益於國﹐用徒索衣食﹐今欲盡殺若曹。」朱儒大恐啼泣﹐朔教曰﹕上卽過﹐叩頭請罪。」居有頃﹐聞上過﹐朱儒皆號泣頓首﹐上問﹕何爲﹖」對曰﹕東方朔言﹐上欲盡誅臣等。」上知朔多端﹐召問朔﹕何恐朱儒爲﹖」對曰﹕臣朔生亦言﹐死亦言﹐朱儒長三尺餘﹐奉一囊粟﹐錢二百四十﹔臣朔長九尺餘﹐亦奉一囊栗﹐錢二百四十。朱儒飽欲死﹐臣朔饑欲死。臣言何用﹐幸異其禮﹐不可用﹐罷之﹐無令但索長安米。」上大笑﹐使待詔金馬門﹐稍得親近。﹝《東方朔傳》﹞

尻益髙

上嘗使諸數家射覆﹐置守宮孟下射之﹐皆不能中。東方朔自贊曰﹕臣嘗受易﹐請受之。」乃別蓍布卦而對曰﹕臣以爲龍又無角﹐謂之爲蛇又有足﹐胍胍善緣壁﹐是非守宮卽蜥蜴。」上曰﹕善。」賜帛十疋。復使射他物﹐連中﹐輒賜﹐時有幸倡郭舍人﹐滑稽不窮﹐常侍左右﹐曰﹕朔狂﹐幸中耳﹐非至數也。臣願令朔復射﹐朔中之﹐臣榜百﹐不能中﹐臣賜帛。」乃覆樹上寄生﹐令朔射之。朔曰﹕是窶藪也。」舍人曰﹕果知朔不能中也。」朔曰﹕生肉爲膾﹐乾肉爲脯﹐著樹爲寄生﹐盆下爲窶藪。」上令倡監榜舍人﹐舍人不勝痛﹐呼錰。朔笑之曰﹕咄﹐口無毛﹐聲﹐尻益髙。」舍人恚曰﹕朔擅詆欺天子從官﹐當棄市。」上問朔﹕何故詆之﹖」對曰﹕臣非敢詆之﹐乃與爲

隱耳。」上曰﹕隱云何﹖」朔曰﹕夫口無毛者﹐狗竇也﹐聲者﹐鳥哺鱱也﹔尻益髙者﹐鶴啄也。」舍人不服﹐因曰﹕臣願復問朔隱語﹐不知﹐亦當榜。」卽妄爲諧語曰﹕令壺齟﹐老柏塗﹐伊優亞﹐笯礧牙。﹝師古曰﹕笯音五伊反﹐礧音五侯反。」﹞何謂也﹖」朔曰﹕令者﹐命也。壺者﹐所以盛也。齟者﹐齒不正也。老者﹐人所敬也。柏者﹐鬼之廷也﹐塗者﹐淅洳徑也。伊優亞者﹐辭未定也。笯礧牙者﹐兩犬爭也。」舍人所問﹐朔應聲輒對﹐變詐鋒出﹐莫能究者﹐左右大驚。上以朔爲常侍郎﹐遂得愛幸。﹝同上﹞

歸遣細君

伏曰﹐詔賜從官肉﹐大官丞日晏不來﹐東方朔獨拔劍割肉﹐謂其同官曰﹕伏日當蚤歸﹐請受賜。」卽懷肉去。大官奏之﹐朔入﹐上曰﹕昨賜肉﹐不待詔﹐以劍割肉而去之﹐何也﹖」朔免冠謝。上曰﹕先生起自責也。」朔再拜曰﹕朔來﹐朔來﹐受賜不待詔﹐何無禮也。拔劍割肉﹐壹何壯也。割之不多﹐又何廉也。歸遺細君﹐又何仁也。」上笑曰﹕使先生自責﹐乃反自譽。」復賜酒一石﹐肉百斤﹐歸遺細君。﹝同上﹞

孔某爲禦史大夫

東方朔𨿽詼笑﹐然時觀察顏色﹐直言切諫﹐上常用之。自公卿在位。朔皆敖弄﹐無所爲屈。上以朔口諧辭給﹐好作問之﹐嘗問朔曰﹕先生視聯﹐何如主也﹖」朔對曰﹕自唐虞之隆﹐成康之際﹐未足以諭當世。臣伏觀陛下功徳﹐陳五帝之上﹐在三王之右﹐非若此而已﹔誠得天下賢士﹐公卿在位﹐咸得其人矣﹐譬若以周召爲丞相﹐孔丘爲禦史大夫﹐太公爲將軍﹐畢公髙拾遺於後﹐並嚴子爲衛尉﹐臯陶爲大埋﹐后稷爲司農﹐伊尹爲少府﹐子贛使外國﹐顏閔爲博士﹐子夏爲太常﹐益爲右扶風﹐季路爲執金吾﹐契爲鴻臚﹐龍逢爲宗正﹐伯夷爲京兆﹐管仲爲馮翊﹐魯般爲將作﹐仲山甫爲光祿﹐申伯爲太僕﹐廷陵季子爲水衡﹐百里奚爲典屬國﹐柳下惠爲大長秋﹐史魚爲司直﹐蘧伯玉爲太傅﹐孔父爲詹事﹐孫叔敖爲諸侯相﹐子產爲郡守﹐王慶忌爲期門﹐夏育爲鼎官﹐羿爲旄頭﹐宋萬爲式道侯。」上乃大笑。﹝同上﹞

大要教咸訁閻也

陳萬年嘗病﹐召子咸教戒於牀下﹐語至夜半﹐咸睡﹐頭觸屏風。萬年大怒﹐欲杖之﹐曰﹕乃公教戒汝﹐汝反睡﹐不聽吾言﹐何也﹖」咸叩頭謝曰﹕具曉所言﹐大要教咸訁閻也。」萬年乃不復言。﹝《陳萬年傳》﹞

口敫口兆楚歌

韓延壽爲東郡太守時﹐試騎士﹐治飾兵車﹐畫龍虎朱爵。延壽衣黃紈方領﹐駕四馬﹐傅總﹐建幢蓕﹐植羽葆﹐鼓車歌車。功曹引車﹐皆駕四馬﹐載蓕戟﹐五騎爲伍﹐分左右部﹐軍假司馬千人持幢旁轂。歌者先居射室﹐望見延壽車﹐轍篊楚歌。延壽坐射室﹐騎吏持戟夾陛列立﹐騎士從者帶弓閚羅後。令騎士兵車四面營陣﹐被甲閞居馬上﹐抱弩負砿。又使騎士戲車弄馬盜驂。延壽又取官銅物﹐候月蝕鑄作刀劍鉤鐔﹐放效尙方事。及取官錢帛﹐私假繇使吏。及治飾車甲三百萬以上。﹝《韓延壽傳》﹞

自以便面拊馬

張敞爲京兆﹐朝廷每有大議﹐引古今﹐處便宜﹐公卿皆服﹐天子數從之。然敞無威儀﹐時罷朝會﹐過走馬章臺街﹐使禦吏驅﹐自以便面拊馬。又爲婦畫眉﹐長安中傳張京兆眉硓。有司以奏敞﹐上問之﹐對曰﹕臣聞閨房之內﹐夫婦之私﹐有過於畫眉者。」上愛其能﹐弗備責也﹐然終不得大位。﹝《張敞傳》﹞

寶默然

孫寶徵爲京兆尹﹐故吏侯文以剛直不苟合﹐常稱疾不肯仕﹐寶以思禮請文﹐欲爲布衣友﹐自設酒食﹐妻子相對。文求受署爲掾﹐進見如賓禮。數月﹐以立秋日署文東部督郵。入見﹐敕曰「今日鷹隼始擊﹐當順天气取姦惡﹐以成嚴霜之誅﹐掾部詎其有人乎﹖」文曰﹕無其人﹐不敢空受職。」寶曰﹕誰也﹖」文曰﹕霸陵杜季。」寶曰﹕其次﹖」文曰﹕豺狼橫道﹐不宜復問狐貍。」寶默然。季者﹐大俠﹐與衛尉淳於長﹑大鴻臚蕭育等皆厚善。寶前失車騎將軍﹐與紅陽侯有﹐自恐見危。時淳於長方貴幸﹐友寶﹐寶亦欲附之﹐始視事﹐而長以季托寶﹐故寶窮﹐無以復應文。文怪寶气索﹐知其有故﹐因曰﹕明府素著威名﹐今不敢取季﹐當且闔勿有所問﹐如此竟歲﹐吏民未敢誣明府也﹐卽度季而譴它事。眾口鬎砇﹐終身自墮。」寶曰﹕受教。」﹝《孫寶傳》﹞

我危得之

東平思王宇謂中謁者信等曰﹕漢大臣議天子少弱﹐未能治天下﹐以爲我知文法﹐建欲使我輔佐天子。我見尙書晨夜極苦﹐使我爲之不能也。今暑熱﹐縣官年少﹐持服恐無處所﹐我危得之。」﹝《宣無六王傳》﹞

常責師宜置酒設樂

張禹性習知音聲﹐內奢淫﹐身居大第﹐後堂理絲竹管弦。禹成就弟子尢著者﹐淮陽彭宣至大司空﹐沛郡戴崇至少府九卿。宣爲人恭儉有法度﹐而崇愷弟多智﹐二人異行。禹心親愛崇﹐敬宣而疏之。崇每候禹﹐常責師宜置酒設樂與弟子相娛。禹將崇入後堂飲食﹐婦女相對﹐優人管弦鏗鏘極樂﹐昏夜乃罷。而宣之來也﹐禹見之於便坐﹐講論經義﹐日晏賜食﹐不過一肉﹐卮酒相對﹐宣未嘗得至後堂﹐及兩人皆聞知﹐各自得也。﹝《張禹傳》﹞

禹數視其小子

張禹每病﹐輒以起居聞﹐車駕自臨問之﹐上親拜禹牀下﹐禹頓首謝恩歸誠﹐言﹕老臣有四男一女﹐愛女甚於男﹐遠嫁爲張掖太守蕭咸妻﹐不勝父子私情﹐思與相近。」上卽時徙咸爲宏農太守。又禹小子未有官﹐上臨候禹﹐禹數視其小子﹐上卽禹下拜爲黃門郎﹐給事中。﹝同上﹞

得吉卦則獻其占

張禹見時有變異﹐若上體不安﹐擇日薭齋露蓍﹐正衣冠﹐立筮得吉卦﹐則獻其占﹔如有不吉﹐禹爲感動憂色。﹝同上﹞

豈可復置謀曹耶

朱博遷瑯邪太守﹐齊郡舒緩養名﹐博新視事﹐右曹掾史皆移病臥﹐博問其故﹐對言﹕惶恐。故事﹐二千石新到﹐輒遣吏存問致意﹐乃敢起赴職。」博奮髯抵幾曰﹕觀齊兒欲以此爲俗耶﹖」乃召見諸曹吏書佐及縣大吏﹐選視其可用者﹐出教置之。皆斥罷諸病吏﹐白巾走出府門。郡中大驚﹐頃之﹐門下掾贛遂﹐耆老大儒教授數百人。拜起舒遲﹐博出教主簿﹕贛老生不習吏禮﹐主簿且教拜起﹐閒習乃止。」又敕功曹﹕官屬多褒衣大苲﹐不中節度﹐自今掾史衣皆令去地三寸。」博尢不愛諸生﹐所至郡﹐輒罷去議曹﹐曰﹕豈可復置謀曹耶﹖」文學儒吏﹐時有奏記﹐稱說云云﹐博見謂曰﹕如太守漢吏﹐奉三尺律令以從事耳﹐亡柰生所言聖人道何也﹖且持此道歸﹐堯舜君出爲陳說之。」其折逆人如此。視事數年﹐大攺其俗﹐掾史禮節﹐如楚趙吏。﹝《朱博傳》﹞

依周書作大誥

王莽日抱孺子謂羣臣而稱曰﹕昔成王幼﹐周公攝政﹐而管蔡挾祿父以畔。今翟義亦挾劉信而作亂。自古大聖猶懼此﹐況臣莽之斗筲。」羣臣皆曰﹕不遭此變﹐不章聖徳。」莽於是依周書作大誥曰﹕惟居攝二年十月甲子﹐攝皇帝若曰﹐大誥道諸侯王三公列侯於汝卿大夫元士禦事。不

﹐天降喪於趙傅丁董。洪惟我幼沖孺子﹐當承繼嗣無疆﹐大歷服事﹐予未遭其明胐﹐能道民於安﹐況其能往知天命﹗熙﹗我念孺子﹐若涉淵水﹐予惟往求聯所濟度﹐奔走以傅近奉承髙皇帝所受命﹐予豈敢自比於前人乎﹖天降威明﹐用寧帝室﹐遺我居攝寶龜。太皇太后以丹石之符﹐乃紹天明意﹐詔予卽命居攝踐祚﹐如周公故事。反虜故東郡太守翟義擅興師動眾﹐曰﹕有大難於西土﹐西土人亦不靖。』於是動嚴鄕侯信﹐誕敢犯祖亂宗之序﹐天降威﹐遺我寶龜﹐固知我國有篒災﹐使民不安﹐是天反復右我漢國也。粵其聞日﹐宗室之俊有四百人﹐民獻儀九萬夫﹐予敬以終於此謀繼嗣圖功﹐我有大事﹐休﹐予卜並吉﹐故我出大將﹐告郡太守諸侯相令長曰﹕予得吉卜﹐予惟以汝於伐東郡嚴鄕逋播臣。』爾國君或者無不反曰﹕難大﹐民亦不靜﹐亦惟在帝宮﹐諸侯宗室﹐於小子族父﹐敬不可徵。』帝不違卜﹐故予爲衝人﹐長思厥難﹐曰﹕烏呼﹗義信所犯﹐誠動鰥寡﹐哀哉﹗』予遭天役遺﹐大解難於予身﹐以爲孺子﹐不身自血阝。予義彼國君﹐泉陵侯上書曰﹕成王幼弱﹐周公踐天子位以治天下﹐六年﹐朝諸侯於明堂﹐制禮樂﹐班度量﹐而天下大服。太皇太后承順天心﹐成居攝之義。皇太子爲孝平皇帝子﹐年在𦇤褓﹐宜且爲子﹐知爲人子道﹐令皇太后得加慈母思。畜養成就﹐加元服﹐然後復子明辟。』熙﹗爲我孺子之故﹐予惟趙傅丁董之亂﹐遏絕繼嗣﹐變剝適庶﹐危亂漢朝﹐以成三﹐隊極厥命。烏呼﹗害﹝注﹕害讀曰曷。﹞其可不旅力同心戒之哉﹗予不敢替上帝命﹐天休於安帝室﹐興我漢國﹐惟卜用克綏受玆命。今天其相民﹐況亦惟卜用﹔太皇太后肇有元城沙鹿之右﹝注﹕右讀曰﹞﹐陰精女主聖明之祥﹐配元生成﹐以興我天下之符﹐遂獲西王母之應﹐神靈之徵﹐以我帝室﹐以安我大宗﹐以紹我後嗣﹐以繼我漢功。厥害適統不宗元緒者﹐辟不違親﹐辜不避戚。夫豈不愛﹖亦惟帝室。是以廣立王侯﹐並建曾玄﹐俾屏我京師﹐綏撫宇內﹔博徵儒生﹐講道於廷﹐倫序乖繆﹐制禮作樂﹐同律度量﹐混壹風俗﹔正天地之位﹐昭郊宗之禮﹐定五廟祧﹐咸秩亡文﹔建靈臺﹐立明堂﹐設辟雍﹐張太學﹐尊中宗﹑髙宗之號。昔我髙宗崇徳建武﹐克綏西域﹐以受白虎威勝之瑞﹐天地判合﹐乾坤序徳。太皇太后臨政﹐有龜龍麟鳳之應﹐五徳嘉符﹐相因而備。河圖雒書﹐遠自昆侖﹐出於重硔。古讖著言﹐肆今享實。此乃皇天上帝所以安我帝室﹐俾我成就洪烈也。烏呼﹗天用威輔漢始而大大矣。爾有惟舊人泉陵侯之言﹐爾不克遠省﹐爾豈知太皇太后若此勤哉﹗天毖勞我成功所﹐予不敢不極卒安皇帝之所圖事。肆予告我諸侯王公列侯卿大夫元士禦事﹕天輔誠辭﹐天其累我以民﹐予害敢不於祖宗安人圖功所終﹖天亦惟勞我民﹐若有疾﹐予害敢不於祖宗所受休輔﹖予聞孝子善繼人之意﹐忠臣善成人之事。予思若考作室﹐厥子堂而構之﹔厥父﹐厥子播而獲之。予害敢不於身撫祖宗之所受大命﹖若祖宗乃有效湯武伐厥子﹐民長其勸弗救。烏呼肆哉﹗諸侯王公列侯卿大夫元士禦事﹐其勉助國道明﹗亦惟宗室之俊﹐民之表儀﹐迪知上帝命。況今天降定於漢國﹐惟大艱人翟義劉信大逆﹐欲相伐於厥室﹐豈亦知命之不易乎﹖予永念曰天惟喪翟義﹑劉信﹐若嗇夫﹐予害敢不終予﹖天亦惟休於祖宗﹐予害其極卜﹐害敢不卜從﹖率寧人有旨疆土﹐況今卜並吉﹗故予大以爾東徵﹐命不僭

差﹐卜陳惟若此。」乃遣大夫桓譚等班行諭告當反位孺子之意。還﹐封譚爲明告裏附城。﹝莽攺關內侯爲附城﹐擬古附庸也。﹞﹝《翟方進傳》﹞

方相難不決

衛宏詔定古文官書序云﹕秦旣焚書﹐患苦天下不從所攺更法﹐而諸生到者﹐拜爲郎﹐前後七百人﹐乃密令冬種瓜於驪山谷中溫處。瓜實成﹐詔博士諸生說之﹐人人不同﹐乃命就視之。爲伏機﹐諸生賢儒皆至焉﹐方相難不決﹐因發機﹐從上塡之以士﹐皆壓﹐終乃無聲。」﹝《儒林傳》注﹞

枕喜膝獨傳喜

孟喜好自稱譽﹐得易家候陰陽災變書﹐詐言師田生且死時﹐枕喜膝獨傳喜﹐諸儒以此耀之。同門梁邱賀疏通證明之曰﹕田生絕於施讎手中﹐時喜歸東海﹐安得此事﹖」又蜀人趙賓好小數書﹐後爲易﹐飾易文﹐以爲「箕子明夷陰陽气﹐亡箕子﹐箕子者﹐萬物方罧玆也。」賓持論巧慧﹐易家不能難﹐皆曰﹕非古法也」﹐云受孟喜﹐喜爲名之。後賓死﹐莫能持其說。喜因不肯仞﹐以此不見信。﹝《儒林傳》﹞

阿狗曲也

王式徵來﹐衣博士衣而不冠﹐曰﹕刑余之人﹐何宜復充禮官。」旣至﹐止捨中﹐會諸大夫博士共持酒食勞式﹐皆注意髙仰之﹐博士江公世爲魯詩宗﹐至江公著孝經說﹐心嫉式﹐謂歌吹諸生曰「歌驪駒。」式曰﹕聞之於師﹐客歌驪駒﹐主人歌客毋庸歸。今日諸君爲主人﹐日尙早﹐未可也。」江公曰﹕經何以言之﹖」式曰﹕在曲禮。」江公曰﹕何狗曲也。」式恥之﹐陽醉襲﹝注﹕襲﹐失據而倒也。古地字﹐襲﹐徒浪反」﹞。式客罷﹐讓諸生曰﹕我本不欲來﹐諸生彊勸我﹐竟爲豎子所辱。」遂謝病免歸﹐終於家。﹝同上﹞

此蝗豈鳳凰食耶

時黃霸在潁州﹐以寬恕爲治﹐郡中亦平﹐婁蒙丰年﹐鳳凰下﹐上賢焉﹐下詔稱揚其行﹐加金爵之賞。嚴延年素輕霸爲人﹐及比郡爲守﹐褒賞反在己前﹐心內不服。河南界中又有蝗虫﹐府丞義出行蝗﹐還見延年﹐延年曰﹕此蝗豈鳳凰食耶﹗」﹝《酷吏傳》﹞

刺史大窮

陳遵耆酒﹐每大飲﹐賓客滿堂﹐輒關門﹐取客車轄投井中﹐𨿽有急﹐終不得去。嘗有部刺史奏事過遵﹐值其方飲﹐刺史大窮﹐候遵沾醉時﹐突入見遵母﹐叩頭自白﹐當對尙書﹐有期會狀。母乃令從後闔出去。﹝《遊俠傳》﹞

不敢以賓客均敵之禮

初丞相孔光爲禦史大夫﹐時董賢父恭爲禦史﹐事光﹐及賢爲大司馬﹐與光並爲三公﹐上故令賢私過光﹐光雅恭敬﹐知上欲尊崇賢﹐及聞賢當來也﹐光警戒衣冠出門待﹐望見賢車﹐乃卻入﹐賢至中門﹐光入閣﹐旣下車﹐乃出拜竭﹐送迎甚謹﹐不敢以賓客均敵之禮。賢歸﹐上聞之喜﹐立拜光兩兄子爲諫大夫常侍。﹝《佞幸傳》﹞

所謂硘也

時烏孫公主遣女來至京師學琴﹐漢遣侍郎樂奉送主女過龜玆﹐龜玆前遣人至烏孫求公主女未還﹐女過龜玆﹐龜玆王畱不遣﹐復使使報公主﹐主許之。後公主上書﹐願令女比宗室入朝﹐而龜玆王絳賓亦愛其夫人﹐上書言得尙漢外孫爲昆弟﹐願與公主女俱入朝。元康元年遂來朝賀﹐王及夫人皆賜印綬﹐夫人號稱公主﹐賜以車騎旗鼓歌吹數十人﹐綺繡雜繒琦珍凡數千萬﹐畱且一年﹐厚贈送之。後數來朝賀﹐樂漢衣服制度﹐歸其國﹐治宮室﹐作徼道周衛﹐出入傳呼﹐撞鐘鼓如漢家儀。外國胡人皆曰﹕驢非驢﹐馬非馬﹐若龜玆王所謂鱩也。」﹝《西域傳》﹞

與我婿飲大樂

上官安以后父封桑樂侯﹐食邑千五百戶﹐遷車騎將軍﹐日以驕淫﹐受賄殿中﹐出對賓客﹐言「與我婿飲﹐大樂。」見其服飾﹐使人歸欲自燒物。安醉則裸行﹐內與後母及父諸良人﹑侍禦皆亂。子病死﹐仰而罵天。﹝《外戚傳》﹞

當飲某藥

王莽兄永爲諸曹﹐蚤死﹐有子光﹐莽使學博士門下。莽休沐出﹐振車騎﹐奉羊酒﹐勞遺其師﹐恩施下竟同學﹐諸生縱觀﹐長老嘆息。光年小於莽子宇﹐莽使同日納婦﹐賓客滿堂。須臾﹐一人

言太夫人苦某痛﹐當飲某藥﹐比客罷者﹐數起焉。爲私買侍婢﹐昆弟或頗聞知﹐莽因曰﹕後將軍朱子元無子﹐莽聞此兒種宜子﹐爲買之。」卽日以婢奉子元。其匿情求名如此。﹝《王莽傳》﹞

布蔽膝

王莽愈爲儉約﹐母病﹐公卿列侯遣夫人問疾﹐莽妻迎之﹐衣不曳地﹐布蔽膝﹐見之者以爲僮使﹐問知其夫人﹐皆驚。﹝同上﹞

莽輒素食

每有水旱﹐王莽輒素食﹐左右以白太后﹐遣使者詔莽曰﹕聞公菜食﹐憂民深矣﹗今秋幸熟﹐公勤於職﹐以時食肉愛身爲國。」﹝同上﹞

比孝經

大司馬護軍褒奏言﹕安漢公遭子宇陷於管蔡之辜﹐子愛至深﹐爲帝室故不敢顧私。惟宇遭自

﹐喟然憤發作書八篇﹐以戒子孫﹔宜班郡國﹐令學官以教授。」事下羣公﹐請令天下吏能誦公戒者﹐以著官簿﹐比孝經。﹝同上﹞

敕諸公勿敢言

平帝疾﹐王莽作策﹐請命於泰﹐戴壁秉圭﹐願以身代﹐藏策金鄊﹐置於前殿﹐敕諸公勿敢言。﹝同上﹞

莽策羣司

王莽策羣司曰﹕歲星司肅﹐東瞸太師典致時雨﹐靑煒登平﹐考景以晷。熒惑司胐﹐南瞸太傅典致時奧﹐赤煒頌平﹐考聲以律﹐太白司艾﹐西瞸國師典致時﹐白煒象平﹐考量以銓。辰星司謀﹐北瞸國將典致時寒﹐玄煒和平﹐考星以漏。月刑元股﹐左司馬典致武應﹐考方法矩﹐主司天文﹐欽若昊天﹐敬授民時﹐力來農時﹐以丰年谷。日徳元肱﹐右司徒典致文瑞﹐考圓合規﹐主司人道﹐五教是輔﹐師民承土﹐宣美風俗﹐五品乃訓。斗平元心﹐中司空典致物圖﹐考度以繩﹐主司地裏﹐平治水土﹐掌名山川﹐眾殖鳥獸﹐蕃茂艸木。」各策命以其職﹐如典誥之文。﹝同上﹞

皆以爲宗室

王莽又曰﹕姚嬀陳田王氏﹐凡五姓者﹐皆黃虞苗裔﹐予之同族也。書不云乎﹕亻享序九族。』其令天下﹐上此五姓名籍於秩宗﹐皆以爲宗室﹐世世復無有所與﹐其元城王氏﹐勿令相嫁娶﹐以別族理親焉。」﹝同上﹞

天帝除書

是時﹐爭爲符命封侯﹐其不爲者﹐相戲曰﹕獨無天帝除書乎﹖」司命陳崇白王莽曰﹕此開姦臣作福之路﹐而亂天命﹐宜絕其原。」莽亦厭之﹐遂使尙書大夫趙並驗治非王威將率所班﹐皆下獄。﹝同上﹞

輒系其故名

王莽下書曰﹕常安西都曰六鄕﹐眾縣曰六尉。義陽東都曰六州﹐眾縣曰六隊。粟米之內曰內郡﹐其外曰近郡。有鄣徼者曰邊郡。合百二十有五郡。九州之內縣二千二百有三。公作甸服﹐是爲惟城﹔諸在侯服﹐是爲惟寧﹔在采任諸侯﹐是爲惟翰﹔在賓服﹐是爲惟屏﹔在揆文教﹐奮武衛﹐是爲惟垣﹔在九州之外﹐是爲惟藩。冬以其方爲稱﹐總爲萬國焉。」其後﹐歲復變更﹐一郡至五易名﹐而還復其故。吏民不能紀﹐每下詔書﹐輒系其故名曰制詔。陳畱大尹尉﹐其以益歲以南付新平﹔新平故淮陽﹐以雍邱以東付陳定﹔陳定故梁郡﹐以封邱以東付治亭﹔治亭故東郡﹐以陳畱以西付祈隧﹔祈隧故滎陽﹐陳畱已無復有郡矣﹐大尹尉皆詣行在所。其號令變易﹐皆此類也。﹝同上﹞

更易新冠

帶

王莽子宗姊妨爲衛將軍王興夫人﹐祝詛姑﹐殺婢以絕口。事發覺﹐莽使中常待揮責問妨﹐並以責興﹐皆自殺。事連司命孔仁妻﹐亦自殺。仁見莽免冠謝﹐莽使尙書劾仁乘乾車﹐駕川馬﹐左蒼龍。右白虎﹐前朱雀﹐後元武﹐右杖威節﹐左負威斗﹐號曰赤星﹐非以驕仁﹐乃以尊新室之威命也。仁擅免天文冠﹐大不敬。有詔勿劾﹐更易新冠﹐其好怪如此。﹝同上﹞

誑火翟百姓

王莽見盜賊多﹐乃令太史推三萬六千歲歷紀﹐六歲一攺元﹐布告天下。下書曰﹕紫閣圖曰﹕『太一﹑黃帝皆仙上天﹐張樂昆侖虔山之上。後世聖主得瑞者﹐當張樂秦終南山之上。』予之不敏﹐奉行未明﹐乃今諭矣。復以寧始將軍爲更始將軍﹐以順符命。易不云乎﹕日新之謂盛徳﹐生生之謂易。』予其饗哉﹗」欲以狂鐀百姓﹐銷解盜賊。眾皆笑之。﹝同上﹞

頭與身皆著毛

王莽又博募有奇技術可以攻匈奴者﹐將待以不次之位。言便宜者以萬數﹔或言能渡水不用舟楫﹐連馬接騎﹐濟百萬師﹐或言不持斗糧﹐服食藥物﹐三軍不饑﹔或言能飛﹐一日千里﹐可窺匈奴。莽輒試之﹐取大鳥翮爲兩翼﹐頭與身皆著毛﹐通引環紐﹐飛數百步墮。莽知其不可用﹐苟欲獲其名﹐皆拜爲理軍﹐賜以車馬﹐待發。﹝同上﹞

污染其衣

太傅平晏死﹐以帝虞唐尊爲太傅﹐尊曰﹕國虛民貧﹐咎在奢泰。」乃身短衣小﹐乘牝馬柴

髙

車﹐藉瓦器。又以歷遺公卿﹐出見男女不異路者﹐尊自下車以象刑赫幡﹐污染其衣。莽聞而說之﹐下詔申敕公卿﹐思與厥齊。封尊爲平化侯。﹝同上﹞

升起髙陵

又聞漢兵言王莽鴆殺孝平帝。莽乃會公卿以下於王路堂﹐開所爲平帝請命金鄊之策﹐泣以視羣臣。命明學男張邯稱說其徳﹐及符命事﹐因曰﹕易言『伏戎於莽﹐升其髙陵﹐三歲不興。』『莽』皇帝之名﹐升』謂劉伯升﹐髙陵』謂髙陵侯子翟義也。言劉升﹑翟義爲伏戎之兵﹐於新皇帝世﹐猶殄滅不興也。」羣臣皆稱萬歲。﹝同上﹞

皇祖叔父子僑

殿中鉤盾土山仙人掌﹐旁有白頭公靑衣郎﹐吏見者私謂之國師公。衍功侯喜素善卦﹐王莽使筮之﹐曰﹕憂兵火。」莽曰﹕小兒安得此左道﹖是乃予之皇祖叔父子僑﹐欲來迎我也。」﹝同上﹞

天生徳於予

時王莽紺羫服﹐帶璽砫﹐持虞帝匕首﹐天文郎按式於前﹐曰﹕時加某。」莽旋席隨斗柄而坐﹐曰﹕天生徳於予﹐漢兵其如予何。」﹝同上﹞

卷二

後漢書

抵破書案

更始韓夫人尢嗜酒﹐每侍宴﹐見常侍奏事﹐輒怒曰﹕帝方對我飲﹐正用此時持事來乎﹖」起﹐抵破書案。﹝《劉聖公列傳》﹞

罵詈道中

更始所授官爵者﹐皆羣小賈豎﹐或有膳夫庖人﹐多著繡面衣錦衤誇﹐雦瞉諸於﹐罵詈道中﹐長安爲之語曰﹕竈下養﹐中郎將﹐爛羊胃﹐騎都尉。爛羊頭﹐關內侯。」﹝同上﹞

當下謝城

赤眉入城﹐更始單騎走﹐從廚城門出。諸婦女從後連呼曰﹕陛下﹐當下謝城。」更始卽下拜﹐復上馬去。﹝同上﹞

刻掌文

公孫述夢有人語之曰﹕公厶子系﹐十二爲期。」覺﹐謂其妻曰﹕𨿽貴而祚短﹐若何﹖」妻對曰「朝聞道﹐夕死尙可﹔況十二乎﹖」會有龍出其府﹐殿中夜有光耀﹐述以爲符瑞﹐因刻其掌文曰「公孫帝」。建武八年四月﹐遂自立爲天子﹐號成家﹐色尙白。建元曰龍興元年。﹝《公孫述列傳》﹞

白帝倉竟出磑乎

建武八年﹐帝使諸將攻隗囂﹐公孫述遣李育將萬餘人救囂。囂敗﹐並沒其軍﹐蜀地聞之恐動。述懼﹐欲安眾心。成都郭外有秦時舊倉。述攺曰白帝倉﹐自王莽以來常空﹐述卽詐使人言﹐白帝倉出山陵﹐百姓空市裏往觀之。述乃大會羣臣﹐問曰﹕白帝倉竟出乎﹖」皆對言「無」﹐述曰﹕訛言不可信﹐道隗王破者﹐復如此矣。」俄而囂將王元降﹐述以爲將軍。﹝同上﹞

可牀下伏

馬援爲隴西太守﹐傍縣嘗有報仇者﹐吏民警言羌反﹐百姓奔入城郭﹐狄道長詣門請閉城發兵﹐援時與賓客飲﹐大笑曰﹕燒虜何敢復犯我﹐曉狄道長歸守寺捨。良怖急者﹐可牀下伏。」後稍定﹐郡中服之。﹝《馬援列傳》﹞

疑必自殺

劉寬簡略嗜酒﹐不好盥浴﹐京師以爲諺。嘗坐客﹐遣蒼頭市酒﹐迂久大醉而還﹐客不堪之﹐罵曰﹕畜產。」寬須臾遣人視奴﹐疑必自殺。顧左右曰﹕此人也﹐罵言『畜產』﹐辱孰甚焉﹐故吾懼其死也。」夫人欲試寬令恚﹐伺當朝會﹐裝嚴已訖﹐使侍婢奏肉羹﹐翻朝衣﹐婢遽收之﹐寬神色不異﹐乃徐言曰﹕羹爛汝手乎﹖」其性度如此﹐海內稱爲長者。﹝《劉寬列傳》﹞

泥塗仲伯婦

更始敗﹐趙熹爲赤眉兵所圍﹐迫急﹐乃逾屋亡走﹐與所友善韓仲伯等數十人﹐攜小弱﹐越山阻﹐徑出武關。仲伯以婦色美﹐慮有彊暴者﹐而已受其害﹐欲棄之於道。熹責怒不聽﹐因以泥塗仲伯婦面﹐載以鹿車﹐身自推之﹐每道逢賊﹐或欲逼略﹐喜輒言其病狀﹐以此得免。﹝《趙熹列傳》﹞

後妻忄喬恣

韋著字休明﹐少以經行知名﹐不應州郡之命。大將軍梁冀辟﹐不就。延熹二年﹐桓帝公車備禮徵﹐至霸陵﹐稱病歸﹐乃入云陽山采藥不反。有司舉奏加罪﹐帝特原之。復詔京兆尹重以禮惇勸﹐著遂不就徵。靈帝卽位﹐中常侍曹節以陳蕃﹑竇武旣誅﹐海內多怨﹐欲借寵時賢以爲名﹐白帝就家拜著東海相。詔書逼切﹐不得已﹐解巾之郡。政任威刑﹐爲受罰者所奏﹐坐論輸左校。又後妻忄喬瓷亂政﹐以之失名﹐竟歸﹐爲姦人所害﹐隱者恥之。﹝《韋彪列傳》﹞

何以資爾母乎

時權豪之家﹐多尙奢麗。羊續深疾之﹐常敝衣薄食﹐車馬羸敗。府丞嘗獻其生魚﹐續受而懸於庭﹐丞後又進之﹐續乃取出前所懸者﹐以杜其意。續妻後與子祕俱往郡捨﹐續閉門不納﹐妻自將祕行。其資藏﹐惟有布衾敝﹐鹽麥數斛而已﹐顧鯩祕曰﹕吾自奉若此﹐何以資爾母乎﹖」便與母俱歸。﹝笑典氏曰﹕若然﹐祕母將使誰資之﹖」﹞﹝《羊續列傳》﹞

鶴爲仙人取箭

孔靈符會稽記曰﹕射的山南有白鶴山﹐此鶴爲仙人取箭﹐漢太尉鄭宏嘗采薪﹐得一遺箭﹐頃有人覓﹐宏還之﹐問何所欲﹐宏識其神人也﹐曰﹕常患若耶溪載薪爲難﹐願旦南風﹐暮北風。』後果然。故若耶溪風至今猶然﹐呼爲『鄭公風』也。」﹝《鄭弘列傳》注﹞

狐尾單衣

恆農人宰宣﹐素性佞邪﹐欲取媚於梁冀﹐乃上言﹕大將軍有周公之功﹐今旣封諸子﹐則其妻宜爲邑君。」詔遂封冀妻孫壽爲襄城君﹐兼食陽翟租﹐歲入五千萬﹐加賜赤紱﹐比長公主。壽色美而善爲妖態﹐作愁眉﹑鯹妝﹑墮馬髻﹑折腰步﹑齲齒笑﹐以爲媚惑。冀亦攺易輿服之制﹐作平上車並車﹐埤幘狹冠﹑折上巾﹑擁身扇﹑狐尾單衣。壽性鉗忌﹐能制禦冀﹐冀甚寵憚之。冀愛監奴秦宮﹐官至太倉令﹐得出入壽所。壽見宮﹐輒屏禦者﹐托以言事﹐因與私焉。宮內外兼寵﹐威權大振﹐刺史﹑二千石皆謁辭之。﹝《梁統列傳》﹞

眾人笑其不識時務

張霸後微﹐四遷爲侍中。時皇后兄虎賁中郎將鄧騭﹐當朝貴盛﹐聞霸名行﹐欲與爲交。霸逡巡不答﹐眾人笑其不識時務﹐後當爲五更﹐會疾卒﹐年七十。﹝《張霸列傳》﹞

行霧作賊

張楷性好道術﹐能作五里霧。時關西人裴優亦能爲三里霧﹐自以不如楷﹐從學之﹐楷避不肯見。桓帝卽位﹐優遂行霧作賊﹐事覺﹐被考引楷﹐言從學術﹐楷坐系延尉詔獄﹐積二年﹐恆誦經籍﹐作尙書注。後以事無驗﹐見原還家。﹝同上﹞

眞儒生也

桓榮入會庭中﹐詔賜奇果﹐受者皆懷之﹐榮獨舉手奉之以拜﹐帝笑指之曰﹕此眞儒生也。」以是愈見敬厚。﹝桓榮列傳﹞

屬與賊期義不可欺

更始時天下亂﹐劉平弟仲爲賊所殺﹐其後賊復忽然而至﹐平扶侍其母﹐奔走逃難。仲遺腹女始一歲﹐平抱仲女而棄其子﹐母欲還取之﹐平不聽曰﹕力不能兩活﹐仲不可以絕類。」遂去不顧﹐與母俱匿野澤中。平朝出求食﹐逢餓賊﹐將烹平﹐叩頭曰﹕今且爲老母求菜﹐老母待平爲命﹐願得先歸食母畢﹐還就死。」因涕泣﹐賊見其至誠﹐哀而遣之。平還旣食母訖﹐因白曰﹕屬與賊期﹐義不可欺。」遂還詣賊﹐眾皆大驚﹐相謂曰﹕嘗聞烈士﹐乃今見之。子去矣﹐吾不忍食子。」於是得全。﹝笑典氏曰﹕平有老母在﹐何必踐賊期﹐信如此﹐不如無信。」﹞﹝《劉平列傳》﹞

硚婦公

帝戲謂第五倫曰﹕聞卿爲吏郥婦公﹐不過從兄飯﹐寧有之邪﹖」倫對曰﹕臣三娶妻﹐皆無父﹐少遭饑亂﹐實不敢妄過人食。」帝大笑。﹝華嶠書曰﹕上復曰﹕聞卿爲市掾﹐人有遺母一笥餅者﹐卿從外來見之﹐奪母笥﹐探口中餅。信乎﹖』倫對曰﹕實無此﹐眾人以臣愚蔽﹐故爲生是語也。』」﹞﹝《第五倫列傳》﹞

先爲牛鳴

會稽俗多淫祀﹐好卜筮﹐民常以牛祭神﹐百姓財產以之困匱﹐其自食牛肉而不以薦祠者﹐發病且死﹐先爲牛鳴。前後郡將莫敢禁。第五倫到官﹐移書屬縣﹐曉告百姓﹐其巫祝有依托鬼神詐布愚民﹐皆案論之﹐有妄屠牛者﹐吏輒行罰。民初頗恐懼﹐或祝詛妄言﹐倫案之愈急﹐後遂斷絕﹐百姓以安。﹝同上﹞

自起撞郎

明帝常以事怒郎藥崧﹐以杖撞之﹐崧走入牀下﹐帝怒甚﹐疾言曰﹕郎出﹐郎出。」崧曰﹕天子穆穆﹐諸侯皇皇﹐未聞人君﹐自起撞郎。」帝赦之。﹝《鐘離意列傳》﹞

夫子甕素書

意別傳曰﹕意爲魯相﹐到官﹐出私錢萬三千文﹐付戶曹孔訁斤修夫子車﹐身入廟﹐拭幾席劍履。男子張伯除堂下艸﹐土中得玉壁七枚﹐伯懷其一﹐以六枚白意﹐意令主薄安置幾前。孔子教授堂下牀首有懸甕﹐意召孔訁斤問﹕此何甕也﹖』對曰﹕夫子甕也﹐昔有丹書﹐人莫敢發也。』意曰﹕夫子﹐聖人也﹐所以遺甕﹐欲以懸示後賢。』因發之﹐得素書﹐文曰﹕後世修吾書﹐董仲舒﹐護吾車﹐拭吾履﹐發吾笥﹐會稽鐘離意。璧有七﹐張伯藏其一』。意卽召問伯﹐果服焉。」﹝笑典氏曰「甕中書﹐卽孔訁斤所爲也。教張伯藏一璧﹐而書發之﹐所以神聖人也。嘻﹐小哉﹗王莽余風﹐害道若此。」﹝同上注﹞

皆娶巫家

浚遒縣有唐後二山﹐民共祠之﹐眾巫遂取百姓男女一﹐以爲公嫗﹐歲歲攺易﹐旣而不敢嫁娶﹐前後守令莫敢禁。宋均乃下書曰﹕自今以後﹐爲山娶者﹐皆娶巫家﹐勿擾良民。」於是遂絕。﹝《宋均列傳》﹞

皆不與直

任城員王安﹐性輕易貪吝﹐數微服出入﹐遊觀國中﹐取官屬車馬刀劍﹐下至衛士米肉﹐皆不與直。元初六年﹐國相行弘奏請廢之﹐安帝不忍﹐以一歲租五分之一贖罪。﹝《光武十王列傳》﹞

顚隊阝亢岸

朱穆字公叔﹐年五歲﹐便有孝稱﹐父母有病﹐輒不飲食﹐差乃復常﹐及壯﹐耽學﹐銳意講誦﹐或時思至不自知﹐亡失衣冠﹐顚隊岸。其父常以爲專愚﹐幾不知數馬足﹐穆愈更精篤。﹝《朱暈列傳》﹞

以謁相與

穆集與劉伯宗絕交書曰﹕昔我爲丰令﹐足下不遭母憂乎﹖親解繚﹐來入丰寺﹔及我爲侍書禦史﹐足下親來入臺。足下今爲二千石﹐我下爲郎﹐乃反因計吏以謁相與﹖足下豈丞尉之徒﹐我豈足下部民﹐欲以此謁爲榮寵乎﹖咄﹐劉伯宗於仁義道﹐何其薄哉﹖」又詩曰﹕北山有鴟不潔其冀﹐飛不正向﹐寢不定息﹐饑則木攬﹐飽則泥伏﹐饕餮貪﹐臭腐是食﹐塡腸滿嗉﹐嗜欲無極﹐長鳴呼鳳﹐謂鳳無徳﹐鳳之所趨﹐與子異域﹐永從此訣﹐各自努力。」﹝同上注﹞

依古義謚

初﹐朱穆父卒﹐穆與諸儒﹐考依古義﹐謚曰貞宣先生。﹝謚法曰﹕淸白守節日貞﹐善聞周達曰宣。」﹞及穆卒﹐蔡邕復與門人共述其體行﹐謚曰文忠先生。﹝袁山松書曰﹕蔡邕議曰﹕魯季文子﹐君子以爲忠﹐而謚曰文子。又傳曰﹕忠﹐文之實也。」忠以爲實﹐文以彰之。』遂共議穆。荀爽聞而非之。故張論曰﹕夫謚者﹐上之所贈﹐非下之所造﹐故顏閔至徳﹐不聞有謚。朱蔡各以衰世﹐臧否不立﹐故私議之。』」﹞﹝《朱暉列傳》﹞

易其所無

髙後時﹐冒頓遺髙後書曰﹕陛下獨立﹐孤僨獨居﹐兩主不樂﹐無以自娛﹐願以所有﹐易其所無。」孤僨﹐冒頓自謂。﹝《何敞列傳》注﹞

徐出避之

封觀者﹐有志節﹐當舉孝廉﹐以兄名位未顯﹐恥先受之﹐遂稱風疾﹐喑不能言。火起觀屋﹐徐出避之﹐忍而不告。後數年﹐兄得舉﹐觀乃稱損而仕郡焉。﹝謝承書曰﹕觀字孝起﹐南頓人也。」﹞﹝《袁安列傳》﹞

寄宿鄕亭

初﹐肅宗時﹐司隸校尉下邳趙興﹐不卹諱忌﹐每入官舍﹐輒更繕修館宇﹐移穿攺築﹐故犯妖禁﹐而家人爵祿﹐益用丰熾﹐官至潁川太守。子峻﹐太傅﹐以才器稱。孫安世﹐魯相。三葉皆爲司隸﹐時稱其盛。桓帝時﹐汝南有陳伯敬者﹐行必矩步﹐坐必端膝﹐呵叱狗馬﹐終不言死﹐目有所見﹐不食其肉﹐行路聞凶﹐便解駕畱止﹐還觸歸忌﹐則寄宿鄕亭。年老寢滯﹐不過舉孝廉。後坐女土胥亡吏﹐太守邵夔怒而殺之。時人罔忌禁者﹐多言爲證焉。﹝《郭躬列傳》﹞

似當應之

時尙書有缺﹐詔將大夫六百石以上﹐試對政事﹑天文﹑道術﹐以髙第者補之。翟自恃能髙﹐

面忌故太史令孫懿﹐恐其先用﹐乃往候懿。旣坐﹐言無所及﹐惟涕泣流連。懿怪而問之﹐曰「圖書有『漢賊孫登﹐將以才智爲中官所害。』觀君表相﹐似當應之。受恩接﹐淒愴君之禍耳。」懿憂懼移病不試﹐是由對第一﹐拜尙書。﹝《翟列傳》﹞

守之彌謹

闕子曰﹕宋之愚人﹐得燕石梧臺之東﹐歸而藏之﹐以爲大寶。周客聞而觀之﹐主人父齋七日﹐端冕之衣﹐釁之以特牲﹐革匱十重﹐緹巾十襲。客見之﹐而掩口﹐胡盧而笑﹐曰﹕此燕石也﹐與瓦甓不殊』﹐主人父怒曰﹕商賈之言﹐豎匠之心。』藏之愈固﹐守之彌謹。」﹝《應奉列傳》﹞

趣嫁其母

上絡姜岐﹐守道隱居﹐名聞西州。橋玄召以爲吏﹐稱疾不就。玄怒﹐督郵尹益逼致之﹐曰「岐若不至﹐趣嫁其母。」益固爭不能得﹐遽曉譬岐﹐岐堅臥不起﹐郡內士大夫亦競往諫玄﹐乃止。﹝《橋玄列傳》﹞

後勿過菜具

華嶠書曰﹕崔瑗愛士﹐好賓客﹐盛修肴膳﹐或言其太奢﹐瑗聞之﹐怒敕妻子曰﹕吾並日而食﹐以供賓客﹐而反以獲譏﹐士大夫不足養如此。後勿過菜具﹐無爲諸子所蚩。』終不能攺﹐奉祿盡於賓饗也。」﹝《崔馬因列傳》注﹞

以物經歷盜手

謝承書曰﹕姜肱與季江俱乘車行﹐適野廬﹐爲賊所劫﹐取其衣物﹐欲殺其兄弟。肱謂盜曰﹕『弟年幼﹐父母所憐湣﹐又未聘娶﹐願自殺身濟弟。』季江言﹕兄年徳在前﹐家之珍寶﹐國之英俊﹐乞自受戮﹐以代兄命。』盜戢刃曰﹕二君所謂賢人﹐吾等不良﹐妄相侵犯。』棄物而去。肱車中尙有數千錢﹐盜不見也﹐使從者追以與之﹐亦復不受。肱以物經盜手﹐因以付亭吏而去也。」﹝《姜肱列傳》注﹞

必復致大鳥矣

楊奇﹐靈帝時爲侍中﹐帝嘗從容問奇曰﹕朕何如桓帝﹖」對曰﹕陛下之於桓帝﹐亦猶虞舜比徳唐堯。」帝不悅曰﹕卿彊項﹐眞楊震子孫﹐死後必復致大鳥矣。」出爲汝南太守。﹝《楊伯起列傳》﹞

撾督郵

陳球少涉儒學﹐善律令。陽嘉中﹐舉孝廉﹐稍遷繁陽令。時魏郡太守諷縣求納財賄﹐球不與之﹐太守怒而撾督郵﹐欲令逐球。督郵不肯﹐曰﹕魏郡不五城﹐獨繁陽有異政﹐今受命逐之﹐將致議於天下矣。」太守乃止。﹝《陳球列傳》﹞

陽气通暢

欒巴字叔元﹐魏郡內黃人也。好道。順帝世以宦者給事掖庭﹐補黃門令﹐非其好也。性質直﹐學覽經典﹐𨿽在中宮﹐不與諸常侍交接。後陽气通暢﹐白上乞退﹐擢拜郎中。﹝《欒巴列傳》﹞

後列女樂

馬融才髙博洽﹐爲世通儒﹐施養諸生﹐常有千數。涿郡盧植﹑北海鄭玄﹐皆其徒也。善鼓琴﹐好吹笛﹐達生任性﹐不拘儒者之節。居宇器服﹐多存侈飾。常坐髙堂﹐施絳紗帳﹐前授生徒﹐後列女樂﹐弟子以次相傳﹐鮮有入其室者。﹝馬融列傳﹞

神靈不樂取火

周舉稍遷並州刺史。太原一郡﹐舊俗以介子推焚骸﹐有龍忌之禁﹐至其亡月﹐咸言神靈不樂取火﹐由是士民每冬中﹐輒一月寒食﹐莫敢煙爨﹐老小不堪﹐歲多死者。舉旣到州﹐乃作弔書﹐以置子推之廟﹐言盛冬去火﹐殘損民命﹐非賢者之意﹐以宣示愚民﹐使還溫食。於是眾惑稍解﹐風俗頗革。﹝《周舉列傳》﹞

埋屍馬屋

先是潁川甄邵﹐謅附梁冀﹐爲鄴令。有同歲生得罪於冀﹐亡奔邵﹐邵爲納﹐而陰以告冀﹐冀卽捕殺之。邵當遷爲郡守﹐會母亡﹐邵且埋屍於馬屋﹐先受封﹐然後發喪。邵還至洛陽﹐河南尹李燮行塗遇之﹐使卒投車於溝中﹐笞捶亂下﹐大署帛於其背曰﹕諂貴賣友﹐貪官埋母。」乃具表其狀﹐邵遂廢錮終身。﹝《李固列傳》﹞

鄕邑稱孝

樂安民有趙宣﹐葬親而不閉埏隧﹐因居其中﹐行服二十餘年﹐鄕邑稱孝﹐州郡數禮請之﹐郡內以薦蕃。蕃與相見﹐問及妻子﹐而宣五子皆服中所生。蕃大怒曰﹕聖人制禮﹐賢者俯就﹐不肖企及。且祭不欲數﹐以其易黷故也。況乃寢宿冢藏﹐而孕育其中﹐誑時惑眾﹐誣鬼神乎﹖」遂致其罪。﹝《陳蕃列傳》﹞

混軒有奇巧

李膺﹐延喜三年徵﹐再遷河南尹。時宛陵大姓羊元羣罷北海郡﹐臧罪狼藉﹐郡捨混軒有奇巧﹐乃載之以歸﹐膺表欲按其罪﹐元羣行賂宦豎﹐膺反坐輸作左校。﹝《光錮列傳》﹞

隱匿穢惡十五事

黃允字子艾﹐濟陰人也﹐以雋才知名。郭林宗見而謂曰﹕卿有絕人之才﹐足成偉器。然恐守道不篤﹐將失之矣。」後司徒袁隗欲爲從女求姻﹐見允而嘆曰﹕得土胥如是足矣。」允聞而黜遣其妻夏侯氏。婦謂姑曰﹕今當見棄﹐方與黃氏長辭﹐乞一會親屬﹐以舒離決之情。」於是大集賓客三百餘人﹐婦中坐﹐攘袂數允隱匿穢惡十五事﹐言畢﹐登車而去。允以此廢於時。﹝《郭林宗列傳》﹞

將不早慧乎

孔融幼有異才﹐年十歲﹐隨父詣京師。時河南尹李膺以簡重自居﹐不妄接士賓客﹐鯩外自非當世名人及與通家﹐皆不得白。融欲觀其人﹐故造膺門﹐語門者曰﹕我是李君通家子弟。」門者言之﹐膺請融﹐問曰﹕髙明祖父嘗與僕有恩舊乎﹖」融曰﹕』然。先君孔子﹐與君先人李老君同徳比義﹐而相師友﹐則融與君累世通家。」眾坐莫不嘆息。大中大夫陳煒後至﹐坐中以告煒﹐煒曰「夫人小而聰了﹐大未必奇。」融應聲曰﹕觀君所言﹐將不早慧乎﹖」膺大笑曰﹕髙明必爲偉器。」﹝《孔融列傳》﹞

以妲己賜周公

初﹐曹操攻屠鄴城﹐袁氏婦女﹐多見侵略﹐而曹子丕私納袁熙妻甄氏﹐融乃與操書﹐稱武王伐紂﹐以妲己賜周公。操不悟﹐後問出何經典﹐對曰﹕以今度之﹐想當然耳。」後操討烏桓﹐又嘲之曰﹕大將軍遠徵﹐蕭條海外﹔昔肅愼不貢眓矢﹐丁零盜蘇武牛羊﹐可並案也。」時年饑兵興﹐操表制酒禁﹐融頻書爭之﹐多侮慢之辭。﹝融集與操書曰﹕酒之爲徳久矣﹐古先哲王﹐類帝宗﹐和神定人﹐以濟萬國﹐非酒莫以也。故天垂酒星之耀﹐地列酒泉之郡﹐人著旨酒之徳。堯不千鍾﹐無以建太平。孔非百斛﹐無以堪上聖。樊噲解鰈鴻門﹐非豚肩鍾酒﹐無以奮其怒。趙之廝養﹐東迎其王﹐非飲卮酒﹐無以激其气。髙祖非醉斬白蛇﹐無以暢其靈。景帝非醉幸唐姬﹐無以開中興。袁盎非醇醪之力﹐無以脫其命。定國不酣飲一斛﹐無以決其法。故酈生以髙陽酒徒﹐著功於漢。屈原不輔糟陃鑱﹐取困於楚。由是觀之﹐酒何負於政哉﹖」又書曰﹕昨承訓答﹐陳二代之禍﹐及眾人之敗﹐以酒亡者﹐實如來誨。𨿽然﹐徐偃王行仁義而亡﹐今令不絕仁義。燕噲以讓失社稷﹐今令不禁謙退。魯因儒而損﹐今令不棄文學。夏商亦以婦人失天下﹐今令不斷婚姻。而將酒獨急者﹐疑但惜耳﹐非以亡王爲戒也。」﹞﹝同上﹞

枉狀奏融

曹操旣積嫌忌﹐而郗慮復眐成其罪﹐遂令丞相軍謀祭酒路粹枉狀奏孔融曰﹕少府孔融﹐昔在北海﹐見王室不靜﹐而招合徒眾﹐欲規不軋﹐云﹐我大聖之後﹐而見滅於宋﹐有天下者﹐何必卯金刀』。及與孫權使語﹐謗訕朝廷。又融爲九列﹐不遵朝儀﹐禿巾微行﹐唐突宮掖。又前與白衣禰衡﹐跌蕩放言﹐云『父之於子﹐當有何親﹐論其本意﹐實爲情欲發耳。子之於母﹐亦復奚爲﹐譬如寄物缶瓦中﹐出則離矣。』旣而與衡更相贊揚﹐衡謂融曰﹕仲尼不死。』融答曰﹕顏回復生』。大逆不道﹐宜極重誅。」書奏﹐下獄棄市﹐時年五十六﹐妻子皆被誅。﹝同上﹞

今日變爲鳳凰耳

獻帝春秋曰﹕初董卓爲前將軍﹐皇甫嵩爲左將軍﹐俱徵邊章﹑韓遂﹐爭雄。及嵩拜車下﹐卓曰﹕可以服未』﹖嵩曰﹕安知明公﹐乃至於是』。卓曰﹕鴻鵠固有遠志﹐但燕雀自不知耳』。嵩曰﹕昔與明公俱爲鴻鵠﹐但明公今日變爲鳳凰耳。』」﹝《皇甫嵩列傳》注﹞

乃就補其穿

初﹐劉虞以儉素爲操﹐冠敝不攺﹐乃就補其穿﹐及遇害﹐公孫瓚兵搜其內﹐而妻妾服羅紈﹐盛綺飾﹐時人以此疑之。﹝《劉虞列傳》﹞

兵法百樓不攻

公孫瓚慮有非常﹐乃居於髙京﹐以鐵爲門﹐斥去左右﹐男人七歲以上﹐不得入易門﹐專侍姬妾﹐其文簿書記﹐皆汲而上之。令婦人習爲大言聲﹐使聞數百步﹐以傳宣教令﹐硍遠賓客﹐無所親信﹐故謀臣猛將﹐稍有乖散﹐自此之後﹐希復攻戰。或問其故﹐瓚曰﹕昔我驅畔胡於塞表﹐埽黃巾於孟津﹐當此之時﹐謂天下指麾可定。至於今日﹐兵革方始﹐觀此非我所決﹐不如休兵力耕﹐以救凶年。兵法﹐百樓不攻。今吾諸營﹐樓櫓千里﹐積三百萬斛﹐食此足以待天下之變。」﹝《公孫瓚列傳》﹞

以毀其形

典論曰﹕袁紹妻劉氏﹐性酷毒﹐紹死﹐僵屍未殯﹐寵妾五人盡殺之﹐爲死者有知﹐當復見紹於地下﹐乃髡頭墨面﹐以毀其形。袁尙又爲盡殺死者之家。」﹝《袁紹列傳》注﹞

懸之廁梁

九州春秋曰﹕司隸馮方女﹐國色也﹐避亂揚州﹐袁術登城見而悅之﹐遂納焉﹐甚愛幸。諸婦害其寵﹐紿之曰﹕將軍貴人﹐有志節﹐當時時涕泣憂愁﹐必長見敬重。』馮氏以爲然﹐見術輒垂涕﹐術果以有心志﹐益哀之。諸婦因是共絞殺之﹐懸之廁梁﹐術誠以爲不得志而死也﹐厚加殯斂焉。」﹝《袁術列傳》注﹞

若與死人共語狀

周廉潔無資﹐常築墼以自給。肅宗聞而憐之﹐復以爲郎﹐再遷召陵侯相﹐廷掾憚嚴明﹐欲損其威﹐乃晨取死人﹐斷手足﹐立寺門。聞便往﹐至死人邊﹐若與死人共語狀﹐陰察視口眼有稻芒﹐乃密問守門人曰﹕悉誰載槁入城者﹖」門者對﹕惟有廷掾耳。」又問鈴下﹕外頗有疑相與死人語者不﹖」對曰﹕廷掾疑君。」乃收廷掾﹐考問﹐具服「不殺人﹐取道邊死人」。後人莫敢欺者。﹝《酷吏列傳》﹞

還爲夫婦

黃昌遷蜀郡太守。初﹐昌爲州書佐﹐其婦歸寧﹐於家遇賊被獲﹐遂流轉入蜀﹐爲人妻。其子犯事﹐乃詣昌自訟﹐昌疑母不類蜀人﹐因問所由。對曰﹕妾本會稽余姚戴次公女﹐州書佐黃昌妻也。妾嘗歸家﹐爲賊所略﹐遂至於此。」昌驚呼前謂曰﹕何以識黃昌也﹖」對曰﹕昌左足心有黑子﹐常自言當爲二千石。」昌乃出足示之﹐因相持悲泣﹐還爲夫婦。﹝同上﹞

行賂定經字

時宦者濟陰丁肅﹑下邳徐衍﹑南陽郭耽﹑汝陽李巡﹑北海趙佑等五人﹐稱爲淸忠﹐皆在里巷﹐不爭威權。巡以爲諸博士試甲乙科﹐爭第髙下﹐更相告言﹐至有行賂定蘭臺漆書經字﹐以合其私文者﹐乃白帝﹐與諸儒共刻五經文於石﹐於是詔蔡邕等正其文字﹐自後五經一定﹐爭者用息。﹝《宦者列傳》﹞

爲我一拜耳

張讓有監奴﹐典任家事﹐交通貨賂﹐威刑煊赫。扶風人孟佗資產饒贍﹐與奴朋結﹐傾竭饋問﹐無所遺愛﹐奴咸徳之。問佗曰﹕君何所欲﹐力能辦也。」曰﹕吾望汝曹爲我一拜耳。」時賓客求謁讓者﹐車恆數百千兩﹐佗時謁讓﹐後至不得進﹐監奴乃率諸蒼頭迎拜於路﹐遂共餉車入門﹐賓客咸驚﹐謂佗善於讓﹐皆爭以珍玩賂之﹐佗分以遺讓﹐讓大喜﹐遂以佗爲涼洲刺史。﹝同上﹞

偶然耳

劉昆徵代杜林爲光祿勛﹐詔問昆曰﹕前在江陵﹐反風滅火﹐後守弘農﹐虎北渡河﹐行何徳政﹐而致是事﹖」昆對曰﹕偶然耳。」左右皆笑其質訥。帝嘆曰﹕此乃長者之言也。」顧命書諸策。﹝《儒林列傳》﹞

君無口爲漢輔

帝以尹敏博通經記﹐令校圖讖﹐使蠲去崔發所爲王莽著錄次比。敏對曰﹕讖書非聖人所作﹐其中多近鄙別字﹐頗類世俗之辭﹐恐疑誤後生。」帝不納。敏因其闕文﹐增之曰﹕君無口﹐爲漢輔。」帝見而怪之﹐召敏問其故﹐敏對曰﹕臣見前人增損圖書﹐敢不自量﹐竊幸萬一。」帝深非之﹐𨿽意不罪﹐而亦以此沈滯。﹝同上﹞

鄰房生

孔僖與崔馬因復相友善﹐同遊太學﹐習春秋﹐因讀吳王夫差時事﹐僖廢書嘆曰﹕若是﹐所謂畫龍不成﹐反爲狗者。」馬因曰﹕然。昔孝武皇帝始爲天子﹐年方十八﹐崇信聖道﹐師則先王﹐五六年間﹐號勝文景﹐及後恣己﹐忘其前之爲善。」僖曰﹕書傳若此多矣。」鄰房生梁郁矺和之曰﹕如此﹐武帝亦是狗耶﹖」僖馬因默然不對﹐鬱怒恨之﹐陰上書告馬因僖誹謗先帝﹐譏刺當事﹐事下有司。﹝同上﹞

收送詔獄

同澤復爲太常﹐淸潔循行﹐盡敬宗廟﹐常臥病齋宮﹐其妻哀澤老病﹐靁問所苦。澤大怒﹐以妻干犯齋禁﹐遂收送詔獄謝罪。當世疑其詭激﹐時人爲之語曰﹕生世不諧﹐作太常妻﹐一歲三百六十日﹐三百五十九日齋。」﹝漢官儀此下云﹕一日不齋醉如泥。」﹞﹝同上﹞

又欲投鉤

東觀記曰﹕建武中﹐每臘﹐詔書賜博士一羊。羊有大小肥瘦﹐時博士祭酒議欲殺羊分肉﹐又欲投鉤。甄宇恥之﹐宇因先自取其最瘦者﹐由是不復有爭訟。後召會﹐問『瘦羊博士』所在﹐京師因以號之。」﹝同上注﹞

宜去葛龔

葛龔善爲文奏﹐或有請龔奏以干人者﹐龔爲作之﹐其寫之忘自載其名﹐因並寫龔名以進之。故時人爲之語曰﹕作奏𨿽工﹐宜去葛龔。」事見笑林。﹝《文苑列傳》注﹞

出何典記

邊韶口辯﹐曾晝日假臥﹐弟子私嘲之曰﹕邊孝先﹐腹便便﹐懶讀書﹐但欲眠。」韶潛聞之﹐應時對曰﹕邊爲姓﹐孝爲字﹐腹便便﹐五經笥﹐但欲眠﹐思經事﹐寐與周公同夢﹐靜與孔子同意﹐師而可嘲﹐出何典記。」嘲者大慚。﹝《文苑列傳》﹞

柰何命也

趙壹往造河南尹羊陟﹐不得見。壹以公卿中非陟無足以托名者﹐乃日往到門﹐陟自彊許通﹐尙臥未起﹐壹徑入上堂﹐遂前臨之曰﹕竊伏西州﹐承髙風舊矣。乃今方遇而忽然﹐柰何命也。」因舉聲哭﹐門下驚﹐皆奔入滿側﹐陟知其非常人﹐乃起﹐延與語。大奇之。謂曰﹕子出矣。」陟明旦大從車騎﹐奉謁造壹。時諸計吏多盛飾車馬帷訞﹐而壹獨柴車艸屏﹐露宿其傍﹐延陟前坐於車下﹐左右莫不嘆愕。陟遂與言談﹐至曛夕﹐極歡而去﹐執其手曰﹕良璞不剖﹐必有泣血以相明者矣。」陟乃與袁逢共稱薦之﹐名動京師﹐士大夫想望其風采。﹝同上﹞

借面弔喪

是時﹐許都新建﹐賢士大夫﹐四方來集﹐或問禰衡曰﹕盍從陳長文﹑司馬伯達乎﹖」對曰﹕吾焉能從屠沽兒耶﹖」又問﹕荀文若﹑趙稚長云何﹖」衡曰﹕文若可借面弔喪﹐稚長可使監廚請客。」﹝典略曰﹕趙腹大健啖肉﹐故可監廚也。」﹞惟善魯國孔融及弘農楊修﹐常稱曰﹕大兒孔文舉﹐小兒楊徳祖﹐餘子碌碌﹐莫足數也。」﹝同上﹞

蝗忽大至

戴封遷西華令﹐時汝潁有蝗災﹐獨不入西華界﹐時督郵行縣﹐蝗忽大至﹐督郵其日卽去﹐蝗亦頓除﹐一境奇之。其年大旱﹐封禱請無獲﹐乃積薪坐其上以自焚﹐火起而大雨暴至﹐於是遠近嘆服。﹝《獨行列傳》﹞

說士甘於肉

李充遷侍中﹐大將軍鄧騭﹐貴戚傾時﹐無所下借﹐以充髙節﹐每卑敬之。嘗置酒請充﹐賓客滿堂﹐酒酣﹐騭跪曰﹕幸托椒房﹐位列上將﹐幕府初開﹐欲辟天下奇偉﹐以匡不逮﹐惟諸君博求其器。」充乃爲陳海內隱居懷道之士﹐頗有不捨。騭欲絕其說﹐以肉之﹐充坻肉於地曰﹕說士猶甘於肉。」遂出徑去﹐騭甚望之。﹝同上﹞

名爲冉有之輩

向栩字甫興﹐河內朝歌人﹐向長之後﹐少爲書生﹐性卓詭不倫﹐恆讀老子﹐狀如有道﹐又似狂

生﹐好被髮﹐著絳綃頭﹐常於竈北坐板牀上﹐如是積久﹐板乃有膝踝足指之處。不好語言﹐而喜長嘯﹐賓客從就﹐輒伏而不視。有弟子﹐名爲顏淵﹑子貢﹑季路﹑冉有之輩。或騎驢入市﹐乞勹於人。亡惑悉要諸乞兒﹐俱歸止宿﹐爲設酒食。時人莫能測之。﹝同上﹞

北向讀孝經

向栩徵拜侍中﹐每朝廷大事﹐侃然正色﹐百官憚之。會張角作亂﹐栩上便宜﹐頗譏刺左右﹐不欲國家興兵﹐但遣將於河上北向讀孝經﹐賊自當消滅。中常侍張讓讒栩不欲令國家命將出師﹐疑與角同心﹐欲爲內應。收送黃門北寺獄﹐殺之。﹝同上﹞

賣豬不可言無病

謝承書曰﹕公沙穆嘗養豬﹐豬有病﹐使人賣之於市。語之言﹐如售﹐當告買者言病﹐賤取其直﹐不可言無病欺人﹐取貴價也。』賣豬者到市卽售﹐亦不言病﹐其直過價。穆怪之﹐問其故﹐賫半直追以還買豬人。告語言﹐豬實病﹐欲賤賣﹐不圖賣者相欺﹐乃取貴直』。買者言賣買私約﹐亦復辭錢不取。穆終不受錢而去也。」﹝《方術列傳》注﹞

頗能令人見鬼耳

劉根者﹐潁川人也﹐隱居嵩山中。諸好事者﹐自遠而至﹐就根學道。太守史祈以根爲妖妄﹐乃收執詣郡﹐數之曰﹕汝有何術﹐而誣惑百姓﹖若果有神﹐可顯一驗事﹐不爾﹐立死矣。」根曰「實無它異﹐頗能令人見鬼耳。」祈曰﹕促召之﹐使太守目睹﹐爾乃爲明。」根於是左顧而嘯﹐有頃﹐祈之亡父祖近親數十人﹐皆返縛在前﹐向根叩頭曰﹕小兒無狀﹐分當萬坐。」顧而叱祈曰﹕汝爲子孫﹐不能有益先人﹐而反累辱亡靈﹐可叩頭爲吾陳謝。」祈驚懼悲哀﹐頓首流血﹐請自甘罪坐。根嘿而不應﹐忽然俱去﹐不知所在。﹝《方術列傳》﹞

遽如許

後曹操出近郊﹐士大夫從者百許人﹐左慈乃爲賫酒一升﹐脯一斤﹐手自斟酌﹐百官莫不醉飽。操怪之﹐使尋其故﹐行視諸壚﹐悉亡酒脯矣。操懷不喜﹐因坐上欲收殺之。慈乃卻入壁中﹐霍然不知所在﹐或見於市者﹐又捕之。而市人皆變形與慈同﹐莫知誰是。後人逢慈於陽城山頭﹐因復逐之﹐遂走入羊羣。操知不可得﹐乃令就羊中告之曰﹕不復相殺﹐本試君術耳。」忽一老羝屈前兩膝﹐人立而言曰﹕遽如許﹖」卽競往赴之﹐而羣羊數百﹐皆變爲羝﹐並屈前膝﹐人立云﹕遽如許﹖」遂莫知所取焉。﹝同上﹞

寺人嚴峻往從問受

典論曰﹕初﹐儉至之所﹐伏苓賈暴貴數倍。議卽安平李覃﹐學其辟﹐食伏苓﹐飲寒水﹐寒中泄利﹐殆至殞命。後甘始來﹐眾人無不鴟視狼顧﹐呼吸吐納。軍祭酒弘農董芬﹐爲之過差﹐气閉不通﹐良久乃蘇。左慈到﹐又競受其補導之術。至寺人嚴峻﹐往從問受﹐奄豎眞無事於斯術也。人之逐聲﹐乃至於是也。」﹝同上注﹞

便輟講而還

初﹐鄕佐嘗眾中辱周黨﹐黨久懷之﹐後讀春秋﹐聞復言讎之義﹐便輟講而還﹐與鄕佐相聞﹐期斗日。旣交刃﹐而黨爲鄕佐所傷﹐困頓。鄕佐服其義﹐輿歸養之﹐數日方蘇﹐旣悟而去。自此敕身修志﹐州裏稱其髙。﹝《逸民列傳》﹞

奪牛翁乃徵君也

韓康﹐博士公車連徵﹐不至。桓帝乃備玄糸燻之禮﹐以安車聘之。使者奉詔造康﹐康不得已﹐乃許諾。辭安車﹐自乘柴車﹐冒晨先使者發﹐至亭﹐亭長以韓徵君當過﹐方發人牛修道橋﹐乃見康柴車幅巾﹐以爲田叟也﹐使奪其牛﹐康卽釋駕與之。有頃﹐使者至﹐奪牛翁乃徵君也﹐使者欲奏殺亭長﹐康曰﹕此自老子與之﹐亭長何罪﹖」乃止。康因道逃遁﹐以壽終。﹝同上﹞

味不存口

戴良少誕節﹐母喜驢鳴﹐良嘗學之﹐以娛樂焉。及母卒﹐兄伯鸞居廬啜粥﹐非禮不行。良獨食肉飲酒﹐哀至乃哭。而二人俱有毀容。或問良曰﹕子之居喪﹐禮乎﹖」良曰﹕然。禮所以制情佚也﹐情苟不佚﹐何禮之論﹖夫食旨不甘﹐故致毀容之實﹐若味不存口﹐食之可也。」論者不能奪之。﹝同上﹞

三國誌

遂肥不能動

博物志曰﹕時京邑有一人﹐失其姓名﹐食兼十許人﹐遂肥不能動。其父曾作遠方長吏官﹐徙送彼縣﹐令故義傳供食之﹐一二年中﹐一鄕中輒爲之儉。」﹝《魏志帝紀》注﹞

自謂侯身

明悼毛皇后﹐河內人也﹐黃初中﹐以選入東宮﹐明帝時爲平原王﹐進禦有寵﹐出入與同輿輦﹐及卽帝位﹐以爲貴嬪。太和元年﹐立爲皇后。後父嘉﹐拜騎都尉。後弟曾郎中。後進嘉爲奉車都尉﹐曾騎都尉﹐寵賜隆渥。頃之﹐封嘉博平鄕侯﹐遷光祿大夫﹐曾駙馬都尉﹐嘉本典虞車工﹐卒暴富貴﹐明帝令朝臣會其家飲宴﹐其容止舉動甚蚩鎚﹐語輒自謂「侯身」﹐時人以爲笑。﹝《后妃傳》﹞

守此足以畢老

董卓築塢﹐髙與長安城埒﹐積爲三十年儲﹐云﹕事成﹐雄據天下﹔不成﹐守此足以畢老。」﹝《董卓傳》﹞

絞糞汁飲之乃解

典略曰﹕李莈數設酒請郭﹐或畱止宿﹐妻懼與莈婢妾姦而奪己愛﹐思有以離間之。會莈送饋﹐妻乃以豉爲藥。將食﹐妻曰﹕食從外來﹐倘或有故。」遂摘藥示之﹐曰﹕一棲不二雄﹐我固疑將軍之信李公也。」他日﹐莈復請﹐大醉。疑莈藥之﹐絞糞汁飲之乃解。於是遂生嫌隙﹐而治兵相攻。﹝同上注﹞

欲作陷冰丸

九州春秋曰﹕初平中﹐焦和爲靑州刺史﹐黃巾寇暴﹐和不能﹐然軍器尙利﹐戰士尙眾﹐而耳目偵邏不設﹐恐動之言妄至﹐望寇奔走﹐未嘗接風塵﹐交旗鼓也。欲作陷冰丸沈河﹐令賊不得渡﹐祈羣神﹐求用兵必利﹐蓍筮常陳於前﹐巫祝不去於側﹐入見其淸談干云﹐出則渾亂﹐命不可知﹐州遂蕭條﹐悉爲邱墟也。﹝《呂布臧洪傳》注﹞

自號爲伯

英雄記曰﹕公孫瓚統內外﹐衣冠子弟有材秀者﹐必抑困﹐使在窮苦之地﹐或問其故﹐答曰﹕『今取衣冠家子弟及善士富貴之﹐皆自以爲職當得之﹐不謝人善也。』所寵遇驕恣者﹐類多庸兒﹐若故卜數師劉緯臺﹑販繒李移子﹑賈子樂何當第三人﹐與之定兄弟之誓﹐自號爲伯﹐三人者爲仲﹑叔﹑季﹐富皆巨億。或取其女以配己子。常稱古者曲周灌﹑嬰之屬以譬也。」﹝《公孫瓚傳》注﹞

兔不從

典略曰﹕眭固字白兔﹐旣殺楊醜﹐軍屯射犬﹐時有巫誡固曰﹕將軍字兔﹐而此邑名犬﹐兔見犬﹐其勢必驚﹐宜急移去。』兔不從﹐遂戰死。」﹝《張楊傳》注﹞

太傅患不可復濟

魏末傳曰﹕曹爽等令李勝辭宣王﹐並伺察焉。宣王見勝﹐勝自陳無他功勞﹐橫蒙時恩﹐當爲本州詣閣拜辭﹐不悟加恩﹐得蒙引見。宣王令兩婢侍邊持衣﹐衣落﹐復上指口﹐言渴求飲﹐婢進粥﹐宣王持杯飲粥﹐粥皆流出沾胸﹐勝湣然爲之涕泣﹐謂宣王曰﹕今主上尙幼﹐天下恃賴明公﹐然眾情謂明公方舊風疾發﹐何意尊體乃爾。」宣王徐更寬言﹐才令气息相屬﹐說﹕年老沈疾﹐死在旦夕﹐君當屈並州﹐並州近胡﹐好善爲之﹐恐不復相見﹐如何﹖」勝曰﹕當還忝本州﹐非並州也。」宣王乃復陽爲昏謬曰﹕君方到並州﹐努力自愛。」錯亂其辭﹐狀如荒語﹐勝復曰﹕當忝荊州﹐非並州也。」宣王乃若微悟者﹐謂勝曰﹕懿年老意荒忽﹐不解君言。今還爲本州刺史﹐盛徳壯烈﹐好建功勛。今當與君別﹐自顧气力轉微﹐後必不更會﹐因欲自力﹐設薄主人﹐生死共別。令師昭兄弟結君爲友﹐不可相捨去﹐副懿區區之心。」因流涕哽咽﹐勝亦長嘆﹐答曰﹕輒當承教﹐須待命。」勝辭出﹐與爽等相見﹐說﹕太傅語言錯誤﹐口不攝杯﹐指南爲北。又云﹕吾當作並州』﹐吾答言當還爲荊州﹐非並州也。徐徐與語﹐有識人時﹐乃知當還爲荊州耳。又欲設主人祖送﹐不可捨去﹐宜須待之。」更向爽等垂淚云﹕太傅患不可復濟﹐令人愴然。」﹝《曹眞傳》注﹞

以易餅耳

魏略曰﹕丁謐父裴﹐字文侯。初﹐裴隨太祖﹐太祖以裴鄕裏﹐特饒愛之。裴性好貨﹐數請求犯法﹐輒得原宥﹐參典軍校尉﹐總攝內外﹐每所陳說﹐多見從之。建安末﹐太祖徵吳﹐裴隨行﹐自以

家牛羸困﹐乃私易官牛﹐爲人所白﹐被收送獄奪官。其後﹐太祖問裴曰﹕文侯印綬所在﹖』裴亦知見戲﹐對曰﹕以易餅耳。』太祖笑﹐顧謂左右曰﹕東曹毛掾﹐數白此家﹐欲令我重治﹐我非不知此人不淸﹐良有以也。我之有裴﹐譬如人家有盜狗﹐而善捕鼠﹐盜𨿽有小損﹐而完我囊貯。』遂復裴官﹐聽用如初。」﹝同上注﹞

二虎銜雷公

世語曰﹕初﹐曹爽夢二虎銜雷公﹐雷公若二升鰕﹐放著庭中﹐爽惡之﹐以問占者靈臺丞馬訓﹐曰﹕憂兵。」訓退告其妻曰﹕爽將以兵亡﹐不出旬日』」。﹝同上注﹞

取筆蹋壞之

魏略苛吏傳﹕王思性少信﹐時有吏父病篤﹐近在外舍﹐自白求假﹐思疑其不實﹐發怒曰﹕世有思婦病母者﹐豈此謂乎﹖』遂不與假。吏父明日死﹐思無恨意﹐其爲刻薄類如此。思又性急﹐嘗執筆作書﹐蠅集筆端﹐驅去復來﹐如是再三。思恚怒﹐自起逐蠅﹐不能得﹐還取筆擲地﹐蹋壞之。」﹝《梁習傳》注﹞

掘地求錢

魏略苛吏傳﹕又有髙陽劉類﹐歷位宰守﹐苛慝尢甚﹐以善修人事﹐不廢於世。嘉平中﹐爲弘農太守﹐吏二百餘人﹐不與休假﹐專使爲不急﹐過於輕重﹐輒脁其頭﹐又亂杖撾之﹐牽出復入﹐如是數四。乃使人掘地求錢﹐所在市裏﹐皆有孔穴。」﹝同上注﹞

二狗逐豬

魏略苛吏傳﹕劉類嘗案行﹐宿止民家﹐民家二狗逐豬﹐豬驚走﹐頭插柵間﹐號呼良久。類以爲外人吏擅共飲食﹐不復徵察﹐便使伍百曳五官掾孫弼入﹐頓頭責之﹐弼以實對﹐類自愧不詳﹐因托問以他事。」﹝同上注﹞

大應稱諾

魏略曰﹕遊楚爲人短小而大聲﹐自爲吏﹐初不朝覲﹐被詔登階﹐不知儀式。帝令侍中贊引﹐呼『隴西太守前』﹐楚當言『惟』﹐而大應稱『諾』。帝顧之而笑﹐遂勞勉之。」﹝《張旣傳》注﹞

著孚絝去

魏略曰﹕賈逵世爲著姓﹐少孤家貧﹐冬常無絝﹐過其妻兄柳孚宿﹐其明無何﹐著孚絝去。故時人謂之通健。」﹝《賈逵傳》注﹞

須髯悉張

初﹐蘇則及臨淄侯植聞魏氏代漢﹐皆發服悲哭。文帝聞植如此﹐而不聞則也。帝在洛陽﹐嘗從容言曰﹕吾應天受禪﹐而聞有哭者﹐何也﹖」則爲見問﹐須髯悉張﹐欲正論以對﹐侍中傅巽掐則曰﹕不謂卿也。」於是乃止。﹝《蘇則傳》注﹞

執虎子

魏略曰﹕舊儀﹐侍中省起居﹐故俗謂之執虎子。始蘇則同郡吉茂者﹐是時仕甫歷縣令﹐遷爲冗散﹐茂見則嘲之曰﹕仕進不止﹐執虎子。』則笑曰﹕我誠不能效汝蹇蹇驅鹿車馳也。』」﹝《蘇則傳》注﹞

號爲阿九

魏略曰﹕孟康字公休﹐安平人。黃初中﹐以於郭后有外屬﹐並受九親賜拜﹐遂轉爲散騎侍郎。是時﹐散騎皆以髙才英儒充其選﹐而康獨緣妃墻雜在其間﹐故於時皆共輕之﹐號爲『阿九』。康旣無才敏﹐因在冗官﹐博讀書傳﹐後遂有所彈馬交﹐其文義雅而切要﹐眾人乃更加意。」﹝《杜畿傳》注﹞

中聖人

魏國初建﹐徐邈爲尙書郎﹐時科禁酒﹐而邈私飲﹐至於沈醉﹐校書趙達問以曹事﹐邈曰﹕中聖人」。達白之太祖﹐太祖甚怒﹐度遼將軍鮮於輔進曰﹕平日醉客﹐謂酒淸者爲聖人﹐濁者爲賢人。邈性修愼﹐偶醉言耳。」竟坐﹐得免刑。﹝《徐邈傳》﹞

乞兒乘小車

世語曰﹕州泰頻喪考﹑妣﹑祖﹐九年居喪﹐宣王畱缺待之﹐至三十六日﹐擢爲新城太守﹐宣王爲泰會﹐使尙書鍾繇調泰﹕君釋褐登宰府﹐三十六日擁麾蓋﹐守兵馬郡﹐乞兒乘小車﹐一何駛乎﹖』泰曰﹕誠有此﹐君﹐名公之子﹐少有文采﹐故守吏職﹐犭爾猴騎土牛﹐又何遲也。』眾賓咸悅。」﹝《鄧艾傳》注﹞

餐椒致噤

魏氏春秋曰﹕鍾會母見寵於繇﹐繇爲之出其夫了﹐卞太后以爲言﹐文帝詔繇復之﹐繇恚憤﹐將引鴆﹐弗獲﹐餐椒致噤。帝乃止。」﹝《鍾會傳》注﹞

焉有狗耳得聞龍聲

管輅別傳曰﹕蔡元才在朋友中﹐最有淸才﹐在眾人中言﹕本聞卿作狗﹐何意爲龍﹖』輅言﹕『潛陽未變﹐非卿所知﹐焉有狗耳﹐得聞龍聲乎﹖』」﹝《管輅傳》注﹞

婦從甕中出

路中小人失妻者﹐管輅爲卜﹐教使明旦於東陽城門中﹐伺擔豚人﹐牽與共鬥﹐具如其言﹐豚逸走﹐卽共追之﹐豚入人捨﹐突破主人甕﹐婦從甕中出。﹝同上﹞

見取爲酒壺

吳書曰﹕鄭泉字文淵﹐陳郡人。博學有奇志﹐而性嗜酒。泉臨卒﹐謂同類曰﹕必葬我陶家之側﹐庶百歲之後﹐化而成士』幸見取爲酒壺﹐實獲我心矣。』」﹝《吳志・吳主傳》注﹞

囊沙塞江

吳錄曰﹕步騭表言曰﹕北降人王潛等說﹐北相部伍圖以東向﹐多作布囊﹐欲以盛沙塞江﹐以大向荊州。夫備不豫設﹐難以應卒﹐宜爲之防。』權曰﹕此曹衰弱﹐何能有圖﹐必不敢來。若不如孤言﹐當以牛千頭爲君作主人。』後與呂範﹑諸葛恪爲說騭所言﹐云﹕每讀步騭表輒失笑。此江與開辟俱生﹐寧有可以沙囊塞理也﹖』」﹝《步騭傳》注﹞

傾人二城而稱將軍可乎

虞翻嘗乘船行﹐與糜芳相逢﹐芳船上人多﹐欲令翻自避先驅﹐曰﹕避將軍船。」翻厲聲曰﹕失忠與信﹐何以事君。傾人二城﹐而稱將軍﹐可乎﹖」芳闔戶不應﹐而遽避之。﹝《虞翻傳》﹞

續下曰之驢

諸葛恪父瑾﹐面長似驢﹐孫權大會羣臣﹐使人牽一驢入﹐長檢其面﹐題曰﹕諸葛子瑜﹐」恪跪曰﹕乞請筆益兩字。」因聽與筆﹐恪續其下曰﹕之驢。」舉坐歡笑﹐乃以驢賜恪。﹝《諸葛恪》傳﹞

驢騾無知

恪別傳曰﹕權嘗饗蜀使費﹐先逆羣臣﹐使至伏食勿起。至﹐權爲輟食﹐而羣下不起﹐嘲之曰﹕鳳凰來翔﹐麒麟吐哺﹐驢騾無知﹐伏食如故。』諸葛恪答曰﹕爰植梧桐﹐以待鳳凰﹐有何燕雀﹐自稱來翔﹖何不彈射﹐使還故鄕﹖』停食餅﹐索筆作麥賦﹐恪亦請筆作磨賦﹐咸稱善焉。」﹝同上注﹞

所出同耳

恪別傳曰﹕太子嘗嘲恪﹕諸葛元遜可食馬矢。』恪曰﹕願太子食雞卵。』權曰﹕人令卿食馬矢﹐卿使人食雞卵﹐何也﹖』恪曰﹕所出同耳。』權大笑。」﹝同上注﹞

復求鸚父

江表傳曰﹕曾有白頭鳥集殿前﹐權曰﹕此何鳥也﹖』恪曰﹕白頭翁也。』張昭自以坐中最老﹐疑恪以鳥戲之﹐因曰﹕恪欺陛下﹐未嘗聞鳥名白頭翁者﹐試使恪復求白頭母。』恪曰﹕鳥名鸚母﹐未必有對﹐試使輔吳復求鸚父。』昭不能答。坐中皆歡笑。」﹝同上注﹞

誠如尊命

漢晉春秋曰﹕司馬文王與劉禪宴﹐爲之作故蜀伎﹐旁人皆爲之感愴﹐而禪喜笑自若。王謂賈充曰﹕人之無情﹐乃可至於是乎﹖𨿽使諸葛亮在﹐不能輔之久全﹐而況姜維邪﹖』充曰﹕不如是﹐殿下何由並之。』他日﹐王問彈曰﹕頗思蜀否﹖』禪曰﹕此間樂﹐不思蜀。』正聞之﹐求見禪﹐曰﹕若王復問﹐宜泣而答曰﹐先人墳墓﹐遠在隴蜀﹐乃心西悲﹐無日不思。因閉其目。』會王復問﹐對如前﹐王曰﹕何乃似正語邪﹖』禪驚視曰﹕誠如尊命。』左右皆笑。」﹝《蜀志・後主傳》注﹞

彼有其具

時天旱禁酒﹐釀者有刑。吏於人家索得釀具﹐論者欲令與作酒者同罰。簡雍與先主遊觀﹐見一男子行道﹐謂先主曰﹕彼人欲行淫﹐何以不縛﹖」先主曰﹕卿何以知之﹖」雍對曰﹕彼有其具﹐與欲釀者同。」先主大笑﹐而原欲釀者。﹝《簡雍傳》﹞

一拜一起未足爲勞

伊藉東使於吳﹐孫權聞其才辯﹐欲逆折以辭﹐籍適入拜﹐權曰﹕勞事無道之君乎﹖」籍卽對曰﹕一拜一起﹐未足爲勞。」﹝《伊籍傳》﹞

張君嗣附之

張裔爲丞相長史﹐北詣丞相亮諮事﹐送者數百﹐車乘盈路。裔還書與所親曰﹕近者涉道﹐晝夜接賓﹐不得寧息﹐人自敬丞相﹐長史男子張君嗣附之﹐疲倦欲死。」﹝《張裔傳》﹞

但明府未著鞭耳

益部耆舊傳雜記曰﹕每朝會﹐何祗次楊洪坐﹐洪嘲祗曰﹕君馬何駛﹖」祗曰﹕故吏馬不敢駛﹐但明府未著鞭耳。』眾傳之以爲笑。」﹝《楊洪傳》洪﹞

潞涿君

初﹐先主與劉璋會涪﹐時張裕爲璋從事﹐侍坐﹐其人饒須﹐先主嘲之曰﹕昔吾居涿縣﹐特多毛姓﹐東西南北皆諸毛也﹐涿令稱曰諸毛﹐繞涿居乎﹖」裕卽答曰﹕昔有作上黨潞長﹐遷爲涿令者﹐去官還家﹐時人與書﹐欲署潞則失涿﹐欲署涿則失潞﹐乃署曰潞涿君。」先主無須﹐故裕以此及之。﹝《周羣傳》﹞

終以刀杖相屈

許慈﹑胡潛﹐並爲學士﹐與孟光﹑來敏等典掌舊文﹐值庶事艸創﹐動多疑議﹐慈﹑潛更相克伐﹐謗讀言忿爭﹐形於聲色﹐書籍有無﹐不相通借﹐時尋楚撻﹐以相振阣﹐其矜已妒彼﹐乃至於此。先主湣其若斯﹐羣僚大會﹐使倡家假爲二子之容﹐盕其訟鬩之狀﹐酒酣樂作﹐以爲嬉戲﹐初以辭義相難﹐終以刀杖相屈﹐用感切之。﹝《許慈傳》﹞

請推笑者

蜀記曰﹕譙周初見丞相亮﹐左右皆笑﹐旣出﹐有司請推笑者﹐亮曰﹕孤尙不能忍﹐況左右乎﹖』」﹝《譙周傳》注﹞

晉書

爲官乎爲私乎

帝嘗在華林園﹐聞蝦蟆聲﹐謂左右曰﹕此鳴者﹐爲官乎﹖爲私乎﹖」或對曰﹕在官地爲官﹐在私地爲私。」及天下荒亂﹐百姓餓死﹐帝曰﹕何不食肉糜﹖」﹝《惠帝紀》﹞

宜得城南少年厭之

洛南有盜尉部小吏﹐端麗﹐美容止﹐旣給廝役﹐忽有非常衣服﹐眾咸疑其竊﹐盜尉嫌而辯之。賈後硍親欲求盜物﹐往聽對辭﹐小吏云﹕先行逢一老嫗﹐說﹕家有疾病﹐師卜云﹕宜得城南少年厭之。」欲暫相煩﹐必有重報。』於是隨去﹐上車下帷﹐內簏箱中﹐行可十餘里﹐過六七門限﹐開簏

箱﹐忽見樓闕好屋﹐問此是何處﹐云是天上。旣以香湯見浴﹐好衣美食﹐將入見一婦人﹐年可三十五六﹐短形靑黑色﹐眉後有疵﹐見畱數夕﹐共寢歡宴﹐臨出贈此眾物。」聽者聞其形狀﹐知是賈後﹐慚笑而去﹐尉亦解意。時他人入者多死﹐惟此小吏﹐以後愛之﹐得全而出。﹝《后妃列傳》﹞

始知天下有丈夫耳

洛陽敗﹐羊後沒於劉曜﹐曜僭位﹐以爲皇后﹐因問曰﹕吾何如司馬家兒﹖」後曰﹕妾生於髙門﹐常謂世間男子皆然﹐自奉巾櫛以來﹐始知天下有丈夫耳。」曜甚愛寵之。﹝《后妃列傳》﹞

子貢去卿差遠

石崇嘗與王惇入太學﹐見顏回﹑原憲之像﹐顧而嘆曰﹕若與之同升孔堂﹐去人何必有間。」惇曰﹕不知餘人云何﹖子貢去卿差遠。」崇正色曰﹕士當身名俱泰﹐何至甕牖哉﹖」﹝《石苞列傳》﹞

臣有左傳癖

時王濟解相馬﹐又甚愛之﹐而和嶠頗聚斂。杜預常稱﹕濟有馬癖﹐嶠有錢癖。」武帝聞之﹐謂杜預曰﹕卿有何癖﹖」對曰﹕臣有左傳癖。」﹝《杜預列傳》﹞

輒以外孫韓謐爲黎民子

賈充婦廣城君郭槐﹐必妒忌。初﹐子黎民年三歲﹐乳母抱之當闔﹐黎民見充入﹐喜笑﹐充就而拊之。槐望見﹐謂充私乳母﹐卽鞭殺之﹐黎民戀念﹐發病而死。後又生男﹐過期﹐復爲乳母所抱﹐充以手摩其頭﹐郭疑乳母﹐又殺之﹐兒亦思慕而死﹐充遂無嗣。及薨﹐槐輒以外孫韓謐爲黎民子﹐奉充後。﹝《賈充列傳》﹞

刊定律令爲佐命之功我有其分

初﹐賈充前妻李氏﹐淑美有才行﹐生二女褒裕﹐褒一名荃﹐裕一名浚。李丰誅﹐李氏坐流徙。後娶城陽太守郭配女﹐卽廣城君也。武帝踐祚﹐李以大赦得還﹐帝特詔充置左右夫人﹐充母亦充迎李氏。郭槐怒﹐攘袂數充曰﹕刊定律令﹐爲佐民之功﹐我有其分﹐李那得與我並﹖」充乃答詔﹐托以謙沖﹐不敢當兩夫人盛禮。實畏槐也。﹝同上﹞

輒使人尋之

初﹐郭槐欲省李氏﹐賈充曰﹕彼有才气﹐卿往﹐不如不往。」及女爲妃﹐槐乃盛威儀而去﹐旣入戶﹐李氏出迎﹐槐不覺腳屈﹐因遂再拜。自是充每出行﹐槐輒使人尋之﹐恐其過李也。﹝同上﹞

數譴罵之

初﹐賈充母柳﹐見古今重節義﹐竟不知充與成濟事﹐以濟不忠﹐數譴罵之。侍者聞之﹐無不竊笑。﹝同上﹞

以方賈誼

賈謐開闔延賓﹐海內輻湊﹐貴遊豪威﹐及浮競之徒﹐莫不盡禮事之。或著文章稱美謐﹐以方賈誼。渤海石崇歐陽建﹐滎陽潘嶽﹑吳國陸機陸云﹑蘭陵繆徵﹑京兆杜斌摯虞﹑瑯邪諸葛詮﹑弘農王粹﹑襄城杜育﹑南陽鄒捷﹑齊國左思﹐淸河崔基﹐沛國劉環﹑汝南和郁周恢﹑安平索秀﹑穎川陳纁﹑太原郭彰﹑髙陽許猛﹑彭城劉訥﹑中山劉輿劉琨﹐皆傅會於謐﹐號曰二十四友﹐其餘不得預焉。﹝同上﹞

忽然得還營

初﹐賈充伐吳時﹐常屯項城﹐軍中忽失充所在。充帳下都督周勤時晝寢﹐夢見百餘人錄充引入一逕。勤驚覺。聞失充﹐乃出尋索﹐忽者見所夢之道﹐遂往求之﹐果見充﹐行至一府捨﹐侍衛甚盛﹐府公南面坐﹐聲色甚厲﹐謂充曰﹕將亂吾家事﹐必爾與荀鮖﹐旣惑吾子﹐又亂吾孫﹐間使任愷黜汝而不去﹐又使庾純詈汝而不攺。今吳寇當平﹐汝方表斬張華﹐汝之暗戇﹐皆此類也。若不悛悔﹐當旦夕加罪。」充因叩頭流血﹐公曰﹕汝所以延日月而名器如此者﹐是衛府之勛耳﹐終當使系嗣死於鐘之間﹐大子斃於金酒之中﹐小子困於枯木之下。葛鮖亦宜同﹐然其先徳小濃﹐故在汝後﹐數世之外﹐國事亦替。」言畢命去﹐充忽然得還營﹐顏色憔悴﹐性理皆喪﹐經日乃復。﹝同上﹞

憂

賈充年衰疾劇﹐恆憂己謚。賈模曰﹕是非久自見﹐不可掩也。」﹝同上﹞

誤入卿內

劉萛嘗詣石崇家﹐如廁﹐見有絳紋帳﹐蘞褥甚麗﹐兩婢持香囊﹐萛便退﹐笑謂崇曰﹕誤入卿內。」崇曰﹕是廁耳。」萛曰﹕貧士未嘗得此。」乃更如他廁。﹝《劉萛列傳》﹞

不過數十

和嶠性至儉﹐家有好李﹐帝求之﹐不過數十。王濟候其上直﹐率少年詣園﹐共畢﹐伐樹而去。﹝《王渾列傳》﹞

體似聲眞

王濟卒﹐追贈驃騎將軍﹐及其將葬﹐時賢無不畢至﹐孫楚雅敬濟而後來﹐哭之甚悲﹐賓客莫不垂涕。哭畢﹐倚靈牀曰﹕卿常好我作驢鳴﹐我爲卿作之。」體似聲眞﹐客皆笑。楚顧曰﹕諸君不死﹐而令王濟死乎﹗」﹝同上﹞

卿輩意亦復易敗耳

王戎每與阮籍爲竹林之遊﹐戎嘗後至﹐籍曰﹕俗物已復來敗人意。」戎笑曰﹕卿輩意亦復易敗耳。」﹝《王戎列傳》﹞

膏肓之疾

王戎性好興利廣收﹐八方園田水碓﹐周徧天下﹐積實聚錢﹐不知紀極﹐每自執牙籌﹐晝夜算計﹐恆若不足。而又儉嗇﹐不自奉養﹐天下人謂之膏肓之疾。女適裴危頁﹐貸錢數萬﹐久而不還﹐女後歸寧﹐戎色不悅﹐女遽還直﹐然後乃歡。從子將婚﹐戎遺其一單衣﹐婚訖而更責取。家有好李﹐常出貨之﹐恐人得種﹐恆鉆其核。以此獲譏於世。﹝同上﹞

李陽亦謂不可

王衍妻郭氏﹐賈後之親﹐藉宮中之勢﹐剛愎貪戾﹐聚斂無厭﹐好干預人事﹐衍患之而不能禁。時有鄕人幽州刺史李陽﹐京師大俠也﹐郭氏素憚之﹐衍謂郭曰﹕非但我言卿不可﹐李陽亦謂不可。」郭氏爲之小損。﹝《王衍列傳》﹞

不以新婦屬小郎

王衍妻郭﹐性貪鄙﹐欲令婢路上擔糞。王澄年十四﹐諫郭以爲不可﹐郭大怒謂澄曰﹕昔夫人臨終﹐以小郎屬新婦﹐不以新婦屬小郎。」因捉其衣裾將杖之﹐澄爭得脫﹐逾窗而走。﹝同上﹞

請解齋

劉毅夙夜在公﹐坐而待旦﹐言議切直﹐無所曲撓﹐爲朝野之所式瞻。嘗散齋而疾﹐其妻省之﹐毅便奏加妻罪﹐而請解齋。妻子有過﹐立加杖捶。﹝《劉毅列傳》﹞

徑往哭之

阮籍嫂常歸寧﹐籍相見與別﹐或譏之﹐籍曰﹕禮豈爲我設邪﹖」鄰家少婦有美色﹐當缶盧沽酒﹐籍嘗詣飲﹐醉便臥其側﹐籍旣不自嫌﹐其夫察之﹐亦不疑也。兵家女有才色﹐未嫁而死﹐籍不識其父兄﹐徑往哭之﹐盡哀而還。﹝《阮籍列傳》﹞

聊復爾耳

阮咸與籍居道南﹐諸阮居道北﹐北阮富而南阮貧。七月七日﹐北阮盛曬衣服﹐皆錦綺燦目﹐咸以竿掛大布犢鼻於庭﹐人或怪之﹐答曰﹕未能免俗﹐聊復爾耳。」﹝同上﹞

羣豕來飲酒

諸阮皆飲酒﹐咸至宗人間共集﹐不復用杯觴酉斗酌﹐以大盆盛酒﹐圓坐相向﹐大酌更飲。時有羣豕來飲其酒﹐咸直接去其上﹐便共飲之。羣從昆弟﹐莫不以放達爲行﹐籍弗之許。﹝同上﹞

勝負始分

初祖約性好財﹐阮孚性好屐﹐同是累而未判其得失。有詣約﹐見正料財物﹐客至﹐屏當不盡﹐

余兩小簏﹐以著背後﹐傾身障之﹐意未能平。或有詣阮﹐正見自蠟屐﹐因自嘆曰﹕未知一生當著幾兩屐﹗」神色甚閒暢﹐於是勝負始分。﹝同上﹞

天生劉伶

劉伶嘗渴甚﹐求酒於其妻﹐妻捐酒毀器﹐涕泣諫曰﹕君酒太過﹐非攝生之道﹐必宜斷之。」伶曰﹕善。吾不能自禁﹐惟當祝鬼神自誓耳﹐便可具酒肉。」妻從之。伶跪祝曰﹕天生劉伶﹐以酒爲名﹐一飲一斛﹐五斗解酲﹐婦兒之言﹐愼不可聽。」仍飲酒禦肉﹐隗然復醉。嘗與俗人相許﹐其人攘袂奮拳而往﹐伶徐曰﹕雞肋不足以安尊拳。」其人笑而止。﹝《劉伶列傳》﹞

盜飲之

畢卓﹐太興末﹐爲吏部郎﹐常飲酒廢職。比捨郎釀熟﹐卓因醉﹐夜至其甕間盜飲之﹐爲掌酒者所縛﹐明旦視之﹐乃畢吏部也﹐遽釋其縛。卓遂引主人宴於甕側﹐致醉而去。﹝《畢卓列傳》﹞

入令被中臥

光逸字孟祖﹐樂安人也。初爲博昌小吏﹐縣令使逸送客﹐冒寒﹐舉體凍濕﹐還遇令不在﹐逸解衣炙之﹐入令被中臥。令還大怒﹐將加嚴罰﹐逸曰﹕家貧﹐衣單沾濕﹐無可代之﹐不暫溫﹐勢必凍死﹐柰何惜一被而殺一人乎﹖君子仁愛﹐必不爾也。故寢而不疑。」令奇而釋之。﹝《光逸列傳》﹞

露頭狗竇

光逸以世難﹐避亂渡江﹐復依胡母輔之。初至﹐屬輔之與謝琨﹑阮放﹑畢卓﹑羊曼﹑桓彜﹑阮孚﹐散發裸袒﹐閉室酣飲已累日﹐逸將排戶入﹐守者不聽﹐逸便於戶外脫衣露頭﹐於狗竇中窺之而大叫﹐輔之驚曰﹕他人決不能爾﹐必我孟祖也。」遽呼入﹐遂與飲﹐不捨晝夜﹐時人謂之八達。﹝同上﹞

帛繩纏須

陸機初詣張華﹐華問﹕陸云何在﹖」機曰﹕云有笑疾﹐未敢自見。」俄而云至。華爲人多姿制﹐又好帛繩纏須﹐云見而大笑﹐不能自已。先是嘗著上船﹐於水中顧見其影﹐因大笑落水﹐人救獲免。﹝《陸云列傳》﹞

輿便娉之

王延愛妾荊氏有音伎﹐延尙未斂﹐劉輿便娉之﹐未及迎﹐又爲太傅從事中郎王雋所爭奪。禦史中丞傅宣劾奏﹐東海王越不問輿而免雋官。﹝《祖逖列傳》﹞

儂知儂知

桓玄嘗候會稽王道子﹐正遇其醉﹐賓客滿坐﹐道子張目謂人曰﹕桓溫晚塗欲作賊﹐云何﹖」玄伏地流汗不得起。長史謝重舉板笞曰﹕故宣武公黜昏登聖﹐功超伊霍﹐紛紜之議﹐宜裁之聽覽。」道子頷曰﹕儂知儂知。」因舉酒屬玄﹐玄乃得起。由是玄益不自安﹐切齒於道子。﹝《武十三王列傳》﹞

公在牙何敢死

嬖人趙牙出自優倡﹐茹千秋本錢塘捕賊吏﹐因賂諂進﹐會稽王道子以牙爲魏郡太守﹐千秋驃騎諮議參軍。牙爲道子開東第﹐築山穿池﹐列樹竹木﹐功用鉅萬。道子使宮人爲酒肆﹐沽賣於水側﹐與親暱乘船﹐就之飲宴﹐以爲笑樂。帝嘗幸其第﹐謂道子曰﹕府內有山﹐因得遊矚﹐甚善也。然修飾太過﹐非示天下以儉。」道子無以對﹐唯唯而己﹐左右侍臣﹐莫敢有言。帝還宮﹐道子謂牙曰﹕上若知山是板築所作﹐爾必死矣。」牙曰﹕公在﹐牙何敢死。」營造彌甚。﹝同上﹞

而無如之何

會稽王道子有疾﹐加以昏醉﹐子元顯知朝望去之﹐謀奪其權﹐諷天子解道子揚州司徒﹐而道子不之覺。元顯自以少年頓居權重﹐慮有譏議﹐於是以瑯邪王領司徒﹐元顯自爲揚州刺史。旣而道子酒醒﹐方知去職﹐於是大怒﹐而無如之何。﹝同上﹞

自謂無敵天下

時謂道子爲東錄﹐元顯爲西錄﹐西府車騎塡湊﹐東第門下可設雀羅矣。元顯無良師友﹐正言弗聞﹐諂譽日至﹐或以爲一時英傑﹐或謂爲風流名士﹐由是自謂無敵天下﹐故驕侈日增。﹝同上﹞

欲加公九錫

王導妻曹氏性妒﹐導甚憚之﹐乃密營別館以處眾妾﹐曹氏知﹐將往焉。導恐妾被辱﹐遽令命駕﹐猶恐遲之﹐以所執塵尾柄驅牛而進。司徒蔡謨聞之﹐戲導曰﹕朝廷欲加公九錫。」導弗之覺﹐但謙退而己。謨曰﹕不聞餘物﹐惟有短轅犢車﹐長柄塵尾。」導大怒﹐謂人曰﹕吾往與羣賢共遊洛中﹐何曾聞有蔡克兒也。」﹝《王導列傳》﹞

相與有瓜葛

王導子悅字長豫﹐弱冠有髙名﹐事親色養﹐導甚愛之。導嘗共悅弈棋爭道﹐導笑曰﹕相與有瓜葛﹐那得爲爾邪﹖」導性儉節﹐帳下甘果爛敗﹐令棄之﹐云﹕勿使大郎知」。﹝同上﹞

食畢勃然

先是王導夢人以百萬錢買悅﹐潛爲祈禱者備矣。尋掘地得錢百萬﹐意甚惡之﹐一皆藏閉﹐及悅疾篤﹐導憂念特至﹐不食積日﹐忽見一人﹐形狀甚偉﹐被甲執刀﹐導問﹕君是何人﹖」曰﹕僕是蔣侯也。公兒不佳﹐欲爲請命﹐故來耳﹐公勿復憂。」因求食﹐遂啖數升﹐食畢﹐勃然謂導曰﹕中書患﹐非可救者。」言訖不見﹐悅亦殞絕。﹝同上﹞

遵養時賊

陶侃發使﹐上表討郭默﹐與王導書曰﹕郭默殺方州卽用爲方州﹐害宰相便爲宰相乎﹖」導答曰﹕默居上流之勢﹐加有船艦成盜﹐故包含隱忍﹐使其有地﹐一月潛嚴﹐足下軍到﹐是以得風發相赴﹐豈非遵養時晦﹐以定大事者耶﹖」侃省書笑曰﹕是乃遵養時賊也。」﹝《陶侃列傳》﹞

何乃橫得重名

周豈頁性寬裕﹐而友愛過人﹐弟嵩嘗因酒目眞目謂豈頁曰﹕君才不及弟﹐何乃橫得重名﹖」以所燃蠟燭投之﹐豈頁神色無忤﹐徐曰﹕阿奴火攻﹐固出下策耳。」﹝《周豈頁列傳》﹞

著羽衣就淫之

時曁陽人任谷﹐因耕息於樹下﹐忽有一人﹐著羽衣就淫之﹐旣而不知所在。谷遂有娠﹐積月將產﹐羽衣人復來﹐以刀穿其陰下﹐出一蛇子﹐便去。谷遂成宦者﹐後詣闕上書﹐自云有道術﹐帝畱谷於宮中。﹝《郭璞列傳》﹞

嚙破吐之

王述性急爲累﹐嘗食雞子﹐以刺之不得﹐便大怒擲地﹐雞子圓轉不止﹐便下牀以屐齒破之﹐又不得﹐目眞甚﹐掇內口中﹐嚙破而吐之。﹝《王湛列傳》﹞

繞三匝而出

王忱婦父常有慘﹐忱乘醉弔之﹐婦父慟哭﹐忱與賓客十許人﹐連臂被髮﹐裸身而入﹐繞之三匝而去。﹝同上﹞

試守孝子

王綏字彥猷﹐少有美稱﹐厚自矜邁﹐實鄙而無行。父愉爲殷仲堪﹑桓玄所捕﹐綏未測存亡﹐在都有憂色﹐居處飲食﹐每事貶降﹐時人每謂爲「試守孝子」。﹝同上﹞

古方

初﹐範寧嘗患目痛﹐就中書侍郎張湛求方﹐湛因嘲之曰﹕古方宋陽裏子少得其術﹐以授魯東門伯﹐魯東門伯以授左邱明﹐遂世世相傳。及漢杜子夏鄭康成﹑魏髙堂隆﹑晉左太衝﹐凡此諸賢﹐並有目疾﹐得此方云﹕用損讀書一﹐減思慮二﹐專內視三﹐簡外視四﹐旦晚起五﹐夜早眠六﹐凡六物﹐熬以神火﹐下以气蓰﹐蘊於胸中﹐七日﹐然後納諸方寸﹐修之一時﹐近能數其目睫﹐遠視尺捶之餘﹐長服不已﹐洞見墻壁之外﹐非但明目﹐乃亦延年。」﹝《範汪列傳》﹞

天時尙溫

虞嘯父少歷顯位﹐後至侍中﹐爲孝武帝所親愛。嘗侍飲宴﹐帝從容問曰﹕卿在門下﹐初不聞

制

有所獻替耶﹖」嘯父家近海﹐謂帝有所求﹐對曰﹕天時尙溫﹐魚蝦﹐未可致﹐尋當有所上獻。」帝大笑﹐因飲大醉﹐出拜不能起﹐帝顧曰﹕扶虞侍中。」嘯父曰﹕臣位未及扶﹐醉不及亂﹐非分之賜﹐所不敢當。」帝甚悅。﹝《虞潭列傳》﹞

家兄在郡定佳

何充初辟大將軍王惇掾﹐轉主簿。惇兄含時爲廬江郡﹐貪狼籍﹐惇嘗於座中稱曰﹕家兄在郡定佳﹐廬江人士咸稱之。」充正色曰﹕充卽廬江人﹐所聞異於此。」惇默然﹐傍人皆爲之不安﹐充晏然自若﹐由是忤惇﹐左遷東海王文學。﹝《何充列傳》﹞

卿圖作佛

何充性好釋典﹐崇修佛寺﹐供給沙門以百數﹐糜費巨億﹐而不吝也。親友至於貧乏﹐無所施遺﹐以此獲譏於世。阮裕嘗戲之曰﹕卿志大宇宙﹐勇邁終古。」充問其故﹐裕曰﹕我圖數千戶郡﹐尙未能得﹐卿圖作佛﹐不亦大乎﹖」﹝同上﹞

豈驢勝馬耶

王導嘗與諸葛恢戲爭族姓﹐曰﹕人言王葛﹐不言葛王也。」恢曰﹕不言馬驢﹐而言驢馬﹐豈驢勝馬耶﹖」﹝《諸葛恢傳》﹞

開閉者數十

桓溫將以殷浩爲尙書令﹐遺書告之﹐浩欣然許焉﹐將答書﹐慮有謬誤﹐開閉者數十﹐竟達空函﹐大忤溫意﹐由是遂絕。﹝《殷浩列傳》﹞

肉糟淹更堪久

孔羣性嗜酒﹐王導嘗戒之曰﹕卿恆飲﹐不見酒家覆瓿布﹐日月久糜爛耶﹖」答曰﹕公不見肉糟淹﹐更堪久耶﹖」嘗與親友書云﹕今年田得七百石秫米﹐不足了麯蘗事。」﹝《孔愉列傳》﹞

蒼生今亦將如卿何

謝安妻﹐劉眞長妹也﹐旣見家門富貴﹐而安獨靜退﹐乃謂曰﹕丈夫不如此也﹖」安掩鼻曰﹕恐不免耳。」及謝萬黜廢﹐安始有仕進志﹐時年已四十餘矣。徵西大將軍桓溫請爲司馬﹐將發新亭﹐朝士咸送﹐中丞髙崧戲之曰﹕卿累違朝旨﹐髙臥東山﹐諸人每相與言﹐安石不肯出﹐將如蒼生何﹖蒼生今亦將如卿何﹖」安甚有愧色。﹝《謝安列傳》﹞

我何由得相見

謝奕與桓溫善﹐溫辟爲安西司馬﹐猶推布衣好﹐在溫坐﹐岸巾責笑詠﹐無異常日。桓溫曰﹕我方外司馬。」奕每飲酒﹐無復朝廷禮﹐嘗逼溫飲﹐溫走入南康主門避之。主曰﹕君若無狂司馬﹐我何由得相見﹖」奕遂攜酒就聽事﹐引溫一兵帥共飲﹐曰﹕失一老兵﹐得一老兵﹐亦何所怪。」溫不之責。﹝同上﹞

卿幾壞我面

謝萬嘗與蔡系送客於徵虜亭﹐與系爭言。系推萬落牀﹐冠帽傾脫。萬徐拂衣就席﹐神意自若﹐坐定謂系曰﹕卿幾壞我面。」系曰﹕本不爲卿面計。」然俱不以介意。時亦以此稱之。﹝同上﹞

但晚令耳

太原王述﹐謝萬之妻父也﹐爲揚州刺史。萬嘗衣白綸巾﹐乘平肩輿﹐徑至聽事前﹐謂述曰「人言君侯癡﹐君侯信自癡。」述曰﹕非無此論﹐但晚令耳。」﹝同上﹞

烹以待之

王羲之性愛鵝﹐會稽有孤居姥﹐養一鵝﹐善鳴﹐求市未得﹐遂攜親友﹐命駕就觀﹐姥聞羲之將至﹐烹以待之﹐羲之嘆惜彌日。﹝《王羲之列傳》﹞

吾已請大道鬼兵相助

王氏世事張氏五斗米道﹐凝之彌篤﹐孫恩之攻會稽﹐寮佐請爲之備﹐凝之不從﹐方入靖室請禱﹐出語諸將佐曰﹕吾已請大道鬼兵相助﹐賊自破矣。」旣不設備﹐遂爲孫恩所害。﹝同上﹞

何不入斗

陶侃使毛寶守南城﹐鄧嶽守西城﹐賊遣韓晃攻之﹐寶登城射殺數十人﹐晃問寶曰﹕君是毛廬江耶﹖」寶曰﹕是」。晃曰﹕君名壯勇﹐何不出斗﹖」寶曰﹕君若健將﹐何不入斗﹖」晃笑而退。﹝《毛寶列傳》﹞

當取公腳

會稽王世子元顯﹐嘗宴毛泰家﹐旣而欲去﹐泰苦畱之﹐曰﹕公若遂去﹐當取公腳。」元顯大怒﹐奮衣而出。﹝同上﹞

將爲怪鳥

孫盛出補長沙太守﹐以家貧﹐頗營資貨﹐部從事至郡察知之﹐服其髙名而不劾之。盛與桓溫蕂﹐而辭旨放蕩﹐稱﹕州遣從事觀采風聲﹐進無威鳳來儀之美﹐退無鷹搏擊之用﹐徘徊湘川﹐將爲怪鳥。」溫得盛蕂﹐復遣從事重按之﹐贓私狼藉﹐檻車收盛﹐到州﹐捨而不罪。﹝《孫盛列傳》﹞

一人有半

襄陽陷於苻堅﹐堅素聞習鑿齒名﹐與釋道安俱輿而致焉﹐旣見與語﹐大悅之﹐賜遺甚厚。又以其蹇疾﹐與諸鎭書﹕昔晉氏平吳﹐利在二陸﹐今破漢南﹐獲士裁一人有半耳。」﹝《習鑿齒列傳》﹞

韓盧後

張駿遣從事中郎韓博﹑奮節將軍康妙奉表﹐並送盟文。博有口才﹐桓溫甚稱之。嘗大會﹐溫使司馬刁彜嘲之﹐彜謂博曰﹕君是韓盧後耶﹖」博曰﹕卿是韓盧後。」溫笑曰﹕刁以君姓韓﹐故相問焉﹐他自姓刁﹐那得韓盧後耶﹖」博曰﹕明公脫未之思﹐短尾者則爲刁也。」一坐推嘆焉。﹝《張軌列傳》﹞

鹿獨不念我乎

許孜二親沒﹐柴毀骨立﹐杖而能起﹐建墓於縣之東山﹐躬自負土﹐不受鄕人之助。或湣孜羸憊﹐苦求來助﹐孜晝則不逆﹐夜便除之。每一悲號﹐鳥獸翔集。孜以方營大功﹐乃棄其妻﹐鎭宿墓所﹐列植松柏﹐亙五六里。時有鹿犯其松栽﹐孜悲嘆曰﹕鹿獨不念我乎﹖」明日﹐忽見鹿爲猛獸所殺﹐置於所犯栽下﹐孜悵惋不已﹐乃爲作冢﹐埋於隧側﹐猛獸卽於孜前自撲而死。孜益嘆息﹐又取埋之。自後樹木滋茂而無犯者。積二十餘年﹐孜乃更娶妻﹐立宅墓次﹐朝夕﹐奉亡如存﹐鷹雉棲其梁檐﹐鹿與猛獸擾其庭圃﹐交頸同遊﹐不相搏噬。元康中﹐郡察孝廉﹐不起﹐巾褐終身。﹝《許孜列傳》﹞

跪而把之

麥熟﹐獲者已畢﹐而采捃尙多。庾衮乃引其羣子以退﹐曰﹕待其間。」及其捃也﹐不曲行﹐不旁掇﹐跪而把之﹐則亦大獲。﹝《庾衮列傳》﹞

正值軟抵

韋訁叟性不嚴重﹐好徇己之功﹐論者亦以是少之。嘗謂其子伯陽曰﹕我髙我曾﹐重光累徽﹐我祖我考﹐父父子子﹐汝爲我對﹐正值惡抵。」伯陽曰﹕伯陽之不肖﹐誠如尊教﹐尊亦正值軟抵耳。」訁叟慚無言。時人傳之﹐以爲嗤笑。﹝《韋訁叟列傳》﹞

爲人作父如此

孝武帝嘗會於西堂﹐伏滔豫坐﹐還下車﹐先呼子系之謂曰﹕百人髙會﹐天子先問伏滔在坐不﹖此故未易得。爲人作父如此﹐定何如也﹖」﹝《伏滔列傳》﹞

此太逼人

桓玄時與顧愷之同在殷仲堪坐﹐共作了語﹐愷之先曰﹕火燒平原無遺燎」。玄曰﹕白布纏根樹旒蒠。」仲堪曰﹕投魚深泉放飛鳥。」復作危語﹐玄曰﹕矛頭淅米劍頭炊。」仲堪曰﹕百歲老翁攀枯枝。」有一參軍云﹕盲人騎瞎馬﹐夜半臨深池。」仲堪眇目﹐曰﹕此太逼人。」因罷。﹝《顧愷之列傳》﹞

彌自力忘倦

義熙初﹐顧愷之爲散騎常侍﹐與謝瞻連省﹐夜於月下長詠﹐瞻每遙贊之﹐愷之彌自力忘倦﹐瞻將眠﹐令人代己﹐愷之不覺有異﹐遂申旦而止。尢信小術﹐以爲求之必得。桓玄嘗以一柳葉紿之曰﹕此蟬所翳葉也﹐取之自蔽﹐人不見己。」愷之喜﹐引葉自蔽﹐玄就溺焉﹐愷之信其不見己也﹐甚以珍之。﹝同上﹞

徑百里無千里

魯勝著正天論云﹕以冬至之後﹐立晷測影﹐準度日月星﹐臣按日月裁徑百里無千里﹐星十里不百里。」遂表上求下羣公卿士考論。「若臣言合理﹐當得攺先代之失﹐而正天地之紀﹔如無據驗﹐甘卽刑戮﹐以彰虛妄之罪」。事遂不報。﹝《魯勝列傳》﹞

若使新婦得配參軍

鐘氏適王渾生濟﹐渾嘗共鐘坐﹐濟趨庭而過﹐渾欣然曰﹕生子如此﹐足慰人心。」鐘笑曰﹕若使新婦得配參軍﹐生子當不翅如此。」參軍謂渾弟淪也。﹝《列女列傳》﹞

此客必能作賊

石崇以奢豪矜物﹐廁上常有十餘婢侍立﹐皆有容色﹐置甲煎粉﹑沈香汁﹐有如廁者﹐皆易新衣而出﹐客多羞脫衣﹐而惇脫故著新﹐意色無怍﹐羣婢相謂曰﹕此客必能作賊。」﹝《王惇列傳》﹞

公甚似劉司空

初﹐桓溫自以雄姿風气﹐是宣帝﹑劉琨之儔。有以其比王惇者﹐意甚不平。及北徵還﹐於北方得一巧作老婢﹐訪之﹐乃琨妓女也﹐一見溫﹐便潸然而泣﹐溫問其故﹐答曰﹕公甚似劉司空。」溫大悅﹐出外整理衣冠﹐又呼婢問﹐婢云﹕面甚似﹐恨薄﹐眼甚似﹐恨小﹐須甚似﹐恨赤﹐形甚似﹐恨短﹐聲甚似﹐恨雌。」溫於是褫冠解帶﹐昏然而睡﹐不怡者數日。﹝《桓溫列傳》﹞

約亦不敢違忤

祖約妻無男﹐而性妒﹐約亦不敢違忤。嘗夜寢於外﹐忽爲人所傷﹐疑其妻所爲。約求去職﹐帝不聽﹐約便從右司馬營東門私出﹐司直劉隗劾之曰﹕約幸荷殊恩﹐顯位選曹﹐銓衡人物﹐眾所具瞻﹐當敬以直內﹐義以方外﹐杜漸防萌﹐以遏寇害﹐而乃變起蕭墻﹐患生婢妾﹐身被刑傷﹐虧其膚髮﹐羣小豷踏﹐囂聲遠被﹐塵穢淸化﹐垢累明時﹐天恩含垢﹐猶復慰諭。而約違命輕出﹐旣無明智以保身﹐又孤恩廢命﹐宜加貶黜﹐以塞眾謗。」帝不之罪﹐隗重加執據﹐終不許。﹝《祖約列傳》﹞

以生月防父

陳元達字長宏﹐後部人也﹐本姓髙﹐以生月防父﹐故攺云陳。﹝《劉聰載記》﹞

叩頭泣血

石勒以參軍樊坦淸貧﹐擢受章武內史﹐旣而入辭﹐勒見坦衣冠敝壞﹐大驚曰﹕樊參軍何貧之甚也﹖」坦性誠朴﹐率然而對曰﹕頃遭羯賊無道﹐資財蕩盡。」勒笑曰﹕羯賊乃爾暴掠耶﹖今當相償耳。」坦大懼﹐叩頭泣血﹐勒曰﹕孤律自防俗士﹐不關卿輩老書生也。」賜車馬衣服裝錢三百萬﹐以勵貪俗。﹝《石勒載記》﹞

唾而含出

謝安常設宴請苻朗﹐朝士盈坐﹐並機褥壺席﹐朗每事欲誇之﹐唾則令小兒跪而張口﹐旣唾而含出﹐頃復如之。坐者以爲不及之遠也。﹝《符堅載記》﹞

終不攺號

妖賊王始聚眾於太山﹐自稱太平皇帝﹐號其兄爲徵東將軍﹐弟徵西將軍﹐慕容鎭討擒之﹐斬於都市﹐臨刑﹐或問其父兄所在﹐始答曰﹕太上皇蒙塵於外﹐徵東﹑徵西亂兵所害﹐惟聯一身﹐獨無聊賴。」其妻怒之曰﹕止坐此口﹐以至於此﹐柰何復爾。」始曰﹕皇后﹐自古豈有不破之家﹐不亡之國邪﹖」行刑者以刀環築之﹐仰視曰﹕崩則崩矣。」終不攺帝號﹐慕容徳聞而哂之。﹝《慕容徳載記》﹞

卷三

南史上

事不均平

山陰公主淫恣過度﹐謂帝曰﹕妾與陛下﹐𨿽男女有殊﹐俱托體先帝﹐陛下後宮數百﹐妾惟駙馬一人﹐事不均平﹐一何至此﹖」帝乃爲立面首左右三十人﹐進爵會稽郡長公主﹐秩同郡王﹐湯沐邑二千戶﹐給鼓吹一部﹐加班劍二十人。﹝《宋前廢帝子業本紀》﹞

且給三百年

明帝嘗以南苑借張永﹐云﹕且給三百年﹐期盡更淸。」﹝《明帝本紀》﹞

不如以雹箭射之

蒼梧王屢欲害帝﹐嘗率數十人直入鎭軍府﹐時暑熱﹐帝晝臥裸袒﹐蒼梧立帝於室內﹐畫腹爲射的﹐自引滿將射之﹐帝神色不變﹐斂板曰﹕老臣無罪。」蒼梧左右王天恩諫曰﹕領軍腹大﹐是佳射堋﹐而一箭便死﹐後無復射﹐不如以雹箭射之。」乃取雹箭﹐一發卽中帝臍﹐蒼梧投弓於地﹐大笑曰﹕此手何如﹖」﹝《齊髙帝本紀》﹞

不許易行

帝性寬﹐嘗與直閣將軍周覆﹑給事中褚思莊共棋﹐累局不倦﹐覆乃抑上手﹐不許易行。﹝同上﹞

不得進實中荻

東昏於苑中立店肆﹐模大市﹐日遊市中﹐雜列貨物﹐與宮人閹豎共爲裨販﹐以潘妃爲市令﹐自爲市吏﹐錄市將斗者﹐就潘妃罰之﹐帝小有得失﹐潘則與杖。乃敕虎賁﹐威儀不得進大荊﹐闔內不得進實中荻。﹝《東昏侯寶卷本紀》﹞

城精

己未夜﹐郢城有數百毛人﹐逾堞且泣﹐因投黃鵠磯﹐蓋城之精也。及旦﹐其城主程茂﹑薛元嗣遣參軍朱曉求降﹐帝謂曰﹕城中自可不識天命﹐何意恆罵﹖」曉曰﹕明公未之思耳﹐桀犬何嘗不吠堯。」﹝《梁武帝本紀》﹞

願得一官號

或言後主名叔寶﹐反語爲「少福」﹐亦敗亡之徵云。旣見宥﹐隋文帝給賜甚厚﹐數得引見﹐班同三品。每預宴﹐恐致傷心﹐爲不奏吳音。後監守者奏言叔寶云﹕旣無秩位﹐每預朝集﹐願得一官號。」隋文帝曰﹕叔寶全無心肝。」﹝《陳後主本紀》﹞

不得侍中

何蠫兄子衍﹐性躁動﹐位黃門郎﹐拜竟﹐求司徒司馬﹔得司馬﹐復求太子右率﹔拜一二日﹐復求侍中﹐旬日之間﹐求進無已。不得侍中﹐以怨罵賜死。﹝《后妃列傳》﹞

門戶旣盛

南郡王侍書馬澄﹐年少色美﹐本剡縣寒人﹐嘗於南岸逼略人家女﹐爲秣陵縣所錄﹐南郡王語縣散遣之。澄又逼求姨女爲妾﹐姨不與﹐澄詣建康令沈徽孚訟之﹐徽孚曰﹕姨女可爲婦﹐不可爲妾。」澄曰﹕僕父爲給事中﹐門戶旣盛﹐姨家猶是寒賤﹐政可爲妾耳。」徽孚訶而遣之。﹝同上﹞

莫道豬狗子

梁武丁貴嬪父道遷﹐天監初爲歷陽太守﹐廬陵威王之生﹐武帝謂之曰﹕賢女復育一男。」答曰﹕莫道豬狗子。」世人以爲笑。後位充州刺史﹑宣城太守。﹝同上﹞

半面妝

梁元帝徐妃諱昭佩﹐無容質﹐不見禮﹐帝三二年一入房。妃以帝眇一目﹐每知帝將至﹐必爲半面妝以俟﹐帝見則大怒而出。﹝同上﹞

此何人而在輿

宋長沙悼王瑾﹐弟韞字彥文﹐位雍州刺史﹑侍中﹐領右衛將軍﹑領軍將軍﹐升明二年﹐被齊髙帝誅。韞人才凡鄙﹐特爲明帝所寵﹐在湘州﹑雍州﹐使善畫者圖其出行鹵簿羽儀﹐常自披玩。嘗以圖示徵西將軍蔡興宗﹐興宗戲之﹐陽若不解畫者﹐指韞形問之曰﹕此何人而在輿﹖」韞曰﹕正是我。」﹝《諸王列傳》﹞

所謂父子聚

劉韞弟述字彥思﹐亦甚庸劣﹐從子俁﹐疾危篤﹐父彥節母蕭對之泣。述嘗候之﹐便命左右取酒肉﹐令俁進之﹐皆莫知其意﹐或問焉﹐答曰﹕禮云﹕有疾飲酒食肉』。」述又嘗新有緦慘﹐或詣之﹐問其母安否﹐述曰﹕惟有愁胮。」次訪其子﹐對曰﹕所謂父子聚。」蓋謂爲憂也。﹝同上﹞

下官初不識士衡

劉義綦封營道縣侯﹐凡鄙無識﹐始興王浚嘗謂曰﹕陸士衡詩云﹕營道無烈心』﹐其意何苦阿父如此﹖」義綦曰﹕下官初不識士衡﹐何忽見苦﹖」其庸塞皆然。位湘州刺史﹐謚僖侯。﹝同上﹞

應避孫仇

宋臨川康王義慶﹐元嘉中爲丹陽尹﹐有百姓黃初妻趙殺子﹐婦遇赦﹐應避孫仇﹐義慶議以爲﹕

「周禮父母之仇避之海外﹐蓋以莫大之冤﹐理不可奪﹐至於骨肉相殘﹐當求之法外﹐禮有過失之宥﹐律無仇祖之文﹐況趙之縱暴﹐本由於酒﹐論心卽實﹐事盡荒耄﹐豈得以荒耄之王母﹐等行路之深仇﹐宜共天同域﹐無虧孝道。」﹝同上﹞

陸機入洛之年

宋彭城王義康﹐素無學術﹐待文義者甚薄﹐袁淑嘗詣義康﹐義康問其年﹐答曰﹕鄧仲華拜衮之歲。」康曰﹕身不識也。」淑又曰﹕陸機入洛之年。」義康曰﹕身不讀書﹐君無爲作才語見向。」﹝同上﹞

今年柑殊有佳者

時四方獻饋﹐皆以上呈薦彭城王義康﹐而以次者供禦。上嘗冬月啖柑﹐嘆其形味並劣﹐義康在坐曰﹕今年柑殊有佳者﹐遣還東府取柑﹐大供禦者三寸。」﹝同上﹞

輒題後作原字

宋江夏文獻王義恭﹐奢侈無度﹐不愛財寶﹐左右親幸﹐一日乞與﹐或至一二百萬﹐小有忤意﹐輒追奪之。大明時資供丰厚﹐而用常不足﹐賒市百姓物﹐無錢可還﹐民有通辭求錢者﹐輒題後作原字。﹝同上﹞

項籍千敗

宋南郡王義宣至江陵郭外﹐竺超人具羽儀迎之﹐時帶甲尙萬餘人﹐義宣旣入城﹐仍出聽事見客。左右翟靈寶誡使撫慰眾賓﹐以「臧質違指受之宜﹐用致失利﹐今治兵繕甲﹐更爲後圖。昔漢髙百敗﹐終成大業。」而義宣誤云﹕項籍千敗」。眾咸掩口而笑。﹝同上﹞

擔付大官

時延尉劉蒙妾孕臨月﹐前廢帝迎入後宮﹐冀其生男﹐欲立爲太子。明帝嘗忤旨﹐帝怒﹐乃裸之﹐縛其手腳﹐以杖貫手腳內﹐使擔付大官﹐卽日屠豬。建安王休仁笑謂帝曰﹕未應死。」帝問其故﹐休仁曰﹕待皇太子生﹐殺豬取肝肺。」帝意解曰﹕且付廷尉﹐一宿出之。」﹝同上﹞

檳榔消食

劉穆之少時﹐家貧誕節﹐嗜酒食﹐不修拘檢﹐好往妻兄家乞食﹐多見辱﹐不以爲恥。其妻江嗣女﹐甚明識﹐每禁不令住。江氏後有慶會﹐屬令勿來﹐穆之猶往﹐食畢求檳榔﹐江氏兄弟戲之曰「檳榔消食﹐君乃常饑﹐何忽須此。」妻復截髮市肴饌﹐爲其兄弟以餉穆之﹐自此不對穆之梳沐。及穆之爲丹陽尹﹐將召妻兄弟﹐妻泣而稽顙以致謝﹐穆之曰﹕本不匿怨﹐無所致憂。」及至醉飽﹐穆之乃令廚人以金籮貯檳榔一斛以進之。﹝《宋劉穆之列傳》﹞

向顧見啖

劉穆之孫邕﹐性嗜食瘡痂﹐以爲味以鰒魚。嘗過孟靈休﹐靈修先患炎瘡﹐痂落在牀﹐邕取食之﹐靈休大驚﹐痂未落者﹐悉褫取飴邕。邕去﹐靈休與何書曰﹕劉邕向顧見啖﹐遂舉體流血。」南康國吏二百許人﹐不問有罪無罪﹐遞與鞭﹐瘡痂常以給膳。﹝同上﹞

驢汝好爲之

王奐爲尙書僕射﹐劉祥與奐子融同載﹐行至中道﹐見路人驅驢﹐祥曰﹕驢汝好爲之﹐如汝人才﹐皆已令僕。」﹝同上﹞

驚以爲神

王鎭惡請率水軍﹐自河入渭﹐直至渭橋﹐鎭惡所乘皆蒙衝小艦﹐行船者悉在艦內﹐渭而進﹐艦外不見有行船人﹐北土素無舟鰗﹐莫不驚以爲神。﹝《王鎭惡列傳》﹞

終不敢動

朱齡石少好武﹐不事崖檢。舅淮南蔣氏少劣﹐齡石使舅臥聽事﹐翦紙方寸﹐帖著舅枕﹐以刀子懸擲之﹐相去八九尺﹐百擲百中﹐舅畏齡石﹐終不敢動。舅頭有大癅﹐齡石伺眠密割之﹐卽死。﹝《朱齡石列傳》﹞

大官令常如故

毛修之不信鬼神﹐所至必焚房廟。時蔣山廟中有好牛馬﹐並奪取之。累遷相國右司馬﹐行司州事﹐戍洛陽﹐修立城壘﹐武帝至履行善之﹐賜衣服玩好﹐當時評直二千萬。王鎭惡死﹐修之代爲安西司馬。桂陽公義眞敗﹐爲赫連勃勃所禽﹐及赫連昌滅﹐入魏﹐修之在洛﹐敬事嵩髙道士寇謙之﹐謙之爲魏太武帝信敬﹐營護之﹐故不死。修之嘗爲羊羹薦魏尙書﹐尙書以爲絕味﹐獻之太武﹐大悅﹐以爲大官令﹐被寵﹐遂爲尙書﹑光祿大夫﹐封南郡公﹐大官令常如故。﹝《毛修之列傳》﹞

各有稱目

宋孝武狎侮羣臣﹐各有稱目﹕多須者謂之羊﹔短長肥瘦皆有比擬﹔顏師伯缺齒﹐號之曰齒彥﹔劉秀之儉癑﹐常呼爲老慳。黃門侍郎宗靈秀軀體肥壯﹐拜起艱難﹐每一集會﹐輒於坐賜靈秀器服飲食﹐前後相系﹐欲其占謝傾踣﹐以爲歡笑。又刻木作靈秀父光祿勛叔獻像﹐送其家聽事。柳元景﹑垣護之𨿽並北人﹐而王元謨獨受老傖之目。凡諸稱謂﹐四方書疏亦如之。嘗爲元謨作四時詩曰﹕堇茹供春膳﹐粟漿充夏餐﹐繮醬調秋菜﹐白鍉解冬寒。」﹝《王元謨列傳》﹞

我是公子

王元謨子瞻字明遠﹐一字叔鸞﹐負气傲俗﹐好貶裁人物。仕宋爲王府參軍﹐嘗詣劉彥節﹐直登榻曰﹕吾侯是公孫﹐我是公子﹐引滿促膝﹐惟餘二人。」彥節外迹𨿽酬之﹐意甚不悅。﹝同上﹞

應聲便號慟

劉徳願性坦率﹐爲宋孝武狎侮。上寵姬殷貴妃薨﹐葬畢﹐數與羣臣至殷墓﹐謂徳願曰﹕卿哭貴妃若悲﹐當加厚賞。」徳願應聲便號慟﹐撫膺擗踴﹐涕泗交流。上甚悅﹐以爲豫州刺史。又令醫術人羊志哭殷氏﹐志亦嗚咽。他日有問志﹕卿那得此副急淚﹖」志時新喪愛姬﹐答曰﹕我爾日自哭亡妾耳。」﹝《劉懷肅列傳》﹞

乃復爲鬼所笑也

劉伯龍者﹐少而貧薄﹐及長﹐歷位尙書左丞﹑少府﹑武陵太守﹐貧窶尢甚。常在家慨然﹐召左右將營十一之方﹐忽見一鬼在傍﹐撫掌大笑﹐伯龍嘆曰﹕貧窮固有命﹐乃復爲鬼所笑也。」遂止。﹝《劉粹列傳》﹞

其夕在京

劉康祖便弓馬﹐膂力絕人﹐以浮蕩酒爲事﹐每犯法爲郡縣所錄﹐輒越屋逾墻﹐莫之能禽。夜入人家﹐爲有司所圍﹐突圍去﹐並莫敢追。因夜還京口﹐並夕便至﹐明旦守門詣府州要職。俄而建康移書錄之﹐府州執事者並證康祖其夕在京﹐遂得無恙。﹝《劉康祖列傳》﹞

必用汝老奴

趙倫之𨿽外戚貴寵﹐而居身儉素﹐性野拙澀﹐於人間世事多所不解。久居方伯﹐公私富貴﹐入爲護軍﹐資力不稱﹐以爲見貶。光祿大夫範泰好戲笑﹐謂曰﹕司徒公缺﹐必用汝老奴﹐我不言汝資地﹐所任要是外戚髙秩次第所至耳。」倫之大喜﹐每載酒肴詣泰。﹝《趙倫之列傳》﹞

至五更方決

當時能棋人﹐眘琊王抗第一品﹐吳郡褚思莊﹑會稽夏赤松第二品。赤松思速﹐善於大行﹔思莊思遲﹐巧於鬥棋。宋文帝時﹐羊元保爲會稽﹐帝遣思莊入東﹐與元保戲﹐因置局圖﹐還於帝前覆之。齊髙帝使思莊與王抗交賭﹐自食時至日暮﹐一局始竟。上倦﹐遣還省﹐至五更方決﹐抗睡於局後寢﹐思莊達旦不寐。時或云思莊所以品第致髙﹐緣其用思深入﹐人不能及。抗思莊並至給事中。永明中﹐敕使抗品棋﹐竟陵王子良使蕭惠基掌其事。﹝《蕭思話列傳》﹞

帶二江之雙流

謝緿常輕江纏爲人﹐纏常詣緿﹐緿因言有一詩﹐呼左右取﹐旣而便停﹐纏問其故﹐云﹕定復不急」。纏以爲輕己。後纏及弟祀﹑劉﹑劉晏俱候緿﹐緿謂纏曰﹕可謂帶二江之雙流。」以嘲弄之﹐纏轉不堪。﹝《謝裕列傳》﹞

但恨不可刑於寡妻

初﹐謝緿告王敬則反﹐敬則女爲緿妻﹐常懷刀欲報緿﹐緿不敢相見﹐及當拜吏部﹐謙挹尢甚。尙書郎範縝嘲之曰﹕卿人才無慚小選﹐但恨不可刑於寡妻。」緿有愧色。及臨誅﹐嘆曰﹕天道其不可昧乎﹗我𨿽不殺王公﹐王公因我而死。」﹝同上﹞

欲以媚側室

臨川王義慶招集文士何長瑜﹐自國侍郎至平西記室參軍。嘗於江陵寄書與宗人何﹐以韻語序義慶州府僚佐﹐云﹕際展染白髮﹐欲以媚側室﹐靑靑不解久﹐星星行復出。」如此者五六句﹐而輕薄少年遂演之﹐凡人士並爲題目﹐皆加劇言苦句﹐其文流行。義慶大怒﹐白文帝﹐除廣州所統曾城令。﹝《謝靈運列傳》﹞

君有鳳毛

謝鳳子超宗﹐隨父徙嶺南﹐元嘉未得還﹐與慧休道人來往﹐好學有文辭﹐盛得名譽﹐選補新安王子鸞國常侍。王母殷淑儀卒﹐超宗作誄奏之﹐帝大嘆賞﹐謂謝莊曰﹕超宗殊有鳳毛﹐靈運復出。」時右衛將軍劉道隆在禦坐﹐出候超宗曰﹕聞君有異物﹐可見乎﹖」超宗曰﹕懸罄之室﹐復有異物邪﹖」道隆武人無識﹐正觸其父名﹐曰﹕旦侍宴﹐至尊說君有鳳毛。」超宗徒跣還內﹐道隆謂檢覓毛﹐至暗﹐待不得﹐乃去。﹝同上﹞

爲是司驢

謝超宗出爲南郡王中軍司馬﹐人問曰﹕承有朝命﹐定是何府﹖」超宗怨望﹐答曰﹕不知是司馬﹐爲是司驢﹖旣是驢府﹐政應爲司驢。」爲有司奏以怨望免﹐禁錮十年。﹝同上﹞

唾左右人衣

謝景仁性矜嚴整潔﹐居宇淨麗﹐每唾輒唾左右人衣﹐事畢﹐卽聽一日浣濯。每欲唾﹐左右爭來受之。﹝《謝裕列傳》﹞

公城子野何在

王弘少嘗詂公城子野捨﹐及後當權﹐有人就弘求縣﹐此人嘗以戲得罪﹐弘詰之曰﹕君得錢會戲﹐何用祿爲﹖」答曰﹕不審公城子野何在﹖」宏默然。﹝《王弘列傳》﹞

且曰在近

王僧達服闋﹐爲宣城太守﹐性好遊獵﹐而山郡無事﹐僧達肆意馳騁﹐或五日三日方歸﹐受辭辯訟﹐多在獵所﹐人或逢不識﹐問府君所在﹐僧達且曰﹕在近。」﹝同上﹞

靈寶已長

初﹐王僧達爲太子洗馬﹐在東宮﹐愛念軍人朱靈寶﹐及出爲宣城﹐靈寶已長﹐僧達詐列死亡﹐寄宣城左丞籍之﹐注以爲子﹐攺名元序。啟文帝以爲武陵國典衛令﹐又以補竟陵國典書令﹐建平國中軍將軍。孝建元年事發﹐又加禁錮。﹝同上﹞

家養一老狗

先是何尙之致仕﹐復膺朝命﹐於宅設八關齋﹐大集朝士﹐自行香﹐次至王僧達曰﹕願郎且放鷹犬﹐勿復遊獵。」僧達答曰﹕家養一老狗﹐放無處﹐去已復還。」尙之失色。﹝同上﹞

且食蛤蜊

王融初爲司徒法曹﹐詣王僧﹐因遇沈昭略﹐未相識﹐昭略屢顧盼﹐謂主人曰﹕是何年少﹖」融殊不平﹐謂曰﹕僕出於扶桑﹐入於谷﹐照耀天下﹐誰云不知﹐而卿此問﹖」昭略云﹕不知許事﹐且食蛤蜊。」融曰﹕物以羣分﹐方以類聚﹐君長東隅﹐居然應嗜此族。」﹝同上﹞

湯定不可澆雪

王懋字瑩﹐累遷義興太守﹐代謝超宗﹐超宗去郡﹐與瑩交惡﹐還都就懋求書﹐屬瑩求一吏曰「丈人一旨﹐如湯澆雪耳。」及至﹐瑩答旨以公吏不可。超宗往懋處﹐對諸賓謂懋曰﹕湯定不可澆雪。」懋面洞赤﹐惟大恥愧。懋後往超宗處﹐設精白魚邑美鮪月匕﹐懋問﹕那得佳味﹖」超宗詭言義興始見餉。陽驚曰﹕丈人豈應不得邪﹖」懋大忿﹐言於朝廷﹐稱瑩供養不足﹐坐失郡﹐廢棄久之。﹝《王誕列傳》﹞

虎象來格

時有猛獸入郭﹐上意不悅﹐以問羣臣﹐羣臣莫對﹐王瑩在禦筵﹐乃斂板答曰﹕昔擊石拊石﹐百獸率舞。陛下膺禦圖﹐虎象來格。」眾咸服焉。﹝同上﹞

與杖搏頰

王實襲爵建城縣公﹐爲新安太守﹐實從兄來郡就求告﹐實與銅錢五十萬﹐不聽於郡及道散用﹐從兄密於郡市貨﹐還都求利。及去郡數十里﹐實乃知﹐命追之﹐呼從兄上岸盤頭﹐令卒與杖﹐搏頰乞原﹐劣得免。﹝同上﹞

當作無骨交尊傍犬

王亮字奉叔﹐瑩從父弟也。父攸﹐仕宋﹐位太宰中郎﹐亮歷任祕書監﹐累遷晉陵太守﹐在職淸公﹐有美政。時有晉陵令沈山贊之性粗疏﹐好犯亮諱﹐亮不堪﹐遂啟代之﹐山贊之怏怏﹐乃造坐云﹕下官以犯諱被代﹐未知明府諱﹐若爲攸字﹐當作無骨交尊傍犬﹖爲犬傍無骨交尊﹖若是有心攸﹖無心攸﹖乞告示。」亮不履下牀﹐跣而走﹐山贊之撫掌大笑而去。﹝同上﹞

如此數四

王琨﹐華從父弟也﹐謙恭謹愼﹐老而不渝。朝會必早起﹐簡閱衣裳﹐抖擻冠幘﹐如此數四﹐或爲輕薄所笑。﹝《王華列傳》﹞

回面避之

尙書僕射顏師伯豪貴﹐下省設女樂﹐王琨時爲度支尙書﹐要琨同聽﹐傳酒行炙﹐皆悉內妓。琨以男女無親授﹐傳行每至﹐令置牀上﹐回面避之﹐然後取﹐畢又如此﹐坐上莫不撫手嗤笑﹐琨容色自若。師伯後爲設樂邀琨﹐琨不往。﹝同上﹞

此酒難遇

王琨儉於財用﹐設酒不過兩盅﹐輒云﹕此酒難遇。」鹽豉姜蒜之屬﹐並掛屏風﹐酒醬悉置牀下﹐內外有求﹐琨手自賦之。﹝同上﹞

艸翁之風必舅

王長子絢字長素﹐早慧﹐年五六歲﹐讀論語至「周監於二代」﹐外祖何尙之戲之曰﹕可攺『耶耶乎文哉』。」絢應聲答曰﹕尊者之名安可戲﹖寧可道『艸翁之風必舅』﹖」及長﹐篤志好學﹐位祕書丞。﹝《王列傳》﹞

彈棋發八勢

王敬弘形狀短﹐而起坐端方﹐桓玄謂之「彈棋發八勢」。﹝《王敬弘列傳》﹞

正熱不堪相見

王敬弘左右嘗使二老婦女﹐戴五條辮﹐著靑紋衤誇衤羅﹐飾以朱粉。女適尙書僕射何尙之弟述之﹐敬弘嘗往何氏看女﹐遇尙之不在﹐因寄齋中臥﹐俄頃﹐尙之還﹐敬弘還使二婦女守闔﹐不聽尙之入﹐云﹕正熱﹐不堪相見﹐君可且去。」尙之於是移於他室。﹝同上﹞

見輒日

王敬弘見兒孫﹐歲中不過一再相見﹐見輒日﹐未嘗教子孫學問﹐各隨所欲。人或問之﹐答曰﹕丹朱不應乏教﹐寧越不聞被捶。」子恢之﹐位新安太守﹐嘗請假定省﹐敬弘日見之﹐至日﹐輒不果﹐假日將盡﹐恢之求辭﹐敬弘呼前至闔﹐復不見﹐恢之於闔外拜辭﹐流涕而去。﹝同上﹞

世載雄狐

宋臺建﹐王淮之除禦史中丞﹐爲百僚所憚﹐自彪之至淮之﹐四世居此職﹐淮之嘗作五言詩﹐範泰嘲之﹕卿惟解彈事耳。」淮之正色答﹕猶差卿世載雄狐。」﹝《王淮之列傳》﹞

又似懸風槌

梁到漑爲散騎常侍﹑侍中﹑國子祭酒﹐表求列武帝所撰正言於學﹐請置正言助教二人﹐學生二十人。尙書左丞賀琛又請加置博士一人。漑特被武帝賞接﹐每與對棋﹐從夕達旦﹐或復失寢﹐加以低睡﹐帝詩嘲之曰﹕狀若喪家狗﹐又似懸風槌。」當時以爲笑樂。漑第居近淮水﹐齋前山池有奇礓石﹐長一丈六尺﹐帝戲與賭之﹐並禮記一部﹐漑並輸焉﹐未進﹐帝謂朱異曰﹕卿謂到漑所輸﹐可以送來﹖」斂板對曰﹕臣旣事君﹐安敢失禮。」帝大笑﹐其見親愛如此。石卽迎置華林園宴殿前。移石之日﹐都下傾城縱觀﹐所謂到公石也。﹝《到彥之列傳》﹞

行田時欲吹之

張興世父仲子﹐由興世致位給事中﹐興世欲將往襄陽﹐愛鄕裏不肯去﹐嘗謂世興曰﹕我𨿽田舍老公﹐樂聞鼓角﹐汝可送一部﹐行田時欲吹之。」興世素恭謹畏法﹐譬之曰﹕此是天子鼓角﹐非田舍公所吹。」興世欲拜墓﹐仲子謂曰﹕汝衛從太多﹐先人必當驚怖。」興世減徹而行。﹝《張興世列傳》﹞

竊恐二三諸侯

袁淑字陽源﹐喜誇﹐每爲時人所嘲﹐始興王嘗送錢三萬餉淑﹐一宿復遣人追取﹐謂爲使人謬誤﹐欲以戲淑﹐淑與書曰﹕聞之前志曰﹕七年之中﹐一與一奪﹐義士猶或非之』。況密邇旬次﹐何其裒益之亟也﹖竊恐二三諸侯﹐有以觀大國之政。」﹝《袁湛列傳》﹞

雅步如常

袁湣孫出爲海陵太守﹐廢帝卽位﹐湣孫在郡﹐夢日墮其胸上﹐因驚﹐尋被徵﹐管機密﹐歷吏部尙書﹑侍中﹑驍衛將軍﹐湣孫峻於儀範﹐廢帝裸之迫使走﹐湣孫雅步如常﹐顧而言曰﹕風雨如晦﹐雞鳴不已。」﹝同上﹞

大驚求止

袁昂爲尙書令﹐時僕射徐勉﹐勢傾天下﹐在昂處宴﹐賓主甚歡﹐勉求昂出內人傳杯﹐昂良久不出﹐勉苦求之﹐昂不獲已﹐命出五六人﹐始至齋閣﹐昂謂勉曰﹕我無少年﹐老嫗並是兒母﹐非王妃母﹐便是主大家﹐今令問訊卿。」勉聞大驚求止。方知昂爲貴。﹝同上﹞

何無丈夫意

景和中﹐山陰公主淫恣﹐窺見褚彥回悅之﹐以白帝﹐帝召彥回西上闔宿十日﹐公主夜就之﹐備見逼迫﹐彥回整身而位﹐從夕至曉﹐不爲移志。公主謂曰﹕君須髯如戟﹐何無丈夫意﹖」彥回曰「回𨿽不敏﹐何敢首爲亂階。」﹝《褚裕之列傳》﹞

以軺車給之

褚彥回拜司徒﹐賓客滿座﹐從父弟癤嘆曰﹕彥回少立名行﹐何意披猖至此﹖門戶不幸﹐乃復有今日之拜﹐使彥回作中書郎而死﹐不當是一名士邪﹖名徳不昌﹐遂有期頤之壽。」彥回性好戲﹐以軺車給之﹐癤大怒曰﹕著此辱門戶﹐那可令人見﹖」索火燒之﹐馭人奔車乃免。﹝同上﹞

君乃眞猴

何尙之愛尙文義﹐老而不休﹐與太常顏延之少相好狎﹐二人並短小﹐尙之常謂延之爲﹐延之目尙之爲猴。同遊太子西池﹐延之問路人云﹕吾二人誰似猴﹖」路人指尙之爲似﹐延之喜笑﹐路人曰﹕彼似猴耳﹐君乃眞猴。」﹝《何尙之列傳》﹞

作齊書已竟

褚彥回﹑王儉爲宰相﹐何點謂人曰﹕我作齊書已竟﹐贊云﹕回旣世族﹐儉亦國華﹐不賴舅氏﹐遑卹國家。』」王儉聞之﹐欲候點﹐知不可見﹐乃止。﹝同上﹞

薄暮遘荒淫

何點老又娶魯國孔嗣女﹐嗣亦隱者﹐點𨿽昏﹐亦不與妻相見﹐築別室以處之。人莫諭其意。吳國張融少時免官﹐而爲詩有髙言﹐點答詩曰﹕昔聞東部日﹐不在簡書前。」𨿽戲﹐而融久病之﹐及點後昏﹐融始爲詩贈點曰﹕惜哉何居士﹐薄暮遘荒淫。」點亦病之。﹝同上﹞

何必有例

梁武帝遣領軍司馬王杲之以手敕諭何胤﹐並徵謝籫﹐胤恐籫不出﹐先示以可起﹐乃下牀跪受詔。及杲之從謝籫所還﹐問胤以出朝﹐胤知籫已應詔﹐答杲之曰﹕吾年已五十七﹐月食四斗米不盡﹐何容復有宦情。」杲之失色不能答﹐胤反謂曰﹕卿何不遣傳詔還朝拜表﹐畱與我同遊邪﹖」杲之愕然曰﹕古今不聞此例。」胤曰﹕檀弓兩卷﹐皆言物始﹐自卿而始﹐何必有例。」胤籫俱前代髙士﹐胤處名譽尢邁矣。﹝同上﹞

疑食蚶蠣

初﹐何胤侈於味﹐食必方丈﹐後稍欲去其甚者﹐猶食白魚﹑魚旦脯﹑糖蟹﹐以爲非見生物﹐疑食蚶蠣﹐使門人議之。學生鐘禕曰﹕魚旦之就脯﹐驟於屈申﹐蟹之將糖﹐躁擾彌甚﹐仁人用意﹐深懷如怛。至於車螯蚶蠣﹐眉目內闕﹐慚渾沌之奇﹐獷殼外緘﹐非金人之愼﹐不悴不榮﹐曾艸木之不若﹐無馨無臭﹐與瓦礫其何算﹐故宜長充庖廚﹐永爲口實。」竟陵王子良見禕議﹐大怒。﹝同上﹞

遙遙華冑

何昌宇後爲吏部尙書﹐嘗有一客姓閔求官﹐昌宇謂曰﹕君是誰後﹖」答曰﹕子騫後。」昌宇團扇掩口而笑﹐謂坐客曰﹕遙遙華冑。」﹝同上﹞

背爲之焦

何敬容身長八尺﹐白皙美須眉﹐性矜莊﹐衣冠鮮麗。梁武帝𨿽衣浣衣﹐而左右衣必須潔﹐嘗有侍臣衣帶捲折﹐帝怒曰﹕卿衣帶如繩﹐欲何所縛﹖」敬容希旨﹐故益鮮明﹐常以膠淸刷須﹐衣裳不整﹐伏牀熨之﹐或暑月背爲之焦。每公庭就列﹐容止出人。﹝同上﹞

公家苟旣奇大

何敬容拙於艸隸﹐淺於學術﹐通苞苴餉饋﹐無賄則略不交語。自晉宋以來﹐宰相皆文義自逸。敬容獨勤庶務貪癑﹐爲時所嗤鄙。其署名敬字﹐則大作苟﹐小爲文﹐容字大爲父。陸翺戲之曰﹕公家苟旣奇大﹐父亦不小。」敬容遂不能答。﹝同上﹞

如明公之與蕭何

嘗有客姓吉﹐何敬容問﹕卿與邴吉遠近﹖」答曰﹕如明公之與蕭何。」時蕭琛子巡﹐頗有輕薄才﹐因制卦名離合等詩嘲之﹐亦不屑也。﹝同上﹞

因呼爲眾造寺

何氏自晉司空充﹑宋司空尙之奉佛法﹐並建立塔寺﹐至敬容又捨宅東爲伽藍﹐趨權者因助財造構﹐敬容並不拒﹐故寺堂宇﹐頗爲宏麗﹐時輕薄者因呼爲「眾造寺」。﹝同上﹞

無字不善

張率字士簡﹐性寬雅﹐十二能屬文﹐常日限爲詩一篇﹐或數日不作﹐則追補之﹐稍進﹐作賦頌﹐至年十六﹐向作二千餘首。有虞訥者﹐見而詆之﹐率乃一旦焚毀﹐更爲詩示焉﹐托云沈約﹐訥便句句嗟稱﹐無字不善。率曰﹕此吾作也。」訥慚而退。﹝《張裕列傳》﹞

壯哉雀鼠

張率嗜酒不事﹐於家務尢忘懷。在新安遣家僮載米三千石還宅﹐及至﹐遂耗大半﹐率問其故﹐答曰﹕雀鼠耗。」率笑而言曰﹕壯哉雀鼠。」竟不研問。﹝同上﹞

呼囚暴日

張種嘗於無錫﹐見重囚在獄﹐天寒﹐呼囚暴日﹐遂失之。陳武帝大笑﹐而不深責。﹝同上﹞

故稱白賊耶

魏尙書李孝伯曰﹕魏主言太尉鎭軍﹐久闕南信﹐殊當憂邑﹐若欲遣信﹐當爲護送。」張暢曰「此方間路甚多﹐不復以此勞魏主。」孝伯曰﹕亦知有水路﹐似爲白賊所斷。」暢曰﹕君著白衣﹐故稱白賊耶﹖」孝伯大笑曰﹕今之白賊﹐亦不異黃巾﹑赤眉。」暢曰﹕黃巾﹑赤眉﹐似不在江南。」孝伯曰﹕亦不離靑徐。」暢曰﹕今者靑徐﹐實爲有賊﹐但非白賊耳。」﹝《張邵列傳》﹞

幹魚自可還其本鄕

張融浮海至交州﹐於海遇風﹐終無懼色﹐方詠曰﹕幹魚自可還其本鄕﹐肉脯復何爲者哉﹖」﹝同上﹞

風止詭越

張氏自敷以來﹐並以理音辭﹑修儀範爲事﹐至融風止詭越﹐坐常危膝﹐行則曳步﹐翹身仰首﹐意致甚多﹐見者驚異﹐觀聚成市﹐而融了無慚色﹐隨例同行﹐常稽遲不進。﹝同上﹞

又曰非是

張融與吏部尙書何戢善﹐往詣戢﹐誤通尙書劉澄﹐下車入門﹐乃曰﹕非是。」至戶望澄﹐又曰「非是。」旣造席﹐視澄曰﹕都自非是」。乃去。其爲異如此。﹝同上﹞

權牽小船於岸上住

張融假東出﹐齊武帝問融﹕住在何處﹖」答曰﹕臣陸處無屋﹐舟居無水。」後上問其從兄緒﹐緒曰﹕融近東出﹐未有居止﹐權牽小船於岸上住。」上大笑。﹝同上﹞

半日乃息

豫章王大會賓僚﹐張融食炙﹐始行畢﹐行炙人便去﹐融欲求鹽蒜﹐口終不言﹐方搖食指﹐並日乃息。﹝同上﹞

汝可號哭而看之

張融臨卒﹐又戒其子曰﹕手澤存焉﹐父書不讀﹐況文音淸﹐婉在其韻﹐吾意不然﹐別遺爾旨﹐吾文體英變﹐變而屢奇﹐豈吾天挺﹐蓋不阝貴家聲﹐汝可號哭而看之。」﹝同上﹞

𨿽爲鬼痛猶難忍

徐熙生子秋夫﹐彌工醫術﹐仕至射陽令。嘗夜有鬼呻﹐聲甚淒愴﹐秋夫問何須﹐答言﹕姓某﹐家在東陽﹐患腰痛死﹐𨿽爲鬼﹐痛猶難忍﹐請療之。」秋夫曰﹕云何厝法﹖」鬼請爲芻人﹐按孔穴鍼之。秋夫如言﹐爲炙四處﹐又鍼肩井三處﹐設祭埋之﹐明日﹐見一人謝恩﹐忽然不見。當世伏其通靈。﹝同上﹞

撰和香方

範蔚宗撰和香方﹐其序之曰﹕麝本多忌﹐過分必害。沈實易和﹐盈斤無傷。零藿虛燥﹐詹唐黏濕。甘松蘇合﹐安息郁金﹐柰多和羅之屬﹐並被珍於外國﹐無取於中土。又棗膏昏鈍﹐甲煎淺俗﹐非惟無助於馨烈﹐乃當彌增於尢疾也。」所言悉以比類朝士﹐麝本多烈﹐比庾仲文﹔零藿虛燥﹐比何尙之﹔詹唐黏濕﹐比沈演之﹔棗膏昏鈍﹐比羊玄保﹔甲煎淺俗﹐比徐湛之﹔甘松蘇合﹐比慧琳道人﹔沈實易和﹐以自比也。﹝《範泰列傳》﹞

大徳所以不徳

荀伯子族弟昶字茂祖﹐與伯子絕服。元嘉初﹐以文義至中書郎﹐昶子萬秋字元寶﹐亦用才學自顯。昶見釋慧琳謂曰﹕昨萬秋對策﹐欲以相示。」答曰﹕此不須看﹐若非先見而答﹐貧道不能爲﹔若先見而答﹐貧道奴皆能爲。」昶曰﹕此將不傷道徳邪﹖」答曰﹕大徳所以不徳。」乃相對笑﹐竟不看焉。﹝《荀伯子列傳》﹞

於是遂行何書

時有髙平郗紹亦作晉中興書﹐數以示何法盛﹐法盛有意圖之﹐謂紹曰﹕卿名位貴達﹐不復俟此延譽﹔我寒士無聞於時﹐如袁宏﹑幹寶之徒﹐賴有著述﹐流聲於後﹐宜以爲惠。」紹不與。至書成﹐在齋內廚中﹐法盛請紹﹐紹不在﹐直入竊書。紹還失之﹐無復兼本﹐於是遂行何書。﹝《徐廣列傳》﹞

格佞

劉毅當鎭江陵﹐武帝會於江亭﹐朝士畢集﹐毅素好詂﹐於是會戲﹐帝與毅斂局﹐各得其半﹐

積錢隱人﹐毅呼帝並之﹐先擲得雉﹐帝甚不悅﹐良久乃答之﹐四坐傾屬﹐旣擲得廬﹐毅意大惡﹐謂帝曰﹕知公不以大坐席與人。」鄭鮮之大喜﹐徒跣繞牀大叫﹐聲聲相續﹐毅甚不平﹐謂之曰﹕此鄭君何爲者﹖無復甥舅之敬。」帝少事戎旅﹐不經涉學﹐及爲宰相﹐頗慕風流﹐時或談論﹐人皆依違不敢難﹐鮮之難必切至﹐未嘗寬假﹐與帝言﹐要須帝理屈﹐然後置之。帝有時慚恧變色﹐感其輸誠﹐時人謂爲格佞。﹝《鄭鮮之列傳》﹞

自稱龔聖人

裴昭明爲始安內史﹐郡人龔玄宜云﹕神人與其玉印玉板書﹐不須筆﹐吹紙便成字。自稱龔聖人﹐以此惑眾。前後郡太守敬事之﹐昭明付獄案罪。﹝《裴松之列傳》﹞

常呼爲奶母

何承天除著作佐郎﹐撰國史﹐承天年已老﹐而諸佐郎並名家年少﹐潁川荀伯子嘲之﹐常呼爲奶母﹐承天曰﹕卿當云鳳凰將九子﹐奶母何言耶﹖」﹝《何承天列傳》﹞

如其不悅無須多陳

宋文帝每有疑議﹐必先訪何承天﹐信命相望於道。承天性褊促﹐嘗對主者厲聲曰﹕天何言哉﹖四時行焉﹐百物生焉。」文帝知之﹐應遣﹐先戒曰﹕善候伺顏色﹐如其不悅﹐無須多陳。」﹝同上﹞

朽木難雕

宋文帝嘗召顏延之傳詔﹐頻不見﹐常日﹐但酒店裸袒挽歌﹐了不應對﹐他日醉醒乃見帝。常問以諸子才能﹐延之曰﹕峻得臣筆﹐測得臣文﹐得臣義﹐躍得臣酒。」何尙之嘲曰﹕誰得卿狂﹖」答曰﹕其狂不可及。」尙之爲侍中﹐在直﹐延之以醉詣焉﹐尙之望見便陽眠﹐延之發簾熟視曰﹕朽木難雕。」尙之謂左右曰﹕此人醉甚可畏。」﹝《顏延之列傳》﹞

謂之顏彪

顏延之性旣褊激﹐兼有酒過﹐肆言直言﹐曾無回隱﹐故論者多不與之﹐謂之顏彪。﹝同上﹞

又非君家阿公

顏延之嘗與何偃同從上南郊﹐偃於路中﹐遙呼延之曰﹕顏公。」延之以其輕脫怪之﹐答曰「身非三公之公﹐又非田舍之公﹐又非君家阿公﹐何以見呼爲公﹖」偃羞而退。﹝同上﹞

墜牀致損

顏延之有愛姬﹐非姬食不飽﹐寢不安。姬憑寵﹐嘗蕩延之墜牀致損﹐竣殺之。延之痛惜甚至﹐嘗坐靈上哭曰﹕貴人殺汝﹐非我殺汝。」以冬日臨哭﹐忽見妾排屏風以壓延之﹐延之懼﹐墜地﹐因病卒﹐年七十三﹐謚曰憲子。﹝同上﹞

圖作大老子

沈曇慶謹實淸正﹐所蒞有稱績。常謂弟子曰﹕吾處世無才能﹐圖作大老子耳。」世以長者稱之。﹝《沈懷文列傳》﹞

險衣來者以賞之

劉顯將之潯陽﹐朝賢畢祖道﹐顯懸帛十匹﹐約曰﹕險衣來者以賞之。」眾人競攺常服﹐不過長短之間﹐顯曰﹕將有甚於此矣。」旣而周弘正綠絲布衤誇繡假種﹐軒昂而至﹐折標取帛。﹝《周朗列傳》﹞

語好爲雙聲

羊玄保子戎少有才气﹐而輕薄少行檢﹐語好爲雙聲。江夏王義恭嘗設齋﹐使戎布牀﹐須臾﹐王出﹐以牀狹﹐乃自開牀。戎曰﹕官家恨狹﹐更廣八分。」王笑曰﹕卿豈惟善雙聲﹐乃辯士也。」宋文帝好與玄保棋﹐嘗中使至﹐玄保曰﹕今日上何召我邪﹖」戎曰﹕金溝淸﹐銅池搖﹐旣佳光景﹐當得劇棋。」玄保嘗嫌其輕脫﹐云﹕此兒必亡我家。」位通直郎﹐坐與王僧達謗時政賜死。﹝《羊玄保列傳》﹞

攺字曰榮財

江湛曾孫祿﹐先爲武寧郡﹐頗有資產﹐積錢於壁﹐壁爲之倒迮﹐銅物皆鳴﹐人戲之曰﹕所謂『銅山西傾﹐洛鐘東應』者也。」湘東王恨之旣深﹐以其名祿﹐攺字曰榮財﹐以志其忿。﹝《江湛列傳》﹞

屢被摧黜

江總自序云﹕太建之始﹐權移羣小﹐諂嫉作威﹐屢被摧黜﹐柰何命也。」識者譏其言迹之乖。﹝同上﹞

柰何王約

沈昭略字茂隆﹐性狂鯭﹐不事公卿﹐使酒仗气﹐無所推下。嘗醉﹐晚日負杖﹐攜家賓子弟至婁湖苑﹐逢王景文子約﹐張目視之曰﹕汝是王約耶﹖何乃肥而疾。」約曰﹕汝沈昭略耶﹖何乃瘦而狂。」昭略撫掌大笑曰﹕瘦已勝肥﹐狂又勝癡﹐柰何王約﹐柰汝癡何。」﹝《沈慶之列傳》﹞

自云爲太山錄事

齊武帝制以沈攸之弟雍之孫僧昭爲義興公之後﹐僧昭別名法朗﹐少事天師道士﹐常以甲子及甲午日夜著黃巾衣褐﹐醮於私室﹐時記人吉凶﹐頗有應驗﹐自云爲太山錄事﹐幽司中有所收錄﹐必僧昭署名。中年爲山陰縣﹐梁武陵王紀爲會稽太守﹐宴坐池亭﹐蛙鳴聒耳﹐王曰﹕殊廢絲竹之聽。」僧昭鮌厭十許口便息。及日晚﹐王又曰﹕欲其復鳴。」僧昭曰﹕王歡已闌﹐今恣汝鳴。」卽便喧聒。又嘗校獵﹐中道而還﹐左右問其故﹐答曰﹕國家有邊事﹐須還處分。」問何以知之﹐曰﹕向聞南山虎嘯知耳。」俄而使至。復謂人曰﹕吾昔爲幽司所使﹐實爲煩碎﹐今已自解。」乃開匣出黃紙書﹐上有一大字﹐字不可識﹐曰﹕教分判如此。」﹝《沈攸之列傳》﹞

必先相問夫人

柳文通度量寬博﹐家人未嘗見其喜慍。甚重其婦﹐頗成畏憚。性愛音樂﹐女伎精麗﹐略不敢視。僕射張稷與文通狎密﹐而爲文通妻賞敬﹐稷每詣文通﹐必先相問夫人﹐文通每欲見妓﹐恆因稷請奏﹐其妻隔幔坐﹐妓然後出﹐文通因得畱目。﹝《柳元景列傳》﹞

安用此鬼名耶

柳津字元舉﹐𨿽乏風華﹐性甚彊直﹐人或勸之聚書﹐津曰﹕吾嘗請道士上章驅鬼﹐安用此鬼名耶﹖」﹝同上﹞

撫手笑

初﹐劉孝綽與到漑兄弟甚狎﹐漑少孤﹐宅近僧寺﹐孝綽往漑許﹐適見黃臥具﹐孝綽謂僧物色也﹐撫手笑﹐漑知其旨﹐奮拳擊之﹐傷口而去。﹝《劉面力列傳》﹞

狀如欲偶寢

劉王眞少有行業﹐文藻﹑篆隸﹑丹靑並爲當世所稱。時有滎陽毛惠遠善畫馬﹐王眞善畫婦人﹐並爲當世第一。王眞妹爲齊鄱陽王妃﹐伉儷甚篤﹐王爲齊明帝所誅﹐妃追傷﹐遂成錮疾﹐醫所不療。有陳郡殷善寫人面﹐與眞不別﹐王眞令畫王形象﹐並圖王平日所寵姬共照鏡狀﹐如欲偶寢﹐王眞乃密使媼奶示妃﹐妃視畢﹐乃唾之﹐因罵云﹕故宜其早死。」於是恩情卽歇﹐病亦除差﹐寵姬亦被廢苦﹐因卽以此畫焚之。﹝同上﹞

直號首陽山

齊豫章王嶷於邸起土山﹐列種桐竹﹐號爲桐山。武帝幸之﹐置酒爲樂﹐顧臨川王映曰﹕王邸山亦有嘉名否﹖」映曰﹕臣好棲靜﹐因以爲稱。」又問武陵王華﹐華曰﹕臣山卑﹐不曾棲靈昭景﹐惟有薇蕨﹐直號首陽山。」帝曰﹕此直勞者之歌也。」﹝《齊諸王列傳》﹞

今日可謂連璧

王敬則與王儉俱卽本號開府儀同三司﹐時徐孝嗣於崇禮門候儉﹐因嘲之曰﹕今日可謂連璧。」儉曰﹕不意老子遂與韓非同傳。」人以告敬則﹐敬則欣然曰﹕我南沙縣吏﹐僥幸得細鎧﹐左右逮風雲﹐以至於此﹐遂與王衛軍同日拜三公﹐王敬則復何恨。」了無恨色。朝士以此多之。﹝《王敬則列傳》﹞

臣幾落此奴度

齊武帝令羣臣賦詩﹐王敬則曰﹕臣幾落此奴度。」上問之﹐敬則對曰﹕臣若解書﹐不過作尙書都令史爾﹐那得今日。』敬則𨿽不大識書﹐而性甚警黠﹐臨郡令省事讀辭﹐下教制決﹐皆不失理。﹝同上﹞

檀公三十六策走爲上計

王敬則倉卒東起﹐朝廷振懼﹐東昏侯在東宮﹐議欲叛﹐使人上屋﹐望見徵虜亭失火﹐謂敬則至﹐急裝欲走﹐有告敬則者﹐敬則曰﹕檀公三十六策﹐走爲上計。汝父子惟應急走耳。」蓋譏檀道濟避魏事也。﹝同上﹞

太傅是誰我不識

張敬兒在雍州﹐貪殘﹐人間一物堪用﹐莫不奪取。於襄陽城西起宅聚物貨﹐宅大小殆侔襄陽。又欲移羊叔子墮淚碑﹐於是處置臺﹐綱紀諫曰﹕此羊太傅遺徳﹐不宜遷動。」敬兒曰﹕太傅是誰﹐我不識。」﹝《張敬兒列傳》﹞

信夢尢甚

張敬兒性好卜術﹐信夢尢甚。初徵荊州﹐每見諸將師﹐不遑有餘計﹐惟敍夢云﹕未貴時﹐夢居村中社樹﹐忽髙數十丈。及在雍州﹐又夢社樹直上至天。」以此誘說部曲﹐自云「貴不可言」。由是不自測量無知。又使於鄕裏爲謠言﹐使小兒輩歌曰﹕天子在何處﹖宅在赤谷口。天子是阿誰﹖非豬如是狗。」敬兒家在冠軍宅前﹐有地名赤谷﹐旣得開府﹐又望班劍﹐語人曰﹕我車邊猶少班蘭物。」敬兒長自荒遠﹐少習武事﹐旣從容都下﹐又四方寧靖﹐益不得志。其妻尙氏亦曰﹕吾昔夢一手熱如火﹐而君得南陽郡。元徽中﹐夢一髀熱如火﹐君得本州。建元中﹐夢半體熱﹐尋得開府。今復舉體熱矣。」以告所親﹐言其妻初夢次夢﹐又言今舉體熱矣。閹人聞其言說之事達武帝。敬兒又遣使與蠻中交關﹐武帝疑有異志﹐永明元年﹐敕朝臣華林八關齋﹐於坐收敬兒。﹝同上﹞

屏人學揖讓

張敬兒初徵爲護軍﹐乃潛於密室中﹐屏人學揖讓答對﹐空中俯仰﹐妾侍竊窺笑焉。將拜三司﹐謂其妻嫂曰﹕我拜後﹐府開黃閣。」因口自爲鼓聲。初得鼓吹﹐羞便奏之。又於新林姥廟爲妾祈子﹐祝神口自稱三公﹐其鄙俚如此。﹝同上﹞

故豬兒亦攺爲恭兒

張敬兒母始於田中臥﹐夢犬子有角舐之﹐已而有娠生敬兒﹐故初名狗兒﹐又生一子﹐因狗兒之名復名豬兒。宋明帝嫌狗兒名鄙﹐攺爲敬兒﹐故豬兒亦攺爲恭兒。﹝同上﹞

仕至揚州議曹從事

先是﹐東陽女子婁逞變服詐爲丈夫﹐粗知圍棋﹐解文義﹐鮂遊公卿﹐仕至揚州議曹從事。事發﹐齊明帝驅令還東﹐逞始作婦人服而去﹐嘆曰﹕如此伎還之爲老嫗﹐豈不惜哉。」此人妖也﹐陰而欲爲陽事﹐不果故泄﹐王敬則﹑蕭遙光﹑陳顯達﹑崔慧景之應也。﹝《崔慧景列傳》﹞

臨時卒忘所教

焦度求竟陵郡﹐不知所以置辭﹐親人授之辭百餘言﹐度習誦數日﹐皆得上口。會齊髙帝履行石頭城﹐度於大眾中欲自陳﹐臨時卒忘所教﹐乃大言曰﹕度啟公﹐度啟公﹐度無食。」帝笑曰﹕卿何憂無食。」卽賜米百斛。﹝《焦度列傳》﹞

足狗肉便了事

義鄕縣長風廟神姓鄧﹐先經爲縣令死﹐遂發靈﹐山圖啟乞加神位輔國將軍﹐齊武帝答曰﹕足狗肉便了事﹐何用階級焉。」﹝《周山圖列傳》﹞

餉周公阿杜

齊建元元年﹐魏攻壽春﹐以周盤龍爲軍主﹐假節﹐助豫州刺史垣崇祖拒魏﹐大破之。上聞之

喜﹐下詔稱美﹐送金釵二十枚與其愛妾杜氏﹐手敕曰﹕餉周公阿杜。」﹝《周盤龍列傳》﹞

此貂蟬從兜鍪中生耳

周盤龍爲散騎常侍﹑光祿大夫﹐武帝戲之﹕卿著貂蟬﹐何如兜鍪﹖」盤龍曰﹕此貂蟬從兜鍪中生耳。」﹝同上﹞

臣不敢辭

王珍國遷桂陽內史﹐還爲大司馬﹑中兵參軍﹐齊武帝雅相知賞﹐謂其父廣之曰﹕珍國應堪大用﹐卿可謂老蚌也。」廣之曰﹕臣不敢辭。」帝大笑。﹝《王廣之列傳》﹞

黃頷月霍恨無之

虞胔家富於財﹐而善爲滋味。豫章王嶷盛饌享賓﹐謂胔曰﹕肴羞有所遺不﹖」胔曰﹕何曾食有黃頷﹐恨無之。」﹝《虞胔列傳》﹞

遂使宮人頓成語

上方欲獎胡諧之以貴族盛姻﹐以諧之家人語音不正﹐乃遣宮內四五人往諧之家教子女語。二年後﹐帝問曰﹕卿家人語音已正未﹖」諧之答曰﹕宮人少﹐臣家人多﹐非惟不能得正音﹐遂使宮人頓成語。」帝大笑﹐鮂向朝臣說之。﹝《胡諧之列傳》﹞

虞玩之至死煩人

虞玩之以久宦衰疾﹐上表告退﹐許之。玩之於人物好臧否﹐宋末﹐王儉舉員外郎孔襲使魏﹐玩之言論不相饒﹐襲儉並恨之。至是﹐玩之東歸﹐儉不出送﹐朝廷無祖餞者。中丞劉休與親知書曰﹕虞公散發海隅﹐同古人之美﹐而東都之送﹐殊不藹藹。」玩之歸家數年卒。其後員外郎孔蠧就儉求會稽五官﹐儉方盥﹐投皂莢於地曰﹕卿鄕俗惡﹐虞玩之至死煩人。」﹝《虞玩之列傳》﹞

親賣皂莢掃帚

宋明帝憎婦人妒﹐尙書右丞勞彥遠以善棋見親﹐婦妒傷其面﹐帝曰﹕我爲卿斷之何如﹖」彥遠率爾從旨﹐其夕遂賜藥殺其妻。劉休妻王氏亦妒﹐帝聞之﹐賜休妾﹐敕與王氏二十杖﹐令休於宅後開小店﹐使王氏親賣皂莢掃帚﹐以此辱之。﹝《劉休列傳》﹞

陸公書廚也

陸澄當世稱爲碩學﹐讀易三年不解文義﹐欲撰宋書竟不成。王儉戲之曰﹕陸公﹐書廚也。」家多墳籍﹐人所罕見﹐撰地理書及雜傳﹐死後乃出。﹝《陸澄列傳》﹞

敍書僧正

時有王斌者﹐不知何許人﹐著四聲論行於時。斌初爲道人﹐博涉經籍﹐雅有才辯﹐善屬文﹐能昌導而不修容儀﹐嘗獘衣於瓦官寺聽云法師講成實論﹐無復坐處﹐惟僧正慧超尙空席﹐斌直坐其側﹐慧超不能平﹐乃罵曰﹕那得此道人﹐祿蔌似隊父唐突人。」因命驅之。斌笑曰﹕旣有敍勛僧正﹐何爲無隊父道人。」不爲動﹐而撫機問難﹐辭理淸舉﹐四坐皆屬目。後還俗﹐以詩樂自樂﹐人莫能名之。﹝《陸慧曉列傳》﹞

食鮭嘗有二十七種

庾杲之解褐﹐奉朝請﹐稍遷尙書駕部郎﹐淸貧自業﹐食惟有韭俎艸艸韭生韭雜菜﹐任窻嘗戲之曰﹕誰謂庾郎貧﹐食鮭嘗有二十七種。」﹝《庾杲之列傳》﹞

面甚尖危

庾少聰慧﹐家富於財﹐好賓客﹐食必列鼎﹐又狀貌丰美﹐頤頰開張﹐人皆謂必爲方伯﹐無餒乏之慮。及魏江陵﹐卒致餓死。時又有水軍都督褚蘿﹐面甚尖危﹐有縱理入口﹐竟保衣食而終。﹝同上﹞

置圍州邑

宋明帝好圍鸉﹐置圍鸉州邑﹐以建安王休仁爲圍鸉州都大中正﹐王諶與太子右率沈勃﹑尙書水部郎庾皀之﹑彭城丞王抗四人爲小中正﹐朝請褚思莊﹑傅楚之爲淸定訪問。﹝《王諶列傳》﹞

所謂大力者負之而趨

王詀以博學見知﹐尙書令王儉嘗集才學之士﹐總校虛實﹐類物隸之﹐謂之隸事﹐自此始也。儉嘗使賓客隸事﹐多者賞之﹐事皆窮﹐惟廬江何憲爲勝﹐乃賞以五花簟﹑白團扇﹐坐簟執扇﹐容气甚自得。詀後至﹐儉以所隸示之曰﹕卿能奪之乎﹖」詀操筆便成﹐文章旣奧﹐辭亦華美﹐舉坐擊賞﹐詀乃命左右抽憲簟﹐手自掣取扇﹐登車而去。儉笑曰﹕所謂大力者負之而趨。」﹝同上﹞

仲師長尺二寸

沈約云﹕何承天纂文奇博﹐其書載張仲師及長頸王事﹐此何所出﹖」劉杳曰﹕仲師長尺二寸﹐惟出論衡。﹝王充論衡齊世篇﹕人生長六七尺﹐大三四圍﹐面有五色﹐壽至於百﹐萬世不異﹔如以上世人民﹐身長佼好﹐堅疆長壽﹐下世反比﹐則天地初立﹐始爲人時﹐長可如防風之君﹐色如宋朝﹐壽如彭祖乎﹖從當今至千世之後﹐人可長如莢英﹐色如嫫母﹐壽如朝生乎﹖王莽之時﹐長人生長一丈﹐名曰霸。出建武年中﹐潁川張仲師長一尺二寸﹔張湯八尺有餘﹐其父不滿五尺。俱在今世﹐或長或短﹐儒者之意﹐竟非誤也。」﹞長頸是毗騫王﹐朱建安扶南以南記云﹕古來至今不死』。」約卽取二書尋檢﹐一如杳言。﹝《劉懷珍列傳》﹞

以名爲姓其後邊

明僧紹字休烈﹐平原鬲人﹐一字承烈。其先吳太伯之裔﹐百里奚子孟明以名爲姓﹐其後也。笑典氏曰﹕言族系則華矣﹐其如吳﹑虞不別﹐名姓不分何﹖自誣誣人﹐均可笑也﹐嘻﹗」﹝《明僧紹列傳》﹞

政恐陋巷天枕

劉之遴在荊府﹐常寄居南郡﹐忽夢前太守袁彖謂曰﹕卿當後爲折臂太守﹐卽居此中。」之遴後牛奔墮車折臂﹐右手偏直﹐不復得屈伸﹐書則以手就筆﹐嘆曰﹕豈黥而王乎﹖」周捨嘗戲之曰「𨿽復立立坐可橫﹐政恐陋巷無忱。」﹝《劉虯列傳》﹞

化爲支道林

侯景初以蕭正徳爲帝﹐劉之遴時落景所﹐將使授璽紱﹐之遴預知﹐剃髮披法服乃免。先是﹐平昌伏挺出家﹐之遴爲詩嘲之曰﹕傳聞伏不鬥﹐化爲支道林。」乃之遴遇亂﹐遂披染服﹐時人笑之。﹝同上﹞

神影亦有酒色

臨汝侯猷爲吳興郡守﹐性倜儻﹐與楚王廟神交飲﹐至一斛﹐每酹祀﹐盡歡極醉﹐神影亦有酒色﹐所禱必從。﹝《梁諸王列傳》﹞

官今日形容大異近日時

長沙王郢州刺史韶﹐昔爲幼童﹐庾信愛之﹐有斷袖之歡﹐衣食所資﹐皆信所給﹐遇客﹐韶亦爲信傳酒。後爲郢州﹐信西上江陵﹐途經江夏﹐韶接信甚薄﹐坐靑油幕下﹐引信入宴﹐坐信別榻﹐有自矜色。信稍不堪﹐因酒酣﹐乃徑上韶牀﹐踐踏肴饌﹐直視韶面謂曰﹕官今日形容大異近日時。」賓客滿坐﹐韶甚慚恥。﹝同上﹞

躬自率領

蕭明字靖通﹐少被武帝親愛﹐封貞陽侯。太淸元年﹐爲豫州刺史﹐百姓詣闕拜表﹐言其徳政﹐樹碑於州門內﹐及碑匠采石﹐出自肥陵﹐明乃廣營廚帳﹐多召人物﹐躬自率領牽至州。識者笑之曰﹕侯自立碑﹐非州人也。」﹝同上﹞

張準雉媒

臨賀郡王正徳妹長樂主適陳郡謝禧﹐正徳姦之﹐燒主第﹐縛一婢加玉釧於手﹐以金寶附身﹐聲云﹕主被燒死。」檢取婢屍﹐並金玉葬之﹐仍與主通﹐呼爲柳夫人﹐生二子焉﹐日月稍久﹐風聲漸露。後黃門郎張準有一雉媒﹐正徳見而奪之。尋會重云殿爲淨供﹐皇儲以下﹐莫不畢集﹐準於眾中吒罵曰﹕張準雉媒﹐非長樂主﹐何可略奪。」皇太子恐帝聞之﹐令武陵王和止之乃休﹐及出﹐送雉媒還之。﹝同上﹞

終常搖握

武化侯正信字公理﹐幼不慧﹐常執白團扇﹐湘東王取題八字銘玩之﹐正信不知嗤之﹐終常搖握﹐位給事中卒。﹝同上﹞

號旱母

蕭推字智遠﹐少淸敏﹐好屬文﹐深爲簡文所親賞。普通六年﹐以王子封南浦侯﹐歷淮南﹑晉陵﹑吳郡太守﹐所臨必赤地大旱﹐吳人號旱母焉。﹝同上﹞

主人憒憒不如客

南平郡王世子恪字敬則﹐宏雅有風則﹐姿容端麗﹐位雍州刺史﹐年少﹐未閒庶務﹐委之羣下﹐百姓每通一辭﹐數處輸錢﹐方得聞徹。賓客有江仲舉﹑蔡﹑王臺卿﹑庾仲容四人﹐俱被接遇﹐並有蓄積﹐故人間歌曰﹕江千萬﹐蔡五百﹐王新車﹐庾大宅。」遂達武帝﹐帝接之曰﹕主人憒憒不如客。」尋以廬陵王代爲刺史﹐恪還奉見﹐武帝以人間語問之﹐恪不慚﹐不敢一言。﹝同上﹞

皆署杖五十

昭明太子統﹐年十二﹐於內省見獄官將讞事﹐問左右曰﹕是秔衣何爲者﹖」曰﹕廷尉官屬。」召視其書﹐曰﹕是皆可念﹐我得判否﹖」有司以統幼﹐紿之曰﹕得。」其獄﹐皆刑罪上﹐統皆署杖五十。有司抱具獄﹐不知所爲具﹐言於帝﹐帝笑而從之。自是數使聽訟﹐每有欲寬縱者﹐卽使太子決之。﹝同上﹞

此可食否

廬陵王應不慧﹐至內庫閱珍物﹐見金鋌﹐問左右曰﹕此可食否﹖」答曰﹕不可。」應曰﹕旣不可食﹐並特乞汝。」﹝同上﹞

匍匐號叫

邵陵王綸嘗逢喪車﹐奪孝子服而著之﹐匍匐號叫﹐帥懼罪﹐密以聞﹐帝始嚴責﹐綸不能攺。﹝同上﹞

爲送葬之法

邵陵王綸忽作新棺木﹐貯司馬崔會意﹐以車需車挽歌﹐爲送葬之法﹐使嫗乘車悲號﹐會意不堪﹐輕騎還都以聞。﹝同上﹞

五色�辮其須

元帝貞惠世子方諸﹐出爲郢州刺史﹐鎭江夏﹐以鮑泉爲行事。時元帝遣徐文盛與侯景將任約相持﹐方諸年十五﹐童心未革﹐恃文盛在近﹐不卹軍政﹐日與鮑泉酒爲樂﹐侯景知之﹐乃遣其將宋子仙從間道襲之﹐百姓奔告﹐方諸與鮑泉並不信﹐曰﹕文盛大軍在下﹐虜安得來﹖」始命閉門﹐賊已入城﹐方諸方踞泉腹﹐以五色�辮其須﹐子仙執方諸以歸。﹝同上﹞

皆以意造

曹景宗爲人自恃尙勝﹐每作書﹐字有不解﹐不以問人﹐皆以意造﹐𨿽公卿無所推﹐惟以韋轈年長﹐且州裏勝流﹐特相敬重﹐同宴禦筵﹐亦曲躬謙遜。武帝以此嘉之。﹝《曹景宗列傳》﹞

如三日新婦

曹景宗性躁動﹐不能沈默﹐出行常欲賽車帷幔﹐左右輒諫﹐以位望隆重﹐人所具瞻﹐不宜然。景宗謂所親曰﹕我昔在鄕裏﹐騎快馬如龍﹐與少年輩數十騎﹐拓弓弦作霹靂聲﹐箭如餓鴟叫﹐平澤中逐獐數肋射之﹐渴飲其血﹐饑食其胃﹐甜如甘露漿﹐覺耳後生風﹐鼻頭出火﹐此樂使人忘死﹐不知老之將至。今來揚州作貴人﹐動轉不得﹐路行開車幔﹐小人輒言不可﹐閉置車中﹐如三日新婦﹐此邑邑使人气盡。」﹝同上﹞

誤稱下官

帝數宴見功臣﹐共道故舊﹐曹景宗酒後謬妄﹐或誤稱下官﹐帝故縱之﹐以爲笑樂。﹝同上﹞

謂簾爲夏侯妓衣

夏侯爲六郡三州﹐不爲產業﹐祿賜所得﹐隨散親故﹐性儉率﹐居處服用﹐充足而已﹐不事華侈。晚年頗好音樂﹐有妓妾十數人﹐並無被服姿容﹐每有客﹐常隔簾奏之﹐時謂簾爲夏侯妓衣。﹝《夏侯詳列傳》﹞

我爲郡有四盡

魚宏襄陽人﹐身長八尺﹐白皙美姿容﹐累從徵討﹐常爲軍鋒﹐歷南譙﹑盱眙﹑竟陵太守﹐嘗謂人曰﹕我爲郡有四盡﹐水中魚鱉盡﹐山中獐鹿盡﹐田中米谷盡﹐村里人庶盡。丈夫生如輕塵棲弱艸﹐白駒之過隙。人生但歡樂﹐富貴在何時。」於是恣意酣賞﹐侍妾百餘人﹐不勝金翠﹐服玩車馬﹐皆窮一時之驚絕。有眠牀一張﹐皆是蹙柏﹐四面周匝﹐無一有異﹐通用銀鏤金花壽福兩重爲腳。﹝《魚弘列傳》﹞

詳果封侯

初吉士瞻爲荊府城局參軍﹐浚萬人仗庫防池﹐得一金革鉤﹐隱起鏤甚精巧﹐篆文曰﹕錫爾金鉤﹐且公且侯。」士瞻娶夏侯詳兄女﹐女竊以與詳﹐詳喜佩之﹐及是革命﹐詳果封侯﹐而士瞻不錫茅土。﹝《吉士瞻列傳》﹞

千萬買鄰

宋季雅罷南康郡﹐市宅居呂僧珍宅側﹐僧珍問宅價﹐曰﹕一千一百萬。」怪其貴﹐季雅曰﹕一百萬買宅﹐千萬買鄰。」﹝《呂僧珍列傳》﹞

徵丞相不就

沈子國﹐今汝南平輿沈亭是也。春秋之時﹐列於盟會﹐魯昭四年﹐晉使蔡滅沈﹐其後因國爲氏﹐自玆以降﹐譜牒罔存。秦末有沈逞徵丞相不就。漢初﹐逞曾孫保封竹邑侯。保子遵自本國遷居九江之壽春﹐官至齊王太傅﹐封敷徳侯。笑典氏曰﹕嘻﹐丞相而可徵哉﹖虎狼之秦而徵丞相哉﹖且可不就焉﹐沈約誣祖無禮乃如此﹐其封侯之無稽﹐又不足論。」﹝《沈約列傳》﹞

憑空頓於戶下

初﹐武帝有憾於張稷﹐及卒﹐因與沈約言之﹐約曰﹕左僕射出作邊州刺史﹐已往之事﹐何足復論。」帝以爲約昏家相爲﹐怒喲曰﹕卿言如此﹐是忠臣邪﹖」乃輦歸內殿。約懼﹐不覺帝起﹐猶坐如初。及還﹐未至牀﹐憑空頓於戶下﹐因病。夢齊和帝劍斷其舌﹐召巫視之﹐巫言如夢﹐乃呼道士奏赤章於天﹐稱禪代之事﹐不由己出。﹝同上﹞

以麻繩爲帶

陳武帝受命﹐沈眾位中書令﹐帝以眾州裏知名﹐甚敬重之﹐賞賜超於時輩。性吝嗇﹐財帛億計﹐無所分遺﹐自奉甚薄﹐每朝會﹐中衣裳破裂﹐或躬提冠履。永定二年﹐兼起部尙書﹐監起太極殿﹐恆服布袍芒鏎﹐以麻繩爲帶﹐又囊麥飯飠半以啖之﹐朝士咸共誚其所爲。眾性狷急﹐因忿恨﹐遂歷詆公卿﹐非毀朝廷﹐武帝大怒﹐以眾素有令望﹐不欲顯誅﹐因其休暇還武康﹐遂於吳中賜死。﹝同上﹞

有鬼在外曰

範云又嘗與梁武同宿顧詗之舍﹐詗之妻方產﹐有鬼在外曰﹕此中有王有相。」雲起曰﹕王當仰屬﹐相以見歸。」因是盡心推算。﹝《範云列傳》﹞

那得割截都盡

江淹爲宣城太守﹐時罷歸﹐始泊禪靈寺渚﹐夜夢一人自稱張景陽﹐謂曰﹕前以一匹錦相寄﹐今可見還。」淹探懷中得數尺與之﹐此人大恚曰﹕那得割截都盡﹖」顧見邱遲謂曰﹕余此數尺﹐旣無所用﹐以遺君。」自爾淹文章躓矣。又嘗宿於冶亭﹐夢一丈夫﹐自稱郭璞﹐謂淹曰﹕吾有筆在卿

處多年﹐可以見還。」乃探懷中得五色筆一以授之﹐爾後爲詩﹐絕無美句﹐時人謂之才盡。笑典氏曰﹕文章詩何必兩夢滯哉﹖」﹝《江淹列傳》﹞

亦是傳中一事

天監三年﹐徐勉除給事黃門侍郎﹑尙書吏部郎﹐參掌大選﹐遷侍中。時師方侵魏﹐候驛塡委﹐勉參掌軍書﹐劬勞夙夜﹐動經數旬﹐乃一還家﹐羣犬驚吠﹐勉嘆曰﹕吾憂國忘家﹐乃至於此﹗若吾亡後﹐亦是傳中一事。」﹝《徐勉列傳》﹞

惟作大諾而已

陳伯之不識書﹐及遷江州﹐得文牒辭訟﹐惟作大諾而已﹐有事﹐典傳口語﹐與奪決於主者。﹝《陳伯之列傳》﹞

陳故酒徒陳君之神道

陳暄學不師受﹐文才俊逸﹐尢嗜酒﹐無節操﹐鮂歷王公門﹐沈酒喧訁堯﹐過差非度。其兄子秀常憂之﹐致書於暄友人何胥﹐冀以諷諫。暄聞之﹐與秀書曰﹕旦見汝書與孝典﹐陳吾飲酒過差。吾有此好﹐五十餘年﹐昔吳國張長公亦稱耽嗜﹐吾見張時﹐伊已六十﹐自言引滿大勝少年時。吾今所進﹐亦多於往日﹐老而彌篤﹐惟吾與張季舒耳。吾方與此子交歡於地下﹐汝欲笑吾所志邪﹖昔阮咸﹑阮籍同遊竹林﹐宣子不聞斯言。王湛能玄言巧騎﹐武子呼爲癡叔。何陳畱之風不嗣﹐太原之气巋然﹐翻成可怪﹖吾旣寂漠當世﹐朽病殘年﹐產不異於顏原﹐名未動於卿相﹐若不日飲醇酒﹐後欲安歸﹖汝以飲酒爲非﹐吾不以飲酒爲過。昔周伯仁渡江﹐惟三日醒﹐吾不以爲少﹔鄭康成一飲三百杯﹐吾不以爲多。然洪醉之後﹐有得有失﹐成廝養之志﹐是其得也。使次公之狂﹐是其失也。吾嘗譬酒之猶水﹐可以濟舟﹐亦可以覆舟。故江諮議有言﹕酒猶兵也﹐兵可千日而不用﹐不可一日而不備﹐酒可千日而不飲﹐不可一飲而不醉。』美哉江公﹐可與共論酒矣。汝驚吾墮馬侍中之門﹐隱池武陵之第﹐鮂布朝野﹐自言焦悚。某也幸苟有過﹐人必知之。吾生平所願﹐自沒之後﹐題吾墓云『陳故酒徒陳君之神道』﹐若斯志意﹐豈避南徵之不復﹐賈誼之慟哭者哉﹖何水曹眼不識杯鐺﹐吾口不離瓢杓﹐汝寧與何同日而醒﹐與吾同日而醉乎﹖政言其醒可及﹐其醉不可及也。速營糟邱﹐吾將老焉﹐爾無多言﹐非爾所及。」暄以落魄﹐不爲中正所品﹐久不得調。陳太康中﹐徐陵爲吏部尙書﹐精簡人物﹐縉紳之士﹐皆向慕焉。暄以玉帽簪插髻﹐紅絲布裹頭﹐袍拂踝﹐靴至膝﹐不陳爵裏﹐直上陵坐﹐陵不之識﹐命吏持下﹐暄徐步而出﹐舉止自若﹐竟無怍容。作書謗陵﹐陵甚病之。後主之在東宮﹐引爲學士﹐及卽位﹐遷通直散騎常侍﹐與義陽王叔達﹑尙書孔範﹑度支尙書袁權﹑侍中王誾﹑金紫光祿大夫陳褒﹑禦史中丞沈馞﹑散騎常侍王儀等﹐恆入禁中﹐陪侍遊宴﹐謂爲狎客。暄素通脫﹐以俳優自居﹐文章諧謬﹐語言不節﹐後主甚親暱而輕侮之﹐嘗倒懸於梁﹐臨之以刃﹐命使作賦﹐仍限以晷刻。暄援筆卽成﹐不以爲病﹐而忄敖弄轉甚。後主稍不能容﹐後遂搏艾爲帽﹐加於其首﹐火以之﹐然及於發﹐垂泣求哀﹐聲聞於外而弗之釋。會衛尉卿柳莊在坐﹐遽起撥之﹐拜謝曰﹕陳暄無罪﹐臣恐陛下有玩人之失﹐輒矯赦之﹐造次之愆﹐伏待刑憲。」後主素重莊﹐意稍解﹐引暄出﹐命莊就坐。經數日﹐暄發悸而死。﹝《陳慶之列傳》﹞

天帝召之歌耳

賀蠩伯祖道養﹐工卜筮﹐經遇工歌女人病死﹐爲筮之﹐曰﹕此非死﹐天帝召之歌耳。」乃以土塊加其心上﹐俄頃而蘇。笑典氏曰﹕事本不經﹐取加蠩傳之首﹐蠩﹐儒者也﹐又甚不類﹐史乎史乎﹗嘻﹗」﹝《賀蠩列傳》﹞

此皆是義事不可問

朱異字彥和﹐吳郡錢塘人也﹐祖昭之﹐以學解稱於鄕﹐叔父謙之字處光﹐以義烈知名。年數歲﹐所生母亡﹐昭之假葬於田側﹐爲族人朱幼方燎火所焚﹐同產姊密語之﹐謙之𨿽小﹐便哀感如持喪﹐長不昏娶。齊永明中﹐手刃殺幼方﹐詣獄自系﹐縣令申靈鮖表上之﹐齊武帝嘉其義﹐慮相報復﹐乃遣謙之隨曹武西行。將發﹐幼方子懌於津陽門伺殺謙之。謙之兄巽之﹐卽異父也﹐又刺殺懌﹐有司以聞。」武帝曰﹕此皆是義事﹐不可問。悉赦之。」吳興沈豈頁聞而嘆曰﹕弟死於孝﹐兄徇於義﹐孝友之節﹐萃此一門。」﹝《朱異列傳》﹞

囚之累日

除陵﹐太淸二年﹐兼通直散騎常侍﹐使魏﹐魏人授館宴賓。是日甚熱﹐其主客魏收嘲陵曰「今日之熱﹐當由徐常侍來。」陵卽答曰﹕昔王肅至此﹐爲魏始制禮儀﹐今我來聘﹐使卿復知寒暑。」收大慚。齊文襄爲相﹐以收失言﹐囚之累日。﹝《徐詀列傳》﹞

鮑通直復是何許人而得如此

鮑泉爲通直侍郎﹐常乘髙闤車﹐從數十左右﹐糸散蓋服玩甚精﹐道逢國子祭酒王承﹐承疑非舊貴﹐遣訪之﹐泉從者答曰﹕鮑通直。」承怪焉﹐復欲尋之﹐遣逼車問﹕鮑通直復是何許人﹐而得如此﹖」都下少年遂爲口實﹐見尙豪華人相戲曰﹕鮑通直復是何許人而得如此﹖」以爲笑謔。﹝《鮑泉列傳》﹞

徒勞繞喙

鮑泉旣專徵長沙﹐久而不﹐元帝乃數泉二十罪爲書責之﹐曰﹕而如冠玉﹐還疑木偶﹐須似蹳毛﹐徒勞繞喙。」乃從獄中起王僧辯代泉爲都督﹐使舍人羅重歡領齋杖三百人與僧辯往。及至長沙﹐遣通泉曰﹕羅舍人被令從王竟陵來。」泉愕然顧左右曰﹕得王竟陵助我經略﹐賊不足平矣。」乃拂席坐而待之。僧辯入﹐乃背泉而坐曰﹕鮑郎﹐卿有罪﹐令旨使我鎖卿﹐卿勿以故意見期。」令重歡出令示泉﹐鎖之牀下﹐泉顏色自若﹐了無懼容﹐曰﹕稽緩王師﹐罪乃甘分﹐但恐後人﹐更思鮑泉之憒憒耳。」僧辯色甚不平。﹝同上﹞

騎背爲馬

郢州平﹐元帝以世子方諸爲刺史﹐鮑泉爲長史﹐行州府事。方諸見泉和弱﹐每有諮陳﹐未嘗用﹐使泉伏牀騎背爲馬﹐書其衣﹐作其姓名。由是州府盡相欺。﹝同上﹞

好韻語

時又有鮑行卿以博學大才稱﹐位後軍臨川王錄事﹐兼中書舍人﹐遷步兵校尉﹐上玉璧銘﹐武帝發詔褒賞好韻語。及拜步兵﹐面謝帝曰﹕作舍人不免貧﹐得五校實大校。」例皆如此。﹝同上﹞

無處不逢鮑佐

鮑泉弟客卿﹐位南康太守﹐客卿三子撿正至並才藝知名﹐俱爲湘東王五佐﹐正好交遊﹐無日不適人。人爲之語曰﹕無處不逢鳥躁﹐無處不逢鮑佐。」﹝同上﹞

豈羊質虎皮乎

羊侃初爲尙書郎﹐以力聞。魏帝常問曰﹕郎官謂卿爲虎﹐豈羊質虎皮乎﹖試作虎狀。」侃因伏以手抉殿沒指﹐魏帝壯之﹐賜以珠劍。﹝《羊侃列傳》﹞

鼓吹恆置齋中

胡僧後拜領軍將軍﹐厚自封植﹐以所加鼓吹﹐恆置齋中﹐對之自娛﹐人曰﹕此是羽儀﹐公名望隆重﹐不宜若此。」答曰﹕我性愛之﹐恆須見耳。」或出遊﹐亦以自隨﹐入士笑之。﹝《胡僧列傳》﹞

腳數年不洗

陰子春遷都督梁秦二州刺史﹐子春𨿽無佗才行﹐臨人以廉潔稱﹐閨門混雜﹐而身服垢﹐腳數年不洗﹐每洗則失財敗事﹐云﹕在梁州﹐以洗足致梁州敗。」﹝《陰子春列傳》﹞

卷四

南史下

髙聲長誦

始興於叔陵修飾虛名﹐每入朝﹐常於車中馬上執捲讀書﹐髙聲長誦﹐陽陽自若﹐歸坐齋中﹐或自執斧斤﹐爲沐猴百戲﹐又好遊冢墓間﹐遇有塋表主名可知者﹐輒命左右發掘﹐取其石志古器﹐並骸骨肘脛﹐持爲玩弄﹐藏之府庫。﹝《陳諸王列傳》﹞

合十餘船爲大舫

孫蠩居家﹐頗失於侈﹐家庭穿築﹐極林泉之致﹐歌鐘舞女﹐當時罕儔。賓客塡門﹐軒蓋不絕。及出鎭郢州﹐乃合十餘船爲大舫﹐於中立亭池﹐植荷芰﹐每良辰美景﹐賓僚並集﹐泛長江而置酒﹐亦一時之勝賞焉。﹝《孫蠩列傳》﹞

必當無智

虞寄字次安﹐少聰敏﹐年數歲﹐客有造其父﹐遇寄於門﹐嘲曰﹕郎子姓虞必當無智。」寄應聲曰﹕文字不辧﹐豈得非愚。」客大慚﹐入謂其父﹕此子非常人﹐文舉之對﹐不是過也。」﹝《虞荔列傳》﹞

惡蛇受祭酹

傅糸宰𨿽彊直有才﹐而毒惡傲慢﹐爲當世所嫉。及死﹐有惡蛇屈尾來上靈牀﹐當前受祭酹﹐去而復來者百餘日﹐時時有彈指聲。﹝《傅糸宰列傳》﹞

我有奇術

時臨淮劉玄明亦有吏能﹐歷山陰﹑建康令﹐政常爲天下第一﹐終爲司農卿。後傅歲羽又代玄明爲山陰令﹐問玄明曰﹕願以舊政告新令尹。」答曰﹕我有奇術﹐卿家譜所不載﹐臨別當相示。」旣而曰﹕作縣令惟日食一升飯﹐而莫飲酒﹐此第一策也。」﹝《循吏列傳》﹞

司風令史

宋明帝性猜忌﹐休肥﹐憎風﹐夏月常著小皮衣﹐拜左右二人爲司風令史﹐風起方面﹐輒先啟聞。﹝同上﹞

𨿽素而華

孫謙末年頭生二肉角﹐各長一寸﹐卒官﹐時年九十二。臨終遺命諸子曰﹕吾少無人間意﹐故自不求聞達﹐而仕歷三代﹐官成兩朝﹐如我資名﹐或蒙贈謚﹐自公體耳﹐气絕卽以幅巾就葬﹐每存儉率。此見車需車過精﹐非吾志也。士安束以蘧﹐王孫倮入后土﹐𨿽是匹夫之節﹐取於人情未允。今使棺足周身﹐壙足容棺﹐蒠書爵裏﹐無曰不然。旒表命數差可停息。直僦車需牀﹐裝之以艸。以常所乘者爲魂車﹐他無所用。」第二子貞巧﹐乃織細廢裝車需﹐以篾爲鈴佩﹐𨿽素而華﹐帝爲艸

舉哀﹐甚悼惜之。﹝同上﹞

卿禮有過陸納

何遠爲武康令﹐愈厲廉節﹐除淫祀﹐正身率職﹐人甚稱之。太守王彬巡屬縣﹐諸縣皆盛供帳以待焉﹐至武康﹐遠獨設糗水而已。彬去﹐遠送至境﹐鬥酒只鵝而別﹐彬戲曰﹕卿禮有過陸納﹐將不爲古人所笑乎﹖」﹝同上﹞

稱爲水淫

何佟之性好潔﹐一日之中﹐洗滌者十餘徧﹐猶恨不足﹐時人稱爲水淫。於時﹐又有遂安令劉澄﹐爲性彌潔﹐在縣埽拂郭邑﹐路無橫艸﹐水翦虫穢﹐百姓不堪命﹐坐免官。﹝《儒林列傳》﹞

侃因唾灼口中

鄭灼性精勤﹐尢明三禮﹐少時﹐嘗夢與皇侃遇於途﹐侃謂曰﹕鄭郎開口。」侃因唾灼口中﹐自後義理益進。灼家貧﹐抄義疏﹐以日繼夜﹐筆毫盡﹐每削用之。常蔬食﹐講授多苦心熱﹐若瓜時﹐輒偃臥以瓜鎭心﹐起便讀誦﹐其篤志如此。﹝同上﹞

僕助君師

張譏字直言﹐受學於汝南周弘正﹐每有新意﹐爲先輩推服。陳天嘉中﹐爲國子助教﹐時周弘正在國學﹐發周易題﹐弘正第四弟弘直亦在講席。譏與弘正論議﹐弘正屈﹐弘直危坐厲聲﹐助其申理。譏乃正色謂弘直曰﹕今日集義﹐辧正名理﹐𨿽知兄弟急難﹐四公不得有助。」弘直謂曰「僕助君師﹐何爲不可。」舉坐以爲笑樂。﹝同上﹞

掘顧榮冢

邱靈鞠領東觀祭酒﹐曰﹕人居官願數遷﹐使我終身爲祭酒﹐不恨也。」永明二年﹐領驍騎將軍﹐靈鞠不樂武位﹐謂人曰﹕我應還東掘顧榮冢﹐江南地方數千里﹐士子風流﹐皆出此中﹐顧榮忽引諸傖輩渡﹐妨我輩塗轍﹐死有餘罪。」靈鞠好飲酒﹐臧否人物﹐在沈深坐見王儉詩﹐深曰﹕王令文章大進。」靈鞠曰﹕何如我未進時。」此言達儉。靈鞠宋時文名甚盛﹐入齊頗減﹐蓬發弛縱﹐無形儀﹐不事家業﹐王儉謂人曰﹕邱公仕宦不進﹐才亦退矣。」﹝《文學列傳》﹞

曹子建何足數哉

吳邁遠者﹐好爲篇章﹐宋明帝聞而召之﹐及見曰﹕此人連絕之外﹐無所復有。」邁遠好自誇﹐而嗤鄙他人﹐每作詩得稱意語﹐輒擲地呼曰﹕曹子建何足數哉﹗」檀超聞而笑曰﹕昔劉季緒才不逮於作者﹐而好詆訶人文章﹐季緒瑣瑣﹐焉足道哉﹗至於邁遠﹐何爲者乎﹖」﹝同上﹞

著蚤虱等賦

卡彬頗飲酒﹐擯棄形骸﹐仕旣不遂﹐乃著蚤虱蝸虫蝦蟆等賦﹐皆大相指斥。其蚤虱賦序曰「余居貧布衣﹐十年不制﹐一袍之縵﹐有生所托﹐資其寒暑﹐無與易之﹐爲人多病﹐起居甚疏﹐縈寢敗絮﹐不能自釋﹐兼攝性懈惰﹐懶事皮膚﹐澡刷不謹﹐浣沐失時﹐四體寧寧毛寧毛﹐加以臭穢﹐故葦席蓬纓之間﹐蚤虱猥流﹐淫癢渭﹐無時恕肉﹐探揣攫撮﹐日不替手。虱有諺云﹕朝生墓孫』。若吾之虱者﹐無湯沐之慮﹐絕相弔之憂﹐晏聚乎久衤誇爛布之裳﹐復不鉞之討捕﹐孫孫子子﹐三十五歲焉。」其略言皆實錄也。又爲禽獸決錄﹐目禽獸云﹕羊性淫而狠﹐豬性卑而率﹐鵝性頑而傲﹐狗性險而出。」皆指斥貴勢。其羊淫狠﹐謂呂文顯﹔豬卑率﹐謂朱隆之﹔鵝頑傲﹐謂潘敞﹔狗險出﹐謂沈文度。其險詣如此。蝦蟆賦云﹕紆靑拖紫﹐名爲蛤魚。」世謂比令僕也。又云﹕蝌蚪唯唯﹐羣浮暗水﹐惟朝繼夕﹐聿役如鬼。」比令史諮事也。文章傳於閭巷﹐後歷尙書比部郎﹑安吉令﹑車騎記室。彬性飲酒以瓠壺瓢勺﹐竊皮爲肴。著帛冠﹐十二年不攺易。以大瓠爲火籠﹐什物多諸詭異。自稱卞田居﹐婦爲傅蠶室。或謂曰﹕卿都不持操﹐名器何由得升。」彬曰﹕擲五木子﹐十擲輒閚﹐豈復是擲子之拙﹖吾好擲政極此耳。」後爲綏建太守﹐卒官。永明中﹐瑯邪諸葛鮖爲國子生﹐作雲中賦﹐指祭酒以下﹐皆有形似之目﹐坐事系東冶﹐作東冶徒賦﹐武帝見﹐赦之。又有陳郡袁嘏自重其文﹐謂人曰﹕我詩應須大材迮之﹐不爾飛去。」建武末﹐爲諸曁令﹐被王敬則賊所殺。時有廣陵髙爽﹐博學多材﹐劉爲晉陵縣﹐爽經途詣之﹐了不相接﹐爽甚銜之。俄而爽代爲縣﹐遣迎贈甚厚﹐爽受餉﹐答書云﹕髙晉陵自答。」人問其所以﹐答云﹕劉餉晉陵令耳﹐何關爽事。」又有人送書與爽告躓﹐云﹕比日守羊困苦。」爽答曰﹕守羊無食﹐何不貨羊糴米。」孫抱爲延陵縣﹐爽又詣之﹐抱了無故人之懷。爽出﹐從縣闔下過﹐取筆書鼓云﹕徒有八尺圍﹐腹無一寸腸﹐面皮如許厚﹐受打未詎央。」爽機悟多如此。坐事被系﹐作鑊魚賦以自況﹐其文甚工﹐後遇赦免﹐卒。孫抱﹐東莞人﹐善吏職﹐形體肥壯﹐腰帶十圍﹐爽故以此激之。﹝同上﹞

一萬見與

崔慰祖賣宅須四十五萬﹐買者云﹕寧有減不﹖」答曰﹕誠異韓伯休﹐何容二價﹖」買者又曰「君但賣四十六萬﹐一萬見與。」慰祖曰﹕豈是我心乎﹖」﹝同上﹞

每宿昔作名一束

何思澄重交結﹐分華林徧略書與諸賓朋校定﹐而終日造謁。每宿昔作名一束﹐曉便命駕﹐朝賢無不悉狎﹐狎處卽命食﹐有人方之婁護﹐欣然當之。投晚還家﹐所賫名必盡。﹝同上﹞

恐虱饑死

江泌字士淸﹐濟陽考城人也﹐父亮之﹐員外郎。泌少貧﹐晝日斫爲業﹐夜讀書﹐隨月光﹐光斜則握捲升屋﹐睡極墮地﹐則更登。性行仁義﹐衣敝虱多﹐綿裹置壁上﹐恐虱饑死﹐乃復置衣中﹐數日間終身無復虱。﹝《孝義列傳》﹞

自稱下官

庚道湣尢精相板﹐宋明帝時﹐山陽王休屢以言語忤顏﹐見道湣﹐托以己板爲他物﹐令道湣占之﹐道湣曰﹕此乃甚貴﹐然使人多衍忤。」休以褚彥回詳密﹐求換其板﹐他日彥回侍明帝﹐自稱下官﹐帝多忌﹐甚不悅﹐休具以狀言﹐帝乃意解。﹝同上﹞

不勝忿作劫

建康人張悌﹐家貧無以供養﹐以情告鄰富人﹐富人不與﹐不勝忿﹐遂結四人作劫﹐所得衣物﹐三劫持去﹐實無一錢入己。縣抵悌死罪﹐悌兄松訴稱﹕與弟景是前母子﹐後母惟生悌﹐松長不能教誨﹐乞代悌死。」景又曰﹕松是嫡長﹐後母惟生悌﹐若從法﹐母亦不全﹐亦請死。」母又云﹕悌應死﹐豈以弟罪枉及諸兄。」悌亦引分全兩兄供養。縣以上讞﹐帝以爲孝義﹐特降死﹐後不得爲例。﹝同上﹞

山中宰相

陶弘景字通明﹐止於句容之句曲山﹐自號華陽隱居﹐梁武帝手敕招之﹐錫以鹿皮巾﹐後屢加禮聘﹐並不出﹐惟畫作兩牛﹐一牛散放水艸之間﹐一牛著金籠頭﹐有人執繩以杖驅之。武帝笑曰「此人無所不作﹐欲效曳尾之龜﹐豈有可致之理﹖」國家每有吉凶徵討大事﹐無不前以諮詢﹐月中常有數信﹐時人謂爲山中宰相。二宮及公主貴要﹐參候相繼﹐贈遺未嘗脫時﹐多不納受﹐縱畱者卽作功徳。天監四年﹐移居積金東澗。弘景行辟導引之法﹐自隱處四十許年﹐年逾八十﹐而有壯容。仙書云﹕眼方者壽千歲。」弘景末年﹐一眼有時而方。曾夢佛授其菩提記云名爲勝力菩薩﹐乃詣貿阝縣阿育王塔﹐自誓受五大戒。﹝《隱逸列傳》﹞

恣其取足

庾詵字彥寶﹐新野人也。嘗乘舟從沮中山捨還﹐載米一百五十石﹐有人寄載三十石﹐及至宅﹐寄載者曰﹕君三十斛﹐我一百五十斛。」詵嘿然不校﹐恣其取足。﹝同上﹞

咸聞空中唱

庾詵晚年﹐尢遵釋教﹐宅內立道場﹐環繞禮讖﹐六時不輟﹐誦法華經﹐每日一徧。後夜中忽見一道人﹐自稱願公﹐容止甚異﹐呼詵爲上行先生﹐授香而去。中大通四年﹐因寢﹐忽驚覺曰﹕願公復來﹐不可久住。」顏色不變﹐言終而亡﹐年七十八。舉室咸聞空中唱「上行先生已生彌陀淨域矣。」武帝聞而下詔﹐謚貞節處士﹐以顯髙烈。﹝同上﹞

敵陳戴三千萬錢

戴法興﹐會稽山陰人也。家貧﹐父碩子以販爲業。法興二兄﹐延壽﹑延興﹐並修立﹐延壽善書﹐延興好學。山陰有陳戴者﹐家富有錢三千萬﹐鄕人或云﹕戴碩子三兒﹐敵陳戴三千萬錢。」﹝《恩幸列傳》﹞

謹錄牡

戴法興臨死﹐封閉庫藏﹐使家人謹錄硜牡。﹝同上﹞

何容讀書

孝武公除後晉安王子勛侍讀﹐博士諮徐爰﹕宜習業與不﹖」爰答曰﹕居喪讀喪禮﹐習業何嫌。」少日﹐始安王子眞博士諮爰﹐爰曰﹕小功廢業﹐三年喪何容讀書。」其專斷乖謬皆如此。﹝同上﹞

何不遷合朔日邪

阮佃夫及王道隆﹑楊運夫並執權﹐亞於人主﹐嘗正旦應合朔﹐尙書奏遷元會﹐佃夫曰﹕元正慶會﹐國之大禮﹐何不遷合朔日邪﹖」其不稽古如此。﹝同上﹞

此是黃門手板

綦母珍之在西州時﹐有一手板﹐相者云﹕當貴。」每以此言動帝﹐又圖黃門郎﹐帝嘗問之曰「西州時手板何在﹖」珍之曰﹕此是黃門手板﹐官何須問﹖」帝大笑。﹝同上﹞

置嬪禦妓樂

徐龍駒以奄人本給安陸侯﹐後度東宮爲齋帥﹐廢帝卽位以後﹐便佞見寵。凡諸鄙黷雜事﹐皆聽誘勸﹐位羽林監﹑後闔舍人﹑黃門署令﹑淮陵太守﹐帝爲龍駒置嬪禦妓樂﹐常住含章殿﹐著黃綸帽﹐被貂裘﹐南面向案﹐代帝畫敕﹐內左右侍直﹐與帝不異。前代趙忠﹑張讓之徒﹐莫之能比。﹝同上﹞

亦從攺焉

齊東昏自羣公誅後﹐無復忌憚﹐無日不遊走﹐所幸潘妃﹐本姓兪﹐名尼子﹐王敬則妓也﹐或云宋文帝有潘妃﹐在位三十年﹐於是攺姓曰潘。其父寶慶亦從攺焉。帝呼寶慶及茹法珍爲阿丈﹐梅虫兒及東冶營兵兪靈韻爲阿兄。帝與法珍等俱詣寶慶﹐帝躬自汲水﹐助廚人作膳﹐爲市中雜語﹐以爲諧謔。﹝同上﹞

謂爲生犀

陸驗與徐馬兩人遞爲少府丞太史﹐驗本無藝業﹐而容貌特醜﹐先是外國獻生犀﹐其形甚陋﹐故閭裏咸謂驗爲生犀。驗馬並以苛刻爲務﹐百賈畏之﹐朱異尢與之暱﹐時人謂之三蠹。﹝同上﹞

啄口流血

司馬申歷事陳朝三帝﹐性忍害﹐好飛書以譖毀﹐朝之端士徧被其殃。嘗晝寢於尙書下省﹐有鳥啄其口﹐流血及地﹐時論以爲譖賢之效也。﹝同上﹞

此是我馬何因死去

隋師將濟江﹐羣臣請爲備防﹐施大慶沮壞之﹐後主未決﹐孔範奏曰﹕長江天塹﹐古來限隔﹐虜軍豈能飛渡﹖邊將欲作功勞﹐妄言事急。臣自恨位卑﹐虜若能來﹐定作太尉公矣。」或妄言北軍馬死﹐範曰﹕此是我馬﹐何因死去。」後主深以爲然﹐故不爲備。﹝同上﹞

將軍乃有宇宙之號乎

侯景又矯詔﹐自加宇宙大將軍都督六合諸軍事﹐以詔文呈簡文帝﹐簡文帝大驚曰﹕將軍乃有宇宙之號乎﹖」﹝《賊臣列傳》﹞

伊那得來啖是

王偉請立七廟﹐侯景曰﹕何謂七廟﹖」偉曰﹕天子祭七世祖考﹐故置七廟。」並請七世諱﹐敕太常具祭祀之禮。景曰﹕前世吾不復憶﹐惟阿耶名標﹐且在朔州﹐伊那得來啖是。」眾聞咸笑之。景黨有知景祖名乙羽周者﹐自外悉是王偉制其名位﹐以漢司徒侯霸爲始祖﹐晉徵士侯瑾爲七世祖﹐於是推尊其祖周爲大丞相﹐父標爲元皇帝。﹝同上﹞

皆謂爲廂

侯景牀東邊香鑪無故墮地﹐景呼東西南北皆謂爲廂﹐景曰﹕此東廂香鑪那忽下地﹖」議者以爲湘東軍下之徵。﹝同上﹞

湘東一目

王偉及呂季略﹑周石珍﹑嚴俱送江陵﹐偉尙望見全﹐於獄爲詩贈元帝下要人曰﹕趙壹能爲賦﹐鄒陽解獻書﹐何惜西江水﹐不求轍中魚。」又上五百字詩於元帝﹐元帝愛其才﹐將捨之﹐朝士多忌﹐乃請曰﹕前日偉作檄文有異辭句。」元帝求而視之﹐檄云﹕項羽重瞳﹐尙有烏江之敗﹐湘東一目﹐寧爲四海所歸。」帝大怒﹐使以釘釘其舌於柱﹐剜其腸﹐顏色自若﹐仇家臠其肉﹐俯而視之﹐至骨﹐方刑之。﹝同上﹞

北史上

非是俊物

典禦丞李集面諫齊文宣帝﹐比帝有甚於桀紂﹐帝令縛置流中沈沒﹐久之﹐復令引出﹐謂曰「吾何如桀紂﹖」集曰﹕回來彌不及矣。」帝又令沈之﹐引出更問﹐如此數四﹐集對如初﹐帝大笑曰﹕

「天下有如此癡漢﹐方知龍逢比干﹐非是俊物。」遂解放之。﹝《齊文宣本紀》﹞

不登孌童之牀

齊文宣在晉陽﹐太子監國﹐集諸儒講孝經﹐令楊傳旨﹐謂國子助教許散愁曰﹕先生在世﹐何以自資﹖」對曰﹕散愁自少以來﹐不登孌童之牀﹐不入季女之室﹐服膺簡策﹐不知老之將至。平生素懷﹐若斯而己。」太子曰﹕顏子縮屋稱貞﹐柳下嫗而不亂﹐未若此翁白首不娶者也。」乃賚絹百匹。﹝同上﹞

具牢饌而親觀之

齊後主禦馬﹐則藉以氈褥﹐食物有十餘種﹐將合牝牡﹐則設靑廬﹐具牢饌﹐而親觀之。狗則飼以粱肉﹐馬及鷹犬﹐乃有儀同郡君之號﹐故有赤彪儀同﹑逍遙郡君﹑淩霄郡君﹐髙思好所謂馱龍逍遙者也。犬於馬上設褥以抱之﹐鬥鷄亦號開府﹐犬馬雞鷹﹐多食縣幹。又於華林園立貧窮村捨﹐帝自敝衣爲乞食兒﹐又爲窮兒之市﹐躬自交易。﹝《齊後主本紀》﹞

將恐來世以予爲口實

西魏恭帝元年四月﹐帝大饗羣臣﹐魏史柳虯執簡書告於朝曰﹕廢帝﹐文皇帝之嗣子﹐年七歲﹐文皇帝托於安定公曰﹕是子也才﹐由於公﹐不才亦由於公﹐公宜勉之。』公旣受玆重寄﹐居元輔之任﹐又納女爲皇后﹐遂不能訓誨有成﹐致令廢黜﹐負文皇帝付囑之意﹐此咎非安定公而誰﹖」帝乃令太常盧辯作誥諭公卿曰﹕嗚呼﹐我羣後曁眾士﹐維文皇帝以𦇤褓之嗣﹐托於余訓之誨之﹐庶厥有成﹐而予罔能弗變厥心﹐庸曁乎廢﹐墜我文皇帝之志。嗚呼﹐玆咎予其焉避。予實知之﹐矧爾眾人之心哉﹖惟予之顏﹐豈惟今厚﹐將恐來世以予爲口實。」﹝《周文帝本紀》﹞

曾爲次長祖

周宣帝不聽人有髙者大者之稱﹐諸姓髙者攺爲姜﹐九族稱髙祖者爲長祖﹐曾爲次長祖﹐官稱名位﹐凡謂上及大者攺爲長。又令天下車皆渾成爲輪﹐禁天下婦人皆不得施粉黛﹐惟宮人得乘有輻車﹑加粉黛焉。﹝《周宣帝本紀》﹞

少年爲婦人服飾

周宣帝好令京城少年爲婦人服飾﹐入殿歌舞﹐與後宮觀之﹐以爲喜樂。﹝同上﹞

乃體過於吾

瑯邪公主名玉儀﹐魏髙陽王斌庶生妹也﹐初不見齒﹐爲孫騰妓﹐騰又放棄﹐齊文襄帝遇堵途﹐悅而納之﹐遂被殊寵﹐奏魏帝封焉。文襄謂崔季舒曰﹕爾由來爲我求色﹐不如我自得一絕異者。崔暹必當造直諫﹐我亦有以待之。」及暹諮事﹐文襄不復假以顏色﹐居三曰﹐暹懷刺墜之於前﹐文襄問﹕何用此爲﹖」暹悚然曰﹕未得通公主。」文襄大悅﹐把暹臂入見焉。季舒語人曰﹕崔暹常忿我佞﹐在大將軍前﹐每謂叔父合殺﹐及其自作﹐體佞乃體過於吾。」﹝《后妃列傳》﹞

俗弄女婿法

齊文宣段昭儀﹐段韶妹也。婚夕﹐韶妻元氏爲俗弄女婿法﹐戲文宣﹐文宣銜之﹐後因發怒﹐謂韶曰﹕我會殺爾婦。」元氏懼﹐匿婁太后家﹐終文宣世不敢出。﹝同上﹞

妝點不獲時至

馮淑妃名小憐﹐大穆後從婢也。穆後愛衰﹐以五月五日進之﹐號日續命﹐慧黠﹐能彈琵琶﹐工歌舞。後主惑之﹐坐則同席﹐出則並馬﹐願得生死一處。命淑妃處隆基黨﹐淑妃惡曹昭儀所常居也﹐悉令反換其地。周師之取平日﹐帝獵於三堆﹐晉州亟告急﹐帝將還﹐淑妃請更殺一圍﹐帝從其言﹐及帝至晉州﹐城已欲沒矣﹐作地道攻之﹐城陷十餘步﹐將士乘勢欲入﹐帝敕且止﹐召淑妃共觀之﹐淑妃妝點不獲時﹐至周人以木拒塞﹐城遂不下。舊俗相傳晉州城西石上有聖人迹﹐淑妃欲往觀之﹐帝與淑妃度橋﹐橋壞﹐至夜乃還﹐稱妃有功勛﹐將立爲左皇后﹐卽令使馳取翟等皇后服禦﹐仍與之並騎觀戰﹐東偏少卻﹐淑妃怖曰﹕軍敗矣。」帝遂以淑妃奔還﹐至洪洞戍﹐淑妃方以粉鏡自玩﹐後聲亂唱賊至﹐於是復走。內參自晉陽以皇后衣至﹐帝爲按轡﹐命淑妃著之﹐然後去。帝奔鄴﹐太后後至﹐帝不出迎﹐淑妃將至﹐鑿城北門出十里迎之。復以淑妃奔靑州。後主至長安﹐請周武帝乞淑妃﹐帝曰﹕朕視天下如脫屣﹐一老嫗豈與公惜也。」仍以賜之。及帝遇害﹐以淑妃賜代王達﹐甚嬖之。淑妃彈琵琶﹐因弦斷﹐作詩曰﹕𨿽蒙今日寵﹐猶憶昔日憐﹐欲知心斷絕﹐應看膠上弦。」達妃爲淑妃所憎﹐幾至於死。隋文帝將賜達妃兄李詢﹐令著布裙配舂﹐詢母逼令自殺。笑典氏曰﹕小憐處隆基堂﹐豈唐明皇帝之前世因乎﹗」﹝同上﹞

竟不能得

艾陵伯元萇性剛毅﹐𨿽有吉慶事﹐未嘗開口而笑。孝文遷都﹐萇以代尹畱鎭﹐除懷朔鎭都大將﹐因別賜萇酒﹐𨿽拜飲而顏色不泰﹐帝曰﹕聞公一生不笑﹐今方隔山﹐當爲朕笑。」竟不能得。帝曰﹕五行之气﹐偏有所不入﹐六合之間﹐亦何事不有。」左右見者無不扼腕大笑。﹝《魏諸宗室列傳》﹞

十錢主簿

陽平王熙玄孫慶智﹐性貪鄙﹐爲太尉主簿﹐事無大小﹐得物然後判﹐或十數錢﹐或二十錢﹐得便取之﹐府中號爲「十錢主簿。」﹝《魏諸王列傳》﹞

正似鴨耳

元善以髙赹有宰相之具﹐嘗言於上曰﹕楊素粗疏蘇威怯懦﹐元冑﹑元﹐正似鴨耳。可以付社稷者﹐惟有髙赹。」上初然之﹐及赹得罪﹐上以善言爲赹遊說﹐深責讓之﹐善憂懼﹐先患消渴﹐於是病頓而卒。﹝同上﹞

斯臣之所以毒恨者也

淮陽王孝友﹐嘗奏表曰﹕古諸侯娶九女﹐士有一妻二妾。晉令諸王置妾八人﹐郡君侯妾六人。官品令第一﹑第二品有四妾﹐第三﹑第四有三妾﹐第五﹑第六有二妾﹐第七﹑第八有一妾﹐所以陰教聿修﹐繼嗣有廣。廣繼嗣﹐孝也。修陰教﹐禮也。而聖朝忽棄此數﹐由來漸久﹐將相多尙公主﹐王侯娶後族﹐故無妾媵﹐習以爲常﹐婦人多幸﹐生逢今世﹐舉朝略是無妾﹐天下殆皆一妻。設令人彊志廣娶﹐則家道離索﹐身事箏鍃﹐內外親知﹐共相嗤怪。凡今之人﹐通無準節。父母嫁女﹐則教之以妒。姑姐逢迎﹐必相勸以忌。持制夫爲婦徳﹐以能妒爲女工。自云受人欺。畏他笑我。王公猶自一心﹐以下何敢二意。夫妒忌之心生﹐則妻妾之禮廢﹐妻妾之禮廢﹐則奸淫之兆興﹐斯臣之所以毒恨者也。請以王公第一品娶八﹐通妻以備九女稱事﹐二品備七﹐三品﹑四品備五﹐五品﹑六品則一妻二妾﹐限以一周﹐悉令充數﹐若不充數﹐及待妾非禮﹐使妻妒﹐加捶撻﹐免所居官﹐其妻無子而不娶妾﹐斯則自絕﹐無以血食祖父﹐請科不孝之罪﹐離遣其妻。欲使王侯將相﹑功臣子弟﹐苗裔滿朝﹐傳祚無窮﹐此臣之志也。」詔付有司﹐議奏不同。﹝同上﹞

何爲竊入王家

扶風郡王孚性機辯﹐好酒﹐貌短而禿﹐周文帝偏所眷顧﹐嘗於室內置酒十瓶﹐瓶餘一斛﹐上皆加帽欲戲孚。孚適入室﹐見卽驚且喜曰﹕吾兄弟輩甚無禮﹐何人竊入王家﹐匡坐相對﹐宜早還宅也。」因持酒歸。周文撫手大笑。﹝同上﹞

大致紛紜

廣陽王湛﹐名位漸重﹐畱連聲色﹐始以婢紫光遺尙書郎中宋遊道﹐後乃私耽﹐出爲冀州﹐竊而攜去﹐遊道大致紛紜﹐乃云﹕紫光湛父所寵﹐湛母遺己。」將致公文﹐久乃停息。論者兩非之。﹝同上﹞

始經五朝便爾逃遁

元欽曾托靑州人髙僧壽爲子求師﹐師至﹐未幾逃去。欽以讓僧壽﹐僧壽性滑稽﹐反謂欽曰「凡人絕粒七日乃死﹐始經五朝﹐便爾逃遁﹐去食就信﹐實有所難。」欽乃大慚﹐於是待客稍厚。﹝同上﹞

重笞一百

孝武帝將入關﹐授元仲景中軍大都督﹐畱京師﹐齊神武欲至洛陽﹐仲景遂棄妻子﹐追駕至長安﹐仍除尙書右僕射﹐封順陽王。仲景旣失妻子。乃娶故朱天光妻也列氏﹐本娼女﹐有美色﹐仲景甚重之。經數年﹐前妻叔袁紇氏自洛陽間行至﹐也列遂徙居異宅。之久﹐有姦事露﹐詔仲景殺之﹐仲景寵情愈至﹐謬殺一婢﹐蒙其屍而厚葬以代焉﹐也列徙於密處﹐人莫知其詐。仲景三子濟鐘奉﹐叔袁紇氏生也﹐皆以宗室﹐早歷淸官。仲景以也列尙在﹐恐妻子漏之﹐乃謀殺叔袁紇。紇先覺﹐復欲陰害也列。也列謂從奴曰﹕若叔袁紇殺我﹐必投我廁中﹐我告丞相﹐冀或不死﹐若必理前愆﹐猶埋我好地﹐爾爲我告之。」奴遂告周文帝。周文依奏﹐詔笞仲景一百﹐免右僕射﹐以王歸第。也列以自告而逐之。仲景猶私不已。又有告者﹐詔重笞一百﹐付宗正﹐官爵盡除。仲景仍通焉。後周文帝以其歷任有令名﹐且杖策追駕﹐乃奏復官爵﹐也列叔袁紇於是同居。大統五年﹐除幽州刺史。仲景多內亂﹐後就州賜死。﹝同上﹞

未得三十錢

濟陰王誕累遷齊州刺史﹐在州貪暴﹐大爲人患。牛馬騾驢﹐無不逼奪﹐家之奴隸﹐悉迫取良人爲婦。有沙門爲誕采藥﹐還見誕﹐問外消息﹐對曰﹕惟聞王貪﹐願王早代。」誕曰﹕齊州七萬家﹐吾至來﹐一家未得三十錢﹐何得言貪﹖」後爲禦史中尉元篡所糾﹐會赦免﹐薨謚靜王。﹝同上﹞

一時放免

元麗拜雍州刺史﹐爲政嚴酷﹐吏人患之。其妻崔氏誕一男﹐麗遂出州獄死囚﹐及徒流案未申臺者﹐一時放免。﹝同上﹞

何爲著百戲衣

孝武帝汛舟天泉池﹐命宗室諸王陪宴﹐樂浪王忠愚而無智﹐性好衣服﹐遂著紅羅襦﹐繡作領﹐碧糸由礻誇﹐錦爲緣。帝謂曰﹕朝庭衣冠﹐應有常式﹐何爲著百戲衣﹖」對曰﹕臣少來所愛﹐情存綺羅﹐歌衣舞服﹐是臣所願。」帝曰﹕人之無良﹐乃至此乎﹗」﹝同上﹞

先造棺猶在僧寺

魏宣武帝委政於髙肇﹐宗室傾憚﹐惟元匡與肇抗衡。先自造棺﹐置於聽事﹐意欲輿棺詣闕﹐論肇罪惡﹐自殺切諫。肇聞而惡之。後因與太常卿劉芳議爭權量﹐遂與肇聲色﹐爲禦史中尉王顯所糾﹐詔可。有司奏匡誣肇﹐處匡死刑。宣武免死﹐降爲光祿大夫﹐又兼宗正卿﹐出爲兗州刺史。明帝初﹐入爲禦史中尉﹐嚴於彈糾﹐封東平郡王。匡每有奏請﹐尙書令任城王澄時致執奪﹐匡剛隘﹐內遂不平﹐先所造棺﹐猶在僧寺﹐乃復修事﹐將與澄相攻。澄頗知之﹐後將赴省﹐與匡逢遇﹐騶卒相撾﹐朝野駭愕。澄因是奏匡罪狀三十餘條﹐廷尉處以死刑﹐詔付八議﹐特加原宥﹐削爵除官。﹝同上﹞

攘袂撫幾而言

時三公曹令史朱暉素事錄尙書髙陽王雍﹐雍欲以爲廷尉評﹐頻請托吏部尙書東阿縣公元順﹐順不爲用﹐雍遂下命用之﹐順投之於地。雍聞之大怒﹐昧爽坐都廳﹐召尙書及丞郎畢集﹐欲待順至於眾挫之。順日髙方至﹐雍攘袂撫幾而言曰﹕身天子之子﹐天子之弟﹐天子之叔﹐天子之相﹐四海之內﹐尊親莫二﹐元順何人﹐以身成命﹐投棄於地﹖」順須鬢俱張﹐仰面看屋﹐憤气奔湧﹐長逴而不言﹐久之﹐搖一白羽扇﹐徐而謂雍曰﹕髙祖遷宅中土﹐創定九流﹐官方淸濁﹐軌儀萬古﹐而朱暉小人﹐身爲省吏﹐何合爲廷尉淸官﹖殿下旣先皇同气﹐誠宜遵旨﹐自有恆規﹐而復逾之也﹖」雍曰﹕身爲丞相﹑錄尙書﹐如何不得用一人爲官﹖」順曰﹕庖人𨿽不理庖﹐屍祝不越樽俎而代之。未聞有別旨﹐令殿下參選事。」順又歷聲曰﹕殿下必如是﹐順當依事奏聞。」雍遂笑而言曰﹕豈可以朱暉小人﹐便相忿恨。」遂起﹐呼順入室﹐與之極飲。﹝同上﹞

盜竊求乞

齊郡王簡﹐字叔亮﹐性好酒﹐不能理公私之事。妻常氏﹐燕郡公喜女也﹐文明太后以賜簡﹐幹綜家事﹐頗節簡酒﹐乃至盜竊﹐求乞婢侍﹐卒不能禁。﹝同上﹞

謂之是箸

咸陽王禧與直寢符承祖薛魏孫謀﹐將害宣武﹐其齋帥劉小苟告之﹐禧是夜宿於洪池別墅﹐不知事露﹐其夜﹐將士所在追禧﹐禧自洪池東南走﹐左右從禧者惟兼防闔尹龍武﹐禧憂迫謂曰﹕試作一謎﹐當思解之﹐以釋毒悶。」龍武倏憶舊謎云﹕眠則同眠﹐起則同起﹐貪如豺狼﹐贓不入已。」都不有心於規刺也。喜亦不以爲諷己﹐因解之曰﹕此是眼也。」而龍武謂之是箸。渡洛水﹐至柏塢﹐顧謂龍武曰﹕汝可勉心作與太尉公同死計。」龍武曰﹕若與殿下同命﹐𨿽死猶生。」俄而禧被禽﹐送華林都亭﹐著千斤鎖格龍武﹐羽林掌衛之。﹝同上﹞

以彭城爲嬪禦

彭城王韶字世冑﹐齊神武以孝武帝後配之﹐魏室奇寶﹐多隨後入韶家。有二玉缽相盛﹐轉而不可出﹐馬腦容三升﹐玉縫之﹐皆稱西域鬼作也。歷位太尉﹑侍中﹑錄尙書事﹑司州牧﹑特進﹑太傅。齊天保元年﹐降爵爲縣公。韶性行溫裕﹐以髙氏婿﹐頗膺時寵﹐能自謙退﹐臨人有惠政﹐好儒學﹐禮致才彥﹐愛林泉﹐修第宅﹐華而不侈﹐文宣帝剃韶鬢須﹐加以粉黛衣婦人服以自隨﹐曰﹕以彭城爲嬪禦。」譏元氏微弱﹐比之婦女。﹝同上﹞

少盛如花

北海王詳之初禁﹐乃以淫安定王燮妃髙氏事告母髙太妃﹐母大怒﹐詈之曰﹕汝自有妻妾侍婢﹐少盛如花﹐何共髙麗婢姦﹐令致此罪﹖我得髙麗婢﹐當啖其肉。」乃杖詳背及兩腳百餘下﹐自行杖﹐力疲﹐乃使奴代。﹝同上﹞

吏書失體

劉仁之字山靜﹐性酷虐﹐在晉陽﹐曾管城雉﹐仁之統監作役﹐以小稽緩﹐遂杖前殷州刺史裴瑗﹑並州刺史王綽。齊神武大加譴責。性好文字﹐吏書失體﹐便加鞭撻﹐言韻微訛﹐亦見捶楚﹐吏人以此苦之。﹝《劉庫仁列傳》﹞

得作稽古不

尉瑾爲齊吏部尙書﹐歷位右僕射卒﹐外𨿽通顯﹐內闕風訓﹐閨門穢雜﹐爲世所鄙。有女在室﹐忽從奔誘﹐瑾遂以適婦癙皮逸人。瑾又通寡嫂元氏。瑾嘗譏吏部郎中頓邱李構云﹕郎不稽古。」構對令史云﹕我實不稽古﹐未知通嫂得作稽古不﹖」瑾聞大慚。然亦能折節下士﹐意在引接名流﹐但不之別也。有賈彥始者﹐儀望𨿽儒生﹐稱堪充聘陳使﹐司徒戶曹祖崇儒﹐文辯俱不足﹐言將爲當世莫及。好學吳人搖辱振足﹐爲人所哂﹐時論比之寒蟬。又少威儀﹐子徳載以蒲鞭責之﹐便自投井﹐瑾自臨井上呼云兒出﹐聞者皆笑。﹝《尉古眞列傳》﹞

效人舉措

尉地幹機悟有才藝﹐馳馬立射五的﹐時人莫能及。魏太武時位庫部尙書﹐加散騎常侍﹐領侍輦郎﹐奉上忠謹﹐尢善嘲笑﹐太武見其效人舉措﹐忻悅不能自勝﹐甚見親愛﹐參軍國大謀。﹝同上﹞

令諸父癮余

魏景穆監國﹐穆壽與崔浩等輔政﹐人皆敬浩﹐壽獨陵之。又自恃位任﹐以人莫己及﹐謂其子師曰﹕但令吾兒及我﹐亦足勝人﹐不須苦教之。」遇諸父兄弟﹐有如僕隸﹐夫妻並坐食﹐而令諸父癮余﹐爲時人鄙笑。﹝《穆崇列傳》﹞

家人筐篋中物

崔浩性不好莊老之書﹐每讀不過數十行輒棄之﹐曰﹕此矯誣之說﹐不近人情﹐必非老子所做﹐老聃習禮﹐仲尼所師﹐豈設敗法之言﹐以亂先王之教﹖袁生所謂家人筐篋中物﹐不可揚於王庭。」﹝《崔宏列傳》﹞

謂己稽古過之

崔浩纖妍白皙如美婦人﹐性敏達﹐長於謀計﹐自比張良﹐謂己稽古過之。旣被讒﹐以白馬公歸第﹐因欲修服食養性術﹐而寇謙之有神中錄圖新經﹐浩因師事之。﹝同上﹞

肉袒自罰

荊襄初附﹐周文表授長孫儉都督三荊等十二州諸軍事﹑荊州刺史﹑東南道行臺僕射﹐所部鄭縣令泉璨爲百姓所訟﹐推案獲實。儉卽大集僚屬﹐遂於聽事前引己過﹐肉袒自罰﹐捨璨不問。於是屬城肅勵﹐莫敢犯法。魏文帝璽書勞之。周文又與儉書曰﹕近聞公部內縣令有罪﹐遂啟杖三十﹐用肅羣下﹐聞之嘉嘆良久不可言。」﹝《長孫嵩列傳》﹞

大承業十餘歲

長孫承業少輕俠﹐鬥鷄走馬﹐力爭殺人﹐因亡抵龍門將陳興徳家﹐會赦乃免。因以後妻羅前夫女呂氏妻興徳兄興恩以報之。羅年大承業十餘歲﹐酷妒忌﹐承業雅相敬愛﹐無姬妾﹐童侍之中﹐在承業左右嫌疑致死者﹐乃有數四。﹝《長孫道生列傳》﹞

飛食葚

魏道武攻中山﹐未﹐六軍乏糧﹐問計於崔逞﹐逞曰﹕飛食葚而攺音﹐詩稱其事﹐可取以助糧。」帝𨿽嫌其侮慢﹐然兵旣須食﹐乃聽人以葚當租。逞又言﹕可使軍人及時自取﹐過時則落盡。」帝怒曰﹕內賊未平﹐兵人安可解甲收葚乎﹖」以中山未拔﹐故不加罪。及姚興侵晉﹐襄陽戍將郗恢馳使乞師於常山王遵書云﹕賢兄武步中原。」道武以爲悖君臣之禮﹐敕逞與張衮爲遵書答使﹐亦貶其主號以報之﹐逞衮爲書﹐乃雲貴主﹐帝怒其失旨﹐黜衮﹐遂賜逞死。﹝《崔逞列傳》﹞

家人號曰成母

衛將軍武城縣公崔﹐天平中授徐州刺史﹐給廣宗部曲三百﹐淸河部曲千。性暴慢﹐寵妾馮氏長且狡﹐家人號曰成母﹐朝士邢子才等多姦之﹐至是假其威勢﹐恣情取受﹐風政不立。﹝同上﹞

今則魏子

崔素與魏收不協﹐收後專典國史﹐恐被惡言﹐乃悅之曰﹕昔有班固﹐今則魏子。」收縮鼻笑之﹐恨不釋。﹝同上﹞

君定名士

崔贍性簡傲﹐以才地自矜﹐所與周旋﹐皆一時名望。在禦史臺﹐恆宅中送食﹐備盡珍羞﹐別室獨冫食﹐處之自若。有一河東人士﹐姓裴﹐亦爲禦史﹐伺贍食﹐便往造焉﹐贍不與交言﹐又不命匕箸﹐裴坐觀贍食罷而退﹐明日﹐自攜匕箸﹐恣情飲啖﹐贍謂曰﹕我初不喚君食﹐亦不共君語﹐遂能不拘小節。昔劉毅在京口﹐冒請鵝炙﹐豈亦異是﹐君定名士。」於是每與之同食。﹝同上﹞

敝衣冠騎驢而至

崔聘聘陳還﹐授員外散騎侍郎﹐以聾﹐常得無事﹐一醉輒八日。越國公楊素時方貴幸﹐重門地﹐爲子玄縱娶其女爲妻﹐聘禮甚厚﹐親迎之始﹐公卿滿坐﹐素令騎迎之。敝衣冠騎驢而至﹐素推令上坐﹐禮甚倨﹐言又不遜﹐素忿然拂衣而起﹐竟罷坐。後數日﹐方來謝﹐素待之如初。詔授易州刺史﹐或言其未合﹐乃追停。語人曰﹕易州刺史何必勝道義。」﹝同上﹞

實癡實昏終得保存

王嶷字道長﹐魏孝文初爲南部尙書﹐在任十四年﹐時南州多事﹐訟者塡門﹐嶷性懦緩不斷﹐終日昏睡。李訁斤﹑鄧宗慶等號爲明察﹐而二人終見誅戮﹐餘十數人﹐或出或免﹐惟嶷卒得自保。時人語曰﹕實癡實昏﹐終得保存。」後封華山公﹐入爲內都大官﹐卒。﹝《王憲列傳》﹞

任馬所之

王昕字元景﹐太尉汝南王悅辟爲騎兵參軍。舊事﹐王出則騎兵武服﹐持刀陪從﹐昕恥之﹐未嘗肯依行列。悅好逸遊﹐或馳騁信宿﹐昕輒棄還。後乃令騎兵在前﹐手爲驅策﹐昕捨轡髙拱﹐任馬所之﹐左右言其誕慢﹐悅曰﹕府望惟在此賢﹐不可責也。」悅數散錢於地﹐令諸佐爭拾之﹐昕獨不拾﹐悅又散銀錢以目昕﹐乃取其一。﹝同上﹞

我罵之極深

王昕雅好淸言﹐詞無淺俗。在東萊時﹐獲殺其同行侶者﹐詰之未服﹐昕謂曰﹕彼物故不歸﹐卿無恙而反﹐何以自明﹖」邢邵後見文襄說此言﹐以爲笑樂。昕聞之﹐詣邵曰﹕卿不識造化。」還謂人曰﹕子才應死﹐我罵之極深。」頃之﹐又被謗。左遷陽平太守﹐在郡有稱績﹐文襄謂人曰﹕王元景殊獲我力﹐由吾數戲之﹐其在吏事﹐遂爲良二千石。」﹝同上﹞

以手撩胸而退

百官嘗賜射﹐王中的﹐當得絹﹐爲不書箭﹐有司不與。陶陶然曰﹕我今段可謂武有餘文不足矣。」無子﹐齊孝昭帝將賜之妾﹐使小黃門就宅宣旨﹐皇后相聞妻﹐令妻答﹐妻終不言﹐以手撩胸而退﹐帝聞之笑。﹝同上﹞

亦是畱連之一物

王性閒澹寡欲﹐𨿽王事鞅掌﹐而雅操不移。在並州𨿽戎馬塡門﹐未嘗以事物爲累﹐良辰美景嘯詠遨遊﹐登臨山水﹐以話燕爲事﹐人士謂之「方外司馬」。詣晉祠賦詩曰﹕日落應歸去﹐魚鳥見畱連。」忽有相王使召﹐不時至﹐明日﹐丞相西閣祭酒廬思道謂曰﹕昨被召已﹐朱顏得無以魚鳥致怪﹖」緩笑曰﹕昨晚陶然﹐頗以酒漿被責﹐卿輩亦是畱連之一物豈直在魚鳥而已。」及晉陽陷敗﹐與同志避周兵東北走﹐山路險回﹐懼有土賊﹐而溫酒服膏﹐曾不一廢﹐每不肯疾去﹐行侶尢之﹐曰﹕莫尢我﹐我行事若不悔﹐久作三公矣。」﹝同上﹞

我馬尙在

王鰑字秀髙﹐少立名行﹐爲士友所稱。遭母憂居喪﹐有至性﹐儒緩亦同諸兄。嘗從文宣北徵﹐乘黑馬﹐旦蒙霜气﹐遂不復識﹐自言失馬﹐虞侯爲求覓不得﹐須臾日出﹐馬體霜盡﹐系在幕前﹐方云﹕我馬尙在。」爲司徒掾﹐在府聽午鼓﹐蹀躞待去﹐羣寮嘲之曰﹕王七思歸何太疾﹖」季髙曰「大鵬始欲舉﹐燕雀何啾喞。」嘲者曰﹕誰家屋當頭﹐鋪首浪遊逸。」於是喧笑﹐季髙不復得言。﹝同上﹞

打像爲誓

封述厚積財產﹐一無分饋﹐𨿽至親密友﹐貧病困篤﹐亦絕於拯濟﹐朝野物論甚鄙之。外貌方整﹐而不免請謁﹐回避進趣﹐頗致嗤駭。前妻河內司馬氏﹐一息爲娶隴西李士元女﹐大輸財聘﹐及將成禮﹐猶競懸違﹐述忽取所供養像對士元打像爲誓﹐士元笑曰﹕封公何處常得應急像﹐須誓便用。」一息娶範陽盧莊之女﹐述又經府訴云﹕送騾乃嫌腳跛﹐許田則云碱薄﹐銅器又嫌古廢。」皆爲癑嗇所及﹐每致紛紜。﹝《封懿列傳》﹞

自許膏腴

宋弁字義和﹐西河介休人也。髙祖恭﹐始家於廣平列人焉。弁性矜好伐﹐自許膏腴﹐孝武以郭祚晉魏名門﹐從容謂弁曰﹕卿固當推郭祚之門。」弁笑曰﹕臣家未肯推祚。」帝曰﹕卿自漢魏以來﹐旣無髙官﹐又無俊秀﹐何得不推﹖」弁曰﹕臣淸素自立﹐要爾不推。」侍臣出後﹐帝謂彭城王勰曰﹕弁人身自不惡﹐乃復欲以門戶自矜﹐殊爲可怪。」﹝《宋隱列傳》﹞

被處分爲髙崇妻

宋穎字文賢﹐位魏郡太守﹐納貨劉騰﹐騰言之﹐以爲涼州刺史。穎前妻亡後十五年﹐穎夢見之﹐拜曰﹕新婦今被處分爲髙崇妻﹐故來辭君。」泫然流涕﹐及旦﹐見崇言之﹐崇後數日而卒。﹝同上﹞

斷兵手以水澆之

宋鴻貴爲定州北平府參軍﹐送戍兵於荊州﹐坐取兵絹四百匹﹐兵欲告之﹐乃斬兵十人。又疏凡不達﹐見律令有梟首罪﹐乃生斷兵手﹐以水澆之﹐然後斬決﹐尋坐伏法。時人哀兵之苦﹐笑鴻貴之愚。﹝同上﹞

又號齊須公

許美須﹐下垂至帶﹐省中號長鬣公﹐齊文宣嘗因酒酣﹐提須稱美﹐以刀截之﹐惟畱一握。懼﹐因不復敢長﹐人又號「齊須公」。﹝《許彥列傳》﹞

瞎虎

谷楷有幹局﹐稍遷奉車都尉﹐眇一目﹐性甚嚴忍﹐前後奉使﹐皆以酷暴爲名﹐時人號曰﹕瞎虎。」累遷城門校尉﹐卒。﹝《谷渾列傳》﹞

陰毛拂踝

酈範解靑州還京也﹐夜夢陰毛拂踝﹐他日說之﹐時齊人有占夢者史武進云﹕公豪盛於齊下矣﹐使君臨撫東秦﹐道光海岱﹐必當重牧全齊﹐再祿營邱矣。」範笑答曰﹕吾將爲卿必驗此夢。」後果如言。﹝《酈範列傳》﹞

問龍所在

源師字踐言﹐幼得名﹐明辯有識悟﹐尢以吏事自許。仕齊爲尙書左外兵郎中﹐又攝祠部﹐後屬孟夏﹐以龍見請雩﹐時髙阿那肱爲錄尙書事﹐謂爲眞龍出見﹐大驚喜﹐問龍所在﹐云作何顏色。師整容云﹕此是龍星初見﹐依禮當雩祭郊壇﹐非謂眞龍﹐別有所降。」阿那肱忿然作色曰﹕漢兒多事﹐彊知星宿﹐祭事不行。」師出﹐竊嘆曰﹕國家大事﹐在祀與戎﹐禮廢也﹐其能久乎﹐齊亡無日矣。」﹝《源賀列傳》﹞

戾手臂

劉昶好犬馬﹐愛武事﹐入魏歷紀﹐猶布衣皂冠﹐同凶素之服。然呵罵僮僕﹐音雜夷夏﹐𨿽在公坐﹐諸王每侮弄之﹐或戾手砫臂﹐至於痛傷﹐笑呼之聲﹐聞於禦聽﹔孝文每優假之﹐不以怪同。﹝《劉昶列傳》﹞

有規檢禰衡

邢邵嘗戲盧詢祖曰﹕卿少年才學富盛﹐戴角者無上齒﹐恐卿不表。」對曰﹕詢祖初聞此言﹐實懷惕懼﹐見丈人蒼蒼在鬢﹐差以自安。」邵甚重其敏贍。旣有口辯﹐好臧否人物﹐眾共嫉之﹐言其淫於從妹。宗人思道謂曰﹕大夏何爲招四海議﹖」詢祖曰﹕骨肉還相殘﹐何況執玉帛者﹖」萬國與思道俱爲北州人俊﹐魏收揚譽思道﹐而以詢祖爲不及。詢祖謂人曰﹕見未能髙飛者﹐借其羽毛﹐知逸勢衝天者﹐翦其翅翮。」旣諸毀謗日至﹐素論皆薄其爲人。長廣太守邢子廣曰﹕詢祖

有規檢禰衡﹐思道無冰眣文舉。」﹝《盧觀列傳》﹞

並求敕浩注禮傳

著作令史閔湛郤鉽性巧佞﹐爲崔浩信待﹐見浩所注詩書論語及易﹐遂上疏曰﹕馬鄭王賈﹐不如浩之精微﹐請收藏境內諸書﹐班浩所注﹐並求敕浩注禮傳。」浩亦薦湛有著作才。﹝《髙允列傳》﹞

夜常久語不寢

髙愼字仲密﹐前妻吏部郎中崔暹妹﹐爲愼棄。暹時爲齊文襄委任﹐乃爲暹髙嫁其妹﹐禮夕﹐親臨之。愼後妻趙郡李徽伯女也﹐艷且慧兼工書記﹐善騎乘。愼之爲滄州﹐甚重沙門顯公﹐夜常久語不寢。李氏患之﹐眐之於愼﹐遂被拉殺。文襄聞其美﹐挑之﹐不從﹐衣盡破裂。李以告愼﹐愼由是積恨﹐且謂暹眐己爲禦史中尉﹐遂罕所糾劾﹐多行縱捨。神武嫌責之﹐彌不自安﹐出爲北豫州刺史﹐遂據武牢降西魏﹐妻子盡見禽﹐文襄盛服見其妻乃從焉。﹝同上﹞

以兒投鼎中

髙昂字敖曹﹐其母張氏﹐始生一男﹐二歲﹐令婢爲湯﹐將浴之。婢置而去﹐養猿系解﹐以兒投鼎中﹐爛而死。張使積薪於村外﹐縛婢及猿焚殺之﹐揚其灰於漳水﹐然後哭之。昂性似其母。﹝同上﹞

今被壓竟知爲人否

髙昂兄干求博陵崔聖念女爲婚﹐崔氏不許﹐昂與兄往劫之﹐置女村外﹐謂兄曰﹕何不行禮﹖」於是野合而歸。乾及昂等並劫掠﹐父次同常系獄中﹐惟遇赦乃出。次同語人曰﹕吾四子皆五眼﹐我死後豈有人與我一鍬土邪﹖」及次同死﹐昂大起冢﹐對之曰﹕老公子生平畏不得一鍬土﹐今被壓﹐竟知爲人否﹖」﹝同上﹞

祭河伯

神武以髙昂爲西南道大都督﹐徑取商洛。昂渡河﹐祭河伯曰﹕河伯水中之神﹐髙敖曹地上之虎﹐行經君所﹐故決酹。」﹝同上﹞

性好爲詩

髙昂嘗詣相府﹐欲直入﹐門者不聽﹐昂怒引弓射之﹐神武知而不責。性好爲詩﹐言甚鄙陋﹐神武每容之。﹝同上﹞

持一壺酒往光州勸之

髙季式豪率好酒﹐又恃舉家勛功﹐不拘檢節。與光州刺史李元忠生平遊款﹐在濟州夜飲﹐憶元忠﹐開城門﹐令左右乘驛馬持一壺酒往光州勸之。朝廷知而容之。兄愼叛後﹐少時解職。黃門郎司馬消難﹐左僕射子如之子﹐又是神武土胥﹐勢盛當時﹐因退食暇﹐尋季式酣歌﹐畱宿旦日﹐重門並關﹐消難固請去﹐季式曰﹕君以地勢脇我邪﹖」消難拜謝請出﹐終不見許﹐酒至不肯飲﹐季式索車輪括消難頸﹐又更索一車輪自括頸﹐引滿相勸﹐消難不得已﹐笑而從之﹐方俱脫車輪﹐更畱一宿﹐及消難出﹐方具言之。﹝同上﹞

聞叫聲則勝

神武初起兵﹐範陽盧曹亦以勇力稱﹐爲朱氏守據薊﹐神武厚禮召之﹐以昂相似﹐曰﹕宜來與從叔爲二曹。」曹慍曰﹕將田舍兒比國士。」遂率其徒自薊入海島﹐得長人骨﹐以髑髏爲馬皂﹐脛長丈六尺﹐以爲二﹐送其一於神武﹐諸將莫能用﹐惟彭樂彊舉之。未幾﹐曹遇疾﹐恫聲聞於外﹐巫言海神爲崇﹐遂卒。其徒五百人﹐皆服斬衰﹐葬畢潛散。曹身長九尺﹐鬢面甚雄﹐臂毛逆如豬鬣﹐力能拔樹﹐性弘毅方重﹐常從容雅服﹐北州敬仰之。嘗臥疾﹐猶申足以舉二人。蠕蠕寇範陽﹐曹登城射之﹐矢出三百步﹐投弓於外﹐羣虜莫能彎﹐乃去之。時有沙門曇贊﹐號爲神力﹐惟曹與之角焉﹐曇贊聞叫聲則勝。﹝同上﹞

狗便呀欲死

崔巨倫字孝宗﹐幼孤﹐及長﹐歷涉經史﹐有文學武藝。叔楷爲殷州﹐巨倫仍爲長史﹐北道別將在州陷賊﹐斂卹存亡﹐爲賊所義。葛榮聞其才名﹐欲用爲黃門郎﹐巨倫心惡之。至五月五日﹐會集官僚﹐令巨倫贈詩﹐巨倫乃曰﹕五月五日時﹐天气已大熱﹐狗便呀欲死﹐牛復喘吐舌。」以此自晦﹐獲免。﹝《崔辯列傳》﹞

汝初未食鱉

崔弘度﹐隋仁壽中檢校大府卿﹐每誡其僚吏曰﹕人當誠恕﹐無得欺誑。」皆曰諾。後嘗食鱉﹐侍者八九人﹐弘度問之曰﹕鱉美乎﹖」人懼之﹐皆曰美。弘度大罵曰﹕庸奴何敢誑我﹐汝初未食鱉﹐安知其美﹖」俱杖之八十。官屬百工﹐見之莫不汗流﹐無敢欺隱。時有屈突蓋爲武侯車騎﹐亦嚴刻﹐長安爲之語曰﹕寧飲三斗醋﹐不見崔弘度﹔寧灸三斗艾﹐不逢屈突蓋。」﹝同上﹞

兩人擎裾而入

崔暹遷禦史中尉﹐齊文襄欲假暹威勢﹐諸公在坐﹐朝令暹後通名﹐因待以殊禮。暹乃髙視徐步﹐兩人擎裾而入﹐文襄分廷對揖﹐不讓席而坐﹐觴再行﹐便辭退﹐文襄曰﹕下官薄有蔬食﹐公少畱。」暹曰﹕適受敕﹐在臺檢校。」遂不待食而去﹐文襄降送之。旬日後﹐文襄與諸公出之東山﹐遇暹在道﹐前驅爲赤棒所擊﹐文襄回馬避之。﹝《崔挺列傳》﹞

講義兩行得中郎

崔暹子達拿﹐年十三﹐暹令儒者權會教其解周易兩字﹐乃集朝貴名流﹐命達拿髙坐開講﹐同郡眭仲讓陽屈服之﹐暹用仲讓爲司徒中郎。鄴下爲之語曰﹕講義兩行得中郎。」﹝同上﹞

爾愛僕射時宜勿飲酒

李元忠𨿽處要任﹐初不以物務幹懷﹐惟以聲酒自娛﹐大率常醉﹐家事大小﹐了不關心﹐園庭羅種果藥﹐親朋尋詣﹐必畱連宴賞﹐每挾彈攜壺﹐遨遊裏﹐每言﹕寧無食﹐不可使我無酒。阮步兵吾師也﹐孔少府豈欺我哉。」後自中書令復求爲太常卿﹐以其有音樂而多美酒。故神武欲用爲僕射﹐文襄言其放達常醉﹐不可委以臺閣。其子搔聞之﹐請節酒﹐元忠曰﹕我言作僕射﹐不勝飲酒樂﹐爾愛僕射時﹐宜勿飲酒。」﹝《李靈列傳》﹞

共車千秋分一字耳

李繪﹐武定初兼散騎常侍﹐爲聘梁使主﹐梁武問髙相今在何處﹖異獺若爲形容﹖髙相作何經略﹖」繪敷對明辯﹐梁武稱佳。與梁人汛言氏族﹐袁狎曰﹕未若我本出自黃帝﹐姓在十四之限。」繪曰﹕兄所出𨿽遠﹐當共車千秋分一字耳。」一坐皆笑。﹝同上﹞

子玉以還雕龍絕矣

李緯爲尙書南主客郎﹐前後接對凡十八人﹐梁謝藺來聘﹐使緯勞之﹐藺問安平諸崔﹐緯曰「子玉以還﹐雕龍絕矣。」崔暹聞之怒﹐緯詣門謝之﹐暹上馬不顧。緯語人曰﹕𨿽失要人意﹐聘梁使不得捨我。」﹝同上﹞

儒五星也

客問三教優劣﹐李士謙曰﹕佛﹐日也﹔道﹐月也﹔儒﹐五星也。」客不能難而止。﹝《李孝伯列傳》﹞

爲穆紹求福

李肅字彥邕﹐位員外常侍。初諂附侍中元暉﹐後以左道事侍中穆紹﹐常裸身披髮﹐畫腹銜刀﹐於隱屏處爲紹求福﹐故紹悅之﹐薦爲黃門郎。﹝《李裔列傳》﹞

作得李長史一腳指不

李幼廉性聰敏﹐累遷齊文襄驃騎府長史﹐文襄薦爲濟州儀同府長史﹐又遷瀛州長史﹐神武行經冀部﹐總合河北六州文籍﹐商榷戶口增損﹐親自部分﹐多在馬上徵責文簿﹐指影取備﹐事非一緒。幼廉應機立成﹐恆先期會﹐爲諸州準的﹐神武深加慰勉﹐乃責諸人曰﹕碎卿等諸人﹐作得李長史一腳指不﹖」是時﹐諸人並謝罪﹐幼廉獨前拜恩﹐觀者咸嘆美之。神武還並州﹐以告文襄﹐文襄喜謂人曰﹕吾是知人矣。」﹝《李義深列傳》﹞

閭本名驢

髙閭早孤﹐少好學﹐博綜經史﹐下筆成章﹐少爲車子﹐送租至平城﹐修剌詣崔浩﹐浩與語奇之﹐使爲謝中書監表﹐明日﹐浩歷租車﹐過駐馬呼閭﹐諸車子皆驚﹐閭本名驢﹐浩乃攺爲閭而字閻士焉﹐由是知名。﹝《髙閭列傳》﹞

奉敕遊學

段承根﹐父暉字長祚﹐身長八尺餘﹐師事歐陽湯﹐湯甚器重之。有一童子與暉同志﹐後二年﹐童子辭歸﹐從暉請馬﹐暉戲作木馬與童子﹐甚悅﹐謝惲曰﹕吾太山府君子﹐奉敕遊學﹐今將歸﹐煩子厚贈﹐無以報徳﹐子後至常伯封侯﹐非報也﹐且以爲好。」言終﹐乘馬騰虛而去﹐暉乃自知必將貴﹐仕乞伏熾盤爲禦史大夫﹑西海侯。﹝《段承根列傳》﹞

固大癡

宋遊道除司州中從事﹐時將還鄴﹐會霖雨﹐行旅擁於河橋﹐遊道於幕下朝夕宴歌﹐行者曰「何時節作此聲也﹖固大癡。」遊道應曰﹕亦何時節而不作此聲也﹖亦大癡。」﹝《宋繇列傳》﹞

稱族弟遊山

宋遊道重交遊﹐其友李獎二子構訓居貧﹐遊道後令其求三富人死事判免之﹐凡得錢百五十萬﹐盡以入構訓﹐其使气黨俠如此。時人語曰﹕遊道獼猴面﹐陸操蝌蚪形﹐意識不關見﹐何謂醜者必無情。」構嘗因遊道會客﹐因戲之曰﹕賢從在門外﹐大好人﹐宜自迎接。」爲通名稱族弟遊山。遊道出見之﹐乃獼猴而衣帽也﹐將與構絕﹐構謝之﹐豁然如舊。﹝同上﹞

王氏世鼻

初﹐崔浩弟恬聞慧龍王氏子﹐以女妻之﹐浩旣婚姻﹐及見慧龍曰﹕信王家兒也。」太原王氏世鬦鼻﹐江東謂之「鬦王」﹐慧龍鼻漸大﹐浩曰﹕眞貴種矣。」數向諸公稱其美。﹝《王慧龍列傳》﹞

並畱奴

王瓊女適範陽盧道亮﹐不聽歸其夫家。女卒﹐哀慟無已﹐瓊自葬之別所﹐冢不卽塞﹐常於壙內哭泣﹐久之乃掩﹐當時深怪之。加以聾疾﹐每見道俗﹐乞丐無已﹐造次見之﹐令人笑愕。道逢太保廣平王懷﹐據鞍抗禮﹐自言馬瘦﹐懷卽以乘馬並乘具與之。嘗詣尙書令李崇﹐騎馬至其黃閣﹐見崇子世哲﹐直問繼伯在否﹐崇趨出﹐瓊乃下。崇儉而好以紙帖衣領﹐瓊哂而掣去之。崇小子靑肫嘗盛服就褫之﹐崇亦不恨。領軍元義使奴遺瓊馬﹐瓊並畱奴。尙書瑯邪王誦聞之﹐笑曰﹕東海之風﹐於玆墮矣。」﹝同上﹞

洗手焚香閉目誦之

隋文帝時﹐有人於黃鳳泉浴﹐得二白石﹐頗有文理﹐王劭遂附其文以爲字﹐復言有諸物象而上奏曰﹕其大玉有日月﹑星辰﹑八卦﹑五嶽及二麟﹑雙鳳﹑靑龍﹑朱雀﹑騶虞﹑元武﹐各當其方位。又有五行﹑十日﹑十二辰之名﹐凡二十七字。又有『天門﹑地戶﹑人門﹑鬼門閉』九字﹐又有二鳥﹐其鳥皆人面﹐則抱朴子所謂『千秋萬歲』者也。其小玉亦有五嶽﹐卻非虯犀之象﹐二玉俱有仙人玉女乘雲控鶴之象﹐別有異狀諸神﹐不可盡識﹐蓋是風伯雨師﹑山精海若之類。又有天皇大帝皇帝及四帝﹐坐鉤陳北斗﹐三公﹑天將軍﹑土司空﹑老人﹑天倉﹑南河﹑北河﹑五星﹑二十八宿﹐凡四十五官諸字﹐本無行伍﹐皆往往偶對。於大玉則有皇帝日名﹐並臨南面﹐與日字正鼎足。復有老人星﹐蓋明南面象日而長壽也。皇后二字在西﹐上有月形﹐蓋明象月也。於次玉則皇帝名與九千字次比﹐兩楊字與萬年字次比﹐隋與吉字正並﹐蓋明長久吉慶也。」劭復回互其字﹐作詩二百八十篇奏之﹐上以爲誠﹐賜帛千匹。劭於是采人間歌謠﹐引圖書讖緯﹐依約符命﹐捃摭佛經﹐撰爲皇隋靈感志﹐合三十卷奏之﹐上令宣示天下﹐召集諸州朝集使﹐洗手焚香﹐閉目誦之﹐曲折其聲﹐有如歌詠﹐經涉旬朔﹐鮂而後罷﹐上益喜﹐賞賜優洽。﹝同上﹞

此夢大吉

隋文帝夢欲上髙山而不能得﹐崔彭捧腳﹐李盛扶肘﹐乃得上﹐因謂彭曰﹕死生當與爾俱。」王劭曰﹕此夢大吉。上髙山者﹐明髙崇大安﹐永如山也。彭猶彭祖﹐李猶李老﹐二人扶侍﹐實爲長壽之徵。」上聞之﹐喜見容色。﹝同上﹞

盤肉爲僕從所啖

王劭爰自志學﹐曁於暮齒﹐篤好經史﹐遺略世事﹐用思旣專﹐性頗恍惚﹐每至對食﹐閉目凝思﹐盤中之肉﹐輒爲僕從所啖﹐劭弗之覺﹐惟責肉少﹐數罰廚人﹐廚人以情白劭﹐劭依前閉目﹐伺而獲之﹐廚人方免笞辱。﹝同上﹞

且知妹夫疏於婦弟

待詔文林館太子中舍人崔昂﹐後妻鄭元禮姊也﹐魏收又昂之妹夫﹐昂嘗持元禮詩數篇示盧思道﹐乃曰﹕晉元禮比來詩詠﹐亦曾不減魏收。」思道答云﹕未覺元禮賢於魏收﹐且知妹夫疏於婦弟。」﹝《鄭義列傳》﹞

不得一錢

鄭譯爲憲司所劾除名﹐未幾﹐詔譯參撰律令﹐復授開府隆州刺史﹐請還療疾﹐有詔徵之﹐見於醴泉宮﹐賜宴甚歡﹐因謂譯曰﹕貶退已久﹐情相矜憫。」於是顧謂侍臣曰﹕鄭譯與朕同生共死﹐間關危難﹐興言念此﹐何日忘之。」譯因奉觴上壽﹐帝令內史李徳林立作詔書﹐復爵沛國公﹐位上柱國﹐髙赹戲謂譯曰﹕筆乾。」答曰﹕出爲方嶽﹐杖策言歸﹐不得一錢﹐何以潤筆。」上大笑。﹝同上﹞

謂其效己

鄭偉性喫﹐少時﹐嘗逐鹿於野﹐失之﹐遇牧豎問焉﹐牧豎答之﹐其言亦喫﹐偉怒﹐謂其效己﹐遂射殺之。﹝同上﹞

僞作髙平郡守

隋文帝受禪﹐薛冑三遷爲兗州刺史﹐到官﹐系囚數百﹐冑剖斷旬日便了﹐囹圄空虛。有陳州人向道力僞作髙平郡守﹐將之官﹐冑遇諸塗﹐察其有異﹐將畱詰之﹐司馬王君馥固諫﹐乃聽詣郡﹐旣而悔之﹐卽遣主簿追道力。有部人徐俱羅嘗任海陵郡守﹐先是已爲道力僞代之﹐比至秩滿﹐公私不悟﹐俱羅遂語君馥曰﹕向道力經賜代爲郡﹐使君豈容疑之。」君馥以俱羅所陳﹐又固請冑﹐冑呵君馥乃止﹐遂收之﹐道力懼而引僞﹐時人謂爲神明。﹝《薛辯列傳》﹞

近夢恐有兩楹之憂

薛裕曾宿宴於韋於廬﹐後庭有井﹐裕夜出戶﹐若有人欲牽其手﹐裕便卻行﹐遂落井﹐同生共出之﹐因勸裕酒曰﹕向慮卿不測憂﹐幸得無他﹐宜盡此爵。」裕曰﹕墜井蓋小小耳﹐萬當逾於此也。」人問其故﹐裕曰﹕近夢恐有兩楹之憂。」尋卒﹐文章之士﹐誄之者數人。﹝同上﹞

不復與諸君齊列矣

楊大眼起家奉朝請﹐時將南伐﹐尙書李衝典選徵官﹐大眼往求焉﹐衝弗許。大眼曰﹕尙書不見知﹐聽下官出一技。」便出長繩二丈許﹐系髻而走﹐繩直如矢﹐馬馳不及﹐見者無不驚嘆。衝因曰﹕千載以來﹐未有逸材若此者也。」遂用爲軍主。大眼顧謂同寮曰﹕吾之今日﹐所謂蛟龍得水之秋﹐自此一舉﹐不復與諸君齊列矣。」﹝《楊大眼列傳》﹞

此潘將軍也

時蠻酋樊秀安等反﹐詔楊大眼爲別將﹐隸都督李崇討平之﹐大眼功尢多。妻潘氏善騎射﹐自詣軍省大眼﹐至攻戰遊獵之際﹐潘亦戎裝﹐齊鑣並驅﹐及至還營﹐同坐幕下﹐對諸寮佐﹐言笑自得。大眼時指謂諸人曰﹕此潘將軍也。」﹝同上﹞

以爲眼如車輪

王肅弟秉之初歸國也﹐謂楊大眼曰﹕在南聞君之名﹐以爲眼如車輪﹐及見乃不異於人。」大眼曰﹕旗鼓相望﹐目眞眸奮發﹐足使君目不能視﹐何必大如車輪。」﹝同上﹞

遂取大眼屍令人馬上抱之

楊大眼有三子﹐長甑生﹐次領軍﹐次徵南﹐皆潘氏所生﹐咸有父風。初﹐大眼徙營州﹐潘在洛陽﹐頗有淫行。及爲中山﹐大眼側生女夫趙延寶告之於大眼﹐大眼怒﹐幽潘而殺之﹐後取繼室元氏。大眼之死也﹐甑生等問印綬所在﹐時元始懷孕﹐自指其腹謂甑生等曰﹕開國當我兒襲之﹐汝等婢子﹐勿有所望。」甑生等深以爲恨。及大眼喪將還京﹐出於城東七里營車而宿﹐夜二更﹐甑生等開大眼棺﹐延寶怪而問焉﹐徵南射殺之﹐元怖走入水﹐徵南又彎弓將射之﹐甑生曰﹕天下豈有害母之子。」乃止﹐遂取大眼屍令人馬上抱之﹐左右扶挾以叛﹐荊人畏甑生等驍武﹐不敢苦追﹐遂奔梁。﹝同上﹞

健婦夫半

裴澤妻﹐鉅鹿魏氏﹐恩好甚隆﹐不能暫相離﹐澤每從駕﹐其妻不宿﹐亦至性彊立﹐時人以爲健婦夫半。﹝《裴延鯭列傳》﹞

將被收掩

裴伯茂末年﹐劇飲不已﹐乃至傷性﹐多有愆失。未亡前數日﹐忽云﹕我得密信﹐將被收掩。」乃與婦乘車西逃避﹐後因顧指壁中﹐言有官人追逐﹐其妻方知其病。卒後﹐殯於家園﹐友人常景李渾王元景盧元明魏季景李騫等十許人於墓傍置酒設祭﹐哀哭涕泣﹐一飲一酹﹐曰﹕裴中書魂而有靈﹐知吾曹也。」乃各賦詩一篇。李騫以魏收亦與之友﹐寄以示收。收時在晉陽﹐乃同其作﹐

論敍伯茂﹐其十字云﹕臨風想元度﹐對酒思公榮。」時人以伯茂性侮傲﹐謂收詩頗得事實。﹝同上﹞

三日不上省

皇甫亮爲尙書殿中郎﹐攝儀曹事﹐疏慢自任﹐無干務才﹐每有禮儀大事﹐常令余司攝焉。性質朴純厚﹐終無片言矯飾﹐屬有敕下司各列勤惰﹐亮三日不上省﹐齊文宣親詰其故﹐亮曰﹕一日雨﹐一日醉﹐一日病酒。」文宣以其恕實﹐優容之﹐杖脛三十而已。所居宅下﹐標誶賣之﹐將買者或問其故﹐亮每答云﹕爲宅中水淹不泄﹐雨卽流入牀下。」由此宅終不售。﹝《裴佗列傳》﹞

聞鼓聲疾病遂愈

裴俠轉工部中大夫﹐嘗遇疾沈頓﹐士友憂之﹐忽聞五鼓﹐便卽驚起﹐顧左右曰﹕可向府邪﹖」所苦因此而瘳。周晉公護聞之曰﹕裴俠危篤若此﹐而不廢憂公﹐因聞鼓聲﹐疾病遂愈﹐此非天其勤恪也﹖」﹝《裴俠列傳》﹞

衣食不充

房伯祖歷官齊郡內史﹐性暗弱﹐委事於功曹張僧皓﹐大有受納﹐伯祖衣食不充。﹝《房法壽列傳》﹞

冀以厭當之

房豹字仲幹﹐體貌魁岸﹐美音儀﹔年十七﹐州辟主簿。王思政入據潁川﹐慕容紹宗出討﹐豹爲紹宗開府主簿﹐兼行臺郎中﹐紹宗自云﹕有水厄。」遂於戰艦中浴﹐並自投於水﹐冀以厭當之。豹白紹宗曰﹕夫命也在天﹐豈人理所能延保﹐公若實有水厄﹐非禳辟所能卻﹐若其實無﹐何禳之有。今三軍之事﹐在於明公﹐惟應達命任理﹐以保元吉﹐方乃乘船入水﹐云以防災﹐豈如岸上指麾﹐以保萬全也﹖」紹宗笑曰﹕不能免俗﹐聊復爾耳。」未幾而紹宗遇溺﹐時論以爲知微。﹝同上﹞

忽聞門有客聲

房伯祖弟幼湣爲安丰新蔡二郡太守﹐坐事奪官﹐居家﹐忽聞門有客聲﹐出無所見﹐還至庭中﹐爲家羣犬所噬﹐卒。﹝同上﹞

竟無捶撻

房文烈性溫柔﹐未嘗嗔怒﹐爲吏部郎時﹐經霖雨絕糧﹐遣婢糴米﹐因爾逃竄﹐三四日方歸﹐文烈徐謂曰﹕舉家無食﹐汝何處來﹖」竟無捶撻。﹝同上﹞

常呼元賓爲使君

畢眾敬子元賓﹐少豪俠﹐有武幹﹐涉獵書史﹐與父同建勛誠﹐至京師俱爲上賓﹐賜爵須昌侯﹐後拜兗州刺史﹐假彭城公﹐父子相代爲本州﹐當世榮之。時眾敬以老還鄕﹐常呼元賓爲使君﹐每元賓聽政時﹐乘板輿出﹐至元賓所﹐先遣左右敕不聽起﹐觀其斷決﹐忻忻然喜見顏色。﹝《畢眾敬列傳》﹞

不服重

畢元賓入魏﹐初娶東平劉氏﹐有四子﹐祖朽祖髦祖歸祖旋﹐賜妻元氏﹐生二子﹐祖榮祖暉。祖朽最長﹐祖暉次祖髦。故事﹐前妻𨿽先有子﹐後賜之妻﹐子皆承嫡﹐所以劉氏先亡﹐祖暉不服重﹐元氏後卒﹐祖朽等三年禮終。﹝同上﹞

忽通孤貧亦爲矯詐

尙書左丞司馬子瑞奏彈畢義云﹐稱﹕天保元年四月﹐竇氏皇姨祖載日﹐內外百官﹐赴第弔省﹐義云惟遣禦史投名﹐身遂不赴。又義云啟云﹕喪婦孤貧﹐復娶李世安女爲妻。世安身𨿽父服未終﹐其女爲祖已就平吉﹐特乞暗迎﹐不敢備禮』。及義云成婚之夕﹐眾禮備設﹐日拜闔﹐鳴騶淸道﹐盛列羽儀﹐兼差臺吏二十人﹐責其鮮服﹐侍從後車﹐直是苟求成婚﹐誣罔幹上。義云資產宅宇﹐足稱豪室﹐忽通孤貧﹐亦爲矯詐。又駕幸晉陽﹐都坐判拜起居表﹐四品以下﹐五品以上﹐令預前一日赴南都署表﹐三品以下﹐臨日署訖。義云乃乖例﹐署表之日﹐索表就家先署﹐臨日遂稱私忌不來。」於是詔付廷尉科罪﹐尋敕免推。﹝同上﹞

常隨之聽講

齊孝昭赴晉陽﹐髙元海畱鄴﹐畢義云深相依附﹐知其信向釋氏﹐常隨之聽講﹐爲此款密﹐無所不至。及孝昭大漸﹐顧命武成髙歸彥至都﹐武成猶致疑惑﹐元海遣犢車迎義云入北宮參審﹐遂與

元海等勸進﹐仍從幸晉陽﹐參預時政﹐尋除兗州刺史﹐給後部鼓吹﹐卽本州也。軒昂自得﹐意望銓衡之舉﹐見諸人自陳逆許接引﹐又言離別暫時﹐非久在州﹐先有鐃吹﹐至於按部﹐行遊兩部並用。﹝同上﹞

背如土牛殊耐鞭杖

甄琛遷侍中領中尉﹐眉畏避﹐不能繩糾貴遊﹐凡所劾者﹐率多下吏。於時﹐趙修寵貴﹐琛傾身事之﹐琛父凝爲中散大夫﹐弟僧林爲本州別駕﹐皆托修申達。至修姦詐事露﹐明當收考﹐今日乃舉其罪﹐及監決修鞭﹔猶相隱惻然﹐告人曰﹕趙修小人﹐背如土牛﹐殊耐鞭杖。」有識以此非之。修死之明日﹐琛與黃門郎李憑以朋黨被召﹐詣尙書。兼尙書元英邢巒窮其阿附之狀。琛曾拜官﹐諸賓悉集﹐巒乃晚至﹐琛謂巒﹕何處放蛆來﹐今晚始顧﹖」𨿽以言戲﹐巒變色銜忿﹐及此大相推窮﹐司徒錄尙書事北海王詳等奏曰﹕謹按﹕侍中領禦史中尉甄琛﹐身居直法﹐糾摘是司﹐風邪響黷﹐猶宜劾糾。況趙修侵公害私﹐朝野切齒﹐而琛嘗不陳奏﹐方更往來﹐中外影響﹐致其名譽﹐令布衣之父超登正四之官﹐七品之弟越陟三階之祿﹐虧先皇之選典﹐塵聖明之官人。又與黃門郎李憑相爲表裏﹐憑兄叨封﹐知而不言。及修釁彰﹐方加彈奏。生則附其形勢﹐死則就地排之﹐竊天之功﹐以爲己力﹐仰欺朝廷﹐俯罔百司﹐其爲鄙詐﹐於玆甚矣。謹依律科﹐請從以職除。其父中散﹐實爲叨越﹐𨿽皇族帝孫﹐未有此例﹐旣得不以倫﹐請下收奪。李憑朋附趙修﹐是親是仗﹐緇點皇風﹐塵鄙正化﹐此而不糾﹐將何以肅整阿諛﹐獎厲忠槪﹐請免所居官﹐以肅風軌。」奏可﹐遂免歸本郡。﹝《甄琛列傳》﹞

欽其器貌

魏孝文時﹐甄琛兼主客郎﹐迎送齊使彭城劉纘﹐琛欽其器貌﹐常嘆詠之。纘子昕爲朐山戍主﹐昕死﹐家屬入洛﹐有女年二十﹐琛乃納昕女爲妻﹐婚日﹐詔給廚費。琛所好悅﹐宣武時調戲之。﹝同上﹞

卷五

北史中

乃以將略自許

髙聰微習弓馬﹐乃以將略自許﹐魏孝文銳意南討﹐專訪王肅以軍事。聰托肅願以偏裨自效。肅言之於帝﹐故假聰輔國將軍﹐受肅節度﹐同援渦陽。聰躁怯少威重﹐及與賊交﹐望風退敗﹐孝文恕死﹐徙平州﹝《髙聰列傳》﹞

以爲死之晚也

趙修嬖幸﹐髙聰深朋附﹐及詔追贈修父聰爲碑文﹐出入同載﹐觀視碑石﹐聰每見修﹐迎送盡禮。聰又爲修作表﹐陳當時便宜﹐教其自安之術﹐由是疊相親狎。修死﹐李憑甄琛皆被黜落﹐聰深用危慮﹐而先以疏宗之情﹐曲事髙肇﹐竟獲自免﹐肇之力也。修之任勢﹐聰傾身事之﹐及死﹐言必毀惡。茹皓之寵﹐聰又媚附﹐每相招命﹐稱皓才識﹐非修之儔。乃因皓啟請田宅﹐皆被遂許﹐乃皓見罪戮聰﹐以爲死之晚也。﹝同上﹞

並令燒指吞炭出家爲尼

髙聰有妓十餘人﹐有子無子﹐皆注籍爲妾﹐以悅其情。及病﹐欲不適他人﹐並令燒指吞炭﹐出家爲尼。﹝同上﹞

楊使君有千里眼

楊逸爲政愛人﹐尢憎豪猾﹐廣設耳目﹐善惡畢聞。其兵吏出使下邑﹐皆自持糧﹐人或爲設食者﹐𨿽在暗室﹐終不敢進﹐咸言楊使君有千里眼﹐那可欺之。﹝《楊播列傳》﹞

似貧士市瓜取其大者

楊曲選二十餘年﹐獎擢人倫﹐以爲己任﹐然取士多以言貌﹐時致謗言﹐以爲之用人﹐似貧士市瓜﹐取其大者。暗聞不以爲意。其聰記彊識﹐半面不忘﹐每有所召﹐或單稱姓﹐或單稱名﹐無有誤者。後有選人魯漫漢﹐自信猥賤﹐獨不見識﹐曰﹕卿前在元子思坊﹐騎禿尾艸驢﹐經見我不下驢﹐以方翅障面﹐我何不識卿。」漫漢驚服﹐又調之曰﹕名以定體﹐漫漢果自不虛。」﹝同上﹞

騎牛從軍

王誦弟衍字文舒﹐名行器藝﹐亞於誦﹐位光祿大夫﹑廷尉卿﹑揚州刺史﹑大中正﹑度支七兵二尙書﹑太常卿﹐出爲散騎常侍﹑西兗州刺史﹐爲朱仲遠所禽﹐以其名望不害﹐令騎牛從軍﹐久乃見釋﹐還洛﹐孝靜初﹐位侍中﹐卒敕給東園祕器﹐贈尙書令司徒公﹐謚曰文獻。﹝《王肅列傳》﹞

盧八問訊劉二

齊文宣崩﹐文士並作挽歌﹐楊遵彥擇之﹐員外郎盧思道用八首﹐劉逖用二首﹐餘人多者不過三四﹐中書郎李戲逖曰﹕盧八問訊劉二。」逖銜之。乾明元年﹐兼員外散騎常侍﹐使策梁主蕭莊﹐還兼三公郎中。武成時﹐和士開寵要﹐逖附之﹐正授中書侍郎﹐入典機密﹐時李獻賦﹐言天保中被讒﹐逖摘其文奏曰﹕誹謗先朝大不敬。」武成怒﹐大加鞭朴﹐逖喜﹐復前恨曰﹕髙捶兩下﹐執鞭一百﹐何如呼劉二時。」﹝《劉芳列傳》﹞

黃扁瓜少師

郭祚爲侍中金紫光祿大夫﹐並州大中正﹐遷尙書右僕射﹐領太子少師﹐曾從幸東宮﹐魏明帝幼弱﹐祚持一黃扁瓜出奉之。時應詔左右趙桃弓與禦史中尉王顯疊相唇齒﹐深爲帝所信﹐祚私事之﹐時人謗祚者號爲桃弓僕射﹐黃扁瓜少師。﹝《郭祚列傳》﹞

下殿就視而答

淮南太守楊糸林﹐嘗與十餘人同來謁見﹐隋煬帝問謁者大夫張乾威曰﹕其首立者爲誰﹖」乾威下殿就視而答曰﹕淮南太守楊糸林。」帝謂乾威曰﹕卿爲謁者大夫﹐而乃不識參見人﹐何也﹖」乾威對曰﹔臣非不識楊糸林﹐但慮不審所以﹐不敢輕對。石建數馬足﹐蓋愼之至。」帝甚嘉之。﹝《張彜列傳》﹞

牛象鬥於江南

魏孝昌之後﹐天下多務﹐世人競以吏工取達﹐文學大衰﹐司州中從事宋遊道以公斷見知﹐時與通直常侍邢昕嘲謔﹐昕謂之曰﹕世事同知文學外。」遊道有慚色。興和中﹐以本官副李象使於染﹐昕好忤物﹐人謂之牛﹐是行也﹐議者謂之牛象鬥於江南。﹝《邢巒列傳》﹞

買黃紙寫而送之

袁翻祖瑩﹐位望通顯﹐文筆之美﹐見稱先達﹐以邢邵藻思華贍﹐深共嫉之。每洛中貴人拜職﹐多憑邵爲謝章表﹐嘗有一貴勝﹐初授官﹐大事賓食﹐翻與邵俱在坐﹐翻意主人托其爲讓表﹐遂命邵作之﹐翻甚不悅﹐每告人云﹕邢家小兒常客作表章﹐自買黃紙﹐寫而送之。」邵恐爲翻所害﹐乃辭以疾。﹝同上﹞

晝入內閣爲狗所吠

邢子才有齋不居﹐坐臥恆在一小屋﹐果餌之屬﹐或置之梁上﹐賓至下而取啖。天姿質素﹐特安異同﹐士無賢愚﹐皆能傾接。對這或解衣覓虱﹐且與劇論。有書甚多﹐而不甚讎校﹐見人校書﹐笑曰﹕何愚之甚﹐天下書至死讀不可鮂﹐焉能始復校此﹖」日思誤書﹐更是一適。妻弟李季節﹐才學之士﹐謂子才曰﹕世間人多不聰明﹐思誤書﹐何由能得﹖」子才曰﹕若思不能得﹐便不勞讀書。」與婦甚疏﹐未嘗內宿﹐自云﹕嘗晝入內閣﹐爲狗所吠。」言畢便撫掌大笑。性好論賞﹐又不能閒﹐獨公事歸休﹐恆須賓客自伴。﹝同上﹞

說思安被害之苦

定州流人解慶賓史弟﹐坐事俱徒揚州﹐弟思安背役亡歸﹐慶賓懼後役追責﹐規絕名貫﹐乃認城外死屍﹐詐稱其弟爲人所殺﹐迎歸殯葬﹐頗類思安﹐見者莫辧。又有女巫陽氏﹐自云見鬼﹐說思安被害之苦﹐饑餓之意。慶賓又誣疑同軍兵蘇顯甫李蓋等所殺﹐經州訟之﹐二人不勝楚毒﹐各自疑引﹐獄將決竟﹐侍中都督江西諸軍事李崇疑而停之﹐密遣二人非州內所識者﹐僞從外來﹐詣慶賓告曰﹕僕住在北州﹐比有一人見過寄宿﹐夜中共語﹐疑其有異﹐便卽詰問﹐乃云是流兵背役﹐姓解字思安﹐時欲送官﹐苦見求及﹐稱有兄慶賓今住揚州相國城內﹐嫂姓徐﹐君脫矜憫﹐爲往告報﹐見申委屈﹐家兄聞此﹐必重相報﹐今但見質﹐若往不獲﹐送官何晚﹐是故相造﹐指申此意﹐君欲見顧幾何﹐當放賢弟﹐若其不信﹐可見隨看之。」慶賓悵然失色﹐求其少停。此人具以報崇﹐攝慶賓問

之﹐伏引﹐更問蓋等﹐乃云自誣﹐數日之間﹐思安亦爲人縛送﹐崇召女巫視之﹐鞭笞一百。﹝《李崇列傳》﹞

善用三短

李諧爲人短小六指﹐因癭而舉頤﹐因跛而緩步﹐因謇而徐言﹐人言李諧善用三短。﹝同上﹞

藝眉有效然後樹須

李庶生而天閹﹐崔諶調之曰﹕教弟種須﹐以錐鮂刺作孔﹐插以馬尾。」庶曰﹕先以此方﹐回施貴族﹐藝眉有效﹐然後樹須。」世謂諶門有惡疾﹐以呼沱爲墓田﹐故庶言及之。邢子才在傍大笑。﹝同上﹞

竊言羊車鹿車何所迎

李若聰敏﹐頗傳家業﹐風采詞令﹐有聲鄴下。坐兄庶事徒臨海﹐乾明初追還﹐後兼散騎常侍﹐大被親狎﹐加儀同三司。若性猾稽﹐善諷誦﹐數奉旨詠詩﹐並使說外間世事可笑樂者﹐凡所話言﹐每多會旨。嘗在省中趨而前卻﹐對答學奏事之象﹐和士開聞而奏之。齊武成帝每狎弄之﹐武成以斛律金舊老﹐每朝賜羊車上殿﹐金曾使人奏啟﹐若爲舍人﹐誤奏云在闕下﹐詔命出羊車﹐若重思﹐知金不至竊言羊車鹿車何所迎。帝聞亦笑而不責。又帝於後園講武﹐令若爲吳將﹐皇后皆出﹐引若當前﹐觀其進止俯仰﹐事罷﹐遣使謝之﹐厚加賞賜。韓長鸞等忌惡之﹐密眐其短﹐坐免官﹐未幾﹐詔復本官。隋開皇中﹐卒於秦王府諮議。﹝同上﹞

百三郡國詩

魏太和中﹐崔光依宮商角徵羽本音而爲五韻詩﹐以贈李彪﹐彪爲十二次詩以報光﹐光又爲百三郡國詩以答之﹐國別爲捲﹐爲百三卷焉。﹝《崔光列傳》﹞

並以刀劍自衛

崔僧深坐兄僧與沙門法秀謀反﹐徒薄骨律鎭﹐後位南靑州刺史﹐元妻房氏﹐生子伯馬伯驥﹐後薄房氏﹐納平原杜氏﹐與俱徒﹐生四子﹐伯鳳祖龍祖螭祖虯。僧深得還之後﹐絕房氏﹐遂與杜氏及四子寓靑州。伯馬伯驥與母房居冀州﹐𨿽往來父間﹐而心存母氏﹐孝慈之道﹐頓阻一門。僧深卒﹐伯馬奔赴﹐不敢入家﹐寄哭寺門。祖龍剛躁﹐與兄伯馬訟嫡庶﹐並以刀劍自衛﹐若怨讎焉。﹝《崔亮列傳》﹞

惜錢不買

崔和位平昌太守﹐家巨富﹐而性吝﹐埋錢數百斛。其母李春思堇﹐惜錢不買。子軌字啟則﹐盜錢百萬﹐背和亡走。﹝同上﹞

以身爲婢

裴植母﹐夏侯道遷姊也﹐性甚剛峻﹐於諸子皆如嚴君﹐長成後非衣蝁不見﹐小有罪過﹐必束帶伏門﹐經五三日乃引見之﹐督以嚴訓﹐惟少子愆得以常服見之﹐旦之溫。植在瀛州也﹐其母年逾七十﹐以身爲婢﹐自施三寶布衣麻﹐手執箕帚﹐於沙門寺灑掃。植弟瑜粲行﹐並亦奴僕之服﹐泣涕而從﹐有感道俗﹐諸子各以布帛數百贖免﹐其母於是出家爲比邱﹐入嵩髙﹐積歲及還家。﹝《裴叔業列傳》﹞

不以沾濡攺節

裴粲曾詣淸河王懌﹐下車始進﹐便屬暴雨﹐粲容步舒雅﹐不以沾濡攺節﹐懌乃令人持蓋覆之﹐嘆謂左右曰﹕何代無奇人。」性好釋學﹐親升講座﹐𨿽持義未精﹐而風韻可重﹐但不涉經史﹐終爲知音所輕。﹝同上﹞

僕白君

魏孝武初﹐裴粲出爲驃騎大將軍﹑膠州刺史﹐屬時亢旱﹐士人勸令禱於海神﹐粲憚違眾人﹐乃爲祈請﹐直據胡牀舉杯曰﹕僕白君」。左右云﹕前後例皆拜謁。」粲曰﹕王嶽視三公﹐四瀆視諸侯﹐安有方伯致禮海神﹖」卒不肯拜。﹝同上﹞

豈有此理

裴粲爲膠州﹐時靑州叛賊耿翔寇亂三齊﹐粲惟髙談虛論﹐不事防禦之術﹐翔乘其無備﹐掩襲州城﹐左右白言賊至﹐粲云﹕豈有此理﹖」左右又言已入州門﹐粲乃徐云﹕耿王可引上廳事﹐其餘部眾﹐且付城人。」尋爲翔害﹐送首於梁。﹝同上﹞

縱聞亦不解

柳遠字季云﹐性粗放﹐無拘檢﹐時人或謂之柳癲。好彈琴﹐耽酒﹐時有文詠。魏孝武初﹐除儀同開府參軍事﹐放情琴酒之間﹐每出行返﹐家人或問消息﹐答云﹕無所聞﹐縱聞亦不解。」後客遊卒。﹝同上﹞

大飲溺衣如此

夏侯道遷不聘正室﹐惟有子數人﹐長子﹐字元廷﹐歷鎭遠將軍﹑南兗州大中正。性好酒﹐居喪不戚﹐醇醪肥鮮﹐不離於口﹐沽買飲啖﹐多所費用。父時田園貨賣略盡﹐人間債猶數千餘匹﹐谷食至常不足﹐弟妹不免饑寒。初﹐道遷知好酒﹐不欲傳授國封﹐未亡前﹐忽夢見徵虜將軍房世寶至其家廳事﹐與其父坐﹐屏人密言﹐心驚懼﹐謂人曰﹕世寶爲官﹐少間必擊我也。」尋有人至云﹕官呼郎。」隨召卽去﹐遣左右杖之二百﹐不勝楚痛大叫﹐良久乃悟﹐流汗徹於寢具。至明﹐前京城太守趙卓詣之﹐見其衣濕﹐謂曰﹕卿昨夜當大飲﹐溺衣如此。」乃具陳所夢。先是旬餘﹐祕書監鄭道昭暴病卒﹐聞謂卓曰﹕人生何常﹐惟當縱飲。」於是昏酣遂甚﹐夢後二日﹐不能言﹐鍼之乃得語﹐而猶虛劣﹐俄悶而死。洗浴者視其屍體﹐大有杖處﹐靑赤隱起﹐二百下許。贈鉅鹿太守。初﹐與南人辛諶庾遵江文遙等﹐終日遊聚﹐酣飲之際﹐恆相謂曰﹕人生局促﹐何殊朝露﹐坐上相看﹐先後間耳﹐脫有先亡者﹐於良辰美景﹐靈前飲宴﹐倘或有知﹐庶共歆饗。」及亡後﹐三月上已﹐諸人相率至靈前﹐仍共酌飲。時日晚天陰﹐室中微暗﹐咸見在坐﹐衣服形容﹐不異平昔﹐時執杯酒﹐似若獻酬﹐但無語耳。家客雍僧明心有畏恐﹐披簾欲出﹐便卽僵僕﹐狀若被毆。從兄欣宗云﹕今是節日﹐諸人憶弟疇昔之言﹐故來共飲﹐僧明何罪而被嗔責﹖」僧明便悟﹐而欣宗鬼語﹐如平生﹐並怒家人﹐皆得其罪﹐又發陰私竊盜﹐咸有次緒。﹝《夏侯道遷列傳》﹞

令觀者攺容也

李元護爲齊州刺史﹐三年卒﹐病前月餘﹐京師無故傳其凶問﹐又城外送客亭柱﹐有人書曰「李齊州死。」綱佐餞別者﹐見而拭之﹐後復如此。元護妾伎十餘﹐聲色自縱﹐情欲旣甚﹐支骨稍消﹐須長二尺﹐一時落盡﹐及將亡﹐謂左右曰﹕吾嘗以方伯簿伍至靑州﹐士女屬目﹐若喪過東陽﹐不可不好設儀衛﹐哭泣盡哀﹐令觀者攺容也。」家人遵其誡。﹝《李元護列傳》﹞

每自稱六十九

傅永後爲南兗州刺史﹐年逾八十﹐猶能馳射盤馬奮稍﹐常諱言老﹐每自稱六十九﹐還京﹐拜光祿大夫﹐卒贈齊州刺史。﹝《傅永列傳》﹞

以斧斫出之於坎

傅永妻賈氏旣葬永於東淸河﹐永昔營宅兆葬父母於舊鄕﹐賈於此彊徙之﹐與永同處﹐永宗親不能抑。葬已數十年矣﹐棺爲桑棗根所束﹐去地尺餘﹐甚爲周固﹐以斧斫出之於坎﹐時人咸怪。﹝同上﹞

吾昨夜夢

傅融南徙渡河﹐家於磐陽﹐爲鄕閭所重﹐性豪俠﹐有三子﹐靈慶靈根靈越﹐並有才力﹐融以自負﹐謂足爲一時之雄﹐嘗謂人曰﹕吾昨夜夢有一駿馬﹐無堪乘者﹐人曰﹕何由得人乘﹖』有一人曰﹕惟傅靈慶堪乘此馬。』又有弓一張﹐亦無人堪引﹐人曰﹕惟有傅靈根可彎此弓。』又有數紙文書﹐人皆讀不能解﹐人曰﹕惟有傅靈越可解此文。』」融謂其三子文武才幹﹐以駕馭當世﹐常從容謂鄕人曰﹕汝聞之不鬲之子有三靈﹐此圖讖文也。」好事者然之﹐故豪勇士多相歸附。﹝《傅豎眼列傳》﹞

身服布裳而婢妾紈綺

張僧皓字山容﹐歷涉羣書﹐工於論說﹐有名於當世﹐以諫議大夫﹑國子博士﹑散騎侍郎微﹐並不起﹐世號徵君焉。好營產業﹐孜孜不已﹐藏鏹巨萬﹐他資稱是。兄弟自供儉約﹐車馬瘦敝﹐身服布裳﹐而婢妾紈綺﹐僧皓尢好弈﹐戲不擇人﹐是以獲譏於世。﹝《張烈列傳》﹞

今日重來非所知也

王肅之至﹐鸞輿行幸﹐肅多扈從﹐敕著作佐郎成淹將引﹐若有古迹﹐皆使知之﹐行到朝歌﹐肅言﹕此是何城﹖」淹言﹕紂都朝歌城。」肅言﹕應有殷之頑人。」淹言﹕昔武王滅紂﹐悉居河洛﹐中因劉石亂華﹐仍隨司馬東渡。」肅知淹寓靑州﹐乃笑謂曰﹕靑州何必無其餘種。」淹以肅本柰隸徐州﹐答言﹕靑州本非其地﹐徐州間今日重來﹐非所知也。」肅遂伏馬上掩口笑﹐顧謂待禦史張思寧曰﹕向聊因戲言﹐遂致辭溺。」思寧馳馬以聞﹐孝文大悅﹐謂彭城王勰曰﹕淹此段足爲制騰。」輿駕至洛﹐肅因侍宴﹐帝戲肅曰﹕近者行次朝歌﹐聞成淹共卿殊有往復﹐卿試重敍之。」肅言﹕臣於朝歌失言﹐一之已甚﹐豈宜再說。」遂大笑。肅又言﹕淹才詞宜應敍進。」帝言﹕若因此進淹﹐恐辱卿轉甚。」肅言﹕臣屈己達人﹐正可顯臣之美。」帝曰﹕卿爲人所屈﹐欲求屈己之名﹐復於卿大優。」肅言﹕淹旣蒙進﹐臣得屈己申人﹐此所謂陛下惠而不費。」遂酣笑而止﹐賜淹龍鯠上馬一匹﹐

並鞍勒宛具﹐朝服一襲﹐轉謁者僕射。﹝《成淹列傳》﹞

瞎巴三千

董紹除洛州刺史﹐好行小惠﹐頗得人情。蕭寶夤反於長安﹐紹上書求系之﹐云﹕臣當出瞎巴三千﹐生啖蜀子。」魏孝明謂黃門徐紇曰﹕此巴眞瞎也。」紇答﹕此紹之壯辭﹐云巴人勁勇﹐見敵無所畏﹐非實瞎也。」帝大笑﹐敕紹速行。以拒寶夤功﹐賞新蔡縣男。﹝《董紹列傳》﹞

常徒走上省以示淸貧

時有齊郡聊昂﹐有學識﹐舉秀才﹐永安中﹐除太學博士﹐兼尙書郎﹐常徒步上省﹐以示淸貧。忽遇盜﹐大失綾縑﹐時人鄙其矯詐。﹝《馮元興列傳》﹞

命也如何

魏孝文監軒﹐令諸州中正﹐各舉所知﹐幽州中正陽尼與齊州大中正房千秋各舉其子﹐帝曰「昔有一祁﹐名垂往史﹐今有二奚﹐當聞來牒。」尼出爲幽州平北府長史﹐帶漁陽太守﹐未拜﹐坐爲中正時受鄕人貨免官﹐每自傷曰﹕吾昔未仕﹐不曾羨人﹐今日失官﹐與本何異﹐然非吾宿志﹐命也如何﹖」旣而還家﹐有書數千卷﹐所造字釋數十篇﹐未就而卒。﹝《陽尼列傳》﹞

懷屬書而盈把

先是中書專主論誥﹐魏宣武已來﹐事移門下﹐武定時﹐發詔依舊﹐陽休之除中書侍郎﹐任遇甚顯﹐時魏收爲散騎常侍﹐領兼侍郎﹐與休之參掌詔命﹐世論以爲中興。有人士戲嘲休之云﹕有觸藩之羝羊﹐乘連錢之馬﹐從晉陽而向鄴﹐懷屬書而盈把。」左丞盧斐以其文書請謁﹐啟神武禁止﹐會赦不問。﹝同上﹞

允文允武何必減卿

齊受禪﹐陽休之坐詔書脫誤﹐左遷驍騎將軍。文宣郊天﹐百僚咸從﹐休之衣兩襠甲﹐手持白蒬﹐時魏收爲中書令﹐嘲之曰﹕義眞服未﹖」休之曰﹕我昔爲常伯﹐首戴蟬冕﹐今處驍遊﹐身被衫甲﹐允文允武﹐何必減卿。」言笑晏然﹐議者服其夷曠。﹝同上﹞

其夢竟驗云

初﹐陽休之在洛將仕﹐夜夢見黃河北驛道上行﹐從東向西﹐道南有一冢﹐極髙大﹐休之步登冢頭﹐見一銅柱﹐趺爲蓮花形﹐休之從西北登一柱礎上﹐以手捉一柱﹐柱遂右轉﹐休之鮌曰﹕柱轉三匝﹐吾至三公。」柱遂三匝而止﹐休之尋寤﹐意如在鄴城東南者﹐其夢竟驗云。﹝同上﹞

陽五伴侶

陽休之弟俊之﹐位兼通直常侍﹐聘陳副尙書郎﹐當齊文襄時多作六言歌辭﹐淫蕩而抽﹐世俗流傳﹐名爲陽五伴侶﹐寫而賣之﹐在市不絕。俊之嘗過市﹐取而攺之﹐言其字誤﹐賣書者曰﹕陽五古之賢人﹐作此伴侶﹐君何所知﹐輕敢議論﹖」俊之大喜。後待詔文林館﹐自言﹕有文集十卷﹐家兄亦不知吾是才士也。」﹝同上﹞

鳳遂資其衣物

賈思伯累遷南靑州刺史﹐初﹐思伯與弟思同師事北海陰鳳﹐業竟﹐無資酬之﹐鳳遂資其衣物﹐時人爲之語曰﹕陰生讀書不免癡﹐不識雙鳳脫人衣。」及思拍之部﹐送縑百匹遣鳳﹐因具車馬迎之﹐鳳慚不往﹐時人稱嘆焉。﹝《賈思伯列傳》﹞

聖小兒

祖瑩年八歲﹐能誦詩書﹐十二爲中書學生﹐眈書﹐父母恐其成疾﹐禁之不能止。常密於灰中藏火﹐驅逐僮僕﹐父母寢睡之後﹐燃火讀書﹐以衣被蔽塞窗戶﹐恐漏光明﹐爲家人所覺﹐由是聲譽甚盛﹐內外親屬﹐呼爲聖小兒。﹝《祖瑩列傳》﹞

卿定是神口

尙書令王肅曾於省中詠悲平城詩云﹕悲平城﹐驅馬入雲中﹐陰山常晦雪﹐荒松無罷風。」彭城王勰甚嗟其美﹐欲使肅更詠﹐乃失語云﹕公可更爲誦悲彭城詩﹐肅因戲勰曰﹕何意呼悲平城爲悲彭城也。』勰有慚色﹐尙書三公郎中祖瑩在座﹐卽云「悲彭城﹐王公自未見。」肅云﹕可爲誦之。」瑩應聲曰﹕悲彭城﹐楚歌四面起﹐屍積石梁亭﹐血流睢水裏。」肅甚嗟賞之﹐勰亦大悅﹐退謂瑩曰﹕卿定是神口﹐今日若不得卿﹐幾爲吳子所屈。」﹝同上﹞

與諸人遞寢

齊文宣爲並州刺史﹐署祖開府倉曹參軍﹐性疏率﹐不能廉愼守道﹐倉曹𨿽云州局﹐及受山東課輸﹐由此大有受納﹐丰於財產﹔又自解彈琵琵﹐能爲新曲﹐招城市年少﹐歌舞爲娛﹐遊集諸娼家﹐與陳元康穆子容任冑元士亮等爲聲色之遊。諸人嘗就宿﹐出山東大文綾﹐並連珠孔雀羅等百餘匹﹐令諸嫗擲詂賭之以爲戲樂。參軍元景獻﹐故尙書令元世鯭子也﹐其妻司馬慶雲女﹐是魏孝靜帝故博陵長公主所生﹐忽迎景獻妻赴席﹐與諸人遞寢﹐亦以貨物所致﹐其豪縱淫逸如此。常云「丈夫一生不負身己。」文宣罷州﹐例應隨﹐府規爲倉局之間﹐致請於陳元康﹐元康爲白﹐由是還任倉曹﹐又委體附參軍事攝典簽陸子先﹐爲畫計請糧之際﹐令子先宣教﹐出倉粟十車﹐爲寮官捉送。神武親問之﹐自言不署。歸罪子先﹐神武信而釋之。出言曰﹕此丞相天緣明鑑﹐然實孝徵所爲。」性不羈放縱﹐曾至膠州刺史司馬世雲家飲酒﹐遂藏銅疊二面﹐廚人請搜諸客﹐果於懷中得之﹐見者以爲深恥。所乘老馬﹐常稱驑駒。又與寡婦王氏姦通﹐每人前相聞往復。裴讓之與早狎﹐於眾中嘲曰﹕卿那得如此詭異﹖老馬年十歲﹐猶號驑駒﹐姦耳順﹐尙稱娘子。」於喧然傳之。後爲神武中外府功曹﹐神武宴寮屬﹐於坐失金叵羅﹐竇太令飲酒者皆脫帽﹐於髻上得之﹐神武不能罪也。後爲祕書丞﹐領舍人﹐事文襄﹐周客至﹐請賣華林徧略﹐文襄多集書人﹐一日一夜寫畢﹐退其本﹐曰﹕不須也。」以徧略數帙質錢詂﹐文襄杖之四十。﹝同上﹞

恐不益亡者

齊文襄嗣事﹐以祖爲功曹參軍﹐及文襄遇害﹐陳元康被傷創重﹐倩作書屬家累事﹐並云「祖喜邊有少許物﹐宜早索取。」乃不通此書﹐喚祖喜私問﹐得金二十五鋌﹐惟與祖喜二鋌﹐余盡自入。又盜元康家書數千卷﹐祖喜懷恨﹐遂告元康二弟叔諶季璩等﹐叔諶以語楊﹐闥眉答曰﹕恐不益亡者。」因此得停。﹝同上﹞

常呼爲賊

祖除尙藥丞﹐尋選典禦﹐又奏選胡桃油﹐復爲割藏免官﹐文宣每見之﹐常呼爲賊。﹝同上﹞

女媧已來無有也

齊靈太后之被幽也﹐祖欲以陸媼爲太后﹐撰魏帝皇太后故事﹐爲太姬言之﹐謂人曰﹕太姬𨿽云婦人﹐實是雄傑﹐女媧已來無有也。」太姬亦稱爲國師國寶﹐由是拜尙書左僕射﹑監國史﹐加特進﹐入文林館﹐總監撰書﹐封燕郡公﹐食太原郡幹﹐給兵七十人﹐所住宅在義井坊﹐旁拓鄰居﹐大事修築﹐陸媼自往案行﹐勢傾朝野。﹝同上﹞

畏之而罷

祖解侍中僕射開府儀同﹐出爲北徐州刺史﹐至州﹐會有陳寇﹐百姓多反﹐不閉城門﹐守陴者皆令下城﹐靖坐街巷﹐禁斷人行﹐雞犬不聽鳴吠﹐賊無所聞見﹐莫測所以﹐或疑人走城空﹐不設警備﹐至夜﹐忽令大叫﹐鼓噪喧天﹐賊眾大驚﹐登時走散﹐後復結陳向城﹐乘馬自出﹐令錄事參軍王君植率兵馬﹐仍親臨戰。賊眾先聞其言﹐謂爲不能拒抗﹐忽見親在戎行﹐彎弧縱鏑﹐相與警怪﹐畏之而罷。﹝同上﹞

相觸力窮

朱榮性甚嚴暴﹐曾見沙彌重騎一馬﹐榮卽令相觸﹐力窮不能復動﹐遂使旁人以頭相擊﹐死而後已。﹝《朱榮列傳》﹞

敝衣而往

初﹐神武遺令恕朱文略十死﹐恃此益橫﹐多所陵忽。齊天保末﹐嘗邀平秦王髙歸彥﹑武興王髙普至宅﹐供設奢麗﹐各有贈賄﹐諸王共假聚寶物以要之﹐文略敝衣而往﹐從奴五十人﹐皆駿馬侯服﹐平秦王有七百里馬﹐文略敵以好婢賭取之﹐明日﹐平秦王使人致請﹐文略殺馬及婢﹐以二銀器盛婢頭馬肉而遺之﹐平秦王訴之於文宣﹐系於京畿獄﹐文略彈琵琶﹐吹橫笛﹐謠詠倦極﹐便臥唱挽歌﹐居數月﹐奪防者弓矢以射人﹐曰﹕不然﹐天子不憶我有誤。」有司奏﹐遂伏法。﹝同上﹞

請爲記識

永熙元年正月晦日﹐令僕並不上省﹐西門不開﹐忽有河內太守田帖家奴告省門亭長云﹕今旦爲朱令王借牛車一乘﹐終日於洛濱遊觀﹐至晚﹐王還省將軍﹐出東掖門﹐始覺車無褥﹐請爲記載。」亭長以令僕不上西門﹐不開﹐無迹入者。此奴固陳不已﹐公文列訴﹐尙書都令史謝遠疑謂妄有假借﹐白朱世隆﹐付曹推驗。時都官郎中穆子容究之。奴言﹕初來時﹐至司空府西﹐欲向省﹐令王嫌遲﹐遣催車﹐車入到省西門﹐王嫌牛小﹐系於闕下槐樹﹐更將以靑牛駕車。令王著白紗髙頂帽﹐短小黑色﹐儐從皆裙襦礻誇褶握板﹐不似常時服章。」遂遣一吏將奴送入省中聽事東闔內東廂第一屋中﹐其屋先常閉﹐奴云﹕入此屋中﹐有板牀﹐牀上無席﹐大有塵土﹐兼有甕米。奴拂牀坐﹐兼畫地戲﹐甕中米亦握看之。」子容與謝遠看之﹐閉極久﹐全無開迹﹐及入﹐牀皆符同﹐具以此

對世隆﹐世隆悵然﹐意以爲惡﹐未幾見誅。﹝同上﹞

令人持刀披心

朱弼字輔伯﹐節閔帝時封河間郡公﹐尋爲靑州刺史。韓陵之敗﹐欲奔梁﹐數日與左右割臂爲約﹐弼帳下都督馮紹隆爲弼信待﹐乃說弼曰﹕今方同契闊﹐宜當披心瀝血﹐示眾以信。」弼從之﹐大集部下﹐弼乃踞胡牀﹐令紹隆以刀披心﹐紹隆因推刃殺之。﹝同上﹞

故見敗毛敝被

綦鯭佞巧﹐能候當塗﹐斛斯椿賀拔勝皆與友善﹐性多詐﹐賀拔勝出鎭荊州﹐過鯭別﹐因辭鯭母﹐鯭故見敗氈敝被﹐勝更遺之錢物。﹝《綦鯭列傳》﹞

段婆善爲送女客

齊淸河三年﹐周師及突厥至並州﹐段孝思總六軍﹐持重不與賊戰﹐自晉陽失道﹐爲虜所屠﹐無遺類焉。斛律光自三堆還﹐武成以遭大寇﹐抱其頭哭﹐任城王蔆進曰﹕何至此。」乃止。光面折孝先於帝前曰﹕段婆善爲送女客。」﹝《齊諸王列傳》﹞

何爲不作三公

博士韓毅教彭城景思王縴書﹐見縴筆迹未工﹐戲縴曰﹕五郎書畫如此﹐忽爲常侍開國﹐今日後宜更用心。」縴正色答曰﹕昔甘羅爲秦相﹐未聞能書。凡人惟論才具何如﹐豈必勤勤筆迹﹖博士當今能者﹐何爲不作三公﹖」時年八歲矣﹐毅甚慚。﹝同上﹞

於是杖之一百

初﹐術士言亡髙者黑衣﹐由是自神武后﹐每出行不欲見桑門﹐爲黑衣故也。是時﹐文宣幸晉陽﹐以所忌問左右曰﹕何物最黑﹖」對曰﹕莫過漆。」帝以上黨王渙第七爲當之﹐乃使庫眞都督破六韓伯升之鄴徵渙﹐渙至紫陌橋殺伯升以逃﹐憑河而度﹐土人執以送帝。鐵籠盛之﹐與永安王浚同置地牢下。歲餘﹐與浚同見殺﹐時年二十六。以其妃李氏配馮文洛﹐是帝家舊奴﹐積勞位至刺史﹐帝令文洛等殺渙﹐故以其妻妻焉。至乾明元年﹐收二王余骨葬之﹐贈司空﹐謚曰剛肅。有敕李氏還第﹐而文洛尙以故意﹐修飾詣李。李盛列左右﹐引文洛立於階下數之曰﹕遭難流離﹐以至大辱﹐志操寡薄﹐不能自盡﹐幸蒙恩詔﹐得反藩闈。汝是誰家孰奴﹖猶欲見侮﹗」於是杖之一百﹐流血灑地。﹝同上﹞

換其新靴

任城王蔆﹐天統三年拜太保﹑並州刺史﹐時有婦人臨汾水浣衣﹐有乘馬人換其新靴馳而去﹐婦人持故靴詣州言之﹐蔆召居城諸媼以靴示之。紿曰﹕有乘馬人於路被賊劫害﹐遺此靴﹐焉得無親屬乎﹖」一嫗撫膺哭曰﹕兒昨著此靴向妻家。」如其言捕獲之﹐時稱明察。﹝同上﹞

無官職漢何須禮

髙陽康穆王﹐神武第十一子也﹐天保元年封﹐十年稍遷尙書令﹐以滑稽便辟﹐有寵於文宣﹐在左右行杖﹐以撻諸王﹐太后深銜之。其妃父護軍長史張晏之嘗要道拜﹐不禮焉﹐帝問其故﹐對曰﹕無官職漢﹐何須禮。」帝於是拜晏之爲徐州剌史。﹝同上﹞

使人在下張口承之

安徳王延宗﹐文襄第五子也﹐母陳氏﹐廣陽五妓也。廷宗幼爲文宣所養﹐年十二﹐猶騎置腹上﹐令溺己臍中﹐抱之曰﹕可憐﹐止有此一个。」問欲作何王﹐對曰﹕欲作衝天王。」文宣問楊﹐曰﹕天下無此郡名﹐顧使安於徳。」於是封安徳焉。爲定州刺史﹐於樓上大便﹐使人在下張口承之﹐以蒸豬糝和人糞以飼左右﹐有難色者鞭之。孝昭帝聞之﹐使趙道徳就州杖之一百﹐道徳以廷宗受杖不謹﹐又加三十。﹝同上﹞

左右曰理然

安徳王延宗﹐容貌充壯﹐坐則仰﹐偃則伏﹐人皆笑之。及卽位於並州﹐赫然奮發﹐气力絕異﹐馳騁行陣﹐勁捷若飛﹐傾府藏及後宮美女以賜將士﹐藉沒內參千餘家﹐後主聞之﹐謂近臣曰﹕我寧使周得並州﹐不欲安徳得之。」左右曰﹕理然。」﹝同上﹞

鐘氏因此遂貧

漁陽王昭信﹐文襄第六子也﹐歷特進﹑開府﹑中領軍﹑護軍﹑靑州刺史﹐行過漁陽﹐與大富人鐘長命同牀坐﹐太守鄭道蓋來謁﹐長命欲起﹐昭信不聽﹐曰﹕此何物小人﹐主人公爲起。」乃與長命

結爲義兄弟﹐妃與長命妻爲姊妹﹐責其闔家長幼﹐皆有贈賄﹐鐘氏因此遂貧。﹝同上﹞

云學文宣伯爲人

南陽王綽字仁通﹐武成長子也﹐以五月五日辰時生﹐至午時後主乃生﹐武成以綽母李夫人非正嫡﹐故貶爲第二。初名融字君明﹐出後漢陽王﹐河淸三年﹐攺封南陽﹐別爲漢陽置後。綽始十餘歲﹐畱守晉陽﹐愛波斯狗﹐尉破胡諫之﹐然斫殺數狗﹐狼藉在地﹐破胡驚走﹐不敢復言。後爲司徒﹑冀州刺史﹐好裸人﹐畫爲獸狀﹐縱犬噬而食之。左轉定州﹐汲井水爲後池﹐在樓上彈人。好微行﹐遊獵無度﹐恣情彊暴﹐云學文宣伯爲人。有婦人抱兒在路﹐起避入艸﹐綽奪其兒飼波斯狗﹐婦人號哭﹐綽怒又縱狗使食﹐狗不食﹐塗以兒血乃食焉。後主聞之﹐詔鎖綽赴行在所﹐至而宥之﹐問﹕在州何者最樂﹖」對曰﹕多取蠍﹐將蛆混看﹐極樂。」後主卽夜索蠍一斗﹐比曉得二﹑三升﹐置諸浴斛﹐使人裸臥浴斛中﹐號叫宛轉﹐帝與綽臨觀﹐喜噱不已﹐謂綽曰﹕如此樂事﹐何不早馳驛奏聞﹖」綽由是大爲後主寵﹐拜大將軍﹐朝夕同戲。﹝同上﹞

隔靑紗步障觀之

瑯邪王儼字仁威﹐武成第三子也﹐初封東平王﹐拜開府侍中中書監﹑京畿大都督﹑領軍大將軍﹐領禦史中丞﹐遷大司徒尙書令﹑大將軍﹑釒錄尙書事﹑大司馬﹐魏氏舊制﹐中丞出﹐千步淸道﹐與皇太子分路行﹐王公皆遙住車去牛﹐頓軛於地﹐以待中丞過﹐其或遲違﹐則赤棒棒之。自都鄴後﹐此儀浸絕。武成欲雄寵儼乃使一依舊制。儼初從北宮出﹐將上中丞﹐凡京畿步騎領軍之官屬﹐中丞之威儀﹐司徒之鹵簿﹐莫不畢備﹐帝與胡後在華林園東門外張幕隔靑紗步障觀之﹐遣中貴驟馬趣仗﹐不得入﹐自言奉敕﹐赤棒應聲碎其鞍﹐馬驚人墜﹐帝大笑以爲善﹐更敕令駐車﹐傳語良久﹐觀者傾京邑。﹝同上﹞

能與霹靂斗

神武嘗閱馬於北牧﹐道逢暴雨﹐大雷動地﹐火燒浮圖﹐神武令儀同三司薛孤延視之﹐延案稍直前大呼﹐繞浮圖走﹐火遂滅。延還﹐須及馬鬃尾皆焦﹐神武嘆其勇決﹐曰﹕﹕延乃能與霹靂斗。」﹝《薛孤延列傳》﹞

啖豬腸小兒

東南道行臺﹑開府燕郡公慕容紹宗﹐與大都督髙嶽﹐禽梁貞陽候蕭明於寒山﹐回軍討侯景於渦陽。時景軍甚盛﹐初聞韓軌往討之﹐曰﹕啖豬腸小兒。」聞髙嶽往﹐曰﹕此兵精人。」凡爾諸將被輕﹐及聞紹宗至﹐扣鞍曰﹕誰教鮮卑小兒解遣紹宗來﹖若然﹐髙王未死邪﹖」及與景戰﹐諸將頻敗﹐無肯先者﹐紹宗麾兵徑進﹐諸將從之﹐因大捷。﹝《慕容紹宗列傳》﹞

何故聽入

庫狄伏連爲鄭州刺史﹐好聚斂﹐又嚴酷﹐居室患蠅﹐杖門者何故聽入。其妻病﹐以百錢買藥﹐每自恨之。不識士流﹐開府參軍多是衣冠士族﹐皆加捶撻﹐逼遣築墻。﹝《慕容儼列傳》﹞

於馬豆中分減

庫狄伏連家口百餘﹐盛夏﹐人料倉米二升﹐不給鹽菜﹐常有饑色。冬至日﹐親表稱賀﹐其妻爲設豆餅﹐問豆餅得處﹐云於馬豆中分減﹐伏連大怒﹐典馬掌食人並加杖罰。積年賜物﹐藏在別庫﹐遣一婢專常管硜﹐每入庫檢閱﹐必語妻子﹕此官物﹐不得輒用。」至死時﹐惟著敝﹐而積絹至二萬匹﹐簿錄並歸天府。﹝同上﹞

截去復戰

汨陽郡公肆州刺史彭樂﹐從神武西討﹐與周文相距﹐神武欲緩持之﹐樂气奮請決戰﹐曰﹕我眾賊少﹐百人取一﹐差不可失也。」神武從之﹐樂因醉入深﹐被刺腸出﹐內之不盡﹐截去復戰﹐身被數創﹐軍勢遂挫﹐不利而還﹐神武每追諭以戒之。﹝《彭樂列傳》﹞

且曰不爲此語放之

芒山之戰﹐西軍敗退﹐神武使彭樂追之﹐周文大窘而走﹐曰﹕癡男子﹐今日無我﹐明日豈有汝邪﹖何不急還前營收金寶。」樂從其言﹐獲周文金帶一束以歸﹐言﹕周文漏刃破膽矣。」神武詰之﹐樂以周文言對﹐且曰﹕不爲此語放之。」神武𨿽喜其勝﹐且怒﹐令伏諸地﹐親按其頭連頓之﹐並數沙苑之失﹐舉刀將下者三﹐噤齒介良久乃止。更請五千騎取周文﹐神武曰﹕爾何放而復言捉也﹖」取絹二千疋壓樂﹐因賜之。﹝同上﹞

患痢十七年

太常卿段孝言﹐左丞相孝先之弟也﹐位望甚隆﹐嘗詣司馬膺之弟幼之﹐舉座傾敬﹐膺之時牽疾在外齋﹐憑幾而坐﹐不爲動容﹐直言﹕我患痢久﹐太常不得致怪。」黃門郎陸杳貴遊後進﹐膺之

嘗棋﹐杳忽後至﹐寒溫而已﹐棋遂輟。園宅閉素﹐門無雜客﹐性不飲酒﹐而愛重賓遊﹐病久不復堪讀書﹐或以弈棋永日﹐名士有素懷者﹐時相尋候﹐。無雜言﹐惟論經史﹐好讀太玄經﹐又注楊雄蜀者賦﹐每云﹕我欲與楊子云周旋。」患痢十七年﹐竟不愈。﹝《司馬子如列傳》﹞

欲捉尉景

尉景妻常山君﹐神武之姊也﹐以勛戚﹐每有軍事﹐與庫狄幹常被委重﹐而不能忘懷財利﹐神武每嫌責之。轉冀州刺史﹐又大納賄﹐發夫獵﹐死者三百人。庫狄幹與景在神武坐﹐請做禦史中尉﹐神武曰﹕何意下求卑官﹖」幹曰﹕欲捉尉景。」神武大笑﹐令優者石董桶戲之﹐董桶剝景衣曰「公剝百姓﹐董桶何爲不剝公。」神武戒景曰﹕可以無貪也。」景曰﹕與爾計生活孰多﹖我止人上取﹐爾割天子調。」神武笑而不答。﹝《尉景列傳》﹞

土相扶爲墻

尉景封長樂郡公﹐歷太保﹑太傅﹐坐匿亡人見禁﹐使崔暹謂文襄曰﹕語阿惠﹐兒富貴欲殺我邪﹖」神武聞之﹐泣詣闕曰﹕臣非尉景無以至今日。」三請﹐帝乃許之。於是黜爲驃騎大將軍﹑開府儀同三司。神武造景﹐景恚臥不動﹐叫曰﹕殺我時趣邪﹖」常山君謂神武曰﹕老人去死近﹐何忍煎迫至此﹖」又曰﹕我爲爾汲水胝生。」因出其掌﹐神武撫景﹐爲之屈膝。先是﹐景有果下馬﹐文襄求之﹐景不與﹐曰﹕土相扶爲墻﹐人相扶爲王。一馬亦不得畜而索也﹖」神武對景及常山君責文襄而杖之﹐常山君泣救之﹐景曰﹕小兒慣去放﹐使作心腹﹐何須乾啼濕哭﹐不聽打邪﹖」﹝同上﹞

此至紫陌橋不敢顧

周師將入鄴﹐後主令尉世辯率千餘騎覘候﹐出滏口﹐登髙阜西望﹐遙見羣烏飛起﹐謂是西軍旗幟﹐卽馳還﹐比至紫陌橋﹐不敢顧。﹝同上﹞

謂之穿錘

庫狄幹不知書﹐署名爲「幹」字。逆上畫之﹐時人謂之穿錘。又有武將王周者﹐署名先爲「吉」而後成其外﹐二人至孫始並知書。﹝《庫狄幹列傳》﹞

淸河生口契人

庫狄士文爲貝州刺史﹐司馬京兆韋盤﹑淸河令河東趙達政並苛刻﹐惟長史有惠政﹐時人語曰﹕刺史羅剎政﹐司馬腹蛇嗔﹐長史含笑判。淸河生盙人。」上聞嘆曰﹕士文暴過獨獸。」竟坐免。﹝同上﹞

金字作屋況之

斛律金性質直﹐不識文字﹐本名惇﹐苦其難署﹐攺名爲金﹐從其便宜﹐猶以爲難﹐司馬子如教爲金字﹐作屋況之﹐其字乃就。神武重其古質﹐每誡文襄曰﹕爾所使﹐多漢有讒此人者﹐勿信之。」笑典氏曰﹕齊書云﹕指屋角示之。』此去『角』字云作屋況之﹐形容金字不出。」﹝《斛律金列傳》﹞

還辭卿去

邢祖信少年時﹐父遜爲李庶所卿﹐後詣庶﹐謂庶曰﹕暫來見卿﹐還辭卿去。」庶父諧杖庶而謝焉。﹝同上﹞

常服棘刺丸

孫搴學淺行薄﹐邢邵嘗謂曰﹕須更讀書﹐」搴曰﹕我精騎三千﹐足敵君贏卒數萬。」搴少時與溫子升齊名﹐嘗謂子升﹕卿文何如我﹖」子升謙曰﹕不如卿。」搴要其爲暫﹐子升笑曰﹕但知劣於卿便是﹐何勞旦旦。」搴悵然曰﹕卿不爲誓﹐事可知矣。」搴常服棘刺丸﹐李諧調之曰﹕卿應自足﹐何假外來。」坐者皆笑。﹝《孫搴列傳》﹞

此何如孔子邪

神武之伐劉蠡升﹐天寒雪深﹐使人舉毯﹐陳元康於毯下作軍書﹐颯颯運筆﹐筆不及凍﹐俄頃數紙﹐及出﹐神武目之曰﹕此何如孔子邪﹖」﹝《陳元康列傳》﹞

見其口動謂爲自陳

杜臺卿字少山﹐解屬文﹐仕齊﹐位中書黃門侍郎﹐趙彥深髙阿那肱等親信之﹐後兼尙書左丞﹐省中以其耳聾﹐多戲弄之﹐下辭不得理者﹐乃至大罵﹐臺卿見其口動﹐謂爲自陳﹐令史又故不曉諭﹐訓對往往乖越﹐聽者以爲嗤笑。﹝《杜弼列傳》﹞

擅免境內囚

平鑑遷揚州刺史﹐其妻生男﹐鑑因喜酣醉﹐擅免境內囚﹐誤免關中細作二人﹐醒而知之。上表自劾﹐文宣特原其罪﹐賜犢百頭﹐羊二百口﹐酒百石﹐令作樂。﹝《平鑑列傳》﹞

甚得師風

元文遙子行恭﹐少頗驕恣﹐文遙令與範陽盧思道交遊﹐文遙嘗謂思道云﹕小兒比日微有所知﹐是大弟之力﹐然白擲劇飲﹐甚得師風。」思道答云﹕六郎辭情逡邁﹐自是克荷堂構﹐而白擲劇飲﹐亦天性所得。」﹝《元文遙列傳》﹞

以爲賜物大喜

馮子琮與瑯邪王儼謀殺陸媼等﹐及儼見執﹐言子琮教己﹐太后怒﹐又使執子琮﹐遣右衛大將軍侯呂芬就內省以弓弦絞殺之﹐使內參以庫車載屍歸其家﹐諸子方握槊﹐聞庫車來﹐以爲賜物﹐大喜﹐開視乃哭。﹝《馮子琮列傳》﹞

好髙價買物

魏收叔季景﹐有文學﹐歷官著名﹐並在收前﹐然收常所欺忽季景﹐收初赴並﹐頓邱李庶者﹐故大司農諧之子也﹐以華辯見稱﹐曾謂收曰﹕霸朝便有二魏。」收率爾曰﹕以從叔見比﹐便是邪輸之比卿。」邪輸者﹐故尙書令陳畱公繼伯之子﹐愚癡有名﹐好自入市肆﹐髙價買物﹐商賈共所嗤玩﹐收忽以季景方之﹐不遜例多如此。﹝《魏收列傳》﹞

魏收驚蛺蝶

魏收昔在京洛﹐輕薄尢甚﹐人號云魏收驚蛺蝶。文襄曾遊東山﹐令給事黃門侍郎元顯等宴文襄﹐曰﹕魏收恃才無宜﹐適須出其短。」往復數番﹐收忽大唱曰﹕楊遵彥理屈已倒。」從容曰「我綽有餘暇﹐山立不傾﹐若遇當塗﹐恐翩翩遂逝。」當塗者魏﹐翩翩者蝶也。文襄先知之﹐大笑稱善。文襄又曰﹕向語猶微﹐宜更指斥。」應聲曰﹕魏收在並﹐作一篇詩﹐對眾讀訖﹐云打從叔季景出六百斛米﹐亦不辦比﹐遠近所知﹐非敢妄說。」文襄喜曰﹕我亦先聞。」眾人皆笑﹐收𨿽自申雪﹐不復抗拒﹐終身病之。﹝同上﹞

常於沈約集中作賊

始魏收比溫子升邢邵稍爲後進﹐邵旣被疏出﹐子升以罪死﹐收遂大被任用﹐獨步一時﹐議論更相訾毀﹐各有朋黨。收每議陋邢文﹐邵又云﹕江南任窻文體本疏﹐魏收非直模擬﹐亦大偸竊。」收聞乃曰。「伊常於沈約集中作賊﹐何意道我偸任。」任沈俱有重名﹐邢魏各有所好。武平中﹐黃門郎顏子推以二公意問僕射祖﹐答曰﹕見邢魏之臧否﹐卽是任沈之優劣。」收以溫子升全不作賦﹐邢𨿽有一兩首﹐又非所長﹐常云﹕須會能作賦﹐始成大才士﹐惟以章表碑志自許﹐此外更同兒戲。」﹝同上﹞

著孔嘲玎

魏收旣輕疾﹐好聲樂﹐善胡舞﹐文宣末﹐數於東山與諸優爲獼猴與狗鬥﹐帝寵狎之。收外兄博陵崔巖嘗以雙聲嘲收曰﹕愚魏收衰。」魏答曰﹕顏巖腥瘦﹐是誰所生﹖羊頤狗頰﹐頭團鼻平﹐飯房舤籠﹐著孔嘲玎。」其辯捷不拘若是。﹝同上﹞

何須作書傳雅語

隋越王侗稱尊號﹐遣使授李密太尉﹑尙書令﹑東南道大行臺﹑行軍元帥﹑魏國公﹐令先平宇文化及﹐然後入朝輔政。化及至黎陽﹐徐世眅守倉城不下﹐密共化及隔水語﹐密數之曰﹕卿本匈奴秔隸﹐破野頭耳﹐父與兄弟皆受隋恩﹐豈容躬行殺虐﹖今若速來歸義﹐尙可全後嗣。」化及嘿然﹐俯仰良久﹐乃睼目大言曰﹕共你論相殺事﹐何須作書傳雅語。」密謂從者曰﹕化及庸懦如此﹐忽欲圖帝王﹐吾當折杖驅之。」知其糧且盡﹐因僞與之和﹐化及大喜﹐恣其兵食﹐冀密饋之。會密下有人獲罪亡投之﹐具言密情﹐化及大怒﹐又食盡﹐乃與密戰於童山下﹐自辰達酉﹐密中流矢﹐頓於汲縣﹐化及掠汲郡﹐北趣魏縣﹐以輜重畱於東郡﹐遣王軌守之﹐軌以郡降密。﹝《李弼列傳》﹞

貓鬼

獨孤性好左道﹐其外祖母髙氏﹐先事貓鬼﹐已殺其舅郭沙羅﹐因轉入其家﹐上微聞而不信﹐會獻皇后及楊素妻鄭氏俱有疾﹐召醫視之﹐皆曰﹕此貓鬼疾。」上以﹐後之異母弟﹐妻楊素之異母妹﹐由是意所爲﹐陰令其兄左監門郎將穆以情諭之﹐上又避左右諷﹐言無有﹐上不說﹐左轉遷州刺史﹐出怨言﹐上令左僕射髙赹﹐納言蘇威﹑大理正皇甫孝緒﹑大理丞楊遠等雜案之﹐婢徐阿尼言﹕本從家母來﹐常事貓鬼﹐每以子日夜祀之﹐言子者鼠也﹐其貓鬼每殺人者﹐所死家財物潛移於畜貓鬼家。嘗從家中索酒﹐其妻曰﹕無錢可酤。』因謂阿尼曰﹕可令貓鬼向越公家使我足錢。』阿尼便咒之﹐居數日﹐貓鬼向素家。後上初從並州還﹐於園中謂阿尼曰﹕可令貓鬼向皇后所﹐使多賜吾物。』阿尼復咒之﹐遂入宮中。」楊遠乃於門下外省遣阿尼呼貓鬼﹐阿尼於是夜中置香粥一盆﹐以匙扣而呼曰﹕貓女可來﹐無住宮中。」久之﹐阿尼色正靑﹐若被牽拽者﹐云﹕貓鬼已至。」上以其事下公卿﹐奇章公牛宏曰﹕由人興﹐殺其人可以絕矣。」上使犢車載夫妻﹐將賜死於其家﹐弟司勛侍中整詣闕求哀﹐於是免死﹐除名﹐以其妻楊氏爲尼。先是有人訟其母爲人貓鬼所殺者﹐上以爲祆妄﹐怒而遣之﹐及此﹐詔誅被訟行貓鬼家﹐未幾而卒。﹝《獨孤信列傳》﹞

老羆當道臥

西魏王羆爲華州刺史﹐嘗修華州城未畢﹐梯在城外﹐齊神武遣韓軌司馬子如從河東宵濟襲羆﹐不覺﹐比曉﹐軌眾已乘梯入城﹐羆尙臥未起﹐聞闔外洶洶有聲﹐便袒身露髻徒跣﹐持一白棒﹐大呼而出﹐謂曰﹕老羆當道臥﹐貉子那得過。」敵見驚退﹐逐至東門﹐左右稍集﹐合戰破之﹐軌遂投城遁走﹐文帝聞而壯之。﹝《王羆列傳》﹞

自取革華履持以擊之

王羆性嚴急﹐嘗有吏挾私陳事者﹐羆不暇命捶撲﹐乃手自取革華履﹐持以擊之。﹝同上﹞

蘇夔無父

蘇夔博覽羣言﹐尢以鐘律自命﹐初名哲字知人﹐父威由是攺之﹐頗爲有識所哂。起家太子通事舍人﹐楊素見而奇之﹐每戲威曰﹕楊素無兒﹐蘇夔無父。」後與鄭譯何妥議樂得罪﹐議寢不行﹐著樂志十五篇﹐以見其志。﹝《蘇綽列傳》﹞

孤楊獨聳

初﹐柳機在周﹐與族人文城公昂﹐俱歷顯要﹐及隋﹐昂機並爲外職﹐楊素時爲納言﹐方用事﹐因上賜宴﹐素戲曰﹕二柳俱摧﹐孤楊獨聳。」坐者歡笑﹐機竟無言。﹝《柳箈列傳》﹞

丞相咽項

李穆蔡佑﹐初與耿豪同時開府﹐後並居豪之右﹐豪不能平﹐謂周文帝曰﹕人間物議﹐謂豪勝李穆蔡佑。」周文帝曰﹕何以言之﹖」豪曰﹕人言李穆蔡佑是丞相髀﹐耿豪王勇丞相咽項﹐以在上故爲勝也。」﹝《耿豪列傳》﹞

浮磬之精

髙琳字季瑉﹐其先髙麗人也﹐仕於燕﹐又歸魏﹐賜姓羽眞氏﹐琳母嘗祓禊泗濱﹐遇見一石﹐光彩朗潤﹐遂持以歸﹐是夜夢人衣冠﹐有若仙者﹐謂曰﹕夫人向所將來石﹐是浮磐之精﹐若能寶持﹐必生令子。」母驚寤﹐舉身流汗﹐俄而有娠﹐及生子﹐因名琳字瑉。﹝《髙琳列傳》﹞

披簿以審之

李遷哲累葉雄豪﹐爲鄕裏所服﹐性復華侈﹐能厚自奉養﹐妾媵至有百數﹐男女六十九人﹐緣漢千餘里間第宅相次﹐姬媵之有子者﹐分處其中﹐各有僮僕﹑侍婢﹑閽人守護﹐遷哲每鳴笳導從﹐往來其間﹐縱酒歡燕﹐盡生平之樂﹐子孫參見﹐或忘其年名者﹐披簿以審之。﹝《李遷哲列傳》﹞

曰閻羅王

韓禽拜涼州總管﹐俄徵還京﹐恩禮殊厚﹐無何﹐其鄰母見禽門下儀衛甚盛﹐有同王者﹐母異而問之﹐其中人曰﹕我來迎王。」忽不見。又有人疾篤﹐忽驚走至禽家曰﹕我欲謁王。」左右問何王﹐曰﹕閻羅王。」禽子弟欲撻之﹐禽止之曰﹕生爲上柱國﹐死作閻羅王﹐亦足矣。」因寢疾卒。﹝《韓雄列傳》﹞

小兒學士

宋懍少聰敏﹐好讀書﹐晝夜不倦﹐語輒引古事﹐鄕裏呼爲小兒學士。梁大同六年﹐舉秀才﹐以不及二宮元會﹐例不對策。﹝《宗懍列傳》﹞

所以因云而出

隋庶人勇有十男﹐云昭訓生長寧王儼﹐初﹐儼誕﹐文帝聞之曰﹕此乃皇太孫﹐何乃生不得地。」云定興奏曰﹕天生龍種﹐所以因云而出。」時人以爲敏對。六歲﹐封長寧郡王﹐勇敗﹐亦坐廢。﹝《隋諸王列傳》﹞

以馬負之而行

隋秦王浚有巧思﹐每親運斧斤﹐工巧之器﹐飾以珠玉﹐爲妃作七寶冪籬﹐重不可載﹐以馬負之而行。﹝同上﹞

詐言王賜將歸家

隋齊王頗驕恣﹐暱近小人﹐所行多不法﹐遣喬令則劉虔安裴該皇甫諶庫狄仲釒奇陳智偉等采求聲色狗馬﹐令則等因此放縱﹐訪人間有女者﹐輒矯命呼之﹐載入宅﹐因緣藏匿﹐恣行淫穢﹐而後遣之。仲釒奇智偉二人詣隴西﹐撾炙諸胡﹐責其名馬﹐得數匹以進於﹐令還主﹐仲釒奇等詐言王賜﹐將歸家﹐不之知也。﹝同上﹞

叔忽射殺牛

牛宏弟弼﹐好酒而酗﹐嘗醉射殺宏駕車牛﹐宏還宅﹐其妻迎謂曰﹕叔射殺牛。」宏聞無所怪問﹐直答曰﹕作脯。」坐定﹐其妻又曰﹕叔忽射殺牛﹐大是異事。」宏曰﹕已知。」顏色自若﹐讀書不輟。﹝《牛宏列傳》﹞

何不近比老彭

李徳林年十五﹐誦五經及古今文集﹐日數千言﹐俄而該博憤典﹐陰陽緯候﹐無不通涉﹐善屬文詞﹐核而理暢﹐魏收嘗對髙隆之謂其父曰﹕賢子文筆﹐終當繼溫子升。」隆之大笑曰﹕魏常侍殊己嫉賢﹐何不近比老彭﹐乃遠求溫子。」

﹝《李徳林列傳》﹞

課人掘井漑田

李徳林出爲湖州刺史﹐在州逢旱﹐課人掘井漑田﹐爲考司所貶﹐歲餘卒官﹐時年六十一。﹝同上﹞

駱駝負函盛水養魚

虞孝仁授候衛長史﹐兼領金穀監﹐監禁苑﹐有巧思﹐頗稱旨。大業九年伐遼﹐遷都水丞﹐充使監運﹐頗有功﹐然性奢華﹐以駱駝負函﹐盛水養魚而自給。﹝《虞慶則列傳》﹞

隋興以後日影漸長

太史令袁充見上雅信符應﹐表奏隨興以後﹐日影漸長﹐曰﹕開皇元年冬至﹐日影一丈二尺七寸二分﹐自爾漸短﹐至十七年冬至﹐影一丈二尺六寸三分﹐四年冬至﹐在洛陽測影一丈二尺八寸八分﹐二年夏至﹐影一尺四寸八分﹐自爾漸短﹐至十六年夏至﹐影一尺四寸五分﹐周官以土圭之法正日影﹐日至之影尺有五寸﹐鄭玄云﹕冬至之影一丈三尺﹐』今十六年夏至之影﹐短於舊影五分﹐十七年冬至之影﹐短於舊影三寸七分﹐日去極近﹐則影短而日長﹐去極遠﹐則影長而日短﹐行內道則去極近﹐外道則去極遠。堯典曰﹕日短星昴﹐以正仲冬。』據昴星昏中﹐則知堯時仲冬日在須女十度﹐以術數推之﹐開皇以來﹐冬至日在斗十一度﹐與唐堯之代﹐去極並近。謹案春秋元命苞云﹕日月出內道﹐璇璣得常﹐天帝崇靈﹐聖王相功。』京房別對曰﹕太平日行上道﹐升平行次道﹐霸世行下道。』伏惟大隋啟運﹐上感乾元﹐影短日長﹐振古未之有也。」上大悅﹐告天下將作役功﹐因加程課﹐丁匠苦之。﹝《袁充列傳》﹞

此言外未見無禮

新羅常遣使朝貢﹐戶部尙書李雄至朝堂與語﹐因問其冠制所由﹐其使者曰﹕古弁遺像﹐安有大國君子不識﹖」雄因曰﹕中國無禮﹐求諸四夷。」使者曰﹕自此以來﹐此言外未見無禮。」憲司以雄失辭﹐奏劾其事﹐竟坐免。﹝《李雄列傳》﹞

以爲堪當大任

李圓通﹐京兆涇陽人也。少孤賤﹐給使隋文帝家﹐及帝爲隋公﹐擢授參軍事。初﹐帝少時﹐每宴客﹐恆令圓通監廚﹐圓通性嚴整﹐左右婢僕﹐咸所敬憚﹐惟世子乳母﹐恃寵輕之﹐賓客未供﹐每有干請﹐圓通不許﹐或輒持去﹐圓通大怒﹐叱廚人撾之數十﹐叫聲徹於闔內﹐僚吏左右﹐代其失色。賓去後﹐帝知之﹐召圓通命坐賜食﹐從此獨善之﹐以爲堪當大任。﹝《李圓通列傳》﹞

前後或至千數

段文操大業中爲虎賁郎將﹐性甚剛嚴﹐帝令督祕書省學士﹐時學士頗存儒雅﹐文操輒鞭撻之﹐前後或至千數﹐時議者鄙之。﹝《段文振列傳》﹞

子孫輒嫁賣之

侍書禦史李諤見禮教凋獘﹐公卿薨亡﹐其愛妾侍婢﹐子孫輒嫁賣之﹐遂成風俗﹐乃上書曰「臣聞追遠愼終﹐人徳歸厚﹐三年無攺﹐方稱爲孝。如聞大臣之內﹐有父祖之沒﹐日月未久﹐子孫無賴﹐引其妓妾﹐嫁賣取財﹐有一於此﹐實損風化。妾𨿽微賤﹐親承衣履﹐服斬三年﹐古今通式﹐豈容遽褫衰﹐彊傅鉛華﹐泣辭靈幾之前﹐送付他人之室﹐凡在見者﹐猶致傷心﹐況乎人子﹐能堪斯忍﹖復有朝廷重臣﹐位望通貴﹐平生交舊﹐情若弟兄﹐及其亡沒﹐杳同行路﹐朝聞其死﹐夕規其妾﹐方便求聘﹐以得爲限﹐無廉恥之心﹐棄友朋之義。且居家理務﹐可移於官﹐旣不正私﹐何能贊務。」上覽而嘉之﹐五品以上﹐妻妾不得攺醮﹐始於此也。﹝《李諤列傳》﹞

莫知其姓

馮翊武鄕女子焦氏﹐旣啞又聾﹐嫁之不售﹐嘗樵采於野﹐爲人所犯而有孕﹐遂生一男﹐年六歲﹐莫知其姓﹐於是申省戶部﹐尙書髙構判曰﹕母不能言﹐窮究理絕。案風俗通﹕姓有九種﹐或氏於爵﹐或氏所居。』此兒生在武鄕﹐可以武爲姓。』﹝《髙構列傳》﹞

人戴獸面男爲女服

侍書禦史柳見近代以來﹐都邑百姓﹐每至正月十五日作角抵戲﹐遞相誇競﹐至於糜費財力﹐上奏請禁絕之﹐曰﹕竊見京邑﹐爰及外州﹐每以正月望夜﹐充街塞陌﹐鳴鼓聒天﹐燎炬照地﹐人戴獸面﹐男爲女服﹐倡優雜伎﹐詭狀異形﹐外內共觀﹐曾不相避﹐竭貲破產﹐競此一時﹐盡室並孥﹐無問貴賤﹐男女混雜﹐緇素不分﹐穢行因此而生﹐盜賊由斯而起﹐非益於化﹐實損於人﹐請頒天下﹐並卽禁斷。」詔可其奏。﹝《柳列傳》﹞

鐵杖出應募

陳大建中﹐麥鐵杖結聚爲羣盜﹐廣州刺史歐陽危頁俘之以獻﹐沒爲官戶﹐配執禦糸散﹐每罷朝後﹐行數百里﹐夜至南徐州逾城而入﹐行火光劫盜﹐旦還及牙﹐時仍又執糸散﹐如此者十數﹐度物主識之﹐州以狀奏﹐朝士見鐵杖﹐每旦恆在﹐弗之信﹐後南除州數告變﹐尙書蔡徵曰﹕此可驗矣。」於仗下時購以百金﹐求人送詔書與南徐州刺史﹐鐵杖出應募﹐賫敕而往﹐明旦反奏事。帝曰﹕信然﹐爲盜明矣。」惜其勇捷﹐誡而釋之。﹝《麥鐵杖列傳》﹞

麥豆不殊

後因朝集﹐考功郎竇威嘲汝南太守麥鐵杖曰﹕麥是何姓﹖」鐵杖應聲曰﹕麥豆不殊﹐何忽相怪﹖」威赧然無以應﹐時人以爲敏捷。﹝同上﹞

肉飛仙

初建禪定寺﹐其中幡竿髙十餘丈﹐適值繩絕﹐非人力所及﹐沈光謂僧曰﹕當相爲上繩。」諸僧驚喜﹐光因取索口銜﹐拍竿而上﹐直至龍頭﹐系繩畢﹐手足皆放﹐透空而下﹐以掌拓地﹐倒行十餘步﹐觀者駭悅﹐莫不嗟異﹐時人號爲肉飛仙。﹝同上﹞

謂臨戰時耳

隋煬帝徵髙麗﹐宇文述爲扶余道軍將﹐臨發﹐帝謂曰﹕禮七十者行役﹐以婦人從。公宜以家累自隨。古稱婦人不入軍﹐謂臨戰時耳﹐至軍壘間﹐無所傷也。項籍虞兮﹐卽其故事。」﹝《宇文述

列傳》﹞

云兄所作

云定興者附會於宇文述﹐初﹐定興女爲皇太子勇昭訓﹐及勇廢﹐除名﹐配少府。定興先得昭訓明珠絡帷﹐私賂於述﹐自是數共交遊﹐定興每時節必有賂遺﹐並以音樂幹述。述素好著奇﹐誇耀時人﹐定興爲制馬韉﹐於後角上缺方三寸﹐以露白色﹐世輕薄者﹐率仿效之﹐謂爲許公缺勢。又遇天寒﹐定興曰﹕入內宿衛﹐必當耳冷。」述曰﹕然。」乃制礻夾頭巾﹐令深蘜耳﹐人又學之﹐名爲許公蘜勢﹐大悅曰﹕云兄所作﹐必能變俗﹐我聞做事可法﹐故不虛也。」﹝同上﹞

賜述爲奴

隋煬帝卽位﹐宇文化及拜太僕少卿﹐益恃舊恩﹐貪冒尢甚。煬帝幸楡林。化及與弟智及違禁與突厥交市﹐帝大怒囚之數月﹐還京師欲斬之而後入城﹐解衣辮髮訖﹐以南陽公主救之乃得釋﹐並智及並賜其父述爲奴。﹝同上﹞

遂撫教之

司馬徳戡﹐扶風雍人﹐父元謙﹐仕周爲都督。徳戡幼孤﹐以屠豕自給﹐有桑門釋粲通徳戡母娥氏﹐遂撫教之﹐因解書計。﹝同上﹞

夢見周公

李密破宇文化及還﹐其勁兵良馬多戰死﹐士卒皆倦﹐王世充欲乘其獘而擊之﹐恐人心不一﹐乃假托鬼神﹐言夢見周公﹐乃立祠於洛水之上﹐遣巫宣言﹕周公欲令僕射急討李密﹐當有大功﹐不則兵皆疫死。」世充兵多楚人﹐俗信妖妄﹐故出此言以惑之﹐眾皆請戰。﹝《王世充列傳》﹞

焉知殺人牛也

馮熙除都督洛州刺史﹐爲政不能仁厚﹐而信佛法﹐自出家財﹐在諸州鎭建佛圖精舍﹐合七十二處﹐寫十六部一切經﹐延致名徳沙門﹐日與講論﹐精勤不倦﹐所費亦不貲﹐而營塔寺﹐多在髙山秀阜﹐傷殺人牛﹐有沙門勸止之﹐熙曰﹕成就後﹐人惟見佛圖﹐焉知殺人牛也。」﹝《外戚列傳》﹞

於今三年

胡長粲性好內﹐有一侍婢﹐其妻王驕妒﹐手刺殺之﹐爲此忿恨﹐數年不相見﹐親表爲之語曰「自我不見﹐於今三年。」後納妾李氏﹐仍與王氏別宅﹐亦無朝拜之禮。嫠婦公孫氏已殺三夫﹐長粲不信﹐彊取之﹐令與李氏同住﹐未期而亡。﹝同上﹞

大似苦桃姊

隋文帝舅氏呂道貴﹐性尢頑馬矣﹐言詞鄙陋﹐初自鄕裏﹐徵入長安﹐上見之﹐悲泣﹐道貴略無戚容﹐但連呼帝名云﹕種未定﹐不可偸﹐大似苦挑姊。」後數犯忌諱﹐動致違忤﹐上甚恥之﹐乃命髙赹厚加供給﹐不許接對朝士﹐拜上儀同三司﹐出爲濟南太守﹐令卽之任﹐斷其入朝。道貴還至本郡﹐髙自崇重﹐每與人言﹐自稱皇舅﹐數將儀衛﹐出入閭裏﹐從故人遊宴﹐庶僚苦之。後郡廢﹐終於家﹐子孫無聞焉。﹝同上﹞

蘭仍伏聽

張吾貴曾在夏學聚徒千數﹐而不講傳﹐生徒竊云﹕張生之於左氏﹐似不能說。」吾貴聞之﹐謂曰﹕我夏講暫罷﹐後當講傳﹐君等來日﹐皆當持本。」生徒怪之而已。吾貴詣劉蘭﹐蘭遂爲講傳﹐

隱

三旬之中﹐吾貴兼讀杜服﹐括兩家﹐異同悉舉﹐諸生後集﹐便爲講之﹐義例無窮﹐皆多新異﹐蘭仍伏聽﹐學者以此益奇之﹐而辯能釋非﹐好爲詭說﹐由是業不久傳。﹝《懦林列傳》﹞

當與君正之

劉蘭學徒前後數千﹐成業者眾﹐而排毀公羊﹐又非董仲舒﹐由是見譏於世。爲國子助教﹐靜坐讀書﹐有人叩門﹐蘭命引入﹐葛巾單衣﹐入與蘭坐﹐謂曰﹕君自是學士﹐何爲每見毀辱﹐理義長短竟在誰﹐而過無禮見陵也。今欲相召﹐當與君正之。」言終而出﹐蘭少時患死。﹝同上﹞

惠蔚法師

孫惠蔚歷官至光祿大夫﹐魏初已來﹐儒生寒官﹐惠蔚最爲顯達﹐先單名蔚﹐正始中﹐侍講禁內﹐夜論佛經﹐有愜帝旨﹐詔使加惠﹐號惠蔚法師焉。﹝同上﹞

非墜馬不止

馬子結者﹐其先扶風人﹐世仕涼土﹐魏太和中入洛﹐父祖俱淸官﹐子結及兄子廉﹑子尙三人﹐皆涉文學﹐陽休之牧西兗﹐子廉子尙子結與諸朝士各有贈詩﹐陽總爲一篇酬答詩云「三馬皆白眉」者也。子結爲南陽王綽管記﹐隨綽定州。綽每出遊獵﹐必令子結走馬從禽﹐子結旣儒緩﹐衣垂帽落﹐或叫或啼﹐令騎驅之﹐非墜馬不止﹐綽以爲笑﹐由是漸見親狎﹐啟爲諮議焉。﹝同上﹞

老石機杼

石曜字白曜﹐中山安善人﹐亦以儒學進﹐居官淸儉﹐齊武平中﹐爲黎陽郡守﹐時丞相咸陽王世子斛律武都﹐出爲兗州刺史﹐性貪暴﹐先過衛縣﹐令丞以下斂絹數千匹遺之﹐至黎陽﹐令左右諷動曜及縣官﹐曜手持一絹謂武都曰﹕此是老石機杼﹐聊以奉贈﹐自此以外﹐並須出於吏人﹐吏人之物﹐一毫不敢輒犯。」武都亦知曜淸素純儒﹐笑而不責。曜著石子十卷﹐言甚淺俗。位終譙州刺史。﹝同上﹞

名曰影質

平原田猛略謂徐遵明曰﹕君年少從師﹐每不終業﹐如此用意﹐終恐無成。」遵明乃指其心曰「吾今知眞師所在矣﹐正在於此。」乃詣平原唐遷﹐居於蠶室﹐讀孝經論語毛詩尙書三禮﹐不出門院﹐凡經六年﹐時彈箏吹笛﹐以自娛慰。又知陽平館陶趙世業家有服氏春秋﹐是晉末永嘉舊寫﹐遵明乃往讀之﹐復經數載﹐因手撰春秋義章爲三十卷。是後﹐教授門徒﹐每臨講坐﹐先持執疏﹐然後敷講﹐學徒至今﹐浸以成俗。遵明講學於外二十餘年﹐海內莫不宗仰。頗好聚斂﹐與劉獻之張吾貴﹐皆河北聚徒教授﹐懸納絲粟﹐畱衣服以侍之﹐名曰影質﹐有損儒者之風。遵明見鄭玄論語序云﹕書以八寸策。」誤作「八十宗」﹐因曲爲之說﹐其僻也皆如此﹐獻之﹑吾貴又甚焉。﹝同上﹞

久逐羌博士

李業興﹐上黨長子人也﹐少耿介志學﹐晚乃師事徐遵明於趙魏之間﹐時有漁陽鮮於靈馥亦聚徒教授﹐而遵明聲譽未髙﹐著錄尙寡﹐業興乃詣靈馥黌捨﹐類受業者﹐靈馥乃謂曰﹕李生久逐羌博士﹐何所得也﹖」業興默爾不言﹐及靈馥說左傳﹐業興問其大義數條﹐靈馥不能對﹐於是振衣而起曰﹕羌弟子正如此耳。」遂便徑還﹐自此靈馥生徒傾學而就遵明﹐學徒大盛﹐業興之爲也。﹝同上﹞

自然賞吾

李業興使梁還﹐遷散騎常侍﹐加中軍大將軍。業興家世農夫﹐𨿽學殖而舊音不攺﹐梁武問其宗門多少﹐答曰﹕薩四十家。」使還﹐孫騰謂曰﹕何意爲吳兒所笑。」對曰﹕業興猶被笑﹐試遣公去﹐當著被罵。」邢子才云﹕爾婦疾癩﹐或問實邪﹖」業興曰﹕爾太癡﹐但道此人疑者半﹐信者半﹐誰檢看﹖」武定元年﹐除國子祭酒﹐仍侍讀﹐神武以業興明術數﹐軍行常問焉﹐業興曰﹕某日某處勝。」謂所親曰﹕彼若告勝﹐自然賞吾﹐彼若凶敗﹐安能罪吾﹖」芒山之役﹐有風從西來入營﹐業興曰﹕小人風來當大勝。」神武曰﹕若勝以爾爲本州刺史。」旣而以爲太原太守。﹝同上﹞

此菜有不正之名

邢峙以經入授皇太子﹐峙方正純厚﹐有儒者風﹐廚宰進太子食菜有邪蒿﹐峙令去之﹐曰﹕此菜有不正之名﹐非殿下宜食。」文宣聞而嘉之﹐賜以被褥縑纊。﹝同上﹞

四體又愚於文

劉晝舉秀才策﹐不第﹐乃恨不學屬文﹐方復緝綴辭藻﹐言甚古拙﹐制一首賦﹐以六合爲名﹐自謂絕倫﹐乃嘆儒者勞而寡功﹐曾以賦呈魏收而不拜﹐收忿之﹐謂曰﹕賦名六合﹐已是太愚﹐文又愚於六合﹐君四體又愚於文。」晝不忿。又以示邢予才﹐子才曰﹕君此賦正似疥駱駝﹐伏而無嫵媚。」晝求秀才十年不得﹐發憤撰髙才不遇傳﹐冀州刺史酈伯偉見之﹐始舉晝﹐年四十八。﹝同上﹞

補交州俊令

劉晝夜常夢貴人若吏部尙書者﹐補交州興俊令﹐寤而密書記之﹐卒後旬餘﹐其家幼女鬼語﹐聲似晝﹐云﹕我被用爲興俊令﹐得假暫來辭別云。」﹝同上﹞

其婦姓可

張景仁﹐濟北人﹐以學書爲業﹐遂工早隸﹐選補內書生。齊後主在東宮﹐武成令侍書﹐遂被引擢﹐登祚﹐累遷通直散騎常侍﹐夷人何洪珍有寵於後主﹐景仁以第二息瑜之女妻其兄子﹐因以表裏相援﹐恩寵日隆﹐進位儀同﹐加開府侍中﹐及立文林館﹐中人希旨﹐奏令總判館事﹐封建安王。其爲兒童時﹐在洛京曾詣國學摹石經﹐許子華遇之學中﹐執景仁手曰﹕張郎風骨﹐必當通貴﹐非

但官爵遷達﹐乃與天子同筆硯﹐傳衣履。」子華卒二十餘年﹐景仁位開府﹐數賜衣冠筆硯﹐如子華所言。出自寒微﹐本無識見﹐一旦開府﹑侍中﹑封王﹐其婦姓可﹐莫知氏族所出﹐容制音辭﹐事事庸俚。旣除王妃﹐與諸公主﹑郡君﹐同在朝謁之列﹐見者爲慚悚。景仁姓本卑謙﹐及用巷拍之勢﹐坐致通顯﹐志操頗攺﹐漸成驕傲﹐良馬輕裘﹐待從擁冗﹐髙門廣字﹐當衢向街﹐諸子不思其本﹐自許貴遊。自蒼頡以來﹐八體取進﹐一人而已。﹝同上﹞

一人牽頭一人隨後

權會每占筮﹐大小必中﹐但用爻辭彖象﹐以辧吉凶﹐易占之屬﹐都不經口。會本貧生﹐無僮僕﹐初任助教﹐日恆乘驢﹐其職事處多﹐非晚不歸。曾夜出城東門﹐會獨乘一驢﹐忽有二人﹐一人牽頭﹐一人隨後﹐有似相助﹐其回動輕訰﹐有異生人﹐漸失路不由本道﹐心甚怪之﹐遂誦易經上篇第一卷

不盡﹐前後二人忽然離散﹐會亦不覺墜驢﹐迷悶至明始覺﹐方知墮處﹐乃是郭外﹐才去家數里。﹝同上﹞

生平畏馬

權會﹐武平末自府還第﹐在路無故馬倒﹐遂不得語﹐因暴亡。注易一部行於世。會生平畏馬﹐位望旣至﹐不得不乘﹐果以此終。﹝同上﹞

故偏被教

張武﹐中山北平人也﹐家世寒微﹐其兄蘭武﹐仕尙書令史﹐微有資產﹐故護軍長史王元則﹐時爲書生停其宅﹐武少美貌﹐爲元則所愛悅﹐故偏被教﹐因好學精力絕人﹐負捲從師﹐不遠千里﹐徧通五經﹐尢明三傳﹐弟子遠方就業者以百數﹐諸儒服其彊辯。﹝同上﹞

謂之四大

熊安生與同郡宗道暉張暉紀顯敬徐遵明等爲祖師﹐道暉好著髙翅帽大屐﹐州將初臨﹐輒服以謁見﹐仰頭舉肘﹐拜於屐上﹐自言學士比三公﹐後齊任城王蔆鞭之﹐道暉徐呼﹕安偉﹐安偉。」出謂人曰﹕我受鞭不漢體。」復躡屐而去。冀州人爲之語曰﹕顯公鐘﹐宋公鼓﹐宗道暉屐﹐李洛姬肚」﹐謂之四大﹐顯公﹐沙門也﹔宋公﹐安徳太守也﹔洛姬﹐婦人也。﹝同上﹞

乃稱觸觸生

熊安生在山東時﹐歲歲遊講﹐從之者傾郡縣。或誑之曰﹕某村古眆是晉河南將軍熊元﹐去君七十二世﹐舊有碑﹐爲村人埋匿。」安生掘地求之不得﹐連年訟焉﹐冀州長史鄭大謹判之曰﹕七十二世﹐乃是羲皇上人﹔河南將軍﹐晉無此號。訴非理記。」安生率其族向眆而號。將通名見徐之才和士開﹐二人相對﹐以徐之才諱雄﹐和士開諱安﹐乃稱「觸觸生」﹐羣公哂之。﹝同上﹞

天上見新構一堂

辛彥之遷潞州刺史﹐崇信佛道﹐於城內立浮圖二所﹐並十五層。開皇十一年﹐州人張元暴死﹐數日乃蘇﹐云﹕遊天上﹐見新構一堂﹐制極崇麗。」元問其故﹐云﹕潞州刺史辛彥之有功徳﹐造此堂以待之。」彥之聞而不悅﹐其年卒。﹝同上﹞

此卽王者房中之樂

隋文帝嘗謂羣臣曰﹕自古天子有女樂乎﹖」楊素以下﹐莫知所出﹐遂言無女樂。國子博士房暉遠曰﹕臣聞『窈窕淑女﹐鐘鼓樂之。』此卽王者房中之樂﹐著於雅頌﹐不得言無。」帝大悅。﹝同上﹞

必爲宰相

隋開皇初﹐徵山東義學之士馬光與張仲讓孔籠竇士榮張買奴劉祖仁等俱至﹐並授太學博士﹐時人號爲六儒﹐然皆鄙野無儀範﹐朝廷不之貴也。士榮尋病死﹐仲讓未幾告歸鄕裏﹐著書十卷﹐自云﹕此書若奏﹐必爲宰相。」又數言玄象事﹐州縣列上﹐竟坐誅。孔籠張買奴劉祖仁﹐未幾亦被譴亡﹐惟光獨存。﹝同上﹞

於是除殿內將軍

吏部尙書韋世惠問是所能﹐劉炫自爲狀曰﹕周禮禮記毛詩尙書公羊左傳孝經論語﹐孔鄭王何服杜等注﹐凡十三家﹐𨿽義有精粗﹐並堪講授。周易儀禮梁﹐用功差少。史子文集﹐嘉言美事﹐鹹誦於心。天文律術﹐窮核微妙。至於公私文翰﹐未嘗假手。」吏部竟不詳試﹐然在朝知名之士十餘人﹐保明炫所陳不謬﹐於是除殿內將軍。﹝同上﹞

僞造書百餘卷

劉光伯除殿內將軍﹐時牛宏奏購求天下遺逸之書﹐光伯遂僞造書百餘卷﹐題爲連山易魯史記等﹐錄上送官﹐取賞而去﹐後有人訟之﹐經赦免死﹐坐除名﹐歸於家﹐以數授爲務。﹝同上﹞

門人多隨賊盜

劉光伯在河間郡城糧餉斷絕﹐其門人多隨賊盜﹐哀光伯窮乏﹐詣城下索光伯﹐郡官乃出光伯與之﹐光伯爲賊所將﹐過下城堡。未幾﹐賊爲官軍所破﹐光伯饑餓無依﹐復投縣官﹐縣官意光伯與賊相知﹐恐爲後變﹐遂閉門不納﹐時夜冰寒﹐因此凍餒而死。其後門人謚曰宣徳先生。﹝同上﹞

卷六

北史下

今辭君去

齊文宣掌書記﹐李廣嘗欲早朝﹐假寐﹐忽驚覺﹐謂其妻曰﹕吾向似睡非睡﹐忽見一人出吾身中﹐語云﹕君用心過苦﹐非精神所堪﹐今辭君去。』」因而恍忽不樂﹐數日便遇疾﹐積年不起。﹝《文苑列傳》﹞

醜舍人

荀士遜﹐齊皇建中馬敬徳薦爲主書﹐轉中書舍人﹐狀貌甚醜﹐以文辭見重﹐嘗有事須奏﹐遇武帝在後庭﹐因左右傳通﹐傳通者不得士遜姓名﹐乃云醜舍人﹐帝曰﹕必士遜也。」看封題果是﹐內人莫不歡笑。﹝同上﹞

刻木爲偶人

巧

隋仁壽初﹐太子引柳爲東宮學士﹐加通直散騎常侍﹑檢校洗馬﹐甚見親重﹐每召入臥內﹐

巧

與之宴謔﹐尢俊辯多在﹐侍從有所顧問﹐應答如響﹐性嗜酒﹐言雜誹諧﹐由是彌爲太子所親狎﹐以其好內典﹐令撰法華元宗爲二十卷上之﹐太子大悅﹐賞賜優洽﹐儕輩莫比﹐煬帝嗣位﹐拜祕書監﹐封漢南縣公。帝退朝後﹐便命入閣﹐言宴諷讀﹐終日而罷。帝每與嬪後對酒﹐時逢興會﹐輒遣命之﹐至與同榻共席﹐恩比友朋。常猶恨不能夜召﹐乃命匠刻木爲偶人﹐施機關﹐能坐起拜伏以

巧

像﹐帝每月下對飲酒﹐輒令宮人置於座﹐相與酬酢﹐而爲歡笑。從幸揚州卒﹐帝傷惜久之﹐贈大將軍﹐謚曰康。﹝同上﹞

日之夕矣

隋開皇中﹐又有魏郡侯白字君素﹐好學有捷才﹐性滑稽﹐尢辯俊﹐舉秀才﹐爲儒林郎﹐通脫不

持威儀﹐好爲誹諧雜說﹐人多愛狎之﹐所在處觀者如市。楊素甚狎之﹐素嘗與牛宏退朝﹐白謂素曰﹕日之夕矣。」素大笑曰﹕以我爲牛羊下來邪﹖」文帝聞其名﹐召與語﹐悅之﹐令於祕書修國史﹐每將擢用﹐輒曰﹕白不勝官。」而止。後給五品食﹐月餘而死﹐時人傷其薄命。著旌異記十五卷﹐行於世。﹝同上﹞

汝知劉儀同家乎

劉臻仕周﹐累官至畿伯﹑下大夫﹐隋文帝受禪﹐進位儀同三司﹑左僕射﹐無吏幹﹐又性惚﹐耽經覃思﹐至於世事﹐多所遺忘。有劉訥者﹐亦任儀同﹐與臻俱爲太子學士﹐情好甚密﹐臻住城南﹐訥住城東﹐臻嘗欲尋訥﹐謂從者曰﹕汝知劉儀同家乎﹖」從者不知尋訥﹐謂臻還家﹐因答曰﹕知。」於是引之而去﹐旣扣門﹐臻尙未悟﹐謂至訥家﹐乃據鞍大呼曰﹕劉儀同可出矣。」其子迎門﹐臻驚曰﹕汝亦來邪﹖」其子答曰﹕此是大人家。」於是顧盼久之﹐乃悟﹐叱從者﹕汝大無意﹐吾欲造劉訥耳。」性好啖蜆﹐以音同父諱﹐呼爲扁螺。﹝同上﹞

謂之冶葛

諸葛潁淸辧有俊才﹐晉王廣素聞其名﹐引爲參軍事﹐轉記室﹐及王爲太子﹐除藥藏郎﹐煬帝卽位﹐遷著作郎﹐甚見親幸﹐出入臥內﹐帝每賜之曲宴﹐輒與皇后嬪禦﹐連席共榻﹐潁因間隙多所睶毀﹐是以時人謂之冶葛。後錄恩舊﹐授朝散大夫。帝嘗賜潁詩﹐其卒章曰﹕參翰長洲苑﹐侍講肅成門﹐名理窮研核﹐英華恣討論﹐實錄資平允﹐傳芳導後昆。」其待遇如此。﹝同上﹞

以敬爲輕竟何所據

隋遣魏澹聘於陳﹐陳人使潘徽接對之﹐澹將反命﹐爲啟於陳主曰﹕敬奉宏慈﹐曲垂餞送。」徽以餞送爲重﹐敬奉爲輕﹐卻其啟而不奏﹐澹曰﹕曲禮云﹕主敬客』。詩曰﹕維桑與梓﹐心恭敬止。』孝經﹕宗廟致敬』。又云﹕不敬其親﹐謂之悖禮』。孔子敬天之怒﹐成湯聖敬日躋﹐宗廟極重﹐上天極髙﹐父極尊﹐君極貴﹐四者咸同一敬﹐五經未有異文﹐不知以敬爲輕﹐竟何所據﹖」徽難之曰﹕向所論敬字﹐本不全以爲輕﹐但施用處殊﹐義成通別﹐禮主於敬﹐此是通言﹐猶如男子冠而字之﹐注云﹕成人敬其名也。』春秋有冀缺夫妻﹐亦云相敬﹐於子則有敬名之義﹐在夫亦有敬妻之說﹐此可復並謂極髙極尊乎﹖至若敬謝諸公﹐固非尊地﹐公子敬愛﹐止施賓友﹐敬問敬報﹐彌見雷同﹐敬徳敬酬﹐何關貴隔﹐當知敬之爲義﹐𨿽是不輕﹐但敬之於語﹐則有時混漫﹐今云敬奉﹐所以成疑﹐聊舉一偶﹐未爲深據。」澹不能對﹐遂從而攺焉。﹝同上﹞

狗母銜一兔

張元村陌有狗子爲人所棄者﹐元卽收而養之﹐其叔父怒曰﹕何用此爲﹖」將欲更棄之﹐元對曰﹕有生之類﹐莫不重其性命。若天生天殺﹐自然之理﹐今爲人所棄而死﹐非其道也﹐若見而不收養﹐無仁心也﹐是以收而養之。」叔父感其言﹐遂許焉。未幾﹐乃有狗母銜一死兔﹐置元前而去。﹝《孝行列傳》﹞

州府官人同食馬肉

定州刺史彭城王元韶典孟業﹐惟有一馬瘦死﹐韶以業貧﹐令州府官人﹐同食馬肉﹐欲令厚相酬賞﹐業固辭不敢﹐韶乃戲業曰﹕卿邀名人也。」對曰﹕業爲典﹐州中要職﹐諸人欲相賄贍﹐止患無方便耳﹐今喚食肉﹐恐致聚斂﹐有損聲名﹐所以仰違明教。」後未旬日﹐韶左右王四徳﹑董惟金並以馬死﹐托肉爲長史裴英起密啟﹐神武有書與韶﹐大致誚讓。﹝《循吏列傳》﹞

由吾道士不食五穀

齊文宣謂侍中裴英起曰﹕卿識河間王郎中孟業不﹖昨見其國司文案﹐似是好人。」對曰「昔與臣同事魏彭城王元韶﹐其人淸忠正直﹐世所罕有。」帝曰﹕如公言者﹐比來便是大屈。」除中書舍人。文宣初﹐惟得姓名﹐及因奏事﹐見其羸老﹐又質性惇朴﹐無升降之容﹐加之平緩﹐寡於方便﹐有一道士由吾道榮以術藝被迎﹐將入內﹐業爲通名﹐忽於眾中抗聲奏云﹕由吾道士﹐不食五穀。」帝命推而下之。﹝同上﹞

自稱糞土臣

武成親戎﹐自洛還鄴﹐道由東郡﹐太守孟業具牛酒率人吏拜謁路旁﹐自稱﹕糞土臣孟業﹐伏惟聖駕親行﹐有徵無戰﹐謹上微禮。」便與人吏俱唱萬歲﹐導引前入﹐帝大嘉之。﹝同上﹞

徑將我入靑雲間

南淸河太守蘇瓊﹐性淸愼﹐不發私書。道人道研爲濟州沙門統﹐資產巨富﹐在郡多出息﹐常得郡縣爲徵﹐及欲求謁﹐度知其意﹐每見則講問元理﹐研𨿽爲債數來﹐無由啟口﹐其弟子間其故﹐研曰﹕每見府君﹐徑將我入靑雲間﹐何由得論地上事﹖」師徒還歸﹐遂焚債券。﹝同上﹞

戴帽餳

梁彥光前在岐州﹐其俗頗質﹐以靜鎭之﹐合境大安﹐奏課連最﹐爲天下第一。及居相部﹐如岐州法﹐鄴都雜俗﹐人多變詐﹐爲之作歌﹐稱其不能理政﹐上聞而譴之﹐竟坐免。歲餘拜趙州刺史﹐彥光曰﹕臣前待罪相州﹐百姓呼爲戴帽餳﹐臣自廢黜﹐無復衣冠之望﹐不謂天恩﹐復垂收采﹐請復爲相州﹐攺絲易調﹐庶有以變其風俗。」上從之﹐復爲相州刺史﹐豪猾者聞彥光自請來﹐莫不嗤笑。彥光下車﹐發摘姦隱﹐有若神明﹐狡猾莫不潛竄﹐合境大駭。初﹐齊亡後﹐衣冠士人﹐多遷關內﹐惟技巧商販﹐及樂戶之家﹐移實州郭﹐由是人情險訁皮﹐妄起風謠﹐訴訟官人﹐萬端千變。彥光欲革其獘﹐乃用秩俸之物﹐招致山東大儒﹐每鄕立學﹐非聖哲之書﹐不得教授﹐常以季月召集之﹐親臨策試﹐有勤學異等﹑聰令有聞者﹐升堂設饌﹐其餘並坐廊下。有好諍訟惰業無成者﹐坐之庭中﹐設以艸具。及大成﹐當舉行賓貢之禮﹐又於郊外祖道﹐並以財物資之。於是人皆勵﹐風俗大攺。﹝同上﹞

兩宅母子往來如讎

李洪之微時﹐妻張氏亦聰彊婦人﹐自貧賤至富貴﹐多所補益﹐有男女幾十人。洪之後得劉芳從姊重之﹐張氏﹐亦多所產育﹐爲兩宅別居﹐偏厚劉室﹐由是二妻妒競﹐兩宅母子﹐往來如讎。﹝《酷吏列傳》﹞

癩兒刺史

崔暹累遷瀛州刺史﹐貪暴安忍﹐人庶患之。嘗出獵州北﹐單騎至人村﹐有汲水婦人﹐暹令飲馬﹐因問曰﹕崔瀛州何如﹖」婦人不知是暹﹐答曰﹕百姓何罪﹖得如此癩兒刺史。」暹默然而去﹐以不稱職﹐被解還京。﹝同上﹞

杖寧五十

建州刺史田式﹐從韋孝寬討尉遲迥﹐以功拜大將軍﹐進爵武山郡公﹐及隋文帝受禪﹐拜襄州總管﹐專以立威爲務﹐每視事於外﹐必盛气以待之﹐其下官屬股眎﹐無敢仰視﹐有犯禁者﹐𨿽至親暱﹐無所容貸。其女婿京兆杜寧自長安省之﹐式誡寧無出外﹐寧久之不得還﹐竊上北樓﹐以暢羈思﹐式知之﹐杖寧五十。其所愛奴﹐嘗詣式白事﹐有虫上其衣衿﹐揮袖拂去之﹐式以爲慢己﹐立棒殺之。﹝同上﹞

以式爲罪己之深

田式爲上所譴除名﹐式慚恚不食﹐妻子至其所輒怒﹐惟侍僮二人﹐給使左右﹐從家中索椒欲自殺﹐家人不與﹐陰遣僮僕詣市買毒藥﹐妻子又奪棄之﹐式恚臥﹐其子信時爲儀同﹐至式前流涕曰﹕大人旣是朝廷重臣﹐又無大過﹐比見公卿放辱者多矣﹐旋復升用﹐大人何能久乎﹖乃至於此。」式起抽刀砍信﹐信避之﹐刃中於門上。知之以式爲罪己之深﹐復其官爵﹐尋拜廣州總管﹐卒官。﹝同上﹞

無過尙爾

燕榮徐幽州總管﹐性嚴酷﹐有威容﹐長吏見者﹐莫不惶懼自失。範陽盧氏﹐世爲著生﹐榮皆署爲吏卒以屈辱之﹐鞭笞左右﹐動至千數﹐流血盈前﹐飲啖自若。嘗按部﹐道次見叢荊﹐堪爲笞捶﹐命取之﹐輒以試人﹐人或自陳無咎﹐榮曰﹕後有罪當免。」及後犯細過將撾之﹐人曰﹕前日被杖﹐許有罪宥之。」榮曰﹕無過尙爾﹐況有過邪﹖」榜捶如舊。﹝同上﹞

或弋其下竅

元弘嗣轉幽州長史﹐時總管燕榮﹐肆虐於弘嗣﹐每笞辱弘嗣﹐心不伏﹐遂被禁。及榮誅﹐弘嗣爲政﹐酷又甚之﹐每鞫囚多以酢灌鼻﹐或蒼弋其下竅﹐無敢隱情﹐姦僞屏息。﹝同上﹞

悉裸僧尼驗有淫狀

王文同巡察河北諸郡﹐見沙門齋戒菜食者﹐以爲妖妄﹐皆取系之。比至河間﹐召郡官人﹐小有遲違者﹐輒覆面於地而捶殺之。求沙門相聚講論﹐及長老共爲佛會者數百人﹐以爲聚結惑眾﹐盡斬之。又悉裸僧尼﹐驗有淫狀﹐非童男女者數千人﹐復將殺之。郡中士女﹐號哭於路﹐諸郡驚駭﹐各奏其事﹐帝聞大怒﹐遣使者達奚善意馳鎖之﹐斬於河間﹐以謝百姓。讎人剖其棺﹐臠其肉啖之﹐斯須咸盡。﹝同上﹞

自言善禁

張文詡嘗有腰疾﹐會醫者自言善禁﹐文詡令禁之﹐遂爲刀所傷﹐至於頓伏牀枕﹐醫者叩頭請罪﹐文詡遽遣之﹐因爲隱謂妻子曰﹕吾昨風眩﹐落坑所致。」﹝《隱逸列傳》﹞

不能飛上天

由吾道榮同時又有張遠遊者﹐齊文宣令與諸術士合九轉金丹﹐及成﹐帝置之玉匣﹐云﹕我貪人間作樂﹐不能飛上天﹐待臨死時取服。」﹝《藝術列傳》﹞

忽復蘇而有言

有人以三月十三日詣顏惡頭求卜﹐遇兌之履﹐惡頭占曰﹕君卜父﹐父已亡﹐當上天﹐聞哭聲﹐忽復蘇而有言。」其人曰﹕父臥疾三年矣﹐昨日雞鳴時气盡﹐舉家大哭﹐父忽驚寤曰『我死有三天﹐人來迎欲升天﹐聞哭聲﹐遂墮地。』」惡頭曰﹕更三日﹐當永去。」果如言﹐人問其故﹐惡頭曰「兌上天下土﹐是今日庚辛﹐本宮火﹐故知卜父。今三月土入墓﹐又見宋廟爻發﹐故知死。變見生气﹐故知蘇。兌爲口﹐主音聲﹐故知哭。兌變爲乾﹐乾天也﹐故升天。兌爲言﹐故知有言。未化入戌爲土﹐三月土墓﹐戌又是本宮鬼墓﹐未後三日至戌﹐故知三日復死。」﹝同上﹞

俱卜二伏牛

滎陽曲紹善占候﹐侯景欲試之﹐使與郭生俱卜﹐二伏牛何者先起﹐卜得火兆﹐郭生曰﹕赤牛先起。」紹曰﹕靑牛先起。」景問其故﹐郭生曰﹕火色赤﹐故知赤牛先起。」紹曰﹕火將然﹐煙先起﹐煙上色靑﹐故知靑牛起。」旣而如紹言。﹝同上﹞

崔暹私掏之

齊文襄時﹐有吳士雙盲﹐妙於聲﹐文襄歷試之。聞劉桃枝聲曰﹕有所系屬﹐然當大富貴﹐王侯將相﹐多死其手﹐如臂鷹犬﹐爲人所使。」聞趙道徳聲﹐曰﹕亦系屬人﹐富貴翕赫﹐不及前人。」聞侯呂芬聲﹐與道徳相似﹐聞太原公聲﹐曰﹕當爲人主。」聞文襄聲﹐不動﹐崔暹私掏之﹐乃謬音﹕亦國主也。」文襄以爲我家羣奴欲極貴﹐況吾身也。﹝同上﹞

自稱居士

梁元帝以陸法和爲都督郢州刺史﹐封江乘縣公﹐法和不稱臣﹐其啟文朱印名氏﹐自稱「居士」﹝同上﹞

變成一美婦人

徐之才醫術最髙﹐偏被命召﹐齊武成酒色過度﹐忽不恆﹐曾病發﹐自云﹕初見空中有五色物﹐稍近﹐變成一美婦人﹐去地數丈﹐亭亭而立﹐食頃變爲觀世音。」之才云﹕此色欲多﹐大虛所致。」卽處湯方﹐服一劑﹐便覺稍遠﹐又服還變成五色物﹐數劑湯﹐疾竟愈。﹝同上﹞

子野沙汰我

徐之才﹐齊武平元年﹐重除尙書左僕射﹐之才於和士開陸令萱母子﹐曲盡卑狎﹐二家若疾﹐救護百端﹐由是遷尙書令﹐封酉陽郡王。祖執政﹐除之才侍中﹑太子太師﹐之才恨曰﹕子野沙汰我。」目疾﹐故以師曠比之。之才聰辯彊識﹐有兼人之敏﹐尢好劇言體語﹐公私言聚﹐多相嘲戲﹐鄭道育常戲之才爲師公﹐之才曰﹕旣爲汝師﹐又爲汝公﹐在三之義﹐頓居其兩。」又嘲王昕姓雲﹕「有言則訁王﹐近犬便狂﹐加頸足而爲馬﹐施角尾而成羊。」盧元明因戲之才曰﹕卿姓是未入人﹐名是子之誤。」卽答云﹕卿姓在上爲虐﹐在邱爲虛﹐生男則爲虜﹐配馬則爲驢。」唐邕白建方貴時﹐人言云﹕並州赫赫唐與白。」之才蔑之﹐元日對邕爲諸令史祝曰﹕卿等位當作唐白。」又以小史好嚼筆﹐故嘗執管就元文遙口曰﹕借君齒。」其不遜如此。歷事諸帝﹐以戲狎得寵﹐武成生齒眞牙﹐問諸醫﹐尙藥典禦鄧宣文以實對﹐武成怒而撻之﹐後以問之才﹐拜賀曰﹕此是智牙﹐生智牙者聰明長壽。」武成悅而賞之。爲僕射時﹐語人曰﹕我在江東見徐勉作僕射﹐朝士莫不佞之。今我亦是徐僕射﹐無一人佞我﹐何由可活﹖」之才妻魏廣陽王妹﹐之才從文襄求得爲妻﹐和士開知之﹐乃淫其妻﹐之才遇見而避之﹐退曰﹕妨少年戲笑。」﹝同上﹞

頗給按磨奔走之役

趙邕字令和﹐自雲南陽人也﹐潔白美髭眉﹐司空李衝之貴寵也﹐邕以少年端謹﹐出入其家﹐頗給按磨奔走之役﹐衝令與諸子遊處﹐人有束帶謁衝者﹐時托之以自通。﹝《恩幸列傳》﹞

西方直谷出二貴人

禦史中尉王顯奏言﹕前洛州刺史陰平子石榮﹑積射將軍抱老壽﹐恣蕩非軌﹐易室而姦﹐臊聲布於朝野﹐醜音被於行路﹐男女三人﹐莫知誰子﹐人理所未聞﹐鳥獸之不若﹐請以見事免官﹐付廷尉正罪。」詔可之。老壽死後﹐其舊奴婢尙六七百人﹐老壽及石榮祖父皆造碑銘。就鄕建立﹐言西方直谷出二貴人。﹝同上﹞

守此作龜玆國子

壽陽陷沒﹐韓鳳與穆提婆聞告敗﹐握槊不輟﹐曰﹕他家物從他去。」後帝使於黎陽臨河築城戌﹐曰﹕急時且守此作龜玆國子﹐更可憐﹐人生如寄﹐惟當行樂﹐何用愁爲。」﹝同上﹞

郭林宗從冢中出

開府薛榮宗常自云﹕能使鬼。」及周兵之逼﹐言於後主曰﹕臣已發遣斛律明月將大兵在前去。」帝信之﹐經古冢﹐榮宗謂舍人元行恭是誰冢﹐行恭戲之曰﹕郭林宗冢。」復問「郭林宗是誰﹖」行恭曰﹕郭元貞父。」榮宗前奏曰﹕臣向見郭林宗從冢中出﹐著大帽﹑吉莫靴﹐捶馬鞭﹐問臣﹕我阿貞來不﹖』」﹝同上﹞

攺稱庶人大王

蘭汗之殺慕容寶也﹐以慕容盛爲侍中﹑左光祿大夫﹐盛乃間汗兄弟使相疑害﹐李早衛雙劉志張眞等﹐皆盛之舊暱﹐汗太子穆並引爲腹心﹐盛結早等﹐因汗穆醉﹐夜襲殺之﹐僭尊號﹐攺年爲建平﹐又號年爲長樂﹐盛攺稱庶人大王。盛以寶暗而不斷﹐遂峻極威刑﹐於是上下震局﹐前將軍段璣等夜鼓噪攻盛﹐傷之﹐遂輦升殿﹐召叔父河間公熙屬以後事﹐熙未至而死。﹝《慕容燕列傳》﹞

斬衰食粥

慕容熙妻苻氏﹐嘗季夏思冰魚膾﹐仲冬須生地黃﹐切責不得﹐加有司大辟。苻氏死﹐熙擁其屍僵僕﹐絕息久而乃蘇﹐悲號擗踴﹐斬衰食粥。﹝同上﹞

寵之號曰聖人

賓沙門曰曇無讖﹐東入鄯善﹐自云能使鬼療病﹐令婦人多子﹐與鄯善王妹曼頭陀林淫通﹐發覺﹐亡奔涼州﹐沮渠蒙遜寵之﹐號曰「聖人」。曇無讖以男女交接術教授婦女﹐蒙遜諸女子婦皆往受法﹐太武聞諸行人言曇無讖術﹐乃召之﹐蒙遜不遣﹐遂發露其事﹐拷訊殺之。﹝《沮渠涼列傳》﹞

遙聞其臭

蕭鮞少有大志﹐不拘小節﹐𨿽多猜忌﹐而知人善任﹐使撫將士有恩﹐能得其死力。性不飲酒﹐安於儉素﹐事母以孝聞﹐又不好聲色﹐尢惡見婦人﹐𨿽去數步﹐亦云遙聞其臭﹐經禦婦人之更不著﹐並皆棄之﹐一幸姬媵﹐病臥累旬。又惡見人發白﹐事之者必方便避之﹐提輿者冬月必須裹頭﹐夏月則加蓮葉帽。﹝《蕭梁列傳》﹞

卿何爲謗經

宗如周南陽人﹐有才學﹐以府僚隨蕭鮞﹐後至度支尙書。如周面狹長﹐鮞以法華經云「聞經隨喜﹐面不狹長」﹐嘗戲之曰﹕卿何爲謗經﹖」如周軀﹐自陳不謗。鮞又謂之如初﹐如周懼﹐出告蔡大寶。大寶知其旨﹐笑謂之曰﹕君當不謗餘經﹐正應不信法華耳。」如周乃悟。又嘗有人訴事於如周﹐謂爲經作如周官也﹐乃曰﹕某有屈滯﹐故來訴如州官。」如周曰﹕爾何小人﹐敢呼我名﹖」其人慚謝曰﹕祗言如周官作如州﹐不知如周官名如周﹐早知如周官名如周﹐則不敢喚如州官作如周。」如周乃笑曰﹕令卿自責﹐見侮反深。」人咸服其寬雅。﹝同上﹞

何以目其舅氏

李本名良﹐妻姓梁氏﹐張駿謂曰﹕卿名良﹐妻又姓梁﹐令子孫何以目其舅氏﹖昔耿以弱年立功﹐啟中興之業﹐吾方賴卿﹐有如耿氏﹐乃使名。」﹝《李延壽列傳》﹞

終不獨死

李禮之位司徒騎兵參軍﹐與妻鄭氏相重﹐妻前亡﹐遣言終不獨死﹐未幾﹐禮之腳上發腫﹐夢妻云﹕煮小麥漬之卽差。」如其言﹐反創而卒。﹝同上﹞

丁掾誤我

李神鯭頸多鼠乳﹐而性通率﹐不持檢度﹐至於少年之徒﹐皆與褻狎﹐比遷鄴﹐於路見狗﹐溫子升戲曰﹕爲是宋鵲﹖爲是韓盧﹖」神亻雋曰﹕爲逐丞相東走﹐爲共帝女南䢐。」沙苑之敗﹐神亻雋策眇馬而走﹐曰﹕丁掾力。」馬倒﹐曰﹕丁掾誤我。」其不拘如此。﹝同上﹞

鳳徳之衰

李神鯭喪二妻﹐又欲娶鄭嚴祖妹﹐神亻雋之從甥也﹐盧元明亦將爲婚﹐遂至紛競﹐二家鬩於嚴祖之門﹐鄭卒歸元明﹐神亻雋惆悵不已﹐時人以神亻雋爲鳳徳之衰。﹝同上﹞

新唐書

蒙虎皮怖參軍

虢莊王鳳字秀成﹐始王豳﹐爲鄧州刺史﹐俄徙王虢﹐歷虢豫靑三州刺史﹐實封千戶﹐喜畋遊﹐遇官屬尢﹐使奴蒙虎皮﹐怖其參軍陸英俊幾死﹐因大笑爲樂。﹝《諸王列傳》﹞

贈官樹碑

庶人承乾有俳兒善姿首﹐嬖愛之﹐帝聞振怒﹐收兒殺之﹐坐死者凡數人。承乾意爲晉王泰告﹐怨甚﹐內念兒不已﹐築室圖其像﹐贈官樹碑﹐爲起冢苑中﹐朝夕祭﹐承乾至其處﹐徘回涕數行下﹐愈怨懟﹐稱疾不朝﹐累數月。﹝同上﹞

讀數十

皇甫無逸過自畏懼﹐每上表疏﹐讀數十﹐猶懼未審﹐使者上道﹐追省再三﹐乃得遣。母在長安疾篤﹐太宗命馳驛召還承問﹐憂悸不能食﹐道病卒。﹝《皇甫無逸列傳》﹞

爲不仕者

杜淹字執禮﹐材辯多聞﹐有美名。隋開皇中﹐與其友韋福嗣謀曰﹕上好用隱民﹐蘇威以隱者召﹐得美官。」乃共入太白爲不仕者﹐文帝惡之﹐謫戌江表。﹝《杜淹列傳》﹞

不識艸字

王君廓入朝﹐李元道寓書房玄齡﹐玄齡李甥也﹐君廓發其書﹐不識艸字﹐疑以謀己﹐遂反﹐坐

崔

是流州。﹝《王君廓列傳》﹞

不勝痛

蘇世長有機辯﹐淺於學﹐嗜酒﹐簡率無威儀。初在陜﹐邑裏犯法不能禁﹐乃引咎自撻於﹐伍伯疾其詭﹐鞭之流血﹐世長不勝痛﹐呼而走﹐人笑其不情。﹝《蘇世長列傳》﹞

詔私侍臧

張昌宗進拜銀靑光祿大夫﹐賜防闔﹐同京官朝朔望﹐追贈其父希臧爲襄州刺史﹐母韋﹑母臧並封太夫人。尙書問省起居﹐詔尙書李迥秀私侍臧。昌宗興不旬日﹐貴振天下﹐諸武兄弟及宗楚客等爭造門﹐伺望顏色﹐執轡瞂﹐號張易之爲五郎﹐張昌宗爲六郎。﹝《張昌宗列傳》﹞

自謂待己至厚

裴均與崔太素俱事中人竇文場﹐太素嘗晨省文場﹐入臥內﹐自謂待己至厚﹐徐觀後榻有頻伸者﹐乃均也。﹝《裴均列傳》﹞

墨氵於爾

婁師徳在夏官注選﹐選者就按閱簿﹐師徳曰﹕容我擇之可乎﹖」選者不去﹐乃灑筆曰﹕墨爾。」﹝《婁師徳列傳》﹞

正謂蓮花似六郎耳

張易之兄司禮少卿同休﹐請公卿宴其寺﹐酒酣﹐戲楊再思曰﹕公面似髙麗。」再思欣然﹐翦谷綴巾上﹐反披紫袍﹐作髙麗舞﹐舉動合節﹐滿坐鄙笑。張昌宗以姿貌癰﹐再思每曰﹕人言六郎似蓮花﹐非也﹐正謂蓮花似六郎耳。」﹝《楊再思列傳》﹞

國父

者

竇懷貞﹐神龍中進左禦史大夫﹑兼檢校雍州長史﹐會歲除﹐中宗夜宴近臣﹐謂曰﹕聞卿喪妻﹐今欲繼室可乎﹖」懷貞唯唯﹐俄而禁中寶扇障衛有衣翟衣出者﹐已乃韋後乳媼王所謂莒國夫人者﹐故蠻婢也﹐懷貞納之不辭。又避後先諱﹐而以字稱﹐世謂媼婿爲阿者父。懷貞每謁見奏請﹐輒

父父

自署皇后阿﹐而人或謂爲國﹐軒然不慚﹐以自媚於後。時政令多門﹐赤尉由墨制授禦史者眾﹐或戲之曰﹕尉入臺而多縣辦否﹖」對曰﹕辦於異日。」問其故﹐答曰﹕佳吏在﹐僥癰去故辦。」聞者皆笑。又附宗楚客安樂公主等以取貴位﹐爲素議所斥﹐名稱盡矣。韋後敗﹐斬妻獻其首﹐貶濠州司馬﹐再徙益州長史﹐乃復故名。﹝《竇懷貞列傳》﹞

八風舞

初﹐後屬婚﹐上食禁中﹐帝與羣臣宴﹐國子祭酒祝欽明自言能八風舞﹐帝許之。欽明體肥醜﹐據地搖頭﹐目左右顧眄﹐帝大笑。吏部侍郎盧藏用嘆曰﹕是舉﹐五經掃地矣。」﹝《祝欽明列傳》﹞

摸稜手

蘇味道爲相﹐特具位﹐未嘗有所發明﹐脂韋自營而已。常謂人曰﹕決事不欲明白﹐誤則有悔﹐摸稜持兩端可也。」故世號摸稜手。﹝《蘇味道列傳》﹞

眞丈夫哉

帝幸汾陽宮﹐狄仁傑爲知頓使﹐並州長史李衝元以道出妒女祠﹐俗言盛服過者﹐致風雷之變﹐更發卒數萬攺馳道﹐仁傑曰﹕天子之行﹐風伯淸塵﹐雨師酒道﹐何妒女避邪﹖」止其役﹐帝壯之曰﹕眞丈夫哉。」﹝《狄仁傑列傳》﹞

若言經則敗績矣

初﹐崔日用自言明左氏春秋諸侯官族﹐他日﹐學士大集﹐日用折武平一曰﹕君文章固耐久﹐若言經則敗績矣。」時崔張說素知平一該習﹐勸令酬詰﹐平一乃請所疑﹐日用曰﹕魯三桓﹑鄭七穆柰何﹖」答曰﹕慶父叔牙季友﹐桓三子也。孟孫至彘凡九世﹐叔孫舒季孫肥凡八世。鄭穆公十一子﹐子然及二子孔三族亡﹐子羽不爲卿﹐故稱七穆。子罕子駟子良子國子遊子印子丰也。」一坐驚服。平一問日用曰﹕公言齊桓公楚莊王時﹐諸侯屬齊若楚凡幾﹖平公靈王時﹐諸侯屬晉楚凡幾﹖晉六卿﹑齊楚執政幾何人﹖」日用謝曰﹕吾不知﹐君能知乎﹖」平一條舉始未無畱語﹐日用曰﹕吾請北面。」闔坐大笑。﹝《武平一列傳》﹞

尙書裏行

崔日知授太常卿﹐自以處朝庭久﹐每入謁﹐必與尙書齒﹐時謂尙書裏行。﹝《崔日知列傳》﹞

隨駕隱士

盧藏用始隱山中時﹐有意當世﹐人目爲隨駕隱士﹐晚乃徇權利﹐務爲驕縱﹐素節盡矣。司馬承貞嘗召至闕下﹐將還山﹐藏用指終南曰﹕此中大有嘉處。」承貞徐曰﹕以僕視之﹐仕宦之捷徑耳。」藏用慚﹝《盧藏用列傳》﹞

依浮圖葬

杜鴻漸自蜀還﹐食千僧﹐以爲有報﹐縉紳效之。病甚﹐令僧剔頂發﹐遺命依浮圖葬﹐不爲封樹。﹝《杜鴻漸列傳》﹞

伏獵

戶郡侍郎蕭靈﹐李林甫所引﹐不知書﹐嘗與嚴挺之言稱「蒸嘗伏獵」﹐乃爲「伏獵」﹐挺之白僕射張九齡﹕省中而有伏獵侍郎乎﹖」乃出炅岐州刺史﹐林甫恨之。﹝《嚴挺之列傳》﹞

益服三千丸

李抱眞好方士﹐謂不死可致﹐有孫季長者能治丹﹐且曰﹕服此當仙去。」抱眞表署幕府﹐嘗語左右曰﹕秦漢君不偶此﹐我乃得之﹐後升天不復見公等矣。」夜夢駕鶴﹐寤而刻寓鶴﹐衣羽服﹐習乘之﹐後益惑厭勝﹐因疾﹐請降官﹐七讓司空﹐還爲左僕射。餌丹二萬丸﹐不能食且死﹐醫以彘肪谷漆下之﹐疾少間﹐季長曰﹕危得仙﹐何自棄﹖」益服三千丸卒。﹝《李抱眞列傳》﹞

用春秋時戰法

房盧用春秋時戰法﹐以車二千乘繚營﹐騎步夾之﹐旣戰﹐賊乘風噪﹐牛悉髀栗﹐賊投芻而火之﹐人畜焚燒﹐殺卒四萬﹐血丹野﹐殘眾才數千﹐不能軍。盧還走行在﹐見帝肉袒請罪﹐帝宥之﹐使裒夷散﹐復圖進取。盧雅自負以天下爲己任﹐然用兵本非所長﹐其佐李揖劉秩等皆儒生﹐未嘗更軍旅﹐盧每詫曰﹕彼曳落河𨿽多﹐能當我劉秩乎﹖」﹝《房盧列傳》﹞

薦爲郎官

代宗時﹐州刺史月俸至千緡﹐方鎭所取無藝﹐而京官祿寡薄﹐自方鎭入八座﹐至謂罷權。薛邕由左丞貶歙州刺史﹐家人恨降之晚。崔甫任吏部員外﹐求爲洪州別駕﹐使府賓佐﹐有所忤者﹐薦爲郎官﹐其當遷臺閣者﹐皆以不赴取罪去。﹝《李泌列傳》﹞

疊署二封

李澄始封隴西公﹐後乃進王爵﹐每上章必疊署二封﹐士大夫笑其野。﹝《李澄列傳》﹞

眾請俟免喪

竇參遷奉先尉﹐男子曹芬兄弟隸北軍﹐醉﹐暴其妹﹐父救不止﹐恚赴井死。參當兄弟重辟﹐眾請俟免喪﹐參曰﹕父由子死﹐若以喪延﹐是殺父不坐。」皆榜殺之﹐一縣畏伏。﹝《竇參列傳》﹞

目爲喜鵲

竇申參族子也﹐爲給事中﹐參親愛每除吏﹐多訪申﹐申因得招賂﹐漏禁密語﹐故申所至﹐人目爲喜鵲。帝聞以戒參﹐且曰﹕是必爲累﹐不如斥之。」參以情訴曰﹕臣無韁子姓﹐申𨿽疏屬﹐無他惡。」帝曰﹕汝𨿽自保﹐如外言何。」參固陳丐。﹝同上﹞

遺矢於地

孫

李元平陶公達張劉承誡率輕薄子﹐遊關播門下﹐能侈言誕計﹐以功名自喜。播謂皆將相材﹐數請帝用之。元平本宗室疏裔﹐好論兵﹐鄙天下士大夫無可者﹐人人怨疾之。李希烈叛﹐帝以汝州據賊衝﹐刺史疲軟不勝任﹐播盛稱元平﹐帝召見﹐拜左補闕﹐不數日檢校吏部郎中﹑兼汝州別駕﹐知州事。元平始至﹐募士築郛浚隍﹐希烈陰使亡命應募﹐凡納數百人﹐元平不寤﹐賊遣李克誠以精騎薄城﹐募者內應﹐縛元平馳見希烈﹐遺矢於地﹐希烈以其渺小無須﹐戲克誠曰﹕使爾取元平﹐乃以其子來邪﹖」因罵曰﹕盲宰相使汝當我﹐何待我淺邪﹖」僞署禦史中丞﹐播聞詫曰「元平事濟矣。」謂必覆賊而建功也﹐左右笑之。無何﹐僞署爲宰相﹐有告其貳者﹐元平斷一指自誓。公達等以元平屈賊﹐皆廢不用。﹝《關播列傳》﹞

有司通醜

韋綬檢校戶部尙書﹐爲山南西道節度使﹐入辭請門戟十二以行﹐又乞賜錢二百萬﹐官子元鼎太常丞。帝以舊恩許之。綬耄而貪﹐不能事軍政﹐綱紀亂弛﹐卒贈尙書右僕射。帝遣中人弔其家﹐有司謚通醜﹐故吏以爲言﹐攺繆醜﹐不報罷。﹝《韋綬列傳》﹞

銀杯羽化矣

柳公權善書﹐公卿以書貺遺蓋鉅萬﹐而主藏奴或盜用﹐嘗貯杯盂一笥﹐鄊識如故﹐而器皆亡﹐奴妄言叵測者﹐公權笑曰﹕銀杯羽化矣。」不復詰﹐惟研筆圖籍﹐自砲祕之。﹝《柳公權列傳》﹞

仰給縣官馬萬蹄

鄭餘慶奏議﹐類用古語﹐如仰給縣官馬萬蹄﹐有司不曉何等語﹐人訾其不適時。﹝《鄭餘慶列傳》﹞

已而復冠

韋渠牟﹐京兆萬年人﹐工部侍郎述從子也﹐少警悟﹐工爲詩﹐李白異之﹐授以古樂府﹐去爲道士不終﹐更爲浮屠﹐已而復冠﹐浙西韓蟦表試校書郎﹐進至四門博士。

自稱儒者

王鍔初附太原王罖爲從子﹐以婚閥自髙﹐罖子弟亦藉鍔多得官。又嘗讀春秋﹐自稱儒者﹐士頗笑之。﹝《王鍔列傳》﹞

襄樣節度

初﹐襄有髹器。天下以爲法。至於頁爲節度使驕蹇﹐故方帥不法者﹐號襄樣節度。﹝《於頁由由列傳》﹞

當以自求字僕

李逢吉素厚待茅﹐嘗與書曰﹕足下當以自求字僕﹐吾當以利見字君。」辭頗猥暱。﹝《李逢吉列傳》﹞

字三縑

裴度修福先寺﹐將立碑﹐求文於白居易﹐皇甫怒曰﹕近捨而遠取居易﹐請從此辭。」度謝之﹐卽請鬥酒﹐飲酣﹐授筆立就﹐度贈以車馬繒彩甚厚﹐大怒曰﹕自吾爲顧況集序﹐未嘗許人﹐今碑字三千﹐字三縑﹐何遇我薄邪﹖」度笑曰﹕不羈之才也。」從而酬之。嘗爲蜂螫指﹐購小兒斂蜂﹐搗取其液。一日﹐命其子錄詩﹐一字誤﹐詬躍呼杖﹐杖未至﹐嚙其臂血流。﹝《皇甫列傳》﹞

詐窮得罪

開成中﹐蕭本詐窮得罪﹐詔韋博與中人籍其財﹐中人利寶玉﹐欲竊取去﹐博奪還﹐簿無遺貲。﹝《韋博列傳》﹞

二歲乃得見

王涯從弟沐﹐客江南困窮﹐來京師謁涯二歲乃得見﹐許以祿仕﹐難作亦死。﹝《王涯列傳》﹞

造榜天也

帝嘗作賦﹐詔學士皆和﹐獨陸最先就﹐帝覽之﹐嘆曰﹕貞元時﹐陸吳通元兄弟善內廷文書﹐後無繼者﹐今朕得之。」始得舉進士﹐時方遷幸﹐而六月榜出﹐至是每甚暑他學士輒戲曰﹕造榜天也。」以譏進非其時。﹝《陸列傳》﹞

僕前不責

孫翭性通簡﹐不矯飭﹐嘗曰﹕士苟有行﹐不必以己長形彼短﹐己淸彰彼濁。」每對客﹐奴童相詬曳僕於前不之責﹐曰﹕若特怒﹐心卽自撓矣。」﹝《朱朴列傳》﹞

月有獲焉

陽城服用無贏副﹐客或稱其佳可愛﹐輒喜舉授之。有陳萇者﹐侯其得俸﹐常往稱錢之美﹐月有獲焉。﹝《陽城列傳》﹞

其卦三百六十五

張志和居江湖﹐自稱煙波釣徒﹐著元貞子﹐亦以自號﹐有韋詣者。爲撰內解﹐志和又著太易十五篇﹐其卦三百六十五。﹝《隱逸列傳》﹞

以瓦爲之

谷那律﹐魏州昌樂人﹐貞觀中﹐累遷國子博士﹐淹識羣書﹐褚遂良嘗稱爲「九經庫」﹐遷諫議大夫﹐兼弘文館學士﹐從太宗出獵﹐遇雨沾漬﹐因問曰﹕油衣若爲而無漏邪﹖」那律曰﹕以瓦爲之當不漏。」帝悅其直﹐賜帛二百段。﹝《儒學列傳》﹞

味道必死

杜審言字必簡﹐襄州襄陽人﹐晉徵南將軍預遠裔﹐擢進士﹐爲隰城尉﹐恃才髙﹐以傲世見疾。蘇味道爲天官侍郎﹐審言集判出﹐謂人曰﹕味道必死。」人驚問故﹐答曰﹕彼見吾判且羞死。」又嘗語人曰﹕吾文章當得屈宋作衙官。吾筆當得王羲之北面。」其矜誕類此。﹝《文藝列傳》﹞

甚爲造化小兒相苦

杜審言病甚﹐宋之問武平一等省候何如﹐答曰﹕甚爲造化小兒相苦﹐尙何言﹖然吾在﹐久壓

公等﹐今且死﹐固大慰﹐但恨不見替人云。」﹝同上﹞

謹聞命

李眅徵髙麗﹐元萬頃管書記﹐責力命別將郭待封以舟師赴平壤﹐馮師本載糧繼之﹐不及期﹐欲報責力而恐爲諜所得﹐萬頃爲作離合詩遺責力﹐責力怒曰﹕軍機切遽﹐何用詩爲。」欲斬待封﹐萬頃言狀乃免。又使萬頃艸檄讓髙麗﹐而譏其不知守鴨淥之險﹐莫支離報曰﹕謹聞命。」徙兵固守﹐軍不得入。髙宗聞之﹐投萬頃嶺外。﹝同上﹞

日執笏立簾外

孫

宋之爲連州參軍﹐刺史聞其善歌﹐使教婢﹐日執笏立簾外﹐唱吟自如。﹝同上﹞

伏身爲犧

閻朝隱累遷給事中﹑仗內供奉﹐武后有疾﹐令往禱少室山﹐乃沐浴伏身俎盤爲犧﹐請代後疾﹐還奏﹐會後亦愈﹐大見褒賜。﹝同上﹞

堯時位侍中

張果善息气﹐能累日不食﹐數禦美酒﹐嘗云﹕我生堯丙子歲﹐位侍中。」其貌實年六七十。時有邢和璞者﹐善知人夭壽﹐師夜光者﹐善視鬼﹐帝令和璞推果生死﹐懵然莫知其端。帝召果密坐﹐使夜光視之﹐不見果所在。笑典氏曰﹕嘻﹗羣兒相與爲神怪也。」﹝《方伎列傳》﹞

紫袍二主事何如

楊國忠大選﹐因就第唱補帷﹐女兄弟觀之﹐士之醜野蹇傴者呼其名﹐輒笑於堂﹐聲徹諸外﹐士大夫詬恥之。先是﹐有司已定注﹐則過門下﹐侍中給事中按閱﹐有不可黜之。國忠則召左相陳希烈隅坐﹐給事中在旁﹐旣對注﹐曰﹕已過門下矣。」希烈不敢異。侍郎韋見素﹑張倚與本曹郎趨走

付

堂下﹐抱案牒﹐國忠顧女弟曰﹕紫袍二主事何如﹖」皆大噱。鮮於仲通諷選者鄭等願立碑省戶下以頌徳﹐詔仲通爲頌﹐帝爲易數字﹐因以黃金識其處。﹝《外戚列傳》﹞

判國子監

魚朝恩好引輕浮後生處門下﹐講五經大義﹐作文章﹐謂才兼文武﹐徼伺誤寵。永泰中﹐詔判國子監﹐兼鴻臚禮賓內飛龍閒廏使﹐封鄭國公。始詣學﹐詔宰相﹑常參官﹑六軍將軍悉集﹐京兆設食﹐內教坊出音樂俳倡侑燕﹐大臣子弟二百人﹐朱紫雜然﹐爲附學生外列廡次﹐又賜錢千萬﹐取子錢供秩飯。每視學﹐從神策兵數百﹐京兆尹黎率錢勞從者﹐一費數十萬﹐而朝恩色常不足。﹝《宦者列傳》﹞

敕使墓戶

是時﹐諸道歲進閹兒﹐號私白﹐閩嶺最多﹐後皆任事﹐當時謂閩爲中官區藪。咸通中﹐杜宣猷爲觀察使﹐每歲時遣吏致祭其先﹐時號敕使墓戶。宣猷卒﹐用羣宦力﹐徙宣歙觀察使。﹝同上﹞

獬豸不學而能觸邪

侯思止﹐雍州醴泉人﹐貧闍不治業﹐爲渤海髙元禮奴﹐詭狠無良﹐恆州刺史裴貞笞吏﹐吏積怨﹐教恩止告舒王元名與貞謀反﹐付周興鞫訊﹐皆夷宗﹐拜思止遊擊將軍﹐元禮懼﹐引與同坐﹐密教曰﹕上不次用人﹐如問『君不識字』﹐宜對『獬豸不學而能觸邪﹐陛下用人安事識字。』」無何﹐後果問﹐思止以對﹐後大悅。﹝《酷吏列傳》﹞

不爾受孟靑

侯思止本人奴﹐言語俚下﹐嘗按魏元忠﹐讓曰﹕亟承白司馬﹐不爾受孟靑。」洛陽有白司馬阪﹐將軍有孟靑棒﹐卽殺瑯琊王衝者。﹝同上﹞

今味苦

郭弘霸再遷右臺侍禦史大夫﹐魏元忠病﹐僚屬省候﹐弘霸獨後入﹐憂見顏間﹐請視便液﹐卽染指嘗﹐驗疾輕重﹐賀曰﹕甘者病不瘳﹐今味苦﹐當愈。」喜甚﹐元忠惡其媚﹐暴語於朝。﹝同上﹞

闌得之

周利貞者﹐亡其系﹐武后時調錢塘尉﹐時禁捕魚﹐州刺史飯蔬﹐利貞忽饋佳魚﹐刺史不受﹐利貞曰﹕此闌魚﹐公何疑。」問其故﹐答曰﹕適見漁者﹐擒不獲﹐而有魚焉﹐闌得之。」刺史大笑。﹝同上﹞

偸江東集

羅紹威多聚書﹐至萬卷﹐江東羅隱工爲詩﹐紹威厚幣結之﹐通譜系昭穆﹐因目己所爲詩爲偸江東集云。﹝《藩鎭列傳》﹞

稱孤稱寡人

朱滔王武俊官屬共議﹕右有七國﹐連衡共抗秦﹐今公等在此﹐李大夫在鄆﹐請如七國﹐並建號﹐用天子正朔。且師在外﹐其動無名﹐豈長爲叛臣﹐士何所歸﹖宜擇日定約﹐順人心﹐不如盟者﹐共伐之。」滔等從之。滔以安祿山史思明皆起燕﹐俄覆滅﹐惡其名﹐以冀﹐堯所都﹐因號冀﹐武俊號趙﹐田悅號魏﹐李納號齊。建中三年冬十月庚申﹐爲壇魏西祀天﹐各僭爲王﹐滔與武俊等三讓乃就位﹐滔爲盟主﹐稱孤﹐武俊悅及納稱寡人。是日﹐三叛軍上有雲气頗異﹐馬燧望笑曰「是云無知﹐乃爲賊瑞邪﹖」﹝同上﹞

吾爲先子報仇耳

許敬宗嬖其婢﹐因以繼室﹐假姓虞。子昂之﹐敬宗怒黜虞﹐奏斥昂嶺外﹐及病﹐乃表還。敬宗卒年八十一。太常博士袁思古議﹕敬宗棄子荒徼﹐女嫁蠻落﹐謚曰繆。」其孫彥伯訴思古有嫌﹐詔更議﹐謚曰恭。彥伯﹐昂子也﹐頗有文﹐敬宗晚年﹐不復下筆﹐凡大典冊﹐悉彥伯爲之﹐嘗戲昂曰﹕吾兒不及若兒。」答曰﹕渠父不如昂父。」後又納婢譖奏流彥伯嶺表﹐遇赦還﹐累官太子舍人﹐旣與思古有憾﹐欲邀擊諸路﹐思古曰﹕吾爲先子報仇耳。」彥白慚而止。﹝《姦臣列傳》﹞

爲帝學之

安祿山徳李林甫﹐呼十郎﹐駱谷每奏事還﹐先問十郎何如﹐有好言輒喜﹐若謂大夫好檢校﹐則反手據牀曰﹕我且死。」優人李龜年爲帝學之﹐帝以爲樂。﹝《逆臣列傳》﹞

火迫贊阝侯

初﹐源休爲京兆尹﹐使回紇﹐將還﹐盧杞畏其辯﹐能結主恩﹐次太原﹐奏爲光祿卿﹐休怨望﹐故導朱僭號﹐爲調兵食﹐署拜百官﹐事一咨之﹐時訂其逆甚於﹐脇辱大臣﹐多殺宗室子孫﹐幾於盡﹐每王師不利﹐喜見眉宇﹐與姚令言勸圖奉天﹐晝夜爲賊謀﹐二人爭自比蕭何﹐休顧令言曰「成奏之業﹐無輩我者。我視蕭何﹐子當曹參可矣。」卽收圖籍貯府庫效何者﹐人皆笑謂爲火迫贊阝侯。﹝同上﹞

宗權豈反者耶

朱全忠以檻車送奏宗權京師﹐兩神策兵縻護﹐昭宗禦延喜樓受俘﹐京兆尹曳以組練﹐徇兩市﹐引頸視車外﹐呼曰﹕宗權豈反者耶﹖顧輸忠不效耳。」觀者大笑﹐與妻趙俱斬獨柳下。﹝同上﹞

有饗者我必醉

當是時﹐天下貢輸不入﹐獨董昌賦外獻常參倍﹐旬一遣以五百人爲率﹐率給一刀﹐後期卽誅﹐朝廷賴其入﹐故累拜檢校太尉﹑同中書門下平章事﹐爵隴西郡王﹐視詔書訖﹐字償一縑。歸當制官﹐而小人意足﹐蜪自侈大﹐托神以詭眾﹐始立生祠﹐刳香木爲軀﹐內金玉﹐執素爲肺腑﹐冕而坐﹐妻媵侍別帳﹐百倡鼓吹於前﹐屬兵列護門﹐屬州爲土馬獻祠下﹐列牲牢祈請﹐或紿言土馬若嘶且汗﹐皆受賞。昌自言有饗者我必醉。蝗集祠旁﹐使人捕沈鏡湖﹐告曰不爲災。客有言嘗遊吳隱之祠﹐止一偶人﹐昌聞怒曰﹕我非吳隱之比。」支解客祠前。﹝同上﹞

新五代史

與卿等不任大慶

出帝皇后馮氏﹐初寡居﹐有色﹐出帝悅之。髙祖崩﹐梓宮在殯﹐出帝納之以爲後。是日﹐以六宮仗衛﹑太常鼓吹﹐命後至西禦莊﹐見於髙祖影殿﹐羣臣皆賀﹐帝顧謂馮道等曰﹕皇太后之命﹐與卿等不任大慶。」羣臣出﹐帝與皇后酣飲歌舞﹐過梓官前﹐而告曰﹕皇太后之命﹐與先帝不任大慶。」左右皆大笑﹐帝亦自絕倒﹐顧謂左右曰﹕我今日作新女婿何似。」皇后與左右皆大笑﹐聲聞於外。﹝《晉家人傳》﹞

翔頗患之

太祖破徐州得時溥寵姬劉氏﹐愛幸之。劉氏故尙讓妻也﹐乃以妻翔﹐翔已貴﹐劉氏猶侍太祖﹐出入臥內﹐如平時﹐翔頗患之﹐劉氏誚詡曰﹕爾以我嘗失身於賊乎﹖尙讓黃家宰相﹐時溥國之忠臣﹐以卿門地﹐猶爲辱我﹐請從此訣矣。」翔以太祖故﹐謝而止之。劉氏車服驕侈﹐別置典謁﹐交結藩鎭﹐權貴往往附之﹐寵信言事﹐不小於翔﹐當時貴家﹐往往效之。﹝《梁臣傳》﹞

號慟而去

當郭崇韜用事時﹐自宰相豆盧革韋悅等﹐皆傾附之。崇韜父諱弘﹐革等卽因他事奏攺弘文館爲崇文館﹐以其姓郭﹐因以爲子儀之後。崇韜遂以爲然﹐其伐蜀也過子儀墓﹐下馬號慟而去﹐聞者頗以爲笑。﹝《唐臣傳》﹞

思得善歌者

符存審字徳詳﹐陳州宛邱人也。初名存﹐少微賤﹐嘗犯法當死﹐臨刑指旁壞垣顧主者曰﹕願就死於彼﹐冀得垣土覆屍。」主者哀而許之﹐爲徙垣下。而主將方飲酒﹐顧其愛妓﹐思得善歌者﹐佐酒妓言有符存﹐常爲妾歌甚善﹐主將馳騎召存審﹐而存審以徙垣下故﹐未加刑﹐因往就召﹐使歌而悅之﹐存審因得不死。﹝同上﹞

論者未有偶耳

史氏世爲將﹐而匡翰好讀書﹐尢喜春秋三傳﹐與學者講論﹐終日無倦。義成軍從事關徹尢嗜酒﹐嘗醉罵匡翰曰﹕近聞張彥澤臠張式﹐未見史匡翰斬關徹﹐天下論者未有偶耳。」匡翰不怒﹐引滿自罰﹐而慰勉之﹐人皆服其量。﹝同上﹞

不襪而靴走廷中

李仁矩不知其世家﹐少事明宗爲客將﹐明宗卽位﹐以爲客省使﹑左衛大將軍﹐明宗祀天南郊﹐東西川當進助禮錢﹐使仁矩趨之﹐仁矩恃恩驕恣﹐見藩臣不以禮﹐東川節度使董璋﹐置酒召仁矩﹐仁矩辭醉不往﹐於傳捨與娼妓飲﹐璋怒﹐率牙兵露刃之傳捨﹐仁矩惶恐﹐不襪而靴走廷中﹐璋責之曰﹕爾以西川能斬李嚴﹐謂我獨不能斬爾邪﹖」顧左右牽出斬之﹐仁矩涕泣拜伏謝罪﹐乃止。明日﹐璋置酒召仁矩﹐見其妻子﹐以厚謝之。﹝同上﹞

所謂似是而非者也

莊宗已卽帝位﹐議擇宰相﹐而盧汝弼﹑蘇循已死﹐次節度判官盧質當拜﹐而質不樂任事﹐乃言豆盧革。盧程皆故唐時名族﹐可以爲相。莊宗以程爲中書侍郎﹑同平章事。是時﹐朝廷新造﹐百度未備﹐程革拜命之日﹐肩輿導從﹐喧呼道中﹐莊宗聞其聲以問左右﹐左右對曰﹕宰相擔子入門。」莊宗登樓視之﹐答曰﹕所謂似是而非者也。」程奉皇太后冊自魏至太原﹐上下山險﹐所至州縣﹐驅役丁夫﹐官吏迎拜﹐程坐肩輿自若﹐少忤其意﹐必加笞辱。人有假驢夫於程者﹐程帖興唐府給之﹐府吏啟無例﹐程怒笞吏背。少尹任圜莊宗姊婿也﹐詣程訴其不可﹐程戴華陽巾﹐衣鶴氅﹐據幾決事﹐視圜罵曰﹕爾何虫豸﹐恃婦家力邪﹖宰相取給州縣﹐何爲不可。」圜不對而去﹐夜馳至博州﹐見莊宗﹐莊宗大怒﹐謂郭崇韜曰﹕朕誤相此癡物﹐敢辱予九卿。」趣令自盡﹐韜亦欲殺之﹐賴盧質力解之﹐乃罷爲右庶子。莊宗入洛﹐程於路墜馬中風卒﹐贈禮部尙書。﹝同上﹞

沒字碑

任圜與安重誨鄭玨孔循議擇當爲相者﹐圜意屬李琪﹐而玨循雅不欲琪爲相﹐謂重誨曰﹕李琪非無文藝﹐但不廉耳。宰相﹐端方有器度者﹐足以爲之﹐太常卿崔協可也。」重誨以爲然﹐他日﹐明宗問誰可相者﹐重誨卽以協對﹐圜前奏曰﹕重誨未諳朝廷人物﹐爲人所賣﹐天下皆知崔協不識文字﹐而虛有儀表﹐號爲『沒字碑。』。臣以陛下誤加采擢﹐無功幸進﹐比不知書﹐以臣一人取笑足矣﹐相位有幾﹐豈容更益笑端﹖」﹝同上﹞

引漢李陵書以譏之

莊宗滅梁﹐遣蕭希甫宣慰靑齊﹐希甫始知其母已死﹐而妻袁氏亦攺嫁矣﹐希甫乃發哀服喪居於魏州﹐人有引漢李陵書以譏之曰﹕老母終堂﹐生妻去室。」時皆傳以爲笑。﹝同上﹞。

若毛錐子安足用哉

周太祖出鎭魏州﹐史弘肇議帶樞密以行﹐蘇逢吉楊以爲不可﹐弘肇恨之﹐明日﹐會飲竇貞固第﹐弘肇歷聲舉爵屬太祖曰﹕昨日廷論﹐何爲異同﹖今日與公飲此。」逢吉與亦舉大爵曰「此國家事也﹐何必介意乎﹖」遂懼飲髃。弘肇曰﹕安朝廷﹐定禍亂﹐直須長槍大劍﹐若毛錐子安足用哉﹗」三司使王章曰﹕無毛錐子﹐軍賦何從集乎﹖」毛錐子蓋言筆也。弘肇默然。他日﹐會飲章第﹐酒酣﹐爲手勢令﹐弘肇不能爲﹐客省使閻晉卿坐次弘肇。屢救之。蘇逢吉戲曰﹕坐有姓閻

人﹐何憂罰爵。」弘肇妻閻氏本酒家傭﹐以爲譏己﹐大怒﹐以醜語詬逢吉﹐逢吉不校。弘肇欲毆之﹐逢吉先出﹐弘肇起索劍欲追之﹐楊泣曰﹕蘇公﹐漢宰相﹐公若殺之﹐置天子何地乎﹖」弘肇馳馬去﹐送至第而還。由是將相如水火﹐隱帝遣王峻置酒公子亭和解之。﹝《漢臣傳》﹞

隨年杖

劉銖用法﹐亦自爲刻﹐民有過者﹐問其年幾何﹐對曰﹕若干。」卽隨其數杖之﹐謂之隨年杖。一人必兩杖俱下﹐謂之合歡杖。﹝同上﹞

楊風子

張世南遊宦紀聞﹕楊凝式旣諫父﹐恐事泄﹐因佯狂﹐𨿽仕歷五代﹐以心疾閒居﹐故時人目以風子。其佯狂之迹甚著﹐卜第於尹居之側﹐遇入府﹐前輿後馬﹐猶以爲遲﹐乃杖策徒行﹐市人隨笑之。常迫冬﹐家人未挾纊﹐會有故人過洛﹐贈以綿五十兩﹐絹百端﹐凝式悉畱之修行尼捨﹐俾造襪以施崇徳普明兩寺僧﹐其家𨿽號寒啼饑﹐而凝式不屑屑也。畱守聞其事﹐乃自制衣給米遺之﹐凝式笑謂家人曰﹕我固知畱守必見周也。』每旦起將出﹐僕請所之﹐楊曰﹕宜東遊廣愛寺。』僕曰﹕『不若西遊石壁寺。』凝式舉鞭曰﹕姑遊廣愛。』僕又以石壁爲請﹐凝式乃曰﹕姑遊石壁。』聞者撫掌。凝式詩什亦多雜以詼諧﹐少從張全義辟﹐故作詩記全義之徳云﹕洛陽風景實堪哀﹐昔日曾爲瓦子堆﹐不是我公重葺理﹐至今猶自一堆灰。』他類若此。石晉時﹐張從恩尹洛﹐凝式自汴還﹐時飛蝗蔽日﹐遇與之俱﹐凝式以詩寄從恩曰﹕押引蝗虫到洛京﹐合消郡守遠相迎。』從恩費怪也。」﹝《唐六臣傳。朱彜尊注》﹞

別爲優名

莊宗旣好俳優﹐又知音﹐能度曲﹐至今汾晉之俗﹐往往能歌其聲﹐謂之禦制者皆是也。其小字亞子﹐當時人或謂之亞次﹐又別爲優名以自目曰李天下。自其爲王至於爲天子﹐常身與俳優雜戲於庭﹐伶人由此用事﹐遂至於亡。﹝《伶官傳》﹞

柰何縱民稼穡

莊宗好畋獵﹐獵於中牟﹐踐民田﹐中牟縣令當馬切諫爲民請﹐莊宗怒﹐叱縣令去﹐將殺之﹐伶人敬新磨知其不可﹐乃率諸伶走追縣令﹐擒至馬前責之曰﹕汝爲縣令﹐獨不知吾天子好獵邪﹖柰何縱民稼穡﹐以供稅賦﹖何不饑汝縣民﹐而空此地﹐以備吾天子之馳騁﹖汝罪當死。」因前請亟行刑﹐諸伶共倡和之﹐莊宗大笑﹐縣令乃得免去。莊宗嘗與羣優戲於庭﹐四顧而呼曰﹕李天下﹐李天下何在﹖」新磨遽前以手批其頰。莊宗失色﹐左右皆恐﹐羣伶亦大驚駭﹐共持新磨詰曰「汝柰何批天子頰﹖」新磨對曰﹕李天下者一人而已﹐復誰呼邪﹖」於是左右皆笑﹐莊宗大喜﹐賜與新磨甚厚。﹝同上﹞

但要長安本色耳

光化元年﹐劉仁恭遣其子守文襲滄州﹐逐節度使盧彥威﹐遂取滄景徳三州﹐爲其子請命於唐昭宗﹐遲之未卽從﹐仁恭怒語唐使者曰﹕爲我語天子﹐旌節吾自有﹐但要長安本色耳﹐何屢求而不得邪﹖」昭宗卒以守文爲橫海軍節度使。﹝《雜傳》﹞

土堇土爲錢

劉仁恭令燕人用觤土爲錢﹐悉斂銅錢﹐鑿山而藏之﹐已而殺其工以滅口﹐後人皆莫知其處。﹝同上﹞

以妻爲皇后

梁太祖卽位﹐諸侯之彊者﹐皆相次稱帝﹐獨李茂貞不能﹐但稱岐王﹐開府置官屬﹐以妻爲皇后﹐鳴梢羽扇視朝﹐出入擬天子而已。茂貞居岐以寬仁愛物﹐民頗安之。嘗以地狹賦薄﹐下令榷油﹐因禁城門無納松薪﹐以其可爲炬也。有優者謂之曰﹕臣請並禁月明。」茂貞笑而不怒。﹝同上﹞

必候請而可之

王仁裕玉堂閒話﹕涇州書記薛昌序﹐爲人迂僻﹐與妻相見﹐必有禮容﹐先命女僕通轉﹐往來數四﹐可之﹐然後秉燭造室。或欲詣幃房﹐則曰﹕某以繼嗣事重﹐輒欲卜其嘉會﹐』必候請而可之。及從涇帥於天水﹐與蜀人相拒靑泥嶺﹐岐眾迫於輦運﹐又聞梁人入境﹐遂潛師宵遁﹐涇師臨行﹐攀鞍曰﹕傳語書記﹐速請上馬﹐』薛在艸庵下藏身曰﹕傳語太師﹐但請先行﹐今晨是某不樂日。』涇帥怒﹐使人抱上鞍﹐捶其馬﹐尙以物蒙其面云﹕忌日禮不見客。』」﹝《雜傳・朱彜尊注》﹞

蓋水府也

共

郎州雷滿﹐嘗鑿深池於府中﹐客有過者﹐召宴池上﹐指其水曰﹕蛇龍水怪﹐皆窟於此﹐水

府也。」酒酣﹐取坐上器擲池中﹐因裸而入取其器﹐嬉水上久之﹐乃出治衣復坐﹐意气自若。﹝《雜傳》﹞

乳母之夫姓趙

孔循不知其家世何人也﹐少孤﹐流落於汴州﹐汴州富人李讓闌得之﹐養以爲子。梁太祖鎭宣武﹐以李讓爲養子﹐循乃冒姓朱氏﹐稍長﹐給事太祖帳中﹐太祖諸兒乳母有愛之者﹐養循爲子﹐乳母之夫姓趙﹐循又冒姓爲趙氏﹐名殷衡。﹝同上﹞

宜益以錢聲必止

袁象先二子﹐正辭官至刺史﹐轡﹐周世宗時爲橫海軍節度使。象先平生所積財產數千萬﹐邸捨四千間﹐其卒也﹐不以分諸子﹐而悉與正辭﹐正辭初以父任爲飛龍副使﹐唐廢帝時﹐獻錢五萬緡﹐領衢州刺史﹐晉髙祖入立﹐復獻五萬緡﹐求爲眞刺史﹐拜雄州刺史﹐州在靈武之西﹐吐蕃界中﹐正辭憚不欲行﹐復獻錢數萬乃得免﹐正辭不勝其忿﹐以衣帶自經﹐其家人救之而止。出帝時﹐又獻錢三萬緡﹐銀萬兩﹐出帝憐之﹐欲與一內郡﹐未及而卒。正辭積錢盈室﹐室中嘗有聲如牛﹐人以爲妖﹐勸其散積以禳之。正辭曰﹕吾聞物之有聲﹐求其同類爾﹐宜益以錢﹐聲必止。」聞者傳以爲笑。﹝同上﹞

方據案大怒

趙在禮自貝州還攻魏﹐縱軍大驚。是時﹐興唐尹王正言年老病昏﹐聞在禮至﹐呼吏艸奏﹐吏已奔散﹐正言猶不知﹐方據案大怒﹐左右告曰﹕賊已市中殺人﹐吏民皆走﹐欲誰呼耶﹖」正言大驚曰﹕吾初不知此。」卽索馬將去﹐廏吏曰﹕公妻子爲虜矣﹐安得馬乎﹖」正言惶恐﹐步出府門﹐見在禮﹐望而下拜﹐在禮呼正言曰﹕公何自屈之甚邪﹖此軍士之情﹐非予志也。」在禮卽自稱兵馬畱後。﹝同上﹞

自號拔釘錢

趙在禮在宋州﹐人尢苦之﹐已而罷去﹐宋人喜而相謂曰﹕眼中拔釘﹐豈不樂哉﹗」旣而復受詔居職﹐乃籍管內口率錢一千﹐自號「拔釘錢」。﹝同上﹞

錦衾爛兮

康福嘗有疾臥闔中﹐寮佐入問疾﹐見其錦衾﹐相顧竊戲曰﹕錦衾爛兮。」福聞之﹐怒曰﹕我沙陀種也﹐安得謂我爲奚﹖」聞者笑之。﹝同上﹞

因鬱鬱而卒

張嗜酒貪鄙﹐歷沂密二州刺史﹐晉出帝時﹐以將軍市馬於回鶻﹐坐馬不中式﹐有司理其價直﹐性鄙﹐因鬱鬱而卒。﹝同上﹞

鐵鞭郎君

饊陽令劉巖獻水鳥五色﹐安重榮曰﹕此鳳也。」畜之後潭﹐又使人爲大鐵鞭以獻﹐誑其民曰「鞭有神﹐指人人輒死。」號「錢鞭郎君」﹐出則以爲前驅。﹝同上﹞

掛甲錢

出帝再幸澶州﹐杜重威爲北面招討使。李守貞爲都監﹐晉兵素驕﹐而守貞重威爲將﹐皆無節制﹐行營所至﹐民豢圉一空﹐至於艸木皆盡。其始發軍也﹐有賜賚曰「掛甲錢」。及班師﹐又加賞勞曰「卸甲錢」。出入之費﹐常不下三十萬﹐由此晉之公私重困。﹝同上﹞

則勇無敵矣

趙思綰城中食盡﹐殺人而食﹐每犒宴﹐殺人數百﹐庖宰一如羊豕。思綰取其膽以酒吞之﹐語其下曰﹕食膽至千﹐則勇無敵矣。」﹝同上﹞

鐵胎銀

慕容彥超爲人多智詐而好聚斂﹐在鎭常置庫質錢﹐有姦民爲僞銀以質者﹐主吏久之乃覺﹐彥超陰教主吏夜穴庫垣﹐盡徙其金帛於他所﹐而以盜告﹐彥超卽誶於市﹐使民自占所質以償之﹐民皆爭以所質物自言﹐已而得質僞銀者﹐蜫之深室﹐使教十餘人日夜爲之﹐皆鐵爲質﹐而包以銀﹐號

『鐵胎銀』。其被圍也﹐勉其城守者曰﹕吾有銀數千鋌﹐當悉以賜汝。」軍士私相謂曰﹕此鐵胎銀﹐復何用者﹖」皆不爲之用。﹝同上﹞

癡頑老子

馮道又事契丹﹐朝耶律徳光於京師﹐徳光責道事晉無狀﹐道不能對。又問曰﹕何以來朝﹖」對曰﹕無城無兵﹐安敢不來。」徳光誚之曰﹕爾是何等老子﹖」對曰﹕無才無徳﹐癡頑老子。」徳光喜﹐以道爲太傅。﹝同上﹞

與孔子同壽

馮道卒﹐年七十三﹐謚曰文懿﹐追封瀛王。道旣卒﹐時人皆共稱嘆﹐以爲與孔子同壽。﹝同上﹞

若教酒務修夫子

陶嶽五代史補﹕馮道之鎭同州也﹐有酒務吏﹐乞以家財修夫子廟﹐道以狀付判官參詳其事﹐判官素猾稽﹐因以一絕書之判後云﹕荊棘森森繞杏壇﹐儒官髙貴盡偸安﹔若教酒務修夫子﹐覺我慚惶也大難。』道覽之有愧色﹐出俸重創之。」﹝《雜傳・朱彜尊注》﹞

宜卸下鞍

陶嶽五代史補﹕馮玉嘗爲樞密使﹐有朝使馬承翰﹐素有口辯﹐一旦持刺來謁玉﹐王覽刺輒戲曰﹕馬旣有汗﹐宜卸下鞍。』承翰應聲曰﹕明公姓馮﹐可爲死囚逢獄。」玉自以言失﹐遽延而謝之。﹝同上﹞

刻牙版爲金字

李琪爲人重然諾﹐喜稱人善﹐少以文章知名﹐亦以此自負﹐旣貴﹐乃刻牙版金字曰﹕前鄕貢進士李琪。」常置之坐側。﹝同上﹞

但恐不易了

鄭玨﹐梁未帝時拜中書侍郎﹑同中書門下平章事﹐唐莊宗自鄲州入汴﹐未帝聞唐兵且至﹐惶恐不知所爲﹐與李振﹑敬翔等相持慟哭﹐因召玨問計安出﹐玨曰﹕臣有一策﹐不知陛下能行否﹖」末帝問其策何如﹐玨曰﹕願得陛下傳國寶﹐馳入唐營﹐以緩其行﹐而待救兵之至。」末帝曰﹕事急矣﹐寶固不足惜﹐顧卿之行能了事否﹖」玨首徐思曰﹕但恐不易了。」於是左右皆大笑。莊宗入汴﹐玨率百官迎謁道左﹐貶萊州司戶參軍﹐量移曹州司馬。﹝同上﹞

有恥且格

劉籧在相位﹐不習典故。初﹐明宗崩﹐太常卿崔居儉以故事當爲禮儀使﹐居儉辭以祖諱蠡﹐馮道攺居儉祕書監﹐居儉怏怏失職﹐中書舍人李詳爲居儉誥詞﹐有「聞名心瞿」之語﹐籧輒易曰「有恥且格。」居儉訴曰﹕名諱有令式﹐予何罪也﹖」當時聞者﹐皆傳以爲笑。﹝同上﹞

因醉忿自經死

盧文紀遷工部尙書﹐文紀素與宰相崔協有隙﹐協除工部郎中於鄴﹐文紀以鄴與其父名同音﹐大怒﹐鄴赴省參上﹐文紀不見之﹐因請連假﹐已而鄴奉使未行﹐文紀卽出視事﹐鄴因醉忿自經死﹐文紀坐貶石州司馬。﹝同上﹞

號爲三不開

馬允孫臨事多不能決﹐當時號爲三不開﹐謂其不開口以論議﹐不開印以行事﹐不開門以延士大夫也。﹝同上﹞

豈知非佛佞我也

馬允孫旣學韓愈爲文﹐故多斥浮屠氏之說﹐及罷歸﹐及反學佛﹐撰法喜集佛國記行於世。時人誚之曰﹕佞淸泰不徹﹐乃來佞佛。」淸泰﹐廢帝年號也。人有戲允孫曰﹕公素慕韓愈爲人﹐而常誦傅奕之論﹐今反佞佛﹐是佛佞公邪﹖公佞佛邪﹖」允孫答曰﹕豈知非佛佞我也﹖」時人傳以爲笑。﹝同上﹞

死而後語

馬允孫卒後﹐其家婢有爲允孫語者。初﹐崔協爲明宗祖﹐在位無所發明﹐旣死而有降語其家﹐允孫又然﹐時人嘲之曰﹕生不能言﹐死而後語云。」﹝同上﹞

遺下兔園冊爾

宰相馮道世本田家﹐狀貌質野﹐朝士多笑其陋﹐道旦入朝﹐兵部侍郎任贊與吏部侍郎劉嶽在其後﹐道行數反顧﹐贊問嶽﹕道反顧何爲﹖」嶽曰﹕遺下兔園冊爾。」兔園冊﹐鄕校俚儒教田夫牧子之所誦也﹐故嶽舉以誚道﹐道聞之大怒﹐徙嶽祕書監。﹝同上﹞

女坐婿鞍合髻

劉嶽增損書儀﹐其婿祗親迎﹐有女坐婿鞍合髻之說﹐尢爲不經。公卿之家﹐頗遵用之﹐至其久也﹐又益訛謬可笑﹐其類甚多。﹝同上﹞

孔英來矣

學士承旨崔腄少事於文學﹐不能蒞事﹐桑維翰乃命腄知貢舉﹐腄果不能舉職。時有進士孔英者﹐素有醜行﹐爲當世所惡﹐腄旣受命﹐往見維翰﹐維翰素貴嚴尊而語簡﹐謂腄曰﹕孔英來矣。」腄不諭其意﹐以爲維翰以孔英爲言﹐乃考英及第﹐物議大以爲非﹐卽罷學士。﹝同上﹞

北望而呼

吏部郎中何澤﹐外𨿽質言而內實邪佞﹐嘗於內殿起居﹐班退獨畱﹐以笏叩顙﹐北望而呼曰「明主明主。」聞者皆哂之。﹝同上﹞

臣叨入相之資

李頮與廢帝有舊﹐湣帝時爲兵部尙書﹐奉使湖南﹐聞廢帝立﹐喜﹐以爲必用己爲相﹐還過荊南﹐謂髙從誨曰﹕士固有否泰﹐吾不爲時用久矣﹐今新天子卽位﹐我將用矣。」乃就從誨求寶貨入獻以爲賀﹐從誨與馬紅裝拂二﹐猓犭然皮一﹐因爲頮置酒﹐問其副使馬承翰﹕今朝廷之臣﹐孰有公輔之望﹖」承翰曰﹕尙書崔居儉﹑左丞姚靑﹐其次太常盧文紀也。」從誨笑顧左右取進奏官報狀示頮﹐靑與文紀皆拜平章事矣。慚慚失色﹐還遂獻其皮狒﹐廢帝終不用。初﹐李愚自大常卿作相﹐而盧文紀代之﹐及文紀作相﹐頮乃求爲太常卿﹐及拜命﹐中謝曰﹕臣叨入相之資。」朝士傳以爲笑。﹝同上﹞

以手指其胸

晉出帝北遷﹐蕭翰立許王從益於京師﹐以王松爲左丞相。漢髙祖入洛﹐先遣入弛詔﹐東京百官嘗授僞命者﹐可皆焚之﹐使勿自疑。由是禦史臺悉斂百官僞敕焚之﹐王松以手指其胸﹐引郭子儀自誚﹐以語人曰﹕比乃二十有四考中書令也。」聞者笑之。﹝同上﹞

未必便能放牛

陶嶽五代史補﹕李知損官至諫議大夫﹐好輕薄﹐時人謂之李羅隱﹐至於親友間往還簡牘﹐往往引里巷常談﹐爲之偶對。常有朝士奉使回﹐以土物爲贈﹐其意猶望卻回﹐知損覺之﹐且詒書謝之曰﹕在小子一時間卻擬送去﹐恐大官兩羅裏更不將來。』乾中﹐奉使鄭州﹐時宋彥筠爲節度﹐彥筠小字忙兒﹐因宴會﹐彥筠酒酣﹐輒問曰﹕眾人何爲號足下爲李羅隱﹖』對曰﹕下官平素好爲詩﹐其格致大抵如羅隱﹐故人爲號。』彥筠曰﹕不然﹐蓋爲足下輕薄如羅隱耳。』知損大怒﹐歷聲曰﹕只如令公人皆謂之宋忙兒﹐未必便能放牛。』滿坐皆笑。」﹝《雜傳・朱彜尊注》﹞

王仁裕做賊頭

陶嶽五代史補﹕王尙書仁裕﹐乾初﹐放一榜二百一十四人﹐乃自爲詩云﹕二百一十四門生﹐春風初動毛羽輕﹐擲金換卻天邊柱﹐鑿壁偸將榜上名。』陶爲尙書﹐素好詼諧﹐見詩佯聲曰﹕『大奇大奇﹐不意王仁裕今日做賊頭也。』聞者皆大笑。」﹝同上﹞

伏以前件蝗虫

陶嶽五代史補﹕』乾中﹐有裴長官爲新鄭縣令﹐時蝗虫爲災﹐新鄭尢甚﹐本州有令﹐使令躬行﹐率村農掩撲﹐無令散入別縣。居無何﹐蝗虫飛散﹐觸處皆是﹐州牧怒下符劾之﹐長官素滑稽﹐其對狀曰﹕伏以前件﹐蝗虫背上有翅﹐肚底無糧﹐來時而不自招呼﹐去日而固難畱止。』聞者皆笑。」﹝同上﹞

只將謂是親家母

陶嶽五代史補﹕李濤爲人﹐不拘禮法﹐與弟浣𨿽甚雍睦﹐然聚話之際﹐不典之言﹐往往間作。浣取禮部尙書竇寧固之女﹐年甲稍髙﹐成結之夕﹐竇氏出參﹐濤輒望塵下拜﹐浣驚曰﹕大哥風狂耶﹖新婦參阿伯﹐豈有答禮儀﹖』濤應曰﹕我不風﹐只將謂是親家母。』浣且漸且怒﹐旣坐﹐竇氏復拜﹐濤又叉手當胸﹐作歇後語曰﹕慚無竇建﹐繆作梁山﹐喏喏喏。』時聞者莫不絕倒。」﹝同上﹞

日暮猿啼呂四妻

陶嶽五代史補﹕何承裕﹐韶州曲江人﹐父澤﹐嘗爲嶺南劉隱從事。承裕有逸才﹐爲小詞尢工﹐娼樓酒肆﹐往往流布。與翰林陶素不協﹐世宗之徵河東也﹐書詔塡委﹐陶獨當之﹐時何以通籍﹐亦預扈從之數﹐世宗欲擢用﹐問陶曰﹕何承裕﹐可以知制誥否﹖』奏曰﹕承裕好俳﹐發揮潤色﹐恐非所長。』世宗遂已﹐何知之﹐及陶之判銓﹐一旦方偃息﹐何自外抗聲唱挽歌而入﹐陶甚驚駭﹐承裕曰﹕尙書豈長生不死者耶﹖幸甚無恙﹐聞其一兩曲﹐又何妨。』陶無以抗。及知商州﹐有舉人投卷﹐初甚欣慰﹐及覽其詩﹐有『日暮猿啼旅思淒』之句﹐遽曰﹕足下此句甚佳﹐但上句對屬未切﹐奉爲攺之﹐何不云曉來犬吠張三婦﹐日暮猿啼呂四妻﹖』舉人大慚而去。其放蕩不羈﹐動以滑稽爲務也如此。」﹝同上﹞

隆演鶉衣髟髻爲蒼鶻

坐

徐氏之專政也﹐楊隆演幼懦﹐不能自持﹐而徐知訓尢淩侮之﹐嘗飲酒樓上﹐命優人髙貴卿侍酒﹐知訓爲參軍﹐隆演鶉衣鎝髻爲蒼鶻。﹝《吳世家》﹞

賊王八

王建字光圖﹐許州舞陽人也﹐爲人龍眉廣顙﹐狀貌偉然﹐少無賴﹐以屠牛盜驢販私鹽爲事﹐里人謂之賊王八。﹝《前蜀世家》﹞

其不復南也

潘美平賀州韶州桂州﹐又進平連州﹐劉釒長喜曰﹕韶桂連賀﹐本屬湖南﹐今北師取之足矣﹐其不復南也。」其愚如此。﹝《南漢世家》﹞

世修降表李家

孟昶命李昊艸表以降。初﹐昊事王衍爲翰林學士﹐衍之亡也﹐昊爲艸降表﹐至是又艸焉。蜀人夜表其門曰﹕世修降表李家」﹐時人傳以爲笑。﹝《後蜀世家》﹞

世豈乏賢

馬希聲嘗聞梁太祖好食雞﹐慕之﹐乃日蒸五十雞以供膳。葬殷上潢﹐希聲不入泣﹐頓食雞肉數器而起﹐其禮部侍郎潘起譏之曰﹕昔阮籍居喪而食蒸豚﹐世豈乏賢邪﹖」﹝《楚世家》﹞

以骰子擲之

越州董昌反﹐昌素愚﹐不能決事﹐臨民訟﹐以骰子擲之﹐而勝者爲直。﹝《吳越世家》﹞

惟貯一歸郎

王頮妻早卒﹐繼室金氏賢而不見答﹐其父審知婢金鳳﹐姓陳氏﹐頮嬖之﹐遂立以爲後。初﹐頮有嬖吏歸守明者﹐以色見幸﹐號歸郎﹐頮後得風疾﹐陳氏與歸郎姦﹐又有百工院使李可殷﹐因歸郎以通陳氏﹐頮命錦工作九龍帳﹐國人歌曰﹕誰謂九龍帳﹐惟貯一歸郎﹗」

﹝《閩世家》﹞

布衣芒

晉天福二年﹐王昶遣使朝貢京師﹐髙祖遣散騎常侍盧損冊封昶閩王﹐拜其子繼恭臨海郡王﹐損至閩﹐昶稱疾不見﹐令繼恭主之。又遣中書舍人劉乙勞損於館﹐乙衣冠偉然﹐騶僮甚盛。他日﹐損遇乙於塗﹐布衣芒而己﹐損使人誚之曰﹕鳳閣舍人何翨下之甚也﹖」乙羞愧﹐以手掩面而走﹐昶聞之怒損﹐稍侵辱之﹐損還﹐昶無所答。﹝同上﹞

髙賴子

荊南地狹兵弱﹐介於吳越爲小國﹐自吳稱帝﹐而南漢閩楚皆奉梁正朔﹐歲時貢奉﹐皆假道荊

南﹐髙季興從誨常邀畱其使者﹐掠取其物﹐而諸道以書責誚﹐或發兵加討﹐卽復還之而無愧。其後﹐南漢與閩蜀皆稱帝﹐從誨所向稱臣﹐蓋利其賜予。俚俗語謂攘奪苟得無愧恥者爲賴子﹐猶言無賴也﹐故諸國皆目爲髙賴子。﹝《南平世家》﹞

