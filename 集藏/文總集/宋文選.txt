

欽定四庫全書

集部八

宋文選目錄

總集類

卷一

歐陽永叔文

卷二

歐陽永叔文

卷三

司馬君實文

卷四

司馬君實文

卷五

司馬君實文

卷六

範希文文

卷七

王禹偁文

卷八

孫明復文

卷九

孫明復文

卷十

王介甫文

卷十一

王介甫文

卷十二

余元度文

卷十三

曾子固文

卷十四

曾子固文

卷十五

石守道文

卷十六

石守道文

卷十七

石守道文

卷十八

李邦直文

卷十九

李邦直文

卷二十

李邦直文

卷二十一

李邦直文

卷二十二

李邦直文

卷二十三

唐子西文

卷二十四

張文潛文

卷二十五

張文潛文

卷二十六

張文潛文

卷二十七

張文潛文

卷二十八

張文潛文

卷二十九

張文潛文

卷三十

張文潛文

卷三十一

黃魯直文

卷三十二

陳瑩中文

【臣】等謹案宋文選三十二卷不著編緝者姓氏案張邦基墨莊漫錄稱崔伯易有金華人記編入聖宋文選後集中則此乃其前集在南渡以前矣所選皆北宋之文自歐陽以下十四人惟取其有闗於經術政治者詩賦碑銘之類不載焉中無三蘇文字而黃廷堅張耒之文則錄之豈當時蘇文之禁最嚴而黃張之類則稍寛歟又其中無二程文蓋不以文士目之也何焯義門讀書記防所校元丰類稿後曰己夘冬於保定行臺【案焯是時在直巡撫李光地署中】閱

內府所賜大臣古文淵鑑有在集外者六篇則書魏鄭公傳後邪正辧說用上田正言書上歐蔡書也後知立齋相公【案立齋爲大學士徐元文之別號】有建本聖宋文選數冊其中有南丰文二卷嘉善柯崇朴借鈔遂傳於外此六篇者皆在焉云云按書魏鄭公傳後一篇宋文鑑亦載不僅見於此集中焯蓋考之未審然南丰外集續稿今並不傳其佚篇惟賴此集以存是亦不爲無功矣宋人選宋文者南宋所傳尙夥北宋惟此集存耳其賅備𨿽不及文鑑然用意嚴愼當爲能文之士所編尢未可與南宋建陽坊本出於書賈雜抄者一例視之也乾隆四十五年七月恭校上

總纂官【臣】紀昀【臣】陸錫熊【臣】孫士毅

總校

官【臣】陸

費墀

欽定四庫全書

宋文選卷一

歐陽永叔文

本論上

佛法爲中國患千餘嵗世之卓然不惑而有力者莫不欲去之已嘗去矣而復大集攻之暫破而愈堅撲之未滅而愈熾遂至於無可柰何是果不可去耶蓋亦未知其方也夫醫者之於疾也必推其疾之所自來而治其受病之處病之中人乘乎气虛而入焉則善醫者不攻其疾而務養其气气實則病去此自然之效也故救天下之患者亦必推其患之所自來而治其受患之處佛居西土去中國最逺而有佛固已久矣堯舜三代之際王政修明禮義之教充於天下於此之時𨿽有佛而無由入及三代衰王政闕禮義廢後二百餘年而佛至乎中國由是言之佛所以爲吾患者乘其闕廢之時而來此其受患之本也補其闕修其廢使王政明而禮義充則𨿽有佛無所施於吾民矣此亦自然之勢也尭舜三代之爲政設爲井田之法籍天下之人計其口而皆授之田凡人之力能勝耕者莫不有田而耕之斂以什一差其徵賦以督其不勤使天下之人力皆盡於南畝而不計乎其他然又懼其勞且怠而入於邪僻也於是爲制牲牢酒醴以養其體笙匏俎豆以悅其耳目於不耕休力之時而教之以禮故因其田獵而爲搜狩之禮因其嫁娶而爲婚姻之禮因其死葬而爲喪祭之禮因其飲食羣聚而爲鄕射之禮非徒以防其亂又因而教之使知尊卑長幼凡人之大倫也故凡養生送死之道皆因其欲而爲之制飾之物采而文焉所以悅之使其易趨也順其性情而節焉所以防之使其不過也然猶懼其未也又爲立學以講明之故上自天子之郊下至鄕黨莫不有學擇民之聰明者而習焉使相告語而勸誘其愚惰嗚呼何其備也蓋堯舜三代之爲政如此其慮民之意甚精治民之具甚備防民之術甚周誘民之道甚篤行之以勤而被於物者洽浸之以漸而入於民者深故民之生也不用力於南畝則從事於禮樂之際不在其家則在乎庠序之間耳聞目見無非禮義樂而趨之不知其倦終身不見異物又奚暇外慕哉故曰𨿽有佛無由而入者謂有此具也及周之衰秦並天下盡去三代之法而王道中絕後之有天下者不能勉彊其爲治之具不備防民之術不周佛於此時乘間而出千有餘嵗之間佛之來者日益眾吾之所爲者日益壊井田最先廢而兼並遊惰之姦起其後所謂搜狩婚姻喪祭鄕射之禮凡所以教民之具相次而盡廢然後民之姦者有暇而爲他其良者冺然不見禮義之及已夫姦民有餘力則思爲邪僻良民不見禮義則莫知所趨佛於此時乘其隙方鼓其雄誕之說而牽之則民不得不從而歸之矣又況王公大人往往倡而崇之曰佛是眞可歸依者然則吾民何疑而不歸焉幸而有一不惑者方艴然怒曰佛何爲者吾將操戈而逐之又曰吾將有說以排之夫千嵗之患徧於天下豈一人一日之可爲民之沈酣入於骨髄非口舌之可勝然則將柰何曰莫若修其本以勝之昔戰國之時楊墨交亂孟子患之而專言仁義之說仁義之說勝則楊墨之學廢漢之時百家並興董生患之而退修孔氏之道孔氏之道明而百家自息此謂修其本以勝之之效也今八尺之夫被甲荷防勇蓋三軍然而見佛則拜聞佛之說則有畏慕之誠者何也彼誠壯佼其中心茫然無所守而然也一介之士渺然柔懦進退畏怯然而聞有道佛者則義形於色非徒不爲之屈又欲驅而絕之者何也彼無他焉學問明而禮義熟中心有所守以勝之也然則禮義者勝佛之本也今一介之士知禮義者尙能不爲之屈使天下皆知禮義則勝之矣此自然之勢也

本論中

昔荀卿子之說以爲人性本惡著書一篇以持其論予始愛之及見世人之歸佛者然後知荀卿之說謬焉甚矣人之性善也彼爲佛者棄其父子絕其夫婦於人性甚戾又有蠶食虫蠧之獘然而民皆相率而歸焉者以佛有爲善之說故也嗚呼誠使吾民曉然知禮義之爲善則安知不相率而從哉柰何教之諭之之不至也佛之說熟於人耳入乎其心久矣至於禮義之事則未嘗見聞今將號於眾曰禁汝之佛而爲吾禮義則民將駭而走矣莫若爲之以漸使其不知而趨焉可也蓋鯀之治水也障之故其害益暴及禹之治水也導之則其患息蓋患深勢盛則難與敵莫若馴致而去之易也今堯舜三代之政其說尙傳其具皆在誠能講而修之行之以勤浸之以漸使民皆樂而趨焉則充行乎天下而佛無所施矣傳曰物莫能兩大自然之勢也奚必曰火其書廬其居哉昔者戎狄蠻夷雜居九州之間所謂徐戎白狄荊蠻淮夷之類者是也三代旣衰若此之類並侵於中國故秦以西戎據宗周吳楚之國皆僣號稱王春秋書用鄫子傳記被髮於伊川而仲尼亦以不左衽爲幸當是之時佛𨿽不來中國防何其不大亂也以是而言王道不明而仁義廢則生民之患亟矣及孔子作春秋孟子距楊墨之說然後王道復明方今九州之民莫不右衽而冠帶其爲患者特佛耳其所以勝之之道非有甚髙難行之說也患乎忽而不爲耳夫郊天祀地與乎宗廟社稷朝廷之儀皆天子之大禮也今皆舉而行之至於所謂搜狩婚姻喪祭鄕射之禮此郡縣有司之事也在乎講明而頒布之耳然非行之以勤浸之以漸則不能入於人而成化自古王者之政必世而後仁今之議者將曰佛來千餘嵗有力者尙無可柰何何用此迂緩之說爲是則以一日之功不速就而棄必世之功不爲也可不惜哉昔孔子嘆作俑者不仁蓋嘆乎啟其漸而至於用殉也然則爲佛者不尢甚於作俑乎當其始來未見其害引而內之今之爲害著矣非待先覺之明而後見也然而恬然不以爲怪者何哉夫物極則反數窮則變此理之常也今佛之盛久矣乘其窮極之時可以反而變之不難也昔三代之政皆聖人之事業及其久也必有獘故三代之術皆變其質文而相救就使佛爲聖人及其獘也猶將救之況其非聖人者乎夫姦邪之士見信於人者彼𨿽小人必有所長以取信是以古之人君惑之至於亂亡而不悟今佛之法可謂姦且邪矣蓋其爲說亦有可以惑人者使世之君子𨿽見其獘而不思救豈又善惑者歟抑亦不得其救之之術也救之莫若修其本以勝之舍是而將有爲𨿽賁育之勇孟軻之辯太公之陰謀吾見其力未及施言未及出計未及行而先防於禍敗矣何則患深勢盛難與敵非馴致而爲之莫能也故曰修其本以勝之作本論

夲論下

天下之事有本末其爲治者有先後堯舜之書略矣後世之治天下未嘗不取法於三代者以其推本末而知所先後也三王之爲治也以理數均天下以爵地等邦國以井田域民以職事任官天下有定數邦國有定制民有定業官有定職使下之共上勤而不困上之治下簡而不勞財足於用而可以備天災也兵足以禦患而不至於爲患也凡此具矣然後飾禮樂興仁義以教導之是以其政易行其民易使風俗淳厚而王道成矣𨿽有荒子孱孫繼之猶七八百嵗而後已夫三王之爲治豈有異於人哉財必取於民官必養於祿禁暴必以兵防民必以刑與後世之治者大抵同也然後世常多亂敗而三王獨能安全者何也三王善推本末知所先後而爲之有條理後之有天下者孰不欲安且治乎用心益勞而政益不就鰓鰓然常恐亂敗及之而輙以至焉者何也以其不推本末不知先後也當今之務眾矣所當先者五也其二者有司之所知其三者則未之思也足天下之用莫先乎財系天下之安危莫先乎兵此有司之所知也然財丰矣取之無限而用之無度則下益屈而上益勞兵彊矣而不知所以用之則兵驕而生禍所以節財用兵者莫先乎立制制已具偹兵已可使財已足用所以共守之者莫先乎任人是故均財而節兵立法以制之任賢以守法尊名以厲賢此五者相爲用有天下者之當務當今之世所先而執事者之所忽也方今四海之內非有亂也上之政令非有暴也天時水旱非有大故也君臣上下非不和也以晏然至廣之天下無一間隙之端而南方敢殺天子之命吏西方敢有崛彊之王北方敢有抗禮之帝者何也生齒之數日益眾土地之產日益廣公家之用日益急四方不服中國不尊天下不實者何也以五者之不備故也請試言其一二方今農之趨耕可謂勞矣工商取利乎山澤可謂勤矣上之徵賦易商利之臣可謂纎悉而無遺矣然一遇水旱如明道景祐之間則天下公私乏絕是無事之世民無一歳之備而國無數年之儲也以此知財之不足也古之善用兵者可使之赴水火今廂禁之軍有司不敢役必不得已而暫用之則謂之借倩彼兵相謂曰官倩我而官之文符亦曰倩夫賞者所以酬勞也今以大禮之故不勞之賞三年而一徧所費八九百萬有司不敢緩月日之期兵之得賞不以無功知媿乃稱多量少比好嫌惡小不如意則羣聚而呼持梃欲擊天子之大吏無事之時其猶若此以此知兵驕也夫財用悉出而猶不足者以無定數也以兵之敢驕者以用之未得其術以此知制之不立也夫財匱兵驕法制未一而莫有奮然忘身許國者以此知不任人也不任人者非無人也彼或挾材蘊知特以時方惡人之好名各藏蓄收斂不敢奮露惟恐近於名以犯時人所惡是以人人變賢爲愚愚者無所責賢者被譏疾遂使天下之事將弛廢而莫敢出力以爲之此不尙名之獘者天下之最大患也故曰五者之皆廢也前日五代之亂可謂極矣五十三年之間易五姓十三君而亡國被弒者八長者不過十餘嵗甚者三四嵗而亡夫五代之主豈皆愚者邪其心豈樂禍亂而不欲爲久安之計乎顧其力有不能爲者時也當是時也東有汾晉西有岐蜀北有彊狄南有江淮閩廣吳越荊潭天下分爲十三四四靣環之以至狹之中國又有叛將彊臣割而據之其君天下者類皆爲國日淺威徳未洽彊君武主力而爲之僅以自守不幸孱子懦孫不過一再傳而復亂敗是以養兵如兒子之啖虎狼猶恐不爲用尙何敢制以殘敝之民人贍無貲之徵賦頭防箕斂猶恐不足尙何曰節財以冨民天下之勢方若敝廬補其奧則隅壊整其桷則棟傾枝撐扶持苟存而已尙何暇法象規圜矩方而爲制度乎是以兵無制用無節國家無法度一切苟且而已今宋之爲宋八十年矣外平僣亂無抗敵之國內削方鎭無彊叛之臣天下爲一海內晏然爲國不爲不久天下不爲不廣也語曰長袖善舞多財善賈言有資者其爲易也方今承三聖之基業據萬乘之尊名以有四海一家之天下盡大禹貢賦之地莫不內輸惟上之所取不可謂乏財六尺之卒荷戈勝甲力彀五石之弩彎二石之弓者數百萬惟上制而令之不可謂乏兵中外之官居職者數千員官三班吏部常積者又數百三嵗一詔布衣而應詔者萬餘人試禮部者七八千惟上之擇不可謂乏賢民不見兵革者凡四十年矣外振兵武攘夷狄內修法度興徳化惟上之所爲不可謂無暇以天子之慈聖仁儉得一二明智之臣相與而謀之天下積聚可如文景之富制禮作樂可如成周之盛奮發威烈以耀名譽可如漢武帝唐太宗之顯赫論道徳可興堯舜之治然而財不足用於上而下已兵不足威於外而敢驕於內制度不可爲萬世法而日益叢雜一切苟且不異五代之時此甚可嘆也是所謂居得致之位當可致之時又有能致之資然誰憚而久不爲乎

朋黨論

臣聞朋黨之說自古有之惟幸人君辧其君子小人而已大凡君子與君子以同道爲朋小人與小人以同利爲朋此自然之理也然臣謂小人無朋惟君子則有之其故何哉小人所好者祿利也所貪者貨物也當其同利之時暫相黨引以爲朋者僞也及其見利而爭先或利盡而交疏則反相賊害𨿽其兄弟親戚不能相保故臣謂小人無朋其暫爲朋者僞也君子則不然所守者道義所行者忠信所惜者名節以之修身則同道而相益以之事國則同心而共濟終始如一此君子之朋也故爲人君者但當退小人之僞朋用君子之眞朋則天下治矣堯之時小人共工驩兜等四人爲一朋君子八元八愷十六人爲一朋舜佐堯退四凶小人之朋而進元愷君子之朋堯之天下大治及舜自爲天子而臯防稷契等二十二人並列於朝更相稱美更相推讓凡二十二人爲一朋而舜皆用之天下亦大治書曰紂有臣億萬惟億萬心周有臣三千惟一心紂之時億萬人各異心可謂不爲朋矣然紂以亡國周武王之臣三千人爲一大朋而周用以興後漢獻帝時盡取天下名士囚禁之目爲黨人及黃巾賊起漢室大亂後方悔悟盡解黨人而釋之然已無救矣唐之晚年漸起朋黨之論及昭宗時盡殺朝之名士咸投之黃河曰此輩淸流可投濁流而唐遂亡矣夫前世之主能使人人異心不爲朋莫如紂能禁絕善人爲朋莫如漢獻帝能誅滅淸流之朋莫如唐昭宗之世然皆亂亡其國更相稱美推讓而不自疑莫如舜之二十二臣舜亦不疑而皆用之然而後世不誚舜爲二十二人朋黨所欺而稱舜爲聰明之聖者以能辧君子與小人也周武之世舉其國之臣三千人共爲一朋自古爲朋之多且大莫如周然周用此以興者善人𨿽多而不厭也嗟夫興亡治亂之迹爲人君者可以鑑矣

春秋論上

事有不幸出於久逺而傳乎二說則奚從曰從其一之可信者然則安知可信者而從之曰從其人而信之可也眾人之說如彼君子之說如此則捨眾人而從君子君子博學而多聞矣然其傳不能無失也君子之說如彼聖人之說如此則捨君子而從聖人此舉世之人皆知其然而學春秋者獨異乎是孔子聖人也萬世取信一人而已若公羊髙糓梁赤左丘明三子者博學而多聞矣其傳不能無失者也孔子之於經三子之於傳有所不仝則學者寧捨經而從傳不信孔子而信三子甚哉其惑也經於魯隠公之事書曰公及邾儀父盟於蔑其卒也書曰公薨孔子始終謂之公三子者曰非公也是攝也學者不從孔子謂之公而從三子謂之攝其於晉靈公之事孔子書曰趙盾弒其君夷臯三子者曰非趙盾也是趙穿也學者不從孔子信爲趙盾而從三子信爲趙穿其於許悼公之事孔子書曰許世子止弒其君買三子者曰非弒之也買病死而止不嘗藥耳學者不從孔子信爲弒君而從三子信爲不嘗藥其捨經而從傳者何哉經簡而直傳新而奇簡直無悅耳之言新奇有可喜之論是以學者樂聞而易惑也予非敢曰不惑然信於孔子而篤者也經之所書予之所信也經所不書予所不知也難者曰子之言有激而云爾夫三子者皆學乎聖人而傳所以述經也經文隠而意深三子者從而發之故經有不言傳得而詳耳非爲二說也予曰經所不書三子者何從而知其然也曰推其前後而知之且其有所傳而得也國君必卽位而隠不書卽位此傳得知其攝也弒君者不復見經而盾復見經此傳得知弒君非盾也君弒賊不討則不書塟而許悼公書塟此傳得知世子止之非實弒也經文隠矣傳曲而暢之學者以謂三子之說聖人之深意也是以從之爾非謂捨孔子而信三子也予曰然則妄意聖人而惑學者三子之過而已使學者必信乎三子予不能奪也使其惟是之求則予不得不爲之辧

春秋論中

孔子何爲而修春秋正名以定分求情而責實別是非明善惡此春秋之所以作也自周衰以來臣弒君子弒父諸侯之國相屠戮而爭爲君者天下皆是也當是之時有一人焉能好防而知讓立乎爭國之亂世而懷讓國之髙節孔子得之於經冝如何而別白之冝如何而褒顯之其肯沒其攝位之實而雷同眾君誣以爲公乎所謂攝者臣行君事之名也伊尹周公共和之臣嘗攝矣不聞商周之人謂之王也使息姑實攝而稱號無異於正君則名分不正而是非不白夫攝者心不欲爲君而身假行君之事𨿽行君事而其實非君也今書曰公則是息姑心不欲之實不爲之而孔子加之失其本心誣以虛名而沒其實善夫不求其情不責其實而善惡不明如此則孔子之意疏而春秋謬矣春秋辭有同異尢謹嚴而簡約所以別嫌明防愼重而取信其於是非善惡難明之際聖人所盡心也息姑之攝也防盟徵伐賞刑祭祀皆出於已舉魯之人皆聴命於已其不爲正君者幾何惟不有其名耳使其名實皆在已則何從而知其攝也故息姑之攝與不攝惟在爲公與不爲公別嫌明防系此而已且其有讓桓之志未及行而見殺其生也志不克伸其死也被虛名而違本意則息姑之恨何伸於後世乎其甚髙之節難明之善亦何望於春秋乎今說春秋者皆以名字氏族予奪爲輕重故曰一字爲褒貶且公之一字豈不重於名字氏族乎孔子於名字氏族不妄以加人其肯以公妄加於人而沒其實乎以此而言隠實爲攝則孔子決不書曰公孔子書爲公則隠決非攝難者曰然則何爲不書卽位曰惠公之終不見其事則隠之始立亦不可知孔子從二百年後得其遺書而修之闕其所不知所以傳信也難者又曰謂爲攝者左氏爾公羊糓梁皆以爲假立以待桓也故得以假稱公予曰凡魯之事出於已舉魯之人聴於已生稱曰公死書曰薨何從而知其假

春秋論下

弒逆大惡也其爲罪也莫贖其於人也不容其在法也無赦法施於人𨿽小必愼況舉大法而加大惡乎旣輙加之又輙赦之則自侮其法而人不畏春秋之法不如是之輕易也三子說春秋書趙盾以不討賊故加之大惡旣而以盾非實弒則又復見於經以明盾之無罪是輙加之而輙赦之爾以盾爲無弒心乎其可輕以大惡加之以盾不討賊情可責而宜加之乎則其後頑然未嘗討賊旣不攺過以自贖何爲遽赦使同無罪之人其於進退皆不可此非春秋意也趙穿弒君大惡也盾不討賊不能爲君復仇而失刑於下二者輕重不較可知就使盾爲可責然穿焉得免也今免首罪爲善人使無辜者受大惡此決知其不然也春秋之法使爲惡者不得幸免疑似者有所辧明所謂是非之公也據三子之說初靈公欲殺盾盾走而免穿盾族也遂弒而盾不討其迹渉於與弒矣此疑似難明之事聖人尢當求情責實以明白之使盾果有弒心乎則自然罪在盾矣不得曰爲法受惡而稱其賢也使果無弒心乎則當爲之辧明必先正穿之惡使罪有所歸然後責盾縱賊則穿之大惡不可幸而免盾之疑似之迹獲辧而不討之責亦不得辭如此則是非善惡明矣今爲惡者獲免而疑似之人防於大惡此決知其不然也若曰盾不討賊有幸弒之心與自弒同故寜捨穿而罪盾此乃逆詐用情之吏矯激之爲耳非孔子忠恕春秋以王道治人之法也孔子患舊史是非錯亂而善惡不明所以修春秋就令舊史如此其肯從而不正之乎其肯從而稱美又教人以越境逃惡乎此可知其謬傳也問者曰然則夷臯孰弒之曰孔子所書是矣趙盾弒其君也今有一人焉父病躬進藥而不嘗又有一人焉父病而不躬進藥而二父皆死又有一人焉刄而殺其父使吏治之是三人者其罪同乎曰𨿽庸吏猶知其不可同也躬藥而不知嘗者有愛父之孝心而不習於禮是可哀也無罪之人耳不躬藥者誠不孝矣𨿽無愛親之心然未有殺父之意使善治獄者猶當與操刄殊科況以躬藥之孝反與操刄同其罪乎此庸吏之不爲也然則許世子止實不嘗藥則孔子決不書曰弒君孔子書爲弒君則止決非不嘗藥難者曰聖人借止以垂教爾對曰不然夫所謂借止以垂教者不過欲人之知嘗藥耳聖人一言明以告人則萬世法也何必加孝子以大惡之名嘗藥之事卒不見於文使後世但知止爲弒君而莫知藥之當嘗也教未可垂而已防人於大惡矣聖人垂教不如是之迂也果曰責止不如是之刻也難者曰然則盾曷爲復見於經許悼公曷爲書塟曰弒君之臣不見經此自三子說耳果聖人法乎悼公之塟且安知其不討賊而書塟也自止以弒見經後四年吳敗許師又十有八年當定公之四年許男始見於經而不名許之書於經者略矣止之事迹不可得而知也難者曰三子之說非其臆出也其得於所傳如此然則所傳者皆不可信乎曰傳聞何可盡信公羊糓梁以尹氏卒爲正卿左氏以尹氏卒爲隠母一以爲男子一以爲婦人得於所傳者蓋如是是可盡信乎

石鷁論

夫據天道仍人事筆則筆而削則削此春秋之所作也援他說攻異端是所是而非所非此三傳之所殊也若乃上揆之天意下質之人情推至隠以探萬事之元重將來以立一王之法者莫近於春秋矣故杜預以謂經者不刋之書範寗亦云義以必當爲理然至一經之指三傳殊說是彼非此學者疑焉魯僖之十六年隕石於宋五六鷁退飛過宋都左氏傳曰石隕於宋星也六鷁退飛風也公羊又曰聞其隕然視之則石察之則五故先言石而後言五視之則鷁徐而視之則退飛故先言六而後言鷁糓梁之意又謂先後之數者聚散之辭也石鷁猶盡其辭而況於人乎左氏則辧其物公糓則鑑其意噫豈聖人之防不一耶將後之學者偏見耶何紛紛而若是也且春秋載二百年之行事陰陽之所變見災異之所著聞究其所終各有條理且左氏以石爲星者莊公七年星隕如雨若所以隕者是星則當星隕而爲石何得不言星而直曰隕石乎夫大水大雪爲異必書若以小風而鷁自退非由風之力也若大風而退之則眾鳥皆退豈獨退鷁乎成王之風有防木之力亦未聞退飛鳥也若風能退鷁則是過成王之風矣而經獨不書曰大風退鷁乎以公羊之意謂數石視鷁而次其言且孔子生定哀之時去僖公五世矣當石隕鷁飛之際是宋人次於舊史則又非仲尼之善志也且仲尼隔數世修經又焉及親數石而視鷁乎糓梁以謂石後言五鷁先言六者石鷁防物聖人尙不差先後以謹記其數則於人之褒貶可知矣若乃西狩獲麟不書幾麟鸜鵒來巢不書幾鸜鵒豈獨謹記於石鷁而忽於麟鸜鵒乎如此則仲尼之志荒矣殊不知聖人紀災異著勸戒而已矣又何區區於謹數乎必曰謹物察數人皆能之非獨仲尼而後可也噫三者之說一無是矣而周內史叔興又以爲陰陽之事非吉凶所生且天裂陽地動陰有陰淩陽則日蝕陽勝陰則嵗旱陰陽之變出爲災祥國之興亡由是而作旣曰陰陽之事孰謂非吉凶所生哉其不亦甚乎

泰誓論

書稱商始咎周以乘黎乘黎者西伯也西伯以徵伐諸侯爲職事其伐黎而勝也商人已疑其難制而患之使西伯赫然見其不臣之狀與商並立而稱王如此十年商人反晏然不以爲怪其父師老臣如祖伊防子之徒亦黙然相與熟視而無一言此豈近於人情耶由是言之謂西伯受命稱王十年者妄說也以紂之雄猜暴虐嘗醢九侯而脯鄂侯矣西伯聞之竊嘆遂執而囚之幾不免死至其叛已不臣而自王乃反優容而不問者十年此豈近於人情耶由是言之謂西伯受命稱王十年者妄說也孔子曰三分天下有其二以服事商使西伯不稱臣而稱王安能服事於商乎且謂西伯稱王者起於何說而孔子之言萬世之信也由是言之謂西伯受命稱王十年者妄說也伯夷叔齊古之知義之士也方其讓國而去頋天下皆莫可歸聞西伯之賢共往歸之當是時紂𨿽無道天子也天子在上諸侯不稱臣而稱王是僣叛之國也然二子不以爲非依之久而不去至武王伐紂始以爲非而棄去彼二子者始頋天下莫可歸卒依僣叛之國而不去不非其父而非其子此豈近於人情耶由是言之謂西伯受命稱王十年者妄說也泰誓稱十有一年說者因以謂自文王受命九年及武王居喪二年並數之耳是以西伯聴虞芮之訟謂之受命以爲元年此又妄說也古者人君卽位必稱元年常事耳不以爲重也後世曲學之士說春秋始以攺元爲重事然則果常事歟固不足道也果重事歟西伯卽位已攺元矣中間不冝攺元而又攺元至武王卽位冝攺元而反不攺元乃上冒先君之元年並其居喪稱十一年及其防商而得天下其事大於聴訟逺矣又不攺元由是言之謂西伯以受命之年爲元年者妄說也後之學者知西伯生不稱王而中間不再攺元則書詩所載文武之事粲然明白而不誣矣或曰然則武王畢喪伐紂而泰誓曷爲稱十有一年對曰畢喪伐紂出於諸家之小說而泰誓六經之明文也昔者孔子當衰周之際患眾說紛紜以惑亂當世於是退而修六經以爲後世法及孔子旣歿去聖稍逺而眾說復興與六經相亂自漢以來莫能辧正今有卓然之士一取信乎六經則泰誓者武王之事也十有一年者武王卽位之十有一年耳復何疑哉司馬遷作周本紀𨿽曰武王卽位九年祭於文王之墓然後治兵於孟津至作伯夷列傳則又載父死不塟之說皆不可爲信是以吾無取焉取信於書可矣

易問上

或問大衍之數易之蘊乎學者莫不盡心焉曰大衍易之末也何必盡心焉易者文王之作也其書則六經也其文則聖人之言也其事則天地萬物君臣父子夫婦人倫之大端也大衍筮占之一法耳非文王之事也然則不足學乎曰得其大者可以兼其小未有學其小而能至其大者也知此然後知學易矣六十四卦自古用焉夏商之世筮占之說略見於書文王遭紂之亂有憂天下之心有慮萬世之志而無所發以爲卦爻起於奇偶之數陰陽變易交錯而成文有君子小人進退動靜剛柔之象而治亂盛衰得失吉凶之理具焉因假取以寓其言而名之曰易至其後世用以占筮孔子出於周末懼文王之志不見於後世而易專爲筮占用也乃作彖象發明卦義必稱聖人君子王后以當其事而常以四方萬國天地萬物之大以爲言蓋明非止於卜筮也所以推原本意而矯世失然後文王之志大明而易始列乎六經矣易之淪於卜筮非止今世也防孔子則文王之志沒而不見矣夫六爻之文占辭也大衍之數占法也皆古所用也文王更其辭而不攺其法故曰大衍非文王之事也所謂辭者有君子小人進退動靜剛柔之象治亂盛衰得失吉凶之理學者專其辭於筮占猶見非於孔子況遺其辭而執其占法欲以見文王作易之意不亦逺乎凡欲爲君子者學聖人之言欲爲占者學大衍之數惟所擇之焉耳

易問中

或問系辭果非聖人之作前世之大儒君子不論何也曰何止乎系辭舜之塗廩浚井不載於六經不道於孔子之徒蓋里巷人之語也及其傳也久孟子之徒道之事固有出於謬妄之說其初也大儒君子以世莫之信置而不論及其傳之久也後世反以謂更大儒君子而不非是實不誣矣由是曲學之士溺焉者多矣自孔子沒周益衰王道喪而學廢接乎戰國百家之異端起十翼之說不知起於何人自秦漢以來大儒君子不論也或者曰然則何以知非聖人之作也曰大儒君子之於學也理達而已矣中人已下指其迹提其耳而譬之猶有惑焉者溺於習聞之久曲學之士喜爲奇說以取勝也何謂子曰者講師之言也吾嘗以譬學者矣元者善之長亨者嘉之防利者義之和貞者事之幹此所謂文言也方魯穆姜之道此言也在襄公之九年後十有五年而孔子生左氏之傳春秋也固多浮誕之辭然其用心必亦欲其書之信後世也使左氏知文言爲孔子作也必不以追附穆姜之說而疑後世也蓋左氏者不意後世以文言爲孔子作也孟子曰盡信書不如無書孟子豈好非六經者黜其雜亂之說所以尊經也

易問下

或問大衍占筮之事也其於筮占之說無所非乎曰其法是也其言非也用蓍四十有九分而爲二掛一揲四歸奇再扐其法是也象兩象三至於乾坤之防以當萬物之數者其言皆非也傳曰知者創物又曰百工之事皆聖人之作也筮者上古聖人之法也其爲數也出於自然而不測四十有九是也其爲用也通於變而無窮七八九六是也惟不測與無窮故謂之神惟神故可以占今爲大衍者取物合數以配蓍是可測也以九六定乾坤之策是有限而可窮也矧占之而不效乎奇偶陰陽之數也陰陽天地之正气也二气升降有進退而無老少且聖人未嘗言而𨿽系辭之龎雜亦不道也問者曰然則九六何爲而變曰夫蓍四十有九無不用也昔之言大衍者取四揲之防而捨掛扐之數兼知掛扐之多少則九六之變可知矣蓍數無所配合陰陽無老少乾坤無定防知此然後知筮占矣嗚呼文王無孔子易其淪於卜筮乎易無王弼其淪於異端之說乎因孔子而求文王之用心因弼而求孔子之意因予言而求弼之得失可也

原獘論

孟子曰養生送死王道之本管子曰倉廩實而知禮節故農者天下之本也而王政所由起也古之爲國者未嘗敢忽而今之爲吏者不然簿書聴斷而已矣聞有道農之事則相與笑之曰鄙夫知賦斂財用之爲急不知務農爲先者是未原爲政之本末也知務農而不知節用以愛農是未盡務農之方也古之爲政者上下相移用以濟下之用力者甚勤上之用物者有節民無遺力國不過費上愛其下下給其上使不相困三代之法皆如此而最備於周周之法曰井牧其田十而一之一夫之力督之必盡其所任一日之用節之必量其所入一歳之耕供公與民食皆出其間而常有餘故三年而餘一年之備今乃不然耕者不復督其力用者不復計其出入一歳之耕供公僅足而民食不過數月甚者塲功甫畢簸糠麩而食粃稗或采橡實畜菜根以延冬春夫糠覈橡實孟子所謂狗彘之食也而卒嵗之民不免食之不幸一水旱則相枕爲餓莩此甚可嘆也夫三代之爲國公卿士庻之祿廩兵甲車牛之財用山川宗廟鬼神之供給未嘗闕也是皆出於農而民之所耕不過今九州之地也嵗之凶荒亦時時而有與今無以異今固盡有向時之地而制度無過於三代者昔者用常有餘而今常不足何也其爲術相反而然也昔者知務農知節用今以不勤之農占無節之用故也非徒不勤農又爲眾獘以耗之非徒不量民力以爲節又直不量天力之所任也何謂眾獘有誘民之獘有兼並之獘有力役之獘請詳言之今夫坐華屋享美食而無事者曰浮圖之民仰衣食而養妻子者曰兵戎之民此在三代時南畝之民也今之議者以浮圖並周孔之事曰三教不可以去兵戎曰國備不可以去浮圖不可並周孔不言而易知請試言之國家自景徳罷兵三十三嵗矣兵嘗經用者老死今盡而後來者未嘗聞金鼓識戰陳也生於無事而飽於衣食也其勢不得不驕惰今衛兵入宿不自持被而使人持之禁兵給糧不自荷而雇人荷之其驕如此況肯冒辛苦以戰鬭乎前日西邊之吏如髙化軍齊宗舉兩用兵而輙敗此其效也夫就使兵耐辛苦而能鬭戰𨿽耗農民爲之可也柰何有爲兵之虛名而其實驕惰無用之人也古之凡民長大壯健者皆在南畝農隙則教之以戰今乃大異一遇凶歳則州郡吏以尺度量民之長大而試其壯健者招之去爲禁兵其次不及尺度而稍怯弱者籍之以爲廂兵吏招人多者有賞而民方窮時爭投之故一經凶荒則所畱在南畝者惟老弱也而吏方曰不收爲兵則恐爲盜噫苟知一時之不爲盜而不知其終身驕惰而竊食也古之長大壯健者任耕而老弱者遊惰今之長大壯健者遊惰而老弱者畱耕也何相反之甚耶然民盡力乎南畝者或不免乎狗彘之食而一去爲僧兵則終身安佚而享豊腴則南畝之民不得不日減也故曰有誘民之獘者謂此也此其耗之一端也古者計口而受田家給而人足井田旣壞而兼並乃興今大率一戶之田及百頃者養客數十家其間用主牛而出己力者用已牛而事主田以分利者不過十餘戶其餘皆出產租而僑居者曰浮客而有畬田夫此數十家者素非冨而畜積之家也其春秋神社婚姻死塟之具又不幸遇凶荒與公家之事當其乏時嘗舉債於主人而後償之息不兩倍則三倍及其成也出種與稅而後分之償三倍之息盡其所得或不能足其場功朝畢而暮乏食則又舉之故冬春舉食則指麥於夏而償麥償盡矣夏秋則指禾於冬而償也似此數十家者嘗食三倍之物而一戶嘗盡取百頃之利也夫主百頃而出稅賦者一戶盡力而輸一戶者數十家也就令國家有寛徵薄賦之恩是徒蓋一家之幸而數十家者困苦常自若也故曰有兼並之獘者謂此也此亦耗之一端也民有幸而不役於人能有田而自耕者下自二頃至一頃皆以等書於籍而公役之多者爲大役少者爲小役至不勝則賤賣其田或逃而去故曰有力役之獘者謂此也此亦耗之一端也夫此三獘是其大端又有奇衺之民去爲浮巧之工與夫兼並商賈之人爲僣侈之費又有貪吏之誅求賦斂之無名其獘不可以盡舉也旣不勸之使勤又爲眾獘以耗之大抵天下中民之士冨與貴者化粗糲爲精善是一人常食五人之食也爲兵者養父母妻子而計其饋運之費是一兵常食五農之食也爲僧者養子弟而自丰食是一僧常食五農之食也貧民舉倍息而食者是一人常食二人三人之食也天下幾何其不乏也何謂不量民力以爲節方今量國用而取之民未嘗量民力而制國用也古者冡宰制國用量入以爲出一嵗之物三分之一以給公上一以給民食一以備凶荒今不先制乎國用而一切臨民而取之故有支移之賦有和糴之粟有入中之粟有和買之絹有雜料之物茶鹽山澤之利有有徵制而不足則有司屢變其法以爭毫末之利用心益勞而益不足者何也制不先定而取之無量也何謂不量天力之所任此不知水旱之謂也夫陰陽在天地間騰降而相推不能無愆伏如人身之有血气不能無疾病也故善醫者不能使人無疾病療之而已善爲政者不能使嵗無凶荒備之而已堯湯大聖不能使無水旱而能備之者也古者丰年補救之術三年耕必畱一年之蓄是凡三歳期一嵗以必災也此古之善知天者也今有司之調度用足一嵗而已是期天歳歳不水旱也故曰不量天力之所任是以前二三嵗連遭旱蝗而公私乏食是期天之無水旱卒而遇之無備故也夫井田什一之法不可復用於今爲計者莫若就民而爲之制要在下者盡力而無耗獘上者量民而用有節則民與國庻幾乎俱富矣今士大夫方共修太平之基頗推務本以興農故輙原其而列之以俟興利除害者采於有司也

宋文選卷一

欽定四庫全書

宋文選卷二

歐陽永叔文

上皇帝封事書

月日臣修謹昧死再拜上書於皇帝陛下臣近準詔書許以封章言事臣學識愚淺不能廣引深逺以明治亂之原謹采當今急務條爲三獘五事以應詔書所求伏惟陛下裁擇臣聞自古王者之治天下𨿽有憂勤之心而不知致理之要則心愈勞而事愈乖𨿽有納諫之明而無力行之果斷則言愈多而聽愈惑故爲人君者以細務而責人專大事而獨斷此致理之要術也納一言而可用𨿽眾議不得以沮之此力行之果斷也知此二者天下無難致理矣臣伏見國家大兵一動天下騷然陛下思社稷之安危念兵民之困獘四五年來憂勤可謂至矣然而兵日益老賊日益彊並九州之力平一西戎小者尙無一人敢前今又北方大者違盟妄作其將何以禦之從來所患者西北今西北叛矣所惡者盜賊今盜賊起矣所憂者水旱今水旱作矣所仰者民力今民力困矣所急者財用今財用乏矣陛下之心日憂於一日天下之勢歳危於一嵗臣所謂用心𨿽勞而不知致理之要也近年朝廷𨿽廣言路獻計之士不下數千然而事緒轉多枝梧不暇從前所采眾議紛紛至於臨事誰策可用此臣所謂聽言𨿽多不如力行之果斷也臣伏思聖心所甚憂而當今所最闕者不過曰無兵也無將也無財也無禦戎之策也無可任用之臣也此五者陛下憂其未有而臣謂今皆有之然陛下未得而用之者陛下未思其術也國家創業之初四方割據中國地狹兵民不多然尙能南取荊楚西平蜀國東下並潞北窺幽燕當是時所用兵財將吏其數幾何蓋善用之故不覺其少也豈如今日承百年祖宗之業盡有天下之富彊人眾物盛十倍於昔故臣敢曰有兵有將有財用有禦戎之策有可用任之臣然陛下皆不得而用者何哉由朝廷有三大獘故也何謂三大獘一曰不愼號令二曰不明賞罰三曰不責功實此獘因循於上則萬事弛慢廢壞於下臣聞號令者天子之威也賞罰者天子之權也若號令煩而不信賞罰行而不當則天下不服故又須責臣下以功實然後號令不虛出而賞罰不濫行是以愼號令明賞罰責功實此三者帝王之奇術也自古人君英雄如漢武帝聰明如唐太宗皆能知此三術而自執威權之柄故二帝所求無不得所欲皆如意漢武帝好用兵則誅滅四夷收功萬里以快其心欲求將則衛霍之材供其指使欲得賢士則有公孫董汲之徒以稱其意唐太宗好用兵則誅突厥破遼東威加四海以逞其志欲求將則有李靖李勣之儔入其駕馭欲得賢士則有王魏房杜之輩奉其左右此二帝凡有所爲後世莫及可謂所求無不得所欲皆如意無他術也惟能自執威權之柄耳伏惟陛下以聖明之資超越二帝又盡有唐漢之天下然而欲禦邊則常患無兵欲破賊則常患無將欲贍軍冨國則常患無財欲威服四夷則常患無策欲任使賢才則常患無人是所求皆不如意其故無他由不用威權之術也自古帝王或爲彊臣所制或爲小人所惑權柄不出於已方今外無彊臣之患又無小人獨任之惑內外臣庶尊陛下如天愛陛下如父傾耳延首願聽陛下所爲何憚而久不爲哉若一日赫然奮威權以臨之可使萬事皆辦何患五者之無柰何爲三獘之因循而一事之不集臣請言三獘夫言多變則俗不信令頻攺則下難從今出令之初不加詳審行之未久尋又更張以不信之言行難從之令故每有處置之事天下知朝廷未是一定之命則官吏咸相謂曰且未可行不久必須更攺或曰備禮行下略與應破指揮旦夕之間果然又變至於官吏更易道路疲於迎送文牒縱橫上下莫能遵稟官吏軍民或聞而嘆息或聞而竊笑嘆息者有憂天下之心竊笑者有輕朝廷之意號令如此欲感天下其可得乎此不愼號令之獘一也古今用人之術不過賞罰而已然賞及無功則恩不足勸罰失有罪則威無所懼𨿽有人不可用也臣嘗聞之太宗皇帝時王全斌等破蜀歸功不細矣犯法一貶十年不問蓋是時方伐江南故黜全斌與諸將立法及江南已下乃復其官太宗神武英斷所以能平天下者賞罰分明皆如此也自闗西用兵四五年矣賞罸之際是非莫分大將以無功而依舊居官軍中見無功者不妨居好官則諸將誰肯立功矣偏裨柔懦逗畱者皆當斬罪或暫貶而尋遷或不貶而依舊軍中見有罪者不誅則諸將誰肯用命矣是謂賞不足勸罸無所懼賞罰如此而欲用人其可得乎此不明賞罰之獘二也自兵動以來處置之事不少然多有名無實請略舉其一二則其他可知數年以來防兵不絕諸路之民半爲兵矣其間老弱病患短小怯懦者不可勝數其額空多所用者少此有防兵之虛名而無得兵之實效也新集之兵所在教習追呼上下民不安居主教者非將領之才所教者無旗鼔之法往來州縣怨嘆嗷嗷旣多是老弱怯懦之人又無訓齊精練之術此有教兵之虛名無訓兵之實效也諸州所造噐械數不少矣工作之際已勞民力輦運般送又苦道路然而鉄刃不鋼筋膠不固長短大小多不中度蓋造作之所但務充數而速了不計所用之不堪經歷官司又無檢責此有噐械之虛名而無噐械之實用也以無實之法教小怯之兵執鈍折不堪之器械百戰百敗理在不疑臨事而悟何可及乎故事無大小悉皆鹵莽此不責功實之獘三也臣故曰三獘因循於上則萬事弛慢廢壞於下四方事不可盡言臣請略言其大者五事其一曰兵臣聞攻人以謀不以力用兵鬭智不鬭多前代用兵之人多者常敗少者常勝漢王尋等以百萬之師遇光武九千人而敗是多者敗而少者勝也苻堅以百萬之眾遇謝二三萬人而敗是多者敗而少者勝也曹操以三十萬靑州兵敗於呂布退而歸許復以二萬人破袁紹兵四十萬人是用兵多則敗而少者勝之明驗也況於荒逺尢難以力爭只可以計取李靖破突厥於定襄只用兵三千人其後破頡利於陰山亦不過萬人其他以三五千人立功塞外者不可悉數蓋兵不在多能用計耳故善用兵者以少而爲多不善用兵者𨿽多而爲少臣謂方今添兵則耗國減兵則破敵今沿邊之兵不下七八十萬可謂多矣然訓練不精又有老弱虛數十人不當一人是七八十萬之兵不得七八十萬人之用加之軍無統制分散支離分多爲寡兵法所忌此所謂不善用兵者𨿽多愈少故常戰而常敗也願陛下赫然奮威飭勵諸將精加訓練去其老弱七八十萬中可得四五十萬人古人用兵一以當百今旣未能但得以一當十則五十萬數可當五百萬兵之用此所謂善用兵者以少而爲多古人所以少而勝多者以此也今不思實效但務添多耗國耗民遷延日月賊𨿽不至天下已困矣此一事也其二曰將臣又聞古語曰將相無種故或出於士或出於卒伍或出於奴僕或出於盜賊惟能不次而用之乃爲名將耳今國家求將之意𨿽切選將之路太狹今詔近臣舉將而限以資品則英豪在下位者不可得矣試將材者限以弓馬一夫之勇則智略萬夫之敵皆遺之矣山林奇傑之士召而至者以其貧賤而薄之不過與一主簿借職使之怏怏而去則古之屠釣飯牛之傑皆激怒而失之矣以至無人可用則寧用癃鐘跛躃庸懦暗劣之人皆委之要地授以兵柄天下三尺童子皆爲朝廷危之前日澶州之卒幾爲國家生事此可見也議者不知取將之無術但云當今之無將臣願陛下革去舊獘奮然精求英豪之士不須限以下位知略之人不必試以弓馬山林之傑不必薄其貧賤惟陛下以非常之禮待人臣人臣亦將以非常之效爲報又何患於無將哉此二事也其三曰財用臣又聞善治病者則醫其受病之處善救獘者必塞其起獘之原今天下財用困乏其獘安在起於兵興而費大也昔漢武帝好弄兵用盡累世之財當時耀兵單於臺不過十萬人尙能困其國力況今日七八十萬連四五年而不觧所以罄天地之所生竭萬民之膏血而用不足也今𨿽有知者物不能增而計無所出矣惟有減冗卒之虛費練精兵而速戰功成兵罷自足用矣今兵有可減之理而無人敢當其事賊有速擊之便而無人敢奮其勇後時敗事徒耗國而耗民惟陛下以威權督責之乃有期耳此三事也其四曰禦敵之策臣又聞兵法曰上兵伐謀其次伐交北敵與朝廷通好近四十年不敢妄動今一旦發其狂謀者其意何在蓋見中國頻爲元昊所敗故敢啟其貪心伺隙而動耳今督厲諸將選兵秣馬疾入西界但能痛敗昊賊一陣則吾軍威大振而敵計沮矣此所謂上兵伐謀者也今論事者皆知北敵與西賊通謀欲並二國之力窺我河北陜西若使二敵並冦則難以力支今若我能先擊敗其一國則敵勢減半不能獨舉此兵法所謂伐交者也元昊地狹賊兵不多向來攻我傳聞契丹常有助兵今若北人自有防集之謀而元昊驟然被擊必求助於契丹契丹分兵助昊則可牽其南冦之力若不助昊則二國有隙自相疑貳此亦伐交之策也假令二國克期分路來冦我能先期大舉則元昊蒼皇自救不暇豈能與契丹相爲表裏是破其素定之約乖其尅日之期此兵法所謂親而離之亦伐交之防也昊賊叛逆以來幸而屢勝長有輕視諸將之心今又見朝廷北憂契丹方經營於河朔必謂我師不能西出今乘其驕怠正是疾驅急擊之時此兵法所謂出其不意者取勝之上策也前年西將有請出攻者當時賊气方盛我兵未練朝廷尙許其出師況今元昊有可攻之勢此不可失之時彼方幸吾憂河北而不虞我能西徵出其不意此可攻之勢也自四路分帥今已半年訓練恩信兵已可用故近日屢奏小捷是我師漸振賊气漸衂此可攻之勢也苟失此時而使二敵先來則吾無策矣臣願陛下不以臣言爲狂宻詔四路之帥恊議而行之此四事也其五曰可任之臣臣又聞語曰十室之邑必有忠信況今文武常選之官盈於朝廷徧於天下其間非無材智之人陛下總治萬幾之大旣不暇盡識其人故不能躬自進賢而退不肖執政大臣動循舊例又不敢進賢而退不肖審官吏部三班之職但掌文簿差除而已又不敢越次進賢而退不肖是上自天子下至有司無一人得進賢而退不肖者所以賢愚混雜僥幸相容三載一遷更無旌別平居無事常患太多而差除不行一旦臨事要人常曰無人使用自古任人之法無如今日之謬也今議者或謂以舉主轉官爲進賢犯罪卽黜爲退不肖此不知其獘之深也大凡善惡之人各以類聚故好贜污者各舉貪濁之人好財利者各舉誅求之人性庸懦者各舉不才之人守亷節者乃舉公幹之人朝廷不問是非但見舉主數足便與遷官則公幹者進矣貪濁者亦進誅求者亦進矣不才者亦進矣混淆如此便可爲進賢之法乎方今出責官吏豈有澄淸糾舉之法哉惟犯賍之人因民論訴者乃能出之耳夫能舞弄文法而求財賄者亦彊黠之吏政事必由己出故𨿽誅剝豪民尙或不及貧弱至於不才之人不能主事眾胥羣吏共爲姦欺則民無貧富一時受獘以此而言則贜吏與不才之人爲害等耳今贜吏因自敗者乃加黜責十不去其一二至於不才之人上下共知而不問寛緩容姦其獘如此便可爲退不肖之法乎賢不肖旣無別則冝乎設官𨿽多而無人可用也臣願陛下明賞罰責功實則材皆列於陛下之前矣臣故曰五者皆有然陛下不得而用者爲有獘故也三獘五事臣旣已詳言之矣惟陛下擇之天下之務不過此也方今天文變於上地理逆於下人心怨乎內四夷攻於外事勢如此殆非遲疑寛緩之時惟陛下防意狂直甘俟誅夷臣昧死再拜

上範司諫書

月日具官謹齋沐拜書司諫學士執事前月中得進奏吏報云自陳州召至闕拜司諫卽欲爲一書以賀多事怱卒未能也司諫七品官爾於執事得之不爲喜而獨區區欲一賀者誠以諫官者天下之得失一時之公議系焉今世之官自九卿百執事外至一郡縣吏非無貴官大職可以行其道也然縣越其封郡逾其境𨿽賢守長不得行以其有守也吏部之官不得理兵部鴻臚之卿不得理光祿以其有司也若天下之得失生民之利害社稷之大計惟所見聞而不系職司者獨宰相可行之諫官可言之爾故士之學古懷道者仕於時不得爲宰相必爲諫官諫官𨿽卑與宰相等天子曰不可宰相曰可天子曰然宰相曰不然坐乎廟堂之上與天子相可否者宰相也天子曰是諫官曰非天子曰可行諫官曰必不可行立於殿陛之前與天子爭是非者諫官也宰相尊行其道諫官卑行其言言行道亦行也九卿百司郡縣之吏守一職者任一職之責宰相諌官系天下之事亦任天下之責然宰相九卿而下失職者受責於有司諫官之失職也取譏於君子有司之法行乎一時君子之譏著之簡冊而昭明垂之百世而不冺甚可懼也夫七品之官任天下之責懼百世之譏豈不重耶非才且賢者不能爲也近執事始被召於陳州洛之士大夫相與語曰我識範君知其才也其來不爲禦史必爲諫官及命下果然則又相與語曰我識範君知其賢也他日聞有立天子陛下直辭正色靣諍庭論者非他人必範君也拜命以來翹首企足竚乎有聞而卒未也竊惑之豈洛之士大夫能料於前而不能料於後也將執事有待而爲也昔韓退之作諍臣論以譏陽城不能極諫卒以諫顯人皆謂城之不諫蓋亦有待而然退之不識其意而妄譏修獨以爲不然當退之作論時城爲諫議大夫已五年後又二年始廷論陸贄及沮裴延齡作相欲裂其麻才兩事耳當徳宗時可謂多事矣授受失宜叛將彊臣羅列天下又多猜忌進任小人於此之時豈無一事可言而須七年耶當時之事豈無急於沮延齡論陸贄兩事耶謂宜朝拜官而夕奏防也幸而城爲諫官七年適遇延齡陸贄事一諫而罷以塞其責向使止五年六年而遂遷司業是終無一言而去也何所取哉今之居官者率三嵗而一遷或一二歳甚者半嵗而一遷此又非可以待乎七年也今天子躬親庶政化理淸明𨿽爲無事然自千里詔執事而拜是官者豈不欲聞正議而樂讜言乎然今未聞有所言說使天下知朝廷有正士而彰吾君有納諫之明也夫布衣韋帯之士窮居艸莽坐誦詩書常恨不見用及用也又曰彼非我職不敢言或曰我位猶卑不得言得言矣又曰我有待是終無一人言也可不惜哉伏惟執事思天子所以見用之意懼君子百世之譏一陳昌言以塞重望且解洛士大夫之惑則幸甚幸甚

與張秀才第一書

修頓首致書秀才足下前日辱以詩賦雜文啟事爲贄披讀三四不能輙休足下家籍河中爲鄕進士精學厲行嘗已選於裏升於府而試於有司矣誠可謂彼邦之秀者歟然士之居也遊必有友學必有師其鄕必有先生長者府縣必有賢守長佐吏彼能爲足下稱才而述美者宜不少矣今乃越數百里犯風霜幹大國望官府下首於閽謁者以道姓名趨走拜伏於人之階廡間何其勤勞乎豈由心負其所有而思以一發之耶將頋視其鄕之狹陋不足自廣而爲夫大國多賢士君子可以奮揚而光逺之耶則足下之來也其志豈近而求豈小耶得非磨光濯色計之熟卜之吉而後勇決以來耶今市之門旦而啟商者趨焉賈者坐焉持寶而欲價者之焉賫金而求寶者亦之焉閒民無資攘臂以遊者亦之焉洛陽天下之大市也來而欲價者有矣坐而爲之輕重者有矣予居其間其官位學行無動人也是非可否不足取信也其亦無資而攘臂以遊者也今足下之來試其價旣就於可以輕重者矣而反以及予夫以無資者當求價之責𨿽知貪於所得而不知有以爲價也故辱賜以來且慙且喜旣不能塞所求以報厚意姑道此以爲謝

答李詡書

修白前辱示書及性詮三篇見吾子好學善辧而文能盡其意之詳今世之言性者多矣有所不及也故思與吾子卒其說修患世之學者多言性故常爲說曰夫性非學者之所急而聖人之所罕言也易六十四卦不言性其言者動靜得失吉凶之常理也春秋二百四十二年不言性其言者善惡是非之實錄也詩三百五篇不言性其言者政教興衰之美刺也書五十九篇不言性其言者堯舜三代之治亂也禮樂之書𨿽不完而雜出於諸儒之記然其大要治國修身之法也六經之所載皆人事之切於世者是以言之甚詳至於性也百不一二言之或因言而及焉非爲性而言也故𨿽言而不防予之所謂不言者非謂絕而無言蓋其言者鮮而又不主於性而言也論語所載七十二子之問於孔子者問孝問忠問仁義問禮樂問修身問爲政問朋友問鬼神者有矣未嘗有問性者孔子之吿其弟子者凡數千言其及於性者一言而已予故曰非學者之所急而聖人之罕言也書曰習與性成語曰性相近習相逺者戒人愼所習而言也中庸曰天命之謂性率性之謂道者明性無常必有以率之也樂記亦曰感物而動性之欲也明物之感人無不至也然終不言性果善果惡但戒人愼所習與所感而勤其所以率之者爾予故曰因言以及之而不究也修少好學知學之難凡所謂六經之所載七十二子之所問者學之終身有不能達者矣於其所達行之終身有不能至者矣以予之汲汲於此而不暇乎其他因以知七十二子亦以是汲汲而不暇也又以知聖人所以教人垂世亦皇皇而不暇也今之學者於古聖賢所皇皇汲汲者學之行之或未至其一二而好爲性說以窮聖賢之所罕言而不防者執後儒之偏說事無用之空言此予之所不暇也或有問曰性果不足學乎子曰性者與身俱生而人之所皆有也爲君子者修身治人而已性之善惡不必防也使性果善耶身不可以不修人不可以不治使性果惡耶身不可以不修人不可以不治不修其身𨿽君子而爲小人書曰惟聖罔念作狂是也能修其身𨿽小人而爲君子書曰惟狂克念作聖是也治道備人斯爲善矣書曰黎民於變時雍是也治道失人斯爲惡矣書曰殷頑民又曰舊染污俗是也故爲君子者以修身治人爲急而不窮性以爲言夫七十二子之不問六經之不主言或𨿽言而不防豈略之哉蓋有意也或又問曰然則三子言性過歟曰不過也其不同何也曰始異而終同也使孟子曰人性善矣遂怠而不教則是過也使荀子曰人性惡矣遂棄而不教則是過也使揚子曰人性混矣遂肆而不教則是過也然三子者或身奔走諸侯以行其道或著書累千萬言以告於後世未嘗不區區以仁義禮樂爲急蓋其意以爲善者一日不教則失而入於惡惡者勤而教之則可使至於善混者驅而率之則可使去惡而就善也其說與書之習與性成語之性近習逺中庸之有以率之樂記之愼物所感皆合夫三子者推其言則殊察其用心則一故予以爲推其言不過始異而終同也凡論三子者以予言而一之則嘵嘵者可以息也予之所說如此吾子其擇焉

送方希則序

蒙莊以紳笏爲柴柵班伯以聲名爲韁鎖夫軒裳輝華人之所甚欲彼豈惡之耶蓋將有激云爾是以君子輕去就隨捲舒富貴不可誘故其气浩然勇過乎賁育毀譽不以屑其量恬然不見於喜慍能及是者達人之節而大方之家乎希則茂才入官三舉進士不利命乖數奇時不見用冝且夷然拂衣師心自往推否泰以消息輕寄物之去來淵乎其大雅之君子而幾類於昔賢者乎余自來上都寓謁捨化衣京塵穿履金門者再見春矣防天子方向儒學招徠俊良開賢科命鄕舉而四方之傑賫貢函詣公車者十百千數余𨿽後進晚出而掎裳摩趺攘臂以遊其間交者固已多矣晚方得君傾蓋道途一笑相樂形忘乎外心照乎內𨿽濠梁之遊不若是也未幾君召試中防以枉於有司奪席見罷縉紳議者咸傷寃之君方澹乎衝襟競於使人不能窺也後數日賫裝具舟泛然東下以余辱交者索言以爲贈夫恢識宇以見乎逺窮倚伏以至於命此非可爲淺見寡聞者道也希則達人爾可一言之昔公孫常退歸鄕人再推射防遂苐一更生書數十上每聞報罷而終爲漢名臣以希則之資材識業而沈冥郁堙者豈非天將張之而固翕之耶不然何邅回而若此也夫良工晚成者噐之大後發先至者驥之良異日垂光虹蜺濯髮云漢使諸儒後生企仰而不暇此固希則禇囊中所畜爾豈假予詳言之哉觴行酒半坐者皆欲去操觚率然詞不逮意同年景山欽之識之亦賦詩以爲別則祖離道舊之情偹之矣此不復云

送梅聖兪歸洛序

至寶潛乎山川之幽而能先羣物以貴於世者負其有異而已故珠潛乎泥玉潛乎璞不與夫蜃蛤瑉石混而棄者其先膺美澤之气輝然特見於外也士固有潛乎卑位而與夫庸庸之流俯仰上下然卒不混者其文章才美之光气亦有輝然而特見者也然求珠者必之乎海求玉者必之乎藍田求賢士者必之乎通都大邑據其防就其名而擇其精焉耳洛陽天子之西都距京師不數驛搢紳仕宦雜然而處其亦珠玉之淵海歟予方據是而擇之獨得於梅君聖兪其所謂輝然特見而精者耶聖兪志髙而行潔气秀而色和嶄然獨出於眾人中初爲河南主簿以親嫌移佐河陽常喜與洛之士遊故因吏事而至於此余嘗與之徜徉於嵩洛之下每得絕崕倒壑深林古宇則必相與吟哦其間始而歡然以相得終則暢然覺乎燻烝浸漬之爲益也故久而不厭旣而以吏事訖言歸余且惜其去又悲夫潛乎下邑混於庸庸然所謂能先羣物而貴於世者特其異而已則光气之輝然者豈能掩之哉

送廖倚歸衡山序

元气之融結爲山川山川之秀麗稱衡湘其蒸爲云霓其生爲杞梓人居其間得之爲俊傑秀才生於衡山之陽而秀麗之精英者得之尢多故其文則云霓其材則杞梓始以鄕進士舉於有司不中遂遊公卿間所至無不虛館設席爭以禮下之今永興太原公雅識沈正噐君尢深初其鎭秦州也請君與俱行遂趨函闗以覽秦都則西方士君子得以承望乎風采矣凡居秦幾歳而東將過京師以歸予嘗以上計吏客都中識君於交逵辱之以友益當君之西也獲餞於國門及夫斯來又相見於洛道語故舊數日乃行夫山川固能產異物而不能畜之者誠有利其用者耳今君之行也余疑夫不能久蓄於衡山之阿也

送徐無黨南歸序

艸木鳥獸之爲物眾人之爲人其爲生𨿽異而爲死則同一歸於腐壊澌盡冺防而已而眾人之中有聖賢者固亦生且死於其間而獨異於艸木鳥獸眾人者𨿽死而不朽愈逺而彌存也其所以爲聖賢者修之於身施之於事見之於言是三者所以能不朽而存也修於身者無所不獲施於事者冇得有不得焉其見於言者則又有能有不能也施於事矣不見於言可也自詩書史記所傳其人豈必皆能言之士哉修於身矣而不施於事不見於言亦可也孔子弟子有能政事者矣有能言語者矣若顏淵者在陋巷曲肱饑臥而已其羣居則黙然終日如愚人然自當時羣弟子皆推尊之以爲不敢望而及而後世更百千歳亦未有能及之者其不朽而存者固不待施於事況於言乎予讀班固藝文志唐四庫書目見其所列自三代秦漢以來著書之士多者至百餘篇少者猶三四十篇其人不可勝數而散亡磨防百不一二存焉予竊悲其人文章麗矣言語工矣無異艸木榮華之飄風鳥獸好音之過耳也方其用心與力之勞亦何異眾人之汲汲營營而忽焉以死者𨿽有遲有速而卒與三者同歸於冺防夫言之不可恃也蓋如此今之學者莫不慕古聖賢之不朽而勤一世以盡心於文字間者皆可悲也東陽徐生少從予學爲文章稍稍見稱於人旣去而與羣士試於禮部得髙第由是知名其文辭日進如水湧而山岀予欲摧其盛气而勉其思也故於其歸告以是言然予固亦喜爲文辭者亦因以自警焉

送王陶序

六經皆載聖人之道而易著聖人之用吉凶得失動靜進退易之事也其所以爲之用者剛與柔也乾健坤順剛柔之大用也至於八卦之變六爻之錯剛與柔疊居其位而吉亨利無咎凶厲悔吝之象生焉蓋剛爲陽爲徳爲君子柔爲陰爲險爲小人自幹之初九爲姤而上至於剝其卦五皆陰剝陽之卦也小人之道長君子靜以退之時也自坤之初六爲復而上至於夬其卦五皆剛決柔之卦也小人之道消君子動以進而用事之時也夫剛之爲徳君子之常用也庇民利物功莫大焉其爲卦過泰之三而四爲大壯五爲夬壯者壯也夬者決也四陽𨿽盛而猶有二陰然陽眾而陰寡則可用壯以攻之故其卦爲壯五陽而一陰陰不足爲直可決之而已故其卦爲夬然則君子之用其剛也審其力視其時知陰險小人之必可去然後以壯而決之夫勇者可犯也彊者可詘也聖人於壯決之用必有戒焉故大壯之彖辭曰大壯利正其象辭曰君子非禮弗履夬之彖辭曰健而說決而和其象辭曰居徳則忌以明夫剛之不可獨任也故復始而亨臨浸而長泰交而大壯以眾攻其寡夬乘其衰而決之夫君子之用其剛也有漸而不失其時又不獨任必以正以禮以說以和而濟之則功可成此君子動以進而用事之方也太原王陶字樂道好剛之士也常嫉世陰險之小人多居京師不妄與人遊力學好古以自信自守今其初仕於易得君子動以進之象故予爲剛說以贈之大壯之初九曰壯於趾徵凶夬之初九亦曰壯於趾往不勝爲咎以此見聖人之戒用剛也不獨於其彖象而又常深戒於其初嗚呼世之君子少而小人多君之力學好剛以蓄其志未始施之於事也今其往尢冝愼乎其初

章望之字序

校書郎章君嘗以其名望之來請字曰願有所教使得以勉焉而自朂者予爲之字曰表民而告之曰古之君子所以異乎眾人者言出而爲民信事行而爲世法其動作容貌皆可以表於民也故紘綖冕弁以爲首容佩玉玦環以爲行容衣裳黼黻以爲身容手有手容足有足容揖讓登降獻酬俯仰莫不有容又見其寛柔溫厚剛嚴果毅之色以爲仁義之容服其服載其車立乎朝廷而正君臣出入宗廟而臨大事儼然人皆望而畏之曰此吾民之所尊也非民之知尊君子而君子者能自修而尊者也然而行不充於內徳不偹於人𨿽盛其服文其容民不尊也名山大川一方之望也山川之嶽瀆天下之望也故君子之賢於一鄕者一鄕之望也賢於一國者一國之望也名烈著於天下者天下之望也功徳被於後世者萬世之望也孝慈友悌達於一鄕古所謂鄕先生者一鄕之望也春秋之賢大夫若隨之季梁鄭之子產者一國之望也位於中而姦臣賊子不敢竊發於外若漢之大將軍出入將相朝廷以爲輕重天下系其安危如唐之裴丞相者天下之望也其人已沒其事已久聞其名想其人若不可及者防龍稷契是也其功可以及百世其道可以師百王𨿽有賢聖莫敢過之者周孔是也此萬世之望而皆所以爲民之表也傳曰在其賢者識其大者逺者章君儒其衣冠气剛色仁好學而有志其絜然修乎其外而輝然充乎其內以發乎文辭則又辧博放肆而無涯是數者皆可以自擇而勉焉者也是固能識夫逺大者矣𨿽予何以朂焉第因其志廣其說以塞請

梅氏詩集序

予聞世謂詩人少達而多窮夫豈然哉蓋世所傳詩者多出於古窮人之辭也凡士之蘊其所有而不得施於世者多喜自放於山巓水涯之間見虫魚艸木風雲鳥獸之狀類往往探其奇怪內有憂思感憤之欝積其興於怨刺以道覊臣寡婦之所嘆而冩人情之難言蓋愈窮則愈工然則非詩之能窮人殆窮者而後工也予友梅聖兪少以防補爲吏累舉進士輙抑於有司困於州縣凡十餘年年今五十猶從辟書爲人之佐鬰其所蓄不得奮見於事業其家宛陵幼習於詩自爲童子出語已驚人長學乎六經仁義之說其爲文章簡古純粹不求苟說於世世之人徒知其詩而已然時無賢愚語詩者必求之聖兪聖兪亦自以其不得志者樂於詩而發之故其平生所作於詩尢多世旣知之矣而未有薦於上者昔王文康公嘗見而嘆曰二百年無此作矣𨿽知之深亦不果薦也若使其幸得用於朝廷作爲雅頌以歌詠大宋之功徳薦之淸廟而追商周魯頌之作者豈不偉歟柰何使其老不得志而爲窮者之詩乃徒發於虫魚物類覊愁感嘆之言世徒喜其工不知其窮之久而將老也可不惜哉聖兪詩旣多不自收拾其妻之兄子謝景初懼其多而易失也取其自洛陽至於吳興已來所作次爲十卷予嘗嗜聖兪詩而患不能盡得之遽喜謝氏之能類次也輙序而藏之其後十五年聖兪以疾卒於京師余旣哭而銘之因索於其家得其遺槁千餘篇並舊所蔵掇其尢者六百七十七篇爲十五卷嗚呼吾於聖兪詩論之詳矣故不復云廬陵歐陽修序

傳易圖序

孟子曰盡信書不如無書夫孟子好學者豈獨忽於書哉蓋其自傷不得親見聖人之作而傳者失其眞莫可考正而云也然豈獨書之如此余讀經解至其引易曰差若毫釐謬以千里之說又讀今周易有何謂子曰者至其系辭則又曰聖人設卦系辭焉欲考其眞而莫可得然後知孟子之嘆蓋有激云爾說者言當秦焚書時易以卜筮得獨不焚其後漢興他書𨿽出皆多殘闕而易經以故獨完然如經解所引考於今易亡之豈今易亦有亡者耶是亦不得爲完書也昔孔子門人追記其言作論語書其首必以子曰者所以別夫子與弟子之言又其言非一事其事非一時文聮屬而言難次第故每更一事必以子曰以起之若文言者夫子自作不應自稱子曰又其作於一時文有次第何假子曰以發之乃知今周易所載非孔子文言之全篇也蓋漢之易師擇取其文以解卦體至其有所不取則文斷而不屬故以子曰起之也其先言何謂而後言子曰者乃講師自爲答問之言耳取卦體以爲答也亦如公羊糓梁傳春秋先言何曷而後導其師之所傳以爲傳也今上系凡有子曰者亦皆講師之說也然則今易皆出於講師臨時之說也幸而講師所引者得載於篇不幸其不及引者其亡豈不多耶嗚呼歷弟子之相傳經講師之去取不徒存者不完而其僞謬之失其可防耶夫系者有所系之謂也故曰系辭焉以斷其吉凶是故謂之爻言其爲辭各聮屬其一爻者也是則孔子專指爻辭爲系辭而今乃以孔子贊易之文爲上下系辭者何其謬也卦爻之辭或以爲文王作或以爲周公作孔子言聖人設卦系辭焉是斥文王周公之作爲系辭必不復自名其所作又爲系辭也況其文乃防言易之大體雜論易之諸卦其辭非有所系不得謂之系辭也必然自漢諸儒已有此名不知從何而失之也漢去周最近不應有失然所爲系辭者得非不爲今之系辭乎易需之辭曰需於血出自穴艮之辭曰艮其限列其夤睽之辭曰見豕負塗載鬼一車是皆險怪奇絕非世常言無爲有訓故考證而學者出其臆見隨事爲觧果得聖人之防耶文言系辭有可考者其證如此而其非世常言無可考者又可知矣今徒從夫臆出之說果可盡信之耶此孟子所嘆其不如亡者也易之傳注比他經爲尢多然止於王弼其後𨿽有述者不必皆其授受但其傳之而已大抵易至漢分爲三有田何之易焦贑之易費直之易田何之易傳自孔子有上下二篇又有彖象系辭文言說卦等自爲十篇而有章句凡學有章句者皆祖之田氏焦贑之易無所傳授自得乎隠者之學專於陰陽占察之術凡學陰陽占察者皆祖之焦氏費直之易亦無所授又無章句惟以彖象文言等十篇解上下經凡以彖象文言等參入卦中者皆祖之費氏田焦之學廢於漢末費氏獨興逓傳至鄭康成而王弼所注或用康成之說是弼卽鄭本而爲注今行世者惟有王弼易其源出於費氏也孔子之古經亡矣

詩譜後序

歐陽子曰昔者聖人已沒六經之道幾熄於戰國而焚棄於秦自漢以來收拾亡逸發明遺義而正其訛謬得以粗備傳於今者豈一人之力哉後之學者因迹前世之所傳而較其得失或有之矣若使徒抱焚餘殘脫之經倀倀於去聖千百年後不見先儒中間之說而欲特立一家之學者果有能哉吾未之信也然則先儒之論苟非詳其終始而抵牾質於聖人而悖理害經之甚有不得已而後攺易者何必徒爲異論以相訾也毛鄭於詩其學亦已博矣予嘗依其箋傳考之於經而證以序譜惜其不合者頗多蓋詩述商周自生民鳥上陳稷契下訖陳靈公千五六百嵗之間旁及列國君臣世次國地山川封域圖牒鳥獸艸木魚虫之名與其風俗善惡方言訓詁盛衰治亂美刺之由無所不載然則孰能無失於其間哉予疑毛鄭之失旣多然不敢輕爲攺易者意其爲說不止於箋傳而恨已不得盡見二家之書未能徧通其防夫不盡見其書而欲折其是非猶不盡人之辭而欲其斷訟之曲直其能果於自決乎其能使之必服乎世言鄭氏詩譜最詳求之久矣不可得𨿽崇文總目祕書所藏亦無之慶曆四年奉使河東至於絳州偶得焉其文有注而不見名氏然首尾殘闕自周公致太平已上皆正之其國譜旁行尢易爲訛舛悉皆顚倒錯亂不可復考凡詩雅頌兼列商魯其正變之風十有四國而其次比莫詳其義惟封國變風之先後不可以不知周召王豳同出於周並於衛檜魏無世家其可考者陳齊魏晉曹鄭秦此封國之先後也豳齊衛檜陳唐秦鄭魏曹此變風之先後也周南召南衛王鄭齊豳秦魏唐陳曹此孔子未刪詩之前周太師樂歌之次第也周召衛王檜鄭齊魏唐秦陳曹豳此鄭氏詩譜次第也黜檜後陳此今詩次比也初予未見鄭譜嘗略考春秋史記本紀世家年表而合以毛鄭之說爲詩圖十四篇今因取以補鄭譜之亡者足以見二家所說世次先後甚備因據而求其得失較然矣而仍存其圖庶幾以見予於鄭氏之學盡心焉耳夫盡其說而有所不通然後得以論正予豈好爲異論者哉凡補其譜十有五補其文字二百七增損塗乙攺正者三百八十三而鄭氏之譜復完矣【譜序自周公致太平已上皆亡其文予取孔頴達正義所載之文補足因爲之注自周公已下卽用舊注云】

韻總序

倕工於爲弓而不能射羿與逢防天下之善射者也奚仲工於爲車而不能禦王良造父天下之善禦者也此荀卿子所謂藝之至者不兩能信哉儒者學乎聖人聖人之道直以簡然至其曲而暢之以通天下之理以防陰陽天地人鬼事物之變化君臣父子吉凶生死凡人之大倫則六經不能盡其說而七十子與孟軻荀揚之徒各極其辧而莫能殫焉夫以孔子之好學而其所道者自堯舜而後則詳之其前蓋略而弗道其亦有所不暇者歟儒之學者信哉逺且大而用功多則其有所不暇者冝也文字之爲學儒者之所用也其爲精也有聲形曲直毫釐之別音響淸濁相生之類五方言語風俗之殊故儒者莫暇精之其有精者則往往不能乎其他是以學者莫肯捨其所事而盡心乎此所謂不兩能者也必待乎用心專者而或能之然後儒者有以取焉洛僧鑑聿爲韻總五篇推子母輕重之法以定四聲考求前儒之失辧正五方之訛頋其用心之精可謂入於忽防若櫛之於發績之於絲𨿽細且多而條理不亂儒之學者莫能難也鑑聿通於易能知大演之數又學乎陰陽地理黃帝岐伯之書其尢盡心者韻總也世本儒家子少爲浮圖入武當山往來江漢之旁十餘年不妄與人交有不可其意𨿽王公大人亦莫肯頋聞士有一藝𨿽千里必求之介然有古獨行之節所謂用心專者也宜其學必至焉耳浮圖之書行於世者數百萬言其文字雜以夷夏讀者罕得其眞往往就而正焉鑑聿之書非獨有取於吾儒亦欲傳於其徒也

集古錄目序

物嘗聚於所好而常得於有力之彊有力而不好好之而無力𨿽近且易有不能致之象犀虎豹蠻夷山海殺人之獸然其齒角皮革可聚而有也玉出昆侖流沙萬里之外經十餘譯乃至乎中國珠出南海常生深淵采者腰絙而入水形色非人往往不出則下飽蛟魚金礦於山鑿深而穴逺篝火餱糧而後進其崖崩窟塞則遂塟於其中者率常數十百人其逺且難而又多死禍常如此然而金玉珠璣世常兼聚而有也凡物好之而有力則無不至也湯盤孔鼎岐陽之鼔岱山鄒嶧防稽之刻石與夫漢魏以來聖君賢士桓碑彛噐銘詩序記下至古文籕篆分諸家之字書皆三代以來至寶怪奇偉麗工妙可喜之物其去人不逺其取之無禍然而風霜兵火湮淪磨防散棄於山崖墟莾之間未嘗收拾者由世之好者少也幸而有好之者又其力或不足故僅得其一二而不能使其聚也夫力莫如好好莫如一予性顓而嗜古凡世人之所貪者皆無欲乎其間故得一其所好於斯好之已篤則力𨿽未足猶能致之故上自周穆王以來下更秦漢隋唐五代外至四海九州名山大澤窮崖絕谷荒林破冢神仙鬼物詭怪所傳莫不皆有以爲集古錄以謂傳寫失眞故因其石本軸而藏之有卷帙次第而無時世之先後蓋其取多而未已故隨其所得而錄之又以謂聚多而終必散乃撮其大要別爲目錄因並載夫可與史傳正其闕謬者以傳後學庶益於多聞或譏予曰物多則其勢難聚聚久而無不散何必區區於是哉予對曰足吾所好玩而老焉可也象犀金玉之聚其能果不散乎予固未能以此而易彼也廬陵歐陽修序

孫子後序

世所傳孫武十三篇多用曹公杜牧陳皥注號三家孫子余頃與撰四庫書目所見孫子注者尢多武之書書本於兵兵之術非一而以不窮爲奇冝其說者之多也凡人之用智有短長其施設各異故或膠其說於偏見然無出所謂三家者三家之注皥最後其說時時攻牧之短牧亦慨然最喜論兵欲試而不得者其學能道春秋戰國時事甚博而詳然前世言善用兵稱曹公曹公嘗與董呂諸袁角其力而勝之遂與吳蜀分漢而王傳言魏之諸將出兵千里每坐計勝敗授其成算諸將用之十不失一一有違者兵輙敗北故魏世用兵悉以新書從事其精於兵也如此牧謂曹公於注孫子尢略蓋惜其所得自爲一書是曹公悉得武之術也然武嘗以其書幹吳王闔閭闔閭用之西破楚北服齊晉而霸諸侯夫使武自用其書止於彊霸及曹公用之然亦終不能滅吳蜀豈武之術盡於此乎抑用之不極其能也後之學者徒見其書又各牽於已見是以注者𨿽多而少當也獨吾友聖兪不然嘗評武之書曰此戰國相傾之說也三代王者之師司馬九伐之法武不及也然亦愛其文略而意深其行師用兵料敵制勝亦皆有法其言甚有次序而注者汨之或失其意乃自爲注凡膠於偏見者皆抉去傳以己意而發之然後武之說不汨而明吾知此書當與三家並傳而後世取其說者往往於吾聖兪多焉聖兪爲人謹質溫恭衣冠進趨然儒者也後世之視其書者與太史公疑張子房爲壯夫何異

筠州學記

周衰先王之迹熄至漢六藝出因秦火之餘承千百家之後言道徳者矜髙逺而遺世用語政理者務卑近而非師古刑名法家之術則狃於暴詐惟知經者爲善美又爭爲章句訓詁之學以其私見妄穿鑿爲說故先王之道不明而學者靡然遊於所習當是時明先王之道者揚雄而已而雄之書世未知所好也然士之出於其時者皆勇於自立無苟簡之心其取與進退去就必度於禮義及其已衰而搢紳之徒抗志於彊暴之間至於廢錮殺戮而其操愈厲者相望於後先𨿽有不軌之臣猶低回沒世不敢遂其簒奪自此至於魏晉以來其風俗之獘人才之乏久矣以迄於今廼有特起於千載之外明先王之道以悟後之學者世𨿽不能皆知其意往往好之故習其說者論道徳之防而知應務之非近議政理之體而知法古之非迂不亂於百家不蔽於傳防其所知者若此此漢之士所不能及然能尊而守之者卽未必眾也故樂易淳朴之俗防而詭欺薄惡之習勝其於貧賤冨貴之地則養亷逺恥之意少而偸合苟得之行多此俗化之美所以未及於漢也夫所聞或淺而其義甚髙與所知有餘而其守不足者其故何哉由漢之士察舉於鄕閭故不得不篤於自修至於漸摩之久則果於義者非彊而能者也今之士選用於文章故不得不篤於所學至於循習之深則得於心者亦不自知其至也由是觀之則知上之所好下必有甚者焉豈非信哉今漢與今有教化開導之方庠序養成之流則士於學行豈有彼此之偏先後之過乎夫大學之道將欲誠意正心修身以治其國家天下而必本於先致其知者固善之端而人所難致也以今之士於人之所難致者旣幾矣則上之施化莫易於斯時頋吾之所向如何耳筠爲州在大江之上其地僻絕當慶曆之初詔天下立學而筠獨不應詔州之士以爲病至治平三年蓋二十有三年矣始告於知州事都官郎中董君儀董乃與通判鄭君相州之東南就亢爽之地築宮於其上齋祭之室講誦之堂休宿之廬至於庖廚庫廐各以立焉經始於春而落成於其八月之望旣而來學者常數十百人二君乃以書之京師請記於予予謂二君之於政可謂知所務矣使筠之士相與升降乎其中講先王之道文以致其知其賢者超然以自信而獨立其中材勉焉以待上之教化則是二君之作非獨使夫求者玩思於空言以干世取祿而已故爲之著予之所闡者以爲記而使歸刻焉

非非堂記

權衡之平物動則輕重差其於靜也錙銖不失水之鑑物動則不能有睹其於靜也毫髮可辧在乎人耳司聴目司視動則亂於聰明其於靜也聞見必審處身者不爲外物晃而動則其心靜心靜則智識明是是非非無所施而不中夫是是近乎謟非非近乎訕不幸而過寕訕無謟是者君子之常是之何加一以觀之未若非非之爲正也予居洛之明年旣新防事有文紀於壁末營其西偏作堂戶北向植叢竹辟戶於其南納日月之光設一幾一榻架書數百卷朝夕居其中以其靜也閉目澄心鑑今照古思慮無所不至焉故其堂非非爲名云

仁宗禦飛白記

治平四年夏五月予將赴亳假道於汝陰因得閱書於子履之室而云章爛然輝映日月爲之正冠肅容再拜而後敢仰視蓋仁宗皇帝之禦飛白也曰此寶文閣之所藏也胡爲於子之室乎子履曰曩者天子宴從臣於羣玉而賜以飛白余幸得與賜焉予窮於世久矣少不恱於時人流離竄斥十有餘年而得不老死江湖之上者蓋以遭時淸明天子向學樂育天下之材而不遺一介之賤使得與羣賢並遊於儒學之館而天下無事嵗時丰登民物安樂天子優遊淸閒不邇聲色方與羣臣從容於翰墨之娛而余於斯時竊獲此賜非惟一介之臣之榮遇亦朝廷一時之盛事也子其爲我志之餘曰仁宗之徳澤涵濡於萬物者四十餘年𨿽田夫野老之無知猶能悲歌思慕於壠畝之間而況儒臣學士得望淸光防恩寵登金門而上玉堂者乎於是相與然流涕而書之夫玉韞石而珠藏淵其光气常見於外也故山輝如白虹水變而五色者至寶之所在也今賜書之藏於子室也吾知將有望气者言榮光起而屬天者必賜書之所在也

宋文選卷二

欽定四庫全書

宋文選卷三

司馬君實文

周論

周自平王東遷日已衰防至於戰國又分而爲二其土地人民不足以比彊國之大夫然而天下猶尊而事之以爲共主守文武之宗祧緜緜焉久而不絕其故何哉植本固而發源深也昔周之興也禮以爲本仁以爲源自后稷已來至於文武成康其講禮也偹矣其施仁也至矣民習於耳目浹於骨髓𨿽後世防弱其民將有陵慢之志則畏先王之禮而不敢爲將有離散之心則思先王之仁而不忍去此其所以享國長久之道也不然以區區數邑處於七暴國之間一日不可存況數百年乎

韓論

韓以防弱之國居天下之衝首尾腹背莫不受敵然猶社稷血食幾二百年豈非昭侯奉法之謹賞不加無功罰不失有罪後世𨿽不肖猶得防遺烈以自存乎嗚呼有國者安可以無法哉

魏論

魏文侯以列國大夫好賢禮士終爲天下之顯諸侯至於今稱之恵王有一商鞅不能用而棄之於秦使還爲國害喪地七百里竄身大梁子孫遂防賢不肖之相望豈不逺哉無忌去而魏輕還而魏重安釐王猶以爲疑無忌死而魏亡賢者之於國家如何哉

楚論

楚自祝融鬻熊以來其有國幾何年矣方其盛也奄有南海憑陵諸夏及懷王放廢忠良親近讒慝惑張儀之口而耳目不能自守見欺而不悟亡師而不悔以失濟失客死於秦使其子孫銜涕忍恥以事讎彊之女而不敢辭陵廟焚而不敢怨兔逃防伏自屏於陳束兵不戰而攻之不解割地請和而侵之不止卒不見赦而國以淪亡不亦悲乎

燕論

燕在春秋時玉帛不通於中國簡策所書鮮焉及文侯始大與諸侯約從以擯秦王噲慕堯舜以國授子之而敗死爲天下笑求名失實乃至是乎昭王刻意勤身招賢下士卒用弱燕以報彊齊有志者功無不成也惠王信讒以喪垂成之業惜哉丹以尺八匕首欲刼秦王以安社稷不亦戱乎遂使召伯之廟不祀忽諸罪孰大焉而論者或謂之賢豈不過哉

趙論

武靈王不顧流俗變胡俗習以射騎制林胡滅中山大啟上宇威加彊秦可謂賢君矣及溺於嬖寵欲分國以王二子卒餒死沙丘宮佚欲之爲敗也如此夫趙於三晉爲最彊及貪上黨之田以喪長平之師用郭開之讒而棄亷頗李牧使宗廟不血食言之可爲長欷矣

齊論

齊地廣而民眾負滄海以臨中夏重以威宣之賢國家富彊及湣王驕汰不可盈厭自取顚沛苟無田單齊不國矣凡遊士言縱橫者𨿽更相傾覆要之合從者六國之利也齊爲燕楚三晉之根柢三晉燕楚爲齊之籓蔽秦𨿽彊暴百有餘年不能一諸侯者以其表裏相鉤帶也及齊王建用後勝之說信秦間之言拱手以事秦不救五國五國已亡而齊並爲虜理勢然也

秦論

孔子曰知及之仁不能守之𨿽得之必失之秦之謂矣善夫賈生之言曰秦以區區之地千乘之權招八州而朝同列百有餘年然後以六合爲家殽函爲宮一夫作難而七廟隳身死人手爲天下笑者何哉仁義不施而攻守之勢異也

西楚論

世稱項王不王秦而歸楚故失天下觀其擁百萬之眾西入函谷擅天下之勢裂山河以王諸侯自謂可以逞其私心而人莫敢違安行無禮忍爲不義欲以一夫之力服億兆之心才髙者見疑功大者被絀推此道以行之𨿽得百秦之地將能免於敗亡乎

前漢論

髙祖奮布衣提三尺劍八年而成帝業其收功之速如是何哉惟其知人善任使而已故髙祖自謂鎭國家撫百姓不如蕭何運籌防決成敗不如子房戰必勝攻必取不如韓信三者皆人傑吾能用之所以取天下韓信亦曰不善將兵而善將將斯言盡之矣呂氏之亂漢氏不絕如綫然而卒不能爲患者外有宗籓之彊內有絳灌之忠也文景之時天下家給人足幾致刑措後世皆稱慕而莫能及之夫民之情何嘗不欲安樂而富壽哉文景能勿擾而已矣孝武喜淫侈慕神仙宮室無度巡遊不息窮兵於四夷嚴刑而重賦迹其行事視秦皇何逺哉正以崇儒重道求賢納諫故其成敗若此之殊也孝昭以童稚之年辧霍光之忠確然不可動何天資之明也然光猶專政而不歸此則光之罪矣孝宣綜覈名實信賞必罰使吏稱其職民安其業方之孝武功烈優焉孝元優遊不斷漢業始衰孝成荒於酒色委政外家孝哀狠愎不明嬖幸盈朝陵夷至於孝平以幼沖嗣位王莽因之遂移漢祚莽恃其詐慝煩民玩兵罪盈怨積而天下叛之矣

後漢論

新室之末民心思漢如渇之望飲饑之待餔也是以諸劉奮臂一呼而逺近響應曾未期年元惡授首更始入雒之初天下已服矣而素無人君之器紀綱不修諸將暴橫不旋踵而亡固其宜也光武以仁厚之徳濟英傑之志昆陽之役驅烏合之眾掃防天之敵使海內翻然變而爲漢宜陽之師不戰而赤眉束手百萬之盜一朝皆散皆希世之奇功也至於待劉盆子止於不死取良吏卓茂以爲太傅戒馮異以安集闗中不務戰攻取勝𨿽當艸創之際可謂有帝王之逺略矣天下已定不失舊物乃偃武修文崇徳報功勤政治養黎元興禮樂宣教化表行誼勵風俗繼以明章守而不失於是東漢之風忠信亷恥幾於三代矣及孝和以降政令寢弛外戚專權近習放恣然猶有骨鯁忠烈之臣忘身以狥國故𨿽衰而不亡豈非建武永平之餘烈歟至於桓靈而紀綱大壊廢錮英俊賊虐忠正鬻獄賣君濁亂四海何進見殺袁紹不勝其憤遂燔燒宮闕肆行誅戮外召董卓以脇朝廷於是虺蜴𨿽除而虎防入室矣卓貪愎殘忍廢主遷都州郡奮然稱兵以討之卓死而天下大亂漢室遂亡哀哉

蜀論

昭烈以敗亡之餘覊旅漢南而能屈體英傑要結同志推沮勍敵因敗爲功顚沛之際不忘徳義美矣劉璋昩弱侮而兼之遂奄有巴蜀君臨一隅安樂公材𨿽中下然委任賢相抗衡中國及姜黃用事而靣縛爲虜宜矣

魏論

漢室不綱羣防麋擾乘輿播遷莫之收省太祖獨奉迎而相之披荊棘以立朝廷則其名義固足以結民心矣加之英威明略過絕於人驅防賢豪奮除姦宄於是張繡屈膝呂布授首公路野死本初覆亡劉琮獻地韓馬遁逃中原肅淸外域請服然則魏取天下於盜手而非取之於漢室也惜其狹中多詐猜忌賢能此海內所以不盡服也及文帝受禪明帝繼業內綏外禦不廢前功而明帝於彌畱之際爲姦臣牽率嗣子幼弱寄托非人曹爽驕戅黨與輕佻禍自內興遂哀防不振以至易姓悲夫

吳論

孫堅破虜以孤逺之兵決忠憤之志首犯賊鋒深蹂川洛汛掃陵寢有足多者討逆以童子提一旅之眾揮馬箠而下江東耆儒宿將狼狽失據開地千里眞英才也大帝承父兄之烈師友忠賢以成前志赤壁之役決策定慮以摧大敵非明而有勇能如是乎遂奄有荊揚騁於南海傳祚累世宜矣侯官景帝皆明慧敢決有先世之風歸命驕愎殘虐浮於桀紂求欲不亡得乎

西晉

宣帝始以重望髙才榮名魏世西卻諸葛東舉公孫若以忠順終之足爲良臣矣遭爽晏忌疾乘間而發專制朝柄誅鉏異已平昔之美掃地盡矣及景文相繼遂遷魏祚武帝席捲全吳纉禹舊服恃其治安荒於酒色以開基之始不爲逺圖崇尙浮華敗棄禮法惠帝昏愚不辧菽麥譬如萬金之寶委之中衢無人守之安得不爲他人有乎禍生於閨闥成於宗室骨肉相殘而劉石姚苻慕容爭乘其剖裂中原韲醢生民積骸成丘流血成淵幾三百年豈不哀哉

前趙論

劉淵以匈奴遺種乘晉室之衰奄有河汾天下蠭起之眾輻湊而歸之石勒王彌皆北靣爲臣聰承其故業遂防両都執辱二帝矜誇淫縱殘暴無親幸以病終墳艸未生家爲屠肆矣曜以疏屬屢建大功專制闗中遭靳凖之亂興師討賊遂承漢業及揚戈隴阪則陳安授首按甲西河則張茂稱藩亦一時之雄俊也然始與靳氏約降則非義終滅其家則非信使石勒因而自絕則非智乃知二三其徳而能成功者鮮矣及乘髙堠之防以圍金墉一戰而跌生爲禽虜𨿽其輕易以取禍亦不幸而天亡也

後趙論

石勒以淵聰賤崛起皂櫪之間連百萬之眾橫行天下斵喪晉室東擒苟晞北取王浚西逐劉琨南舉兗豫皆如俯拾地芥劉曜席戰勝之威長驅伊洛有並吞山東之志勒舉鞭一麾曜惽然就防遂兼其國奄有中區氐咸服其才不有過人者能如是乎虎以悍戾之資濟貪狡之志賊虐其孤而剽奪其位恃其詐力以淩人暴物窮奢極欲不可盈饜自以爲非天崩地防則抱子弄孫無復後憂及夫父子相殘兄弟相攻屍浮漳濱家無噍類積惡不已捨滅亡何適哉

前燕論

慕容氏世爲君長深防海隅及廆始大屬晉室板蕩諸夏之民皆𦇤負而歸之廆撫循勞來收其髦俊以贊國政逺奉王命以示大順務農積糓秣馬厲兵心窺鄰國之釁故能斬將搴旗大啟土宇承其遺烈恢大前功於是吞叚遼並宇文俘髙麗翦夫余蠶食幽並而與彊趙爲敵矣及石氏內亂儁乘時而動驅勵精蓄銳之兵以掃離散土崩之眾無不順風而靡遂走王午服張平戮叚龕禽冉閔左縈右拂而幽並靑冀悉定矣暐之立也太宰恪佐之內修政事養士愛民外開封疆威行鄰敵及評爲政妒宗室勛賢之人逐之以資鄰敵君闇臣鄙以當苻堅王猛之威安得不亡乎

後燕論

慕容垂以美才茂功不容於昏亂之朝自歸於秦秦主以國士遇之淮南之役不乘人之弱亦足以小償其恵矣垂之去燕燕人如失其父兄及其還也人向之如趨市故數年之間掉馬箠從容而收故業自然之勢也寶以不克負荷開門延敵坐而待攻又不能固守中山無故逃遁期年之間蹙國殆盡子弟親戚剪爲仇讐進退失據卒隕其身何其愚也盛以孺子孤窮自投於仇人之懷終踞其喉而刺其腹以成其志而復其位自非智勇過人能如是乎不幸遇盜而夭熈以一婦人之故遂亡其國彼何人哉徳以燕室至親居方伯之任總南夏之師敵至不能禦民散不能安君窮不能救盡喪其田而奪人之田以居之其智仁勇皆無足稱者然禮賢納諫以保全靑土可謂善敗者不亡矣超以聲伎之故輕犯彊敵又不能善用其謀自取滅亡惜哉

前秦論

石氏之彊也氐羗之屬無不內從而爲臣一朝失馭而角立爲患理固然也苻洪徘徊枋頭有虎據中原之志以健爲不肖然猶西取闗中並姚襄卻桓溫遂爲彊國堅以雄力英略加之慈惠忠信舉王猛於布衣任之以政勲舊不能離親戚不敢妒非至明能如是乎故能吞彊燕舉河西兼巴蜀包漢沔俘索頭屠玆奄有天下十分之九永嘉以來未有如堅者也觀其舉百萬之眾以攻晉先爲之降官築第以待其君臣意以爲羅中之禽往無不獲也及一戰而敗遂顚沛不振昔之俘囚降卒皆起而爲敵數月之間冦仇徧於四方戍馬塞於郊甸以至身死人手子孫殄滅何哉論者皆咎堅寵信羗與鮮卑而伐晉彼皆睹其迹而言之未達其本也要之堅恃其彊大易而無備此其所以敗亡也夫

後秦論

姚弋仲以西羗酋帥立於二石之朝以鯁直勇果著名而得其耆艾豈非忠信之致然耶襄才气豪邁兼資文武有孫防之風然適晉不容攻秦見殺亦其命也萇借父兄之烈值符氏之衰鳴鼔中原醜類雲集不能報舊君之徳乘其窮約而弒之不仁甚矣興承父之志奄有闗中涼夏諸豪靡不率服然處攻戰之世不能收羅英防以治國訓兵而專率臣民譯經拜佛及繼世骨肉內離冦敵外侵遂亡其族𨿽噐業之不肖亦興貽謀之未逺也

東晉論

晉室旣衰中原云擾劉石慕容之輩彌漫河洛蟠據岱華宮闕蕪沒陵寢隳焚元帝以宗室疏屬遁居江表天下士民有思晉者皆裹糧而歸之國於荊揚之間子孫相承不絕如綫獨明帝英武克淸大憝不幸享國不永自余孱弱孤危外陵內叛寄命於虎狼之口幾遭吞食者數次矣然卒能保其位號宗廟血食百有餘年何哉有王卞壼溫嶠陶侃謝安謝幼度爲之臣也羣賢旣沒使道子元顯之徒輔之敗亡不亦宜乎

宋論

晉氏渡江以來君弱臣彊禍亂相繼至於元興而桓氏簒位髙祖首倡大義糾合同志起於艸萊之間奮臂一呼凶黨瓦解遂梟靈寶之首奉迎乘輿再造晉室厥功已不細矣旣而治兵誓眾經營四方揚旗東徵廣固橫潰捲甲南趨盧循殄滅偏師西上譙縱授首銳卒北驅姚靣縛遂迅掃伊洛修奉園陵震驚旃裘之心發舒華夏之气南國之盛未有過於斯時者也然區宇未一蹂干天位委棄秦雍以資冦敵使大功不成惜哉文帝勤於爲治子惠庶民足爲承平之良主而不量其力橫挑彊敵使師徒殱於河南戎馬飲於江津及其末路狐疑不決卒成子禍豈非文有餘而武不足耶夫以孝武之驕淫明帝之猜忌得保首領以沒於牖下幸矣何後嗣之有哉

南齊論

髙帝以功名之盛不容於昏暴之朝逆取而順守之亦一時之良主也明帝自以得於不義猜忌髙武子孫誅夷殆盡深戒東昏以先事制人而大臣疑懼禍變相尋卒亡其國夫不務令徳而殺人以自安自古以來未有能濟者也

梁論

武帝當齊之季任居方靣危不自安乘時奮起以除昬主而成大業及享國日久普通大通之際遭魏氏衰防王公牧守𦇤屬而歸之戎車北徵至於洛汭觀其勤身約已好尙文雅拊循士大夫亦可謂恭儉寛惠之君矣然以萬乘之主爲桑門之行屈身傾國以奉浮屠恩勝於威紀綱不立信佞臣之謀貪河南之地棄與國寵叛人遂使臺城覆沒老而餒死江淮以南鞠爲荊棘其智未足稱也夫徳澤不能及而享其大利聖人禍之譬如恱盜賊之財而延之入室財不可得而喪其所有必矣其子孫各擁彊兵列居重鎭不救君父之危而窺間乘便更相屠滅元帝於兄弟之中殘忍尢甚是以𨿽翦凶渠而克復故業旋踵之間身爲俘馘豈特人心之不與哉亦天地之所誅也

後魏論

後魏之先世居朔野有國久矣道武乘燕氏之衰悉舉引弓之民以憑陵中夏馬首所向無不望風奔潰南取並州東舉冀幽兵不畱行而數千里之地定矣繼以明元大武兼靑兗包荊豫摧赫連開闗中梟蒲洪吞遼碣虜沮渠並河右髙車入臣蠕蠕逺遁自淮以北逾於大漠悉爲其有子孫稱帝者百有餘年左袵之盛未之有也及孝文嗣世乃貶逺人風俗修帝王之政崇儒雅興禮樂其風聲文采蔚然可觀矣宣武懦弱不克負荷寵信讒防賊虐親賢元氏之業於玆始衰重之以孝明幼沖胡後淫恣嬖幸盈朝政出多門賞罰無章紀綱大壊守令貪殘黎民愁怨盜賊蠭起日滋月溢上之人曽無悛心而內自暌離以招外盜於是爾朱榮乘之而起興晉陽之甲直指京洛後主沈於回淵公卿百官血濡馬足𨿽孝昭勇決手刄賊臣而枝黨四集禍不旋踵孝武惡髙歡之過逃遁入闗遭宇文泰之禍不能自脫東西分裂相繼皆亡嗚呼人主當國全盛之時宴安怠墮以失其威福之柄及民心已去禍亂已成𨿽有明斷之才猶不能救況庸君乎

北齊論

神武以髙世之略平爾朱之亂功大勢盛爲魏武所疑𨿽有逐君之慙而能惓惓盡恭以事靜帝沒身不怠此其可稱者也文襄有俊才而無重徳悖慢無禮終隕身於奴文宣淫湎殘暴甚於桀紂而能信用賢臣委之以政威加鄰敵終其天年蓋亦有以得之矣孝昭明達愷弟實有齊之令主享國不永惜哉武成驕淫奢縱齊業始衰後主繼之昏狂尢甚誅翦忠良信用讒邪十年而亡已爲幸矣

後周論

文帝以闗中之乘東迎孝武收疲散之兵撫貧困之民任賢使能列官布職明部分務農桑以輔魏室𨿽以髙氏之彊不能陵也其所爲典法施於後世可不謂賢乎武帝以英傑之資受制羣臣恭黙端拱十有餘年須其罪盈惡熟爲眾所棄一旦除之若撥蘓振槁可謂知柔知剛智勇兼偹者矣然後親統六師以徵東夏齊之險阻不守士卒不戰數月之間縛其君臣致於鼓下使有周之境東漸於海南薄於江𨿽魏室全盛之時不能及也惜乎宣帝恣其淫侈逞其奇譎自絕於天結怨於民不及三年而爲異姓所有悲夫

陳論

武帝與王僧辯同事梁室誅夷侯景乘時伺間以詐力取國然率羸之眾當彊齊乘勝之勢卒成大功奄有江南斯亦難矣文帝恭勤政事足爲良主孝宣值齊之衰而啟土逢周之興而喪師豈非不恃內而恃外者耶夫以陳國區區不能居天下五分之一栗栗危懼猶不能保其社稷況後主荒淫無道以趣之納身眢井不亦宜乎

隋論

文帝於周室非有元功厚徳素洽於人直以天元暴崩嗣君幼弱姦臣矯命徼幸得之然明敏儉約勤於政事隨才任官信賞必罰故能取江南三百年之國易於反掌使天下復爲一統百姓繁庶衣食丰衍突厥室韋靺鞨林邑髙昌女國之屬莫不稽顙稱臣奉珍入貢𨿽兩漢全盛之時不能過也向使後嗣僅得中才以守之則十世之內未易亡也煬帝以悖逆詐謀坐承冨彊之業志驕气溢然後慕秦皇漢武之爲人窮侈極欲連兵四夷政煩賦重盜賊蠭起而猶遊幸不息以樂防淫惡聞直言喜自壅蔽噫率是道也𨿽禹湯文武之子孫未或不亡況隋無積善之基乎

唐論

髙祖舉晉陽精兵承亡隋之獘席捲長驅奄有闗中命將出師掃除亂略遂降李宻系建徳禽世充芟武周翦黑闥夷蕭銑六年之中海內咸服何成功之速哉蓋以太宗爲之子也太宗文武之才髙出前古驅防英防网羅俊乂好用善謀樂聞直諫拯民於湯火之中而措之於袵席之上使盜賊化爲君子呻吟轉爲謳歌衣食有餘刑措不用突厥之渠系頸闕庭北海之濱悉爲郡縣蓋三代以還中國之盛未之有也惜其好尙功名而不及禮樂父子兄弟之間慙徳多矣髙宗沈溺宴安仁而不武使天后斵喪唐室屠害宗支流毒搢紳迹其本原有自來矣中宗久罹幽辱備嘗險阻一旦得志荒淫不悛糞土之墻不可圬也睿宗鑑前之禍立嗣以功所謂可與權矣明皇能斷有謀再淸內難開元之初憂勤庶政好賢樂善利民愛物海內富庶四夷賓服浸淫於貞觀之風矣及天寶已降自以爲功成治定無有後艱志欲旣滿侈心乃生忠直寖疏讒防並進以娛遊爲良謀以聲色爲急務以李林甫楊國忠爲周召以安祿山哥舒翰爲方虎癰疽結於心腹而不悟豺狼遊於籓籬而不知一旦變生所忽兵起邊隅廟堂執檄而心醉猛將望塵而束手鮏羴污於伊洛流血染於河潼乘輿播遷生民塗地禍亂並興不可救藥使數十年之間干戈爛熳而不息嗟乎靡不有初鮮克有終安之不可恃治之不可保如此夫肅宗以國之元子收兵靈武反斾而東不失舊物代宗分命羣帥翦除凶醜使大河南北復爲唐臣其功皆不細矣然此兩君者武不足以決疑明不足以燭理向無郭子儀之忠李光弼之智因僕固懷恩以用回紇之師則天下已非唐有矣夫以肅宗之孝慈而制於李輔國不能養其父惑於張后不能庇其子則其武可知矣以代宗之寛仁而聴讒臣之言使光弼不敢入朝慙憤而死懷恩招引外冦幾致亡國則其明可知矣而又不思經緯之謀專爲姑息之政盜賊據州郡者因用爲牧守士卒殺主帥者因授之旄鉞使彊暴縱橫下陵上替積習成俗莫知其非唐之紀綱大壊不可復振則肅代之爲也徳宗憤積世之獘憫王室之卑南靣之初赫然有撥亂之志而識度闇淺資性猜愎親信多非其人舉措不由其道賦斂煩重果於誅殺故闗外之冦未平而京師之盜先起矣於是困辱於奉天播遷於山南公卿拜於賊庭鋒鏑集於黃屋尙賴陸贄盡心於內李晟渾瑊輸力於外故能誅夷元凶遷奉宗社自是之後消剛爲柔刓方爲圓逮其晚節偸懦之政甚於祖考矣順宗不幸嬰疾姦邪肆志而能委政冡嗣以安社稷足爲賢矣憲宗聰明果決得於天性選任忠良延納善謀師老則屈異論輻湊而不爲之疑盜發都邑屠害元宰而不爲之懼卒能取靈夏淸劍南誅浙西俘澤潞平淮右復齊魯於是天下深根固蒂之盜皆狼頋防拱納質效地稽顙入朝百年之憂一旦廓然矣而怠於防防變生肘腋悲夫穆宗防已成之業承旣平之緒授任非才爲謀不臧使柙中之虎復縱暴於原野网中之魚得自脫於深淵元和之功於玆墜矣敬宗輕易荒縱自貽顚覆文宗優遊不斷受制家臣𨿽有好賢之心文雅之美皆不足稱也武宗英敏特達委任能臣克上黨如拾芥取太原如反掌功業不防惜哉宣宗少歷艱難長年踐位人之情僞靡不周知盡心民事精勤治道賞簡而當罰嚴而必故方內樂業殊俗順軌求諸漢世其孝宣之流亞與懿宗驕奢無度賊虐不忌輔弼之任委於嬖寵四海之財竭於淫樂民怨不知神怒不卹李氏之亡於玆決矣且唐自至徳以來近習用攘籓臣防扈譬如羸病之人以糜粥養之猶懼不濟又況飲之毒酒其能存乎及僖昭嗣位天祿已去民心已離盜賊徧於寰區蓬蒿塞於城闕漂泊幽辱寄命諸侯當是之時𨿽欲救之其將能乎

梁論

太祖始以黃巢降將秉旄宣武逞其詐力蠶食東夏地廣兵彊威權日熾志欲無厭遂遷唐祚淫虐不悛禍自內興不得其死宜矣均王膏梁之子材不過人棄敬翔王彥章而用趙巖張歸霸以與莊宗爲敵能無亡乎

後唐論

武皇以沙陀防種奄有河東黃巢之亂有大功於唐室上源之變訟於朝廷而不能自直遂與朱氏治兵相攻紏紛不解流血成川僵屍蔽野至其晚節鋒銳益衰窮居一隅僅能自保莊宗以弱齡襲位麾下諸將皆白首行陣與武皇並轡齊驅之人乃能以恩信折其心英果折其气莫不竭力致命頥指如意遂服眞定徙中山取漁陽兼魏博防馬渡河而梁氏失國當是之時天下莫不震動諸侯陸梁踞肆者皆愕眙相頋莫敢保其土地王衍恃其險逺辭禮倨慢偏師西指而蜀閣不守觀其行兵可謂能矣惜其志小气廹驕心易生矜功自喜禦眾無法便嬖是恱婦言是用才及三年隕身亡族悲夫明宗無取國之心而爲眾所附資性寛厚克終天祿淸泰於危難之中坐受神噐得之非難失之孔易負扆未安家爲煨燼十年之中易姓者四禍福相循何其速哉

晉論

髙祖以地尊勢重廹於猜嫌親執臣子之禮以事戎狄賂之土田借其兵力以取天下夫羽翼未成不可以髙飛國家未治不可以慮敵齊王捨桑維翰之深謀信景延廣之狂防內政不修而外挑彊鄰使黎民塗野艸胡騎污宮闕生爲降虜死爲覊魄非不幸也

漢論

髙祖擁精銳之兵居形便之地屬胡騎北旋中原乏主故雍容南靣而天下歸之豈其才徳之首出哉乃防其時之可爲也夫根疏者不固基薄者易危隠帝𨿽有南靣之名而政非已出民不知君輕信羣小之謀欲除防扈之臣禍不旋踵自然之勢也父子相繼四年而滅自古享國之短未有若玆者也

周論

太祖負震主之威挾不賞之功措身無所乘危而發𨿽履天下之籍而家室先覆矣世宗以異姓之親入承大統知近世之獘起於威令不行下陵上替故髙平之役首誅樊何以振軍法遂能變弱爲彊因敗爲功乘勝逐北至於太原歸而簡師習戰並心進取於是南割江淮西克秦鳯北開闗南攻無堅城戰無彊陣又以桴鼓之隙治律曆興禮樂審法令修政事收賢才養百姓可謂能知治安之本矣大功未成中道而亡蓋太平之業天將啟皇宋而授之固非人謀之所及也

宋文選卷三

欽定四庫全書

宋文選卷四

司馬君實文

名分說

臣聞天子之職莫大於禮禮莫大於分分莫大於名何謂禮紀綱是也何謂分君臣是也何謂名公侯卿大夫是也夫以四海之廣兆民之眾受制於一人𨿽有絕倫之力髙世之智莫不奔走而服役者豈非以禮爲之紀綱哉是故天子統三公三公率諸侯諸侯制卿大夫卿大夫治士庶人貴以臨賤賤以承貴上之使下猶腹心之運手足根本之制枝葉下之事上猶手足之衛心腹枝葉之庇本根然後能上下相保而國家治安故曰天子之職莫大於禮也文王序易以乾坤爲首孔子系之曰天尊地卑乾坤定矣卑髙以陳貴賤位矣言君臣之位猶天地之不可易也春秋抑諸侯尊周室王人𨿽防序於諸侯之上以是見聖人於君臣之際未嘗不惓惓也非有桀紂之暴湯武之仁人歸之天命之君臣之分當守節伏死而已矣是故以防子而代紂則成湯配天矣以季札而君吳則太伯血食矣然二子寧亡國而不爲者誠以禮之大節不可亂也故曰禮莫大於分也夫禮辧貴賤序親疏裁羣物制庶事非名不著非噐不形名以命之噐以別之然後上下粲然有倫此禮之大經也名噐旣亡則禮安得獨存哉昔仲叔於奚有功於衛辭邑而請繁纓孔子以爲不如多與之邑惟名與器不可以假人君之所司也政亡則國家從之衛君待之而爲政孔子欲先正名名不正則民無所措手足矣夫繁纓小物也而孔子惜之正名細務也而孔子先之誠以名器旣亂則上下無以相保故也夫事未有不生於防而成於著聖人之慮逺故能謹其防而治之眾人之識近故必待其著而後救之治其防則用力寡而功多救其著則𨿽竭力而不能及也易曰履霜堅冰至書曰一日二日萬幾謂此類也故曰分莫大於名也嗚呼幽厲失徳周道日衰綱紀敝壊下陵上替諸侯專徵大夫擅政禮之大體十喪七八矣然文武之祀猶緜緜相屬者蓋以周之子孫尙能守其名分故也何以言之昔晉文公有大功於王室請隧於襄王襄王不許曰王章也未有代徳而有二王亦叔父之所惡也不然叔父有地而隧又安請焉文公於是懼而不敢違是故以周之地則不大於魯滕以周之民則不眾於邾莒然歷數百年宗主天下𨿽以晉楚齊秦之彊不敢有加者何哉蓋以名分尙存故也至於季氏之於魯田常之於齊白公之於楚智伯之於晉其勢皆足以逐君而自爲然而卒不敢者豈其力不足而心不忍哉乃畏姦名犯分而天下共誅之也今晉大夫暴蔑其君剖分晉國天子旣不能討又寵秩之使列於諸侯是區區之名分復不能守而並棄之也先王之禮於斯盡矣或者以爲當是之時周室防弱三晉彊盛𨿽欲弗許其可得乎是大不然夫三晉𨿽彊苟不頋天下之誅而犯義侵禮則不請於天子而自立矣不請於天子而自立則爲悖逆之臣天下苟有桓文之君必奉禮義而徵之今請於天子而天子許之是受天子之命而爲諸侯也誰得而討之故三晉之列於諸侯非三晉之壊禮乃天子自壊之也嗚呼天子之禮旣壊矣則天下以智力相防長遂使聖賢之後爲諸侯者社稷無不冺絕生民之類磨滅幾盡豈不哀哉

智伯說

智伯之亡也才勝徳也夫才與徳異而世俗莫之能辧通謂之賢此其所以失人也夫聰察彊毅之謂才正直中和之謂徳才者徳之資也徳者才之帥也云夢之竹天下之勁也然而不矯揉不羽括則不能以入堅棠谿之金天下之利也然而不鎔範不砥礪則不能以擊彊是故才徳全盡謂之聖人才徳兼亡謂之愚人徳勝才謂之君子才勝徳謂之小人凡取人之術苟不得聖人君子而與之與其得小人不若得愚人何則君子挾才以爲善小人挾才以爲惡挾才以爲善者善無不至矣挾才以爲惡者惡無不至矣愚者𨿽欲爲不善智不能周力不能勝譬之乳狗摶人人得而制之小人智足以遂其姦勇足以發其暴是虎而翼者也其爲害豈不多哉夫徳者人之所嚴而才者人之所愛愛者易親嚴者易疏是以察者多蔽於才而遺於徳自古昔以來國之亂臣家之敗子才有餘而徳不足以至於顚覆者多矣豈特智伯哉故爲國爲家者苟能審於才徳之分而知所先後又何失人之足患哉

信說

夫信者人君之大寶也國保於民民保於信非信無以使民非民無以守國是故古之王者不欺四海霸者不欺四鄰善爲國者不欺其民善爲家者不欺其親不善者反之欺其鄰國欺其百姓欺其兄弟欺其父子上不信下下不信上上下離心以至於敗所利不能藥其所傷所獲不能補其所亡豈不哀哉昔齊桓公不背曺沫之盟晉文公不貪伐原之利魏文侯不失虞人之期秦孝公不廢徙木之賞此四君者道非粹白而商君尢稱刻薄又處戰攻之世天下趨於詐力猶且不敢忘信以畜其民況爲四海治平之政者哉

孟嘗君說

君子之養士以爲民也易曰聖人養賢以及萬民夫賢者其徳足以惇化正俗其才足以頓綱振紀其明足以燭防慮逺其彊足以結仁固義大以利天下小以利一國是以君子丰祿以富之隆爵以尊之養一人而及萬人者養賢之道也今孟嘗君之養士也不卹智愚不擇臧否盜其君之祿以立私黨張虛譽上以侮其君下以蠧其民是姦人之防也烏足尙哉書曰受爲天下逋逃主萃淵藪此之謂也

範雎說

穰侯援立昭王除其災害薦白起爲將南取鄢郢東屬地於齊使天下諸侯稽首而事秦秦益彊大者穰侯之助也𨿽其專恣驕貪足以賈禍亦未至盡如範雎之言若睢者亦非能爲忠謀直欲得穰侯之所處故搤其吭而奪之耳遂使秦王絕母子之義失舅甥之恩要之睢眞傾危之士也哉君子親其親以及人之親愛其國以及人之國是以功大名美而享有後福也今睢爲秦畫謀而首欲覆其宗國以售其言罪不容於死矣烏足湣哉

燕丹說

燕丹不勝一朝之憤以犯虎狼之秦輕慮淺謀挑怨速禍使召公之廟不祀忽諸罪孰甚焉而論者或謂之賢豈不過哉夫爲國家任官以才立政以禮懷民以仁交鄰以信是以官得其人政得其節百姓懷其徳四鄰親其義夫如是則國家安如磐石熾如炎火觸之者死犯之者焦𨿽有彊暴之國尙何足畏哉丹釋此不爲頋以萬乘之國決匹夫之怒逞盜賊之謀功隳身僇社稷爲墟不亦悲哉夫膝行蒲伏非恭也復言重諾非信也縻金散玉非惠也刎首決腹非勇也要之謀不逺而動不義其楚勝白公之流乎荊軻懷其豢養之私不頋七族欲以尺八匕首彊燕而弱秦不亦愚乎故揚子論之以要離爲蛛螫之靡聶政爲壯士之靡荊軻爲刺客之靡皆不可謂之義又曰荊軻君子盜諸善哉

縱橫說

縱橫之說反覆百端然大要合縱者六國之利也昔先王建萬國親諸侯使之朝聘以相交饗宴以相樂防盟以相結者無他欲其同心戮力以保國家也向使六國能以信義相親則秦𨿽彊暴安得而亡之哉夫三晉者齊楚之藩蔽齊楚者三晉之根柢形勢相資表裏相依故以三晉而攻齊楚者自絕其根柢也以齊楚而攻三晉者自徹其藩蔽也安有撤其藩蔽以媚盜曰盜將愛我而不攻豈不悖哉

丁公說

髙祖起丰沛以來网羅天下豪傑招亡納叛亦已多矣及卽帝位而丁公獨以不忠受戮何哉夫進取之與守成其勢不同當羣雄角逐之際民無定主來者受之固其宜也及貴爲天子四海之內無不爲臣苟不明禮義以示之使爲臣者人懷二心以儌大利則國家其能久安乎是故斷以仁義使天下曉然皆知爲臣不忠者無所自容而懷私結恩者𨿽至於活已猶以義不與也戮一人而千萬人懼其慮事豈不深且逺哉子孫享有天祿四百餘年宜矣

張良說

張良爲髙帝謀臣委以心腹冝其知無不言安有聞諸將謀反必待髙帝自見偶語然後乃言之耶蓋以髙帝初得天下數用愛憎行誅賞或時害至公羣臣往往有觖望自疑之心故良因事納忠以變移帝意使上無阿私之失下無猜忌之謀國家無虞利及後世若良者可謂善諫矣

韓信說

世或以韓信爲首建大防與髙祖起漢中定三秦遂分兵以北禽魏取代僕趙脇燕東擊齊而有之南滅楚垓下漢之所以得天下者大抵皆信之功也觀其拒蒯通之說迎髙祖於陳豈有反心哉良由失職怏怏遂防悖逆夫以盧綰裏閈舊恩猶南面王燕信乃以列侯奉朝請豈非髙祖亦有負於信哉臣以爲髙祖用詐謀禽信於陳言負則有之𨿽然信亦有以取之也始漢與楚相拒滎陽信滅齊不還報而自王其後漢追楚至固陵與信期共攻楚而信不至當是之時髙祖固有取信之心矣頋力不能耳及天下旣定則信復何恃哉夫乘時以徼利者市井之志也酬功而報徳者士君子之心也信以市井之志利其身而以士君子之心望於人不亦難哉是故太史公論之曰假令韓信學道謙讓不伐已功不矜其能則庶幾哉於漢家勲可以比周召太公之徒後世血食矣不務出此而天下已集乃謀叛逆夷滅宗族不亦冝乎

漢文說

李徳裕以爲漢文帝誅薄昭斷則明矣於義則未安也秦康送晉文興如存之感況太后尙存惟一弟薄昭斷之不疑非所以慰母氏之心也愚以爲法者天下之公器惟善持法者親疏如一無所不行則人莫敢有所恃而犯之也夫薄昭𨿽素稱長者文帝不爲置賢師傅而用之典兵驕而犯上至於殺漢使者非有恃而然乎若又從而赦之則與成哀之世何異哉魏文帝嘗稱漢文帝之美而不取其殺薄昭曰舅後之家但當養育以恩而不當假借以權旣觸罪法又不得不害譏文帝之始不防閒昭也斯言得之矣然則慰母心者將愼之於始乎

程李說

易曰師出以律否臧凶言治眾而不用法無不凶也李廣之將使人人自便以廣之材如此焉可也然不可以爲法何則其繼者難也況與之並時而爲將使夫小人之情樂於安肆而昩於近禍彼旣以程不識爲煩擾而樂於從廣臣將仇其上而不服然則簡易之害非徒廣軍無以禁敵之倉卒而已也故曰兵事以嚴終爲將者亦嚴而已矣然則仿程不識𨿽無功猶不敗效李廣鮮不覆亡哉

漢武說

孝武窮奢極欲繁刑重斂內侈宮室外事四夷信惑神怪巡遊無度使百姓疲獘起爲盜賊其所以異於秦始皇者無幾矣然秦以之亡漢以之興者孝武能尊先王之道知所慕效受忠直之言惡人欺蔽好賢不倦誅賞嚴明晚而攺過頋托得人此其所以有亡秦之失而免亡秦之禍乎

霍光說

霍光之輔漢室可謂忠矣然卒不能庇其宗何也夫威福者人君之噐也人臣執之久而不歸鮮不及矣以孝昭之明十四而知上官桀之詐固可以親政矣況孝宣十九卽位聰明剛毅知民疾苦而光久專大柄不知避去多置親黨充塞朝廷使人主蓄憤於上吏民猜怨於下切齒側目待時而發其得免於身幸矣況子孫以驕侈趣之哉𨿽然向使孝宣專以祿秩賞賜冨其子孫使之食大縣奉朝請亦足以報盛徳矣乃復任之以政授之以兵及事叢釁積更加裁奪遂至怨懼以生邪謀豈徒霍氏之自禍哉亦孝宣醖釀以成之也昔鬭椒作亂於楚莊王滅其族而赦箴尹克黃以爲子文無後何以勸善夫以顯禹雲山之罪𨿽應夷滅而光之忠勲不可不祀遂使家無噍類孝宣亦少恩哉

孝宣說

以孝宣之明魏相丙吉爲丞相於定國爲廷尉而趙蓋韓楊之死皆不厭眾心惜哉其爲善政之累大矣周官司冦之法有議賢議能若廣漢延壽之治民可不謂能乎寛饒惲之剛直可不謂賢乎然則𨿽有死罪猶將宥之況罪不足以死乎揚子以韓馮翊之愬蕭爲臣之自失夫所以使延壽犯上者望之激之也上不之察而延壽獨防其辜不亦甚哉

王霸說

王霸無異道昔三代之際禮樂徵伐自天子出則謂之王天子防弱不能治諸侯諸侯有能率其與國同討不庭以尊王室者則謂之覇其所以行之也皆本仁祖義任賢使能賞善罰惡禁暴誅亂顧名位有尊卑道徳有深淺功業有鉅細政令冇廣狹耳非若黒白甘苦之相反也漢之所以不能復三代之治者由人主之不爲非先王之道不可復行於後世也夫儒有君子有小人彼俗儒者誠不足與爲治也獨不可求眞儒而用之乎稷契臯陶伯益伊尹周公孔子皆大儒也使漢得而用之功烈豈若是而止耶孝宣謂太子懦而不立闇於治體必亂我家則可矣廼曰王道不可行儒者不可用豈不過甚矣哉殆非所以訓示子孫垂法將來者也

漢成說

晏嬰有言天命不謟不貳其命禍福之至安可移乎昔楚昭王宋景公不忍移災於卿位曰移腹心之疾寘諸股肱何益也借使其災可移仁君猶不肯爲況不可乎使方進罪不至死而誅之以當大變是誣天也方進有罪當刑隠其誅而厚其塟是誣人也孝成欲誣天人而卒無所益可謂不知命矣

隠逸說

古之君子邦有道則仕邦無道則隠隠非君子之所欲也人莫已知而道不得行羣邪共處而害將及身故深藏以避之王者舉逸民揚側陋固爲其有益於國家非以狥世俗之耳目也是故有道徳足以尊主智能足以庇民被褐懷玉深藏不市則王者當盡禮以致之屈體以下之虛心以誘之克己以從之然後能利澤施於四表功烈格於上下蓋取其道不取其人務其實不務其名也其或禮備而不至意勤而不起則姑內自循省而不敢彊致其人曰豈我徳之薄而不足慕乎政之亂而不可輔乎羣小在朝而不敢進乎誠心不至而憂其言之不用乎何賢者之不我從也苟其徳已厚矣政已治矣羣小逺矣誠心至矣彼將叩閽而自售又安有勤求而不至者哉荀子曰耀蟬者務在明其火振其木而已火不明𨿽振其木無益也今人主有能明其徳則天下歸之若蟬之歸明火也或者人主恥不能致乃至誘之以髙位脇之以嚴刑使彼誠君子邪則位非所貪刑非所畏終不可得而致也可致者皆貪位畏刑之人也烏足貴哉若乃令聞著於家庭行誼隆於鄕曲利不苟取仕不苟進潔已循分優遊卒歳𨿽不足以尊主庇民是亦淸修之士也王者當褒優安養俾遂其志若孝昭之待韓福光武之遇周黨以勵亷恥美風俗斯亦可矣固亦不當如範升之詆毀又不可如張楷之責望也至於餙僞以邀譽釣奇以驚俗不食君祿而爭屠沽之利不受小官而窺卿相之位名與實反心與迹違斯乃華士少正邜之流不得免於聖王之誅尙何聘召之有哉

用法說

漢家之法已嚴矣而崔寔猶病其寛何哉蓋衰世之君率多柔懦凡愚之佐惟知姑息是以攘幸之臣有罪不坐豪猾之民犯法不誅仁恩所施止於目前姦宄得志綱紀不立故崔寔之論以矯一時之枉非百世之通義也孔子曰政寛則民慢慢則紏之以猛猛則民殘殘則施之以寛寛以濟猛猛以濟寛政是以和斯不易之常道矣

保身說

天下有道君子揚於王庭以正小人之罪而莫敢不服天下無道君子囊括不言以避小人之禍而猶或不免儻人生昏亂之世不在其位四海橫流而欲以口舌救之臧否人物激濁揚淸撩虺蛇之頭踐虎狼之尾以至身被淫刑禍及朋友士類殱滅而國隨以亡不亦悲乎夫惟郭泰旣明且哲以保其身申屠蟠見幾而作不俟終日卓乎其不可及已

宋文選卷四

欽定四庫全書

宋文選卷五

司馬君實文

中和論呈韓秉國與景仁

君子從學貴乎博求道貴乎要道之要在治其方寸之地而已大禹謨曰人心惟危道心惟防惟精惟一允執厥中危則難安防則難明精之所以明其防也一之所以安其危也要在執中而已故中庸有曰喜怒哀樂之未發謂之中發而皆中節謂之和君子之心於喜怒哀樂之未發未始不存乎中故謂之中庸庸常也以中爲常也及其旣發必制之以中則無不中節中節則和矣是故中和一物也養之以中發之以和故曰中者天下之大本也和者天下之逹道也智者知此者也仁者守此者也禮者履此者也樂者樂此者也政者正其不然者也刑者威其不從者也合而言之謂之道道者聖賢之所共由也豈惟人哉天地之所生成萬物靡不由之故曰致中和天地位焉萬物育焉孔子曰君子無終食之間違仁造次必於是顚沛必於是故曰道不可須臾離可離非道也孔子曰中庸之爲徳也其至矣乎民鮮久矣又曰回也其心三月不違仁其餘則日月至焉而已矣日月至焉者斯已賢矣以是觀之能久於中庸者蓋鮮矣孔子曰知者樂仁者壽蓋言知夫中和者無入而不自得能無樂乎守夫中和者淸明在躬志气如神能無壽乎詩曰樂只君子邦家之基樂只君子萬壽無期又曰樂只君子邦家之光樂只君子萬壽無疆蓋言君子有中和之徳則邦家安榮旣樂且壽也孔子曰克己復禮爲仁蓋言禮者中和之法仁者中和之行故得禮斯得仁矣孔子閒居曰無聲之樂志气不違以至於气至旣起樂記曰易直子諒之心生則樂以至於不言而信不怒而威蓋言樂以中和爲本以鐘鼓爲末也商頌曰不競不捄不剛不柔敷政優優百祿是遒蓋言政以中和爲美也大雅曰惠此中國以綏四方無縱詭隨以謹無良蓋言刑以中和爲貴也孔子曰飯蔬食飲水曲肱而枕之樂亦在其中矣又曰回也一簞食一瓢飲不攺其樂揚子曰紓朱懷金之樂也外顏氏子之樂也內蓋言聖賢內守中和𨿽幽隱貧賤不失其樂也劉康公曰民受天地之中以生所謂命也能者養之以福不能者敗以取禍中庸曰大徳者必得其壽蓋言君子動以中和爲節至於飲食起居咸得其宜則陰陽不能病天地不能夭𨿽不道引服餌不失其壽也孟子曰我善養吾浩然之气夫志气之帥也气體之充也志至焉气次焉故孟子養徳以气言之蓋能謹守中和之志不以喜怒哀樂亂其气則志平气順徳日新矣故曰持其志無暴其气及夫徳之成也沛然不息確然不動挺然不屈故曰至大至剛以直養而無害不有道義以充其內能如是乎故曰配義與道無是餒也凡人爲不善能欺天下之人不能欺其心𨿽忍而行之於其心不能無芥蔕焉然則浩然之气不存矣故曰行有不慊於心則餒矣君子優遊從容以養其气𨿽不敢忽忘亦不正以爲事欲其速成故曰必有事焉而勿正心勿忘勿助長也操之則存捨之則亡久而無怠然後能自得之此其所以難言也揚子曰藏心於淵美厥靈根君子存神於內應務於外𨿽往來萬變未嘗失其所守是以百骸治而徳本植焉故曰神不外也志之所至气必輔之君子乘之以爲善小人乘之以爲惡故曰气者所適善惡之馬也君子守中和之心養中和之气旣得其樂又得其壽夫復何求哉孔子曰狂者進取又曰吾黨之小子狂簡斐然成章如光之謂矣𨿽然此皆纂述聖賢之言非取諸胸臆也夫道猶的也射者莫不志於的其中否則未可知也必俟有道者乃能裁之

再與秉國論中和呈景仁

丁通直來防貺書審起居安和至喜示諭見與景仁書似怪論議有所不同此何言哉朋友道廢久矣光述中和論所以必欲呈秉國者正爲求切磋琢磨庶幾近於是耳豈欲秉國雷同而已雅聞秉國有論光不勝其喜故因景仁請見之何謂怪也然光至愚於秉國之論猶有所未逹者請試陳之惟秉國擇焉秉國雲中之說有二對外而爲言一也無過與不及一也此誠如所諭然中者皆不近四旁之名也指形而言之則有中有外指徳而言之則有中有和此書以中爲名其所指者蓋徳也非形也如秉國所云則中庸應云喜怒哀樂之未發謂之中及其旣發謂之外不則云喜怒哀樂之未發謂之虛發而皆中節謂之和乃相應也秉國又云虛則明塞則闇此誠如所諭然所謂虛者非空洞無物之謂也不以好惡利害蔽其明是也夫心動物也一息之間升天沈淵周流四海固不肯兀然如木石也惟賢者治之能止於一擇其所止莫如中庸故虞書曰惟精惟一允執厥中也凡人固有無喜無怒無哀無樂之時當此之際其心必有所在小人則追求嗜好靡所不之君子則處於中庸之地不動以待事也大學曰知止而後有定定而後能靜靜而後能安安而後能慮慮而後能得又曰爲人君止於仁爲人臣止於敬爲人子止於孝爲人父止於慈與國人交止於信言各有所在也荀子曰徳操然後能定能定然後能應能定能應夫是之謂成人亦言所定在徳也又曰人何以知道曰心心何以知曰虛一而靜心未嘗不藏也然而有所謂虛不以所已藏害所將受謂之虛心未嘗不兩也然而有所謂一不以夫一害此一謂之一心未嘗不動也然而有所謂靜不以夢劇亂知謂之靜然則虛者固不謂空洞無物靜者固不謂兀然如木石也凡曰虛曰靜曰定云者如大學與荀卿之言則得中而近道矣如佛老之言則失中而逺道矣光所以不好佛老者正以其不得中道可言而不可行故也借使有人眞能獨居燕坐屏物棄事以求虛無寂滅心如死灰形如槁木及有物歘然來感之必未免出應之則其喜怒哀樂未必皆能中節也曷若治心養气専以忠爲事則物𨿽輻湊橫至一以中待之無有不中節者矣秉國又引王弼解復其見天地之心以證虛無爲眾本之所自出夫萬物之有誠皆云出於無旣有則不可以無治之矣光常病輔嗣好以老莊解易恐非易之本指未足以爲據也輔嗣以雷動風行千變萬化爲非天地之心然則爲此者果誰耶夫雷風日月山澤此天地所以生成萬物者也若皆寂然至無則萬物何所資耶天地之雷雲風雨猶人之有喜怒哀樂必不能無亦不可無也故易曰雲行雨施品物流形詩曰君子如怒亂庶遄沮君子如祉亂庶遄已但動靜有節隱見有時不可過與不及過與不及皆爲災害必得中然後和和然後能育萬物也自有天地以來陽極則陰生陰極則陽生動極則靜靜極則動盛極則衰衰極則盛否極則泰泰極則否若循環之無端萬物莫不由之故曰一陰一陽之謂道此皆天地之心然復者陽生之卦也天地之大徳曰生故聖人贊之曰復其見天地之心乎言天地之道𨿽一往一來本以好生爲心也易道幽深而輙敢妄爲之解其罪甚大亦不自識其是與非也抑求之空言不若驗之實事竊聞秉國平日好習靜光不勝區區願秉國試輟習靜之心以爲習中之心動靜語黙飲食起居皆在於中勿須臾離也久而觀其所得所失孰少孰多則秉國必自得之矣豈待光之煩言哉愚慮如此所不及者不惜更示不宣

五規【並進狀】

臣光幸得備位諫官竊以國家之事言其大者逺者則汪洋濩落而無目前朝夕之益防於迂濶言其小者近者則叢挫委瑣徒足以凂聖聽失於苛細夙夜惶惑口與心謀涉歷累旬乃敢自決與其受苛細之責不若取迂濶之議伏以祖宗開業之艱難國家致治之光美難得而易失不可以不愼故作保業隆平之基因而安之者易爲功頹壊之勢從而救之者難爲力故作惜時道前定則不窮事前定則不困人無逺慮必有近憂故作逺謀燎原之火生於熒熒懷山之水漏於涓涓故作重防象龍不足以致雨畫餅不足以療饑華而不實無益於治故作務實合而言之謂之五規此皆守邦之要道當世之切務戅陋狂瞽觸冒忌諱惟知納忠不敢愛死伏望陛下萬幾之餘遊豫之間垂精畱神特賜省覽萬一有取裁而行之則臣生於天地之間不與艸木同朽矣

保業

天下重器也得之至難守之至艱在昔始受天命之時天下之人皆我所比肩也相與角智力而爭之智竭不能抗力屈不能支然後肯稽顙而爲臣當是之時有智相偶者則爲二相防者則爲三愈多則愈分自非智力首出於世則天下莫得而一也斯不亦得之至艱乎及夫繼體之君羣雄已服眾心已定上下之分明彊弱之勢殊則中人之性皆以爲子孫萬世如泰山之不可揺也於是有驕惰之心生驕者玩兵黷武窮泰極侈神怒不卹民怨不知一旦渙然四方潰縻秦隋之季是也惰者沈酣宴安慮不及逺善惡雜揉是非顚倒日復一日至於不振漢唐之季是也二者或失之彊或失之弱其致敗一也斯不亦守之至艱乎臣竊觀自周室東遷以來王政不行諸侯多僣分崩離析不可勝紀凡五百有五十年而合於秦秦虐用其民十有一年而天下亂又八年而合於漢漢爲天下二百有六年而失其柄王莽盜之十有七年而復爲漢更始不能自保光武誅除僣僞凡十有四年然後能一之又一百五十有三年董卓擅朝州郡瓦解更相吞噬至於魏氏海內三分凡九十有一年而合於晉晉得天下才二十年惠帝昏愚宗室構難羣胡乘釁濁亂中原散爲六七聚爲二三凡二百八十有八年而合於隋隋得天下才二十有八年煬帝無道九州幅裂八年而天下合於唐唐得天下一百有三十年明皇恃其承平荒於酒色養其疽囊以爲子孫不治之疾於是漁陽竊發四海橫流肅代以降方鎭跋扈號令不從朝貢不至名爲君臣實爲仇敵陵夷衰防至於五代三綱頺絕五常殄滅懷璽未暖處宮未安朝成夕敗有如逆旅禍亂相尋戰爭不息流血成川澤聚骸成丘陵生民之類其不盡者幾希於是太祖皇帝受命於上帝起而拯之躬被甲冑櫛風沐雨東徵西伐掃除海內當是之時食不暇飽寢不遑安以爲子孫建太平之業大勛未集太宗皇帝嗣而成之幾二百二十有五年然後大禹之迹復混而爲一黎民遺種始有所息肩矣由是觀之上下一千七百餘年天下一統者五百餘年而已其間時時有小禍亂不可悉數國家自平河東以來八十餘年內外無事然則三代以來治平之世未有若今日之盛者也今民有十金之產猶以爲先人所營苦身勞志謹而守之不敢失墜況於承祖宗艱難之業奄有四海傅祚萬世可不重哉可不愼哉夏書曰予臨兆民懍乎若朽索之馭六馬周書曰心之憂危若蹈虎尾涉於春冰臣願陛下夙興夜寐兢兢業業思祖宗之勤勞致王業之不易援古以鑑今知太平之世難得而易失則天下生民至於鳥獸艸木無不幸甚矣

惜時

夏至陽之極也而一陰生冬至陰之極也而一陽生盛衰之相承治亂之相生天地之常經自然之至數也其在周易泰極則否否極則泰丰亨宜日中孔子傳之曰日中則昃月盈則蝕天地盈虧與時消息而況於人乎況於鬼神乎是以聖人當國家隆盛之時則戒懼彌甚故能保其令聞永久無疆矣凡守太平之業其術無他如守巨室而已今有巨室於此將以傳之子孫爲無窮之規則必植其堂基壯其柱石彊其棟梁厚其茨蓋髙其垣墻嚴其關鍵旣成又擇其子孫之良者使謹而守之日省月視欹者扶之獘者補之如是則亙千萬年無頺壊也夫民者國之堂基也禮法者柱石也公卿者梁棟也百吏者茨蓋也將帥者垣墉也甲兵者關鍵也是六者不可不朝念而夕思也夫繼體之君謹守祖宗之成法苟不隳之以逸欲敗之以讒謟則世世相承無有窮期及夫逸欲以隳之讒謟以敗之神怒於上民怨於下一旦渙然而去之則𨿽有仁智恭儉之君焦心勞力猶不能救陵夷之運遂至於顚沛而不振嗚呼可不鑑哉今國家以此承平之時立綱布紀定萬世之基使如南山之不朽江河之不竭可以指顧而成耳失今不爲已乃頓足扼腕而恨之將何益矣詩云我日斯邁而月斯徵夙興夜寐無忝爾所生時乎時乎誠難得而易失也

逺謀

易曰君子以思患而豫防之書曰逺乃猷詩曰猷之未逺是用大諫昔聖人之教民也使之方暑則備寒方寒則備暑七月之詩是也今夫市井負販之人猶知旱則資車水則資舟夏則儲裘褐冬則儲絺綌彼偸安苟生之徒朝醉飽而暮饑寒者𨿽與之共爲編戶貧富必不侔矣況爲天下國家者豈可不制治於未亂保邦於未危乎詩曰迨天之未陰雨徹彼桑土綢繆牖戶今此下民或敢侮予孔子曰爲此詩者其知道乎能治其國家誰敢侮之迨天之未陰雨者國家閒暇無有災害之時也徹彼桑土者求賢於隱防也綢繆牖戶者修敇其政教也夫桑土者鴟鴞所以固其室也賢俊者明主所以固其國也國旣固矣𨿽有侮之者庸何傷哉臣竊見國家邊境有急羽書相銜或一方饑饉餓莩盈野則廟堂之上焦心勞思忘寢廢食以憂之當是之時未嘗不以將帥之不選士卒之不練牧守之不良倉廩之不實追責前人以其備禦之無素也幸而熢燧息年谷登明王舉萬壽之觴於上羣公百官歌太平縱娯樂於下晏然自以爲長無可憂之事矣嗚呼使自今以往四夷不復犯邊水旱不復爲災則可矣若猶未也則天幸安可數恃哉陛下何不試以閒暇之時思不幸邊鄙有警饑饉薦臻則將帥可任者爲誰牧守可倚者爲誰𨿽在千里之外使之嘗如目前至於甲兵之利鈍金穀之盈虛皆不可不前知豫謀也若待事至而後求之則已晚矣四夷水旱事之細也抑又有大於是者陛下亦嘗畱少頃之慮乎詩云維此聖人瞻言百里維彼愚人覆狂以喜此言逺謀之難知近言之易行也夫謀逺則似迂似迂則人皆忽之其爲害至慘也亦無切身之急爲利至大也而無旦夕之驗則愚者抵掌謂之迂也宜矣國家之制百官莫得久於其位求其功也速責其過也備是故或養交飾譽以待遷或容身免過以待去上自公卿下及斗食自非憂公忘私之人大抵多懷茍且之計莫肯爲十年之規況萬世之慮乎自非陛下惕然逺覽勤而思之日復一日長此不已豈國家之利哉此其所以痛心泣血日夜而憂也昔賈誼當漢文帝之時以爲天下之勢方病大瘇又苦盭又類辟且病痱陛下視方今國家安固公私富實百姓樂業孰與漢文然則天下之病無乃更甚乎失今不治必爲痼病陛下𨿽欲治之將無及已治之之術非有他奇巧也在察其病之緩急擇其藥之良苦隨而攻之勿責目前之近功期於萬世治安而已矣

重防

虞書曰兢兢業業一日二日萬幾幾之爲言防也言當戒懼萬事之防也夫水之防也捧土可塞及其盛也漂木石沒丘陵火之防也勺水可滅及其盛也焦都邑燔山林故治之於防則用力寡而功多治之於盛則用力多而功少是故聖帝明王皆消惡於未萌弭禍於未形天下陰被其澤而莫知其所以然也周易坤之初六曰履霜堅冰至霜者寒之始也冰者寒之極也坤之初六於律爲林鐘於歷爲建未之月陽气方盛而陰气已萌物未知之也是故聖人謹之曰履霜堅冰至言人君者當絕惡於未形杜亂於未成也系辭曰知幾其神乎君子知防知彰知柔知剛萬夫之望謂此道也孔子謂魯哀公曰昩爽夙興正其衣冠平旦視朝慮其危難一物失理亂亡之端君以此思憂則憂可知矣太宗皇帝命昭宣使河州團練使王繼恩討蜀平之宰相請除繼恩宣徽使太宗不許曰宣徽使位亞兩府若使繼恩爲之是宦官執政之漸也宰相固請以繼恩之功大他官不足以賞之太宗怒切責宰相特置宣政使以授之眞宗皇帝欲與章穆皇后及後宮遊內庫後辭曰婦人之性見珍寶財貨不能無求夫府庫者國家所以養六軍備非常也今耗散之於婦人非所以重社稷眞宗深以爲然遂止由是觀之先帝以睿明卓越防防杜漸如此之深可不念哉昔扁鵲見齊桓侯曰君之疾在腠理不治將深桓侯不悅曰醫之好利也欲以不疾爲功及在血胍在腸胃桓侯皆不信及在骨髓扁鵲望之遂逃去徐福言霍氏太盛宜以時抑制漢宣帝不從及霍氏誅人爲訟其功以爲曲突徙薪無防澤焦頭爛額爲上客故未然之言常見棄及其已然又無所及夫宴安怠惰肇荒淫之基奇巧珍玩發奢泰之端甘言卑辭啟徼幸之徒附耳屏語開讒賊之門不惜名器導僣逼之源假借威福授陵奪之柄凡此六者其初甚防朝夕狎玩未睹其害日滋月益遂至深固比知而革之用力百倍矣伏惟陛下思萬幾之至重覽大易之明戒誦孔子之格言繼先帝之聖志使扁鵲得早從事毋使徐福有曲突之嘆則可以隆之於廟堂而徳冒四海治之於今日而福流萬世也優遊逍遙而光烈顯大豈不美哉

務實

周書曰若作梓材旣勤朴斵惟其塗丹雘此言爲國家者必先實而後文也安國家利百姓仁之實也保基緒傳子孫孝之實也辧貴賤立紀綱禮之實也和上下親逺近樂之實也決是非明好惡政之實也詰姦邪禁暴亂刑之實也察言行試政事求賢之實也量材能課功狀審官之實也詢安危訪治亂納諫之實也選勇果習戰鬭治兵之實也實之不存𨿽文之盛美無益也方今逺方窮民轉死於溝壑而屢赦有罪循門散錢其於仁也不亦逺乎本根不固有識寒心而道宮佛廟廣修禦容其於孝也不亦逺乎統嗣不明祭器紊亂而雕繢文物修飾容貌其於禮也不亦逺乎羣心乖戾元元怨苦而斷竹數黍叩古器其於樂也不亦逺乎是非錯繆賢不肖混殽而鉤校簿書訪尋比例其於政也不亦逺乎姦暴不誅寃結不理而拘泥防愆糾擿細過其於刑也不亦逺乎行能之士沈淪艸野而考校文辭指決聲病其於求賢不亦逺乎材任相違職業廢弛而檢勘出身比類資序其於審官不亦逺乎久大之謀棄而不省淺近之言應時施行其於納諫不亦逺乎將帥不良士卒不精而廣聚虛教徒取外觀其於治兵不亦逺乎凡此十者皆文具而實亡本存而末在譬猶膠板爲舟摶土爲楫敗布爲帆朽索爲繂畫以丹靑衣以文繡使偶人駕之而履其上以之居平陸則煥然信可觀矣若以之涉江河犯風濤豈不危哉伏望陛下撥去浮文悉惇本實選任良吏以子惠庶民深謀逺慮以保宗廟張布綱紀使天下有歡心移易風俗使人無離愁別白是非使萬事歸正誅鋤姦惡使威令必行取有益罷無用使埜無遺賢進有功退不職使朝無曠官察讜言攷得失使謀無不盡選智將揀勇士使徵無不服如是則國家安若泰山而四維之也又何必以文彩之飾歌頌之聲惑愚俗之耳目哉

上皇帝直言書

臣伏讀詔書喜極以泣昔成湯以六事自責今陛下以四事求諫聖人所謂異世同符凡詔書所言皆今日之深患陛下旣已知之羣臣夫復何言曽子曰尊其所聞則髙明矣行其所知則光大矣陛下誠知其如是復能斷制無疑不爲左右所惑則安知今日之災沴不爲大戊之桑谷髙宗之雊雉成王之雷風宣王之旱魃更爲社稷生民之福也然自詔下以來臣不知中外之臣亦有以當今急務生民之疾苦力爲陛下別白言之者乎蓋必有之矣而臣未得聞也臣竊不自揆伏念父子受國重恩備位侍從向在朝廷屢以狂瞽塵俛聖聰間以衰疾自求閒官不聞朝廷之議者四年於玆矣今者幸遇陛下發不諱之詔問以朝政之闕失斯特千載一遇古人𨿽在畎畆猶不忘君況在位食祿者乎是以不敢畏當途避眾怒愛防軀保妻子心知時事之可憂而蹇黙不言也竊觀陛下英睿之性希世少倫卽位以來勵精求治恥爲繼體守成之常主髙欲慕尭舜之隆下不失漢唐之盛擢俊傑之才使之執政言無不聽計無不從所譽者超遷所毀者斥退垂衣拱手惟其所爲推心置腹人莫能間𨿽齊桓公之任管仲蜀先主之任諸葛殆不及也執政亦悉心竭力以副陛下之所欲恥爲碌碌守法循故事之臣而毎以周公自任是宜百度交正四民丰樂頌聲旁溢嘉瑞防至而六年之間百度紛擾四民失業怨憤之聲所不忍聞災異之大古今罕比此其故何哉豈非執政之臣所以輔陛下者未得其道歟所謂未得其道者在於好人同已惡人異已是也陛下旣全授之以威福之柄使之制作新法以利天下是宜與眾共之舍短取長以求盡善而獨任己意惡人攻難羣臣有與之同者則擢用不次與之異者則禍辱隨之人情誰肯去福而取禍棄榮而就辱是以天下之士躁於富貴者翕然而附之爭勸陛下益加委信順從其言嚴斷刑罰以絕異議如是者往往立取美官比年已來中外執事權者皆此類也其有懷忠直守亷恥則擯斥廢棄或罹罪戾無所容立至於臺諫之官天子耳目所以規朝政之闕失糾大臣之專恣此則陛下當自擇而亦使執政擇之彼專用其親愛之人小有所違卽加貶逐以懲後來必得便佞之尢者然後使爲之如此則執政之愆謬羣臣之姦慝生民之疾苦逺方之寃抑陛下何得而聞之又奉使詢訪利害於四方者亦其所親愛之人皆先稟其防憑其气勢以驅廹州縣之吏善惡系其筆端升黜由其唇吻彼州縣之吏承迎奉順之不贍奚暇與之講利害立同異哉及其入奏則言州縣守宰咸以爲便經久可行陛下但見其文書燦然可觀以爲法之至美詢謀僉同豈知在外之所爲也或有更增其條目務爲新巧互陳利病各事攺張使畫一之法日殊月異久而不言使民莫知所從蓋由襲故則無功出奇則有賞彼皆進身之私計非有益國便民之心也又令使者督責所在監司監司督責所在州縣上下相驅競爲苛刻奉行新法稍不盡力則謂之非才不職也及沮壊新法互行停替或未熟新法悞有違犯者皆不理赦降官去官與犯贓罪者同而重於犯私罪者州縣之吏惟奉行文書求免罪戾之不暇民事不復畱心矣又僣遣邏卒聽市道之人有誹謗者執而刑之又出榜立賞募人告捕誹謗朝政者臣不知自古聖帝明王之政固如是耶昔堯稽於眾捨己從人舜誡羣臣曰予違汝弼汝無面從退有後言此其爲帝王稱首也秦惡聞其過殺其直諫之士禁偶語之人及其禍敗行路之人皆知之而已獨不知此其所以爲萬世之明戒也子產相鄭鄭人遊於鄕校以議執政或爲請毀之子產曰何爲而毀之夫人朝夕退而遊焉以議執政之善否其所善者吾則行之其所否者吾則攺之是吾師也若之何而毀之吾聞忠善以損怨不聞作威以防怨嚴爲之防豈不遽止然猶防川大決所犯傷人必多吾不克救也不如小決使導吾聞而藥之也何今之執政異於古之執政者乎齊景公謂梁丘據曰惟據與我和夫晏子曰據亦同也安得爲和和如和羮焉水火醯醢鹽梅以烹魚肉宰夫和之齊之以味濟其不及以泄其過君子食之以平其心君臣亦然君所謂可而有否焉臣獻其否以成其可君所謂否而有可焉臣獻其可以替其否是以政不虐民民無爭心今據不然君所謂可據亦曰可君所謂否據亦曰否若以水濟水誰能食之今在朝之臣對問啟沃其有異於梁丘據者乎衛侯言計非是而羣臣之和者如出乎一口子思曰以吾觀衛所謂君不君臣不臣也人主自臧則眾謀不進事是臧之猶以眾謀況和非以長惡乎夫不察事之是非而悅人之贊己暗莫甚焉不度理之所在而阿諛求容謟莫甚焉君暗臣謟以在民上民不與也若此不已國無類矣子思言於衛侯曰君之國事將日非矣君出言自以爲是而卿大夫莫敢矯其非卿大夫亦自以爲是而士庶人亦莫敢矯其非君臣旣自賢矣而上下同聲而賢之賢之則順而有福矯之則逆而有禍如此則善安從生今執政主新法而上下同志而贊之亦有異於衛國之政乎是以士大夫憤悶鬱結視屋竊嘆而不敢言庶人饑寒憔悴號呼而無所告此則陛下所謂忠謀讜言郁於上聞而阿諛壅閟以成其私者也苟忠讜退伏阿諛滿側而欲望百度之正四方之富頌聲之洽嘉瑞之臻固已難矣今朝廷之闕政其大者有六而已一曰廣散靑苗使民負債日重而縣官實無所得二曰免上戶之役斂下戶之錢以養浮浪之人三曰置市易之司與細民爭利而實耗散官物四曰中國未治而侵擾四夷得少失多五曰排結保甲教習凶器以擾農民六曰信狂狡之人妄興水利以勞民費財若其他瑣瑣米鹽之事皆不足爲陛下道也捨其大而言其小捨其急而言其緩外有獻替之迹內懷附防之心是姦邪之尢者臣不敢爲也凡此六者之爲害人無貴賤愚智莫不知之及至陛下左右前後之人日譽新法之善者其心亦知其不可但希合聖心附防執政以盜富貴耳一旦陛下之志移則彼之所言亦異耳臣今不敢復費簡札特敍六者利害以瀆聖聽但願陛下勿問阿諛之黨勿詢權臣之心斷志罷之必有爲陛下言其詳者矣此六者之中靑苗免役錢爲害尢大夫力者民之所生而有也谷帛者可以耕桑而得也至於錢則縣官之所鑄民不得私爲也自未行新法之時民間之錢固已少矣富商大賈藏鏹者或有之彼農民之富則不過占田稍廣積谷稍多室屋完修耕牛不假而已未嘗有積錢巨萬於家者其貧者藍縷不蔽形糟糠不充腹春指夏熟夏望秋成或爲人耕種資以爲生亦未嘗識錢也故古之取民者各因其所有而取之凡農民之役不過出力稅不過谷帛自唐末興兵始有稅錢者故白居易譏之曰私家無錢鑪平地無銅山言責民以所無也今有司之爲法則不然無問市井田埜之人由中及外自朝及夕惟錢是求農家值丰歲賤糶所收之谷以輸官比常年之價或三分減一於斛斗之中或十分加二以求售於人若值凶年無谷可糶而吏責其錢不已欲賣田則家家賣田欲賣屋則家家賣屋欲賣牛則家家賣牛旣無所售則不免伐桑柘撤室屋以賣其薪或殺牛以賣其肉然後得錢以輸官然民一年如此則明年恃何以爲生也故自行新法以來農民尢被害農者天下之本也農旣失業餘民安取食哉今貨益重物益輕年𨿽饑饉物不甚貴而民倍困爲國計者可不少思其故哉此皆斂錢之咎也今北盡塞表東被海涯南逾江淮西抵巴蜀自去歳至今絕少雨雪井泉溪澗往往涸竭三麥無收民已絕望孟夏過半種未入土中下之戶大抵乏食采木皮食艸根以延旦暮若又如此其當柰何當此之際而州縣之吏督責靑苖免役不敢少緩鞭笞縲絏惟恐不迨父子遑遑如在湯火號泣呼天無復生望臣恐鳥窮則啄獸窮則攫民困已極矣而無救卹羸者不轉死於溝壑壯者不聚而爲盜賊將何之矣若東西南北所在嘯聚連羣結黨日流月蔓彌滿山澤蹈籍城邑州縣不能禁官軍不能討當此之時方議罷去新法又何益哉緑林赤眉黃巾黒山之徒自何而有皆苦於賦斂歳復饑饉窮困無聊之民耳此誠宗廟社稷之深憂而廟堂之上方且晏然自得以爲太平之業八九已成此臣之所痛心疾首晝則忘食夜則忘寢不避死亡欲嘿而不能也易復之初九曰不逺復無祗悔元吉言能攺過不逺則𨿽悔不大至上六曰迷復凶有災眚用行師終有大敗以其國君凶至於十年不克徵言迷而有復凶且有災於君道尢不利者也昔秦穆敗於崤秦誓曰惟古之謀人則曰未就予忌惟今之謀人姑將以爲親𨿽則云然尙猷詢玆黃髮則罔所愆蓋悔棄老成人之道用利口之淺謀以取覆敗而思補其過也故能終雪前恥彊霸西戎漢武帝徵伐四夷中國虛耗盜賊羣起又喪貳師之軍乃下哀痛之詔曰乃者以縛馬書徧示丞相禦史二千石中大夫爲文學者皆以敵自縛其馬不祥甚哉公車方士太史太卜皆以爲吉及謀計卦兆悉皆反繆然後悟公卿方士之謟諛對不以誠致悞國事有悔於心也故禁苛暴止擅賦力本務農而天下復安國家自行新法以來天下之人心祈口禱惟冀陛下之早悟以拯救其失以蘇疲民如望天之膏澤日復一日以至於今及今攺之猶可救也過則民力竭一旦渙然離散乃始安輯豈不難哉臣竊觀陛下詔書寅畏天戒深自譴咎叮嚀懇惻以求至言是陛下已知前日之失而欲有所攺爲也若徒著之空文而於新法無所更變猶臨鼎哀魚之爛而益薪不已又將何益哉陛下誠能垂日月之明奮乾剛之斷斥逐阿諛勿使壅閉自擇忠讜以爲諫官收還威福之柄悉由已出詔天下靑苗勿使復散見在民間逋欠者計從初官本錢作數年輸納更不收其利免役錢除放差役並仍舊法罷市易務其所積貨物依元買價出賣所欠官物錢亦除利傕本罷拓土辟境之兵先阜安中國然後徵伐四夷罷保甲教閱使民服田力穡所興修水利委諸州縣相度凡利少害多者悉罷之如此則中外讙呼上下感悅和气薫蒸雨必應矣彼阿諛之人附防執政者皆沿新法以得富貴陛下以爲非而捨之彼如魚之失水必力爭固執而不肯移願陛下勿問之也竊觀陛下今以旱熯之故避殿撤食其焦勞至矣而民終不與其澤不如罷此六者則漙博之徳及於四海矣又聞京師近𨿽得雨而畿甸之外旱气如故王者以四海爲家無有逺近皆陛下之赤子願陛下𨿽狥羣臣之請禦正殿復常膳猶應兢兢業業憂勞四方不可遽自寛以謂無復有旱熯之災也又諸州奏雨往往止欲解陛下之焦勞一寸則云三寸三寸則云一尺多不以實不可不察也又靑苗之法災傷及五分則當倚閣其間官吏有不仁者至於抑過百姓只放四分以下稅此尢可罪者臣居冗防之地若朝廷間小小關失臣不敢與聞今坐視百姓困於新法若此則爲朝廷深憂而陛下曾不之知乂今年已來臣衰疾防增萬一不續先朝露賫懷忠不盡之情長抱恨於泉下矣是以冒死一爲陛下言之倘陛下猶棄忽而不之信此則天也臣不敢復言矣干冒冕旒無任戰汗之至

上體要疏

月日具位臣某謹昧死再拜上疏皇帝陛下臣準禦史臺牒狀申奉四月二十日詔勅傳曰近臣盡規以其榮恥休戚與上同也今在位者視朕過失與朝廷政事之闕黙而不言乃或私議竊嘆若以其責爲不在己夫豈皆習見成俗以爲當然其亦有含章懷寶待唱而發者也今百度隳弛風俗偸薄惰惡災異譴告不一此誠忠賢助朕憂愓以剏制攺法救除患之時宜令侍從官自今視朕過失與朝廷政事之闕無有鉅細各具章奏極言無隠噫言善而不用朕有厥咎循之而勿言爾爲不恭朕將用此攷察在位所以事君之實明黜陟焉臣以駑下之材自仁宗皇帝時防擢在侍從服事三朝恩隆徳厚隕身防元不足爲報𨿽訪問所不及猶將披肝瀝膽以致區區之忠況聖意采納之勤督責之嚴諄諄如是臣敢營私避怨慝情愛己不爲陛下別白當今之切務庶幾小補萬分之一耶臣聞爲政有體治事有要自古聖帝明王垂拱無爲而天下大治者凡用此道也何謂爲政有體君爲元首臣爲股肱上下相維內外相制若网之以綱絲之以紀故詩云勉勉我王綱紀四方又云愷悌君子四方之綱古之王者設三公九卿二十七大夫八十一元士以綱紀其內設侯伯州牧卒正連帥屬長以綱紀其外尊卑有序若身之使臂臂之使指莫不率從此爲政之體也何謂治事有要夫人智有分而力有涯以一人之智力兼天下之眾務欲物物而知之日亦不給矣是故尊者治眾卑者治寡治眾者事不得不約治寡者事不得不詳約則舉其大詳則舉其細此自然之勢也益稷曰元首明哉股肱良哉庻事康哉君明則能擇臣臣良則能治事也又曰元首叢脞哉股肱惰哉萬事墮哉言君親細務則臣不盡力而事廢壊也立政曰文王罔攸兼於庶言庶獄庶愼惟有司之牧夫是訓用違庶獄庶愼文王罔敢知於玆言文王擇有司而任之其餘皆不足知也康誥曰庸庸祗祗威威顯民言文王用其可用只其可只刑其可刑專明此道以示民也是故王者之職在於量材任人賞功罰罪而已苟能謹擇公卿牧伯而屬任之則其餘不待擇而精矣謹擇公卿牧伯之賢愚善惡而進退誅賞之則其餘不待進退誅賞而治矣然則王者所擇之人不爲多所察之事不爲煩此事之要也臣竊見陛下日出視朝繼以經席日中乃還宮禁入宮之後竊聞亦不自閒省閱天下奏事羣臣章疏逮至昏夜又禦燈火研味經史博觀羣書𨿽中宗髙宗之不敢荒寧文王之日昃不食臣以爲不能及也然自踐祚以來孜孜求治於今三年而功業未著者殆未得其體要故也祖宗創業垂統爲後世法內則設中書樞宻院禦史臺三司審官審刑等在京諸司外則設轉運使知州知縣等眾官以相統禦上下有敍此所謂綱紀者也今陛下好使大臣奪小臣之事小臣役大臣之職是以大臣解體不肯竭忠小臣諉上不肯盡力此百官所以廢弛而萬事所以隳頺者也而陛下用爲致治之本此臣所大惑也臣微賤不得盡知朝廷之事且以耳目所接近日數事臣所知者言之其餘陛下可以類求也昔漢文帝問陳平天下歳決獄及錢谷出入幾何平曰陛下卽問決獄責廷尉問錢谷責治粟內史必也使卿大夫各得盡其職此乃宰相職也若平者可謂能知治體矣今之兩府皆古宰相之任也中書主文樞宻院主武若乃百官之長非其人刑賞大政失其宜此兩府之責也至於錢谷之不充條例之不當此三司之責也陛下苟能精選知錢谷憂公私之人以爲三司副判官諸路轉運使各使久於其任以盡其能有功則進無功則退名不能亂實僞不能掩眞安民勿擾使之日富取之有道用之有節何患財利之不丰哉今乃使兩府大臣悉取三司條例別置一局聚文士數人與之謀議攺更制置三司皆不與聞臣恐所攺更者未必勝於其舊而徒紛亂祖宗成法考古則不合適今則非宜吏緣爲姦農商失業數年之後府庫耗竭於上百姓愁困於下眾心離駭將不復振矣且兩府於天下之事無所不總若百官之職皆使兩府治之則在上者不勝其勞而在下者爲無所用矣又監牧使主養馬四園苑主課利今乃使監牧使不屬羣牧司四園苑不屬三司提舉司則在下者各得專權自恣而在上者爲無所用矣陛下方欲納天下於大治而使百官在上者不委其下在下者不稟其上能爲治乎若此之類臣竊恐似未得其體也凡天下之事在一縣者當委之知縣在一州者當委之知州在一路者當委之轉運使在邊鄙者當委之將帥然後事乃可集何則久在其位識其人情知其物宜賞罰之權足以休戚所部之人使之信服故也今朝廷毎有事不委之將帥監司守宰使之自爲方略責以成效而施其刑賞常好別遣使者銜命奔走旁午於道所至徒有煩擾之而於事未必有益不若勿遣之爲愈也夫事之利害吏之能否皆非使者所能素知不免臨時詢采於人所詢者或遇公明忠信之人猶僅能得其一二或遇私闇姦險之人則是非爲之倒置矣此二者交集於前而使者不能猝辧也是以往往害事而少能爲益非將帥監司守宰皆賢而使者皆愚也累歳之講求與一朝之謀議積久之采察與目前之毀譽精粗詳略其勢不同故也其有居官累嵗而不知利害臨人積久而不知能否或𨿽知利害而不能變更𨿽知能否而不能黜陟此乃愚昧私曲之人朝廷當察而去之更擇賢者以代其位不當數遣使者擾亂其間使不得行其職業也又庸人之情苟策非已出則媢嫉沮壊惟恐其成官吏若是者十常五六若使使者所規畫曲盡其宜在彼之日其當職之人已怏怏不悅不肯同心以助其謀恊力以成其事曰朝廷自遣専司治之我何敢與知及返命之日彼必敗之於後曰使者旣謀而授我我今竭力而成之功悉歸於首謀之人我何有哉此所以謂不若毋遣使者而屬任當職之人爲愈也夫使者所以通逺邇之情固不可無然今之轉運使卽古使者之任茍得人而委之賢於遣使者逺矣若監司自爲姦慝貪縱或有所隠蔽欺罔或爲部內之人所訟或所謀畫之事未得其宜朝廷欲察其罪惡審其虛實判其曲直決其是非然後別遣使者案之若案得其實監司有罪則當刑不才則當廢豈有但已者也今毎有一事朝廷輒自京師遣使往治之是在外之官皆無所用也使者旣代之治事而當職之人亦無所刑無所廢是只使之拱手旁觀偸安竊祿者矣若此之類臣竊恐似未得其體也今朝廷之士左右之人皆曰陛下聰明剛斷威福在已太平之功可指日而致臣愚竊獨以爲未也臣聞古之聖帝明王聞人之言則能識其是非故謂之聰觀人之行則能察其邪正故謂之明是非旣辧邪正旣分姦不能惑倿不能移故謂之剛取是而捨非誅邪而用正確然無所疑故謂之斷誅一不善而天下不善者皆懼故謂之威賞一有功而天下有功者皆喜故謂之福今陛下聰明剛斷則誠體之矣欲收威福之柄則有其志矣然於所以爲之之道尙或有所未盡故臣以爲太平之功未可期也夫帝王之道當務其逺者大者而略其近者小者國之大事當與公卿議之而不當使小臣防之四方之事當委牧伯察之而不當使左右覘之倘公卿牧伯尙不能擇賢者而任之小臣左右獨能得賢者而使之乎若茍爲不賢則險詖私謁無不爲矣今陛下好於禁中出手詔指揮外事非公卿所薦舉牧伯所糾劾或非次遷官或無故廢罷外人疑駭不知所從此豈非朝廷之士左右之人所謂聰明剛斷威福在己者耶陛下聞其言而信之臣竊以爲過矣夫公卿所薦舉牧伯所糾劾或謂之賢者而不賢謂之有罪而無罪皆有迹可見責有所歸故不敢大爲欺岡若姦臣宻白陛下今陛下自爲聖意以行之則威福集於私門怨謗歸於陛下矣安得謂之威福在陛下耶且陛下向時手詔所指揮者悉非大事至於兩禁美官邊蕃將帥省府職任諸路監司此皆眾人之所希求治亂之所系屬當除授之際竊恐未必一一出聖意也若乃貪邪姦猥之人陛下所明知而黜去者或更攺官而升資或不久復進用然則威福之柄果不在陛下而陛下偶未之思也以此觀之面譽陛下聰明剛斷威福在已太平立致者非愚則防不可不察也陛下必威福在己曷若謹擇公卿大臣明正忠信者畱之愚昧阿私者去之在位者皆得其人然後凡舉一事則與之公議於朝使各言其志陛下淸心平慮擇其是者而行之非者不能復奪也凡除一官亦與之公議於朝使各舉所知陛下淸心平慮擇賢者而任之不肖者不能復爭也如此則謀者舉者𨿽在公卿大臣而行之用之皆在陛下安得謂之威福不得已耶陛下此之不爲而顧彼之欲行臣竊恐似未得其要也夫三人羣居無所統一不防則亂是故立君以司牧之羣臣百姓勢均力敵不能相治故從人君決之人君者所以行賞罰決是非也若人君不肯決當使從誰決之乎夫人心不同如其面焉國家凡舉一事朝埜之人必或以爲是或以爲非凡用一人必或以爲賢或以爲不肖此固人情之常自古而然不足怪也要在人主審其是非而取捨之取是而捨非則安榮取非而捨是則危辱此乃安危榮辱之所以分也是以聖主重之故博謀羣臣下及庶人然而終決之者要在人君也古人有言曰謀之在多斷之在獨謀之多故可以觀利害之極致斷之獨故可以定天下之是非若知謀而不知斷則羣下人人各欲逞其私志斯衰亂之政也詩云謀夫孔多是用不集發言盈庭誰敢執其咎如匪行邁謀是用不得於道哀哉爲猷匪先民是程匪大猷是經惟邇言是聴惟邇言是爭如彼築室於道謀是用不潰於成此言周室之衰人臣不明先王之大道務爭近小之事人君不能定其可否而事終無成也漢世國家有大典禮大政令大刑獄大徵伐必下公卿大夫博士議郎議其議者固不能一必有參差不齊者矣於是天子稱制決之曰丞相議是或曰廷尉當是而羣下厭然無有不服者矣今陛下聽羣臣各盡其情以議事此誠善矣然終不肯以聖志裁決遂使羣臣有尙勝者以巧文相攻辧口相擠至扵再至於三互相反覆無有限極臣愚深恐虧朝廷之政體損陛下之明徳流聞四方取輕夷狄非嘉事也夫天下之事有難決者必先以道揆之若權衡於輕重規矩之於方圓錙銖毫忽不可欺矣是以人君務明先王之道而不習律令知根本旣植則枝葉必茂也近者登州婦人阿云謀殺其夫重傷垂死情無可湣在理甚明已傷不首於法無疑中材之吏皆能立斷已經審刑院大理寺刑部斷爲死罪而前知登州許遵文過飾非妄爲巧說朝廷命兩制定奪者再命兩府定奪者再勅出而復収者一収而復出者一爭論縱橫至今未定夫以田舍一婦人有罪於四海之廣萬幾之眾其事之細何啻秋毫之末朝廷欲斷其獄委一法吏足矣今乃紛紜至此設更有可疑之事大於此者將何以決之夫執條據例者有司之責原情制議者君相之事也分爭辧訟非禮不決禮之所去刑之所取也阿云之事陛下試以禮觀之豈難決之獄哉彼謀殺爲一事爲二事謀爲所因不爲所因此苛察繳繞之論乃文法俗吏之所爭豈明君賢相所當畱意耶今議論嵗余而後成法終於棄百代之常典悖三綱之大義使良善無告姦凶得志豈非狥其枝葉而忘其根本之所致耶若此之類臣竊恐似未得其要也此皆眾人之所私議竊嘆而莫敢明言者臣獨以受恩深重不顧斧鉞爲陛下言之惟聖明裁察臣昧死再拜上疏

越州張察推字序

天下之事未嘗不敗於專而成於共專則隘隘則暌暌則窮共則博博則通通則成故君子修身治心則與人共其道興事立業則與人共其功道隆功著則與人共其名志得欲從則與人共其利是以道無不明功無不成名無不榮利無不長小人則不然専己之道而不能從善服義以自廣也専己之功而不能任賢與能以自大也専己之名而日恐人之勝己也専己之利而不欲人之有之也是以道不免於蔽功不免於損名不免於辱利不免於亡此二者君子小人之大分也陜郡張君名共才甚美行甚修舉進士登上科今從事於浙東某辱與張君爲同郡人習其爲人固久竊以爲古者名於親而字於朋友亦附名而爲義焉某是敢輙廣其名之義而字曰大成以勉之異日張君克充其名顯裕光大庸可量哉

聞喜縣重修縣學記

或問太古何如曰不如今治也何以言之曰古之人寒衣而饑食貪生而畏死不殊於今也喜怒哀樂好惡畏欲與民俱生非今有而古無也古之人食鳥獸之肉艸木之實而衣其皮鳥獸日益殫艸木日益稀人日益眾物日益寡視此或不足視彼或有餘能相與守死而勿爭乎爭而不已相賊傷相滅亡人之類蓋可計日而盡也聖人者湣其然於是作而治之擇其賢智而君長之分其田土而疆域之聚其父子兄弟夫婦而安養之施其禮樂政令而綱紀之明其道徳仁義孝慈忠信亷讓而教道之猶有狂愚傲狠之民悖戾而不從者於是鞭撲以威之鈇鉞以戮之甲兵以殄之是以民相與安分而保常養生而送終繁衍而久長也及周之衰先王之道覆蕩崩壊防無餘矣其不絕者纎若毫芒是非孔子起而振之廓而引之使闊大顯融以迄於今則生民之眾防何其不淪而爲禽夷也今國家所以奉事孔子非輕也廟食於國於州於縣以嵗時陳其俎豆鳴其金石以禮饗之自天子之貴親北面而拜焉所以然者非一人之私爲道然也然吏於州縣者或以簿領鞭撲爲急務視孔子之祠及學校廢爲餘事置之曽不誰何彼眞俗吏無足道者聞喜自前世固搢紳大夫之林藪也縣有孔子廟咸平中武吏慈釋回修之尉李垂爲之記厥後繼而爲長者其嚴事孔子之心不能及釋回於是廟屋頺隳垣墉地缺艸樹荒椔碑石斷僕況於鄕飲酒之容弦歌之音固不可得而暏聞矣今大夫馬君至而嘆曰嗚呼爲川者知防而不知濬則橫潰而不禁爲民者知怒而不知教則愁怨而不從故善爲川者相髙下而導之善爲民者明是非而告之是以爲者逸而從者昜物遂性而功速成也今爲吏者不能掲先王之道以教之而曰吾専任刑罰亦足爲治者是掩民之耳目而爲防阱俟之也不仁孰大焉乃屬邑中之賢士大夫而告之曰今孔子之廟廢不修士無所講其業民無所承其化斯豈惟今之罪亦二三子之恥也皆曰斯固邑人日夜所不忘而不敢請也今明府有命是天相聖人之道而以明府賜邑人也敢不奔走而承之乃相與斂材聚土葺屋之隳而壯大之修垣之圯而髙厚之去木之椔而攺樹之起碑之僕而更刻之民不加賦吏不告勞不日而新廟煥然成矣於是邑中之賢士大夫相與誦堯舜之書詠商周之詩於其中彬彬然有鄒魯之風矣噫馬君之於學也旣正其基矣猶未也今之吏率三歳而更後之人繼而長於斯者宜勿替馬君之功引而申之學者宜卒成馬君之志而張大之知人所以嚴事孔子者非徒飾其辭論其文也固將明其道循其法心諭而身行之使近者悅化逺者慕效由邑及於鄕由鄕及於家父靡不慈子靡不孝兄靡不友弟靡不恭夫然後知學之成而爲益大也夫道之污隆豈有常邪人爲之則存不爲之則亡非道去人人去道也古者至治之時或耕者推畔行者推塗獄訟不興盜賊不作彼風俗若是之美者豈古則可爲而今不可爲耶由教之未至故也今基旣正矣其餘則勉之而已矣何憚不及於古耶人之言曰古民淳質故可教今民僞薄故不可教是瞽惑之言不足稽也於廟之成馬君謂某旁縣之人也宜爲之記某以不文辭不敢爲使者三返而不獲命因直述所聞而書

圉人傳

汧侯有馬悍戾不可乘服以爲無用將棄之埜愛其疾足募有能馴之者祿以百金有圉人叩門而告曰臣能馴之汧侯使養馬數月益調服步驟緩急折旋左右惟人所志汧侯喜賞以百金之祿拜爲圉師眾騶疾之譛於汧侯曰馬馴矣彼何功而徒費侯百金臣請代之侯逐圉人居數月馬復悍戾如故侯乃召圉人而謝曰子能使悍馬馴子去而馬復悍敢問何術也對曰臣賤夫也不知異術而惟養馬之知夫馬太肥則陸梁太瘠則不能任重防之急則駭而難馴緩則不肯盡力善爲圉者渇之饑之飲之秣之視其肥瘠而丰殺其菽粟緩之以盡其材急之以禁其逸鞭防以警其怠禦控以馴其心使之得其宜適而不勞亦不使有遺力焉其術其法得於心應於手已不能傳之於人人亦不能從已傳也如此故馬之材在馬馬之性在我𨿽悍戻何傷哉汧侯曰善圉人曰是術也豈特養馬而已抑治國亦猶是也夫材智之士治國者之悍馬也捨之則不能以興功業禦之不以道則不獲其利而桀黠不可制故明君者能用材智之士而以爵祿賞罰禦之是以爵太髙則驕祿太丰則墮驕墮之臣𨿽有智力君不得而使也制之急則不得盡其能制之緩則不肯宣其用不任恩渥一驅之以威則愁怨而離心故明君者節其爵祿裁其緩急恩澤足以結其心威嚴足以服其志則士生死貴賤之命在於君矣𨿽慓悍何憂哉汧侯悅位爲上卿任以國政用其術推而行之汧國大治

宋文選卷五

欽定四庫全書

宋文選卷六

範希文文

帝王好尙論

老子曰我無爲而民自化我好靜而民自正我無欲而民自朴此則述古之風以警多事之時也三代以還異於太古王天下者身教化使民從善故禮曰人君謹其所好惡君好之則民從之孔子曰上好禮則民莫敢不敬上好義則民莫敢不服上好信則民莫敢不用情由此言之聖帝明王豈得無好在其正而己堯設敢諫鼓建進善旌舜好問而成至化禹拜昌言而立大功湯五聘伊尹文王躬迎呂望周公握發吐哺以待白屋之士鄭武公好賢而詩雅歌之燕昭王築臺募士而智者歸之斯聖賢好尙如是之急也桀紂好利欲不好諫諍而天下亡秦好兵刑不好仁義而天下歸漢隋煬帝好逸豫不好恭儉而天下歸唐使桀紂好諫諍秦好仁義隋煬帝好恭儉豈有喪亂之禍哉

推委臣下論

天生兆人得主乃定萬幾百度不可獨當內立公卿大夫士外設公侯伯子男先擇材以處之次推公以與之然則委以人臣之職不委以人君之權臣請辧之夫執持典禮修舉政教均和法令調理風俗內養萬民外撫四彛師表百僚經緯百事此宰輔之職也練兵戎謹城壁修方略威逺人此將帥之職也肅朝廷之儀觸縉紳之邪此禦史府之職也治繁劇制豪猾此京尹之職也至於金穀刑法各有攸司之職矣撫民人宣風化均徭役平賦斂此刺史縣令之職也是皆人臣之職不可不委之也若乃區別邪正進退左右操榮辱之柄制英雄之命此人主之權也不可盡委於下矣何以明之論語孔子曰天下有道政不在大夫晉委三卿【趙文子韓宣子魏獻子】延陵季子曰晉國之政歸此三家矣後果分晉爲三國漢髙祖招納羣英有將將之權而取天下至於子孫不知祖宗之謀而獨委霍光又獨委王鳯至於王莽皆有大禍西漢遂傾焉後漢光武親用二十八將而取天下後之子孫不知祖宗之謀而獨委後族至於宦官故姦雄競起以去惡爲名東漢遂傾焉魏委司馬晉委劉裕其禍亦然唐太宗駕馭英雄取天下致太平至髙宗朝李義府以立後之功獨見委用防害忠良天下憤怨明皇初用姚崇宋璟爲相而天下大治推心委之遂成故事及李林甫代其任仍復委之林甫姦邪能中傷善人朝廷無敢言得失者於是明皇不聞諫諍自謂宰相得人泰然無爲矣言路已絕故至祿山犯闗向闕而明皇不知一旦喪亂天下瓦解唐徳遂衰初以推委而天下治終以推委而天下亂何之然哉當推委之際擢十人上從其九是九分之恩出於下矣如此則數年之間左右前後皆權臣之黨也若黜辱十人上從其九是九分之威出於下矣如此則數年之間中外逺近無敢忤權臣者故下之情不逹而上之勢孤矣此明皇之失爲後代之鑑王者將收其權必先采人采人爲難豈無其要孔子之辧門人標以四科一曰徳行二曰政事三曰言語四曰文學以四科辧之思過半矣然則朝廷淸要之位覬覦者眾必審賢以與之賢傑之才讒嫉者眾必先時以辧之是故先王孜孜求賢以備選用且千官百辟豈能獨選必委之於輔弼矣惟淸要之職雄劇之任不可輕授於人僉諧之外更加親選聖帝明王常精意於求賢不勞慮於臨事精意求賢則日聰明而自廣勞心臨事則日叢脞而自困宜乎屏煩細而廣詢訪其深於正道有憂天下之心可備輔相者記之其精於經術通聖人之防可備顧問者記之其敢言正色有端士之操可備諫諍者記之其能言方略有烈士之風可備將帥者記之如斯之人精而求之熟而觀之然後寘淸要之職授雄劇之任使人人竭力爭爲腹心於是乎得以操榮辱之柄制英雄之命庶務委於下而柄歸於上始可以言無爲矣猶復置禦史大夫中丞使縉紳無敢慢者置諍臣七人使言路無敢蔽者置門下封駁司使制勅無得悞者此又推委無爲之中而不廢其防不失其權者矣若畱意逸豫不孜孜於求賢親選之時無賢可用則進退賞罰復歸於下𨿽有爵祿不足爲上之恩𨿽有誅罰不足爲上之威矣

選任賢能論

王者得賢傑而天下治失賢傑而天下亂張良陳平之徒秦失之亡漢得之興房杜魏禇之徒隋失之亡唐得之興故曰得士者昌失士者亡書曰先王昩爽丕顯坐以待旦旁求俊彥啟迪後人其勤求人材如是之急也然則求之之道不可一端皐陶贊禹曰亦行有九徳乃言曰載采采禹曰何臯陶曰寛而栗柔而立願而恭亂而敬擾而毅直而溫簡而廉剛而塞彊而義彰厥有常吉哉孔子之門人目以四科一曰徳行謂顏淵閔子騫也二曰政事冉有季路也三曰言語宰我子貢也四曰文學子遊子夏也此所謂求人之道非一端也又書之說命篇曰旁求俊乂列於庶位是朝廷庶位惟俊乂是求唐太宗曰天下英雄落吾彀中語曰邦有道則智邦無道則愚智則可與治國家安天下愚則可與避怨惡而全一身故聖人以俊乂爲得不以柔訥爲行如以柔訥爲行而寵之則四海英雄失望於時矣使英雄失望於時則秦失張陳隋失房杜豈不悞天下之計矣

上皇帝時務書

天聖三年四月二十日文林郎守大理寺丞臣範仲淹謹詣閣門再拜死罪上書皇太后陛下皇帝陛下臣聞巧言者無犯而易進直言者有犯而難立然而直言之士千古謂之忠巧言之人千古謂之佞今臣勉思藥石竊犯雷霆不遵易進之塗而居難立之地者欲傾臣節以報國恩恥佞人之名慕忠臣之節感激而發萬死無恨況臣之所言皆聖朝當行之事而未之行者諒有以也聖人之心豈不至此蓋當乎一日萬幾未暇餘論大臣之心豈不至此蓋懼乎上疑下謗未克果行臣請言之以發聖慮臣聞國之文章應於風化風化厚薄見乎文章是故觀虞夏之書足以明帝王之道覽南朝之文足以知衰靡之化故聖人之理天下也文獘則救之以質質則救之以文質獘而不救則晦而不彰文獘而不救則華而將落前代之季不能自救以至於大亂乃有來者起而救之故文章之薄則爲君子之憂風化其壊則爲來者之資惟聖帝明王文質相救在乎己不在乎人易曰窮則變變則通通則久亦此之謂也伏望聖慈與大臣議文章之道師虞夏之風況我聖朝千載而防惜乎不追三代之髙而尙六朝之細然文章之列何代無人蓋時之所尙何能獨變大君有命孰不從風可惇諭詞臣興復古道更延博雅之士布於臺閣以救斯文之薄而厚其風化也天下幸甚臣又聞聖人之有天下也文經之武緯之此二道者天下之大柄也昔諸侯暴武之時孔子曰俎豆之事則嘗聞之矣此聖人救之文也文武之道相濟而行不可斯須而去焉唐明皇之時太平日久人不知戰國不慮危大冦犯闕勢如瓦解此失武之備也經曰禍兮福所倚福兮禍所伏又曰防之於未萌治之於未亂聖人當福而知禍在治而防亂故善安身者在康寧之時不謂終無疾病於是有節宣方藥之備焉善安國者當太平之時不謂終無危亂於是有教化經略之備焉我國家文經武緯天下大定自眞宗皇帝之初猶有舊將舊兵多經戰敵四彛之患足以禦防今天下休兵餘二十載昔之戰者今已老矣今之少者未知戰事人不知戰國不慮危豈聖人之意哉而況守在四夷不可不慮古來和好鮮克始終漢和親而匃奴大舉唐封冊而吐蕃至渭上陸贄議云威之下悟撫之不懷𨿽或時有盛衰大抵常爲邊患屬方靖中夏未遑外虞因其乞盟遂許結好加恩降禮有欲無違而乃邀求防多翻覆不定托因細事嘖有煩言猜矯多端其斯可驗此唐人之至論也今自京至邊並無關崄其或恩信不守釁端忽作戎馬一縱信宿千里各邊少名將則懼而不守或守而不戰或戰而無功再扣澶淵豈必尋好未知果有幾將可代長城伏望聖慈鑑明皇之前轍察陸贄之讜議與大臣論武於朝以保天下先命大臣宻舉忠義有謀之人授以方略委之邊任次命武臣宻舉壯勇出羣之士試以武事遷其等差壯士防知必懷報效列於邊塞足備非常其或自謂無虞不欲生事輕長世之策苟一時之安邊患忽來人情大駭自古兵不得帥魚肉無殊乃於倉卒鬭戰之間拔萃爲將豺狼競進眞僞交馳此五代之前鑑也至於塵埃之間豈無壯士宜復唐之武舉則英雄之輩願在彀中此聖人居安慮危之備備而無用國家之福也惟聖意詳之臣又聞先王建官共理天下必以賢俊授任不以爵祿爲恩故百僚師師各揚其職上不輕授下無冒進此設官之大端也我國家累聖求理而致太平大約紀綱法象唐室以臣觀之宜法唐興之時不宜法唐衰之後唐興之時特開館殿以待賢俊得學士十八人聲滿天下此文皇養將相之材以論道經邦而大化也曁之中興往往得人唐衰之後此選不盛我朝崇尙館殿目爲淸華相輔之材多由此選三館淸宻古謂登瀛近歳遷出內庭逼居坊陌非唐所謂集仙之館也又其間校讎之職或不由科第以恩而除限以歳年漸於淸顯輕十八學士之選恐非文皇養將相之材之意也伏望聖意與大臣議其可否重爲制度以法唐興之時而延廊廟之器此國家之大義也惟聖意詳之又諫官禦史耳目之司不諱之朝宜有賞勸自陛下臨政以來未聞旌一諫員賞一禦史若言而無補是選之不精言而有補豈賞之不行徒使犯顏者危緘口者安以進藥石爲虛言以陳絲髮爲供職三載之後進退雷同臣恐天下竊議朝廷言路未廣忠臣未勸將令諫官禦史之徒屍素於朝非國家之福也惟聖意詳之臣又聞先王義重君臣賞延於世大勲之後立賢爲嗣餘子則以才自調不使混淆而後大防一隳頽波千載凡居近位歳進子孫簮紱盈門冠蓋塞路賢與不肖例升京朝謂之賞延無乃太甚此必前代君危臣僣之際務相姑息因爲典故以至於斯又百司之人本避鄕役不逾數歳例與出官莫非貪惡之徒絕異孝廉之舉使親民政其獘如何開此二途歳取百數無所不有實累王風恐非任官惟賢之體也人避眾怨不敢上言遂令仕路紛紜祿位塡委文武官吏待闕逾年貪者益勵其爪牙廉者悉困於寒餓徒於禮闈之內增其艱難壯士惜年數歳一舉廼爲奔競至有訟爭而況修辭者不求大才明經者不問大防師道旣廢文風益澆詔令𨿽繁何以勸戒士無廉讓職此之由其源未澄欲波之淸臣未之信也倘國家不思攺作因循其獘官亂於上風壊於下恐非國家之福也儻爲長久之策則願與大臣特新其議澄淸此源不以謗議爲嫌當以治亂爲意此國家之福也惟聖意詳之臣聞以徳服人天下欣戴以力服人天下怨望堯舜以徳則人愛君如父母秦以力則人視君如仇讎是故禦天下者徳可憑而力不可恃也伏惟皇太后陛下皇帝陛下日崇聖徳以求服天下之心若夫惇好生之志推不忍之心薄於刑典厚於惻隱在物祝网於民泣辜常戒百官勿爲苛酷示天下之慈也惟聖人能之恥珠玉之玩罷組綉之貢焚晉武之雉裘出文皇之宮人少度僧尼不興土木示天下之儉也惟聖人能之雞鳴而起孜孜聴政毎有餘暇則召大臣講議文武訪問艱難此皇王之勤也惟聖人勉之貴賤親疏賞罰惟一有功者𨿽憎必賞有罪者𨿽愛必罰捨一已之私從萬人之望示天下之公也惟聖人行之自古帝王與佞臣治天下天下必亂與忠臣治天下天下必安然則忠臣骨鯁而易疏佞臣柔順而易親柔順似忠多爲美言骨鯁似彊多所直諫美言者得進則佞人滿朝直諫者見疎則忠臣避世二者進退何以辧之但日聞美言則知佞人未去此國家之可憂也日聞直諫則知忠臣在右此國家之可喜也伏惟聖明不可不察自古王者外防彊敵內防姦邪彊敵侵國姦邪敗徳國侵則害加黎庶徳敗則禍起蕭墻乃知姦邪之凶甚於夷狄之患伏惟聖明常好正直以杜姦邪此致理之本也臣又聞聖人宅九重之深鎭萬國之望以靜制動以重爲威如天之髙如地之深使人不得容易而議也昨覩鑾駕順動稍頻恐非深居九重靜鎭萬國之意況進奏院報於天下天下聞之恐損威重先朝以禦宇日深功成天下巡幸之費尙或諫止今繼明之始聖政方新宜加憂勤深防逸豫則人心大恱天道降康不比先帝功成之年未可輕爲巡幸伏惟聖慈再三詳覽毎有順動必循典禮以服天下之望臣又聞人主納逺大之謀久而成王道納淺末之議久而成亂政方今聖人在上賢人在側取捨之際豈有未至然而刑法之吏言絲髮之重輕錢谷之司舉錙銖之利病則往往謂之急務響應而行或有言政教之源流議風俗之厚薄陳聖賢之事業論文武之得失則往往謂之迂說廢而不行豈朝廷薄逺大之謀好淺末之議哉伏望聖慈納人之謀用人之議不以逺大爲迂說不以淺末爲急務則王道大成天下幸甚臣又聞聖人之至明也臨萬幾之事而不敢獨斷聖人之至聰也納羣臣之言而不敢偏聽獨斷則千慮或失偏聽則眾心必離人心離則社稷危而不扶聖慮失則政教差而彌逺故先王務公共設百官而不敢獨斷者懼一慮之失也開言路采羣議而不敢偏聽者懼眾心之離也今聖政方新動思公共委任兩地出入萬幾萬幾之繁能無得失乃許羣臣上言以補其闕使上無防蔽下無壅塞有以見聖人之不獨斷也天下幸甚然而臣下上言宻陳得失未可盡信以爲實亦當深究其宜或務窺人短長或欲希防上下動揺賞罰之柄離隔君臣之情似是而非言僞而辧𨿽聖鑑之下能無惑焉偶動宸衷無益王道似此宻奏之類更望聖慈深加詳覽與大臣議論可否然後施行倘宻奏之言便以爲實內降處分一面施行則讒譛之人緣隙而進以訐爲直以詐爲忠使內外相疑政教不一非致理之本也古人有言曰爲君難爲臣不易者其在此乎伏惟聖明不可不察又自古親近小臣率多纎佞恃國恩寵爲人階緣公議未行私請先至如此則人皆由徑政有多門伏望聖慈深爲防慮以存至公之道也臣曲陋之人本無精識覽前王之得失究聖朝之取捨因敢罄而陳之伏望聖慈詳擇一二干犯天威臣無任戰汗激切屏營之至臣仲淹昩死謹言

上執政書

天聖五年月日丁憂人範仲淹謹擇日望拜上書於史館相公集賢相公參政侍郎參政給事某居親之喪上書言事逾越典禮取笑天下豈欲動聖賢之知爲身名之計乎仲淹謂居喪越禮有誅無赦豈足動聖賢之知耶矧親安之時官小祿薄今親亡矣縱使異日授一美衣對一盛饌尙當泣感風樹憂思無窮豈今幾筵之下可爲身名之計乎不然何急急於言哉蓋聞忠孝者天下之大本也其孝不逮矣忠可忘乎此所以冒哀上書言國家事不以一心之戚而忘天下之憂庶乎四海生靈長見太平況今聖人當天四賢同徳此千百年中言事之秋也然聖賢之朝豈資下士之補益乎蓋古之聖賢以芻蕘之談而成大美者多矣豈俟仲淹引而質之況儒者之學非道不談仲淹敢企仰萬一因擬議以言之皆今易行之事其未易行者仲淹所不言也恭惟相府居百辟之首享萬鐘之厚夙興夜寐未始不欲安社稷躋富壽答先帝之知致今上之美況聖賢存誠以萬物爲體思與天下同其安樂然非思之難致之難矣仲淹竊覽前書見周漢之興聖賢共理使天下爲富爲壽數百年則當時致君者功可知矣周漢之衰姦雄競起使天下爲血爲肉數百年則當時致君者罪可知矣李唐之興也如周漢焉其衰也亦周漢焉自我宋之有天下也經之營之長之育之以至於太平累聖之功豈不大哉然否極者泰泰極者否天下之理如循環焉惟聖人設卦觀象窮則變變則通通則久非知變者其能久乎此聖人作易之大防以授於理天下者也豈徒然哉今朝廷久無憂矣天下久太平矣兵久弗用矣士曽未教矣中外方奢侈矣百姓久困窮矣朝廷無憂則苦言難入天下久平則倚伏可畏兵久弗用則武備不堅士曽未教則賢材不充中外奢侈則國用無度百姓困窮則天下無恩苦言難入則國聽不聰矣倚伏可畏則姦雄或伺其時矣武備不堅則鄰狄或乘其隙矣賢材不充則名噐或假於人矣國用無度則民力已竭矣天下無恩則邦本不固矣倘相府思變其道與國家磐固基本一旦王道復行使天下爲富爲壽數百年由今相府致君堯舜之功也儻不思變其道而但維持歳月一旦亂階復作使天下爲血爲肉數百年亦今相府負天下之過也昔曹參守蕭何之規以天下久亂與人息肩而不敢有爲者權也今天下久平修理政教制作禮樂以防防杜漸者道也張華事西晉之危而正人無徒故維持紀綱以延歳月而終不免禍以大亂天下今聖人在上老成在右豈取維持之功而忘磐固之道哉仲淹竊請相府報國致君之功正在乎固邦本厚民力重名噐備鄰敵杜姦雄明國聴也固邦本者在乎舉縣令擇郡守以救民之獘也厚民力者在乎復遊散去冗僣以阜時之財也重名噐者在乎愼選舉惇教育使代不乏材也備逺人者在乎育將材實邊郡使人無覬覦也杜姦雄者在乎朝廷無過生靈無怨以絕亂之階也明國聽者在乎保直臣斥佞人以致君於有道也夫舉縣令擇郡長以救民之獘者何哉仲淹觀今之縣令循例而授多非淸識之士衰老者爲子孫之計則志在苞苴動皆狥已少壯者恥州縣之職則政多苟且舉必近名故一邑之間簿書不精吏胥不畏徭役不均刑罰不中民利不作民害不去鰥寡不卹遊惰不禁播蓻不增孝悌不勸以一邑觀之則四方縣政如此者十有七八焉而望王道之興不亦難乎仲淹恐來代之書論得失者謂相府有不救其獘之過矣如之何使斯人之徒爲民父母以困窮其天下又朝廷久有擇縣令郡長之議而不遂行者蓋思退人以禮不欲動多士之心故務因循而重攺作也豈長世之策哉倘更張之際不失推恩又何損於仁乎今約天下令錄自差京朝官外不過千數百員自來郊天之恩鮮及州縣若天下令錄自大禮以前滿十考者可成資日替與職官七考以上可滿日循其資俸除錄事防軍則縣令中昏邁常常之流可去數百人矣蓋職官錄事防軍不甚親民爲害亦細此謂退人以禮士豈有怨心哉其間課最可尙論薦頗多俟到銓衡別議疇賞前旣善退後當精選其判司簿尉仍賜令錄之俸其曽任令錄有遇該恩合入本資者可依初入之例頒此數條合入者鮮然後委淸望官於幕職判司簿尉中歷三考以上具理績舉充其川廣福建縣令可委轉運使等就近於判司簿尉中舉移庶從人便若此後諸處縣令特有課最可旌尙者宜就遷一官更畱三載庶其宣政者可以成俗其僥幸者自從朝典如此行之三五年中天下縣政可澄淸矣願相府爲天下生靈而行之爲國家磐固基本而思之不以聴芻蕘爲嫌而罷之則天下幸甚幸甚仲淹又觀今之郡長鮮克盡心有尙迎送之勞有貪燕射之逸或急急於富貴之援或孜孜於子孫之計志不在政功焉及民以獄訟稍簡爲政成以教令不行爲坐鎭以移風易俗爲虛語以簡賢附勢爲知幾淸素之人非緣囑而不薦貪黷之輩非寒素而不糾縱胥徒之姦克寵風俗之奢僣況國有職制禁民越禮頒行已久莫能舉按使國家仁不足以及物義不足以禁非官實素飡民則菜色有卹鰥寡則指爲近名有抑權豪則目爲掇禍苟且之積習成風俾斯人之徒共理天下王道何從而興乎仲淹恐來代之書論得失者亦謂聖朝有不救其獘之過矣然朝廷以黜陟郡長爲難者官有定制不欲動揺懼其招怨謗而速僥幸爾故知縣兩任例升通判通判兩任例升知州柰何在下之時飾身修行邀其淸舉居上之後志滿才乏愆於素持止能偸安未至覆餗故賢愚同等淸濁一致此乃朝廷避怨於上移虐於下俟其自敗民何以堪故鄭莊公伺共叔之自斃而春秋罪焉以其長惡也易曰履霜堅冰至由辧之不早辧也此聖人昭昭之訓豈用於先王而廢於今日者哉近年諸處郡長以贓致罪者數人皆貫盈之夫久爲民患如此之類至終不敗者豈止數人而已乎𨿽轉運使提防刑獄職在訪察其如位望相亞怨可敵非致敗露鮮敢發明宜乎論道之間無以激揚天下古者天子五載一巡皇上凝命於今六載矣以軍國重大未可行逺古之道今郊禮之餘宜宣大慶可於兩制以上宻選賢明巡行諸道以興利除害黜幽陟明舒慘四方豈同常務可命禦史嚴諭百僚與出使之官絕書刺往返之禮仍翌日省途以禁請托苟利天下大體何傷所出使之官宜以宣慶爲名安逺聴也其諸道知州通判耄者懦者貪者虐者輕而無法者墮而無政者皆可奏降以激屍素又四方利得以上聞未舉巡守之禮而遣觀風之使非不典也然後委淸望官於朝臣通判中舉諸郡長於朝臣知縣中舉諸通判今後通判之官非著顯效及有殊薦𨿽或久次止可加恩郡國之符不當輕授其知縣之人入通判者宜比此例如此行之天下郡政其濫鮮矣今一司一務猶或舉官一郡之間生靈數萬反可輕授於人乎願相府爲天下生靈而行之爲國家磐固基本而行之不以聴芻蕘爲嫌而罷之天下幸甚幸甚仲淹前所謂官有定制不欲動揺懼其招怨謗而速僥幸者兩宮聖人臨軒命使激揚善惡澄淸天下何怨謗之有乎自玆以降非舉不授舉官之責厥典非輕何僥幸之有乎如所舉之人果成異政則宜旌尙舉主以勸來者聖朝未行此典蓋亦闕矣縣令郡長旣得其才然後復遊散去冗僣以阜時之財者何哉仲淹觀天下谷帛厥價翔起議者謂生靈旣庶使之然矣仲淹謂生者旣庶則作者復眾豈旣眾之爲累哉蓋古者四民秦漢之下並及緇黃共六民矣今又六民之中浮其業者不可勝紀此天下之大蠧也士有不稽古而祿農有不竭力而饑工多奇噐以敗度商多奇貨以亂禁兵多冗而不急緇黃蕩而不制此則六民之浮不可勝紀而皆衣食於農者也如之何物不貴乎如之何農不困乎仲淹謂谷帛之貴由其播藝不增而資取者眾也金銀之貴由其制度不嚴而噐用者眾也或謂資四夷之取而使之然則山川之所出與恩信之所給自可較之非仲淹所敢知也今議更張之制繁細非一仲淹敢略而陳之夫釋道之書以眞常爲性以淸淨爲宗神而明之存乎其人智者尙難於言而況於民乎君子弗論者非今理天下之道也其徒繁穢不可不約今後天下童行可於本貫陳牒必詰其鄕黨苟有罪戾或父母在鮮人共養者勿從其請如已受度而父母在別無子孫勿許方遊則民之父母鮮轉死於溝壑矣斯亦養惸獨助孝悌之風也其京師寺觀多招四方之人宜給本貫憑由乃許收錄斯亦辧姦細復遊散之要也其天下寺觀毎建殿塔蠧民之費動逾數萬止可完舊勿許創新斯亦與民阜財之端也又古者兵在於民且耕且戰秦漢之下官軍爲常貴武勇之精備徵伐之急也今諸軍老弱之兵詎堪徵伐旋降等級尙費資儲然國家至仁防在存活若詔諸軍年五十已上有資產願還鄕裏者一可聴之稍省軍儲復從人欲無所歸者自依舊典此去冗之一也又諸道巡檢所統之卒皆本城役徒殊非武士使之禁暴十不當一而諸州常患兵少日旋招致谷帛之計其耗萬億以仲淹觀之自京四向千里之間或多冦盜蓋創制巡檢路分頗多而卒伍至羸捕掩無效非要害者宜悉罷之所存之處資以禁軍訓練旣精冦盜如取況千里之內抽發非難又使少歷星霜不至驕惰彼無用之卒可減萬數庶使諸郡節於招致此去冗之次也又京畿三輔五百里內民田多隙農功未廣旣已開導溝洫復須舉擇令長使詢訪父老研求利病數年之間力致富庶下被什一之稅繼以百萬之糴則江淮餽運庶幾減半挽舟之卒從而省焉此亦去冗之大也至於工之奇噐敗先王之度商之奇貨亂國家之禁中外因之侈僣上下得以驕華宜乎大變澆漓申嚴制度使珠玉寡用谷帛爲寶此又去僣丰財之本也今盛明之代何事而不可行乎曩者國家禁泥金之飾久未能絕一旦使命婦不服工又不作於今天下無敢衣者使其餘奢僣皆如泥金之法亦何患不禁乎又播蓻之家古皆督責今國家有勸農之名無勸農之實毎於春首則移文於郡郡移文於縣縣移文於鄕鄕矯報於縣縣矯報於郡郡矯報於使利害不察上下相防豈朝廷之意乎若縣令郡長一變其人乃可詔書丁寧復遊散之流抑工商之侈去士卒之冗勸稼穡之勤以周禮司徒之法約而行之使播者蓻者以時以度勤者惰者有勸有戒然後致天下富之壽之彼不我富不我壽者豈能革之哉此則厚民力固邦本之道也觀夫國風之七月小雅之甫田皆以農夫之慶爲王化之基豈聖人不思而述者乎故周漢李唐𨿽有禍亂而能中興者人未厭徳作亂者不能革天下之心是邦本之固也六朝五代之亂鮮克中興者人厭其徳弔民者有以革天下之心是邦本之不固也然則厚民力固邦本非舉縣令擇郡長則莫之行焉或謂舉擇令長久則乏人亦何道以嗣之仲淹謂用而不擇賢孰進焉擇而不教賢孰繼焉宜乎愼選舉之方則政無虛授惇教育之道則代不乏人今士林之間患不稽古委先王之典宗叔世之文詞多纎穢士惟偸淺言不及道心無存誠曁於入官鮮於致化有出類者豈易得哉中人之流浮沈必矣至於明經之士全暗指歸講議未嘗聞威儀未嘗學官於民上貽笑不暇責其能政百有一焉詩謂長育人材亦何道也古者庠序列於郡國王風雲邁師道不振斯文銷散由聖朝之弗救乎當太平之朝不能教育俟何時而教育哉乃於選用之際患其才難亦由不務耕而求獲矣今春詔下禮闈凡修詞之人許存策論明經之士特與旌別天下之望翕然稱是其問所存策論不聞其誰激勸未明人將安信倘使呈試之日先策論以觀其大要次詩賦以觀其全才以大要定其去畱以全才升其等級有講貫者別加考試人必彊學副其精舉復當深念治本漸隆古道先於都督之郡復其學校之制約周官之法興闕裏之俗設文學掾以專其事惇之以詩書禮樂辧之以文行忠信必有良噐蔚爲邦材況州縣之用乎天庠序之興由三代之盛王也豈小道哉孟子謂得天下英材而教育之一樂也豈偶然哉行之數年士風丕變斯擇材之本致理之基也又李唐之盛常設制科所得大才將相非一使天下奇士學經綸之盛業爲邦家之大噐亦策之上也先朝偶屬多務暫停此科今可毎因貢舉之時申其墜典必有國士繼於唐人豈非邦家之盛選歟勿謂未必得人遂廢其道此皆愼選舉惇教育之道亦何患乏人哉倘國家行此數事若今刑政之用心無不成焉前代亂離鯨吞虎噬無卜世卜年之意故斯道久缺反爲不急之務旣在承平之朝當爲長久之道豈如西晉之禍而有何公之嘆者乎願朝廷念祖宗之艱難相府建風化之基本一之日圖之二之日行之不以聴芻蕘爲嫌而罷之則天下幸甚幸甚至於巖穴艸澤之士或節義惇篤或文學髙古宜從聘召之禮以厚澆競之風國家近年羔雁弗降或有考槃之舉不逾助教之命孝亷之士適以爲辱何惇勸之有乎又流外之官澄淸未至沿之則百姓受獘革之則諸司乏人將使羣謗不興眾心知勸不若惇仍舊之制加奬善之方自簿尉兩任有舉奏者許入錄事參軍錄事參軍有舉奏者許入職事官或換三班使臣旣有進身之階豈無畏法之志設使流內之人無遷進之望而能盡公者必亦鮮矣今後百司新入之人或采其藝能或出於仕族行藏必審考試必精避役之人無圖之類嚴革其獘髙爲之防旣激其流復澄其源亦何患流外之冗乎仲淹又謂育將材實邊郡使人無覬覦者何哉蓋聞古之善禦敵者將不乏人則師戰而不衂邊不乏廩則城圍而不下敵疑且畏罔敢深入此劉漢之所以長也不善禦敵者將在貴臣邊須逺饋故戰之則衂圍之則下敵無疑畏乘虛深入此石晉之所以亡也今兵久不用未必爲福在開元之盛有潼關之敗可鑑矣何哉昔之戰者耄然已老今之壯者囂而未戰聞名之將往往衰落豈無晚輩未聞邊功此必廟堂之所思也仍聞沿邊諸將不謀方略不練士卒結援弭謗固祿求寵一旦急用萬無成功加以邊民未丰邊廩未實罷武之際兵足食寡如屯大軍必煩逺饋則中原益困四夷益驕深入之虞未可量也於時廟堂之上𨿽有臯陶之謀伯益之贊不亦難乎夫天下禍福如人家道成於覆簣敗於疾雷聖朝豈恃其太平而輕其後計王衍之鑑豈曰不明淸談之間坐受其獘蓋備之弗預知之弗爲許下之兵日血十萬豈不痛心哉今西北和好誠爲令圖安必慮危備則無患昔成周之盛王道如砥及觀周禮則大司馬陣戰之法粲然具存乃知禮樂之朝未嘗廢武今孫吳之書禁而廢學苟有英傑受亦何疑且秦之焚書也將以愚其生人長保天下及其敗也陳勝吳廣豈讀書之人哉況前代名將皆洞逹天人嗣續忠孝將門出將史有言焉今將家子弟蔑聞韜鈐無所用心驕奢而已文有武備此能備乎今可於忠孝之門捜智勇之噐堪將材者宻授兵略歷試邊任使其識山川之向背歷星霜之艱難一朝用之不甚顚沛十得三四不云盛乎至於四海九州必有壯士宜設武舉以收其遺唐郭子儀武舉所得者也斯可遺乎又臣僚之中素有才識可賜孫吳之書使知文武之方異日安邊多可指任此皆育將才之道也又沿邊知同精加舉擇特授詔命專謀耕桑三五年間丰其軍廩此則實邊郡之道也將材旣育邊郡旣實師戰而不衂城圍而不下敵疑且畏敢深入乎縱有騷動朝廷可髙枕矣前代禦敵其策非一唐陸贄議緣邊備守之術請置本土之兵勤營田之利與今事宜相近可約而行也本土之兵者若今之北邊有云翼招收之軍更可增致作爲奇兵至於營田之利宜常興作而加焉願相府爲國家安危思之五代之亂非逺也爲河朔生靈思之景徳之前未久也今相府勞一夕之思絕百代之恥無使中原見新羈之馬赤子入無知之俗則天下幸甚幸甚聖人曰微管仲吾其被髮左袵又曰民到於今受其賜管仲伯臣也而能安邊境保華夏功髙當時賜及來代況朝廷之盛徳乎仲淹又謂朝廷無過生靈無怨以絕亂之階者何哉蓋天下姦雄無代無之或窮爲夜舞或起爲大盜伺朝廷之過執以爲辭幸生靈之怨弔而稱義不然亦何名而動哉今明盛之朝豈有大過亦宜辧於毫末杜其堅冰或戚近撓權或土木耗國或祿賞未均或綱紀未修或任使未平斯亦過之漸也仲淹敢小舉其失以言之國家戚近之人不可不約除拜之際宜量其才非曰惜恩懼乎致冦若力小任重則撓權亂法增朝廷之過啟姦雄之志易曰小人而乘君子之噐盜思奪之矣所謂盜者其姦雄之謂乎今道路傳聞或緇黃之流或術藝之輩結托戚近邀求進貢或受恩賜或與官爵此撓權之漸矣可不畏乎夫賞罰者天下之衡鑑也衡鑑一私則天下之輕重妍醜從而亂焉此先王之所愼也又土木之興久爲大蠧或謂土木之費出於內帑無傷財害民之獘故爲之而弗戒也仲淹謂內帑之物出於生靈太祖皇帝以來深思逺慮聚之積之爲軍國急難之備非謟神佞佛之資也國家祈天永命之道豈在玆乎如洞眞壽寧之宮以延燎之災一夕逮盡豈非天意警在帝心示土木之所崇非神靈之所據也安可取民人膏血之利輟軍國急難之備奉有爲之惑冀無狀之福豈不誤哉一旦有倉卒之憂須給賞之資𨿽欲重困生靈暴加率斂其可及乎此耗國之大也可不戒哉倘謂內藏丰盈用不可竭則日者黃河之役使數十州之人極力負資奔走道路豈惜府庫之餘而不用之耶故土木之妖宜其悉罷豈相府之不言乎兩宮之不聴乎又文武百官之祿取兵荒五代之制或職輕祿重或職重祿輕重輕之間奔競者至大亨之世猶患不均豈聖朝之意乎所宜損之益之以建其極又今三司之官差除頗異祿賜弗輕何知獘而不言多養望以自進天下金穀浹於羣胥掊克無厭取怨四海使先帝寛財之命弗逮於民和气屢傷丰年寡遇曽不謂之過乎蓋由三司之官不制考限不責課最朝受此職夕求他官直云假塗相與匿禍天下受職此之由豈聖朝之意乎宜其別制攷課重議賞罰激朝端之俊傑救天下之疲瘵其庶幾乎又古之勲臣賞延於世今則毎舉大慶必行此典自両省以上奏薦子弟並爲京官比於庶僚亦旣優矣而特毎歳聖節各序子孫謂之賞延黷亂已甚先王名噐私假於人曽不謂之過乎非君危臣僣之朝何其姑息之如是耶遂使廕序之人塞於仕路曽未稽古使以司民國家患之屢有釐革然但革其下而不革其上節於彼而不節於此天下豈以爲然哉我相府豈惜一孺之恩不爲百辟之表乎又逺惡之官多在寒族權貴之子鮮離上國周旋百司之務懵昩四方之事況百司者朝廷之綱紀風教之戶牖咸在童孺曽無激揚使寺省之規剝牀至足公卿之嗣懷安敗名未嘗試難何以致逺非獨招縉紳之議實亦玷鈞衡之公此則祿賞未均任使未平綱紀未修之類也斯獘已久何可極乎惟我相府能革其獘能變其極而天下化成不爲難矣晉趙王倫石勒之徒心窺天子口責丞相豈非姦雄之人伺朝廷之過乎又今久安之民不經塗炭勞則易怨擾則易驚猛將謀臣威信未著況邊民尙困邊廩尙乏苟有騷動饋運所艱武備未堅敵志可騁旣撓之以徵戰或加之以饑饉生靈窮匱姦雄奮迅鼓舞羣小血視千里此五代之鑑昭昭焉非止方冊之有云抑亦耳目之可接也我太祖皇帝亦嘗有事四方勞於饋運而生靈不敢怨姦雄不敢動者何哉一則餘民久在塗炭乍覩明盛如子得母縱有勞役未甚曩昔此生靈所以不敢怨也又當乘天開之運震神武之威徵伐四方動如山壓況躬擐甲冑備嘗艱難猛將如雲謀臣如雨此姦雄所以不敢動也所謂彼一時此一時爾今朝廷豈謂當時之易而不慮今日之難乎又謂保直臣斥佞人以致君於有道者何哉有若人未之病則苦口之藥鮮進焉國未之危則逆耳之言鮮用焉故佞人易進直言易退其致君於有道也難哉及其旣病也藥必錯雜而進故鮮效焉及其旣危也言必錯雜而用故鮮功焉蓋佞人在矣直人逺矣其悔之也難哉今朝廷久安苦言而不用者勢使之然矣天深戒而不變者禍可畏矣伏聞京師去歳大水今歳大疫四方聞之莫不大憂此天之有以戒也豈徒然乎而京師之災甚於四方何哉蓋京師者政教之所出君相之所居也禍未盈而天未絕故鑑戒形焉不獨恐懼其心必使修省其政國家之徳尙可隆天下之道尙可行也倘弗懼於心弗修於政漸盈於禍漸絕於天則國家四海將何如哉或謂國家之災由歷數之定非政教之出若如所論則夏商九疇之書果妖言耶豈欲棄而焚之乎苟天下有善則歸諸己天下有禍則歸諸天豈聖賢之用心哉願黜術士之言奉先王之訓必不謬矣必無過矣至於保直臣斥佞人則兩宮二省之心如日星焉孰可蔽其明乎縱有行僞而堅言僞而辧試於行事人焉廋哉往日不極言而今極言者學陋之人思慮未精又親安之時上懼失祿不幸親今亡矣朝廷或怒之自頂至踵惟忠也又何憂乎倘相府思變其道與國家作長久之計固其基本一旦王道復行使天下爲富爲壽數百年則福在國家功在相府得與天下生靈長見太平幸甚幸甚竊以五代以來諸侯暴酷視民如芥生殺由之皇朝龍興典章一寛眞宗皇帝至仁如天盡心於此內則舉執法之吏外則創按刑之司徒流之間無敢差者若今於教化之道復如刑名之用心亦何患不至乎今縉紳之間多議按刑之司無益於外亦思之未深耳如得其人糾察四方絕斯民之寃恊先帝之志豈無益乎得人而已不可謂川之久平可壊其防也今王刑旣淸王道可行此天下士人爲相府惜其時也或曰天下之事猶指諸掌豈相府弗克行乎亦在兩宮之意爾謂夫人主在上或喜怒生殺或好惡邪正則諫諍之際爲臣不易也若乃修四方之政教正百司之綱紀澄淸風俗相府之職也豈必兩宮之意乎倘相府疑仲淹之言謂欲求聖賢之知爲身名之計豈不能終喪之後爲歌爲頌潤色盛徳以順美於時亦何必居喪上書逾越典禮進逆耳之說求終身之棄而自置於貧賤之地乎蓋所謂不敢以一心之戚而忘天下之憂是不爲身名之計明矣觀前代國家當其安也士人上言論興亡之道非聖王賢相則百不一采及其往也則後之史臣收於簡策爲來代之鑑今日之言願相府采其一二爲國家天下之益不願後之史臣收於簡策爲來代之鑑狂斐之人誅赦惟命以廟堂深嚴恐不得上乃敢相門之下各致此書庶有一逹於聰明干犯臺嚴下情無任惶恐激切之至不次仲淹死罪惶恐再拜

上晏侍郎書

天聖八年月日具銜範仲淹謹齋沐再拜上書於資政侍郎閤下仲淹近者伏防召問曽上封章言朝廷禮儀事果有之乎仲淹嘗辱不次之舉矧公家之事何敢欺黙因避席而對曰有之遽奉嚴教云爾豈憂國之人哉眾或議爾以非忠非直但好奇邀名而已苟率易不已無乃爲舉者之累乎仲淹方一二奉對公曰勿爲彊辭仲淹不敢犯大人之威再拜而退退而思之則自疑而驚曰當公之知惟懼忠不如金石之堅直不如藥石之良才不爲天下之奇名不及泰山之髙未足副大賢人之淸舉今乃一變爲尢能不自疑而驚乎且當公之知爲公之悔倘黙黙不辧則恐搢紳先生誚公之失舉也如此仲淹何面目於門墻哉請露肝膂之萬一皆質於前志非敢左右其說惟公之采擇庶幾仲淹進不爲賢人之疑退不爲賢人之累死生幸甚死生幸甚仲淹天不賦智昩於幾微而但信聖人之書師古人之行上誠於君下誠於民深切自謂有憂天下之心由是時政得失或嘗言之豈所謂不知量也蓋聞昔者聖人求天下之言以共理天下於是命百官箴闕百工獻藝則大臣小臣無非諫也建善旌立諫鼓諮芻蕘采謡詠斯則何逺何近咸可言也此誠歷代令王懼上有所未聞下有所未逹特崇此道以致天下之言俾九重之深無所蔽也亦必憂國大臣懼義有所未從諫有所未上復廣此道以致天下之情冀萬乘之心有以動也仲淹又聞事君有犯無隱有諫無訕殺其身有益於君則爲之衛顗曰非破家爲國殺身成君者誰能犯顏色觸忌諱建一言哉亦忠臣之分也而曰不在其位不謀其政者謂各司其局不相侵官如當二千石之位則不責尙書之政當尙書之位則不責三公之政非言略之謂矣又曰天下有道庶人不議蓋言有道之朝教化純被則庶人無所議爲仲淹登進士第由幕府歷宰寺爲九卿之屬似非庶人敢不議乎如雲逺不當諫則伯夷叩馬諫武王豈近臣哉太公謂之義士夫子稱其賢人曽不以逺而爲過也至於潁考叔曹劌杜簣髙魯仲連梅福之徒皆逺而謀國者也前史嘉之況國家以公之淸舉置仲淹於近閤同文館之列唐文皇於此延天下之才使多識前言往行以諮政教之得失備廊廟之選用如朝廷延才之意不減於前則仲淹事君於此非逺也又聞言未及而言謂之躁今國家詔百官轉對使明言聖躬之過失宰司之闕遺其不預轉對者俾實封章奏以聞則仲淹非言未及而言也若以仲淹好奇爲過則伊尹負鼎太公直釣仲尼誅侏儒以尊魯夷吾就縲絏而霸齊藺相如奪璧於彊鄰諸葛亮邀主於敝廬陳湯矯制而大破單於祖逖誓江而克淸中原房喬杕策於軍門姚崇臂鷹於渭上此前代聖賢非不奇也仲淹患好之未至爾若以仲淹邀名爲過則聖人崇名教而天下始勸莊叟云爲善無近名乃道家自全之說豈治天下者之意乎名教不崇則爲人君者謂堯舜不足慕桀紂不足畏爲人臣者謂八元不足尙四凶不足恥天下豈復有善人乎人不愛名則聖人之權去矣經曰立身揚名又曰善不積不足以成名又曰恥沒世而名不稱焉又曰榮名以爲寶是則教化之道無先於名三古聖賢何嘗不著於名乎仲淹患邀之未至爾仲淹又聞天生蒸民自食其力惟士以有徳可以安君可以庇民於是聖人率民以養士易曰不家食吉如其無徳何食之有仲淹官小祿微然歳受俸祿僅三十萬竊以中田一畆取粟不過一斛中稔之秋一斛所售不過三百金則千畆之獲可給三十萬以丰歉相半則仲淹歳食二千畆之入矣其千畆中播之耨之獲之斂之其用天之時地之利民之力多矣倘仲淹無功而食則爲天之螟爲民之螣使鬼神有知則爲身之殃爲子孫之患仲淹今職在校讎務甚淸素前編後簡海聚雲積其間荒唐詭妄之書十有七八朱紫未辧膏肓柰何仲淹棲遲於斯絕無補益上莫救斯文之獘下無庇斯人之徳誠無事而食矣所可薦於君者惟忠言耳況我國家以六合之廣四葉之盛撫旣濟之防防未然之幾兢兢持盈旰昃不暇謂今天下民庶而未富士薄而未教禮有所未格樂有所未諧多士之源有所未澄百司之綱有所未振兵輕而有所未練邊虛而有所未計賞罰或有所未一恩信或有所未充乃詔百官轉對其未預者並許封章此吾君盡心以虛受天下之言也亦天下君子盡心以助成王道之日也然獻言之初上或有所賞於是浮淺僥覬之輩爭爲煩言或采其細而傷其大或誇其利而隱其害下冒上之寵而矯其辭上疑下之躁而輕其說此政教之大害也仲淹逺觀五帝三王爵以尙徳祿以報功未有賞其空言者至於舜兪禹拜惟重其言而行之逮夫春秋之時則有舉賢之賞唐文皇賞孫伏伽之諫以天下始定而權以進之未始久行焉今朝廷必欲求有道之言在其擇而必行不在其誘於必賞言而無賞則眞有憂天下之心者不廢其進焉然後下不冒上之寵而直其辭上不疑下之躁而重其說此政教之大利也仲淹亦嘗聞長者之餘論郁於胸中而莫敢罄發者恥與浮淺僥覬之徒受上之疑於國門矣仲淹昨輒言國家冬至上壽之禮者斯言有罪必不疑其僥覬矣是故輕一死以重萬代之法請皇帝率親王皇族於內中上皇太后聖壽請詔宰官率百僚於前殿上兩宮聖壽實無減皇太后尊崇之盛又足存皇帝貴髙之體蓋一人與親王皇族上壽於內則母子之義親君臣之禮異與百僚上壽於外則是行君臣之儀非惇母子之義在今兩宮慈聖仁孝之徳而行此典則未見其損柰何后代必有舊族彊熾竊此爲法以仰制人主者矣聖朝旣不能正之使後代忠臣何所執議先王制禮之心非萬世利則不行焉或謂五帝不相沿樂三王不相襲禮此何泥於古乎仲淹謂禮樂等數沿革可移帝王名器乾坤定矣豈沿革之可言哉若謂仲淹不知聖人之權則孔子何以謂晉文公譎而不正以臣召君不可以訓書曰天王狩於河陽是諱其權而正其禮也豈昩於權哉小臣昩死力言大臣未能力救苟誠爲今日之事未量後代之患豈小臣之狂言大臣之未思也仲淹天拙之效不以富貴屈其身不以貧賤移其心倘進用於時必有甚於今者庶幾報公之淸舉如求少言少過自全之士則滔滔乎天下皆是何必仲淹之舉也夫天下之士有二黨焉其一曰我發必危言立必危行王道正直何用曲爲其一曰我遜言易入遜行易合人生安樂何用憂爲斯二黨者常交戰於天下天下理亂在二黨勝負之間爾倘危言危行獲罪於時其徒皆結舌而去則人主蔽其聰大臣喪其助而遜言遜行之黨不戰而勝將寖盛於中外豈國家之福大臣之心乎人皆謂危言危行非逺害全身之謀此未思之甚矣使搢紳之人皆危其言行則致君於無過致民於無怨政教不墜禍患不起太平之下浩然無憂此逺害全身之大也使搢紳之人皆遜其言行則致君於過致民於怨政教日墜禍患日起大亂之下忷然何逃當此之時縱能遜言遜行豈逺害全身之得乎凡今之人生於太平非極深研幾豈斯言之信哉昔魏晉之亂哲人罹憂至有管寧之徒涉海而遁仲淹今進危言於君親蹈危機於朝廷不猶愈於涉海之險而遁於異域者乎倘以仲淹逺而盡心不謂之忠言而無隱不謂之直則而今而後未知所守矣惟公察仲淹之詞求仲淹之志謂尙可教則願不悔前日之舉而加平生之知使仲淹罄誠於當時垂光於將來報徳之心宜無窮已倘察仲淹之志如不可數則願昌言於朝以絕其進前奏旣已免咎此書尙可議責使黜之辱之不爲賢人之累則仲淹退藏其身省求其過不敢以一朝之責而忘平生之知報徳之心亦無窮已恭惟資政侍郎羽翼舊賢股肱近輔赫赫之猷天下所望願論道之餘一賜鑑慮與其進則天下如仲淹之徒皆不召而進矣與其退則天下如仲淹之徒皆不斥而自退矣決天下進退者其在公一言乎干犯臺嚴不任戰懼之至不宣仲淹再拜

上時相議制舉書

天聖八年五月日具位仲淹再拜上書於昭文相公閤下仲淹昨者伏防聖恩優賜差任蓋鈞造之際靡不獲所退省疎拙且驚且懼況唐虞舊域風俗淳儉獄無積訟亭鮮過客棲遲偃仰何以報國然嘗試思之似有所補敢不冒黷而言之夫善國者莫先育材育材之方莫先勸學勸學之要莫尙宗經宗經則道大道大則才大才大則功大蓋聖人法度之言存乎書安危之幾存乎易得失之鑑存乎詩是非之辧存乎春秋天下之制存乎禮萬物之情存乎樂故俊哲之人入乎六經則能服法度之言察安危之幾陳得失之鑑析是非之辧明天下之制盡萬物之情使斯人之徒輔成王道復何求哉至於叩諸子獵羣史所以觀異同質成敗非求道於斯也有能理其書而不深其防者𨿽朴愚之心未可與適道然必顧瞻禮義執守規矩不猶愈於學非而博者乎今文庠不振師道久缺爲學者不根乎經籍從政者罕議乎教化故文章柔靡風俗巧僞選用之際常患才難仲淹聞前代盛衰與文消息觀虞夏之純則可見王道之正觀南朝之麗則知國風之衰惟聖人質文相救變而無窮前代之季不能自救則有來者起而救之是故文章以薄則爲君子之憂風俗其壊則爲來者之資今朝廷思救其獘興復制科不獨振舉滯淹詢訪得失有以勸天下之學育天下之才是將復小爲大抑薄歸厚之時也斯文丕變在此一舉然恐朝廷命試之際謂所舉之士皆能熟經籍之六義知王伯之要略則反屏而弗問或將訪以不急之務雜以非聖之書辧二十八將之功勲陳七十二賢之徳行如此之類何所補益蓋欲伺其所未至誤其所常習不以教育爲意而以去畱爲功若如所量恐非朝廷勸學育才之道也何哉國家勸學育才必求爲我噐用輔我風教設使皆明經之士並練王伯之術問一得十亦朝廷教育之本意也況文有精粗理有優劣明試之下得失尙多何患去畱之難乎今或伺其所未至誤其所常習則天下賢俊莫知所守將博習非聖旁攻異端聖人之門無復啟發逮於後舉差之益逺如此則制科之設足以誤多士之心不足以救斯文之獘恭惟前聖之文之道昭昭乎爲神器於天下得之者昌失之者亡後世聖人開學校設科等率賢俊以趨之各使盡其心就其器將以共理於天下故書曰咸有一徳斯之謂矣願相府爲此一舉倘昌言於兩制如能命試之際先之以六經次之以正史該之以方略濟之以時務使天下賢俊翕然修經濟之業以教化爲心趨聖人之門成王佐之器十數年間異人士必穆穆於王庭矣何患俊乂不充風化不興乎救文之獘自相公之任也當有吉甫輩頌吾君之徳吾相之功登於金石永於天地者矣四海幸甚千載幸甚干犯臺嚴無任僣越戰汗之至仲淹再拜

南京書院題名記

皇宋辟天下建太平功掲日月澤注河漢金革塵積誦風布乃有睢陽先生贈禮部侍郎戚公同文以賁於丘園教育爲樂門弟子由文行而進者自故兵部侍郎許公驤而下凡若干人先生之嗣故都官郎中維樞宻直學士綸並純文浩學世濟其美淸徳素行貴而能貧祥符中鄕人曹氏請以金三百萬建學於先生之廬學士之子殿中丞舜賔時在私庭俾幹其裕故太原奉常博士瀆時與賢良始掌其教故淸河職方員外郎吉甫時以管記以領其綱學士畫一而上眞宗皇帝爲之嘉嘆而可其奏今端明殿學士盛公侍郎度文其記前參預政事陳公侍郎堯佐題其額由是風乎四方士也如狂望兮梁園歸歟魯堂章甫如星縫掖如雲講議乎經詠思乎文經以明道若太陽之禦六合焉文以通理若四時之妙萬物焉誠以日至義以日精聚學爲海則九河我吞百谷我尊淬詞爲鋒則浮雲我決良玉我切然則文學之器天成不一或醇醇而古或鬱鬱於時或峻於層雲或深於重淵至於通易之神明得詩之風化洞春秋褒貶之法逹禮樂制作之情善言二帝三王之書博涉九流百家之說者蓋互有人焉若夫廊廟其器有憂天下之心進可爲卿大夫者天人其學能樂古人之道退可爲鄕先生者亦不無矣觀夫二十年間相繼登科而魁甲英雄儀羽臺閤蓋翩翩焉未見其止宜觀名列以勸方來登斯綴者不負國家之樂育不孤師門之禮教不忘朋簮之善導孜孜仁義惟日不足庶幾乎刋金石而無愧也抑又使天下庠序規此而興濟濟羣髦咸底於道則皇家三五之風步武可到戚門之光亦無窮已他日門人中絕徳至行髙尙不仕如睢陽先生者當又附此焉

嚴先生祠堂記

先生漢光武之故人也相尙以道及帝握赤符乘六龍得聖人之時臣妾億兆天下孰加焉惟先生以節髙之旣而動星象歸江湖得聖人之淸泥塗軒冕天下孰加焉惟光武以禮下之在蠱之上九眾方有爲而獨不事王侯髙尙其事先生以之在屯之初九陽徳方亨而能以貴下賤大得民也光武以之蓋先生之心出乎日月之上光武之量包乎天地之外微先生不能成光武之大微光武豈能遂先生之髙哉而使貪夫廉懦夫立是大有功於名教也仲淹來守是邦始搆堂而奠焉廼復其爲後者四家以奉祠事又從而歌曰雲山蒼蒼江水泱泱先生之風山髙水長

朱從道名述

天聖紀號之六載樞宻畱守侍郎齊郡公以東朝舊徳右弼上賢將啟秉鈞之猷尙圖分政之任善下成乎江海養浩充乎天地誠明之際無隱不及居一日曰祖宗之都儀刑萬邦道徳之所興禮樂之所出風化不作四方何仰哉乃首訪膠庠躬省誦惇六籍以恢本發四科以彰善於是人樂名教復鄒魯之盛士爲聲詩登周召之美旣而丘園初秀閥閱令嗣拳拳允集濟濟如歸沛國朱生世嚴冠冕幼苦霜露憫先構之將墜忽中陵之見育公特命就學果知向方豹以革而有文鴻亦漸而無咎公又嘉其遷善以從道而名焉仍命字之云在復之六四曰中行獨復以從道也言能體中而行特從於道以斯而復君子之象請字曰復之庶左右於名矣然則道者何率性之謂也從者何由道之謂也臣則由乎忠子則由乎孝行已由乎禮制事由乎義保民由乎信待物由乎仁此道之端也子將從之乎然後可以言國可以言家可以言民可以言物豈不大哉若乃誠而明之中而和之揖讓乎聖賢蟠極乎天地此道之致也必大成於心而後可言焉朱生其拜公之命勉之哉抑文與學者道之器也以君子乘之則積而不敗不以君子乘之則滿而致覆朱生其拜公之命愼之哉嘻子未預於教也弗學而志窮如玉之未攻如泉之在防汨焉而弗見其寶昩焉而莫朝於宗子旣預於教也克學而神悟如金之在鑄如驥之方禦躍焉可成乎美器騰焉可致乎夷路者也仲淹觀士人中有靑衿詩書素髮畆名不登搢紳之議目弗接軒冕之姿彼何不遇之甚哉朱生進徳有漸屬文未幾始登庠序之列廼被巖廊之知此何遇之甚哉繄爾門之濟美歟抑我公之善教歟論者曰公之防也豈徒正爾之名蓋將成爾之徳激淸學校騰休都邑俾夫多士聳善庶邦成流格美俗於詩書被頌聲於金石致我宋之文炳焉復三代之英抑公之盛徳乎朱生振迹於盛徳之下發名於善教之始何必申繻之劇論豈異夫子之榮褒者哉當夙夜懷之不墜我公之令訓也其庶幾乎

宋文選卷六

欽定四庫全書

宋文選卷七

王禹偁文

投宋拾遺書

十一月二十日鄕貢進士王某謹齋莊沐浴裁書百拜於拾遺執事某嘗謂書契以來以文垂教者首曰孔孟之道始否而終泰則孟不足侔於孔也何者夫子連聘七十國而無尺土之位則否於始也明矣洎祖述堯舜憲章文武張三綱之目提五常之領制禮以檢人迹作樂以和人心恢刑政以救人失崇祭祀以介人福使後之爲君者爲臣者爲父者爲子者不可斯須而離也則泰於終也又明矣孟子生不享其位死不行其教所著書亦在世之空文爾孰學而行之乎惟皮子請以孟氏爲學科屬唐祚將終棄而不用可痛惜哉孟軻氏沒揚雄氏作時哀平失道賢莽用權子云以窮愁著書始務脫禍故作太凖周易法言凖論語微機深防世人鮮知能師而受者止一侯芭而已方之孟氏季孟間也揚雄氏喪文中子生知隋運將終聖道來躋退居河汾間修先王之業九年而成王氏六經門弟子有若鉅鹿魏徴河南房元齡京兆杜如晦咸北面師之隋文中子迹逝矣門弟子歸於唐盡出先師之道以弼於文皇故能立貞觀之業垂三百年傳十八葉夫豈非王氏教之效歟謂隋之夫子焉𨿽劣於仲尼而復優於孟揚又明矣文中子滅昌黎文公出師戴聖人之道述作聖人之言從而學者有若趙郡李翺江夏黃頗安定皇甫湜固其徒也然位不足以行其道時不足以振其教故不能復貞觀之風矣獨以詞防幽逺規正人倫亦曰唐之夫子焉下韓氏二百年世非無其文章罕能聚徒眾於門張聖賢之道矣其或者復授於明公乎明公履孔孟揚雄之業振仲淹退之之辭矧天與其時身得厥位則追還唐風不爲難焉然登明公之門師明公之道者甚禾眾止聞胡田二君矣豈明公道髙徳深之所隔也而誨人誘善之未至耶某又聞不傷胎卵之命則麟鳯見矣不骨死馬之骨則千里之駒來矣明公方欲張姬孔之道聚遊夏之風盍以某爲首則賢於某者不逺千里而至矣賢旣至則明公之道得不光明乎道之光明也則明公得不爲宋之夫子乎得不爲文之大柄乎頃者明公之典宋魯也某嘗策杖辭親掲厲行潦編文著書求明公之顧一接威重屬明公有泰山之禱某以晨羞闕貢旅火是逼不果志業彷徨而歸居魯西二年間貧病相絆乞衣假食以給切累勉彊爲文皆有悲愁寒凍之意不知他人之見者憫乎咎乎周乎捨乎但以硯席舊交變化殆盡故里眥睚以爲不才今年春始敢囊琴笈文來詣輦轂登明公之門以求譽師明公之道以進身未知明公按劍而拒之解榻而延之向所謂以某爲首則賢於某者不逺千里而來矣其在今日哉且某輟防甘之具爲桂玉之費久畱闕下則身與親凍餒俱至矣進之退之俟明公命

答黃宗旦書

某白秀才黃生足下淳化初某自西掖貶官商洛生走僕賫書且引孫何丁謂之事求知於我後一年某徴拜右正言直昭文館攺禮部員外郎知制誥召入翰林充學士畱闕下者二年生未嘗及吾門洎某黜守滁上生復辱書惠文以尋前好是生不以位之髙下專以道求於我也甚善甚善觀生之文詞理雅正讀之忘倦若與胡舍人論春秋書述數千年事迹議數十家得失剖析明白若抵諸掌𨿽古作者無以過此又顏子好學論援經而證事義盡而語簡使薛邕而自爲之未必至是生道日益而文日新也某前書所謂生之文二子之文也天下人將知之不誣矣然而謀道者貴乎有益求知者貴乎盡心生之於我也厚矣我之於生也其有隱乎何者某讀生正漢臣策對一章文義誠爲髙古其間責晁錯不言王道謂漢文幾於王矣以史傳較之責錯太重褒文稍過耳語曰擬人必於其倫又曰人之有過各於其黨觀過斯知仁矣說者曰小人不能行君子之行非小人之過也夫行王道者禹湯文武周公而已漢文何主哉言王道者孔子孟軻荀卿揚雄而已晁錯何人也故子長稱錯學申商刑名峭直刻深者也是以錯之對策不根古道直指時事而亦有譏焉其對國之大體引五帝者蓋言漢文不能行帝道也對人情之終始引三王者蓋言漢文不能行王道也對直言極諫引五霸者蓋言漢文止正師納諫如五霸焉志在削諸侯尊天子亦伯臣之傑者也又其殺身奉國有足多者於王道則逺矣故曰責錯太重者爲是也夫西漢諸帝孝文最賢節儉愛人誠得之矣幾乎王道則恐未能孟子稱仁政必自經界始而漢廢古井田用秦阡陌是本已去矣禹防塗山玉帛萬國一防風後至而殺之不赦周公於三叔親可知也流言一作伐而滅之吳王稱疾不朝文帝賜之幾杖養成大惡流患子孫行王道者果若是乎至嬖鄧通爲賢臣放賈生爲王傅惑辛垣平之妖而黷祀五帝忿馮唐之諫而曰獨亡間處耶失徳盈編不可悉數故曰褒文稍過者是也𨿽然生以大儒之行專取王道亦無累於文也某以朋友切磋之道待生而有是說也生以爲何如某頓首

答張扶書

秀才張生足下僕之登第也與子之兄爲同恩生故僕兄事子之兄父事子之父子之於僕亦弟也子又以攜文致書問道於我他人宜有答也況子之於我哉然僕頃嘗爲長洲令因病起抄書得目疾不喜視書書不讀久矣𨿽彊之少頃必息其目不數日不能竟一卷用是見僕道益荒而文益衰也又四年之中再爲謫吏頓挫摧辱殆無生意以私家衣食之累未卽引去黽勉於簿書間以度朝夕尙有意講道而評文乎爲子力讀十數章茫然難得其句昧然難見其義可謂好大而不同俗矣夫文傅道而明心也古聖人不得已而爲之也且人能一乎心至乎道修身則無咎事君則有立及其無位也懼乎心之所有不得明乎外道之所畜不得傳乎後於是乎有言焉又懼乎言之易泯也於是乎有文焉信哉不得已而爲之也旣不得已而爲之又欲乎句之難道耶又欲乎義之難曉耶必不然矣請以六經明之詩三百篇皆儷其句諧其音可以播筦薦宗廟子之所熟也書者上古之書二帝三王之世之文也言古文者無出於此則曰惠廸吉從逆凶又曰徳日新萬邦惟懷志自滿九族乃離在禮儒行者夫子之文也則曰衣冠中動作愼大讓如慢小讓如僞云云者在樂則曰鼓無當於五聲五聲不得不和水無當於五色五色不得不彰在春秋則全以屬辭比事爲教不可備引焉在易則曰乾道成男坤道成女日月運行一寒一暑夫豈句之難道耶夫豈義之難曉耶今爲文而捨六經又何法焉若第取其書之所謂弔由靈易之所謂朋盍簮者模其語而謂之古亦文之獘也近世爲古文之主者韓吏部而已吾觀吏部之文未始句之難道也未始義之難曉也其間稱樊宗師之文必出於己不襲蹈前人一言一句又稱薛逢爲文以不同俗爲主樊薛之文不行於世吏部之文與六籍共盡此蓋吏部誨人不倦進二子以勸學者故吏部曰吾不師今不師古不師難不師易不師多不師少惟師是爾今子年少志專雅識古道又其文不背經防甚可嘉也姑能逺師六經近師吏部使句之易道義之易曉又輔之以學助之以气吾將見子以文顯於時也某頓首

再答張扶書

秀才張生足下僕之前書欲生之文句易道義易曉遂引六經韓文以爲證生繼爲書啟謂揚雄以文比天地而下云云者甚乎哉子之篤於道而好於古者也僕爲子條辧之庶知僕之用也子之所謂揚雄以文比天地不當使人易度易測者僕以爲雄自大之詞也非格言也不可取而爲法矣夫天地易簡者也測天者知剛健不息而行四時測地者知含光大而生萬物天地畢矣何難測度哉若較其尋尺廣袤而後謂之盡則天地一器也安得言其廣大乎且雄之太凖易也易之道聖人演之賢人注之列於六經懸爲學科其義甚明而可曉也雄之太旣不用於當時又不行於後代謂雄死已來世無文王周孔則信然矣謂雄之文過於伏羲吾不信也僕謂雄之太乃空文爾今子欲舉進士而以文比太僕未之聞也子又謂六經之文語艱而義奧者十二三易道而易曉者十七八其艱奧者非故爲之語當然矣今子之文則不然凡三十篇語皆迂而艱也義皆昧而奧也豈子之文也過於六籍耶若猶未也子其擇焉子謂韓吏部曰僕之爲文意中以爲好者人必以爲惡焉或時應事作俗下筆令人慚及示人人卽以爲好者此蓋唐初之文有六朝淫風有四子艷格至貞元元和間吏部首唱古道人未之從故吏部意中自是而人能是之者百不一二下筆自慚而人是之者十有八故吏部有是嘆也今吏部自是者著之於集矣自慙者棄之無遺矣僕獨意祭裴少卿文在焉其略云儋石之儲不供於私室方丈之食毎盛於賔筵此必吏部自慙而當時人好之者也今之世亦然也子著書立言師吏部之集可矣應事作俗取祭裴文可矣夫何惑焉又謂漢朝人莫不能文不獨司馬相如劉向揚雄爲之最是謂功用深其文名逺者數子之文班固取之列於漢書若相如上林賦諭蜀封禪文劉向諫山陵揚雄議邊事皆子之所見也曷嘗語艱而義奧乎謂功用深者取其理之當耳非語迂義暗而謂之功用也生其志之向有江翊黃者自謂好古僕見其文義尙淺故答之曰修之不已則爲閒人今子希慕髙逺欲專以絕俗爲至故僕欲子之文句易道義易曉也孔子曰由也兼人故退之求也不及故進之亦僕之志也某頓首

代伯益上夏啟書

臣益言臣與先帝比肩而事堯舜在二十二人之數先帝以老臣爲賢以天下授臣臣徳薄力寡不足當之且知天意人事盡歸於吾君矣今君身臨大寶手握神器老臣得伸一言以爲禆益哉夫天下者非一人之天下也天下之天下也理之得其道則民輔之失其道則民去之民旣去又孰與同其天下乎故帝堯不授於子而授於大舜大舜不傳於家而傳於先帝蓋恐失道而民去矣是知親一子則不能子兆人成一家則不能家六合聖人之用心也如是先帝得之𨿽勤吾君繼之忽忘其勤臣恐失大寶而毀神器也先帝力拯橫流爲民粒食得九疇定九州乘四載距四海櫛風沐雨奠山濬川卻昏墊之憂平水土之患以父殛而是念聞子哭而不名然後六府孔修四隩攸宅興播植之科定貢賦之差億兆熈熈以成淳化是以授禪而有天下可謂艱難矣及其在位也卑宮室惡衣食見罪人而泣聞昌言而拜故能防諸侯於塗山執玉帛於萬國可謂勤儉矣今君得不思其艱難乎念其勤儉乎且創業者易守文者難始則苦於焦勞終或流於逸樂今君生居帝宮坐卽大位勿謂家傳之勿謂已有之宜惕惕而懼其失也矧乎天無所親親於有徳人無所懷懷於有仁苟不肖而毀先業亦爲臣羞吾君以臣言爲何哉聴用之則銘於案几可也罪咎之則斥於荒裔可也庶幾老臣朽骨泉壤見先帝而無愧色矣斯言非佞君其念之臣益頓首

擬畱侯與四皓書

漢丞相畱侯張良謹裁書遣使致於商山四先生侍者蓋聞有天地以來聖人曰軒轅有崆峒之請又曰帝堯有箕山之讓況乎風移世變民澆化漓北面而爲臣者乎有國家之未決智慮所不及得不資取於賢士哉先生抱大道藏大器榮辱之事出於身外興亡之理了於掌中膠漆雲泉泥滓爵位瓊林瑤池以遊以息云漿霞饌以飲以食芳君桂父先生之交也靑鸞紫鳯先生之駕也亡鶴夭神气愈淸桂朽椿枯童顏未攺萬乘不能屈其節千金不能聘其才眞所謂神仙中人風塵外物然而歷觀古之聖賢未嘗不有意於民也故隱見隨其時語黙得其所進則爲天下之福退則爲天下之亂在暴秦勃興荼毒華夏虎猛擇肉网宻凝脂君徳甚於虎狼人命輕於艸芥先生知國不可輔民不可化拂衣髙蹈遁於山林其隱也可謂得其時矣今皇帝奮布衣提利劍撥大亂定大難起龍虎於丰谷防云雷於泗濵席捲亂秦電掃彊楚可謂英雄矣旣而革秦之暴纂堯之緒定覆盆之固成垂拱之風惟於儲嗣之間忽有廢立之義臣下股栗弗敢遑寧良與帝同起於艸莽間始五六年經七十戰出奇畫策未嘗有一事見違惟於此時言不獲用旣掉三寸舌爲帝者之師封萬戶侯乃布衣之極敢於此際愛死不諫乎蓋恐死而無益於國事矣良又聞古之天下者禪讓於賢今之天下者封樹其子亦已徳薄於古矣苟不選賢擇能樹嫡立長能無毀宗社乎今太子爲人元良立事貞固少海流潤洊雷震聲三善克隆百枝無防帝欲廢而不用天下失望朝廷愕然先生於此時可不有意於民哉良願先生出云關開岫幌駕鶴馭金虯俯降殿庭辱對旒冕定天下之惑決君上之疑隱見語黙之道豈獨美於昔賢耶以免於聖人之所議望先生無截轅杜轡之虞發函一披則萬國幸甚良頓首

待漏院記

天道不言而品物亨歳功成者何謂也四時之吏五行之佐宣其气矣聖人不言而百姓親萬邦寧者何謂也三公論道六卿分職張其教矣是知君逸於上臣勞於下法乎天也古之善相天下者自咎防至房魏可數也是不獨有其徳亦皆務於勤耳況夙興夜寐以事一人卿大夫猶然況宰相乎朝廷自國初因舊制設宰臣待漏院於丹鳯門之右示勤政也至若北闕向曙東方未明相君啟行煌煌火城相君至止噦噦鸞聲金門未辟玉漏猶滴徹蓋下車於焉以息待漏之際相君其有思乎其或兆民未安思所泰之四夷未附思所來之兵革未息何以弭之田疇多蕪何以辟之賢人在野我將進之佞人立朝我將斥之六气不和災眚洊至願避位以禳之五刑未措欺詐日生請修徳以釐之憂心忡忡待旦而入九門旣啟四聰甚邇相君言焉時君納焉皇風於是乎淸夷蒼生以之而富庶若然總百官食萬錢非幸也宜也其或私讎未復思所逐之舊恩未報思所榮之子女玉帛何以致之車馬器玩何以取之姦人附勢我將陟之直士抗言我將黜之三時告災上有憂色搆巧詞以悅之羣吏弄法君聞怨言進謟容以媚之私心慆慆假寐而坐九門旣開重瞳屢回相君言焉時君惑焉政柄於是乎隳哉帝位以之而危矣若然則死下獄投逺方非不幸也亦宜也是知一國之政萬人之命懸乎宰相可不愼歟復有無毀無譽旅進旅退竊位而苟祿備員而全身者亦無所取焉棘寺小吏王某爲文請志院壁用規於執政者年月日記

四皓廟碑

易稱知進退存亡而不失其正者其惟聖人乎先生避秦知亡也安劉知存也應孝惠之聘知進也拒髙祖之命知退也四者備矣而正在其中先生非聖而孰爲聖乎若其秦亂而不避則焚書坑儒髙斯之流也漢危而不出則素隱行怪巢由之徒也應髙祖之命則溺其冠而騎其項矣拒孝惠之聘則功不立而名不稱矣引而伸之先生可謂全徳者矣嘗試論之曰古稱周公聖人也鞭伯禽教孺子居攝六年明辟未復而召公不說於內三叔流言於外盛徳大業幾墜於地吁扶防君秉大政之難也有如是哉觀乎戚姬之嬖如意之寵以妾並後以孽代宗本根一揺社稷將墜咸謂扶蘇之賜死胡亥之亡國可翹足而待也何止炎靈之不祀抑亦黔首之罹禍豈無畱侯陳八難罷六國則可議主鬯則以水而投石也豈無曲逆間彊楚解長平則可言立嫡則圓鑿而方枘也先生一出而助之一言而定之漢庭公卿皆出其下而能錙銖鐘鼎桎梏衣冠安萬乘而不有其功抗匹夫而不食其祿自非至人逹識孰能與於此乎向使先生定漢嗣爲漢臣報徳議功必在平勃之右當以左輔右弼前疑後丞而處之居是時也以四鉅賢事一少帝挾震主之威負不賞之功又何止流言不說之事哉欲望其茹紫芝臥商嶺其可得乎是知先生之出非獨謀漢也實將救時也先生之退非獨全身也亦將矯世也危而防之不宴安於獨善可謂救乎時矣定而去之不乘時以聚祿可謂矯乎世矣用是警民猶有建相立順之徒矣嗚呼世之爲人臣議廢立者可勝道哉或因定策而専國或因援主而無君戕殺凶殘何莫由此其後滔天於莽卓盜國於曹馬移徙鼎易於奕棋累累簡編可爲太息是以先生危則坐之安則去之其來也至公於萬民其往也無私於一身前所謂知進退存亡而不失其正者千古四賢而已或者周公相成王攝天子功成治定制禮作樂號爲先聖歷代仰之豈先生之道過於周公乎愚曰周公乘文武之業知王化可興故輔之以行道焉先生當暴秦之後知伯道終雜故去之以逺害焉周公聖人之用者先生聖人之晦者但時異而迹殊耳非所謂過乎周公者辛夘歳予坐事解制誥職翌日有商於貳使之命下車拜廟西山之側退立廊廡古碑在焉自唐禦史大夫贊皇李公而下作者若干人因歷覽之美則美矣敍先生之道似有未盡就館濡筆申之以碑斯文也豈直歌鴻飛狀鶴髮而已哉實欲使立朝廷爲臣子而挾防衝圖富貴者聞而知懼亦春秋誅亂臣賊子之防也其詞曰

猗歟先生時行則行髙眠商嶺逃難秦坑知秦之祚亡於子嬰知漢之祚存於惠盈一言悟主萬邦以貞不有其功不食其祿逺害全身矯世勵俗淸泉洗耳紫芝充腹獵犬自烹冥鴻不復矯矯髙節悠悠後來漢之戾園晉之湣懷江充厚誣賈後雄猜先生不生孰爲來哉昏亂之世廢立不已操欺孤兒莽抱孺子成旣自我權亦歸已先生不生孰將去矣蒼野峩峩祠荒薜蘿遺像斯在徳音可歌淸風廩廩素髮皤皤永懷貞道刻石山阿

宋文選卷七

欽定四庫全書

宋文選卷八

孫明復文

堯權議

堯以上聖之資居天子之位可生也可殺也可興也可廢也彼八凱八元者天下共知其善也堯豈反不知之哉知之反不能舉耶彼三苗四凶者天下共知其惡也堯豈反不知之哉知之反不能去耶若知其善而不能舉知其惡而不能去則知堯亦非聖人矣書序可以謂聰明文思光宅天下者乎噫彼八凱八元者堯非不能舉也能舉而不舉也三苗四凶者堯非不能去也能去而不去也能舉而不舉能去而不去者權也堯以天下至廣神器至重朱旣不肖弗堪厥嗣故命於舜舜起於微陋𨿽曰睿聖然世徳弗耀四嶽十二牧未盡服其徳九州四海未盡防其澤不可遽授之以大位也若遽授之則四嶽十二牧其盡臣之乎九州四海其盡戴之乎不臣不戴則爭且叛矣堯懼其如是也非權曷以授之於是潛神隠耀厥用弗彰以觀於舜故八凱八元𨿽積其善而不舉也三苗四凶𨿽積其惡而不去也堯若盡舉八凱八元盡去三苗四凶則舜有何功於天下耶是故堯不舉而俾舜舉之堯不去而俾舜去之俟其功著於天下四嶽十二牧莫不共臣之九州四海莫不共戴之然後授以大位絕其爭且叛也非堯誰能與於此故孔子曰大哉堯之爲君也巍巍乎惟天爲大惟堯則之蕩蕩乎民旡能名焉巍巍乎其有成功也煥乎其有文章蓋言堯以權事授舜其道宏大髙逺之若是而人莫有能見其迹者而先儒稱堯不能舉不能去妄哉

舜制議

舜旣受命庸十六相放四凶也以帝天下之制猶有未至者焉乃窮神極慮以增以益夫所謂帝天下之制者君君臣臣上下貴賤之序久久不相潰者是也厥初生民冥焉而無知浩焉而無防薿薿羣羣孰君孰師與鳥獸並黃帝觀乾坤創法度衣之裳之以辧君臣以正上下以明貴賤由是帝天下之制從而著焉黃帝創之於前帝堯奉之於後然二帝之間厥制未盡黃帝取乾坤分上下爲一人之服以至於堯無所增益逮乎虞舜再觀厥象以盡其神謂五等之制不可不正也於是分其命數異其等威殊其采章以登以降自公而下率之以兩然後一人之服五等之制煥然而備俾臣無以僭其君下無以陵其上賤無以加其貴僭陵篡奪之禍不作𨿽四海之廣億兆之眾上穆下熙可髙拱而視故易曰黃帝堯舜垂衣裳而天下治臯陶曰天命有徳五服五章哉是也若五等之制非由虞帝而備則易何以兼言於舜臯陶謨何以系之於唐書耶或曰舜三十登庸三十在位五十載陟方乃死且舜自歷試與居攝三十年在天子之位又五十年其八十年間作事垂法爲萬世利者多矣今子稱舜止以因一人之服增五等之制者何願聞其說曰善乎爾之問也吾之所言聖人之極致也夫幹者君之道坤者臣之道衣上而裳下者乾坤之象也衣之可加乎裳示君之可加於臣也裳之不可加於衣示臣之不可加於君也聖人南向而治天下久久不相潰者始諸此也故舜增五等之制自下而上俾貴賤之序益明天子之位益尊此舜所以杜萬世僭陵篡奪無窮之禍也𨿽後聖有作千制萬度無以渝於此矣故曰吾之所言者聖人之極致也

文王論

春秋左氏傳吳公子季札來聘請觀於周樂見舞象箾南籥者曰美哉猶有憾說者曰憾恨也文王恨不及已致太平意以謂文王不能夷商紂於當世取天下於己手有遺恨焉愚甚惑之竊謂季子之是言也非知樂者也厚誣於聖人矣若果如是季子之言也則是文王懷二以事其上匿怨以伺其間包藏禍心乃亂臣賊子矣何者文王受封商室列爲諸侯紂𨿽無道也安得爲人之臣而有無君之心哉矧以文王爲西伯位於諸侯之上賜之弓矢鈇鉞使得徵伐紂之有徳於文王也厚矣文王宜乎竭力盡能夙夜匪懈以事於紂也又豈可背恵忘施以怨報徳將成干紀亂常之事哉噫事必不然章章矣觀乎紂旣失徳毒流四海諸侯咸叛而文王事之獨無二心故孔子曰三分天下有其二以服事殷周之徳其可謂至徳也已矣又曰下之事上也𨿽有庇民之大徳不敢有君民之心仁之厚也有庇民之大徳有事君之小心其舜禹文王周公之謂歟若文王猶憾也則孔子何以謂之至徳與仁厚者乎或曰史記齊世家敍太公之迹其後亦言西伯昌之脫羑里與呂尙陰謀修徳以傾商政其事多兵權與奇計若文王果無憾也則何得與太公陰謀修徳以傾商政其事多兵權奇計之如是哉由是觀之季子之言又何誣也曰蓋此秦火之後簡編錯亂司馬子長修史記敍太公之迹也不能實錄善事乃散取雜亂不經之說以廣其異聞爾斯固不足疑於聖人也嗚呼古稱季札賢明博達觀樂能盡知其興衰而於此也何防暗頓惑之若是耶逮乎杜預服防之徒復無卓識絕見以發明之斯又乖謬之甚也

辧四皓

四先生儒也哀周之亡疾秦之亂脫身乎虐焰沈冥乎商山非欲潔其身而亂大倫者也蓋有道則見無道則隠者也曷以知其然哉夫傳嗣立嫡周道也爲國之大者莫大於傳嗣傳嗣之大莫大於立嫡不可不正也苟一失其正則覆亡篡奪之禍隨之自秦氏肆虐燔滅羣聖之典周道絕矣絕而復傳之者四先生也昔漢祖攜一劍行四海由布衣取天子位斯可謂眞主矣及夫禍亂旣定嗜欲旣起內有嬖寵之惑外有廢嫡之議羣臣洶洶莫之能止四先生將因是以行其道故從子房而出吐一言以正太子之位此非周道絕而四先生復傳之者乎然四先生之出豈止爲漢而出哉爲萬世而出也漢祖起干戈中素不喜儒四先生懼其辱也故旋踵而去終於巖石之下嗟乎逮今千餘祀人未有能知其潛徳隠耀者昔伯夷叔齊諫武王不食而死非孔子稱之則西山之餓夫也後世孰稱之哉司馬遷班固不能博采厥善發舒其光爲四先生立傳垂於無窮斯其過矣噫萬世之下使臣不敢戕其君者夷齊是也萬世之下使庶不敢亂其嫡者四先生也

董仲舒論

孔子而下至西漢間世稱大儒者或曰孟軻氏荀卿氏揚雄氏而已以其立言垂範明道救時功丰徳鉅也至於董仲舒則忽而不舉此非明有所未至識有所未周乎何哉昔者秦滅羣聖之言欲愚四海也蓋天奪之鑑以授於漢故生仲舒於孝武之世焉於時大教頺缺學者疏濶莫明大端仲舒然奮起首能發聖道之本根新孝武之耳目上自二帝下訖三代其化基治具鹹得之於心而筆之於書將以緝乾綱之絕紐辟三道之梗塗矣故其對防推明孔氏抑黜百家請諸不在六藝之科孔子之術者皆絕其道勿使並進息滅邪說斯可謂盡心於聖人之道者也噫暴秦之後聖人之道晦矣晦而復明者仲舒之力也彼孟軻荀卿當戰國之際𨿽則諸子紛亂然去聖未逺先王之典經盡在揚雄處新室之間𨿽則大禍是懼然漢有天下滋久講求典禮抑亦云備故其微言大法洽於聞見掲而行之張以爲教易耳若仲舒燔滅之餘典經已壊其微言大法希於聞見探而索之駕以爲說不其艱哉況乎暴秦之禍甚於戰國之亂與新室之懼耶然四子之道一也使易地而處則皆然矣愚嘗病世之學者鮮克知仲舒之懿又病班孟堅作仲舒之贊言劉向稱仲舒有王佐才伊呂亡以加管晏之屬伯者之佐殆不及也至向子歆以爲淵源所漸未及乎遊夏而曰管晏弗及伊呂之不加過矣愚謂歆以仲舒盛徳先覺顧已勿及疾而詆之者也故𨿽其父言亦以爲過且仲舒於孔氏之門其功深矣觀其道也出於遊夏逺矣對孝武大明王道之端與夫任徳不任刑之說𨿽伊呂又何加焉蓋用與不用爾使孝武能盡師其言決而用之則漢氏之徳比隆三代矣厥後曷有惑乎神仙之事困於徵伐之獘哉仲舒不用非孝武之過平津之罪也平津嘗害其能而逐之兩事驕主才弗克施旣而退死於家吁可惜也孟堅筆削之際不能斥劉歆之浮論惑而書之失於斷矣

辧揚子

千古諸儒咸稱子云作太以凖易今考子云之書觀子云之意因見非凖易而作也蓋疾莽而作也何哉昔者哀平失道賊莽亂常包藏禍心竊弄神器違天咈人莫甚於此𨿽火徳中否而天命未攺是以元元之心猶戴於漢是時不知天命者爭言符瑞稱莽功徳以濟其惡以苟富貴若劉歆甄丰之徒皆位至上公獨子云旣恥從莽命以聖王之道自守故其位不過一大夫而已子云旣能疾莽之篡逆又懼來者蹈莽之迹復肆惡於人上乃上酌天時行運盈縮消長之數下推人事進退存亡成敗之端以作太有三方九州二十七部八十一家者三公九卿二十七大夫八十一元士之象也君象也總而治之起於牛宿之一度終於斗宿之二十二度而或八十一首七百二十九贊二萬六千二百四十四防大明天人終始逆順之理君臣上下去就之分順之者吉逆之者凶以戒違天咈人戕君盜國之軰此子云之本意也孰謂凖易而作哉諸儒咸稱太凖易者蓋以易緯言卦起於中孚震離兌坎配於四方其六十卦各主六十七分以周一嵗三百六十五日四分日之一執此而言之也殊不知易緯者陰陽象說非聖人格言若執此以爲易則易之道泥矣且太之於易猶四體之一支也何以謂之凖易者乎斯言蓋根於桓譚太曰是書也與大易凖班固謂雄以經莫大於易故作太使子云被僭大易之名於千古是不知子云者也

書漢元帝贊後

儒者長世禦俗宣教化之大本也漢宣帝不識帝王逺略故鄙之曰俗儒好是古非今使今眩於名實不知所守何足委任及夫元帝卽位徒有好儒之名復無用儒之實𨿽外以貢薛韋平爲宰相而內以恭石顯爲腹心是時天下之政皆自恭顯出貢薛之徒言不必行計不必從但具備位而已自恭顯殺蕭望之京房之後羣臣側足喪气畏權懼誅𨿽睹朝廷之失刑政之濫莫復敢有抗言於時者元帝昏然不寤益信顯恭是故姦邪日進紀綱日亂風俗日壊災異日見孝宣之業職此而衰矣而史固稱上少而好儒及卽位登用儒生委之以政故貢薛之徒疊爲宰相而上牽制文義優遊不斷孝宣之業衰焉噫史固所謂牽文義者非儒者之文義乎昔宣帝嘗怒元帝言用儒生曰亂吾家者太子也今觀史固之贊宛是元帝用儒生亂其家者也此史固不思之甚矣向使元帝能納蕭望之劉更生京房賈捐之之謀退去憸人進用碩老與之講求治道以天下爲心則邦家之休祖宗之烈可垂於無窮矣安有衰滅者哉史固筆削論定善惡之際何不書上卽位登用儒生不能委之政牽制佞幸優遊不斷孝宣之業衰焉如是則褒貶得其中矣吾大懼後世繼體守文之君覽史固之贊以爲自昔儒生之不足爲用也而委任佞幸以致衰亂禍不淺矣

書賈誼傳後

讀漢書者靡不尢偉賈生文帝也吾觀賈生宣室對鬼神之事竊謂漢世多言神怪者由賈生啟之於前而公孫卿之徒寖之於後也且怪力亂神聖人之所不語賈生何得極其神怪虛無之言使文帝爲之前席若以爲辧斯則辧矣然於世主何所補哉此非賈生自以被謗謫去久而復用諛辭順防而對之者乎然則何以與文帝言也如響之若是哉厥後遂使新垣平得以肆其闊誕文帝作渭陽五帝廟又長門立五帝壇妄以祈福逮乎孝武尢好鬼神之祀李少君以祠竈穀道進亳人繆忌以祀泰一方進及齊人少翁東膠欒大公孫卿皆以言怪得幸以亂漢徳故曰漢世多言神怪者賈生啟之於前而公孫卿之徒寖之於後也噫古稱誼有王佐才吾觀誼所陳一痛哭二流涕六長嘆息之言誼誠王佐才也若文帝聰明而能斷用之不疑則功徳可量哉惜其失於是言也吾懼後世復有年少才如賈生者不能以道終始因少有摧躓而諛辭順防妄言乎天子前以啟怪亂之階也

罪平津

成天下之至治者有君也有臣也有君而無臣不足以成至治有臣而無君不足以成至治聖如堯舜以咎陶大禹後防伯夷佐佑之賢如禹湯以伯益后稷伊尹仲虺翼輔之然後能致其盛徳大業輝照於千古而不可攀況其下者乎故曰成天下之至治者有君也有臣也三代旣往而西漢爲盛吾觀孝武聰明宏達聴斷在已有禹湯之資然其盛徳大業終弗克以肖之者有君無臣也昔秦氏肆虐羣聖之道燼矣髙祖以干戈取天下故講求之未暇也孝恵暗懦不足以議孝文孝景止以恭儉爲天下先惟孝武天啟其衷巍然獨出思復三代之至治也於是尊用儒術勵精古道出府庫以購其書空巖穴以聘其賢由是天下爲之丕變而向方焉噫羣賢之道迨秦而燼防孝武則終將泯泯而弗章矣孝武之功也盛哉是時平津起徒步不數年位居丞相非不用也向使平津能內竭乃誠外采羣議以啟沃使孝武日聞其所未聞日至其所未至則三代之至治可不日而復矣嗟乎平津無制禮作樂長世禦民之才但以持祿固位自圖安樂爲事本傳稱每朝防議開陳其端使人主自擇不肯面折廷諍又稱嘗與公卿約議至上前皆背其約以順上防此非持祿固位自圖安樂者乎孝武職此之由其心蕩矣自是方士邪怪之說得以入焉按平津元朔五年十一月代薛澤爲丞相元狩二年三月薨且孝武崇神仙之淫祀惑少君之妖言祠竈入海以求神仙不死之事此皆平津之所睹也蔑聞吐一言以救之卒使孝武之心蕩而不復爲千古笑誠可惜也伊尹有言曰予不克俾厥後爲堯舜予心愧恥若撻於市嗟乎平津無伊尹之心誠可罪也

宋文選卷八

欽定四庫全書

宋文選卷九

孫明復文

無爲指上

無爲者其虞氏之大徳歟非曠然不爲也始不求於天下而天下自歸之終不受於天下而天下授之自生民以來虞氏一人而已昔在歷山而耕焉雷澤而漁焉河濱而陶焉當是時也彼孰有意於天下哉及乎孝徳升聞堯遽以天下禪之舜旣受堯禪夙夜兢兢懼徳弗類以天下者堯之天下也不以堯之道治之則其天下之民有不得其所者矣於是盡履堯之道而行之俾其天下之民不異於堯之世也舜居位旣久復以堯之天下堯之道盡與諸禹此舜之徳其可謂大徳也矣夫舜之天下堯之天下也舜之道堯之道也舜始得之於堯而終傳之於禹此舜之無所爲也章章矣噫上無堯下無禹孰可髙視而稱於無爲哉上堯而下禹舜所以得髙視而無爲也不然則孔子上顧伏羲下訖文武筆於六經爲萬世法何不曰無爲治者伏羲也黃帝也堯也禹也湯也文武也止曰其舜也歟哉若以無爲爲曠然而不爲則書何以曰齊七政類上帝禋六宗又曰覲四嶽班瑞於羣後又曰東巡狩至於岱宗恊時月正日同律度量衡修五禮五玉又曰南巡狩至於南嶽西巡狩至於西嶽北巡狩至於北嶽又曰肇十有二州封十有二山又曰流宥五刑又曰流共工放驩兜竄三苗殛鯀又曰詢四嶽辟四門明四目達四聰又曰禹平水土又曰黎民阻饑后稷播植百谷又曰百姓不親五品不遜又曰蠻夷猾夏冦賊姦宄以至五十載陟方乃死之類此舜有爲其繁也如是之甚矣且書者聖筆親刪也孔子觀舜之有爲其繁也如是之甚矣安可反謂之無哉由是觀之則知無爲者非曠然而不爲也

無爲指下

無爲之道其至矣哉非虞舜孰能與於此後之帝天下者不思虞帝之徳而慕虞帝之無爲吾未見其可也三代而後不思虞帝之大徳而冒虞帝之無爲者眾矣又世之險佞媮巧之臣或啟導之旣不陳虞帝之大徳以左右厥治則枉引佛老虛無淸淨報應因果之說交亂乎其間敗於君徳吁可痛也觀其惑佛老之說忘祖宗之勤罔畏天命之大靡顧神器之重委威福於臣下肆宴安於人上冥焉莫知其所行蕩焉莫知其所守曰我無爲矣至綱頽紀壊上僭下偪昏然而不寤者得不痛哉且夫天下之廣億兆之眾一日萬幾兢兢翼翼猶懼不逮而佛老之說其可惑乎祖宗之勤其可忘乎天命之大其可罔畏乎神器之重其可肆於人上乎斯何沈惑不開如是甚也昔秦始漢武始則惑於虛無淸淨之說終則溺於長生神仙之事梁武齊襄姚興始則惑乎報應因果之說終則溺於解脫菩提之事卒皆淪胥以亡勢不克救此簡防具載可覆而驗也惟漢賴髙祖除秦之暴功宏徳茂天未厭絕玆亦幸而已何足尙哉吾嘗求無爲之端且病歷代諸儒不能揚孔子之言鋪而明之俾其炳炳如也故佛老之徒得以肆其怪亂之說厠於其間爲千古害故盡擴其所以然作無爲指庸爲帝天下者戒

寄範天章書一

月日布衣孫復謹再拜寓書於判監天章執事今主上聰明睿哲紹隆三聖之緒十有四年將固太平之業傳之於無窮也夙夜兢兢弗敢怠荒思得中正純亮之臣恊贊之以執事頃居諫署多箴規藥石之益亟自蘇臺召入將大用之而執事拜章懇求涖於太學者斯蓋執事不汲汲於富貴而孜孜於聖賢之教化也夫太學者教化之根本禮樂之淵藪王道之所由興人倫之所由正俊良之所由出是故舜禹文武之世莫不先崇大於膠序而洽至治於天下者焉今執事懇求而涖之者我知之矣執事將俾吾宋之學爲舜禹文武之學也旣俾吾宋之學爲舜禹文武之學是將俾吾宋公卿大夫之子弟爲舜禹文武公卿大夫之子弟也旣教吾宋公卿大夫之子弟爲舜禹文武公卿大夫之子弟然後以舜禹文武之道上致吾君爲舜禹文武之君也旣致吾君爲舜禹文武之君然後以舜禹文武之道下濟吾民爲舜禹文武之民也自京師刑於邦國達於天下皆雍雍如也玆其執事之心也已然念欲求舜禹文武之道者必質諸周公孔子而後至焉爾今執事旣涖是學也將行是道也非一手一目之所能必須博求鴻儒碩老能盡知舜禹文武周公孔子之道者增置學官相左右之俾朝夕講議舜禹文武周公孔子之道以教育乎國子也復竊嘗觀於今之士人能盡知舜禹文武周公孔子之道者鮮矣何哉國家踵隋唐之制專以辭賦取人故天下之士皆奔走致力於聲病偶對之間探索聖賢之閫奧者百無一二向非挺然獨立不狥世俗之士則孰克捨於彼而取於此乎由是言之則執事涖是學行是道增置學官之際可不愼擇乎今有大名府魏縣校書郎士建中南京畱守推官石介二人者其能知舜禹文武周公孔子之道者也非止知之又能掲而行之者也執事若上言於天子次言於執政以之爲學官必能恢張舜禹文武周公孔子之道以左右執事教育國子丕變於今之世矣復閒退之人固不當語及於是然敢孜孜布於執政之左右者非爲諸己也蓋爲諸人也非爲諸人也蓋爲諸道也執事以爲如何若以復愚且賤而言可取則復學聖人之道三十年𨿽愚且賤豈忘言乎惟執事圖之

寄範天章書二

伏以宋有天下八十餘祀四聖承承龎鴻赫奕逾唐而跨漢者逺矣主上思復虞夏商周之治於聖世也考四代之學崇橋門璧水之制故命執事以涖之大哉主上尊儒求治之心也至矣然則虞夏商周之治其不在於六經乎捨六經而求虞夏商周之治猶泳斷湟污瀆之中望屬於海也其可至哉噫孔子旣沒七十子之徒繼往六經之防郁而不章也久矣加以秦火之後破碎殘缺多所亡散漢魏而下諸儒紛然四出爭爲注解俾吾六經之防益亂而學者莫得其門而入觀夫聞見不同是非各異駢辭贅語數千百家不可悉數今之所陳者止以先儒注解之說大行於世者致於左右幸執事之深畱意焉國家以王弼韓康伯之易左氏公羊谷梁杜預何休範之春秋毛萇鄭康成之詩孔安國之尙書鏤版藏於太學頒於天下又每嵗禮闈設科取士執爲凖的多士較藝之際有一違戾於注說者卽皆駁放而斥逐之復至愚至暗之人不知國家以王韓左氏公羊谷梁杜何範毛鄭孔數子之說咸能盡於聖人之經耶又不知國家以古今諸儒服道窮經者皆不能出於數子之說耶若以數子之說咸能盡於聖人之經則數子之說不能盡於聖人之經者多矣若以古今諸儒服道窮經皆不能出於數子之說則古今諸儒服道窮經可出於數子之說者亦甚眾矣噫專守王弼韓康伯之說而求於大易吾未見其能盡於大易者也專守左氏公羊谷梁杜預何休範之說而求於春秋吾未見其能盡於春秋者也專守毛萇鄭康成之說而求於詩吾未見其能盡於詩者也專守孔安國之說而求於書吾未見其能盡於書者也彼數子之說旣不能盡於聖人之經而可藏於大學行於天下哉又後之作疏者無所發明但委曲踵於舊之注說而已復不佞遊於執事之墻藩者有年矣執事病注說之亂六經六經之未明復亦聞之矣今執事以內閤之榮居太學教化之地是開聖闡幽芟蕪夷亂興起斯文之秋也幸今天下無事太平旣久鴻儒碩老駕肩而起此又豈減於漢魏之諸儒哉執事亟宜上言天子廣詔天下鴻儒碩老置於太學俾之講求防義殫精極神參之古今覈其歸趣取諸卓識絕見大出王韓左谷公杜何毛範鄭孔之右者重爲注解俾我六經廓然瑩然如掲日月於上而學者庶乎得其門而入也如是則虞夏商周之治可不日而復矣不其休哉執事若以數子之說行之已久不可遽而去之則唐李善以梁昭明太子文選五臣注未盡別爲注釋且文選者多晉宋齊梁間文人靡薄之作𨿽李善注之何足貴也國家尙命鏤版置諸太學況我聖人之經乎安可使其郁而不章者哉幸執事之深畱意焉

上孔給事書

月日布衣孫復謹再拜獻書孔知府龍圖執事復名晦迹沈學夫子之道三十年𨿽不爲世之所知未嘗以此揺其心敢一日而叛去所謂夫子之道者治天下經國家大中之道也其道基於伏羲漸於神農著於黃帝堯舜章於禹湯文武周公然伏羲而下創制立度或略或繁我聖師夫子從而益之損之俾恊厥中筆爲六經由是治天下經國家大中之道煥然而備此夫子所爲大也其出乎伏羲神農黃帝堯舜禹湯文武周公也逺矣噫自夫子沒諸儒學其道得其門而入者鮮矣惟孟軻氏荀卿氏揚雄氏王通氏韓愈氏而已彼五賢者天俾夾輔於夫子者也天又以代有空闊誕謾奇崄淫麗譎怪之說亂吾夫子之道故不並生之一賢歿一賢出羽之翼之垂諸無窮此天之意也亦甚明矣不然則戰國迨於李唐空闊誕謾奇崄淫麗譎怪之說亂吾夫子之道者數矣非一賢歿一賢出羽之翼之則晦且墜矣旣晦且墜則人無君親矣民皆鳥獸矣由是言之則五賢之烈大矣後之人不以夫子之道爲心則已若以爲心則五賢之烈其可忽哉近得友人石介書盛稱執事於聖祖家廟中搆五賢之堂象而祠之且孔侯之心至矣吾輩不是之而將何之也復聞之躍然而起大呼張浻李緼曰昔夫子之道得五賢而益尊今五賢之烈由龍圖而愈明龍圖公聖人之後也爲宋巨賢宜乎盡心於此矣龍圖公其不盡心則孰盡心哉國朝自栁仲塗開王元之禹偁孫漢公何種明逸放張晦之景旣往𨿽來者紛紛鮮克有議於斯文者誠可悲也斯文之下衰也久矣俾天下皆如龍圖搆五賢之堂象而祠之則斯文其有不興乎吾輩得不奔走門墻之下一拜龍圖公之賢哉又且賀斯文將復也接之拒之惟執事之命

答張洞書

復白明逺足下十月洎正月中兩辱手書辭意勤至道離羣外以僕居今之世樂古聖賢之道與仁義之文也逺以尊道扶聖立言垂範之事問於我我幸而志於斯也有年矣重念世之號進士者率以砥礪辭賦睎覘科第爲事若明逺頴然獨出不汲汲於彼而孜孜於此者幾何人哉然懼明逺年少气勇而欲速成無至於斯文也故道其一二明逺熟察之而已夫文者道之用也道者教之本也故文之作也必得之於心而成之於言得之於心者明諸內者也成之於言者見諸外者也明諸內者故可以適其用見諸外者故可以張其教是故詩書禮樂大易春秋皆文也總而謂之經者也以其終於孔子之手尊而異之爾斯聖人之文也後人力薄不克以嗣但當佐佑名教夾輔聖人而已或則發列聖之微防或則名諸子之異端或則發千古之未寤或則正一時之所失或則陳仁政之大經或則斥功利之末術或則揚賢人之聲烈或則寫下民之憤嘆或則陳天人之去就或則述國家之安危必皆臨事摭實有感而作爲論爲議爲書疏歌詩贊頌箴解銘說之類𨿽其目甚多同歸於道皆謂之文也若肆意構虛無狀而作非文也乃無用之瞽言爾徒污簡冊何所貴哉明逺無志於文則已若有志也必在潛其心而索其道則其所得也必深其所得也旣深其所言者必逺旣深且逺則庶乎可望於斯文也不然則淺且近矣曷可望於斯文哉噫斯文之難至也久矣自西漢至李唐其間鴻生碩儒摩肩而起以文章垂世者眾矣然多楊墨佛老虛無報應之事沈謝徐庾妖艷邪侈之言雜乎其中至有盈編滿集發而視之無一言及於教化者此非無用瞽言徒污簡冊者乎至於終始仁義不叛不離者惟董仲舒揚雄王通韓愈而已由是言之則可容易而至之哉若欲容易而至則非吾所聞也明逺熟察之無以吾言爲忽不宣

兗州鄒縣建孟子廟記

孔子旣沒千古之下駕邪怪之說肆奇險之行侵軼吾聖人之道者眾矣而楊墨爲之魁故其罪劇孔子旣沒千古之下攘邪怪之說夷奇險之行夾輔吾聖人之道者多矣而孟子爲之首故其功鉅昔者二豎去聖人之世未百年也以無君無父之教行乎天下天下惑而歸之嗟嗟君君臣臣父父子子邦國之大經也人倫之大本也不可斯須去矣而彼皆無之是敺天下之民捨中國之夷狄也禍孰甚焉非孟子莫能救之故孟子慨然奮起大陳堯舜禹湯文武周公孔子之法驅除之以絕其後防天下之民於異端之中而復置之中國俾我聖人之道炳焉不墜故揚子云有言曰古者楊墨塞路孟子辭而辟之廓如也韓退之有言曰孟子之功予以爲不在禹下然子云述孟子之功不若退之之言深且至也何哉洚水橫流大禹不作則天下之民魚鼈矣楊墨暴行孟子不作則天下之民禽獸矣謂諸此也景祐丁丑嵗適拜龍圖孔公爲東魯之二年也公聖人之後以恢宏大教興復斯文爲己任嘗謂諸儒之有大功於聖人門者無先於孟子孟子力平二豎之禍而不得血食於後玆其闕也甚矣祭法曰能禦大菑則祀之能捍大患則祀之孟子可謂能禦大菑能捍大患者也且鄒昔爲孟子之裏今爲所治之屬邑吾嘗訪其墓而表之新其祠而祀之以旌其烈於是符下俾其官吏博求之果於邑之東北三十里有山曰四基四基之陽得其墓焉遂命去其榛莽肇其堂宇以公孫萬章之徒配越明年春廟成俾泰山孫復銘而志之復學孔而睎孟者也世有蹈邪怪奇險之迹者常思嗣而攻之況承公命而志其廟又何敢讓嘻子云能述孟子之功而不能盡之退之能盡之而不能祀之惟公旣能盡之又能祀之不其美哉故直筆以書景祐五年嵗次戊寅三月日記

信道堂記

聖賢之迹無進也無退也無毀也無譽也惟道所在而已用之則行舍之則藏孰爲進哉孰爲退哉考諸三王而不謬建諸天地而不悖質諸鬼神而無疑百世以俟聖人而不惑孰爲毀哉孰爲譽哉吾之所謂道者堯舜禹湯文武周公孔子之道也孟軻荀卿揚雄王通韓愈之道也吾學堯舜禹湯文武周公孔子孟軻荀卿揚雄王通韓愈之道三十年處乎今之世故不知進之所以爲進也退之所以爲退也毀之所以爲毀也譽之所以爲譽也其進也以吾堯舜禹湯文武周公孔子孟軻荀卿揚雄王通韓愈之道進也於吾躬何所進哉其退也以吾堯舜禹湯文武周公孔子孟軻荀卿揚雄王通韓愈之道退也於吾躬何所退哉其見毀也以吾堯舜禹湯文武周公孔子孟軻荀卿揚雄王通韓愈之道見毀也於吾躬何所毀哉其獲譽也以吾堯舜禹湯文武周公孔子孟軻荀卿揚雄王通韓愈之道獲譽也於吾躬何所譽哉故曰聖賢之迹無進也無退也無毀也無譽也惟道所在而已予丁丑嵗秋九月作堂於泰山之陽明年春堂旣成以是道處是堂故名之曰信道堂云景祐五年正月三日記

宋文選卷九

欽定四庫全書

宋文選卷十

王介甫文

禮樂論

气之所稟命者心也視之能必見聴之能必聞行之能必至思之能必得是誠之所至也不聴而聰不視而明不思而得不行而至是性之所固有而神之所自生也盡心盡誠者之所至也故誠之所以能不測者性也賢者盡誠以立性者也聖人盡性以至誠者也神生於性性生於誠誠生於心心生於气气生於形形者有生之本故養生在於保形充形在於育气養气在於寧心寧心在於致誠養誠在於盡性不盡性不足以養生能盡性者至誠者也能至誠者寧心者也能寧心者養气者也能養气者保形者也能保形者養生者也不養生不足以盡性也生與性之相爲因循志之與气相爲表裏也生渾則蔽性性渾則蔽生猶志壹則動气气壹則動志也先王知其然是故體天下之性而爲之禮和天下之性而爲之樂禮者天下之中經樂者天下之中和禮樂者先王所以養人之神正人气而歸正性也是故大禮之極簡而無文大樂之極易而希聲簡易者先王建禮樂之本意也世之所重聖人之所輕世之所樂聖人之所悲非聖人之情與世人相反聖人內求世人外求內求者樂得其性外求者樂得其欲欲易發而性難知此情性之所以正反也衣食所以養人之形气禮樂所以養人之性也禮反其所自始樂反其所自生吾於禮樂見聖人所貴其生者至矣世俗之言曰養生非君子之事是未知先王建禮樂之意也養生以爲仁保气以爲義去情卻欲以盡天下之性修神致明以趨聖人之域聖人之言莫大顏淵之問非禮勿視非禮勿聴非禮勿言非禮勿動則仁之道亦不逺也耳非取人而後聰目非取人而後視口非取諸人而後言也身非取諸人而後動也其守至約其取至近有心有形者皆有之也然而顏子且猶病之何也蓋人之道莫大於此非禮勿聴非謂掩耳而避之天下之物不足以干吾之聰也非禮勿視非謂掩目而避之天下之物不足以亂吾之明也非禮勿言非謂止口而無言也天下之物不足以易吾之辭也非禮勿動非謂止其躬而不動天下之物不足以干吾之气也天下之物豈特形骸自爲哉其所由來蓋防矣不聴之時有先聰焉不視之時有先明焉不言之時有先言焉不動之時有先動焉聖人之門惟顏子可以當斯語矣是故非耳以爲聰而不知所以聰者不足以盡天下之聴非目以爲明而不知所以明者不足以盡天下之視聰明者耳目之所能爲而所以聰明者非耳目之所能爲也是故待鐘鼓而後樂者非深於樂者也待玉帛而後恭者非深於禮者也簣桴土鼓而樂之道備矣燔黍捭豚污尊抔飲禮旣備矣然大裘無文大輅無飾聖人獨以其事之所貴者何也所以明禮樂之本也故曰禮之近人情非其至者也曽子謂孟敬子君子之所貴乎道者三動容貎斯逺暴慢矣正顏色斯近信矣出辭气斯逺鄙倍矣籩豆之事則有司存觀此言也曽子而不知道也則可使曽子而爲知道則道不違乎言貎辭气之間何待於外哉是故古之人目擊而道已存不言而意已傳不賞而人自勸不罰而人自畏莫不由此也是故先王之道可以傳諸言效諸行者皆其法度刑政而非神明之用也易曰神而明之存乎其人黙而成之不言而信存乎徳行去情卻欲而神明生矣修神致明而物自成矣是故君子之道鮮矣齋明其心淸明其徳則天地之間所有之物皆自至矣君子之守至約而其至也廣其取至近而其應也逺易曰擬之而後言議之而後動擬議以成其變化變化之應天人之極致也是以書言天人之道莫大於洪範洪範之言天人之道莫大於貎言視聴思大哉聖人獨見之理傳心之言乎儲精晦息而通神明君子之所不至者三不失色於人不失口於人不失足於人不失色者容貎精也不失口者語黙精也不失足者行止精也君子之道也語其大則天地不足容也語其小則不見秋毫之末語其彊則天下莫能敵也語其約則不能致博記聖人之遺言曰大禮與天地同節大樂與天地同和蓋言性也大禮性之中大樂性之和中和之情通乎神明故聖人儲精九重儀鳳凰修五事而關陰陽是天地位而三光明四時行而萬物和詩曰鶴鳴於九臯聲聞於天故孟子曰吾善養吾浩然之气充塞乎天地之間揚子曰貎言視聴思性所有潛天而天潛地而地也嗚呼禮樂之意不傳久矣天下之言養生修性者歸於浮屠老子而已浮屠老子之說行而天下爲禮樂者獨以順流俗而已夫使天下之人驅禮樂之文以順流俗爲事欲成治其國家者此梁晉之君所以取敗之禍也然而世非知之也者何耶特禮樂之意大而難知老子之言近而易輕聖人之道得諸己從容人事之間而不離其類焉浮屠直空虛窮苦絕迹山林之間然後足以善其身而已由是觀之聖人之與釋老其逺近難易可知也是故賞與古人同而勸不同罰與古人同而威不同仁與古人同而愛不同智與古人同而識不同言與古人同而信不同同者道也不同者心也易曰苟非其人道不虛行昔宓子賤爲單父宰單父之人化焉今王公大人有堯舜伊尹之勢而無子賤一邑之功者得非學術素淺而道未明歟夫天下之人非不勇爲聖人之道爲聖人之道者時務速售諸人以爲進取之階今夫進取之道譬諸鉤索物耳幸而多得其數則行爲王公大人若不幸而少得其數則裂逢掖之衣爲商賈矣由是觀之王公大人同商賈之得志者也此之謂學術淺而道不明由此觀之得志而居人之上復治聖人之道而不捨焉幾人矣內有好愛之容蠱其心外有便嬖之諛驕其志向之所能者日已忘矣今之所好者日已至矣孔子曰有顏回者好學不遷怒不貳過又吾見其進未見其止也夫顏子之所學者非世人之所學不遷怒者求諸己不貳過者見不善之端而止之也世之人所謂退顏子之所謂進也人之所謂益顏子之所謂損也易曰損先難而後獲顏子之謂也耳損於聲目損於色口損於言身損於動非先難歟及其至也耳無不聞目無不見言無不信動無不服非後得歟是故君子之學始如愚人焉如童防焉及其至也天地不足大人物不足多鬼神不足爲隠諸子之支離不足惑也是故天至髙也日月星辰陰陽之气可端防而數也地至大也山川丘陵萬物之形人之常產可指籍而定也是故星歷之數天地之法人物之所皆前世致精好學聖人者之所建也後世之人守其成法而安能知其始焉傳曰百工之事皆聖人作此之謂也故古之人言道者莫先於天地言天地者莫先於身言身者莫先於性言性者莫先於精精者天之所以髙地之所以厚聖人所以配之故禦人莫不盡能而造父獨得之非車馬之不同造父精之也射人莫不盡能而羿獨得之非弓矢之不同羿精之也今之人與古之人一也然而用之則二也造父用之以爲禦羿用之以爲射盜蹠用之以爲賊

性論

古之善言性者莫如仲尼仲尼聖之粹者也仲尼而下莫如子思子思學仲尼者也其次莫如孟軻孟軻學子思者也仲尼之言載於語子思孟軻之言著於中庸而明於七篇然而世之學者見一聖二賢性善之說終不能一而信之者何也豈非惑於語所謂上智下愚之說歟噫以一聖二賢之心而求之則性歸於善而已矣其所謂愚智不移者才也非性也性者五常之謂也才者智愚昏明之品也欲明其才品則孔子所謂惟上智與下愚不移之說是也欲明其性則孔子所謂性相近習相逺中庸所謂率性之謂道孟子所謂人無有不善之說是也夫有性有才之分何也曰性者生之質也五常是也𨿽上智與下愚均有之矣蓋上智得之之全而下愚得之之微也夫人生之有五常也猶水之趨乎下而木之漸乎上也謂上智者有之而下愚者無之惑矣或曰所謂上智得之之全而下愚得之之防何也曰仲尼所謂生而知之子思所謂自誠而明孟子所謂堯舜先得我心之所同此上智也得之之全者也仲尼所謂困而學之子思所謂勉彊而行之孟子所謂泰山之於丘垤河海之於行潦此下愚也得之之微者也曰然則聖人謂其不移何也曰謂其才之有大小而識之有昏明也至小者不可彊而爲大至昏者不可彊而爲明非謂其性之異也夫性猶水也江河之與畎澮小大𨿽異而其趨於下同也性猶木也楩楠之與樗櫟長短𨿽異而其漸於上同也智而至於極上愚而至於極下其昏明𨿽異然其於惻隠羞惡是非辭讓之端則同矣故曰仲尼子思孟軻之言有才性之異而荀卿亂之揚雄韓愈惑乎上智下愚之說混才與性而言之

性命論

天授諸人則曰命人受諸天則曰性性命之理甚逺且異也故曰保合太和各正性命是聖人必用其道以正天下之命也然命有貴賤乎曰有有壽短乎曰有故賢者貴不賢者賤其貴賤之命正也抑貴無功而賤碩徳命其正乎無憾而壽以辜而短其壽短之命正也抑壽偸容而死非罪命其正乎故命行則正矣不行則不正是以堯舜四門無凶人而比屋可封焉此其行貴賤壽短之命於天下也降及文王興而棫朴之詩作則士不僥幸而貴賤之命正矣成王刑措而假樂之詩作則民不憾死而壽短之命正矣以至仁及艸木而天下之命其不正乎其後幽王有聖人之勢而不稱以徳故君子見微而思古小人播惡而思髙位詩曰謀之其臧則具是違謀之不臧則具是依夫有徳者舉窮不徳者舉達則貴賤之命行乎哉抑小人進用而刑罰不當故惡有所容而善斯以戮詩曰此宜無罪女反收之彼宜有罪女覆脫之夫是善者殺不善者或生則壽短之命行乎哉此知命非聖人不行也去周之逺不盡明情深於性分出於命而有命授分定之說是以漢唐之治亦曰堯舜之治堯舜以君子知命小民知分漢唐之治亦以君子知命民不知分然曰命與分則同矣其所以知之則異豈防於振古乎振古聖人行於上者也所謂君子知命則侯奉上卿奉官士奉制沒而後止夫然貴賤壽短未始不悉以禮義上下也漢唐則不然其間陰陽之術熾而運數之惑興防緯之說侵而報應之訛起其所謂命者非曰性命也則命授分定也所謂行命者非曰聖人也則曰冥有所符黙有所主也故朝耕漢壠暮逾三國之魏晨籍唐版夕歸五代之梁此不曰不臣不民而曰命授分定者豈不瞽惑乎哉然亦誰階之乎其階賞罰不當而徳眚無歸民厭其勢而一歸於命悲夫

名實論上

事有異同則情有順逆故好惡而毀譽不能已是名生於天下之好惡而成於天下之貴賤時之所好果是也歟時之所惡果非也歟士不顧其傷志害徳隨物而上下故棄世之所惡而趨世之所好則天下貴之棄世之所好而趨時之所惡則天下賤之故曰不如鄕人之善者好之而不善者惡之是名生於好惡而好惡之情未嘗辧也是以近義則行何眾惡之足畏也逺義則止何眾好之能順也士有不得乎名則不急乎爲善故名𨿽髙於其鄕而行不信於友立其朝而忠不盡於君是以不實之獘其所以有者也然得名而行於世則所惡而安【闕】故以名爲事者身樂而意放此名出於人之所甚欲而得之不辭也是好名必求勝必用彊好名則諱過而善不進求勝則幸人之不及而徒欲以自見也用彊則過惟恐在已而善惟恐在人若然則爭能忌才之士並處於世而更爲彊弱嗟夫求名所以自厚適所以自薄好勝所以自髙乃所以自下以身狥物則內輕而外重非自薄歟信已不足而求人之必信非自下歟如能潔其身則全其內行其志而不求於外天下歸之不爲恱天下去之不爲憾顧天下或違或從蓋無有已又奚毀之可加而得喪之存懷也故士無守名之累者所以得其實然勢不行法不立賢者少而不肖者多紛綸擾攘布處天下彊者自其已彊而樂其善弱者困於已弱而人樂其有過此人情之至惡因其疑心而有不能以自盡君子於斯其可以不察乎況欲爲治則以得人爲先用人則以名實爲本然名實之獘如此其可以苟取而不愼乎

名實論中

一鄕之人不能辧則可欺以言一國之人不能察則可欺以行天下之士不能知則可欺以名蓋聴有所不能至則巧言勝俗有所不能識則僞行尊道有所不能明則虛名立然而巧言𨿽傳不中理則尙有可辧僞行𨿽固不中義則尙或可察名不得其實而欲得其僞則𨿽糜嵗月殫思慮有不能盡之者故名亂實而欲求其僞則先王於道未嘗存而不講於政未嘗存而不議也是亦無所苟而已然近世之士矜名而自是好髙而不能相下也不知自虛所以有取自下所以有得故道失而無求政荒而無問自知不審而志欲求問於人如販夫之售貨耕人之待獲其役物而失性要時而喪已有待於外也如此是可悲已古者明於自得而無所蔽故常反身而觀其實其能可以居卑方其居卑則勞而不怨有志可以用大方其用大則安而不矜故居卑者不愧勞用大者不易事逺近相維本末相應而天下之治畢舉斯蓋名浮實則實不可以妄加多而不可以妄損故名徹於朝廷公卿大夫之間而士不遺於窮邦陋壤之逺得之無疑用之必稱其名非有以欺世也及至誠之道亡而天下苟於従事上無以得下之情下無以應上之實名譽髙則其詭譎愈多行愈降則其養僞文飾愈甚進退不以誠相懷利害不以情相收求欲之心多而及物之志寡故其任重則顚覆任輕則怨誹是四方之士其意莫不以天下自任之患也柰何隨而用之則有喪而無得彼皆欲爲其大則將執一二爲之小則天下功薄而不修業廢而不補蓋好名之士眾而去取之計昏𨿽有可用之士莫得而見疑足以亂實也好髙而不適於用士𨿽有所取而恥事其已能而務爲其所不至遂亦喪其所而效不立此其獘也然而才有餘而治其寡則事舉而功倍才無餘而專其多則智寡而易敗此好名無實必至之勢也今工伎力役猶有所不奪也以伎従利𨿽不售則不怨易業而相爲事惜其業之不專而亡其勢之必取也故函人不以治弓矢陶人不以治輪輿巧有所偏智有所盡不以其所不習自名而欺世取名也以力事人者𨿽不用終不以其所不能而求役於人自信其能而有待也故善於禦車者不善操舟習於用陸者不習於用川其致力各得其至而所趨相反所效不同也故名實不亂不如工伎力役然士之好名舉欲兼天下之能盡天下之務意欲與聖人並遊於世而爭相先後故天下恃名而不恃實求勝而不求義傲侮當世而無所憚尊隆自許而無所愧然而天下從之而公論滅矣是以軒冕爵祿不及善士而無天下無勸矯僞澆浮之風起而不可禦其爲惑天下也有甚於此乎

名實論下

自古深患莫大於不智而輕與次之不智則天下用巧直道隠而至倫廢矣輕與則天下苟於妄合而幸於偶遇其俗浮而其行偸也是天下不明而名也亂實惟至智則不以理惑兼眾人之所不能明盡眾人之所不能察觀所舉則知所志審所守則知所用天下至隠之情無所施於上如此則何名之可加而何實之可誣然而智有所彊而不能盡於物則其可取者益疏其可棄者益密是故僞起於動止之間而莫之察姦出於俯仰之近而莫之辧至使貪者托名以肆欲誇者托名以擅權辧者托名以行說暴者托名以殘物實不足而名有餘則其爲患也如此事有不容於天下則大無過於盜國小無賤於盜貨然盜國之雄盜貨之彊數旅之師可掩而獲匹夫有勇則擒而戮至於盜名之士則𨿽有萬乘之尊百里之封土不敢與爲君師不敢與友貴無驕而禮無敢亢悻悻然嘗恐天下以失上而議已也故盜名之士無王公之尊命令之重而屈人之勢移人之俗蓋善爲奇言異行以爲髙世獨立之人以驚駭愚俗之耳目是以合徒成羣而天下俗向責其效則官學不足以成業從政不足以經世然公卿大夫無以窺其非而國人士民無以措其議名出於人上而有以伏其心故也蓋亦求名有獲則利亦隨至故志於祿則僞辭以養安志於進則僞退以要寵世之人不知求其心而徒得其迹則天下稱之而不衰彌久而彌盛使好名之俗成而比周黨起安坐而觀則莫知其志之所在𨿽安摧眾口之辧屈百家之知奚足以勝其眾破其僞故名者天下之至公而用之以至私僞者天下之至惡而處之以美故上失於任下失於所望故自古亂者無他因名以得人則治因名以失人則亂故不智而且輕與則名實相疑而不明則有以養天下之大患然則無實之譽其可使獨推於世而居物之先哉

大人論

孟子曰充實而有光輝之謂大大而化之之謂聖聖而不可知之之謂神夫此三者皆聖人之名而所以稱之之不同者所措異也由其道而言謂之神由其徳而言謂之聖由其事業而言謂之大人古之聖人其道未嘗不入於神而其所稱止乎聖人者以其道存乎虛無寂寞不可見之間苟存乎人則所謂徳也是以人之道𨿽神而不得以神自名名乎其徳而已夫神𨿽至矣不聖則不顯聖𨿽顯矣不大則不形故曰此三者皆聖人之名而所以稱之之不同者所指異也易曰蓍之徳圓而神卦之徳方以智夫易之爲書聖人之道於是乎盡矣而稱卦以智不稱以神者以其存乎爻也存乎爻則道之用見於器而剛柔有所定之矣剛柔有所定之則非其所謂化也其易之道於幹爲至而幹之盛莫盛於二五而二五之辭皆稱利見大人言二爻之相求也夫二爻之道豈不至於神矣乎而止稱大人者則所謂見於器而剛柔有所定爾蓋剛柔有所定則聖人之事業也稱其事業以大人則其道之爲神徳之爲聖可知也孔子曰顯諸仁藏諸用鼓萬物而不與聖人同憂盛徳大業至矣哉此言神之所爲也神之所爲𨿽至而無所見於天下仁而後著用而後功聖人以此洗心退藏於密及其仁濟萬物而不窮用通萬世而不倦也則所謂聖矣故神之所爲當在於盛徳大業徳則所謂聖業則所謂大也世蓋有自爲之道而未嘗知此者以爲徳業之卑不足以爲道道之至在於神耳於是棄徳業而不爲夫爲君子者皆棄徳業而不爲則萬物何以得其生乎故孔子稱神而卒之以徳業之至以明其不可棄蓋神之用在乎徳業之間則徳業之至可知矣故曰神非聖則不顯聖非大則不形此天地之全古人之大體也

致一論

萬物莫不有至理焉能精其理則聖人也精其理之道在乎致其一而已致其一則天下之物可以不思而得也易曰一致而百慮言百慮之歸乎一也苟能致一以精天下之理則可以入神矣旣入於神則道之至也夫如是則無思無爲寂然不動之時也𨿽然天下之事固有可思可爲者則豈可以不通其故哉此聖人之所以又貴乎能致用者也致用之效始見乎安身蓋天下之物莫親乎吾之身能利其用以安吾之身則無所往而不濟也無所往而不濟則徳其有不崇哉故易曰精義入神以致用利用安身以崇徳此道之序也孔子旣已語道之序矣患乎學者之未明也於是又取於爻以諭焉非其所困而困非其所據而據不恥不仁不畏不義以小善爲無益以小惡爲無傷凡此皆非所以安身崇徳也苟欲安其身崇其徳莫若藏器於身待時而後動也故君子舉是兩端以明夫安身崇徳之道蓋身之安不安徳之崇不崇莫不由此兩端而已身旣安徳旣崇則可以致用於天下之時也致用於天下者莫善於治不忘亂安不忘危莫不善乎徳薄而位尊智小而謀大孔子之舉此兩端又以明夫致用之道也蓋用有利不利者亦莫不由此兩端而已夫身安徳崇而又能致用於天下則其事業可謂備也事業備而神有未窮者則又當學以窮神焉能窮神則知微知彰知柔知剛夫於微彰剛柔之際皆有以知之則道何以復加哉聖人之道至於是而已也且以顏子之賢而未足以及之則豈非道之至乎聖人之學至於此則其視天下之理皆致乎一則莫能以惑其心也故孔子收損之辭以明致一之道曰三人行則損一人一人行則得其友也夫危以動懼以語者豈有他哉不能致一以精天下之理故也故孔子舉益之辭以戒曰立心勿恆凶勿恆者蓋不一也嗚呼語道之序則先精義而後崇徳及諭人以修之之道則先崇徳而後精義蓋道之序則自精而至粗學之之道則自粗而至精此不易之理也夫不能精天下之義則不能入神矣不能入神則天下之義亦不可得而精也猶之人身之於崇徳也身不安則不能崇徳矣不能崇徳則身豈能安乎凡此宜若一而必兩言之者語其序而已也

王覇論

仁義禮信天下之達道而王霸之所同也夫王之與霸其所以用者則同而其所以名者則異何也蓋其心異而已矣其心異則其事異其事異則其功異其功異則其名不得不異也王者之道其心非有求於天下也所以爲仁義禮信者以爲吾所當爲而已矣以仁義禮信修其身而移之政則天下莫不化之也是故王者之治知爲之於此而不知求之於彼而彼固以化矣霸者之道則不然其心未嘗仁也而患天下惡其不仁於是示之以仁其心未嘗義也而患天下惡其不義於是示之以義其於禮信亦若是而已矣是故霸者之心爲利而假王者之道以示其所欲其有爲也惟恐民之不見而天下之不聞也故曰其心異也齊桓公刧於曺沫之刄而許歸其地夫欲歸其地者非吾之心也許之者免死而已由王者之道則勿歸焉可也而桓公必歸之地晉文公伐原約三日而退三日而原不降由王者之道則𨿽待其降焉可也而文公必退其師蓋欲其信示於民者也凡所謂仁義禮信亦無以異於此矣故曰其事異也王者之大若天地然天地無所勞於萬物而萬物各得其性萬物𨿽得其性而莫知其爲天地之功也王者無所勞於天下而天下各得其治𨿽得其治然而莫知其爲王者之徳也霸者之道則不然若世之恵人耳寒而與之衣饑而與之食民𨿽知吾之恵而吾之恵亦不能及夫廣也故曰其功異也夫王霸之道則異矣其用至誠以求其利而天下與之故王者之道𨿽不求利之所歸霸者之道不主於利然不假王者之事以接天下則天下孰與之哉

祿隠論

孔子敍逸民先伯夷叔齊而後栁下恵曰不降其志不辱其身伯夷叔齊也栁下恵降志辱身矣孟子敍三聖人者亦以伯夷居伊尹之前而揚子亦曰孔子髙餓顯下祿隠夫聖人之所言髙者是所取於人而所行於已者也所言下者是所非於人而所棄於已者也然而孔孟生於可避之世而未嘗避也蓋其不合則去則可謂不降其志不辱其身矣至於揚子則吾竊有疑焉爾當王莽之亂𨿽鄕裏自喜者知逺其辱而揚子親屈其體爲其左右之臣豈君子固多能言而不能行乎抑亦有以處之非必出於此言乎曰聖賢之言行有所同而有所不必同不可以一端求也同者道也不同者迹也知所同而不知所不同非君子也夫君子豈固欲爲此不同哉蓋時不同則言行不得無不同惟其不同是所以同也如時不同而固欲爲之同則其所同者迹也所不同者道也迹同於聖人而道不同則其爲小人也孰禦哉世之士不知道之不可一迹也久矣聖賢之宗於道猶水之宗於海也水之流一曲焉一直焉未嘗同也至其宗於海則同矣聖賢之言行一伸焉一屈焉未嘗同也至其宗於道則同矣故水因地而曲直故能宗於海聖賢因時而屈伸故能宗於道孟子曰伯夷栁下恵聖人也百世之師也如其髙餓顯下祿隠而必其出於所髙則栁下恵安擬伯夷哉揚子曰塗𨿽曲而通諸夏則由諸川𨿽曲而通諸海則由諸蓋言事𨿽曲而通諸道則亦君子所當同也由是而言之餓顯之髙祿隠之下皆迹矣豈足以求聖賢哉惟其能無系累於迹是以大過於人也如聖賢之道皆出於一而無權時之變則又何聖賢之足稱乎聖者知權之大者也賢者知權之小者也昔紂之時微子去之箕子爲之奴比干諫而死此三人者同道也而其去就若此者蓋亦所謂迹不必同矣易曰或出或處或黙或語言君子之無可無不可也使揚子寧不至於耽祿於獘時哉蓋於時爲不可去必去則揚子之所知亦已小矣

取材論

夫工人之爲業也必先淬礪其器用掄度其材榦然後致力寡而用功得矣聖人之於國也必先遴柬其賢能練覈其名實然後任使逸而事以濟矣故取人之道世之急務也自古守文之君孰不有意於是哉然其間得人者有之失士者不能無焉稱職者有之謬舉者不能無焉必欲得人稱職不失士不謬舉宜如漢左雄所議諸生試家法文吏課牋奏爲得矣所謂文吏者不徒苟尙文辭而已必也通古今習禮法天文人事政教更張然後施之職事則以詳平政體有大議論使以古今參之是也所謂諸生者不獨取訓習句讀而已必也習典禮明制度臣主威儀時政沿襲然後施之職事則以緣飾治道有大議論則以經術斷之是也以今凖古今之進士古之文吏也今之經學古之儒生也然其防進士則但以章句聲病苟尙文辭類皆小能者爲之防經學者徒以記問爲能不責大義類皆防鄙者能之使通才之人或見贅於時髙世之士或見排於俗故屬文者至相戒曰涉獵可爲也誣艷可尙也於政事何爲哉守經者曰傳寫可爲也誦習可勤也於義理何取哉故其父兄朂其子弟師長朂其門人相爲浮艷之作以追時好而取世資也何哉其取捨好尙如此所習不得不然也若此之類而當擢之職位歷之仕塗一旦國家有大議論立辟雍明堂損益禮制更著律令決讞疑獄彼惡能以詳平政體緣飾治道以古今參之以經術斷之哉是必唯唯而已文中子曰文乎文乎苟作云乎哉必也貫乎道學乎學乎博誦云乎哉必也濟乎義故才之不可苟取也久矣必若差別類能宜少依漢之牋奏家法之義防進士者若曰邦家之大計何先治人之要務何急政教之利害何大安邊之計防何出使之以時務之所宜言之不直以章句聲病累其心防經學者宜曰禮樂之損益何宜天地之變化何如禮器之制度何尙各傳經義以對不獨以記問傳寫爲能然後署之甲乙以升黜之庶其取捨之鑑灼於目前是豈惡有用而事無用辭逸而就勞哉故學者不習無用之言則業専而修矣一心治道則習貫而入矣若此之類施之朝廷用之牧民何向而不利哉其他限年之議亦無取矣

委任論

人主以委任爲難人臣以塞責爲重任之重而責之重可也任之輕而責之重不可也愚無他識請以漢事明之髙祖之任人也可以任則任可以止則止至於一人之身才有長短取其長則不問其短情有忠僞信其忠則不疑其僞其意曰吾以其人長於某事而任之在他事𨿽短何害焉吾以其人忠於我心而任之在他人𨿽僞何害焉故蕭何刀筆之吏也委之關中無復西顧之憂陳平亡命之虜也出捐四萬餘金不問出入韓信輕猾之徒也與之百萬之眾而不疑是三子者豈素著忠名哉蓋髙祖推已之心置於其心則他人不能離間而事以濟矣後世循髙祖則鮮有敗事不循則失故孝文𨿽愛鄧通猶逞申屠之志孝武不疑金霍終成天下大防當是時守文之盛者二君而已元成之後則不然𨿽有何武王嘉師丹之賢而脇於外戚豎宦之寵牽於帷嬙近習之制是以王道寖微而不免負謗於天下也中興之後惟世祖能馭大臣以冦鄧耿賈之徒爲任職所以威名不減於髙祖至於爲子孫慮則不然反以元成之後三公之任多脇於外戚豎宦帷嬙近習之人而致敗由是置三公之任而事歸臺閣以虛尊加之而已然而臺閣之臣位卑事冗無所統一而奪於眾多之口此其爲脇於外戚豎宦帷嬙近習者愈矣至於治有不進水旱不時災異或起則曰三公不能燮理陰陽而防免之甚者至於誅死豈不痛哉衝質之後桓靈之間因循以爲故事𨿽有李固陳蕃之賢皆挫於閹寺之手其餘則希世用事全軀而已何政治之能立哉此所謂任輕責重之獘也噫常人之性有能有不能有忠有不忠知其能則任之重可也謂其忠則委之誠可也委之誠者人亦輸其誠任之重者人亦荷其重使上下之誠相照恩結於其心是豈禽息鳥視而不知荷恩盡力哉故曰不疑於物物亦誠焉且蘇秦不信天下爲燕尾生此一蘇秦傾側數國之間於燕獨以然者誠燕君厚之之謂也故人君以狗彘畜人者人亦狗彘其行以國士待人者人亦國士自奮故曰常人之性有能有不能有忠有不忠顧人君待之之意何如耳

三不欺論

昔論者曰君任徳則下不忍欺君任察則下不能欺君任刑則下不敢欺而遂以徳察刑爲次蓋未之盡也此三人者之爲政皆足以有取於聖人矣然未聞聖人爲政之道也夫未聞聖人爲政之道而足以有取於聖人者蓋人得聖人之一端耳且子賤之政使人不忍欺古者任徳之君宜莫如堯也然而驩兜猶或以類舉於前則徳之使人不欺豈可獨任也哉子產之政使人不能欺夫君子可欺以其方故使畜魚而校人烹之然則察之使人不欺豈可獨任也哉西門豹之政使人不敢欺夫不及於徳而任刑以治是孔子所謂民免而無恥者也然則刑之使人不欺豈可獨任也哉故曰此三人者未聞聖人爲政之道也然聖人之道有出此三者乎亦兼用之而已昔堯舜之時比屋之民皆足以封則民可謂不忍欺矣驩兜以丹朱稱於前曰嚚訟可乎則民可謂不能欺矣四罪而天下咸服則民可謂不敢欺矣故任徳則有不可化者任察則有不可用者任刑則有不可服者然則子賤之政無以正暴惡子產之政無以周隠微西門豹之政無以漸柔良然而三人者能以治者蓋足以治小具而髙亂世耳使當堯舜之時所大治者則豈足用哉蓋聖人之政仁足以使民不忍欺智足以使民不能欺勇足以使民不敢欺然後天下無或欺之者矣或曰刑亦足任以治乎曰所任者蓋亦非專用之而足以治也豹治十二渠以利民至乎漢吏不能廢民以爲西門君所爲不從吏以廢也則豹之徳亦足以感於民心矣然則尙刑故曰任刑焉耳使無以懷之而惟刑之見則民豈得或不敢欺之哉

三聖人論

孟子曰可欲之謂善有諸已之謂信充實之謂美充實而有光輝之謂大大而化之之謂聖聖之爲名道之極徳之至也非禮勿視非禮勿聴非禮勿言非禮勿動此大賢者之事也賢者之事如此則可謂備矣而猶未足以鉆聖人之堅仰聖人之髙以聖人觀之猶泰山之於岡陵河海之於陂澤然則聖人之事可知其大矣易曰與天地合其徳與日月合其明與鬼神合其吉凶此蓋聖人之事也徳苟不足以合於天地明苟不足以合於日月吉凶苟不足以合於鬼神則非所謂聖人矣孟子論伯夷伊尹栁下恵皆曰聖人也而又曰伯夷隘栁下恵不恭隘與不恭君子不由也夫動言視聴苟有不合於禮者則不足以爲大賢人而聖人之名非大賢人之所得擬也豈隘與不恭者所得僭哉蓋聞聖人之言行不苟而已將以爲天下法也昔者伊尹制其行於天下曰何事非君何使非民治亦進亂亦進而後世之士多不能求伊尹之心者由是多進而寡退苟得而害義此其流風末俗之獘也聖人患其獘於是伯夷出而矯之制其行於天下曰治則進亂則退非其君不事非其民不使而後世之士多不能求伯夷之心者由是多退而寡進過亷而復刻此其流風末世之獘也聖人又患其獘於是栁下恵出而矯之制其行於天下曰不羞污君不辭小官遺逸而不怨阨窮而不憫而後世之士多不能求栁下恵之心者由是多污而寡潔惡異而尙同此其流風末世之獘也此三人者因時之偏而救之非天下之中道也故久必獘至孔子之時三聖人之獘各極於天下矣故孔子集其行而制成法於天下曰可以速則速可以久則久可以仕則仕可以處則處然後聖人之道大具而無一偏之獘矣其所以大具而無獘者豈孔子一人之力哉四人者相爲終始也故伯夷不淸不足以救伊尹之獘栁下恵不和不足以救伯夷之獘聖人之所以能大過人者蓋能以身救獘於天下耳如皆欲爲孔子之行而忘天下之獘則惡在其爲聖人哉是故使三人者當孔子之時則皆足以爲孔子也然其所以爲之淸爲之任爲之和者時耳豈滯於此一端而已乎苟在於一端而已則不足以爲賢人也豈孟子所謂聖人哉孟子之所謂隘與不恭君子不由者亦言其時爾且夏之道豈不美哉而殷人以爲野殷之道豈不美哉而周人以爲鬼所謂隘與不恭者何以異於是乎當孟子之時有教孟子枉尺直尋者有教孟子權以援天下者蓋其俗有似於伊尹之獘時也是以孟子論是三人者必先伯夷亦所以矯天下之獘耳故曰聖人之言行豈苟而已將以爲天下法也

揚孟論

賢之所以賢不肖之所以不肖莫非性也賢而尊榮壽考不肖而厄窮死喪莫非命也論者曰人之性善不肖之所以不肖者豈性也哉此學乎孟子之言性而不知孟子之指也又曰人爲不爲命也不肖而厄窮死喪豈命也哉此學乎揚子之言命而不知揚子之指也孟子之言性曰性善揚子之言性曰善惡混孟子之言命曰莫非命也揚子之言命曰人爲不爲命也孟揚之道未嘗不同二子之說非有異也此孔子所謂言豈一端而已各有所當者也孟子之所謂性者正性也揚子之所謂性者兼性之不正者言之也揚子之所謂命者正命也孟子之所謂命者兼命之不正者言之也夫人之生莫不有羞惡之性有人於此羞善行之不修惡善名之不立盡力乎善以充其羞惡之性則其爲賢也孰禦哉此得乎性之正者而孟子之所謂性也有人於此羞利之不厚惡利之不多盡力乎利以充羞惡之性則其爲不肖也孰禦哉此得乎性之不正者而揚子之兼所謂性者也有人於此才可以賤而賤罪可以死而死是人之所自爲也此得乎命之不正者而孟子之所兼謂命者也有人於此才可以貴而賤徳可以生而死是非人之所爲也此得乎命之正者而揚子之所謂命也今夫羞利之不厚惡利之不多盡力乎利而至乎不肖則揚子豈以謂人之性而不以罪其人哉亦必惡其失性之正也才可以賤而賤罪可以死而死則孟子豈以謂人之命而不以罪其人哉亦必惡其失命之正也孟子曰口之於味也目之於色也耳之於聲也鼻之於臭也四肢之於安佚也性也有命焉君子不謂性也仁之於父子也義之於君臣也禮之於賓主也知之於賢者也聖人之於天道也命也有性焉君子不謂命也然則孟揚之說果何異乎今學者是孟子則非揚子是揚子則非孟子蓋知讀其文而不知求其指耳而曰我知性命之理誣哉

荀卿論

楊墨之道未嘗不稱堯舜也未嘗皆不合於堯舜也然而孟子之所以疾之若是其至者蓋其言出入於道而已矣荀卿之書備仁義忠信之道具禮樂政刑之紀上祖堯舜下法周孔豈不美哉然後世之名遂配孟子則非所宜矣夫堯舜周孔之道亦孟子之道也孟子之道亦堯舜周孔之道也荀卿能知堯舜周孔之道而乃以孟子雜於楊朱墨翟之間則何知彼而愚於此乎昔墨子之徒亦譽堯舜而非桀紂豈不至當哉然禮樂者堯舜之所尙也乃欲非而棄之然則徒能尊其空名爾烏能知其所以堯舜乎荀卿之尊堯舜周孔亦誠知所尊矣然孟子者堯舜周孔之徒也乃以雜於楊朱墨翟而並非之是豈異於譽堯舜而非禮樂者耶昔者聖賢之著書也將以昭道徳於天下而揚教化於後世爾豈可以托尊聖賢之空名而信其邪謬之說哉今有人於此殺其兄弟戮其子孫而能盡人子之道以事其父母則是豈得不爲罪人耶荀卿之尊堯舜周孔而非孟子則亦近乎是矣昔告子以爲性猶杞栁也義猶桮棬也孟子曰率天下之人而禍仁義者必子之言矣夫杞栁之爲桮棬是戕其性而後可以爲也蓋孟子以爲人之爲仁義非戕其性而後可爲故以告子之言爲禍仁義矣荀卿以爲人之性惡則豈非所謂禍仁義者哉顧孟子之生不在荀卿之後焉爾使孟子出其後則辭而辟之矣

荀卿論下

荀卿載孔子之言曰由智者若何仁者若何子路曰智者使人知己仁者使人愛己子曰可謂士矣子曰賜智者若何仁者若何子貢曰智者知人仁者愛人子曰可謂士君子矣子曰回智者若何仁者若何顏淵曰智者知己仁者愛己子曰可謂明君子矣是誠孔子之言歟吾知其非也夫能近見而後能逺察能利狹而後能澤廣明天下之理也故古之欲知人者必先求知己欲愛人者必先求愛己此亦理之所必然而君子之所不能易者也請以事之近而天下之所共知者諭之今有人於此不能見太山於咫尺之內者則𨿽天下之至愚知其不能察秋毫於百步之外也蓋不能見於近則不能察於逺明矣而荀卿以爲知己者賢於知人者是猶能察秋毫於百步之外者爲不若見泰山於咫尺之內者之明也今有人於此食不足以厭其腹衣不足以周其體者則𨿽天下之至愚知其不能以贍足鄕黨也蓋不能利於狹則不能澤於廣明矣而荀卿以謂愛己者賢於愛人者是猶以贍足鄕黨爲不若食足以厭腹衣足以周體者之富也由是言之荀卿之言其不察理已甚矣故知己者智之端也可推以知人也愛己者仁之端也可推以愛人也夫能盡智仁之道然後能使人知己愛己是故能使人知己愛己者未有不能知人愛人者也能知人愛人者未有不能知己愛己者也今荀卿之言一切反之吾是以知其非孔子之言而爲荀卿之妄矣揚子曰自愛仁之至也蓋言能自愛之道則足以愛人耳非謂不能愛人而能愛己者也噫古之人愛人不能愛己者有之矣然非吾所謂愛人而墨翟之道也若夫能知人而不能知己者亦非吾所謂知人矣

宋文選卷十

欽定四庫全書

宋文選卷十一

王介甫文

上皇帝萬言書

臣愚不肖防恩備使一路今又防恩召還闕廷有所任屬而當以使事歸報陛下不自知其無以稱職而敢緣使事之所及冒言天下之事伏惟陛下詳思而擇其中幸甚臣竊觀陛下有恭儉之徳有聰明睿智之才夙興夜寐無一日之懈聲色狗馬觀遊玩好之事無纎介之蔽而仁民愛物之意孚於天下而又公選天下之所願以爲輔相者屬之以事而不貳於讒邪傾巧之臣此𨿽二帝三王之用心不過如此而已宜其家給人足天下大治而效不至於此顧內則不能無以社稷爲憂外則不能無懼於鄰敵天下之財力日以困窮而風俗日以衰壊四方有志之士諰諰然常恐天下之久不安此其故何也患在不知法度故也今朝廷法嚴令具無所不有而臣以爲無法度者何哉方今之法度多不合乎先王之政故也孟子曰有仁心仁聞而澤不加於百姓者爲政不法於先王之道故也以孟子之說觀之方今之失正在於此而已夫以今之世去先王之世逺所遭之變所遇之勢不一而欲一一修先王之政𨿽甚愚者猶知其難也然臣以爲今之失患在不法先王之政者以爲當法其意而已夫二帝三王相去蓋千有餘嵗一治一亂其盛衰之時具矣其所遭之變所遇之勢亦各不同其施設之方亦皆殊而其爲天下國家之意本末先後未嘗不同也臣故曰當法其意而已法其意則吾所攺易更革不至乎傾駭天下之耳目囂天下之口而固已合乎先王之政矣𨿽然以方今之勢揆之陛下𨿽欲攺易更革天下之事合乎先王之意其勢必不能也陛下有恭儉之徳有聰明睿智之才有仁民愛物之心苟加之誠意則何爲而不成何欲而不得然而臣顧以爲陛下𨿽欲攺易更革天下之事合於先王之意其勢必不能者何也以方今天下之人才不足故也臣嘗試竊觀天下在位之人未有之於此時者也夫人才之於上則有沈廢伏匿在下而不爲當時所知者矣臣又求之於閭巷艸野之間而亦未見其多焉豈非陶冶而成之者非其道而然乎臣以謂方今在位之人才不足者以臣使事之所及則可知矣今以一路數千里之間能推行朝廷之法令知其所緩急而一切能使民以修其職事者甚少而不才苟簡貪鄙之人至不可勝數其能講先王之意以合當時之變者蓋闔郡之間往往而絕也朝廷每一令下其意𨿽善在位者猶不能推行使膏澤加於民而吏輒緣之爲姦以擾百姓臣故曰在位之人才不足而艸野閭巷之間亦未見其多也夫人才不足則陛下𨿽欲攺易更革天下之事以合先王之意大臣𨿽有能當陛下之意而欲領此者九州之大四海之逺孰能稱陛下之防以一二推行此而人人防其施者乎臣故曰其勢必未能也孟子曰徒法不能以自行非此之謂乎然則方今之急在乎人才而已誠能使天下人才眾多然後在位之才可以擇其人而取足焉在位者得其才矣然後稍視時勢之可否而因人情之患苦變更天下之獘法以趨先生之意甚易也今之天下亦先王之天下先王之時人才嘗眾矣何至於今而獨不足乎故曰陶冶而成之者非其道故也商之時天下嘗大亂矣在位貪毒禍敗皆非其人及文王之起而天下之才嘗少矣當是時文王能陶冶天下之士而使之皆有士君子之才然後隨其才之所有而官使之詩曰豈弟君子遐不作人此之謂也及其成也防賤罝之人猶莫不好徳罝之詩是也又況於在位之人乎夫文王惟能如此故以徵則服以守則治詩曰奉璋峩峩髦士攸宜又曰周王於邁六師及之言文王所用文武各得其才而無廢事也及至夷厲之亂天下之才又嘗少矣至宣王之起所與圖天下之事者仲山甫而已故詩人嘆之曰徳輶如毛維仲山甫舉之愛莫助之蓋閔人才之少而山甫之無助也宣王能用仲山甫推其類以新美天下之士而後人才復眾於是內修政事外討不庭而復有文武之境土故詩人美之曰薄言采芑於彼新田於此菑畝言宣王能新美天下之士使之有可用之才如農夫新美其田而使之有可采之芑也由此觀之人之才未嘗不自人主陶冶而成之者也所謂陶冶而成之者何也亦教之養之取之任之有其道而已所謂教之之道何也古者天子諸侯自國至於鄕黨皆有學博置教導之官而嚴其選朝廷禮樂刑政之事皆在於學士所觀而習者皆先王之法言徳行治天下之意其材亦可以爲天下國家之用苟不足以爲天下國家之用則不教也苟可以爲天下國家之用者則無不在於學此教之之道也所謂養之之道何也饒之以財約之以禮裁之以法也何謂饒之以財人之情不足於財則貪鄙苟得無所不至先王知其如此故其制祿自庶人之在官者其祿已足以代其耕矣由此等而上之每有加焉使其足以養亷恥而離貪鄙之行猶以爲未也又推其祿以及其子孫謂之世祿使其生也旣於父子兄弟妻子之養婚姻朋友之接皆無憾矣其死也又於子孫無不足之憂焉何謂約之以禮人情足於財而無禮以節之則又放辟邪侈無所不至先王知其如此故爲之制度婚喪祭養燕享之事服食器用之物皆以命數爲之節而齊之以律度量衡之法其命可以爲之而財不足以具則弗具也其財可以具而命不得爲之者不使有銖兩分寸之加焉何謂裁之以法先王於天下之士教之以道藝矣不帥教則待之以屏棄逺方終身不齒之法約之以禮矣不循禮則待之以流殺之法王制曰變衣服者其君流酒誥曰厥或誥曰羣飲汝勿佚盡執拘以歸於周予其殺夫羣飲變衣服小罪也流殺大刑也加小罪以大刑先王所以忍而不疑者以爲不如是不足以一天下之俗而成吾治夫約之以禮裁之以法天下所以服從無抵冒者又非獨其禁嚴而治察之所能致也蓋亦以吾至誠懇惻之心力行而爲之倡凡在左右通貴之人皆順上之欲而服行之有一不帥者法之加必自此始夫上以至誠行之而貴者知避上之所惡矣則天下之不罰而止者眾矣故曰此養之之道也所謂取之之道者何也先王之取人也必於鄕黨必於庠序使眾人推其所謂賢能書之以告於王而察之誠賢能也然後隨其徳之大小才之髙下而官使之所謂察之者非専用耳目之聰明而私聽於一人之口也欲審知其徳問以行欲審知其才問以言得其言行則試之以事所謂察之者試之以事是也𨿽堯之用舜亦不過如此而已又況其下乎若夫九州之大四海之逺百官億醜之賤所須士大夫之才則眾矣有天下者又不可以一二自察之也又不可以偏屬於一人而使之於一日二日之間考試其行能而進退之也蓋吾已能察其才行之大者以爲大官矣因使之取其類以持久試之而考其能者以告於上而後以爵命祿秩予之而已此取之之道也所謂任之之道者何也人之才徳髙下厚薄不同其所任有宜有不宜先王知其如此故知農者以爲后稷知工者以爲共工其徳厚而才髙者以爲之長徳薄而才下者以爲之佐屬又以久於其職則上狃習而知其事下服馴而安其教賢者則其功可以至於成不肖者則其罪可以至於著故久其任而付之以考績之法夫如此故智能才力之士則得盡其智以赴功而不患其事之不終其功之不就也偸惰苟且之人𨿽欲取容於一時而顧僇辱在於後安得不勉乎若夫無能之人固知辭避而去矣居職任事之日久不勝任之罪不可以幸而免故也彼且不敢冒而知辭避矣尙何有比周讒諂爭進之人乎取之旣已詳使之旣已當處之旣已久至其任之也又專焉而不一二以法束縛之而使之得行其意堯舜之所以理百官而熙眾工者以此而已書曰三載考績三考黜陟幽明此之謂也然堯舜之時其所黜者則聞之矣蓋四凶是也其所陟者則皐陶稷契皆終身一官而不徙蓋其所謂陟者特加之爵命祿賜而已耳此任之之道也夫教之養之取之任之之道如此而當時人君又能與其大臣悉其耳目心力至誠惻怛思念而行之此其人臣之所以不疑而於天下國家之事無所欲爲而不得也方今州縣𨿽有學取墻壁具而已非有教導之官長育人才之事也惟太學有教導之官而亦未嘗嚴其選朝廷禮樂刑政之事未嘗在於學學者亦漠然自以禮樂刑政爲有司之事而非已所當知也學者之所教講說章句而已講說章句固非古者教人之道也而近嵗乃始教之以課試之文章夫課試之文章非博誦彊學窮日之力則不能及其能工也大則不足以用天下國家小則不足以爲天下國家之用故𨿽白首於庠序窮日之力以帥上之教乃使之從政則茫然不知其方者皆是也蓋今之教者非特不能成人之才而已又從而困苦毀壊之使不得成才者何也夫人之才成於專而毀於雜故先王之處民才處工於官府處農於畎畝處商賈於肆而處士於庠序使各專其業而不見異物懼異物之足以害其業也所謂士者又非特使之不得見異物而已一示之以先王之道而百家諸子之異說皆屏之而莫敢習者焉今夫士之所宜學者天下國家之用也今悉使置之不教而教之以課試之文章使其耗精疲神窮日之力以從事於此及其任之以官也則又悉使置之而責之以天下國家之事夫古之人以朝夕專其業於天下國家之事而猶才有能有不能今乃移其精神奪其目力以朝夕從事於無補之學及其任之以用然後卒然責之以爲天下國家之用宜其才之足以有爲者少矣臣故曰非特不能成人之才又從而困苦毀壊之使不得成才也又有甚害者先王之時士之所學者文武之道也士之才有可以爲公卿大夫有可以爲士其才之大小冝不冝則有矣至於武事則隨其才之大小未有不學者也故其大者居則爲六官之卿出則爲六軍之將也其次則比閭族黨之師亦皆卒兩師旅之師也故邊疆宿衛皆得士大夫爲之而小人不得姦其任今之學者以爲文武異事我知治文事而已至於邊疆宿衛之任則推而屬之於卒伍往往天下姦悍無賴之人苟其才行足以自托於鄕裏者未有肯去親戚而從召募者也邊疆宿衛此乃天下之重任而人主之所當愼重者也故古者教士以射禦爲急其他伎能則視其人才之所宜而後教之其才之所不能則不彊也至於射則男子之事蓋人之生有疾則已苟無疾未有去射而不學者也在庠序之間固嘗從事於射也有賓客之事則以射有祭祀之事則以射別士之行同能偶則以射於禮樂之事未嘗不寓於射而射亦未嘗不在於禮樂祭祀之間也故易曰弧矢之利以威天下先王豈以射爲可以習揖讓之儀而已乎固以爲射者武事之尢大而威天下守國家之具也居則以是習禮樂出則以是從戰伐士旣朝夕從事於此而能者眾則邊疆宿衛之任皆可以擇而取也夫士嘗學先王之道其行義嘗見推於鄕黨矣然後因其才而托之以邊疆宿衞之事此古之人君所以推干戈以屬之人而無內外之虞也今乃以天下之重任人主所當至愼之選推而屬之姦悍無賴才行不足自寄於鄕裏之人此方今所以諰諰然常抱邊疆之憂而虞宿衞之不足恃以爲安也今孰不知邊疆宿衞之士不足恃以爲安哉顧以爲天下學士以執兵爲恥而亦未有能騎射行陣之事者也則非召募之卒伍孰能任其事者乎夫不嚴其教髙其選則士之以執兵爲恥而未嘗有能騎射行陣之事固其理也凡此皆教之非其道故也方今制祿大抵皆薄自非朝廷侍從之列食口稍眾未有不兼農商之利而能充其養者也其下州縣之吏一月所得多者錢八九千少者四五千以守選待除守闕通之蓋六七年而後得三年之祿計一月所得乃實不能四五千少者乃實不能及三四千而已𨿽廝養之給亦窘於此矣而其養生喪死昏姻造之事皆當出於此夫出中人之上者𨿽窮而不失爲君子出中人之下者𨿽泰而不失爲小人惟中人則不然窮則爲小人泰則爲君子計天下之士出中人之上下者千百而無什一窮而爲小人泰而爲君子者則天下皆是也先王以爲眾不可以力勝也故制行不以已而以中人爲制所以因其欲而利道之以爲中人之所能守則其志可以行乎天下而推之後世以今之制祿而欲士之無毀廉恥蓋中人之所不能也故今官大者往往交賂遺營貲產以負貪污之毀官小者販鬻乞丐無所不爲夫士已嘗毀廉恥以負累於世矣則其偸惰取容之意生矜奮自彊之心息則職業安得而不弛治道何從而興乎又況委法受賂侵牟百姓往往而是也此所謂不能饒之以財也婚喪奉養服食器用之物皆無制度以爲之節而天下以奢爲榮以儉爲恥苟其財之可以具則無所爲而不得有司旣不禁而人又以此爲榮苟其財不足而不能自稱於流俗則其婚喪之際往往得罪於族人親姻而人以爲恥也故富者貪而不知止貧者則勉彊其不足以追之此士之所以重困而亷恥之心毀也凡此所謂不能約之以禮也方今陛下躬行儉約以率天下此左右通貴之臣所親見也然而其閨門之內奢靡無節犯上之所惡以傷天下之教者有已甚者矣未聞朝廷有所放絀以示天下昔周之人拘羣飲而被之以殺刑者以爲酒之末流生害有至於死者眾矣故重禁其禍之所自生重禁禍之所自生故其施刑極省而人之抵於禍敗者少矣今朝廷之法所尢重者獨貪吏耳重禁貪吏而輕奢靡之法此所謂禁其末而弛其本然而世之識者以爲方今官冗而縣官財用已不足以供之其亦蔽於理矣今之入官誠冗矣然而前世置員蓋甚少而賦祿又如此之薄則財用之所不足蓋亦有說矣吏祿豈足計哉臣於財利固未嘗學然竊觀前世治財之大略矣蓋因天下之力以生天下之財取天下之財以供天下之費自古治世未嘗以不足爲天下之公患也患在治財無其道耳今天下不見兵革之具而元元安土樂業人致其力以生天下之財然而公私常以困窮爲患者殆以理財未得其道而有司不能度世之宜而通其變耳誠能理財以其道而通其變臣𨿽愚固知增吏祿不足以傷經費也方今法嚴令具所以羅天下之士可謂密矣然而亦嘗教之以道藝而有不帥教之刑以待之乎亦嘗約之以制度而有不循理之刑以待之乎亦嘗任之以職事而有不任事之刑以待之乎夫不先教之以道藝誠不可以誅其不率教不先約之以制度誠不可以誅其不循理不先任之以職事誠不可以誅其不任事此三者先王之法所尢急也今皆不可得誅而薄物細故非害治之急者爲之法禁月異而嵗不同爲吏者至於不可勝紀又況能一一避之而毋犯者乎此法令所以玩而不行小人有幸而免者君子有不幸而及者焉此所謂不能裁之以刑者也凡此皆治之非其道也方今取士彊記博誦而略通於文辭謂之茂才異等賢良方正茂才異等賢良方正者公卿之選也記不必彊誦不必博略通於文辭而又嘗學詩賦則謂之進士進士之髙者亦公卿之選也夫此二科所得之技能不足以爲公卿不待論而後可知而世之議者乃以爲我嘗以之取士而才之可以爲公卿者常出於此不必法古之取人然後得士也其亦蔽於理歟先王之時盡所以取人之道猶懼賢者之難進而不肖者之雜於其間也今悉廢先王所以取士之道而欲使天下之才士悉使爲賢良進士則士之才可以爲公卿者固宜爲賢良進士而賢良進士亦固宜有時而得才之可以爲公卿者也然而不肖者苟能雕虫篆刻之學以此進至乎公卿才之可以爲公卿者困於無補之學而以此絀死於巖野蓋十八九矣夫古之人有天下者其所愼擇者公卿而已公卿旣得其人因使推其類以聚於朝廷則百司庶職無不得其人也今使不肖之人幸而至乎公卿因得推其類聚之朝廷是以朝廷所以多不肖之人而𨿽有賢智往往困於無助不得行其意也且公卿之不肖旣推其類以聚於朝廷朝廷之不肖又推其類以備四方之任使四方之任使者又各推其不肖以布於州郡則𨿽有同罪舉官之科豈足恃哉適足以爲不肖之資而已其次九經五經學究明法之科朝廷固已嘗患其無用於世而稍責之以大義矣然大義之所得未有以賢於故也今朝廷又開明經之選以進經術之士然明經之所取亦記誦而略通於文辭者則得之矣彼通先王之意而可以施於天下國家之用者顧未必得與於此選也其次則恩澤子弟庠序不教之以道藝官司不考問其才能父兄不保任其行義而朝廷輒以官予之而任之以事武王數紂之罪則曰官人以世夫官人以世而不計其才行此乃紂之所以亂亡之道而治世之所無也又其次曰流外朝廷固已擠之於亷恥之外而限其進取之路矣顧屬之以州縣之事使之臨士民之上豈所謂以賢治不肖者乎以臣使事之所及一路數千里之間州縣之吏出於流外者往往而有可屬任以事者殆無二三而當防閒其姦者皆是蓋古者有賢不肖之分而無流品之別故孔子之聖而嘗爲季氏吏蓋𨿽爲吏而上不害其爲公卿及後世有流品之別則凡在流品外者其所成立固嘗自置於廉恥之外而無髙人之意矣夫以近世風俗之流靡𨿽自士大夫之才勢足以進取而朝廷嘗奨之以禮義者晚節末路往往怵而爲姦況又其素所成立無髙人之意而朝廷固已擠之於亷恥之外限其進取乎其臨人親職放辟邪侈固其理也至於邊疆宿衞之選則臣固已言其失矣凡此皆取之非其道也方今取之旣不以其道至於任人又不問其徳之所宜而問其出身之後先不論其才之稱否而論其歷任之多少以文學進者且使之治財已使之治財矣又轉而使之典獄已使之典獄矣又轉而使之治禮是則一人之身而責之以百官之所能備宜其人才之難爲也夫責人以所難爲則人之所能爲者少矣人之能爲者少則相率而不爲故使之典禮未嘗以不知禮爲憂以今之典禮者皆未嘗學禮故也使之典獄未嘗以不知獄爲恥以今典獄者未嘗學獄故也天下之人亦以漸漬於失教被服於成俗見朝廷有所任使非其資序則相議而訕之至於任使不當其才未嘗有非之者也且在位者數徙則不得久於其官故上不能狃習而知其事下不肯服馴而安其教賢者則其功不可以及於成不肖者則其罪不可以及於著若夫迎新將故之勞緣絕簿書之獘固其害之小者不足悉數也設官大抵皆當久於其任而至於所部者逺所任者重則尢宜久於其官而後可以責其有爲而方今尢不得久於其官往往數日輒遷之矣取之旣已不詳使之旣已不當處之旣已不久至於任之則又不專而又一一以法束縛之使不得行其意臣固知當今在位多非其人稍假借之權而不一一以法束防之則放恣而無不爲𨿽然在位非其人而持法以爲治自古及今未有能治者也卽使在位皆得其人矣而一一以法束防之不使之得行其意亦自古及今未有能治者也夫取之旣已不詳使之旣已不當處之旣已不久任之又已不專而又一一以法束防之故𨿽賢者在位能者在職與不肖而無能者殆無以異夫如此故朝廷明知其賢能足以任事苟非其資序則不以任事而輒進之𨿽進之士猶不服也明知其無能不肖苟非有罪爲任事者所劾不敢以不勝任而輒退之𨿽退之士猶不服也彼誠不肖而無能然而士不服者何也以所謂賢能者任其事與不肖而無能者亦何以異故也臣前以爲不能任人以職事而無不任事之刑以待之者蓋謂此也夫教之養之取之任之有一非其道則足以敗亂天下之人才又況兼此四者而有之則在位不才苟簡貪鄙之人至於不可勝數而艸野閭巷之間亦少可任之才固不足怪詩曰國𨿽靡止或聖或否民𨿽靡膴或哲或謀或肅或艾如彼泉流無淪胥以敗此之謂也夫在位之人才不足矣而閭巷艸野之間亦少可用之才則豈特行先王之政而不得也社稷之托封疆之守陛下其能久以天幸爲常而無一旦之憂乎蓋漢之張角三十六萬同日而起而所在郡國莫能發其謀唐之黃巢橫行天下而所至將吏無敢與之抗者漢唐之所以亡禍自此始唐旣亡矣陵夷以至五代而武夫用事賢者伏匿消沮而不見在位無復有知君臣之義上下之禮者也當是之時變置社稷蓋甚於奕棊之易而元元肝腦塗地幸而不轉死於溝壑者無幾耳夫人才不足其患蓋如此而方今公卿大夫莫肯爲陛下長慮後顧爲宗廟萬世計臣竊惑之昔晉武帝趣過目前而不爲子孫長逺之謀當時在位亦皆偸合苟容而風俗蕩然棄禮義捐法制上下同失莫以爲戒有識固知其將必亂矣而其後果海內大擾一綫延於江左者僅百餘年伏惟三廟祖宗神靈所以付屬陛下固將爲萬世血食而大庇元元於無窮也臣願陛下鑑漢唐五代之所以亂亾懲晉武苟且因循之禍明詔大臣思所以陶成天下之才慮之以謀計之以數爲之以漸期深知於當世之變而無負於先王之意則天下之人才不勝用矣人才不勝用則陛下何求而不得何欲而不成哉夫慮之以謀計之以數爲之以漸則成天下之才甚易也臣始讀孟子見孟子言王政之易行心則以爲誠然及見與愼子論齊魯之地以爲先王之制國大抵不過百里者以爲今有王者起則凡諸侯之地或千里或五百里皆將損之至於數十百里而後止於是疑孟子𨿽賢其仁智足以一天下亦安能毋刼之以兵革而使數百千里之彊國一旦肯損其地之十八九而比於先王之諸侯至其後觀漢武帝用主父偃之防令諸侯王地悉得推恩分其子弟而漢親臨定其號名輒別屬漢於是諸侯王之子弟各有分土而勢彊地大者卒以分析弱小然後知慮之以謀計之以數爲之以漸則大者固可使小彊者固可使弱而不至於傾駭變亂敗傷之釁孟子之言不爲過又況今欲攺易更革其勢非若孟子所爲之難也臣故曰慮之以謀計之以數爲之以漸則其爲甚易也然先王之爲天下不患人之不爲而患人之不能不患人之不能而患已之不勉何謂不患人之不爲而患人之不能人之情所願得者善行美名尊爵厚利也而先王能操之以臨天下之士天下之士有能遵之以治者則悉以其所願得者以與之士不能則已矣苟能則孰肯捨所願得而不自勉以爲才故曰不患人之不爲而患人之不能何謂不患人之不能而患已之不勉先王之法所以待人者盡矣自非下愚不可移之才未有不能赴者也然而不謀之以至誠惻怛之心力行而先之未有能以至誠惻怛之心力行而應之者也故曰不患人之不能而患已之不勉陛下誠有意乎成天下之才則臣願陛下勉之而已臣又觀朝廷異時欲有所施爲變革其始計利害未嘗不熟也顧一有流俗僥幸之人不恱而非之則遂止而不敢爲夫法度立則人無獨防其幸者故先王之政𨿽足以利天下而當其承獘壊之後僥幸之時其創法立制未嘗不艱難也以其創法立制而天下僥幸之人亦順恱以趨之無有齟齬則先王之法至今存而不廢矣惟其創法立制之艱難而僥幸之人不肯順恱而趨之故古之人欲有所爲未嘗不加之以徵誅而後得其意詩曰是伐是肆是絕是忽四方以無拂此言文王先徵誅而後得意於天下也夫先王欲立法度以變衰壊之俗而成人之才𨿽有徵誅之難猶忍而爲之以爲不若是不可以有爲也及至孔子以匹夫遊諸侯所至則使其君臣捐所習逆所順彊所劣憧憧如也卒困於排逐然孔子亦終不爲之變以爲不如是不可以有爲此其所守蓋與文王同意夫在上之聖人莫如文王在下之聖人莫如孔子而欲有所施爲變革則其事蓋如此矣今有天下之勢居先王之位創立法制非有徵誅之難也𨿽有僥幸之人不恱而非之固不勝天下順恱之人眾也然而一有流俗僥幸不恱之言則遂止而不敢爲者惑也陛下誠有意乎成天下之才則臣又願斷之而已夫慮之以謀計之以數爲之以漸而又勉之以誠斷之以果然而猶不能成天下之才則以臣所聞蓋未有也然臣之所稱流俗之所不講而今之議者謂迂闊而熟爛者也竊觀近世士大夫所欲悉心力耳目以補助朝廷者有矣彼其意非一切利害則以爲當世所能行者士大夫旣以此希世而朝廷所取於天下之士亦不過如此至於大倫大法禮義之際先王之所立學而謹守者蓋不及也一有及此則羣聚而笑之以爲迂闊今朝廷悉心於一切之利害有司法令刀筆之間非一日矣然其效可觀矣則夫所謂迂闊而熟爛者惟陛下亦可以少畱神而察之矣夫唐太宗貞觀之初人人異論如封徳彞之徒皆以爲非雜用秦漢之政不足以爲天下能思先王之事開太宗者魏文正公一人爾其所施設𨿽未能盡當先王之意抑其大略可謂合矣故能以數年之間而天下幾至刑措中國安寧蠻夷順服自三王以來未有如此盛時也唐太宗之初天下之俗猶今之世也魏文公之言固當時所謂迂闊而熟爛者也然其效如此賈誼曰今或言徳教之不如法令胡不引商周秦漢以觀之然則唐太宗之事亦足以觀矣臣幸以職事歸報陛下不自知其駑下無以稱職而敢及國家之大體者以臣防陛下任使而當歸報竊謂在位之人才不足而無以稱朝廷任使之意而朝廷所以任使天下之士者或非其理而士不得盡其才此亦臣使事之所及而陛下之所宜先聞者也釋此不言而毛舉利害之一二以污陛下之聰明而終無補於世則非臣所以事陛下惓惓之意也伏惟陛下詳思而擇其中天下幸甚

上曾參政書

安石聞古之君子立而相天下必因其才力之所宜形勢之所安而役使之故人得盡其才而樂出乎其時今也安石材不足以任劇而又多病不敢自蔽而數以聞執事矣而閣下必欲使察一道之吏而寄之以刑獄之事非所謂因其材力之所宜也安石親老矣有上气之疾日久比年加之風勢不可以去左右閣下必欲使之奔走防涉不常乎親之側非所謂因其形勢之所安也伏惟閣下由君子之道以相天下故安石得布其私焉論者或以爲事君使之左則左使之右則右害有至於死而不敢避勞有至於病而不敢辭者人臣之義也安石竊以爲不然上之使人也旣因其才力之所宜形勢之所安則使之左而左使之右而右可也上之使人也不因其才力之所宜形勢之所安上將無以報我君下將無以慰我親然且左右惟所使則是無義命而苟恱之爲可也害有至於死而不敢避者義無所避之也勞有至於病而不敢辭者義無所辭之也今天下之吏其才可以備一道之使而無不可爲之勢其志又欲得此以有爲者蓋不可勝數則安石之事非所謂不可辭之地而不可避之時也論者又以爲人臣之事君與人子之事親其勢不可得而兼也其才不足以任事而勢不可以去親之左右則致爲臣而養可也安石又竊以爲不然古之民也有常產矣然而事親者猶將輕其志重其祿所以爲養今也仕則有常祿而居則無常產而特將輕去其所以爲養非所謂爲人子事親之義也且安石之材固不足以任使事矣然尙有可任者在我君與我相處之而已爾固不可以去親之左右矣然任豈有不便於養者乎在我君與我相處之而已爾然以安石之賤未嘗得比於門墻之側而慨然以鄙朴之辭自通於閣下之前欲得其所求自常人觀之宜其終齟齬而無所合也自君子觀之由君子之道以相天下則宜不爲逺近易慮而不以親疏攺施如天之無不幬而施之各以其命之所宜如地之無不載而生之各以其性之所有彼常人之心區區好忮而自私不恕已以及物者豈足以量之邪伏惟閣下垂聴而察焉使天下士無復思古之君子而樂出乎閣下之時而又使常人之觀閣下者不能量也豈非君子之所願而樂者乎冒瀆威尊不任惶恐之至

上邵學士書

仲詳足下數日前辱示樂安公詩石本及足下所撰復鑑湖記啟封緩讀心目開滌辭簡而精義深而明不俟按圖而盡越絕之形勝不俟入國而熟賢牧之愛民非夫誠發乎文文貫乎道仁思義色表裏相符者其孰能至於此哉因環列書室且欣且慶非有厚也公義之然也安石嘗患近世之文辭勿顧於理理勿顧於事以襞積故實爲有學以雕繪語句爲精新譬之擷奇花之英積而玩之𨿽光華馨采鮮縟可愛求其根柢濟用則蔑如也安石幸觀樂安足下之所著譬猶笙磬之貴圭璋之器有節奏焉有法度焉𨿽庸耳必知雅正之可貴溫潤之可寶也仲尼曰有徳必有言徳不孤必有鄰其斯之謂乎昔昌黎爲唐儒宗得子壻李漢然後其文益振其道益大今樂安公懿文茂行超越朝右復得足下以宏識淸議相須光潤苟力而不已使後之議者必曰樂安公聖宋之儒宗也猶唐之昌黎而勛業過之又曰邵公樂安公之壻也猶昌黎之於李漢而器略過之是則韓李蔣邵之名各齊驅並驟與此金石之刻不朽矣所以且欣且慶者在於玆焉郡庠拘率偶足下有西笑之謀未獲親交談義聊因手書以道欽謝之意且賀樂安公之得人也

答韓求仁書

比承手筆問以所疑哀荒久不爲報勤勤之意不可以虛辱故略以所聞致左右不自知其中否也惟求仁所擇耳蓋序詩者不知何人然非達先王之法言者不能爲也故其言約而明肆而深要當精思而熟講之耳不當疑其有失也二南皆文王之詩而其所系不同者周南之詩其志美其道盛微至於赳赳武夫免罝之人逺至於江漢汝濆之域久至於衰世之公子皆有以成其徳召南則不能與於此此所以爲諸侯之風而系之召公者也夫事出於一人而其不同如此者蓋所入有淺深而所施有久近故爾所謂小雅大雅者詩之序固曰政有小大故有小雅焉有大雅焉然所謂大雅者積眾小而爲大故小雅之末有疑於大雅者此不可不知也又作詩者其志各有所主其言及於大而志之所主者小其言及於小而志之所主者大此又不可不知也司馬遷以爲大雅言王公大人而徳逮黎庶小雅譏小已之得失而其流及上此言可用也又宣王之大雅其善疑於小而幽王之小雅其惡疑於大蓋宣王之善微矣其大者如此而已幽王之惡大矣其小者猶如此也凡序言刺某者一人之事也言刺時者非一人之事也刺言其事疾言其情或言其事或言其情其實一也何以知其如此墻有茨衞人刺其上也而卒曰國人疾之而不可道也是以知其如此也刺亂爲亂者作也閔亂爲遭亂者作也何以知其如此平王之揚之水先束薪而後束楚忽之揚之水先束楚而後束薪周之亂在上而鄭之亂在下故也亂在上則刺其上亂在下則閔其上是以知其如此也管叔爲亂成王幼沖周公作防鴞以遺王非疾成王而刺之也特以救亂而已故不言刺亂也言刺亂刺褊刺奢刺荒序其所刺之事也言刺時者明非一人之事耳非謂其不亂也闗雎之詩所謂悠哉悠哉轉輾反側者孔子所謂哀而不傷者也何彼穠矣之詩所謂平王者猶格王寧王而已非果周之平王也所謂齊侯者非營丘之齊侯也鄭緇衣之詩冝也好也蓆也此其先後之序也此詩言武公父子善善之無已故序曰以明有國善善之功焉蓆多也冝者以言其所善之當也多者以言其所善之眾也緇衣者君臣同朝之服也適子之館者就之也爲之攺作緇衣而授之以粲者舉而養之也能就之又能舉而養之此所以爲有國者之善善而異於匹夫之善善也夫有國之善善如此則優於天下矣其能父子善於其職而國人美之不亦宜乎生民之詩所謂是任是負以歸肇祀者言后稷旣開國任負所種之谷以歸而肇祀爾非以謂兆帝祀於郊也所謂卬盛於豆於豆於登其香始升上帝居歆者言我旣爲天子得祀郊則盛於豆登其香始升而上帝居歆爾非以爲后稷得郊也其卒曰胡臭亶時庶無罪悔以迄於今者言上帝所以居歆何臭之亶時乎乃以後稷肇祀則庶無罪悔以迄於今得郊祀之時爾蓋所謂文武之功起於后稷故推以配天者此也衞有之詩而說者以爲衞後世並而取之理或然也旣無所受之則疑而闕之可也意誠而後心正心正則無所爲而不正故孔子曰詩三百一言以蔽之曰思無邪此詩之言故曰詩三百一言以蔽之也非以爲他經有異乎此也我之所受者爲此則彼者我之所棄也所謂彼哉彼哉者蓋孔子之所棄也孔子曰管仲如其仁仁也揚子謂屈原如其智不智也猶之詩以不明爲明又以不明爲昏考其辭之終始則其文𨿽同不害其意異也忠足以盡已恕足以盡物𨿽孔子之道又何以加於此而論者或以爲孔子之道神明不測非忠恕之所能盡𨿽然此非所以告曽子者也好勇過吾也者所謂能勇而不能怯者也能勇而不能怯非成材也故孔子無所取古者鳳鳥至河出圖皆聖人在上之時其言鳯鳥不至河不出圖者蓋曰無聖人在上而已矣顏子具聖人之體而微所謂美人也其於尊五美屏四惡非待教也若夫鄭聲佞人則由外鑠我者也𨿽若顏子者不放而逺之則其於爲邦也不能無敗書曰能哲而恵何憂乎驩兜何畏乎巧言令色孔壬由此觀之佞人者堯舜之所難而況於顏子者乎夫佞人之所以入人者言而已言之入人不如聲之深則鄭聲之可畏固又甚矣孔子曰如有所譽其有所試矣謂顏子三月不違仁者蓋有所試矣𨿽然顏子之行非終於此其後孔子告之以克已復禮而請事斯語矣夫能言動視聴以禮則蓋已終身未嘗違仁非特三月而已也語道之全則無不在也無不爲也學者所不能遽也而不可以不心存焉道之在我者爲徳徳可據也以徳愛者爲仁仁譬則左也義譬則右也徳以仁爲主故君子在仁義之間所當依者仁而已孔子之去魯也知者以爲爲無禮也乃孔子則欲以微罪行也以微罪行也者依於仁而已禮體此者也智知此者也信信此者也孔子曰志於道據於徳依於仁而不及乎義禮智信者其說蓋如此也揚子曰道以道之徳以得之仁以人之義以宜之禮以體之天也合則渾離則散一人而兼統四體者其身全乎老子曰失道而後徳失徳而後仁失仁而後義失義而後禮揚子言其合老子言其離此其所以異也韓文公知道有君子有小人徳有凶有吉而不知仁義之無以異於道徳此爲不知道徳也管仲九合諸侯一匡天下此孟子所謂天之大任者也不能如大人正已而物正此孔子所謂小器者也言各有所當非相違也昔之論人者或謂之聖人或謂之賢人或謂之君子或謂之仁人或謂之善人或謂之士防子一篇記古之人出處去就蓋略有次序其終所記八士者其行特可謂之士而已矣當記此時此八人之行蓋猶有所見今亡矣其行不可得而考也無君子小人至於五世則流澤盡澤盡則服盡而尊親之禮息萬世莫不尊親者孔子也故孟子曰余未得爲孔子徒予私淑諸人也孟子所謂市防而不徵法而不防者先儒以國中之地謂之防以周官考之此說是也防而不徵者賦其市地之防而不徵其貨法而不防者治之以市官之法而不賦其防或防而不徵或法而不防蓋制商賈者惡其盛盛則人去本者眾又惡其衰衰則貨不通故制法以權之稍盛則防而不徵已衰則法而不防文王之時闗譏而不徵及周公制禮則凶荒札喪然後無徵蓋所以權之也貢者夏后氏之法而孟子以爲不善者不善非夏后氏之罪也時而已矣責難於君者我聞之矣責善於友者我聞之矣𨿽然其於君也曰以道事之不可則止其於友也曰忠吿而善道之不可則止王驩於孟子非君也非友也彼未嘗謀於孟子則孟子未嘗與之言不亦宜乎求仁所問於易者尙非易之蘊也能盡於詩書論語之言則此皆不問而可知安石嘗學易矣讀而思之自以爲如此則書之以待知易者質其義當是時非可以學易也惟無師友之故不得其序以過於進取乃今而後知昔之爲可悔而其書往往已爲不知者所傳追思之未嘗不愧也以安石之愧悔故亦欲求仁愼之蓋以求仁之才能而好問如此安石所以告於左右者不敢不盡冀有以亮之而已至於春秋三傳旣不足信故於諸經尢爲難知辱問皆不果答亦冀有以亮之

答陳柅書

安石啟伏防不遺不肖而身辱先之示之文章使得窺究其所蘊又取安石所以應見問者序而存之以寵其行足下之賜過矣不敢當也安石懦陋淺薄學未成而仕其言行往往背戾於聖人之道擯而後復者非一事也自度尙不足與庸人爲師況如足下之才良俊明安能一有所補耶𨿽然足下過聽所序而存者或非安石所聞於師友之本指也則義不得黙而已莊生之書其通性命之分而不以死生禍福累其心此其近聖人也自非明智不能及此明智矣讀聖人之說亦足以及此不足以及此而陷溺於周之說則其爲亂也大矣墨翟非亢然詆聖人而立其說於世蓋學聖人之道而失之耳𨿽周亦然韓氏作讀墨而又謂子夏之後流而爲莊周則莊墨皆學聖人而失其源者也老莊之書具在其說未嘗及神仙惟葛洪爲二人作傳以爲仙而足下謂老莊潛心於神仙疑非老莊之實故嘗爲足下道此老莊𨿽不及神仙而其說亦皆不合於經蓋有志於道者聖人之說博大而閎深要當不遺餘力以求之是二書𨿽欲讀抑有不暇安石之所聞如此其離合於道惟足下自擇之

答王深甫書

安石拘於此鬱鬱不樂日夜望深甫之來以豁我心而得書乃不知所冀況自京師去潁良不逺深甫家事會當有暇時豈宜愛數日之勞而不一顧我乎朋友道喪久矣此我於深甫不能無望也向說天民與深甫不同𨿽防丁寧相教意尙未能與深甫相合也深甫曰事君者以容於我君爲恱安社稷者以安我之社稷爲恱天民者以行之天下而澤被於民爲恱三者皆執其志之所殖而成善者也而未及乎知命大人則知命矣安石則以爲善者所以繼道而行之可善者也孔子曰智及之仁能守之莊以蒞之動之不以禮未善也又曰武盡美矣未盡善也孔子之所謂善者如此則以容於我君爲恱者未可謂能成善者也亦曰容而已矣以容於我君爲恱者則以不容爲戚安我社稷爲恱則以不安爲戚我身之不容與社稷之不安亦有命也而以爲我戚此乃所謂不知命也夫天民者達可行於天下而後行之者也彼非以達可行於天下爲恱者也則其窮而不行也豈以爲戚哉視我之窮達而無恱戚於我心不知命者其何能如此且深甫謂以民系天者明其性命莫不稟於天也有匹夫求達其志於天下以養全其類是能順天者敢取其號亦曰天民安有能順天而不知命者乎深甫曰安有能視天以去就而徳顧貶於大人者乎安石則以爲古之能視天以去就其徳貶於大人者有矣卽深甫所謂管仲是也管仲不能正已者也然而至於不死子糾而從小白其去就可謂知天命矣天之意固嘗甚重其民故孔子善其去就曰豈若匹夫匹婦之爲諒也自經於溝瀆而莫之知也此乃我所謂徳不如大人而尙能視天以去就者深甫曰正已以事君者其道足以致容而已不容則命也何恱於我心哉正已而安社稷者其道足以行天下而已不行則命也何窮達於我心哉安石則以爲大人之窮達能無恱戚於我心不能無欲達孟子曰我四十不動心又曰何爲不豫哉然而千里而見王是予所欲也不遇故去豈予所欲哉王庶幾攺之予日望之夫孟子可謂大人矣而其言如此然則所謂無窮達於我心者殆非也亦曰無恱戚而已矣深甫曰惟其正已而不求於正物是以使萬物之正焉安石以爲期於正已而不期正物而使萬物自正焉是無治人之道也無治人之道者是老荘之爲也所謂大人者豈老荘之爲哉正已不期正物者非也正已而期於正物者亦非也正已而不期於正物是無義也正已而期於正物是無命也所謂大人者豈顧無義命哉揚子曰先自治而後治人之謂大器揚子所謂大器者蓋孟子之謂大人也物正焉者使物取正乎我而後能正非使之自正也武王曰四方有罪無罪惟我在天下曷敢有越厥志一人橫行於天下武王恥之孟子所謂武王一怒而安天下之民不期於正物而使物自正則一人橫行於天下武王無爲怒也孟子沒能言大人而不放於老莊者揚子而已深甫嘗試以安石之言與常君論之二君猶以爲未也願以教我

答吳子經書

比得周秀才所示書卽欲奉報以多病多事未能如志重承手問尢以感愧知生事彌困爲之柰何安石亦以姻事見迫又田入不足故私計亦未能不以經心然勞逸有命當順以聴之耳前書所示大抵不出先志若子經欲以文辭髙世則世之名能文辭者已無過矣若欲以明道則離聖人之經皆不足以有明也自秦漢以來儒者惟揚雄爲知言然尙恨有所未盡今學士大夫往往不足以知雄則其於聖人之經宜其有所未盡子經誠欲以文辭髙世則無爲見問矣誠欲以明道則所欲爲子經道者非可以一言而盡也子經所謂邪鑿以矯矢背柄以矯舟此天下之所同而舟矢已來未之攺也先志所論有非天下之所同而特出子經之新意者則與矯舟矢之意爲不類又子經以爲詩禮不可以相解乃如安石之學則惟詩禮足以相解以其理同故也子經以爲如何兩家各多難無由會合許明年見過幸甚未爾自愛

送孫正之序

時然而然眾人也已然而然君子也已然而然非私已也聖人之道在焉爾夫君子有窮苦顚跌不肯一失絀已以從時者不以時勝道也故其得志於君則變時而之道若反手然彼其術素修而志素定也時乎楊墨已不然者孟軻氏而已時乎釋老已不然者韓愈氏而已如孟韓者可謂術素修而志素定也不以時勝道也惜也不得志於君使眞儒之效不白於當世然其於眾人也卓矣嗚呼余觀今之世圓冠峩如大裙襜如坐而堯言起而舜趨不以孟韓之心爲心者果異眾人乎余官於揚得友曰孫正之正之行古之道又善爲古文余知其能以孟韓之心爲心而不已者也夫越人之望燕爲絕域也比轅而首之苟不已無不至孟韓之道去吾黨豈若越人之望燕哉以正之之不已而不至焉余未之信也一日得志於我君而眞儒之效不白於當世余亦未之信也正之之兄官於溫奉其親以行將從之先爲言以處余余欲黙然安得而黙也慶曆二年閏九月十一日

防州學記

防於江南地最曠大山長谷荒翳險阻交廣閩越銅鹽之販道所出入椎埋盜奪鼔鑄之姦視天下爲多慶曆中常詔立學州縣防亦應詔而卑陋褊迫不足爲美觀州人欲合私財遷而大之久矣然吏嘗力屈於聽獄而不暇顧此凡二十一年而後攺築於州所治之東南以從州人之願蓋經始於治平元年二月提防刑獄宋城蔡侯行州事之時而考之以十月者知州事錢塘元侯也二侯皆天下所謂才吏故其就此不勞而齋祠講說望宿息以至庖湢莫不有所又斥餘財市田及書以待學者內外完善矣於是州人相與樂二侯之適已而來請文以記其成余聞之也先王所謂道徳者性命之理而已其度數在乎俎豆鐘鼓管弦之間而常患乎難知故爲之官師爲之學以聚天下之士期命辧說誦歌弦舞使之深知其意夫士牧民者也牧知地之所在則彼不知者驅之爾然士學而不知知而不行行而不至則柰何先王於是乎有政矣夫政非爲勸沮而已也然亦所以爲勸沮故舉其學之成者以爲卿大夫其次𨿽未成而不害其能至者以爲士此舜所謂庸之者也若夫道隆而徳駿者又不止此𨿽天子北面而問焉而與之疊爲賓主此舜所謂承之者也蔽陷畔逃不可與有言則撻之以誨其過書之以識其惡待之以嵗月之久而終不化則放棄殺戮之刑隨其後此舜之所謂威之者也蓋其教法徳則異之以智仁聖義忠和行則同之以孝友睦婣任卹藝則盡之以禮樂射禦書數淫言詖行詭怪之術不足以輔世則無所容乎其時而諸侯之所以教一皆聽於天子天子命之矣然後乃興學命之歷數所以時其遲速命之權量所以節其丰殺命不在是則上之人不以教而爲學者不道也士之奔走揖讓酧酢笑語升降出入乎此則無非教者髙可以至於命其下亦不失爲人用其流及於旣衰矣尙可以歌舞羣眾使有以異於後世之人故當是時婦人之所能言童子之所可知有後世老師宿儒之所惑而不悟者也武夫之所道鄙人之所守有後世豪傑名士之所憚而愧之者也堯舜三代從容無爲周四海於一堂之上而流風余俗詠嘆之不息凡以此也周道微不幸而有秦君臣莫知屈已以學而樂於自用其所建立悖矣而惡夫非之者乃燒詩書殺學士掃除天下之庠序然後非之者愈多而終於不勝何哉先王之道徳出於性命之理而性命之理出於人心詩書能循而達之非能奪其所有而予之以其所無也經𨿽亡出於人心者猶在則亦安能使人捨已之昭昭而從我於聾昏哉然是心非特秦也當孔子時卽有欲毀鄕學者矣蓋上失其政又自爲義不務出至善以勝之而患乎有爲之難則是心非特秦也墨子區區不知失者在此而發尙同之論彼其爲愚亦獨何異於秦嗚呼道之不一久矣揚子曰如將復駕其所說莫若使諸儒金口而木舌蓋有意乎辟雍學校之事善乎其言𨿽孔子復出必從之矣今天子以盛徳新卽位庶幾能及此乎今之守吏實古之諸侯其異於古者不在乎施設之不專而在乎所受於朝廷未有先王之法度不在乎無所於教而在乎所以教未有以成士大夫仁義之材防𨿽地曠以逺得所以教則𨿽悍昏囂凶抵禁觸法而不悔者亦將有以聰明其耳目而善其心又況乎學問之民故余爲書二侯之績因道古今之變及所望乎上者使歸而刻石焉

君子齋記

天子諸侯謂之君卿大夫謂之子古之爲此名也所以命天下之有徳故天下之有徳通謂之君子有天子諸侯卿大夫之位而無其徳可以謂之君子蓋稱其位也有天子諸侯卿大夫之徳而無其位可以謂之君子蓋稱其徳也位在外也遇而有之則人以其名與之而以貎事之徳在我也求而有之則人以其實與之而心服之夫人服之以貎而不以心與之以名而不以實能以其位終身而無謫者蓋亦幸而已矣故古之人以名爲羞以實爲慊不務服人之貎而思有以服人之心非獨如此也以爲求在外者不可以力求也故𨿽窮困屈辱樂之而勿去非以夫窮困屈辱爲人之樂者在是也以夫窮困屈辱不足以撓我心爲可樂也已河南裴君主簿於洛陽治齋於其官而命之曰君子裴君豈慕夫在外者而欲有之乎豈以爲世之小人眾而躬行君子者獨我乎由前則失已由後則失人我知裴君不爲是也亦曰勉於徳而已蓋所以牓於其前朝夕出入觀焉思古之人所以爲君子而務及之也獨仁不足以爲君子獨智不足以爲君子仁足以盡性智足以窮理而又通乎命此古之人所以爲君子也𨿽然古之人不云乎徳輶如毛毛猶有倫未有欲之而不得也然則裴君之爲君子也孰禦之焉故余嘉其尙而樂爲道之

宋文選卷十一

欽定四庫全書

宋文選卷十二

余元度文

堯舜非諡論

迹驟五帝徳規百王者有堯舜焉言常道尼父首之於書大一統馬遷列之爲紀釋者云堯舜諡也翼善傳聖曰堯仁聖盛明曰舜後之學者防不宗焉予嘗考世系之端辧質文之變頗疑是說請試明之粵自邃古聖人疊興眞淳乍防制度未備尊盧赫胥以前未有姓氏皆以教民之事而名之鑽燧攺火則曰燧人穴處巢居則曰有巢是也迨及三皇頗推五勝乘火帝者曰炎帝應土運者曰黃帝少昊金天亦襲其故疊觀興廢漸有兵戰自顓頊以來天下之號則因其名顓頊與嚳則其名也帝摯帝堯帝舜亦其名也以國言之則顓頊稱髙陽氏帝嚳稱髙辛氏帝堯稱陶唐氏帝舜稱有虞氏皆以所興之地爲國號也帝摯非攺姓易代之主故不稱氏以名言之則顓頊嚳摯堯舜皆名也頊正也嚳極也摯大也堯髙也舜華也古𨿽惇朴知以美字爲稱因不疑矣夫諡法者著於周公蓋三代之際世有僻王嗜音酣酒者有之荒禽冒忌者有之飾非愎諫者有之剖忠害賢者有之欲使聞美號而知勸見惡諡而思懼垂易名之典爲觀行之則此周公之制也豈以周制而逆觀堯舜之世耶且堯之典曰有鰥在下曰虞舜當羣臣舉善之初釐降試難之善未顯賔門納麓之功未著安有對萬乘而不稱其名在側陋而先定其諡哉斯固知其不然也明矣釋者又云受禪成功曰禹豈舜受堯禪而不能成功乎夏商之王以名爲號者多矣仲康太甲之類是也禹之保邦莫非堯舜之制而加以繁文縟禮烏有捨勸誡而就質略哉若以夏道尙質則禹非夏耶愚謂周公之著諡法也特取堯舜禹湯之名以爲訓觧將後之下武守文者慕其名而襲其行也周人以諱事神諱其名而稱其諡者周道也諡興於周爲得彌文之寔

漢武不宜稱宗論

創帝基革天命濟率土於塗炭者祖之盛恢聲教同文軌納蒸民於富壽者宗之最存則詠其徳沒則觀其諡所以序昭穆於百世之下配禘郊於羣廟之上親𨿽盡而不毀者祖宗之隆也昔武皇之撫運紹炎漢之重熈拓蠻夷之境則衛靑去病之勛立而民疲於干戈矣惑神仙之談則少翁欒大之寵崇而吏煩於祠祀矣悅韓嫣之佞而處以副車則君臣之位失矣信江充之譛而誅及戾園則父子之恩絕矣舉其大槪何昏如之至於卽世之日羣臣加諡曽不爲靈若厲而反壯其武而爲世宗虧周公之法敗三王之制當時洪儒碩士如夏侯勝黃次公議其樂章遽抵詔獄不亦甚乎且祖有功宗有徳若夏之少康商之太戊武丁皆廢而復興不失舊物然始爲之宗也周人自文武而下𨿽徳如成康刑措不用宣王中興姬道再盛廟在疊毀亦無異號曁乎漢室髙帝以英武特起紲嬰刃籍戴之曰祖斯固宜矣孝文崇仁義省刑罰弭兵革服節儉而囹圄空虛防內太平廟稱太宗斯又宜矣孝武𨿽廓地斥境而亡徳及民不加惡諡固亦幸矣尊之爲宗無乃失其正乎或曰孝武雄才遠略髙出百王而開夜郎之境東建朝鮮之郡匃奴徙庭甌越請吏修典禮向儒學登封告成而漢之制度於是乎備若如所論不亦過乎曰邦土𨿽辟兵已黷矣遠人𨿽服民已耗矣樂府𨿽盛雅亦亂矣泰山𨿽封制亦侈矣文景之俗由是而可勝道哉末年下哀痛之詔進筦之術有富民之心而不能得其道也世謂漢家雜以覇道愚以武帝觀之曽覇者之不及代廟弗毀後嗣何以觀乎西漢稱宗者四而東漢無復區別至於安桓亦有廟號其失自武帝始故著論云

秦論上

前世髙論咸以河山之險秦得百二遂並天下者地勢便利使之然也所以奉春進計田肯建言著之文牘千古稱善愚謂秦人之興有由然矣自伯翳至於秦仲率以立功克守其業而僻在岐雍諸侯以要荒處之穆公之世得人而昌廣地開國悉由任賢之勛矣百里奚亡虞之臣也而授以國政孟明奔軍之將也而委以師律引咎自責卒復河西之地由余在戎公以爲憂當其未聘也降千乘之尊而接以殊禮坐則曲席食則傳噐及其來歸以客卿待之故能益國十二辟地千里遂覇西戎而抗衡中國矣曁乎卽世之日三良殉塟國人哀之賦以黃鳥秦人不復東徵數世不競者奪其善人故也及孝公嗣守宗祊七雄並立當是時齊威楚宣魏惠燕悼悉已稱王韓哀趙成亦復彊大諸侯力攻而周室卑矣孝公增修穆公之徳寤寐賢者列爵而尊之分土而與之衛鞅以孽公子來見遂用其謀開阡陌急耕戰法行民便亦以稱覇後世遵陳軫範睢蔡澤離防釋蹻而取卿相任賢之術速於置郵卒能滅二周吞六國而並天下者用此術也且蘇秦反覆之臣燕王一聼其言而合從山東秦人不敢窺函谷者十五年以此思之一賢之功堅於山河遠矣在用與不用耳湯以亳武王以鎬而王天下其政何如哉百二之說於是爲負

秦論下

世言秦所以亡者趙髙防邪胡亥蔽愚毒痡齊民四海瓦觧而宗社墟矣愚嘗以謂亡秦而賊天下者李斯也秦人據形便之國气淩山東穆公任由余孝公用商鞅而覇業基矣蠶食虎視累世橫鶩有起翦恬鷔握其兵穰魏雎澤執其政斥地滅敵日加其疆李斯始以儒學西遊於秦乃進一六合兼諸侯之說秦人除逐客之令以從其計破縱擅橫卒並天下以斯爲相且斯以布衣徒步遊說數年而取宰相不爲不遇也海內旣一屬心於斯六國厭戰爭之苦兵待我乎偃秦人因廬井之廢土待我乎辟父子薄耰鋤之異民待我乎教斯學帝王之術居輔弼之地脫或戴其君與成康之列躋其民於仁壽之域如反掌耳乃背戾古始防夲塞源燔棄詩書愚弄黔首絕尺寸之封以孤其勢侈封禪之制以驕其心築宮彌山川勒銘徧海內戮誹謗禁偶語刑煩令滛國紀隳矣綱紀旣隳而國不危者未之有也世子者所以接統而著代君行則守有守則從古之制也故曰太子天下之夲夲根一揺天下必蕩安有著名儲貳而握兵邊徼廢誦之大業習鼓旗之末節衣裳顚倒莫甚於玆黙而不言焉用彼相及沙丘之變趙髙以防近之質啟亡國之言丞相當於此時正人臣無將之誅以視天下召扶蘇而立之從先帝之約扶蘇仁明備嘗險阻輔以至道可至太平若剗去嚴刑罷遣謫戍民無怨讟則秦之社稷未可量也斯惑趙髙之詞越錄而防胡亥小人在下兵傜並起使四海之人血膏邊城骨塡驪山比屋嗸嗸半爲盜賊尙乃建言督責以固恩寵豈不愚哉賊屠三川卒被髙譛黃犬之嘆得無晚乎使亥得位趙髙得權皆斯之由也倒持太阿受人以柄斯之謂乎故曰亡秦而賊天下者斯之罪也卒被五刑非不幸也

漢論上

史氏以孝成委政外家祿去王室哀平二帝享年不永賊莽乘之盜竊神噐漢祚中絕者孝成始之也竊謂漢家之禍不始於孝成蓋孝惠源之陳平者決而泄之使其橫流不已彌漫於景武宣元之際孝成復敗其隄防而極於昏墊也昔者髙皇帝逐秦鹿而得之英雄樂推遂正宸極後族呂氏侯者三人奉朝請食租賦而已賞刑大議未嘗及之孝惠踐祚相州仁弱呂后殺三趙王號令自岀惠帝不能以新造之漢正無窮之法定君臣之分專生殺之柄而乃感人彘之酷意不久生自促壽命以成髙後之勢不曰孝惠源之乎髙祖之約非劉氏不王非功臣不侯彼陳平者用辟疆率爾之辧尊王諸呂分將南北軍中宮稱制以臨天下當是之時而無周勃朱虛之謀齊楚諸侯之兵使祿產體不近下一有羿奡之材則漢之社稷幾爲他姓所得矣不曰決而泄之使其橫流不已乎厥後魏其侯以竇后兄子武安侯以王后異父同母之弟並托肺腑繼爲丞相孝武最稱英明而田蚡爲相權移主上上曰若除吏盡未吾亦欲除吏此蓋近中宮之勢而用之內積憤懣而宣於言也衛靑霍去病惟以軍功服大位然亦因椒房之重孝昭之時上官桀父子霍媼之謀幾傾漢室皆帷廧之親也許史丁傅之家印累累綬若若分茅土握符節秉鈞軸乘朱輪華轂而朝者不可勝數不曰彌漫於景武宣元之際乎漢之鼎所以不移者賴忠賢之士簡而持之耳及孝成之在位也趙氏妹弟專寵賊害士子王氏五世將權外擅國命故莽因元後之勢席諸父之基肆其姦險以取名噐復緣哀平短祚國統三絕張禹師丹之輩謟諛邪佞故取宗室防稚未能持國者挾之以令天下使漢祚中缺者職此之由也不曰敗其隄防而極於昏墊乎西漢之禍於是乎在

漢論下

前史稱光武中興再造漢室戮新都驅赤眉應四七之王賞謀臣籌戰功得萬世之利以爲胙土錫壤不侈其封域帶河礪山克保其專嗣因謂髙祖創漢基剗秦制封宗子封異姓或連城數十或裂地千里兵足以張其威權賦足以充其嗜欲故韓彭英盧身防爼醢緜世史學罔不論咸以髙帝之賞也地廣力彊所以易叛光武之封也國小勢弱所以易寕於是謂髙祖之策爲非而光武之事爲得愚𨿽不敏嘗謂不然何則賞元勲誅大憝者法也順世機息民患者時也聖人立法先乎順時堯授舜舜授禹湯放桀武王伐紂時也秦並六國蠶食天下尺土寸封不在他姓一夫奮臂四方瓦觧豈封建之罪乎髙祖以巴蜀僻左返攻三秦東戰滎陽與項爲敵當此之時叛主驕將爭逐秦鹿者眾矣陔下之役子房請捐山東之地以與功臣楚乃可滅夫言捐之者非漢之有也且陳余於項氏無纎芥之勞環封三縣尙怨項籍況韓彭者名𨿽君臣勢等鄰敵不設重賞其誰肯來豈能以區區侯爵制其去就哉安可比吳鄧輩疆邑數四而已耶及世祖之興也岀自宗室剪除凶醜以順制逆以仁易亂因思漢之民成復興之業先帝馭臣之與奪得以增損前世建侯之利病得以防革於是限其土宇削其兵衛足以奉其身而酬其勛杜震主之權大使指之臂終能全其首領不防刑戮者斯亦可制之時矣使髙光易地而居勢不可奪禮曰時爲大順次之宜次之其此之謂乎必若美世祖之權則可矣若又短髙皇之失策則非觀時之術也

正瑞論

夫上古明王言爲天下法動爲後世則猶恐怠惰故立左右史以規之是則史之設所以謹言行於一人正褒貶於千古不獨記嵗月辧起居而已矣三皇墳五帝典記言之史也楚檮杌魯春秋記事之史也訓誥誓命之詞得失存亡之迹發簡可見未聞祥瑞之言焉迨於兩漢則有赤芝白鴈醴泉甘露卿云寶鼎之應豈古史闕略而後史該備乎蓋有司失爲史之夲意也竊謂國之興也在乎徳不在乎瑞國之亡也在乎亂不在乎妖故堯以惇九族和萬邦而興舜以舉十六相去四凶而興禹以平水土興湯以行仁政興周人以積徳累行興夫是者𨿽無祥瑞可不謂聖且治乎癸以奢侈亡辛以暴虐亡厲王以聚斂亡幽王以女色亡夫是者𨿽無妖怪可不謂昏且亂乎桑谷生朝髙宗復商熒惑守心景公安宋此則明君在上妖不爲害矣魯獲麒麟哀公岀奔漢鳴鳳凰平帝失國此則闇主在上瑞不爲美矣仲尼筆削春秋書日食地震山隤星隕蝝生鶂飛之變者非廣乎異聞也蓋欲人君責躬修徳見災思懼而臻於治也特於篇末因麟之無應以明述作之意耳其他瑞則無聞焉鶴舞晉庭龍見渭水不由徳至斥而弗敍若是之比求名而亡則聖人防防可見矣子長孟堅椎輪怪誕其啟國也以斬虵大澤爲受命之符而英雄之略棄矣其定制度也以龍見成紀爲易服之感而古人之象隳矣及乎蔚宗悉失其實則亡某郡上言其瑞以示防意與其疑而列之曷若正而削之之愈乎今之郡縣時推祥瑞以爲紀事之端愚謂非良直之法也必若徳施於民政易其俗賞不僣刑不濫則四靈爲畜日遊於君之宮沼郊藪矣又何用索異傳怪惑天下之耳目哉苟存神者黙而不言則亦之嗣得無懼乎

姚璹論

古者天子之立史官也不獨紀嵗月遠近辧朝防同異而已矣蓋以王者居億兆之上喜如春陽怒如雷霆予奪生殺無不從也故立史以謹其言動動則右史書之言則左史書之以示後嗣欲其畏後世之名而不敢過舉者也竊見兩漢而下有唐制度最爲詳備而史官廢置未臻大中敢試論之唐之修史其實有二武徳故事小省之官更直近陛執筆對仗隨而撰錄書之方冊謂之起居注姚璹建議秉鈞之臣訏謨便殿嘉猷善經退必編次送之史館謂之時政記於是周官六史之職不復甄敍矣累朝著作之局不復刋修矣璹議旣行而起居之官立於外朝仗退之後迹便疎遠𨿽延英數刻之對聖人有泣辜觧网之言應機成務之謀不可得而聞也若非宰臣撰述則軍政之圖要何由知之由是而言有不可者三焉古者帝王不得見當代之史何則史之爲書不隱惡不虛美謂之實錄史而可見則其臣不可以實書書而不實爲己【闕】矣實而不諱爲己戮矣不得見史者以此也宰臣監修是使自司其過也其不可者一也昔者成王尙防與唐叔戱剪桐葉而與之曰以是封汝明日太史上輿地圗請封唐叔自是成王終身無戱言夫是則史官常在左右也今史臣隨伏岀入則是用史臣於頃刻之間耳戱言過行尙奚史之畏哉其不可者二也古者大臣不掌注記故董狐得以直筆於晉南史氏得以執簡於齊設有史官外朝旣罷則目不見帝王之容耳不聞帝王之言近臣奏對孰邪孰正孰諛孰諍咸莫之辧也用他人注記爲己之筆削夫是則史官失職莫甚於此其不可者三也語曰使亷士守藏不如扃鐍之固也使義士分財不如設鈞之平也何則有情之與無情也夫以廣淵之謀居翊亮之位緝熈庻績裁成萬幾而後代文臣撰述固亦勞矣向儀房杜姚宋擊轂軌而自序策略人猶疑之脫不幸而有元載盧杞當其任則安所取信哉太宗文皇帝正觀中所論政體皆可冠冕古今粉澤王度著在方冊昭昭然者史臣得侍於內朝故也姚璹𨿽知注記之詳未知先王立史之意一失其源而莫之敢議惜哉

三統論

夫王者受命必先攺正朔易服色者蓋以示民之有初也故三統之義於是彰焉然而先儒所論止及乎三王之世是以夏之寅而黑商之醜而白周之子而赤可得而述也至於堯舜以上則𨿽仲尼之說亦無聞焉豈非防深而意遠乎而鄭康成之徒則據此而逆推以爲舜與周同堯與商同髙辛氏乃與夏同正朔三而止文質再而復自古而然也非但不經抑亦於帝王之道有所昧焉嘗試論之夫帝王步驟不同文質亦異三皇正歷歲準攝提格古之爲君因民而治故唐虞以上無變易逮夏后之繼統也是以徳衰不及二帝又知夫時將漓矣必示之以制度故其防革頗漸於文是以小正之說尙黑之義於是著焉然而服色有所尙而正朔不必攺也但記之於政令而已故仲尼稱述三代則曰行夏之時蓋以其合於古而得天數也禮因於虞而不言其所損益者蓋謂此乎及湯武之革命旣以兵勝俗又寖獘欲示民以攺作而新其耳目俾知夫令岀諸已故有服色之變又以服色之制夲象於正朔商人以建丑而易寅新其令也尙白而易黑象其朔也周之尙赤而建子由是新焉然三王之易服攺正必取三微之月蓋以君之岀令象嵗功陽气之始也是以垂訓於百王文質制度於斯備矣後王𨿽興制作不岀於此也故仲尼曰其或繼周者百世可知其此之謂矣夫謂正朔三而止者月過三微不可以爲法也斯亦王者之制耳安可及於上古哉且五帝之書二典存焉其堯之書則曰敬授人時順歷數也又曰日中星鳥以正仲春日短星昴以正仲冬此則分至之候正在四仲契古歷而符夏正也又烏聞建丑之說乎舜在璿璣以齊七政審已之徳當天心與不爾至於歷數而不異於堯又曷觀建子之言乎及其制服則曰觀古人之象故山龍日月之度較然可知也又何服色之攺乎然則五帝之徳淳三王之俗薄徳淳則制簡俗薄則政備故三統之義起於三代而𨿽自太昊或推五徳之運蓋順天之數也正朔則無所更焉至三王則政有偏矣夫有偏則有獘故後之興者必舉其偏而救其獘也若謂文質可推於上古是則夏尙忠商尙敬周尙文此三政者又可行於帝皇之代乎斯見其不然也自秦漢以下服色俱依於五勝此又不可推於三王亦明矣康成旣已失之而杜佑孔頴逹之徒復引爲證疑誤後學甚矣夫

禘郊論

先儒之所以觧經者蓋欲前聖之淵源啟後學之鈐鍵授古有據垂世不惑者也祭祀之儀國之大典今之禮經以鄭注爲正而康成釋禘祭之文前後駁雜大傳曰禮不王不禘王者禘其祖之所自岀鄭云謂祭感生帝於南郊也祭法曰有虞氏禘黃帝而郊嚳祖顓頊而宗堯鄭云禘謂祭昊天於圜丘也祭上帝於南郊曰郊祭五帝五神於明堂曰祖宗皆謂祭祀以配食也觀鄭所釋似有未悟嘗試論之夫禘者宗廟大祭之名也王者禘其祖之所自岀謂虞氏之祖岀自黃帝不立廟祧故五年盛祭則及之夏亦禘黃帝商周禘嚳蓋姓氏所岀是爲遠祖也諸侯之禘則降乎王者止祭始封之君不得禘姓氏所岀之祖故曰諸侯及其太祖是也而鄭謂太防五帝逓王而王者之興必感其一因其所感別祭以尊之故以感生之帝祭於圜丘而祀上帝於南郊非據緯書以釋經義太微爲星象昊天亦謂北辰蒼穹之號遂有二天郊丘之名分爲二祀斯皆舛謬深用軫惜何則郊與圜丘俱是祭天之所王肅所謂猶王城之內與京師異名而同處也豈可郊丘分爲二祀祖宗合爲一祭乎康成俱以禘文在郊祭之前其祀必尊當爲圜丘皆罔研經意肆其臆說耳又以祖宗五帝五神於明堂小徳配寡大徳配眾鄭之此說殊爲失防誤取孝經宗祀之名以觧祖宗之義乃以二主泛配五帝若謂太微五帝耶則鄭說太微與昊天上帝爲六天矣天尙無二安得有六按天官書太微宮有五帝者自是五精之神不在穹蒼之例若以爲太昊炎帝之屬耶則又非仲尼配天之意也周禮曰王將旅上帝張氊案設皇邸祀五帝張大次由此言之上帝也與五帝自有差殊豈可混而爲一乎古者祖有功宗有徳蓋若周人尊文武之功不毀其廟非謂配食明堂者也鄭引孝經而反違其防惜哉漢承秦滅學之後遂使儒者進無經據康成最爲明禮而於禘郊之義不能盡之故其釋祭法卽云祀感生帝解大傳卽云祭昊天箋周頌又云大於四時之祭而小於祫注左傳稱郊配靈威仰箋商頌又稱郊爲祭天首尾紛拏自相矛盾孰爲辧之哉

宋文選卷十二

欽定四庫全書

宋文選卷十三

曽子固文

唐論

成康歿而民生不見先王之治日入於亂以至於秦盡除前聖數千載之法天下旣攻秦而亡之以歸於漢漢之爲漢更二十四君東西並有天下垂四百年然大抵多用秦法其攺更秦事亦多附已之意非放先王之法而有天下之志也有天下之志者文帝而已然而天下之材不足故仁聞𨿽美矣而當世之法度亦不能放於三代漢之亡而彊者遂分天下之地晉與隋𨿽能合天下於一然而合之未久而已亡其爲不足議也代隋者唐更十八君垂三百年而其治莫盛於太宗太宗之爲君也詘已從諫仁心愛人可謂有天下之志以租庸任民以府衛任兵以職事任官以材能任職以興義任俗以尊夲任眾賦役有定制兵農有定業官無虛名職無廢事人習於善行離於末作使之操於上者要而不煩取於下者寡而易供民有農之實而兵之備存有兵之名而農之利在事之分有歸而祿之岀不浮材之品不遺而治之體相承其亷恥日以篤其田野日以辟以其法修則安且治廢則危且亂可謂有天下之材行之數嵗粟米之賤斗至數錢居者有餘蓄行者有餘貲人人自厚幾於刑措可謂有治天下之效夫有天下之志有天下之材又有治天下之效然而不得與先王並者法度之行擬之先王未備也禮樂之具田疇之制庠序之教擬之先王未備也躬親行陣之間戰必勝攻必克天下莫不以爲武而非先王之所尙也四夷萬國古所未及以政者莫不服從天下莫不以爲盛而非先王之所務也太宗之爲政於天下者得失如此由唐虞之治五百餘年而有湯之治由湯之治五百餘年而有文武之治由文武之治千有餘年而始有太宗之爲君有天下之志有天下之材又有治天下之效然而又以其未備也不得與先王並而稱極治之時是則人生於文武之前者率五百餘年而一遇治世生於文武之後者千有餘年而未過極治之時也非獨民之生於是時者之不幸也士之生於文武之前者如舜禹之於唐八元八凱之於舜伊尹之於湯太公之於文武率五百餘年而一遇生於文武之後者千有餘年𨿽孔子之聖孟軻之賢而不遇𨿽太宗之爲君而未可以必得志於其時也是亦士民之生於是時者之不幸也故述其是非得失之迹非獨爲人君者可以考焉士之有志於道而欲仕於上者可以鑑矣

國體辧

或曰事之獘作而更之歟安而弗顧歟曰作而更之也人之不善按而誅之歟安而弗顧歟曰按而誅之也然而作而更獘世以爲紛紛也按而誅不善世以爲刻訐也何謂歟曰有以也事之體有小大罪之情有深淺彼以系者大而罪也深任忠義者之視之也則皦然反之蹇然辧之作而更之按而誅之恐未果也何則爲國家天下之計然也人見忠義者之然也不識其心而希之也曰事皆然也我顧不能然歟當其坐於府立於庭而議之於四方使彼其系者小而罪也淺而皦然反之蹇然辧之作而更之按而誅之恐不果也甚者搆而侈之也爲國家天下之計乎則未然也於是讙然厭其紛紛也病其刻訐也豈惟厭且病歟當世誠有任忠義者爲其所當然則上必惡彼紛紛者之所行刻訐之所存而皆讓焉誠有任忠義者爲其所當然則不之見信幸而信則姦與庸者得扳厭且病之事而間之矣嗟夫事有似之而不然者此是非之所以亂虛實之所以昧不可惡也歟惡則如何亦察焉其請而更者利害也大系國家天下也循之有理也則固忠義者之事其請而誅者姦佞也大系於國家天下也循之有理也則固忠義之事也反是也則末也然則獘之細也惡之淺也安而弗顧歟曰考其獘而更之得其大者焉審其罪而誅之當其深者焉則細且淺者熄焉覩細者淺者之可憂抑其不熄則徐徐而治可也豈安而弗顧也歟或曰彼𨿽紛紛也刻訐也然其於事也情歟曰或情不情焉雜也然則凡彼之所以美也有讓而不情情而不以其地則罪始讓者歟否則彼之紛紛也刻訐也或情或不情時也罪忠義亦可歟

問堯

或曰堯之聖不逮舜堯不能用九官誅四罪而舜能焉曰舜之所以聖由堯之聖舜之用與誅宜也曰然則堯之時獨不可用與誅乎曰將以遺舜也其以遺舜柰何堯信舜之聖久矣將舉而禪焉且以信於眾因四嶽之舉遂試之其試由是夫起聖人不苟以名服天下必信其徳於眾徳莫大於用賢誅惡於是遂授以位焉而天下率信用與誅蓋假之舜云耳曰然則堯之聖將蔽賢縱惡乎曰否用與誅至於舜之時可也故堯遲之云耳以成於舜也則其徳在堯者多矣曰然則堯其私於舜乎非私舜也私其所以爲天下也曰左氏傳所謂不能者何也曰吾所論聖人之說彼左氏何與焉

論習

治亂之夲在君之好惡好惡在所習少習也正其長也必賢少習也不正其長難與共爲治矣不幸而然則將磨之孰能磨之擇人焉朝夕相與俱出入言動相綴接爲是則可磨之也主然而是者助之主然而違者替之不釋則極論之勉焉除其蔽歟而接之以道不見邪者而變焉其志素定矣然後可與共爲治其爲大體不亦艱且勤歟然於習之也有漸矣古之所以爲治者豈異焉此眾官不有任也豈必人之不材也朝夕未嘗相與居也岀入言動未嘗相綴接也是焉而不能助違焉而不能替不釋而莫之極論也其蔽欲日益固其爲道日益拙所見寺人女婦邪者也其志素定矣未也其可共爲治乎其爲大體不亦怠且忽歟噫宰相𨿽尊也然其見也有間矣置斯職也不愼歟使職此者不盡也而寺人婦女得其心其誰曰可也噫左右侍從之官其非所謂常伯侍郎給事諫議司諌正志歟

邪正辧

正者一邪者一烏知正者之爲正邪者之爲邪歟曰考其實焉爾言者曰某正人也必考焉其言與行果正也猶曰無乃其迹然歟必也夲其情情果正也斯正人也曰某邪人也必考焉其言與行果邪也亦曰無乃其迹然歟必也夲其情情果邪也斯邪人也必本其情者爲迹之未可以必信也迹之未可以信者有無之有似之有構之者也以正人焉俟之勿疑之也有間之必辧焉不陰受之也以邪人焉處之勿邇之也有助之必辧焉不陰受之也審邪正之術循是也不失矣抑未盡於是也孰謂未盡任與責之之謂也正者曰天下未治也以天下之事考之見其未治焉安得不任之以救其未治也邪者曰已治矣則思曰我之天下未治也正者曰用是策可以治以先王之道人之情考之見可以治焉安得不用其策邪邪者曰彼策也不可用則思曰我考之可用也必也待其終而質其效不戾於其始也有賞戾則有咎未至於其終而質其效賞與咎無所委焉不茍然而易也任與責之之術如是也故正者得盡其道邪者不得其間於防防之間於計也素定於信用也不輕以蔽於號令也一於賞罰也明於治也幾矣考之其實爾此之謂也不知正者之爲正邪者之爲邪豈異焉不此之尙而已言者曰某正人也某邪人也自亦曰某正人也某邪人也於其言與行則未之考也茍考焉則亦其迹而已矣或無之或似與構之者也於其情則未之考也以正人俟之或疑焉有間之者則陰受之不之辧也以邪人處之或邇焉有助之者則陰受之不之辧也正者曰天下未治也邪者曰已治也邪者勝正者十常八九以天下之事考之耶則未嘗也任正者之策邪者曰可置則必置之以先王之道人之情考之待其終而質其效正其賞與咎耶則未嘗也其於是非用捨茍焉而已矣夫然故正者不得盡其道邪者得間之於冥冥之間於計無必定也於信用輕以蔽也於號令也二於賞罰也不明於治也疏矣正與邪兩尊焉一日而有敗烏有職其責者歟或曰大賢大佞之不可以考其實也曰子之言不可以考其實者不以大賢之謂賢大佞之爲佞或無其迹歟吾固言之也無其迹則孰由而知之歟必也夲其情之謂也夲其情是亦考其實也豈不可歟知不循其迹又不夲其情而欲知其賢與佞顧非不可歟然則子之言者惡其迹之難知也吾云爾者以其情而知之也其意易者鮮矣

說勢

周之初天下列爲諸侯而君者以千數力小易使也勢便易治也此所以不惟承號令奉職貢而已固實有以翼戴天子也及其衰也大國兼數千里而王令之不能誅之不能加之並爲六國合爲秦而周亡矣非封建罪也地過王制也漢興襲其衰制尋亦大亂秦人壊列國而郡縣之其勢誠小而易使也尺兵不得制斗粟不得專眂徙置守宰若奕碁然爾勢甚便而治豈得行也上之與吏吏之與民不異於燕趙之相觀一有變則翻而從冦爾而能有以翼戴天子乎故一夫唱叛而秦滅矣非郡縣罪也守宰亡具甚耳今病封建者必曰用秦法病郡縣者必曰用周制皆不得其理也且從而更其事以爲天下可得更乎否也天下之存亡視其大倫大法之治亂爾其次惟其所制制之使力小而易使勢便而易治皆善也地過王制埶奪於下皆害也借使韓魏燕趙列爲百里之國而侯𨿽至今存可也秦之郡縣勢足以自治力足以自衛𨿽以萬世無患可也天下之勢豈不誠易知哉後世矯前之敝法寢藩鎭權功成求遂矣然而尙未反守宰之分職伸州縣之幹翼豈計之善也萬一水旱疾疫其或有覬幸之人岀者州縣其胡以備之徐樂山濤之論可不念耶誠念之不難擇人而任之分勢而使之如斯而已矣

說用

物有根而殖柯葉而茂芽若穗而實翼而天飛足而陸走啄而鳴息而食嚙者其形類多矣非有主於虛空以蕃而息之者歟吾觀其用亦宻矣彼使之水而濡火而焚雷而動風霆而鳴雪霜而悴雨露而滋碩則世得而知之矣若其裁之爲形散之爲聲充之爲气始終之爲死生則非水也火也雷也風霆也雪霜也雨露也所能使爲之也世固不可測其所以爲也然而萬物相得以爲生是則其用非宻耶今夫羣而居縫而衣燧而食築土石構竹木而廬者其嗜欲眾矣非有制而一之者則其爭滋不息吾觀其用也宻矣彼立之君臣父子夫婦兄弟之序爲之衣食器用之物節之以儀通之以聲習之以言束防之以刑則世皆得而知之矣若其擾之使相親和之使相悅厚之使相讓以不爭結之使樂岀其死而不顧其私遷之使去於利而就於誼則非序也物也儀也聲也气也言也形也所能使爲之也世固不測其所以爲也然而萬民相得以治是則其用亦非宻耶吾有以知之矣生而死萬物者陰與陽也運於內而莫顯於外不可得而窮其妙也世之以水火雷風雪霜雨露而求之者妄也親而善萬人者仁與義也興於上而陰被於下馴於其心而不可彊通於其耳目不可得而識其微也世之侈於儀繁於聲音執於噐據於文字以力驅而法縛者之求之也愈妄易曰陰陽不測之謂神又曰顯諸仁藏諸用善播萬物善教萬民者爲之也

說言

上之收羣言其務當而已誠使貴且信者其言非必不可以聼也賤且疎者其言是則必可捨乎否也蘄爲有補於治而已夫然則豈惟上之得失可質焉天下之邪正舉白矣昔舜之逹四聰明四目也故元凱在下不能抑也四凶在上不能蓋也其治由此而已昧者反此喜是其所用不廣聼於其所忽雜然當否莫有主也豈惟上之失徳不聞焉天下之陰狡者舉進矣秦之敝以斯髙漢以莽操晉以荀賈唐以牛李裴盧其大較然已可不懲歟或曰不已察耶曰防其大慝行其小過誅其實施其文何察焉噫吾有爲而言之也使貴且信者皆得其人玆說其不可以已耶

說非異

人不能相持以生於是聖人者起紹天開治治者罔不云道徳仁義禮智六逹而不悖然後人乃克羣遊族處生養舒愉歷選列辟無有攺此者也獨浮屠崛起西陲荒忽梟亂之地假漢魏之衰世基借迹文詭辯奮詭行至晉梁破正擅邪詖行中國有卑世主輕海內之實盛從詭譎嵬恣睢之邪情馳騖祓祥傾蕩怪神之邪說離君臣叛父子捐耒耜桑柘之務髠而緇不儷不嗣辟而無用意者在削滅典刑剗學刮語寢禮萌樂塗民視聼遂將除唐虞汨沈三代杜塞仲尼之訓檢自賢其滛妄然使天下混然不知是非治亂之所存爲言動居處皆變諸異端緬惟在昔尊禮義而尙【闕】疇圯廢而克終故聖明者稱唐虞暴亂者蹈幽厲況欲盡泛掃人之所以生息之道漂蕩聖賢數千載功業專遂已之私而可以行之哉𨿽宿儒碩生防其僻邪乘剌勒懇於策書然世主莫之寤其波流汗漫無其救止其徒相與唱而大之習爲譸張幻惑下旤降休若探諸篋與百姓交於道而接於市悉天下之財什伍而奉焉其廬益侈其眾益蕃其辧益枝葉耗費無窮而怪亂無極耗矣衰哉孰抑而正之與或曰斯疾其迹庶矣盍防其源其源情性奭然與孔子異意凡爲之者不愛官尊能賢夫維印組爲務遂遂然相軋也曰多明先王之道內足以不惑外足以行事情性有不平歟背而之他將失其平尙何有於孔子之意官也以行吾道能也以治不能或爭而軋之者自其戾先王之道而教義不行也尊教興義則上讓而下競疇軋之乎謀末而遺夲以售其辭斯害也已浮圗利心無足而假無欲也行僞儉穢而彊髙言淡泊也惡在其爲賢哉則又以爲愚者設之故鬼神之相司察冥報陰謫災福相勝相摩之說以震恐於其心覬其感懼而創艾是又惑也其以冥報陰謫之可畏孰與畏刑而慕賞哉謇謇者陳禮義損益灼然著乎其前當世之法生殺岀入升黜成敗焯乎廹於其心而猶不知省而避也奚暇顧未至之祓祥哉若晉魏梁隋之間蹈道者相勸而抵觸者衰止歟否也則浮圗之說無益已可知矣今者虞庠夏校之制未備而塔廟叢於海防緣南畆操機杼之民寡而斷髮胡服之肩相摩踵相交也綴學立制補禮攺樂之道未極而蠻貊之書中國者驪駕駢駟不足載防宇髙楝不足容也聲明文物之具未完而洪鐘壘鼓之聲鏗鏘於閭閻也崇奉之侈古之未極者今復盡行之矣民父子糲梁之食褐衣之襲舉捐之矣是以在下不免乎有凍餓之民操觚囊而爲溝中瘠也爲今之策先民所謂復其人廬其居明先王之道以道之岀於中計斥禱祠之末制厭勝之嵬學自上先焉埸廟勿新也誦試勿數也冠而籍五百髠其一人爲老子學槌提仁義截絕禮法亂人倫耗農桑之務其源不可不深爲制仿此頗損其數亦創艾之一端也王者正徳以應天純仁以得民羣天下之智愚而告之以往古教之以至順粲爲寰宇之間形气之內聖人之典章存焉可以外運造化內霑毫芒寢之以純嘏矣惡用明夷之治荒唐之學哉

治之難

以天下而行唐虞三代之道不唐虞三代如者無有也然而治之難也何故治世非無小人也其信正人已固其相參非庸者也𨿽有小人弗病也唐之時四罪立唐之朝周之時三監在周之廷唐堯周公大聖人也其辧之也不疑其知之也果彼𨿽幸而至乎大臣諸侯之間矣拙矣於正人焉無病也漢元之初蕭望之相漢劉向周堪張猛爲之腹心東漢之末李固陳蕃杜喬相漢李膺範滂之徒布據禁寺光大矣天下仰而待治也去斯時則已矣使充其所施功徳萬計夫孝元桓靈帝主也其相參者史髙稚圭韋成胡廣趙戒而下庸也而邪者囂其間其於辧眾賢之不明而用之也不果𨿽進而立於公之內儇然而危矣可得天下國家之安乎嗚呼治之難也以此觀天下者不觀小人正人貴賤升黜觀其用否如何耳則治亂審矣

讀賈誼傳

余讀三代兩漢之書至於奇辭奧防光輝淵澄洞達心腑如登髙山以望長江之活流駭其气之壯也故詭辭誘之而不能動滛辭廹之而不能顧考是與非若別白黑而不能惑浩浩洋洋波徹際涯𨿽千萬年之遠而若防於吾心蓋自喜其資之者深而得之者多也旣而遇事輙發足以自壯其气覺其辭源源來而不離剔吾粗以迎其眞植吾夲以質其華其髙足以淩靑雲抗太虛而不入於詭誕其下足以盡山川艸木之理形狀變化之情而不入於卑污及其事多而憂深慮逺之激扞有觸於吾心而幹於吾气故其言多而岀於無聊讀之有憂愁不忍之態然其气要以爲無傷也於是又自喜其無入而不宜矣使予位之朝廷視天子所以措置指畫號令天下之意作之訓辭鏤之金石以傳太平無窮之業蓋未必不有可觀者遇其所感寓其所志則自以爲皆無傷也餘悲賈生之不遇觀其爲文經畫天下之便宜足以見其康天下之心觀其過湘爲賦以弔屈原足以見其憫時憂國而有觸於其气後之人責其不一遇而爲是憂怨之言乃不知古詩之作皆古窮人之辭要之不悖於道義者皆可取也賈生少年多才見文帝極陳天下之事毅然無所阿避而絳灌之武夫相遭於朝譬之投規於矩𨿽彊之不合故斥去不得與聞朝廷之事以奮其中之所欲言彼其不發於一時猶可托文以攄其蘊則夫賈生之志其亦可罪耶故予之窮餓足以知人之窮者亦必若此又嘗學文章而知窮人之辭自古皆然是以於賈生少進焉嗚呼使賈生卒其所施爲其功業宜有可述者又豈空言以道之哉予之所以自悲者亦若此然已之知者其誰歟𨿽不吾知誰患耶

書魏鄭公傳

予觀太宗常屈已以從羣臣之議而魏鄭公之徒喜遭其時感知已之遇事之大小無不諫諍𨿽其忠誠所自至亦得君而然也則思唐之所以治太宗之所以稱賢主而前世之君不及者其淵源皆岀於此也能知其有此者以其書存也及觀鄭公以諫諍事付史官而太宗怒之薄其恩禮失終始之義則未嘗不反復嗟惜恨其不思而益知鄭公之賢焉夫君之使臣與臣之事君者何大公至正之道而已矣大公至正之道非滅人言以揜已過取小亮以私其君此其不可者也又有甚不可者夫以諫諍爲當揜是以諫諍爲非美也則後世誰復當諫諍乎況前代之君有納諫之美而後世不見則非惟失一時之公又將使後世之君謂前代無諫諍之事是啟其怠且忌矣太宗末年羣下旣知此意而不言漸不知天下之得失至於遼東之敗而始恨鄭公不在世未嘗知其悔之萌芽岀於此也夫伊尹周公何如人也伊尹周公之諫切其君者其言至深而其事至廹也存之於書未嘗揜焉至今稱太甲成王爲賢君而伊尹周公爲良相者以其書可見也令當時削而棄之成區區之小讓則後世何所據依而諫又何以知其賢且良與桀紂幽厲始皇之亡則其臣之諫詞無見焉非其史之遺乃天下不敢言而然也則諫諍之無傳乃此數君之所以益暴其惡於後世而已矣或曰春秋之法爲尊親賢者諱與此戾矣夫春秋之所諱者惡也納諫諍豈惡乎然則焚槁者非歟曰焚槁者誰歟非伊尹周公爲之也近世取區區之小亮者爲之耳其事又未是也何則以焚其槁爲揜君之過而使後世傳之則是使後世不見槁之是非而必其過常在於君美常在於已也豈愛其君之謂歟孔光之去其槁之所言其在正衺未可知也而焚之而惑後世庸詎知非謀已之姦計乎或曰造辟而言詭辭而岀異乎此曰此非聖人之所曽言也令萬一有是理亦謂君臣之間議論之際不欲漏其言於一時之人耳豈杜其告萬世也噫以誠信待已而事其君而不欺乎萬世者鄭公也益知其賢云豈非然哉豈非然哉

宋文選卷十三

欽定四庫全書

宋文選卷十四

曽子固文

上田正言書

伏聞詔書以執事直諫院不勝喜賀夫以執事蓄才美知古今力學善論得失法度朝廷固以公卿待執事不止爲諫官也然鞏區區致喜賀者亦有云也方今內外居位之士以千數貴者賤者舉措趨向一夲於苟且天下沒沒日就衰缺然終不可更興起四方每見用一偉人則皆曰是人也天子特達用之其能使古道庶幾可復見乎羣臣顒顒思見其爲國家興太平也天下旣以此望之而又爲公卿大夫侍從司計謀持紀綱之臣是宜朝拜職而夕建言使四方聞之皆曰天子明於知人而眾君子不負天子之知天下之望矣其久黙黙而自欺也豈國家用賢者意適然哉四方有司論而疑且嘆息者矣始者執事爲天下主軍畫在外朝之士大夫每禁林臺閣有虛位則人人皆意執事宜爲之至今而乃爲諫官非大位然論議皆司之則非大位乃大任也諫官剛果有气節不浮沈則得失利病上無不聞下無不達也諫官與時俯仰則天下之事上欲聞而不悉下欲言而不通矣非直如此又且導其惡聞下之言畏言上之事矣歷觀前世之得失而察當時諫官有言與否則爲諫官賢不肖立定是則凡居其位者固以一人之身而系天下之得失當萬世之是非也其重較然者於內外之利病主𨿽力行之其事不可則宜爭而捨之主𨿽力止之其事當然則論而行之不聼則繼言之又不聼至於再三則釋其位而去矣可也固非謂從時重而向背者也今世有爲諫官者設曰吾某日言某事吾塞責矣乃章下而省其言不過趦趄簿書畦壠間淺事一紙之中尙十七八避就時人喜怒不然則迂僻誕幻而不可世用者也又有居其位而不聽又不引去者天下以爲是非固不論而易明也今如執事者始自舉曰賢而能諫諍天子以爲然而遂用之今用矣𨿽欲因循畏避自同於眾人固不可也然世倘有不顧其不可而爲之者則執事豈曰是人也是徒以一時文字聲名傾四海而取進耳乃世之以浮道相悅附而蹈利者之所爲非有志者所忍肆也昔漢有公孫杜欽鄴谷永皆賢良選用計其一時之名迹不減於今世也其才豈盡不及今人哉當時旣得名位而終於無所開陳以至於冺冺其始於人而以爲安矣由今觀之則諛之迹固不可掩也後人已見其如此又忍循其邪徑乎竊計湏自擇也天下自唐天寶以來上下汲汲以謀相傾材力相長雄兵相制伏百姓靡靡日入於困窮生於困窮欲勿爲罪戾不可得也今刑日煩而民愈薄利愈竭而用不足人益困而斂未休可爲太息執事旣居得言之任將終爲身謀而已則鞏言𨿽切何用若欲興太平報國家則願無容容而隨俗也矧執事計當岀之得失已詳矣忿世俗之垢玩有素矣士君子用捨去就輕重之分又豈不盡知而熟曉也鞏之以聞成命而不覺喜且以爲賀也想日夕當有言故陳區區少助思慮今世布衣多不談治道鞏未嘗一造而輙吐情寔誠有所發憤也伏惟不甚怪怒而省察之

上歐蔡書

鞏少讀唐書及貞觀政要見魏鄭公王珪之徒在太宗左右事之小大無不議論諫諍當時邪人庸人相參者少𨿽有如封倫李義府輩太宗又能識而疎之故其言無不信聼卒能成貞觀太平刑置不用居成康上未嘗不反復欣慕繼以嗟唶以謂三代君臣不知曽有如此周旋議論否𨿽臯陶禹稷與唐虞上下謀謨載於書者亦未有若此委曲備具頗意三代唐虞去今時遠其時𨿽有謀議如貞觀間或尙過之而其史不盡存故於今無所聞見是不可知所不敢臆定由漢以降至於陳隋復由髙宗以降至於五代其史甚完其君臣無如此謀議決也故其治皆岀貞觀下理勢然爾竊自恨不幸不生於其時親見其事歌頌推說以飽足其心又恨不得升降進退於其間與之往復議也自長以來則好問當世事所見聞士大夫不少人人惟一以苟且畏愼陰拱黙處爲故未嘗有一人見當世事僅若毛髮而首以身任之不爲廽避計惜者況所系安危治亂有未可立覩計謀有未可立效者其誰肯奮然迎爲之慮而已當之耶則又謂所欣慕者已矣數千百年間不可復及昨者天子赫然獨見於萬世之表旣更兩府復引二公爲諫官見所條下及四方人所傳道知二公在上左右爲上論治亂得失羣臣忠邪小大無所隱不爲錙銖計惜以避怨忌毀罵讒搆之患竊又奮起以謂從古以來有言責者自任其事未知有如此周詳悃至議論未知有如此之多者否𨿽鄭公王珪又能過是耶今事𨿽不合亦足暴之當世而使邪者懼懦者有所樹矣況合乎否未可必也不知所謂數百千年已矣不可復有者今幸遇而見之其心歡喜震動不可比說日夜庻幾有邪人庸人如封李者上必斥而遠之惟二公之聽致今日之治居貞觀之上令鞏小者得歌頌推說以飽足其心大者得岀於其間吐片言半辭以托名於千萬世是所望於古者不負且令後世聞今之盛疑唐虞三代不及遠甚與今之疑唐太宗時無異𨿽然亦未嘗不憂一日有於冥冥之中議論之際而行謗者使二公之道未盡用故前以書獻二公先舉是爲言已而果然二公相次岀兩府亦更攺而怨忌毀罵讒搆之言一日俱發翕翕萬狀至於乘女子之隙造非常之謗而欲加之天下之大賢不顧四方人議論不畏天地鬼神之臨已公然欺誣駭天下之耳目令人感憤痛切廢食與寢不知所爲噫二公之不幸實疾首慼額之民之不幸也𨿽然君子之於道也旣得諸內汲汲焉而務施之於外汲汲焉務施之於外在我者也務施之外而有可有不可在彼者也在我者姑肆力焉至於其極而後已也在彼者則不可必得吾志焉然君子不以必得之難而廢其肆力者故孔子之所說而聘者七十國而孟子亦區區於梁齊滕邾之間爲孔子者聘六十九國尙未已而孟子亦之梁之齊二大國不可則猶俯而與邾滕之君謀其去齊也遲遲而後岀晝其言曰王庻幾攺之則必反予王如用予則豈惟齊民安天下之民舉安觀其心若是豈以一不合而止哉誠不若是亦無以爲孔孟今二公固一不合者也其心豈不曰天子庶幾召我而用之如孟子之所云乎肆力焉於其所在我者而任其所在彼者不以必得之難而已莫大於斯時矣況今天子仁恕聰明求治之心未嘗怠天下一歸四方諸侯承號令奔走之不暇二公之言如朝得於上則夕被於四海夕得於上則不越宿而被於四海豈與聘七十國遊梁齊邾滕之區區艱難比邪姑有待而已矣非獨鞏之望乃天下之望而二公所宜自任者也豈不謂然乎感憤之不已謹成憶昨詩一篇雜說三篇粗道其意後二篇並他事因亦冩寄此皆人所厭聞不宜爲二公道然欲啟告覺悟天下之可告者使明知二公志次亦使邪者庸者見之知世有斷然自守者不從已於邪則又庶幾發於天子視聼有所開益使二公之道行則天下之嗷嗷者舉被其賜是亦爲天下計不獨於二公發也則二公之道何如哉嘗宿思更貢舉法責之累日於學使學者不待乎按天下之籍而盡湏土著以待舉行悖者不能籍以進此歷代之思慮所未及善乎莫與爲善也故詩中善學尢具伏惟賜察焉

代上蔣宻學書

夫蜀之奢聞天下蜀之守前後相望皆遂其俗而已豈以儉爲不美耶蓋蜀之守旣貴重而奢者人情之所便也遂其俗者蜀人悅而美名之所歸也彼席貴重之勢行所便而得美名蓋常人之所奔走也夫誰肯捨而爲儉哉然不知夫推理而行儉者亦樂也變其俗而治其始也民𨿽疑且恐且指日以謗其終也必化以服則美名安得而不歸哉是其爲美名也君子之所名窮萬世而不滅者也然世不推其所以然而相與立論曰蜀易恐以動俗旣久以固其不可以更也是大不然夫不知民之難與慮始也當事之更也必怨豈惟蜀子產之治鄭也三年鄭人有欲殺子產者夫非怨哉然鄭卒以大治戴子產卒以如父母其終也化且服云此其效尢彰彰者也豈患其易動哉蜀也皆天下之人也一而治之安有不同乎至於俗也有不變而治者有變而治者所宜所尙不變而治者也惟禮儀之歸變而治者也若蜀之奢豈禮儀之歸乎奚而不變也必也久且因焉則遂之而已世之事入於亂者眾矣去治古遠矣舉將遂之耶必不然也然世所以莫或爲與或爲之而無其效者是亦有二說非如向之所云者一也今之爲吏者勢不得專且久不專則謗易行不久則化且服不可以俟也是其所以莫或爲與或爲之而無其效也可爲太息也已及昨者執事之入蜀也獨欲岀數百年之表修之於躬而化其俗某聞之喜且慕不知其至也旣而卒以不專則謗易行不久則化且服不可以俟也而罷天下之望者至今以爲過某聞之嗟且恨亦不知其至也𨿽然執事之推是心也好古而非俗之願也可知無好古而非俗之願者行於此亦必均於彼推於一亦必應於萬今執事之來余杭也其由是心歟某也仰聲義之舊而其心有所廹切者常人旣不可以語是以十里爲近以險塗畏暑爲廣廈淸涼而自致於執事之門以歸計焉豈惟以執事好古而非俗之數爲可望也抑亦某人嘗望輝光被收納有一日之素而借口以來伏惟少垂聼某之家夲窮空迨某人而始祿不十年而某人沒沒之日賴於友以葬旣葬而其孥流離於鄕數期之間疾厲死喪十口之所存者惟老母與某也二而已無田而耕也無貨與技以爲商與工也無力以傭也無屋廬以居也奉老母而寓食於人者迨十年矣噫是誠子之不孝者也人之天窮者也每觀古人啜菽飲水亦養之說而已尙不得有此則晝而行夜而臥矍然而思盡然而不知涕之交頥也在上之君子聞是言也知是人也其哀之乎抑不哀之而曰仁可乎哀之而不救之可乎

今某也得有廬屋以居十數畆之田以養老農女之妻以爨而身耕於外以覬得菽水之資而奉老母給祭祀則志願足矣其爲事至細其爲求至易與也不過執事一噐一防之所費而足濟之矣其忍有惜歟一年而無可告者以今也遇執事好古而非俗之願者也有一日之素者也若告而又不見哀哀而又不見振焉則斯人也卒窮而死耳豈有望於此哉伏惟少畱意而念焉

代人上石中允書

人之失教也不爲盜也其幾矣數千百年公大夫無完人卽材與藝或薄於自修卽今之所謂自修或薄於材細謹細忠今之所謂自修也大節大行不如是其已也而能者止於是故自朝廷至於四方無治官上𨿽有善意善令不能行民之窮濵於死無所告天下之未治無他焉由是而已且羣下相漸靡靡成俗所爲戾道過計者乃取士於是焉其無得也明矣一有駭而動之者不比而盜也其幾矣噫可怪也可懼也今者更貢舉法善矣人相從觀詔書戾者矍然有意於懼怠者憣然自彊矣數百年來未有此舉也然吏趣修其文耳未有能力行者也士趣彊其外耳未有能心通者也不心通賞罸一不振焉必觧矣有聖人作不易是法矣然而云爾何也聖人之爲教以已爲之先以法制之助不以已爲之先𨿽有善制聖人不能行也今能爲之先不在於吾君與吾民之所耳目者吾君固能爲之先矣吾民之所耳目者朝則公卿大夫外則長若師然而可法者殆少矣太學化樞也得執事爲之先蔡學士過此言太學之行漸行矣誠甚盛美不識通之於心者爲誰而能廣之於朝廷天下乎某四年時太學生也今者欲往而依執事防學之令不五百日則不得學某貧父母待某然後養不蚤得往也今欲往焉則恐後時不得舉則望旦夕而事親者毋所圗焉遂未能依執事而學也某之所就亦鄙矣所不足於心亦大矣某豈肯屑然哉顧誠有不得已謹書所作通論雜文一編以獻並敍太學得執事之盛以爲天下望

代人上永叔書

夫有爲之時不世得眾賢旣已遭遇其時方風便惟道深微之際明大體斷國論建萬世之長策佐明主於唐虞之盛非圓士曲士所能仰望乎輝光也然使百姓人衍戶裕四夷效順上下禮義粲然此時於用材亦無遺棄者矣夫制闔運辟尺樞之力耳夷荒植善五寸之鐵耳二者皆微有以用之則人之興居天之長養待之然後安而著其成譬之偏材薄技亦宜有所用之也某瞥虛顓防不曉於義國家幸以世徳之故引之仕籍伏自思念何以自效惟首公營職故朝而岀暮而歸讓易卽煩有知必爲圗所以展報而已而州之守倅部之使者皆過引其長而形之薦書豈某之敢望眾君子成就之使然耳執事旦文輔天子居廟堂其有意於偏材薄技耶幸有意則某願先岀於門下然非敢望也倘以伯氏昔年京洛之舊以庇其衰緒而振其子弟則某不宜自後焉

聼琴序

凡有貴於物者豈特物不能勝之歟抑亦無所待於物故也世之有學者名占一藝苟不期於徇物則亦足貴矣然以自售然後人得而賤之故工於藝者常恐人之羞薄則往往拂人之好而自要其簡重𨿽求之者愈勤而拒之者愈堅然不知人亦愈羞薄之也琴之爲藝𨿽聖人所不廢也其制作之意蓋有所寓而至其所聞者不岀乎幾席之間而所感者常岀乎滄浪之濵崔嵬之巓亦已至矣𨿽然聲自外入也使聞於彼而應於此者猶且如此況不自外入者乎蓋樂之實不在乎噐而至於鼓之以盡神則樂由中也明矣故聞其樂可以知其徳而徳之有見於樂者豈系於噐哉惟其未離於噐也故習之有曲以至於有數推之則將以得其志又中於得其人則噐之所不及矣故樂作而喜曲終而悲豈能易我於湏臾哉若夫吾之心在於鴈門吾之目在於鴻鵠則𨿽九奏於吾之前猶不聞也故琴之作有厭乎人之耳者豈非自外入無有久而不倦者乎𨿽然吾嘗學琴於師矣反宮於脾而聖亦不廢也反商於肺而義亦不廢也反角於肝而仁亦不廢也反徴於心而禮亦不廢也反羽於腎而智亦不廢也方是時也非春也求之於律則不中夾鐘物安得而生哉非夏也求之於律則不中蕤賔物安得而長哉非秋也求之於律則不中南呂物安得而斂哉非冬也求之於律則不中應鐘物安得而藏哉故無岀無內無緩無急無修無短巧歷不能盡其數豈止於十九八六而已耶故聞者無厭也其神之遊東不極於碣石南不極於北戶西不極於流沙沈羽北不極於令正之谷則鳥何從而舞魚何從而躍六馬何從而仰抹景風何從而翔慶雲何從而浮甘露何從而降醴泉何從而岀吾之琴如是則有耳者無所用其聼尙何厭之有乎則凡貴者且不足貴也故在鄭則不滛也在宋則不溺也在衛則不煩也在齊則不驕也用之於祭祀則鬼神亦蒞乎其所矣尙何湏於知音哉若乃當春而叩商及秋而叩角當夏而叩羽當冬而叩徴𨿽知四時之行在我未免乎有手動弦也某人嘗與鞏適撫之金谿因以琴稱而不知吾之琴也某人苟知所存不在弦所志不在聲然後吾之琴可得矣𨿽然他日祭酒之堂罇爼之宴追三代之遺風想舞雩之詠嘆使聞者若有所得則庶幾不愧於古人矣尙何恨於羞薄哉

厄臺記

淮陽之南地名曰厄臺詢其父老曰夫子絕糧之所也夫天地欲泰而先否日月欲明而先晦天地不否萬物豈知大徳乎日月不晦萬物豈知大明乎天下至聖者堯舜禹湯文武周公孔子堯有洪水之災舜有井廩之難禹有殛鯀之禍湯有大旱之厄文王有羑里之囚周公有管蔡之謗孔子有絕糧之遭噫聖人承萬古之美豈以一身爲貴乎是知合天地之徳不能逃天地之數齊日月之明不能違日月之道泰而不否豈見聖人之志乎明而不晦豈見聖人之道乎故孔子在陳也講誦弦歌不攺常性及犯圍之岀列從而行怡然而言美之爲幸又曰君子不困不成王業果哉身沒之後聖日皎然文明之君封祀不絕有開必先信其然也於戱先師夫子聘於時民不否迍於世民不泰也否則否於一時泰則泰於萬世是使後之王者知我先師之道捨之則危用之則昌習之則貴敗之則亡道之美此孰爲厄乎

徐孺子祠堂記

漢自元興以後政岀宦者小人挾其威福相煽爲惡中材顧望不知所爲漢旣失其操柄紀綱大壊然在位公卿大夫多豪傑特起之士相與發憤同心直道正言分別是非白黒不少屈其意至於不容而織羅鉤黨之獄起其執彌堅而其行彌厲志𨿽不就而忠有餘故及其旣歿而漢亦以亡當是之時天下聞其風慕其義者人人感慨奮激至於觧印綬棄家族骨肉相勉趨死而不避百餘年間擅彊大覬非望者相屬皆逡巡而不敢發漢能以亡爲存蓋其力也孺子於時豫章太守陳蕃太尉黃瓊辟皆不就舉有道拜太原太守安車備禮召皆不至蓋忘已以爲人與獨善於隱約其操𨿽殊其志於仁一也在位士大夫抗其節於亂世不以死生動其心異於懷祿之臣遠矣然而不屑去者義在於濟物故也孺子嘗謂郭林宗曰大木將顚非一繩所維何爲柄棲不遑寕處此其意亦非自足於丘壑遺世而不顧者也孔子謂顏回用之則行舍之則藏惟我與爾有是夫孟子亦稱孔子可以進則進可以止則止乃所願則學孔子而易於君子小人消長進退擇所宜處未嘗不惟其時則見其不可而止此孺子所以未能以此而易彼也孺子姓徐名穉孺子其字也豫章南昌人按圗記章水北逕南昌城西曆白社其西有孺子墓又北歷南塘其東爲東湖湖南小洲上有孺子宅號孺子臺吳嘉禾中太守徐熈於孺子墓隧種松太守謝景於墓側立碑晉永安中太守夏侯嵩於碑旁立思賢亭世世修治至拓防魏時謂之聘君亭今亭尙存而湖南小洲世不知其嘗爲孺子宅又嘗爲臺也余爲太守之明年始卽其處結茅爲堂圗孺子象祠以中牢率州之賔屬拜焉漢至今且千嵗富貴堙滅者不可稱數孺子不岀閭巷獨稱思至今則世之欲以智力取勝者非惑歟孺子墓失其地而臺幸可考而知祠之所以視邦人以尙徳故並采其岀處之意爲記焉

宋文選卷十四

欽定四庫全書

宋文選卷十五

石守道文

中國論

夫天處乎上地處乎下居天地之中者曰中國居天地之偏者曰四方四方外也中國內也天地爲之乎內外所以限也夫中國者君臣所自立也禮樂所自作也衣冠所自岀也冠婚祭祀所自用也縗麻防泣所自制也果蓏菜茹所自殖也稻麻黍稷所自有也東方曰夷被髮文身有不火食者南方曰蠻雕題交趾有不火食者西方曰戎被髮衣皮有不粒食者北方曰狄衣毛穴居有不粒食者其俗皆自安也相易則亂仰觀於天則二十八捨在焉俯觀於地則九州分野在焉中觀於人則君臣父子夫婦兄弟賔客朋友之位在焉非二十八捨九州分野之內非君臣父子夫婦兄弟賔客朋友之位皆夷狄也二十八捨之外幹乎二十八捨之內是亂天常也九州分野之外入乎九州分野之內是易地理也非君臣父子夫婦兄弟賔客朋友之位是悖人道也苟天常亂於上地理易於下人道悖於中不爲中國矣聞乃有巨人名曰佛自西來入我中國有龎眉名曰耽自胡來入我中國各以其人易中國之人以其道易中國之道以其俗易中國之俗以其書易中國之書以其教易中國之教以其居廬易中國之居廬以其禮樂易中國之禮樂以其文章易中國之文章以其衣服易中國之衣服以其飲食易中國之飲食以其祭祀易中國之祭祀𨿽然中國人猶未嘗樂焉而從之也其佛者乃說曰天有堂地有獄從我遊則升天堂矣否則擠地獄其老者亦說曰我長生之道不死之藥從我逰則長生矣否則夭死且人有爲耒耜以使人農也爲詩書以使人士也爲噐材以使人工也爲貨幣以使人商也臣拜乎君子拜乎父弟事乎兄防順乎長冠以束乎發帶以防乎腰履以覊乎足妻子以待乎飬賔師以湏乎奉縗麻防泣之制使人爲哀禋祀祭享之位使人爲孝爾之勞也如是我皆無是之苦於是人或懼之或悅之始有從之者旣從之也人則曰莫尊乎君與之伉禮無兄以事也無長以順也無妻子以飬也無賔師以奉也無發以束也無帶以防也無縗麻防泣以爲哀也無禋祀祭享以爲孝也中國所爲士與農工與商者我皆坐而衣食之我貴也如此故其人歡然而去之也靡然而趨之也噫今不離此而去彼背中國而趨佛老者幾或曰如此將爲之柰何曰各人其人各俗其俗各教其教各禮其禮各衣服其衣服各居廬其居廬四夷近四夷中國處中國各不相亂如斯而已矣則中國中國也四夷四夷也

漢論上

噫嘻王道其駮於漢乎湯革夏攺正朔易服色以順天命而已其餘盡循禹之道周革商攺正朔易服色以順天命而已其餘盡循湯之道漢革秦不能盡循周之道王道於斯駮焉夫井田三王之法也什一三王之制也封建三王之治也射禦三王之禮也學校三王之教也度量以齊衣服以章宮室以等三王之訓也三王市防而不稅關譏而不徵林麓川澤以時入而不禁用民之力嵗不過三日五十者養於鄕六十者養於國七十者養於學孤寡鰥獨皆有常餼周衰王道息秦並天下遂盡滅三王之道漢革秦之祚已久不能革秦之獘猶襲秦之政而井田卒不用也什一卒不行也射禦卒不舉也學校卒不興也度量卒不齊也衣服卒不用也宮室卒不等也市防而稅關譏而徵林麓川澤不以時而入用民之力無日五十六十七十者不養孤寡鰥獨無常餼三王之道不復非秦之罪也漢之罪也桀滅夏道湯亦受命克承禹烈故夏之民歸於商不見商之政而見禹之政紂滅商道武亦受命克承湯烈故商之民歸於周不見周之政而見湯之政秦滅周道漢亦受命不襲周之政而防秦之獘立漢之政故秦之民歸於漢見漢之政而不見周之政蓋以漢之禮樂易三王之禮樂也以漢之制度易三王之制度也以漢之爵賞易三王之爵賞也以漢之法律易三王之法律也以漢之政令易三王之政令也噫漢順天應人以仁易暴以治易亂三王之舉也其始何如此其盛哉其終何如此其卑哉三王大中之道置而不行區區襲秦之餘立漢之法可惜矣

漢論中

或曰漢攺三王之道作之者其誰歟曰曹參陸賈叔孫通之罪也漢髙祖以干戈而定天下陸賈曰陛下馬上得之不可馬上治之於是使賈著秦所以得天下及古今成敗之國賈凡著十二篇每奏一篇帝輙稱善髙祖已平天下羣臣飲酒爭功或妄呼防劍擊柱上患之叔孫通乃與弟子百餘人雜采古禮與秦儀以爲漢儀帝用之曰今日知爲皇帝之貴也漢髙祖豁達大度聰明神聖溫恭濬哲英威睿武其資才固不下乎湯禹與文武道之使爲帝則帝矣使爲王則王矣方平定禍亂思爲漢家攺正朔定禮樂立制度明文章施道徳張教化一風俗興太平以垂於千萬世賈若能遠舉皇帝之道致於人君施於國家布於天下通若能純用三王之禮於朝廷通於政教格於後世以髙皇之材而不能行之乎乃齪齪進夫當時之近務王覇之猥略貴乎易行孜孜舉夫近古之野禮亡秦之雜儀求夫疾效使髙祖上視湯武有慙徳漢家比蹤三王爲不侔可惜也哉初蕭何爲相天下未甚乂而何死曹參代之參以爲蕭爲之規當守之勿失日飲醇酒寛縱不治事𨿽復惠帝求治參不能竭才輔之直以髙祖之初定禍亂蕭何之艸創律令民僅岀塗炭爲已太平國僅立法式爲已大備當其髙祖之旣平禍亂蕭何之旣定律令惠帝之方求治參能竭伊尹致君如堯舜之心周公輔成王致太平之道以事惠帝制度之未備者備之教化之未格者格之文章之未備者備之禮律之未明者明之刑政之未和者和之盡循三王之道而行之賈與通旣施之於前參復行之於後漢豈有不及三王之治者乎故曰陸賈叔孫通曹參之罪也

漢論下

或曰時有澆淳道有升降當漢之時固不同三代之時也盡行三王之道可乎曰時有澆淳非謂後之時不淳於昔之時也道有升降非謂今之道皆降於古之道也夫時在治亂道在聖人非謂有先後耳桀紂興則民性暴湯武興則民性亦善湯之時固在桀之後武之時固在紂之後耳而湯武之時豈有不淳於桀紂之時其道降是亦已降乎其民亦已難教乎時治則淳時亂則澆非時有澆淳也聖人存則道從而隆聖人亡則道從而降非道有升降也民厭周久矣苦秦甚矣秦之政檻穽也民得岀檻穽也惟使之從三王之政非如檻穽之深閉可畏也旣得岀檻穽而得適非檻穽人皆樂然從之也況使從三王大中之道躋於泰然安樂乎當髙祖提秦之民於千萬丈不測深淵中置之於平地若示之以三王之政革之以三王之化鼓之以三王之號令明之以三王之律度民有不肯從之乃曰不如在千萬丈不測深淵中之樂耶吾未之信也當乎天下初定也民未有富兼地民未有彊淩弱民未有眾吞寡民未有大並小因定之經界因爲之井田民有爭乎國未有巡行之費國未有兵眾之動國未有土木之耗因爲之什一之法因立之中正之道國闕用乎封建以域之射鄕以仁之庠序以教之養老以厚之秦之民不爲漢之民爲三王之民也民不見漢之政見三王之政也伊尹俾其君不及堯舜其心媿恥若撻於市湯去堯舜數百年矣而又承桀之大亂其時固亦澆漓矣且能以堯舜之道事其君使其君如堯舜曹參陸賈叔孫通乃獨不能以三王之道事於漢使漢不及三王誠可罪也或曰漢之輔政前有蕭何張良中有平勃後有霍光魏相公孫博陽侯韋賢父子而獨責於賈與通曁曹相國不亦偏乎曰易之革曰天地革而四時成湯武革命順乎天而應乎人君子以治歷明時鼎曰君子以正位凝命當髙祖定天下乃革去故鼎取新之日也曹參陸賈叔孫通正當君子以治歷明時正位凝命之際也防其時乘其際不能創制度明律令以垂萬世法適當其罪也至於後世法令已定矣條章已著矣制度已行矣朝廷循之已成熟矣百姓信之已慣習矣而遽更之得無亂乎富者已連田兼地矣彊已淩弱矣眾已吞寡矣大已並小矣而遽正之以經界居之以井田民肯從乎後嗣奢縱日作土木不息內畜嬪侍外耽畋遊殫天下之財疲天下之力猶供億不足而遽行中正之道取什一之賦罷關市開山澤國其不乏乎故錯請削地而被誅仲舒請限民田而不用霍光魏相公孫韋賢博陽侯𨿽有其才豈復能爲漢家革制度乎適不當其時也故吾罪曹參陸賈叔孫通也

季札論

夫饉一身以存萬代君臣上下之分者夷齊也墟一國以存萬代父子兄弟之親者季札也噫夷齊非苟義也札非苟讓也以夷齊之明且智豈不知紂之不仁塗炭天下武王順乎天而應乎人以至仁而伐至不仁拯民塗炭中至於安樂泰然也蓋以謂堯禪舜舜禪禹禹傳子天下之大公也而舜賢也禹賢也啟賢也堯舜之禪讓禹之傳嗣皆與賢也可以法湯伐桀武伐紂𨿽天下之大義而桀紂君也湯武臣也以臣伐其君不可以訓堯舜禹皆傳乎賢而湯始以兵伐桀湯旣以兵伐桀而自爲君武王又以臣伐紂而自爲君且大懼後世不知有堯舜禹之以大公之命而傳乎賢但知湯武之以大義伐桀紂而將有假大義之名戕賊簒弒其君者故諫於馬前死於首陽噫夷齊非苟義也存萬代君臣上下之分也以季札之明且智豈不知吳國以季子則存以諸樊則亡豈不知能保其先人之國則爲孝覆絕其先人之祀則爲不孝蓋以謂父與子天下之大親也兄與弟天下之大倫也周室旣衰王政絕矣天子爭立諸侯簒奪弟殺其兄子弒其父無國無之且大懼後世不知有父子之親兄弟之愛皆以謂子得以簒其父弟得以奪其兄則親愛滅矣故托以子臧讓於諸樊噫季札非苟讓也存萬世父子兄弟之親也且非夷齊則後世殺君接踵矣非季札則後世弒父繼踵矣獨孤及作季札論云云者豈知季札之所存也吁及徒知廢先君之命非孝滅其國不仁獨不知奉先君以爲孝孝之末也全一國以爲仁仁之小也與其奉先君已沒之命孰若存先王大中之教與其全一國將墜之緒孰若救萬世簒弒之禍嗚呼季札之意遠哉及豈知之也故孔子稱伯夷叔齊曰古之賢人也謂季札曰吳之習禮者也

伊呂論

人之稱曰伊呂以其道相近心相一功相同也余以謂伊呂之功則同其道其心則有異者其君無道其國必亡在畎畆之中不以其君無道而遂忘其君不以其將必亡而遂棄其國五往就之見其君進其說欲其君之克念其國之不亡禹未冺祀伊尹之心也其君無道其國將必亡遂棄其國不往就見其君進其說晏安坐於磻溪之中忍其君不道俟其國將亡者呂望之心也然伊尹卒不得見聼桀卒不悔知善夏卒不能復存終歸於湯而放桀滅夏先就其君而君不從不忍其民之塗炭然後歸湯得君子去就之道矣向若桀能納伊尹之謀克念作聖夏之祀未殄矣望之心曷嘗及於此乎君暴虐於上民塗炭於下國之祀日且墜矣不一起往說其君救其民存其國祀直以歸於文王佐武伐紂滅商不一就見其君進其說安知其君之不受其說之不行直棄絕之望之心不如伊尹之心望之道不若伊尹之道萬分之一有悔亂攺過之心以望爲太公黜其政而從於善湯之社未遷矣惜乎望之不一往也

周公論

或問曰周公相成王制禮作樂一飯三吐哺一沐三握發起以待士何汲汲也如此沐與飯且不暇舜相堯禹相舜益相禹伊尹相湯傅說相髙宗皆不如周公之勤且勞也豈周公之徳不及禹舜益伊尹傅說乎曰周公不得不然也堯聖人也舜聖人也髙宗聖人也舜禹益伊尹傅說勤且勞復何爲哉周公則不得不然也成王孺子也方在𦇤褓之中知成王果聖人耶且后稷公劉古公王季文王武王積千年以得天下武王死成王防弱武王以後稷公劉古公王季文王之天下及成王以托周公周公受武王之托負天下之重苟成王不似墜覆其業則是后稷公劉古公王季文王武王之天下周公失之也周公豈得不勤且勞乎又何暇乎沐且飯也周公者皆然舜禹益與伊尹傅說所相君所逄時異也孰謂周公之徳不及耶噫余觀周公相成王之心至矣成王嘗刻桐葉以爲珪戱以賜唐叔周公卽入賀成王曰戱也周公曰天子無戱言遂以國封唐叔周公相成王之心也至矣成王爲戱言以國封人成王復敢戱乎戱且不敢敢荒寕乎敢逸豫乎敢侮慢乎敢惑亂不道乎敢驕滛無禮乎周公相成王之心也至矣唐柳宗元以謂唐叔小弱弟不當封周公成其不中之戱以地以人與小弱者爲之主其得爲聖乎不達周公之心也已

是非辧

天子將舉人而任之問於宰相一人是之一人非之宰相將推人而舉之問於百官一人是之一人非之則將誰質曰質於其言之賢者賢者是非公也小人不黨則謗矣曰問於朝廷問於天下朝廷非之天下是之朝廷是之天下非之則將誰質曰質於天下天下是非公也朝廷不讎則嫉矣去黨與謗棄讎曁嫉人皆能是是非非也存黨與謗懷讎曁嫉未可與言是非矣嗚呼余觀能是是非非推於天下而人不以爲私更乎萬世而人不可以易古獨有三人堯也舜也孔子也堯舜知朱均之不肖而不與其子知舜禹之賢而以天下讓是非著矣孔子爲春秋是非二百四十二年當時無一人妄受其惡無一人謬享其善是非當矣次則孟軻韓愈也孟軻是湯武非桀紂韓愈是周孔非佛老是非判矣自堯舜至於今凡防千百年有此五人是非之難也如此凡人愛憎以情善惡由已千載朽骨九泉腐肉猶以好惡升黜於禿毫枯竹間況與之比肩而事主接武而趨朝乎則知人無堯舜孔子孟軻韓愈之心皆不可與言是非矣吁今亦有以一飯厚薄而爲愛且憎者劉工部在南京有士自不修劉不禮之退而怨且怒逄人罵劉語不休孔大諫在兗州有人不得善遇退而怨且怒到處謗孔辭甚丑然二子者是亦不爲顯非亦不爲辱何懼哉余懼冕旒之前軒陛之下有以姦爲賢有以賢爲姦有以佞爲忠有以忠爲佞有以詐爲直有以直爲詐有以邪爲正有以正爲邪亂吾君之聴衒吾君之目惑吾君之心者以賢爲姦則龍逄見誅矣以忠爲佞則比干見殺矣以直爲詐則周公見疑矣以正爲邪則屈原見疎矣以姦爲賢則飛亷見進矣以佞爲忠則靳尙見信矣以詐爲直則趙髙見任矣以邪爲正則王莾見用矣如是豈不亂天下乎豈不危社稷乎余是懼故作是非辧

辧謗

介讀靑州劉槪韓吏部傳論曰憲宗迎佛骨羣臣無敢言者獨吏部論之走南荒八千里此豈利於身利於道也介於此知吏部之功也潮陽之湫鱷魚爲害潮人患之吏部至投文以逐之一夕盡去鱷魚厥性暴戾無識猶感其化而去焉使吏部立巖廊輔元首施其道而化天下之暴戾無識復有如鱷魚者乎必無也鱷魚可化況於人乎介於此知吏部之道也曰使史臣謂排釋老於道未大不知大其道者復何也介於此知吏部之尊也曰諱辧其防不獨爲賀也有激於時爾凡人怠於惇孝而亟於避諱甚無取也介於此知吏部之孝也曰鯀無徳於民猶有靈於晉國宗元有徳於民豈無靈於羅池者乎吏部碑之何所不可介於此知吏部之是也曰平蔡碑非不善也信一婦人而磨之焉知實錄不類蔡碑介於此知吏部之受誣也則是吏部之誣由槪而後釋吏部之道由槪而後明槪亦可稱爲端直士矣天聖四年秋詔郡國舉進士時故諫議大夫滕公渉守靑州謂槪能明吏部之道特爲首送槪少則爲古文專意聖人之道性僻野以介特自守常居深山中或逾年一下山未嘗一造權豪門先兩爲靑州舉送以是名字不得髙至是首送靑人皆大怒滕之所爲以滕不知人或謂槪有化丹砂爲黃金術滕意得之特爲首送或以爲槪恃當塗力故得首送滕於是被此謗噫八九年矣介昨日架上整亂書得槪韓吏部傳論讀之知吏部之大道知槪之名不虛得知滕之被謗噫吏部之道二三百年得劉槪伸之劉槪之名二三十年得滕公發之滕公之謗八九年得石介明之故作辧謗云

辧惑

吾謂天地間必然無者有三無神仙無黃金術無佛然此三者舉世人皆惑之以爲必有故甘心樂死而求之然吾以爲必無者吾有以知之大凡窮天下而奉之者一人也莫崇於一人莫貴於一人無求不得其欲無取不得其志天地兩間苟所有者惟不索焉索之莫不獲也秦始皇之求爲仙漢武帝之求爲黃金蕭武帝之求爲佛勤已至矣而秦始皇帝遠遊死蕭武帝餓死漢武帝鑄黃金不成推是而言吾知必無神仙也必無佛也必無黃金術也

辧私

儒者好稱說孔子之道非大言也非私於其師之道也孔子之道治人之道也一日無之天下必亂如粟米不可一日少少則人饑如布帛不可一日乏乏則人凍死孔子之道君臣也父子也夫婦也朋友也長防也天下不可一日無君臣不可一日無父子不可一日無夫婦不可一日無朋友不可一日無長防萬世可以常行一日不可廢者孔子之道也離孔子之道而言之其道𨿽美不致於遠其言𨿽切無補於用猶錦繡不可以待寒珠玉不可以療饑故儒者稱說不及焉非遺之也

辧易

王績爲負苓者傳載薛收之言曰伏羲畫八卦而文王系之不逮省文矣以爲文病也負苓者曰文王焉病伏羲氏病甚者也昔者伏羲氏之未畫八卦也三才其不立乎四序其不行乎百物其不生乎萬象其不森乎以謂伏羲氏泄道之宻漏神之機爲始兆亂者吁可怪也夫易之作救亂而作也聖人不得已也亂有深淺故文有繁省亂萌於伏羲故八卦已矣漸於文王故六十四已矣極於夫子故極其辭而後能止伏羲後有神農氏黃帝氏少昊氏顓頊氏髙辛氏唐堯氏虞舜氏禹湯皆聖人也豈獨不能系易之一辭無亂以救也文王豈獨能過是九聖人亂不可不救也作易非以爲巧救亂也文王夫子非以衒辭明易也易不作天下至今亂不止文王夫子無述易至今不明薛收苓者不達易甚矣

朋友觧

姜潛至之被水害苦甚奉符李溫仲淵與至之友且通家義甚厚憐至之之困災爲借弓手營救因以私役人罪之察盜賊捍水火縣尉之職也溫得其職又得朋友之義患難相卹及得罪大懼朋友之道絕因觧之夫父子兄弟以親愛君師朋友以義合也入則事父兄岀則事君師朋友君臣之際猶有爵祿之貪得其利焉師友之分非道義不合夫所謂道者親而不可離者也夫所謂義者合而不可觧者也古之管仲鮑叔王陽貢禹以義始而以義終者也張儀蘇秦陳余張耳以利始而以利終者也義無不克終利無有克終今夫人之趨權利熱則蜂來寒則鳥去平生握手把酒敍歡欣肝膽吐在地一旦急難危患則掉臂急趨而過之若越人視秦人之疾不獨不一顧又從排防之朋友之道薄也如此有人反其薄而就於厚則以爲罪今奉符縣尉李溫與進士姜潛同師受業有升堂拜母之義潛居奉符之太平鎭今嵗夏六月七日一夜水大至太平之人死者五人其一則權酒使臣張借職也在太平參肆伯家潛被水尢苦夜風雨震電天大黑水且暴來潛左手扶老母右手扶嬰兒妻子弟妹累累隨其後岀沒於水中僅得脫死走太平四里餘就髙阜以避潛之居廬邸店並其所以待嵗時佐伏臘之用凡百萬與所藏書數千卷盡爲水害溫與潛友義甚厚潛之患難不細溫豈不足爲有勢力可以庇潛之居而操夲縣尉權略足以施於潛尙更退顧其身愛惜礙國禁苟逃錙銖罪不爲潛致毫髮力忍晏然坐視此誠禽獸之所不肻爲也東家火西家焦發爛額爲撲滅赤子入井路人下乘弛擔匍匐走救之潛之水甚於東家火也潛之將至於死猶赤子之入井也溫少被仲兄故龍圗之教長師泰山孫明復先生及親慕王建中而交石介識周公孔子之道知仁義忠信且與潛友厚反顧身愛惜乃不如禽獸之心乎不如西家路人乎以古朋友之道責之溫猶負大罪潛之窮且困如此才能借九日力遺一囊麫未足以觧潛昏墊之災然以今人推之溫能不退顧其身愛惜其官抵冒刑禁以濟夫朋友危患是亦能以義始終者也故舊不遺者也患難相卹者也法网凝宻乃籠溫去防之以微文寘之於深典此不惟傷朋友之道亦以害國家教化之夲國家夲設禁所以禁小人非施之於君子也小人大爲之禁亦或逾之君子則有禮樂而已矣使溫狥國家之常禁則廢朋友之大義禁者權也權有時而用制小人不以權則壊法亂民爲害必滋義者常也常者道之中也中常用待君子不以中是示天下之無君子矣溫爲君子而以小人制之豈其宜溫亦不足深惜夫朋友之道遂絕矣天下風俗更薄矣噫州縣吏貪墨殘毒者滿目曽不聞舉一人溫奉公守法溫持亷溫愛民溫有文行溫有節義溫孝於事親溫忠於事上溫信於朋友反得罪悲夫

書淮西碑文後

淮西之賊五十年王師屢戰無功天啟神算以授裴度度克恭行天罰以夷大叛天下之兵百十萬之將過時不下度建大謀以任李愬愬克先登賊城以殱元凶淮西以平蔡人以生天人相與乎君臣恊心乎上下同力乎推其用則度得天也愬得人也計其功則度任智也愬任力也曰燥者曰潤者人止知其風雨也曰生者曰成者人止知其春秋也然不動而運其用者天也曰戰者曰勝者人止知其愬也光顏也重也然無爲而任其謀者度也漢髙帝取天下蕭何無汗馬之勞韓信攻必取戰必勝曹參身被七十創而至於論功則曰發蹤指示者人也追殺獸者狗也度與愬之功亦猶是乎文公豈昧此者著辭於碑優度功誰曰不實也初度輔政以羣賊未除宜延接奇士共爲籌畫乃請於私第接延賔客自是天下賢俊得以效計議於丞相則取蔡之謀已落於彀中矣諸將連年岀兵玩防相視持以嵗月未有成功而羣臣皆欲罷兵度獨唱堅議與上恊心計定意斷眾不能破請身自督戰且曰誓不與此賊偕全則得勝之算已運於掌上矣及至郾城巡撫諸軍宣達上防士皆賈勇時諸道兵皆有中使監之軍陣進退不由主帥勝則先使獻防偶衂則淩挫百端度至行營並奏去之兵柄專制之於主將眾皆喜悅軍法嚴肅號令畫一則將軍之令專行於閫外矣以天下取蔡之謀堂上得勝之算閫外將軍之令合而用之一而行之易曰師貞丈人吉有不利乎七月度岀十月賊平成天下之務通天下之志不疾而速不怒而威非惟防惟深與神其孰能與於此乎故曰度得天也其功無敵於天下矣

錄蠧書魚辭

蠧書魚曰吾常遊於文字間文字有所殘缺者人則曰吾蠧之故目予曰蠧書魚夫書豈吾蠧之耶昔者孔子修春秋帝皇之道取三代之政述之爲經則謂之書其文要而簡其道正而一所以扶世而佑民示萬世常行不易之道也後世人有悖之者則其書或息其書息則聖人之道隳壊也斯得不謂之蠧乎文中子曰九師興而易道微三傳作而春秋散齊韓毛鄭詩之末也大戴小戴禮之衰也又楊墨之言岀而孔子之道塞佛老之教行而堯舜之道潛斯則易其九師之蠧乎春秋其三傳之蠧乎詩其齊韓毛鄭之蠧乎禮其大戴小戴之蠧乎孔子道其楊墨之蠧乎堯舜道其佛老之蠧乎魏晉以降迄於今又有聲律對偶之言雕鏤文理刓刻典經滛華相沿巧僞相衒劘削聖人之道離拆六經之防道日以刻削而不修六經之防日以觧散而不合斯文其蠧也書之蠧有自來矣而謂予曰蠧書魚予敢辭

擊蛇笏銘並序

天地至大有邪气幹於其間爲凶暴爲殘賊聼其肆行如天地卵育之而莫禦也人生最靈或異類岀於其表爲妖怪信其異端如人蔽覆之而莫露也祥符年寕州天慶觀有蛇妖極怪異郡刺史日兩至於其庭朝焉人以爲龍舉州人內外遠近罔不駿奔於門以覲恭荘肅祗無敢怠者今龍圗侍禦孔公時佐幕在是邦亦隨郡刺史於其庭公曰明則有禮樂幽則有鬼神是蛇不以誣乎惑吾民亂吾俗殺無赦以手版擊其首遂斃於前則蛇無異焉郡刺史曁州內外遠近庶民昭然若發蒙見靑天覩白日故不能肆其凶殘而成其妖惑易曰是故知鬼神之情狀公之謂乎夫天地間有純剛至正之气或鐘於物或鐘於人人有死物有盡此气不滅烈烈然彌亙億萬世而長在在堯時爲指佞艸在魯爲孔子誅少正夘刃在齊在晉爲董史筆在漢武朝爲東方朔防在成帝朝爲朱云劍在東漢爲張綱輪在唐爲韓愈論佛骨表逐鱷魚文爲叚太尉擊朱泚笏今爲公擊蛇笏故佞人去堯徳聰少正夘戮孔法舉罪趙盾晉人懼辟崔子齊刑明距董偃折張禹劾梁兾漢室乂佛老微聖徳行鱷魚徙潮患息朱泚傷唐朝振怪蛇死妖气散噫天地鐘純剛至正之气在公之笏豈徒斃一蛇而已軒陛之下有罔上欺民先意順防者曰公以此笏指之廟堂之上有蔽賢蒙惡違法亂紀者曰公以此笏麾之朝廷之內有諛容佞色附邪背正者以此笏擊之夫如是則軒陛之下不仁者去廟堂之上無姦臣朝廷之內無佞人則笏之功也豈止在一蛇公以笏爲任笏得公而用公方爲朝廷正人笏方爲公之良噐敢稱徳於公作笏銘曰

至正之气天地則有笏惟靈物

笏乃能受笏之爲物純剛正直

公惟正人公乃能得笏之在公

能破滛妖公之在朝讒人乃消

靈气未竭斯笏不折正道未亡

斯笏不藏惟公寶之烈烈其光

宋文選卷十五

欽定四庫全書

宋文選卷十六

石守道文

上蔡侍郎書

侍郎閣下夫物生而性不齊裁正物性者天吏也人生而材不備長育人材者君宰也裁正而後物遂性故曲者直者酸者辛者僕者立者皆得其和易曰乾道變化各正性命是也長育而後人材美故剛者柔者暴者舒者急者各得其中洪範曰防其有極歸其有極是也和謂之至道中謂之大徳中和而天下之理得矣介者正所謂不合其中而不得其和者也喜怒哀樂未發謂之中喜怒哀樂之將生必先防動焉防者動之微也事之未兆也當其防動之時喜也怒也哀也樂也皆可觀焉是喜怒哀樂合於中也則就之是喜怒哀樂不合於中也則去之有不善知之於未兆之前而絕之故發而皆中節也易曰吉之先見不言凶而言吉者其能知善不善於幾微之時善則行之不善則攺之凶何由而至也介見天下【闕】

得其治則憤悶發於內而言語形於外已暴著於外猶不知恊於中【闕】於事邪欲其吉之先見發而皆中節其可得乎故凶悔吝當隨之冬集至闕下有人宻道閣下之語於介者箴規訓誡丁寕切至如聼箕子皇極之義若聞孔思中庸之篇釋然大覺前日之非噫天以剛方直烈之性授於介不納介於中夫剛方直烈不以中輔之暴殘戕折日可待矣今閣下敺介歸之於中是天以剛方直烈付於介閣下納之令徳天欲暴殘戕折於介而閣下賜之更生也介荷閤下仁育陶宰爲至厚矣今西走蜀四千里不敢以防渉爲勞以平生未得一登閣下之門爲恨引首南望不勝拳拳之心不宣介再拜

上範經略書

夫天生時聖人乘時君子治時易之家人後有睽睽後有蹇蹇後有觧家人之道窮必乖故睽睽故難生不可以終難故受之以觧觧以觧其難也然則天下無事國家無不有難在治之矣黃帝之蚩尢舜之苖民禹之防風周之管蔡漢之諸呂七國唐之安史諸侯不能累黃帝疵舜禹痼周瘡漢病唐能治之也聖朝八十年始有賊昊之患國家與賊爲家人今我與始乖故樹孽境上則正合大易之時也治此時也實屬於閣下蹇之繇曰利見大人正吉彖曰蹇難也險在前也見險而能止智矣哉利見大人往有功也當位正吉以正邦也其說謂非大人不能濟蹇非知者不能止險不當位與當位失正無以正邦故六二王臣蹇蹇匪躬之故二與五應二居臣位五居君位不以五在難中私身遠害而蹇蹇以進志扶王室故九五大蹇朋來觧之繇亦曰有攸往夙吉言有難而往以速爲吉也賊昊犯順之明年天子則用閣下經略矣殆一年未見成功讒害日進乃罷閣下而專任夏曁陳二公又半年賊昊轉暴熾社稷之靈寤於上遂罷二公而復閣下經略初賊昊猖獗閣下尙謫守於吳人皆曰不用閣下賊不可破及劉石敗此論益喧然滿都下天子乃釋閣下罪益官進職與夏韓同節制陜西路閤下之謀未獲見用故成功緩且有間遂罷閤下今復起閤下專當一面𨿽足以極閤下之才亦略足以施閤下之智矣噫閤下智施之四海有餘況一隅哉人將見賊昊之首置汴四門矣生是時也必生是人也人與時相遇故曰有非常之時然後有非常之事有非常之事然後有非常之功用兵四年卒無尺寸功此功歸於閤下矣淮西之賊五十年功卒歸裴度當時賊揣唐室公卿可畏者晉公矣遂陰使賊害之天地神祗扶持守防刀斫不死卒收蔡功賊昊揣境上諸將可畏者閤下矣遂以書間在朝公卿果有請誅閤下者賴天子聰明聖神閤下獲全晉公刀斫不死乃相憲宗擒元濟閤下書間不入乃復大任其亦卒破元昊乎介義觀兵興以來人多辭勞就逸憚險苟安獨閤下不愛其身不顧其家不惜其祿位極誠盡節以必得賊昊後歸爲心此得王臣蹇蹇之節有攸往夙吉之善天下以徵西之任歸於閤下又閤下實有取元昊之才而復能盡忠臣之節區區元昊有不平乎介不才國家無事也不能有一言以助衣裳之治國家有事也不能持一矢以效干戈之用如閤下諸公皆暴露霜雪衣不敢暖食不敢飽士卒皆被甲冑冒鋒鏑入萬死岀一生民皆輸財轉粟饑渴道路乃獨夕而臥晏而起恬愉休逸飽水肥艸自比於山鹿野麋豈所安乎然自視不肖無毫毛可施用竊爲閤下得山東豪傑三人負罪而有才者二人沛縣梁構兗州姜潛任城張浻皆負文武材略有英雄之气習於兵勇於用智誠通敏精力堅悍若使各當一隊必能得士死心先諸將立功若使守一城捍一寨玆一城一寨遂爲金湯不可得破若使儒衣綬帶隨元戎而周旋兵機戰謀惟元戎取之玆三人實豪傑之士也非閤下三人不肯事非閤下亦不能用玆三人構事劉顏子望潛事明復先生浻初事子望後事明復皆學有根蒂道有夲原其噐必深其用必遠固非淺近輕妄尙勇好兵之流也閤下幸厚用之所謂負罪而有才者二人前兗州奉符縣尉李溫前宿州臨渙縣令曹起皆進士策名起亦事子望溫亦事明復能知聖人之道樂蹈名節好履仁義守一官能勤且亷善養民防吏人頗受其福起刑一人至死以不得縣吏心及州帥善意自懼不能直棄官竄去溫以不善事上官爲苛吏籠置於深法平價買官騾一誣溫損官錢數緡除名覊管滌州二人皆有才負志節慕忠義知兵集戰劉牧注師卦當行師用兵之時勝敵而已惟才能智勇是用不復錄其行故陳平盜嫂韓信岀袴下黥布刑不妨爲漢之功臣況兵家宜取負罪遺行之人用之何者負罪則世不錄遺行則人不齒知其無以進於時而信於人終將廢矣則思效用以自補立功以自贖故兵書曰王臣失位思立其功者聚爲一隊言必能決死以戰是以漢武帝賢良之詔求弛之士奔踶之馬取是道也溫與起宜先收而不宜見棄閤下幸當畱意晉公平淮西吏部馬總桞公綽諸人實助其功今閤下幕中固不乏人矣介以謂明堂所賴者惟一柱然眾材附之乃立大勲所任者惟一人然羣謀濟之乃成閤下幕中𨿽不乏人如構潛浻三人亦未可不取溫等二人實宜備驅策介自視無毫毛可施用苟得五人者與朝廷立尺寸功足以贖介不肖之罪是敢冒將軍鈇鉞之威言玆五人取捨惟閤下命介不任拳拳之誠不次介頓首再拜

與範思遠書

思遠足下大江可渉也有黿鼉蛟螭橫焉泰山可登也有虎豹豺狼當焉不斬其黿鼉戮其蛟螭江終不可渉也已不殛其虎豹殄其豺狼山終不可登也已聖人之道猶大江也猶泰山也今之爲榛塞者其害何啻黿鼉蛟螭虎豹豺狼夫欲聖人之道大通四海上下流行而無阻礙必也先辟去其榛塞者距退楊墨然後孟子之功勝也排去佛老然後吏部之道行也思遠亦嘗思之乎介嘗謂他日有功於此者必在思遠與王建中熈道者故去年冬曽以書曁熈道文字十二篇附致思遠書中言熈道非有過實者但思遠未嘗深與之語自是迄於今凡六七月不聞命疑思遠不深以介爲然介𨿽甚無識當與家人童孺言亦未嘗妄毀譽人敢誣於大君子乎思遠今欲追復古聖之道非熈道恐無可與同辟去榛塞者未知終以爲如何

與裴員外書

裴君員外足下前日專使至厚貺長書目駭心悚流汗竟趾非所當矣咸章韶夏至樂也不奏於防牙之府而奏於鄙俚惡能審其聲而知其音也飛兔騕防逸馭也不騁於王樂之前而鬻於市人惡能審其駿而知其良也然而餒甚者人饋之以大牢𨿽食之不知其防而知貪乎味也如渴甚者人飲之以防酒𨿽啜之不知其醇而知嗜其甘也固亦心腹飽飫而靈府浹洽也噫文之獘已久自桞河東王黃州孫漢公軰相隨而亡世無文公儒師天下不知所凖的猶學夫樂者不知六律之有統五音之有防而滛哇之聲百千萬變徒嚵嚵慆人心噪噪聒人耳終莫能適夫節奏而和於人神文之夲日壊枝葉競岀道源益分波彌多天下悠悠其誰與歸輕薄之流得斯自騁故雕巧纂組之辭徧滿九州而世不禁也妖怪詭誕之說肆行天地間而人不禦也今天下大道榛塞人無所由趍而之於堯舜周孔之聖人惟詰屈一經而已吾常思得孟韓大賢人岀爲芟去其荊棘逐去其狐貍道大辟而無荒磧人由之直之於聖不有經曲小道如依大塗而行憧憧往來舟車通焉適中夏之四海東西南北坦然廓然如動無有阻礙往年官在汶上始得士熈道今春來南郡又逄孫明復韓孟玆遂生矣斯文之獘吾不復爲憂斯道之塞吾不復以爲懼也然則吾願與足下協施其力而助二人焉來書過稱將走六服之外至於萬百里而避之也豈敢當惟足下無中道叛去幸甚不宣介再拜

與韓密學書

經略密學閤下有非常之事然後有非常之人有非常之人然後有非常之功近自唐觀之武氏變周易唐非常也梁公立非常之功祿山盜據兩京非常也汾陽立非常之功朱泚之亂非常也西平立非常之功淮西之賊非常也晉公立非常之功今元昊猖狂敢侮天子以夷狄而慢中國以螻蟻而亢至尊亦非常也求非常之人立非常之功莫若閤下聖君聰明能知人故自興師已來閤下獨當上注意曽未期嵗由中諫升爲樞宻直學士是急非常之功於閤下也得不畱意焉今用兵之處誠已得人然建大廈者非一材維泰山者非一防爲梁公猶取張柬之桓彥範五人爲之助爲晉公亦以韓吏部馬總栁公綽諸君子爲之佐然後功立成也前竊見閤下言貝州人趙三郎者深州人李七郎者彼徒以武力可任閤下尙且不遺之況於天下之豪傑哉泰山布衣孫明復沛縣布衣梁構太平布衣姜潛任城布衣張浻皆有文武資材仁義忠勇防謀略可應大任國家無事時足容偃蹇山林嘯傲雲泉今邊冦內侮牽朝廷露師轉粟之勞煩吾君宵衣旰食之慮復等豈得申申燕居飽食髙枕也閤下經略陜西苟得四人實有以助成閤下非常之功不次介再拜

與王建中秀才書

四月四日䢐徠石介謹致書王君茂材足下洪水方割下民其咨禹乘四載隨山刋木櫛風沐雨以安橫流以平九州武王旣定禍亂紂之餘民瘡瘠未合周公踐祚攝政一飯三吐哺一沐三握發下白屋之士制禮作樂以成太平幽厲失道天下淩遲孔子絕糧於陳削迹於衛伐檀於宋歷聘七十國而不得用刪詩書定禮樂贊易象修春秋以祖述堯舜憲章文武斯三聖人固已勤矣固已勞矣然而卒不憚者息民患也行聖道也孔子旣歿微言遂絕楊墨之徒榛塞正路孟子正人心息邪說距詖行放滛辭以辟楊墨說齊宣梁惠七國之君以行仁義炎靈中歇賊莽盜國衣冠墜地王道盡矣揚雄以一枝木扶之著太五萬言以明天地人之道作法言十三篇以辟揚正教魏晉迄陳隋帝王之道掃地而無遺矣生人之命遂絕而不救矣文中子以太平之策十有二篇幹隋文帝不遇退居河汾之間續詩書正禮樂修元經贊易道九年而六經大就佛老之教蠧於中國千百年矣韓愈憤然於千百年下孤力排毀不避其死論佛骨貶潮州八千里而志彌慤守益堅斯四賢者亦已勤矣亦已勞矣然而卒不憚者亦以息民患也行聖道也蓋古聖賢方其天下未寕生人未安聖道未明以謂職在於已不敢安其居也方今正道缺壊聖經隳離滛文繁聲放於天下佛老妖怪誕妄之教楊墨汗漫不經之言肆行於天地間天子不禁周公孔子之道孟軻揚雄之文危言若綴旒之防絕先生不救吾徒豈得而安居乎𨿽不逮古聖賢遠矣亦當窮精畢力而後已庶幾其道由吾徒而後粗存猶愈於不爲也足下生民之先覺者也適水者天下之人西而足下獨東矣蓋滄海之所在也適山者天下之人之秦之越而足下獨之魯矣蓋泰山之所處也適於東湏至於海至於海必渉其深然後知水矣之於魯湏登泰山登泰山必窮其髙然後知山矣適於東不至於海如不東矣至於海不渉其深如不渉矣之於魯不登泰山如不之魯矣登泰山不窮其髙如不登矣況其有中道而將止者乎介幸而不隨天下之人之秦之越而獨隨足下其援我手我其躡足下履牽連挽引庶能至焉愼無爲半塗而廢者不宣

上李雜端書

雜端執事魏文公曰願爲良臣不爲忠臣良臣身獲美名君受顯號子孫傳福世世無疆忠臣身受誅夷君防大惡家國並防空有其名蓋樂得堯舜而事之也夫稷契咎陶能得其時其道易行也龍逄比干不得其時其道難行也以堯舜爲之君稷契咎陶爲之臣朝立敢諫皷進善旌誹謗木辟四門達四聰明四目言有不從之乎諫有愎乎故身獲美名君受顯號桀紂爲之君𨿽龍逄比干爲之臣滅徳作威敷虐萬方焚炙忠良刳剔孕婦言有從之乎諫有納之乎故身受誅夷君防大惡然堯舜爲之君其道易行也必有稷契咎陶而爲之臣其道乃行故身受美名而不讓桀紂爲之君其忠難行也必有龍逄比干而爲之臣其忠乃立故身受誅夷而不避稷契咎陶非擇其美名也龍逄比干非欲其誅夷也蓋爲臣之定分惟忠是守事君之大義惟忠是蹈𨿽世有治亂君有昏明爲臣之分事君之義有去就乎忠有廢乎故龍逄比干死而不廢敢諫書曰爲君難爲臣不易文公於此所以惕懼而極言也今天子神明睿武負羲軒之姿道徳過堯舜雄毅似禹湯靜專而動辟淵黙而神聲一朝崛然立起於軒墀之上獨任萬防視前日政有紊綱紀者一發號令正七條事越五日又罷八禦藥官頺風掃焉權臣屏焉教化政令自天子岀焉又三日引河陽舊相公居廊廟以摠大政任元老取靑州牧天章閣範公領中司以執憲法用正人也召閤下自河北轉運使入霜臺以知雜事求直臣也畱太常博士範仲淹爲諫官以司獻替開言路也倬哉雄斷睿略深謀大智其三王之舉也執事懷王佐才略魁閎亮直揭於朝右得堯舜之主而事之其道固易行也使身獲美名君受顯號獨讓稷契咎陶乎願爲良臣獨無魏文公之盛心乎舜舉咎陶不仁者遠執事冠獬豸簮白筆執天子法防內外九品官無使不仁在君側春秋傳曰見無禮於其君者如鷹鸇之逐鳥雀焉夫日月天之目也日月沒气祲掩六合天爲之昏日月升煙霧辟四遐天爲之明禦史天子之目也禦史曠厥職佞邪蔽九重君爲之昏禦史舉厥職姦醜竄四夷君爲之明執事職彈舉日正色立於朝持天子綱紀肅正朝序無使佞邪蔽君之明天下綱紀在一臺之士臺綱正則朝廷正朝廷正則天下四海無不正者矣惟執事思厥職知所任旣克思旣克知克行其事易曰鼎折足覆公餗其形渥凶言不勝其任也孔子曰惟名與器不可以假人執事始以直道進亦以直道修善之善者也無干大易折足覆餗之罪使天下有名噐假人之議所望於執事也介嘗聞於稠人廣眾中舉天下忠謇骨鯁之士則以執事爲首天子聰明睿智察縉紳中能直言敢諫剛正不撓亦謂無過執事故天子發於精衷外取執事處於憲臺以持天子綱紀天下聞之皆曰天子能得人亦曰執事能稱職介忝嘗被大賢半顧之遇懼萬一有所不副天子意天下【缺】俾天子曁天下皆失知人則哲之明敢告之於初惟執事聼納焉

上孔中丞書

夫子之道不行於當年傳於其家直四十餘世以俟子孫如此其遠也夫子沒後世有子思焉安國焉頴達焉止於發揚其言而已有漢相光唐相緯𨿽得位亦不能盡行其道夫子之道其肯鬰然蟠伏於其家乃躍起奮岀散漫於天下天下人皆可以得之漢髙祖唐太宗能得之於上以之有天下三百年孟軻揚雄文中子韓愈能得之於下以之有其名於億萬世惟孔氏子孫無有得之者俟四十餘世僅二千年閤下乃得之今夫子之道不專在於天下在於閤下也閤下又且赫然有聲烈於天下復得位於朝見用於世閤下徒能得夫子之道其將以夫子之道事於聖君施於天下俾國家爲二帝三王爲兩漢爲鉅唐矣夫子之志曰吾志在春秋春秋天子之事也世衰道微邪說暴行有作臣弒其君者有之子弒其父者有之夫子懼之而又時無君已無位不能誅不能正乃作春秋焉所以正王綱舉王法故春秋成亂臣賊子懼爲司防則七日而誅少正卯於兩觀之下攝相事則齊終不敢窺兵河南當時之君則昏也當時之位則攝也尙不及閤下得明君有大位爲中丞逾月而未聞有舉焉閤下在朝朝廷尙有姦臣敢在位天下蠧賊未悉除是夫子道猶未克盡舉豈夫子直四十餘世僅二千年以俟閤下宜念之且天子之設禦史府尊其位崇其任不與他府並舊有大夫則中丞亞大夫而領其屬今大夫闕則中丞其長也故中丞之任特重焉中丞之責尢重焉君有佚豫失徳悖亂亡道荒政咈諫廢忠慢賢禦史府得以諫責之相有依違順防蔽上罔下貪寵忘諫專福作威禦史府得以糾防之將有驕悍不順恃武肆害玩兵棄戰暴刑毒民禦史府得以舉劾之君至尊也相與將至貴也且得諫責糾劾之餘可知也禦史府之尊嚴也如軒陛之下廟堂之上進退百官行政教岀號令明制度紀賞罰有不如法者禦史得言之禦史府視中書樞宻𨿽若卑中書樞宻亦不敢與禦史府抗威爭禮而返畏悚而尊事之禦史府之重其無與比然湏得如閤下者居之始貴矣易曰苟非其人道不虛行禮曰人存則政舉閤下聖人之後又能得聖人之道以方重剛正公忠淸直烈烈在於朝爲天子獻可替否贊謀猷持綱紀天下想望其風采者十五年間簡於淸衷期將大用且歷試於外更觀其能連三大藩皆卓然有治聲聞於天宇浹於日下禦史府中丞虛位日班於紫宸殿下佩金煌煌行聲鏘鏘且有百數天子弗錄之乃南走三百里以驛召閤下直入其府登其位自陛下獨決萬幾來登崇俊良黜逐纎人革故鼎新百度備舉太平之望日月以隆然而天人之心猶鬰然不大舒釋者以閤下尙稽大任也至是天人之心始大舒釋矣閤下自初及終皆以直道進詩曰靡不有初鮮克有終介嘗聞朝大夫語曰有某官爲某官時忠鯁讜直謇謇敢言觸龍逆鱗不避誅死由是人主知之聲名藹然聳動朝野不四五年取顯仕今爲某官位彌髙身彌貴祿厚惠渥私庭曵靑綬者五六人門前炎炎可炙手顧此勢力榮寵有所惜也如有物塞其耳如有葉蔽其目如有鉗緘其口朝廷有闕政國家有遺事若不聞若不覩而不復言則向之忠鯁讜直謇謇敢言乃沽名耳其以爲速進之謀乎噫士之積道徳富仁義於厥身蓋假於權位以布諸行事利於天下也豈有屑屑然謀夫衣食者歟正色直已立於朝以行其道乃使天下有此論庸無傷乎古今君子少小人多君子常不勝小人小人不惟常勝君子而又不能容之惡直醜正嚚嚚寔繁幸而有一君子在於朝則百小人排之非鐵心石腸剛正不折未有不從而靡者小人不容君子也今有人位未顯身在下能堅正不顧其身敢直言極諫犯天子顏色封章抗防論天下利害羣小人必叢立指防曰此人速進也沽虛名也非以行道也吁吾徒不見容於小人也不取信於天下也固若是乎學周公孔子之道不用則捲而懷之用之則肯已乎實將施及國家布於天下以左右吾君綏吾民矣羣小人排毀不已實可怪也閤下亦當大警戒之勿使天下有所論則君子幸甚天下幸甚不宣

上蔡副樞書

夫聖賢不徒生也四凶在朝堯徳不明舜起佐堯流共工於幽洲竄三苖於三危放驩兜於崇山殛鯀於羽山洪水方割下民其咨禹乘四載隨山刋木決九川距四海成王防弱周公踐祚制禮作樂世衰道微邪說暴行有作王道失敍禮壊樂崩三綱將絕彛倫攸斁夫子作春秋明易象刪詩書定禮樂祖述堯舜憲章文武楊墨塞路儒幾滅矣孟子作十四篇而辟之新莽簒漢道斯潛矣揚雄作凖易五萬言法言十三章而章之晉宋齊梁陳並時而亡王綱毀矣人倫棄矣文中子續經以存之釋老之害甚於楊墨悖亂聖教蠧損中國吏部獨力以排之故四凶去堯徳明洪水息蒸民粒禮樂作周太平六經就舜堯禹湯文武周公之道存楊墨辟孔教行法言修莽惡顯續經成王綱舉釋老微中國乂是知時有獘則聖賢生聖賢生皆救時之獘唐季之荒頓五代之攙搶太祖一戎而夷之錢唐之不朝並州之未貢太宗傳檄而賔之眞宗修其制度明其法律章其物采和其政令正其禮樂通其教化陛下守之制度則修矣法律旣明矣物采旣章矣政令旣和矣禮樂旣正矣教化旣通矣然則時無獘乎曰何得而無之今之時獘在文矣夫有天地故有文天尊地卑乾坤定矣髙卑以陳貴賤位矣動靜有常剛柔斷矣方以類聚物以羣分吉凶生矣在天成像在地成形變化見矣文之所由生也天垂象見吉凶聖人像之河岀圗洛岀書聖人則之文之所由見也觀乎天文以察時變觀乎人文以化成天下文之所由用也三皇之書言大道也謂之三墳五帝之書言常道也謂之五典文之所由述也四始六義存乎詩典謨誥誓存乎書安上治民存乎禮移風易俗存乎樂窮理盡性存乎易懲惡勸善存乎春秋文之所著也文之時義大矣哉故春秋傳曰經緯天地曰文易曰文明剛健語曰遠人不服則修文徳以來之三王之政曰救質莫若文堯之徳曰煥乎其有文章舜則曰濬哲文明禹則曰文命敷於四海周則曰鬱鬱乎文哉漢則曰與三代同風故兩儀文之體也三綱文之象也五常文之質也九疇文之數也道徳文之夲也禮樂文之飾也孝悌文之美也功業文之容也教化文之明也刑政文之綱也號令文之聲也聖人職文者也君子章之庶人由之具兩儀之體布三綱之象全五常之質敍九疇之數道徳以夲之禮樂以飾之孝悌以美之功業以容之教化以明之刑政以綱之號令以聲之燦然其君臣之道也昭然其父子之義也和然其夫婦之順也尊卑有法上下有紀貴賤不亂內外不凟風俗歸厚人倫旣正而王道成矣今夫文者以風雲爲之體花木爲之象辭華爲之質韻句爲之數聲律爲之夲雕鏤爲之飾組繡爲之美浮淺爲之容華丹爲之【闕】對偶爲之綱鄭魏爲之聲浮薄相扇風流忘返遺兩儀三綱五常九疇而爲之文也棄禮樂孝悌功業教化刑政號令而爲之文也聖人職之君子章之庶人由之君臣何由明父子何由親夫婦何由順尊卑何由紀貴賤何由敍內外何由別而化日以薄風日以滛俗日以僻此所爲今之時獘也曰時有獘必有聖賢生而救之者豈非吾明君與吾賢弼哉主上天資英威乃神乃聖剛健中正有幹之元徳聰明睿智有古之神武尸居淵黙則人不見其機龍興神悚則天下知其變如藝祖之武如神宗之英如眞宗之仁信乎明君也閤下射策冠天下士斯文未防蔚然宗工人其代之承帝理物夙夜宥宻防綸天地之化惟時惟幾裁成天地之道如防益如稷契信乎賢弼也以明君賢弼相與救乎斯文之獘易如反掌矣然而斯文重噐也舉之者在乎眾力斯文大獘也革之者必乎逾時天下有志憤斯文之獘力求斯文之夲其身履道心守正閤下豈不欲引之使施力焉竊見鄆州鄕貢進士王建中其人孜孜於此者二十年矣其道則周公孔子之道也其文則栁仲塗張晦之之文也其行則古君子之行也仲塗沒晦之死加之公疎繼往子望亦逝斯文其無歸矣建中獨能得之建中一布衣耳貧且賤棲棲鄕閭間父母防甘不繼豈能振起哉上有明君倡之賢弼和之使建中承音接響傳而之天下匪朝伊夕聲充盈於宇宙矣文不正獘不革未之有也斯百數十年之獘雕刓元化之文物傷亂風教莫斯之甚閤下一日能救之則閤下之功與舜禹周公孔孟揚雄文中子吏部並美閤下幸畱意焉噫建中其天下賢乎豈止於文而已其噐識備而材用足智謀周而宇範遠施之於事王佐才也識時運知進退常岀處明顯晦言必信行必果喜過服義閒邪存誠其近古之中庸者乎安貧守節非其義一介不取於人非其人未嘗與之往還亷介淸愼不屈權貴不畏彊禦如復孝亷建中其首當之介嘗與之遊入齊中竊得其文十篇皆化成之文也若夫言帝王之道則有道論明性命之理稱仁徳之貴則有壽顏論根善惡之夲窮慶殃之自則有善惡必有餘論大聖人之言辧注者之誤則有畏聖人言論舉五常之夲究禍福之謂則有原福上下篇明鬼神之理存教化之大則有原鬼篇守正背邪遺近趨遠則有隨時觧達聖人之時廣夫子之道則有夫子得時辧擇賢養善察姦除惡則有莠辧今皆獻之此其小者也未得其一二建中在京師可令盡冩看則見其人矣亦知介不妄也昨夲州李屯田若防曾狀其實聞上乞時召試策今聞依例禮部就試萬一失其人是失天下之賢也亦可爲國家惜之伏惟閤下特畱意焉介官州縣也身卑賤也名微且昧也建中至單薄也至小也閤下至貴重也至顯崇也以州縣卑且賤微且昧之人薦至單薄至小於至貴重至顯崇不亦僣矣蓋知建中之深今走天下求知建中者惟閤下矣捨閤下則建中無歸矣故不敢逃僣越之罪直冒大賢以聞幹凟鈞嚴云云不宣介再拜

上趙先生書

謹上書先生左右介近得姚鉉文粹及昌黎集觀其述作有三代制度兩漢遺風殊不類今之文曰詩賦者曰碑頌者曰銘贊者或序記或書箴必夲於教化仁義根於禮樂刑政而後爲之辭文者驅引帝王之道施於國家敷於人民以佐神靈以浸虫魚次者正百度敍百官和陰陽平四時以舒暢元化輯安四方今之爲文其工者不過句讀妍巧對偶的當而已極美者不過事實繁多聲律調諧而已雕鏤篆刻傷其夲浮華緣飾防其眞於教化仁義禮樂刑政則缺然無髣髴者易曰文明以止觀乎人文化成天下春秋傳曰經緯天地曰文堯則曰聰明文思禹則曰文命敷於四海周則曰鬱鬱乎文哉漢則曰文章爾雅訓辭深厚今之文何其衰乎去唐百餘年其間文人計以千數而斯文寂寥缺壊久而不振者非今之人盡不賢於唐之人盡不能爲唐之文也蓋其獘由於朝廷惇好時俗習尙漬深積漸非一朝一夕也不有大賢奮袖於其間崛然而起將無革之者乎唐之初承隋陳剝亂之後餘人薄俗尙染齊梁流風文體卑弱气質脞叢猶未足以鼓舞萬物聲明六合建章武皇帝負羲軒之姿懷唐虞之材卓然起立於軒墀之上以武公戢定海內刮疵剔瑕乾淸坤寕以文徳化成天下驚潛燭幽雷動日潤韓吏部愈應期防而生學獨去常俗直以古道在已乃以空桑云和千數百年希濶冺滅已亡之曲獨唱於萬千人間舉人耳慣所聴惟鄭衛惉滯之聲忽然聞其太古之上無爲之世雅頌之音恍惚茫昧如防聰如失明有駭而亟走者有陋而竊笑者有怒而大罵者叢聚嘲噪萬口應答聲無窮休愛而喜前而聴隨而和者惟栁宗元皇甫湜李翺李觀李漢孟郊張籍元稹白樂天輩數十子而已吏部志復古道奮不顧死𨿽擯斥摧毀日百千端曾不少攺所守數十子亦皆恊贊附防能窮精畢力效吏部之所爲故以一吏部數十子力能勝萬百千人之眾能起三數百年之獘唐之文章所以坦然明白揭於日月渾渾灝灝浸如江海同於三代駕於兩漢者吏部與數十子之力也今天子繼明守成道徳髙厚功業巍然直與唐並今卿士大夫垂紳曵組森森布列行義超然直與唐比獨斯文邈乎不可視於唐居上者防畫語言猝織章句如彼畫工不知繪事後素以爲質但誇其藻火之明丹漆之多如彼追師不知良玉不琢以爲美但誇其雕刻之工文理之縟載毫輦筆窮山刋木橫刻其文字布於天下以爲後進式後進耳所習聞聲名赫奕位望顯盛者惟是不知前人有孟軻揚雄董仲舒司馬相如賈誼韓愈栁宗元之才之雄也目所常見制作滛麗文辭侈靡者惟是不知前世有三代鉅唐之文之懿也父訓其子兄教其弟童而朱研其口長而組繡於手天下靡然向風寢以成俗吁無變之者有以待先生也如唐之獘變之待吏部也繼唐之文章紹吏部之志惟先生能先生無與讓先生識與天地相際接學臻古今蘊奧名節徳範人倫師表所謂有臯防之才伊呂之志周孔之道軻雄之文施之於一國之間和風仁聲油然其洽矣施之於廊廟之上皇猷帝功卓然其成矣而命與才戾四十始登一第仕才得上農夫之祿料不能得居廟堂之上調爕元化訏謨百度堯舜其君仁壽其民也天豈虛生先生於世哉傳曰五百年一賢人生孔子至孟子孟子至揚子揚子至文中子文中子至吏部吏部至先生其驗歟孔子至孟子孟子至楊子楊子至文中子文中子至吏部皆不虛生也存厥道於億萬世迄於今而道益明也名不朽也今滛文害雅世教隳壊扶顚持危當在有道先生豈得不爲乎仲尼有云吾欲托之空言不如見之行事深切著明也先生如果欲有爲則請先生爲吏部介願率王建中之徒爲李翺李觀先生唱於上介等和於下先生擊其左介等攻其右先生掎之介等角之又豈知不能勝玆萬百千人之眾革玆百數十年之獘使有宋之文赫然爲盛與大漢相視鉅唐同風哉語曰當仁不讓於師孔子不曰天之未防斯文也孟子不曰我亦欲正人心息邪說距詖行放滛辭以承三聖揚子不曰後之塞路者有矣竊自比於孟子文子不曰千載之下有紹宣尼之業者吾不得而讓也吏部不曰釋老之害過於楊墨吾欲全之於已壊之後使其道由愈而粗傳蓋知其道在已不得而讓也今也道寔在於先生先生豈得讓乎介竊痛斯文衰道不充力不足不能救世有賢儒君子天下所屬意豈特區區小子竊有望乎左右先生畱意焉

宋文選卷十六

欽定四庫全書

宋文選卷十七

石守道文

唐鑑序

夫前車覆後車戒前事之失後事之鑑湯以桀爲鑑故不敢爲桀之行而湯徳克明隆祀六百周以紂爲鑑故不敢爲紂之惡而周道至盛傳世三十漢以秦爲鑑故不敢爲秦之無道而漢業甚茂延洪四百年唐以隋爲鑑故不敢爲隋之暴亂而唐室攸乂永光十八葉國家𨿽承五代之後實接唐之緒則國家亦當以唐爲鑑臣逖覽往古靡不以女後豫事而防國家者臣觀唐最甚矣武氏變唐爲周韋庶人安樂公主酖殺中宗太平公主潛謀逆亂楊貴妃召禍天寶臣歷觀前世鮮不以閹宦用權而傾社稷者臣視唐尢傷矣代宗遭輔國之侮蔑憲宗被陳慶之弒逆昭宗爲季述之囚辱臣眇尋歷代無不以姦臣專政而亂天下者臣視唐至極矣祿山之禍則林甫國忠爲之也朱泚之亂則盧杞爲之也陳慶之弒則皇甫鏄爲之也嗚呼姦臣不可使專政女後不可使豫事宦官不可使任權明皇始用姚崇宋璟則治終用林甫國忠則亂徳宗始用崔祐甫陸贄則治終用裴延齡盧杞則亂憲宗始用裴度則治終用皇甫鏄則亂自武后奪國迄於中睿曁天寶末年政由女後而李氏防防自肅宗踐位歷於代宗徳宗順宗憲穆文武宣懿僖昭權在中官而唐祚終去詩曰赫赫宗周褒姒烕之然則巍巍鉅唐女後亂之姦臣壊之宦官覆之臣故采摭唐史中女後宦官姦臣事迹各類集作三卷謂之唐鑑噫唐十八帝惟武徳貞觀開元元和百數十年禮樂徵伐自天子岀女後亂之於前姦臣壊之於中宦官覆之於後顚側﨑危緜緜延延乍傾乍安若續若絕僅能至於三百年何足言之後之爲國者鑑李氏之覆車勿專政於女後勿假權於中官勿委任於姦臣則國祚延洪歷世長遠當傳於子孫可至千萬世豈止齪齪十八帝局促三百年者哉伏惟明主戒之

石曼卿詩集序

詩之作與人生偕者也函愉樂悲鬰之气必舒於言能者材之傳於律故其流行無窮可以播而交鬼神也古之有天下者欲知風教之感气俗之變必立官司采掇而監聴之由是張弛其務以足其所思乃能享世長久獘亂無由而生厥後官廢詩不傳在上者不復知民之所向故政化傾悖治道亡矣詩之於時蓋亦大物於文字尢爲古尙但作者才致鄙廹不揚不入其域耳國朝祥符中民風豫而泰操筆之士率以藻麗爲勝惟曼卿與穆參軍伯長自任以古道所作之文必經實不放於世而曼卿之詩時震奇秀發蓋能取古之所未至托諷物象之表警時鼓眾未嘗徒設【闕】能文者累數十百言不能卒其義獨以勁語蟠泊防而終於篇而復气橫去意舉飄岀章句之外學者不可尋其屏閾而依倚之其詩之豪者歟曼卿資宇軒豁遇事輙詠前後所爲不可計其逸亡而存者才三百餘篇古律不異分爲二冊一日觴予酒作而謂予曰子賢於文而又知詩能爲我序詩乎予應曰諾遂有作欲使觀者知詩之原故卒於用而已矣

送龔鼎臣序

山陽龔輔之學爲古文問文之防魯人石介對曰夫與天地生者性也與性生者誠也與誠生者識也性厚則誠明矣誠明則識粹矣識粹則其文由以正矣然則文夲諸識矣聖人不思而得識之至也賢人思之而至識之防也詩易書禮春秋言而爲中動而爲法不思而得也孟荀揚文中子吏部勉而爲中制而爲法思之而至也至者至於中也至於法也至於中至於法則至於孔子也至於孔子而爲極焉其不至焉者識雜之也甚者爲楊墨爲老荘爲申韓爲鬼佛識雜之爲害也如此輔之將學爲文厚乃性明乃誠粹乃識確乎不可移嚴乎不可嘩也直乎不可屈也一焉於聖人之道妖惑邪亂之气無隙而入焉於斯文也其庶防矣然道知之不爲難守之爲難守之不爲難行之爲難行之不爲難久之爲難夫知之守之行之久之不爲難篤之爲難知之不篤不能守也守之不篤不能行也行之不篤不能久也久之不篤不能終也守之以誠而持之以篤惟輔之勉之輔之且往仕於孟州因以爲離別之贈云

送祖擇之序

擇之罷濟南將歸闕自歷山南走三百里別明復先生曁於泰山䢐來相與講道徳防經術耽雲霞玩水石舉觴賦詩五日而後去以所坐乘重爲明復之壽爲予書先君之銘於石以爲勒擇之以文章登甲科天下之望甚盛不十年當輔相天子爲宋大臣爲人資材已髙又自能知堯舜周公孔子之道顧明復與予饑寒山谷中何有毫髮利於擇之而冒苦辛傾肝膽予二人豈有求邪明復謂無以謝擇之發聖人之蘊明王道之極擇之拜而受之嗚呼春秋賞罰二百四十二年至矣仲尼之心獨撥衰周一世之亂反諸於正十二經揭如日月昭明於天后之聖賢得之多者帝得之少者王不得者覇明復之報爲不輕矣予經學淺不能希明復然義不可嘿夫趨時物之情也狥道人之難也噫諸侯交迎傾國封之枉尺直尋吾死不爲見之孟軻尋邑三公舜歆髙爵不作符命甘投於閣見之子云潮州八千防死瘴煙歸來京兆不肯嬋娟見之吏部嗟嗟李勣徇主從昏咄咄【闕】元附權邀官觀而始節豈爲不完弗能有終至今痕瘢擇之與予說緼深矣此去近天子得與宰相磨切天下是非亦得時見上講道君政得失天子宰相曰是擇之曰是天子宰相曰非擇之曰非擇之官日進而寵日深矣天子宰相曰是擇之曰非天子宰相曰非擇之曰是擇之前有鼎鑊而後有鈇鉞矣古之君子辭官職而違寵祿趨鼎鑊而就釱鉞非以官職寵祿爲避而鼎鑊鈇鉞爲樂也道適當然也擇之於道安之者非利而行行之者非畏罪而彊之者也予所以云姑爲報之資爾

送張季常序

孔子之大道爲異端侵害不容於世實三十年諸公能維而持之不能排而去之維之持之道不絕矣不去其害道終病矣韓文公所謂不塞不流不止不行是也予不自揆度乃奮獨力直斥其人而攻之我寡彼徒眾反攻予者日以千數視子之內虎動吻而狼磨牙賴聖君天覆地容得免於禍濮人張禹功李遵道者其居與予不相遠耳目接於予固熟則其宜知子之所爲如是得禍如是輙不憚直以身冒予之禍來山中而助予揚子云稱軻之勇若禹功遵道者其勇者歟太史正崔杼之罪殺之其弟又書杼又殺之南史聞之執簡以往太史初正杼之罪知爲史者然猶未知必得誅於杼若南史聞已殺二人矣又執簡以往是眞不畏死者矣予攻害孔子者予知爲孔子者然亦未知必得罪於害孔子之徒若禹功遵道已見予之所得禍如是又來助予是眞勇者矣予今年三十七而發半白然心益壯而气不衰禹功少予十四嵗遵道少予十五嵗其文如進六軍而作鼔者嚴猛齊厲張皇奮施可式可畏當與予周旋焉達也以孔氏之道窮也以孔氏之道達而萬物不通乎窮而垂之於後世不明乎窮達之間綽綽然有餘裕其有能動心乎禹功藏用於神其得天下之防歟遵道直道而行其明天下之治歟防近易治近春秋二子之道皆中道也與世不甚迂其必達矣去舉進士子醉之以酒復贈之以言以釋相離之懷辛巳夏五月二日石介序

祥符詔書記

祥符二年翰林學士楊億知制誥錢惟演祕閣校理劉筠唱和宣曲詩述前代掖庭事辭多浮艶眞宗聞之曰辭臣學者宗師也安可不戒於流宕乃下詔曰國家道蒞天下化成域中惇百行於人倫闡六經於教化兾斯文之復古期末俗之還淳而近代已來屬辭多獘侈靡滋甚浮艶相髙忘祖述之大猷競雕刻之小巧爰從物議俾正源流咨爾服儒之人示乃爲學之道夫博聞彊識豈可讀非聖之書修辭立誠安可乘作者之志必思教化爲主典訓是師無尙空言當遵體要仍聞別集眾制刻鏤已多倘許攻乎異端則不悞於後學式資誨誘宜有甄明今後屬文之士有辭渉浮華玷於名教者必加朝典庶復古風其古今文集可以垂範欲雕印者委夲路轉運使選部內文士詳看可者卽具夲以聞又天章閣待制劉公隨常言故楊翰林少知古道故孫漢公集中有送楊序說其年十一月建州召試授祕書省正字詔褒之有精彩神助文字生知之語是時名播天下道路拭目或勸以歌頌上羙更祈淸賞者則掉臂不顧或以其早成夙悟比前代王勃輩者則愀然曰吾將勉力庶防子云近之長驅古今豈止於辭人才子乎又崖椽初覽其斷文數十篇大奇之持以示漢公曰皇甫持正栁州少年時正當如是夲朝文人稱孫丁而皆推重之則楊爲少知古道明矣然以性識浮近不能古道自立好名事勝獨驅海內謂古文之雄有仲塗黃州漢公謂之輩度已終莫能岀其右乃斥古文而不爲遠襲唐李義山之體作爲新制楊亦學問通博筆力宏壯文字所岀後生畏而愛之然破碎大道雕刻元質非化成之文而古風遂變時執政馮文懿與二三朝士竊病之又黃州漢公皆已死他人柔弱無以摧楊之鋩惟胡大監繼周名旦以罪廢屏居廬江乃相與延譽徐言於上乞召知制誥以拉楊之虎牙繼周旣至眞宗命上殿賜坐從容延問曰知卿𨿽謫官猶不廢學今復用卿知制誥繼周以久去班行朝禮多廢卽拜謝於殿上眞宗亦不之罪繼周旣退直趨舍人院箕倨坐防上睥睨言曰適來見上上金口命胡旦復知制誥胡旦老矣豈能重入此小兒隊裏知得它制誥矜傲輕忽旁若無人眞宗以繼周素無行尙疑之潛令小黃門一人隨其後觀之黃門盡以告明旦眞宗見文懿直道其事乃曰胡旦終未可用觀其言朕亦似被輕文懿以繼周自爲之亦無如之何繼周但得通判襄陽去楊遂肆然無復回避爲文章宗主二十年故斯文之獘至於今矣可惜矣夫介讀祥符二年詔書知眞宗皇帝眞英主矣聞劉待制之說知文懿眞賢相矣易曰觀乎人文化成天下爲天子能知乎文之夲而思復於古非英主歟爲宰相能悼乎風之變而思救其獘非賢相歟介竊懼聖君賢相之事異日冺落因私記之

宋城縣夫子廟記

天地吾知其易毀也一徳不修則裂日月吾知其易防也一政不行則缺山嶽吾知其易壊也一化不明則崩河洛吾知其易涸也一令不善則竭大哉吾聖人之道彌亙億千萬世而不傾橫維四方上下而不絕莫亂於戰國莫妖於楊墨莫毒於秦嬴莫逆於莽賊曹馬譎詐宋齊亡慝虐神侮弱曰聰曰勒唱誕放邪曰聃曰釋下至唐季接武踵迹昏君暴徳莫不滅裂衣冠隳拆法則焚燒詩書芟刈禮易吁吾聖人之道受戕害被毀擊斯亦多矣而巍然中居竟不可毀息由根柢堅而枝榦茂也淵源濬而流派遠也三才五常爲根柢不亦堅乎堯舜禹湯爲枝榦不亦茂乎六籍九疇爲淵源不亦濬乎孟荀揚韓爲流不亦遠乎故天地有裂焉日月有缺焉山嶽有崩焉河洛有竭焉吾聖人之道無有窮也夫天地日月山嶽河洛皆气也气浮且動所以有裂有缺有崩有竭吾聖人之道大中至正萬世常行不可易之道也故無有虧焉宋有天下純用文治制度禮樂一岀儒術吾聖人之道大行君君而臣臣父父而子子京師達於郡縣皆崇嚴廟貎而尊祀之宋城在南京爲赤縣夫子祠宇尙闕春秋則釋奠於今之防事噫其爲防亦甚矣李大夫堯兪以儒學仕能知聖人爲尊不敢黷慢於是拆佛宇毀淫祠十數區取其材作廟於縣署之右棟宇壯焉丹艧麗焉穹穹辟陽耽耽闔陰夫子被王衮冕執珪尺有二寸負斧依當寧而坐顏淵閔子騫十一人列侍翼如有嚴有威廟成俾予記之嗚呼異哉李大夫作是廟有三善焉撤佛宇弱夷法也毀滛祠革邪俗也尊聖師明大道也有是三善不可不記故敢承命而不敢讓景祐四年五月一日

泰山書院記

自周以上觀之賢人之達者臯陶傅說伊尹呂望召公畢公是也自周以下觀之賢人之窮者孟子揚子文中子吏部是也然較其功業徳行窮不必易達吏部後三百年賢人之窮者又有泰山先生孟子楊子文中子吏部皆以其道授弟子旣授之弟子亦將傳之於書將使其書大行其道大耀乃以其道於泰山之陽起學捨構堂聚徒先聖之書滿屋與羣弟子而居之當時遊從於泰山之陽起學捨遊從之貴者孟子則有梁惠王齊宣王滕文公之屬楊則有劉歆桓譚之屬文中子則有越公之屬吏部則有裴晉公鄭相國張僕射之屬門人之髙第者孟則有萬章公孫丑樂克之徒楊有侯芭劉棻之徒文中子則有常程元薛收李靖杜如晦房魏之徒吏部則有李觀李翺李漢張籍皇甫湜之徒今先生遊從之貴者故王沂公蔡貳卿李泰州孔中丞今李丞相範經略明子京張安道士熈道祖擇之門人之髙第者石介劉收姜潛張浻李溫足以相望於千百年之間矣孰謂先生窮乎大哉聖賢之道無屯泰孟子楊子文中子吏部皆屯於無位與小官而孟子泰於七篇楊子泰於法言太文中子泰於續經中說吏部泰於原道論佛骨表十餘萬言先生嘗以謂盡孔子之心者大易盡孔子之用者春秋是二大經聖人之極筆也治世之大法也故作易說六十四篇春秋尊王發微十七卷疑四凶之不去十六相之不舉故作正名觧美岀處之得明傳嗣之嫡故作四皓論先生述作上宗周孔下擬韓孟是亦爲泰先生孰少之哉介樂先生之道大先生之爲請以此說刋之石防於講堂之西壁康定元年七月十八日記

靑州州學公田記

故僕射相國沂公初作靑州學成奏天子天子賜學名且頒公田三十頃次入於學公患田少不足又旁學作屋百二十間嵗入於學錢三十一萬逮今十稔學益興而士倍多太守趙集賢廣公之意取南城隙地入作屋八十三室別爲鉤盾六十二門嵗入於學通六十七萬學之功用於是大充而養士之道稱矣學官與諸弟子多請記於壁曰立其法萬世不攺者道之夲也通其變使民不倦者道之中也夲故萬世不攺也中故萬世可行也若伏羲神農黃帝堯舜氏樹君臣父子上下之制立其法萬世不攺者也是之謂夲焉服牛乘馬上棟下宇弧矢网罟之宜舟楫耒耜之利棺槨之便臼杵之用通其變使民不倦者也是之謂中焉相國防三代明王作取古者家有塾黨有庠術有序國有學之制建學於靑立夲也集賢由易大畜飬賢頥養正需飲食宴樂充朋友講習之義立寛於學制其中也大凡舒則人暇局則人困故善教者優遊而至道不善教者急速而彊人其要貴夫勞逸之節焉禮曰張而不弛文武不爲也一弛一張文武之道也今夫學者六藝經傳千萬言以時而諷之其爲功博矣仁義禮樂忠信孝悌之道天地陰陽星辰災變之動以時而求之其爲業廣矣廣博而難卒勤苦而後能成蚤起夜誦寒暑不廢衣冠不觧則是常張之矣嵗有田日有秋勞有休怠有養所以息焉遊焉之一張一弛之道也君子謂相國集賢善教矣張而不急弛而不廢初集賢樂學之經始甚亟乃擇材吏得節度推官蔡君亶用董其役作屋若鉤盾百四十五間而取材於縣官之餘借力於公家之隙不煩於府不擾於民和說而以成予謂相國善作也集賢善述也蔡君善卒相國集賢之志也見詳斯文旣不得讓因記其嵗月云

宋文選卷十七

欽定四庫全書

宋文選卷十八

李邦直文

論略

漢儒之治經終其身而無所倦能名其師說者上或召用之髙下其材爲將士郎大夫部刺史至九卿丞相禦史者接迹而有已不以經爲進而聽上之自揮故其人識趨向矜重名節今學者徒焉玩章句而已何其偸淺而不能如古也今之取人格之以一日之間有未能通經而適合於程度者有治經知道而偶拙於倉猝之對者取之多失實故學者愈不篤苟借經術以卜射祿利得則撥棄不復置力於其間如淺丈夫今日獲而明日捨其耒耜故其徒華而不根未至於道而止不知致君行已之大操而天下之治因是而日衰嘗以謂古之學者樂之者也今之學者利之者也樂之與利之於道之淺深豈可同槪而論哉荀卿曰道者古今之正權也離道而內自擇則不知禍福之所托夫人君之爲治人臣之有所爲曷嘗不本於學夫苟不學萬事之錯邪正善惡之變雜然交至乎其前吾無所守於中必有所於外故君臣之間皆不可以無學也學則名教之樂入之矣名教之樂先入而不善之樂繼來先入者主之則繼來者必不勝𨿽萬事之錯邪正善惡之變雜然交至而有以一之此聖賢所以用力省而爲治多也昔漢武帝明春秋宣帝受詩明帝通歐陽尙書唐文皇序晉史明皇釋孝經憲宗喜觀實錄今人主選經術徳誼之老畨侍講讀又有學行大臣以備顧問固已隆學而重道矣歉歉焉曾未厭於道又使科舉賤士各獻其所論著非獨秤較其能亦所以廣聰明博仁義也孟子曰齊人無以仁義與王言者豈以仁義爲不美也其心曰是何足與言仁義也云爾則不敬莫大乎是我非堯舜之道不敢以陳於王前故齊人莫如我敬王也臣嘗治經史粗識仁義之大歸略渉古今治亂之體竊慕孟軻之所謂非道而不敢陳者故摭師說取其有益者而言庶備人主之采覽臣謂象數妖祥之說勝則亂人事故有易論三篇王法舉則天下自治故有春秋論二述禮之所起有禮論三見聖人勸警後世之君反覆而丁寧有詩論上下破僞論尊正術有史論上下道誠明之學有四子論二入至神之化不言之治有唐虞論推建侯置守之安危有三代論傷仙老之屢敗於下有秦論王者不可以無剛徳有西漢論誅忠而嬖佞者失天下之心有東漢論治天下非忠厚則不可久有魏論釋二貸禍福姦臾貨賞罸爲世之大殘有梁論爲天下以吏材則不足爲天下以王道則有餘有隋論生民之憂常自中起有唐論久安者危有五代論統其大防爲略惟明聖鑑之而已矣

易論上

嘗病世之學者不能知易之本遺人事而泥天道其卑者入於象數而髙者不過入於名理自焦延壽京房毛爽祖孝孫之徒爲六日七分之說曰辰之支幹律呂之淸濁風雨寒暑節气之與天文曆法以爲皆法易而生故術者咸自托於易五行家曰吾之術出於易也太一家曰吾之術出於易也律家亦云然歷家之所云又然已而參同方伎卜相筮占之流莫不持籌衍圖指畫天地自以爲知易意者借聖人以爲髙祈世人之弗疑其妄而尊已之學也晚有韓康伯頗號知易至於聖人之精義又往往溺入於名理趣向大與佛老相類故仲長子光嘗稱老易夫象數之與名理固易之自出然而本非聖人所以教世者故不言人事而言天道謂之伎術非聖人之徒也自周秦間已謂易爲卜筮之一法及秦燒書欲以愚黔首始皇與李斯曾不知卦爻有仁義之說學之者可以不愚易於此脫於亂世獨得不火後世傳授不絕然亦防矣後之學者又墜易之防不能究極人事而推天授神故其言於惝恍防迷之外務以惑世何易之少通而多塞如此哉夫是非定於目前而難以者人事也易僞而不可詰者天道也彼以謂已能談天眾人必以我爲洞陰陽而測變化吾智甚大而吾學甚逺爲力甚近而得名甚髙且有難詰之幸此如畫師喜爲鬼神而憚爲狗馬以鬼神難知而狗馬易較故也嗟乎髙者入於象數卑者入於名理而聖人之防固已微矣夫聖人立易豈止作空器與後世爲古法而已耶固將以利天下也卦之不同一卦之體當一世之事爻之不同一爻之體當一人之事位之不同一位之體當一時之事處治處亂宜進宜退處晦處明宜剛宜柔處上處下宜爲宜否偶其時位其事曲折萬變聖人皆有術以處之故出沒於天地之間而利不能誘禍不能繼惡不能垢譽不能驕小以之治身大以之治天下無異道者斯則聖人以有用而爲之矣因人以及三才可也學者奚獨以象數爲哉

易論中

或曰易之所以爲易吉凶禍福而已矣吉凶禍福見於象數者也今學易而不爲象數又何以知吉凶禍福之所自耶曰有天之禍福有人之禍福有天之吉凶有人之吉凶君子信乎其在人者不治乎其在天者天之所爲人有所不能爲人之所爲天有所不能爲日月星辰之運動風雨霜露之時不時此天之所爲也禮樂之興壊人倫之廢起賢愚之貴賤通塞時世之攺易物之聚散兵之成敗此人之所爲也天能自爲其所爲而不能爲人之爲人能自爲其所爲而不能爲天之爲故天𨿽神不能勝人人𨿽靈不能勝天此天人之職也而世之妄者持天以勝人其言雜乎巫史卜祝星工歷學僻妖幻邪之間以謂吉凶禍福如有佛神在上瞰天下之眾而司之者溺乎小數而泥乎大道或者率人以勝天曰吾可以郤日月星辰之災而召風雨霜露之和使答我如響此之謂乾天人之職比干𨿽忠信力爭於紂則死防子捨之而去則存季跖𨿽暴無明天子賢諸侯則盜而壽人歟天歟天下之事不滿於求而異乎所素期者亦世人未之究耳而皆謂之天至於淺丈夫一金之得失曲士一祿秩之進退莫不指天以爲記天何預於此哉故逹者略幽而視明求形而不察影木石之怪羽毛之妖靑赤祥人屙犬禍防然而有不足畏也修吾人事而已矣矞云景星祥風甘露繼日而至丹芝瑞神爵騶虞不曠月而出不足矜也民之治亂如何而已矣或曰然則易之所謂吉凶禍福而可以前知者如何曰人事有將然之理深防而難見紛錯而不可一者常人所未知而聖人已逆知之故寄之易曰此時而此爲則吉則有慶則無不利則利有攸往此時而此爲則凶則有厲則有悔則無攸利亦事之必至者耳顧其多岐而常人疑之以爲其狀若變化矣何預於此哉學易未能極人事而叛乎天地陰陽非易之本防也

易論下

十翼皆孔子之言乎不得而知之也然而有疑焉其所謂序卦者自韓康伯已明其非易之蘊而未明其所以非也何謂耶夫三才之交錯萬事之紛揉未嘗有獨行而無徒唱之而無應者是故剛柔相配消長相隨天地陰陽也小大相承彊弱相長夫婦父子君臣也善惡相返治亂相易君子小人之分也禍福相生盈虧相旋物理之進退也二二而同出如晝夜之相代寒暑之相從黑白之不能不相資也有剛必有柔有消必有長故言天必言地言陰必言陽有大必有小有彊必有弱故言夫必言婦言父必言子言君必言臣有善必有惡有治必有亂故言君子必言小人有禍必有福有盈必有虧故言進必言退此事之常而作者所不可遺也故配偶而言之則理愜而易明離合而雜舉之則混亂而不可攷夫易卦之序豈非二二而相從者乎今夫上經之卦乾天坤地故乾對坤屯气之始蒙識之始故屯對蒙需和而訟乖故需對訟師憂也比樂也故師對比小畜以陰而制陽履以陰而承陽故小畜對履泰對否同人明於外大有明於內故同人對大有謙自小而豫自大故謙對豫隨少爲而蠱多事故隨對蠱臨下對觀上噬嗑之明獄對賁之明政剝對復無妄之剛動對大畜之剛止頥養之中對大過之過坎之水對離之火此上經之次也下經之卦以咸之動對恆之靜以遁之陰長對大壯之陽長以晉之明對明夷之暗以家人之同而異對睽之異而同以蹇難對解通以損對益以夬之五陽決一陰對姤之一陰遇五陽以萃之聚而來對升之進而去以困之在下而塞對升之在下而通以革之變之用對鼎之變之器以震動對艮止以漸之女吉對歸妹之女凶以丰之附而光對旅之單而隠以防之順對兌之悅以渙之散對節之收以中孚之誠在中對小過之行在外以旣濟對未濟此下經之次也不惟其義之若是觀其九六奇偶之畫或上或下或相返或相生以兩之而爲此則易卦二二而相從豈不甚明哉今夫序卦之文蓋不恊矣有義之苟合者有義之不合而彊通者是豈聖人之言耶學者究之而自知此不可以徧舉也學易者知夫所謂二二而相從則於三才之淵萬事之變可以心通而得易道之半矣

春秋上

言春秋者何爲其紛紛不決也病在於好奇而不好道好名而不好實公羊曰左氏出於此矣我之說不可復出乎此乃出乎彼谷梁曰公羊出於彼矣我之說不可復出乎彼乃出乎此至於騶夾董仲舒劉向劉歆何休賈逵伏防杜預範寗尸子啖趙陸淳之徒莫不皆然有出乎彼我必出乎此有出乎此我必出乎彼一彼一此惟求異於學者而勝於前人有所異者謂之新意有所同者謂之防襲此春秋之學所以支離而不一聖人之意所以晦而不明者乎公羊家曰春秋褒貶在乎日與不日月與不月爲左氏者曰否谷梁家曰春秋之褒貶在乎書名書字書氏書人書國書爵之間耳或曰非也至後世之顓儒各守其意疊相姍笑操矛而相攻者不知防人師弟子異論而父子異學嗚呼孔子大法孰從而一之昔者周旣衰微王者不能舉其法召陵踐土之盟而天下之政在諸侯雞澤溴梁之防而天下之政又在大夫大抵肆欲妄行與無王同故孔子作春秋以寄王法蓋誅天下之不臣者也故春秋以王法爲本曲直善惡次之不本王命而戰爭盟防則曲直善惡皆爲春秋之罪人奉王命而防於惡則罪在上而不在下此春秋之本統也有如文武爲王周召爲相坐明堂而治天下之諸侯猝焉有兩諸侯不以王命舉兵以相殘王者執而治之則將來誅其不以王命而起兵乎將賞其直者而刑其曲者乎又將偕誅之乎又有諸侯或列國之臣棄其宗廟社稷之祭祀逾疆防職不以王命禮典而盟防者紛紜於天下王者治而止之將誅其未命而行乎將賞其有益而爲之乎此譬之人子奮呼袒裸持捉鬭爭而相掊擊於父母之前使良有司者治之必且罪瀆上亂禮之惡而未暇及所爭之曲直也又譬之人子不告父母而行以逐利於千里之外使賢父兄者訊之必且罪其輙往亦未暇問利之得失也如此以治春秋豈不簡約而易明哉故學者之惑有二一曰忘大法較曲直二曰棄顯義求防文曰圍曰入曰侵曰伐曰滅曰戰齊魯之相兵晉楚之相陵曰朝曰聘曰盟曰防諸侯之相從大夫之相交乃其不以王命則其罪固不容誅於聖人之筆矣此之謂大法捨此而防防剪剪辧其小善小惡此之謂曲直人君人臣非義不道之舉孔子未嘗沒其實曰賊曰盜之類觀其所書而見其惡其爲貶也足矣此之謂顯義捨此而煩爲之說欲格之以日月名字之例其例或與善惡乖迕而不恊則又以曲辧而妄意之此之謂防文治春秋者提大法而信顯義則於聖人之意皦然而無所惑矣

春秋論下

聖人之道惟其是而已矣天下之事不一聖人所以行之者圓方橫邪髙下曲折或抑或揚或微或章而一趨於是孔子曰言必信行必果硜硜然小人哉又曰可與共學未可與適道可與適道未可與立可與立未可與權夫權之爲名何哉猶物之在權能不失其輕重而已矣仁義孝悌忠信道之大經也君臣父子夫婦人倫之大經也聖人不以短妨長不以小破大短長皆順小大皆應其歸於道也易而直不幸而有梗不平於其間不可以偕得則必捐小以從大略短以圖長不殺則不仁則殺之者所以爲仁也不取則不義則取之者所以爲義也遇鄕人之長者俯伏而拜之長者仇其父則挺刅而追之何哉輕重後先之理不得不然也其於道之大經蓋未嘗戾也其於人倫之大經亦未嘗亂也此其爲不失輕重之節而聖人之所謂權者矣後世有公羊氏者出獨喜言權變欲教天下之臣子一切反經而爲功其述春秋多以權之說赦姦臣賊子僞逆之罪使後世莫務爲正而肆其邪心大亂聖人之道或者輙假此以起非常之迹據倚公羊氏之語勇爲而無所疑事有不屬於中不入於正則曰吾以爲權耳常人不吾知而吾亦弗卹也小則盜國大則攘天下詐者得成其志亂者得逃其誅是儒者言權之罪矣彼孔子語人者不曰學然後適道適道然後立立然後權輕重而行之孔子以適道爲權而公羊氏以反經爲權歟或曰孔子於其下又繼之以逸詩唐棣之辭以明反經之義豈不謂之然哉曰非也可與立未可與權句斷孔子別言逸詩之文曰唐棣之華偏其反而豈不爾思室是逺而彼作詩者因兄弟之乖離而諭之以唐棣子曰未之思也夫何逺之有蓋曰兄弟之未親已之孝悌不至耳意謂詩人之失辭此所以刪而不取也而釋者附之於權以符公羊反經之說豈不妄哉故謂公羊氏言𨿽辧而實聖人之罪人春秋之巨蠧

禮論上

嘗讀戴記其言禮樂詳矣髙出於太古深入於無間窮乎天地之際汪洋彌漫殆不可知而後及於用學者之言曰禮樂者非天地之所出非人之所樂爲聖人憂亂而矯爲之不得已而人從焉者也人之所樂從所不學而能者情欲也聖人拂人之欲以就乎善抑抗詭切天下之眾以入乎禮是聖人之術也若是則戕夫天理賊乎道本而後以爲聖人矣豈戕賊天理道本而爲聖人耶大莫大於天下長莫長於萬世天所無者𨿽至聖不能彊之使久立天所有者𨿽多力不能彊之使必亡今夫禮也先天地而不見其始窮今古而不見其終傑者不得而逃暴者不得而滅惟其與人俱生原於自然而後能也故聖人知禮樂之出乎天地性情之所自有故因其理而導之探其本而文之不行則已行之斯成不言則已言之斯立大可以被天下久可以傳萬世桀紂率天下之人而赴情欲欲以絕禮禮不絕而桀紂亡秦焚聖人之書而樹已意欲以絕禮禮不絕而秦亡莊列之虛無楊墨之僻邪申商之殘刻秦儀之詭僞王樂之浮曠簧鼔其說馳鶩於禮之外欲以破禮禮終不可破而數子者後世不可宗禮非出於自然而何也晉有阮籍者知禮之足以爲治而不知禮之原其言曰禮豈爲我輩設哉抑亦妄矣彼亦無他以已之厭禮法而謂君子皆然覩薄世之溺夫欲而謂聖人之事不足樂特爲侈論以髙天下也虛無之說勝而晉亡斯籍輩爲之耳故禮者生於古始成於聖人小人復情以歸禮君子循性以安禮智者待禮而後尊愚者待禮而後存人之生於禮之中宕泆而出於禮之外者亡鱗介之生於河海之中躍而離於河海者死此禮樂所以爲天下命也故曰故禮必本於大一又曰必本於天又曰天尊地卑君臣定矣卑髙以陳貴賤位矣動靜有常小大殊矣方以類聚物以羣分則性命不同矣在天成像在地成形如此則禮者天地之別也知此者其通於誠明之學乎

禮論中

禮生乎天地出乎人心循乎性發乎情其斯以爲本人不能無生有生故有父子人不能無長防有長幼故有兄弟人不能無正偶有正偶故有夫婦人不能不相親相親故有朋友人不能無彊弱有彊弱故有君臣故父子兄弟夫婦朋友君臣之禮其本則天地生之其節則聖人爲之也因飲食之欲而饗食之禮作因男女之情而冠防之禮作因其死藏生哀而防祭之禮作因其羣聚嬉樂而射鄕之禮作故饗食冠婚防祭射鄕之禮其本則人心固有之其文則聖人爲之也凡天下之人利害不相稽則秦楚之人而讓怵乎利迫乎害則骨肉之戚而爭則是讓出於心爭出於事也讓出於心爭出於事則讓自中起而爭自外來也凡天下之人有餘則讓不足則爭有餘則讓則是讓出於心不足則爭則是爭出於不得已也此禮讓循乎性而有也凡小人之情𨿽奮拏攘攫而得之然或有愧於其色是奮拏攘攫者其僞而愧赧者其眞也此讓禮依乎情而生也故禮之本非天地不因禮之節文非聖人不備循乎性依乎情交乎語言動乎容貎浹乎四體將之以辭讓濟之以物采悠爾而順翼爾而同方洋盈乎天下欲𨿽止之不可能也禮生乎天地而事天地出乎人心而治人心循乎性發乎情而安性情此之謂反本豺獺有祭祀雉鵀有妃匹蜂蟻有君臣鵲烏有孝慈鴻鴈有行列次序荒逺有防聲樂天地之气全於人不全於物故物得其偏人得其正聖人之功及乎中國不及乎夷狄故荒逺得其粗中國得其詳人可貴也禽獸可賤也中國可貴也荒逺可賤也中國之人而不能禮則不能異於物者幾希此之謂樂其所賤而忘其所貴

禮論下

自秦焚書之後學者不得完經亡者已亡而存者大抵皆雜亂已不可全信漢之儒者各守所見務以自名其家亦有非聖人之言而托之於聖人學者謂聖人之重也不敢輙議又從而傳師之故五常之道爲之不明斯教之大害也孟子曰吾於武成取二三防而已孟子先秦而去孔子未逺猶謂古書之不可盡信況秦火之餘哉五經獨禮樂尢爲秦所惡絕滅防盡今之禮經蓋漢儒鳩集諸家之說博取累世之殘文而後世立之於學官夏商周秦之事無所不統蓋不可以盡信矣嘗觀禮運𨿽有夫子之言然其冠篇言大道與三代之治其語尢雜而不倫夫聖人之所以持萬世與天地長久而不變者君臣父子而已矣苟無君臣父子則彊者攫拏弱者駭動竄而憖憖息而盰盰人之黨將爲禽獸之所勝其禍亂何如哉故楊朱爲我墨翟兼愛卒以其說敗天下置天下之民於禽獸賴孟子出力而距之然後君父之教明聖人之道復存今其言曰大道之行也天下爲公人不獨親其親不獨子其子如是而謂之大同又曰大道旣隠天下爲家各親其親各子其子如是而謂之薄俗又曰禮義以爲紀以正君臣以篤父子以睦兄弟以和夫婦如是而謂之起兵作謀賊亂之本以禹湯文武周公之治而謂之小康鄭氏釋之又以老氏之言爲之證薄禮而厚忠信嗚呼禮不出於忠信而安出哉鄭氏之學如此而尙有所牽惑豈聖人之禮生於詐僞者耶有天地則有生民有生民則有情欲有情欲則有爭奪民與天地同時而生情欲與民同時而生事與情欲同時而生故𨿽太古不能無事若版泉涿鹿之戰炎帝之虐而敗帝摯之戕而亡此其亂亡之大者餘皆久逺茫昧而不傳泯滅而後世不得聞之古之時未有城郭宮室則民皆有一旦之憂未知爲耕織則皆有寒饑死亡之患未知爲兵則若豺狼蛇豕之鬭未有書契則上之教令不行於下下之情訴不通於上由聖智之人繼出日除其所害嵗興其所利是故器用至後世而益便禮法至後世而益詳人靈益尊萬物益不勝有欲爲治者不待創設而治天下之具明備周足不乏一物矣而世之妄儒忽近而歸逺輕其所見而重其所聞率以爲後世之治不及太古必竹簡而書爼豆而食履古之舄服古之服坐於茅茨之下然後以爲髙誦空言而忘治亂之大數是拘僻之病已故大道小康之說果夫子之遺言則是聖人之道有二也荀子曰文武之道同伏羲王者有意於爲治居今之時用今之器而述五帝三王之仁義以安天下之民是亦五帝三王而已矣

詩論上

五經之道易可以潛而書可以彰春秋可畏而詩可樂禮嚴而不可逾其辭不同而爲道一也世之學者常爲祿利毀譽之所怵得之則止是以志之而不能詳學之而不能極其義知其文而不能知其道故五經之道益防嗚呼安得外祿利遺毀譽之人而使學之哉嘗觀於古君臣之相諭兩國之相交君子之言已志未嘗不稱詩溫乎其可愛也至後世禮樂皆亡而後詩道廢文存而聲不傳章句之師多而義不明紛紛於虫魚艸木間而未聞心通者釋詩者莫若毛鄭毛之說簡而深此河間獻王所以髙其學也至鄭氏之釋繁塞而其失愈多矣夫鄭氏之學長於禮而深於經制至乎訓詩又以經制言之詩性情也禮制迹也彼以禮訓詩是案迹而議性情也此其所以繁塞而多失者歟緑衣之詩而鄭氏以爲防不諫亦入而鄭以爲入於宗廟狼防狀周公安閒自得於防疑之中故有公孫碩膚赤舄幾幾之句而鄭謂之公遜庭燎見宣王有怠政之漸而鄭以爲不設雞人之官諸如此者不可以悉舉豈可謂之知詩耶蓋嘗觀詩學至於治世之作明君良臣相得於上而天下之民莫不各得其所夫耕婦饁擊鼔祭祝相與從事於田畆之間熈然怡然無愁苦怨嘆之聲未嘗不慨慕想見其性情嗟乎此眞孟子之所謂王政者治至於此而足矣及觀衰亂之時嘆悼之作又惘然若有所失也臣之於君欲其覺悟則誘之箴之規之誨之戒之救之惡長而不變則刺之怨之閔傷之憂懼之尙不知止則或疾而或哀或思而或悔反覆而不捨躑躅而不厭故於一篇之中屢致其意其大意要出於其愛君之情而已矣賢者之處於世思以其道變亂爲治而不以治亂變其志或爲正或爲變其大要出於仁義忠孝之性而已也其文詁訓所能釋而講師所能盡其性情非詁訓所能明而非講師所能言也學者欲觀於詩宜無爲祿利毀譽之所怵浸潰優遊先入於道義而後入於性情然後有得於其間矣孟子曰說詩者不以文害辭不以辭害志以意逆志是爲得之其性情之謂歟

詩論下

國風雅頌爲風者不爲小雅爲小雅者不爲大雅爲風雅者不爲頌學者以爲章句之短長與夫美刺之義不甚相絕而分別若此或曰太師分之也或曰孔子分之也是皆未爲知詩夫詩者古之樂曲故可以歌可以被於金石鐘鼔之節其聲之曲折其气之髙下詩人作之之始固已爲風爲小雅爲大雅爲頌風之聲不可以入雅雅之聲不可以入頌不待太師與孔子而後分也太師知其聲孔子知其義爾亦猶今之樂曲有小有大聲之不同而辭之不相入亦作者爲之後來者所不能易也孔子未刪之前世未嘗惑於四始何哉古樂存而詩之聲可知也樂亡然後學者惑詩矣周官大司樂之職已嘗謂之六詩風雅頌乃其音而比興賦乃其體季札觀樂於孔子之前而有國風雅頌之名於時諸侯賦詩以相樂者未嘗敢歌頌歌大雅者亦謂之僣則古樂未亡之時詩已班然而有次第豈太師與孔子彊分之耶至孔子之時新詩復出而多古詩複雜而亂多者刪之而亂者正之爾故曰自衛反魯然後樂正雅頌各得其所也夫民能有喜怨而不能爲詩時之賢者斷之以禮義而代之作以著見民之性情故政令之所及則喜怨之聲爲之生喜怨之聲生則風雅爲之作政令之所及者近而民聲狹其詩之體也必小其聲必爲風作之者與錄之者固不能張而爲雅也政令之所及者逺而民聲廣其詩之體也必大其聲必爲雅作之者與錄之者亦不能蹙而爲風也故𨿽文王之徳才及於周召二國而未及於天下詩人無自而爲雅二南是也及其盛也爵𨿽諸侯而功徳如天子四方之民莫不歌舞之詩人亦無自而爲風文王正雅是也此正風正雅之體所以異也幽厲𨿽無道政令猶可以及於天下其惡足以動四方之怨故其詩未爲王風而尙爲變雅平王止能號令畿內民而四方之民防不知有王者故其詩不能爲雅而爲王風此愛風變雅也體所以異也禮樂徵伐不出於天子列國之君得以恣睢橫行而魯輙爲頌此周魯之頌所以異也故王者之業因正風正雅而復能至於頌頌亡而後至於變雅雅又息而王復爲風王爲風而諸侯敢爲頌周有風魯有頌而春秋爲之作興衰治亂如循環焉正風正雅王者積功累徳始起之迹也頌功徳結於民王業之成也大小雅今王可叛而先王之徳未可忘先王之基業未可傾也王風名爲王而實如諸侯也故孔子刪定而錄之先以周召之風以起其業次之以邶衞國之風以著其鑑又次之以王風以伸其誡若曰從此不能正則必繼商而亡也先之以正小雅以見自微而勤勞次之以變小雅以見其怠惰而不徳若曰先王勤勞如此而後王弗爲何也先之以正大雅以見其盛次之以變大雅以見其衰若曰先王之業如此而後王防敗之何也先之以周頌以見其治平次之以魯頌以見其王無可頌而諸侯妄作又次之以商頌以見諸侯妄作而不已周室將復爲商若曰上有明王彼諸侯安得而盛也政不行而王猶不能奮諸侯盛而王不能自警胡不觀商之先功徳基業如何今而爲亡國也一經之體如是而已亦猶蕩之一篇之體本刺周室之大壊而止言商惡至其末章又言夏后氏其辭曰文王曰咨咨女殷商人亦有言顚沛之掲枝葉未有害本實先撥殷鑑不逺在夏后之世以三代之興衰反覆而爲諷豈非聖人之意欲扶持全安後世之君申重不已而丁寧不厭者哉

史論上

天生孔子不獨爲魯𨿽孔子其憂亦未嘗不在天下也周之末列國爭爲雄長而天下騷然苦兵孔子拳拳於其間欲以一已捍天下之難故不用於魯則之齊之衞之荊之陳之蔡不用於諸侯則欲爲政於費不用於中國則欲爲政於蠻夷車馬之迹環於四方削迹伐樹流離困厄而不悔聖人憂天下之民不得其所而欲行其道如此其勤也孔子之門其弟子皆世之仁賢自顏淵而下惟仲由子貢得聖人之道尢多然而終出顏下者性有所蔽而弗全也仲由蔽於勇子貢蔽於辧顏淵終日靜黙而孔子亟稱之以爲已而仲由子貢或矜其勇辧孔子未嘗不屈折其气而誡之也孔子歿聖人之道息天下於是益亂諸侯務相吞滅爭地逐利兵滿於天下不復知有仁義一切以權謀詐力相髙故輕險之士乘時而出摩吻淬舌起爲縱橫之說以聳踴暴鷙之君而邀取勢利視民之死於兵如蚍蜉豚彘而曾不爲之嚬顏故蘇張範蔡陳軫樓緩樗裏甘茂商鞅韓非之徒皆長於揣摩辧議而當時號爲賢智此固衰世之亂人也嘗讀司馬氏史至於數子列傳未嘗不嘆憤以謂或與孔子同時使孔子有殺罰之權必不先少正夘而後數子及讀孔子弟子傳乃以爲齊將伐魯而孔子私於父母之國使子貢遊說於外者凡十年存魯亂齊亡吳覇越而彊晉子貢一出而五國皆有變細觀其所以說之辭則殊淺陋濶誕又非有防畫可以動五國嗚呼聖賢而肯爾爲耶遷有史才而不入於道又其著書多采戰國防楚漢春秋以博其辭意其六國楚漢之間有僻士者戱弄文墨附著之孔子子貢以爲小說而耀世迹其所從則童子可以不惑而司馬氏輙爲之信尙而收采之歟五國之變亂其事皆載於左氏傳未聞孔子子貢之爲人也孔子𨿽欲苟全丘墓之國使數國之民皆死於兵乎昔者楚昭王亡弓曰楚人亡之楚人得之又何求焉子聞之曰惜乎其不大也不曰人亡之人得之何必楚也此豈聖人之心已私其里人而移禍於他者皆小人之情活一鳥獸殺一鳥獸憂一艸木害一艸木厚其妻孥而暴其家厚其家而暴其鄰厚其鄰而暴其鄕國中人之所不爲而謂聖人私魯而殘天下乎不表其非而出之則後世庸學必有疑縱橫家自聖人之門而出者矣

史論下

自古史才爲難下左氏而得司馬遷下司馬遷而得班固至於範陳壽之徒又爲班馬之亞其才如鱗之差而不齊也嘗嘆司馬遷如彼其才如彼其博贍而不能深入聖人之道以爲已病先黃老後六經髙气俠重貨殖則班固旣言之矣又世家孔子而不爲傳使孔子與陳項爭列欲尊大聖人而反小之其所以稱孔子者識防稽之骨辧羵羊之怪道楛矢之異測桓僖之災斯以爲聖而已矣一何其鄙陋也及讀班氏史則與遷同其惜乎有史才而皆不能完也故能言遷之失而不知已之妄豈非有離婁之明而不見目睫者耶遷之自序已嘗分九流矣及固爲藝文志迹其餘說遂以儒者與道法陰陽名墨縱橫雜分家農家分峙而齊驅且其說曰王道旣微時君世主好惡殊方九家之術蠭出並作各引一端崇其所善以此馳說取合諸侯嗚呼固以爲儒者取合於世而已乎宜固之附竇憲而死於非義也夫儒者之術教化仁義而已也使儒者在人主左右得以仁義教化爲天下之治則所謂道家者不過爲巖野居士名法家者不過爲賤有司陰陽者食於太史局而縱橫雜墨之流或馳一傳或效一官農家者流耕王田奉國賦以樂天下之無事彼得與儒者相抗而爲流哉小大輕重之不均不啻若太山與一羽之比也而固一之彼皆剽盜吾儒之枝業尙未得其正乃尊大之使與道並立於世以增學者之惑仁義之罪人也老莊釋氏楊墨之術𨿽曲見淺聞無足法者然其徒皆能張其師持其說故以區區之論而常橫行於天下以嘩世而邀寵而聖人之教多衰替不揚世以此數溺於大亂實皆學者自戕其道以成眾家者如固出沒於經傳不爲不博矣而其識褊狹如此扶持小說爲股肱之材而抑儒者之道謂其止出於司徒之官未設則前世之所以爲治者將無仁義教化儒者之道乎聖人之徒不務立論有事而後言事已而言已故其言精淳而不妄至班氏而下必欲足其編秩多其文辭捃剝天下之異端論以附已意立事以資其言事已而言未已由汗漫污雜不可考信則聖人之徒遺文而文益髙不知道之比比以多言爲累故爲力𨿽勤終不能一望聖人之藩墻其學者之病歟

四子論上

一气之未判也明者莫能見智者莫能名彊求其所以然字之曰元元有物耶有者安在謂無物耶天地萬物奚從而生哉故自然之有混而相與爲一一與太虛等此之謂元元判而爲气气判而爲形天之旋地之遊日月星辰之光運動於上艸木之華暢茂於下人之靈也神奇之荒忽也禽獸之眾多也昆虫之微也莫不生於元气之始曰元識之始曰性性之未判也猶夫元也及其判也爲志意爲情欲爲徳行爲才能爲善爲惡爲昧爲明或動而見於外或靜而返於內動靜出入循環而不窮然後擾擾焉而多事矣其多事者性之用其無事者性之體也故曰寂然不動惑而遂通嗚呼得性而不盡言者其惟聖人乎昔者諸子蓋嘗言性告子孟子荀子揚子韓子五者皆天下之能言者也而其說莫有同者告子曰生之謂性孟子曰善荀子曰惡揚子曰善惡混韓子曰有生而有善有生而有惡有生而有善惡混告子之言則入乎命孟子之言則入乎徳荀子之言則入乎情揚子之言則入乎意韓子之言則入乎才何謂入乎命其言曰生之謂性可生則可死命可以生死而言性不可以生死言也何謂入乎徳其言曰人之性善善之名對惡而生而非獨有者也由昔者有無益於人而有害於天下者故謂之惡無害於天下而有益於人者故謂之善善有迹也性無迹也何謂入乎情其言曰目好色耳好聲口好味心好利骨體膚理好愉浹是感而自然不待事而後生者故謂之人性惡是情也而荀子謂之性何謂入乎意其言曰气者適善惡之【闕】夫離性以爲意意與气相輔然後駕气而之善惡則善惡之地去性也有間矣何謂入乎才性一而才百才可以別而性未可以別也故命也徳也才也非性而皆出於性者也非性而出於性猶三才者出於元而非元也𨿽然尋其流而推之亦可以至於性不渉其流而造性之元者聖人而已矣學者欲知性莫若觀聖人

四子論下

聖人之性如何而觀之觀其道不觀其性道者聖人之所言性者聖人之所不言也防道之本而究之以至於其極不觀而至於性矣聖人不言性者何故非晦其說而務以惑世未可盡之以言也有形者可以繪畫而知有物者可以揣摸而知有色者可以視而知有聲者可以聽而知有气者可以動而知惟性也離乎形異於物不入於色不發於聲不假於气知之則得之弗知則弗得也此其無可以諭也可諭則或非性矣今夫諸子者莫不爭言乎性愈辧則愈失愈詳則愈非何防不思其不可言而彊言之者也風霆無形鬼神無物天地日月無正色土石艸木無聲气於此有人焉曰吾無不能吾能收風霆之形而系鬼神之迹寫天地日月之正色而呼召艸木之聲气其所爲者必妄矣性不可言而彊爲之言者安得而不妄歟子貢曰夫子之文章可得而聞也夫子之言性與天道不可得而聞也子貢不聞斯學者可知矣然而聖人𨿽不言君子不可以不知欲知性必先知道欲知道必觀夫子之文章陶乎易之禍福深於春秋之治亂極乎書之仁義逹乎詩之孝弟忠信性可以自知矣欲觀海外者談乎荒怪像乎波濤支頥沈想馳鶩其神於海之外亦不能有所至泛淮湖渉河濟而東則不日而至於海海可以必至也性猶未可以必至也故至於性者易謂之至至禮謂之知至箕子謂之皇極而子思謂之中庸文中子曰無所由亦不至於彼彼道之方也必也無至乎至者不得已而名之耳又可以煩言爲之哉曰然則孟荀楊韓皆非耶曰四子者其蔽在言性近乎性者亦莫過乎四子之說也學者觀四子之所言而思聖人之所不言則自得之矣

宋文選卷十八

欽定四庫全書

宋文選卷十九

李邦直文

唐虞論

唐虞載堯之治曰謀於四嶽欠欠焉憂其天下終身而不得寧載舜之治吁兪疇咨以盡萬事之變而又巡狩天下遂老於蒼梧禮樂兵刑雜然舉之而各有條理觀其勤有過於堯者是不爲無爲矣而孔子嘗曰大哉堯之爲君惟天爲大惟堯則之蕩蕩乎民無能名焉巍巍乎其有成功也煥乎其有文章又曰無爲而治者其舜也歟夫何爲哉恭已正南靣而已矣學者嘗惑於此夫虞舜之所載者治之迹而孔子所言者治之神也何謂其然也夫營爲動作之由已莫過乎人今完安無疾之人手可以執足可以馳耳目可以視聽而腹心可以慮欲有所措無不應者皆可以自爲之矣則以爲營爲動作莫不出乎已及詰其極究其所以能然者則𨿽智者猶不能自知也故由已而可爲者迹不自知其所以然而然者神也天地之化气之所感雨之所濡莖葉之勾直長短圓斜狹大華實之濃淡芬芳臭色之不齊味之眾多莫不各足其形一陽之所溫一雷之所震飛者躍者巢者穴者吟者黙者或鱗而泳或翼而升或毛而羣或介而潛莫不各足其分此人之所可見也此化之迹也詰其何爲而能然而誰爲之者則明哲所不能計智巧所不能匠𨿽聖人莫之或知也此化之神也人之可以自爲者猶不能自知變化之出乎天又果知天之能自知其所以然耶故聖人法道以爲用體神以爲治溟涬眞朴漠然而全陶然而遂萬事不能滑其中安安而有餘如遺天下者天下之人鼔舞之而不足用之而不知自化也自安也自悅也自威也則終日言而如未嘗言終日爲而如未嘗爲此堯舜之所以爲大也彼昧道者不然一君之心兩耳目之聰明耳而臨四海之廣穰穰之繁欲禦之以智縻之以力矜其健察作其巧辯雕鎪百爲咻噢萬狀焦焦然日置天下於其胸中而又爲情僞喜怒之所紛亂智索力殫矣而天下然方不可勝理則醇且醨願且詐傑者爲之僅得小治而已矣安能如向堯舜之治耶孟子曰王者之民皥皥如也覇者之民驩虞如也知此然後知堯舜矣故大聖人之爲治𨿽有爲於外必無系於心藏其神致其用使天下之人莫能窺已之涯嘩趨奮起以爲幸故靜而不爭所謂無爲之治也後世王者闇乎有用樂乎無爲不知堯舜之神其化則又欲其摽枝芻狗治天下溺入於老釋逍遙寂滅之說兀兀焉宴坐於深宮以待天下之自治是烏知孔子之所謂無爲者歟

三代論

揚雄班固王通之儔莫不以三代諸侯爲久安之術而罪秦之郡縣至柳宗元獨曰古之諸侯聖人之意非不欲去也其勢不能去也以爲其治不若郡守嘗究之矣夫王者處乎髙危而以一姓孤立於四海之上一姓之安危乃天下之所以爲治亂死生也夏商周之君相傳者數十世𨿽有屈彊之諸侯時不免於戰伐然亦未嘗有流血天下兵火之禍如後世者防二千年而才三易姓亦必有大惡如桀紂至聖如湯武又其祖宗之著徳甚久然後可以集有天下之諸侯自秦至於五代覆亡之宗紛焉如風中之槁葉生民數防於大禍則是諸侯之前民數百年乃一擾而變侯置守之後天下之人常栗栗焉而無所系也論者多取周季戰伐之紛亂以爲建侯之罪夫幽厲懿夷之王較其昏暴王之於郡縣之時非莽卓盜之則陳項有之矣惟其諸侯之國各疆土據桀彊者未能並服而爲一故衰亂而周不亡也論者又取晉之宗室舉兵相殘以爲鑑夫以惠懷在上政亂於中而號令不行於天下於時謂之互市又使不義之君得舉兵以擊義國其防闇不道𨿽糜爛而亡不足怪也其所以未亡而再進於元帝者藩國之勢也故上有明天子則諸侯而治郡縣而治爲上者其非道則諸侯者亂郡縣者亡禍之輕重也有殊矣彼周之時吳楚齊晉𨿽悖傲而不臣力非不足也而不敢瞹周之鼎何哉列國皆有兵有賦而用周公之禮樂彼未能一旦而君此此未能一旦而臣彼由此而然也晉宋梁隋之所以得扼吭拊背於中傳檄而天下定郡縣𨿽有忠勇之臣莫不拱手聽命圜視而不敢動何哉天下之權素有所一也兩漢之有天下王侯郡縣雜建而年以四百𨿽有七國諸呂之難而劉氏以中興唐之有天下宗室爲刺史勲賢爲藩鎭僅如諸侯之制而年以三百𨿽有齊蔡燕趙魏之防二朱安史之憑陵而李氏以長權散於天下而莫能一也以天下之大而明主不世出後世鑑存亡之效可不約三代漢唐之制雜樹親賢於外少爲王者之拱衛耶子厚之說未識治亂之大計亟云以爲異論耳不亦妄哉

秦論

易曰本乎天者親上本乎地者親下气可上而形不可上此必然之理也故曰魂魄歸於天骨肉歸於土天無形則無敝有形則有敝𨿽天不能使之易此言者也是故生而死堯舜之聖禹湯周孔之仁智之所同賁育之力之所不免也至秦始皇旣以力並諸侯而以气攝天下矣舉六國之宮室寫之咸陽之阪以爲其居舉六國之玉帛而輸之函谷以爲其用舉六國之女色鐘鼔納之於阿房以足其欲羣臣莫不稱頌其功徳秦皇坐亡國之殿聽亡國之音趨走遮列亡國之臣心侈意廣自以爲萬世莫吾及顧少羽翼而升耳於是車轍馬迹交於海上登之罘浮江湘以望方士之所謂三島者棄其赤子航之於東夷以卜其所謂仙不務事事而跕跕然狂人客死於沙丘不得親傳之良嗣遂亡其國自黃帝於橋陵下及於三代之盛未嘗有仙之說至漢孝武侈欲極而外道之惑乘其隙而入用方士之言邀神靈而祠鬼物橋陵者存而方士輙曰此其衣冠耳又從而信然之以其女女方士與方士傳車而宿當是之時天下防大亂周之末有李耳者爲虛無無用之語以髙世𨿽背仁義之教而馳然亦未害爲處士避世之小道也使李耳之存於時王者召而禮之不過賜之粟帛杖履而退之養之一丘而足矣至唐明皇曰李耳吾祖也今存而仙其位髙大與天帝並遂推其言以爲經而爲之祠宇散滿天下賤禮樂刑政謂之俗務而弗親中國防爲安史之所有秦漢唐之君皆命世之才也咸以仙敗終其世而不悟可不哀哉古之時王教之害尙尠至後世而其百出曰楊墨者曰佛者曰老氏者循環而交以攻先王之仁義使仁義衰而異教立嗚呼自是以來生民之命揺然無所附矣其禍也始於秦而流於漢昌大於唐室至後世而不可破後之仁君將復有仙亡其國者矣

西漢論

嘗觀西漢之君大抵承秦之餘以剛斷明烈爲任文景武宣皆有君人之至槪宣帝以孝元柔仁知其必亂天下已而果然夫人君之气必主於剛其柔仁者濟物之變補事之隙時爲之用耳不可以爲常也故君者天也陽也其明日也其令風雷也天健而運日實而麗雷烈而威風行而無迹四者不廢然後可以生萬物而齊變化陽不足則天有時而裂日有時而虧雷或不發而風或不播休弛欝塞之气極而妖厲災疾作於下下至於昆虫艸木莫不防其屙易曰天行健君子以自彊不息又曰剛健中正純粹精也剛健純粹此所以爲天之體而爲君之徳乎髙祖最剛而最明故其基宇廓大而宏逺不可以亟壊其餘勝遺烈猶足以震動天下之耳目而制大臣之心故恵帝孱懦髙後女主哨哨於簾戶之間而嬰噲平勃之徒攝衣而趨交臂而受職莫敢先後而不率至文景之爲君其治出於恭儉仁恕然其君臣之間尊嚴而甚可憚繼之孝武𨿽侈且虐生民之屠於兵大臣之夷滅於法者防且大半天下之怨可謂極矣而能興禮樂隆儒術拓土傳祚爲漢英主孝昭防而明斷故燕王蓋主桑羊上官謀發而中敗不得有所措孝宣承之覈刑名而責功實天下遂至於太平此六七君者亦非有完徳具美也事之失度而過中者不爲寡矣然且不失爲治教化以之行社稷以之彊固非以其有人君之防主之以剛徳而然耶元成哀平固未嘗有顯惡大過暴不若桀紂滛不若幽厲徒以濡弱偸墮無剛明之气終不能一奮人主之威卓然有所立愔愔黙黙以至於亡可不惜或有天子之仁義有大臣之仁義有匹夫之仁義天子兼萬事之柄將以制中國而威四方而專爲匹夫之仁處士之行拳然以小亷細謹自持者則是失其所以爲大則天下無所恃而姦權嬖幸特以朝廷爲戱維持牽制貿亂人主之所爲各任其私意以暴民而侵掠天下人主𨿽不貪取而天下不勝其困人主𨿽不好殺而天下不得其生賢君則不然以爲忠信孤逺之臣待我之剛然後得以立至弱之民待我之剛然後得以振其剛明以彊本而威眾使內外大小皆有所恃於上而天下不勝其樂書曰天降下民作之君作之師惟曰其助上帝寵之四方有罪無罪惟我在天下曷敢有越厥志此武王之剛也鑑乎西漢之存亡治亂則君之剛徳可一日而廢之哉善觀君徳者無取其一善一惡要其有人君之防而已矣

東漢論

聖人之所以長有天下者無他得其民心而已矣末世之所以失之者防其民心而已矣民心之所欲歸兵不可以驅而散其所欲去利不可以誘而還也其事至近而所系至大其說至易見而智亦時有所惑也西漢之亡也其君非有苛毒加於民特以柔闇而無決承之以幼懦主之以母后聰明威令不能過房闥之外而天下之柄姦臣得以盜而有非漢之失民非民之厭漢也及化爲王氏有王田之擾有六筦之侵師旅興於前旱蝗繼於後夷狄攻其外防盜攘其內使天下之民潰裂四出而不知所從遂以攻莽而亡之當是之時民苦其亂而思向時之安以爲能安天下者劉氏而已耳故聖公起於荊盆子起於海曲王郎起於趙劉永起於睢陽伯升起於宛皆唱之於劉氏奮梃以爲器揭竿以爲旗徒步振呼而郡國之眾雲集霧聚莫不爲之用𨿽有隗公孫述張步之徒相與馳逐奮取卒所以得之者劉氏也及天下定於東漢而百姓果得其所欲以光武之聖顯肅之明其治皆雜於儒雅而隆師重道修舉禮樂以率其民民之興行爲義防多於三代殤安之後女主權臣常握禍福之柄民之所以未入於塗炭者行義之臣奮不顧死力爭於朝以折嬖邪之鋒也及桓靈繼統宦官之勢愈烜赫於天下矣而賢者終不爲之少屈彼賢者之盛於下知其必能再起劉氏之治而不利於已誅其一人則死者一人而已未足以痛杜其後而爲忠信之戒也乃目之以鉤黨禁錮誅殺天下之賢人處士殆盡其禍蓋不減於秦又以宦官子弟爲民之牧宰侵掠殘困民焦然不知爲生之樂莫不挼掌捩腕疾視其上欲漢之亡者蓋十九矣故黃巾一起同日而應者三十六萬何盜之多耶民以爲漢徳不若黃巾之可從也及東漢將亡所謂袁紹袁術者以庸庸之材防有天下之半人歸之者𦇤負而相屬彼以袁爲可歸耶誠以袁氏繼世爲漢三公其所出力而排禍難者徳有多於劉氏如此而已以此知劉氏之見絕於天下也孔明承之又欲以區區之蜀爲光武之舉信大義而復之漢其名𨿽盛而四方莫應豈非民心去漢而然哉勤苦艱難終不能以亟定是非昭烈之罪桓靈之惡怨於民心之深也其如覇蜀之業則孔明之才力致之與魏吳他姓之興者蓋等耳非有思漢之助也西漢亡而復之之易東漢亡而復之之難民心之去就可不畏歟書曰民可近不可下故王者之禍莫大於失民心或曰漢之興亡天也非人事也是烏足以知治亂

魏論

孟軻之言王道常賤利而本仁義當世之諸侯皆謂之闊疎而後之學者亦或疑其爲空說以示訓嘗竊觀之先鈍而後利王之易者莫若仁義之爲用小利而大拙力殫而功少名敗而實從之者莫於權謀也周旣亡而秦能一天下之諸侯秦之亂髙祖起兵才五戰而天下定於漢西漢之業爲莽所盜者十二載而世祖興世祖之興三年而復爲東漢髙光之建業一何其易也基宇一何其宏大也傳之子孫一何其長也東漢之亂豪傑據國而虎爭善用兵者莫過於魏武建安之元始迎獻帝以入於許自是中國之權歸於曹氏官賞兵刑紀綱號令莫不自曹氏出漢帝挈挈守空器而已於時取之之易若防一毛然而止能集天下之勢故不敢取用天子禮樂者凡二十五年而身終於北靣及丕受獻祚四方之君者三魏一再傳而其政已爲司馬氏所有觀魏武之建業一何其難也基宇一何其狹也傳之子孫一何其弗永也豈謂魏武之用兵不及於髙光耶謂天之意不欲天下之亟定於曹氏耶謂用兵不及於髙光則魏武固能兵矣謂天之意不欲天下之亟定則天下之厭亂不爲不久矣何難易小大長短之不相若也如此嘗以爲天下大物也不可以詭譎服不可以威力禦有僞而覇無僞而王有僞而享國無僞而享天下彼髙祖世祖之所以興𨿽褰裳奮劍馳逐而得之然皆有仁義之資忠厚之量故人心易一數載而成大業已成而天下怡怡不復揺動魏武則不然其治身其任臣其使民其取天下一本於詭譎威力無復錙銖仁義忠厚之實是以孔融楊修誅死而不肯臣荀彧感恨喑噎而斃天下義士雲長之徒掉臂而徐去管寧之屬浮海而避之惟得巧詐之士而與之共國競競焉憂竊發之變故𨿽虜張繡走二袁擒呂布馘髙干戎旗北指而烏丸蹋頓爲之破兵鋒西向而宜堪超遂爲之平有智者莫不憚有力者莫不屈兵彊戰勝而天下益疑之思與之爲敵用力勤於二漢而土分於吳蜀垂業至於二世而運奪於宣景何哉失之於險害刻薄而不以仁義忠厚撫天下也人之形可刼而人之心不可刼人之財可掠而取而人之心不可掠而取天下之土可以彊而兼而天下之心不可以彊而兼迅疾不讓怒若風火者𨿽速必緩欺其人而得之者𨿽得必失得民之心者不欲有民而民必歸之大國之賈出其貨財貿易於廛市持之以信守之以亷意思閒緩如不欲多得者故利之歸也愈厚其爲富也必久有貪賈者持籌如變化罔利如防攘人由是莫敢與之賈以至於饑而死孟子曰苟行仁政四海之內皆舉首而望之欲以爲君魏武何知焉孔明之爲蜀先以仁義治其國後以仁義之聲動天下三州舉土以歸於我而輙不取是以一舉而魏之君臣相聚而憂當是之時民心𨿽已去漢以孔明仁義之才挾備而自爲亦可以有所立天下之未歸蜀者特須時耳孔明不幸功未成而且死使孔明不死魏吳其一而爲劉蜀乎孝明之區區焉能抗之哉

梁論

先王之教皆本於禮義世之不得則不生如此其急也然而禮義之教至後世日以消亡而以之大亂有賢者出莫不欲引古而復之而已亡之教終不能復佛者夷狄之教也一入中國中國之人爲之奔走惟恐在後衣食可絕而佛費以爲不可絕法可犯而所謂戒律者以爲不可犯父母可慢而以爲佛不可慢流熾植大至於今世而日以盛有賢者攘袂而詬之操矛而攻之力憊矣而終不能去何禮義之去而不可復佛之來而不可去也是亦有說焉夫小人之情好私而忌公禮義惟公而佛惟私小人常多而君子常少此禮義之所以易衰而佛之所以易盛也所謂公與私者何謂今夫禮樂之爲教人果秩秩而循之則終身安焉而不扺於戮辱其利於人者爲不少矣而小人莫爲彼佛者之說則曰汝且終日放其情欲殺人以逞欺眾以牟財已而事吾佛則罪釋而無害汝且朝而爲惡夕而事佛壯而爲惡晚而事佛不惟罪釋而無害且有厚祿而加汝焉書其效於紙揭其狀於壁小人旣不能無爲惡故爲惡而得利則分其財於佛之徒以求解如是盡天下之室爲佛居舉天下之眾爲佛眾亦不足怪也故曰小人之情好私而忌公禮義惟公而佛惟私小人常多而君子常少小人固無足異矣又況世之君子時有防溺於其教牓而唱之者耶嘗觀東漢以來佛說之惑世晉之末凶悍驕逆屠滅生靈以爲戱其暴過於豺狼者莫甚於石虎姚興禮義曾不足以動之而畏佛最甚下此則髙齊旣以戰得之弗返於禮義以靖亂而欲事佛以自救梁武之用兵亦工矣侯景之師將至於城下而率其臣誦佛於庭卒以此亡國不亦悲哉夫旣天下之信尙之也小人之倚佛以爲貨者把執禍福嚇欺愚聾如挾劵質量其所入金錢之少多而交手貿賣上至於京師下至於夷狄至於一邑之衝一鄕之聚必有其徒焉如是者紛紛於天下上之人不能盛禮樂之教以敵之其所以爲治者一皆出於文法固以薄矣而文法又多爲姦吏之所貨姦民之請於吏隨其重輕或可以得意幽則約於佛明則要於吏私旣勝而公道廢王者禮義之教皆不預天下之權嗚呼安求其不大亂也斯也根固而源逺不可以亟防不可以亟塞矣後之君臣防溺於此者其不觀梁之所爲乎

隋論

治天下者以王道不可爲之以吏治吏治可以苟天下之安而不可久也純以王道而治者三代是也吏治與王道雜然而用者漢唐是也純用吏治者隋文是也自禹至於桀自湯至於紂自武王至於赧三代長久各數十世安而少變者幾二千年自髙祖至於孝平自光武至於獻帝自髙祖太宗至於僖昭玆二姓者或四百年或三百年不及於三代之長而有過於歷世之祚若隋文帝之於天下於時亦可謂之治平而寡事矣然才三世三十九年而亡其故何也吏治與王道之效不同也故三代用王道而長漢唐雜之以吏治而不及於三代隋文專以吏治而不及漢唐是非王道與吏治厚薄之效耶夫隋文九年滅陳而天下始一奮勵於爲政每一坐朝或至日昃五品以上引之論事宿衛之士傳飱而食至於兵革不用天下游食之人戶口嵗增過於兩漢其富庶而康寧如此常人之所謂太平而識者皆知其不能久也何者無禮義以維持其政無忠信以固結其臣教化不足以導其民紀綱不足以防其後一切以辧敏勤察爲能處三王之位而卑卑焉任智數覈文法此特吏才之尢者耳非王者之爲也故王通謂其終以不學爲累而房喬於淸平之時而獨知其將亡彼或用王道而常爲百世慮國祚之永人可得而近測之哉嘗觀於三代其爲治之防皆本於仁義禮樂先教化而後刑名厚道徳而薄功實其始𨿽若迂逺而其成以至於兵寢刑措暴炙百姓之耳目浸漬涵糅百姓之骨髄其勢蟠大膠固如置方石於平土之上天下之形可以漸亂而不可以亟壊也末世中君徳旣不及於古才亦不至於道所用者皆俗人而所尙者皆細法爭於功用勇於擊斷謂簿書刀筆之間可以爲治語之以王道則項背而竊笑彊者爲之及其盛猶可以自守一有勢罅則怨心紛然內外皆爲之擾動姦豪乘其而起其撓天下如驅羣羊而蕩王業如振欹器耳是故民眾而益亂地大而益危嗚呼彼安知三代有長久難動之法乎後之王者鑑於三代兩漢隋唐之事亡恃吏治之安而畱意於王道斯可以長有天下之民矣

唐論

天下之亂常起於內不起於四方先之以朝廷之姦繼之以藩鎭之盜未有朝廷無隙而藩鎭敢叛渙者也人之弱於气者寒暑疾病易爲之侵木之傷於心者風雨蠍蠧易爲之敗明君賢相整予法度修予甲兵撫予人民𨿽有彊梗必爲忠順一有弗率天下之所共攻也苟不能自治𨿽有臣妾必爲豺虎唐之亂也人皆知藩鎭之亡而不知唐之有以自亡也一軍闕帥上擇賢人置之則已矣而必取帥於其軍其姦將豪卒內交彊臣而外交勅使以市兵權得之則取償於其民宦者之使陰得寶賂僞以一軍之勢嚇刼朝廷而取必彼小人者一旦據土地擁旗甲權盛气完約堅謀合罔不睢盱自疑恃眾而爲盜而朝廷方且用姑息之法慰之以金劵飽之以玉帛欲以息兵此其所以樹兵者歟柄旣去矣藩鎭旣彊矣又不能信任天下之賢以爲將相使之整法度修甲兵撫人民爲所以禦盜之具所以圖事於宮中不過一二邪臣三四宦竪措置萬事舛謬顚倒方正之路塞幸曲之門開惟埋藏機牙以中傷賢者爲事故天下之心咎其上而易以生變此以見非獨藩鎭之亡唐而唐之有以自亡也有國忠林甫之蔽然後有函陵之師有魚朝恩程元振之防然後有永泰之亂有盧杞之邪然後有奉天之厄有恵王昭湣之驕昏然後有藩鎭之叛章武中興一裴度而已裴度用則藩鎭爲唐之臣度不用則藩鎭爲唐之盜故曰天下之患常起於內不起於四方也杜牧善論兵其爲罪言盡河北逆順之勢曰上防莫如自治中防莫如取魏最下防爲浪戰夫蠻夷盜賊彼𨿽無賴然亦有桀黠之才小人之智有以窺測朝廷之所爲權量其輕重彊弱而自爲計我自治且弗辧則蠻夷盜賊投其隙而動使唐之君皆能如杜牧之言而自治任得其人政得其道則藩鎭爲我之手足耳目竭蹷趨走之不暇如正觀開元時矣焉得而憑陵哉

五代論

天下之治亂如昏明寒暑之相從也五帝三王旣去而天下爲秦秦亡而爲漢自漢帝之元年嵗在協洽以及於今千二百有七十年其間亂世多而治世少基業宏大足以傳之子孫而久者漢唐聖宋而已魏𨿽有蜀而不能有吳及魏入於晉晉平吳而天下始一一之者未久散爲一十六國而晉遷於南魏起於北魏衰而又爲東西東魏入於髙齊西魏入於周閔相與鼎峙而立周能並齊而天下尙爲二及周入於隋隋旣而平陳然後一天下而君之隋不能堅又化而爲唐唐亡而爲五代抑亦屢變矣舎夫漢唐而觀之餘據土而君者一爝火之明也然而自古亂亡莫甚於五代周秦漢晉之間以兵攘間有天下之豪傑或借仁義本謀術五代之際率皆凶卒小盜公行而無媿膾胾生民而盡之禮義亷恥無髮遺矣莊周曰後世必有人相食者豈知後世之亂有過於相食耶然而不大亂不大治五代之大亂天所以開聖宋也宋有天下相繼者四明聖百餘年間生民之安過於漢唐內無擅威之臣外無彊大諸侯下無姦民攻掠之變十人之盜起則不月而傳駭於天下之耳目況能容大盜耶其安治如此然而識者觀天之勢尙爲之憂栗而不寧其故何也夫始治者天下之所樂而久治者明知之所憂也實之美者多蠧味之甘者生醯雞康樂而克逸者萌疾病物愼乎其極則必至於變古之王者知其物理之極懼其變而爲危則先自爲之變使變而治此其所以久也居治之久而未知所以變此非今之可憂者與今天下之民丁黃老幼孶毓而繁夥其數多於漢之文景唐之貞觀閒元見生齒之極於此矣耕者升山巓樵者入窮谷土不爲不辟農不爲不力而常有凍饑之人天時丰穰則中戶已上歉歉僅足一有水旱螟霜之嵗則百姓流冗轉移相枕藉而死於道路可以常丰而不可以有凶災見其用天時出地利之極於此矣國之於利算及行人租及動物小吏爲公家而坐列販賣如賈人焉者信於治人之官世入之用朝而夕謀夕而朝憂有日月之慮而無二三嵗之計可以常無事而不可以忽有爲可以常靜而不可以一動見財力之極於此矣至於上之政令下之奔走或疲極而倦厭而朝廷之治特爲媮且欲以循循而格萬世之安卒未能磨濯剗奮然而有所變竊恐其失於不變也天下之治亂如昏明寒暑之相從也可不前計而預慮者哉

宋文選卷十九

欽定四庫全書

宋文選卷二十

李邦直文

防防

王者與之議天下之政有大臣在而又收訪賤者之言何也以謂人有逺近貴賤之殊而道則公治亂之計各或知之使之畢其說庶幾有補於世非特求其有補而已夫王者之於臣下旣用則觀其事未用則觀其言事足以見其才言足以見其識故取人之防術莫若以其言也國家嘗詔內外官有可言者皆得置郵而聞之於上然其所陳之類不過法令金穀之間鮮有以仁義發揚人主之聰明而恵澤天下者朝廷亦嘗賤仁義之說以爲汗漫無實而不適於事變夫珠犀象玉生於江海匿於窮山不逺千里皆列於人君之左右豈非以好之者篤求之者勤而後至於前耶珠犀象玉玩好之資耳言之可貴非徒珠犀象玉也陛下好之篤而求之勤則仁義之言日至賤之而弗爲貴則嘉言不至而庸言來矣且陛下繼祖宗大業數十年閒寛和門安無爲而治以法堯舜未嘗有深誅痛斷於羣臣而姦邪睥睨傍有所憚而不敢輙肆奚其然哉畏指議者之不已也則言者之爲益多矣緑衣小臣生長聖時樂於父兄師友之教行已之外竊嘗志天下利病僅得其一二大者故因可言之防條其略於篇以爲貢臣以爲古今之治無法者不能久悲申愼之愚於法而叛仁義故有法原事有形勢善同而功不齊爲國者不可以不知故有勢原禮樂教化非刑不立故有議刑二篇國之興亡治亂常起於兵不忘用兵者兵置而不用故有議兵三篇瘡瘍非心腹可憂之疾瘡痬未止心腹之气爲之弗寧內疾或從是而起夷狄外物常擾吾治故有議戎二篇官治則事治事治則天下治故有議官三篇義利相形不得其中民必止散故有重計備不可不預兵爲國命馬爲兵本故有實備孔子曰赦小過舉賢才其斯爲政故有明責激貪扶懦別白賢不肖故有勸吏根本彊固木不可防愚其宗子秦以亟亡故有固本化風不行王業終不及於三代故有厚俗未有左右正而事不治者也故有廣助士不素厲亡以應猝故有養材尊君卑臣法一而分定治天下如治一人故有審分政爲神物王者司之援古鑑今可以善其後故有操柄窒禍本導其君於文明故有解蔽姦臣之所欲爲者使人主素知之故有辯邪臣聞鮑宣之言少文多實史氏稱其忠臣言𨿽褊廹不文然皆當世之可行者渉其目可以知其大指有防防

法原防

法者何也聖人所以齊天下之動至公大定之制也其原出於道徳禮義而其用散於號令賞罰凡有天下之君未嘗有無法而久者也昏世嘗有無法之君矣柰何乎人之多欲而趨亂也如歸市人之多欲而無法以齊之故有臂者攘有足者馳勇者苦怯者而奪其資知者紿愚者而兼其利聲色耳目之奉紛紛籍籍其去禽獸者間不容一毫故聖人爲之法使天下彊弱小大貴賤逺近莫敢不一於法焉由法者安不由法者危由法者得其所欲而生不由法者失其所欲而死如是故法立法立而天下之心定而治道畢矣法爲貴君位次之法壊則民亡民亡如之何其尊且安也故人主尊法懼法之不立也故以身先之懼天下之慢法而法壊也故一舉事而不敢忘法賞罰以法號令以法取予以法廢置以法殺生以法動靜以法視法如神物而不敢侮如天墜地設不敢輙破壊攺易也不以一事小害而損法不以一時苟利而增法使天下無有不由法而自爲者故智者不得越法而謀辯者不得越法而議士不得背法而有名臣不得背法而有功我善可抑我忿可窒而法不可離骨肉可刑親愛可滅而法不可屈也故𨿽成王之叔不得以流言而亂政髙祖之父不得屈君臣之儀文帝元帝之子不得越王門絕馳道光武之姊不得保臧獲姦使吏民愛若孝王嬖若韓鄧功若陳湯馮奉世義若郭觧不免於有司之議而天下不敢私恐其開亂法之原而後爭以爲比也故明王之法左者不爲右右者不爲左上不奪下職下不使上事爲廷尉者不以才有餘而道禮樂爲太常者不以官優寡事而議刑法士者不爲工商賈人不爲士也令史大匠之起巨室彈畫一定木之曲直小大長短必皆就吾繩墨防矩焉其參差不齊齟齬不合則斤削燎括而已矣若毀我之彈畫而從木之情則工勞事拙紛擾而不可理矣故聖主立法賢主守法立法者使法必出於道徳禮義而後布之天下以爲法守法者使賞罸號令必出於法而後以爲賞罸號令法不出於道徳禮義者法也法者非法非法者未久而還賞罸號令不出於法者政也政者非政非政者法壊而天下不服故法一則成法二則疑法固則君尊法揺則君削法行則要而治多法不行則煩漫而無功今夫一人之寡居深戶之中傳盈尺之紙而風驅電行殺生廢置人於千里之外提臒夫羸老僅勝衣冠之人付之寸印而坐諸帷幄進退萬夫若羊彘然童子據奧室羣湖海之珍怪處女嬰珠玉而立乎衢途烏獲戾目而不敢動以法在也故天下視法如籓籬立法如封界彊者以攣縮弱者以安全至哉法乎人君之衛天下所恃而生也闇主則不然不能以法制勝私欲不知已亦待法而後安故從欲而慢法其意若曰法者我之可自出也何有於法哉暱乎所愛則無勞而封爵有罪而不誅或利害僅如毛芥而輙變大法名分不立百職相侵日革月易人不知所循下皆知法之易撓而可逾也則險庸譎詭者舞其私意以動法幸諛便僻者倚上之恩以貨法悍暴傑偼者奮其亂力以干法如是故法亡法亡而民亡民亡而國亡矣如籓籬然臧獲者超履穿穴而主人勿禁安能使盜之不窺而保其室中之所有也如封界障隧然其羊童牛牧已嘗有蹊之徑之之迹矣安能制眾人之不來而全其果蔬稼穡也或曰法之說無乃膠固滯事而失於圓通狥物之道歟曰不然法者天下之公也千世之守也大道也通者人臣之私也一時之偸便也短術也法同而治異者吏不能舉法也吏之罪也法不可輕立亦不可屢變也立法之主必若禹湯文武漢祖唐宗者也議法之臣必若皐陶伊尹周召蕭張房杜者也晁錯且尙勿免況庸人乎臣竊規今之世朝廷或弛祖宗之法羣下或慢朝廷之法大臣或率胸臆而輕法庸士或作眾辯而侮法爲牧伯者或擊斷於法外以爲能臣恐紀綱制度緣是亂法緣是而亡故作法原

勢原防

君之所以安危國之所以存亡治亂令之所以行不行勢也不善知勢不能爲創業之君不知勢之可畏而失其所以審度將順不可以爲持成之君經治之臣故善用國者勢而已矣理勢循則行忤則變動則險止則平輕能重緩能速故物有至小而力不可勝卽事有至易而功不可勝原發如毫芒鍼端而巨若丘阜本在拱把而逺際窮髮者勢也如戶之運也如車之馳也如弓之圓也如矢之激也如衡以一權而舉數倍之重也水之注於卑澤也原火之燎於風中也兵之奮寡而走眾也人之乘髙而制下也勢也豈惟萬物爲然今夫一人而勝天下之大制天下之眾兼聽天下之廣沛焉有餘非勢而何如也故明者用勢而闇者用於勢明者提至要之處持其闗鈕制其機樞動靜在我開闔在我弛張在我一教一令一賞一罸必輔之以形勢故教之而行者易令之而從者速賞一而千萬人勸罸一而千萬人懼仁少而悅者多義近而服者逺無他理勢爲之也教令賞罸仁義而無形勢之輔必且人人而治之矣人人而治之教之行也必艱令之出也必煩天下之善有餘而賞不足天下之惡有餘而罸不足天下之民無窮而仁義不足無他理勢不先也夫千世之君可屈指而數之矣或善或惡或仁或義其間差不能銖寸而功名輒相倍蓰禍福輒相百萬者無他形勢之異使然也成湯祝獸网而歸者三十六國文王枯骨而天下三分有其二千世之君徳有大於此者矣而湯文用此收天下之助其從民情而集天下之勢也方形勝之在桀紂夏臺之囚羑里之獄如拘亡夫及善惡之暴也形勢之變而遷也如林之師而莫敢射車中之木主故天下之勢安則動難動則安難當其安也垂紳端委深拱於堂奧戶牗之內而髙論治古之上尊明如天日閎隠如震霆煦煦如雨露肅肅如風霜指顧叱咜而天下莫不趨走鞭笞海外之島蠻若制童妾𨿽有劉項之魁雄曹馬之姦桀必且老死民籍而不敢倡及乎昏懦爲之也席先王之位傳先王之民朝有遺臣故老事有綱目軌度先王之澤未涸天下之勢未運自視其安也以爲無有危事也任一喜怒從一嗜欲矣而患未切已也以爲可爲而無傷也習知天下之尊服已也以爲人終古莫敢蹙路馬之芻觸囿兔之毛也簸頓闗紐嬉弄機樞動靜不以時開闔不以法張弛不以節滛樂在宮中而怨毒被天下略易在一朝而禍患遺千日民心之他屬也君柄之旁落也勢之翻然而離也𨿽欲安之不可能也竊譬之山之髙厚也萬夫不能毀壊也朽壤生乎中巋石震乎上及其傾也人力不能支柱而維持也非天事也勢也故前聖創業起今之利變今之害所以治天下之具甚備憂天下之慮甚深綴民心而久天下之勢堅牢固宻爲不可防及其久未嘗無罅缺蠧漏也然而其剝也亦有漸矣在後聖時節其勢而繕之耳汰則約之危則平之擾則靜之防則養之弱則扶之急則縱之緩則持之塞則導之使萬事之理百物之節皆不至於窮極而大變則勢久而長無危亡之形矣故勢之在我也我蓄積之固執之審則發弗便則居故勢爲我使而天下莫能逆也若一失其要則橫肆奔悍於外不可復之𨿽有天下一旦驅擠排壓而僕矣臣故曰如戶之運也如車之馳也如弓之圓也如矢之激也如一權而舉數倍之重也如水之注於卑澤也如原火之燎於風中也如兵之奮寡而走眾也如人之乘髙而制下也其動不可不愼也人主知勢則處治如將亂處存如將亡處安如將危而亂與危亡亦且不至臣故作勢原

議刑防上

治天下如治馬馬之性剛則踶恐則齧气作而脈張風逸於野乘之者將有奔墜之患故必待之以轡節之以銜揮之以防欲速則速欲止則止使之無一不若吾意者然而冶馬者亦有道行之以其塗羈之以其節防之以其事調順而不亂約易而不煩時其彊弱而視其力之所任馬於是乎循理而服駕矣有越人焉不善治馬行之也非其塗覊之也非其節防之也非其事馬於是僨張狂惑而愈不知乘者之防則馬之性妄行而乘者不得安矣故天下者馬也轡銜鞭防者法令也法令之使民如鞭轡之治馬聖人之善使民如王良造父之善治馬民之不可治之以苛如馬之不可迫之以煩也故法貴易知令貴易行法必簡而明令必約而信使民曉然皆見上之意則亹亹而從之矣而不善治民者繁爲之法苛爲之令使天下之民前有罻羅後有防穽左則木索右則桁楊民皆惶駭惴栗不知自免之路而願者或有所寘姦者或有所逃天下之詐日起而法令益不勝如是祈民之和順而循理安可得也故曰畢弋多鳥亂於上网罟多魚亂於水扼之齊之而馬知詭禦竊轡故夫法宻則犯者多犯者多則法不勝爲髠鉗赭衣本所以湼小盜也髠鉗赭衣者大半於天下則相率而捍法以爲大盜任彊吏持急憲本所以摶摘隠伏也隠伏盡露法不足以勝之則不復隠伏而公爲姦羅取細罪本所以止民爲罪也不爲罪之民旣已羅入於罪而抵誅則不復愧恥畏詟然後爲罪自古尙法之世莫過於秦秦用商鞅李斯之術以繩天下令民什伍相司偶語於市則刑棄灰於道則誅然天下之所以叛秦者以法卒所以亡秦者以刑人也漢祖乘之約法爲三章蕭何裁增爲九章極簡易矣宜罪有得漏而姦有得爲然事益少民益畏罪至孝文而刑至於措具緩急繁簡之不同而治亂之勢異何哉法不可極而民不可勝也聖宋之於法可謂矜愼而畱意矣太祖始詔置士官太宗設審刑之職章聖皇帝又建提防刑獄之任嵗必下寛詔滌桎梏而厚系囚之飲食吏有深法而枉民於刑者廢抑而不得遷以懲其酷能活一囚之不當誅者弗論嵗考弗用保薦而輒增秩以勸其仁凡以疑讞聞上者皆生之其矜愼而畱意如此宜有漢文刑措之效也而天下之執重系者嵗嵗加多舉天下之民能終身而不受笞箠闔戶而不在刑籍者嵗嵗加少其所以然者臣以謂國家有輕刑之名而無輕刑之實法苛密而輕令煩雜而亂別勑他禁數倍於律由是之至也自古議獄之深者皆指秦以爲首而臣謂今之民罪有薄於偶語棄灰而入者矣如之何安視而不爲戚戚也

議刑防下

天子仁聖如此天下之民常患不得其所朝廷愼刑如是而臣謂之過於秦法何也古律有浮於事可蠲而未蠲令制有失於當可刋減而未爲刋減者也今之律蓋秦漢之餘法而累世增損附益而成之可謂小大無失而輕重無所漏矣巧民眞姦善爲天下未嘗爲之罪亦皆有所科條而不能出乎其中矣不知向者又爲無名之法而附於其末曰不可言而言不可爲而爲者皆坐之以彼罪之有狀而可科者旣律之所不容凡無狀可科者則亦無罪而已又施羅織之意於其間以開苛吏舞文之端則行路之人皆可取之置於理一步作一謦欬揺手反臂無不觸罪上官之率私怒而加害於小吏吏之所以生意而牧良民者蓋莫不用此使無罪之吏坐此而絀殿無罪之民坐此而榜毒此律法之過焉者也古之爲法之意丁寧而詳悉其大防防民之爲不義故爲之法輔義而行之苟得其實則刑之殺之而民莫不服知其出於義也自咸平及於祥符及於天聖自天聖及於慶曆制勑之目數刋矣慶曆中刪之得一千七百五十七章頒以爲定法其立法之目常汲汲於貨利而重募告訐之人渉禮義而輔教化者曾不能半夫上射利於下下競利於上上事利而用刑故刑之而民心弗攺知其出於利也古以義用刑今以利用刑此勑法之過焉者也古之遺法曰律曰令曰式今之通行之法曰制勑曰附令故律所以佐典禮也令式所以佐律也制所以佐律令也附令所以佐制勑也故律有定刑而令式無定刑有事不循於令式者一止於笞所以爲中法也今之慶曆勑或有定刑或無定刑律之而無定刑者輒鞭笞而勑法之中類多細防薄禁事有防小於令式之所約者條責簿書之朱墨按比券契之遲速賦役之常格廏庫之成事賣買之煩期防之末課督徵權而欽防毛革其纎悉煩碎類非國體之大此皆宜傳諸令者而遽列於勑法更民毫釐之差亦獲大咎刑加於犯令凡數等此宜爲令而爲勑之失也臣以爲律法當言當爲主科可以蠲省惟戮其有名之罪則文吏不得髙下其手責利之門少告訐之路閉則天下國家先義而後利制勑之所禁煩細而無定刑者審擇而附之於令則薄罪不防於重誅釐此三者刑庶幾乎淸而民樂其生仁主之澤洋汪於天下矣

議兵防上

天下之事莫難於兵天下之才莫難於將今夫奉法令畜士民𨿽提頓矯暴之其逆順禍福持非嵗月之久理勢之極動之有非是虛徐而議彷徉而止利可以緩從患可以中避若夫羣數十萬之眾局熊羆之气聚軀虎臂之力制之非其道則若奔馬之轡不可收厲吾人人而敵人與抗伺我有釁睨我小跌一有形罅若弩羽之來不可障是故朝爲勝兵暮爲野朝爲彊國暮爲丘墟其存亡死生之速如是故曰天下之事莫難於兵生者人之所甚樂死亡人之所甚惡將使人觸白刃冒流矢赴死如赴生安逸人之所至願勞苦人之所最病將使之艸食水飲介冑而騎角逐出入於死生之場趨勞如趨逸耳目之眾也將使之莫敢不一心志之異也將使之莫敢不同我之迹將使之不可窺彼之情將使之不可隠故曰天下之才莫難於將一治十十治百百治千千治萬萬一者將也百萬者兵也以一人動靜進退而百萬之命系焉故國之命在師師之命在將國輕用將將輕用師危亡之夲也非仁不能以懷物非威不能以戢士非勇不能以震敵非智不能以應變非信不能以固結專於仁則慢而不爲用專於威則怨而不爲用專於勇則力折而機誤專於智則聲蔽而實窮專於信則事滯而利失備者多勝專者多敗故將之材得則兵未戰而先勝將之材失則兵未戰而先不勝有不可用之將無不可用之兵將勝則兵少以爲多兵弱以爲彊將不勝則兵多而易亂兵彊而防速知兵必勝之將其大略蓋出於智謀仁義而仁義施之陽智謀藏之陰陽明而無不知陰潛而下不可見至哉知此者其知所謂爲將乎故良將之材未易有也有之而未易知也知之而未易用也用之而未易終也非至君不能用將非至將不能用兵非至兵不能破敵兵事將材之難如此太祖皇帝角材智合冦讐而任之卽位之四年慕容延釗入荊南髙繼衝獻其地五年王全斌伐蜀六年降孟昶平三川十一年潘美之兵趨廣南數月而縶劉鋹十五年一曹彬橋長江過師於采石十六年防金陵俘李煜將明卒銳勢如決河海聲若走風霰素定之防印圏鑰勘不失尺寸算日數刻以俟防奏積世之珍入於王府數路之籍登於版圖以此之將將此之兵故兵用而武功成將出而敵國破長摹逺據以授後聖太平之業百年餘矣廟堂之上習於安娛轅門之口恬於豢養兵不知律將不知兵國不知將觀今之所謂將其在內者徒車騎容冶日奉朝謁利厚祿以肥子弟苟聲色美田宅而已其在外者貲公養之費約結要人酣歌玉食希冠蓋之譽庇占惰卒便豆觥庖廐織絍繡畫鍼韗鳬鍜伎巧玩好之事而已其於訓練之精粗賞罸之後先士气之彊怯地形之迂直鵝鸛之疏密敵情之誠僞慢焉不知百一以此之將將此之兵是故治安閒暇之日名繁數稠髙位大俸索上農夫十戶之賦足以給一兵悉闗市之徵不足以奉一將濶視侈言尙各不滿一旦走檄傳警投之敵前而用之小出必小挫大舉必大比血丹原野膚殘鈍釼四夷以爲大噱非天之災非地之變非時之不幸國不知將將不知兵兵不知律之禍也韓非曰所用非所養所養非所用故臣願陛下於優安寡事之時畱神於兵垂意於將當塗以收之當術以驗之投之以難而觀其決付之以事而觀其應問之以疑而觀其慮嘗之以故而觀其材愒之以險而觀其忠較之以气而觀其勇則將斯得矣詩曰迨天之未陰雨徹彼桑土綢繆牗戶今此下民或敢侮予孔子曰爲此詩者其知道乎能治其國家誰敢侮之北有枀陘之諸部西有赫連之遺種南有盤瓠雜獠丁黎餘民陛下畜十餘將練數萬人守則守戰則戰四邊必睨睥而不敢背慮之有素誰敢恐懼中國而侮之者陛下垂拱於太平之上澹不早圖嵗苟一嵗日苟一日養不可用之將蓄未嘗戰之兵猝有風塵從疆塞而起擾吾赤子掠吾土毛然後駭而爲之則亦暮已

議兵防中

用兵收將之術臣槪舉而奏之前篇矣請爲陛下言其詳兵在內則內重兵在外則外重內重則彊外重則弱兵在勲臣則勲臣重兵在近戚則近戚重兵在宦臣則宦臣重上重則安下重則亂唐太宗定天下增隋之舊開折衝果毅府以統兵籍設十六衞以宿將臣或蠻夷侵邊彊臣不朝則取兵於府以事剪伐取將於衛以典師律事平功成則將歸於朝以奉宿衞兵散於野以力耕鋤兵𨿽有籍而府實空將𨿽有名而權實去兵將在內而京師實重又兵𨿽有籍而府實空是故無飼養之費無姑息之勞無一旦之變將𨿽有名而權實去是故無震主之忌無難制之勢無擅威之姦兵將在內而京師實重是故無尾大之憂無外侮之虞無割據之漸自古制兵之術莫善於唐太宗者兵農混一僅如宗周故王業最治至唐中年府兵廢而太宗之遺業勝事大壊兵重於外而不歸故藩鎭彊大而叛兵重於內而不制故宦臣得柄而逆傳十餘君焦思勞精卒不能復以亡唐室流熾五代肉爛魚餒在外者分裂方土虓闞內視在內者收把威柄暴悖上陵五十四年傳六姓十四君而天下生靈百不一存矣太祖皇帝神武聖謀洗削禍亂收天下之柄歸之於已籠絡悍夫易以文吏𨿽籓鎭諸帥名號尙存祿賜尙丰而兵眾土地悉屬於上矣逆腸叛膽消縮順向莫敢不臣舉天下之卒凡可以勝甲荷防者名之曰禁兵則皆天子之衛非人臣所得而有也聚之於京師以固內重之勢而威天下非蠻蜒戎狄守備抗扼之地川塗闗嶺險害走集之所未嘗不遣戌而宿重兵屯戌之師三嵗而代妻子廬墓皆在京師補一小校汰一羸老必奏籍於中而俟上命以消殺四方之異志故天下兵柄外不在藩鎭內不在彊臣不委宦臣不倚近戚利權重器在天子拱把之中𨿽有侍衛三師非有可專之威徒主符籍而呼趨指導於階前耳天子或禦廣殿或獵近郊節以鉦鼔習以騎射角拳勇之材激忠順之气或幸壁壘視其紀律而省其私隊長賞罸以上日預朝請而抃拜時預防禮而犒飫嵗預衣裘繒絮之賜而華暖慶賞威刑撫取揀練縻制控約無不自天子爲之者故百萬之眾目無他視情無他歸詟悼親愛皆在一人不在臣下如足戴身如指隨臂如子弟翼父兄如魚鳥從龍鳳至哉𨿽未能混一兵農實威服四海聖神久大之略也老氏曰利器不可以示人梅生曰秦倒持太阿授楚其柄誠能勿失其柄天下𨿽有不順莫敢觸其鋒夫太阿之鐏不可以倒持而利器之守不可以不固也陛下席三聖之烈撫萬世之圖富與地侔尊與天並恃隆平之極當無爲之時遊神運化於沖漠之塲棲遲含光於髙古之上堯舜不足稱爲仁壽周武不足稱爲逸樂夫亂生於治也危生於安也患生於不足慮也祖宗之事著於史牘傳於世臣故老之口粲若日月遺防具在按節而舉之朝祭之餘禮樂教化之暇一禦廣殿一帳近郊一幸軍壁旄頭在驅黃屋徐勤從以橫吹烈響穿雲奮揚國靈聳動士眾斬牲禡野卒搜器而簡練訓誓之誅一庸慢甄一忠武以起士卒久安沈墮之气以攺易天下之視聽夫六馬在馭不提振其轡防收其羈勒而大酣小寢於其上猝有駭異不蹶則奔祖宗旣已聚天下之兵於京師以爲內重之勢而威天下付之於復聖矣非可以無爲爲之也惟陛下畱神

議兵防下

臣於上篇言用兵次篇言養兵之制或曰二者孰難臣曰二者俱未易而養兵尢爲難用兵之時成敗共濟死生同患而有幸而勝者治安之時養兵失其制則禍實躡武而起矣唐魏公對文皇曰創業易守成難非空言也唐穆宗於不用兵之時姑息而至於衰壊五代之君明斷武健莫過於後唐莊宗者起師雲中南向而爭天下驍雄智勇周徳威之儔莫不畢命罄力百戰於河朔一日逾鄆趨汴而段凝之師𨿽號十萬解甲束手矣然無學術不知古今治亂之體不知持成養兵之道天下旣定軍律遂弛或潰於外或變於內魄然滅亡矣以取則得以守則亡此承平養兵之難也李承進嘗事莊宗太宗以唐事問之承進對曰莊宗惟務姑息將士驕縱每乘輿出次近郊必叩馬首以匄恩賞若是者非一威令不行賜予無節因而召亂太祖摶髀而嘆息其不能以軍法禦之也故祖宗之時雄武掠人捕斬百卒川班防例全軍誅殛索衛士之無賴者冶鐡以錮其頸將校𨿽領刺史者苟有罪必杖配士伍操畚鍤冒寒暑皆甘心焉祥符中副校呂遇醉酒馳馬以歸章聖皇帝曰將士亡故不令出本班置市買二人此軍制也祖宗朝法令嚴肅無敢犯者今安敢有醉酒馳馬以歸者乎苟有之遂置於理一祖二祖相承而治具堅明約束如此故能革五代之亂而納四海於仁壽禿髮之老生長太平含哺鼓腹不見變駭陛下禦宇數十年循三聖法度而天下順治可謂仁義之主矣夫太平之久則法有弛而不舉者法弛而不舉則兵有而不習者也兵而不習法弛而不舉身無金痍未嘗受勞苦之事血气態度柔脆驕飽繯衣佻容不類武士目曰禁衛矣而日操纎巧奇嬴遊蕩酈閈旅魁什長與部兵相從促襟接席醉呼博塞隳敗等級忘失名分恬不爲怪莫敢訶詰祿賜嵗增帑廩大涸無名不功之賞期若責息輒不爲恩噢咻諭咀嵗律寢壊士卒咸知主上之仁故將臣莫敢獨治之者一有奮張小欲控約懲戢之卒自爲黨與悖气橫胸憤口誹謗囂囂動矣慶曆以來大異三代作戍於保者以賜金中罷殺守倅脇將吏嬰城而假息戌於甘陵者挾妖民盜庫兵而爲僭環衛誰何之人闖禁藩觸寶瑟臣思之寒入毛骨伍中之走卒躍出馳道排入省寺而詬辱大臣庶藩列羣縷帛囊米小不滿望則聚首而議變禍大亂芽孰甚於此者非人主霆斷電耀長轡逺防覊之有宜而爲之有漸將何以革此陛下玩而不爲之圖其耳目熟習其气熖完就其根蔓盤織其角觡愈剛幾世之後必將豪奪閭裏鐘系老幼俘取金帛使百姓不得寧翻易將帥使朝廷不得制陛下取唐末及五代之事觀之非臣言之過也故臣願於可爲之時選賢將提法令節姑息之澤峻有罪之誅使恩出於非常威出於不測人主爲之士心焉有不服者夫用兵養兵之術二者皆未易而養兵尢爲難今兵不用矣養兵之術無他惟因事而痛治之無純以仁治而已矣

議戎防上

金燕古爲瀕山多馬之國其土莾平宜畜牧耕稼其民翹健使弓矢習騎射樂鬭輕死中國得之足以蔽障外裔外裔得之足以揺動中國尢有涿鹿之野故叛黃帝舜以靑冀分野又大剖其北籬而爲幽爲並爲營周官職方氏掌九服之圖漚夷淶易之浸皆在其地戰國之時爲燕國唐之時爲範陽節度夫燕一國也範陽一鎭也以一國之力斗絕在戎夷中獨立幾八百餘年遂與周室終始而不爲匃奴所吞者是其力足以獨捍匈奴也範陽一鎭之地宿兵不滿數萬而奚契丹不能輒苦趙魏滄景者其力足以獨制外裔也昔以一國之力而不憚匃奴今以天下之力而不勝其勞敝昔以一鎭之力而不憚奚契丹今以天下之力而懍懍常爲憂其故何也燕國有朝鮮遼東雲中九原山樓煩易水以爲之塞範陽有盧龍古北松亭孤門之要以爲守用力少而塞之易此其能以一國一鎭截然中立而不憚匃奴奚契丹也自石晉割幽薊檀順嬀儒武應寰朔涿蔚賂戎以市天下而營平易亦防於北阻固扼束我皆失之而劃滄覇瓦橋信安肅廣信保定常山忻岢嵐火山寧化千里平廣之地以爲界戎軍冦馬馳突去來如股掌之上耳此天下之所以不勝勞敝而懍懍常爲憂也敵侵之益易我守之益難故時平而屯戍之費不得息敵之覘中國也近中國備敵之處也多故力勞而勢益分間有憂國之將不過廣塘水而已獻謀之臣不過啖閼氏可汗悅來使而已使土在其外而爲沮洳於腹中閼河川泉瀆灌廬墓耕牧之地包七州廣數百里東起泥沽海口西逹邊吳澱堆蒲藻魚蚌生之而拄食皆漕取於內地並西山尙缺百里曽未足限隔戎馬而邊民喪其業矣嵗輸者不可一日而不繼遺之珠犀劍帶皆府庫上選乘輿之副拳然而如鄭衛之地事晉楚聘使所出之郡補徼道牽馬牛圬亭捕雉兔羅果蓏飭倡樂聚薪炭僕役於夷人者不可勝數和親不戰而勞費如用兵之時矣竊譬之千金之家冦盜在藩墻之內不治格鬭攘郤之具而方施塹閾下以爲守盜者從而笑之塘水是也又譬之懦夫與鷙獸相厄於野棄體肉飼之而祈免於害不忍萬全之時而先事一聞和親之賂是也古者固非忘和親也晉諸侯國耳用大夫魏絳之說而和諸戎以獲實利日賈其上民狎於野穡人成功夷狄事晉師徒不勤兵甲不頓逺至邇安則和親之術誠利矣今幽營爲敵有內地又爲塘而民不得耕屈中國以奉殊無遺力矣而師徒之戍不得息逺者主而邇人不爲之安如是而爲和親何爲者耶議者粗日月之安而慮之不先將見天賜之穴日盈中國之力不可支然後破盟犯約而突盜吾民矣

議戎防下

唐太宗如彼其才而持金帛盟辭頡利可汗館帝女於外而許延陁何也當時羣臣或不能通知太宗之意夫太宗𨿽以武定天下然民方厭苦於兵頡利延陁未有可誅之大罪故厚之以貨賂許之以婚姻若曰戰非我所欲而寧負媿所以甚戎之曲而盈中國之气也故卒擒頡利可汗延陁衰破失據而死則太宗之謀不爲不逺契丹本唐之松漠都督國於黃龍遼澤間東西才三千里自欽徳間光啟之亂服屬逹靻奚室韋之屬而安巴堅下渤海夫余晉祖以地與耶律壽則西至於大夏東距於女眞南界於瓦橋北厭於靺鞨其气常在中國上咸平景徳間數獵於趙魏之郊殘城郭系老幼而去先聖仁術睿不忍以吾民困敝於奔命姑與之和親所以結約慰藉之甚厚自慶曆以來又嘗爲非意難可之詞以動中國頻走問使擾邊民之生朝廷徒增其好幣而足其求金人今日驕中國之怒而山東三尺童子皆思奮寸鐡以搏金人而償陵驁侵辱之宿憤矣臣竊意其爲天亡之時也昔者賈誼欲施五餌三表系單於之頸以謂賜之以盛服車乘以壊其目盛食珍味以壊其口賜之以音樂婦人以壊其身賜之以髙堂防庫奴婢以壊其腹於來降者上召幸之相娛樂以壊其心而史氏言其術爲疎濶今耶律氏之君臣醉於玉帛而沈溺於寶賂其民生長和親知戰也少不習冦盜而或爲進士學不以騎射爲生而樂土者安室家與古外裔之俗甚異誼之說且效於今矣臣聞之山後遺民苦其賦役而懷中土之思彼之將相雜用南北之人權力相傾爭其勢不平而相軋乘壊之隙殆將有豪傑舉土以屬於我而請爲藩臣者彼久客我土中心疑畏而常不得寜故時爲慢書以觀中國之彊弱深淺而我輒爲之擾駭則固宜爲外裔之所輕矣天下大事有人臣不敢首議必俟人主之斷而自爲然後可以成其功者河湟之計其一也陛下𨿽不欲戰戎人驕甚而天下不能堪其勢必至於戰厲兵選將舉得其防河湟可以一日而復扼範陽盧龍之塞窒松亭狐門古北之穴決去波塘化爲沃土募耕戰之士人賦百畆而處之養馬積粟以實塞下財京師長無北顧之憂矣詩曰昔先王受命有如召公日辟國百里今也日蹙國百里惟今之人不尙有舊唐獻文尙能復河隴百年久防之地而況於盛明之主乎陛下亦篤於和親而緩於兵備彼中之情不可必得他族偪處在肘腋之下伺河水可渡掩吾人之不虞萬世之憂也

宋文選卷二十

欽定四庫全書

宋文選卷二十一

李邦直文

議官防上

原今之大皆入仕之門雜而眾也入仕之門雜而眾故仕者日藩有罷職而歸幾渉三嵗不得再調者進未得祿仕退失其田廬故亷白之人身𨿽掛仕版名𨿽榮聖世而無貲以繼其生盻盻焉常不得其所上急於父母甘防滫瀡之養下廹於妻孥之饘粥則守節不篤者或乘其間隙匱困之時起而牟利買販江湖幹托郡邑商盈縮秤校毫釐匿關市之徵逐舟車之動以規什一之得進則爲王官退則爲市人進則冕笏而治事號爲民師退則妄覬茍獲不顧行義故仕路污辱而亷恥之風大墜朝廷患仕者之日藩無職以處之且使罷者久不獲其所故難棘其以蹈借來者而有司苛爲之文迂爲之格張設難漏之宻网羅取非意之細罪離合增廣其薦員使其不得應條缺礙遲久其嵗考使其不得滿課從是而仕者益難故薄於得失而逐於勢利前者冒昧以進後來者竟隘而馳誇僞佻淺之流更相盻眮疊相攻攘相誅不操矛相覆不設穽而媮風熾險濤作恬讓靖黙眞能實徳之士或羞與之偶寧自卻於羈旅艸野而不入於其有恥者上欲進之而日益退無恥者上欲退之而日益進徒嵗爲一禁時下一令詳明深切防約而條責之掲而示之以義利之路曰爾爲篤厚無爲薄惡如是將以復仁義革士風臣竊以爲無益也故臣謂天下之大由仕者藩仕者藩由入仕之門雜而眾也夫入仕之門乃之原也而議者不塞其源欲止其流不迹其本欲救其末不能淸入仕之門而束縛爬羅痛治其已仕者入仕之時如數兵徒如積麻竹不知名器之可惜也已仕之後如障冦盜如捕螟蝗不知士心愈離臣愚以爲過矣故願陛下淸入仕之門入仕者簡則職有餘裕吏無閒員而祿得以繼污者反其亷困者遂其節爭者息其險讓者榮其髙仕路平夷而風化易隆矣

議官防中

天下旣然之臣言其端矣請復爲陛下詳言所以革者夫爵祿所以分別賢不肖勸天下爲善之具惟用之有當否輕重耳在小人則輕在君子則重故不可使小人得之也易得之則輕難得之則重故不可使人易得之也多得之則輕寡得之則重故不可使人多得之也爵祿輕則天下之人不知勸而朝廷輕爵祿重則天下之人知勸而朝廷重矣故爵祿由王者出而王者不敢易以予人天下莫不願而王者不敢常以予人有私人以賜無私人以官有世人以祿無世人以爵使天下瞻慕榮向之不足則君子登功樂職而治道進矣故古之聖賢之君相與謀議於廟堂之上歷數安危治亂之大計莫不先用人之急而後百事何哉其得失之間誠足爲天下慮也傳曰法後王堯舜三代之事𨿽詩書之所詳具不可以復之於今矣祖宗之事皆耆艾耳目之接其愼惜名器而致天下於治今何憚而不爲之法乎寶之詔伎術之人不得外補天禧之詔已補者不得輙遷所謂廷尉評者固已目爲淸望官而責宰相之輕授於人爵祿如是之重也嵗登進士才十數而雜色入流之人尙寡宗戚貴近無澆沐之請過請者召而戒抑之爲宰相子尙有褐衣未命者況下此者耶樂師以久次乞補外官太祖弗之許止以爲大樂令予人如是之難也於時省寺府監與郡縣之秩皆有定員隨闕授擬而未嘗有家居待嵗者中外百職或久而不得代考課院患無閒員以足郡縣之闕官得之者如是之寡也今官選之徒如日中爲市衝衝而來小有所挾皆可以得志或以門防進或以小史進或以醫卜工伎進或冨賈人持錢刀茭芻貿而得入或衛兵之校百十爲輩捨挺而軒冕爵祿之輕也如此人主旣務以恩澤爲治向者政事之臣又或破壊故法彌澷而誕散之故陰以賣安於時而自交於天下決隄防注雨露倒庫府傾纁黃以足進者之心使大流於今而未可以遽息予人之易也又如此今一官而數人共之有旣去者有已至者有將至者三班吏部審官之籍不啻萬官文武之列十倍於昔其多也又如此祖宗之時而爵祿重今之世而爵祿輕祖宗之時而予人之難今之世而予人之易祖宗之時而得之者寡今之世而得之者多豈不謂予者之過而謂進者之罪耶夫賢者之見貴於天下有所施爲而眾莫不率以名器待之於上而異於小人也將吏之所以令其眾而士卒气懾神聳以涯分素殊而莫測其尊且大也今匹夫一伎之末僕役趨走之人而與君子同名而共器商販之賤知官之可市而得指手坐而爲政者以謂輕於我之千金驅呵遮迾之卒知吾一日皆可以爲將吏而辦其事冒慢其上驕桀而難令非所以示天下也嘉祐之始也嘗采議臣之防而懲其詔減任子之令期嵗補者爲三嵗三嵗者爲再郊罷三丞告老及外臣遷任之澤進士明經約以天聖之中式而令百司必滿實格不得假小勞緣他請蹙年而入仕矣議者黙計之以謂嵗可損千數施之五六載其數頗耗而仕者差澄淸矣𨿽然其猶未甚大更者污冗之類因仍而未盡釐也深惟陛下行鬻爵之令不若節財用緩刀筆姦吏選試之格與其賞姦吏不若節進亷能汰小人非冀之得與其愜滿小人之心不若寛天下良民之力則祖宗之治可繼也朝廷何不爲此以囂怨之生於此耶人主弗爲而人臣者爲之則囂怨之所歸也唐開元之君罷斜封官三千而天下廓然無事惟人主未卓然而爲之耳又何以囂怨爲疑哉

議官防下

王者各有所貴堯舜貴道徳夏貴功商貴老周貴同姓秦貴法吏西漢貴才謀東漢貴經術魏貴文章晉貴名理周隋貴氏族所貴皆不同觀其所貴則知其治體之優劣然最無謂者其氏族乎非便國家也非利天下也非本教化也惟私貴者之子弟優足以彊宗使之蠧國而漁食天下王者於彼何哉然氏族之家亦有可用而大有補於世者矣如其不較術業累累而貴之非公天下之道也古者不世爵有公卿大夫之子弟則國爲之置師保羣眾而教之告之以禮樂詩書徳行道藝之說俟其器成徳就然後以名聞於天子而升之太學次第而官使之故四十而仕五十而爵古之通制也夏王官人以世而成湯數之謂之惡政尹氏世職春秋議之今文武之臣自五品以上逺近其年髙下其等咸得保任其子孫矣子孫旣官又保任其同宗矣宗族旣官又得保任其外姻矣幸而壽則嫡庶之支內外之戚無不列爲王官古未嘗有恩厚臣下若此者也故有褓乳嬉劇之嵗天子賜之訓誥而爵命之矣未能勝衣而襲以靑紫曽不知四方車馬之數足而名籍於省寺加之士民之上掲於才賢而未用者之目此臣之所以嘆息駭異而爲之言也朝廷知古之所以置設官爵之意乎以民之喜爲不善恐靡然漸入於亂故標榜尊異其有徳之人以爲之師又以物廣事眾一人不可兼聼之故選才智者使居眾愚者之上以分小大之務而司民之曲直如是而已故用人不可不愼也彼提孩何爲者而官爵亟加之歟天下才徳之士抱其器或湮沈阨窮老死於田畝而不得用冺焉不若貴者之提孩冝乎士心之有不得於上也國家患進士明經之多間嵗一詔數以二百爲之常限冠其選者始預京秩而貴者之防計嵗且逾百名波進𨿽聲病之學然取士之正路本格也取士凡二嵗而出一京秩以恩爲之者輙百倍其多可謂本末不相侔臣願稍汰其而立年格使文武之官補防𨿽如故然必成童以上始得以其名聞惟餙終之澤無格年齒然復精爲課試之令不能渉禮律而通時務者未許出仕則公卿之子孫咸竟於學幾於重愼爵祿之漸矣昔衛懿公好鶴鶴有乘軒者及與狄戰國人皆曰使鶴鶴實有祿位夫貴之提孩未可以官也國家之於臣下祿之重責之輕生有榮歿有報澤非不加矣爵祿天下之公器惟聖神畱意焉

重計防

以王官易販夫貪賈之錢刀其爲國之慁辱議者之所素病也而終不得寢役上農而【闕】郡國之漕挽其傷敗民產天下之所共閔也而終不可得蠲酒茶禁治私鹽防闗河之徵閈之賦凡百物之產皆有常稅苛取之術徧於天下又爲告訐之募督索之刑以威名而誅亡命之人其敗化亂義有識者莫不惜此而終不得少損赤子耗病而不得收卹國體墮而朝廷不能顧是者何故非由經用之急乎今夫兵有常賜吏有常祿官省之所費郊廟之所奉河防之偹與夷狄之賂是皆不可已之用一旦弗繼則變故或緣是而起其勢誠不得緩故國家汲汲於此而以財物爲首務議及教化則謂之虛語以金穀爲要任禮樂者謂之贅疣之官善聚斂掊克者以爲良能仁民愛物則謂之不任職非朝廷之好物勢使之然也國之號爲太平亦已久矣宜可以追古之治而政日益煩俗日益薄民生長於無事之際而常遭罹兵冦凶災天子仁儉如此而四海惶惶如值滛暴之世亦可嘆嗟也今凡可以得利之門無不爲之不可以有加矣系民之頸鈐民之臂去攘奪者無幾而宜丰而有餘也罄入以爲出惴焉尙恐弗支不幸而旁有他虞則將有度外之索非常之費不知何術以足之歟國務莫先於此者矣此未之救則𨿽堯舜不能以垂拱而治𨿽周公不能興禮樂𨿽臯陶不能以措刑也夫有朝暮之危者不及爲百年之憂若饘粥之乏者未暇治藥石之事有所急者有所緩有所先者有所後也國家未欲爲大治則已矣如欲措刑而興禮樂大有爲於天下以格垂拱之治則救之防何俟而不先爲哉臣嘗學易至於泰卦之變未嘗不嘆也夫防變則賁賁變則蠱蠱生於賁賁生於泰泰者大通之世也賁者文明之世也蠱者當而出乎文明者也今之時承祖宗之業恩繁禮縟文眀之餘蠱之所生也陛下撫養天下之人未能爲之節而又重之大蠱有三而他蠱尙不預費冗而爲蠱兵冗而爲蠱官冗而爲蠱蠱生於昔而大熾於今不可以不變矣易窮則變變則通通則久國家之所憚爲者嘗謂蠱已成而勢不可變變而去之則將羣起而叫詭陵突而怨上不得已而又復之是未知其道耳夫去蠱莫若漸人之常情猝據則擾駭平緩則靜恬以嵗月去之而使之不知善變者也急於治者知蠱之不可不變又欲一瞬而去百年之蠱不已疏乎今之三司使皆用天下重名之臣爲之者類不得久非譴而罷去則擢升二府如舟之寄於衝波瞥爾而防𨿽有志於此者亦何能盡其用耶夫百口之家以滛費多而附麗眾故貲業日殫而不足汨汨不治將至於寒饑悉力以供之挐邀貨利則有冦貪不善之名而招禍於外亟絕其費而斥遣僮奴謝去賔客則有難已之勢不平之論而搆怨於內方今之亦何以異於是屬之才者而使徐爲之治日輯其樵牧月勤其種樹嵗謹其出入則浮費消蓄積長而內外莫之知

實傋防

易之象以龍馬眀乾坤之用夫乾坤之气變化之大無窮而不可測而聖人獨以二物眀之者何故以爲天之用而極其可見者雲雨風霆而已雲雨風霆非龍無以行之則天下之物有能盡天之用者莫過乎龍也地之用亦不可得而極其可見者際乎海深入乎蠻夷而無有涯畔人之力不足以勝之而馳騖戰鬭之渉地之逺非用馬則弗能濟則地之用又莫若乎馬此易之所以重乎龍與馬偕之於乾坤也國之寶畜獸之等夷莫重乎馬易象之所貴周官之所列小雅魯頌之所載史氏傳記兵家之說所偹兵之勝負系焉國之虛實彊弱繋焉蠻夷戎狄四方之民其俗不同其輕死而喜爲中國冦盜一也然而能深入而爲大患者自古常在於西北不在於東南其故何也馬出於西北而不出於東南也冒頓單於數十萬騎圍髙祖於平城駹驪駸白皆從其方之色多馬如此故能屈中國之勢孝武乘文景之冨奮撃匈奴匈奴少衰矣後以馬少遂無復出唐文皇旣定天下席其勝勢破突厥誅髙昌平吐谷渾繼之以髙宗碎髙麗擒百濟而中國之地西至於焉北逾於陰山盡得多馬之土故分坊布於隴右而唐馬最盛今之馬大抵衰耗不及於漢唐者何也多馬之土不爲中國而爲狄也耶律氏之君以馬上爲國不騎則不能戰故其兵以馬爲命女眞亦嘗通馬間市於我矣詔蠲大謝島氏租今操舟以泛馬耶律患之置戍於海岸而女眞之貢不能至矣繼遷玩戰日久而馬大耗徳眀臣順以偸其安懷其種落專其畜牧者凡三十餘年寶元間至以谷量馬故元昊兵气飄逸而爲邊患矣秦夏雜𨿽以馬爲市然皆臒疾之餘中國固未嘗得之也西北之產不入於中國中國之所恃蕃吾馬而已而馬官日以弛馬政日以壊朝廷曽莫之計以失兵傋猝然有不得已之戰顧欲驅步卒馳沙漢而捍堂堂之鋒乎伯益知鳥獸之情而畜馬息故帝舜氏之以嬴而俾世其任非子牧於汧渭而有功故周孝王邑之於秦而不奪其業王毛仲張萬嵗彊幹而知馬事故唐付之以閒廏監牧之政勛階至開府而仍典焉是擇其人專其職久其任而貴其功也今之羣牧數十年之間爲之者凡幾人以知馬而任者誰耶任之而有功效者誰耶以無勞而得大譴者又誰耶間有可任者亦未及究馬之情諳馬之數而徙矣故馬官覩馬之耗登蔑若秦之視楚人之亡羊而弗之卹此國馬之所以不繁也周之時有庾人校人圉師牧人趨馬巫馬咸專其事而不復治他春秋之時鄭𨿽小國以下大夫爲師則其餘列國莫不有馬官矣故任久職專則政舉而畜牧遂字令嘗求知馬之人而任之惟貴與侍從之人臣其貲地疊防而兼領焉上之任之也爲恩而已非痛責以馬事也下之受是任幸增廩給便役使而已弗以其事自任也故不親其勞不悉其務田業有遺利吏卒有遺力國之寶畜聚散於沮洳瀉鹵之澤暴露於冰雪無水艸之野相枕藉僨路而物數以大耗可不爲之惜哉夫畜牧止家人野夫之事爾少多之食出入之時惟其便而不可以素爲之節要在適馬之性使蕃息而已矣不知付之於其人治之如家人野夫之事而嚴爲條教舊令日積而新請繼至吏卒惶惑不知所以爲者馬之疾不同而不敢不殊其寒溫劑其肥瘠老壯所任之不同而不敢不均其出入與食之多少局局欲以文法治馬求國馬之蕃不可得也今欲養馬蕃之必擇其人必專其職必久其任使畢力於事而責成功吏之廢置卒之誅賞寒暑耕牧牝牡食息之節適其便而相宜一切無束以小法惟視其嵗增之數如何則馬政舉而兵備漸實矣國家於安閒無事之時其失嘗在於因循不能先事而有所思一朝急猝之變起則煩憂而不知措以敗大事爲中國無窮之辱惟馬又非可以急索而得者可不預慮之哉

眀責防

今天下之勢如何哉君仁而民不被澤兵多而夷狄驕時平而生民困土廣而中國之气嘗屈災嵗少而財益匱文法備而吏民姦時之多也如此而以天下之大萬官之富卒未見奮然而大有爲能一剗當世之致吾君復之乎前古之治者何乏人之如是耶豈治平之世無所施其才耶將用之非其道才有而不克施耶謂世之乏人則古未嘗有無人之世謂治平之世無施其才則多又如前所陳者夫陰陽之英气天地之醇靈生而爲賢智之士陰陽之英气天地之醇靈未聞有時而歇故天下未嘗無賢也議者患治道之不及於古則曰天下無賢不知有賢而不能用也夫用賢而非其道瑰傑豪偉之材皆化爲偸懦循縮而亡能爲矣則以謂無人焉此可爲悼嘆者也亦嘗聞古者之用人矣視成不視始責大不責細過一而功百忘其闕而圖其效心至而迹未至則優假而待其所施茍付之以事固勿屑其餘也今者之用人較小罪而不觀大節卹浮語而不究實用𨿽有稷契周召之佐類以一言一事而爲之進退迹稍出於庭壇畦隴之外志不獲就業不能訖而去矣惟圖已持祿避事隨時之人乃無譴而得安焉故庸平者安步而進忠憤者半途而气折大臣懾法小臣陵兢而天下之事靡靡日入於衰敝其所以然者有其人而不能用用其人而不能盡之之失也今夫防一臣而加之百官之上以爲輔相非求其謹潔而無過將任之以天下之責也防一士而加之一郡一邑之上以爲守令非求其能自全將任之以一郡一邑之責也防一夫而加之萬眾之上以爲將帥非求其循法而不失小行將任之以安危勝負之責也故古者責宰相必曰廣教化和陰陽使百官各任其職責郡守縣令必曰使豪彊沮服盜賊不作百姓安業境內大治責將帥必曰士卒樂爲用敵國不敢謀不此則凡執事者莫不皆有責焉故上下自任其責而天子無爲矣今則不然罷退宰相皆攻其疵瑕而未嘗指天下之不治爲宰相之罪糾劾守令者皆以小法而未嘗指郡邑之不治爲守令之罪譴謫將帥者皆以庖廚宴饋之間微文細故之末未嘗以蠻夷驕橫兵气弗彊爲將帥之罪故上下莫自任其責局局自守惟求不入於罪而朝廷大計生民實患卒無有任者是故以天下之大萬官之富而嘗若無其人尊官厚祿者相繼而英績偉烈寂寂於數十載資格之所羈縛文法之所躪躒抱才負志不得有爲而老死冺沒者相望於下可不惜哉夫人臣之姦身安於寵形無可罪而實不任責是爲大姦張禹之所以黙黙而亡漢李林甫之所以守格令而亡唐也今皆重夫寡過以爲賢而嫉夫敢爲者以爲生事一落防穽沒齒不復言故猾民悍吏得以輕罪把持其上游士談客得以口舌恐嚇內外之臣而招其貲胥史得以挾簿書執格例而爭於廟堂之前當其任者知姦而不敢除見賢而不敢用天下之害不得亟罷天下之務不敢亟爲因仍茍且相顧腹議名曰至公而萬事益病其莫甚於今之世者欲救斯是亦非難寛小過責大體而已矣

勸吏防

夫人之所以異於羣物者以其有恥也恥者趨善之本原而聖人之教所從而立也聖人因人情之有恥而示之以榮辱之路扶善而沮惡貴賢而賤不肖由於義則天下皆指以爲君子莫不聳踴企慕之以爲榮不由義則天下皆指以爲小人又從而簡賤之羞與爲親舊師友是以喜爲顯名惡爲污名顯名之在身未爵祿而出處尊安志气充飽污名之在身𨿽位於眾人之上金玉盈其藏而嘗若心腹之抱疽毒首領之嬰木索又況於禍福之實加之哉故聖賢在上則榮人以賞辱人以刑聖賢在下則榮人以名辱人以義名義爲之本刑賞爲之用刑賞爲一時之榮辱而其權在時君名義爲萬世之榮辱而其權在淸議刑賞猶有也名義未嘗有也故聖人先之以名義而後之以刑賞孔子曰政之不行也教之不成也爵祿不足勸也刑賞不足恥也先名義之謂也善觀天下者欲知天下治亂之勢無觀於他觀名義與刑賞斯知天下矣善觀人者欲知人之可使爲善不可使爲善無觀於他觀其有恥與無恥斯知人矣三代之所以治者亷恥存也末世之所以亂者廉恥防也朝廷之臣天下之俗頑悍無恥一作砉詬無節此賈誼之所以太息於漢也臣有一言可以不褻刑罰不費爵賞而起天下之治曰勸吏勸吏之要曰示榮辱今諸路各有監司以督藩郡郡有守倅以總屬邑於治皆得按察所部之吏然自非見告而入於罪與應條貫保薦者其餘貪亷彊懦優劣臧否一切不以關意𨿽有龔黃卓魯之儔亦汨汨而去亡以異於常人此亷恥之道所以闕吏之所以不勸也臣願詔內外諸臣凡所部文武之吏各嵗差其材行爲上中下三等而奏籍於朝惟臨部與在官未及期者乃使來嵗一部之吏則守倅上之一路之吏則監司上之文吏則文吏之長上之武吏則武吏之長上之天子與二府總天下之奏籍於中可以據几案獵紙尾而知天下文武材行優劣之大略其失實多者非私其人則鑑之妄也非鑑之妄則懈於事而不爲之審也其得實多者或明而公或詳而能舉其職則以其得實失實之多少又可以坐視奏籍而知奏者之如何董仲舒曰所貢賢者有賞所貢不肖者有罰且以觀大臣之能此其是已臣以謂若此則爲上官而法當按察者不敢因循塞黙而辜朝廷之寄必且審聴風謡孜孜於審核以求其吏之實爲小官而在所部者恥名不肖之籍而期於在髙課以榮其志亦將激昻奮迅以兢於名節苛者可以抑而爲寛懦者可以勉而爲立貪者可以憚而爲亷邪者可以沮而爲直未防刑罰未費爵賞而揚淸激濁掲榮辱之路以示天下天下之吏莫不知恥而避惡趨善矣臣故以此爲勸吏之術

宋文選卷二十一

欽定四庫全書

宋文選卷二十二

李邦直文

固本防

講學者所以進於先王之道軌制其情欲增長其心術扶神理性祛滯決惑如是而已者也人之不學則不知先王之道茫乎如冥行而無所之𨿽有仁智靈識且化而爲邪矣故剛者不學爲暴不爲斷柔者不學爲懦不爲仁明者不學則過察而偏聰者不學則過聴而亂學先王之道知忠信仁義之原與安危禍福之所自召愚可以爲智闇可以爲明以中人之資而不失爲君子學可不務哉魯哀公自稱曰生於深宮之中長於婦人之手未嘗知哀未嘗知樂未嘗知喜未嘗知懼而孔子告之以哀樂喜懼之說竇長君出於田間平勃恐其驕而爲不善使與當世賢士長者居故竇長君卒爲賢侯今夫百金之家則必求良師友以業其羣防子弟矣師友或不擇而使羣子弟日與庸浮民爲儕黨詡詡囂囂相與扇暱而爲惡學之不率而恣於毬鞠博簺彈弋狗馬之間未見能善其後也𨿽有百金之產里巷之人咸知其通蕩轉徙可拱而俟矣惟其友之不擇故墜其羣防於小人之塗以遺家之辱非防者之罪長者之弗思也故賢父兄莫不求師友使材其子弟而業之百金之家尙知慮此況有天下之冨將以藩戚爲手足而衛心腹將以宗室爲枝葉而彊本根其體如是之重是尢宜長計而逺慮者豈不若百金之家之爲者哉書載堯徳之首必曰親九族九族親則曰平百姓百姓平則曰和萬邦其先後次第如此本支百世文王也貽厥孫謀以燕翼子武王也周官有師氏保氏大司樂之職其世子皆齒列國子弟而共學而受六徳六行六藝之教其法蓋詳矣本朝太宗亦嘗擇王從等厚賜以寵之使訓諸王以忠孝而章聖用崔之嚴以代戚維之不職如此其重愼也今宗枝之盛昌大而蕃衍尊寵而優安振振於古矣然亦或失於不學此非後世之大慮而王室之所甚闕者歟今諸宮𨿽有其職而任之或非其人𨿽有其人而待之或非其禮朝廷未嘗選當世賢者爲宮官其用薦而爲之者又未嘗延見戒諭之以厚其意宗室知人主任之之薄則師之不得不輕舒惰尊驕孰敢諷礪之者苦學術如垢病視師道如泥塗故賢者亦恥居是職望望以去文孫武子入則與嬖人妾子嬉出則與徒奴幸倡語習於浮滛湛於宴娛耳目惟不善之接非所以重世而光國也𨿽有河間之雄材東平之樂善唐元軌之長厚亦漂溺矣以明主之仁篤於親親之恩差等其戚疏隆以貴爵丰以廩餼𨿽厚若此徒足其欲而已耳議者考古義而較之於今以謂愛育之道其缺然也臣願詔大臣選端厲誠潔之士著行能通經術者任以爲宗室教導之官而嚴異其禮以待之使宗室漸知尊學重道之問無有倨而不聴者然後橫經聚問指示聖賢之意曰如是謂忠信孝弟仁義禮樂用之必安而終身享其福此可爲者也謂不善爲之則𨿽冨貴而有危亡之禍此不可爲者也授以六藝之趣三綱五常之極與前史所載歷世治亂之體皆俾略知大體陛下復於朝防之隙或臨幸而察之或召而勉進之又稍爲褒貶之格以朂其良以警其惰凡憸薄小人與嬉防非禮之具弗得納於其門使之日淸月糅性習相長九族愉愉知爲善歸正之路則慈祥篤順寛博之風行於王家而上榮祖宗下儀四海內矣

厚俗防

民之厚薄無古今顧治道何如耳今之天下土地廣而人民眾兵冦不作咸安於漁樵耕織之業其盛可與古治侔矣所愧於古者風俗之不厚也風俗之薄非民之罪非質性而然國家法制之失也風俗之大端孝弟而已矣民之忘孝弟而溺於薄惡考之於古未有甚於今者也賈誼語秦之俗曰家富子壯則出分家貧子壯則出贅借父耰鋤慮有徳色母取箕帚立而誶語抱哺其子與公並倨婦姑不相悅則反唇而相稽以爲慈子嗜利去禽獸亡幾今天下之民莫不割其室廬計其桑柘殊井爨墳墓離血气色膂之親而邈若胡越其聫族而居者千室無二三焉奚翅秦俗之薄也秦俗之薄亦商鞅爲之耳商鞅之法家有兩男而不分異者倍其賦秦人安得而孝弟也今國家計丁黃以任徵役之事其籍異而口寡者皆幸而免焉幸免者眾而徵役之事並於同籍之家故乖析者自視以爲計而愷悌之民困於調發亦分丁離籍以求幸免於徵役之事甚者寡母之嫁喜防期之終朝爲天倫暮爲鄰里朝爲九族暮爲冦仇爭辧錐刀囂囂於郡邑奚翅秦俗之薄也夫民固無知在爲上者導之而已矣今導之以幸免之路使天性愷悌者廹於徵役牽於法制而不得遂其輯睦同居之樂一室爲之千室慕之慕惡之風曖然盈於天下耳目之所習民咸以是爲適然莫有羞愧怪駭者故曰非民之罪非質性而然國家法制之失也國家建太平之業將以比隆於唐虞軼迹於三代顧與秦同俗而尙不知變乎周之時閭師黨正州長鄕大夫之職皆親民之吏也或正嵗或月吉則書其民有孝弟睦婣之行者而謂之賢者國有力政則不及焉其鄕師又爲鄕刑以糾其尢不率者也漢之時孝者復其身時有所賜其奬勸孝弟睦婣之俗而懲薄惡之民教訓法度蓋詳備如此尙懼狃習之未去而民縱其欲而弗勉焉今𨿽未能如周漢之法爲之懲沮而又開幸免之路導民於睽異薄惡而曽不爲禁歟其有所謂勸善之法不過誘鄕愚夫婦剟髀以食其長上之臒疾者然後賞之以粟帛斯以爲孝弟而已矣此正先王之所誅也古之聖人於化民也不務爲其所難有一人焉能奮然而爲天下之所不能爲而無益於治謂之惑世故舉世之人不敢爲鬼怪非常之行驚眾以爲髙性適於中和而已今夫田野之民少長怡怡冬夏相羣於丘墓園廬之間弟從其兄子從其父務趨雨澤而力耕耨閒暇有餘之時炮羔炊黍臘社而嘗烝不爲悖慢鬭博踔去他所惑抵戮辱以憂其家者斯足以爲孝弟之民矣其斯以爲教故民之從之者樂而易今且賤樂易中和之行擾之使不得爲而勉之以其所難以導民觀先王之教蓋未有然者也臣以爲欲風俗之厚莫若誘民於孝弟欲民之孝弟莫若使離異者不得幸免其徵役今若著爲定令同產宗族防服期年以上者𨿽析籍異賦亦總計其丁黃之數而任徵役之事親盡然後與他戶同旣不得以籍異口寡而幸免焉則囂薄之民無所望而愷悌之民得以遂其常性而爲輯睦同居之樂一室爲之千室慕之則篤厚之風漸於天下矣不耗刑賞不撓律令非有甚髙之議難行之說奚爲而不可爲耶若夫約周漢勸懲之防而爲之法則又朝廷之美臣愚不能預也民之厚薄無古今顧治道何如耳

廣助防

人之於事不專則不可以有成譬之工人焉智者彈畫而按使有力者運斤揮斵各執其具各治其事不復紛紛齊於其上工之長則彈畫者不至於錯繆而功易成矣或者得智匠而任以爲工之長使之爲大室不得專於彈畫而又齊之以庸工則智者日爲庸工之所擾其心以爲不已治之彼或姦偸而不力於事乃敗一室故左手持斤以治楹右手持斵以治橑又目視榱桶思易而正之中心雜然其智不盡於爲室之大體功安得而成哉惟輔相之治國亦然天下之事治富矣治其綱要而弗爲煩屑之所叢則慮專而防得夫進賢退姦使百官各得其任爲禮樂教化文武法度以鎭撫逺近之民上翼天子於道而外應四夷之變此政之本統輔相之所宜思也及乎章牘之後先命誥之詳略程式之髙下勾剝其互異審防其條次細文曲例毫末之間此正吏胥之事耳今也輔相不得專心於巨論大計而常兼爲吏胥之事則𨿽周召之才將不足以給之故朝廷簡輔相甚當其彊敏者僅足以祛決奏署而無所畱而政之本統或不及思則比比負責而去上下輙指朱墨之誤以扺輔相而吏胥豪於其間姦有所庇而憂譴不及如是𨿽周召復出知不可以成治功矣今文武之柄舉歸之中書樞宻院其所以令於天下者一言之增損或可以系刑罰爵祿之輕重厚薄居二府者故亦不敢以任吏胥也臣愚以爲欲分二府耳目之小勞使得專心於巨論大計而不屑簿書之間減曲私之訪有讜直博雅之助莫若東漢府掾之制爲可復也三公之府有長史有曹掾或主署用遷除或主民戶祠祀農桑或主詞訟盜賊或主貨幣鹽鐡或主倉谷郵驛或主卒徒轉漕或主奏議或錄眾事皆以天下賢者巖穴防逸郡國茂異爲之特爲仕進之要而朱穆何敞班彪崔瑗李膺之徒常由此塗用矣有道之士沓然萃至於輔相之左右枉或直之闕或補之而公府爲之淸明故東漢之世宦豎權寵狼據於內外獨公府未嘗隨而爲姦其本正也今二府之吏爲天下府吏之冠事𨿽不出於府史然亦典其籍受其議覘之國論日在廟堂之側由刀筆不進者積之嵗年或補郎官或徙使目國家待之抑亦不輕矣或進秩增祿而使爲外官尙皆牽戀以去彼何爲者耶周書謂侍禦僕從罔非正人而孟軻亦曰一齊人傅之眾楚人咻之言左右不可以不正也今若約東漢之制而詔二府房置一掾愼選天下之材徳亷節以公卿辟署而授之使專其評覈諮受檢勘典掌按比煩辱之事又副以小史而書之掾有淸績遷領都掾都掾有年勞出轉要官則轉相專於國計而弗爲小勞之所汨亂周召之材可以行其志成其治矣議者不過謂賢者不可納於趨走之列以爲辱且郡縣掾佐亦士人爲之趨走於府郡而弗謂之辱何哉朝廷之常禮上下之大分也況二府爲天下澄原端本之地而有不可者哉

養材防

堯舜之世民莫不樂於善而趨於篤厚今之世所謂獨行君子者堯舜之民皆以爲常故謂之五常有異於此者當世指之爲凶人以爲天下大戮矣何哉教道素行而爲善之人多也後世教衰俗薄如四凶者滔滔皆是故天下以孝弟爲異行以忠信爲奇節事父兄者望厚賞而無過者以謂堪大臣其嶄然出眾而以賢傑自名者有不及堯舜之民者矣如之何望天下之治一二於唐虞也故王者之大務莫急於教教者所以養材也養之久材爲之日眾無教之養之之道則材爲之日寡材眾足用材寡則不足用矣人之生也自非聖人自然之質未有不待教而成者也是故父兄之善教一家之人才者必多師儒之善教一塾之士才者必多國君之善教一國之臣才者必多非天之有所私聚才而生之所以養才之道備使材能不得而不成也茍不善教則中人以下莫不防溺而入於不善故人眾而才者少非天之有所惡不善而生之其所養之教之者非其道使才能不得而成也誠使王者善養天下之材則聰眀技敏之民皆將化而爲才取之而稱所求用之而稱所使昔樊氏善爲生嘗欲治器先種梓漆里人初笑其迂後皆從而假器用焉故樊氏之富傾天下一爲生之民尙知爲數十年之先養其材然後治器況王者爲萬民之盛哉三代之治莫不養材而周最爲備秀於民者養之於鄕秀扵鄕者養之於學秀於學者養之於太學秀於太學者論而辧之位而祿之而養之於朝廷或爲公卿大夫或爲牧伯將帥皆繇此乎出故古者五十而後爵自成童至於五十其耳之所聞其目之所覩其心之所存莫非詩書禮樂仁義忠孝之道𨿽有頑悍奇衺而不去者抑亦寡矣自防至於成童其君上之所令其父兄之所率其師長之所誨莫非文武大道𨿽有天資昏蔽而不可成才者抑亦寡矣故周之世也特長詩人羙之而菁菁者莪之篇作至秦則不然焚防先聖之術其所以示民者非刑則戰民莫不姦譎好亂相糅而爲惡一旦俱亂而秦亦不能禦也惟東漢最重經術太學大盛而四方老師大儒或教授至千人家薫戶習咸競於學於時天下賢能者日益多明章之後童昏相繼推其微弱暗暴之勢可以朝夕而亡然長久歷二百載與西漢等豈非君子眾多之力歟今天下號爲太平然養材之道微缺學校爲廢區博士爲冷官士之進於仁義者非其性則或其家之訓而國家所以教育之道不行焉是故仁義之才日寡取之而不稱所求用之而不稱所使忽有可憂之對至大之責或四顧而無所付此才不素養之效也孔子𨿽聖其權則匹夫然而門弟子自中人以上莫不成才欲相而有如顏淵欲將而有如仲由欲使爲諸侯而有如仲弓欲使宰而有如子防子羽唐太宗之將相房杜李魏二溫王陳軰多出於西河汾晉之間大抵皆王通之門人也一聖一賢養材而材之富也如是今材不素養故以天下之大而常患無人臣以謂欲左右皆正小大皆治勢危而有以扶事亟而有以托在乎得材材之易得在乎素養素養之術有三一曰興學校二曰選置五經博士三曰復漢之大學生員三者行而教之養之之道備學者於是通古今樂名節而文武之器班班出矣

審分防

臣之尊君非從防也君之制法使下必尊上而不敢忽非驕樂而便已也君尊則法尊法尊則令尊令尊則朝廷尊朝廷尊誰敢不從也君尊則大臣尊大臣尊則朝廷尊朝廷尊則進者足以爲榮退者足以爲辱進退足以爲榮辱則賞罰行賞罰行則仁義之民我得而牧技敏之民我得而試豪虣不順之民我得而抑如是而天下莫不趨走振動惟上之聼也君尊則國之形勢彊形勢彊則夷狄不敢侮姦宄不敢窺外不爲夷狄所侮內不爲姦宄所窺近無一旦駭發之隙逺無百年夷之漸如是而天下奚憂不服也故古之明君𨿽渇聞天下之事渇見天下之治煦煦焉日接臣庶而躬訪之然至尊至重至深至固之體小人不得而揺也古之忠臣𨿽直已之節奪君之非力折死諌小且犯顏色大或肝腦塗地不顧然尊主之禮未嘗敢少頃曠也故蹴路馬之芻者有誅非謂芻之可貴齒路馬者有誅非謂馬之不可齒皆所以尊尊也古之法禁行在諸篇之上觸其條目則誤者遷竄大者誅殛非獨以尊君所以窒不順之原而重社稷安天下也故人君之儀殿陛耽耽而金朱塗其闕𨿽有販夫莫之敢指冕戴珠玉日月在衣罏煙輦道而朝羣臣嚴鐘吹盛羽儀旄頭警蹕驅悉備而適郊廟𨿽有親幸莫之敢戱非禮不食非禮不服非禮不動非法不言非以爲法所以養尊安之形而杜侵慢之蚤也人臣之禮臚傳而趨以進首幾至地而俯伏以言非仁義之說不敢以輙聞非忠信之情不敢以自列得廢而廢得死而死食君之食履君之土戴君之天下之分適然也見君臣之大守也仁主之子育萬姓四十載矣其勤未嘗過時而朝也日幾中而朝者罷未嘗有惰色見於外也進臣下以禮而退之以義夫上之不苛責於下而以禮義進退之其恩父愛而天覆之不異矣臣子宜如何自爲也而中外之臣或弗明上下之分有偃蹇頡頏而自如者動必詆時言必訾上輕爲桀驁而曽不知憚聞政令之誤相視而嘻險妄詭儌嘩議於列以藹羣聴以傷柄臣罪萬於顏異事百於楊惲而戮辱不及此朝廷所以不尊也遷任小戾於資格小慊於素望則囂辧不已延卻而不前公爲慢章取必於上自防曰是而歸曲朝廷狂訐醜詆或駭流議無一毫震怛之意有識知禮之士憤其淩冒髮指冠矣而上不詰此朝廷所以不尊也越涯犯職角爲豪奇言不當言以求采天下之譽而邀厚福下議上小列大是非貿亂矣而執法不之按公府不之防此朝廷所以不尊也漢華陰守承嘉上封事言朱云可試守禦史大夫少傅衡以謂下輕其上爵賤人圖柄臣則國家揺動而民不靜嘉遂坐之唐文皇時盧相尙固辭父州都督而斷首於朝堂故邀君者古之所諱而臣子之所宜同嫉也荀況曰三尺之岸虛車不能登峻故也百仭之山任負車登焉何則淩故也賈誼曰人主尊如堂羣臣如陛眾庶如地亷逺地則堂髙近地則堂卑髙者難攀卑者易陵今其勢防阤而弛矣其漸不可以不正也是亦無他明君臣之分而責其尢慢者使羣臣增忠裕勤莫不滌去故情而嚴上之令則朝廷尊矣

愼柄防

有王者之事有大臣之事有將帥之事有有司之事有嬖臣之事防任忠賢以爲將相責之以天下之安危可用則用可黜則黜斷之以至公而無所疑王者之事也坐於廟堂夾輔人主進退百官大臣之事也提士眾出入於生死帥將之事也審情實以爲輕重不敢附私有司之事也結襪折枝嘗藥徹膳出納詔教掃除宮中啟閉門闥嬖臣之事也貴賤小大各守其業而天下治嬖臣不可使之爲大臣將相有司之事如裳之不可以爲衣履之不可以爲冠錐之不可以爲防也如防之不可負方斛之器犬之不可駕國馬之輈也故天下之大柄三曰官賞曰兵曰刑王者之得失治亂之所繋安危之所從天下之所以爲休戚故王者重之必付之於將相有司而不以私其左右所謂嬖臣者不過言甘而色令順指令健於使令寵之極饒之以財而足矣饒之以財而不及於政則天下無恟恟之議小人有終身之安而王者未失爲明君後世不然惑其所近忌其所逺意謂天下之人舉無足信而莫忠於嬖臣者內外大事凡可以爲國憂必嬖臣監督之然後以爲安其意侵取將相有司之事任於嬖臣官賞兵刑莫不爲小人之所有破大公之法激四海之怒姦盜不順指之以爲辭以至於亂天下彼嬖臣者趦趄煜爚於人君之側當得金錢足以快口腹耳目之欲則亦已矣又自知巳之可惡常恐天下之人嫉已而誅除之故蚤莫計慮爲全安深固之防偸取時柄以自環或專官賞或典兵戎或預刑獄得官賞之柄則進其黨伍於朝以爲援得兵之柄則震脇主心而威制天下得刑之柄則沮忠直之气而窒言者之口自古危亡未有不始於此者也王者獨何取於嬖臣哉漢之衰也有王甫侯覧伍璜張讓之徒唐之衰也有李輔國程元振王守澄魚朝恩劉季述田令孜之徒穴於朝廷之間而私有大柄公卿將相多出其門所欲進則吹噓咳唾立致貴要棄置大臣如奕棋然又有北軍校尉有神防軍中尉有觀軍容有諸道監軍兵柄皆在嬖臣而天子或自其廢置又有黃門北寺獄有掖庭詔獄有神防北軍獄忠賢之不附已者𨿽將相大刑或畱仗內而成於中人之手此漢唐之所以亡也嘗謂漢文帝不獨有治天下之道而亦善寵小人鄧通極嬖矣欲富之則賜之銅山而使之擅鑄及戱弄於朝申屠嘉欲舉法不敢亟赦之度已困辱然後謝嘉而召通故嬖臣在側而人下未嘗不指目憤怨𨿽有嬖臣亦爲文帝可矣茍如文帝豈惟一嬖臣𨿽十數猶足以爲治後世之君寵小人則付之以將相有司之柄不爲文帝之所以嬖之者豈不誤哉方明王在上集用天下之正人故小人𨿽多莫敢輙動屏息斂手以聼朝廷之所爲然久屈故態宜有憤郁弗平之气彼且伺人主之惑待賢者之隙將泄其怒而大有所爲此實亂亡之幾不可不素慮也往日用兵之地及河防之要與詔獄之大者輙臨訊以寺人而進退大臣又或訪其毀譽之詭此可爲懍懍者也明主誠能守官賞兵刑之柄不爲嬖臣之所盜而有功則𨿽傾內府以寵之未足以危社稷而爲天下之大害可不愼歟

觧蔽防

君子與小人不能偕立於人君之朝勢如水火寒暑之戰薄然而小人之黨勝十常七八其故何也蓋由人君好逸而惡勞樂近而忘逺夫姦聲麗色奇異味宮室苑囿狗馬弋獵之樂入乎耳奪乎目悅乎鼻口順乎心腹而便乎身體居防皆其蚤莫之所安於人君而最近固已樂爲者矣而小人之道模揣其意曰吾君徳過堯舜基業安於泰山矣此不足以爲害言道而入於惡若決江河而下注於萬仭之淵故小人之說易行而其黨多勝君子則不然直欲人君屈已以事仁義閒情欲而狥天下之民宴安之娛人君之所喜爲者也而輙爭之曰是不可過爲過爲必且亡國憂勤恭儉昧旦而朝日旰而食夜分而寐人君之所厭者也而輙彊之曰是不可不爲茍不能此必且亡國其事最勞而危亡禍亂之形方且藏於茫昧微冥之中其最逺而未易見故君子之道難行多不見納於人君而常爲小人之所勝惟至明極斷之主卓然有立而不惑乃能斥已之所樂而憂天下杜一時之欲而善後世不使小人勝乎君子其餘莫不沈酣漸漬欲長及成橫流潰裂禍及海內然後歸之於天曰非我也此陽九百六之數使之然也可不爲之悲哉夫中君以上其心亦莫不願治而惡危亡知君子之可用以爲治矣然而用小人至於亂亡者前後相望也幸而君子用矣又不能親信終始之使就其業不幸而小人用矣或心知其非而不能果決除去浸滛畱連亂亡而後已此其故又何也常以爲人君之蔽有二一曰不明二曰多欲指眞爲僞指僞爲眞是不明也不忍去佞臣恐失其所欲不肯用正人恐妨已之所欲是多欲也唐徳宗曰天下皆言盧杞姦邪朕何不知此不明者也明皇用韓休爲相宮中滛樂稍過其節必問左右韓休知否言畢而諌防輙至嘗把鏡不樂或曰自韓休爲相陛下無一日之歡何不逐去而戚戚如是曰吾靣𨿽瘦天下必肥然終亦罷韓休而用國忠林甫此多欲者也不明之蔽其惡小多欲之蔽其惡大不明之蔽天資不足而不知所以爲故曰其惡小多欲之蔽知善而弗爲故曰其惡大以不眀之蔽任小人天下怨之怨在於小人而及於君以多欲之蔽任小人天下怨之怨在於君而及乎小人爲蔽不同而爲禍有先後其亂天下一也人君寡欲而惟明君子勝而天下自治矣

辧邪防

姦臣之所以難明以其善匿無形而忠臣之所以多不遇以其勁情直指而不卹可疑之地也故𨿽姦臣必材材多而爲患愈大𨿽忠臣必有過材或不備而忠未嘗忘也是故知臣最難禦臣之難次之欲人主之知臣莫若指姦臣之形以示人主朝廷之上審按而考績之如掲冰鑑以待來者其能隠者幾希姦臣之形人主不可以不察也有細姦有巨姦才足以覆之言足以發之貌足以持之气足以守之聾上下之聼而偸祿取譽主不能怒眾不能語卒之實利在已而害歸於眾此巨姦者也才不足以自覆言不足以自發貌不足以自持气不足以自守煦煦柔佞偸容苟合而已耳此細姦者也姦之小大人主不可以不察也姦臣必內圓而外方名是而實非始順而終悖罄乎至誠而甚異於道故有撃斷以爲公局繳以爲明險健以爲勇悍訐以爲通巧譎以爲智驕忮以爲介儒懦以爲仁抑以爲髙不言其所可言以爲惇不爲其所可爲以爲愼小信以爲忠此姦臣之積人主不可以不察也姦臣之與忠臣固不相若然而姦邪之所排防或外示相與而內實仇之其所汲引或外示乖離而陰爲之左右上欲絀賢者則譛之以可排之狀上欲進已知則開之以可用之名其言深微其事隠晦使人君隨已意以爲禍福而不知悟所以然者唐髙宗欲立武昭儀禇遂良守先帝之命而爭髙宗欲止李勣知武后必得志於天下曰此家事耳何須問外人明皇欲相牛仙客張九齡力諌李林甫曰天子用人何爲不可由二臣姦言而唐室中壊此邪正之論人主不可以不察也姦臣之始進多以非其道商鞅因嬖人以進於秦段熲因宦者以進於漢宇文融皇甫鏄因聚斂王璵因妖妄宗楚客因宮妾鄭注因藥術王叔文因棊以進於唐非其道而進其末無不爲姦臣者臣下之所以進人主不可以不察也夫天變者成王之所以感悟而狼防之詩周大夫之所以開周公也而許史恭顯假日變以除周堪張猛武三思造攝提之應以進紀防納李逢吉張權輿爲非衣之謡以傾裴度此姦臣之僞人主不可以不察也故人主善察姦臣之形姦𨿽未去亦蟠縮而不敢措其用封倫佞於隋而直於唐許敬宗忠謹於文皇而讒謟於髙宗之時是也詩曰爲鬼爲蜮則不可得彼非鬼蜮其情皆可以得之矣人主誠畱意於此彼安得而逃哉

宋文選卷二十二

欽定四庫全書

宋文選卷二十三

唐子西文

憫俗論

自古諸侯風俗大小曷嘗不與其國相稱齊地負海膏壤二千里則其俗闊達寛緩而多智全晉未分時在春秋世最爲彊國則其俗用意深逺有古帝王之遺風鄒魯居洙泗之間廹於齊楚國小而地狹則其俗亦復齷齪而謹畏今天下大矣堯舜三代之地蓋不至於此民生其間耳之所聞目之所睹體之所安者壯矣而風俗之大不足以稱之有是理否風俗非一事要以人材爲本今士大夫達時變識事情警敏有餘矣至於學治道通大體气力度量足以支久而任重者未可多得是豈無有也有而不容於時今之建言者類皆薄物細故非天下所以治亂安危而士之所言亦不過趣一切辦治而已非能有益於宗廟社稷也學術小故無大論議力量狹故無大功名以爲上世悉然則前此風俗嘗廣矣當是之時惟恐其防爾形勢非有不同年表日曆非甚相逺而更病其隘是必有說矣吾聞江海之水必有吞舟之魚通都大邑必有千金之家以四方萬里之國而非得恢廓宏逺之風以之是猶衣九尺之衣束十圍之帶髙視闊步而血气不逾中人也可乎建武永平之治未必優於西京而風俗不及者正以其小也傳曰不知其形視其影也今百工之所造商賈之所鬻士女之所服者日益狹陋而一時人物大率悍而短小此非其影耶古之化俗惡者可使爲善邪者可使爲正今俗非有他也獨患小爾顧不可使知大乎

名治論

古者一代之興則有一代之治故曰夏后氏尙忠商人尙質周人尙文𨿽聖人之道不可以名言而施之政事必有稱號可指非但王者如此而一國之治亦然故曰周公治魯尙齒而親親太公治齊尙賢而尊尊自是以來漢唐之臣議論之士亦云以道勝寛和爲本今周宋之爲政久矣其所尙者何也士之通經術知古誼者不爲不眾日夜講究治道以遊於世者亦不爲不熟其所稱引動以宗周爲言而問以當代治體則茫然不知所以名之惟其無得於此是以有慕於彼愚誠不自揆蓋嘗妄論之矣屨不必同要之適足治不必同要之適時故成周之治任人而國朝之治任法任人者非不用法也以人爲本而輔之以法任法者非不用人也以法爲本而行之以人自古法無全是亦無全非而人忠佞智愚賢不肖至爲遼絕故任法之世無甚利亦無甚害而任人之世非大治則大亂矣周時公卿不過數族周召毛原執政至數百載不絕今之大臣更岀疊入逺者十餘年極矣近者期而已𨿽無累世輔弼之利亦無妨賢專恣之害矣周之諸侯旣錫以土宇則刑賞生殺之柄悉舉以委之今郡縣之權不過鞭撲爾過此以往則相顧而議法矣𨿽無藩屏形勢之利亦無戰爭侵奪之害矣周官任官必考論人物謂之量才度徳今不然矣以資歷爲髙下以注籍爲先後掲闕於道應法者得之𨿽無爲官擇人之利亦無好惡狥私之害矣周時取士使之自相推擇謂之鄕舉裏選今又異於此矣蓋自國初以來三易取士之法然要之不離文字糊名易書暗考而名取之𨿽無岀長入治之利亦無毀譽比周之害矣其大略如此故周之極熾者刑措不用四十餘年典章文物之盛信有以絕人而晚節禍敗亦足以稱此國家受命百五六十年間海內晏然如一日者此任人任法之效也昔者李勣無大勝亦無大敗薛萬徹非大勝卽大敗而近世論將未嘗不以英衛爲先然則今之所得多於成周亦明矣而士方歉然不足爭說人主以成康之隆而不知國朝規摹處置所以成就天下之勢者固已如此非獨不知國朝亦復不知成周矣何則人有情而法無心情之所在恩怨以之其無心者漠然而已今者欲成康乎則必脫略文法而一切任人夫以天下之大利而索之於繩墨之內是猶以李勣之節制而求之萬徹之奇勝終不可冀然與其蹈萬徹之險孰若李勣之持重足任哉

辧同論

道至於聖人極矣豈容復有異乎然禹之措置如此湯之措置則如此文武周公之措置則又如此使數人者比肩而事主交臂而共政則論事之際吾意其必有同異者矣寧能盡合乎是猶有辭焉曰時不同也若諸子之論性豈復系於時哉而孟子之說如此荀子揚子之說則如此韓子之說則又如此使數人者比肩而事主交臂而共政則論事之際吾意其必有同異者矣寧能盡合乎是亦有解焉曰師友不同也若子夏子遊曾子子張之徒則又將安所諉哉皆岀於周末不可謂之異時皆受道於洙泗之間不得謂之異師請業請益周旋岀處奔走憂患蓋無適而不同者此數十年不得謂之異友而論文論學如黒白之相反方圓水火之不相及也此復何哉說者以爲孔子沒學者無所統一使夫子在學者宜不至此然吾聞夫子行年六十而六十化始之所是卒而非之曰言豈一端而已夫各有所當也此一人爾而有所謂昔日之言者有所謂今日之言者而況於眾口乎是以先王知羣言之不可一也因使人人極其說而不以同異爲誅賞公卿大夫之岀於斯時者亦人人各薦其所聞而不以同異爲喜慍何者閨門之內父子兄弟相與言而有可有不可筮人市筮卜師引而參之一從一不從故曰物之不齊物之情也寧可罪哉今爲申商之學者則不然以謂同心同徳者周人所以興離心離徳者商人所以忘刑賞生殺足以整齊天下而不能塞異議之口則非所以一道徳而同風俗憶古之所謂同心同徳者果謂此邪吾不忍聞是說也周公之時朝廷之士爲不少矣而東徵之議書稱十夫予翼則同者寡而不同者眾矣豈皆小人耶豈皆誅之耶夫以周公之權而十人者助之其勢足以銖鋤羣臣之異已者爲有餘矣鼻息天下其孰敢違然近於人情通於物理忠於王室而推至公於天下者終不肯爲此何則駕馭羣臣正恐其雷同耳奴婢同則家道危臣下同則人主孤人主孤則天下之禍可勝諱哉古之人所以貴和而賤同者慮此

察言論

古之人臣抵掌緩頬說人主以用兵者其言未嘗不引義慷慨豪健俊偉使聴者踴躍激發奮然而從之至考論其心則有爲國計者有爲身謀者是不可以不察也今夫戰則除害於時不戰則遺患於後此有必勝之勢彼有必敗之道思慮深熟利害之形了然於胸中知其決不誤國而後爲之若此者爲國計非身謀也張華裴度是已天下旣平謀臣宿將以侯就第杜門卻掃無所用其奇則瞠目扼腕爭爲用兵之說庶幾有以騁其智勇而舒其意气若此者爲身謀非爲國計也臧宮馬武是已國家無事貪財嗜利之臣無所僥幸則必鼓倡兵端以求其所欲兵革一動則金錢貨幣玉帛子女何求而不得若此者爲身謀非國計也陳湯甘延壽是已官崇祿厚無所羨慕惴惴然惟恐一日失勢而不保其所有則必建開邊之議以中人主之欲以久其權若此者爲身謀非國計也楊國忠是已前侯故將失職之臣負罪憂畏思有以撼動其君則爭議邊功以希復進若此者爲身謀非國計也竇憲是已古之人臣逆節已萌而功效未著人心未服則未嘗不因戰伐之功以收天下之望若此者爲身謀非國計也桓溫劉裕是已嗟乎秦漢以來說人主以用兵者多矣或勝或不勝要之爲國計者至少爲身謀者如此其多途也可不鑑哉可不戒哉

存舊論

漢時儀注大抵率意制造不應古誼者十至八九其文采法度略矣然而天下之人見卽喜不見卽悲中更王氏之亂廢棄不用者十餘年光武入洛東都之民始見司僚屬歡喜踴躍父老或至垂泣曰不圖今日復見漢官威儀自是天下翕然歸之相與岀力鋤去新室以成中興之業而復其宗廟社稷蓋又二百餘年𨿽漢之所以復興者不專在是然亦不可謂無助也且漢官威儀非若三代之盛叔孫所爲非有周公之學蕭何智識又雜以秦制非復聖人之法也而遺民見之如盲者復視廢者復起如流浪積嵗而返其故鄕其見父子兄弟感慨之極至於咨嗟流涕其得民心如此此何理也耶方是之時以三代車服示之吾知其民不復泣矣何者漢之爲漢十世於此矣知有劉氏而已矣救天下於戰國秦項水火之中而措之於安全逸樂之地百數十年海內無事斯民得以養生得以送死得以事其父母而長育其子孫者漢之力也三代逺矣何有於我哉由是觀之古者帝王之興其正朔服色自爲一王法而不慕前朝異姓已陳之迹其用意深矣由是觀之國家舊物宜使斯民常見而熟識之以習其耳目而系其心自非不得已者不得輕有攺易變置以自絕於民也亦灼然矣向使今日變其一明日廢其二祖宗余澤日益就盡不在目前不幸而姦人撼之則人心揺而天下亡矣古者公卿大夫猶知守其家法至數十世不失其衣冠閥閱豈無隆替而國人信服終莫之敢抗謂之名家舊族而況數百年爲天下國家者哉

禍福論

昔人談禍福者固嘗居之善惡矣然其效可睹也其始曰爲善者必得福爲惡者必得禍取報於天如探左契於是天下之人悚然而畏然爲善者果得福乎爲惡者果得禍乎是特未可知也言旣不效則遷就其說曰爲善者未遽有福也要久而後吉爲惡者非遽有禍也要久而後凶譬之束薪要得其熟於是天下之人憮然而疑今君子長者子孫苖裔不爲少矣而果吉乎蠧民害物專門爲惡者古亦眾矣而果亦凶乎是未可知也旣又不效則復遷就其說曰爲善者得福常多不幸而抵禍者或寡矣爲惡大者防得禍幸而免者亦時時有之於是天下之人啞然而笑今所謂常得者果多乎所謂幸不幸者果少乎是未可知也自始至此三易其說而言輙不效則民益解體而矯激之論生焉曰爲善者反得禍爲惡者反得福自漢以來嘗有是說然蹈道者豈盡得禍乎姦佞險賊不忠不孝者豈盡得福乎其效亦可睹也矣吾意以謂禍福岀於天善惡岀乎人二者不相爲謀如五星散行而有時乎相值人見其適相值也而遂引以爲常不可謂合於理矣今世或爲善而福或爲善而漠然無有禍福其爲惡也亦如之不爲善不爲惡者亦如之要之不可測善乎楊子之言曰修其善者爲善人修其惡者爲惡人善惡之報惟是爲有證易稱積善餘慶詩言自求多福書言福善禍滛孟子言禍福自已求之彼非有失也有爲然也

正友論

庾公之斯以朋友之故廢君命而君子不以爲私叩輪去金髮虛矢以塞責而君子不以爲欺酈況之說其友也其言甚甘而君子不以爲險其友爲之墯肱隕首覆宗絕祀而君子不以爲忍知此二義然後可以言友矣方漢之時呂祿之權爲如何其宗族親黨日夜相與思慮計議者爲如何國家社稷宗廟之勢爲如何而父又卻質其急爲如何又安得捨所重以全所輕則以計切之也固宜彼子濯孺子之事豈至是哉以區區之鄭固非衛之所以存亡而區區之子濯孺子又非鄭之所以彊弱敵去而追之玆又國事之區區者而彎弓於其友則在名義爲至重此孟子所謂一鉤金與一輿羽之勢也何得以呂祿比之夫莫重於金莫輕於羽此𨿽三尺之童足以知之至於輕重之中又有輕重焉則非通孟子者不能權之矣孟子之書世未有通之者故漢魏之臣如蘇章子禁之徒皆以得已之事親誅其友猶復毅然自謂忠於朝廷而世亦莫知其爲天下之至惡自是而後一變而相證再變而相告三變而至相誣蔑也豈不愈惑哉嗚呼名教之事聖賢談之盡矣患不深考爾君使已誅其友則如之何曰審之禍大則誅之餘者可救而救之可贖而贖之無罪者辧之不可則辭於君要之不可以執戈友爲不善則如之何曰審之禍大而誅之其次痛責而力止之不從則去之其小者則忠告之不從則已終不可棄也夫上則善其君下則善其友使君臣朋友之間無不滿焉者豈非人之所欲哉不幸而至於此則古人所以處之者亦有道矣而論者不察以君臣爲公指朋友謂之私何其不思之甚歟孔子曰以孝事君則忠曽子曰朋友不信非孝也是相生法也何名爲私乎父子兄弟岀於天君臣夫婦朋友岀於人而父子兄弟夫婦主恩君臣朋友主義則五教之中近於君臣者惟朋友爲然故欲知人臣之忠者必於朋友焉觀之寧有賊害其友而能忠於所事者乎是物理之必不然者矣以公心處之何適而非公苟私矣則君臣父子夫婦長防皆私也寧獨友哉嗟乎教之所自岀者三而世闕其一曰師其所以爲教者五而抑其一曰友

上席侍郎書

知府侍郎閣下庚備位學校三載於此在輩流中年齒最爲老大詞气學術最爲淺陋教養訓導之方最爲疏拙所以未卽逐去正賴主人以爲重今閣下還朝曉夕擢用爲執政爲宰相爲公爲師此誠門下小子之所願聞然孤官小官遽奪所依此其胸中不能無介然者日夜思慮未知所以補報萬一而書生門戶無有他技因效其所得於古人者惟閣下裁擇庚初讀書時未習時事意謂古之聖賢例須建立功名其後渉世益深更事益多考論前代經史益見其首尾乃知古人之心本不如此舟遇險則有功燭遇夜則有功藥遇病則有功桔橰遇旱則有功戈弩劍防臨衝兜鍪遇戰鬭則有功艸木障塞而益有功民不粒食而稷有功天理人倫顚倒失次而契有功夷蠻賊防干紀亂治而咎繇有功自此以降不可勝舉然皆因時立功非聖賢本意伊陟臣扈巫咸相太戊無他奇功以格上帝乂王家爲功巫賢甘盤傅說相祖乙武丁不聞有功以保乂有商爲功君陳相成王畢公相康王不自立功以循周公之業爲功後世知有功之爲功而不知無功之爲功其去道已逺玆謂聖賢有心於功名其探聖賢益淺矣天下承平日久綱紀文章纎悉備具無有毫髮未盡未便一部周禮舉行略徧但一姓姬爾竊謂今日之勢正當持循法度不宜復有增廣建置歌呼於吏捨者勿問醉吐艸茵者勿逐客至欲有所開說者飲以醇酒勿聴擇士惟取通大體知古誼者用之𨿽不立功而功在其中矣庚之所得於古人者如此不知其當否也閣下儻以爲然歸見何丞相其亦以此說告之

愚齋記

元符三年洛陽蘇公通守南陽治書室於防事之偏名之曰愚齋而屬某爲之記某言於公曰愚有等級公將安處也有顏子之愚有髙柴之愚有寧武子之愚楊子以晁錯爲愚栁子厚自以爲愚顏子之愚老子之所謂盛徳者也髙柴之愚中庸之所謂不及者也寧武子之愚則詩人之所謂亦維斯類者也晁錯之愚則語之所謂直者也若夫栁子厚之愚則事載在方冊有不可語者文章學術爲百代所宗自唐以來論當世大儒則必稱韓栁而自以爲愚可乎然正元之黨婦人女子皆知其必敗而栁子獨不寤也謂之不愚可乎是數子者其愚固有等級公將安處也以謂髙柴之愚材不及於道以爲寧武子之愚則生非不逢於時以爲晁錯之愚則無吳楚之變以爲栁子厚之愚則無伾文之事庚將處公以顏子之愚則公豈有意乎公生平嗜書手不釋編旣已自得於心矣推其緒餘以教諸子皆能有立其長子大壽更以文學知名於時而公猶以愚自處此眞有意於所謂盛徳者歟傳曰希顏之人亦顏之徒公何辭焉請以是爲記年日月陽唐庚記

易庵記

客問陶隠居吾欲注周易本艸孰先隠居曰易宜先客曰何也隠居曰注易誤猶不至殺人注本艸誤則有不得其死者矣世以隠居爲知言與吾之說大異蓋六經者致治之本也漢時決疑獄斷國論悉引經術玆豈細故而易言哉本艸所以辧物六經所以辧道道者物之所以生物者人之所資以爲生一物之誤猶不及其餘道術一誤則無復孑遺矣前世儒臣引經誤國其禍至於伏屍百萬流血千里本艸之誤豈至是哉注本艸誤其禍疾而小注六經誤則禍遲而大隠居注本艸矣故知本艸之爲難而未嘗注經故不知經爲尢難而不可率易如此世以不服藥爲中醫此言𨿽小可以諭大吾用易不審陷難幾死今幸閒廢方且據牀熟讀而深思之復書此二本其一以自警其一以寄二子焉

卓錫泉記

人之精神亦何所不至哉揮戈可以退日摶臂可以隕霜悲泣可以頺城浩嘆可以決石而況於得道者乎諸妄旣除表裏皆空一眞之外無復餘物則其精神之運又何如哉吾遊羅浮至寶積寺飲泉而甘寺僧曰此卓錫泉也昔梁景泰禪師始居此山其徒以無水難之師笑而不答已而庵成師卓錫於地泉湧數尺自是得井寺中迄今賴之知水者以爲甲於嶠南而自梁以來未有紀其事者夫師之爲人誠不可得知然吾聞世間萬有皆心想所生而古之學道未有不用定慧得者定則深完慧則流通以深完流通之精神而致吾心想中物如父之使子君之使臣有必得之勢其於此者特未得多也或曰前世之士如李廣利耿恭之徒皆功名進取之人以成敗得防爲心其精神之富不逾常人而喑嗚叱吒飛泉爲之湧溢與師無異此何理也曰二人者皆一時貴臣左氏所謂用物精多至於神明方其由於絕域之中感奮激發於萬死一生之時其用意至到無進退二體惟其岀於一切之誠而無定慧之素以故得之艱勤非若師之頥指目使旣防而且逸也嗟乎事之不立也我知之矣志意耗於思慮聰明流於視聴則精神所感不行於父子兄弟之間而尙何有於物苟能全吾之神則𨿽山石之堅水泉之柔雍容談笑之間堅者可使辟柔者可使激而躍之而獨不得於人乎吾是以知天下之善無不可立者年月日記

顏魯公祠堂記

上元中顏魯公爲蓬州長史過新政作離堆記四百餘言書而刻之石壁上字徑三寸𨿽崩壊剝裂之餘而典刑具在使人見之凜然也元符三年餘友彊叔來尹是邑始爲公作祠堂於其側而求文以爲記余謂仁之勝不仁久矣然有時乎不勝而反爲所陷焉命也史臣論公晚節偃蹇爲姦臣所擠見隕賊手是未必然公孫丞相以仲舒相膠西梁冀以張綱守廣陵李逢吉以韓愈使鎭州而盧杞以公使希烈其用意正相類爾然於數君終不能有所傷而公獨不免於虎口由是觀之士之成敗存亡豈不有命耶而小人軒然自以爲得計不以謬乎且吾聞古之尙友者以友天下善士爲未足又尙論古之人誦其詩讀其書思見其人而不可得則方且欲招屈子於江濵起士防於九原蓋其志所願則超然慕於數千百載之後而況於公乎公之功名事業已絕於人而文學之妙亦不可及因其心畫其所在而祠之此昔人尙友之意也嘗試與彊叔登離堆探石堂觀其遺迹而味其平生則公之精神風采猶或可以想見也夫

李氏山園記

伯陽甫續史記後三百年而老聃伯陽爲柱下史後世因以伯陽甫爲伯甫則二人爲一人矣範武子晉士防也而古今人表置士防於中上列武子於上中則一人爲二人矣豈惟人哉龍目一名益智而益智非龍目龍目岀海南山谷間味甘益智岀西域味辛而廣雅曰益智龍目也則二物爲一物矣枇杷盧橘一也而上林賦曰盧橘夏熟黃甘橙楱枇杷橪柿槨柰厚朴則一物爲二物矣夫父祖之事子孫有不及知州裏之物耆舊有不徧賭而況述千載之上數千萬里之外者乎亦何能無失耶吾南遷惠州寓居於城南李氏之山南園園髙下數十畆艸木華實無所不有而龍目盧橘爲特盛吾兄弟甥舅無日不往來逍遙於其下而笑舊說之謬蓋嘗以比伯陽甫之事而爲之嘆息因書其事使後世知有是園又知吾嘗遊戱於此又知著述不可以不愼而學諸子百家之言者亦知其有得失而審所取云

宋文選卷二十三

欽定四庫全書

宋文選卷二十四

張文潛文

論法上

古之善爲天下者不患法不立而患不能爲法不患法不足而患法宻而不勝舉然則天下之治亂不系法之存亡歟夫亦有推本而後知其至也夫法之所生不生於無事事起而不可理則法從而經之事日益多法日益周事日益新政日益工並起而相制則不勝者受其患故法不勝事則天下之亂紛然而起故治天下者非無法之尙也爲其無事之可貴也非法備之可削也爲其事變之可慮也昔者三代之治不若堯舜商周之治不如夏后孔子曰後世有作者虞帝不可及也又曰虞夏之道寡怨於民商周之道不勝其夫舜之禮比於夏后之時則略矣商周之禮比於夏后之時則備矣夫四代之治否豈禮不具之罪哉制度日多淳粹日衰矣天下之勢譬如人之一身夫世之人有不畏寒暑不治藥石恣口之所食肆體之所安夫如是者問其年必壯者也深居奧處愛養備至藥石百物毒烈並進而炙艾鍼砭徧膚而無遺問其年則必老者也夫虞夏之道壯者也其不治可爲也其不足可補也壯者之疾易治也其成質未虧而可以有爲也商周之道老者也其不治難爲也以其嘗治之而不信故也其不足難補也以其嘗補之而不滿故也彼之疾方來而吾之術已窮彼之變未休而待之道已盡如是則死繼之矣嗟夫天下之不願取辦於法也如此而世之君子撫事制變而尢法之不足豈不悲哉夫法度之起於徳不足而求勝其民而敗於啟民之邪心而多怨夏之繼舜也豈不知舜之爲不可及也商周之繼夏也豈不知其之將不勝也然而明見其而爲不已何也豈其世變日繁而徳有不足故耶徳不足以還民之初熟視其亂而莫之禁則將以智加之故曰法起於徳不足而求勝其民夫上以智勝其下則下亦以智勝其上不絡馬首則毀銜竊轡之馬終身而不知不立門戶則穿窬竊發之盜終身而不爲法之於民常制其一而開其一制之者易見而開之者難防上下以智相勝而姦邪詭僞不可勝究故天下之人始忘其歡欣戴君之心而有怨怒忌上之仇故曰敗於啟民之邪心而多怨嗚呼夏之後爲商商之後爲周三代之治未甚相變也其治亂之迹未甚相逺也周亡而爲秦天下大亂三王之治掃防而無餘治世之迹卒不能復先王之絲毫而三代之俗遂以不見於後世何也夫法未極則俗之變未足夏商之法嘗若極矣然民未大厭也民有未厭之心則其淳气美質猶有存者周之法詳矣不可以復加其俗之變已窮而民之姦心邪態靡不畢岀其智備其質盡其惡足其美殫故周之亡而不可復爲矣此聖人所以深悲之而曰周人之末瀆神而貴爵刑罰窮矣此後所以爲秦也歟

論法中

古之有天下者必得於紛爭放亂之後夫人之情岀於亂亡之後則其情苦而思安夫惟其情苦而思安故其事簡而易教夫下有易教之俗則上無難立之法故有國家者其初下常綏靜而易治安平之日久而民之侈心生嗜欲之動無窮而罪過繁故居其上者乃始日夜補完其缺敗而調伏其崛彊曲爲之防多爲之制法度繁興刑政畢舉文勝而質不足名美而實不稱故大抵有國者中世以後天下之事常多而國家之觀美益冺民之過日滋而有司之文加備而世之惑者以謂能完上世之不足而務求前人之所未成以爲成功而不知其不若使上世之質未散而前人之朴常在也天下之物其勢相激而後變生焉觀美者實之所由亡文備者僞之所自起蓋嘗以漢之事考之髙祖取天下於秦民岀於百戰夷傷之餘父子兄弟僅相保聚以安其生故其气帖然靜願而少事而髙祖文景得以畫一之法羈縻而安輯之歷數世而天下安妥內有大亂而豪傑不作此民淳而法簡之效也至於武宣天下之勢久習於無事民意日縱豪俠盜賊稍起於裏閭而二帝乃修明制度收納天下之才講政備物以與天下戰於才智之中才者奮而姦者隨之彊者勝而亂者因之紛紛籍籍以傳於不肖之子孫而漢以大壊此則事眾而法備之也故天下之難治不在於剏始鹵莽之初而常在於積安大備之後是故君子必觀其兆而審其宜解其甚而不激其變使其勢不爲周人之已甚而務使後世可以有加嗚呼其本果安在哉蓋天下之好極治者必召天下之大亂務窮利者必貽天下之大害污尊而抔飲蕢桴而土鼓天下之人苟未厭其爲禮樂也則吾之禮樂𨿽足以備天下聲容藏而勿陳可也搆巢營窟之居衣薪不封之天下之人苟未失其爲生死之所安也則我之制度𨿽足以建九筵之堂五稱之衣棄而不用可也不亂則已不必邀其敬不欺則已不必盡其忠是謂不求備於民矣可久之道起於不求備而效於人不厭譬之萬金之家責之千金其力亦足以供我之求然吾日取一金焉於是有不得已而取之百金彼猶樂輸而不怨何則彼惟所有者未竭而不厭故也故禮樂刑政之設於下使民有未厭之意則後世有作者得以復加焉故其也可以有救而不至於術窮智竭而無繼嗚呼惑者徒見法度宻而民不化文理具而功不立日夜從而加之嗚呼亦失其本矣天下之勢不可以激而民之智不可窮激之以所欲者必得其所不欲窮之以所能者必報之以其所不能徐導其欲激之勢而不扶其未用之智則天下可以久安而無虞然則周人其未足以知此歟彼或者遭其防而有不得已焉故也

論法下

鳴呼治天下之難也其爲物也大而難舉其爲情也雜而不類爲之不得其要用之不中其節用力勞而功不成是故聖人本諸道而明於術凡吾所以爲術者制物以使入於吾之道也然則何其不直致吾之所欲而爲是委曲紆緩而使之從也夫人之情使之從我而刼之以刑則成功難陰有以役其心使之不得不從我則成功易今夫欲天下之畏也而陳之以刀鋸欲天下之愛也而陳之以金帛此直致其畏愛者也夫刑戮賞賜非不足以立畏愛也使必陳其物設其具則刀鋸玉帛亦不給矣且天下固有不愛金帛之賞者則賞之所不能悅也天下有不畏刀鋸之刑者則刑之所不能懼也故欲求吾欲而直遂焉者其事煩其教粗吾與物以力相勝而物之從之也內有不服之心而吾力之所不周者亂之所從起夫駟馬之於車也奔驟舒遲至難齊也夫人之於馬必待夫躬臨之而後如意耶則一車而四馭未能也今以一禦而四馬之遲速惟十指之聴者以我所執者轡也以一轡之約制四馬之節者執馬之要𨿽欲不我聴而不可得也是先王之所以役天下者執天下之轡也今夫橋衡之舉水也右仰則左俯左抑則右揚夫曷不欲俯則卑之而仰者何與焉欲揚則舉之而抑者何與焉夫惟卑者有不能使之卑而後仰者用也舉者有不能使之舉而後抑者用也先王知天下之卑髙有不可以形爲也故其爲所以卑髙者而不爲具形古之知是道者執天下之所必從者如轡而制物理之必應者如衡四凶天下之巨蠧也商容比干箕子商之望也舜能使天下不犯於有司而度罪之不可以盡刑也取天下之巨蠧者而擊之天下𨿽有悍彊不化者知所畏矣舜非徒能施刀鋸也能沮其不畏之情也武王得商而善者未可盡賞也取世之望者三人而尊禮之而商之爲善者恱矣夫武王非徒知尊賢能也能動其說我之心也故舜武王執天下之轡者也昔梁惠王以利問孟子而孟子非之然其終曰未有仁而遺其親者也未有義而後其君者也何必曰利夫使不遺其親不後其君利之大者也梁惠王以爲利而孟子非之何也孟子者以謂不求不遺於民而後民守之不求不後於民而後民先之彼以利而責望於民則民散而惟利之從而卒不獲吾之所求梁惠王之術疏而孟子之術精梁惠王之事拙而孟子之事微老子之道拙術者也其言曰將欲翕之必固張之將欲取之必固與之又曰非以其無私耶故能成其私夫將翕之而合之將取而奪之行其私以成其私是以暑徴暑以寒致寒陰陽之所不能爲也天之將寒也不以霜雪爲之也金石烈土山焦者所以爲今日之霜雪也天之將暑也不以蒸鬱爲之也震風積雪者所以爲今日之炎烈也故邀其及物之功不能逺守其復物之情不能復故孟子之術低昂天下之衡者也夫術有小大道有邪正天下之士徒見夫世之淺人執小術踽邪徑而流於譎詐之域而曰聖人無術直道而已矣嗚呼亦惑矣聖人之所謂直道非無術之言也過乎術者之言也故其道平易而有成惑者之所謂直道不及乎術者之言也故其道疏魯而多敗文王以仁義而王宋襄公以仁義而亡均爲仁義而存亡異何也烏獲之力弛而不用遇盜而三揖之則盜知服矣無烏獲之力遇盜而揖焉則死矣文王過乎術者也宋襄公不及乎術者也而況乎聖人之未必不岀乎術也

本治論上

治天下之道有歷萬世而可知者有朝不可以知夕者自三代以來至於今蓋已數千百年事勢之變雜岀而不可期然而如是而爲仁如是而爲義得之則安失之則危者未始有攺也此𨿽萬世而吾能知之者也𨿽然仁與義者我能知之其所以爲仁義者吾不能必也今天下之所謂仁義者有生之而爲仁亦有殺之而爲仁有刑之而爲義亦有宥之而爲義彼聖人之治天下其可必者我之所爲未有岀於不仁不義者而已矣必將求其所以致仁義之迹則𨿽聖智我知其不能前知夫天下之事未始一也循之則激之則變反復相代而不可知今夫質之與文是無以異於冰炭之不可同也然質之則文必至是何也勢之所激故也故陰極不生陰而生陽寒極不生寒而生暑故物有以同相戾有以異相使此之謂激之而變者也彼先王之法其初固未嘗不善也而至於後世而不能行何也循之故也譬之水也決之而注於海則有所避有所就縱橫委曲而不可一而後海可至也有賤丈夫焉不知其爲如此以謂水岀於西則決而西水岀於東則導而東當避而不知避當就而不知就則力可竭而海不可至也夫聖人之法何爲而立也無乃岀於此時去矣而法不攺則𨿽聖人之法有所不能爲區區而循之堅守而不變時日益異而吾方倀倀然抱已陳無用之物而求施之則亦何施而可哉此所謂循之而者也惟其循之而是故隨其所激而變從之天下之事如此而不可一也而世之惑者猶將舉腐余已棄之空文而求爲之無乃已疏乎凡此者朝不可以知夕者也治天下者必求至於仁義而無禍猶治身者必求至於安樂而無疾也夫求安樂而無疾則必察夫寒暑之動而爲之應故狐貉以禦冬而絺葛以去暑凡晦明燥濕之變吾皆有以制之而我初不能自必夫如是而後安樂可爲也寒而爲裘暑而不易暑而禦葛寒而不變如是則疾而死耳尙何安逸之有哉嗚呼知此而後可以語治天下也

本治論下

或曰三代以來天下之未大治豈非天下之勢有不便歟嗚呼是未達夫變者之論也且天下之勢果何爲而起也方三代之時列而諸侯爲自王畿之外皆侯國也當其盛也藩翰屏蔽而王室以之彊及其衰也分裂四岀更爲雄彊而不可制而後天下之勢合於一而秦始爲郡縣一收天下之權而其也天子孤立於上匹夫橫行而莫之禁至於漢而天下之勢𨿽或不同然當其攺也必有所懲當其立也必有所利蓋自唐之末始有藩鎭之彊而唐以亡歷五代而不能攺至於今而藩鎭之禍遂大去而不復今天下之勢委於守令而分於監司緫於朝廷自三代以來至於今何其屢攺而不一耶其無乃岀於有所激歟故堯舜之不得不爲諸侯猶今之不得不爲郡縣也故兩岀於不得不爲則勢者因有所定而不可變故天下之政有是非而天下之勢無可否譬如人之自少而之壯自壯而之老也夫三者固未始同而各有所養亦各有所樂茍不知所以待老之具而必曰壯而後可則惑矣按今之勢而善爲之其誰曰不可而必曰唐虞三代之勢而後可則天下卒不可得而治也然則三代以來其難於治者其病果安在哉蓋有二說一曰尙虛名而忘實利二曰謹小過而失大患何謂虛名好堯舜三代之名是也世之學者圜坐而議政未有不曰唐虞三代者也其言當時之病未有不曰不如唐虞三代者也夫唐虞三代之法豈誠有所不足哉時易而事遷世變而勢異譬之鑄金琢玉以爲飲食𨿽美而無所用之矣有一人焉彊立而不顧則必羣笑而競排之以謂臆說而不學而不知吾之於堯舜三代固相期於仁義之地而吾何求其名哉蓋昔夏爲貢法以取其民至商而爲助孟子曰莫善於助莫不善於貢嗚呼使世之惑者必曰禹之法豈有不善哉而不知夫末世之利聖人不能預爲而已去之時聖人不能彊至也嗚呼使堯舜三代之聖人復岀於今而反顧當時之所爲余知其必不復爲之矣故夫天下之不治未始不自好名始也昔日王莽之井田後周之周官房琯之車戰嘗試之矣譬如病狂防心之人越行妄作而不顧是果何益哉此之謂好虛名而忘實利者也何謂小過夫世之人有好種植者一日種之一日漑之一日培之朝俟其長夕伺其蕃一日百至而不倦是其愛之亦至矣然木不加盛而日槁又有一人焉旣植而去之行三年而返而木之大可拱矣是何也凡物之性不擾則樂而滋數治則殘而槁且秦之吏比漢之初則勤矣逺邦小邦之民其知秦之政令則熟矣秦之命令布於田野閭裏之間者亦至矣而民益怨苦而漢初之吏𨿽不如秦之勤而民樂之何則秦之所急者不過簿書文法之間謹嚴其細而勞擾之民固已不勝其矣此無以異於愛木而日擾也彼漢之初𨿽號爲文濶而网疏然不過少弛於簿書期防纎悉委曲之間而民乃不至於勞擾則何怪乎天下之治哉彼一漑一培之失時於木之性未害也彼不求政之所病而乃尢天下之勢嗚呼其亦不知治本哉

法制論

昔者聖人之立法告天下以其意而已故常立其大防而其節目委曲所以施於事者聴夫人之自爲而不求其一切先立於我是故法立而意行意行而利至蓋天下之事繁細屑其情狀變故不可以一致以吾一人區區之聰明而先爲之經畫於此而使之一從於我則事將有格而不得成者夫其勢不可以有成而必求行焉則物有受其者矣天下之法常壊於此而世之惑者未之或知也今夫世之敢戰者其爲行列什伍亦不過數者而已彼豈不欲盡歟勢有所不可也何則敵人之智百岀而不可測而我安能委曲而預測之耶必曰如是而後勝如是而後敗其委曲屑一切先爲之所使無顧於敵者之何如而惟我之爲聴夫如是則必敗而已矣善教人者曉之以其道而不示以其事故告天下使無違吾意則其委曲屑𨿽小不盡而吾之意猶在也嗚呼三代之聖人其聰明聖智足以深見天下之隠然其制法也亦何以異於此欲均天下之田而爲之井田欲分天下之地而爲之諸侯九夫爲井人得百畆而耕之使夫大之不得以兼小彊之不得以並弱而後又爲溝洫之制自一夫而積之至於萬夫公之地方五百里而男之地方百里使之大小有序而又列爲九服之逺近夫分田建國之法如是而已矣夫天下之地髙卑之不齊廣狹之不一水泉畆之差殊與夫名山大川污池藪澤之地常居十五則亦安能較然如畫於一枰之上哉彼聖人之法不爲之纎悉屑以盡之而特設其大端而已何也蓋聖人之告天下者特其意而已蓋當是時公卿凡當其職者皆得岀其智以盡天下之變因規而爲之規因矩而爲之矩使之各稱其宜而不亂是以天子恭已優遊於上而所以均齊天下之理亦莫不如意而天下安享其利人人皆得措手足於其中初若莫可據依而吾之法卒立乎天下此先王之所以有所動作而天下樂之𨿽天下之大事而爲之無難者也不善爲法者則不然窮析天下之理於一身之聰明持區區目前之智而斷萬里未來之勢故其法不患於不詳而天下卒不能行而不知其患乃岀於好詳是故善用法者有違法無違意不善用法者有違意無違法法可違也意不可違也夫天下之情常樂於有所爲而困於齟齬而不得放夫使人人足以自致而其終不失我之所欲則亦足矣何必區區乎使之從我而後可也

治原論

昔者堯舜三代之時天子拱已優遊於上至於無爲不言而天下向風百官有司夙夜以治職赴功而天下之務無有不成及其至也至廣之於人至幽之於神山川艸木之無情天地陰陽之不測皆能制其動靜而導其和時其消息而治其變不至者能格之不順者能柔之蓋非特辧目前正人事茍爲治安而已天地之功而與有力焉鬼神之造而與有制焉故堯舜三代之治至於匹夫匹婦皆有仁人君子之風者非過論也所至者然也九官之治莫不爲萬世法蓋嘗更數聖人而莫之或加矣何則彼之所建立者極天下之理者也嗚呼自堯舜三代以來更秦漢數千載世之君子有意於治者仰望先王之時而俯視後世之莫及也咨嗟嘆息以謂卒不可至者眾矣蓋亦不原其本甚矣天下之理在我者有所不修而物無不可治立誠者有所不至而俗無不可善先王之時公卿大夫修身以裕格物而至精神以治職不過是二道而已嘗試言之君子之道至於言岀而物應事舉而人諭者君子之末節而非其至也必也不言而物從泯事而人勸心正於內身修於外天下化之而不知所以化者君子之盛也故曰所過者化所存者神夫人之情不可誣也言之有不應者矣諭之有不勸者矣去言屏事而天下治者何也吾身之修故也吾身之所以能修者何也吾之誠立故也吾誠之所以能立者何也吾之性盡故也能盡性則能立誠能立誠則能修身能修身而後能正物蓋正物以迹者功淺而有窮故聲不能使聾者聴色不能使瞽者視彼其所及者盡其迹之所至者耳迹之所不至𨿽近而不感何則力治其外而無以鼓舞其內故也夫惟至誠積於心發於身其聲不待言其象不待事故其及物也得吾之所不期者焉譬之日月也日月之爲光非期於辧是物也然日月無勞於上而天下之物茍有形者皆效其影於前枉直大小纎悉必察而日月豈固與是物辧哉譬之江海也注渟潤澤者吾之事固若是而已其於生物未數數然凡在吾澤之所及者槁者滋瘠者充而江海豈固澤是物哉故日月不期於明而明之所及者不能逃江海不期於潤而澤之所被者不能外君子修身立誠於上則其道大而化之矣凡物之在吾化者亦莫能逃養者自遂枉者自正未嘗怒也而惡者悛未嘗喜也而善者勸悠然使萬物莫不得其職而我初未嘗與物期也堯舜三代之治其能格物若此者何也修身之功也古之君子其治職也不恥有所不能而所能恥其不盡不恥有所不學而所學恥其不成王良之不能射不恥也車不正馬不順則恥之矣羿之不能禦羿不恥也射而不能中則恥之矣故先王之因任也因能以授之而人之受之也無喜心則我之所當處也無侈慮何則終身由之猶懼其不能何暇外慕哉且物之在天下者人無不可爲也有形之與無形有情之與無情至大而至毫釐至顯而至鬼神其初皆物也其動一至其事一理然判而別之使不相爲異而絕之使不相通非其理然也世之淺術末智者不能盡其理之所通則其物也有所窒矣智之所窒者術之窮術窮於其智而天下無能事矣龍之爲物世之所神而不可見者也然其初豢而禦之也何以異於馬牛使人神之而不可見也非龍爲之也人之智不足以致之而自絕之也故曰人實不智非龍實智天下之事舉何以異是哉先王之官其能致物者皆如龍也後世仰望而不可得者皆如以龍爲神而不可見者也故先王之臣不求多能而能極其能修其官治其事有毫釐之不知則且以爲辱矣夜以思之朝以行之父以是傳之子子以是傳之孫索之以極其微鉤之而窮其深是以百官皆修其方而能致其物凡在天地之間吾之力無有不能爲者焉故善治者役物而不善治者役於物役物者物制於我故可慘可舒可翕可辟吾所欲致者物聴命焉役於物者聴命於物而我不能制故其緩也或急之其行也或止之惟物之所爲而已故堯舜三代之官所以能治職而後世莫及者致精之功也嗚呼三代之政旣亡刑名刻薄而爲秦王覇雜揉而爲漢天下之士知學者鮮矣𨿽或學焉得其正者亦鮮矣污其身而望人以潔枉其身而望人以直何怪乎應者之不如其欲也官設於上而人覬於下不能其事而貪其名職廢於朝而咎不及其身敗其官而公冒其祿何怪乎物之不順令而至故身不修誠不充則𨿽有善教而民不從聾者之言宮商瞽者之言黑白聴者笑之矣何望其信之也何則彼言之者非其任矣人有樂進之心而殆其事與殆其事而不任其恥則是牛羊瘠而牧者無罪也幾何其牛羊之不盡斃矣身不修則妻妾違之一國一邑之眾而望其不我違也難矣學奕而志鴻鵠猶不足以勝其偶欲以滅裂之誠而成天下之務也亦難矣故秦漢不如三代也失其本矣故正學以修身明恥以致精而庻乎先王之治也天下之學有小大有本末隆其大建其本而使小者末者從之而後學之道正矣顏子之好學學其本也子遊子夏之文學學其末也後世儒者非不務修身也惟其學者不知其本而趨其末先其文而後其實是以儒者接踵於上而無補於天下之治亂楊綰唐之君子也其望聖人也亦逺矣然綰至誠能儉而已一致其誠於儉而爲相之日天下化之宿將大臣爲之悛萃而不終日綰之學未必皆知本也獨於儉則有本矣有本之效至於如是之速則天下之不吾聴豈非士之修身本未立歟故格物在立本立本在修身修身在致誠致誠在盡性盡性在正學正學在乎隆本以抑末然後教化以行之勸沮以厲之官師以涖之而後所隆者人勸所沮者人畏此先王隆本抑末之政也將明恥者有道無隆人之所重無卑人之所輕均天下之事於一域而榮其能辱其不能則士有恥矣人之所輕而卑之則人恥習之矣人恥習之望其不能而知恥不可得也人之所重而隆之則事有輕且賤者矣使人恥賤而羞卑者未有不自此始也禹爲相而防爲樂工伯夷典禮而臯陶治囚論其所處則有貴賤精粗矣而舜之於數人者未嘗有輕重之別也均爲朝廷之事耳是數人者知恥其職之不修而已不聞其有精粗貴賤之間其心也天下未嘗無奇才異能之士也惟其心侈大而不肯自守於一隅治職者不恥職之不修執技者不羞技之不工是天下之事卒以汗漫而無成蓋鯀不能抑洪水而罪至於殛死羲和廢時亂日而刑至於徵故罰不至則罪不彰罪不彰則恥不明故嚴不職之刑者先王明恥之道也故正學明恥而先王之治其庻乎可爲矣

至誠論

昔先王之爲天下非徒爲政刑以齊天下之民苟爲無事而已也必有禮樂以成之禮行而天下無違俗樂作而萬物無邪心無違俗故恭遜孝悌行於匹夫匹婦之愚無邪心故蕃阜和樂至於昆虫艸木之細至於如此而後天下大治純被而無有可間矣先王之爲是禮樂者豈與後世異哉其存乎形名見乎度數者典之有司著之文字𨿽歷千百年可考也舜之大韶周之衰猶能奏也三代之車服老師宿儒能說也後世之君曷嘗不舉先王之禮樂以施之宗廟朝廷哉然而先王用之而能治寓意於迹迹修而意行示教於物物陳而教達後世之君能用之而不能化能舉之而不能治迹修矣而人不化其意物陳矣而下不諭其教是何說也誠與不誠異也先王之爲禮樂豈以爲備故事修文物而已哉其心之於禮樂旣已誠矣操至誠無間之心於內則其動於外也心之所存必能發之於器器之所示必能致之於物故人望其齋莊恭肅之容而無慢心聞其和豫雅正之音而無邪气夫豈特容與聲之所能爲哉其誠之所動物𨿽欲不感不可得也故物之於誠不能逃也立誠於此物遭而不化者非物之罪也是其中必有不足者矣物之化於誠猶冰雪之消於火火至矣而冰雪不息者非冰雪能拒之也其炎有不足故也故誠薄於此而求物之應不可得也誠至而物欲不從亦不可得也宗廟之間不恭而肅墟墓之間不哭而哀堯舜之政不令而從以夫在此者不欺故也後世之爲禮樂者其心之於禮樂旣已判然爲兩矣舉是物曰此爲禮也奏是音曰此爲樂也心之所存不在器器之所作非其誠故禮樂之動也如偶人焉有其形而無其神如象龍焉有其似而無其威夫禮之爲容樂之爲聲譬之人則其形譬之龍則其象也至誠以主之者先王所以爲其神與威也夫人不畏人之形而畏人之神不畏龍之象而畏龍之威神是而畏威加焉則何怪乎見者之變哉內無至誠無間之心而特備禮樂之聲容何以異偶人像龍以求人之畏之也故三代之亡歷數千百年而禮樂之效卒不如先王之時者豈其刑名度數不足之罪哉所以行之者其誠與昔之人異矣故曰熊渠子夜行見寢石以爲伏虎張弓而射之滅矢飲羽下視而知其爲石也卻復射之矢摧無迹弓矢未攺也石猶是也而一中一否者所爲射之心不同故也而衰世之士方且區區於綴緝先王之道文補完經師之故說掩卷長息而傷禮樂之不明嗚呼是亦愚矣心誠恭歟酌水而獻之見者不敢慢矣先王之禮其在後世者未少也心誠正歟撡而鼓之聴者肅然矣先王之樂其在後世者尙多也故不取之心而求之物欲望禮樂如先王之時何可得哉昔者子思爲中庸之說以導孔子之意始之於天命之謂性而其本一言以盡之曰誠而已故曰誠者天之道也誠之者人之道也又曰惟天下至誠爲能盡其性而卒於參天地贊化育夫君子爲善豈以謂人以爲此善也吾行之人以爲彼惡也吾去之歟其心之於善也無有驅而納之者忽然自至矣於惡也無有畏而刼之者判然不爲矣凡此者吾心之於善誠好之其於不善誠惡之故也心誠之而無隙則物不可得而間物不可得而間則心一一心以格物則物爲之動物爲之動則天地之逺化育之微鬼神之無形陰陽之不測吾從役之矣故傳之所載古之爲禮樂者其能交鬼神致異物調寒燠而育動植者非髙論也至誠之說曰不見而章不動而變無爲而成天地之道可一言而盡禮樂之本蓋岀諸此而已矣

宋文選卷二十四

欽定四庫全書

宋文選卷二十五

張文潛文

惇俗論

所謂人主之利勢者惟其能供天下之所求而我無所求於人故能奔走天下使其進退取捨莫不在我而天下之人𨿽欲去之而不得蓋惟其能貴故天下之賤者尊之惟其能富故天下之貧者宗之使之脫然捨去斯二者則天下之人誰肯以區區之名而服之哉故富與貴者人君操之以用其下者也𨿽然天下之利惟富貴而後可爲則先王之治宜其隆勢利重權位使其民惟富貴之知而見其已之尊嚴然其率天下也何其退約亷遜教其民務爲安貧樂賤之事而深抑好爭務勝之心者何也夫天下之人不可使求爲利也夫使天下之人惟利之爲求則大者簒小者叛惟其得之而後已嗚呼使人皆欲得其上之所樂則將日仇其上而奪之夫如是則吾之立於天下之上不亦甚殆也哉是故先王思所以長享富貴之利求其安而無亂服而無爭是故爲是亷恥衝退之道使之輕祿位而賤權勢而惟仁義之知公卿之爵人之所甚欲也然三遜而後受萬鐘之祿人之所甚貪也然無名而不敢當嗚呼使天下之人皆仁義之人耶則吾捐國而與之有不受者矣三代之歷年後世莫及而考其教化風俗之美詩書之所載後世亦無有繼之者然則其效可知也余嘗悲夫自聖人之亡後世之治天下者不明於此也開功名權利之門以誘天下而使其民汲汲然惟利之知而幸其區區之功利尙功而賤徳貴才而廢道奬勝而羞敗進位而卑齒故天下始囂然皆有樂富好貴之心而不安其分及顧其貧賤而惡之而日思所以去之之術夫惟人惡其貧賤而求去之而天下之亂始起矣故後世之所謂利其國而自安者未始不亡其國而自危也昔者秦之俗蓋若此矣方其疾戰不顧以取諸侯也使其人惟攻戰爭奪之爲求故秦之民皆忘其上而利其身功成戰克而後天下之人移其勝敵之志爲仇君之心蓋其平日之所養耳目之所習有以使之而無足怪也嗚呼爭之不可啟也如此養虎之肉不敢全而生委之懼其使裂以動其怒而況持爭具而授之與夫先王之道其始若鈍而後能利其始若迂而效最切蓋老子曰非以其無私耶故能成其私夫成其私而惟私之求則天下去之夫惟公以得天下之情者天下之所歸也天下之所歸而有不能得其所欲者乎蓋梁惠王問孟子以利而孟子對以仁義其說以謂上下交徵利而國危又曰未有仁而遺其親未有義而後其君者夫爲利者其意非以危國而其極至於國危仁義者若非所以自利也而其效也使人不敢遺而後之則聖人之所以安其身豈匹夫匹婦之淺近歟嗚呼孟子可爲知利之實矣

用大論

能用大而後能治天下而用大之術爲最難夫惟有所不治而後能用大矣何則治大者莫若立法有所不治而後法立矣屨人之爲屨也非量國人之足而爲之也度其中而爲之夫一國之足𨿽不能盡合於吾屨而中者居多故𨿽不知則人之足而吾不失鬻屨之利必將人人而較之則吾之爲工不亦甚勞而長短小大之差要之不可盡得嗚呼使吾之爲屨足以半國之人足矣𨿽有所遺而何害吾之大利哉通此說者其知用大乎夫立法以治天下者而吾之法果足以盡天下之理网羅籠絡使天下之智巧不足以用其姦乎吾知其不能也夏后氏之爲忠也使禹不知後世之將野則禹不智也知而爲之是禹亦無如之何也商之質周之文亦猶是也夫以聖人之智猶有所屈於事物之變則立法以求盡天下之理吾知聖人有所不能故立法於此足以通天下之情至於聰明之不及思慮之所難測岀於人情之外者吾有所不治也而吾之法立矣且吾之法果何爲而起歟無乃岀於天下之大情萬物之常理耶嗜膾炙者百人而惡之者一人膾炙之美未害也使吾法足以當國人之十九則吾之利多矣其所不及焉吾可以無卹矣非不欲卹也勢不可也嗚呼自堯舜三代以來更數聖人其講天下之法亦詳矣然後世可考者如井田封建車徒之制亦不過設爲大法而已世之惑者徒見其爲法之略以爲不可以施於市而不知聖人示之大法不以臆度之區區而預盡天下之委曲苟有不合者付之人而已一絲之不齊無害其爲裘一粒之不精無害其爲食故曰有所不治而峻法立矣傳曰小有所治者大有所失近有所遺者逺有所包此達於治體之論也或曰量國人之足而爲屨不畏勞者能之盡天下之情以立法不厭詳者能之吾未見其不可也應之曰非勞與詳之避也國人之足可以盡量天下之情可以盡得𨿽費終身之力而爲之何憚焉吾知決不可爲也吾不若從其逸而擇夫爲利者爲之也嗚呼何至屑屑然語治天下之勞哉知所以立法而後知用大知用大而後能不岀戶而天下無遺慮矣

知人論

甚矣用人之難也天下之實材常深伏而不發非遇事焉則有終身不可窺者欲其勇足以暴三軍服四夷而其外如怯其節足以斷大事成大勇而其外若不能有所爲者方其未發也其言語動作坦然無以異於常人卒然卽之而不知其器是故非有深智英明之君不得而用之而世之小人常有以自蔽其不肖以惑世主之聴而卒敗天下之事可勝嘆哉彼小人者其中實怯而視其外則發揚振勵而若勇其中實庸而聴其言則辧給開敏而若才卒然卽之若眞可與有爲者是故世主往往甘心而不辭至於謀窘計失而後悔悟嗚呼用人之難也如此蓋嘗聞之古之求知人者於人也不觀其形似而察其中於已也不逆於耳目而逆於心察其中則見其所窘逆於心則爲慮也深彼小人之將欺我也不過多爲形似以動吾耳目之間而已彼安能爲實哉而吾應之也常岀其所不意而使小人之情見而天下之實才亦𨿽欲伏匿而不得蓋昔者霍光之所爲固非有徵伐攻取之謀而文采緣飾之可喜也朴然庸人而已耳非有武帝之聰明不足以知之故卒然用之而不疑與之以兵尊之以權提孺子之天下使之謀之而光果有以當之也蓋當其初朝廷之臣孰不以爲過而至其有所主則有震懼而不敢與者然則光之平生之所爲豈可以占其後之所發哉議者不知武帝之用光蓋其知人之明而遂以謂當時之臣惟光可以勝其任誠徒見其成功而後知之不知當世之人才足以治軍旅決成敗而書生儒者之論孰非仗節死義之人安肯棄而不求而授一木彊之霍光哉唐之文宗昭宗其憤亂也甚矣不愛髙爵厚祿以致天下之士投其誠而與之此其志皆可以立功而其取人無術故徒以益亂彼李訓張濬者其言語動作如可以立功者也大言而不顧敢爲而不憚故二君惑之𨿽有間言不可得而入其後卒然而發以區區之宦人不能少制其亂提兵數萬而不能取李克用之一鏃卒之身防國弱爲天下笑彼二君惑於形似故也李系好言兵而王鐸與之兵李元平好大言而關播授之權卒於無成爲天下笑嗚呼使人之知人獨視其外而可以不疑則知人者帝何其難之也

憫刑論上

昔者先王之時議事以制不爲刑辟者何也夫天下之情無窮而刑之所治有極使天下之吏操有限之法以治無窮之情而不得少議於其中而惟法之知則天下之情無乃一枉於法而失其實與是以先王之時一權諸人而不任法是故使法岀於人而不使人岀於法至於後世其所以治天下之具不能如先王之盛時淳厚之徳衰而吏有率私以立法作其無法而放肆者故後世始有刑法之書以治天下然天下之𨿽不可以不救而天下之情不可枉也是故法簡网疏而人與法兩立而不偏廢穆王之刑以謂輕重諸罰有權夫五刑之屬止於三千者法之所不可移惟其輕重之間有所謂權者是故猶不廢行法者之志方是時罪入於法之內則歸之法罪岀於法之外則歸之權𨿽不如先王之盛時而天下猶未受其嗚呼柰何一歸之法而不任人也自秦漢以來治天下之具苟且防裂務使天下爲不可欺而待天下之吏以謂不可使少行其意也故一切任法而廢人余嘗悲夫後世任法之也蓋其非獨法不足以盡其情而其極乃至於變其情而合諸法蓋罪無必而易移法有限而難動故罪輕而法重也不幸無輕刑以處之則有入之重者矣罪重而刑輕不幸無重刑以重之則有岀之輕者矣變罪而附法失情而合文不畏情之不盡而慮法之不合蓋其間有所謂疑慮而上諸有司者十不過一二而已嗚呼任法以治天下而天下無正刑矣余嘗推其原而後悲夫天下之治未始不自賢不肖始也先王之時天下之治簡肅而精修其人才皆足以過絕天下而上有聖哲之絕徳故堯舜之際與夫三代之盛時至於鳥獸之無情陰陽之不可測而人之才智皆能爲之故其後有豢龍禦龍之官而四時之官皆能天地之气導取其節而制其和由是言之則人之所以深思極慮以治事赴功者何如哉自聖人之亡其後世比於先王之盛固已少減而天下之事日以煩治詭僞生於其中而信厚之徳薄人之賢者不及於先王之時而間之以不肖至於近古而任人之道益已大壊賢不肖混亂而不可知天下之事日以廢缺夫惟得人如先王之時故可以捨法而不任而賢不肖之相半也故人與法並行後世非無賢也而要以不可知故歸之法推其原求其本則法之蓋岀於人之也夫惟能隆任人之術詳於擇人而後法可以少簡姑無望其不爲刑辟人與法並行者可以庻幾矣

憫刑論下

立法以紏天下之過者必欲天下行之而不敢逆然而常至於沮而不行者何也是其立法非人之情故也何謂非人之情夫天下之所共惡者而時輕之天下之所共恕者而時重之不當恕而彊爲之仁不必惡而過爲之罰凡此者天下之情所不安者也今夫天下之情有所謂狼惡而不逆眾指而惡之者幸而入於刑而考於法則輕而不足以懲之則夫行法者必有不平之心故必入而處之以重夫如是則是好爲輕者之所不行也夫人固有不幸而入於刑者有誠犯而其心無犯者不幸而遇刑而考於法則重則行法者必有不忍之心焉是故有岀而寘之輕夫如是則好爲重者之好不行也昔者聖人之於天下其言無不聴其令無不信然卒不可變者天下之好惡也惟其然故天下之所惡者聖人不彊恕以爲仁天下之所哀者聖人不深治也故法立而天下安之傳之後世久而不敢易夫犯天下之所惡而吾報之以所惡當天下之所喜而吾寛之以所欲則天下之吏𨿽不如吾法之所爲而人固已陰服之矣吾之法因彼之情故也故欲吾之法立於天下者莫若原天下之情而無所岀入使天下無不樂之心而後可也後之惑者不深求先王之意而求夫恩威之名而不究其實以謂恩主於貸而有罪者捨之以爲恩威有所禁則小過者刑之以爲威行之者不快而被之者不服則何怪乎吾之法不立哉或曰吾之法過於威耶則不惟行吾法者有不樂於其心而固取亂於民使過於輕耶民將懷我彼行吾法者之不快是何足顧也嗚呼是不然也天下之情自顧其所爲誠有拂於人而人不加怒彼固以爲可欺而罔人之心至矣故人之不察其過而知徳者君子也尙何懷之有哉夫治天下者何必苟爲惠以謟天下之情也殺之而當其罪𨿽日殺而天下恱服矣

馭相論

天子能使天下之權在宰相而進退宰相之權在天子夫如是者可謂知馭相矣夫天子之所以必尊宰相者非以私宰相也而其勢乃所以自尊今以天子之輔相左右朝夕之所接以取謀而使天下之人有輕之心則天子之勢亦卑矣夫人之情渉江河而畏險則終身不敢行海何則彼以謂江河爲可畏而況於海乎彼且以謂宰相爲不可慢而況其君乎嗚呼又非特如此而已也彼天子之力足以辦天下之事則何所俟於相以吾爲不能獨治也而後擇相而委之委人以事而奪之權猶爲不任而已矣故必使之可取可捨可賞可罰捨吾疑貳之心而使少行其意而後彼得以自盡夫如是故不幸而有過吾有以責之夫使宰相之勢無以異於羣有司必使之一聴於我而後可則彼有罪而吾將無以責之而彼且有借其口矣故曰宰相不可以無權夫與人以權者必使之其利在我以謂與爾以權者凡以爲我也斯可矣使竊吾權以據之久而不還以爲己私利則吾將折而受制此天下之大患也今夫世之畜犬與鷹者方其逐禽於野則必解羈弛禁縱之而不制然至不順而害人則吾必能制其命夫縱之而不足以收之則防何其不爲患也誠得天下之至賢如伊尹周公霍光孔明之徒不以天下易匹夫之命者而任之則何所復求然天下之賢不可以常得而吾之任人或以才而忘其污或以功而捨其素未必皆天下之至賢也是使擅天下之權於掌握之間而吾無以制之而望其不亂其庸可得乎故古之待大臣者天子爲之盡恭致禮而至其有罪則不恕有殺而無罰夫惟君致禮則宰相尊至有罪而不恕也此所以爲天子之權歟故曰必使進退之權在天子曹操司馬懿父子初不過能竊天子之權攻伐岀處放意恣行而已而漢魏之主惟其無有以制之是故養其勢固其身而卒盜其位若唐徳宗則疑宰相而不任懲姦臣之而謂天下之人舉不可信乃一切自用其聰明當時宰相奉行文書而已故當是時藩臣有輕朝廷之心彼一人之聰明而當天下之亹亹則數見其所窘而左右大臣皆有苟且之志而無岀力死難之意則宜其陵犯而無忌也嗚呼與人以權而我不能收漢魏之主是也畏權之去我而奪人之職者唐徳宗是也是二者皆過矣嗚呼天下之事不可以無術也而馭臣爲最難或者不知其故以謂先王之時一本於忠信而無術不亦謬乎夫坤之道臣道也而象爲馬吾未見馬之可以亡馭也馭之以術何害於忠信耶

將論

天子之臣自公卿大夫𨿽或闕焉而不足以爲急其不可以一日闕者其爲將乎夫將之所以爲急者非以夫任之有以過夫公卿大夫也爲其事之不常有而人之能之者少也今夫醫之爲藥也金石艸木之珍世之所共有者未必藏也至於逺方之物山海之奇產與夫人力之不可以常得者則必預畜以待其用今夫百姓之不安而財用之不登刑罰之未平而禮義之不興其爲患大矣然其爲事也天下之所習知故其爲術也人人皆足以措手足卒然求其人而易得也講其術而易曉也譬之於金石艸木之珍其所治者大矣然人人所知而有之𨿽不素有無害也或一旦之急提百萬之卒以與人戰勝則生敗則死天下之人無事則廢而不講有事則避而不願見者也故其爲事不常有於天下幸而千萬人之間而有一人焉學焉而知其術用焉而見其利故人之習之者少非卒然可以朝求而夕得苟取而驟用者也譬之有疾於此而待逺方之奇藥豈不殆哉先王知其然故𨿽隆仁義禮樂以化天下之俗消伏悖戾好爭之心而常陰求天下之奇才以待不測之患蓋常寓其法於六鄕六遂之間使卒乘車徒之制素具而朝廷之公卿大夫外之諸侯之君朝聘燕享從容歡欣之際必陳弓矢以講射而四時之隙則命有司以講武以天子之尊而馳騁於艸野親金鼓干戈之勞以射取禽獸蓋享晏者人情之所樂而弓矢者威武之具田野者燕樂之事而殺獸者徵伐之容蓋先王所以藏天下之所長於人情從容之際凡此者所以陰養天下豪傑之气使之一旦習知其術安之而不懾也是故先王之於將也非特能求之而又能養以致之至於後世秦漢以來其慮天下之變已不能如先王之時而獨知求而用之而已養之有術以致其才求之有方而知其實此先王之法也故其術無窮養之無術而知求之愈於不求焉可也比於先王之時則十已失其九矣嗚呼先王之法後世旣亡矣安坐而不求求之而非道者未見其可也

宋文選卷二十五

欽定四庫全書

宋文選卷二十六

張文潛文

秦論

賈生論秦曰仁義不施而攻守之勢異也世以爲確論余獨以爲不然夫攻守殊而事相關異設施而同利害其守之安危視其攻之善惡其報應如表影聲響之不差也譬如人之殖產也耕我之田盡力以事之藏收千石封之倉廩而實之賈百金之貨於鄰國而贏千金焉鄰里不我怨有司不我罪如是乃安坐享其富而貽之子孫則宴樂而無後患今有人侵人之田奪人之產又殺人於道而奪之金如是乃欲封之倉廩藏之廏庫而守之以君子長者之事怨仇百作而彼攘之矣故如是而取之必如是而失之安有以盜賊所以取之而能以君子之道守之歟秦明法力徵以經營天下且數世矣至於始皇之時六國大抵皆消沮始滅韓後滅齊大率十年間耳滅人之國虜人之君其毒至慘也夫此六國諸侯者其上世皆有功於民又皆據國數百年其本根深而結於人心者固一旦芟夷蕩覆之其勢必不帖然而遂已如塞大水伐大木其漸漬之末流播散之餘種將且復張而暴興不待其寂寥气盡則不止秦𨿽欲反其所取之道守之而其機已成其勢必復矣故秦之事不可爲也嗚呼秦滅六國不十餘年而六國並立秦以不祀其效豈不然歟故賈生之論戲論也樂毅賢將一戰勝齊下城七十齊不能支曽未三年七十城者翻然爲齊乃無一城爲毅守者以是得之以是失之豈不然哉毅賢尙然況於暴秦乎

文帝論

昔者絳侯旣平呂氏親握國璽授之孝文當是時劉氏之後惟大臣所立文帝爲諸王特以其賢而取之其初未可以必得也絳侯以天下與所不可必得之人恩徳至厚也文帝之報絳侯者宜如何哉𨿽分國以王之天下未以爲過也然內難旣定君臣之分旣明爵賞祿賜所以慰答昔日之功者未聞有卓然過於當時何其不旋踵而逐去之速也予嘗觀漢之大臣多禍少全武帝以來不啻如殺囚獨文帝時公卿被誅者無幾人然則文帝之待大臣亦有恩矣當是時大臣之有恩者宜無有過絳侯然匹夫一言罪辜未明廷尉折簡以召之如取孤囚侵辱困苦僅免於死文帝非昏蔽無知之君何獨於勃少恩若是哉蓋嘗深思其故而得其說夫髙祖之將有大功者至文帝時幾盡矣非以逆誅則以疑死彼皆心有所恃矜其功能日邀其上不得所欲則狼顧而起絳侯吹簫之羈民也用兵十餘年習見天下之勢喜事而尙武其驍雄之習豈能帖然無毫釐於心哉以英雄之資挾立君之威臨視其上無異於保姆之提嬰孩如是而不驕者伊尹周公之所難也驕則縱縱則亂因以生文帝豈無愛勃之心哉視前日之誅死族滅者皆恃功邀君驕蹇放縱之所致而絳侯之迹異於韓彭者無幾耳吾亦畏其有所恃而驕驕而不已則亂亂而不誅則廢法從而誅之則傷恩甚矣嗚呼理至於是曽不如抑逺困辱使之慊然內顧而無所恃鉏去其驕慢之心全其生保其家使其子孫長有國土之爲愈也然則文帝之恩亦深矣且能尊霍光者莫如孝宣委天下之政與之而不敢專光死又上其子兄弟聨兵女充後宮賞賜寵錫不以數計天下翕然以謂孝宣無負於霍氏矣然光死未幾妻子爲戮以天下與人而身死之後弱子單孫之祭曽不得享天下之人聞之誰不爲霍光痛心者嗚呼使宣帝旣正君臣之分則遂覽天下之政光旣死視子孫之賢愚而授之官與之財而收其權取其尢無良者而屏逺之霍氏𨿽欲爲亂不可得也然則霍光無後者非宣帝誰爲之乎天下之事要其終而後知君子之用心絳侯無禍於身則知文帝之所以裁之者乃所以深報之也霍光無後於漢則知宣帝之所以寵之者乃所以深害之也語曰嬰兒常病傷於飽也貴臣常禍傷於寵也然則文宣之報功其得失可考矣

景帝論

景帝稱竇嬰沾沾自喜多易不足以任宰相持重乃相衛綰夫自喜多易不足以持重是也而求持重者必如衛綰則已甚矣古之知人者不觀其形而察其情得其妙而遺其似夫天下之善惡其似者固未必是而其眞者或不可以形求也綰車戲之賤士也其椎魯庸鈍偶似夫惇厚長者之形耳夫惇厚之士其用之也必有防其利者矣豈謂其無是非可否如偶人者哉苟以是爲長者而用之則世之可以持重者多矣夫惡馬之奔踶也求其無奔踶可矣得偶馬而愛之可乎景帝之相綰也是愛偶馬之類也帝之惡周亞夫也曰此鞅鞅非少主之臣也卒殺之夫天下之情其未見夫利害之際者舉不可知而要之易劫以勢者易動以利不輕許人之私者不輕行其私亞夫之不納文帝於細栁與夫不肯侯王信可謂不可以勢刼而無私意矣仗節死義與夫見利而心不動非輕勢而滅私者莫能可以相少主共危難者意非亞夫不可而帝乃反之是徒以其剛勁不苟其形若難制而嫚上者故殺之而不疑嗚呼景帝者求人於形似而失之者也蓋昔者髙祖求傳如意者而不可得得一周昌能彊項面折而髙祖遂以趙委之夫昌之不能脫如意於死其勢蓋有所廹而所以任昌者固相危弱之道也嗟夫周昌以此見取而亞夫乃用是不免則景帝之與髙祖其觀人亦異矣

魏晉論

嗚呼魏晉之亂亡其可悲也國中之人皆恐畏服從大盜招之而無不應舉國以與人而猶恐其不受也其所循致而至此者何也蓋其國輕久矣夫國重者存國輕者亡何謂重其人可以禦侮旁觀者有所忌則重矣鮮鱣王鮪之在江湖非不大也然漁者徒手取之鱠之俎上而無難曽不如蛇虺之據穴國之輕亦猶是矣人主非不尊公卿大臣非不畏百司庶府非不具然皆庸怯和易說之如發防舉之如挈虛朝之慮不至夕今日之智不及明日夫如是國𨿽存大盜拱手舉之矣是謂國輕凡人臣之能爲國重者非有服天下之名節則必有過天下之才智成湯旣沒太甲失道伊尹放之可謂亂矣而諸侯不爭商卒以安者伊尹之節天下之所不敢議也晏子之在齊叔向之在晉宮之奇之在虞諸侯不敢侮焉此以名節爲重也齊桓公兵車徜徉天下而諸侯不敢議其後管仲之智未易與敵也郭子儀在南吐蕃罷兵李徳裕艸檄而澤潞至滅此以才智爲重也夫天下之人其好爭未嘗一日忘也非有大愧恥於其心而不忍爲則必有大恐懼於其身而不敢爲夫名節者所以愧恥天下之不義而才略者所以恐懼天下之好亂捨是二者𨿽聖賢無他道矣魏之亡也司馬師弒其君如屠犬馬而大臣震悸莫敢太息王祥鄭沖舉國而與之夫是類人者亦知是爲不義也而不敢不聴者彼惟素無以動其國人而又取諸胸中而無有也晉之臣才者先叛王惇桓溫才過一時卒皆不臣劉裕才過數人者而遂取之何則中國之人莫之與敵故也夫挾好亂之資而顧其國莫與敵則取之之心生矣故爲國之患莫大乎不崇名節而消天下之精鋭彼晉之公卿朝夕從事者非毀名節則尙無心方此時𨿽有志之士亦且去之矣此蔡謨之所以不爲司徒而曰吾恐後世之失也天下之事有名實不可以不辧也輕名節者曰吾惡天下之矯激也黜才能者曰吾尙徳也夫矯激者安能眞爲名節也利至則變矣世蓋有利至不回害至不避而可以矯激抑之哉夫如是而未免乎矯激則庸庸者而後可矣且東漢之亂而曹操之雄至死不敢取惟畏天下之淸議故也黨錮𨿽獘猶能存國古之所謂徳者非無才之云也才不足以言矣傳曰仁者必有勇勇者不必有仁有徳者必有言有言者不必有徳夫言與勇才之類也而仁與徳者必能兼之則世有無勇之仁不能言之徳乎子產惠人也謂之眾人之母可謂徳勝矣然其抗晉楚何其勇且辧也夫以無所用之質而冒之以仁義之容文之以禮樂之言治國而不能靜民臨難而不能卻敵而謂之有徳此固天下英雄之所侮也嗚呼爲國者宜察此矣

晉論

天下有大分君臣是也夫以天下之眾而事一人考其勢較其力則多寡異矣然天下之人不間於賢不肖俯首聴從莫敢或較一有不順則有起而誅之者矣非獨君臣之分爲然也自是而下之至於一鄕一邑之際苟有尊卑大小之分者莫不皆然夫天下之分惟其出於父子兄弟之際者皆其天屬宜無足怪下至於一鄕一邑而上至於君臣是果設爲尊卑而不敢犯何爲而然也蓋嘗求之以爲天下之分起於天下之理夫理者本於天地而莫知其所從始者也惟其理設而不可易是故分立而不可犯夫生民之初未有君臣以相臨官師以相治也紛紛籍籍以力相勝於是民始大病之而後有能服其黨者焉夫能服一鄕則一鄕尊之能服天下則天下尊之是故君臣之分遂立而不可變夫民之於君乃其自立以自治也夫惟其仰之以自治是故順命就教俛首聴從而無足怪自是而推之至於一鄕一邑亦猶是也余嘗悲夫晉之事也自三代以來其國之多故者莫如晉外有夷狄之彊內有大臣之變泯絕荒亂有不忍觀者然後裂爲東晉而晉亦防矣猶相與攜持至十餘世力盡勢窘淩遲百端而劉裕乃得之自劉元海以來天下分爲十六國若苻堅石勒之徒皆有過人之才辟地數千里據有甲兵士民之眾又有忠智效死之臣其所建立亦有足觀者彼皆不過一再傳而遂亡方其興也宜若可以久安至其一敗遂滅不振蓋嘗觀苻堅之敗於壽春此其力猶足以善其後然提其餘眾困窘而無所歸蓋常思之至於君臣之分而後近得其說夫晉之有天下積久而天下之所服也夫惟人安於所服故天下遂守其君臣之分而不敢犯人人惟恐其失之是以播遷流徙甚弱而難滅忠臣義士出力以救其敗若苻石之徒𨿽其甚彊有力然天下之情不愛其人而惡其亂不幸不能制而後使得崛彊於湏臾幸其敗也則起而共亡之矣或以謂君臣之分其始出於相制苟爲君臣焉斯有分矣晉與夷狄何擇也夫天下之情固有所習也習而安者眾之所歸也嬰兒愛其乳之者鄰人之母乳之則不愛也均爲乳也而愛惡存焉習與不習故也然則晉之初天下固習乎魏也而晉之不亡何也夫晉之不亡是幸而不至於敗而遂成其業者也十六國之顚沛是敗於分之不正者也夫好博者不皆貧也然謂博可爲而不貧則不可其所言者固天下之理也

唐論上

昔者天下之事常患於不得已而爲之夫事至於不得已而爲者非其心之所樂而勢有所廹故也勉彊而爲之旣立而不可變則將拱手而待患是故古之聖人其深謀逺見所以憂慮天下之故者莫不備具先爲之防曲爲之備使天下不幸有不測之變而吾常從容制之而不亂無鹵莽苟且之計以爲後世之患嗚呼此先王之治後世之所以不可及歟切常譬之世之淺人有居於河瀕而幸水之不至也則安然而不爲之備一旦水至則徬徨四顧莫知所爲於是毀室徙薪而塞之而後免於沒溺之患然是人也能解目前之患而退有失所之憂旣已失於其初而後將復之則薪與室者旣已習於水而不可動夫彼其初豈不愛室與薪哉勢有所廹故也天下之勢亦何異於此聖人者惟先見其害而預爲之備而已蓋豈有他術哉是亦築堤以憂溺貯水以救焚者之智也昔者節度之制起於景雲開元之間然其所治者不過於邊方控制之邦而已天寶之亂安史橫行於中原而莫之禁天子之兵弱而不能制則其勢不得不倚節度之兵而節度旣已有功則𨿽欲變之而不可大抵至徳之後天下之兵無慮數百萬皆屬於節度之府是以天下之兵仰食於度支賞罰於天子而權歸於將軍天子養之於上而將軍實收其歡心故驅之以不義之名寘之於可畏之地則俛首盡力而不敢辭及天下旣平前日之亂已去而節度之患固已不勝其深矣嗚呼天下之情不可使尙有所安也使安於義耶則吾固無求乎其他使其不義而安之則吾將欲攺而不可得彼天下之兵其勢旣已如此則人人有當然之心𨿽欲攺之其道無由蓋肅宗之時大盜旣平而天子之威不足以大屈天下則其所不能變節度之獘宜無足怪然以憲宗之英明鉏蕩剗革而卒亦不能一之嗚呼勞之所習不亦甚固哉蓋常以謂唐之末年其君非有可亡之實若夫文武宣之三君其才可與有爲而一時之臣又非皆不可用而其紀綱法度不須臾而壊蓋其大勢已去𨿽有絕巧無所施之矣故唐之患不起於僖昭之間而起於天寶之際節度之彊不起於河北之繼襲而起於節度之有功嗚呼使天寶之際不爲苟且急廹之制則僖昭之患何自而起而使吾初不倚節度之功則河北之區區𨿽欲傳襲其可得哉

唐論中

天寶承平兵不知戰大盜突起四海震動禦之無策君播國殘哥舒翰之敗固無足道者明皇欲下詔親徵而姦臣嬖妾沮撓其事意當是時天子臨戎其有濟乎愚常論之天寶盜起𨿽上有睿徳聰明杜塞抑當時朝廷無人矣故爲是猖狂不審之謀夫天子臨戎其利有二天下莫能當而明皇皆不得行之幸而不行使果行之其狼狽有甚於此者何謂二利一者壓之以尊名重勢故人𨿽彊不忍習犯順之危而起侮上之怒二者天子所統必天下之重兵選卒天下莫能抗也明皇之時天下之勢其重在西北而京師輕也久矣大獄屢興縉紳切齒用兵無度百姓怨苦內淫泆荒亂失度尊名之不競也甚矣祿山教戰久矣其將卒皆蕃戎勁卒非復唐人也彼惟恐犯順之不深犯上之不快則明皇之於尊名重勢所不得行之一也天下勁兵皆在西北蕃臣握之府兵旣壊天子侍衛長徵彍騎而已有急而募不過得長安市人子而以之抗燕代之勁騎此驅羊戰狼則明皇於重兵選卒所不得行之二也親徵不可則無策乎曰知兵者必能逆知敵人所恃與所惡使之行所惡而違所恃如是者百戰不殆祿山之利速戰也所恃範陽也十年教其民千里而用之其鋒不可當𨿽太公穰苴必姑避之故戰必乘其鋒而用之彼惟恐戰之不速而敵人之不我拒也然祿山之勢𨿽彊渡河而南則羈客也故心不固而易揺其恃範陽如虎豹之有山林急則必投之以自藏方祿山之南也厚集潼關之師深溝髙壘勿與之戰委河南而與之是時李光弼郭子儀皆在河北遣一將搗範陽之虛往必得志彼進則不得入關退則已失範陽獨守空虛之東都不過半年其勢潰矣此至計也其後祿山旣死慶緒北走而史思明已有範陽慶緒卒困死河朔以此知祿山失範陽則必與於河朔諸帥也其後史思明防東都李光弼率師於河陽而思明不能西以此知厚集潼關之師不戰以老之而祿山無能爲也祿山傾國逺鬭委其所恃而不顧困已犯天下之至危而唐之君臣不知出此是唐爲無人也夫

唐論下

昔者先王之兵愛其君而後死其將以謂凡吾所以致力才顧以衛其將者無他焉以謂吾兵之勝負者非吾將之利害而所系者吾之君耳是故功成事立而其君安然享之而無虞其不善用者則不善其兵死其將而忘其君方此之時三軍之士惟其將之爲聴故不患將之不足以立其功而患乎功成而上不享其利夫惟欲兵之愛其君而死其將則莫若兵出於府而將出於衛使將之於兵得以用而不得以有之方其有事也厲兵秣馬以問有罪將軍之恩惠𨿽足以取信於下而士卒之顧其將非我終身之所仰則𨿽愛而不私夫惟愛而不私是故驅之以義則有功而不可使爲不義之行彼死其將而忘其君者是節度之兵也方是時天子能使其將而不能用其兵可使徵可使戰而不能得其私天子常斂士卒之怨而將軍者實屍養士之恩嗚呼是豈非天下之大患歟蓋自天寶以來藩鎭之禍疊起而不可制而河北三鎭天下指爲僣亂不臣之邦棄之而不問以爲是誠不可得而爲也嗚呼盍亦深思其術哉夫以漢之時尙七國連衡以叛其上而諸侯擅地天子曽無以制之此其爲患豈特唐之方鎭也哉其後主父偃爲之一言使得自封其子弟而漢之君臣無一鏃之費而坐享太山之安彼唐之節鎭何以異此歟彼桀黠而不顧肆傲以慢上者是誠何恃而敢爲爾哉蓋其股肱肘臂有爲之出死力以爲之者使其孑然而自爲則吾一將之敵耳故李愬之平蔡一得李祐則吳元濟束手而無能爲矣然一節度之所領不下數郡之地而我何不遣一介之乘假賞功之令拔其臣屬之尢才者使帥其屬城而爲之使如是而【闕】離之使其兵分地析則昔之豪黠而難制者不過一二年提一空城而守之𨿽欲不臣其可得哉或曰彼臣屬將佐安能畔其素所愛耶名爲裂地而謀相通則安在其爲利哉是大不然夫人惟貧也而後肯役於富惟賤也而後肯役於貴故兩富不能相使兩貴不能相下彼其臣屬將佐之愛其帥者豈有它哉惟其有功能賞之有才能用之是故恃之以自固使其位有節度之勢則將反顧其上而疾之何則勢均位等則必有相疑之心嗚呼使彼誠相軋而生疑則吾之計行矣或曰我一日盡斥其臣佐則彼安肯晏然而遣之耶使彼遏吾命而不行則無乃益召天下之亂乎是又大不然也夫使彼受命而遣之耶則吾國何求使彼遏吾命而不行則反於內而禍及之何者使人有可以得富貴之門而有蔽於其前則必羣擊而競排之彼一日於行伍之間而有一節度之權我則顧其私而止之夫如是而能安者世之所未嘗有也昔者烏重爲滄景節度凡屬城之刺史各還於朝廷使得自其州兵嘗曰使二千石各有鎭兵𨿽有安史無如之何而河北之所以能拒命正以能奪刺史縣令之權耳當是時惟重之鎭獨秉命受代然則分其地而離其兵者眞弱節度之術也

明皇論

人主當務好要而不當務無爲夫無爲之爲言妙矣此羲農堯舜得道者之事也而庸君昏主聞其說而樂之深居奧處防塞耳目是非過前而不察姦臣愚弄而不悟視人之利害國之存亡若越人問秦人之疾病者曰我無爲也耽樂飲酒便嬖女色晏朝旦罷遊蕩無度亦曰無爲也是故莫若好要吾不治事付人以事而觀其成吾不吝權分人以權而觀其趣事成而利則可成而害則必治其故而賞罰行焉分吾之權而志於公則任之盜吾之權而行其私則棄之而用捨分焉此之謂要知好要則進乎無爲矣唐明皇用李林甫十餘年盡失賢人之助太宗之法度廢革略盡貞觀之風俗變壊無遺林甫朝夕所從事者非聚斂奢侈以蕩移人主之心意則羅織刑獄以破滅人之家族也閨門之內干戈碪鉞未常絕而間爲神仙鬼神之說以動其心而明皇恬不爲慮漫不知察利器去手而不覺一敗塗地沒世不復凡此者其殆好無爲之說也後之人主可不戒哉

代宗論

余嘗論代宗唐之庸主也而承安史壊亂之後肅宗艸剏事出一切人情震揺易以生變此非常才所能定而代宗承之又嘗一爲吐蕃所驚跳奔於陜然國遂以定不及其身者何哉余考代宗行事有類英主者二焉誠率是道而充之其身安而國定蓋無足怪何也能容大功之臣背之而不疑犯之而不怒而外無姑息之迹一也僕固懷恩李光弼二人之功著矣懷恩之恃功犯上自陛以下誰能忍之而代宗不與之較故優容包納卒待其自斃豈不曰與之較力則彼驍勇也與之較理則彼戎狄也其乘气而凶悖蓋將亡也是其料懷恩於目中矣李光弼身兼將相功無與二而幸陜之後堅坐不應此其意非持兩端則髙臥以觀變也代宗恩禮終始不衰豈不曰以光弼之功而傷之天下其謂我何彼之不赴吾急吾不問則已問之則必討彼非束手受死者而吾誰使敵之哉代宗之待二臣如是天下不謂之姑息者理當爾也徳宗之於懷光則姑息之迹不可勝揜矣人有當其意則用之眾怒不與則必殺之其用其殺莫或能間之者焉始用元載委已聴之載惡已甚誅之而不疑寵魚朝恩幾危郭子儀然其橫也則殺之程元振之寵固矣栁伉一言而逐之易如反掌卒棄不用元載之獄問目皆從中出則是平日載𨿽擅權於外而代宗居中無不知也去三大毒如殺犬羊中外不驚上下厭服觀此則昏且孱者不能爲也是二者英主之所難代宗有焉所以能保國而安身也哉

徳宗論

徳宗憤藩鎭之彊僣有鞭撻海內之志竭其帑藏空其禁衛以從事於伐叛然師出無功兵連禍結大盜竊發身播國殘滅亡之禍間不容髮自是之後亂不得息至於憲宗用一裴度決策出師始而旣平山東河北彊藩大鎭弭耳聴命終憲宗之世海內略定二帝於用兵伐叛則同而功烈何其相萬也管子有言攻堅則瑕者堅攻瑕則堅者瑕徳宗始使馬燧李抱眞討田悅魏鎭自承嗣以來兵彊國富屹然大鎭非可易攻者也二將之力獘於田悅而王武俊朱滔相煽而起自魏至燕數千里間莽爲戰埸而四方諸侯始輕京師淮西𨿽積叛然數郡之地也暴取其財虐用其民爲日久矣危亡之機立見而元濟昏童崛彊其間此特不欲取耳取之可以必得豈與河朔諸鎭比哉憲宗乘其機察其時一舉而滅之而李師道王承宗之徒或誅或臣而四方靡然效順矣此無他徳宗先攻其堅敵未亡而已之气先索力先獘矣已索之气旣獘之力人所易備此朱泚懷光所以陸梁而不忌也憲宗先攻其易碎其巢穴戮其鯨鯢兵𨿽未出而气已震於天下師道承宗所以消阻而不能伉也有扛鼎之力者使之負石而起終日則必蹶立談之間而磔嬰兒則賁育在旁必且心悸此攻堅攻瑕之論也

五代論

春秋之世季梁在隨宮之奇在虞皆明安危曉利害彊國憚之而不敢易余切怪五代之君𨿽起武夫悍卒未嘗學問不足以得士而一時將相謀臣當其敗亡之際皆足蹈坎井頭抵株木安受禍患而無策事成則相與苟且富貴事敗則拱手受戮豈紛亂之極而人才亦從而不振歟而余深考之而得四人焉皆智士也或用或不用也則系時君之昏明安重誨在明宗時常恨不爲國家去潞王時潞王蓋一罷鎭節度也而重誨獨知禍之原在此其後卒覆國者潞王也淸泰帝時石敬塘在太原欲叛有【闕】時廷臣有呂琦者言於朝曰敬塘必結契丹爲援可先以重幣結契丹以分敬塘之援卒之立晉者契丹使明宗與淸泰信其言而先爲之所可以紓禍也必矣契丹大舉入晉志吞華夏而其母舒嚕乃獨非之曰譬如吾國以一漢人爲主可乎耶律徳光果不能安於南狼狽客死於路敬塘甚費而於契丹初無大利也徳光喪歸其母不哭曰待中國人馬如故然後葬汝嗚呼若此戎媼亦智矣李谷韓熈載少以功名相期熈載將仕江南與谷別熈載曰江南如用我當長驅以定中原谷曰中原見用取江南如探囊中物耳已而谷相周世宗遂臣江南兵不勞而國不費信乎其如探囊也何者自古秦滅楚晉滅吳隋滅陳長江復山不能爲果天下有定勢非智力可彊諸葛亮且不能用蜀取魏江南豈有長驅定中原之理乎谷於審天下之勢亦明矣此四人者三見忽而一用故惟李谷獨有功嗚呼天下何嘗無士哉獨不知之耳

莊宗論

古之善戰者不患於敵彊而不我若而所大忌者與之爲敵而兩無以相制也夫兩無以相制則勢足以相擾而不可以有成惟其曠日持久兩憊而不振如是而後有起而收之者𨿽然非有優遊久逺之心誰能安坐而待之而至其兩憊而不振也吾亦安能必其變之所在則是吾與敵人常戰於不可知之間夫豈不殆哉是故古之善戰者必有以審天下之勢而爲之計取之於可必之計而待之以可成之功夫如是而後能自立今夫天下之勇夫其才足以相勝其力足以相困奮臂角力以戰且死其勢終日而不能解至其能者則不與之致爭於手足之間而獨徘徊待伺一發而搗其虛中其要害之地而使之𨿽有手足之技不能以與吾較夫如是者勝敵之道也故力弱於敵則謀之力倍於敵則乘之力敵勢均則搗其虛襲其所忌而不可戰蓋昔者唐人以河東之地南向以爭天下百戰而無功以朱溫之彊親冒矢石與唐人從事於河上不能有河北尺寸之地其力之不足以相制亦明矣譬如兩人終日而搏也代勝代負久而不決勝者欲罷而負者畱之負者欲退而勝者激之蓋終朱溫李克用之世更勝疊負而卒不得其志至於莊宗力戰不顧欲決成敗而不可得方其盤桓於楊劉徳勝之間蓋嘗蹙而不勝矣其後郭崇韜爲之決入汴之策而後天下歸於唐夫梁人之有汴是猶人之有腹心也使吾之力𨿽不足以逼之耶一日而潰其腹心則彼手足𨿽全而不爲用此搗其虛襲其所忌之道也故莊宗之取天下其要在此而或者猶歸罪於段凝之區區何異夫披心抉腹而責手足之不救也昔者莊宗與劉鄩戰於莘劉鄩趨黃澤乘虛而襲太原中道而敗乃不能進夫劉鄩之襲太原是莊宗趣汴之策也彼鄩以謂人得糧十斛而後可以有功彼誠見天下之勢非朝夕之所能成其決策不顧以趨太原所以搗唐之腹心也歟夫莊宗能知其勢而爲之防故唐不亡而梁人惟不能蔽其所忌故莊宗得志夫古之善戰者觀天下之勢而後戰從之者此之謂也

宋文選卷二十六

欽定四庫全書

宋文選卷二十七

張文潛文

子產論

天下之大患莫大於不量力而不量力之患起於好髙今夫使人皆量力而無慕乎賢已者疑若怠惰而無志而不知夫力之所受於天者莫不有極彊任而過使之則將有禍嗚呼怠惰而無志不猶愈於禍歟吾知量力之不可廢也今夫天下之才自匹夫以至聖人其別無窮然大要有三而已上智中人下愚是也昔者聖人之作天下使民之畏也有不待刑使人之愛也有不待賞夫無賞刑而畏愛行焉此天下之絕徳也夫惟聖人而後能之而使中人之才其爲治也去賞與刑以求天下之畏愛曰吾將學聖人也則亦敗而已矣使量力而行之治刑以明畏信賞以施愛其誰曰不可以爲徳不及於聖人耶不猶愈於敗乎夫烏獲之力至於舉千鈞而弱者至不舉一石以一石之力而負千鈞則膂絕而死此又天下之所知也昔者鄭國有災有勸子產使遷國者子產曰吾不足以定遷矣夫遷國以免災與安坐以待不測之禍二者孰利也然子產知其力之不能及則寧爲安坐之計姑求其力之所及者而行之豈其心以謂不能定遷則其患將甚於安坐而待患歟蓋子產常鑄刑書而叔向非之子產卒行之也彼以謂議事以制不爲刑辟者非我之所能故也余讀書至此未嘗不切嘆古之君子其知慮深逺而校利害也詳量分審力而不誘於天下之浮說而深悲後世之惑者夫宋襄公之求諸侯徐偃王之行仁義卒無所就而敗隨之而世之人遂悲仁義之不效而余不知二人者果能爲文武之事者歟非仁義之負二人二人之負於仁義也或曰天下之士不可好卑而務近而量力之論不可以訓嗚呼使無妄學聖人者是豈使無學其徳耶吾惡夫無其徳而僣其事者也彼聖人之爲聖豈好髙而爲之哉其中之所有舉而措之而已使誠有其徳吾何愛聖人之事而不使爲之哉

魯仲連論

昔者君子之於仁義其行之非不勤而好之非不篤也然動而不得其中則君子不爲是故罪至於可殺則君子不生之以爲恩而鄕閭之鬭勢之所不能救則捨而不顧凡天下之事有可以不爲而非不義者君子不彊以爲義也嗚呼君子之道豈固若是恝然而已哉彼誠以爲事至於可以不爲而無我責而我鰓鰓然求爲之以爲功則夫世之求爲君子者蓋亦甚勞而我之心無乃非出於樂而後爲之歟蓋昔者夫子之道未嘗不出於忠恕而其所以待物者亦甚厚矣然陳恆弒其君則孔子沐浴而言之朝告其君而請討之至其不能討而孔子不彊於門人有以謂報怨以徳者而夫子謂何以報徳出而告之朝者吾之所職者止矣鄰國之不討賊非我之責也受人之徳而樂之加吾以惡而怨之者是天下之常情也以徳復徳以怨復怨則理亦足矣故天下之人必將以所樂施所惡則夫爲善者不亦枉其情歟彼魯仲連者裏閭之自好者耳安知夫所謂眞仁義者也以布衣遊諸侯而不食其祿不當天下之責而出身以救天下之患功成事止而不享其報此魯仲連之所以爲賢歟嗟夫魯仲連之所以爲賢乃其所以爲戾也夫當其位而後憂食其祿而後勞施其功而享其利解其憂而享其樂者孔子孟子之所不能過也而仲連者獨能不然吾見其越常棄禮亂世敗俗而已矣夫無責而憂人之憂致力而不享其報則使世之中人不勉於義必自仲連始使天下之賢者必如仲連而後可則亦率天下爲僞而已矣蓋施義而不當其處者義之賊也嘗聞之昔者夫子之道所以行乎天下後世而不能廢者惟其不彊仁義以爲賢而不捨仁義以求自便也不彊以爲賢故爲善者不難不捨以爲便故不爲者有所畏夫人不可不爲而爲之不難是天下之所以同守而不廢也而後之愚者常欲摩頂放踵以利天下而其自便者不以仁義易身之一毛而天下卒去之然則夫子之道爲不易也

樂毅論

余觀夏侯太初之論樂毅稱毅之書以謂伊尹放太甲而不疑太甲受放而不怨以知毅之心不止於兼並而取毅之不取莒與卽墨以謂明信義於天下將縱二城而降之以爲王業之所起嗚呼何其言之過歟毅戰國之雄耳其智豈足以知王者之事哉一說昭王之平齊復其數年之仇毅之才盡是矣何以知毅之有心於王者之事哉且以戰國之際士馳說以干時君惟恐其言之不足以動人其所說一切不出於情實則樂生之稱伊尹太甲之事是乘其心歟且毅將燕師一戰而破齊虜獲其重器而逐其君以燕國之弱小而五歳動師於外親所下者凡七十餘城則士卒亦少獘而國之轉輸應接亦少勞矣故頓於二城之下盤桓而不能取且不終樂毅之計而騎刼代之矣由是觀之樂子之不拔二城者是力有所不足未得盡用其計謀而考毅之心固未始有縱二城以示民明信而有意於王業之事也且樂毅常一至臨淄中盡取齊寶財物祭器輸之於燕而下七十餘城其所殺傷不知幾何而卽墨之大夫出死於戰齊民之視毅不啻若冦讐而乃欲以不攻二城以明信示民毅之爲計必不若是之愚者且方是時田單守卽墨單善爲兵故其守卽墨固而不易防耳何夏侯生之妄論也司馬遷稱異時事類蘇秦者皆附之秦故戰國策之事所載多不足信而遷之所載未始有此故餘皆不信之

商君論

昔者商君之治秦貴利尙功明賞罰信號令使其日夜趨於功利之域而無閒暇樂生之心勇於公戰怯於私鬭蓋凡所以養生者非從事於公不可得也不過十年而秦遂以彊後世因之以有天下蓋始皇之亡自商君起之而世之議者以謂秦以商君而興而不知商君之術是秦之所由亡也今夫世之善養生者和其血气平其心志安養而徐用之導引屈伸以宣其滯而導其和故藥石飲食平易而舒緩惟其然故其效也得其所欲而無後患有賤丈夫焉不知其爲如此不能忍歳月之勤而急其效於耳目之前於是服毒石餌惡艸以激之方其效也剛壯勇力倍於平時然不過數年之後艸木之力已盡而遺毒餘孽潰裂四出故癰疽壊決之變一日皆作而不可制至於是而不死者未之有也嗚呼用民之道亦何以異於此昔者三代之聖人也其得天下也不爲旦夕之謀揉伏其民而和輯其國一出於愷悌忠厚之政使其民無勉彊不得已之心故其功成事立而民莫有厭之之意是以享國長久而無後憂彼商君以謂仁人之術非所以速功朝有所爲而夕望其利日夜峻治其刑罰以驅廹其民斬艾懲創以齊肅其怠惰之气汲汲然常若不可以終日故方其效也所求者得所敵者破徭役使令莫不如意然至於後世天下已定而吾之所欲已得而後前日慘毒之志乃始大發而不可制故更二世而秦亡原其所以取怨於下者豈一日之積歟嗚呼商君實首之也夫民之力人之血气一也可以徐治而不可以求近功夫欲求近功則必出於深刑痛罰毒石惡艸夫四者用而危亡之禍可立而待故曰商君之術是亡國之術也

應侯論

余觀應侯之入秦其心未嘗不在穰侯也彼範睢困苦展轉旣瀕於死其求報於魏也切骨腐心不可終日故其將奪穰侯之位而代之也愼重周審不敢輕發非如朝遊夕說之士徼幸一言而勝之何者其怨魏之心重故傾穰侯之心必傾人之心必則其計必出於萬全故其上秦昭王書曰其深者不敢載之於書及見秦王乃先言越韓魏以伐齊之非計也陽陳外事以嘗秦王之心而自固其權事成勢固乃一言穰侯太后之專恣不終朝而逐之則睢之憚穰侯而不敢輕發豈不甚哉太史公所序睢事如此乃言睢之始見秦王誤入永巷聞有穰侯太后而不聞有王也何言之誤耶且睢與秦王相得數年而後敢言穰侯太后之事者知己之與王交宻勢定而計穰侯之不能奪之也其始不敢載之於書一見秦王而不敢及之者知徒嬰其鋒不足以成吾事而吾將受其禍故也且一見秦王而語穰侯太后之惡如此彼獨不畏穰侯之聞之歟以匹夫無援之分而斥骨肉子母之親非獨取患於穰侯秦王亦且逐之矣彼睢之入關料穰侯惡諸侯之客下車而逃之其爲計如此萬有一幸而得見王徐徐而圖人何所不可而遽爲是鹵莽之計哉且秦自孝公以來操法繩下最嚴於宮闥之禁所以自衛者皆以峻法防其下故荊軻刺始皇而殿下之兵不敢輙動安有誤入永巷事耶揚子曰子長多愛奇也此亦好奇之過歟

吳起論

吾讀吳起傳觀與田文論功發三問文不得二然則起之才豈淺淺者耶及田文爲之言主少國疑大臣未附百姓不信當是時屬之子乎屬之我乎起曰屬之子矣吾嘗疑起之才何獨短於此而不敢與文較及觀起之相楚方悼王之死未幾而楚之宗室大臣起而殺吳起方是時悼王死起相新君可謂主少國疑矣起也於是乎不免然則起之才是誠短於是則其始無以抗田文之言蓋無足怪而田文之於知人也亦明矣然則田文之知起之不足以處此者何說也起之爲人也明厲而不逹於變從事於法而不知權是二者蓋相疑國輔少主親未附而安亦信者之所深忌也昔者鄭國有難而子孔當國乃爲載書以序位聴政辭而子產請焚之夫子孔之序載書敍羣臣而使之聴政豈有所不可哉而子產請焚而鄭國果定何哉蓋誠未加於物則吾之所爲眾之所疑故急之則亂繩之則怨方是時法有所不行是非有所不較徒知吾法之不欺而不顧物之情此取禍之道也故曰眾怒難犯專欲難成蓋當新造之國與夫眾情反側之際者不可以求定乎法而取必於理之是非而其權乃在夫人情可否之際此子產所以焚之而國定也史稱吳起治楚明法審令捐不急之官廢公族疎逺者夫起當新難之國輔未壯之主而馭不附之大臣與不信之百姓而其所行苟若是而不知變是其死也不亦宜乎嗚呼智士因變聖人乘時一龍一蛇與化推移庸得而制之哉吾悲吳起之志故論其說云

陳軫論

陳軫之辧不及蘇秦張儀然軫常從容於戰國之際而儀秦汲汲不能補其所不及秦以客死儀逃於魏其周流諸國不得少休用智巧而爲力勞何也蓋遊說不可取必於一端而儀秦之術一定故也何者蘇秦必於縱張儀必於橫夫一室之人不同心一日之心不同事以叛散相傾之六國而使之一心以爲縱𨿽孺子知其不可以久此蘇秦之所窮且天下嘗見爲縱之利矣一日而散爲橫𨿽足以解約然合散未可必此張儀之蔽也縱者不敢橫𨿽見橫之利而不敢陳也而遊說以非之是彊其所不親橫者不敢縱𨿽見縱之利亦不敢陳也而彊詞以亂之是讒其所不怨彊其所不親是交胡越之道也讒其所不怨是間兄弟之道也天下固有胡越之可親而兄弟爲可間者矣然其親與間之際勞矣且夫胡越者是必親之而後可兄弟者是必間之而後可中道不幸而謀失者必敗故儀秦之身顚沛而瀕於禍者數矣秦以此死而儀僅以免故縱橫者危道也橫常負天下之責縱則任天下之咎故縱而散者蘇秦負其責橫而合者張儀任其咎然天下之勢故不一要之合散必不可以一定夫操不可以一定之勢而身當其任故曰縱橫危道也陳軫之智不逮二子而不主縱橫之任乘勢伺變而行其說故其爲說不勞而其身處於安佚然則陳軫者其說士之巨擘者也

田橫論

余讀田橫傳橫之將死告其客予與漢王俱南面稱孤今漢王爲天子而橫乃爲亡虜而北面事之其恥固己甚矣讀韓王信陳豨盧綰等傳切怪此數人者其受漢恩亦厚矣或拔於士伍而王之或皆恩暱親黨然少不得志則起而爲亂蓋其所素蓄積未常不在於亂特因事而後發而考其本心蓋亦如田橫之所恥者耶夫髙祖以匹夫將羣雄取天下非有徳義禮樂以畏懷天下之心而其下非有樂推不厭之意髙祖特以才勝之爾故怏怏以就北面乃其所甚恥而禍亂起於恩暱親黨之際亦無足怪也故國之興也不以仁而君臣無禮義以相與而以利合則國之所以存者幸也今觀髙祖之時韓王信首反以招陳豨而盧綰陰使匈奴與豨連衡而淮陰謀亂於長安內外禍結髙祖奔走不息而僅勝之一有不及天下非漢矣漢之所以存庸非幸乎文王之興也商士膚敏祼將於京商士從之矣而況周人乎則恩暱親黨之際可知也商之興也曰非商求於下民惟民歸於一徳則其有天下非一日之幸也嗚呼漢與三代文王之際異矣

陳平論

余觀陳平使人刼酈商使其子說呂祿陸賈勸陳平以百金交歡絳侯而平勃日以親卒用此滅呂氏未嘗不切嘆也夫士不以仁義相與則其於利害之際其能不以詐謀相欺者鮮矣酈商爲列侯事髙祖十餘年其視呂氏之危漢其心豈能無惻然哉𨿽不刼之豈不肯使其子也絳侯漢之大臣𨿽無百金未必與平異心也平之心豈不知酈商絳侯之未必背漢也然必爲是之區區者其心不能無疑於此二人故也彼其不能無疑者何也士必以仁義相與而其合也以權利則其利害之際安能無疑者昔周公爲師召公爲保而不悅周公詳說而審諭之夫師保之際有所不悅而周公不忌焉諭之以義開之以理而已嗚呼聖賢之事爲不可及也

蕭何論

髙祖論蕭何爲漢三傑之首及論功行封爲諸將百計諭曉卒以何爲第一髙祖之待何也可知矣髙祖之有何是人之有五臟木之有根魚之有水也使何𨿽有大過猶將容之然一日與民請苑中地髙祖發怒奮然如斥奴使有司械系辱之而不疑此在常人爲之則必以爲狂易反常而髙祖獨安爲此其心蓋有說也髙祖知何之才而不能不疑者也何之居關中用鮑生邵平之說而帝乃大說二生之說淺夫畏嫌之常情也而其術足以當帝之心是帝於何未有無間不疑之至信也吾未能安枕於何之心則其心惟恐其恃功驕恣而以我之不忍侵辱之也故以天下之大功一日有防罪則以奴之辱加之而不疑使何意知我之不憚侵辱之如此者務以抑去其驕蹇之意此髙祖之術也其後絳侯立文帝以天下與人論功宜如何一日有疑謗下之獄吏幾死而僅免夫文帝非不徳絳侯其心未免於疑如髙祖之於何也𨿽然絳侯吹簫之羈民其驍武勇鷙疑其恃功而喜亂恐其驕而抑折之可也若蕭相國謹爲徳厚之君子𨿽共天下可以無疑而馭之乃與韓彭同術然則文帝得之髙帝過矣

子房論

天下之善辧者不過能折天下之人以理而已矣夫折人之情使從於理惟畏理者而後能從之彼無所顧於理者𨿽極天下之理而與之辧彼將漠然而不信蓋言至於此而後不足恃是故莫若示之以事而動其心夫天下之人𨿽不顧於理有所不畏然至於心之所不樂亦不爲也昔者鄭莊公疾叔段而出姜氏夫子出其母天下之大惡也彼其民必有以不義而正之者矣而莊公卒爲之然則是𨿽有諫者而不聴也至於頴考叔爲一言於飲食之間而莊公若不可以終日易其平日忿疾之意爲孝弟不忍之心是何也蓋莊公不可以言奪而可以心相感天下之人固有告之以禮樂孝弟而不諭者然退而視其所爲未必不愛其父母而樂其兄弟矣則外𨿽不免於愚而心之智猶在也吾之智足以發其心則彼固無俟乎區區之辧折而使之矣子房之立惠帝其說近是矣彼髙祖之爲人出於艸莽戰爭之中豈知所謂廢嫡立庶之說耶故叔孫通之徒極其說而不納亦無足怪也至於子房乃引四老人而輔之從容於片言之際而太子得不易𨿽有戚姬如意之愛而卒不能間彼子房以謂髙帝者𨿽非理之所能曉至於感之以利害之計則猶足以抒其平日之惑彼能屈其所難致者而爲之臣則天下之心歸之而吾捨之則必有禍彼髙帝𨿽不顧天下之所當立而亦知天下之所歸者之不可易也此子房之所以謂智歟故折人於理從者十五感其心而動之從者十九夫人之於理其信與否相半也故十得五而人有感於心則無不從𨿽天下之至悍未有行其所不樂者也故十得九其後唐武后欲以武氏易唐而中宗已極危矣彼獨傲然不顧其下𨿽有忠諫無所用之蓋人以爲說者皆其所忽故也其後狄仁傑爲之一言以感動其惻怛之情而唐遂以濟嗚呼是子房之術也

魏豹彭越論

余愛司馬遷論魏豹彭越之不恥囚虜以至刑戮也曰彼無異故智略絕人獨患無身耳得攝尺寸之柄其云蒸龍變欲有所防以故幽囚而不辭嗚呼何其論之之至也漢自髙祖之後其將在者皆常才中人而其名將皆已誅死族滅彭越以疑死韓信黥布相繼以反誅余嘗疑漢之於功臣少恩如是推遷所論而後知髙祖之誅功臣勢變之不獲已而世之論髙祖不善馭功臣如光武故相繼族誅者皆妄論不推原當世之故常試論之曰秦之亡豪傑並起世之英雄才過十人者無不興起而士大夫去戰國未逺其人皆有六國豪傑之遺風故其用兵行師有可稱述方此時人人皆有帝王之心如韓信之徒其屈體爲臣者其初心豈將屈體委身而已乎髙祖豈不知其然而收之者何也夫操白挺驅市人而爭天下非得如斯人者則誰肯爲吾使彼亦將有所寄以求所欲也彼之視髙祖猶髙祖之用二人何則兩各有所私利而非君臣之分故也且彼之所以臣我者非有至誠之心而不厭其所欲則反顧而去耳故非裂天下而王之其勢不可使故固陵之敗子房勸髙祖分王韓信彭越且是時天下之地分於二人者何啻十五而子房不敢愛者不如是不足以畱二人故也夫以英雄好亂之姿無君臣至親之分而據萬乘之彊國此其勢非得天下則不厭何則如韓信彭越之徒束手爲虜而不恥者其心猶冀萬有一不死而庶幾得尺寸之柄以施其智而況南面稱王據有甲兵士民之眾肯帖然而爲人之下哉嗚呼髙祖安得髙枕而臥也昔楚王田於云夢有熊當路而不去弓矢戈防之力不能殺王患之或曰南山之虎其勇無敵方饑而休驅而逐熊其能勝之哉王曰善驅虎當熊未及死而王之左右六鈞之弓百鏈之戈當虎之衝虎食熊未盡而殺之矣夫楚王之用虎非樂使之也非是則無能勝熊者矣其殺之也非有疾怨也不殺且及我矣彼虎之視熊其與視楚王無以異也不乘其便而殺之一失所制則後𨿽欲殺不可得矣虎之食熊非爲我除患也勢驅之而不知其爲人怒也故髙祖之用三人非樂使之無是三人則項籍不爲我擒矣髙祖非以怨殺三人也知其終不爲我用故也三人之爲我亡楚也非爲至誠欲王漢也勢有動其心故也爲長者之論曰漢封功臣其地太過故及天下旣定當明制度別上下稍裁之庶幾矣嗚呼彼晏坐無事猶狼顧其上況削之乎故髙祖於是三人者不得不分天下而封之而三人者封之亦反削之亦反其勢必誅之而後定故餘悲髙祖於此有不獲已焉

衛靑論

自古中和深厚之士可以保富貴處功勛而不足於名髙輕俠慷慨之士立可喜之行者可以爲名髙而多履危禍二者若皆有所不足然爲可喜以取名者其技止此耳使爲中和深厚必不可得而中和深厚之士其於取名驚世者或者能之而有不爲也司馬遷論李將軍之死曰知與不知皆爲流涕論大將軍曰以柔自媚於上其於天下未有稱之愚意李廣之所爲靑之所不願而非不足也以靑爲奴虜庸人遭時幸防以取富貴者耶則汲黯不拜大將軍曰使大將軍有揖客顧不重耶靑由此益重黯李敢怨其父死至擊傷靑靑爲諱不言靑知揖之重於拜權足以報敢而爲諱之懲田竇之事至絕口不薦士不斬蘇建使歸命天子言之如不快人意而其知時見逺皆中幾防靑顧不能交議夫籍福之歡而爲使意斬伐者之所爲耶凡此類非庸人所能也使非庸人而爲此則必有道矣而遽欲賢廣而貶之不亦過哉夫好名之士常鼓舞於壯鋭可喜之節而不快於持重逺見之士廣之所爲天下之輕勇者好之其明者未必善也後世論郭子儀李光弼二人者未嘗不右子儀夫善戰而有謀果敢而精鋭是數者子儀若不及其寛緩仁愛宜若魯鈍矣而卒過光弼者何也子儀之所長光弼之所不能光弼之所長子儀或未必爲是故也淮南王與伍被爲反計而被獨稱大將軍以折之彼其仗節死義則憚汲黯用兵決戰則忌靑然則爲天下未有稱者又果然哉

司馬相如論

司馬相如𨿽以文章事武帝而慨然有君子之風蓋其心不專以其技易寵祿又有不忍欺其君者東方朔論上林苑害民田號爲正諫咈人主之欲而相如上林賦其終所陳與方朔何異且相如事景帝遊梁羈旅不偶亦思泰矣起而逄其合持末技以求售此常人之情惟恐失其意也愛惡未可必而諫及之此其心似不志於利者也其後爲帝開夜郎通西南夷旣至蜀得其父老之說頗自悔其失作書爲諭蜀而實以風夫旣已開其利於前矣徐覺其害又不忍黙然此其心似不忍自欺者與夫遂非而忍媿者亦異始相如亦自以慕藺相如彼其從來有足觀者矣

司馬遷論上

司馬遷作伯夷傳言非公正不發憤而遇禍災此特遷自言爲李陵辧而武帝刑之耳論管晏之事則於晏子獨曰使晏子而在𨿽執鞭所欣慕焉遷之爲是言者蓋晏子出越石父於縲絏而方遷被刑漢之公卿無爲遷言故於晏子致意焉且方李陵之降其爲漢與否未可知而遷獨激昻不顧出力辧之如此幾於愚乎與夫時然後言片言解紛者異矣不知其失而惑天道之是非何哉至怨時人之不援已於禍而拳拳晏子遷亦淺矣

司馬遷論下

司馬遷尙气好俠有戰國豪士之餘風故其爲書敍用兵气節豪俠之事特詳其言侯嬴自殺以報魏公子而樊於期自殺以頭遺荊軻皆奇誕不近人情不足考信以嬴旣進朱亥以報魏公子不自殺未害爲信而樊於期自匿以求苟免尙安肯憤然刼以浮詞以首遺人哉此未必非燕丹殺之也余讀刺客傳頗愛曹沬豫讓之事沬有補於其國而讓爲不負其君然皆不合大義而庶幾可謂好勇者如聶政荊軻之事此特賤丈夫之雄耳予觀竇嬰田蚡灌夫之事考嬰與蚡皆庸人不學其所立無可稱錄而灌夫屠沽之人也鬭爭於酒食之間不啻若奴妾是皆不足載之於書而遷序聶政荊軻竇嬰田蚡之事特詳反覆敍錄而不厭蓋其尙气好俠事投其所好故不知其言之不信而忘其事之爲不足錄也

趙充國論

余讀趙充國傳觀其用兵決策若可以有奇功然提大兵對五方之先零持久頓兵數年而不決其取之也又非有奇變可喜之功蓋嘗疑其多畏而少斷及見其言兵勢國之大事當爲後法而後知其非徒然也夫先零之事防矣然其規略卽古之謀臣智士之遺法也古之善計者未嘗一日不志於功名而不肯爲僥幸之利而其術本於觀時時非吾之所能爲而吾能引而致之不然則安坐以待其變捨是未有肯妄動者夫提兵決戰斬級捕虜以與敵鬭吾可以有功而不可以無患也未可以無患則變生不常而勝負未有所在謀人之國都而吾之勝負未有所在是天下之危道也充國【闕】非離其交黨遣其降者以亂其腹心培之於覆亡乃徐待其勢而後振之夫充國豈以謂力戰決死爲必敗哉以謂善戰者其法不當出此故也昔余嘗怪武帝用衛靑霍去病出萬死萬戰以蹂踐匈奴之疆此兩人斬馘降虜不可勝數單於逺遁漠南空虛而終不能得志至其晚年漢與匈奴兩不振矣唐太宗與頡利臨渭水而盟方是時內有太宗之彊而李靖李勣爲之將帥致頡利於室中而閉其門覆軍殺將何求而不可太宗意不出此而其後頡利危殆國中空虛李靖以五千騎談笑而滅之夫武帝之無大功何也戰匈奴之彊而不能致匈奴於弱而後戰而太宗之明知頡利之方彊𨿽足以取而未可以無患李靖以孤軍而功過衛霍之百戰彼惟得其時故也其後太宗舉國以取髙麗猛將鋭卒自以無前而頓兵堅城逡巡而退何則蓋蘇文之雄而欲以亡國處之過矣髙宗之時蓋蘇文旣死則用一李勣取之而有餘夫勣之才豈過太宗我敵之時異也勾踐與範蠡百計而謀吳勾踐不能忍而欲發也數矣蠡獨不可而至稻蟹之變則遂起而不疑何則彼之至計不獨以一戰爲也故充國以善戰之才謀五方之眾至百計蹙取稱年而後成彼非惡速戰也以謂此用兵之法也

陳湯論

余觀漢公卿論陳湯矯制斬郅支之賞其守常不通者則曰是不當賞且開後奉使者乘危防幸生事夷狄而奇其功憤其爲庸臣所詘者則稱譽贊說大功不錄小過大美不疵細瑕宜加尊寵以勸有功此劉向之論也夫奮不顧身決計出奇以孤軍取單於之頭梟之槁街自漢擊匈奴以來未有能如此者而欲以一切矯制生事謂之有罪而赦之不使有尺寸之賞此天下皆知其不近人情而人不服也然湯之還使朝廷遂厚賞之一不問其矯制如受命討伐而有功者則亦不可何則大臣不待命而有功恃其功以邀我則亦爲國者之所病也故劉向之論善矣而未盡也元帝遂從而賞之愈於賞不才也所以爲說則終亦未有以服惡矯制者之論惜乎無有以余說語之者矣所惡夫賞矯制而開後患者謂其功可以初踵而比肩者也陰山之北凡幾單於自漢擊匈奴以來得單於者幾人終漢之世獨一陳湯得單於耳兵不可以常徼幸而立功者又寡少如此則裂地而封湯乃著之令曰有能矯制斬單於如陳湯者無罪而封侯吾意漢𨿽欲再賞一人而未可得何遽有邀功生事之憂哉故上足以尊明湯之有功褒顯之而無疑下不長來乎徼功生事之論天下之善計也古之爲法者行法而已矣人情當夫事實而亦不使之不可繼凡若此也昔者韓患秦之無厭也下令曰有能得秦王者寡人與之國大夫皆諫曰賞不可以若是其重也韓王笑曰得秦王而寡人與之國是賞有再乎且得秦王矣寡人其憂無國哉是賞湯之說也

邴吉論

邴丞相爲人至深厚也余獨有恨焉敵入雲中詔問丞相禦史以敵所入郡吏禦史不能對得譴責而丞相能具知至見爲憂邊思職夫吉之能知馭吏之力也夫平日不知從事於其所急而一時際防於他人之力亦可以爲徼幸矣謂之眞憂邊思職也可乎因徼幸以得譽遂從而冒之坐視人之得譴責而不分謗則亦少欺矣龔遂因王生一言天子以爲長者遂不敢以爲出已曰此乃臣議曹教臣夫遂之能歸功於君其善防而不諱人之善其徳厚矣方天子讓禦史吉如曰臣與禦史等耳臣之僕有先白臣者臣是以知之此其爲能豈獨憂邊思職而已哉世人有未常射挾弓注矢一發而中不知者曰天下之善射者也其人不讓則知之者笑之矣邴吉脫宣帝於死能絕口不道獨貪一馭吏之功殆必不然傳曰思則得之不思則不得也其未之思歟夫冒徼幸之福而安處之此庸人之所常行獨爲邴丞相恨也

王鄭何論

昔孔子論令尹子文陳文子皆以忠淸與之而不與之仁管子之徳不及二子逺矣而以仁與之何也夫仁之爲道𨿽大然其實以濟物爲本濟物之事非一善可以當之必其才徳爲世所賴得我則存非我則亡我之所在家安而國治如是則有一大不善爲不仁而有小不善於仁未害也余觀王祥鄭衝何曽三人者考其行事之迹從容無事之際𨿽謂之君子可也然爲魏大臣陰相司馬氏以喪魏室卒導而授之夫平日則我愼君子之行忽而當事則爲小人所不忍爲此所謂色取仁而行違在家在邦必聞者也昔西漢之衰有似乎此孔光師丹皆盜當世賢君子之名而或屈乎董賢或廹於王莽使爲姦者反依之以取重嗚呼治天下其不可以無才智骨鯁之士也淮南王欲爲亂獨憚大將軍與汲黯畏衛靑畏其武畏汲黯畏其直也夫世固有徳不足以化姦才不足以止亂而可以謂之仁人君子乎夫使令尹子文陳文子當管仲之任則不勝矣李徳裕曰平淡和雅世所謂君子者平居必不能急病理煩當難必不能捐軀濟厄可以羽儀朝廷潤色名教如宗廟瑚璉園林鴻鵠者此數子之謂

張華論

裴頠勸張華以黜賈後而華不可其言曰聊以優遊卒歳當時華有天下之望姦臣孽後切齒於華久矣𨿽不舉大事可得優遊卒歳與華之知寧不知此而爲是言何也夫華爲之亦死不爲亦死徼幸苟免自安之言耳方是時華之計無可爲者矣與外臣爲仇則賈後得借口以誅之與孽後爲怨則彊王援以仗正而行其意起貧賤取富貴旣無素履之髙文名重累自眾所不置已有遁尾之厲嗟乎華於是時蓋知不免矣自古爲是言者不以賢不肖皆不免者董卓築郿塢曰事成雄據天下不成守此塢夫事不成而塢可得而守歟卓𨿽愚亦知之矣曹爽不能用桓範之計而曰不失爲富家翁其措意亦如此華之優遊董卓之守塢爽之富翁皆知不免而僥幸苟且之言耳不足論也士之謀身亦可悲也夫

王導論

余觀王導之爲晉有以也哉自古開國建邦尙功利修戰伐其俗好戰喜功其國家法度修立若是者必連彊而無內亂然當其亡也必爲大敵取之何則法制素立人畏而不敢犯夫無內亂𨿽國小勢單而有所恃必敢鬭其人才可用則不能下人夫小國敢鬭而不下人大國之取也吳蜀是已諸葛亮治蜀法制謹宻兵武修立糧儲丰而器械精故以區區之蜀而魏人不敢犯亮旣死姜維恃其餘力黷武好戰而魏取之孫權之爲吳也江東才武之士悉用而無遺其將帥多可用之才權旣死而規略風聲不攺其舊孫皓不肖俯俛畏縮爲自守之計時用其武而晉取之故曰小國敢鬭而不下人大國之所取也夫政和俗弱畏患自守者多內侮其獘也內之彊有力者取之然不待其力盡勢窘則不亡何則內有彊力之臣而無所忌則必起然國人未去則取之也難非極獘不可復振之際則不可得東晉是也導相元帝於江東所以立國者不過賔延賢士招禮名勝設學校謹選舉力爲寛仁和厚之政而已夫當西晉之末夷狄並起天下大亂非有商君管仲之節制刻深以圖功利起怠墮收蓄天下才勇之士不畏勞苦往反與之深入力爭未有能立者也而導顧爲此豈其才不足歟或者曰導之意以謂限長江而與關洛交兵相元帝而與劉曜石勒爭雄駕禦賀循紀瞻之徒而與夷狄馳逐此百舉而百敗曽不如勿爲之愈也是以置江北之紛紛而爲保國之計苟爲後世不遽亡之策而可矣夫王惇蘇峻之內侮桓溫桓元之倔彊大則君廢大臣誅小則控制上流而朝廷奔命宜若朝夕而亡矣卒之劉裕取之於陵夷甚獘之後是固導之深圖也齊之政彊魯之政弱魯朝齊而齊先亡乃自古然矣

屈突通論

屈突通知隋之亡力不足以救也審矣然力盡勢極猶爲萬一之計其心皎然未負隋也通未及死而被擒其不死者非自免也唐赦之也唐之爲隋之仇明矣通不負其所事而捨其生然忘其仇而食其祿責通報其怨非也天之所與者通安得而報之君子於其仇度非其所得報則不敢行其私然亦不敢忘其私故食其祿者通之罪也凡負恩圖存於可爲之時者得罪於通可也忠亦不足爲矣

裴守眞論

先王之禮不明於世日以廢壊遂至於滅亡者其初未始不自於防夫盜儒苟欲媚世主之私而不務行先王之意而俯從今世之便也先王以至誠仁義之心誠意於禮樂之際齋明盛服如臨師保父母之嚴一有不中防咎從之而使後世之污君習於安樂驕傲者勉而爲之其欲捨而從我也固己不勝其怠而防夫盜儒又從而爲之解說旁引曲取旣使之便其私意而又曰自義理之所安嗚呼先王之禮何從而興乎秦並六國典禮盡滅髙祖撥天下之亂庶幾其有興矣而叔孫通阿其意不能尊其所聞而行之乃爲是苟且滅裂之具而漢之禮終以不明則起於叔孫通之狥其君余讀裴守眞傳守眞善容與爲大常博士當時謂才稱其官至論射牲禮曰古者天子自射牲漢遣侍中今天子奠玉酌獻而已可也古今異宜不必射牲破陣慶善二舞入天子爲起守眞言古無天子立觀舞者請從古夫射牲古也古也勞而今也佚則從今立觀舞今也今也勞而古也佚則從古守眞非能法古也特從其佚便使人主便之而已夫先王之禮惟惡夫好便而無制者而後爲是曲折制度之嚴也使有司之禮近於人情者非其至也嗚呼自秦漢以來天子之車金珠翠羽婦人之衣奇文巧畫房闥之玩山靈鬼怪可駭之物雕韋織毳戎狄之用皆有之矣推其禍本亂原未有不起於好便安者爲之也夫一守眞不足道也而世遂謂才稱其官則知史說偸風瞽俗相扇而不知恥也可勝嘆哉

韓愈論

韓退之以爲文人則有餘以爲知道則不足何則文章自東漢以來气象則已卑矣分爲三國又裂爲南北天下大亂士气不振而又雜以蠻夷輕淫靡嫚之風亂以人悍魯鄙悖之气至於唐而大壊矣𨿽人才眾多如貞觀風俗平治如開元而惟文章之衰未有能振其獘者愈當正元中獨卻而揮之上窺典謨中包遷固下逮騷雅沛然有餘浩乎無窘是愈之方有見於聖賢之大而後知其在夫子之門將追防夏而及之而比之於漢以來齷齪之文人則不可然則愈知道歟曰愈未知也愈之原道曰博愛之謂仁行而宜之之謂義由是而之焉之謂道果如此則捨仁與義而非道也仁與義爲定名道與徳爲虛位道有君子有小人徳有防有吉若如此道與徳特未定而仁與義皆道也是愈於道本不知其何物故其言紛紛異同而無所歸而獨不知子思之言乎天命之謂性率性之謂道修道之謂教曰性曰道曰教而天下之能事畢矣禮樂政刑所謂教也而出於道仁義禮智所謂道也而出於性性則原於天論至於此而足矣未嘗持一偏曰如是謂之道如是謂之非道曰定名曰虛位也則子思實知之矣愈者擇焉而不精語焉而不詳而健於言者歟

李郭論

雄傑好亂之士可伏以天下之大義而不可掩以匹夫之小數何也彼其心甘爲理屈不肯負人以其智幸而掩之得志其後必大亂防悖放恣而後其志乃已此不可不愼也漢髙祖苟一時之便僞遊雲夢而執韓信𨿽能執信而信之反心自此生矣當此時髙才智士亦有輕其君之心故英布貫髙之亂繼踵而起者此非伏英雄之道也李光弼提孤軍與安史健虜百鬭百勝其治軍行兵風采出郭子儀之右而當時諸將皆望風伏子儀如敬君父而光弼之在彭城諸將已不爲使子儀能使吐蕃謂父而史思明乃上書請誅光弼大抵光弼之實不及子儀之名子儀安坐而有餘光弼馳騁之不足余嘗思其故讀史思明傳見光弼使烏承恩潛殺史思明事而後知李郭之優劣蓋子儀之爲人至誠不欺主於忠信其胸中洞然大人也故靜則人安其徳動則人伏其義光弼用烏承恩使襲殺史思明此𨿽狡夫猾將之常態意其人𨿽雄悍驃勇而中有所不可得信者市井之智盜賊之謀有時而用也不然何以召史思明之侮而田承嗣之膝獨爲尙父屈歟此於伏人之道小矣嗚呼成事以才不若以徳服人以智不若以理惟徳與理始鈍終利以之治大以之行逺未之有侮也

李徳裕論

李徳裕制變遇事之方裴度有所媿然度之制變務出於中和故事出而人不驚事已而身安徳裕矜才而悏意者也故其所發竦動人之觀聴而後多悔言者劉承偕監劉悟軍悟不堪其侮而言之朝憲宗以其有寵於母后也問計於度請斬之又曰不能斬則流之夫斬之則風采足以震動而於事也健然苟求下足以厭悟意上不傷太后心流之亦足矣何必求動人之視聴哉此度過人者也劉稹之叛計策出於郭誼爲多稹勢已窘蹙誼斬稹以降此在稹爲可怒在朝廷爲可賞徳裕以爲劉稹小子安能反誼始教之而終賣稹以求生卒斬之徳裕之出此不過欲明大義立風聲以殊動視聴耳若誼者置而不問斯可矣何必求名而殺之耶是時彊藩叛鎭力足以拒王命而所深忌者左右之竊發也誅郭誼而叛臣始安心於其下其爲慮蓋已疎矣徳裕惡僧儒其傾僧孺也曰僧孺聞劉從諫滅而慷慨義結成其往來之迹夫傾大臣惟有交反者之罪爲無以加人主之所不恕僧孺由此遂竄徳裕於復怨則快矣而君子豈忍爲是哉故一失勢起而擠之身沒南荒非偶然也

宋文選卷二十七

欽定四庫全書

宋文選卷二十八

張文潛文

答李推官書

李君足下南來多事久廢讀書昨送簡人還忽辱惠及所作病暑賦及雜詩等誦詠愛嘆旣有以起其竭涸之思而又喜世之學者比來稍稍追求古人之文章述作體制往往已有所到也耒不才少時喜爲文詞與人遊又喜論文字謂之嗜好則可以爲能文則世自有人決不在我足下與耒平居飲酒笑語忘去屑屑而忽持大軸細書題官位姓名如卑賤之見尊貴此何爲者豈妄以耒爲知文謬爲恭敬若請教者乎欲持納而貪於愛玩勢不可得捨𨿽怛然不以自寧而旣辱勤厚亦不敢隱其所知於左右也足下之文可謂奇矣捐去文字常體力爲瓌奇險怪務欲使人讀之如見數千歳前科鬥鳥迹所記匏之歌鐘鼎之文也足下之所嗜者如此固無不善者抑耒之所聞所謂能文者豈謂其能奇哉能文者固不徒以奇爲主也夫文何爲而設也知理者不能言世之能言者多矣而文者獨傳豈獨傳哉因其能文也而言益工因其言工而理益明是以聖人貴之自六經以下至於諸子百氏騷人辧士論述大抵皆將以爲寓理之具也是故理勝者文不期工而工理愧者巧爲粉澤而隙間百出是猶兩人持牒而訟直者操筆不待累累讀之如破竹橫斜反覆自中節目曲者𨿽使假詞於子貢問字於揚雄如列五味而不能調和食之於口無一可愜何況使人玩味也乎故學文之端急於明理夫不知爲文者無所復道如知文而不務理求文之工世未嘗有是也夫決水於河江淮海也水順道而行滔滔汨汨日夜不止衝砥柱絕呂梁放於江湖而納之海其舒爲淪漣鼓爲濤波激之爲風飈怒之爲雷霆蛟龍魚黿噴薄出沒是水之奇變也而水初豈如此哉順道而決之因其所遇而變生焉溝瀆東決而西竭下滿而上虛日夜激之欲見其奇彼其所至者蛙蛭之玩耳江河淮海之水理逹之文也不求奇而奇至矣激溝瀆而求水之奇此無見於理而欲以言語句讀爲奇之文也六經之文莫奇於易莫簡於春秋夫豈以奇與簡爲務哉勢自然耳傳曰吉人之詞寡彼豈惡繁而好寡哉𨿽欲爲繁而不可得也自唐以來至今之人好奇者不一甚者或爲缺句斷章使脈理不屬又取古書訓詁希於見聞者衣被而說合之或得其字不得其句或得其句不知其章反覆咀嚼卒亦無有此最文之陋也足下之文𨿽不若此然其意靡靡似主於奇矣故預爲足下陳之願無以僕之言質俚而不省也

上孫端明書

昔樂正子用於魯孟子爲之喜而不寐夫功名進退之際君子本不以累其心其來何足喜其去何必慍一樂正子用於區區之魯而足以悅孟子浩然之懷何也夫天下之事不如人意者常多而其委曲防合與人同謀者常少故也豈特少哉蓋千百而一遇焉夫人之修身爲善擇地而蹈之者豈嘗一日不願取諸其身而布之天下哉而世之人視夫賢人君子之有立於世其心亦豈不願爲之奔走而受其澤也此二者宜若物理之所當然者然其行也或止之其親也或間之讒邪閉於其前憸巧伺於其後而賢人君子又不肯少屈其意俛俯而有就戛戛乎其勢欲合而常離故使夫物理之所當然者一旦更指之爲不可逢之防可勝嘆哉由此言之則其萬一有合而得施其用豈不可喜也耒生三十有五年矣其聞執事之名亦久矣方先帝時羣才並進多士滿朝而天下之人指以爲正人大丈夫不爲利回不爲義疚挺然於羣枉之中其進退用捨系天下輕重者凡七八人而公其一也天下之士其望受賜於公久矣然其間何其屹屹乎欲合之難耶今春以來前日所指以爲正人大丈夫者翕然四合而至矣公𨿽優遊近藩然聞之道以謂入陪輔弼實在旦暮夫如今日之所用其磊落震動人者皆往時天下之士將至於絕望而不得見者也今也一旦而盡見之則其喜也是宜不獨不寐而止也耒之家弟來幸得望履幕下未嘗不欣然自負以爲辱公之知而某今也爲令沈五得在使部聞公之府有慶也日夜喜躍樂頌其事而願有獻焉故不量其賤且愚喜爲執事一道之而耒之家世單寒無勢力自援於當途而方天下治平賢俊振起區區之心未能自甘於無用來歳之春公將有薦其屬爲京官者耒願沾其一於【闕】天下之士願奔走於君子而君子亦豈一日忘天下之士哉伏惟察之進退俟命

投知己書

五月日耒謹因漢夫可拜獻書某官耒聞古之致精竭思以事一藝而其知不分者其心之所思意之所感必能自逹於其技使人觀其動作變態而逆得其悲歡好惡之防情故工樂者能使喜慍見於其聲工舞者能使欣感見於其容當其情見於物而意泄於外也蓋𨿽欲自掩而不可得者伯牙之所好者琴耳鐘子期坐而聴之而伯牙不能藏其微情夫伯牙之情豈與琴謀哉惟其專意一心以事其技故意之所動黙然相援而不自知也耒自丱角而讀書十有三歳而好爲文方是時𨿽不能盡通古人之意然自三代以來聖賢騷人之述作與夫秦漢而降文章詞辧詩賦謡頌下至雕防繡繪小章碎句𨿽不合於大道靡不畢觀時時或有所感發已能見之於文字所習益久所親益眾所嗜益深故自十有三歳而至今三十有二年身之所歷耳目之所聞見著於當世而可知與夫考於前古而有得者無一不發之於文字不幸少苦貧賤十有七歳而親病又三年而親喪旣仕而困於州縣者十有二年矣其悲憂驚悖煎熬逼迫之情憔悴萎薾郁塞憤懣之气充滿羨溢盈心滿懷而又饑寒困窘就食以活其妻孥者往來奔走率嘗數千里西走巴蜀南盡吳防陸困於周秦而水窮於江淮江湖波濤魚龍之驚重山復嶺猿猱猩鼯之出入大夏炎暑流金裂石與夫雷電雨潦之震恐積陰大寒裂風霰雪手刮肌之淒愴皆已習見而安行晝則接於起居夜則見於夢寐計其安危飽燠脫憂危而解逼仄揚眉開口無事一笑者百分之中不占其一又觀一世之情其所矜尙可以自振於貧賤阨窮者耒素於其身無有其一故𨿽出仕四方修身治官庶幾於有聞而門卑族薄气熖寒冷執板趨拜以見大吏大則罵辱詬責小則詰問淩侮得其漠然不問棄置其誰何則退而欣然輙自慶喜其窘愁困塞有不可勝言者又豈獨此哉古之能爲文章者誰不著書大率窘人之詞十居其九蓋其心之所激者旣已沮遏壅塞而不得肆獨發於言語文章無掩其口而窒之者庶幾可以紓其情以自慰於寂寞之濵耳如耒之窘者亦可以謂之極矣其生平之區區旣嘗自致其工於此而又遭防窘阨投其所便故朝夕所接事物百態長歌慟哭詬罵怨怒可喜可駭可愛可惡出馳而入息陽麗而陰肅沛然於文若有所得耒之於文𨿽不可謂之工然其用心亦已專矣夫文章之於人心其理之相近與夫工人之於技見有間矣耒之區區蓋已盡布於此則世之髙明博逹之君子俯而聴之蓋有不待夫疑而問問而後知其心也伏惟某官以文章學術暴著天下方爲朝廷訓詞文臣而不腆之文嘗欲奬與人誰不欲自逹於世之顯人而耒自顧所藏無一不可敢書其平日之文與詩凡九十篇以辱左右伏惟閒暇而賜觀焉則耒之情誠𨿽欲毫髮自伏而不可得矣公亦念之耶

上文潞公獻所著詩書

古之言詩者以爲動天地感鬼神莫近於詩夫詩之興出於人之情喜怒哀樂之際皆一人之私言而至大之天地極幽之鬼神而詩乃能感動之者何也蓋天地𨿽大鬼神𨿽幽而惟至誠能動之彼詩者𨿽一人之私意要之必發於誠而後作故人之於詩不感於物不動於情而作者蓋寡矣今夫世之人有順於其心而後樂有逆於其欲而後怨當樂而反悲當怨而反愛者世之所未嘗有而樂與怨者無有使之莫使其然而然者也豈非至誠之動也哉彼詩者宣所樂所怨之文也夫情動於中而無僞詩導其情而不苟則其能動天地感鬼神者是至誠之說也夫文章之興其變多矣惟詩獨邇於誠故欲觀人者莫如詩故古之君子相與燕樂酬酢之際必賦詩以觀賔主之意𨿽未必作於其人而毎取古人之詩以見其志故先王之時大至於朝廷之政事廣至於四方之風俗防至於匹夫賤士之悲嗟婦人女子之幽怨一考於詩而知之而使有司以時采取而藏諸大師又播之樂章大者薦之郊廟而次者陳之燕享則夫詩之可以觀政察物其重蓋如此自周衰以來後世作者紛然並出以至於今數千年其間變制異技奇言詭述不可勝記其間卓然可稱者不過數人其餘紛紛籍籍皆不足道而違情拂志之作往往或有非如古之於詩必出於誠意而不誣也然違情拂志者蓋有之矣至於顯情之眞發志之實者尙十九也某不肖自防至今頗考歷世之爲詩者上自風雅之興而中觀騷人之作下考蘇李以來至於唐掃除蕃穢而摭其眞刋落蔓衍而食其實頗有得於前人面目時時心之所感發亦竊見之於詩句夫人之生於天地之間目之所見耳之所聞心之所思一日之間無頃刻之休而又觀夫四時之動敷華發秀於春成材布實於夏淒風冷露鳴虫隕葉而秋興重云積雪大寒飛霰而冬至則一歳之間無一日隙以人之無情對物之無定則感傷交戰旦夜相召而欲望其不發於文字言語以消去其情蓋不可得也則又知詩者𨿽欲不爲有所不能

上邵提舉書

人之才能其別𨿽殊然其大要有二而已太上無所不能其次則一人之身所長不過一端能冶而不能陶知賈則不知農專力於所知以致其功是以隨其大小有補丁世所謂無所不能者求之古人有幾何歟孔孟而上不可以才較無所復論矣其次所謂周才全智用之不見其所窘窺之不見其所不足在齊不過管仲在秦不過商君此兩人者治國用兵理財制敵術兼四民智通天下人莫能出其右然自周衰至秦歷世如此其久其間可稱二人而己子產不能以鄭霸晏仲不能以齊興子玉之才不過三百乘而陶朱之略屈於四境之內若是數人者其智慮心術亦非世之淺人矣然各有所乏而終亦不能自勉以滿其所不足然則人人望其無所不能其亦難乎聖人知人才之不可以全盡也故因任之如人之有耳目口鼻使各效其職而收其全利於一身故天下之才樂致用而無廢人而不至於兩毀之也何謂兩毀夫居楚者責之習楚可也使不思其他而惟楚之知則其於楚也無遺慮矣捨楚而問燕焉則楚旣忌之燕亦卒不可知也是謂兩毀之故爲政而兩毀之者常有乏才之憂也

再上邵提舉書

昔韓退之以書三見宰相以自獻其所有至於一再而未售也則又激訐奮厲以動之嗟乎其言亦少詆矣退之平生其有求於人以濟所欲者非一也甚哉武夫軍師苟有勢力可以拯之於貧賤者皆一往而嘗之善辭以導其心髙言以動其意挾書懷刺趨走於當位者之門旣晚而後少得所欲讀其書未嘗不悲之夫如愈之文章類非隨世汨沒待其自逹而後見於世者也何其取知於人若是其勞哉至其人之不吾知也以退之之好剛自信有以自樂於道藝之際視世之誇者不一動其心宜其邈然自絕與世兩忘長往而不顧夫何其忍恥降志庶幾萬一之遇又若是其勞且不厭也由是觀之則人之挾其所有與所待而見於世者實難視人之知與不知一不介其意人不吾知而遂止者又難也若人之能薄矣一日而三號於通衢庶幾間而或省之車敗於奔馳足趶於步趨毀只而就寸求百而冀一其始也赧然自羞退而觀古之君子皆未免乎此則又自恕而有待夫功名之防天下之至難也使皆畏勞避辱不肯少抑以有所就則事功之成者或寡矣

代髙玘上彭器資書

古之君子如子思孟軻之徒其亷潔自重不肯少屈以求合於世四方諸侯操幣委贄望其門墻不敢失容至於禮備而意誠而求之吾身無毫髮之辱乃始一往而就之尊之爲師禮之爲賔不敢一言少拂其意然片言之不從【闕】之不修望望乎其去之矣嗚呼何其自重好髙而不可屈者此其至矣耒又嘗觀古之功名之士若管仲之賢寧戚之奇商君之才或愛其死而不畏囚虜之恥忘其君而事其或悲歌嘆慨庶幾自見其志或挾數持術以卜其君之所好至於受侮被斥屢進而不恥嗚呼若是數人者智豈皆不足以少知君子之道哉不然何其冒昧污辱若是其不知恥也蓋嘗深思其故而得之夫古之任其下者有尊之者有使之者尊之者謂之賢使之者謂之能而世之士其修身立誠以待上之任使者亦有是二道焉有以徳者有以才者徳者上而才者下上者人就之下者屈己以就人求售其技而已世之君子之愛子思孟軻而羞道管仲寧戚商鞅之事以爲甚污而不足爲其亦過矣彼之所行者各其分也

上曽子固書

耒嘗以謂君子之文章不浮於其徳其剛柔緩急之气煩簡舒斂之節一出乎其誠不隱其所已至不彊其所不知譬之楚人之必爲楚聲秦人之必衣秦服也惟其言不浮乎其心故因其言而求之則潛徳遁志不可隱伏蓋古之人不知言則無以知人而世之惑者徒知夫言與徳二者不可以相通或信其言而疑其行嗚呼是徒知其一而不知夫君子之文章固出於其徳與夫無其徳而有其言者異位也耒之相爲文最喜讀左氏離騷之書丘明之文美矣然其行事不見於後不可得而考屈平之仁不忍私其身其气狷其趣髙故其言反覆曲折初疑於煩左顧右挽中疑其迂然至誠惻怛於其心故其言周宻而不厭考乎其終而知其仁也憤而非懟也異而自潔而非私也徬徨悲嗟卒無有省之者故剖志抉慮以死自顯此屈原之忠也故其文如明珠美玉明麗而可悅也如秋風夜露淒忽而感惻也如神仙煙雲髙逺而不可挹也推其言以考其事其有不合者乎自三代以來最喜讀太史公韓退之之文司馬遷奇邁慷慨自其少時周遊天下交結豪傑其學長於討論尋繹前世之迹負气敢言以蹈於禍故其文章疏蕩明白簡朴而馳騁惟其平生之志有所郁於中故其餘章末句時有感激而不泄者韓愈之文如先王之衣冠郊廟之鼎俎至其放逸超卓不可收攬則極言語之瓌巧有不足以過之者嗟乎退之之於唐蓋不愚矣然其犯人主忤權臣臨義而忘難剛毅而信實而其學又能獨立於道徳滅裂之後纂孔孟之緒餘以自立其說則愈之文章𨿽欲不如是蓋不可得也自唐以來更五代之紛紜宋興鉏叛而討亡及仁宗之朝天下大定兵戈不試休養生息日趨於富盛之域士大夫之遊於其時者談笑佚樂無復向者幽憂不平之气天下之文章稍稍興起而廬陵歐陽公始爲古文近揆兩漢逺追三代而出於孟軻韓愈之間以立一家之言積習而益髙淬濯而益新而後四方學者始恥其舊而惟古之求而歐陽公於是時實持其權以開引天下之豪傑而世之號能文章者其出歐陽之門者居十九焉而執事實爲之冠其文章議論與之上下聞之先逹以謂公之文其興𨿽後於歐公屹然歐公之所畏忌其後來而論友者也耒自初讀書卽知讀執事之文旣長而思之廣求逺訪以盡攬其變嗚呼如公者眞極天下之文者歟

上唐運判書

耒聞昔者三代之時公卿大夫之待其下何其仁愛忠厚發於至誠而能盡下之情也下之事上何其夷易簡直各得自獻其意無有阻塞不逹之恐而不限於勢也夫惟上能盡下之情故下不限於勢上俯而就之下仰而及之故尊卑之情通而貴賤之事逹然耒嘗疑之天下急於求其上者物理之所當然公卿大夫旣貴矣宜其偃然無待於物彼汲汲以求於下苟有善焉如恐失之此其故何也蓋天下之位有尊卑貴賤之不同者勢之所當然非其事亦判然兩爲而不相與也今夫貴者止於自安一切無事於功名可也苟有功名之心則貴者之功賤者之力也尊者之名卑者之成也故上之求乎下猶下之求其上也昔周公旣聖矣身履天下之富貴而後世稱急賢待士者必稽焉故其效也百官庶府莫不修治制度文理莫不彰明周公之身無遺徳焉夫豈周公一人之力哉惟其然故古之公卿大夫不敢苟簡守常以便其私尊者汲汲不遺於賤夫上有至誠惻怛之心不敢遺忘疎逺之士則士之在下者亦不敢復愛其所有至於奮厲出奇惟恐不逮者由此故也三代之政旣亡公卿大夫無復向者至誠盡天下之意謹身無過自處甚重忌其立功立事之心漫然鉏去感發激昻之气以謂無所事於賤防於下者不過言功不幸功不至焉𨿽有過人拔俗之才不問之矣其斥而去之不過論罪幸而無過𨿽天下之冗不復問之矣情阻而不合气否而不交下畏其上則有之矣而不受也下恭其上則有之矣而不忠也貴賤異志尊卑不親而三代之風冺然矣事功之不立豈不以此哉耒嘗讀西漢書見吳公之取賈生田延年之用尹翁歸暴勝之禮雋不疑蓋嘗切嘆三人者猶能降心近古之人忘尊以禮賢致誠以納士以太守之尊使者之貴親與匹夫下士相接務盡人之才而忘下之凟之也夫如前三君者未足道也然巳能如此然則天下之賢者多矣安知無有慨然能用古又不溺於流俗有功名之心而忘其區區之尊嚴者耶嗚呼安得斯人者而處天下之富貴哉使誠有之天下之遺賢潛徳庶幾乎興矣

上黃判監書

耒嘗怪夫人之於道何其所見之不一而其言之各異也蓋自周衰以來諸子各以其說行於世而其言獨能推本道徳之意知本而不流於末守眞而不防於僞者莫近於老莊然是二人者乃棄仁義斥禮樂絕學棄智以自明其說考其心以謂爲其術必棄仁義禮樂而四者固其術之害也惟其然是故得罪於後世之儒者自炎漢以來天下學者頗知推本仁義其言禮樂治道有足觀者矣而未嘗有一言及於性命道徳之本蓋以謂道徳性命者原無所用於禮樂也是二者之說孑然不可以並立各擯其所可及而求全其所長而耒之不肖嘗切嘆以爲不然何者所謂道者固無乎不在蓋大至於天地眾至於萬物無有一物不資其用者豈其缺然有所不足歟使道之有不足則安取道於是思有以合二者之論而得其說爲道徳之論者本於虛無而無形執禮樂之論者滯於著見而有迹極無形之論至於忘言推有迹之至則至於終身言而不盡此其所以齟齬而不同以謂有無之相害耶則有者固自以爲有耳而有未始非無也無者固自以爲無耳而無未始非有也有與無二者特命於我耳而我之爲是說果何自而起也在物無定形在我無定心然則無乃出於忘意和知而非物之正耶由是觀之則方其在仁義禮樂者未始非道徳性命也方其在道徳性命者亦未始非仁義禮樂也同聖而非一也兩立而非二也圓融和防而物與我兩冥矣尙何區區之辧哉蓋孔子之道本於寂然不動矣然方其感於物而天下之故無所不通洗心齋戒退藏於宻矣然天下之至頥萬物之至動未嘗厭也耒之於學切有得於此而後視天下之大萬物之眾今古之不齊而無往而不一焉所謂萬物一府死生同狀者推其端乃一本於此而後知夫子之道之爲全也

答杜鋒書

耒啟罪垢謫官於此多病懶放舊學荒廢無以見賢後【闕】久不果奉謁而足下意益勤兩墜珠玉又副以新文一軸披讀累日不勝欽仰試誦所疑其一篇曰非季札夫季札何可非也札之逹於禮樂蓋孔子之所與而其人之賢則非管晏叔向子產韓厥所可及也然則其於辭受之際宜亦至矣彼其辭千乘之國於爭奪之世蓋欲制行以髙天下而教後世將以愧夫盜據竊取而使亂臣賊子之禍少息焉使季札受亦可辭亦可而卒辭之者亦行其志云耳夫豈有所不可哉夫季札非忘吳也豈不曰國之存亡廢興天也非人之所能爲也昔孤竹君以國與叔齊叔齊讓伯夷而卒皆逃去入周不返其國而孤竹之後不聞有興者而孔子之論二子曰求仁而得仁未嘗罪以忘其國也夫子之不非夷齊則季札之不得罪於夫子明矣足下試詳思之世之貴王衍以器用言之譬如玩好間一物耳未可格以法度也愚以謂季札爲不可非扵王衍爲不足非也三傑贊文字丰縟布敍詳宻有作者之風更加老成則無可議辱問甚勤不敢不盡

再答杜鋒書

承諭亹亹似未逹鄙意嗟乎季子讓國幾千餘歳歷數聖賢未嘗有說獨見黜於吾子蓋夫子謂後生可畏者夫季子之不肯受吳直是不欲有國耳故其言曰願附子臧之義彼視棄千乘之國如艸芥亦必有樂乎此而易彼者苟求其所以讓之之名則壽夢欲越諸兄而立之季子固不可也至余昩卒而子僚之才亦足以君國則季子不得廢嫡而立孟子曰天之所廢必若桀紂者故益伊尹周公不有天下此札之所以必辭者惡亂君臣之大分也季札之於道徳其深矣哉吳屈庸曰季子守節者也𨿽有國不立可謂知其心矣孟子曰好名之人能讓千乘之國則自夷齊以來季札一人而已所謂聖人之淸者也夫豈在所黜哉孟子曰若夫成功則天也則古之論存亡興廢未有不言天者非幸不幸也孤竹之君欲越次而立叔齊叔齊辭之可也伯夷長當立而辭之何哉商人世及則叔齊將以次亦當立也而夫子初不論此直曰古之賢人也其意可見季子之聴樂其於禮樂之際深矣其於辭受必不艸艸更宜詳之

答汪信民書

耒啟上教授汪君足下過符離偶多事然𨿽聞車馬嘗見臨而卒不能一到左右也必防深察到家忽便人惠書如見問以文墨事耒於文詞竊嘗好之而不能著也其知所以告左右者抑聞之古之文章𨿽制作之體不一端大抵不過記事辧理而已記事而可以治世辧理而足以開物皆詞逹者也𨿽然有道詞生於理理體於心苟邪气不入於心僻舉不接於耳目中和正大之气溢於中發於文字言語未有不明白條暢盍觀於語者乎直者文簡事核而理明𨿽使婦人童子聴之而諭曲者枝詞遊說文繁而事晦讀之三反而不見其情此無待而然也足下以文章取髙科言語之工妙天下而僕敢獻其陳說則有罪矣然旣以仰答盛意之辱又因以求教也春寒自愛偶以連日冗甚修答不時恕之恕之心宣耒再拜

宋文選卷二十八

欽定四庫全書

宋文選卷二十九

張文潛文

送秦少章赴臨安主簿序

詩不云乎蒹葭蒼蒼白露爲霜夫物不受變則材不成人不涉難則智不明季秋之月天地始肅寒气欲至方是時天地之間凡植物出於春夏雨露之餘華澤充溢支莭美茂及繁霜夜零旦起而視之如戰敗之軍捲旗棄鼓裹鎗而馳吏士無人色豈特如是而已於是天地閉塞而成冬則摧敗拉毀之者過半其爲變亦酷矣然自是弱者堅虛者實津者燥皆斂藏其英華於腹心而各效其成深山之木上撓靑雲下庇千人者莫不病焉況所謂蒹葭者乎然匠石操斧以入於林一舉而盡之以充棟梁桷杙輪輿輹輻巨細彊弱無不勝其任者此所謂損之而益敗之而成虐之而樂者也吾黨有秦少章者余爲太學官時以文章示余愀然而告曰我惟家貧奉命於大人而勉爲科舉之文也異時率其意爲詩章古文往往淸麗奇偉工於舉業百倍元祐六年及第調臨安主簿舉子中第可少樂矣而秦子每見余輙不樂余問其故秦子曰余世之介士也性所不樂不能爲言所不合不能交飲食起居動靜百爲不能勉以隨人今一爲吏皆失已而爲物之應小自偃蹇禍悔隨至異時一身資養於父母今則婦子仰食於我欲不爲吏亦不可得自今以往如沐漆而求解矣余解之曰子之前日春夏之艸木也今日之病子者蒹葭之霜也凡人性惟安之求夫安者天下之大患也遷之爲貴重耳不十九年於外則歸不能覇子胥不奔則不能入郢二子者方其羇窮憂患之時陰益其所短而進其所不能者非如學於口耳者之淺淺也自今吾子思前之所爲其可悔者眾矣其所知益加多矣反身而安之則行於天下無可憚者矣能推食與人者嘗饑者也賜之車馬而辭者不畏徒步者也苟畏饑而惡步則將有苟得之心焉爲害不旣多乎故隕霜不殺者物之災也逸樂終身者非人之福也元祐七年仲春十一日書

送吳怡序

吾友吳熈老好學樂善敏於爲吏不苟於其職嘗主簿於蘄之羅田部使者才之使尉黃崗余舊與之相聞而來黃崗也余方坐事屏居而熈老獨喜從予防余謂之曰余棄人也又負罪於有司子與罪人防且累君熈老不然猶喜予翰墨言語得之輙寶藏餘年老多病學問日衰落文字尢荒熈老所求十不能答一二而熈老意益勤不勌夫人之好惡之不可解如此居黃崗無數月又遷蘄水丞將去黃求予言贈其行余爲之不能無言曰子盍觀於貨乎所操者愈奇則藏之也愈深知之者愈寡然一旦而得所售則萬金之直有不較而樂輸之者方其未售也閉肆而處終日寂然其鄰里莫知也而持盤賣餅兒日一自操盤而出自譽其貨呶呶也千人之聚則往卽之自旦至夜勞力如此得百錢之直之外則偃然有過望之喜矣夫所操者不厚則自處也薄夫自處也薄則亦無所不至矣其理然也君子進徳修業夙夜彊學其所操者豈萬金之貨也哉吾願熈老好善愈勤樂善愈富爲吏而有賜於民多積而深藏之自愛而重出之則將名譽充於四海出入紫闥訏謨黃閣可跂而俟也敢以是爲遺行之言

章祕丞集序

古之論人者考其人不計其功固有其才可以爲而不幸不及施與旣施而中奪者何可勝數而中材常人乘時以功名顯者世常有之孟子曰若夫成功則天也夫成敗系天者其未可以賢不肖必也司馬子長論李將軍爲將其言哀痛反覆深悲其無功以謂百姓知不知皆爲流涕至論霍去病無他美獨曰常有天幸不至乏絕夫子長不少假借於屢勝之去病而獨拳拳於老死之李廣何哉彼惟深痛夫庸人冒時以取名而豪傑之士制於命而不得少就其志故其予奪之際如此嗟夫豈獨人事哉凡物亦然大夏生殖而叢棘能有所庇疾風烈寒大木百圍僵僕而死秋水時至溝畎有一漑之功而嵗旱淵竭江河不足活魚鼈物固系其所遭者哉今年春予遇友人防稽章邦老於宛丘一見予再拜泣涕出其先人祕丞君詩文三編及其行狀求予文以爲之序其文章議論甚髙而嘆其不大施設也

送秦覯從蘇杭州爲學序

秦子善文章而工爲詩其言淸麗刻深三反九復一章乃成大抵悲愁郁塞無聊者之言也其於物也秋蛩寒蟬鵙鴂猿狖之號鳴也霜竹之風冰谷之水楚囚之越羈之呻吟也嘻秦子內有事親之喜外有朋友之樂冬裘而夏絺甘食而淸飲其中寧有介然者而顧爲是耶世之文章多出於窮人故後之爲文者喜爲窮人之辭秦子無憂而爲憂者之辭殆出此耶吾請爲子言之古之所謂儒者不主於學文而文章之工亦不可謂其能窮苦而刻深也發大議定大防開人之所難感內足以正君外足以訓民使於四方鄰國寢謀言於軍旅敵人聴命則古者臧文仲叔向子產晏嬰令尹子文之徒實以是爲文後世取法焉其於文也雲蒸雨降雷霆之震也有生於天地之間實賴之是故系萬物之休戚於其舌端之語黙嗟夫天地發生雷雨時行子獨不聞之而從艸根之虫危枝之翼呼以相求子亦窮矣夫古之所謂儒者所用之國無敵若臧文仲叔向子產晏子令尹子文其望孔子亦逺矣而其功烈亦足以振顯一時故猶能以儒者之效名一世夫不足以治國而能知古今考妖祥紀事實多聞而博通則古者太史氏之職而初不以是爲儒者也楚左史倚相能讀三墳五典八索九丘而楚之治國不責倚相由是言之古之論史與儒異事而司馬談爲太史號通古今善文詞猶曰文史星歷近乎卜祝之間主上以倡優畜之其尊禮不如公孫丞相汲黯此則漢之初猶有古之遺俗在也嗚呼儒之名實不正久矣自漢以來聖賢之學廢而孔子之徒皆以其師之書自重於世聚徒而授之若是者當時皆以儒之名歸之而司馬談序九流儒者才當其一彼未嘗見其眞而信當時之所指故從而論其失而班固以謂出古司徒之官嗚呼何其陋也儒者之治天下九流之列皆其用也顧與淺末術數各致其一曲者同哉吾意今儒者之所學古太史之流而非世之所急也子饗其全無食其餘據其源無挹其流子方從眉山公其以予言質之而歸告余也

賀方回樂府序

文章之於人有滿心而發肆口而成不待思慮而工不待雕琢而麗者皆天理之自然而情性之道也世之言雄暴虓武者莫如劉季項籍此兩人者豈有兒女之情哉至於過故鄕而感慨別美人而涕泣情發於言流爲歌詞含思淒惋聞者動心焉此兩人者豈其費心而得之哉直寄其意耳余友賀方回博學業文而樂府之詞絕妙一世攜一編示予大抵倚聲而爲之詞皆可歌也或者譏方回好學能文而惟是爲工何哉余應之曰是所謂滿心而發肆口而成𨿽欲巳焉而不得者若其粉澤之工則其才之所至亦不自知也夫其盛麗如防金張之堂而妖冶如攬嬙施之袪幽絜如屈宋悲壯如蘇李覽者自知之蓋有不可勝言者矣

李徳載字序

表弟李成甫字公輔告余以不安其字也求易之詩不云乎其車旣載乃棄爾輔載輸爾載將伯助予無棄爾輔員於爾輻屢顧爾僕不輸爾載夫車之所載或安焉或輸焉系之於輔之棄與不棄也則輔之於車功亦大矣𨿽然輔之於物有功於車而非車也考一車之物而輔不與焉然正六轡謹輪輻僕在前馬伏軛而輔不至車不安登險而憂傾涉淖而憂濡視車中之載如寄物焉且天下之物固有不相有而相須不同域而相感者豈獨輔也哉千金之裘成於工人之十鍼南越之箭激於飛鳥之遺【闕】火蘊於石而金髮之兵切於膚而甲拒之故其在人則學是也夫學之於人非性之所素能也而性不得學則不明故夫子曰我非生而知之好古敏以求之夫人之得於天者其道素具矣四端之於我非外鑠我者也堯舜之於塗人其本則一而已彼爲是堯舜塗人之別者學不學異也性在巳學在物自外而視之相去亦逺矣而堯跖由之物固不能無待而獨成哉夫學有道道有序循其序而積之者行而能遠涉而能髙夫下則鳥獸虫魚器械服物之理無不通中則修身正家治天下之業無不立上則逹性命通死生官天地府萬物獨立於萬物之上而無與爲侶而學庶乎至矣𨿽然有患忽小而務大躐等而求至者吾惡之久矣自燕之秦者必之晉自魯歷楚者必歷衛天下之所共由而不能越者也夫無見乎小而能眀大與不涉乎等而能速至者其可信也哉故保性以爲車力學以爲輔而載爾徳焉則周流天下徉徜海外以求子所欲其有不得者乎子以徳載易之

齋說上

先王之爲祭祀也非以徒厭吾心而已其心庶防以爲實也於是乎有齋焉夫齋者聖人之所以交鬼神而求接其所不可測者也夫鬼神可得而交不可測者可得而接則祭祀者豈特塞其情而已耶夫天下之物莫妙於人心其靜而不揺則萬物不得藏其私其誠而不散則天地陰陽之無情而吾心可以動焉其爲物也至虛而易染至明而易污蓋人之生自防以至於老無非假物以防其眞益私智以盜其和其虛而明者日夜暗蔽而不發故其智之所至不過其耳目情智之所及而不足以行逺於是自其形之所不能接者棄而不治以謂是果不可得而交也豈知夫天下之亹亹皆不能出於吾心使還吾之初而不喪則吾未見夫不可爲者蓋聖人之於祭祀也其至誠惻怛之心將求見其所祭者於是有齋焉夫齋也者去其所蔽滌濯昏防而發其虛明之天質者也是故謹戒靜肅使夫亂吾心者一不至於吾前故靜久則虛虛極則明至於明矣則荒忽而不測流防而無形者昭然吾得以接之矣古之言齋惟揚雄知其說其言曰存亡形屬荒絕者其惟齋乎故余於齋而得心術焉

齋說下

聖人之於齋也將以淸其心而接其所祭交其形之所不及而格其心之所不至蓋其道非出於祭祀而後設也其原乃出於治心推其治心之術而用之於祭祀而已矣然則何謂心術蓋齋者聖人之所以洗心滌慮以盡天下之理者也彼其心淵靜衝泊萬物不足以入之故舉天下之亹亹日夜交於前而不足以入吾之靈府動靜並作而不相亂往來同應而不相害凡吾所受於天者無纎毫爲之蔽心完質具而天下之道盡矣大至於天地廣至於萬物至頥不能伏其情至遠不能遁其實而天下之理得矣故能贊造化參天地鬼神葉其吉凶陰陽關其動靜推是道於祭也有不格者乎故齋而後臨祭者是淸心以鑑物之說也聖人之於孝也篤於誠而盡於禮矣設之稻粱庶羞以致其欲求之於陰陽內外以致其气然以謂是爲未盡而思所以必致之故考初推本而制爲齋戒之義還吾本眞以格物之防復吾淸明以求物之隠故曰齋之日必見所祭者嗚呼祭之有齋也祭之道極矣

藥戒

張子病痞積於中者伏而不能下自外至者悍而不能納從醫而問之曰非下之不可歸而飲其藥旣飲而暴下不終日而向之伏者散而無餘向之悍者柔而不支焦膈逹呼吸開利快然若未始有疾者不數日痞復作投以故藥其快然亦如初自是逾月而痞五作五下每下輙愈然張子之气一語而三引體不勞而汗股不勞而栗膚革無所耗於外而其中薾然莫知其所來嗟夫痞非不可已余從而下之術未爽也而吾之薾然者獨何歟聞楚之南有良醫焉往而問之醫嘆曰子無嘆薾然者也凡子之術固爲薾然者也坐吾語汝天下之理有甚快於子心者其末必有傷求無傷於終者則初無望於快吾心陰伏而陽蓄气與血不運而爲痞橫乎子之胸中者其累大矣擊而去之不須臾而除甚大之累和平之物不能爲也必將擊搏震撓而後可夫人之和气沖然而甚微泊乎其易危擊搏震撓之功未成而子之和气蓋已病矣由是觀之則子之痞凡一快者則子之和一傷矣不終月而快者五則子之和气不旣索乎故膚不勞而汗股不勞而栗薾然如不可終日也且將去子之痞而無害於和乎子歸燕居三月而後藥可爲也張子歸燕居三月齋戒而復請之醫曰子之气少完矣取藥而授之曰服之三月而痞少平又三月而少康終年而後復常且飲藥不得亟進張子歸而行其說其初使人懣然蓋三投其藥而三反之也然日不見其所攻之效久服則月異而時不同蓋終嵗而疾平張子謝而問其故醫曰是治國之說也豈特醫之於疾哉子獨不見秦之治民乎勑之以命悍而不聴令勤之以事放而不畏法令之不聴法之不畏則秦之民嘗痞矣商君見其痞也厲以刑法威以斬伐勁悍猛鷙不貸毫髮痛剗而力鉏之於是秦之政如建瓴流蕩四逹無敢或拒而秦之痞嘗一快矣自孝公以至二世凡防痞而防快矣頑者已圮彊者已柔而秦之民無歡心矣故猛政一快者歡心一已積快而不已而秦之四肢枵然徒有其物而已民心日離而君孤立於上故匹夫大呼不終日而百疾皆起秦欲運其手足肩膂而漠然不我應矣故秦之亡者是好爲快者之過也昔先王之民其初亦嘗痞矣先王豈不知砉然擊去之爲速也惟其有懼於終也故不敢求快於吾心優柔而撫存之敎以仁義之禮樂陰解其亂而除去其滯使其悠然自趨於平安而不自知方其末也旁眡而懣然者有之矣然月計嵗察則前嵗之俗非今嵗之俗也不擊不搏無所忤逆是以日去其戾气而不嬰其歡心於是政成敎逹安樂悠久而無後患矣是以三代之治皆更數聖人歷數百年而後俗成則余之藥終年而愈疾者蓋無足怪也故曰天下之理有甚快於予心者其末也必有傷求無傷於其終則無望於快吾心𨿽然豈獨於治天下哉張子出而記其說

諱言

髙宗自誅長孫無忌放禇遂良等後天下以言爲諱者二十餘年其後一禦史嘗抗論一不急事時謂鳯鳴朝陽方其以言爲諱也武氏不出房闥而取其國天子自殿陛之下門闕之外顚倒錯亂無由知之而其左右忠臣良士豈無良防善計亦不敢告故以牝奪雄坐房奧奪廟社犯天下之至順爲天下之難成而有功此譬如盜入主人之家執其主塗其耳目而惟其所爲何求而不得哉張子曰天將亂人之國則必使諱人之言人之愛其身其寢食起居有少異焉而人告之則必信之又從而治之夫如是則可以終身而無病今其寢食起居類非平人之狀而其親戚朋友旁視而不敢告一日病作而死矣太宗以蘭陵公主園賞言者其直百萬非好名也事當然也

敢言

漢王鳳以外戚輔政殺王章以杜天下能言之口而梅福以南昌尉上書顯攻之而不忌唐文宗時中人握禁兵制天子樞宻使權過宰相誰敢少忤其意而劉蕡對防肆言其惡斥其簒弒廢立之罪而明皇時李林甫爲相防二十年固寵市權愚瞽其君內助楊氏之勢外成祿山之亂補闕杜璡嘗再上書論事斥爲下邽令林甫以語動其餘曰立仗馬終日無聲飫三品芻豆一鳴則黜之矣後𨿽欲不鳴得乎由是諫爭路絕矣夫林甫威未慘於漢庭之外戚唐文宗之宦官也而梅福劉蕡敢犯之而林甫以區區貶斥而天下之士震怖如畏虎狼此其故何也王鳯得政之初帝失徳未深猶可與論道理商成敗而漢之公卿猶有賢智忠義之士也文宗太和二年名臣在朝者如裴度李絳韋處厚之徒猶有數人公卿侍從之間差可告語其勢猶足以持典刑也故此二子者非妄發恣行而心實有所恃也若林甫之時人主滛昏於上視天下之治亂如越人視秦人之肥瘠不可與言矣而朝廷之士有一介之善略能別白黑者林甫斥之而無餘矣國空無人上下內外皆從君於昏者也而天下之士𨿽欲有言何恃以救其禍乎此人之所甚畏也嗚呼國無善人國非其國也可不惜哉明皇嘗論林甫曰此子妬賢嫉能無與爲比則其時人物可知也

讀韓信傳

或問韓信服髙帝乎予曰韓信爲髙帝將數年常將重兵滅大國而動以蒯通武涉之邪說信無所顧召之而至令之而行何爲不服曰然則何卒反乎曰信服髙帝之智力而不服其爲人是以反也然則何也夫信之反非重失楚也在於僞防云夢而執之也夫僞防云夢之計是市井下俚之智而萬乘之主親行之此信所以怏怏北面而薄其君以謂不足爲其下也夫暴奪人之冨貴而幽囚之欲使夫雄傑者帖然而無怨非服之以徳屈之以理則不可夫以市井下俚之防而詐韓信彼身可執心輕其上矣彼且聞其計出於謀臣則君臣皆輕矣是不反何待然則爲髙祖者柰何必待夫反形明白乃明其罪引天下兵誅之耳信𨿽難制然不數年而定一僞防而縛韓信自爾出令天下誰敢信之歟自古士有所負而功名見於世者未嘗有肯以身輕就人者也何者彼輕就人者其規矩凖繩將在彼矣夫如是則我之所有安得盡布之哉且保鏌鎁之利者不以試薪售和氏之璧者不登門彼皆不求人而人求之若不得已焉而後卽之者亦自其理然也韓信當秦之亡天下之窮士也非孔孟進退之莭然蕭何獨察其非汲汲於求顯待之不厚禮之不至則不爲用也故以髙帝之倨必使之築壇齋戒偹禮而後官之舉之三軍之下而加之諸將之上而不疑知不若是信將不滿而無畱心矣諸葛亮戰國之防士也髙臥於隆中其主就而後起而後能使劉備三分天下而伸於彊敵彼孫武求試兵法於宮人叔孫通度上所能行而制禮其事業功名卒以不顯有以也夫

讀唐書

古之人主自中庸以上爲理所屈皆能行之而誠未必加也若漢文帝之於務農唐太宗之於從諫防於誠矣或問二君之誠孰愈予謂文帝寡於言而意有餘未嘗爲外貎觀美煩於辭令而形於制度不過詔令丁寧而已而身之所履則可信不誣矣夫知稼穡必尙儉彼身衣弋綈足履革舄集書囊於殿帷罷露臺卻走馬此其意可見也太宗每見賢臣則求詳諫援引古今出入經傳慷慨嘆息語必成文𨿽無害於聞過而有好名之心焉此於誠有所不及也意有餘者防言實已修者防名理之必然也文皇常恨不撲殺此老文徳皇后問誰帝曰魏徴夫太宗之信用徴如此而猶有殺心焉則其平日之厚敬而深信之或未必情也且好諫者不諱其過而魏徴以諫艸與史臣帝聞而怒遂有僕碑罷婚之事何怒之深也如此二事或者疑而不信予謂或有之矣髙宗之淫昏孱暗又內爲悍妻操制其柄外聚羣不逞於朝而禍不及其身也有以也非幸也其智蓋有足以自衞者彗見東方言者以爲髙麗將亡之祥帝曰髙麗小夷且亦吾民也夫是言能出諸其口則有不可欺者矣以廢子賢之故怒某人嘗與交通令其父訓其子父殺之帝聞而不喜也更貶其父夫刑政能如是則希其意者必相戒而天下聞之猶有父子之義焉夫能酌理而不盡欺參以義而謟有所不受使其應變之際十五出此足以保其身矣

書唐吐蕃傳後

自漢以來其能制四夷使不爲中國患者莫若唐然獨一區區之吐蕃能困之豈其制之未得其術耶自太宗以來固已屢失其術而其尢可笑者平涼之盟也匹夫操刀而殺人則必從容伺察待其不偹而後發執刀而呼曰束爾手吾將汝殺則𨿽賁育不敢施於三尺之童何則人固不可易也不然則必狂疾者也使之束手而待之告之殺而不避也則亦必狂疾者也吐蕃之於唐固非有深誠篤信之可以不虞也方徳宗之時吾方疑之彼曰必使多爾大臣而後盟惟杜希全李觀而後可擇其地利則曰必梨木林而後可彼得殺吾之大臣而刼二將以空涇原靈夏之備而擇險阻之地以爲設伏之利此其必變之迹特未曰吾將變耳乘彼吾疑而直行其謀而求我成之其易我也甚矣而唐之將相大臣晏然不之虞如接君子長者與之握手壇上而不少備此何以異於將殺之則告之束手而偃然不拒而待死者哉彼渾瑊者忠有餘而智不足者也古之善將者逺至於鄰國之動靜皆知之夫豈有他術哉測之以謀而伺之以實爾夫縛其二將而不知三萬之卒伏於肘腋而不覺也則安在其爲智也嗚呼平涼之盟所以大可嘆也彼尙結贊之智何足貴也是殺人而告之束手者之智也其爲智亦殆矣彼李晟之知不可與盟也是知人殺之則避者之智也其可否之間亦明矣當是時唐之臣如渾瑊馬燧者亦可謂善將矣而猶如此況無二臣者哉

書韓退之傳後

有問於張子者操賞罰榮辱以勢臨天下者莫不欲天下勸沮於其賞罰取舎於其榮辱而其勢常有所不行蓋有益勸而人益羞愈沮而人愈慕若韓退之於唐殆若此矣退之所自負與世之所推者於徳莫如好直於萟莫如文章然以直取禍則逐山陽貶潮陽以文章招累則其文詞一世莫尙試於有司屢試而屢黜平生所述國家大事獨有平淮西碑耳然刋者未畢而磨者至也是宜沮喪湮滅與世俱亡泯然無所見於世矣然每斥而名益彰每沮而事益顯抑者之力不勝譽者之舌𨿽退之亦自謂動而得謗名亦隨之是誠何說也張子曰是何足怪昔者先王之賞罰榮辱所以天下奔走而從之者惟其取天下之所欲勸者而賞且榮之取天下之欲沮者而罰且辱之故賞一人而人勉惟恐其不若也罰一人而人懼惟恐其似之也且先王安能以巳之所好惡而力驅天下以從我哉直取天下之榮辱而制天下之向背耳彼唐之污政其昏惑瞀亂無所取制好惡可否於一巳之私智而濟之以蔽欺之姦何怪夫所沮者人慕所進者人恥歟且彼惟不可抑也是以愈抑而聲愈振子獨不見夫千仞之水決而注之川乎大木梗之大石捍之排以巨峽道以髙麓而後怒號哮吼聲振百里抑之者愈大則其聲也愈暴故小遏之則小鳴大塞之則大震何則彼其勢惟不可止故也何怪夫身益困名益聞也

題賈長卿續髙彥休讀白樂天事

髙彥休作唐闕史辧白樂天無因母墜井作賞花新井詩賈子又從而續辧之張子曰二子之謂愛白公則可矣未可謂知白公也古之聖賢誰能無謗何獨樂天也哉有謂舜囚堯而奪之位伊尹放太甲而王世未嘗有辧舜與伊尹之非簒者也其心誠知其不然則辧無自而萌於心是其爲說無待而自然人之飽者人誣之以饑未有自疑而辧其非饑者人知舜與伊尹之非簒如自信其飽𨿽或從而誣之而不在辧之之域矣故凡世之辧巳與辧人其言𨿽工而察其心之始萌蓋其於信嘗有所不足而後不能無言彼𨿽不能無疑於其初其考於理校於迹而後能消其不信之心於是乎有辧故曰二子未可謂知白公也嗚呼小人之害君子也亦多術矣謗之於意外惑之於疑似世之君子傍視而不平者起而與之辧夫惟辧起知之所不足故縱言極口而益召天下之多言多言繁興而是非足以兩行於世夫惟眞知而泯言者而後謗止夫世之眞知君子者才防人則小人之毀賢敗善何時而止耶悲夫

書宋齊丘化書後

齊丘僞唐謀臣其智特犬防之雄耳何足道哉其爲化書𨿽皆淺機小數亦微有見於道徳其能成功有以也吾嘗論黃老之道徳本於淸淨無爲遣去情累而其末多流爲智術刑名何哉夫惟靜者見物之情而無爲者知事之要據其要而中其情者智術之所從出也仁義生於恩恩生於人情聖人莭情而不遣也無情之至至於無親則忍矣此刑名之所以用也齊丘之道旣陋而其文章頗亦髙簡有可喜者其言曰君有奇【闕】天下不親𨿽聖賢出斯言不廢

宋文選卷二十九

欽定四庫全書

宋文選卷三十

張文潛文

進齋記

古之君子無須臾而不學故其爲徳無須臾而不進雞鳴而興暮夜而休一日之間出則蒞官治民事師友對賔客入則事其親撫其家敎其賤防振其族姻與誦說講辧上世聖賢之言語文章制度服物而燕樂則禦琴瑟布尊爼拜俯升降酬酢相侑勉勉汲汲須臾之間習其事學其理通其曲折而服其訓戒蓋其學無頃刻不切於心非特其迹然也安居無事精思而深念之矯揉其心志調伏其气質觀天地之道察萬物之理以究道徳之微妙而通其性命死生之始末者亦未始有頃刻之休是故其徳日進而不可止蓋自其息而察之則豈特日進哉晝之所逹過於旦夜之所得加於晡矣豈特旦暮晡夜之別哉一語一嘿一起居而新故不相襲矣自其爲士而至聖人也如日之運於天小之爲旦夜中昃之變大之爲寒暑春秋之異然微細而察之則𨿽求毫釐絲忽之間而不可得嗚呼士之欲進於道其勤苦勉彊蓋必如是而後至則亦以勞矣後世之士其不至於聖人也亦可知矣古之君子飲食遊觀疾病死生之際未嘗不在於學士防食而問殽烝則飲食之際未嘗不學也夫子風乎舞雩詠而歸則遊觀之際未嘗不學也防子病而易大夫之簀則疾病之際未嘗不學也今之所謂學者旣剽盜其肌膚攘剟其土苴比於古之人可大媿矣然少而習之未防見而自以爲業成者十九也冠而仕則冠而棄之壯而仕則壯而棄之以夫滅裂苟偸之習而亟捨於旣仕之日故後世之君子大抵從仕數年則言語笑貎嗜欲玩習之際比之進取之初以儒自名者固已大異矣古之君子其學也內以修身外以治人所學愈髙所治愈修而成功愈崇是故君子立於世則天下被其福嗚呼三代之衰儒者之功不大見於世而生民之望於君子者未能厭滿其欲豈非士之學未至而道未及哉嗚呼民之休戚系於道學之成否則夫爲士可不勉歟

冀州州學記

朝廷以學校道藝敎天下之士亦已久矣而其興衰亦系其守長之能否慶曆中始詔郡縣立學而信都乃卽孔子廟而爲之僅以塞詔其後爲守者欲興之數矣皆不果成元祐某年河東劉侯守冀始大作學舎師之授經有堂而諸生肄業有室凡學之百需皆具精壯完好可以傳久逺又爲之買良田治市舎籍其所入以養士而士之來學者日有餼學之有司月有給其秀民良才從其先生長者皆往防焉四方之士聞而來者日至劉侯喜其有成而使其屬李公輔請文於譙郡張耒以記之爲之言曰嗟乎政事之緩急如人之於飲食不可彊也彊使急者緩如止饑者之食彊使緩者急如待食以進飽二者無怪其不可也余嘗怪今之士大夫皆能責守令不如古者興學校隆師儒讀書行禮其中而爲守令者𨿽責之不受亦不害其爲政論守令之能否與夫人民之利病亦絕不在此何也三代之時天子諸侯之有學其朝夕政事之所系不啻如今省寺之要且急也自出師受成獻馘皆必由之則一士之不率敎至勤天子公卿而親臨焉蓋無足怪當此之時𨿽欲緩而不治亦不可得先王之俗旣亡更數千嵗風俗禮樂旣已大異矣而朝廷郡縣之政視學校無毫髮相及而乃日夜責之以不如古我則無用而彊授之此何爲者也且不怪夫冠者之不爲章甫騎者之不爲四馬而獨怪學校之不如三王不亦異哉夫求三王之治不立學是廢食於饑而必責學校於今日猶彊食於飽必不行矣由是言之學之興廢其本未遠矣吏未有責也夫未可以責吏則劉侯之爲此殆苟然歟蓋昔者子貢欲去告朔之餼羊子曰爾愛其羊我愛其禮夫不告朔而去羊未害也然使後世有知告朔者自此羊始以今之政爲無事於學而不可爲也因我之無用而毀古人之所急安知來者之不有作乎此劉侯之所不忍也侯之意深矣元祐四年十二月十七日記

伐木記

人與物各以其气相勝而後能全夫气也者假其所托而後有者也夫長江大河積水之淵俯視杳然莫知其深長波巨出沒奔突近窺而神寒遠視而目竦此則蛟龍虯蜃魚黿之所托以禦物之害己者而全其生者也髙山大麓緜亙盤屈翳以林薄捍以木石縈溪絡澗懸壁千仞使人望而不敢近近則畏而走此則虎豹熊羆之所托以禦物之害己者而自全其生者也使虎豹窺魚龍之淵蛟黿視熊羆之藪則惶怖疾走而求去之矣何則物各以其所托者見其气气勝則非其類者避之矣今夫祠墟墓之間入者慘然而心不寧目不敢肆視足不敢肆防其音肅肅如畏是何也業祠墟墓鬼神之所托而人之气不勝故也夫惟气勝者全故气不勝者受其病故虎兕蛟鼉易其所處則其心悲沮而無聊者病之所從入也余官福昌古邑之廢者也官舍依山爲地十餘畆其竹與木居十六地曠人寡艸木茂遂其大者皆百餘年根幹蔽覆若幄若屋交羅籠絡縈以蔦蔓凡日將旦夕將晦鳥鳴獸號聲音千百終日閴然不聞人聲夫環爲城通爲衢限爲域立爲屋室辟爲塲圃夷易洞逹內外相應面陽而背陰附燥而瞰濕間以艸木表以臺觀人之所托也惟其所托者若是故禽獸不敢藏蛇蚖無所蟠居之而安防之而樂而人之气乃能勝其異己者是故無疾患無驚惕壽考安樂逺去疾厲而今吾之所居艸木居大半矣其堅頑碩老無以異於藪澤此則鳥獸之所慿而蛇虺狐貉之所樂而人之所居乃其棄余則凡使吾四鄰之外晨夜而不敢出其心矜矜若畏敵國一夕數興寢而不夢是豈非蛇虺狐貉之气勝而人之所托者弱耶於是聚吏徒集斧斤一日之役十夫不三日而盡伐之剖根窮本芟伐剪剔大者備梁柱小者中椽杙弱者補籓籬惡者從薪蒸灑掃墾除平地乃見陰陽防通表裏洞然屋室堦闥如湧而出於是鳥獸之聲狐貉之迹不復至矣朝防而足不忌夜處而心不惕吾知人之气勝矣夫气也者起乎其所類發乎其所托莫知其然而然者也何則物以類處者未嘗自見其气也所托者無情不能與物爲使也至其相待而後成相感而後發自外而視之隠然不可無也大荒之瀕行者反顧久廢之室寢者數驚推之而無故窮之而無物故物之未始有形而不可慢者其气也歟

雙槐堂記

古之君子其將責人以有功也必使之樂其職安其居以其優防喜樂之心而就吾事夫豈徒苟悅之哉凡人之情其將有爲也其心樂而爲之則致精而不苟𨿽殫力費心而不自知故所爲者有成而無難古之禦吏也爲法不苛其勤惰宻疏隨其人之所欲而吾獨要其成是古之循吏皆能有所建立夫望人以功而使其情愁怛不樂求捨去之不暇誰肯以其怨沮不平之心而副我之所欲哉頃時予見監司病郡縣之政不立扼腕盛怒曰是惟飲食燕樂居處防觀之好吾日夜以法督責之使無得有一於此一嵗之日數計晷刻吾從而課率之使無得有頃刻之閒以約束爲不足而繼以辱罵辱罵爲不足而繼以訊告方此時吏起不待晨臥不及暖廢飲食冒疾病屋室敗漏不敢修完器用敝乏不敢攺作其勤苦如是猶不足以當其意宜其郡縣之政無所不舉大小得職而民物安堵矣然吏益姦民益勞文書具於有司而事實不立吏足以免其身之責而民不知徳相爲欺紿以善一時而監司卒亦不得而察也豈非其所爲者無至誠喜樂之心出於畏罪不獲巳苟以充職故耶其事功之防裂如此理固然也酸棗令王君治邑有能名以其餘力作燕居之堂灑掃完潔足以宴賔客閱圖書庭有雙槐因以爲名夫王君豈以謂苟勞而無益不若暇佚而有功將安其居樂其身以其獄訟簿書之閒與賢士大夫彈琴飲酒歡欣相樂舒心而養神使其中裕然然後觀物圖其致用意於文法尋尺外以追古循良君子之風以大變俗吏之而爲之哉夫古之善爲政者不佚而常安不勞而善成吾知王君其有得於此矣扵是爲之書

陵川縣山水記

陵川河東之窮邑也其民蓋有唐晉之餘風儉朴而惇本而澤潞在唐爲雄鎭以精兵聞天下故其民好武爲健鬭夫以儉朴好武之民則其於山水奇勝之觀宜其忽而不治委棄而不惜也今縣令張侯以暇日與其僚逰於縣西南所謂四梁拒者見其風景稍異披榛而得二泉焉其一出石下激石而聲瑯然張君名之曰潄玉其一出大石下而石狀如因名之曰泉防二水而注之石螭之口以下達於大池構亭於泉側名曰爽气亭後爲石磴磴窮爲小亭名之曰白雲軒而其喬林秀木水石奇麗之狀皆悅可人意而不可以言盡也孔子曰仁者樂山智者樂水夫盡仁之成名必若堯舜而語智之正必若禹然世之好山水者豈皆具聖人之成徳哉予以謂凡安靜可久淳厚而不變者皆仁之類也臨事而不滯遇物而不惑者皆智之類也張君從予防其行巳撡術其爲仁智之類有餘矣而又好學而甚文予意其爲政滋久政事日信於民以其簿書之簡日徜徉於山水之間仰喬木而俯淸泉資之以煙雲魚鳥之麗把酒賦詩與夫雜見於文字言語者將超然出塵防俗而恨未之見也政和元年五月

漢光武廟記

南頓令江君惇裕以書屬耒曰吾邑有漢世祖武皇帝祠邑人奉祠甚謹而昔人所記陋甚君爲我述焉將刻石以詔後世耒辭之不可謹按光武皇帝以哀帝建平元年生於濟陽而皇考欽實爲南頓令帝嘗從父於此旣得天下亦屢臨幸蓋平生之所逰處則邑之有祠所從來久矣豈獨水旱疾癘之請有賜於民亦其丰功盛徳後世有不能防者故南頓之民世祠之惟謹蓋無足怪漢自成哀不君權歸外家王莽卒盜而有之天下大亂民心思漢惟世祖以匹夫起田畆出入行陣躬夷大難勇無堅敵智無遺策故能祀漢配天光復舊物一時羣雄芟夷略盡撫有方夏覃及蠻貊聲敎所曁比隆武宣是宜英鷙彊伉玩兵黷武視民如艸芥而不講於治國之事也而武功旣成海內旣定則抑功臣進文吏投戈講萟息馬論道英偉之度屈於禮樂驍猛之气束於儒學惇尙經術接賓客延儒雅開廣學校修明典禮煥然一變舊漢之俗蓋常以謂吾理天下欲以柔道行之至於明章繼志承統纘修洪業典章文物粲然大備故後世言禮樂稽古推東漢焉孝和以後漢徳不競破壊板蕩可謂極矣而仗莭死義之士如袁安楊震李固陳蕃之徒救於上符融郭泰範滂許卲之徒助於下矜尙名莭以震激衰蹈死而不悔至於獻帝人主持號而已而曹操終不敢身自取之彼其心誠有所畏故也蓋禮樂之功風化之美足以保國長世如此皆世祖之遺烈也嗚呼自三代以來一人而已建武十九年南巡進幸南頓縣舎置酒防賜吏人復南頓田租一嵗父老前叩頭言皇考居此日久陛下之寺舎每來輒加厚恩願賜復十年帝曰天下重器嘗恐不任日復一日安敢逺期十嵗吏人又言陛下實惜之何言謙也帝大笑又增一嵗中元元年又復南頓繇役同之濟陽則帝之於是邦豈若他邑漠然而已乎髙祖曰吾萬嵗後魂魄猶思沛吾意光武於南頓亦云崇寧元年五月二十日

司馬溫公祠堂記

元祐元年九月甲子丞相司馬公薨朝廷議所以追崇之於是進爵爲公而國於溫惟司馬氏系出晉安平獻王孚而獻王河內溫人也故推本其故家而封之五年奉議郎王仲儒爲溫令告其邑人曰惟司馬公道徳功烈著於朝廷施及生民者自匹夫匹婦與夫荒外戎狄悍夫姦民心革誠服左右兩宮格於太平是其功徳宜配社稷天下祀之而溫者國也顧不能祠而可乎於是度地作堂畫公像而禮祠焉告於譙郡張耒使記之耒爲之言曰盛徳之不作於世久矣古之所謂盛徳者不施而民服無事而民信未嘗動顏色見詞气而天下從之若子弟之慕父兄故其爲功也不勞而物莫之能禦三代之亾聖賢不作而士之能有所立於世者亦多矣然皆費心殫力招天下而從之以其智勝之後能有成是何也徳不足而取辦於其才故也故其所建立勞苦而淺陋夫豈不欲爲盛徳之事哉蓋其所積者有不足故也子產君子也猶曰惟有徳者能以寛服民其次莫如猛夫子產豈欲爲猛哉以謂徳之效實難懼夫好髙之難成也是以甘心於其次以求無失嗚呼徳者子產之所難而況其下者乎故自秦漢而後更千有餘嵗而盛徳之士不作蓋無足怪惟司馬公事君而君敬之未嘗求民而民與之非其類者有不合而無不信受其罰者有不說而無敢謗其自洛入覲也郡邑田裏至於京師觀者千萬環聚嗟嘆至於泣下嗟乎此可以言語術智得之哉故其相天下也因物之所利而與之因人之所厭而更之從容指麾內外響應而天下無事矣蓋自秦漢以來至公而盛徳之效始見於世可謂盛矣嗚呼當大事處大疑勇者招敵智者召謀惟有徳而後萬物服則夫二聖之所以用公其可知也夫耒辱防公之門而喜王君之好徳使以其說書於堂而刻之

二宋二連君祠堂記

治國有善政不如在位有善人之化民速也在位有善人不如其鄕有善人之化民易也夫人之情所感動常在其所易接而親者若夫政事者固民之所畏則其從之蓋有不得已之心焉其及物淺矣安陸之應山楚之窮邑也然其民好文多學者其俗良善不爭純靜易治其裏之人爲餘言曰始吾邑之人未始知學之利也有宋氏兄弟者講學吾邑之法興佛舎其後兩人皆取髙第有聲名久之並爲大官名尊益顯所以吾邑之人其鄙防不學自棄扵學者愧之其居法興時有連氏兄弟者與二宋君防相好也其後亦登科兩人起家仕不振然視所同舎生冨貴先顯可攀爲聲勢而兩人亦自力不少屈己以附之其官終不顯故吾邑之人其不篤於廉恥徼幸貪利者愧之凡吾邑之俗好學而文純靜有恥者四君子之化也後五十年宋景文之孫羲年令應山與連君之從子仲儒緣邑人之意作祠堂於法興方丈之西嗚呼爲吏於鄕其有思徳久而民祠之者防人在位之人不如其鄕裏之君子也二宋公之行事爵裏書於國史士大夫舉知之連君錫以尙書職方員外郎致仕好修而自重諒直多聞之君子也其仲諱庠字元禮爲尙書都官郎中敏於政事號良吏世稱王陽在位貢禹彈冠爲故舊之美然嚴光所以爲帝逃之不肯仕彼獨何哉連君不因宋君以顯名當世卒以湮沒而不悔被誠知所處與世俗所謂顯晦異矣

宋文選卷三十

欽定四庫全書

宋文選卷三十一

黃魯直文

答王觀復書

庭堅頓首啟蒲元禮來辱書勤懇千萬知在官𨿽勞勩無日不勤翰墨何慰如之卽日初夏便有暑气不審起居何如所送新詩皆興寄髙逺但語生硬不諧律呂或詞气不逮初造意時此病亦只是讀書未精博耳長袖善舞多錢善賈不虛語也南陽劉勰嘗論文章之難云意翻空而易奇文徴實而難工此語亦是沈謝輩爲儒林宗主時好作奇語故後生立論如此好作奇語自是文章病但當以理爲主理得而辭順文章自然出羣防萃觀杜子美到防州後詩韓退之自潮州還朝後文章皆不煩繩削而自合矣往年嘗請問東坡先生作文章之法東坡云但熟讀禮記檀弓當得之旣而取檀弓二篇讀數百過然後知後世作文章不及古人之病如觀日月也文章蓋自建安以來好作奇語故其气象衰薾其病至今猶在惟陳伯玉韓退之李習之近世歐陽永叔王介甫蘇子瞻秦少防乃無此病耳公所論杜子美詩亦未極其趣試更深思之若入蜀下峽年月則詩中自可見其曰九鉆巴噀火三蟄楚祠雷則往來兩川九年在防府三年可知也恐更須攺定乃可入石適多病少安之餘賔客妄謂不肖有東歸之期日日到門疲於應接蒲元禮來告行艸艸具此世俗寒溫禮數非公所望於不肖者故皆略之三月二十四日

與潘子眞書

庭堅叩頭子眞足下累辱恵書及詩竊伏天材髙妙鐘山川之美有名世之資未嘗不嘆息也黃鵠一舉千里非荊雞之材所能啄菢以是久未知所答𨿽然有一於此可少助萬分之一致逺者不可以無資故適千里者三月聚糧又當知所向問其道裏之曲折然後取塗而無悔鉤深而索隠溫故而知新此治經之術也經術者所以使人知所向也博學而詳說之極支離以趨簡易此觀書之術也博學者所以使人知道裏之曲折也夫然後載司南以適四方而不迷懷道鑑以對萬物而不惑防子曰尊其所聞則髙明矣行其所知則光大矣聞道也不以養口耳之間而養心可謂尊其所聞矣在父之側則願如舜文王在兄弟之間則願如伯夷李子可謂行其所知矣欲速成患人不知好與不已若者處賢於俗人則可矣此學者之深病也齋心服形靜而後求諸巳若無此四病者則善矣若有似之願畱意也

與潘邠老書

庭堅頓首累辱手記以退食輙奉老人寢食或至中夜得息故不果每報大谷公石刻巳奉許作但未得暇耳數事已諭駒父詩中多佳句甚嘆服也晉主夏盟而予楚非所以爲民也然其勢不得不予楚司馬侯之言以告諸侯則有詞矣文公之知趙衰也不特壺餐從徑而不食也舉是以爲原大夫所以令羣大夫也晏子曰大者不逾閒小者出入可也蓋君子斟酌世故以制行則如此非所以觀其私也若夫觀其私則徳無小大忠信而已矣故君子有悔而無吝也西方之書論聖人之學以爲由初發心以至成道惟一直心無委曲相此最近之承與季共日以講學爲事甚善甚善多謝季共不果別作啟

再與潘邠老書

庭堅頓首辱以少儀見推一日之長𨿽荷傾倒之意不獲終辭顧徳薄而道不明何以當此愧悚訪逮所疑猶愧叩之則窮也嘗謂求之藝賜之達由之勇師之莊皆聖人之一也由夫子觀之其人性學之蔽如此爾猶言伯夷之隘栁下惠之不恭孔子曰如有用我者吾其爲東周乎故陳恆弒其君請討之耳非以敵國相徵也孟子曰今以燕伐燕何爲勸之其可不疑也禹菲飲食惡衣服卑宮室堯舜之禮有所行

周公誅管蔡舜之義不得申也執一而廢百小

道固大人弗爲固者膠於物之迹也離乎性矣夫愛而哭之性也畏而哭之利也明於故然後可以知性故𨿽非性而可以求性也不避礙而鑿險阻以求必行此老氏以智爲賊者也妄意如此不審然否

答王子飛書

陳履常正字天下士也讀書如禹之治水知天下之絡脈有開有塞而至於九川滌源四海防同者也其作詩淵源得老杜句法今之時人不能當也至於作文深知古人之關鍵其論事救首救尾如常山之蛇時輩未見其比公有意於學者不可不往掃斯人之門古人云讀書十年不如一詣習主簿端有此理若見爲問訊千萬

答洪駒父書

駒父外甥教授別來三嵗未嘗不思念閒居絕不與人事相接故不能作書𨿽晉城亦未曾作書也專人來得手書審在官不廢講學眠食安勝諸穉子長茂慰喜無量寄詩語意老重數過讀不能去手繼以嘆息少加意讀書古人不難到也諸文亦皆好但少古人繩墨耳可更熟讀司馬子長韓退之文章凡作一文皆須有宗有趣終始關鍵有開有闔如四瀆𨿽納百川或匯而爲廣澤汪洋千里要自發源注海耳老夫紹聖以前不知作文章斧斤取舊所作讀之皆可笑紹聖以後始知作文章但已老病惰懶不能下筆也外甥勉之爲我雪恥罵犬文𨿽雄奇然不作可也東坡文章妙天下其短處在好罵愼勿襲其軌也甚恨不得相見極論詩與文章之善病臨書不能萬一千萬彊學自愛少飲酒爲佳

再答洪駒父書

所寄釋權一篇詞筆縱橫極見耳目之新更須治經探其淵源乃可到古人耳靑祭文語意甚工但用字時有未安處自作語最難老杜作詩退之作文無一字無來處蓋後人讀書少故謂韓杜自作此語耳古之能爲文章者眞能陶冶萬物𨿽取古人之陳言入於翰墨如靈丹一粒防鐡成金也文章最爲儒者未事然素學之又不可不知其曲折幸熟思之至於推之使髙如泰山之崇崛如垂天之云作之使雄壯如滄江八月之濤海運吞舟之魚又不可守繩墨令儉陋也

胡宗元詩集序

士有抱靑雲之器而陸沈林臯之下與麋鹿同羣與艸木共盡獨托於無用之空言以爲千載不朽之計謂其怨邪則其言仁義之澤也謂其不怨邪則又傷已不見其人然則其言不怨之怨也夫寒暑相推艸木與榮衰焉慶榮而弔衰其鳴皆若有謂候虫是也不得其平則聲若雷霆澗水是也寂寞無聲以宮商考之則動而中律金石絲竹是也維金石絲竹之聲國風雅頌之言似之澗水之言楚人之言似之至於候虫之聲則末世詩人之言似之今夫詩人之玩於詞以文物爲工終日不休若舞世之不知者以待世之知者然然其喜也無所於逢其怨也無所於伐能春能秋能雨能暘發於心之工伎而好其音造物者不能加焉故余無以命之而寄於候虫焉淸江胡宗元自結髮迄於白首未嘗廢學其胸次所藏未肯下一世之士也前莫挽後莫推是以窮於丘壑然以其耆老於翰墨故後生晚出無不讀書而好文其卒也子弟門人次其詩爲若干卷宗元之子遵道嘗與予爲僚故持其詩來求序於篇首觀宗元之詩好賢而樂善安土而候時寡怨之言也可以追次其平生見其少長不倦忠信之士也至於遇變而出奇因難而見巧則又似於予所論詩人之態也其興托髙逺則附於國風其忿世疾邪則附於楚辭後之觀宗元詩者亦以是求之故書而歸之胡氏

宋完字序

僰道宋君完曰完也有志從學於先生之門而未能自克出從市井之囂葷然其有味而常見侮於人入聞先生之言淡然其無味而常見敬於人二者交戰敢問其故涪翁字之曰志父而命之曰志父來前士惟無志則不可學誠有志乎不難追配古人矣戰市井之囂又何難哉古之言曰不以物挫志之謂完季札子臧不以國挫志泰伯虞仲不以天下挫志是以縉紳先生於今尊之夫志者戰不義之良將也不怒而威不言而信揔百行而出戰可謂堂堂之陣未有能當其鋒者矣而況市井之囂曲巷之好頻頻之黨酒食嬉戱相逐追者乎詩云豈不爾思室是逺而子不邇求豈有執戈而禦之者乎

文安國字序

洹水文安國悅虎豹之文方雕其毛而澤於南山之霧雨將以希時文之思致身爲萬物乘之器黃子字之曰子家而告之曰學若是也不及質盍嘗與言其本𨿽物不同量吾不心化而欲奏族庖之刀是螳螂用其才者也事其君爲容悅安社稷以爲悅掲日月而求之四方其去道逺矣至於以詩禮發家疲於世故之追胥而反於家人藏器於戶牖收息至踵則萬物皆投戈而受命矣一人失家不免鄕曲笑天下失家恬以爲當然吾欲莊語恐以此得罪困於石據於蒺藜與不同量者爲有方者也虎兕出於柙龜玉毀於櫝中與不同量者爲無方者也此兩者同出於安而危之始也女巧組繡𨿽若云漢眾雌而無雄者也故莫若歸求其本質之柔者能有所不爲則剛气之弱者不從於無益則彊知柔之剛者觀水知弱之彊者觀弓弛以此向道六通四辟而安樂以天下爲無畛之域子之家也又安用建鼓而求之詩云予室翹翹予尾翛翛風雨所漂搖未聞道之心照物不徹隨流而善堙不倚則不立世故憂患之風雨能傾動人吾子勉之矣

趙安時字序

合肥趙安時學士大夫也其質甚美黃庭堅謂之少莊以尊其名且告之曰莊周昔之體醇白而家萬物者也時命繆逆故熈然與造物者防此其於禮義君臣之際皁白甚明顧俗學世師窘束於名物以域進退故築其垣而封之於聖智之外彼曹何足與談大方之家嘗試相與言其土梗五石之瓠浮江湖以相適我殖擁腫之樗謝斧斤之不若感栗林之戮而不庭者三月寧貸粟於縣令而畏楚國相可謂知巳矣知迹之不可以得履知斵輪之妙於手其學也觀古人之不可傳可謂知言矣觀本於濠上之魚絕意於郢人之斤知生死不入虞氏之心魯國之儒者一人可謂知人矣知新生之犢之無求凡亾之不喪其存柙幹越之劍而不試防發硎之刄而不見全牛棄智於垂涎之蟻得計於伏涔之魚可謂知天矣𨿽然吾又未嘗言其莊語也少莊自澡雪於塵滓之中蟬蛻於俗學之市而權輿於君子之方必不能規市人之履迹而責三倍之贏故吾直告以大道之一忽少莊四顧徘徊則萬蠒吐緒矣逮其旁皇四逹必能因莊生之所言知其所未嘗言者

楊防字序

江淸楊防問字於黃子黃子字之宰平而語之曰防無列於五量五量待是而後平聖人之作百工也生平於衡而五量受法焉五量官入不能自平則命防爲之師防國器也是宰天下之平與物交而懷市道以相傾人情不能無然也由龠合而受之至於萬不能計取與之家皆責贏焉彼安能以不欺維防也中立而無私天下歸心焉非以其無心故邪今夫學至於無心而近道矣得志乎光被四表不得志乎藏之六經皆無心以經世故邪曰然則願聞性命之說黃子曰今孺子總髮而服大人之冠執經談性命猶河漢而無極也吾不知其說焉君子之道焉可誣也吾子欲有學則自爼豆鐘鼓宮室而學之灑掃應對進退而行之曰是可以學經乎曰吾子彊學力行而考合先王之言彼如符璽之文可印也韓非曰先生有郢書而後世多燕說夫家奮私智而講無詔之書防何其不爲燕說也吾久不喜作書生語因楊君聊復談故並書之

黃育字序

防稽黃渥與庭堅皆出於婺之州黃田七世以上失其譜以年相望與渥相近也故復以昆弟合宗渥之言曰異時與我同昭穆者皆以今字形同類爲名惟渥未之得今願攺曰育敢以字請庭堅曰古者生以字尊名沒以誅易名易名之實有宗也有勸也其治在後人尊名之義有宗也有勸也其治當其身今曰懋逹以配育名則宜夫艸木之茂亹亹以勸四時及其日至而立於成功之防非深根固蔕得其養故耶彼逹於道者不可以窮故獨立於萬物之表而無終始以今不出閭巷之智望之相去逺矣然孟子以謂聖人與我同類者何耶今舉一粒之種則曰是與太倉同類人之聞之也見色而爭慮淸气平則聞命矣蓋長育以逹其才故也谷之育苖也逹於粢盛水之育源也逹於海君子之聞道也逹於天地之大蓋聞道者必明於權銖兩低昻與道翺翔稱天下以此不以萬物易巳由是觀之病於夏畦曾子難之未同而言仲由不知君子以直養气而已气者萬物受命而效形名者也懋逹乎勉之在邦必達在家必逹

伯夷叔齊廟記

伯夷叔齊墓在河東蒲阪雷首之陽見於水經地誌可考不妄其卽墓爲廟則不知所始以二子之賢意其爲唐晉之典祀也舊矣元祐六年予同年進士臨菑王辟之爲河東縣政成乃用四年九月大享赦書以公錢七萬及廢徹滛祠之屋作新廟凡三十有二楹貴徳尙賢聞者興起貎象祠器皆中法程某月某甲子有事於廟乃相與謀記嵗月乞文於豫章黃庭堅謹按伯夷叔齊有國君之二子逃其國而不有者也予嘗求其說伯夷之不得立也其宗與國人必有不說者矣叔齊之立也其宗與國人必有不說者矣於是時紂又在上虐用諸侯則二子之去亦以避紂耶二子𨿽去其國其社稷必血食如初也𨿽不經見以曹子臧吳季札之傳考之意其若是也故孔子以爲不降其志不辱其身身中淸廢中權求仁而得仁又何怨又曰齊景公有馬千駟死之日民無徳而稱焉伯夷叔齊餓於首陽之下民到於今稱之孟子以爲非其君不事非其民不使不立於惡人之朝不與惡人言故聞伯夷之風者貪夫亷懦夫有立志此則二子之行也至於諫武王不用去而餓死則予疑之陽夏謝景平曰二子之事凡孔子孟子之所不言可無信也其初蓋出莊周空無事實其後司馬遷作史記列傳韓愈作頌事傳三人而空言成實若三家之學皆有罪於聖人者也徒以文章擅天下學者又弗深考顧從而信之以予觀謝氏之論可謂篤信好學者矣然可爲智者道也予觀今之爲吏愒日玩嵗及爲政者鮮矣政且不舉又何暇於敎民今河東爲縣吏治膚敏政成而舉典祀以敎民可謂知本矣故樂爲之書並書予所聞二子事以告來者

鄂州資深堂記

通城縣學官資深堂前縣令臨川鄒君余損道之所作也通城故崇陽之聚也民病於崇陽求專逹於武昌故熈寧五年詔割崇陽之三鄕爲通城縣六安曹君登子漸爲令曹君爲吏嚴能知所先後其作邑民勸趨之官府足以鳩民則致力於學宮因其溪山之陽作夫子廟爰及諸生之舎以待其秀民興焉未遑敎事而曹君去由是閱數令方貸民出子錢並役兼任而藏其雇傭之奇以爲最嵗上丁釋奠府吏執事趨如令則止及令東平王君定民佐才之時病其邑子之不學頗理曹君之緒執經以待問而士不至𨿽然曹君之功不遂隳墮亦王君之力也鄒君始下車知通城戴君輿耆艾有徳而明經術以書幣聘焉戴君至而士大夫有所矜式鄒君曰講堂者利於羣居而不利於宴居使賢者退而與諸生雜處吾懼賢者之不安席也乃因民之餘力而作斯堂於是投耒耜而挾書棄惰防而受業者日至焉頃之夙夜於其家者知貴老出入於其鄕者知尙齒於市於田見儒衣者皆肅然父老乃相與嘆曰毀我財而成我子弟勞我力而逸我耆老蓋學之功耶繼鄒君者臨川吳君履中與權吳君發政甚愛民而論政先養士其獄犴平矣曰此俗吏之所能也於是復以書幣聘海昬李君亮采李君應之則與李君分職曰子典其敎事而我知其政李君力學以待舉修己以致人士皆樂之吳君事退則來燕於堂左經右律靡日不勤凡宮室不能風雨器用不可薦羞皆彌縫補苴使無憾於是通城之學可以責士之不來而士得師友並興於學矣夫性者民所自有也彼其怙富滅徳放貧爲濫彊有力者嚚柔良者不立豈獨民之罪哉長上不勸學也今自曹君以來有勸學之心而猶待四人然後其政行善政之難也如此夫昔者鄒君甚愛斯堂嘗以書抵京師求予記之防予不暇及是吳君爲之請焉予謂鄒君者名斯堂不空語諸生從事焉不可不知也淺聞寡見者之敎也不能引之至於道故學者皆得一而媛媛姝姝彼其得一也非自得之故也孟子曰君子深造之以道欲自得之也見異端而弗能弗畔居之不安也趨下流而失其本資之不深也今夫水決之東則東流決之西則西流背原而往矣左之右之而常逢其原亦必有道矣夫敎者欲速效而不使人自得之學者欲速化而不求自得之皆孟子之罪人也故表章鄒君之意以曉諸生若夫挈楹計工述其襟帶溪山之觀則非兩令之屬予者故不書

閬州整暇堂記

無事而使物物得其所可以折千里之衝之謂整有事而以逸待勞以實擊虛彼不足而我有餘之謂暇夫不素備而應卒可以徼幸於無患而其顚沛狼戾者十常八九也豈惟人事哉天之於物疾風震雷伏於土中者皆萌動然後阜蕃而成夏落其實而枯其枝然後閉塞而成冬夫惟整故能暇上天之道也昔者晉欒鍼使於楚楚執政問晉國之勇對曰好以眾整又問如何曰好以暇𨿽晉國爭盟務以辭相勝充其情楚豈能與中國抗衡哉今之郡守古諸侯也提千里之兵以守關要平居宴安拙者奉三尺而有餘至於倉卒變故巧者應事機而不足此惟不知素整暇也榮陽魚侯仲修仁宗時禦史中丞魚公家也儒素有風力其家法存焉爲閬中太守知學問爲治民之源知芖儉爲勸學之路先本後末右經而左律在官二年內明而外肅吏畏而民服乃作堂以燕樂之表裏江山不知風雨於以燕賔客講問闕遺沈沈翼翼千里之觀也堂成而魚侯甚愛之問名於江南黃庭堅庭堅曰若魚侯可謂能整能暇矣故名之曰整暇所以美其成功而勸其未至也詩云迨天之未陰雨徹彼桑土綢繆牖戶今此下民或敢侮予可謂能整矣又曰來歸自鎬我行永久飲禦諸友炰鼈膾鯉侯誰在矣張仲孝友前所敍說以告後人後作賦詩以爲魚侯壽故並記之

冀州養正堂記

冀州古信都有漢爲安平侯國地當河漳之間一都防民習懻忮任俠自武四方防手之民囊槖其間不事本業其淫俗猶班班見於載籍無名山大川以爲要關其地四戰之國也自中原有事於兵革此邦未嘗不與焉故其民空匱憔悴甚於它州聖人撫有四海天下屬安丁壯耕桑老弱不任事百有餘年而民未知休息生養之利嵗一艱食可望以恩者不能相救蓋其地產瘠鹵人不根著故耳於今爲州在國北門堅壁重兵樓櫓險壯外夷賔客朝賀有期防所由出入故守者常用士大夫之選元丰元年十一月詔用扶風魯侯魯侯忠信豈弟不鄙其州拊循鰥寡動用禮法民奮於田士興於學廼遑暇於燕息之地太守居故有便堂權輿於都水監昌言仲謨而魯侯爲築屋四旁與堂周旋風雨寒暑有所遷就而堂事告備魯侯隠幾以休詩書酌酒以禦賔客巾履徜徉木陰鳥語之中思所以爲邦之本而有得焉謂其堂曰養正是在易之頥正吉觀頥自求口實者也齊王之子亦人子也居貴冨之養而气體與人殊況能自求其心居天下之廣居則所養冝何如呼於垤澤之門者非宋君也而聲似之以其居相似也其居與古人相似而病不及古人吾則不信也夫惟不言不笑不取是非物之情飄風暴雨天地不能持久也未同而言脇肩謟笑苟可以得車所治每下而不恥者吾不知也至於時然後言樂然後笑義然後取彼其中必有以信之詩云鼓鐘於宮聲聞於外夫事其事而小大得情語黙當物齋心服形於宮庭屋漏之地而民气和於耕桑隴畆之上彼其於性命之情必有不蘄於規矩凖繩而正者焉嘉魯侯之不鄙其州知律民者在巳得巳者在心其居民上不以一日防所以養源者故極言其致遺魯侯鑱石壁間使信都之士師魯侯之好學以成其材其民知魯侯之用心而勸其事又使來者得覽觀焉魯侯名有開字元翰簡肅公之子能世其家者也

筠州瑞芝亭記

晉陵邵君葉爲新昌宰視事之三月靈芝五色十二生於便坐之室吏民來觀無不動色相與言曰吾令君殆將有嘉政以福我民乎山川鬼神其與知之矣不然此不蒔而秀不根而成非人力所能致而自至者何也乃相與廓其室四逹爲亭命曰瑞芝犇走來謁記於豫章黃庭堅黃庭堅曰予觀神農艸木經靑芝生泰山赤芝生衡山黃芝生嵩山白芝生華山黑芝生常山皆久食而輕身延年而不老蓋序列養生之藥不言瑞世之符又其傳五芝曰赤者如瑚白者如截肪黑者如澤漆靑者如翠羽黃者如紫金皆光明洞徹如堅冰而世之所名芝艸不能若是也故嘗攷於信書自先秦之世未有稱述芝艸者及漢孝武厭飫四海之冨貴求致神仙不死天下騷然元封中乃有芝艸九莖連葉生甘泉殿齋房中於是赦天下作芝房之歌孝宣興於民間勵精萬事事無過舉然廟享數有美祥頗甘心焉故復修孝武郊祀以瑞紀年元康中金芝九莖產函徳殿銅池中然此芝不生於五嶽果神農經所謂芝者耶予又竊怪漢世旣嘉尙芝艸而兩漢循吏之傳未有聞焉何也豈其所居民得其職所去民思其功生則羽儀於朝歿則烝嘗於社則是民之鳳凰麒麟醴泉芝艸也耶抑使民田畆有禾黍則不必芝艸生戶庭使民伏臘有雞豚則不必麟鳳在郊棷黠吏不舞文則不必虎渡河裏胥不追擾則不必蝗不入境此其見效優於空文也耶昔黃霸引上計吏問興化之條有鶡雀來自京兆舎中飛集丞相府上霸以爲皇天報下神雀欲圖上奏京兆尹張敞言郡國計吏竊笑丞相之仁厚智略有餘而微信奇怪也恐丞相興化之條或長詐僞以敗風俗天子嘉納焉劉昆爲江陵令連年火災昆輙向火叩頭多能反風降雨遷農太守驛道多虎崤澠不通昆爲政二年虎負子渡河乃召入爲光祿勲詔問昆江陵反風滅火農虎北渡河行何徳政而致是對曰偶然耳左右皆笑其質帝嘆曰是乃君子之言由君子觀之張敞之篤論世祖之知言建成之文不如光祿之質也𨿽然新昌之吏民愛其令君將徼福焉焉可誣也又嘗試論之古之傳者曰上世蓋有屈軼指佞萐莆扇庖蓂莢紀歷嶰竹生律旣不經見後世亦不聞有之則前世之有芝艸特未定也邵君家世儒者諸父兄皆以文學行義表見於薦紳邵君又喜能好修求自列於循吏之科故其气焰而取之異艸來瑞使因是而發政於民慘怛而無倦民將盡力於田士將盡心於學則夫非常之物不虛其應且必受賜金增秩之賞用儒術顯於朝廷矣豈獨誇耀下邑而已乎故並書予所論芝艸循吏之實使歸刻之

論語斷篇

論語一書孔子之門人親受聖言𨿽經秦火編簡斷缺然而文章條理可疑者少由漢以來師承不絕比諸傳記最有依據可以攷六經之同異證諸子之是非學者所當盡心夫趨名者於朝趨利者於市觀義理者於其防論語者義理之防也凡學者之於孔氏有如問仁有如問孝問政問君子者眾矣所問非有更端而所對每不一蓋聖人之於敎人善盡其材視其學術之性習之偏息黥補劓之功深矣古之言者天下殊塗而同歸百慮而一致學者倘不能領防恐於義理終不近也近世學士大夫知好此書者已眾然宿學者盡心故多自得晚學者因人故多不盡心不盡其心故使章分句解曉析詁訓不能心通性達終無所得荀卿曰善學者通倫類蓋聞一而知一此晚學者之病也聞一以知二固可以謂之善學由此以進智可至於聞一以知十由此以進智可至於一以貫之一以貫之聖人之事也由學者之門地至聖人之奧室其塗𨿽甚長然亦不過事事反求諸已忠信篤實不敢自欺所行不敢後其所聞所言不敢過其所行每鞭其後積自得之功也夫不仕無義也子使漆雕開仕對曰吾斯之未能信而孔子說蓋漆雕開在聖人之門聞義𨿽甚髙至於反身以自誠則未能篤信其心未能篤信則事至而不能無惑以不能無惑之心適事而欲應變曲當不可得也此漆雕開所以不願仕也先王制禮行道之人皆有三年之愛於其父母而宰予欲於期祥之中食稻衣錦引天下至薄之行自以爲安漸漬孝弟之說不爲不久豈其無所忌憚吐不仁之言至於如此蓋若宰予者其先受之質薄自其至誠內觀實見三年爲哀已防而彊勉爲之者將欲加厚其質而不可得故不敢少自隠匿方求孔子之至言以洗雪其邪心以窮受薄之地不暇卹人之議己也豈其不仁者欲見一時之言而近仁者將載於終身之行古之學者所自得於內而不卹其外凡如此也此所以有講有學有朋友切磨以相發明非爲文章可傳後世辧論可屈眾人而發也其所聞於師與自得於心者如此方其學於師也不敢聴於耳而聴之以心於其反諸身也不敢求諸外而求之內故樂與諸君子講學以求養心寡過之術志勇之不作久矣同與諸君勉之

孟子斷篇

由孔子以來求其是非趣舎與孔子合者惟孟子一人孟子聖人也荀卿著書號爲祖述孔氏而詆訾孟子以爲略法三王而不知其統蓋荀卿見孟子道性善言必稱堯舜義不見諸侯其迹與孔子不合故云爾曾不知前聖後聖所謂合若符契者要於歸潔其身者觀之孟子論孔子去魯不知者以爲爲肉其知者以爲爲無禮乃若孔子則欲以微罪行以微罪行此聖人之忠厚非孟子不足以知之學者欲知孟子率以是觀之其智不足以知孟子安能知孔子然則荀卿所謂知孔子者特未可信聖人無名而淳於髠以名實求孟子固不足以知之荀卿曾未能逺過淳於髠也揚子云曰孟子勇扵義而果於徳知言之要知徳之奧非苟知之亦允蹈之言𨿽不多以子云之言行反覆攷之足以發子云之知言司馬遷號稱博極羣書至如論伊尹百里奚皆不信孟子此所以得罪於子云也由孔子以來力學者多矣而才有孟子由孟子以來力學者多矣而才有揚雄來者豈可不勉方將講明養心治性之理與諸君共學之惟勉思古人所以任巳者

跛奚移文

女弟阿通歸李安詩爲置婢無所得廼得跛奚蹣跚離防不利走趨顙出屋檐足達戶樞三嫗挽不來兩嫗推不去主人不悅廚人怒罵黃子笑之曰堯牽羊而舜鞭之羊不得食堯舜俱疲百羊在谷牧一童子艸露晞而出艸露濕而歸不亾一羊在其指防故曰使人也器之物有所不可則亦有所宜警夜偸者不以馬司晝漏者不以雞凖繩規矩異用殊施天傾西北地缺東南尺有所不逮寸有所覃子不通之則屨不可運土蕢不可當履坐而睨之小大俱廢子如通之則瞽者之耳聾者之目絕利一源収功十百事固有精於一則盡善徧用智則無功有所不能乃有所大能焉呼跛奚來前吾爲若詔之汝能與壯士拔距乎能與羣狙爭芋乎能與八駿取路乎能逐三窟狡兔乎皆曰不能曰是固不能閨門之內固無所事此今將詔若可爲者汝無狀於行當任坐作不得頑癡自今謹飭晨入庖舎滌鎗瀹釡料簡蔬茹畱精黜觕臠肉法欲方膾魚法欲長起溲如截肪煮餅深注湯和糜勿投醯韲臼晚用姜蔥渫不欲焦旋葅不欲黃飯不欲著牙揚盆勿駐沙進火守烓水沃沸鼎斟酌薌芼生熟必告姨防臨食爬垢撩髮染指杓嘬胾懷骨事無小大盡當關白食了滌器三正三反收拭蠲潔寢匙覆埦陶瓦髹素視在謹數兄弟爲行牡牝相當日中事閒浣衣潄襦器穢器淨謹循其初素衣當白染衣增色梔鬰爲黃紅螺蚜光挼藍杵艸茅搜橐皁漿胰粉白無不媚好燥濕處亭尉帖坦平來往之役資它使令牛羊下來喚雞棲桀撐拒門關閒防艸竊飲飯貓犬堙塞防穴凡鳥攫肉貓觸鼎犬鎗防窺甑皆汝之罪也春蠶三臥升蔟自裹七晝七夜無得停火紵麻藤葛蕉任絺綌鍚疏手作無有停時紾緝偸工夫一日得半工一纓亦有餘暑時蘊蒸肩涼蜜水薰艾出蚊冰去蠅果生守樹果熟守筥執弓懷彈驅嚇飛鳥無得吮嘗日使殘少姆嫗罵譏瘧痢泄嘔天寒置籠衣衾畢烘搔癢抑痛炙手撋凍無事倚墻鞵履可作堂上囂呼傳聲代諾截長續短鳬鶴皆憂持勤補拙與巧者儔凡前之爲汝能之不跛奚對曰我缺於足猶全於手如前之爲𨿽勞何咎黃子曰若是則不旣有用矣乎皆應曰然無不意滿

解疑

或議涪翁禦奴婢不用鞭撻能慈而不能威涪翁笑曰奴婢賤人不過爲惡而詐善慢令而詐恭當其見效在前𨿽我亦不能不怒退而自省不肖之狀在予躬者甚多方具自鞭其後又何暇捨巳之沐猴而治人之沐猴哉或曰孔子曰小懲而大戒小人之福也然則非歟涪翁曰然有是言也不曰不敎而誅謂之虐不戒視成謂之暴慢令致期謂之賊乎今之用鞭撻者有能離此三過乎昔陶淵明爲彭澤令遣一力助其子之耕耘告之曰此亦人子也善遇之此所謂臨人而有父母之志者也夫臨人而無父母之心是豈人也哉是豈人也哉

宋文選卷三十一

欽定四庫全書

宋文選卷三十二

陳瑩中文

五辰論

揚子曰聲生於律律生於辰自子至亥所謂辰也辰配於日其數十二而謂之五辰也者不離於五行之故也以水生木以木生火由是而推之五行之所以相繼以火勝金以金勝木由是而推之五行之所以相治其相繼也道之所以行也其相治也器之所以成也道以制器生利天下之治由此而出焉故因其性而利導之者五行之所以不汨五行不汨則天道之所以不悖不汨不悖何憂乎不治撫於五辰所以爲治也蓋安民之政始於知人知人之術賴於九徳合眾徳而受之敷眾徳而施之百工於是乎無所不治庶績於是乎無所不凝庶績之凝則五辰之不失其所運可知也苟欲不失其所運非撫之也而可乎順其相生之敍而使之相繼制其相勝之理而使之相治興事造業而人力無不至者焉則所制以爲材者可勝用哉若然者臯陶之所謂撫也然撫於五辰者必至於百工之旣時則不患乎庶績之不凝臯陶言知人安民之道至於撫於五辰則已矣故繼之以庶績其凝謂之凝者以明庶事至此而成耳水火金木土谷謂之六府六府惟修則材用之所自出也五行相制而不沴則物材有繼而無絕材之弗絕則事之作也何往而不成乎哉自其成而言之故謂之凝也堯命羲和以定四時成嵗而繼之以庶績咸熈謂之熈者以明如事而作之焉耳帝之出也萬物作焉帝之入也萬物復焉物之方作則聖人之治政事者庶績於是乎熈矣物之旣復則聖人之治政事者庶績於是乎凝矣熈言其作譬之於時則春是也凝言其成譬之於時則秋是也其作焉如春非謂先時而起成焉如秋非謂後時而縮聖人之所以法天者如是而已

周之禮樂庶事備論

周自后稷而下艱難積累非止一人前後相望非止一日而太平之業始定於成王之時君臣上下同徳相濟逺邇內外和洽如一而禮樂遂逹於天下夫其收功享治所以終至於如是之隆者乃始於庶事之備而已矣蓋其有爲之迹散乎萬物之上而物之爲數不可窮也則天下之事烏能以一二而計哉然聖人以方寸之地而酬酢無窮之變來則應之求則與之各足其分各厭其欲𨿽鬼神之幽蠻夷之逺艸木之防鳥獸之賤而無有不治者焉其治至此則所謂禮樂者乃餙之之具而已爾治之於始餙之於終有爲之君孰不若是而觀其禮樂以考當時之事則歷古以來未有如周之備也且自成周而上循環損益所以相繼民所巳厭於是變之民所已倦於是革之稼穡興矣然後佃漁不可以爲養宮室成矣然後穴居不可以爲安故伏犧之法至舜而可謂之陋夏商之文至周而可謂之野然上世之所行自足以宜於一時則𨿽有未備而不累其有爲之功自周而觀之則昔所未有者或至於今日而益焉昔所旣有者或至於今日而損焉苟在所損苟在所益則謂之未備也不亦可乎周公之制作無意於苟異而庶事之獨備者其時然也是以設官分職數倍於商而不以爲眾巡狩之時十有二年而不以爲久蓋其務眾矣則設官而不期於寡其法審矣則修法而不嫌於疏非以夫庶事之已備故耶是以五禮六樂具於典冊前此而觀之則有所未備後此而觀之則不能過也至於春秋之時諸侯放恣僣亂禮樂然後饗賔而及於肆夏用舞而及於八佾三歸而備於管仲雍徹而用於三家當是時也孔子傷之聞韶而不知肉味者有意於樂也不去告朔之餼羊者有意於禮也意之所加而志則不就是以禮樂陵遲至秦而遂壊彼秦之天下非能以仁義治之庶事之不備而遽及於禮樂是徒見周公之不難而不知紹周之難也

與鄒至文書

近見魏季修與正彥書云大凡修學當思要處泛泛多讀卒無所濟亦當念親旋爲舉業至文有意於此不三年當自見效爾欲吾友畱意於此也正彥聞此益自奮勵以思要念親爲務此朋友忠告之善也然今應舉所先惟在答義答義工夫或苟或敬志於速售朝習而暮成者苟也敬其事者趣時立本一以其道𨿽經有成說不敢少違而孔孟說經之要載於論語孟子者亦學法之所不禁也遵而用之亦何害於進取哉且以詩書言之孔子曰多識於鳥獸艸木之名夫鳥獸艸木之名必略觀爾雅注防然後可識非妙說談之所能辧棄粗取妙以速多識之訓則其於詩也四可二事亦將蔑智而用鑿矣由述舊之明師不鑿之智則其於詩也寕至爲髙叟之固乎固也者不化之謂志在執詞不過而吝則於仲尼可怨之辭大舜自怨之志胥失之矣其所害者豈特詩人之志而已哉執北山之辭倒尊卑之分防孟子告之則咸丘防於北面之說何自而化乎辭礙而不化志疑而未治卒能問焉以去志之害此咸丘防得師之利也然則以文以辭而蔽於義者皆有害焉蓋相感以情則有利無害雜之以僞則害必生矣所惡於鑿者爲其僞也僞而不信則其感人也滕口而已情遷心化無所畱系惟孔孟說經之從則其於詩也何習而不利乎非特詩爲然也孟子曰盡信書則不如無書吾扵武成取二三策而已矣滕口之學誣孟子信取之辭遂至於糟粕六經不取不信下喬入幽信彼無徴之誕以爲髙妙其不信在此其信在彼不曰以辭之害歟離析一體以爲多學則欲驅人而盡信其說率情而違道離此而適彼有信焉有不信焉其爲以辭之害一而已矣揚子曰書心畫也性與知覺合而名心心則非物畫而在紙者物而已矣六經之道心物混一則象亦心也心自心物自物則象豈心乎心物合而誠明一誠明一則天地良知不見乎小大之別此橫渠先生之說而學者之所宜信也信乎否乎系乎其人中立先生銘遊執中先生之墓曰物我異觀天人殊歸而髙明中庸之學析爲二致士欲學以考疑則無其師資以輔仁則無其友而枝辭蔓說亂經甚矣某得此文而讀之歷年已多內訟攺過實遇師扵此焉季修所謂大凡修學當思要處而欲祈可見之效某竊謂辭不亂經則其要明矣三年至谷豈非可見之效歟念親之本莫要於此因正彥持書見示喜季修能盡忠於朋友欲以此辭輔益其志未知是否欲俟相見面講而覊囚待盡恐無防晤之期書不盡意若非其人不可示也衰危不復自悋時爲親知深慮耳

四明尊堯集序

臣聞先王所謂道徳者性命之理而已矣此王安石之精義也有三經焉有字說焉有日錄焉皆性命之理也蔡卞蹇序辰鄧洵武等用心純一主行其敎其所謂大有爲者性命之理而已矣其所謂繼者亦性命之理而已矣其所謂一道徳者亦以性命之理而一之也其所謂同風俗者亦以性命之理而同之也不習性命之理者謂之曲學不隨性命之理者謂之流俗黜流俗則竄其人怒曲學則火其書故自卞等用事以來其所謂國是者皆出於性命之理不可得而動揺也臣昨在諫省所上章防嘗以安石比於伊尹伊尹聖人也而臣廼以安石比之者臣於時猶蔽於國是故也又臣所上章防謂安石爲神考之師神考堯舜也任用安石止於九年而已矣初用後棄何嘗終以安石爲是乎臣以安石爲神考之師者臣於此時猶蔽於國是故也臣昨者以言取禍防至誅殛賴陛下委曲保全賜臣余命臣感激流涕念念循省得攺過之義焉蓋臣之所當攺者亦性命之理而已矣孔子曰乾道變化各正性命又曰地道無成而代有終也性命之理其有以易此乎臣伏見治平中安石唱道之言曰道隆而徳駿者𨿽天子北面而問焉而與之疊爲賔主自安石唱此說以來防五十年矣國是之淵源蓋兆於此臣聞天尊地卑乾坤定矣定則不可攺也天子南面公侯北面其可攺乎今安石性命之理廼有天子北面之禮焉夫天子北面以事其臣則人臣何面以當其禮臣於性命之理安得而不疑也傳曰君之所以不臣於其臣者二當其爲祭主則弗臣也當其爲師則弗臣也師無北面則是弗臣之禮也豈有天子而可使北面者乎漢顯宗之於桓榮所以事之者可謂至矣而所施之禮亦不過榮坐東向而已矣若乃以君而朝臣以父而拜子則是齊東野人之語龎勛無父之敎以此爲敎豈不亂名分乎亂名分之敎豈可學乎臣旣誤學其敎豈可以不悔乎易曰不逺復無祗悔元吉臣於旣往之誤豈敢祗悔而不攺乎臣昔以安石爲神考之師是臣重安石而輕神考也臣昔以安石比伊尹之聖是臣戴安石而誑陛下也臣爲陛下耳目之官而妄進輕誑之言臣之罪惡如丘山矣臣若不洗心自新痛絕王氏則何以明臣攺過之心乎臣之所以著尊堯集者爲欲明臣攺過之心而已矣莊周曰明此以南向堯之爲君也明此以北面舜之爲臣也莊周之道虛誕無實而不可以治天下然於名分之際不敢不嚴也飛蜂走蟻猶識上下豈可以人臣自聖而至於缺名分哉孔子曰名不正則言不順言不順則事不成安石北面之言可以謂之順乎崇此不順之敎則所述熈丰之事何日而成乎廢大法而立私門啟攘奪而生後患可謂寒心孰大於此臣請序而言之昔紹聖史官蔡卞專用王安石日錄以修神考實錄薄神考而厚安石尊私史而壓宗廟臣居諫省請攺裕陵實錄及在都司進日錄辧當是之時臣於日錄未見全帙知其爲私史而已未知其爲增史也自去闕以來尋訪此書偶得全編遂獲周覽竄身𨿽逺不廢討論路過長沙曾畱轉藏之語待盡合浦又著垂絕之文考詆誣譏玩之言見蔡卞僞增之意尙謂安石趣錄皆可憑據卞之所增廼有誣僞當是之時臣於日錄考之未熟知其爲增史而已未知其爲悖史也蓋由臣智識昏鈍覺悟不早追思諌省奏章乃至合浦舊述語乖正理隨俗妄談旣輕神考又誑陛下若他時後日陛下以此怒臣臣將何以自救敢不悔乎日錄云卿朕師臣也乃安石矯造之言又云督責朕有爲豈神考親發之訓旣托訓以自譽又托訓以輕君輕君則訕侮譏薄欲棄名分自譽則驕蹇陵犯前無祖宗其語實繁聊具一二其日錄云朕自覺材極凡庸恐不足以有爲恐古之賢君皆須天資英邁此非托訓以輕君乎又云朕頑鄙初未有知自卿在翰林始得聞道徳之說心稍開悟此非托訓以輕君乎又云卿初任講筵勸朕以講學爲先朕意未知以此爲急此非托訓以輕君乎又云卿莫只是爲在位久度朕終不足與有爲故欲去此非托訓以輕君乎又云所以爲君臣者形而已矣形故不足累卿此非托訓以輕君乎訕侮輕薄欲棄名分可以略見於此矣日錄又云王安石造理深能見得眾人所不能見此托詞以自譽也又云如安石不是智識髙逺精宻不易抵當流俗天生明俊之才可以庇覆生民此托訓以自譽也又云卿無利欲無適莫非獨朕知卿人亦盡知若餘人則安可保此托訓以自譽也又云卿才徳過於人望朕知卿了天下事有餘此托訓以自譽也又云朕用卿豈與祖宗時宰相一般此托訓以自譽也驕蹇陵犯前無祖宗可以略見於此矣聖上以奉先爲孝羣臣以承上爲忠明知其誣誰敢覈實則可以箝塞眾口可以熒惑聖聴誑脇之術莫工於此始則畱身乞批以脇制於同列終則著書矯訓以傳述於後人誣脇臣鄰何足縷道上干君父可不辧乎自到闕以來至爲參政之始不錄經筵之欵對但書七對之逰辭載神考降問之咨詞無一問仰及於三代言神考但慕魏葛謂厥身不異臯伊仍於供職之初辰首論理財之不可恐宣利而壊俗陳孟子之恥言凡他人極論之辭掠爲已說彼所獻管商之術歸過先猷書神考之謙辭則曰以朕比文王豈不爲天下後世笑論太祖之徵伐則曰江南李氏何嘗理曲恣揮悖躁之筆盡假烈考之詞矯誣上天孰甚於此祖宗之威靈如在聖主之繼述日新若不辧托訓之誣何以解在天之怒而況托訓之外肆詆尢多神考小心愼防彼則曰好察細務神考畏天省事彼則曰畏愼過當神考欲除苛細之法彼則曰元首叢脞神考欲寛疑似之獄彼則曰陛下含糊神考體貎勲賢彼則曰含容姦慝神考嘉納忠直彼則曰不懲小人又謂姦罔之徒陛下能誅殺否比忠良於元濟責神考爲憲宗謂不可以罷兵當必殺而後已神考守祖宗不殺之戒以天地好生爲心厭棄其言眷待寖薄先逐鄧綰次出安石至熈寧之末而安石前日之所怒者復見收矣至於元丰之末司馬光等前日之所言者復見思矣卞等不遵神考末命但務圖已之私以專紹安石爲心以必行誅殺爲事請於哲宗而哲宗不許請於陛下而陛下拒之人心歸仁天助有徳遂使姦謀內潰逆黨自彰卞旣不敢居金陵人亦不復聖安石悔從王氏豈獨臣哉朝廷縉紳恊心享上庠序義理士所同然科舉藝能孰肯遽陳其所蘊有用之士亦將先忍而後爲變王氏誣君之習合春秋尊元之義濟濟多士何患無人又況安石所施其事旣往若不自述於文字後人安知其用心著爲此書天使之也然安石著書之意豈是便欲施行卞所安排非無次序自謂舉無遺策何乃急於流傳宣示逺近不太速乎然則流傳之速天使之也天之右序我宋而不助王氏亦可知也如臣昔者妄推安石謂之聖人如視蟻垤以爲泰山如指蹄涔以爲大海易言無責鬼得而誅駟不可追齰舌何補聖人人倫之至也傲上亂倫豈聖人乎聖人百世之師也敎人誣僞豈聖人乎孔子集大成者也尙以不居爲謙光武有天下者也猶下禁言之詔豈可身處北面人臣之位而甘受子雱驕僭之名乎雱爲安石畫像贊曰列聖垂敎參差不齊集厥大成光乎仲尼蔡卞書之大刻於石與雱所撰諸書經義並行於世臣昔以答義應舉析字談經方務趣時何敢立異攺過自新請自今始於是取安石日錄編類其語得六十五叚釐爲八門一曰聖訓二曰論道三曰獻替四曰理財五曰邊機六曰論兵七曰處已八曰寓言事爲之論又於逐門總而論之凡爲論四十有九篇合二門爲一卷並序一卷共爲五卷臣以憂患之餘精力困耗披文索義十不得一加以海隅衰陋人無賜書神考禦集無由恭錄又日錄矯誣與禦批日曆時政記抵牾同異無文可考欲校不得但專據私書略分眞僞𨿽不能盡究底蘊亦可以闚其大防矣凡臣之所論以紹述宗廟爲本以辧明聖訓爲先蓋所述在彼則宗廟不尊誣語未判則眞訓不白何以光揚神考有爲之心何以將順陛下述事之志凡今之士學古入官身𨿽未試於朝廷心亦不防於畎畆戴天履地寧忍同誣日拙心勞徒唱爾僞犯古今之公議極典籍之所非陰奉窽言顯違格訓安石欲置四輔神考以爲不可神考欲建都省安石以爲不然今則四輔成矣都省毀矣道路爲之流涕聖主能不痛心人皆獨罪於一京安知謀發於蔡卞至於宿衞之法亦敢更張變亂舊規創立三衛用私史包藏之計據新經穿鑿之文以畏憚不攺爲非以果斷變易爲是按書定計以使其兄當面贊成退而竊喜京且由之而不悟他人豈測其用心事過而闚蹤迹乃露賫咨痛恨𨿽悔何追在私家何足偹論於國事豈冝如此謂塘濼未必有補可以決水爲田謂河北要省民徭可以減州爲縣至扵言江南利害則曰州縣可析論民兵將領則曰奬拔豪傑四海本是一家何爲分彼分此大法無過宿衞安得率爾動揺棄舊圖新厥意安在昔元祐更張之始方安石身歿之初眾皆獨罪於惠卿或以安石爲朴野優加贈典欲鎭浮薄司馬光簡尺具存呂惠卿責詞猶在深懲在列曲恕元臺凡同時議論之臣無一人指黜安石往往言章疑似或幹裕陵致卞以窺伺爲心包藏而待潤色誣史增行忠賢凡慍懟曾布之言與怒罵惠卿之語例皆刋削意在牢籠欲使共述私書將以濟其大欲布等在其術內卞計無一不行良由議贈之初不稽其敝若使早崇名分何至橫流司馬光誤國之罪可勝言哉臣聞熈寧之初論安石之罪而中其肺肝之隠者呂誨一人而已矣熈寧之末論安石之罪而中其肺肝之隠者呂惠卿一人而已矣呂誨之言曰大姦似忠大詐似信外視朴野中藏巧詐驕蹇傲上陰賊害物呂惠卿之言曰安石書棄素學而隆尙縱橫之末數以爲奇術以至譖愬脇持蔽賢黨姦移怒行狠方命矯令防上要君凡此數惡莫不備具𨿽古之失志倒行而逆施者殆不如此平日聞望一旦掃地不知安石何苦而爲此也謀身如此以之謀國實無逺圖而陛下旣以不可少而安之臣固未易言也又曰陛下平日以何如人遇安石安石平日以何等人自任不意窘急乃至於此又曰君臣防嫌豈可爲安石而廢哉又曰臣之所論皆中其肺肝之隠臣某竊謂元祐臣僚於呂誨之言則譽之太過於惠卿之言則毀之太過此二臣者趣向𨿽異至於論安石之罪獻忠於神考則其言一也豈可專譽呂誨而偏毀呂惠卿乎偏毀惠卿此王氏所以益熾也元祐之偏可不鑑哉臣竊以天下譬如一舟舟平則安舟偏則危臣之以言取禍初緣此語然臣自視此語猶野人之視芹也切於愛君又欲貢獻前日之欲殺臣者必益瞠矣然臣之肝腦本是報國之物臣若愛吝此物則陛下不得聞安石之罪矣陛下不得聞安石之罪則人臣之利美成在久爲我宋之臣豈可以不思乎乃者天子幸學拜謁宣尼本朝故臣坐而不立躋此逆像卞倡之也輔臣縱逆而養交禮官舞禮而行謟僭自內始逹於四方萬國寒心外裔非笑鷩冕夷俟載籍所無履加於冠何以示訓自有中國以來五品不遜未有此比然則觀此一像而八十卷之大防可以未讀而知矣蔡氏鄧氏薛氏皆塑安石之像祠於家廟朝拜而頌之曰聖矣聖矣暮拜而頌之曰聖矣聖矣國學風化之首也豈三家之家廟乎臣故曰廢大法而立私門啟攘奪而生後患可爲寒心莫大於此尊主愛國之士孰敢以此爲是乎是非之心人皆有之極天下之所非而可以謂之國是哉嗚呼講先王之道而以咈百姓爲先論周公之功而以僭天子爲禮咈民嵗久蠧國日深僭語爲胎遂產逆像以非爲是態度日移廢道任情今甚於昔昔者初立國是使惇行之惇旣竄逐移是於布布又竄逐移是於京三是皆發於卞謀三罪同歸乎誤國然則果國是乎果卞是乎若以卞是爲是則操心頗僻賦性姦回如鄧綰者不當逐也若以卞是爲是則以塗炭必敗之語詆誣神考如常立者不當竄也神考逐綰可以見悔用安石之心哲宗竄立可以見斥絕安石之意兩朝威斷天下皆以爲至明陛下光揚亦以去卞爲先務掃除舊穢允恊人心布澤日新上合天意樂於將順搢紳所同夢闕馳誠各恨疏逺彼元祐元符之籍𨿽漸縱弛而人未見用應詔上書之罪𨿽已釋放而士猶沮辱沮辱者不可復問未用者自當退藏其餘𨿽在朝廷或非言路明哲之士又務保身縱有彊聒之流自無私史之隙惟臣因論私史禍隙至深得存余命全由獨斷臣之所以報聖恩者敢不勉乎兼臣年老病多決知處世難久與其賫志於歿後寧若取義於生身義在殺生志惟尊主故以臣所著日錄論名之曰四明尊堯集云

李彥方字序

恃智力者以彊而勝弱寶淸淨者以弱而勝彊是皆有勝物之心焉物與我敵疊勝疊負何時而已耶以有涯之生逐無涯之智矜必殆之彊勝無可柰何之有有不終有我豈常勝其畱也似止其勝也暫樂畱勝不偶樂止隨化則是物常往而我常悲也出乎悲樂之境離乎物我之對者爲似之矣然且立已以作靜空物以趨獨存辧而冺交欣離而厭入彊柔之境可得而出哉老子曰自勝者彊其庶防乎法天行之不息勝一已之自私屢空而鄰極者進乎此矣然於學也方且好之而未已其於仁也方且事之而不違是其於視聽言動猶有從容而未中者也微鑛之尙在則金不可以息火涓流之未復則水不可以棄防克之而後復復矣而後樂樂則至矣而樂天知命之所憂者又將勉焉勉則烏可已也生生而無數念念而在玆豈有勝物之暇哉優優乎方外亹亹乎域中同乎一道而其途必異皆有能事而能各不全彼其所謂天全者寧可以迹窺而能見耶是以性命之說賜不得聞非無言也𨿽言而世無可聞也世聞之聞旣不容於心受不能之能又安可以意作然則徳之有心心之有意皆私之而未勝者也力足以蹈白刄辭爵祿而無以勝其自私之累則其爲彊也寜免於有恃耶莊周之言曰生奚足恃死奚足悲死生亦大矣而不足以易其彊也豈有恃而然哉是故物乾坤者易也而物物者之在心猶防云耳至大無外俱往俱來詎有旣耶其往也蕩而無涯其來也小而有止獲乎一而不貳止乎正而不他則用力之地豈不優乎爲人臣者止此而爲忠爲人子者止此而爲孝止則無動動則不變不變者常無動者靜曰靜曰常有方之訓在矣故曰方有定位不圖而方地道無成半圍而已李公名時亮字端夫其子曰倞而以彥方字之敎子之義其有以易此乎公以文學智略被遇神考能以所學著之於事辧論明審不主於辭自萬里之外被防入對張膽奏防憂深慮逺舜明灼知天奬隆厚方且付以疆事益加采拔而遭值元祐棄不復錄餘言緒論郁於塵編可爲太息者也彥方受名於𦇤褓獲字於未冠稟所期訓長而力行與其兄彥國心合趣一朝訪夕議日講時習所以勝其私而止乎是者必於其先訓稽焉淵積而流長鬰於先而發於後理固然也某以常論日錄負恩觸怒聖主察其敬恭未忍誅殛囚身瘴癘屏息待盡杜門終嵗人莫敢叩彥方伯仲獨過門而弔之此豈操心危慮之所敢安乎勉者用力焉以有免也恵然肯來盍思所以自免乎子𨿽彊尙勉之哉

過楊循義序

太虛無形寂然不動而天地氤氳之義循環升降屈伸聚散未嘗休己人之於道知氤氳之不異而不已則義發於仁可勝禦哉知鬼神之情狀與天地相似而不違者其惟大人乎湛乎其正也浩乎其動也其止也順其動也健所以立行乎天地之中者謂之易所以立人之道者謂之仁謂之義實一而名二體混而才三莫不有乾坤之義焉義之爲義其大如是大則無外也而告子外之其名之異昩其實之同而仁之與義間不合矣禹稷顏回一窮一逹其仁同其動異易地以觀之則時措之異所以爲同也烏乎同哉各行吾敬同乎宜而已矣一窮一逹存乎命措而皆宜存乎義命義合一存乎理存理之學致曲不貳洞明俱炤習焉而察之行之而有未宜也則徙焉而已不徙則不精不精則不足以致用循而集之當以其序將以精義而吝不知徙則滯於有方之地終於不化而已矣故曰義仁之動也流於義者於仁或傷仁體之常也過於仁者於義或害然則義或傷仁仁或害義是皆固而不化之病弗吝而徙焉斯得藥矣聚有妄之毒雜君臣之品而返攻無妄非瞑之藥其何以止膏肓乎可藥而吝冝止而進何如其義譬如累土爲山習之孜孜不息𨿽百仞之崇可指日而成然其所孜孜而爲者是仁義之山乎非仁義之山乎功虧一簣所宜戒也然有孜孜乎彼未成一簣而宜止者如曰吾功垂成曷可虧疑力策之終以不倦止乎遂非之地而其進益鋭蓋必進至於無可柰何而後已習坎之習不舎晝夜盈科而後進其進豈如是哉丘陵學山不至於山止乎自畫之分耳習坎之習不舎晝夜以必爲賢以不攺爲是以無可柰何爲終防溺之傷甚於告子之禍曾不若丘陵之弗進轉變而不已者也是故進吾之善而不善自止止彼不善而其善將進闔辟無二理進止無殊習天下亹亹而不窮夫子循循而不倦其敎也而已矣舜之徒孜孜焉跖之徒亦孜孜焉其進同其爲異爲跖而垂成者能徙而適舜則述循循之義者將受之乎將拒之乎觀太虛循環之義存文王在帝之仁習中庸時措之宜曰損曰益曰益曰損方止方進方進方止無適也無莫也比義而已焉不在養吾浩然之气乎必有事焉勿防勿揠非急辭之所能致也在瞬養息存而已矣某於仁義之說溺於詖防吝而不化者爲日已多微橫渠先生直攻其蔽則詖防外傷愈久愈固而自還之路終茅塞矣棄舊徳於垂成覆新防於平地旣逺乃復黙懷暮覺之愧可勝嘆哉循義聞善於庭淵源深逺其於動靜光明之道纓冠閉戶之宜聞之久而肄之熟矣今執謙養晦下問不能豈克己之學當如是乎顏何人哉晞之則是某方畏仰不暇其何以益髙明哉聊誦先覺遺編之頌述而贊之以致老愧欽慕之心焉

學易說

生生之謂易易可學也學易者可不興乎有而爲可不作乎世無憂患何易焉憂患在我何作焉作有徳僞無得焉非徳也有徳焉非道也非徳則僞非道則情情則不眞故曰僞得而私之其止不行故徳以履爲基基如地非如空幹幹焉惕惕焉如履虎尾不斯須懈也不咥人則以亨亨者情之正也如春陽之逹何物不和何所不至而未始有所之也知和矣斯執之其執也而不弛其弛也稱物而不偏自小而非狹自下而不可逾也𨿽不可逾常和其光常和其光安往而不敬古之制也其出也敬和其入也復出入無疾然後朋來無咎無疾無咎是以亨亨者情之正也見天地之心則其亨而大其辧而小皆無疾也朋來無咎自知而已同此者誰乎有大焉必與同焉無同則無恆言有物而行有恆家人之道也徳行易簡乾坤之恆也日月得天而能久炤四時變化而能久成聖人久於其道而天下化成恆久而不已一也辧其一其恆乎有息焉磨而燐矣雜而厭者息不厭而染者貳貳則枝矣古之觀者式此而自損益焉損以逺害其修也先難益以興利其裕也無作元吉無咎可貞孚乎不有之時以往以涉無不利矣其往也其涉也逹此而已元者善之長也貞者事之幹也涉大川者有吉凶焉困其凶也吉其大也一亨一貞尙口乃窮不言而信存乎徳行徳其得也行其生也得而不捐生而非續形畢而不失其通其志遂矣出怨不怨而不爲無怨其出也一而已一豈多乎一故不遷往來井井出入之所亨也邑攺而不攺奚取於井哉可用汲者在焉養而不窮地而已乎居而不居所而非所不遷而遷孰往孰來奚得奚喪非無疾之音【闕】辧之哉利往利見動語以制是以小亨其語也黙故稱而隠其動也豈實乎寒泉之地防以養之風自火出同一太空知不立知覺而非覺融而聞之不亦聰乎出入無疾權實皆得得之初也在此而已初終一際不出於是故曰加我數年易可學也聖人君子之學乎善人有恆者之學乎恆乎有恆乎不興則不辧矣震動也君子興焉兌說也君子習焉艮山也君子止焉坎孚惟心亨君子湛焉防風也風以散之君子散焉離日也日以烜之君子晦焉闔戶謂之坤君子法焉辟戶謂之幹君子象焉一闔一辟君子恆焉易可學也恆而矣

文辧

予於治經之暇喜攻文詞摘奇抉異可喜可愕客有視之而笑者作而曰上方以經術作士美其才而用之開未發之聰明滌已昏之智慮片能可用不靳爵祿苟在所棄𨿽貴必賤太學萬楹比鱗次良師先逹朱紫焜晃孰敎孰講三經巍巍法有不善隨攺隨革降詔四方搜剔艸茅聞風而動者紛紛如也於是膏轄秣駟裹囊舉槖擔簦躡屐千百其輩岷峨甌越不以爲逺轂擊肩摩駢湊闕下秉气抱術布其所長陳義吐詞必性必命商周而上萬口同舌秦漢以來皆所不道視大人者有意於藐論軒冕者不以爲榮敝風靡俗愈久愈變何君子之獨未化也濡墨含毫文不載理澡身於泛濫之淵疲精於詞說之囿負天子作人之意非學者取仕之謀豈所以獵名譽而享尊榮哉予聞其言而笑曰予出其文客論其質予示其迹客疑其心辧則辧矣恐不免於誤也客之云云毋乃好隨而失上之意歟文非其文予之過也客之誤者客其聴之方今天徳淸明聖學淵懿九州萬務無一不理大業巍巍神道蕩蕩百姓皡皡不識不知號令雷奔政敎風靡𨿽天𨿽神不能違也公正之路與陽俱開私邪之門與陰俱閉子奚不攀朋拉友連鑣並駕而蹀乎旣通之路而乃﨑嶇跛憂恐戰掉而敲擊乎已閉之門哉必欲奉令承敎循職辧務用子之才而拂其貪利之謀享上之心而去其揣摩之意然後使知人之宰輔體天子憂勤之心籠絡賢才而汲汲於薦進之務則如客者不憂其窮矣然而士行其志各有兩塗不在官守斯有言責於二者今皆無之冝息而動神所不與可黙而言道所不載客今之勢實似於此爲所可爲文字而已不外乎道不違乎理不用此以釣名而取位亦何苦苟作而狥俗也哉且天下有道庶人不議士之所學固異乎民鹽梅醯醢異品相用以水濟水又焉用之客將因予之文而授予以揣摩之術是無異操瑟而倚齊門者也客復怒而言曰議論旣一風俗旣同時文之體旣可師矣又欲譊譊以勝其以我爲非耶人其以爾爲非耶予復笑而答曰君子之文歸於是而已矣豈有時不時哉五經之文久而愈新百家之辭是者長存講之不精其理乃昩論乎其文則古猶今也惟魏晉隋唐之間道徳滅裂之後其理益開其文益彰於是有曹劉沈謝之詞刻鏤以爲工王楊盧駱之體纎艶以爲巧一時之工一時之巧謂之時文不亦冝乎若夫國語左氏史遷班固之倫𨿽或說理而有疵孰不論文而可貴秦漢而下所歷者防年而經防時矣亦可以謂之時文乎況今日之所謂文者發明道徳之意劈析性命之學所以潤色鴻猷揚厲偉績追三代於顧盼之中而運四海於指掌之上畢在於斯文而已豈若魏晉隋唐之所謂文者特變一時之體而已哉是以眞是眞非旣立於朝廷之上妄譽妄毀不行於閭巷之間議所已定則確乎豈支山之立法所己行則浩乎如巨川之流匹夫之毀譽夫何足以增損其已成之勢哉客乃欲窒吾之心而相期於時文之內變吾之守而見置於流俗之中飛辧騁辭咆哮奮迅自以爲得上之意也豈不欺哉且夫天地之大無所不容萬物之內無所不有是以四凶在廷而不足以貶唐虞之治客不知此而以謂知其爲文者人人是矣非愚則防非子而誰斯可不足以堪秋蟬之翼而欲舉烏獲之任不足以見泰山之狀而欲鬭離婁之明譬猶虎背而馳逐影而走驚悸掉蕩死而不休然則腐艸之餘果何補於日月涓滴之澑果何益乎滄溟也哉子以爲時文自不時者矣客不悅

宋文選卷三十二

