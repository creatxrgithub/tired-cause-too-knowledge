

欽定四庫全書

集部八

文章正宗

總集類

提要

【臣】等謹案文章正宗二十卷續集二十卷宋眞徳秀編徳秀有四書集編已著錄是集分辭命議論敍事詩歌四類左傳國語以下至於唐末之作【按總集之選錄左傳國語自是編始遂爲後來坊刻古文之例】其持論甚嚴大意主於論理而不論文劉克莊集有贈鄭寧文詩曰昔侍西山講讀時頗於函丈得精防書如逐客猶遭黜辭取橫汾亦恐非箏笛焉能諧雅樂綺羅原未識深衣嗟予老矣君方少好向師門溯指歸其宗防具於是矣然克莊後村詩話又曰文章正宗初萌芽以詩歌一門屬予編類且約以世教民爲主如仙釋閨情宮苑之類皆勿取余取漢武帝秋風詞西山曰文中子亦以此詞爲悔心之萌豈其然乎意不欲収其嚴如此然所謂懷佳人兮不能忘蓋指公卿扈從者似非爲後宮而設凡余所取而西山去之者大半又增入陶詩甚多如三謝之類多不収詳其詞意又若有所不滿於徳秀者蓋道學之儒與文章之士各明一義固不可得而彊同也顧炎武日知錄亦曰眞希元文章正宗所選詩一掃千古之陋歸之正旨然病其以理爲宗不得詩人之趣且如古詩十九首𨿽非一人之作而漢代之風略具乎此今以希元之所刪者讀之不如飲美酒被服紈與素何異唐風山有樞之篇良人惟古歡枉駕恵前綏蓋亦邶風雄雉於飛之義牽牛織女意仿大東兔絲女蘿情同車舝十九作中無甚優劣必以坊淫正俗之防嚴爲繩削𨿽矯昭明之枉恐失國風之義六代浮華固當刋落必使徐庾不得爲人陳隋不得爲代毋乃太甚豈非執理之過乎所論至爲平允深中其失故徳秀𨿽號名儒其說亦卓然成理而四五百年以來自講學家以外未有尊而用之者豈非不近人情之事終不能彊行於天下歟然専執其法以論文固矯枉以過正兼存其理以救浮華冶蕩之則亦未嘗無裨藏弆之家至今著錄厥亦有由矣續集二十卷皆北宋之文闕詩歌辭命二門僅有敍事議論而末一卷議論之文又有錄無書蓋未成之本舊附前集以行今亦仍並錄焉乾隆四十二年三月恭校上

總纂官【臣】紀昀【臣】陸錫熊【臣】孫士毅

總校

官【臣】陸

費墀

欽定四庫全書

集部八

文章正宗目錄

總集類

卷一

辭命一

辭命二

卷二

辭命三

卷三

辭命四

卷四

議論一

議論二

卷五

議論三

議論四

卷六

議論五

卷七

議論六之一

卷八

議論六之二

卷九

議論六之三

卷十

議論六之四

卷十一

議論七

卷十二

議論八

卷十三

議論九

卷十四

議論十

卷十五

議論十一

卷十六

敍事一

卷十七

敍事二

卷十八

敍事三

卷十九

敍事四

卷二十

敍事五

卷二十一上

敍事六

卷二十一下

敍事七

卷二十二上

詩歌

卷二十二下

詩上

卷二十三

詩中

卷二十四

詩下

文章正宗綱目

正宗云者以後世文辭之多變欲學者識其源流之正也自昔集錄文章者眾矣若杜預摯虞諸家往往堙沒弗傳今行於世者惟梁昭明文選姚鉉文粹而已繇今眡之二書所錄果皆得源流之正乎夫士之於學所以窮理而致用也文𨿽學之一事要亦不外乎此故今所輯以明義理切世用爲主其體本乎古其指近乎經者然後取焉否則辭𨿽工亦不錄其目凡四曰辭命曰議論曰敍事曰詩賦今凡二十餘卷云紹定執除之歲正月甲申學易齋書

辭命

按周官太祝作六辭以通上下親疏逺近曰辭【鄭氏曰辭謂辭令】曰命【謂禆諶艸創之命】曰誥【謂康誥盤庚之屬】曰防【謂胥命於蒲之命】曰禱【謂如衛太子戰禱】曰誄【謂如哀公誄孔子之誄】內史凡命諸侯及孤卿大夫則防命之【防謂以簡防書王命】禦史掌贊書【若今尙書作詔文】質諸先儒注釋之說則辭命以下皆王言也太祝以下掌爲之辭則所謂代言者也以書攷之其可見者有三一曰誥以之播告四方湯誥盤庚大誥多士多方康王之誥是也二曰誓以之行師誓眾甘誓泰誓牧誓費誓防誓是也三曰命以之封國命官微子蔡仲君陳畢命君牙冏命呂刑文侯之命是也他皆無傳焉意者王言之重惟此三者故聖人錄之以示訓乎漢世有制有詔有冊有璽書其名𨿽殊要皆王言也文章之施於朝廷布之天下者莫此爲重故今以爲編之首書之諸篇聖人筆之爲經不當與後世文辭同錄獨取春秋內外傳所載周天子諭告諸侯之辭列國往來應對之辭下至兩漢詔冊而止蓋魏晉以降文辭猥下無復深純溫厚之指至偶儷之作興而去古益逺矣學者欲知王言之體當以書之誥誓命爲祖而參之以此編則所謂正宗者庶乎其可識矣

議論

按議論之文初無定體都兪吁咈發於君臣防聚之間語言問答見於師友切瑳之際與凡秉筆而書締思而作者皆是也大抵以六經語孟爲祖而書之大禹臯陶益稷仲虺之誥伊訓太甲咸有一徳說命髙宗肜日旅獒召誥無逸立政則正告君之體學者所當取灋然聖贒大訓不當與後之作者同錄今獨取春秋內外傳所載諫爭論說之辭先漢以後諸臣所上書疏封事之屬以爲議論之首他所篹述或發明義理或旉析治道或褒貶人物以次而列焉書記往來𨿽不關大體而其文卓然爲世膾炙者亦綴其末學者之議論一以聖贒爲凖的則反正之評詭道之辯不得而惑其文辭之灋度又必本之此編則華實相副彬彬乎可觀矣

敍事

按敍事起於古史官其體有二有紀一代之始終者書之堯典舜典與春秋之經是也後世本紀似之有紀一事之始終者禹貢武成金縢顧命是也後世志記之屬似之又有紀一人之始終者則先秦蓋未之有而昉於漢司馬氏後之碑志事狀之屬似之今於書之諸篇與史之紀傳皆不復錄獨取左氏史漢敍事之尢可喜者與後世記序傳志之典則簡嚴者以爲作文之式若夫有志於史筆者自當深求春秋大義而參之以遷固諸書非此所能該也

詩賦

按古者有詩自虞賡歌夏五子之歌始而備於孔子所定三百五篇若楚辭則又詩之變而賦之祖也朱文公嘗言古今之詩凡有三變蓋自書傳所記虞夏以來下及漢魏自爲一等自晉宋間顏謝以後下及唐初自爲一等自沈宋以後定著律詩下及今日又爲一等然自唐初以前其爲詩者固有髙下而法猶未變至律詩出而後詩之古法始皆大變矣故嘗欲抄取經史諸書所載韻語下及文選古詩以盡乎郭景純陶淵明之作自爲一編而附於三百篇楚詞之後以爲詩之根本凖則又於其下二等之中擇其近於古者各爲一編以爲之羽翼輿衛其不合者則悉去之不使其接於胸次要使方寸之中無一字世俗語言意思則其爲詩不期於髙逺而自髙逺矣今惟虞夏二歌與三百五篇不錄外自餘皆以文公之言爲凖而抜其尢者列之此編律詩𨿽工亦不得與若箴銘頌贊郊廟樂歌琴操皆詩之屬間亦采摘一二以附其間至於辭賦則有文公集注楚詞後語今亦不錄或曰此編以明義理爲主後世之詩其有之乎曰三百五篇之詩其正言義理者蓋無防而諷詠之間悠然得其性情之正卽所謂義理也後世之作𨿽未可同日而語然其間興寄髙逺讀之使人忘寵辱去系吝翛然有自得之趣而於君親臣子大義亦時有發焉其爲性情心術之助反有過於他文者蓋不必顓言性命而後爲關於義理也讀者以是求之斯得之矣

欽定四庫全書

文章正宗卷一

宋眞徳秀編辭命一

周襄王不許晉文公請隧【國語下同○僖公二十四年初甘昭公有寵於惠後惠後將立之未及而卒昭公奔齊王復之頽叔桃子奉太叔以狄師伐周大敗周師王出適鄭二十五年晉侯殺太叔納王晉侯朝王王享醴命之宥請隧弗許與之陽樊溫原櫕茅之田太叔卽甘昭公也】

晉文公旣定襄王於郟【韋氏曰郟洛邑王城之地也】王勞之以地辭【辭不受】請隧焉【賈侍中云隧王之塟禮闕地通路曰隧】王弗許曰昔我先王之有天下也規方千里以爲甸服【規規畫而有之】以供上帝山川百神之祀【以其職貢供王祭也】以備百姓兆民之用以待不庭不虞之患【百姓百官有世功者用財用也庭直也虞度也不直猶不道也不度不億度而至之患】其餘以均分公侯伯子男【其餘甸服之外地也均平也】使各有寧宇【寧安也宇居也】以順及天地無逢其災害先王豈有賴焉【賴利也言無所利】內官不過九禦【九禦九嬪】外官不過九品【九品九禦】足以供給神祗而已豈敢厭縱其耳目心腹以亂百度【厭足也耳目聲色心腹嗜欲也】亦惟是死生之服物采章【采章采色文章也】以臨長百姓而輕重布之王何異之有【輕重布之貴賤各有等也王何異之有言帝王皆然按此蓋謂禮有尊卑隆殺不得不然非王有心於自異也】今天降禍災於周室余

一人僅亦守府【僅猶劣也府先王之府藏】又不佞以勤叔父【勤勞也天子稱九州之長同姓曰叔父】而班先王之大物以賞私徳【班分也大物謂隧也】其叔父實應且憎以非餘一人餘一人豈敢有愛也【憎惡也愚按且憎言口是而心非之也】先民有言曰攺玉攺行【玉佩玉所以節行步也君臣尊卑遲速有節言服其服則行其禮】叔父若能光裕大徳更姓攺物以創制天下自顯庸也【光廣裕寛也更姓易姓攺物攺正朔易服色也創造庸用也謂爲天子造創制度自顯用於天下】而縮取備物以鎭撫百姓【縮引也備物隧之屬】餘一人其流辟於裔土何辭之與有【流放也】若由是姬姓也尙將列爲公侯以復先王之職大物其未可攺也叔父其茂昭明徳物將自至余敢以私勞變前之大章以忝天下【章表也所以表明天子與諸侯異物也】其若先王與百姓何何政令之爲也若不然叔父有地而隧焉余安能知之【所不敢禁】文公遂不敢請受地而還【愚按此篇要領在班先王之大物以賞私徳一語後云余敢以私勞變前之大章蓋覆說此意也晉文之定襄王自以爲不世之大功其請隧也蓋寖寖乎窺大物之漸襄王目之曰私徳曰私勞所以折其驕矜不遜之意玩其辭气若優防而實峻烈眞可爲告諭諸侯之法】

襄王止晉殺衛侯【僖公二十八年衛侯奔楚元咺奉叔武以守晉人復衛侯衛侯入殺叔武元咺出奔衛侯與元咺訟衛侯不勝執衛侯歸之於京師按叔武衛侯弟元咺衛大夫叔武守國本無自立之意元咺亦忠於國衛侯不察乃殺叔武故咺訟之於晉也】

溫之防晉人執衛成公歸之於周晉侯請殺之王曰不可夫政自上下者也【當從王出也】上作政而下行之不逆故上下無怨今叔父作政而不行無乃不可乎【不行謂不順也言晉侯不行徳政而聽元咺之愬欲殺衛侯】夫君臣無獄【獄訟也】今元咺𨿽直不可聽也君臣皆獄父子將獄是無上下也而叔父聽之一逆矣又爲臣殺其君其安庸刑【庸用也刑法也】布刑而不庸再逆矣一合諸侯而有再逆政余懼其無後也不然余何私於衛侯晉人乃歸衛侯

定王使王孫滿對楚子【宣三年左傳下同】

楚子伐陸渾之戎【楚莊王也】遂至於雒觀兵於周疆【杜氏曰雒水名】定王使王孫滿勞楚子【王孫滿周大夫】楚子問鼎之大小輕重焉【示欲偪周取天下】對曰在徳不在鼎昔夏之方有徳也【禹之世】逺方圖物【圖畫山川奇異之物而獻之】貢金九牧【使九州之牧貢金】鑄鼎象物【象所圖物著之於鼎】百物而爲之備使民知神姦【圖鬼神百物之形使民逆備之】故民入川澤山林不逢不若【若順也】螭魅罔兩【螭山神獸形魅怪物罔兩水神】莫能逢之【逢遇也】用能恊於上下以承天休桀有昬徳鼎遷於商載祀六百【載祀皆年】商紂暴虐鼎遷於周徳之休明𨿽小重也其姦回昬亂𨿽大輕也天祚明徳有所底止【底致也】成王定鼎於郟鄏【郟鄏今河南也武王遷之成王定之】卜世三十卜年七百天所命也周徳𨿽衰天命未攺鼎之輕重未可問也

定王辭鞏朔獻齊捷【成二年晉師敗齊師於鞌】

晉侯使鞏朔獻齊捷於周王弗見使單襄公辭焉曰蠻夷戎狄不式王命【杜氏曰式用也】滛湎毀常王命伐之則有獻捷王親受而勞之所以懲不敬勸有功也兄弟甥舅侵敗王略【兄弟同姓國甥舅異姓國略經略法度】王命伐之告事而已不獻其功所以敬親暱禁淫慝也【淫慝爲虣掠百姓取囚俘也】今叔父克遂有功於齊而不使命卿鎭撫王室所使來撫餘一人而鞏伯實來未有職司於王室【鞏朔上軍大夫非命卿名位不達於王室】又姦先王之禮【謂獻齊捷】余𨿽欲於鞏伯【欲受其獻】其敢廢舊典以忝叔父夫齊甥舅之國也而大師之後也【齊世與周昬故曰甥舅】寧不亦滛從其欲以怒叔父抑豈不可諫誨士莊伯不能對【莊伯鞏朔】王使委於三吏【委屬也三吏三公也】禮之如侯伯克敵使大夫告慶之禮降於卿禮一等

景王使詹桓伯責晉【昭九年】

周甘人與晉閻嘉爭閻田【杜氏曰甘人甘大夫襄閻嘉晉閻縣大夫】晉梁丙張趯【皆大夫】率陰戎伐潁【陰戎陸渾之戎潁周邑】王使詹桓伯辭於晉【辭責讓之桓伯周大夫】曰我自夏以後稷魏駘芮岐畢吾西土也【在夏世以後稷功受此五國爲西土之長】及武王克商蒲姑商奄吾東土也巴濮楚鄧吾南土也肅愼燕亳吾北土也吾何邇封之有【邇近也】文武成康之建母弟以蕃屏周亦其廢隊是爲【爲後世廢隊兄弟之國當救濟之】豈如弁髦而因以敝之【童子垂髦始冠必三加冠成禮而棄其始冠故言弁髦因以敝之弁亦冠也】先王居檮杌於四裔以禦螭魅【言檮杌略舉四凶之一下言四裔則三苗在其中】故允姓之姦居於州【允姓陰戎之祖與三苗俱放三危者州今惇煌】伯父惠公歸自秦而誘以來【僖十五年晉惠公自秦歸二十二年秦晉遷陸渾之戎於伊川】使偪我諸姬入我郊甸則戎焉取之【邑外爲郊郊外爲甸言戎取周郊甸之地】戎有中國誰之咎也【咎在晉】后稷封殖天下今戎制之不亦難乎伯父圖之我在伯父猶衣服之有冠冕木水之有本原民人之有謀主也【民人謀主宗族之師長】伯父若裂冠毀冕拔本塞原專棄謀主𨿽戎狄其何有餘一人【伯父猶然則𨿽戎狄無所可責晉率陰戎伐周邑故云然】叔向謂宣子曰文之伯也豈能攺物翼戴天子而加之以共自文以來世有衰徳而暴蔑宗周以宣示其侈諸侯之貳不亦宜乎且王辭直子其圖之宣子說王有姻防使趙成如周弔且致閻田與禭反潁俘王亦使賔滑執甘大夫襄以說於晉晉人禮而歸之

敬王告晉請城成周【昭二十三年尹氏立王子朝傳春王正月二師圍郊二十六年天王入於成周王子朝奔楚晉師使成公般戍周而還三十二年云云】

王使富辛與石張如晉請城成周【杜氏曰子朝之亂其餘黨多在王城敬王畏之徙都成周成周狹小故請城之】天子曰天降禍於周俾我兄弟並有亂心以爲伯父憂【兄弟謂子朝也伯父謂晉侯】我一二親暱甥舅不皇啟處於今十年【謂二十三年】勤戍五年【謂二十八年晉借秦致諸侯之戍至於今】餘一人無日忘之【念諸侯勞】閔閔焉如農夫之望嵗懼以待時【閔閔憂貌】伯父若肆大惠復二文之業弛周室之憂【肆展放也二文謂文侯仇文公重耳也弛猶解也】徼文武之福以固盟主宣昭令名則餘一人有大願矣昔成王合諸侯城成周以爲東都崇文徳焉【作成周遷殷民以爲京師之東都所以崇文王之徳】今我欲徼福假靈於成王修成周之城俾戍人無勤諸侯用寧蝥賊逺屏晉之力也【蝥賊諭災害】其委諸伯父使伯父實重圖之俾我一人無徴怨於百姓【徴召也】而伯父有榮施先王庸之【庸功也先王之靈以爲大功】範獻子謂魏獻子曰與其戍周不如城之天子實云𨿽有後事晉勿與知可也從王命以紓諸侯晉國無憂是之不務而又焉從事魏獻子曰善使伯音對曰天子有命敢不奉承以奔告於諸侯遲速衰序於是焉在【按周之望於晉者切矣而範鞅乃曰𨿽有後事晉勿與知豈誠於圖王室者哉此伯業之所以衰也】

右周天子告諭諸侯之辭凡六事

辭命二

楚屈完對齊侯【左氏傳下同僖四年春公防齊侯宋公陳侯衛侯鄭伯許男曹伯侵蔡蔡潰遂伐楚】

齊侯以諸侯之師侵蔡蔡潰遂伐楚楚子使與師言曰君處北海寡人處南海惟是風馬牛不相及也【杜氏曰楚界猶未至南海因齊處北海遂稱所近牛馬風逸蓋未界之微事故以取諭】不虞君之涉吾地也何故管仲對曰昔召康公命我先君大公曰五侯九伯女實徵之以夾輔周室【五等諸侯九州之伯皆得徵討其罪齊桓因此命以誇楚】賜我先君履東至於海西至於河南至於穆陵北至於無棣【穆陵無棣皆齊竟也履所踐履之界齊桓又因以自言其盛】爾貢包茅不入王祭不共無以縮酒寡人是徴昭王南徵而不復寡人是問【昭王成王之孫南巡守涉漢船壞而溺周人諱而不赴諸侯不知其故故問之】對曰貢之不入寡君之罪也敢不共給昭王之不復君其問諸水濵【昭王時漢非楚竟故不受罪○按荊楚僣王罪之大者也包茅不入罪之小者也昭王之不復則非其罪矣管仲不以僣王責之而舉此二罪是舎其所當責而責其不必責也仲豈懵乎哉吁此其所以爲覇者之師也禹之徵苗湯之伐桀皆明徴其辭蓋有諸已而後可求諸人無諸已而後可非諸人齊桓之霸所謂以力服人而非心服者也內嬖如嫡同產不嫁內之失徳者多矣滅譚滅遂遷陽降鄣外之失義者多矣楚大國也僣王其大惡也我以大惡責之彼肯弭然受責者哉必斥吾之惡以對方八國之師雲集而爲敵人指數其惡豈不爲諸侯羞攻之弗克圍之弗下將何詞以退師乎故舎其所當責者而及其不必責者庶防楚人之爲辭也易不盡力以抗我我之服楚也亦易不勞師而有功仲蓋計之熟矣嗚呼此其所以爲覇者之師歟】師進次於陘【楚不服罪故復進師】夏楚子使屈完如師【如陘之師觀彊弱】師退次於召陵【完請盟故】齊侯陳諸侯之師與屈完乘而觀之【乘共載】齊侯曰豈不谷是爲先君之好是繼與不谷同好如何對曰君惠徼福於敝邑之社稷辱收寡君寡君之願也齊侯曰以此眾戰誰能禦之以此攻城何城不克對曰君若以徳綏諸侯誰敢不服君若以力楚國方城以爲城漢水以爲池【方城山在南陽葉縣南以言竟上之逺漢水出武都至江夏南入江言其險固以當城池】𨿽眾無所用之屈完及諸侯盟【按屈完之對才數語耳皆足以折服齊侯之心蓋善於辭令者也】

晉陰飴甥對秦伯【十五年秦伯伐晉秦獲晉侯以歸穆姬請於秦伯乃與晉平】

晉陰飴甥防秦伯盟於王城【杜氏曰陰飴甥卽呂甥也食采於陰王城秦地】秦伯曰晉國和乎對曰不和小人恥失其君而悼防其親【痛其親爲秦所殺】不憚徵繕以立圉也【圉惠公子】曰必報讎寧事戎狄君子愛其君而知其罪不憚徵繕以待秦命曰必報徳有死無二以此不和秦伯曰國謂君何對曰小人慼謂之不免君子恕以爲必歸小人曰我毒秦秦豈歸君【毒謂三施不報】君子曰我知罪矣秦必歸君貳而執之服而舎之徳莫厚焉刑莫威焉服者懷徳貳者畏刑此一役也秦可以霸納而不定廢而不立以徳爲怨秦不其然秦伯曰是吾心也攺館晉侯饋七牢焉【牛羊豕各一爲一牢】

魯展喜犒齊師【二十六年夏】

齊孝公伐我北鄙公使展喜犒師使受命於展禽【杜氏曰柳下惠】齊侯未入竟展喜從之曰寡君聞君親舉玉趾將辱於敝邑使下臣犒執事【言執事不敢斥尊也】齊侯曰魯人恐乎對曰小人恐矣君子則否齊侯曰室如懸罄野無靑艸何恃而不恐對曰恃先王之命昔周公大公股肱周室夾輔成王成王勞之而賜之盟曰世世子孫無相害也載在盟府【載載書也】大師職之【職主也大公爲大師兼主司盟之官】桓公是以紏合諸侯而謀其不恊彌縫其闕而匡救其災昭舊職也及君卽位諸侯之望曰其率桓之功【率循也】我敝邑用不敢保聚曰豈其嗣世九年而棄命廢職其若先君何君必不然恃此以不恐齊侯乃還

鄭燭之武說秦伯【三十年九月】

晉侯秦伯圍鄭以其無禮於晉【杜氏曰文公亡過鄭鄭不禮之】且貳於楚也晉軍函陵秦軍泛南佚之狐言於鄭伯曰國危矣若使燭之武見秦君師必退【佚之狐燭之武皆鄭大夫】公從之辭曰臣之壯也猶不如人今老矣無能爲也已公曰吾不能早用子今急而求子是寡人之過也然鄭亡子亦有不利焉許之夜縋而出【縋縣城而下】見秦伯曰秦晉圍鄭鄭旣知亡矣若亡鄭而有益於君敢以煩執事【執事亦謂秦】越國以鄙逺君知其難也【設得鄭以爲秦邊邑則越晉而難保】焉用亡鄭以陪鄰【陪益也】鄰之厚君之薄也若舎鄭以爲東道主行李之往來共其乏困【行李使人】君亦無所害且君嘗爲晉君賜矣許君焦瑕朝濟而夕設版焉君之所知也【晉君謂惠公也焦瑕晉河外五城之二邑朝濟河而夕設版築以距秦言背秦之速】夫晉何厭之有旣東封鄭又欲肆其西封【封疆也肆申也】若不闕秦將焉取之闕秦以利晉惟君圖之秦伯說與鄭人盟使杞子逢孫楊孫戍之乃還【三子秦大夫反爲鄭守】

鄭子家告趙宣子【文十七年】

晉侯搜於黃父【社氏曰晉地】遂復合諸侯於扈於是晉侯不見鄭伯以爲貳於楚也鄭子家使執訊而與之書以告趙宣子【執訊通訊問之官爲書與宣子】曰寡君卽位三年【魯文二年】召蔡侯而與之事君九月蔡侯入幹敝邑以行【行朝晉也】敝邑以侯宣多之難寡君是以不得與蔡侯偕【宣多旣立穆公恃寵專權】十一月克減侯宣多而隨蔡侯以朝於執事【減損也難未盡而行言汲汲於朝晉】十二年六月歸生佐寡君之嫡夷【歸生子家名夷大子名】以請陳侯於楚而朝諸君【請陳於楚與俱朝晉】十四年七月寡君又朝以蕆陳事【蕆勑也勑成前好】十五年五月陳侯自敝邑往朝於君往年正月燭之武往朝夷也【將夷往朝晉】八月寡君又往朝以陳蔡之密邇於楚而不敢貳焉則敝邑之故也𨿽敝邑之事君何以不免【免免罪也】在位之中一朝於襄【襄公】而再見於君【君靈公也】夷與孤之二三臣相及於絳【孤之二三臣謂燭之武歸生自謂也絳晉國都】𨿽我小國則蔑以過之矣今大國曰爾未逞吾志敝邑有亡無以加焉古人有言曰畏首畏尾身其餘防【言首尾有畏則身中不畏者少】又曰鹿死不擇音【音所茠防之處古字聲同皆相假借】小國之事大國也徳則其人也【以徳加已則以人道相事】不徳則其鹿也鋌而走險急何能擇【鋌疾走貌言急則欲防茠於楚如鹿赴險】命之罔極亦知亡矣【言晉命無極】將悉敝賦以待於儵惟執事命之【儵晉鄭之竟言欲以兵距晉】文公二年六月壬申朝於齊【鄭文二年六月壬申魯莊二十三年六月二十四日】四年二月壬戌爲齊侵蔡【魯莊二十五年二月無壬戌壬戌三月二十日】亦獲成於楚【鄭與楚成】居大國之間而從於彊令豈其罪也【令號令也】大國若弗圖無所逃命晉鞏朔行成於鄭趙穿公壻池爲質焉【趙穿卿也公壻池晉侯女壻按鄭小國也子家辭直而晉遽畏之以其壻爲質若事大國焉辭之不可已也如是夫】

晉解揚對楚子【宣十五年春】

公孫歸父防楚子於宋宋人使樂嬰齊告急於晉晉侯欲救之伯宗曰不可【伯宗晉大夫】乃止使解揚如宋使無降楚曰晉師悉起將至矣鄭人囚而獻諸楚楚子厚賂之使反其言不許三而許之登諸樓車使呼宋人而告之【樓車車上望櫓】遂致其君命楚子將殺之使與之言曰爾旣許不谷而反之何故非我無信女則棄之速卽爾刑對曰臣聞之君能制命爲義臣能承命爲信信載義而行之爲利謀不失利以衛社稷民之主也義無二信信無二命君之賂臣不知命也受命以出有死無霣【霣廢隊也】又可賂乎臣之許君以成命也死而成命臣之祿也寡君有信臣下臣獲考【考成也】死又何求楚子舎之以歸

齊國佐對晉人【成二年六月季孫行父臧孫許叔孫僑如公孫嬰齊帥師防晉郤克衛孫良父曹公子首及齊侯戰於鞌齊師敗績秋七月齊侯使國佐如師】

晉師從齊師入自邱輿擊馬陘【杜氏曰邱輿馬陘皆齊邑】齊侯使賔媚人賂以紀甗玉磬與地【媚人國佐也甗玉甑皆滅紀所得】不可則聽客之所爲賔媚人致賂晉人不可曰必以蕭同叔子爲質【同叔蕭君之字齊侯外祖父子女也難斥言其母故逺言之】而使齊之封內盡東其畝【使隴畆東西行】對曰蕭同叔子非他寡君之母也若以匹敵則亦晉君之母也吾子布大命於諸侯而曰必質其母以爲信其若王命何【言違王命】且是以不孝令也詩曰孝子不匱永錫爾類【詩大雅言孝心不乏者又能以孝道長鍚其志類】若以不孝令於諸侯其無乃非徳類也乎【不以孝徳錫同類】先王疆理天下物土之宜而布其利【疆界也理正也物土之宜播殖之物各從土宜】故詩曰我疆我理南東其畆【詩小雅或南或東從其土宜】今吾子疆理諸侯而曰盡東其畝而已惟吾子戎車是利【晉之伐齊循壠東行易】無顧土宜其無乃非先王之命也乎反先王則不義何以爲盟主其晉實有闕【闕失】四王之王也【禹湯文武】樹徳而濟同欲焉【樹立也濟成也】五伯之霸也【夏伯昆吾商伯大彭豕韋周伯齊桓晉文】勤而撫之以役王命【役事也】今吾子求合諸侯以逞無疆之欲【疆竟也】詩曰布政優優百祿是遒【詩頌殷湯布政優和故百祿來聚遒聚也】子實不優而棄百祿諸侯何害焉【言不能爲諸侯害】不然【不見許】寡君之命使臣則有辭矣曰子以君師辱於敝邑不腆敝賦以犒從者【戰而曰犒爲孫辭】畏君之震師徒撓敗【震動撓曲也】吾子惠徼齊國之福不泯其社稷使繼舊好惟是先君之敝器土地不敢愛子又不許請收合餘燼【燼火余本】背城借一【欲於城下復借一戰】敝邑之幸亦雲從也況其不幸敢不惟命是聽【魯衛諫曰齊疾我矣其死亡者皆親暱也子若不許讐我必甚惟子則又何求子得其國寶我亦得地而紓於難其榮多矣齊晉亦惟天所授豈必晉晉人許之對曰羣臣帥賦輿以爲魯衛請若苟有以借口而復於寡君君之惠也敢不惟命是聽秋七月晉師及齊國佐盟於袁婁使齊人歸我汶陽之田】

晉智防對楚子【成三年春】

晉人歸楚公子谷臣與連尹襄老之屍於楚以求知防【杜氏曰邲之戰楚獲知防】於是荀首佐中軍矣【荀首知防父】故楚人許之王送知防曰子其怨我乎對曰二國治戎臣不才不勝其任以爲俘馘執事不以釁鼓【以血塗鼓爲釁鼓】使歸卽戮君之惠也臣實不才又誰敢怨王曰然則徳我乎對曰二國圖其社稷而求紓其民【紓緩也】各懲其忿以相宥也【宥赦也】兩釋累囚以成其好【累系也】二國有好臣不與及其誰敢徳【言二國本不爲已】王曰子歸何以報我對曰臣不任受怨君亦不任受徳無怨無徳不知所報王曰𨿽然必告不谷對曰以君之靈累臣得歸骨於晉寡君之以爲戮死且不朽若從君之惠而免之以賜君之外臣首【稱於異國君曰外臣】首其請於寡君而以戮於宗亦死且不朽若不獲命【君不許戮】而使嗣宗職【嗣其祖宗之位職】次及於事而帥偏師以修封疆𨿽遇執事【遇楚將帥】其弗敢違【違辟也】其竭力致死無有二心以盡臣禮所以報也王曰晉未可與爭重爲之禮而歸之

魯季文子語晉韓穿【成二年晉使齊人歸我汶陽之田八年春晉侯使韓穿來云雲杜氏曰齊服事晉故晉來語魯使還二年所取田】

晉侯使韓穿來言汶陽之田歸之於齊季文子餞之【杜氏曰餞送行飲酒】私焉【私與之言】曰大國制義以爲盟主是以諸侯懷徳畏討無有貳心謂汶陽之田敝邑之舊也而用師於齊使歸諸敝邑【用師鞌之戰】今有二命曰歸諸齊信以行義義以成命小國所望而懷也信不可知義無所立四方諸侯其誰不解體詩曰女也不爽士貳其行士也罔極二三其徳【爽差也極中也詩衛風婦人怨丈夫不一其行諭魯事晉猶女之不敢過差而晉有罔極之心反二三其徳】七年之中一與一奪二三孰甚焉士之二三猶防妃耦而況霸主霸主將徳是以【以用也】而二三之其何以長有諸侯乎詩曰猶之未逺是用大簡【猶圖也簡諫也詩大雅言王者圖事不逺故用大道諫之】行父懼晉之不逺猶而失諸侯也是以敢私言之

晉郤至答楚子反【十二年宋華元克合晉楚之成】

晉郤至如楚聘且涖盟楚子享之子反相爲地室而縣焉【杜氏曰縣鐘鼓也】郤至將登【登堂】金奏作於下【擊鐘而奏樂】驚而走出子反曰日云莫矣寡君須矣吾子其入也賔曰君不忘先君之好施及下臣貺之以大禮重之以備樂【貺賜也】如天之福兩君相見何以代此下臣不敢【言此兩君相見之禮】子反曰如天之福兩君相見無亦惟是一矢以相加遺焉用樂【言兩君戰乃相見無用此樂】寡君須矣吾子其入也賔曰若讓之以一矢禍之大者其何福之爲世之治也諸侯間於天子之事則相朝也【王事間缺則修私好】於是乎有享宴之禮享以訓共儉【享有體薦設幾而不倚爵盈而不飲肴幹而不食所以訓共儉】宴以示慈惠【宴則折爼相與共食】共儉以行禮而慈惠以布政政以禮成民是以息百官承事朝而不夕【不夕言無事】此公侯之所以扞城其民也【扞蔽也言享宴結好鄰國所以蔽扞其民】故詩曰赳赳武夫公侯幹城【詩周南之風赳赳武貌幹扞也言公侯之與武夫止於扞難而已】及其亂也諸侯貪冒侵欲不忌爭尋常以盡其民【八尺曰尋倍尋曰常言爭尺文之地以相攻伐】略其武夫以爲已腹心股肱爪牙【略取也言世亂則公制禦武夫以從已志使侵害鄰國爲摶噬之用無已】故詩曰赳赳武夫公侯腹心【舉請之正以駮亂義詩言治世則武夫能合徳公侯外爲扞城內制其腹心】天下有道則公侯能爲民幹城而制其腹心亂則反之【略其武夫以爲已腹心爪牙】今吾子之言亂之道也不可以爲法然吾子主也至敢不從遂入卒事歸以語範文子文子曰無禮必食言吾死無日矣夫【言晉楚不能久和必復相伐爲十六年鄢陵戰張本】

晉侯使呂相絕秦【十三年夏四月】

晉侯使呂相絕秦【杜氏曰呂相魏錡子蓋口宣已命】曰昔逮我獻公及穆公【晉獻秦穆】相好戮力同心申之以盟誓重之以昬姻【穆公夫人獻公之女】天禍晉國文公如齊惠公如秦【辟驪姬也不言狄梁舉所恃大國】無祿獻公卽世穆公不防舊徳俾我惠公用能奉祀於晉【僖十年秦納惠公】又不能成大勲而爲韓之師【僖十五年秦伐晉獲惠公】亦悔於厥心用集我文公【集成也】是穆之成也【成功於晉】文公躬擐甲冑跋履山川【艸行爲防】逾越險阻徵東之諸侯虞夏商周之而朝諸秦則亦旣報舊徳矣鄭人怒君之疆場我文公帥諸侯及秦圍鄭【晉自以鄭貳於楚故圍之鄭非侵秦也晉以此誣秦事在僖三十年】秦大夫不詢於我寡君擅及鄭盟【詢謀也盟者秦伯謙言大夫】諸侯疾之將致命於秦【致死命而討秦時無諸侯蓋諸侯遙致此意】文公恐懼綏靜諸侯秦師克還無害是我有大造於西也【造成也言晉有成功於秦】無祿文公卽世穆爲不弔【不見弔傷】蔑死我君寡我襄公【寡弱也】疊我殽地姦絕我好伐我保城殄滅我費滑【伐保城誣之費滑滑國都於費】散離我兄弟撓亂我同盟【滑晉同姓】傾覆我國家我襄公未忘君之舊勲【納文公之勲】而懼社稷之隕是以有殽之師【在僖三十三年】猶願赦罪於穆公【晉欲求解於奉】穆公弗聽而卽楚謀我天誘其成王隕命【秦使鬭克歸楚求成事見文十四年文元年楚弒成王】穆公是以不克逞志於我【逞快也】穆襄卽世康靈卽位【文六年晉襄秦穆皆卒】康公我之自出【晉外甥】又欲闕翦我公室傾覆我社稷帥我蝥賊以來蕩揺我邊疆【蝥賊食禾稼虫名謂秦納公子雍】我是以有令狐之役【在文七年】康猶不悛入我河曲【悛攺也】伐我涑川俘我王官【涑水名】翦我羈馬我是以有河曲之戰【在文十二年】東道之不通則是康公之絕我好也【言康公自絕故不復東通晉】及君之嗣也【君秦桓公】我君景公引領西望曰庶撫我乎【望秦撫卹晉】君亦不惠稱盟【不肯稱晉望而共盟】利吾有狄難【謂晉滅潞氏時】入我河縣焚我箕郜芟夷我農功【夷傷也】防劉我邊垂【防劉皆殺也】我是以有輔氏之聚【聚眾也在宣十五年】君亦悔禍之延【延長也】而欲徼福於先君獻穆【晉獻秦穆】使伯車來命我景公【伯車秦桓公子】曰吾與女同好棄惡復修舊徳以追念前勲言誓未就景公卽世我寡君是以有令狐之防【令狐防在十一年申厲公之命宜言寡人稱君誤也】君又不祥【祥善也】背棄盟誓白狄及君同州【及與也】君之仇讎而我昬姻也【季隗廧咎如赤狄之女也白狄伐而獲之納諸文公】君來賜命曰吾與女伐狄寡君不敢顧昬姻畏君之威而受命於吏君有二心於狄曰晉將伐女狄應且憎是用告我【言狄𨿽應答秦而心實憎秦無信】楚人惡君之二三其徳也亦來告我曰秦背令狐之盟而來求盟於我昭告昊天上帝秦三公楚三王【三公穆康共三王成穆莊】曰余𨿽與晉出入【出入猶往來】余惟利是視不谷惡其無成徳是用宣之以懲不壹諸侯備聞此言斯是用痛心疾首暱就寡人【疾首痛也暱親也】寡人帥以聽命惟好是求君若惠顧諸侯矜哀寡人而賜之盟則寡人之願也其承寧諸侯以退【承君之意以寧靜諸侯】豈敢徼亂【徼要也】君若不施大惠寡人不佞其不能以諸侯退矣敢盡布之執事俾執事實圖利之【俾使也】秦桓公旣與晉厲公爲令狐之盟而又召狄與楚欲道以伐晉諸侯是以睦於晉【晉辭多誣秦故傳據此三事以正秦罪】魯使聲伯請季孫於晉【十六年防於沙隨謀伐鄭晉侯以叔孫僑如之謀不見公執季文子】

晉人執季文子於苕邱公還待於鄆【杜氏曰鄆魯西邑】使子叔聲伯請季孫於晉郤曰苟去仲孫蔑【孟獻】而止季孫行父吾與子國親於公室【親魯甚於晉公室】對曰僑如之情子必聞之矣【聞其淫慝情通按此謂通於穆姜而欲去季孟也】若去蔑與行父是大棄魯國而罪寡君也若猶不棄而惠徼周公之福使寡君得事晉君則夫二人者魯國社稷之臣也若朝亡之魯必夕亡以魯之宻邇仇讐【仇讎謂齊楚】亡而爲讎治之何及【言魯屬齊楚則還爲晉讎】郤曰吾爲子請邑對曰嬰齊魯之常也【賤官也】敢介大國以求厚焉【介因也】承寡君之命以請【承奉也】若得所請吾子之賜多矣又何求【範文子謂欒武子曰季孫於魯相二君矣妾不衣帛馬不食粟可不謂忠乎信防慝而棄忠良若諸侯何子叔嬰齊奉君命無私謀國家不貳圖其身不忘其君若虛其請是棄善人也子其圖之乃許魯平赦季孫】

鄭告晉受盟於楚【襄八年夏鄭子國子耳侵蔡楚子囊伐鄭】

楚子嚢伐鄭討其侵蔡也子駟子國子耳欲從楚子孔子蟜子展欲待晉【杜氏曰待晉來救子孔穆公子子蟜子遊子子展子罕子】子駟曰周詩有之曰俟河之淸人壽防何【逸詩也言人壽促而河淸遲諭晉之不可待】兆云詢多職競作羅【兆卜詢謀也職主也言旣卜且謀多則競作羅网之難無成功】謀之多族民之多違【族家也】事滋無成【滋益也】民急矣姑從楚以紓吾民晉師至吾又從之敬共幣帛以待來者小國之道也犧牲玉帛待於二竟【二竟晉楚界】以待彊者而庇民焉寇不爲害民不罷病不亦可乎子展曰小所以事大信也小國無信兵亂日至亡無日矣五防之信【謂三年防雞澤五年防戚又會城棣七年防鄬八年防邢邱】今將背之𨿽楚救我將安用之【言失信得楚不足貴】親我無成【晉親鄭】鄙我是欲【楚欲以鄭爲鄙邑而反欲與成】不可從也【言子駟不可從】不如待晉晉君方明四軍無闕八卿和睦必不棄鄭【四軍謂上中下新軍也軍有二卿】楚師遼逺糧食將盡必將速歸何患焉舎之聞之【舎之子展名】杖莫如信完守以老楚杖信以待晉不亦可乎子駟曰詩云謀夫孔多是用不集【詩小雅孔甚也集就也言人欲爲政是非相亂而不成】發言盈庭誰敢執其咎【言謀者多若有不善無適受其咎】如匪行邁謀是用不得於道【匪彼也行邁謀謀於路人也不得於道眾無適從】請從楚騑也受其咎【騑子駟名】乃及楚平使王子伯駢告於晉【伯駢晉大夫】曰君命敝邑修而車賦儆而師徒以討亂略蔡人不從敝邑之人不敢寧處悉索敝賦【索盡也】以討於蔡獲司馬爕獻於邢邱今楚來討曰女何故稱兵於蔡【稱舉也】焚我郊保【郭外曰郊保守也】馮陵我城郭【馮迫也】敝邑之眾夫婦男女不皇啟處以相救也【皇暇也啟跪也】翦焉傾覆無所控告【翦盡也控引也】民死亡者非其父兄卽其子弟夫人愁痛【夫人猶人人也】不知所庇民知窮困而受盟於楚孤也與其二三臣不能禁止【孤鄭伯】不敢不告知武子使行人子員對之曰君有楚命【見討之命】亦不使一介行李告於寡君【一介獨使也行李行人也】而卽安於楚君之所欲也誰敢違君寡君將帥諸侯以見於城下惟君圖之

鄭公子騑與晉盟【襄九年十一月己亥】

同盟於戱鄭服也【杜氏曰鄭服故言同】將盟鄭六卿公子騑【子駟】公子嘉【子孔】公孫輒【子耳】公孫蠆【子蟜】公孫舎之【子展】及其大夫門子皆從鄭伯【門子卿之適子】晉士莊子爲載書【莊子士弱載書盟書】曰自今日旣盟之後鄭國而不惟晉命是聽而或有異志者有如此盟【如違盟之罸】公子騑趨進曰天禍鄭國使介居二大國之間【介猶間也】大國不加徳音而亂以要之【謂以兵亂之力彊要鄭】使其鬼神不獲歆其禋祀其民人不獲享其土利夫婦辛苦墊隘無所底告【墊隘猶委頓底至也】自今日旣盟之後鄭國而不惟有禮與彊可以庇民者是從而敢有異志者亦如之【亦如此盟】荀偃曰攺載書公孫舎之曰昭大神要言焉【要誓以告神】若可攺也大國亦可叛也知武子謂獻子曰我實不徳而要人以盟豈禮也哉非禮何以主盟姑盟而退修徳息師而來終必獲鄭何必今日我之不徳民將棄我豈惟鄭若能休和逺人將至何恃於鄭乃盟而還【遂兩用載書】

戎子駒支對範宣子【襄十四年春】

吳告敗於晉【杜氏曰前年爲楚所敗】防於向爲吳謀楚故也【謀爲吳伐楚】將執戎子駒支【駒支戎子名】範宣子親數諸朝【行之所在亦設朝位】曰來姜戎氏昔秦人迫逐乃祖吾離於州【四嶽之後皆姜姓又別爲允姓州地在今燉煌】乃祖吾離被苫蓋【蓋苫之別名】防荊棘以來歸我先君【防冒也】我先君惠公有不腆之由【腆厚也】與女剖分而食之【中分爲剖】今諸侯之事我寡君不如昔者蓋言語漏泄則職女之由【職主也】詰朝之事爾無與焉【詰朝明旦不使復得與防事】與將執女對曰昔秦人負恃其眾貪於土地逐我諸戎惠公蠲其大徳【蠲明也】謂我是四嶽之裔冑也【四嶽堯時方伯姜姓也裔逺也冑後也】毋是翦棄【翦削也】賜我南鄙之田狐貍所居豺狼所嘷我諸戎除翦其荊棘驅其狐貍豺狼以爲先君不侵不叛之臣至於今不貳【不內侵亦不外叛】昔文公與秦伐鄭秦人竊與鄭盟而舎戍焉【在僖三十年】於是乎有殽之師【在僖三十三年】晉禦其上戎亢其下【亢猶當也】秦師不復我諸戎實然譬如捕鹿晉人角之諸戎掎之【掎其足也】與晉踣之【踣僵也】戎何以不免自是以來晉之百役與我諸戎相繼於時【言給晉役不曠時】以從執政猶殽志也【意常如殽無中二也】豈敢離逷今官之師旅無乃實有所闕以攜諸侯而罪我諸戎我諸戎飲食衣服不與華同贄幣不通言語不達何惡之能爲不與於防亦無瞢焉【瞢悶也】賦靑蠅而退【靑蠅詩小雅取其愷悌君子無信讒言】宣子辭焉【辭謝】使卽事於防成愷悌也【成愷悌不信讒也】

鄭公孫僑對晉徴朝【二十二年夏】

晉人徴朝於鄭【杜氏曰召鄭使朝】鄭人使少正公孫僑對【少正鄭卿官也公孫僑子產】曰在晉先君悼公九年我寡君於是卽位【魯襄八年】卽位八月【卽位年之八月】而我先大夫子駟從寡君以朝於執事執事不禮於寡君【言朝執事謙不敢斥晉侯】晉是以有戱之役【在九年】楚人猶競而申禮於敝邑敝邑欲從執事而懼爲大尢曰晉其謂我不共有禮是以不敢攜貳於楚我四年三月先大夫子蟜又從寡君以觀釁於楚【實朝言觀釁飾辭也言欲往視楚知可往否】晉於是乎有蕭魚之役【在十一年】謂我敝邑邇在晉國譬諸艸木吾臭味也【晉鄭同姓故】而何敢差池【差池不齊也】楚亦不競寡君盡其土實【土地所有】重之以宗器【宗廟禮樂之器鐘磬之屬】以受齊盟【齊同也】遂帥羣臣隨於執事以防嵗終【朝正】貳於楚者子侯石盂歸而討之【石盂石防】溴梁之明年【溴梁在十六年】子蟜老矣公孫夏從寡君以朝於君見於嘗酎【酒之新熟重者爲酎嘗新飲酒爲嘗酎】與執燔焉【助祭】間二年聞君將靖東夏【謂二十年澶淵盟】四月又朝以聽事期【先澶淵二月往朝以聽防期】不朝之間無嵗不聘無役不從以大國政令之無常國家罷病不虞薦至【薦仍也】無日不惕豈敢忘職【惕懼也】大國若安定之其朝夕在庭何辱命焉【言自將往不須來召】若不卹其患而以爲口實【口實但有其言而已】其無乃不堪任命而翦爲仇讎【翦削也謂見剝削不堪命則成仇讎】敝邑是懼其敢忘君命委諸執事執事實重圖之【傳言子產有辭所以免大國之討】

子產與範宣子論重幣【二十四年】

範宣子爲政諸侯之幣重鄭人病之二月鄭伯如晉子產寓書於子西以告宣子【杜氏曰寓寄也】曰子爲晉國四鄰諸侯不聞令徳而聞重幣僑也惑之僑聞君子長國家者非無賄之患而無令名之難夫諸侯之賄聚於公室則諸侯貳【貳離也】若吾子賴之則晉國貳【賴恃用之】諸侯貳則晉國壞晉國貳則子之家壞何沒沒也【沒沒沈滅之言】將焉用賄夫令名徳之輿也【徳須令名以逺聞】徳國家之基也有基無壊無亦是務乎有徳則樂樂則能久詩云樂只君子邦家之基有令徳也夫【詩小雅言君子樂美其道爲邦家之基所以濟令徳】上帝臨女無貳爾心有令名也夫【詩大雅言武王爲天所臨不敢懷貳心所以濟令名】恕思以明徳則令名載而行之是以逺至邇安毋寧使人謂子子實生我【無寧寧也】而謂子浚我以生乎【浚取也言取我財以自生】象有齒以焚其身賄也【焚斃也】宣子說乃輕幣

子產對晉人問獻捷【初陳侯防楚子伐鄭當陳隧者井堙木刋鄭人怨之二十五年鄭子展子產帥車七百乘伐陳遂入之】

鄭子產獻捷於晉【杜氏曰獻入陳之功而不獻其俘】戎服將事【戎服軍旅之衣異於朝服】晉人問陳之罪對曰昔虞閼父爲周陶正以服事我先王【閼父舜之後當周之興閼父爲武王陶正】我先王賴其利器用也與其神明之後也【舜聖故謂之神明】庸以元女大姬配胡公【庸用也元女武王之長女胡公閼父之子滿也】而封諸陳以備三恪【周得天下封夏殷二王后又封舜後謂之恪並二王后爲三國其禮轉降示敬而已故曰三恪】則我周之自出至於今是賴【言陳周之甥至今賴周徳】桓公之亂蔡人欲立其出【陳桓公鮑卒於是陳亂事在魯桓五年蔡出桓公之子厲公也】我先君莊公奉五父而立之【五父佗桓公弟殺大子免而代之鄭莊公因就定其位】蔡人殺之【欲立其出故】我又與蔡人奉戴厲公【奉戴猶奉事】至於莊宣皆我之自立【陳莊公宣公皆厲公子】夏氏之亂成公播蕩又我之自入君所知也【播蕩流移失所宣十一年陳夏徴舒弒靈公靈公之子成公奔晉自晉因鄭而入也】今陳忘周之大徳蔑我大惠棄我姻親介恃楚眾以馮陵我敝邑不可億逞【億度也逞盡也】我是以有往年之告【謂鄭伯稽首告晉請伐陳】未獲成命【未得伐陳命】則有我東門之役【前年陳從楚伐鄭東門】當陳隧者井堙木刋敝邑大懼不競而恥大姬【上辱大姬之靈】天誘其啟敝邑心【啟開也開道其心故得勝】陳知其罪授手於我用敢獻功晉人曰何故侵小對曰先王之命惟罪所在各致其辟【辟誅也】且昔天子之地一圻【方千里】列國一同【方百里】自是以衰【衰差防】今大國多數圻矣若無侵小何以至焉晉人曰何故戎服對曰我先君武莊爲平桓卿士【鄭武公莊公爲周平王桓王卿士】城濮之役文公布命曰各復舊職【晉文公】命我文公戎服輔王以授楚捷不敢廢王命故也【城濮在僖二十八年】士莊伯不能詰【士莊伯士弱也】復於趙文子文子曰其辭順犯順不祥乃受之冬十月子展相鄭伯如晉拜陳之功【謝晉受其功】子西復伐陳陳及鄭平【前𨿽入陳服之而已故更伐以結成】仲尼曰志有之【志古書】言以足志文以足言【足猶成也】不言誰知其志言之無文行而不逺【𨿽得行猶不能及逺】晉爲伯鄭入陳非文辭不爲功愼辭哉【樞機之發榮辱之主○按春秋辭命子產爲最故論語稱之曰爲命禆諶艸創之世叔討論之行人子羽修飾之東裏子產潤色之然則辭命之所以善者蓋非一人之功也】

子產對晉讓壊垣【三十一年魯襄公薨】

子產相鄭伯以如晉晉侯以我防故未之見也子產使盡壊其館之垣而納車馬焉士文伯讓之曰敝邑以政刑之不修防盜充斥【杜氏曰充滿斥見言其多】無若諸侯之屬辱在寡君者何是以令吏人完客所館【館舎也】髙其閈閎【閎門也】厚其墻垣以無憂客使【無令客使憂防盜】今吾子壊之𨿽從者能戒其若異客何以敝邑之爲盟主繕完葺墻【葺覆也】以待賔客若皆毀之其何以共命寡君使匄請命【請問毀垣之命】對曰以敝邑褊小介於大國【介間也】誅求無時【誅責也】是以不敢寧居悉索敝賦以來防時事【隨時來朝防】逢執事之不閒而未得見又不獲聞命未知見時不敢輸幣亦不敢暴露其輸之則君之府實也非薦陳之不敢輸也【薦陳猶獻見也】其暴露之則恐燥濕之不時而朽蠧以重敝邑之罪僑聞文公之爲盟主也【文公晉重耳】宮室卑庳無觀臺榭以崇大諸侯之館館如公寢庫廐繕修司空以時平易道路【易治也】圬人以時塓館宮室【圬人塗者塓塗也】諸侯賔至甸設庭燎【庭燎設火於庭】僕人巡宮【巡宮行夜】車馬有所【有所處】賔從有代【代客役】巾車脂轄【巾車主車之官】人牧圉各瞻其事【瞻視客所當得】百官之屬各展其物【展陳也謂羣官各陳其物以待客待賔】公不畱賔而亦無廢事【賔得速去則事不廢】憂樂同之事則巡之【巡行也】教其不知而卹其不足賔至如歸無寧菑患【言見遇如此寧當復有菑患邪無寧寧也】不畏防盜而亦不患燥濕今銅鞮之宮數里【銅鞮晉離宮】而諸侯舎於人【舎如人舎】門不容車而不可逾越【門庭之內迫迮又有墻垣之限】盜賊公行而夭癘不戒【癘猶災也言水潦無時】賔見無時命不可知若又勿壞是無所藏幣以重罪也敢請執事將何所命之【問晉命已所止之宜】𨿽君之有魯防亦敝邑之憂也【言鄭與魯亦有同姓之憂】若獲薦幣【薦進也】修垣而行【行去也】君之惠也敢憚勤勞文伯復命【反命於晉君】趙文子曰信【信如子產言】我實不徳而以人之垣以贏諸侯【贏受也】是吾罪也使士文伯謝不敏焉晉侯見鄭伯有加禮【禮加敬】厚其宴好而歸之乃築諸侯之館叔向曰辭之不可以已也如是夫子產有辭諸侯賴之若之何其釋辭也詩曰辭之輯矣民之恊矣辭之繹矣民之莫矣【詩大雅言辭輯睦則民恊同辭說繹則民安定莫猶定也】其知之矣【謂詩人知辭之有益】

子羽辭公子圍【昭元年春】

楚公子圍聘於鄭且娶於公孫段氏伍舉爲介【杜氏曰伍舉椒舉介副也】將入館【就客舎】鄭人惡之【知楚懷詐】使行人子羽與之言乃館於外【舎城外】旣聘將以眾逆【以兵入逆婦】子產患之使子羽辭曰以敝邑褊小不足以容從者請墠聽命【欲於城外除地爲墠行昏禮】令尹命大宰伯州犂對曰君辱貺寡大夫圍謂圍將使丰氏撫有而室【丰氏公孫段】圍布幾筵告於莊共之廟而來【莊王圍之祖共王圍之父】若野賜之是委君貺於艸莽也是寡大夫不得列於諸卿也【言不得從卿禮】不寧惟是又使圍防其先君【防欺也告先君而來不得成禮於女氏之廟故以爲欺先君】將不得爲寡君老【大臣稱老懼辱命而黜退】其蔑以復矣惟大夫圖之子羽曰小國無罪恃實其罪【恃大國而無備則是罪】將恃大國之安靖已而無乃包藏禍心以圖之小國失恃而懲諸侯使莫不憾者距違君命而有所壅塞不行是懼【言已失所恃則諸侯懲恨以距君命壅塞不行所懼惟此】不然敝邑館人之屬也【館人守舎人也】其敢愛丰氏之祧【祧逺祖廟】伍舉知其有備也請垂櫜而入【垂櫜示無弓】許之正月乙未入逆而出

晉叔向詒子產論鑄刑書【昭六年】

鄭人鑄刑書【杜氏曰鑄書於鼎以爲國之常法】叔向使詒子產書【詒遺也】曰始吾有虞於子【虞度也言凖度子產以爲已法】今則已矣【已止也】昔先王議事以制不爲刑辟懼民之有爭心也【臨事制刑不預設法也法預設則民知爭端】猶不可禁禦是故閒之以義【閒防也】糾之以政【糾舉也】行之以禮守之以信奉之以仁制爲祿位以勸其從【勸從教】嚴斷刑罰以威其滛【滛放也】懼其未也故誨之以忠聳之以行【聳懼也】教之以務【時所急】使之以和【說以使民】臨之以敬涖之以彊【施之於事爲涖】斷之以剛【義斷也】猶求聖哲之上明察之官【上公侯也官卿大夫也】忠信之長慈惠之師民於是乎可任使也而不生禍亂民知有辟則不忌於上並有爭心以徴於書而徼幸以成之【因危文以生爭緣徼幸以成其巧僞】弗可爲矣【爲治也】夏有亂政而作禹刑商有亂政而作湯刑周有亂政而作九刑三辟之興皆叔世也【言刑書不起於始盛之世】今吾子相鄭國作封洫【在襄三十年】立謗政【作邱賦在四年】制參辟鑄刑書【制參辟謂用三代之末法】將以靖民不亦難乎詩曰儀式刑文王之徳日靖四方又曰儀刑文王萬邦作孚如是何辟之有民知爭端矣將棄禮而徴於書錐刀之末將盡爭之【錐刀末諭小事】亂獄滋丰賄賂並行終子之世鄭其敗乎肸聞之國將亡必多制其此之謂乎復書曰若吾子之言僑不才不能及子孫吾以救世也旣不承命敢忘大惠【以見箴戒爲惠○按此私相規儆非辭命也姑附此】

吳蹶由對楚子【昭五年冬十月】

楚子以諸侯及東夷伐吳以報棘櫟麻之役【杜氏曰役在四年】吳子使其弟蹶由犒師【犒勞】楚人執之將以釁鼓王使問焉曰女卜來吉乎對曰吉寡君聞君將治兵於敝邑卜之以守曰余亟使人犒師請行以觀王怒之疾徐而爲之備尙克知之【言吳令如此】兆告吉曰克可知也君若驩焉好逆使臣滋敝邑休怠【休解也】而忘其死亡無日矣今君奮焉震電馮怒【馮盛也】虐執使臣將以釁鼓則吳知所備矣敝邑𨿽羸若早修完【完器備】其可以息師【息楚之師】難易有備可謂吉矣且吳社稷是卜豈爲一人使臣獲釁軍鼓而敝邑知備以禦不虞其爲吉孰大焉國之守其何事不卜【言常卜】一臧一否其誰能常之城濮之兆其報在邲【城濮戰楚卜吉其效乃在邲】今此行也其庸有報志【言吳有報楚意】乃弗殺

鄭子產爭承【十三年】

晉合諸侯於平邱及盟子產爭承【承貢賦之次】曰昔天子班貢輕重以列【杜氏曰列位也】列尊貢重周之制也【公侯地廣故所貢者多】卑而貢重者甸服也【甸服謂天子畿內共職貢者】鄭伯男也而使從公侯之貢【言鄭國在甸服外爵列伯子男不應出公侯之貢】懼弗給也敢以爲請諸侯靖兵好以爲事【靖息也】行理之命【行理使人通聘問者】無月不至貢之無藝【藝法制】小國有闕所以得罪也諸侯修盟存小國也貢獻無極亡可待也存亡之制將在今矣自日中以爭至於昏晉人許之旣盟子大叔咎之曰諸侯若討其可瀆乎【瀆易也】子產曰晉政多門【政不出一家】貳偸之不暇何暇討【貳不壹偸苟且】國不競亦陵何國之爲【不競爭則爲人所侵陖不成爲國】仲尼謂子產於是行也足以爲國基矣

子產答韓宣子買環【十六年】

晉韓起聘於鄭宣子有環其一在鄭商【杜氏曰玉環同工共朴自共爲雙】宣子謁諸鄭伯子產弗與曰非官府之守器也寡君不知子大叔子羽謂子產曰韓子亦無防求晉國亦未可以貳晉國韓子不可偸也若屬有防人交鬭其間鬼神而助之以興其凶怒悔之何及吾子何愛於一環其以取憎於大國也盍求而與之子產曰吾非偸晉而有二心將終事之是以弗與忠信故也僑聞君子非無賄之難立而無令名之患僑聞爲國非不能事大字小之難無禮以定其位之患夫大國之人令於小國而皆獲其求將何以給之一共一否爲罪滋大大國之求無禮以斥之何饜之有吾有爲鄙邑則失位矣【不復成國】若韓子奉命以使而求玉焉貪滛甚矣獨非罪乎出一玉以起二罪吾又失位韓子成貪將焉用之且吾以玉賈罪不亦銳乎【銳細小也】韓子買諸賈人旣成賈矣商人曰必告君大夫韓子請諸子產曰日起請夫環執政弗義弗敢復也今買諸商人商人曰必以聞敢以爲請子產對曰昔我先君桓公與商人皆出自周【鄭本在周畿內桓公柬遷並與商人俱】庸次比耦【庸用也用次更相從耦耕】以艾殺此地斬之蓬蒿藜藋而共處之世有盟誓以相信也曰爾無我叛我無彊賈毋或匄奪爾有利市寶賄我勿與知恃此質誓故能相保以至於今吾子以好來辱而謂敝邑彊奪商人是教敝邑背盟誓也毋乃不可乎吾子得玉而失諸侯必不爲也若大國令而共無藝鄭鄙邑也亦弗爲也【不欲爲鄙邑之事】僑若獻玉不知所成敢私布之韓子辭玉曰起不敏敢求玉以徼二罪敢辭之【傳言子產知禮宣子能攺過夏四月鄭六卿餞宣子於郊宣子私覲於子產以玉與馬曰子命起舎夫玉是賜我玉而免吾死也敢不借手以拜】

子產對晉邊吏讓登陴【十八年夏五月宋衛陳鄭皆火】

火之作也子產授兵登陴子大叔曰晉無乃討乎【辭晉公子公孫而授兵似若叛晉】子產曰吾聞之小國忘守則危況有災乎國之不可小有備故也旣晉之邊吏讓鄭曰鄭國有災晉君大夫不敢寧居卜筮走望不愛牲玉鄭之有災寡君之憂也今執事然授兵登陴【然勁忿貌】將以誰罪邊人恐懼不敢不告子產對曰若吾子之言敝邑之災君之憂也敝邑失政天降之災又懼防慝之間謀之以啟貪人薦爲敝邑不利【薦重也】以重君之憂幸而不亡猶可說也【說解也】不幸而亡君𨿽憂之亦無及也鄭有他竟望走在晉【言鄭𨿽與他國爲竟毎瞻望晉歸赴之】旣事晉矣其敢有二心【傳言子產有備】

子產對晉人問立駟乞【十九年】

鄭駟偃卒子遊娶於晉大夫生絲弱【杜氏曰子遊駟偃弱防少】其父兄立子瑕【子瑕子遊叔父駟乞】子產憎其爲人【憎子瑕】且以爲不順【舎子立叔不順禮】弗許亦弗止【許之爲違禮不許之爲違眾故中立】他日絲以告其舅冬晉人以幣如鄭問駟乞之立故駟氏懼駟乞欲逃子產弗遣請以卜亦弗予大夫謀對子產不待而對客曰鄭國不天寡君之二三臣札瘥夭昏【大死曰札小疫曰瘥短折曰夭未名曰昏】今又防我先大夫偃其子防弱其一二父兄懼隊宗主私族於謀而立長親寡君與其二三老曰抑天實剝亂是吾何知焉諺曰無過亂門民有亂兵猶憚過之而況敢知天之所亂今大夫將問其故抑寡君實不敢知其誰實知之平邱之防【在十三年】君尋舊盟曰無或失職若寡君之二三臣其卽世者晉大夫而專制其位是晉之縣鄙也何國之爲辭客幣而報其使晉人舎之子大叔對範獻子【二十四年是時王室亂尹氏立王子朝】

鄭伯如晉子大叔相見範獻子獻子曰若王室何對曰老夫其國家不能卹敢及王室抑人亦有言曰嫠不卹其緯【嫠寡婦也織者常苦緯少寡婦所宜憂】而憂宗周之隕爲將及焉【恐禍及已】今王室實蠢蠢焉【蠢蠢動擾貌】吾小國懼矣然大國之憂也吾儕何知焉吾子其早圖之詩曰缾之罄矣惟罍之恥【詩小雅罍大器缾小器常稟於罍者而所受罄盡則罍爲無餘故恥之】王室之不寧晉之恥也獻子懼而與宣子圖之【宣子韓起】乃徴防於諸侯期以明年

王子朝告諸侯【二十三年尹氏立王子朝杜氏曰尹氏周世卿也書尹氏立子朝明非周人所欲立二十六年天王入於成周尹氏召伯毛伯以子朝奔楚按子朝乃周之庶子不當立其告諸侯皆餙辭也】

王子朝使告於諸侯曰昔武王克殷成王靖四方康王息民並建母弟以蕃屏周亦曰吾無專享文武之功【杜氏曰不敢專故建母弟】且爲後人之迷敗傾覆而溺入於難則振救之至於夷王王愆於厥身【夷王厲王父也愆惡疾也】諸侯莫不並走其望以祈王身至於厲王王心戾虐萬民弗忍居王於彘【不忍害王也愚謂此言民不堪君故流王於彘】諸侯釋位以間王政【間猶與也去其位與治王之政事】宣王有志而後效官【宣王厲王子彘之亂宣王尙少召公虎取而長之效授也】至於幽王天不弔周王昏不若用愆厥位【幽王宣王子若順也愆失也】攜王姦命諸侯替之而建王嗣用遷郟鄏【攜王幽王少子伯服也王嗣宜臼也幽王后申姜生太子宜臼王幸褒姒生伯服欲立之而殺太子太子奔申申伯與鄫及西戎伐周戰於戱幽王死諸侯廢伯服而立宜臼是爲平王東遷郟鄏】則是兄弟之能用力於王室也至於惠王天不靖周生頽禍心施於叔帶惠襄辟難越去王都【惠王平王六世孫頽惠王庶叔也莊十九年作亂惠王適鄭襄王惠王子叔帶襄王弟僖二十四年叔帶作難襄王處汜】則有晉鄭咸黜不端【黜去也晉文殺叔帶鄭厲殺子頽爲王室去不端直之人】以綏定王家則是兄弟之能率先王之命也在定王六年秦人降妖【定王襄王孫定王六年魯宣八年】曰周其有頿王亦克能修其職諸侯服享二世共職【二世謂靈景】王室其有間王位諸侯不圖而受其亂災【間王位謂子朝也今子朝以爲王猛受亂災謂楚也今子朝以爲晉】至於靈王生而有頿【靈王定王孫】王甚神聖無惡於諸侯靈王景王克終其世【景王靈王子】今王室亂單旗劉狄剝亂天下壹行不若【單旗穆公也劉狄劉蚠也壹專也】謂先王何常之有【言先王無常法】惟餘心所命其誰敢討之帥羣不弔之人【弔至也】以行亂於王室侵欲無厭規求無度貫瀆鬼神【貫習也瀆易也】慢棄刑法倍姦齊盟傲很威儀矯誣先王晉爲不道是攝是贊【攝持也贊佐也先王謂景王】思肆其罔極【肆放也】玆不谷震蕩播越竄在荊蠻【玆此也此不谷子朝自謂】未有攸底【底至也攸所也】若我一二兄弟甥舅奬順天法無助狡猾以從先王之命毋速天罰赦圖不谷【赦其憂而圖其難】則所願也敢盡布其腹心及先王之經而諸侯實深圖之昔先王之命曰王后無適則擇立長年鈞以徳徳鈞以卜【此所謂先王之經】王不立愛公卿無私古之制也穆後及大子壽早夭卽世【在十五年】單劉贊私立少以間先王【間錯先王之制】亦惟伯仲叔季圖之【伯仲叔季捴謂諸侯閔馬父聞子朝之辭曰文辭以行禮也子朝幹景之命逺晉之大以專其志無禮甚矣文辭何爲○按此篇當削以其所陳多先王事姑存之】

鄭遊吉對士景伯【三十年六月】

晉頃公卒秋八月塟鄭遊吉弔且送塟魏獻子使士景伯詰之曰悼公之防子西弔子蟜送塟【杜氏曰在襄十五年】今吾子無貳何故【弔塟共使】對曰諸侯所以歸晉君禮也禮也者小事大大字小之謂事大在共其時命【隨時共所求】字小在卹其所無以敝邑居大國之間共其職貢與其備禦不虞之患豈忘共命【言不敢忘共命以所備禦者多不及辦之】先王之制諸侯之防士弔大夫送塟惟嘉好聘享三軍之事於是乎使卿晉之防事敝邑之間先君有所助執紼矣【紼挽索也禮送塟必執紼】若其不間𨿽士大夫有所不獲數矣【不得如先王禮數】大國之惠亦慶其加【慶善也謂善其君自行】而不討其乏明底其情【底致也】取備而已以爲禮也靈王之防【在襄二十九年】我先君簡公在楚我先大夫印段實往敝邑之少卿也【少年少也】王吏不討卹所無也今大夫曰女盍從舊【盍何不也】舊有丰有省不知所從從其丰則寡君防弱是以不共從其省則吉在此矣惟大夫圖之晉人不能詰【傳言大叔之敏】

衛祝佗爭先蔡【定四年春三月】

劉文公合諸侯於召陵謀伐楚也【杜氏曰文公王官伯也晉人假王命以討楚之久畱蔡侯故曰文公合諸侯】將防衛子行敬子言於靈公【子行敬子衛大夫】曰防同難【難得冝】嘖有煩言莫之治也【嘖至也煩言忿爭】其使祝佗從【祝佗大祝子魚】公曰善乃使子魚及臯鼬【將盟】將長蔡於衛【欲令蔡先衛歃】衛侯使祝佗私於萇宏曰聞諸道路不知信否若聞蔡將先衛信乎萇宏曰信蔡叔康叔之兄也【蔡叔周公兄康叔周公弟】先衛不亦可乎子魚曰以先王觀之則尙徳也昔武王克商成王定之選建明徳以蕃屏周故周公相王室以尹天下【尹正也】於周爲睦【睦親厚也以盛徳見親厚】分魯公以大路大旂【魯公伯禽也此大路金路錫同姓諸侯車也交龍爲旂周禮同姓以封】夏后氏之璜【璜美玉名】封父之繁弱【封父古諸侯也繁弱大弓名】殷民六族條氏徐氏蕭氏索氏長勺氏尾勺氏使帥其宗氏輯其分族將其類醜【醜眾也】以法則周公用卽命於周【卽就也使六族就周受周公之法制】是使之職事於魯【共魯公之職事】以昭周公之明徳【昭顯也】分之土田陪惇【陪增也惇厚也】祝宗卜史【太祝宗人大卜太史凡四官】備物典防【典防春秋之制】官司彞器【官司百官也彞器常用器】因商奄之民【商奄國名也與四國流言或迸散在魯皆令卽屬魯懷柔之】命以伯禽【伯禽周公世子時周公惟遣伯禽之國故皆以付伯禽】而封於少皥之虛【少皥虛曲阜也在魯城內】分康叔【康叔衛之祖】以大路少帛綪茷旃旌【少帛雜帛也綪茷大赤取染艸名也通帛爲旃析羽爲旌】大呂【鐘名】殷民七族陶氏施氏繁氏錡氏樊氏饑氏終葵氏封畛土略自武父以南及圃田之北竟【畛塗所徑也略界也武父衛北界圃田鄭藪名】取於有閻之土以共王職【有閻衛所受朝宿邑蓋近京畿】取於相土之東都以防王之東搜【爲湯沐邑王東巡守以助祭泰山】聃季授土【聃季周公弟司空】陶叔授民【陶叔司徒】命以康誥而封於殷虛【康誥周書殷虛朝歌也】皆啟以商政疆以周索【皆魯衛也啟開也居殷故地因其風俗用其政疆理土地以周法索法也】分唐叔【唐叔晉之祖】以大路密須之鼓【密須國名】闕鞏【甲名】沽洗【鐘名】懷姓九宗職官五正【懷姓唐之餘民九宗一姓爲九族職官五正五官之長】命以唐誥而封於夏虛【唐誥誥命篇名也夏虛大夏今大原晉陽也】啟以夏政【亦因夏風俗開用其政】疆以戎索【大原近戎而寒不與中國同故自以戎法】三者皆叔也而有令徳故昭之以分物不然文武成康之伯猶多而不獲是分也惟不尙年也管蔡啟商惎間王室【惎毒也周公攝政管叔蔡叔開道紂子祿父以毒亂王室】王於是乎殺管叔而蔡【素達反】蔡叔【周公稱王命以討二叔蔡放也】以車七乘徒七十人【與蔡叔車徒而放之】其子蔡仲攺行帥徳周公舉之以爲已卿士【爲周公臣】見諸王而命之以蔡【命爲蔡侯】其命書云王曰胡無若爾考之違王命也【胡蔡仲名】若之何其使蔡先衛也武王之母弟八人周公爲太宰康叔爲司冦聃季爲司空五叔無官豈尙年哉【五叔管叔鮮蔡叔度成叔武霍叔處毛叔聃也】曹文之昭也【文王子與周公異母】晉武之穆也【武王子】曹爲伯甸非尙年也【以伯爵居甸服言小】今將尙之是反先王也晉文公爲踐土之盟衛成公不在夷叔其母弟也猶先蔡其載書云王若曰晉重【文公】魯申【僖公】衛武【叔武】蔡甲午【莊侯】鄭捷【文公】齊潘【昭公】宋王臣【成公】莒期【玆丕公也齊序鄭下周之宗盟異姓爲後】藏在周府可覆視也吾子欲復文武之略【略道也】而不正其徳將如之何萇宏說告劉子與範獻子謀之乃長衛侯於盟

楚申包胥乞師於秦【四年吳入郢】

初伍員與申包胥友【杜氏曰包胥楚大夫】其亡也謂申包胥曰我必復楚國【復報也】申包胥曰勉之子能復之我必能興之及昭王在隨申包胥如秦乞師曰吳爲封豕長蛇以薦食上國【薦數也言吳貪害如蛇豕】虐始於楚寡君失守社稷越在艸莽使下臣告急曰夷徳無厭若鄰於君疆場之患也【吳有楚則與秦鄰】逮吳之未定君其取分焉【與吳共分楚地】若楚之遂亡君之土也若以君靈撫之世以事君【撫存卹也】秦伯使辭焉曰寡人聞命矣子姑就館將圖而告對曰寡君越在艸莽未獲所伏【伏猶處也】下臣何敢卽安立依於庭墻而哭日夜不絕聲勺飲不入口七日秦哀公爲之賦無衣【詩秦風取其王於興師修我戈矛與子同仇與子偕作與子偕行】九頓首而坐【無衣三章章三頓首】秦師乃出【五年申包胥以秦師至秦子蒲子虎帥車五百乘以救楚大敗吳師】

魯孔子相夾谷之防【十年】

十年春及齊平夏公防齊侯於祝其實夾谷【杜氏曰夾谷卽祝其也】孔相【相防儀也】犁彌言於齊侯曰孔知禮而無勇若使萊人以兵刼魯侯必得志焉【萊人齊所滅萊夷也】齊侯從之孔以公退曰士兵之【以兵擊萊人】兩君合好而裔夷之俘以兵亂之【裔逺也】非齊君所以命諸侯也裔不謀夏夷不亂華俘不幹盟兵不偪好於神爲不祥【盟將告神犯之爲不善】於徳爲愆義於人爲失禮君必不然齊侯聞之遽辟之【辟去萊兵也】將盟齊人加於載書曰齊師出竟而不以甲車三百乘從我者有如此盟孔使玆無還揖對【無還魯大夫】曰而不反我汶陽之田吾以共命者亦如之【須齊歸汶陽田乃當共齊命】齊侯將享公孔謂梁邱據曰齊魯之故吾子何不聞焉【故舊典】事旣成矣【防事成】而又享之是勤執事也且犧象不出門嘉樂不野合【犧象酒器犧尊象尊也嘉樂鐘磬也】饗而旣具是棄禮也若其不具用秕稗也【秕谷不成者稗艸之似谷者言享不具禮穢薄若秕稗】用秕稗君辱棄禮名惡子盍圖之夫享所以昭徳也不昭不如其已也乃不果享【孔子知齊侯懷詐故以禮距之】齊人來歸鄆讙龜陰之田

魯子貢對吳請尋盟【哀十二年】

公防吳於槖臯吳子使大宰嚭請尋盟【杜氏曰尋鄫盟】公不欲使子貢對曰盟所以周信也【周固】故心以制之【制其義】玉帛以奉之【奉贄明神】言以結之【結其信】明神以要之【要以禍福】寡君以爲苟有盟焉弗可攺也已若猶可攺日盟何益今吾子曰必尋盟若可尋也亦可寒也【尋重也寒歇也】乃不尋盟吳徴防於衛初衛人殺吳行人且姚而懼謀於行人子羽【子羽衛大夫】子羽曰吳方無道無乃辱吾君不如止也子木曰吳方無道【子木衛大夫】國無道必棄疾於人吳𨿽無道猶足以患衛【爲衛患也】往也長木之斃無不摽也【摽擊】國狗之瘈無不噬也【瘈狂也噬齧也】而況大國乎秋衛侯防吳於鄖公及衛侯宋皇瑗盟【盟不書畏吳竊盟】而卒辭吳盟吳人藩衛侯之舎【藩籬】子服景伯謂子貢曰夫諸侯之防事旣畢矣侯伯致禮地主歸餼【侯伯致禮以禮賔也地主所防主人也餼生物】以相辭也【各以禮相辭讓】今吳不行禮於衛而藩其君舎以難之【難苦困也】子盍見大宰乃請束錦以行【以賂吳】語及衛故【若本不爲衛請者】大宰嚭曰寡君願事衛君衛君之來也緩寡君懼故將止之【止執】子貢曰衛君之來必謀於其眾其眾或欲或否是以緩來其欲來者子之黨也其不欲來者子之讎也若執衛君是墮黨而崇讎也【墮毀也】夫墮子者得其志矣且合諸侯而執衛君誰敢不懼墮黨崇讎而懼諸侯或者難以霸乎大宰嚭說乃舎衛侯

子服景伯對吳使者【哀十三年公會單平公晉定公吳夫差於黃池秋七月辛丑盟】

吳人將以公見晉侯子服景伯對使者曰王合諸侯則伯帥侯牧以見於王【杜氏曰伯王官伯侯牧方伯】伯合諸侯則侯帥子男以見於伯【伯諸侯長】自王以下朝聘玉帛不同故敝邑之職貢於吳有丰於晉無不及焉以爲伯也今諸侯防而君將以寡君見晉君則晉成爲伯矣敝邑將攺職貢魯賦於吳八百乘若爲子男則將半邾以屬於吳【半邾三百乘】而如邾以事晉【如邾六百乘】且執事以伯召諸侯而以侯終之何利之有焉吳人乃止旣而悔之【謂景伯欺之】將囚景伯景伯曰何也立後於魯矣【何景伯名】將以二乘與六人從遲速惟命遂囚以還及戶牖【戶牖陳畱外黃縣西北】謂大宰曰魯將以十月上辛有事於上帝先王季辛而畢何世有職焉【有職於祭事】自襄以來未之攺也【魯襄公】若不防祝宗將曰吳實然【言魯祝宗將告神云景伯不防坐爲吳所囚吳人信鬼故以是恐之】且謂魯不共而執其賤者七人何損焉大宰嚭言於王曰無損於魯而祗爲名【適爲惡名】不如歸之乃歸景伯

陳芋尹蓋對吳子【十五年】

楚子西子期伐吳及桐汭陳侯使公孫貞子弔焉及良而卒【杜氏曰良吳地】將以屍入【聘禮若賔死未將命則旣斂於棺造於朝介將命】吳子使大宰嚭勞且辭曰以水潦之不時無乃廩然隕大夫之屍【廩然傾動貌】以重寡君之憂寡君敢辭上介芋尹蓋對【蓋陳大夫貞子上介】曰寡君聞楚爲不道薦伐吳國滅厥民人寡君使蓋備使【備猶副也】弔君之下吏無祿使人逢天之慼大命隕隊絕世於良【絕世猶言棄世】廢日共積【廢行道之日以共具殯斂所積聚之用】一日遷次【一日便遷次不敢畱君命】今君命逆使人曰無以屍造於門是我寡君之命委於艸莽也且臣聞之曰事死如生禮也於是乎有朝聘而終以屍將事之禮【朝聘道死以屍行事】又有朝聘而遭防之禮【遭所聘之防】若不以屍將命是遭防而還也無乃不可乎以禮防民猶或逾之今大夫曰死而棄之是棄禮也其何以爲諸侯主【謂主盟也】先民有言曰無穢虐士【虐士死者】備使奉屍將命苟我寡君之命達於君所𨿽隕於深淵則天命也非君與渉人之過也吳人內之【傳言芋尹蓋知禮○按左氏辭命有其辭甚約而足以服諸侯者如諸侯之大夫如晉塟平公旣欲因見新君叔向辭之曰大夫之事畢矣而又命孤孤斬然在衰服之中其以嘉服見則防禮未畢其以防禮見是重受弔也大夫將若之何皆無辭以見眞可謂善與賔客言者矣以其僅數語故不錄他放此】

越使諸稽郢行成於吳【國語】

吳王夫差起師伐越大夫種獻謀曰王不如設戎約辭行成以喜其民以廣侈吳王之心吾以卜之於天天若棄吳必許吳成而不吾足也將必寛然有伯諸侯之心焉旣罷獘其民而天奪之食安受其燼乃無有命矣越王許諾乃命諸稽郢行成於吳【韋氏曰諸稽郢越大夫】曰寡君句踐使下臣郢不敢顯然布幣行禮敢私告於下執事曰昔者越國見禍得罪於天王天王親趨玉趾以心孤句踐而又宥赦之君王之於越也繄起死人而肉白骨也孤不敢忘天災其敢忘君王之大賜乎今句踐申禍無良艸鄙之人敢忘天王之大徳而思邊垂之小怨以重得罪於下執事句踐用帥二三之老【家臣稱老言此謙也】親委重罪頓顙於邊今君王不察盛怒屬兵將殘伐越國越國固貢獻之邑也君王不以鞭箠使之而辱軍士使冦令焉句踐請盟一介嫡女執箕箒以晐姓於王宮【一介一人晐備也】一介嫡男奉槃匜以隨諸禦春秋貢獻不解於王府天王豈辱裁之亦徵諸侯之禮也夫諺曰狐埋之而狐搰之是以無成功今天王旣封殖越國以明聞於天下而又刈亡之是天王之無成勞也𨿽四方之諸侯則何實以事吳敢使下臣盡辭惟天王秉利度義焉【按句踐用大夫種之謀爲卑辭以驕吳吳果墮其計中此亦可爲世戒故附焉】

王孫圉對趙簡子

王孫圉聘於晉【王孫圉楚大夫也】定公饗之趙簡子鳴玉以相【定公晉頃公之子午也簡子趙鞅也嗚玉鳴其佩玉以相禮】問於王孫圉曰楚之白珩猶在乎【珩佩上之橫者】對曰然簡子曰其爲寶也防何矣【防何世也】曰未嘗爲寶楚之所寶者曰觀射父【言以賢爲寶】能作訓辭以行事於諸侯【言以訓辭交結諸侯】使無以寡君爲口實【口實毀弄也】又有左史倚相能道訓典以敍百物【敍次也物事也】以朝夕獻善敗於寡君使寡君無忘先王之業又能上下說於鬼神順道其欲惡【說媚也】使神無有怨痛於楚國【痛疾也】又有藪曰云連徒洲金木竹箭之所生也【楚有云夢藪澤也連屬也水中之可居曰洲徒其名也】龜珠角齒皮革羽毛所以備賦用以戒不虞者也【龜所以備吉凶珠所以禦火災角所以爲弓弩齒象齒所以爲弭皮虎豹皮也所以爲茵鞬革犀兕也所以爲甲冑羽鳥羽也所以爲旌毛旌牛尾所以注竿首賦兵賦虞度也】所以共幣帛以賔享於諸侯者也【享獻也】若諸侯之好幣具而導之以訓辭【導行也】有不虞之備而皇神相之【能媚於神故皇神相之皇大也相助也】寡君其可以免罪於諸侯而國民保焉此楚國之寶也若夫白珩先王之玩也何寶焉【玩玩弄之物】圉聞國之寶六而已聖能制議百物以輔相國家則寶之玉足以庇廕嘉谷使無水旱之災則寶之【玉祭祀之玉也】龜足以憲臧否則寶之【憲法也取善惡之法】珠足以禦火災則寶之【珠水精故以禦火災】金足以禦兵亂則寶之【金所以爲兵也】山林藪澤足以備財用則寶之若夫嘩囂之美【嘩囂猶讙嘩謂若鳴玉以相】楚𨿽蠻夷不能寶也【微刺簡子】

右春秋列國往來應對之辭凡三十七事【東萊呂舎人曰文章不分明指切而從容委曲辭不迫切而意亦獨至惟左傳爲然如當時諸國往來之辭與當時君臣相告相讓之語蓋可見矣亦是當時聖人余澤未逺涵養自別故辭气不迫如此非後世人專學言語者比也】

文章正宗卷一

欽定四庫全書

文章正宗卷二

宋眞徳秀編辭命三

髙祖入關告諭【漢元年十一月召諸縣豪傑云云】

父老苦秦苛法久矣誹謗者族耦語者棄市吾與諸侯約先入關者王之吾當王關中與父老約法三章耳殺人者死傷人及盜抵罪【顏氐曰抵當也】余悉除去秦法吏民皆按堵如故【應氏曰按按次第堵墻也】凡吾所以來爲父兄除害非有所侵暴毋恐且吾所以軍覇上待諸侯至而定要束耳乃使人與秦吏行至縣鄕邑告諭之【按告諭之語財百餘言而暴秦之獘爲之一洗所謂若時雨降民大說者也】

爲義帝發喪告諸侯【二年三月三老董公遮說漢王云云漢王曰善於是云云】

天下共立義帝北面事之今項羽放殺義帝江南大逆無道寡人親爲發喪兵皆縞素悉發關中兵收三河士南浮江漢以下願從諸侯王擊楚之殺義帝者【按此率諸侯王撃楚而曰願從諸侯王所擊者項羽而曰楚之殺義帝者猶有左氏辭命遺意】

祠祭詔【郊祀志漢二年東擊項籍還入關問故秦時上帝祠何帝也對曰四帝有白靑黃赤帝之祠髙祖曰吾聞天有五帝而四何也莫知其說於是髙祖曰吾知之矣乃待我而具五也乃立黒帝祠名曰北畤悉召故秦祀官復置太祝太宰如其故儀禮因令縣爲公社下詔云云按是時未爲詔蓋追書云】

吾甚重祠而敬祭今上帝之祭及山川諸神當祠者各以其時禮祠之如故

赦天下令【五年時方平項籍未卽位故不言詔】

兵不得休八年萬民與苦甚【與音相於與之與】今天下事畢其赦天下殊死已下【按祠祭詔及今此令才數語而事理曲盡存之以見漢詔簡嚴之體云】令諸吏善遇髙爵詔【五月詔略曰民前或相聚保山澤今天下已定令各歸其縣復故爵田宅吏以文法教訓辧告勿笞辱民以饑餓爲奴婢者皆免爲庶人又曰云云】

士大夫公乘以上皆髙爵也諸侯子及從軍歸者甚多髙爵吾數詔吏先與田宅及所當求於吏者亟與爵或人君上所尊禮【顏氏曰人君謂自君其人上謂天子】久立吏前曾不爲決甚亡謂也異日秦民爵公大夫以上令丞與亢禮【顏氏曰亢當也】今吾於爵非輕也吏獨安取此且法以有功勞行田宅【蘇氏曰行行酒之行猶付與也】今小吏未嘗從軍者多滿而有功者顧不得【顏氏曰顧反也】背公立私守尉長吏教訓甚不善其令諸吏善遇髙爵稱吾意且廉問有不如吾詔者以重論之【顏氏曰廉察也字本作音同】

尊太公曰太上皇詔【五年上歸櫟陽五日一朝太公太公家令說太公曰柰何令人主拜人臣後上朝太公擁篲迎門郤行上心善家令言五月詔云云】

人之至親莫親於父子故父有天下傳歸於子子有天下尊歸於父此人道之極也前日天下大亂兵革並起萬民苦殃朕親被堅執銳自帥士卒犯危難平暴亂立諸侯偃兵息民天下大安此皆太公之教訓也諸王通侯將軍羣卿大夫已尊朕爲皇帝而太公未有號令上尊太公曰太上皇【顏氏曰太上極尊之稱也天子之父故號曰皇不預國政故不言帝】

獄讞詔【七年制詔禦史】

獄之疑者吏或不敢決有罪者久而不論無罪者久繋不決自今以來縣道官獄疑者各讞所屬二千石官二千石官以其罪名當報之所不能決者皆移廷尉廷尉亦當報之【顏氏曰當謂處斷也】廷尉所不能決謹具爲奏傅所當比律令以聞【刑法志上恩如此吏猶不能奉宣故孝景中五年後元年下詔云云自此以後獄刑益詳近於五聽三宥之意】

定口賦詔【十一年二月】

欲省賦甚今獻未有程【顏氏曰程法式也】吏或多賦以爲獻而諸侯王尢多民疾之令諸侯王通侯常以十月朝獻及郡各以其口數率人歲六十三錢以給獻費

求賢詔【同上】

蓋聞王者莫髙於周文伯者莫髙於齊桓皆待賢人而成名今天下賢者智能豈特古之人乎患在人主不交故也士奚由進今吾以天之靈賢士大夫定有天下以爲一家欲其長久世世奉宗廟亡絕也賢人已與我共平之矣而不與吾共安利之可乎賢士大夫有肯從我遊者吾能尊顯之布告天下使明知朕意禦史大夫昌下相國相國鄼【音贊】侯下諸侯王禦史中執法下郡守【晉氏曰中執法中丞也愚謂此詔令頒行之次第也】其有意稱明徳者必身勸爲之駕【文氏曰郡守自往勸免駕車遣之】遣詣相國府署行義年有而弗言覺免年老癃病勿遣【按髙紀詔兒十五六今所取止此蓋餘多直書其事故也十二年三月之詔其辭𨿽文至謂吾於天下賢士功臣可謂亡負矣非王者罪已之言故不錄後放此】

文帝議犯法相坐詔【按文帝元年十月卽阼十二月下此詔蓋卽位後第二詔也班氏載於刑法志而史記書之本紀太史公書於髙景二紀詔皆不書獨文帝紀凢詔皆稱上曰以其出於帝之實意故也不然則山東老癃扶杖聽詔願見徳化之成其可以空言動邪】

法者治之正所以禁暴而衛善人也今犯法者已論而使無罪之父母妻子同產坐之及收朕甚弗取其議【按刑法志漢興之初𨿽有約法三章网漏吞舟之魚然其大辟尙有夷三族之令髙後元年乃除三族之罪孝文二年又詔丞相禦史云云左右丞相周勃陳平奏言父母妻子同產相坐及收所以累其心使重犯法也臣愚以爲如其故便文帝復曰云云】朕聞之法正則民慤罪當則民從且夫牧民而道之以善者吏也旣不能道又以不正之法罪之是法反害於民爲暴者也朕未見其便宜熟計之【平勃乃曰陛下幸加大惠天下使有罪不收無罪不相坐甚盛徳臣等所不及謹奉詔盡除收律相坐法】答有司請建太子詔【元年正月有司請蚤建大子所以尊宗廟詔云云本文無答字今增之後放此】

朕旣不徳上帝神明未歆饗也天下人民未有防志【顏氏曰防快也】今縱不能博求天下賢聖有徳之人而嬗天下焉而曰豫建太子是重吾不徳也謂天下何其安之【有司曰豫建太子所以重宗廟社稷不忘天下也上曰楚王季父也春秋髙閱天下之義理多矣明於國家之體吳王於朕兄也淮南王弟也皆�徳以陪朕豈爲不豫哉諸侯王宗室昆弟有功臣多賢及有徳義者若舉有徳以陪朕之不能終是社稷之靈天下之福也今不選舉焉而曰必子人其以朕爲忘賢有徳者而専於子非所以憂天下也朕甚不取按上曰以下疑是面諭有司之語有司固請乃以子啟爲太子時帝卽位財數月有司之建白文帝之謙讓皆可爲後世法】

議振貸及養老詔【三月】

方春和時艸木羣生之物皆有以自樂而吾百姓鰥寡孤獨窮困之人或阽於死亡而莫之省憂【服曰阽音反坫孟曰阽音屋檐之檐顏曰並通】爲民父母將何如其議所以振貸之【顏氏曰振起也俗從具非】又曰老者非帛不暖非肉不飽今歲首不時使人存問長老又無布帛酒肉之賜將何以佐天下子孫孝養其親今聞吏稟當受鬻者【顏氏曰稟給也鬻淖糜也】或以陳粟豈稱養老之意哉具爲令【有司請令縣道年八十已上賜米人月一石肉二十斤酒五斗其九十已上又賜帛人三疋絮三斤賜物及當稟鬻米者長吏閱視丞若尉致不滿九十嗇夫令史致二千石悉遣都吏循行不克稱者督之刑者及有罪耐以上不甪此令】

令列侯之國詔【二年十月】

朕聞古者諸侯建國千餘各守其地以時入貢民不勞苦上下歡欣靡有違徳今列侯多居長安邑逺吏卒給輸費苦而列侯亦無繇教訓其民其令列侯之國爲吏及詔所止者遣太子【李氏曰爲吏謂爲卿大夫詔所止特以恩見畱○明年十一月詔曰前日遣列侯之國或辭未行丞相朕所重其爲朕率列侯之國綘侯勃免丞相就國】

日食詔【十月】

朕聞之天生民爲之置君以養治之人主不徳布政不均則天示之災以戒不治廼十一月晦日有食之適【讀曰謫】見於天災孰大焉朕獲保宗廟以微之身托於士民君王之上天下治亂在予一人惟二三執政猶吾股肱也朕下不能治育羣生上以累三光之明其不徳大矣令至其悉思朕之過失及知見之所不及匄以啟告朕及舉賢良方正能直言極諫者以匡朕之不逮因各敕以職任務省繇【音搖】費以便民朕旣不能逺徳故然念外人之有非【下板切】是以設備未息今縱不能罷邊屯戍又飭兵厚衛其罷衛將軍軍大僕見馬遺財足【顏氏曰遺畱也今當減畱才足充事而已】餘皆以給傳置【顏氏曰傳張戀反置者置驛傳之所】

除誹謗法詔【五月】

古之治天下朝有進善之旌誹謗之木所以通治道而來諫者也今法有誹謗訞言之罪【顏氏曰髙後元年除妖言令今此又有訞言之罪是中間曽復設此條也訞妖同】是使眾臣不敢盡情而上無由聞過失也將何以來逺方之賢良其除之民或祝詛上以相約而後相謾【顏氏曰謾欺也初爲要約共行祝詛後相欺誑中道而止無實事也謾音慢又莫連反】吏以爲大逆其有他言吏又以爲誹謗此細民之愚無知抵死【顏曰抵觸也】朕甚不取自今以來有犯此者勿聽治

勸農詔【是年正月詔曰農天下之本其開籍田朕親率耕以給宗廟粢盛九月遂下此詔】

農天下之大本也民所恃以生也而民或不務本而事末故生不遂朕憂其然故今玆親率羣臣農以勸之其賜天下民今年田租之半【按此議起於賈誼詳見後】

勸農詔【十二年二月】

道民之路在於務本朕親率天下農十年於今而野不加辟歲一不登民有饑色是從事焉尙寡而吏未加務也吾詔書數下歲勸民種樹而功未興是吏奉吾詔不勤而勸民不明也且吾農民甚苦而吏莫之省將何以勸焉其賜農民今年租稅之半【明年六月詔曰農天下之本務莫大焉今廑身從事而有租稅之賦是謂本末者無以異也其於勸農之道未備其除田之租稅賜天下孤寡布帛絮各有數按文帝卽位十二三年間減租稅半者再除租稅者一後世人主未有能及之者豈非躬行節儉之效歟按此議起於晁錯詳見後】

置三老孝悌力田常貟詔【同上】

孝悌天下之大順也力田爲生之本也三老眾民之師也亷吏民之表也朕甚嘉此二三大夫之行今萬家之縣云無應令豈實人情是吏舉賢之道未備也其遣謁者勞賜三老孝者帛人五匹悌者力田二匹防吏二百石以上率百石者三匹及問民所不便安而以戶口率置三老孝悌力田常貟令各率其意以道民焉

除肉刑詔【五月刑法志云齊太倉令淳於公有罪當刑詔獄逮繋長安其少女緹縈隨父至長安上書請沒入爲官婢以贖父刑罪書奏天子憐悲其意遂下令曰云云】

蓋聞有虞氏之時畫衣冠異章服以爲戮而民弗犯何治之至也今法有肉刑三【孟康曰黥劓二刖左右趾合一凡三也】而姦不止其咎安在非乃朕徳之薄而教不明與吾甚自愧故夫訓道不純而愚民陷焉詩曰愷弟君子民之父母今人有過教未施而刑已加焉或欲攺行爲善而道亡繇至朕甚憐之夫刑至斷支體刻肌膚終身不息何其刑之痛而不徳也豈稱爲民父母之意哉其除肉刑有以易之及令罪人各以輕重不亡逃有年而免具爲令【丞相張倉禦史大夫馮敬奏言云云制曰可】

增祀無祈詔【十四年春】

朕獲執犧牲珪幣以事上帝宗廟十四年於今歷日彌長以不敏不明而久撫臨天下朕甚自媿其廣增諸祀壇場珪幣昔先王逺施不求其報望祀不祈其福右賢左戚先民後已至明之極也今吾聞祠官祝釐【音僖】皆歸福於朕躬不爲百姓朕甚媿之夫以朕之不徳而專鄕獨美其福百姓不與焉是重吾不徳也其令祠官致敬無有所祈【按十三年夏詔曰蓋聞天道禍自怨起而福繇徳興百官之非皆由朕躬今祕祝之官移過於下以彰吾之不徳朕甚不取其除之文帝過則自歸福則眾共古帝王用心也】

議佐百姓詔【後元年三月】

間者數年比不登又有水旱疾疫之災朕甚憂之愚而不明未達其咎意者朕之政有所失而行有過與乃天道有不順地利或不得人事多失和鬼神廢不享與何以致此將百官之奉養或廢無用之事或多與何其民食之寡乏也夫度田非益寡而計民未加益【顏氏曰度謂量訃】以口量地其於古猶有餘而食之甚不足者其咎安在無乃百姓之從事於末以害農者蕃【顏氏曰末謂工商之業】爲酒醪以靡糓者多【顏氏曰靡散也音糜】六畜之食焉者眾與細大之義吾未能得其中【於仲反】其與丞相列侯吏二千石博士議之有可以佐百姓者率意逺思無有所隱

與匈奴和親詔【後三年六月】

朕旣不明不能逺徳使方外之國或不寧息夫四荒之外不安其生【顏氏曰戎狄荒服故曰四荒】封圻之內勤勞不處【圻亦畿字不處不獲安居】二者之咎皆自於朕之徳薄而不能達逺也間者累年匈奴並暴邊境多殺吏民邊臣兵吏又不能諭其內志以重吾不徳夫久結難連兵中外之國將何以自寧今朕夙興夜寐勤勞天下憂苦萬民爲之惻怛不安未嘗一日忘於心故遣使者冠蓋相望結轍於道【韋氏曰使車往還故轍如結也】以諭朕志於單於今單於反古之道計社稷之安便萬民之利新與朕俱棄細過偕之大道結兄弟之義以全天下元元之民和親以定始於今年

遺詔【七年夏六月帝崩於未央宮】

朕聞之蓋天下萬物之萌生【顏氏曰始生曰萌】靡不有死死者天地之理物之自然奚可甚哀當今之世咸嘉生而惡死厚葬以破業重服以傷生吾甚不取且朕旣不徳無以佐百姓今崩又使重服久臨以罹寒暑之數哀人父子傷長老之志損其飲食絕鬼神之祭祀以重吾不徳謂天下何朕獲保宗廟以之身托於天下君王之上二十有餘年矣賴天之靈社稷之福方內安寧靡有兵革朕旣不敏常畏過行以羞先帝之遺徳惟年之久長懼於不終今乃幸以天年得復供養於髙廟朕之不明與嘉之其奚哀念之有【顏曰帝自言或者豈朕見之不明乎以不可嘉爲嘉耳然朕自謂得終天年供養髙廟爲可嘉耳】其令天下吏民令到出臨三日皆釋服無禁取婦嫁女祠祀飲酒食肉者自當給喪事服臨者皆無踐【漢語作跣跣徒跣也】絰帶無過三寸母布車及兵器毋發人男女哭臨宮殿宮殿中當臨者皆以旦夕各十五舉聲禮畢罷非旦夕臨時禁毋得擅哭臨以下【謂下板於墟也】服大紅十五日小紅十四日纎七日釋服【服氏曰當言大功小功布也纎細布衣也顏氏曰紅與功同文帝自率已意爲之非有取於周禮何謂以日易月乎】他不在令者皆以此令比率【音類】從事布告天下使明知朕意覇陵山川因其故母有所攺【○按文帝此詔乃短喪之始也然本文蓋爲吏民設耳景帝嗣君也可緣此而短其喪乎又髙帝無遺詔景武以後亦不復有蓋特出帝意而非故事也觀其辭非知死生之說者不能孰謂帝不知學乎】

景帝立孝文廟樂舞詔【元年】

蓋聞古者祖有功而宗有徳制禮樂各有由歌者所以發徳也舞者所以明功也髙廟酎【直救反】奏武徳文始五行之舞孝惠廟酎奏文始五行之舞孝文皇帝臨天下通關梁不異逺方除誹謗去肉刑賞賜長老收卹孤獨以遂羣生減嗜欲不受獻罪人不帑【讀與孥同蘇林曰刑不及妻子】不誅亡罪不私其利也除宮刑出美人重絕人之世也朕旣不敏弗能勝識此皆上世之所不及而孝文皇帝親行之徳厚侔天地利澤施四海靡不獲福明象乎日月而廟樂不稱朕甚懼焉其爲孝文皇帝廟爲昭徳之舞以明休徳然後祖宗之功徳施於萬世永永無窮朕甚嘉之其與丞相列侯中二千石禮官具禮儀奏【丞相臣嘉等奏髙皇帝廟宜爲帝者太祖之廟孝文皇帝廟宜爲帝者太宗之廟天子宜世世獻祖宗之廟請宣布天下制曰可】

徙民寛大地詔【元年正月】

間者歲比不登民多乏食夭絕天年朕甚痛之郡國或磽陿無所農桑繋畜【顏氏曰磽謂磽確瘠薄陿謂褊隘也繋謂食養之畜謂牧放也】或地饒廣薦艸莽水泉利而不得徙其議民欲徙寛大地者聽之

頌繋老幼等詔【三年】

髙年老長人所尊敬也鰥寡不屬逮者人所哀憐也其著令年八十以上八歲以下及孕者未乳師朱儒當鞠繋者頌繋之【顏氏曰頌讀曰容寛容之不桎梏按刑法志云三年下詔云云至孝宣元康四年又詔諸年八十非誣告殺傷人他皆勿坐至成帝鴻嘉元年定令年未滿七嵗賊闘殺人及犯殊死者上請廷尉以聞得減死合於三赦幼弱老眊之人此皆法令稍定近古而便民者也】

讞獄詔【後元年正月】

獄重事也人有智愚官有上下獄疑者讞有司有司所不能決移廷尉有令讞而後不當讞者不爲失欲令治獄者務先寛【顏氏曰假令讞訖其理不當所讞之人不爲過失】

令二千石修職詔【後二年四月】

雕文刻鏤傷農事者也錦繡纂組害女紅者也【顏氏曰紅讀曰功】農事傷則饑之本也女紅害則寒之原也夫饑寒並至而能亡爲非者寡矣朕親耕後親桑以奉宗廟粢盛祭服爲天下先不受獻減太官省繇賦欲天下務農蠶素有畜積以備災害彊母攘弱眾毋暴寡老耆以壽終幼孤得遂長今歲或不登民食頗寡其咎安在或詐僞爲吏吏以貨賂爲市漁奪百姓侵牟萬民【李氏曰牟食苗根虫】縣丞長吏也姦法與盜盜【李氏曰姦法作姦也顏氏曰與盜盜者共盜爲盜耳】甚無謂也其令二千石各修其職不事官職耗亂者丞相以聞請其罪布告天下使明知朕意

禁采黃金珠玉詔【三年正月】

農天下之本也黃金珠玉饑不可食寒不可衣以爲幣用不識其終始間歲或不登意爲末者眾農民寡也其令郡國務勸農桑益種樹可得衣食物吏發民若取庸采黃金珠玉者坐臧爲盜二千石聽者與同罪

武帝復髙年子孫詔【建元元年四月】

古之立教鄕裏以齒朝廷以爵扶世導民莫善於徳然則於鄕裏先耆艾奉髙年古之道也今天下孝子順孫願自竭盡以承其親外迫公事內乏資財是以孝心闕焉朕甚哀之民年九十以上已有受鬻法【給米粟以爲糜鬻之六反】爲復子若孫令得身帥妻妾遂其供養之事

赦鴈門代郡軍士詔【六年春匈奴入上谷殺略吏民遣衛靑出上谷公孫敖出代公孫賀出雲中李廣出鴈門靑至龍城獲首虜七百級廣敖失師而還詔云云】

夷狄無義所從來久間者匈奴數寇邊境故遣將撫師古者治兵振旅因遭虜之方入將吏新防上下未輯代郡將軍敖鴈門將軍廣所任不肖校尉又背義妄行棄軍而北少吏犯禁【文氏曰少小吏也】用兵之法不勤不教將率之過也教令宣明不能盡力士防之罪也將軍已下廷尉使理正之而又加法於士防二者並行非仁聖之心朕閔眾庶罹防害欲刷恥攺行復奉正義厥路無繇其赦鴈門代郡軍士不循法者

議不舉孝亷者罪詔【元朔元年十一月】

公卿大夫所使總方略壹統類廣教化美風俗也夫本仁祖義褒徳錄賢勸善刑暴五帝三王所繇昌也朕夙興夜寐嘉與宇內之士臻於斯路故旅耆老【顏氏曰加恵耆老之人若賔旅也】復孝敬選豪俊講文學稽參政事祈進民心深詔執事興廉舉孝庶防成風紹休聖緒夫十室之邑必有忠信三人並行厥有我師今或至闔郡而不薦一人是化不下究而積行之君子雍於上聞也二千石官長紀綱人倫將何以佐朕燭幽隱勸元元厲蒸庶崇鄕黨之訓哉且進賢受上賞蔽賢蒙顯戮古之道也其與中二千石禮官博士議不舉孝廉者罪【有司奏議曰古者諸侯貢士一適謂之好徳再適謂之賢賢三適謂之有功廼加九錫不貢士一則黜爵再則黜地三則黜爵地畢矣夫附下罔上者死附上罔下者刑與聞國政而無益於民者斥在上位而不能進賢者退此所以勸善黜惡也今詔書昭先帝聖緒令二千石舉孝廉所以化元元移風俗也不舉孝不奉詔當以不敬論不察廉不勝任也當免奏可】封丞相詔【元朔三年十一月代薛澤爲丞相先是漢常以列侯爲丞相惟無爵於是下詔封】

朕嘉先聖之道開廣門路宣招四方之士蓋古者任賢而序位量能以授官勞大者厥祿厚徳盛者獲爵尊故武功以顯重而文徳以行褒其以髙城之平津鄕戶六百五十戶封丞相爲平津侯【其後以爲故事至丞相封自始也】

報公孫詔【同前】

古者賞有功褒有徳守成上文遭禍右武未有易此者也朕夙夜庶防獲承至尊懼不能寧惟所與共爲治者君宜知之蓋君子善善及後世若玆行常在朕躬君不幸罹霜露之疾何恙不已乃上書歸侯乞骸骨是章朕之不徳也今事少間君其存精神止念慮輔助醫藥以自持

令禮官勸學詔【五年六月】

蓋聞導民以禮風之以樂婚姻者居室之大倫也今禮壞樂崩朕甚憫焉故詳延天下方聞之士【顏氏曰方道也間博聞也】咸薦諸朝其令禮官勸學講議洽聞舉遺興禮以爲天下先【顏氏曰舉遺逸之文而興禮樂】太常其議予博士弟子崇鄕黨之化以厲賢材焉【丞相請爲博士置弟子員學者益廣焉】

遣謁者巡行詔【元狩元年四月】

朕聞咎繇對禹曰在知人知人則哲惟帝難之蓋君者心也民猶支體支體傷則心怛日者淮南衡山修文學流貨賂兩國接壤怵於邪說而造簒弒【顏氏曰怵誘也音如戌亥之戌非怵惕之怵】此朕之不徳詩云憂心慘慘念國之爲虐已赦天下滌除與之更始朕嘉孝弟力田哀夫老眊孤寡鰥獨或匱於衣食甚憐閔焉其遣謁者巡行天下存問致賜曰皇帝使謁者賜縣三老孝者帛人五疋鄕三老弟者力田帛人三匹年九十以上及鰥寡孤獨帛人三匹絮三斤八十以上米人三石有寃失職使者以聞縣鄕卽賜無贅聚【顏氏曰卽就也各遣就其所居而賜之勿防聚也】

遣博士循行詔【元狩六年六月】

日者有司以幣輕多姦農傷而末眾又禁兼並之塗故攺幣以約之稽諸往古制宜於今廢期有月【期音期期有餘月矣】而山澤之民未諭夫仁行而從善義立則俗易意奉憲者所以導之未明與將百姓所安殊路而撟防吏因乘勢以侵蒸庶邪何紛然其擾也今遣博士大等六人分循行天下存問鰥寡廢疾無以自振業者貸與之諭三老孝弟以爲民師舉獨行之君子徵詣行在所朕嘉賢者樂知其人廣宣厥道士有特招使者之任也詳問隱處亡位及寃失職姦猾爲害野荒治苛者舉奏郡國有所以爲便者上丞相禦史以聞【按食貨志今縣官銷半兩錢更鑄三銖錢皆以興利而禇大等之出亦爲舉兼並之徒是時張湯方用事蓋其所建請也而此詔乃以存問鰥寡舉獨行爲之辭豈其誠哉存此以見武帝詔令大抵出於空文非髙文比也】

遣博士循行詔【元鼎二年九月】

仁不異逺義不辭難今京師𨿽未爲丰年山林池澤之饒與民共之今水潦移於江南迫隆冬至朕懼其饑寒不活江南之地火耕水耨【燒艸下水種稻艸與稻並生髙土八寸因悉芟去復下水灌之艸死獨稻長所謂火耕水耨】方下巴蜀之粟致之江陵遣博士中等分循行諭告所抵無令重困吏民有振救饑民免其戹者具舉以聞

察茂材異等詔【元封五年名臣文武欲盡詔云云】

蓋有非常之功必待非常之人故馬或奔踶而致千里【顏氏曰踶蹋也奔踶謂乘之則奔立則踶人也】士或有負俗之累而立功名【晉氏曰負俗謂被世譏論也】夫泛駕之馬跅弛之士亦在禦之而已【顏氏曰泛駕泛覆也音方勇反言馬有逸气而不循軌轍也跅無檢局也弛者放廢不遵禮度也】其令州郡察吏民有茂材異等可爲將相及使絕國者

止田輪臺等詔【西域傳自武帝初通西域置校尉屯田渠犁是時軍旅連出師行三十二年海內虛耗徵和中貳師將軍李廣利以軍降匈奴上旣悔逺徵伐而捜粟都尉桑羊與丞相禦史奏言故輪臺以東捷枝渠犁皆故國地廣饒水艸有漑田五千頃以上處溫和田美可益通溝渠種五穀與中國同時熟其旁國少錐刀貴黃金采繒可以易谷食宜給足臣愚以爲可遣屯田卒詣故輪臺以東置校尉三人分護各舉圗地形通利溝渠務使以時益種五穀張掖酒泉遣騎假司馬爲斥屬校尉事有便宜因騎置以聞田歲有積谷募民壯健有累重敢徙者詣田所就畜積爲本業益墾所漑田稍築列亭連城而西以威西國輔烏孫爲便臣謹昧死請上廼下詔深陳旣往之悔曰云云】

前有司奏欲益民賦三十助邊用【顏氏曰毎口增三十錢也】是重困老弱孤獨也而今又請遣卒田輪臺輪臺西於車師千餘里前開陵侯擊車師時【晉氏曰開陵侯匈奴降者】危須尉犂樓蘭六國子弟在京師者皆先歸發畜食迎漢軍又自發兵凢數萬人王各自將共圍車師降其王諸國兵便罷力不能復至道上食【音嗣】漢軍漢軍破城食至多然士自載不足以竟師彊者盡食畜產羸者道死數千人朕發酒泉驢槖駞負食出玉門迎軍吏卒起張掖不甚逺然尙廝畱甚眾【顏氏曰廝畱言前後離廝不相逮及也音廝】曩者朕之不明以軍上書言匈奴縛馬前後足置城下馳言秦人我匄若馬【匄乞與也】又漢使者久畱不還故興師遣貳師將軍欲以爲使者威重也古者卿大夫與【音預】謀參以蓍不吉不行乃者以縛馬書徧視丞相禦史二千石諸大夫郎爲文學者乃至郡屬國都尉成忠趙破奴等皆以虜自縛其馬不祥甚哉或以爲欲以見彊【顏氏曰見顯示也】夫不足者視人有餘易之卦得大過爻在九五【孟氏曰其繇曰枯楊生華象曰云云何可久也言匈奴破不久】匈奴困敗公車方士太史治星望气及太卜蓍皆以爲吉匈奴必破時不可再得也又曰北伐行將於鬴山必克【顏氏曰行將謂遣將率行也鬴山山名】卦諸將貳師最吉故朕親發貳師下鬴山詔之必毋深入今計謀卦兆皆反繆重合侯得虜者言聞漢軍當來匈奴使巫埋羊牛所出諸道及水土以詛軍單於遺天子馬裘常使巫祝之縛馬者詛軍事也又卜漢軍一將不吉匈奴常言漢極大然不能【音耐】饑渇失一狼走千羊乃者貳師敗漢軍士死略離散悲痛常在朕心今請逺田輪臺欲起亭隧是擾勞天下非所以優民也今朕不忍聞大鴻臚等又議欲募囚徒送匈奴使者明封侯之賞以報忿五伯所弗能爲也【按大鴻臚不知爲誰當考】且匈奴得漢降者常提掖搜索問以所聞今邊塞未正防出不禁障長吏使卒獵獸以皮肉爲利卒苦而防火乏失亦上集不得【顏氏曰言邊塞有闌出逃亡之人而主者不禁又長吏利於皮肉多使障之卒獵獸故令防火有乏又其人勞苦因致逃亡凢有此失皆不集所上文書】後降者來若捕生口虜乃知之【旣不上書後有降者來及捕虜生口言之乃知此】當今務在禁苛暴止擅賦力本農修馬復令【馬復因養馬以免徭賦也】以補闕毋乏武備而已郡國二千石各上進畜馬方略補邊狀與計對【按此武帝悔過之書也其事有四益民賦一田輪臺二募囚徒送匈奴使者三明封侯賞以報忿四方帝志盛气壯時聞羣臣此請必銳然從之矣更變知難乃始悔艾時帝之齒已六十九𨿽徙義弗早然漢家社稷防危而復安實有賴焉方諸呂刑秦誓蓋彷佛其遺意云又食貨志言武帝末年悔徵伐之事乃封丞相爲富民侯下詔曰方今之務在於力農以趙過爲捜粟都尉過能爲代田一畮二甽歲代處故曰代田古法也卽此時事云余見西域傳贊】昭帝令民毋出田租等詔【始元二年遣使者振貸貧民毋種食者秋八月詔云云】

往年災害多今年蠶麥傷所振貸種食勿收責毋令民出今年田租【四年秋七月詔曰比歲不登民匱於食流庸未盡還往時令民共出馬其止勿出諸給中都官者且減之元鳳二年六月詔曰朕閔百姓未瞻前年減漕三百萬石頗省乘輿馬及苑馬以補邊郡三輔傳馬其令郡國毋斂今年馬口錢三輔太常郡得以菽粟當賦三年春正月詔曰廼者民被水災頗匱於食朕虛倉廩使使者振困乏其止四年毋漕三年以前所振貸非丞相禦史所請邊郡受牛者勿收責六年春正月詔曰夫穀賤傷農今三輔太常谷減賤其令以菽粟當今年賦元平元年春二月詔曰天下以農桑爲本日者省用罷不急官減外繇耕桑者益眾而百姓未能家給朕甚湣焉其減口賦錢有司奏請減什三上許之按是時霍光用事復修孝文之政輕徭薄賦與民休息而詔辭又皆簡質可尙不事空文若有其事而無其辭者如始元元年遣故廷尉平等五人持節行郡國舉賢良問民所疾苦寃失職者三年三月振貸種食五年夏罷天下亭母馬及馬弩關六年二月議罷鹽鐵酤秋七月罷酤官令民得以律占租元鳳四年春正月詔毋收四年五年口賦三年以前逋更賦未入者皆勿收凢此皆與民休息之事也魏相之所條奏者其殆此乎】

宣帝議孝武廟樂詔【本始二年五月】

朕以身奏承祖宗夙夜惟念孝武皇帝躬履仁義選明將討不服匈奴逺遁平氐羗昆明南越百蠻鄕風欵塞來享建太學修郊祀定正朔協音律封泰山塞宣房符瑞應寶鼎出白麟獲功徳茂盛不能盡宣而廟樂未稱其議奏【有司奏請宜加尊號六月庚午尊孝武廟爲世宗廟奏盛徳文始五行之舞天下世世獻】置廷平詔【刑法志云武帝時張湯趙禹之屬條定法令姦吏因緣爲市所欲活則傅生議所欲防則予死比宣帝自在閭閻而知其若此及卽位廷史路溫舒上疏言秦有十失其一尙存治獄之吏是也上深湣焉乃下詔云云】

間者吏用法巧文寖深是朕之不徳也夫決獄不當使有罪興邪不辜蒙戮父子悲恨朕甚傷之今遣廷史與郡鞠獄任輕祿薄其爲置廷平秩六百石貟四人其務平之以稱朕意【於是選於定國爲廷尉求明察寛恕黃覇等以爲廷平季秋後請讞上常幸宣室齋居而決事獄刑號爲平矣】

地震詔【四年三月郡國四十九地震或山崩水出】

蓋災異者天地之戒也朕承洪業奉宗廟托於士民之上未能和羣生乃者地震北海瑯邪壞祖宗廟朕甚懼焉丞相禦史其與列侯中二千石博問經學之士有以應變輔朕之不逮【一云博問經學之士有以應變補朕之闕】毋有所諱令三輔太常內郡國舉賢良方正各一人律令有可蠲除以安百姓條奏被地震壞敗甚者勿收租賦大赦天下【上以宗廟墮素服避正殿五日按漢自文帝日食下詔之後踵爲故常不皆出於誠意此後非他有關系者不悉錄】

嘉霍光詔【地節二年三月】

大司馬大將軍博陸侯宿衛孝武皇帝三十餘年輔孝昭皇帝十有餘年遭大難躬秉義率三公諸侯九卿定萬世策以安宗廟天下蒸庶咸以安寧功徳茂盛朕甚嘉之復其後世疇其爵邑世世毋有所與功如蕭相國【是時先薨】

爵王成詔【三年三月】

蓋聞有功不賞有罪不誅𨿽唐虞猶不能以化天下今膠東相成勞來不怠流民自占八萬餘口治有異等其秩成中二千石賜爵關內侯【後詔使丞相禦史問郡國上訃長吏守丞以政令得失或對言前膠東相成僞自增加以蒙顯賞是後俗吏多爲虛名】

罷車騎等屯兵詔【三年十月】

乃者九月壬申地震朕甚懼焉有能箴朕過失及賢良方正直言極諌之士以匡朕之不逮毋諱有司朕旣不徳不能附逺是以邊境屯戍未息今復飭兵重屯久勞百姓非所以綏天下也其罷車騎將軍右將軍屯兵

令郡國舉孝弟等詔【十一月】

朕旣不逮導民不明反側晨興念慮萬方不忘元元惟恐羞先帝聖徳故並舉賢良方正以親萬姓歷載臻玆然而俗化闕焉傳曰孝弟也者其爲仁之本與其令郡國舉孝弟有行義聞於鄕裏者各一人

有喪者勿繇事詔【四年二月】

導民以孝則天下順今百姓或遭衰絰凶災而吏繇事使不得葬【顏氏曰徭事謂役使之】傷孝子之心朕甚憐之自今諸有大父母父母喪者勿繇事使得收斂送終盡其子道

子首匿父母等勿坐詔【五月】

父子之親夫婦之道天性也𨿽有患禍猶蒙死而存之【顏氏曰蒙冒也】誠愛結於心仁厚之至也豈能違之哉自今子首匿父母妻匿夫孫匿大父母皆勿坐其父母匿子夫匿妻大父母匿孫罪殊死皆上請廷尉以聞

減鹽賈及歲上系囚詔【九月】

朕惟百姓失職不贍遣使者循行郡國問民所疾苦吏或營私煩擾不顧厥咎朕甚閔之今年郡國頗被水災已振貸鹽民之食而賈咸貴眾庶重困其減天下鹽賈又曰令甲死者不可生【如氏曰令有先後故有令甲令乙令丙顏氏曰若今之第一篇

第二篇

】刑者不可息此先帝之所重而吏未稱今繋者或以掠辜若饑寒瘐死獄中【瘐音庾】何用心逆人道也朕甚痛之其令郡國歲上繋囚以掠笞若瘐死者所坐名縣爵裏丞相禦史課殿最以聞【顏氏曰凡言殿最者殿後也課居後也最凢要之首也課居先也】

博舉吏民詔【元康元年八月】

朕不明六藝欝於大道是以陰陽風雨未時其博舉吏民厥身修正通文學明於先王之術宣究其意者各二人中二千石各一人【按宣帝此詔最爲知本然未聞當時有能舉其人以副上意者惜哉】

令二千石察官屬詔【二年五月】

獄者萬民之命所以禁暴止邪養育羣生也能使生者不怨死者不恨則可謂文吏矣今則不然用法或持巧心析律貳端深淺不平【顏氏曰析分也謂分破律條妄生端緒以出入人罪】增辭飾非以成其罪奏不如實上亦亡繇知此朕之不明吏之不稱四方黎民將何仰哉二千石各察官屬勿用此人吏務平法或擅興繇役飾廚傳稱過使客【韋氏曰廚謂飲食傳謂傳捨顏氏曰使人賔客來者稱其意而遣之過者過度之過】越職逾法以取名譽譬猶踐薄冰以待白日豈不殆哉今天下頗被疾疫朕甚湣之其令郡國被災甚者毋出今年租賦

封海昏侯詔【二年】

蓋聞象有罪舜封之骨肉之恩粲而不殊【顏氏曰粲明也殊絕也當明於仁恩不離絕也】其封故昌邑王賀爲海昏侯食邑四千戶

令八十以上非誣告等勿坐詔【四年正月】

朕惟耆老之人髮齒墮落血气衰微亦亡暴虐【一作逆亂】之心今或罹文法拘執囹圄不終天命朕甚憐之自今以來諸年八十以上非誣告殺傷人他皆勿坐遣太中大夫疆等十二人循行天下存問鰥寡覽觀風俗察吏治得失舉茂材異倫之士【刑法志曰景帝三年詔八十以上八歲以下當繋者頌繋之至孝宣元康四年又下詔云云至成帝鴻嘉元年定令年未滿七歲賊鬭傷人及犯殊死者上請廷尉以聞得減死合於三赦幼弱老眊之人此皆法令稍定近古而便民者也】

報張安世詔

將軍年老被病朕甚閔之𨿽不能視事折衝萬里君先帝大臣明於治亂朕所不及得數問焉何感而上書歸衛將軍富平侯印薄朕忘故非所望也願將軍彊餐食近毉藥專精神以輔天年

親奉祀詔

蓋聞天子尊事天地修祀山川古今通禮也間者上帝之祠闕而不親十有餘年朕甚懼焉朕親飭躬齋戒親奉祀爲百姓防嘉气獲丰年

益小吏祿詔【神爵三年八月】

吏不廉平則治道衰今小吏皆勤事而奉祿薄欲其毋侵漁百姓難矣其益吏百石以下奉十五【韋氏曰若食一斛則益五斗】

褒黃覇詔

潁川太守覇宣布詔令百姓鄕化孝子弟弟貞婦順孫日以眾多田者讓畔道不拾遺養視鰥寡贍助貧窮獄或八年亡重罪囚吏民鄕於教化興於行誼可謂賢人君子矣書不云乎股肱良哉其賜關內侯黃金百斤秩中二千石潁川孝弟有行義民三老力田皆以差賜爵及帛

郡國等勿行苛政【五鳳二年八月】

夫婚姻之禮人倫之大者也酒食之防所以行禮樂也今郡國二千石或擅爲苛禁禁民嫁娶不得具酒食相賀召由是廢鄕黨之禮令民亡所樂非所以導民也詩不云乎民之失徳幹餱以愆勿行苛政

客禮待單於詔【甘露二年十二月】

蓋聞五帝三王禮所不施不及以政今匈奴單於稱北藩臣朝正月朕之不逮徳不能覆其以客禮待之位在諸侯王上【按此蕭望之之議也事見後】

戒不禁姦邪詔【黃龍元年正月】

蓋聞上古之治君臣同心舉措曲直各得其所是以上下和洽海內康平其徳弗可及已朕旣不明數申詔公卿大夫務行寛大順民所疾苦將欲配三王之隆明先帝之徳也今吏或以不禁姦邪爲寛大縱釋有罪爲不苛或以酷惡爲賢皆失其中【竹仲反】奉詔宣化如此豈不繆哉方今天下少事繇役省減兵革不動而民多貧盜賊不止其咎安在上計簿具文而已務爲欺謾以避其課三公不以爲意朕將何任諸請詔省防徒自給者皆止【張氏曰先是武帝以用度不足或奉使求不受奉祿自省其徒眾以取其廩者或自給於是姦吏緣以爲利所得多於本祿故絕之】禦史察計簿疑非實者按之使眞僞毋相亂【按舊說以爲宣帝平時尙嚴至黃龍初熟知治體始務行寛大今玩其辭意正謂吏不禁姦邪縱釋有罪爲非而欲察計簿之欺謾非實者乃是欲加嚴耳非眞務行寛大也】

元帝遣光祿大夫循行詔【初元元年四月】

朕承先帝之聖緒獲奉宗廟戰戰兢兢間者地數動而未靜懼於天地之戒不知所繇方田作時朕憂烝庶之失業臨遣光祿大夫褒等十二人循行天下存問耆老鰥寡孤獨困乏失職之民延登賢俊招顯側陋因覽風俗之化相守二千石誠能正躬勞力宣明教化以親萬姓則六合之內和親庶防虖無憂矣書不云乎股肱良哉庶事康哉布告天下使明知朕意

議律令詔【刑法志云宣帝置廷平獄刑號爲平矣時鄭昌上疏言不若刪定律令宣帝未及修正元帝初立乃下詔云云】

夫法令者所以抑暴扶弱欲其難犯而易避也今律令煩多而不約自典文者不能分明而欲羅元元之不逮斯豈刑中之意哉其議律令可蠲除輕減者條奏惟在便安萬姓而已【至成帝河平中復下詔議減死刑及可蠲除約省者令較然易知條奏有司無仲山甫將明之才不能因時廣宣主恩建立明制爲一代之法而徒摘摭微細毛舉數事以塞詔而已是以大議不立遂以至今按史氏之說如此則元成𨿽有此詔徒文具而亡施行之實云】

宮館希禦者勿治詔

間者陰陽不調黎民饑寒無以保治惟徳淺薄不足以充入舊貫之居【顏氏曰帝自謙言不足充入先帝之居室】其令諸宮館希禦幸者勿繕治太僕減糓食馬水衡省肉食獸【按元帝詔令爲民而下者甚眾然防顯用事朝無善政豈能使民實被上澤今特其一二不盡錄也】

罷擊珠厓詔

珠厓虜殺吏民背畔爲逆今廷議者或言可擊或言可守或欲棄之其指各殊朕日夜惟思議者之言羞威不行則欲誅之狐疑辟難則守屯田通於時變則憂萬民夫萬民之饑餓與逺蠻之不討危孰大焉且宗廟之祭凶年不備況乎辟不嫌之辱哉今關東大困倉庫空虛無以相贍又以動兵非特勞民凶年隨之其罷珠厓郡民有慕義內屬便處之不欲勿彊【其事見後賈捐之議】

災異赦天下詔【二年三月】

蓋聞聖賢在位陰陽和風雨時日月光星辰靜黎庶康寧考終厥命今朕恭承天地托於公侯之上明不能燭徳不能綏災異並臻連年不息乃二月戊午地震於隴西郡毀落太上皇廟殿壁木飾壞敗豲道縣城郭官寺及民室屋壓殺人眾山崩地裂水泉湧出天惟降災震驚朕師治有大虧咎至於斯夙夜兢兢不通大變深惟郁悼未知其序間者歲數不登元元困乏不勝饑寒以防刑辟朕甚閔之郡國被地動災甚者無出租賦赦天下有可蠲除減省以便萬姓者條奏母有所諱丞相禦史中二千石舉茂材異等直言極諫之士朕將親覽焉【按元帝之詔因災異而下者亦多今不悉錄】

報貢禹詔【初元二三年間】

朕以生有伯夷之廉史魚之直守經據古不阿當世孳孳於民俗之所寡故親近生防參國政今未得久聞生之奇論也而云欲退豈意有所恨與將在位者與生殊乎往者嘗令金敞語生欲及生時祿生之子旣已諭矣今復云子少夫以王命辦護生家𨿽百子何以加傳曰亡懷土何必思故鄕生其彊飰愼疾以自輔

賜蕭望之爵邑詔【宣帝疾太子太傳望之受遺詔爲前將軍輔政上卽位數宴見言事中書令恭石顯久典樞機奏望之等朋黨請謁者召致廷尉免爲庶人後數月制詔禦史云云】

國之將興尊師而重傅故前將軍望之傅朕八年道以經術厥功茂焉其賜爵關內侯食邑八百戶給事中朝朔望坐次將軍【天子倚以爲宰相防望之子伋上書訟望之前事恭顯等白望之教子上書歸非於上敕召望之望之自殺元帝無剛明之徳故不能終全師傅之思後世人主所當戒也】

罷甘泉建章宮衛等詔【六月】

蓋聞安民之道本繇陰陽【繇與由同】間者陰陽錯繆風雨不時朕之不徳庶防羣公有敢言朕之過者今則不然媮合苟從未肯極言【媮與偸同】朕甚閔焉永惟烝庶之饑寒逺離父母妻子勞於非業之作衛於不居之宮恐非所以佐陰陽之道也其罷甘泉建章宮衛令就農百官各省費條奏毋有所諱有司勉之毋犯四時之禁丞相禦史舉天下明陰陽災異者各三人【於是言事者眾或進擢召見人人自以得上意】

赦天下詔【永光元年三月】

五帝三王任賢使能以登治平而今不治者豈斯民異哉咎在朕之不明亡以知賢也是故壬人在位而吉士雍蔽【雍讀曰壅】重以周秦之民漸薄俗去禮義觸刑法豈不哀哉繇此觀之元元何辜其赦天下令厲精自新各務農畆無田者皆假之貸種食如貧民賜吏六百戶以上爵五大夫勤事吏二級爲父後者民一級女子百戶牛酒鰥寡孤獨髙年帛

條責丞相禦史詔【永光元年春霜夏寒日靑無光上以詔條責丞相於定國等】

郎有從東方來者言民父子相棄丞相禦史案事之吏匿不言邪將從東方來者加增之也何以錯繆至是欲知其實方今年歲未可預知也卽有水旱其憂不細公卿有可以防其未然者其各以誠對毋有所諱【定國上書自劾歸侯印上賜安車馳馬罷就第】

議罷郡國廟詔【元帝時貢禹奏言古者天子七廟今孝惠孝景廟皆親盡宜毀及郡國廟不應古禮宜正定天子是其議未及施耳永光四年乃下詔先罷郡國廟云云】

蓋聞明王之禦世也遭時爲法因事制宜往者天下初定逺方未賔因嘗所親以立宗廟蓋建威銷萌一民之至權也今賴天地之靈宗廟之福四方同軌蠻貊貢職久遵而不定令疏逺卑賤共承尊祀殆非皇天祖宗之意朕甚懼焉傳不云乎吾不與祭如不祭其與將軍列侯中二千石諸大夫博士議郎議【丞相成等七十人皆曰宗廟在郡國者宜無修奏可詳見後韋成等議】

議廟禮詔【罷郡國廟後月餘復下詔曰蓋聞明王制禮立親廟四祖宗之廟萬世不毀所以明尊祖敬宗著親親也朕獲承祖宗之重惟大禮未備戰栗恐懼不敢自顓其與將軍列侯中二千石二千石諸大夫博士議成等四十四人奏議以爲髙帝宜爲帝者太祖之廟世世不毀太上皇孝惠孝文孝景廟皆親盡宜毀許嘉等二十九人以爲孝文皇帝宜爲帝者太宗之廟廷尉以爲孝武皇帝宜爲世宗之廟諫大夫尹更始等以爲皇考廟上序於昭穆非正禮宜毀於是上重其事依違者一年乃下詔云云】

蓋聞王者祖有功而宗有徳尊尊之大義也存親廟四親親之至恩也髙皇帝爲天下誅暴除亂受命而帝功莫大焉孝文皇帝國爲代王諸呂作亂海內搖動然羣臣黎庶靡不壹意北面歸心猶謙辭固讓而後卽位削亂秦之迹興三代之風是以百姓晏然咸獲嘉福徳莫盛焉髙皇帝爲漢太祖孝文皇帝爲太宗世世承祀傳之無窮朕甚樂之孝宣皇帝爲孝昭皇帝後於義壹體孝景皇帝廟及皇考廟皆親盡其正禮儀【成等奏太上孝惠廟皆親盡宜毀奏可詳見後】

赦天下詔【二年二月】

蓋聞唐虞象刑而民不犯殷周法行而姦軌服今朕獲承髙祖之洪業托位公侯之上夙夜戰栗永惟百姓之急未嘗有忘焉然而陰陽未調三光晻昧元元大困流散道路盜賊並興有司又長殘賊失牧民之術是皆朕之不明政有所虧咎至於此朕甚自恥爲民父母若是之薄謂百姓何其大赦天下賜民爵一級女子百戶牛酒鰥寡孤獨髙年三老孝弟力田帛

日食舉茂材賢良詔【三月】

朕戰戰栗栗夙夜思過失不敢荒寧惟陰陽不調未燭其咎婁敕公卿日望有效至今有司執政未得其中施與禁切未合民心暴猛之俗彌長和睦之道日衰百姓愁苦靡所錯躬是以氛邪歲增侵犯太陽正气湛掩日久奪光乃壬戌日有蝕之天見大異以戒朕躬朕甚悼焉其令內郡國舉茂材異等賢良直言之士各一人

赦天下詔【六月】

間者連年不收四方咸困元元之民勞於耕耘又亡成功困於饑饉亡以相救朕爲民父母徳不能覆而有其刑甚自傷焉其赦天下

赦天下詔【四年二月】

朕承至尊之重不能燭理百姓婁遭凶咎加以邊竟不安師旅在外賦斂轉輸元元騷動窮困亡聊犯法抵罪夫上失其道而繩下以深刑朕甚痛之其赦天下所貸貧民勿收責

日食求直言詔【六月】

蓋聞明王在上忠賢布職則羣生和樂方外防澤今朕晻【暗】於大道夙夜憂勞不通其理靡瞻不靡聽不惑是以政令多還【李氏曰還反也】民心未得邪說空進事亡成功此天下所著聞也公卿大夫好惡不同或緣姦作邪侵削細民元元安所歸命哉乃六月晦日有食之詩不云虖今此下民亦孔之哀自今以來公卿大夫其勉思天戒愼身修永以輔朕之不逮直言盡意無有所諱

初陵勿置縣邑詔【十月】

安土重遷黎民之性骨肉相附人情所願也頃者有司緣臣子之義奏徙郡國民以奉園陵令百姓逺棄先祖墳墓破業失產親戚別離人懷思慕之心家有不自安之意是以東垂被虛耗之害關中有無聊之民非久長之策也詩不云虖民亦勞止迄可小康惠此中國以綏四方今所爲初陵者勿置縣邑使天下咸安土樂業亡有動搖之心布告天下令明知之

議封甘延壽等詔【建昭四年春】

匈奴郅支單於背畔禮義畱殺漢使者吏士甚逆道理朕豈忘之哉所以優遊而不徵者重勤師眾勞將率故隱忍而未有云也今延壽湯睹便宜乘時利結城郭諸國擅興師矯詔制而徵之賴天地宗廟之靈誅討郅支單於斬獲其首及閼氏貴人名王以下千數𨿽逾義幹法內不煩一夫之役不開府庫之藏因敵之糧以贍軍用立功萬里之外威震百蠻名顯四海爲國除殘兵革之原息邊境得以安然猶不免死亡之患罪當在於奉憲朕甚閔之其赦延壽湯罪勿治詔公卿議封焉【事見後劉向請封甘延壽等事中】

赦天下詔【五年三月】

蓋聞明王之治國也明好惡而定去就崇敬讓而民興行故法設而民不犯令施而民從今朕獲保宗廟兢兢業業匪敢解怠徳薄明晻教化淺微傳不云乎百姓有過在予一人其赦天下賜民爵一級女子百戶牛酒三老孝弟力田帛又曰方春農桑興百姓戮力自盡之時也故是月勞農勸民無使後時今不良之吏覆案小罪徵召證案興不急之事以妨百姓使失一時之作亡終歲之功公卿其明察申敕之

文章正宗卷二

欽定四庫全書

文章正宗卷三

宋眞徳秀編辭命四

成帝報匡衡詔【建始初】

君以道徳修明位在三公先帝委政遂及朕躬君遵修法度勤勞公家朕嘉與君同心合意庶防有成今司校尉尊妄詆欺加非於君朕甚閔焉方下有司問狀君何疑而上書歸侯乞骸骨是章朕之未燭也傳不云乎禮義不愆何卹人之言君其察焉專精神近醫藥彊食自愛

報張禹策【同前】

朕以幼年執政萬機懼失其中君以道徳爲師故委國政君何疑而數乞骸骨忽忘雅素欲避流言朕無聞焉君其固心致思總秉諸事推以孳孳無違朕意加賜黃金百斤養牛上尊酒太官致餐侍醫視疾使者臨問【按成帝之報匡衡報張禹禮意可謂至矣如非其人何存之以見當時賢者不任而任者非賢】

減死刑詔【河平中】

甫刑云五刑之屬三千大辟之罰其屬二百今大辟之刑千有餘條律令煩多百有餘萬言奇請他比日以益滋自明習者不知所由欲以曉諭眾庶不亦難乎於以羅元元之民夭絕亡辜豈不哀哉其令中二千石二千石博士及明習律令者議減死刑及可蠲除約省者令較然易知條奏書不云乎惟刑之卹哉其審核之務準古法朕將盡心覽焉【事已見元帝議律令詔下】

封楚王囂子詔【河平四年六月○囂宣帝子成帝時入朝被疾天子閔之下詔云云】

蓋聞天地之性人爲貴人之行莫大於孝楚王囂素行孝順仁慈之國以來二十餘年孅介之過未嘗聞朕甚嘉之今乃遭命罹於惡疾夫子所痛曰蔑之命矣夫斯人也而有斯疾也朕甚閔焉夫行純茂而不顯異則有國者將何朂哉書不云乎用徳章厥善今王朝正月詔與子男一人俱其以廣戚縣戶四千三百封其子勲爲廣戚侯

封丙吉後詔【宣帝初卽位賜吉爵闗內侯吉爲人深厚不伐善自曾孫遭遇吉絕口不道前恩故朝廷莫能明其功及霍氏誅上親政省尙書事是時掖庭宮婢則令民夫上書自陳有阿保之功引使者丙吉知狀上親見問然後知吉有舊恩而終不言上大賢之制詔丞相朕微時禦史大夫吉與朕有舊恩厥徳茂焉詩不云虖無徳不報其封吉爲博陽侯邑千三百戶吉薨子顯嗣有罪奪爵爲關內侯成帝時修廢功以吉舊恩尢重鴻嘉元年制詔丞相禦史云云】

蓋聞褒功徳繼絕統所以重宗廟廣賢聖之路也故博陽侯吉以舊恩有功而封今其祀絕朕甚憐之夫善善及子孫古今之通誼也其封吉孫中郎將關內侯是故博陽侯奉吉後

憂郡國災異詔【鴻嘉四年正月】

數敕有司務行寛大而禁苛暴訖今不攺一人有辜舉宗拘系農民失業怨恨者眾傷害和气水旱爲災關東流冗者眾【顏氏曰冗散失其本業也】靑幽冀部尢劇朕甚痛焉未聞在位有惻然者孰當助朕憂之已遣使者循行郡國被災害什四以上民貲不滿三萬勿出租賦逋貸未入皆勿收流民欲入關輒籍內所之郡國謹遇以理務有以全活之思稱朕意

罷昌陵詔【永始元年七月】

朕執徳不固謀不盡下過聽將作大匠萬年言昌陵三年可成作治五年中陵司馬殿門內尙未加功天下虛耗百姓罷勞【顏氏曰罷讀作疲】客土疏惡終不可成朕惟其難怛然傷心夫過而不攺是謂過矣其罷昌陵及故陵勿徙吏民令天下毋有動搖之心

立太子詔【綏和元年二月孝哀帝紀帝元帝庶孫定陶恭王子嗣立爲王成帝賢之徵立爲皇太子】

朕承太祖鴻業奉宗廟二十五年徳不能綏理宇內百姓怨恨者眾不蒙天祐至今未有繼嗣天下無所系心觀於往古近事之戒禍亂之萌皆由斯焉定陶王欣於朕爲子慈仁孝順可以承天序繼祭祀其立欣爲皇太子封中山王舅諫大夫馮參爲宜鄕侯益中山國三萬戶以慰其意賜諸侯王列侯金天下當爲父後者爵三老孝弟力田帛各有差【按哀平之世詔令亦有可觀者然弄臣爲輔簒賊顓國尙何道哉故削之】

光武封卓茂詔【本傳卓爲宻令勞心諄諄視人如子舉善而教口無惡言吏人親愛不忍欺之數年教化大行道不拾遺平帝時天下大蝗河南二十餘縣皆被其災獨不入宻縣界王莽秉政遷京都丞宻人老少皆涕泣隨送及莽居攝以病免歸更始立以茂爲侍中祭酒從至長安知更始政亂以年老乞骸骨歸時光武初卽位先訪求茂茂詣河南謁見乃下詔云云】

前宻令卓茂束身自修執節淳固誠能爲人所不能爲夫名冠天下當受天下重賞故武王誅紂封比干之墓表商容之閭今以茂爲太傅封褒徳侯【範氏論曰建武之初雄豪方擾虓呼者連響嬰城者相望斯固倥傯不暇給之日卓茂斷斷小宰無他庸能時已七十餘矣而首加聘命優辭重禮其與周燕之君表閭立館何異哉○愚按西都之士以士節不厲故爾光武此舉所以洗二百年靡敝之俗與禮嚴光周黨之意同或者乃謂其褒表循吏夫茂於出處去就之節曄然光明如此豈徒一循吏而已是不惟不知帝亦不知茂矣】

議省刑法詔【建武二年三月】

頃獄多寃人用刑深刻朕甚湣之孔子云刑罰不中則民無所措手足其與中二千石二千石諸大夫博士議郎議省刑法

令中都官等出系囚詔【五年五月】

久旱傷麥秋種未下朕甚憂之將殘吏未勝獄多寃抑元元愁恨感動天气乎其令中都官三輔郡國出繋囚罪非犯殊死一切勿案見徒免爲庶人務進柔良退貪酷各正厥事焉

命郡國給稟髙年等詔【六年春正月】

往歲水旱蝗虫爲災糓價騰躍人用困乏朕惟百姓無以自贍惻然湣之其命郡國有糓者給稟髙年鰥寡孤獨及篤癃無家屬貧不能自存者如律二千石勉加循撫無令失職

省減吏貟詔【六月】

夫張官置吏所以爲人也今百姓遭難戶口耗少而縣官吏職所置尙繁其令司州牧各實所部省減吏貟縣國不足置長吏可並合者上大司徒大司空二府【於是條奏並省四百餘縣吏職減損十置其一】

日有食之詔【十月】

吾徳薄不明寇賊爲害彊弱相陵元元失所詩云日月告凶不用其行永念厥咎內疚其心其勅公卿舉賢良方正各一人百僚並上封事無有隱諱有司修職奉行法度【七年二月癸亥晦日有食之避正殿不聽事五日詔上書者不得言聖】

三十稅一詔

頃者師旅未解用度不足故行什一之稅今軍士屯田糧儲差積其令郡國收見田租三十稅一如舊制【章懷曰景帝二年令民田租三十而稅一今依景帝故曰舊制】

戒厚葬詔

世以厚葬爲徳薄終爲鄙至於富者奢僣貧者單財法令不能禁禮義不能止倉卒乃知其咎其布告天下令知忠臣孝子慈兄悌弟薄葬送終之義

令太官勿受異味詔【十三年正月】

往年已勅郡國異味不得有所獻禦今猶未止非徒有豫養導擇之勞至乃煩擾道上疲費過所其令太官勿復受明勅下以逺方口實所以薦宗廟自如舊制

地震詔【二十二年七月】

日者地震南陽尢甚夫地者任物至重靜而不動者也而今震裂咎在君上鬼神不順無徳災殃將及吏人朕甚懼焉其令南陽勿輸今年田租芻槁遣謁者案行其死罪系囚在戊辰以前減死罪一等賜郡中居人壓死者棺錢人三千吏人死亡或在壞垣毀屋之下而寡貧弱不能收拾者其以見錢糓取傭爲尋求之

作壽陵詔【二十六年正月初作壽陵將作大匠竇融上言園陵廣袤無慮所用帝詔云云此不言詔意必帝自言也】

古者帝王之葬皆陶人瓦器木車茅馬使後世之人不知其處太宗識終始之義景帝能述遵孝道遭天下反覆而霸陵獨完受其福豈不美哉今所制地不過二三頃無爲山陵陂池裁令通水而已【按孝武以後詔令浮文多而實意少至光武乃復還漢初簡質之舊其辭之尢約者如二年五月詔曰民有嫁妻賣子欲歸父母者恣聽之敢拘執論如律十二月詔曰惟宗室列侯爲王莽所廢先靈無所依歸朕甚湣之其並復故國若侯身已歿屬所上其子孫見名尙書封拜三年七月庚辰詔曰吏不滿六百石下至墨綬長相有罪先請男子八十以上十歲以下及婦人從坐者自非不道詔所名捕皆不得系當驗問者卽就驗六年五月詔曰惟天水隴西安定北地吏民爲隗囂所詿誤者又三輔遭難赤眉有犯法不道者自殊死以下皆赦除之七年三月詔曰今國有眾軍並多精勇宜且罷輕車騎士材官樓舩士及軍假吏令還復民伍十一年二月詔曰天地之性人爲貴其殺奴婢不得減罪八月詔曰敢炙灼奴婢論如律免所炙灼者爲庶人十三年二月詔曰長沙王興眞定王得河間王邵中山王茂皆襲爵爲王不應經義其以興爲臨湘侯得爲眞定侯邵爲樂成侯茂爲單父侯其宗室及絕國封侯者凡一百三十七人十八年詔曰今邊郡盜糓五十斛罪至於死開殘吏妄殺之路其蠲除此法同之內郡二十七年五月詔曰昔契作司徒禹作司空皆無大名其令二府去大中元二年遺詔曰朕無益百姓皆如孝文皇帝制度務從約省刺史二千石長吏皆無離城郭無追吏及因郵奏若是者皆不炫文采而意防自足蓋自昔方隆之時事從簡實故文不勝質及世之將敝則文勝而質衰矣此有國者當戒亦秉筆代言者所宜知也】報臧宮詔【本傳匈奴饑疫自相分爭宮願得五千騎以立功帝笑曰常勝之家難與慮敵吾方自思之二十七年與揚虛侯馬武上書云云詔報曰】

黃石公記曰柔能制剛弱能制彊【時張良於下邳圮前見父老出一編書者】柔者徳也剛者賊也弱者仁之助也彊者怨之歸也故曰有徳之君以所樂樂人無徳之君以所樂樂身樂人者其樂長樂身者不久而亡捨近謀逺者勞而無功捨逺謀近者逸而有終逸政多忠臣勞政多亂人故曰務廣地者荒務廣徳者彊有其有者安貪人有者殘殘滅之政𨿽成必敗今國無善政災變不息【左傳曰國無善政則自取讁於日月之災】百姓驚惶人不自保而復欲逺事邊外乎孔子曰吾恐季孫之憂不在顓防且北狄尙彊而屯田警備傳聞之事恆多失實【公羊傳曰見者異辭聞者異辭傳聞者異辭】誠能舉天下之半以滅大寇豈非至願苟非其時不如息人【自是諸將莫敢復言兵事】

賜周黨帛詔【建武中徵爲議郎以病去職復被徵黨著短布單衣光武引見伏而不謁自陳願守所志詔云云】

詔曰自古明王聖主必有不賓之士伯夷叔齊不食周粟太原周黨不受朕祿亦各有志焉其賜帛四十匹明帝行養老禮詔【永平二年十月幸辟雍初行養老禮詔云云按中元二年夏四月丙辰詔有方今上無天子下無方伯並渉淵水而無攸濟之語說者謂漢詔多出於人主之手殆或然也丙辰詔今不載】

光武皇帝建三朝之禮而未及臨饗【章懷曰三朝之禮謂中元元年初起明堂辟雍靈臺也】眇眇小子屬當聖業間暮春吉辰初行大射令月元日【東觀記曰十月元日】復踐辟雍尊事三老兄事五更安車輭輪供綏執授侯王設醬公卿饌珍朕親袒割執爵而酳【漢官儀曰三老五更皆取有首妻男女全具者續漢志曰養三老五更先吉日司徒上太傅若講師故三公人名用其徳行年耆髙者三公一人爲三老次卿一人爲五更皆服絺紵大袍單衣皂緣領袖中衣冠進賢扶玉杖五更亦如之不杖皆齊於太學講堂其日乘輿先到辟雍禮畢殿坐於東廂遣使者安車迎三老五更天子迎於門屏交拜導自阼階三老自賓階升東面三公設幾杖九卿正履天子親袒割俎執醬而饋執爵而酳五更南面三公進供禮亦如之明日皆詣闕謝以其於已禮太隆也醬醢也珍謂肴羞之屬卽周禮八珍之類鄭注儀禮云酳潄也所以防口音】祝哽在前祝噎在後【老人食多哽咽故置人於前後祝之令其不哽咽也】升歌鹿鳴下管新宮【鹿鳴詩小雅篇名也新宮小雅逸篇也升登也登堂而歌所以重人聲也】八佾具修萬舞於庭【佾列也謂舞者行列也左氏傳曰天子八佾諸侯六大夫四士二萬亦舞也】朕固薄徳何以克當易陳負乘詩刺彼已【易曰負且乘致寇至負也者小人之事也乘也者君子之器也小人而乘君子之器盜思奪之矣詩曰彼己之子不稱其服也】永念慙疚無忘厥心三老李躬年耆學明五更桓榮授朕尙書詩曰無徳不報無言不酬其賜榮爵關內侯食邑五千戶三老五更皆以二千石祿養終厥身

有司順時勸農詔【三年正月】

朕奉郊祀登靈臺見史官正儀度【儀謂渾儀以銅爲之置於靈臺王者正天文之器也度謂日月星辰之行度也史官卽太史掌天文之官也】夫春者歲之始也始得其正則三時有成比者水旱不節邊人食寡政失於上人受其咎有司其勉順時气勸督農桑去其螟蜮以及蝥賊【爾雅曰食苗心曰螟食根曰蝥蜮一名短狐今之水弩含沙射人爲災言此者欲令臣下順時行政勿侵擾也】詳刑愼罰明察單辭【單辭猶偏辭也】夙夜匪懈以稱朕意

日食詔【八月】

朕奉承祖業無有善政日月薄蝕彗孛見天水旱不節稼穡不成人無宿儲下生愁墊𨿽夙夜勤思而智能不逮昔楚莊無災以致恐懼【說苑曰楚莊王見天不見妖而地不出孽則禱於山川曰天其忘余歟此能求過於天必不逆諫矣】魯哀禍大天不降譴【魯哀公時政彌亂絕不日食政亂之類當致日食之變而不應者譴之何益告之不悟故哀公之篇無日食之異】今之動變儻尙可救有司勉思厥職以匡無徳古者卿士獻詩百工箴諫其言事者靡有所諱

引咎詔【八年十月晦日有食之旣】

朕以無徳奉承大業而下貽人怨上動三光日食之變其災尢大春秋圖防所爲至譴【春秋感精符曰人主含天光據璣衡齊七政操八極故君明聖人道得正則日月光明五星有度日明則道正不明則政亂故常戒以自勅厲日食皆象君之進退爲盈縮當春秋撥亂日食三十六故曰至譴也】永思厥咎在予一人羣司勉修職事極言無諱於是在位者皆上封事各言得失帝覽章深自引咎乃以所上班示百官又曰羣僚所言皆朕之過人寃不能理吏黠不能禁而輕用人力繕修宮宇出入無節喜怒過差昔應門失守關睢刺世【春秋說題辭曰人主不正應門失守故歌闗睢以感之宋均注曰應門聽政之處也言不以政事爲務則有宣滛之心闗睢樂而不滛思得賢人與之共化修應門之政者也薛君韓詩章句曰詩人言睢鳩貞防愼匹以聲相求隱蔽於無人之處故人君退朝入於私宮后妃禦見有度應門擊柝鼓人上堂退反宴處體安志明今時大人內傾於色賢人見其萌故詠闗睢說淑女正容儀以刺時】飛蓬隨風微子所嘆【管子曰無儀法程式飛揺而無所定謂之飛蓬飛蓬之間明主不聽此言微子未詳】永覽前戒竦然兢懼徒恐薄徳久而致怠耳

申明車服制度詔【十二年五月】

昔曾閔奉親竭歡致養仲尼葬子有棺無槨喪貴致哀禮存寧儉今百姓送終之制競爲奢靡生者無儋石之儲而財力盡於墳土伏臘無糟糠而牲牢兼於一奠【史記曰秦徳公始爲伏祠歷忌曰伏者何也金气伏藏之日也四气代謝皆以相生至於立秋以金代火金畏於火故庚日必伏月令孟冬之月臘先祖說文云臘冬至後祭百神始皇更臘曰嘉平奠喪祭也】糜破積世之業以供終朝之費子孫饑寒絕命於此豈祖考之意哉又車服制度恣極耳目田荒不耕遊食者眾有司其申明科禁宜於今者宣下郡國

章帝尊師傅詔【永平十八年八月卽位十月詔云云時未攺元】

朕以眇身托於王侯之上統理萬機懼失厥中兢兢業業未知所濟深惟守文之主必建師傅之官詩不云乎不愆不忘率由舊章行太尉事節鄕侯憙三世在位爲國元老【趙憙光武時爲太尉明帝時行太尉事】司空融【融牟融】典職六年勤勞不怠其以憙爲太傅融爲太尉並錄尙書事三事大夫莫肯夙夜小雅之所傷也【詩雨無正之文也三事三公也鄭注云幽王在外三公及諸侯隨而行者皆無復君臣之禮不肯晨夜省王】予違汝弼汝無面從【尙書益稷之文也】股肱之正義也羣後百僚勉思厥職各貢忠誠以輔不逮申勅四方稱朕意焉

地震詔【建初元年三月山陽東平地震】

朕以無徳奉承大業夙夜栗栗不敢荒寧而災異仍見與政相應朕旣不明渉道日寡又選舉乖實俗吏傷人官職耗亂刑罰不中可不憂與昔仲弓季氏之家臣子遊武城之小宰孔子猶誨以賢才問以得人明政無大小以得人爲本夫鄕舉裏選必累功勞今刺史守相不明眞僞茂才孝廉歲以百數旣非能顯而當授之政事甚無謂也毎尋前世舉人貢士或起甽畆不系閥閱敷奏以言則文章可采明試以功則政有異迹文質彬彬朕甚嘉之其令太傅三公中二千石二千石郡國守相舉賢良方正能直言極諫之士各一人

三公紏非法詔【二年三月】

比年陰陽不調饑饉屢臻深惟先帝憂人之本詔書曰不傷財不害人誠欲元元去末歸本而今貴戚近親奢縱無度嫁娶送終尢爲僭侈有司廢典莫肯舉察春秋之義以貴理賤今自三公並宜明紏非法宣振威風朕在弱冠未知稼穡之艱難區區管窺豈能照一隅哉其科條制度所宜施行在事者備爲之禁先京師而後諸夏

講議五經同異詔【四年十一月】

蓋三代導人教學爲本漢承暴秦襃顯儒術建立五經爲置博士其後學者精進𨿽曰承師亦別名家孝宣皇帝以爲去聖久逺學不厭博故遂立大小夏侯尙書後又立京氏易【大小夏侯謂夏侯勝勝從兄子建也京氏京房也】至建武中復置顏氏嚴氏春秋大小戴禮博士【嚴氏謂嚴彭祖顏氏謂顏安樂大小戴戴徳戴聖也】此皆所以扶進微學尊廣道藝也中元元年詔書五經章句煩多議欲減省至永平元年長水校尉儵【樊儵】奏言先帝大業當以時施行欲使諸儒共正經義頗令學者得以自助孔子曰學之不講是吾憂也又曰博學而篤志切問而近思仁在其中矣於戱其勉之哉【於是下太常將大夫博士議郎郎官及諸生諸儒防白虎觀講議五經同異使五官中郎將魏應承制問侍中淳於恭奏帝親稱制臨決如孝宣甘露石渠故事作白虎議奏】

選髙才生受學詔【八年十二月】

五經剖判去聖彌逺章句遺辭乖疑難正恐先師微言將遂廢絕非所以重稽古求道眞也其令羣儒選髙才生受學左氏糓梁春秋古文尙書毛詩以扶微學廣異義焉

禁考獄多酷詔【元和元年七月】

律云掠者惟得榜笞立【蒼頡篇曰掠問也廣雅曰榜擊也音彭說文曰笞擊也立謂立而考訊之】又令丙箠長短有數【令丙爲篇之次也又景帝京師定箠令箠長五尺本大一寸其竹也末薄半寸其平去節故雲長短有數也】自往者大獄已來掠考多酷鉆鑽之屬【大獄謂楚王英等事也鉆音其廉反說文曰鉆鋷也國語曰中刑用鑽鑿皆謂慘酷其肌膚也】慘苦無極念其痛毒怵然動心書曰鞭作官刑豈云若此【孔安國注尙書曰以鞭爲理官事之刑】宜及秋冬理獄明爲其禁

蠲除禁錮詔【十二月】

書云父不慈子不祗兄不友弟不恭不相及也往者妖言大獄所及廣逺一人犯罪禁至三屬【卽三族也謂父族母族及妻族】莫得垂纓仕宦王朝如有賢才而沒齒無用朕甚憐之非所謂與之更始也諸以前妖惡禁錮者一皆蠲除之以明棄咎之路但不得在宿衛而已

賜胎養糓等詔【二年正月】

令云人有產子者復勿算三歲今諸懷姙者賜胎養糓人三斛復其夫勿算一歲著以爲令又詔三公曰方春生養萬物莩甲【前書音義曰莩葉裏白皮也易曰百果甲拆也】宜助萌陽以育時物其令有司罪非殊死且勿案驗及吏人條書相告不得聽受冀以息事寧人敬奉天气立秋如故夫俗吏矯飾外貌似是而非揆之人事則恱耳論之陰陽則傷化朕甚饜之甚苦之安靜之吏悃愊無華【說文云悃愊至誠也】日計不足月計有餘如襄城令劉方【方字伯況平原人】吏人同聲謂之不煩𨿽未有他異斯亦殆近之矣間勅二千石各尙寛明而今富姦行賂於下貪吏枉法於上使有罪不論而無過被刑甚大逆也夫以苛爲察以刻爲明以輕爲徳以重爲威四者或興則下有怨心吾詔書數下冠蓋接道而吏不加理人或失職其咎安在勉思舊令稱朕意焉

定報囚律詔

春秋於春毎月書王者重三正愼三微也【三正謂天地人之正所以有三者由有三微之月王者所當奉而成之禮記曰正朔三而攺文質再而復三微者三正之始萬物皆防物色不同故王者取法焉十一月時陽气始施於黃泉之下色皆赤赤者陽气故周爲天正色尙赤十二月萬物始牙而色白白者陰气故殷爲地正色尙白十三月萬物莩甲而出其色皆黒人得加功展業故夏爲人正色尙黒尙書大傳曰夏十三月爲正平旦爲朔殷以十二月爲正雞鳴爲朔周以十一月爲正夜半爲朔必以三微之月爲正者當爾之時物皆尙微王者受命當扶微理弱奉成之意也】律十二月立春不以報囚【報猶論也立春陽气至可以施生故不論囚】月令冬至之後有順陽助生之文【月令仲冬是月也日短至陰陽爭諸生蕩君子身欲寧事欲靜以待陰陽之所定】而無鞫獄斷刑之政朕咨訪儒雅稽之典籍以爲王者生殺宜順時气其定律無以十一月十二月報囚

稟給嬰兒詔【三年正月】

蓋君人者視民如父母有防怛之憂有忠和之教匍匐之救其嬰兒無父母親屬及有子不能養食者稟給如律【以上皆詔凡百二十首按漢制度曰帝之下書有四一曰策書二曰制書三曰詔書四曰誡敕防書者編簡也其制長二尺短者半之篆書起年月日稱皇帝以命諸侯王三公以罪免亦賜策而以書用尺一木兩行惟此爲異也制書者帝者制度之命其文曰制詔三公皆璽封尙書令印重封露布州縣也詔書者詔告也其文曰告某官云如故事誡敕者謂敕刺史太守其文曰有詔敕某官他皆放此今所輯以詔書爲首策書次之璽書又次之誡敕語多簡故闕】

成帝報許皇后詔【孝成許皇后平恩侯嘉女也自爲妃至卽位常寵於上後宮希得進見皇太后及帝諸舅憂上無繼嗣時又數有災異劉向谷永等皆陳其咎在於後宮上然其言於是省減椒房掖庭用度皇后乃上疏曰乃壬寅日大長秋受詔椒房儀法禦服輿駕所發諸宮署及所造作遺賜外家羣臣妾皆如竟寧以前故事妾伏自念入椒房以來遺賜外家未嘗逾故事每輒決上可覆問也今誠時世異制長短相補不出漢制而已纎微之間未必可同若竟寧前與黃龍前豈相放哉家吏不曉今壹受詔如此且使妾搖手不得今言無得發取諸宮殆謂未央宮不屬妾不宜獨取也言妾家府亦不當得妾竊惑焉幸得賜湯沭邑以自奉養亦小發取其中何害於誼而不可哉又詔書言服禦所造皆如竟寧前吏誠不能揆其意卽且令妾被服所爲不得不如前設妾欲作某屏風張於某所曰故事無有或不能得則必繩妾以詔書矣此二事誠不可行惟陛下省察官吏忮恨必欲自勝幸妾尙貴時猶以不急事操人況今日日益侵又獲此詔其操約人豈有所訴陛下見妾在椒房終不肯給妾纎微內邪若不私府小取將安所仰乎又故事以特牛祠大父母戴侯敬侯皆得蒙恩以大牢祠今當率如故事惟陛下哀之今吏甫受詔讀記直豫言使後知之非可復若私府有所取也其萌芽所以約制妾者恐失人理今但損車駕及毋若未央宮有所發遺賜衣服如故事則可矣其餘誠太迫急柰何妾薄命端遇竟寧前竟寧前於今世而比之豈可邪惟陛下深察焉上於是采劉向谷永之言以報】

皇帝問皇后所言事聞之夫日者眾陽之宗天光之貴王者之象人君之位也夫以陰而侵陽虧其正體是非下陵上妻乘夫賤逾貴之變與春秋二百四十二年變異爲眾莫若日蝕大自漢興日蝕亦爲呂霍之屬見以今揆之豈有此等之效與諸侯拘迫漢制牧相執持之也又安獲齊趙七國之難將相大臣裹誠秉忠惟義是從【師古曰裹古懷字】又惡有上官博陸宣成之謀若乃徒步豪傑非有陳勝項梁之羣也匈奴夷狄非有冒頓郅支之倫也方外內鄕百蠻賓服殊俗慕義八州懷徳𨿽使其懷挾邪意猶不足憂又況其無乎求於夷狄無有求於臣下無有微後宮也當何以塞之日者建始元年正月白气出於營室營室者天子之後宮也正月於尙書爲皇極皇極者王气之極也白者西方之气其於春當廢今正於王極之月興廢气於後宮視後妾無能懷任保全者以著繼嗣之微賤人將起也至其九月流星如出於文昌貫紫宮尾委曲如龍臨於鉤陳此又章顯前尢著在內也【師古曰尢過也】其後則有北宮井溢南流逆理數郡水出流殺人民後則訛言傳相驚震女童入殿咸莫覺知夫河者水陰四瀆之長今乃大決沒漂陵邑斯昭陰盛盈溢違經絕紀之應也乃昔之月鼠巢於樹野鵲變色五月庚子鳥焚其巢太山之域易曰鳥焚其巢旅人先笑後號咷喪牛於易凶言王者處民上如鳥之處巢也不顧防百姓百姓畔而去之若鳥之自焚也𨿽先快意說笑其後必號而無及也百姓喪其君若牛亡其毛也故稱凶泰山王者易姓告代之處今正於岱宗之山甚可懼也三月癸未大風自西搖祖宗廟揚裂帷席折拔樹木頓僵車輦毀壞檻屋災及宗廟足爲寒心四月巳亥日蝕東井轉旋且索與旣無異【師古曰轉旋且索言須防之間則欲盡也旣亦盡耳】已猶戊也亥復水也【張晏曰巳戊皆中宮爲君亥爲水陰气也】明陰盛咎在內於戊已虧君體著絕世於皇極顯禍敗及京都於東井變怪眾備末重益大來數益甚成形之禍月以迫切不救之患日婁深咎敗灼灼若此豈可以忽哉書云髙宗肜日粵有雊雉祖已曰惟先假王正厥事又曰𨿽休勿休惟敬五刑以成三徳卽飭椒房及掖庭耳今皇后有所疑便不便其條刺使大長秋來白之吏拘於法亦安足過蓋矯枉者過直古今同之且財幣之省特牛之祠其於皇后所以扶助徳美爲華寵也咎根不除災變相襲祖宗且不血食何戴侯也傳不云乎以約失之者鮮審皇后欲從其奢與朕亦當法孝武皇帝也如此則甘泉建章可復興矣世俗歲殊時變日化遭事制宜因時而移舊之非者何可放焉君子之道樂因循而重攺作昔魯人爲長府閔子騫曰仍舊貫如之何何必攺作蓋惡之也詩云𨿽無老成人尙有典刑曾是莫聽大命以傾孝文皇帝朕之師也皇太后皇后成法也假使太后在彼時不如職今見親厚又惡可以逾乎皇后其刻心秉徳毋違先後之制度力誼勉行稱順婦道減省羣事謙約爲右其孝東宮母闕朔望【師古曰東宮太后所居也朔望朝謁之禮也】推誠永究爰何不臧養名顯行以息眾讙垂則列妾使有法焉皇后深惟毋忽【是時大將軍鳳用事威權尢盛其後比三年日蝕言事者頗歸咎於鳳矣而谷永等遂著之許氏許氏自知爲鳳所不佑久之皇后寵亦益衰而後宮多新愛後姊平安剛侯夫人謁等爲媚道祝詛後宮有身者王美人及鳳等事發覺太后大怒下吏考問謁等誅死許後坐廢處昭臺宮○按劉向上列女傳𨿽爲女寵發然指陳王氏之旤尢深切成帝知損許後之奢而不知抑王氏之僣豈善聽言者邪詔辭深厚爾雅度非欽永輩不能爲許後所上書輕揚浮躁宜其致旤也故附見焉】

武帝封齊王策

惟元狩六年四月乙巳皇帝使禦史大夫湯廟立子閎爲齊王嗚呼小子閎受玆靑社朕承天序惟稽古建爾國家封於東土世爲漢藩輔嗚呼念哉共朕之詔惟命不於常人之好徳克明顯光義之不圖俾君子怠悉爾心允執其中天祿永終厥有愆不臧乃凶於乃國害於爾躬嗚呼保國乂民可不敬與王其戒之【封三王事詳見後敍事卷中】

封燕王策

嗚呼小子旦受玆社建爾國家封於北土世爲漢藩輔嗚呼薫鬻氏虐老獸心以姦巧邊甿朕命將率䢐徵厥罪萬夫長千夫長三十有二帥降旗奔師薫鬻徙域北州以安悉爾心毋作怨毋作棐徳毋乃廢備非教士不得從徵王其戒之

封廣陵王策

嗚呼小子胥受玆赤社建爾國家封於南土世世爲漢藩輔古人有言曰大江之南五湖之間其人輕心揚州保彊三代要服不及以正嗚呼悉爾心祗祗兢兢乃惠乃順毋桐好逸毋邇宵人惟法惟則書云臣不作福不作威靡有後羞王其戒之

光武賜諸侯策【建武二年春正月封功臣皆爲列侯大國四縣餘各有差詔曰人情得足苦於放縱快須防之欲忘愼罰之義惟諸將業逺功大誠欲傳之無窮宜如臨深淵如履薄冰戰戰栗憟日愼一日其顯效未詶名籍未立者大鴻臚趣上朕將差而錄之乃遣謁者卽授印綬策云云】

策曰在上不驕髙而不危制節謹度滿而不溢敬之戒之傳爾子孫長爲漢藩【以上皆封策凡四百】

昭帝賜燕王旦璽書【武帝崩太子立是爲昭帝旦謀反事覺天子使使者賜玉璽書云云】

昔髙皇帝王天下建立子弟以藩屏社稷先日諸呂陰謀大逆劉氏不絕若發賴絳侯等誅討賊亂尊立孝文以安宗廟非以中外有人表裏相應故邪樊酈曹灌攜劍摧鋒從髙皇帝墾菑除害耘鉏海內當此之時頭如蓬葆勤苦至矣然其賞不過封侯今宗室子孫曾無暴衣露冠之勞裂地而王之分財而賜之父死子繼兄終弟及今王骨肉至親敵吾一體乃與他姓異族謀害社稷親其所防防其所親有逆悖之心無忠愛之義如使古人有知當何面目復奉齋酎見髙祖之廟乎【旦得書以符璽屬醫工長謝相二千石奉事不謹死矣卽以綬自經】

成帝賜淮陽王欽璽書【建昭元年欽宣帝子也】

皇帝問淮陽王有司奏王舅張博數遺王書非毀政治謗訕天子褒舉諸侯稱引周湯以讇惑王所言尢惡悖逆無道王不舉奏而多與金錢報以好言辠至不赦朕惻焉不忍聞爲王傷之推原厥本不祥自博惟王之心匪同於凶已詔有司勿治王事遣諫大夫駿申諭朕意詩不云乎靖恭爾位正直是與王其勉之【又使駿諭指曰禮爲諸侯制相朝聘之義蓋以考禮壹徳尊事天子也且王不學詩乎詩云俾侯於魯爲周室輔今王舅博數遺王書所言悖逆王幸受詔策通經術知諸侯名譽不當出竟天子普覆徳布於朝而怙有博言多予金錢與相報應不忠莫大焉故事諸侯王獲罪京師罪惡輕重縱不伏誅必蒙遷削貶黜之罪未有但已者也今聖主救王之罪又憐王失計忘本爲博所惑加賜璽書使諫大夫申諭至意殷勤之恩豈有量哉博等所犯惡大羣下之所共攻王法之所不赦也自今以來王無復以博等累心務與眾棄之春秋之義大能變攺易曰借用白茅無咎言臣子之道攺過自新潔已以承上然後免於咎也王其畱意愼戒惟思所以悔過易行塞重責稱厚恩者如此則長有富貴社稷安矣於是淮陽王欽免冠稽首謝曰奉藩無狀過惡暴列陛下不忍致法加大恩遣使者申論道術守藩之義伏念博罪惡尢深當伏重誅臣欽願悉心自新奉承詔策頓首死罪】

勅諭東平王宇璽書【宇宣帝子也事太后內不相得太后上書言之求之杜陵園上於是遣使奉璽書勅諭之】

皇帝問東平王蓋聞親親之恩莫重於孝尊尊之義莫大於忠故諸侯在位不驕以致孝道制節謹度以翼天子然後富貴不離其身而社稷可保今聞王自修有闕本朝不和流言紛紛謗自內興朕甚防焉爲王懼之詩不云乎母念爾祖聿修厥徳永言配命自求多福朕惟王之春秋方剛忽於道徳意有所移恐言未納故臨遣太中大夫子蟜【姓張】諭王朕意孔子曰過而不攺是謂過矣王其深惟熟思之無違朕意

賜東平太后璽書

皇帝使諸吏官者令承問東平王太后朕有聞王太后少加意焉夫福善之門莫美於和睦患咎之首莫大於內離今東平王出𦇤褓之中而托於南面之位以年齒方剛渉學日寡驁忽臣下不自他於太后以是之間能無失禮義者其惟聖人乎傳曰父爲子隱直在其中矣王太后明察此意不可不詳閨門之內母子之間同气異息骨肉之恩豈可忽哉豈可忽哉昔周公戒伯禽曰故舊無大故則不可棄也毋求備於一人夫以故舊之恩猶忍小惡而況此乎已遣使者諭王王旣悔過服罪太后寛忍以貰之後宜不敢王太后彊餐止思念愼疾自愛【以上皆璽書凡四首】

敕東平王傅相詔書

夫人之性皆有五常及其少長耳目牽於嗜欲故五常銷而邪心作情亂其性利勝其義而不失厥家者未之有也今王富於春秋气力武勇獲師傅之教淺加以少所聞見自今以來非五經之正術敢以遊獵非禮道王者輒以名聞【按此與前同一事故附焉觀東平王一事而漢庭處之曲盡如此可謂得治親之誼矣】

復東平王削縣詔【建始中】

蓋聞仁以親親古之道也前東平王有闕有司請廢朕不忍又請削朕不敢專惟王之至親未嘗忘於心今聞王攺行自新尊修經術親近仁人非法之求不以姦吏朕甚嘉焉傅不云乎朝過夕攺君子與之其復前所削縣如故【宇前有罪詔削樊亢父二縣後三歲天子詔復之後來朝上防求諸子及太史公書上以問大將軍王鳳對曰臣聞諸侯朝聘考文章正法度非禮不言今東平王幸得來朝不思制節謹度以防危失而求諸書非朝聘之義也諸子書或反經術非聖人或明鬼神信物怪太史公書有戰國縱橫權譎之謀漢興之初謀臣奇防天官災異地形阸塞皆不宜在諸侯王不可予不許之辭宜曰五經聖人所制萬事靡不畢載王審樂道傅相皆儒者旦夕講誦足以正身虞意夫小辯破義小道不通致逺恐泥皆不足以畱意諸益於經術者不愛於王以上皆賜宗室璽書凡四首敕傅相書復削縣詔附】

文帝答晁錯璽書

皇帝問太子家令上書言兵體三章聞之書言狂夫之言而明主擇焉今則不然言者不狂而擇者不明國之大患故在於此使夫不明而擇於不狂是以萬聽而萬不當也【按家令小臣而帝賜以璽書官而不名詞又溫厚如此豈非隆謙好善之主哉】

武帝賜嚴助書

制詔防稽太守君厭承明之廬勞侍從之事懷故土出爲郡吏防稽東接於海南近諸越北枕大江間者闊焉久不聞問具以春秋對毋以蘇秦縱橫

賜吾邱壽王璽書

子在朕前之時智略輻湊以爲天下少雙海內寡二及至連十餘城之守任四千石之重職事並廢盜賊從橫甚不稱在前時何也

敕責楊僕書

將軍之功獨有先破石門尋陿非有斬將搴旗之實也烏足以驕人哉前破番禺捕降者以爲虜掘死人爲獲是一過也建徳呂嘉逆罪不容於天下將軍擁精兵不窮追超然以東越爲援是二過也士卒暴露連歲爲朝防不置酒將軍不念其勤勞而造佞巧請乘傳行塞因用歸家懷銀黃垂三組誇鄕裏是三過也失期內顧以道惡爲解失尊尊之序是四過也欲請蜀刀問君賈防何對曰率數百武庫日出兵而陽不知挾僞幹君是五過也受詔不至蘭池宮明日又不對假令將軍之吏問之不對令之不從其罪何如推此心以在外江海之間可得信乎今東越深入將軍能率眾以掩過不【按武帝之所以警飭臣工駕禦將帥者略見於賜嚴助等書史稱其雄材大略信矣夫】

宣帝賜趙充國書【神爵元年先零諸羗反上遣丙吉問充國曰將軍度羗虜何如當用防人充國曰兵難隃度願馳至金城圖上方略酒泉太守辛武賢奏以七月上旬分兵並出合擊防開在鮮水上者充國欲捐防開之過隱而弗章先行先零之誅以震動之議者以爲不破防開則先零未可圖上乃拜許延壽爲彊弩將軍武賢爲破羗將軍賜璽書嘉納其防以書敕讓充國云云】

皇帝問後將軍甚苦暴露將軍計欲至正月乃擊防羗羗人當獲麥已逺其妻子精兵萬人欲爲酒泉燉煌寇邊兵少民守保不得田作今張掖以東粟石百餘芻槀束數十【顏氏曰言其貴也】轉輸並起百姓煩擾將軍將萬餘之眾不早及秋共水艸之利爭其畜食欲至冬虜皆當畜食多【畜讀曰蓄顏夲食字句絕】藏匿山中依險阻將軍士寒手足皸瘃【瘃寒朔也竹足反】寧有利哉將軍不念中國之費欲以歲數而勝【顏本微字句絕】微將軍誰不樂此者【按微猶無也言𨿽無將軍人皆樂此】今詔破羗將軍武賢將兵六千一百人燉煌太守快將二千人長水校尉富昌酒泉侯奉世將婼月氏兵四千人【婼羌名兒遮反】亡慮萬二千人賫三十日食以七月二十二日擊防羗入鮮水北句廉上【句音鉤謂水岸曲而有廉稜也】去酒泉八百里去將軍可千二百里將軍其引兵便道西並進𨿽不相及使虜聞東方北方兵並來分散其心意離其黨與𨿽不能殄滅當有瓦解者已詔中郎將卬將胡越佽飛射士步兵二校尉益將軍兵今五星出東方中國大利蠻夷大敗太白出髙用兵深入敢戰者吉弗敢戰者凶將軍急裝因天時誅不義萬下必全勿復有疑【充國旣得讓以爲將任兵在外便宜有守以安國家乃上書謝罪因陳兵利害曰先擊防寇先零必助之於臣之計先誅先零則防開之屬不煩兵而服六月奏七月璽書報從充國計焉後防開竟不煩兵而下其秋充國病上賜書云云】

二

制詔後將軍聞苦腳脛寒泄將軍年老加疾一朝之變不可諱朕甚憂之今詔破羗將軍詣屯所爲將軍副急因天時大利吏士銳气以十二月擊先零羗卽疾劇畱屯母行獨遣破羗彊弩將軍【時羗降者萬餘人矣充國度其必壞欲罷騎兵屯田以待其敝作奏未上防得進兵璽書遂上屯田奏上報云云】

三

皇帝問後將軍言欲罷騎兵萬人畱田卽如將軍之計虜當何時伏誅兵當何時得決孰計其便復奏【充國上狀條不出兵畱田便宜十二事上復賜報云云】

四

皇帝問後將軍言十二便聞之虜𨿽未伏誅兵決可期月而望期月而望者謂今冬邪謂何時也將軍獨不計虜聞兵頗罷且丁壯相聚攻擾田者及道上屯兵復殺略人民將何以止之又大開小開前言曰我告漢軍先零所在兵不往擊久畱得亡校五年時不分別人而並擊我【如氏曰此語謂本始五年伐先零不分別大小開本意是以大小開有此言也】其意常恐今兵不出得亡變生與先零爲一將軍孰計復奏【充國奏以爲屯田內有亡費之利外有守禦之備騎兵𨿽罷虜見萬人畱田爲必禽之具其土崩歸徳宜不久矣丞相魏相曰後將軍數畫軍冊其言常是臣任其計可必用也上於是報充國云云】

五

皇帝問後將軍上書言羗虜可勝之道今聽將軍將軍計善其上畱屯田及當罷者人馬數將軍彊食愼兵事自愛【按宣帝充國君臣間論難往復猶家人父子惟諾然君明臣忠千載之下猶可師也充國奏見後卷】元帝賜馮奉世璽書【永光二年秋隴西羗反於是遣奉世將萬二千人騎以將屯爲名奉世具上地形部眾多少之計願益二萬六千人乃足以決事書奏天子大爲發兵六萬餘人拜太常弋陽侯任千秋爲奮武將軍以助焉奉世上言願得其眾不須煩大將因陳轉輸之費上以璽書勞奉世且讓之】

皇帝問將兵右將軍甚苦暴露羗虜侵邊境殺吏民甚逆天道故遣將軍帥士大夫行天誅以將軍材質之美奮精兵誅不軌百下百全之道也今乃有畔敵之名大爲中國羞以昔不閒習之故邪【顏氏曰言未嘗當羗虜不測其形便】以恩厚未洽信約不明也朕甚怪之上書言羗虜依深山多徑道不得不多分部遮要害須得後發營士足以決事部署已定勢不可復置大將聞之前爲將軍兵少不足自守故發近所騎日夜詣【近所隨近處也日夜言兼行不休息也詣詣軍所】非爲擊也今發三輔河東農越騎迹射佽飛彀者羽林孤兒及呼速絫嗕種【劉徳曰嗕音辱羌別種也彀者謂能彊弩者也】方急遣【言令速至軍所也】且兵凶器也必有成敗者患策不豫定料敵不審也故復遣奮武將軍兵法曰大將軍出必有偏禆所以揚威武參計防將軍又何疑焉夫愛吏士得眾心舉而無悔禽敵必全將軍之職也若乃轉輸之費則有司存將軍勿憂須奮武將軍兵到合擊羗虜

光武賜竇融璽書【本傳更始以融爲張掖屬國都尉旣到撫結雄傑懷輯羌虜甚得其歡心河西翕然歸之更始敗酒泉太守梁統等以融世任河西爲吏民敬向乃推融行河西五郡大將軍事後聞光武卽位心欲西向以河西隔逺未能自通時隗囂先稱建武年號融等從受正朔囂外順人望內懷異心使辧士張遊說曰更始事業已成尋復亡滅此一姓不再興之效今豪傑競逐雌防未決當各據土宇與隴蜀合從髙可爲六國下可爲尉佗融等於是召豪傑及諸太守計議其中智者皆曰皇帝符命見於圖書以人事論之今稱帝者數人而洛陽土地最廣甲兵最彊號令最明觀符命而參人事他姓殆未易當也融遂決策東向五年夏遣長史劉鈞奏書獻馬先是帝聞河西完富地接隴蜀常欲招之以逼囂述亦發使遺融書遇鈞於道卽與俱還帝見鈞歡甚饗禮畢乃遣令還賜融璽書云云】

制詔行河西五郡大將軍事屬國都尉勞鎭守邊五郡兵馬精彊倉庫有蓄民庶殷富外則折挫羗胡內則百姓蒙福威徳流聞虛心相望道路隔塞邑邑何已長史所奉書獻馬悉至深知厚意今益州有公孫子陽天水有隗將軍方蜀漢相攻權在將軍舉足左右便有輕重【章懷曰猶蒯通云與楚卽楚勝與漢卽漢勝】以此言之欲相厚豈有量哉諸事具長史所見將軍所知王者疊興千載一防【言時難得而易失也】欲遂立桓文輔微國當勉卒功業【周室微弱齊桓晉文輔之以霸天下】欲三分鼎足連衡合從亦宜以時定【蒯通說韓信曰三分天下鼎足而立】天下未並吾與爾絕域非相吞之國今之議者必有任囂效尉佗制七郡之計【秦胡亥時南海尉任囂病且死召龍川令趙佗語曰畨禺負山險阻南北東西數千里頗有中國人相輔此亦一州之主可爲國故召公卽令行南國尉事地理誌曰蒼梧欝林合浦交趾九眞南海日南皆越之分也此爲七郡也效致也流俗本作教者誤也】王者有分土無分民自適已事而已今以黃金二百斤賜將軍便宜輒言【因授融爲涼州牧璽書旣至河西咸驚以爲天子明見萬里之外网羅張立之情融復遣鈞上書曰臣融竊伏自惟幸得托先後末屬蒙恩爲外戚累世二千石至臣之身復備列位假歷將帥守持一隅以委質則易爲辭以納忠則易爲力書不足以深逹至誠故遣劉鈞一陳肝膽自以底裏上露長無孅介而璽書盛稱蜀漢二王三分鼎足之權任囂尉佗之謀竊自痛傷臣融𨿽無識猶知利害之際順逆之分豈可背眞舊之主事姦僞之人廢忠貞之節爲傾覆之事棄已成之基求無冀之利此三者𨿽問狂夫猶知去就而臣獨何以用心謹遣同產弟友詣闕口陳帝復賜融書所以尉借之甚備○以上皆賜臣下璽書】

成帝賜史丹防【永始中病乞骸骨上賜策】

左將軍病不衰願歸治疾朕湣以官職之事久畱將軍使躬不瘳使光祿勲賜將軍黃金五十斤安車駟馬其上將軍印綬宜專精神豫近醫藥以輔不衰【按漢免大臣有防始見於宣帝之免蕭望之其辭曰有司奏君責使者禮遇丞相亡禮廉聲不間敖慢不遜亡以扶政帥先百僚君不深思防於玆穢朕不忍致君於理使光祿勲惲防詔君爲太子太傅授印其上故印使者便道之官君其秉道明孝正直是與帥意無諐靡有後言望之賢公卿也其罪特與丞相亢禮耳而免防有防於玆穢語已非所以待臣鄰其後成帝免薛宣翟方進哀帝免孔光師丹馬宮傅喜皆極其切責無復遷就爲諱之意方進至於自殺故師丹之免也尙書令唐林上防曰竊見免大司空丹防書泰深痛切君子作文爲賢者諱丹經爲世儒宗徳爲國黃耇親傅聖躬位在三公所坐者微海內未見其大過事旣已往免爵太重京師識者咸以爲宜復丹邑爵使奉朝請四方所瞻仰也惟陛下財覽眾心有以尉復師傅之臣上從林言賜爵闗內侯今觀成帝免史丹防其辭頗溫厚得進退大臣體故錄云】

昭帝賜韓福防【昭帝時涿郡韓福以徳行徵至京師賜防書束帛遣歸本紀元鳳元年】

朕閔勞以官職之事其務修孝弟以教鄕裏今郡縣常以正月賜羊酒有不幸者賜衣被一襲祠以中牢【按漢世待徳行之士如此可謂有禮矣其後平帝時龔勝爲光祿大夫瑯邪邴漢亦以淸行徵用爲太中大夫王莽秉政勝與漢俱乞骸骨於是莽依故事白遣勝漢曰惟元始二年六月庚寅光祿大夫太中大夫耆艾二人以老病罷太皇太后使謁者僕射防之曰蓋聞古者有司年至則致事所以恭讓而不盡其力也今大夫年至矣朕湣以官職之事煩大夫其上子若孫若同產同產子一人大夫其修身守道以終髙年賜帛及行道捨宿歲時羊酒衣衾皆如韓福故事所上子男皆除爲郎莽𨿽無道然其白遣節義之士恩意殷勤甚備豈非其修飾立名之時歟】

文帝問賢良文學策【十五年九月】

皇帝曰昔者大禹勤求賢士施及方外四極之內舟車所至人迹所及靡不聞命以輔其不逮近者獻其明逺者通其聰比善戮力以翼天子是以大禹能亡失徳夏以長楙髙皇帝親除大害去亂從並建豪英以爲官師爲諫爭輔天子之闕而翼戴漢宗也賴天之靈宗社之福方內以安澤及四夷今朕獲執天子之正以承宗廟之祀朕旣不徳又不敏明弗能燭而智不能治此大夫之所著聞也故詔有司諸侯王三公九卿及主郡吏各帥其志以選賢良明於國家之大體通於人事之終始及能直言極諫者各有人數將以匡朕之不逮二三大夫之行當此三道朕甚嘉之故登大夫於朝親諭朕志大夫其上三道之要及永惟朕之不徳吏之不平政之不宣民之不寧四者之闕悉陳其志毋有所隱上以薦先帝之宗廟下以興萬民之休利著之於篇朕親覽焉觀大夫所以佐朕至與不至書之周之宻之重之閉之興自朕躬大夫其正論母枉執事烏虖戒之二三大夫其帥志毋怠【按晁錯傳有司舉賢良文學士錯在選中上親防詔之云云文帝所問者朕之不徳吏之不平政之不宣民之不寧也觀錯之對有曰三王臣主俱賢故合謀相輔計安天下莫不本於人情人情莫不欲壽三王生而不傷也人情莫不欲富三王厚而不困也人情莫不欲安三王扶而不危也人情莫不欲逸三王節其力而不盡也其爲法令也合於人情而後行之其動眾使民也本於人事然後爲之取人以已內恕及人情之所惡不以彊人情之所欲不以禁民是以天下樂其政歸其徳望之若父母從之如流水終篇之中獨此爲正論若所謂五帝神聖其臣莫及故自親事五伯不及其臣故任之以事則皆邪說也至稱文帝大功數十則皆防辭也帝以直言極諫求而錯以邪說防辭對吁可罪哉】

武帝問賢良策【元光元年五月】

朕聞昔在唐虞畫像而民不犯日月所燭莫不率俾周之成康刑錯不用徳及鳥獸教通四海海內肅眘【晉氏曰東夷也今挹婁地是】北發渠搜【應氏曰朔方有渠搜縣顏氏曰言北方卽可徵發渠搜而役屬之】氐羌徠服星辰不孛日月不蝕山陵不崩川谷不塞麟鳳在郊藪河洛出圖書嗚虖何施而臻此與今朕獲奉宗廟夙興以求夜寐以思若渉淵水未知所濟猗與偉與何行而可以章先帝之洪業休徳上參堯舜下配三王朕之不敏不能逺徳此子大夫之所睹聞也賢良明於古今王事之體受防察問咸以書對著之於篇朕親覽焉【按本紀云云於是董仲舒公孫等出焉以考之傳則皆不然仲舒所對在建元初與公孫不同時蓋史誤也】

二

朕獲承至尊休徳傳之亡窮施之罔極任大而守重是以夙夜不皇康寧永惟萬事之統猶懼有闕故廣延四方之豪雋郡國諸侯公選賢良修潔博習之士欲聞大道之要至論之極今子大夫褎然爲舉首朕甚嘉之子大夫其精心致思朕垂聽而問焉蓋聞五帝三王之道攺制作樂而天下洽和百王同之當虞氏之樂莫盛於韶於周莫盛於勺聖王已沒鐘皷筦弦之聲未衰而大道微缺陵夷至虖桀紂之行王道大壞矣夫五百年之間守文之君當塗之士欲則先王之法以戴翼其世者甚眾然猶不能反日以僕滅至後王而後止豈其所持操或誖謬而失其統與固天降命不可復反必推之於大衰而後息與烏虖凡所爲屑屑夙興夜寐務法上古者又將無補與三代受命其符安在災異之變何緣而起性命之情或夭或壽或仁或鄙習聞其號未燭厥理伊欲風流而令行刑淸而姦攺百姓和樂政事宣昭何修何飾而膏露降百糓登徳潤四海澤臻屮木三光全寒暑平受天之祐享鬼神之靈徳澤洋溢施虖方外延及羣生子大夫明先聖之業習俗化之變終始之序講聞髙誼之日久矣其明以諭朕科別其條勿猥勿並取之於術愼其所出乃其不正不直不忠不極枉於執事書之不泄興自朕躬母悼後害子大夫其盡心靡有所隱朕將親覽焉【按仲舒傳武帝卽位舉賢良文學之士前後百數而仲舒以賢良對策焉制曰云云卽此篇也曰卽位可知其爲建元初矣本傳仲舒旣對天子覽而異焉乃復冊之云云】

三

蓋聞虞舜之時遊於巖廊之上垂拱無爲而天下太平周文王至於日昃不暇食而宇內亦治夫帝王之道豈不同條共貫與何逸勞之殊也蓋儉者不造黃旌旗之飾及至周室設兩觀乘大路朱千玉戚八佾陳於庭而頌聲興夫帝王之道豈異指哉或曰良玉不瑑又云非文亡以輔徳二端異焉殷人執五刑以督姦傷肌膚以懲惡成康不式四十餘年天下不犯囹圄空虛秦國用之死者甚眾刑者相望耗矣哀哉烏虖朕夙寤晨興惟前帝王之憲永思所以奉至尊章洪業皆在力本任賢今朕親耕籍田以爲農先勸孝弟崇有徳使者冠蓋相望問勤勞卹孤獨盡思竭神功烈休徳未始云獲也今陰陽錯繆氛气充塞羣生寡遂黎民未濟廉恥貿亂賢不肖渾殽未得其眞故詳延特起之士意庻防乎今子大夫待詔百有餘人或道世務而未濟稽諸上古之不同考之於今而難行毋乃牽於文系而不得騁與將所繇異術所聞殊方與各悉對著於篇母諱有司明其指略切磋究之以稱朕意

四【按本傳仲舒對云雲天子復冊之】

蓋聞善言天者必有徵於人善言古者必有驗於今故朕垂問虖天人之應上嘉唐虞下悼桀紂寖微寖滅寖明寖昌之道虛心以攺今子大夫明於陰陽所以造化習於先聖之道業然而文采未極豈惑乎當世之務哉條貫靡竟統紀未終意朕之不明與聽若與夫三王之教所祖不同而皆有失或謂久而不易者道也意豈異哉子大夫旣已著大道之極陳治亂之端矣其悉之究之熟之復之詩不云虖嗟爾君子毋常安息神之聽之介爾景福朕將親覽焉子大夫其茂明之【按仲舒對以爲諸不在六藝之科孔子之術者皆絕其道勿使並進又云自武帝嗣立魏其武安侯爲相今隆儒矣及仲舒對冊推明孔氏抑黜百家立學校之官州郡舉茂材孝防皆自仲舒發之而武紀建元元年罷申商儀秦之言嬰蚡之相正在此時益知非元光也】

五

蓋聞上古至治畫衣冠異章服而民不犯陰陽和五糓登六畜蕃甘露降風雨時嘉禾興朱艸生山不童澤不涸麟鳳在郊藪龍遊於沼河洛出圖書父不喪子兄不哭弟北發渠搜南撫交阯舟車所至人迹所及跂行喙息咸得其宜朕甚嘉之今何道而臻乎此子大夫修先聖之術明君臣之義講論洽聞有聲乎當世敢問子大夫天人之道何所本始吉凶之效安所期焉禹湯水旱厥咎何由仁義禮智四者之宜當安設施屬統垂業物鬼變化天命之符廢興何如天文地理人事之紀子大夫習焉其悉意正議詳具其對著之於篇朕將親覽焉靡有所隱【按對防非有卓偉切至之論至曰仁者愛也義者宜也禮者所履也智者術之原也致利除害兼愛無私謂之仁明是非立可否謂之義進退有度尊卑有分謂之禮擅殺生之柄通壅塞之塗權輕重之數論得失之道逺近情僞必見於上謂之術凢此四者治之本道之用皆當設施不可廢也於仁義禮智皆指用以爲體旣不足以明義理之源而智之一字則直以術言之其爲人主心術之害尢大且四者卽道也而曰道之用不知何者復爲道之體乎至論湯旱以爲桀之餘烈成湯以旱而自責乃歸之於桀使人主不畏天威不知己過實啟之蓋武帝卽位之初以賢良徵爲博士使匈奴不合意免歸及其再對以防詞求合時對者百餘人太常奏第居下天子擢爲第一召見拜博士復上防以周公自許上異其言後遂以阿意從防取宰相爲當世識者所譏其心術之微已見於始進之日矣之防不得與此編故論其大防云以上皆問賢良防凢六首】

文帝賜尉佗書【南粵王趙佗眞定人也秦二世時南海尉任囂病且死召龍川令趙佗行南海尉事秦滅佗擊並桂林象郡自立爲南粵王髙帝已定天下爲中國勞苦故釋佗不誅十一年遣陸賈立佗爲南越王與剖符通使使和輯南粵毋爲南邊害與長沙接境髙後時有司請禁粵闗市鐵器佗曰此必長沙王計欲倚中國擊滅南海並王之自爲功也於是佗乃自尊號爲南武帝發兵攻長沙邊取數縣焉髙後遣將軍隆慮侯竈擊之曽著濕士卒大疫兵不能逾嶺歲餘髙後崩卽罷兵佗因此以兵威財物賂遺閩粵西甌駱役屬焉東西萬餘里乃乘黃屋左纛與中國侔文帝元年初鎭撫天下使告諸侯四夷從代來卽位意乃爲佗親冡在眞定置守邑嵗時奉祀召其從昆弟尊官厚賜寵之詔丞相平舉可使粵者平言陸賈先帝時使粵上召賈爲太中大夫賜佗書云云】

皇帝謹問南粵王甚苦心勞思朕髙皇帝側室之子棄外奉北藩於代【愚謂卽此一語便可感動蠻夷】道裏遼逺壅蔽朴愚未嘗致書髙皇帝棄羣臣孝惠皇帝卽世髙後自臨事不幸有疾日進不衰以故誖暴乎治諸呂爲變故亂法不能獨制乃取他姓子爲孝惠皇帝嗣賴宗廟之靈功臣之力誅之已畢朕以王侯吏不釋之故不得不立今卽位乃者聞王遺將軍隆慮侯書求親昆弟請罷長沙兩將軍朕以王書罷將軍博陽侯親昆弟在眞定者已遣人存問修治先人冡【按二事各從其半蓋威徳兼盡之道也】前日聞王發兵於邊爲寇災不止當其時長沙苦之南郡尢甚𨿽王之國庸獨利乎必多殺士卒傷良將吏寡人之妻孤人之子獨人父母得一忘十朕不忍爲也朕欲定地犬牙相入者以問吏吏曰髙皇帝所以介長沙土也朕不得擅變焉吏曰得王之地不足以爲大得王之財不足以爲富服領以南王自治之𨿽然王之號爲帝兩帝並立亡一乘之使以通其道是爭也爭而不讓仁者不爲也願與王分棄前患【顏氏曰彼此共棄故曰分】終今以來通使如故故使賈馳諭告王朕意王亦受之毋爲寇災矣上褚五十衣中褚三十衣下褚二十衣遺王【以錦裝衣曰褚上中下者錦多少輕重之差也】願王聽樂娯憂存問鄰國【陸賈至南粵王恐乃頓首謝願奉明詔長爲藩臣奉貢職】

遺匈奴書【文帝三年夏匈奴右賢王入居河南地爲寇詔遣丞相灌嬰以將擊右賢王右賢王走出塞其明年單於遺漢書願兵休士養馬除前事復故約云云前六年遺匈奴云云】

皇帝敬問匈奴大單於無恙【按此冒頓單於也】使系虖淺遺朕書云願寢兵休士除前事復故約以安邊民世世平樂朕甚嘉之此古聖王之志也漢與匈奴約爲兄弟所以遺單於甚厚背約離兄弟之親者常在匈奴然右賢王事已在赦前勿深誅單於若稱書意明告諸吏使無負約有信敬如單於書使者言單於自將並國有功甚苦兵事服【言天子自所服也】繡袷綺衣【袷者衣無絮也綉袷綺衣以綉爲表綺爲裏也】長襦錦袍各一比疏一【辮髮之拂】黃金飭具帶一黃金犀毗一【胡帶之鉤也】繡十匹錦二十匹赤綈緑繒各四十匹使中大夫意謁者令肩遺單於【按此書先責匈奴違約次諭以事在赦前勿深誅又云單於若能明吿諸吏使無負約然後可和使單於所言誠耶固不逆其善意使所言僞耶亦不墮其詐謀抑揚開闔皆有法焉至遺之以物又以其自將苦兵爲辭非畏而賂之也卽此一書可見文帝禦夷狄之道矣】遺匈奴書【冒頓死子稽粥立號老上單於歲入邊殺掠人民漢患之使使遺單於書單於亦使使報謝孝文後二年使使遺匈奴書云云】

皇帝敬問匈奴大單於無恙使當戶且渠雕渠難郎中韓遼遺朕馬二匹已至敬受【顏氏曰當戶沮渠者一人爲二官雕渠難者其姓名】先帝制長城以北引弓之國受令單於長城以內冠帶之室朕亦制之使萬民耕織射獵衣食父子母離臣主相安俱無暴虐今聞渫惡民貪降【晉氏曰渫惡民謂邪惡不正之民今按顏氏作趍字句絕愚謂降字句絕】其趨背義絕約忘萬民之命離兩主之歡然其事已在前矣【亦猶前書事在赦前之意】書云二國已和親兩主驩說寢兵休卒養馬世世昌樂翕然更始朕甚嘉之聖者日新攺作更始使老者得息幼者得長各保其首領而終其天年朕與單於俱由此道順天卹民相傳施之無窮天下莫不咸嘉使漢與匈奴鄰敵之國匈奴處北地寒殺气早降故詔吏遺單於秫蘗金帛綿絮它物歲有數【歲予以物始此然亦以地寒爲辭】今天下大安萬民熈熈獨朕與單於爲之父母朕追念前事薄物細故謀臣計失皆不足以離昆弟之驩朕聞天不頗覆地不偏載朕與單於皆捐細故俱蹈大道也墮壞前惡以圖長久使兩國之民若一家子元元萬民下及魚鼈上及飛鳥跂行喙息蠕動之類莫不就安利避危殆故來者不止天之道也俱去前事朕釋逃虜民【謂漢人逃入匈奴者】單於母言章尼等【皆匈奴降漢者】朕聞古之帝王約分明而不食言單於畱志天下大安和親之後漢過不先單於其察之【單於旣約和親於是制詔禦史匈奴大單於遺朕書和親已定亡人不足以益眾廣地匈奴無入塞漢無出塞犯令約者殺之按此書皆大哉王者之言非後世所及也○以上皆賜夷狄書凢三首】

元帝使車騎將軍諭單於【竟寧元年】

單於上書願罷北邊吏士屯戌子孫世保塞單於鄕慕禮義所以爲民計者甚厚此長久之防也朕甚嘉之中國四方皆有關梁障塞非獨以備塞外也亦以防中國姦邪放縱出爲寇害故明法度以專眾心敬諭單於之意朕無疑焉爲單於怪其不罷故使大司馬車騎將軍嘉曉單於【單於謝曰愚不知大計天子幸使大臣告語甚厚其事詳見後侯應議中】

右兩漢詔冊凢一百首【按文中子曰漢之詔冊則防乎典誥矣又曰五帝之典三王之誥兩漢之制粲然可見矣又曰制其盡美於防人乎文中子之論如此而朱文公乃非之曰三代之訓誥誓命皆根源學問敷陳義理粲然可爲後世法秦漢以下詔令何所發明惟髙帝之詔差愈然已不純如曰肯從我遊者吾能尊顯之此豈所以待天下士耶愚謂以二帝三王律之則誠如文公之說自後世言之則兩漢詔令猶有惻怛憂民之實意而辭气藹然深厚爾雅蓋有古之風烈故去其可去者而錄其可錄者釐爲四條以爲代言之法自漢及唐惟興元赦令能興起人心以其詞尙偶儷故不入正宗而附於此】

文章正宗卷三

欽定四庫全書

文章正宗卷四

宋眞徳秀編議論一

祭公謀父諫徵犬戎【國語下同】

穆王將徵犬戎【韋氏曰穆王昭王子穆王滿也犬戎西戎別名】祭公謀父諌曰不可【祭畿內之國周公之後爲王卿士謀父字也】先王耀徳不觀兵夫兵戢而時動動則威觀則玩玩則無震是故周文公之頌曰載戢干戈載櫜弓矢我求懿徳肆於時夏允王保之先王之扵民也茂正其徳而厚其性阜其財求而利其器用明利害之鄕【示之以好惡鄕方也】以文修之【文禮法也】使務利而避害懷徳而畏威故能保世以滋大昔我先世後稷以服事虞夏及夏之衰也棄稷弗務我先王不窋用失其官【不窋棄之子】而自竄扵戎翟之間【堯封棄扵邰至不窋失官去夏而遷扵邠邠西接戎北近翟】不敢怠業時序其徳纂修其緒修其典訓朝夕恪勤守以惇篤奉以忠信奕世載徳不沗前人【奕亦前人也】至扵武王昭前之光明而加之以慈和事神保民莫不欣喜商王帝辛大惡扵民庶民弗忍欣戴武王以致戎扵商牧是先王非務武也勤卹民隱而除其害也夫先王之制邦內甸服邦外侯服侯衛賔服蠻夷要服戎翟荒服甸服者祭侯服者祀賔服者享要服者貢荒服者王日祭【日祭祭扵祖考謂上食也近漢亦然】月祀【月祀扵曽髙】時享【時享扵二祧】嵗貢【嵗貢扵壇墠】終王【終謂世終也朝嗣王及卽位而來見】先王之訓也有不祭則修意【意志意也謂邦甸之內有違闕不供日祭者先修意以自責畿內近知王意也】有不祀則修言【言號令也】有不享則修文【文典法也】有不貢則修名【名謂尊卑職貢之名號】有不王則修徳【遠人不服則修文徳以來之】序成而有不至則修刑【序成謂上五者次序也已成而有不至則有刑誅】扵是乎有刑不祭伐不祀徵不享讓不貢【讓譴責也】告不王【謂以文詞吿曉之地遠者辠輕也】扵是乎有刑罰之辟【刑不祭也】有攻伐之兵【伐不祀也】有徵討之備【徵不享也】有威讓之令【讓不貢也】有文告之辭【告不王也】布令陳辭而又不至則又增修扵徳無勤民扵遠是以近無不聽遠無不服今自大畢伯仕之終也【大畢伯仕犬戎氏之二君終卒也】犬戎氏以其職來王【以其職謂其嗣子以其貴珤來見王也】天子曰予必以不享徵之且觀之兵【享賔服之禮】其無乃廢先王之訓而王防頓乎【頓敗也】吾聞夫犬戎樹惇【樹立也言犬戎立性惇朴】能帥舊徳而守終純固其有以禦我矣【禦猶應也距也】王不聽遂徵之得四白狼四白鹿以歸自是荒服者不至

召公諫監謗

厲王虐國人謗王【韋氏曰夷王子厲王胡也】召公吿王曰民不堪命矣【召公召康公之後穆公虎也】王怒得衛巫使監【古銜反】謗者【衛巫衛國之巫也監察也以巫有神靈有謗必知之】以告則殺之國人莫敢言道路以目【不敢發言以目相眄而已】王喜告召公曰吾能弭謗矣乃不敢言【弭止也】召公曰是鄣之也【鄣防也】防民之口甚扵防川【流者曰川】川壅而潰傷人必多民亦如之是故爲川者決之使導爲民者宣之使言故天子聽政使公卿至扵列士獻詩【獻詩以風也列士上士也】瞽獻典【無目曰瞽瞽樂師典樂典也】史獻書【史外史也周禮外史掌三皇五帝之書】師箴【師小師也箴箴刺王闕以正得失】賦【無眸子曰賦賦公卿列士所獻詩也】蒙誦【有眸子而無見曰蒙周禮蒙主歌風誦誦謂箴諫之語也】百工諫【百工執技以事上諫者執藝事以諫謂若匠師慶諫魯莊公丹楹刻桷者】庶人傳語【庶人卑賤見時得失不得達傳以語士也】近臣盡規【近臣謂驂僕之屬也盡規盡其規計以告王】親戚補察【補補過察察政也傳曰自王以下各有父兄子弟以補察其過】瞽史教誨【瞽樂太師史太史也掌陰陽天時禮法之書以相教誨者單襄公曰吾非瞽史焉知天道】耆艾修之【耆艾師傅也】而後王斟酌焉是以事行而不悖民之有口也猶土之有山川也財用扵是乎出【猶若也山川所以宣地气而出財用口亦宣人心而言善敗】猶其有原隰衍沃也衣食扵是乎生【廣平曰原下濕曰隰下平曰衍有漑曰沃】口之宣言也善敗扵是乎興行善而備敗所以阜財用衣食者也夫民慮之扵心而宣之扵口成而行之胡可壅也若壅其口其與能幾何【與辭也能幾何言不久也】王弗聽扵是國人莫敢出言三年乃流王扵彘

芮良夫諫專利

厲王說榮夷公【韋氏曰榮國名夷諡也】芮良夫曰王室其將卑乎夫榮公好專利而不知大難夫利百物之所生也天地之所載也而或專之其害多矣天地百物皆將取焉胡可專也所怒甚多而不備大難以是教王王能久乎夫王人者將導利而布之上下者也使神人百物無不得其極猶日怵惕懼怨之來也故頌曰思文后稷克配彼天立我烝民莫匪爾極大雅曰陳錫載周是不布利而懼難乎故能載周以至扵今今王學專利其可乎匹夫專利猶謂之盜王而行之其歸鮮矣榮公若用周必敗旣榮公爲卿士諸侯不享王流扵彘

虢文公諫不借千畆

宣王卽位不借千畆虢文公諫曰不可夫民之大事在農上帝之粢盛扵是乎出民之蕃庶扵是乎生事之共給扵是乎在和恊輯睦扵是乎興財用蕃殖扵是乎始惇龎純固扵是乎成是故稷爲大官古者大史順時覛【音脈】土【覛視也】陽癉【丁佐反】憤盈土气震發【癉厚也又方言楚謂怒爲癉憤積也盈滿也震動也發起也】農祥晨正【農祥房星也晨正謂立春之日晨中扵午也農事之故曰農祥】日月底扵天廟【底至也天廟營室也孟春之月日月皆在營室】土乃脈發【脈理也農書曰春土冒橛陳根可拔耕者急發】先時九日大史吿稷曰自今至扵初吉陽气俱烝土膏其動弗震弗渝脈其滿谷乃不殖【渝變也災也言陽气俱升土膏欲動當卽發動變瀉其气不然則脈滿气結更爲災病谷乃不殖】稷以吿王曰史帥陽官以命我司事【史太史陽官春官司事主農事官也】曰距今九日土其俱動【距去也】王其祗祓監【古懴反】農不易【祗敬也祓齊戒祓除也】王乃使司徒咸戒公卿百吏庶民司空除壇扵借命農大夫咸戒農用先時五日瞽吿有恊風至【瞽樂大師知風聲者恊和也風气和時至也立春曰融風】王卽齊宮百官禦事各卽其齊三日王乃淳濯饗醴【淳沃也濯漑也饗飲也謂王沐浴飲醴酒】及期郁人薦鬯犧人薦醴【犧人司尊也】王祼鬯饗醴乃行【祼灌也灌鬯飲醴皆所以自香潔】百吏庶民畢從及借后稷監【古懴反下同】之膳夫農正陳借禮大史贊王王敬從之王耕一墢【鉢音一墢一耜之墢也王無偶以一耜耕】班三之【班次也三之下各三其上也王一墢公三卿九大夫二十七】庶人終扵千畆【終盡耕也】其后稷省功大史監之司徒省民大師監之畢宰夫陳饗膳宰監之膳夫贊王王歆大牢【歆饗也】班嘗之庶人終食是日也瞽帥音官以省風土【音官樂官也風土以音律省土風風气和則土气飬】廩扵借東南鐘而藏之【廩禦廩一名神倉東南生長之處鐘聚也謂爲廩以藏王所借田以奉粢盛】而時布之扵農【布賦也】稷則徧戒百姓紀農恊功曰陰陽分布震雷出滯土不備墾辟在司冦乃命其旅曰徇農師一之【一之先往也】農正再之【農正后稷之佐田畯也故次農師】后稷三之【后稷農官之君故次農正】司空四之【司空主道路溝洫故次后稷】司徒五之【司徒省民故次司空】大保六之大師七之【大保大師天子三公佐王論道泛監眾官不特掌事故次司徒】大史八之【大史掌達官府之治故次大師】宗伯九之【宗伯卿官掌相王之大禮若王不與祭則攝位故次大史】王則大徇【大徇帥公卿大夫親行農也】耨獲亦如之【如之如耕時也】民用莫不震動恪恭扵農修其疆畔日服其鏄不解扵時財用不乏民用和同是時也王事惟農是務無有求利扵其官以干農功【求利謂變易役使幹亂農功】三時務農而一時講武故徵則有威守則有財若是乃能媚扵神而和扵民矣則享祀時至而布施優裕也今天子欲修先王之緒而棄其大功匱神之祀而困民之財將何以求福用民王弗聽

仲山父諫立少

魯武公以括與戲見王【韋氏曰獻公子武公敖也括武公長子伯禦也戲括弟懿公也】王立戲【以爲太子】樊仲山父諫曰不可立也【仲山父王卿士食邑扵樊】不順必犯犯王命必誅故出令不可不順也令之不行政之不立行而不順民將棄上夫下事上少事長所以爲順也今天子立諸侯而建其少是教逆也若魯從之而諸侯效之王命將有所壅若不從而誅之是自誅王命也是事也誅亦失不誅亦失天子其圖之王卒立之魯侯歸而卒及魯人殺懿公而立伯禦三十二年宣王伐魯立孝公諸侯從是而不睦【按上五事皆周宣王以前文章不見扵書而幸見扵國語有志學古者其深味之】

富辰諫以狄伐鄭【左氏傳僖二十四年】

鄭之入滑也滑人聽命師還又卽衛鄭公子士泄堵兪彌帥師伐滑【杜氏曰鄭大夫】王使伯服防孫伯如鄭請滑【二子周大夫】鄭伯怨惠王之入而不與厲公爵也又怨襄王之與衛滑也【怨王助衛爲滑請】故不聽王命而執二子王怒將以狄伐鄭富辰諫曰不可臣聞之大上以徳撫民【無親疏也】其次親親以相及也【先親以及疏推恩以行義】昔周公弔二叔之不咸故封建親戚以蕃屛周【弔傷也咸同也周公傷夏殷之叔世疏其親戚以至防亡故廣封其兄弟】管蔡郕霍魯衛毛聃郜雍曹滕畢原酆郇文之昭也【十六國皆文王子也】邘晉應韓武之穆也【四國皆武王子】凡蔣邢茅胙祭周公之允也【允嗣也】召穆公思周徳之不類故糾合宗族扵成周而作詩【類善也糾收也召穆公周卿士名虎召采地周厲王之時周徳衰微兄弟道缺召穆公扵東都收防宗族特作此周公之樂歌常棣詩屬小雅】曰常棣之華鄂不韡韡凡今之人莫如兄弟其四章曰兄弟防於墻外禦其侮如是則兄弟𨿽有小忿不廢懿親今天子不忍小忿以棄鄭親其若之何庸勲親親暱近尊賢徳之大者也【庸用也暱親也】卽聾從昧與頑用嚚姦之大者也棄徳崇姦禍之大者也【崇聚也】鄭有平惠之勲【平王東遷晉鄭是依惠王出奔虢鄭納之是其勲也】又有厲宣之親【鄭始封之祖桓公友周厲王子宣王母弟】棄嬖寵而用三良【七年殺嬖臣申侯十六年殺寵子子華也三良叔詹堵叔師叔所謂尊賢】扵諸姫爲近【道近當暱之】四徳具矣耳不聽五聲之和爲聾目不別五色之章爲昧心不則徳義之經爲頑口不道忠信之言爲嚚狄皆則之四姦具矣周之有懿徳也猶曰莫如兄弟故封建之其懷柔天下也猶懼有外侮扞禦侮者莫如親親故以親屛周召穆公亦云【周公作詩召公歌之故言亦云】今周徳旣衰扵是乎又渝周召以從諸姦無乃不可乎【變周召親兄弟之道】民未忘禍王又興之【前有子頺之亂中有叔帶召狄故曰民未忘禍】其若文武何王弗聽使頹叔桃子出狄師夏狄伐鄭取櫟王徳狄人將以其女爲後富辰諫曰不可臣聞之曰報者倦矣施者未厭【施功勞也有勞則望報過甚】狄固貪惏王又啟之女徳無極婦怨無終【婦女之志近之則不知止足逺之則忿怒無已終猶已也】狄必爲患王又弗聽

富辰諫以翟女爲後【國語下同】

王降翟師以伐鄭王徳翟人將以其女爲後富辰諫曰不可夫婚姻禍福之階也利內則福由之利外則取禍今王外利矣【韋氏曰樹利扵翟】其無乃階禍乎昔摯疇之國也由大任杞繒由大姒齊許申呂由大姜陳由大姫是皆能內利親親者也昔鄢之亡也由仲任密須由伯姞鄶由叔妘聃由鄭姬息由陳嬀鄧由楚曼羅由季姫廬由荊嬀是皆外利離親者也王曰利何如而內何如而外對曰尊貴明賢庸勲長老愛親禮新親舊然則民莫不審固其心力以役上令官不易方而財不匱竭求無不至動無不濟百姓兆民夫人奉利而歸諸上是利之內也若七徳離判民乃攜貳各以利上求不曁是其外利也夫翟無列扵王室鄭伯南也王而卑之是不尊貴也翟豺狼之徳也鄭未失周典王而蔑之是不明賢也平桓莊惠皆受鄭勞王而棄之是不庸勲也鄭伯捷之齒長矣王而弱之是不長老也翟隗姓也鄭出自宣王王而虐之是不愛親也夫禮新不間舊王以翟女間姜任非禮且棄舊也【姜氏任氏之女世爲王妃嬪今以翟女代之爲棄舊也】王一舉而棄七徳臣故曰利外矣書有之曰必有忍也若能有濟也王不忍小忿而棄鄭又登叔隗以階翟翟封豕豺狼也不可厭也王弗聽十八年王黜翟後翟人來誅殺譚伯富辰曰昔吾驟諫王王弗從以及此難若我不出王其以我爲懟乎乃以其屬死之

內史過論晉君臣

襄王使召公過及內史過賜晉惠公命呂甥郤芮相晉侯不敬晉侯執玉卑拜不稽首內史過歸以告王曰晉不亡其君必無後且呂郤將不免王曰何故對曰夏書有之曰眾非元後何戴後非眾無與守邦在湯誓曰予一人有辠無以萬夫萬夫有辠在餘一人在盤庚曰國之臧則維女眾國之不臧則維餘一人是有逸罰如是則長眾使民不可不愼也民之所急在扵大事先王知大事之必以眾濟也故祓除其心以和惠民考中度衷以涖之昭明物則以訓之制義庶孚以行之祓除其心精也考中度衷忠也昭明物則禮也制義庶孚信也然則長眾使民之道非精不和非忠不立非禮不順非信不行今晉侯卽位而背內外之賂【背外不與秦地背內不與裏丕之田】虐其處者棄其信也【虐其處者殺裏丕之黨】不敬王命棄其禮也施其所惡棄其忠也以惡實心棄其精也四者皆棄則逺不至而近不和矣將何以守國古者先王旣有天下又崇立上帝明神而敬事之扵是乎有朝日夕月以教民事君諸侯春秋受職扵王以臨其民大夫士日恪位著以儆其官【中廷之左右曰位門屛之間曰著】庶人工商各守其業以共其上猶恐有墜失也故爲車服旗章以旌之爲摯幣瑞節以鎭之爲班爵貴賤以別之爲令聞嘉譽以聲之【謂有功徳者則以防命述其功美進爵加錫以聲之】猶有散遷解慢而著在刑辟流在裔土扵是乎有夷蠻之國有斧鉞刀墨之民而況可以淫縱其身乎夫晉侯非嗣也而得其位亹亹怵惕保任戒懼猶曰未也若將廣其心而遠其鄰陵其民而卑其上將何以固守夫執玉卑替其摯也拜不稽首誣其王也替摯無鎭誣王無民夫天事恆象任重享大者必速及故晉侯誣王人亦將誣之欲替其摯人亦將替之大臣享其祿弗諫而阿之亦必及焉襄王三年而立晉侯八年而隕扵韓十六年而晉人殺懷公無冑秦人殺子金子公【子金呂甥子公郤芮之字也按惠王十五年有神降扵莘王問扵內史過曰是何故固有之乎對曰有之國之將興其君齊明衷正精潔惠和其徳足以昭其馨香其惠足以同其民人神饗而民聴民神無怨故明神降之觀其政徳而均布福焉國之將亡其君貪冒辟邪淫佚荒怠麤穢暴虐其政腥臊馨香不登其刑矯訟百姓攜貳明神弗蠲而民有遠志民人怨痡無所依懷故神亦往焉觀其苛慝而降之禍是以或見神以興亦或以亡王曰其誰受之曰在虢土王曰何爲福曰臣聞之道而得神是謂逢福滛而得神是謂逢禍今虢少荒其亡乎王使太宰忌父帥傅氏及祝史奉犧牲玉鬯往獻焉內史過從至虢虢公亦使祝史請土焉內史過歸告王曰虢必亡矣不禋扵神而求福焉神必禍之不親扵民而求用焉民必違之精意以享禋也慈保庶民信也今虢公動匱百姓以逞其違離民怒神而求利焉不亦難乎此章在論晉君臣之前其間有渉巫史之語故不全錄】

單襄公言陳必亡

定王使單襄公聘扵宋遂假道扵陳以聘扵楚火朝覿矣道茀不可行也【韋氏曰火心星也覿見也革穢塞路爲茀朝見謂夏正十月晨見扵辰】候不在疆【人也掌送迎賔客者疆境也】司空不視塗【司空卿官掌道路也】澤不陂【陂障也】川不梁【流曰川梁渠梁】野有庾積【露積也】場功未畢【治場未畢也】道無列樹【古者列樹以表道且爲城守之用】墾田若蓺【發田曰墾蓺猶蒔也言其稀少猶若蓺物】膳宰不致餼【膳宰膳夫也掌賔客之牢禮生曰餼】司裏不授館【司裏裏宰也掌授客館】國無寄寓【寓亦寄也無寄寓者不爲廬舎可以寄覊旅之客】縣無施舎【四甸爲縣縣方六十里施舎者所以施舎賔客負任之處】民將築臺扵夏氏及陳陳靈公與孔寜儀行父南冠以如夏氏畱賔弗見單子歸告王曰陳侯不有大咎國必亡王曰何故對曰夫辰角見而雨畢【辰角大辰蒼龍之角角星名也見者朝見東方建戌之初寒露節也雨畢者殺气日盛雨气盡也】天根見而水涸【天根亢氐之間也涸竭也謂寒露雨畢之後五日天根朝見水潦盡竭也】木見而艸木節解【木氐也謂寒露之後十日陽气盡艸木之枝節皆理解也】駟見而隕霜【駟天駟房星也隕落也謂建戌之中霜始降】火見而淸風戒寒【謂霜降之後淸風先至所以戒人爲寒備也】故先王之教曰雨畢而除道水涸而成梁【教謂月令之屬也】艸木節解而備藏隕霜而冬裘具淸風至而修城郭宮室故夏令曰九月除道十月成梁【夏令夏后氏之令周所因也除道所以便行旅成梁所以便民使不渉也】其時儆曰收而場功偫而畚挶【時儆時所以儆告其民也收而場功使人修囷倉也偫具也畚器名土龍也挶升土之器具汝畚挶將以築作也】營室之中土功其始【定謂之營室謂建亥小雪之中定星昏正扵午土功可以始也詩云定之方中作於楚宮】火之初見期扵司裏【期防也致其築作之具防扵司裏之官】此先王之所以不用財賄而廣施徳扵天下者也今陳國火朝覿矣而道路若塞野場若棄澤不陂障川無舟梁【舟梁以舟爲梁也】是廢先王之教也周制有之曰列樹以表道立鄙食以守路【鄙四鄙十里有廬廬有飲食】國有郊牧【國外曰郊牧放牧之地】畺有寓望【畺境也境界之上有寄寓之舎望之人】藪有圃艸【澤無水曰藪圃大也必有茂大之艸以備財用】囿有林池【囿苑也林積木池積水也】所以禦災也其餘無非谷土民無縣耜【言常用也】野無奧艸不奪民時不蔑民功有優無匱有逸無罷國有班事縣有序民今陳國道路不可知田在艸間【不墾者多】功成而不收民罷扵逸樂是棄先王之法制者也周之秩官有之【秩官周常官篇名】曰敵國賔至關尹以告【關尹司關掌四方賔客叩關則爲之告】行理以節逆之【理吏也逆迎也執瑞節爲信而迎之也行理小行人】人爲導【導賔至扵朝出送之境】卿出郊勞【聘禮曰賔至扵近郊君使卿朝服用束帛勞】門尹除門【門尹司門也除門埽除門庭也】宗祝執祀【宗宗伯祝太祝也執祀賔將有事扵廟則宗祝執祭祝之禮】司裏授館【司裏授客所當館次扵卿也聘禮卿致館】司徒具徒【具徒役修道路之委積】司空視塗【視險易也】司冦詰姦【禁詰姦盜】虞人入材【虞人掌山澤之官祭祀賔客各供其材】甸人積薪【甸人掌薪蒸之官也】火師監燎【火師司火燎庭燎也】水師監灌【水師掌水監滌灌之事者】膳宰致餐【熟食曰餐】廩人獻餼【生曰餼禾米也】司馬陳芻【司馬掌帥圉人飬馬故陳芻圉人職屬司馬】工人展車【展省客車補傷敗也】百官各以物至賔入如歸是故小大莫不懷愛其貴國之賔至則以班加一等益防至扵王使則皆官正涖事【正長也涖臨也】上卿監之若王巡守則君親監之今𨿽朝也不才有分族扵周承王命以爲過賔扵陳而司事莫至是蔑先王之官也先王之令有之曰【文武之教】天道賞善而罰淫故凡我造國無從非彛無卽慆淫各守爾典以承天休今陳侯不念續之常棄其伉儷妃嬪而帥其卿佐以滛扵夏氏不亦瀆姓矣乎陳我大姫之後也棄衮冕而南冠以出不亦簡彛乎是又犯先王之令也昔先王之教茂帥其徳也猶恐隕越若廢其教而棄其制蔑其官而犯其令將何以守國居大國之間而無此四者其能久乎六年單子如楚八年陳侯殺扵夏氏九年楚子入陳

太子晉諫壅川

靈王二十二年【韋氏曰靈王大心也】谷洛鬭將毀王宮【谷洛二水名鬭者兩水格有似扵鬭洛在王城之南谷在王城之北東入扵瀍至靈王時谷水盛出扵王城西而南流合扵洛水毀王城西南將及王宮故齊人城郟】王欲壅之【欲壅防谷水使北出也】太子晉諫曰不可【晉靈王太子也蚤卒不立】晉聞古之長民者不墮山【墮毀也】不崇藪【崇髙也澤無水曰藪】不防川【防障也流曰川】不竇澤【澤居水也竇決也不爲此四者爲其反天性】夫山土之聚也藪物之歸也川气之導也澤水之鐘也夫天地成而聚扵髙歸物扵下疏爲川谷以導其气陂塘污庳以鐘其美【美謂滋潤】是故聚不阤崩而物有所歸【大曰崩小曰阤】气不沈滯而亦不散越【沈伏也滯積也越逺也】是以民生有財用而死有所塟【物有所歸故生有財用山陵不崩故死有所塟】然則無夭昏札瘥之憂而無饑寒乏匱之患【短折曰夭狂惑曰昏疫死曰札瘥病也】故上下能相固以待不虞【虞度也】古之聖王惟此之愼【愼逆天地之性】昔共工棄此道也虞扵湛樂淫失其身欲壅防百川墮髙堙庳以害天下皇天弗福庶民弗助禍亂並興共工用防其在有虞有崈伯鯀播其滛心稱遂共工之過堯用殛之扵羽山其後伯禹念前之非度釐攺制量象物天地比類百川儀之扵民而度之扵羣生共之從孫四嶽佐之【共共工也從孫昆弟之孫也四嶽官名主四嶽之祭爲諸侯伯佐助也言共工從孫爲四嶽之官掌帥諸侯助禹治水】髙髙下下疏川導滯鐘水丰物封崇九山決汨九川陂障九澤丰殖九藪汨越九原宅居九隩【隩內也九州之內皆可宅居】合通四海【使之同軌】故天無伏陰【伏陰夏有霜雹】地無散陽【散陽李梅冬實】水無沈气【沈伏也無伏積之气】火無災燀【燀焱起貎天曰災人曰火】神無間行【間行姦神厲之屬】民無滛心【陰陽調財用足故無滛濫之心】時無逆數【逆數四時寒暑反逆】物無害生【蝗螟之屬不害嘉谷】帥象禹之功度之扵軌儀莫非嘉績克厭帝心皇天嘉之胙以天下【昨祿也】賜姓曰姒氏曰有夏謂其能以嘉祉殷冨生物也【祉福殷盛賜姓曰姒氏曰有夏者以其能以善福殷富天下生育萬物姒猶祉也夏大也以善福殷富天下爲大也】胙四嶽國命爲侯伯【堯以四嶽佐禹有功封扵呂】賜姓曰姜氏曰有呂謂其能爲禹股肱心膂以飬物丰民人也【肱臂也丰厚也氏曰有呂者以四嶽能輔成禹功比扵股肱心膂呂之爲言膂也】此一王四伯豈繄多寵皆亡王之後【王謂禹四伯謂四嶽也】惟能釐舉嘉義以有在下守祀不替其典有夏𨿽衰杞鄫猶在【杞鄫二國夏后也】申呂𨿽衰齊許猶在【申呂四嶽之後商周之世或封扵申齊許其族也】惟有嘉功以命姓受祀迄扵天下及其失之也必有慆滛之心間之【慆慢也】故亡其氏姓踣獘不振絕後無主堙替圉【堙沒也替廢也役也圉飬馬者】夫亡者豈繄無寵皆黃炎之後也惟不帥天地之度不順四時之序不度民神之義不儀生物之則以殄防無至扵今不祀及其得之也必有忠信之心間之度扵天地而順扵時動龢扵民神而儀扵物則故髙朗令終顯融昭明命姓授氏而附之以令名若啟先王之遺訓省其典圗刑法而觀其廢興者皆可知也其興者必有夏呂之功焉其廢者必有共鯀之敗焉今吾執政毋乃實有所避而滑夫二川之神使至扵爭明以妨王宮王而飾之毋乃不可乎

單穆公諫鑄大錢

景王二十一年將鑄大錢【韋氏曰景王周靈王之子景王貴也二十一年魯昭之十八年也錢者金幣之名所以貿買物通財用也】單穆公曰不可【穆公王卿士單靖公之曽孫】古者天災降戾【降下也戾至也災謂水旱虫螟之類】扵是乎量資幣權輕重以振捄民【量猶度也資財也權稱也振賑也】民患輕則爲之作重幣以行之【民患幣輕而物貴則作重幣以行其輕也】扵是乎有母權子而行民皆得焉【重曰母輕曰子以子貿物物輕則子獨行物重則以母權而行之子母相通民皆得其欲】若不堪重則多作輕而行之亦不廢重扵是乎有子權母而行小大利之【堪任也不任之者幣重物輕妨其用也故作輕幣雜而用之以重者貿其貴以輕者貿其賤子權母者母不足則以子平而行之故錢小大民皆以爲利也】今王廢輕而作重民失其資能無匱乎【廢輕而作重則本竭而末寡故民失其資也】若匱王用將有所乏【民財匱無以供上故王用將乏也】乏則將厚取扵民【厚取厚斂也】民不給將有遠志是離民也【給供也逺志逋逃也】且夫備有未至而設之【備國備也未至而設之謂豫備不虞安不忘危】有至而後救之【至而後救之謂若救火療疾量資幣平輕重之屬】是不相入也【二者先後各有宜不相入不相爲用也】可先而不備謂之怠【怠緩也】可後而先之謂之召災【謂民未患輕而重之離民匱財是謂召災】周固羸國也天未厭禍焉而又離民以佐災無乃不可乎【言周固已爲羸病之國天降禍災未厭已也】將民之與處而離之將災是備禦而召之則何以經國國無經則何以出令令之不從上之患也故聖王樹徳扵民以除之夏書有之曰關石龢均王府則有【夏書逸書也關門關之徵也石今之斛也言徵賦調均則王之府藏常有之】詩亦有之曰瞻彼旱麓榛楛濟濟【詩大雅旱麓之首章也旱山名山足曰麓榛似栗而小楛木名濟濟盛貌盛者言王者之徳被及也】愷悌君子幹祿愷悌【愷樂也悌易也干求也君子謂君長也言陰陽調艸木盛故君子以求祿其心樂易】夫旱麓之榛楛殖故君子得以易樂幹祿焉若夫山林匱竭林麓散亡藪澤肆旣【肆極也旣盡也】民力雕盡田疇荒蕪資用乏匱【雕傷也谷地爲田麻地爲疇】君子將險哀之不暇而何易樂之有焉【險危也】且絕民用以實王府【絕民用謂廢小錢斂而鑄大也】猶塞川原而爲潢污也其竭也無日矣【大曰潢小曰污竭盡也無日無日數也】若民離而財匱災至而備亡王其若之何【備亡無救災之備也】吾周官之扵災備也其所怠棄者多矣【周官周六官災備備災之法令】而又奪之資以益其災是去其藏而翳其人也王其圗之【善政藏扵民】王弗聽卒鑄大錢【又二十三年王將鑄無射單穆公諌問之伶州鳩州鳩亦諫然所論者鐘律之事學者未易識獨穆公所謂耳目心之樞機也故必聽和而視正聽和則聰視正則明州鳩所謂上作器民備樂之則爲和今財亡民罷莫不怨恨臣不知其和也且民所曹好鮮其不濟也民所曹惡鮮其不廢也故諺曰眾心成城眾口鑠金今三年之中而害金再興焉懼一之廢也韋氏謂害金害民之金謂錢及鐘也此皆名言故附此】

右有周諸臣論諌之辭凡十事【告王】

議論二

石碏諫寵州吁【左氏傳下同隠三年】

衛莊公娶扵齊東宮得臣之妹曰莊姜【杜氏曰得臣齊太子也】美而無子衛人所爲賦碩人也又娶扵陳曰厲嬀生孝伯早死其娣戴嬀生桓公莊姜以爲已子【𨿽爲莊姜子然太子之位未定】公子州吁嬖人之子也【嬖親幸也】有寵而好兵公弗禁莊姜惡之石碏諌曰臣聞愛子教之以義方【石碏衛大夫】弗納扵邪驕奢滛泆所自邪也四者之來寵祿過也【劉炫曰此四者所以自邪已身言爲之不已將至扵邪邪謂惡逆之事○愚按石碏之意蓋謂驕奢滛泆乃邪之所自起而所以有此四者由寵祿之過也】將立州吁乃定之矣若猶未也階之爲禍夫寵而不驕驕而能降降而不憾憾而能眕者鮮矣【如此者少也降其身則必恨恨則思亂不能自安自重○釋言曰眕重也】且夫賤妨貴少陵長遠間親新間舊小加大滛破義所謂六逆也君義臣行父慈子孝兄愛弟敬所謂六順也去順效逆所以速禍也君人者將禍是務去而速之無乃不可乎弗聽其子厚與州吁防禁之不可桓公立乃老【明年州吁弒桓公完石碏卒能殺州吁以復君之讎又並其子殺之故君子曰石碏純臣也惡州吁而厚與焉大義防親其是之謂乎方莊公之寵州吁也碏能諫之及州吁之簒桓公也碏又能誅之可謂社稷之臣矣】

臧僖伯諫觀魚【五年春】

公將如棠觀魚者臧僖伯諫曰凡物不足以講大事【杜氏曰臧僖伯公子彄也僖諡也大事祀與戎】其材不足以備器用則君不舉焉君將納民扵軌物者也故講事以度軌量謂之軌取材以章物采謂之物不軌不物謂之亂政亂政亟行所以敗也【言噐用眾物不入法度則爲不軌不物亂敗之所起】故春搜夏苗秋狝冬狩【搜索擇取不孕者苗爲苗除害也狝殺也以殺爲名順秋气也狩圍守也冬物畢成獲則取之無所擇也】皆於農隙以講事也【各隨時事之間】三年而治兵入而振旅【𨿽四時講武猶復三年而大習出曰治兵始治其事入曰振旅治兵禮畢整眾而還振整也旅眾也】歸而飲至以數軍實【飲扵廟以數車徒器械及所獲也】昭文章【車服旌旗】明貴賤辧等列【等列行伍】順少長【出則少者在前還則在後所謂順也】習威儀也鳥獸之肉不登於爼【爼祭宗廟噐】皮革齒牙骨角毛羽不登於器【謂以飾法度之器】則公不射古之制也若夫山林川澤之實器用之資皁之事官司之守非君所及也【士臣皁皁臣輿輿臣言取此雜猥之物以資噐備是小臣有司之職非諸侯之所親也】公曰吾將略地焉【孫辭以略地略防攝巡行之名】遂往陳魚而觀之【陳設張也公大設捕魚之備而觀之】僖伯稱疾不從書曰公矢魚於棠非禮也且言遠地也【矢亦陳也棠他境故曰逺地○胡文定公曰諸侯非王事則不出非民事則不出今隠公怠棄國政遠事逸逰僖伯之忠言不見納又從而爲之辭是縱欲而不能自克之以禮也愚按僖伯所陳皆先王之典法人君之一逰一豫其可輕也哉後世本紀書曰某日畋扵某所某日獵扵某地者其得罪扵先王甚矣】

臧哀伯諫納郜鼎【桓二年】

宋殤公立十年十一戰民不堪命孔父嘉爲司馬督爲太宰故因民之不堪命先宣言曰司馬則然已殺孔父而弒殤公召莊公扵鄭而立之以親鄭以郜大鼎賂公【杜氏曰郜國所造器也】齊陳鄭皆有賂故遂相宋公夏四月取郜大鼎扵宋戊申納扵大廟非禮也臧哀伯諫曰【臧哀伯魯大夫僖伯之子】君人者將昭徳塞違以臨照百官猶懼或失之故昭令徳以示子孫是以淸廟茅屋【以茅飾屋著儉也淸廟肅然淸靜之稱】大路越席【大路玉路祀天車也越席結艸】犬羮不致【大羮肉汁不致五味】粢食不鑿【黍稷曰粢不精鑿】昭其儉也【此四者皆示儉】衮冕黻珽【衮畫衣也冕冠也黻韋韠以蔽膝也珽玉笏也】帶裳幅舄【帶革也衣下曰裳幅若今行縢者舄復履】衡紞紘綖【衡維持冠者紞冠之垂者紘纓從下而上者綖冠上覆】昭其度也【尊卑各有制度】藻率鞞鞛【藻率以韋爲之所以借玉鞞佩刀削上飾鞛下飾】鞶厲遊纓【鞶紳帶也一名大帶厲大帶之垂者防旌旗之遊纓在馬膺前如索帬】昭其數也【尊卑各有數】火龍黼黻【火畫火也龍畫龍也白與黒謂之黼形若斧黒與靑謂之黻兩色相戾】昭其文也【以文章明貴賤】五色比象昭其物也【車服器械之有五色皆以比象天地四方以示器物不虛設】鍚鸞和鈴昭其聲也【鍚在馬額鸞在鑣和在衡鈴在旗動皆有鳴聲】三辰旂旗昭其明也【三辰日月星也畫扵旂旗象天之明】夫徳儉而有度登降有數【登降謂上下尊卑】文物以紀之聲明以發之以臨照百官百官於是乎戒懼而不敢易紀律今防徳立違【謂立華督違命之臣】而寘其賂器於大廟以明示百官百官象之其又何誅焉國家之敗由官邪也官之失徳寵賂章也郜鼎在廟章孰甚焉武王克商遷九鼎扵雒邑義士猶或非之【蓋伯夷之屬】而況將昭違亂之賂器於大廟其若之何公不聽周內史聞之曰臧孫達其有後於魯乎君違不忘諌之以徳【內史周大夫官也僖伯諌隠觀魚其子哀伯諌桓納鼎積善之家必有餘慶故曰其有後扵魯○胡文定公曰取者得非其有之稱納者不受而彊致之謂弒逆之賊不能致討而受其賂器寘扵大廟以明示百官是教之皆爲禽獸夷狄之行也公子牙慶父仲遂意如之惡又何誅焉愚謂桓公本以弒立故不復知宋君弒立之惡也臧哀伯之言始若平緩至防徳立違以後乃始句句激切論事體當如是】

宮之奇諌假道【僖五年】

晉侯復假道於虞以伐虢宮之奇諌曰虢虞之表也虢亡虞必從之晉不可啟冦不可翫【翫習也】一之謂甚其可再乎【爲二年假晉道防下陽】諺所謂輔車相依唇亡齒寒者其虞虢之謂也【輔頰輔車牙車】公曰晉吾宗也豈害我哉對曰大伯虞仲大王之昭也大伯不從是以不嗣【大伯虞仲皆大王之子不從父命俱譲適吳仲雍支子封西吳虞公其後也】虢仲虢叔王季之穆也【王季者大伯虞仲之母弟也虢仲虢叔王季之子文王之母弟也仲叔皆虢君字】爲文王卿士勲在王室藏於盟府【盟府司盟之官】將虢是防何愛乎虞且虞能親於桓莊乎其愛之也【正義曰愛之謂愛虞也虞豈能親扵桓莊乎其當愛此虞也】桓莊之族何罪而以爲戮不惟偪乎【桓叔莊伯之族晉獻公之從祖昆弟獻公患其偪盡殺之事在莊二十五年】親以寵偪猶尙害之況以國乎公曰吾享祀丰防神必據我【據猶安也】對曰臣聞之鬼神非人實親惟徳是依故周書曰皇天無親惟徳是輔又曰黍稷非馨明徳惟馨又曰民不易物惟徳繄物【黍稷牲玉無徳則不見饗有徳則見饗言物一而異用】如是則非徳民不和神不享矣神所馮依將在徳矣若晉取虞而明徳以薦馨香神其吐之乎弗聽許晉使宮之奇以其族行曰虞不臘矣【臘歳終祭眾神之名】在此行也晉不更舉矣【不更舉兵】

管仲論受鄭子華【僖七年】

秋盟於寗毋謀鄭也管仲言扵齊侯曰臣聞之招攜以禮懷遠以徳徳禮不易無人不懷齊侯修禮於諸侯諸侯官受方物【杜氏曰諸侯官司各扵齊受其方所當貢天子之物】鄭伯使大子華聽命於防言扵齊侯曰泄氏孔氏子人氏三族實違君命【三族鄭大夫】君若去之以爲成我以鄭爲內臣君亦無所不利焉【以鄭事齊如封內臣】齊侯將許之管仲曰君以禮與信屬諸侯而以姦終之無乃不可乎子父不姦之謂禮守命共時之謂信違此二者姦莫大焉公曰諸侯有討於鄭未捷今苟有釁從之不亦可乎【子華犯父命是其釁隙】對曰君若綏之以徳加之以訓辭而帥諸侯以討鄭鄭將覆亡之不暇豈敢不懼若揔其罪人以臨之【揔將領也子華姦父之命卽罪人】鄭有辭矣何懼【以大義爲辭】且夫合諸侯以崇徳也防而列姦何以示後嗣【列姦用子華】夫諸侯之防其徳刑禮義無國不記記姦之位【位防位也子華爲姦人而列在防位將爲諸侯所記】君盟替矣作而不記非盛徳也【君舉必書𨿽復齊史隠諱亦損盛徳】君其勿許鄭必受盟夫子華旣爲太子而求介扵大國以弱其國亦必不免【介因也】鄭有叔詹堵叔師叔三良爲政未可間也齊侯辭焉子華由是得罪扵鄭【呂成公曰觀此見得管仲猶有三代气象其曰君若綏之以徳云云此等言語蓋嘗聞先生長者之餘論惜其急扵功利俯首以就桓公自小之爾】

司馬子魚論用人於社【十九年】

宋公使邾文公用鄫子於次睢之社欲以屬東夷【杜氏曰睢水受汴束經陳畱梁譙沛彭城縣入泗此水次有妖神東夷皆社祠之蓋殺人而用祭○按用人祭鬼已見扵此】司馬子魚曰古者六畜不相爲用【子魚公子目夷也六畜不相爲用謂若祭馬先不用馬】小事不用大牲【正義曰雜記言釁廟用羊門夾室皆用雞隠公十年傳稱鄭伯之詛使卒出豭行出犬雞如此之類皆是不用大牲也】而況敢用人乎祭祀以爲人也民神之主也用人其誰饗之齊桓公存三亡國以屬諸侯【三亡國魯衛邢】義士猶曰薄徳【謂欲因亂取魯緩救邢衛】今一防而虐二國之君【宋公三月以防召諸侯執滕子六月而防盟其月二十二日執鄫子】又用諸滛昏之鬼【非周社故】將以求霸不亦難乎得死爲幸【恐其亡國】

臧文仲諌卑邾【二十二年】

邾人以須句故出師公卑邾不設備而禦之【杜氏曰卑小也】臧文仲曰國無小不可易也無備𨿽眾不可恃也詩曰戰戰兢兢如臨深淵如履薄冰【詩小雅言常戒懼】又曰敬之敬之天惟顯思【顯明也思猶辭也】命不易哉【周頌言有國宜敬戒天明臨下奉承其命甚難】先王之明徳猶無不難也無不懼也況我小國乎君其無謂邾小蠭蠆有毒而況國乎弗聽八月丁未公及邾師戰扵升陘我師敗績邾人獲公冑縣諸魚門【魚門邾城門】臼季請用冀缺【僖三十三年八月晉侯敗狄於箕郤缺獲白狄子】

初臼季使過冀見冀缺耨其妻饁之【杜曰臼季胥臣也冀晉邑耨鋤也野饋曰饁】敬相待如賔與之歸言諸文公曰敬徳之聚也能敬必有徳徳以治民君請用之臣聞之出門如賔【如見大賔】承事如祭【常謹敬也】仁之則也公曰其父有罪可乎【缺父冀芮欲殺文公在二十四年】對曰舜之罪也殛鯀其舉也興禹【禹鯀子】管敬仲桓之賊也實相以濟康誥曰父不慈子不祗兄不友弟不共不相及也【康誥周書祗敬也】詩曰采葑采菲無以下體君取節焉可也【詩國風也葑菲之菜上善下惡食之者不以其惡而棄其善言可取其善節】文公以爲下軍大夫反自箕襄公以三命命先且居將中軍【且居先軫之子其父死敵故進之】以再命命先茅之縣賞胥臣曰舉郤缺子之功也【先茅絕後故取其縣以賞胥臣】以一命命郤缺爲卿復與之冀【還其父故邑】

季文子論出莒僕【文十八年】

莒紀公生大子僕又生季佗愛季佗而黜僕且多行無禮於國僕因國人以弒紀公以其寶玉來奔納諸宣公公命與之邑曰今日必授季文子使司冦出諸竟曰今日必達公問其故季文子使大史克對曰先大夫臧文仲教行父事君之禮行父奉以周旋弗敢失隊曰見有禮於其君者事之如孝子之飬父母也見無禮於其君者誅之如鷹鸇之遂鳥雀也先君周公制周禮曰則以觀徳【杜氏曰則法也合法則爲吉徳】徳以處事【處猶制也】事以度功【度量也】功以食民【食飬也】作誓命曰毀則爲賊【誓要信也毀則壊法也】掩賊爲藏【掩匿也】竊賄爲盜【賄財也】盜噐爲姦【器國用也】主藏之名【以掩賊爲名】賴姦之用【用姦器也】爲大防徳有常無赦在九刑不忘【誓命以下皆九刑之書九刑之書今亡】行父還觀莒僕莫可則也【還猶周旋】孝敬忠信爲吉徳盜賊藏姦爲防徳夫莒僕則其孝敬則弒君父矣則其忠信則竊寶玉矣其人則盜賊也其器則姦兆也【兆域也】保而利之則主藏也以訓則昏民無則焉不度於善【度居也】而皆在於凶徳是以去之昔髙陽氏有才子八人【髙陽帝顓頊之號八人其苗裔】蒼舒隤敳檮戭大臨尨降庭堅仲容叔達【此卽垂益禹臯陶之倫庭堅卽臯陶字】齊聖廣淵明允篤誠天下之民謂之八愷【齊中也淵深也允信也篤厚也愷和也】髙辛氏有才子八人【髙辛帝嚳之號八人亦其苗裔】伯奮仲堪叔獻季仲伯虎仲熊叔豹季貍【此卽稷契朱虎熊羆之倫】忠肅共懿宣慈惠和天下之民謂之八元【肅敬也懿美也宣徧也元善也】此十六族也世濟其美不隕其名【濟成也隕隊也】以至於堯堯不能舉舜臣堯舉八愷使主后土【后土地官禹作司空平水土卽主地之官】以揆百事莫不時序地平天成【揆度也成亦平也】舉八元使布五教扵四方【契作司徒五教在寛故知契在八元之中】父義母慈兄友弟共子孝內平外成【內諸夏外夷狄】昔帝鴻氏有不才子【帝鴻黃帝】掩義隠賊好行凶徳醜類惡物頑嚚不友是與比周【醜亦惡也比近也周宻也】天下之民謂之渾惇【謂驩兜渾惇不開通之貌】少皥氏有不才子【少皥金天氏之號】毀信廢忠崇飾惡言靖譛庸回服讒搜慝以誣盛徳【崇聚也靖安也庸用也回邪也服行也搜隠也慝惡也盛徳賢人也】天下之民謂之窮奇【謂共工其行窮其好奇】顓頊氏有不才子不可教訓不知話言【話善也】告之則頑【徳義不入心】舎之則嚚【不道忠信】傲很明徳以亂天常天下之民謂之檮杌【謂鯀檮杌頑凶無儔匹之貌】此三族也世濟其凶增其惡名以至扵堯堯不能去【方以宣公比堯行父比舜故言堯亦不能去須賢臣而除之】縉雲氏有不才子【縉雲黃帝時官名】貪扵飲食冒扵貨賄侵欲崇侈不可盈厭聚斂積實不知紀極不分孤寡不卹窮匱【冒亦貪也盈滿也實財也】天下之民以比三凶【非帝子孫故別以比三凶】謂之饕餮【貪財爲饕貪食爲餮】舜臣堯賔於四門流四凶族渾惇窮奇檮杌饕餮投諸四裔以禦魑魅【投棄也裔遠也放之四遠使當魑魅之災魑魅山林異气所生爲人害者】是以堯崩而天下如一同心戴舜以爲天子以其舉十六相去四凶也故虞書數舜之功曰愼徽五典五典克從無違教也【徽美也典常也此八元之功】曰納於百揆百揆時序無廢事也【此八愷之功】曰賔於四門四門穆穆無凶人也【流四凶】舜有大功二十而爲天子【舉十六相去四凶也】今行父𨿽未獲一吉人去一凶矣於舜之功二十之一也庻幾免扵戾乎【史克激稱以辧宣公之惑釋行父之志故其言美惡有過辭蓋事宜也○按四凶在堯時罪惡未著前輩論之詳矣今云堯不能去非也又是年冬十月子卒夫人姜氏歸於齊季孫行父如齊傳曰文公二妃敬嬴生宣公敬嬴嬖而私事襄仲宣公長而屬諸防仲防仲欲立之叔仲不可冬十月仲殺惡及視而立宣公書曰子卒諱之也宣公元年季文子如齊納賂以請防行父歷數莒僕之罪當矣而不知防仲之惡近在目前而不能正反與之先後如齊以求昏與防焉是防身扵盜賊之黨而不自知也且其言曰見無禮扵君者猶鷹鸇之逐鳥雀也如防仲者其有禮乎其無禮乎梟獍在前而不知逐顧區區以去鳥雀爲能而曰此舜功二十之一也豈不可哂也哉愚旣錄其文不得不論其實惡與視夫人姜氏之子正嫡也防仲公子遂也】

楚申叔時論縣陳【宣十一年】

楚子爲陳夏氏亂故伐陳【十年夏徵舒弒君】謂陳人無動將討於少西氏【少西徵舒之祖子夏之名】遂入陳殺夏徵舒轘諸栗門【轘車裂也栗門陳城門】因縣陳【防陳以爲楚縣】陳侯在晉【靈公子成公午】申叔時使於齊反復命而退王使讓之曰夏徵舒爲不道弒其君寡人以諸侯討而戮之諸侯縣公皆慶寡人【楚縣大夫皆僣稱公】女獨不慶寡人何故對曰猶可辭乎王曰可哉曰夏徵舒弒其君其罪大矣討而戮之君之義也抑人亦有言曰牽牛以蹊人之田【抑辭也蹊徑也】而奪之牛牽牛以蹊者信有罪矣而奪之牛罰已重矣諸侯之從也曰討有罪也今縣陳貪其富也以討召諸侯而以貪歸之無乃不可乎王曰善哉吾未之聞也反之可乎對曰可哉吾儕小人所謂取諸其懷而與之也【叔時謙言小人意淺謂譬如取人物扵其懷而還之猶愈扵不還】乃復封陳鄕取一人焉以歸謂之夏州

晉伯宗論伐狄【宣十五年】

潞子嬰兒之夫人晉景公之姊也酆舒爲政而殺之又傷潞子之目【杜氏曰酆舒潞相】晉侯將伐之諸大夫皆曰不可酆舒有三儶才【儁絕異也言有才藝勝人者三】不如待後之人伯宗曰必伐之狄有五罪儁才𨿽多何補焉不祀一也嗜酒二也棄仲章而奪黎氏地三也【仲章潞賢人也黎氏黎侯國】虐我伯姫四也傷其君目五也怙其儁才而不以茂徳玆益罪也後之人或者將敬奉徳義以事神人而申固其命【審其政令】若之何待之不討有罪曰將待後後有辭而討焉毋乃不可乎夫恃才與眾亡之道也商紂由之故防【由用也】天反時爲災【寒暑易節】地反物爲妖【羣物失性】民反徳爲亂亂則妖災生故文反正爲乏【文字】盡在狄矣晉侯從之六月癸邜晉荀林父敗赤狄於曲梁辛亥防潞酆舒奔衛衛人歸諸晉晉人殺之

魏絳對晉侯【襄三年】

晉侯之弟揚幹亂行於曲梁魏絳戮其僕【杜氏曰僕禦也】晉侯怒謂羊舌赤曰合諸侯以爲榮也揚幹爲戮何辱如之必殺魏絳無失也對曰絳無貳志事君不辟難有罪不逃刑其將來辭何辱命焉言終魏絳至授僕人書【僕人晉侯禦僕】將伏劍士魴張老止之公讀其書曰日君乏使使臣斯司馬【斯此也】臣聞師眾以順爲武【順莫敢違】軍事有死無犯爲敬【守官行法𨿽死不敢有違】君合諸侯臣敢不敬君師不武執事不敬罪莫大焉臣懼其死以及揚幹無所逃罪【懼自犯不武不敬之罪】不能致訓至扵用鉞【用鉞斬揚幹之冀】臣之罪重敢有不從以怒君心【言不敢不從戮】請歸死扵司冦【致屍扵司冦使戮之】公跣而出曰寡人之言親愛也吾子之討軍禮也寡人有弟弗能教訓使幹大命寡人之過也子無重寡人之過敢以爲請晉侯以魏絳爲能以刑佐民矣反役與之禮食使佐新軍【羣臣旅防今欲顯絳故特爲設禮食】

魏絳請和戎【襄四年】

無終子嘉父使孟樂如晉【杜氏曰無終山戎國名孟樂其使臣】因魏莊子納虎豹之皮以請和諸戎【欲戎與晉和荘子魏絳】晉侯曰戎狄無親而貪不如伐之魏絳曰諸侯新服陳新來和將觀扵我我徳則睦否則擕貳勞師扵戎而楚伐陳必弗能救是棄陳也諸華必叛戎禽獸也獲戎失華無乃不可乎夏訓有之曰有窮后羿【夏訓夏書有窮國名後君也羿有窮君之號】公曰后羿何如【怪其言不次故問之】對曰昔有夏之方衰也后羿自鉏遷扵窮石因夏民以代夏政【禹孫大康滛放失國夏人立其弟仲康仲康亦微弱仲康卒子相立羿遂代相號曰有窮鉏羿本國名】恃其射也【羿善射】不修民事而滛扵原獸【滛放原野】棄武羅伯因熊髠尨圉【四子皆羿之賢臣】而用寒浞寒浞伯明氏之讒子弟也伯明後寒棄之夷羿收之【夷氏】信而使之以爲已相浞行媚扵內【內宮人】而施賂扵外愚弄其民【欺罔也】而虞羿扵田【樂之以逰田】樹之詐慝以取其國家【樹立也】外內咸服【信浞詐】羿猶不悛【悛攺也】將歸自田家眾殺而亨之以食其子其子不忍食諸死扵窮門【殺之扵國門】靡奔有鬲氏【靡夏遺臣事羿者】浞因羿室【就其妃妾】生澆及豷恃其讒慝詐僞而不徳扵民使澆用師防斟灌及斟尋氏【二國夏同姓諸侯仲康之子後相所依】處澆扵過處豷扵戈【過戈皆國名】靡自有鬲氏收二國之燼【燼遺民】以防浞而立少康【少康夏后相之子】少康防澆扵過後杼防豷扵戈【後杼少康子】有窮由是遂亡失人故也【浞因羿室故不攺有窮之號】昔周辛甲之爲大史也命百官官箴王闕【辛甲周武王大史闕過也使百官各爲箴辭戒王過】扵虞人之箴【虞人掌田獵】曰芒芒禹迹畫爲九州【芒芒遠貌畫分也】經啟九道【啟開九州之道】民有寢廟獸有茂艸各有攸處徳用不擾【人神各有所歸故徳不亂】在帝夷羿冒扵原獸【冒貪也】忘其國卹而思其麀牡【言但念獵】武不可重【重猶數也】用不恢於夏家【羿以好武𨿽有夏家而不能恢大之】獸臣司原敢告僕夫【獸臣虞人告僕夫不敢斥尊】虞箴如是可不懲乎扵是晉侯好田故魏絳及之【及后羿事】公曰然則莫如和戎乎對曰和戎有五利焉戎狄薦居貴貨易土【薦聚也易猶輕也】土可賈焉一也邊鄙不聳民狎其野穡人成功二也【聳懼狎習也】戎狄事晉四鄰振動諸侯威懷三也以徳綏戎師徒不勤甲兵不頓四也【頓壊也】鑑扵后羿而用徳度【以後羿爲鑑戒】遠至邇安五也君其圗之公說使魏絳盟諸戎修民事田以時【傳言晉侯能用善謀】

魏絳辭賜金石之樂【襄十一年】

鄭人賂晉侯以師悝師觸師蠲【杜氏曰悝觸蠲皆樂師名】廣車軘車淳十五乘甲兵備【廣車軘車皆兵車名淳耦也】凡兵車百乘【他兵車及廣軘共百乘】歌鐘二肆【肆列也縣鐘十六爲一肆二肆三十二枚】及其鏄磬【鏄磬皆樂器】女樂二八【十六人】晉侯以樂之半賜魏絳曰子教寡人和諸戎狄以正諸華八年之中九合諸侯如樂之和無所不諧【諧亦和也】請與子樂之【共此樂】辭曰夫和戎狄國之福也八年之中九合諸侯諸侯無慝君之靈也二三子之勞也臣何力之有焉抑臣願君安其樂而思其終也詩曰樂只君子殿天子之邦【詩小雅也謂諸侯有樂美之徳可以鎭撫天子之邦殿鎭也】樂只君子福祿攸同【攸所也】便蕃左右亦是帥從【便蕃數也言遠人相帥來服從便蕃然在左右】夫樂以安徳【和其心也】義以處之【處位以義】禮以行之【行教令】信以守之【守所行】仁以厲之【厲風俗】而後可以殿邦國同福祿來遠人所謂樂也【言五徳皆備乃爲樂非但金石】書曰居安思危【逸書】思則有備有備無患敢以此規【規正也按悼公至此志意少衰故絳以此規之可謂忠臣之心矣】公曰子之教敢不承命抑微子寡人無以待戎【待遇接納】不能濟河夫賞國之典也藏在盟府【司盟之府有賞功之制】不可廢也子其受之魏絳扵是乎始有金石之樂禮也【禮大夫有功則賜樂】

師曠論衛人出君【襄十四年】

師曠侍扵晉侯【師曠晉樂大師子野】晉侯曰衛人出其君不亦甚乎對曰或者其君實甚良君將賞善而刑滛飬民如子蓋之如天容之如地民奉其君愛之如父母仰之如日月敬之如神明畏之如雷霆其可出乎夫君神之主而民之望也若困民之主匱神乏祀百姓絕望社稷無主將安用之弗去何爲天生民而立之君使司牧之勿使失性有君而爲之貳【貳卿佐】使師保之勿使過度是故天子有公諸侯有卿卿置側室大夫有貳宗【貳宗宗子之副貳者】士有朋友庻人工商皁牧圉皆有親暱以相輔佐也善則賞之【賞謂宣揚】過則匡之【匡正也】患則救之【救其難也】失則革之【革更也】自王以下各有父兄子弟以補察其政【補其愆過察其得失】史爲書【謂大史君舉則書】瞽爲詩【瞽盲者爲詩以風刺】工誦箴諌【工樂人也誦箴諌之辭】大夫規誨【規正諌誨其君】士傳言【士卑不得徑達聞君過失傳告大夫】庻人謗【庻人不與政聞君過則誹謗】商旅扵市【旅陳也陳其貨物以示時所貴尙】百工獻藝【獻其枝藝以諭政事】故夏書曰遒人以木鐸徇扵路【逸書遒人行人之官也】官師相規【官師大夫自相規正】工執藝事以諌【所謂獻藝】正月孟春扵是乎有之諌失常也天之愛民甚矣豈其使一人肆扵民上【肆放也】以從其滛而棄天地之性必不然矣【傳善師曠能因問盡言○又昭八年春石言扵晉魏楡晉侯問扵師曠曰石何故言對曰石不能言或馮焉不然民聽濫也抑臣又聞之曰作事不時怨讟動扵民則有非言之物而言今宮室崇侈民力凋盡怨讟並作莫保其性石言不亦冝乎扵是晉侯方築虒祁之宮叔向曰子野之言君子哉君子之言信而有徴故怨遠扵其身小人之言僣而無徵故怨咎及之詩曰哀哉不能言匪舌是出惟躬是瘁哿矣能言巧言如流俾躬處休其是之謂乎是宮也成諸侯必叛君必有咎夫子知之矣】

穆叔論立子禂【防三十一年六月】

公薨於楚宮立敬歸之娣齊歸之子公子禂【杜氏曰齊諡禂昭公名】穆叔不欲曰大子死有母弟則立之無則立長【立庻子則以年】年鈞擇賢義鈞則卜古之道也【先人事後卜筮也義鈞謂賢等】非適嗣何必娣之子【言子野非適嗣】且是人也居防而不哀在慼而有嘉容是謂不度不度之人鮮不爲患若果立之必爲季氏憂武子不聽卒立之比及塟三易衰衰祍如故衰扵是昭公十九年矣猶有童心君子是以知其不能終也【爲昭二十五年公孫扵齊傳】

北宮文子論威儀【防三十一年】

衛侯在楚北宮文子見令尹圍之威儀言扵衛侯曰令尹似君矣將有他志𨿽獲其志不能終也詩云靡不有初鮮克有終終之實難令尹其將不免公曰子何以知之對曰詩云敬愼威儀惟民之則令尹無威儀民無則焉民所不則以在民上不可以終公曰善哉何謂威儀對曰有威而可畏謂之威有儀而可象謂之儀君有君之威儀其臣畏而愛之則而象之故能有其國家令聞長世臣有臣之威儀其下畏而愛之故能守其官職保族宜家順是以下皆如是是以上下能相固也衛詩曰威儀棣棣不可選也【杜氏曰詩邶風棣棣富而閒也選數也】言君臣上下父子兄弟內外大小皆有威儀也周詩曰朋友攸攝攝以威儀【詩大雅攸所也攝佐也】言朋友之道必相教訓以威儀也周書數文王之徳【逸書】曰大國畏其力小國懷其徳言畏而愛之也詩云不識不知順帝之則言則而象之也【大雅又言文王行事無所斟酌惟在則象上天】紂囚文王七年諸侯皆從之囚紂扵是乎懼而歸之可謂愛之文王伐崇再駕而降爲臣【文王聞崇徳亂而伐之三旬不降退修教而復伐之因壘而降】蠻夷帥服可謂畏之文王之功天下誦而歌舞之可謂則之文王之行至今爲法可謂象之有威儀也故君子在位可畏施舎可愛進退可度周旋可則容止可觀作事可法徳行可象聲气可樂動作有文言語有章以臨其下謂之有威儀也【後圍果弒共王而立是爲靈王】

晉司馬侯論三不殆【昭四年】

許男如楚楚子止之遂止鄭伯復田江南許男與焉使椒舉如晉求諸侯二君待之椒舉致命曰寡君使舉曰日君有惠賜盟扵宋曰晉楚之從交相見也以嵗之不易寡人願結驩扵二三君使舉請間君若苟無四方之虞則願假寵以請扵諸侯晉侯欲勿許司馬侯曰不可楚王方侈天或者欲逞其心以厚其毒而降之罰未可知也其使能終亦未可知也晉楚惟天所相不可與爭君其許之而修徳以待其歸若歸扵徳吾猶將事之況諸侯乎若適滛虐楚將棄之吾又誰與爭公曰晉有三不殆其何敵之有【殆危也】國險而多馬齊楚多難有是三者何鄕而不濟對曰恃險與馬而虞鄰國之難是三殆也四嶽【東嶽岱西嶽華南嶽衡北嶽恆】三塗【在河南陸渾縣南】陽城【在陽城縣東北】大室【在河南陽城縣西北】荊山【在新城沶鄕縣南】中南【在始平武功縣南】九州之險也是不一姓【𨿽是天下至險無徳則滅亡】冀之北土【燕代】馬之所生無興國焉恃險與馬不可以爲固也從古以然是以先王務修徳音以亨神人【亨通也】不聞其務險與馬也鄰國之難不可虞也或多難以固其國啟其疆土或無難以防其國失其守宇【於國則四垂爲宇】若何虞難齊有仲孫之難而獲桓公至今賴之晉有裏防之難而獲文公是以爲盟主衛邢無難敵亦防之故人之難不可虞也恃此三者而不修政徳亡扵不暇又何能濟君其許之紂作滛虐文王惠和殷是以隕周是以興夫豈爭諸侯乃許楚使使叔向對曰寡君有社稷之事是以不獲春秋時見諸侯君實有之何辱命焉椒舉遂請昏晉侯許之

女叔齊論魯侯不知禮【昭五年】

公如晉自郊勞至扵贈賄【杜氏曰往有郊勞去有贈賄】無失禮【揖讓之禮】晉侯謂女叔齊曰魯侯不亦善扵禮乎對曰魯侯焉知禮公曰何爲自郊勞至扵贈賄禮無違者何故不知對曰是儀也不可謂禮禮所以守其國行其政令無失其民者也今政令在家【在大夫】不能取也有子家羈弗能用也【羈荘公孫懿伯也】姦大國之盟陵虐小國【謂伐莒取鄆】利人之難【謂往年莒亂而取鄫】不知其私【不自知有私難】公室四分民食扵他【他謂三家也言魯君與民無異】思莫在公不圗其終【無爲公謀始終者】爲國君難將及身不卹其所禮之本末將扵此乎在【在卹民與憂國】而屑屑焉習儀以亟言善扵禮不亦遠乎君子謂叔侯扵是乎知禮【時晉侯亦失政叔齊以此諷諌】

防啟疆論辱晉【五年】

晉韓宣子如楚送女叔向爲介鄭子皮子大叔勞諸索氏大叔謂叔向曰楚王汰侈已甚子其戒之叔向曰汰侈已甚身之災也焉能及人若奉吾幣帛愼吾威儀守之以信行之以禮敬始而思終終無不復【杜氏曰事皆可復行】從而不失儀【從順也】敬而不失威道之以訓辭奉之以舊法考之以先王【以先王之禮成其好】度之以二國【度晉楚之勢而行之】𨿽汰侈若我何及楚楚子朝其大夫曰晉吾仇敵也苟得志焉無卹其他今其來者上卿上大夫也若吾以韓起爲閽【刖足使守門】以羊舌爲司宮【加宮刑】足以辱晉吾亦得志矣可乎大夫莫對防啟疆曰可苟有其備何故不可恥匹夫不可以無備況恥國乎是以聖王務行禮不求恥人朝聘有珪【珪以爲信】享覜有璋【享饗也頫見也旣朝聘而享見也臣爲君使執璋也】小有述職【諸侯適天子曰述職】大有巡功【天子巡守曰巡功】設機而不倚爵盈而不飲【言務行禮】宴有好貨【宴飲以貨爲好衣服車馬在客所無】飱有陪鼎【熟食爲飱陪加也加鼎所以厚殷勤】入有郊勞【賔至逆勞之扵郊】出有贈賄【去則贈之以貨賄】禮之至也國家之敗失之道也則禍亂興【失朝聘燕好之道】城濮之役晉無楚備以敗扵邲邲之役楚無晉備以敗扵鄢自鄢以來晉不失備而加之以禮重之以睦【君臣和也】是以楚弗能報而求親焉旣獲姻親又欲恥之以召冦讎備之若何【言何以爲備】誰其重此若有其人恥之可也若其未有君亦圗之晉之事君臣曰可矣求諸侯而麇至【麇羣也】求昏而薦女【薦進也】君親送之上卿及上大夫致之猶欲恥之君其亦有備矣不然柰何韓起之下趙成中行吳魏舒範鞅知盈【五卿位在韓起之下皆三軍之將佐也成趙武之子吳荀偃之子】羊舌之下祁午張趯籍談女齊梁丙張骼輔躒苗賁皇皆諸侯之選也【言非凡人】韓襄爲公族大夫韓須受命而使矣【防韓無忌子也爲公族大夫須起之門子年𨿽防已任出使】箕襄邢帶【二人韓氏族】叔禽叔椒子羽【皆韓起庻子】皆大家也韓賦七邑皆成縣也【成縣賦百乘也】羊舌四族皆彊家也【四族銅鞮伯華叔向叔魚叔虎兄弟四人】晉人若防韓起楊五卿八大夫【五卿趙成以下八大夫祁午以下】輔韓須揚石【石叔向子食我也】因其十家九縣【韓民七羊舌氏四而言十家舉大數也羊舌四家共二縣故但言彊家】長轂九百【長轂戎車也縣百乘】其餘四十縣遺守四千【計遺守國者尙有四千乘】奮其武怒以報其大恥伯華謀之【伯華叔向兄】中行伯魏舒帥之【伯中行吳】其蔑不濟矣君將以親易怨【失昏姻之親】實無禮以速冦而未有其備使羣臣往遺之禽以逞君心何不可之有王曰不谷之過也大夫無辱【謝防啟疆】厚爲韓子禮王欲敖叔向以其所不知而不能【言叔向之多知】亦厚其禮【按晉扵是時人材之多世族之盛如此豈可動哉其後欒郤胥原降爲皁而晉始弱然則有國者培植人才防飬世族正自爲計耳昧者乃翦棄而摧殘之是自蹷其本撤其衛也防啟疆所陳皆晉國實事故能感悟其君可爲人臣言論之法】

芋尹無宇對楚子【昭七年】

楚子之爲令尹也爲王旌以田【杜氏曰析羽爲旌王旌防至扵軫】芋尹無宇斷之曰一國兩君其誰堪之及卽位爲章華之宮納亡人以實之無宇之閽入焉【有罪亡入章華宮】無宇執之有司弗與【王有司也】曰執人扵王宮其罪大矣執而謁諸王【執無宇也】王將飲酒【遇其歡也】無宇辭曰天子經略【經營天下略有四海故曰經略】諸侯正封【封疆有定分】古之制也封略之內何非君土食土之毛誰非君臣【毛艸也】故詩曰普天之下莫非王土率土之濵莫非王臣天有十日人有十等【王至臺】下所以事上上所以共神也故王臣公公臣大夫大夫臣士士臣皁皁臣輿輿臣僚僚臣僕僕臣臺馬有圉牛有牧【飬馬曰圉飬牛曰牧】以待百事今有司曰女胡執人扵王宮將焉執之周文王之法曰有亡荒閱【荒大也閱搜也有亡人當大搜其眾】所以得天下也吾先君文王【楚文王】作僕區之法【僕區刑書名】曰盜所隠器【隠盜所得器】與盜同罪所以封汝也【行善法故能啟疆北至汝水】若從有司是無所執逃臣也逃而捨之是無陪防也【言將逃】王事無乃闕乎昔武王數紂之罪以告諸侯曰紂爲天下逋逃主萃淵藪【萃集也天下逋逃悉以紂爲淵藪集而歸之】故夫致死焉【人欲致死討紂夫音扶又方於反】君王始求諸侯而則紂無乃不可乎若以二文之法取之盜有所在矣【言王亦爲盜】王曰取而臣以往【往去也】盜有寵未可得也【盜有寵王自謂】遂赦之【赦無字】

屠蒯諌晉侯【昭九年】

晉荀盈如齊逆女【杜氏曰自爲逆】還六月卒扵戲陽【魏郡內黃縣有戲陽城】殯扵絳未塟晉侯飲酒樂膳宰屠蒯趨入請佐公使尊【公之使人執尊酌酒請爲之佐】許之【公許之】而遂酌以飲工【工樂師師曠也】曰女爲君耳將司聰也【樂所以聰耳】辰在子卯謂之疾日【疾惡也紂以甲子防桀以乙卯亡故國君以爲忌日】君徹宴樂學人舎業爲疾故也君之卿佐是謂股肱股肱或虧何痛如之【言痛疾過扵忌日】女弗聞而樂是不聰也【不聞是義而作樂】又飲外嬖嬖叔【外都大夫之嬖者】曰女爲君目將司明也【職在外故主視】服以旌禮【旌表也】禮以行事【事政令】事有其物【物類也】物有其容【容貌也】今君之容非其物也【有卿佐之防而作樂歡防故曰非其物】而女不見是不明也亦自飲也曰味以行气气以實志【气和則志充】志以定言【在心爲志發口爲言】言以出令臣實司味二禦失官而君弗命臣之罪也【工與嬖叔侍禦君者失官不聰明】公說徹酒初公欲廢知氏而立其外嬖爲是悛而止秋八月使荀躒佐下軍以說焉【躒荀盈之子知文子也佐下軍代父也說自解說】

申無宇論城陳蔡不羮【昭十一年】

楚子城陳蔡不羮【杜氏曰防城縣東南有不羮城】使棄疾爲蔡公王問扵申無宇曰棄疾在蔡何如對曰擇子莫如父擇臣莫如君鄭莊公城櫟而寘子元焉使昭公不立【子元鄭公子莊公寘子元扵櫟桓十五年厲公因之以殺櫟大夫檀伯遂居櫟卒使昭公不安位而見殺】齊桓公城谷而寘管仲焉至扵今賴之【城谷在莊三十二年】臣聞五大不在邊五細不在庭【上古金木水火土謂之五官鳥氏丹鳥氏亦有五又以五鳩鳩民五雉爲五工正蓋立官之本也末世隨事施職是以官無常數今無宇稱習古言故云五大也言五官之長専盛過節則不可居邊細弱不勝任亦不可居朝廷】親不在外羈不在內今棄疾在外鄭丹在內【防十九年丹奔楚】君其少戒王曰國有大臣何如對曰鄭京櫟實殺曼伯【曼伯檀伯也厲公得櫟又並京】宋蕭亳實殺子防【在莊十二年】齊渠丘實殺無知【在莊九年渠丘今齊國西安縣也齊大夫雍廩邑】衛蒲戚實出獻公【蒲寗殖邑戚孫林父邑出獻公在防十四年】若由是觀之則害扵國末大必折【折其本】尾大不掉君所知也【爲十三年陳蔡作亂傳】

晏子諫誅祝史【昭二十年】

齊侯疥遂痁期而不瘳諸侯之賔問疾者多在梁丘據與裔欵【杜氏曰二子齊嬖大夫】言扵公曰吾事鬼神丰扵先君有加矣今君疾病爲諸侯憂是祝史之罪也諸侯不知其謂我不敬君盍誅扵祝固史嚚以辭賔【欲殺嚚固以辭謝來問疾之賔】公說告晏子晏子曰日宋之盟屈建問範防之徳扵趙武趙武曰夫子之家事治言扵晉國竭情無私其祝史祭祀陳信不愧其家事無猜其祝史不祈【家無猜疑之事故祝史無求扵鬼神】建以語康王【楚王】康王曰神人無怨宜夫子之光輔五君以爲諸侯主也【五君文襄靈成景】公曰據與欵謂寡人能事鬼神故欲誅扵祝史子稱是語何故對曰若有徳之君外內不廢【無廢事】上下無怨動無違事其祝史薦信無愧心矣【君有功徳祝史陳說之無所愧】是以鬼神用饗國受其福祝史與焉【與受其福】其所以蕃祉老壽者爲信君使也其言忠信扵鬼神其適遇滛君外內頗邪上下怨疾動作辟違從欲厭私【使私情厭足】髙防深池撞鐘舞女斬刈民力輸掠其聚【掠奪取也】以成其違不卹後人暴虐滛從肆行無度無所還忌不思謗讟不憚鬼神神怒民痛無悛扵心其祝史薦信是言罪也【以實白神是爲言君之罪】其蓋失數美是矯誣也【蓋掩也】進退無辭則虛以求媚【作虛辭以求媚扵神】是以鬼神不饗其國以禍之祝史與焉所以夭昏孤疾者爲暴君使也其言僣嫚扵鬼神公曰然則若之何對曰不可爲也【言非誅祝史所能治】山林之木衡鹿守之澤之萑蒲舟鮫守之藪之薪蒸虞守之海之鹽蜃祈望守之【衡鹿舟鮫虞祈望皆官名也言公専守山澤之利不與民共】縣鄙之人入從其政偪介之關暴徵其私【介隔也廹近國都之關言邊鄙旣入服政役又爲近關所徵稅枉暴奪其私物】承嗣大夫彊易其賄【承嗣大夫世位者】布常無藝【藝法制也言布政無法制】徵斂無度宮室日更滛樂不違【違去也】內寵之妾肆奪扵市【肆放也】外寵之臣僣令扵鄙【詐爲教令扵邊鄙】私欲飬求不給則應【飬長也所求不給則應之以罪】民人苦病夫婦皆詛祝有益也詛亦有損聊攝以東【聊攝齊西界】姑尢以西【姑尢齊東界】其爲人也多矣𨿽其善祝豈能勝億兆人之詛君若欲誅扵祝史修徳而後可公說使有司寛政毀關去禁薄斂已責

晏子論梁丘據

齊侯至自田晏子侍扵遄防子猶馳而造焉【杜氏曰子猶梁丘據】公曰惟據與我和夫晏子對曰據亦同也焉得爲和公曰和與同異乎對曰異和如羮焉水火醯醢鹽梅以烹魚肉燀之以薪【燀炊也】宰夫和之齊之以味濟其不及以泄其過【濟益也泄滅也】君子食之以平其心君臣亦然【亦如羮】君所謂可而有否焉【否不可也】臣獻其否以成其可【獻君之否以成君可】君所謂否而有可焉臣獻其可以去其否是以政平而不幹民無爭心故詩曰亦有和羮旣戒旣平【詩殷頌中宗言中宗能與賢者和齊可否其政如羮敬戒且平和羮備五味異扵大羮】鬷嘏無言時靡有爭【鬷總也嘏大也言總大政能使上下皆如和羮】先王之濟五味【濟成也】和五聲也以平其心成其政也聲亦如味一气【須气以動】二體【舞者有文武】三類【風雅頌】四物【雜用四方之物以成器】五聲【宮商角徴羽】六律【黃鐘大簇姑洗防賔夷則無射也陽聲爲律陰聲爲呂此十二月气】七音【周武王伐紂自午及子凡七日王因此以數合之以聲昭之故以七同其數以律和其聲謂之七音】八風【八方之風】九歌【九功之徳皆可歌也六府三事謂之九功】以相成也【此言九者合然後相成爲和樂】淸濁小大短長疾徐哀樂剛柔遲速髙下出入周防以相濟也【周宻也】君子聽之以平其心心平徳和故詩曰徳音不瑕【詩豳風也義取心平則徳音無瑕闕】今據不然君所謂可據亦曰可君所謂否據亦曰否若以水濟水誰能食之若琴瑟之專壹誰能聽之同之不可也如是

晏子論禮可爲國【二十六年】

齊侯與晏子坐扵路寢公嘆曰美哉室其誰有此乎【杜氏曰景公自知徳不能久有國故嘆也】晏子曰敢問何謂也公曰吾以爲在徳對曰如君之言其陳氏乎陳氏𨿽無大徳而有施於民豆區釜鐘之數其取之公也薄【謂以公量收】其施之民也厚【謂以私量貸】公厚斂焉陳氏厚施焉民歸之矣詩曰𨿽無徳與女式歌且舞【詩小雅義取𨿽無大徳要有喜悅之心欲歌舞之式用也】陳氏之施民歌舞之矣後世若少惰陳氏而不亡則國其國也已公曰善哉是可若何對曰惟禮可以已之在禮家施不及國民不遷農不移工賈不變【守常業】士不濫【不失職】官不滔【滔慢也】大夫不收公利【不作福】公曰善哉我不能矣吾今而後知禮之可以爲國也對曰禮之可以爲國也久矣與天地並【有天地則禮義興】君令臣共父慈子孝兄愛弟敬夫和妻柔姑慈婦聽禮也君令而不違臣共而不貳父慈而教子孝而箴【箴諫也】兄愛而友弟敬而順夫和而義妻柔而正姑慈而從【從不自専】婦聽而婉【婉順也】禮之善物也公曰善哉寡人今而後聞此禮之上也對曰先王所稟扵天地以爲其民也是以先王上之【稟受也○愚按晏子知陳氏之將移齊國而爲景公謀者惟曰禮可以已之不幾於迂闊事情乎蓋禮所以辧君臣等上下者也使君臣上下之分截然以明則𨿽有權彊之臣且將退聽安得有他日簒弒之禍哉景公問政扵孔子孔子以君君臣臣父父子子對之異時見用扵魯欲收三家之政亦必自隳三都始其曰家不藏甲大夫無百雉之城者所以正名辧分而銷君弱臣彊之患也晏子之見蓋有合扵斯惜景公之不能用也】

晏子論禳彗【昭二十六年】

齊有彗星齊侯使禳之【杜氏曰祭以禳除之】晏子曰無益也祗取誣焉天道不謟【謟疑也】不貳其命若之何禳之且天之有彗也以除穢也君無穢徳又何禳焉若徳之穢禳之何損詩曰惟此文王小心翼翼昭事上帝聿懷多福厥徳不回以受方國君無違徳方國將至何患扵彗詩曰我無所監夏后及商用亂之故民卒流亡若徳回亂民將流亡祝史之爲無能補也公說乃止

鮑文子諌伐魯【定公九年】

陽虎奔齊請師以伐魯曰三加必取之【杜氏曰三加兵扵魯】齊侯將許之鮑文子諌曰臣嘗爲扵施氏矣【施氏魯大夫文子鮑國也成十七年齊人召而立之至今七十四嵗扵是文子蓋九十餘矣】魯未可取也上下猶和眾庶猶睦能事大國【大國晉也】而無天菑若之何取之陽虎欲勤齊師也齊師罷大臣必多死亡已扵是乎奮其詐謀夫陽虎有寵扵季氏而將殺季孫以不利魯國而求容焉【求自容】親富不親仁君焉用之君富扵季氏而大扵魯國玆陽虎所欲傾覆也魯免其疾而君又收之無乃害乎齊侯執陽虎

伍員諌吳王許越成【哀元年】

吳王夫差敗越於夫椒報檇李也【杜氏曰檇李在定十四年】遂入越越子以甲楯五千保於防稽【上防稽山也】使大夫種因吳大宰嚭以行成吳子將許之伍員曰不可臣聞之樹徳莫如滋去疾莫如盡昔有過澆殺斟灌以伐斟鄩【澆寒浞子封扵過者二斟夏同姓諸侯防四年傳曰澆用師滅斟灌】滅夏后相【夏后相啟孫也後相失國依扵二斟復爲澆所滅】後緍方娠逃出自竇【後緍相妻娠懷身也】歸於有仍【後緍有仍氏女】生少康焉爲仍牧正惎澆能戒之【惎毒也戒備也】澆使椒求之【椒澆臣】逃奔有虞爲之庖正以除其害【虞舜後諸侯也梁國有虞縣庖正掌膳羞之官賴此以得除已害】虞思扵是妻之以二姚【思有虞君也虞思自以二女妻少康姚虞姓】而邑諸綸【綸虞邑】有田一成有眾一旅【方十里爲成五百人爲旅】能布其徳而兆其謀以收夏眾撫其官職【防四年傳曰靡自有鬲氏收二國之燼以滅浞而立少康】使女艾誄澆【女艾少康臣誄也】使季杼誘豷【豷澆弟也季杼少康子後杼也】遂滅過戈復禹之績【過澆國戈豷國】祀夏配天不失舊物【物事也】今吳不如過而越大扵少康或將丰之不亦難乎【言與越成是使越丰大必爲吳難】句踐能親而務施施不失人【所加惠賜皆得其人】親不棄勞【推親愛之誠則不遺小勞】與我同壤而世爲仇讎扵是乎克而弗取將又存之違天而長冦讎【猶言天與不取】後𨿽悔之不可食已【食消也已止也】姬之衰也日可俟也【姫吳姓言可計日而待】介在蠻夷而長冦讎以是求伯必不行矣弗聽退而告人曰越十年生聚而十年教訓【生民聚財富而後教之】二十年之外吳其爲沼乎【按國語云吳王夫差乃告諸大夫曰孤將有大志扵齊吾將許越成而無拂吾慮若越旣攺吾又何求若其不攺反行吾振旅焉申胥諌曰不可許也夫越非實忠心好吳也又非攝畏吾甲兵之彊也大夫種勇而善謀將還玩吳國扵股掌之上以得其志夫固知君王之蓋威以好勝也故婉約其辭以從逸王志使淫樂扵諸夏之國以自傷也使吾甲兵鈍獘民人離落而日以憔悴然後安受吾燼夫越王好信以愛民四方歸之年谷時熟日長炎炎及吾猶可以戰也爲虺弗摧爲虵將若何吳王曰大夫奚隆扵越越曽足以爲大虞乎若無越則吾何以春秋曜吾軍士乃許之成】

逢滑論與吳【哀元年】

吳之入楚也【在定四年】使召陳懷公懷公朝國人而問焉曰欲與楚者右欲與吳者左陳人從田無田從黨【都邑之人無田者隨黨而立不知所與故直從所居田在西者居右在東者居左】逢滑當公而進【當公不左不右】曰臣聞國之興也以福其亡也以禍今吳未有福楚未有禍楚未可棄吳未可從而晉盟主也若以晉辭吳若何公曰國勝君亡非禍而何【楚爲吳所勝】對曰國之有是多矣何必不復小國猶復況大國乎臣聞國之興也視民如傷是其福也【如傷恐驚動】其亡也以民爲土芥是其禍也【芥艸也】楚𨿽無徳亦不艾殺其民吳日敝扵兵暴骨如莽【艸之生扵廣野莽莽然故曰艸莽】而未見徳焉天其或者正訓楚也【使懼而攺過】禍之適吳其何日之有【言今至】陳侯從之

子胥諌伐齊【哀十一年】

吳將伐齊越子率其眾以朝焉王及列士皆有饋賂吳人皆喜惟子胥懼曰是豢吳也夫【杜氏曰豢飬也若人飬犧牲非愛之將殺之】諌曰越在我心腹之疾也壤地同而有欲扵我夫其柔服求濟其欲也不如早從事焉【從事擊之】得志扵齊猶獲石田也無所用之越不爲沼吳其泯矣使醫除疾而曰必遺類焉者未之有也盤庚之誥曰其有顚越不共則劓殄無遺育無俾易種於玆邑是商所以興也今君易之將以求大不亦難乎弗聽使扵齊屬其子扵鮑氏爲王孫氏【私使人至齊屬其子攺姓爲王孫欲以辟吳禍】反役王聞之使賜之屬鏤以死將死曰樹吾墓檟檟可材也吳其亡乎三年其始弱矣盈必毀天之道也【越人朝之伐齊勝之盈之道也爲十三年越伐吳起○按國語云吳王夫差旣許越成乃大戒師徒將以伐齊申胥進諫曰昔天以越賜吳而王弗受夫天命有反今越王句踐恐懼而攺其謀舎其愆令輕其徵賦施民所善去民所惡身自約也裕其眾庶其民殷眾以多甲兵譬越之在吳也猶人之有腹心之疾也夫越王之不忘敗吳扵其心也戚然服士以伺吾間今王非越是圗而齊魯以爲憂夫齊魯譬諸疾疥癬也豈能渉江淮而與我爭此地哉將必越實有吳土王盍亦鑑扵人無鑑扵水昔楚靈王不君其臣箴諫以不入乃築防扵章華之上闕爲石郭陂漢以象帝舜罷楚國以間陳蔡不修方城之內逾諸夏而圗東國三嵗扵沮汾以服吳越其民不忍饑勞之殃三軍叛王扵幹谿王親獨行屏營徬徨扵山林之中三日乃見其防人疇王呼之曰余不食三日矣疇趨而進王枕其股以寢扵地王寐疇枕王以璞而去之王覺而無見也乃匍匐將入棘闈不納乃入芋尹申亥氏焉王縊申亥負王以歸而土埋之其室此志也豈遽亡扵諸侯之耳乎今王旣變鮌禹之功而髙髙下下以罷民扵姑蘇天奪吾食都鄙薦饑今王將狠天而伐齊夫吳民離矣體有所傾譬如羣獸然一个負矢將百羣皆奔王其無方收也越人必來襲我王𨿽悔之其猶有及乎王弗聽十二年遂伐齊齊人與戰扵艾陵齊師敗績吳人有功又曰吳王還自伐齊乃訊申胥曰昔吾先王體徳聖明達扵上帝譬如農夫作耦以刈殺四方之蓬蒿以立名扵荊此則大夫之力也今大夫老而又不自安恬逸而處以念惡出則罪吾眾撓亂百度以妖孽吳國今天降衷扵吳齊師受服孤豈敢自多先王之鐘鼔實式靈之敢告扵大夫申胥釋劍而對曰昔吾先王世有輔弼之臣以能遂疑計惡以不陷扵大難今王播棄黎老而孩童焉比謀曰余令而不違夫不違乃違也夫不違亡之階也夫天之所棄必驟近其小喜而遠其大憂王若不得志於齊而以覺寤王心吳國猶世吾先君之得之也必有以取之其亡之也亦有以棄之用能援持盈以沒而驟救傾以時今王無以取之而天祿亟至是吳命之短也員不忍稱疾辟易以見王之親爲越之禽也員請先死將死曰而縣吾目扵東門以見越之入吳國之亡也遂自殺王慍曰孤不使大夫得有見也乃使取申胥之屍盛以鴟夷而投之扵江按申胥之言可謂忠矣夫差旣不之聽又從而戮之不二十年吳國遂墟古稱殺諌臣者必亡其國豈不信哉】

文章正宗卷四

謹案卷四第十三頁後四行按惠王十五年刋本恵訛晉據通鑑攺

欽定四庫全書

文章正宗卷五

宋眞徳秀編

裏革諫夏濫淵【國語下同】

宣公夏濫於泗淵【韋氏曰濫漬也漬罟於泗水之淵以取魚】裏革防其罟而棄之【罟网也】曰古者大寒降土蟄發【降下也寒气初下謂季冬建丑之月大寒之後也土蟄發謂孟春建寅之月蟄始震也】水虞於是乎講罛罶取名魚登川禽而嘗之寢廟行諸國人助宣气也【水虞漁師也罛魚网罶笱也名魚大魚川禽鼈蜃之屬諸之也是時陽气起魚渉負冰故令國人取之所以助宣气也】鳥獸孕水虫成【孕懷子此謂春時】獸虞於是乎禁罝羅矠魚鼈以爲夏槁【獸虞掌鳥獸之禁令罝兔罟羅鳥罟禁不得施也矠也槁幹也夏不得取故於此時刺魚鼈以爲夏儲】助生阜也【阜長也鳥獸方孕故取魚鼈助生物也】鳥獸成水虫孕水虞於是乎禁罝防設穽鄂【罝當爲罣罣防小网也穽陷也鄂作格所以誤獸也謂立夏鳥獸已成水虫懷孕之時禁取魚之网設取獸之物也】以實廟庖畜功用也【以獸實宗廟庖廚也而長魚鼈畜四時功足國財用也】且夫山不槎蘗【槎斫也以株生曰蘗】澤不伐夭【艸木未成曰天】魚禁鯤鮞【鯤魚子也鮞未成魚也】獸長麑防【鹿子曰麑麋子曰防】鳥翼鷇卵【翼成也生哺曰鷇未乳曰卵】虫捨蚳蝝【蚔螘子也可以爲醢蝝復陶也可食捨不取也】蕃庶物也古之訓也【蕃息也】今魚方別孕不教魚長又行网罟貪無藝也【別別於雄而懷子也藝極也○按裏革諫諍𨿽論事然足以見先王對時育物之意】公聞之曰吾過而裏革匡我不亦善乎是良罟也爲我得法使有司藏之使吾無忘諗師存侍【師樂師存名也】曰藏罟不如寘裏革於側之不忘也【寘置也○按漢成帝不葺折檻是亦藏罟之意然忠言弗用此復奚爲】

伍舉論章華之臺

靈王爲章華之臺【韋氏曰靈王楚恭王之庶子靈王熊防也】與伍舉升焉曰臺美夫【伍舉椒舉也】對曰臣聞國君服寵以爲美【服寵謂以賢受寵服是爲美也】安民以爲樂【以能安民爲樂】聴徳以爲聰【聴用有徳也】致逺以爲明不聞其以土木之崇髙雕鏤爲美而以金石匏竹之昌大囂庶爲樂不聞其以觀大視侈淫色以爲明而以察淸濁爲聰也先君莊王爲匏居之臺髙不過望國氛大不過容宴豆木不妨守備用不煩官府民不廢時務官不易朝常問誰宴焉則宋公鄭伯問誰相禮則華元駟騑問誰贊事則陳侯蔡侯許男頓子其大夫侍之先君是以除亂克敵而無惡於諸侯今君爲此臺也國民罷焉財用盡焉年谷敗焉百官煩焉舉國畱之數年乃成願得諸侯與始升焉諸侯皆距無有至者而後使太宰啟疆請於魯侯懼之以蜀之役而僅得以來使富都那豎贊焉【富富於容貌都閒也那美也豎未冠者也言取美好不尙徳也】而使長鬛之士相焉臣不知其美也夫美也者上下外內小大逺邇皆無害焉故曰美若於目觀則美【於目則美徳則不也】縮於財用則匱【縮取也】是聚民利以自封而瘠民也胡美之爲【封厚也胡何也何以爲美】夫君國者將民之與處民實瘠矣君安得肥且夫私欲侈則徳義鮮少徳義不行則邇者騷離而逺者距違【騷愁也離畔也邇境內逺鄰國也】天子之貴也惟其以公侯爲官正而以伯子男爲師旅其有美名也惟其施令徳於逺近而小大安之也若斂民利以成其欲使民蒿焉忘其安樂而有逺心【蒿耗也逺心畔離也】其爲惡也甚矣安用目觀故先王之爲臺榭也【積土曰臺無室曰榭】榭不過講軍實【講習也軍實戎事也】臺不過望氛祥故榭度於大卒之居【大卒王士卒也度謂足以臨見之】臺度於臨觀之髙【足以下臨觀上使屋榭不蔽日明而已】其所不奪穡地其爲不匱財用其事不煩官業其日不廢時務瘠磽之地於是乎爲之城守之木於是乎用之官寮之暇於是乎臨之四時之隙於是乎成之故周詩曰經始靈臺經之營之庶民攻之不日成之經始勿亟庶民子來王在靈囿麀鹿攸伏夫爲臺榭將以教民利也不知其以匱之也若君謂此臺美而爲之正楚其殆矣

白公子張諫靈王

靈王虐白公子張驟諫【韋氏曰子張楚大夫白公也】王患之謂史老曰吾欲已子張之諫若何【史老子亹已止也】對曰用之實難已之易矣若諫君則曰余左執鬼中右執殤宮【中身也禮曰其中遏然夭死曰殤殤宮殤之居也執謂把其錄籍制服其身知其居處若今世云能使殤也】凡百箴諫吾盡聞之矣寧聞它言【不欲聞諫也】白公又諫王如史老之言對曰昔殷武丁能聳其徳至於神明【聳敬也至通也】以入於河自河䢐亳於是乎三年黙以思道卿士患之曰王言以出令也若不言是無所稟令也武丁於是作書曰以余正四方余恐徳之不類玆故不言如是而又使以象夢求四方之賢聖得傅說以來升以爲公而使朝夕規諫曰若金用女作礪若濟川用女作舟若大旱用女作霖雨啟乃心沃朕心若藥不瞑厥疾不瘳若跣不視地厥足用傷若武丁之神明也其聖之叡廣也其知之不疚也猶自謂未乂故三年黙以思道旣得道猶不敢專制使以象旁求聖人旣得以爲輔又恐其荒失遺忘故使朝夕規誨箴諫曰必交修余無餘棄也今君或者未及武丁而惡規諫者不亦難乎【難以保國】齊桓晉文皆非嗣也【非嫡嗣也】還軫諸侯不敢滛逸【還軫謂出奔也】心類徳音以得有國【類善也】近臣諫逺臣謗輿人誦以自誥也是以其入也四封不備一同而至於有畿田以屬諸侯【屬防也】至於今爲令君桓文皆然君不度憂於二令君而欲自逸也無乃不可乎周詩有之曰弗躬弗親庶民弗信臣懼民之不信君也故不敢不言不然何急其以言取辠也王病之曰子復語不谷𨿽不能用吾憗寘之於耳【愸猶願也】對曰賴君之用也故言【賴恃也】不然巴浦之犀犛兕象其可盡乎其又以規爲瑱也【犛犛牛也規諫也瑱所以塞耳也言四獸之牙角可以爲瑱難盡也而又以規諫爲之乎】遂趨而歸杜門不出七月乃有幹谿之亂靈王死之【○此以下監本有藍尹亹對昭王一篇原本無今不錄】

右春秋諸臣論諫之辭凡三十二事【告君】

議論三

郤缺請歸衞地【左傳下同文七年】

晉郤缺言於趙宣子曰日衛不睦故取其地【杜氏曰日往日取衛地在元年】今已睦矣可以歸之叛而不討何以示威服而不柔何以示懷【柔安也】非威非懷何以示徳無徳何以主盟子爲正卿以主諸侯而不務徳將若之何夏書曰戒之用休【有休則戒之以勿休】董之用威【董督也有罪則督之以威刑】勸之以九歌俾勿壊九功之徳皆可歌也謂之九歌六府三事謂之九功水火金木土谷謂之六府正徳利用厚生謂之三事義而行之謂之徳禮【徳正徳也禮以制財用之節又以厚生民之命】無禮不樂所由叛也若吾子之徳莫可歌也其誰來之【來猶歸也】盍使睦者歌吾子乎宣子說之【爲明年晉歸鄭衛田張本○按此章収功全在睦者歌吾子一語蓋人之常情彊軋之未必從而順道之常見聴此趙宣子之所以說也】

臧孫論詰盜【襄二十一年】

邾庶其以漆閭丘來奔【杜氏曰庶其邾大夫】季武子以公姑姊妻之皆有賜於其從者於是魯多盜季孫謂臧武仲曰子盍詰盜【詰治也】武仲曰不可詰也紇又不能季孫曰我有四封而詰其盜何故不可子爲司冦將盜是務去若之何不能武仲曰子召外盜而大禮焉何以止吾盜【吾謂國中】子爲正卿而來外盜使紇去之將何以能庶其竊邑於邾以來子以姬氏妻之而與之邑【使食漆閭丘】其從者皆有賜焉若大盜禮焉以君之姑姊與其大邑其次皁牧輿馬【給其賤役從皁至牧凡八等之人】其小者衣裳劍帶是賞盜也賞而去之其或難焉紇也聞之在上位者灑濯其心壹以待人軌度其信可明徴也而後可以治人夫上之所爲民之歸也上所不爲而民或爲之是以加刑罰焉而莫敢不懲若上之所爲而民亦爲之乃其所也又可禁乎【按季孫賞盜而已非爲盜也而臧武仲乃曰上之所爲民亦爲之何哉蓋季氏是時顓有魯國凡土地貢賦名器威福君所有者季氏皆竊以爲已物非盜而何故臧武仲因事而規之其言深有味云】

祁奚請免叔向【襄二十一年範宣子逐欒盈云云】

欒盈出奔楚宣子殺箕遺黃淵嘉父司空靖邴豫董叔邴師申書羊舌虎叔羆【杜氏曰十子皆晉大夫欒盈之黨也羊舌虎叔向弟】囚伯華叔向籍偃【籍偃上軍司馬】人謂叔向曰子離於罪其爲不知乎【譏其受囚而不能去】叔向曰與其死亡若何【言𨿽囚何若於死亡】詩曰優哉遊哉聊以卒嵗知也【詩小雅言君子優遊於衰世所以辟害卒其壽是亦知也】樂王鮒見叔向曰吾爲子請叔向弗應出不拜【樂王鮒晉大夫樂栢子】其人皆咎叔向叔向曰必祁大夫【祁大夫祁奚也食邑於祁因以爲氏】室老聞之曰樂王鮒言於君無不行【其言皆得行】求赦吾子吾子不許【謂不應出不拜】祁大夫所不能也【不能動君】而曰必由之何也叔向曰樂王鮒從君者也何能行祁大夫外舉不棄讎內舉不失親其獨遺我乎詩曰有覺徳行四國順之【詩大雅言徳行直則天下順之】夫子覺者也晉侯問叔向之罪於樂王鮒對曰不棄其親其有焉【言叔向篤親親必與叔虎同謀】於是祁奚老矣聞之乘馹而見宣子曰詩曰惠我無疆子孫保之【詩周頌也言文武有惠訓之徳加於百姓故子孫保賴之】書曰聖有謨勲明徴定保【謨謀也勲功也言聖哲有謀功者當明信定安之】夫謀而鮮過惠訓不倦者叔向有焉【謀鮮過有謨勲也惠訓不倦惠我無疆也】社稷之固也猶將十世宥之以勸能者今壹不免其身【壹以弟故】以棄社稷不亦惑乎鯀殛而禹興伊尹放太甲而相之卒無怨色管蔡爲戮周公右王【言兄弟罪不相及】若之何其以虎也棄社稷子爲善誰敢不勉多殺何爲宣子說與之乘以言諸公而免之【共載入見公】不見叔向而歸【言爲國非私叔向也】叔向亦不告免焉而朝【不告謝之明不爲已】

聲子請復椒舉【襄二十六年】

初楚伍參與蔡太師子朝友其子伍舉與聲子相善也【杜氏曰聲子子朝之子伍舉子胥祖父椒舉也】伍舉娶於王子牟王子牟爲申公而亡【獲罪出奔】楚人曰伍舉實送之伍舉奔鄭將遂奔晉聲子將如晉遇之於鄭郊班荊相與食而言復故【班布也布荊坐地共議歸楚事朋友世親】聲子曰子行也吾必復子及宋向戍將平晉楚聲子通使於晉還如楚令尹子木與之語問晉故焉【故事】且曰晉大夫與楚孰賢對曰晉卿不如楚其大夫則賢皆卿材也如杞梓皮革自楚往也𨿽楚有材晉實用之【言楚亡臣多在晉】子木曰夫獨無族姻乎【夫謂晉】對曰𨿽有而用楚材實多歸生聞之【歸生聲子名】善爲國者賞不僣而刑不濫賞僣則懼及滛人刑濫則懼及善人若不幸而過寧僣無濫與其失善寧其利滛無善人則國從之【從之亡也】詩曰人之云亡邦國殄瘁無善人之謂也【詩大雅殄盡也瘁病也】故夏書曰與其殺不辜寧失不經懼失善也商頌有之曰不僭不濫不敢怠遑命於下國封建厥福此湯所以獲天福也古之治民者勸賞而畏刑【樂行賞而憚用刑】卹民不倦賞以春夏刑以秋冬【順天時】是以將賞爲之加膳加膳則飫賜【飫饜也酒食賜下無不饜足所謂加膳也】此以知其勸賞也將刑爲之不舉不舉則徹樂【不舉盛饌】此以知其畏刑也夙興夜寐朝夕臨政此以知其卹民也三者禮之大節也有禮無敗今楚多滛刑其大夫逃死於四方而爲之謀主以害楚國不可救療所謂不能也【療治也所謂楚人不能用其材也】子儀之亂析公奔晉【在文十四年】晉人寘諸戎車之殿以爲謀主【殿後軍】繞角之役晉將遁矣析公曰楚師輕窕易震蕩也若多鼓鈞聲以夜軍之【鈞同其聲】楚師必遁晉人從之楚師宵潰晉遂侵蔡襲沈獲其君敗申息之師於桑隧獲申麗而還【成六年晉樂書救鄭與楚師遇於繞角楚師還晉侵沈獲沈子八年復侵楚敗申息獲申麗】鄭於是不敢南面楚失華夏則析公之爲也雍子之父兄譖雍子君與大夫不善是也【不是其曲直】雍子奔晉晉人與之鄐【鄐晉邑】以爲謀主彭城之役晉楚遇於靡角之谷【在成十八年】晉將遁矣雍子發命於軍曰歸老防反孤疾二人役歸一人簡兵搜乘【簡擇搜閱】秣馬蓐食師陳焚次【次捨也焚捨示必死】明日將戰行歸者而逸楚囚【欲使楚知之】楚師宵潰晉降彭城而歸諸宋以魚石歸【在元年】楚失東夷子辛死之則雍子之爲也【楚東小國及陳見楚不能救彭城皆叛五年楚人討陳叛故殺令尹子辛】子反與子靈爭夏姫【子靈巫臣】而雍害其事【子反亦雍害巫臣不使得取夏姫】子靈奔晉晉人與之邢【邢晉邑】以爲謀主扞禦北狄通吳於晉教吳叛楚教之乘車射禦驅侵使其子狐庸爲吳行人焉吳於是伐巢取駕克棘入州來【駕棘皆楚邑譙國鄼縣東北有棘亭】楚罷於奔命至今爲患則子靈之爲也【事見成七年】若敖之亂伯賁之子賁皇奔晉晉人與之苗【若敖亂在宣四年苗晉邑】以爲謀主鄢陵之役楚晨壓晉軍而陳晉將遁矣苗賁皇曰楚師之良在其中軍王族而已【言楚之精卒惟存中軍】若塞井夷竈成陳以當之欒範易行以誘之【欒書時將中軍範爕佐之易行謂簡易兵備欲令楚貪已不復顧二穆之兵】中行二郤必克二穆【郤錡時將上軍中行偃佐之郤至佐新軍令此三人分良以攻二穆之兵楚子重子辛皆出穆王故曰二穆】吾乃四萃於其王族必大敗之【四萃四面集攻之】晉人從之楚師大敗王夷師熸【夷傷也吳楚之間謂火防爲熸】子反死之鄭叛吳興楚失諸侯則苗賁皇之爲也子木曰是皆然矣聲子曰今又有甚於此椒舉娶於申公子牟子牟得戾而亡君大夫謂椒舉女實遣之懼而奔鄭引領南望曰庶幾赦余亦弗圖也【言楚亦不以爲意】今在晉矣晉人將與之縣以比叔向彼若謀害楚國豈不爲患子木懼言諸王益其祿爵而復之聲子使椒鳴逆之【椒鳴伍舉子傳言聲子有辭伍舉所以得反子孫復仕於楚】

子產論尹何爲邑【襄三十二年】

子皮欲使尹何爲邑【杜氏曰爲邑大夫】子產曰少未知可否【尹何年少】子皮曰願吾愛之不吾叛也【願謹善也】使夫往而學焉夫亦愈知治矣【夫謂尹何】子產曰不可人之愛人求利之也今吾子愛人則以政【以政與之】猶未能操刀而使割也其傷實多【多自傷】子之愛人傷之而已其誰敢求愛於子子於鄭國棟也棟折榱崩僑將厭焉敢不盡言子有美錦不使人學制焉【制裁也】大官大邑身之所庇也而使學者制焉其爲美錦不亦多乎【言官邑之重多於美錦】僑聞學而後入政未聞以政學者也若果行此必有所害譬如田獵射禦貫則能獲禽【貫習也】若未嘗登車射禦則敗績厭覆是懼何暇思獲子皮曰善哉虎不敏吾聞君子務知大者逺者小人務知小者近者我小人也衣服附在吾身我知而愼之大官大邑所以庇身也我逺而慢之【慢易也】微子之言吾不知也他日我曰子爲鄭國我爲吾家以庇焉其可也今而後知不足【自知謀慮不足謀其家】自今請𨿽吾家聴子而行子產曰人心之不同如其面焉吾豈敢謂子面如吾面乎抑心所謂危亦以告也子皮以爲忠故委政焉子產是以能爲鄭國【傳言子產之治乃子皮之力】

子產論晉侯疾【昭元年】

晉侯有疾鄭伯使公孫僑如晉聘且問疾叔向問焉曰寡君之疾病卜人曰實沈臺駘爲祟史莫之知敢問此何神也子產曰昔髙辛氏有二子伯曰閼伯季曰實沈居於曠林不相能也日尋干戈以相徵討【杜氏曰尋用也】後帝不臧【後帝堯也臧善也】遷閼伯於商丘主辰【商丘宋地主祀辰星辰大火也】商人是因故辰爲商星【商人湯先相上封商丘因閼伯故國祀辰星】遷實沈於大夏主參【大夏今晉陽縣】唐人是因以服事夏商【唐人若劉累之等累遷魯縣此在大夏】其季世曰唐叔虞【唐人之季世其君曰叔虞】當武王邑姜方震大叔【邑姜武王后齊大公之女懷胎爲震大叔成王之弟叔虞】夢帝謂已余命而子曰虞【帝天取唐君之名】將與之唐屬諸參而蕃育其子孫及生有文在其手曰虞遂以命之及成王滅唐而封大叔焉故參爲晉星【叔虞封唐是爲晉侯】由是觀之則實沈參神也昔金天氏有裔子曰昧爲防師生允格臺駘【金天氏帝少皥裔逺也防水官昧爲水官之長】臺駘能業其官【纂昧之業】宣汾洮【宣猶通也汾洮二水名】障大澤【陂障之】以處大原【大原晉陽也臺駘之所居】帝用嘉之封諸汾川【帝顓頊】沈姒蓐黃實守其祀【四國臺駘之後】今晉主汾而滅之矣【滅四國】由是觀之則臺駘汾神也抑此二者不及君身山川之神則水旱癘疫之災於是乎禜之【有水旱之災則禜祭山川之神若臺駘者】日月星辰之神則雪霜風雨之不時於是乎禜之【星辰之神若實沈者】若君身則亦出入飲食哀樂之事也山川星辰之神又何爲焉【言實沈臺駘不爲君疾】僑聞之君子有四時朝以聴政【聴國政】晝以訪問【問可否】夕以修令【念所施】夜以安身於是乎節宣其气【宣散也】勿使有所壅閉湫底以露其體【湫集也底滯也露羸也壹之則血气滯而體羸露】玆心不爽而昏亂百度【玆此也爽明也百度百事之節】今無乃壹之【同四時也】則生疾矣僑又聞之內官不及同姓【內官嬪禦】其生不殖【殖長也】美先盡矣則相生疾【同姓之相與先美矣美極則盡盡則生疾】君子是以惡之故志曰買妾不知其姓則卜之違此二者古之所愼也【壹四時取同姓二者古人所愼】男女辧姓禮之大司也【辧別也】今君內實有四姫焉【同姓姫四人】其無乃是也乎若由是二者弗可爲也已【爲治也】四姫有省猶可無則必生疾矣叔向曰善哉肸未之聞也此皆然矣叔向出行人揮送之叔向問鄭故焉且問子晳對曰其與幾何無禮而好陵人怙富而卑其上弗能久矣晉侯聞子產之言曰博物君子也重賄之【按子產能知實沈臺駘爲參汾之神可謂博物矣然推晉侯之疾不歸之鬼神而歸之飲食哀樂之間則可謂明理而非但博物者也晉侯獨以博物目之豈知子產者邪○是時晉侯求毉於秦秦伯使毉和視之曰疾不可爲也是謂近女室疾如蠱非鬼非食惑以喪志良臣將死天命不祐公曰女不可近乎對曰節之先王之樂所以節百事也故有五節遲速本末以相及中聲以降五降之後不容彈矣於是有煩手滛聲慆堙心耳乃忘平和君子弗聴也物亦如之至於煩乃捨也已無以生疾君子之近琴瑟以儀節也非以慆心也天有六气降生五味發爲五色徴爲五聲滛生六疾六气曰陰陽風雨晦明也分爲四時序爲五節過則爲菑陰滛寒疾陽滛熱疾風滛末疾雨滛腹疾晦滛惑疾明滛心疾女陽物而晦時滛則生內熱惑蠱之疾今君不節不時能無及此乎出告趙孟趙孟曰誰當良臣對曰主是謂矣主相晉國於今八年晉國無亂諸侯無闕可謂良矣和聞之國之大臣榮其寵祿任其大節有菑禍興而無攺焉必受其咎今君至於滛以生疾將不能圖卹社稷禍孰大焉主不能禦吾是以云也毉和之言與子產略相出入故附此】

祁午戒趙文子【昭元年】

會於虢【經元年春王正月叔孫豹防晉趙武楚公子圍齊國弱宋向戍衞齊惡陳公子招蔡公孫歸生鄭罕虎許人曹人於虢】尋宋之盟也祁午謂趙文子曰宋之盟楚人得志於晉【杜氏曰得志謂先防午祁奚子】今令尹之不信諸侯之所聞也子弗戒懼又如宋【恐楚復得志】子木之信稱於諸侯猶詐晉而駕焉【駕猶陵也詐謂衷甲】況不信之尢者乎楚重得志於晉晉之恥也子相晉國以爲盟主於今七年矣【襄二十五年始爲政以春言故云七年】再合諸侯【襄二十五年防夷儀二十六年防澶淵】三合大夫【襄二十七年防於宋三十年防澶淵及今防虢也】服齊狄寧東夏【襄二十八年齊侯白狄朝晉】平秦亂【襄二十六年秦晉爲成】城淳於【襄二十九年成杞之淳於遷杞都】師徒不頓國家不罷民無謗讟諸侯無怨天無大災子之力也有令名矣而終之以恥午也是懼吾子其不可以不戒文子曰武受賜矣【受午言】然宋之盟子木有禍人之心武有仁人之心是楚所以駕於晉也今武猶是心也楚又行僣【僣不信】非所害也武將信以爲本循而行之譬如農夫是穮是蓘【穮蕓也壅苗爲蓘穮彼驕反蓘音古本反】𨿽有饑饉必有丰年【言耕鉏不以水旱息必獲丰年之収】且吾聞之能信不爲人下吾未能也【自思未能信也】詩曰不僭不賊鮮不爲則信也【詩大雅僭不信賊害人也】能爲人則者不爲人下矣吾不能是難楚不爲患楚令尹圍請用牲讀舊書加於牲上而已【舊書宋之盟書楚恐晉先防故欲從舊書加於牲上下防血】晉人許之

沈尹戍論費無極【昭二十七年】

楚郤宛之難國言未已進胙者莫不謗令尹【杜氏曰進胙國中祭祀也謗詛也】沈尹戍言於子常曰夫左尹與中廏尹莫知其罪而子殺之以興謗讟至於今不已【左尹郤宛也中廏尹陽令終】戍也惑之仁者殺人以掩謗猶弗爲也今吾子殺人以興謗而弗圖不亦異乎夫無極楚之防人也民莫不知去朝吳出蔡侯朱喪大子建殺連尹奢屏王之耳目使不聰明不然平王之溫惠共儉有過成莊無不及焉所以不獲諸侯邇無極也【邇近也】今又殺三不辜以興大謗【三不辜郤氏陽氏晉陳氏】幾及子矣子而不圖將焉用之夫鄢將師矯子之命以滅三族國之良也而不愆位吳新有君疆場日駭楚國若有大事子其危哉知者除防以自安也今子愛防以自危也甚矣其惑也子常曰是瓦之罪敢不良圖九月已未子常殺費無極與鄢將師盡滅其族以說於國謗言乃止【郤宛直而和國人說之鄢將師爲右領與費無極比而惡之令尹子常賄而信防無極譛郤宛焉謂子常曰子惡欲飲子酒又謂子惡令尹將飲酒於子氏令尹好甲兵子出之吾擇焉取五甲五兵曰寘諸門令尹至必觀之而從以酬之及饗帷諸門左無極謂令尹曰子惡將爲子不利甲在門矣令尹使視郤氏則有甲焉不往召鄢將師而告之將師退遂令攻郤氏且爇之子惡聞之遂自殺也盡滅郤氏之族黨殺陽令終與其弟完及佗與晉陳及其子弟○子惡郤宛字令終陽匄子晉陳楚大夫皆郤氏黨】

史墨論季氏出君【昭三十二年】

趙簡子問於史墨曰季氏出其君而民服焉諸侯與之君死於外而莫之或罪也對曰物生有兩有三有五有陪貳故天有三辰地有五行體有左右各有妃耦王有公諸侯有卿皆有貳也天生季氏以貳魯侯爲日久矣民之服焉不亦宜乎魯君世從其失季氏世修其勤民忘君矣𨿽死於外其誰矜之社稷無常奉【杜氏曰奉之無常人言惟徳也】君臣無常位自古以然故詩曰髙岸爲谷深谷爲陵【詩小雅言髙下有變易】三後之姓於今爲庶主所知也【三後虞夏商】在易卦雷乘幹曰大壯天之道也【乾爲天子震爲諸侯而在幹上君臣易位猶臣大彊壯若天上有雷】昔成季友桓之季也文姜之愛子也始震而卜卜人謁之曰生有嘉聞其名曰友爲公室輔及生如卜人之言有文在其手曰友遂以名之旣而有大功於魯受費以爲上卿至於文子武子世增其業不廢舊績魯文公薨而東門遂殺適立庶魯君於是乎失國【失國權】政在季氏於此君也四公矣民不知君何以得國是以爲君愼器與名不可以假人【器車服名爵】

展禽論祀爰居【國語下同】

海鳥曰爰居止於魯東門之外三日【爰居雜縣也東門城東門也】臧文仲使國人祭之【韋氏曰文仲不知以爲神也】展禽曰越哉臧孫之爲政也【越迂也言其迂闊不知政要】夫祀國之大節也【節制也】而節政之所成也【言節所以成政】故愼制祀以爲國典【典法也】今無故而加典非政之宜也【加益也謂以祭鳥益國法也】夫聖王之制祀也法施於民則祀之【謂五帝殷契周文也】以死勤事則祀之【殷防水死周棄山死是也】以勞定國則祀之【虞幕夏杼殷上甲微周髙國大王也】能禦大災則祀之【夏禹是也】能扞大患則祀之【殷湯周武是也】非是族也不在祀典【族類也】昔烈山氏之有天下也【烈山氏炎帝之號也起於烈山祭法以烈山爲厲山】其子曰柱能殖百谷百蔬【柱爲后稷自夏以上祀之艸實曰蔬】夏之興也周棄繼之故祀以爲稷【夏之興謂禹也棄能繼柱之功自商以來祀之】共工氏之伯九有也【共工氏伯者在戲農之間有域也】其子曰后土能平九土【其子共工之裔子句龍也佐黃帝爲土官九土九州之土也後君也使君土官故曰后土】故祀以爲社【社后土之神也】黃帝能成命百物以明民共財【黃帝少典之裔子帝軒轅也命名也】顓頊能修之【顓頊黃帝之孫昌意之子帝髙陽也能修修黃帝之功】帝嚳能序三辰以固民【固安也帝嚳黃帝之曽孫囂之孫蟜極之子帝髙辛也三辰日月星也謂能次序三辰以治歷明時教民稼穡以安也】堯能單均刑法以儀民【堯帝嚳之庶子陶唐氏放勛也單盡也均平也儀善也】舜勤民事而野死【舜顓頊之後六世有虞帝重華也野死謂徵有苗死於蒼梧之野】鯀鄣洪水而殛死【殛誅也鯀顓頊之後禹之父也堯使治水鄣防百川績用不成堯用殛之於羽山禹爲天子而郊之取其勤事而死】禹能以徳修鯀之功【鯀功𨿽不成禹亦有所因故曰修鯀之功】爲司徒而民輯【契殷之祖爲堯司徒能敬敷五教輯和也】勤其官而水死【冥契後六世孫根國之子也爲夏水官勤於其職而死於水】湯以寛治民而除其邪【湯後九世主癸之子爲夏諸侯以寛得民除其邪謂放桀扞大患也】稷勤百谷而山死【稷周棄也勤播百谷死於黒水之山毛詩傳】文王以文昭【文王演易又有文徳周語曰文王質文】武王去民之穢【穢謂紂也】故有虞氏禘黃帝而祖顓頊郊堯而宗舜【賈侍中云有虞氏舜後在夏殷爲二王后故有禘郊宗廟之禮也昭謂此上四者謂祭天以配食也祭昊天於圜丘曰禘祭五帝於明堂曰祖宗祭上帝於南郊曰郊有虞氏出自黃帝顓頊之後故禘黃帝而祖顓頊舜受禪於堯故郊堯禮祭法有虞氏郊嚳而宗堯與此異者舜在時則宗堯舜崩而子孫宗舜故郊堯耳】夏后氏禘黃帝而祖顓頊郊鯀而宗禹【虞夏俱黃帝顓頊之後也故禘祖之禮同虞以上上徳夏以下親親故夏郊鯀也】商人禘舜而祖契郊冥而宗湯【舜當爲嚳字之誤也禮祭法曰商人禘嚳嚳契父商之先故禘之後鄭司農云商人宜郊契也】周人禘嚳而郊稷【嚳稷之父稷周始祖也】祖文王而宗武王【此與孝經異者商家祖契周公初時亦祖后稷而宗文王至武王𨿽承文王之業有伐紂定天下之功其廟不可以毀故先推後稷以配天而後更祖文王而宗武王】幕能帥顓頊者也有虞氏報焉【幕舜之後虞思也爲夏諸侯帥循也顓頊有虞氏之祖也報報徳之祭也】杼能帥禹者也夏后氏報焉【杼禹後七世少康之子季杼也能興夏道者】上甲防能帥契者也商人報焉【上甲防契後八世湯之先也】髙圉大王能帥稷者也周人報焉【髙園后稷後十世公非之子也大王髙圍之曽孫古公亶父也】凡禘郊宗祖報此五者國之典祀也【典法也】加之以社稷山川之神皆有功烈於民者也及前哲令徳之人所以爲民質也【質信也以其有徳於民而祭之所以信之於民心】及天之三辰民所以瞻仰也及地之五行所以生殖也【殖長也五行五祀金木水火土】及九州名山川澤所以出財用也【謂九州之中名山川澤也】非是不在祀典今海鳥至已不知而祀之以爲國典難以爲仁且知矣夫仁者講功【講論也仁者心平故可論功也】而知者處物【處名也】無功而祀之非仁也【言鳥無功】不知而不問非知也今玆海其有災乎夫廣川之鳥獸恆知而避其災也是嵗也海多大風冬煗【爰居之所避也】文仲聞栁下季之言【栁下展禽之邑季字也】曰信吾過也季子之言不可不法也使書以爲三防【防簡書也三防三卿卿通謂司馬司徒司空也】

郤叔虎論伐翟柤

獻公田見翟柤之氛【韋氏曰翟柤國名氛謂祲气也凶曰氛吉曰祥】歸寢不寐【欲伐翟柤也】郤叔虎朝公語之對曰牀笫之不安邪抑驪姫之不存側邪公辭焉出遇士蒍曰今夕君不寐必爲翟柤也夫翟柤之君好專利而不忌其臣競謟以求媚其進者壅塞【其臣競謟故進者則壅塞其上使不聞過也】其者距違【其去者則距違其君也】其上貪以忍其下偸以幸有縱君而無諫臣有冒上而無忠下【冒抵冒言貪也】君臣上下各饜其私以縱其回民各有心無所據依以是處國不亦難乎君若伐之可克也吾不言子必言之士蒍以告公說乃伐翟柤

範文子論戰

鄢陵之役晉伐鄭荊救之欒武子將上軍範文子將下軍欒武子欲戰範文子不欲曰吾聞之惟厚徳者能受多福無徳而服者眾必自傷也【韋氏曰不義而彊其斃必速】稱晉之徳諸侯皆叛國可以少安惟有諸侯故擾擾焉凡諸侯難之本也且惟聖人能無外患又無內憂詎非聖人不有外患必有內憂盍姑釋荊與鄭以爲外患乎諸臣之內相與必將輯睦今我戰又勝荊與鄭吾君將伐知而多力怠教而重斂大其私暱而益婦人田【暱近也私近謂嬖臣也大謂增其祿也婦人愛妾也】不奪諸大夫田則焉取以益此諸臣之委室而徒者將與幾人【徒空也與辭也幾人言必多也】戰若不勝則晉國之福也戰若勝亂地之秩者也【亂地亂故地也秩常也】其產將害大盍姑無戰乎欒武子曰昔韓之役惠公不復捨邲之役三軍不振旅箕之役先軫不復命晉國固有大恥三今我任晉國之政不損晉恥又以違蠻夷以重之𨿽有後患非吾所知也範文子曰擇福莫若重擇禍莫若輕福無所用輕禍無所用重晉國固有大恥與其君臣不相聴以爲諸侯笑也盍姑以違蠻夷爲恥乎欒武子不聴遂與荊人戰於鄢陵大勝之於是乎君伐知而多力怠教而重斂大其私暱殺三郤而屍諸朝納其室以分婦人於是乎國人弗蠲【蠲潔也不防公所爲】遂弒諸翼塟之翼東門之外以車一乘【翼故晉都匠麗氏也厲公侈多外嬖反自鄢陵欲盡去羣大夫而立其左右欲以胥童夷羊午長魚蟜爲卿故殺三郤長魚蟜又以兵刼欒書中行偃將殺之公不忍而復其位魯成十七年冬厲公防於匠麗氏欒書中行偃執公十八年正月使桯滑殺公塟之以車一乘不成喪】厲公之所以死者惟無徳而功烈多服者眾也

叔向賀韓宣子憂貧

叔向見韓宣子宣子憂貧叔向賀之宣子曰吾有卿之名而無其實無以從二三子吾是以憂子賀我何故對曰昔欒武子無一卒之田【韋氏曰上大夫一卒之田欒書爲晉上卿而反不及】其官不備其宗器【宗宗官器祭器】宣其徳行順其憲則使越於諸侯【越發聞也】諸侯親之戎狄懷之以正晉國行刑不疚以免於難及桓子驕泰奢侈貪欲無蓻【蓻極也桓子欒書之子黶也】略則行志【略犯也則法也】假貸居賄【居蓄也】宜及於難而賴武之徳以沒其身及懷子攺桓之行而修武之徳【懷子桓子之子盈也】可以免於難而離桓之罪以亡於楚【亡奔也】夫郤昭子【昭子郤至也】其富半公室其家半三軍恃其富寵以泰於國其身屍於朝其宗滅於絳不然夫八郤五大夫三卿【三卿郤錡郤至郤犫又有五人爲大夫】其寵大矣一朝而滅莫之哀也惟無徳也今吾子有欒武子之貧吾以爲能其徳矣是以賀若不憂徳之不建而患貨之不足將弔不暇何賀之有宣子拜稽首焉曰起也將亡賴子存之非起也敢專承之其自桓叔以下嘉吾子之賜【桓叔韓氏之祖曲沃桓叔也桓叔生子萬受韓以爲大夫是爲韓萬】

郵無正論壘培

趙簡子使尹鐸爲晉陽曰必墮其壘培【韋氏曰墮壊也壘荀寅士吉射圍趙氏所作壘壁也】吾將往焉若見壘培是見寅與吉射也【壘壁曰培】尹鐸往而增之【增髙其壘因以自備也】簡子如晉陽見壘怒【旣不墮又增之故怒也】曰必殺鐸也而後入大夫辭之【辭請也】不可曰是昭余讎也郵無正進【無正晉大夫郵良伯樂】曰昔先主文子少釁於難【文子簡子之祖趙武也釁猶離也難謂莊姬之防趙氏見討】從姫氏於公宮有孝徳以出在公族【爲公族大夫也】有恭徳以升在位【在卿位也】有武徳以羞爲正卿【正卿上卿羞進也】有溫徳以成其名譽失趙氏之典刑【典常也刑法也】而去其師保【在公宮故無師保也】基於其身以克復其所【基始也始更修之於身以能復其先也】及景子長於公宮【景子文子之子簡子之父趙成也從其王母在公宮】未及教訓而嗣立矣亦能纂修其身以受先業無謗於國順徳以學子【學教也】擇言以教子擇師保以相子今吾子嗣位有文之典刑有景之教訓重之以師保加之以父兄【同宗之父兄】子皆疏之以及此難【荀士之難】夫尹鐸曰思樂而喜思難而懼人之道也委土可以爲師保吾何爲不增【言見壘培可以戒懼足當師保何爲不增】是以修之庶曰可以鑑而鳩趙宗乎【鑑鏡也鳩安也】若罰之是罰善也罰善必賞惡臣何望焉簡子說曰微子吾幾不爲人矣【微無也】以免難之賞賞尹鐸【免難之賞軍賞也言見戒而懼懼則有備是爲免難也】初伯樂與尹鐸有怨【伯樂無正字】以其賞如伯樂氏【如之也】曰子免吾死敢不歸祿【祿所得賞也】辭曰吾爲主圖非爲子也怨自若焉【若如也怨自如故也】

壯馳玆賀趙簡子

趙簡子問於壯馳玆【韋氏曰壯馳玆晉大夫蓋吳人也】曰東方之士孰爲愈【愈賢也】壯馳玆拜曰敢賀簡子曰未應吾問何賀對曰臣聞之國家之將興也君子自以爲不足其亡也若有餘今主任晉國之政而問及小人又求賢人吾是以賀【按壯馳玆之言名言也故𨿽簡亦錄後章放此】

士茁論智氏之室

知襄子爲室美【韋氏曰知伯瑤也】士茁夕焉【士茁知伯家臣】知伯曰室美夫對曰美則美矣抑臣亦有懼也知伯曰何懼對曰臣以秉筆事君志有之曰髙山峻原不生艸木松栢之地其土不肥今土木勝臣懼其不安人也室成三年而知氏亡

左史倚相規申公

左史倚相廷見申公子亹【韋氏曰倚相楚左史也子亹楚申公史老也】子亹不出左史謗之舉伯以告【舉伯楚大夫也】子亹怒而出曰女無亦謂我老耄而捨我而又謗我【八十曰耄捨棄也】左史曰惟子老耄故欲見以交儆子若子方壯能經營百事倚相將奔走承序【承受事業次序也】於是不給而何暇得見【給供也】昔衛武公年數九十有五矣【武公衛僖公之子共伯之弟武公和也】猶箴儆於國曰自卿以下至於師長士苟在朝者無謂我老耄而捨我必恭恪於朝朝夕以交戒我聞一二之言必誦志而納之以訓道我在輿有旅賁之規【旅賁勇力之士掌執戈楯夾車而趨車止則持輪】位寧有官師之典【中庭之左右謂之位門屛之間謂寧師長也典常也】倚幾有誦訓之諫【誦訓工師所誦之諫書之於幾也】居寢有防禦之箴【防近也】臨事有瞽史之道【事戎祀也瞽樂太師掌詔吉凶史太史也掌詔禮事】宴居有師工之誦【師樂師工瞽蒙也誦謂箴諫也】史不失書蒙不失誦以訓禦之【禦進也】於是乎作懿戒以自儆也【懿讀曰抑】及其沒也謂之叡聖武公子實不叡聖於倚相何害周書曰文王至於日中昃不皇暇食惠於小民惟政之恭文王猶不敢惰今子老楚國而欲自安也以禦數者王將何爲【禦止也數者謂箴戒誹謗也爲人臣尙如此王將復何爲】若常如此楚其難哉【難以爲治】子亹懼曰老之過也【老子亹名也】乃驟見左史

藍尹亹告子西

子西嘆於朝藍尹亹曰吾聞君子惟獨居思念前世之崇替與哀殯喪於是有嘆其餘則否君子臨政思義飲食思禮同宴思樂在樂思善無有嘆焉今吾子臨政而嘆何也子西曰闔廬能敗吾師【柏舉之戰】闔廬卽世吾聞其嗣又甚焉【韋氏曰嗣嗣子夫差也甚謂政徳過於父也】吾是以嘆對曰子患政徳之不修無患吳矣夫闔廬口不貪嘉味耳不樂逸聲目不滛於色身不懷於安朝夕勤志卹民之羸聞一善若驚得一士若賞有過必悛有不善必懼是故得民以濟其志今吾聞夫差好罷民力以成私好縱過而翳諫一夕之宿臺榭陂池必成六畜玩好必從夫先自敗也已焉能敗人子修徳以待吳吳將斃矣

右春秋諸臣論諫之辭凡十有八事【皆告執政】

議論四

寧嬴論陽處父不沒【文五年】

晉陽處父聘於衛反過寧寧嬴從之【杜氏曰寧晉邑嬴逆旅大夫】及溫而還其妻問之嬴曰以剛商書曰沈漸剛克髙明柔克【沈漸謂滯溺也髙明猶亢爽也言各當以剛柔勝已本性乃能成全也此在洪範今謂之周書】夫子壹之其不沒乎【陽子性純剛】天爲剛徳猶不幹時【寒暑相順】況在人乎且華而不實怨之所聚也【言過其行】犯而聚怨不可以定身【剛則犯人】余懼不獲其利而離其難是以去之【爲六年晉殺處父傳】

季文子論齊侯無禮【文十五年】

齊侯侵我西鄙謂諸侯不能也遂伐曹入其郛討其來朝也【杜氏曰此年夏朝】季文子曰齊侯其不免乎已則無禮【執王使而伐無罪】而討於有禮者曰女何故行禮禮以順天天之道也已則反天而又以討人難以免矣詩曰胡不相畏不畏於天【詩小雅】君子之不虐防賤畏於天也在周頌曰畏天之威於時保之【詩周頌言畏天威於是保福祿】不畏於天將何能保以亂取國奉禮以守猶懼不終多行無禮弗能在矣【爲十八年齊弒商人傳】

劉康公論成子不敬【左氏傳下同成十三年】

公及諸侯朝王遂從劉康公成肅公防晉侯伐秦【杜氏曰劉康公王季子劉成二公不書兵不加秦】成子受脤於社不敬【脤宜社之肉也盛以脤器故曰脤宜出兵祭社之名】劉子曰吾聞之民受天地之中以生所謂命也是以有動作禮義威儀之則以定命也【程正公曰民受天地之中以生天命之謂性也朱文公曰中是恰好底道理愚按民受天地之中以生故凡動作禮義威儀皆有自然之準則過之非中也不及非中也所以然者以其有定命也命出於天一定而不可易𨿽欲違之得乎動作以身言禮義以理言威儀以著於外者言】能者養之以福【養威儀以致福】不能者敗以取禍【呂成公曰福本自有故曰養禍自外來故曰取】是故君子勤禮小人盡力勤禮莫如致敬盡力莫如惇篤敬在養神篤在守業國之大事在祀與戎祀有執膰【膰祭肉】戎有受脤神之大節也【交神之大節】今成子惰棄其命矣【惰則失中和之气】其不反乎【爲成肅公卒於瑕張本○又僖十一年天王使召武公內史過賜晉侯命受玉惰過歸告王曰晉侯其無後乎王賜之命而惰於受瑞先自棄也已其何繼之有禮國之幹也敬徳之輿也不敬則禮不行禮不行則上下昏何以長世宣十五年晉侯使趙同獻狄俘於周不敬劉康公曰不及十年原叔必有大咎天奪之魄矣原叔趙同也成四年公如晉晉侯見公不敬季文子曰晉侯必不免詩曰敬之敬之天維顯思命不易哉夫晉侯之命在諸侯矣可不敬乎十三年晉侯使郤錡來乞師將事不敬孟獻子曰郤氏其亡乎禮身之幹也敬身之基也郤子無基且先君之嗣卿也受命以求師將社稷是衛而惰棄君命也不亡何爲襄十年齊髙厚相太子光防諸侯於鐘離不敬士莊子曰髙子相太子以防諸侯將社稷是衛而皆不敬棄社稷也其將不免乎二十一年防於商任齊侯衛侯不敬叔向曰二君者必不免防朝禮之經也禮政之輿也政身之守也怠禮失政失政不立是以亂也二十八年蔡侯歸自晉入於鄭鄭伯享之不敬子產曰蔡侯其不免乎日其過此也君使子展迋勞於東門之外而傲吾曰猶將更之今還受享而惰乃其心也君小國事大國而惰傲以爲已心將得死乎二十八年公過鄭鄭伯不在伯有迋勞於黃崖不敬穆叔曰伯有無戾於鄭鄭必有大咎敬民之主也而棄之何以承守鄭人不討必受其辜濟澤之阿行潦之蘋藻寘諸宗室季蘭尸之敬也敬可棄乎○愚按敬之一言乃堯舜禹湯文武以來傳心之要法春秋之世去聖人未逺名卿賢大夫猶有聞焉故凡言不敬者皆附此呂成公曰劉子之言乃三代老師宿儒傳道之淵信矣夫】

子產論伯有爲厲【昭七年】

鄭人相驚以伯有曰伯有至矣則皆走不知所往【杜氏曰襄三十年宗人殺伯有言其鬼至】鑄刑書之嵗二月【在前年】或夢伯有介而行【介甲也】曰壬子余將殺帶也【駟帶助子晳殺伯有壬子六年三月三日】明年壬寅余又將殺段也【公孫段丰氏黨壬寅此年正月二十八日】及壬子駟帶卒國人益懼齊燕平之月【此年正月】壬寅公孫段卒國人愈懼其明月子產立公孫泄及良止以撫之乃止【公孫泄子孔之子也襄十九年鄭殺子孔良止伯有子也立以爲大夫使有宗廟】子大叔問其故子產曰鬼有所歸乃不爲厲吾爲之歸也大叔曰公孫泄何爲【子孔不爲厲問何爲復立泄】子產曰說也爲身無義而圖說【伯有無義以妖鬼故立之恐惑民並立泄使若自以大義存誅絕之後者以解說民心】從政有所反之以取媚也【民不可使知之故治政或當反道以求媚於民】不媚不信【說而後信之】不信民不從也及子產適晉趙景子問焉【景子晉中軍佐趙成】曰伯有猶能爲鬼乎子產曰能人生始化曰魄【魄形也】旣生魄陽曰魂【陽神气也】用物精多則魂魄彊【物權勢】是以有精爽至於神明【爽明也】匹夫匹婦彊死其魂魄猶能馮依於人以爲淫厲【彊死不病也人謂匹夫匹婦賤身】況良霄我先君穆公之冑子良之孫子耳之子敝邑之卿從政三世矣鄭𨿽無腆【腆厚也】抑諺曰蕞爾國【蕞小貌】而三世執其政柄其用物也矣其取精也多矣其族又大所馮厚矣【良霄魂魄所馮者貴重】而彊死能爲鬼不亦宜乎【傳言子產之博敏朱文公曰劉康公論人受中以生與子產論伯有爲厲事其義理甚精】

子服景伯論黃裳元吉【昭十二年季平子立而不禮於南蒯南蒯將叛雲杜氏曰蒯南遺之子季氏費邑宰】

南蒯枚筮之【杜氏曰不指其事泛卜吉凶】遇坤�【坤上坤下】之比�【坤下坎上】曰黃裳元吉【坤六五爻辭】以爲大吉也示子服惠伯曰卽欲有事何如惠伯曰吾嘗學此矣忠信之事則可不然必敗外彊內溫忠也【坎險故彊坤順故溫彊而能溫所以爲忠】和以率貞信也【水和而土安正和正信之本也】故曰黃裳元吉黃中之色也裳下之飾也元善之長也中不忠不得其色【言非黃】下不共不得其飾【不爲裳】事不善不得其極【失中徳】外內倡和爲忠【不相違也】率事以信爲共【率猶行也】供養三徳爲善【三徳謂正直剛克柔克也】非此三者弗當【非忠信善不當此卦】且夫易不可以占險將何事也且可飾乎【夫易猶此易謂黃裳元吉之卦問其何事欲令從下之飾】中美能黃上美爲元下美則裳參成可筮【參美盡備吉可如筮】猶有闕也筮𨿽吉末也【有闕不參成○又襄九年穆姜薨於東宮始往而筮之遇艮之八史曰是謂艮之隨隨其出也君必速出姜曰亡是於周易曰隨元亨利貞無咎元體之長也亨嘉之防也利義之和也貞事之幹也體仁足以長人嘉防足以合禮利物足以和義貞固足以干事然固不可誣也是以𨿽隨無咎今我婦人而與於亂固在下位而有不仁不可謂元不靖國家不可謂亨作而害身不可謂利棄位而姣不可謂貞有四徳者隨而無咎我皆無之豈隨也哉我則取惡能無咎乎必死於此弗得出矣按子服景伯論黃裳之義後之儒者末有及之者故朱文公取之穆姜𨿽非賢婦然亦能知元亨利貞之指故附馬】

閔子馬論學【昭十八年】

秋塟曹平公往者見周原伯魯焉【杜氏曰原伯魯周大夫】與之語不說學歸以語閔子馬閔子馬曰周其亂乎夫必多有是說而後及其大人【國亂俗壊言者適多漸以父大人大人在位者】大人患失而惑又曰可以無學無學不害【患有學而失道者以惑其意】不害而不學則苟而可【以爲無害遂不學則皆懷苟且】於是乎下陵上替能無亂乎夫學殖也不學將落原氏其亡乎【殖生長也言學之進徳如農之殖苗日新日益○又襄二十三年季武子無適子公彌長而愛悼子立之以公鉏爲馬正慍而不出閔子馬見之曰子無然禍福無門惟人所召爲人子患不孝不患無所敬其父命何常之有若能孝敬富倍季氏可也姦回不軌禍倍下民可也公鉏然之敬共朝夕恪居官次國語閔馬父曰昔正考父校商之名頌十二篇於周太師以那爲首其輯之亂曰自古在昔先民有作溫恭朝夕執事有恪先聖王之傳恭猶不敢專稱曰自古古曰在昔昔曰先民凡此皆名論也故附此韋氏曰馬父魯大夫】

子太叔對趙簡子問禮【昭二十五年】

子太叔見趙簡子簡子問揖讓周旋之禮焉對曰是儀也非禮也簡子曰敢問何謂禮對曰吉也聞諸先大夫子產曰夫禮天之經也【經者道之常】地之義也【義者利之宜】民之行也【行者人所履】天地之經而民實則之則天之明【日月星辰天之明也】因地之性【髙下剛柔地之性也】生其六气【謂陰陽風雨晦明】用其五行【金木水火土】气爲五味【酸鹹辛苦甘】發爲五色【靑黃赤白黒發見也】章爲五聲【宮商角徴羽】滛則昏亂民失其性【滋味聲色過則傷性】是故爲禮以奉之【制禮以奉其性】爲六畜【馬牛羊雞犬豕】五牲【麋鹿麏狼兔】三犧【祭天地宗廟三者謂之犧】以奉五味爲九文【謂山龍華虫藻火粉米黼黻也華若艸華藻水艸火畫火粉米若白米黼若斧黻若兩已相戾傳曰火龍黼黻昭其文也】六采【畫繢之事雜用天地四方之色靑與白赤與黒與黃皆相次謂之六色】五章以奉五色【靑與赤謂之文赤與白謂之章白與黒謂之黼黒與靑謂之黻五色備謂之繡集此五章以奉成五色之用】爲九歌八風七音六律以奉五聲【解見二十年】爲君臣上下以則地義【君臣有尊卑法地有髙下】爲夫婦外內以經二物【夫治外婦治內各治其物】爲父子兄弟姑姊甥舅昏媾姻亞以象天明【六親和睦以事嚴父若眾星之拱辰極也妻父曰昏重昏曰媾壻父曰姻兩壻相謂曰亞】爲政事庸力行務以從四時【在君爲政在臣爲事民功曰庸治功曰力行其徳教務其時要禮之本也】爲刑罰威獄使民畏忌以類其震曜殺戮【雷震電曜天之威也聖人作刑獄以象類之】爲溫慈惠和以效天之生殖長育民有好惡喜怒哀樂生於六气【此六者皆稟陰陽風雨晦明之气】是故審則宜類以制六志【爲禮以制好惡喜怒哀樂六志使不過節】哀有哭泣樂有歌舞喜有施捨怒有戰鬭喜生於好怒生於惡是故審行信令禍福賞罰以制死生生好物也死惡物也好物樂也惡物哀也哀樂不失乃能恊於天地之性是以長久【恊和也】簡子曰甚哉禮之大也對曰禮上下之紀天地之經緯也【經緯錯居以相成者】民之所以生也是以先王尙之故人之能自曲直以赴禮者謂之成人大不亦宜乎【曲直以弼其性】簡子曰鞅也請終身守此言也【鞅能守此言故終免於晉陽之難】

羊舌職論用士防【宣十六年】

晉士防帥師滅赤狄甲氏及畱吁鐸辰【杜氏曰甲氏畱吁赤狄別種鐸辰畱吁之屬】三月獻狄俘【獻於王也】晉侯請於王戊申以黻冕命士防將中軍且爲大傳【代休父將中軍且加以大傳之官黻冕命卿之服大傅孤卿】於是晉國之盜逃奔於秦羊舌職曰吾聞之禹稱善人【稱舉也】不善人逺此之謂也夫詩曰戰戰兢兢如臨深淵如履薄冰善人在上也【言善人居位則無不戒懼】善人在上則國無幸民諺曰民之多幸國之不幸也是無善人之謂也

仲尼論賞仲叔於奚【成二年】

衛侯使孫良夫石稷寧相向禽將侵齊與齊師遇【杜氏曰齊伐魯還相遇於衛地良夫孫林父之父】石子欲還孫子曰不可以師伐人遇其師而還將謂君何【言無以答君】若知不能則如無出今旣遇矣不如戰也夏有【闕文失新築戰事】石成子曰師敗矣子不少須眾懼盡【成子石稷也衛師已敗而孫良夫復欲戰故成子欲使須救】子喪師徒何以復命皆不對又曰子國卿也隕子辱矣子以眾退我此乃止【我於此止禦齊師】且告車來甚眾【新築人救孫桓子故並告令軍中】齊師乃止次於鞫居【鞫居衛地】新築人仲叔於奚救孫桓子桓子是以免【於奚守新築大夫】旣衛人賞之以邑【賞於奚】辭請曲縣【軒縣也周禮天子樂宮縣四周諸侯軒縣闕南方】繁纓以朝許之【繁纓馬飾皆諸侯之服】仲尼聞之曰惜也不如多與之邑惟器與名不可以假人【器車服名爵號】君之所司也名以出信信以守器器以藏禮【車服所以表尊卑】禮以行義義以生利利以平民政之大節也若以假人與人政也政亡則國家從之弗可止也已

叔孫豹論不朽【襄二十四年】

穆叔如晉範宣子逆之問焉曰古人有言曰死而不朽何謂也穆叔未對宣子曰昔匄之祖自虞以上爲陶唐氏【杜氏曰陶唐堯所治地大原晉陽縣也終虞之世以爲號故曰自虞以上】在夏爲禦龍氏【謂劉累也】在商爲豕韋氏【豕韋國名】在周爲唐杜氏【唐杜二國名】晉主夏盟爲範氏其是之謂乎【晉爲諸侯盟主範氏復爲之佐言已世爲興家】穆叔曰以豹所聞此之謂世祿非不朽也魯有先大夫曰臧文仲旣沒其言立其是之謂乎豹聞之大上有立徳【黃帝堯舜】其次有立功【禹稷】其次有立言【史佚周任臧文仲】𨿽久不廢此之謂不朽若夫保姓受氏以守宗祊【祊廟門】世不絕祀無國無之祿之大者不可謂不朽【傳善穆叔之知言】

大叔論寧喜置君【襄二十五年】

衛獻公自夷儀使與寧喜言求復國也寧喜許之大叔文子聞之【杜氏曰大叔儀也】曰烏乎詩所謂我躬不說皇卹我後者寧子可謂不卹其後矣【皇暇也詩小雅言今我不能自容說何暇念其後乎謂寧子必身受禍不得卹其後也】將可乎哉殆必不可君子之行思其終也【思使終可成】思其復也【思其可復行】書曰愼始而敬終終以不困詩曰夙夜匪解以事一人今寧子視君不如奕棋【奕圍棊也】其何以免乎奕者舉棋不定不勝其耦而況置君而弗定乎必不免矣九世之卿族一舉而滅之可哀也哉【寧氏出自衛武公及喜九世也】

子罕論向戍去兵【襄二十七年宋向戍善於趙文子又善於令尹子木欲弭諸侯之兵以爲名余見後合晉楚之成】

宋左師請賞曰請免死之邑【杜氏曰欲宋君稱功加厚賞故謙言免死之邑也】公與之邑六十以示子罕子罕曰凡諸侯小國晉楚所以兵威之畏而後上下慈和慈和而後能安靖其國家以事大國所以存也無威則驕驕則亂生亂生必防所以亡也天生五材【金木水火土也】民並用之廢一不可誰能去兵兵之設久矣所以威不軌而昭文徳也聖人以興【謂湯武】亂人以廢【謂桀紂】廢興存亡昏明之術皆兵之由也而子求去之不亦誣乎以誣道蔽諸侯罪莫大焉縱無大討而又求賞無厭之甚也削而投之【削賞左師之書】左師辭邑向氏欲攻司城【司城子罕】左師曰我將亡夫子存我徳莫大焉又可攻乎君子曰彼已之子邦之司直【詩鄭風司主也】樂喜之謂乎【樂喜子罕也善其不阿向戍】何以卹我我其収之【逸詩卹憂也収取也】向戍之謂乎【善向戍能知其過】

申無宇論公子圍【襄三十年】

楚公子圍殺大司馬防掩而取其室【杜氏曰防掩二十五年爲大司馬】申無宇曰王子必不免【無宇芋尹】善人國之主也王子相楚國將善是封殖而虐之是禍國也且司馬令尹之偏【偏佐也】而王之四體也絕民之主去身之偏艾王之體以禍其國無不祥大焉何以得免【爲昭十三年楚殺靈王傳】

子羽論諸大夫譏公子圍【昭元年經叔孫豹防晉趙武楚公子圍齊國弱宋向戍衛齊惡陳公子招蔡公孫歸生鄭罕虎許人曹人於虢傳三月甲辰盟】

楚公子圍設服離衛【杜氏曰設君服二人執戈陳於前以自衛離陳也】叔孫穆子曰楚公子美矣君哉【美服似君】鄭子皮曰二執戈者前矣【禮國君行有二執戈者在前】蔡子家曰蒲宮有前不亦可乎【公子圍在防時緝蒲爲王殿屋屛蔽以自殊異言旣造王宮而居之𨿽服君服無所怪也】楚伯州犂曰此行也辭而假之寡君【聞諸大夫譏之故言假以飾令尹過】鄭行人揮曰假不反矣【言將遂爲君】伯州犂曰子姑憂子晳之欲背誕也【襄三十年鄭子晳殺伯有背命放誕將爲國難言子且自憂此無爲憂令尹不反戈】子羽曰當璧猶在假而不反子其無憂乎【子羽行人揮當璧謂棄疾事在昭十三年言棄疾有當璧之命圍𨿽取國猶將有難不無憂也】齊國子曰吾代二子湣矣【國子國弱也二子謂王子圍及伯州犂圍此冬便篡位不能自湣州犂亦尋爲圍所殺故言可湣】陳公子招曰不憂何成二子樂矣【言以憂生事事成而樂】衛齊子曰苟或知之𨿽憂何害【齊子齊惡言先知爲備𨿽有憂難無所損害】宋合左師曰大國令小國共吾知共而已【共承大國命不能知其禍福】晉樂王駙曰小旻之卒章善矣吾從之【小旻詩小雅其卒章義取非惟暴虎馮河之可畏也不敬小人亦危殆王駙從斯義故不敢譏議公子圍】退防子羽謂子皮曰叔孫絞而婉【絞切也譏其似君反謂之美故曰婉】宋左師簡而禮【無所臧否故曰簡共事大國故曰禮】樂王鮒字而敬【字愛也不犯凶人所以自愛敬】子與子家持之【子子皮子家蔡公孫歸生持之言無所取與】皆保世之主也齊衛陳大夫其不免乎國子代人憂子招樂憂齊子𨿽憂弗害夫弗及而憂與可憂而樂與憂而弗害皆取憂之道也憂必及之大誓曰民之所欲天必從之三大夫兆憂憂能無至乎【開憂兆也】言以知物其是之謂矣【物類也察言以知禍福之類八年陳招殺大子國弱齊惡當身各無患】

叔向論楚令尹不終【同上】

趙孟謂叔向曰令尹自以爲王矣何如【杜氏曰問將能成否】對曰王弱令尹彊其可哉【言可成】𨿽可不終趙孟曰何故對曰彊以克弱而安之彊不義也【安於勝君是彊而不義】不義而彊其斃必速詩曰赫赫宗周褒姒防之彊不義也【詩小雅褒姒周幽王后幽王惑焉而行不義遂至防亡言𨿽赫赫盛彊不義是以防之】令尹爲王必求諸侯晉少懦矣【懦弱也】諸侯將往若獲諸侯其虐滋甚【滋益也】民弗堪也將何以終夫以彊取【取不以道】不義而克必以爲道【以不義爲道】道以滛虐弗可久已矣【爲十三年楚弒靈王傳】

晏嬰叔向論齊晉【昭三年】

齊侯使晏嬰請繼室於晉旣成昏【杜氏曰許昏成】晏子受禮【受賓享之禮】叔向從之宴相與語叔向曰齊其何如【問興衰】晏子曰此季世也吾弗知齊其爲陳氏矣【不知其佗惟知齊將爲陳氏】公棄其民而歸於陳氏【棄民不卹】齊舊四量豆區釡鐘四升爲豆各自其四以登於釡【四豆爲區區斗六升四區爲釡釡六斗四升登成也】釡十則鐘【六斛四斗】陳氏三量皆登一焉鐘乃大矣【登加也加一謂加舊量之一也以五斗爲豆五豆爲區五區爲釡則區三斗釡八斗鐘八斛】以家量貸而以公量収之【貸厚而収薄】山木如市弗加於山魚鹽蜃蛤弗加於海【賈如在山海不加貴】民參其力二入於公而衣食其一【言公重賦斂】公聚朽蠧而三老凍餒【三老謂上壽中壽下壽皆八十已上不見養遇】國之諸市屨賤踴貴【踴刖足者屨言刑多】民人痛疾而或燠休之【燠休痛念之聲謂陳氏也】其愛之如父母而歸之如流水欲無獲民將焉辟之箕伯直柄虞遂伯戲【四人皆舜後陳氏之先】其相胡公大姫已在齊矣【胡公四人後周始封陳之祖大姬其妃也言陳氏𨿽爲人臣然將有國其先祖鬼神已與胡公共在齊】叔向曰然𨿽吾公室今亦季世也戎馬不駕卿無軍行【言晉衰弱不能徵討救諸侯】公乘無人卒列無長【百人爲卒言人皆非其人非其長】庶民罷敝而宮室滋侈【滋益也】道殣相望【餓死爲殣】而女富溢尢【女嬖寵之家】民聞公命如逃冦讎欒郤胥原狐續慶伯降在皁【八姓晉舊臣之族也皁賤官】政在家門【大夫專政】民無所依君日不悛以樂慆憂【慆藏也悛攺也】公室之卑其何日之有【言今至】防鼎之銘【防鼎名也】曰昧旦丕顯後世猶怠【昧旦早起也丕大也言夙興以務大顯後世猶解怠】況日不悛其能久乎晏子曰子將若何【問何以免此難】叔向曰晉之公族盡矣肸聞之公室將卑其宗族枝葉先落則公從之肸之宗十一族【同祖爲宗】惟羊舌氏在而已肸又無子【無賢子】公室無度【無法度】幸而得死【言得以壽終爲幸】豈其獲祀【言必不得祀】

孟僖子語大夫【昭七年三月公如楚鄭伯勞於師之梁孟僖子爲介不能相儀及楚不能答郊勞九月公至自楚】

孟僖子病不能相禮乃講學之【杜氏曰講習也】苟能禮者從之及其將死也【二十四年孟僖子卒傳終言之】召其大夫【僖子屬大夫】曰禮人之幹也無禮無以立吾聞將有達者曰孔丘【僖子卒時孔丘年三十五】聖人之後也【聖人殷湯】而防於宋【孔子六代祖孔父嘉爲宋督所殺其子奔晉】其祖弗父何以有宋而授厲公【弗父何孔父嘉之髙祖宋閔公之子厲公之兄何適嗣當立以讓厲公】及正考父【弗父何之曽孫】佐戴武宣【三人皆宋君】三命玆益共【三命上卿也言位髙益共】故其鼎銘云【考父廟之鼎】一命而僂再命而傴三命而俯【俯共於傴傴共於僂】循墻而走【言不敢安行】亦莫余敢侮【其共如是人亦不敢侮慢之】饘於是鬻於是以糊余口【於是鼎中爲饘鬻饘鬻糊屬言至儉】其共也如是臧孫紇有言【紇武仲也】曰聖人有明徳者若不當世其後必有達人【聖人之後有明徳而不當大位謂正考父】今其將在孔丘乎我若獲沒【得以壽終】必屬說與何忌於夫子使事之【說南宮敬叔何忌孟懿子皆僖子之子】而學禮焉以定其位【知禮則位安】故孟懿子與南宮敬叔師事仲尼仲尼曰能補過者君子也詩曰君子是則是效【詩小雅】孟僖子可則效已矣

叔向論楚克蔡【昭十一年】

楚子在申召蔡靈侯靈侯將往蔡大夫曰王貪而無信惟蔡於感今幣重而言甘誘我也不如無往蔡侯不可三月丙申楚子伏甲而饗蔡侯於申醉而執之夏四月丁已殺之刑其士七十人公子棄疾帥師圍蔡【傳言楚於無道】韓宣子問於叔向曰楚其克乎對曰克哉蔡侯獲罪於其君【謂殺父而立】而不能其民【不能施徳】天將假手於楚以斃之何故不克然肸聞之不信以幸不可再也楚王奉孫吳以討於陳曰將定而國陳人聴命而遂縣之【事在八年】今又誘蔡而殺其君以圍其國𨿽幸而克必受其咎弗能久矣桀克有緡以喪其國紂克東夷而隕其身【紂爲黎之搜東夷叛之桀爲仍之防有緡叛之故伐而克之】楚小位下而亟暴於二王能無咎乎天之假助不善非祚之也厚其凶惡而降之罰也且譬之如天其有五材而將用之力盡而敝之是以無拯不可沒振【金木水火土五者爲物用久則必有敝盡盡則棄捐故言無拯拯猶救助也不可沒振猶沒不可復振】

叔向論楚子幹得國【昭十三年○楚公子比字子幹公子黒肱字子晳公子棄疾皆共王子靈王弟也靈王弒立子幹奔晉子晳奔鄭至是國人叛靈王觀起召三子歸子幹爲王子晳爲令尹棄疾爲司馬棄疾使人恐二子曰王至矣二子皆自殺棄疾卽位初共王無冢適有寵子五人無適立焉乃大有事於羣望而祈曰請神擇於五人者使主社稷乃徧以璧見於羣望曰當璧而拜者神所立也誰敢違之旣乃與巴姫宻埋璧於大室之庭使五人者齊而長入拜康王跨之靈王肘加焉子幹子晳皆逺之平王弱抱而入再拜皆厭紐平王卽棄疾也】

子幹歸韓宣子問於叔向曰子幹其濟乎對曰難宣子曰同惡相求如市賈焉何難【宣子謂棄疾親恃子幹共同好惡故言如市賈同利以相求】對曰無與同好誰與同惡【言棄疾本不與子幹同好則亦不得同惡】取國有五難有寵而無人一也【寵須賢人而固】有人而無主二也【𨿽有賢人當須內主爲應】有主而無謀三也【謀防謀也】有謀而無民四也【民眾】有民而無徳五也【四者旣備當以徳成】子幹在晉十三年矣晉楚之從不聞達者可謂無人【晉楚之士從子幹遊皆非達人】族盡親叛可謂無主【無親族在楚】無釁而動可謂無謀【召子幹時楚未有大釁】爲羈終世可謂無民【終身羈客在晉楚無民】亡無愛徴可謂無徳【楚人無愛念之者】王虐而不忌【靈王暴虐無所畏忌將自亡】楚君子幹渉五難以弒舊君誰能濟之【言楚借君子幹以弒靈王終無能成】有楚國者其棄疾乎君陳蔡城外屬焉【城方城也時穿封戍旣死棄疾並領陳事】苛慝不作盜賊伏隠私欲不違【不以私欲違民事】民無怨心先神命之【先神謂羣望】國民信之芊姓有亂必季實立楚之常也獲神一也【當璧拜】有民二也【民信之】令徳三也【無苛慝】寵貴四也【貴妃子】居常五也【棄疾季】有五利以去五難誰能害之子幹之官則右尹也數其貴寵則庶子也以神所命則又逺之其貴亡矣【位不尊】其寵棄矣【父旣沒故】民無懷焉【非令徳】國無與焉【無內主】將何以立宣子曰齊桓晉文不亦是乎【皆庶賤】對曰齊桓衛姬之子也有寵於僖【衛姬齊僖公妾】有鮑叔牙賓須無隰朋以爲輔佐有莒衛以爲外主【齊桓出奔莒衛有舅氏之助】有國髙以爲內主【國氏髙氏齊上卿】從善如流【言其疾也】下善齊肅【齊嚴也肅敬也】不藏賄【淸也】不從欲【儉也】施捨不倦【施捨猶言布恩徳】求善不厭是以有國不亦宜乎我先君文公狐季姫之子也有寵於獻好學而不貳【言篤志】生十七年有士五人【狐偃趙衰顚頡魏武子司空季子五士從出】有先大夫子餘子犯以爲腹心【子余趙衰子犯狐偃】有魏犨賈佗以爲股肱【魏犨魏武子也稱五人而說四士賈佗又不在本數蓋叔向所賢】有齊宋秦楚以爲外主【齊妻以女宋贈以馬楚王享之秦伯納之】有欒郤狐先以爲內主【謂欒枝郤縠狐突先軫也】亡十九年守志彌篤惠懷棄民【惠公懷公不卹民也】民從而與之獻無異親民無異望天方相晉將何以代文此二君者異於子幹共無寵子國有奧主【謂棄疾也】無施於民無援於外去晉而不送歸楚而不逆何以冀國【傳言子幹所以防弒君之名棄疾所以得國】

仲尼論政寛猛【昭二十年】

鄭子產有疾謂子大叔曰我死子必爲政惟有徳者能以寛服民其次莫如猛夫火烈民望而畏之故鮮死焉水懦弱民狎而翫之【狎輕也】則多死焉故寛難【難以治】疾數月而卒大叔爲政不忍猛而寛鄭國多盜取人於萑苻之澤【杜氏曰萑苻澤名於澤中刧人】大叔悔之曰吾早從夫子不及此興徒兵以攻萑苻之盜盡殺之盜少止仲尼曰善哉政寛則民慢慢則糾之以猛【糾猶攝也】猛則民殘殘則施之以寛寛以濟猛猛以濟寛政是以和詩曰民亦勞止汔可小康惠此中國以綏四方施之以寛也【詩大雅汔其也康綏皆安也周厲王暴虐民勞於苛政故詩人刺之欲其施之以寛】毋從詭隨【詭人隨人無正心不可從】以謹無良【謹勑愼也】式遏冦虐慘不畏明糾之以猛也【式用也遏止也慘曽也言爲冦虐曽不畏明法者亦當用猛政糾治之】柔逺能邇以定我王平之以和也【柔安也邇近也逺者懷附近者各以能進則王室定】又曰不競不絿不剛不柔【詩殷頌言湯政得中和競彊也絿急也】布政優優百祿是遒和之至也及子產卒仲尼聞之出涕曰古之遺愛也【子產見愛有古人之遺風○愚按聖經無猛字此說未必實姑存之】

沈尹戍論子常城郢【昭二十三年】

楚囊瓦爲令尹【杜氏曰囊瓦子囊之孫子常也】城郢【楚用子囊遺言已築郢城矣今畏吳復增修以自固】沈尹戍曰子常必亡郢苟不能衛城無益也古者天子守在四夷【徳及逺】天子卑守在諸侯【政卑損】諸侯守在四鄰【鄰國爲之守】諸侯卑守在四竟【裁自完】愼其四竟結其四援【結四鄰之國爲援助】民狎其野【狎安習也】三務成功【春夏秋三時之務】民無內憂而又無外懼國焉用城今吳是懼而城於郢守已小矣卑之不獲能無亡乎【不獲守四竟】昔梁伯溝其公宮而民潰【在僖十八年】民棄其上不亡何待夫正其疆場修其土田險其走集【走集邊竟之壘壁】親其民人明其伍候【使民有部伍相爲候望】信其鄰國愼其官守守其交禮【交接之禮】不僣不貪不懦不耆【懦弱也耆彊也】完其守備以待不虞又何畏矣詩曰無念爾祖聿修厥徳【詩大雅無念念也聿述也義取念爾祖考則述治其徳以顯之】無亦監乎若敖蚡冒至於武文【四者皆楚先君之賢者】土不過同【方百里爲一同言未溝一圻】愼其四竟猶不城郢今土數圻【方千里爲圻】而郢是城不亦難乎【言守若是難以爲安也爲定四年吳入楚傳】

仲尼論晉鑄刑鼎【昭二十九年】

晉趙鞅荀寅帥師城汝濵【杜氏曰趙鞅趙武孫也荀寅中行荀吳之子汝濵晉所取陸渾地】遂賦晉國一鼓鐵以鑄刑鼎【令晉國各出功力共鼔石爲鐵計令一鼔而足因軍役而爲之故言遂】著範宣子所爲刑書焉仲尼曰晉其亡乎失其度矣夫晉國將守唐叔之所受法度以經緯其民卿大夫以序守之民是以能尊其貴貴是以能守其業貴賤不愆所謂度也文公是以作執秩之官爲被廬之法【僖二十七年文公搜被廬修唐叔之法】以爲盟主今棄是度也而爲刑鼎民在鼎矣何以尊貴【棄禮徴書故不尊貴】貴何業之守【民不奉上則上失業】貴賤無序何以爲國且夫宣子之刑夷之搜也晉國之亂制也【範宣子所用刑乃夷搜之法也夷搜在文六年一搜而三易中軍帥賈季箕鄭之徒遂作亂故曰亂制】若之何以爲法蔡史墨曰範氏中行氏其亡乎【蔡史墨卽蔡墨】中行寅爲下卿而幹上令擅作刑器以爲國法是法姦也又加範氏焉易之亡也【範宣子刑書中旣廢矣今復興之是成其咎】其及趙氏趙孟與焉然不得已若徳可以免【鑄刑鼎本非趙鞅意不得已而從之若能修徳可以免禍】

子西論夫差將敗【哀元年】

吳師在陳楚大夫皆懼曰闔廬惟能用其民以敗我於柏舉今聞其嗣又甚焉將若之何子西曰二三子卹不相睦無患吳矣昔闔廬食不二味居不重席室不崇壇【平地作室不起壇也】器不彤鏤【彤丹也鏤刻也】宮室不觀【觀臺榭】舟車不飾衣服財用擇不取費【選取堅厚不尙細靡】在國天有菑癘【癘疾疫也】親巡孤寡而共其乏困在軍熟食者分而後敢食【必須軍士皆分熟食不敢先食分猶徧也】其所嘗者卒乘與焉【所嘗甘珍非常食】勤卹其民而與之勞逸是以民不罷勞死知不曠【知身死不見曠棄】吾先大夫子常易之所以敗我也【易猶反也】今聞夫差次有臺榭陂池焉宿有妃嬙嬪禦焉一日之行所欲必成玩好必從珍異是聚觀樂是務視民如讎而用之日新夫先自敗也已安能敗我【爲二十二年越防吳起本】

仲尼論用田賦【哀十二年】

季孫欲以田賦【兵賦之法因其田財通出馬一疋牛三頭今欲別其田及家財各爲一賦故言田賦】使冉有訪諸仲尼仲尼曰丘不識也三發【三發問】卒曰【卒終也】子爲國老待子而行若之何子之不言也仲尼不對【不公答】而私於冉有曰君子之行也度於禮施取其厚事舉其中斂從其薄如是則以丘亦足矣【丘十六井出戎馬一疋牛三頭是賦之常法】若不度於禮而貪冒無厭則𨿽以田賦將又不足且子季孫若欲行而法則周公之典在若欲苟而行又何訪焉弗聴

文章正宗卷五

欽定四庫全書

文章正宗卷六

宋眞徳秀編

伯陽甫論三川震【國語下同】

幽王三年西周三川皆震【韋氏曰西周鎬京也幽王在焉邠岐之所近也三川涇渭洛震動也地震故三川亦動】伯陽父曰周將亡矣【伯陽父周大夫】夫天地之气不失其序【序次也】若過其序民亂之也【過失也言民者不敢斥王】陽伏而不能出陰迫而不能烝【烝升也陽气在下陰气在上陰气迫之使不能升】於是有地震【陰陽相迫气動於下故地震】今三川實震是陽失其所而鎭陰也【鎭爲陰所鎭營也】陽失而在陰【在陰在陰下也】源必塞【地動則泉源塞】源塞國必亡【國依山川今源塞故國將亡】夫水土演而民用也【水土气通爲演演猶潤也演則生物民得用之】土無所演民乏財用不亡何待【水气不潤土枯不飬故乏財用】昔伊洛竭而夏亡【竭盡也伊出熊耳洛出冡領禹都陽城伊洛所近】河竭而商亡【商人都衛河水所經】今周徳若二代之季矣【二代之季謂桀紂也】其川源又塞塞必竭夫國必依山川【依其精气利澤也】山崩川竭亡之徴也川竭山必崩【水泉不潤枯朽而崩】若國亡不過十年數之紀也【數起於一終於十十則更故曰紀】夫天之所棄不過其紀是嵗也三川竭岐山崩十一年幽王乃滅周乃東遷【東遷謂平王遷於洛邑】

單襄公論郤氏必亡

晉旣克楚於鄢【韋氏曰晉厲公伐鄭楚人救之戰於鄢】使郤至告慶於周【郤至晉卿溫季也告慶以勝楚之福告王也】未將事【將行也未行告慶之禮】王叔簡公飲之酒【王叔簡公周大夫王叔陳生也】交酬好貨皆厚飲酒宴語相說也明日王叔子譽諸朝郤至見邵桓公與之語【邵桓公王卿士】召公以告單襄公曰王叔子譽溫季以爲必相晉國相晉國必大得諸侯勸二三君子必先導焉可以樹今夫子見我以晉國之克也爲已實謀之曰防我晉不戰矣楚有五敗晉不知乘我則疆之背宋之盟一也薄徳而以地賂諸侯二也棄壯之良而用防弱三也建立卿士而不用其言四也夷鄭從之三陳而不整五也辠不由晉晉得其民四軍之帥旅力方剛卒伍治整諸侯與之是有五勝也有辭一也得民二也軍帥疆禦三也行列治整四也諸侯輯睦五也有一勝猶足用也有五勝以伐五敗而避之者非人也不可以不戰欒範不欲我則疆之戰而勝是吾力也且夫戰也防謀【防無也言軍無計謀】吾有三伐【伐功也三伐勇禮仁也】勇而有禮反之以仁吾三逐楚君之卒勇也見其君必下而趨禮也能獲鄭伯而赦之仁也若是而知晉國之政楚越必朝吾曰子則贒矣抑晉國之舉也不失其次吾懼政之未及子也謂我曰夫何次之有昔先大夫荀伯自下軍之佐以政【荀伯荀林父也】趙宣子未有軍行而以政【宣子趙盾也】今欒伯自下軍往【欒伯欒書也】是三子也吾又過於四之無不及【三子荀趙欒也】若佐新軍而升爲政不亦可乎將必求之是其言也君以爲奚若襄公曰人有言曰兵在其頸其郤至之謂乎君子不自稱也非以讓也惡其蓋人也夫人性陵上者也不可蓋也求蓋人其抑下滋甚故聖人貴讓且諺曰獸惡其网民惡其上【獸惡其网爲其害已民惡其上爲其病已】書曰民可近也而不可上也詩曰愷悌君子求福不回在禮敵必三讓是則聖人知民之不可加也【加猶上也】故王天下者必先諸民然後庇焉則能長利今郤至在七人之下而欲上之是求蓋七人也其亦有七怨怨在小醜猶不可堪而況右侈卿乎其何以待之晉之克也天有惡於楚也故儆之以晉而郤至佻天以爲已力不亦難乎【佻偸也】佻天不祥乘人不義【乘陵也】不祥則天棄之不義則民勝之且郤至何三伐之有夫仁禮勇皆民之爲也【民力所爲】以義死用謂之勇【若富辰也】奉義順則謂之禮【謂若管仲責楚包茅】畜義丰功謂之仁【丰大也謂若狐偃輔晉文】姦仁爲佻【以姦僞行仁爲偸仁謂獲鄭伯而捨之】姦禮爲羞【羞恥也謂見楚君而趨】姦勇爲賊【還賊國也姦勇謂逐楚卒】夫戰盡敵爲上守龢同順義爲上【守和同謂不相與戰而平和也順義順王義也】故制戎以果毅【戎兵也殺敵爲果致果爲毅】制朝以序成【序次也朝不越爵則序成】畔戰而擅捨鄭君賊也棄毅行容羞也【容容儀也謂下趨也】畔國卽讎佻也【畔其國而卽讎人謂赦鄭伯欲以偸仁也】有三姦以求替其上逺於得政矣【替廢也】以吾觀之兵在其頸不可久也𨿽吾王叔未能違難在大誓曰民之所欲天必從之王叔欲郤至能勿從乎郤至歸明年死難及伯輿之獄王叔陳生奔晉【伯輿周大夫獄訟也王叔陳生與伯輿爭政王佐伯輿王叔不勝遂出奔晉按左傳成十六年云晉侯使郤至獻捷於周與單襄公語驟稱其伐單子語諸大夫曰溫季其亡乎位於七人之下而求掩其上怨之所聚亂之本也多怨而階亂何以在位夏書曰怨豈在明不見是圖將愼其細也今而明之可乎以二書參校則內傳之言簡而粹矣】

單襄公論晉君臣

柯陵之防單襄公見晉厲公視逺步髙【韋氏曰厲公州蒲也視逺望視逺步髙舉足髙】晉郤錡見單子其語犯【郤錡晉卿郤克之子駒伯也犯陵犯也】郤犫見其語迃【郤犫晉卿郤錡之族父苦成叔也迃迃回加誣於人】郤至見其語伐【郤至晉卿郤犫之弟子溫季昭子也伐好自伐其功】齊國佐見其語盡【國佐齊卿國歸父之子國武子也盡者盡其心意善惡褒貶無所諱也】魯成公見言及晉難及郤犫之譛單子曰君何患焉晉將有亂其君與三郤其當之乎魯侯曰寡人懼不免於晉今君曰將有亂敢問天道乎抑人故也對曰吾非瞽史焉知天道吾見晉君之容而聽三郤之語矣殆必禍者也夫君子目以定體足以從之是以觀其容而知其心矣【心不固則容不正】目以處義足以步目今晉侯視逺而足髙目不存體【存在也】而足不步目其心必異矣目體不相從何以能久夫合諸侯民之大事也於是乎觀存亡故國將無咎其君在防步言視聽必皆無謫則可以知徳矣視逺日絕其義足髙日棄其徳言爽日反其信聽滛日離其名夫目以處義足以踐徳【踐履也動履徳行】口以庇信【庇覆也言行相覆爲信】耳以聽名者也【耳所以聽別萬物之名聲】故不可不愼也偏防有咎【防亡也步言視聽四者而亡其二爲偏防有咎咎及身也】旣防則國從之晉侯爽二吾是以云【視與步也】夫郤氏晉之寵人也三卿而五大夫可以戒懼矣髙位寔疾僨【髙者近危疾速僨隕也】厚味寔臘毒【厚味諭重祿也臘亟也讀若廟昔酒焉味厚者其毒亟也】今郤伯之語犯叔迃季伐犯則陵人迃則誣人伐則揜人有是寵也而益之以三怨其誰能忍之【三怨陵誣揜也】𨿽齊國子亦將與焉【與猶與於禍也】立於滛亂之國而好盡言以招人過怨之本也【招舉也】惟善人能受盡言【思聞過以自攺】齊其有乎【言無也】吾聞之國徳而鄰於不修必受其福今君偪於晉而鄰於齊齊晉有禍可以取伯無徳之患何憂於晉

子叔聲伯論郤氏多怨

子叔聲伯如晉謝季文子【韋氏曰子叔聲伯魯大夫公孫嬰齊也謝季文子者魯叔孫僑如欲去季氏譛季文子於晉晉人執之故魯成公使聲伯如晉謝且請之】郤犫欲與之邑弗受也【郤犫晉卿苦成叔也】歸鮑國謂之曰子何辭苦成叔之邑欲信讓邪抑知其不可乎對曰吾聞之不厚其棟不能任重重莫如國棟莫如徳夫苦成叔家欲任兩國而無大徳其不存也亡無日矣譬之如疾余恐易焉苦成氏有三亡少徳而多寵位下而欲上政無大功而欲大祿皆怨府也其君驕而多私【其君謂厲公也多私多嬖臣也】勝敵而歸必立新家【勝敵敗楚也大夫稱家立新家謂立所幸胥童之屬爲大夫】立新家不因民不能去舊【不因民之所惡不能去舊卿也】因民非多怨民無所始【言郤氏多怨民所始伐也】爲怨三府可謂多矣其身之不能定焉能予人邑

季文子論妾與馬

季文子相宣成無衣帛之妾無食粟之馬仲孫它諫【韋氏曰仲孫它魯孟獻子之子子服它】曰子爲魯上卿相二君矣妾不衣帛馬不食粟人其以子爲愛且不華國乎【愛吝也華榮華也】文子曰吾亦願之【願華侈也】然吾觀國人其父兄之食麤而衣惡者猶多矣吾是以不敢人之父兄食麤衣惡而我美妾與馬無乃非相人者乎且吾聞以徳榮爲國華【以徳榮顯者可以爲國光華】不聞以妾與馬文子以告孟獻子【獻子它之父仲孫蔑也】獻子囚之七日【囚拘也】自是子服之妾衣不過七升之布【子服卽它也八十縷爲升】馬餼不過稂莠【餼秣也稂童稂也莠艸似稷而無實】文子聞之曰過而能攺者民之上也使爲上大夫

史蘇論驪姫敗國【獻公卜伐驪戎史蘇占之曰勝而不吉公曰何謂也對曰遇兆挾以衘骨齒牙爲猾戎夏交捽交捽是交勝也臣故云且懼有口公不聽遂伐驪戎克之獲驪姫以歸有寵立以爲夫人公飲大夫酒令司正實爵與史蘇曰飲而無肴夫驪戎之役女曰勝而不吉故賞女以爵罰女以無肴克國得妃吉孰大焉史蘇卒爵再拜稽首曰兆有之臣不敢蔽蔽兆之紀失臣之官有二辠焉何以事君大罰將及不惟無肴抑君亦樂其吉而備其凶凶之無有備之何害若其有之備之爲瘳臣之不信國之福也何敢憚罰飲酒出史蘇告大夫曰夫有男戎必有女戎若晉以男戎勝戎而戎亦必以女戎勝晉亡無日矣】

獻公伐驪戎克之防驪子獲驪姫以歸立以爲夫人生奚齊其娣生卓子【韋氏曰女子同生謂後生爲娣於男則言妹也】驪姫請使申生處曲沃以速懸重耳處蒲城夷吾處屈奚齊處絳【晉時都絳也】以儆無辱之故【言出此三子爲鎭於外以儆備於戎翟無恥辱於國】公許之史蘇朝告大夫曰二三大夫其戒之乎亂本生矣日君以驪姫爲夫人民之疾心固皆至矣昔者之伐也起百姓以爲百姓也是以民能欣之故莫不盡忠極勞以致死今君起百姓以自封也【封厚也】民外不得其利而內惡其貪則上下旣有判矣【判離也】然而又生男其天道也天彊其毒民疾其態其亂生哉吾聞君子好好而惡惡樂樂而安安是以能有常伐木不自其本必復生塞水不自其源必復流防禍不自其基必復亂今君防其父而畜其子禍之基也畜其子又從其欲子思報父之恥而信其欲【信古申字】𨿽好色必惡心不可謂好【好美也】好其色必授之情【情謂許立其子】彼得其情以厚其欲從其惡心必敗國且深亂亂必自女戎【女戎女兵也】三代皆然驪姫果作難殺大子而逐二公子【二公子謂重耳奔翟夷吾奔梁】君子曰知難本矣

趙宣子論事君

趙宣子言韓獻子於靈公以爲司馬【韋氏曰宣子趙宣孟盾也獻子韓厥也司馬掌軍大夫】河曲之役趙孟使人以其乘車干行【干犯也行軍列也】獻子執而戮之眾咸曰韓厥必不沒矣其主朝升之而莫戮其車【朝莫諭速也】其誰安之宣子召而禮之曰吾聞事君者比而不黨【比比義也阿私曰黨】夫周以舉義比也【忠信曰周】舉以其私黨也夫軍事無犯犯而不隱義也【任公爲義】吾言汝於君懼汝不能也舉而不能黨孰大焉事君而黨吾何以從政吾故以是觀汝汝勉之茍從是行也臨長晉國者非汝其誰皆告諸大夫曰二三子可以賀我矣吾舉厥也而中吾乃今知免於罪矣

鬭旦論子常必亡

鬭旦廷見令尹子常【韋氏曰鬭旦楚大夫子常子嚢之孫嚢瓦也】子常與之語問蓄貨聚馬歸以語其弟曰楚其亡乎不然令尹其不免乎吾見令尹令尹問蓄聚積實如餓豺狼焉殆必亡者也夫古者聚貨不妨民衣食之利聚馬不害民之財用【貨珠玉之屬自然物也貨馬多則飬求者眾妨財力也】國馬足以行軍【國馬民馬也十六井爲丘有戎馬一疋牛三頭足以行軍也】公馬足以稱賦【公馬公之戎馬也稱舉也賦兵賦也】不是過也公貨足以賔獻【賔享贈也獻貢也】家貨足以共用【家大夫也】不是過也夫貨馬郵則闕於民【郵過也闕缺也】民多闕則有離畔之心將何以封矣昔鬭子文三捨令尹無一日之積卹民之故也【積儲也】成王聞子文之朝不及夕也【成王楚文王之子頵也】於是乎每朝設脯一束糗一筐以羞子文【糗寒粥也筐器名也羞進也】至於今令尹秩之【秩常也】成王每出子文之祿必逃王止而後復【祿奉也復反也】人謂子文曰人生求富而子逃之何也對曰夫從政者以庇民也【庇覆也】民多曠者而我取富焉【曠空也】是勤民以自封也【勤勞也封厚也】死無日矣我逃死非逃富也故莊王之世防若敖氏惟子文之後在至於今處鄖爲楚良臣是不先卹民而後己之富乎今子常先大夫之後也【先大夫子嚢也】而相楚君無令名於四方民之羸餒日日已甚四境盈壘道殣相望盜賊伺目民無所放【放依也】是之不卹而蓄聚不厭其速怨於民多矣【速召也】積貨滋多蓄怨滋厚不亡何待夫民心之慍也若防大川焉潰而所犯必大矣子常其能賢於成靈乎成不禮於穆願食熊蹯不獲而死靈王不顧於民一國棄之如遺迹焉子常爲政而無禮不顧甚於成靈其獨何力以待之期年乃有柏舉之戰子常奔鄭昭王奔隨

叔向母論娶【左氏昭二十八年夏六月】

初叔向欲娶於申公巫臣氏【杜氏曰夏姫女也】其母欲娶其黨叔向曰吾母多而庻鮮吾懲舅氏矣【言父多妾媵而庻子鮮少嫌母氏性不曠】其母曰子靈之妻殺三夫【子靈巫臣妻夏姫也三夫陳禦叔楚襄老及巫臣也時巫臣已死】一君【陳靈公】一子【夏徴舒】而亡一國【陳也】兩卿矣【孔寧儀行父】可無懲乎吾聞之甚美必有甚惡是鄭穆少妃姚子之子子貉之妹也【子貉鄭靈公夷】子貉早死無後而天鐘美於是【是夏姫也鐘聚也子貉死在宣四年】將必以是大有敗也昔有仍氏生女黰黑【有仍古諸侯也美髮爲黰】而甚美光可以鑑【髮膚光色可以照人】名曰妻【以髮黒故】樂正後防取之【防舜典樂之君長】生伯封實有豕心貪惏無饜忿無期謂之封豕【戾也封大也】有窮后羿滅之夔是以不祀【羿簒夏后者】且三代之亡共子之廢皆是物也【夏以妹喜殷以妲己周以褒姒三代所由亡也共子晉申生以驪姫廢】女何以爲哉夫有尢物足以移人苟非徳義則必有禍【尢異也】叔向懼不敢取平公彊使取之生伯石伯石始生子容之母走謁諸姑【子容母叔向嫂伯華妻也姑叔向母】曰長叔姒生男【兄弟之妻相謂姒】姑視之及堂聞其聲而還曰是豺狼之聲也狼子野心非是莫防羊舌氏矣遂弗視

敬姜論勞逸【魯語】

公父文伯朝朝其母其母方績文伯曰以歜之家而主猶績懼幹季孫之怒【韋氏曰季孫康子也】其以歜爲不能事主乎其母嘆曰魯其亡乎使僮子備官而未之聞邪居吾語女昔聖王之處民也擇瘠土而處之勞其民而用之故長王天下夫民勞則思思則善心生逸則滛滛則忘善忘善則惡心生沃土之民不材滛也瘠土之民莫不向義勞也是故天子大采朝日與三公九卿祖識地徳【言天子與公卿因朝日以修陽政日照晝月照夜各因其明以修其事也】日中考政與百官之政事師尹維旅牧相宣序民事少采夕月與太史司載紏防天刑【此因夕月而恭敬觀天法考行度以知妖祥也】日入監九禦使防奉禘郊之粢盛【監視也九禦九嬪之官主粢盛祭服者】而後卽安【卽就也】諸侯朝修天子之業命【業事也命令也】晝考其國職夕省其典刑【典常也刑法也】夜儆百工使無慆滛而後卽安【儆戒也工官也慆慢也】卿大夫朝考其職【在公之官職】晝講其庻政夕序其業【序次也】夜庀其家事而後卽安【庀治也】士朝而受業【受事於朝】晝而講貫【貫習也】夕而習復【復覆也】夜而計過無憾而後卽安【憾恨也幾此者先公後私之義】自庻人以下明而動晦而休無日以怠王后親織紞【紞所以縣瑱當耳者】公侯之夫人加之以紘綖【旣織紞又加之以紘綖也冕曰紘紘纓之無緌者也從下而上不結綖冕上之覆也】卿之內子爲大帶【卿之適妻曰內子大帶緇帶也】命婦成祭服【命婦大夫之妻也祭服衣纁裳】列士之妻加之以朝服【列士元士也旣成祭服又加之以朝服也朝服天子之士皮弁素積諸侯之士端委貎】自庻士以下皆衣其夫【庻士下士也下至庻人】社而賦事烝而獻功【社春分祭社也事農桑之屬也冬祭曰烝烝而獻五穀布帛之功也】男女效績愆則有辟古之制也【績功也辟罪也】君子勞心小人勞力先王之訓也自上以下誰敢滛心捨力今我寡也爾又在下位【下位下大夫也】朝夕處事猶恐忘先人之業況有怠惰其何以避辟吾冀而朝夕修我曰必無廢先人爾今曰胡不自安以是承君之官余懼穆伯之絕祀也仲尼聞之曰弟子志之季氏之婦不滛矣【按敬姜及叔向母皆賢婦也故綴其末】

右春秋諸賢論說之辭

議論五

王斗對齊宣王【戰國防下同】

先生王斗【齊人】造門而欲見齊宣王宣王使謁者延入王斗曰鬥趨見王爲好勢王趨見斗爲好士於王何如使者復還報王曰先生徐之寡人請從宣王因趨而迎之於門與入曰寡人奉先君之宗廟守社稷聞先生直言正諫不諱王斗對曰王聞之過斗生於亂世事亂君焉敢直言正諫宣王忿然作色不說有間王斗曰昔先君桓公所好者五九合諸侯一匡天下天子授籍立爲太伯今王有四焉宣王說曰寡人愚陋守齊國惟恐夫抎之【抎失也春秋傳抎子辱矣】焉能有四焉王斗曰否先君好馬王亦好馬先君好狗王亦好狗先君好酒王亦好酒先君好色王亦好色先君好士【近於戱玩】而王不好士宣王曰當今之世無士寡人何好王斗曰世無騏驎騄耳王之駟已備矣世無東郭俊盧氏之狗王之走狗已具矣世無毛嬙西施王宮已充矣王亦不好士也何患無士王曰寡人憂國愛民固願得士以治之王斗曰王之憂國愛民不若王愛尺縠也王曰何謂也王斗曰王使人爲冠不使左右便辟而使工者何也爲能之也今王治齊非左右便辟無使也臣故曰不如愛尺縠也宣王謝曰寡人有罪國家於是舉士五人任官齊國大治【按此篇生亂世事亂君之語失之太峻四好之譏亦鄰於戱玩而大防要有取焉齊防又有顏斶者進說與鬥略同而其言有曰堯有九佐舜有七友禹有五臣湯有三輔自古及今能虛成名於天下者無有是以君王無羞亟問不愧下學是故成其道徳而揚功名於後世者堯舜禹湯周文王是也又曰玉生於山制則破焉非弗貴寶矣然大朴不完士生於鄙野推選則祿焉非不尊遂也然而形神不全獨願得歸晚食以當肉安步以當車無罪以當貴淸靜貞正以自娛此亦名言也以其大體不粹故削之】

田需對管燕

管燕【齊人】得罪齊王謂其左右曰子孰能與我赴諸侯乎左右黙然莫對管燕連然流涕曰悲夫士何其易得而難用也田需對曰士三食不得饜而君鵞鶩有餘食下宮糅羅紈曳綺縠而士不得以爲緣且財者君之所輕死者士之所重君不肯以所輕與士而責士以所重事君非士易得而難用也

魯仲連遺燕將書

燕攻齊取七十餘城惟莒卽墨未下齊田單以卽墨破燕殺騎劫初燕將攻下聊城人或防之燕將懼誅遂保守聊城不敢歸田單攻之嵗餘士卒多死而聊城不下魯連乃爲書約之矢【鮑氏曰纒束書於矢上】以射城中遺燕將曰吾聞之智者不倍時而棄利勇士不怯死而滅名忠臣不先身而後君今公行一朝之忿不顧燕王之無臣非忠也殺身亡聊城而威不信於齊非勇也功廢名滅後世無稱非智也故智者不再計勇士不怯死今死生榮辱尊卑貴賤此其一時也願公之詳計而無與俗同也且楚攻南陽魏攻平陸齊無南面之心以爲亡南陽之害不若得濟北之利故定計而堅守之今秦人下兵魏不敢東面橫秦之勢合則楚國之形危且棄南陽斷石壤存濟北計必爲之今楚魏交退燕救不至齊無天下之規與聊城共據期年之敝卽臣見公之不能得也齊必決之於聊城公無再計彼燕國大亂君臣過計上下迷惑栗腹誤以十萬之眾五折於外萬乘之國被圍於趙壤削主困爲天下戮公聞之乎今燕王方寒心獨立大臣不足恃國敝旤多民心無所歸今公又以聊城之民距全齊之兵期年不解是墨翟之守也食人炊骨士無反北之心是孫臏吳起之兵也能已見於天下矣故爲公計不如罷兵休士全車甲歸報燕王燕王必喜【此下云云皆誘惑燕將之辭非事實也】士民見公如見父母交遊攘臂而議於世功業可明矣上輔孤主以制羣臣下飬百姓以資說士矯國革俗於天下功名可立也意者亦捐燕棄世東遊於齊乎請裂地定封富比陶衛世世稱寡與齊久存此亦一計也二者顯名厚實也願公熟計而審處一也且吾聞效小節者不能行大威惡小恥者不能立榮名昔管仲射桓公中鉤簒也遺公子紏而不能死怯也束縛桎梏辱身也此三行者鄕裏不通也世主不臣也使管仲終窮抑幽囚而不出慙恥而不見窮年沒壽不免爲辱人賤行矣然管子並三行之過據齊國之政一匡天下九合諸侯爲五霸首名髙天下光照鄰國曹沬爲魯君將三戰三比而防地千里使曹子之足不離陳計不顧後出必死而不生則不免爲敗軍禽將曹子以敗軍禽將非勇也功廢名防後世無稱非智也故去三北之恥退而與魯君計也曹子以爲遭齊桓公有天下朝諸侯曹子以一劍之任劫桓公於壇位之上顏色不變而辭气不悖三戰之所防一朝而反之天下震動驚駭威信吳楚傳名後世若此二公者非不能行小節死小恥也以爲殺身絕世功名不立非智也故去忿恚之心而成終身之名除感忿之恥而立累世之功故業與三王爭流名與天壤相敝也公其圖之【燕將曰敬聞命矣因罷兵倒韣而去故解齊國之圍救百姓之死仲連之說也鮑氏曰按此書以齊閔爲宣王蘇代爲蘇秦事時不合如此者甚眾得爲後人傳錄之謬至於此章引栗腹之事說聊城之將則非後人謬矣蓋好事者聞約矢之說惜其書不存擬爲之以補亡而其人意气橫溢肆筆而成不暇檢校細處此史及太史公亦愛其千里而略其牝牡驪黃至於今二千嵗莫有知其非者也○按燕將堅守聊城此人臣之節也魯連子特爲齊計耳故勸之以休兵歸燕又勸之以叛燕歸齊皆非所以爲訓讀者不可於其文而不察也】

莊辛論幸臣亡國

莊辛【鮑氏曰楚人】謂楚襄王曰君王左州侯右夏侯輦從鄢陵君與壽陵君【皆楚之寵幸臣也輦從謂輦出則二人從之】專滛佚侈靡不顧國政郢都必危矣襄王曰先生老悖乎【悖背道也】將以爲楚國妖祥乎莊辛曰臣誠見其必然者也非敢以爲國妖祥也君王卒幸四子者不衰楚國必亡矣臣請避於趙淹畱以觀之【淹亦畱】莊辛去之趙畱五月秦果舉鄢郢巫上蔡陳之地襄王流揜於成陽【流謂走揜覆也謂自匿】於是使人發騶【騶廐禦也】徴莊辛於趙【徴謂召索】莊辛曰諾莊辛至襄王曰寡人不能用先生之言今事至於此爲之柰何莊辛對曰臣聞鄙語曰見而顧犬未爲晚也亡羊而補牢【牢閉飬之圏】未爲遲也臣聞昔湯武以百里昌桀紂以天下亡今楚國𨿽小絕長續短猶以數千里豈特百里哉王獨不見夫蜻蛉乎六足四翼飛翔乎天地之間俛啄蚉防而食之仰承甘露而飲之自以爲無患與人無爭也不知夫五尺童子方將調飴膠絲加已乎四仞之上而下爲螻蟻食也夫蜻蛉其小者也黃雀因是以俯噣白粒仰棲茂樹鼓翅奮翼自以爲無患與人無爭也不知夫公子王孫左挾彈右攝丸將加已乎十仞之上以其類爲招晝遊乎茂樹夕調乎酸鹹倐忽之間墜於公子之手夫黃雀其小者也黃鵠因是以遊乎江海淹乎大沼俯噣防鯉仰囓防衡【衡香艸】奮其六翮而淩淸風飄揺乎髙翔自以爲無患與人無爭也不知夫射者方將修其碆盧【集韻碆可爲鏃盧旅同黒弓也】治其矰繳【矰弋射矢繳生絲縷】將加已乎百仞之上被防磻【集韻防利也磻以石著維繳也】引防繳折淸風而抎矣【以系矢從髙集韻抎下也如折然】故晝遊乎江河夕調乎鼎鼐夫黃鵠其小者也蔡靈侯之事因是以南遊乎髙陂北陵乎巫山飲茹溪之流食湘波之魚左抱防妾右擁嬖女與之馳騁乎髙蔡之中而不以國家爲事不知夫子發方受命乎靈王系已以朱絲而見之也【楚子誘蔡靈侯殺之於申】蔡靈侯之事其小者也君王之事因是以左州侯右夏侯輦從鄢陵君與壽陵君飯封祿之粟【所封之祿】而載方府之金【方四方金其所貢】與之馳騁乎云夢之中而不以天下國家爲事而不知夫穰侯方受命乎秦王塡黽塞之內而投已乎黽塞之外襄王聞之顏色變怍身體戰栗於是乃以執珪而授之爲陽陵君與淮北之地【鮑氏曰謂此防天下之善規也襄王𨿽失之東隅而収之桑楡故其季年保境善鄰差爲無事此防爲有力焉○柳子厚漁者對智伯仿此躰】

觸詟請長安君爲質

趙太后【鮑氏曰惠文王威後】新用事秦急攻之趙氏求救於齊齊曰必以長安君爲質【長安孝成母弟】兵乃出太后不肯大臣疆諫太后明謂左右有復言令長安君爲質者老婦必唾其面左師【官名】觸詟願見太后盛气而揖之入而徐趨至而自謝曰老臣病足曾不能疾走不得見久矣竊自恕【久不見宜得罪今自寛而求見】恐太后玉體之有所郤也【郤郤同以已病足因恐後不能前亦自恕及人也】故願望見太后曰老婦恃輦而行曰日食飲得無衰乎曰恃鬻耳曰老臣今者殊不欲食乃自疆步日三四里少益嗜食和於身曰老婦不能太后不和之色少解左師公曰老臣賤息舒祺【息其子舒祺名也】最少不肖而臣衰竊愛憐之願令補黒衣之數【屍祝之服所謂補服】以衞王宮沒死以聞【沒者沈溺無見之辭】太后曰敬諾年幾何矣對曰十五嵗矣𨿽少願及未塡溝壑而托之【死則塡壑】太后曰丈夫亦愛憐其少子乎對曰甚於婦人太后曰婦人異甚【異於丈夫而有甚焉】對曰老臣竊以爲媼之愛燕後【媼女老稱燕後太后女】賢於長安君曰君過矣不若長安君之甚左師公曰父母之愛子則爲之計深逺媼之送燕後也持其踵爲之泣念悲其逺也【念且悲】亦哀之矣已行非弗思也祭祀必祝之祝曰必勿使反【失意於燕乃反耳】豈非計久長有子孫相繼爲王也哉太后曰然左師公曰今三世以前至於趙之爲趙趙王之子孫侯者其繼有在者乎曰無有曰防獨趙【防猶非】諸侯有在者乎曰老婦不聞也【此下左師對】此其近者禍及身逺者及其子孫豈人主之子孫則必不善哉位尊而無功奉厚而無勞而挾重器多也【重器謂名位金玉】今媼尊長安之位而封以膏腴之地多予之重器而不及今令有功於國一旦山陵崩長安君何以自托於趙老臣以媼爲長安君計短也故以爲其愛不若燕後太后曰諾恣君之所使之於是爲長安君約車百乘質於齊齊兵乃出子義【趙之賢士】聞之曰人主之子也骨肉之親也猶不能恃無功之尊無勞之奉以守金玉之重也而況人臣乎【鮑氏曰觸詟諒毅皆以從容納說而取成功與夫彊諫於廷怒罵於坐髮上衝冠自待必死者力少而功倍矣元帝謂張猛曰曉人不當如是耶二士有焉】

魏牟對趙王

建信君貴於趙魏公子牟過趙趙王迎之顧反至坐【鮑氏曰迎客面之有顧則反】前有尺帛且令工人以爲冠工見客來也因避趙王曰公子乃驅後車幸以臨寡人願聞所以爲天下魏牟曰王能重王之國若此尺帛則王之國大治矣趙王不說形於顏色曰先王不知寡人不肖使奉社稷豈敢輕國若此魏牟曰王無怒請爲王說之曰王有此尺帛何不令前郎中以爲冠王曰郎中不知爲冠魏牟曰爲冠而敗之奚虧於王之國而王必待工而後乃使之今爲天下之工或非也社稷爲虛戾先王不血食而王不以予工乃與防艾且王之先帝駕犀首而驂馬服以與秦角逐秦當時避其鋒今王憧憧乃輦建信以與彊秦角逐臣恐秦折王之輢也【輢車旁也以輦諭故云】

趙客論建信君

客見趙王曰臣聞王之使人買馬也有之乎王曰有之何故至今不遣王曰未得買馬之工也對曰王何不遣建信君乎王曰建信君有國事又不知相馬曰王何不遣紀姫乎王曰紀姫婦人也不知相馬對曰買馬而善何補於國王曰無補於國買馬而惡何危於國王曰無危於國對曰然則買馬善而若惡皆無危補於國然而王之買馬也必將待工今治天下舉錯非也國家爲虛戾而社稷不血食然而王不待工而與建信君何也趙王未之應也客曰燕郭之法有所謂桑雍者【鮑氏曰雍癰同桑中有蠧則外碨磈如人之癰】王知之乎王曰未之聞也所謂桑雍者便辟左右之人及夫人優愛孺子也【優饒也言愛之甚一曰倡】此皆能乘王之醉昏而求所欲於王者也是能得之於內則大臣爲之枉法於外矣故日月暉於外其賊在於內【說林訓月照天下食於詹諸】謹備其所憎而禍在於所愛【王斗魏牟及此三士其言若出一口所謂理義人心之所同然者與】

魯君論酒味色能亡國

梁王魏嬰【鮑氏曰史作瑩】觴諸侯於範防酒酣請魯君舉觴【魯共公】魯君興避席擇言【擇善而言】曰昔者帝女【蓋堯舜女】令儀狄【禹時人】作酒而美進之禹禹飲而甘之遂防儀狄絕防酒曰後世必有以酒亡其國者齊桓公夜半不嗛【嗛口有所禦也言不喜食】易牙乃煎熬燔炙和調五味而進之桓公食之而飽至旦不覺【飽而寢安】曰後世必有以味亡其國者晉文公得南之威三日不聽朝遂推南之威而逺之曰後世必有以色亡其國者楚王登彊防而望崩山左江而右湖以臨彷徨【自上觀下曰臨集韻彷徨彷徉彷徉徙倚也】其樂忘死遂盟彊防而弗登曰後世必有以髙防陂池亡其國者【蓋莊王云】今主君之尊儀狄之酒也主君之味易牙之調也左白臺而右閭須【皆美人】南威之美也前夾林而後蘭防彊防之樂也有一於此足以亡其國今主君兼此四者可無戒與梁王稱善相屬

趙良說商君【史記下同】

商君相秦十年宗室貴戚多怨望者趙良見商君商君曰鞅之得見也從孟蘭臯今鞅請得交可乎趙良曰防弗敢願也孔丘有言曰推賢而戴者進聚不肖而王者退防不肖故不敢受命防聞之曰非其位而居之曰貪位非其名而有之曰貪名防聽君之義則恐防貪位貪名也故不敢聞命商君曰子不說吾治秦與趙良曰反聽之謂聰內視之謂明自勝之謂疆虞舜有言曰自卑也尙矣君不若道堯舜之道無爲問防矣商君曰始秦戎翟之教父子無別同室而居今我更制其教而爲其男女之別大築兾闕營如魯衞矣子觀我治秦也孰與五羖大夫賢趙良曰千羊之皮不如一狐之掖千人之諾諾不如一士之諤諤武王諤諤以昌殷紂墨墨以亡君若不非武王乎則防請終日正言而無誅可乎商君曰語有之矣貎言華也至言實也苦言藥也甘言疾也夫子果肯終日正言鞅之藥也鞅將事子子又何辭焉趙良曰夫五羖大夫荊之鄙人也聞秦繆公之賢而願望見行而無資自粥於秦客被褐食牛期年繆公知之舉之牛口之下而加之百姓之上秦國莫敢望焉相秦六七年而東伐鄭三置晉國之君一救荊國之禍發教封內而巴人致貢施徳諸侯而八戎來服由余聞之欵關請見五羖大夫之相秦也勞不坐乘暑不張蓋行於國中不從車乘不操干戈功名藏於府庫徳行施於五世五羖大夫死秦國男女流涕童子不歌謡舂者不相杵此五羖大夫之徳也今君之見秦王也因嬖人景監以爲主非所以爲名也相秦不以百姓爲事而大築兾闕非所以爲功也刑黥太子之師傅殘傷民以駿刑是積怨畜禍也教之化民也深於命民之效上也捷於令今君又左建外易非所以爲教也君又南面而稱寡人日繩秦之貴公子詩曰相防有體人而無禮人而無禮何不遄死以詩觀之非所以爲壽也公子防杜門不出已八年矣君又殺祝懽而黥公孫賈詩曰得人者興失人者崩此數事者非所以得人也君之出也後車十乘從車載甲多力而駢脇者爲驂乘持矛而操闟防者旁車而趨此一物不具君固不出書曰恃徳者昌恃力者亡君之危若朝露尙將欲延年益壽乎則何不歸十五都灌園於鄙勸秦王顯巖穴之士飬老存孤敬父兄序有功尊有徳可以少安君尙將貪商於之富寵秦國之教畜百姓之怨秦王一旦捐賔客而不立朝秦國之所以収君者豈其防哉亡可翹足而待商君弗從【後五月而秦孝公卒太子立公子防之徒告商君欲反發吏捕商君商君亡至關下欲捨客捨客人不知其是商君也曰商君之法舍人無驗者坐之商君喟然嘆曰嗟乎爲法之敝一至此哉去之魏魏人怨其欺公子卬而破魏師弗受商君欲之他國魏人曰商君秦之賊秦疆而賊入魏弗歸不可遂內秦商君旣復入秦走商邑與其徒屬發邑兵北出擊鄭秦發兵攻商君殺之於鄭黽池秦惠王車裂商君以徇曰莫如商鞅反者遂滅商君之家】

樂毅報燕王書

臣不佞不能奉承王命以順左右之心恐傷先王之明有害足下之義故遁逃走趙今足下使人數之以罪臣恐侍禦者不察先王之所以畜幸臣之理又不白臣之所以事先王之心故敢以書對臣聞聖賢之君不以祿私親其功多者賞之其能當者處之故察能而授官者成功之君也論行而結交者立名之士也臣竊觀先王之舉也見有髙世主之心故假節於魏以身得察於燕先王過舉厠之賔客之中立之羣臣之上不謀父兄以爲亞卿臣竊不自知自以爲奉令承教可幸無罪【此自敍所以事先王之由】故受令而不辭先王命之曰我有積怨深怒於齊不量輕弱而欲以齊爲事臣曰夫齊霸國之餘業而最勝之遺事也練於兵甲習於戰攻王若欲伐之必與天下圖之與天下圖之莫若結於趙且又淮北宋地楚魏之所欲也趙若許而約四國攻之齊可大破也先王以爲然具符節南使臣於趙顧反命發兵擊齊以天之道先王之靈河北之地隨先王而舉之濟上濟上之軍受命擊齊大敗齊人輕卒鋭兵長驅至國齊王遁而走莒僅以身免珠玉財寶車甲珍器盡収入於燕齊器設於寧防【防名】大呂陳於元英【宮名】故鼎反乎磨室【當作歷室徐廣曰磨歷也】薊丘之植植於汶篁【徐廣曰竹田曰篁謂燕之疆界移於齊之汶水】自五伯己來功未有及先王者也先王以爲慊於志故裂地而封之使得比小國諸侯臣竊不知自以爲奉命承教可幸無罪是以受命不辭【此敍王所以幸已之由】臣聞賢聖之君功立而不廢故著於春秋蚤知之士名成而不毀故稱於後世若先王之報怨雪恥夷萬乘之疆國収八百嵗之蓄積及至棄羣臣之日余教未衰執政任事之臣修法令愼庻孽施及乎萌皆可以教後世臣聞之善作者不必善成善始者不必善終昔伍子胥說聽於闔閭而吳王逺迹至郢夫差弗是也賜之鴟夷而浮之江吳王不寤先論之可以立功故沈子胥而不悔子胥不蚤見主之不同量是以至於入江而不化【此下自白所以去燕之由與不敢背燕之意】夫免身立功以明先王之迹臣之上計也離毀辱之誹謗墮先王之名臣之所大恐也臨不測之罪以幸爲利義之所不敢出也臣聞古之君子交絕不出惡聲忠臣去國不絜其名臣𨿽不佞數奉教於君子矣【此結一篇之意而安燕王之心】恐侍禦者之親左右之說不察防逺之行故敢獻書以聞惟君王之畱意焉【燕昭王以樂毅爲將五嵗下齊七十餘城皆爲郡縣以屬燕惟獨莒卽墨未服防燕昭王死子立爲燕惠王惠王自爲太子時甞不快於樂毅及卽位齊之田單聞之乃縱反間於燕曰齊城不下者兩城耳然所以不早防者聞樂毅與燕新王有隙欲連兵且畱齊南面而王齊齊之所患惟恐他將之來於是燕惠王固已疑樂毅得齊反間乃使騎劫代將而召樂毅樂毅知燕惠王之不善代之畏誅遂西降趙趙封樂毅於觀津號曰望諸君尊寵樂毅以警動於燕齊齊田單後與騎劫戰果設詐誑燕軍遂破騎劫於卽墨下而轉戰逐燕比至河上盡復得齊城而迎襄王於莒入於臨菑燕惠王後悔使騎劫代樂毅以故破軍亡將失齊又恐樂毅之降趙恐趙用樂毅而乘燕之以伐燕燕惠王乃使人讓樂毅且謝之曰先王舉國而委將軍將軍爲燕破齊復先王之仇天下莫不震動寡人豈敢一日而忘將軍之功哉防先王棄羣臣寡人新卽位左右誤寡人寡人之使騎劫代將軍爲將軍久暴露於外故召將軍且休計事將軍過聽以與寡人有隙遂捐燕歸趙將軍自爲計則可矣而亦何以報先王之所以遇將軍之意乎樂毅報書云云於是燕王復以樂毅子樂間爲昌國君而樂毅往來復通燕燕趙以爲客鄕樂毅卒於趙樂間居燕三十餘年燕王喜用其相栗腹之計欲攻趙而問昌國君樂間樂間曰趙四戰之國也其民習兵伐之不可燕王不聽遂伐趙趙使廉頗擊之大破栗腹之軍於鄗禽栗腹樂乘樂乘者樂間之宗也於是樂間奔趙趙遂圍燕燕重割地以與趙和趙乃解而去燕王恨不用樂間樂間旣在趙乃遺樂間書曰寡人不佞不能奉順君意故君捐國而去則寡人之不肖明矣敢端其願而君不肯聽故使使者陳愚意君試論之語曰仁不輕絕智不輕怨君之於先王也世之所明知也寡人望有非則君掩蓋之不虞君之明罪之也望有過則君教誨之不虞君之明棄之也且寡人之罪國人莫不知天下莫不聞君防出明怨以棄寡人寡人必有罪矣𨿽然恐君之未盡厚也諺曰厚者不毀人以自益也仁者不危人以要名故掩人之邪者厚人之行也救人之過者仁者之道也世有掩寡人之邪救寡人之過非君孰望之今君厚受位於先王以成尊輕棄寡人以快心則掩邪救過難得於君矣且世有薄而故厚施行有失而故惠用今使寡人任不肖之罪而君有失厚之累於爲君擇之也無所取之國之有封疆家之有垣墻所以合好掩惡也室不能相和出語鄰家未爲通計也怨惡未見而明棄之未爲盡厚也寡人𨿽不肖乎未如殷紂之亂也君𨿽不得意乎未如商容箕子之累也然則不內蓋寡人而明怨於外恐其適足以傷於髙而薄於行也非然也苟可以明君之義成君之髙𨿽任惡名不難受也本欲以爲明寡人之薄而君不得厚揚寡人之辱而君不得榮此一舉而兩失也義者不虧人以自益況傷人以自損乎君無以寡人不肖累往事之美昔者柳下惠吏於魯三黜而不去或謂之曰可以去柳下惠曰苟與人之異惡往而不黜乎猶且黜乎寜於故國爾柳下惠不以三黜自累故前業不忘不以去爲心故逺近無異辭寡人之罪國人未知而議寡人者徧天下語曰論不修心議不累物仁不輕絕智不簡功簡棄大功者輟也輕絕厚利者怨也輟而棄之怨而累之宜在逺者不望之乎君也今以寡人無罪君豈怨之乎願君捐怨追惟先王復以教寡人意君曰余且慝心以成不過而願先王以明而惡使寡人進不得修功退不得攺過君之所惡也惟君圖之此寡人之愚意也敬以書謁之樂間乘怨不用其計二人卒畱趙不報】

魯仲連責新垣衍

趙孝成王時秦王使白起破趙長平之軍前後四十餘萬秦兵遂東圍邯鄲趙王恐諸侯之救兵莫敢擊秦軍魏安釐王使將軍晉鄙救趙畏秦止於蕩陰不進魏王使客將軍新垣衍間入邯鄲因平原君謂趙王曰秦所爲急圍趙者前與齊湣王爭彊爲帝已而復歸帝今齊湣王己益弱方今惟秦雄天下此非必貪邯鄲其意欲復求爲帝趙誠發使尊秦昭王爲帝秦必喜罷兵去平原君猶豫未有所決此時魯仲連適遊趙防秦圍趙聞魏將欲令趙尊秦爲帝乃見平原君曰事將柰何平原君曰勝也何敢言事前亡四十萬之眾於外今又內圍邯鄲而不能去魏王使客將軍新垣衍令趙帝秦今其人在是勝也何敢言事魯仲連曰吾始以君爲天下之賢公子也吾乃今然後知君非天下之賢公子也梁賔新垣衍安在吾請爲君責而歸之平原君曰勝請爲紹介而見之於先生平原君遂見新垣衍曰東國有魯仲連先生者今其人在此勝請爲紹介交之於將軍新垣衍曰吾聞魯仲連先生齊國之髙士也衍人臣也使事有職吾不願見魯仲連先生平原君曰勝旣已泄之矣新垣衍許諾魯連見新垣衍而無言新垣衍曰吾視居此圍城之中者皆有求於平原君者也今吾觀先生之貎非有求於平原君者也曷爲久居此圍城之中而不去魯仲連曰世以鮑焦爲無從容而死者皆非也【鮑焦周之介士見莊子】眾人不知則爲一身彼秦者棄禮義而上首功之國也權使其士虜使其民彼卽肆然而爲帝過而爲政於天下則連有蹈東海而死耳吾不忍爲之民也所爲見將軍者欲以助趙也新垣衍曰先生助之將柰何魯連曰吾將使梁及燕助之齊楚則固助之矣新垣衍曰燕則吾請以從矣若乃梁者則吾乃梁人也先生惡能使梁助之魯連曰梁未睹秦稱帝之害故耳使梁睹秦稱帝之害則必助趙矣新垣衍曰秦稱帝之害何如魯連曰昔者齊威王甞爲仁義矣率天下諸侯而朝周周貧且防諸侯莫朝而齊獨朝之居嵗余周烈王崩齊後往周怒赴於齊曰天崩地坼天子下席東藩之臣田嬰齊後至則斮齊威王勃然怒曰叱嗟【此語不可爲訓】而母婢也卒爲天下笑故生則朝周死則叱之誠不忍其求也彼天子固然其無足怪新垣衍曰先生獨不見夫僕乎十人而從一人者寕力不勝而智不若邪畏之也魯仲連曰嗚呼梁之比於秦若僕邪【激之】新垣衍曰然魯仲連曰吾將使秦王烹醢梁王【激之不動乂愈激之】新垣衍怏然不恱曰噫嘻亦太甚矣先生之言也先生又惡能使秦王烹醢梁王魯仲連曰固也吾將言之昔者九侯鄂侯文王紂之三公也九侯有子而好獻之於紂紂以爲惡醢九侯鄂侯爭之彊辯之疾故脯鄂侯文王聞之喟然而嘆故拘之羑里之庫百日欲令之死曷爲與人俱稱王卒就脯醢之地齊湣王將之魯夷維子爲執策而從謂魯人曰子將何以待吾君魯人曰吾將以十太牢待子之君夷維子曰子安取禮而來待吾君彼吾君者天子也天子巡狩諸侯辟捨納筦籥攝衽抱兒視膳於堂下天子已食乃退而聽朝也魯人投其籥不果納不得入於魯將之薛假途於鄒當是時鄒君死湣王欲入弔夷維子謂鄒之孤曰天子弔主人必將倍殯棺設北靣於南方然後天子南靣弔也鄒之羣臣曰必若此吾將伏劍而死固不敢入於鄒鄒魯之臣生則不得事飬死則不得賻禭然且欲行天子之禮於鄒魯鄒魯之臣不果納今秦萬乘之國也梁亦萬乘之國也俱據萬乘之國各有稱王之名睹其一戰而勝欲從而帝之是使三晉之大臣不如鄒魯之僕妾也且秦無已而帝則且變易諸侯之大臣彼將奪其所不肖而與其所賢奪其所憎而與其所愛彼又將使其子女讒妾爲諸侯妃姬處梁之宮梁王安得晏然而已乎而將軍又何以得故寵乎於是新垣衍起再拜謝曰始以先生爲庸人吾乃今日知先生爲天下之士也吾請出不敢復言帝秦【秦將聞之爲卻軍五十里適防魏公子無忌奪晉鄙軍以救趙擊秦軍秦軍遂引而去於是平原君欲封魯連魯連辭讓使者三終不肯受平原君乃置酒酒酣起前以千金爲魯連壽魯連笑曰所貴於天下之士者爲人排患釋難解紛亂而無取也卽有取者是商賈之事也而連不忍爲也遂辭平原君而去終身不復見○按魯仲連之語不皆粹以其反復言帝秦之害有功於當時而雄俊明辯可爲論事之法故取焉】

蔡澤說應侯辭位

蔡澤聞應侯任鄭安平王稽皆負重罪於秦應侯內慙蔡澤乃西入秦將見昭王使人宣言以感怒應侯曰燕客蔡澤天下雄俊辯智士也彼一見秦王秦王必困君而奪君之位應侯聞曰五帝三代之事百家之說吾旣知之眾口之辯吾皆摧之是惡能困我而奪我位乎使人召蔡澤蔡澤入則揖應侯應侯固不快及見之又倨應侯因讓之曰子常宣言欲代我相秦寧有之乎對曰然應侯曰請聞其說蔡澤曰吁君何見之晚也夫四時之序成功者去夫人生百體堅彊手足便利耳目聰明而心聖智豈非士之願與應侯曰然蔡澤曰質仁秉義行道施徳得志於天下天下懷樂敬愛而尊慕之皆願以爲君王豈不辯智之期與應侯曰然蔡澤復曰富貴顯榮成理萬物使各得其所性命壽長終其天年而不夭傷天下繼其統守其業傳之無窮名實純粹澤流千里世世稱之而無絕與天地終始豈道徳之符而聖人所謂吉祥善事者與應侯曰然蔡澤曰若夫秦之商君楚之吳起越之大夫種其卒然亦可願與應侯知蔡澤之欲困已以說復謬曰何爲不可夫公孫鞅之事孝公也極身無貳慮盡公而不顧私設刀鋸以禁姦邪信賞罰以致治披腹心示情素防怨咎欺舊友奪魏公子卬安秦社稷利百姓卒爲秦禽將破敵攘地千里吳起之事悼王也使私不得害公讒不得蔽忠言不取苟合行不取苟容不爲危易行行義不辟難然爲霸主彊國不辭禍凶大夫種之事越王也主𨿽困辱悉忠而不解主𨿽絕亡盡能而弗離成功而弗矜貴富而不驕怠若此三子者固義之至也忠之節也是故君子以義死難視死如歸生而辱不如死而榮士固有殺身以成名惟義之所在𨿽死無所恨何爲不可哉蔡澤曰主聖臣賢天下之盛福也君明臣直國之福也父慈子孝夫信妻貞家之福也故比干忠而不能存殷子胥智而不能完吳申生孝而晉國亂是皆有忠臣孝子而國家滅亂者何也無明君賢父以聽之故天下以其君父爲僇辱而憐其臣子今商君吳起大夫種之爲人臣是也其君非也故世稱三子致功而不見徳豈慕不遇世死乎夫待死而後可以立忠成名是微子不足仁孔子不足聖管仲不足大也夫人之立功豈不期於成全邪身與名俱全者上也名可法而身死者其次也名在僇辱而身全者下也於是應侯稱善蔡澤少得間因曰夫商君吳起大夫種其爲人臣盡忠致功則可願矣閎夭事文王周公輔成王也豈不亦忠聖乎以君臣論之商君吳起大夫種其可願孰與閎夭周公哉應侯曰商君吳起大夫種弗若也蔡澤曰然則君之主慈仁任忠惇厚舊故其賢智與有道之士爲膠漆義不倍功臣孰與秦孝公楚悼王越王乎應侯曰未知何如也蔡澤曰今主親忠臣不過秦孝公楚悼王越王君之設智能爲主安危修政治亂彊兵批患折難廣地植谷富國足家彊主尊社稷顯宗廟天下莫敢欺犯其主主之威蓋震海內功彰萬里之外聲名光輝傳於千世君孰與商君吳起大夫種應侯曰不若蔡澤曰今主之親忠臣不忘舊故不若孝公悼王勾踐而君之功績愛信親幸又不若商君吳起大夫種然而君之祿位貴盛私家之富過於三子而身不退者恐患之甚於三子竊爲君危之語曰日中則移月滿則虧物盛則衰天地之常數也進退盈縮與時變化聖人之常道也故國有道則仕國無道則隠聖人曰飛龍在天利見大人不義而富且貴於我如浮雲今君之怨己讐而徳己報意欲至矣而無變計竊爲君不取也且夫翠鵠犀象其處勢非不逺死也而所以死者惑於餌也蘇秦智伯之智非不足以辟辱逺死也而所以死者惑於貪利不止也是以聖人制禮節欲取其民有度使之以時用之有止故志不溢行不驕常與道俱而能不失故天下承而不絕昔者齊桓公九合諸侯一匡天下至於葵丘之防有驕矜之志畔者九國吳王夫差兵無敵於天下勇彊以輕諸侯陵齊晉故遂以殺身忘國夏育太史噭叱呼駭三軍然而身死於庸夫此皆乘至盛而不返道理不居卑退處儉約之患也夫商君爲秦孝公明法令禁姦本尊爵必賞有罪必罰平權衡正度量調輕重決裂阡陌以靜生民之業而一其俗勸民耕農利土一室無二事力田稸積習戰陳之事是以兵動而地廣兵休而國富故秦無敵於天下立威諸侯成秦國之業功已成矣而遂以車裂楚地方數千里持防百萬白起率數萬之師以與楚戰一戰舉鄢郢以燒夷陵再戰南並蜀漢又越韓魏而攻彊趙北坑馬服誅屠四十餘萬之眾盡之於長平之下流血成川沸聲若靁遂入圍邯鄲使秦有帝業楚趙天下之彊國而秦之仇敵也自是之後楚趙皆懾伏不敢攻秦者白起之勢也身所服者七十餘城功已成矣而遂賜劍死於杜郵吳起爲楚悼王立法卑減大臣之威重罷無能廢無用損不急之官塞私門之請一楚國之俗禁遊客之民精耕戰之士南収揚越北並陳蔡破橫散從使馳說之士無所開其口禁朋黨以厲百姓定楚國之政兵震天下威服諸侯功已成矣而卒枝解大夫種爲越王深謀逺計免會稽之危以亡爲存因辱爲榮墾艸入邑辟地殖谷率四方之士專上下之力輔勾踐之賢報夫差之讎卒擒勁吳令越成霸功已彰而信矣勾踐終負而殺之此四子者功成不去禍至於此此所謂信而不能詘往而不能返者也範蠡知之超然辟世長爲陶朱公君獨不觀夫博者乎或欲大投或欲分功此皆君之所明知也今君相秦計不下席謀不出廊廟坐制諸侯利施三川以實宜陽決羊腸之險塞太行之道又斬範中行之塗六國不得合從棧道千里通於蜀漢使天下皆畏秦秦之欲得矣君之功極矣此亦秦之分功之時也如是而不退則商君白公吳越大夫種是也吾聞之鑑於水者見靣之容鑑於人者知吉與凶書曰成功之下不可久處四子之禍君何居焉君何不以此時歸相印讓賢者而授之退而巖居川觀必有伯夷之廉長爲應侯世世稱孤而有許由延陵季子之讓喬松之壽孰與以禍終哉卽君何居焉忍不能自離疑不能自決必有四子之禍矣易曰亢龍有悔此言上而不能下信而不能詘往而不能自反者也願君熟計之應侯曰善吾聞欲而不知止失其所以欲有而不知足失其所以有先生幸教睢敬受命【於是乃延入坐爲上客後數日入朝言於秦昭王曰客新有從山東來者曰蔡澤其人辯士明於三王之事五伯之業世俗之變足以寄秦國之政臣之見人甚眾莫及臣不如也臣敢以聞秦昭王召見與語大說之拜爲客卿應侯因謝病請歸相印】

楚人以弋說頃襄王【史記世家下同】

楚人有好以弱弓防繳加歸雁之上者頃襄王聞召而問之對曰小臣之好射騏雁羅鸗【徐廣曰呂靜曰鸗野鳥也音龍】小矢之發也何足爲大王道也且稱楚之大因大王之賢所弋非直此也昔者三王以弋道徳五霸以弋戰國故秦魏燕趙者騏雁也齊魯韓衛者靑首也鄒費郯邳者羅鸗也外其餘則不足射者見鳥六防以王何取王何不以聖人爲弓以勇士爲繳時張而射之此六防者可得而囊載也其樂非特朝夕之樂也其獲非特鳬雁之實也王朝張弓而射魏之大梁之南加其右臂而徑屬之於韓則中國之路絕而上蔡之郡壊矣還射圉之東觧魏左肘而外擊定陶則魏之東外棄而大宋方與二郡者舉矣且魏防二臂顚越矣膺擊郯國大梁可得而有也王綪繳蘭臺【徐廣曰綪縈也】飲馬西河定魏大梁此一發之樂也若王之於弋誠好而不厭則出寶弓碆新繳射噣鳥於東海還蓋長城以爲防朝射東莒夕發浿邱夜加卽墨顧據午道則長城之東収而太山之北舉矣西結境於趙而北逹於燕三國布則從不待約而可成也北遊目於燕之遼東而南登望於越之防稽此再發之樂也若夫泗上十二諸侯左縈而右拂之可一旦而盡也今秦破韓以爲長憂得列城而不敢守也伐魏而無功擊趙顧病則秦魏之勇力屈矣楚之故地漢中析麗可得而復有也王出寶弓碆新繳渉鄳塞而待秦之倦也山東河內可得而一也勞民休眾南靣稱王矣故曰秦爲大鳥負海內而處東靣而立左臂據趙之西南右臂傅楚鄢郢膺擊韓魏垂頭中國處旣形便勢有地利奮翼鼓方三千里則秦未可得獨招而夜射也欲以激怒襄王故對以此言襄王因召與語遂言曰夫先王爲秦所欺而客死於外怨莫大焉今以匹夫有怨尙有報萬乘白公子胥是也今楚之地方五千里帯甲百萬猶足以踴躍中野也而坐受困臣竊爲大王弗取也於是頃襄王遣使於諸侯復爲從欲以伐秦

信陵君諫魏王

魏王以秦救之故欲親秦而伐韓以求故地無忌謂魏王曰秦與戎翟同俗有虎狼之心貪戾好利無信不識禮義徳行苟有利焉不顧親戚兄弟若禽獸耳此天下之所識也非有所施厚積徳也故太后母也而以憂死穰侯舅也功莫大焉而竟逐之兩弟無罪而再奪之國此於親戚若此而況於仇讐之國乎今王與秦共伐韓而益近秦患臣甚惑之而王不識則不明羣臣莫以聞則不忠今韓氏以一女子奉一弱主內有大亂外交彊秦魏之兵王以爲不亡乎韓亡秦有鄭地與大梁鄰王以爲安乎王欲得故地今負彊秦之親王以爲利乎秦非無事之國也韓亡之後必將更事更事必就易與利就易與利必不伐楚與趙矣是何也夫越山逾河絕韓上黨而攻疆趙是復得閼與之事秦必不爲也若道河內倍鄴朝歌絕漳水與趙兵決於邯鄲之郊是知伯之禍也秦又不敢伐楚道渉山谷行三千里而攻防阨之塞【孫檢曰楚之險塞也徐廣曰或以爲今江夏黽縣】所行甚逺所攻甚難秦又不爲也若道河外倍大梁右蔡左【徐廣曰一無左字】召陵與楚兵決於陳郊秦又不敢故曰秦必不伐楚與趙矣又不攻衛與齊矣夫韓亡之後兵出之日非魏無攻已秦固有懷茅【徐廣曰在修武軹縣有茅亭】邢丘【徐廣曰有平臯】城垝津以臨河內河內共汲必危【徐廣曰汲縣屬河內】有鄭地【徐廣曰成臯滎陽亦屬鄭】得垣雍【徐廣曰垣雍城在捲縣捲縣屬外地捲縣又有長城經陽武到宻者也】決滎澤水灌大梁大梁必亡王之使者出過而惡安陵氏於秦【徐廣曰召陵安陵郡徵羗有安陵亭也】秦之欲誅之久矣秦葉陽昆陽與舞陽鄰聽使者之惡之隨安陵氏而亡之繞舞陽之北以東臨許南國必危國無害己夫憎韓不愛安陵氏可也夫患秦之不愛南國非也異日者秦在河西晉國去梁千里【徐廣曰魏國之界千里】有河山以防之有周韓以間之從林鄕軍【徐廣曰林鄕在宛縣】以至於今秦七攻魏五入囿中邊城盡拔文臺墮垂都焚【一云魏山都焚】林木伐麋鹿盡而國繼以圍又長驅梁北東至陶衞之郊北至平監【徐廣曰平縣屬河南平或作乎字史記齊闞止作監字闞在東平湏昌縣】所亡於秦者山南山北河外河內大縣數十名都數百秦乃在河西晉去梁千里而禍若是矣又況於使秦無韓有鄭地無河山而防之無周韓而間之去大梁百里禍必由此矣異日者從之不成也楚魏疑而韓不可得也今韓受兵三年秦橈之以講識亡不聽投質於趙請爲天下雁行頓刃楚趙必集兵皆識秦之欲無窮也非盡亡天下之國而臣海內必不休矣是故臣願以從事王王速受楚趙之約趙挾韓之質以存韓而求故地韓必效之此士民不勞而故地得其功多於與秦共伐韓而又與疆秦鄰之禍也夫存韓安魏而利天下此亦王之天時已通韓上黨於共寗使道安成出入賦之是魏重質韓以其上黨也今有其賦足以富國韓必徳魏愛魏重魏畏魏韓必不敢反魏是韓則魏之縣也魏得韓以爲縣衛大梁河外必安矣今不存韓二周安陵必危楚趙大破衛齊甚畏天下西鄕而馳秦入朝而爲臣不久矣【按此書於秦之情狀與當時形勢利害若指諸掌而文特奇妙可爲論事之法】

蘇秦說六國合從

【蘇秦西至秦秦孝公卒說惠王曰秦四塞之國被山帯渭東有闗河西有漢中南有巴蜀北有代馬此天府也以秦士民之眾兵法之教可以吞天下稱帝而治秦王曰毛羽未成不可以髙蜚文理未明不可以並兼方誅商鞅疾辯士弗用乃東之趙趙肅侯令其弟成爲相號奉陽君奉陽君弗說之去遊燕嵗余而後得見說燕文侯曰燕東有朝鮮遼東北有林胡樓煩西有雲中九原南有嘑沱易水地方二千餘里帯甲數十萬車六百乘騎六千匹粟支數年南有碣石雁門之饒北有棗栗之利民𨿽不佃作而足於棗栗矣此所謂天府者也夫安樂無事不見覆車殺將無過燕者大王知其所以然乎夫燕之所以不犯宼被甲兵者以趙之爲蔽於南也秦趙五戰秦再勝而趙三勝秦趙相斃而王以全燕制其後此燕之所以不犯宼也且夫秦之攻燕也逾雲中九原過代上谷彌地數千里𨿽得燕城秦計固不能守也秦之不能害燕亦明矣今趙之攻燕也發號出令不至十日而數十萬之眾軍於東垣矣渡嘑沱渉易水不至四五日而距國都矣故曰秦之攻燕也戰於千里之外趙之攻燕也戰於百里之內夫不憂百里之患而重千里之外計無過於此者是故願大王與趙從親天下爲一則燕國必無患矣文侯曰子言則可然吾國小西迫彊趙南近齊齊趙彊國也子必欲合從以安燕寡人請以國從於是資蘇秦車馬金帛以至趙而奉陽君已死卽因說趙肅侯曰天下卿相人臣及布衣之士皆髙賢君之行義皆願奉教陳忠於前之日久矣𨿽然奉陽君妬君而不任事是以賔客遊士莫敢自盡於前者今奉陽君捐館捨君乃今復與士民相親也臣故敢進其愚慮竊爲君訃者莫若安民無事且無庸有事於民也安民之本在於擇交擇交而得則民安擇交而不得則民終身不安請言外患齊秦爲兩敵而民不得安倚秦攻齊而民不得安倚齊攻秦而民不得安故夫謀人之主伐人之國常苦出辭防絕人之交也願君愼勿出於口請別白黑所以異陰陽而已矣君誠能聽臣燕必致旃裘狗馬之地齊必致魚塩之海楚必致橘柚之園韓魏中山皆可使致湯沐之奉而貴戚父兄皆可以受封侯夫割地包利五伯之所以覆軍禽將而求也封侯貴戚湯武之所以放弒而爭也今君髙拱而兩有之此臣之所以爲君願也今大王與秦則秦必弱韓魏與齊則齊必弱楚魏魏弱則割河外韓弱則效宜陽宜陽效則上郡絕河外割則道不通楚弱則無援此三防者不可不熟計也夫秦下軹道則南陽危刧韓包周則趙氏自操兵據衛取淇捲則齊必入朝秦秦欲已得乎山東則必舉兵而向趙矣秦甲渡河逾漳據畨吾則兵必戰於邯戰之下矣此臣之所爲君患也當今之時山東之建國莫彊於趙趙地方二千餘里帯甲數十萬車千乘騎萬匹粟支數年西有常山南有河漳東有淸河北有燕國燕固弱國不足畏也秦之所害於天下者莫如趙然而秦不敢舉兵伐趙者何也畏韓魏之議其後也然則韓魏趙之南蔽也秦之攻韓魏也無有名山大川之限稍蠶食之傅國都而止韓魏不能支秦必入臣於秦秦無韓魏之隔則禍必中於趙矣此臣之所以爲君患也臣聞堯無三夫之分舜無咫尺之地以一有天下禹無百人之聚以王諸侯湯武之士不過三千車不過三百乘卒不過三萬立爲天子誠得其道也是故明主外科其敵之彊弱內度其士卒賢不肖不待兩軍相當而勝敗存亡之機固已形於胸中矣豈揜於眾人之言而以防防決事哉臣竊以天下之地圖案之諸侯之地五倍於秦料度諸侯之卒十倍於秦六國爲一並力西鄕而攻秦秦必破矣今西靣而事之見臣於秦夫破人之與見破於人也臣人之與見臣於人也豈可同日而論哉夫衡人者皆欲割諸侯之地以予秦秦成則髙臺榭美宮室聽竽瑟之音前有樓闕軒轅後有長姣美人國被秦患而不與其憂是故夫衡人日夜務以秦權恐喝諸侯以求割地故願大王熟計之也臣聞明主絕疑去防屏流言之迹塞朋黨之門故尊主廣地彊兵之計臣得陳忠於前矣故竊爲大王計莫如一韓魏齊楚燕趙之從親以畔秦令天下之將相防於洹水之上通質刳白馬而盟要約曰秦攻楚齊魏各出銳師以佐之韓絕其糧道趙渉河漳燕守常山之北秦攻韓魏則楚絕其後齊出銳師以佐之趙渉河漳燕守雲中秦攻齊則楚絕其後韓守城臯魏塞其道趙渉河漳博闗燕出銳師以佐之秦攻燕則趙守常山楚軍武闗齊渉渤海韓魏皆出銳師以佐之秦攻趙則韓軍宜陽楚軍武闗魏軍河外齊渉淸河燕出銳師以佐之諸侯有不如約者以五國之兵共伐之六國從親以擯秦則秦甲必不敢出於函谷以害山東矣如此則覇王之業成矣趙王曰寡人年少立國日淺未甞得聞社稷之長訃也今上客有意存天下安諸侯寡人敬以國從乃飾車百乘黃金千鎰白璧百防錦繡千純以約諸侯是時周天子致文武之胙於秦惠王惠王使犀首攻魏禽將龍賈取魏之雕陰且欲東兵蘇秦恐秦兵之至趙也乃激怒張儀入之於秦於是說韓宣惠王曰韓北有鞏洛成臯之固西有宜陽商阪之塞東有宛穰洧水南有陘山地方九百餘里帯甲數十萬天下之彊弓勁弩皆從韓出谿子少府時力距來者皆射六百步之外韓卒超足而射百發不暇止逺者括蔽洞胸近者鏑弇心韓卒之劍防皆出於防山棠谿墨陽合賻鄧師宛馮龍淵大阿皆陸防牛馬水截鵠雁當敵則斬堅甲鐡幕革抉防苪無不畢具以韓卒之勇被堅甲蹠勁弩帯利劍一人當百不足言也夫以韓之勁與大王之賢乃西靣事秦交臂而服羞社稷而爲天下笑無大於此者矣是故願大王熟計之大王事秦秦必求宜陽成臯今玆效之明年乂復求割地與則無地以給之不與則棄前功而受後禍且大王之地有盡而秦求無已以有盡之地而逆無己之求此所謂市怨結禍者也不戰而地已削矣臣聞鄙諺曰寧爲雞口無爲牛後今西靣交臂而臣事秦何異於牛後乎夫以大王之賢挾彊韓之兵而有牛後之名臣竊爲大王羞之於是韓王勃然作色攘臂瞠目按劍仰天太息曰寡人𨿽不肖必不能事秦今主君詔以趙王之教敬奉社稷以從又說魏襄王曰大王之地南有鴻溝陳汝南許郾昆陽召陵舞陽新都新郪東有淮潁煮棗無胥西有長城之界北有河外捲衍酸棗地方千里地名𨿽小然而田舍廬廡之數曽無所芻牧人民之眾車馬之多日夜行不絕鞫鞫殷殷若有三軍之眾臣竊量大王之國不下楚然衡人怵王交彊虎狼之秦以侵天下卒有秦患不顧其禍夫防彊秦之勢以內刼其主罪無過此者魏天下之彊國也王天下之賢主也今乃有意西靣而事秦稱東藩築帝宮受冠帯祠春秋臣竊爲大王恥之臣聞越王句踐以散卒三千人禽夫差於幹遂武王卒三千人革車三百乘制紂於牧野豈其士卒眾哉誠能奮其威也今竊聞大王之卒武士二十萬蒼頭二十萬奮擊三十萬廝徒十萬車六百乘騎五十匹此其過越王句踐武王逺矣今乃聽於羣臣之說而欲以事秦夫事秦必割地以效實故兵未用而國已虧矣凡羣臣之言事秦者皆姦人非忠臣也夫爲人臣割其主之地以求外交輸耴一時之功而不顧其後破公家而成私門外挾彊秦之勢以內刼其主以求割地願大王熟察之周書曰綿綿不絕蔓蔓柰何毫釐不伐將用斧柯前慮不定後有大患將柰之何大王誠能聽臣六國從親專心並力壹意則必無彊秦之患故敝邑趙王使臣效愚訃奉明約在大王之詔詔之魏王曰寡人不肖未甞得間明教今主君以趙王之詔詔之敬以國從因東說齊宣王曰齊南有泰山東有瑯琊西有淸河北有勃海此所謂四塞之國也齊地方二千餘里帯甲數十萬粟如邱山三軍之良五家之兵進如鋒矢戰如雷霆解如風雨卽有軍役未甞倍泰山絕淸河渉勃海也臨菑之中七萬戶臣竊度之不下戶三男子三七二十一萬不待發於逺縣而臨菑之卒固已二十一萬矣臨菑甚富而實其民無不吹竽鼓瑟彈琴擊築鬭雞走狗六博蹋鞠者臨菑之塗車轂擊人肩摩連祍成帷舉袂成幕揮汗成雨家殷人足志髙气揚夫以大王之賢與齊之彊天下莫能當今乃西靣而事秦臣竊爲大王羞之且夫韓魏之所以重畏秦者爲與秦接境壤界也兵出而相當不出十日而戰勝存亡之機決矣韓魏戰而勝秦則兵半折四境不守戰而不勝則國已危亡隨其後是故韓魏之所以重與秦戰而輕爲之臣也今秦之攻齊則不然倍韓魏之地過衛晉陽之道徑乎亢父之險車不得方軌騎不得比行百人守險千人不敢過也秦𨿽欲深入則狼顧恐韓魏之議其後也是故恫疑虛喝驕矜而不敢進則秦之不能害齊亦明矣夫不深料秦之無柰齊何而欲西靣而事之是羣臣之計過也今無臣事秦之名而有彊國之實臣是故願大王少畱意計之齊王曰寡人不敏僻逺守海窮道東境之國也未甞得聞余教今足下以趙王詔詔之敬以國從乃西南說楚威王曰楚天下之彊國也王天下之賢主也西有黔中巫郡東有夏州海陽南有洞庭蒼梧北有陘塞郇陽地方五千餘里帯甲百萬車千乘騎萬匹粟支十年此覇王之資也夫以楚之彊與王之賢天下莫能當也今乃欲西靣而事秦則諸侯莫不西靣而朝於章臺之下矣秦之所害莫如楚楚彊則秦弱秦彊則楚弱其勢不兩立故爲大王計莫如從親以孤秦大王不從秦必起兩軍一軍出武關一軍下黔中則鄢郢動矣臣聞治之其未亂也爲之其未有也患至而後憂之則無及已故願大王早熟計之大王誠能聽臣臣請令山東之國奉四時之獻以承大王之明詔委社稷奉宗廟練士厲兵在大王之所用之大王誠能用臣之愚計則韓魏齊燕趙衛之妙音美人必充後宮燕代槖駞良馬必實外廐故從合則楚王衡成則秦帝今釋覇王之業而有事人之名臣竊爲大王不取也夫秦虎狼之國也有吞天下之心秦天下之仇讐也衡人皆欲割諸侯之地以事秦此所謂養仇而奉讐者也夫爲人臣割其主之地以外交彊虎狼之秦以侵天下卒有秦患不顧其禍夫外挾彊秦之威以內刼其主以求割地大逆不忠無過此者故從親則諸侯割地以事楚衡合則楚割地以事秦此兩防者相去逺矣二者大王何居焉故敝邑趙王使臣效愚計奉明約在大王詔之楚王曰寡人之國西與秦接境秦有舉巴蜀並漢中之心秦虎狼之國不可親也而韓魏廹於秦患不可與深謀與深謀恐反人以入於秦故謀未發而國已危矣寡人自料以楚當秦不見勝也內與羣臣謀不足恃也寡人臥不安席食不甘味心揺搖然如縣旌而無所終薄今主君欲一天下収諸侯存危國寡人謹奉社稷以從於是六國從合而並力馬蘇秦爲從約長】

李斯諫秦王書

【李斯爲秦客卿防韓人鄭國來間秦以作注漑渠已而覺秦宗室大臣皆言秦王曰諸侯人來事秦者大抵爲其主遊間於秦耳請一切逐客李斯議亦在逐中斯乃上書曰臣聞吏議逐客竊以爲過矣昔繆公求士西取由余於戎東得百里奚於宛迎蹇叔於宋求丕豹公孫支於晉此五子者不產於秦而繆公用之並國二十遂覇西戎孝公用商鞅之法移風易俗民以殷盛國以富彊百姓樂用諸侯親服獲楚魏之師舉地千里至今治彊惠王用張儀之計抜三川之地西並巴蜀北収上郡南取漢中包九夷制鄢郢東據成臯之險割膏腴之壤遂散六國之從使之西靣事秦功施到今昭王得範睢廢穰侯逐華陽彊公室杜私門蠶食諸侯使秦成帝業此四君者皆以客之功由此觀之客何負於秦哉向使四君卻客而不內疏士而不用是使國無富利之實而秦無彊大之名也今陛下致昆山之玉有隋和之寶垂明月之珠服太阿之劍乘纎離之馬建翠鳯之旗樹靈鼉之鼓此數寶者秦不生一焉而陛下說之何也必秦國之所生然後可則是夜光之璧不飾朝廷犀象之器不爲玩好鄭衛之女不充後宮而駿良駃騠不實外廐江南金錫不爲用西蜀丹靑不爲采所以飾後宮充下陳娛心意說耳目者必出於秦然後可則是宛珠之簪傅璣之珥阿縞之衣錦繡之飾不進於前而隨俗雅化佳冶窕趙女不立於側也夫擊甕叩缻彈箏拊髀而歌呼嗚嗚快耳者眞秦之聲也鄭衛桑間昭虞武象者異國之樂也今棄擊甕叩缻而就鄭衛退彈箏而取韶虞若是者何也快意當前適觀而已矣今取人則不然不問可否不論曲直非秦者去爲客者逐然則是所重者在乎色樂珠玉而所輕者在乎人民也此非所以跨海內制諸侯之術也臣聞地廣者粟多國大者人眾兵彊則士勇是以太山不讓土壤故能成其大河海不擇細流故能就其深王者不卻眾庻故能明其徳是以地無四方民無異國四時充美鬼神降福此五帝三王之所以無敵也今乃棄黔首以資敵國卻賔客以業諸侯使天下之士退而不敢西向裹足不入秦此所謂借防兵而賫盜糧者也夫物不產於秦可寶者多士不產於秦而願忠者眾今逐客以資敵國損民以益讐內自虛而外樹怨於諸侯求國無危不可得也秦王乃除逐客之令復李斯官○按蘇秦遊說之士李斯焚書之人其辭𨿽工不當與正宗之列姑附於此】

陳余遺章邯書【秦二世二年章邯項羽相持未戰秦軍數郤二世使人讓邯邯恐使長史欣請事咸陽畱司馬門三日趙髙不見有不信之心欣至軍報曰事亡可爲者相國趙髙顓國主防今戰而勝髙嫉吾功不勝不免於死願將軍熟計之陳余亦遺邯書云】

白起爲秦將南並鄢郢北阬馬服【服防曰馬服趙恬也】攻城略地不可勝計而卒賜死防恬爲秦將北逐戎人開楡中地數千里【服防曰金城縣所治也】竟斬陽周【孟康曰縣名也屬上郡晉灼曰恬賜死死於此縣】何者功多秦不能封因以法誅之今將軍爲秦將三歳矣所亡失已十萬數而諸侯並起滋益多彼趙髙素防日久今事急亦恐二世誅之故欲以法誅將軍以塞責使人更代以脫其禍將軍居外久多內隙有功亦誅亡功亦誅且天之亡秦無愚智皆知之今將軍內不能直諫外爲亡國將孤立而欲長存豈不哀哉將軍何不還兵與諸侯爲從【師古曰還兵謂廻兵內向以攻秦也】南靣稱孤孰與身伏斧質妻子爲戮乎【章邯狐疑陰使侯始成使羽欲約約未成羽使蒲將軍引兵度三戶軍漳南與秦戰再破之羽悉引兵擊秦軍污水上大破之邯使使使見羽欲約羽召軍吏謀曰糧少欲聽其約軍吏皆曰善羽乃與盟水南殷虛上】

酈食其說齊王廣【漢王數困滎陽成臯計欲捐成臯以東屯鞏雒以距楚食其因曰臣聞之知天之天者王事可成不知天之天者王事不可成王者以民爲天而民以食爲天夫敖倉天下轉輸久矣臣聞其下乃有蔵粟甚多楚人拔滎陽不堅守敖倉廼引而東令適卒分守成臯此乃天所以資漢方今楚易取而漢反郤自奪便臣竊以爲過矣且兩雄不俱立楚漢久相持不決百姓騷動海內揺蕩農夫釋耒紅女下機天下之心未有所定也願足下急復進兵収取滎陽據敖庾之粟塞成臯之險杜太行之道距飛狐之口守白馬之津以示諸侯形制之勢則天下知所歸矣方今燕趙以定惟齊未下今田廣據千里之齊田間將二十萬之眾軍於歷城諸田宗彊負海岱阻河濟南近楚齊人多變詐足下𨿽遣數十萬師未可以歳月破也臣請得奉明詔說齊王使爲漢而稱東藩上曰善廼從其晝復守敖倉而使食其說齊王】

曰王知天下之所歸乎曰不知也曰知天下之所歸則齊國可得而有也若不知天下之所歸卽齊國未可保也齊王曰天下何歸食其曰天下歸漢齊王曰先生何以言之曰漢王與項王戮力西靣擊秦約先入咸陽者王之項王背約不與而王之漢中項王遷殺義帝漢王起蜀漢之兵擊三秦出闗而責義帝之負處収天下之兵立諸侯之後降城卽以侯其將得賂則以分其士與天下同其利豪英賢材皆樂爲之用諸侯之兵四靣而至蜀漢之粟方船而下項王有背約之名殺義帝之負於人之功無所記於人之罪無所忘戰勝而不得其賞防城而不得其封非項氏莫得用事爲人刻印玩而不能授攻城得賂積財而不能賞天下畔之賢材怨之而莫爲之用故天下之士歸於漢王可坐而防也夫漢王發蜀漢定三秦渉西河之外援上黨之兵下井陘誅成安君破北魏舉三十二城此黃帝之兵非人之力天之福也今已據敖倉之粟塞成臯之險守白馬之津杜太行之阨距飛狐之口天下後服者先亡矣王疾下漢王齊國社稷可得而保也不下漢王危亡可立而待也田廣以爲然

隋何說淮南王布【漢王與楚大戰彭城不利謂左右曰孰能爲我使淮南使之發兵背楚畱項王於齊數日我之取天下可以萬全隋何曰臣請使之乃與二十人俱見之隋何云云】

漢王使使臣敬進書大王禦者竊怪大王與楚何親也淮南王曰寡人北鄕而臣事之隋何曰大王與項王俱列爲諸侯北鄕而臣事之必以楚爲彊可以托國也項王伐齊身負版築以爲士卒先大王宜悉淮南之眾身自將爲楚軍先鋒今乃發四千人以助楚夫北靣而臣事人者固若是乎夫漢王戰於彭城項王未出齊也大王宜埽淮南之眾日夜防戰彭城下【師古曰埽者謂盡舉之如埽地之爲】今撫萬人之眾無一人渡淮者陰拱而觀其孰勝【師古曰斂手曰拱孰誰也言不動揺坐觀成敗也】夫托國於人者固若是乎大王提空名以鄕楚【師古曰提舉也卿讀曰向】而欲厚自托臣竊爲大王不取也然大王不背楚者以漢爲弱也夫楚兵𨿽彊天下負之以不義之名【師古曰負加也加於身上若言被也】以其背明約而殺義帝也然而楚王特以戰勝自彊漢王収諸侯還守成臯滎陽下蜀漢之粟深溝壁壘分卒守徼乘塞楚人還兵間以梁地【服防曰梁在楚漢之中央】深入敵國八九百里【張晏曰羽從齊還當經梁地八九百里乃得羽地也】欲戰則不得攻城則力不能老弱轉糧千里之外楚兵至滎陽成臯漢堅守而不動進則不得攻退則不能解故楚兵不足罷也【師古曰不足者言易也罷讀曰疲】使楚兵勝漢則諸侯自危懼而相救夫楚之彊適足以致天下之兵耳故楚不如漢其勢易見也今大王不與萬全之漢而自托於危亡之楚臣竊爲大王惑之臣非以淮南之兵足以亡楚也夫大王發兵而背楚項王必畱畱數月漢之取天下可以萬全臣請與大王杖劍而歸漢王漢王必裂地而分大王又況淮南必大王有也故漢王敬使使臣進愚計願大王之畱意也【淮南王曰請奉命陰許叛楚與漢未敢泄楚使者在方急責布發兵隨何直入曰九江王已歸漢楚何以得發兵布愕然楚使者起何因說布曰事已搆獨可遂殺楚使毋使歸而走漢並力布曰如使者教因起兵而攻楚】

右戰國防士談說之辭凡十有九事【按鄒陽傳梁孝王令人刺殺袁盎事敗王恐誅思鄒陽言辭謝之賫以千金令求方略解罪於上者陽素知齊人王先生年八十餘多奇計往見語以其事王先生曰子行必往見王長君鄒陽發寤於心曰敬諾至長安因客見王長君者王美人兄也後封爲蓋侯鄒陽畱數日乘間而請曰竊聞長君弟得幸後宮天下無有而長君行迹多不循道理者今袁盎事卽窮竟梁王恐誅如此則太后拂欝泣血無所發怒切齒側目於貴臣矣臣恐長君危於累卵竊爲足下憂之長君戄然曰將爲之柰何陽曰長君誠能爲上精言之得母竟梁事長君必固自結於太后太后厚徳長君入於骨髓而長君之弟幸於兩宮金城之固也又有存亡繼絕之功徳布天下名施無窮願長君深自計之昔者舜之弟象日以殺舜爲事及舜立爲天子封之於有夫仁人之於兄弟無藏怒無宿怨厚親愛而已是以後世稱之魯公子慶父使僕人殺子般獄有所歸季友不探其情而誅焉慶父親殺閔公季子緩追逸賊春秋以爲親親之道也魯哀姜薨於夷孔子曰齊桓公法而不譎以爲過也以是說天子徼幸梁事不奏長君曰諾乘間入而言之及韓安國亦見長公主事果得不治是時去戰國未逺故談說之士巧於解人主之意如此然陽之言近於正故附焉】

文章正宗卷六

欽定四庫全書

文章正宗卷七

宋眞徳秀編議論六

賈山至言【本傳山潁川人涉獵書記不能爲醇儒嘗給事潁陰侯爲騎孝文時言治亂之道名曰至言其辭云云○通鑑載於孝文二年按漢自髙帝以來未有以書疏言事者山實始之豈非文帝開廣言路之故與】

臣聞爲人臣者盡忠竭愚以直諫主不避死亡之誅者臣山是也臣不敢以久逺諭願借秦以爲諭惟陛下少加意焉【楊文靖公曰孝文之恭儉慈仁而賈山乃借秦爲諭盛言其侈靡貪殘暴虐宜若過矣然君臣儆戒正在無虞之時故舜猶以丹朱戒其君則山之借秦不爲過也】夫布衣韋帶之士修身於內成名於外而使後世不絕息至秦則不然貴爲天子富有天下賦斂重數百姓任罷【師古曰數屢也任謂役事也罷讀曰疲任疲言疲於役使也】赭衣半道羣盜滿山使天下之人戴目而視傾耳而聴【師古曰戴目者言常逺視有異志也傾耳而聴言樂禍亂也】一夫大謼天下向應者陳勝是也秦非徒如此也起咸陽而西至雍離宮三百鐘鼓帷帳不移而具又爲阿房之殿殿髙數十仞【師古曰始皇作此殿未有名以其去咸陽近且號阿房】東西五里南北千步從車羅騎四馬騖馳旌旗不撓爲宮室之麗至於此使其後世曽不得聚廬而托處焉爲馳道於天下東窮燕齊南極吳楚江湖之上瀕海之觀畢至道廣五十步三丈而樹厚築其外隠以金椎樹以靑松爲馳道之麗至於此使其後世曽不得邪徑而托足焉死乎驪山吏徒數十萬人曠日十年下徹三泉合采金石冶銅錮其內漆塗其外被以珠玉飾以翡翠中成觀遊上成山林爲薶之侈至於此使其後世曽不得蓬顆蔽冡而托焉【師古曰顆謂土塊蓬顆言塊上生蓬者耳舉此以對冡上山林故言蓬顆蔽冡也顆音口果反】秦以熊羆之力虎狼之心蠶食諸侯並吞海內而不篤禮義故天殃已加矣臣昧死以聞願陛下少畱意而詳擇其中臣聞忠臣之事君也言切直則不用而身危不切直則不可以眀道故切直之言明主所欲急聞忠臣之所以防死而竭知也地之磽者𨿽有善種不能生焉江臯河瀕𨿽有惡種無不猥大昔者夏商之季世𨿽關龍逢箕子比干之賢身死亡而道不用文王之時豪俊之士皆得竭其智芻蕘采薪之人皆得盡其力此周之所以興也故地之美者善養禾君之仁者善養士雷霆之所擊無不摧折者萬鈞之所壓無不糜滅者今人主之威非特雷霆也埶重非特萬鈞也開道而求諫和顏色而受之用其言而顯其身士猶恐懼而不敢自盡又乃況於縱欲恣行暴虐惡聞其過乎震之以威壓之以重則𨿽有堯舜之智孟賁之勇豈有不摧折者哉如此則人主不得聞其過失矣弗聞則社稷危矣古者聖王之制史在前書過失工誦箴諫瞽誦詩諫公卿比諫【李奇曰比方事類而諫也】士傳言諫過庶人謗於道商旅議於市然後君得聞其過失也聞其過失而攺之見義而從之所以永有天下也天子之尊四海之內其義莫不爲臣然而養三老於大學親執醬而餽執爵而酳【師古曰餽字與饋同進食曰餽酳者少少飲酒謂食已而蕩口也酳音】祝防在前祝鯁在後【師古曰防古饐字謂食不下也以老人好饐鯁故爲備祝以祝之】公卿奉杖大夫進履舉賢以自輔弼求修正之士使直諫故以天子之尊尊養三老視孝也立輔弼之臣者恐驕也置直諫之士者恐不得聞其過也學問至於芻蕘者求善無饜也商人庶人誹謗已而攺之從善無不聴也昔者秦政力並萬國富有天下破六國以爲郡縣築長城以爲關塞秦地之固大小之埶輕重之權其與一家之富一夫之彊胡可勝計也然而兵破於陳涉地奪於劉氏者何也秦王貪狼暴虐殘賊天下窮困萬民以適其欲也【師古曰適快也】昔者周蓋千八百國以九州之民養千八百國之君用民之力不過歳三日什一而借君有餘財民有餘力而頌聲作秦皇帝以千八百國之民自養力罷不能勝其役財盡不能勝其求一君之身耳所以自養者馳騁弋獵之娯天下弗能供也勞罷者不得休息饑寒者不得衣食亡罪而死刑者無所告訴人與之爲怨家與之爲讎故天下壊也秦皇帝身在之時天下已壊矣而弗自知也秦皇帝東巡狩至會稽瑯邪刻石著其功自以爲過堯舜統縣石鑄鐘虡【師古曰縣稱也石百二十斤稱銅鐵之斤石以鑄鐘虡言其奢泰也虡猛獸之名謂鐘鼓之柎飾爲此獸虡音鉅】篩土築阿房之宮自以爲萬世有天下也古者聖王作諡三四十世耳𨿽堯舜禹湯文武絫世廣徳以爲子孫基業無過二三十世者也秦皇帝曰死而以謚法是父子名號有時相襲也以一至萬則世世不相復也故死而號曰始皇帝其次曰二世皇帝者欲以一至萬也秦皇帝計其功徳度其後嗣世世無窮然身死才數月耳天下四面而攻之宗廟滅絕矣秦皇帝居滅絕之中而不自知者何也天下莫敢告也其所以莫敢告者何也亡養老之義亡輔弼之臣亡進諫之士【山指秦之失專歸於此】縱恣行誅退誹謗之人殺直諫之士是以道防媮合苟容比其徳則賢於堯舜課其功則賢於湯武天下已潰而莫之告也詩曰匪言不能胡此畏忌聴言則對譛言則退此之謂也又曰濟濟多士文王以寧天下未嘗亡士也然而文王獨言以寧者何也文王好仁則仁興得士而敬之則士用用之有禮義故不致其愛敬則不能盡其心不能盡其心則不能盡其力不能盡其力則不能成其功故古之賢君於其臣也尊其爵祿而親之疾則臨視之亡數死則往弔哭之臨其小斂大斂已棺塗而後爲之服錫衰麻絰【師古曰已棺謂已大斂也塗謂塗殯也錫衰十五升布無事其縷者也】而三臨其喪未斂不飲酒食肉未不舉樂當宗廟之祭而死爲之廢樂故古之君人者於其臣也可謂盡禮矣服法服端容貌正顏色然後見之故臣下莫敢不竭力盡死以報其上功徳立於後世而令聞不忘也今陛下念思祖考述追厥功圖所以昭光洪業休徳使天下舉賢良方正之士天下皆防防焉曰將興堯舜之道三王之功矣天下之士莫不精白以承休徳今方正之士皆在朝廷矣又選其賢者使爲常侍諸吏與之馳敺射獵一日再三出【山規文帝之過專在於此然當時之士未必皆賢使其果賢將不肯從人主敺馳射獵矣】臣恐朝廷之解弛百官之墮於事也諸侯聞之又必怠於政矣陛下卽位親自勉以厚天下損食膳不聴樂減外徭衛卒止歳貢省廐馬以賦縣傳去諸苑以賦農夫出帛十萬餘匹以振貧民禮髙年九十者一子不事八十者二算不事賜天下男子爵大臣皆至公卿發禦府金賜大臣宗族亡不被澤者赦罪人憐其亡髮賜之巾憐其衣赭書其背父子兄弟相見也而賜之衣平獄緩刑天下莫不說喜是以元年膏雨降五穀登此天之所以相陛下也刑輕於他時而犯法者寡衣食多於前年而盜賊少此天下之所以順陛下也臣聞山東吏布詔令民𨿽老羸癃疾扶杖而往聴之願少須防毋死思見徳化之成也今功業方就名聞方昭四方鄕風今從豪傑之臣方正之士直與之日日獵射擊兔伐狐以傷大業絕天下之望臣竊悼之詩曰靡不有初鮮克有終臣不勝大願【自此而下盡發規諫本意】願少衰射獵以夏歳二月定明堂造大學修先王之道【此欲文帝行養老養賢之事也】風行俗成萬世之基定然後惟陛下所幸耳【此語非所以導人主】古者大臣不媟故君子不常見其齊嚴之色肅敬之容大臣不得與宴防方正修潔之士不得從射獵使皆務其方以髙其節則羣臣莫敢不正身修行盡心以稱大禮如此則陛下之道尊敬功業施於四海垂於萬世子孫矣誠不如此則行日壊而榮日滅矣夫士修之於家而壊之於天子之廷臣竊湣之【按此天下名言也】陛下與眾臣宴逰與大臣方正朝廷論議夫防不失樂朝不失禮議不失計軌事之大者也上嘉納其言【按山此書專規帝與近臣射獵而已何至借秦爲諭蓋秦亡養老之義亡輔弼之臣亡進諫之士故窮奢極欲防於危亡而不自知文帝𨿽未至是然不與近臣圖議政事而與之敺馳射獵則佞幸進而侈欲滋其蹈秦之失有不難者此忠臣防防之論然其末復開宴逰一路非所謂陳善閉邪也其不得爲醇儒以是哉】

賈誼陳政事疏【本傳誼爲長沙王太傅后歳余文帝思誼徴之至入見上方受釐坐宣室上因感鬼神事而問鬼神之本誼具道所以然之故至夜半文帝前席旣罷曰吾久不見賈生自以爲過之今不及也乃拜誼爲梁懷王太傅懷王上少子愛而好書故令誼傅之數問以得失是時匈奴彊侵邊天下初定制度疏闊諸侯王僣擬地過古制淮南濟北王皆爲逆誅誼數上疏陳政事多所匡建其大略曰云云○通鑑載之孝文六年】

臣竊惟事埶可爲痛哭者一可爲流涕者二可爲長太息者六若其他背理而傷道者難徧以疏舉進言者皆曰天下已安已治矣臣獨以爲未也曰安且治者非愚則防皆非事實知治亂之體者也夫抱火厝之積薪之下而寢其上火未及燃因謂之安方今之埶何以異此本末舛逆首尾衡決國制搶攘【晉防曰搶音傖攘亂貌】非甚有紀胡可謂治陛下何不壹令臣得熟數之於前因陳治安之策試詳擇焉夫射獵之娛與安危之機孰急【按文帝恭儉之君然不能不耽於射獵故賈山言之誼亦言之】使爲治勞智慮苦身體乏鐘鼔之樂勿爲可也樂與今同而加之諸侯軌道兵革不動民保首領匈奴賓服四荒鄕風百姓素朴獄訟衰息大數旣得則天下順治海內之气淸和鹹理生爲明帝沒爲明神【按漢去古未逺故人臣言事無所忌諱如此】名譽之美垂於無窮禮祖有功而宗有徳使顧成之廟稱爲太宗上配太祖與漢亡極【同上】建久安之埶成長治之業以承祖廟以奉六親至孝也以幸天下以育羣生至仁也立經陳紀輕重同得後可以爲萬世法程𨿽有愚防不肖之嗣猶得防業而安【此亦人臣所難言】至明也以陛下之明達因使少知治體者得佐下風致此非難也其具可素陳於前願幸無忽臣謹稽之天地驗之往古按之當今之務日夜念此至熟也𨿽使舜禹復生爲陛下計亡以易此夫樹國固必相疑之埶【鄭氏曰今建立國泰大其勢必固相疑也】下數被其殃上數爽其憂甚非所以安上而全下也今或親弟謀爲東帝【此指淮南王長居國驕恣警蹕稱制儗於天子六年謀反廢徙蜀道死】親兄之子西鄕而擊【此指齊北王興居濟悼惠王子也三年聞帝幸太原發兵反敗死】今吳又見告矣天子春秋鼎盛行義未過徳澤有加焉猶尙如是況莫大諸侯【師古曰言最大也】權力且十此者虖然而天下少安何也大國之王防弱未壯漢之所置傅相方握其事數年之後諸侯之王大抵皆冠血气方剛漢之傅相稱病而賜罷彼自丞尉以上徧置私人如此有異淮南濟北之爲邪此時而欲爲治安𨿽堯舜不治黃帝曰日中必操刀必割【孟康曰音衛臣瓉曰太公曰日中不是謂失時操刀不割失利之期言當及時也師古曰此語見六韜】今令此道順而全安甚易不肯早爲已乃墮骨肉之屬而抗剄之【應劭曰抗其頭而剄之也師古曰墮音火規反】豈有異秦之季世虖夫以天子之位乘今之時因天之助尙憚以危爲安以亂爲治假設陛下居齊桓之處將不合諸侯而匡天下乎臣又知陛下有所必不能矣假設天下如曩時淮陰侯尙王楚黥布王淮南彭越王梁韓信王韓張敖王趙貫髙爲相盧綰王燕陳豨在代令此六七公皆亡恙當是時而陛下卽天子位能自安乎臣有以知陛下之不能也天下淆亂髙皇帝與諸公並起【師古曰並音步鼎反】非有仄室之埶以豫席之也【臣瓉曰言非有側室之埶爲之資借也】諸公幸者乃爲中涓其次厪得舍人材之不逮至逺也髙皇帝以明聖威武卽天子位割膏腴之地以王諸公多者百餘城少者乃三四十縣悳至渥也【師古曰悳古徳字渥厚也音握】然其後十年之間反者九起陛下之與諸公非親角材而臣之也又非身封王之也自髙皇帝不能以是一歳爲安故臣知陛下之不能也然尙有可諉者曰疏【蔡謨曰諉者托也尙可托言信越等以疏故反故其下句曰臣請試言其親者親者亦恃彊爲亂】臣請試言其親者假令悼惠王王齊元王王楚中子王趙幽王王淮陽共王王梁靈王王燕厲王王淮南六七貴人皆亡恙當是時陛下卽位能爲治虖臣又知陛下之不能也【按誼歷四事直以帝爲不能非孝文之盛徳孰能容之哉】若此諸王𨿽名爲臣實皆有布衣昆弟之心慮亡不帝制而天子自爲者【師古曰言諸侯皆欲同皇帝之制度而爲天子之事】擅爵人赦死辠甚者或戴黃屋漢法令非行也𨿽行不軌如厲王者令之不肯聴召之安可致乎幸而來至法安可得加動一親戚天下圜視而起【師古曰言驚愕也】陛下之臣𨿽有悍如馮敬者【如淳曰馮無擇子名忠直爲禦史大夫奏淮南厲王誅之師古曰悍勇也】適啟其口匕首已防其胸矣陛下𨿽賢誰與領此故疏者必危親者必亂已然之效也其異姓負彊而動者漢已幸勝之矣又不易其所以然同姓襲是迹而動旣有徴矣其埶盡又復然殃旤之變未知所移明帝處之尙不能以安後世將如之何屠牛坦一朝解十二牛而芒刃不頓者【師古曰頓讀曰鈍】所排擊剝割皆眾理解也【師古曰解支節也音胡懈反】至於髖髀之所【師古曰髀股骨也髖髀上也言其骨大故頓斤斧髖音寛髀音陛】非斤則斧夫仁義恩厚人主之芒刃也權埶法制人主之斤斧也今諸侯王皆眾髖髀也釋斤斧之用而欲嬰以芒刃臣以爲不缺則折胡不用之淮南濟北埶不可也【誼前言墮骨肉之屬而抗剄之無以異秦之季世今乃勸帝舎芒刃而用斤斧何以自相戻耶】臣竊迹前事大抵彊者先反淮陰王楚最彊則最先反韓信倚胡則又反貫髙因趙資則又反陳豨兵精則又反彭越用梁則又反黥布用淮南則又反盧綰最弱最後反長沙乃在二萬五千戶耳【吳芮】功少而最完埶疏而最忠非獨性異人也亦形埶然也曩令樊酈絳灌據數十城而王今𨿽以殘亡可也令信越之倫列爲徹侯而居𨿽至今存可也然則天下之大計可知己欲諸王之皆忠附則莫若令如長沙王欲臣子之勿葅醢則莫若令如樊酈等欲天下之治安莫若眾建諸侯而少其力力少則易使以義國小則亡邪心令海內之埶如身之使臂臂之使指莫不制從諸侯之君不敢有異心輻湊並進而歸命天子𨿽有細民且知其安故天下咸知陛下之明割地定制令齊趙楚各若干國使悼惠王幽王元王之子孫畢以次各受祖之分地地盡而止及燕梁他國皆然其分地眾而子孫少者建以爲國空而置之須其子孫生者舉使君之諸侯之地其削頗入漢者爲徙其侯國及封其子孫也【師古曰徙其侯國列侯國邑在諸侯王封內而犬牙相入者則正其疆界令其隔絕也封其子孫者分諸侯王之國邑各自封其子孫而受封之人若有罪黜其地皆入於漢故云頗入也】所以數償之一寸之地一人之眾天子亡所利焉誠以定治而已故天下咸知陛下之廉地制壹定宗室子孫莫慮不王下無倍畔之心上無誅伐之志故天下咸知陛下之仁法立而不犯令行而不逆貫髙利幾之謀不生柴奇開章之計不萌【應劭曰柴奇開章皆與淮南王謀反者也】細民鄕善大臣致順故天下咸知陛下之義臥赤子天下之上而安植遺腹朝委裘而天下不亂【應劭曰置遺腹朝委裘皆未有所知也】當時大治後世誦聖壹動而五業附陛下誰憚而久不爲此【按此天下之善謀也使文帝早用其說安有七國之變誠若是處之則誼所謂斤斧者亦不必施矣至武帝始用主父偃防令諸侯得推恩子弟分地侯王而後諸侯王之禍熄然其獘也至於削弱已甚無以制外戚之變此矯枉過直者之罪非誼之防失也】天下之埶方病大瘇一脛之大幾如要一指之大幾如股平居不可屈信【師古曰信讀曰伸】一二指搐身慮亡聊【師古曰搐謂動而痛也】失今不治必爲錮疾後𨿽有扁鵲不能爲已病非徒瘇也又苦盭【師古曰古蹠字也音之石反足下曰蹠盭古戾字言足蹠反戻不可行也】元王之子帝之從弟也今之王者從弟之子也惠王親兄子也今之王者兄子之子也親者或亡分地以安天下疏者或制大權以偪天子臣故曰非徒病瘇也又苦盭可爲痛哭者此病是也天下之埶方倒縣凡天子者天下之首何也上也蠻夷者天下之足何也下也今匈奴嫚娒侵掠至不敬也爲天下患至亡已也而漢歳致金絮采繒以奉之夷狄徴令是主上之操也天子共貢是臣下之禮也足反居上首顧居下倒縣如此莫之能解猶爲國有人乎非亶倒縣而已【師古曰亶讀曰但】又類辟且病痱【師古曰辟足病痱風辟咅壁痱音肥】夫辟者一面病痱者一方痛今西邊北邊之郡𨿽有長爵不輕得復【張晏曰𨿽受髙爵之賞猶將禦冦不得復除逸豫也】五尺以上不輕得息斥候望烽燧不得臥將吏被介冑而睡臣故曰一方病矣醫能治之而上不使可爲流涕者此也陛下何忍以帝皇之號爲戎人諸侯埶旣卑辱而旤不息長此安窮進謀者率以爲是固不可解也亡具甚矣臣竊料匈奴之眾不過漢一大縣以天下之大困於一縣之眾甚爲執事者羞之陛下何不試以臣爲屬國之官以主匈奴【按新書此下陳三表五餌而史削之三表之說不可曉五餌略見匈奴傳贊】行臣之計請必系單於之頸而制其命伏中行說而笞其背【鄭氏曰說奄人也漢使送公主妻匃奴說不肯行彊之因以漢事告匃奴也】舉匃奴之眾惟上之令今不獵猛敵而獵田彘不搏反冦而搏畜莵翫細娯而不圖大患非所以爲安也【此亦譏射獵之失】徳可逺施威可逺加而直數百里外威令不信可爲流涕者此也【按新書此下一節天子之相號爲丞相諸侯之相號爲丞相天子列卿秩二千石諸侯列卿秩千石天子親號曰太后諸侯號亦曰太後天子妃號曰後諸侯妃號曰後天子髙門曰司馬諸侯宮門爲司馬天子車曰乘輿諸侯車曰乘輿是臣主非有相臨之分尊卑之經也云云此之不行可爲長太息者此也此太息之一而史削之】今民賣僮者爲之繡衣絲履偏諸緣內之閒中【服防曰閒賣奴婢防】是古天子後服所以廟而不宴者也而庶人得以衣婢妾白縠之表薄防之裏緁以偏諸美者黼繡是古天子之服今富人大賈嘉會召客者以被墻古者以奉一帝一後而節適今庶人屋壁得爲帝服倡優下賤得爲後飾然而天下不屈者殆未有也且帝之身自衣皁綈而富民墻屋被文繡天子之後以緣其領庶人孽妾緣其履此臣所謂舛也【文帝知富民而未知所以教之故其大者僣至此文帝不早定經制致使武帝以忿疾之心專以權一並兼爲事是今日之容養適以啟異時決裂之禍也誼之言不見用惜哉】夫百人作之不能衣一人欲天下亡寒胡可得也一人耕之十人聚而食之欲天下亡饑不可得也饑寒切於民之肌膚欲其亡爲姦邪不可得也國已屈矣盜賊直須時耳然而獻計者曰毋動爲大耳【如淳曰好爲大語者】夫俗至大不敬也至亡等也至冒上也進計者猶曰毋爲可爲長太息者此也【此二太息也】商君遺禮義棄仁恩並心於進取行之二歳秦俗日敗故秦人家富子壯則出分家貧子壯則出贅借父耰鉏慮有徳色母取箕箒立而誶語【服防曰誶猶罵也】抱哺其子與公並倨【師古曰與其舅並倨無禮甚也並步鼎反】婦姑不相說則反唇而相稽【應劭曰稽計也相與計校也】其慈子耆利不同禽獸者亡幾耳【師古曰惟有慈愛其子而貪嗜財利小異於禽獸也】然並心而赴時猶曰蹷六國兼天下【蘇林曰蹷音厥師古曰蹷謂防而取之】功成求得矣終不知反廉愧之節仁義之厚信並兼之法遂進取之業天下大敗眾掩寡智欺愚勇威怯壯陵衰其亂至矣是以大賢起之威震海內徳從天下曩之爲秦者今轉而爲漢矣然其遺風余俗猶尙未攺今世以侈靡相競而上亡制度棄禮誼捐廉恥日甚可謂月異而歳不同矣逐利不耳慮非顧行也今其甚者殺父兄矣盜者剟寢戶之簾【師古曰剟謂割取之也室有東西廂曰廟無東西廂曰寢蓋謂陵上之寢剟音輟】搴兩廟之器【如淳曰搴取也兩廟髙祖惠帝廟也】白晝大都之中剽吏而奪之金【師古曰剽刼也】矯僞者出幾十萬石粟【服防曰言詐爲文書以出倉粟近十萬石】賦六百餘萬錢乘傳而行郡國【師古曰詐爲詔令妄作賦斂其數甚多又詐乘傳而行郡國】此其亡行義之尢至者也而大臣特以簿書不報期會之間以爲大故【按是時張蒼爲宰相蒼故秦吏故所知止此】至於俗流失世壊敗因恬而不知怪慮不動於耳目以爲是適然耳夫移風易俗使天下回心而鄕道類非俗吏之所能爲也俗吏之所務在於刀筆筐篋而不知大體陛下又不見憂竊爲陛下惜之夫立君臣等上下使父子有禮六親有紀此非天之所爲人之所設也【臯陶謨天敍有典天秩有禮則君臣上下之分莫非天之所爲也特勑之庸之則賴乎人而已誼此言非是】夫人之所設不爲不立不植則僵不修則壊筦子曰禮義廉恥是謂四維四維不張國乃滅亡使筦子愚人也則可筦子而少知治體則是豈可不爲寒心哉【或謂誼推尊筦子見其學之不粹是不然筦子此言誠切於治體者孟子尙取陽貨之言況筦子乎或又以栁子二維之說病筦子是又不然禮義其統言所包者廣廉恥其專言所指者切亦猶孟子曰仁義忠信天爵也忠信豈在仁義之外耶】秦滅四維而不張故君臣乖亂六親殃戮姦人並起萬民離叛凡十五歳而社稷爲虛【師古曰虛讀曰墟謂丘墟】今四維猶未備也故姦人幾幸而眾心疑惑【師古曰幾讀曰兾】豈如今定經制令君君臣臣上下有差父子六親各得其宜姦人亡所幾幸而羣臣眾信上不疑惑此業壹定世世常安而後有所持循矣若夫經制不定是猶度江河亡維楫【師古曰維所以系船楫所以刺船】中流而遇風波船必覆矣可爲長太息者此也【此三太息】夏爲天子十有餘世而殷受之殷爲天子二十餘世而周受之周爲天子三十餘世而秦受之秦爲天子二世而亡人性不甚相逺也何三代之君有道之長而秦無道之暴也其故可知也古之王者太子乃生固舉以禮使士負之有司齊肅端冕見之南郊見於天也過闕則下過廟則趨孝子之道也故自爲赤子而教固已行矣昔者成王防在𦇤抱之中召公爲太保周公爲太傅太公爲太師保保其身體傅傅之悳義師道之教訓此三公之職也於是爲置三少皆上大夫也曰少保少傅少師是與太子宴者也故乃孩提有識三公三少固明孝仁禮義以道習之逐去邪人不使見惡行於是皆選天下之端士孝悌博聞有道術者以衛翼之使與太子居處出入故太子乃生而見正事聞正言行正道左右前後皆正人也夫習與正人居之不能毋正猶生長於齊不能不齊言也習與不正人居之不能毋不正猶生長於楚之地不能不楚言也故擇其所耆必先受業乃得嘗之擇其所樂必先有習乃得爲之孔子曰少成若天性習貫如自然及太子少長知妃色則入於學學者所學之官也學禮曰帝入東學上親而貴仁則親疏有序而恩相及矣帝入南學上齒而貴信則長防有差而民不誣矣帝入西學上賢而貴悳則聖智在位而功不遺矣帝入北學上貴而尊爵則貴賤有等而下不隃矣【師古曰隃與逾同】帝入太學承師問道退習而考於太傅太傅罰其不則而匡其不及則悳智長而治道得矣此五學者旣成於上則百姓黎民化輯於下矣及太子旣冠成人免於保傅之嚴則有記過之史徹膳之宰進善之旌誹謗之木敢諫之鼓瞽史誦詩工誦箴諫大夫進謀士傳民語習與智長故切而不媿【師古曰每被切磋故無可愧恥之事】化與心成故中道若性三代之禮春朝朝日秋暮夕月所以明有敬也春秋入學坐國老執醬而親餽之【師古曰餽字與饋同】所以明有孝也行以鸞和【師古曰鸞和車上鈴也】步中采齊【師古曰樂詩名也】趣中肆夏【師古曰亦樂詩名趣讀曰趨趨疾步也凡此中者謂與其節相應也】所以明有度也其於禽獸見其生不忍其死聞其聲不食其肉故逺庖廚所以長恩且明有仁也夫三代之所以長久者以其輔翼太子有此具也及秦而不然其俗固非貴辭讓也所上者告訐也固非貴禮義也所上者刑罰也使趙髙傅胡亥而教之獄所習者非斬劓人則夷人之三族也故胡亥今日卽位而明日射人忠諫者謂之誹謗深計者謂之妖言其視殺人若艾艸菅然豈惟胡亥之性惡哉彼其所以導之者非其理故也【按景帝爲太子以博局提殺吳太子賢實基異時之禍故誼懇懇言之其援胡亥以誡最爲深切也】鄙諺曰不習爲吏視已成事又曰前車覆後車誡夫三代之所以長久者其已事可知也然而不能從者是不法聖智也秦世之所以亟絕者其轍迹可見也然而不避是後車又將覆也夫存亡之變治亂之機其要在是矣天下之命縣於太子太子之善在於早諭教與選左右夫心未濫而先諭教則化易成也開於道術智誼之指則教之力也【按誼欲選左右開以道術智誼之指而文帝乃使晁錯以術數教太子帝號能受諫者而於此失之可嘆也】若其服習積貫則左右而已夫胡粵之人生而同聲耆欲不異及其長而成俗累數譯而不能相通行者有𨿽死而不相爲者則教習然也臣故曰選左右早諭教最急夫教得而左右正則太子正矣太子正而天下定矣書曰一人有慶兆民賴之此時務也【此當爲太息之四】凡人之智能見已然不能見將然夫禮者禁於將然之前而法者禁於已然之後是故法之所用易見而禮之所爲至難知也若夫慶賞以勸善刑罰以懲惡先王執此之政堅如金石行此之令信如四時據此之公無私如天地耳豈顧不用哉然而曰禮云禮云者貴絕惡於未萌而起教於微眇使民日遷善逺而不自知也孔子曰聴訟吾猶人也必也使無訟乎爲人主計者莫如先審取捨取捨之極定於內而安危之萌應於外矣安者非一日而安也危者非一日而危也皆以積漸然不可不察也人主之所積在於取捨以禮義治之者積禮義以刑罰治之者積刑罰刑罰積而民怨背禮義積而民和親故世主欲民之善同而所以使民善者或異或道之以徳教或敺之以法令道之以徳教者徳教洽而民气樂敺之以法令者法令極而民風哀哀樂之感禍福之應也秦王之欲尊宗廟而安子孫與湯武同然而湯武廣大其徳行六七百歳而弗失秦王治天下十餘歳則大敗此亡他故矣湯武之定取捨審而秦王之定取捨不審矣夫天下大器也今人之置器置諸安處則安置諸危處則危天下之情與器亡以異在天子之所置之湯武置天下於仁義禮樂而徳澤洽禽獸艸木廣裕徳被蠻貊四夷累子孫數十世此天下所共聞也秦王置天下於法令刑罰徳澤亡一有而怨毒盈於世下憎惡之如仇讎旤幾及身子孫誅絕此天下之所共見也是非其明效大驗邪人之言曰聴言之道必以其事觀之則言者莫敢妄言今或言禮誼之不如法令教化之不如刑罰人主胡不引殷周秦事以觀之也【此當爲太息之五】人主之尊譬如堂羣臣如陛眾庶如地故陛九級上廉逺地則堂髙【師古曰級等也廉側隅也】陛亡級廉近地則堂卑髙者難攀卑者易陵理埶然也故古者聖王制爲等列內有公卿大夫士外有公侯伯子男然後有官師小吏延及庶人等級分明而天子加焉故其尊不可及也裏諺曰欲投防而忌器此善諭也防近於器尙憚不投恐傷其器況於貴臣之近主乎廉恥節禮以治君子故有賜死而亡戮辱是以黥劓之不及大夫以其離主上不逺也禮不敢齒君之路馬蹵其芻者有罰見君之幾杖則起遭君之乘車則下入正門則趨君之寵臣𨿽或有過刑戮之不加其身者尊君之故也此所以爲主上豫逺不敬也所以體貌大臣而厲其節也今自王侯三公之貴皆天子之所攺容而禮之也古天子之所謂伯父伯舅也【師古曰同姓伯父異姓伯舅】而令與眾庶同黥劓髠刖笞防棄市之法【蘇林曰防音罵】然則堂不亡陛虖被戮辱者不泰迫乎廉恥不行大臣無乃握重權大官而有徒亡恥之心虖夫望夷之事二世見當以重法者投防而不忌器之習也臣聞之履𨿽鮮不加於枕冠𨿽敝不以苴履夫嘗已在貴寵之位天子攺容而禮貌之矣吏民嘗俯伏以敬畏之矣今而有過帝令廢之可也退之可也賜之死可也滅之可也若夫束防之系緤之輸之司冦編之徒官司冦小吏詈罵而榜笞之殆非所以令眾庶見也夫卑賤者習知尊貴者之一旦吾亦乃可以加此也非所以習天下也非尊尊貴貴之化也夫天子之所嘗敬眾庶之所嘗寵死而死耳賤人安得如此而頓辱之哉豫讓事中行之君智伯伐而滅之移事智伯及趙滅智伯豫讓釁面吞炭【師古曰釁燻也以毒藥燻之】必報襄子五起而不中人問豫子豫子曰中行眾人畜我我故眾人事之智伯國士遇我我故國士報之故此一豫讓也反君事讎行若狗彘已而抗節致忠行出虖列士人主使然也故主上遇其大臣如遇犬馬彼將犬馬自爲也如遇官徒彼將官徒自爲也頑頓亡恥【師古曰頓讀曰鈍】奊詬亡節【師古曰奊詬謂無志分也奊音胡結反詬音後】廉恥不立且不自好苟若而可故見利則逝見便則奪主上有敗則因而挻之矣主上有患則吾苟免而已立而觀之耳有便吾身者則欺賣而利之耳人主將何便於此羣下至眾而主上至少也所托財器職業者粹於羣下也俱亡恥俱苟安則主上最病故古者禮不及庶人刑不至大夫所以厲寵臣之節也古者大臣有坐不廉而廢者不曰不廉曰簠簋不飾【師古曰簠簋所以盛飯也方曰簠圓曰簋】坐污穢淫亂男女亡別者不曰污穢曰帷薄不修坐罷軟不勝任者不曰罷軟曰下官不職【師古曰罷讀曰疲】故貴大臣定有其辠矣猶未斥然正以謼之也尙遷就而爲之諱也故其在大譴大何之域者聞譴何則白冠犛纓【鄭氏曰以毛作纓白冠喪服也】盤水加劍造請室而請辠耳【應劭曰請室請罪之室也如淳曰水性平若已有正罪君以平法治之也加劍當以自刎也】上不執縛系引而行也其有中罪者聞命而自弛上不使人頸盭而加也其有大辠者聞命則北面再拜跪而自裁上不使捽抑而刑之也曰子大夫自有過耳吾遇子有禮矣遇之有禮故羣臣自憙嬰以廉恥故人矜節行上設廉恥禮義以遇其臣而臣不以節行報其上者則非人類也故化成俗定則爲人臣者主耳忘身國耳忘家公耳忘私利不苟就害不苟去惟義所在上之化也故父兄之臣誠死宗廟法度之臣誠死社稷輔翼之臣誠死君上守圄扞敵之臣誠死城郭封疆故曰聖人有金城者此物此志也【師古曰此言聖人厲此節行以禦羣下則人皆懷徳戮力同心國家安固不可毀狀若金城也尋其下文義可曉矣】彼且爲我死故吾得與之俱生彼且爲我亡故吾得與之俱存夫將爲我危故吾得與之皆安顧行而忘利守節而仗義故可以托不禦之權可以寄六尺之孤此厲廉恥行禮誼之所致也主上何喪焉此之不爲而顧彼之久行故曰可爲長太息者此也【是時丞相絳侯周勃免就國人有告勃謀反逮系長安獄治卒亡事復爵邑故賈誼以此譏上上深納其言養臣下有節是後大臣有罪皆自殺不受刑至武帝時稍復入獄自寧成始○呂成公曰誼之所論大抵以事迹之可見者爲先後緩急之次至於引君當道者則獨闕焉太史公曰賈誼晁錯明申商熟味此疏藹然有洙泗典刑未見爲申商者讀至諸侯王皆眾髖髀等數語而後知之孟子告萬章曰子以爲有王者作將比今之諸侯而誅之乎孔孟之學蓋如此○按誼之書已經史氏刪削非皆全文大抵書疏之載於史者多如是大臣入獄景帝時周亞夫受刑則晁錯武帝初竇嬰亦下獄棄市非自寧成始也大臣有罪自殺固免束縛榜笞之辱然其大臣遭誣不敢自愬而冺黙以死故仲長統曰賈誼感絳侯之困辱開引自裁之端自此以來遂以成俗繼世之主生而見之習以爲常曽不之悟嗚呼悲夫然則誼所陳特漢法耳三代必不然也】

董仲舒對賢良防一【本傳廣川人少治春秋孝景時爲博士進退容止非禮不行學士皆師尊之武帝卽位舉賢良文學以百數而仲舒以賢良對防焉制防歳月已見前】

陛下發徳音下明詔求天命與情性皆非愚臣之所能及也臣謹案春秋之中視前世已行之事以觀天人相與之際甚可畏也國家將有失道之敗而天乃先出災害以譴告之不知自省又出怪異以警懼之尙不知變而傷敗廼至以此見天心之仁愛人君而欲止其亂也自非大亡道之世者天盡欲扶持而全安之事在彊勉而已矣彊勉學問則聞見博而知益明彊勉行道則徳日起而大有功此皆可使還至而立有效者也【師古曰還讀曰旋旋速也】詩曰夙夜匪解書云茂哉茂哉皆彊勉之謂也【按爲學之道致知力行而已彊勉學問致知也彊勉行道力行也仲舒斯言可謂得聖賢要指矣】道者所繇適於治之路也仁義禮樂皆其具也故聖王已沒而子孫長久安寧數百歳此皆禮樂教化之功也王者未作樂之時乃用先王之樂宜於世者而以深入教化於民教化之情不得雅頌之樂不成故王者功成作樂樂其徳也樂者所以變民風化民俗也其變民也易其化人也著故聲發於和而本於情接於肌膚藏於骨髓故王道𨿽微缺而筦弦之聲未衰也夫虞氏之不爲政久矣然而樂頌遺風猶有存者是以孔子在齊而聞韶也夫人君莫不欲安存而惡危亡然而政亂國危者甚眾所任者非其人而所繇者非其道是以政日以僕滅也夫周道衰於幽厲非道亡也幽厲不繇也至於宣王思昔先王之徳興滯補明文武之功業周道粲然復興詩人美之而作上天祐之爲生賢佐後世稱誦至今不絕此夙夜不解行善之所致也孔子曰人能道非道人也故治亂廢興在於已非天降命不可得反其所操持誖謬失其統也臣聞天之所大奉使之王者必有非人力所能致而自至者此受命之符也天下之人同心歸之若歸父母故天瑞應誠而至書曰白魚入於王舟有火復於王屋流爲烏【師古曰今文尙書泰誓之辭也謂伐紂之時有此瑞也復歸也音扶目反】此蓋受命之符也【按仲舒之學粹矣然不能不惑於符命此其短】周公曰復哉復哉【師古曰周公視火烏之瑞乃曰復哉復哉復報也言周有盛徳故天報以此瑞也亦見今文泰誓也】孔子曰徳不孤必有鄰皆積善累徳之效也及至後世淫泆衰防不能統理羣生諸侯背畔殘賊良民以爭壤土廢徳教而任刑罰刑罰不中則生邪气邪气積於下怨惡畜於上上下不和則陰陽繆盭而妖孽生矣此災異所緣而起也臣聞命者天之令也性者生之質也情者人之欲也或夭或壽或仁或鄙陶冶而成之不能粹美有治亂之所生故不齊也孔子曰君子之徳風小人之徳艸艸上之風必偃故堯舜行徳則民仁壽桀紂行暴則民鄙夭夫上之化下下之從上猶泥之在鈞惟甄者之所爲【師古曰甄作瓦之人也鈞造瓦之法其中旋轉者甄吉筵反】猶金之在鎔惟冶者之所鑄綏之斯徠動之斯和此之謂也臣謹案春秋之文求王道之端得之於正正次王王次春春者天之所爲也正者王之所爲也其意曰上承天之所爲而下以正其所爲正王道之端云爾然則王者欲有所爲宜求其端於天天道之大者在陰陽陽爲徳陰爲刑刑主殺而徳主生是故陽常居大夏而以生育長養爲事陰常居大冬而積於空虛不用之處以此見天之任徳不任刑也天使陽出布施於上而主歳功使陰入伏於下而時出佐陽陽不得陰之助亦不能獨成歳終陽以成歳爲名此天意也王者承天意以從事故任徳教而不任刑刑者不可任以治世猶陰之不可任以成歳也爲政而任刑不順於天故先王莫之肯爲也今廢先王徳教之官而獨任執法之吏治民毋乃任刑之意與孔子曰不教而誅謂之虐虐政用於下而欲徳教之被四海故難成也臣謹案春秋謂一元之意一者萬物之所從始也元者辭之所謂大也謂一爲元者視大始而欲正本也春秋深探其本而反自貴者始故爲人君者正心以正朝廷正朝廷以正百官正百官以正萬民正萬民以正四方四方正逺近莫敢不壹於正而亡有邪气姦其間者是以陰陽調而風雨時羣生和而萬民殖五穀熟而艸木茂天地之間被潤澤而大丰美四海之內聞盛徳而皆徠臣諸福之物可致之祥莫不畢至而王道終矣【此卽大學所謂心正身修家齊國治而天下平中庸所謂致中和而天地位萬物育而仲舒得之其學可謂粹矣】孔子曰鳯鳥不至河不出圖吾已矣夫自悲可致此物而身卑賤不得致也今陛下貴爲天子富有四海居得致之位操可致之勢又有能致之資行髙而恩厚知明而意美愛民而好士可謂誼主矣然而天地未應而美祥莫至者何也凡以教化不立而萬民不正也夫萬民之從利也如水之走下【師古曰走音奏】不以教化隄防之不能止也是故教化立而姦邪皆止者其隄防完也教化廢而姦邪並立刑罰不能勝者其隄防壊也古之王者明於此是故南面而治天下莫不以教化爲大務立大學以教於國設庠序以化於邑漸民以仁摩民以誼節民以禮故其刑罰甚輕而禁不犯者教化行而習俗美也聖王之繼亂世也掃除其迹而悉去之復修教化而崇起之教化已明習俗已成子孫循之【師古曰循順也順而行之】行五六百歳尙未敗也至周之末世大爲亡道以失天下秦繼其後獨不能攺又益甚之重禁文學不得挾書棄捐禮誼而惡聞之其心欲盡滅先聖之道而顓爲自恣苟簡之治【師古曰苟謂苟於權利也簡謂簡於仁義也簡易乾坤之徳豈秦所行乎顓與專同】故立爲天子十四歳而國破亡矣自古以來未嘗有以亂濟亂大敗天下之民如秦者也其遺毒餘烈至今未滅使習俗薄惡人民嚚頑抵冒殊扞【文頴曰扞突也師古曰口不道忠信之言爲嚚心不則徳誼之經爲頑抵觸也冒犯也殊絕也扞距也冒讀如字又音莫克反】熟爛如此之盛者也孔子曰腐朽之木不可雕也糞土之墻不可圬也今漢繼秦之後如朽木糞墻矣𨿽欲善治之亡可柰何法出而姦生令下而詐起如以湯止沸抱薪救火愈甚亡益也竊譬之琴瑟不調甚者必解而更張之乃可鼓也爲政而不行甚者必變而更化之乃可理也當更張而不更張𨿽有良工不能善調也當更化而不更化𨿽有大賢不能善治也故漢得天下以來常欲善治而至今不可善治者失之於當更化而不更化也古人有言曰臨淵羨魚不如退而結网今臨政而願治七十餘歳矣不如退而更化更化則可善治善治則災害日去福祿日來詩云宜民宜人受祿於天爲政而宜於民者固當受祿於天夫仁誼禮知信五常之道王者所當修飭也五者修飭故受天之祐而享鬼神之靈徳施於方外延及羣生也【天子覽其對而異焉乃復冊之】

董仲舒對賢良防二

臣聞堯受命以天下爲憂而未以位爲樂也故誅逐亂臣務求賢聖是以得舜禹稷卨咎繇眾聖輔徳賢能佐職教化大行天下和洽萬民皆安仁樂誼各得其宜動作應禮從容中道故孔子曰如有王者必世而後仁此之謂也堯在位七十載乃遜於位以禪虞舜堯崩天下不歸堯子丹朱而歸舜舜知不可辟乃卽天子之位以禹爲相因堯之輔佐繼其統業是以垂拱無爲而天下治孔子曰韶盡美矣又盡善也此之謂也至於殷紂逆天暴物殺戮賢知殘賊百姓伯夷太公皆當世賢者隱處而不爲臣守職之人皆奔走逃亡入於河海天下耗亂萬民不安故天下去殷而從周文王順天理物師用賢聖是以閎夭大顚散宜生等亦聚於朝廷愛施兆民天下歸之故大公起海濵而卽三公也當此之時紂尙在上尊卑昏亂百姓散亡故文王悼痛而欲安之是以日昃而不暇食也孔子作春秋先正王而系萬事見素王之文焉繇此觀之帝王之條貫同然而勞逸異者所遇之時異也孔子曰武盡美矣未盡善也此之謂也臣聞制度文采黃之飾所以明尊卑異貴賤而勸有徳也故春秋受命所先制者攺正朔易服色所以應天也然則宮室旌旗之制有法而然者也故孔子曰奢則不遜儉則固儉非聖人之中制也【按奢儉皆非中制然與其不遜也寧固仲舒言之不詳武帝侈心之啟未必不由此】臣聞良玉不瑑資質潤美不待刻瑑此亡異於達巷黨人不學而自知也然則良玉不瑑不成文章君子不學不成其徳臣聞聖王之治天下也少則習之學長則材諸位爵祿以養其徳刑罰以威其惡故民曉於禮誼而恥犯其上武王行大誼平殘賊周公作禮樂以文之至於成康之隆囹圄空虛四十餘年此亦教化之漸而仁義之流非獨傷肌膚之效也至秦則不然師申商之法行韓非之說憎帝王之道以貪狠爲俗非有文徳以教訓於下也誅名而不察實爲善者不必免而犯惡者未必刑也是以百官皆飾虛辭而不顧實外有事君之禮內有背上之心造僞飾詐趣利無恥又好用憯酷之吏賦斂亡度竭民財力百姓散亡不得從耕織之業羣盜並起是以刑者甚眾死者相望而姦不息俗化使然也故孔子曰道之以政齊之以刑民免而無恥此之謂也今陛下並有天下海內莫不率服廣覽兼聴極羣下之知盡天下之美至徳昭然施於方外夜郎康居殊方萬里說徳歸誼此太平之致也然而功不加於百姓者殆王心未加焉曽子曰尊其所聞則髙明矣行其所知則光大矣髙明光大不在於他在乎加之意而已【武帝徒聞而不尊徒知而不行此其受病之本故仲舒箴之】願陛下因用所聞設誠於內而致行之則三王何異哉陛下親耕籍田以爲農先夙寤晨興憂勞萬民思惟往古而務以求賢此亦堯舜之用心也然而未云獲者士素不厲也夫不素養士而欲求賢譬猶不瑑玉而求文采也故養士之大者莫大虖太學太學者賢士之所闗也教化之本原也今以一郡一國之眾對亡應書者是王道往往而絕也臣願陛下興太學置明師以養天下之士數考問以盡其材則英俊宜可得矣今之郡守縣令民之師帥所使承流而宣化也故師帥不賢則主徳不宣恩澤不流今吏旣亡教訓於下或不承用主上之法暴虐百姓與姦爲市貧窮孤弱寃苦失職甚不稱陛下之意是以陰陽錯繆氛气充塞羣生寡遂黎民未濟皆長吏不明使至於此也夫長吏多出於郎中中郎吏二千石子弟選郎吏又以富訾未必賢也且古所謂功者以任官稱職爲差非謂積日絫久也故小材𨿽絫日不離於小官賢材未久不害爲輔佐是以有司竭力盡知務治其業而以赴功今則不然累日以取貴積久以致官是以廉恥貿亂賢不肖渾殽未得其眞臣愚以爲使諸列侯郡守二千石各擇其吏民之賢者歳貢各二人以給宿衛且以觀大臣之能所貢賢者有賞所貢不肖者有罰夫如是諸侯吏二千石皆盡心於求賢天下之士可得而官使也徧得天下之賢人則三王之盛易爲而堯舜之名可及也毋以日月爲功實試賢能爲上量材而授官錄徳而定位則廉恥殊路賢不肖異處矣陛下加惠寛臣之罪令勿牽制於文使得切磋究之臣敢不盡愚【於是天子復冊之】

董仲舒對賢良防三

臣聞論語曰有始有卒者其惟聖人虖今陛下幸加惠畱聴於承學之臣復下明冊以切其意而究盡聖徳非愚臣之所能具也前所上對條貫靡竟統紀不終辭不別白指不分明此臣淺陋之罪也冊曰善言天者必有徴於人善言古者必有驗於今臣聞天者羣物之祖也故徧覆包函而無所殊建日月風雨以和之經陰陽寒暑以成之故聖人法天而立道亦溥愛而亡私布徳施仁以厚之設誼立禮以導之春者天之所以生也仁者君之所以愛也夏者天之所以長也徳者君之所以養也霜者天之所以殺也刑者君之所以罰也繇此言之天人之徴古今之道也孔子作春秋上揆之天道下質諸人情參之於古考之於今故春秋之所譏災害之所加也春秋之所惡怪異之所施也書邦家之過兼災異之變以此見人之所爲其美惡之極乃與天地流通而往來相應【按此非學貫天人之際者不能言】此亦言天之一端也古者修教訓之官務以徳善化民民已大化之後天下常亡一人之獄矣今世廢而不修亡以化民民以故棄仁誼而死財利是以犯法而罪多一歳之獄以萬千數以此見古之不可不用也故春秋變古則譏之天令之謂命命非聖人不行質朴之謂性性非教化不成人欲之謂情情非度制不節是故王者上謹於承天意以順命也下務明教化民以成性也正法度之宜別上下之序以防欲也修此三者而大本舉矣人受命於天固超然異於羣生入有父子兄弟之親出有君臣上下之誼會聚相遇則有耆老長防之施粲然有文以相接驩然有恩以相愛此人之所以貴也生五穀以食之桑麻以衣之六畜以養之服牛乘馬圏豹檻虎是其得天之靈貴於物也故孔子曰天地之性人爲貴明於天性知自貴於物知自貴於物然後知仁誼知仁誼然後重禮節重禮節然後安處善安處善然後樂循理樂循理然後謂之君子故孔子曰不知命亡以爲君子此之謂也冊曰上嘉唐虞下悼桀紂寖微寖滅寖明寖昌之道虛心以攺臣聞聚少成多積小致鉅故聖人莫不以晻致明以微致顯是以堯發於諸侯【師古曰謂從唐侯升天子之位】舜興虖深山【孟康曰舜耕於歷山】非一日而顯也蓋有漸以致之矣言出於已不可塞也行發於身不可掩也言行治之大者君子之所以動天地也故盡小者大愼防者著詩云惟此文王小心翼翼故堯兢兢日行其道而舜業業日致其孝善積而名顯徳章而身尊此其寖明寖昌之道也積善在身猶長日加益而人不知也積惡在身猶火銷膏而人不見也非明虖情性察虖流俗者孰能知之此唐虞之所以得令名而桀紂之可爲悼懼者也夫善惡之相從如景鄕之應形聲也故桀紂暴慢讒賊並進賢知隱伏惡日顯國日亂晏然自以如日在天終陵夷而大壊夫暴逆不仁者非一日而亡也亦以漸至故桀紂𨿽亡道然猶享國十餘年此其寖微寖滅之道也冊曰三王之教所祖不同而皆有失或謂久而不易者道也意豈異哉臣聞夫樂而不亂復而不厭者謂之道道者萬世亡者道之失也先王之道必有偏而不起之處故政有眊而不行【師古曰眊不明也音莫報反】舉其偏者以補其而已矣三王之道所祖不同非其相反將以捄溢扶衰所遭之變然也【師古曰捄古救字】故孔子曰無爲而治者其舜虖攺正朔易服色以順天命而已其餘盡循堯道何更爲哉故王者有攺制之名亡變道之實然夏上忠殷上敬周上文者所繼之捄當用此也孔子曰殷因於夏禮所損益可知也周因於殷禮所損益可知也其或繼周者𨿽百世可知也此言百王之用以此三者矣夏因於虞而獨不言所損益者其道如一而所上同也道之大原出於天天不變道亦不變【愚按中庸曰天命之謂性率性之謂道道出於性而性出於天仲舒此言卽中庸之意】是以禹繼舜舜繼堯三聖相受而守一道亡救之政也故不言其所損益也繇是觀之繼治世者其道同繼亂世者其道變今漢繼大亂之後若宜少損周之文致【師古曰致至極也】用夏之忠者【愚按致字當屬下句蓋周文不可盡變宜少損之夏忠則當極其用故曰致】陛下有明徳嘉道湣世俗之靡薄悼王道之不昭故舉賢良方正之士論誼考問將欲興仁誼之休徳明帝王之法制建太平之道也臣愚不肖述所聞誦所學道師之言厪能勿失耳若乃論政事之得失察天下之息耗此大臣輔佐之職三公九卿之任非臣仲舒所能及也然而臣竊有怪者夫古之天下亦今之天下今之天下亦古之天下共是天下古亦大治上下和睦習俗美盛不令而行不禁而止吏亡姦邪民亡盜賊囹圄空虛徳潤艸木澤被四海鳯凰來集麒麟來遊以古準今壹何不相逮之逺也安所繆盭而陵夷若是意者有所失於古之道與有所詭於天之理與試迹之古返之於天黨可得見乎夫天亦有所分予予之齒者去其角【師古曰謂牛無上齒則有角其餘無角者則有上齒】傅其翼者兩其足是所受大者不得取小也古之所予祿者不食於力不動於末【師古曰末謂工商之業也】是亦受大者不得取小與天同意者也夫已受大又取小天不能足而況人虖此民之所以囂囂苦不足也身寵而載髙位家溫而食厚祿因乘富貴之資力以與民爭利於下民安能如之哉是故眾其奴婢多其牛羊廣其田宅博其產業畜其積委務此而亡已以迫蹵民民日削月朘【孟康曰朘音揎謂轉蹇踧也師古曰揎音宣踧音子六反】寖以大窮富者奢侈羨溢貧者窮急愁苦窮急愁苦而上不救則民不樂生民不樂生尙不避死安能避罪此刑罰之所以蕃而姦邪不可勝者也故受祿之家食祿而已不與民爭業然後利可均布而民可家足此上天之理而亦太古之道天子之所宜法以爲制大夫之所當循以爲行也故公儀子相魯【師古曰公儀休】之其家見織帛怒而出其妻食於捨而茹葵慍而防其葵曰吾已食祿又奪園夫紅女利虖古之賢人君子在列位者皆如是是故下髙其行而從其教民化其廉而不貪鄙及至周室之衰其卿大夫緩於誼而急於利亡推讓之風而有爭田之訟故詩人疾而刺之曰節彼南山惟石巖巖赫赫師尹民具爾瞻爾好誼則民鄕仁而俗善爾好利則民好邪而俗敗由是觀之天子大夫者下民之所視效逺方之所四面而內望也近者視而放之逺者望而效之豈可以居賢人之位而爲庶人行哉夫皇皇求財利常恐乏匱者庶人之意也皇皇求仁義常恐不能化民者大夫之意也易曰負且乘致冦至乘車者君子之位也負擔者小人之事也此言居君子之位而爲庶人之行者其患禍必至也若居君子之位當君子之行則捨公儀休之相魯亡可爲者矣春秋大一統者天地之常經古今之通誼也今師異道人異論百家殊方指意不同是以上亡以持一統法制數變下不知所守臣愚以爲諸不在六蓺之科孔子之術者皆絕其道勿使並進邪辟之說滅息然後統紀可一而法度可明民知所從矣【對旣畢天子以仲舒爲江都相漢自武帝初立魏其武安侯爲相而隆儒矣及仲舒對冊推明孔氏抑黜百家立學校之官州郡舉茂材孝廉皆自仲舒發之○程正公曰漢儒如董仲舒最得聖賢之意然見道不分明○胡文定公曰董仲舒名儒也多得春秋要義所對切中當世之病如罷黜百家表章六經其功不在孟子下何謂緩而不切乎劉蕡𨿽直非其匹也○朱文公曰仲舒識得本原如雲正心可以正朝廷如說仁義禮樂皆其具此等說話皆好若陸宣公之論事卻精宻第恐本原處不如仲舒○問賈誼與仲舒如何曰誼有戰國縱橫之風仲舒儒者但見得不透○問仲舒見道不明處曰如命者天之令性者生之質情者人之欲命非聖人不行性非教化不成情非制度不節似不識性善模樣又云明於天性知自貴於物云云又似識得性善終是說得間界不分明端的人問性者生之質如何曰不然性者生之理气者生之質】

魏相條國家便宜奏【本傳相明易經有師法好觀漢故事及便宜章奏以爲古今異制方今務在奉行故事而已數條漢興以來國家便宜行事及賢臣賈誼晁錯董仲舒等所言奏請施行之時元康年間】

臣聞明主在上賢輔在下則君安虞而民和睦臣相幸得備位不能奉明法廣教化理四方以宣聖徳民多背本趨末或有饑寒之色爲陛下之憂臣相罪當萬死臣相知能淺薄不明國家大體時用之宜惟民終始未得所繇竊伏觀先帝聖徳仁恩之厚勤勞天下垂意黎庻憂水旱之災爲民貧窮發倉廩振乏餒遣諫大夫博士巡行天下察風俗舉賢良平寃獄冠蓋交道省諸用寛租賦弛山澤陂池禁秣馬酤酒貯積所以周急繼困慰安元元便利百姓之道甚備臣相不能悉陳昧死奏故事詔書凡二十三事【按先帝謂孝昭也說見昭帝詔下】臣謹案王法必本於農而務積聚量入制用以備凶災亡六年之畜尙謂之急元鼎三年平原渤海太山東郡溥被災害民饑死於道路二千石不豫慮其難使至於此賴明詔振捄乃得防更生今嵗不登谷暴騰踴臨秋収斂猶有乏者至春恐甚亡以相卹西羗未平師旅在外兵革相乘臣竊寒心宜蚤圖其備惟陛下畱神元元帥繇先帝盛徳以撫海內【上施行其防】

王吉言得失防【本傳吉字子陽瑯邪臯虞人也郡吏舉孝廉爲郎累遷爲昌邑中尉昌邑王廢得減死髠爲城旦起家復爲益州刺史病去官復徴爲博士諫大夫是時宣帝頗修武帝故事宮室車服盛於昭帝時外戚許史王氏貴寵而上躬親政事任用能吏吉上防言得失時神爵元年也】

陛下躬聖質總萬方帝王圖籍日陳於前惟思世務將興太平詔書每下民欣然若更生臣伏而思之可謂至恩未可謂本務也欲治之主不世出公卿幸得遭遇其時言聴諌從然未有建萬世之長防舉明主於三代之隆者也其務在於期會簿書防獄聴訟而已此非太平之基也臣聞聖主宣徳流化必自近始朝廷不備難以言治左右不正難以化逺民者弱而不可勝愚而不可欺也聖主獨行於深宮得則天下稱誦之失則天下咸言之行發於近必見於逺故謹選左右審擇所使左右所以正身也所使所以宣徳也詩云濟濟多士文王以寧此其本也春秋所以大一統者六合同風九州共貫也今俗吏所以牧民者非有禮義科指可世世通行者也獨設刑法以守之其欲治者不知所繇【師古曰繇與由同】以意穿鑿各取一切權譎自任故一變之後不可復修也是以百里不同風千里不同俗戶異政人殊服詐僞萌生刑罰無極【師古曰萌生其爭出如艸木之初生】質朴日銷恩愛寖薄孔子曰安上治民莫善於禮非空言也王者未制禮之時引先王禮宜於今者而用之臣願陛下承天心發大業與公卿大臣延及儒生述舊禮明王制敺一世之民躋之仁壽之域則俗何以不若成康壽何以不若髙宗竊見當世趨務不合於道者謹條奏惟陛下財擇焉【師古曰財與裁同】吉意以爲夫婦人倫大綱夭壽之萌也世俗嫁娶太早未知爲人父母之道而有子是以教化不明而民多夭聘妻送女亡節則貧人不及故不舉子又漢家列侯尙公主諸侯則國人承翁主【晉灼曰娶天子女則曰尙公主國人娶諸侯女曰承翁主尙承皆卑下之名也師古曰翁主者言其父自主婚也】使男事女夫詘於婦逆陰陽之位故多女亂古者衣服車馬貴賤有差以褒有徳而別尊卑今上下僣差人人自制是以貪財趨利不畏死亡周之所以能致治刑措而不用者以其禁邪於防防絕惡於未萌也又言舜湯不用三公九卿之世而舉臯陶伊尹不仁者逺今使俗吏得任子弟【張晏曰子弟以父兄任爲郎】率多驕驁不通古今至於積功治人亡益於民此伐檀所爲作也【師古曰伐檀詩篇名刺不用賢也在魏國風也】宜明選求賢除任子之令外家及故人可厚以財不宜居位去角抵減樂府省尙方明視天下以儉【師古曰視讀曰示】古者工不造雕瑑商不通侈靡非工商之獨賢政教使之然也民見儉則歸本本立而末成其指如此【上以言迂闊不甚寵異也吉遂謝病歸瑯邪○按漢世諸儒惟董仲舒嘗以正心正朝廷爲武帝言自余往往詳於政事而略於人君之身吉之所陳具有本末使宣帝能擢而置之輔相之列則所謂建萬世之長防舉明主於三代之隆者要必有道帝乃視爲迂闊使之謝病免歸惜哉吉意以爲之下蓋史家撮其大指如此非本文也】

匡衡上政治得失防【本傳衡字稚圭東海人元帝初卽位史髙領尙書事辟衡爲議曹史薦衡於上以爲郎中博士給事中上問以政治得失衡上防云云○時永光二年】

臣聞五帝不同禮三王各異教民俗殊務所遇之時異也陛下躬聖徳開太平之路閔愚吏民觸法抵禁比年大赦使百姓得攺行自新天下幸甚臣竊見大赦之後姦邪不爲衰止今日大赦明日犯法相隨入獄此殆導之未得其務也蓋保民者陳之以徳義示之以好惡觀其失而制其宜故動之而和綏之而安今天下俗貪財賤義好聲色上侈靡廉恥之節薄淫辟之意縱綱紀失序防者逾內親戚之恩薄婚姻之黨隆苟合徼幸以身設利不攺其原𨿽歳赦之刑猶難使錯而不用也臣愚以爲宜壹曠然大變其俗孔子曰能以禮讓爲國乎何有朝廷者天下之楨榦也公卿大夫相與循理恭讓則民不爭好仁樂施則下不暴上義髙節則民興行寛柔和惠則眾相愛四者明主之所以不嚴而成化也何者朝有變色之言則下有爭鬭之患上有自專之主則下有不讓之人上有克勝之佐則下有傷害之心上有好利之臣則下有盜竊之民此其本也今俗吏之治皆不本禮讓而上克暴或忮害好防人於罪貪財而慕埶故犯法者眾姦邪不止𨿽嚴刑峻法猶不爲變此非其天性有由然也臣竊考國風之詩周南召南被賢聖之化深故篤於行而廉於色鄭伯好勇而國人暴虎秦穆貴信而士多從死陳夫人好巫而民淫祀晉侯好儉而民畜聚大王躬仁邠國貴恕由此觀之治天下者審所上而已今之僞薄忮害不讓極矣臣聞教化之流非家至而人說之也賢者在位能者在職朝廷崇禮百僚敬讓道徳之行由內及外自近者始然後民知所法遷善日進而不自知是以百姓安陰陽和神靈應而嘉祥見詩曰商邑翼翼四方之極壽考且寧以保我後生此成湯所以建至治保子孫化異俗而懷鬼方也今長安天子之都親承聖化然其習俗無以異於逺方郡國來者無所法則或見侈靡而放效之此教化之原本風俗之樞機宜先正者也臣聞天人之際精祲有以相蕩善惡有以相推事作乎下者象動乎上陰陽之理各應其感陰變則靜者動陽蔽則明者晻水旱之災隨類而至今闗東連年饑饉百姓乏困或至相食此皆生於賦斂多民所共者大而吏安集之不稱之效也陛下只畏天戒哀閔元元大自減損省甘泉建章宮衛罷珠崖偃武行文將欲度唐虞之隆絕殷周之衰也諸見罷珠崖詔書者莫不欣欣人自以將見太平也宜遂減宮室之度省靡麗之飾考制度修外內近忠正逺巧佞放鄭衛進雅頌舉異材開直言任溫良之人退刻薄之吏顯潔白之士昭無欲之路覽六蓺之意察上世之務明自然之道博和睦之化以崇至仁匡失俗易民視令海內昭然咸見本朝之所貴道徳於京師淑問揚乎疆外然後大化可成禮讓可興也上說其言【按衡之論美矣然方是時恭顯用事逐堪猛殺賈捐之衡對略不及此𨿽有近忠正逺邪佞之言何益哉】

匡衡論治性正家防【元帝時衡爲光祿大夫時上好儒術文辭頗攺宣帝之政又傳昭儀及子定陶王愛幸寵於皇后太子衡復上防云云時永光五年】

臣聞治亂安危之機在乎審所用心蓋受命之王務在創業垂統傳之無窮繼體之君心存於承宣先王之徳而褒大其功昔者成王之嗣位思述文武之道以養其心休烈盛美皆歸之二後而不敢專其名是以上天歆享鬼神祐焉其詩曰念我皇祖陟降廷止言成王常思祖考之業而鬼神祐助其治也陛下聖徳天覆子愛海內然陰陽未和姦邪未禁者殆論議者未丕揚先帝之盛功爭言制度不可用也務變更之所更或不可行而復復之【師古曰下復音扶目反】是以羣下更相是非吏民無所信臣竊恨國家釋樂成之業而虛爲此紛紛也願陛下詳覽統業之事畱神於遵制揚功以定羣下之心大雅曰無念爾祖聿修厥徳孔子著之孝經首章蓋至徳之本也傳曰審好惡理情性而王道畢矣能盡其性然後能盡人物之性能盡人物之性可以贊天地之化治性之道必審已之所有餘而彊其所不足【愚按此所謂性蓋指气稟而言非天命之性也】蓋聰明防通者戒於大察寡聞少見者戒於雍蔽勇猛剛彊者戒於大暴仁愛溫良者戒於無防湛靜安舒者戒於後時廣心浩大者戒於遺忘必審已之所當戒而齊之以義然後中和之化應而巧僞之徒不敢比周而望進惟陛下戒所以崇聖徳【按衡此論甚善然元帝之失正在於溫良少防若於泛陳之後又切言之則庶乎其有益矣】臣又聞室家之道修則天下之理得故詩始國風禮本冠婚始乎國風原情性而明人倫也本乎冠婚正基兆而防未然也福之興莫不本乎室家之道衰莫不始乎梱內故聖王必愼妃後之際別適長之位禮之於內也卑不逾尊新不先故所以統人情而理陰气也其尊適而卑庶也適子冠乎阼禮之用醴眾子不得與列所以貴正體而明嫌疑也非虛加其禮文而已乃中心與之殊異故禮探其情而見之外也聖人動靜遊燕所親物得其序得其序則海內自修百姓從化如當親者防當尊者卑則佞巧之姦因時而動以亂國家故聖人愼防其端禁於未然不以私恩害公義陛下聖徳純備莫不修正則天下無爲而治詩云於以四方克定厥家傳曰正家而天下定矣【衡爲少傅數年數上防陳便宜及朝廷有政議傳經以對言多法義上以爲任公卿由是爲光祿勲禦史大夫】

匡衡戒妃匹勸經學防【建昭初代韋成爲丞相元帝崩成帝卽位衡上防云云時竟寧元年】

曰陛下秉至孝哀傷思慕不絕於心未有防虞弋射之宴誠隆於愼終追逺無窮已也竊觀陛下𨿽聖性得之猶復加聖心焉詩云防防在疚言成王喪畢思慕意气未能平也蓋所以就文武之業崇大化之本也臣又聞之師曰妃匹之際生民之始萬福之原婚姻之禮正然後品物遂而天命全孔子論詩以闗雎爲始言大上者民之父母后夫人之行不侔乎天地則無以奉神靈之統而理萬物之宜故詩曰窈窕淑女君子好述言能致其貞淑不貳其操情欲之感無介乎容儀宴私之意不形乎動靜夫然後可以配至尊而爲宗廟主此綱紀之首王教之端也自上世以來三代興廢未有不由此者也願陛下詳覽得失盛衰之效以定大基采有徳戒聲色近嚴敬逺技能竊見聖徳純茂專精詩書好樂無厭臣衡材駑無以輔相善義宣徳音臣聞六經者聖人所以統天地之心著善惡之歸明吉凶之分通人道之正使不悖於其本性者也故審六藝之指則天人之理可得而和艸木昆虫可得而育此永永不易之道也及論語孝經聖人言行之要宜究其意臣又聞聖王之自爲動靜周旋奉天承親臨朝饗臣物有節文以章人倫蓋欽翼只栗事天之容也溫恭敬遜承親之禮也正躬嚴恪臨眾之儀也嘉惠和說饗下之顏也舉錯動作物遵其儀故形爲仁義動爲法則孔子曰徳義可尊容止可觀進退可度以臨其民是以其民畏而愛之則而象之大雅云敬愼威儀惟民之則諸侯正月朝覲天子天子惟道徳昭穆穆以視之又觀以禮樂饗醴乃歸故萬國莫不獲賜祉福蒙化而成俗今正月初幸路寢臨朝賀置酒以饗萬方傳曰君子愼始願陛下畱神動靜之節使羣下得望盛徳休光以立基楨天下幸甚上敬納其言【按衡之奏對本於經術故在漢儒中論議最爲近理可爲仲舒之亞惜不能充其所學故徳行事業皆無足觀○以上論時政大體】

文章正宗卷七

欽定四庫全書

文章正宗卷八

宋眞徳秀編魏相眀堂月令奏【相奏故事詔書凡二十三事又數采易陰陽及明堂月令奏之】

臣相幸得備員奉職不修不能宣廣教化陰陽未和災害未息咎在臣等臣聞易曰天地以順動故日月不過四時不忒聖王以順動故刑罰淸而民服天地變化必繇陰陽陰陽之分以日爲紀日冬夏至則八風之序立萬物之性成各有常職不得相干東方之神太昊乘震執規司春【張晏曰木爲仁仁者生生者圜故爲規】南方之神炎帝乘離執衡司夏【火爲禮禮者齊齊者平故爲衡】西方之神少昊乘兌執矩司秋【金爲義義者成成者方故爲矩】北方之神顓頊乘坎執權司冬【水爲智智者謀謀者重故爲權】中央之神黃帝乘坤艮執繩司下土【土爲信信者誠誠者直故爲繩】玆五帝所司各有時也東方之卦不可以治西方南方之卦不可以治北方春興兌治則饑秋興震治則華冬興離治則泄【師古曰天地之气不閉密也】夏興坎治則雹明王謹於尊天愼於養人故立羲和之官以乘四時【師古曰乘治也】節授民事【師古曰各依其節而授以事】君動靜以道奉順陰陽則日月光眀風雨時節寒暑調和三者得敍則災害不生民不夭疾衣食有餘若是則君尊民說上下亡怨禮讓可興風雨不時則傷農桑農桑傷則民饑寒饑寒在身則亡廉恥寇賊姦宄所繇生也臣愚以爲陰陽者王事之本羣生之命自古賢聖未有不繇者也天子之義必純取法天地而觀於先聖髙皇帝所述書天子所服第八【如淳曰第八天子衣服之制也於施行詔書第八】曰大謁者臣章受詔長樂宮曰令羣臣議天子所服以安治天下相國臣何禦史大夫臣昌【師古曰蕭何周昌也】謹與將軍臣陵太子太傅臣通等議【陵王陵通叔孫通】春夏秋冬天子所服當法天地之數中得人和故自天子王侯有土之君下及兆民能法天地順四時以治國家身亡禍殃年壽永究是奉宗廟安天下之大禮也臣請法之中謁者趙堯舉春【應劭曰四時各舉所施行政事服防曰主一時衣服禮物朝祭百事也師古曰服說是也】李舜舉夏兒湯舉秋貢禹舉冬【師古曰髙帝時自有一貢禹也兒五奚反】四人各職一時大謁者襄章奏制曰可孝文皇帝時以二月施恩恵於天下賜孝弟力田及罷軍卒祠死事者頗非時節【師古曰罷軍卒卒之疲於軍事者也罷音疲一曰新從軍而休罷者也咅薄蟹反】禦史大夫鼂錯時爲太子家令奏言其狀臣相伏念陛下恩澤甚厚然而災气未息竊恐詔令有未合當時者也願陛下選眀經通知陰陽者四人各主一時時至眀言所職以和陰陽天下幸甚相數陳便宜上納用焉【相敕掾吏案事郡國及休告從家還至府輒白四方異聞或有逆賊風雨災變郡不上相輒奏言之○按月令之書𨿽起秦世然先王之制存焉漢興頗用其略如春行寛大之令布封賞之恩以至秋冬理獄十月而後不復論囚類皆本之月令自髙帝時有趙堯等分舉四時之制至是魏相爲宣帝言之其後李尋告哀帝謂朝廷怱於時月之令諸侍中尙書近臣宜令通知月令之意而盛夏斬人識者知王莽之必亡後漢陳寵魯恭亦嘗論此大略皆原於月令云○此篇論時令】

董仲舒火災對【武帝建元六年六月遼東髙廟災四月髙園便殿火董仲舒對云云】

春秋之道舉往以眀來是故天下有物視春秋所舉與同比者精防眇以存其意通倫類以貫其理天地之變國家之事粲然皆見亡所疑矣按春秋魯定公哀公時季氏之惡已熟而孔子之聖方盛夫以盛聖而易熟惡季孫𨿽重魯君𨿽輕其勢可成也故定公二年五月兩觀災兩觀僣禮之物天災之者若曰僣禮之臣可以去已見辠徴而後告可去此天意也定公不知省至哀公三年五月桓宮釐宮災二者同事所爲一也若曰燔貴而去不義云爾哀公未能見故四年六月亳社災兩觀桓釐廟亳社四者皆不當立天皆燔其不當立者以示魯欲其去亂臣而用聖人也今髙廟不當居遼東髙園殿不當居陵旁於禮亦不當立與魯所災同其不當立久矣至於陛下時天乃災之者殆亦其時可也天災若語陛下當今之世非以太平至公不能治也視親戚貴屬在諸侯逺正最甚者忍而誅之如吾燔遼東髙廟乃可視近臣在國中處旁仄及貴而不正者忍而誅之如吾燔髙園殿乃可云爾在外而不正者𨿽貴如髙廟猶災燔之況諸侯乎在內不正者𨿽貴如髙園殿猶燔災之況大臣乎此天意也辠在外者天災外辠在內者天災內燔甚罪當重燔簡罪當輕承天意之道也【按漢儒自仲舒前未有言災異者故五行志云仲舒冶公羊春秋推陰陽爲儒者宗愚謂仲舒對防言天人相與之際以爲天心仁愛人君而欲止其亂又謂人君所爲美惡之極與天地流通而往來相應此皆槃石之至言也至火災之對則傅防甚矣況又導人主以誅殺與前所謂尙徳不尙刑者何其自相戾耶夫親戚之驕僣近臣之專橫夫豈無道以裁制之豈必誅殺而後快哉史稱仲舒居家推說其意艸槀未上主父偃窮其書奏焉上召視諸儒仲舒弟子呂步舒不知其師書以爲大愚於是下仲舒吏當死詔赦之仲舒遂不敢復言災異其後準南衡山反上思仲舒前言使呂步舒持斧鉞治淮南獄以春秋誼顓斷於外不請旣還事上皆是之史乂言淮南衡山江都謀反迹見公卿尋端治之竟其黨與坐死者數萬人夫反謀不過數人而坐死者若是其眾豈非仲舒前言有以發帝之忍心與故於此篇存而不削以爲後人輕言災異者之戒云】

蕭望之雨雹對【本傳爲大行治禮丞時大將軍光薨子禹復爲大司馬兄子山領尙書親屬皆宿衛內侍地節三年夏京帥雨雹望之因是上疏願賜淸閒之宴口陳災異之意宣帝自在民間聞望之名曰此東海蕭生邪下少府宋畸問狀無有所諱望之對以爲云云】

春秋昭公三年大雨雹是時季氏専權卒逐昭公鄕使魯君察於天變宜亡此害【師古曰鄕讀曰向亡讀曰無】今陛下以聖徳居位思政求賢堯舜之用心也然而善祥未臻陰陽不和是大臣任政一姓擅埶之所致也附枝大者賊本心私家盛者公室危惟眀主躬萬機選同姓舉賢材以爲腹心與參政謀令公卿大臣朝見奏事眀陳其職以考功能如是則庶事理公道立姦邪塞私權廢矣【對奏天子拜望之爲謁者上初卽位思進賢良多上書言便宜輒下望之問狀髙者請於丞相禦史次者中二千石試事滿嵗以狀聞下者報聞或罷歸田裏所白處奏皆可累遷諫大夫丞相司直嵗中三遷官至二千石其後霍氏竟謀反誅望之寖益任用按望之此對顓指霍氏之辠適當上意故寵擢隨之嘗攷孝宣於在位二十五年災異眾矣而見於臣下之論奏者惟望之此對而已魏相輔政四方有災變輒奏言然神爵攺元正弱翁居位之日不聞有所正救自是鳳皇集廿露降黃龍見無嵗蔑有豈珍符景貺誠若是其多耶殆必有粉飾傅會以希媚悅者若黃霸之鶡雀是也及望之爲禦史大夫奏謂三公非人則三光不明今日月少光咎在臣等則有左遷之譴人以爲嫚丞相之故愚獨疑其以此忤上防蓋人主以瑞應爲誇則必以災異爲諱宜其歌頌者踵聞而論爭者希闊也】

劉更生條災異封事【本傳向字子政本名更生元帝初卽位蕭望之周堪皆領尙書事甚見尊任二人薦更生宗室忠直明經有行擢爲散騎宗正給事中與侍中金敞拾遺左右四人同心輔政患苦外戚許史在位放縱而中書宦官恭石顯弄權望之堪更生議欲白罷退之未白而語泄遂爲許史恭顯所譖堪向下獄皆免官其春地震夏客星見茆捲舌間上感悟賜望之爵關內侯奉朝請徴堪向欲以爲諫大夫恭顯白皆爲中郎冬地復震時恭顯許史子弟侍中皆側目望之等更生懼馬乃使外親丄變事臣聞春秋地震爲在位執政大盛也前恭奏望之等獄地大震恭移病出後復視事天陰雨雪由是言之地動殆爲恭等臣愚以爲宜退恭顯以章蔽善之罰進望之等以通賢者之路如此則太平之門開災異之路塞矣書奏恭顯疑更生所爲白請考姦詐辭果服遂逮更生系獄坐免爲庶人望之亦坐使子上書恭顯白令詣獄望之自殺天子甚悼恨之乃擢周堪爲光祿勲堪弟子張猛光祿大夫給事中大見信任恭顯憚之數譛毀焉更生見堪猛在位幾已得復進懼其傾危乃上封事諫云云○時永光元年】

臣前幸得以骨肉備九卿奉法不謹乃復防恩竊見災異並起天地失常徴表爲國欲終不言念忠臣𨿽在甽畆猶不忘君惓惓之義也況重以骨肉之親又加以舊恩未報乎欲竭愚誠又恐越職然惟二恩未報忠臣之義一攄愚意退就農畆死無所恨【自竊見以下凡七八轉忠誠惻怛之意藹然見於言外非積於中者厚不能及也】臣聞舜命九官濟濟相讓和之至也【和字乃一篇綱紀】眾賢和於朝則萬物和於野故簫韶九成而鳳皇來儀撃石拊石百獸率舞四海之內靡不和寧及至周文開基西郊雜遝眾賢防不肅和崇推讓之風以銷分爭之訟文王旣沒周公思慕歌詠文王之徳其詩曰於穆淸廟肅雍顯相濟濟多士秉文之徳當此之時武王周公繼政朝臣和於內萬國驩於外故盡得其驩心以事其先祖其詩曰有來雍雍至止肅肅相維辟公天子穆穆言四方皆以和來也諸侯和於下天應報於上故周頌曰降福穰穰又曰貽我釐麰釐麰麥也始自天降此皆以和致和獲天助也下至幽厲之際朝廷不和轉相非怨詩人疾而憂之曰民之無良相怨一方眾小在位而從邪議歙歙相是而背君子故其詩曰歙歙訿訿亦孔之哀謀之旣臧則具是違謀之不臧則具是依君子獨處守正不撓眾枉勉彊以從王事則見憎毒防愬故其詩曰密勿從事不敢告勞無罪無辜防口嗸嗸當是之時日月薄蝕而無光其詩曰朔日辛卯日有蝕之亦孔之丑又曰彼月而微今此下民亦孔之哀又曰日月鞠凶不用其行四國無政不用其良天變見於上地變動於下水泉沸騰山谷易處其詩曰百川沸騰山冡卒崩髙岸爲谷深谷爲陵哀今之人胡憯莫懲霜降失節不以其時其詩曰正月繁霜我心憂傷民之訛言亦孔之將言民以是爲非甚眾大也此皆不和賢不肖易位之所致也自此之後天下大亂簒弒殃禍並作厲王奔彘幽王見殺至乎平王末年魯隠之始卽位也周大夫祭伯乖離不和出奔於魯而春秋爲諱不言來奔傷其禍殃自此始也是後尹氏世卿而専恣諸侯背畔而不朝周室卑微二百四十二年之間日食三十六地震五山陵崩陁二彗星三見夜常星不見夜中星隕如雨一火災十四長狄入三國五石隕墜六鶂退飛多麋有蜮蜚鸜鵒來巢者皆一見晝防晦雨木冰李梅冬實七月霜降艸木不死八月殺菽大雨雹雨雪雷霆失序相乘水旱饑蝝螽螟午並起當是時禍亂輒應弒君三十六亡國五十二諸侯奔走不得保其社稷者不可勝數也【按此敍次有法故不覺其冗】周室多禍晉敗其師於貿戎伐其郊鄭傷桓王戎執其使衛侯朔召不往齊逆命而助朔五大夫爭權三君更立莫能正理遂至陵夷不能復興由此觀之和气致祥乖气致異祥多者其國安異眾者其國危天地之常經古今之通義也今陛下開三代之業招文學之士優遊寛容使得並進今賢不肖渾淆白黒不分邪正雜揉忠防並進章交公車人滿北軍朝臣舛午膠戾乖刺更相防愬轉相是非傳授增加文書紛糾前後錯謬毀譽混亂所以營惑耳目感移心意不可勝載分曹爲黨往往羣朋將同心以陷正臣正臣進者治之表也正臣陷者亂之機也乘治亂之機未知孰任而災異數見此臣所以寒心者也夫乘權借勢之人子弟鱗集於朝羽翼陰附者眾輻湊於前毀譽將必用以終乖離之咎是以日月無光雪霜夏隕海水沸出陵谷易處列星失行皆怨气之所致也夫遵衰周之軌迹循詩人之所刺而欲以成太平致雅頌猶卻行而求及前人也初元以來六年矣案春秋六年之中災異未有稠如今者也夫有春秋之異無孔子之救猶不能解紛況甚於春秋乎原其所以然者防邪並進也防邪之所以並進者由上多疑心旣已用賢人而行善政如或譛之則賢人退而善政還夫執狐疑之心者來防賊之口持不斷之意者開羣枉之門防邪進則眾賢退羣枉盛則正士消故易有否泰小人道長君子道消君子道消則政日亂故爲否否者閉而亂也君子道長小人道消小人道消則政日治故爲泰泰者通而治也詩又雲雨雪麃麃見晛聿消與易同義昔者鯀共工驩兜與舜禹雜處堯朝周公與管蔡並居周位當是時疊進相毀流言相謗豈可勝道哉帝堯成王能賢舜禹周公而消共工管蔡故以大治榮華至今孔子與季孟偕仕於魯李斯與叔孫俱宦於秦定公始皇賢季孟李斯而消孔子叔孫故以大亂污辱至今故治亂榮辱之端在所信任信任旣賢在於堅固而不移詩云我心匪石不可轉也言守善篤也易曰渙汗其大號言號令如汗汗出而不反者也今出善令未能逾時而反是反汗也用賢未能三旬而退是轉石也論語曰見不善如探湯今二府奏佞讇不當在位歷年而不去故出令則如反汗用賢則如轉石去佞則如拔山如此望陰陽之調不亦難乎是以羣小窺見間隙緣飾文字巧言醜詆流言飛文嘩於民間故詩云憂心悄悄慍於羣小小人成羣誠足慍也【此言不和之狀】昔孔子與顏淵子貢更相稱譽不爲朋黨禹稷與臯陶傳相汲引不爲比周何則忠於爲國無邪心也故賢人在上位則引其類而聚之於朝易曰飛龍在天大人聚也在下位則思與其類俱進易曰拔茅茹以其彚徵吉在上則引其類在下則推其類故湯用伊尹不仁者逺而眾賢至類相致也今佞邪與賢臣並交防之內合黨共謀違善依惡歙歙訿訿數設危險之言欲以傾移主上【此言不和之由】如忽然用之此天地之所以先戒災異之所以重至者也自古眀聖未有無誅而治者也故舜有四放之罰而孔子有兩觀之誅然後聖化可得而行也今以陛下眀知誠深思天地之心迹察兩觀之誅覽否泰之卦觀雨雪之詩歷周唐之所進以爲法原秦魯之所消以爲戒【以上皆應前漢人論事多如此】考祥應之福省災異之禍以揆當世之變放逺佞邪之黨壊散險詖之聚杜閉羣枉之門廣開眾正之路決斷狐疑分別猶豫使是非炳然可知則百異消滅而眾祥並至太平之基萬世之利也臣幸得托肺腑誠見陰陽不調不敢不通所聞竊推春秋災異以救今事一二條其所以不宜宣泄臣謹重封昧死上【恭顯見其書愈與許史比而怨更生等堪性公方自見孤立遂直道而不曲是嵗夏寒日靑無光恭顯及許史皆言堪猛用事之咎上內重堪又患眾口之浸潤無所取信時長安令楊興常稱譽堪上欲以爲助乃見問興朝臣齗齗不可光祿勲何邪興者傾巧士謂上疑堪因順指曰堪非獨不可於朝廷自州裏亦不可也上於是疑防城門校尉諸葛丰亦言堪猛短上因發怒免丰又左遷堪爲河東太守猛槐裏令顯等専權日甚後三嵗余孝宣廟闕災其晦日有蝕之於是上召諸前言日變在堪猛者責問皆稽首謝徴詣行在所拜光祿大夫領尙書事猛復給事中顯幹尙書尙書五人皆其黨也堪希得見常因顯白事事決顯口會堪疾瘖不能言卒顯誣譛猛令自殺於公車更生傷之乃著疾防擿要救危及世頌凡八篇依興古事悼已及同類也遂廢十餘年○按更生於正邪賢否之辧一篇之中反復數四可謂深切也矣乃卒不能開孝元之惑不眀之君可與言哉恭顯自宣帝時管樞機至元帝立遂大用事陷蕭望之於獄殺之更生此對元帝之六年也是年堪猛黜賈捐之死又數年猛自殺其後京房嘗一言之亦死終元帝世敢言恭顯者惟更生房二人而更生忠懇惓惓乂非房匹它如貢禹匡衡號稱大偳曽微一言敢及之者故皆致位三公而更生甘心廢錮不肯少詘精忠峻節千載之下猶髙仰之彼貢禹視之眞可媿死房事見後敍事篇○又元帝初卽位諸儒薦翼奉徴待詔宦者署數言事宴見天子敬焉時地震赦天下舉直言極諫之士奉奏封事曰天地設位懸日月布呈辰分陰陽定四時列五行以視聖人名之曰道聖人見道然後知王治之象故畫州土建君臣立律曆陳成敗以視賢者名之曰經賢者見經然後知人道之務則詩書易春秋禮樂是也又曰人气內逆則感動天地天變見於星气日蝕地變見於奇物震動所以然者陽用其精陰用其形猶人之有五臟六體五臟象天六體象地故髒病則气色發於面體病則欠伸動於貌又曰古者朝廷必有同姓以眀親親必有異姓以眀賢賢此聖王所以大通天下也同姓親而易進異姓疏而難通故同姓一異姓五乃爲平均今左右亡同姓獨以舅後之家爲親異姓之臣乂疏二後之黨滿朝非特處位埶尢奢僣過度呂霍上官足以卜之甚非愛人之道又非後嗣之長防也陰气之盛不亦宜乎臣乂聞未央建章甘泉宮才人各以百數皆不得天性及諸侯王國與其後宮宜爲設員出其過制者此損陰气應天救邪之道也今異至不應災將隨之其法大水極陰生陽反爲大旱甚則有火災春秋宋伯姬是矣按奉所言不皆純粹故剟其要著於此】

薛宣論陰陽不和疏【成帝初卽位宣爲禦史中丞執法殿中外總部刺史上疏云云】

陛下至徳仁厚哀閔元元躬有日昃之勞而亡佚豫之樂允執聖道刑罰惟中【師古曰允信也中竹仲反】然而嘉气尙凝陰陽不和【師古曰凝謂不通也】是臣下未稱而聖化獨有不洽者也臣竊伏思其一端殆吏多苛政政教煩碎大率咎在部刺史或不循守條職【師古曰刺史所察本有六條今則逾越故事信意舉劾妄爲苛刻也】舉錯各以其意多與郡縣事至開私門聽防佞以求吏民過失譴訶及細微責義不量力郡縣相迫促亦內相刻流至眾庶是故鄕黨闕於嘉賓之懽九族忘其親親之恩飲食周急之厚彌衰送往勞來之禮不行夫人道不通則陰陽否鬲【師古曰否閉也】和气不興未必不由此也詩云民之失徳幹餱以愆【師古曰小雅伐木之詩也餱食也】鄙語曰苛政不親煩苦傷恩方刺史奏事時宜眀申敕【師古曰申束也謂約束也】使昭然知本朝之要務臣愚不知治道惟眀主察焉上嘉納之【宣數言政事便宜舉奏部刺史郡國二千石所貶退稱進白黒分眀繇是知名】

谷永日食地震對【成帝建始三年冬日食地震同日俱發詔舉方正直言極諫之士太常陽城侯劉慶忌舉永待詔公車對云云】

陛下秉至聖之純徳懼天地之戒異飭身修政納問公卿又下眀詔帥舉直言燕見防繹以求咎愆使臣等得造眀朝承聖問臣材朽學淺不通政事竊聞眀王卽位正五事建大中以承天心則庶徴序於下日月理於上如人君淫溺後宮盤樂遊田五事失於躬大中之道不立則咎徴降而六極至凡災異之發各象過失以類吿人乃十二月朔戊申日食婺女之分地震蕭墻之內二者同日俱發以丁寧陛下厥咎不逺宜厚求諸身意豈陛下志在閨門未防政事不愼舉錯屢失中與內寵大盛女不遵道嫉妬専上妨繼嗣與古之王者廢五事之中失夫婦之紀妻妾得意謁行於內埶行於外至覆傾國家或亂陰陽昔襃姒用國宗周以防閻妻驕扇日以不臧【師古曰閻嬖寵之族也扇熾也臧善也】此其效也經曰皇極皇建其有極傳曰皇之不極是謂不建時則有日月亂行陛下踐至尊之祚爲天下主奉帝王之職以統羣生方內之治亂在陛下所執誠畱意於正身勉彊於力行損燕私之間以勞天下放去淫溺之樂罷歸倡優之笑絕卻不享之義愼節遊田之虞起居有常循禮而動躬親政事致行無倦安服若性經曰繼自今嗣王其毋淫於酒毋逸於遊田惟正之共未有身治正而臣下邪者也夫妻之際王事綱紀安危之機聖王所致愼也昔舜飭正二女以崇至徳楚莊忍絕丹姬以成伯功幽王惑於襃姒周徳降亡魯桓脇於齊女社稷以傾誠修後宮之政眀尊卑之序貴者不得嫉妬専寵以絕驕嫚之端抑襃閻之亂賤者咸得秩進各得厥職以廣繼嗣之統息白華之怨後宮親屬饒之以財勿與政事以逺皇父之類損妻黨之權未有閨門治而天下亂者也治逺自近始習善在左右昔龍筦納言而帝命惟允四輔旣備成王靡有過事誠敕正左右齊栗之臣戴金貂之飾執常伯之職者皆使學先王之道知君臣之義濟濟謹孚無敖戲驕恣之過則左右肅艾羣僚仰法化流四方經曰亦惟先正克左右未有左右正而百官枉者也治天下者尊賢考功則治簡賢違功則亂誠審思治人之術歡樂得賢之福論材選士必試於職眀度量以程能考功實以定徳無用比周之虛譽毋聽浸潤之譛愬則抱功修職之吏無蔽傷之憂比周邪僞之徒不得卽工小人日銷俊乂日隆經曰三載考績三考黜陟幽眀又曰九徳咸事俊乂在官未有功賞得於前眾賢布於官而不治者也堯遭洪水之災天下分絕爲十二州制逺之道微而無乖畔之難者徳厚恩深無怨於下也秦居平土一夫大呼而海內崩析者刑罰深酷吏行殘賊也夫違天害徳爲上取怨於下莫甚乎殘賊之吏誠放退殘賊酷暴之吏錮廢勿用益用溫良上徳之士以親萬姓平刑釋寃以理民命務省繇役毋奪民時薄收賦稅毋殫民財使天下黎元咸安家樂業不苦逾時之役不患苛暴之政不疾酷烈之吏𨿽有唐堯之大災民無離上之心經曰懷保小人恵於鰥寡未有徳厚吏良而民畔者也臣聞災異皇天所以譴告人君過失猶嚴父之眀誡畏懼敬攺則禍銷福降忽然簡易則咎罰不除經曰饗用五福威用六極傳曰六沴作見若不共禦六罰旣侵六極其下今三年之間災異鋒起小大畢具所行不享上帝上帝不豫炳然甚著不求之身無所攺正疏舉廣謀又不用其言是循不享之迹無謝過之實也天責愈深此五者王事之綱紀南面之急務惟陛下畱神【對奏天子異焉時召見永其夏皆令諸方正對防語在杜欽傳封對畢因曰臣前幸得條對災異之效陛下委棄不納而更使方正對防背可懼之大異問不急之常論廢承天之至言角無用之虛文欲末殺災異滿讕誣天是故皇天勃然發怒甲已之間暴風三湊拔樹折木此天至眀不可欺之效也上特復問永永對日食地震皇后貴妾專寵所致是時上初卽位謙讓委政元舅大將軍王鳳議者多歸咎焉永知鳳方見防用陰欲自托乃復曰方今四夷賓服皆爲臣妾北無薰粥冒頓之患南無趙佗呂嘉之難三垂晏然靡有兵革之警諸侯大者乃食數縣漢吏制其權柄不得有爲亡吳楚燕梁之埶百官盤互親疏相錯骨肉大臣有申伯之忠洞洞屬屬小心畏忌無重合安陽傳陸之亂三者無毛髮之辜不可歸咎諸舅竊恐陛下捨昭昭之白過忽天地之眀戒聽晻昧之瞽說重失天心不可之大者也時杜欽上對曰臣聞日蝕地震陽徴陰盛也臣者君之陰也妻者夫之陰也夷狄者中國之陰也春秋日蝕三十六地震五或夷狄侵中國或政權在臣下或婦乘夫或臣子背君父事𨿽不同其類一也臣竊觀人事以考變異則本朝大臣無不自安之人外戚親屬無乘刺之心關東諸侯無彊大之國三垂蠻夷無逆理之節殆爲後宮何以言之日以戊申蝕時加未戊未土也王者中宮之部也其夜地震未央宮殿中此必適妾將有爭寵相害而爲患者惟陛下深戒之○按永欽所陳災異大抵皆歸咎後宮以黨王氏本不足錄以此篇頗得大學遺意姑存之餘皆削去】

劉向上星孛等奏【成帝卽位石顯等伏辜更生乃復進用更名向拜爲中郎領護三輔都水數奏封事遷光祿大夫是時帝元舅王鳳爲大將軍秉政倚太后専國權時數有大異向以爲外戚貴盛鳳兄弟用事之咎而上方精於詩書觀古文詔向領校中五經祕書向乃集合上古以來應春秋六國至秦漢符瑞災異之記推迹行事連傳禍福著其占驗比類相從各有條目凡十一篇號曰洪範五行傳論奏之天子心知向精忠爲鳳兄弟起此論也然終不能奪王氏權後見外家日盛遂上封事極諫見外戚類中向爲人廉靖樂道專積思於經術畫誦書傳夜觀星宿或不寐達旦元延元年星孛東井蜀郡岷山崩雍江竭向曰昔周岐山崩三川竭而幽王亡岐山者周所興也漢家本起於蜀漢今所起之地山崩川竭星孛又及攝提大角從參至辰殆必亡矣懷不能已復上奏云云】

臣聞帝舜戒伯禹毋若丹朱傲周公戒成王毋若殷王紂詩曰殷監不逺在夏后之世亦言湯以桀爲戒也聖帝眀王常以敗亂自戒不諱廢興故臣敢極陳其愚惟陛下畱神察焉謹案春秋二百四十二年日蝕三十六襄公尢數率三嵗五月有奇而壹食漢興訖竟寧孝景帝尢數率三嵗一月而一食臣向嘗數言日當食今當三年比食自建始以來二十嵗間而八食率二嵗六月而一發古今罕有異有小大希稠占有舒疾緩急而聖人所以斷疑也易曰觀乎天文以察時變昔孔子對魯哀公並言夏桀殷紂暴虐天下故歷失則攝提失方孟陬無紀【孟康曰攝提星名也隨斗杓建十二月歷不正則失其所建首時爲孟正月爲陬】此皆易姓之變也秦始皇之末至二世時日月薄食山陵淪亡辰星出於四孟【師古曰四時之孟月也當見四仲也】太白經天而行【孟康曰謂出東入西出西入東也太白陰星出束當伏東出西當伏西過午爲經天也】無雲而雷【張晏曰雷當托云猶君之托臣也二世不卹天下人有畔心象獨號令而無臣也】枉矢夜光【應劭曰流星也其射如矢蛇行不正故曰枉矢流以亂伐亂蘇林曰有聲爲天狗無聲爲枉矢也】熒惑襲月【應劭曰熒惑主內亂月主刑故趙髙殺二世也】防火燒宮【師古曰防災也】野禽戲廷【張應曰野鳥入處主人將去】都門內崩【師古曰內向而壊】長人見臨洮石隕於東郡星索大角以亡【應劭曰天王坐席也流星茀大角大角因伏不見也】觀孔子之言考暴秦之異天命信可畏也及項籍之敗亦孛大角漢之入秦五星聚於東井得天下之象也孝恵時有雨血日食於衝滅光星見之異【孟康曰日月行交道之衝也相溥而旣也京房所謂陰气盛薄奪日光者也】孝昭時有泰山臥石自立上林僵栁復起大星如月西行眾星隨之此爲特異孝宣興起之表天狗夾漢而西【李奇曰流星也下墮地爲天狗皆祅星】久陰不雨者二十餘日昌邑不終之異也皆著於漢紀觀秦漢之易世覽恵昭之無後察昌邑之不終視孝宣之紹起天之去就豈不昭昭然哉髙宗成王亦有雊雉防木之變能思其故故髙宗有百年之福成王有復風之報神眀之應應若景響世所同聞也臣幸得托末屬誠見陛下寛眀之徳冀銷大異而興髙宗成王之聲以崇劉氏故豤豤數姦死亡之誅今日食尢屢星孛東井攝提炎【七贍反】及紫宮有識長老莫不震動此變之大者也其事難一二記故易曰書不盡言言不盡意是以設卦指爻而復說義書曰伻來以圖天文難以相曉臣𨿽圖上猶須口說然後可知願賜淸燕之間指圖陳狀【上輒入之然終不能用也向每召見數言祿去公室權在外家說見外戚類中○按是年吏民多上書言災異之應王氏専政所致上意頗然之未有以眀乃至張禹第辟左右親以吏民所言示禹禹自見年老子孫弱則謂上曰春秋日食地震或爲諸侯相侵夷狄侵中國災變之意深遠難見故聖人罕言命不語怪神性與天道自子貢之屬不得聞何況淺見鄙儒之所言陛下宜修政事以善應之此經義意也新學小生亂道誤人宜無信用上雅信愛禹由是不疑王氏○按禹以經術爲天子師而其言乃爾視向之忠精爲何如】

李尋災異對【本傳尋好洪範災異又學天文月令陰陽事丞相翟方進方進亦善爲星歷除尋爲吏數與翟侯言事帝舅曲陽侯王根厚遇尋哀帝初卽位召尋待詔黃門使侍中衛尉傅喜問尋日者水出地動日月失度星辰亂作災異仍重極言無有所諱尋對云云○時綏和二年哀帝卽位未攺元】

陛下聖徳尊天敬地畏命重民悼懼變異不忘疏賤之臣幸使重臣臨問愚臣不足以奉眀詔竊見陛下新卽位開大眀除忌諱博延名士靡不並進臣尋位卑術淺過隨眾賢待詔食大官衣禦府久污玉堂之署比得召見亡以自效復特見延問至誠自以逢不世出之命願竭愚心不敢有所避庶幾萬分有一可采惟棄須臾之間宿畱瞽言考之文理稽之五經揆之聖意以參天心夫變異之來各應象而至臣謹條陳所聞易曰懸象著眀莫大乎日月夫日者眾陽之長輝光所燭萬里同晷人君之表也故日將旦淸風發羣陰伏君以臨朝不牽於色日初出炎以陽君登朝佞不行忠直進不蔽障日中煇光君徳盛眀大臣奉公日將入専以一君就房有常節君不修道則日失其度晻昧亡光各有云爲其於東方作日初出時【師古曰作起也日出之時人物皆起】陰雲邪气起者法爲牽於女謁【服防曰謁請也】有所畏難日出後爲近臣亂政日中爲大臣欺誣日且入爲妻妾役使所營間者日尢不精光眀侵奪失色邪气珥蜺數作本起於晨相連至昬其日出後至日中間差瘉【師古曰瘉與愈同】小臣不知內事竊以日視陛下志操衰於始初多矣其咎恐有以守正直言而得罪者傷嗣害世不可不愼也惟陛下執乾剛之徳彊志守度毋聽女謁邪臣之態諸保阿乳母甘言悲辭之托斷而勿聽勉彊大誼絕小不忍良有不得已可賜以貨財不可私以官位誠皇天之禁也日失其光則星辰放流陽不能制陰陰桀得作間者太白正晝經天宜隆徳克躬以執不軌臣聞月者眾陰之長銷息見伏百里爲品千里立表萬里連紀【孟康曰品同也言百里內數度同也千里則當立表度其景萬里則繼其本所起紀其宿度也】妃後大臣諸侯之象也朔晦正終始爲繩墨望成君徳春夏南秋冬北間者月數以春夏與日同道【孟康曰房有四星其間有三道春夏南行南頭第一星裏道也秋冬北行北頭第一星裏道也與日同道者謂中央道也此三遵者日月五星之所由也】過軒轅上後受气【孟康曰軒轅南大星爲後】入太微帝廷揚光煇犯上將近臣列星皆失色厭厭如滅【鄭氏曰厭音檿桑之檿師古曰音烏防反】此爲母后與政亂朝陰陽俱傷兩不相便外臣不知朝事竊信天文卽如此近臣已不足杖矣【師古曰杖謂倚任也】屋大柱小可爲寒心惟陛下親求賢士無彊所惡以崇社稷尊彊本朝【師古曰邪佞之人誠可賤惡勿得寵異使之盛彊也】臣聞五星者五行之精五帝司命應王者號令爲之節度嵗星主嵗事爲統首號令所紀今失度而盛此君指意欲有所爲未得其節也又塡星不避嵗星者後帝共政相畱於奎婁【張晏曰嵗星爲帝塡星爲女主】當以義斷之熒惑往來亡常周曆兩宮【兩宮謂紫微太徵】作態低昂入天門上眀堂貫尾亂宮【孟康曰角兩星爲天門房爲眀堂尾爲後宮蘇林曰常占當従尾北而今貫之尾爲後宮之義也】太白髮越犯庫【張晏曰發越疾貌也庫天庫也孟康曰奎爲天庫】兵寇之應也貫黃龍入帝庭【張晏曰黃龍軒轅也】當門而出隨熒惑入天門至房而分欲與熒惑爲患不敢當眀堂之精此陛下神靈故禍亂不成也熒惑厥弛【張晏曰厥弛動揺貎】佞巧依埶防言毀譽進類蔽善太白出端門【孟康曰端門太微正南門】臣有不臣者火入室金上堂【張晏曰熒惑入熒室也孟康曰火入室謂熒惑歷兩宮也金謂太白也上堂入房星也】不以時解其憂凶塡嵗相守又主內亂宜察蕭墻之內毋忽親疏之微誅放佞人防絕萌芽以蕩滌濁濊【穢同】消散積惡毋使得成禍亂辰星主正四時當效於四仲四時失序則辰星作異今出於嵗首之孟天所以譴吿陛下也政急則出蚤政緩則出晚政絕不行則伏不見而爲彗茀【孛同】四孟皆出爲易王命四季皆出星家所諱今幸獨出寅孟之月蓋皇天所以篤右陛下也宜深自攺治國固不可以戚戚欲速則不達經曰三載考績三考黜陟加以號令不順四時旣往不咎來事之師也間者春三月治大獄時賊陰立逆恐嵗小收季夏舉兵法時寒無雨恐後有霜雹之災秋月行封爵其月土濕奧【張晏曰違於月令也師古曰奧濕也】恐後有雷雹之變夫以喜怒賞罰而不顧時禁𨿽有堯舜之心猶不能致和善言天者必有效於人設上農夫而欲冬田肉袒深耕汗出種之然猶不生者非人心不至天時不得也易曰時止則止時行則行動靜不失其時其道光眀書曰敬授民時故古之王者尊天地重陰陽敬四時嚴月令順之以善政則和气可立致猶枹鼓之相應也今朝廷忽於時月之令諸侍中尙書近臣宜皆令通知月令之意設羣下請事若陛下出令有謬於時者當知爭之以順時气臣聞五行以水爲本其星武婺女天地所紀終始所生【孟康曰婺須女也北方天地之統陰陽之終始也】水爲凖平王道公正修眀則百川理落脈通【師古曰落謂經絡也】偏黨失綱則踴溢爲敗書雲水曰潤下陰動而卑不失其道天下有道則河出圗洛出書故河洛決溢所爲最大今汝潁畎澮皆川水漂湧與雨水並爲民害此詩所謂震電不寧不令百川沸騰者也其咎在於皇甫卿士之屬惟陛下畱意詩人之言少抑外親大臣臣聞地道柔靜陰之常義也地有上中下其上位震應妃後不順中位應大臣作亂下位應庶民離畔震或於其國國君之咎也四方中央連國歷州俱動者其異最大間者關東地數震五星作異亦未大逆宜務崇陽抑陰以救其咎固志建威閉絕私路拔進英雋退不任職以彊本朝夫本彊則精神折衝【師古曰折衝言有欲衝突爲害者則能折挫之】本弱則招殃致凶爲邪謀所陵聞往者淮南王作謀之時其所難者獨有汲黯以爲公孫等不足言也漢之名相於今亡比而尙見輕何況亡之屬乎故曰朝廷亡人則爲賊亂所輕其道自然也天下未聞陛下奇防固守之臣也語曰何以知朝廷之衰人人自賢不務於通人【師古曰通人謂薦達賢才】故世陵夷馬不伏櫪不可以趨道士不素養不可以重國詩曰濟濟多士文王以寧孔子曰十室之邑必有忠信非虛言也陛下秉四海之眾曽亡柱幹之固守聞於四境殆開之不廣取之不眀勸之不篤傳曰土之美者善養禾君之眀者善養士人皆可使爲君子詔書進賢良赦小過無求備以博聚英雋如近世貢禹以言事忠切防尊榮當此之時士厲身立名者多禹死之後日日以衰及京兆尹王章坐言事誅滅智者結舌邪僞並興外戚顓命君臣隔塞至絕繼嗣女宮作亂【師古曰謂趙飛燕姊妹也】此行事之敗誠可畏而悲也本在積任母后之家非一日之漸往者不可及來者猶可追也先帝大聖深見天意昭然使陛下奉承天統欲矯正之也宜少抑外親選練左右舉有徳行道術通眀之士充備天官然後可以輔聖徳保帝位承大宗下至郎吏從官行能亡以異又不通一蓺及博士無文雅者宜皆使就南畆以視天下眀朝廷皆賢材君子於以重朝尊君滅凶致安此其本也臣自知所言害身不辟死亡之誅惟財畱神反覆愚臣之言【師古曰財與裁同謂裁量而反思之是時哀帝初立成帝外家王氏未甚抑黜而帝外家丁傅新貴祖母傅太后尢驕恣上𨿽不從尋言然采其語毎有非常輒問尋尋對屢中後以朱博爲丞相臨延登受防有大聲如鐘鳴殿中以問楊雄李尋尋對曰此所謂鼔妖者也人君不聰爲眾所惑空名得進則有聲無形不知所從生宜退丞相以應犬變上不聽】

杜鄴上日食對【元壽元年正月朔上以皇后父孔鄕侯傅晏爲大司馬衛將軍而帝舅陽安侯丁眀爲大司馬票騎將軍臨拜日食詔舉方正直言扶陽侯韋育舉鄴鄴對云云】

臣聞禽息憂國碎首不恨【應劭曰禽息秦大夫薦百里奚而不見納繆公出當車以頭擊闑防乃播出曰臣生無補於國不如死也繆公感悟用百里奚秦以大治】卞和獻寶刖足願之臣幸得奉直言之詔無二者之危敢不極諌臣聞陽尊陰卑卑者隨尊尊者兼卑天之道也是以男𨿽賤各爲其家陽女𨿽貴猶爲其國陰故禮眀三從之義𨿽有文母之徳必系於子春秋不書紀侯之母陰義殺也【師古曰隠三年紀侯使裂繻來逆女公羊傳曰婚禮不稱主人主人謂壻也不稱母母不通也殺謂減降也】昔鄭伯隨姜氏之欲終有叔段簒國之禍周襄王內迫恵後之難而遭居鄭之危漢興呂太后權私親屬又以外孫爲孝恵後是時繼嗣不眀凡事多晻【師古曰晻與暗同】晝昬冬雷之變不可勝載竊見陛下行不偏之政每事約儉非禮不動誠欲正身與天下更始也然嘉瑞未應而日食地震民訛言行籌傳相驚恐案春秋災異以指象爲言語故在於得一類而達之也日食眀陽爲陰所臨坤卦乘離眀夷之象坤以法地爲土爲母以安靜爲徳震不陰之效也占象甚眀臣敢不直言其事昔曽子問從令之義孔子曰是何言與善閔子騫守禮不苟從親所行無非理者故無可間也前大司馬新都侯莽退伏弟家以詔策決復遣就國髙昌侯宏去蕃自絕猶受封土制書侍中駙馬都尉遷不忠巧佞免歸故郡間未旬月則有詔還大臣奏正其罰卒不得遣而反兼官奉使顯寵過故及陽信侯業皆緣私君國非功義所出諸外家昆弟無賢不肖並侍帷幄布在列位或典兵衛或將軍屯寵意並於一家積貴之埶世所希見所希聞也至乃並置大司馬將軍之官皇甫𨿽盛三桓𨿽隆魯爲作三軍無以甚此當拜之日晻然日食不在前後臨事而發者眀陛下謙遜無専承指非一所言輒聽所欲輒隨有罪惡者不坐辜罰無功能者畢受官爵流漸積猥正尢在是欲令昭昭以覺聖朝昔詩人所刺春秋所譏指象如此殆不在他由後視前忿邑非之逮身所行不自鏡見則以爲可計之過者疏賤獨偏見疑內亦有此類天變不空保右世主如此之至柰何不應臣聞野雞著怪髙宗深動大風暴過成王怛然願陛下加致精誠思承始初事稽諸古以厭下心則黎庶羣生無不說喜上帝百神收還威怒禎祥福祿何嫌不報【鄴未拜病卒○班固曰孝成之世委政外家諸舅持權重於丁傅故孝哀時杜鄴敢譏丁傅而欽永不敢言王氏其埶然也】

孔光日蝕對【光爲丞相重忤傅太后指由是傅氏在位者與朱博表裏共毀譛光遂防免光退閭裏杜門自守會元壽元年正月朔日有蝕之徴光詣公車問日蝕事光對云云○按通鑑光對在杜鄴後】

臣聞日者眾陽之宗人君之表至尊之象君徳衰微陰道盛彊侵蔽陽眀則日蝕應之書曰羞用五事建用皇極【帥古曰周書洪範之言】如貌言視聽思失大中之道不立則咎徴薦臻六極屢降皇之不極是爲大中不立其傳曰時則有日月亂行謂朓側匿【孟康曰朓行疾也側匿行遲也師古曰朓吐了反】甚則薄蝕是也又曰六沴之作【師古曰沴惡气也音戾】嵗之朝曰三朝【師古曰嵗之朝月之朝日之朝故曰三朝】其應至重乃正月辛丑朔日有蝕之變見三朝之會上天聰眀苟無其事變不虛生書曰惟先假王正厥事言異變之來起事有不正也臣聞師曰天右與王者故災異數見以譴吿之欲其攺更若不畏懼有以塞除而輕忽簡誣則凶罰加焉其至可必詩曰敬之敬之天惟顯思命不易哉又曰畏天之威於時保之皆謂不懼者凶懼之則吉也陛下聖徳聰眀兢兢業業承順天戒敬畏變異勤心虛已延見羣臣思求其故然後敕躬自約總正萬事放逺防說之黨援納斷斷之介【師古曰援引也斷斷専一之貌介謂一介之人援音爰】退去貪殘之徒進用賢良之吏平刑罰薄賦斂恩澤加於百姓誠爲政之大本應變之至務也天下幸甚書曰天旣孚命正厥徳言正徳以順天也又曰天棐諶辭言有誠道天輔之也眀承順天道在於崇徳博施加精致誠孳孳而已俗之祈禳小數終無益於應天塞異銷禍興福較然甚眀無可疑惑【師古曰較眀貌也咅角】書奏上說【賜光束帛拜爲光祿大夫秩中二千石給事中位次丞相按是時丁傳用事董賢隆寵王嘉鮑宣豤豤言之而光所對泛陳敕躬正事而於貴戚佞幸曽微一辭及之不惟有愧於嘉宣且有媿於杜鄴矣嘉以直言死光代之相遂與董賢同爲三公媚事之態亡所不至殆孔子所謂鄙夫者歟愚旣錄其文不得不指其實以示學者云王嘉鮑宣奏在嬖幸類中】

王嘉論應天之道【元壽元年宜陵侯息夫躬建言往年熒惑守心太白髙而芒光又角星茀於河鼔其法爲有兵亂是後訛言行詔籌經歷郡國天下騷動恐必有非常之變可遣大將軍行邊兵敕武備斬一郡守以立威震四夷因以厭應變異上然之以問丞相丞相嘉對云云】

臣聞動民以行不以言應天以實不以文下民微細猶不可詐況於上天神眀而可欺哉天之見異所以敕戒人君【師古曰見謂顯示也】欲令覺悟反正推誠行善民心說而天意得矣辯士見一端或妄以意傅著星歷【師古曰傅讀曰附著音治略反】虛造匈奴烏孫西羌之難謀動干戈設爲權變非應天之道也守相有辠車馳詣闕交臂就死恐懼如此而談說者云動安之危【師古曰之往也言揺動安全之計往就危殆也】辯口快耳【師古曰茍快聽者之耳】其實未可從夫議政者苦其讇防傾險辯慧深刻也讇諛則主惪毀傾險則下怨恨辯慧則破正道深刻則傷恩恵昔秦繆公不從百里奚蹇叔之言以敗其師悔過自責疾詿誤之臣思黃髮之言名垂於後世惟陛下觀覽古戒反覆參考無以先入之語爲主【上不聽遂下詔曰間者災變不息盜賊眾多兵革之徴或頗著見未聞將軍惻然深以爲意簡練戎士繕修干戈器用監惡孰當督之天下𨿽安忘戰必危將軍與中二千石舉眀習兵法冇大慮者各一人將軍一人詣公車就拜孔鄕侯傳晏爲大司馬衞將軍陽安侯丁眀又爲大司馬驃騎將軍是日日有食之董賢因此沮躬晏之防後數日收晏衛將軍印綬而丞相禦史奏躬辠過上繇是惡躬等○通鑑載此事於日食前○以上論災異其別見於外戚嬖幸事中者當互考也】

東方朔諫除上林苑【武帝建元三年上招選天下文學材智之士簡拔其俊異者寵用之莊助朱買臣吾邱壽王司馬相如東方朔枚臯終軍等並在左右毎令與大臣辯中外相應以義理之文大臣數詘焉然相如特以辭賦得幸朔臯不根持論好詼諧上以俳優畜之朔時直諫有所補益上使吾邱壽王除上林苑屬之南山東方朔進諫云云】

臣聞謙遜靜慤天表之應應之以福驕溢靡麗天表之應應之以異今陛下累郎臺恐其不髙也【師古曰郎堂下周屋】弋獵之處恐其不廣也如天不爲變則三輔之地盡可以爲苑何必盭厔鄠杜乎奢侈越制天爲之變上林𨿽小臣尙以爲大也夫南山天下之阻也南有江淮北有河渭其地從汧隴以東商雒以西【服防曰商與上雒二縣也師古曰汧汧水也隴隴坻也】厥壤肥饒漢興去三河之地止霸產以西都涇渭之南此所謂天下陸海之地【師古曰髙平曰陸關中地髙故稱耳海者萬物所出言關中山川物產饒富是以謂之陸海也】秦之所以虜西戎兼山東者也其山出玉石金銀銅鐵豫章檀柘異類之物不可勝原此百工所取給萬民所仰足也又有秔稻棃栗桑麻竹箭之饒土宜姜芋水多防魚貧者得以人給家足無饑寒之憂故酆鎬之間號爲土膏其賈畝一金今規以爲苑絕陂池水澤之利而取民膏腴之地上乏國家之用下奪農桑之業棄成功就敗事損耗五穀是其不可一也且盛荊棘之林而長養麋鹿廣狐兔之苑大虎狼之虛【師古曰墟讀曰虛】又壊人冡墓發人室廬令幼弱懷土而思耆老泣涕而悲是其不可二也斥而營之垣而囿之騎馳東西車騖南北【師古曰亂馳曰騖】又有深溝大渠夫一日之樂不足以危無隄之輿【張晏曰一日之樂謂田獵也無隄之與謂天子富貴無隄限也】是其不可三也故務苑囿之大不卹農時非所以彊國富人也夫殷作九市之宮而諸侯畔【應劭曰紂於宮中設九市】靈王起章華之臺而楚民散秦興阿房之殿而天下亂糞土愚臣忘生觸死逆盛意犯隆指罪萬死不勝大願願陳泰階六符以觀天變不可不省【孟康曰泰階三臺也毎臺二星凡六星符六星之符驗也應劭曰黃帝泰階六符經曰泰階者天之三階也上階爲天子中階爲諸侯公卿大夫下階爲士庶人上階上星爲男主下星爲女主中階上星爲諸侯三公下星爲卿大夫下階上星爲元士下星爲庶人三階平則陰陽和風雨時社稷神只咸獲其宜天下大安是爲太平三階不平則五神乏祀日有食之水潤不浸稼穡不成冬雷夏霜百姓不寧故治道傾天子行暴令好興甲兵修宮榭廣苑囿則上階爲之奄奄疏闊也以孝武皆有此事故朔爲陳之是日因奏泰階之事乃拜朔爲大中大夫給事中賜黃金百斤然遂起上林苑如壽王所奏云】

東方朔化民有道對【時天下侈靡趨末百姓多離農畆上從容問朔吾欲化民豈有道乎朔對曰云云】

堯舜禹湯文武成康上古之事經歷數千載尙難言也臣不敢陳願近述孝文皇帝之時當世耆老皆聞見之貴爲天子富有四海身衣弋綈足履革舄以韋帶劍【師古曰但空用韋不加飾】莞蒲爲席【師古曰以莞及蒲爲席亦尙質】兵木無刃【服防曰兵器如木而無刃言不大治兵器也】衣緼無文【師古曰緼亂絮也言內有亂絮上無文防也】集上書囊以爲殿帷以道徳爲麗以仁義爲準於是天下望風成俗昭然化之今陛下以城中爲小圗起建章左鳳闕右神眀【如淳曰闕名也師古曰鳳闕闕名神眀臺名也】號稱千門萬戶木土衣綺繡狗馬被繢罽【師古曰繢五防也罽織毛也卽氍毹之屬】宮人簪瑇瑁垂珠璣設戲車教馳逐飾文采叢珍怪撞萬石之鐘擊雷霆之鼓作俳優舞鄭女上爲滛侈如此而欲使民獨不奢侈失農事之難者也陛下誠能用臣朔之計推甲乙之帳燔之於四通之衢【應劭曰帳多故以甲乙第之耳孟康曰西域傳贊云興造甲乙之帳絡之以隋珠和璧天子襲翠被馮玉几而處其中也師古曰謂推而去之燔焚燒也】卻走馬示不復用則堯舜之隆宜可與比治矣易曰正其本萬事理失之豪釐差以千里願陛下畱意察之【朔𨿽詼笑然時觀察顏色直言切諫上嘗用之○又武帝嘗爲竇太主置酒宣室使謁者引內董偃中郎東方朔辟防而前曰董偃有斬罪三安得入乎上曰何也朔曰偃以人臣私侍公主一也敗男女之化亂防姻之禮傷王制二也陛下富於春秋方精思於六經而偃以靡麗奢侈極耳目之欲乃國家之大賊人主之大蜮其罪三也上黙然良久曰吾業已設飲請後而自攺朔曰不可夫宣室者先帝之正處非法度之政不得入焉滛亂之漸其變爲簒上曰善更置酒北宮】

司馬相如諫獵書

臣聞物有同類而殊能者故力稱烏獲捷言慶忌勇期賁育臣之愚竊以爲人誠有之獸亦宜然今陛下好陵阻險射猛獸卒然遇逸材之獸駭不存之地犯屬車之淸塵輿不及還轅人不暇施巧𨿽有烏獲逢防之技不得用枯木朽株盡爲難矣是胡越起於轂下而羗夷接軫也豈不殆哉𨿽萬全而無患然本非天子之所宜近也且夫淸道而後行中路而馳猶時有銜橜之變況乎渉丰艸騁邱虛前有利獸之樂而內無存變之意其爲害也不難矣夫輕萬乘之重不以爲安樂出萬有一危之塗以爲娛臣竊爲陛下不取蓋眀者逺見於未萌而知者避危於無形旤固多藏於隠微而發於人之所忽者也故鄙諺曰家絫千金坐不垂堂此言𨿽小可以諭大臣願陛下畱意幸察

貢禹論節儉【元帝卽位徴禹爲諫大夫是時年嵗不登郡國多困禹奏言時初元元年】

古者宮室有制宮女不過九人秣馬不過八匹墻塗而不雕木摩而不刻車輿器物皆不文畫苑囿不過數十里與民共之任賢使能什一而稅亡他賦斂繇戍之役使民嵗不過三日千里之內自給千里之外各置貢職而已故天下家給人足頌聲並作至髙祖孝文孝景皇帝循古節儉宮女不過十餘廏馬百餘匹孝文皇帝衣綈履革器亡雕文金銀之飾後世爭爲奢侈轉轉益甚臣下亦相放效衣服履絝刀劍亂於主上主上時臨朝入廟眾人不能別異甚非其宜然非自知奢僣也猶魯昭公曰吾何僣矣今大夫僣諸侯諸侯僣天子天子過天道其日久矣承衰救亂矯復古化在於陛下臣愚以爲盡如太古難宜少放古以自節焉論語曰君子樂節禮樂方今宮室已定亡可柰何矣其餘盡可減損故時齊三服官輸物不過十笥【師古曰三服官主作天子之服在齊地笥盛衣竹器音先似反】方今齊三服官作工各數千人一嵗費數鉅萬蜀廣漢主金銀器嵗各用五百萬三工官官費五千萬【師古曰三工官謂少府之屬官考工室也右工室也東園匠也上言蜀漢主金銀器是不入三工之數也】東西織室亦然廏馬食粟將萬匹臣禹嘗從之東宮【師古曰從天子往太后宮】見賜杯案盡文畫金銀飾非當所以賜食臣下也東宮之費亦不可勝計天下之民所爲大饑餓死者是也今民大饑而死死又不爲犬豬食人至相食而廏馬食粟苦其大肥气盛怒至乃日步作之【師古曰日日行步而動作之以散充溢之气】王者受命於天爲民父母固當若此乎天不見邪武帝時又多取好女至數千人以塡後宮及棄天下昭帝幼弱霍光専事不知禮正妄多臧金錢財物鳥獸魚鼈牛馬虎豹生禽凡百九十物盡瘞臧之又皆以後宮女置於園陵大失禮逆天心又未必稱武帝意也昭帝晏駕光復行之至孝宣皇帝時陛下惡有所言【師古曰不能自言減省之事】羣臣亦隨故事甚可痛也故使天下承化取女皆大過度【師古曰取讀曰娶】諸侯妻妾或至數百人豪富吏民畜歌者至數十人是以內多怨女外多曠夫及眾庶埋皆虛地上以實地下其過自上生皆在大臣循故事之辠也惟陛下深察古道從其儉者大減損乘輿服禦器物三分去二子產多少有命審察後宮擇其賢者畱二十人余悉歸之及諸陵園女亡子者宜悉遣獨杜陵宮人數百誠可哀憐也廏馬可亡過數十匹獨捨長安城南苑地以爲田獵之囿自城西南至山西至鄠皆復其田以與貧民方今天下饑饉可亡大自損減以救之稱天意乎天生聖人蓋爲萬民非獨使自娛樂而已也故詩曰天難諶斯不易惟王上帝臨女毋貳爾心當仁不讓獨可以聖心參諸天地揆之往古不可與臣下議也若其阿意順指隨君上下臣禹不勝拳拳不敢不盡愚心【天子納善其忠乃下詔令太僕減食穀馬水衡減食肉獸省宜春下苑以與貧民又罷角抵諸戲及齊三服官遷禹爲光祿大夫】

谷永諫微行宴飲【成帝永始二年遷涼州刺史奏事京師訖當之部時有黒龍見東萊上使尙書問永受所欲言永對云云】

臣聞王天下有國家者患在上有危亡之事而危亡之言不得上聞如使危亡之言輒上聞則商周不易姓而疊興三王不變攺而更用夏商之將亡也行道之人皆知之晏然自以若天有日莫能危是故惡日廣而不自知大命傾而不寤易曰危者有其安者也亡者保其存者也陛下誠垂寛眀之聽無忌諱之誅使芻蕘之臣得盡所聞於前不懼於後患直言之路開則四方眾賢不逺千里輻湊陳忠羣臣之上願社稷之長福也漢家行夏正夏正色黒黒龍同姓之象也【張晏曰夏以建寅爲正萬物在地中色黒今黒龍見同姓象也】龍陽徳由小之大故爲王者瑞應未知同姓有見本朝無繼嗣之慶多危殆之隙欲因擾亂舉兵而起者邪將動心冀爲後者殘賊不仁若廣陵昌邑之類臣愚不能處也【師古曰處謂斷決也】元年九月黒龍見其晦日有食之今年二月已未夜星隕乙酉日有食之六月之間大異四發二而同月三代之末春秋之亂未嘗有也臣聞三代所以隕社稷防宗廟者皆由婦人與羣惡沈湎於酒書曰乃用婦人之言自絕於天四方之逋逃多罪是宗是長是信是使詩云燎之方陽寧或滅之赫赫宗周襃姒烕之【師古曰小雅正月之詩烕亦滅也言火燎方盛寧有能滅之者乎而宗周之盛乃爲襃姒所防怨其盛也烕呼恱反】易曰濡其首有孚失是【師古曰未濟上九爻辭言耽樂無節飲酒濡首有信之道於是遂失也濡濕也】秦所以二世十六年而亡者養生泰奢奉終泰厚也二者陛下兼而有之臣請略陳其效易曰在中餽無攸遂【師古曰家人六二爻辭餽與饋同饋食也言婦人之道居中主食遜順而已無所必遂】言婦人不得與事也【師古曰與讀曰豫】詩曰懿厥悊婦爲梟爲防亂匪降自天生自婦人【師古曰大雅瞻卬之詩懿美也悊智也言幽王以悊婦爲美實乃爲梟防也婦謂襃姒也梟防惡聲之鳥故以諭焉又言此禍亂非從天而下以寵襃姒之故生此災耳】建始河平之際許班之貴傾動前朝【師古曰許皇后及班婕妤之家】燻灼四方賞賜無量空虛內臧女寵至極不可上矣【師古曰上猶加也】今之後起天所不饗什倍於前【如淳曰謂趙李本從甲賤起也】廢先帝法度聽用其言官秩不當縱釋王誅驕其親屬假之威權從橫亂政【師古曰從子用反橫胡孟反】刺舉之吏莫敢奉憲又以掖庭獄大爲亂阱【師古曰穿地爲坑阱以拘系人也亂者言其非正而乂多也】榜箠防於炮烙【師古曰防痛也炮烙紂所作刑也膏塗銅柱加之火上令罪人行其上輒墮於炭中笑而以爲樂防千感反】絕滅人命主爲趙李報徳復怨反除白罪建治正吏【師古曰反讀曰幡罪之眀白者反而除之吏之公正者建議劾治也】多系無辜掠立迫恐【師古曰掠笞服之立其罪名】至爲人起責分利受謝【師古曰言富賈以錢假托其名代爲之主放與他人以取利息而共分之或受報謝別取財物】生入死出者不可勝數是以日食再旣以昭其辜王者必先自絕然後天絕之陛下棄萬乘之至貴樂家人之賤事厭髙美之尊號好匹夫之卑字崇聚僄輕無義小人以爲私客數離深宮之固挺身晨夜與羣小相隨烏集雜會飲醉吏民之家亂服共坐流湎媟嫚混殽無別閔免遁樂晝夜在路典門戶奉宿衛之臣執干戈而守空宮公卿百僚不知陛下所在積數年矣王者以民爲基民以財爲本財竭則下畔下畔則上亡是以眀王愛養基本不敢窮極使民如承大祭今陛下輕奪民財不愛民力聽邪臣之計去髙敞初陵捐十年功緒攺作昌陵反天地之性因下爲髙積土爲山發徒起邑並治宮館大興繇役重增賦斂徴發如雨役百幹谿費疑驪山靡敝天下五年不成而後反故又廣盱【晉灼曰盱大也】營表發人冡墓斷截骸骨暴揚屍柩百姓財竭力盡愁恨感天災異屢降饑饉仍臻流散宂食餧死於道以百萬數公家無一年之畜百姓無旬日之儲上下俱匱無以相救詩云殷監不逺在夏后之世願陛下追觀夏商周秦所以失之以鏡考已行有不合者臣當伏妄言之誅漢興九世百九十餘載繼體之主七皆承天順道遵先祖法度或以中興或以治安至於陛下獨違道縱欲輕身妄行當盛壯之隆無繼嗣之福有危亡之憂積失君道不合天意亦已多矣爲人後嗣守人功業如此豈不負哉方今社稷宗廟禍福安危之機在於陛下陛下誠肯發眀聖之徳昭然逺寤畏此上天之威怒深懼危亡之徴兆蕩滌邪辟之惡志厲精致政専心反道絕羣小之私客免不正之詔除悉罷北宮私奴車馬媠出之具克已復禮毋貳微行出飲之過以防迫切之禍深惟日食再旣之意抑損椒房玉堂之盛寵【師古曰椒房皇后所居玉堂嬖幸之舍也】毋聽後宮之請謁除掖庭之亂獄去炮烙之陷穽誅戮佞邪之臣及左右執左道以事上者以塞天下之望且寑初陵之作止諸繕治宮室闕更減賦盡休力役【師古曰闕亦謂減削之更謂更卒也】存卹振捄困乏之人以彌逺方【師古曰捄古救字也彌安也】厲崇忠直放退殘賊無使素餐之吏久屍厚祿以次貫行固執無違【師古曰貫聮續也謂上所陳眾條諸事宜次第相續行之不當更違異也】夙夜孳孳屢省無怠舊愆畢攺新徳旣章纎介之邪不復載心則赫赫大異庶幾可銷天命去就庶幾可復社稷宗廟庶幾可保惟陛下畱神反覆熟省臣言臣幸得備邊部之吏不知本朝失得瞽言觸忌諱罪當萬死【成帝性寛而好文辭乂久無繼嗣數爲微行多近幸小臣趙李從微賤専寵皆皇太后與諸舅夙夜所常憂至親難數言故推永等使因天變而切諌勸上納用之永自知有內應展意無所依違每言事輒見答禮至上此對上大怒衛將軍商密擿永令發去上使侍禦史收永敕過交道廏者勿追禦史不及永還上意亦解自悔眀年徴永爲大中大夫遷光祿大夫給事中】

谷永論微行宴飲【元延元年爲北地太守時災異尢數當之官上使衛尉淳於長受永所欲言永對】

曰臣永幸得以愚朽之材爲大中大夫備拾遺之臣從朝者之後進不能盡思納忠輔宣聖徳退無被堅執鋭討不義之功猥防厚恩仍遷至北地太守絕命隕首身膏野艸不足以報塞萬分陛下聖徳寛仁不遺易忘之臣垂周文之聽下及芻蕘之愚有詔使衛尉受臣永所欲言臣聞事君之義有言責者盡其忠有官守者修其職臣永幸得免於言責之辜有官守之任當畢力遵職養綏百姓而已不宜復關得失之辭忠臣之於上志在過厚是故逺不違君死不忘國昔史魚旣沒余忠未訖委柩後寑以屍達誠汲黯身外思內發憤舒憂遺言李息經曰𨿽爾身在外乃心無不在王室臣永幸得給事中出入三年𨿽執干戈守邊垂思慕之心常存於省闥是以敢越郡吏之職陳累年之憂臣聞天生蒸民不能相治爲立王者以統理之方制海內非爲天子列土封疆非爲諸侯皆以爲民也垂三統列三正去無道開有徳不私一姓眀天下乃天下之天下非一人之天下也王者躬行道徳承順天地博愛仁恕恩及行葦【師古曰詩大雅行葦之篇曰惇彼行葦牛羊勿踐履言政化所及仁道霑被𨿽艸木至賤無所殘傷】籍稅取民不過常法宮室車服不逾制度事節財足黎庶和睦則卦气理效五徴時序百姓壽考庶艸蕃滋符瑞並降以昭保右失道妄行逆天暴物窮奢極欲湛湎荒淫【師古曰湛讀曰沈】婦言是從誅逐仁賢離逖骨肉羣小用事峻刑重賦百姓愁怨則卦气悖亂咎徴著郵【師古曰悖乖也郵字與尢同尢過也】上天震怒災異屢降日月薄食五星失行山崩川潰水泉湧出妖孽並見茀星耀光饑饉薦臻百姓短折萬物夭傷終不攺寤惡洽變僃不復譴吿更命有徳詩云乃眷西顧此惟予宅【師古曰大雅皇矣之詩也言天以殷紂爲惡不變乃眷然西顧見文王之徳而與之宅居也】夫去惡奪弱遷命賢聖天地之常經百王之所同也加以功徳有厚薄期質有修短時世有中季天道有盛衰陛下承八世之功業當陽數之標季涉三七之節紀【孟康曰至平帝乃三七二百一十嵗之厄今已涉向其節紀】遭無妄之卦運【應劭曰天必先云而後雷雷而後雨而今無雲而雷無妄者無所望也萬物無所望於天災異之最大者也師古曰取易之無妄卦爲義】直百六之災阸【師古曰直當也】三難異科雜焉同會【師古曰雜謂相參也】建始元年以來二十載間羣災大異交錯鋒起多於春秋所書八世著記久不塞除【李奇曰髙祖以來至元帝著記災異未塞除也】重以今年正月已亥朔日有食之三朝之會【師古曰嵗月日三者之始故云三朝】四月丁酉四方眾星白晝流隕七月辛未彗星橫天乘三難之際會畜眾多之災異因之以饑饉接之以不贍彗星極異也土精所生流隕之應出於饑變之後兵亂作矣厥期不久隆徳積善懼不克濟內則爲深宮後庭將有驕臣悍妾醉酒狂悖卒起之敗北宮苑囿街巷之中臣妾之家幽閒之處徴舒崔杼之亂【師古曰陳夏徴舒弒其君平國齊崔杼弒其君光】外則爲諸夏下土將有樊並蘇令陳勝項梁奮臂之禍內亂朝暮日戒諸夏舉兵以火角爲期安危之分界宗廟之至憂【師古曰分扶問反】臣永所以破膽寒心豫言之累年下有其萌然後變見於上可不致愼禍起細微姦生所易願陛下正君臣之義無復與羣小媟黷燕飲【師古曰媟狎也黷污也】中黃門後庭素驕慢不謹嘗以醉酒失臣禮者悉出勿畱勤三綱之嚴修後宮之政抑逺驕妬之寵崇近婉順之行加恵失志之人懷柔怨恨之心保至尊之重秉帝王之威朝覲法出而後駕陳兵淸道而後行無復輕身獨出飲食臣妾之家三者旣除內亂之路塞矣諸夏舉兵萌在民饑饉而吏不卹興於百姓困而賦斂重發於下怨離而上不知易曰屯其膏小貞吉大貞凶【孟康曰膏者所以潤入肌膚爵祿亦所以養人者也小貞臣也大貞君也遭屯難饑荒君當開倉廩振百姓而反吝則凶臣吝嗇則吉論語曰出內之吝謂之有司】傳曰饑而不損玆謂泰厥災水厥咎亡訞辭曰關動牡飛辟爲無道臣爲非厥咎亂臣謀簒【師古曰易訞占之辭也訞卽妖字耳】王者遭衰難之世有饑饉之災不損用而大自潤故凶百姓困貧無以共求愁悲怨恨故水城關守國之固固將去焉故牡飛往年郡國二十一傷於水災禾黍不入今年蠶麥咸惡百川沸騰江河溢決大水泛濫郡國十五有餘比年防稼時過無宿麥百姓失業流散羣輩守關大異較炳如彼水災浩浩黎庶窮困如此冝損常稅小自潤之時而有司奏請加賦甚繆經義逆於民心布怨趨禍之道也牡飛之狀殆爲此發古者谷不登虧膳災屢至損服凶年不曁塗眀王之制也詩云凡民有防扶服捄之【師古曰邶國谷風之詩服蒲北反捄古救字】論語曰百姓不足君孰予足臣願陛下勿許加賦之奏益減大官導官中禦府均官掌畜廩犧用度止尙方織室京師郡國工服官發輸造作以助大司農流恩廣施振贍困乏開關梁內流民恣所欲之【師古曰之往也】以救其急立春遣使者循行風俗宣布聖徳存卹孤寡問民所苦勞二千石敕勸耕桑母奪農時以慰綏元元之心防塞大姦之隙諸夏之亂庶幾可息臣聞上主可與爲善而不可與爲惡下主可與爲惡而不可與爲善陛下天然之性疏通聰敏上主之姿也少省愚臣之言感寤三難深畏大異定心爲善捐忘邪志毋貳舊愆厲精致攺至誠應天則積異塞於上禍亂伏於下何憂患之有竊恐陛下公志未専私好頗存尙愛羣小不肯爲耳對奏天子甚感其言【永於經書泛爲疏達與杜欽杜鄴略等不能洽浹如劉向父子及楊雄也其於天官京氏易最密故善言災異○愚按永之二疏可謂鯁切矣然専攻主身及後宮而無一言及於王氏非忠臣也今以其文而錄之○又成帝嘗與張放等宴飲禁中皆引滿舉白談笑出噱時乘輿幄坐屏風畫紂醉踞妲已作長夜之樂侍中班伯久疾新起上指畫而問曰紂爲無道至於是乎對曰書云乃用婦人之言何有踞肆於朝所謂眾惡歸之不如是之甚也上曰苟不若此此圖何戒對曰沈湎於酒微子所以告去也式號式嘑大雅所以流連也詩書淫亂之戒其原皆在於酒上乃喟然嘆曰吾久不見班生今日復聞讜言按班伯數言賢於谷永之二疏故附此○以上戒防畋淫侈】賈誼請封建子弟疏【初文帝以代王入卽位後分代爲兩國立皇子武爲代王參爲太原王小子勝則梁王矣後又徙代王武爲淮陽王而太原王參爲代王盡得故地居數年梁王勝死亡子誼復上疏云云時帝十一年】

陛下卽不定制如今之埶不過一傳再傳諸侯猶且人恣而不制豪植而太彊漢法不得行矣陛下所以爲蕃扞及皇太子之所恃者惟淮陽代二國耳【師古曰蕃翰得宜則嗣主安固故曰皇太子之所恃也】代北邊匈奴與彊敵爲鄰能自完則足矣而淮陽之比大諸侯厪如黒子之著面適足以餌大國耳【師古曰餌謂爲其所吞食】不足以有所禁禦方今制在陛下制國而令子適足以爲餌豈可謂工哉人主之行異布衣布衣者飾小行競小廉以自托於鄕黨人主惟天下安社稷固不耳髙皇帝分天下以王功臣反者蝟毛而起以爲不可故蔪去不義諸侯而虛其國【如淳曰不義諸侯謂彭越黥布等師古曰蔪與芟同】擇良日立諸子雒陽上東門之外【師古曰諸侯國皆在關東故於東門外立之東西最北出門曰上東門】畢以爲王而天下安故大人者不牽小行以成大功今淮南地逺者或數千里越兩諸侯【師古曰兩諸侯梁及淮南】而縣屬於漢【爲縣而屬漢】其吏民繇役往來長安者自悉而補中道衣敝【應劭曰自悉其家資財補縫作衣】錢用諸費稱此其苦屬漢而欲得王至甚逋逃而歸諸侯者已不少矣其埶不可久臣之愚計願舉淮南地以益淮陽而爲梁王立後割淮陽北邊二三列城【孟康曰列城縣】與東郡以益梁不可者可徙代王而都睢陽梁起於新郪以北著之河【師古曰新郪潁川縣也】淮陽包陳以南揵之江【如淳曰揵謂立封界也或曰接也】則大諸侯之有異心者破膽而不敢謀梁足以扞齊趙淮陽足以禁吳楚陛下髙枕終亡山東之憂矣此二世之利也【師古曰帝及太子】當今恬然適遇諸侯之皆少數嵗之後陛下且見之矣夫秦日夜苦心勞力以除六國之旤今陛下力制天下頥指如意髙拱以成六國之旤難以言智苟身亡事畜亂宿旤熟視而不定萬年之後傳之老母弱子【按此亦所難言】將使不寧不可謂仁臣聞聖主言問其臣而不自造事故使人臣得畢其愚忠惟陛下財幸【文帝於是從誼計徙淮陽王武爲梁王北界秦山西至髙陽得大縣四十餘城徙城陽王喜爲淮南王撫其民時乂封淮南厲王四子皆爲列侯誼知上必將復王之也上疏諫曰竊恐陛下接王淮南諸子曽不如臣者熟計之也淮南王之悖逆亡道天下孰不知其辠陛下幸而赦遷之自疾而死天下孰以王死之不當今奉尊罪人之子適足以負謗於天下耳此人少壯豈能忘其父哉白公勝所爲父報仇者大父與伯父叔父也白公爲亂非欲取國代主也發忿快志剡手以衝仇人之匈固爲俱靡而已淮南𨿽小黥布嘗用之矣漢有特幸耳夫擅仇人足以危漢之資於防不便𨿽割而爲四四子一心也子之眾積之財此非有子胥白公報於廣都之中卽疑冇剸諸荊軻起於兩柱之間所謂假賊兵爲虎翼者也願陛下少畱計梁王勝墜馬死誼自傷爲傳無狀常哭泣後嵗余亦死賈生之死時年三十三矣後四嵗齊文王薨無子文帝思賈生言乃分齊爲六國盡立悼恵王子六人爲王又遷淮南王喜於城陽而分淮南爲三國盡立厲王三子以王之後十年文帝崩景帝立三年而吳楚趙與四齊王合從舉兵西鄕京師梁王扞之卒破七國至武帝時淮南厲王子爲王者兩國亦反誅○韋氏曰四齊王膠東膠西菑川濟南王也○按史所以詳紀本末者以見誼前謂梁足以扞齊趙后謂淮南王子之不可接王其說驗也】

中山靖王聞樂對【武帝初卽位大臣懲吳楚七國行事議者多寃鼂錯之策皆以諸侯連城數十秦彊欲稍侵削數奏暴其過惡諸侯王自以骨肉至親先帝所以廣封連城犬牙相錯者爲盤石宗也今或無罪爲臣下所侵辱有司吹毛求疵笞服其臣使證其君多自以侵寃建元三年代王登長沙王發中山王勝濟川王眀來朝天子置酒勝聞樂聲而泣問其故勝對曰】

臣聞悲者不可爲絫欷思者不可爲嘆息【師古曰言聞欷嘆之聲則悲思益甚】故髙漸離擊築易水之上荊軻爲之低而不食【應劭曰燕太子丹遣荊軻刺秦王賓客祖於易水之上漸離擊築士皆垂泣荊卿不能復食也師古曰低謂俛首】雍門子壹微吟孟嘗君爲之於邑【張晏曰齊之賢者居雍門因以爲號如淳曰雍門子以善皷琴見孟嘗君先說萬嵗之後髙防旣已顚曲池乂已平墳墓生荊棘牧豎遊其上孟嘗君亦如是乎孟嘗君喟然嘆息也師古曰於邑短气貌】今臣心結日久每聞幼之聲不知涕泣之橫集也【師古曰幼音一笑反咅妙幼精微也】夫眾喣漂山【應劭曰喣吹喣也師古曰漂動也】聚蟁成靁朋黨執虎十夫橈椎【師古曰撓曲也】是以文王拘於羑里孔子阨於陳蔡此乃烝庶之成風增積之生害也【師古曰烝庶謂眾人也】臣身逺與寡莫爲之先眾口鑠金積毀銷骨叢輕折軸羽翮飛肉【師古曰言積載輕物物多至令車軸毀折而鳥之所以能飛翔者以羽翮扇楊之故也】紛驚逢羅澘然出涕【晉灼曰言皆驚亂遇法防可爲出涕者也】臣聞白日曬光幽隠皆照【師古曰矖暴也舒也】眀月曜夜蟁蝱宵見【師古曰宵亦夜也】然云烝列布杳防晝昬塵埃抪覆昧不泰山【師古曰抪亦布散也抪音鋪】何則物有蔽之也今臣雍閼不得聞【師古曰雍讀曰壅雍塞也閼猶止也】防言之徒生【師古曰生言眾多也】道遼路逺曽莫爲臣聞臣竊自悲也臣聞社鼷不灌屋防不燻【師古曰鼷小防音奚】何則所托者然也臣𨿽薄也得防肺腑位𨿽卑也得爲東藩屬又稱兄【師古曰言於戚屬爲帝兄】今羣臣非有葭莩之親鴻毛之重【帥古曰葭蘆也莩者具筩中白皮至薄者也葭莩諭薄鴻毛諭輕薄甚也】羣居黨議朋友相爲使夫宗室擯卻骨肉冰釋斯伯奇所以流離比干所以橫分也詩云我心憂傷惄焉如搗假寐永嘆惟憂用老心之憂矣疢如疾首臣之謂也【具以吏所侵聞於是上乃厚諸侯之禮省有司所奏諸侯事加親親之恩焉其後更用主父偃謀令諸侯以私恩自裂地分其子弟而漢爲定制封號輒別屬漢郡漢有厚恩而諸侯地稍自分析弱小云】

壺關三老上救太子書【戾大子傳武帝末衛后寵衰江充用事充與太子有隙會巫蠱事起充因此爲姦遂至太子宮掘蠱得桐木人徵和二年七月壬午太子使客爲使者收捕充等斬充遂部賔客爲將率與丞相劉屈犛等戰長安中擾亂言太子反太子兵敗亡不得上怒甚羣下憂懼不知所出壺關三老茂上書云云】

臣聞父者猶天母者猶地子猶萬物也故天平地安陰陽和調物乃茂成父慈母愛室家之中子乃孝順陰陽不和則萬物天傷父子不和則室家防亡故父不父則子不子君不君則臣不臣𨿽有粟吾豈得而食諸昔者虞舜孝之至也而不中於瞽叟孝已被謗伯奇放流骨肉至親父子相疑何者積毀之所生也由是觀之子無不孝而父有不察今皇子爲漢適嗣承萬世之業體祖宗之重親則皇帝之宗子也江充布衣之人閭閻之臣耳陛下顯而用之銜至尊之命以迫蹵皇太子造飾姦詐羣邪錯謬是以親戚之路鬲塞而不通太子進則不得上見退則困於亂臣獨寃結而亡告不忍忿忿之心起而殺充恐懼逋逃子盜父兵以救難自免耳臣竊以爲無邪心詩曰營營靑蠅止於藩愷悌君子無信防言防言防極交亂四國往者江充防殺趙太子天下莫不聞其罪固宜陛下不省察深過太子發盛怒舉大兵而求之三公自將智者不敢言辯士不敢說臣竊痛之臣聞子胥盡忠而忘其號比干盡仁而遺其身忠臣竭誠不顧鈇鉞之誅以陳其愚志在匡君安社稷也詩云取彼譛人投畀豺虎惟陛下寛心慰意少察所親母患太子之非亟罷甲兵無令太子久亡臣不勝惓惓出一旦之命待罪建章闕下【書奏天子感悟久之巫蠱事多不信上知太子惶恐無他意而田千秋復訟太子寃上遂擢千秋爲丞相而族滅江充家後上憐太子無辜乃作思子宮爲歸來望思之臺於湖天下聞而悲之】

谷永論梁王淫亂疏【梁王立荒王嘉子也鴻嘉中太傳輔奏立一日至十一犯法不可諫止荒王女弟園子爲立舅任寶妻立與園子姦積數嵗永始中相禹奏立對外家怨望有惡言有司案驗因發淫亂事奏立禽獸行請誅大中大夫谷永上疏云云】

臣聞禮天子外屏不欲見外也【師古曰屏謂當門之墻以屏蔽者也外屏於門外爲之】是故帝王之意不窺人閨門之私聽聞中冓之言【應劭曰中冓材構在堂之中也師古曰冓謂捨之交積材木也應說近之】春秋爲親者諱詩云戚戚兄弟莫逺具爾【師古曰小雅行葦之詩也戚戚內相親也爾近也言王之族親情無疎逺皆暱近也】今梁王年少頗有狂病始以惡言按驗旣亡事實而發閨門之私非本章所指王辭又不服猥彊劾力傅致難眀之事【師古曰傅讀曰附】獨以偏辭成辠斷獄亡益於治道污蔑宗室【孟康曰蔑音漫師古曰蔑音秣謂塗染也】以內亂之惡披布宣揚於天下非所以爲公族隠諱增朝廷之榮華昭聖徳之風化臣愚以爲王少而父同產長年齒不倫梁國之富足以厚聘羙女招致妖麗父同產亦有恥辱之心案事者乃驗問惡言【師古曰本所問者怨望朝廷之言耳】何故猥自發舒【師古曰猥曲也】以三者揆之殆非人情疑有所迫切過誤失言文吏躡尋不得轉移萌牙之時加恩勿治上也【如淳曰覆蓋之則計之上】旣已案驗舉憲冝及王辭不服詔廷尉選上徳通理之吏更審考淸問著不然之效定失誤之法【師古曰著眀也】而反命於下吏【師古曰使者還反以淸白之狀付有司也】以廣公族附疏之徳爲宗室刷污亂之恥【師古曰刷謂拭刷除之也】甚得治親之誼天子由是寢而不治【後建平中立復殺人天子遣廷尉賞大鴻臚由持節訊立惶恐免冠對曰立少失父母孤弱處深宮中獨與宦者婢妾居漸漬小國之俗加以質性下愚有不可移之姿往者傅相亦不純以仁誼輔翼立大臣皆尙苛刻刺求微密防臣在其間左右弄口積使上下不和更相�伺宮殿之裏毛釐過失亡不暴陳當伏重誅以視海內云云按此𨿽立自解之辭然漢家疎忌宗室之意大防可見蓋因七國之難例疑同姓自景武迄於哀平未之有攺其視管蔡旣誅而棠棣之詩惻然嗟憫情意逾厚方大封同姓以衛王室者異矣是以有周卒賴宗彊之助而漢枝葉翦落無以制內重之患豈非來世之法戒哉谷永之言可謂知大體矣○以上論宗室】

文章正宗卷八

欽定四庫全書

文章正宗卷九

宋眞徳秀編張敞論霍氏【本傳敞爲山陽太守久之霍光薨宣帝始親政事封光兄孫山云皆爲列侯以光子禹爲大司馬頃之山云以過歸第霍氏諸壻親屬頗出補吏敞聞之上封事云云時地節三年】

臣聞公子季友有功於魯大夫趙衰有功於晉大夫田完有功於齊皆疇其官邑延及子孫終後田氏簒齊趙氏分晉季氏顓魯故仲尼作春秋迹盛衰譏世卿最甚廼者大將軍決大計安宗廟定天下功亦不細矣夫周公七年耳而大將軍二十歳海內之命斷於掌握方其隆時感動天地侵廹陰陽月朓【他了切】日蝕晝防宵光地大震裂火生地中天文失度妖祥變怪不可勝記皆陰類盛長臣下顓制之所生也朝臣宜有明言曰陛下褒寵故大將軍以報功徳足矣間者輔臣顓政貴戚大盛君臣之分不明請罷霍氏三侯皆就第及衛將軍張安世宜賜幾杖歸休時存問召見以列侯爲天子師明詔以恩不聽羣臣以義固爭而後許天下必以陛下爲不忘功徳而朝臣爲知禮霍氏世世無所患苦今朝廷不聞直聲而令明詔自親其文非防之得者也今兩侯以出人情不相逺以臣心度之大司馬及其枝屬必有畏懼之心夫近臣自危非完計也臣敞願於廣朝白髮其端直守逺郡其路無由夫心之精防口不能言也言之微書不能文也故伊尹五就桀五就湯蕭相國薦淮陰累歳乃得通況乎千里之外因書文諭事指哉惟陛下省察【上甚善其計然不徴也○按張敞之意在於抑退霍氏而保全其宗族此家國兩全之計也然是時許後之事旣彰宣帝志在必誅故𨿽善敞之計而不行也】

劉向極諫外家封事【時上無繼嗣政由王氏出災異寖甚向雅奇陳湯智謀與相親友獨謂湯曰災異如此而外家日盛其漸必危劉氏吾幸得同姓末屬絫世防漢厚恩身爲宗室遺老歷事三主上以我先帝舊臣每進見常加優禮吾而不言孰當言者遂上封事極諫云云時陽朔二年】

臣聞人君莫不欲安然而常危莫不欲存然而常亡失禦臣之術也夫大臣操權柄持國政未有不爲害者也昔晉有六卿齊有田崔衛有孫寗魯有季孟常掌國事世執朝柄終後田氏取齊六卿分晉崔杼弒其君光孫林父寗殖出其君衎弒其君剽季氏八佾舞於庭三家者以雍徹並專國政卒逐昭公周大夫尹氏筦朝事濁亂王室子朝子猛更立連年乃定故經曰王室亂又曰尹氏殺王子克甚之也春秋舉成敗錄禍福如此類甚眾皆陰盛而陽微下失臣道之所致也故書曰臣之有作威作福害於而家凶於而國孔子曰祿去公室政逮大夫危亡之兆【臣瓉曰政不由君下及大夫上大夫卽卿也】秦昭王舅穰侯及涇陽葉陽君【鄭氏曰皆昭王母之弟穰侯魏冉也涇葉皆其弟也】專國擅埶上假太后之威三人者權重於昭王家富於秦國國甚危殆賴寤範睢之言而秦復存二世委任趙髙專權自恣壅蔽大臣終有閻樂望夷之禍秦遂以亡近事不逺卽漢所代也漢興諸呂無道擅相尊王呂產呂祿席太后之寵據將相之位【師古曰席猶因也言若人之坐於席】兼南北軍之眾擁梁趙王之尊驕盈無厭欲危劉氏賴忠正大臣絳侯朱虛侯等竭誠盡節以誅滅之然後劉氏復安今王氏一姓乘朱輪華轂者二十三人靑紫貂蟬充盈幄內魚鱗左右大將軍秉事用權五侯驕奢僣盛並作威福擊斷自恣行污而寄治身私而托公【師古曰寄托也內爲污私之行而外托治公之道】依東宮之尊假甥舅之親以爲威重【東宮太后所居】尙書九卿州牧郡守皆出其門筦執樞機朋黨比周稱譽者登進忤恨者誅傷防談者之說執政者爲之言排擯宗室孤弱公族其有智能者尢非毀而不進逺絕宗室之任不令得給事朝省恐其與已分權數稱燕王蓋主以疑上心避諱呂霍而弗肯稱【師古曰呂后霍后二家皆坐僣擅誅滅故爲王氏諱而不言】內有管蔡之萌外假周公之論兄弟據重宗族磐互歷上古至秦漢外戚僣貴未有如王氏者也𨿽周皇甫秦穰侯漢武安呂霍上官之屬皆不及也【師古曰皇甫周卿士字】物盛必有非常之變先見爲其人徴象孝昭帝時冠石立於泰山僕柳起於上林而孝宣帝卽位今王氏先祖墳墓在濟南者其梓柱生枝葉扶防上出屋根垂地中𨿽立石起柳無以過此之明也事勢不兩大王氏與劉氏亦且不並立如下有泰山之安則上有累卵之危陛下爲人子孫守持宗廟而令國祚移於外親降爲皁縱不爲身柰宗廟何婦人內夫家外父母家此亦非皇太后之福也【如淳曰內猶親也而皇太后反外夫家也】孝宣皇帝不與舅平昌侯權所以全安之也夫明者起福於無形銷患於未然宜發明詔吐徳音援近宗室親而納信黜逺外戚毋授以政皆罷令就第以則效先帝之所行厚安外戚全其宗族誠東宮之意外家之福也王氏永存保其爵祿劉氏長安不失社稷所以褒睦外內之姓子子孫孫無疆之計也如不行此防田氏復見於今六卿必起於漢爲後嗣憂昭昭甚明不可不深圖不可不蚤慮易曰君不宻則失臣臣不宻則失身幾事不宻則害成惟陛下深畱聖思審固幾宻覽往事之戒以折中取信居萬安之實用保宗廟久承皇太后【師古曰言社稷不安則帝身亦不得久事皇太后也】天下幸甚【書奏天子召見向嘆息悲傷其意謂曰君且休矣吾將思之以向爲中壘校尉後元延中星孛東井向又上奏願賜淸燕之間指圖陳狀上輒入之然終不能用也向每召見數言公族者國之枝葉枝葉落則本根無所庇廕方今同姓防逺母黨專政祿去公室權歸外家非所以彊漢宗卑私門保守社稷安固後嗣也向自見得信於上故常顯訟宗室譏刺王氏及在位大臣其言多痛切發於至誠上數欲用爲九卿輒每爲王氏居位者及丞相禦史所持故終不遷居列大夫官前後三十餘年年七十二卒卒後十三年而王氏代漢】

梅福論王氏書【時成帝委任大將軍王鳯鳯專埶擅朝京兆尹王章素忠直譏刺鳯爲鳯所誅王氏浸盛災異數見羣下莫敢正言福上書云云時永始三年】

臣聞箕子佯狂於殷而爲周陳洪範叔孫通遁秦歸漢制作儀品夫叔孫通非不忠也箕子非防其家而畔親也不可爲言也昔髙祖納善若不及從諫若轉圜聽言不求其能舉功不考其素陳平起於亡命而爲謀主韓信拔於行陳而建上將故天下之士云合歸漢爭進奇異知者竭其防愚者盡其慮勇士極其節怯夫勉其死合天下之知並天下之威是以舉秦如鴻毛取楚若拾遺此髙祖所以亡敵於天下也孝文皇帝起於代谷非有周召之師伊呂之佐也循髙祖之法加以恭儉當此之時天下幾平繇是言之循髙祖之法則治不循則亂何者秦爲亡道削仲尼之迹滅周公之軌壊井田除五等禮廢樂崩王道不通故欲行王道者莫能致其功也孝武皇帝好忠諫說至言出爵不待廉茂慶賜不須顯功是以天下布衣各厲志竭精以赴闕廷自衒鬻者不可勝數漢家得賢於此爲盛使孝武皇帝聽用其計升平可致於是積屍暴骨快心胡越故淮南王安緣間而起所以計慮不成而謀議泄者以眾賢聚於本朝故其大臣埶陵不敢和從也方今布衣廼窺國家之隙見間而起者蜀郡是也【成帝鴻嘉中廣漢男子鄭躬等反是也】及山陽亡徒蘇令之羣蹈借名都大郡求黨與索隨和【李奇曰求索與已和及隨已者】而亡逃匿之意此皆輕量大臣亡所畏忌國家之權輕故匹夫欲與上爭衡也士者國之重器得士則重失士則輕詩云濟濟多士文王以寧廟堂之議非艸茅所當言也臣誠恐身塗野艸屍並卒伍故數上書求見輒報罷臣聞齊桓之時有以九九見者桓公不逆欲以致大也【師古曰九九算術若今九章五曹之輩】今臣所言非特九九也陛下距臣者三矣此天下士所以不至也昔秦武王好力任鄙叩闗自鬻繆公行伯繇余歸徳今欲致天下之士民有上書求見者輒使詣尙書問其所言言可采取者秩以升斗之祿賜以一束之帛若此則天下之士發憤懣吐忠言嘉謀日聞於上天下條貫國家表裏爛然可睹矣夫以四海之廣士民之數能言之類至眾多也然其雋傑指世陳政言成文章質之先聖而不繆施之當世合時務若此者亦亡幾人故爵祿束帛者天下之底石髙祖所以厲世摩鈍也孔子曰工欲善其事必先利其器至秦則不然張誹謗之罔以爲漢敺除倒持泰阿授楚其柄故誠能勿失其柄天下𨿽有不順莫敢觸其鋒此孝武皇帝所以辟地建功爲漢世宗也今不循伯者之道廼欲以三代選舉之法取當世之士猶察伯樂之圖求騏驥於市而不可得亦已明矣故髙祖棄陳平之過而獲其謀晉文召天王齊桓用其讎亡益於時不顧逆順此所謂伯道者也一色成體謂之醇白黑雜合謂之駮欲以承平之法治暴秦之緒猶以鄕飲酒之禮理軍市也【此一節議論不醇不可以爲法】今陛下旣不納天下之言又加戮焉夫防【音緣鴟也】鵲遭害則仁鳥增逝愚者防戮則知士深退間者愚民上防多觸不急之法或下廷尉而死者眾自陽朔以來天下以言爲諱【按陽朔元年王章下獄死】朝廷尢甚羣臣皆承順上指莫有執正何以明其然也取民所上書陛下之所善試下之廷尉廷尉必曰非所宜言大不敬以此卜之一矣故京兆尹王章資質忠直敢靣引廷爭孝元皇帝擢之以厲具臣而矯曲朝【師古曰具臣具位之臣無益者也矯正也】及至陛下戮及妻子且惡惡止其身王章非有反畔之辜而殃及家折直士之節結諫臣之舌羣臣皆知其非然不敢爭天下以言爲戒最國家之大患也願陛下循髙祖之軌杜亡秦之路數禦十月之歌畱意亡逸之戒除不急之法下亡諱之詔博覽兼聽謀及防賤令深者不隱逺者不塞所謂辟四門明四目也且不急之法誹謗之微者也往者不可及來者猶可追方今君命犯而主威奪【師古曰謂大臣犯君之命也】外戚之權日以益隆陛下不見其形願察其景建始以來日食地震以率言之三倍春秋水災亡與比數陰盛陽微金鐵爲飛此何景也【張晏曰河平二年沛郡鐵官鑄鐵如星飛上去權臣用事之象】漢興以來社稷三危呂霍上官皆母后之家也親親之道全之爲右當與之賢師良傅教以忠孝之道今廼尊寵其位授以魁柄使之驕逆至於夷滅此失親親之大者也自霍光之賢不能爲子孫慮故權臣易世則危【按魯三家晉六卿漢曹氏魏司馬氏皆秉權至於再世之後遂以簒國蓋埶成而附者眾故也福之言信有防哉】書曰毋若火始庸庸【師古曰周書洛誥之辭庸庸微小貎○按今書作焰焰】埶陵於君權隆於主然後防之亦亡及已【上遂不納至元始中王莽顓政福一朝棄妻子去九江至今傳以爲仙其後人有見福於防稽者變名姓爲吳市門卒云○按成帝初卽位以元舅王鳯爲大司馬大將軍領尙書事建始元年正月封舅王崇爲安成侯商根立逢時闗內侯未幾有黃霧四塞之變諫大夫楊興等以爲陰盛陽微之气而歸咎於太后諸弟無功而侯明王氏之權大盛故𨿽傾邪如楊興猶能誦言之其後用事旣久名儒如杜欽谷永大臣如張禹不惟不敢言且陰附而爲之說矣考其始末惟劉向以同姓之卿懇懇言之至於三四而近臣如王章至數鳯之罪觸死而不顧向與章固賢然皆職分所當言也福逺方一尉耳乃亦昌言之無所忌至莽顓政乂能超然逺逝以全其身髙風峻節千載而下猶使人興敬其視欽永張禹輩直蟯蚘糞壤爾何足道哉何足道哉】

師丹論封拜丁傅書【哀帝卽位爲左將軍領尙書事遂爲大司馬封髙樂侯徙爲大司空上少在國見成帝委政外家王氏僣盛常內邑邑卽位多欲有所匡正封拜丁傳奪王氏權丹自以師傅居三公位得信於上書云云時綏和二年未攺元】

古者諒闇不言聽於冡宰三年無攺於父之道前大行屍柩在堂而官爵臣等以及親屬赫然皆貴寵封舅爲陽安侯皇后尊號未定豫封父爲孔鄕侯出侍中王邑射聲校尉王邯等詔書比下變動政事【師古曰比頻也】卒暴無漸【師古曰卒讀曰猝】臣縱不能明陳大義復曾不能牢讓爵位【師古曰牢堅也】相隨空受封侯增益陛下之過間者郡國多地動水出流殺人民日月不明五星失行此皆舉錯失中號令不定法度失理陰陽混濁之應也臣伏惟人情無子年𨿽六七十猶博取而廣求【師古曰取讀曰娶】孝成皇帝深見天命燭知至徳【師古曰燭照也至徳指謂哀帝】以壯年克已立陛下爲嗣先帝暴棄天下而陛下繼體四海安寧百姓不懼此先帝聖徳當合天人之功也臣聞天威不違顏咫尺【師古曰言帝若在前宜自肅懼也】願陛下深思先帝所以建立陛下之意且克已躬行以觀羣下之從化天下者陛下之家也肺附何患不富貴不宜倉卒先帝不量臣愚以爲大傅陛下以臣托師傅故亡功徳而備鼎足封大國加賜黃金位爲三公職在左右【師古曰左右助也左讀日佐右讀曰佑】不能盡忠補過而令庶人竊議災異數見此臣之大罪也臣不敢言乞骸骨歸於海濵恐嫌於僞誠慙負重責義不得不盡死【書數十上多切直之言】

劉輔諫立趙皇后【本傳河間宗室也舉孝廉爲襄賁令上書言得失召見上美其材擢爲諫大夫會成帝欲立趙倢伃爲皇后先下詔封倢伃父臨爲列侯輔上書云云時永始元年】

臣聞天之所與必先賜以符瑞天之所違必先降以災變此神明之徴應自然之占驗也昔武王周公承順天地以饗魚鳥之瑞然猶君臣只懼動色相戒況於季世不防繼嗣之福屢受威怒之異者虖𨿽夙夜自責攺過易行畏天命念祖業妙選有徳之世考卜窈窕之女以承宗廟順神祗心塞天下望子孫之祥猶恐晚暮今廼觸情縱欲傾於卑賤之女欲以母天下不畏於天不媿於人惑莫大焉裏語曰腐木不可以爲柱卑人不可以爲主天人之所不予必有禍而無福市道皆共知之朝廷莫肯壹言臣竊傷心自念得以同姓拔擢屍祿不忠污辱諫爭之官不敢不盡死惟陛下深察【書奏上使侍禦史収防輔系掖庭祕獄後事見論救中○按劉輔以諫官論立後之失正其所職然腐木卑人之語毋乃太直乎此不可以爲法】

王嘉論董賢封事【成帝建平中爲丞相哀帝初立時侍中董賢愛幸封髙安侯嘉因奏封事云云時建平四年】

臣聞咎繇戒帝舜曰亡敖佚欲有國兢兢業業一日二日萬幾【師古曰虞書咎繇謩之辭也言有國之人不可傲摱逸欲但當戒愼危懼以理萬事之幾也】箕子戒武王曰臣無有作威作福亡有玉食臣之有作威作福玉食害於而家凶於而國人用側頗辟民用僣慝言如此則逆尊卑之序亂陰陽之統而害及王者其國極危國人傾仄不正民用僣差不壹此君不由法度上下失序之敗也武王躬履此道隆至成康自是以後縱心恣欲法度陵遲至於臣弒君子弒父父子至親失禮患生何況異姓之臣孔子曰道千乘之國敬事而信節用而愛人使民以時孝文皇帝僃行此道海內防恩爲漢太宗孝宣皇帝賞罰信明施與有節記人之功忽於小過以致治平孝元皇帝奉承大業溫恭少欲都內錢四十萬萬水衡錢二十五萬萬少府錢十八萬萬嘗幸上林後宮馮貴人從臨獸圏猛獸驚出貴人前當之元帝嘉美其義賜錢五萬掖庭見親有加賞賜屬其人勿眾謝示平惡偏重失人心賞賜節約是時外戚貲千萬者少耳故少府水衡見錢多也𨿽遭初元永光凶年饑饉加有西羗之變外奉師旅內振貧民終無傾危之憂以府藏內充實也孝成皇帝時諫臣多言燕出之害【師古曰燕出謂微行也】及女寵專愛耽於酒色損徳傷年其言甚切然終不怨怒也寵臣淳於長張放史育育數貶退家貲不滿千萬放斥逐就國長榜死於獄【師古曰榜笞擊也音彭】不以私愛害公義故𨿽多內譏朝廷安平【師古曰𨿽有好內之譏而不害政也】傳業陛下陛下在國之時好詩書上儉節徴來所過道上稱誦徳美此天下所以回心也初卽位易帷帳去錦繡乘輿席緣綈繒而已共皇寢廟比比當作【師古曰恭皇哀帝之父卽定陶恭王也比比猶頻頻也】憂閔元元惟用度不足以義割恩輒且止息今始作治而駙馬都尉董賢亦起官寺上林中又爲賢治大第開門鄕北闕引王渠灌園池使者護作賞賜吏卒甚於治宗廟賢母病長安防給祠具道中過者皆飲食爲賢治器器成奏禦廼行或物好特賜其工自貢獻宗廟三宮猶不至此【師古曰三宮天子太后皇后也】賢家有賔防及見親【師古曰親戚相見也】諸官並共賜及蒼頭奴婢人十萬錢使者護視發取市物百賈震動道路讙嘩羣臣惶惑詔書罷苑而以賜賢二千餘頃均田之制從此墮壊奢僣放縱變亂陰陽災異眾多百姓訛言持籌相驚被髮徒跣而走乘馬者馳天惑其意不能自止或以爲籌者防失之戒也陛下素仁智愼事今而有此大譏孔子曰危而不持顚而不扶則將安用彼相矣臣嘉幸得僃位竊內悲傷不能通愚忠之信身死有益於國不敢自惜惟陛下愼已之所獨鄕察眾人之所共疑往者寵臣鄧通韓嫣驕貴失度逸豫無厭小人不勝情欲卒防罪辜亂國亡軀不終其祿所謂愛之適足以害之者也宜深覽前世以節賢寵全安其命【於是上寖不說而愈愛賢不能自勝防祖母傅太后薨上因托傳太后遺詔令成帝母王太后下丞相禦史益封賢二千戶嘉封還詔書因奏封事諫云云】

王嘉再論董賢封事

臣聞爵祿土地天之有也書雲天命有徳五服五章哉王者代天爵人尢宜愼之裂地而封不得其宜則眾庶不服感動陰陽其害疾自深今聖體久不平此臣嘉所內懼也髙安侯賢佞幸之臣陛下傾爵位以貴之殫貨財以富之損至尊以寵之主威已黜府藏已竭惟恐不足財皆民力所爲孝文皇帝欲起露臺重百金之費克已不作令賢散公賦以施私惠一家至受千金往古以來貴臣未嘗有此流聞四方皆同怨之裏諺曰千人所指無病而死臣常爲之寒心今太皇太后以永信太后遺詔詔丞相禦史益賢戶賜三侯國臣嘉竊惑山崩地動日食於三朝皆陰侵陽之戒也前賢已再封晏商再易邑業緣私橫求恩已過厚求索自恣不知厭足甚傷尊尊之義不可以示天下爲害痛矣臣驕侵罔陰陽失節气感相動害及身體陛下寢疾久不平繼嗣未立宜思正萬事順天人之心以求福祐柰何輕身肆意不念髙祖之勤苦垂立制度欲傳之於無窮哉孝經曰天子有爭臣七人𨿽無道不失其天下臣謹封上詔書不敢露見非愛死而不自法恐天下聞之故不敢自劾愚戇數犯忌諱惟陛下省察【初廷尉梁相與丞相長史禦史中丞及五二千石雜治東平王云獄時冬月未盡二旬而相心疑云寃獄有飾辭奏欲傳之長安更下公卿覆治尙書令鞠譚僕射宗伯鳯以爲可許天子以相等皆見上體不平外內顧望操持兩心幸云逾冬無討賊疾惡主讎之意制詔免相等皆爲庻人後數月大赦嘉奏封事薦相等明習治獄相計謀深沈譚頗知雅文鳯經明行修聖王有計功除過臣竊爲朝廷惜此三人書奏上不能平後二十餘日嘉封還益董賢戶事上乃發怒召嘉詣尙書責問嘉免冠謝罪事下將軍中朝者光祿大夫孔光左將軍公孫祿右將軍王安光祿勲馬宮光祿大夫龔勝劾嘉迷國罔上不道請與廷尉雜治勝獨以爲嘉僃宰相諸事並廢咎由嘉生嘉坐薦相等微薄以應迷國罔上不道恐不可以示天下遂可光等奏光等請謁者召嘉詣廷尉詔獄制曰票騎將軍禦史大夫中二千石二千石諸大夫博士議郎議衛尉云等五十人以爲如光等言可許議郎龔等以爲嘉言事前後相違無所執守不任宰相之職宜奪爵邑免爲庶人永信少府猛等十人以爲聖王斷獄必先原心定罪探意立情故死者不抱恨而入地生者不銜怨而受罪明主躬聖徳重大臣刑辟廣延有司議欲使海內咸服嘉罪名𨿽應法聖王之於大臣在輿爲下禦坐則起疾病視之無數死則臨弔之廢宗廟之祭進之以禮退之以義誄之以行案嘉本以相等爲罪罪惡𨿽著大臣括發闗械祼躬就笞非所以重國褒宗廟也今春月寒气錯繆霜露數降宜示天下以寛和臣等不知大義惟陛下察焉有詔假謁者節召丞相詣廷尉詔獄使者旣到府掾史涕泣共和藥進嘉嘉不肯服主簿曰將相不對理陳寃相踵以爲故事君侯宜引決使者危坐府門上主簿復前進藥嘉引藥杯以擊地謂官屬曰丞相幸得僃位三公奉職負國當伏刑都市以示萬眾丞相豈兒女子邪何謂咀藥而死嘉遂裝出見使者再拜受詔乘吏小車去蓋不冠隨使者詣廷尉廷尉収嘉丞相新甫侯印綬防嘉載致都船詔獄上聞嘉生自詣吏大怒使將軍以下與五二千石雜治吏詰問嘉嘉對曰案事者須得實竊見相等前治東平王獄不以云爲不當死欲闗公卿示重愼置驛馬傳囚執不得逾冬月誠不見其外內顧望阿附爲云驗復幸得防大赦相等皆良善吏臣竊爲國惜賢不私此三人獄吏曰苟如此則君何以爲罪猶當有以負國不空入獄矣吏稍侵辱嘉嘉喟然仰天嘆曰幸得充備宰相不能進賢退不肖以是負國死有餘責吏問賢不肖主名嘉曰賢故丞相孔光故大司空何武不能進惡髙安侯董賢父子佞邪亂朝而不能退罪當死死無所恨嘉系獄二十餘日不食歐血而死帝舅大司馬票騎將軍丁明素重嘉而憐之上遂免明以董賢代之嘉爲相三年誅國除死後上覽其對而思嘉言復以孔光代嘉爲丞相徴用何武爲禦史大夫○按嘉以直言忤防得譴然猶下羣臣公卿議其辠此漢世良法然觀當時所議惟龔勝謂薦相等罪微不應迷國之法然終不敢明其忠況他人乎自嘉死後廷臣喑啞無復敢開口論事者遂成新莽之簒悲夫】

鮑宣論丁傅董賢書【宣少文多實時帝祖母傅太后欲稱尊號丞相孔光大司空何武師丹大司馬傅喜等執正議失傅太后防皆免官丁傳子弟並進董賢貴幸宣上書諫云云時建平四年】

竊見孝成皇帝時外親持權人人牽引所私以充塞朝廷妨賢人路濁亂天下奢泰亡度窮困百姓是以日蝕且十彗星四起危亡之徴陛下所親見也今柰何反覆劇於前乎朝臣亡有大儒骨鯁白首耆艾魁【口賄反】壘【音磊】之士論議通古今喟然動眾心憂國如饑渴者臣未見也惇外親小童及幸臣董賢等【惇謂厚重也】在公門省戶下陛下欲與此共【音恭】承天地安海內甚難今世俗謂不智者爲能謂智者爲不能昔堯放四罪而天下服今除一吏而眾皆惑古刑人尙服今賞人反惑請寄爲姦羣小日進國家空虛用度不足民流亡去城郭盜賊並起吏爲殘賊歳增於前凡民有七亡陰陽不和水旱爲災一亡也縣官重責更賦租稅二亡也貪吏並【步浪反依也】公受取不已三亡也豪彊大姓蠶食亡厭四亡也苛吏繇役失農桑時五亡也部落皷鳴男女遮迣六亡也【晉灼曰泄古列字也】盜賊劫略取民財物七亡也七亡尙可又有七死酷吏敺【一口反擊也】殺一死也治獄深刻二死也寃防亡辜三死也盜賊橫發四死也怨讎相殘五死也歳惡饑餓六死也時气疾疫七死也民有七亡而無一得欲望國安誠難民有七死而無一生欲望刑錯誠難此非公卿守相貪殘成化之所致邪羣臣幸得居尊官食重祿豈有肯加惻隱於細民助陛下流教化者邪志但在營私家稱【尺孕反】賔客爲姦利而已以苟容曲從爲賢以拱黙屍祿爲智謂如臣宣等爲愚陛下擢臣巖穴誠冀有益豪毛豈徒欲使臣美食大官重髙門之地哉天下乃皇天之天下也陛下上爲皇天子下爲黎庶父母爲天牧養元元視之當如一合屍鳩之詩今貧民菜食不厭衣又穿空父子夫婦不能相保誠可爲酸鼻陛下不救將安所歸命乎柰何獨私養外親與幸臣董賢多賞賜以大萬數使奴從賔客漿酒霍肉【劉徳曰視酒如漿視肉如霍也師古曰霍豆葉也貧人茹之也】蒼頭廬兒皆用致富非天意也及汝昌侯傳商亡功而封夫官爵非陛下之官爵乃天下之官爵也陛下取非其官官非其人而望天說民服豈不難哉方陽侯孫寵宜陵侯息夫躬辯足以移眾彊可用獨立姦人之雄惑世尢劇者也宜以時罷退及外親防童未通經術者皆宜令休就師傅急徴故大司馬傅喜使領外親故大司空何武師丹故丞相孔光故左將軍彭宣經皆更博士位皆歷三公智謀威信可與建教化圖安危龔勝爲司直郡國皆愼選舉三輔委輸官不敢爲姦可大委任也陛下前以小不忍退武等海內失望陛下尙能容亡功徳者甚眾曾不能忍武等邪治天下者當用天下之心爲心不得自專快意而已也上之皇天見譴下之黎庶怨恨次有諫爭之臣陛下苟欲自薄而厚惡臣天下猶不聽也臣𨿽愚戇獨不知多受祿賜美食大官廣田宅厚妻子不與惡人結仇怨以安身邪誠廹大義官以諫爭爲職不敢不竭愚惟陛下少畱神明覽五經之文原聖人之至意深思天地之戒臣宣吶鈍於辭不勝惓惓盡死節而已【上以宣名儒優容之】

鮑宣論董賢書【是時郡國地震民訛言行籌明年正月朔日蝕上乃徵孔光免孫寵息夫躬罷侍中諸曹黃門郎數十人宣復上書云云時元壽元年】

陛下父事天母事地子養黎民卽位已來父虧明母震動子訛言相驚恐今日蝕於三始誠可畏懼小民正月朔日尙恐毀敗器物何況於日虧乎陛下深內自責避正殿舉直言求過失罷退外親及旁仄素餐之人徴拜孔光爲光祿大夫發覺孫寵息夫躬過惡免官遣就國眾庶歙然莫不說喜天人同心人心說則天意解矣乃二月丙戌白虹虷日連陰不雨此天有憂結未解民有怨望未塞者也侍中駙馬都尉董賢本無葭莩之親但以令色防言自進賞賜亡度竭盡府藏並合三第尙以爲小復壊暴室賢父子坐使天子使者將作治第行夜吏卒皆得賞賜上冡有會輒太官爲供海內貢獻當養一君今反盡之賢家豈天意與民意邪天不可久負厚之如此反所以害之也誠欲哀賢宜爲謝過天地解讎海內免遣就國収乘輿器物還之縣官如此可以父子終其性命不者海內之所仇未有得久安者也【按此言非特忠於哀帝亦忠於董氏者也】孫寵息夫躬不宜居國可皆免以視天下復徴何武師丹彭宣傅喜曠然使民易視以應天心建立大政以興太平之端髙門去省戶數十步求見出入二年未省欲使海瀕仄陋自通逺矣願賜數刻之間極竭毣毣之思退入三泉死亡所恨【上感大異納宣言徴何武彭宣旬月皆復爲三公拜宣爲司○以上論女寵佞幸】

賈誼論積貯【文帝卽位躬修儉節思安百姓時民近戰國皆背本趍末誼說上云云】

筦子曰倉廩實而知禮節【師古曰筦與管同管子管仲之書也】民不足而可治者自古及今未之嘗聞古之人曰一夫不耕或受之饑一女不織或受之寒生之有時而用之亡度則物力必屈【師古曰屈盡也】古之治天下至孅至悉【師古曰孅細也悉盡其事也孅與纎同】故其畜積足恃今背本而趨末食者甚眾是天下之大殘也【師古曰本農業也末工商也言人已棄農而務工商矣其食米粟者又甚眾殘謂傷害也】滛侈之俗日月以長是天下之大賊也殘賊公行莫之或止大命將泛【孟康曰泛音方勇反泛覆也】莫之振救【師古曰振舉也】生之者甚少而靡之者甚多【師古曰靡散也音糜】天下財產何得不蹷【應劭曰蹷傾竭也師古曰蹷音厥】漢之爲漢幾四十年矣【師古曰幾近也】公私之積猶可哀痛失時不雨民且狼顧【李奇曰狼性怯走喜還顧言民見天不雨今亦恐也】歳惡不入請賣爵子【如淳曰賣爵級又賣子也】旣聞耳矣【如淳曰聞於天子之耳】安有爲天下阽危者若是而上不驚者【師古曰阽危欲墜之意也音閻又音丁念反】世之有饑穰天之行也禹湯被之矣卽不幸有方二三千里之旱國胡以相卹【師古曰胡何也】卒然邊境有急數十百萬之眾國胡以餽之兵旱相乘天下大屈有勇力者聚徒而衡擊【師古曰衡橫也】罷夫羸老易子而齩其骨【師古曰罷讀曰疲齩齧也】政治未畢通也逺方之能疑者並舉而爭起矣【師古曰疑讀曰擬擬僣也謂與天子相比擬】廼駭而圖之豈將有及乎【師古曰圖謂謀也】夫積貯者天下之大命也苟粟多而財有餘何爲而不成以攻則取以守則固以戰則勝懷敵附逺何招而不至今敺民而歸之農皆著於本【師古曰歐亦驅字著直略反】使天下各食其力末技防食之民轉而緣南畮【師古曰言皆趨農作也】則畜積足而人樂其所矣可以爲富安天下而直爲此廩廩也【如淳曰廩廩危也師古曰言務耕農厚畜積則天下富庶何乃不爲而常不足廩廩若此】竊爲陛下惜之【於是上感誼言始開籍田躬耕以勸百姓】

鼂錯論貴粟

聖王在上而民不凍饑者非能耕而食之織而衣之也【師古曰食讀曰飲衣音於旣反】爲開其資財之道也故堯禹有九年之水湯有七年之旱而國亡捐瘠者【師古曰瘠瘦病也言無相棄捐而瘦病者】以畜積多而備先具也今海內爲一土地人民之眾不避湯禹加以亡天災數年之水旱而畜積未及者何也地有遺利民有餘力生谷之土未盡墾山澤之利未盡出也防食之民未盡歸農也民貧則姦邪生貧生於不足不足生於不農不農則不地著不地著則離鄕輕家民如鳥獸𨿽有髙城深池嚴法重刑猶不能禁也夫寒之於衣不待輕暖【師古曰苟禦風霜不求靡麗也】饑之於食不待甘防【師古曰防美也】饑寒至身不顧廉恥人情一日不再食則饑終歳不制衣則寒夫腹饑不得食膚寒不得衣𨿽慈母不能保其子君安能以有其民哉明主知其然也故務民於農桑薄賦斂廣積畜以實倉廩備水旱故民可得而有也民者在上所以牧之趨利如水走下四方亡擇也【師古曰走音奏】夫珠玉金銀饑不可食寒不可衣然而眾貴之者以上用之故也其爲物輕微易臧在於把握可以周海內而亡饑寒之患【師古曰周謂周徧而防行】此令臣輕背其主而民易去其鄕盜賊有所勸亡逃者得輕資也粟米布帛生於地長於時聚於力非可一日成也數石之重中人弗勝不爲姦邪所利一日弗得而饑寒至是故明君貴五穀而賤金玉今農夫五口之家其服役者不下二人【師古曰服事也給公事之役也】其能耕者不過百畮百畮之収不過百石春耕夏耘秋獲冬藏伐薪樵治官府給繇役春不得避風塵夏不得避暑熱秋不得避陰雨冬不得避寒凍四時之間亡日休息又私自送往迎來弔死問疾養孤長防在其中勤苦如此尙復被水旱之災急政暴虐賦斂不時朝令而暮攺當其有者半賈而賣【師古曰本直千錢者止得五百也賈讀曰價】亡者取倍稱之息【如淳曰取一償二爲倍稱師古曰稱舉也今俗所謂舉錢者也】於是有賣田宅鬻子孫以償債者矣而商賈大者積貯倍息小者坐列販賣【師古曰行賣曰商坐販曰賈列者若今市中賣物行也賈音古】操其奇贏日防都市【師古曰奇贏謂有餘財而蓄聚奇異之物也一說奇謂殘餘物也奇居宜反】乘上之急所賣必倍【師古曰上所急求則其價倍貴】故其男不耕耘女不蠶織衣必文采食必粱肉【師古曰粱好粟也卽今之梁米】亡農夫之苦有仟伯之得【師古曰仟謂千錢伯謂百錢也伯音莫白反今俗猶謂百錢爲一伯】因其富厚交通王侯力過吏埶以利相傾千里防敖冠蓋相望乘堅防肥履絲曵縞【師古曰堅謂好車也縞皓素也繒之精白者也】此商人所以兼並農人農人所以流亡者也今法律賤商人商人已富貴矣尊農夫農夫已貧賤矣故俗之所貴主之所賤也吏之所卑法之所尊也上下相反好惡乖迕而欲國富法立不可得也方今之務莫若使民務農而已矣欲民務農在於貴粟貴粟之道在於使民以粟爲賞罰今募天下入粟縣官得以拜爵得以除罪如此富人有爵農民有錢粟有所渫【師古曰渫散也音先列反】夫能入粟以受爵皆有餘者也取於有餘以供上用則貧民之賦可損所謂損有餘補不足令出而民利者也順於民心所補者三一曰主用足二曰民賦少三曰勸農功今令民有車騎馬一匹者復卒三人【如淳曰復三卒之算錢也或曰除三夫不作甲卒也師古曰當爲卒者免其三人不爲卒者復其錢耳復音方目反】車騎者天下武備也故爲復卒【師古曰爲音於僞反】神農之教曰有石城十仞湯池百步帯甲百萬而亡粟弗能守也以是觀之粟者王者大用政之本務令民入粟受爵至五大夫以上廼復一人耳【師古曰五大夫第九等爵也復音方目反】此其與騎馬之功相去逺矣爵者上之所擅出於口而亡窮粟者民之所種生於地而不乏夫得髙爵與免罪人之所甚欲也使天下人入粟於邊以受爵免罪不過三歳塞下之粟必多矣【於是文帝從錯之言令民入粟邊六百石爵上造稍增至四千石爲五大夫萬二千石爲大庶長各以多少級數爲差錯復奏言陛下幸使天下入粟塞下以拜爵甚大惠也竊恐塞卒之食不足用大渫天下粟邊食足以支五歳可令入粟郡縣矣足支一歳以上可時赦勿収農民租如此徳澤加於萬民民愈勤耕時有軍役若遭水旱民不困乏天下安寧歳熟且美則民大富樂矣上復從其言廼下詔賜民十二年租稅之半明年遂除民田之租稅】董仲舒論限民名田【武帝外事四夷內興功役繇費並興而民去本仲舒說上曰春秋他谷不書至於麥禾不成則書之以此見聖人於五穀最重麥與禾也今闗中俗不好種麥是歳失春秋之所重而損生民之其也願陛下幸詔大司農使關中民益種宿麥令母后時又言】

古者稅民不過什一其求易共使民不過三日其力易足民財內足以養老盡孝外足以事上共稅下足以畜妻子極愛故民說從上至秦則不然用商鞅之法攺帝王之制除井田民得賣買富者田連阡陌貧者亡立錐之地又顓川澤之利管山林之饒荒滛越制逾侈以相髙邑有人君之尊裏有公侯之富小民安得不困又加月爲更卒已復爲正一歳屯戍一歳力役三十倍於古【師古曰更卒謂給郡縣一月而更者也正卒謂給中都官者也奚計今人一歳之中屯戍及力役之事三十倍多於古也】田租口賦鹽鐵之利二十倍於古【如淳曰秦賣鹽鐵貴故下民受其困也師古曰旣収田租又出口賦而官吏奪鹽鐵之利率計今人一歳之中失其資產二十倍多於古也】或耕豪民之田見稅什五【師古曰言下戶貧人自無田而耕墾豪富家田十分之中以五輸本田主也】故貧民常衣牛馬之衣而食犬彘之食重以貪暴之吏刑戮妄加民愁亡聊亡逃山林轉爲盜賊赭衣半道斷獄歳以千萬數漢興循而未攺古井田法𨿽難卒行宜少近古限民名田以贍不足【師古曰名田占田也各爲立限不使富者過制則貧弱之家可足也】塞並兼之路鹽鐵皆歸於民去奴婢除專殺之威【服防曰不得專殺奴婢也】薄賦斂省繇役以寛民力然後可善治也【仲舒死後功費愈甚天下虛耗人復相食哀帝卽位師丹輔政建言古之聖王莫不設井田然後治廼可平孝文皇帝承亡周亂秦兵革之後天下空虛故務勸農桑帥以節儉民始充實未有並兼之害故不爲民田及奴婢爲限今累世承平豪富吏民貲數鉅萬而貧弱愈困蓋君子爲政貴因循而重攺作然所以有攺者將以敕急也亦未可詳宜略爲限天子下其議丞相孔光大司空何武奏請諸侯王列侯皆得名田國中列侯在長安公主名田縣道及闗內侯吏民名田皆母過三十頃諸侯王奴婢二百人列侯公主百人闗內侯吏民三十人期盡三年犯者沒入官時田宅奴婢賈爲減賤丁傅用事董賢隆貴皆不便也詔書且頒後遂寢不行】

賢良文學罷鹽鐵議【孝昭始元六年二月】

詔有司問郡國所舉賢良文學民所疾苦文學對曰竊聞治人之道防滛佚之原廣道徳之端抑末利而開仁義毋示以利然後教化可興而風俗可移也今郡國有鹽鐵酒均輸與民爭利散惇厚之朴成貪鄙之化是以百姓就本者寡趨末者眾願悉罷之禦史大夫桑羊難以爲此國家大業所以制四夷安邊足用之本罷之不便文學曰有國家者不患寡而患不均不患貧而患不安故天子不言多少諸侯不言利害大夫不言得防畜仁義以風之廣徳行以懷之是以近者親附而逺者恱服仁政無敵於天下惡用費哉大夫曰古之立國者開本末之途通有無之用易曰通其變使民不倦國有沃野之饒而民不足於食者器械不備也有山海之貨而民不足於財者商工不備也養生送終之具待商而通待工而成故聖人作爲舟檝之用以通川谷服牛駕馬以逹陵陸致逺窮深所以交庶物而便百姓是以先帝建鐵官以贍費用開均輸以足財鹽鐵均輸萬民所戴仰而取給者也文學曰國有沃野之饒而民不足於食者工商盛而本業荒也有山海之貨而民不足於財者不務民用而滛巧眾也髙帝禁商不得仕宦所以遏貪鄙之俗也排困市井防塞利門而民猶爲非況上之爲利乎傳曰諸侯好利則大夫鄙大夫鄙則庶人盜是開利孔爲民罪梯也大夫曰均輸則民齊勞逸平凖則民不失職均輸平凖所以平萬物而便百姓非開利孔爲民罪梯者也文學曰古之賦稅於民也因其所工不求所拙農人納其獲女工效其功今釋其所有責其所無百姓賤賣貨物以便上求間者郡國或令民作布絮吏恣畱難農民重苦女工再稅未見輸之均也縣官擅市則萬物並収貨物騰躍而商賈侔利自市則吏容姦豪而富商積貨儲物以待其急輕賈姦利収賤以取貴未見凖之平也蓋古之均輸所以齊勞逸而便貢輸非以爲利而賈物也大夫曰家人有寶器尙匣而藏之況人主乎夫權利之處必在深山窮澤之中非豪民不能通其利異時鹽鐵未籠布衣有朐邴人君有吳王專山澤之饒薄賦擅窮以成私威私威積而逆節之心作今縱民於權利罷鹽鐵以資彊暴遂其貪心眾邪羣聚私門成黨則彊禦日以不制而兼並之徒姦形成矣文學曰民人藏於家諸侯藏於國天子藏於海內故民人以垣墻爲藏閉天子以四海爲匣匱天子適諸侯升自阼階諸侯納管鍵執防而聽命示莫爲主也王者不畜聚下藏於民逺浮利務民之義義禮立則民化上若是𨿽湯武生於世無所容其慮工商之事歐冶之任何姦之能成三桓專魯六卿分晉不以鹽鐵故權利深者不在山海在朝廷一家害百家在蕭墻而不在朐邴也大夫曰故扇水都尉彭祖寧言鹽鐵品令甚明卒徒衣食縣官作鑄鐵器給用甚眾無妨於民今總一鹽鐵非獨爲利入也將以建本抑末離朋黨禁滛侈絕並兼之路也古者名山大澤不以封爲下之專利也鐵器兵刃天下大用非眾庶所宜事也豪民欲擅山海以致富業故沮事者眾文學曰扇水都尉所言一切之術非君國子民之道也陛下繼孝武皇帝之後公卿宜思所以安集百姓致利除害輔明主以仁義卽位六年公卿無請減除不急之官省罷機利之人陛下令郡國賢良文學議三五之道六藝之風陳安危利害之分指意燦然今公卿辯議未有所定所謂抱小利而忘大利者也大夫曰昔商君相秦也設百倍之利収山澤之稅國富民彊蓄積有餘是以徵伐敵國攘地斥境不賦百姓而師以贍故用不竭而民不知地盡西河而民不苦今鹽鐵之利所以佐百姓之急足軍旅之費務蓄積以備乏絕有益於國無害於人文學曰文帝之時無鹽鐵之利而民富當今有之而百姓困乏未見利之所利而見其害也且利非從天來不由地出一取之民間謂之百倍此計之失也夫李梅多實者來年謂之衰新谷熟者舊谷爲之虧自天地不能兩盈而況於人事乎故利於此者必耗於彼商鞅峭法長利秦人不聊生相與哭孝公其後秦日以危利蓄而怨積地廣而禍搆惡在利用不竭乎大夫曰諸侯以國爲家其憂在內天子以八極爲境其慮在外故宇小者用菲功巨者用大是以縣官開園池總山海致利以助貢賦修溝渠立諸農廣田収盛苑囿太僕水衡少府太農歳課諸入田収之利池籞之假及北邊置田官以贍諸用而猶未足今欲罷之上下俱殫困乏之應也𨿽節用如之何其可文學曰古者制地足以養民民足以承其上千乘之國百里之地公侯伯子男各充其求贍其欲秦兼萬國之地有四海之富而意不贍非宇小而用菲者欲多而下不堪其求也語曰防有肥肉國有饑民廐有肥馬路有餒人今狗馬之養虫獸相食豈特腐肉秣馬之費哉無用之官不急之作無功而衣食縣官者眾是以上不足而下困乏也今不減其本而與百姓爭薦艸與商賈爭市利非所以明主徳而相國家也夫男耕女績天下之大業也古者分地而處之是以業無不食之地國無乏作之民今縣官多張苑囿公田池澤公家有鄣假之名而利歸權家三輔廹近山河地狹人眾四方並臻粟米不能相贍公田轉假桑楡菜菓不殖地力不盡愚以爲非先帝所開苑囿池籞可賦歸之於民縣官租稅而已夫如是匹夫之力盡於南畝匹婦之力盡於麻枲田野辟麻枲治則上下俱衍何困乏之有大夫黙然視丞相禦史文學曰今天下合爲一家利末惡欲行滛巧惡欲施大夫君以心計防國用搆諸侯參以酒咸陽孔僅增以鹽鐵江充耕谷之等各以鋒銳言利末之事析秋毫無可爲矣然國家衰耗城郭空虛故非崇仁義無以化民非力本農無以富邦也禦史曰古者制田百步爲畝什而籍一先帝憐百姓衣食不足制田二百四十步而一畝率三十而稅一隋民不務田作饑寒及已固其理也鹽鐵又何過乎文學曰什一而籍民之力也丰好美惡與民共之故曰什一天下之中正也今田𨿽三十而頃畝出稅樂歳粒米狼戾而寡取之凶年饑饉而必求足加之以口賦更繇之役率一人之作中分其功農夫悉其所得或假貸而益之是以百姓力耕疾作而饑寒遂及已也禦史曰古者十五入太學與小役二十而冠與戎事五十已上血脈溢剛曰艾壯詩曰方叔元老克壯其猷今陛下寛力役之政二十三始賦五十六而免所以輔耆壯而息老艾也丁者治其田裏老者修其塘園則無饑寒之患不治其家而訟縣官亦悖矣文學曰十九以下爲殤未成人也二十而冠三十而娶可以從戎事五十以上曰艾老杖於家不從力役所以扶不足而息髙年也鄕飲酒耆老異饌所以優耆耄而明養老也今五十以上至六十與子孫服挽輸並給繇役非養老之意也古者有大防者君三年不呼其門通其孝道遂其哀戚之心也今或僵屍衰絰而從戎事非所以子百姓順孝弟之心也陛下富於春秋委任大臣公卿輔政政教未均故庶人議也禦史黙然不答大夫曰明主憂勞萬人思念北邊故舉賢良文學髙第將欲觀殊議異防庶幾云諸生無能出奇計徒守空言不知取捨之宜時世之變此豈明主所欲聞哉文學曰諸生對防殊路同歸指在於崇禮義退財利從往古之道匡當世之失宜可行者焉執事闇於明禮而諭於利末沮事墮議以故至今未決也大夫視文學悒悒而不言丞相史曰辯國家之政事論執政之得失何不徐徐道理相諭何至切切如此乎賢良文學皆離席曰鄙人固陋狂言以逆執事夫藥酒苦於口而利於病忠言逆於耳而利於行諸生之愕愕乃公卿之良藥鍼石也大夫色少寛賢良曰今以近世觀之世殊而事異文景之際建元之始民朴而歸本吏廉而自重殷殷屯屯人衍而家富今政非攺而教非易也何世之彌薄而俗之滋衰也竊聞閭里長老之言往者常民衣服溫暖而不靡器質朴牢而致用馬足以易步車足以自載酒足以合歡而不湛樂足以理心而不滛入無宴樂之聞出無佚防之觀行卽負嬴止作鋤耘用約而財饒本修而民富送死哀而不華養生適而不奢大臣正而無欲執政寛而不苛故黎民寧其性百吏保其官建元始崇文修徳其後邪臣各以伎藝虧亂至治外障山海內興諸利楊可告緍江充禁服張大夫革令杜周治獄夏蘭之屬妄摶王溫舒之徒妄殺殘吏萌起擾亂良民當此之時百姓不保其首領豪富莫必其族姓聖主覺焉廼誅滅殘賊以塞天下之責居民肆然復安然其禍累世不復瘡痍至今未息故百官尙有殘賊之政而彊宰尙有彊奪之心大臣擅權而斷擊豪猾多黨而侵淩富貴奢侈貧賤簒殺女工難成而易獘車器難就而易敗常民文杯畫案婢妾衣紈履絲匹庶粺飯肉食無而爲有貧而彊誇生不養死厚死殫家遣女滿車富者欲過貧者欲及是以民年急歳促寡恥而少廉刑非誅惡而姦猶不止也大夫曰吾以賢良爲少愈乃反若胡車之相隨乎賢良曰宮室輿馬衣服器械防祭食飲聲色玩好人情之所不能已也故聖人爲之制度以防之間者士大夫務於權利怠於禮義故百姓仿效頗逾制度古者衣服不中制器械不中用不粥於市今民間雕琢不中之物刻畫無用之器古者庶人之乘者馬足以代其勞而已今富者連車列騎驂貳輜軿夫一馬伏櫪當中家六口之食亡丁男一人之事古者庶人耋老而後衣絲其餘則麻枲而已今富者縟繡羅紈中者素綈錦縑常民而被后妃之服防人而居婚姻之飾古者庶人糲食藜藿非鄕飲酒膢臘祭祀無酒肉今閭巷無故烹殺相聚野外負粟而往挈肉而歸夫一豕之肉得中年之収十五斗粟當丁男半月之食古者庻人春秋修其祖祠以時有事於五祀蓋無出門之祭今富者祈名嶽望山川椎牛擊鼔戱倡儛像古者徳行求福故祭祀而寛仁義求吉故卜筮而希今世俗寛於行而求於鬼怠於禮而篤於祭古者土鼓簣枹擊木拊石以盡其歡及後卿大夫有管磬士有琴瑟今富者鐘鼓五樂歌兒數曹中者鳴竽調瑟鄭儛趙謳古者瓦棺容屍木板堲周其後桐棺不衣采槨不斵今富者繡嗇題湊中者梓棺楩槨古者明器有形無實示民不用也後則有防醯之藏桐馬偶人其物不備今厚資多藏用如生人古者不封不樹反虞祭於寢無廟堂之位其後則封之庶人之墳半仞其髙可隱今富者積土成山列樹成林臺榭連閣集觀增樓古者鄰有防舂不相杵巷不歌謡孔子食於有防者之側未嘗飽也今俗因人之防以求酒肉幸與小坐而責辦歌舞俳優連笑伎戱古者嫁娶之服朱之以記虞夏之後表布內絲骨笄象珥封君夫人加錦尙褧而已今富者皮衣朱貉防路環佩古者事生盡愛送死盡哀今生不能致其愛敬死以奢侈相髙𨿽無哀戚之心而厚重幣者則以爲孝黎民慕效至於發屋賣業古者夫婦之好一男一女而成家室之道及後士一妾大夫二諸侯侄娣而已今諸侯百數卿大夫十數中者侍禦富者盈室是以女或怨曠失時男或放死無匹古者不以人力狥於禽獸不奪民財以養狗馬是以財衍而力有餘今猛獸奇虫不可以耕耘而令當耕耘者養食之百姓或短褐不完而犬馬衣文繡黎民或糠糟不接而禽獸食肉夫宮室奢侈林木之蠧也器械雕琢財用之蠧也衣服靡麗布帛之蠧也狗馬食人食五穀之蠧也口腹從恣魚肉之蠧也用費不節府庫之蠧也漏積不禁田野之蠧也防祭無度傷生之蠧也目修於五色耳營於五音體極輕薄口窮甘脆功積於無用財盡於不急故國病聚不足則身危丞相曰治聚不足柰何賢良曰昔晏子相齊民奢示之以儉民儉示之以禮今公卿大夫誠能節車輿適衣服躬親節儉率以惇朴罷園池損田宅內無事乎市列外無事乎山澤農夫有所施其功女工有所粥其業如是則气脈和平而無聚不足之患矣大夫曰昔公孫布被兒寛練袍衣若僕妾食若庸夫淮南逆於內蠻夷暴於外盜賊不爲禁奢侈不爲節何聚不足之能治乎賢良曰文景之際建元之始大臣尙有爭引守正之義自此以後多承意從欲少取直言靣議而正刺因公而狥私故武安丞相訟園田爭曲直於人主之前夫九層之臺一傾公輸子不能正本朝一邪伊望不能復故公孫丞相兒大夫側身行道分祿以養賢卑已以下士無行人子產之繼而葛繹澎侯隳壊其緒毀其客館議堂以爲馬廐埽捨無養士之禮而尙驕矜之色廉恥陵遲而爭於利矣大夫勃然作色黙而不應丞相曰以賢良文學之議則有司防素飡之恥使賢良而親民偉仕亦未見其能醫百姓之疾也賢良曰談何容易而況行之乎今欲下箴石通闗鬲則恐有盛胡之累懷鐵槖艾則被不工之名狼跋其胡載其尾君子之路行止之道固狹耳大夫曰今守相古之方伯專制千里善惡在已已不能耳道何狹之有哉賢良曰今吏道壅而不選富者以財賈官勇者以死射功戱車鼎躍咸出補吏累功積日或至卿相擅生殺之柄專萬民之命是以往者郡國黎民相乘而不能理或至鋸頸殺不辜而不能正執紀綱非其道故也古者封賢祿能不過百里之中而爲都疆垂不過五十猶以爲一人之身明不能照聰不能逹故立卿大夫以佐之而政治乃備今守相無古諸侯之賢而蒞千里之政主一郡之政一人之身治亂在已千里與之轉化不可不熟擇也故人主有私人之財不私人以官大夫曰吏多不良矣又侵漁百姓長吏厲諸小吏小吏厲諸百姓賢良曰今小吏祿薄郡國繇役逺至三輔常居則匱於衣食有故則賣畜鬻產不徒是也府求之縣縣求之鄕鄕安取之哉夫欲影正者端其表欲下廉者先其身故貪鄙在率不在下教訓在政不在民大夫曰君子內潔已而不能教於彼周公不能正管蔡之邪子產不能正鄧晢之僞今一一責之有司豈能防其手足而使之無爲哉賢良曰春秋譏刺不及庶人責其率也古者大夫將臨刑聲色不禦恥不能以化而傷其不全也政教闇而不著百姓蹶而不扶若此則何以爲民父母大夫曰人君不畜惡民農夫不畜惡艸鉏惡艸而眾苗成刑惡民而萬夫恱故刑所以正民鉏所以別苗也賢良曰刑之於治猶防之於禦也良工不能無防禦者有防而勿用今廢其紀綱而不能張壊其禮義而不能防防民於罔從而獵之以刑是猶開其防牢發以毒矢也曾子曰上失其道民散久已如得其情則哀矜而勿喜夫傷民之不治而伐已之能得姦猶弋者覩鳥獸掛罻羅而喜也管子曰倉廩實而知禮節百姓足而知榮辱方今之務在罷鹽鐵退權利分土地趣本業養桑麻盡地力則民自富民無饑寒之憂則教可成也語曰旣富矣又何加焉曰教之夫如是則民徙義而從善入孝而出悌何暴慢之有大夫曰縣官鑄農器使民務本不營於末則無饑寒之累鹽鐵何害而罷賢良曰農天下之大本也鐵器民之大用也器用便利則用力少而得作多功用不具則田疇荒而谷不殖往時鹽與五穀同價器和利而中用今縣官鼓鑄鐵器大抵多爲大器不給民用鹽鐵賈貴百姓皆不便貧民或木耕手耨土耰啖食鐵官賣器不售或頗賦與民卒徒作不中程時命助之徴發無限百姓苦之今能務本去末湛民以禮示民以朴則百姓反本而不營末矣丞相曰先王之道軼久而難復賢良文學之言深逺而難行非當世之所能及也於是遂罷議【桓寛曰余覩鹽鐵之議異哉吾所聞汝南朱子伯爲予言當此之時豪傑並進四方輻湊賢良茂陵唐生文學魯萬生之倫六十餘人咸聚闕庭舒六藝之風論太平之原智者贊其慮仁者明其施勇者見其斷辯者陳其詞誾誾焉侃侃焉𨿽不能詳備斯可略觀矣然蔽於雲霧終廢不行悲夫公卿知任武可以辟地而不知徳廣可以附逺知權利可以廣用而不知稼穡可以富國也近者親附逺者說徳則何爲而不成何求而不得不出於斯路而務畜利長威豈不謬哉中山劉子雍言王道矯當世復諸正務在乎反本直而不激切而不悖斌斌然斯可謂博君子矣九江祝生奮由路之義推史魚之節發憤懣刺譏公卿介然直而不撓可謂不畏彊禦矣桑大夫據當世合時變推道術尙權利辟略小辯𨿽非正法然巨儒宿學不能自解博物通逹之士也然攝公卿之柄不引凖繩以道化下放於利末不師古始處非其位行非其道果隕其姓以及厥宗車丞相履伊呂之列當軸處中括囊不言容身而去彼哉彼哉若夫丞相禦史大夫兩府之士不能正議以輔宰相成同類長同行阿意苟合以說其上斗筲之徒何足算也○此篇取鹽鐵論】貢禹論賦算鑄錢及贖罪之獘【禹爲禦史大夫在位數言得失書數十上○時初元五年】

禹以爲古民亡賦算口錢起武帝徵伐四夷重賦於民民產子三歳則出口錢故民重困【師古曰重音直用反】至於生子輒殺甚可悲痛宜令兒七歳去齒乃出口錢年二十乃算又言古者不以金錢爲幣專意於農故一夫不耕必有受其饑者今漢家鑄錢及諸鐵官皆置吏卒徒攻山取銅鐵一歳功十萬人已上中農食七人是七十萬人常受其饑也鑿地數百丈銷陰气之精地臧空虛不能含气出云斬伐林木亡有時禁水旱之災未必不繇此也自五銖錢起已來七十餘年民坐盜鑄錢被刑者眾富人積錢滿室猶亡厭足民心動搖商賈求利東西南北各用智巧好衣美食歳有十二之利而不出租稅農夫父子暴露中野不避寒暑捽屮杷土手足胼胝【師古曰捽拔取也屮古艸字也杷手掊之也胼並也胝繭也】已奉谷租又出槀稅【師古曰槀禾稈也】鄕部私求不可勝供【師古曰言鄕部之吏又私有所求不能供之】故民棄本逐末耕者不能半貧民𨿽賜之田猶賤賣以賈【師古曰賣田與人而更爲商賈之業】窮則起爲盜賊何者末利深而惑於賤也是以姦邪不可禁其原皆起於錢也疾其末者絕其本宜罷采珠玉金銀鑄錢之官亡復以爲幣市井勿得販賣【師古曰賤買貴賣曰販】除其租銖之律【師古曰租稅之法皆依田畝不得雜計百物之銖兩】租稅祿賜皆以布帛及谷使百姓壹歸於農復古道便【師古曰追遵古法於事便也】又言諸離宮及長樂宮衞可減其太半以寛繇役又諸官奴婢十萬餘人戱防亡事稅良民以給之歳費五六鉅萬宜免爲庶人廩食【師古曰給其食】令代關東戍卒乘北邊亭塞候望【師古曰乘登也】又欲令近臣自諸曹侍中以上家亡得私販賣與民爭利犯者輙免官削爵不得仕宦禹又言孝文皇帝時貴廉絜賤貪污賈人贅壻及吏坐臧者皆禁錮不得爲吏賞善罰惡不阿親戚罪白者伏其誅疑者以與民亡贖罪之法故令行禁止海內大化天下斷獄四百與刑錯亡異武帝始臨天下尊賢用士辟地廣境數千里自見功大威行遂從耆欲【師古曰從讀曰縱耆讀曰嗜】用度不足乃行一切之變使犯法者贖罪入谷者補吏是以天下奢侈官亂民貧盜賊並起亡命者眾郡國恐伏其誅則擇便巧史書習於計簿能欺上府者以爲右職【師古曰上府謂所屬之府右職髙職也】姦軌不勝則取勇猛能操切百姓者以苛暴威服下者使居大位【師古曰操持也切刻也】故亡義而有財者顯於世欺謾而善書者尊於朝【師古曰謾誑也謾音摱又武連反】誖逆而勇猛者貴於官【師占曰誖亂也】故俗皆曰何以孝弟爲財多而光榮何以禮義爲史書而仕宦何以謹愼爲勇猛而臨官故黥劓而髠鉗者猶復攘臂爲政於世行𨿽犬彘家富埶足目指气使是爲賢耳【師古曰動目以指物出气以使人】故謂居官而置富者爲雄桀處姦而得利者爲壯士兄勸其弟父勉其子俗之壊敗乃至於是察其所以然者皆以犯法得贖罪求士不得眞賢相守崇財利【師古曰相諸侯相也守郡守也崇尙也】誅不行之所致也今欲興至治致太平宜除贖罪之法相守選舉不以實及有臧者輒行其誅亡但免官【師古曰不止免官而已】則爭盡力爲善貴孝弟賤賈人進眞賢舉實廉而天下治矣孔子匹夫之人耳以樂道正身不解之故【師古曰解讀曰懈】四海之內天下之君微孔子之言亡所折中【師古曰微亦無也折斷也非孔子之言則無以爲中也】況乎以漢地之廣陛下之徳處南靣之尊秉萬乘之權因天地之助其於變世易俗調和陰陽陶治萬物化正天下易於決流抑隊【師古曰決欲流之水抑將隊之物言其便易】自成康以來幾且千歳欲爲治者甚眾然而太平不復興者何也以其捨法度而任私意奢侈行而仁義廢也陛下誠深念髙祖之苦醇法太宗之治正已以先下選賢以自輔開進忠正致誅姦臣逺放讇佞放出園陵之女罷倡樂絕鄭聲去甲乙之帳退僞薄之物修節儉之化驅天下之民皆歸於農如此不解則三王可侔五帝可及惟陛下畱意省察天下幸甚【天子下其議令民產子七歳乃出口錢自此始又罷上林宮館希幸禦者及省建章甘泉宮衛卒減諸侯王廟衛卒省其半余𨿽未盡從然嘉其質直之意○按禹此篇大抵經史氏刪削非復本文其云又言又欲恐非一時一防所陳今蓋采其議論非專以文詞也他放此○以上論食貨】

淮南王安諫伐閩越書【武帝時閩越復興兵擊南越越守天子約不敢擅發兵而上書以聞上多其義大爲興發遣兩將軍將兵誅閩越安上書○時建元元年】

陛下臨天下布徳施惠緩刑罰薄賦斂哀鰥寡卹孤獨養耆老振匱乏盛徳上隆和澤下洽近者親附逺者懷徳天下攝然【孟康曰攝安也】人安其生自以沒身不見兵革今聞有司舉兵將以誅越臣安竊爲陛下重之越方外之地劗發文身之民也【張揖曰劗古翦字】不可以冠帯之國法度理也自三代之盛胡越不與受正朔【師古曰與讀曰豫】非彊弗能服威弗能制也以爲不居之地不牧之民不足以煩中國也故古者封內甸服封外侯服侯衛賔服蠻夷要服戎狄荒服逺近埶異也自漢初定已來七十二年吳越人相攻擊者不可勝數然天子未嘗舉兵而入其地也臣聞越非有城郭邑裏也處谿谷之間篁竹之中習於水鬭便於用舟地深昧而多水險中國之人不知其埶阻而入其地𨿽百不當其一得其地不可郡縣也攻之不可暴取也以地圖察其山川要塞相去不過寸數而間獨數百千里阻險林叢弗能盡著視之若易行之甚難天下賴宗廟之靈方內大寧戴白之老不見兵革民得夫婦相守父子相保陛下之徳也越人名爲藩臣貢酎之奉不輸大內【應劭曰國僻逺珍奇之貢宗廟之祭皆不與也大內都內也國家寶藏也】一卒之用不給上事自相攻擊而陛下發兵救之是反以中國而勞蠻夷也且越人愚戇輕薄負約反覆其不用天子之法度非一日之積也壹不奉詔舉兵誅之臣恐後兵革無時得息也間者數年歳比不登民待賣爵贅子以接衣食【如淳曰淮南俗賣子與人作奴婢名爲贅子三年不能贖遂爲奴婢師古曰贅質也一說云贅子者謂令子出就婦家爲贅壻】賴陛下徳澤振救之得毋轉死溝壑四年不登五年復蝗民生未復今發兵行數千里資衣糧入越地輿轎而隃領【服防曰轎音橋臣瓉曰今竹輿車也江表作竹輿以行是也】拕舟而入水【師古曰拕曳也音它】行數百千里夾以深林叢竹水道上下擊石林中多蝮蛇猛獸【師古曰蝮惡蛇也】夏月暑時嘔泄霍亂之病相隨屬也曾未施兵接刃死傷者必眾矣前時南海王反陛下先臣使將軍間忌將兵擊之【文潁曰先臣淮南厲王長也間忌人姓名】以其軍降處之上淦後復反防天暑多雨樓船卒水居擊櫂未戰而疾死者過半親老涕泣孤子謕號破家散業迎屍千里之外裹骸骨而歸悲哀之气數年不息長老至今以爲記曾未入其地而禍已至此矣臣聞軍旅之後必有凶年言民之各以其愁苦之气薄陰陽之和感天地之精而災气爲之生也陛下徳配天地明象日月恩至禽獸澤及艸木一人有饑寒不終其天年而死者爲之淒愴於心今方內無狗吠之警而使陛下甲卒死亡暴露中原霑漬山谷邊境之民爲之早閉晏開朝不及夕臣安竊爲陛下重之不習南方地形者多以越爲人眾兵彊能難邊城【服防曰爲邊城作難也】淮南全國之時多爲邊吏臣竊聞之與中國異限以髙山人迹所絕車道不通天地所以隔外內也其入中國必下領水領水之山峭峻漂石破舟不可以大船載食糧下也越人欲爲變必先田余幹界中【韋昭曰越邑今鄱陽縣】積食糧廼入伐材治船邊城守候誠謹越人有入伐材者輒収捕焚其積聚𨿽百越柰邊城何且越人緜力薄材不能陸戰又無車騎弓弩之用然而不可入者以保地險而中國之人不能其水土也臣聞越甲卒不下數十萬所以入之五倍廼足挽車奉饟者不在其中南方暑濕近夏癉熱暴露水居蝮蛇蠚生【師古曰蠚毒也】疾疢多作兵未血刃而病死者什二三𨿽舉越國而虜之不足以償所亡臣聞道路言閩越王弟甲弒而殺之甲以誅死【師古曰甲者閩王弟之名】其民未有所屬陛下若欲來內處之中國使重臣臨存施徳垂賞以招致之此必攜防扶老以歸聖徳若陛下無所用之則繼其絕世存其亡國建其王侯以爲畜越【師古曰直謂畜養之耳】此必委質爲藩臣世共貢職陛下以方寸之印丈二之組塡撫方外不勞一卒不頓一防而威徳並行今以兵入其地此必震恐以有司爲欲屠滅之也必雉兔逃入山林險阻背而去之則復相羣聚畱而守之歷歳經年則士卒罷勌食糧乏絕【師古曰罷讀曰疲勌亦倦字】男子不得耕稼樹種婦人不得紡績織絍丁壯從軍老弱轉餉居者無食行者無糧民苦兵事亡逃者必眾隨而誅之不可勝盡盜賊必起臣聞長老言秦之時嘗使尉屠睢擊越【張晏曰郡都尉姓屠名睢也】又使監祿鑿渠通道【張晏曰監郡禦史也名祿】越人逃入深山林叢不可得攻畱軍屯守空地曠日引久士卒勞倦越出擊之秦兵大破廼發適戍以備之【師古曰適讀曰謫】當此之時外內騷動百姓靡敝【師古曰靡散也音縻】行者不還往者莫反皆不聊生亡逃相從羣爲盜賊於是山東之難始興此老子所謂師之所處荊棘生之者也兵者凶事一方有急四靣皆從臣恐變故之生姦邪之作由此始也周易曰髙宗伐鬼方三年而克之鬼方小蠻夷髙宗殷之盛天子也以盛天子伐小蠻夷三年而後克言用兵之不可不重也臣聞天子之兵有徵而無戰言莫敢校也如使越人防徼幸以逆執事之顏行【文潁曰顏行猶鴈行在前行故曰顏也師古曰防犯也】廝輿之卒有一不備而歸者𨿽得越王之首臣猶竊爲大漢羞之陛下以四海爲境九州爲家八藪爲囿江漢爲池生民之屬皆爲臣妾人徒之眾足以奉千官之共租稅之収足以給乘輿之禦玩心神明秉執聖道負黼依馮玉几南靣而聽斷號令天下四海之內莫不向應陛下垂徳惠以覆露之使元元之民安生樂業則澤被萬世傳之子孫施之無窮天下之安猶泰山而四維之也夷狄之地何足以爲一日之間而煩汗馬之勞乎詩云王猶允塞徐方旣來言王道甚大而逺方懷之也臣聞之農夫勞而君子養焉愚者言而智者擇焉臣安幸得爲陛下守藩以身爲鄣蔽人臣之任也邊境有警愛身之死而不畢其愚非忠臣也臣安竊恐將吏之以十萬之師爲一使之任也【師古曰言漢發一使鎭撫之則越人賔服不煩兵往○漢兵逾嶺適會閩越王弟余善殺王以降漢兵罷上嘉淮南之意美將卒之功廼令嚴助諭意風指於南越南越王頓首遣太子隨助入侍助還又諭淮南云云於是王謝曰𨿽湯伐桀文王伐崇誠不過此臣安妄以愚意狂言陛下不忍加誅使使者臨詔安以所不聞誠不勝厚幸】

韓安國王恢議擊匈奴【安國爲禦史大夫匃奴來請和親上下其議○時建元元年】

大行王恢燕人數爲邊吏習胡事議曰漢與匈奴和親率不過數歳卽背約不如勿許舉兵擊之安國曰千里而戰卽兵不獲利今匈奴負戎馬足懷鳥獸心【師古曰負恃也】遷徙鳥集難得而制得其地不足爲廣有其眾不足爲彊自上古弗屬【師古曰不內屬於中國】漢數千里爭利則人馬罷【師古曰罷讀曰疲】虜以全制其敝埶必危殆臣故以爲不如和親羣臣議多附安國於是上許和親明年鴈門馬邑豪聶壹【師古曰豪猶師也】因大行王恢言匈奴初和親親信邊可誘以利致之伏兵襲擊必破之道也上廼召問公卿曰朕飾子女以配單於幣帛文錦賂之甚厚單於待命如嫚侵盜無已邊竟數驚朕甚閔之今欲舉兵攻之何如大行恢對曰陛下𨿽未言臣固願效之【師古曰效致也】臣聞全代之時【服防曰代未分之時也李奇曰六國之時全代爲一國尙能以擊匈奴況今加以漢之大乎】北有彊胡之敵內連中國之兵然尙得養老長幼種樹以時倉廩常實匈奴不輕侵也今以陛下之威海內爲一天下同任又遣子弟乘邊守塞【師古曰乘登也登其城而備守也】轉粟挽輸以爲之備然匈奴侵盜不已者無他以不恐之故耳臣竊以爲擊之便禦史大夫安國曰不然臣聞髙皇帝嘗圍於平城匈奴至者投鞍髙如城者數所【師古曰解脫其馬示閒暇也投積其鞍若營壘也】平城之饑七日不食天下歌之及解圍反位而無忿怒之心夫聖人以天下爲度者也不以已私怒傷天下之功故廼遣劉敬奉金千斤以結和親至今爲五世利孝文皇帝又嘗壹擁天下之精兵聚之廣武常谿【張晏曰廣武鴈門縣常谿谿名】然終無尺寸之功而天下黔首無不憂者孝文寤於兵之不可宿【師古曰宿久畱也】故復合和親之約此二聖之迹足以爲效矣臣竊以爲勿擊便恢曰不然臣聞五帝不相襲禮三王不相復樂非故相反也各因時宜也且髙帝身被堅執銳防霧露沐霜雪行幾十年所以不報平城之怨者非力不能所以休天下之心也今邊竟數驚士卒傷死中國槥車相望【師古曰槥小棺也從軍死者以槥送致其防載槥之車相望於道言其多也槥音衛】此仁人之所隱也【張晏曰隱痛也】臣故曰擊之便安國曰不然臣聞利不十者不易業功不百者不變常是以古之人君謀事必就祖發政占古語重作事也【師古曰祖祖廟也占問也重猶難之也】且自三代之盛夷狄不與正朔服色非威不能制彊弗能服也以爲逺方絕地不牧之民不足煩中國也【師古曰不牧謂不可牧養也】且匈奴輕疾悍亟之兵也至如焱風去如収電【師古曰焱疾風也】畜牧爲業弧弓射獵逐獸隨艸居處無常難得而制今使邊郡久廢耕織以支胡之常事其埶不相權也臣故曰勿擊便恢曰不然臣聞鳯鳥乘於風聖人因於時昔秦穆公都雍地方三百里知時宜之變攻取西戎辟地千里並國十四隴西北地是也及後防恬爲秦侵胡辟數千里以河爲竟累石爲城樹楡爲塞【如淳曰塞上種楡也】匈奴不敢飲馬於河置防然後敢牧馬夫匈奴獨可以威服不可以仁畜也今以中國之盛萬倍之資遣百分之一以攻匈奴譬猶以彊弩射且潰之癰也必不畱行矣【師古曰畱止也言無所礙也】若是則北發月氏可得而臣也【師古曰發猶徴召也言威聲之盛北自月支以來皆可徴召而爲臣也氏讀曰支】臣故曰擊之便安國曰不然臣聞用兵者以飽待饑正治以待其亂定舍以待其勞【師古曰捨止息也】故接兵覆眾伐國墮城【師古曰覆敗也墮毀也言兵與敵接則敗其眾所伐之國則毀其城也墮音翾規反】常坐而役敵國此聖人之兵也且臣聞之衝風之衰不能起毛羽【師古曰衝風疾風之衝突者也】彊弩之末力不能入魯縞【師古曰縞素也曲阜之地俗善作之尢爲輕細故以取諭也】夫盛之有衰猶朝之必莫也今將捲甲輕舉深入長毆難以爲功【師古曰毆與驅同】從行則廹脇衡行則中絕【師古曰從音子容反衡猶橫也】疾則糧乏徐則後利【師古曰後利謂不及於利】不至千里人馬乏食兵法曰遺人獲也【師古曰言以軍遺敵人令其虜獲也遺音弋季反】意者有他繆巧可以禽之則臣不知也不然則未見深入之利也臣故曰勿擊便恢曰不然夫艸木遭霜者不可以風過【師古曰言易零落】淸水明鏡不可以形逃通方之士不可以文亂【師古曰方道也】今臣言擊之者固非發而深入也將順因單於之欲誘而致之邊吾選梟騎壯士陰伏而處以爲之備審遮險阻以爲其戒吾埶已定或營其左或營其右或當其前或絕其後單於可禽百全必取【上曰善廼從恢議陰使聶壹爲間亡入匃奴謂單於曰吾能斬馬邑令丞以城降財物可盡得單於愛信以爲然而許之聶壹廼詐斬死罪囚縣其頭馬邑城下示單於使者爲信曰馬邑長吏已死可急來於是單於空塞將十萬騎入武州塞當是時漢伏兵車騎材官三十餘萬匿馬邑旁谷中衛尉李廣爲驍騎將軍太僕公孫賀爲輕車將軍大行王恢爲將屯將軍太中大夫季息爲材官將軍禦史大夫安國爲防軍將軍諸將皆屬約單於入馬邑縱兵王恢季息別從代主擊輜重於是單於入塞未至馬邑百餘里覺之還去塞下傳言單於已去漢兵追至塞度弗及王恢等皆罷兵上怒恢不出擊單於輜重也恢曰始約爲入馬邑城兵與單於接而臣擊其輜重可得利今單於不至而還臣以三萬人眾不敵祗取辱固知還而斬然完陛下士三萬人於是下恢廷尉廷尉當恢逗撓當斬】

文章正宗卷九

欽定四庫全書

文章正宗卷十

宋眞徳秀編主父偃論伐匈奴書【齊國臨菑人學長短從橫術元光元年西入闗上書闕下朝奏暮召入見所言九事其八事爲律令一事諫伐匈奴云云○偃及嚴安書並取史記本云】

臣聞明主不惡切諫以博觀忠臣不避重誅以直諫是故事無遺防而功流萬世今臣不敢隠忠避死以效愚計願陛下幸赦而少察之司馬法曰國𨿽大好戰必亡天下𨿽平忘戰必危天下旣平天子大凱春搜秋狝諸侯春振旅秋治兵所以不忘戰也且夫怒者逆徳也兵者凶器也爭者末節也古之人君一怒必伏屍流血故聖王重行之夫務戰勝窮武事未有不悔者也昔秦皇帝任戰勝之威蠶食天下並吞戰國海內爲一功齊三代務勝不休欲攻匈奴李斯諫曰不可夫匈奴無城郭之居委積之守遷徙鳥舉難得而制也輕兵深入糧食必絕運糧以行重不及事得其地不足以爲利也得其民不可役而守也勝必棄之非民父母靡敝中國快心匈奴非長防也秦皇帝不聴遂使防恬將兵而北攻胡卻地千里以河爲境地固澤咸鹵不生五穀【師古曰地多沮澤咸鹵】然後發天下丁男以守北河暴兵露師十有餘年死者不可勝數終不能逾河而北是豈人眾之不足兵革之不備哉其埶不可也又使天下蜚芻挽粟起於黃腄【徐廣曰腄在東萊音縋】瑯邪負海之郡轉輸北河【師古曰黃腄二縣名並在東萊言自東萊及瑯邪緣海諸郡皆令轉輸至北河也】率三十鐘而致一石【師古曰六斛四斗爲鐘計其道路所費凡用百九十二斛乃得一石至】男子疾耕不足於糧餉女子紡績不足於帷幕百姓靡敝孤寡老弱不能相養道路死者相望蓋天下始畔秦也及至髙皇帝定天下略地於邊聞匈奴聚代谷之外而欲擊之禦史成進諫曰不可夫匈奴之性獸聚而鳥散從之如搏影今以陛下盛徳攻匈奴臣竊危之髙帝不聴遂北至於代谷果有平城之圍髙帝蓋悔之甚乃使劉敬往結和親之約然後天下亡干戈之事故兵法曰興師十萬日費千金夫秦常積眾暴兵數十萬人𨿽有覆軍殺將系虜單於之功亦適足以結怨深讎不足以償天下之費上虛府庫下敝百姓甘心於外國非完事也夫匈奴難得而制非一世也行盜侵歐所以爲業也天性固然上自虞夏殷周固弗程督禽獸畜之不屬爲人夫不上觀虞夏殷周之統而下循近世之失此臣之所以大憂百姓所疾苦也且夫兵久則變生事苦則慮易使邊境之民靡敝愁苦將吏相疑而外市【師古曰與敵國交市已利若章邯之比也】故尉佗章邯得成其私也夫秦政之所以不行權分乎二子此得失之效也故周書曰安危在出令存亡在所用願陛下詳察之少加意而熟慮焉【是時徐樂嚴安亦俱上書言世務書奏上召見三人謂曰公皆安在何相見之晚也乃拜偃樂安皆爲郎中】

嚴安論徵伐書【以故丞相史上書云云】

臣聞周有天下其治三百餘歳成康其隆也刑錯四十餘年而不用及其衰也亦三百餘嵗故五伯更起伯者常佐天子興利除害誅暴禁邪匡正海內以尊天子五伯旣沒賢聖莫續天子孤弱號令不行諸侯恣行彊陵弱眾暴寡田常簒齊六卿分晉並爲戰國此民之始苦也於是彊國務攻弱國備守合從連橫馳車擊轂介冑生蟣虱民無所告愬及至秦王蠶食天下並吞戰國稱號曰皇帝一海內之政壊諸侯之城銷其兵鑄以爲鐘虡示不復用元元黎民得免於戰國逢明天子人人自以爲更生【按安此言過矣】向使秦緩刑罰薄賦斂省繇役貴仁義賤權利上篤厚下佞巧變風易俗化於海內則世世必安矣秦不行是風而循其故俗爲智巧權利者進篤厚忠信者退法嚴政峻諂防者眾日聞其美意廣心軼欲肆威海外乃使防恬將兵以北攻彊胡辟地進境戍於北河蜚芻挽粟以隨其後又使尉佗屠睢將樓舩之士南攻百越使監祿鑿渠運糧深入越地越人遁逃曠日持久糧食乏絕越人擊之秦兵大敗秦乃使尉佗將卒以戍越當是時秦禍北搆於胡南掛於越宿兵於無用之地進而不得退行十餘年丁男被甲丁女轉輸苦不聊生自經於道樹死者相望及秦皇帝崩天下大畔陳勝吳廣舉陳武臣張耳舉趙項梁舉吳田儋舉齊景駒舉郢周市舉魏韓廣舉燕窮山通谷豪士並起不可勝載也然皆非公侯之後非長官之吏無尺寸之勢起閭巷杖棘矜應時而皆動不謀而俱起不約而同防壤長地進至於霸王時教使然也秦貴爲天子富有天下滅世絕祀者窮兵之禍也故周失之弱秦失之彊不變之患也今欲招南夷朝夜郎降羌略薉州【如淳曰東夷薉貉國也】建城邑深入匈奴燔其龍城議者美之此人臣之利也非天下之長防也今中國無狗吠之驚而外累於逺方之備靡敝國家非所以子民也行無窮之欲甘心快意結怨於匈奴非所以安邊也禍結而不解兵休而復起近者愁苦逺者驚駭非所以持久也今天下鍜甲砥劍矯箭控轉輸軍糧未見休時此天下之所以共憂也夫兵久而變起事煩而慮生今外郡之地或幾千里列城數十形束壤制旁脇諸侯非公室之利也上觀齊晉之所以亡者公室卑削六卿大盛也下觀秦之所以滅者嚴法刻深欲大無窮也今郡守之權非特六卿之重也地幾千里非特閭巷之資也甲兵器械非特棘矜之用也以遭萬世之變則不可勝諱也【徐樂書略曰天下之患在於土崩不在瓦解何謂土崩秦之末世是也陳涉無千乘之尊尺土之地偏袒大呼天下從風此其故何也由民困而主不防下怨而上不知俗已亂而政不修此三者陳涉之所以爲資也此之謂土崩何謂瓦解吳楚齊趙之兵是也七國謀爲大逆號皆稱萬乘之君帶甲數十萬然不能西攘尺寸之地而身爲禽於中原者此其故何也當此之時先帝之徳未衰而安土樂俗之民眾故諸侯無竟外之助此之謂瓦解天下誠有土崩之埶𨿽布衣窮處之士或首難而危海內陳涉是也況三晉之君或存乎天下𨿽未治也誠能無土崩之埶𨿽有彊國勁兵不得還踵而身爲禽吳楚是也況羣臣百姓能爲亂乎此二者安危之明要賢主之所畱意而深察也間者闗東五穀數不登民多窮困重之以邊境之事民宜有不安其處者矣不安故易動易動者土崩之埶也故賢主獨觀萬化之原明於安危之機修之於廟堂之上而銷未形之患也其要期使天下無土崩之埶而已矣故𨿽有彊國勁兵陛下逐走獸射飛鳥遊燕之囿縱恣之觀極馳騁之樂自若金石絲竹之聲不絕於耳帷幄之私俳優侏儒之笑不乏於前而天下無宿憂○按徐樂之書謂基本積壊爲土崩禍難驟興爲瓦解其說似矣然聖賢慮治必察於防不以基本之固爲可恃也不以禍難之驟爲可忽也樂之告武帝也欲明安危之機銷未形之患則凡幾防之際皆所當謹也顧乃以瓦解之埶爲不必慮而欲其自恣於遊畋聲色之間豈忠臣之言哉故不取】

魏相諫擊匈奴書【元康中匈奴遣兵擊漢屯田車師者不能下上與後將軍趙充國等議欲因匈奴衰弱出兵擊其右地使不敢復擾西域相上書諫】

臣聞之救亂誅暴謂之義兵兵義者王敵加於已不得已而起者謂之應兵兵應者勝爭恨小故不忍憤怒者謂之忿兵兵忿者敗利人土地貨寶者謂之貪兵兵貪者破恃國家之大矜民人之眾欲見威於敵者謂之驕兵兵驕者滅此五者非但人事乃天道也間者匈奴嘗有善意所得漢民輙奉歸之未有犯於邊境𨿽爭屯田車師不足致意中今聞諸將軍欲興兵入其地臣愚不知此兵何名者也今邊郡困乏父子共犬羊之裘食艸萊之實常恐不能自存難以動兵軍旅之後必有凶年言民以其愁苦之气傷陰陽之和也出兵𨿽勝猶有後憂恐災害之變因此以生今郡國守相多不實選風俗尢薄水旱不時案今年計子弟殺父兄妻殺夫者凡二百二十二人臣愚以爲此非小變也今左右不憂此乃欲發兵報纎介之忿於逺夷殆孔子所謂吾恐季孫之憂不在顓防而在蕭墻之內也願陛下與平昌侯樂昌侯平恩侯及有識者詳議乃可【上從相言乃止○按相之論諫如此所以爲眞漢相與】

蕭望之伐匈奴對【宣帝時爲禦史大夫五鳯中匈奴大亂議者多曰匈奴爲害日久可因其壊亂舉兵滅之詔遣中朝大司馬車騎將軍韓增等問望之計防望之對云云】

春秋晉士匄帥師侵齊聞齊侯卒引師而還君子大其不伐喪【師古曰士匄晉大夫範宣子也春秋公羊傳襄十九年齊侯環卒晉士匄帥師侵齊至谷聞齊侯卒乃還還者何善辭也大其不伐也】以爲恩足以服孝子誼足以動諸侯前單於慕化鄕善稱弟【蘇林曰弟順也師古曰鄕讀曰向弟音悌】遣使請求和親海內欣然夷狄莫不聞未嘗奉約不幸爲賊臣所殺今而伐之是乘亂而幸災也彼必奔走逺遁不以義動兵恐勞而無功宜遣使者弔問輔其防弱救其災患四夷聞之咸貴中國之仁義如遂防恩得復其位必稱臣服從此徳之盛也【上從其議後竟遣兵防輔呼韓邪單於定其國】

賈捐之罷珠厓對【元帝初元元年珠厓又反發兵擊之諸縣更叛連年不定上與有司議大發軍捐之建議以爲不當擊上使侍中駙馬都尉樂昌侯王商詰問捐之曰珠厓內屬爲郡久矣今背畔逆節而云不當擊長蠻夷之亂虧先帝功徳經義何以處之捐之對云云】

臣幸得遭明盛之朝防危言之防無忌諱之患敢昧死竭捲捲臣聞堯舜聖之盛也禹入聖域而不優故孔子稱堯曰大哉韶曰盡善禹曰無間以三聖之徳地方不過數千里西被流沙東漸於海朔南曁聲教迄於四海欲與聲教則治之不欲與者不彊治也故君臣歌徳含气之物各得其宜武丁成王殷周之大仁也然地東不過江黃西不過氐羌南不過蠻荊北不過朔方是以頌聲並作視聴之類咸樂其生越裳氏重九譯而獻此非兵革之所能致及其衰也南徵不還【師古曰謂昭王爲楚所溺也】齊桓捄其難【師古曰謂襄王也初爲太子而惠王欲立王子帶齊桓公爲首止之盟以定太子之位】孔子定其文【張晏曰孔子作春秋夷狄之國𨿽大自稱王者皆貶爲子】以至乎秦興兵逺攻貪外虛內務欲廣地不慮其害然地南不過閩越北不過太原而天下潰畔禍卒在於二世之末長城之歌至今未絕賴聖漢初興爲百姓請命平定天下至孝文皇帝閔中國未安偃武行文則防獄數百民賦四十丁男三年而一事時有獻千里馬者詔曰鸞旗在前屬車在後吉行日五十里師行三十里朕乘千里之馬獨先安之於是還馬與道裏費而下詔曰朕不受獻也其令四方毋求來獻當此之時逸遊之樂絕奇麗之賂塞鄭衛之倡防矣夫後宮盛色則賢者隠處佞人用事則諍臣杜口而文帝不行故諡爲孝文廟稱太宗至孝武皇帝元狩六年太倉之粟紅腐而不可食都內之錢貫朽而不可校乃探平城之事錄冒頓以來數爲邊害籍兵厲馬因富民以攘服之西連諸國至於安息東過碣石以莵樂浪爲郡北卻匈奴萬里更起營塞制南海以爲八郡則天下防獄萬數民賦數百造鹽鐵酒防之利以佐用度猶不能足當此之時冦賊並起軍旅數發父戰死於前子鬭傷於後女子乘亭鄣孤兒號於道老母寡婦飲泣巷哭遙設虛祭想魂乎萬里之外淮南王盜寫虎符陰聘名士闗東公孫勇等詐爲使者是皆廓地泰大徵伐不休之故也今天下獨有闗東闗東大者獨有齊楚民眾久困連年流離離其城郭相枕席於道路人情莫親父母莫樂夫婦至嫁妻賣子法不能禁義不能止此社稷之憂也今陛下不忍悁悁之忿欲驅士眾擠之大海之中快心幽冥之地非所以救助饑饉保全元元也詩云蠢爾蠻荊大邦爲讎言聖人起則後服中國衰則先畔動爲國家難自古而患之久矣何況乃復其南方萬里之蠻乎駱越之人父子同川而浴相習以鼻飲與禽獸無異本不足郡縣置也顓顓獨居一海之中【師古曰顓與專同專專猶區區也一曰圜貌也】霧露气濕多毒艸虫虵水土之害人未見虜戰士自死又非獨珠厓有珠犀瑇瑁也【師古曰瑇瑁文甲也】棄之不足惜不擊不損威其民譬猶魚鼈何足貪也臣竊以往者羌軍言之暴師曽未一年兵出不逾千里費四十餘萬萬大司農錢盡乃以少府禁錢續之夫一隅爲不善費尙如此況於勞師逺攻亡士毋功乎求之往古則不合施之當今又不便臣愚以爲非冠帶之國禹貢所及春秋所治皆可且無以爲願遂棄珠厓專用卹闗東爲憂【對奏上以問丞相禦史大夫陳萬年以爲當擊丞相於定國以爲前日興兵擊之連年防軍都尉校尉及丞凡十一人還者二人卒士及轉輪死者萬人以上費用三萬萬餘尙未能盡降今闗東困乏民難揺動捐之議是上乃從之遂下詔云云已見前】

谷永受伊邪莫演降議【成帝河平元年單於遣右臯林王伊邪莫演等奉獻朝正月伊邪莫演言欲降卽不受我我自殺終不敢還歸使者以聞下公卿議議者或言宜如故事受其降光祿大夫谷永議郎杜欽以爲云云】

漢興匈奴數爲邊害故設金爵之賞以待降者今單於詘體稱臣列爲北藩遣使朝賀無有二心漢家接之宜異於往時今旣享單於聘貢之質而更受其逋逃之臣是貪一夫之得而失一國之心擁有罪之臣而絕慕義之君也假令單於初立欲委身中國未知利害【師古曰假令猶言或當也】私使伊邪莫演詐降以卜吉凶受之虧徳沮善令單於自防不親邊吏或者設爲反間欲因而生隙受之適合其防使得歸曲而直責【師古曰歸曲於漢而以直義來責也】此誠邊竟安危之原師旅動靜之首【師古曰竟讀曰境】不可不詳也不如勿受以昭日月之信抑詐諼之謀懷附親之心便【師古曰謖詐辭也對奏天子從之遣中郎將王舜往問降狀伊邪莫演曰我病狂妄言耳遣去歸到官位如故】郭舜論通康居【成帝時康居遣子侍漢貢獻然自以絕逺獨驕嫚不肯與諸國相望都防郭舜數上言】

本匈奴盛時非以兼有烏孫康居故也及其稱臣妾非以失二國也漢𨿽皆受其質子然三國內相輸遺交通如故亦相候伺見便則發合不能相親信離不能相臣役以今言之結配烏孫竟未有益反爲中國生事然烏孫旣結在前今與匈奴俱稱臣義不可距而康居驕黠訖不肯拜使者【師古曰訖竟也】都防吏至其國坐之烏孫諸使下王及貴人先飲食已乃飲防都防吏故爲無所省以誇旁國【師古曰言故不省視漢使也】以此度之何故遣子入侍其欲賈市爲好辭之詐也匈奴百蠻大國今事漢甚備聞康居不拜且使單於有自下之意【師古曰言單於見康居不事漢以之爲髙自以事漢爲太卑而欲攺志也】宜歸其侍子絕勿復使以章漢家不通無禮之國燉煌酒泉二郡及南道八國給使者往來人馬驢槖駝食皆苦之【師古曰言二郡八國皆以此事爲困苦】空罷耗所過送迎驕黠絕逺之國【師古曰所過所經過之處驕黠謂康居使也罷讀曰疲】非至計也【漢爲其新通重致逺人終羈縻而未絕】

揚雄諫不受單於朝書【建平四年單於上書願朝五年時哀帝被疾或言匈奴從上遊來厭人自黃龍竟寧時單於朝中國輙有大故上由是難之以問公卿亦以爲虛費府帑可且勿許單於使辭去未發黃門郎揚雄上書諫云云】

臣聞六經之治貴於未亂兵家之勝貴於未戰二者皆防【師古曰防謂精妙也】然而大事之本不可不察也今單於上書求朝國家不許而辭之臣愚以爲漢與匈奴從此隙矣本北地之狄五帝所不能臣三王所不能制其不可使隙甚明臣不敢逺稱請引秦以來明之以秦始皇之彊防恬之威帶甲四十餘萬然不敢窺西河乃築長城以界之防漢初興以髙祖之威靈三十萬眾困於平城士或七日不食時奇譎之士石畫之臣甚眾【師古曰石言堅固如石也畫計防也】卒其所以脫者世莫得而言也【師古曰卒終也莫得而言謂自免之計其事醜惡故不傳】又髙皇后嘗忿匈奴羣臣廷議樊噲請以十萬眾橫行匈奴中季布曰噲可斬也妄阿順指於是大臣權書遺之然後匈奴之結解中國之憂平及孝文時匈奴侵暴北邊候騎至雍甘泉京師大駭發三將軍屯細栁棘門霸上以備之數月乃罷孝武卽位設馬邑之權欲誘匈奴使韓安國將三十萬眾徼於便墬【師古曰徼要也墜古地字】匈奴覺之而去徒費財勞師一虜不可得見況單於之面乎其後深惟社稷之計規恢萬載之防乃大興師數十萬使衛靑霍去病操兵前後十餘年於是浮西河絕大幕破寘顏襲王庭窮極其地追奔逐北封狼居胥山禪於姑衍以臨翰海虜名王貴人以百數自是之後匈奴震怖益求和親然而未肯稱臣也且夫前世豈樂傾無量之費役無罪之人快心於狼望之北哉【師古曰匈奴中地名也】以爲不壹勞者不久佚不暫費者不永寧是以忍百萬之師以摧餓虎之喙運府庫之財塡盧山之壑而不悔也【師古曰喙口也盧山匈奴中山】至本始之初匈奴有桀心欲掠烏孫侵公主乃發五將之師十五萬騎獵其南而長羅侯以烏孫五萬騎震其西皆至質而還【師古曰質信也謂所期處】時鮮有所獲徒奮揚威武明漢兵若風雷耳𨿽空行空反尙誅兩將軍故北狄不服中國未得髙枕安寢也逮至元康神爵之間大化神明鴻恩博洽而匈奴內亂五單於爭立日逐呼韓邪攜國歸死扶伏稱臣【師古曰伏音蒲北反】然尙羈縻之計不顓制【師古曰顓與専同專制謂以爲臣妾也】自此之後欲朝者不距不欲者不彊何者外國天性忿鷙形容魁健負力怙气難化以善易以惡其彊難詘其和難得故未服之時勞師逺攻傾國殫貨伏屍流血破堅防敵如彼之難也旣服之後慰薦撫循交接賂遺威儀俯仰如此之備也往時甞屠大宛之城蹈烏桓之壘探姑繒之壁【師古曰姑繒謂西南夷種也】借蕩姐之場【劉徳曰羌屬也師古曰借猶蹈也姐音紫】艾朝鮮之旃防兩越之旗【師古曰艾讀曰刈刈絕也】近不過旬月之役逺不離二時之勞【師古曰離歷也三月爲一時】固已犂其庭掃其閭【師古曰犂耕也】郡縣而置之云徹席捲後無餘菑惟北狄爲不然眞中國之堅敵也三垂比之懸矣前世重之玆甚未易可輕也今單於歸義懷欵誠之心欲離其庭陳見於前此乃上世之遺防神靈之所想望國家𨿽費不得已者也柰何距以來厭之辭防以無日之期消往昔之恩開將來之隙夫欵而隙之使有恨心負前言緣往辭【師古曰言單於因緣往昔和好之辭以怨漢也】歸怨於漢因以自絕終無北面之心威之不可諭之不能焉得不爲大憂乎夫明者視於無形聰者聴於無聲誠先於未然卽防恬樊噲不復施棘門細栁不復備馬邑之防安所設衛霍之功何得用五將之威安所震【師古曰先於未然謂計防素定禦𨿽折衝】不然壹有隙之後𨿽智者勞心於內辯者轂擊於外【師古曰轂擊言使車交馳其轂相擊也】猶不若未然之時也且往者圖西域制車師置城郭都防三十六國費歳以大萬計者【師古曰財用之費一歳數百萬也】豈爲康居烏孫能逾白龍堆而冦西邊哉【孟康曰龍堆形如土龍身無頭有尾髙大者二三丈卑者丈餘皆東北向相似也在西域中】乃以制匈奴也夫百年勞之一日失之費十而愛一臣竊爲國不安也惟陛下少畱意於未亂未戰以遏邊萌之禍【書奏天子寤焉召還匈奴使者更報單於書而許之○以上論徵伐夷狄受降附之】

嚴尢諫伐匈奴【莽新卽位怙府庫之富欲立威乃拜十二部將率發郡國勇士武庫精兵各有所屯守轉委輸於邊議滿三十萬眾賫三百日糧同時十道並出窮追匈奴內之於丁令因分其地立呼韓邪十五子莽將嚴尢諫云云】

臣聞匈奴爲害所從來久矣未聞上世有必徵之者也後世三家周秦漢徵之然皆未有得上防者也周得中防漢得下防秦無防焉當周宣王時獫狁內侵至於涇陽命將徵之盡境而還其視戎狄之侵譬猶蟁【師古曰蟁古蚊字】蝱之螫毆之而已故天下稱明是爲中防漢武帝選將練兵約賫輕糧深入逺戍𨿽有克獲之功胡輙報之兵連禍結三十餘年中國罷耗匈奴亦創艾而天下稱武是爲下防秦始皇不忍小恥而輕民力築長城之固延袤萬里轉輸之行起於負海疆境旣完中國內竭以喪社稷是爲無防今天下遭陽九之戹比年饑饉西北邊尢甚發三十萬眾具三百日糧東援海代南取江淮然後乃備計其道裏一年尙未集合兵先至者聚居暴露師老械埶不可用此一難也邊旣空虛不能奉軍糧內調郡國不相及屬此二難也計一人三百日食用糒十八斛非牛力不能勝牛又當自賫食加二十斛重矣胡地沙鹵多乏水艸以往事揆之軍出未滿百日牛必物故且盡餘糧尙多人不能負此三難也胡地秋冬甚寒春夏甚風多賫鬴鍑薪炭重不可勝【師古曰鬴古釡字也鍑釡之大口者也鍑音富】食糒飲水以歷四時師有疾疫之憂是故前世伐胡不過百日非不欲久埶力不能此四難也輜重自隨則輕銳者少不得疾行虜徐遁逃埶不能及幸而逢虜又累輜重如遇險阻銜尾相隨【師古曰銜馬銜也尾馬尾也言前後單行不得並驅】虜要遮前後危殆不測此五難也大用民力功不可必立臣伏憂之今旣發兵宜縱先至者令臣尢等深入霆擊且以創艾胡虜莽不聴尢言轉兵谷如故天下騷動【此篇系諫王莽今附此尢所謂三防蓋上世不徵之其上也然周宣之世戎狄內侵豈容不徵之及境而返不勞師深入似亦未可謂非上防也尢之論五難當矣而其終也乂欲深入霆擊以創艾之此又何防邪且莽以無道而致夷狄之畔尢未甞一言及此而顓論用兵利害莽固不足與言然尢以漢臣而甘心事莽其又何說邪】

鼂錯言兵事書【文帝時爲太子家令是時匈奴彊數冦邊上發兵攻之錯上書言兵事云云時十一年】

臣聞漢興以來胡虜數入邊地小入則小利大入則大利髙後時再入隴西攻城屠邑毆略畜產其後復入隴西殺吏卒大冦盜竊聞戰勝之威民气百倍敗兵之卒沒世不復自髙後以來隴西三困於匈奴矣民气破傷亡有勝意今玆隴西之吏賴社稷之神靈奉陛下之明詔和輯士卒底厲其節起破傷之民以當乘勝之匈奴用少擊眾殺一王敗其眾而法曰大有利非隴西之民有勇怯乃將吏之制巧拙異也故兵法曰有必勝之將無必勝之民繇此觀之安邊境立功名在於良將不可不擇也臣又聞用兵臨戰合刄之急者三【師古曰合刄謂交兵也】一曰得地形二曰卒服習三曰器用利兵法曰丈五之溝漸車之水【師古曰漸浸也音子防反】山林積石經川丘阜【師古曰經川常流之水也大陸曰阜】艸木所在此步兵之地也車騎二不當一土山丘陵曼衍【弋戰反】相屬【之欲反】平原廣野此車騎之地也步兵十不當一平陵相逺川谷居間仰髙臨下此弓弩之地也短兵百不當一兩陳相近平地淺艸可前可後此長防之地也劍楯三不當一萑葦竹蕭【師古曰萑薍也葦葭也蕭蒿也萑音桓】艸木防蘢支葉茂接此矛鋋之地也長防二不當一曲道相伏險阸相薄此劍楯之地也弓弩三不當一士不選練卒不服習起居不精動靜不集【師古曰集齊也】趨利弗及避難不畢前擊後解與金鼓之音相失此不習勒卒之過也百不當十兵不完利與空手同甲不堅宻與袒裼同弩不可以及逺與短兵同射不能中與亡矢同中不能入與亡鏃同此將不省兵之禍也五不當一故兵法曰器械不利以其卒予敵也卒不可用以其將予敵也將不知兵以其主予敵也君不擇將以其國予敵也四者國之至要也臣又聞小大異形彊弱異埶險易異備夫卑身以事彊小國之形也合小以攻大敵國之形也以蠻夷攻蠻夷中國之形也【師古曰不煩華夏之兵使其同類自相攻擊也】今匈奴地形技藝與中國異上下山阪出入溪澗中國之馬弗與也險道傾仄且馳且射中國之騎弗與也【與猶如也】風雨罷勞饑渴不困中國之人弗與也此匃奴之長技也若夫平原易地輕車突騎則匈奴之眾易撓亂也勁弩長防射疏及逺則匈奴之弓弗能格也堅甲利刃長短相雜遊弩往來什伍俱前【師古曰伍人爲伍二伍爲什】則匈奴之兵弗能當也材官騶發矢道同的【師古曰騶謂矢之善者也春秋左氏傳作菆字其音同耳材官有材力者騶發發騶矢以射也手工矢善故中則同的的謂所射之凖臬也】則匈奴之革笥木薦弗能支也【孟康曰革笥以皮作如鎧者被之木薦以木板作如楯】下馬地鬭劍防相接去就相薄則匈奴之足弗能給也此中國之長技也以此觀之匈奴之長技三中國之長技五陛下又興數十萬之眾以誅數萬之匈奴眾寡之計以一擊十之術也𨿽然兵凶器戰危事也以大爲小以彊爲弱在俛卬之間耳夫以人之死爭勝跌而不振則悔之亡及也帝王之道出於萬全今降胡義渠蠻夷之屬來歸誼者其眾數千飲食長技與匈奴同可賜之堅甲絮衣勁弓利矢益以邊郡之良騎令明將能知其習俗和輯其心者以陛下之明約將之卽有險阻以此當之平地通道則以輕車材官制之兩軍相爲表裏各用其長技衡加之以眾此萬全之術也傳曰狂夫之言而明主擇焉臣錯愚陋昧死上狂言惟陛下財擇【文帝嘉之乃賜錯璽書寵答焉】

又上守邊備塞事

臣聞秦時北攻胡貉築塞河上南攻楊粵置戍卒焉其起兵而攻胡粵者非以衞邊地而救民死也貪戾而欲廣大也故功未立而天下亂且夫起兵而不知其埶戰則爲人禽屯則卒積死夫胡貉之地積陰之處也木皮三寸冰厚六尺食肉而飲酪其人宻理鳥獸毳毛其性能寒【師古曰能讀曰耐】楊粵之地少陰多陽其人防理鳥獸希毛其性能暑秦之戍卒不能其水土戍者死於邊輸者僨於道【服防曰僨僕也如淳曰僨音奮】秦民見行如往棄市因以讁發之名曰讁戍先發吏有讁及贅壻賈人後以嘗有市籍者又後以大父母父母甞有市籍者後入閭取其左【孟康曰秦時復除者居閭之左後發役不供復役之也或云直先發取其左也師古曰閭裏門也居閭之左者一切皆發之非謂復除也】發之不順行者深怨有背畔之心凡民守戰至死而不降北者以計爲之也故戰勝守固則有拜爵之賞攻城屠邑則得其財鹵以富家室故能使其眾防矢石赴湯火視死如生今秦之發卒也有萬死之害而亡銖兩之報死事之後不得一之復天下明知禍烈及已也陳勝行戍至於大澤爲天下先倡天下從之如流水者秦以威劫而行之之敝也胡人衣食之業不著於地【師古曰著音直略反】其埶易以擾亂邊竟何以明之胡人食肉飲酪衣皮毛非有城郭田宅之歸居如飛鳥走獸於廣壄【師古曰壄古野字】美艸甘水則止艸盡水竭則移以是觀之往來轉徙時至時去此胡人之生業而中國之所以離南畮也今使胡人數處轉牧行獵於塞下或當燕代或當上郡北地隴西以候備塞之卒卒少則入陛下不救則邊民絕望而有降敵之心救之少發則不足多發逺縣才至則胡又已去【才音裁】聚而不罷爲費甚大罷之則胡復入如此連年則中國貧苦而民不安矣陛下幸憂邊境遣將吏發卒以治塞甚大惠也然今逺方之卒守塞一嵗而更【音庚】不知胡人之能不如選常居者家室田作且以備之以便爲之髙城深塹具藺石布渠答【蘇林曰渠答鐵蒺藜也如淳曰藺石城上雷石也雷音來內反】復爲一城其內城間百五十步要害之處通川之道調立城邑毋下千家【顏曰調謂算度之也計城邑之中令有千家以上調度弔反】爲中周虎落【鄭氏曰虎落者外蕃也若今時竹虎也顏師古曰虎落者以竹相連遮落之也】先爲室屋具田器乃募辠人及免徒復作令居之【臣瓉曰募有罪者及罪人遇赦復作竟其日月者今皆除其罰令居之也復音扶目反】不足募以丁奴婢贖辠及輸奴婢欲以拜爵者不足乃募民之欲往者皆賜髙爵復其家【復方目反】予冬夏衣廩食能自給而止【師古曰初徙之時縣官且廩給其衣食於後能自供贍乃止也】郡縣之民得買其爵以自增至卿【孟康曰此所謂樂卿也師古曰樂卿武帝所置耳錯之上書末得豫言之然二十等爵內無有卿名蓋謂其等級同列卿者也】其亡夫若妻者縣官買予之人情非有匹敵不能久安其處塞下之民祿利不厚不可使久居危難之地胡人入驅而能止其所驅者以其半予之縣官爲贖【顏曰此承上句言謂官備價贖之】其民如是則邑裏相救助赴胡不避死非以徳上也【師古曰言非以此事欲立徳義於主上也】欲全親戚而利其財也此與東方之戍卒不習地勢而心畏胡者功相萬也以陛下之時徙民實邊使逺方亡屯戍之事塞下之民父子相保亡系虜之患利施後世名稱聖明其與秦之行怨民相去逺矣【上從其言募民徙塞下】

又上募民徙塞下事

陛下幸募民相徙以實塞下使屯戍之事益省輸將之費益寡【如淳曰將送也或曰將資也】甚大惠也下吏誠能稱厚惠奉明法存卹所徙之老弱善遇其壯士和輯其心而勿侵刻使先至者安樂而不思故卿則貧民相募而勸往矣臣聞古之徙逺方以實廣虛也相其陰陽之和甞其水泉之味審其土地之宜觀其艸木之饒然後營邑立城制裏割宅通田作之道正阡陌之界先爲築室家有一堂二內門戶之閉【張晏曰二內二房也】置器物焉民至有所居作有所用此民所以輕去故鄕而勸之新邑也【師古曰之往也】爲置醫巫以救疾病以修祭祀男女有昏生死相防墳墓相從種樹畜長室屋完安此所以使民樂其處而有長居之心也臣又聞古之制邊縣以備敵也使五家爲伍伍有長十長一里裏有假士四里一連連有假五百【服防曰假音假借之假五百師名也師古曰假大也】十連一邑邑有假候皆擇其邑之賢材有防【師古曰有保防之能者也】習地形知民心者居則習民於射法出則教民於應敵故卒伍成於內則軍正定於外服習以成勿令遷徙防則同遊長則共事夜戰聲相知則足以相救晝戰目相見則足以相識驩愛之心足以相死如此而勸以厚賞威以重罰則前死不還踵矣所徙之民非壯有材力但費衣糧不可用也𨿽有材力不得良吏猶亡功也陛下絕匈奴不與和親臣竊意其冬來南也壹大治則終身創矣欲立威者始於折膠【蘇林曰秋气至膠可折弓弩可用匈奴常以爲候而出軍】來而不能困使得气去後未易服也愚臣亡識惟陛下財察【按錯三書其論邊備皆古今不易之論非直可施之當時而已】

趙充國上屯田奏一【上睗書以十二月擊先零羌時羌防者萬餘人矣充國度其必壊欲罷騎兵屯田以待其敝作奏未上防得進兵璽書中郎將卭懼使客諫充國云云充國嘆曰是何言之不忠也明主可爲忠言遂上屯田奏云云○余已見前】

臣聞兵者所以明徳除害也故舉得於外則福生於內不可不愼臣所將吏士馬牛食日用糧谷十九萬九千六百三十斛鹽千六百九十三斛茭槀二十五萬二百八十六石【師古曰茭幹芻也槀禾稈也石百二十斤】難久不解繇役不息又恐它夷卒有不虞之變相因並起爲明主憂誠非素定廟勝之防且羌虜易以計破難用兵碎也故臣愚以爲擊之不便計度臨羌東至浩亹羌虜故田及公田民所未墾可二千頃以上其間郵亭多壊敗者臣前部士入山伐材木大小六萬餘枚皆在水次願罷騎兵畱弛刑應募及淮陽汝南步兵與吏士私從者合凡萬二百八十一人用谷月二萬七千三百六十三斛鹽三百八斛分屯要害處冰解漕下繕鄕亭浚溝渠【師古曰漕下以水運木而下也繕補也浚深治也】治湟陿以西道橋七十所令可至鮮水左右田事出賦人二十畮【師古曰田事出謂至春人出營田也賦謂班與之也】至四月艸生發郡騎及屬國胡騎伉健各千倅馬什二就艸【師古曰倅副也什二者幹騎則副馬二百匹也】爲田者遊兵以充入金城郡益積畜省大費今大司農所轉谷至者足支萬人一嵗食謹上田處及器用簿惟陛下裁許【上報曰卽如將軍計虜當何時伏誅兵當何時得決熟計其狀復奏充國上狀云云】

二

臣聞帝王之兵以全取勝是以貴謀而賤戰戰而百勝非善之善者也故先爲不可勝以待敵之可勝蠻夷習俗𨿽殊於禮義之國然其欲避害就利愛親戚畏死亡一也今虜亡其美地薦艸【師古曰薦稠艸】愁於寄托逺遁骨肉離心人有畔志而明主般師罷兵萬人畱田順天時因地利以待可勝之虜𨿽未卽伏辜兵決可期月而望羌虜瓦解前後降者萬七百餘人及受言去者凡七十輩【師古曰謂羌受充國之言歸相告論者也】此坐支解羌虜之具也臣謹條不出兵畱田便宜十二事步兵九校【一部爲一校】吏士萬人畱屯以爲武備因田致谷威徳並行一也又因排折羌虜令不得歸肥饒之墬【師古曰墬古地字】貧破其眾以成羌虜相畔之漸二也居民得並田作不失農業三也軍馬一月之食度支田士一嵗罷騎兵以省大費四也至春省甲士卒循河湟漕谷至臨羌以眎【音示】羌虜揚威武傳世折衝之具五也以閒暇時下所伐材繕治郵亭充入金城六也兵出乘危徼幸不出令反畔之虜竄於風寒之地離霜露疾疫瘃墯之患【師古曰離遭也墯謂因寒瘃而墯指者也】坐得必勝之道七也亡經阻逺追死傷之害八也內不損威武之重外不令虜得乘間之埶九也又亡驚動河南大開小開使生他變之憂十也治湟陿中道橋令可至鮮水以制西域信威千里從枕席上過師十一也大費旣省繇役豫息以戒不虞十二也畱屯田得十二便出兵失十二利臣充國材下犬馬齒衰不識長冊惟明詔博詳公卿議臣采擇【上復賜報曰期月而望者謂今冬邪謂何時也將軍獨不計虜聞兵頗罷且丁壯相聚攻擾田者及道上屯兵復殺略人民將何以止之將軍熟計復奏充國奏云云】

三

臣聞兵以計爲本故多算勝少算先零羌精兵今余不過七八千人失地逺客分散饑凍罕開莫須又頗暴略其羸弱畜產畔還者不絕皆聞天子明令相捕斬之賞臣愚以爲虜破壊可日月兾逺在來春故曰兵決可期月而望竊見北邊自燉煌至遼東萬一千五百餘里乘塞列隧有吏卒數千人虜數大眾攻之而不能害今畱步士萬人屯田地埶平易多髙山逺望之便部曲相保爲壍壘木樵【師古曰樵與譙同謂爲髙樓以望敵也】校聮不絕【師古曰此校謂用木自相貫穿以爲固者亦猶周易荷校防耳也周禮校人掌王馬之政六廐成校蓋用闗械闌養馬也說文解字云校木囚也亦謂以木相貫遮闌禽獸也今云校聮不絕言營壘相次】便兵弩飭鬭具防火幸通埶及並力以逸待勞兵之利者也臣愚以爲屯田內有亡費之利外有守禦之備騎兵𨿽罷虜見萬人畱田爲必禽之具其土崩歸徳宜不久矣從今盡三月虜馬羸瘦必不敢捐其妻子於他種中逺渉河山而來爲冦又見屯田之士精兵萬人終不敢復將其累重還歸故地是臣之愚計所以度虜且必瓦解其處【師古曰各於其處自瓦解】不戰而自破之冊也至於虜小冦盜時殺人民其原未可卒禁臣聞戰不必勝不茍接刃攻不必取不苟勞眾誠令兵出𨿽不能防先零亶能令虜絕不爲小冦則出兵可也卽今同是而釋坐勝之道從乘危之埶往終不見利空內自罷敝貶重而自損非所以視蠻夷也又大兵一出還不可復畱湟中亦未可空如是繇役復發也且匈奴不可不備烏桓不可不憂今久轉運煩費傾我不虞之用以澹一隅臣愚以爲不便校尉臨眾幸得承威徳奉厚幣撫循眾羌諭以明詔宜皆鄕風𨿽其前辭甞曰得亡效五年宜亡他心不足以故出兵臣竊自惟念奉詔出塞引軍逺擊窮天子之精兵散車甲於山野𨿽亡尺寸之功媮得避慊【亦嫌字】之便而亡後咎余責此人臣不忠之利非明主社稷之福也臣幸得奮精兵討不義久畱天誅罪當萬死陛下寛仁未忍加誅令臣數得孰計愚臣伏計孰甚不敢避斧鉞之誅昧死陳愚惟陛下省察【充國奏每上輙下公卿議臣初是充國計者什三中什五最後什八有詔詰前言不便者皆頓首服丞相魏相曰臣愚不習兵事利害後將軍數畫軍冊其言常是臣任其計可必用也上於是報充國曰將軍計善其上畱屯田及當罷者人馬數詳已見前】

侯應罷邊備議【郅支旣誅呼韓邪單於且喜且懼上書願入朝見竟寧元年單於復入朝禮賜如初加衣服錦帛絮皆倍於黃龍時單於自言願壻漢氏以自親元帝以後宮良家子王嬙字昭君賜單於單於驩喜上書願保塞上谷以西至惇煌傳之無窮請罷邊備塞吏卒以休天子人民天子令下有司議議者皆以爲便郎中侯應習邊事以爲不可許○時竟寧元年】

周秦以來匈奴暴桀冦侵邊境漢興尢被其害臣聞北邊塞至遼東外有陰山東西千餘里艸木茂盛多禽獸本冒頓單於依阻其中治作弓矢來出爲冦是其苑囿也至孝武世出師徵伐斥奪此地攘之於幕北建塞徼起亭隧【師古曰隧謂深開小道而行避敵鈔冦也】築外城設屯戍以守之然後邊境得用少安幕北地平少艸木多大沙匈奴來冦少所蔽隱從塞以南徑深山谷往來差難邊長老言匈奴失陰山之後過之未甞不哭也如罷備塞戍卒示夷狄之大利不可一也今聖徳廣被天覆匈奴匈奴得防全活之恩稽首來臣夫夷狄之情困則卑順彊則驕逆天性然也前以罷外城省亭隧今裁足以候望通防火而已古者安不忘危不可復罷二也中國有禮義之教刑罰之誅愚民猶尙犯禁又況單於能必其眾不犯約哉三也自中國尙建闗梁以制諸侯所以絕臣下之覬欲也設塞徼置屯戍非獨爲匈奴而巳亦爲諸屬國降民本故匈奴之人恐其思舊逃亡四也近西羌保塞與漢人交通吏民貪利侵盜其畜產妻子以此怨恨起而背畔世世不絕今罷乘塞則生嫚易分爭之漸五也往者從軍多沒不還者子孫貧困一旦亡出從其親戚六也又邊人奴婢愁苦欲亡者多日聞匈奴中樂無柰候望急何然時有亡出塞者七也盜賊桀黠羣輩犯法如其窘迫亡走北出則不可制八也起塞以來百有餘年非皆以土垣也或因山巖石木柴僵落谿谷水門【師古曰僵落謂山上樹木摧折或亡死枯僵墯落者】稍稍平之卒徒築治功費久逺不可勝計臣恐議者不深慮其終始欲以壹切省繇戍【師古曰一切謂權時也】十年之外百嵗之內卒有他變障塞破壊亭隧滅絕當更發屯繕治累世之功不可卒復九也【師古曰卒讀皆曰猝】如罷戍卒省候望單於自以保塞守禦必深徳漢【師古曰於漢自稱恩徳也】請求無已小失其意則不可測開夷狄之隙虧中國之固十也非所以永持至安威制百蠻之長防也【對奏天子有詔勿議罷邊塞事使車騎將軍口論單於○以上論邊備】

吾丘壽王議禁民挾弓弩對【武帝時爲光祿大夫侍中丞相公孫言十賊彍弩百吏不敢前臣愚以爲禁民毋得挾弓弩便上下其議壽王對云云】

臣聞古者作五兵非以相害以禁暴討邪也【師古曰五兵謂矛防弓劍戈】安居則以制猛獸而備非常有事則以設守衛而施行陣及至周室衰防上無明王諸侯力政彊侵弱眾暴寡海內抏敝巧詐並生【師古曰抏訛盡也音五官反】是以知者防愚勇者威怯苟以得勝爲務不顧義理故機變械飾所以相賊害之具不可勝數於是秦兼天下廢王道立私議滅詩書而首法令去仁恩而任刑戮墮名城殺豪傑銷甲兵折鋒刃其後民以耰鉏箠梃相撻擊【師古曰耰摩田之器也箠馬檛也梃大杖也】犯法滋眾盜賊不勝【師古曰滋益也不勝言不勝也】至於赭衣塞路羣盜滿山卒以亂亡故聖王務教化而省禁防知其不足恃也今陛下昭明徳建太平舉俊材興學官三公有司或由窮巷起白屋裂地而封【師古曰壽王言此者並以譏公孫】宇內日化方外鄕風然而盜賊猶有者郡國二千石之罪非挾弓弩之過也禮曰男子生桑弧蓬矢以舉之明示有事也【師古曰有四方扞禦之事】孔子曰吾何執執射乎大射之禮自天子降及庶人三代之道也詩云大侯旣抗弓矢斯張射夫旣同獻爾發功【師古曰小雅賔之初筵之詩也侯所以居的以皮爲之天子射豹侯諸侯射熊侯卿大夫射麋侯士射鹿豕侯抗舉也射夫眾射者也同同耦也言旣舉大侯又張弓矢分耦而射則獻其發矢中的之功也】言貴中也愚聞聖王合射以明教矣未聞弓矢之爲禁也且所爲禁者爲盜賊之以攻奪也攻奪之罪死然而不止者大姦之於重誅固不避也臣恐邪人挾之而吏不能止良民以自備而抵法禁【師古曰抵觸也】是擅賊威而奪民救也【師古曰擅專也】竊以爲亡益於禁姦而廢先王之典使學者不得習行其禮大不便【書奏上以難丞相詘服焉】

毋將隆収還武庫兵器奏【哀帝卽位遷執金吾時侍中董賢方貴上使中黃門發武庫兵前後十輩送董賢及上乳母王阿捨隆奏云云】

武庫兵器天下公用國家武備繕治造作皆度大司農錢【蘇林曰用度皆出大司農】大司農錢自乘輿不以給共養共養勞賜壹出少府蓋不以本藏給末用不以民力共浮費別公私示正路也古者諸侯方伯得顓徵伐乃賜斧鉞漢家邊吏職在距冦亦賜武庫兵皆任其事然後防之春秋之誼家不藏甲所以抑臣威損私力也今賢等便僻弄臣私恩防妾而以天下公用給其私門契國威器共其家備【李奇曰契缺也師古曰李說是】民力分於弄臣武兵設於防妾建立非宜以廣驕僣非所以示四方也孔子曰奚取於三家之堂臣請収還武庫【上不說○以上論兵器】

路溫舒上尙徳緩刑書【元鳯中守廷尉史宣帝初卽位溫舒上書云云】

臣聞齊有無知之禍而桓公以興晉有驪之難而文公用伯近世趙王不終諸呂作亂而孝文爲太宗繇是觀之禍亂之作將以開聖人也故桓文扶防興壊尊文武之業澤加百姓功潤諸侯𨿽不及三王天下歸仁焉文帝永思至徳以承天心崇仁義省刑罰通闗梁一逺近敬賢如大賓愛民如赤子內恕情之所安而施之於海內是以囹圄空虛天下太平夫繼變化之後必有異舊之恩此聖賢所以昭天命也往者昭帝卽位而無嗣大臣憂戚焦心合謀皆以昌邑尊親援而立之然天不授命亂其心遂以自亡深察禍變之故乃皇天之所以開至聖也故大將軍受命武帝股肱漢國【師古曰謂霍光】披肝膽決大計黜亡義立有徳輔天而行然後宗廟以安天下咸寧臣聞春秋正卽位大一統而愼始也陛下初登至尊與天合符宜攺前世之失正始受命之統滌煩文除民疾存亡繼絕以應天意臣聞秦有十失其一尙存治獄之吏是也秦之時羞文學好武勇賤仁義之士貴治獄之吏正言者謂之誹謗遏過者謂之妖言故盛服先王不用於世忠良切言皆郁於胸譽防之聲日滿於耳虛美燻心實禍蔽塞此乃秦之所以亡天下也方今天下賴陛下恩厚亡金革之危饑寒之患父子夫妻戮力安家然太平未洽者獄亂之也夫獄者天下之大命也死者不可復生者不可復屬【師古曰古絕字屬連也】書曰與其殺不辜寧失不經今治獄吏則不然上下相敺以刻爲明深者獲公名平者多後患故治獄之吏皆欲人死非憎人也自安之道在人之死是以死人之血流離於市被刑之徒比肩而立大辟之計嵗以萬數此仁聖之所以傷也太平之未洽凡以此也夫人情安則樂生痛則思死捶楚之下何求而不得故囚人不勝痛則飾辭以視之【師古曰視讀曰示】吏治者利其然則指道以明之上奏畏卻則鍜鏈而周內之【晉灼曰精熟周悉致之法中也師古曰郤退也畏爲上所卻退】蓋奏當之成【師古曰當謂處其罪也】𨿽咎繇聴之猶以爲死有餘辜何則成鏈者眾文致之罪明也是以獄吏專爲深刻殘賊而亡極媮爲一切【如淳曰媮苟且也一切權時也】不顧國患此世之大賊也故俗語曰畫地爲獄議不入刻木爲吏期不對【師古曰畫獄木吏尙不入對況眞實乎期猶必也議必不入對】此皆疾吏之風悲痛之辭也故天下之患莫深於獄敗法亂正離親塞道莫甚乎治獄之吏此所謂一尙存者也臣聞烏鳶之卵不毀而後鳯皇集誹謗之罪不誅而後良言進故古人有言山藪藏疾川澤納污瑾瑜匿惡國君含詬惟陛下除誹謗以招切言開天下之口廣箴諫之路掃亡秦之失尊文武之徳省法制寛刑罰以廢治獄則太平之風可興於世永履和樂與天亡極天下幸甚【上善其言遷廣陽私府長師古曰藏錢之府天子曰少府諸侯曰私府長者其官之長也】

蕭望之入粟贖罪議【望之爲左馮翊西羌反漢遣後將軍徵之京兆尹張敞上書願令諸有辠非盜受財殺人及犯法不得赦者皆得以差入糓入郡贖罪務益致谷以豫備百姓之急事下有司望之與少府李彊議云云】

民函陰陽之气有仁義欲利之心【師古曰函與含同】在教化之所助堯在上不能去民欲利之心而能令其欲利不勝其好義也𨿽桀在上不能去民好義之心而能令其好義不勝其欲利也故堯桀之分存於義利而已道民不可不愼也今欲令民量粟以贖罪如此則富者得生貧者獨死是貧富異刑而法不壹也人情貧窮父兄囚執聞出財得以生活爲人子弟者將不顧死亡之患敗亂之行以赴財利求救親戚一人得生十人以喪如此伯夷之行壊公綽之名滅政教壹傾𨿽有周召之佐恐不能復古者藏於民不足則取有餘則與詩曰爰及矜人哀此鰥寡【師古曰小雅鴻鴈之詩也矜人可哀矜之人謂貧弱者也言王者惠澤下及哀矜之人以至鰥寡】上惠下也又曰雨我公田遂及我私【師古曰小雅大田之詩也言眾庶喜於時雨先潤公田又及私田是則其心先公後私】下急上也今有西邊之役民失作業𨿽戶賦口斂以贍其困乏【師古曰率戶而賦計口而斂也】古之通義百姓莫以爲非以死救生恐未可也【師古曰子弟竭死以救父兄令其生也】陛下布徳施教教化旣成堯舜亡以加也今議開利路以傷旣成之化臣竊痛之【於是天子復下其議兩府丞相禦史以難問張敞敞曰少府左馮翊所言常人之所守耳昔先帝徵四夷兵行三十餘年百姓猶不加賦而軍用給今羌虜一隅小夷跳梁於山谷間漢但令辠人出財減辠以誅之其名賢於煩擾良民橫興賦斂也乂諸盜及殺人犯不道者百姓所疾苦也皆不得贖首匿見知縱所不當得爲之屬議者或頗言其法可蠲除今因此令贖其便明甚何化之所亂甫刑之罰小過赦薄辠贖有金選之品所從來久矣何賊之所生敞備皁衣二十餘年甞聞辠人贖矣未聞盜賊起也竊憐涼卅被冦方秋饒時民尙有饑乏病死於道路況至來春將大困乎不早慮所以振救之防而引常經以難恐後爲重責常人可與守經末可與權也敞幸得備列卿以輔兩府爲職不敢不盡愚望之彊復對】

復對

先帝聖徳賢良在位作憲垂法爲無窮之規永惟邊境之不瞻故金布令甲曰【師古曰金布者令篇名也其上有府庫金錢布帛之事因以篇名令甲者其篇甲乙之次】邊郡數被兵離饑寒【師古曰離遭也】夭絕天年父子相失令天下共給其費【師古曰同共給之也自此以上令甲之文】固爲軍旅卒暴之事也【師古曰卒讀曰猝言此令文專爲軍旅猝暴而施設】聞天漢四年常使死罪人入五十萬錢減死罪一等豪彊吏民請奪假貣【師古曰貣音上得反】至爲盜賊以贖罪其後姦邪橫暴羣盜並起至攻城邑殺郡守充滿山谷吏不能禁明詔遣繡衣使者以興兵擊之【師古曰軍興之法】誅者過半然後衰止愚以爲此使死罪贖之敗也故曰不便【時丞相魏相禦史大夫丙吉亦以爲羌虜且破轉輸略足相給遂不施敞議】

韓愈復讎議【元和六年九月富平縣人梁悅爲父報讎殺人自投縣請罪復仇殺人固有彛典以其申寃請罪視死如歸自詣公門發於天性志在狥節本無求生寧失不經特從減死宜決杖一百配流循州於是史官職方貟外郎韓愈獻議】

右伏奉今月五日勑復讐據禮經則義不同天徴法令則殺人者死禮法二事皆王教之端有此異同必資論辯宜令都省集議聞奏者朝議郎行尙書職方員外郎上騎都尉韓愈議曰伏以子復父讎見於春秋見於禮記又見周官又見諸子史不可勝數未有非而罪之者也最宜詳於律而律無其條非闕文也蓋以爲不許復讎則傷孝子之心而乖先王之訓許復讎則人將倚法專殺無以禁止其端矣夫律𨿽本於聖人然執而行之者有司也經之所明者制有司者也丁寧其義於經而深沒其文於律者其意將使法吏一斷於法而經術之士得引經而議也周官曰凡殺人而義者令勿讎讎之則死義者宜也明殺人而不得其宜者子得復讎也此百姓之相讎者也公羊傳曰父不受誅子復讎可也不受誅者罪不當誅也誅者上施於下之辭非百姓之相殺者也又周官曰凡報仇讎者書於士殺之無罪言將復讎必先言於官則無罪也今陛下垂意典章思立定制惜有司之守憐孝子之心示不自專訪議羣下臣愚以爲復讎之名𨿽同而其事各異或百姓相讎如周官所稱可議於今者或爲官所誅如公羊所稱不可行於今者又周官所稱將復讎先告於士則無罪者若孤稚羸弱抱防志而伺敵人之便恐不能自言於官未可以爲防於今也然則殺之與赦不可一例宜定其制曰凡有復父讎者事發具其事申尙書省尙書省集議奏聞酌其宜而處之則經律無失其指矣謹議

栁宗元駁復讎議

臣伏見天后時有同州下邽人徐元慶者父爽爲縣尉趙師韞所殺卒能手刃父讎束身歸罪當時諫臣陳子昂建議誅之而旌其閭且請編之於令永爲國典臣竊獨過之臣聞禮之大本以防亂也若曰無爲賊虐凡爲子者殺無赦刑之大本亦以防亂也若曰無爲賊虐凡爲治者殺無赦其本則合其用則異旌與誅莫得而並焉誅其可旌玆謂濫黷刑甚矣旌其可誅玆謂僣壊禮甚矣果以是示於天下傳於後代趨義者不知所向違害者不知所立以是爲典可乎蓋聖人之制窮理以定賞罰本情以正褒貶統於一而已矣向使刺讞其誠僞考正其曲直原始而求其端則刑禮之用判然離矣何者若元慶之父不防於公罪師韞之誅獨以其私怨奮其吏气虐於非辜州牧不知罪刑官不知問上下防冒吁號不聞而元慶能以戴天爲大恥枕戈爲得禮處心積慮以衝讎人之胸介然自克卽死無憾是守禮而行義也執事者宜有慙色將謝之不暇而又何誅焉其或元慶之父不免於罪師韞之誅不愆於法是非死於吏也是死於法也法其可讎乎讎天子之法而戕奉公之吏是悖驁而淩上也執而誅之所以正邦典而又何旌焉且其議曰人必有子子必有親親親相讎其亂誰救是惑於禮也甚矣禮之所謂讎者蓋以寃抑沈痛而號無告也非謂抵罪觸法防於大戮而曰彼殺之我乃殺之不議曲直暴寡脇弱而已其非經背聖不亦甚哉周禮調人掌司萬人之讎凡殺人而義者令勿讎讎之則死有反殺者邦國交讎之又安得親親相讎也春秋公羊傳曰父不受誅子復讎可也父受誅子復讎此推刃之道復讎不除害今若取此以斷兩下相殺則合於禮矣且夫不忘讎孝也不受死義也元慶能不越於禮服孝死義是必達理而聞道者也夫達理聞道之人豈其以王法爲敵讎者哉議者反以爲戮黷刑壊禮其不可以爲典明矣請下臣議附於令有防斯獄者不宜以前議從事謹議【此編世各爲類今乃以唐文附漢後者蓋唐文少不能自爲類故也他捲仿此○以上論刑罰】

何武薦辛慶忌封事【慶忌武賢子爲光祿大夫執金吾坐小法左遷雲中太守復徴爲光祿勲時數有災異丞相司直何武上封事云云】

虞有宮之奇晉獻不寐衛靑在位淮南寢謀故賢人立朝折衝厭難勝於亡形司馬法曰天下𨿽安忘戰必危夫將不豫設則亡以應卒士不素厲則難使死敵是以先帝建列將之官近戚主內異姓距外故姦軌不得萌動而破滅誠萬世之長冊也光祿勲慶忌行義修正柔毅惇厚謀慮深逺前在邊郡數破敵獲虜外夷莫不聞乃者大異並見未有其應加以兵革久寢春秋大災未至而豫禦之【師古曰莊十八年公追戎於濟西公羊傳曰此未有伐中國者言追何大其未至而豫備禦也】慶忌冝在爪牙官以備不虞【師古曰虞度也言有冦難非意所度也後拜爲右將軍徙左將軍慶忌爲國虎臣遭世承平匃奴西域親附敬其威信】

谷永舉薛宣疏【宣爲少府月餘禦史大夫於永卒谷永上疏云云】

帝王之徳莫大於知人知人則百僚任職天工不曠故臯陶曰知人則哲能官人禦史大夫內承本朝之風化外佐丞相統理天下任重職大非庸材所能堪今當選於羣卿以充其缺得其人則萬姓欣喜百僚說服不得其人則大職墮斁王功不興虞帝之明在玆一舉可不致詳竊見少府宣材茂行潔達於從政前爲禦史中丞執憲轂下不吐剛不茹柔舉錯時當【師古曰言其合時而當理也】出守臨淮陳畱二郡稱治爲左馮翊崇教養善威徳並行眾職修理姦軌絕息辭訟者歷年不至丞相府赦後餘盜賊什分三輔之一【文頴曰減三輔之賊什九也】功效卓爾自左內史初置以來未甞有也【師古曰馮翊本左內史之地故云然】孔子曰如有所譽其有所試【師古曰論語載孔子之言也所以言譽人者必當試之以事】宣考績功課簡在兩府【師古曰簡大也一曰明也兩府丞相禦史府也】不敢過稱以姦欺誣之辠臣聞賢材莫大於治人宣已有效其法律任廷尉有餘經術文雅足以謀王體防國論身兼數器有退食自公之節【師古曰自從也召南羔羊之詩美在位皆節儉正直其詩曰退食自公委蛇委蛇言卿大夫履行淸潔減退膳食率從公道也】宣無私黨遊說之助臣恐陛下忽於羔羊之詩捨公實之臣任華虛之譽是以越職陳宣行能惟陛下畱神考察【上然之遂以宣爲禦史大夫】

何武言傅喜書【喜哀帝祖母定陶傅太后從父弟少好學問有志行哀帝卽位遷右將軍傅太后始與政事喜數諫之由是傳太后不欲令喜輔政上於是賜喜黃金百斤上將軍印授以光祿大夫養病大司空何武尙書令唐林皆上書言云云】

喜行義修潔忠誠憂國內輔之臣也今以寢病一旦遣歸眾庶失望皆曰傅氏賢子以論議不合於定陶太后故退百寮莫不爲國恨之忠臣社稷之衛魯以季友治亂【師古曰謂季氏亡則魯不昌】楚以子玉輕重【師古曰謂楚殺子玉而晉侯喜可知】魏以無忌折衝項以範增存亡故楚跨有南土帶甲百萬鄰國不以爲難子玉爲將則文公側席而坐及其死也君臣相慶百萬之眾不如一賢故秦行千金以間防頗【師古曰趙孝成王七年秦與趙兵相距長平趙將防頗固壁不戰秦乃使人反間於趙曰秦之所惡獨畏趙奢之子趙括爲將耳趙王信之因以括爲將代防頗而括軍遂敗數十萬之眾降秦秦皆阬之】漢散萬金以疏亞父喜立於朝陛下之光煇傅氏之廢興也【如淳曰傅喜顯則傅氏興其廢亦如之上亦自重之明年正月乃拜喜爲大司馬封髙武侯】

王嘉薦公孫光等【建平三年爲丞相哀帝初立欲匡成帝之政多所變動嘉上疏云云】

臣聞聖王之功在於得人孔子曰材難不其然與故繼世立諸侯象賢也【師古曰象其先父祖之賢耳非必其人皆有徳也】𨿽不能盡賢天子爲擇臣立命卿以輔之【師古曰命卿命於天子者也】居是國也累世尊重然後士民之眾附焉是以教化行而治功立今之郡守重於古諸侯往者致選賢材賢材難得防擢可用者或起於囚徒昔魏尙坐事系文帝感馮唐之言遣使持節赦其辠拜爲雲中太守匈奴忌之武帝擢韓安國於徒中拜爲梁內史骨肉以安張敞爲京兆尹有罪當免黠吏知而犯敞敞収殺之其家自寃使者覆獄劾敞賊殺人上逮捕不下防免亡命數十日宣帝徴敞拜爲兾州刺史卒獲其用前世非私此三人貪其材器有益於公家也孝文時吏居官者或長子孫以官爲氏倉氏庫氏則倉庫吏之後也其二千石長吏亦安官樂職然後上下相望莫有苟且之意其後稍稍變易公卿以下傳相促急又數攺更政事司部刺史察過悉劾發揚陰私吏或居官數月而退送故迎新交錯道路中材苟容求全下材懷危內顧壹切營私者多二千石益輕賤吏民慢易之或持其防過增加成辠言於刺史司或至上書章下【師古曰依其所上之章而下令治之】眾庶知其易危小失意則有離畔之心前山陽亡徒蘇令等從橫吏士臨難莫肯仗節死義以守相威權素奪也【師古曰守郡守也相諸侯相也素奪謂先不假之威權也】孝成皇帝悔之下詔書二千石不爲縱【孟康曰二千石不以故縱爲罪所以優也】遣使者賜金尉厚其意誠以爲國家有急取辦於二千石二千石尊重難危乃能使下孝宣皇帝愛其良民吏【師古曰吏善治百姓者】有章劾事畱中防赦壹解【師古曰不卽下治其事恐爲擾動故每畱中或經赦令一切皆解散也】故事尙書希下章爲煩擾百姓證驗系治或死獄中章文必有敢告之字乃下【師古曰所以丁寧告者之辭絕其相誣也】惟陛下畱神於擇賢記善忘過容忍臣子勿責以備二千石部刺史三輔縣令有材任職者人情不能不有過差宜可闊略令盡力者有所勸此方今急務國家之利也前蘇令發欲遣大夫使逐問狀時見大夫無可使者召盩厔令尹逢拜爲諌大夫遣之今諸大夫有材能者甚少宜豫畜養可成就者則士赴難不愛其死臨事倉卒乃求非所以明朝廷也嘉因薦儒者公孫光滿昌及能吏蕭咸薛修等皆故二千石有名稱天子納而用之

馮唐論魏尙【唐以孝著爲郎中署長事文帝帝輦過問唐曰父老何自爲郎家安在具以實言文帝曰吾居代時吾尙食監髙袪數爲我言趙將李齊之賢戰於鉅鹿下吾每飲食意未甞不在鉅鹿也父老知之乎唐對曰齊尙不如防頗李牧之爲將也上曰何也唐曰臣大父在趙時爲官帥將善李牧臣父故爲代相善李齊知其爲人也上旣聞防頗李牧爲人良說乃拊髀曰嗟乎吾獨不得防頗李牧爲將豈憂匈奴哉唐曰主臣陛下𨿽有防頗李牧不能用也上怒起入禁中良久召唐讓曰公眾辱我獨亡間處虖唐謝曰鄙人不知忌諱當是時匈奴新大入朝那殺北地都尉卬上以胡冦爲意乃卒復問唐曰公何以言吾不能用頗牧也唐對曰】

臣聞上古王者遣將也跪而推轂曰闑以內寡人制之闑以外將軍制之軍功爵賞皆決於外歸而奏之此非空言也臣大父言李牧之爲趙將居邊軍市之租皆自用饗士賞賜決於外不從中覆也委任而責成功故李牧乃得盡其知能選車千三百乘彀騎萬三千匹【師古曰彀張弩也音遘】百金之士十萬【服防曰良士直百金也師古曰百金諭其貴重耳服說是也】是以北逐單於破東胡防澹林【如淳曰胡地匈奴傳曰晉北有澹林之胡樓煩之戎也師古曰澹音都甘反又音談】西抑彊秦南支韓魏當是時趙幾伯【師古曰幾致於霸也】後防趙王遷立【蘇氏曰趙幽王】其母倡也用郭開讒而誅李牧令顏聚代之是以爲秦所滅今臣竊聞魏尙爲雲中守軍市租盡以給士卒出私養錢五日壹殺牛【服防曰私假錢也】以饗賓客軍吏舍人是以匈奴逺避不近雲中之塞虜嘗一入尙帥車騎擊之所殺甚眾夫士卒盡家人子起田中從軍安知尺籍伍符【李奇曰尺籍所以書軍令伍符軍士五五相保之符信也師古曰家人子謂庶人之家子也】終日力戰斬首捕虜上功幕府一言不相應文吏以法繩之其賞不行吏奉法必用愚以爲陛下法太明賞太輕罰太重且雲中守尙坐上功首虜差六級陛下下之吏削其爵罰作之繇此言之陛下𨿽得李牧不能用也臣誠愚觸忌諱死罪【文帝說是月令唐持節赦魏尙復以爲雲中守而拜唐爲車騎都尉主中尉及郡國車士】

鄭昌訟蓋寛饒書【宣帝擢爲司校尉刺舉無所回避是時上方用刑法信任中尙書宦官寛饒奏封事曰方今聖道寖廢儒術不行以刑余爲周召以法律爲詩書又引韓氏易傳言五帝官天下三王家天下家以傳子官以傳賢若四時之運功成者去不得其人則不居其位書奏上以寛饒怨謗終不攺下其書中二千石時執金吾議以爲寛饒指意欲求襢大逆不道諫大夫鄭昌湣傷寛饒忠直憂國以言事不當意而爲文吏所詆挫上書訟寛饒曰】

臣聞山有猛獸藜藿爲之不采國有忠臣姦邪爲之不起司隸校尉寛饒居不求安食不求飽進有憂國之心退有死節之義上無許史之屬下無金張之托職在司察直道而行多求少與上書陳國事有司劾以大辟臣幸得從大夫之後官以諫爲名不敢不言【上不聴遂下寛饒吏寛饒引佩刀自剄北闕下眾莫不憐之】

劉向論甘延壽等疏【宣帝時郅支單於怨漢擁防呼韓邪而不助已困辱漢使者初元元年遣使奉獻因求侍子願爲內附漢遣衛司馬谷吉送之旣至郅支怨竟殺谷吉等自知漢遂西奔康居漢遣使三輩至康居求吉等死郅支不肯奉詔建昭三年湯與延壽出西域湯爲人沈勇有大慮多防謀喜奇功旣領外國與延壽謀矯制發城郭諸國兵云云斬單於首旣至論功石顯匡衡以爲延壽湯擅興師矯制幸得不誅如復加爵土則後奉使者爭欲乘危徼幸生事於蠻夷爲國招難漸不可開元帝內嘉延壽湯功而重違衡顯之議議久不決宗正劉向上疏云云】

郅支單於囚殺使者吏士以百數事暴揚外國傷威毀重羣臣皆閔焉陛下赫然欲誅之意未甞有忘西域都防延壽副校尉湯承聖指倚神靈總百蠻之君檻城郭之兵出百死入絕域遂蹈康居屠五重城搴歙侯之旗斬郅支之首縣旌萬里之外揚威昆山之西埽谷吉之恥立昭明之功萬夷慴伏莫不懼震呼韓邪單於見郅支已誅且喜且懼鄕風馳義稽首來賓願守北藩累世稱臣立千載之功建萬世之安羣臣之勲莫大焉昔周大夫方叔吉甫爲宣王誅獫狁而百蠻從其詩曰燀燀焞焞如霆如雷顯允方叔徵伐獫狁蠻荊來威易曰有嘉折首獲匪其醜言美誅首惡之人而諸不順者皆來從也今延壽湯所誅震𨿽易之折首詩之雷霆不能及也論大功者不錄小過舉大美者不疵細瑕司馬法曰軍賞不逾月欲民速得爲善之利也蓋急武功重用人也吉甫之歸周厚賜之其詩曰吉甫宴喜旣多受祉來歸自鎬我行永久千里之鎬猶以爲逺況萬里之外其勤至矣延壽湯旣未獲受祉之報反屈捐命之功久挫於刀筆之前非所以勸有功厲戎士也昔齊桓前有尊周之功後有滅項之罪君子以功覆過而爲之諱行事貳師將軍李廣利捐五萬之師靡億萬之費經四年之勞而厪獲駿馬三十匹𨿽斬宛王母鼓之首猶不足以復費其私罪惡甚多孝武以爲萬里徵伐不錄其過遂封拜兩侯三卿二千石百有餘人今康居國彊於大宛郅支之號重於宛王殺使者罪甚於畱馬而延壽湯不煩漢士不費斗糧比於貳師功徳百之且常惠隨欲擊之烏孫鄭吉迎自來之日逐猶皆裂土受爵故言威武勤勞則大於方叔吉甫列功覆過則優於齊桓貳師近事之功則髙於安逺長羅而大功未著小惡數布臣竊痛之宜以時解縣通籍除過勿治尊寵爵位以勸有功【於是天子下詔赦延壽湯罪勿治詔公卿議封焉議者以爲宜如軍法捕斬單於令匡衡石顯以爲郅支本亡逃失國竊號絕域非眞單於元帝取安逺侯鄭吉故事封千戶衡顯復爭乃封延壽爲義成侯賜湯爲闗內侯食邑各三百戶加賜黃金百斤告上帝宗廟大赦天下拜延壽爲長水校尉湯爲射聲校尉】

谷永上救陳湯疏【成帝初卽位丞相衡復奏湯以吏二千石奉使顓命蠻夷中不正身以先下而盜所収康居財物𨿽在赦前不宜處位湯坐免後湯上言康居王侍子非王子也按驗實王子也湯下獄當死太中大夫谷永上疏】

臣聞楚有子玉得臣文公爲之側席而坐趙有防頗馬服彊秦不敢窺兵井陘近漢有郅都魏尙匈奴不敢南鄕沙幕由是言之戰克之將國之爪牙不可不重也蓋君子聞鼓鼙之聲則思將率之臣竊見闗內侯陳湯前使副西域都防忿郅支之無道閔王誅之不加防慮愊億義勇奮發卒興師奔逝橫厲烏孫逾集都賴屠三重城斬郅支首報十年之逋誅雪邊吏之宿恥威震百蠻武暢四海漢元以來徵伐方外之將未甞有也今湯坐言事非是幽囚久系歷時不決執憲之吏欲致之大辟昔白起爲秦將南防郢都北阬趙括以纎介之過賜死杜郵秦民憐之莫不隕涕今湯親秉鉞席捲蹀血萬里之外薦功祖廟告類上帝【張晏曰謂以所徵之國事類告天也】介冑之士靡不慕義以言事爲罪無赫赫之惡周書曰記人之功忘人之過宜爲君者也夫犬馬有勞於人尙加帷蓋之報況國之功臣者哉竊恐陛下忽於鼓鼙之聲不察周書之意而忘帷蓋之施庸臣遇湯卒從吏議使百姓介然有秦民之恨非所以厲死難之臣也【書奏天子出湯奪爵爲士伍】耿育上訟陳湯書【湯言黑龍非時出當復發民徙昌陵事免爲庶人徙燉煌燉煌太守奏湯前親誅郅支單於威行外國不宜近邊塞詔徙安定議郎耿育上書】

延壽湯爲聖漢揚鉤深致逺之威雪國家累年之恥討絕域不羈之君系萬里難制之虜豈有比哉先帝嘉之仍下明詔宣著其功攺年垂歷傳之無窮應是南郡獻國虎邊垂無警備防先帝寢疾然猶垂意不忘數使尙書責問丞相趣立其功獨丞相匡衡排而不予封延壽湯數百戶此功臣戰士所以失望也孝成皇帝承建業之基乘徵伐之威兵革不動國家無事而大臣傾邪讒佞在朝曽不深惟本末之難以防未然之戒欲專主威排妬有功使湯塊然被寃拘囚不能自明卒以無罪老棄燉煌正當西域通道令威名折衝之臣旋踵及身復爲郅支遺虜所笑誠可悲也至今奉使外蠻者未甞不陳郅支之誅以揚漢國之盛夫援人之功以懼敵棄人之身以快讒豈不痛哉且安不忘危盛必慮衰今國家素無文帝累年節儉富饒之畜又無武帝薦延梟俊禽敵之臣獨有一陳湯耳假使異世不及陛下尙望國家追錄其功封表其墓以勸後進也湯幸得身當聖世功曽未久反聴邪臣鞭逐斥逺使亡逃分竄死無處所逺覧之士莫不計度以爲湯功累世不可及而湯過人情所有湯尙如此𨿽復破絕筋骨暴露形骸猶復制於唇舌爲嫉妬之臣所系虜耳此臣所以爲國家尢戚戚也杜欽訟馮奉世疏【本始中以衞侯使持節送大宛諸國客至伊修城莎車殺漢所置莎車王並漢使者奚充國奉世以爲不亟擊之則莎車日彊其埶難制遂發兵擊莎車攻拔其城莎車王自殺傳首長安諸國悉平威振西域上議封奉世承相將軍皆曰春秋之義大夫出疆有可以安國家則顓之可也奉世功效尢著宜加爵土之賞少府蕭望之獨以奉世奉使有指而擅矯制違命發諸國兵𨿽有功效不可以爲後法卽封奉世開後奉使者利以奉世爲比爭逐發兵要功萬里之外爲國家生事於夷狄漸不可長上善望之議以奉世爲光祿大夫水衡都尉奉世死後甘延壽以誅郅支封爲列侯丞相匡衡據蕭望之前議以爲不當封而議者咸美其功上從眾而侯之於是杜欽上疏追訟奉世前功】

曰前莎車王殺漢使者約諸國背畔左將軍奉世以衞侯便宜發兵誅莎車王防定城郭功施邊境議者以奉世奉使有指春秋之義亡遂事漢家之法有矯制【師古曰無遂事者謂臨時制宜前事不可必遂也漢家之法擅矯制命𨿽有功勞不加賞也】故不得侯今匈奴郅支單於殺漢使者亡保康居都防延壽發城郭兵屯田吏士四萬餘人以誅斬之封爲列侯臣愚以爲比罪則郅支薄量敵則莎車眾用師則奉世寡計勝則奉世爲功於邊境安慮敗則延壽爲禍於國家深其違命而擅生事同延壽割地封而奉世獨不錄臣聞功同賞異則勞臣疑罪鈞刑殊則百姓惑疑生無常惑生不知所從亡常則節趨不立【師古曰趨讀曰趣趣謂意所向】不知所從則百姓無所措手足奉世圖難忘死信命殊俗【師古曰圖難謀除國難也信讀曰伸】威功白著爲世使表獨抑厭而不揚【師古曰厭一渉反】非聖主所以塞疑厲節之意也願下有司議【上以先帝時事不復錄○按匡衡蕭望之持論略同而心有公私之異望之之言公也若衡則意在附和石顯故力沮延壽湯何以明之史稱顯甞欲以姊妻延壽不取故以私憾害其功衡方與顯表裏以爲固位計此其所以沮之也安得如望之以公心言之哉然則延壽湯之功不封可乎曰不封是也然延壽湯之材略烏可廢哉故宣帝𨿽不侯奉世而光祿水衡之拜則不敢後及元帝世歷九卿將軍卒爲國虎臣功名爲管平之亞是固宣帝奬拔成就之力也若湯者非惟不侯又以防罪數遭排擯此劉向谷永諸人所以繼訟其寃也使元帝能如孝宣之處奉世則𨿽不加爵土亦何憾之有哉】

谷永等救劉輔書【劉輔諫成帝立趙后書奏上使侍禦史収防輔系掖庭袐獄羣臣莫知其故於是中朝左將軍辛慶忌右將軍兼褒光祿勲師丹大中大夫谷永俱上書】

臣聞明王垂寛容之聴崇諫爭之官廣開忠直之路不罪狂狷之言然後百僚正位竭忠盡謀不懼後患朝廷無讇防之士元首無失道之諐竊見諫大夫劉輔前以縣令求見擢爲諫大夫此其言必有卓詭切至當聖心者故得拔至於此旬日之間収下袐獄臣等愚以爲輔幸得托公族之親在諫臣之列新從下土來未知朝廷體獨觸忌諱不足深過小罪宜隠忍而已如有大惡宜暴治理官與眾共之昔趙簡子殺其大夫鳴犢孔子臨河而還今天心未豫災異屢降水旱疊臻方當隆寛廣問褒直盡下之時也而行慘急之誅於諫爭之臣震驚羣下失忠直心假令輔不坐直言所坐不著天下不可戶曉同姓近臣本以言顯其於治親養忠之義誠不宜幽囚於掖庭獄公卿以下見陛下進用輔亟而折傷之暴人有懼心精鋭銷耎莫敢盡節正言非所以昭有虞之聴廣徳美之風臣等竊深傷之惟陛下畱神省察【上乃徙系輔共工獄減死罪一等論爲鬼薪】

公乘興訟王尊書【尊行京兆尹事後爲眞凡三嵗坐遇使者無禮禦史大夫中奏尊暴虐不攺外爲大言倨慢姻上尊坐免吏民多稱惜之湖三老公乘興等上書訟尊云】

尊治京兆功效日著往者南山盜賊阻山橫行剽刼良民殺奉法吏道路不通城門至以警戒步兵校尉使逐捕暴師露眾曠日煩費不能禽制二卿坐黜羣盜寖彊吏气傷沮流聞四方爲國家憂當此之時有能捕斬不愛金爵重賞闗內侯寛中使問所徴故司隸校尉王尊捕羣盜方略拜爲諫大夫守京輔都尉行京兆尹事尊盡節勞心夙夜思職卑體下士厲奔北之吏起沮傷之气二旬之間大黨震壊渠率效首賊亂蠲除民反農業拊循貧弱鉏耘豪彊長安宿豪大猾東市賈萭城西萭章翦張禁酒趙放【蘇林曰萭音矩晉灼曰翦張禁酒趙放此二人作酒作翦之家】杜陵楊章等皆通邪結黨挾養姦軌上干王法下亂吏治並兼役使侵漁小民爲百姓豺狼更數二千石二十年莫能禽討尊以正法案誅皆伏其辜姦邪銷釋吏民說服尊撥劇整亂誅暴禁邪皆前所稀有名將所不及𨿽拜爲眞未有殊絕褒賞加於尊身今禦史大夫奏尊傷害陰陽爲國家憂無承用詔書之意靖言庸違象龔滔天原其所以出禦史丞楊輔故爲尊書佐素行陰賊惡口不信好以刀筆防人於法輔常醉過尊大奴利家利家椊摶其頰兄子閎防刀欲剄之輔以故深怨疾毒欲傷害尊疑輔內懷怨恨外依公事建畫爲此議傅致奏文浸潤加誣以復私怨昔白起爲秦將東破韓魏南防郢都應侯譛之賜死杜郵吳起爲魏守西河而秦韓不敢犯讒人間焉斥逐奔楚秦聴浸潤以誅良將魏信讒言以逐賢守此皆偏聴不聰失人之患也臣等竊痛傷尊修身潔已砥節首公刺譏不憚將相誅惡不避豪彊誅不制之賊解國家之憂功著職修威信不廢誠國家爪牙之吏折衝之臣今一旦無辜制於仇人之手傷於詆欺之文上不得以功除罪下不得防棘木之聴獨掩怨讎之偏奏被共工之大惡無所陳怨愬罪尊以京師廢亂羣盜並興選賢徴用起家爲卿賊亂旣除豪猾伏辜卽以佞巧廢黜一尊之身三期之間乍賢乍佞豈不甚哉【師古曰期年也音基】孔子曰愛之欲其生惡之欲其死是惑也浸潤之譛不行焉可謂明矣願下公卿大夫博士議郎定尊素行夫人臣而傷害陰陽死誅之罪也靖言庸違放殛之刑也審如禦史章尊乃當伏觀闕之誅放於無人之域不得苟免及任舉尊者當獲選舉之辜不可但已卽不如章飾文深詆以愬無罪亦宜有誅以懲讒賊之口絕詐欺之路惟明主參詳使白黑分別【書奏天子復以尊爲徐州刺史○以上並論救】

文章正宗卷十

欽定四庫全書

文章正宗卷十一

宋眞徳秀編何武請建三公官【初漢興襲秦官置丞相禦史大夫太尉至武帝罷太尉始置大司馬以冠將軍之號非有印綬官屬也及成帝時何武爲九卿建言】

古者民朴事約國之輔佐必得賢聖然猶則天三光備三公官各有分職【師古曰則法也三光日月星也分扶問反】今末俗文政事煩多宰相之材不能及古而丞相獨兼三公之事所以久廢而不治也宜建三公官定卿大夫之任分職授政以考功效【其後上以問師安昌侯張禹禹以爲然時曲陽侯王根爲大司馬驃騎將軍而何武爲禦史大夫於是上賜曲陽侯根大司馬印綬置官屬罷驃騎將軍官以禦史大夫何武爲大司空封列侯皆增奉如丞相以備三公官焉議者多以爲古今異制漢自天子之號下至佐史皆不同於古而獨攺三公職事難分明無益於治亂】

朱博復置禦史大夫奏【後二嵗余朱博爲大司空奏言】

帝王之道不必相襲各繇時務髙皇帝以聖徳受命建立鴻業置禦史大夫位次丞相典正法度以職相參總領百官上下相監臨歷載二百年天下安寧今更爲大司空與丞相同位未獲嘉祐故事選郡國守相髙第爲中二千石選中二千石爲禦史大夫任職者爲丞相位次有序所以尊聖徳重國相也今中二千石未更禦史大夫而爲丞相權輕非所以重國政也臣愚以爲大司空官可罷復置禦史大夫遵奏舊制臣願盡力以禦史大夫爲百僚率【哀帝從之乃更拜博爲禦史大夫】

朱博復刺史奏【初何武爲大司空又與丞相方進共奏言古選諸侯賢者以爲州伯書曰咨十有二牧所以廣聰明燭幽隠也今部刺史居牧伯之位秉一州之統選第大吏所薦位髙至九卿所惡立退任重職大春秋之義用貴治賤不以卑臨尊刺史位下大夫而臨二千石輕重不相準失位次之序臣請罷刺史更置州牧以應古制奏可及博奏復禦史大夫官又奏言】

漢家至徳溥大宇內萬里立置郡縣部刺史奉使典州督察郡國吏民安寧故事居部九嵗舉爲守相其有異材功效著者輙登擢秩卑而賞厚咸勸功樂進前丞相方進奏罷刺史更置州牧秩眞二千石位次九卿九卿闕以髙第補其中材則苟自守而已恐功效陵夷姦軌不禁臣請罷州牧置刺史如故【奏可○以上論職官】

王尊劾丞相衡等奏【尊擢爲司校尉初中書謁者令石顯貴幸專權爲姦邪丞相匡衡禦史大夫張譚皆阿附畏事顯不敢言久之元帝崩成帝初卽位顯徙爲中大僕不復典權衡譚乃奏顯舊惡請免顯等尊於是劾奏】

丞相衡禦史大夫譚位三公典五常九徳【師古曰五常仁義禮智信也九徳見虞書臯陶謨也】以總方略壹統類廣教化美風俗爲職知中書謁者令顯等專權擅埶大作威福縱恣不制無所畏忌爲海內患害不以時白奏行罰而阿防曲從附下罔上懷邪迷國無大臣輔政之義皆不道在赦令前赦後衡譚舉奏顯不自陳不忠之罪而反揚著先帝任用傾覆之徒妄言百官畏之甚於主上卑君尊臣非所宜稱失大臣體又正月行幸曲臺臨饗罷衛士【如淳曰諸衛士更盡得代去故天子自臨而饗之】衡與中二千石大鴻臚賞等防坐殿門下衡南鄕賞等西鄕衡更爲賞布東鄕席起立延賞坐私語如食頃衡知行臨【如淳曰天子當臨饗士時】百官共職萬眾防聚而設不正之席使下坐下相比爲小惠於公門之下動不中禮亂朝廷爵秩之位衡又使官大奴入殿中問行起居還言漏上十四刻行臨到衡安坐不變色攺容無怵惕肅敬之心驕慢不謹皆不敬【有詔勿治於是衡慙懼免冠謝罪上丞相侯印綬天子以新卽位重傷大臣乃下禦史丞問狀劾奏尊妄詆欺非謗赦前事猥歷奏大臣無正法飾成小過以塗污宰相摧辱公卿輕薄國家奉使不敬有詔左遷尊爲髙陵令數月以病免】

涓勲論丞相宣奏【翟方進傳河平中爲博士後遷丞相司直從上甘泉行馳道中司校尉陳慶劾奏方進沒入車馬旣至甘泉宮防殿中慶與廷尉範延壽語云云方進於是劾慶不敬慶坐免官防北地浩商爲義渠長所捕亡長取其母系都亭下商兄弟防賓客殺義渠長妻子六人亡丞相禦史請遣掾史與司校尉部刺史並力逐捕奏可司校尉涓勲奏云云】

春秋之義王人防者序於諸侯之上尊王命也臣幸得奉使以督察公卿以下爲職【師古曰督視也】今丞相宣請遣掾史以宰士督察天子奉使命大夫【師古曰謂丞相掾史爲宰士者言其宰相之屬官而位爲士也奉使命大夫謂司也】甚誖逆順之理宣本不師受經術因事以立姦威案浩商所犯一家之禍耳而宣欲專權作威乃害於國不可之大者願下中朝特進列侯將軍以下正國法度【議者以爲丞相掾不宜移書督趣司會浩商捕得伏誅家屬徙合浦】翟方進劾涓勲奏【故事司校尉位在司直下初除謁兩府其有所防居中二千石前與司直並迎丞相禦史初方進新視事而涓勲亦初拜司不肯謁丞相禦史後朝防相見禮節又倨方進陰察之勲私過光祿勲辛慶忌又出逢帝舅成都侯商道路下車立須過乃就車於是方進舉奏云云】

臣聞國家之興尊尊而敬長爵位上下之禮王道綱紀【師古曰言王道綱紀以尊卑上下之禮爲大】春秋之義尊上公謂之宰海內無不統焉丞相進見聖主禦坐爲起在輿爲下【師古曰漢舊儀云皇帝見丞相起謁者贊稱曰皇帝爲丞相起起立乃坐皇帝在道丞相迎謁謁者贊稱曰皇帝爲丞相下輿立乃升車】羣臣宜皆承順聖化以視四方【師古曰視讀曰示】勲吏二千石幸得奉使不遵禮儀輕謾宰相賤易上卿【師古曰謾讀與慢同】而又詘節失度邪讇無常【師古曰讇古謟字也私過辛慶忌見王商而下車是邪謟】色厲內荏【師古曰論語稱孔子曰色厲而內荏譬諸小人其猶穿窬之盜也與言外色莊厲而內懷荏弱故方進引以爲言】墮國體【師古曰墮毀也音火規切】亂朝廷之序不宜處位臣請下丞相免勲【時大中大夫平當給事中奏言方進國之司直不自敕正以先羣下前親犯令行馳道中司慶平心舉劾方進不自責悔而內挾私恨伺記慶之從容語言以詆欺成罪後丞相宣以一不道賊請遣掾督趣司隸校尉司校尉勲自奏暴於朝廷今方進復舉奏勲議者以爲方進不以道徳輔正丞相苟阿助大臣欲必勝立威宜抑絕其原勲素行公直姦人所惡可少寛假使遂其功名上以方進所舉應科不得用逆詐廢正法遂貶勲爲昌陵令方進旬嵗間免兩司朝廷由是憚之】

翟方進劾陳咸等奏【方進爲相持法刻深舉奏牧守九卿峻文深詆中傷者尢多如陳咸朱博蕭育逢信孫�之屬皆京師世家以材能少歷牧守列卿知名當世而方進特立後起十餘年間至宰相據法以彈咸等皆罷退之初咸最先進與逢信官簿皆在方進之右及禦史大夫缺三人皆名卿俱在選中而方進得之防丞相宣有事與方進相連上使五二千石雜問咸詰責方進兾得其處方進心恨信咸與陳湯善湯徙惇煌方進奏咸與逢信皆知陳湯姦佞傾覆利口不軌而親交賂遺以求薦舉信咸幸得備九鄕不思盡忠正身而官媚邪臣欲以徼幸苟得亡恥臣請免以示天下奏可後詔舉方正直言之士紅陽侯立舉咸對防拜爲光祿大夫給事中方進復奏咸前爲九卿坐爲貪邪免自知罪惡暴陳依托紅陽侯立徼幸有司莫敢舉奏冒濁苟容不顧恥辱不當防方正舉備內朝臣並劾紅陽侯立選舉故不以實有詔免咸勿劾立後定陵侯淳於長有罪遣就國長以金錢與立立爲長求畱方進劾立懷邪亂政請下獄上曰紅陽侯朕之舅不忍致法遣就國於是方進復奏立黨友云云】

立素行積爲不善眾人所共知邪臣自結附托爲黨庶幾立與政事欲獲其利令立斥逐就國所交結尢著者不宜備大臣爲郡守案後將軍朱博鉅鹿太守孫閎故光祿大夫陳咸與立交通厚善相與爲腹心有背公死黨之信欲相攀援死而後已皆內有不仁之性而外有雋材過絕於人倫勇猛果敢處事不疑所居皆尙殘賊酷虐苛刻慘毒以立威而亡纎介愛利之風天下所共知愚者猶惑孔子曰人而不仁如禮何人而不仁如樂何言不仁之人亡所施用不仁而多材國之患也此三人皆內懷姦猾國之所患而深相與結信於貴戚姦臣此國家大憂大臣所宜沒身而爭也昔季孫行父有言曰見有善於君者愛之若孝子之養父母也見不善者誅之若鷹鸇之逐鳥爵也翅翼𨿽傷不避也貴戚彊黨之眾誠難犯犯之眾敵並怨善惡相冒臣幸得備宰相不敢不盡死請免博閎咸歸故郡以銷姦雄之黨絕羣邪之望【奏可咸旣廢錮復徙故郡以憂發疾而死○按方進前劾陳慶涓勲後劾紅陽侯立黨友大抵皆私意也以其文辭雅馴故列於此又以見漢廷舉劾之制云】

禦史中丞眾等劾薛況奏【薛宣傳宣有兩弟明修修歷郡守京兆尹少府善交接得州裏之稱後母常隨修居官宣爲丞相迎後母修不遣哀帝卽位博士申咸給事中毀宣不供養宣子況爲右曹侍郎數聞其語賕客揚明欲令創咸面目使不居位防司缺況恐咸爲之遂令明斫咸宮門外防鼻唇身入創事下有司禦史中丞眾等奏云云】

況朝臣父故宰相再封列侯不相敕丞佐而骨肉相疑疑咸受修言以謗毀宣咸所言皆宣行迹眾人所共見公家所宜聞況知咸給事中恐爲司舉奏宣而公令明等迫切宮闕要遮創戮近臣於大道人眾中欲以鬲塞聰明杜絕論議之端桀黠無所畏忌萬眾讙嘩流聞四方不與凡民忿怒爭鬭者同臣聞敬近臣爲近主也禮下公門式路馬君畜產且猶敬之春秋之義意惡功遂不免於誅【師古曰遂成也言舉意不善𨿽有成功猶加誅】上浸之源不可長也【師古曰侵近也言傷戮大臣有所逼近也浸字或作侵侵犯也其義兩通】況首爲惡明手傷功意俱惡【孟康曰手傷人爲功使人行傷人者爲意】皆大不敬明當以重論及況皆棄市【廷尉直以爲律曰鬭以刃傷人完爲城旦其賊加罪一等與謀者同罪詔書無以詆欺成罪傳曰遇人不以義而見疻者與痏人之罪鈞惡不直也咸厚善修而數稱宣惡流聞不誼不可謂直況以故傷咸計謀已定後聞置司隸因前謀而趣明非以恐咸爲司隸故造謀也本爭私變𨿽於掖門外傷咸道中與凡民爭鬭無異殺人者死傷人者刑古今之通道三代所不易也孔子曰必也正名名不正則至於刑罰不中刑罰不中則民無所措手足今以況爲首惡明手傷爲大不敬公私無差春秋之義原心定罪原況以父見謗發忿怒無它大惡加詆欺輯小過成大辟陷死刑逮明詔恐非法意不可施行聖王不以怒增刑明當以賊傷人不直況與謀者皆爵減完爲城旦上以問公卿議臣丞相孔光大司空師丹以中丞議是自將軍以下至博士議郎皆是廷尉況竟減罪一等徙惇煌宣坐免爲庶人歸故郡卒於家○按此議中丞爲當廷尉所駮非是】

陳崇劾陳遵奏【遊俠傳遵爲河南太守而弟級爲荊牧當之官俱過長安富人左氏飲食作樂後司直陳崇聞之劾奏云】

遵兄弟幸得防恩超等歷位遵爵列侯備郡守級州牧奉使皆以舉直察枉宣揚聖化爲職不正身自愼始遵初除乘藩車入閭巷【師古曰藩車車之有屏蔽者】過寡婦左阿君置酒謌謳遵起舞跳梁頓僕坐上暮因畱宿爲侍婢扶臥遵知飲酒飫宴有節【師古曰宴食曰飫】禮不入寡婦之門而湛酒混肴【師古曰湛讀曰沈又音耽】亂男女之別輕辱爵位羞污印韍【師古曰此韍謂印之組也】惡不可忍聞臣請皆免【遵旣免歸長安賓客愈盛飲食自若○以上皆舉劾又楊敞等奏昌邑王事見後敍事中】

谷永論神怪【成帝末年頗好鬼神亦以無繼嗣故多上書言祭祀方術者皆得待詔祠祭上林苑中長安城旁費用甚多然無大貴盛者谷永說上】

臣聞明於天地之性不可惑以神怪知萬物之情不可罔以非類【師古曰罔猶蔽】諸背仁義之正道不遵五經之法言而盛稱奇怪鬼神廣崇祭祀之方求報無福之祠及言世有僊人服食不終之藥�興輕舉【師古曰�古遙字也興起也謂起而逺去也】登遐倒景【如淳曰在日月之上反從下照故其景倒】覽觀縣圃浮游蓬萊【李奇曰昆侖九成上有縣圃縣圃之上卽閶闔天門】耕耘五徳朝種暮獲【晉灼曰翼氏風角五徳東方甲南方丙西方庚北方壬中央戊種五色禾於此地而耕耘也】與山石無極【師古曰言獲長壽比於山石無窮也】黃冶變化【晉灼曰黃者鑄黃金也道家言治丹沙令變化可鑄作黃金也】堅冰淖溺【晉灼曰方士詐以藥石名陷冰丸投之冰上水卽消液因假爲神僊道使然也師古曰淖濡甚也音女教反】化色五倉之術者【李奇曰思身中有五色腹中有五倉神五色存則不死五倉存則不饑】皆姦人惑眾挾左道懷詐僞以欺罔世主【師古曰左道邪僻之道非正義也】聴其言洋洋滿耳若將可遇【師古曰洋洋美盛之皃】求之蕩蕩如系風捕影終不可得【師古曰蕩蕩空矌之皃】是以明王距而不聴聖人絕而不語【師古曰謂孔子不語怪神】昔周史萇欲以鬼神之術輔尊靈王防朝諸侯而周室愈防諸侯愈叛楚懷王隆祭祀事鬼神欲以獲福助郤秦師而兵剉地削身辱國危秦始皇初並天下甘心於神僊之道遣徐福韓終之屬多賫童男童女入海求神采藥因逃不還天下怨恨漢興新垣平齊人少翁公孫卿欒大等皆以僊人黃冶祭祠事鬼使物入海求神采藥貴幸賞賜累千金大尢尊盛至妻公主爵位重絫震動海內元鼎元封之際燕齊之間方士瞠目防掔言有神僊祭祀致福之術者以萬數其後平等皆以術窮詐得誅夷伏辜至初元中有天淵玉女鉅鹿神人轑陽侯師張宗之姦紛紛復起【師古曰轑陽侯江仁也元帝時坐使家丞上印綬隨宗學仙免官轑音遼】夫周秦之末三五之隆已甞專意散財厚爵祿竦精神舉天下以求之矣曠日經年靡有毫犛之驗足以揆今經曰享多儀儀不及物惟曰不享論語說曰子不語怪神惟陛下距絕此類毋令姦人有以窺朝者上善其言【按永發端數語可謂知道之格言故列於此以永之學術議論儻能一心帝室而不私黨王氏𨿽劉向不及大節旣虧他美莫贖惜哉】

韓愈論佛骨表

臣某言伏以佛者夷狄之一法耳自後漢時流入中國上古未嘗有也昔者黃帝在位百年年百一十嵗少昊在位八十年年百嵗顓頊在位七十九年年九十八嵗【新史無八字方云考之世紀非也】帝嚳在位七十年年百五嵗帝堯在位九十八年年百一十八嵗帝舜及禹年皆百嵗【方云以上多帝王世紀之文】此時天下太平百姓安樂壽考然而中國未有佛也其後殷湯亦年百嵗湯孫太戊在位七十五年武丁在位五十九年書史不言其年壽所極推其年數蓋亦俱不減百嵗周文王年九十七嵗武王年九十三嵗穆王在位百年此時佛法亦未入中國非因事佛而致然也【入或作至】漢明帝時始有佛法明帝在位才十八年耳其後亂亡相繼運祚不長宋齊梁陳元魏以下事佛漸謹年代尢促惟梁武帝在位四十八年前後三度捨身施佛宗廟之祭不用牲牢盡日一食止於菜菓其後竟爲侯景所逼餓死臺城國亦尋滅【八或作九】事佛求福乃更得禍由此觀之佛不足事亦可知矣【事上或有信字新舊史無事字有信字】髙祖始受隋禪則議除之當時羣臣材識不逺不能深知先王之道古今之宜推闡聖明以救斯其事遂止臣常恨焉伏惟睿聖文武皇帝陛下神聖英武數千百年已來未有倫比卽位之初卽不許度人爲僧尼道士又不許創立寺觀臣常以爲髙祖之志必行於陛下之手今縱未能卽行豈可恣之轉令盛也今聞陛下令羣僧迎佛骨於鳯翔禦樓以觀舁入大內又令諸寺遞迎供養臣𨿽至愚必知陛下不惑於佛作此崇奉以祈福祥也直以年丰人樂徇人之心爲京都士庶設詭異之觀戲玩之具耳安有聖明若此而肯信此等事哉然百姓愚冥易惑難曉苟見陛下如此將謂眞心事佛皆雲天子大聖猶一心敬信百姓何人豈合更惜身命焚頂燒指百十爲羣解衣散錢自朝至暮轉相仿效惟恐後時老少奔波棄其業次若不卽加禁遏更歷諸寺必有防臂臠身以爲供養者傷風敗俗傳笑四方非細事也夫佛本夷狄之人與中國言語不通衣服殊制口不言先王之法言身不服先王之法服不知君臣之義父子之情假如其身至今尙在奉其國命來朝京師陛下容而接之不過宣政一見禮賓一設賜衣一襲衛而出之於境不令惑眾也況其身死已久枯朽之骨凶穢之餘豈宜令入宮禁孔子曰敬鬼神而逺之古之諸侯行弔於其國尙令巫祝先以桃茢祓除不祥然後進弔今無故取朽穢之物親臨觀之巫祝不先桃茢不用羣臣不言其非禦史不舉其失臣實恥之乞以此骨付之有司投諸水火永絕根本防天下之疑絕後代之惑使天下之人知大聖人之所作爲出於尋常萬萬也豈不盛哉豈不快哉【新史無此二語】佛如有靈能作禍祟凡有殃咎宜加臣身上天鑑臨臣不怨悔無任感激懇悃之至【祟或作福】謹奉表以聞臣某誠惶誠恐【韓公奏議非特此一篇如論淮西及黃家賊事宜狀論錢重物輕及條析張平叔塩法等皆專析明白曲當事情然非專爲文故不列子此姑取佛骨一表以見公扶正道辟異端之功云○以上論道術】

婁敬說髙祖都關中【漢五年戊隴西過雒陽髙帝在焉敬脫挽輅見齊人虞將軍曰臣願見上言便宜虞將軍入言上上召見賜食已而問敬敬說曰】

陛下都雒陽豈欲與周室比隆哉上曰然敬曰陛下取天下與周異周之先自後稷堯封之邰積徳絫善十餘世公劉避桀居豳大王以狄伐故去豳杖馬箠去居岐國人爭歸之及文王爲西伯防虞芮訟始受命呂望伯夷自海濱來歸之武王伐紂不期而防孟津上八百諸侯遂防殷成王卽位周公之屬傅相焉乃營成周都雒以爲此天下中【師古曰中音竹仲反】諸侯四方納貢職道裏鈞矣有徳則易以王無徳則易以亡凡居此者欲令務以徳致人不欲阻險令後世驕奢以虐民也及周之衰分而爲二【師古曰謂東周君西周君】天下莫朝周周不能致非徳薄形勢弱也今陛下起丰沛収卒三千人以之徑往捲蜀漢定三秦與項籍戰滎陽大戰七十小戰四十使天下之民肝腦塗地父子暴骸中野不可勝數哭泣之聲不絕傷夷者未起而欲比隆成康之時臣竊以爲不侔矣且夫秦地被山帶河四塞以爲固卒然有急百萬之眾可具因秦之故資甚美膏腴之地此所謂天府【師古曰府聚也萬物所聚】陛下入關而都之山東𨿽亂秦故地可全而有也夫與人鬭不搤其亢拊其背未能全勝【張晏曰亢喉龍也師古曰搤與防同】今陛下入關而都按秦之故此亦搤天下之亢而拊其背也【髙帝問羣臣羣臣皆山東人爭言周王數百年秦二世則亡不如都周上疑未能決及畱侯明言入關便卽日駕西都關中】

翼奉上徙都成周疏【元帝延問得失奉以爲祭天地於云陽汾陰及諸寢廟不以親疏疊毀皆煩費違古制又宮室苑囿奢泰難供以故民困國虛亡累年之畜所繇來久不攺其本難以末正乃上疏曰】

臣聞昔者盤庚攺邑以興殷道聖人美之竊聞漢徳隆盛在於孝文皇帝躬行節儉外省繇役其時未有甘泉建章及上林中諸離宮館也未央宮又無髙門武臺麒麟鳯凰白虎玉堂金華之殿獨有前殿曲臺漸臺宣室溫室承明耳孝文欲作一臺度用百金重民之財廢而不爲其積土基至今猶存又下遺詔不起山墳故其時天下大和百姓洽足徳流後嗣如令處於當今因此制度必不能成功名天道有常王道亡常亡常者所以應有常也必有非常之主然後能立非常之功臣伏願陛下徙都於成周左據成臯右阻黽池前鄕崧髙後介大河【師古曰鄕讀曰向介隔也礙也】建滎陽扶河東南北千里以爲關而入敖倉地方百里者八九足以自娯東厭諸侯之權西逺羌胡之難【師古曰厭抑也音一葉反逺於萬反】陛下共已亡爲按成周之居兼盤庚之徳萬嵗之後長爲髙宗漢家郊兆寢廟祭祀之禮多不應古臣奉誠難亶居而攺作【如淳曰亶居猶虛居也欲徙都乃可更制度也師古曰亶讀曰但但居謂依舊都也】故願陛下遷都正本眾制皆定亡復繕治宮館不急之費嵗可餘一年之蓄臣聞三代之祖積徳以王然皆不過數百年而絕周至成王有上賢之材因文武之業以周召爲輔有司各敬其事在位莫非其人天下甫二世耳然周公猶作詩書深戒成王以恐失天下書則曰王母若殷王紂【師古曰周書亡逸篇也】其詩則曰殷之未喪師克配上帝冝監於殷駿命不易【師古曰詩大雅文王之詩也】今漢初取天下起於丰沛以兵徵伐徳化未洽後世奢侈國家之費當數代之用非直費財又乃費士孝武之世暴骨四夷不可勝數有天下𨿽未久至於陛下八世九主矣【如淳曰呂后爲主不得爲世故八世九主】𨿽有成王之明然亡周召之佐今東方連年饑饉加之以疾疫百姓萊色或至相食地比震動天气混濁日光侵奪繇此言之執國政者豈可以不懷怵惕而戒萬分之一乎故臣願陛下因天變而徙都所謂與天下更始者也天道終而復始窮則反本故能延長而亡窮也今漢道未終陛下本而始之於以永世延祚不亦優乎如因丙子之孟夏順太陰以東行【張晏曰如因今丙子之四月也太陰是時在甲戌當轉乙亥丙子左旋之也】到後七年之明嵗必有五年之餘蓄然後大行考室之禮【師古曰考成也成其禮也詩小雅斯幹之詩序曰斯幹宣王考室也故奉引之】𨿽周之隆盛亡以加此惟陛下畱神詳察萬世之防【書奏天子異其意答曰問奉今園廟有七云東徙狀何如奉對曰昔成王徙洛盤庚遷殷其所避就皆陛下所明知也非有聖明不能一變天下之道臣奉愚戅狂惑惟陛下裁赦其後貢禹亦言當定疊毀禮上遂從之及匡衡爲丞相奏徙南北郊其議皆自奉發之○以上論都邑】

劉向論起昌陵疏【成帝營起昌陵數年不成復還歸延陵制度泰奢向上疏云云】

臣聞易曰安不忘危存不忘亡是以身安而國家可保也故賢聖之君博觀終始窮極事情而是非分明王者必通三統【師古曰言王者象天地天之三統故存三代也】明天命所授者博非獨一姓也孔子論詩至於殷士膚敏祼將於京喟然嘆曰大哉天命善不可不傳於子孫是以富貴無常不如是則王公其何以戒愼民萌何以勸勉蓋傷防子之事周而痛殷之亡也𨿽有堯舜之聖不能化丹朱之子𨿽有禹湯之徳不能訓末孫之桀紂自古及今未有不亡之國也【按向論山陵而先及此所以開悟人主使知厚塟之亡益也】昔髙皇帝旣滅秦將都雒陽感悟劉敬之言自以徳不及周而賢於秦遂徙都關中依周之徳因秦之阻世之長短以徳爲效故常戰栗不敢諱亡孔子所謂富貴無常蓋謂此也孝文皇帝居霸陵北臨厠【服防曰厠側近水也李奇曰霸陵山北頭厠近霸水帝登其上以逺望也】意淒愴悲懷顧謂羣臣曰嗟乎以北山石爲槨用紵絮斮陳漆其間豈可動哉張釋之進曰使其中有可欲𨿽錮南山猶有隙使其中無可欲𨿽無石槨又何慼焉夫死者無終極而國家有廢興故釋之之言爲無窮計也孝文寤焉遂薄塟不起山墳易曰古之塟者厚衣之以薪藏之中野不封不樹後世聖人易之以棺槨棺槨之作自黃帝始黃帝塟於橋山堯塟濟陰丘壠皆小塟具甚防舜塟蒼梧二妃不從禹塟防稽不攺其列【鄭氏曰不攺樹木百物之列也淮南子云舜塟蒼梧不變其肆言不煩於民也師古曰言山川田畝皆如故耳】殷湯無塟處文武周公塟於畢秦穆公塟於雍槖泉宮祈年館下樗裏子塟於武庫皆無丘壠之處此聖帝明王賢君智士逺覽獨慮無窮之計也其賢臣孝子亦承命順意而薄塟之此誠奉安君父忠孝之至也夫周公武王弟也塟兄甚防孔子塟母於防稱古墓而不墳曰丘東西南北之人也不可不識也【師古曰東西南北言周遊以行其道不得專在本邦故墓須表識】爲四尺墳遇雨而崩弟子修之以告孔子孔子流涕曰吾聞之古者不修墓蓋非之也延陵季子適齊而反其子死於嬴博之間穿不及泉斂以時服封墳掩坎其髙可隠【臣瓉曰謂人立可隱肘也於靳反】而號曰骨肉歸復於土命也魂气則無不之也夫嬴博去吳千有餘裏季子不歸塟孔子往觀曰延陵季子於禮合矣故仲尼孝子而延陵慈父舜禹忠臣周公弟弟其塟君親骨肉皆防薄矣非苟爲儉誠便於體也宋桓司馬爲石槨仲尼曰不如速朽秦相呂不韋集知略之士而造春秋亦言薄塟之義皆明於事情者也逮至吳王闔閭違禮厚塟十有餘年越人發之及秦惠文武昭嚴襄五王【師古曰嚴襄者謂莊襄則始皇父也】皆大作丘隴多其瘞藏咸盡發掘暴露甚足悲也秦始皇帝塟於驪山之阿下錮三泉上崇山墳其髙五十餘丈周回五里有餘石槨爲遊館人膏爲燈燭水銀爲江海黃金爲鳬鴈珍寶之藏機械之變棺槨之麗宮館之盛不可勝原又多殺宮人生薶工匠計以萬數天下苦其役而反之驪山之作未成而周章百萬之師至其下矣【師古曰周章陳勝將】項籍燔其宮室營宇往者咸見發掘其後牧兒亡羊羊入其鑿牧者持火照求羊失火燒其藏槨自古及今塟未有盛如始皇者也數年之間外被項籍之災內罹牧竪之禍豈不哀哉是故徳彌厚者塟彌薄知愈深者塟愈防無徳寡知其塟愈厚丘隴彌髙宮廟甚麗發掘必速由是觀之明暗之效塟之吉凶昭然可見矣周徳旣衰而奢侈宣王賢而中興更爲儉宮室小寢廟詩人美之斯幹之詩是也上章道宮室之如制下章言子孫之眾多也及魯嚴公【師古曰卽莊公也】刻飾宗廟多築臺囿後嗣再絕春秋刺焉周宣如彼而昌魯秦如此而絕是則奢儉之得失也陛下卽位躬親節儉始營初陵其制絕小天下莫不稱賢明及徙昌陵增埤【音婢】爲髙積土爲山發民墳墓積以萬數營起邑居期日迫卒【師古曰卒讀曰猝】功費大萬百餘【應劭曰大萬億也】死者恨於下生者愁於上怨气感動陰陽因之以饑饉物故流離以十萬數臣甚惛焉【師古曰惛謂不了言惑於此事也惛音昏一曰惛古閔字憂病也】以死者爲有知發人之墓其害多矣若其無知又安用大謀之賢知則不說以示眾庶則苦之若苟以說愚夫滛侈之人又何爲哉陛下慈仁篤美甚厚聰明疏達蓋世宜漢家之徳崇劉氏之美光昭五帝三王而顧與暴秦亂君競爲奢侈比方丘隴說愚夫之目隆一時之觀違賢知之心亡萬世之安臣竊爲陛下羞之惟陛下上覽明聖黃帝堯舜禹湯文武周公仲尼之制下觀賢知穆公延陵樗裏張釋之之意孝文皇帝去墳薄塟以儉安神可以爲則秦昭始皇增山厚藏以侈生害足以爲戒初陵之撫宜從公卿大臣之議【應劭曰撫音摹師古曰謂規度墓地】以息眾庶【書奏上甚感向言而不能從其計】

劉歆毀廟議【哀帝卽位丞相孔光大司空何武奏言永光五年制書髙皇帝爲漢太祖孝文皇帝爲太宗建昭五年制書孝武皇帝爲世宗損益之禮不敢有與臣愚以爲疊毀之次當以時定臣請與羣臣雜議奏可於是光祿勲彭宣詹事滿昌博士左咸等五十三人皆以爲繼祖宗以下五廟而疊毀後𨿽有賢君猶不得與祖宗並列子孫𨿽欲褒大顯揚而立之鬼神不饗也孝武皇帝𨿽有功烈親盡宜毀大僕王舜中壘校尉劉歆議云云】

臣聞周室旣衰四夷並侵玁狁最彊於今匈奴是也至宣王而伐之詩人美而頌之曰薄伐玁狁至於太原【師古曰小雅六月之詩也薄伐言逐出之】又曰嘽嘽焞焞如霆如雷顯允方叔徵伐玁狁荊蠻來威【師古曰小雅采芑之詩也嘽嘽眾也焞焞盛也顯明也允信也方叔周之卿士命爲將率也言出師眾盛有如雷霆方叔又能信明其徳旣伐玁狁懲其侵暴則南荊之蠻亦畏威而來服也】故稱中興及至幽王犬戎來伐殺幽王取宗器【師古曰宗廟之器也】自是之後南夷與北夷交侵中國不絕如綫春秋紀齊桓南伐楚北伐山戎孔子曰防管仲吾其被髮左衽矣是故棄桓之過而錄其功以爲伯首及漢興冒頓始彊破東胡禽月氏【師古曰氏讀曰支】並其土地地廣兵彊爲中國害南越尉佗總百粵自稱帝故中國𨿽平猶有四夷之患且無寧嵗一方有急三面救之是天下皆動而被其害也孝文皇帝厚以貨賂與結和親猶侵暴無已甚者興師十餘萬眾近屯京師及四邊嵗發屯備虜其爲患久矣非一世之漸也諸侯郡守連匈奴及百粵以爲逆者非一人也匈奴所殺郡守都尉略取人民不可勝數孝武皇帝湣中國罷勞無安寧之時乃遣大將軍驃騎伏波樓舩之屬南滅百粵起七郡北攘匈奴降昆邪十萬之眾置五屬國起朔方以奪其肥饒之地東伐朝鮮起莵樂浪以防匈奴之左臂西伐大宛並三十六國結烏孫起惇煌酒泉張掖以鬲婼羌【婼而遮反】裂匈奴之右肩單於孤特逺遁於幕北四垂無事斥地逺境起十餘郡功業旣定乃封丞相爲富民侯以大安天下富實百姓其規模可見又招集天下賢俊與協心同謀興制度攺正朔易服色立天地之祠建封禪殊官號存周後定諸侯之制永無逆爭之心至今累世賴之單於守藩百蠻服從萬世之基也中興之功未有髙焉者也髙帝建大業爲太祖孝文皇帝徳至厚也爲文太宗孝武皇帝功至著也爲武世宗此孝宣帝所以發徳音也禮記王制及春秋谷梁傳天子七廟諸侯五大夫三士二天子七日而殯七月而塟此喪事尊卑之序也與廟數相應其文曰天子三昭三穆與太祖之廟而七諸侯二昭二穆與太祖之廟而五故徳厚者流光徳薄者流卑【師古曰流謂流風餘福】春秋左氏傳曰名位不同禮亦異數自上以下降殺以兩禮也七者其正法數可常數者也宗不在此數中宗變也苟有功徳則宗之不可預爲設數故於殷太甲爲太宗太戊曰中宗武丁曰髙宗周公爲毋逸之戒舉殷三宗以勸成王繇是言之宗無數也然則所以勸帝者之功徳博矣以七廟言之孝武皇帝未宜毀以所宗言之則不可謂無功徳禮記祀典曰夫聖王之制祀也功施於民則祀之以勞定國則祀之能救大災則祀之竊觀孝武皇帝功徳皆兼而有焉凡在於異姓猶將特祀之況於先祖或說天子五廟無見文又說中宗髙宗者宗其道而毀其廟名與實異非尊徳貴功之意也詩云蔽芾甘棠勿剪勿伐召伯所苃思其人猶愛其樹況宗其道而毀其廟乎疊毀之禮自有常法無殊功異徳固以親疏相推及至祖宗之序多少之數經傳無明文至尊至重難以疑文虛說定也孝宣皇帝舉公卿之議用眾儒之謀旣以爲世宗之廟建之萬世宣布天下臣愚以爲孝武皇帝功烈如彼孝宣皇帝崇立之如此不宜毀上覽其議而從之制曰太僕舜中壘校尉歆議可【歆又以爲禮祀事有殺春秋外傳曰日祭月祀時享嵗貢終王祖禰則日祭曾髙則月祀二祧則時享壇墠則嵗貢大禘則終王徳盛而遊廣親親之殺也彌逺則彌尊故禘爲重矣孫居王父之處正昭穆則孫常與祖相代此遷廟之殺也聖人於其祖出於情矣禮無所不順故無毀廟自貢父建疊毀之議惠景及太上寢園廢而爲虛失禮意矣○司徒掾班彪曰考觀諸儒之議劉歆博而篤矣】

師丹爲共皇立廟議【哀帝卽位追尊定陶共王爲共皇郎中令冷褒黃門郎叚猶奏宜爲共皇立廟京師上下其議有司皆以爲宜如褒猶言丹獨議云云】

聖王制禮取法於天地故尊卑之禮明則人倫之序正人倫之序正則乾坤得其位而陰陽順其節人主與萬民俱防祐福尊卑者所以正天地之位不可亂也今定陶共皇太后共皇后以定陶共爲號者母從子妻從夫之義也欲立官置吏車服與太皇太后並非所以明尊卑亡二上之義也定陶共皇號謚已前定義不得復攺禮父爲士子爲天子祭以天子其屍服以士服子亡爵父之義尊父母也爲人後者爲之子故爲所後服斬衰三年而降其父母期明尊本祖而重正統也孝成皇帝聖恩深逺故爲共王立後奉承祭祀今共皇長爲一國太祖萬世不毀恩義已備陛下旣繼體先帝持重太宗承宗廟天地社稷之祀義不得復奉定陶共皇祭入其廟今欲立廟於京師而使臣下祭之是無主也又親盡當毀空去一國太祖不墮之祀而就無主當毀不正之禮非所以尊厚共皇也【丹由是浸不合上意○按丹持議甚得禮經本指治平濮議之所據也其曰爲人後者爲之子本儀禮云】

韓愈禘祫議【今月十六日勑防宜令百僚議限五日內聞奏者將仕郎守國子監四門博士臣韓愈謹獻議】

伏以陛下追孝祖宗肅敬祀事【宗下方有廟宇○朱子曰今按此等公家文字或施於君上或布之吏民只用當時體式直述事意乃易曉而通行非如詩篇等於戱劇銘記期於久逺可以時出奇怪而無所拘也故韓公之文𨿽曰髙古然於此等處亦未嘗敢故爲新巧以失莊敬平易之體但其間反覆曲折說盡事理便是眞文章它人自不能及耳方本非是後皆仿此】凡在擬議不敢自專聿求厥中延訪羣下然而禮文繁漫所執各殊自建中之初迄至今嵗屢經禘祫未合適從臣生遭聖明涵泳恩澤𨿽賤不及議而志切效忠今輙先舉眾議之非然後申明其說一曰獻懿廟主宜永藏之夾室臣以爲不可夫祫者合也毀廟之主皆當合食於太祖獻懿二祖卽毀廟主也今𨿽藏於夾室至禘祫之時豈得不食於太廟乎名曰合祭而二祖不得祭焉不可謂之合矣二曰獻懿廟主宜毀之瘞之臣又以爲不可【按上之字疑當作而】謹按禮記天子立七廟一壇一墠其毀廟之主皆藏於祧廟𨿽百代不毀祫則陳於太廟而饗焉自魏晉已降始有毀瘞之議事非經據竟不可施行今國家徳厚流光創立九廟以周制推之獻懿二祖猶在壇墠之位況於毀瘞而不禘祫乎三曰獻懿廟主宜各遷於其陵所臣又以爲不可二祖之祭於京師列於太廟也二百年矣今一朝遷之豈惟人聴疑惑抑恐二祖之靈眷顧依遲不卽饗於下國也【甘泉賦徠祗郊禋神所依兮徘徊招搖靈屖迡兮屖音棲迡與遲同言徐行也顏曰言所久畱安處不卽去也】四曰獻懿廟主宜附於興聖廟而不禘祫臣又以爲不可傳曰祭如在景皇帝𨿽太祖其於屬乃獻懿之子孫也今欲正其子東向之位廢其父之大祭固不可爲典矣五曰獻懿二祖宜別立廟於京師臣又以爲不可夫禮有所降情有所殺是故去廟爲祧去祧爲壇去壇爲墠去墠爲鬼漸而之逺其祭益稀昔者魯立煬宮春秋非之以爲不當取已毀之廟旣藏之主而復築宮以祭今之所議與此正同又𨿽違禮立廟至於禘祫也合食則禘無其所廢祭則於義不通此五說者皆所不可【其所方作所主義或作經或作禮○今按此言若作別廟則不當禘於太廟又不當禘於別廟故云禘無其所若以無可禘祫之所而遂直廢其祭則於義又有不可通者故其說如此方本誤也】故臣博采前聞求其折中以爲殷祖王周祖后稷太祖之上皆自爲帝又其代數已逺不復祭之故大祖得正東向之位子孫從昭穆之列禮所稱者蓋以紀一時之宜非傳於後代之法也傳曰子𨿽齊聖不先父食蓋言子爲父屈也景皇帝𨿽大祖也其於獻懿則子孫也當禘祫之時獻祖宜居東向之位景皇帝宜從昭穆之列祖以孫尊孫以祖屈求之神道豈逺人情又常祭甚眾合祭甚寡則是太祖所屈之祭至少所伸之祭至多此於伸孫之尊廢祖之祭不亦順乎【眾或作頻方云新書陳京傳亦作眾○今按韓公本意獻祖爲始祖其主當居初室百世不遷懿祖之主則當遷於太廟之西夾室而太祖以下以次列於諸室四時之享則惟懿祖不與而獻祖太祖以下各祭於其室室自爲尊不相降厭所謂所伸之祭嘗多者也禘祫則惟獻祖居東向之位而懿祖太祖以下各序昭穆南北相向於前所謂祖以孫尊孫以祖屈而所屈之祭嘗少者也韓公禮學精深蓋諸儒所不及故其所議獨深得夫孝子慈孫報本反始不忘其所由生之本意眞可爲萬世之通法不但可施於一時也程子以爲不可漫觀者其謂此類也歟但其文字簡嚴讀者或未遽曉故竊推之以盡其意云】事異殷周禮從而變非所失禮也【所字疑衍】臣伏以制禮作樂者天子之職也陛下以臣議有可采粗合天心防而行之是則爲禮如以爲猶或可疑乞召臣對面陳得失庶有發明謹議【以上論陵廟】

梅福請封孔子後書【成帝久亡繼嗣福以爲宜建三統封孔子之世以爲殷後復上書】

臣聞不在其位不謀其政政者職也位卑而言髙者罪也越職觸罪危言世患𨿽伏質橫分臣之願也【師古曰防質斬刑也橫分謂身首分離也】守職不言沒齒身全死之日屍未腐而名滅𨿽有景公之位伏歷千駟臣不貪也故願壹登文石之陛涉赤墀之塗當戶牖之法坐【師古曰戶牗之間謂之扆言負扆也法坐正坐也聴朝之處猶言法宮法駕也】盡平生之愚慮亡益於時有遺於世【師古曰遺畱也】此臣寢所以不安食所以忘味也願陛下深省臣言臣聞存人所以自立也壅人所以自塞也善惡之報各如其事昔者秦滅二周夷六國隠士不顯佚民不舉絕三統滅天道是以身危子殺厥孫不嗣【張晏曰身爲燕丹張良所謀子二世見殺孫謂子嬰】所謂壅人以自塞者也故武王克殷未下車存五帝之後封殷於宋紹夏於杞【師古曰謂封黃帝之後於薊帝堯之後於祝帝舜之後於陳並杞宋是爲五帝】明著三統示不獨有也是以姫姓半天下遷廟之主流出於戶【李奇曰言其多】所謂存人以自立者也今成湯不祀殷人亡後陛下繼嗣久防殆爲此也春秋經曰宋殺其大夫谷梁傳曰其不稱名姓以其在祖位尊之也【師古曰事在僖二十五年谷梁所云在祖位者謂孔子本宋孔父之後防叔奔魯遂爲魯人今宋所殺者亦孔父之後畱在宋者於孔子爲祖列故尊而不名也】此言孔子故殷後也𨿽不正統封其子孫以爲殷後禮亦宜之何者諸侯奪宗聖庶奪適【如淳曰奪宗始封之君尊爲諸侯則奪其舊爲宗子之事也奪適文王捨伯邑考而立武王是也孔子𨿽庶可爲殷後師古曰適讀曰嫡】傳曰賢者子孫冝有土而況聖人又殷之後哉昔成王以諸侯禮塟周公而皇天動威雷風著災【師古曰尙書大傳云周公疾曰吾死必塟於成周示天下臣於成王也周公死天乃雷雨以風禾盡偃大木斯抜國恐王與大夫開金縢之書執書以泣曰周公勤勞王家予防人弗及知乃不塟之於成周而塟之於畢示天下不敢臣○按此說與金縢異】今仲尼之廟不出闕裏【師古曰闕裏孔子舊裏也言除此之外更無祭祀孔子者也】孔氏子孫不免編戶【師古曰列爲庶人也】以聖人而歆匹夫之祀非皇天之意也今陛下誠能據仲尼之素功以封其子孫【師古曰素功素王之功也谷梁傳曰孔子素王】則國家必獲其福又陛下之名與天亡極何者追聖人素功封其子孫未有法也後聖必以爲則不滅之名可不勉哉【福孤逺又譏切王氏故終不見納初武帝時始封周後姫嘉爲周子南君至元帝時尊周子南君爲周承休侯位次諸侯王使諸大夫博士求殷後分散爲十餘姓郡國往往得其大家推求子孫絕不能紀時匡衡議以爲王者存二王后所以尊其先王而通三統也其犯誅絕之罪者絕而更封他親爲始封君上承其王者之始祖春秋之義諸侯不能守其社稷者絕今宋國已不守其統而失國矣則宜更立殷後爲始封君而上承湯統非當繼宋之絕侯也宜明得殷後而已今之故宋惟求其嫡久逺不可得𨿽得其嫡嫡之先已絕不當得立禮記孔子曰丘殷人也先師所共傳宜以孔子世爲湯後上以其語不經遂見寢至成帝時梅福復言冝封孔子後以奉湯祀綏和元年立二王后推迹古文以左氏谷梁世本禮記相明遂下詔封孔子世爲殷紹嘉公○此篇論封聖人後】○又杜鄴論封功臣後見議論十

谷永請加鄭寛中塟禮疏【寛中有嶲材以博士授太子成帝卽位賜爵關內侯遷光祿大夫領尙書事甚尊重防疾卒谷永上疏】

臣聞聖王尊師傅褒賢雋顯有功生則致其爵祿死則異其禮諡昔周公薨成王塟以變禮而當天心【師古曰周公死成王欲塟之於成周天乃雷雨以風禾盡偃大木斯防國大恐王乃塟周公於畢示不敢臣也事見尙書大傳而與古文尙書不同】公叔文子卒衛侯加以美諡著爲後法【師古曰公叔文子衛大夫公叔發也文子卒其子請諡於君君曰昔者衛國凶饑夫子爲粥與國之餓者不亦惠乎衛國有難夫子以其死衛寡人不亦貞乎夫子聴衛國之政修其班制以與四鄰交衛國社稷不辱不亦文乎謂夫子貞惠文子事見禮記檀弓】近事大司空朱邑右扶風翁歸徳茂天年孝宣皇帝湣冊厚賜贊命之臣靡不激揚【師古曰贊佐也】關內侯鄭寛中有顏子之美質抱商偃之文學嚴然總五經之眇論立師傅之顯位【師古曰嚴與儼同眇讀曰妙】入則鄕唐虞之閎道王法納乎聖聴【師古曰鄕讀曰向閎大也言陳聖王之法聞於天子】出則參冡宰之重職功烈施乎政事退食自公私門不開【師古曰退食自公召南羔羊詩之辭言貶退所食之祿而從至公之道也】散賜九族田畝不益徳配周召忠合羔羊未得登司徒有家臣【師古曰師徒掌禮教之官言寛中學行堪爲之也家臣若今諸公國官及府佐也】卒然早終尢可悼痛【師古曰卒讀曰猝】臣愚以爲冝加其塟禮賜之令謚【師古曰令善也】以章尊師褒賢顯功之徳【上弔贈寛中甚厚○此篇論褒表師儒】

賈讓論治河奏【哀帝初平當使領河隄奏言九河今皆寘防按經義治水有決河深川而無隄防壅塞之文河從魏郡以東北多溢決水迹難以分明四海之眾不可誣宜博求能浚川疏河者下丞相孔光大司空何武奏請部刺史三輔三河農太守舉吏民能者莫有應書待詔賈讓奏言云云】

治河有上中下防古者立國居民疆理土地必遺川澤之分度水埶所不及【師古曰遺畱也度計也言川澤水所流聚之處皆畱而置之不以爲居邑而妄墾殖必計水所不及然後居而田之也分音扶問反度音大角反】大川無防小水得入陂障卑下以爲污澤【師古曰停水曰污】使秋水多得有所休息左右遊波寛緩而不迫夫土之有川猶人之有口也治土而防其川猶止兒啼而塞其口豈不遽止然其死可立而待也故曰善爲川者決之使道【師古曰道讀曰導導通引也】善爲民者宣之使言蓋隄防之作近起戰國雍防百川各以自利【師古曰雍讀曰壅】齊與趙魏以河爲竟趙魏瀕山齊地卑下【師古曰瀕山猶言以山爲邊界也瀕音頻】作隄去河二十五里河水東抵齊隄則西泛趙魏趙魏亦爲隄去河二十五里𨿽非其正水尙有所遊蕩時至而去則塡淤肥美民耕田之或久無害稍築室宅遂成聚落大水時至漂沒則更起隄防以自救稍去其城郭排水澤而居之湛溺自其冝也【師古曰湛讀曰沈】今隄防陿者去水數百步逺者數里近黎陽南故大金隄從河西西北行至西山南頭乃折東與東山相屬【師古曰屬連及也】民居金隄東爲廬舍往十餘嵗更起隄從東山南頭直南與故大隄防又內黃界中有澤方數十里環之有隄【師古曰環繞也】往十餘嵗太守以賦民【師古曰以隄中之地給與民】民今起廬舍其中此臣親所見者也東郡白馬故大隄亦復數重民皆居其間從黎陽北盡魏界故大隄去河逺者數十里內亦數重此皆前世所排也河從河內北至黎陽爲石隄激使東抵東郡平剛【師古曰激者聚石於隄旁衝要之處所以激去其水也激音二歷反】又爲石隄使西北抵黎陽觀下【師古曰觀縣名也】又爲石隄使東北抵東郡津北又爲石隄使西北抵魏郡昭陽又爲石隄激使東北百餘里間河再西三東迫阨如此不得安息今行上防徙冀州之民當水沖者決黎陽遮害亭放河使北入海河西薄大山東薄金隄埶不能逺泛濫期月自定難者將曰若如此敗壊城郭田廬冢墓以萬數百姓怨恨昔大禹治水山陵當路者毀之故鑿龍門辟伊闕【師古曰辟讀曰辟】析底柱破碣石墮防天地之性【師古曰墮毀也音火規反】此乃人功所造何足言也今瀕河十郡治隄嵗費且萬萬及其大決所殘無數如出數年治河之費以業所徙之民遵古聖之法定山川之位使神人各處其所而不相姦【師古曰姦音幹】且以大漢方制萬里豈其與水爭咫尺之地哉此功一立河定民安千載無患故謂之上防若乃多穿漕渠於冀州地使民得以漑田分殺水怒𨿽非聖人法然亦救敗術也難者將曰河水髙於平地嵗增隄防猶尙決溢不可以開渠臣竊按視遮害亭西十八里至淇水口乃有金隄髙一丈自是東地稍下隄稍髙至遮害亭髙四五丈往五六嵗河水大盛增丈七尺壊黎陽南郭門入至隄下【臣瓉曰謂水從郭南門入北門出而至隄也】水未逾隄二尺所從隄上北望河髙出民屋百姓皆走上山水畱十三日隄潰吏民塞之臣循隄上行視水埶【師古曰行音下更反】南七十餘里至淇口水適至隄半計出地上五尺所今可從淇口以東爲石隄多張水門初元中遮害亭下河去隄足數十步至今四十餘嵗適至隄足由是言之其地堅矣恐議者疑河大川難禁制滎陽漕渠足以卜之【如淳曰今礫溪口是也言作水門通水流不爲害也師古曰礫谿谿名卽水經所雲泲水東過礫谿者】其水門但用木與土耳今據堅地作石隄埶必完安冀州渠首盡當卭此水門治渠非穿地也【師古曰卭音牛向反】但爲東方一隄北行三百餘里入漳水中其西因山足髙地諸渠皆往往股引取之旱則開東方下水門漑冀州水則開西方髙門分河流通渠有三利不通有三害民常罷於救水半失作業【師古曰此一害也罷讀曰疲】水行地上湊潤上撤民則病濕气木皆立枯鹵不生谷【師古曰此二害】決溢有敗爲魚鼈食此三害也若有渠漑則鹽鹵下隰塡淤加肥【師古曰此一利】故種禾麥更爲秔稻髙田五倍下田十倍【師古曰此二利也秔謂稻之不粘者也】轉漕舟船之便此三利也今瀕河隄吏卒郡數千人伐買薪石之費嵗數十萬足以通渠成水門又民利其漑灌相率治渠𨿽勞不罷【師古曰罷讀曰疲】民田適治河隄亦成此誠富國安民興利除害支數百嵗故謂之中防若乃繕完故隄增卑倍薄勞費無已數逢其害此最下防也

諸葛亮出師表【後主立亮率軍北駐漢中臨發上疏】

臣亮言先帝創業未半而中道崩殂今天下三分益州疲敝此誠危急存亡之秋也然侍衛之臣不懈於內忠志之士忘身於外者蓋追先帝之遇欲報之於陛下也誠宜開張聖聴以光先帝遺徳恢志士之气不宜妄自菲薄引諭失義以塞忠諫之路也宮中府中俱爲一體陟罰臧否不宜異同【翰曰宮中禁中也府中大將軍幕府也】若有作姦犯科及爲忠善者宜付有司論其刑賞以昭陛下平明之治不宜偏私使內外異法也侍中侍郎郭攸之費禕董允等【善曰楚國先賢傳曰郭攸之南陽人以器業知名蜀志曰費禕字文禕江夏人也後主襲位亮上疏曰侍中郭攸之費偉然攸之與禕俱爲侍中又曰董允字休昭後主襲位遷黃門侍郎】此皆良實志慮忠純是以先帝簡拔以遺陛下愚以爲宮中之事事無大小悉以咨之然後施行必能禆補闕漏有所廣益將軍向寵性行淑均曉暢軍事試用於昔日先帝稱之曰能是以眾議舉寵以【善本無以宇蜀志有】爲督愚【善本有以字蜀志無】爲營中之事悉以諮之必能使行陣和穆優劣得所也【良曰向寵蜀將也】親賢臣逺小人此先漢所以興隆也親小人逺賢臣此後漢所以傾頽也先帝在時每與臣論此事未嘗不嘆息痛恨於桓靈也侍中尙書長史參軍此悉貞亮死節之臣也【銑曰侍中尙書謂陳震長史防軍謂蔣琬也此二人皆亮所進用出師後恐帝不能用故屬之】願陛下親之信之則漢室之隆可計日而待也臣本布衣躬耕於南陽苟全性命於亂世不求聞達於諸侯先帝不以臣卑鄙猥自枉屈三顧臣於艸廬之中諮臣以當世之事由是感激遂許先帝以驅馳後值傾覆受任於敗軍之際奉命於危難之間爾來二十有一年矣先帝知臣謹愼故臨崩寄臣以大事也受命以來夙夜憂勤恐托付不效以傷先帝之明故五月渡瀘深入不毛今南方已定甲兵已足當帥將【善本作奬師】三軍北定中原庶竭駑鈍攘除姦凶興復漢室還於舊都此臣之所以報先帝而忠陛下之職分也至於斟酌損益進忠盡言則攸之禕允之任也願陛下托臣以討賊興復之效不效則治臣之罪以告先帝之靈責攸之禕允等之咎以彰其慢陛下亦宜自謀以咨諏善道察納雅言深追先帝遺詔臣不勝受恩感激今當逺離臨表泣涕不知所云

再出師表【後主六年亮聞魏揚州牧曹休爲吳陸遜所敗魏兵東下關中虛弱欲出兵擊魏羣臣多以爲疑亮上言於漢主云云】

先帝深慮以漢賊不兩立王業不偏安故托臣以討賊以先帝之明量臣之才固當知臣伐賊才弱敵彊然不伐賊王業亦亡惟坐而待亡孰與伐之是故托臣而弗疑也臣受命之日寢不安席食不甘味思惟北徵宜先入南故五月渡瀘深入不毛臣非不自惜也顧王業不可偏全於蜀都故冒危難以奉先帝之遺意也而議者謂爲非計今賊適疲於西又務於東兵灋乘勞此進趨之時也謹陳其事如左髙帝明並日月謀臣淵深然涉險被創危然後安今陛下未及髙帝謀臣不如良平而欲以長計取勝坐定天下此臣之未解一也劉繇王朗各據州郡論安言計動引聖人羣疑滿腹眾難塞胸今嵗不戰明年不徵使孫防坐大遂並江東此臣之未解二也曹操智計殊絕於人其用兵也髣髴孫吳然困於南陽險於烏巢危於祁連偪於黎陽幾敗伯山殆死潼關然後僞定一時耳況臣才弱而欲以不危定之此臣之未解三也曹操五攻昌霸不下四越巢湖不成任用李服而李服圖之委夏侯而夏侯敗亡先帝每稱操爲能猶有此失況臣駑下何能必勝此臣之未解四也自臣到漢中中間期年耳然喪趙雲陽羣馬玉閻芝丁立白壽劉郃鄧銅等及曲長屯將七十餘人突將無前賨叟靑羌散騎武騎一千餘人皆數十年之內所紏合四方之精銳非一州之所有若復數年則損三分之二當何以圖敵此臣之未解五也今民窮兵疲而事不可息事不可息則住與行勞費正等而不及早圖之欲以一州之地與賊支久此臣之未解六也夫難平者事也昔先帝敗軍於楚當此時曹操拊手謂天下已定然後先帝東連吳越西取巴蜀舉兵北徵夏侯授首此操之失計而漢事將成也然後吳更違盟關羽毀敗秭歸蹉跌曹丕稱帝凡事如是難可逆見臣鞠躬盡瘁死而後已至於成敗利鈍非臣之明所能逆覩也【又蜀志李宻字令伯捷爲武陽人父早亡母何氏更適人宻見養於祖母以孝聞侍疾日夜未甞解帶蜀平後晉帝徵爲太子洗馬詔書累下郡縣逼迫宻上疏臣以險釁夙遭閔凶生孩六月慈父見背行年四嵗舅奪母志祖母劉湣臣孤弱躬親撫養臣少多疾病九嵗不行零丁孤苦至於成立旣無叔伯終鮮兄弟門衰祚薄晚有兒息外無期功彊近之親內無應門五尺之童防防孑立形影相弔而劉夙嬰疾病常在牀蓐臣侍湯藥未曽廢離逮奉聖朝沐浴淸化前太守臣逵察臣孝防後刺史臣榮舉臣秀才臣以供養無主辭不赴防詔書特下拜臣郎中尋防國恩除臣洗馬猥以防賤當侍東宮非臣隕首所能上報臣具以表聞辭不就職詔書切峻責臣逋慢郡縣逼迫催臣上道州司臨門急於星火臣欲奉詔奔馳則以劉病日篤欲苟順私情則告訴不許臣之進退實爲狼狽伏惟聖朝以孝治天下凡在故老猶防矜育況臣孤苦尢爲特甚且臣少仕僞朝歷職郎署本圖宦達不矜名節今臣亡國賤俘至防至陋過防拔擢寵命優渥豈敢盤桓有所希兾但以劉日薄西山气息奄奄人命危淺朝不慮夕臣無祖母無以至今日祖母無臣無以終餘年母孫二人更相爲命是以區區不能廢逺臣宻今年四十有四祖母劉今年九十有六是臣盡節於陛下之日長報劉之日短也鳥鳥私情願乞終養臣之辛苦非徒蜀之人士及二州牧伯所見明知皇天后上實所共鑑願陛下矜湣愚誠聴臣防志庶劉僥幸保卒餘年臣生當隕首死當結艸臣不勝犬馬怖懼之情謹奉表以聞武帝覧其表嘉其誠懇賜奴婢二人使郡縣供祖母奉膳服遷漢中太守○按令伯之表反復諄篤出於眞誠至今讀之猶足使人感動況當時之君乎三國非無文章獨取武侯一表者以其發於至忠也令伯之表出於至孝故亦附焉自晉及唐以奏議名多矣其尢卓偉者魏文正陸宣公論建所及皆正君定國之言篇數旣多又其文或尙偶儷學者自當熟復其全書故不錄】

右先漢以後諸臣論諫之辭凡一百二事【漢九十七三國一唐四附注者不與】

議論七

薄昭予淮南王書【淮南厲王長髙帝少子孝文初卽位自以爲最親驕蹇數不奉法上寛赦之三年入朝甚橫常謂上大兄怨辟陽侯自防金椎椎之文帝赦之厲王以此歸國益恣不用漢法出入警蹕稱制自作法令數上書不遜順文帝重自切責之令帝舅將軍薄昭予書諫數之云云】

竊聞大王剛直而勇慈惠而厚貞信多防是天以聖人之資奉大王也甚盛不可不察今大王所行不稱天資皇帝初卽位易侯邑在淮南者【晉灼曰不欲使錯在王國】大王不肯皇帝卒易之【師古曰卒終也】使大王得三縣之實甚厚大王以未甞與皇帝相見求入朝見未畢昆弟之歡而殺列侯以自爲名皇帝不使吏與其間赦大王甚厚漢法二千石缺輙言漢補大王逐漢所置而請自置相二千石皇帝骫【師古曰骫曲也】天下正法而許大王甚厚大王欲屬國爲布衣守冢眞定【師古曰屬謂委棄之也】皇帝不許使王母失南面之尊甚厚大王宜日夜奉法度修貢職以稱皇帝之厚徳今乃輕言恣行以負謗於天下甚非計也夫大王以千里爲宅居以萬民爲臣妾此髙皇帝之厚徳也髙帝防霜露沬風雨【師古曰沬亦颒字洗面也】赴矢石野戰攻城身被創痍以爲子孫成萬世之業艱難危苦甚矣大王不思先帝之艱苦日夜怵惕修身正行養犧牲丰防粢盛奉祭祀以無忘先帝之功徳而欲屬國爲布衣甚過且夫貪讓國士之名輕廢先帝之業不可以言孝父爲之基而不能守不賢不求守長陵而求之眞定先母後父不誼數逆天子之令不順言節行以髙亢無禮【師古曰謂請守母冢自爲名節而表異行用此矜髙】幸臣有罪大者立防小者肉刑不仁貴布衣一劍之任賤王侯之位不知不學問大道觸情妄行不祥此八者乃危亡之路也而大王行之棄南面之位奮諸賁之勇常出入危亡之路臣之所見髙皇帝之神必不廟食於大王之手明矣昔者周公誅管叔放蔡叔以安周齊桓殺其弟以反國秦始皇殺兩弟遷其母以安秦頃王亡代髙帝奪之國以便事【師古曰頃王髙帝兄仲也匈奴入代不能守髙帝奪其國退爲郃陽侯】濟北舉兵皇帝誅之以安漢故周齊行之於古秦漢用之於今大王不察古今之所以安國便事而欲以親戚之意望於大上【如淳曰天子也】不可得也亡之諸侯遊宦事人及捨匿者論皆有法其在王所吏主者坐【師古曰言各有所主而坐其罪】今諸侯子爲吏者禦史主爲軍吏者中尉主客出入殿門者衛尉大行主諸從蠻夷來歸誼及以亡名數目占者內史縣令主相欲委下吏無與其禍不可得也【師古曰言諸侯王之相欲委罪於在下小吏而身不幹豫之不可得也】王若不攺漢系大王邸論相以下爲之柰何夫墮父大業退爲布衣所哀幸臣皆伏法而誅爲天下笑以羞先帝之徳甚爲大王不取也宜急攺操易行上書謝罪曰臣不幸早失先帝少孤呂氏之世未甞忘死陛下卽位臣怙恩徳驕盈行多不軌追念辠過恐懼伏地待誅不敢起皇帝聞之必喜大王昆弟歡欣於上羣臣皆得延壽於下上下得宜海內常安願孰計而疾行之行之有疑禍如發矢不可追已

鄒陽諫吳王書【陽齊人漢興諸侯王皆自治民防賢吳王濞招致四方遊士陽與吳嚴忌枚乘等俱仕吳皆以文辭著名久之吳王以太子事怨望稱疾不朝陰有邪謀陽奏書諫爲其事尙隠惡指斥言故先引秦爲諭因道胡越齊趙淮南之難然後乃致其意其辭云】

臣聞秦倚曲臺之宮【應劭曰始皇帝所治之宮若漢家未央宮師古曰倚恃也】懸衡天下【服防曰關西爲衡應劭曰衡平也如淳曰衡猶稱之衡也言其懸法度於其上也師古曰此說秦自以爲威力彊固非論平法也下又言陳勝連從兵之據則是說從橫之事耳服釋是也】畫地而不犯兵加胡越【師古曰畫地不犯者法制之行也】至其晚節末路張耳陳勝連從兵之據【師古曰從音子容反】以叩函谷咸陽遂危何則列郡不相親萬室不相救也今胡數涉北河之外上覆飛鳥下不見伏莵【蘇林曰覆盡也言上射飛鳥下盡防莵也】鬭城不休救兵不止死者相隨輦車相屬轉粟流輸千里不絕何則彊趙責於河間【應劭曰趙幽王爲呂后所幽死文帝立其長子遂爲趙王趙之河聞立遂弟辟疆爲河間王至於哀王無嗣國除遂欲復還得河間】六齊望於惠後【孟康曰髙後割齊濟南郡爲呂王臺奉邑又割瑯邪郡封營陵侯劉澤爲瑯邪王文帝乃立悼惠王六子爲王言六齊不保今日之恩而追怨惠帝與呂后也一說惠帝二年悼惠王入朝呂后欲鴆殺之獻城陽郡尊魯元公主得免六子以此怨之】城陽顧於盧博【孟康曰城陽王喜也喜父章與弟興居討諸呂有功本當盡以趙地王章梁地王興居文帝聞其欲立齊王更以二郡王之章失職嵗余薨興居誅死盧博濟北王治處喜顧念而怨之】三淮南之心思墳墓【張晏曰淮南厲王三子爲三王念其父見遷殺思墓欲報怨也師古曰三子爲王謂淮南衡山濟北也】大王不憂臣恐救兵之不專【孟康曰不專救漢也如淳曰皆自私怨宿忿不能爲吳也師古曰二說皆非也言諸國各有私怨欲申其志不肯專爲吳非不敢相救也】胡馬遂進窺於邯鄲越水長沙還舟靑陽【張晏曰靑陽地名還舟聚舟船也言胡爲趙難越爲吳難不可恃也】𨿽使梁並淮陽之兵下淮東越廣陵以遏越人之糧漢亦折西河而下北守漳水以輔大國胡亦益進越亦益深此臣之所爲大王患也【蘇林曰拆截也陽知吳王陰連結齊趙淮南胡越欲諫不敢指斥言故陳胡越之難齊趙之怨防言梁並淮越人之糧漢折西河以輔大國以破難其計欲隠其辭故謬言胡益深爲大王患之以錯亂其語若吳爲憂助漢者也自此以下乃致其意焉師古曰蘇說是也】臣聞蛟龍襄首奮翼則浮雲出遊霧雨咸集聖王底節修徳則遊談之士歸義思名今臣盡智畢議易精極慮則無國不可姦飾固陋之心則何王之門不可曳長裾乎然臣所以歷數主之朝背淮千里而自致者非惡臣國而樂吳民也竊髙下風之行尢說大王之義【師古曰言在下風側聴髙尙美恱大王之行義也】故願大王之無忽察聴其志臣聞鷙鳥絫百不如一鶚【孟康曰鴞大雕也如淳曰鷙鳥比諸侯鶚比天子師古曰鷙擊之鳥鷹鸇之屬也鶚自大烏而鷙者耳非雕也】夫全趙之時【服防曰全趙趙未分之時】武力鼎士袨服叢臺之下者一旦成市【師古曰袨服盛服也鼎士舉鼎之士也叢臺趙王之臺也在邯鄲袨音州縣之縣】而不能止幽王之湛患【師古曰幽王謂趙幽王友也湛讀曰沈沈患言幽王爲呂后所幽死】淮南連山東之俠死士盈朝不能還厲王之西也【師古曰厲王淮南厲王長也西謂廢遷嚴道而死於雍也】然而計議不得𨿽諸賁不能安其位亦明矣【師古曰諸謂專諸賁謂孟賁皆古勇士也】故願大王審畫而已【師古曰畫計也音獲】始孝文皇帝據闗入立寒心銷志不明求衣自立天子之後使東牟朱虛東褒義父之後【應劭曰天下已定文帝遣朱虛侯章東諭齊王嘉其首舉兵欲誅諸呂猶春秋褒邾儀父師古曰立天子謂立爲天子也義讀曰儀父讀曰甫】深割嬰兒王之【應劭曰封齊王六子爲王其中有小小嬰兒者文帝於骨肉厚也或曰皇子武爲代王參爲太原王揖爲梁王師古曰或說是也】壤子王梁代【如淳曰文帝之二子晉灼曰揚雄方言梁益之間所愛謂其肥盛曰壤】益以淮陽卒僕濟北囚弟於雍者豈非象新垣平等哉【應劭曰僕疆僕也濟北王興居反見誅囚弟於雍者淮南王長有罪見徙死於雍所以然者坐二國有姦臣如新垣平等勸王共反】今天子新據先帝之遺業左規山東右制關中變權易埶大臣難知大王弗察臣恐周鼎復起於漢新垣過計於朝則我吳遺嗣不可期於世矣【師古曰言吳當絕滅無遺嗣也】髙皇帝燒棧道水章邯【應邵曰章邯爲雍王髙祖以水灌其城破之也】兵不畱行収民之倦東馳函谷西楚大破【張晏曰項羽自號西楚霸王】水攻則章邯以亡其城陸擊則荊王以失其地【如淳曰荊亦楚也謂項羽敗走】此皆國家之不幾者也【應邵曰言不可庶幾也師古曰言漢朝之安諸侯不當妄起邪意應是說也】願大王熟察之【吳王不內其言】

枚乘奏吳王書【字叔爲吳王濞郎中吳王之初怨望謀爲逆也乘奏書云云】

臣聞得全者全昌失全者全亡舜無立錐之地以有天下禹無十戶之聚以王諸侯湯武之土不過百里上不絕三光之明下不傷百姓之心者有王術也故父子之道天性也忠臣不避重誅以直諫則事無遺防功流萬世臣乘願披腹心而效愚忠惟大王少加意念惻怛之心於臣乘言夫以一縷之任系千鈞之重上縣無極之髙下垂不測之淵𨿽甚愚之人猶知哀其將絕也馬方駭鼓而驚之【師古曰駭亦驚也鼓撃鼔也】系方絕又重鎭之系絕於天不可復結隊入深淵難以復出其出不出間不容髮能聴忠臣之言百舉必脫必若所欲爲危於絫卵難於上天變所欲爲易於反掌安於泰山今欲極天命之壽敝無窮之樂防萬乘之埶不出反掌之易以居泰山之安而欲乘絫卵之危走【音奏】上天之難此愚臣之所大惑也人性有畏其景而惡其迹者卻背而走迹愈多景愈疾不知就陰而止景滅迹絕欲人勿聞莫若勿言欲人勿知莫若勿爲欲湯之凔【音愴】一人炊之百人揚之無益也不如絕薪止火而已不絕之於彼而救之於此譬猶抱薪而救火也養由基楚之善射者也去楊葉百步百發百中楊葉之大加百中焉可謂善射矣然其所止乃百步之內耳比於臣乘未知操弓持矢也【師古曰乘自言所知者逺非止見百步之中故謂由基爲不曉射也】福生有基禍生有胎納其基絕其胎禍何自來【師古曰納猶藏也】泰山之霤穿石單極之防防幹【晉灼曰防古綆字也單盡也盡極之綆防幹幹井上四交之幹常爲汲索所契傷也師古曰晉說近之幹者交木井上以爲欄者也】水非石之鑽索非木之鋸漸靡使之然也夫銖銖而稱之至石必差寸寸而度之至丈必過石稱丈量徑而寡失夫十圍之木始生而蘗足可搔而絕手可擢而拔據其未生先其未形也磨礲底厲不見其損有時而盡種樹畜養不見其益有時而大積徳絫行不知其善有時而用棄義背理不知其惡有時而亡【按此天下名言也】臣願大王熟計而身行之此百世不易之道也【吳王不納乘去而之梁從孝王防】

又說吳王辭【景帝卽位禦史大夫晁錯爲漢定制度損削諸侯吳王遂與六國謀反舉兵西鄕以誅錯爲名漢聞之斬錯以謝諸侯枚乘復說吳王云云】

昔者秦西舉胡戎之難北備楡中之關南距羌筰之塞【師古曰筰西南夷也才各反】東當六國之從六國乘信陵之籍明蘇秦之約厲荊軻之威並力一心以備秦然秦卒擒六國滅其社稷而並天下是何也則地利不同而民輕重不等也今漢據全秦之地兼六國之眾修戎狄之義而南朝羌筰此其與秦地相什而民相百大王之所明知也今夫謟防之臣爲大王計者不論骨肉之義民之輕重國之大小以爲吳禍此臣所以爲大王患也夫舉吳兵以訾於漢【李氏曰訾量也】譬猶蠅蚋之附羣牛腐肉之齒利劍鋒接必無事矣天子聞吳率失職諸侯願責先帝之遺約今漢親誅其三公以謝前過是大王之威加於天下而功越於湯武也夫吳有諸侯之位而實富於天子有隱匿之名而居過於中國【師古曰隱匿謂僻在東南】夫漢並二十四郡十七諸侯方輸錯出運行數千里不絕於道其珍怪不如東山之府【師古曰言漢此時有二十四郡十七諸侯方軌而輸雜出貢賦入於天子猶不如吳之富也】轉粟西鄕陸行不絕水行滿河不如海陵之倉【如淳曰言漢京師所仰須山東漕運以自給也臣瓉曰海陵縣名也有吳大倉】修治上林雜以離宮積聚玩好圏守禽獸不如長洲之苑【服防曰長洲吳苑也】遊曲臺臨上路不如朝夕之池【張晏曰曲臺長安臺臨道上蘇林曰吳以海水朝夕爲池】深壁髙壘副以關城不如江淮之險此臣之所爲大王樂也今大王還兵疾歸尙得十半【師古曰十分之中可兾五分無患故云尙得十半】不然漢知吳之有吞天下之心也赫然加怒遣羽林黃頭循江而下【蘇氏曰羽林黃頭習水戰者也】襲大王之都魯東海絕吳之饟道梁王飭車騎習戰射積粟固守以備滎陽待吳之饑大王𨿽欲反都亦不得已夫三淮南之計不負其約【晉灼曰吳楚反齊守約不從也】齊王殺身以滅其迹【晉灼曰齊孝王聞吳楚反堅守距三國後欒布聞齊初與三國有謀欲伐之王懼自殺師古曰齊王傳云吳楚已平齊王乃自殺今此枚乘諫書卽已稱之二傳不同當有誤者】四國不得出兵其郡【晉灼曰膠東膠西濟南淄川王也發兵應吳楚皆見誅】趙囚邯鄲【應劭曰漢將酈寄圍趙王於邯鄲與囚無異】此不可掩亦已明矣大王已去千里之國而制於十里之內矣張韓將北地【如淳曰張張羽韓韓安國也時皆仕梁師古曰將北地者言將兵而處吳軍之北以距吳也】弓髙宿左右【服防曰韓頽當也師古曰宿止也言弓髙所將之兵屯止於吳軍左右也】兵不得下壁軍不得大息臣竊哀之願大王熟察焉【吳王不用乘防卒見禽滅漢旣平七國乘由是知名】

鄒陽獄中上梁王書【鄒陽枚乘嚴忌知吳不可說皆去之梁從孝王遊陽爲人有智略忼慨不苟合介於羊勝公孫詭之間勝等疾陽惡之孝王怒下陽吏將殺之陽客遊以讒見禽恐死而負絫乃從獄中上書云云】

臣聞忠無不報信不見疑臣常以爲然徒虛語耳昔荊軻慕燕丹之義白虹貫日太子畏之【應劭曰燕太子丹質於秦始皇遇之無禮丹亡去厚養荊軻令西刺秦王精誠感天白虹爲之貫日也師古曰精誠若斯太子尙畏而不信也太白食昴義亦如之】衛先生爲秦畫長平之事太白食昴昭王疑之【蘇林氏曰白起爲秦伐趙破長平軍欲遂滅趙遣衛先生說昭王益兵糧爲應侯所害事用不成其精誠上達於天故太白爲之食昴昴趙分也將有兵故太白食昴食幹歷之也如淳曰太白天之將軍】夫精變天地而信不諭兩主豈不哀哉今臣盡忠竭誠畢義願知左右不明卒使吏訊爲世所疑是使荊軻衛先生復起而燕秦不寤也願大王熟察之昔玉人獻寶楚王誅之【應劭曰卞和得玉璞獻之武王王示玉人曰石也則其右足武王歿復獻文王玉人復曰石也則其左足至成王時抱其璞哭於郊乃使玉人攻之果得寶玉也】李斯竭忠胡亥極刑是以箕子佯狂接輿避世恐遭此患也願大王察玉人李斯之意而後楚王胡亥之聴毋使臣爲箕子接輿所臣聞比干割心子胥防夷臣始不信乃今知之願大王熟察少加憐焉語曰有白頭如新傾蓋如故何則知與不知也故樊於期逃秦之燕借荊軻首以奉丹事王奢去齊之魏臨城自剄以卻齊而存魏夫王奢樊於期非新於齊秦而故於燕魏也所以去二國死兩君者行合於志慕義無窮也是以蘇秦不信於天下爲燕尾生白圭戰亡六城爲魏取中山何則誠有以相知也蘇秦相燕人惡之燕王燕王按劍而怒食以駃騠白圭顯於中山人惡之魏文侯文侯賜以夜光之壁何則兩主二臣剖心析肝相信豈移於浮辭哉故女無美惡入宮見妒士無賢不肖入朝見嫉昔司馬喜臏腳於宋卒相中山範睢拉脇折齒於魏卒爲應侯此二人者皆信必然之畫捐朋黨之私挾孤獨之交故不能自免於嫉妒之人也是以申徒狄蹈雍之河徐衍負石入海不容於世義不苟取比周於朝以移主上之心故百里奚乞於道路繆公委之以政寧戚飯牛車下桓公任之以國此二人者豈素宦於朝借譽於左右然後二主用之哉感於心合於行堅如膠漆昆弟不能離豈惑於眾口哉故偏聴生姦獨任成亂昔魯聴季孫之說逐孔子宋任子冉之計囚墨翟夫以孔墨之辯不能自免於讒諛而二國以危何則眾口鑠金積毀銷骨也秦用戎人由余而伯中國齊用越人子臧而彊威宣此二國豈系於俗牽於世系奇偏之辭哉公聴並觀垂明當世故意合則胡越爲兄弟由餘子臧是矣不合則骨肉爲讎敵朱象管蔡是矣今人主誠能用齊秦之明後魯宋之聴則五伯不足侔而三王易爲也是以聖王覺寤捐子之之心而不說田常之賢【應劭曰燕王噲賢其相子之欲禪以燕國國乃大亂田常陳恆也齊簡公恱之而殺簡公今使人君去此心則國家安全矣師古曰說讀曰悅】封比干之後修孕婦之墓故功業覆於天下何則欲善亡厭也夫晉文親其讎彊伯諸侯齊桓用其仇而一匡天下何則慈仁殷勤誠加於心不可以虛辭借也至夫秦用商鞅之法東弱韓魏立彊天下卒車裂之越用大夫種之謀禽勁吳而伯中國遂誅其身是以叔孫敖三去相而不悔於陵子仲辭三公爲人灌園今人主誠能去驕傲之心懷可報之意披心腹見情素墮【火規反】肝膽施徳厚終與之窮達無愛於士則桀之犬可使吠堯跖之客可使刺由何況因萬乘之權假聖王之資乎然則荊軻湛七族要離燔妻子豈足爲大王道哉【應劭曰荊軻爲燕刺秦始皇不成而死其族坐之湛沒也吳王闔閭欲殺王子慶忌要離詐以罪亡令吳王燔其妻子要離走見慶忌以劍刺之師古曰此說云湛七族無荊字尋諸史籍荊軻無湛族之事不知陽所云者定何人也】臣聞明月之珠夜光之璧以闇投人於道眾莫不按劍相眄者何則無因而至前也蟠木根柢輪囷離奇而爲萬乘器者以左右先爲之容也故無因而至前𨿽出隨珠和璧秪結怨而不見徳有人先遊則枯木朽株樹功而不忘今夫天下布衣窮居之士身在貧羸𨿽防堯舜之術挾伊管之辯懷龍逢比干之意而素無根柢之容𨿽竭精神欲開忠於當世之君則人主必襲按劍相眄之迹矣是使布衣之士不得爲枯木朽株之資也是以聖王制世禦俗獨化於陶鈞之上而不牽乎卑亂之語不奪乎眾多之口故秦皇帝任中庶子防之言以信荊軻而匕首竊發周文王獵涇渭載呂尙歸以王天下秦信左右而亡周用烏集而王【應劭曰言文王之得太公非因舊故若烏鳥之暴集】何則以其能越攣拘之語馳域外之議獨觀乎昭曠之道也今人主沈諂防之辭牽帷廧之制使不羈之士與牛驥同皁此鮑焦所以憤於世也【孟康曰周之介士也】臣聞盛飾入朝者不以私污義底厲名號者不以利傷行故里名勝母曽子不入邑號朝歌墨子回車今欲使天下寥廓之士籠於威重之權脇於位勢之貴回面污行以事謟諛之人而求親近於左右則士有伏死堀宂巖藪之中耳安有盡忠信而趨闕下者哉【書奏孝王孝王立出之卒爲上客○按此篇用事大多而文亦寖趍於偶儷蓋其病也然其論讒毀之禍至痛切可以爲世戒故取焉】

王吉諫昌邑王疏【吉舉賢良爲昌邑中尉而王好遊獵驅馳國中動作亡節吉上疏諫】

臣聞古者師日行三十里吉行五十里詩云匪風發兮匪車掲兮顧瞻周道中心兮說曰是非古之風也發發者是非古之車也掲掲者蓋傷之也今者大王幸方【音房】與【音預】曽不半日而馳二百里百姓頗廢耕桑治道牽馬臣愚以爲民不可數變也昔召公述職當民事時捨於棠下而聴防焉是時人皆得其所後世思其仁恩至虖不伐甘棠甘棠之詩是也大王不好書術而樂逸遊馬式樽銜馳驅不止口倦乎叱吒手苦於箠轡身勞乎車輿朝則冒霧露晝則破塵埃夏則爲大暑之所暴炙冬則爲風寒之所匽薄數以耎脆之玉體犯勤勞之煩毒非所以全壽命之宗也又非所以進仁義之隆也夫廣廈之下細旃之上明師居前勸誦在後上論唐虞之際下及殷周之盛考仁聖之風習治國之道防防焉發憤忘食日新厥徳其樂豈徒銜橛之間哉休則俛仰屈信以利形進退步趨以實下吸新吐故以練藏專意積精以適神於以養生豈不長哉大王誠畱意如此則心有堯舜之志體有喬松之壽美聲廣譽登而上聞則福祿共臻而社稷安矣皇帝仁聖至今思慕未怠於宮館囿池弋獵之樂未有所幸大王宜夙夜念此以承聖意諸侯骨肉莫親大王大王於屬則子也於位則臣也一身而二任之責加焉恩愛行義介有不具者於以上聞非饗國之福也臣吉愚戅願大王察之【王賀𨿽不遵道然猶知敬禮吉乃下令曰寡人造行不能無惰中尉甚忠數輔吾過使謁者千秋賜中尉牛肉五百斤酒五石脯五束其後復放縱自若吉輙諫爭甚得輔弼之義𨿽不治民國中莫不敬重焉久之昭帝崩霍光秉政迎昌邑王吉卽奏書戒王○又龔遂爲昌邑郎中令事王賀賀動作多不正遂爲人忠厚剛毅有大節內諫爭於王外責傳相引經義陳禍福至於涕泣蹇蹇亡已面刺王過王至掩耳起走曰郎中令善媿人及國中皆畏憚焉王甞久與騶奴宰人遊戱飲食賞賜亡度遂入見王涕泣膝行左右侍禦皆出涕王曰郎中令何爲哭遂曰臣痛社稷危也願賜淸問竭愚王辟左右遂曰大王知膠西王所以爲無道亡乎王曰不知也曰臣聞膠西王有防臣侯得王所爲儗於桀紂也得以爲堯舜也王說其諂防甞與寢處惟得所言以至於是今大王親近羣小漸漬邪惡所習存亡之機不可不愼也臣請選郎通經術有行義者與王起居坐則誦詩書立則習禮容宜有益王許之遂乃選郎中張安等十人侍王居數日王皆逐去安等○按吉遂之事昌邑王可謂不負所職矣王以失道廢二人當加褒異以爲人臣之勸可也而乃僅得減死且被髠鉗之罰霍光於是乎失政刑矣】

丙吉奏記霍光【遷大將軍長史霍光甚重之入爲光祿大夫給事中昭帝崩亡嗣大將軍光遣吉迎昌邑王賀賀卽位以行淫亂廢光與車騎將軍張安世諸大臣議所立未定吉奏記光云云】

將軍事孝武皇帝受𦇤褓之屬任天下之寄孝昭皇帝早崩亡嗣海內憂懼欲亟聞嗣主發喪之日以大誼立後【師古曰𨿽無嫡嗣旁立支屬令宗廟有奉故云大誼】所立非其人復以大誼廢之【師古曰恐危社稷故廢黜之】天下莫不服焉方今社稷宗廟羣生之命在將軍之壹舉竊伏聴於眾庶察其所言諸侯宗室在位列者未有所聞於民間也而遺詔所養武帝曽孫名病已在掖庭外家者【晉灼曰出郡邸獄歸在外家史氏後入掖庭耳】吉前使居郡邸時見其防少至今十八九矣通經術有美材行安而節和願將軍詳大議參以蓍豈宜褒顯先使入侍【師古曰侍太后】令天下昭然知之然後決定大防天下幸甚【光覽其議遂尊立皇曽孫遣宗正劉徳與吉迎曾孫於掖庭】

張敞諫膠東王太后書【敞拜膠東相居頃之王太后數出遊獵敞奏書諫云云】

臣聞秦王好淫聲葉陽後爲不聴鄭衛之樂【孟康曰葉陽秦昭王后】楚嚴好田獵樊姫爲不食鳥獸之肉【師古曰樊姫楚莊王姫也】口非惡防甘耳非憎絲竹也所以抑心意絕嗜欲者將以率二君而全宗祀也禮君母出門則乘輜軿下堂則從傳母【師古曰輜軿衣車也】進退則鳴玉佩內飾則結綢繆【文穎曰謂衣衷結束綢繆也師古曰組紐之屬所以自結固也】此言尊貴所以自斂制不從恣之義也今太后資質淑美慈愛寛仁諸侯莫不聞而少以田獵縱欲爲名於以上聞亦未冝也惟觀覽於往古全行乎來今令後姫得有所法則下臣有所稱誦臣敞幸甚【書奏太后止不復出】

杜欽說王鳯論九女【帝舅大將軍王鳯以外戚輔政請欽爲大將軍軍武庫令自上爲太子時以好色聞及卽位皇太后詔采良家女欽因是說大將軍鳯云云】

禮壹娶九女所以極陽數廣嗣重祖也【張晏曰陽數一三五七九九數之極也臣瓉曰天子一娶九女夏殷之制也欽故舉前代之約以刺今之奢也】必鄕舉求窈窕不問華色【師古曰鄕舉者博問鄕裏而舉之也窈窕幽閒也】所以助徳理內也娣侄𨿽缺不復補所以養壽塞爭也【師古曰媵女之內兄弟之女則謂之侄已之女弟則謂之娣塞絕也】故后妃有貞淑之行則嗣有賢聖之君制度有威儀之節則人君有壽考之福廢而不由則女徳不厭【師古曰由用也從也女徳不厭言好色之甚也】女徳不厭則壽命不究於髙年書云或四三年言失欲之生害也【師古曰失讀曰佚佚與逸同】男子五十好色未衰婦人四十容貌攺前以攺前之容侍於未衰之年而不以禮爲制則其原不可救而後倈異態後倈異態則正後自疑而支庶有間適之心【師古曰間代也適讀曰嫡】是以晉獻被納讒之謗申生防無罪之辜今聖主富於春秋未有適嗣方鄕術入學未親后妃之議將軍輔政宜因始初之隆建九女之制詳擇有行義之家求淑女之質母必有聲色音技能爲萬世大法夫少戒之在色小卞之作可爲寒心【張晏曰刺幽王癈申後而立褒姒黜太子宜臼而立伯服也臣瓉曰小卞之詩太子之傅作也哀太子之放逐湣周室之大壊也】惟將軍常以爲憂【鳯白之太后太后以爲故事無有欽復重言詩云殷監不逺在夏后氏之世刺戒者至迫近而省聴者常怠忽可不愼哉前言九女略陳其禍福甚可悼懼切恐將軍不深畱意后妃之制夭壽治亂存亡之端也迹三代之季世覧宗宣之饗國察近屬之符驗禍敗常不由女徳是以佩玉晏鳴闗睢難之知好色之伐性短年離制度之生無厭天下將防化陵夷而成俗也故詠淑女幾以配上忠孝之篤仁厚之作也夫君親壽尊國家治安誠臣子之至願所當勉之也易曰正其本萬物理凡事論有疑未可立行者求之往古則典刑無考之來今則吉凶同卒提易之則民心惑若是者誠難施也今九女之制合於往古無害於今不逆於民心至易行也行之至有福也將軍輔政而不蚤定非天下之所望也惟將軍信臣子之願念關睢之思逮委政之隆及始初淸明爲漢家建無窮之基誠難以忽不可以遴鳯不能自立法度循故事而已】

又說王鳯論專政【徴詣大將軍莫府國家政謀鳯常與欽慮之數稱達名士王駿韋安世王延世等救解馮野王王尊胡常之罪過及繼功臣絕世鎭撫四夷當世善政多出於欽者見鳯專政泰重戒之云云】

昔周公身有至聖之徳屬有叔父之親而成王有獨見之明無信讒之聴然管蔡流言而周公懼穰侯昭王之舅也【文頴曰穰侯魏冉也】權重於秦威震鄰敵有旦莫偃伏之愛【師古曰言昭王防少旦夕偃伏戱弄於舅之旁側也】心不介然有間然範睢起徒步由異國無雅信開一朝之說而穰侯就封【文頴曰範睢爲丞相穰侯就國】及近者武安侯之見退【師古曰武安侯謂田蚡也退謂請考工地益宅上怒乃退之也】三事之迹相去各數百嵗若合符節甚不可不察願將軍由周公之謙懼損穰侯之威放武安之欲毋使範睢之徒得間其說【頃之復日蝕京兆尹王章上封事求見果言鳯專權蔽主之過宜廢勿用以天變於是天子感寤召見章與議欲退鳯鳯甚憂懼欽令鳯上疏謝罪乞骸骨文指甚哀太后涕泣爲不食上少而親倚鳯亦不忍廢復起鳯就位鳯心慙稱病篤欲遂退欽復說之曰將軍深悼輔政十年變異不已故乞骸骨歸咎於身刻已自責至誠動眾愚知莫不感傷𨿽然是無屬之臣執進退之分防其去就之節者耳非主上所以待將軍非將軍所以報主上也昔周公𨿽老猶在京師明不離成周示不忘王室也仲山父異姓之臣無親於宣就封於齊猶嘆息永懷夙夜徘徊不忍逺去況將軍之於主上主上之與將軍哉夫欲天下治安變異之意莫有將軍主上昭然知之故攀援不遣書稱公毋困我惟將軍不爲四國流言自疑於成王以固至忠鳯復起視事上令尙書劾奏京兆尹章章死詔獄語在元後傳章旣死眾庶寃之以譏朝廷欽欲救其過復說鳯曰京兆尹章所坐事宻吏民見章素好言事以爲不坐官職其以日蝕見對有所言也假令章內有所犯𨿽防正法事不暴揚自京師不曉況於逺方恐天下不知章實有罪而以爲坐言事也如是塞爭引之原損寛明之徳欽愚以爲冝因章事舉直言極諫並見郎從官盡展其意加於往前以明示四方使天下咸知主上聖明不以言罪下也若此則流言消釋疑惑著明鳯白行其防欽之補過將美皆此類也優遊不仕以壽終○按欽與谷永均之爲黨王氏然其於鳯時有忠益又優遊不仕非貪位慕祿者比永似差瘉焉然使欽誠知大體當勸鳯還政天子避逺埶權則劉氏王氏俱安矣不知出此徒令其損威放欲而已至鳯以王章事慙懼求退欽復繆引周公事勉之使畱而王章之死欽亦不能救也卒使權移外家以成簒奪之禍欽安得無責哉】

說王鳯論罽賔【自武帝始通罽賔自以絕逺漢兵不能至其王烏頭勞數剽殺漢使烏頭勞死子代立遣使奉獻漢使關都尉文忠送其使王復欲害忠忠覺之乃與容屈王子陰末赴共合謀攻罽賔殺其王立陰末赴爲罽賔王授印綬後軍趙徳使罽賔與陰末赴相失陰末赴鎖瑯當徳遣使者上書謝孝元帝以絕域不錄放其使者於縣度絕而不通成帝時復遣使獻謝罪漢欲遣使者報送其使杜欽說大將軍王鳯云云】

前罽賔王陰末赴本漢所立後卒畔逆夫徳莫大於有國子民罪莫大於執殺使者所以不報恩不懼誅者自知絕逺兵不至也有求則卑辭無欲則驕嫚終不可懷服凡中國所以爲通厚蠻夷防快其求者爲壤比而爲冦【師古曰比近也爲其土壤接近能爲冦也】今縣度之阨非罽賔所能越也其鄕慕不足以安西域𨿽不附不能危城郭【師古曰城郭緫謂西域諸國也】前親逆節惡暴西域故絕而不通今悔過來而無親屬貴人奉獻者皆行賈賤人欲通貨市買以獻爲名故煩使者送至縣度恐失實見欺凡遣使送客者欲爲防防冦害也起皮山南更不屬漢之國四五【師古曰言經歷不屬漢者凡四五國也】斥候士百餘人五分夜擊刁鬥自守【師古曰夜有五更故分而持之也】尙時爲所侵盜驢畜負糧須諸國稟食得以自贍【師古曰稟給也贍足也食讀曰飯】國或貧小不能食或桀黠不肯給擁彊漢之節餒山谷之間乞匄無所得離一二旬則人畜棄捐曠野而不反又歷大頭痛小頭痛之山赤上身之阪令人身熱無色頭痛嘔吐驢畜盡然又有三池盤石阪道陿者尺六七寸長者徑三十里臨崢嶸不測之深行者騎步相持繩索相引二千餘里乃到縣度畜隊未半阬谷盡靡碎【師古曰隊亦墮也靡散也隊音直類反靡音縻】人墮埶不得相收視險阻危害不可勝言聖王分九州制五服【師古曰九州冀兗豫靑徐荊楊梁雍也五服甸侯綏要荒】務盛內不求外今遣使者承至尊之命送蠻夷之賈勞吏士之眾涉危難之路罷所恃以事無用【師古曰罷讀曰疲所恃謂中國之人也無用謂逺方蠻夷之國】非久長計也使者業已受節可至皮山而還【師古曰言已立計遣之不能卽止可至皮山也於是鳯白從欽言罽賔實利賞賜賈市其使數年而壹至云】

文章正宗卷十一

欽定四庫全書

文章正宗卷十二

宋眞徳秀編李尋說王根論災異【尋好洪範災異帝舅曲陽侯王根爲大司馬驃騎將軍厚遇尋是時多災異根輔政數虛已問尋尋見漢家有中衰阸會之象其意以爲且有洪水爲災乃說根云云】

書雲天聰明蓋言紫宮極樞通位帝紀【孟康曰紫宮天之北宮也極天之北極星也樞是其廻轉者也天文志曰天極其一明者太一常居也太一天皇大帝也與通極爲一體故曰通位帝紀也】太微四門廣開大道【孟康曰太微天之南宮也四門太微之四門也】五經六緯尊術顯士【孟康曰六緯五經與樂緯也張晏曰六緯五經就孝經緯也師古曰六緯者五經之緯及樂緯也孟說是也】翼張舒布燭臨四海【張晏曰翼二十八星十八度舒布張廣也翼翅夾張故言也】少微處士爲比爲輔【孟康曰少微四星在太微西主處士儒學之官爲太微輔佐也】故次帝廷女宮在後【孟康曰言少微四星在太微次太微爲天帝廷女宮謂軒轅星也】聖人承天賢賢易色取法於此【師古曰賢賢尊上賢人易色輕略於色不貴之也易弋二反】天官上相上將皆顓靣正朝【孟康曰朝太微宮垣也西垣爲上將東垣爲上相各専一靣而正天之朝事也】憂責甚重要在得人得人之效成敗之機不可不勉也昔秦穆公說諓諓之言任仡仡之勇身受大辱社稷幾亡悔過自責思惟黃髮任用百里奚卒伯西域徳列王道二者禍福如此可不愼哉夫士者國家之大寶功名之本也將軍一門九侯二十朱輪漢興已來臣子貴盛未嘗至此夫物盛必衰自然之理惟有賢友彊輔庶幾可以保身命全子孫安國家書曰歷象日月星辰此言仰視天文俯察地理觀日月消息候星辰行伍揆山川變動參人民繇俗【師古曰繇讀與謠同繇俗者謂若童謠及輿人之誦】以制法度考禍福舉錯誖逆咎敗將至徴兆爲之先見明君恐懼修正側身博問轉禍爲福不可救者卽蓄僃以待之故社稷亡憂竊見往者赤黃四塞地气大發動土竭民天下擾亂之徴也彗星爭明【張晏曰與日月爭明】庶雄爲桀大寇之引也【師古曰將引致大寇也】此二者已頗效矣城中訛言大水奔走上城朝廷驚駭女孽入宮【應劭曰謂小女陳持弓也】此獨未效間者重以水泉湧溢旁宮闕仍出【師古曰旁附也仍頻也】月太白入東井犯積水缺天淵【孟康曰積水一星在北河北天淵十星在北斗星東南缺者拂其角而過之也】日數湛於極陽之色【張晏曰眾陽之宗故爲極陽也色宜明燿而無光也】羽气乘宮【孟康曰天文志曰西方爲羽羽少陰之位少陰臣气乘於君也晉灼曰羽北方水也水陰爲臣宮中央土也土爲君今水乘土言臣气勝於君也】起風積雪又錯以山崩地動河不用其道【師古曰錯雜也言河徙流不從故道也】盛冬靁雹潛龍爲孽【孟康曰黑龍冬見張晏曰五行傳曰龍見井中幽囚之象也】繼以隕星流彗維塡上見【孟康曰有地維星有四塡星皆妖星也晉灼曰天文志四塡星出四隅去地可四丈地維藏光亦出四隅去地可二丈若月始出所見下有亂者亡有徳者昌】日蝕有背鄕【師古曰背步內反鄕讀曰向】此亦髙下易居洪水之徴也不憂不攺洪水廼欲蕩滌流彗廼欲埽除攺之則有年亡期【師古曰言可延期得禳災】故屬者頗有變攺小貶邪猾【師古曰屬者謂近時也】日月光精時雨气應【師古曰精謂光明也】此皇天右漢亡已也何況致大攺之宜急博求幽隱拔擢天士任以大職【李奇曰天士知天道者也】諸闒茸佞讇抱虛求進及用殘賊酷虐聞者若此之徒皆嫉善憎忠壊天文敗地理湧趯邪陰湛溺大陽【師古曰趯字與躍同湛讀曰沈】爲主結怨於民宜以時廢退不當得居位誠必行之凶災銷滅子孫之福不旋日而至政治感陰陽猶鐵炭之低卬見效可信者也【孟康曰天文志云縣土炭也以鐵易土耳先冬夏至縣鐵炭於衡各一端令適停冬陽气至炭卬而鐵低夏陰气至炭低而鐵卬以此候二至也】及諸蓄水連泉務通利之修舊隄防省池澤稅以助損邪陰之盛案行事考變易訛言之效未嘗不至請徴韓放【服防曰姓名也曉水】掾周敞王望可與圖之【根於是薦尋】

韓愈上宰相第三書

三月十六日前鄕貢進士韓愈謹再拜言相公閤下愈聞周公之爲輔相其急於見賢也方一食三吐其哺方一沭三捉其發【輔相下或有也字其急或無其字捉或作握】當是時天下之賢才皆已舉用姦邪讒佞欺負之徒皆已除去【姦下方有人字無欺字非是】四海皆已無虞九夷八蠻之在荒服之外者皆已賔貢【之在或無之字】天災時變昆虫艸木之妖皆已銷息天下之所謂禮樂刑政教化之具皆已修理風俗皆已惇厚動植之物風雨霜露之所霑被者皆已得宜休徴嘉瑞麟鳯龍之屬皆已僃至而周公以聖人之才慿叔父之親其所輔理承化之功又盡章章如是其所求進見之士豈復有賢於周公者哉不惟不賢於周公而已豈復有賢於時百執事者哉豈復有所計議能補於周公之化者哉然而周公求之如此其急惟恐耳目有所不聞見思慮有所未及以負成王托周公之意不得於天下之心【托周公疑此周公字當是國字意下方有以字】如周公之心設使其時輔理承化之功未盡章章如是而非聖人之才而無叔父之親則將不暇食與沐矣豈特吐哺捉髮爲勤而止哉惟其如是故於今頌成王之徳而稱周公之功不衰今閤下爲輔相亦近耳天下之賢才豈盡舉用姦邪讒佞欺負之徒豈盡除去【方無佞欺字】四海豈盡無虞九夷八蠻之在荒服之外者豈盡賔貢天災時變昆虫艸木之妖豈盡銷息天下之所謂禮樂刑政教化之具豈盡修理風俗豈盡惇厚動植之物風雨霜露之所霑被者豈盡得宜休徴嘉瑞麟鳯龍之屬豈盡僃至其所求進見之士𨿽不足以希望盛徳至比於百執事豈盡出其下哉其所稱說豈盡無所補哉【至比或作如比】今𨿽不能如周公吐哺捉發亦宜引而進之察其所以而去就之不宜黙黙而已也愈之待命四十餘日矣【餘日或作日余】書再上而志不得通足三及門而閽人辭焉惟其昏愚不知逃遁故復有周公之說焉閤下其亦察之【或無此六字】古之士三月不仕則相弔故出疆必載質然所以重於自進者以其於周不可則去之魯於魯不可則去之齊於齊不可則去之宋之鄭之秦之楚也【之魯之齊之下或並有於字則去之宋方無則字】今天下一君四海一國捨乎此則夷狄矣去父母之邦矣故士之行道者不得於朝則山林而已矣【道下一有也字】山林者士之所獨善自養而不憂天下者之所能安也如有憂天下之心則不能矣故愈每自進而不知愧焉書亟上足數及門而不知止焉寧獨如此而已惴惴焉惟不得出大賢之門下是懼亦惟少垂察焉【不得上或有恐字】凟冒威尊惶恐無已【威尊或作尊威無已方作無文非是】愈再拜【按公三上宰相書今獨取此以其論周公之待士反復委折可爲作文之法故耳然以公之賢而急於仕進如此亦可惜也】

上張僕射論辰入酉出書

受牒之明日在使院中有小吏持院中故事節目十餘事來示愈其中不可者有自九月至明年二月之終皆晨入夜歸非有疾病事故輒不許出當時以初受命不敢言古人有言曰人各有能有不能若此者非愈之所能也【愈下或無之字】抑而行之必發狂疾上無以承事於公忘其將所以報徳者下無以自立防失其所以爲心夫如是則安得而不言凡執事之擇於愈者非爲其能晨入夜歸也必將有以取之苟有以取之𨿽不晨入夜歸其所取者猶在也【或無將字與其字所取下亦無者字】下之事上不一其事上之使下不一其事量力而任之度才而處之其所不能不彊使爲是故爲下者不獲罪於上爲上者不得怨於下矣【或作也】孟子有云今之諸侯無大相過者以其皆好臣其所教而不好臣其所受教【諸本皆如此閣本二教字並作命方以杭蜀所教作受命所受教作所以受命云考孟子上語當作受命今按依孟子則上語不當有受字下語不當有以字而二命字木皆作教童而習者皆能知之不知方氏何據而云考孟子上語當作受命也】今之時與孟子之時又加逺矣皆好其聞命而奔走者不好其直已而行道者聞命而奔走者好利者也直已而行道者好義者也未有好利而愛其君者未有好義而忘其君者今之王公大人惟執事可以聞此言惟愈於執事也可以此言進愈防幸於執事其所從舊矣若寛假之使不失其性加待之使足以爲名寅而入盡辰而退申而入終酉而退【終方作中】率以爲常亦不廢事天下之人聞執事之於愈如是也必皆曰執事之好士也如此執事之待士以禮如此執事之使人不枉其性而能有容如此執事之欲成人之名如此執事之厚於故舊如此又將曰韓愈之識其所依歸也如此韓愈之不諂屈於富貴之人如此韓愈之賢能使其主待之以禮如此則死於執事之門無悔也【則上或有苟如此三字】若使隨行而入逐隊而趨言不敢盡其誠道有所屈於已天下之人聞執事之於愈如此皆曰執事之用韓愈哀其窮收之而已耳韓愈之事執事不以道利之而已耳苟如是𨿽日受千金之賜一歳九遷其官感恩則有之矣將以稱於天下曰知已知已則未也【或無復出知已二字】伏惟哀其所不足矜其愚不錄其罪察其辭而垂仁采納焉愈恐懼再拜

上張僕射論擊毬書

以擊毬事諫執事者多矣諫者不休執事不止此非爲其樂不可捨其諌不足聽故哉【閤杭蜀本如此而方從諸本哉作也今以下兩句推之作哉近是蓋此非至故哉十五字當作一句讀之乃得其意或者又云哉字恐是邪字聲訛爲也今作邪字讀之文理尢順】諫不足聽者辭不足感心也樂不可捨者患不能切身也今之言毬之害者必曰有危墮之憂有激射之虞【墮或作隋下同】小者傷靣目大者殘形軀執事聞之若不聞者其意必曰進若習熟則無危墮之憂避能便捷則免激射之虞小何傷於靣目大何累於形軀者哉愈今所言皆不在此其指要非以他事外物牽引相比也特以擊毬之間之事明之耳馬之與人情性殊異至於筋骸之相束血气之相持安佚則適勞頓則疲者同也乘之有道步驟折中少必無疾老必後衰及以之馳毬於場蕩搖其心腑振撓其骨筋【或作筋骨】气不及出入走不及廻旋逺者三四年近者一二年無全馬矣然則毬之害於人也決矣【諸本皆如此方以杭本決下無矣字○今按上句有矣字此句亦湏有矣字語勢方殺杭本只是偶然脫漏不謂後人信之過甚而使韓公爲是歇後不了之語也今當以諸本爲正】凡五藏之系絡甚防坐立必懸垂於胸臆之間而以之顚頓馳騁嗚呼其危哉【臆或作腹】春秋傳曰夫有尢物足以移人苟非徳義則必有禍𨿽豈弟君子神明所扶持然廣慮之深思之亦養壽命之一端也

與鄂州桞中丞書

淮右殘孽尙守巢窟環冦之師殆且十萬瞠目語難【方云此用莊子語】自以爲武人不肯循法度頡頏作气勢竊爵位自尊大者肩相磨地相屬也不聞有一人援桴鼓誓眾而前者但日令走馬來求賞給助冦爲聲勢而已閤下書生也詩書禮樂是習仁義是修法度是束一旦去文就武鼓三軍而進之陳師鞠旅親與爲辛苦慷慨感激同食下卒將二州之牧以壯士气斬所乘馬以祭踶死之士𨿽古名將何以加玆此由天資忠孝郁於中而大作於外動皆中於機會以取勝於當世而爲戎臣師豈常習於威暴之事而樂其鬭戰之危也哉愈誠怯弱不適於用聽於下風竊自增气誇於中朝稠人廣眾會集之中所以羞武夫之顏令議者知將國兵而爲人之司命者不在彼而在此也臨敵重愼誡輕出入良用自愛以副見慕之徒之心而果爲國立大功也幸甚幸甚不宣愈再拜

又與鄂州桞中丞書

愈愚不能量事勢可否比常念淮右以靡困頓三州之地蚊蚋蟻虫之聚感凶竪煦濡飲食之惠提童子之手坐之堂上奉以爲帥出死力以抗逆明詔戰天下之兵乘機逐利四出侵暴屠燒縣邑賊殺不辜環其地數千里莫不被其毒洛汝襄荊許潁淮江爲之騷然丞相公卿士大夫勞於圖議握兵之將熊羆防虎之士畏懦防蹜莫肯杖戈爲士卒前行者獨閣下奮然率先揚兵界上將二州之守親出入行間與士卒均辛苦生其气勢見將軍之鋒頴凜然有向敵之意用儒雅文字章句之業取先天下武夫闗其口而奪之气愚初聞時方食不覺棄匕箸起立豈以爲閤下眞能引孤軍單進與死冦角逐爭一旦僥幸之利哉就令如是亦不足貴其所以服人心在行事適機宜而風采可畏愛故也是以前狀輙述鄙誠眷惠手翰還答益增欣悚夫一眾人心力耳目使所至如時雨三代用師不出是道閤下果能充其言繼之以無倦得形便之地甲兵足用𨿽國家故所失地旬歳可坐而得況此小冦安足置齒牙間勉而卒之以俟其至幸甚夫逺徴軍士行者有羈旅離別之思居者有怨曠騷動之憂本軍有饋餉煩費之難地主多姑息形迹之患急之則怨緩之則不用命浮寄孤懸形勢銷弱又與賊不相諳委臨敵恐駭難以有功若召募土人必得豪勇與賊相熟知其气力所極無望風之驚愛防鄕裏勇於自戰徴兵滿萬不如召募數千閤下以爲何如儻可上聞行之否計已與裵中丞相見行營事宜不惜時賜示及幸甚不宣愈再拜

右先漢以後諸臣論說之辭

議論八

董仲舒論春秋

上大夫壺遂曰昔孔子何爲作春秋哉太史公曰余聞之董生【服防曰仲舒也】周道廢孔子爲魯司冦諸侯害之大夫壅之孔子知時之不用道之不行也是非二百四十二年之中以爲天下儀表貶諸侯討大夫以逹王事而已矣子曰我欲載之空言不如見之於行事之深切著明也春秋上明三王之道下辧人事之經紀別嫌疑明是非定猶與【師古曰與讀曰豫】善善惡惡賢賢賤不肖存亡國繼絕世補起廢王道之大者也易著天地陰陽四時五行故長於變化禮綱紀人倫故長於行書記先王之事故長於政詩記山川谿谷禽獸艸木牝牡雌雄故長於風樂樂所以立故長於和春秋辯是非故長於治人是故禮以節人樂以發和書以道事詩以逹意易以道化春秋以道義撥亂世反之正莫近於春秋春秋文成數萬其指數千萬物之散聚皆在春秋春秋之中弒君三十六亡國五十二諸侯奔走不得保社稷者不可勝數察其所以皆失其本已故易曰差以毫犛謬以千里故臣弒君子弒父非一朝一夕之故其漸久矣有國者不可以不知春秋前有讒而不見後有賊而不知爲人臣者不可以不知春秋守經事而不知其宜遭變事而不知其權爲人君父者而不通於春秋之義者必防首惡之名爲人臣子不通於春秋之義者必陷簒弒誅死之罪其實皆以善爲之而不知其義被之空言不敢辭夫不通禮義之指至於君不君臣不臣父不父子不子夫君不君則犯臣不臣則誅父不父則無道子不子則不孝此四行者天下之大過也以天下大過予之受而不敢辭故春秋者禮義之大宗也【按太史公六家要指曰易大傳曰天下一致而百慮同歸而殊塗夫陰陽儒墨名法道徳此務爲治者也直所從言之異路有省不省耳嘗竊觀陰陽之術大詳而眾忌諱使人拘而多畏然其敍四時之大順不可失也儒者博而寡要勞而少功是以其事難盡從然其敍君臣父子之禮列夫婦長防之別不可易也墨者儉而難遵是以其事不可偏循然其彊本節用不可廢也法家嚴而少恩然其正君臣上下之分不可攺也名家使人儉而善失眞然其正名實不可不察也道家使人精神專一動合無形澹足萬物其爲術也因陰陽之大順采儒墨之善撮名法之要與時遷移應物變化立俗施事無所不宜指約而易操事少而功多儒者則不然以爲人主天下之儀表也主倡臣和主先臣隨如此則主勞而臣佚至於大道之要去健羨黜聰明釋此而任術夫神大用則竭形大勞則敝神形蚤衰欲與天地長久非所聞也夫陰陽四時八位十二度二十四節各有教令曰順之者昌逆之者亡未必然也故曰使人拘而多畏夫春生夏長秋收冬藏此天道之大經也弗順則無以爲天下紀綱故曰四時之大順不可失也夫儒者以六藝爲法六藝經傳以千萬數累世不能通其學當年不能防其禮故曰博而寡要勞而少功若夫列君臣父子之禮序夫婦長防之別𨿽百家弗能易也墨者亦上堯舜言其徳行曰堂髙三尺土階三等茅茨不翦棌椽不斵飯土簋歠土鉶糲梁之食藜藿之羮夏日葛衣冬日鹿裘其送死桐棺三寸舉音不盡其哀教防禮必以此爲萬民率故天下共若此則尊卑無別也夫世異時移事業不必同故曰儉而難遵也要曰彊本節用則人給家足之道也此墨子之所長𨿽百家不能廢也法家不別親疏不殊貴賤壹斷於法則親親尊尊之恩絕矣可以行一時之計而不可長用也故曰嚴而少恩若尊主卑臣明分職不得相逾越𨿽百家不能攺也名家苛察繳繞使人不得反其意剸決於名時失人情故曰使人儉而善失眞若夫控名責實參伍不失此不可不察也道家無爲又曰無不爲其實易行其辭難知其術以虛無爲本以因循爲用無成勢無常形故能究萬物之情不爲物先後故能爲萬物主有法無法因時爲業有度無度因物興捨故曰聖人不巧時變是守虛者道之常也因者君之綱也羣臣並至使各自明也其實中其聲者之謂端實不中其聲者謂之欵欵言不聽姦廼不生賢不肖自分白黒廼形在所欲用耳何事不成廼合大道混混防防光耀天下復反無名凡人所生者神也所托者形也神大用則竭形大勞則敝形神離則死死者不可復生離者不可復合故聖人重之由此觀之神者生之本形者生之具不先定其神形而曰我有以治天下何由哉○按仲舒此論見於太史公自敍其學粹矣太史公曰余聞之董生則遷與仲舒蓋甞逰從而講論也六家要指史談實論之而遷述焉其說曰太史公仕於建元元封之間湣學者之不逹其意而師悖乃論六家之要指云然其所論乃列儒者於陰陽墨者名法道家之間是謂儒者特六家之一爾而不知儒者之道無所不該五者之所長儒者皆有之而其短者則吾道之所棄也蓋談之學本於黃老故其論如此班固譏之曰論大道則先黃老而後六經詎不信夫其後劉歆又序諸子於六家之外益縱橫雜農三家而爲九焉且謂其言𨿽殊譬如水火相滅亦相生仁義相反而皆相成也若能修六藝之術而觀此九家之言捨短取長則可以通萬方之略矣夫仁義本非二道未有薄於仁而厚於義未有厚於義而薄於仁者何相反之有若黃老之淸淨寂滅法之慘刻名之苛繞墨之二本縱橫之譎誑其於儒者之道猶白黑異色南北殊塗也又何相成之有歆之失其源蓋自談始故今黜之不使與於正宗之列而獨剟取仲舒之論云】

對江都王論三仁【仲舒爲江都相事易王王問曰粵王勾踐與大夫泄庸種蠡謀伐吳遂滅之孔子稱殷有三仁寡人亦以爲粵有三仁仲舒對】

曰臣聞昔者魯君問桞下惠吾欲伐齊何如桞下惠曰不可歸而有憂色曰吾聞伐國不問仁人此言何爲至於我哉徒見問耳且猶羞之況設詐以伐吳乎由此言之粵本無一仁夫仁人者正其誼不謀其利明其道不計其功是以仲尼之門五尺童子羞稱五伯爲其先詐力而後仁誼也苟爲詐而已故不足稱於大君子之門也五伯比於它諸侯爲賢其比三王猶碔砆之與美玉也【應劭曰碔砆石而似玉者也】王曰善【程正公頥曰此董生所以度越諸子】

徐幹法象論

夫法象立所以爲君子法象者莫先乎正容貎愼威儀是故先王制之禮也爲冕服采章以旌之爲佩玉鳴璜以聲之欲其尊也欲其莊也焉可以懈慢也容貎者人之符表也容貎正故性情治性情治故仁義存仁義存故盛徳著故可以爲法象斯謂之君子矣君子者無尺土之封而民尊之無刑罰之威而民畏之無羽籥之樂而民樂之無爵祿之賞而民懷之其所以致之者一也故孔子曰君子威而不猛泰而不驕詩云敬愼威儀惟民之則若夫惰其威儀玩其瞻視忽其辭令而望民之則我者未之有也莫之則者必慢之者至矣小人見慢也而致怨乎人患已之卑而不思其所以焉哀哉故書曰惟聖罔念作狂惟狂克念作聖人性之所簡也存乎幽防人情之所忽也存乎孤獨夫幽微者顯之原也孤獨者見之端也胡可簡也胡可忽也是故君子敬孤獨而愼幽防𨿽在隱蔽鬼神不得見其隙耳詩云肅肅兔罝施於中林處獨之謂也又有顚沛而不可亂者則成王季路其人也昔成王將崩體被冕服然後發顧命之辭季路遭亂正冠結纓而後死白刃之難夫以彌畱之困白刃之難猶不忘敬況於逰宴乎故詩曰就其深矣方之舟之就其淺矣泳之防之言必濟也君子者無戱謔之言言必有防無戱謔之行行必有檢言必有防行必有檢故𨿽妻妾不得而黷也𨿽朋友不得而狎也是以不慍怒而教行於閨門不諫論而風聲紀乎鄕黨傳稱大人正已而物正者蓋此之謂也以匹夫之居猶然況得志而行於天下乎唐堯之帝允恭克讓而光被四表成湯不敢怠遑而奄有九域文王祗畏而造彼區夏易曰觀盥而不薦有孚顒若言下觀而化也禍敗之所由也則有媟慢以爲階可無愼乎昔宋閔碎首於碁局陳靈被矢於戱言閻邴造逆於相詬子公生弒於嘗黿是故君子居身也謙在敵也讓臨下也莊事上也敬四者僃而怨咎不作福祿從之詩云靖共爾位正直是與神之聽之式谷以女君子之交人也歡而不媟和而不同好而不佞詐學而不虛行易親而難媚多恕而寡非故其絕交誤弗畔書曰愼始而敬終以不困夫禮也者人之急也可終身思而不可湏臾忘也須防離則慆慢之行臻焉須防忘則慆慢之心生焉況無禮而可以終始乎夫禮也者敬之經也敬也者禮之情也無敬無以行禮無禮無以節敬道不偏廢相須而成是能盡敬以從禮者謂之成人過則生亂亂則災及其身昔晉惠公以慢瑞無嗣文公以肅命典國郤犫以傲享徴亡兾缺以敬妻受服子圍以大明招亂防罷以旣醉保祿良霄以鶉衣防家子展以艸虫昌族君子感凶懷之如彼見吉徳之如此故立以磬折坐必抱鼓周旋中規折旋中矩視不離於結禬之間言不越乎表著之位聲气可聽精神可愛俯仰可宗揖讓可貴作事有方動靜有常帥禮不荒故爲萬夫之望也【南丰曽氏序曰幹字偉長北海人生於漢魏之間魏文帝稱幹懷文抱質恬淡寡欲有箕山之志而先賢行狀亦稱幹篤行體道不眈世榮魏太祖特旌命之辭疾不就後以爲上艾長又以疾不行蓋漢承周衰及秦滅學之餘百氏雜家與聖人之道並傳學者罕能觀於道徳之要而不牽於俗儒之說至於治心養性去就語黙之際能不悖於理者固希矣況至於魏之濁世哉幹能獨考六藝惟仲尼孟軻之防述而論之求其辭時若有小失者要其歸不合於道者少矣其所得於內者又能信而充之逡巡濁世有去就顯晦之大節臣始讀其書察其意而賢之因其書以求其爲人又知其行之可賢也惜其有補於世而識之者少蓋迹其言行之所至而以世俗好惡觀之彼惡足以知其意哉○愚按幹中論二十篇文選以其澹泊無華皆不之取故世不復知有此書今取而讀之信乎如曽氏之評也治學篇曰民之初載其蒙未袪譬如宵在室所求不獲白日照焉則羣物斯辧學者心之白日也又曰君子之於學也其不懈如上天之動猶日月之行終身亹亹沒而後已又曰學者所以揔羣道也羣道統乎已心羣言一乎已口惟所用之故出則元亨處則利貞又曰夫獨思則滯而不通獨爲則困而不就人心必有因焉必有寤焉如火得風而炎熾水赴下而流速故太昊觀天地而畫八卦燧人察辰心而鑽火帝軒聆鳯鳴而調律倉頡視鳥迹而作書斯大聖之學矣賢者不能學於逺乃學於近故聖人爲師修本篇曰君子之向道也止則隅坐行則參乘上懸乎冠緌下系乎帯佩晝與之防夜與之休此之謂日新又曰故君子修徳始乎羈丱終乎鮐背創乎夷原成乎喬嶽易曰升元亨云云積小致大之謂也小人朝爲而夕求其成坐施而立望其反行一日之善而求終身之譽譽不至則曰善無益虛道篇曰目也者能逺察天際而不能近見其背心亦如之君子誠知心之似目也是故務鑑於人以觀得失故視不過垣墻之裏而見邦國之表聽不過閾臬之內而聞千里之外貴驗篇曰水之寒也火之熱也金石之剛也此數物未甞有言而人莫不知其然者信著乎其體也使吾所行之信若彼數物誰其疑我哉又曰伊尹放太甲展季覆寒女商魯之民不稱滛簒焉何則積之於素也又曰小人恥其靣之不如子都君子恥其行之不如舜禹幹之議論大略如此序者稱其深美荀卿之爲人今觀其所著醇矣而不能無疵是亦荀卿之比也法象一篇顓以敬爲主蓋秦漢以後儒者論著少有及之者故錄其全文於此云】

韓愈原道

博愛之謂仁行而宜之之謂義由是而之焉之謂道足乎已無待於外之謂徳仁與義爲定名道與徳爲虛位故道有君子小人而徳有凶有吉【子下或有有字】老子之小仁義非毀之也其見者小也坐井而觀天曰天小者非天小也【非天下或有之字下小字方作罪云尸子曰井中視星所視不過數星○今按韓公未必用尸子語正使用之作罪亦非文意】彼以煦煦爲仁孑孑爲義其小之也則宜其所謂道道其所道非吾所謂道也其所謂徳徳其所徳非吾所謂徳也凡吾所謂道徳云者合仁與義言之也天下之公言也老子之所謂道徳云者去仁與義言之也一人之私言也周道衰孔子沒火於秦黃老於漢佛於晉魏梁隋之間【或無黃字晉魏梁隋諸本作晉宋齊梁魏隋文苑作晉梁魏隋蜀本作魏晉宋梁齊方以閤杭本雲南舉晉梁北舉魏隋也】其言道徳仁義者不入於楊則入於墨不入於老則入於佛【墨下諸本有不入於墨則入於老二語】入於彼必出於此入者主之出者奴之入者附之出者污之噫後之人其欲聞仁義道徳之說孰從而聽之老者曰孔子吾師之弟子也佛者曰孔子吾師之弟子也爲孔子者習聞其說樂其誕而自小也亦曰吾師亦嘗云爾【諸本嘗下有師之字】不惟舉之於其口而又筆之於其書噫後之人𨿽欲聞仁義道徳之說其孰從而求之甚矣人之好怪也不求其端不訊其末惟怪之欲聞古之爲民者四今之爲民者六古之教者處其一今之教者處其三農之家一而食粟之家六工之家一而用器之家六賈之家一而資焉之家六柰之何民不窮且盜也古之時人之害多矣有聖人者立然後教之以相生養之道爲之君爲之師驅其虫蛇禽獸而處之中土寒然後爲之衣饑然後爲之食木處而顚土處而病也然後爲之宮室爲之工以贍其器用爲之賈以通其有無【通方作同】爲之醫藥以濟其夭死爲之埋祭祀以長其恩愛爲之禮以次其先後爲之樂以宣其壹郁爲之政以率其怠勌爲之刑以鋤其彊梗【壹或作湮或作堙方云按史記賈誼傳獨堙郁其誰語漢書作壹郁壹當作防集韻音咽防郁不得泄也平入聲通用湮與防亦音義同也作壹字則非○今按字書壹防吉凶在防中不得泄也卽今之氤氳字壹湮古蓋通用故漢書但作壹耳】相欺也爲之符璽斗斛權衡以信之相奪也爲之城郭甲兵以守之【方無權衡字非是】害至而爲之僃患生而爲之防今其言曰聖人不死大盜不止剖斗折衡而民不爭【剖或作掊】嗚呼其亦不思而已矣如古之無聖人人之類滅久矣何也無羽毛鱗介以居寒熱也無爪牙以爭食也是故君者出令者也臣者行君之令而致之民者也民者出粟米麻絲作器皿通貨財以事其上者也君不出令則失其所以爲君臣不行君之令而致之民民不出粟米麻絲作器皿通貨財以事其上則誅今其法曰必棄而君臣去而父子禁而相生養之道以求其所謂淸淨寂滅者嗚呼其亦幸而出於三代之後不見黜於禹湯文武周公孔子也其亦不幸而不出於三代之前不見正於禹湯文武周公孔子也帝之與王其號名殊其所以爲聖一也【名下或有𨿽字】夏葛而冬裘渴飲而饑食其事殊其所以爲智一也【事下或有𨿽字】今其言曰曷不爲太古之無事是亦責冬之裘者曰曷不爲葛之之易也責饑之食者曰曷不爲飲之之易也傳曰古之欲明明徳於天下者先治其國欲治其國者先齊其家欲齊其家者先修其身欲修其身者先正其心欲正其心者先誠其意然則古之所謂正心而誠意者將以有爲也今也欲治其心而外天下國家滅其天常子焉而不父其父臣焉而不君其君民焉而不事其事孔子之作春秋也諸侯用夷禮則夷之進於中國則中國之經曰夷狄之有君不如諸夏之亡也詩曰戎狄是膺荊舒是懲【進上有夷而字】今也舉夷狄之法而加之先王之教之上幾何其不胥而爲夷也夫所謂先王之教者何也博愛之謂仁行而宜之之謂義由是而之焉之謂道足乎已無待於外之謂徳其文詩書易春秋其法禮樂刑政其民士農工賈其位君臣父子師友賔主昆弟夫婦其服麻絲其居宮室其食粟米果蔬魚肉【文或作書或作教果蔬或作蔬果】其爲道易明而其爲教易行也是故以之爲已則順而祥以之爲人則愛而公以之爲心則和而平以之爲天下國家無所處而不當是故生則得其情死則盡其常郊焉而天神假廟焉而人鬼饗曰斯道也何道也曰斯吾所謂道也非向所謂老與佛之道也【何上方無也字○今按曰斯道也何道也是問詞而曰斯吾所謂道也以下乃答語也斯道也何道也或作斯何道也斯吾所謂道也或作斯道也吾所謂之道也又或無所謂字皆非是】堯以是傳之舜舜以是傳之禹禹以是傳之湯湯以是傳之文武周公文武周公傳之孔子孔子傳之孟軻軻之死不得其傳焉荀與揚也擇焉而不精語焉而不詳由周公而上上而爲君故其事行由周公而下下而爲臣故其說長然則如之何而可也【何而方作何其○今按此句復是問詞其下乃答語】曰不塞不流不止不行人其人火其書廬其居明先王之道以道之鰥寡孤獨廢疾者有養也其亦庶乎其可也【程正公曰退之晚年爲文所得處甚多學本是修徳有徳然後有言退之因學文日求其所未至遂有所得如雲軻死不得其傳似此言語非蹈襲前人非鑿空撰出必有所見若無所得不知言所傳者何事又曰韓愈亦近世豪傑之士如原道中語言𨿽有病然自孟子以後能將許大見識尋求者才見此人又曰孟子而後卻只有原道一篇大意盡近理又曰原道云孟氏醇乎醇又曰荀楊擇不精語不詳若不是他見得豈千餘年後便能斷得如此分明也又曰韓文不可漫觀晚年所見尢髙朱文公曰自古罕有人說得端的惟退之原道庶幾近之或問楊子韓子優劣曰各有長處韓公見得大意已分明如原道不易得也楊子之學似本於老氏如淸淨淵嘿之語皆是韓公綱領正卻無他近老氏底說話又曰原道中說得仁義道徳極好問定名虛位之說如何曰後人多譏議之某謂如此亦無害蓋此仁也此義也便是定名此仁之道仁之徳義之道義之徳則道徳乃揔名乃虛位也且須知他此語爲老子說老氏謂失道而後徳失徳而後仁失仁而後義失義而後禮所以原道云吾之所謂道徳合仁與義言之也須知此意方防得程朱二先生有取於原道者如此惟發端二語則程子嘗曰仁是性愛是情豈可專以愛爲仁退之言博愛之謂仁非也仁者固博愛然便以愛爲仁則不可而朱子亦曰韓愈云云是指情爲性又曰仁義皆當以體言若曰博愛曰行而宜之則皆用矣又曰以博愛爲仁則未博愛之前將非仁乎問由是而之馬之謂道曰此是說行底非是說道體問足乎已無待於外之謂徳曰此是說行道而有得於身者非是說自然得之於天者也學者卽二先生之說而參玩之則此篇大指了然於胸中矣】原性【朱文公曰與兵部李侍郎書所謂舊文一卷扶樹教道有所明白者疑卽此諸篇也】

性也者與生俱生也情也者接於物而生也性之品有三而其所以爲性者五情之品有三而其所以爲情者七曰何也曰性之品有上中下三上焉者善焉而已矣中焉者可導而上下也下焉者惡焉而已矣其所以爲性者五曰仁曰禮曰信曰義曰智【方以閤杭蜀本云禮信去仁爲近諸本多作曰仁曰義曰禮曰智曰信○今按方本以五行相生之序而言諸本以四方相對一位居中而言理皆可通但竊意諸本語陳而韓公亦頗尙異恐方本或得之】上焉者之於五也主於一而行於四中焉者之於五也一不少有焉則少反焉其於四也混下焉者之於五也反於一而悖於四性之於情視其品情之品有上中下三其所以爲情者七曰喜曰怒曰哀曰懼曰愛曰惡曰欲上焉者之於七也動而處其中中焉者之於七也有所甚有所亡然而求合其中者也下焉者之於七也亡與甚直情而行者也情之於性視其品孟子之言性曰人之性善荀子之言性曰人之性惡楊子之言性曰人之性善惡混夫始善而進惡與始惡而進善與始也混而今也善惡皆舉其中而遺其上下者也得其一而失其二者也【與諸本多作歟善惡下又有歟字○今按二與字皆當讀如字而爲句首猶言及也作歟而爲句絕者皆非左傳夫弗及而憂與可憂而樂與憂而弗害皆取憂之道也語勢亦相似】叔魚之生也其母視之知其必以賄死楊食我之生也叔向之母聞其號也知必滅其宗越椒之生也子文以爲大戚知若敖氏之鬼不食也人之性果善乎【或無大字】后稷之生也其母無災其始匍匐也則岐岐然嶷嶷然文王之在母也母不憂旣生也傅不勤旣學也師不煩人之性果惡乎【不憂上或無母字】堯之朱舜之均文王之管蔡習非不善也而卒爲姦瞽叟之舜鯀之禹習非不惡也而卒爲聖人之性善惡果混乎【聖下或有人字屬上句】故曰三子之言性也舉其中而遺其上下者也得其一而失其二者也曰然則性之上下者其終不可移乎【終上或無其字】曰上之性就學而愈明下之性畏威而寡罪是故上者可教而下者可制也其品則孔子謂不移也【教方作學】曰今之言性者異於此何也【性下或有情字】曰今之言者雜佛老而言也雜佛老而言也者奚言而不異【言也者或無也字○今按此篇之言過荀楊逺甚其言五性尢善但三品之說太拘又不知性之本善而其所以或善或惡者由其稟气之不同爲未盡耳又語錄曰韓子此言已見大意又曰韓子以仁義禮智言性以喜怒哀樂言情蓋愈於諸子然所分三品卻只說得气不曾說得性】

原毀

古之君子其責已也重以周其待人也輕以約重以周故不怠輕以約故人樂爲善聞古之人有舜者其爲人也仁義人也求其所以爲舜者責於已曰彼人也予人也彼能是而我乃不能是早夜以思去其不如舜者就其如舜者【早或作蚤】聞古之人有周公者其爲人也多才與藝人也求其所以爲周公者責於已曰彼人也予人也彼能是而我乃不能是早夜以思去其不如周公者就其如周公者舜大聖人也後世無及焉周公大聖人也後世無及焉是人也乃曰不如舜不如周公吾之病也是不亦責於身者重以周乎【身或作已】其於人也曰彼人也能有是是足爲良人矣能善是是足爲藝人矣【善方作有非是】取其一不責其二卽其新不防其舊【責或作取】恐恐然惟懼其人之不得爲善之利一善易修也一藝易能也其於人也乃曰能有是是亦足矣曰能善是是亦足矣不亦待於人者輕以約乎【不上或有是字】今之君子則不然其責人也詳其待已也廉詳故人難於爲善廉故自取也少己未有善曰我善是是亦足矣己未有能曰我能是是亦足矣外以欺於人內以欺於心未少有得而止矣不亦待其身者已廉乎【其身或作於已】其於人也曰彼𨿽能是其人不足稱也彼𨿽善是其用不足稱也舉其一不計其十防其舊不圖其新恐恐然惟懼其人之有聞也是不亦責於人者已詳乎夫是之謂不以眾人待其身而以聖人望於人吾未見其尊已也𨿽然爲是者有本有原怠與忌之謂也怠者不能修而忌者畏人修吾嘗試之矣嘗試語於眾曰某良士某良士其應者必其人之與也不然則其所疏逺不與同其利者也不然則其畏也不若是彊者必怒於言懦者必怒於色矣又嘗語於眾曰某非良士某非良士其不應者必其人之與也不然則其疏逺不與同其利者也不然則其畏也不若是彊者必說於言懦者必說於色矣是故事修而謗興徳髙而毀來嗚呼士之處此世而望名譽之光道徳之行難矣將有作於上者得吾說而存之其國家可幾而理歟

讀荀

始吾讀孟軻書然後知孔子之道尊聖人之道易行王易王覇易覇也以爲孔子之徒沒尊聖人者孟氏而已晚得揚雄書益尊信孟氏因雄書而孟氏益尊則雄者亦聖人之徒歟【雄下或有也字】聖人之道不傳於世周之衰好事者各以其說幹時君紛紛籍籍相亂六經與百家之說錯雜然老師大儒猶在火於秦黃老於漢其存而醇者孟軻氏而止耳揚雄氏而止耳及得荀氏書於是又知有荀氏者也考其辭時若不粹要其歸與孔子異者鮮矣抑猶在軻雄之間乎【時下或有有字不下或有醇字抑下或有其字】孔子刪詩書筆削春秋合於道者著之離於道者黜去之故詩書春秋無疵余欲削荀氏之不合者附於聖人之籍亦孔子之志歟孟氏醇乎醇者也荀與楊大醇而小疵【程正公曰韓愈曰孟氏醇乎醇又曰荀與揚擇不精語不詳若不是他見得豈千餘年後防得如此分明如揚子謂老子言道徳則有取楊子已不見道豈得如愈】

師說

古之學者必有師師者所以傳道受業解惑也人非生而知之者孰能無惑惑而不從師其爲惑也終不解矣生乎吾前其聞道也固先乎吾吾從而師之【閣本無此五字非是】生乎吾後其聞道也亦先乎吾吾從而師之吾師道也夫庸知其年之先後生於吾乎是故無貴無賤無長無少道之所存師之所存也嗟乎師道之不傳也久矣欲人之無惑也難矣古之聖人其出人也逺矣猶且從師而問焉今之眾人其下聖人也亦逺矣而恥學於師是故聖益聖愚益愚聖人之所以爲聖愚人之所以爲愚其皆出於此乎愛其子擇師而教之於其身也則恥師焉惑矣彼童子之師授之書而習其句讀者非吾所謂傳其道解其惑者也【非上或有也字方云讀音豆周禮天官注徐邈讀馬融笛賦作句投徒鬭切何休公羊序失其句讀不音山谷和黃冕仲詩只從如字】句讀之不知惑之不解或師焉或否焉小學而大遺吾未見其明也巫醫樂師百工之人不恥相師士大夫之族曰師曰弟子云者則羣聚而笑之問之則曰彼與彼年相若也道相似也位卑則足羞官盛則近諛【盛或作大按官盛語見中庸】嗚呼師道之不復可知矣巫醫樂師百工之人君子不齒今其智乃反不能及其可怪也歟【不齒或作鄙之其可或無其字】聖人無常師孔子師郯子萇師襄老聃【句絕】郯子之徒其賢不及孔子【方無孔子師郯子五字而以萇師襄老聃六字連下句郯子之徒爲句曰校本一云郯子下當有數子二字其上當存孔子師三字爲是○今按孔子見郯子在適周見萇老聃之前而聖人無常師本杜氏注問官名語故此上句旣敍孔子所師四人而再舉郯子之徒則三子在其中矣方氏知當存孔子師字而不知當並存上郯子二字乃以下郯子二字屬上句讀之而疑郯子之下更有數子二字誤矣】孔子曰三人行則必有我師【子下或有曰字】是故弟子不必不如師師不必賢於弟子【故上或無是字】聞道有先後術業有專攻如是而已李氏子蟠年十七好古文六藝經傳皆通習之不拘於時學於余余嘉其能行古道作師說以貽之

李翺復性書

晝而作夕而休者凡人也作乎作者與萬物皆作休乎休者與萬物皆休吾則不類於凡人晝無所作夕無所休作非吾作也作有物休非吾休也休有物作耶休耶二皆離而不存予之所存者終不亡且離也人之不力於道者昏不思也天地之間萬物生焉人之於萬物一物也其所以異於鳥獸虫魚者豈非道徳之性全乎哉受一气而成其形一爲物而一爲人得之甚難也生乎世又非深長之年也以非深長之年行甚難得之身而不專專於大道肆其心之所爲則其所以自異於禽獸虫魚者亡幾矣昏而不思其昏也終不明矣吾之生二十有九年矣思十九年時如朝日也思九年時亦如朝日也人之受命其長者不過七十八十九十年百年者則稀矣當百年之時而視乎九十時也與吾此日之思於前也逺近其能大相懸耶其又能逺於朝日之時耶然則人之生也𨿽享百年若雷電之驚相激也若風之飄而旋也可知耳矣況千百人而無一及百年者哉故吾之終日誌於道徳猶懼未及也彼肆其心之所爲者獨何人耶【翶字習之從韓愈爲文章後亦諡文公其復性書曰人之所以爲聖人者性也人之所以惑其性者情也喜怒哀懼愛惡欲七者皆情之所爲也情旣昏性斯匿矣非性之過也七者循環而交來故性不能充也水之渾也其流不淸火之煙也其光不明非水火淸明之過水不渾流斯淸矣煙不郁光斯明矣情不作性斯充矣性與情不相無也𨿽然無性則情無所生矣情不自情因性而情性不自明由情以明性者天之命也聖人得之而不惑者也情者性之動也百姓溺之而不能知其本者也聖人者豈其無情耶聖人者寂然不動不往而到不言而神不耀而光𨿽有情也未嘗有情也然則百姓豈無性防百姓之性與聖人之性弗差也𨿽然情之所昏交相攻伐未始有窮故𨿽終身而不自覩其性焉又或問曰人之昏也久矣將復其性者必有漸也敢問其方曰弗慮弗思情則不生情旣不生乃爲正思正思者無慮無思也又問以情止情其可乎曰情者性之邪也邪本無有心寂不動邪思自息惟性明照邪何所生如以情止情是乃大情也又問曰凡人之性猶聖人之性歟曰桀紂之性猶堯舜之性也其所以不覩其性者嗜欲好惡之所昏也非性之罪也曰爲不善者非性邪曰非也乃情所爲也情有善不善而性無不善焉又問曰人之性猶聖人之性嗜欲愛憎之生何因而生也曰情者妄也邪也邪與妄則無所因矣妄情息滅本性淸明周流六虛所以能復其性也又問曰情之所昏性卽滅矣何以謂之猶聖人之性也曰水之性淸徹其渾之者泥沙也方其渾也性豈遂無有邪久而不動泥沙自沈淸明之性鑑於天地非自外來也故其渾也性本弗失及其復也性亦不生人之性亦猶水也問曰人之性本皆善而邪情昏焉敢問聖人之性將復爲邪情所昏乎曰不復渾矣情本邪也妄也邪妄無因人不能復聖人旣復其性矣知情之爲邪邪旣爲明所覺矣覺則無邪邪何由生也○按翶復性凡三篇其二篇皆論滅情復性之道然中庸有曰喜怒哀樂之未發謂之中發而中節謂之和是喜怒哀樂欲其中節而已未甞以爲可無也孟子以惻隱羞惡辭遜是非爲四端正欲人擴而充之未甞以爲可滅也又曰乃若其情則可以爲善矣乃所以爲善也孟子因情之善而知性之本善蓋因其所發而知其本體也以爲邪妄而欲滅之可乎故程正公曰性爲本情是性之動處情又幾時惡而論顏子之學則謂覺者約其情使合於中亦不以爲可滅也朱文公亦曰李翶論復性則是滅情以復性則非情如何可滅此釋氏之說防於其中而不知今止剟其要注於方防獨末篇之言可以警學者故錄焉】

去佛齋【故溫縣令楊垂爲京兆府參軍時奉叔父司徒命撰集防儀其一篇云七七齋以其日送卒者衣服於佛寺以申追福翶以楊氏防儀其他皆有所出多可行者獨此一事傷禮故論而去之將存其餘云】

佛法之染流於中國也六百餘年矣始於漢浸滛於魏晉宋之間而瀾漫於梁蕭代遵奉之以及於玆蓋後漢氏無辧而排之者遂使戎狄之術行於中華故吉凶之禮謬亂其不盡於戎禮也無幾矣且楊氏之述防儀豈不以禮法遷壊衣冠士大夫與庶人委巷無別爲是而欲糾之以禮者邪是宜合於禮者存諸愆於禮者辧而去之安得專已心而言也苟懼時俗之怒已耶則楊氏之儀據子古而怫於俗者多矣置而勿言則猶可也旣論之而書以爲儀捨聖人之道則禍流於將來也無窮矣佛法之所言者列禦防莊周言所詳矣其餘則皆戎狄之道也使佛生於中國則其爲作也必異於是況驅中國之人舉行其術也君臣父子夫婦兄弟朋友存有所養死有所歸生物有道費之有節自伏羲至於仲尼𨿽百代聖人不能革也故可使天下舉而行之無者此聖人之道所謂君臣父子夫婦兄弟朋友而養之以道徳仁義之謂也患力不足而已向使天下之人力足盡修身毒國之術六七十歳之後𨿽享百年者亦盡矣天行乎上地載乎下其所以生育於其間者畜獸禽鳥魚鼈虵龍之類而止爾況必不可使舉而行之者耶夫不可使天下舉而行之者則非聖人之道也故其徒也不蠶而衣裳具弗耨而飲食充安居不作役物以養已者至於幾千百萬人推是而凍餒者幾何人可知矣於是築樓殿宮閣以事之飾土木銅鐵以形之髠良人男女以居之𨿽璇室象廊傾宮鹿臺章華阿房弗加也是豈不出於百姓之財力歟昔者禹之治水害也三過其門而不入手胼足胝鑿九河防濟洛導漢汝決淮江而入於海人之弗爲蛟龍食也禹實使然徳爲聖人功攘大禍立爲天子而傳曰菲飲食惡衣服卑宮室土階髙三尺其異於彼也如是此昭昭然其大者也詳而言之其可窮乎故惑之者溺於其教而排之者不知其心𨿽辧而當不能使其徒無嘩而勸來者故使其術若彼之熾也有位者信吾說而誘之其君子可以理服其小人可以令禁其俗之化也弗難矣然則不知其心無害爲君子而溺於其教者以夷狄之風而變乎諸華禍之大者也其不爲戎也幸矣昔者司士賁告於子防曰請襲於牀子防曰諾縣子聞之曰汰哉叔氏專以禮許人人之襲於牀失禮之細者也猶不可況舉身毒之術亂聖人之禮而欲以傳於後乎

柳宗元守道論

或問曰守道不如守官如何對曰是非聖人之言傳之者誤也官也者道之器也離之非也未有守官而失道守道而失官之事者是固非聖人言乃傳之者誤也夫皮冠者是虞人之物也物者道之準也守其物由其凖而後其道存焉苟捨之是失道也凡聖人之所以爲經紀爲名物無非道者命之曰官官是以行吾道云爾是故立之君臣官府衣裳輿馬章綬之數會朝表著周旋行列之等是道之所存也則又示之典命書制符璽奏復之文參伍殷輔陪臺之役是道之所由也則又勸之以爵祿慶賞之美懲之以黜逺鞭朴梏拲斬殺之慘是道之所行也故自天子至於庶民咸守其經分而無有失道者和之至也失其物去其凖道從而防矣易其小者而大者亦從而防矣古者居其位思死其官可易而失之哉禮記曰道合則服從不可則去孟子曰有官守者不得其職則去然則失其道而居其官者古之人不與也是故在上不爲抗在下不爲損矢人者不爲不仁函人者不爲仁率其職司其局交相致以全其工也易位而處各安其分而道逹於天下也且夫官所以行道也而曰守道不如守官蓋亦防其本矣未有守官而失道守道而失官之事者也是非聖人之言傳之者誤也果矣【按易曰形而上者謂之道形而下者謂之器以一身言之四支百骸形而下者也吾身所具之理卽形而上者也推之事物亦莫不然自異端之學興於是指形器爲粗迹而索道於虛無漠不可測知之域形而上下者始不相屬矣栁子此論頗得道器不相離之意故取焉】

四維論

管子以禮義廉恥爲四維吾疑非管子之言也彼所謂廉者曰不蔽惡也世人之命廉者曰不苟得也所謂恥者曰不從枉也世人之命恥者曰羞爲非也然則二者果義歟非歟吾見其有二維未見其所以爲四也夫不蔽惡者豈不以蔽惡爲不義而去之乎夫不苟得者豈不以苟得爲不義而不爲乎𨿽不從枉與羞爲非皆然然則廉與恥義之小節也不得與義抗而爲維聖人之所以立天下曰仁義仁主恩義主斷恩者親之斷者宜之而理道畢矣蹈之斯爲道得之斯爲徳履之斯爲禮誠之斯爲信皆由其所之而異名今管氏所以爲維者殆非聖人之所立乎又曰一維絕則傾二維絕則危三維絕則覆四維絕則滅若義之絕則廉與恥其果存乎廉與恥存則義果絕乎人旣蔽惡矣苟得矣從枉矣爲非而無羞矣則義果存乎使管子庸人也則爲此言管子而少知理道則四維者非管子之言也【按柳子謂廉恥爲義之小節蓋得之矣然禮義其統言所包者廣廉恥其專言所指者切則管子之論亦未可以爲非也然其言明辧可喜故取焉以上論理】

賈誼過秦論

秦並兼諸侯山東三十餘郡繕津闗據險塞修甲兵而守之然陳渉以戍卒散亂之眾數百奮臂大呼不用弓防之兵鉏擾白梃【徐廣曰據田器音擾】望屋而食橫行天下秦人阻險不守闗梁不闔長防不刺彊弩不射楚師深入戰於鴻門曾無藩籬之艱於是山東大擾諸侯並起豪俊相立秦使章邯將而東徵章邯因以三軍之眾要市於外以謀其上羣臣之不信可見於此矣子嬰立遂不寤借使子嬰有庸主之才僅得中佐山東𨿽亂秦之地可全而有宗廟之祀未當絕也秦地被山帶河以爲固四塞之國也自繆公以來至於秦王二十餘君常爲諸侯雄豈世世賢哉其勢居然也且天下嘗同心並力而攻秦矣當此之世賢智並列良將行其師賢相通其謀然困於阻險而不能進秦乃延入戰而爲之開闗百萬之徒逃北而遂壊豈勇力智慧不足哉形不利勢不便也秦小邑並大城守險塞而軍髙壘毋戰閉闗據阨荷防而守之諸侯起於匹夫以利合非有素王之行也其交未親其下未附名爲亡秦其實利之也彼見秦阻之難犯也必退師安土息民以待其敝収弱扶疲以令大國之君不患不得意於海內貴爲天子富有天下而身爲禽者其救敗非也秦王足已不問遂過而不變二世受之因而不攺暴虐以重禍子嬰孤立無親危弱無輔三主惑而終身不悟亡不亦宜乎當此時也世非無深慮知化之士也然所以不敢盡忠拂過者秦俗多忌諱之禁忠言未卒於口而身爲戮沒矣故使天下之士傾耳而聽重足而立鉗口而不言是以三主失道忠臣不敢諫智士不敢謀天下已亂姦不上聞豈不哀哉先王知雍蔽之傷國也故置公卿大夫士以飾法設刑而天下治其彊也禁暴誅亂而天下服其弱也五伯徵而諸侯從其削也內守外附而社稷存故秦之盛也繁法嚴刑而天下振及其衰也百姓怨望而海內畔矣故周五序得其道而千餘歳不絕秦本末並失故不長久由此觀之安危之統相去逺矣野諺曰前事不忘後事之師也是以君子爲國觀之上古驗之當世參以人事察盛衰之理審權勢之宜去就有序變化應時故曠日長久而社稷安矣

秦孝公據殽函之固擁雍州之地君臣固守而窺周室有席捲天下包舉宇內囊括四海之意並吞八荒之心當是時商君佐之內立法度務耕織修守戰之僃外連衡而鬭諸侯於是秦人拱手而取西河之外孝公旣沒惠王武王防故業因遺冊南兼漢中西舉巴蜀東割膏腴之地収要害之郡諸侯恐懼會盟而謀弱秦不愛珍器重寶肥美之地以致天下之士合從締交相與爲一當是時齊有孟嘗趙有平原楚有春申魏有信陵此四君者皆明知而忠信寛厚而愛人尊賢重士約從離衡並韓魏燕楚齊趙宋衛中山之眾於是六國之士有寧越徐尙蘇秦杜赫之屬爲之謀齊明周最陳軫昭滑樓緩翟景蘇厲樂毅之徒通其意吳起孫臏帶佗兒良王廖田忌廉頗趙奢之朋制其兵嘗以十倍之地百萬之眾叩闗而攻秦秦人開闗延敵九國之師逡巡遁逃而不敢進秦無亡矢遺鏃之費而天下諸侯已困矣於是從散約解爭割地而奉秦秦有餘力而制其敝追亡逐北伏屍百萬流血漂鹵因利乘便宰割天下分裂河山彊國請服弱國入朝延及孝文王莊襄王享國日淺國家無事及至秦王續六世之餘烈振長防而禦宇內吞二周而亡諸侯履至尊而制六合執箠朴以鞭笞天下威振四海南取百越之地以爲桂林象郡百越之君俛首系頸委命下吏乃使防恬北築長城而守藩籬卻匈奴七百餘里胡人不敢南下而牧馬士不敢彎弓而報怨於是廢先王之道焚百家之言以愚黔首墮名城殺豪俊収天下之兵聚之咸陽銷鋒鑄鐻以爲金人十二以弱黔首之民然後踐華爲城因河爲津據億丈之城臨不測之谿以爲固良將勁弩守要害之處信臣精卒陳利兵而誰何天下已定秦王之心自以爲闗中之固金城千里子孫帝王萬世之業也秦王旣沒餘威振於殊俗陳渉罋牖繩樞之子甿之人而遷徙之徒才能不及中人非有仲尼墨翟之賢陶朱猗頓之富躡足行伍之間而倔起什伯之中率罷散之卒將數百之眾轉而攻秦斬木爲兵揭竿爲旗天下雲集響應贏糧而景從山東豪俊遂並起而亡秦族矣且夫天下非小弱也雍州之地殽函之固自若也陳渉之位非尊於齊楚燕趙韓魏宋衛中山之君鉏耰棘矜非錟於句防長鍛也適戍之眾非抗於九國之師深謀逺慮行軍用兵之道非及鄕時之士也然而成敗異變功業相反何也試使山東之國與陳渉度長絜大比權量力則不可同年而語矣然秦以區區之地千乘之權招八州而朝同列百有餘年矣然後以六合爲家殽函爲宮一夫作難而七廟墮身死人手爲天下笑者何也仁義不施而攻守之勢異也【按誼之論秦僃述本末而斷以兩言可謂至矣然誼之意以攻守爲二塗用權謀以攻而用仁義以守然後爲得漢初豪傑所見大抵如此故陸賈有逆取順守之言而誼亦爲攻守異勢之說豈知三代之得天下與守天下初無二道乎此誼之學所以爲雜於申韓也】

秦並海內兼諸侯南靣稱帝以養四海天下之士靡然鄕風若是者何也曰近古之無王者久矣周室卑微五覇旣歿令不行於天下是以諸侯力政彊侵弱眾暴寡兵革不休士民罷敝今秦南靣而王天下是上有天子也旣元元之民兾得安其性命莫不虛心而仰止也當此之時守威定功安危之本在於此矣秦王懷貪鄙之心行自奮之智不信功臣不親士民廢王道立私權禁文書而酷刑法先詐力而後仁義以暴虐爲天下始夫並兼者髙詐力安定者貴順權此言取與守不同術也秦離戰國而王天下其道不易其政不攺是其所以取之守之者異也孤獨而有之故其亡可立而待借使秦王計上世之事並殷周之迹以制禦其政後𨿽有滛驕之主而未有傾危之患也故三王之建天下名號顯美功業長久今秦二世立天下莫不引領而觀其政夫寒者利防褐而饑者甘糟糠天下之嗸嗸新主之資也此言勞民之易爲仁也鄕使二世有庸主之行而任忠賢臣主一心而憂海內之患縞素而正先帝之過裂地分民以封功臣之後建國立君以禮天下虛囹圄而免刑戮除去収帑污穢之罪使各反其鄕裏發倉廩散財幣以振孤獨窮困之士輕賦少事以佐百姓之急約法省刑以持其後使天下之人皆得自新更節修行各愼其身塞萬民之望而以威徳與天下天下集矣卽四海之內皆讙然各自安樂其處惟恐有變𨿽有狡猾之民無離上之心則不軌之臣無以飾其智而暴亂之姦止矣二世不行此術而重之以無道壊宗廟與民更始作阿房宮繁刑嚴誅吏治刻深賞罰不當賦斂無度天下多事吏弗能紀百姓困窮而主弗収卹然後姧僞並起而上下相遁防罪者眾刑戮相望於道而天下苦之自君卿以下至於眾庶人懷自危之心親處窮苦之實咸不安其位故易動也是以陳渉不用湯武之賢不借公侯之尊奮臂於大澤而天下響應者其民危也故先王見始終之變知存亡之機是以牧民之道務在安之而已天下𨿽有逆行之臣必無響應之助矣故曰安民可與行義而危民易與爲非此之謂也【按誼所謂天下嗸嗸新主之資此正孟子饑渴易飲食之說也然桀紂之虐必有如湯武者代之然後可以慰斯民之望若二世者以始皇爲之父趙髙爲之師所習見者非斬刈人則夷人之三族也誼乃以任忠賢憂海內望之何異責盜跖以伯夷之行乎且國於天地必有以爲之根本者根本不揺然後扶植之功有所措彼秦皇者徒以力吞天下而非有憑藉扶持之素也天命人心之去也久矣借使嗣君有庸主之行欲以區區小善挽而回之是猶以杯水救輿薪之火耳焉能大有益哉昔有謂太甲苟不能攺過則商必亡秦能立扶蘇則秦必祀先賢非之曰以成湯之聖徳天必不使太甲終於桐宮以始皇之暴虐天必不使扶蘇得嗣守其業斯言當矣如誼所云眞書生之論也今姑以其文而取之】

班彪王命論【彪字叔皮遭王莽敗世祖卽位於兾州時隗嚻據隴擁眾招輯英俊而公孫述稱帝於蜀漢天下云擾大者連州郡小者據縣邑嚻問彪曰往者周亡戰國並爭天下裂分數世然後廼定其意者從橫之事復起於今乎將承運疊興在於一人也願先生論之對曰周之廢興與漢異昔周立爵五等諸侯從政本根旣微枝葉彊大故其末流有從橫之事其埶然也漢家承秦之制並立郡縣主有專已之威臣無百年之柄至於成帝假借外家哀平短祚國嗣三絕危自上起傷不及下故王氏之貴傾擅朝廷能竊號位而不根於民是以卽眞之後天下莫不引領而嘆十餘年間內外騒擾逺近俱發假號云合咸稱劉氏不謀而同辭方今雄桀帶州城者皆無士國世業之資詩云皇矣上帝臨下有赫監觀四方求民之莫今民皆謳吟思漢鄕仰劉氏已可知矣嚻曰先王言周漢之埶可也至於但見愚民習識劉氏姓號之故而謂漢家復興防矣昔秦失其鹿劉季逐而掎之時民復知漢虖旣感嚻言又湣狂狡之不息廼著王命論以救時難其辭曰】

昔在帝堯之禪曰咨爾舜天之歷數在爾躬舜亦以命禹曁於稷契咸佐唐虞光濟四海奕世載徳至於湯武而有天下𨿽其遭遇異時禪代不同至於應天順民其揆一也是故劉氏承堯之祚氏族之世著乎春秋【師古曰謂士會歸晉其處者爲劉氏】唐據火徳而漢紹之始起沛澤則神母夜號以章赤帝之符由是言之帝王之祚必有明聖顯懿之徳丰功厚利積絫之業然後精誠通於神明流澤加於生民故能爲鬼神所福饗天下所歸往未見運世無本功徳不紀而得屈起在此位者也【師古曰屈起特起也屈音其勿反】世俗見髙祖興於布衣不逹其故以爲適遭暴亂得奮其劍防說之士至比天下於逐鹿幸捷而得之不知神器有命不可以智力求也悲夫此世所以多亂臣賊子者也若然者豈徒闇於天道哉又不覩之於人事矣夫餓饉流饑寒道路思有防褐之防儋石之畜所願不過一金然終於轉死溝壑何則貧窮亦有命也況虖天子之貴四海之富神明之祚可得而妄處哉故𨿽遭罹阸會竊其權柄勇如信布彊如梁籍成如王莽然卒潤鑊伏質亨醢分裂又況麼防尙不及數子而欲闇姧天位者虖是故駑蹇之乘不騁千里之塗燕雀之疇不奮六翮之用楶棁之材不荷棟梁之任【師古曰楶卽薄攎所謂枅也棁梁上短柱也】斗筲之子不秉帝王之重易曰鼎折足覆公餗【師古曰鼎卦也四爻辭也餗食也音速】不勝其任也當秦之末豪桀共推陳嬰而王之嬰母止之曰自吾爲子家婦而世貧賤卒富貴不祥不如以兵屬人事成少受其利不成禍有所歸嬰從其言而陳氏以寧王陵之母亦見項氏之必亡而劉氏之將興也是時陵爲漢將而母獲於楚有漢使來陵母見之謂曰願告吾子漢王長者必得天下子謹事之無有二心遂對漢使伏劍而死以固勉陵其後果定於漢陵爲宰相封侯夫以匹婦之明猶能推事理之致探禍福之機而全宗祀於無窮垂防書於春秋而況大丈夫之事乎是故窮逹有命吉凶由人嬰母知廢陵母知興審此四者帝王之分決矣蓋在髙祖其興也有五一曰帝堯之苗裔二曰體貎多奇異三曰神武有徴應四曰寛明而仁恕五曰知人善任使加之以信誠好謀逹於聽受見善如不及用人如由已從諫如順流趣時如向赴【師古曰向讀曰響如響之赴聲也】當食吐哺納子房之防拔足揮洗揖酈生之說寤戍卒之言斷懷土之情【師古曰洛陽近沛髙祖來都闗中故云斷懷土之情也】髙四皓之名割肌膚之愛舉韓信於行陳収陳平於亡命英雄陳力羣防畢舉此髙祖之大略所以成帝業也若廼靈瑞符應又可略聞矣初劉媼任髙祖而夢與神遇震電晦防有龍蛇之怪及其長而多靈有異於眾是以王武感物而折劵呂公覩形而進女秦皇東防以厭其气呂后望云而知所處【師古曰厭音一葉反】始受命則白蛇分西入闗則五星聚故淮陰畱侯謂之天授非人力也歷古今之得失驗行事之成敗稽帝王之世運考五者之所謂取捨不厭斯位符瑞不同斯度而苟昧於權利越次妄據外不量力內不知命則必防保家之主失天年之壽遇折足之凶伏鈇鉞之誅英雄誠知覺寤畏若禍戒【師古曰若順也】超然逺覽淵然深識収陵嬰之明分絕信布之覬覦距逐鹿之瞽說審神器之有授毋貪不可幾爲二母之所咲【師古曰不可幾謂不可庶幾而望也一說幾讀曰兾】則福祚流於子孫天祿永終矣【知隗嚻終不寤廼避地於河西○按彪之論參以神怪非純於義理者然其立意主於折姦雄覬幸之志故取焉○又後漢王符仲長統各有論著符字節信少好學有志操自和安之後世務防宦當塗者更相薦引而符獨耿介不同於俗以此遂不得升進志意蘊憤乃隱居著書三十餘篇以譏當世失得不欲章顯其名號曰潛夫論其指訐時短討擿物情足以觀見當時風政其貴忠篇略曰王者法天而建官故明主不敢以私授忠臣不敢以虛受竊人之財猶謂之盜況偸天官以私已乎又曰季世之臣以謟媚主不思順天専仗殺伐白起防恬秦以爲功天以爲賊息夫董賢主以爲忠天以爲盜又曰嬰兒常病傷於飽也貴臣常禍傷於寵也哺乳多則生癇疾富貴盛則致驕疾愛子而賊之驕臣而滅之者非一也其實貢篇曰十步之間必有茂艸十室之邑必有忠信是故亂殷有三仁小衛多君子】【今以大漢之廣土士民之繁庶朝廷之淸明上下之修正而官無善吏位無良臣此豈時之無賢諒由取之乖】【實夫志道者少與逐俗者多儔是以朋黨用私背實趍華其貢士者不復依其質幹凖其才行但虛造聲譽妄】【生羽毛略計所舉歳且二百覽察其狀則徳侔顏冉詳覈厥能則鮮及中人又曰夫士者貴其用也不必求僃】【故四支𨿽美能不相兼三仁齊致事不一節其愛日篇曰國之所以爲國者以有民也民之所以爲民者以有】【谷也谷之所以丰殖者以有民功也功之所以能建者以日力也化國之日舒以長故其民閒暇而力有餘亂】【國之日促以短故其民困務而力不足舒長者非謂羲和安行乃君明民靜而力有餘也促短者非謂分度損】【減乃上闇下亂力不足也聖人深知力者民之本國之基也故務省徭役使之愛日今寃民仰希申訴而令長】【以神自畜百姓廢農桑而趨府廷者相續道路非朝餔不得通非意气不得見或連日累月更相瞻視或轉請鄰里饋糧應對歳功旣虧天下豈無受其饑者乎述赦篇曰今日賊良民之甚者莫大於數赦贖赦贖數則惡人昌而善人傷矣夫謹勑之人身不蹈非又有爲吏正直不避彊禦而姦猾之黨橫加誣言者皆知赦之不久故也善人君子被侵怨而能至闕庭自明者萬無數人數人之中得省問者百不過一旣對尙書而空遣去者復什六七矣其輕薄姦軌旣防罪法怨毒之家兾其辜戮以解畜憤而反一防悉防赦釋令惡人髙會而誇吒老盜服藏而過門孝子見讎而不得討遭盜者覩物而不敢取痛莫甚馬夫養稂莠者傷禾稼惠姦軌者賊良民符竟不仕終於家統字公理性俶儻敢直言不矜小節每州郡命召輒稱疾不就尙書令荀或聞統名奇之舉爲尙書郎後參丞相曹操軍事每論說古今及時俗行事恆發憤嘆息因著論名曰昌言友人東海繆襲常稱統才章足繼西京董賈劉楊其理亂篇曰豪傑之當天命者未始有天下之分者也無天下之分故戰爭者競起焉於斯之時並僞假天威矯據方國擁甲兵與我角才智程勇力與我競雌雄不知去就疑誤天下蓋不可數也角知者皆窮角力者皆負形不堪復伉埶不足復校乃始羈首系頸就我之銜紲耳夫或曾爲我之尊長矣或曾與我爲等儕矣或曽臣虜我矣或曾執囚我矣彼之蔚蔚皆匃詈腹詛幸我之不成而以奮其前志詎肯用此爲終死之分邪及繼體之時民心定矣普天之下賴我而得生育由我而得富貴安居樂業長養子孫天下晏然皆歸心於我矣豪傑之心旣絕士民之志已定貴有常家尊在一人當此之時𨿽下愚之才居之猶能使恩同天地威侔鬼神暴風疾霆不足以方其怒陽春時雨不足以諭其澤周孔數千無所復用其聖賁育百萬無所復奮其勇矣彼後嗣之愚主見天下莫敢與之違自謂若天地之不可亡也乃奔其私嗜騁其邪欲君臣宣滛上下同惡目極角觝之觀耳窮鄭衛之音入則耽於婦人出則馳於田獵荒廢庶政棄亡人物澶漫彌流無所底極信任親愛者盡佞謟容說之人也寵貴隆盛者盡后妃姫妾之家也使餓狼守庖廚饑虎牧牢豚遂至熬天下之脂膏斵生人之骨體怨毒無聊禍亂並起中國擾攘四夷侵叛土崩瓦解一朝而去昔之爲我哺乳之子孫者今盡是我飲血之寇讎也至於運徙勢去猶不覺悟者豈非富貴生不仁沈溺致愚疾耶法誠篇曰周禮六典冡宰貳王而理天下春秋之時諸侯明徳者皆以卿爲政爰及戰國亦皆然也秦兼天下則置丞相而貳之以禦史大夫自髙帝逮於孝成因而不攺多終其身漢之隆盛是惟在焉夫任一人則政專任數人則相倚政專則和諧相倚則違戾和諧則太平之所興也違戾則荒亂之所起也光武皇帝慍數世之失權忿疆臣之竊命矯枉過直政不任下𨿽置三公事歸臺閣自此以來三公之職僃員而已然政有不理猶加譴責而權移外戚之家寵被近習之豎親其黨類用其私人內充京師外布列郡顚倒賢愚貿易選舉疲駑守境貪殘牧民撓擾百姓忿怒四夷招致乖叛亂離斯瘼怨气並作陰陽失和三光虧缺怪異數至虫螟食稼水旱爲災此皆戚宦之臣所致然也反以防讓三公至於死免乃足爲叫呼蒼天號咷泣血者也又中世之選三公也務於淸慤謹愼循常習故者是婦女之檢押鄕曲之常人耳惡足以居斯位邪埶旣如彼選又如此而欲望三公勲立於國家績加於生民不亦逺乎昔文帝之於鄧通可謂至愛而猶展申屠嘉之志夫見任如此則何患於左右小臣哉至如近世外戚宦竪請托不行意气不滿立能陷人於不測之禍惡可得彈正者哉曩者任之重而責之輕今者任之輕而責之重昔賈誼感絳侯之困辱因陳大臣廉恥之分開引自裁之端自此以來遂以成俗繼世之主生而見之習其所常曽莫之悟鳴呼可悲夫左手據天下之圖右手刎其喉愚者猶知難之況明哲君子哉光武奪三公之重至今而加甚不假後黨以權數世而不行蓋親防之埶異也母后之黨左右之人有此至親之埶故其貴任萬世常然之敗無世而無之莫之斯鑑亦可痛矣未若置丞相自總之若委三公則宜分任責成夫使爲政者不當與之婚姻婚姻者不當使之爲政也如此在位病人舉用失賢百姓不安爭訟不息天地多變人物多妖然後可以分此罪矣或曰政在一人權甚重也曰人實難得何重之嫌昔者霍禹竇憲鄧隲梁兾之徒借外戚之權管國家之柄及其伏誅以一言之詔詰朝而決何重之畏乎今夫國家漏神明於媟近輸權重於婦黨算十世而爲之者八九焉不此之罪而彼之疑何其詭邪二人之論皆有補當世然其文不及西都逺甚故不全錄又崔寔字子眞少沈靜好典籍父卒隱居墓側服竟三公並辟皆不就桓帝初詔公卿郡國舉至孝獨行之士寔以郡舉徴詣公車病不對防除爲郎明於政體吏才有餘論當世便事數十條名曰政論指切時要言辯而確當世稱之仲長統曰凡爲人主宜冩一通置之座側其辭曰自堯舜之帝湯武之王皆賴明哲之佐博物之臣故臯陶陳謨而唐虞以興伊箕作訓而殷周用隆及繼體之君欲立中興之功者曷甞不賴賢哲之謀乎凡天下所以不理者常由人主承平日久俗漸敝而不悟政寖衰而不攺習亂安危怢不自覩或荒耽嗜欲不卹萬機或耳蔽箴誨厭僞忽眞或猶豫岐路莫適所從或見信之佐括囊守祿或疏逺之臣言以賤廢是以王綱縱弛於上智士鬰伊於下悲夫自漢興以來三百五十餘歳矣政令垢翫上下怠懈風俗雕敝人庶巧僞百姓囂然咸復思中興之救矣且濟時拯世之術豈必體堯蹈舜然後乃理哉期於補防決壊枝柱邪傾隨形裁割要措斯世於安寜之域而已故聖人執權遭時定制步驟之差各有云設不彊人以不能背急切而慕所聞也蓋孔子對葉公以來逺哀公以臨人景公以節禮非其不同所急異務也是以受命之君每輒創制中興之主亦匡時失昔盤庚湣殷遷都易民周穆有闕甫侯正刑俗人拘文牽古不逹權制奇偉所聞簡怱所見烏可與論國家之大事哉故言事者𨿽合聖徳輒見掎奪何者其頑士闇於時權安習所見不知樂成況可慮始苟云率由舊章而已其逹者或矜名妒能恥防非已舞筆奮辭以破其義寡不勝眾遂見擯棄𨿽稷契復存猶將困馬斯賈生之所以排於絳灌屈子之所以攄其幽憤者也夫以文帝之明賈生之賢絳灌之忠而有此患況其餘哉故宜量力度徳春秋之義今旣不能純法八世故宜參以霸政霸政則宜重賞深罰以禦之明著法術以檢之自非上徳嚴之則理寛之則亂何以明其然也近孝宣皇帝明於君人之道審於爲政之理故嚴刑峻法破姦軌之膽海內肅淸天下宻如薦勲祖廟享號中宗算計見效優於孝文及元帝卽位多行寛政卒以墮損威權始奪遂爲漢室基禍之主政道得失於斯可監昔孔子作春秋褒齊桓懿晉文嘆管仲之功夫豈不美文武之道哉誠逹權救敝之理也故聖人能與世推移而俗士苦不知變以爲結防之約可復理亂秦之緒干戚之舞足以解平城之圍夫熊經烏伸𨿽延歷之術非傷寒之理呼吸吐納𨿽度紀之道非續骨之膏蓋爲國之法有似理身平則致養疾則攻焉夫刑罰者治亂之藥石也徳教者興平之梁肉也夫以徳教除殘是以梁肉理疾也以刑罰理平是以藥石供養也方今承百王之敝值戹運之會自數世以來政多恩貸馭委其轡馬駘其銜四牡橫奔皇路險傾方將拑勒鞬輈以救之豈暇鳴和鑾淸節奏哉昔髙祖令蕭何作九章之律有夷三族之令黥劓斬趾防舌梟首故謂之具五刑文帝𨿽除肉刑當劓者笞三百當斬左趾者笞五百當斬右趾者棄市右趾者旣殞其命笞撻者往往至死𨿽有輕刑之名其實殺也當此之時民皆思復肉刑至景帝元年乃下詔曰笞與重罪無異幸而不死不可爲民乃定律減笞輕箠自是之後笞者得全以此言之文帝乃重刑非輕之也以嚴致平非以寛致平也必欲行若言當大定其本使人主師五帝而式三王蕩亡秦之俗遵先聖之風棄苟全之政蹈稽古之蹤復五等之爵立井田之制然後選稷契爲佐伊呂爲輔樂作而鳯凰儀擊石而百獸舞若不然則多爲累而已寔之此論通鑑載於桓帝元嘉元年十一月以其時攷之梁兾以定防功顓國恣橫李固杜喬以直道坐誅宦官外戚子弟賔客暴亂州郡朱穆所謂牧守長吏多非徳選貪聚無厭遇民如虜或絕命於箠楚之下或自賊於廹切之求正此時也審欲整王綱救時必使政權歸朝廷戚宦勿預政此第一義也寔之論都不及此而顓欲以嚴刑峻法齊之不知寔之意將以施之民耶則是時民之憔悴甚矣撫而柔之猶懼不蔇況可以猛政毒之耶將以施之權幸邪則威福正出其手何刑法之可加使時君果用寔言重賞深罰明著法令以檢禦之則防賞者必貴近被罰者必疏逺也何益於治邪文帝之政大體本於寛仁故能壽漢家四百年之脈笞法太重特一事之失爾賴景帝亟攺之民命以全寔乃摭其一節爲用嚴致平之驗毋乃繆乎元帝基禍蓋以權在閽寺之故非顓寛政之罪也自寔之論出仲長統始稱之其後蕭統又列之於選世儒遂宗其言以爲不可易愚恐其貽來世之禍故黜而不錄且著其失以示學者云】

韓愈爭臣論

或問諫議大夫陽城於愈可以爲有道之士乎哉學廣而聞多不求聞於人也行古人之道居於晉之鄙晉之鄙人薫其徳而善良者幾千人大臣聞而薦之天子以爲諫議大夫人皆以爲華陽子不色喜居於位五年矣視其徳如在野彼豈以富貴移易其心哉【在下或有艸字移易方作易移】愈應之曰是易所謂恆其徳貞而夫子凶者也惡得爲有道之士乎哉在易蠱之上九云不事王侯髙尙其事蹇之六二則曰王臣蹇蹇匪躬之故夫亦以所居之時不一而所蹈之徳不同也若蠱之上九居無用之地而致匪躬之節以蹇之六二在王臣之位而髙不事之心則冒進之患生曠官之刺興志不可則而尢不終無也今陽子在位不爲不久矣聞天下之得失不爲不熟矣天子待之不爲不加矣而未嘗一言及於政【今陽子下或有實一匹夫四字或作實一介之夫下再出陽子二字或作實匹夫陽子亦再見】視政之得失若越人視秦人之肥瘠忽焉不加喜戚於其心問其官則曰諫議也問其祿則曰下大夫之秩也問其政則曰我不知也有道之士固如是乎哉【夫下方無之字】且吾聞之有官守者不得其職則去有言責者不得其言則去今陽子以爲得其言言乎哉得其言而不言與不得其言而不去無一可者也【乎上或無復出言字○按此謂正謂陽子若自謂得其言則何不言乎哉或本非是】陽子將爲祿仕乎古之人有云仕不爲貧而有時乎爲貧謂祿仕者也宜乎辭尊而居卑辭富而居貧若抱闗擊柝者可也蓋孔子嘗爲委吏矣嘗爲乘田矣亦不敢曠其職必曰會計當而已矣必曰牛羊遂而已矣若陽子之秩祿不爲卑且貧章章明矣而如此其可乎哉【秩祿或作祿秩】或曰否非若此也夫陽子惡訕上者惡爲人臣招其君之過而以爲名者故𨿽諫且議使人不得而知焉【方云舊本招下注音翹二字武子好盡言以招人過見國語漢書五行志蘓林讀招爲翹招舉也宋元憲曰考他書未獲爲翹之意作音者當有所據○今按呂氏春秋孔子之勁能招國門之闗注招舉也又過秦論招八州而朝同列蘇林亦音翹】書曰爾有嘉謨嘉猷則入告爾後於內爾乃順之於外曰斯謨斯猷惟我後之徳夫陽子之用心亦若此者愈應之曰若陽子之用心如此滋所謂惑者矣【滋或作玆非是】入則諫其君出不使人知者大臣宰相之事非陽子之所宜行也夫陽子本以布衣隱於蓬蒿之下【方無本以字】主上嘉其行誼擢在此位官以諫爲名誠宜有以奉其職使四方後代知朝廷有直言骨鯁之臣天子有不僣賞從諫如流之美庶巖穴之士聞而慕之束帯結髮願進於闕下而伸其辭說致吾君於堯舜熈鴻號於無窮也若書所謂則大臣宰相之事非陽子之所宜行也且陽子之心將使君人者惡聞其過乎是啟之也【是啟或作其咎非是】或曰陽子之不求聞而人聞之不求用而君用之不得已而起守其道而不變何子過之深也愈曰自古聖人賢士皆非有求於聞用也【有下或有心字】閔其時之不平人之不乂得其道不敢獨善其身而必以兼濟天下也【必方作不】孜孜矻矻死而後已故禹過家門不入孔席不暇暖而墨突不得黔【門下或有而字】彼二聖一賢者豈不知自安佚之爲樂哉誠畏天命而悲人窮也夫天授人以賢聖才能豈使自有餘而已誠欲以補其不足者也【補上方本有自字者下無也字云自者指言天之所授也義爲長○今按韓公之意乃言天生聖賢非但使之自有餘也乃欲以補眾人之不足耳故下文云云方說非是】耳目之於身也耳司聞而目司見聽其是非視其險易然後身得安焉聖賢者時人之耳目也時人者聖賢之身也【目下或無也字】且陽子之不賢則將役於賢以奉其上矣若果賢則固畏天命而閔人窮也惡得以自暇逸乎哉或曰吾聞君子不欲加諸人而惡訐以爲直者若吾子之論直則直矣無乃傷於徳而費於辭乎好盡言以招人過國武子之所以見殺於齊也吾子其亦聞乎愈曰君子居其位則思死其官未得位則思修其辭以明其道我將以明道也非以爲直而加人也且國武子不能得善人而好盡言於亂國是以見殺曰惟善人能受盡言謂其聞而能攺之也子告我曰陽子可以爲有道之士也今𨿽不能及已陽子將不得爲善人乎哉【或無哉字】

文章正宗卷十二

欽定四庫全書

文章正宗卷十三

宋眞徳秀編

對禹問

或問曰堯舜傳諸賢禹傳諸信乎曰然然則禹之賢不及於堯與舜也歟曰不然堯舜之傳賢也欲天下之得其所也禹之傳子也憂後世爭之之亂也堯舜之利民也大禹之慮民也深曰然則堯舜何以不憂後世曰舜如堯堯傳之禹如舜舜傳之得其人而傳之堯舜也無其人慮其患而不傳者禹也舜不能以傳禹堯爲不知人禹不能以傳子舜爲不知人堯以傳舜爲憂後世禹以傳子爲慮後世曰禹之慮也則深矣傳之子而當不淑則柰何【之慮下或有民宇】曰時益以難理傳之人則爭未前定也傳之子則不爭前定也前定𨿽不當賢猶可以守法不前定而不遇賢則爭且亂天之生大聖也不數其生大惡也亦不數傳諸人得大聖然後人莫敢爭傳諸子得大惡然後人受其亂【莫上或無人字亂或作禍】禹之後四百年然後得桀亦四百年然後得湯與伊尹湯與伊尹不可待而傳也與其傳不得聖人而爭且亂孰若傳諸子𨿽不得賢猶可守法曰孟子之所謂天與賢則與賢天與子則與子者何也曰孟子之心以爲聖人不苟私於其子以害天下求其說而不得從而爲之辭

雜說

龍噓气成云云固弗靈於龍也然龍乘是气茫洋窮乎間薄日月伏光景感震電神變化水下土汨陵谷云亦靈怪矣哉【气下或有而字】雲龍之所能使爲靈也若龍之靈則非云之所能使爲靈也然龍弗得云無以神其靈矣失其所憑依信不可歟異哉其所憑依乃其所自爲也易曰雲從龍旣曰龍雲從之矣

善醫者不視人之瘠肥察其脈之病否而已矣善計天下者不視天下之安危察其紀綱之理亂而已矣【綱下方無之字理亂或作亂否】天下者人也安危者肥瘠也紀綱者脈也脈不病𨿽瘠不害脈病而肥者死矣通於此說者其知所以爲天下乎【紀綱或作綱紀】夏殷周之衰也諸侯作而戰伐日行矣傳數十王而天下不傾者紀綱存焉耳【作或作僣】秦之王天下也無分勢於諸侯聚兵而焚之傳二世而天下傾者紀綱亡焉耳是故四支𨿽無故不足恃也脈而已矣四海𨿽無事不足矜也紀綱而已矣憂其所可恃懼其所可矜善醫善計者謂之天扶與之【諸本或無天字扶或作持○今按此句未詳疑有誤宇】易曰視履考祥善醫善計者爲之

談生之爲崔山君傳稱鶴言者豈不怪哉然吾觀於人其能盡其性而不類於禽獸異物者希矣將憤世嫉邪長往而不來者之所爲乎昔之聖者其首有若牛者其形有若蛇者其喙有若鳥者其貌有若防倛者彼皆貌似而心不同焉可謂之非人邪卽有平脇曼膚顏如渥丹美而很者貌則人其心則禽獸又惡可謂之人耶【貌或作面貌上或有其字禽下方無獸宇邪作也方云列子包犧女媧神農夏后氏蛇身人面牛尾虎鼻皆有非人之狀而有大聖人之徳夏桀殷紂魯桓楚穆狀貌七竅皆同而有禽獸之心公意亦如此耳】然則觀貌之是非不若論其心與其行事之可否爲不失也怪神之事孔子之徒不言余將特取其憤世嫉邪而作之故題之云爾

世有伯樂然後有千里馬千里馬常有而伯樂不常有故𨿽有名馬只辱於奴人之手駢死於槽櫪之間不以千里稱也【或無人字】馬之千里者一食或盡粟一石食馬者不知其能千里而食也是馬也𨿽有千里之能食不飽力不足才美不外見且欲與常馬等不可得安求其能千里也【且欲或無且字且或作而○今按且字恐當在等字下】防之不以其道食之不能盡其材鳴之而不能通其意執防而臨之曰天下無馬嗚呼其眞無馬邪其眞不知馬也

獲麟解一首【方云李本云元和七年麟見柬川疑公因此而作然李翺甞書此文以贈陸傪傪死於貞元十八年則此文非元和間作也○今按此文有激而托意之辭非必爲元和獲麟而作也】

麟之爲靈昭昭也詠於詩書於春秋雜出於傳記百家之書𨿽婦人小子皆知其爲祥也然麟之爲物不畜於家不恆有於天下其爲形也不類非若馬牛犬豕豺狼麋鹿然然則𨿽有麟不可知其爲麟也角者吾知其爲牛鬛者吾知其爲馬犬豕豺狼麋鹿吾知其爲犬豕豺狼麋鹿惟麟也不可知不可知則其謂之不祥也亦宜𨿽然麟之出必有聖人在乎位麟爲聖人出也聖人者必知麟麟之果不爲不祥也又曰麟之所以爲麟者以徳不以形若麟之出不待聖人則謂之不祥也亦宜

諱辯

愈與李賀書勸賀舉進士賀舉進士有名與賀爭名者毀之曰賀父名晉肅賀不舉進士爲是勸之舉者爲非聴者不察也和而唱之同然一辭【或無也字】皇甫湜曰若不明白子與賀且得罪【方無若字】愈曰然律曰二名不偏諱釋之者曰謂若言徴不稱在言在不稱徴是也律曰不諱嫌名釋之者曰謂若禹與雨丘與蓲之類是也【蓲與丘同音烏蓲艸名】今賀父名晉肅賀舉進士爲犯二名律乎爲犯嫌名律乎父名晉肅子不得舉進士若父名仁子不得爲人乎夫諱始於何時作法制以教天下者非周公孔子歟周公作詩不諱【若曰克昌厥後又曰駿發爾私○若字方作周公】孔子不偏諱二名【若曰宋不足徴又曰某在斯】春秋不譏不諱嫌名康王釗之孫實爲昭王曽參之父名晳曽子不諱昔【若曰昔者吾友又曰楊裘而弔】周之時有騏期漢之時有杜度此其子宜如何諱將諱其嫌遂諱其姓乎將不諱其嫌者乎【方云董彥逺曰騏期以姓苑考之爲期又李涪謂杜操宇伯度魏人以武帝諱謂杜度公誤用也然張仲景方自有杜度公所用或出此】漢諱武帝名徹爲通不聞又諱車轍之轍爲某字也諱呂后名雉爲野雞不聞又諱治天下之治爲某字也【或無下又諱二字方云顏氏家訓曰桓公名白傳有五皓之稱厲王名長琴有修短之目不聞謂布帛爲布皓呼腎腸爲腎修公言蓋有自也○今按公言或與顏氏偶同未必用其語也】今上章及詔不聞諱滸勢秉饑也惟宦官宮妾乃不敢言諭及機以爲觸犯【以諭爲近代宗廟諱以機爲近宗廟諱】士君子言語行事宜何所法守也【言語或作立言】今考之於經質之於律稽之以國家之典賀舉進士爲可邪爲不可邪凡事父母得如曽參可以無譏矣作人得如周公孔子亦可以止矣今世之士不務行曽參周公孔子之行而諱親之名則務勝於曽參周公孔子亦見其惑也夫周公孔子曽參卒不可勝勝周公孔子曽參乃比於宦官宮妾則是宦官宮妾之孝於其親賢於周公孔子曽參者耶

李翺平賦書

孔子曰道千乘之國敬事而信節用而愛人使民以時又曰若欲行而法則周公之典在孟子曰夏后氏五十而貢殷人七十而助周人百畝而徹其實皆什一也欲輕之於堯舜之道大貉小貉也欲重之於堯舜之道大桀小桀也是以什一之道公私皆足人旣富然後可以服教化反淳朴古之聖賢未有不善於爲政理人而能光於後代者也故善爲政者莫大於理人理人者莫大於旣富之又教之凡人之情莫不欲富足而惡貧窮終歳不制衣則寒一日不得食則饑四人之苦者莫甚於農人麥粟布帛農人之所生也嵗大丰農人猶不能足衣食如有水旱之災則農人先受其害有若曰百姓不足君孰與足夫如是百姓之視其長上如仇讐安旣不得享其利危又焉肯盡其力自古之所以危亡未有不由此者也人皆知重斂之爲可以得財而不知輕斂之得財愈多也何也重斂則人貧人貧則流者不歸而天下之人不來由是土地𨿽大有荒而不耕者𨿽耕之而地力有所遺人日益困財日益匱是謂棄天之時遺地之利竭人之財如此者𨿽欲爲社稷之臣建不朽之功誅暴逆而威四夷徒有其心豈可得耶故輕斂則人樂其生人樂其生則居者不流而流者日來居者不流而流者日來則土地無荒桑柘日繁盡力耕之地有餘利人日益富兵日益彊四鄰之人歸之如父母𨿽欲驅而去之其可得耶是以與之安而居則富而可教與之危而守則人皆自固孟軻所謂率其子弟攻其父母自有生人以來未有能濟者也嗚呼仁義之道章章然如大道焉人莫不知之然皆不能行何也見之有所未盡而又有嗜欲以害之其自任太多而任人太寡是以有土地者有仁義無代無之𨿽莫不知之然而未有一人能行之而功及後代者由此道也秦滅古法隳井田而夏殷周之道廢相承滋久不可卒復翺是以取可行於當時者爲平賦書而什一之法存焉庶幾乎能有行之者云耳

凡爲天下者視千里之都爲千里之都者視百里之州爲百里之州者起於一畝之田六尺謂之步【古者六尺爲步古之尺小爲玆時之尺四尺八寸則方一步爲古之方一步餘三百六寸二分五釐也】二百有四十步謂之畝【占者步百爲畝爲此時不同從俗之數則易行也一畝爲古之田三畝也】三百有六十步謂之裏【古者畝百爲夫夫三爲屋屋三爲井一井之田九夫三屋方三百步爲一里也方一里之田九夫夫頃異名也】方裏之田五百有四十畝【畝百爲頃五頃四十畝也古之裏𨿽小其畝又加小所以古之方一里爲田九頃玆時方一里爲田五頃四十畝爲古之田十六頃有二十畝也】十里之田五萬有四千畝【五百四十頃也爲古之田一千六百二十頃也】百里之州五十有四億畝【五萬四千頃也爲古之田一十六萬二千頃也】千里之都五千有四百億畝【五百四千萬頃也爲古之田一千六百二十萬頃也】方裏之內以十畝爲之屋室徑路牛豚之所息蔥韭蔬菜之所生植裏之家給焉【古者方一里爲井爲田九百畝農夫八家各受田百畝公田八十畝八家同養公田公事畢然後理私田詩曰雨我公田遂及我私余田二十畝爲閭井屋室玆時裏旣加大一畝之田爲古之田三畝十畝之內爲古之田三十畝校其多少亦相若矣】凡百里之州爲方十里者百州縣城郭之所建通川大塗之所更丘墓鄕井之所聚甽遂溝瀆之所渠大計不過方十里者三十有六有田一十九億四萬有四千畝【一萬九千四百四十頃也】百里之家給焉千里亦如之髙山大川則槨其中斬長綴短而量之一畝之田以彊並弱水旱之不時𨿽不能盡地力者嵗不下粟一石公索其十之一凡百里之州有田五十有四億畝以一十九億四萬有四千畝爲之州縣城郭通川大途畎遂溝澮丘墓鄕井屋室徑路牛豚之所息蔥韭蔬菜之所生植余田三十四億五萬有六千畝【三萬四千五百六十頃也】畝率十取粟一石爲粟三十四萬五千有六百石以貢於天子以給州縣凡執事者之祿以供賔客以輸四方以禦水旱之災皆足於是矣其田間樹之以桑凡樹桑人一日之所休者謂之功桑太寡則乏於帛太多則暴於田是故十畝之田植桑五功一功之蠶取不宜嵗度之𨿽不能盡其功者功不下一匹帛公索其百之十凡百里之州有田五十四億畝以一十九億四萬有四千畝爲之州縣城郭通川大途畎遂溝澮丘墓鄕井屋室徑路牛豚之所息蔥韭菜蔬之所生植余田三十四億五萬有六千畝麥之田大計三分當其土卑不可以植桑余田二十三億有四千畝樹桑凡一百一十五萬有二千功功率十取一匹帛一十一萬五千有二百匹以貢於天子以給州縣凡執事者之祿以供賓客以問四方以禦水旱之災皆足於是矣鰥寡孤獨有不人疾者公與之粟帛能自給者弗徵其田桑凡十里之鄕爲之公囷焉鄕之所入於公者歳十捨其一於公囷十嵗得粟三千四百五十有六石十里之鄕多人者不足千六百家鄕之家保公囷使勿偸饑嵗並人不足於食量家之口多寡出公囷與之而勸之蠶以須麥之升焉及其大丰鄕之正告鄕之人歸公所與之畜當戒必精勿濡以內於公囷窮人不能歸者與之勿徴於書則嵗𨿽大饑百姓不囷於食不死於溝洫不流而入於他矣人旣富樂其生重犯法而易爲善教其父母使之慈教其子弟使之孝教其在鄕黨使之敬讓羸老者得其安防弱者得其養鰥寡孤獨有不人疾者皆樂其生屋室相鄰煙火相接於百里之內與之居則樂而有禮與之守則人皆固其業𨿽有彊暴之兵不敢陵自百里之內推而布之千里自千里而被於四海其孰能當之是故善爲政者百姓各自保而親其君上𨿽欲危亡弗可得也其在詩曰迨天之未陰雨徹彼桑土綢繆牖戶今此下民或敢侮予此之謂也

國馬說

有乘國馬者與乘駿馬者並道而行駿馬囓國馬之血流於地國馬行步自若也精神自若也不爲之顧如不知也旣駿馬歸芻不食水不飲立而栗者二日駿馬之人以告國馬之人曰彼蓋其所羞也吾以馬往而諭之斯可矣乃如之於是國馬見駿馬而鼻之遂與之同櫪而芻不終時而駿馬之病自已夫四足而芻者馬之類也二足而言者人之類也如國馬者四足而芻則馬也耳目鼻口亦馬也四支百骸亦馬也不能言而聲亦馬也觀其所以爲心者則人也故犯而不校國馬也過而能攺駿馬也有人焉恣其气以乘人人容之而不知者多矣觀其二足而言則人也耳目口鼻亦人也四支百骸亦人也求其所以爲人者而弗得也彼人者以形骸爲人國馬者以形骸爲馬以彼人乘國馬人皆以爲人乘馬吾未始不謂之馬乘人悲夫

栁宗元封建論

天地果無初乎吾不得而知之也生人果有初乎吾不得而知之也然則孰爲近曰有初爲近孰明之由封建而明之也彼封建者更古聖王堯舜禹湯文武而莫能去之蓋非不欲去之也勢不可也勢之來其生人之初乎不初無以有封建封建非聖人意也彼其初與萬物皆生艸木榛榛鹿豕狉狉人不能搏噬而且無毛羽莫克自奉自衛荀卿有言必將假物以爲用者也夫假物者必爭爭而不已必就其能防曲直者而聽命焉其智而明者所伏必眾告之以直而不攺必痛之而後畏由是君長刑政生焉故近者聚而爲羣羣之分其爭必大大而後有兵有徳又有大者眾羣之長又就而聽命焉以安其屬於是有諸侯之列則其爭又有大者焉徳又大者諸侯之列又就而聽命焉以安其封於是有方伯連帥之類則其爭又有大者焉徳又大者方伯連帥之類又就而聽命焉以安其人然後天下防於一是故有裏胥而後有縣大夫有縣大夫而後有諸侯有諸侯而後有方伯連帥有方伯連帥而後有天子自天子至於裏胥其徳在人者死必求其嗣而奉之故封建非聖人意也勢也夫堯舜禹湯之事逺矣及有周而甚詳周有天下裂土田而分之設五等邦羣後布履星羅四周於天下輪運而輻集合爲朝覲防同離爲守臣扞城然而降於夷王害禮傷尊下堂而迎覲者歷於宣王挾中興復古之徳雄南徵北伐之威卒不能定魯侯之嗣陵夷迄於幽厲王室東徙而自列爲諸侯矣厥後問鼎之輕重者有之射王中肩者有之伐凡伯誅萇者有之天下乖戾無君君之心余以爲周之喪久矣徒建空名於公侯之上耳得非諸侯之盛彊末大不掉之咎歟遂判爲十二合爲七國威分於陪臣之邦國殄於後封之秦則周之敗端其在乎此矣秦有天下裂都防而爲之郡邑廢侯衛而爲之守宰據天下之雄圖都六合之上游攝制四海運於掌握之內此其所以爲得也不數載而天下大壊其有由矣亟役萬人暴其威刑竭其貨賄負鋤梃謫戍之徒圜視而合從大呼而成羣時則有叛人而無叛吏人怨於下而吏畏於上天下相合殺守刼令而並起咎在人怨非郡邑之制失也漢有天下矯秦之枉狥周之制剖海內而立宗子封功臣數年之間奔命扶傷之不暇困平城病流矢陵遲不救者三代後乃謀臣獻畫而離削自守矣然而封建之始郡國居半時則有叛國而無叛郡秦制之得亦以明矣繼漢而帝者𨿽百代可知也唐興制州邑立守宰此其所以爲宜也然猶桀猾時起虐害方域者失不在於州而在於兵時則有叛將而無叛州州縣之設固不可革也或者曰封建者必思其土子其人適其俗修其理施化易也守宰者苟其心私遷其秩而已何能理乎余又非之周之事迹防可見矣列侯驕盈黷貨事戎大凡亂國多理國寡侯伯不得變其政天子不得變其君私土子人者百不有一失在於制不在於政周事然也秦之事迹亦防可見矣有理人之制而不委郡邑是矣有理人之臣而不使守宰是矣郡邑不得正其制守宰不得行其理酷刑苦役而萬人側目失在於政不在於制秦事然也漢興天子之政行於郡不行於國制其守宰不制其侯王侯王𨿽亂不可變也國人𨿽病不可除也及夫大逆不道然後掩捕而遷之勒兵而夷之耳大逆未彰姦利浚財怙勢作威大刻於民者無如之何及夫郡邑可謂理且安矣何以言之且漢知孟舒於田叔得魏尙於馮唐聞黃霸之明審覩汲黯之簡靖拜之可也復其位可也臥而委之以輯一方可也有罪得以黜有能得以賞朝拜而不道夕斥之矣夕受而不法朝斥之矣設使漢室盡城邑而侯王之縱令其亂人戚之而已孟舒魏尙之術莫得而施黃霸汲黯之化莫得而行明譴而導之拜受而退已違矣下令而削之締交合從之謀周於同列則相顧裂眥勃然而起幸而不起則削其半削其半民猶瘁矣曷若舉而移之以全其人乎漢事然也今國家盡制郡邑連置守宰其不可變也固矣善制兵謹擇守則理平矣或者又曰夏商周漢封建而延秦郡邑而促尢非所謂知理者也魏之承漢也封爵猶建晉之承魏也因循不革而二姓陵替不聞延祚今矯而變之垂二百祀大業彌固何系於諸侯哉或者又以爲殷周聖王也而不革其制固不當復議也是大不然夫殷周之不革者是不得已也蓋以諸侯歸殷者三千焉資以黜夏湯不得而廢歸周者八百焉資以勝殷武王不得而易狥之以爲安仍之以爲俗湯武之所不得已也夫不得已非公之大者也私其力於已也私其衛於子孫也秦之所以革之者其爲制公之大者也其情私也私其一已之威也私其盡臣畜於我也然而公天下之端自秦始夫天下之道理安斯得人者也使賢者居上不肖者居下而後可以理安今夫封建者繼世而理繼世而理者上果賢乎下果不肖乎則生人之理亂未可知也將欲利其社稷以一其人之視聴則又有世大夫世食祿邑以盡其封略聖賢生於其時亦無以立於天下封建者爲之也豈聖人之制使至於是乎吾固曰非聖人之意也勢也【按此篇間架宏闊辧論雄俊眞可爲作文之法然其理則有未然者故致堂胡氏曰封建與天下共其利天道之公也郡縣以天下奉一人人欲之私也而世儒乃有以栁宗元之論爲不可易者豈其然乎洪水旣平禹別九州弼成五服自甸至荒周五千里眾建諸侯又設師長以總維之是堯舜禹共爲此法以公天下而宗元以爲不得已之埶誤矣誠知上古諸侯已爲民害非聖人之意不得已而存之則洪水懷襄民無所定當時侯伯必不能自有其國也以堯舜禹三聖人不能因此更立制度乃反畫壤列土修明五服之法一何其智之不及歟宗元又曰自天子至裏胥其徳在人死必奉其嗣故封建非聖人意也埶也夫爲其徳之不可忘是以憫其絕止仁之至義之盡不以爲聖人之意而歸之埶可乎下堂而迎覲者夷王過也豈覲者挽而下之乎不能定魯嗣宣王過也豈魯侯自亂長防之序乎使周徳未衰誰敢問其鼎使周不伐鄭誰敢射其肩使周常守文武成康之法諸侯安得盛彊生不掉之患夫周之所以敗也譬猶木防本水塞源外諸侯之比王室所謂枝葉流委耳論成敗而不循其本源猶治心而歸於手足之辟戻亦末矣宗元又曰秦之亡天下有叛人而無叛吏陳吳劉項之起所向下城以數十計無一爲秦死守者安謂之無叛吏也宗元又以封建爲失制而非失政秦失政而非失制是未悟制卽政政卽制也又言諸侯國亂天子不得變其君是未甞考之孟子也一不朝則貶其爵再不朝則削其地三不朝則六師移之不朝者如是它可推矣烏在其不可變也漢不制侯王遏其未萌之惡及大逆不道然後勒兵而夷之此漢之失袁盎固嘗言之文帝矣豈可舉此以例禹湯文武所爲哉方三代盛時諸侯或自其國入以爲三公王室有難諸侯或釋位以問王故至其衰也五伯𨿽大猶攘夷狄以尊天下之共主若此類宗元皆略而不講乃摘取衰衛禍亂之一二欲舉封建而廢之是猶見則者而欲廢天下之屨也宗元又曰殷資三千諸侯以黜夏周資八百諸侯以翦商故不得而易是聖人於未舉兵之前要結眾力及成功之後姑息求安此十六國五代庸主之所行而謂湯武爲之乎宗元又曰封建非公之大者公天下自秦始是蔽於理之言也謂三代聖王以封建自私是伯夷而爲盜跖之事也謂秦以封建公天下是飛廉而有比干之忠也何不類之甚歟宗元又曰賢者居上不肖者居下天下乃安彼繼世者上果賢乎下果不肖乎又有世大夫食采地以盡其封域𨿽聖賢生於其時亦無以立於天下夫天子而聖明則諸侯必循法度不敢用非其人上固多賢也有卿舉有裏選有賢能之貢有奏言之試敢問堯舜三王之時遺材不用而詩書譏之者誰歟若上無明君下無賢臣如秦之季如漢晉隋唐之末在位者無非小人而興邦之良佐悉沈於民伍𨿽守宰徧天下將何救於此夫爲君如堯舜湯武亦足矣帝王之治至於唐虞三代亦無以加矣並天下之田使民各有以養其生經天下之國使賢才皆得以施其用人主自治不過千里大小相維輕重相制外無彊暴侵陵防弱不立之患內無廣土眾民奢泰恣肆之失是以義處利均天下之施故曰封建之法天道之公也若秦則疾民之兼並而自爲兼並筦天下之利以自奉故曰郡縣之制人欲之私也胡氏之論皆足以破栁子之失故附焉】

晉文公問守原議

晉文公旣受原於王難其守問寺人勃鞮以畀趙衰余謂守原政之大者也所以承天子樹霸功致命諸侯不宜謀及媟近以忝王命而晉君擇大任不公議於朝而私議於宮不博謀於卿相而獨謀於寺人𨿽獲衰之賢足以守國之政不爲敗而賊賢失政之端由是滋矣況當其時不乏言議之臣乎狐偃爲謀臣先軫將中軍晉君疏而不咨外而不求乃卒定於內豎其可以爲法乎且晉君將襲齊桓之業以翼天子乃大志也然而齊桓任管仲以興進豎刁以敗則獲原啟疆適其始政所以觀視諸侯也而乃背其所以興迹其所以敗然而能霸諸侯者以土則大以力則彊以義則天子之冊也誠畏之矣烏能得其心服哉其後景監得以相衛鞅石得以殺望之誤之者晉文公也嗚呼得賢臣以守大邑則非失舉也蓋失問也然猶羞當時陷後代若此況於問與舉又兩失者其何以救之哉余故著晉君之罪以附春秋許世子止趙盾之義

桐葉封弟辯

古之傳者有言成王以桐葉與小弱弟戲曰以封汝周公入賀王曰戲也周公曰天子不可戲乃封小弱弟於唐吾意不然王之弟當封耶周公宜以時言於王不待其戲而賀以成之也不當封耶周公乃成其不中之戲以地以人與小弱者爲之主其得爲聖乎且周公以王之言不可苟焉而已必從而成之耶設有不幸王以桐葉戲婦寺亦將舉而從之乎凡王者之徳在行之何若設未得其當𨿽十易之不爲病要於其當不可使易也而況以其戲乎若戲而必行之是周公教王遂過也吾意周公輔成王宜以道從容優樂要歸之大中而已必不逢其失而爲之辭又不當束縛之馳驟之使若牛馬然急則敗矣且家人父子尙不能以此自克況號爲君臣者耶是直小丈夫者之事非周公所宜用故不可信或曰封唐叔史佚成之

捕蛇者說

永州之野產異蛇黑質而白章觸艸木盡死以齧人無禦之者然得而臘之以爲餌可以已大風攣踠瘻癘去死肌殺三虫其始大醫以王命聚之嵗賦其二募有能捕之者當其租入永之人爭奔走焉有蔣氏者專其利三世矣問之則曰吾祖死於是吾父死於是今吾嗣爲之十二年幾死者數矣言之貌若甚慼者餘悲之且曰若毒之乎余將告於蒞事者更若役復若賦則何如蔣氏大戚汪然出涕曰君將哀而生之乎則吾斯役之不幸未若復吾賦不幸之甚也向吾不爲斯役則久已病矣自吾氏三世居是鄕積於今六十嵗矣而鄕鄰之生日蹙殫其地之出竭其廬之入號呼而轉徙饑渴而頓踣觸風雨犯寒暑呼吸毒癘往往而死者相借也曩與吾祖居者今其室十無一焉與吾父居者今其室十無二三焉與吾居十二年者今其室十無四五焉非死而徙爾而吾以捕蛇獨存悍吏之來吾鄕叫囂乎東西隳突乎南北嘩然而駭者𨿽雞狗不得寧焉吾恂恂而起視其缶而吾蛇尙存則防然而臥謹食之時而獻焉退而甘食其土之有以盡吾齒蓋一嵗之犯死者二焉其餘則熈熈而樂豈若吾鄕鄰之旦旦有是哉今𨿽死乎此比吾鄕鄰之死則已後矣又安敢毒耶余聞而愈悲孔子曰苛政猛於虎也吾嘗疑乎是今以蔣氏觀之猶信嗚呼孰知賦斂之毒有甚是蛇者乎故爲之說以俟夫觀人風者得焉【後太和間有杜牧者謂長慶以來措置亡術復失山東鉅封劇鎭所以系】【天下輕重不得承襲輕授皆國家大事嫌不當位而言故作罪言其辭曰生人常病兵兵祖於山東於天下】【不得山東兵不可死山東之地禹畫九土一曰冀州舜以其分太大離爲幽州爲並州程其水土與河南等常】【可十二故其人沈騺多材力重許可能辛苦魏晉以下工機纎雜意態百出俗益卑獘人益脆弱惟山東惇五】【種本兵矢他不能蕩而自若也產健馬下者日馳二百里所以兵常當天下冀州以其恃彊不循理兾其必破】【弱𨿽已破冀其復彊大也並州力足以並吞也幽州幽陰慘殺也聖人因以爲名黃帝時蚩尢爲兵階自後帝】【王多居其地周劣齊霸不一世晉文常傭役諸侯至秦萃銳三晉經六世乃能得韓遂折天下脊復得趙因拾】【取諸國韓信聫齊有之故蒯通知漢楚輕重在信光武始於上谷成於鄗魏武舉官渡三分天下有其二晉亂】【胡作至宋武號英雄得蜀得闗中盡有河南地十分天下有八然不能使一人渡河以窺胡至髙齊荒蕩宇文】【取之隋文因以滅陳五百年間天下乃一家隋文非宋武敵也是宋不得山東隋得山東故隋爲王宋爲霸由】【此言之山東王者不得不爲王霸者不得不爲霸猾賊得之是以致天下不安天寶末燕盜起出入成臯函潼】【間若涉無人地郭李輩兵五十萬不能過鄴自爾百餘城天下力盡不得尺寸人望之若回鶻吐蕃義無敢窺】【者國家因之畦河修障戍塞其術蹊齊魯梁蔡被其風流因亦爲冦以裏拓表以表撐裏混澒回轉顚倒橫邪】【末甞五年間不戰生人日頓委四夷日昌熾天子因之幸陜幸漢中焦焦然七十餘年運遭孝武澣衣一肉不】【畋不樂自卑冗中防取將相凡十三年乃能盡得河南山西地洗削更革罔不能適惟山東不服亦再攻之皆】【不利豈天使生人未至於帖泰耶豈人謀未至邪何其艱哉今日天子聖明超出古昔志於平治若欲悉使生人無事其要先去兵不得山東兵不可去今者上防莫如自治何者當貞元時山東有燕趙魏叛河南有齊蔡叛梁徐陳汝白馬津盟津襄鄧安黃壽春皆戍厚兵十餘所才足自獲治所實不輟一人以他使遂使我力解勢弛熟視不軌者無可柰何階此蜀亦叛吳亦叛其他未叛者迎時上下不可保信自元和初至今二十九年間得蜀得吳得蔡得齊叔郡縣二百餘城所未能得惟山東百城耳土地人戶財物甲兵較之往年豈不綽綽乎亦足自以爲治也法令制度品式條章果自治乎賢才姦惡搜選置拾果自治乎障戍鎭守干戈車馬果自治乎井閭阡陌倉廩財賦果自治乎如不果自治是助虜爲虐環土三千里植根七十年復有天下陰爲之助則安可以取故曰上防莫如自治中防莫如取魏魏於山東最重於河南亦最重魏在山東以其能遮趙也旣不可越魏以取趙固不可越趙以取燕是燕趙常取重於魏魏常操燕趙之命故魏在山東最重黎陽距白馬津三十里新鄕距盟津一百五十里陴壘相望朝駕暮戰是二津虜能潰一則馳入成臯不數日間故魏於河南亦最重元和中舉天下兵誅蔡誅齊頓之五年無山東憂者以能得魏也昨者誅滄頓之三年無山東憂亦以能得魏也張慶初誅趙一日五諸侯兵四出潰解以失魏也昨日誅趙罷如長慶時亦以失魏也故河南山東之輕重在魏非魏彊大地形使然也故曰取魏爲中防最下防爲浪戰不計地勢不審攻守是也兵多粟多敺人使戰者便於守兵少粟多人不敺自戰便於戰故我常失於戰虜常困於守山東叛且三五世後生所見言語舉止無非叛也以爲事理正當如此沈酣入骨髓無以爲非者至有圍急食盡啖屍以戰以此爲俗豈可與決一勝一負哉自十餘年凡三収趙食盡且下郗士美敗趙復振杜叔良敗趙復振李聴敗趙復振故曰不封地勢不審攻守爲浪戰最下防也又有守論曰厥今天下何如哉干戈朽鉄鉞鈍含引混貸生育逆孽殆爲故常而執事大人曽不歷算周思以爲宿謀方且嵬岸抑揚自以爲廣大繁昌莫已若也嗚呼其不知乎其俟蹇頓傾項而後爲支計乎且天下幾里列郡幾所自河以北蟠城數百角奔爲冦伺吾人顦顇天時不利則將與其朋伍駭亂吾民於掌股之上今者及吾之壯不圖擒取乃偸處恬逸以爲後世子孫背脇疽根此復何也議者曰倔彊之徒吾以良將勁兵爲衛防髙位美爵充飽其腸安而不撓外而不拘猶豢虎狼而不拂其心則忿气不萌此大歷貞元所以守邦也何必疾戰焚煎吾民然後爲快也愚曰大歷貞元之間有城數十千百卒夫則朝廷貸以法故於是間視大言自樹一家破制削法各爲尊奢天子不問有司不呵王侯通爵越錄受之覲聘不來幾杖扶之逆息虜皇子嬪之地益廣兵益彊僣擬益甚侈心益昌土田名器分劃大盡而賊夫貪心未及畔岸淫名越號走兵四略以飽其志趙魏燕齊同日而起梁蔡吳蜀躡而和之其餘混澒軒囂欲相效者往往而是運遭孝武前英後傑夕思朝議故能大者誅鉏小者惠來大抵生人油然多欲欲而不得則怒怒則爭亂隨之是以教笞於家刑罰於國徵伐於天下裁其欲而塞其爭也大歷貞元之間反此提區區之有而塞無涯之爭是以首尾指支幾不防相運掉也凡今者不知非此而反用以爲經將見爲盜者非止於河北而已嗚呼大歷貞元守邦之術永戒之哉牧之論可謂深違時務然自治必始於人主之身而牧一不之及獨以法令制度爲先且旣不能自治矣又安能取魏乎故自治之外無復它防牧乃以猶有中防非也○以上論事】右先漢以後儒者論說之辭【皆平居著述問對】

議論九

左氏論秦伯用孟明

文三年秦伯伐晉濟河焚舟取王官及郊【王官郊晉地】晉人不出遂自茅津濟封殽屍而還【茅津在河東大陽縣西封埋藏之】遂霸西戎用孟明也君子是以知秦穆公之爲君也舉人之周也【周備也不偏以一惡棄其善】與人之壹也【壹無二心】孟明之臣也其不解也能懼思也子桑之忠也其知人也能舉善也【於桑公孫枝舉孟明者】詩曰於以采蘩於沼於沚於以用之公侯之事秦穆有焉【詩國風言沼沚之蘩至薄猶采以共公侯以諭秦穆不遺小善】夙夜匪解以事一人孟明有焉【詩大雅美仲山甫也一人天子也】詒厥孫謀以燕翼子子桑有焉【詒遺也燕安也翼成也詩大雅美武王能詒其子孫善謀以安成子孫言子桑有舉善之謀】

秦伯以三良爲殉

文六年秦伯任好卒【杜氏曰任好秦穆公名】以子車氏之三子奄息仲行鍼虎爲殉【子車秦大夫氏也以人從爲殉】皆秦之良也國人哀之爲之賦黃鳥【黃鳥詩秦風義取黃鳥止於棘桑往來得其所傷三良不然】君子曰秦穆之不爲盟主也宜哉死而棄民先王違世猶詒之法而況奪之善人乎詩曰人之云亡邦國殄瘁【詩大雅言善人亡則國瘁病】無善人之謂若之何奪之古之王者知命之不長是以並建聖哲樹之風聲【因土地風俗爲立聲教之法】分之采物【旌旗衣服各有分制】著之話言【話善也爲作善言遺戒】爲之律度【鐘律度量所以治歷明時】陳之藝極【藝凖也極中也貢獻多少之法傳曰貢之無藝人曰貢獻無極】引之表儀【引道也表儀猶威儀】予之法制告之訓典【訓典先王之書】教之防利【防惡興利】委之常秩【委任也常秩官司之常職】道之以禮則使毋失其土宜眾賴之而後卽命【卽就也】聖王同之今縱無法以遺後嗣而又収其良以死難以在上矣君子是以知秦之不復東徵也【不能復徵討束方諸侯爲伯主】

莒恃陋不備

成九年冬十一月楚子重自陳伐莒圍渠丘渠丘城惡眾潰奔莒戊申楚入渠丘【杜氏曰月六日】莒人囚楚公子平楚人曰勿殺吾歸而俘莒人殺之楚師圍莒莒城亦惡庚申莒潰【月十八日】楚遂入鄆莒無備故也【終巫臣之言】君子曰恃陋而不備罪之大者也備豫不虞善之大者也莒恃其陋而不修城郭浹辰之間而楚克其三都無備也夫【浹辰十二日也】詩曰𨿽有絲麻無棄菅蒯𨿽有姬姜無棄蕉萃凡百君子莫不代匱言備之不可以已也【逸詩也姬姜大國之女蕉萃陋賤之人八年晉侯使申公巫臣如吳假道於苢與渠丘公立於池上曰城已惡莒子曰辟陋在夷其孰以我爲虞對曰夫狡馬思啟封疆以利社稷者何國蔑有惟然故多大國矣惟或思或縱也勇夫重閉況國乎杜氏曰爲明年莒潰傳】

祁奚能舉善

襄三年祁奚請老【杜氏曰老致仕】晉侯問嗣焉【嗣續其職者】稱解狐其讎也將立之而卒【解狐卒】又問焉對曰午也可【午祁奚子】於是羊舌職死矣晉侯曰孰可以代之對曰赤也可【赤職之子伯華】於是使祁午爲中軍尉羊舌赤佐之【各代其父】君子謂祁奚於是能舉善矣稱其讎不爲諂立其子不爲比舉其偏不爲黨【諂媚偏屬也正義曰設令他人稱其讐則諂以求媚也立其子則心在親比也舉其偏則情相阿黨也今祁奚以其人實善故舉薦之人見彼善知奚不諂不比不黨也諂者阿順曲從以求彼意故以諂爲媚媚愛也言爲諂以求愛也偏者半廂之名故傳多雲東偏西偏軍師屬已分之別行謂之偏師傳云彘子以偏師陷是偏爲廂屬之名也】商書曰無偏無黨王道蕩蕩【商書洪範也蕩蕩平正無私】其祁奚之謂矣解狐得舉【未得位故曰得舉】祁午得位伯華得官建一官而三物成【一官軍尉物事也正義曰尉佐同掌一事故爲建一官也三事成者成其得舉得位得官也官位一也變文相辟耳】能舉善也夫惟善故能舉其類詩云惟其有之是以似之祁奚有焉【詩小雅言惟有徳之人能舉似已者】

範宣子讓

襄十三年晉侯搜於緜上以治兵【杜氏曰爲將命軍帥必搜而命之所以與眾共】使士匄將中軍辭曰伯遊長【伯遊荀偃】昔臣習於知伯是以佐之非能賢也【七年韓厥老知防代將中軍士匄佐之匄今將讓故謂爾時之舉不以已賢事見九年】請從伯遊荀偃將中軍【代荀防】士匄佐之【位如故】使韓起將上軍辭以趙武又使欒黶【以武位卑故不聴更命黶】辭曰臣不如韓起韓起願上趙武君其聽之使趙武將上軍【武自新軍超四等代荀偃】韓起佐之【位如故】欒黶將下軍魏絳佐之【黶亦如故絳自新軍佐超一等代士魴】新軍無帥【將佐皆遷】晉侯難其人使其什吏率其卒乘官屬以從於下軍禮也【得愼舉之禮】晉國之民是以大和諸侯遂睦君子曰讓禮之主也範宣子讓其下皆讓欒黶爲汰弗敢違也晉國以平數世賴之刑善也夫【刑法也】一人刑善百姓休和可不務乎書曰一人有慶兆民賴之其寧惟永其是之謂乎【周書呂刑也取上有好善之慶則下賴其福】周之興也其詩曰儀刑文王萬邦作孚【詩大雅言文王善用法故能爲萬邦所信孚信也】言刑善也及其衰也其詩曰大夫不均我從事獨賢言不讓也世之治也君子尙能而讓其下【能者在下位則貴尙而讓之】小人農力以事其上是以上下有禮而讒慝黜逺由不爭也謂之懿徳及其亂也君子稱其功以加小人【加陵也君子在位者】小人伐其技以馮君子【馮亦陵也自稱其能爲伐】是以上下無禮亂虐並生由爭善也【爭自善也】謂之昏徳國家之敝恆必由之【傳言晉之所以興】

駟顓殺鄧析

定九年鄭駟顓殺鄧析而用其竹刑【杜氏曰鄧析鄭大夫欲攺鄭所鑄舊制不受君命而私造刑法書之於竹簡故言竹刑】君子謂子然於是不忠苟有可以加於國家者棄其邪可也【加猶益也棄不責其邪惡也】靜女之三章取彤管焉【詩邶風也言靜女三章之詩𨿽說美女義在彤管彤管筆女史記事規誨之所執】竿旄何以告之取其忠也【詩風也錄竿旄詩者取其中心願告人以善道也言此二詩皆以一善見采而鄧析不以一善存身】故用其道不棄其人詩云蔽芾甘棠勿剪勿伐召伯所苃【詩召南也召伯決訟於蔽芾甘棠之下詩人思之不伐其樹苃艸舍也】思其人猶愛其樹況用其道而不卹其人乎子然無以勸能矣【傳言子然嗣大叔爲政鄭所以衰弱】

邾黒肱來奔

昭三十一年冬邾黒肱以濫來奔賤而書名重地故也【杜氏曰黒肱非命卿故曰賤】君子曰名之不可不愼也如是【是黒肱也】夫有所有名而不如其已【有所謂有地也言𨿽有名不如無名已止也】以地叛𨿽賊必書地以名其人終爲不義弗可滅已是故君子動則思禮行則思義不爲利回【回正心也】不爲義疚【疚病也見義則爲之】或求名而不得或欲蓋而名彰懲不義也齊豹爲衛司冦守嗣大夫【守先人嗣言其尊】作而不義其書爲盜【求名而不得也二十年豹殺衛侯兄欲求不畏彊禦之名】邾庶其【在襄二十一年】莒牟夷【在五年】邾黒肱以土地出求食而已不求其名賤而必書【春秋叛者多惟取三人來適魯者三人皆小國大夫故曰賤】此二物者所以懲肆而去貪也【物事也肆放也齊豹書盜懲肆也三叛人名去貪也】若艱難其身【身爲艱難】以險危大人【大人在位者】而有名章徹【謂得勇名】攻難之士將奔走之【攻猶作也奔走猶赴趣也】若竊邑叛君以徼大利而無名【謂不書其人名】貪冒之民將寘力焉【盡力爲之不顧於見書】是以春秋書齊豹曰盜三叛人名以懲不義數惡無禮其善志也【無禮惡逆皆數而不忘記事之善者也】故曰春秋之稱防而顯【文防而義著】婉而辯【辭婉而防別】上之人能使昭明【上之人謂在位者在位者能行其法非賤人所能】善人勸焉淫人懼焉是以君子貴之【按左氏所稱君子曰者意必當時賢者之論或左氏自爲之說也然周鄭交質是天子下齊諸侯諸侯上亢天子名分大壊射王中肩之變胎於是矣不此之責而曰信不由中質無益也鄭伯入許以其地歸於我夫以諸侯而專徵罪一也專滅國罪二也専以地與人罪三也不此之議而曰不貪其土以勞王爵正之體也是非悖謬若是者不一獨此數條其論頗正且反復成章故取焉】

公羊論初獻六羽

隠五年初獻六羽初者何始也六羽者何舞也【持羽而舞】初獻六羽何以書譏何譏爾譏始僭諸公也【何氏曰僭齊也下效上之辭】六羽之爲僭柰何天子八佾【佾者列也八人爲列八八六十四人法八風】諸公六【六人爲列六六三十六人法六律】諸侯四【四人爲列四四十六人法四時】諸公者何諸侯者何天子三公稱公王者之後稱公其餘大國稱侯【大國謂百里也】小國稱伯子男【小國謂伯七十里子男五十里】天子三公者何天子之相也【相助也】天子之相則何以三【據經但有祭公周公】自陜而東者周公主之自陜而西者召公主之一相處乎內【陜者蓋今農陜縣是也禮司馬主兵司徒主教司空主工春秋撥亂世以絀陟爲本故舉絀陟以所主者言之】始僣諸公昉於此乎前此矣前此則曷爲始乎此僣諸公猶可言也僣天子不可言也

隱公不書葬

隱十有一年冬十有一月壬辰公薨何以不書【據莊公書】隱之也何隱爾弒也【何氏曰爲桓公所弒】弒則何以不書【據桓公書】春秋君弒賊不討不書以爲無臣子也【道春秋通例與文武異】子沈子曰君弒臣不討賊非臣也子不復讐非子也生者之事也春秋君弒賊不討不書以爲不系乎臣子也【子沈子後師明說此意者明臣子不討賊當絕君防無所系也沈子稱子冠氏上者著其爲師也不但言子曰者辟孔子也其不冠子者他師也】公薨何以不地【據莊公薨於路寢】不忍言也

孔父

桓公二年春王正月戊申宋督弒其君與夷及其大夫孔父【何氏曰賢者不名故孔父稱字督未命之大夫故國氏之】及者何【以公夫人言及仲於微不得及君上下大夫言及知君尊亦不得及臣故問之】累也【累累從君而死齊人語也】弒君多矣捨此無累者乎曰有仇牧荀息皆累也捨仇牧荀息無累者乎曰有【叔仲惠伯是也】有則此何以書賢也何賢乎孔父【據叔仲惠伯不賢】孔父可謂義形於色矣【以稱字見先君死】其義形於色柰何督將弒殤公孔父生而存則殤公不可得而弒也故於是先攻孔父之家【大夫稱家父者字也禮臣死君字之以君得字之知先攻孔父之家】殤公知孔父死已必死趨而救之皆死焉【趨走也傳道此者明殤公知孔父賢而不能用故致此禍設使殤公不知孔父賢焉知孔父死已必死設使魯莊公不知季子賢馬知以病召之皆患安存之時則輕廢之急然後思之故常用不免】孔父正色而立於朝則人莫敢過而致難於其君者孔父可謂義形於色矣【內有其義而外形見於顏色孔子曰君子正其衣冠尊其瞻視儼然人望而畏之是也】

桓公救衛

僖二年春王正月城楚丘孰城【何氏曰據內城不月故問之】城衛曷爲不言城衛【據無遷文以言城故當言城衛】滅也孰滅之蓋狄滅之【以上有狄入衛】曷爲不言狄滅之爲桓公諱也曷爲爲桓公諱上無天子下無方伯天下諸侯有相滅亡者桓公不能救則桓公恥之也然則孰城之【據不出主名見桓公徳優不待之又不獨書齊實諸侯也】桓公城之曷爲不言桓公城之不與諸侯專封也曷爲不與實與而文不與文曷爲不與諸侯之義不得專封諸侯之義不得專封則其曰實與之何上無天子下無方伯天下諸侯有相滅亡者力能救之則救之可也【後齊師救邢諸侯城緣陵放此不悉錄】

荀息不食言

僖十年春晉裏克弒其君卓子及其大夫荀息及者何累也弒君多矣捨此無累者乎曰有孔父仇牧皆累也捨孔父仇牧無累者乎曰有有則此何以書賢也何賢乎荀息【何氏曰據與孔父同】荀息可謂不食其言矣【不食言者不如食受之而消亡之以奚齊車子皆立】其不食其言柰何奚齊卓子者驪姬之子也荀息傅焉【禮諸侯之子八嵗受之少傳教之以小學業小道焉履小節焉十五受太傅教之以大學業大道焉履大節馬】驪姬者國色也【其顏色一國之選】獻公愛之甚欲立其子於是殺世子申生申生者裏克傅之獻公病將死謂荀息曰士何如則可謂之信矣【獻公自知廢正當有後患欲托二子於荀息故動之云爾】荀息對曰使死者反生生者不愧乎其言則可謂信矣【荀息察言觀色知獻公欲爲奚齊卓子來動已故答之云爾】獻公死奚齊立裏克謂荀息曰君殺正而立不正廢長而立防【長謂重耳】如之何願與子慮之荀息曰君嘗訊臣矣【上問下曰訊言臣者明君臣相與言不可負】臣對曰使死者反生生者不愧乎其言則可謂信矣裏克知其不可與謀退弒奚齊荀息立卓子裏克弒卓子荀息死之荀息可謂不食其言矣【起時莫不背死卿生去敗與成荀息一受君命終身死之故言及與孔父同義不日者不正遇禍終始惡明故略之】

毛伯來求金

文九年春毛伯來求金毛伯者何天子之大夫也何以不稱使【何氏曰據南季稱使】當喪未君也【時王新有三年防】逾年矣何以謂之未君【據崩在八年逾年當卽位】卽位矣而未稱王也未稱王何以知其卽位以諸侯之逾年卽位亦知天子之逾年卽位也【俱繼體其禮不得異】以天子三年然後稱王亦知諸侯於其封內三年稱子也【各信恩於其下】逾年稱公矣則曷爲於其封內三年稱子緣民臣之心不可一日無君緣終始之義一年不二君【故君薨稱子某旣稱子明繼體以系民臣之心】不可曠年無君【故逾年稱公】緣孝子之心則三年不忍當也【孝子三年則志在思慕不忍當父位故𨿽卽位猶於其封內三年稱子子張曰書云髙宗諒闇三年不言何謂也孔子曰何必髙宗古之人皆然君薨百官總已以聽冡宰三年】毛伯來求金何以書譏何譏爾王者無求求金非禮也然則是王者與【據未稱王】曰非也非王者曷爲謂之王者王者無求曰是子也【𨿽名爲三年稱子者其實非惟繼父之位】繼文王之體守文王之法度文王之法無求而求故譏之也【引文王者文王始受命制法度】

世室壊

文十三年自正月不雨至於秋七月【何氏曰公子遂所致】世室屋壊世室者何魯公之廟也【魯公周公子伯禽】周公稱大廟魯公稱世室羣公稱宮【少差異其下者所以上尊周公】此魯公之廟也曷爲謂之世室世室猶世室也世世不毀也【魯公始封之君故不毀也】周公何以稱大廟於魯【據魯公始封也】封魯公以爲周公也【爲周公故語在下】周公拜乎前魯公拜乎後【始受封時拜於文王廟也尙書曰用命賞於祖是也父子俱拜者明以周公之功封魯公也】曰生以養周公【生以魯國供養周公】死以爲周公主【如周公死當以魯公爲祭祀主加曰者成王始受其茅土之辭禮記明堂位曰封周公於曲阜地方七百里華車千乘蓋以爲有王功故半天子也】然則周公之魯乎曰不之魯也封魯公以爲周公主然則周公曷爲不之魯【據爲周公者謂生以養周公死以爲周公主周公不之魯則不得供養爲主】欲天下之一乎周也【周公聖人徳至重功至大東徵則西國怨西徵則東國怨嫌之魯恐天下心趣鄕之故封伯禽命使遙供養死則奔喪爲主所以一天下之心於周室○按此說可疑】魯祭周公何以爲牲【據廟異也】周公用白牡【白牡殷牡也周公死有王禮謙不敢與文武同也不以夏黒牡者嫌攺周之文當以夏辟嫌也】魯公用騂犅【騂犅赤周牲也魯公以諸侯不嫌故從周制以爲差】羣公不毛【不毛不純色所以降於尊祖】魯祭周公何以爲盛【據牲異也】周公盛【盛者新谷】魯公燾【燾者冒也故上以新也】羣公廩【廩者連新於陳上財令半相連爾此謂方祫祭之時序昭穆之差】世室屋壊何以書譏何譏爾久不修也【簡忽久不以時修治至令壊敗故譏之室屋者重宗廟】

晉納接菑不克

文十有四年晉人納接菑於邾婁弗克納納者何入辭也其言弗克納何【何氏曰據言於邾婁與納頓子於頓同俱入國得立辭】大其弗克納也【克勝也鄭伯以勝爲惡此弗勝故爲大】何大乎其弗克納【據伐齊納子糾恥不能納】晉郤缺帥師革車八百乘以納接菑於邾婁力沛若有餘【沛有餘貌】而納之邾婁人言曰接菑晉出也貜且齊出也【出外孫也】子以其指【指手指】則接菑也四貜且也六【言俱不得天之正性】子以大國壓之【壓服也服邾婁使從命】則未知齊晉孰有之也【設齊復興兵來納貜且亦欲服邾婁使從命未知齊晉誰能使外孫有邾婁者】貴則皆貴矣【時邾婁再娶二子母尊同體敵】𨿽然貜且也長【旣兩不得正性又皆貴惟當以年長故立之】郤缺曰非吾力不能納也義實不爾克也【如邾婁人言義不可奪也故云爾】引師而去之故君子大其弗克納也【大其不以已非奪人之是】此晉郤缺也其稱人何貶曷爲貶【據趙鞅納蒯瞶不貶】不與大夫專廢置君也曷爲不與【據大其弗克納】實與【弗克納是】而文不與文曷爲不與大夫之義不得專廢置君也

楚人殺夏徵舒

宣十一年冬十月楚人殺陳夏徵舒此楚子也其稱人何【何氏曰據下入陳稱子】貶曷爲貶【據徴舒有罪】不與外討也【辟天子故貶見之卽所謂貶絕然後罪惡見】不與外討者因其討乎外而不與也𨿽內討亦不與也【𨿽自討其臣下亦不得與也】曷爲不與【據善爲齊誅之】實與【不言執與討賊同文】而文不與文曷爲不與諸侯之義不得專討也諸侯之義不得專討則其曰實與之何上無天子下無方伯天下諸侯有爲無道者臣弒君子弒父力能討之則討之可也【與齊桓專封同義不書兵者時不伐】

季札讓國

襄二十九年吳子使札來聘吳無君無大夫此何以有君有大夫【何氏曰據向之會稱國】賢季子也何賢乎季子【據聘不足賢而使賢有君有大夫荊人來防是也】讓國也其讓國柰何謁也余祭也夷昧也與季子同毋者四【與並也並季子四人】季子弱而才兄弟皆愛之同欲立之以爲君謁曰今若是迮而與季子國【迮起也倉卒意】季子猶不受也請無與子而與弟弟兄疊爲君【疊猶更也】而致國乎季子皆曰諾故諸爲君者皆輕死爲勇飲食必祝【祝因祭祝也論語曰𨿽疏食菜羮爪祭是也】曰天苟有吳國【猶曰天誠欲有吳國當與賢弟】尙速有悔於予身【尙猶努力速疾也悔咎予我也欲急致國於季子意】故謁也死余祭也立【故疊爲君】余祭也死夷昧也立夷昧也死則國宜之季子者也季子使而亡焉僚者長庶也卽之【緣兄弟相繼而卽位所以不書僚篡者緣季子之心惡以已之是兄之非故爲之諱所以起至而君之】季子使而反至而君之爾【不爲讓國者僚已得國無所讓】闔廬曰先君之所以不與子國而與弟者凡爲季子故也將從先君之命與則國宜之季子者也如不從先君之命與則我宜立者也僚惡得爲君乎於是使專諸刺僚【闔廬謁之長子光專諸膳宰僚耆炙魚因進魚而刺之】而致國乎季子季子不受曰爾弒吾君吾受爾國是吾與爾爲簒也爾殺吾兄吾又殺爾是父子兄弟相殺終身無已也【兄弟相殺者謂闔廬爲季子殺僚】去之延陵【延陵吳下邑禮公子無去國之義故不越竟】終身不入吳國【不入吳朝旣不忍討闔廬義不可畱事】故君子以其不受爲義以其不殺爲仁【故大其能去以其不以貧賤苟止故推二事與之】賢季子則吳何以有君有大夫【據其本不賢其君】以季子爲臣則宜有君者也【方以季子賢許使有臣有大夫故宜有君】札者何吳季子之名也春秋賢者不名此何以名許夷狄者不壹而足也【故降字而名】季子者所賢也曷爲不足乎季子許人臣者必使臣許人子者必使子也【緣臣子尊榮莫不欲與君父共之字季子則逺其君夷狄常例離君父辭故不足以隆父子之親厚君臣之義季於讓在殺僚後豫於此賢之者移諱於闔廬不可以見讓故復因防起其事】

許世子止弒其君

昭十有九年秋齊髙發帥師伐莒冬許悼公賊未討何以書不成於弒也曷爲不成於弒【據將而誅之】止進藥而藥殺也【時悼公病止進藥悼公飲藥而死】止進藥而藥殺則曷爲加弒焉耳【據意善也】譏子道之不盡也其譏子道之不盡柰何曰樂正子春之視疾也【樂正子春曽子弟子以孝名聞】復加一飯則脫然愈復損一飯則脫然愈復加一衣則脫然愈復損一衣則脫然愈【脫然疾除貌也言消息得其節】止進藥而藥殺是以君子加弒焉爾【失其消息多少之宜】曰許世子止弒其君買是君子之聽止也【聴治止罪】許悼公是君子之赦止也【原止進藥本欲愈父之病無害父之意故赦之】赦止者免止之罪辭也【明止但得免罪不得繼父後許男斯代立無惡文是也】

谷梁論隱公不書卽位

隱元年公何以不言卽位【範氏曰據文公言卽位】成公志也【成隱讓桓之志】焉成之言君之不取爲公也【言隱意不取爲魯君也公君也上言君下言公互辭】君之不取爲公何也將以讓桓也讓桓正乎曰不正【隱長桓防】春秋成人之美不成人之惡隱不正而成之何也將以惡桓也【不明讓者之善則取者之惡不顕】其惡桓何也隱將讓而桓弒之則桓惡矣桓弒而隱讓則隱善矣善則其不正焉何也【據善無不正】春秋貴義而不貴惠【惠謂私惠】信道而不信邪【信申字古今所共用】孝子揚父之美不揚父之惡先君之欲與桓非正也邪也𨿽然旣勝其邪心以與隱矣【終歸之於隱是以正道制邪心】已探先君之邪志而遂以與桓則是成父之惡也兄弟天倫也【兄先弟後天之倫次】爲子受之父爲諸侯受之君【隱爲世子親受命於惠公爲魯君已受之於天王矣】已廢天倫而忘君父以行小惠曰小道也【弟先於兄是廢天倫私以國讓是忘君父】若隱者可謂輕千乘之國蹈道則未也

鄭伯克段

隱元年夏五月鄭伯克段於鄢【範氏曰段有徒眾攻之爲害必深故謹而目之防鄭地】克者何能也何能也能殺也何以不言殺見段之有徒眾也【言鄭伯能殺則邦人不能殺矣知段眾力彊盛惟國君能殺之】段鄭伯弟也何以知其爲弟也殺世子母弟目君以其目君知其爲弟也【母弟同母弟也目君謂稱鄭伯】段弟也而弗謂弟公子也而弗謂公子貶之也段失子弟之道矣賤段而甚鄭伯也【賤段謂不稱公子公弟甚鄭伯謂目君也】何甚乎鄭伯甚鄭伯之處心積慮成於殺也【雍曰段恃寵驕恣彊足當國鄭伯不能防閒以禮教訓以道縱成其罪終致大辟處心襀思志欲殺弟】於鄢逺也猶曰取之其母之懷中而殺之云爾甚之也【段奔走乃至於鄢去已逺矣鄭伯猶追殺之何以異於探其母懷中赤子而殺之乎君殺大夫例不地甚鄭伯之殺弟故謹其地】然則爲鄭伯者宜柰何緩追逸賊親親之道也【君親無將將而必誅焉此蓋臣子之道所犯在已故可以申兄弟之恩】

武氏子來求賻

隱三年秋武氏子來求賻【範氏曰天王使不正者月今無君不稱使故亦略而書時】武氏子者何也天子之大夫也天子之大夫其稱武氏子何也未畢喪孤未爵【平王之喪在殯】未爵使之非正也其不言使何也【據桓十五年天王使家父來求車稱使】無君也【桓王在喪未卽位故曰無君】歸死者曰賵歸生者曰賻曰歸之者正也求之者非正也【喪事無求而有賵賻】周𨿽不求魯不可以不歸魯𨿽不歸周不可以求之求之爲言得不得未可知之辭也交譏之

築王姬之館

莊元年夏單伯逆王姬【範氏曰單姓也伯字】單伯者何吾大夫之命乎天子者也命大夫故不名也【諸侯嵗貢士於天子天子親命之使還其國爲大夫者不名天子就其國命之者以名氏通也】不言如何也【據僖三十九年公子遂如京師言如】其義不可受於京師也其義不可受於京師何也曰寡君弒於齊使之主婚姻與齊爲禮其義固不可受也【禮尊卑不敵天子嫁女於諸侯必使同姓諸侯主之魯桓親見弒於齊若天子命使爲之主則非禮大矣春秋爲尊者諱故不可受之於京師】秋築王姫之館於外築禮也於外非禮也【外城外也】築之爲禮何也主王姬者必自公門出【公門朝之外門主王姬者當設幾筵於宗廟以俟迎者故在公門之內築王姬之館】於廟則已尊於寢則已卑爲之築節矣築之外變之正也築之外變之爲正何也仇讐之人非所以接婚姻也衰麻非所以接弁冕也【親迎服祭服者重婚姻也公時有桓之喪】其不言齊侯之來逆何也不使齊侯得與吾爲禮也

臧孫辰告糴

莊二十八年臧孫辰告糴於齊【臧孫辰魯大夫臧文仲】國無三年之蓄曰國非其國也一年不升告糴諸侯告請也糴糴也不正故舉臧孫辰以爲私行也【爲內諱故不稱使使若私行】國無九年之蓄曰不足無六年之蓄曰急無三年之蓄曰國非其國也諸侯無粟諸侯相歸粟正也臧孫辰告糴於齊告然後與之言內之無外交也古者稅什一【宣十五年注詳矣】丰年補敗【敗謂凶年】不外求而上下皆足也𨿽累凶年民弗病也一年不艾而百姓饑君子非之不言如爲內諱也

防王世子於首止

僖五年夏公孫玆如牟公及齊侯宋公陳侯衞侯鄭伯許男曹伯防王世子於首戴【範氏曰惠王之世子名鄭後立爲襄王首戴衛地】及以防尊之也【言及諸侯然後防王世子不敢令世子與諸侯齊列】何尊焉王世子云者惟王之貳也云可以重之存焉尊之也何重焉天子世子世天下也秋八月諸侯盟於首戴【言諸侯者前目而後凡他皆仿此】無中事而復舉諸侯何也尊王世子而不敢與盟也尊則其不敢與盟何也盟者不相信也故謹信也不敢以所不信而加之尊者桓諸侯也不能朝天子是不臣也王世子子也塊然受諸侯之尊已而立乎其位是不子也桓不臣王世子不子則其所善焉何也是則變之正也【𨿽非禮之正而合當時之宜】天子微諸侯不享覲桓控大國扶小國統諸侯不能以朝天子亦不敢致天王尊王世子於首戴乃所以尊天王之命也世子含王命防齊桓亦所以尊天子之命也世子受之可乎是亦變之正也天子微諸侯不享覲世子受諸侯之尊已而天王尊矣世子受之可也

齊人滅項

僖十有七年春齊人徐人伐英氏夏滅項孰滅之桓公也何以不言桓公也【範氏曰據莊十年齊師滅譚稱齊師】爲賢者諱也項國也不可滅而滅之乎桓公知項之可滅也【知政昏亂易可滅也】而不知已之不可以滅也【霸者存卹鄰國抑彊輔弱義不可滅人之國】旣滅人之國矣何賢乎君子惡惡疾其始【絕其始則得不終於惡邵曰謂疾其初爲惡之事不終身疾之】善善樂其終【樂賢者終其行也邵曰謂始有善事則終身善之】桓甞有存亡繼絕之功故君子爲之諱也【邵曰存亡謂存邢衛繼絕謂立僖公所以終其善】

躋僖公

文二年八月丁夘大事於大廟躋僖公【範氏曰大事祫也時三年之喪未終而吉祭於大廟則其譏自明】大事者何大是事也著祫嘗【祫合也嘗秋祭】祫祭者毀廟之主陳於太祖未毀廟之主皆升合祭於太祖【祫祭者皆合祭諸廟已毀未毀之主於太祖廟中以昭穆爲次序父爲昭子爲穆昭南向穆北向孫從王父坐也祭畢則復還其廟】躋升也先親而後祖也逆祀也【舊說僖公閔公庶兄故文公升僖公之主於閔公之上耳僖公𨿽長已爲臣矣閔公𨿽小已爲君矣臣不可以先君猶子不可以先父故以昭穆父子爲諭寧曰卽之於傳則無以知其然若引左氏以釋此傳則義𨿽有似而於文不辯髙宗殷之賢王猶祭丰於禰以致雉雊之變然後率修常禮文公顚倒祖考固不足多怪矣親謂僖祖謂莊】逆祀則是無昭穆也無昭穆則是無祖也無祖則無天也故曰文無天無天者是無天而行也【祖人之始也人之所仰天也】君子不以親親害尊尊此春秋之義也【尊卑有序不可亂也】

閽弒吳子余祭

襄二十九年閽弒吳子余祭閽門者也寺人也不稱名姓閽不得齊於人不稱其君閽不得君其君也禮君不使無恥不近刑人【範氏曰無恥不知臧否】不狎敵不邇怨賤人非所貴也貴人非所刑也刑人非所近也舉至賤而加之吳子吳子近刑人也閽弒吳子余祭仇之也【怨仇余祭故弒之】

楚子執慶封

昭四年秋七月楚子蔡侯陳侯許男頓子胡子沈子淮夷伐吳【範氏曰眾國之君傾眾悉力以伐彊敵內外之害重故謹而月之定四年伐楚亦月此其例也】執齊慶封殺之此入而殺其不言入何也慶封封乎吳鐘離【言時殺慶封自於鐘離實不入吳】其不言伐鐘離何也不與吳封也慶封其以齊氏何也【據已絕於齊】爲齊討也靈王使人以慶封令於軍中曰有若齊慶封弒其君者乎【謂與崔杼共弒莊公光】慶封曰子一息我亦且一言曰有若楚公子圍弒其兄之子而代之爲君者乎軍人粲然皆笑【粲然盛笑貌】慶封弒其君而不以弒君之罪罪之者慶封不爲靈王服也不與楚討也【傳例曰稱人以殺大夫爲殺有罪今殺慶封經不稱人故曰不以弒君之罪罪之】春秋之義用貴治賤用賢治不肖不以亂治亂也孔子曰懷惡而討𨿽死不服其斯之謂與遂滅厲遂繼事也

太史公論項羽

吾聞之周生曰【文穎曰周時賢者】舜目蓋重瞳子【尸子曰舜兩眸子是謂重瞳】又聞項羽亦重瞳子羽豈其苗裔邪何其興之暴也夫秦失其政陳涉首難豪傑蠭起相與並爭不可勝數然羽非有尺寸乘勢起隴畝之中三年遂將五諸侯滅秦【此時山東六國而齊趙韓魏燕五國並起從伐秦故云五諸侯】分裂天下而封王侯政由羽出號爲霸王位𨿽不終近古以來未嘗有也及羽背關懷楚放逐義帝而自立怨王侯叛已難矣自矜功伐奮其私智而不師古謂霸王之業欲以力徵經營天下五年卒亡其國身死東城尙不覺悟而不自責過矣乃引天亡我非用兵之罪豈不謬哉

漢孝景

漢興孝文施大徳天下懷安至孝景不復憂異姓而鼂錯刻削諸侯遂使七國俱起合從而西鄕以諸侯大盛而錯爲之不以漸也及主父偃言之而諸侯以弱漢卒以安安危之機豈不以謀哉【按七國之事太史公乃以一言曰以諸侯太盛而錯爲之不以漸蓋髙帝封國之過制孝景君臣處置之失皆見於二言中詞簡而義備非後世史筆之所可及也】

論孔子

詩有之髙山仰止景行行止𨿽不能至然心鄕往之餘讀孔氏書想見其爲人適魯觀仲尼廟堂車服禮器諸生以時習禮其家余低回畱之不能去雲天下君王至於賢人眾矣當時則榮沒則已焉孔子布衣傳十餘世學者宗之自天子王侯中國言六藝者折中於夫子可謂至聖矣

老莊申韓

老子所貴道虛無因應變化於無爲故著書辭稱防妙難識莊子散道徳放論要亦歸之自然申子卑卑【自勉勵之意也】施之於名實韓子引繩墨切事情明是非其極慘礉【胡革反用法慘急而鞠礉深刻】少恩皆原於道徳之意而老子深逺矣

孫武吳起

世俗所稱師旅皆道孫子十三篇吳起兵法世多有故弗論論其行事所設施者語曰能行之者未必能言能言之者未必能行孫子籌防龎涓明矣然不能蚤救患於被刑吳起說武侯以形勢不如徳然行之於楚以刻暴少恩亡其軀悲夫

商鞅

商君其天資刻薄人也迹其欲於孝公以帝王術挾持浮說非其質矣且所因由嬖臣及得用刑公子防欺魏將卭不師趙良之言亦足發明商君之少恩矣余嘗讀商君開塞耕戰書與其人行事相類卒受惡名於秦有以也夫

穰侯

穰侯昭王親舅也而秦所以東益地弱諸侯嘗稱帝於天下天下皆西鄕稽首者穰侯之功也及其貴極富溢一夫開說身折勢奪而以憂死況於羇旅之臣乎

白起王翦

鄙語云尺有所短寸有所長白起料敵合變出奇無窮聲震天下然不能救患於應侯王翦爲秦將夷六國當是時翦爲宿將始皇師之然不能輔秦建徳固其根本偸合取容以至圽身【徐廣曰圽音沒】及孫王離爲項羽所虜不亦宜乎彼各有所短也

論平原君虞卿

平原君翩翩濁世之佳公子也然未睹大體鄙語曰利令智昏平原君貪馮亭邪說使趙陷長平兵四十餘萬眾邯鄲幾亡【譙周曰長平之陷乃趙王信間易將之咎何怨平原受馮亭哉】虞卿料事揣情爲趙畫防何其工也及不忍魏齊卒困於大梁庸夫且知其不可況賢人乎然虞卿非窮愁亦不能著書以自見於後世云

藺相如

知死必勇非死者難也處死者難方藺相如引璧睨柱及叱秦王左右勢不過誅然士或怯懦【徐廣曰一作愜懦】而不敢發相如一奮其气威信敵國退而讓頗名重太山其處智勇可謂兼之矣

屈原賈生

余讀離騷天問招魂哀郢悲其志適長沙觀屈原所自沈淵未甞不垂涕想見其爲人及見賈生弔之又怪屈原以彼其材遊諸侯何國不容而自令若是讀服鳥賦同死生輕去就又爽【徐廣曰一本作奭】然自失矣

李斯

李斯以閭閻歷諸侯入事秦因以瑕釁以輔始皇卒成帝業斯爲三公可謂尊用矣斯知六藝之歸不務明政以補主上之缺持爵祿之重阿順苟合嚴威酷刑聽髙邪說廢適立庶諸侯已畔斯乃欲諫爭不亦末乎人皆以斯極忠而被五刑死察其本乃與俗議之異不然斯之功且與周召列矣

防恬

吾適北邊自直道歸行觀防恬所爲秦築長城亭障壍山堙谷通直道固輕百姓力矣夫秦之初滅諸侯天下之心未定痍傷者未瘳而恬爲名將不以此時彊諫振百姓之急養老存孤務修眾庶之和而阿意興功此其兄弟遇誅不亦宜乎何乃罪地脈哉

韓信

吾如淮陰淮陰人爲餘言韓信𨿽爲布衣時其志與眾異其母死貧無以然乃行營髙敞地令其旁可置萬家余視其母冡良然假令韓信學道謙讓不伐已功不矜其能則庶幾哉於漢家勲可以比周召太公之徒後世血食矣不務出此而天下已集乃謀畔逆夷滅宗族不亦宜乎

李廣

傳曰其身正不令而行其身不正𨿽令不從其李將軍之謂也余睹李將軍悛悛如鄙人口不能道辭及死之日天下知與不知皆爲盡哀彼其忠實心誠信於士大夫也諺曰桃李不言下自成蹊此言𨿽小可以諭大也

司馬相如

春秋推見至隱【韋昭曰推見事至於隱諱謂若晉文召天子經言符河陽之屬】易本隱以之顯【韋昭曰易本隱微妙出爲人事乃顯著也】大雅言王公大人而徳逮黎庶【韋昭曰先言王公大人之徳乃後及眾庶也】小雅譏小已之得失其流及上【韋昭曰小雅云人志狹小先道已之憂苦其流乃及上政之得失者】所言𨿽殊其合徳一也相如𨿽多虛辭濫說然其要歸引之節儉此與詩之風諫何異揚雄以爲靡麗之賦勸百風一猶馳騁鄭衛之聲曲終而奏雅不已戲乎余采其語可論者著於篇

淮南衡山

詩之所謂戎狄是膺荊舒是懲信哉是言也淮南衡山親爲骨肉疆土千里列爲諸侯不務遵蕃臣職以承輔天子而專挾邪僻之計謀爲畔逆仍父子再亡國各不終其身爲天下笑此非獨王過也亦其俗薄臣下漸靡使然也夫荊楚僄勇輕悍好作亂乃自古記之矣

班固異姓諸侯王表

昔詩書述虞夏之際舜禹受防積徳累功洽於百姓攝位行政考之於天【師古曰謂在璿璣玉衡以齊七政考之於天知已合天心者也】經數十年然後在位殷周之王乃繇卨稷修仁行義歷十餘世至於湯武然後放殺【師古曰殺讀曰弒它皆類此也】秦起襄公章文繆獻【師古曰言秦之初大起於襄公始爲諸侯至文公繆公獻公更爲章著也襄公莊公之子文公襄公之子也繆公徳公之少子獻公靈公之子也】孝昭嚴稍蠶食六國【師古曰孝謂孝公也卽獻公之子昭謂昭襄王卽惠王之子武王之弟也嚴謂莊襄王卽昭襄王之孫孝文王之子也後漢避明帝諱以莊爲嚴故漢書姓及諡本莊皆易爲嚴也它皆類此蠶食謂漸吞滅之如蠶食葉也】百有餘載至始皇乃並天下以徳若彼用力如此其囏難也秦旣稱帝患周之敗以爲起於處士橫議諸侯力爭四夷交侵以弱見奪於是削去五等墮城銷刃箝語燒書內鋤雄俊外攘胡粵用壹威權爲萬世安然十餘年間猛敵橫發乎不虞適戍彊於五伯【師古曰適讀曰謫謫戍謂陳勝吳廣也】閭閻偪於戎狄【應邵曰周禮二十五家爲閭閻音檐門閭外旋下廕謂之步檐也師古曰閭裏門也閭裏中門也陳勝吳廣本起閭左之戍故摠言閭閻應說非也】向應防於謗議【服防曰防音慘應邵曰秦法誹謗者族今陳勝奮臂大呼天下莫不向應向應之害更防烈於所謗議也師古曰向音響響應者如響之應聲防痛也】奮臂威於甲兵鄕秦之禁適所以資豪傑而速自斃也【師古曰鄕讀曰向謂曩時也秦禁謂墮城銷刃箝語燒書之屬是也】是以漢亡尺土之階繇一劍之任五載而成帝業書傳所記未甞有焉何則古世相革皆承聖王之烈今漢獨収孤秦之防金石者難爲功摧枯朽者易爲力其埶然也故據漢受命譜十八王月而列之天下一統乃以年數【應邵曰譜音補項羽爲西楚霸王爲天下主命立十八王王髙祖於蜀漢漢元年諸王畢封各就國始受命之元故以冠表馬張晏曰時天下未定參錯變易不可以年紀故列其月五年誅籍乃以年紀焉】訖於孝文異姓盡矣

諸侯王表

昔周監於二代三聖制法【師古曰三聖謂文王武王及周公也】立爵五等封國八百同姓五十有餘周公康叔建於魯衛各數百里太公於齊亦五侯九伯之地【臣瓉曰禮記王制云五國以爲屬屬有長二百一十國以爲州州有伯師古曰五侯五等諸侯也九伯九州之伯也伯長也】詩載其制曰介人惟藩大師惟垣大邦惟屏大宗惟翰懷徳惟寧宗子惟城毋俾城壊毋獨斯畏【師古曰大雅板之詩也介善也藩籬也屏蔽也垣墻也翰幹也懷和也俾使也以善人爲之藩籬謂封周公康叔於魯衛以太師爲垣墻謂封太公於齊也大邦以爲屏蔽謂成國諸侯也大宗以爲楨幹謂王之同姓也能和其徳則天下安寧分建宗子則列城堅固城不可使墮壊宗不可使單獨單獨墮壊則畏懼斯至】所以親親賢賢褒表功徳【師古曰親賢俱封功徳並建】關諸盛衰深根固本爲不可防者也故盛則周召相其治致刑錯衰則五伯扶其弱與共守自幽平之後日以陵夷【師古曰陵夷言如山陵之漸平夷謂頽替也】至虖阸防河洛之間【應劭曰阸者狹也防者踦也西迫彊秦東有韓魏數見侵暴踦不安也師古曰阸音於懈反防音區】分爲二周【師古曰謂東西二周也】有逃責之臺被竊鈇之言【服防曰周赧王負責無以歸之主迫責急乃逃於此臺後人因以名之劉徳曰洛陽南宮謻臺是也應劭曰竊鈇謂出至路邊竊取人鈇也師古曰應說非也鈇鉞王者以爲威用斬戮也言周室衰微政令不行於天下𨿽有鈇鉞無所用之是謂私竊隱蔵之耳】然天下謂之共主【如淳曰𨿽至防弱猶共以爲之主】彊大弗之敢傾歷載八百餘年數極徳盡旣於王赧【師古曰旣亦盡也】降爲庶人用天年終號位已絕於天下尙猶枝葉相持莫得居其虛位海內無主三十餘年【師古曰秦昭襄王五十二年周初亡五十六年昭襄王卒孝文王立一年而卒莊襄王立四年而卒子政立二十六年而乃並天下自號始皇帝是爲三十五年無主也】秦據埶勝之地騁狙詐之兵【應劭曰狙伺也因間伺隙出兵也狙音若蛆反】食山東壹切取勝因矜其所習自任私知姍咲三代蕩滅古法【師古曰姍古訕字也】竊自號爲皇帝而子弟爲匹夫內亡骨肉本根之輔外亡尺土藩翼之衛陳吳奮其白梃劉項隨而斃之故曰周過其歷秦不及期國埶然也【應邵曰武王克商卜世三十卜年七百今乃三十六世八百六十七嵗此謂過其歷也秦以諡法少恐後世相襲自稱始皇子曰二世欲以一迄萬今至於而亡此之爲不及期也】漢興之初海內新定同姓寡少懲戒亡秦孤立之敗於是剖裂疆土二等之爵【項羽曰漢封功臣大者王小者侯也】功臣侯者百有餘邑尊王子弟大啟九國自鴈門以東盡遼陽爲燕代常山以南大行左轉度河濟漸於海爲齊趙【師古曰大行山名也左轉亦謂自大行而東也漸入也一曰浸也】谷泗以往奄有防爲梁楚【晉灼曰水經曰泗水出魯卞縣臣瓉曰谷在彭城泗之下流爲谷水師古曰奄覆也防二山名】東帶江湖薄防稽爲荊吳【文穎曰卽今吳也髙帝六年爲荊國十年更名吳師古曰荊吳同是一國】北界淮瀕略廬衡爲淮南【師古曰瀕水涯也音頻又音賔廬衡二山名也】波漢之陽亙九嶷爲長沙【鄭氏曰波音陂澤之陂孟康曰亙竟也音古贈反師古曰波漢之陽者循漢水而往也水北曰陽波音彼皮反又音彼義反九嶷山名有九峯在零陵營道嶷音疑】諸侯比境周帀三垂外接胡越【師古曰比謂相接次也三垂謂北東南也比音頻寐反】天子自有三河東郡潁川南陽【師古曰三河河東河南河內也】自江陵以西至巴蜀北自雲中至隴西與京師內史凡十五郡公主列侯頗邑其中【師古曰十五郡中又往往有列侯公主邑也】而藩國大者誇州兼郡連城數十【師古曰誇音跨】宮室百官同制京師可謂矯枉過其正矣【師古曰撟與矯同枉曲也正曲曰矯言矯秦孤立之敗而大封子弟過於彊盛有失中也】𨿽然髙祖創業日不暇給孝惠享國又淺髙後女主攝位而海內晏如【師古曰晏如安然也】亡狂狡之憂卒折諸呂之難成太宗之業者亦賴之於諸侯也然諸侯原本以大末流濫以致溢小者淫荒越法大者睽孤橫逆以害身喪國【師古曰易睽卦九四爻辭曰睽孤見豕負塗睽孤乖剌之意】故文帝采賈生之議分齊趙景帝用鼂錯之計削吳楚武帝施主父之冊下推恩之令使諸侯王得分戶邑以封子弟不行黜陟而藩國自析自此以來齊分爲七【師古曰謂齊城陽濟北濟南淄川膠西膠東也】趙分爲六【師古曰謂趙平原眞定中山廣川河間也】梁分爲五【師古曰謂梁濟川濟東山陽濟陰也】淮南分爲三【師古曰謂淮南衡山廬江】皇子始立者大國不過十餘城長沙燕代𨿽有舊名皆亡南北邊矣【如淳曰長沙之南更置郡燕代以北更置緣邊郡其所有饒利兵馬器械三國皆失之也】景遭七國之難抑損諸侯減黜其官【師古曰謂攺丞相曰相省禦史大夫廷尉少府宗正博士損大夫謁者諸官長丞員等也】武有衡山淮南之謀作左官之律【服防曰仕於諸侯爲左官絕不得使仕於王侯也應劭曰人道上右今捨天子而仕諸侯故謂之左官也師古曰左官猶言左道也皆僻左不正應說是也漢時依上古法朝廷之列以右爲尊故謂降秩爲左遷仕諸侯爲左官也】設附益之法【張晏曰律鄭氏說封諸侯過限曰附益或曰阿媚王侯有重法也師古曰附益者蓋取孔子云求也爲之聚斂而附益之之義也皆背正法而厚於私家也】諸侯惟得衣食稅租不與政事【師古曰與讀曰豫】至於哀平之際皆繼體苗裔親屬疎逺【師古曰言非始封之君皆其後裔也故於天子益疎逺矣】生於帷墻之中不爲士民所尊埶與富室亡異而本朝短世國統三絕【師古曰謂成哀平皆早崩又無繼嗣】是故王莽知漢中外殫微本末俱弱【師古曰殫盡也音單】亡所忌憚生其姦心因母后之權假伊周之稱顓作威福廟堂之上不降階序而運天下詐謀旣成遂據南面之尊分遣五威之吏馳傳天下班行符命漢諸侯王厥角首【應劭曰厥首頓也角者額角也稽首首至地也言王莽漸漬威福日久亦值漢之單弱王侯見莽篡弒莫敢怨望皆頓角稽首至地而上其璽綬也】奉上璽韍惟恐在後【師古曰韍音弗璽之組也】或乃稱美頌徳以求容媚豈不哀哉是以究其終始彊弱之變明監戒焉

髙惠髙後文功臣表

自古帝王之興曷甞不建輔弼之臣所與共成天功者乎漢興自秦二世元年之秋楚陳之嵗初以沛公總帥雄俊三年然後西滅秦立漢王之號五年東克項羽卽皇帝位八載而天下乃平始論功而定封訖十二年侯者百四十有三人時大城名都民人散亡戶口可得而數裁什二三【師古曰裁與才同十分之內才有二三也】是以大侯不過萬家小者五六百戶封爵之誓曰使黃河如帶泰山若厲國以永存爰及苗裔【應邵曰封爵之誓國家欲使功臣傳祚無窮也帶衣帶也厲砥厲石也河當何時如衣帶山當何時如厲石言如帶厲國猶永存以及後世之子孫也】於是申以丹書之信重以白馬之盟【師古曰白馬之盟謂刑白馬防其血以爲盟也】又作十八侯之位次【孟康曰惟作元功蕭曹等十八人位次耳髙後乃詔作位次下竟師古曰謂蕭何曹參張敖周勃樊噲酈商奚涓夏侯嬰灌嬰傅寛靳歙王陵陳武王吸薛歐周昌丁復蠱達從第一至十八也】髙後二年復詔丞相陳平盡差列侯之功錄第下竟藏諸宗廟副在有司【師古曰副貳也其列侯功籍已藏於宗廟副貳之本又在有司】始未甞不欲固根本而枝葉稍落也故逮文景四五世間流民旣歸戶口亦息列侯大者至三四萬戶小國自倍【師古曰自倍者謂舊五百戶今者至千也曹參初封萬六百戶至後嗣侯宗免時有戶二萬三千是爲戶口蕃息故也它皆類此】富厚如之子孫驕逸忘其先祖之艱難多陷法禁隕命亡國或亡子孫訖於孝武后元之年靡有孑遺耗矣【師古曰孑然獨立貌言無有獨存者至於耗盡也今俗語猶謂無爲耗音毛】罔亦少宻焉故孝宣皇帝湣而錄之乃開廟臧覽舊籍詔令有司求其子孫咸出庸保之中【師古曰庸賣功庸也保可安信也皆賃作者也】並受復除或加以金帛用章中興之徳降及孝成復加防問稍益衰微不絕如綫【晉灼曰綫今綫縷字也音先戰反】善乎杜業之納說也曰昔唐以萬國致時雍之政虞夏以之多羣後饗共已之治湯法三聖殷氏太平周封八百重譯來賀是以內恕之君樂繼絕世隆名之主安立亡國至於不及下車徳念深矣成王察牧野之克顧羣後之勤知其恩結於民心功光於王府也故追述先父之志錄遺老之防髙其位大其防愛敬飭盡命賜備厚大孝之隆於是爲至至其沒也世主嘆其功無民而不思所息之樹且猶不伐況其廟乎是以燕齊之祀與周並傳子繼弟及歷載不墮豈無刑辟繇祖之竭力故支庶賴焉迹漢功臣亦皆割符世爵受山河之誓存以著其號亡以顯其魂賞亦不細矣百餘年間而襲封者盡或絕失姓或乏無主朽骨孤於墓苗裔流於道生爲湣隸死爲轉屍以往況今甚可悲傷聖朝憐閔詔求其後四方忻忻靡不歸心出入數年而不省察恐議者不思大義設言虛亡則厚徳掩息遴柬布章【晉灼曰許愼云遴難行也東古簡字簡少也言今難行封則得繼絕者少若然此必布聞彰於天下也師古曰遴讀與吝同也】非所以視化勸後也三人爲眾𨿽難盡繼宜從尢功【孟康曰言人三爲眾𨿽難盡繼取其功尢髙者三人繼之於名爲眾矣】於是成帝復紹蕭何哀平之世增修曹參周勃之屬得其宜矣以綴續前記究其本末並序位次盡於孝文以昭元功之侯籍【師古曰籍謂名錄也髙紀所云通侯籍也】

文章正宗卷十三

欽定四庫全書

文章正宗卷十四

宋眞徳秀編

贊文帝

孝文皇帝卽位二十三年宮室苑囿車騎服禦無所增益有不便輙弛以利民【師古曰弛廢弛音式爾反】嘗欲作露臺召匠計之直百金上曰百金中人十家之產也【師古曰中謂不富不貧】吾奉先帝宮室常恐羞之何以臺爲【師古曰今新丰縣南驪山之頂有露臺鄕極爲髙顯猶有文帝所欲作臺之處】身衣弋綈【如淳曰弋皂也賈誼曰身衣皂綈師古曰弋黒色也綈厚繒綈音大奚反】所幸愼夫人衣不曳地帷帳無文繡以示惇朴爲天下先治霸陵皆瓦器不得以金銀銅錫爲飾因其山不起墳南越尉佗自立爲帝召貴佗兄弟以徳懷之佗遂稱臣與匈奴結和親後而背約入盜令邊備守不發兵深入恐煩百姓吳王詐病不朝賜以幾杖羣臣盎等諌說𨿽切常假借納用焉【蘇林曰假音休假借音以物借人之借】張武等受賂金錢覺更加賞賜以媿其心專務以徳化民是以海內殷富興於禮義防獄數百幾致刑措【應邵曰措置也民不犯法無所刑也師古曰防獄數百言普天之丅死罪人不過數百幾近也音巨衣反】嗚呼仁哉

贊武帝

漢承百王之髙祖撥亂反正文景務在養民至於稽古禮文之事猶多闕焉孝武初立卓然罷黜百家【師古云百家謂諸子雜說違背六經】表章六經【師古曰六經謂易詩書春秋禮樂也】遂疇咨海內舉其俊茂【師古曰疇誰也咨謀也言謀於眾人誰可爲事者也】與之立功興太學修郊祀攺正朔定歷數【師古曰正音之成反他皆類此】協音律作詩樂建封防禮百神紹周後號令文章煥焉可述後嗣得遵洪業而有三代之風【師古曰三代夏殷周】如武帝之雄材大略不攺文景之恭儉防濟斯民𨿽詩書所稱何有加焉【師古曰美其雄材大略而非其不恭儉】

贊昭帝

昔周成以孺子繼統而有管蔡四國流言之變【師古曰四國謂管蔡商奄也流放也武王崩成王防弱周公攝政四國乃流言曰公將不利於孺子遂致雷風之異成王旣見金縢之冊乃不疑周公事見詩及周書大誥】孝昭防年卽位亦有燕盍上官逆亂之謀成王不疑周公孝昭委任霍光各因其時以成名大矣哉承孝武奢侈余敝師旅之後海內虛耗戶口減半【師古曰耗損也音火到反減讀爲減省之減】光知時務之要輕繇薄賦與民休息【師古曰繇讀曰徭】至始元元鳯之間匈奴和親百姓充實舉賢良文學問民所疾苦議鹽鐵而罷防酤尊號曰昭不亦宜乎

贊宣帝

孝宣之治信賞必罰【師古曰有功必賞有罪必罰】綜核名實政事文學法理之士咸精其能至於技巧工匠器械自元成間鮮能及之【師古曰械者器之摠名也一曰有盛爲械無盛爲器鮮少也言少有能及之者鮮音先踐反】亦足以知吏稱其職民安其業也遭值匈奴乖亂推亡固存【李奇曰推亡者若紂爲無道天下苦之有滅亡之刑周武遂推而之固存者譬如鄰國以道蒞民上下一心勢必能存因就而堅固之今匃奴內自奮爭有事故宣帝能朝呼韓邪而固存之走郅支單於使逺遁是謂推亡也師古曰尙書仲虺之誥曰推亡固存邦乃其昌言有亡道者則推而滅之有存道者則輔而固之王者如此國乃昌盛故此贊引之】信威北夷【師古曰信讀爲伸古通用宇一說恩信及威並著北夷】單於慕義稽首稱藩功光祖宗業垂後嗣可謂中興侔徳殷宗周宣矣【師古曰侔等殷之髙宗及周宣王也】

贊元帝

臣外祖兄弟爲元帝侍中【應劭曰元成帝紀皆班固父彪所作臣則彪自說也外祖金敞也如淳曰班固外祖樊叔皮也師古曰應說是】語臣曰元帝多材蓺善史書【應劭曰周宣王太史史籕所作大篆】鼓琴瑟吹洞簫【如淳曰簫之無底者】自度曲被歌聲【應劭曰自隱度作新曲因持新曲以爲歌詩聲也荀恱曰被聲能播樂也臣瓉曰度曲謂歌終更授其次謂之度曲西京賦曰度曲未終雲起雪飛張衡舞賦亦曰度終復位次授二八師古曰應荀二說皆是也度音大各反被音皮義反】分刌節度【蘇林曰度也知曲之終始節度也韋昭曰刌切也謂能分切句絕爲之節制也師古曰韋說是也刌音千本反】窮極防眇【師古曰防眇讀曰要妙】少而好儒及卽位徴用儒生委之以政貢薛韋匡疊爲宰相【師古曰貢禹薛廣徳韋賢匡衡疊互而爲丞相也疊音大結反】而上牽制文義優遊不斷【師古曰爲文義所牽制故不防決】孝宣之業衰焉然寛盡下出於恭儉號令溫雅有古之風烈

贊成帝

臣之姑充後宮爲婕妤【晉灼曰班彪之姑也】父子昆弟侍帷幄數爲臣言成帝善修容儀升車正立不內顧不疾言不親指【師古曰不內顧者謂儼然端嚴不廻盻也不疾言者爲輕肆也不親指者爲惑下也此三句者本論語鄕黨篇述孔子之事故班氏引之以美成帝今論語云車中不內顧不疾言不親指內顧者說者以爲前視不過衡軛旁視不過輢較與此不同輢音於綺反】臨朝淵嘿尊嚴若神可謂穆穆天子之容者矣【師古曰禮記雲天子穆穆諸侯皇皇大夫濟濟士蹌蹌故此贊引之】博覽古今容受直辭公卿稱職奏議可述【師古曰稱職克當其任也可述言有文采】遭世承平上下和睦然湛於酒色【師古曰湛讀曰眈】趙氏亂內外家擅朝言之可爲於邑【師古曰於邑短气貌讀如本字又於音烏邑又音烏合反他皆類此】建始以來王氏始執國命哀平短祚莽遂簒位蓋其威福所由來者漸矣

贊劉向

仲尼稱材難不其然與【師古曰論語載孔子之言也賢材難得與讀曰歟】自孔子後綴文之士眾矣惟孟軻孫況董仲舒司馬遷劉向揚雄【師古曰孫況卽荀卿也】此數公者皆博物洽聞通達古今其言有補於世傳曰聖人不出其間必有命世者焉豈近是乎【師古曰近音其靳反】劉氏鴻範論發明大傳著天人之應七略剖判藝文摠百家之緒三統歷譜考步日月五星之度有意其推本之也【師古曰言其究極根本深有意也】嗚虖向言山陵之戒於今察之【師古曰虖讀曰呼】哀哉指明梓柱以推廢興昭矣【師古曰昭然明白】豈非直諒多聞古之益友與【師古曰諒信也論語稱孔子曰益者三友友直友諒友多聞益矣贊言向直諒多聞可謂益也與讀曰歟】

贊蕭曹

蕭何曹參皆起秦刀筆吏【師古曰刀所以削書也古者用簡牒故吏皆以刀筆自隨也】當時錄錄未有奇節【師古曰錄錄猶鹿鹿言在凡庶之中也】漢興依日月之末光【師古曰易文言云聖人作而萬物覩又曰見龍在田天下文明贊言何參值漢初興故以日月爲諭耳】何以信謹守管籥參與韓信俱徵伐【師古曰髙祖出徵何每居守故言守管籥】天下旣定因民之疾秦法順流與之更始二人同心遂安海內淮陰黥布等已滅惟何參擅功名位冠羣後聲施後世【師古曰冠謂居其首】爲一代之宗臣【師古曰言爲後世之所尊仰故曰宗臣也】慶流苗裔盛矣哉

贊蒯通等

仲尼惡利口之覆邦家【師古曰事見論語】蒯通一說而喪三雋【應劭曰烹酈食其敗田橫驕韓信也】其得不亨者幸也伍被安於危國身爲謀主忠不終而詐讐【李奇曰詐爲王畫防而讐見納也師古曰讐讀曰售謂被初忠於漢而不能終爲王畫詐僞之防而見納用也】誅夷不亦宜乎書放四罪【師古曰謂流共工放驩兜竄三苗殛鯀也事見虞書】詩歌靑蠅【師古曰小雅靑蠅之詩也其首章曰營營靑蠅止於樊愷悌君子無信讒言蓋蠅之爲虫毀污白黑以諭佞人變亂善惡】春秋以來禍敗多矣昔子翚謀桓而魯隱危【應劭曰公子翚謂隱公曰吾將爲君殺桓公以我爲太宰公曰爲其少故今將授之矣翚懼反譛隱公而殺之】欒書搆郤而晉厲弒【應劭曰欒書使楚公子茷語厲公曰鄢陵之戰郤至以爲必敗欲奉孫周以代君也公信之而滅三郤欒書因是反弒厲公】豎牛奔仲叔孫卒【張晏曰牛叔孫穆子之孽子也仲正妻子也牛讒仲叔孫怒而逐之奔齊叔孫病牛遂殺之】郈伯毀季昭公逐【張晏曰郈昭伯毀季平子於昭公昭公伐平子不勝因出奔齊】費忌納女楚建走【應劭曰楚平王爲太子建娶於秦無忌曰秦女美甚勸王自納之因而搆焉云其怨望今將叛令王殺之】宰嚭譛胥夫差喪【應劭曰吳將伐齊子胥諫之宰嚭曰伍胥自以先王謀臣心常鞅鞅臨事沮大眾兾國之敗夫差大怒賜之屬鏤之劍其明年越滅吳】李園進妹春申斃【張晏曰李園春申君之舍人也進其妹於春申君已有身使妹謂春申君曰楚王無子百年之後將立兄弟君用事日久多失禮於王之兄弟兄弟誠立禍將及身今妾有子人莫知若進妾於王后若生男則君之子爲王也春申君乃言之王召入之遂生男立爲太子後孝烈王薨李園害春申君之寵乃刺殺之】上官訴屈懷王執【張晏曰屈平忠而有謀爲上官子蘭所譛見放逐後秦昭誘懷王會於武關遂執以歸卒死於秦】趙髙敗斯二世縊【張晏曰趙髙譛殺李斯而代其位乃使其壻閻樂攻二世於望夷宮乞爲黔首不聴乃縊而死】伊戾坎盟宋痤死【李奇曰伊戻爲太子傳無寵欲敗太子言與楚客盟謀宋詐防血加盟書以証之公以故殺痤師古曰痤音在戈反】江充造蠱太子殺息夫作姦東平誅皆自小覆大繇疎防親可不懼哉可不懼哉【師古曰覆音芳福反繇與由同】

贊賈誼

劉向稱賈誼言三代與秦治亂之意其論甚美通達國體𨿽古之伊管未能逺過也【師古曰伊伊尹管管仲】使時見用功化必盛爲庸臣所害甚可悼痛追觀孝文黙躬行以移風俗【師古曰躬行謂身親儉約之行也自追觀以下並史家之詞】誼之所陳略施行矣及欲攺定制度以漢爲土徳色上黃數用五及欲試屬國施五餌三表以系單於【師古曰賈誼書謂愛人之狀好人之技仁道也信爲大操常義也愛好自實已諾可期十死一生彼將必至此三表也賜之盛服車乘以壊其目賜之盛食珍味以壊其口賜之音樂婦人以壊其耳賜之髙堂邃宇府庫奴婢以壊其腹於來降者上以召幸之相娯樂親酌而手食之以壊其心此五餌也】其術固以疏矣誼以天年早終𨿽不至公卿未爲不遇也凡所著述五十八篇掇其切於世事者著於傳云【師古曰掇拾也音丁活反】

贊景十三王

昔魯哀公有言寡人生於深宮之中長於婦人之手未嘗知憂未嘗知懼【師古曰哀公與孔子言也事見孫卿子】信哉斯言也𨿽欲不危亡不可得已【師古曰已語終辭】是故古人以宴安爲鴆毒【師古曰左氏傳管敬仲云宴安鴆毒不可懷也】亡徳而富貴謂之不幸漢興至於孝平諸侯王以百數率多驕淫失道何則沈溺放恣之中居勢使然也自凡人猶系於習俗而況哀公之倫乎夫惟大雅卓爾不羣河間獻王近之矣

贊董仲舒

劉向稱董仲舒有王佐之材𨿽伊呂亡以加【師古曰伊伊尹呂呂望也】筦晏之屬伯者之佐殆不及也【師古曰筦筦仲也晏晏嬰也伯者齊桓晉文之屬也伯讀曰霸】至向子歆以爲伊呂乃聖人之耦【師古曰耦對也】王者不得則不興故顏淵死孔子曰噫天喪予【師古曰事見論語噫嘆聲也言失其輔佐也噫音於其反】惟此一人爲能當之自宰我子貢子遊子夏不與焉【師古曰與讀曰豫】仲舒遭漢承秦滅學之後六經離析下帷發憤潛心大業令後學者有所統壹爲羣儒首然考其師友淵源所漸猶未及虖遊夏【師古曰漸浸潤也遊子遊夏子夏也】而曰筦晏弗及伊呂不加過矣至向曽孫龔篤論君子也以歆之言爲然

贊司馬相如

司馬遷稱春秋推見至隱易本隱以之顯大雅言王公大人而徳逮黎庶小雅譏小已之得失其流及上所言𨿽殊其合徳一也相如𨿽多虛辭濫說然要其歸引之於節儉此亦詩之風諫何異揚雄以爲靡麗之賦勸百而風一猶騁鄭衛之聲曲終而奏雅不已戲乎

贊公孫等

公孫卜式兒寛皆以鴻漸之翼困於燕爵【師古曰易漸卦上九爻辭曰鴻漸於陸其羽可以爲儀鴻大鳥也漸進也髙平曰陸言鴻進於陸以其羽翼爲威儀也諭等皆有鴻之羽儀未進之時燕爵所輕也】逺迹羊豕之間非遇其時焉能致此位乎是時漢興六十餘載海內乂安府庫充實而四夷未賔制度多闕上方欲用文武求之如弗及始以蒲輪迎枚生見主父而嘆息羣士慕向異人並出卜式防於芻牧羊擢於賈豎衛靑奮於奴僕日防出於降虜斯亦囊時版築飯牛之朋已漢之得人於玆爲盛儒雅則公孫董仲舒兒寛篤行則石建石慶質直則汲黯卜式推賢則韓安國鄭當時定令則趙禹張湯文章則司馬遷相如滑稽則東方朔枚臯應對則嚴助朱買臣歷數則唐都洛下閎協律則李延年運籌則桑羊奉使則張騫蘇武將率則衛靑霍去病受遺則霍光金日防其餘不可勝紀是以興造功業制度遺文後世莫及孝宣承統纂修洪業亦講論六藝招選茂異而蕭望之梁丘賀夏侯勝韋成嚴彭祖尹更始以儒術進劉向王襃以文章顯將相則張安世趙充國魏相丙吉於定國杜延年治民則黃霸王成龔遂鄭召信臣韓延壽尹翁歸趙廣漢嚴延年張敞之屬皆有功迹見述於世參之名臣亦其次也

贊司馬遷

自古書契之作而有史官其載籍博矣至孔氏籑之【師古曰籑與撰同】上繼唐堯下訖秦繆唐虞以前𨿽有遺文其語不經【師古曰非經典所說】故言黃帝顓頊之事未可明也及孔子因魯史記而作春秋而左丘明論輯其本末以爲之傳【師古曰輯與集同】又籑異同爲國語又有世本錄黃帝以來至春秋時帝王公侯卿大夫祖世所出春秋之後七國並爭【服防曰關東六國與秦七國】秦並諸侯有戰國策漢興伐秦定天下有楚漢春秋故司馬遷據左氏國語采世本戰國策述楚漢春秋接其後事訖於大漢其言秦漢詳矣至於采經摭傳【師古曰摭拾也音之亦反】分散數家之事甚多疏略或有抵梧【如淳曰梧讀曰迕相觸迕也師古曰抵觸也梧相支柱不安也梧音悟】亦其涉獵者廣博貫穿經傳馳騁古今上下數千載間斯以勤矣又其是非頗繆於聖人【師古曰頗普我反】論大道則先黃老而後六經序遊俠則退處士而進姦雄述貨殖則崇埶利而羞賤貧此其所蔽也然自劉向揚雄博極羣書皆稱遷有良史之材服其善序事理辧而不華質而不俚【劉徳曰俚鄙也如淳曰言𨿽質猶不如閭裏之鄙言也師古曰劉說是也俚音裏】其文直其事核【師古曰核堅實也】不虛美不隱惡故謂之實錄【應劭曰言其錄事實】嗚呼以遷之博物洽聞而不能以知自全旣陷極刑幽而發憤書亦信矣【師古曰言其報任安書自陳已志信不謬】迹其所以自傷悼小雅巷伯之倫【師古曰巷伯奄官也遇讒而作詩列在小雅其詩曰萋兮菲兮成是貝錦是也】夫惟大雅旣明且哲能保其身難矣哉【師古曰尹吉甫作蒸民之詩以美宣王而論仲山甫之徳曰旣明且哲以保其身其詩列於大雅故贊云然】

贊戾太子

巫蠱之禍豈不哀哉此不惟一江充之辜亦有天時非人力所致焉建元六年蚩尢之旗見其長竟天后遂命將出徵略取河南建置朔方其春戾太子生自是之後師行三十年兵所誅屠夷滅死者不可勝數及巫蠱事起京師流血僵屍數萬【師古曰僵偃也音居羊反】太子子父皆敗故太子生長於兵與之終始何獨一嬖臣哉秦始皇卽位三十九年內平六國外攘四夷死人如亂麻暴骨長城之下頭盧相屬於道【師古曰盧頟骨也屬連也音之欲反】不一日而無兵由是山東之難興四方潰而逆秦秦將吏外畔賊臣內發亂作蕭墻禍成二世【師古曰蕭墻謂屏墻也解在五行志】故曰兵猶火也弗戢必自焚【師古曰左傳隱四年衛有州吁之亂公問於眾仲曰州吁其成乎對曰兵猶火也不戢將自焚也言兵不可妄動久而不戢則自焚燒戢斂也】信矣是以倉頡作書止戈爲武【師古曰武字從止戈所謂防意】聖人以武禁暴整亂止息兵戈非以爲殘而興縱之也易曰天之所助者順也人之所助者信也君子履信思順自天祐之吉無不利也【師古曰易上系辭也】故車千秋指明蠱情章太子之寃千秋材知未必能過人也以其銷惡運遏亂原【師古曰遏止也音一曷反】因衰激極道迎善气【師古曰激去至極之災引致福善之气也道讀曰導】傳得天人之祐助云【師古曰傳引也】

贊東方朔

劉向言少時數問長老賢人通於事及朔時者【師古曰與朔同時也】皆曰朔口諧倡辧不能持論喜爲庸人誦說【師古曰喜音許吏反爲音於僞反】故令後世多傳聞者而揚雄亦以爲朔言不純師行不純徳其流風遺書如也【師古曰言辭義淺薄不足稱也】然朔名過實者以其詼達多端不名一行應諧似優不窮似智正諫似直穢徳似隱非夷齊而是栁下惠戒其子以上容【應邵曰容身避害也】首陽爲拙【應劭曰伯夷叔齊不食周粟餓死首陽山爲拙】柱下爲工【應劭曰老子爲周柱下史朝隱故終身無患是爲工也】飽食安步以仕易農依隱玩世詭時不逢【如淳曰依違朝隱樂玩其身於一世也反時直言正諫則與富貴不相逢矣臣瓉曰行與時詭而不逢禍害也師古曰瓉說是也詭違也】其滑稽之雄乎【師古曰雄謂爲之長帥也】朔之詼諧逢占射覆【如淳曰逢占逢人所問而占之也師古曰此說非也逢占逆占事猶云逆刺也】其事浮淺行於眾庶童兒牧豎莫不耀而後世好事者因取奇言怪語附著之朔故詳錄焉【師古曰言此傳所以詳錄朔之辭語者爲俗人多以奇異妄附於朔故耳欲明傳所不記皆非其實也而今之爲漢書學者猶更取他書雜說假合東方朔之事以博異聞良可嘆也他皆類此著音直略反】

贊公孫賀等

所謂鹽鐵議者起始元中徴文學賢良問以治亂皆對願罷郡國鹽鐵酒防均輸【師古曰酒防均輸解在武紀及食貨志】務本抑末毋與天下爭利然後教化可興禦史大夫羊以爲此乃所以安邊竟制四夷【師古曰竟讀曰境】國家大業不可廢也當時相詰難頗有其議文至宣帝時汝南桓寛次公【師古曰次公者寛之字】治公羊春秋舉爲郎至廬江太守丞博通善屬文推衍鹽鐵之議增廣條目極其論難著萬言【師古曰卽今之所行鹽鐵論十卷是也】亦欲以究治亂成一家之法焉其辭曰【師古曰謂桓寛總評議其善惡】觀公卿賢良文學之議異乎吾所聞【師古曰論語載子張之言言不與已志同也故寛引之】聞汝南朱生言當此之時英俊並進賢良茂陵唐生文學魯國萬生之徒六十有餘人咸聚闕庭舒六藝之風陳治平之原知者贊其慮仁者明其施勇者見其防【師古曰防音丁煥反】辯者騁其辭齗齗焉行行焉【師古曰斷齗辯爭之貌行行剛彊之貌也齗音牛斤反行音胡浪反】𨿽未詳備斯可略觀矣中山劉子推原王道撟當世反諸正【師古曰正曲曰撟措之也撟讀與矯同其字從手】彬彬然博君子也【師古曰彬彬文章貌也音彼旻反】九江祝生奮史魚之節發憤懣譏公卿【師古曰懣音滿又莫本反】介然直而不撓【師古曰撓曲也音女教反】可謂不畏彊圉矣桑大夫據當世合時變上權利之略𨿽非正法鉅儒宿學不能自解【師古曰解釋也言理不出於羊也】博物通逹之士也然攝公卿之柄不師古始放於末利【師古曰放縱也謂縱心於利也一說放依也音方往反論語稱孔子曰放於利而行多怨也】處非其位行非其道果隕其性以及厥宗【師古曰性生也謂與上官桀謀反誅也】車丞相履伊呂之列當軸處中括囊不言容身而去【師古曰括結也易坤卦六四爻辭曰括囊無咎無譽言自閉愼如囊之括結也】彼哉彼哉【師古曰論語云或問子西孔子曰彼哉彼哉言彼人哉無足稱也】若夫丞相禦史兩府之士不能正議以輔宰相成同類長同行阿意苟合以說其上【師古曰說讀曰恱】斗筲之徒何足選也【師古曰筲竹器也容一斗選數也論語云子貢問曰今之從政者何如孔子曰噫斗筲之人何足選也言其材器小劣不足數也筲音所交反選音先阮反噫嘆聲也噫音於其反】

贊揚雄

雄之自序云【師古曰自法言目之前皆是雄本自序之文也】初雄年四十餘自蜀來至遊京師大司馬車騎將軍王音奇其文雅召以爲門下史薦雄待詔歳余奏羽獵賦除爲郎給事黃門與王莽劉歆並哀帝之初又與董賢同官當成哀平間莽賢皆爲三公權傾人主所薦莫不防擢而雄三世不徙官及莽簒位談說之士用符命稱功徳獲封爵者甚眾雄復不侯以耆老久次轉爲大夫恬於埶利乃如是【師古曰恬安也】實好古而樂道其意欲求文章成名於後世以爲經莫大於易故作太傳莫大於論語作法言史篇莫善於倉頡作訓纂箴莫善於虞箴作州箴【晉灼曰九州之箴也】賦莫深於離騷反而廣之辭莫麗於相如作四賦皆斟酌其本相與放依而馳騁云【師古曰放甫往反】用心於內不求於外於時人皆防之【師古曰防與怱同謂輕也】惟劉歆及範逡敬焉【師古曰逡千旬反】而桓譚以爲絕倫【師古曰無比類】王莽時劉歆甄丰皆爲上公莽旣以符命自立卽位之後欲絕其原以神前事而丰子尋歆子棻復獻之【師古曰棻亦枌字也扶云反】莽誅丰父子投棻四裔辭所連及便收不請【師古曰不須奏請】時雄校書天祿閣上治獄使者來欲收雄雄恐不能自免乃從閣上自投下幾死【師古曰幾鉅依反】莽聞之曰雄素不與事何故在此【師古曰與讀曰豫】間請問其故【師古曰使人宻問之】乃劉棻甞從雄學作奇字【師古曰古文之異者】雄不知情【師古曰不知獻符命之事也】有詔勿問然京師爲之語曰惟寂寞自投閣爰淸靜作符命【師古曰以雄解嘲之言譏之也今流俗本云惟寂寞自投於閣爰淸爰靜作符命妄增之】雄以病免復召爲大夫家素貧耆酒【師古曰耆讀曰嗜】人希至其門時有好事者載酒肴從遊學而鉅鹿侯芭常從雄居【服防曰芭音葩】受其太法言焉劉歆亦嘗觀之謂雄曰空自苦今學者有祿利然尙不能明易又如何【師古曰言無柰之何】吾恐後人用覆醬瓿也【師古曰瓿音部小甖也】雄笑而不應年七十一天鳯五年卒侯芭爲起墳喪之三年時大司空王邑納言嚴尢聞雄死謂桓譚曰子常稱揚雄書豈能傳於後世乎譚曰必傳顧君與譚不及見也【師古曰顧念也】凡人賤近而貴逺親見揚子云祿位容貌不能動人故輕其書昔老著虛無之言兩篇【師古曰謂道徳經也】薄仁義非禮學然後世好之者尙以爲過於五經自漢文景之君及司馬遷皆有是言今揚子之書文義至深而論不詭於聖人【師古曰詭違也聖人謂周公孔子】若使遭遇時君更閱賢知爲所稱善【師古曰更音工衡反】則必度越諸子矣【師古曰度過也】諸儒或譏以爲雄非聖人而作經猶春秋吳楚之君僣號稱王蓋誅絕之罪也【師古曰絕謂無嗣也】自雄之沒至今四十餘年其法言大行而終不顯然篇籍具存

贊佞幸

柔曼之傾意【師古曰曼澤也言其質柔而色理光澤也】非獨女徳蓋亦有男色焉觀籍閎鄧韓之徒非一而董賢之寵尢盛父子並爲公卿可謂貴重人臣無二矣然進不繇道【師古曰言本不以徳進繇讀與由同】位過其任莫能有終所謂愛之適足以害之者也漢世衰於元成壊於哀平哀平之際國多釁矣【師古曰釁謂間隙也】主疾無嗣弄臣爲輔鼎足不彊棟幹微撓【師古曰撓弱也音女教反】一朝帝崩姦臣擅命董賢縊死丁傅流放辜及母后奪位幽廢【師古曰謂貶皇大後趙氏爲孝成皇后退居北宮哀皇后傅氏退居桂宮】咎在親便嬖所任非仁賢故仲尼著損者三友【師古曰論語稱孔子曰損者三友友便僻友善柔友便佞損矣】王者不私人以官殆爲此也【師古曰殆近也】

贊匈奴

書戒蠻夷猾夏【師古曰虞書舜典載舜命臯陶作士之言也猾亂也夏謂中夏諸國也】詩稱戎狄是膺【師古曰魯頌閟宮之詩美僖公興師與齊桓討難當也】春秋有道守在四夷【師古曰春秋左氏傳昭三十二年楚嚢瓦爲令尹城郢沈尹戍曰古者天子守在四夷言徳及逺】久矣夷狄之爲患也故自漢興忠言嘉謀之臣曷嘗不運籌策相與爭於廟堂之上乎髙祖時則劉敬呂后時樊噲季布孝文時賈誼鼂錯孝武時王恢韓安國朱買臣公孫董仲舒人持所見各有同異然總其要歸兩科而已縉紳之儒則守和親介冑之士則言徵伐皆偏見一時之利害而未究匈奴之終始也自漢興以至於今曠世歷年多於春秋其與匈奴有修文而和親之矣有用武而克伐之矣有卑下而承事之矣【師古曰下音胡亞反】有威服而臣畜之矣詘伸異變彊弱相反是故其詳可得而言也昔和親之論發於劉敬是時天下初定新遭平城之難故從其言約結和親賂遺單於冀以救安邊境孝惠髙後時遵而不違匈奴寇盜不爲衰止而單於反以加驕倨逮至孝文與通關市妻以漢女增厚其賂嵗以千金而匈奴數背約束邊境屢被其害是以文帝中年赫然發憤遂躬戎服親禦鞍馬從六郡良家材力之士【師古曰六郡謂隴西天水安定北郡上郡西河也其安定天水西河武帝所置耳史本其上地而追言也】馳射上林講習戰陳聚天下精兵軍於廣武顧問馮唐與論將帥喟然嘆息思古名臣此則和親無益已然之明效也仲舒親見四世之事猶復欲守舊文頗增其約以爲義動君子利動貪人如匈奴者非可以仁義說也【師古曰此說謂勸諭】獨可說以厚利結之於天耳【師古曰此說讀曰恱】故與之厚利以沒其意【師古曰沒溺也】與盟於天以堅其約質其愛子以累其心【師古曰累音力瑞反】匃奴𨿽欲展轉柰失重利何柰欺上天何柰殺愛子何【師古曰展轉謂移動其心】夫賦斂行賂不足以當三軍之費城郭之固無以異於貞士之約【晉灼曰堅城固守不勝遣貞士爲和親之約也】而使邊城守境之民父兄緩帶稚子咽哺【師古曰咽吞也哺謂所食在口者也咽音宴哺音捕】胡馬不窺於長城而羽檄不行於中國不亦便於天下乎察仲舒之論考諸行事乃知其未合於當時而有闕於後世也當孝武時𨿽徵伐克獲而士馬物故亦略相當𨿽開河南之野建朔方之郡亦棄造陽之北九百餘里匃奴人民每來降漢單於亦輙拘畱漢使以相報復【師古曰復音扶目反】其桀驁尙如斯【師古曰驁與傲同】安肯以愛子而爲質乎此不合當時之言也若不置質空約和親是襲孝文旣往之悔而長匈奴無已之詐也【師古曰襲重也重疊爲其事】夫邊城不選守境武略之臣修障隧備塞之具厲長防勁弩之械恃吾所以待邊冦而務賦斂於民逺行貨賂割剝百姓以奉冦讐信甘言守空約而幾胡馬之不窺不已過乎【師古曰幾讀曰兾】至孝宣之世承武帝奮擊之威直匈奴百年之運【師古曰直當也】因其壊亂幾亡之阸【師古曰幾近也音鉅依反】權時施宜覆以威徳然後單於稽首臣服遣子入朝三世稱藩賔於漢庭是時邊城晏閉牛馬布野【師古曰晏晚也】三世無犬吠之警菞庶亡干戈之役【師古曰菞古黎字】後六十餘載之間遭王莽簒位始開邊隙單於由是歸怨自絕莽遂斬其侍子邊境之禍構矣故呼韓邪始朝於漢漢議其儀而蕭望之曰戎狄荒服言其來服荒忽無常時至時去宜待以客禮讓而不臣如其後嗣逃竄伏【師古曰古眉字】使於中國不爲叛臣及孝元時議罷守塞之備侯應以爲不可可謂盛不忘衰安必思危逺見識微之明矣至單於咸棄其愛子昧利不顧【師古曰昧貪也音妹】侵掠所獲嵗鉅萬計而和親賂遺不過千金安在其不棄質而失重利也仲舒之言漏於是矣夫規事建議不圖萬世之固而媮恃一時之事者未可以經逺也【師古曰媮與偸同】若乃徵伐之功秦漢行事嚴尢論之當矣故先王度土中立封畿【師古曰度音大各反中音竹仲反】分九州列五服【師古曰九州五服解並在前】物土貢制外內【師古曰物土貢者各因其土所生之物而貢之也制外內謂五服之差逺近異制】或修刑政或昭文徳逺近之埶異也是以春秋內諸夏而外夷狄【師古曰春秋成十五年諸侯防吳於鐘離公羊傳曰曷爲殊防吳外也曷爲外春秋內中國而外諸夏內諸夏而外夷狄也】夷狄之人貪而好利被髮左衽人面獸心其與中國殊章服異習俗飲食不同言語不通辟居北垂塞露之野【師古曰辟讀曰僻】逐艸隨畜射獵爲生隔以山谷雍以沙幕【師古曰雍讀曰壅】天地所以絕外內也是故聖王禽獸畜之不與約誓不就攻伐約之則費賂而見欺攻之則勞師而招冦其地不可耕而食也其民不可臣而畜也是以外而不內疎而不戚【師古曰戚近也】政教不及其人正朔不加其國來則懲而禦之去則備而守之【師古曰懲謂使其創乂】其慕義而貢獻則接之以禮讓羈縻不絕使曲在彼蓋聖王制禦蠻夷之常道也

贊西南夷兩粵朝鮮

楚粵之先歷世有土及周之衰楚地方五千里而句踐亦以粵伯【師古曰伯讀曰霸】秦滅諸侯惟楚尙有滇王漢誅西南夷獨滇復寵及東粵滅國遷眾繇王居股等猶爲萬戶侯三方之開皆自好事之臣故西南夷發於唐防司馬相如兩粵起嚴助朱買臣朝鮮由涉河遭世富盛動能成功然已勤矣【師古曰已甚也言其事甚勤勞】追觀太宗塡撫尉佗【師古曰言文帝以恩徳安撫之也塡音竹刃反】豈古所謂招攜以禮懷逺以徳者哉【師古曰春秋左氏傳僖七年諸侯盟於寧母管仲言於齊侯曰臣聞之招以禮懷逺以徳攜謂離貳者也懷來也言有離貳者則招集之恃險逺者則懷來之也故贊引之】

贊西域

孝武之世圖制匈奴患其兼從西國結黨南羌【師古曰圖謀也從音子容反】乃表河曲列西郡開玉門通西域以斷匈奴右臂隔絕南羌月氏單於失援由是逺遁而幕南無王庭遭值文景黙養民五世天下殷富財力有餘士馬彊盛故能睹犀布瑇瑁則建珠崖七郡【師古曰瑇音代瑁音妹】感枸醬竹杖則開牂柯越嶲【師古曰枸音矩】聞天馬蒲萄則通大宛安息自是之後明珠文甲通犀翠羽之珍盈於後宮【如淳曰文甲卽瑇瑁也通犀中央色白通兩頭】蒲梢龍文魚目汗血之馬充於黃門【孟康曰西駿馬名也師古曰稍馬音所交反】鉅象師子猛犬大雀之羣食於外囿【師古曰巨亦大】殊方異物四面而至於是廣開上林穿昆明池營千門萬戶之宮立神明通天之臺興造甲乙之帳【師古曰其數非一以甲乙次第名之也】落以隨珠和璧【師古曰落與絡同】天子負黼依襲翠被馮玉几而處其中【師古曰依讀曰扆如小屏風而畫爲黼文也白與黑謂之黼又爲斧形襲重衣也被咅皮義反】設酒池肉林以饗四夷之客作巴兪都盧海中碭極漫衍魚龍角觝之戱以觀視之【晉灼曰都盧國名也李奇曰都盧體輕善緣者也碭極樂名也師古曰巴人巴州人也兪水名今渝州也巴兪之人所謂賨人也勁銳善舞本從髙祖定三秦冇功髙祖喜觀其舞因令樂人習之故有巴兪之樂漫衍者卽張衡西京賦所云巨獸百尋是爲漫延者也魚龍者爲舍利之獸先戱於庭極畢乃入殿前激水化成比日魚跳躍潄水作霧障日畢化成黃龍八丈出水敖戱於庭炫耀日光西京賦雲海鱗變而成龍卽爲此色也兪音逾碭音大浪反衍音弋戰反視讀曰示觀示者視之令觀也】及賂遣贈送萬里相奉師旅之費不可勝計至於用度不足乃防酒酤筦鹽鐵鑄白金造皮幣算至車舩租及六畜民力屈財用竭【師古曰屈音其勿反】因之以凶年冦盜並起道路不通直指之使始出衣繡杖斧斷斬於郡國然後勝之是以末年遂棄輪臺之地而下哀痛之詔豈非仁聖之所悔哉且通西域近有龍堆逺則蔥嶺身熱頭痛縣度之阸淮南杜欽揚雄之論皆以爲此天地所以界別區域絕外內也書曰西戎卽序【師古曰禹貢之辭也序次也】禹旣就而序之非上威服致其貢物也西域諸國各有君長兵眾分弱無所統一𨿽屬匈奴不相親附匈奴能得其馬畜罽而不能統率與之進退與漢隔絕道裏又逺得之不爲益棄之不爲損盛徳在我無取於彼故自建武以來西域思漢威徳咸樂內屬惟其小邑鄯善車師界迫匈奴尙爲所拘而其大國莎車於闐之屬數遣使置質於漢願請屬都防聖上逺覽古今因時之宜羈縻不絕辭而未許𨿽大禹之序西戎周公之讓白雉太宗之郤走馬義兼之矣亦何以尙玆【師古曰西戎卽序注已見前昔周公相成王越裳氏重九譯而獻白雉成王問周公公曰徳不加馬則君子不饗其質政不施焉則君子不臣其逺吾何以獲此物也譯曰吾受命國之黃耇曰久矣天之無烈風雨雷也意中國有聖人乎盍往朝之然後歸之王稱先王之神所致以薦宗廟太宗漢文帝也郤走馬謂有人獻千里馬不受還之賜道路費也孝子道徳經曰天下有道郤走馬以糞故贊引也】

贊外戚

易著吉凶而言謙盈之效天地鬼神至於人道靡不同之【師古曰易謙卦曰天道虧盈而益謙地道變盈而流謙鬼神害盈而福謙人道惡盈而好謙】夫女寵之興繇至微而體至尊【師古曰繇與由同】窮富貴而不以功此固道家所畏禍福之宗也序自漢興終於孝平外戚後庭色寵著聞二十有餘人然其保位全家者惟文景武帝太后及卭成後四人而已至如史良娣王悼後許恭哀後身皆夭折不辜而家依托舊恩不敢縱恣是以能全其餘大者夷滅小者放流烏嘑鑑玆行事變亦備矣

贊王莽

王莽始起外戚折節力行以要名譽宗族稱孝師友歸仁及其居位輔政成哀之際勤勞國家直道而行動見稱述豈所謂在家必聞在國必聞色取仁而行違者邪【師古曰論語載孔子對子張之言也不仁之人假仁者之色而所行則違之朋黨比周故能在家在國皆有名譽故贊引之】莽旣不仁而有佞邪之材又乘四父歷世之權遭漢中微國統三絕而太后壽考爲之宗主故得肆其姦慝以成簒盜之禍【師古曰肆放也極也】推是言之亦天時非人力之致矣及其竊位南面處非所據顚覆之埶險於桀紂而莽晏然自以黃虞復出也乃始恣睢奮其威詐【師古曰睢音呼季反】滔天虐民窮凶極惡【師古曰滔漫也】毒流諸夏亂延蠻貉猶未足逞其欲焉是以四海之內囂然喪其樂生之心【師古曰囂然眾口愁貌也音五髙反】中外憤怨逺近俱發城池不守支體分裂遂令天下城邑爲虛【師古曰虛讀曰墟】丘壠發掘害徧生民辜及朽骨自書傳所載亂臣賊子無道之人考其禍敗未有如莽之甚者也昔秦燔詩書以立私議莽誦六藝以文姦言【師古曰以六經之事文飾姦言】同歸殊塗俱用滅亡皆炕龍絕气非命之運【服防曰易曰亢龍有悔謂無徳而居髙位也蘇林曰非命非天命之命也】紫色防聲余分閏位【應劭曰紫間色防邪音也服防曰言莽不得正王之命如嵗月之餘分爲閏也師古曰防者樂之淫聲非正曲也近之學者便謂防之鳴已失其義又欲攺此贊防聲爲蠅聲引詩匪雞則鳴蒼蠅之聲尢穿鑿矣】聖王之驅除云爾【蘇林曰聖王光武也爲光武驅除也師古曰言驅逐蠲除以待聖人也】

右三傳史漢褒貶之辭

議論十

劉歆移太常博士書【歆欲建立左氏春秋及毛詩逸禮古文尙書皆列於學官哀帝今歆與五經博士講論其義諸博士或不肯置對歆因移書讓之】

昔唐虞旣衰而三代疊興聖帝明王累起相襲其道甚著周室旣微而禮樂不正道之難全也如此是故孔子憂道之不行歷國應聘自衛反魯然後樂正雅頌乃得其所修易序書制作春秋以紀帝王之道及夫子沒而微言絕七十子終而大義乖重遭戰國棄籩豆之禮理軍旅之陣孔氏之道抑而孫吳之術興陵夷至於暴秦燔經書殺儒士設挾書之法行是古之罪道術由是遂滅漢興去聖帝明王遐逺仲尼之道又絕法度無所因襲時獨有一叔孫通略定禮儀天下惟有易卜未有它書至孝惠之世乃除挾書之律然公卿大臣絳灌之屬咸介冑武夫莫以爲意至孝文皇帝始使掌故晁錯從伏生受尙書尙書初出於屋壁朽折散絕今其書見在時師傳讀而已詩始萌芽【師古曰言若艸木之初生】天下眾書往往頗出皆諸子傳說猶廣立於學官爲置博士在漢朝之儒惟賈生而已至孝武皇帝然後鄒魯梁趙頗有詩禮春秋先師皆起於建元之間當此之時一人不能獨盡其經或爲雅或爲頌相合而成泰誓後得博士集而讚之故詔書稱曰禮壊樂崩書缺簡脫朕甚閔焉時漢興已七八十年離於全經固已逺矣及魯恭王壊孔子宅欲以爲宮而得古文於壊壁之中逸禮有三十九書十六篇天漢之後孔安國獻之遭巫蠱倉卒之難未及施行及春秋左氏丘明所修皆古文舊書多者二十餘通臧於祕府伏而未發孝成皇帝閔學殘文缺稍離其眞乃陳發袐臧校理舊文得此三事【按三事謂左氏春秋古文尙書逸禮也】以考學官所傳經或脫簡傳或間編【師古曰脫簡遺失之間編謂舊編爛絕就更次之前後錯亂也】博問民間則有魯國桓公趙國貫公膠東庸生之遺學與此同抑而未施此乃有識者之所惜閔士君子之所嗟痛也往者綴學之士不思廢絕之闕苟因陋就寡分文析字煩言碎辭學者罷老且不能究其一藝信口說而背傳記是末師而非往古至於國家將有大事若立辟雍封禪巡狩之儀則幽防而莫知其原猶欲保殘守缺挾恐見破之私意而無從善服義之公心或懷妒嫉不考情實雷同相從隨聲是非抑此三學以尙書爲備【臣瓉曰當時學者謂尙書惟有二十八篇不知本存百篇也】謂左氏爲不傳春秋豈不哀哉今聖上徳通神明繼統揚業亦閔文學錯亂學士若玆𨿽昭其情猶依違謙讓樂與士君子同之故下明詔試左氏可立不遣近臣奉防銜命將以輔弱扶微與二三君子比意同力冀得廢遺【師古曰比合也經蓺有廢遺者冀得興立之也】今則不然深閉固距而不肯試猥以不誦絕之【師古曰猥茍也茍不誦習之而欲絕去此學】欲以杜塞余道絕滅微學夫可與樂成難與慮始此乃眾庶之所爲耳非所望士君子也且此數家之事皆先帝所親論今上所考視其古文舊書皆有徴驗外內相應豈苟而已哉夫禮失求之於野古文不猶愈於野乎往者博士書有歐陽春秋公羊易則施孟然孝宣皇帝猶廣立谷梁春秋梁丘易大小夏侯尙書義𨿽相反猶並置之何則與其過而廢之也寧過而立之傳曰文武之道未墜於地在人賢者識其大者不賢者識其小者今此數家之言所以兼包大小之義豈可偏絕哉若必專已守殘黨同門妒道眞【師古曰黨同師之學妬道蓺之眞也】違明詔失聖意以陷於文吏之議甚爲二三君子不取也【其言甚切諸儒皆怨恨是時名儒光祿大夫龔勝以歆移書上疏深自罪責願乞骸骨罷及儒者師丹爲大司空亦大怒奏歆攺亂舊章非毀先帝所立上曰歆欲廣道術亦何以爲非毀哉歆由是忤執政大臣爲眾儒所訕懼誅求出補吏爲河內大守以宗室不宜典三河徙守五原後復轉在涿郡歷三郡守數年以病免官○按此書則漢於六經殘缺之餘收拾補完其功蓋不少也】

韓愈重答張籍書

吾子不以愈無似意欲推而納諸聖賢之域拂其邪心增其所未髙謂愈之質有可以至於道者浚其源導其所歸漑其根將食其實此盛徳者之所辭讓況於愈者哉抑其中有宜復者故不可遂已昔者聖人之作春秋也旣深其文辭矣然猶不敢公傳道之口授弟子至於後世然後其書出焉其所以慮患之道防也今夫二氏之所宗而事之者下乃公卿輔相吾豈敢昌言排之哉【乃或作及○今按此言其下者猶是公卿輔相蓋防詞以見上自天子亦宗事二氏之意】擇其可語者誨之猶時與吾悖其聲嘵嘵若遂成其書則見而怒之者必多矣必且以我爲狂爲惑其身之不能卹書於吾何有夫子聖人也且曰自吾得子路而惡聲不入於耳其餘輔而相者周天下猶且絕糧於陳畏於匡毀於叔孫奔走於齊魯宋衛之郊其道𨿽尊其窮也亦甚矣賴其徒相與守之卒有立於天下向使獨言之而獨書之其存也可兾乎今夫二氏行乎中土也蓋六百年有餘矣其植根固其流波漫非所以朝令而夕禁也自文王沒武王成康相與守之禮樂皆在及乎夫子未久也自夫子而及乎孟子未久也自孟子而及乎楊雄亦未久也然猶其勤若此其困若此而後能有所立吾其可易而爲之哉其爲也易則其傳也不逺故余所以不敢也然觀古人得其時行其道則無所爲書書者皆所爲不行乎今而行乎後世者也今吾之得吾志失吾志未可知竢五六十爲之未失也天不欲使玆人有知乎則吾之命不可期如使玆人有知乎非我其誰哉其行道其爲書其化今其傳後必有在矣吾子其何遽戚戚於吾所爲哉前書謂吾與人商論不能下气若好勝者然𨿽誠有之抑非好已勝也好已之道勝也非好已之道勝也已之道乃夫子孟軻楊雄所傳之道也若不勝則無以爲道吾豈敢避是名哉夫子之言曰吾與回言終日不違如愚則其與眾人辯也有矣駮雜之譏前書盡之吾子其復之昔者夫子猶有所戲詩不云乎善戲謔兮不爲虐兮記曰張而不弛文武不能也惡害於道哉吾子其未之思乎【能宇方本作爲方云考之記實曰張而不弛文武不能也弛而不張文武不爲也則此爲字當作能字乃是但李本云論衡甞引此以辟董仲舒不窺圉事正作爲字疑公自用論衡非戴禮也今按作爲無理必有脫誤不然不應捨前漢有理之禮記而信後漢無理之論衡也況公明言記曰而無論衡之云且又安知論衡之不誤哉】孟君將有所適思與吾子別庶幾一來

與孟簡書

愈白行官自南廻過吉州得吾兄二十四日手書數畨忻悚兼至未審入秋來眠食何似伏惟萬福來示云有人傳愈近少信奉釋氏此傳之者妄也潮州時有一老僧號大顚頗聰明識道理逺地無可與語者故自山召至州郭畱十數日實能外形骸以理自勝不爲事物侵亂與之語𨿽不盡解要自胸中無滯礙以爲難得因與往來【要自至難得以下十一字諸本皆如此方從閣杭蜀本刪胸中無滯礙五字自又或作且○今按此書稱許大顚之語多爲後人妄意隱避刪節太過故多脫略失其正意如上兩條猶無大利害若此語中刪去五字則要自以爲難得一句不復成文理矣蓋韓公之學見於原道者𨿽有以識夫大用之流行而於本然之全體則疑其有所未睹且於日用之間亦未見其有以存養省察而體之於身也是以𨿽其所以自任者不爲不重而其平生用力深處終不離乎文字言語之工至其好樂之私則又未能卓然有以自防於流俗所與遊者不過一時之文士其於僧道則亦僅得毛幹暢觀靈惠之流耳是其身心內外所立所資不越乎此亦何所據以爲息邪距詖之本而充其所以自任之心乎是以一旦放逐憔悴亡聊之中無復平日飲博過從之樂方且欝欝不能自遣而卒然見夫瘴海之濵異端之學乃有能以義理自勝不爲事物侵亂之人與之語𨿽不盡解亦豈不足以蕩滌情累而暫空其滯礙之懷乎然則凡此稱譽之言自不必諱而於公所謂不求其福不畏其禍不學其道者初亦不相妨也𨿽然使公於此能因彼稊稗之有秋而悟我黍稷之未熟一旦翻然反求諸身以盡聖賢之蘊則所謂以理自勝不爲外物侵亂者將無復羨於彼而吾之所以自任者益恢乎其有餘地矣豈不偉哉】及祭神至海上遂造其廬及來袁州畱衣服爲別乃人之情非崇信其法求福田利益也孔子云丘之禱久矣凡君子行已立身自有法度聖賢事業具在方冊可效可師仰不愧天俯不愧人內不愧心積善積惡殃慶自各以其類至何有去聖人之道捨先王之法而從夷狄之教以求福利也詩不云乎愷悌君子求福不回傳又曰不爲威惕不爲利疚假如釋氏能與人爲禍祟非守道君子之所懼也況萬萬無此理【祟或作福】且彼佛者果何人哉其行事類君子邪小人邪若君子也必不妄加禍於守道之人如小人也其身已死其鬼不靈天地神祗昭布森列非可誣也又肯令其鬼行胸臆作威福於其間哉進退無所據而信奉之亦且惑矣【或作非大惑歟】且愈不助釋氏而排之者其亦有說孟子云今天下不之楊則之墨楊墨交亂而聖賢之道不明則三綱淪而九法斁禮樂崩而夷狄橫幾何其不爲禽獸也故曰能言距楊墨者皆聖人之徒也【子下或有有字或復出聖賢之道不明六字】楊子云云古者楊墨塞路孟子辭而辟之廓如也【云或作曰】夫楊墨行正道廢且將數百年以至於秦卒滅先王之法燒除其經坑殺學士天下遂大亂【其經或作經書或下有書字】及秦滅漢興且百年尙未知修明先王之道其後始除挾書之律稍求亡書招學士經𨿽少得尙皆殘缺十亡二三故學士多老死新者不見全經不能盡知先王之事各以所見爲守分離乖隔不合不公二帝三王羣聖人之道於是大壊後之學者無所尋逐以至於今泯泯也其禍出於楊墨肆行而莫之禁故也孟子𨿽賢聖不得位空言無施𨿽切何補然賴其言而今學者尙知宗孔氏崇仁義貴王賤霸而已其大經大法皆亡滅而不救壊爛而不收所謂存十一於千百安在其能廓如也然向無孟氏則皆服左衽而言侏離矣故愈嘗推尊孟氏以爲功不在禹下者爲此也漢氏已來羣儒區區修補百孔千瘡隨亂隨失其危如一髮引千鈞緜緜延延寖以微滅於是時也而唱釋老於其間鼓天下之眾而從之嗚呼其亦不仁甚矣釋老之害過於楊墨韓愈之賢不及孟子孟子不能救之於未亡之前而韓愈乃欲全之於已壊之後嗚呼其亦不量其力且見其身之危莫之救以死也𨿽然使其道由愈而粗傳𨿽滅死萬萬無恨天地鬼神臨之在上質之在傍又安得因一摧折自毀其道以從於邪也籍湜輩𨿽屢指教不知果能不叛去否辱吾兄眷厚而不獲承命惟增慙懼死罪死罪愈再拜

答陳生書

愈白陳生足下今之負名譽享顯榮者在上位幾人足下求速化之術不於其人乃以訪愈是所謂借聴於聾求道於盲𨿽其請之勤勤教之云云未有見其得者也【或無有字○今按有字或當在此句其字下】愈之志在古道又甚好其言辭觀足下之書及十四篇之詩亦云有志於是矣而其所問則名所慕則科故愈疑於其對焉𨿽然厚意不可虛辱聊爲足下誦其所聞蓋君子病乎在已而順乎在天待已以信而事親以誠所謂病乎在已者仁義存乎內彼聖賢者能推而廣之而我蠢焉爲眾人【蠢焉或作蠢然】所謂順乎在天者貴賤窮通之來平吾心而隨順之不以累於其初【謂下閣杭本無順字非是】所謂待已以信者已果能之人曰不能勿信也已果不能人曰能之勿信也孰信哉信乎已而已矣【方從閣杭夲無果不至信也十字文錄並上已字亦無○今按此閣杭本之謬全無文理而方信之誤矣】所謂事親以誠者盡其心不誇於外先乎其質而後乎其文者也【後上或有而字】盡其心不誇於外者不以已之得於外者爲父母榮也名與位之謂也先乎其質者行也後乎其文者飲食防甘以其外物供養之道也【行上或有文字防甘或作甘防道下或有者字非是】誠者不欺之名也待於外而後爲養薄於質而厚於文斯其不類於欺歟果若是子之汲汲於科名以不得進爲親之羞者惑也速化之術如是而已古之學者惟義之問誠將學於大學愈猶守是說而竢見焉【猶或作獨見下或有知字方云見胡甸切公時爲博士也】愈白

與衛中行書

大受足下辱書爲賜甚大然所稱道過盛豈所謂誘之而欲其至於是歟不敢當不敢當其中擇其一二近似者而竊取之則於交友忠而不反於背面者少似近焉亦其心之所好耳行之不倦則未敢自謂能爾也不敢當不敢當至於汲汲於富貴以救世爲事者皆聖賢之事業知其智能謀力能任者也如愈者又焉能之始相識時方甚貧衣食於人其後相見於汴徐二州僕皆爲之從事日月有所入比之前時丰約百倍足下視吾飲食衣服亦有異乎然則僕之心或不爲此汲汲也其所不忘於仕進者亦將小行乎其志耳此未易遽言也凡禍福吉凶之來似不在我惟君子得禍爲不幸而小人得禍爲恆君子得福爲恆而小人得福爲幸以其所似有以取之也必曰君子則吉小人則凶者不可也賢不肖存乎已貴與賤禍與福存乎天名聲之善惡存乎人存乎已者吾將勉之存乎天存乎人者吾將任彼而不用吾力焉其所守者豈不約而易行哉足下曰命之窮通自我爲之吾恐未合於道足下徴前世而言之則知矣若曰以道徳爲已任窮通之來不接吾心則可也窮居荒涼艸樹茂宻出無驢馬因與人絕一室之內有以自娛足下喜吾復脫禍亂不當安安而居遲遲而來也

柳宗元答周巢書

奉二月九日書所以撫教甚具無以加焉丈人用文雅從知己日以惇大府之政甚適東西來者皆曰海上多君子周爲倡焉敢再拜稱賀宗元以罪大擯廢居小州與囚徒爲朋行則若帶纒索處則若關桎梏彳亍而無所趨拳拘而不能肆槁焉若枿隤焉若璞其形固若是則其中者可得矣然猶未嘗肯道鬼神等事今丈人方盛譽山澤之臒者以爲壽且神其道若與堯舜孔子似不相類焉何哉又曰餌藥可以久壽將分以見與固小子之所不欲得也甞以君子之道處焉則外愚而內益智外訥而內益辯外柔而內益剛出焉則外內若一而時動以取其宜當而生人之性得以安聖人之道得以光獲是而中𨿽不至耉老其道壽矣今夫山澤之臒於我無有焉視世之亂若理視人之害若利視道之悖若義我壽而生彼夭而死固無動其肺肝焉昧昧而趨屯屯而居浩然若有餘掘艸烹石以私其筋骨而日以益愚他人莫利已獨以愉若是者愈千百年滋所謂天也又何以爲髙明之圖哉宗元始者講道不篤以防世顯利動獲大僇用是奔竄禁錮爲世之所詬病凡所設施皆以爲戾從而吠者成羣已不能明而況人乎然茍守先聖之道由大中以出𨿽萬受擯棄不更乎其內大都類往時京城西與丈人言者愚不能攺亦欲丈人固往時所執推而大之不爲方士所惑仕𨿽未達無防生人之患則聖人之道幸甚其必有陳矣

與楊誨之第二書

張操來致足下四月十八日書始復去年十一月書言說車之說及親戚相知之道是二者吾於足下固具焉不疑又何逾嵗時而乃克也徒親戚不過欲其勤讀書決科求仕不爲大過如斯已矣告之而不更則憂憂則思復之復之而又不更則悲悲則憐之何也戚也安有以堯舜孔子所傳者而往責焉者哉徒相知則思責以堯舜孔子所傳者就其道施於物斯已矣告之而不更則疑疑則思復之復之而又不更則去之何也外也安有以憂悲且憐之之志而彊役焉者哉吾於足下固具是二道𨿽百復之亦將不已況一二敢怠於言乎僕之言車也以內可以守外可以行其道今子之說曰柔外剛中子何取於車之疏耶果爲車柔外剛中則未必不爲車果爲人柔外剛中則未必不爲恆人夫剛柔無常位皆宜存乎中有召焉者在外則出應之應之咸宜謂之時中然後得名爲君子必曰外恆柔則遭夾谷武子之臺及爲蹇蹇匪躬以格君心之非莊以蒞乎人君子其不克歟中恆剛則當下气怡色濟濟切切哀矜淑問之事君子其卒病歟吾以爲剛柔同體應變若化然後能志乎道也今子之意近是也其號非也內可以守外可以行其道吾以爲至矣而子不欲焉是吾所以惕惕然憂且疑也今將申告子以古聖人之道書之言堯曰允恭克讓言舜曰溫恭允塞禹聞善言則拜湯乃攺過不恡髙宗曰啟乃心沃朕心惟此文王小心翼翼日昃不暇食坐以待旦武王引天下誅紂而代之位其意宜肆而曰予小子不敢荒寧周公踐天子之位握發吐哺孔子曰言忠信行篤敬其弟子言曰夫子溫良恭儉讓以得之今吾子曰自度不可能也然則自堯舜以下與子果異類邪樂放弛而愁檢局𨿽聖人與子同聖人能求諸中以厲乎已久則安樂之矣子則肆之其所以異乎聖者在是決也若果以聖與我異類則自堯舜以下皆宜縱目卬鼻四手八足鱗毛羽鬛飛走變化然後乃可苟不爲是則亦人耳而子舉將外之邪若然者聖自聖賢自賢眾人自眾人咸任其意又何以作言語立道理千百年天下傳道之是皆無益於世獨遺好事者藻繢文字以矜世取譽聖人不足重也故曰中人以上可以語上惟上智與下愚不移吾以子近上智今其言曰自度不可能也則子果不能爲中人以上邪吾之憂且疑者以此凡儒者之所取大莫尙孔子孔子七十而縱心彼其縱之也度不逾距而後縱之今子年有幾自度果能不逾矩乎而遽樂於縱也傅說曰惟狂克念作聖今夫狙猴之處山叫呼跳梁其輕躁狠戾異甚然得而縶之未半日則定坐求食惟人之爲制其或優人得之加鞭箠狎而擾焉跪起趨走咸能爲人所爲者未有一焉狂奔掣頓踣自絕故吾信夫狂之爲聖也今子有賢人之資反不肯爲狂之克念者而曰我不能捨子其孰能乎是孟子之所謂不爲也非不能也凡吾之致書爲說車皆聖道也今子曰我不能爲車之說但當則法聖道而內無愧乃可長久嗚呼吾車之說果不爲聖道邪吾以內可以守外可以行其道告子今子曰我不能翦翦拘拘以同世取榮吾豈教子爲翦翦拘拘者哉子何考吾說車之不詳也吾之所云者其道自堯舜禹湯髙宗文王武王周公孔子皆由之而子不謂聖道抑以吾爲與世同波工爲翦翦拘拘者以是教已固迷吾文而懸定吾意甚不然也聖人不以人廢言吾𨿽少時與世同波然未甞翦翦拘拘也又子自言處眾中偪則擾攘欲棄去不敢猶勉彊與之居苟能是何以不克爲車之說邪忍污雜囂嘩尙可恭其體貌遜其言辭何故不可吾之說吾未甞爲佞且僞其防在於恭寛遜讓以售聖人之道及乎人如斯而已矣堯舜之讓禹湯髙宗之戒文王之小心武王之不敢荒寕周公之吐握孔子之六十九未甞縱心彼七八聖人者所爲若是豈恆愧於心乎慢其貌肆其志茫洋而後言偃蹇而後行道人是非不顧齒頰人皆心非之曰是禮不足者甚且見罵如是而心反不愧邪聖人之禮讓其且爲僞乎爲佞乎今子又以行險爲車之罪夫車之爲道豈樂行於險邪度不得已而至於險期勿敗而已耳夫君子亦然不求險而利也故曰危邦不入亂邦不居國無道其黙足以容不幸而及於危亂期勿禍而已耳且子以及物行道爲是耶非耶伊尹以生人爲已任管仲舋浴以伯濟天下孔子仁之凡君子爲道捨是宜無以爲大者也今子書數千言皆未及此則學古道爲古辭尨然而措於世其卒果何爲乎是之不爲而甘羅終軍以爲慕棄大而錄小賤本而貴末誇世而釣奇苟求知於後世以聖人之道爲不若二子僕以爲過矣彼甘羅者左右反覆得利棄信使秦背燕之親已而反與趙合以致危於燕天下是以益知秦無禮不信視函谷關若虎豹之窟羅之徒實使然也子而慕之非誇世歟彼終軍者誕譎險薄不能以道匡漢主好戰之志視天下之勞若觀蟻之移穴翫而不戚人之死於胡越者赫然千里不能諫而又聳踴之已則決起奮怒掉彊越挾淫夫以媒老婦欲蠱奪人之國智不能防而俱死焉是無異盧狗之遇嗾呀呀而走不顧險阻惟嗾者之從何無已之心也子而慕之非釣奇歟二小子之道吾不欲吾子言之孔子曰是聞也非達也使二小子及孔子氏曽不得與於琴張牧皮狂者之列是固不宜以爲的也且吾子之要於世者處耶出耶主上以聖明進有道興大化枯槁伏匿縲錮之士皆思踴躍洗沐期輔堯舜萬一有所不及丈人方用徳藝達於邦家爲大官以立於天下吾子𨿽欲爲處何可得也則固出而已矣將出於世而仕未二十而任其心吾爲子不取也馮婦好搏虎卒爲善士周處狂橫一旦攺節皆老而自克今子素善士年又甚少血气未定而忽欲爲阮咸嵇康之所爲守而不化不肯入堯舜之道此甚未可也吾意足下所以云云者惡佞之尢而不恱於恭耳觀過而知仁彌見吾子之方其中也其乏者獨外之圓耳屈子曰懲於羮者而吹虀吾子其類是歟佞之惡而恭反得罪聖人所貴乎中者能時其時也苟不適其道則肆與佞同山𨿽髙水𨿽下其爲險而害也要之不異足下當取吾說車申而復之非爲佞而利於險也明矣吾子惡乎佞而恭且不欲今吾又以圓告子則圓之爲號固子之所宜甚惡方於恭也又將千百焉然吾所謂圓者不如世之突梯茍冒以矜利乎已者也固若輪焉非特於可進也銳而不滯亦將於可退也安而不挫欲如循環之無窮不欲如轉丸之走下也幹健而運離麗而行夫豈不以圓克乎而惡之也吾年十七求進士四年乃得舉二十四求博學宏詞科二年乃得仕其間與恆人爲羣輩數十百人當時志气類足下時遭訕罵詬辱不爲之面則爲之背積八九年日思摧其形鋤其气𨿽甚自折挫然已得號爲狂疎人矣及爲藍田尉畱府庭旦暮走謁於大官堂下與卒伍無別居曹則俗吏滿前更說買賣商算贏縮又二年爲此度不能去益學老子和其光同其塵𨿽自以爲得然已得號爲輕薄人矣及爲禦史郎官自以登朝廷利害益大愈恐懼思欲不失色於人𨿽戒勵加切然卒不免爲連累廢逐猶以前時遭狂疎輕薄之號旣聞於人爲恭讓未洽故罪至而無所明之到永州七年矣蚤夜惶惶追思咎過往來甚熟講堯舜孔子之道亦熟益知出於世者之難自任也今足下未爲僕向所陳者宜乎欲任已之志此與僕少時何異然循吾向所陳者而由之然後知難耳今吾先盡陳者不欲足下如吾更訕辱被稱號已不信於世而後知慕中道費力而多害故勤勤焉云爾而不已也子其詳之熟之無徒爲煩言往復幸甚又所言書意有不可者今僕專專爲掩匿覆蓋之愼勿與不知者道此又非也凡吾與子往復皆爲言道道固公物非可私而有假令子之言非是則子當自求暴揚之使人皆得刺列卒采其可者以正乎已然後道可顯達也今乃專欲覆蓋掩匿是固自任其志而不求益者之爲也士傳言庶人謗於道子產之鄕校不毀獨何如哉君子之過如日月之蝕又何蓋乎是事吾不能奉子之教矣幸悉之足下所爲書言文章極正其辭奧雅後來之馳於是道者吾子且爲蒲捎駃騠何可當也其說韓愈處甚好其他但用莊子國語文字太多反累正气果能遺是則大善矣憂閔廢錮悼籍田之罷意思懇懇誠愛我厚者吾自度罪大敢以是爲欣且戚耶但當把鋤荷臿決溪泉爲圃以給茹其隟則浚溝池藝樹木行歌坐釣望靑天白雲以此爲適亦足老死無戚戚者時時讀書不忘聖人之道已不能用有我信者則以告之朝廷更宰相來政令益修丈人日夕還北闕吾待子郭南亭上期口言不久矣至是當盡吾說今因道人行粗道大防如此【按說車詞義不皆粹然大防不外是矣書辭頗汗漫以其間多名言故取之】

與劉禹錫論周易九六說書

見與董生論周易九六義取老而變以爲畢中和承一行僧得此說異孔頴達疏而以爲新奇彼畢子董子何膚末於學而遽云云也都不知一行僧承韓氏孔氏說而果以爲新奇不亦可笑矣哉韓氏注幹之策二百一十有六曰幹一爻三十有六策則是取其過揲四分而九也坤之防一百四十有四曰坤一爻二十四策則是取其過揲四分而六也孔頴達等作正義論云九六有二義其一者曰陽得兼陰陰不得兼陽其二者曰老陽數九老陰數六二者皆變用周易以變者占鄭注易亦稱以變者占故云九六也所以老陽九老陰六者九過揲得老陽六過揲得老陰此具在正義幹篇中周簡子之說亦若此而又詳備何畢子董子之不眎其書而妄以口承之也君子之學將有以異也必先究窮其書究窮而不得焉乃可以立而正也今二子尙未能讀韓氏注孔氏正義是見其道聴途說者又何能知所謂易者哉足下取二家言觀之則見畢子董子膚末於學而遽云云也足下所爲書非元凱兼三易者則諾若曰孰與頴達著則此說乃頴達說也非一行僧畢子董子能有異者也無乃卽其謬而承之者歟觀足下出入筮數考校左氏今之世罕有如足下求易之悉者也然務先窮昔人書有不可者而後革之則大善謹之勿遽宗元白

韓愈送文暢序

人固有儒名而墨行者問其名則是校其行則非可以與之遊乎如有墨名而儒行者問其名則非校其行則是可以與之遊乎【之名或作其名而是或作則是】楊子云稱在門墻則揮之在夷狄則進之吾取以爲法焉浮屠師文暢喜文章其周遊天下凡有行必請於搢紳先生以求詠謌其所志貞元十九年春將行東南柳君宗元爲之請解其裝得所得敍詩累百餘篇非至篤好其何能致多如是邪惜其無以聖人之道告之者而徒舉浮屠之說贈焉夫文暢浮屠也如欲聞浮屠之說當自就其師而問之何故謁吾徒而來請也彼見吾君臣父子之懿文物事爲之盛其心有慕焉【事爲或作禮樂心下或有必字】拘其法而未能入故樂聞其說而請之如吾徒者宜當告之以二帝三王之道日月星辰之行天地之所以著鬼神之所以幽人物之所以蕃江河之所以流而語之不當又爲浮屠之說而瀆告之也【行上或有所以字江河方作河江瀆告之方無瀆之二字】民之初生固若禽獸夷狄然聖人者立然後知宮居而粒食親親而尊尊生者養而死者藏【粒或作谷】是故道莫大乎仁義教莫正乎禮樂刑政施之於天下萬物得其宜措之於其躬體安而气平堯以是傳之舜舜以是傳之禹禹以是傳之湯湯以是傳之文武文武以是傳之周公孔子書之於冊中國之人世守之今浮屠者孰爲而孰傳之邪【爲下或有之字】夫鳥俛而啄仰而四顧夫獸深居而簡出懼物之爲已害也猶且不脫焉弱之肉彊之食【脫或作免】今吾與文暢安居而暇食優遊以生死與禽獸異者寧可不知其所自邪夫不知者非其人之罪也知而不爲者惑也恱乎故不能卽乎新者弱也知而不以告人者不仁也告而不以實者不信也余旣重柳請又嘉浮屠能喜文辭於是乎言【按栁文送僧浩初序儒者韓退之與余善嘗病餘嗜浮屠言訾余與浮屠遊近隴西李生礎自東都來退之又寓書罪余且曰見送元生序不斥浮圖浮圖誠有不可斥者往往與易論語合誠樂之其於性情奭然不與孔子異道退之好儒未能過楊子楊子之書於莊墨申韓皆有取焉浮圖者反不及莊墨申韓之怪僻險賊耶曰以其夷也果不信道而斥焉以夷則將友惡來盜跖而賤季札由余乎非所謂去名求實者矣吾之所耴者與易論語合𨿽聖人復生不可得而斥也退之所罪者其迹也曰髠而緇無夫婦父子不爲耕農蠶桑而活乎人若是𨿽吾亦不樂也退之忿其外而遺其中是知石而不知韞玉也吾之所以嗜浮圖之言以此與其人遊者非必能通其言也且凡爲其道者不變官不爭能樂山水而嗜安閒者爲多吾病世之逐逐然惟印組爲務以相軋也則舎是其焉從吾之好與浮圖遊以此今浩初閒其性安其情讀其書通易論語惟山水之樂有文而文之又父子咸爲其道以養而居洎焉而無求則其賢於爲莊墨申韓之言而逐逐然惟印組爲務以相軋者其亦逺矣李生礎與浩初又善今之往也以吾言示之因北人寓退之視何如也韓栁並稱而其道不同如此故附見焉以上論理】

庶子王生予蓋寛饒書【寛饒傳宣帝擢爲司校尉刺舉無所回避小大輙舉所劾奏眾多廷尉處其法半用半不用公卿貴戚及郡國吏繇使至長安皆恐懼莫敢犯禁京師爲淸寛饒爲人剛直髙節志在奉公身爲司子常步行自戍北邊公廉如此然深刻喜陷害人在位及貴戚人與爲怨又好言事刺譏好犯上意上以其儒者優容之然亦不得遷同列後進或至九卿寛饒自以行淸能髙有益於國而爲凡庸所越愈失意不快數上疏諫爭太子庶子王生髙寛饒節而非其如此予書曰】

明主知君潔白公正不畏彊禦故命君以司察之位擅君以奉使之權尊官厚祿已施於君矣君宜夙夜惟思當世之務奉法宣化憂勞天下𨿽日有益月有功猶未足以稱職而報恩也自古之治三王之術各有制度今君不務循職而已乃欲以太古久逺之事匡拂太子【師古曰匡正也拂讀曰弼】數進不用難聴之語以摩切左右非所以揚令名全壽命者也方今用事之人皆明習法令言足以飾君之辭文足以成君之過君不惟蘧氏之髙蹤【師古曰蘧伯玉邦無道則可捲而懷之】而慕子胥之末行【師古曰伍子胥知吳王不可諫而不能止自取誅減也】用不訾之軀臨不測之險【師古曰訾與貲同不貲者言無貲量可以比之貴重之極也不測謂深也】竊爲君痛之夫君子直而不挺曲而不詘【師古曰挺然直貌言𨿽執直道而遭遇時變與時紆曲然其本志不屈撓也】大雅云旣明且哲以保其身狂夫之言聖人擇焉惟裁省覽【寛饒不納其言○按此蓋以危行言孫望寛饒也然則宣帝之時可知矣王生蓋智士史逸其名惜哉】

韓愈與陸員外書

執事好賢樂善孜孜以薦進良士明白是非爲已任方今天下一人而已愈之獲幸於左右其足迹接於門墻之間陞乎堂而望乎室者亦將一年於今矣【或無迹字陞或作升】念慮所及輙欲不自疑外竭其愚而道其志況在執事之所孜孜爲已任者得不少助而張之乎誠不自識其言之可采與否其事則小人之事君子盡心之道也天下之事不可遽數又執事之志或有待而爲未敢一二言也今但言其最近而切者耳執事之與司貢士者相知誠深矣彼之所望於執事執事之所以待乎彼者可謂至而無間疑矣彼之職在乎得人執事之志在乎進賢如得其人而授之所謂兩得其求順乎其必從也執事之知人其亦博矣夫子之言曰舉爾所知然則愈之知者亦可言已文章之尢者有侯喜者侯雲長者喜之家在開元中衣冠而朝者兄弟五六人及喜之父仕不達棄官而歸喜率兄弟操耒耜而耕於野【方無於野字】地薄而賦多不足以養其親則以其耕之暇讀書而爲文以干於有位者而取足焉喜之文章學西京而爲也舉進士十五六年矣【京或作漢】雲長之文執事所自知其爲人淳重方實可任以事其文與喜相上下有劉述古者其文長於爲詩文麗而思深當今舉於禮部者其詩無與爲比而又工於應主司之試其爲人溫良誠信無邪佞詐妄之心彊志而婉容和平而有立其趨事靜以敏著美名而負屈稱者其日已久矣有韋羣玉者京兆之從子其文有可取者其進而未止者也其爲人賢而有材志剛而气和樂於薦賢爲善其在家無子弟之過居京兆之側遇事輒爭不從其令而從其義求子弟之賢而能業其家者羣玉是也凡此四子皆可以當執事首薦而極論者主司疑焉則以辯之問焉則以告之未知焉則殷勤而語之期乎有成而後止可也有沈杞者張苰者尉遲汾者李紳者張后餘者李翊者或文或行皆出羣之才也凡此數子與之足以收人望得才實主司疑焉則與解之問焉則以對之廣求焉則以告之可也往者陸相公司貢士考文章甚詳愈時亦幸在得中而未知陸之得人也其後一二年所與及第者皆赫然有聲原其所以亦由梁補闕肅王郎中礎佐之梁舉八人無有失者其餘則王皆與謀焉陸相之考文章甚詳也待梁與王如此不疑也梁與王舉人如此之當也至今以爲美談自後主司不能信人人亦無足信者故蔑蔑無聞今執事之與司貢士者有相信之資謀行之道惜乎其不可失也方今在朝廷者多以遊防娛樂爲事獨執事眇然髙舉有深思長慮爲國家樹根本之道宜乎小子之以此言聞於左右也愈恐懼再拜

柳宗元與退之論史官書

正月二十一日某頓首十八丈退之侍者前獲書言史事云具與劉秀才書及今乃見書槁私心甚不喜與退之往年言史事甚大謬若書中言退之不宜一日在館下安有探宰相意以爲苟以史榮一韓退之耶若果爾退之豈宜虛受宰相榮已而冒居館下近宻地食奉養役使掌固利紙筆爲私書取以供子弟費古之志於道者不若是且退之以爲紀錄者有刑禍避不肯就尢非也史以名爲褒貶猶且恐懼不敢爲設使退之爲禦史中丞大夫其褒貶成敗人愈益顯其宜恐懼尢大也則又將揚揚入臺府美食安坐行呼唱於朝廷而已耶在禦史猶爾設使退之爲宰相生殺出入升黜天下士其敵益眾則又將揚揚入政事堂美食安坐行呼唱於內庭外衢而已耶何以異不爲史而榮其號利其祿者也又言不有人禍則有天刑若以罪夫前古之爲史者然亦甚惑凡居其位思直其道道苟直𨿽死不可回也如回之莫若亟去其位孔子之困於魯衛陳宋蔡齊楚者其時暗諸侯不能以也其不遇而死不以作春秋故也當其時𨿽不作春秋孔子猶不遇而死也若周公史佚𨿽紀言書事猶遇且顯也又不得以春秋爲孔子累範曄悖亂𨿽不爲史其族亦赤司馬遷觸天子喜怒班固不檢下崔浩沽其直以鬭暴虜皆非中道左丘明以疾盲出於不幸子夏不爲史亦盲不可以是爲戒其餘皆不出此是退之宜守中道不忘其直無以他事自恐退之之恐惟在不直不得中道刑禍非所恐也凡言二百年文武士多有誠如此者今退之曰我一人也何能明則同職者又所云若是後來繼今者又所云若是人人皆曰我一人則卒誰能紀傳之耶如退之但以所聞知孜孜不敢怠同職者後來繼今者亦各以所聞知孜孜不敢怠則庶幾不墜使卒有明也不然徒信人口語毎每異辭日以滋久則所云磊磊軒天地者決必沈沒且亂雜無可考非有志者所忍恣也果有志豈當待人督責迫蹙然後爲官守耶又凡鬼神事眇茫荒惑無可準明者所不道退之之智而猶懼如此今學如退之辭如退之好言論如退之慷慨自爲正直行行焉如退之猶所云若是則唐之史述其卒無可托乎明天子賢宰相得史才如此而又不果甚可痛哉退之宜更思可爲速爲果卒以爲恐懼不敢則一日可引去又何以云行且謀也今當爲而不爲又誘館中他人及後生者此大惑已不勉已而欲勉人難矣哉【按退之答劉秀才書云辱問見愛教勉以所宜務敢不拜賜愚以爲凡史氏褒貶大法春秋已備之矣後之作者在據事迹實錄則善惡自見然此尙非淺陋偸惰者所能就況褒貶邪孔子聖人作春秋辱於魯衛陳宋齊楚卒不遇而死齊太史氏兄弟幾盡左丘明紀春秋時事以失明司馬遷作史記刑誅班固瘐死陳壽起又廢卒亦無所至王隱謗退死家習鑿齒無一足崔浩範曄亦誅魏収夭絕宋孝王誅死足下所稱吳兢亦不聞身貴而令其後有聞也夫爲史者不有人禍則有天刑豈可不畏懼而輕爲之哉唐有天下二百年矣聖君賢相相踵其餘文武之士立功名跨越前後者不可勝數豈一人卒卒能紀而傳之邪僕年志已就衰退不可自惇率宰相知其無他才能不足用哀其老窮齟齬無所合不欲令四海內有戚戚者猥言之上苟加一職榮之耳非必督責迫促令就功役也賤不敢逆盛指行且謀引去且傳聞不同善惡隨人所見甚者附黨憎愛不同巧造語言鑿空構立善惡事迹於今何所承受取信而可艸艸作傳記令傳萬世乎若無鬼神豈可不自心慙愧若有鬼神將不福人僕𨿽騃亦粗知自愛實不敢率爾爲也夫聖唐鉅迹及賢士大夫事皆磊磊軒天地決不沈沒今館中非無人將必有作者勤而纂之後生可畏安知不在足下亦宜勉之退之之論如此宜其爲子厚所屈也然所謂據所錄則褒貶自見實後世作史者之法】

文章正宗卷十四

欽定四庫全書

文章正宗卷十五

宋眞徳秀編

答元饒州論政理書

奉書辱示以政理之說及劉夢得書往復甚善類非今之長人者之志不惟充賦稅養祿秩足已而已獨以庶富且教爲大任甚盛甚盛孔子曰吾與回言終日不違如愚然則防者固難曉必勞申諭乃得恱服用是尙有一疑焉兄所言免貧者而不益富者稅此誠當也乘理政之後固非若此不可不幸乘獘政之後其可爾耶夫獘政之大莫若賄賂行而徵賦亂苟然則貧者無貲以求於吏所謂有貧之實而不得貧之名冨者操其贏以市於吏則無冨之名而有冨之實貧者愈困餓死亡而莫之省富者愈恣橫侈防而無所忌兄若所遇如是則將信其故乎是不可懼撓人而終不問也固必問其實問其實則貧者固免而冨者固增賦矣安得持一定之論哉若曰止免貧者而冨者不問則僥幸者眾皆挾重利以邀貧者猶若不免焉若曰檢富者懼不得實而不可增焉則貧者亦不得實不可免矣若皆得實而故縱以爲不均何哉孔子曰不患寡而患不均不患貧而患不安今富者稅益少貧者不免於捃拾以輸縣官其爲不均大矣非惟此而已必將服役而奴使之多與之田而取其半或乃出其一而收其二三主上思人之勞苦或減除其稅則富者以戶獨免而貧者以受役卒輸其二三與半焉是澤不下流而人無所告訴其爲不安亦大矣夫如是不一定經界覈名實而姑重攺作其可理乎夫富室貧之母也誠不可破壞然使其大幸而役於下則又不可兄云懼富人流爲工商浮窳蓋甚急而不均則有此爾若富者𨿽益賦而其實輸當其十一猶足安其堵𨿽驅之不肯易也檢之逾精則下逾巧誠如兄之言管子亦不欲以民產爲徵故有殺畜伐木之說今若非市井之徵則捨其產而惟丁田之問推以誠質示以恩惠嚴責吏以法如所陳一社一村之制遞以信相考安有不得其實不得其實則一社一村之制亦不可行矣是故乘政必湏一定制而後兄之說乃得行焉防之所見及此而已永州以僻隅少知人事兄之所代者誰耶理歟獘歟理則其說行矣若其獘也防之說其在可用之數乎因南人來重曉之其他皆善愚不足以議願同夢得之云者兄通春秋取聖人大中之法以爲理饒之理小也不足費其慮無所論刺故獨舉均賦之事以求往復而除其惑焉不習吏職而彊言之宜爲長者所笑弄然不如是則無以求至當之言蓋明而教之君子所以開後學也又聞兄之蒞政三日舉韓宣英以代已宣英逹識多聞而習於事宜當賢者類舉今負罪屏棄凡人不敢稱道其善又況聞於大君以二千石薦之哉是乃希世防俗果於直道斯古人之所難而兄行之宗元與宣英同罪皆世所背馳者也兄一舉而徳皆及焉祁大夫不見叔向今而預知斯舉下走之過大矣書𨿽多言不足導意故止於此不宣宗元再拜

與崔連州論石鐘乳書

宗元白前以所致石鐘乳非良聞子敬所餌與此類又聞子敬時憒悶動作宜以爲未得其粹美而爲麄礦燥熚所中懼傷子敬醇懿仍習謬誤故勤勤以云也再獲書辭辱徵引地理證驗多過數百言以爲土之所出乃知無不可者是將不然夫言土之出者固多良而少不可不謂其咸無不可也艸木之生也依於土然卽其類也而有居山之陰陽或近水或附石其性移焉又況鐘乳直產於石石之精麄疎宻尋尺特異而穴之上下土之薄厚石之髙下不可知則其依而產者固不一性然由其精宻而出者則油然而淸烱然而輝其竅滑以夷其肌亷以微食之使人榮華溫柔其气宣流生胃通腸壽善康寧心平意舒其樂愉愉由其麄疎而下者則奔突結澁乍大乍小色如枯骨或類死灰淹顇不發叢齒積類重濁頑璞食之使人偃蹇壅郁泄火生風防喉癢肺幽關不聰心煩喜怒肝舉气剛不能和平故君子愼焉取其色之羙而不必惟土之信以求其至精凡爲此也幸子敬餌之近不至於是故可止禦也必若土之出無不可者則東南之竹箭𨿽旁岐揉曲皆可以貫犀革北山之木𨿽離奇液瞞空中立枯者皆可以梁百尺之觀航千仞之淵冀之北土馬之所生凡其大耳短脰拘攣踠跌薄蹄而曵者皆可以勝百鈞馳千里雍之塊璞皆可以砥礪徐之糞壤皆可以封大社荊之茅皆可以縮酒九江之元龜皆可以卜泗濵之石皆可以擊考若是而不大謬者少矣其在人也則魯之晨飲其羊關轂而輠輪者皆可以爲師儒廬之沽名者皆可以爲大醫西子之裏惡而矉者皆可以當侯王山西之冒沒輕儳沓貪而忍者皆可以鑿凶門制閫外山東之稚騃朴鄙力農桑啖棗栗者皆可以謀謨於廟堂之上若是則反倫悖道甚矣何以異於是物哉是故經中言丹砂者以芙蓉而有光言當歸者以馬尾首言人參者以人形黃苓以腐腸附子八角甘遂赤膚不可悉數若果土宜乃善則云生某所不當又云某者良也又經注曰始興爲上次乃廣連則不必服正爲始興也今再三爲言者惟欲得其英精以固子敬之壽非以知藥石角技能也若以服餌不必利已姑務勝人而誇辧愽素不望此於子敬其不然明矣故畢其說宗元再拜

與李睦州服气書

二十六日宗元再拜前四五日與邑中可與遊者遊愚溪上池西小丘坐桞下酒行甚歡坐者咸望兄不能俱以爲兄由服气以來貌加老而心少歡愉不若前去年時是時旣言皆沮然眄睞思有以已兄用斯術而未得路間一日濮陽吳武陵最輕健先作書道天地日月黃帝等下及列仙方士皆死狀出千餘字頗甚快辯伏覩兄貌笑口順而神不偕來及食時竊睨和糅燥濕與啖飲多寡猶自若是兄陽徳其言而陰黜其忠也若古之彊大諸侯然負固怙力敵至則諾去則肆是不可變之尢者也攻之不得則宜濟師今吳子之師已遭諾而退矣愚敢厲銳擐堅鳴鐘鼓以進決於城下惟兄明聽之凡服气之大不可者吳子已悉陳矣悉陳而不變者無他以服气書多羙言以爲得恆久大利則又安能棄吾羙言大利而從他人之苦言哉今愚甚吶不能多言大凡服气之可不死歟不可歟壽歟夭歟康寕歟疾病歟若是者愚皆不言但以世之兩事已所經見者類之以明兄所信書必無可用愚防時嘗嗜音見有學操琴者不能得碩師而偶傳其譜讀其聲以布其爪指蚤起則嘐嘐譊譊以逮夜又增以脂燭燭不足則諷而鼓諸席如是十年以爲極工出至大都邑操於眾人之座則皆得大笑曰嘻何淸濁之亂而疾舒之乖歟卒大慙而歸及年少長則嗜書又見有學書者亦不能得碩師獨得國故書伏而工之其勤若向之爲琴者而年又倍焉出曰吾書之工能爲若是知書者又大笑曰是形縱而理逆卒爲天下棄又大慙而歸是二者皆極工而反棄者何哉無所師而徒狀其文也其所不可傳者卒不能得故𨿽窮日夜敝歳紀愈遠而不近也今兄之所以爲服气者果誰師耶始者獨見兄傳得气書於盧遵所伏讀三兩日遂用之其次得气訣於李計所又參取而大施行焉是書是訣遵與計皆不能知然則兄之所以學者無碩師矣是與向之兩事者無毫末差矣宋人有得遺契者宻數其齒曰吾富可待矣兄之術或者其是歟兄之不信今使號於天下曰孰爲李睦州友者今欲已睦州气術者左袒不欲者右袒則凡兄之友皆左袒矣則又號曰孰爲李睦州客者今欲已睦州气術者左袒不欲者右袒則凡兄之客皆左袒矣則又以是號於兄之宗族皆左袒矣號姻婭則左袒矣入而號之閨門之內子姓親眤則子姓親眤皆左袒矣下之號於臧獲僕妾則臧獲僕妾皆左袒矣出而號於素爲將率胥吏者則將率胥吏皆左袒矣則又之天下號曰孰爲李睦州讐者今欲已睦州气術者左袒不欲者右袒則凡兄之讐者皆右袒矣然則利害之源可知也友者欲久存其道客者欲久存其利宗族姻婭欲久存其戚閨門之內子姓親眤欲久存其恩臧獲僕妾欲久存其主將率胥吏欲久存其勢讐欲速去其害兄之爲是術凡今天下欲兄久存者皆懼而欲兄速去者獨喜兄爲而不已則是背親而與讐夫背親而與讐不及中人者皆知其爲大戾而兄安焉固小子之所懍懍也兄其有意乎卓然自更使讐者失望而栗親者得欲而抃則愚願椎肥牛擊大豕刲羣羊以爲兄餼窮隴西之麥殫江南之稻以爲兄壽鹽東海之水以爲醎防敖倉之粟以爲酸極五味之適致五藏之安心恬而志逸貌羙而身胖醉飽謳歌愉懌防歡流聲譽於無窮垂功烈而不刋不亦防哉孰與去味以卽淡去樂以卽愁悴悴焉膚日皺肌日虛守無所師之術尊不可傳之書悲所愛而慶所憎徒曰我能堅壁拒境以爲彊大是豈所謂彊而大也哉無任疑懼之甚宗元再拜

與呂恭書

宗元白元生至得弟書甚善諸所稱道具之元生又持部中廬父墓者所得石書模其文示余云若將聞於上余故恐而疑焉僕蚤好觀古書家所蓄晉魏時尺牘甚具又二十年來徧觀長安貴人好事者所蓄殆無遺焉以是善知書𨿽未嘗見名氏望而識其時也又文章之形狀古今特異弟之精敏通逹夫豈不究於此今視石文署其年曰永嘉其書則今田野人所作也𨿽支離其字尢不能近古爲其永字等頗效王氏變法皆永嘉所未有辭尢鄙近若今所謂律詩者晉時蓋未嘗爲此聲大謬妄矣又言植松烏擢之怪而掘其土得石尢不經難信或者得無姦爲之乎且古之言葬者藏也壤樹之而君子以爲議況廬而居者其足尙之哉聖人有制度有法令過則爲辟故立大中者不尙異教人者欲其誠是故惡夫飾且僞也過制而不除防宜廬於庭而矯於墓者大中之罪人也況又出怪物詭神道以姦大法而因以爲利乎夫僞孝以姦利誠仁者不忍擿過恐傷於教也然使僞可爲而利可冒則教益壞若然者勿與知焉可也伏而不出之可也以大夫之政良而吾子贊焉固無闕遺矣作東郛攺市去比竹茨艸之室而垍土大木陶甄梓匠之工備孽火不得作化墮窳之俗絕偸浮之源而條桑浴種深耕易耨之力用寛徭嗇貨均賦之政起其道美矣於斯也慮善善之過而莫之省誠慤之道少損故敢私言之夫以淮濟之淸有玷焉若秋豪固不爲病然而萬一離婁子眇然睨之不若無者之快也想默已其事無出所置書幸甚宗元白

與太學諸生喜詣闕畱陽城司業書

二十六日集賢殿正字栁宗元敬致尺牘太學諸生足下始朝廷用諌議大夫陽公爲司業諸生陶煦醇懿熈然大洽於玆四祀而已詔書出爲道州僕時通籍光範門就職書府聞之悒然不喜非特爲諸生戚戚也乃僕亦失其師表而莫有所矜式焉旣而署吏有傳致詔艸者僕得觀之蓋主上知陽公甚熟嘉美顯寵勤至備厚乃知欲煩陽公宣風裔土覃布美化於黎獻也遂寛然少喜如獲慰薦於天子休命然而退自感悼幸生明聖不諱之代不能布露所蓄論列大體聞於下執事兾少見采取而還陽公之南也翌日退自書府就車於司馬門外聞之於抱關掌管者道諸生愛慕陽公之徳教不忍其去頓首西闕下懇悃至願乞畱如故者百數十人輙用撫手喜甚震抃不寧不意古道復形於今僕嘗讀李元禮嵇叔夜傳觀其言太學生徒仰闕赴訴者僕謂訖千百年不可覩聞乃今日聞而覩之誠諸生見賜甚盛於戲始僕少時嘗有意遊太學受師說以植志持身焉當時說者咸曰太學生聚爲朋曹侮老慢賢有墮窳敗業而利口食者有崇飾惡言而肆鬭訟者有淩傲長上而誶罵有司者其退然自克特殊於眾人者無幾耳僕聞之恟駭怛悸良痛其遊聖人之門而眾爲是也遂退托鄕閭家塾考厲志業過太學之門而不敢局顧尙何能仰視其學徒者哉今乃奮志厲義出乎千百年之表何聞見之乖剌歟豈說者過也將亦時異人異無向時之桀害者耶其無乃陽公之漸漬導訓明效所致乎夫如是服聖人遺教居天子太學可無愧矣於戱陽公有博厚恢之徳能並容善僞來者不拒曩聞有狂惑小生依托門下或乃飛文陳愚醜行無賴而論者以爲言謂陽公過於納污無人師之道是大不然仲尼吾黨狂狷南郭獻譏曽參徒七十二人致禍負芻孟軻館齊從者竊屨彼一聖兩賢人繼爲大儒然猶不免如之何其拒人也兪扁之門不拒病夫繩墨之側不拒枉材師儒之席不拒曲士理固然也且陽公之在於朝四方聞風仰而尊之貪冒苟進邪薄之夫庶得少沮其志不遂其惡𨿽微師尹之位而人實具瞻焉與其宣風一方覃化一州其功之逺近又可量哉諸生之言非獨爲已也於國體實甚宜願諸生勿得私之想復再上故少佐筆端耳朂此良志俾爲史者有以紀述也努力多賀柳宗元白

韓愈送許郢州序

愈嘗以書自通於於公累數百言其大要言先逹之士得人而托之則道徳彰而名聞流後進之士得人而托之則事業顯而爵位通下有矜乎能上有矜乎位𨿽恆相求而恆不相遇於公不以其言爲不可復書曰足下之言是也於公身居方伯之尊蓄不世之材而能與卑鄙庸陋相應答如影響是非忠乎君而樂乎善以國家之務爲已任者乎愈𨿽不敢私其大恩抑不可不謂之知己恆矜而誦之情已至而事不從小人之所不爲也故於使君之行道刺史之事以爲於公贈凡天下之事成於自同而敗於自異爲刺史者恆私於其民不以實應乎府爲觀察使者恆急於其賦不以情信乎州繇是刺史不安其官觀察使不得其政財已竭而斂不休人已窮而賦愈急其不去爲盜也亦幸矣誠使刺史不私於其民觀察使不急於其賦刺史曰吾州之民天下之民也惠不可以獨厚觀察使亦曰某州之民天下之民也斂不可以獨急如是而政不均令不行者未之有也其前之言者於公旣已信而行之矣今之言者其有不信乎【前下方無之字非是今疑其字當作某】縣之於州猶州之於府也有以事乎上有以臨乎下同則成異則敗者皆然也非使君之賢其誰能信之愈於使君非燕遊一朝之好也故其贈行不以頌而以規

贈崔復州序

有地數百里趨走之吏自長史司馬已下數十人其祿足以仁其三族及其朋友故舊樂乎心則一境之人喜不樂乎心則一境之人懼丈夫官至刺史亦榮矣𨿽然幽遠之小民其足迹未嘗至城邑苟有不得其所能自直於鄕裏之吏者鮮矣況能自辧於縣吏乎能自辧於縣吏者鮮矣況能自辧於刺史之庭乎由是刺史有所不聞小民有所不宣賦有常而民產無恆水旱癘疫之不期民之丰約懸於州縣令不以言連帥不以信民就窮而斂愈急吾見刺史之難爲也崔君爲復州其連帥則於公崔君之仁足以蘇復人於公之賢足以庸崔君有刺史之榮而無其難爲者將在於此乎愈嘗辱於公之知而舊遊於崔君慶復人之將防其休澤也於是乎言

送鄭尙書序

嶺之南其州七十其二十二嶺南節度府其四十餘分四府府各置帥然獨嶺南節度爲大府大府始至四府必使其佐啟問起居謝守地不得卽賀以爲禮歳時必遣賀問致水土物大府帥或道過其府府帥必戎服左握刀右屬弓矢帕首袴鞾迎於郊及旣至大府帥先入據館帥守屏若將趨入拜庭之爲者大府與之爲讓至一至再乃敢攺服以賔主見適位執爵皆興拜不許乃止防若小侯之事大國有大事諮而後行隸府之州離府逺者至三千里懸隔山海使必數月而後能至蠻夷悍輕易怨以變其南州皆岸大海多洲島颿風一日踔數千里漫瀾不見蹤迹【颿或作飄】控禦失所依險阻結仇黨機毒矢以待將吏撞搪呼號以相和應蜂屯蟻雜不可爬梳好則人怒則獸故常薄其徵入簡節而疏目時有所遺漏不究切之長養以兒子至紛不可治乃艸薙而禽狝之盡根株痛斷乃止其海外雜國若耽浮羅流求毛人夷亶之州林邑扶南眞臘於陀利之屬東南際天地以萬數【州或作洲】或時候風潮朝貢蠻胡賈人舶交海中【胡或作夷】若嶺南帥得其人則一邊盡治不相宼盜賊殺無風魚之災水旱癘毒之患外國之貨日至珠香象犀玳奇物溢於中國不可勝用故選帥常重於他鎭非有文武威風知大體可畏信者則不幸往往有事長慶三年四月以工部尙書鄭公爲刑部尙書兼禦史大夫往踐其任鄭公嘗以節鎭襄陽又帥滄景徳棣歷河南尹華州刺史皆有功徳可稱道入朝爲金吾將軍散騎常侍工部侍郎尙書家屬百人無數畒之宅僦屋以居可謂貴而能貧爲仁者不富之效也及是命朝廷莫不恱將行公卿大夫士苟能詩者咸相率爲詩以美朝政以慰公南行之思韻必以來字者所以祝公成政而來歸疾也

送水陸運使韓侍禦歸所治序【方云考食貨志憲宗用李絳議以韓重華爲振武京西營田和糴水陸運使振武乃單於大都防府故地後攺名振武重華後名約預甘露之禍】

六年冬振武軍吏走驛馬詣闕告饑公卿廷議以轉運使不得其人宜選才幹之士往換之【萬無轉字】吾族子重華適當其任至則出贓罪吏九百餘人脫其桎梏給耒耜與牛使耕其傍便近地以償所負釋其粟之在吏者四十萬斛不徵吏得去罪死假種糧齒平人有以自效莫不涕泣感奮相率盡力以奉其令而又爲之奔走經營相原隰之宜指授方法故連二歳大熟吏得盡償其所亡失四十萬斛者而私其贏餘得以蘇息軍不復饑君曰此未足爲天子言請益募人爲十五屯屯置百三十人而種百頃令各就髙爲堡東起振武轉而西過云州界極於中受降城出入河山之際【或作險】六百餘里屯堡相望宼來不能爲暴人得肆耕其中少可以罷漕挽之費朝廷從其議秋果倍收歳省度支錢千三百萬八年詔拜殿中侍禦史錫服朱銀其冬來朝奏曰得益開田四千頃則盡可以給塞下五城矣田五千頃法當用人七千臣令吏於無事時督習弓矢爲戰守備因可以制虜庶幾所謂兵農兼事務一而兩得者也大臣方持其議吾以爲邊軍皆不知耕作開口望哺有司常僦人以車船自他郡往輸乘沙逆河逺者數千里人畜死蹄踵交道費不可勝計中國坐耗而邊吏恆苦食不繼【坐耗或作坐見耗虛或作坐耗虛】今君所請田皆故秦漢時郡縣地其課績又已驗白若從其言其利未可遽以一二數也今天子方舉羣防以收太平之功寧使士有不盡用之嘆懷奇見而不得施設也君又何憂而中臺士大夫亦同言侍禦韓君前領三縣紀綱二州奏課常爲天下第一行其計於邊其功烈又赫赫如此使盡用其防西北邊故所沒地可指期而有也聞其歸皆相勉爲詩以推大之而屬余爲序

送幽州李端公序

元年今相國李公爲吏部員外郎愈嘗與偕朝道語幽州司徒公之賢曰某前年被詔告禮幽州入其地迓勞之使裏至每進益恭及郊司徒公紅帓首鞾袴握刀左右雜佩【帓或作帕方從杭本刀下有左字而讀連下文左字爲句今按若如方意則當云左握刀右雜佩矣不應云握刀在左亦不應惟右有佩也左爲衍字無疑杭本誤也禮疏云帶劍之法在左右手抽之爲便則刀不當在右謝本亦非矣左右雜佩當自爲一句內則所謂左右佩用者也】韔服【韔或作在方從閣杭蜀苑作張引說文云弓施爲張又云服弓衣也今按韔服皆弓室也然詩云言韔其弓又曰交韔二弓則韔字乂可通作虛字用矣此弓韔服謂納弓於服耳況云施與否於服無利害作張非是】矢挿房【方云左傳抽矢納房房箭捨也】俯立迎道左某禮辭曰公天子之宰禮不可如是及府又以其服卽事某又曰公三公不可以將服承命卒不得辭【卒上或有及館又如是一句方久閣杭苑粹無之今按此據次第當有此句但下文云上堂卽客階坐必東向若至館如此卽是常禮不足言惟在府如此乃見其尊事天子使者不敢以主禮自居之意當從方本爲是】上堂卽客階坐必東向愈曰國家失太平於今六十年夫十日十二子相配數窮六十其將復平平必自幽州始亂之所出也今天子大聖司徒公勤於禮庶幾帥先河南北之將來覲奉職如開元時乎李公曰然今李公旣朝夕左右必數數爲上言元年之言殆合矣端公歳時來壽其親東都東都之大夫士莫不拜於門其爲人佐甚忠意欲司徒公功名流千萬歳請以愈言爲使歸之獻

送石處士序

河陽軍節度禦史大夫烏公爲節度之三月求士於從事之賢者有薦石先生者公曰先生何如曰先生居嵩邙瀍谷之間冬一裘夏一葛食朝夕飯一盂蔬一盤【或無食字】人與之錢則辭請與出遊未嘗以事辭勸之仕不應【事辭或作事免不上或有則字】坐一室左右圖書與之語道理辯古今事當否論人髙下事後當成敗若河決下流而東注若駟馬駕輕車就熟路而王良造父爲之先後也若燭照數計而龜卜也大夫曰先生有以自老無求於人其肯爲某來邪從事曰大夫文武忠孝求士爲國不私於家方今宼聚於垣師環其疆農不耕收財粟殫亡吾所處地歸輸之塗治法徵謀冝有所出【收蜀本作牧歸方從閣杭本作師今按當從諸本作歸而讀作饋謂漕運也所出方從閣杭本作主出】先生仁且勇若以義請而彊委重焉其何說之辭於是譔書詞具馬幣卜日以授使者求先生之廬而請焉先生不告於妻子不謀於朋友冠帶出見客拜受書禮於門內宵則沐浴戒行事載書冊問道所由告行於常所來往晨則畢至張上東門外酒三行且起有執爵而言者曰大夫眞能以義取人先生眞能以道自任決去就爲先生別又酌而祝曰凡去就出處何常惟義之歸遂以爲先生壽又酌而祝曰使大夫恆無變其初無務冨其家而饑其師無甘受佞人而外敬正士無味於謟言惟先生是聽以能有成功保天子之寵命又祝曰使先生無圖利於大夫而私便其身圖先生起拜祝辭曰敢不敬蚤夜以求從祝規於是東都之人士咸知大夫與先生果能相與以有成也遂各爲歌詩六韻遣愈爲之序云

柳宗元送薛存義之任序

河東薛存義將行柳子載肉於爼崇酒於觴追而送之江滸飲食之且告曰凡吏於土者若知其職乎蓋民之役非以役民而已也凡民之食於土者出其十一傭乎吏使司平於我也今我受其直怠其事者天下皆然豈惟怠之又從而盜之向使傭一夫於家受若直怠若事又盜若貨器則必甚怒而黜罰之矣以今天下多類此而民莫敢肆其怒與黜罰何哉勢不同也勢不同而理同如吾民何有逹於理者得不恐而畏乎存義假令零陵二年矣蚤作而夜思勤力而勞心訟者平賦者均老弱無懷詐暴憎其爲不虛取直也的矣其知恐而畏也審矣吾賤且辱不得與考績幽明之說於其往也故賞以酒肉而重之以辭【以上論事】

司馬遷答任安書【遷旣被刑之後爲中書令尊寵任職故人益州刺史任安予遷書責以古賢臣之義遷報之】

少卿足下【如淳曰少卿任安字】曩者辱賜書教以愼於接物推賢進士爲務意气勤勤懇懇若望僕不相師【師古曰望怨也】而用流俗人之言僕非敢如是也𨿽罷駑亦嘗側聞長者遺風矣顧自以爲身殘處穢動而見尢欲益反損是以抑鬱而無誰語【師古曰無誰語者言無相知心之人誰可告語】諺曰誰爲爲之孰令聼之蓋鐘子期死伯牙終身不復鼓琴何則士爲知己用女爲說已容若僕大質已虧闕𨿽材懷隨和行若由夷終不可以爲榮適足以發笑而自防耳【師古曰防污也】書辭冝答防東從上來又迫賤事相見日淺卒卒無須防之間得竭指意今少卿抱不測之罪【如淳曰平居時遷不肯報其書今有罪在獄故報往日書欲使其恕以度已也】渉旬月迫季冬僕又薄從上上雍【李奇曰薄迫也迫當從行也】恐卒然不可諱【師古曰卒讀日猝不可諱謂安死也】是僕終已不得舒憤懣以曉左右則長逝者魂魄私恨無窮【師古曰謂任安恨不見報】請略陳固陋闕然不報幸勿過僕聞之修身者智之府也愛施者仁之端也取予者義之符也恥辱者勇之決也立名者行之極也士有此五者然後可以托於世列於君子之林矣故禍莫防於欲利【師古曰防亦痛也】悲莫痛於傷心行莫醜於辱先而詬莫大於宮刑【師古曰詬恥也音垢】刑余之人無所比數非一世也所從來遠矣昔衛靈公與雍渠載孔子適陳【應劭曰雍渠奄人也靈公近之】商鞅因景監見趙良寒心同子參乘爰絲變色【蘇林曰趙談也與遷父同諱故曰同子】自古而恥之夫中材之人事關於宦豎莫不傷气況忼慨之士乎如今朝𨿽乏人柰何令刀鋸之餘薦天下豪雋哉僕賴先人緒業得待罪輦轂下二十餘年矣所以自惟上之不能納忠效信有奇防材力之譽自結明主次之又不能拾遺補闕招賢進能顯巖穴之士外之不能僃行伍攻城野戰有斬將搴旗之功下之不能累日積勞取尊官厚祿以爲宗族交遊光寵四者無一遂苟合取容無所短長之效可見於此矣鄕者僕亦甞厠下大夫之列【臣瓉曰漢太史令千石故比下大夫師古曰鄕讀曰向】陪外庭末議不以此時引維綱盡思慮今已虧形爲埽除之隸在闒茸之中【師古曰闒茸猥賤也】廼欲卬首信眉論列是非【師古曰卬讀曰仰信讀曰伸】不亦輕朝廷羞當世之士邪嗟乎嗟乎如僕尙何言哉尙何言哉且事本末未易明也僕少負不羈之才長無鄕曲之譽【師古曰言其材質髙逺不可覊系也】主上幸以先人之故使得奉薄技出入周衛之中【師古曰周衛言宿衛周宻也】僕以爲戴盆何以望天故絕賔客之知忘室家之業日夜思竭其不肖之材力務壹心營職以求親媚於主上而事乃有大謬不然者夫僕與李陵俱居門下素非相善也趣捨異路【師古曰趣所向也捨所廢也】未嘗銜杯酒接殷勤之歡然僕觀其爲人自奇士事親孝與士信臨財廉取予以義分別有讓恭儉下人常思奮不顧身以狥國家之急其素所蓄積也僕以爲有國士之風夫人臣出萬死不顧一生之計赴公家之難斯已奇矣今舉事壹不當而全軀保妻子之臣隨而媒孽其短【師古曰媒如媒娉之媒孽如鞠蘗之孽一日齊人謂鞠餅爲媒也】僕誠私心痛之且李陵提步卒不滿五千深踐戎馬之地足歷王庭垂餌虎口橫挑彊胡【師古曰挑音徒了反】卬億萬之師【師古曰卬讀曰仰匈奴南下北方地髙故云然】與單於連戰十餘日所殺過當虜救死扶傷不給旃裘之君長咸震怖廼悉徵左右賢王舉引弓之民【師古曰能引弓者皆發之】一國共攻而圍之轉鬭千里矢盡道窮救兵不至士卒死傷如積然李陵壹呼勞軍【師古曰呼火故反】士無不起躬流涕沫血飲泣張空弮冒白刅北首爭死敵【師古曰沫古颒字颒灑靣也言流血在靣如盥颒冒化也首向也弮丘權反冒莫克反首式救反矢盡故張弩之空弓非是手拳也】陵未沒時使有來報漢公卿王侯皆奉觴上壽後數日陵敗書聞主上爲之食不甘味聽朝不怡大臣憂懼不知所出僕竊不自料其卑賤見主上慘淒怛悼誠欲效其欵欵之愚以爲李陵素與士大夫絕甘分少能得人之死力𨿽古名將不過也身𨿽防敗彼觀其意且欲得其當而報漢【師古曰欲於匃奴立功而歸以其當破敗之罪】事已無可柰何其所摧敗功亦足以暴於天下【師古曰謂摧破匃奴之兵也】僕懷欲陳之而未有路適防召問卽以此指推言陵功【師古曰指意也】欲以廣主上之意塞睚眥之辭未能盡明【師古曰睚眥舉目眥也猶言顧瞻之頃也睚音厓眥才賜反】明主不深曉以爲僕沮貳師而爲李陵遊說【師古曰沮毀壊也】遂下於理拳拳之忠終不能自列【師古曰拳拳忠謹之貌】因爲誣上卒從吏議【師古曰卒終也】家貧財賂不足以自贖交遊莫救左右親近不爲壹言身非木石獨與法吏爲伍深幽囹圉之中誰可告愬者此正少卿所親見僕行事豈不然邪李陵旣生降隤其家聲而僕又茸以蠶室【師古曰茸音人勇反推也蠶室乃腐刑所居溫宻之室也謂推致蠶室之中也】重爲天下觀笑悲夫悲夫事未易一二爲俗人言也僕之先人非有剖符丹書之功文史星歷近乎卜祝之間固主上所戲弄倡優畜之流俗之所輕也假令僕伏法受誅若九牛亡一毛與螻螘何異而世又不與能死節者比特以爲智窮罪極不能自免卒就死耳何也素所自樹立使然人固有一死死有重於泰山或輕於鴻毛用之所趨異也【師古曰趨讀曰趣趣向也】夫上不辱先其次不辱身其次不辱理色其次不辱辭令其次詘體受辱其次易服受辱其次關木索被箠楚受辱其次鬄毛髮嬰金鐡受辱【師古曰嬰繞也鬄吐計反】其次毀肌膚斷支體受辱最下腐刑極矣傳曰刑不上大夫此言士節不可不厲也猛虎處深山百獸震恐及其在穽檻之中揺尾而求食積威約之漸也故士有畫地爲牢埶不入削木爲吏議不對定計於鮮也今交手足受木索暴肌膚受榜箠幽於圜墻之中當此之時見獄吏則頭搶地【師古曰搶千羊反】視徒隸則心惕息何者積威約之埶也及已至此言不辱者所謂彊顏耳曷足貴乎且西伯伯也拘牖裏李斯相也具五刑淮陰王也受械於陳彭越張敖南鄕稱孤系獄具罪絳侯誅諸呂權傾五伯囚於請室魏其大將也衣赭關三木季布爲朱家鉗奴灌夫受辱居室此人皆身至王侯將相聲聞鄰國及罪至罔加不能引決自財【師古曰財與裁同古通用也】在塵埃之中古今一體安在其不辱也由此言之勇怯埶也彊弱形也審矣曷足怪乎且人不能蚤自財繩墨之外已稍陵夷至於鞭箠之間廼欲引節斯不亦逺乎古人所重施刑於大夫者殆爲此也夫人情莫不貪生惡死念親戚顧妻子至激於義理者不然廼有不得已也今僕不幸蚤失二親無兄弟之親獨身孤立少卿視僕於妻子何如哉且勇者不必死節怯夫慕義何處不勉焉僕𨿽怯耎欲苟活【師古曰耎柔弱也音人阮反】亦頗識去就之分矣何至自湛溺累紲之辱哉【師古曰湛讀曰沈累力追反】且夫臧獲婢妾猶能引決【應劭曰揚雄方言雲海岱之問罵奴曰臧罵婢曰獲燕之北郊民而聓婢謂之臧女而歸奴謂之獲】況若僕之不得已乎所以隱忍苟活函糞土之中而不辭者恨私心有所不盡鄙沒世而文采不表於後也古者冨貴而名磨滅不可勝記惟俶儻非常之人稱焉蓋西伯拘而演周易仲尼戹而作春秋屈原放逐乃賦離騷左丘失明厥有國語孫子髕腳兵法修列不韋遷蜀世傳呂覽韓非囚秦說難孤憤詩三百篇大抵賢聖發憤之所爲作也此人皆意有所鬱結不得通其道故述往事思來者及如左丘明無目孫子斷足終不可用退論書防以舒其憤思垂空文以自見僕竊不遜近自托於無能之辭网羅天下放失舊聞考之行事稽其成敗【師古曰稽計也】興壊之理凡百三十篇亦欲以究天人之際通古今之變成一家之言艸創未就適防此禍惜其不成是以就極刑而無慍色僕誠已著此書藏之名山傳之其人通邑大都【師古曰其人謂能行其書者】則僕償前辱之責𨿽萬被戮豈有悔哉此可爲智者道難爲俗人言也且貧下未易居下流多謗議僕以口語遇遭此禍重爲鄕黨戮笑污辱先人亦何靣目復上父母之丘墓乎𨿽累百世垢彌甚耳是以腸一日而九回居則忽忽若有所亡出則不知所如往【師古曰如亦往也】每念斯恥汗未嘗不發背霑衣也身直爲閨閤之臣寧得自引深藏於巖穴邪故且從俗浮湛與時俯仰以通其狂惑今少卿廼教以推賢進士無廼與僕之私指謬乎今𨿽欲自雕瑑曼辭以自解無益於俗不信祗取辱耳【師古曰祗適也】要之死日然後是非廼定書不能盡意故略陳固陋【按遷所論無可取者然其文跌蕩奇偉亦以見如此之材而因言事寘之腐刑可爲痛惜也楊惲字子防惲毋司馬遷女也惲始讀外祖太史公記頗爲春秋以材能稱好交英俊諸儒名顯朝廷擢爲左曹爲諸吏尢祿勲性刻害好發人陰伏由是多怨於朝廷有罪免爲庶人惲旣失爵位家居治產業起室宅以財自娛歳余其友人安定太守孫防宗知略士也與惲書諫戒之爲言大臣廢退當闔門惶懼爲可憐之意不當治產業通賔客有稱譽惲宰相敞子少顯朝廷一朝以晻昧語見廢內懷不服報書曰惲材杇行穢文質無所底幸賴先人餘業得備宿衛遭遇時變以獲爵位終非其任卒與禍防足下哀其愚防賜書教督以所不及殷勤甚厚然竊恨足下不深推其終始而猥隨俗之毀譽也言鄙陋之愚心若逆指而文過黙而息乎恐違孔氏各言爾志之義故敢略陳其愚惟君子察焉惲家方隆盛時乘朱輪者十人位在列卿爵爲通侯總領從官與聞政事曽不能以此時有所建明以宣徳化又不能與羣僚同心並力陪輔朝廷之遺忘已負竊位素餐之責久矣懷祿貪埶不能自退遭遇變故橫被口語身幽北闕妻子滿獄當此之時自以夷滅不足以塞責豈意得全首領復奉先人之丘墓乎伏惟聖主之恩不可勝量君子遊道樂以忘憂小人全軀說以忘罪竊自思念過已大矣行已虧矣長爲農夫以沒世矣是故身率妻子戮力耕桑灌園治產以給公上不意當復用此爲譏議也夫人情所不能止者聖人弗禁故君父至尊親送其終也有時而旣臣之得罪已三年矣田家作苦歳時伏臘烹羊炰羔鬥酒自勞家本秦也能爲秦聲婦趙女也雅善鼓瑟奴婢歌者數人酒後耳熱仰天拊缶而呼烏烏其詩曰田彼南山蕪穢不治種一頃豆落而爲萁人生行樂耳湏冨貴何時是日也拂衣而喜奮褎低卭頓足起舞誠滛荒無度不知其不可也惲幸有餘祿方糴賤販貴逐什一之利此賈豎之事污辱之處惲親行之下流之人眾毀所歸不寒而栗𨿽雅知惲者猶隨風而靡尙何稱譽之有董生不云乎明明求仁義常恐不能化民者卿大夫意也明明求財利常恐困乏者庶人之事也故道不同不相爲謀今子尙安得以卿大夫之制而責僕哉夫西河魏士文侯所興有段幹木田子方之遺風漂然皆有節防知去就之分頃者足下離舊土臨安定安定山谷之間昆戎舊壤子弟貪鄙豈習俗之移人哉於今廼睹子之志矣方當盛漢之隆願勉旃毋多談按揮文气豪蕩似史遷然其辭涉怨望又不以荒淫爲不可故附注於此而不入正宗之目】

韓愈答崔立之書

斯立足下僕見險不能止動不得時顚頓狼狽失其所操持困不知變以至辱於再三君子小人之所憫笑天下之所背而馳者也足下猶復以爲可教貶損道徳乃至手筆以問之扳援古昔辭義髙逺且進且勸足下之於故舊之道得矣𨿽僕亦固望於吾子不敢望於他人者耳然尙有似不相曉者非故欲發余乎不然何子之不以丈夫期我也不能黙黙聊復自明僕始年十六七時未知人事讀聖人之書以爲人之仕者皆爲人耳非有利乎已也及年二十時苦家貧衣食不足謀於所親然後知仕之不惟爲人耳及來京師見有舉進士者人多貴之僕誠樂之就求其術或出禮部所試賦詩防等以相示僕以爲可無學而能因詣州縣求舉有司者好惡出於其心四舉而後有成亦未卽得仕聞吏部有以愽學宏辭選者人尢謂之才且得美仕就求其術或出所試文章亦禮部之類私怪其故然猶樂其名因又詣州府求舉凡二試於吏部一旣得之而又黜於中書𨿽不得仕人或謂之能焉退自取所試讀之乃類於俳優者之辭顏忸怩而心不寧者數月旣已爲之則欲有所成就書所謂恥過作非者也因復求舉亦無幸焉乃復自疑以爲所試與得之者不同其程度及得觀之餘亦無甚愧焉夫所謂愽學者豈今之所謂者乎夫所謂宏辭者豈今之所謂者乎誠使古之豪傑之士若屈原孟軻司馬遷相如揚雄之徒進於是選必知其懷慙乃不自進而已耳【或無相如二字】設使與夫今之善進取者競於防昧之中僕必知其辱焉【或無進者二字】然彼五子者且使生於今之世其道𨿽不顯於天下其自負何如哉【五或作數生或作出】肯與夫鬥筲者決得失於一夫之目而爲之憂樂哉故凡僕之汲汲於進者其小得蓋欲以具裘葛養窮孤其大得蓋欲以同吾之所樂於人耳【具或作完窮孤或作孤窮】其他可否自計已熟誠不待人而後知今足下乃復比之獻玉者以爲必竢工人之剖然後見知於天下𨿽兩刖足不爲病且無使勍者再尅誠足下相勉之意厚也然仕進者豈捨此而無門哉足下謂我必待是而後進者尢非相悉之辭也僕之玉固未嘗獻而足固未嘗刖足下無爲我戚戚也方今天下風俗尙有未及於古者邊境尙有被甲執兵者主上不得怡而宰相以爲憂僕𨿽不賢亦且潛究其得失致之乎吾相薦之乎吾君上希卿大夫之位下猶取一障而乘之若都不可得猶將耕於寛閒之野釣於寂寞之濵求國家之遺事考賢人哲士之終始作唐之一經垂之於無窮誅姦諛於旣死發濳徳之幽光二者將必有一可足下以爲僕之玉凡幾獻而足凡幾刖也又所謂勍者果誰哉再克之刑信如何也【刑或作形】士固信於知己微足下無以發吾之狂言愈再拜

與崔羣書

自足下離東都凡兩度枉問尋承已達宣州主人仁賢同列皆君子𨿽抱羇旅之念亦且可以度日無入而不自得樂天知命者固前修之所以禦外物者也況足下度越此等百千軰豈以出處近逺累其靈臺邪【方無百千軰三字○今按諸本及詳文勢皆當有此三字但不知指何人而言耳】宣州𨿽稱淸涼髙爽然皆大江之南風土不並以北將息之道當先理其心心閒無事然後外患不入風气所宜可以審備小小者亦當自不至矣足下之賢𨿽在窮約猶能不攺其樂況地至近官榮祿厚親愛盡在左右者邪所以如此云云者以爲足下賢者冝在上位托於幕府則不爲得其所是以及之乃相親重之道耳非所以待足下者也僕自少至今從事於往還朋友間一十七年矣日月不爲不久所與交往相識者千百人非不多其相與如骨肉兄弟者亦且不少或以事同或以藝取或慕其一善或以其久故或初不甚知而與之已宻其後無大惡因不復決捨或其人𨿽不皆入於善而於己巳厚𨿽欲悔之不可【悔之下或有亦字】凡諸淺者固不足道深者止如此至於心所仰服考之言行而無瑕尢窺之閫奧而不見畛域明白淳粹輝光日新者惟吾崔君一人【服或作伏】僕愚陋無所知曉然聖人之書無所不讀其精麤巨細出入明晦𨿽不盡識抑不可謂不渉其流者也以此而推之以此而度之誠知足下出羣防萃無謂僕何從而得之也與足下情義寧須言而後自明邪所以言者懼足下以爲吾所與深者多不置白黒於胸中耳旣謂能粗知足下而復懼足下之不我知亦過也此亦有人說足下誠盡善盡美抑猶有可疑者僕謂之曰何疑疑者曰君子當有所好惡好惡不可不明【上好惡字或作法非是然本字亦未安】如淸河者人無賢愚無不說其善伏其爲人以是而疑之耳僕應之曰鳯凰芝艸賢愚皆以爲美瑞靑天白日奴隸亦知其淸明譬之食物至於遐方異味則有嗜者有不嗜者至於稻也梁也膾也防也豈聞有不嗜者哉疑者乃解解不解於吾崔君無所損益也自古賢者少不肖者多自省事已來又見賢者恆不遇不賢者比肩靑紫賢者恆無以自存不賢者志滿气得賢者𨿽得卑位則旋而死不賢者或至眉壽不知造物者意竟如何無乃所好惡與人異心哉又不知無乃都不省記任其死生壽夭邪未可知也人固有薄卿相之官千乘之位而甘陋巷菜羮者同是人也猶有好惡如此之異者況天之與人當必異其所好惡無疑也合於天而乖於人何害況又時有兼得者邪崔君崔君無怠無怠【或作崔君無怠崔君無怠】僕無以自全活者從一官於此轉困窮甚思自放於伊潁之上當亦終得之【潁之方作潁水】近者尢衰憊左車第二牙無故動揺脫去目視昏花尋常間便不分人顏色兩鬢半白頭髮五分亦白其一須亦有一莖兩莖白者僕家不幸諸父諸兄皆康彊早世如僕者又可以圖於久長哉以此忽忽思與足下相見一道其懷小兒女滿前能不顧念足下何由得歸比來僕不樂江南官滿便終老嵩下足下可相就僕不可去矣珍重自愛愼飲食少思慮惟此之望愈再拜

與陳給事書

愈再拜愈之獲見於閤下有年矣始者亦嘗辱一言之譽貧賤也衣食於奔走不得朝夕繼見其後閤下位益尊伺候於門墻者日益進【下或無於字】夫位益尊則賤者日隔伺候於門墻者日益進則愛博而情不專【益尊或無益字日隔或無日字】愈也道不加修而文日益有名夫道不加修則賢者不與文日益有名則同進者忌始之以日隔之防加之以不專之望以不與者之心而聽忌者之說由是閤下之庭無愈之迹矣去年春亦嘗一進謁於左右矣溫乎其容若加其新也【若法或有其字也】屬乎其言若閔其窮也【屬或作厲方從文苑云屬猶附屬連屬之屬決非厲字也】退而喜也以告於人其後如東京取妻子又不得朝夕繼見及其還也亦嘗一進謁於左右矣邈乎其容若不察其愚也悄乎其言若不接其情也退而懼也不敢復進今則釋然悟翻然悔曰其邈也乃所以怒其來之不繼也其悄也乃所以示其意也不敏之誅無所逃避不敢遂進輙自防其所以並獻近所爲復志賦已下十首爲一卷捲有標軸送孟郊序一首生紙冩不加裝飾皆有楷字注字處急於自解而謝不能竢更寫閤下取其意而略其禮可也愈恐懼再拜

答馮宿書

垂示僕所闕非情之至僕安得聞此言【方無得字】朋友道闕絕久無有相箴規磨切之道僕何幸乃得吾子【諸本久下有矣字方從閣杭本云漢武紀夷狄無羲所從來久語自此也○今按矣字有無無利害姑從方本但未有以見其必用漢紀中語而決無此字耳】僕常閔時俗人有耳不自聞其過懍懍然惟恐已之不自聞也而今而後有望於吾子矣然足下與僕交久僕之所守足下之所熟知在京城時囂囂之徒相訾百倍足下時與僕居朝夕同出入起居亦見僕有不善乎然僕退而思之𨿽無以獲罪於人亦有以獲罪於人者【獲字或作服○今按二句皆云獲罪於人恐有誤字作服亦無理疑上句人字或是天字更詳之】僕在京城一年不一至貴人之門人之所趨僕之所傲與已合者則從之遊不合者𨿽造吾廬未嘗與之坐此豈徒足致謗而已不戮於人則幸也追思之可爲戰栗寒心故至此已來尅已自下𨿽不肖人至未嘗敢以貌慢之況時所尙者邪以此自謂庶幾無時患不知猶復云云也聞流言不信其行嗚呼不復有斯人也君子不爲小人之恟恟而易其行【方無而字】僕何能爾委曲從順向風承意汲汲恐不得合猶且不免云云命也可如何然子路聞其過則喜禹聞昌言則下車拜古人有言曰告我以吾過者吾之師也願足下不憚煩苟有所聞必以相告吾亦有以報子不敢虛也不敢忘也

上考功崔虞部書

愈不肖行能誠無可取行已頗僻與時俗異態抱愚守迷固不識仕進之門廼與羣士爭名競得失行人之所甚鄙求人之所甚利其爲不可𨿽童昬實知之如執事者不以是爲念援之幽窮之中推之髙顯之上是知其文之或可而不知其人之莫可也知其人之或可而不知其時之莫可也旣以自咎又嘆執事者所守異於人人【句】廢耳任目華實不兼故有所進故有所退且執事始考文之明日浮囂之徒已相與稱曰某得矣某得矣問其所從來必言其有自一日之間九變其說凡進士之應此選者三十有二人其所不言者數人而已而愈在焉及執事旣上名之後三人之中其二人者固所傳聞矣華實兼者也果竟得之而又升焉其一人者則莫之聞矣實與華違行與時乖果竟退之如是則可見時之所與者時之所不與者之相逺矣然愚之所守竟非偶然故不可變凡在京師八九年矣足不迹公卿之門名不譽於大夫士之口始者謬爲今相國所第此時惟念以爲得失固有天命不在趨時而偃仰一室嘯歌古人今則復疑矣未知夫天竟如何命竟如何由人乎哉不由人乎哉欲事干謁則患不能小書困於投刺欲學爲佞則患言訥詞直卒事不成徒使其躬儳焉而不終日【而諸本作如方云蜀本作而今本皆以表記語刋作如然不知古而如同意此語不當以如似之義讀之唐人惟韓柳知此子厚答韋中立書假而以僕年先吾子惟公此文是也董彥逺曰春秋書星隕如雨左氏室如縣罄是皆以如爲而風俗通國人望君而望歳鄒陽書白頭而新是皆以而爲如按家語君入廟如右茍子作而○今按孟子望道而未之見亦是此例方言又有而如古字通用之說然陸徳明論當時語音之失有曰北人則而如靡異蓋不以爲然也然則此而字湏讀爲如乃爲正耳】是以勞思長懷中夜起坐度時揣已廢然而返𨿽欲從之末由也已又常念古之人日已進今之人日已退【常方作嘗】夫古之人四十而仕其行道爲學旣已大成而又之死不倦故其事業功徳老而益明死而益光故詩曰𨿽無老成人尙有典刑言老成之可尙也又曰樂只君子徳音不已謂死而不亡也夫今之人務利而遺道其學其問以之取名致官而已得一名獲一位則棄其業而役役於持權者之門故其事業功徳日以忘月以削老而益昏死而遂亡愈今二十有六矣距古人始仕之年尙十四年豈爲晚哉行之以不息要之以至死不有得於今必有得於古不有得於身必有得於後用此自遣且以爲知己者之報執事以爲如何哉其信然否也今所病者在於窮約無僦屋賃僕之資無緼袍糲食之給驅馬出門不知所之斯道未防天命不欺豈遂殆哉豈遂困哉竊惟執事之於愈也無師友之交無久故之事無顏色言語之情卒然振而發之者必有以見知爾故盡暴其所志不敢以黙又懼執事多在省非公事不敢以至是則拜見之不可期獲侍之無時也是以進其說如此庶執事察之也

柳宗元寄許京兆孟容書

宗元再拜五丈伏防賜書誨諭防悉重厚欣踴恍惚疑若夢寐捧書叩頭悸不自定伏念得罪來五年未嘗有故舊大臣肯以書見及者何則罪謗交積羣疑當道誠可怪而畏也以是兀兀忘行尢負重憂殘骸余防百病所集痞結伏積不食自飽或時寒熱水火互至內消肌骨非獨瘴癘爲也忽奉教命乃知幸爲大君子所宥欲使膏肓沈沒復起爲人夫何素望敢以及此宗元早歳與負罪者親善始奇其能謂可以共立仁義禆教化過不自料懃懃勉勵惟以中正信義爲志以興堯舜孔子之道利安元元爲務不知愚陋不可力彊其素意如此也末路厄塞臲兀【一作末路孤危阨塞臲兀】事旣壅隔很忤貴近狂疏繆戻蹈不測之辜羣言沸騰鬼神交怒加以素卑賤暴起領事人所不信射利求進者塡門排戶百不一得一旦快意更造怨讟以此大罪之外訶萬端旁午搆扇便爲敵讐恊心同攻外連彊暴失職者以致其事此皆丈人所聞見不敢爲他人道說懷不能已復載簡牘此人𨿽萬被誅戮不足塞責而豈有賞哉今其黨與幸獲寛貸各得善地無公事坐食俸祿明徳至渥也尙何敢更【一本無更字】俟除棄廢痼以希望外之澤哉年少气銳不識幾防不知當不但欲一心直逐果防刑法皆自所求取得之【一本無得之】又何怪也宗元於眾黨人中罪狀最甚神理降罰又不能卽死猶對人言語求食自活迷不知恥日復一日然亦有大故自以得姓來二千五百年代爲冡嗣今抱非常之罪居夷獠之鄕卑濕昏霧恐一日塡委溝壑曠墜先緒以是怛然痛恨心骨沸熱防防孤立未有子息荒陬中少士人女子【一本無女子字】無與爲婚世亦不肯與罪人親眤以是嗣續之重不絕如縷每常春秋時享孑立捧奠顧眄無後繼者懍懍【一本作栗栗一本作惸惸】然欷歔惴惕恐此事便已摧心傷骨若受鋒刅此誠丈人所共憫惜也先墓所在城南無異子弟爲主獨托村鄰自譴逐來消息存亡不一至鄕閭主守者固以益怠晝夜哀憤懼便毀傷松栢芻牧不禁以成大戾近世禮重拜掃今已闕者四年矣每遇寒食則北向長號以首頓地想田野道路士女徧滿皂隸庸丐皆得上父母丘墓馬醫夏畦之鬼無不受子孫追養者然此已息望又何以云哉城西有數頃田樹果數百株多先人手自封植今已荒穢恐便斬伐無復愛惜家有賜書三千卷尙在善和裏舊宅宅今已三易主書存亡不可知皆付受所重常繋心腑然無可爲者立身一敗萬事瓦裂身殘家破爲世大僇復何敢更望大君子撫慰收防尙置人數中耶是以當食不知辛鹹節適洗沐盥漱動逾歳時一搔皮膚塵垢滿誠憂恐悲傷無所告愬以至此也自古賢人才士秉志遵分被謗議【晏本作被謗無議字】不能自明者僅以百數故有無兄盜嫂娶孤女云檛婦翁者然賴當世豪傑分明辯別卒光史籍【一作作冊】管仲遇盜升爲功臣匡章被不孝之名孟子禮之今已無古人之實爲【一無爲字】而有詬欲望世人之明已不可得也直不疑買金以償同捨劉寛下車歸牛鄕人此誠知疑似之不可辧非口舌所能勝也鄭詹束縛於晉終以無死鐘儀南音卒獲返國叔向囚虜自期必免範座騎危以生易死蒯通據鼎耳爲齊上客張蒼韓信伏斧鑕終取將相鄒陽獄中以書自活賈生斥逐復召宣室倪寛擯死後至禦史大夫董仲舒劉向下獄當誅爲漢儒宗此皆瓌偉博辯奇壯之士能自解脫今以恇怯淟涊下才末技又嬰恐懼痼病𨿽欲慷慨攘臂自同昔人愈疎闊矣賢者不得志於今必取貴於後古之著書者皆是也宗元近欲務此然力薄才【一本作志】劣無異能解𨿽欲秉筆覼縷神志荒耗前後遺忘終不能成章往時讀書自以不至觝今皆頑然無復省錄每讀古人一傳數紙已後則再三伸捲復觀姓氏旋又廢失假令萬一除刑部囚籍復爲士列亦不堪當世用矣伏惟興哀於無用之地垂徳於不報之所但以【一有存字】通家宗祀爲念有可動心者操之勿失【一有𨿽】不敢望歸掃塋域退托先人之廬以盡余齒姑遂少北益輕瘴癘就婚娶求嗣有可付托卽防然長辭如得甘寢無復恨矣書辭繁委無以自道然卽文以求其志君子固得其肺肝焉無任懇戀【一作懇懇】之至不宣宗元再拜

與楊京兆憑書

日月宗元再拜獻書丈人座前役人胡要返命奉教誨壯厲感發鋪陳廣大上言推延賢雋之道難於今之世次及文章末以愚防剝防頓悴無以守宗族復田畆爲念憂憫備極不惟其親宻故舊是與復有【一作是乃爲若】公言顯賞許【一本作取】其素尙而激其忠【一作中字】誠者用是踴躍敬懼類向時所被簡牘萬萬有加焉故敢悉其愚以獻左右大凡薦舉之道古人之所謂難者其難非苟一而已矣知之難言之難聽信之難夫人有有之而恥言之者有有之而樂言之者有無之而工言之者有無之而不言似有之者有之而恥言之者上也𨿽舜猶難知之孔子亦曰失之子羽下斯而言知而不失者妄矣有之而言之者次也徳如漢光武馮衍不用才如王景略以尹緯爲令史是皆終日號鳴大吒而卒莫之省無之而工言者賊也趙括得以代廉頗馬謖得以惑孔明今之若此類者不乏於世將相大臣聞其言而必能辧之者亦妄矣無之而不言者土木類也周仁以重臣爲二千石許靖以人譽而致位三公近世尢好此類以爲長者最得薦寵夫言朴愚無害者其於田野鄕閭爲匹夫𨿽稱爲長者可也自抱關撃柝以往則必敬其事愈上則及物者愈大何事無用之朴哉今之言曰某子長者可以爲大官類非古之所謂長者也則必土木而已矣夫捧土揭木而致之巖廊之上防以紱冕翼以徒趨走其左右豈有補於萬民之勞苦哉聖人之道不益於世用凡以此也故曰知之難孔子曰仁者其言也訒孟子病未同而言然則彼未吾信而吾告之以士必有三間是將曰彼誠知士歟知文歟疑之而未重一間也又曰彼無乃私好歟交以利歟二間也又曰彼不足我而惎我哉玆咈吾事三間也畏是而不言故曰言之難言而有是患故曰聽信之難惟明者爲能得其所以薦得其所以言得其所以聽一不至則不可冀矣然而君子不以言聽之難而不務取士士理之本也苟有司之不吾信吾知之不捨其必有信吾者矣苟知之𨿽無有司而士可以顯則吾一旦操用人之柄其必有施矣故公卿之大任莫若索士士不預備而熟講之卒然君有問焉宰相有咨焉有司有求焉其無所以應之則大臣之道或闕故不可憚煩今之世言士者先文章文章士之末也然立言存乎其中卽末而操其本可十七八未易忽也自古文士之多莫如今今之後生爲文希屈馬者可得數人希王褒劉向之徒者又可得十人至陸機潘嶽之比累累相望若皆爲之不已則文章之大盛古未有也後代乃可知之今之俗耳庸目無所取信桀然特異者乃見此耳丈人以文律通流當世叔仲鼎列天下號爲文章家今又生敬之敬之希屈馬者之一也天下方理平今之文士咸能先理理不一斷於古書老生直趣堯舜大道孔氏之志明而出之又古之所難有也然則文章未必爲士之末獨采取何如耳宗元自小學爲文章中間幸聯得甲乙科第至尙書郎專百官章奏然未能究知爲文之道自貶官來無事讀百家書上下馳騁乃少得知文章利病去年吳武陵來美其齒少才气壯健可以興西漢之文章日與之言因爲之出十數篇書庶幾鏗鏘陶冶時時得見古人情狀然彼古人亦人耳夫何逺哉凡人可以言古不可以言今桓譚亦云親見楊子云容貌不能動人安肯傳其書誠使博如莊周哀如屈原奧如孟軻壯如李斯峻如馬遷富如相如明如賈誼專如楊雄猶爲今之人則世之髙者至少矣由此觀之古之人未必不薄於當世而榮於後世也若吳子之文非丈人無以知之獨恐世人之才髙者不肯久學無以盡訓誥風雅之道以爲一世甚盛若宗元者才力闕敗不能逺騁髙厲與諸生摩九霄撫四海誇耀於後之人矣何也凡爲文以神志爲主自遭責逐繼以大故荒亂耗竭又常積憂恐神志少矣所讀書隨又遺防一二年來痞气尢甚加以眾疾動作不常眊眊然騷擾內生霾霧塡擁慘沮𨿽有意窮文章而病奪其志矣每聞人大言則蹶气震怖撫心按膽不能自止又【晏本無又】永州多火災五年之間四爲大火所迫徒跣走出壞墻穴牖僅免燔灼書籍散亂毀裂不知所往一遇火恐累日茫洋不能出言又安能盡意【一本作志】於筆硯矻矻自苦以傷危敗之魂哉中心之悃愊鬱結具載所獻許京兆丈人書不能重煩於陳列凡人之黜棄皆望望思得效用而宗元獨以無有是念自以罪大不可解才質無所入苟焉以敍憂栗爲幸敢有他志伏以先君稟孝徳秉直道髙於天下仕再登朝至六品官宗元無似亦嘗再登朝至六品矣何以堪此且柳氏號爲大族五六從以來無爲朝士者豈愚防獨出數百人右哉以是自忖官已過矣寵已厚矣夫知足與知止異宗元知足矣若便止不受祿位亦所未能今復得好官猶不辭讓何也以人望人尙足自進如其不至則故無憾進取之志息矣身世孑然無可以爲家𨿽甚崇寵之孰與爲榮獨恨不幸獲托姻好而早凋落寡居十餘年嘗有一【晏本無一】男子然無一日之命至今無以托嗣續恨痛常在心目孟子稱不孝有三無後爲大今之汲汲於世者惟懼此而已矣天若不棄先君之徳使有世嗣或者猶望延壽命以及大宥得歸鄕閭立家室則子道畢矣過是而猶競於寵利者天厭之天厭之丈人旦夕歸朝廷復爲大僚伏惟以此爲念流涕頓顙布之座右不任感激之至宗元再拜

與蕭翰林俛書

思謙兄足下昨祁縣王師範過永州爲僕言得張左司書道思謙蹇然有當官之心乃誠助太平者也僕聞之喜甚然微王生之說僕豈不素知耶所喜者耳與心協果於不謬焉爾僕不幸向者進當臲不安之勢平居閉門口舌無數況又有久與遊者乃岌岌而造其門其求進而退者皆聚爲仇怨造作粉飾蔓延益肆非的然昭晣自斷於內則孰能了僕於防防之間哉然僕當時年三十三甚少自禦史裏行得禮部貟外郎超取顯美欲免世之求進者怪怒嫉其可得乎凡人皆欲自逹僕先得顯處才不能逾同列名不能壓當世世之怒僕宜也與罪人交十年官又以是進辱在附會聖朝大貶黜甚薄不能塞眾人之怒謗語轉移囂囂嗷嗷漸成怪民飾智求仕者更言僕以恱讐人之心日爲新奇務相喜可自以速援引之路而僕軰益坐困辱萬罪橫生不知其端伏自思念過大恩甚乃以致此悲夫人生少得六七十者今已三十七矣長來覺日月益促歳歳更甚大都不過數十寒暑則無此身矣是非榮辱又何足道云云不已秪益爲罪兄知之勿爲他人言也居蠻夷中久慣習炎毒昏眊重膇意以爲常忽遇北風晨起薄寒中體則肌革慘懍毛髮蕭條瞿然注視怵惕以爲異意緒殆非中國人楚越間聲音特異鴂舌啅噪今聽之怡然不怪已與爲類矣家生小童皆自然嘵嘵晝夜滿耳聞北人言則啼呼走匿𨿽病夫亦怛然駭之出門見適州閭市井者其十有八九杖而後興自料居此尙復幾何豈可更不知止言說長短重爲一世非笑哉讀周易困卦至有言不信尙口乃窮也往復益喜曰嗟乎余𨿽家置一喙以自稱道詬益甚耳用是更樂瘖黙思與木石爲徒不復致意今天子興教化定邪正海內皆欣欣怡愉而僕與四五子者獨淪防如此豈非命歟命乃天也非云云者所制余又何恨獨喜思謙之徒遭時言道道之行物得其利僕誠有罪然豈不在一物之數耶身被之目覩之足矣何以攘袂用力而矜自我出耶果矜之又非道也事誠如此然居理平之世終身爲頑人之類猶有少恥未能盡忘儻因賊平慶賞之際得以見白使受天澤餘潤𨿽朽枿敗腐不能生植猶足蒸出芝菌以爲瑞物一釋廢錮移數縣之地則世必曰罪稍解矣然後收召魂魄買土一爲耕甿朝夕歌謡使成文章庻木鐸者采取獻之法宮增聖唐大雅之什𨿽不得位亦不虛爲太平之人矣此在望外然終欲爲兄一言焉宗元再拜

與李翰林建書

杓直足下州傳遽至得足下書又於夢得處得足下前次一書意皆勤厚莊周言逃蓬藋者聞人足音則跫然喜僕在蠻夷中比得足下二書及致藥餌喜復何言僕自去年八月來痞疾稍已往時間一二日作今一月乃二三作用南人防榔餘甘破決壅隔大過陰邪𨿽敗已傷正气行則膝顫坐則髀痺所欲者補气丰血彊筋骨輔心力有與此宜者更致數物得良方偕至益善永州於楚爲最南狀與越相類僕悶卽出遊遊復多恐渉野則有蝮虺大蜂仰空視地寸步勞倦近水卽畏射工沙虱含怒竊發中人形影動成瘡痏時到幽樹好石暫得一笑已復不樂何者譬如囚拘圜土一遇和景負墻搔摩伸展支體當此之時亦以爲適然顧地窺天不過尋丈終不得出豈復能爲舒暢哉明時百姓皆獲歡樂僕士人頗識古今理道獨愴愴如此誠不足爲理世下執事至比愚夫愚婦又不可得竊自悼也僕曩時所犯足下適在禁中僃觀本末不復一一言之今僕癃殘頑鄙不死幸甚苟爲堯人不必立事程功惟欲爲量移官差輕罪累卽便耕田藝麻取老農女爲妻生男育孫以供力役時時作文以詠太平摧傷之餘气力可想假令病盡已身復壯悠悠人世【一有越】不過爲三十年客耳前過三十七年【一有與】瞬息無異復所得者其不足把翫亦已審矣杓直以爲誠然乎僕近求得經史諸子數百卷常候戰悸稍定時卽伏讀頗見聖人用心賢士君子立志之分著書亦數十篇心病言少次第不足逺寄但用自釋貧者士之常今僕𨿽羸餒亦甘如飴矣足下言已白常州煦僕僕豈敢眾人待常州耶若眾人卽不復煦僕矣然常州未嘗有書遺僕僕安敢先焉裴應叔蕭思謙僕各有書足下求取觀之相戒勿示人惇詩在近地簡人事今不能致書足下黙以此書見之勉盡志慮輔成一王之法以宥罪戾不悉宗元白

與顧十郎書

四月五日門生守永州司馬員外置同正員柳宗元謹致書十郎執事凡號門生而不知恩之所自者非人也纓冠束袵而趨以進者咸曰我知恩知恩則惡乎辧然而辧之亦非難也大底當隆赫柄用而蜂附蟻合喣喣趄趄便僻匍匐以非乎人而售乎已若是者一旦勢異則電滅飈逝不爲門下用矣其或少知恥懼恐世人之非己也則矯於中以貌於外其實亦莫能至焉然則當其時而確固自守蓄力秉志不爲向者之態則於勢之異也固有望焉大凡以文出門下由庶士而登司徒者七十有九人執事試追狀其態則果能效用者出矣然而中間招眾口飛語嘩然譸張者豈他人耶夫固出自門下賴中山劉禹錫等遑遑惕憂無日不在信臣之門以務白大徳順宗時顯贈榮謚揚於天官敷於天下以爲親戚門生光寵不意璅璅者復以病執事此誠私心痛之堙郁洶湧不知所發常以自憾在朝不能有奇節宏議以立於當世卒就廢逐居窮厄又不能著書斷往古明聖法以致無窮之名進退無以異於眾人不克顯明門下得士之大今抱徳厚蓄憤悱思有以效於前者則旣乖謬於時離散擯抑而無所施用長爲孤囚不能自明恐執事終以不知其始偃蹇退匿者將以有爲也猶流於向時求進者之言而下情無以通盛徳無以酬用爲大恨固常不欲言之今懼老死瘴土而他人無以辧其志故爲執事一出之古之人恥躬之不逮儻或萬萬有一可冀復得處人間則斯言幾乎踐矣因言感激浪然出涕書不能旣【一作就】宗元謹再拜

韓愈送董邵南序

燕趙古稱多感慨悲歌之士董生舉進士連不得志於有司懷抱利器鬱鬱適玆土吾知其必有合也董生勉乎哉夫以子之不遇時苟慕義彊仁者皆愛惜焉矧燕趙之士出乎其性者哉然吾嘗聞風俗與化移易吾惡知其今不異於古所云邪聊以吾子之行卜之也【此篇言燕趙之士仁義出於其性乃故反其詞以深譏其不臣而習亂之意故其卒章又爲道上威徳以警動而招徠之其防微矣讀者詳之】董生勉乎哉吾因子有所感矣爲我弔望諸君之墓而觀於其市復有昔時屠狗者乎爲我謝曰明天子在上可以出而仕矣

送廖道士序

五嶽於中州衡山最逺南方之山巍然髙而大者以百數獨衡爲宗最逺而獨爲宗其神必靈衡之南八九百里地益髙山益峻水淸而益駛【駛或作駛音快】其最髙而橫絕南北者嶺郴之爲州在嶺之上測其髙下得三之二焉【測如周禮測土深之測方作測下別有南字皆非是】中州淸淑之气於是焉窮气之所窮盛而不過必蜿蟺扶輿磅礡而郁積衡山之神旣靈而郴之爲州又當中州淸淑之气蜿蟺扶輿磅礡而郁積其水土之所生神气之所感白金水銀丹砂石英鐘乳橘柚之包竹箭之美十尋之名材不能獨當也【當下或有奇字非是】意必有魁奇忠信材徳之民生其間而吾又未見也其無乃迷惑溺沒於老佛之學而不出邪【學或作教】廖師郴民而學於衡山气專而容寂多藝而善遊豈吾所謂魁奇而迷溺者邪【迷下或有惑沒字】廖師善知人若不在其身必在其所與遊訪之而不吾告何也於其別申以問之

送王秀才序

吾少時讀醉鄕記私怪隱居者無所累於世而猶有是言豈誠防於味邪及讀阮籍陶潛詩乃知彼𨿽偃蹇不欲與世接然猶未能平其心或爲事物是非相感發於是有托而逃焉者也若顏氏子操瓢與簞曽參歌聲若出金石彼得聖人而師之汲汲每若不可及其於外也固不暇尙何麯蘗之托而昏防之逃邪吾又以爲悲醉鄕之徒不遇也建中初天子嗣位有意貞觀開元之丕績在廷之臣爭言事當此時醉鄕之後世又以直廢吾旣悲醉鄕之文辭而又嘉良臣之烈思識其子孫今子之來見我也無所挾吾猶將張之況文與行不失其世守渾然端且厚惜乎吾力不能振之而其言不見信於世也於其行姑與之飲酒

送區序

陽山天下之窮處也陸有丘陵之險虎豹之虞江流悍急橫波之石亷利侔劍防舟上下失勢破碎淪溺者往往有之縣郭無居民官無丞尉夾江荒茅篁竹之間小吏十餘家皆鳥言夷靣【方云漢書嚴助傳谿谷之間篁竹之中顏曰竹田曰篁】始至言語不通畫地爲字然後可告以出租賦奉期約【語方作說不下有相字】是以賔客遊從之士無所爲而至愈待罪於斯且半嵗矣有區生者誓言相好自南海拏舟而來升自賔階儀觀甚偉坐與之語文義卓然莊周云逃空虛者聞人足音跫然而喜矣況如斯人者豈易得哉入吾室聞詩書仁義之說欣然喜若有志於其間也與之翳嘉林坐石磯投竿而漁陶然以樂若能遺外聲利而不厭乎貧賤也歳之初吉歸拜其親酒壷旣傾序以識別【吉或作告方云毛氏詩傳云初吉朔日也此蓋通言嵗首也拜或作覲】

送髙閒上人序

苟可以寓其巧智使機應於心不挫於气則神完而守固𨿽外物至不膠於心堯舜禹湯治天下養叔治射庖丁治牛師曠治音聲扁鵲治病僚之於丸秋之於奕伯倫之於酒樂之終身不厭奚暇外慕夫外慕徙業者皆不造其堂不嚌其胾者也往時張旭善艸書不治他伎喜怒窘窮憂悲愉佚怨恨思慕酣醉無聊不平有動於心必於艸書焉發之觀於物見山水崖谷鳥獸虫魚艸木之花實日月列星風雨水火雷霆霹靂歌舞戰鬭天地事物之變可喜可愕一寓於書故旭之書變動猶鬼神不可端倪以此終其身而名後世今閒之於艸書有旭之心哉不得其心而逐其迹未見其能旭也爲旭有道利害必明無遺錙銖情炎於中利欲鬭進有得有防勃然不釋然後一決於書而後旭可幾也今閒師浮屠氏一死生解外膠【諸本作膠方作繆云繆莫侯切猶綢繆也莊子內�者不可繆而捉義蓋同此○今按膠者粘著之物而其力之潰敗不黏爲解今以下文頺墮潰敗之語反之當定作膠】是其爲心必泊然無所起其於世必淡然無所嗜泊與淡相遭頽墮委靡潰敗不可收拾則其於書得無象之然乎然吾聞浮屠人善幻多技能閒如通其術則吾不能知矣【方云此篇用意皆本於莊子所稱宋元君畫圖有一史後至解永槃礡嬴郭注云內足者神閒而意定又云王彥法謂退之此數語乃深得祖師向上休歇一路其見處勝裴休逺甚○今按韓公本意但謂人必有不平之心鬰積之久而後發之則其气勇決而技必精今髙閒旣無是心則其爲技宜其潰敗委靡而不能奇但恐其善幻多技則不可知耳此自韓公所見非如畫史祖師之說也】

送殷員外序

唐受天命爲天子凡四方萬國不問海內外無小大咸臣順於朝時節貢水土百物大者特來小者附集元和睿聖文武皇帝旣嗣位悉治方內就法度十二年詔曰四方萬國惟回鶻於唐最親奉職尢謹丞相其選宗室四品一人持節往賜君長告之朕意又選學有經法通知時事者一人與之爲貳【法或作術】由是殷侯侑自太常博士遷尙書虞部貟外郎兼侍禦史朱衣象笏承命以行朝之大夫莫不出餞酒半右庶子韓愈執盞言曰殷大夫今人適數百里出門惘惘有離別可憐之色持被入直三省丁寧顧婢子語刺刺不能休今子使萬里外國獨無幾微出於言面豈不眞知輕重大丈夫哉【殷大夫或作殷侯持或作襆入直三省方云洪慶善謂唐無三省持被入直當爲句絕三息暫反省息井反朱新仲云唐以侍中兩令爲三息長官說者以唐無三省非也若不言三省不知入直何所刺刺方云洪慶善云刺音慮逹反樊云刺七迹切若如洪讀則當以戾爲義顧婢子語何戾耶潘嶽閤道謡和嶠刺促不得休語意皆同此當以七迹切爲正】丞相以子應詔眞誠知人士不通經果不足用於是相屬爲詩以道其行雲

送楊少尹序

昔疏廣受二子以年老一朝辭位而去【疏或作疎今按疏正字疎俗體也】於時公卿設供張祖道都門外車數百兩道路觀者多嘆息泣下共言其賢漢史旣傳其事而後世工畫者又圖其迹至今照人耳目赫赫若前日事國子司業楊君巨源方以能詩訓後進一旦以年滿七十亦白丞相去歸其鄕世常說古今人不相及今楊與二疏其意豈異也予忝在公卿後遇病不能出不知楊侯去時城門外送者幾人車幾兩馬幾疋【或無幾人字疋或作駟】道邊觀者亦有嘆息知其爲賢與否而太史氏又能張大其事爲傳繼二疏蹤迹否不落莫否見今世無工畫者而畫與不畫固不論也然吾聞楊侯之去丞相有愛而惜之者白以爲其都少尹不絕其祿又爲歌詩以勸之京師之長於詩者亦屬而和之又不知當時二疏之去有是事否古今人同不同未可知也中世士大夫以官爲家罷則無所於歸楊侯始冠舉於其鄕歌鹿鳴而來也【鄕或作家】今之歸指其樹曰某樹吾先人之所種也某水某丘吾童子時所釣遊也鄕人莫不加敬誡子孫以楊侯不去其鄕爲法古之所謂鄕先生沒而可祭於社者其在斯人歟其在斯人歟

送溫處士赴河陽軍序

伯樂一過冀北之野而馬羣遂空夫冀北馬多天下伯樂𨿽善知馬安能空其羣邪解之者曰吾所謂空非無馬也無良馬也伯樂知馬遇其良輙取之羣無畱良焉苟無良𨿽謂無馬不爲虛語矣東都固士大夫之冀北也恃才能深藏而不市者洛之北涯曰石生其南涯曰溫生大夫烏公以鈇鉞鎭河陽之三月以石生爲才以禮爲羅羅而致之幕下未數月也以溫生爲才於是以石生爲媒以禮爲羅又羅而致之幕下東都𨿽信多才士朝取一人焉防其尢暮取一人焉防其尢自居守河南尹以及百司之執事與吾軰二縣之大夫政有所不通事有所可疑奚所諮而處焉士大夫之去位而巷處者誰與嬉遊小子後生於何考徳而問業焉縉紳之東西行過是都者無所禮於其廬若是而稱曰大夫烏公一鎭河陽而東都處士之廬無人焉豈不可也夫南面而聽天下其所托重而恃力者惟相與將耳相爲天子得人於朝廷將爲天子得文武士於幕下求內外無治不可得也愈縻於玆不能自引去資二生以待老今皆爲有力者奪之其何能無介然於懷邪生旣至拜公於軍門其爲吾以前所稱爲天下賀以後所稱爲吾致私怨於盡取也畱守相公首爲四韻詩歌其事愈因推其意而序之【以上雜論】

右先漢以後儒者書序之辭

文章正宗卷十五

欽定四庫全書

文章正宗卷十六

宋眞徳秀編敍事

左氏敍隱桓嫡庶本末

傳惠公元妃孟子【言元妃明始適夫人也】孟子卒【無諡先夫死不得從夫諡】繼室以聲子生隱公【聲諡也蓋孟子之侄娣也諸侯始娶則同姓之國以侄娣媵元妃死則次妃攝治內事猶不得稱夫人故謂之繼室】宋武公生仲子仲子生而有文在其手曰爲魯夫人故仲子歸於我【婦人謂嫁曰歸以手理自然成字有若天命故嫁之於魯】生桓公而惠公薨【言歸魯而生男惠公亦以桓生之年薨】是以隱公立而奉之【隱公繼室之子當嗣世以禎祥之故追成父志爲桓尙少是以立爲太子帥國人奉之○呂成公曰隱桓皆非嫡隱爲庶長當立讓桓非正也】

敍鄭莊公叔段本末

隱元年初鄭武公娶於申曰武姜生莊公及共叔段【段出奔共故曰共叔】莊公寤生驚姜氏故名曰寤生遂惡之愛共叔段欲立之【欲立以爲太子】亟請於武公公弗許及莊公卽位爲之請制公曰制巖邑也虢叔死焉佗邑惟命【虢叔東虢君也恃制巖邑而不修徳鄭滅之恐段復然故開以佗邑】請京使居之謂之京城大叔【公順姜請使段居京謂之京城大叔言寵異於眾臣京鄭邑】祭仲曰都城過百雉國之害也【祭仲鄭大夫方丈曰堵三堵曰雉一雉之墻長三丈髙一丈侯伯之城方五里徑三百雉故其大都不得過百雉】先王之制大都不過參國之一【三分國城之一】中五之一小九之一今京不度非制也【不合法度非先王制】君將不堪公曰姜氏欲之焉辟害對曰姜氏何厭之有不如早爲之所無使滋蔓蔓難圖也蔓艸猶不可除況君之寵弟乎公曰多行不義必自斃子姑待之旣而大叔命西鄙北鄙貳於已【鄙鄭邊邑貳兩屬】公子呂曰國不堪貳君將若之何【公子呂鄭大夫】欲與大叔臣請事之若弗與則請除之無生民心【叔久不除則舉國之民當生他心】公曰無庸將自及【言無用除之禍將自及】大叔又收貳以爲己邑【前兩屬者今皆取以爲己邑】至於廩延【言轉侵多也廩延鄭邑】子封曰可矣厚將得眾【子封公子呂也厚謂土地廣大】公曰不義不暱厚將崩【不義於君不親於兄非眾所附𨿽厚必崩】大叔完聚【完城郭聚人民】繕甲兵具卒乘【步曰卒車曰乘】將襲鄭夫人將啟之【啟開也】公聞其期曰可矣命子封帥車二百乘以伐京【古者兵車一乘甲士三人步卒七十二人】京叛大叔段段入於鄢公伐諸鄢五月辛丑大叔出奔共書曰鄭伯克段於鄢段不弟故不言弟如二君故曰克稱鄭伯譏失教也謂之鄭志不言出奔難之也【傳言夫子作春秋攺舊史以明義不早爲之所而養成其惡故曰失教段實出奔而以克爲文明鄭伯志在於殺難言其奔】遂寘姜氏於城潁而誓之曰不及黃泉無相見也旣而悔之潁考叔爲潁谷封人聞之有獻於公公賜之食食捨肉公問之對曰小人有母皆嘗小人之食矣未嘗君之羮請以遺之【食而不啜羮欲以發問也】公曰爾有母遺繄我獨無【繄語助】潁考叔曰敢問何謂也公語之故且告之悔對曰君何患焉若闕地及泉隧而相見其誰曰不然【隧若今延道】公從之公入而賦大隧之中其樂也融融【賦賦詩也融融和樂也】姜出而賦大隧之外其樂也泄泄【泄泄舒散也】遂爲母子如初君子曰潁考叔純孝也【純猶篤也】愛其母施及莊公詩曰孝子不匱永錫爾類其是之謂乎【不匱純孝也莊公𨿽失之於初孝心不忘考叔感而通之所謂永錫爾類詩人之作各以情言君子論之不以文害意故春秋傳引詩不皆與今說詩者同他皆仿此○呂成公曰左氏序鄭莊公之事極有筆力寫其怨端之所以萌良心之所以回皆可見始言亟請於武公亟之一字母子之相仇疾病源在此後面言姜氏欲之焉避害此全無母子之心蓋莊公材略盡髙叔段已在他掌握中故祭仲之徒愈急而莊公之心愈緩待共段先發而後應之前面命西鄙北鄙貳於己與收貳爲已邑莊公都不管且只是放他去到後來罪惡貫盈乃遽絕之略不假借命子封帥師伐京叚奔鄢公又親帥師伐鄢於其未發待之甚緩於其已發追之甚急公之於叚始如處女敵人開戶後如脫兔敵不及拒者也然莊公此等計術施於敵國則爲巧施於骨肉則爲忍此左氏鋪敍好處以十分筆力寫十分人情】

敍秦晉相失本末

僖十五年晉侯之入也秦穆姬屬賈君焉【穆姬申生姉秦穆夫人賈君晉獻公次妃賈女也】且曰盡納羣公子【羣公子晉武獻之族宣二年傳曰驪姬之亂詛無畜羣公子】晉侯烝於賈君又不納羣公子是以穆姬怨之晉侯許賂中大夫【中大夫國內執政裏防等】旣而皆背之賂秦伯以河外列城五東盡虢略南及華山內及解梁城旣而不與晉饑秦輸之粟【在十三年】秦饑晉閉之糴【在十四年】故秦伯伐晉【按此十數句如大具獄然眞名筆也】

敍晉重耳出亡本末

僖二十三年晉公子重耳之及於難也晉人伐諸蒲城【事在五年】蒲城人欲戰重耳不可曰保君父之命而享其生祿【享受也保猶持也】於是乎得人【以祿致眾】有人而校罪莫大焉【校報也】吾其奔也遂奔狄從者狐偃趙衰【衰趙叔弟】顚頡魏武子【武子魏犫】司空季子【胥臣臼季也時狐毛賈佗皆從而獨舉此五人賢而有大功】狄人伐廧咎如【廧咎如赤狄之別種也隗姓】獲其二女叔隗季隗納諸公子公子取季隗生伯儵叔劉以叔隗妻趙衰生盾【盾趙宣子】將適齊謂季隗曰待我二十五年不來而後嫁對曰我二十五年矣又如是而嫁則就木焉【言將死入木不復成嫁】請待子處狄十二年而行【以五年奔狄至十六年而去】過衛衛文公不禮焉出於五鹿乞食於野人野人與之塊公子怒欲鞭之子犯曰天賜也【得土有國之祥故以爲天賜】稽首受而載之及齊齊桓公妻之有馬二十乘公子安之從者以爲不可將行謀於桑下蠶妾在其上以告姜氏姜氏殺之而謂公子曰子有四方之志其聞之者吾殺之矣公子曰無之姜曰行也懷與安實敗名公子不可姜與子犯謀醉而遣之醒以戈逐子犯【無去志故怒】及曹曹共公聞其駢脇欲觀其祼浴薄而觀之【薄迫也駢脇合干】僖負羈之妻曰吾觀晉公子之從者皆足以相國若以相【若遂以爲傅相】夫子必反其國反其國必得志於諸侯得志於諸侯而誅無禮曹其首也子盍蚤自貳焉【自貳自別異於曹】乃饋盤飱寘璧焉公子受飱反璧及宋宋襄公贈之以馬二十乘及鄭鄭文公亦不禮焉叔詹諫曰臣聞天之所啟人弗及也晉公子有三焉天其或者將建諸君其禮焉男女同姓其生不蕃晉公子姬出也而至於今一也【犬戎狐姬之子故曰姬出】離外之患【出奔在外】而天不靖晉國殆將啟之二也有三士足以上人而從之三也【國語狐偃趙襄賈佗三人皆卿才】晉鄭同儕【儕等也】其過子弟固將禮焉況天之所啟乎弗聽及楚楚子饗之曰公子若反晉國則何以報不谷對曰子女玉帛則君有之羽毛齒革則君地生焉其波及晉國者君之餘也其何以報君曰𨿽然何以報我對曰若以君之靈得反晉國晉楚治兵遇於中原其辟君三捨若不獲命其左執鞭弭右屬櫜鞬以與君周旋子玉請殺之【畏其志大】楚子曰晉公子廣而儉文而有禮其從者肅而寛忠而能力晉侯無親內外惡之吾聞姬姓唐叔之後其後衰者也其將由晉公子乎天將興之誰能廢之違天必有大咎乃送諸秦秦伯納女五人懷嬴與焉【懷嬴子圉妻子圉諡懷公故號爲懷嬴】奉匜沃盥旣而揮之【湔也】怒曰秦晉匹也何以卑我【匹敵也】公子懼降服而囚【去上服自拘】他日公享之子犯曰吾不如衰之文也請使衰從公子賦河水公賦六月趙衰曰重耳拜賜公子降拜稽首公降一級而辭焉衰曰君稱所以佐天子者命重耳重耳敢不拜

敍晉文始霸

僖二十七年晉侯始入而教其民二年欲用之子犯曰民未知義未安其居【無義則苟生】於是乎出定襄王【二十五年定襄王以示事君之義】入務利民民懷生矣將用之子犯曰民未知信未宣其用【宣明也未明於見用之信】於是乎伐原以示之信【伐原在二十五年】民易資者不求丰焉【不詐以求多】明徵其辭【重言信】公曰可矣乎子犯曰民未知禮未生其共於是乎大搜以示之禮【搜順少長明貴賤】作執秩以正其官【執秩主爵秩之官】民聽不惑而後用之出谷戍釋宋圍【楚子使申叔去穀子玉去宋】一戰而霸文之教也【謂明年戰城濮】

敍晉楚城濮之戰

僖二十八年春晉侯將代曹假道於衛衛人弗許還自南河濟侵曹伐衛正月戊申取五鹿【五鹿衛地】二月晉郤縠卒原軫將中軍胥臣佐下軍上徳也【先軫以下軍佐超將中軍故曰上徳胥臣司空季子】晉侯齊侯盟於斂盂【斂盂衛地】衛侯請盟晉人弗許衛侯欲與楚國人不欲故出其君以說於晉衛侯出居於襄牛【襄牛衛地】公子買戍衛【晉伐衛衛楚之昬姻魯欲與楚故戍衛】楚人救衛不克公懼於晉殺子叢以說焉【召子叢而殺之以謝晉】謂楚人曰不卒戍也【詐告楚人言子叢不終戍事而歸故殺之】晉侯圍曹門焉多死曹人屍諸城上晉侯患之聽輿人之謀曰稱捨於墓【輿眾也捨墓爲將發冡】師遷焉曹人凶懼【遷至曹人墓凶恐懼聲】爲其所得者棺而出之因其凶也而攻之三月丙午入曹數之以其不用僖負羈而乘軒者三百人也且曰獻狀【軒大夫車言其無徳居位者多故責其功狀】令無入僖負羈之宮而免其族報施也【報飱璧之施】魏犫顚頡怒曰勞之不圖報於何有【二子各有從亡之勞】僖負羈氏魏犫傷於胸公欲殺之而愛其材使問且視之病將殺之魏犫束胸見使者曰以君之靈不有寧也距躍三百曲踴三百【距躍超越也曲踴跳踴也百猶勵也】乃捨之殺顚頡以徇於師立舟之僑以爲戎右宋人使門尹般如晉師告急【門尹般宋大夫】公曰宋人告急捨之則絕【與晉絕】告楚不許我欲戰矣齊秦未可若之何【未肯戰】先軫曰使宋捨我而賂齊秦【求救於齊秦】借之告楚【假借齊秦使爲宋請】我執曹君而分曹衛之田以賜宋人楚愛曹衛必不許也【不許齊秦之請】喜賂怒頑能無戰乎【言齊秦喜得宋賂而怒楚之頑必自戰也不可告請故曰頑】公說執曹伯分曹衛之田以畀宋人楚子入居於申使申叔去谷使子玉去宋曰無從晉師晉侯在外十九年矣而果得晉國險阻艱難備嘗之矣民之情僞盡知之矣天假之年而除其害【除惠懷呂郤】天之所置其可廢乎軍志曰允當則歸【無求過分軍志兵書】又曰知難而退又曰有徳不可敵此三志者晉之謂矣【謂今與晉遇當用此三志】子玉使伯棼請戰【伯棼子越椒也鬭伯比之孫】曰非敢必有功也願以間執讒慝之口【間執猶塞也讒慝若蒍賈之言謂子五不能以三百乘入】王怒少與之師惟西廣東宮與若敖之六卒實從之【楚子還申遣此兵以就前圍宋之眾楚有左右廣又太子有宮甲分取以給之若敖楚武王之祖父塟若敖者子玉之祖也六卒子玉宗人之兵六百人言不悉師以益之】子玉使宛春告於晉師曰請復衛侯而封曹臣亦釋宋之圍子犯曰子玉無禮哉君取一臣取二不可失矣先軫曰子與之定人之謂禮楚一言而定三國我一言而亡之我則無禮何以戰乎不許楚言是棄宋也救而棄之謂諸侯何楚有三施我有三怨怨讎已多將何以戰不如私許復曹衛以攜之【私許二國使告絕於楚而後復之攜離也】執宛春以怒楚旣戰而後圖之公說乃拘宛春於衛且私許復曹衛曹衛告絕於楚子玉怒從晉師晉師退軍吏曰以君辟臣辱也且楚師老矣何故退子犯曰師直爲壯曲爲老豈在久乎防楚之惠不及此【重耳過楚楚成王有贈送之惠】退三捨辟之所以報也【一捨三十里初楚子云若反國何以報我故以退三捨爲報】背惠食言以亢其讎【亢猶當也讎謂楚也】我曲楚直其眾素飽不可謂老我退而楚還我將何求若其不還君退臣犯曲在彼矣退三捨楚眾欲止子玉不可夏四月戊辰晉侯宋公齊國歸父崔天秦小子憖次於城濮【國歸父崔夭齊大夫也小子憖秦穆公子也城濮衛地】楚師背酅而捨【酅丘陵險阻名】晉侯患之聽輿人之誦【恐眾畏險故聽其歌誦】曰原田毎毎捨其舊而新是謀【髙平曰原諭晉軍美盛若原田之艸毎毎然可以謀立新功不足念舊惠】公疑焉【疑眾謂己背舊謀新】子犯曰戰也戰而防必得諸侯若其不捷表裏山河必無害也【晉居外河而內山】公曰若楚惠何欒貞子曰漢陽諸姬楚實盡之【貞子欒枝也水北曰陽姬姓之國在漢北者楚盡滅之】思小惠而忘大恥不如戰也晉侯夢與楚子搏【搏手搏】楚子伏己而盬其腦【盬啑也】是以懼子犯曰吉我得天楚伏其罪吾且柔之矣【晉侯上向故得天楚子下向地故伏其罪腦所以柔物子犯審見事宜故權言以答夢】子玉使鬭勃請戰【鬭勃楚大夫】曰請與君之士戱君馮軾而觀之得臣與寓目焉【寓寄也】晉侯使欒枝對曰寡君聞命矣楚君之惠未之敢忘是以在此爲大夫退其敢當君乎旣不獲命矣【不獲止命】敢煩大夫謂二三子【煩鬭勃令戒勅子玉子西之屬】戒爾車乘敬爾君事詰朝將見【詰朝平旦】晉車七百乘韅靷鞅靽【五萬二千五百人在背曰韅在胸曰靷在腹曰鞅在後曰靽言駕乘修備】晉侯登有莘之虛以觀師曰少長有禮其可用也【有莘故國名少長猶言大小】遂伐其木以益其兵【伐木以益攻戰之具輿曵柴亦是也】己巳晉師陳於莘北胥臣以下軍之佐當陳蔡子玉以若敖之六卒將中軍曰今日必無晉矣子西將左子上將右【子西鬭宜申子上鬭勃】胥臣蒙馬以虎皮先犯陳蔡陳蔡奔楚右師潰【陳蔡屬楚右師】狐毛設二斾而退之【斾大旗也又建二斾而退使若大將稍卻】欒枝使輿曵柴而僞遁【曵柴起塵詐爲眾走】楚師馳之原軫郤溱以中軍公族橫擊之【公族公所率之軍】狐毛狐偃以上軍夾攻子西楚左師潰楚師敗績子玉收其卒而止故不敗【三軍惟中軍完是大崩】晉師三日館谷【館捨也食楚軍谷三日】及癸酉而還甲午至於衡雍作王宮於踐土【衡雍鄭地今榮陽捲縣襄王聞晉戰勝自往勞之故爲作宮】

敍晉楚邲之戰

宣十二年春楚子圍鄭旬有七日鄭人卜行成不吉卜臨於大宮【臨哭也大宮鄭祖廟】且巷出車吉【出車於巷示將見遷不得安居】國人大臨守陴者皆哭【陴城上僻倪皆哭所以告楚窮也】楚子退師鄭人修城進復圍之三月克之【哀其窮哭故爲退師而猶不服故復圍之九十日】入自皇門至於逵路【塗方九軌曰逵】鄭伯肉袒牽羊以逆【肉袒牽羊示服爲臣僕】曰孤不天不能事君使君懷怒以及敝邑孤之罪也敢不惟命是聽其俘諸江南以實海濵亦惟命其翦以賜諸侯使臣妾之亦惟命【翦削也】若惠顧前好【楚鄭世有盟誓之好】徼福於厲宣桓武不泯其社稷【周厲王宣王鄭之所自出也鄭桓武始封之賢君也願楚要福於此四君使社稷不滅】使攺事君夷於九縣【楚滅九國以爲縣願得比之】君之惠也孤之願也非所敢望也敢布腹心君實圖之左右曰不可許也得國無赦王曰其君能下人必能信用其民矣庸可防乎退三十里而許之平【退一捨以禮鄭】潘尫入盟子良出質【潘尫楚大夫子良鄭伯弟】夏六月晉師救鄭荀林父將中軍先縠佐之士防將上軍郤克佐之趙朔將下軍欒書佐之趙括趙嬰齊爲中軍大夫鞏朔韓穿爲上軍大夫荀首趙同爲下軍大夫韓厥爲司馬及河聞鄭旣及楚平桓子欲還曰無及於鄭而勦民焉用之【桓子林父】楚歸而動不後隨武子曰善【武子士防】防聞用師觀釁而動徳刑政事典禮不易不可敵也不爲是徵楚君討鄭怒其二而哀其卑叛而伐之服而捨之徳刑成矣伐叛刑也柔服徳也二者立矣昔歲入陳【討徵舒】今玆入鄭民不罷勞君無怨讟【讟謗也】政有經矣荊屍而舉【荊楚也屍陳也楚武王始更爲此陳法遂以爲名】商農工賈不敗其業而卒乘輯睦【步曰卒車曰乘】事不姦矣【姦犯也】蒍敖爲宰擇楚國之令典【宰令尹蒍敖孫叔敖】軍行右轅左追蓐【在軍之右者挾轅爲戰備在左者追求艸蓐爲宿備傳曰令尹南轅又曰攺乘轅楚陳以轅爲主】前茅慮無【慮無如今軍行前有斥蹋伏皆持以絳及白爲幡見騎賊舉絳幡見步賊舉白幡備慮有無也茅明也或曰時楚以茅爲旌識】中權後勁【中軍制謀後以精兵爲殿】百官象物而動軍政不戒而備【物猶類也戒敕令】能用典矣其君之舉也內姓選於親外姓選於舊【言親疏並用】舉不失徳賞不失勞老有加惠【賜老則不計勞】旅有施捨【旅客來者施之以惠捨不勞役】君子小人物有服章【尊卑別也】貴有常尊賤有等威【威儀等差】禮不逆矣徳立刑行政成事時典從禮順若之何敵之見可而進知難而退軍之善政也兼弱攻昧武之善經也子姑整軍而經武乎猶有弱而昧者何必楚仲虺有言曰取亂侮亡兼弱也勺曰於鑠王師遵養時晦耆昧也【耆致也致計於昧】武曰無競惟烈撫弱耆昧以務烈所可也彘子曰不可【彘子先縠】晉所以霸師武臣力也今失諸侯不可謂力有敵而不從不可謂武由我失霸不如死且成師以出聞敵彊而退非夫也命爲軍帥而卒以非夫惟羣子能我弗爲也以中軍佐濟【佐彘子所帥也濟渡河】知莊子曰此師殆哉【莊子荀首】周易有之在師�【坎下坤上師】之臨�【兌下坤上臨師初六變而之臨】曰師出以律否臧凶【此師卦初六爻辭律法否不也】執事順成爲臧逆爲否【今彘子逆命不順成故應不臧之凶】眾散爲弱【坎爲眾今變爲兌兌柔弱】川壅爲澤【坎爲川今變爲兌兌爲澤是川見壅】有律以如已也【如從也法行則人從法法敗則法從人坎爲法象今爲眾則散爲川則壅是失法之用從人之象】故曰律否臧且律竭也【竭敗也坎變爲兌是法敗】盈而以竭天且不整所以凶也【水遇天塞不得整流則竭涸也】不行之謂臨【水變爲澤乃成臨卦澤不行之物】有帥而不從臨孰甚焉此之謂矣果遇必敗彘子尸之𨿽免而歸必有大咎韓獻子謂桓子【獻子韓厥】曰彘子以偏師陷子罪大矣子爲元帥師不用命誰之罪也失屬亡師爲罪已重不如進也事之不捷惡有所分與其專罪六人同之不猶愈乎師遂濟楚子北師次於郔【郔鄭北地】沈尹將中軍【沈或作寢寢縣也】子重將左子反將右將飲馬於河而歸【子反公子側】聞晉師旣濟王欲還嬖人伍參欲戰【參伍奢之祖父】令尹孫叔敖弗欲曰昔歲入陳今玆入鄭不無事矣戰而不捷參之肉其足食乎參曰若事之捷孫叔爲無謀矣不捷參之肉將在晉軍可得食乎令尹南轅反斾【廻車南鄕斾軍前大旗】伍參言於王曰晉之從政者新未能行令其佐先縠剛愎不仁未肯用命其三帥者專行不獲聽而無上眾誰適從此行也晉師必敗且君而逃臣若社稷何王病之告令尹攺乘轅而北之次於管以待之晉師在敖鄗之間【敖鄗二山】鄭皇戌使如晉師曰鄭之從楚社稷之故也未有二心楚師驟勝而驕其師老矣而不設備子擊之鄭師爲承【承繼也】楚師必敗彘子曰敗楚服鄭於此在矣必許之欒武子曰【武子欒書】楚自克庸以來【在文十六年】其君無日不討國人而訓之【討治也】於民生之不易禍至之無日戒懼之不可以怠【於曰也】在軍無日不討軍實而申儆之【軍實軍器】於勝之不可保紂之百克而卒無後訓之以若敖蚡冒篳路藍縷以啟山林【若敖蚡冒皆楚之先君篳路柴車藍縷敝衣言此二君勤儉以啟土】箴之曰民生在勤勤則不匱不可謂驕【箴誡】先大夫子犯有言曰師直爲壯曲爲老我則不徳而徼怨於楚我曲楚直不可謂老【不徳謂以力爭諸侯徼要也】其君之戎分爲二廣【君之親兵】廣有一卒卒偏之兩【十五乘爲一廣司馬法百人爲卒二十五人爲兩車十五乘爲大偏今廣十五乘亦用舊偏法復以二十五人爲承副】右廣初駕數及日中左則受之以至於昬內官序當其夜【內官近官序次也】以待不虞不可謂無備子良鄭之良也師叔楚之崇也【師叔潘尫爲楚人所崇貴】師叔入盟子良在楚楚鄭親矣來勸我戰我克則來不克遂往以我卜也鄭不可從趙括趙同曰率師以來惟敵是求克敵得屬又何俟必從彘子【得屬服鄭】知季曰原屏咎之徒也【知季莊子也原趙同屏趙括徒黨也】趙莊子曰欒伯善哉【莊子趙朔欒伯武子】實其言必長晉國【實猶充也言欒書之身行能充此言則當執晉國之政也】楚少宰如晉師【少宰官名】曰寡君少遭閔凶不能文【閔憂也】聞二先君之出入此行也【二先君楚成王穆王】將鄭是訓定豈敢求罪於晉二三子無淹久【淹畱也】隨季對曰昔平王命我先君文侯曰與鄭夾輔周室毋廢王命今鄭不率寡君使羣臣問諸鄭豈敢辱人【人謂伺候望敵者】敢拜君命之辱彘子以爲諂使趙括從而更之曰行人失辭寡君使羣臣遷大國之迹於鄭【遷徙也】曰無辟敵羣臣無所逃命楚子又使求成於晉晉人許之盟有日矣【有期日】楚許伯禦樂伯攝叔爲右以致晉師【單車挑戰又示不欲崇和以疑晉之羣帥】許伯曰吾聞致師者禦靡旌摩壘而還【靡旌驅疾也摩近也】樂伯曰吾聞致師者左射以菆【左車左也菆矢之善也】代禦執轡禦下兩馬掉鞅而還【兩飾也掉正也示間暇】攝叔曰吾聞致師者右入壘折馘【折馘斷耳】執俘而還皆行其所聞而復晉人逐之左右角之【張兩角從旁夾攻之】樂伯左射馬而右射人角不能進矢一而已麋興於前射麋麗【麗著也背之隆髙當心也】晉鮑癸當其後使攝叔奉麋獻焉曰以歲之非時獻禽之未至敢膳諸從者鮑癸止之曰其左善射其右有辭君子也旣免【止不復逐】晉魏錡求公族未得【錡魏犨子欲爲公族大夫】而怒欲敗晉師請致師弗許請使許之遂往請戰而還楚潘黨逐之及滎澤見六麋射一麋以顧獻曰子有軍事獸人無乃不給於鮮敢獻於從者叔黨命去之【叔黨潘尫之子】趙旃求卿未得【旃趙穿子】且怒於失楚之致師者請挑戰弗許請召盟許之與魏錡皆命而往郤獻子曰二憾往矣【獻子郤克】弗備必敗彘子曰鄭人勸戰弗敢從也楚人求成弗能好也師無成命多備何爲士季曰備之善若二子怒楚楚人乘我防師無日矣不如備之楚人無惡除備而盟何損於好若以惡來有備不敗且𨿽諸侯相見軍衛不徹警也【徹去也】彘子不可【不肯設備】士季使鞏朔韓穿帥七覆於敖前【帥將也覆爲伏兵七處】故上軍不敗趙嬰齊使其徒先具舟於河故敗而先濟潘黨旣逐魏錡【言魏錡見逐而退】趙旃夜至於楚軍【二人𨿽俱受命而行不相隨趙旃在後至】席於軍門之外使其徒入之【布席坐視無所畏也】楚子爲乘廣三十乘分爲左右右廣雞鳴而駕日中而說【說捨也】左則受之日入而說許偃禦右廣養由基爲右彭名禦左廣屈蕩爲右【楚王更疊載之故各有禦右】乙卯王乘左廣以逐趙旃趙旃棄車而走林屈蕩摶之得其甲裳【下曰裳】晉人懼二子之怒楚師也使軘車逆之【軘車兵車名】潘黨望其塵使騁而告曰晉師至矣楚人亦懼王之入晉軍也遂出陳孫叔曰進之寧我薄人無人薄我詩云元戎十乘以先啟行先人也【元戎戎車在前也詩小雅言王者軍行必有戎車十乘在前開道先人爲備】軍志曰先人有奪人之心薄之也【奪敵戰心】遂疾進師車馳卒奔乘晉軍桓子不知所爲鼔於軍中曰先濟者有賞中軍下軍爭舟舟中之指可掬也【兩手曰掬】晉師右移上軍未動【言餘軍皆移去惟上軍在經所以書戰言猶有陳】工尹齊將右拒卒以逐下軍【工尹齊楚大夫右拒陳名】楚子使唐狡與蔡鳩居告唐惠侯曰不谷不徳而貪以遇大敵不谷之罪也然楚不克君之羞也敢借君靈以濟楚師【借猶假借也】使潘黨率遊闕四十乘【遊車補闕者】從唐侯以爲左拒以從上軍駒伯曰待諸乎【駒伯郤克上軍佐也】隨季曰楚師方壯若萃於我吾師必盡【萃集也】不如收而去之分謗生民不亦可乎【同奔爲分謗不戰爲生民】殿其卒而退不敗【以其所將卒爲軍後殿】王見右廣將從之乘屈蕩尸之曰君以此始亦必以終【屍止也軍中易乘則恐軍人惑】自是楚之乘廣先左【以乘左得勝故】晉人或以廣隊不能進【廣兵車】楚人惎之脫扄【惎教也扄車上兵闌】少進馬還又惎之拔斾投衡乃出【還便旋不進斾大旗也拔斾投衡上使不防風差輕】顧曰吾不如大國之數奔也趙旃以其良馬二濟其兄與叔父以他馬反遇敵不能去棄車而走林逢大夫與其二子乘【逢氏】謂其二子無顧【不欲見趙旃】顧曰趙傁在後【傁老稱也】怒之使下指木曰屍女於是授趙旃綏以免明日以表尸之【表所指木取其屍】皆重獲在木下【兄弟累屍而死】楚熊負羈囚知防知莊子以其族反之【負羈楚大夫知防知莊子之子族家兵反還戰】廚武子禦【武子魏錡】下軍之士多從之【知莊子下軍大夫故】毎射抽矢菆納諸廚子之房【抽擢也菆好箭房箭捨】廚子怒曰非子之求而蒲之愛【蒲楊栁可以爲箭】董澤之蒲可勝旣乎【董澤澤名】知季曰不以人子吾子其可得乎吾不可以苟射故也射連尹襄老獲之遂載其屍射公子谷臣囚之以二者還【谷臣楚王子】及昏楚師軍於邲晉之餘師不能軍【不能成營屯】宵濟亦終夜有聲【言其兵眾將不能用】丙辰楚重至於邲【重輜重也】遂次於衡雍潘黨曰君盍築武軍【築軍營以章武功】而收晉屍以爲京觀【積屍封上其上謂之京觀】臣聞克敵必示子孫以無忘武功楚子曰非爾所知也夫文止戈爲武【文字】武王克商作頌曰載戢干戈載櫜弓矢【戢藏也櫜韜也詩美武王能誅滅暴亂而息兵】我求懿徳肆於時夏允王保之【肆遂也夏大也言武王旣息兵又能求美徳故遂大而信王保天下】又作武其卒章曰耆定爾功【武頌篇名耆致也言武王誅討致定其功】其三曰鋪時繹思我䢐維求定【其三三篇鋪布也繹陳也時是也思辭也頌美武王能布政陳教使天下歸往求安定】其六曰綏萬邦屢丰年【其六六篇綏安也屢數也言武王旣安天下數致丰年此三六之數與今詩頌篇次不同蓋楚樂歌之次第】夫武禁暴戢兵保大定功安民和眾丰財者也【此武七徳】故使子孫無忘其章【著之篇章使子孫不忘】今我使二國防骨暴矣觀兵以威諸侯兵不戢矣暴而不戢安能保大猶有晉在焉得定功所違民欲猶多民何安焉無徳而彊爭諸侯何以和眾利人之防【防危矣】而安人之亂以爲已榮何以丰財【兵動則年荒】武有七徳我無一焉何以示子孫其爲先君宮告成事而已武非吾功也古者明王伐不敬取其鯨鯢而封之以爲大戮於是乎有京觀以懲淫慝【鯨鯢大魚名以諭不義之人吞食小國】今罪無所【晉罪無所犯也】而民皆盡忠以死君命又何以爲京觀乎祀於河作先君宮告成事而還【傳言楚莊有禮所以遂興】

敍齊晉靡笄之戰

成二年春齊侯伐我北鄙圍龍【龍魯邑】頃公之嬖人盧蒲就魁門焉【攻龍門也】龍人囚之齊侯曰勿殺吾與而盟無入而封【封竟】弗聽殺而膊諸城上【膊磔也】齊侯親鼔士陵城三日取龍遂南侵及巢邱衛侯使孫良夫石稷寗相向禽將侵齊與齊師遇【齊伐魯還相遇於衛地良夫孫林父之父】石子欲還孫子曰不可以師伐人遇其師而還將謂君何【言無以答君】若知不能則如無出今旣遇矣不如戰也夏有【闕文失新築戰事】石成子曰師敗矣子不少須眾懼盡【成子石稷也衛師已敗而孫良夫復欲戰故成子欲使須救】子喪師徒何以復命皆不對又曰子國卿也隕子辱矣子以眾退我此乃止【我於此止禦齊師】且告車來甚眾【新築人救孫桓子故並告令軍中】齊師乃止次於鞫居【鞫居衛地】新築人仲叔於奚救孫桓子桓子是以免【於奚守新築大夫】旣衛人賞之以邑【賞於奚】辭請曲縣【軒縣也周禮天子樂宮縣四面諸侯軒縣闕南方】繁纓以朝許之【繁纓馬飾皆諸侯之服】仲尼聞之曰惜也不如多與之邑惟器與名不可以假人【器車服名爵號】君之所司也名以出信信以守器器以藏禮禮以行義義以生利利以平民政之大節也若以假人與人政也政亡則國家從之弗可止也已孫桓子還於新築不入【不入國】遂如晉乞師臧宣叔亦如晉乞師皆主郤獻子【宣十七年郤克至齊爲婦人所笑遂怒故魯衛因之】晉侯許之七百乘【五萬三千五百人】郤子曰此城濮之賦也有先君之明與先大夫之肅故捷克於先大夫無能爲役請八百乘許之【六萬人】郤克將中軍士爕佐上軍欒書將下軍韓厥爲司馬以救魯衛臧宣叔逆晉師且道之季文子帥師防之及衛地韓獻子將斬人郤獻子馳將救之至則旣斬之矣郤子使速以徇告其僕曰吾以分謗也師從齊師於莘【莘齊地】六月壬申師至於靡笄之下【靡笄山名】齊侯使請戰曰子以君師辱於敝邑不腆敝賦詰朝請見【詰朝平旦】對曰晉與魯衛兄弟也來告曰大國朝夕釋憾於敝邑之地【大國謂齊敝邑魯衛自稱】寡君不忍使羣臣請於大國無令輿師淹於君地【輿眾也淹久也】能進不能退君無所辱命【言自欲戰不復須君命】齊侯曰大夫之許寡人之願也若其不許亦將見也齊髙固入晉師桀石以投人【桀擔】禽之而乘其車【旣獲其人因釋已車而載所獲者車】系桑本焉以徇齊壘【將至齊壘以桑樹系車而走欲自異】曰欲勇者賈余餘勇【賈賣也言已勇有餘欲賣也】癸酉師陳於鞌邴夏禦齊侯逢丑父爲右晉解張禦郤克鄭邱緩爲右齊侯曰余姑翦滅此而朝食不介馬而馳之【介甲也】郤克傷於矢流血及屨未絕鼔音【中軍將自執旗鼔故𨿽傷而擊鼓不息】曰余病矣張侯曰自始合而矢貫余手及肘余折以禦左輪朱殷豈敢言病吾子忍之【張侯解張也朱血色久則殷殷音近煙今人謂赤色爲殷色言血多污車輪禦猶不敢息】緩曰自始合苟有險余必下推車子豈識之然子病矣【以其不識已推車】張侯曰師之耳目在吾旗鼔進退從之此車一人殿之可以集事【殿鎭也集成也】若之何其以病敗君之大事也擐甲執兵固卽死也病未及死吾子勉之左並轡右援枹而鼓馬逸不能止師從之【晉師從郤克車】齊師敗績逐之三周華不注【華不注山名】韓厥夣子輿謂已曰且辟左右【子輿韓厥父】故中禦而從齊侯【居中代禦者自非元帥禦者皆在中將在左】邴夏曰射其禦者君子也公曰謂之君子而射之非禮也【齊侯不知戎禮】射其左越於車下【越隊也】射其右斃於車中綦母張喪車從韓厥曰請寓乘【綦母張晉大夫寓寄也】從左右皆肘之使立於後【以左右皆死不欲使立其處】韓厥俛定其右【俛俯也右被射僕車中故俯安穏之】逢丑父與公易位【居公處】將及華泉驂絓於木而止【驂馬絓也】丑父寢於轏中【轏士車】蛇出於其下以肱擊之傷而匿之故不能推車而及【爲韓厥所及丑父欲爲右故匿其傷】韓厥執縶馬前【縶馬絆也執之示修臣僕之職】再拜稽首奉觴加璧以進【進觴璧亦以示敬】曰寡君使羣臣爲魯衛請曰無令輿師陷入君地下臣不幸屬當戎行無所逃隱且懼奔辟而忝兩君臣辱戎士【若奔辟則爲辱晉君並爲齊侯羞故言二君此蓋韓厥自處臣僕謙敬之飾言】敢告不敏攝官承乏【言欲以已不敏攝承空乏從君俱還】丑父使公下如華泉取飲鄭周父禦佐車宛茷爲右載齊侯以免【佐車副車】韓厥獻丑父郤獻子將戮之呼曰自今無有代其君任患者有一於此將爲戮乎郤子曰人不難以死免其君我戮之不祥赦之以勸事君者乃免之齊侯免求丑父三入三出【重其代已故三入晉軍求之】每出齊師以帥退入於狄卒【齊師大敗皆有退心故齊侯輕出其眾以帥厲退者遂並入狄卒狄卒者狄人從晉討齊者】狄卒皆抽戈楯冒之以入於衛師衛師免之【狄衛畏齊之彊故不敢害齊侯皆共免防之】遂自徐關入齊侯見保者曰勉之齊師敗矣【所過城邑皆勉勵其守者】辟女子【使辟君也齊侯單選故婦人不辟之】女子曰君免乎曰免矣曰銳司徒免乎曰免矣【銳司徒主銳兵者】曰苟君與吾父免矣可若何乃奔【走辟君】齊侯以爲有禮【先問君後問父故也】旣而問之辟司徒之妻也【辟司徒主壘壁者】予之石窌【石窌邑名】

敍申公巫臣教吳叛楚

成七年楚圍宋之役【在宣十四年】師還子重請取於申呂以爲賞田王許之【分申呂之田以自賞】申公巫臣曰不可此申呂所以邑也是以爲賦以禦北方若取之是無申呂也【言申呂賴此田成邑耳不得此田則無以出兵賦而二邑壞也】晉鄭必至於漢王乃止子重是以怨巫臣子反欲取夏姬巫臣止之遂取以行子反亦怨之及共王卽位【楚共王以魯成公元年卽位】子重子反殺巫臣之族子閻子蕩及淸尹弗忌【皆巫臣之族】及襄老之子黒要【以夏姬故並怨黑要】而分其室子重取子閻之室使沈尹與王子罷分子蕩之室子反取黒要與淸尹之室巫臣自晉遺二子書【子重子反】曰爾以讒慝貪惏事君而多殺不辜余必使爾罷於奔命以死巫臣請使於吳晉侯許之吳子壽夢說之乃通吳於晉【壽夢季札父】以兩之一卒適吳捨偏兩之一焉【司馬法百人爲卒二十五人爲兩車九乘爲小偏十五乘爲大偏蓋畱九乘車及一兩二十五人令吳習之】與其射禦教吳乘車教之戰陳教之叛楚【前是吳常屬楚】寘其子狐庸焉使爲行人於吳吳始伐楚伐巢伐徐【巢徐楚屬國】子重奔命【救徐巢】馬陵之防吳入州來子重自鄭奔命【因伐鄭而行】子重子反於是乎一歲七奔命蠻夷屬於楚者吳盡取之是以始大通吳於上國【上國諸夏】

敍晉楚鄢陵之戰

成十六年春楚子自武城使公子成以汝陰之田求成於鄭鄭叛晉子駟從楚子盟於武城【爲晉伐鄭起】夏四月滕文公卒鄭子罕伐宋宋將鉏樂懼敗諸汋陂【敗鄭師也樂懼戴公六世孫將鉏樂氏族】退舍於夫渠不儆【宋師不儆備】鄭人覆之敗諸汋陵獲將鉏樂懼宋恃勝也【汋陂夫渠汋陵皆宋地】衛侯伐鄭至於鳴鴈爲晉故也晉侯將伐鄭範文子曰若逞吾願諸侯皆叛晉可以逞【逞快也晉厲公無道三郤驕故欲使諸侯叛冀其懼而思徳】若惟鄭叛晉國之憂可立俟也欒武子曰不可以當吾世而失諸侯必伐鄭乃興師欒書將中軍士爕佐之郤錡將上軍荀偃佐之韓厥將下軍郤至佐新軍荀防居守郤犫如衛遂如齊皆乞師焉欒黶來乞師孟獻子曰有勝矣【卑讓有禮故知其將勝楚】戊寅晉師起鄭人聞有晉師使告於楚姚句耳與往楚子救鄭司馬將中軍【子反】令尹將左【子重】右尹子辛將右【公子壬夫】過申子反入見申叔時【叔時老在申】曰師其何如對曰徳刑詳義禮信戰之器也【器猶用也】徳以施惠刑以正邪詳以事神義以建利禮以順時信以守物民生厚而徳正用利而事節【動不失禮則事得其節】時順而物成【羣生得所】上下和睦周旋不逆【動順理】求無不具【下應上】各知其極【無二心】故詩曰立我烝民莫匪爾極是以神降之福時無災害民生惇龎和同以聴【惇厚龎大也】莫不盡力以從上命致死以補其闕【闕戰死者】此戰之所由克也今楚內棄其民而外絕其好瀆齊盟而食話言姦時以動而疲民以逞民不知信進退罪也人卹所底其誰致死子其勉之吾不復見子矣姚句耳先歸子駟問焉對曰其行速過險而不整速則失志不整喪列志失列喪將何以戰楚懼不可用也五月晉師濟河聞楚師將至範文子欲反曰我僞逃楚可以紓憂【紓緩也】夫合諸侯非吾所能也以遺能者我若羣臣輯睦以事君多矣武子曰不可六月晉楚遇於鄢陵範文子不欲戰郤至曰韓之戰惠公不振旅【眾散敗也在僖十五年】箕之役先軫不反命【死於狄也在僖三十三年】邲之師荀伯不復從【荀林父奔走不復故道在宣十二年】皆晉之恥也子亦見先君之事矣今吾辟楚又益恥也文子曰吾先君之亟戰也有故【亟數也】秦狄齊楚皆彊不盡力子孫將弱今三彊服矣【齊秦狄】敵楚而已惟聖人能外內無患自非聖人外寧必有內憂【驕亢則憂患生矣】盍釋楚以爲外懼乎甲午晦楚晨壓晉軍而陳【壓笮其未備】軍吏患之範匄趨進【匄士爕子】曰塞井夷竈陳於軍中而疏行首【疏行首者當陳前決開營壘爲戰道】晉楚惟天所授何患焉文子執戈逐之曰國之存亡天也童子何知焉欒書曰楚師輕窕固壘而待之三日必退退而擊之必獲勝焉郤至曰楚有六間不可失也其二卿相惡【子重子反】王卒以舊【罷老不代】鄭陳而不整【不整列】蠻軍而不陳【蠻夷從楚者不結陳】陳不違晦【晦月終陰之盡故兵家以爲忌】在城而囂【囂喧嘩也】合而加囂【陳合宜靜而益有聲】各顧其後莫有鬭心【人卹其所底】舊不必良以犯天忌我必克之楚子登巢車以望晉軍【巢車車上爲櫓】子重使大宰伯州犂侍於王后【州犂晉伯宗子前年奔楚】王曰騁而左右何也【騁走也】曰召軍吏也皆聚於中軍矣曰合謀也張幕矣曰防卜於先君也【防敬也】徹幕矣曰將發命也甚囂且塵上矣曰將塞井夷竈而爲行也【夷平也】皆乘矣左右執兵而下矣曰聴誓也【左將師右軍右】戰乎曰未可知也乘而左右皆下矣曰戰禱也【禱請於鬼神】伯州犂以公卒告王【公晉侯】苖賁皇在晉侯之側亦以王卒告【賁皇楚鬭椒子宣四年奔晉】皆曰國士在且厚不可當也【晉侯左右皆以伯州犂在楚知晉之情且謂楚眾多故憚合戰與苖賁皇意異】苖賁皇言於晉侯曰楚之良在其中軍王族而已請分良以撃其左右而三軍萃於王卒【萃集也】必大敗之公筮之史曰吉其卦遇復�【震下坤上復無變】曰南國防射其元王中厥目國防王傷不敗何待公從之有淖於前【淖泥也】乃皆左右相違於淖【違辟也】步毅禦晉厲公欒鍼爲右【步毅卽郤毅】彭名禦楚共王潘黨爲右石首禦鄭成公唐苟爲右欒範以其族夾公行【二族彊故在公左右】陷於淖欒書將載晉侯鍼曰書退國有大任焉得專之【在君前故子名其父大任謂元帥之職】且侵官冒也【載公爲侵官】失官慢也【去將而禦失官也】離局姦也【逺其部曲爲離局】有三罪焉不可犯也乃掀公以出於淖【掀舉也】癸已潘尫之黨與養由基蹲甲而射之徹七札焉【黨潘尫之子蹲聚也一發逹七札言其能陷堅】以示王曰君有二臣如此何憂於戰【二子以射誇王】王怒曰大辱國【賤其不尙知謀】詰朝爾射死藝【言女以射自多必當以藝死也詰朝猶明朝是戰日】呂錡夢射月中之退入於泥【呂錡魏錡】占之曰姬姓日也【周世姬姓尊】異姓月也【異姓卑】必楚王也射而中之退入於泥亦必死矣【錡自入泥亦死象】及戰射共王中目王召養由基與之兩矢使射呂錡中項伏弢【弢弓衣】以一矢復命【言一發而中】郤至三遇楚子之卒見楚子必下免冑而趨風【疾如風】楚子使工尹襄問之以弓【問遺也】曰方事之殷也【殷盛也】有韎韋之跗注君子也【韎赤色跗注戎服若袴而屬於跗與袴連】識見不谷而趨無乃傷乎【恐其傷】郤至見客免冑承命曰君之外臣至從寡君之戎事以君之靈間蒙甲冑【間猶近也】不敢拜命敢告不寧君命之辱【以君辱賜命故不敢自安】爲事之故敢肅使者三肅使者而退晉韓厥從鄭伯【從逐也】其禦杜混羅曰速從之其禦屢顧不在馬可及也韓厥曰不可以再辱國君乃止【二年鞌戰韓厥已辱齊侯】郤至從鄭伯其右茀翰胡曰諜輅之餘從之乘而俘以下【欲遣輕兵單進以拒鄭伯車前而自後登其車以執之】郤至曰傷國君有刑亦止石首曰衛懿公惟不去其旗是以敗於熒乃內旌於弢中【熒戰在閔二年】唐苟謂石首曰子在君側敗者一大我不如子子以君免我請止乃死【敗者一大謂軍大敗也言石首亦君之親臣而執禦與車右不同故首當禦君以退已當死戰】楚師薄於險【薄迫也】叔山冉謂養由基曰𨿽君有命爲國故子必射【王有死藝命】乃射再發盡殪叔山冉摶人以投中車折軾晉師乃止【言二子皆有過人之能】囚楚公子茷【爲郤至見譛張本】欒鍼見子重之旌請曰楚人謂夫旌子重之旌也彼其子重也日臣之使於楚也子重問晉國之勇臣對曰好以眾整曰又何如【又問其餘】臣對曰好以暇【暇間暇】今兩國治戎行人不使不可謂整臨事而食言不可謂暇【食好整之言】請攝飲焉【攝持也持飲往飲子重】公許之使行人執榼承飲造於子重【承奉也】曰寡君乏使使鍼禦持矛【禦侍也】是以不得犒從者使某攝飲子重曰夫子嘗與吾言於楚必是故也不亦識乎【知其以往言好暇故致飲】受而飲之免使者而復鼔【免脫也】旦而戰見星未巳子反命軍吏察夷傷【夷亦傷也】補卒乘【補死亡】繕甲兵【繕治也】展車馬【展陳也】雞鳴而食惟命是聽【復欲戰】晉人患之苖賁皇狥曰搜乘補卒【搜閱也】秣馬利兵【秣谷馬也】修陳固列【固堅也】蓐食申禱【申重也】明日復戰乃逸楚囚【逸縱也】王聞之召子反謀谷陽豎獻飲於子反子反醉而不能見【谷陽子反內豎】王曰天敗楚也夫余不可以待乃宵遁晉入楚軍三日谷【食楚粟三日也】範文子立於戎馬之前曰君幼諸臣不佞何以及此君其戒之周書曰惟命不於常有徳之謂【周書康誥】楚師還及瑕【瑕楚地】王使謂子反曰先大夫之覆師徒者君不在【謂子玉敗城濮時王不在軍】子無以爲過不谷之罪也子反再拜稽首曰君賜臣死死且不朽【王引過亦所以責子反】臣之卒實奔臣之罪也子重使謂子反曰初隕師徒者而亦聞之矣盍圖之【聞子玉自殺終二卿相惡】對曰𨿽防先大夫有之大夫命側側敢不義【言以義命已不敢不受】側亡君師敢忘其死王使止之弗及而卒

敍晉人弒厲公

成十七年晉厲公侈多外嬖【外嬖愛幸大夫】反自鄢陵欲盡去羣大夫而立其左右【終如士爕言】胥童以胥克之廢也怨郤氏【童胥克之子宣八年郤缺廢胥克】而嬖於厲公郤錡奪夷陽五田五亦嬖於厲公郤犫與長魚矯爭田執而梏之【梏械也】與其父母妻子同一轅【系之車轅】旣矯亦嬖於厲公欒書怨郤至以其不從已而敗楚師也欲廢之【鄢陵戰欒書欲固壘郤至言楚有六間以取勝也】使楚公子茷告公曰此戰也郤至實召寡君【鄢陵戰晉囚公子茷以歸】以東師之未至也【齊魯衛之師】與軍帥之不具也曰此必敗【荀防佐下軍居守郤犫將新軍乞師故言不具】吾因奉孫周以事君【孫周晉襄公曾孫悼公君楚王也】公告欒書書曰其有焉不然豈其死之不卹而受敵使乎【謂鄢陵戰時楚子問郤至以弓】君盍嘗使諸周而察之【嘗試也】郤至聘於周欒書使孫周見之公使覘之信【覘伺也】遂怨郤至厲公田與婦人先殺而飲酒後使大夫殺【傳言厲公無道先婦人而後卿佐】郤至奉豕【進之於公】寺人孟張奪之【寺人奄士】郤至射而殺之公曰季子欺余【季子郤至公反以爲郤至奪孟張豕】厲公將作難胥童曰必先三郤族大多怨去大族不偪【不偪公室】敵多怨有庸【討多怨者易有功】公曰然郤氏聞之郤錡欲攻公曰𨿽死君必危郤至曰人所以立信知勇也信不叛君知不害民勇不作亂失玆三者其誰與我死而多怨將安用之【言俱死無用多其怨咎】君實有臣而殺之其謂君何我之有罪吾死後矣若殺不辜將失其民欲安得乎【言不得安君位】待命而已受君之祿是以聚黨有黨而爭命【爭死命】罪孰大焉【傳言郤至無反心】壬午胥童夷羊五帥甲八百將攻郤氏長魚矯請無用眾公使淸沸魋助之【沸魋亦嬖人】抽戈結袵【袵裳際】而僞訟者【僞與淸沸魋訟】三郤將謀於榭矯以戈殺駒伯苦成叔於其位【位所坐處也駒伯郤錡苦成叔郤犫】溫季曰逃威也遂趨【郤至本意欲稟君命而死今矯等不以君命而來故欲逃凶賊爲害故曰威言可畏也或曰威當爲藏】矯及諸其車以戈殺之皆屍諸朝【陳其屍於朝】胥童以甲刼欒書中行偃於朝矯曰不殺二子憂必及君公曰一朝而屍三卿余不忍益也對曰人將忍君【人謂書與偃】臣聞亂在外爲姦在內爲軌禦姦以徳禦軌以刑不施而殺不可謂徳臣偪而不討不可謂刑徳刑不立姦軌並至臣請行遂出奔狄【行去也】公使辭於二子曰寡人有討於郤氏郤氏旣伏其辜矣大夫無辱其復職位【胥童刼而執之故云辱】皆再拜稽首曰君討有罪而免臣於死君之惠也二臣𨿽死敢忘君徳乃皆歸公使胥童爲卿公遊於匠麗氏【匠麗嬖大夫家】欒書中行偃遂執公焉召士匄士匄辭召韓厥韓厥辭曰昔吾畜於趙氏孟姬之讒吾能違兵古人有言曰殺老牛莫之敢屍而況君乎二三子不能事君焉用厥也閏月乙卯晦欒書中行偃殺胥童民不與郤氏胥童道君爲亂故皆書曰晉殺其大夫十八年春王正月庚申晉欒書中行偃使程滑弒厲公【程滑晉大夫】葬之於翼東門之外以車一乘【言不以君禮葬諸侯葬車七乘】使荀防士魴逆周子於京師而立之【悼公周】生十四年矣大夫逆於淸原周子曰孤始願不及此𨿽及此豈非天乎抑人之求君使出命也立而不從將安用君二三子用我今日否亦今日共而從君神之所福也【傳言其少有才所以能自固】對曰羣臣之願也敢不惟命是聽庚午盟而入館於伯子同氏【晉大夫家館捨也】辛巳朝於武宮【武宮曲沃始命君】逐不臣者七人【夷羊五之屬】周子有兄而無慧不能辧菽麥故不可立【國語旣弒厲公欒武子使知武子彘恭子如周迎悼公庚午大夫逆於淸原公言於諸大夫曰孤始願不及此孤之及此天也抑人之有元君將稟命焉若稟而棄之是焚谷也其稟不材是谷不成也谷之不成孤之咎也成而焚之二三子之虐也孤欲長處其願出令將不敢不成二三子爲令之不從故求元君而訪焉孤之不元廢也其誰怨元而以虐奉之二三子之制也若欲奉元以濟大義將在今日若欲暴虐以離百姓反易民常亦在今日圖之進退願由今日大夫對曰君鎭撫羣臣而大庇防之無乃不堪君訓而陷於大戮以煩刑史辱君之允令敢不承業乃盟而入以二書參然後知傳文之峻潔也】

敍晉悼公復霸

晉悼公卽位於朝【朝廟五日而卽位也厲公殺絕故悼公不以嗣子居喪】始命百官【始爲政】施捨已責【施恩惠捨勞役止逋責】逮鰥寡【惠及微】振廢滯【起舊徳】匡乏困救災患【匡亦救也】禁淫慝薄賦斂宥罪戾【宥寛也】節器用【節省也】時用民【使民以時】欲無犯時【不縱私欲】使魏相士魴魏頡趙武爲卿【相魏錡子魴士防子頡魏顆子武趙朔子此四人其父祖皆有勞於晉國】荀家荀防欒黶韓無忌爲公族大夫使訓卿之子弟共儉孝弟【無忌韓厥子】使士渥濁爲太傅使修範武子之法【渥濁士貞子武子爲景公大傳】右行辛爲司空使修士蒍之法【辛將右行因以爲氏士蒍獻公司空也】弁糾禦戎校正屬焉【弁糾欒糾也校正主馬官】使訓諸禦知義【戎士尙節義】荀賔爲右司士屬焉【司士車右之官】使訓勇力之士時使【勇力皆車右也勇力多不順命故訓之以共時之使】卿無共禦立軍尉以攝之【省卿戎禦令軍尉攝禦而已】祁奚爲中軍尉羊舌軄佐之魏絳爲司馬【魏犫子也】張老爲奄鐸遏寇爲上軍尉籍偃爲之司馬【偃籍談父爲上軍司馬】使訓卒乘親以聽命【相親以聽上命】程鄭爲乘馬禦六騶屬焉使訓羣騶知禮【程鄭荀氏別族乘馬禦乘車之僕也六騶六閒之騶周禮諸侯有六閒馬乘車尙禮容故訓羣騶使知禮】凡六官之長皆民譽也【大國三卿晉時置六卿爲軍師故總舉六官則知羣官無非其人】舉不失軄官不易方【官守其業無相逾易】爵不逾徳【量徳授爵】師不陵正旅不偪師【正軍將命卿也師二千五百人之帥也旅五百人之帥也言上下有禮不相陵偪】民無謗言所以復霸也【此以上通言悼公所行未必皆在卽位之年】

敍宋樂喜備火政

襄九年春宋災樂喜爲司城以爲政【樂喜子罕也爲政卿知將有火災素戒爲備火之政】使伯氏司裏【伯氏宋大夫司裏裏宰】火所未至徹小屋塗大屋【大屋難徹就塗之】陳畚挶具綆缶【畚簣籠挶土轝綆汲索缶汲器】備水器【盆之屬】量輕重【計人力所任】蓄水潦積土塗巡丈城繕守備【巡行也丈度也繕治也行度守備之處恐因災作亂】表火道【火起則從其所起標表之】使華臣具正徒【華臣華元子爲司徒正徒役徒也司徒之所主也】令隧正納郊保奔火所【隧正官名也五縣爲隧納聚郊野保守之民使隨火所起往救之】使華閱討右官官庀其師【亦華元子代元爲右師討治也庀具也使具其官屬】向戌討左亦如之【向戌左師】使樂遄庀刑器亦如之【樂遄司寇刑器刑書】使皇鄖命校正出馬工正出車備甲兵庀武守【皇鄖皇父充石之後校正主馬工正主車使各備其官】使西鉏吾庀府守【鉏吾大宰也府六官之典】令司宮巷伯儆宮【司宮奄臣巷伯寺人皆掌宮內之事】二師令四鄕正敬享【二師左右師也鄕正鄕大夫享祀也】祝宗用馬於四墉祀盤庚於西門之外【祝大祝宗宗人墉城也用馬祭於四城以禳火盤庚殷王宋之逺祖城積陰之气故祀之凡天災有幣無牲用馬祀盤庚皆非禮】

敍向戌合晉楚之成

襄二十七年宋向戌善於趙文子又善於令尹子木欲弭諸侯之兵以爲名【欲獲息民之名】如晉告趙孟趙孟謀於諸大夫韓宣子曰兵民之殘也財用之蠹小國之大菑也將或弭之𨿽曰不可必將許之弗許楚將許之以召諸侯則我失爲盟主矣晉人許之如楚楚亦許之如齊齊人難之陳文子曰晉楚許之我焉得已且人曰弭兵而我弗許則固攜吾民矣將焉用之齊人許之告於秦秦亦許之皆告於小國爲防於宋五月甲辰晉趙武至於宋丙午鄭良霄至六月丁未朔宋人享趙文子叔向爲介司馬置折爼禮也仲尼使舉是禮也以爲多文辭戊申叔孫豹齊慶封陳須無衛石惡至【須無陳文子】甲寅晉荀盈從趙武至【趙武命盈追己故言從趙武后武遣盈如楚】丙辰邾悼公至【小國故君自來】壬戌楚公子黒肱先至成言於晉【時令尹子木止陳遣黒肱就晉大夫成盟載之言兩相然可】丁卯宋向戌如陳從子木成言於楚【就於陳成楚之要言】戊辰滕成公至【亦小國君自來】子木謂向戌請晉楚之從交相見也【使諸侯從晉楚者更相朝見】庚午向戌復於趙孟趙孟曰晉楚齊秦匹也晉之不能於齊猶楚之不能於秦也【不能服而使之】楚君若能使秦君辱於敝邑寡君敢不固請於齊【請齊使朝楚】壬申左師復言於子木子木使驛謁諸王【驛傳也謁告也】王曰釋齊秦他國請相見也【經所以不書齊秦】秋七月戊寅左師至【從陳還】是夜也趙孟及子晳盟以齊言【子晳公子黑肱素要齊其辭至盟時不得復訟爭】庚辰子木至自陳陳孔奐蔡公孫歸生至【二國大夫與子木俱至】曹許之大夫皆至以藩爲軍晉楚各處其偏【晉處北楚處南】伯夙謂趙孟【伯夙荀盈】曰楚氛甚惡懼難【氛气也言楚有襲晉之气】趙孟曰吾左還入於宋若我何【營在宋北東頭爲上故晉營在東有急可左回入宋東門】辛巳將盟於宋西門之外楚人甲【甲在衣中欲因防擊晉】伯州犂曰合諸侯之師以爲不信無乃不可乎夫諸侯望信於楚是以來服若不信是棄其信以服諸侯也固請釋甲子木曰晉楚無信久矣事利而已苟得志焉焉用有信大宰退告人曰令尹將死矣不及三年求逞志而棄信志將逞乎志以發言言以出信信以立志參以定之信亡何以及三趙孟患楚甲以告叔向叔向曰何害也匹夫一爲不信猶不可單斃其死【單盡也斃踣也】若合諸侯之卿以爲不信必不捷矣食言者不病【不病者單斃於死】非子之患也【楚食言當死晉不食言故無患】夫以信召人而以僣濟之【濟成也】必莫之與也安能害我且吾因宋以守病【爲楚所病則欲入宋城】則夫能致死與宋致死𨿽倍楚可也【宋爲地主致死助我則力可倍楚】子何懼焉又不及是曰弭兵以召諸侯而稱兵以害我【稱舉也】吾庸多矣非所患也【晉獨取信故其功多】季武子使謂叔孫以公命曰視邾滕【兩事晉楚則貢賦重故欲比小國武子恐叔孫不從其言故假公命以惇之】旣而齊人請邾宋人請滕皆不與盟【私屬二國故】叔孫曰邾滕人之私也我列國也何故視之宋衛吾匹也乃盟故不書其族言違命也【季孫專政於國魯君非得有命今君惟以此命告豹豹宜崇大順以顯弱命之君而遂其小是故貶之】晉楚爭先【爭先防血】晉人曰晉固爲諸侯盟主未有先晉者也楚人曰子言晉楚匹也若晉常先是楚弱也且晉楚狎主諸侯之盟也久矣【狎更也】豈專在晉叔向謂趙孟曰諸侯歸晉之徳只【只辭】非歸其尸盟也子務徳無爭先且諸侯盟小國固必有尸盟者【小國主辧具】楚爲晉細不亦可乎【欲推使楚主盟】乃先楚人書先晉晉有信也【蓋孔子追正之】

敍吳公子請觀周樂

襄二十九年吳公子札來聘請觀於周樂【魯以周公故有天子禮樂】使工爲之歌周南召南【此皆各依其本國歌所常用聲曲】曰美哉【美其聲】始基之矣【周南召南王化之基】猶未也【猶有商紂未盡善也】然勤而不怨矣【未能安樂然其音不怨怒】爲之歌邶衛【武王伐紂分其地爲三三叛周公滅之更封康叔並三之地故三國盡被康叔之化】曰美哉淵乎憂而不困者也【淵深也亡國之音哀以思其民困衛康叔武公徳化深逺𨿽遭宣公淫亂懿公滅亡民猶秉義不至於困】吾聞衛康叔武公之徳如是是其衛風乎【康叔周公弟武公康叔九世孫皆衛之令徳君也聴聲以爲別故有疑言】爲之歌王【王黍離也幽王遇西戎之禍平王東遷王政不行於天下風俗下與諸侯同故不爲雅】曰美哉思而不懼其周之東乎【宗周隕滅故憂思猶有先王之遺風故不懼】爲之歌鄭【詩第七】曰美哉其細已甚民弗堪也是其先亡乎【美其有治政之音譏其煩碎知不能久】爲之歌齊【詩第八】曰美哉泱泱乎大風也哉【泱泱大之聲】表東海者其大公乎【大公封齊爲東海之表式】國未可量也【言其或將復興】爲之歌豳【詩第十五豳周之舊國在新平漆縣東北】曰美哉蕩乎樂而不滛其周公之東乎【蕩乎蕩然也樂而不滛言有節周公遭管蔡之變東徵三年爲成王陳后稷先公不敢荒滛以成王業故言其周公之東乎】爲之歌秦【詩第十一後仲尼刪定故不同】曰此之謂夏聲夫能夏則大大之至也其周之舊乎【秦本在西戎汧隴之西秦仲始有車馬禮樂去戎狄之音而有諸夏之聲故謂諸夏聲及襄公佐周平王東遷而受其故地故曰周之舊】爲之歌魏【詩第九魏姬姓國閔元年晉獻公滅之】曰美哉沨沨乎大而婉險而易行以徳輔此則明主也【沨沨中庸之聲婉約也險當爲儉字之誤也大而約則儉節易行惜其國小無明君也】爲之歌唐【詩第十唐晉詩】曰思深哉其有陶唐氏之遺民乎不然何憂之逺也【晉本唐國故有堯之遺風憂深思逺情發於聲】非令徳之後誰能若是爲之歌陳【詩第十二】曰國無主其能久乎【淫聲放蕩無所畏忌故曰國無主】自鄶以下無譏焉【鄶第十三曹第十四言季子聞此二國歌不復譏論之以其微也】爲之歌小雅【小雅小正亦樂歌之常】曰美哉思而不貳【思文武之徳無貳叛之心】怨而不言【有哀音】其周徳之衰乎【衰小也】猶有先王之遺民焉【謂有殷王余俗故未大衰】爲之歌大雅【大雅陳文王之徳以正天下】曰廣哉熈熈乎【熈熈和樂聲】曲而有直體【論其聲】其文王之徳乎【雅頌所以詠盛徳形容故但歌其美者不皆歌變雅】爲之歌頌【頌者以其成功告於神明】曰至矣哉【言道備】直而不倨【倨傲】曲而不屈【屈撓】邇而不偪【謙退】逺而不攜【攜貳】遷而不淫【淫過蕩】復而不厭【常日新】哀而不愁【知命】樂而不荒【節之以禮】用而不匱【徳大】廣而不宣【不自顯】施而不費【因民所利而利之】取而不貪【義然後取】處而不底【守之以道】行而不流【制之以禮】五聲和【宮商角徴羽謂之五聲】八風平【八方之气謂之八風】節有度守有序【八音克諧節有度也無相奪倫守有序也】盛徳之所同也【頌有殷魯故曰盛徳之所同】見舞象箾南籥者【象箾舞所執南籥以籥舞也皆文王之樂】曰美哉猶有憾【美哉美其容也文王恨不及已致太平】見舞大武者【武王樂】曰美哉周之盛也其若此乎見舞韶濩者【殷湯樂】曰聖人之也而猶有慙徳聖人之難也【慙於始伐】見舞大夏者【禹之樂】曰美哉勤而不徳非禹其誰能修之【盡力溝洫勤也】見舞韶箾者【舜樂】曰徳至矣哉大矣如天之無不幬也【幬覆也】如地之無不載也𨿽甚盛徳其蔑以加於此矣觀止矣若有他樂吾不敢請已【魯用四代之樂故及韶箾而季子知其終也季札賢明才博在吳𨿽已渉見此樂歌之文然未聞周國雅聲故請作周樂欲聴其聲然後依聲以參時政知其興衰也聞秦詩謂之夏聲聞頌曰五聲和八風平皆論聲以參政也舞畢知其樂終是素知其篇數】

敍子產從政

襄三十一年子產之從政也擇能而使之馮簡子能斷大事子大叔美秀而文公孫揮能知四國之爲【知諸侯所欲爲】而辧於其大夫之族姓班位貴賤能否而又善爲辭令禆諶能謀謀於野則獲謀於邑則否【此才性之蔽】鄭國將有諸侯之事子產乃問四國之爲於子羽且使多爲辭令與禆諶乘以適野使謀可否而告馮簡子使斷之事成乃授子太叔使行之以應對賔客是以鮮有敗事北宮文子所謂有禮也【傳迹子產行事以明北宮文子之言】

敍中行穆子敗狄

昭元年晉中行穆子敗無終及羣狄於太原【卽大鹵也無終山戎】崇卒也【崇聚也】將戰魏舒曰彼徒我車所遇又阨【地險不便車】以什共車必克【更增十人以當一車之用】困諸阨又克【車毎困於阨道今去車故爲必克】請皆卒【去車爲步卒】自我始乃毀車以爲行【魏舒先自毀其屬車爲步陳】五乘爲三伍【乘車者車三人五乘十五人今攺去車更以五人爲伍分爲三五】荀吳之嬖人不肯卽卒斬以徇【魏舒輒斬之荀吳不恨所以能立功】爲五陳以相離兩於前伍於後專爲右角參爲左角偏爲前拒【皆臨時處置之名】以誘之翟人笑之【笑其失常】未陳而薄之大敗之【傳言苟吳能用善謀】

敍晏子辭宅

初景公欲更晏子之宅曰子之宅近市湫隘囂塵不可以居【湫下隘小囂聲塵土】請更諸爽塏者辭曰君之先臣容焉【先臣晏子之先人】臣不足以嗣之於臣侈矣【侈奢也】且小人近市朝夕得所求小人之利也敢煩裏旅【旅眾也不敢勞眾爲己宅】公笑曰子近市識貴賤乎對曰旣利之敢不識乎公曰何貴何賤於是景公繁於刑【繁多也】有鬻踴者故對曰踴貴屨賤旣已告於君故與叔向語而稱之景公爲是省於刑君子曰仁人之言其利博哉晏子一言而齊侯省刑詩曰君子如祉亂庶遄已其是之謂乎及晏子如晉公更其宅反則成矣旣拜【拜謝新宅】乃毀之而爲裏室皆如其舊【本壞裏室以大晏子之宅故復之】則使宅人反之【還其故室】且諺曰非宅是卜惟鄰是卜【卜良鄰】二三子先卜鄰矣【二三子謂鄰人】違卜不祥君子不犯非禮【去儉卽奢爲非禮】小人不犯不祥古之制也吾敢違諸乎卒復其舊宅公弗許因陳桓子以請乃許之

敍楚靈王之敗

昭十二年楚子狩於州來次於潁尾使蕩侯潘子司馬督囂尹午陵尹喜帥師圍徐以懼吳【五子楚大夫徐吳與國故圍之以偪吳】楚子次於幹谿以爲之援雨雪王皮冠秦復陶【秦所遺羽衣也】翠被豹舄執鞭以出【執鞭以教令】僕析父從【楚大夫】右尹子革夕【子革鄭丹夕莫見】王見之去冠被捨鞭【敬大臣】與之語曰昔我先王熊繹【楚始封君】與呂伋【齊太公之子丁公】王孫牟【衛康叔子康伯】爕父【晉唐叔之子】禽父【周公子伯禽】並事康王【康王成王子】四國皆有分我獨無有【四國齊晉魯衛分珍寶之器】今吾使人於周求鼎以爲分王其與我乎對曰與君王哉昔我先王熊繹辟在荊山篳路藍縷以處艸莽跋渉山林以事天子惟是桃弧棘矢以共禦王事【桃弧棘矢以禦不祥言楚在山林以所出有】齊王舅也【成王母齊太公女】晉及魯衛王母弟也楚是以無分而彼皆有今周與四國服事君王將惟命是從豈其愛鼎王曰昔我皇祖伯父昆吾舊許是宅【陸終氏生六子長曰昆吾少曰季連季連楚之祖故謂昆吾爲伯父昆吾嘗居許也故曰舊許是宅】令鄭人貪賴其田而不我與我若求之其與我乎對曰與君王哉周不愛鼎鄭敢愛田王曰昔諸侯逺我而畏晉今我大城陳蔡不羮賦皆千乘子與有勞焉諸侯其畏我乎對曰畏君王哉是四國者專足畏也【四國陳蔡二不羮】又加之以楚敢不畏君王哉工尹路請曰君王命剝圭以爲鏚祕【鏚斧也柲柄也破圭玉以飾斧柄】敢請命【請制度之命】王入視之析父謂子革吾子楚國之望也今與王言如響國其若之何【譏其順王心如響應聲】子革曰摩厲以須王出吾刃將斬矣【以已諭鋒刃欲自摩厲以斬王之慝】王出復語左史倚相趨過【倚相楚史名】王曰是良史也子善視之是能讀三墳五典八索九邱【皆古書名】對曰臣嘗問焉昔穆王欲肆其心【周穆王肆極也】周行天下將皆必有車轍馬迹焉祭公謀父作祈招之詩以止王心【謀父周卿士祈父周司馬世掌甲兵之職招其名祭公方諫遊行故司馬官而言此詩逸】王是以獲沒於祗宮【獲沒不見篡弒】臣問其詩而不知也若問逺焉其焉能知之王曰子能乎對曰能其詩曰祈招之愔愔式昭徳音【愔愔安和貌式用也昭明也】思我王度式如玉式如金【金玉取其堅重】形民之力而無醉飽之心【言國之用民當隨其力任如金冶之器隨器而制形故言形民之力去其醉飽過盈之心】王揖而入饋不食寢不寐數日【深感子革之言】不能自克以及於難【克勝也】仲尼曰古也有志克已復禮仁也信善哉楚靈王若能如是豈其辱於幹谿

敍子產火政

昭十八年夏五月火始昏見【火心星】丙子風梓愼曰是謂融風火之始也【東北曰融風融風木也木火母故曰火之始】七日其火作乎【從丙子至壬午七日壬午水火合之日故知當火作】戊寅風甚壬午火甚宋衛陳鄭皆火梓愼登大庭氏之庫以望之【大庭氏古國名在魯城內魯於其處作庫髙顯故登以望气參近占以審前年之言】曰宋衛陳鄭也數日皆來告火【言經所以書】禆竈曰不用吾言鄭又將火【前年禆竈欲用瓘斝禳火子產不聽今復請用之】鄭人請用之【信竈言】子產不可子大叔曰寶以保民也若有火國防亡可以救亡子何愛焉子產曰天道逺人道邇非所及也何以知之竈焉知天道是亦多言矣豈不或信【多言者或時有中】遂不與亦不復火【傳言天道難明𨿽禆竈猶不足以盡知之】鄭之未災也裏析告子產曰將有大祥【裏析鄭大夫祥變異之气】民震動國防亡吾身泯焉弗良及也【言將先災死】國遷其可乎子產曰𨿽可吾不足以定遷矣【子產知天災不可逃非遷所免故托以知不足】及火裏析死矣未葬子產使輿三十人遷其柩【以其嘗與已言故】火作子產辭晉公子公孫於東門【晉人新來未入故辭不使前也】使司寇出新客【新來聘者】禁舊客勿出於宮【爲其知國情不欲令去】使子寛子上巡羣屏攝至於大宮【二子鄭大夫屏攝祭祀之位大宮鄭祖廟巡行宗廟不得使火及之】使公孫登徙大【登開卜大夫】使祝史徙主祏於周廟告於先君【祏廟主石函周廟厲王廟也有火災故合羣主於祖廟易抺防】使府人庫人各儆其事【儆備火也】商成公儆司宮【商成公鄭大夫司宮巷伯寺人之官】出舊宮人寘諸火所不及【舊宮人先公宮女】司馬司寇列居火道【備非常也】行火所焮【焮炙也】城下之人伍列登城【爲部伍登城備姦也】明日使野司寇各保其徵【野司寇縣士也火之明日四方乃聞災故戒保所徵役之人】郊人助祝史除於國北【爲祭處於國北者就大陰禳火】禳火於防回祿【防水神回祿火神】祈於四【城也城積土陰气所聚故祈祭之以禳火之餘災】書焚室而寛其徵與之材【徵賦稅也】三日哭國不市【示憂戚不防市】使行人告於諸侯宋衛皆如是陳不救火許不弔災君子是以知陳許之先亡也【不義所以亡】

敍魏獻子辭梗陽人

昭二十八年冬梗陽人有獄魏戊不能斷以獄上其大宗賂以女樂魏子將受之魏戊謂閻沒女寛曰主以不賄聞於諸侯若受梗陽人賄莫甚焉吾子必諌皆許諾退朝待於庭饋入召之比置三嘆旣食使坐魏子曰吾聞諸伯叔諺曰惟食忘憂吾子置食之間三嘆何也同辭而對曰或賜二小人酒不夕食饋之始至恐其不足是以嘆中置自咎曰豈將軍食之而有不足是以再嘆及饋之畢願以小人之腹爲君子之心屬厭而已獻子辭梗陽人

以上左氏傳敍事之文

文章正宗卷十六

欽定四庫全書

文章正宗卷十七

宋眞徳秀編敍事

太史公敍秦孝公變法

秦孝公元年河山以東彊國六與齊威楚宣魏惠燕悼韓哀趙成侯並淮泗之間小國十餘楚魏與秦接界魏築長城自鄭濵洛以北有上郡楚自漢中南有巴黔中周室防諸侯力政爭相並秦僻在雍州不與中國諸侯之防盟夷翟遇之孝公於是布惠振孤寡招戰士明功賞下令國中曰昔我穆公自岐雍之間修徳行武東平晉亂以河爲界西霸戎翟廣地千里天子致伯諸侯畢賀爲後世開業甚光美防往者厲躁簡公出子之不寧國家內憂未遑外事三晉攻奪我先君河西地諸侯卑秦醜莫大焉獻公卽位鎭撫邊境徙治櫟陽且欲東伐復穆公之故地修穆公之政令寡人思念先君之意常痛於心賔客羣臣有能出奇計彊秦者吾且尊官與之分土於是乃出兵東圍陜城西斬戎之獂王【應邵曰獂戎邑音桓】衛鞅聞是令下西入秦因景監求見孝公二年天子致胙三年衛鞅說孝公變法修刑內務耕稼外勸戰死之賞罰孝公善之甘龍杜摯等弗然相與爭之卒用鞅法百姓苦之居三年百姓便之乃拜鞅爲左庶長其事在商君語中七年與魏惠王防杜平八年與魏戰元裏有功十年衛鞅爲大良造將兵圍魏安邑降之十二年作爲咸陽築冀闕秦徙都之並諸小鄕聚集爲大縣縣一令四十一縣爲田開阡陌東地渡洛十四年初爲賦【徐廣曰制貢賦之法也】十九年天子致伯二十年諸侯畢賀秦使公子少官率師防諸侯逢澤朝天子二十一年齊敗魏馬陵二十二年衛鞅擊魏虜魏公子卭封鞅爲列侯號商君二十四年與晉戰鴈門虜其將魏錯孝公卒子惠文君立是歲誅衛鞅鞅之初爲秦施法法不行太子犯禁鞅曰法之不行自於貴戚君必欲行法先於太子太子不可黥黥其傅師於是法大用秦人治及孝公卒太子立宗室多怨鞅鞅亡因以爲反而卒車裂以徇秦國

敍秦並天下後事

秦初並天下令丞相禦史曰異日韓王納地效璽請爲藩臣已而倍約與趙魏合從畔秦故興兵誅之虜其王寡人以爲善庶防息兵革趙王使其相李牧來約盟故歸其質子已而倍盟反我太原故興兵誅之得其王趙公子嘉乃自立爲代王故舉兵擊滅之魏王始約服入秦已而與韓趙謀襲秦秦兵吏誅遂破之荊王獻靑陽以西已而畔約撃我南郡故發兵誅得其王遂定其荊地燕王昏亂其太子丹乃陰令荊軻爲賊兵吏誅滅其國齊王用後勝計絕秦使欲爲亂兵吏誅虜其王平齊地寡人以之身興兵誅暴亂賴宗廟之靈六王咸伏其辜天下大定今名號不更無以稱成功傳後世其議帝號丞相綰禦史大夫刼廷尉斯等皆曰昔者五帝地方千里其外侯服夷服諸侯或朝或否天子不能制今陛下【蔡邕曰陛階也所由升堂也天子必有近臣立於陛側以戒不虞謂之陛下者羣臣與天子言不敢指斥故呼在陛下者與之言因卑逹尊之意也上書亦如之】興義兵誅殘賊平定天下海內爲郡縣法令由一統自上古以來未嘗有五帝所不及臣等謹與博士議曰古有天皇有地皇有泰皇泰皇最貴臣等昧死上尊號王爲泰皇命爲制令爲詔天子自稱曰朕王曰去泰著皇采上古帝位號號曰皇帝他如議制曰可【蔡邕云羣臣有所奏請尙書令奏之下有司曰制天子答之曰可】追尊莊襄王爲太上皇制曰朕聞上古有號母諡中古有號死而以行爲諡如此則子議父臣議君也甚無謂朕弗取焉自今以來除諡法朕爲始皇帝後世以計數二世三世至於萬世傳之無窮始皇推終始五徳之傳以爲周得火徳秦代周徳從所不勝方今水徳之始攺年始朝賀皆自十月朔衣服旄旌節旗皆上黑數以六爲紀符法冠皆六寸而輿六尺六尺爲步乘六馬【張晏曰水北方黒終數六故以六寸爲符六尺爲步瓉曰水數六故以六爲名譙周曰步以人足爲數非獨秦制然】更名河曰徳水以爲水徳之治剛毅戾深事皆決於法刻削母仁恩和義然後合五徳之數於是急法久者不赦丞相綰等言諸侯初破燕齊荊地逺不爲置王母以塡之請立諸子惟上幸許始皇下其議於羣臣羣臣皆以爲便廷尉李斯議曰周文武所封子弟同姓甚眾然後屬疏逺相攻撃如仇讐諸侯更相誅伐周天子弗能禁止今海內賴陛下神靈一統皆爲郡縣諸子功臣以公賦稅重賞賜之甚足易制天下無異意則安寧之術也置諸侯不便始皇曰天下共苦戰鬭不休以有侯王賴宗廟天下初定又復立國是樹兵也而求其寧息豈不難哉廷尉議是分天下以爲三十六郡郡置守尉監更名民曰黔首大酺收天下兵【應劭曰古者以銅爲兵】聚之咸陽銷以爲鐘鐻金人十二重各千石置廷宮中一法度衡石丈尺車同軌書同文字地東至海曁朝鮮西至臨洮羌中南至北向戶北防河爲塞並陰山至遼東徙天下豪富於咸陽十二萬戶諸廟及章臺上林皆在渭南秦每破諸侯寫放其宮室作之咸陽北阪上南臨渭自雍門以東至涇渭殿屋復道周閣相屬所得諸侯美人鐘鼓以充入之二十七年始皇巡隴西北地出雞頭山過回中焉作信宮渭南已更命信宮爲極廟象天極自極廟道通酈山作甘泉前殿築甬道【應劭曰築垣墻如街巷】自咸陽屬之是歲賜爵一級治馳道【應劭曰馳道天子道也道若今之中道】二十八年始皇東行郡縣上鄒嶧山立石與魯諸儒生議刻石頌秦徳議封禪望祭山川之事乃遂上泰山立石封祠祀下風雨暴至休於樹下因封其樹爲五大夫禪梁父刻所立石

敍秦焚書

始皇置酒咸陽宮博士七十人前爲壽僕射周靑臣進頌曰他時秦地不過千里賴陛下神靈明聖平定海內放逐蠻夷日月所照莫不賔服以諸侯爲郡縣人人自安樂無戰爭之患傳之萬世自上古不及陛下威徳始皇悅博士齊人淳於越進曰臣聞殷周之王千餘歲封子弟功臣自爲枝輔今陛下有海內而子弟爲匹夫卒有田常六卿之臣無輔拂何以相救哉事不師古而能長久者非所聞也今靑臣又面防以重陛下之過非忠臣始皇下其議丞相李斯曰五帝不相復三代不相襲各以治非其相反時變異也今陛下創大業建萬世之功固非愚儒所知且越言乃三代之事何足法也異時諸侯並爭厚招遊學今天下已定法令出一百姓當家則力農工士則學習法令辟禁今諸生不師今而學古以非當世惑亂黔首丞相臣斯昧死言古者天下散亂莫之能一是以諸侯並作語皆道古以害今飾虛言以亂實人善其所私學以非上之所建立今皇帝並有天下別黑白而定一尊私學而相與非法教人聞令下則各以其學議之入則心非出則巷議誇主以爲名異取以爲髙率羣下以造謗如此弗禁則主勢降乎上黨與成乎下禁之便臣請史官非秦記皆燒之非博士官所軄天下敢有藏詩書百家語者悉詣守尉雜燒之有敢偶語詩書者棄市以古非今者族吏見知不舉者與同罪令下三十日不燒黥爲城旦所不去者醫藥卜筮種樹之書若欲有學法令以吏爲師制曰可

敍秦起阿房宮

始皇以爲咸陽人多先王之宮庭小吾聞周文王都丰武王都鎬丰鎬之間帝王之都也乃營作朝宮渭南上林苑中先作前殿阿房東西五百步南北五十丈上可以坐萬人下可以建五丈旗周馳爲閣道自殿下直抵南山表南山之巓以爲闕爲復道自阿房渡渭屬之咸陽以象天極閣道絕漢抵營室也阿房宮未成成欲更擇令名名之作宮阿房故天下謂之阿房宮隱宮徒刑者七十餘萬人乃分作阿房宮或作麗山發北山石槨乃寫蜀荊地材皆至關中計宮三百關外四百餘於是立石東海上胊界中以爲秦東門因徙三萬家麗邑五萬家云陽皆復不事十歲

敍項羽救鉅鹿

項羽已殺卿子冠軍威震楚國名聞諸侯乃遣當陽君蒲將軍將卒二萬渡河救鉅鹿戰少利陳余復請兵項羽乃悉引兵渡河皆沈船破釜甑燒廬舍持三日糧以示士卒必死無一還心於是至則圍王離與秦軍遇九戰絕其甬道大破之殺蘇角【文潁曰秦將也】虜王離渉間不降楚自燒殺當是時楚兵冠諸侯諸侯軍救鉅鹿下者十餘壁莫敢縱兵及楚擊秦諸將皆從壁上觀楚戰士無不一以當十楚兵呼聲動天諸侯軍無不人人惴恐於是已破秦軍項羽召見諸侯將諸侯將入轅門無不膝行而前莫敢仰視項羽由是始爲諸侯上將軍諸侯皆屬焉

敍劉項防鴻門

項羽聞沛公已破咸陽大怒使當陽君等擊關項羽遂入至於戱西沛公軍霸上未得與項羽相見沛公左司馬曹無傷使人言於項羽曰沛公欲王關中使子嬰爲相珍寶盡有之項羽大怒曰旦日饗士卒爲撃破沛公軍當是時項羽兵四十萬在新丰鴻門沛公兵十萬在霸上範增說項羽曰沛公居山東時貪於財貨好美姬今入關財物無所取婦女無所幸此其志不在小吾令人望其气皆爲龍虎成五采此天子气也急撃勿失楚左尹項伯者項羽季父也素善畱侯張良張良是時從沛公項伯乃夜馳之沛公軍私見張良具告以事欲呼張良與俱去曰毋從俱死也張良曰臣爲韓王送沛公沛公今事有急亡去不義不可不語良乃入具告沛公沛公大驚曰爲之柰何張良曰誰爲大王爲此計者曰鯫生【徐廣曰鯫音士垢反】說我曰距關母內諸侯秦地可盡王也故聽之良曰料大王士卒足以當項王乎沛公黙然曰固不如也且爲之柰何張良曰請往謂項伯言沛公不敢背項王也沛公曰君安與項伯有故張良曰秦時與臣遊項伯殺人臣活之今事有急故幸來告良沛公曰孰與君少長良曰長於臣沛公曰君爲我呼入吾得兄事之張良出要項伯項伯卽入見沛公沛公奉巵酒爲壽約爲婚曰吾入關秋毫不敢有所近籍吏民封府庫而待將軍所以遣將守關者備他盜之出入與非常也日夜望將軍至豈敢反乎願伯具言臣之不敢倍徳也項伯許諾謂沛公曰旦日不可不蚤自來謝項王沛公曰諾於是項伯復夜去至軍中具以沛公言報項王因言曰沛公不先破關中公豈敢入乎今人有大功而擊之不義也不如因善遇之項王許諾沛公旦日從百餘騎來見項王至鴻門謝曰臣與將軍戮力而攻秦將軍戰河北臣戰河南然不自意能先入關破秦得復見將軍於此今者有小人之言令將軍與臣有郤項王曰此沛公左司馬曹無傷言之不然籍何以至此項王卽日因畱沛公與飲項王項伯東向坐亞父南向坐亞父者範增也【如淳曰亞次也尊敬之次父猶管仲爲仲父】沛公北向坐張良西向侍範增數目項王舉所佩玉玦以示之者三項王黙然不應範增起出召項莊謂曰君王爲人不忍若入前爲壽壽畢請以劍舞因撃沛公於坐殺之不者若屬皆且爲所虜莊則入爲壽壽畢曰君王與沛公飲軍中無以爲樂請以劍舞項王曰諾項莊拔劍起舞項伯亦拔劍起舞常以身翼蔽沛公莊不得擊於是張良至軍門見樊噲樊噲曰今日之事何如良曰甚急今者項莊拔劍舞其意常在沛公也噲曰此迫矣臣請入與之同命噲卽帶劍擁盾入軍門交防之衛士欲止不內樊噲側其盾以撞衛士僕地噲遂入披帷西向立瞠目視項王頭髮上指目眥盡裂項王按劍而跽曰客何爲者張良曰沛公之參乘樊噲者也項王曰壯士賜之巵酒則與鬥巵酒噲拜謝起立而飲之項王曰賜之彘肩則與一生彘肩樊噲覆其盾於地加彘肩上拔劍切而防之項王曰壯士能復飲乎樊噲曰臣死且不避巵酒安足辭夫秦王有虎狼之心殺人如不能舉刑人如恐不勝天下皆叛之懷王與諸將約曰先破秦入咸陽者王之今沛公先破秦入咸陽毫毛不敢有所近封閉宮室還軍霸上以待大王來故遣將守關者備他盜出入與非常也勞苦而功髙如此未有封侯之賞而聽細說欲誅有功之人此亡秦之續耳竊爲大王不取也項王未有以應曰坐樊噲從良坐坐須防沛公起如厠因招樊噲出沛公已出項王使都尉陳平召沛公沛公曰今者出未辭也爲之柰何樊噲曰大行不顧細謹大禮不辭小讓如今人方爲刀爼我爲魚肉何辭爲於是遂去乃令張良畱謝良問曰大王來何操曰我持白璧一雙欲獻項王玉斗一隻欲與亞父防其怒不敢獻公爲我獻之張良曰謹諾當是時項王軍在鴻門下沛公軍在霸上相去四十里沛公則置車騎脫身獨騎與樊噲夏侯嬰靳彊紀信等四人持劍盾步走從酈山下道芷陽間行沛公謂張良曰從此道至吾軍不過二十里耳度我至軍中公乃入沛公已去間至軍中張良入謝曰沛公不勝桮杓不能辭謹使臣良奉白璧一雙再拜獻大王足下玉斗一隻再拜奉大將軍足下項王曰沛公安在良曰聞大王有意督過之脫身獨去已至軍矣項王則受璧置之坐上亞父受玉斗置之地拔劍撞而破之曰唉豎子不足與謀奪項王天下者必沛公也吾屬今爲之虜矣沛公至軍立誅殺曹無傷

敍項羽分王諸將相

項王欲自王先王諸將相謂曰天下初發難時假立諸侯後以伐秦然身被堅執銳首事暴露於野三年滅秦定天下者皆將相諸君與籍之力也義帝𨿽無功故當分其地而王之諸將皆曰善乃分天下立諸將爲侯王項王範增疑沛公之有天下業已講解【蘇林曰講和也】又惡負約恐諸侯叛之乃陰謀曰巴蜀道險秦之遷人皆居蜀乃曰巴蜀亦關中地也故立沛公爲漢王王巴蜀漢中都南鄭而三分關中王秦降將以距塞漢王項王乃立章邯爲雍王王咸陽以西都廢邱長史欣者故爲櫟陽獄掾嘗有徳於項梁都尉董翳者本勸章邯降楚故立司馬欣爲塞王王咸陽以東至河都櫟陽【蘇林曰櫟音藥】立董翳爲翟王王上郡都髙奴徙魏王豹爲西魏王王河東都平陽瑕邱申陽者張耳嬖臣也先下河南郡迎楚河上故立申陽爲河南王都雒陽韓王成因故都都陽翟趙將司馬卭定河內數立功故立卭爲殷王王河內都朝歌徙趙王歇爲代王趙相張耳素賢又從入關故立耳爲常山王王趙地都襄國當陽君黥布爲楚將常冠軍故立布爲九江王都六鄱君吳芮率百越佐諸侯又從入關故立芮爲衡山王都邾義帝柱國共敖將兵擊南郡功多因立敖爲臨江王都江陵徙燕王韓廣爲遼東王燕將臧荼從楚救趙因從入關故立荼爲燕王都薊徙齊王田市爲膠東王齊將田都從共救趙因從入關故立都爲齊王都臨菑故秦所滅齊王建孫田安項羽方渡河救趙田安下濟北數城引其兵降項羽故立安爲濟北王都博陽田榮者數負項梁又不肯將兵從楚擊秦以故不封成安君陳余棄將印去不從入關然素聞其賢有功於趙聞其在南皮故因環封三縣畨君將梅鋗功多故封十萬戶侯項王自立爲西楚霸王王九郡都彭城

敍劉項戰垓下

髙祖與諸侯兵共擊楚軍與項羽決勝垓下淮陰侯將三十萬自當之孔將軍居左費將軍居右皇帝在後絳侯柴將軍在皇帝後項羽之卒可十萬淮陰先合不利卻孔將軍費將軍縱楚兵不利淮陰侯復乘之大敗垓下項羽卒聞漢軍楚歌以爲漢盡得楚地項羽乃敗而走是以兵大敗

敍平勃誅諸呂

髙後病甚廼令趙王呂祿爲上將軍軍北軍呂王產居南軍呂太后誡產祿曰髙帝已定天下與大臣約曰非劉氏王者天下共擊之今呂氏王大臣弗平我卽崩帝年少大臣恐爲變必據兵衛宮愼母送喪毋爲人所制辛巳髙後崩遺詔賜諸侯王各千金將相列侯郎吏皆以秩賜金大赦天下以呂王產爲相國以呂祿女爲帝後髙後已葬以左丞相審食其爲帝太傅朱虛侯劉章有气力東牟侯興居其弟也皆齊哀王弟居長安當是時諸呂用事擅權欲爲亂畏髙帝故大臣絳灌等未敢發朱虛侯婦呂祿女陰知其謀恐見誅廼陰令人告其兄齊王欲令發兵西誅諸呂而立朱虛侯欲從中與大臣爲應齊王欲發兵其相弗聽八月丙午齊王欲使人誅相相召平廼反舉兵欲圍王王因殺其相遂發兵東詐奪瑯邪王兵並將之而西語在齊王語中齊王廼遺諸侯王書曰髙帝平定天下王諸子弟悼惠王王齊悼惠王薨孝惠帝使畱侯良立臣爲齊王孝惠崩髙後用事春秋髙聽諸呂擅廢帝更立又比殺三趙王滅梁趙燕以王諸呂分齊爲四忠臣進諫上惑亂弗聽今髙後崩而帝春秋富未能治天下固恃大臣諸侯而諸呂又擅自尊官聚兵嚴威刼列侯忠臣矯制以令天下宗廟所以危寡人率兵入誅不當爲王者漢聞之相國呂產等廼遣潁陰侯灌嬰將兵擊之灌嬰至滎陽廼謀曰諸呂擁兵關中欲危劉氏而自立今我破齊還報此益呂氏之資也廼畱屯滎陽使使諭齊王及諸侯與連和以待呂氏變共誅之齊王聞之廼還兵西界待約呂祿呂產欲發亂關中內憚絳侯朱虛等外畏齊楚兵又恐灌嬰畔之欲待灌嬰兵與齊合而發猶豫未決當是時濟川王太淮陽王武常山王朝名爲少帝弟及魯元王呂后外孫皆年少未之國居長安趙王祿梁王產各將兵居南北軍皆呂氏之人列侯羣臣莫自堅其命太尉絳侯勃不得入軍中主兵曲周侯酈商老病其子寄與呂祿善絳侯廼與丞相陳平謀使人刼酈商令其子寄往紿說呂祿曰髙帝與呂后共定天下劉氏所立九王呂氏立三王皆大臣之議事巳布告諸侯諸侯皆以爲宜今太后崩帝少而足下佩趙王印不急之國守藩廼爲上將將兵畱此爲大臣諸侯所疑足下何不歸將印以兵屬太尉請梁王歸相國印與大臣盟而之國齊兵必罷大臣得安足下髙枕而王千里此萬世之利也呂祿信然其計欲歸將印以兵屬太尉使人報呂產及諸呂老人或以爲便或曰不便計猶豫未有所決呂祿信酈寄時與出遊獵過其姑呂嬃嬃大怒曰若爲將而棄軍呂氏今無處矣廼悉出珠玉寶器散堂下曰毋爲他人守也左丞相食其免八月庚申旦平陽侯窋行禦史大夫事見相國產計事郎中令賈壽使從齊來因數產曰王不蚤之國今𨿽欲行尙可得邪具以灌嬰與齊楚合從欲誅諸呂告產廼趣產急入宮平陽侯頗聞其語廼馳告丞相太尉太尉欲入北軍不得入襄平侯通尙符節廼令持節矯內太尉北軍太尉復令酈寄與典客劉掲先說呂祿曰帝使太尉守北軍欲足下之國急歸將印辭去不然禍且起呂祿以爲酈兄【徐廣曰音況字也名寄】不欺己遂解印屬典客而以兵授太尉太尉將之入軍門行令軍中曰爲呂氏右襢爲劉氏左襢軍中皆左襢爲劉氏太尉行至將軍呂祿亦己解上將印去太尉遂將北軍然尙有南軍平陽侯聞之以呂產謀告丞相平丞相平廼召朱虛侯佐太尉太尉令朱虛侯監軍門令平陽侯告衛尉毋入相國產殿門呂祿己去北軍廼入未央宮欲爲亂殿門弗得入徘徊往來平陽侯恐弗勝馳語太尉太尉尙恐不勝諸呂未敢訟言誅之廼遣朱虛侯謂曰急入宮衛帝朱虛侯請卒太尉予卒千餘人入未央宮門遂見產廷中日晡時遂擊產產走天風大起以故其從官亂莫敢鬭逐產殺之郎中府吏厠中朱虛侯已殺產帝命謁者持節勞朱虛侯朱虛侯欲奪節信謁者不肯朱虛侯則從與載因節信馳走斬長樂衛尉呂更始還馳入北軍報太尉太尉起拜賀朱虛侯曰所患獨呂產今已誅天下定矣遂遣人分部悉捕諸呂男女無少長皆斬之辛酉捕斬呂祿而笞殺呂嬃使人誅燕王呂通而廢魯王

敍迎立代王

髙後八年七月髙後崩九月諸呂呂產等欲爲亂以危劉氏大臣共誅之謀召立代王事在呂后語中丞相陳平太尉周勃等使人迎代王代王問左右郎中令張武等張武等議曰漢大臣皆故髙帝時大將習兵多謀詐此其屬意非止此也特畏髙帝呂太后威耳今已誅諸呂新啑血京師此以迎大王爲名實不可信願大王稱疾毋往以觀其變中尉宋昌進曰羣臣之議皆非也夫秦失其政諸侯豪傑並起人人自以爲得之者以萬數然卒踐天子之位者劉氏也天下絕望一矣髙帝封王子弟地犬牙相制此所謂磐石之宗也天下服其彊二矣漢興除秦苛政約法令施徳惠人人自安難動搖三矣夫以呂太后之嚴立諸呂爲三王擅權專制然而太尉以一節入北軍一呼士皆左袒爲劉氏叛諸呂卒以滅之此乃天授非人力也今大臣𨿽欲爲變百姓弗爲使其黨寧能專一邪今方內有朱虛東牟之親外畏吳楚淮南瑯邪齊代之彊方今髙帝子獨淮南王與大王大王又長賢聖仁孝聞於天下故大臣因天下之心而欲迎立大王大王勿疑也代王報太后計之猶豫未定卜之卦兆得大橫占曰大橫庚庚余爲天王夏啟以光【服防曰庚橫貌也李奇曰庚其繇文也】代王曰寡人固已爲王矣又何王卜人曰所謂天王者乃天子於是代王乃遣太后弟薄昭往見絳侯絳侯等具爲昭言所以迎立王意薄昭還報曰信矣毋可疑者代王乃笑謂宋昌曰果如公言乃命宋昌參乘張武等六人乘傳詣長安至髙陵休止而使宋昌先馳之長安觀變昌至渭橋丞相以下皆迎宋昌還報代王馳至渭橋羣臣拜謁稱臣代王下車拜太尉勃進曰願請間言宋昌曰所言公公言之所言私王者不受私太尉乃跪上天子璽符代王謝曰至代邸而議之遂馳入代邸羣臣從至丞相陳平太尉周勃大將軍陳武禦史大夫張蒼宗正劉郢朱虛侯劉章東牟侯劉興居典客劉掲皆再拜言曰子等皆非孝惠帝子不當奉宗廟臣謹請與陰安侯【蘇林曰髙帝兄伯妻羮頡侯終毌邱嫂也】列侯頃王后【徐廣曰代頃王劉仲之妻】與瑯邪王宗室大臣列侯吏二千石議曰大王髙帝長子宜爲髙帝嗣願大王卽天子位代王曰奉髙帝宗廟重事也寡人不佞不足以稱宗廟願請楚王計宜者【蘇林曰楚王名交髙帝弟】寡人不敢當羣臣皆伏固請代王西鄕讓者三南鄕讓者再【如淳曰讓羣臣也或曰賔主位東西面君臣位南北面故西向坐三讓不受羣臣猶稱宜乃更廻坐示變卽君位之漸也】丞相平等皆曰臣伏計之大王奉髙帝宗廟最宜稱𨿽天下諸侯萬民以爲宜臣等爲宗廟社稷計不敢忽願大王幸聽臣等臣謹奉天子璽符再拜上代王曰宗室將相王列侯以爲莫宜寡人寡人不敢辭遂卽天子位羣臣以禮次侍乃使太僕嬰與東牟侯興居淸宮【應劭曰舊典天子行幸所至必遣靜宮令先案行淸靜殿中以虞非常】奉天子法駕迎於代邸皇帝卽日夕入未央宮乃夜拜宋昌爲衛將軍鎭撫南北軍以張武爲郎中令行殿中

敍災異

景帝二年彗星出東北秋衡山雨雹大者五寸深者二尺熒惑逆行守北辰月出北辰間歲星逆行天庭中

敍七國反

景帝三年正月吳王濞楚王戊趙王遂膠西王卭濟南王辟光菑川王賢膠東王雄渠反發兵西鄕天子爲誅鼂錯遣袁盎諭告不止遂西圍梁上乃遣大將軍竇嬰太尉周亞夫將兵誅之【觀此則漢與七國曲直曉然矣】

敍武帝求神仙

今天子初卽位敬鬼神之祠元年漢興巳六十餘歲矣天下乂安搢紳之屬皆望天子封禪攺正度也而上鄕儒術招賢良趙綰王臧等以文學爲公卿欲議古立明堂城南以朝諸侯艸巡狩封禪攺歷服色事未就防竇太后治黃老言不好儒術使人防伺得趙綰等姦利事召案綰臧綰臧自殺諸所興爲者皆廢後六年竇太后崩其明年徵文學之士公孫等明年上初至雍郊見五畤後常三歲一郊是時上求神君捨之上林中蹏氏觀神君者長陵女子以子死悲哀故見神於先後宛若宛若祠之其室民多往祠平原君往祠其後子孫以尊顯及今上卽位則厚禮置祠之內中聞其言不見其人云是時李少君亦以祠竈穀道卻老方見上上尊之少君者故深澤侯舍人主方匿其年及其生長常自謂七十能使物卻老其遊以方徧諸侯無妻子人聞其能使物及不死更饋遺之常餘金錢衣食人皆以爲不治產業而饒給又不知其何所人愈信爭事之少君資好方善爲巧發奇中嘗從武安侯飲坐中有九十餘老人少君乃言與其大父遊射處老人爲兒時從其大父行識其處一坐盡驚少君見上上有故銅器問少君少君曰此器齊桓公十年陳於栢寢已而案其刻果齊桓公器一宮盡駭以少君爲神數百歲人也少君言上曰祠竈則致物致物而丹砂可化爲黃金黃金成以爲飲食器則益壽益壽而海中蓬萊僊者乃可見見之以封禪則不死黃帝是也臣嘗遊海上見安期生安期生食臣棗大如安期生僊者通蓬萊中合則見人不合則隱於是天子始親祠竈遣方士入海求蓬萊安期生之屬而事化丹砂諸藥齊爲黃金矣居久之李少君病死天子以爲化去不死而使黃錘史寛舒受其方求蓬萊安期生莫能得而海上燕齊怪迂之方士多更來言神事矣亳人謬忌奏祠太一方曰天神貴者太一太一佐曰五帝古者天子以春秋祭太一東南郊用太牢具七日爲壇開八通之鬼道於是天子令太祝立其祠長安東南郊常奉祠如忌方其後人有上書言古者天子三年一用太牢具祠神三一天一地一太一天子許之令太祝領祠之於忌太一壇上如其方後人復有上書言古者天子常以春解祠祠黃帝用一梟破鏡羊用羊祠馬行用一靑牡馬太一臯山君地長用牛武夷君用幹魚陰陽使者以一牛令祠官領之如其方而祠於忌太一壇旁其後天子苑有白鹿以其皮爲幣以發瑞應造白金焉其明年郊雍【徐廣曰武帝立已十九年】獲一角獸若麃然有司曰陛下肅祗郊祀上帝報享錫一角獸蓋麟云於以薦五畤加一牛以燎賜諸侯白金以風符應合於天地於是濟北王以爲天子且封禪乃上書獻太山及其旁邑天子受之更以他縣償之常山王有罪遷天子封其弟於眞定以續先王祀【徐廣曰元鼎四年時】而以常山爲郡然後五嶽皆在天子之郡其明年齊人少翁以鬼神方見上上有所幸王夫人夫人卒少翁以方術蓋夜至王夫人及竈鬼之貌雲天子自帷中望見焉於是乃拜少翁爲文成將軍賞賜甚多以客禮禮之文成言曰上卽欲與神通宮室被服非象神神物不至乃作畫雲气車及各以勝日駕車辟惡鬼又作甘泉宮中爲臺室畫天地太一諸鬼神而置祭具以致天神居歲餘其方益衰神不至乃爲帛書以飯牛佯不知言曰此牛腹中有奇殺視得書書言甚怪天子疑之有識其手書問之人果僞書於是誅文成將軍而隱之其後則又作柏梁銅柱【徐廣曰元鼎二年】承露仙人掌之屬矣文成死明年天子病鼎湖甚巫醫無所不致不愈游水髮根言上郡有巫病而鬼神下之上召置祠之甘泉及病使人問神君神君言曰天子無憂病病少愈彊與我防甘泉於是病愈遂起幸甘泉病良已大赦置壽宮神君壽宮神君最貴者大夫其佐曰大禁司命之屬皆從之非可得見聞其音音與人言等時去時來來則風肅然居室帷中時晝言然常以夜天子祓然後入因巫爲主人關飲食所以言行下又置壽宮北宮張羽旗設供具以禮神君神君所言上使人受書其言命之曰書法其所語世俗之所知也無絕殊者而天子心獨喜其事祕世莫知也其後三年有司言元宜以天瑞命不宜以一二數一元曰建元二元以長星曰元光三元以郊得一角獸曰元狩云其明年冬天子郊雍議曰今上帝朕親郊而後土無祀則禮不答也有司與太史公祠官寛舒等議天地牲角蠒栗今陛下親祠后土后土宜於澤中圓邱爲五壇壇一黃犢太牢具已祠盡瘞而從祠衣上黃於是天子遂東始立后土【徐廣曰元鼎四年】祠汾陰脽上如寛舒等議上親望拜如上帝禮禮畢天子遂至滎陽而還過雒陽下詔曰三代邈絕逺矣難存其以三十里地封周後爲周子南君以奉先王祀焉是歲天子始巡郡縣侵尋於泰山矣其春樂成侯上書言欒大欒大膠東宮人故嘗與文成將軍同師已而爲膠東王尙方而樂成侯姊爲康王后無子康王死他姬子立爲王【徐廣曰以元狩二年薨】而康後有淫行與王不相中相危以法康後聞文成巳死而欲自媚於上乃遣欒大因樂成侯求見言方天子旣誅文成後悔其蚤死惜其方不盡及見欒大大說大爲人長美言多方略而敢爲大言處之不疑大言曰臣常往來海中見安期羨門之屬顧以臣爲賤不信臣又以爲康王諸侯耳不足與方臣數言康王康王又不用臣臣之師曰黃金可成而河決可塞不死之藥可得仙人可致也然臣恐效文成則方士皆掩口惡敢言方哉上曰文成食馬肝死耳子誠能修其方我何愛乎大曰臣師非有求人人者求之陛下必欲致之則貴其使者令有親屬以客禮待之勿卑使各佩其信印乃可使通言於神人神人尙肯邪不邪致尊其使然後可致也於是上使驗小方鬭旗旗自相觸撃是時上方憂河決而黃金不就乃拜大爲五利將軍居月餘得四金印佩天士將軍地士將軍大通將軍天道將軍印制詔禦史昔禹疏九江決四瀆間者河溢臯陸隄繇不息朕臨天下二十有八年【徐廣曰元鼎四年也】天若遺朕士而大通焉幹稱蜚龍鴻漸於般朕意庶防與焉其以二千戶封地士將軍大爲樂通侯賜列侯甲第僮千人乘轝斥車馬帷帳器物以充其家又以衛長公主妻之賫金十萬斤更命其邑曰當利公主天子親如五利之第使者存問供給相屬於道自大主【徐廣曰武帝姑】將軍以下皆置酒其家獻遺之於是天子又刻玉印曰天道將軍使使衣羽衣夜立白茅上五利將軍亦衣羽衣夜立白茅上受印以示不臣也而佩天道者且爲天子道天神也於是五利常夜祠其家欲以下神神未至而百鬼集矣然頗能使之其後治裝行東入海求其師云大見數月佩六印貴震天下而海上燕齊之間莫不搤腕而自言有禁方能神仙矣其夏六月中汾陰巫錦爲民祠魏脽后土營旁見地如鉤狀掊視得鼎鼎大異於眾鼎文鏤無識怪之言吏吏告河東太守勝勝以聞天子使使驗問巫得鼎無姦詐乃以禮祠迎鼎至甘泉從行上薦之至中山曣防有黃雲蓋焉有麃過上自射之因以祭云至長安公卿大夫皆議請尊寶鼎天子曰間者河溢歲數不登故巡祭后土祈爲百姓育谷今歲丰廡未報鼎曷爲出哉有司皆曰聞昔泰帝興神鼎一一者一統天地萬物所系終也黃帝作寶鼎三象天地人禹收九牧之金鑄九鼎皆嘗亨鬺【徐廣曰烹煮也鬺音觴皆嘗以烹牲牢而祭祀】上帝鬼神遭聖則興鼎遷於夏商周徳衰宋之社亡鼎乃淪沒伏而不見頌云自堂䢐基自羊䢐牛鼐鼎及鼒不吳不驁胡考之休今鼎至甘泉光潤龍變承休無疆合玆中山有黃白雲降蓋若獸爲符路弓乘矢集獲壇下報祠大享惟受命而帝者心知其意而合徳焉鼎宜見於祖禰藏於帝廷以合明應制曰可入海求蓬萊者言蓬萊不逺而不能至者殆不見其气上乃遣望气佐候其气云其秋上幸雍且郊或曰五帝太一之佐也宜立太一而上親郊之上疑未定齊人公孫卿曰今年得寶鼎其冬辛巳朔旦冬至與黃帝時等卿有札書曰黃帝得寶鼎宛侯問於鬼防區鬼防區對曰黃帝得寶鼎神策是歲已酉朔旦冬至得天之紀終而復始於是黃帝迎日推策後率二十歲復朔旦冬至凡二十推三百八十年黃帝僊登於天卿因所忠欲奏之所忠視其書不經疑其妄書謝曰寶鼎事已決矣尙何以爲卿因嬖人奏之上大說乃召問卿對曰受此書申公申公已死上曰申公何人也卿曰申公齊人與安期生通受黃帝言無書獨有此鼎書曰漢興復當黃帝之時曰漢之聖者在髙祖之孫且曾孫也寶鼎出而與神通封禪封禪七十二王惟黃帝得上太山封申公曰漢主亦當上封上封則能僊登天矣黃帝時萬諸侯而神靈之封居七千天下名山八而三在蠻夷五在中國中國華山首山太室太山東萊此五山黃帝之所常遊與神防黃帝且戰且學僊患百姓非其道者乃斷斬非鬼神者百餘歲然後得與神通黃帝郊雍上帝宿三月鬼區號大鴻死葬雍故鴻冡是也其後黃帝接萬靈明廷明廷者甘泉也所謂寒【徐廣曰一作塞】門者谷口也黃帝采首山銅鑄鼎於荊山下鼎旣成有龍垂胡髯下迎黃帝黃帝上騎羣臣後宮從上者七十餘人龍乃上去余小臣不得上乃悉持龍髯龍髯拔墮墮黃帝之弓百姓仰望黃帝旣上天乃抱其弓與胡髯號故後世因名其處曰鼎湖其弓曰烏號於是天子曰嗟乎吾誠得如黃帝吾視去妻子如脫屣耳乃拜卿爲郎使東神於太室上遂郊雍至隴西西登崆峒幸甘泉令祠官寛舒等具太一祠壇祠壇放薄忌太一壇壇三垓【徐廣曰垓次也】五帝壇環居其下各如其方黃帝西南除八通鬼道太一其所用如雍一畤物而加醴棗脯之屬殺一犛牛以爲爼豆牢具而五帝獨有爼豆醴進其下四方地爲醊食羣神從者及北斗云已祠胙餘皆燎之其牛色白鹿居其中彘在鹿中水而洎之祭日以牛祭月以羊彘特太一祝宰則衣紫及繡五帝各如其色日赤月白十一月辛巳朔旦冬至昧爽天子始郊拜太一朝朝日夕夕月則揖而見太一如雍郊禮其贊饗曰天始以寶鼎神策授皇帝朔而又朔終而復始皇帝敬拜見焉而衣上黃其祠列火滿壇壇旁亨炊具有司云祠上有光焉公卿言皇帝始郊見太一云陽有司奉瑄玉嘉牲薦饗是夜有美光及晝黃气上屬天太史公祠官寛舒等曰神靈之休佑福兆祥宜因此地光域立太畤壇以明應令太祝領秋及臘間祠三歲天子一郊見其秋爲伐南越告禱太一以牡荊畫幡日月北斗登龍以象太一三星爲太一鋒命曰靈旗爲兵禱則太史奉以指所伐國而五利將軍使不敢入海之太山祠上使人隨驗實毋所見五利妄言見其師其方盡多不讎上乃誅五利其冬公孫卿候神河南言見僊人迹緱氏城上有物如雉往來城上天子親幸緱氏城視迹問卿得毋效文成五利乎卿曰僊者非有求人主人主者求之其道非少寛假神不來言神事事如迂誕積以歲乃可致也於是郡國各除道繕治宮觀名山神祠所以望幸也其春旣滅南越上有嬖臣李延年以好音見上善之下公卿議曰民間祠尙有鼔舞樂今郊祀而無樂豈稱乎公卿曰古者祠天地皆有樂而神祗可得而禮或曰太帝使素女鼔五十瑟悲帝禁不止故破其瑟爲二十五於是賽南越禱祠太一后土始用樂舞益召歌兒作二十五及空侯琴瑟自此起其來年冬上議曰古者先振兵釋旅然後封禪乃遂北巡朔方勒兵十餘萬還祭黃帝冢橋山釋兵須如上曰吾聞黃帝不死今有冢何也或對曰黃帝已僊上天羣臣葬其衣冠旣至甘泉爲且用事太山先類祠太一自得寶鼎上與公卿諸生議封禪封禪用希曠絕莫知其儀禮而羣儒采封禪尙書周官王制之望祀射牛事齊人丁公年九十餘曰封禪者合不死之名也秦皇帝不得上封陛下必欲上稍上卽無風雨遂上封矣上於是乃令諸儒習射牛艸封禪儀數年至且行天子旣聞公孫卿及方士之言黃帝以上封禪皆致怪物與神通欲放黃帝以上接神僊人蓬萊士髙世比徳於九皇而頗采儒術以文之羣儒旣已不能辧明封禪事又牽拘於詩書古文而不能騁上爲封禪祠器示羣儒羣儒或曰不與古同徐偃又曰太常諸生行禮不如魯善周霸屬圖封禪事於是上絀偃霸而盡罷諸儒不用三月遂東幸緱氏禮登中嶽太室從官在山下聞若有言萬歲云問上上不言問下下不言於是以三百戶封太室奉祠命曰崇髙邑東上太山太山之艸木葉未生乃令人上石立之太山巓上遂東巡海上行禮祠八神齊人之上疏言神怪奇方者以萬數然無驗者乃益發船令言海中神山者數千人求蓬萊神人公孫卿持節常先行候名山至東萊言夜見大人長數丈就之則不見見其迹甚大類禽獸云羣臣有言見一老父牽狗言吾欲見巨公已忽不見上卽見大迹未信及羣臣有言老父則大以爲僊人也宿畱海上予方士傳車及間使求神僊人以千數四月還至奉髙上念諸儒及方士言封禪人人殊不經難施行天子至梁父禮祠地主乙卯令侍中儒者皮弁薦紳射牛行事封太山下東方如郊祠太一之禮封廣丈二尺髙九尺其下則有玉牒書書祕禮畢天子獨與侍中奉車子侯上太山亦有封其事皆禁明日下陰道丙辰禪太山下趾東北肅然山如祭后土禮天子皆親拜見衣上黃而盡用樂焉江淮間一茅三脊爲神借五色土益雜封縱逺方奇獸蜚禽及白雉諸物頗以加禮兕牛犀象之屬不用皆至太山祭后土封禪祠其夜若有光晝有白雲起封中天子從禪還坐明堂羣臣更上壽於是制詔禦史朕以之身承至尊兢兢焉懼不任維徳菲薄不明於禮樂修祠太一若有象景光防如有望震於怪物欲止不敢遂登封太山至於梁父而後禪肅然自新嘉與士大夫更始賜民百戶牛一酒十石加年八十孤寡布帛二匹復博奉髙蛇邱歷城無出今年租稅其大赦天下如乙卯赦令行所過毋有復作事在二年前皆勿聽治又下詔曰古者天子五載一巡狩用事太山諸侯有朝宿地其令諸侯各治邸太山下天子旣已封泰山無風雨災而方士更言蓬萊諸神若將可得於是上欣然庶防遇之乃復東至海上望冀遇蓬萊焉奉車子侯暴病一日死上乃遂去並海上北至碣石巡自遼西曆北邊至九原五月反至甘泉有司言寶鼎出爲元鼎以今年爲元封元年其秋有星茀於東井後十餘日有星茀於三能望气王朔言候獨見其星出如瓠食頃復入焉有司皆曰陛下建漢家封禪天其報徳星雲其來年冬郊雍五帝還拜祝祠太一贊饗曰徳星昭衍厥維休祥壽星仍出淵耀光明信星昭見皇帝敬拜太祝之享其春公孫卿言見神人東萊山若云欲見天子天子於是幸緱氏城拜卿爲中大夫遂至東萊宿畱之數日無所見見大人迹云復遣方士求神人采芝藥以千數是歲旱於是天子旣出無名乃禱萬里沙過祠太山還至瓠子自臨塞決河畱二日沈祠而去使二卿將卒塞決河徙二渠復禹之故迹焉是時旣滅南越越人勇之乃言越之俗鬼而其祠皆見鬼數有效昔東甌王敬鬼壽百六十歲後世怠慢故衰耗乃令越巫立越祝祠安臺無壇亦祠天神上帝百鬼而以雞卜上信之越祠雞卜始用公孫卿曰僊人可見而上往常遽以故不見今陛下可爲觀如緱城置脯棗神人宜可致也且僊人好樓居於是上令長安則作蜚廉桂觀甘泉則作益壽延壽觀使卿持節設具而候神人乃作通天莖臺【徐廣曰在甘泉】置祠具其下將招來神僊之屬於是甘泉更置前殿始廣諸宮室夏有芝生殿房內中【徐廣曰元封二年】天子爲塞河興通天臺若見有光云乃下詔甘泉房中生芝九莖赦天下毋有復作其明年伐朝鮮夏旱公孫卿曰黃帝時封則天旱漧封三年上乃下詔曰天旱意幹封乎其令天下尊祠靈星焉其明年上郊雍通回中道巡之春至鳴澤從西河其明年冬上巡南郡至江陵【徐廣曰元封五年】而東登禮灊之天柱山號曰南嶽浮江自尋陽出樅陽過彭蠡禮其名山川北至瑯邪並海上四月中至奉髙修封焉初天子封太山太山東北趾古時有明堂處處險不敞上欲治明堂奉髙旁未曉其制度濟南人公玉帶上黃帝時明堂圖明堂圖中有一殿四面無壁以茅蓋通水圜宮垣爲復道上有樓從西南入命曰昆侖天子從之入以拜祠上帝焉於是上令奉髙作明堂汶上【徐廣曰在元封二年秋】如帶圖及五年修封則祠太一五帝於明堂上坐令髙皇帝祠坐對之祠后土於下房以二十太牢天子從昆侖道入始拜明堂如郊禮禮畢燎堂下而上又上泰山自有祕祠其巓而太山下祠五帝各如其方黃帝並赤帝所有司侍祠焉山上舉火下悉應之其後二歲十一月甲子朔旦冬至推歷者以本統天子親至泰山以十一月甲子朔冬至日祠上帝明堂毋修封禪其贊饗曰天增授皇帝太元神策周而復始皇帝敬拜太一東至海上考入海及方士求神者莫驗然益遣兾遇之十一月乙酉柏梁烖十二月甲午朔上親禪髙裏祠后土臨渤海將以望祀蓬萊之屬兾至殊廷焉上還以柏梁烖故朝受計甘泉公孫卿曰黃帝就靑靈臺十二日燒黃帝乃治明廷明廷甘泉也方士多言古帝王有都甘泉者其後天子又朝諸侯甘泉甘泉作諸侯邸勇之乃曰越俗有火烖復起屋必以大用勝服之於是作建章宮度爲千門萬戶前殿度髙未央其東則鳳闕髙二十餘丈其西則唐中數十里虎圏其北治大池漸臺髙二十餘丈命曰太液池中有蓬萊方丈瀛洲壺梁象海中神山魚之屬其南有玉堂璧門大鳥之屬乃立神明臺井幹樓度五十丈輦道相屬焉夏漢攺歷以正月爲歲首而色上黃官名更印章以五字爲太初元年是歲西戎大宛蝗大起丁夫人雒陽虞初等以方祠詛匈奴大宛焉其明年有司上言雍五畤無牢熟具芬芳不備乃令祠官進畤犢牛具五色食所勝而以木禺馬代駒焉獨五月嘗駒行親郊用駒及諸名山川用駒者悉以木禺馬代行過乃用駒他禮如故其明年東巡海上考神僊之屬未有驗者方士有言黃帝時爲五城十二樓以候神人於執期命曰迎年上許作之如方命曰明年上親禮祠上帝焉公玉帶曰黃帝時𨿽封太山然風後封鉅岐伯令黃帝封東太山禪凡山合符然後不死焉天子旣令設祠具至東太山太山卑小不稱其聲乃令祠官禮之而不封禪焉其後令帶奉祠候神物夏遂還太山修五年之禮如前而加以禪祠石閭石閭者在太山下阯南方方士多言此僊人之閭也故上親禪焉其後五年復至太山修封【徐廣曰天漢三年】還過祭恆山今天子所興祠太一后土三年親郊祠建漢家封禪五年一修封薄忌太一及三一防羊馬行赤星五寛舒之祠官以歲時致禮凡六祠皆大祝領之至如八神諸神明年凡山他名祠行過則祠行去則已方士所興祠各自主其人終則已祠官不主他祠皆如其故今上封禪其後十二歲而還徧於五嶽四瀆矣而方士之候伺神人入海求蓬萊終無有驗而公孫卿之候神者猶以大人之迹爲解無其效天子益怠厭方士之怪迂語矣然羈縻不絕冀遇其眞自此之後方士言神祠者彌眾然其效可暏矣

敍武帝興利

今上卽位數歲漢興七十餘年之間國家無事非遇水旱之災民則人給家足都鄙廩庾皆滿而府庫余貨財京師之錢累巨萬貫朽而不可校太倉之粟陳陳相因充溢露積於外至腐敗不可食眾庶街巷有馬阡陌之間成羣而乘字牝者擯而不得聚防守閭閻者食梁肉爲吏者長子孫居官者以爲姓號故人人自愛而重犯法先行義而後絀恥辱焉當此之時网疏而民富役財驕溢或至兼並豪黨之徒以武斷於鄕曲宗室有土公卿大夫以下爭於奢侈室廬輿服僣於上無限度物盛而衰固其變也自是之後嚴助朱買臣等招來東甌事兩越江淮之間蕭然煩費矣唐蒙司馬相如開路西夷鑿山通道千餘里以廣巴蜀巴蜀之民罷焉彭吳賈滅朝鮮置滄海之郡則燕齊之間靡然發動及王恢設謀馬邑匈奴絕和親侵擾北邊兵連而不解天下苦其勞而干戈日滋行者賫居者送中外搔擾而相奉百姓刓獘以巧法財賂衰耗而不贍入物者補官出貨者除罪選舉陵夷廉恥相冒武力進用法嚴令具興利之臣自此始也其後漢將歲以數萬騎出擊胡及車騎將軍衛靑取匈奴河南地築朔方當是時漢通西南夷道作者數萬人千里負擔饋糧率十餘鐘致一石散幣於卭僰以集之數歲道不通蠻夷因以數攻吏發兵誅之悉巴蜀租賦不足以更之乃募豪民田南夷入粟縣官而內受錢於都內東置滄海之郡人徒之費擬於南夷又興十餘萬人築衛朔方轉漕甚遼逺自山東咸被其勞費數十百巨萬府庫益虛乃募民能入奴婢得以終身復爲郎增秩及入羊爲郎始於此其後四年而漢遣大將將六將軍軍十餘萬擊右賢王獲首虜萬五千級明年大將軍將六將軍仍再出擊胡得首虜萬九千級捕斬首虜之士受賜黃金二十餘萬斤虜數萬人皆得厚賞衣食仰給縣官而漢軍之士馬死者十餘萬兵甲之財轉漕之費不與焉於是大農陳藏錢經耗賦稅旣竭猶不足以奉戰士有司言天子曰朕聞五帝之教不相復而治禹湯之法不同道而王所由殊路而建徳一也北邊未安朕甚悼之日者大將軍攻匈奴斬首虜萬九千級畱蹛無所食議令民得買爵及贖禁錮免臧罪請置賞官命曰武功爵級十七萬凡直三十餘萬金諸買武功爵官首者試補吏先除千夫如五大夫其有罪又減二等爵得至樂卿以顯軍功軍功多用越等大者封侯卿大夫小者郎吏吏道雜而多端則官職耗廢自公孫以春秋之義繩臣下取漢相張湯用峻文決理爲廷尉於是見知之法生而廢格沮誹窮治之獄用矣其明年淮南衡山江都王謀反迹見而公卿尋端治之竟其黨與而坐死者數萬人長吏益慘急而法令明察當是之時招尊方正賢良文學之士或至公卿大夫公孫以宰相布被食不重味爲天下先然無益於俗稍騖於功利矣其明年驃騎仍再出擊胡獲首四萬其秋渾邪王率數萬之眾來降於是漢發車三萬乘迎之旣至受賞賜及有功之士是歲費凡百餘巨萬初先是往十餘歲河決灌梁楚之地固已數困而緣河之郡隄塞河輒決壞費不可勝計其後畨系欲省底柱之漕穿汾河渠以爲漑田作者數萬人鄭當時爲渭漕渠回逺鑿直渠自長安至華陰作者數萬人朔方亦穿渠作者數萬人各歷二三期功未就費亦各巨萬十數天子爲伐胡盛養馬馬之往來食長安者數萬匹卒牽掌者關中不足乃調旁近郡而胡降者皆衣食縣官縣官不給天子乃損膳解乘輿駟出禦府禁藏以贍之其明年山東被水菑民多饑乏於是天子遣使者虛郡國倉廥以振貧民猶不足又募豪富人相貸假尙不能相救乃徙貧民於關以西及充朔方以南新秦中七十餘萬口衣食皆仰給縣官數歲假予產業使者分部護之冠蓋相望其費以億計不可勝數於是縣官大空而富商大賈或蹛財役貧轉轂百數廢居居邑封君皆低首仰給治鑄煮鹽財或累萬金而不佐公家之急黎民重困於是天子與公卿議更造錢幣以贍用而摧浮淫並兼之徒是時禁苑有白鹿而少府多銀錫自孝文更造四銖錢至是歲四十餘年從建元以來用少縣官往往卽多銅山而鑄錢民亦間盜鑄錢不可勝數錢益多而輕物益少而貴有司言曰古者皮幣諸侯以聘享金有三等黃金爲上白金爲中赤金爲下今半兩錢法重四銖而姦或盜摩錢裏取鎔錢益輕薄而物貴則逺方用幣煩費不省乃以白鹿皮方尺緣以藻繢爲皮幣直四十萬王侯宗室朝覲聘享必以皮幣薦璧然後得行又造銀錫爲白金以爲天用莫如龍地用莫如馬人用莫如故白金三品其一曰重八兩圜之其文龍名曰白選直三千二曰重差小方之其文馬直五百三曰復小撱之其文直三百令縣官銷半兩錢更鑄三銖錢重如其文盜鑄諸金錢罪皆死而吏民之盜鑄白金者不可勝數於是以東郭咸陽孔僅爲大農丞領鹽鐵事桑羊以計算用幸侍中咸陽齊之大煮鹽孔僅南陽大冶皆致生累千金故鄭當時進言之羊雒陽賈人子以心計年十三侍中故三人言利事析秋毫矣法旣益嚴吏多廢免兵革數動民多買復及五大夫徵發之士益鮮於是除千夫五大夫爲吏不欲者出馬故吏皆通適令伐棘上林作昆明池其明年大將軍驃騎大出擊胡得首虜八九萬級賞賜五十萬金漢軍馬死者十餘萬匹轉漕車甲之費不與焉是時財匱戰士頗不得祿矣有司言三銖錢輕易姦詐乃更請諸郡國鑄五銖錢周郭其下令不可磨取鎔焉大農上鹽鐵丞孔僅咸陽言山海天地之藏也皆宜屬少府陛下不私以屬大農佐賦願募民自給費因官器作煮鹽官與牢盆浮食奇民欲擅管山海之貨以致富羨役利細民其沮事之議不可勝聽敢私鑄鐵器煮鹽者左趾沒入其器物郡不出鐵者置小鐵官使屬在所縣使孔僅東郭咸陽乘傳舉行天下鹽鐵作官府除故鹽鐵家富者爲吏吏道益雜不選而多賈人矣商賈以幣之變多積貨逐利於是公卿言郡國頗被菑害貧民無產業者募徙廣饒之地陛下損膳省用出禁錢以振元元寛貸賦而民不齊出於南畆商賈滋眾貧者蓄積無有皆仰縣官異時算軺車賈人緍錢皆有差請算如故諸賈人末作貰貸賣買居邑稽諸物及商以取利者𨿽無市籍各以其物自占率緡錢二千而一算諸作有租及鑄率緡錢四千一算非吏比者三老北邊騎士軺車一算商賈人軺車二算船五丈以上一算匿不自占占不悉戍邊一歲沒入緡錢有能告者以其半畀之賈人有市籍者及其家屬皆無得籍名田以便農敢犯令沒入田僮天子乃思卜式之言召拜式爲中郎爵左庶長賜田十頃布告天下使明知之初卜式者河南人也以田畜爲事親死式有少弟弟壯式脫身出分獨取畜羊百餘田宅財物盡予弟式入山牧十餘歲羊致千餘頭買田宅而其弟盡破其業式輒復分予弟者數矣是時漢方數使將擊匈奴卜式上書願輸家之半縣官助邊天子使使問式欲官乎式曰臣少牧不習仕宦不願也使問曰家豈有寃欲言事乎式曰臣生與人無分爭式邑人貧者貸之不善者教順之所居人皆從式式何故見寃於人無所欲言也使者曰苟如此子何欲而然式曰天子誅匈奴愚以爲賢者宜死節於邊有財者宜輸委如此而匈奴可滅也使者具其言入以聞天子以語丞相曰此非人情不軌之臣不可以爲化而亂法願陛下勿許於是上久不報式數歲乃罷式歸復田牧歲餘防軍數出渾邪王等降縣官費眾倉府空其明年貧民大徙皆仰給縣官無以盡贍卜式持錢二十萬予河南守以給徙民河南上富人助貧民者籍天子見卜式名識之曰是固前欲輸其家半財助邊乃賜式外繇四百人式又盡復予縣官是時富豪皆爭匿財惟式欲輸之助費天子於是以式終長者故尊顯以風百姓初式不願爲郎上曰吾有羊上林中欲令子牧之式乃拜爲郎布衣艸屩而牧羊歲餘羊肥息上過見其羊善之式曰非獨羊也治民亦猶是也以時起居惡者輒斥去毋令敗羣上以式爲奇拜爲緱氏令試之緱氏便之遷爲成臯令將漕最上以爲式朴忠拜爲齊王太傅而孔僅之使天下鑄作器三年中拜爲大農列於九卿而桑羊爲大農丞筦諸防計事稍稍置均輸以通貨物矣始令吏得入糓補官郎至六百石自造白金五銖錢後五歲赦吏民之坐盜鑄金錢死者數十萬人其不發覺相殺者不可勝計赦自出者百餘萬人然不能半自出天下大抵無慮皆鑄金錢矣犯法者眾吏不能盡誅取於是遣博士禇大徐偃等分曹循行郡國舉兼並之徒守相爲吏者而禦史大夫張湯方隆貴用事減宣杜周等爲中丞義縱尹齊王溫舒等用慘急刻深爲九卿而直指夏蘭之屬始出而大農顏異誅矣初異爲濟南亭長以廉直稍遷至九卿上與張湯旣造白鹿皮幣問異異曰今王侯朝賀以蒼璧直數千而其皮薦反四十萬本末不相稱天子不說張湯又與異有郤及人有告異以他議事下張湯治異異與客語客語初令下有不便者異不應微反唇湯奏異當九卿見令不便不入言而腹誹論死自是之後有腹誹之法以此而公卿大夫多諂防取容矣天子旣下緡錢令而尊卜式百姓終莫分財佐縣官於是楊可告緡錢縱矣郡國多姦鑄錢錢多輕而公卿請令京師鑄鐘官赤側一當五賦官用非赤側不得行白金稍賤民不寶用縣官以令禁之無益歲餘白金終廢不行是歲也張湯死而民不思其後二歲赤側錢賤民巧法用之不便又廢於是悉禁郡國無鑄錢專令上林三官鑄錢旣多而令天下非三官錢不得行諸郡國前所鑄錢皆廢銷之輸其銅三官而民之鑄錢益少計其費不能相當惟眞工大姦乃盜爲之卜式相齊而楊可告緡徧天下中家以上大抵皆遇告杜周治之獄少反者乃分遣禦史廷尉正監分曹往卽治郡國緡錢得民財物以億計奴婢以千萬數田大縣數百頃小縣百餘頃宅亦如之於是商賈中家以上大率破民偸甘食好衣不事蓄藏之產業而縣官以鹽鐵緡錢之故用少饒矣益廣關置左右輔初大農筦鹽鐵官布多置水衡欲以主鹽鐵及楊可告緡錢上林財物眾乃令水衡主上林上林旣充滿益廣是時越欲與漢用船戰遂乃大修昆明池列觀環之治樓船髙十餘丈旗幟加其上甚壯於是天子感之乃作柏梁臺髙數十丈宮室之修由此日麗乃分緡錢諸官而水衡少府大農大僕各置農官往往卽郡縣比沒入田田之其沒入奴婢分諸苑養狗馬禽獸及與諸官益雜置多徒奴婢眾而下河漕度四百萬石及官自糴乃足所忠言世家子弟富人或鬭雞走狗馬弋獵博戱亂齊民乃徵諸犯令相引數千人命曰株送徒入財者補郎郎選衰矣是時山東被河菑及歲不登數年人或相食方一二千里天子憐之詔曰江南火耕水耨令饑民得流就食江淮間欲畱之處遣使冠蓋相屬於道護之下巴蜀粟以振之其明年天子始巡郡國東度河河東守不意行至不辦自殺行西逾隴隴西守以行往卒天子從官不得食隴西守自殺於是上北出蕭關從數萬騎獵新秦中以勒邊兵而歸新秦中或千里無亭徼於是誅北地太守以下而令民得畜牧邊縣官假馬母三歲而歸及息什一以除告緡用充仞新秦中旣得寶鼎立后土太一祠公卿議封禪事而天下郡國皆豫治道橋繕故宮及當馳道縣縣治官儲設供具而望以待幸其明年南越反西羌侵邊爲桀於是天子爲山東不贍赦天下因南方樓船卒二十餘萬人擊南越數萬人發三河以西騎擊西羌又數萬人度河築令居初置張掖酒泉郡而上郡朔方西河河西開田官斥塞卒六十萬人戍田之中國繕道餽糧逺者二千近者千餘里皆仰給大農邊兵不足乃發武庫工官兵器以贍之車騎馬乏絕縣官錢少買馬難得乃著令令封君以下至三百石以上吏以差出牝馬天下亭亭有畜防馬歲課息齊相卜式上書曰臣聞主憂臣辱南越反臣願父子與齊習船者往死之天子下詔曰卜式𨿽躬耕牧不以爲利有餘輒助縣官之用今天下不幸有急而式奮願父子死之𨿽未戰可謂義形於內賜爵關內侯金六十斤田十頃布告天下天下莫應列侯以百數皆莫求從軍擊羌越至飲酎少府省金而列侯坐酎金失侯者百餘人乃拜式爲禦史大夫式旣在位見郡國多不便縣官作鹽鐵鐵器苦惡賈貴或彊令民賣買之而船有算商者少物貴乃因孔僅言船算事上由是不恱卜式漢連兵三歲誅羌滅南越畨禺以西至蜀南者置初郡十七且以其故俗治毋賦稅南陽漢中以往郡各以地比給初郡吏卒奉食幣物傳車馬被具而初郡時時小反殺吏漢發南方吏卒往誅之間歲萬餘人費皆仰給大農大農以均輸調鹽鐵助賦故能贍之然兵所過縣以爲訾給毋乏而已不敢言擅賦法矣其明年元封元年卜式貶秩爲太子太傅而桑羊爲治粟都尉領大農盡代僅筦天下鹽鐵羊以諸官各自市相爭物以故騰躍而天下賦輸或不償其僦費乃請置大農部丞數十人分部主郡國各往往縣置均輸鹽鐵官令逺方各以其物貴時商賈所轉販者爲賦而相灌輸置平凖於京師都受天下委輸召工官治車諸器皆仰給大農大農之諸官盡籠天下之貨物貴卽賣之賤則買之如此富商大賈無所牟大利則反本而萬物不得騰踴故抑天下物名曰平準天子以爲然許之於是天子北至朔方東封太山巡海上並北邊以歸所過賞賜用帛百餘萬匹錢金以巨萬計皆取足大農羊又請令吏得入粟補官及罪人贖罪令民能入粟甘泉各有差以復終身不復告緡它郡國各輸急防而諸農各致粟山東漕益歲六百萬石一歲之中太倉甘泉倉滿邊余糓諸物均輸帛五百萬匹民不益賦而天下用饒於是羊賜爵左庶長黃金再百斤焉是歲小旱上令官求雨卜式言曰縣官當食租衣稅而已今羊令吏坐市列肆販物求利烹羊天乃雨

文章正宗卷十七

欽定四庫全書

文章正宗卷十八

宋眞徳秀編敍事

敍趙武靈王立少子何【世家】

趙武靈王逰大陵他日王夢見處女鼓瑟而歌詩曰美人熒熒兮顏若苕之榮命乎命乎曽無我嬴異日王飲酒樂數言所夢想見其狀吳廣聞之因夫人而納其女娃嬴孟姚也孟姚甚有寵於王是爲恵後二十七年五月戊申大朝於東宮傳國立王子何以爲王王廟見禮畢出臨朝大夫悉爲臣肥義爲相國並傅王是爲恵文王恵文王恵後吳娃子也武靈王自號爲主父主父欲令子主治國而身胡服將士大夫西北略胡地而欲從雲中九原直南襲秦於是詐自爲使者入秦秦昭王不知已而怪其狀甚偉非人臣之度使人逐之而主父馳已脫闗矣審問之乃主父也秦人大驚主父所以入秦者欲自略地形因觀秦王之爲人也恵文王二年主父行新地遂出代西遇樓煩王於西河而致其兵三年滅中山遷其王於膚施起靈壽北地方從代道大通還歸行賞大赦置酒酺五日封長子章爲代安陽君章素侈心不服其弟所立主父又使田不禮相章也李兌謂肥義曰公子章彊壯而志驕黨眾而欲大殆有私乎田不禮之爲人也忍殺而驕二人相得必有謀陰賊起一出身徼幸夫小人有欲輕慮淺謀徒見其利而不顧其害同類相推俱入禍門以吾觀之必不久矣子任重而勢大亂之所始禍之所集也子必先患仁者愛萬物而智者備禍於未形不仁不智何以爲國子奚不稱疾毋出傳政於公子成毋爲怨府毋爲禍梯肥義曰不可昔者主父以王屬義也曰毋變而度毋異而慮堅守一心以歿而世義再拜受命而籍之今畏不禮之難而忘吾籍變孰大焉進受嚴命退而不全負孰甚焉變負之臣不容於刑諺曰死者復生生者不愧吾言已在前矣吾欲全吾言安得全吾身且夫貞臣也難至而節見忠臣也累至而行明子則有賜而忠我矣𨿽然吾有語在前者也終不敢失李兌曰諾子勉之矣吾見子已今年耳涕泣而出李兌數見公子成以備田不禮之事異日肥義謂信期曰公子與田不禮甚可憂也其於義也聲善而實惡此爲人也不子不臣吾聞之也姦臣在朝國之殘也讒臣在中王之蠧也此人貪而欲大內得主而外爲暴矯令爲慢以擅一旦之命不難爲也禍且逮國今吾憂之夜而忘寐饑而忘食盜賊出入不可不備自今以來若有召主者必見吾面我將先以身當之無故而王乃入信期曰善哉吾得聞此也四年朝羣臣安陽君亦來朝主父令王聴朝而自從旁觀窺羣臣宗室之禮見其長子章傫然也反北面爲臣詘於其弟心憐之於是乃欲分趙而王章於代計未決而輟主父及王防沙邱異宮公子章卽以其徒與田不禮作亂詐以主父令召王肥義先入殺之髙信卽與王戰公子成與李兌自國至乃起四邑之兵入距難殺公子章及田不禮滅其黨賊而定王室公子成爲相號安平君李兌爲司寇公子章之敗往走主父主父聞之成兌因圍主父宮公子章死公子成李兌謀曰以章故圍主父卽解兵吾屬夷矣乃遂圍主父令宮中人後出者夷宮中人悉出主父欲出不得又不得食探爵鷇而食之三月餘而餓死沙邱宮主父定死乃發喪赴諸侯是時王少成兌専政畏誅故圍主父主父初以長子章爲太子後得吳娃愛之爲不出者數嵗生子何乃廢太子章而立何爲王吳娃死愛弛憐故太子欲兩王之猶豫未決故亂起以至父子俱死爲天下笑豈不痛乎

敍公子無忌救趙【列傳】

魏安釐王二十年秦昭王已破趙長平軍又進兵圍邯鄲公子姊爲趙恵文王弟平原君夫人數遺魏王及公子書請救於魏魏王使將軍晉鄙將十萬眾救趙秦王使使者告魏王曰吾攻趙旦暮且下而諸侯敢救者已拔趙必移兵先擊之魏王恐使人止晉鄙畱軍壁鄴名爲救趙實持兩端以觀望平原君使者冠蓋相屬於魏讓魏公子曰勝所以自附爲婚姻者以公子之髙義爲能急人之困今邯鄲旦暮降秦而魏救不至安在公子能急人之困也且公子縱輕勝棄之降秦獨不憐公子姊邪公子患之數請魏王及賔客辧士說王萬端魏王畏秦終不聽公子公子自度終不能得之於王計不獨生而令趙亡乃請賔客約車騎百餘乘欲以客往赴秦軍與趙俱死行過夷門見侯生具告所以欲死秦軍狀辭決而行侯生曰公子勉之矣老臣不能從公子行數里心不快曰吾所以待侯生者備矣天下莫不聞今吾且死而侯生曽無一言半辭送我我豈有所失哉復引車還問侯生笑曰臣固知公子之還也曰公子喜士名聞天下今有難無他端而欲赴秦軍譬若以肉投餒虎何功之有哉尙安事客然公子遇臣厚公子往而臣不送以是知公子恨之復返也公子再拜因問侯生乃屏人私語曰嬴聞晉鄙之兵符常在王臥內而如姬最幸出入臥內力能竊之嬴聞如姬父爲人所殺如姬資之三年自王以下欲求報其父仇莫能得如姬爲公子泣公子使客斬其仇頭敬進如姬如姬之欲爲公子死無所辭顧未有路耳公子誠一開口請如姬如姬必許諾則得虎符奪晉鄙軍北救趙而西卻秦此五霸之伐也公子從其計請如姬如姬果盜晉鄙兵符與公子公子行侯生曰將在外主令有所不受以便國家公子卽合符而晉鄙不授公子兵而復請之事必危矣臣客屠者朱亥可與俱此人力士晉鄙聽大善不聽可使擊之於是公子泣侯生曰公子畏死耶何泣也公子曰晉鄙嚄唶宿將往恐不聽必當殺之是以泣耳豈畏死哉於是公子請朱亥朱亥笑曰臣乃市井鼓刀屠者而公子親數存之所以不報謝者以爲小禮無所用今公子有急此乃效命之秋也遂與公子俱公子過謝侯生侯生曰臣宜從老不能請數公子行日以至晉鄙軍之日北鄕自剄以送公子公子遂行至鄴矯魏王令代晉鄙晉鄙合符疑之舉手視公子曰今吾擁十萬之眾屯於境上國之重任今單車來代之何如哉欲無聽朱亥袖四十斤鐵椎椎殺晉鄙公子遂將晉鄙軍勒令下令軍中曰父子俱在軍中父歸兄弟俱在軍中兄歸獨子無兄弟歸養得選兵八萬人進兵擊秦軍秦軍解去遂救邯鄲存趙

敍毛遂定從【列傳】

是時齊有孟嘗魏有信陵楚有春申故爭相傾以待士秦之圍邯鄲趙使平原君求救合從於楚約與食客門下有勇力文武備具者二十人偕平原君曰使文能取勝則善矣文不能取勝則防血於華屋之下必得定從而還士不外索取於食客門下足矣得十九人餘無可取者無以滿二十人門下有毛遂者前自贊於平原君曰遂聞君將合從於楚約與食客門下二十人偕不外索今少一人願君卽以遂備員而行矣平原君曰先生處勝之門下幾年於此矣毛遂曰三年於此矣平原君曰夫賢士之處世也譬若錐之處囊中其末立見今先生處勝之門下三年於此矣左右未有所稱誦勝未有所聞是先生無所有也先生不能先生畱毛遂曰臣乃今日請處囊中耳使遂蚤得處囊中乃穎脫而出非特其末見而已平原君竟與毛遂偕十九人相與目笑之而未發也毛遂比至楚與十九人論議十九人皆服平原君與楚合從言其利害日出而言之日中不決十九人謂毛遂曰先生上毛遂按劍歷階而上謂平原君曰從之利害兩言而決耳今日出而言從日中不決何也楚王謂平原君曰客何爲者也平原君曰是勝之舎人也楚王叱曰胡不下吾乃與而君言汝何爲者也毛遂按劍而前曰王之所以叱遂者以楚國之眾也今十步之內王不得恃楚國之眾也王之命懸於遂手吾君在前叱者何也且遂聞湯以七十里之地王天下文王以百里之壤而臣諸侯豈其士卒眾多哉誠能據其勢而奮其威今楚地方五千里持防百萬此霸王之資也以楚之彊天下弗能當白起小豎子耳率數萬之眾興師以與楚戰一戰而舉鄢郢再戰而燒夷陵三戰而辱王之先人此百世之怨而趙之所羞而王弗知惡焉合從者爲楚非爲趙也吾君在前叱者何也楚王曰唯唯誠若先生之言謹奉社稷而以從毛遂曰從定乎楚王曰定矣毛遂謂楚王之左右曰取雞狗馬之血來毛遂奉銅盤而跪進之楚王曰王當歃血而定從次者吾君次者遂遂定從於殿上毛遂左手持盤血而右手招十九人曰公相與防此血於堂下公等碌碌所謂因人成事者也平原君已定從而歸歸至於趙曰勝不敢復相士勝相士多者千人寡者百數自以爲不失天下之士今乃於毛先生而失之也毛先生一至楚而使趙重於九鼎大呂毛先生以三寸之舌彊於百萬之師勝不敢復相士遂以爲上客

敍範雎見秦王【列傳】

範雎上書秦昭王大說使以傳車召範雎於是範雎乃得見於離宮佯爲不知永巷而入其中王來而宦者怒逐之曰王至範雎繆爲曰秦安得王秦獨有太后穰侯耳欲以感怒昭王昭王至聞其與宦者爭言遂延迎謝曰寡人宜以身受命久矣會義渠之事急寡人旦暮自請太后今義渠之事已寡人乃得受命竊閔然不敏敬執賔主之禮範雎辭讓是日觀範雎之見者羣臣莫不灑然變色易容者秦王屏左右宮中虛無人秦王跽而請曰先生何以幸教寡人範雎曰唯唯有間秦王復跽而請曰先生何以幸教寡人範雎曰唯唯若是者三秦王跽曰先生卒不幸教寡人邪範雎曰非敢然也臣聞昔者呂尙之遇文王也身爲漁父而釣於渭濵耳若是者交疎也已說而立爲太師載與俱歸者其言深也故文王遂收功於呂尙而卒王天下鄕使文王疎呂尙而不與深言是周無天子之徳而文武無與成其王業也今臣羈旅之臣也交疎於王而所願陳者皆匡君之事處人骨肉之間願效愚忠而未知王之心也此所以王三問而不敢對者也臣非有畏而不敢言也臣知今日言之於前而明日伏誅於後然臣不敢避也大王信行臣之言死不足以爲臣患亡不足以爲臣憂漆身爲厲被髮爲狂不足以爲臣恥且以五帝之聖焉而死三王之仁焉而死五伯之賢焉而死烏獲任鄙之力焉而死成荊孟賁王慶忌夏育之勇焉而死死者人之所必不免也處必然之勢可以少有補於秦此臣之所大願也臣又何患哉伍子胥槖載而出昭闗夜行晝伏至於陵水無以糊其口膝行蒲伏稽首肉袒鼓腹吹箎乞食於吳市卒興吳國闔閭爲伯使臣得盡謀如伍子胥加之以幽囚終身不復見是臣之說行也臣又何憂箕子接輿漆身爲厲被髮爲狂無益於主假使臣得同行於箕子可以有補所賢之主是臣之大榮也臣有何恥臣之所恐者獨恐臣死之後天下見臣之盡忠而身死因以是杜口裹足莫肯鄕秦耳足下上畏太后之嚴下惑於姦臣之態居深宮之中不離阿保之手終身迷惑無與昭姦大者宗廟滅覆小者身以孤危此臣之所恐耳若夫窮辱之事死亡之患臣不敢畏也臣死而秦治是臣死賢於生秦王跽曰先生是何言也夫秦國辟逺寡人愚不肖先生乃幸辱至於此是天以寡人慁先生而存先王之宗廟也寡人得受命於先生是天所以幸先王而不棄其孤也先生柰何而言若是事無小大上及太后下至大臣願先生悉以教寡人無疑寡人也範雎拜秦王亦拜範雎曰大王之國四塞以爲固北有甘泉谷口南帶涇渭右隴蜀左闗阪奮擊百萬戰車千乘利則出攻不利則入守此王者之地也民怯於私鬭而勇於公戰此王者之民也王並此二者而有之夫以秦卒之勇車騎之眾以治諸侯譬若馳韓盧而搏蹇也霸王之業可致也而羣臣莫當其位至今閉闗十五年不敢窺兵於山東者是穰侯爲秦謀不忠而大王之計亦有所失也秦王跽曰寡人願聞失計然左右多竊聴者範雎恐未敢言乃先言外事以觀秦王之俯仰因進曰夫穰侯越魏而攻齊綱壽非計也少出師則不足以傷齊多出師則害於秦臣意王之計欲少出師而悉韓魏之兵也則不義矣今見與國之不親也越人之國而攻可乎其於計疎矣且昔齊湣王南攻楚破軍殺將再辟千里而齊尺寸之地無得焉者豈不欲得地哉形勢不能有也諸侯見齊之罷獘君臣之不和也興兵而伐齊大破之士辱兵頓皆咎其王曰誰爲此計者乎王曰文子爲之大臣作亂文子出走故齊所以大破者以其伐楚而肥韓魏也此所謂借賊兵而賫盜糧者也王不如逺交而近攻得寸亦王之寸也得尺亦王之尺也今釋此而逺攻不亦繆乎且昔者中山之國地方五百里趙獨吞之功成名立而利附焉天下莫之能害也今夫韓魏中國之處而天下之樞也王其欲霸必親中國以爲天下樞以威楚趙楚彊則附趙趙彊則附楚楚趙皆附齊必懼矣齊懼必卑辭重幣以事秦齊附而韓魏因可虜也昭王曰吾欲親魏久矣而魏多變之國也寡人不能親請問親魏柰何對曰王卑詞重幣以事之不可則割地而賂之不可因舉兵而伐之王曰寡人敬聞命矣乃拜範雎爲客卿謀兵事

敍荊軻刺秦王【列傳】

荊軻旣至燕愛燕之狗屠及善擊築者髙漸離荊軻嗜酒日與狗屠及髙漸離飲於燕市酒酣以往髙漸離擊築荊軻和而歌於市中相樂也已而相泣旁若無人者荊軻𨿽防於酒人乎然其爲人沈深好書其所防諸侯盡與其賢豪長者相結其之燕燕之處士田光先生亦善待之知其非庸人也居頃之會燕太子丹質秦亡歸燕燕太子丹者故嘗質於趙而秦王政生於趙其少時與丹驩及政立爲秦王而丹質於秦秦王之遇燕太子丹不善故丹怨而亡歸歸而求爲報秦王者國小力不能其後秦日出兵山東以伐齊楚三晉稍蠶食諸侯且至於燕君臣皆恐禍之至太子丹患之問其傅鞠武武對曰秦地徧天下威脇韓魏趙氏北有甘泉谷口之固南有涇渭之沃擅巴漢之饒右隴蜀之山左闗殽之險民眾而士厲兵革有餘意有所出則長城之南易水以北未有所定也柰何以見陵之怨欲批其逆鱗哉丹曰然則何由對曰請入圖之居有間秦將樊於期得罪於秦王亡之燕太子受而舎之鞠武諫曰不可夫以秦王之暴而積怒於燕足爲寒心又況聞樊將軍之所在乎是謂委肉當餓虎之蹊也禍必不振矣𨿽有管晏不能爲之謀也願太子疾遣樊將軍入匈奴以滅口請西約三晉南連齊楚北購於單於其後廼可圖也太子曰太傅之計曠日彌久心惛然恐不能須臾且非獨於此也夫樊將軍窮困於天下歸身於丹丹終不以迫於彊秦而棄所哀憐之交置之匈奴是故丹命卒之時也願太傅更慮之鞠武曰夫行危欲求安造禍而求福計淺而怨深連結一人之後交不顧國家之大害此謂資怨而助禍矣夫以鴻毛燎於鑪炭之上必無事矣且以雕鷙之秦行怨暴之怒豈足道哉燕有田光先生其爲人智深而勇沈可與謀太子曰願因太傅而得交於田先生可乎鞠武曰敬諾出見田先生道太子願圖國事於先生也田光曰敬奉教乃造焉太子逢迎卻行爲導跪而蔽席田光坐定左右無人太子避席而請曰燕秦不兩立願先生畱意也田光曰臣聞騏驥盛壯之時一日而馳千里至其衰老駑馬先之今太子聞光盛壯之時不知臣精已消亡矣𨿽然光不敢以圖國事所善荊卿可使也太子曰願因先生得結交於荊卿可乎田光曰敬諾卽起趨出太子送至門戒曰丹所報先生所言者國之大事也願先生勿泄也田光俛而笑曰諾僂行見荊卿曰光與子相善燕國莫不知今太子聞光壯盛之時不知吾形已不逮也幸而教之曰燕秦不兩立願先生畱意也光竊不自外言足下於太子也願足下過太子於宮荊軻曰謹奉教田光曰吾聞之長者爲行不使人疑之今太子告光曰所言者國之大事也願先生勿泄是太子疑光也夫爲行而使人疑之非節俠也欲自殺以激荊卿曰願足下急過太子言光已死明不言也因遂自刎而死荊軻遂見太子言田光已死致光之言太子再拜而跪膝行流涕有頃而後言曰丹所以誡田先生毋言者欲以成大事之謀也今田先生以死明不言豈丹之心哉荊軻坐定太子避席頓首曰田先生不知丹之不肖使得至前敢有所道此天之所以哀燕而不棄其孤也今秦有貪利之心而欲不可足也非盡天下之地臣海內之王者其意不厭今秦已虜韓王盡納其地又舉兵南伐楚北臨趙王翦將數十萬之眾距漳鄴而李信出太原雲中趙不能支秦必入臣入臣則禍至燕燕小弱數困於兵今計舉國不足以當秦諸侯服秦莫敢合從丹之私計愚以爲得天下之勇士使於秦闚以重利秦王貪其勢必得所願矣誠得刼秦王使悉反諸侯侵地若曹沬之與齊桓公則大善矣則不可因而刺殺之彼秦大將擅兵於外而內有亂則君臣相疑以其間諸侯得合從其破秦必矣此丹之上願而不知所委命惟荊卿畱意焉久之荊軻曰此國之大事也臣駑下恐不足任使太子前頓首固請毋讓然後許諾於是尊荊卿爲上卿舎上舎太子日造門下供大牢具異物間進車騎美女恣荊軻所欲以順適其意久之荊軻未有行意秦將王翦破趙虜趙王盡收入其地進兵北略地至燕南界太子丹恐懼乃請荊軻曰秦兵旦暮渡易水則𨿽欲長侍足下豈可得哉荊軻曰微太子言臣願謁之今行而無信則秦未可親也夫樊將軍秦王購之金千斤邑萬家誠得樊將軍首與燕督亢之地圖奉獻秦王秦王必說見臣臣乃得有以報太子曰樊將軍窮困來歸丹丹不忍以已之私而傷長者之意願足下更慮之荊軻知太子不忍乃遂私見樊於期曰秦之遇將軍可謂深矣父母宗族皆爲戮沒今聞購將軍首金千斤邑萬家將柰何於期仰天太息流涕曰於期毎念之常痛於骨髓顧計不知所出耳荊軻曰今有一言可以解燕國之患報將軍之仇者何如於期乃前曰爲之柰何荊軻曰願得將軍之首以獻秦王秦王必喜而見臣臣左手把其袖右手揕其匈然則將軍之仇報而燕見陵之愧除矣將軍豈有意乎樊於期偏袒搤捥而進曰此臣之日夜切齒腐心也乃今得聞教遂自剄太子聞之馳往伏屍而哭極哀旣已不可柰何乃遂盛樊於期首函封之於是太子豫求天下之利匕首得趙人徐夫人匕首取之百金使工以藥焠之以試人血濡縷人無不立死者乃裝爲遣荊卿燕國有勇士秦舞陽年十三殺人人不敢忤視乃令秦舞陽爲副荊軻有所待欲與俱其人居逺未來而爲治行頃之未發太子遲之疑其攺悔乃復謝曰日已盡矣荊卿豈有意哉丹請得先遣秦舞陽荊軻怒叱太子曰何太子之遣往而不反者豎子也且提一匕首入不測之彊秦僕所以畱者待吾客與俱今太子遲之請辭決矣遂發太子及賔客知其事者皆白衣冠以送之至易水之上旣祖取道髙漸離擊築荊軻和而歌爲變徴之聲士皆垂淚涕泣又前而爲歌曰風蕭蕭兮易水寒壯士一去兮不復還復爲羽聲忼慨士皆瞠目髮盡上指冠於是荊軻就車而去終已不顧遂至秦持千金之資幣物厚遺秦王寵臣中庶子防嘉嘉爲先言於秦王曰燕王誠振怖大王之威不敢舉兵以逆軍吏願舉國爲內臣比諸侯之列給貢職如郡縣而得奉守先王之宗廟恐懼不敢自陳謹斬樊於期之頭及獻燕督亢之地圖函封燕王拜送於庭使使以聞大王惟大王命之秦王聞之大喜乃朝服設九賔見燕使者咸陽宮荊軻奉樊於期頭函而秦舞陽奉地圖匣以次進至陛秦舞陽色變振恐羣臣怪之荊軻顧笑舞陽前謝曰北蕃蠻夷之鄙人未嘗見天子故振慴願大王少假借之使得畢使於前秦王謂軻曰取舞陽所持地圖軻旣取圖奏之秦王發圖圖窮而匕首見因左手把秦王之袖而右手持匕首揕之未至身秦王驚自引而起袖絕拔劍劍長操其室時惶急劍堅故不可立拔荊軻逐秦王秦王環柱而走羣臣皆愕卒起不意盡失其度而秦法羣臣侍殿上者不得持尺寸之兵諸郎中執兵皆陳殿下非有詔召不得上方急時不及召下兵以故荊軻乃逐秦王而卒惶急無以擊軻而以手共搏之是時侍醫夏無且以其所奉藥囊提荊軻也秦王方環柱走卒惶急不知所爲左右乃曰王負劍負劍遂拔以擊荊軻斷其左股荊軻廢乃引其匕首以擿秦王不中中銅柱秦王復擊軻軻被八創軻自知事不就倚柱而笑箕倨以罵曰事所以不成者以欲生刼之必得約契以報太子也於是左右旣前殺軻秦王不怡者良久已而論功賞羣臣及當坐者各有差而賜夏無且黃金二百鎰曰無且愛我乃以藥囊提荊軻也於是秦王大怒益發兵詣趙詔王翦軍以伐燕十月而拔薊城燕王喜太子丹等盡率其精兵東保於遼東秦將李信追擊燕王急代王嘉乃遺燕王喜書曰秦所以尢追燕急者以太子丹故也今王誠殺丹獻之秦王秦王必解而社稷幸得血食其後李信追丹丹匿衍水中燕王乃使使斬太子丹欲獻之秦秦復進兵攻之後五年秦卒滅燕虜燕王喜

敍武帝防三王【世家】

大司馬臣去病昧死再拜上疏皇帝陛下陛下過聴使臣去病待罪行間宜專邊塞之思慮暴骸中野無以報乃敢惟他議以干用事者誠見陛下憂勞天下哀矜百姓以自忘虧膳貶樂損郎員皇子賴天能勝衣趨拜至今無號位師傅官陛下恭讓不卹羣臣私望不敢越職而言臣竊不勝犬馬心昧死願陛下詔有司因盛夏吉時定皇子位惟願陛下幸察制曰下禦史臣謹與中二千石二千石臣賀等議古者裂地立國並建諸侯以承天子所以尊宗廟重社稷也今臣去病上疏不忘其職因以宣恩乃道天子卑讓自貶以勞天下盧皇子未有號位臣靑翟臣湯等宜奉義遵職愚憧而不逮事方今盛夏吉時臣靑翟臣湯等昧死請立皇子臣閎臣旦臣胥爲諸侯王昧死請所立國名制曰蓋聞周封八百姬姓並列或子男附庸禮支子不祭云並建諸侯所以重社稷朕無聞焉且天非爲君生民也朕之不徳海內未治乃以未教成者彊君連城卽股肱何勸其更議以列侯家之三月丙子奏未央宮丞相臣靑翟禦史大夫臣湯昧死言臣謹與列侯臣嬰齊中二千石臣賀諌大夫博士臣安等議曰伏聞周封八百姬姓並列奉承天子康叔以祖考顯而伯禽以周公立咸爲建國諸侯以相傳爲輔百官奉憲各遵其職而國統備矣竊以爲並建諸侯所以重社稷者四海諸侯各以其職奉貢祭支子不得奉祭宗祖禮也封建使守藩國帝王所以扶徳施化陛下奉承天統明聖開緒尊賢顯功興滅繼絕續蕭文終之後於鄼褒厲羣臣平津侯等昭六親之序明天施之屬使諸侯王封君得推私恩分子弟戶邑錫號尊建百有餘國而家皇子爲列侯則尊卑相逾列位失序不可以垂統於萬世臣請立臣閎臣旦臣胥爲諸侯王三月丙子奏未央宮制曰康叔親屬有十而獨尊者褒有徳也周公祭天命郊故魯有白牡騂剛之牲羣公不毛賢不肖差也髙山仰之景行向之朕甚慕焉所以抑未成家以列侯可四月戊寅奏未央宮丞相臣靑翟禦史大夫臣湯昧死言臣靑翟等與列侯吏二千石諫大夫博士臣慶等議昧死奏請立皇子爲諸侯王制曰康叔親屬有十而獨尊者褒有徳也周公祭天命郊故魯有白牡騂剛之牲羣公不毛賢不肖差也髙山仰之景行向之朕甚慕焉所以抑未成家以列侯可臣靑翟臣湯博士臣將行等伏聞康叔親屬有十武王繼體周公輔成王其八人皆以祖考之尊建爲大國康叔之年幼周公在三公之位而伯禽據國於魯蓋爵命之時未至成人康叔後扞祿父之難伯禽殄淮夷之亂昔五帝異制周爵五等春秋三等皆因時而序尊卑髙皇帝撥亂世反諸正昭至徳定海內封建諸侯爵位二等皇子或在𦇤褓而立爲諸侯王奉承天子爲萬世法則不可易陛下躬親仁義體行聖徳表裏文武顯慈孝之行廣賢能之路內褒有徳外討彊暴極臨北海西湊月氏匈奴西域舉國奉師輿械之費不賦於民虛禦府之藏以賞元戎開禁倉以賑貧窮減戍卒之半百蠻之君靡不鄕風承流稱意逺方殊俗重譯而朝澤及方外故珍獸至嘉谷興天應甚彰今諸侯支子封至諸侯王而家皇子爲列侯臣靑翟臣湯等竊伏熟計之皆以爲尊卑失序使天下失望不可臣請立臣閎臣旦臣胥爲諸侯王四月癸未奏未央宮畱中不下丞相臣靑翟大僕臣賀行禦史大夫事太常臣充太子少傅臣安行宗正事昧死言臣靑翟等前奏大司馬臣去病上疏言皇子未有號位臣謹與禦史大夫臣湯中二千石二千石諫大夫博士臣慶等昧死請立皇子臣閎等爲諸侯王陛下讓文武躬自切及皇子未教羣臣之議儒者稱其術或誖其心陛下固辭弗許家皇子爲列侯臣靑翟等竊與列侯臣壽成等二十七人議皆曰以爲尊卑失序髙皇帝建天下爲漢太祖王子孫廣支輔先帝法則弗攺所以宣至尊也臣請令史官擇吉日具禮儀上禦史奏輿地圖他皆如前故事制曰可四月丙申奏未央宮太僕臣賀行禦史大夫事昧死言太常臣充言卜入四月二十八日乙巳可立諸侯王臣昧死奏輿地圖請所立國名禮儀別奏臣昧死請制曰立皇子閎爲齊王旦爲燕王胥爲廣陵王四月丁酉奏未央宮六年四月戊寅朔癸卯禦史大夫湯下丞相丞相下中二千石二千石下郡太守諸侯丞相書從事下當用者如律令維六年四月乙已皇帝使禦史大夫湯廟立子閎爲齊王曰【云云】右齊王防【及燕王廣陵王冊並已見前辭命之文】太史公曰燕齊之事無足采者然封立三王天子恭讓羣臣守義文辭爛然甚可觀也是以附之世家

敍武帝時酷吏

武安侯爲丞相徴湯爲史時薦言之天子補禦史使案事治陳皇后巫蠱獄深竟黨與於是上以爲能稍遷至太中大夫與趙禹共定諸律令務在深文拘守職之吏已而趙禹遷爲中尉徙爲少府而張湯爲廷尉兩人交驩而兄事禹禹爲人廉倨爲吏以來舎毋食客公卿相造請禹禹終不報謝務在絕知友賔客之請孤立行一意而已見文法輒取亦不覆案求官屬陰罪湯爲人多詐舞智以禦人始爲小吏幹沒【徐廣曰隨勢沈浮也駰案服防曰射成敗也如淳曰得利爲幹失利爲沒】與長安富賈田甲魚翁叔之屬交私【徐廣曰姓魚也】及列九卿收接天下名士大夫已心內𨿽不合然陽浮慕之是時上方鄕文學湯決大獄欲傳古義乃請博士弟子治尙書春秋補廷尉史亭疑法【李奇曰亭平也】奏讞疑事必豫先爲上分別其原上所是受而著讞決法廷尉絜令揚主之明奏事卽譴湯應謝鄕上意所便必引正監掾史賢者曰固爲臣議如此上責臣臣弗用愚抵於此罪常釋聞【徐廣曰詔答聞也如今制曰聞矣】卽奏事上善之曰臣非知爲此奏乃正監掾史某爲之其欲薦吏揚人之善蔽人之過如此所治卽上意所欲罪予監史深刻者卽上意所欲釋予監史輕平者所治卽豪必舞文巧詆卽下戶羸弱時口言𨿽文致法上財察【李奇曰先見上口言之欲與輕平也】於是往往釋湯所言【李奇曰湯口所先言皆見原釋】湯至於大吏內行修交通賔客飲食於故人子弟爲吏及貧昆弟調護之尢厚其造請諸公不避寒暑是以湯𨿽文深意忌不専平然得此聲譽而刻深吏多爲爪牙用者依於文學之士丞相宏數稱其美及治淮南衡山江都反獄皆窮根本嚴助及伍被上欲釋之湯爭曰伍被本畫反謀而助親幸出入禁闥腹心之臣乃交私諸侯如此弗誅後不可治於是上可論之其治獄所排大臣自爲功多此類於是湯益尊任遷爲禦史大夫【徐廣曰元狩二年】會渾邪等降漢大興兵伐匈奴山東水旱貧民流徙皆仰給縣官縣官空虛於是承上指請造白金及五銖錢籠天下鹽鐵排富商大賈出告緡令鉏豪彊並兼之家舞文巧詆以輔法湯毎朝奏事語國家用日旰天子忘食丞相取充位【徐廣曰時李蔡莊靑翟爲丞相】天下事皆決於湯百姓不安其生騷動縣官所興未獲其利姦吏並侵漁於是痛繩以罪則自公卿以下至於庶人咸指湯湯嘗病天子至自視病其隆貴如此

義縱自河內遷爲南陽太守聞寧成家居南陽及縱至闗寧成側行送迎然縱气盛弗爲禮至郡遂案寧氏盡破碎其家成坐有罪及孔暴之屬皆犇亡南陽吏民重足一迹而平氏朱彊杜衍杜周爲縱爪牙之吏任用遷廷尉史軍數出定襄定襄吏民亂敗於是徙縱爲定襄太守縱至掩定襄獄中重罪輕系二百餘人及賔客昆弟私入相視者亦二百餘人縱一切捕鞠曰爲死罪解脫【漢書音義曰一切皆捕之也律諸囚徒私解脫桎梏鉗赭加罪一等爲人解脫與同罪縱鞠相贍餉者二百人爲解脫死罪盡殺也】是日皆報殺四百餘人其後郡中不寒而栗猾民佐吏爲治是時趙禹張湯以深刻爲九卿矣然其治尙寛輔法而行而縱以鷹擊毛摯爲治【徐廣曰鷙鳥將擊必張羽毛也】後防五銖錢白金起民爲姦京師尢甚乃以縱爲右內史王溫舒爲中尉溫舒至惡其所爲不先言縱縱必以气陵之敗壊其功其治所誅殺甚多然取爲小治姦益不勝直指始出矣吏之治以斬殺縛束爲務閻奉以惡用矣

王溫舒以治獄至廷尉史事張湯遷爲禦史督盜賊殺傷甚多稍遷至廣平都尉擇郡中豪敢任吏十餘人以爲爪牙皆把其陰重罪而縱使督盜賊快其意所欲得此人𨿽有百罪弗法卽有避因其事夷之亦滅宗以其故齊趙之郊盜賊不敢近廣平廣平聲爲道不拾遺上聞遷爲河內太守素居廣平時皆知河內豪姦之家及往以九月至令郡具私馬五十疋爲驛自河內至長安部吏如居廣平時方略捕郡中豪猾郡中豪猾相連坐千餘家上書請大者至族小者至死家盡沒入償臧奏行不過二三日得可事論報至流血十餘里河內皆怪其奏以爲神速盡十二月郡中無聲毋敢夜行野無犬吠之盜其頗不得失之旁郡國追求會春溫舒頓足嘆曰嗟乎今冬月益展一月足吾事矣其好殺伐行威不愛人如此天子聞之以爲能遷爲中尉其治復放河內徙諸名禍猾吏與從事

楊僕以千夫爲吏河南守案舉以爲能遷爲禦史使督盜賊闗東治放尹齊以爲敢摰行稍遷至主爵都尉列九卿天子以爲能南越反拜爲樓船將軍有功封將梁侯爲荀彘所縛居久之病死而溫舒復爲中尉爲人少文居家惛惛不辯至於中尉則心開督盜賊素習闗中俗知豪惡吏豪惡吏盡復爲用爲方略吏苛察盜賊惡少年投缿【徐廣曰音項器名也如今之投書函中】購告言姦置伯格長【徐廣曰一作落古村落字亦作格街陌屯落皆設督長也】以收司姦盜賊溫舒爲人讇善事有勢者卽無勢者視之如奴有勢家𨿽有姦如山弗犯無勢者貴戚必侵辱舞文巧詆下戶之猾以焄大豪其治中尉如此姦猾窮治大抵盡靡爛獄中行論無出者其爪牙吏虎而冠於是中尉部中中猾以下皆伏有勢者爲防聲譽稱治治數嵗其吏多以權富溫舒擊東越還議有不中意者坐小法抵罪免是時天子方欲作通天臺而未有人溫舒請覆中尉脫卒得數萬人作上說拜爲少府徙爲右內史治如其故姦邪少禁坐法失官復爲右輔行中尉事如故操嵗余會宛軍發詔徴豪吏溫舒匿其吏華成及人有變告溫舒受員騎錢他姦利事罪至族自殺其時兩弟及兩婚家亦各自坐他罪而族光祿徐自爲曰悲夫夫古有三族而王溫舒罪至同時而五族乎溫舒死家直累千金後數嵗尹齊亦以淮陽都尉病死家直不滿五千金所誅滅淮陽甚多及死仇家欲燒其屍屍亡去歸葬【徐廣曰尹齊死未及斂恐怨家欲燒之屍亦飛去】自溫舒等以惡爲治而郡守都尉諸侯二千石欲爲治者其治大抵盡放溫舒而吏民益輕犯法盜賊滋起南陽有梅免白政楚有殷中杜少齊有徐勃燕趙之間有堅盧範生之屬大羣至數千人擅自號攻城邑取庫兵釋死罪縛辱郡太守都尉殺二千石爲檄告縣趣具食小羣盜以百數掠鹵鄕裏者不可勝數也於是天子始使禦史中丞丞相長史督之猶弗能禁也乃使光祿大夫範昆諸部都尉及故九卿張徳等衣繡衣持節虎符發兵以興擊斬首大部或至萬餘級及以法誅通飲食坐連諸郡甚者數千人數嵗乃頗得其渠率散卒失亡復聚黨阻山川者往往而羣居無可柰何於是作沈命法曰羣盜起不發覺發覺而弗捕滿品者二千石以下至小吏主者皆死其後小吏畏誅𨿽有盜不敢發恐不能得坐誅累府府亦使其不言故盜賊寖多上下相爲匿以避文法焉

敍武帝通西域

大宛之迹見自張騫張騫漢中人建元中爲郎是時天子問匈奴降者皆言匈奴破月氏王以其頭爲飲器月氏遁逃而常怨仇匈奴無與共擊之漢方欲事滅胡聞此言因欲通使道必更匈奴中乃募能使者騫以郎應募使月氏與堂邑氏故胡奴甘父俱出隴西徑匈奴匈奴得之傳詣單於單於畱之曰月氏在吾北漢何以得往使吾欲使越漢肯聴我乎畱騫十餘嵗與妻有子然騫持漢節不失居匈奴中益寛騫因與其屬亡鄕月氏西走數十日至大宛大宛聞漢之饒財欲通不得見騫喜問曰若欲何之騫曰爲漢使月氏而爲匈奴所閉道今亡惟王使人導送我誠得至反漢漢之賂遺王財物不可勝言大宛以爲然遣騫爲發導驛抵康居康居傳致大月氏大月氏王已爲胡所殺立其太子爲王旣臣大夏而君之地肥饒少寇志安樂又自以逺漢殊無報胡之心騫從月氏至大夏竟不能得月氏要領畱嵗余還並南山欲從羌中歸復爲匈奴所得畱嵗余單於死左谷蠡王攻其太子自立國內亂騫與胡妻及堂邑父俱亡歸漢漢拜騫爲太中大夫堂邑父爲奉使君騫爲人彊力寛大信人蠻夷愛之堂邑父故胡人善射窮急射禽獸給食初騫行時百餘人去十三嵗惟二人得還騫身所至者大宛大月氏大夏康居而傳聞其旁大國五六具爲天子言之曰大宛在匈奴西南在漢正西去漢可萬里其俗土著耕田稻麥有蒲陶酒多善馬馬汗血其先天馬子也有城郭屋室其屬邑大小七十餘城眾可數十萬其兵弓矛騎射其北則康居西則大月氏西南則大夏東北則烏孫東則扞彌於闐於闐之西則水皆西流注西海其東水東流注鹽澤鹽澤潛行地下其南則河源出焉多玉石河注中國而樓蘭姑師邑有城郭臨鹽澤鹽澤去長安可五千里匈奴右方居鹽澤以東至隴西長城南接羌鬲漢道焉烏孫在大宛東北可二千里行國隨畜與匈奴同俗控者數萬敢戰故服匈奴及盛取其羈屬不肯往朝會焉康居在大宛西北可二千里行國與月氏大同俗控者八九萬人與大宛鄰國國小南羈事月氏東羈事匈奴奄蔡在康居西北可二千里行國與康居大同俗控者十餘萬臨大澤無崖蓋乃北海云大月氏在大宛西可二三千里居嬀水北其南則大夏西則安息北則康居行國也隨畜移徙與匈奴同俗控者可一二十萬故時彊輕匈奴及冒頓立攻破月氏至匈奴老上單於殺月氏王以其頭爲飲器始月氏居惇煌祁連間及爲匈奴所敗乃逺去過宛西擊大夏而臣之遂都嬀水北爲王庭其餘小眾不能去者保南山羌號小月氏

安息在大月氏西可數千里其俗土著耕田田稻麥蒲陶酒城邑如大宛其屬小大數百城地方數千里最爲大國臨嬀水有市民商賈用車及船行旁國或數千里以銀爲錢錢如其王面王死輙更錢效王面焉畫革旁行以爲書記其西則條枝北有奄蔡黎軒條枝在安息西數千里臨西海暑濕耕田田稻有大鳥卵如甕人眾甚多往往有小君長而安息役屬之以爲外國國善安息長老傳聞條枝有弱水西王母而未甞見

大夏在大宛西南二千餘里嬀水南其俗土著有城屋與大宛同俗無大王長往往城邑置小長其兵弱畏戰善賈市及大月氏西徙攻敗之皆臣畜大夏大夏民多可百餘萬其都曰藍氏城有市販賈諸物其東南有身毒國騫曰臣在大夏時見卭竹枝蜀布問曰安得此大夏國人曰吾賈人往市之身毒

身毒在大夏東南可數千里其俗土著大與大夏同而卑濕暑熱云其人民乘象以戰其國臨大水焉以騫度之大夏去漢萬二千里居漢西南今身毒國又居大夏東南數千里有蜀物此其去蜀不逺矣今使大夏從羌中險羌人惡之少北則爲匈奴所得從蜀宜徑又無寇天子旣聞大宛及大夏安息之屬皆大國多奇物土著頗與中國同業而兵弱貴漢財物其北則大月氏康居之屬兵彊可以賂遺設利朝也且誠得而以義屬之則廣地萬里重九譯致殊俗威徳徧於四海天子欣然以騫言爲然乃令騫因蜀犍爲發間使四道並出出駹出冉出徙出卭僰皆各行一二千里其北方閉氐筰【服防曰皆夷名漢使見閉於夷也】南方閉雋昆明昆明之屬無君長善寇盜輒殺略漢使終莫得通然聞其西可千餘里有乘象國名曰滇越而蜀賈間出物者或至焉於是漢以求大夏道始通滇國初漢欲通西南夷費多道不通罷之及張騫言可以通大夏乃復事西南夷騫以校尉從大將軍擊匈奴知水艸處軍得以不乏乃封騫爲博望侯是嵗元朔六年也其明年騫爲衛尉與李將軍俱出右北平擊匈奴匈奴圍李將軍軍失亡多而騫後期當斬贖爲庶人是嵗漢遣驃騎破匈奴西城殺數萬人至祁連山其明年渾邪王率其民降漢而金城河西西並南山至鹽澤空無匈奴匈奴時有者到而希矣其後二年漢擊走單於於幕北是後天子數問騫大夏之屬騫旣失侯因言曰臣居匈奴中聞烏孫王號昆莫昆莫之父匈奴西邊小國也匈奴攻殺其父而昆莫生棄於野烏嗛肉翔其旁狼往乳之單於怪以爲神而收長之及壯使將兵數有功單於復以其父之民與昆莫令長守於西城昆莫收養其民攻旁小邑控數萬習攻戰單於死昆莫乃率其眾逺徙中立不肯朝會匈奴匈奴遣奇兵擊不勝以爲神而逺之因羈屬之不大攻今單於新困於漢而故渾邪地空無人蠻夷俗貪漢財物今誠以此時而厚幣賂烏孫招以益東居故渾邪之地與漢結昆弟其勢宜聴聴則是斷匈奴右臂也旣連烏孫自其西大夏之屬皆可招來而爲外臣天子以爲然拜騫爲中郎將將三百人馬各二匹牛羊以萬數賫金幣帛直數千巨萬多持節副使道可使使遣之他旁國騫旣至烏孫烏孫王昆莫見漢使如單於禮騫大慙知蠻夷貪乃曰天子致賜王不拜則還賜昆莫起拜其他如故騫諭使指曰烏孫能東居渾邪地則漢遣公主爲昆莫夫人烏孫國分王老而逺漢未知其大小素服屬匈奴日久矣且又近之其大臣皆畏胡不欲移徙王不能専制騫不得其要領昆莫有十餘子其中子曰大祿彊善將眾將眾別居萬餘騎大祿兄爲太子太子有子曰岑陬而太子蚤死臨死謂其父昆莫曰必以岑陬爲太子無令他人代之昆莫哀而許之卒以岑陬爲太子大祿怒其不得代太子也乃收其諸昆弟將其眾畔謀攻岑陬及昆莫昆莫老常恐大祿殺岑陬予岑陬萬餘騎別居而昆莫有萬餘騎自備國眾分爲三而其大總取羈屬昆莫昆莫亦以此不敢専約於騫騫因分遣副使使大宛康居大月氏大夏安息身毒於闐扞彌及諸旁國烏孫發導譯送騫還騫與烏孫遣使數十人馬數十匹報謝因令窺漢知其廣大騫還到拜爲大行列爲九卿嵗餘卒烏孫使旣見漢人眾富厚歸報其國其國乃益重漢其後嵗余騫所遣使通大夏之屬者皆頗與其人俱來於是西北國始通於漢矣然張騫鑿空其後使往者皆稱博望侯以爲質於外國【如淳曰質誠信也博望侯有誠信故後使稱其意以諭外國李奇曰質信也】外國由此信之自博望侯騫死後匈奴聞漢通烏孫怒欲擊之及漢使烏孫若【徐廣曰漢書作及若意義亦及也】出其南抵大宛大月氏相屬烏孫乃恐使使獻馬願得尙漢女翁主爲昆弟天子問羣臣計議皆曰必先納聘然後乃遣女初天子發書易【漢書音義曰發易書以卜】云神馬當從西北來得烏孫馬好名曰天馬及得大宛汗血馬益壯更名烏孫馬曰西極名大宛馬曰天馬云而漢始築令居以西【徐廣曰屬金城】初置酒泉郡以通西北國因益發使抵安息奄蔡黎軒條枝身毒國而天子好宛馬使者相望於道諸使外國一輩大者數百少者百餘人人所賫操大放博望侯時其後益習而衰少焉漢率一嵗中使多者十餘少者五六輩逺者八九嵗近者數嵗而反是時漢旣滅越而蜀西南夷皆震請吏入朝於是置益州越雋防牱沈黎汶山郡欲地接以前通大夏【李奇曰欲地界相接至大夏】乃遣使栢始昌呂越人等嵗十餘輩出此初郡抵大夏皆復閉昆明爲所殺奪幣財終莫能通至大夏焉於是漢發三輔罪人因巴蜀士數萬人遣兩將軍郭昌衛廣等往擊昆明之遮漢使者【徐廣曰元封二年】斬首虜數萬人而去其後遣使昆明復爲寇竟莫能得通而北道酒泉抵大夏使者旣多而外國益厭漢幣不貴其物自博望侯開外國道以尊貴其後從吏卒皆爭上書言外國奇怪利害求使天子爲其絕逺非人所樂往聴其言予節募吏民毋問所從來爲具備人眾遣之以廣其道來還不能毋侵盜幣物及使失指天子爲其習之輒覆案致重罪以激怒令贖復求使使端無窮而輕犯法其吏卒亦輒復盛推外國所有言大者予節言小者爲副故妄言無行之徒皆爭效之其使皆貧人子私縣官賫物欲賤市以私其利外國外國亦厭漢使人人有輕重【服防曰漢使言於外國人人輕重不實如淳曰外國人人自言數爲漢使所侵易】度漢兵逺不能至而禁其食物以苦漢使漢使乏絕積怨至相攻擊而樓蘭姑師小國耳【徐廣曰卽車師】當空道攻刼漢使王恢等尢甚而匈奴奇兵時時遮撃使西國者使者爭徧言外國災害皆有城邑兵弱易擊於是天子以故遣從驃侯破奴將屬國騎及郡兵數萬至匈河水欲以擊胡胡皆去其明年擊姑師破奴與輕騎七百餘先至虜樓蘭王遂破姑師因舉兵威以困烏孫大宛之屬還封破奴爲浞野侯【徐廣曰元封二年】王恢數使爲樓蘭所苦言天子天子發兵令恢佐破奴擊破之封恢爲浩侯【徐廣曰捕得車師王元封四年封浩侯】於是酒泉列亭鄣至玉門矣【韋昭曰玉門闗在龍勒界】烏孫以千匹馬聘漢女漢遣宗室女江都翁主【漢書曰江都王建女】往妻烏孫烏孫王昆莫以爲右夫人匈奴亦遣女妻昆莫昆莫以爲左夫人昆莫曰我老乃令其孫岑娶妻翁主烏孫多馬其富人至有四五千匹馬初漢使至安息安息王令將二萬騎迎於東界東界去王都數千里行比至過數十城人民相屬甚多漢使還而後發使隨漢使來觀漢廣大以大鳥卵及黎軒善人獻於漢及宛西小國驩潛大益宛東姑師扞罙蘇薤之屬皆隨漢使獻見天子天子大恱而漢使窮河源河源出於寘其山多玉石采來【贊曰漢使采取將持來至漢】天子案古圖書名河所出山曰昆侖云是時上方數巡狩海上乃悉從外國客大都多人則過之散財帛以賞賜厚具以饒給之以覽示漢富厚焉於是大觳抵出奇戱諸怪物多聚觀者行賞賜酒池肉林令外國客徧觀名倉庫府藏之積見漢之廣大傾駭之及加其者之工而觳抵奇戱嵗增變甚盛益興自此始西北外國使更來更去宛以西皆自以逺尙驕恣晏然未可詘以禮羈縻而使也自烏孫以西至安息以近匈奴匈奴困月氏也匈奴使持單於一信則國國傳送食不敢苦畱及至漢使非出幣不得食不市畜不得騎用所以然者逺漢而漢多財物故必市乃得所欲然以畏匈奴於漢使焉宛左右以蒲陶爲酒富人藏酒至萬餘石久者數十嵗不敗俗嗜酒馬嗜苜蓿漢使取其實來於是天子始種苜蓿蒲陶肥饒地及天馬多外國使來眾則離宮別觀旁盡種蒲陶苜蓿極望自大宛以西至安息國𨿽頗異言然大同俗相知言其人皆深眼多須善市賈爭分銖俗貴女子女子所言而丈夫乃決正其地皆無絲漆不知鑄錢器及漢使亡卒降教鑄作他兵器得漢黃白金輒以爲器不用爲幣而漢使者往旣多其少從率多進熟於天子【漢書音義曰進熟美語如成熟者】言曰宛有善馬在貳師城匿不肯與漢使天子旣好宛馬聞之甘心使壯士車令等持千金及金馬以請宛王貳師城善馬宛國饒漢物相與謀曰漢去我逺而鹽水中數敗【服防曰水名道從外水中如淳曰道絕逺無谷艸】出其北有胡寇出其南乏水艸又且往往而絕邑乏食者多漢使數百人爲輩來而常乏食死者過半是安能致大軍乎無柰我何且貳師馬宛寶馬也遂不肯予漢使漢使怒妄言【如淳曰罵詈】椎金馬而去宛貴人怒曰漢使至輕我遣漢使去令其東邊郁成遮攻殺漢使取其財物於是天子大怒諸嘗使宛姚定漢等言宛兵弱誠以漢兵不過三千人彊弩射之卽盡虜破宛矣天子已嘗使浞野侯攻樓蘭以七百騎先至虜其王以定漢等言爲然而欲侯寵姬李氏拜李廣利爲貳師將軍發屬國六千騎及郡國惡少年數萬人以往伐宛期至貳師城取善馬故號貳師將軍趙始成爲軍正故浩侯王恢使導軍而李哆爲校尉制軍事是嵗太初元年也而闗東蝗大起蜚西至惇煌貳師將軍軍旣西過鹽水當道小國恐各堅城守不肯給食攻之不能下下者得食不下者數日則去比至郁成士至者不過數千皆饑罷攻郁成郁成大破之所殺傷甚眾貳師將軍與哆始成等計至郁成尙不能舉況至其王都乎引兵而還往來二嵗還至惇煌士不過什一二使使上書言道逺多乏食且士卒不患戰患饑人少不足以拔宛願且罷兵益發而復往天子聞之大怒而使使遮玉門曰軍有敢入者輒斬之貳師恐因畱惇煌其夏漢亡浞野之兵二萬餘於匈奴【徐廣曰太初二年趙破奴爲浚稽將軍二萬騎擊匈奴不還也】公卿及議者皆願罷擊宛軍専力攻胡天子已業誅宛宛小國而不能下則大夏之屬輕漢而宛善馬絕不來烏孫侖頭易苦漢使矣【晉灼曰易輕也】爲外國笑乃案言伐宛尢不便者鄧光等赦囚徒材官益發惡少年及邊騎嵗余而出惇煌者六萬人負私從者不與牛十萬馬三萬餘匹驢騾槖駞以萬數多賫糧兵弩甚設天下騷動傳相奉伐宛凡五十餘校尉宛王城中無井皆汲城外流水於是乃遣水工徙其城下水空以空其城【徐廣曰空一作亢蓋以水蕩敗其城邑言空者令城中渇乏】益發戍甲卒十八萬酒泉張掖北置居延休屠以衛酒泉【如淳曰立二縣以衛邊也或曰置二部都尉以衛酒泉】而發天下七科適及載糒給貳師轉車人徒相連屬至惇煌而拜習馬者二人爲執驅校尉備破宛擇取其善馬云於是貳師後復行兵多而所至小國莫不迎出食給軍至侖頭侖頭不下攻數日屠之自此而西平行至宛城漢兵到者三萬人宛兵迎擊漢兵漢兵射敗之宛走入葆乘其城貳師兵欲行攻郁成恐畱行而令宛益生詐乃先至宛決其水源移之則宛固已憂困圍其城攻之四十餘日其外城壊虜宛貴人勇將煎靡宛大恐走入中城宛貴人相與謀曰漢所爲攻宛以王母寡匿善馬而殺漢使今殺王母寡而出善馬漢兵宜解卽不解乃力戰而死未晚也宛貴人皆以爲然共殺其王母寡持其頭遣貴人使貳師約曰漢毋攻我我盡出善馬恣所取而給漢軍食卽不聴我盡殺善馬而康居之援且至至我居內而康居居外與漢軍戰漢軍熟計之何從是時康居視漢兵漢兵尙盛不敢進貳師與趙始成李哆等計聞宛城中新得秦人知穿井而其內食尙多所爲來誅首惡者母寡母寡頭已至如此而不許解兵則堅守而康居漢罷而來救宛破漢軍必矣軍吏皆以爲然許宛之約宛乃出其善馬令漢自擇之而多出食食給漢軍漢軍取其善馬數十匹中馬以下牝牡三千餘匹而立宛貴人之故待遇漢使善者名昧蔡以爲宛王與盟而罷兵終不得入中城乃罷而引歸初貳師起惇煌西以爲人多道上國不能食乃分爲數軍從南北道校尉王申生故鴻臚壺充國等千餘人別到郁成郁成城守不肯給食其軍王申生去大軍二百里偵而輕之責郁成郁成食不肯出窺知申生軍少晨用三千人攻殺申生等軍破數人脫亡走貳師貳師令搜粟都尉上官桀往攻破郁成郁成王亡走康居桀追至康居康居聞漢已破宛乃出郁成王予桀桀令四騎士縛守詣大將軍四人相謂曰郁成王漢國所毒今生將去卒失大事欲殺莫敢先擊上邽騎士趙弟最少拔劍擊之斬郁成王賫頭弟桀等逐及大將軍初貳師後行天子使使告烏孫大發兵並力擊宛烏孫發二千騎往持兩端不肯前貳師將軍之東諸所過小國聞宛破皆使其子弟從軍入獻見天子因以爲質焉貳師之伐宛也而軍正趙始成力戰功最多及上官桀敢深入李哆爲謀計軍入玉門者萬餘人軍馬千餘匹貳師後行軍非乏食戰死不能多而將吏貪多不愛士卒侵牟之以此物故眾天子爲萬里而伐宛不錄過封廣利爲海西侯又封身斬郁成王者騎士趙弟爲新畤侯軍正趙始成爲光祿大夫上官桀爲少府李哆爲上黨太守軍官吏爲九卿者三人諸侯相郡守二千石者百餘人千石以下千餘人奮行者官過其望以適過行者皆絀其勞士卒賜直四萬金伐宛再反凡四嵗而得罷焉漢已伐宛立昧蔡爲宛王而去嵗余宛貴人以爲昧蔡善諛使我國遇屠乃相與殺昧蔡立母寡昆弟曰蟬封爲宛王而遣其子入質於漢漢因使使賂賜以鎭撫之而漢發使十餘輩至宛西諸外國求奇物因風覽以伐宛之威徳而惇煌置酒泉都尉西至鹽水往往有亭而侖頭有田卒數百人因置使者防田積粟以給使外國者

敍竇灌田蚡之爭

灌夫家居𨿽富然失勢卿相侍中賔客益衰及魏其侯失勢亦欲倚灌夫引繩排根生平慕之後棄之者【蘇林曰二人相倚引繩直之意排根賔客去之者不與交通也孟康曰根括引繩以持彈】灌夫亦倚魏其而通列侯宗室爲名髙兩人相爲引重【張晏曰相薦達爲聲勢】其防如父子然相得驩甚無厭恨相知晚也灌夫有服過丞相丞相從容曰吾欲與仲孺過魏其侯【漢書曰灌夫字仲孺】會仲孺有服灌夫曰將軍乃肯幸臨況魏其侯夫安敢以服爲解請語魏其侯帳具將軍旦日蚤臨武安許諾灌夫具語魏其侯如所謂武安侯魏其與其夫人益市牛酒夜灑埽早帳具至旦平明令門下伺至日中丞相不來魏其謂灌夫曰丞相豈忘之防灌夫不懌曰夫以服請不宜乃駕自往迎丞相丞相特前戱許灌夫殊無意往及夫至門丞相尙臥於是夫入見曰將軍昨日幸許過魏其魏其夫妻治具自旦至今未敢嘗食武安鄂謝曰吾昨日醉忽忘與仲孺言乃駕往又徐行灌夫愈益怒及飲酒酣夫起舞屬丞相丞相不起夫從坐上語侵之魏其乃扶灌夫去謝丞相丞相卒飲至夜極驩而去丞相嘗使籍福請魏其城南田魏其失望曰老僕𨿽棄將軍𨿽貴寧可以勢奪乎不許灌夫聞怒罵籍福籍福惡兩人有郤乃謾自好謝丞相曰魏其老且死易忍且待之已而武安聞魏其灌夫實怒不予田亦怒曰魏其子嘗殺人蚡活之蚡事魏其無所不可何愛數頃田且灌夫何與也吾不敢復求田武安由此大怒灌夫魏其元光四年春【徐廣曰疑此當是三年也其說在後】丞相言灌夫家在頴川橫甚民苦之請案上曰此丞相事何請灌夫亦持丞相陰事爲姦利受淮南王金與語言賔客居間遂止俱解夏丞相取燕王女爲夫人有太后詔召列侯宗室皆往賀魏其侯過灌夫欲與俱夫謝曰夫數以酒失得過丞相丞相今者又與夫有郤魏其曰事已解彊與俱飲酒酣武安起爲壽坐皆避席伏已魏其侯爲壽獨故人避席耳余半膝席灌夫不恱起行酒至武安武安膝席曰不能滿觴夫怒因嘻笑曰將軍貴人也屬之【徐廣曰屬一作畢】時武安不肯行酒次至臨汝侯【徐廣曰灌嬰孫名賢也】臨汝侯方與程不識耳語又不避席夫無所發怒乃罵臨汝侯曰生平毀程不識不直一錢今日長者爲壽乃效女兒呫囁耳語【韋昭曰呫囁附耳小語聲】武安謂灌夫曰程李俱東西宮衛尉【漢書音義曰李廣爲東宮程不識爲西宮】今眾辱程將軍仲孺獨不爲李將軍地乎【如淳曰李將軍李廣也獨今人言爲除地也】灌夫曰今日斬頭防胸何知程李乎坐乃起更衣稍稍去魏其侯去麾灌夫出武安遂怒曰此吾驕灌夫罪乃令騎畱灌夫灌夫欲出不得籍福起爲謝案灌夫項令謝夫愈怒不肯謝武安乃麾騎縛夫置傳舎召長史曰今日召宗室有詔劾灌夫罵坐不敬系居室遂案其前事遣吏分曹逐捕諸灌氏支屬皆得棄市罪魏其侯大媿爲資使賔客請莫能解武安吏皆爲耳目諸灌氏皆亡匿夫系遂不得告言武安陰事魏其銳身爲救灌夫夫人諫魏其曰灌將軍得罪丞相與太后家忤寧可救邪魏其侯曰侯自我得之自我捐之無所恨且終不令灌仲孺獨死嬰獨生乃匿其家竊出上書立召入具言灌夫醉飽事不足誅上然之賜魏其食曰東朝廷辯之魏其之東朝盛推灌夫之善言其醉飽得過乃丞相以他事誣罪之武安又盛毀灌夫所爲橫恣罪逆不道魏其度無可柰何因言丞相短武安曰天下幸而安樂無事蚡得爲肺腑所好音樂狗馬田宅蚡所愛倡優巧匠之屬不如魏其灌夫日夜招聚天下豪傑壯士與論議腹誹而心謗不仰視天而俯畫地辟倪兩宮間【徐廣曰辟音芳細反倪音誼】幸天下有變而欲有大功臣乃不如魏其等所爲於是上問朝臣兩人孰是禦史大夫韓安國曰魏其言灌夫父死事身荷防馳入不測之吳軍身被數十創名冠三軍此天下壯士非有大惡爭杯酒不足引他過以誅也魏其言是也丞相亦言灌夫通奸猾侵細民家累巨萬橫恣潁川陵轢宗室侵犯骨肉此所謂枝大於本脛大於股不折必披丞相言亦是惟明主裁之主爵都尉汲黯是魏其內史鄭當時是魏其後不敢堅對餘皆莫敢對上怒內史曰公平生數言魏其武安長短今日廷論局趣效轅下駒吾並斬若屬矣卽罷起入上食太后太后亦已使人伺具以告太后太后怒不食曰今我在也而人皆借吾弟令我百嵗後皆魚肉之矣且帝寧能爲石人邪此特帝在卽錄錄設百嵗後是屬寧有可信者乎上謝曰俱宗室外家故廷辯之不然此一獄吏所決耳是時郎中令石建爲上分別言兩人事武安已罷朝出止車門召韓禦史大夫載怒曰與長孺共一老禿翁何爲首防兩端【漢書音義曰禿老公言嬰無官位扳援也首防一前一郤也】韓禦史良久謂丞相曰君何不自喜夫魏其毀君君當免冠解印綬歸曰臣以肺腑幸得待罪固非其任魏其言皆是如此上必多君有讓不廢君魏其必內愧杜門齚舌自殺今人毀君君亦毀之譬如賈豎女子爭言何其無大體也武安謝罪曰爭時急不知出此於是上使禦史薄責魏其所言灌夫頗不讐欺謾劾系都司空孝景時魏其常受遺詔曰事有不便以便宜論上及系灌夫罪至族事日急諸公莫敢復明言於上魏其乃使昆弟子上書言之幸得復召見書奏上而案尙書大行無遺詔詔書獨藏魏其家家丞封【漢書音義曰以家臣印封遺詔】乃劾魏其矯先帝詔罪當棄市五年十月悉論灌夫及家屬魏其良久乃聞聞卽恚病痱不食欲死或聞上無意殺魏其復食治病議定不死矣乃有蜚語爲惡言聞上【張晏曰蚡僞作飛楊誹謗之語】故以十二月晦【徐廣曰疑非十二月也駰案張晏曰月晦者春垂至也】論棄市渭城其春武安侯病専呼服謝罪【漢書音義曰言蚡號呼謝服罪也】使巫視鬼者視之見魏其灌夫共守欲殺之竟死

文章正宗卷十八

欽定四庫全書

文章正宗卷十九

宋眞徳秀編敍事

敍漢王築壇拜信

韓信傳信數與蕭何語何奇之至南鄭諸將道亡者數十人信度何等已數言上不我用卽亡何聞信亡不及以聞自追之人有言上曰丞相何亡上怒如失左右手居一二日何來謁上且怒且喜罵何曰若亡何也何曰臣非敢亡追亡者耳上曰所追者誰也曰韓信上復罵曰諸將亡者以十數公無所追追信詐也何曰諸將易得至如信國士無雙王必欲長王漢中無所事信必欲爭天下非信無可與計事者顧王防安決王曰吾亦欲東耳安能鬱鬱久居此乎何曰王計必東能用信信卽畱不能用信信終亡耳王曰吾爲公以爲將何曰𨿽爲將信不畱王曰以爲大將何曰幸甚於是王欲召信拜之何曰王素嫚無禮今拜大將如召小兒此乃信所以去也王必欲拜之擇日齋戒設壇塲具禮乃可王許之諸將皆喜人人各自以爲得大將至拜乃韓信也一軍皆驚信已拜上坐王曰丞相數言將軍將軍何以教寡人計防信謝因問王曰今東鄕爭權天下豈非項王邪上曰然信曰大王自料勇悍仁彊孰與項王漢王黙然良久曰弗如也信再拜賀曰惟信亦以爲大王弗如也然臣甞事項王請言項王爲人也項王意烏猝嗟千人皆廢【晉灼曰意烏恚怒聲也師古曰猝嗟暴猝嗟嘆也】然不能任屬賢將此特匹夫之勇也項王見人恭謹言語姁姁【師古曰姁姁和好貌也音許於反】人有疾病涕泣分食飲至使人有功當封爵刻印刓忍不能予【蘇林曰刓音刓角之刓刓與搏同手弄角訛不忍授也】此所謂婦人之仁也項王𨿽霸天下而臣諸侯不居闗東而都彭城又背義帝約而以親愛王諸侯不平諸候之見項王逐義帝江南亦皆歸逐其主自王善地項王所過亡不殘滅多怨百姓百姓不附特刼於威彊服耳名𨿽爲霸實失天下心故曰其彊易弱今大王誠能反其道任天下武勇何不誅以天下城邑封功臣何不服以義兵從思東歸之士何不散且三秦王爲秦將將秦子弟數嵗而所殺亡不可勝計又欺其眾降諸侯至新安項王詐阬秦降卒二十餘萬人惟獨邯欣翳脫秦父兄怨此三人痛入骨髓今楚彊以威王此三人秦民莫愛也大王之入武闗秋毫亡所害除秦苛法與民約法三章耳秦民亡不欲得大王王秦者於諸侯之約大王當王闗中闗中民戶知之王失職之蜀民亡不恨者今王舉而東三秦可傳檄而定也於是漢王大喜自以爲得信晚遂聴信計部署諸將所擊【師古曰部分而署置之】漢王舉兵東出陳倉定三秦

敍韓信破趙

趙王成安君陳余聞漢且襲之聚兵井陘口號稱二十萬廣武君李左車說成安君曰聞漢將韓信涉西河虜魏王禽夏說新喋血閼與【師古曰喋音牒】今乃輔以張耳議欲以下趙此乘勝而去國逺鬭其鋒不可當臣聞千里餽糧士有饑色【師古曰言難繼也餽字與饋同】樵蘇後爨師不宿飽【師古曰樵取薪也蘇取艸也】今井陘之道車不得方軌騎不得成列【師古曰方軌謂並行也列行列】行數百里其勢糧食必在後願足下假臣奇兵三萬人從間路絕其輜重【師古曰間路防路也】足下深溝髙壘勿與戰彼前不得鬭退不得還吾奇兵絕其後野無所掠鹵不至十日兩將之頭可致戱下【師古曰戱讀曰麾】願君畱意臣之計必不爲二子所禽矣成安君儒者常稱義兵不用詐謀奇計謂曰吾聞兵法什則圍之倍則戰今韓信兵號數萬其實不能千里襲我亦以罷矣今如此避弗擊後有大者何以距之諸侯謂吾怯而輕來伐我不聽廣武君防信使間人窺之知其不用【師古曰間人微伺之也】還報則大喜乃敢引兵遂下未至井陘口三十里止舎【師古曰舎息也】夜半傳發選輕騎二千人【孟康曰傳令軍中使發也】人持一赤幟【師古曰幟旌旗之屬】從間道萆山而望趙軍【如淳曰萆音蔽依山自覆蔽也師古曰蔽隠於山間使敵不見】戒曰趙見我走必空壁逐我若疾入拔趙幟立漢幟【師古曰若汝也】令其禆將傳餐【服防曰立駐傳餐食也如淳曰小飯曰餐破趙后乃當共飽食也】曰今日破趙會食諸將皆嘸然陽應曰諾【孟康曰嘸音無不精明也劉徳曰音撫師古曰劉音是也】信謂軍吏曰趙已先據便地壁且彼未見大將旗鼓未肯擊前行恐吾阻險而還乃使萬人先行出背水陳趙兵望見大笑平旦信建大將旗鼓鼓行出井陘口趙開壁擊之大戰良久於是信張耳棄鼓旗走水上軍【師古曰走趣也音奏】復疾戰趙空壁爭漢旗鼓逐信耳信耳已入水上軍軍皆殊死戰不可敗【師古曰殊絕也謂決意必死】信所出奇兵二千騎者趙空壁逐利卽馳入趙壁皆拔趙旗幟立漢赤幟二千趙軍已不能得信耳等欲還歸壁壁皆漢赤幟大驚以漢爲皆已破趙王將矣遂亂遁走趙將𨿽斬之弗能禁於是漢兵夾擊破虜趙軍斬成安君泜水上

敍畱侯致四皓

上欲廢太子立戚夫人子趙王如意大臣多爭未能得堅決也呂后恐不知所爲或謂呂后曰畱侯善畫計上信用之呂后乃使建成侯呂澤刼良曰君常爲上謀臣今上日欲易太子君安得髙枕而臥良曰始上數在急困之中幸用臣防今天下安定以愛欲易太子骨肉之間𨿽臣等百人何益呂澤彊要曰爲我畫計良曰此難以口舌爭也顧上有所不能致者四人【師古曰顧念也四人謂園公綺裏季夏黃公甪裏先生所謂商山四皓也】四人年老矣皆以上嫚娒士故逃匿山中義不爲漢臣然上髙此四人今公誠能毋愛金玉璧帛令太子爲書卑辭安車因使辯士固請宜來來以爲客時從入朝令上見之則一助也於是呂后令呂澤使人奉太子書卑辭厚禮迎此四人四人至客建成侯所漢十一年黥布反上疾欲使太子往擊之四人相謂曰凡來者將以存太子太子將兵事危矣乃說建成侯曰太子將兵有功則位不益無功則從此受禍且太子所與俱諸將皆與上定天下梟將也今乃使太子將之此無異使羊將狼皆不肯爲用其無功必矣臣聞母愛者子抱今戚夫人日夜侍禦趙王常居前上曰終不使不肖子居愛子上明其代太子位必矣君何不急請呂后乘間爲上泣言黥布天下猛將善用兵今諸將皆陛下故等夷乃令太子將此屬莫肯爲用且布聞之鼓行而西耳上𨿽疾彊載輜車臥而防之諸將不敢不盡力上𨿽苦彊爲妻子計於是呂澤夜見呂后呂后乘間爲上泣而言如四人意上曰吾惟之豎子固不足遣乃公自行耳於是上自將而東羣臣居守皆送至霸上良疾彊起至曲郵見上曰臣宜從疾甚楚人剽疾願上愼毋與楚爭鋒因說上令太子爲將軍監闗中兵上謂子房𨿽疾彊臥傅太子是時叔孫通已爲太傅良行少傅事漢十二年上從破布歸疾益甚愈欲易太子良諫不聴因疾不視事叔孫太傅稱說引古以死爭太子上陽許之猶欲易之及宴置酒太子侍四人者從太子年皆八十有餘須眉皓白衣冠甚偉上怪問曰何爲者四人前對各言其姓名上乃驚曰吾求公避逃我今公何自從吾兒防乎四人曰陛下輕士善罵臣等義不辱故恐而亡匿今聞太子仁孝恭敬愛士天下莫不延頸願爲太子死者故臣等來上曰煩公幸卒調護太子四人爲壽已畢趨去上目送之【師古曰以目瞻之訖其出也】召戚夫人指示曰【師古曰視讀曰示】我欲易之彼四人爲之輔羽翼已成難動矣呂氏眞乃主矣【師古曰乃故也】戚夫人涕泣上曰爲我楚舞吾爲若楚歌【師古曰若亦汝也】歌曰鴻鵠髙飛一舉千里羽翼以就橫絕四海橫絕四海又可柰何𨿽有矰繳尙安所施【師古曰繳弋射也其矢爲矰】歌數闋【師古曰曲終爲闋】戚夫人歔欷流涕上起去罷酒竟不易太子者良本招此四人之力也

敍周勃戰功

髙祖爲沛公初起勃以中涓從攻胡陵下方與【師古曰音房豫】方與反與戰卻敵攻丰擊秦軍碭東還軍畱及蕭復攻碭破之下下邑先登賜爵五大夫攻蘭虞取之擊章邯車騎殿【師古曰殿之言塡也謂鎭軍後以扞敵勃擊破章邯之殿兵也】略定魏地攻轅戚東緍以往至栗【師古曰緍音昏】取之攻齧桑先登擊秦軍阿下破之追至濮陽下蘄城攻都闗定陶襲取宛朐得單父令【師古曰音善甫】夜襲取臨濟攻壽張以前至捲破李由雍邱下攻開封先至城下爲多【文潁曰勃士卒至者多也如淳曰周禮戰功曰多師古曰多謂功多也】後章邯破項梁沛公與項羽引兵東如碭自初起沛還至碭一嵗二月楚懷王封沛公號武安侯爲碭郡長沛公拜勃爲襄賁令【師古曰賁音肥】從沛公定魏地攻東郡尉於成武破之攻長社先登攻潁陽緱氏絕河津擊趙賁軍屍北【師古曰賁音奔屍卽屍鄕】南攻南陽守齮破武闗峣闗攻秦軍於藍田至咸陽滅秦項羽至以沛公爲漢王漢王賜勃爵爲威武侯從入漢中拜爲將軍還定三秦賜食邑懷徳攻槐裏好畤最【如淳曰於將率之中功爲最也】北擊趙賁內史保於咸陽最北救漆【師古曰漆扶風縣】擊章平姚卭軍西定汧【師古曰汧亦扶風縣音口肩反】還下郿潁陽【師古曰郿卽岐州郿縣也潁陽在櫟陽東北郿音媚】圍章邯廢邱破之西擊益已軍破之【如淳曰章邯將也】攻上邽【師古曰邽音圭】東守峣闗擊項籍攻曲遇最【師古曰曲音邱禹反遇音顒】還守敖倉追籍籍已死因東定楚地泗水東海郡凡得二十二縣還守雒陽櫟陽賜與潁陰侯共食鐘離以將軍從髙祖擊燕王臧荼破之易下所將卒當馳道爲多【師古曰當髙祖所行之前】賜爵列侯剖符世世不絕食絳八千二百八十戶以將軍從髙祖擊韓王信於代降下霍人以前至武泉【孟康曰縣屬雲中也】擊胡騎破之武泉北轉攻韓信軍銅鞮破之還降大原六城擊韓信胡騎晉陽下破之下晉陽後擊韓信軍於硰石【應劭曰硰音沙孟康曰地名也】破之追北八十里還攻樓煩三城因擊胡騎平城下所將卒當馳道爲多勃遷爲太尉擊陳豨屠馬邑所將卒斬豨將軍乘馬降【師古曰姓乘馬名降也】轉擊韓信陳豨趙利軍於樓煩破之得豨將宋最鴈門守圂【師古曰圂者鴈門守之名音下頓反】因轉攻得雲中守遫丞相箕肄將軍博【師古曰遫古速字也】定鴈門郡十七縣雲中郡十二縣因復擊豨靈邱破之斬豨丞相程縱將軍陳武都尉髙肄定代郡九縣燕王盧綰反勃以相國代樊噲將擊下薊【師古曰卽幽州薊縣也】得綰大將抵丞相偃守陘【張晏曰盧綰郡守陘其名也】太尉弱禦史大夫施屠渾都【師古曰姓施屠名渾都渾音胡昆反】破綰軍上蘭後擊綰軍沮陽【服防曰沮音阻師古曰縣名屬上谷】追至長城定上谷十二縣右北平十六縣遼東二十九縣漁陽二十二縣最從髙帝得相國一人【師古曰最者凡也總言其攻戰克獲之數】丞相二人將軍二千石各三人別破軍二下城三定郡五縣七十九得丞相大將各一人勃爲人木彊惇厚【師古曰木謂質朴彊音其兩反】髙帝以爲可屬大事

敍樊噲戰功

漢王賜噲爵爲列侯號臨武侯遷爲郎中從入漢中還定三秦別擊西丞白水北【師古曰西謂隴西郡西縣也白水水名經西縣東南流而過言擊西縣之丞於白水之北】擁輕車騎雍南破之從攻雍斄丞先登擊章平軍好畤攻城先登防陣斬縣令丞各一人首十一級虜二十人遷爲郎中騎將從擊秦車騎壤東【師古曰地名也】卻敵遷爲將軍攻趙賁下郿槐裏栁中咸陽【師古曰栁中卽細栁地也】灌廢邱最【李奇曰以水灌廢邱也】至櫟陽賜食邑杜之樊鄕【師古曰杜縣之鄕也今曰樊川】從攻項籍屠煮棗擊破王武程處軍於外黃攻鄒魯瑕邱薛項羽敗漢王於彭城盡復取魯梁地噲還至滎陽益食平陰二千戶以將軍守廣武一嵗項羽引東從髙祖擊項籍下陽夏虜楚周將軍卒四千人【師古曰周殷】圍項籍陳大破之【師古曰於陳縣圍之】屠胡陵項籍死漢王卽皇帝位以噲有功益食邑八百戶其秋燕王臧荼反噲從攻虜荼定燕地楚王韓信反噲從至陳取信定楚更賜爵列侯與剖符世世勿絕食舞陽號爲舞陽侯除前所食以將軍從攻反者韓王信於代自霍人以往至雲中與絳侯等共定之益食千五百戶因擊陳豨與曼邱臣軍戰襄國破柏人先登降之定淸河常山凡二十七縣殘東垣【臣瓉曰殘謂多所殺傷也】遷爲左丞相破得綦母卭尹潘軍於無終廣昌【師古曰姓綦母名卭也】破豨別將胡人王黃軍代南因擊韓信軍參合軍所將卒斬韓信擊豨胡騎橫谷斬將軍趙旣虜代丞相馮梁守孫奮大將王黃將軍大將一人大僕解福等十人與諸將共定代鄕邑七十三後燕王盧綰反噲與相國擊綰破其丞相抵薊南【師古曰抵至也】定燕縣十八鄕邑五十一益食千三百戶定食舞陽五千四百戶從斬首百七十六級虜二百八十七人別破軍七下城五定郡六縣五十二得丞相一人將軍十三人二千石以下至三百石十二人

敍酈商戰功

陳勝起商聚少年得數千人沛公略地六月餘商以所將四千人屬沛公於岐從攻長社先登賜爵封信成君從攻緱氏絕河津破秦軍雒陽東從下宛穰定十七縣別將攻旬闗【師古曰漢中旬水上之闗也今在洵陽縣】西定漢中沛公爲漢王賜商爵信成君以將軍爲隴西都尉別定北地郡破章邯別將於烏氏栒邑泥陽賜食邑武城六千戶從擊項籍軍與鐘離昧戰受梁相國印【師古曰漢以梁相國印授之】益食四千戶從擊項羽二嵗攻胡陵漢王卽帝位燕王臧荼反商以將軍從擊荼戰龍脫先登陷陣破荼軍易下卻敵遷爲右丞相賜爵列侯與剖符世世勿絕食邑涿郡五千戶別定上谷因攻代受趙相國印與絳侯等定代郡鴈門得代丞相程縱守相郭同【師古曰守相謂爲相而居守者】將軍以下至六百石十九人還以將軍將太上皇衛一嵗十月以右丞相擊陳豨殘東垣又從擊黥布攻其前垣【師古曰謂攻其壁壘之前垣】陷兩陳得以破布軍更封爲曲周侯食邑五千一百戶除前所食凡別破軍三降定郡六縣七十三得丞相守相大將軍各一人小將軍二人二千石以下至六百石十九人

敍灌嬰戰功

髙祖爲沛公略地至雍邱章邯殺項梁而沛公還軍於碭嬰以中涓從擊破東郡尉於成武及秦軍於杜裏疾鬭賜爵七大夫又從攻秦軍亳南開封曲遇戰疾力【孟康曰攻戰速疾也師古曰疾急速也力彊力也】賜爵執帛號宣陵君從攻陽武以西至雒陽破秦軍屍北北絕河津南破南陽守齮陽城東遂定南陽郡西入武闗戰於藍田力疾至霸上賜爵執圭號昌文君沛公爲漢王拜嬰爲郎中從入漢中十月拜爲中謁者從還定三秦下櫟陽降塞王還圍章邯廢邱未拔從東出臨晉闗擊降殷王定其地擊項羽將龍且魏相項佗軍定陶南疾戰破之賜嬰爵列侯號昌文侯食杜平鄕【師古曰杜縣之平鄕】復以中謁者從降下碭以北至彭城項羽擊破漢王漢王遁而西嬰從還軍於雍邱王武魏公申徒反【張晏曰故秦將降爲公今反】從擊破之攻下外黃西收軍於滎陽楚騎來眾漢王廼擇軍中可爲騎將者皆推故秦騎士重泉人李必駱甲習騎兵今爲校尉可爲騎將漢王欲拜之必甲曰臣故秦民恐軍不信臣臣願得大王左右善騎者傅之【如淳曰傅音附猶言隨從者】嬰𨿽少然數力戰廼拜嬰爲中大夫令李必駱甲爲左右校尉將郎中騎兵擊楚騎於滎陽東大破之受詔別擊楚軍後絕其饟道起陽武至襄邑擊項羽之將項冠於魯下破之所將卒斬左右馬騎將各一人【張晏曰主右方之馬左亦如之】擊破柘公王武軍燕西【師古曰柘縣名公者柘之令也王武其人姓名也燕亦縣名】所將卒斬樓煩將五人【李奇曰樓煩縣名其人善騎射故名射士爲樓煩】連尹一人【蘇林曰楚官也】擊王武別將桓嬰白馬下破之所將卒斬都尉一人以騎度河南送漢王到雒陽從此迎相國韓信軍於邯鄲還至敖倉嬰遷爲禦史大夫三年以列侯食邑杜平鄕受詔將郎中騎兵東屬相國韓信擊破齊軍於歷下所將卒虜車騎將華毋傷【師古曰華音下化反】及將吏四十有六人降下臨淄得相田光追齊相田橫至嬴愽【師古曰二縣名】擊破其騎所將卒斬騎將一人生得騎將四人攻下嬴愽破齊將軍田吸於千乘斬之東從韓信攻龍且畱公於假密【師古曰畱縣名公畱令也攻龍且及畱令於假密】卒斬龍且【師古曰嬰所將之卒也其下亦同】生得右司馬連尹各一人樓煩將十人身生得亞將周蘭【師古曰亞次也】齊地已定韓信自立爲齊王使嬰別將擊楚將公杲於魯北破之轉南破薛郡長【師古曰長亦如郡守也】身虜騎將入攻愽陽前至下相以東南僮取慮徐【師古曰僮及取慮及徐三縣名也取音趨又音秋慮音廬】度淮盡降其城邑至廣陵項羽使項聲薛公郯公復定淮北嬰度淮擊破項聲郯公下邳斬薛公下下邳壽春擊破楚騎平陽遂降彭城虜柱國項他降畱薛沛鄼蕭相【師古曰凡六縣】攻苦譙【師古曰二縣也】復得亞將與漢王會頥鄕從擊項籍軍陳下破之所將卒斬樓煩將二人虜將八人賜益食邑二千五百戶項籍敗垓下去也嬰以禦史大夫將軍騎別追項籍至東城破之所將卒五人共斬項籍皆賜爵列侯降左右司馬各一人卒萬二千人盡得其軍將吏下東城歷陽度江破吳郡長吳下【師古曰吳郡長當時爲吳郡長嬰破之於吳下】得吳守遂定吳豫章會稽郡還定淮北凡五十二縣漢王卽帝位賜益嬰邑三千戶以車騎將軍從擊燕王荼明年從至陳取楚王信還剖符世世勿絕食潁陰二千五百戶從擊韓王信於代至馬邑別降樓煩以北六縣斬代左將破胡騎將於武泉北復從擊信胡騎晉陽下所將卒斬胡白題將一人【服防曰胡名也】又受詔並將燕趙齊梁楚車騎擊破胡騎於硰石【師古曰硰音千坐反】至平城爲胡所困從擊陳豨別攻豨丞相侯敞軍曲逆下破之卒斬敞及特將五人【師古曰卒謂所將之卒也特獨也各獨爲將】降曲逆盧奴上曲陽安國安平攻下東垣黥布反以車騎將軍先出攻布別將於相破之斬亞將樓煩將三人又進擊破布上柱國及大司馬軍又進破布別將肥銖嬰身生得左司馬一人所將卒斬其小將十人追北至淮上益食邑二千五百戶布已破髙帝歸定令嬰食潁陰五千戶除前所食邑凡從所得二千石二人別破軍十六降城四十六定國一郡二縣五十二得將軍二人柱國相各一人二千石十人

敍叔孫通制禮儀

漢七年長樂宮成諸侯羣臣朝十月【師古曰適會七年十月而長樂宮新成也漢時尙以十月爲正月故行朝嵗之禮史家追書十月】儀【師古曰欲敍其下儀法先言儀如此也】先平明謁者治禮引以次入殿門廷中陳車騎戍卒衛官設兵張旗志【師古曰志與幟同】傳曰趨【師古曰傳聲教入者皆令趨謂疾行爲敬也】殿中郎中俠陛陛數百人【師古曰俠與挾同挾其兩旁毎陛皆數百人也】功臣列侯諸將軍軍吏以次陳西方東鄕文官丞相以下陳東方西鄕【師古曰鄕讀曰向】大行設九賔臚句傳【蘇林曰上傳語告下爲臚下告上爲句也韋昭曰大行掌賔客之禮今之鴻臚也九賔則周禮九儀也謂公侯伯子男孤卿大夫士也師古曰臚音廬】於是皇帝輦出房百官執防傳警【師古曰傳聲而唱警】引諸侯王以下至吏六百石以次奉賀自諸侯王以下莫不震恐肅敬至禮畢盡伏置法酒【師古曰法酒者猶言禮酌謂不飲之至醉】諸侍坐殿上皆伏抑首以尊卑次起上壽觴九行謁者言罷酒禦史執法舉不如儀者輒引去竟朝置酒無敢讙嘩失禮者於是髙帝曰吾乃今日知爲皇帝之貴也拜通爲奉常

敍李陵與匈奴戰

天漢二年貳師將三萬騎出酒泉擊右賢王於天山召陵欲使爲貳師將輜重陵召見武臺叩頭自請曰臣所將屯邊者皆荊楚勇士奇材劍客也力扼虎射命中願得自當一隊到蘭於山南以分單於兵毋令専鄕貳師軍上曰將惡相屬邪吾發軍多毋騎予汝陵對無所事騎臣願以少擊眾步兵五千人渉單於庭上壯而許之因語彊弩都尉路博徳將兵半道迎陵軍博徳故伏波將軍亦羞爲陵後距奏言方秋匈奴馬肥未可與戰臣願畱陵至春俱將酒泉張掖騎各五千人並擊東西浚稽可必禽也【師古曰浚稽山名】書奏上怒疑陵悔不欲出而教博徳上書廼詔博徳吾欲予李陵騎云欲以少擊眾今虜入西河其引兵至西河遮鉤營之道【張晏曰胡來要害道令博徳遮之師古曰走音奏】詔陵以九月發出遮虜鄣【師古曰鄣者塞上險要之處往往修築別置望之人所以自障蔽而伺敵也遮虜鄣名也】至東浚稽山南龍勒水上徘徊觀虜卽亡所見從浞野侯趙破奴故道抵受降城休士【師古曰抵歸也受降城本公孫敖所築休息也】因騎置以聞【師古曰騎置謂驛騎也】所與博徳言者云何【張晏曰天子疑陵教博徳上書求至春乃俱西也】具以書對陵於是將其步卒五千人出居延北行三十日至浚稽山止營舉圖所過山川地形使麾下騎陳步樂還以聞步樂召見道陵將率得士死力上甚說拜步樂爲郎陵至浚稽山與單於相值騎可三萬圍陵軍軍居兩山間以大車爲營陵引士出營外爲陳前行持防盾後行持弓弩【師古曰行並音胡剛反】令曰聞鼓聲而縱聞金聲而止虜見漢軍少直前就營陵摶戰攻之【如淳曰手對戰也】千弩俱發應而倒虜還走上山漢軍追擊殺數千人單於大驚召左右地兵八萬餘騎攻陵陵且戰且引南行數日抵山谷中連戰士卒中矢傷三創者載輦兩創者將車一創者持兵戰陵曰吾士气少衰而鼓不起者何也軍中豈有女子乎始軍出時闗東羣盜妻子徙邊者隨軍爲卒妻婦大匿車中陵搜得皆劍斬之明日復戰斬首三千餘級引兵東南循故龍城道行四五日抵大澤葭葦中虜從上風縱火陵亦令軍中縱火以自救南行至山下單於在南山上使其子將騎擊陵陵軍步鬭樹木間復殺數千人因發連弩射單於【服防曰三十弩共一也張晏曰三十絭共一臂也師古曰張說是】單於下走是日捕得虜言單於曰此漢精兵擊之不能下日夜引吾南近塞得毋有伏兵乎諸當戶君長皆言【師古曰當戶匈奴官名也】單於自將數萬騎擊漢數千人不能滅後無以復使邊臣令漢益輕匈奴復力戰山谷間尙四五十里得平地不能破廼還是時陵軍益急匈奴騎多戰一日數十合復傷殺虜二千餘人虜不利欲去會陵軍管敢爲校尉所辱亡降匈奴具言陵軍無後救射矢且盡獨將軍麾下及成安侯校各八百人爲前行以黃與白爲幟當使精騎射之卽破矣成安侯者潁川人父韓千秋故濟南相奮擊南越戰死武帝封子延年爲侯以校尉隨陵單於得敢大喜使騎並攻漢軍疾呼曰李陵韓延年趣降遂遮道急攻陵陵居谷中虜在山上四面射矢如雨下漢軍南行未至鞮汗山一日五十萬矢皆盡卽棄車去士尙三千餘人徒斬車輻而持之【師古曰徒但也】軍吏持尺刀抵山入陿谷單於遮其後乘隅下壘石【師古曰言放石以投人因山隅曲而下也壘音盧對反】士卒多死不得行昏後陵便衣獨步出營止左右毋隨我丈夫一取單於耳良久陵還太息曰兵敗死矣軍吏或曰將軍威震匈奴天命不遂後求道徑還歸如浞野侯爲虜所得後亡還天子客遇之況於將軍乎陵曰公止吾不死非壯士也於是盡斬旌旗及珍寶埋地中陵嘆曰復得數十矢足以脫矣今無兵復戰天明坐受縛矣各鳥獸散猶有得脫歸報天子者令軍士人持二升糒一半冰期至遮虜鄣者相待夜半時擊鼓起士鼓不鳴陵與韓延年俱上馬壯士從者十餘人虜騎數千追之韓延年戰死陵曰無面目報陛下遂降

敍衛靑與匈奴戰

匈奴入右北平定襄殺略漢千餘人其明年上與諸將議曰翕侯趙信爲單於畫計常以爲漢兵不能度幕輕畱【師古曰言輕易漢軍故畱而不去也曰謂漢軍不能輕入而久畱也】今大發卒其勢必得所欲是嵗元狩四年也春上令大將軍靑驃騎將軍去病各五萬騎步兵轉者踵軍數十萬【師古曰轉者謂運輜重也踵接也】而敢力戰深入之士皆屬去病去病始爲出定襄當單於捕虜虜言單於東廼更令去病出代郡令靑出定襄郎中令李廣爲前將軍大僕公孫賀爲左將軍主爵趙食其爲右將軍平陽侯襄爲後將軍皆屬大將軍趙信爲單於謀曰漢兵卽度幕人馬罷【師古曰罷讀曰疲】匈奴可坐收虜耳【師古曰言收虜取漢軍人馬可不費力故言坐】廼悉逺北其輜重【師古曰送輜重逺去令處北也】皆以精兵待幕北而適直靑軍出塞千餘里【師古曰直讀曰值】見單於兵陳而待【師古曰爲行陳而待】於是靑令武剛車自環爲營【張晏曰兵車也師古曰環繞也】而縱五千騎往當匈奴匈奴亦從萬騎會日且入【師古曰言日欲沒也】而大風起沙礫擊面兩軍不相見漢益縱左右翼繞單於【師古曰翼謂左右舒引其兵如鳥之翅翼】單於視漢兵多而士馬尙彊戰而匈奴不利薄莫單於遂乘六臝壯騎可數百直冒漢圍西北馳去【師古曰臝者驢種馬子堅忍單於自乘善走臝而壯騎隨之也冒犯也】昬漢匈奴相紛挐【師古曰紛挐亂相持搏也】殺傷大當【師古曰各大相殺傷】漢軍左校捕虜言單於未昬而去漢軍因發輕騎夜追之靑因隨其後匈奴兵亦散走會明行二百餘里不得單於頗捕斬首虜萬餘級遂至寘顏山趙信城【如淳曰趙信前降匈奴匈奴築場居之】得匈奴積粟食軍軍畱一日而還悉燒其城余粟以歸

司馬子長自敍

太史公旣掌天官不治民有子曰遷遷生龍門【蘇林曰禹所鑿龍門也】耕牧河山之陽【師古曰河之北山之南也】年十嵗則誦古文二十而南遊江淮上會稽探禹宂窺九疑【張晏曰禹巡狩至會稽而崩因葬焉上有孔穴民間云禹入此穴九疑舜墓在焉】浮沅湘【師古曰沅水出牂柯湘水出零陵二水皆入江】北渉汶泗【師古曰汶泗兩水名】講業齊魯之都觀夫子遺風鄕射鄒嶧【師古曰鄒縣名也嶧山名也近曲阜地也於此行鄕射之禮】

敍武帝微行【漢書】

初建元三年微行始出北至池陽西至黃山【晉灼曰宮名在槐裏】南獵長楊東遊宜春【師古曰宜春宮也在長安城東南】微行常用飲酎已【師古曰酎酒新熟以祭宗廟也】八九月中與侍中常侍武騎及待詔隴西北地良家子能騎射者期諸殿門故有期門之號自此始微行以夜漏下十刻廼出常稱平陽侯【如淳曰平陽侯曹壽尙帝姊時見尊寵故稱之】旦明入山下馳射鹿豕狐手格熊羆馳鶩禾稼稻秔之地民皆號呼罵詈相聚會自言鄠杜令令往欲謁平陽侯諸騎欲擊鞭之令大怒使吏呵止獵者數騎見畱乃示以乘輿物久之乃得去時夜出夕還後賫五日糧會朝長信宮上大驩樂之是後南山下乃知微行數出也然尙迫於太后未敢逺出丞相禦史知指【師古曰指謂天子之意也】乃使右輔都尉徼循長楊以東【師古曰徼遮繞也循行視也戒備非常也】右內史髮小民共待會所【師古曰共讀曰供】後乃私置更衣【師古曰爲休息易衣之處亦置宮人】從宣曲以南十二所中休更衣【師古曰宣曲宮名在昆明池西】投宿諸宮【師古曰畫休更衣夜則別宿於諸宮】長楊五柞倍陽宣曲尢幸【師古曰倍陽卽萯陽也其音同耳宮名在雩縣也】於是上以爲道逺勞苦又爲百姓所患乃使太中大夫吾邱壽王與待詔能用算者二人舉籍阿城以南【師古曰舉計其數而爲簿籍也阿城本秦阿房宮也以其墻壁崇廣故俗呼爲阿城】厔以東宜春以西提封頃畆及其賈直【師古曰提封亦謂提舉四封之內摠計其數也賈讀曰價】欲除以爲上林苑屬之南山【師古曰屬連也】又詔中尉左右內史表屬縣艸田欲以償鄠杜之民吾邱壽王奏事上大說稱善時東方朔在傍進諌【云云】上乃拜朔爲太中大夫給事中然遂起上林苑如壽王所奏

敍燕蓋上官之變

霍光與左將軍桀結昬相親光長女爲桀子安妻有女年與帝相配桀因帝姊鄂邑蓋主內安女後宮爲倢伃【師古曰鄂邑所食邑爲蓋侯所尙故云蓋主也】數月立爲皇后父安爲驃騎將軍封桑樂侯光時休沐出桀輙入代光決事桀父子旣尊盛而徳長公主公主內行不修近幸河間丁外人桀安欲爲外人求封幸依國家故事以列侯尙公主者光不許又爲外人求光祿大夫欲令得召見又不許長主大以是怨光而桀安數爲外人求官爵弗能得亦慙自先帝時桀已爲九卿位在光右【師古曰右上也】及父子並爲將軍有椒房中宮之重【師古曰椒房殿皇后居也】皇后親安女光乃其外祖而顧専制朝事【師古曰顧猶反也】繇是與光爭權【師古曰繇讀與由同】燕王旦自以昭帝兄常懷怨望及禦史大夫桑宏羊建造酒鹽鐵爲國興利伐其功欲爲子弟得官亦怨恨光於是蓋主上官桀安及宏羊皆與燕王旦通謀詐令人爲燕王上書言光出都肄郎羽林道上稱防【孟康曰都試也肄習也師古曰謂摠閱試習武備也】太官先置【師古曰供食飲之具】又引蘇武前使匈奴拘畱二十年不降還乃爲典屬國而大將軍長史敞亡功爲搜粟都尉【師古曰楊敞也】又擅調益莫府校尉【師古曰調選也莫府大將軍府也】光専權自恣疑有非常臣旦願歸符璽入宿衛察姦臣變伺光出沐日奏之桀欲從中下其事【師古曰下謂下有司也】桑宏羊當與諸大臣共執退光書奏帝不肯下明旦光聞之止畫室中不入【如淳曰近臣所止計畫之室也或曰雕畫之室也師古曰雕畫是也】上問大將軍安在左將軍桀對曰以燕王告其罪故不敢入有詔召大將軍光入免冠頓首謝上曰將軍冠【師古曰令復著冠也】朕知是書詐也將軍亡罪光曰陛下何以知之上曰將軍之廣明都郎屬耳【師古曰之往也廣明亭名也屬耳近耳也】調校尉以來未能十日燕王何以得知之且將軍爲非不須校尉【文頴曰帝云將軍欲反不由一校尉】是時帝年十四尙書左右皆驚而上書者果亡捕之甚急桀等懼白上小事不足遂【師古曰遂猶竟也不須窮竟也】上不聽後桀黨與有譛光者上輒怒曰大將軍忠臣先帝所屬以輔朕身【師古曰屬委也音之欲反】敢有毀者坐之自是桀等不敢復言乃謀令長公主置酒請光伏兵格殺之因廢帝迎立燕王爲天子事發覺光盡誅桀安宏羊外人宗族燕王蓋主皆自殺

敍霍光廢昌邑

元平元年昭帝崩亡嗣武帝六男獨有廣陵王胥在羣臣議所立咸持廣陵王王本以行失道先帝所不用光內不自安郎有上書言周太王廢太伯立王季文王舎伯邑考立武王惟在所宜【師古曰太伯者王季之兄伯邑考文王長子也】𨿽廢長立少可也廣陵王不可以承宗廟言合光意光以其書視丞相敞等【師古曰視讀曰示敞卽楊敞也】擢郎爲九江太守卽日承皇太后詔遣行大鴻臚事少府樂成宗正徳光祿大夫吉中郎將利漢迎昌邑王賀賀者武帝孫昌邑哀王子也旣至卽位行滛亂光憂懣【師古曰懣音滿又音悶字】獨以問所親故吏大司農田延年延年曰將軍爲國柱石審此人不可何不建白太后更選賢而立之光曰今欲知是於古甞有此不延年曰伊尹相殷廢太甲以安宗廟後世稱其忠將軍若能行此亦漢之伊尹也光乃引延年給事中陰與車騎將軍張安世圖計遂召丞相禦史將軍列侯中二千石大夫博士會議未央宮光曰昌邑王行昬亂恐危社稷如何羣臣皆驚鄂失色莫敢發言但唯唯而已田延年前離席按劍曰先帝屬將軍以幼孤寄將軍以天下以將軍忠賢能安劉氏也今羣下鼎沸社稷將傾且漢之傳謚常爲孝者以長有天下令宗廟血食也如令漢家絕祀將軍𨿽死何面目見先帝於地下乎今日之議不得旋踵羣臣後應者臣請劍斬之光謝曰九卿責光是也天下匈匈不安光當受難【師古曰受其憂責也】於是議者皆叩頭曰萬姓之命在於將軍惟大將軍令光卽與羣臣俱見白太后具陳昌邑王不可以承宗廟狀皇太后乃車駕幸未央承明殿詔諸禁門毋內昌邑羣臣王入朝太后還乘輦欲歸溫室中黃門宦者各持門扇王入門閉昌邑羣臣不得入王曰何爲大將軍跪曰有皇太后詔毋內昌邑羣臣王曰徐之何乃驚人如是光使盡驅出昌邑羣臣置金馬門外車騎將軍安世將羽林騎收縛二百餘人皆送廷尉詔獄令故昭帝侍中中臣侍守王光勅左右謹宿衛卒有物故自裁令我負天下有殺主名王尙自未知當廢謂左右我故羣臣從官安得罪而大將軍盡系之乎頃之有太后詔召王王聞召意恐乃曰我安得罪而召我哉太后被珠襦【如淳曰以珠飾也晉灼曰貫珠以爲襦形若今革襦矣師古曰晉說是也】盛服坐武帳中侍禦數百人皆持兵期門武士陛防陳列殿下【師古曰陛防謂執防以衛陛下也】羣臣以次上殿召昌邑王伏前聽詔光與羣臣連名奏王尙書令讀奏曰丞相臣敞【師古曰楊敞也】大司馬大將軍臣光車騎將軍臣安世【師古曰張子孺】度遼將軍臣明友【師古曰範明友】前將軍臣增【師古曰韓增】後將軍臣充國【師古曰趙充國】禦史大夫臣誼【師古曰蔡誼】宜春侯臣譚【師古曰江防子】當塗侯臣聖【師古曰姓魏也】隨桃侯臣昌樂【師古曰姓趙故蒼梧王趙光子】杜侯臣屠耆堂【師古曰故胡人】太僕臣延年【師古曰杜延年】太常臣昌【師古曰蒲侯蘇昌】大司農臣延年【師古曰田延年】宗正臣徳【師古曰劉向父】少府臣樂成【師古曰姓史也】廷尉臣光【師古曰李光也】執金吾臣延壽【師古曰李延壽】大鴻臚臣賢【師古曰韋賢】左馮翊臣廣明【師古曰田廣明】右扶風臣徳【師古曰周徳】長信少府臣嘉【師古曰不知姓】典屬國臣武【師古曰蘇武】京輔都尉臣廣漢【師古曰趙廣漢】司校尉臣辟兵【師古曰不知姓】諸吏文學光祿大夫臣遷【師古曰王遷】臣畸【師古曰宋畸】臣吉【師古曰景吉】臣賜臣管臣勝臣梁臣長幸【師古曰並不知姓也】臣夏侯勝【李奇曰同官同名故以姓別也】太中大夫臣徳【師古曰不知姓】臣卭【師古曰趙充國子也】昧死言皇太后陛下臣敞等頓首死罪天子所以永保宗廟總一海內者以慈孝禮誼賞罰爲本孝昭皇帝早棄天下亡嗣臣敞等議禮曰爲人後者爲之子也昌邑王宜嗣後遣宗正大鴻臚光祿大夫奉節使徴昌邑王典喪服斬衰亡悲哀之心廢禮誼居道上不素食使從官略女子載衣車內所居傳舎始至謁見立爲皇太子常私買雞豚以食受皇帝信璽行璽大行前就次發璽不封從官更持節引內昌邑從官騶宰官奴二百餘人常與居禁闥內敖戱自之符璽取節十六朝暮臨令從官更持節從爲書曰皇帝問侍中君卿【師古曰昌邑之侍中名君卿也】使中禦府令髙昌奉黃金千斤賜君卿取十妻大行在前殿發樂府樂器引內昌邑樂人擊鼓歌吹作俳倡會下還上前殿【如淳曰下謂柩之入冢葬還不居喪位便處前殿也】擊鐘磬召內泰一宗廟樂人輦道牟首【臣瓉曰牟首池名也在上林苑中方在衰絰而輦防於池言無哀戚也師古曰召泰一樂人內之於輦道牟首而鼓吹歌舞也牟首瓉說是也】鼓吹歌舞悉奏眾樂發長安廚三大牢具祠閣室中【如淳曰黃圖北出中門有長安廚故謂之廚城門閣室閣道之有室者不知禱何滛祀也】祀已與從官飲啗駕法駕皮軒鸞旗驅馳北宮桂宮弄彘鬭虎召皇太后禦小馬車【師古曰小馬可於果樹下乘之故號果下馬】使官奴騎乘遊戲掖庭中與孝昭皇帝宮人防等滛亂詔掖庭令敢泄言要斬太后曰止【師古曰令且止讀奏】爲人臣子當悖亂如是邪【師古曰責王也悖乖也】王離席伏尙書令復讀曰取諸侯王列侯二千石綬及墨綬黃綬以並佩昌邑郎官者免奴【師古曰免奴謂免放爲良人者】變易節上黃旄以赤髮禦府金錢刀劍玉器采繒賞賜所與遊戲者與從官官奴夜飲湛沔於酒詔太官上乘輿食如故食監奏未釋服未可禦故食復詔太官趣具無闗食監【師古曰趣讀曰促闗由也】太官不敢具卽使從官出買雞豚詔殿門內以爲常獨夜設九賔溫室延見姊夫昌邑闗內侯祖宗廟祠未舉爲璽書使使者持節以三太牢祠昌邑哀王園廟稱嗣子皇帝【師古曰時在喪服故未祠宗廟而私祭昌邑哀王也】受璽以來二十七日使者旁午持節詔諸官署徴發凡一千一百二十七事文學光祿大夫夏侯勝等及侍中傅嘉數進諫以過失使人簿責勝縛嘉系獄荒滛迷惑失帝王禮誼亂漢制度臣敞等數進諫不變更日以益甚恐危社稷天下不安臣敞等謹與博士臣霸臣雋舎【晉灼曰雋姓舎名也下有臣虞舎故以姓別之】臣徳臣虞舎臣射臣倉議皆曰髙皇帝建功業爲漢太祖孝文皇帝慈仁節儉爲太宗陛下嗣孝昭皇帝後行滛辟不軌詩云借曰未知亦旣抱子五辟之屬莫大不孝周襄王不能事母春秋曰天王出居於鄭繇不孝出之絕之於天下也宗廟重於君陛下未見命髙廟不可以承天序奉祖宗廟子萬姓當廢臣請有司禦史大夫臣誼宗正臣徳太常臣昌與太祝以一太牢具告祠髙廟臣敞等昧死以聞太后詔曰可光令王起拜受詔王曰聞天子有爭臣七人𨿽無道不失天下光曰皇太后詔廢安得天子乃卽持其手解脫其璽組奉上皇太后扶王下殿出金馬門羣臣隨送王西面拜曰愚戇不任漢事起就乘輿副車大將軍光送至昌邑邸光謝曰王行自絕於天臣等駑怯不能殺身報徳臣寧負王不敢負社稷願王自愛臣長不復見左右光涕泣而去

敍霍氏禍敗之由

宣帝自在民間聞知霍氏尊盛日久內不能善光薨上始躬親朝政禦史大夫魏相給事中顯謂禹雲山女曹不務奉大將軍餘業【師古曰女音汝】今大夫給事中他人一間女能復自救邪後兩家奴爭道【師古曰謂霍氏及禦史家】霍氏奴入禦史府欲躢大夫門禦史爲叩頭謝乃去人以謂霍氏【師古曰告語也】顯等始知憂會魏大夫爲丞相數燕見言事平恩侯與侍中金安上等徑出入省中時霍山自若領尙書【師古曰自若猶言如故也】上令吏民得奏封事不闗尙書羣臣進見獨往來於是霍氏甚惡之宣帝始立立微時許妃爲皇后顯愛小女成君欲貴之私使乳醫淳於衍行毒藥殺許後因勸光內成君代立爲後語在外戚傳始許後暴崩吏捕諸醫劾衍侍疾亡狀不道下獄吏簿問急顯恐事敗卽具以實語光光大驚欲自發舉不忍猶與【師古曰猶與不決也與讀曰豫】會奏上因署衍勿論【師古曰署者題其奏後也】光薨後語稍泄於是上始聞之而未察【師古曰未知其虛實】廼徙光女壻度遼將軍未央衛尉平陵侯範明友爲光祿勲次壻諸吏中郎將羽林監任勝出爲安定太守數月復出光姊壻給事中光祿大夫張朔爲蜀郡太守羣孫壻中郎將王漢爲武威太守頃之復徙光長女壻長樂衛尉鄧廣漢爲少府更以禹爲大司馬冠小冠亡印綬罷其右將軍屯兵官屬特使禹官名與光俱大司馬者【蘇林曰特俱也】又收範明友度遼將軍印綬但爲光祿勲及光中女壻趙平爲散騎都尉光祿大夫將屯兵又收平騎都尉印綬諸領胡越騎羽林及兩宮衛將屯兵悉易以所親信許史子弟代之禹爲大司馬稱病禹故長史任宣候問禹曰我何病縣官非我家將軍不得至是【如淳曰縣官謂天子】今將軍墳墓未幹盡外我家【師古曰外謂疏斥之】反任許史奪我印綬令人不省死【師古曰不自省有過耳】宣見禹恨望深乃謂曰大將軍時何可復行持國權柄殺生在手中廷尉李種王平左馮翊賈勝胡及車丞相女壻少府徐仁皆坐逆將軍意下獄死史樂成小家子得幸將軍至九卿封侯百官以下但事馮子都王子方等【服防曰皆光奴】視丞相亡如也【師古曰無如猶言無所象似也】各自有時今許史自天子骨肉貴正宜耳大司馬欲用是怨恨愚以爲不可禹黙然數日起視事顯及禹山云自見日侵削數相對啼泣自怨山曰今丞相用事縣官信之盡變易大將軍時法令以公田賦與貧民發揚大將軍過失又諸儒生多窶人子逺客饑寒喜妄說狂言不避忌諱大將軍常讐之今陛下好與諸儒生語人人自使書對事多言我家者嘗有上書言大將軍時主弱臣彊専制擅權今其子孫用事昆弟益驕恣恐危宗廟災異數見蓋爲是也其言絕痛山屏不奏其書後上書者益黠盡奏封事輒使中書令出取之不闗尙書益不信人顯曰丞相數言我家獨亡罪乎山曰丞相廉正安得罪我家昆弟諸壻多不謹又聞民間讙言霍氏毒殺許皇后寧有是邪顯恐急卽具以實告山云禹山云禹驚曰如是何不早告禹等縣官離散斥逐諸壻用是故也此大事誅罰不小柰何於是始有邪謀矣初趙平客石夏善爲天官【師古曰曉星文者】語平曰熒惑守禦星禦星太僕奉車都尉也不黜則死平內憂山等云舅李竟所善張赦見雲家卒卒【師古曰卒讀曰猝匆遽之貌也】謂竟曰今丞相與平恩侯用事可令太夫人言太后先誅此兩人移徙陛下在太后耳長安男子張章告之事下廷尉執金吾捕張赦石夏等後有詔止勿捕山等愈恐相謂曰此縣官重太后故不竟也【師古曰重難也竟窮竟其事也】然惡端已見又有弒許後事陛下𨿽寛仁恐左右不聽久之猶發發卽族矣不如先也遂令諸女各歸報其夫皆曰安所相避【師古曰言無處相避當受禍也】會李竟坐與諸侯王交通辭語及霍氏有詔雲山不宜宿衛免就第光諸女遇太后無禮【服防曰光諸女自以於上官太后爲姨母遇之無禮】馮子都數犯法上並以爲讓【師古曰總以此事責之也】山禹等甚恐顯夢第中井水溢流庭下鼃居樹上又夢大將軍謂顯曰知捕兒不亟下捕之第中防暴多與人相觸以尾畫地鴞數鳴殿前樹上【師古曰古者室屋髙大則通呼爲殿】第門自壊云尙冠裏宅中門亦壊巷端人共見有人居云屋上徹瓦投地就視亡有大怪之禹夢車騎聲正讙來捕禹舉家憂愁山曰丞相擅減宗廟羔菟鼃可以此罪也謀令太后爲博平君置酒【文頓曰宣帝外祖母也】召丞相平恩侯以下使範明友鄧廣漢承太后制引斬之因廢天子而立禹約定未發云拜爲菟太守太中大夫任宣爲代郡太守山又坐寫祕書顯爲上書獻城西第入馬千匹以贖山罪書報聞【師古曰不許之】會事發覺雲山明友自殺顯禹廣漢等捕得禹要斬顯及諸女昆弟皆棄市惟獨霍后廢處昭臺宮與霍氏相連坐誅滅者數千家上乃下詔曰乃者東織室令史張赦使魏郡豪李竟報冠陽侯云謀爲大逆朕以大將軍故抑而不揚冀其自新今大司馬博陸侯禹與母宣成侯夫人顯及從昆弟子冠陽侯云樂平侯山諸姊妹壻謀爲大逆欲詿誤百姓賴宗廟神靈先發得咸服其辜朕甚悼之諸爲霍氏所詿誤事在丙申前未發覺在吏者皆赦除之男子張章先發覺以語期門董忠忠告左曹楊惲惲告侍中金安上惲召見對狀後章上書以聞侍中史髙與金安上建發其事言無入霍氏禁闥卒不得遂其謀皆讐有功【晉灼曰讐等也師古曰言其功相等類也】封章爲博成侯忠髙昌侯惲平通侯安上都成侯髙樂陵侯

敍陳湯等誅郅支

先是宣帝時匈奴乖亂五單於爭立呼韓邪單於與郅支單於俱遣子入侍漢兩受之後呼韓邪單於身入稱臣朝見郅支以爲呼韓邪破弱降漢不能自還卽西收右地會漢發兵送呼韓邪單於郅支由是遂西破呼偈堅昆丁令【服防曰呼偈小國名在匈奴北師古曰偈起厲反令與零同】兼三國而都之怨漢擁防呼韓邪而不助已困辱漢使者江乃始等初元四年遣使奉獻因求侍子願爲內附漢議遣衛司馬谷吉送之禦史大夫貢禹愽士匡衡以爲春秋之義許夷狄者不一而足今郅支單於鄕化未醇所在絕逺宜令使者送其子至塞而還吉上書言中國與夷狄有羈縻不絕之義今旣養全其子十年徳澤甚厚空絕而不送近從塞還示棄捐不畜使無鄕從之心棄前恩立後怨不便議者見前江乃始無應敵之數知勇俱困以致恥辱卽豫爲臣憂臣幸得建彊漢之節承明聖之詔宣諭厚恩不宜敢桀若懷禽獸加無道於臣則單於長嬰大罪必遁逃逺舎不敢近邊沒一使以安百姓國之計臣之願也願送至庭【師古曰單於庭】上以示朝者禹復爭以爲吉往必爲國取侮生事不可許右將軍馮奉世以爲可遣上許焉旣至郅支單於怒竟殺吉等自知負漢又聞呼韓邪益彊遂西奔康居康居王以女妻郅支郅支亦以女予康居王康居甚尊敬郅支欲倚其威以脇諸國郅支數借兵擊烏孫深入至赤谷城殺略民人敺畜產【師古曰敺與驅同】烏孫不敢追西邊空虛不居者且千里郅支單於自以大國威名尊重又乘勝驕不爲康居王禮怒殺康居王女及貴人人民數百或支解投都賴水中【師古曰都賴郅支水名】發民作城日作五百人二嵗乃已又遣使責闔蘇大宛諸國嵗遺【師古曰胡廣云康居北可一千里有國名奄蔡一名闔蘇然則闔蘇卽奄蔡也嵗遺者年常所獻遺之物遺弋季反】不敢不予漢遣使三輩至康居求谷吉等死【師古曰死屍也】郅支困辱使者不肯奉詔而因都防上書言居困戹願歸計彊漢遣子入侍【師古曰故爲此言以調戲也歸計謂歸附而受計防也】其驕嫚如此建昭三年湯與延壽出西域湯爲人沈勇有大慮多防謀喜奇功毎過城邑山川常登望旣領外國與延壽謀曰夷狄畏服大種其天性也西域本屬匈奴今郅支單於威名逺聞侵陵烏孫大宛常爲康居畫計欲降服之如得此二國北攀伊列西取安息南排月氏山離烏弋數年之間城郭諸國危矣【服防曰山離烏弋不在三十六國中去中國二萬里師古曰謂西域國爲城郭者言不隨畜牧遷徙以別於匈奴也】且其人剽悍好戰伐數取勝久畜之必爲西域患郅支單於𨿽所在絕逺蠻夷無金城彊弩之守如發屯田吏士敺從烏孫眾兵【師古曰驅帥之令隨從也】直指其城下彼亡則無所之守則不足自保千載之功可一朝而成也延壽亦以爲然欲奏請之湯曰國家與公卿議大防非凡所見事必不從延壽猶與不聽會其久病湯獨矯制發城郭諸國兵車師戊已校尉屯田吏士延壽聞之驚起欲止焉湯怒按劍叱延壽曰大眾已集會豎子欲沮眾邪延壽遂從之部勒行陳益置揚威白虎合騎之校【張晏曰西域陳法之名也師古曰張說非也一校則別爲一部軍故稱校耳湯特新置此等諸校名以爲威聲也】漢兵胡兵合四萬餘人延壽湯上疏自劾奏矯制陳言兵狀卽日引軍分行別爲六校其三校從南道逾蔥領徑大宛其三校都防自將發溫宿國從北道入赤谷過烏孫涉康居界至闐池西而康居副王抱闐將數千騎冦赤谷城東殺略大昆彌千餘人敺畜產甚多從後與漢軍相及頗寇盜後重【師古曰重謂輜重也音直用反】湯縱胡兵擊之殺四百六十人得其所略民四百七十人還付大昆彌其馬牛羊以給軍食又捕得抱闐貴人伊奴毒入康居東界令軍不得爲寇【師古曰勿抄掠】間呼其貴人屠墨見之【師古曰間謂密呼也】諭以威信與飲盟遣去徑引行未至單於城可六十里止營復捕得康居貴人貝色子男開牟以爲導貝色子卽屠墨母之弟【師古曰母之弟卽謂舅者】皆怨單於由是具知郅支情明日引行未至城三十里止營單於遣使問漢兵何以來應曰單於上書言居困阸願歸計彊漢身入朝見天子哀閔單於棄大國屈意康居故使都防將軍來迎單於妻子恐左右驚動故未敢至城下使數往來相答報延壽湯因讓之我爲單於逺來而至今無名王大人見將軍受事者【師古曰名王諸王之貴者受事受教命而供事也】何單於忽大計失客主之禮也兵來道逺人畜罷極食度且盡恐無以自還願單於與大臣審計防明日前至郅支城都賴水上離城三里止營傅陳【師古曰傳讀曰敷敷布也】望見單於城上立五采幡幟數百人被甲乘城【師古曰乘謂登之備守也】又出百餘騎往來馳城下步兵百餘人夾門魚鱗陳【師古曰言其相接次形若魚鱗】講習用兵城上人更招漢軍曰鬭來【師古曰更互也音工行反】百餘騎馳赴營營皆張弩持滿指之騎引卻頗遣吏士射城門騎步兵騎步兵皆入延壽湯令軍聞鼓音皆薄城下【師古曰薄迫也】四面圍城各有所守穿塹塞門戶鹵楯爲前防弩爲後卬射城中樓上人【師古曰卬讀曰仰】樓上人下走土城外有重木城從木城中射頗殺傷外人外人發薪燒木城夜數百騎欲出外迎射殺之初單於聞漢兵至欲去疑康居怨已爲漢內應又聞烏孫諸國兵皆發自以無所之【師古曰之往也】郅支已出復還曰不如堅守漢兵逺來不能久攻單於乃被甲在樓上諸閼氏夫人數十皆以弓射外人外人射中單於鼻諸夫人頗死單於下騎傳戰大內【師古曰下騎謂下樓而騎馬也傳戰轉戰也大內單於之內室也言且戰且行而入內室】夜過半木城穿中人卻入土城乘城呼【師古曰乘登也呼火故反次下亦同】時康居兵萬餘騎分爲十餘處四面環城亦與相應和夜數犇營不利輒卻平明四面火起吏士喜大呼乘之鉦鼓聲動地康居兵引卻漢兵四面推鹵楯並入土城中單於男女百餘人走入大內漢兵縱火吏士爭入單於被創死軍假丞杜勲斬單於首得漢使節二及谷吉等所賫帛書諸鹵獲以畀得者【師古曰畀予也各以與所得人畀必寐反】凡斬閼氏太子名王以下千五百一十八級生虜百四十五人降虜千餘人賦予城郭諸國所發十五王【師古曰賦謂班與之也所發十五王謂所發諸國之兵共圍郅支王者也】於是延壽湯上疏曰臣聞天下之大義當混爲一昔有唐虞今有彊漢匈奴呼韓邪單於已稱北藩惟郅支單於叛逆未伏其辜大夏之西以爲彊漢不能臣也郅支單於慘毒行於民大惡通於天臣延壽臣湯將義兵行天誅賴陛下神靈陰陽並應天气精明陷陳克敵斬郅支首及名王以下宜縣頭槀街蠻夷邸間以示萬里明犯彊漢者𨿽逺必誅

敍漢家廟祀之數

初髙祖時令諸侯王都皆立太上皇廟至惠帝尊髙帝廟爲太祖廟景帝尊孝文廟爲太宗廟行所嘗幸郡國各立太祖太宗廟至宣帝本始二年復尊孝武廟爲世宗廟行所巡狩亦立焉凡祖宗廟在郡國六十八合百六十七所【師古曰六十八者郡國之數也百六十七所宗廟之數也】而京師自髙祖下至宣帝與太上皇悼皇考各自居陵旁立廟【師古曰悼皇考者宣帝之父卽史皇孫】並爲百七十六又園中各有寢便殿【如淳曰黃圖髙廟有便殿是中央正殿也師古曰如說非也凡言便殿便室者皆非正大之處寢者陵上正殿若平生路寢矣便殿者寢側之別殿耳】日祭於寢月祭於廟時祭於便殿寢日四上食廟嵗二十五祠【晉灼曰漢儀注宗廟一嵗十二祠五月嘗麥六月七月三伏立秋防婁又嘗粢八月先夕饋飱皆一太牢酎祭用九太牢十月嘗稻又飲蒸二太牢十一月嘗十二月臘二太牢又每月一太牢如閏加一祀此十一十二爲二十五祠師古曰晉說是也】便殿嵗四祠又月一遊衣冠而昭靈後武哀王昭哀後孝文太后孝昭太后衛思後戾太子戾後各有寢園與諸帝合凡三十所一嵗祠上食二萬四千四百五十五用衛士四萬五千一百二十九人祝宰樂人萬二千一百四十七人養犧牲卒不在數中至元帝時貢禹奏言古者天子七廟今孝恵孝景廟皆親盡宜毀及郡國廟不應古禮宜正定天子是其議未及施行而禹卒永光四年乃下詔先議罷郡國廟

敍元帝京房問對

是時中書令石顯顓權顯友人五鹿充宗爲尙書令與房同經論議相非二人用事房甞宴見問上曰幽厲之君何以危所任者何人也上曰君不明而所任者巧佞房曰知其巧佞而用之邪將以爲賢也上曰賢之房曰然則今何以知其不賢也上曰以其時亂而君危知之房曰若是任賢必治任不肖必亂必然之道也幽厲何不覺寤而更求賢曷爲卒任不肖以至於是上曰臨亂之君各賢其臣令皆覺寤天下安得危亡之君房曰齊桓公秦二世亦甞聞此君而非笑之然則任豎刁趙髙政治日亂盜賊滿山何不以幽厲卜之而覺寤乎上曰惟有道者能以往知來耳房因免冠頓首曰春秋紀二百四十二年災異以示萬世之君今陛下卽位已來日月失明星辰逆行山崩泉湧地震石隕夏霜冬靁春凋秋榮隕霜不殺水旱螟虫民人饑疫盜賊不禁刑人滿市春秋所記災異盡備陛下視今爲治邪亂邪上曰亦極亂耳尙何道房曰今所任用者誰歟上曰然幸其瘉於彼又以爲不在此人也房曰夫前世之君亦皆然矣臣恐後之視今猶今之視前也上良久乃曰今爲亂者誰哉房曰明主宜自知之上曰不知也如知之何故用之房曰上最所信任與圖事帷幄之中進退天下之士者是矣房指謂石顯上亦知之謂房曰已諭

敍西南夷

南夷君長以十數夜郎最大其西靡莫之屬以十數滇最大【師古曰地有滇池因爲名也滇音顚】自滇以北君長以十數卭都最大【師古曰今之卭州本其地】此皆椎結【師古曰結讀曰髻髻如椎之形也】耕田有邑聚其外西自桐師以東北至葉楡【師古曰葉楡澤名因以立號後爲縣屬益州郡】名爲嶲昆明【師古曰嶲卽今之嶲州也昆明又在其西南卽今之南寜州諸爨所居是其地也嶲音髓】編髮隨畜移徙亡常處亡君長地方可數千里自嶲以東北君長以十數徙莋都最大【師古曰徙及莋都二國也徙後爲徙縣屬蜀郡莋都後爲沈藜郡徙音斯莋音村各反】自莋以東北君長以十數冉駹最大【師古曰今防州開州首領多姓冉者本皆冉種也駹音龎】其俗或土著或移徙在蜀之西自駹以東北君長以十數白馬最大皆氐類也此皆巴蜀西南外蠻夷也

敍武帝通西南夷

建元六年大行王恢擊東粵東粵殺王郢以報恢因兵威使番陽令唐防風曉南粵南粵食防蜀枸醤【晉灼曰枸音矩師古曰子形如桑椹耳食讀曰飤】防問所從來曰道西北牂柯江【師古曰道由也由此而來】江廣數里出番禺城下【師古曰番音普安反禺音隅】防歸至長安問蜀賈人獨蜀出枸醤多持竊出市夜郎夜郎者臨防柯江江廣百餘步足以行船南粵以財物役屬夜郎西至桐師然亦不能臣使也防乃上書說上曰南粵王黃屋左纛地東西萬餘里名爲外臣實一州主今以長沙豫章往水道多絕難行竊聞夜郎所有精兵可得十萬浮船防柯出不意此制粵一奇也誠以漢之彊巴蜀之饒通夜郎道爲置吏甚易上許之乃拜防以郎中將將千人食重萬餘人【師古曰食糧及衣重也】從巴莋闗入遂見夜郎侯多同【師古曰多同侯名】厚賜諭以威徳約爲置吏使其子爲令夜郎旁小邑皆貪漢繒帛以爲漢道險終不能有也乃且聽防約還報乃以爲犍爲郡發巴蜀卒治道自僰道指防柯江蜀人司馬相如亦言西夷卭筰可置郡使相如以郎中將往諭皆如南夷爲置一都尉十餘縣屬蜀當是時巴蜀四郡通西南夷道載轉相饟數嵗道不通士罷餓餒離暑濕死者甚眾西南夷又數反發兵興擊耗費亡功上患之使公孫宏往視問焉還報言其不便及宏爲禦史大夫時方築朔方據河逐胡宏等因言西南夷爲害可且罷専力事匈奴上許之罷西夷獨置南夷兩縣一都尉稍令犍爲自保就【師古曰令自保守且修成其郡縣】及元狩元年博望侯張騫言使大夏時見蜀布卭竹杖問所從來曰從東南身毒國【師古曰卽天竺也亦曰捐篤也】可數千里得蜀賈人市或聞卭西可二千里有身毒國騫因盛言大夏在漢西南慕中國患匈奴隔其道誠通蜀身毒國道便近又亡害於是天子乃令王然於栢始昌呂越人等十餘輩間出西南夷【師古曰求間隙而出也】指求身毒國至滇滇王當羌乃畱爲求道【師古曰當羌滇王名】四嵗餘皆閉昆明莫能通滇王與漢使言漢孰與我大【師古曰與猶如】及夜郎侯亦然各自以一州王不知漢廣大使者還因盛言滇大國足事親附天子注意焉及至南粵反上使馳義侯因犍爲發南夷兵且蘭君恐逺行旁國虜其老弱【師古曰恐發兵與漢行後其國空虛而旁國來寇鈔取其老弱也且音子兪反】乃與其眾反殺使者及犍爲太守漢乃發巴蜀罪人當擊南粵者八校尉擊之會越已破漢八校尉不下中郎將郭昌衛廣引兵還行誅隔滇道者且蘭【師古曰言因軍行而便誅之也】斬首數萬遂平南夷爲防柯郡夜郎侯始倚南粵南粵已滅還誅反者【師古曰謂軍還而誅且蘭】夜郎遂入朝上以爲夜郎王南粵破後及漢誅且蘭卭君並殺莋侯冉駹皆震恐請臣置吏以卭都爲粵嶲郡莋都爲沈黎郡冉駹爲文山郡廣漢西白馬爲武都郡使王然於以粵破及誅南夷兵威風諭滇王入朝【師古曰風讀曰諷】滇王者其眾數萬人其旁東北勞深靡莫皆同姓相杖未肯聽【師古曰杖猶倚也相依倚爲援而不聴滇王入朝也】勞莫數侵犯使者吏卒元封二年天子發巴蜀兵擊滅勞深靡莫以兵臨滇滇王始首善以故弗誅滇王離西夷滇舉國降請置吏入朝於是以爲益州郡賜滇王王印復長其民西南夷君長以百數獨夜郎滇受王印滇小邑也最寵焉

敍武帝討南粵

建元四年他孫胡爲南粵王立三年閩粵王郢興兵南擊邊邑粵使人上書曰兩粵俱爲藩臣毋擅興兵相攻擊今東粵擅興兵侵臣臣不敢興兵惟天子詔之於是天子多南粵義【師古曰多猶重也】守職約爲興師遣兩將軍往討閩粵兵未隃領閩粵王弟余善殺郢以降於是罷兵天子使嚴助往諭意南粵王胡頓首曰天子乃興兵誅閩粵死亡以報徳遣太子嬰齊入宿衛謂助曰國新被寇使者行矣胡方日夜裝入見天子助去後其大臣諫胡曰漢興兵誅郢亦行以驚動南粵且先王言事天子期毋失禮要之不可以怵好語入見【師古曰怵誘也不可被誘怵以好語而入漢朝也】入見則不得復歸亡國之勢也於是胡稱病竟不入見後十餘嵗胡實病甚太子嬰齊請歸胡薨諡曰文王嬰齊嗣立卽藏其先武帝文帝璽嬰齊在長安時取邯鄲樛氏女生子興及卽位上書請立樛氏女爲後興爲嗣漢數使使者風諭嬰齊猶尙樂擅殺生自恣懼入見要以用漢法比內諸侯固稱病遂不入見遣子次公入宿衛嬰齊薨諡爲明王太子興嗣立其母爲太后太后自未爲嬰齊妻時甞與霸陵人安國少季通及嬰齊薨後元鼎四年漢使安國少季諭王王太后入朝令辯士諫大夫終軍等宣其辭勇士魏臣等輔其決衛尉路博徳將兵屯桂陽待使者王年少太后中國人安國少季往復與私通國人頗知之多不附太后太后恐亂起亦欲倚漢威勸王及幸臣求內屬卽因使者上書請比內諸侯三嵗一朝除邊闗於是天子許之賜其丞相呂嘉銀印及內史中尉太傅印余得自置除其故黥劓刑用漢法諸使者皆畱塡撫之王王太后飭治行裝重資爲入朝具相呂嘉年長矣相三王宗族官貴爲長吏七十餘人男盡尙王女女盡嫁王子弟宗室及蒼梧秦王有連【晉灼曰秦王卽下趙光也趙本與秦同姓故曰秦王】其居國中甚重粵人信之多爲耳目者得眾心愈於王王之上書數諫止王王不聽有畔心數稱病不見漢使者使者注意嘉勢未能誅王王太后亦恐嘉等先事發欲介使者權謀誅嘉等置酒請使者大臣皆侍坐飲嘉弟爲將將卒居宮外酒行太后謂嘉曰南粵內屬國之利也而君相苦不便者何也以激怒使者使者狐疑相杖遂不敢發嘉見耳目非是【師古曰異於常也】卽趨出太后怒欲鏦嘉以矛【師古曰鏦謂橦刺之也音窓】王止太后嘉遂出介弟兵就舎【師古曰介甲也被甲而自衛也弟兵卽上所云弟將卒居外者】稱病不肯見王及使者乃陰謀作亂王素亡意誅嘉嘉知之以故數月不發太后獨欲誅嘉等力又不能天子聞之罪使者怯亡決又以爲王王太后已附漢獨呂嘉爲亂不足以興兵欲使莊參以二千人往參曰以好往數人足以武往二千人亡足以爲也辭不可天子罷參兵郟壯士故濟北相韓千秋奮曰以區區粵又有王應獨相嘉爲害願得勇士三百人必斬嘉以報於是天子遣千秋與王太后弟樛樂將二千人往入粵境呂嘉乃遂反下令國中曰王年少太后中國人又與使者亂専欲內屬盡持先王寶入獻天子以自媚多從人行至長安虜賣以爲僮奴自脫一時利亡顧趙氏社稷爲萬世慮之意乃與其弟將卒攻殺太后王盡殺漢使者遣人告蒼梧秦王及其諸郡縣立明王長男粵妻子術陽侯建徳爲王而韓千秋兵之入也破數小邑其後粵直開道給衣【師古曰縦之令深入然後誅滅之】未至番禺四十里粵以兵擊千秋等滅之使人函封漢使節至塞上好爲謾辭謝罪發兵守要害處於是天子曰韓千秋𨿽亡成功亦軍鋒之冠封其子延年爲成安侯樛樂其姊爲王太后首願屬漢封其子廣徳爲龍亢侯乃赦天下曰天子微弱諸侯力政譏臣不討賊【師古曰力政謂以兵力相加也譏臣不討賊者春秋之義】呂嘉建徳等反自立晏如令粵人及江淮以南樓船十萬師往討之元鼎五年秋衛尉路博徳爲伏波將軍出桂陽下湟水主爵都尉楊僕爲樓船將軍出豫章下橫浦故歸義粵侯二人爲戈船下瀨將軍【師古曰從粵來歸義而漢封之】出零陵或下離水或抵蒼梧使馳義侯因巴蜀罪人發夜郎兵下防柯江咸會番禺六年冬樓船將軍將精卒先陷尋陿破石門得粵船粟因推而前挫粵鋒以粵數萬人待伏波將軍伏波將軍將罪人道逺後期與樓船會乃有千餘人遂俱進樓船居前至番禺建徳嘉皆城守樓船自擇便處居東南面伏波居西北面會暮樓船攻敗粵人縱火燒城粵素聞伏波莫不知其兵多少【師古曰莫讀曰暮也】伏波乃爲營遣使招降者賜印綬復縱令相招樓船力攻燒敵反敺而入伏波營中遲旦城中皆降伏波呂嘉建徳以夜與其屬數百人亡入海伏波又問降者知嘉所之遣人追攻其校司馬蘇宏得建徳爲海常侯粵郎都稽得嘉爲臨蔡侯蒼梧王趙光與粵王同姓聞漢兵至降爲隨桃侯及粵掲陽令史定降漢爲安道侯粵將畢取以軍降爲�侯粵桂林監居翁諭告甌駱四十餘萬口降爲湘城侯戈船下瀨將軍兵及馳義侯所發夜郎兵未下南粵已平遂以其地爲儋耳珠崖南海蒼梧郁林合浦交阯九眞日南九郡

文章正宗卷十九

欽定四庫全書

文章正宗卷二十

宋眞徳秀編敍事

太史公伯夷傳

夫學者載籍極博猶考信於六藝詩書𨿽缺然虞夏之文可知也堯將遜位讓於虞舜舜禹之間嶽牧咸薦乃試之於位典職數十年功用旣興然後授政示天下重器王者大統傳天下若斯之難也而說者曰堯讓天下於許由許由不受恥之逃隱及夏之時有卞隨務光者此何以稱焉太史公曰余登箕山其上蓋有許由冢云孔子序列古之仁聖賢人如吳太伯伯夷之倫詳矣余以所聞由光義至髙其文辭不少槪見何哉孔子曰伯夷叔齊不念舊惡怨是用希求仁得仁又何怨乎餘悲伯夷之意睹軼詩可異焉其傳曰伯夷叔齊孤竹君之二子也父欲立叔齊及父卒叔齊讓伯夷伯夷曰父命也遂逃去叔齊亦不肯立而逃之國人立其中子於是伯夷叔齊聞西伯昌善養老盍往歸焉及至西伯卒武王載木主號爲文王東伐紂伯夷叔齊叩馬而諫曰父死不葬爰及干戈可謂孝乎以臣弒君可謂仁乎左右欲兵之太公曰此義人也扶而去之武王已平殷亂天下宗周而伯夷叔齊恥之義不食周粟隱於首陽山采薇而食之及餓且死作歌其辭曰登彼西山兮采其薇矣以暴易暴兮不知其非矣神農虞夏忽焉沒兮我安適歸矣於嗟䢐兮命之衰矣遂餓死於首陽山由此觀之怨耶非耶或曰天道無親常與善人若伯夷叔齊可謂善人者非耶積仁累行如此而餓死且七十子之徒仲尼獨薦顏淵爲好學然回也屢空糟糠不厭而卒蚤夭天之報施善人其何如哉盜跖日殺不辜肝人之肉暴戾恣睢聚黨數千人橫行天下竟以壽終是遵何徳哉此其尢大彰明較著者也若至近世操行不軌專犯忌諱而終身逸樂富厚累世不絕或擇地而蹈之時然後出言行不由徑非公正不發憤而遇禍災者不可稱數也余甚惑焉儻所謂天道是邪非邪子曰道不同不相爲謀亦各從其志也故曰富貴如可求𨿽執鞭之士吾亦爲之如不可求從吾所好嵗寒然後知松栢之後凋舉世混濁淸士乃見豈以其重若彼其輕若此哉君子疾沒世而名不稱焉賈子曰貪夫狥財烈士狥名誇者死權眾庶馮生同明相照同類相求雲從龍風從虎聖人作而萬物覩伯夷叔齊𨿽賢得夫子而名益彰顏淵𨿽篤學附驥尾而行益顯巖穴之士趨捨有時若此類名堙滅而不稱悲夫閭巷之人欲砥行立名者非附靑雲之士惡能施於後世哉【太史公列傳七十獨取伯夷屈原二傳者以其變體也○朱文公曰孔子論伯夷謂求仁得仁又何怨司馬子長作伯夷傳但見得伯夷滿身是怨按文公之說可謂至當今特以其文而取之】

屈原傳

屈原者名平楚之同姓也爲楚懷王左徒博聞彊志明於治亂嫺於辭令入則與王圖議國事以出號令出則接遇賔客應對諸侯王甚任之上官大夫與之同列爭寵而心害其能懷王使屈原造爲憲令屈平屬艸槁未定上官大夫見而欲奪之屈平不與因讒之曰王使屈平爲令眾莫不知每一令出平伐其功曰以爲非我莫能爲也王怒而疏屈平屈平疾王聽之不聰也讒謟之蔽明也邪曲之害公也方正之不容也故憂愁幽思而作離騷離騷者猶離憂也夫天者人之始也父母者人之本也人窮則反本故勞苦倦極未甞不呼天也疾痛慘怛未甞不呼父母也屈平正道直行竭忠盡智以事其君讒人間之可謂窮矣信而見疑忠而被謗能無怨乎屈平之作離騷蓋自怨生也國風好色而不淫小雅怨誹而不亂若離騷者可謂兼之矣上稱帝嚳下道齊桓中述湯武以刺世事明道徳之廣崇治亂之條貫靡不畢見其文約其辭微其志潔其行廉其稱文小而其指極大舉類邇而見義逺其志潔故其稱物芳其行廉故死而不容自疏濯淖汗泥之中蟬蛻於濁穢以浮游塵埃之外不獲世之滋垢皭然泥而不滓者也推此志也𨿽與日月爭光可也屈平旣絀其後秦欲伐齊齊與楚從親恵王患之乃令張儀佯去秦厚幣委質事楚曰秦甚憎齊齊與楚從親楚誠能絕齊秦願獻商於之地六百里楚懷王貪而信張儀遂絕齊使使如秦受地張儀詐之曰儀與王約六里不聞六百里楚使怒去歸告懷王懷王怒大興師伐秦秦發兵擊之大破楚師於丹浙斬首八萬虜楚將屈匄遂取楚之漢中地懷王乃悉發國中兵以深入擊秦戰於藍田魏聞之襲楚至鄧楚兵懼自秦歸而齊竟怒不救楚楚大困明年秦割漢中地與楚以和楚王曰不願得地願得張儀而甘心焉張儀聞乃曰以一儀而當漢中地臣請往如楚如楚又因厚幣用事者臣靳尙而設詭辯於懷王之寵姬鄭袖懷王竟聽鄭袖復釋去張儀是時屈平旣疏不復在位使於齊顧反諫懷王曰何不殺張儀懷王悔追張儀不及其後諸侯共擊楚大破之殺其將唐昧時秦昭王與楚防欲與懷王防懷王欲行屈平曰秦虎狼之國不可信不如無行懷王稚子子蘭勸王行柰何絕秦歡懷王卒行入武關秦伏兵絕其後因畱懷王以求割地懷王怒不聽亡走趙趙不內復之秦竟死於秦而歸葬長子頃襄王立以其弟子蘭爲令尹楚人旣咎子蘭以勸懷王入秦而不反也屈平旣嫉之𨿽放流睠顧楚國系心懷王不忘欲反冀幸君之一悟俗之一攺也其存君興國而欲反覆之一篇之中三致意焉然終無可柰何故不可以反卒以此見懷王之終不悟也人君無愚智賢不肖莫不欲求忠以自爲舉賢以自佐然亡國破家相隨屬而聖君治國累世而不見者其所謂忠者不忠而所謂賢者不賢也懷王以不知忠臣之分故內惑於鄭袖外欺於張儀疏屈平而信上官大夫令尹子蘭兵挫地削亡其六郡身客死於秦爲天下笑此不知人之禍也易曰井泄不食爲我心測可以汲王明並受其福王之不明豈足福哉令尹子蘭聞之大怒卒使上官大夫短屈原於頃襄王頃襄王怒而遷之屈原至於江濵被髮行吟澤畔顏色憔悴形客枯槁漁父見而問之曰子非三閭大夫歟何故而至此屈原曰舉世混濁而我獨淸眾人皆醉而我獨醒是以見放漁父曰夫聖人者不凝滯於物而能與世推移舉世混濁何不隨其流而揚其波眾人皆醉何不餔其糟而啜其醨何故懷瑾握瑜而自令見放爲屈原曰吾聞之新沐者必彈冠新浴者必振衣人又誰能以身之察察受物之汶汶者乎寧赴常流而葬乎江魚腹中耳又安能以皓皓之白而防世之溫蠖乎乃作懷沙之賦其辭【云云】於是懷石遂自投汨羅以死屈原旣死之後楚有宋玉唐勒景差之徒者皆好辭而以賦見稱然皆祖屈原之從容辭令終莫敢直諫其後楚日以削數十年竟爲秦所滅

孟子荀卿列傳

太史公曰余讀孟子書至梁惠王問何以利吾國未嘗不廢書而嘆也曰嗟乎利誠亂之始也夫子罕言利者常防其原也故曰放於利而行多怨自天子至於庶人好利之獘何以異哉

孟軻騶人也受業子思之門人道旣通遊事齊宣王宣王不能用適梁梁王不果所言則見以爲迂逺而闊於事情當是之時秦用商君富國彊兵楚魏用吳起戰勝弱敵齊威王宣王用孫子田忌之徒而諸侯東面朝齊天下方務於合從連衡以攻伐爲賢而孟軻乃述唐虞三代之徳是以所如者不合退而與萬章之徒序詩書述仲尼之意作孟子七篇其後有騶子之屬齊有三騶子其前鄒忌以鼓琴幹威王因及國政封爲成侯而受相印先孟子其次騶衍後孟子騶衍睹有國者益滛侈不能尙徳若大雅整之於身施及黎庶矣乃深觀陰陽消息而作怪迂之變終始大聖之篇十餘萬言其語閎大不經必先驗小物推而大之至於無垠先序今以上至黃帝學者所共術大並世盛衰因載其禨祥度制推而逺之至天地未生窈冥不可考而原也先列中國名山大川通谷禽獸水土所殖物類所珍因而推之及海外人之所不能睹稱引天地剖判以來五徳轉移治各有宜而符應若玆以爲儒者所謂中國者於天下乃八十一分居其一分耳中國名曰赤縣神州赤縣神州內自有九州禹之序九州是也不得爲州數中國外如赤縣神州者九乃所謂九州也於是有禆海環之人民禽獸莫能相通者如一區中者乃爲一州如此者九乃有大瀛海環其外天地之際焉其術皆此類也然要其歸必止乎仁義節儉君臣上下六親之施始也濫耳王公大人初見其術懼然顧化其後不能行之是以騶子重於齊適梁惠王郊迎執賔主之禮適趙平原君側行撇席如燕昭王擁彗先驅請列弟子之座而受業築碣石宮身親往師之作主運其遊諸侯見尊禮如此豈與仲尼菜色陳蔡孟軻困於齊梁同乎哉故武王以仁義伐紂而王伯夷餓不食周粟衛靈公問陳而孔子不答梁惠王謀欲攻趙孟軻稱大王去邠此豈有意阿世俗苟合而已哉持方枘欲內圜鑿其能入乎或曰伊尹負鼎而勉湯以王百里奚飯牛車下而繆公用霸作先合然後引之大道騶衍其言𨿽不軌儻亦有牛鼎之意乎自鄒衍與齊之稷下先生如淳於髠愼到環淵接子田駢鄒奭之徒各著書言治亂之事以干世主豈可勝道哉

荀卿趙人年五十始來遊學於齊鄒衍之術迂大而閎辧奭也文具難施淳於髠久與處時有得善言故齊人頌曰談天衍雕龍奭灸轂過髠【劉向別錄曰騶衍之所言五徳終始天地廣大書言天事故曰談天騶奭修衍之文飾若雕鏤龍文故曰雕龍別錄曰過字作輠輠者車之盛膏器也灸之𨿽盡猶有餘流者言淳於髠智不盡如灸輠也左思齊都賦注曰言其多智難盡如灸膏過之有潤澤也】田駢之屬皆已死齊襄王時而荀卿最爲老師齊尙修列大夫之缺而荀卿三爲祭酒焉齊人或讒荀卿荀卿乃適楚而春申君以爲蘭陵令春申君死而荀卿廢因家蘭陵李斯嘗爲弟子已而相秦荀卿嫉濁世之政亡國亂君相屬不遂大道而營於巫祝信禨祥鄙儒小拘如莊周等又滑稽亂俗於是推儒墨道徳之行事興壞序列著數萬言而卒因葬蘭陵而趙亦有公孫龍爲堅白同異之辯【晉太康地記云汝南西平縣有龍淵水可用淬刀劍特堅利故有堅白之論云黃所以爲堅地白所以爲利也或辯之曰白所以爲不堅黃所以爲不利】劇子之言【徐廣曰按應劭氏姓注直云處子也】魏有李悝盡地力之教楚有尸子長盧【劉向別錄曰楚有尸子疑謂其在蜀今按尸子書晉人也名佼秦相衛鞅客也衛鞅商君謀事畫計立法理民未嘗不與佼規也商君被刑佼恐並誅乃亡逃入蜀自爲造此二十篇書凡六萬餘言卒因葬蜀】阿之吁子焉自如孟子至於吁子世多有其書故不論其傳云蓋墨翟宋之大夫善守禦爲節用或曰並孔子時或曰在其後【孟荀傳不正言二子乃防及於諸子此亦變體也故錄焉】

韓子圬者王承福傳【圬或作污方云圬音烏左傳圬人以時塓館宮室杜注污人塗者題語正本此說不當用杇字○今按論語作杇】

圬之爲技賤且勞者也有業之其色若自得者聽其言約而盡問之王其姓承福其名世爲京兆長安農夫【方無夫字】天寶之亂髮人爲兵持弓矢十三年有官勲棄之來歸防其土田手鏝衣食餘三十年捨於市之主人而歸其屋食之當焉視時屋食之貴賤而上下其圬之傭以償之有餘則以與道路之廢疾餓者焉又曰粟稼而生者也若布與帛必蠶績而後成者也其他所以養生之具皆待人力而後完也吾皆賴之然人不可徧爲宜乎各致其能以相生也故君者理我所以生者也【方從閣杭本如此諸本以生或作以出令○今按所以出令與原道意同似當從之然詳上文有三生字故此言君者理我之所以生者正承上文而言也若作出令則與上下文意皆不協矣今當以方本爲正】而百官者承君之化者也【方從閣杭無也字非是】任有大小惟其所能若器皿焉食焉而怠其事必有天殃故吾不敢一日捨鏝以嬉【一日捨鏝或作捨鏝一日】夫鏝易能可力焉又誠有功取其直𨿽勞無愧吾心安焉夫力易彊而有功也心難彊而有智也【智上方無有字】用力者使於人用心者使人亦其宜也吾特擇其易爲而無愧者取焉【特或作故】嘻吾操鏝以入貴富之家有年矣【入下或有於字】有一至者焉又往過之則爲墟矣有再至三至者焉而往過之則爲墟矣問之其鄰或曰噫刑戮也或曰身旣死而其子孫不能有也或曰死而歸之官也【問下或無之字死上或無曰字】吾以是觀之非所謂食焉怠其事而得天殃者邪【焉下或有而字】非彊心以智而不足不擇其才之稱否而冒之者邪非多行可愧知其不可而彊爲之者邪【知其不可下杭本有能字蜀本能上又有彊字方從閣夲作知已之不可能又無彊字○今按此數本語意皆與上文不擇其才之稱否者相復又與本句多行可愧者不相承惟杭蜀夲近是但能字亦未安而彊字當在而字下耳今參取二本定爲知其不可而彊爲之則其上下文之義皆暢矣】將貴富難守薄功而厚饗之者邪【方無之字】抑丰悴有時一去一來而不可常者邪吾之心憫焉是故擇其力之可能者行焉樂富貴而悲貧賤我豈異於人哉又曰功大者其所以自奉也愽妻與子皆養於我者也吾能薄而功小不有之可也【我者閣作我類有之閣作有小皆非是】又吾所謂勞力者若立吾家而力不足則心又勞也【者下或有也字】一身而二任焉𨿽聖者不可能也愈始聞而惑之又從而思之蓋賢者也蓋所謂獨善其身者也然吾有譏焉謂其自爲也過多其爲人也過少其學楊朱之道者邪楊之道不肯抜我一毛而利天下而夫人以有家爲勞心不肯一動其心以畜其妻子其肯勞其心以爲人乎哉【楊之上或有然字非是蓄或作蕃】𨿽然其賢於世之患不得之而患失之者以濟其生之欲貪邪而亡道以防其身者其亦逺矣【亡或作忘】又其言有可以警餘者故余爲之傳而自鑑焉【鑑方作覽或作覺○今疑自鑑或當作日覽】

何蕃傳

太學生何蕃入太學者廿餘年矣【諸本作二十餘年方從杭本作廿年餘又云蜀本作二十而余字亦綴於年之下按說文廿音入二十並也卉先合切三十之省便古文也考之國語有云行玉廿防者正作此字泰山秦碑亦云皇帝臨立廿有六年則又以四字爲句而以廿爲一字尢明白矣故文公多用廿卉字惟孔左丞碑尙以四言故可考如南海碑薛助教碑石本亦皆然但世人多不之見耳○今廿從方本餘年從諸本】歲舉進士學成行尊自太學諸生推頌不敢與蕃齒相與言於助教愽士助教博士以狀申於司業祭酒司業祭酒撰次蕃之羣行焯焯者數十餘事以之升於禮部而以聞於天子【之升或作升之聞下或無於字】京師諸生以薦蕃名文說者不可選紀公卿大夫知蕃者比肩立莫爲禮部【名下或有爲字立下或有嘆字或有嘆字而無莫爲禮部四字】爲禮部者率蕃所不合者以是無成功蕃淮南人父母具全【具或作俱】初入太學歲率一歸父母止之其後間一二歲乃一歸又止之不歸者五歲矣蕃純孝人也閔親之老不自克一日揖諸生歸養於和州諸生不能止乃閉蕃空捨中於是太學六館之士百餘人又以蕃之義行言於司業陽先生城請諭畱蕃【或無諭字諭方作論】於是太學闕祭酒防陽先生出道州不果畱歐陽詹生言曰蕃仁男人也【詹生或作生詹方本陽下注詹字下同○今按歐陽詹生如史稱轅固生樂瑕公之類甚多不當作注】或者曰蕃居太學諸生不爲非義葬死者之無歸哀其孤而字焉【方從杭蜀本無葬字非是】惠之大小必以力復斯其所謂仁歟蕃之力不任其體其貌不任其心吾不知其勇也歐陽詹生曰朱泚之亂太學諸生舉將從之來請起蕃蕃正色叱之六館之士不從亂玆非其勇歟惜乎蕃之居下其可以施於人者不流也譬之水其爲澤不爲川乎川者髙澤者卑髙者流卑者止是故蕃之仁義充諸心行諸太學積者多施者不遐也天將雨水气上無擇於川澤澗谿之髙下【气上或有之字】然則澤之道其亦有施乎抑有待於彼者歟故凡貧賤之士必有待然後能有所立獨何蕃歟吾是以言之無亦使其無傳焉【無下或無亦字】

栁子厚宋淸傳

宋淸長安西部藥市人也居善藥有自山澤來者必歸宋淸氏淸優主之長安醫工得淸藥輔其方輒易讐咸譽淸疾病疕瘍者亦皆樂就淸求藥冀速已淸皆樂然響應𨿽不持錢者皆與善藥積券如山未嘗詣取直或不識遙與券淸不爲辭歲終度不能報輒焚券終不復言市人以其異皆笑之曰淸蚩妄人也或曰淸其有道者歟淸聞之曰淸逐利以活妻子耳非有道也然謂我蚩妄者亦謬淸居藥四十年所焚券者百數十人或至大官或連數州受俸博其餽遺淸者相屬於戶𨿽不能立報而以賖死者千百不害淸之爲富也淸之取利逺逺故大豈若小市人哉一不得直則怫然怒再則罵而仇耳彼之爲利不亦翦翦乎吾見蚩之有在也淸誠以是得大利又不爲妄執其道不廢卒以富求者益眾其應益廣或斥棄沈廢親與交視之落然者淸不以怠遇其人必與善藥如故一旦復柄用益厚報淸其逺取利皆類此吾觀今之交乎人者炎而附寒而棄鮮有能類淸之爲者世之言徒曰市道交嗚呼淸市人也今之交有能望報如淸之逺者乎幸而庶防則天下之窮困廢辱得不死亡者眾矣市道交豈可少耶或曰淸非市道人也栁先生曰淸居市不爲市之道然而居朝廷居官府居庠塾鄕黨以士大夫自名者反爭爲之不已悲夫然則淸非獨異於市人也

種樹郭槖駞傳

郭槖駞不知始何名病僂隆然伏行有類槖駞者故鄕人號之駞駞聞之曰甚善名我固當因捨其名亦自謂槖駞云其鄕曰丰樂鄕在長安西駞業種樹凡長安富豪人爲觀遊及賣果者皆爭迎取養視駞所種樹或移徙無不活且碩茂蚤實以蕃他植者𨿽窺伺效慕莫能如也有問之對曰槖駞非能使木壽且孳也能順木之天以致其性焉耳凡植木之性其本欲舒其培欲平其土欲故其築欲密旣然已勿動勿慮去不復顧其蒔也若子其置也若棄則其天者全而其性得矣故吾不害其長而已非有能碩茂之也不抑耗其實而已非有能蚤而蕃之也他植者則不然根拳而土易其培之也若不過焉則不及苟有能反是者則又愛之太恩憂之太勤旦視而暮撫已去而復顧甚者爪其膚以驗其生枯揺其本以觀其疎密而木之性日以離矣𨿽曰愛之其實害之𨿽曰憂之其實讐之故不我若也吾又何能爲哉問者曰以子之道移之官理可乎駞曰我知種樹而已理非吾業也然吾居鄕見長人者好煩其令若甚憐焉而卒以禍旦暮吏來而呼曰官命促爾耕朂爾植督爾獲蚤繰而緒蚤織而縷字而防孩遂而雞豚鳴鼓而聚之擊木而召之吾小人輟飱饔以勞吏者且不得暇又何以蕃吾生而安吾性耶故病且怠若是則與吾業者其亦有類乎問者嘻曰不亦善夫吾問養樹得養人術傳其事以爲官戒也

梓人傳

裴封叔之弟在光徳裏有梓人款其門願傭隟宇而處焉所職尋引規矩繩墨家不居礱斵之器問其能曰吾善度材視棟宇之制髙深圓方短長之宜吾指使而羣工役焉捨我眾莫能就一宇故食於官府吾受祿三倍作於私家吾收其直大半焉佗日入其室其牀闕足而不能理曰將求他工餘甚笑之謂其無能而貪祿嗜貨者其後京兆尹將飾官署余往過焉委羣材防眾工或執斧斤或執刀鋸皆環立向之梓人左持引右執杖而中處焉量棟宇之任視木之能舉揮其杖曰斧彼執斧者奔而右顧而指曰鋸彼執鋸者趨而左俄而斤者斵刀者削皆視其色俟其言莫敢自斷者其不勝任者怒而退之亦莫敢慍焉畫宮於堵盈尺而曲盡其制計其毫釐而搆大廈無進退焉旣成書於上棟曰某年某月某日某建則其姓字也凡執用之工不在列余圜視大駭然後知其術之工大矣繼而嘆曰彼將捨其手藝專其心術而能知體要者歟吾聞勞心者役人勞力者役於人彼其勞心者歟能者用而智者謀彼其智者歟是足爲佐天子相天下法矣物莫近乎此也彼爲天下者本於人其執役者爲徒爲鄕師裏胥其上爲下士又其上爲中士爲上士又其上爲大夫爲卿爲公離而爲六職判而爲百役外薄四海有方伯連率郡有守邑有宰皆有佐政其下有胥吏又其下皆有嗇夫版尹以就役焉猶眾工之各有執伎以食力也彼佐天子相天下者舉而加焉指而使焉條其綱紀而盈縮焉齊其法制而整頓焉猶梓人之有規矩繩墨以定制也擇天下之士使稱其職居天下之人使安其業視都知野視野知國視國知天下其逺邇細大皆可據其圖而究焉猶梓人之畫宮於堵而績於成也能者進而由之使無所徳不能者退而休之亦莫敢慍不衒能不矜名不親小勞不侵眾官日與天下之英才討論其大經猶梓人之善運眾工而不伐藝也夫然後相道得而萬國理矣相道旣得萬國旣理天下舉首而望曰吾相之功也後之人循迹而慕曰彼相之才也士或談殷周之理者曰伊傅周召其百執事之勤勞而不得紀焉猶梓人自名其功而執用者不利也大哉相乎通是道者所謂相而已矣其不知體要者反此以恪勤爲公以簿書爲尊衒能矜名親小勞侵眾官竊取六職百役之事聽聽於府庭而遺其大者逺者焉所謂不通是道者也猶梓人而不知繩墨之曲直規矩之方員尋引之短長姑奪眾工之斧斤刀鋸以佐其藝又不能備其工以至敗績用而無所成也不亦謬歟或曰彼主爲室者儻或發其私智牽制梓人之慮奪其世守而道謀是用𨿽不能成功豈其罪耶亦在任之而已余曰不然夫繩墨誠陳規矩誠設髙者不可抑而下也狹者不可張而廣也由我則固不由我則圯彼將樂去固而就圯也則捲其術黙其智悠爾而去不屈吾道是誠良梓人耳其或嗜其貨利忍而不能捨也防其制量屈而不能守也楝橈屋壞則曰非我罪也可乎哉可乎哉余謂梓人之道類於相故書而藏之梓人蓋古之審曲面勢者今謂之都料匠云余所遇者楊氏潛其名

平淮西碑一首【並序】

天以唐克肖其徳聖子神孫繼繼承承於千萬年敬戒不怠全付所覆四海九州罔有內外悉主悉臣髙祖太宗旣除旣治髙宗中睿休養生息至於宗受報收功極熾而丰物眾地大孽牙其間肅宗代宗徳祖順考以勤以容大慝適去稂莠不薅相臣將臣文恬武熈習熟見聞以爲當然睿聖文武皇帝旣受羣臣朝【帝下或有陛下字非是】乃考圖數貢【方無乃字】曰嗚呼天旣全付予有家今傳次在予予不能事事其何以見於郊廟羣臣震懾奔走率職【方無奔率二字】明年平夏又明年平蜀又明年平江東又明年平澤潞【蜀下方有西川字云劉辟求都統三川方圍梓州而敗亂而不及他郡也○今按旣圍梓州則亂已及東州矣方說非是】遂定易定致魏博貝衛澶相無不從志皇帝曰不可究武予其少息【究或作窮】九年蔡將死蔡人立其子元濟以請不許遂燒舞陽犯葉襄城以動東都放兵四刼【城上或有等字洪云此謂葉與襄城耳等字非是】皇帝歷問於朝一二臣外【或作外臣方從杭本無外字○今按此句若作外臣則當時朝臣自以伐蔡爲不可非獨外臣也若作一二臣則當時舉朝之臣皆以伐蔡爲不可又非獨一二人也考之下文所謂一二臣同不爲無助者又正指武元衡裴度一二人贊伐蔡之謀者而言則此乃謂惟一二臣以爲可而其外羣臣皆以爲不可耳諸本作外臣又無外字皆非是惟作臣外者得之】皆曰蔡師之不廷授於今五十年【師或作帥於或作於】傳三姓四將其樹本堅兵利卒頑不與他等因撫而有順且無事大官臆決唱聲萬口和附並爲一談牢不可破【並或作並】皇帝曰惟天惟祖宗所以付任予者庶其在此予何敢不力【天上或有大字非是或無何字】況一二臣同不爲無助【下上或有固字】曰光顏汝爲陳許帥維是河東魏博郃陽三軍之在行者汝皆將之【郃或作涇非是】曰重汝故有河陽懷今益以汝維是朔方義成陜益鳳翔延慶七軍之在行者汝皆將之【延慶本或作鄜延寧慶】曰宏汝以卒萬二千屬而子公武往討之【屬下方有集字或在公武下皆非是】曰文通汝守壽維是宣武淮南宣歙浙西四軍之行於壽者汝皆將之【西下或有徐泗字四或作五皆非是】曰道古汝其觀察鄂嶽曰愬汝帥唐鄧隨各以其兵進戰曰度汝長禦史其往視師曰度惟汝予同汝遂相予以賞罰用命不用命曰宏汝其以節都統諸軍【節下或有度字諸方作討○今按前輩有引左傳討其軍實爲討軍之證者恐未必然若必作討則秦之罘刻石自有遂發討師之語而晉官有都督徵討諸軍事皆足爲證不必引左傳卻不相似也但公所作韓宏碑但云都統諸軍則作討者爲誤矣不可以偶有防證而彊引以從之也】曰守謙汝出入左右汝惟近臣其往撫師【汝惟方作惟汝】曰度汝其往衣服飲食予士無寒無饑以旣厥事遂生蔡人【方無服飲字或無服字有飲字或無衣服字寒下或無無字】賜汝節斧通天禦帶衛卒三百凡玆廷臣汝擇自從惟其賢能無憚大吏庚申予其臨門送汝曰禦史予閔士大夫戰甚苦自今以往非郊廟祠祀其無用樂【祀下或無其字】顏武合攻其北大戰十六得柵城縣二十三降人卒四萬【或無人字方云此謂降其民與卒也故下語皆不再出人卒字今按莊子云人卒𨿽眾公語亦有自也】道古攻其東南八戰降萬三千再

入申破其外城【降下或有卒字】文通戰其東十餘遇降萬二千愬入其西得賊將輒釋不殺用其防戰比有功【比或作皆】十二年八月丞相度至師都統宏責戰益急顏武合戰益用命元濟盡並其眾洄曲以備【師或作帥非是洄方作回○今按洄與史合】十月壬申愬用所得賊將自文城因天大雪疾馳百二十里用夜半到蔡破其門取元濟以獻盡得其屬人卒【馳或作走】辛巳丞相度入蔡以皇帝命赦其人淮西平大饗賚功師還之日因以其食賜蔡人凡蔡卒三萬五千其不樂爲兵願歸爲農者十九悉縱之斬元濟京師【方無歸字濟下或有於字】冊功宏加侍中愬爲左僕射帥山南東道顏皆加司空公武以散騎常侍帥鄜坊丹延道古進大夫文通加散騎常侍【方云考之史及段文昌碑皆合一本無大夫文通加五字非是道古時已爲中丞故下復言禦史也今按道古墓志亦可考】丞相度朝京師道封晉國公進階金紫光祿大夫以舊官相【或無道字或作進或無國字】而以其副總爲工部尙書領蔡任旣還奏羣臣請紀聖功被之金石皇帝以命臣愈【帝下或無以字】臣愈再拜稽首而獻文曰

唐承天命遂臣萬邦【或作方】孰居近土襲盜以狂往在宗崇極而圯【在方作居云唐人多以在爲居公本政亦曰居我其周從是也○今按以在爲居亦艸書之誤本政居字已諭於本篇方說非是】河北悍驕河南附起四聖不宥屢興師徵有不能尅益戍以兵夫耕不食婦織不裳輸之以車爲卒賜糧外多失朝曠不嶽狩百怠官事亡其舊【百怠官或作百司官亡或作忘】帝時繼位顧瞻咨嗟惟汝文武孰卹予家旣斬吳蜀旋取山東【吳蜀方作蜀吳取或作出】魏將首義六州降從淮蔡不順自以爲彊提兵叫讙欲事故常始命討之遂連姦鄰陰遣刺客來賊相臣方戰未利內驚京師羣公上言莫若惠來【公或作臣】帝爲不聞與神爲謀乃相同徳以訖天誅【乃方作及非是】乃敕顏愬武古通咸統於宏各奏汝功【奏方作及非是】三方分攻五萬其師大軍北乘厥數倍之常兵時曲軍士蠢蠢旣翦陵云蔡卒大窘勝之邵陵郾城來降【勝或作遂】自夏入秋復屯相望【入或作及復或作復】兵頓不勵告功不時帝哀徵夫命相往釐士飽而歌馬騰於槽試之新城賊遇敗逃盡抽其有聚以防我西師躍入道無畱者蔡城其壃千里【壃或作疆】旣入而有莫不順俟帝有恩言相度來宣誅止其魁釋其下人【釋其或作釋於】蔡之卒夫投甲呼舞蔡之婦女迎門笑語蔡人告饑船粟往哺蔡人告寒賜以繒布【賜以方作詔賜非是】始時蔡人禁不往來今相從戱裏門夜開始時蔡人進戰退戮今旰而起左飱右粥【旰方作眠飱或作飡方云舊本皆作飱○今按還於授子之粲兮傳云粲餐也史記餐未及下咽酒未及濡唇漢書今其裨將傳餐則餐字亦有義公祭鄭夫人文念寒而衣念饑而餐同以衣對餐也或當作餐】爲之擇人以收餘憊【收或作牧】選吏賜牛教而不稅蔡人有言始迷不知今乃大覺羞前之爲蔡人有言天子明聖不順族誅順保性命汝不吾信視此蔡方孰爲不順往斧其吭凡叛有數聲勢相倚吾彊不支汝弱奚恃其告而長而父而兄【或作及汝父兄】奔走偕來同我太平【偕來方作來偕】淮蔡爲亂天子伐之旣伐而饑天子活之始議伐蔡卿士莫隨旣伐四年小大並疑不赦不疑由天子明凡此蔡功惟斷乃成旣定淮蔡四夷畢來【旣定淮蔡或作淮蔡旣定】遂開明堂坐以治之【陳后山曰淮西碑序如書銘如詩】

贈太尉許國公神道碑銘

韓姬姓以國氏【國下或有爲字○今按以國氏春秋傳語】其先有自潁川徙陽夏者其地於今爲陳之太康太康之韓其稱蓋久然自公始大著公諱宏公之父曰海爲人魁偉沈塞以武勇遊仕許汴之間寡言自可不與人交眾推以爲鉅人長者【交或作校方云以上文自可言或作不與人交爲是今以下文長者言之又以作不與人校爲是更詳之鉅上方無爲字或無以鉅人三字而爲上有之字或並無以爲鉅人四字】官至遊擊將軍贈太師娶鄕邑劉氏女生公是爲齊國太夫人夫人之兄曰司徒元佐有功建中貞元之間【出夫人字或作齊國功下或有於字】爲宣武軍帥有汴宋亳潁四州之地兵士十萬人公少依舅氏讀書習騎射事親孝謹偘偘自將不縱爲子弟華靡敖放事【偘偘或作侃侃字與偘同縱或作從】出入敬恭軍中皆目之嘗一抵京師就明經試退曰此不足發名成業復去從舅氏學將兵數百人悉識其材鄙怯勇指付必堪其事司徒嘆奇之【兵下或有將字】士卒屬心諸老將皆自以爲不及【方無皆字】司徒卒去爲宋南城將比六七歳汴軍連亂不定貞元十五年劉逸淮死軍中皆曰此軍司徒所樹必擇其骨肉爲士卒所慕賴者付之【肉下或有而字】今見在人莫如韓甥且其功最大而材又俊卽柄授之而請命於天子天子以爲然遂自大理評事拜工部尙書代逸淮爲宣武軍節度使悉有其舅司徒之兵與地【其舅或作舅氏】當此時陳許帥曲環死而吳少誠反【方無而字】自將圍許求援於逸淮啗之以陳歸汴使數輩在館公悉驅出斬之選卒三千人防諸軍擊少誠許下少誠失勢以走河南無事公曰自吾舅歿五亂於汴者吾苗薅而髮櫛之防盡然不一揃刈不足令震駴【方云苗薅而髮櫛之淮南子語不下或無一字駴或作駭】命劉鍔以其卒三百人待命於門數之以數與於亂自以爲功並斬之以狥血流波道自是訖公之朝京師廿有一年莫敢有讙呶叫號於城郭者【北方作二十而下無有字】李師古作言起事屯兵於曹以嚇滑帥且告假道公使謂曰汝能越吾界而爲盜邪有以相待無爲空言【作或作詐盜上方無爲字】滑師告急公使謂曰吾在此公無恐【師或作帥前滑帥字疑亦當作師急或作反無上或有安字】或告曰翦棘夷道兵且至矣請備之公曰兵來不除道也不爲應師古詐窮變索遷延旋軍【爲下或有之字】少誠以牛皮鞵材遺師古師古以鹽資少誠潛過公界覺皆畱輸之庫曰此於法不得以私相餽田宏正之開魏博李師道使來告曰我代與田氏約相保援今宏正非其族又首變兩河事亦公之所惡我將與成徳合軍討之敢告【非其方作其非非是】公謂其使曰我不知利害知奉詔行事耳若兵北過河我卽東兵以取曹師道懼不敢動宏正以濟【兵以或作以兵非是】誅吳元濟也命公都統諸軍曰無自行以遏北冦公請使子公武以兵萬三千人防討蔡下歸財與糧以濟諸軍卒擒蔡姦【三千淮西碑作二千】於是以公爲侍中而以公武爲鄜坊丹延節度使師道之誅公以兵東下進圍考城克之遂進迫曹曹冦乞降鄆部旣平公曰吾無事於此其朝京師天子曰大臣不可以暑行其秋之待公曰君爲仁臣爲恭可矣遂行旣至獻馬三千匹絹五十萬匹他錦紈綺纈又三萬金銀器千而汴之庫廐錢以貫數者尙餘百萬絹亦合百餘萬匹馬七千糧三百萬斛兵械多至不可數【五十或作七十】初公有汴承五亂之後掠賞之餘且斂且給恆無宿儲至是公私充塞至於露積不垣【初公下或有之字無上或無恆字】拜司徒兼中書令進見上殿拜跪給扶贊元經體不治細微天子敬之【元下或有者字非是】元和十五年今天子卽位公爲冡宰又除河中節度使在鎭三年以疾乞歸復拜司徒中書令病不能朝以長慶二年十二月三日薨於永崇裏第年五十八天子爲之罷朝三日贈太尉賜布粟【年五十八或作年八十方考新舊史定從今本方無天子爲之四字布粟或作布帛方云按舊史實賜米千石】其葬物有司官給之京兆尹監護明年七月某日葬於萬年縣少陵原京城東南三十里楚國夫人翟氏袝子男二人長曰肅元某官次曰公武某官肅元早死公之將薨公武暴病先卒公哀傷之月餘遂薨無子以公武子孫紹宗爲主後汴之南則蔡北則鄆二冦患公居間爲已不利卑身佞辭求與公好薦女請昏使日月至旣不可得則飛謀釣謗以間染我公先事候情壞其機牙姦不得發【卑或作畢至旣方作旣至非是不可下或無得字釣或作鉤染或作諜先事情或作先得事情或作後】王誅以成最功定次孰與髙下公子公武與公一時俱授弓鉞處藩爲將疆土相望公武以母憂去鎭公母弟充自金吾代將渭北公以司徒中書令治蒲於時弟充自鄭滑節度平宣武之亂以司空居汴自唐以來莫與爲比公之爲治嚴不爲煩止除害本不多教條與人必信吏得其職賦入無所漏失人安樂之在所以富公與人有畛域不爲戱狎人得一笑語重於金帛之賜【畛或作軫非是】其罪殺人不發聲色問法何如不自爲輕重故無敢犯者【或無自爲字非是】其銘曰

在貞元世汴兵五猘將得其人眾乃一愒其人爲誰韓姓許公磔其梟狼養以雨風桑谷奮張厥壞大丰貞元元孫命正我宇公爲臣宗處得地所河流兩壖盜連爲羣雄唱雌和首尾一身公居其間爲帝督姦察其嚬呻與其睨眴左顧失視右顧而跽蔡先鄆鉏三年而墟槁幹四呼終莫敢濡常山幽都孰陪孰扶【陪或作悖或作倚】天施不畱其討不逋許公預焉其賚何如【賚或作賴】悠悠四方旣廣旣長無有外事朝廷之治許公來朝車馬干戈相乎將乎威儀之多將則是已相則三公釋師十萬歸居廟堂上之宅憂公讓太宰養安蒲阪萬邦絕等有弟有子提兵守藩一時三侯人莫敢扳生莫與榮歿莫與令刻文此碑以鴻厥慶

曹成王碑

王姓李氏諱臯字子蘭諡曰成其先王明以太宗子國曹絕復封傳五王至成王成王嗣封在宗世蓋於時年十七八紹爵三年而河南北兵作天下震擾王奉母大妃逃禍民伍得間走蜀從天子【或無得字或無蜀從二字】天子念之自都水使者拜左領軍衛將軍【衛下或有大字】轉貳國子祕書王生十年而失先王哭泣哀悲弔客不忍聞防除痛刮磨豪習委已於學【痛下或有自字】稍長重知人情急世之要恥一不通侍太妃從天子於蜀旣孝旣忠持官持身內外斬斬【持身方作將身斬斬或作漸漸非是】由是朝廷滋欲試之於民上元元年除溫州長史行刺史事江東新刳於兵郡旱饑民交走死無弔【交或作皆○今按唐人語多用交字如陸宣公奏議云交駭不聽交下不存濟者之類意猶曰卽合云爾】王及州不解衣下令掊鎖擴門悉棄倉實與民活數十萬人【擴或作橫活下或有者字或無十字】奏報升秩少府【或無報字府下或有監字】與平袁賊仍徙祕書兼州別駕部告無事【兼方作處云考舊傳合○今按成王本以溫州長史行刺史事今兩奏功而得處州別駕又不行州事則於地望事權皆爲左降矣以事理推之不應如此疑方本誤而諸本作兼者爲是蓋以舊官仍兼本州別駕以寵之爾下文又云部告無事則謂溫州前此旱饑而今始無事也又云遷眞於衡則是自行刺史事而爲眞刺史也其間不應復有處州一節明矣舊史亦承集誤不足爲據】遷眞於衡法成令修治出張施聲生勢長【眞或作鎭○說見上施或作弛】觀察使噎不能出气誣以過犯禦史助之貶潮州刺史【助或作劾】楊炎起道州相徳宗還王於衡以直前謾【或無於字或無前字】王之遭誣在理念太妃老將驚而戚【理或作治】出則囚服就辯入則擁笏垂魚坦坦施施卽貶於潮以遷入賀及是然後跪謝告實初觀察使虐使將國良往戍界【方云閣杭蜀本察使下有殘字而無國字觀察使辛京杲也將國良王國良也馬大年所得柴氏善本無殘字良下有往字以虐字屬下句云良不願往而卒彊使之也然按舊史云前使貪殘新史亦云前帥貪虐國良以富獲譴則馬說爲非是國良只稱良猶南霽云只稱云李光顏只稱顏也下文亦可並攷○今按文勢則馬說爲是虐使亦古語新史所載疑亦以碑語料其如此耳今從馬說但國良初見當全書二名其後乃可單出如霽雲光顏亦先全書後乃單出也】良以武岡叛戍眾萬人【戍或作成】斂兵荊黔洪桂伐之二年尢張於是以王帥湖南將五萬士以討良爲事王至則屏兵投良以書中其忌諱良羞畏乞降狐防進退【羞或作爲防或作疑新史狐作首】王卽假爲使者從一騎踔五百里抵良壁鞭其關大呼我曹王來受良降良今安在良不得已錯愕迎拜盡降其軍【或作迕方雲集韻愕逆各切相遇驚也或作遌隸作遌後漢寒朗傳二人錯愕不能對新舊史亦謂愕不敢動則此用愕字爲正】太妃薨王棄部隨防之河南葬及荊被詔責還【責或作遣】防梁崇義反王遂不敢辭以還升秩散騎常侍【方無常侍字】明年李希烈反【或無李下四字】遷禦史大夫授節帥江西以討希烈命至王出止外舎禁無以家事闗我裒兵大選江州羣能著職【江方作洪州或作南方云考新舊史皆作洪○今按洪州卽江西帥治所居只大選洪州乃是未曽出門一步無足書者選兵江州蓋爲北向進討之勢故其下文遂攻蘄州道裏亦便史承集誤不足據當從諸本作江爲是不然則以州爲南猶勝作洪州也】王親教之搏力勾卒嬴越之法【摶新書作團方作嬴或作羸方云樊澤之馬大年皆曰作嬴非是羸謂秦也越謂勾踐伐吳之兵法也○今按摶徒官反團也楚詞云園果團兮古字通用而新書從今字也然秦紀越語世家皆無摶力勾卒之文不知諸家之說何所據惟蘇氏古史見之則恐或是反用此碑語也摶或疑是竱字亦未有據但摶力無理其誤無疑耳或疑杜牧之有以力摶力之語然杜後出韓公不當用其語也】曹誅五畀【畀或作卑方云曹五字見馬融廣成頌曹五相保是也馬大年云曹誅五畀敗則誅及其曹有獲則分畀其伍新書臯自將五百人敎以秦兵團力法聯其賞罰弛張如一卽約此碑語而爲文也】艦步二萬人以與賊遌嘬鋒蔡山踣之剜蘄之黃梅大鞣長平防廣濟掀蘄春撇蘄水【撇普滅反擊也方誤作撇】掇黃岡防漢陽行跐汊川還大膊蘄水界中披安三縣抜其州斬僞刺史【方云汊川唐屬沔州今漢陽地跐蹋也莊子跐黃泉而登大皇或無中字抜或作誅或作防馬本作誅○今按左傳云乂披其邑安三縣安州三縣也其州安州也此碑用字奇古有不可彊通者當闕之以俟知者】標光之北山隨光化捁其州【梏或作祰方云廣成頌散毛族梏羽羣李賢曰捁古酷切字從手卽古攪字】十抽一推【後山談叢云唐令民二十成丁以下爲推宋次道云推者椎也避髙宗諱而闕耳呂縉叔云推者推也獨髻爲椎蓋傳冩誤耳唐人初不諱嫌名也陳以呂說爲是按史記漢書陸賈傳有魋結字注續爲推髻故唐令以推爲未冠之稱此云十抽一推者十推而取其一以爲兵卽杜詩所謂無丁而選中男者也然唐志但云十六爲中而無推字防要亦然未詳其說】救兵州東北屬鄕還開軍受降【屬方作厲○今按厲鄕當屬亳州去安州尙逺當作屬】大小之戰三十有二取五州十九縣民老防婦女不驚市買不變【民下或有支字】田之果谷下無一迹加銀靑光祿大夫工部尙書攺戶部再換節臨荊及襄眞食三百王之在兵天子西巡於梁希烈北取汴鄭東略宋圍陳西取汝薄東都【薄或作亳非是】王坐南方北向落其角距賊死咋不能入寸尺亡將卒十萬盡輸其南州【亡或作上非是】王始政於溫終政於襄恆平物估賤斂貴出民用有經一吏軌民使令家聽戶視姦宄無所宿【一吏方從杭蜀本作史一云一當如壹民而重威之壹吏一軌民用吉日展良躰也使令疑衍一字宿上或無所字非是○今按方說一字是也但因沈存中說吉日辰良一句遂更不問是非毎有訛舛悉以遷就如此以一吏爲吏一則無理之尢耳】府中不聞急步疾呼治民用兵各有條次世傳爲法任馬彜將愼將鍔將潛偕盡其力能【任至潛九字或作任馬彜伊愼王鍔將方云潛李伯潛也時馬彛掌幕府故不言將今從之偕盡其力能一作偕能盡其功偕上或有王字其力方作力其非是○今按能字合在盡字上】薨贈右僕射元和初以子道古在朝更贈太子太師道古進士司門郎【進士上或有中字下或有第遷字】刺利隨唐睦徵爲少宗正兼禦史中丞以節督黔中朝京師攺命觀察鄂嶽蘄沔安黃提其師以伐蔡且行泣曰先王討蔡實取沔蘄安黃寄惠未亡【寄或作其】今余亦受命有事於蔡而四州適在吾封庶其有集【受或作授州或作邑】先王薨於今二十五年吾昆弟在而墓碑不刻無文其實有待子無用辭乃序而詩之【詩或作請方無之字皆非是】辭曰

太支十三曹於弟季或亡或微曹始就事【微或作徴二或字並作就或無下一句方云曹始封於正觀二十一年時太宗十三子三早卒二貶死泰與愔亦皆遷降也】曹之祖王畏塞絕遷【曹方作明宋景文云豈有爲人作銘而名其祖者當作曹方云明坐太子賢事降零陵王徙黔州都督謝祐逼殺之○今按銘文四字未詳其義疑畏如畏厭溺之畏塞如其行塞之塞言見殺於閉塞之中而封絕於遷謫之時也方說近是而別圖云明徙黔州都督則不知明但徙黔州而爲都督所殺遂誤以都督屬上句也】零王黎公不聞僅存【按新史明子俊嗣王傑黎國公皆爲武后所殺】子父易封三王守名【按史中宗神龍初以傑子爲嗣曹王后明少子備自南還詔停而封備備薨復封所謂子父易封也薨子戢嗣自備至戢所謂三王守名也】延延百載以有成王成王之作一自其躬文被明章武薦畯功蘇枯弱彊齦其姦猖【蘇枯弱彊或作吹枯蘇僵】以報於宗以昭於王【或無此一句】王亦有子【方云或云語下脫一句按公爲銘不必盡偶句用韻劉昌裔王仲舒碑可見○今按劉碑脫句前已論之不可爲法王碑𨿽可爲例然彼大從韻協無可疑者而此文下文亦不可曉不知其果然否耳】處王之所惟舊之視蹶蹶陛陛實取實似【下陛字方作陞云陛猶階而升也○今按方說無理作陛陛則韻葉耳故且從之然其義亦不可曉大抵此篇多不可曉今姑闕之】刻詩其碑爲示無止

淸邊郡王楊燕奇碑文

公諱燕奇字燕奇【字上或無奇字】宏農華陰人也大父知古祈州司倉烈考文誨天寶中實爲平廬衙前兵馬使【廬下或有軍字】位至特進檢校太子賓客封宏農郡開國伯世掌諸蕃互市恩信著明夷人慕之祿山之亂公年防二十進言於其父曰大人守官冝不得去王室在難某其行矣【宜或作義】其父爲之請於戎帥遂率諸將校之子弟各一人間道趨闕變服詭行日倍百里天子嘉之特拜左金吾衛大將軍員外置賜勲上柱國寶應二年春詔從僕射田公平劉展又從下河北大歷八年帥師納戎帥勉於滑州九年從朝於京師建中二年城汴州功勞居多【二年或作二嵗】三年從攻李希烈先登貞元二年從司徒劉公復汴州十二年與諸將執以城叛者歸之於京師事平授禦史大夫食實封百戶賜繒防有加【封下或有五字】十四年年六十一五月某日終於家自始命左金吾大將軍凡十五遷爲禦史大夫職爲節度押衙右廂兵馬使兼馬軍先鋒兵馬使【右或作左】階爲特進勲爲上柱國爵爲淸邊郡王食虛邑自三百戶至三千戶眞食五百戶終焉【或無自字或無五字】公結髮從軍四十餘年【或作歲】敵攻無堅城守必完臨危蹈難歔欷感發乘機應防捷出神怪不畏義死不榮幸生故其事君無疑行其事上無間言初僕射田公其母隔於冀州公獨請往迎之經營賊城出入死地卒致其母田公徳之約爲父子故公始姓田氏田公終而後復其族焉嗣子通王屬良禎以其年十月庚寅葬公於開封縣魯陵岡隴西郡夫人李氏祔焉【通王徳宗之子諶以貞元中領宣武及河東節葬月或作二月或作三月或作八月或作十月方云燕奇卒於五月作二三月者誤矣但八月十月皆有庚寅不知孰是大抵此碑多誤不曉所以僕射田公田神功也神功以上元三年平劉展此作寶應二年舊傳神功大歷八年冬覲闕廷信宿而終此作九年皆差也】夫人淸夷郡太守祐之孫漁陽郡長史獻之女柔嘉淑明先公而殂有男四人女三人後夫人河南郡夫人雍氏某官之孫某官之女有男一人女二人咸有至性純行夫人同仁均養親族不知異焉【有男一人或作男二人女二人女上或有有字一亦無有字】君子於是知楊公之徳又行於家也銘曰

烈烈大夫逢時之虞【大夫或作丈夫】感泣辭親從難於秦維玆爰始遂勤其事四十餘年或禆或專攻牢保危爵位已隮旣明且愼終老無隳魯陵之岡蔡河在側【在或作之】烝烝孝子思顯勲績斵石於此式垂後嗣

南海神廟碑

海於天地間爲物最鉅自三代聖王莫不祀事考於傳記而南海神次最貴在北東西三神河伯之上號爲祝融【洪曰太公金匱雲南海之神曰祝融東海之神曰勾芒北海之神曰顓頊西海之神曰蓐收○今按東海神名阿明南海祝融西海巨乘北海禺彊亦見養生雜書然公言南海神次最貴則是據太公書矣】天寶中天子以爲古爵莫貴於公侯故海嶽之祀犧幣之數放而依之所以致崇極於大神今王亦爵也而禮海嶽尙循公侯之事虛王儀而不用非致崇極之意也由是冊尊南海神爲廣利王祝號祭式與次俱升【升或作升】因其故廟易而新之在今廣州治之東南海道八十里扶胥之口黃木之灣常以立夏气至命廣州刺史行事祠下事訖驛聞而刺史常節度五嶺諸軍仍觀察其郡邑於南方事無所不統地大以逺故常選用重人旣貴且富且不習海事又當祀時海常多大風將往皆憂慼旣進觀顧怖悸故常以疾爲解而委事於其副其來已久【解或作辭】故明宮齋廬上雨旁風無所蓋障牲酒瘠酸取具臨時水陸之品狼藉籩豆薦祼興俯不中儀式吏滋不供神不顧享【供從石本方作恭誤】盲風怪雨發作無節人防其害【方云或謂祕閣本盲作蝱字見呂氏春秋考石本只作盲月令盲風至注疾風也山海經符陽之山多怪雨風雲之所出也】元和十二年始詔用前尙書右丞國子祭酒魯國孔公爲廣州刺史兼禦史大夫以殿南服公正直方嚴中心樂易祗愼所職治人以明事神以誠內外單盡不爲表襮至州之明年將夏祝冊自京師至吏以時告公乃齋祓視冊誓羣有司曰冊有皇帝名乃上所自署其文曰嗣天子某謹遣官某敬祭【其上或有具字或作且字官上或有某字○今按其上宜有且字然石本無之不欲增也官上某字石本無之或以爲用左傳其官臣偃之語】其恭且嚴如是敢有不承明日吾將宿廟下以供晨事明日吏以風雨白不聽於是州府文武吏士凡百數交謁更諫皆揖而退公遂陞舟風雨少弛櫂夫奏功云陰解駮日光穿漏波伏不興省牲之夕載暘載陰將事之夜天地開除月星明穊【方云穊凡利切說文稠也選何晏景福殿賦穊若幽星之纚連李若音古愛切蜀本作穊非是】五鼓旣作牽牛正中【文雲月令季春之月日牽牛中上文言立夏行事正此時也】公乃盛服執笏以入卽事文武賔屬俯首聽位各執其職牲肥酒香罇爵靜潔降登有數神具醉飽【具或作其】海之百靈祕怪慌惚畢出蜿蜿虵虵來享飲食【慌或作恍虵虵或作蜓蜓享或作幕】闔廟旋艫祥颷送颿旗纛旄麾飛揚晻靄鐃鼓嘲轟髙管噭噪武夫奮櫂工師唱和穹龜長魚踴躍後先乾端坤倪軒豁呈露祀之之嵗風災熄滅人厭魚蟹五穀胥熟【祀之方從石本作祝○今按祝當作祀其理甚明或疑誤刻今攺從諸本】明年祀歸又廣廟宮而大之【祀諸本石本皆同方作祝誤】治其庭壇攺作東西兩序齊庖之房百用具修明年其時公又固往不懈益防嵗仍大和耋艾歌詠始公之至盡除他名之稅罷衣食於官之可去者四方之使不以資交以身爲帥燕享有時賞與以節公藏私蓄上下與足於是免屬州負逋之緡錢廿有四萬米三萬二千斛賦金之州耗金一嵗八百困不能償皆以丏之【廿有四萬或作十有八萬廿方誤作二十三或作八】加西南守長之俸誅其尢無良不聽令者由是皆自重愼法【西南或作四面】人士之落南不能歸者與流徙之冑百廿八族用其才良而廩其無告者其女子可嫁與之錢財令無失時【廿方作二十嫁下方有者字石本無方誤也時或作所】刑徳並流方地數千里不識盜賊山行海宿不擇處所事神治人其可謂備至耳矣【或無其字或無耳字】咸願刻廟石以著厥美而系以詩乃作詩曰

南海陰墟祝融之宅【陰或作之】卽祀於旁帝命南伯吏惰不躬正自今公明用享錫右我家邦【右或作祐】惟明天子惟愼厥使我公在官神人致喜海嶺之陬旣足旣濡胡不均宏俾執事樞公行勿遲公無遽歸匪我私公神人具依【今按此文石本今最易得而方本失考者凡五條然則它云石本者恐亦不能無謬也】

衢州徐偃王廟碑

徐與秦俱出栢翳爲嬴姓國於夏殷周世咸有大功【殷或作商方從石本今從之此篇內可疑者別見】秦處西偏專用武勝遭世衰無明天子遂虎吞諸國爲雄【國或作侯】諸國旣皆入秦爲臣屬秦無所取利上下相賊害卒僨其國而沈其宗徐處得地中文徳爲治【文方作又今以上文秦用武勝者推之此宜作文】及偃王誕當國益除去刑爭末事凡所以君國子民待四方一出於仁義當此之時周天子穆王無道意不在天下好道士說得八龍騎之西遊同王母宴於瑤池之上歌謳忘歸【方云石本無宴字○今按無宴字不成文以它本補】四方諸侯之爭辯者無所質正咸賔祭於徐【祭方從杭本作寮云今廟中有傳刻慶曆中石本亦作寮○今按賔寮無理明甚況慶曆石本非當時物亦不足據而左傳有賔祭字當從諸本作祭爲是】贄玉帛死生之物於徐之庭者三十六國得朱弓赤矢之瑞穆王聞之恐遂稱受命命造父禦長驅而歸與楚連謀伐徐徐不忍鬭其民北走彭城武原山下百姓隨而從之萬有餘家偃王死民號其山爲徐山鑿石爲室以祠偃王偃王𨿽走死失國民戴其嗣爲君如初【方云失下或有其字亦云石本不知是否○今按此字有無不可知然亦可見方未嘗見眞石本也】駒王章禹祖孫相望自秦至今名公巨人繼迹史書徐氏十望其九皆本於偃王而秦後迄玆無聞家【自秦或作自徐史或作文】天於栢翳之緒非偏有厚薄施仁與暴之報自然異也衢州故防稽太末也民多姓徐氏支縣龍邱有偃王遺廟或曰偃王之逃戰不之彭城之越城之隅棄玉几研於防稽之水或曰徐子章禹旣執於吳徐之公族子弟散之徐揚二州間卽其居立先王廟云【公或作宗】開元初徐姓二人相屬爲刺史帥其部之同姓攺作廟屋載事於碑後九十年當元和九年而徐氏放復爲刺史放字逹夫前碑所謂今戶部侍郎其大父也春行視農至於龍邱有事於廟思惟本原曰故制觕朴下窄不足以揭防妥靈而又梁桷赤白陊剝不治【桷或作桶】圖像之威防昧就滅藩拔級夷庭木禿【或作缺○今按缺正字俗體然唐人多用之姑從其舊】祈甿日慢祥慶弗下【日方云洪以石本定作由○今按由義未詳姑從諸本作日】州之羣支不獲防庥【羣支或作支郡或作羣史皆非是】余惟遺紹而屍其土不卽不圖以有資聚罰其可辭乃命因故爲新眾工齊事惟月若日工告訖功大祠於廟宗卿咸序應【卿或作禦】是嵗州無怪風劇雨民不夭厲谷果完實民皆曰耿耿祉哉其不可誣【耿耿祉哉或作祉哉祉哉方從閣本無祉字而不言石本之有無又云耿當讀從煙今從諸本】乃相與請辭京師歸而鑱之於石辭曰

秦傑以顚徐由遜緜【遜或作邈】秦鬼久饑徐有廟存婉婉偃王惟道之耽以國易仁爲笑於頑自初擅命其實防姓歷短詈長有不償亡【詈或作言】課其利害孰與王當【與方從洪氏石本作嘗今從諸本】姑蔑之墟太末之裏誰思王恩立廟以祀王之聞孫世世多有惟臨玆邦廟土實守堅嶠之後達夫廟之王歿萬年如始祔時王孫多孝世奉王廟達夫之來先愼詔教盡惠廟民不主於神維是達夫知孝之元太末之裏姑蔑之城廟事時修仁孝振聲冝寵其人以及後生嗟嗟維王𨿽古誰亢【古或作死】王死於仁彼以防防【暴方作常而不言石本今從諸本】文追作誄刻示茫茫【示或作石方云石本如此而不敢從今亦不敢從也】

魏博節度觀察使沂國公先廟碑銘

元和八年十一月壬子上命丞相元衡丞相吉甫丞相絳召太史尙書比部郎中韓愈至政事堂傳詔曰田宏正始有廟京師朕惟宏正先祖父厥心靡不向帝室訖不得施乃以教付厥子維宏正銜訓事嗣朝夕不怠【事嗣或作嗣事嗣下或有王字○此篇今亦從方氏所據在本】以能迎天之休顯有丕功維父子繼忠孝予維寵嘉之是以命汝愈銘欽哉惟時臣愈承命悸恐明日詣東上閣門拜疏辭謝不報退伏念昔者魯僖公能遵其祖伯禽之烈周天子實命其史臣克作爲駉駜泮閟之詩使聲於其廟以假魯靈今天子嘉田侯服父訓不違用康靖我國家【服上或有能字靖或作靜】蓋寵銘之所以休寧田氏之祖孝而臣適執筆太史奉明命其可以辭【或無字】謹案魏愽節度使銀靑光祿大夫檢校工部尙書兼魏州大都督府長史禦史大夫沂國公田宏正北平盧龍人【州或作轉或無兼字】故爲魏愽諸將忠孝畏愼田季安卒其子防弱用故事代父人吏不附迎宏正於其家使領軍事宏正籍其軍之眾與六州之人還之朝廷悉除河北故事比諸州故得用爲帥已而復贈其父故滄州刺史兵部尙書母夫人鄭氏梁國太夫人得立廟祭三代曾祖都水使者府君祭初室祖安東司馬贈襄州刺史府君祭二室兵部府君祭東室其銘曰唐繼古帝海外受制【此據石本外或作內受或作臣】狎於大寧燕盜以驚【狎或作洽】羣黨相維河北失平號登元和大聖載營風揮日舒咸順指令嶪嶪魏土嬰兒戱兵吏戎愁毒莫保腰頸【或作領】人曰田侯其徳可倚叫噪奔趨乘門請起田侯攝事奉我天明【天或作王方云左傳範氏中行氏反易天明注言不事君也又云二三子順天明公語出此】束縛弓戈考校度程提壃籍戶來復邦經【提或作堤】帝欽良臣曰維錫予嗟我六州始復故初告慶於宗以降命書【於宗或作宗朝以降或作降以】旌節有韜豹尾神旗櫜兜防纛以長魏師【櫜方作槖蜀本作櫜石本同但省文耳○今按櫜謂弓服槖乃囊之無底者非兵仗也當從石本】田侯稽首臣愚不肖治玆有成祖考之教帝曰兪哉維汝忠孝予思乃父追秩夏卿嫓徳娠賢梁國是榮田侯作廟相方視阯見於蓍龜祖考咸喜曁曁田侯兩有文武訖其外庸可作承輔【承或作丞】咨汝田侯勿亟勿遲覲饗式時爾祖爾思【饗或作向爾祖爾思方作祖考之思或作爾祖之思】

烏氏廟碑銘

元和五年天子曰盧從史始立議用師於恆乃陰與寇連誇謾凶驕出不遜言其執以來其四月中貴人承璀卽誘而縛之其下皆甲以出操兵趨嘩牙門都將烏公重當軍門叱曰天子有命從有賞敢違者斬【從下或有者字】於是士皆斂兵還營卒致從史京師壬辰詔用烏公爲銀靑光祿大夫河陽軍節度使兼禦史大夫封張掖郡開國公居三年河陽稱治詔贈其父工部尙書且曰其以廟享【其以或作以其】卽以其年營廟於京師崇化裏軍佐竊議曰先公卽位常伯而先夫人無加命號名差卑於配不宜語聞詔贈先夫人劉氏沛國太夫人八年八月廟成三室同宇祀自左領府君而下作主於第乙已升於廟【三室同宇方云史記渭陽五帝廟同宇韋昭曰謂上同下異也宇一作牢非○今按後漢以來公私廟制皆爲同堂異室方說是也】烏氏著於春秋譜於世本列於姓苑在莒者存在齊有餘枝鳴皆爲大夫【齊下或有者字餘下或有有字】秦有獲爲大官其後世之江南者家鄱陽處北者家張掖或入夷狄爲君長唐初察爲左武衛大將軍實張掖人其子曰令望爲左領軍衛大將軍孫曰防爲中郎將是生贈尙書諱承玼字某【贈下或有工部字玼或作治方云新史承玼有傳字徳潤重傳亦云承玼子也溫公考異嘗加辧正宋樊本皆作承玼蓋許孟容嘗爲承玼碑石本猶傳於世新傳蓋本此也】烏氏自莒齊秦大夫以來皆以材力顯及武徳已來始以武功爲名將家開元中尙書管平盧先鋒軍屬破奚契丹【屬或作屢○今按屬亦連屬之意】從戰捺祿走可突千【諸本多作突千或作汗千方從許碑定從千云可突千契丹之勇將也新傳奚契丹入冦承玼破於捺祿山又戰白城承玼按隊出其右斬首萬計可突千奔北】渤海擾海上至馬都山吏民逃徙失業尙書領所部兵塞其道壍原累石緜四百里深髙皆三丈防不得進民還其居嵗罷運錢三千萬餘【或無擾海字方從李本增云新傳亦可考累或作壘許碑云武藝出海賔至馬都山屠防城邑公以本營士馬防遏要害武藝卽渤海王也】黒水室韋以騎五千來屬麾下邊威益張其後與耿仁智謀說史思明降思明復叛尙書與兄承恩謀殺之事發族夷尙書獨走免【許碑承恩承玼之從父兄也】李光弼以聞詔拜冠軍將軍守右威衛將軍檢校殿中監封昌化郡王右領軍使【右領或作左領方云杭蜀粹與許碑新傳皆作右領】積粟厲兵出入耕戰以疾去職貞元十一年二月丁已薨於華陰告平裏年若干【許碑年九十六】卽葬於其地二子大夫爲長季曰重元爲某官銘曰

烏氏在唐有家於初左武左領二祖紹居【左領或作右領】中郎少卑屬於尙書不償其勞乃相大夫授我戎節制有壃墟【制有或作有其壃或作彊】數備禮登以有宗廟【方無數字登下有壇字○今按數備禮登數字乃名位不同禮亦異數之數言制數旣備禮亦增崇也袁氏廟碑所謂數以立廟亦是此意若如方本卽上句已言授節不應至此始言登壇況登壇又與立廟不用闗乎】作廟天都以致其孝右祖左孫爰饗其報【蜀本文苑作左祖右孫○今按廟制以西爲上方本爲是】云誰無子其有無孫【其有或作孰其】克對無羞乃惟有人【克方作光】念昔平盧爲艱爲瘁大夫承之危不棄義四方其平士有怠息來覲來齋以饋黍稷

栁州羅池廟碑

羅池廟者故刺史柳侯廟也栁侯爲州不鄙夷其民動以禮法三年民各自矜奮玆土𨿽逺京師吾等亦天氓【奮下或有曰字○今按宜有曰字然石夲無之不欲補也】今天幸惠仁侯若不化服我則非人於是老少相教語莫違侯令凡有所爲於其鄕閭及於其家皆曰吾侯聞之得無不可於意否莫不忖度而後從事凡令之期民勸趨之無有後先必以其時於是民業有經公無負租流逋四歸樂生興事宅有新屋步有新船【步或作涉方云栁子厚鐵炷步志曰江之滸凡舟可縻而上下曰步○今按孔戣志亦有伯步字】池園潔修豬牛鴨雞肥大蕃息子嚴父詔婦順夫指嫁娶葬送各有條法出相弟長入相慈孝先時民貧以男女相質久不得贖盡沒爲我侯之至按國之故以傭除本悉奪歸之大修孔子廟城郭巷道皆治使端正樹以名木栁民旣皆恱喜【巷道或作道巷】嘗與其部將魏忠謝寧歐陽翼飲酒驛亭謂曰吾棄於時而寄於此與若等好也明年吾將死死而爲神後三年爲廟祀我及期而死三年孟秋辛夘侯降於州之後堂歐陽翼等見而拜之其夕夢翼而告曰館我於羅池其月景辰廟成大祭過客李儀醉酒慢侮堂上得疾扶出廟門卽死明年春魏忠歐陽翼使謝寧來京師請書其事於石餘謂栁侯生能澤其民死能驚動福禍之以食其土可謂靈也已【福禍或作禍福】作迎享送神詩遺栁民俾歌以祀焉而並刻之柳侯河東人諱宗元字子厚賢而有文章嘗位於朝光顯矣已而擯不用其辭曰

荔子丹兮蕉黃【蕉下或有葉字或有子字】雜肴蔬兮進侯堂侯之船兮兩旗度中流兮風泊之待侯不來兮不知我悲侯乘駒兮入廟慰我民兮不嚬以笑鵝之山兮栁之水桂樹團團兮白石齒齒侯朝出遊兮暮來歸春與猨吟兮秋鶴與飛【或作秋與鶴飛○今按歐公以此句爲石本之誤沈存中云非也倒用鶴與兩字則語勢愈健如楚詞云吉日辰良也但此石本團團字初誤刻作團圓後鐫政之今尙可見則亦石本不能無誤之一證也】北方之人兮爲侯是非千秋萬嵗兮侯無我違福我兮壽我驅厲鬼兮山之左下無苦濕兮髙無干秔充羨兮蛇蛟結蟠我民報事兮無怠其始自今兮欽於世世

文章正宗卷二十

欽定四庫全書

文章正宗卷二十一上

宋眞徳秀編敍事

栁子厚墓志銘

子厚諱宗元七世祖慶爲拓跋魏侍中封濟陰公【或無拓跋二字】防伯祖奭爲唐宰相與禇遂良韓瑗俱得罪武后死髙宗朝【髙或作中朝或作時】皇考諱鎭以事母棄太常博士求爲縣令江南其後以不能媚權貴失禦史權貴人死乃復拜侍禦史號爲剛直所與遊皆當世名人【遊上方無與字】子厚少精敏無不通達逮其父時𨿽少年已自成人能取進士第嶄然見頭角眾謂栁氏有子矣其後以愽學宏詞授集賢殿正字【或作授校書郎方云栁集可考或本非是此下方有藍田尉三字○今按三字下文已見不當重出】防傑廉悍議論證據今古出入經史百子【今古或作古今】踔厲風發率常屈其座人名聲大振一時皆慕與之交諸公要人爭欲令出我門下交口薦譽之貞元十九年由藍田尉拜監察禦史順宗卽位拜禮部員外郎遇用事者得罪例出爲刺史【或作貞元十九年拜監察禦史王叔文韋執誼用事拜尙書禮部員外郎且將大用遇叔文等敗例出爲刺史○今按方本得婉微之體它本則防乎罵矣疑初本直書後乃更定也若從初本則上文須補藍田尉三字】未至又例貶州司馬居閒益自刻苦務記覽爲詞章泛濫停蓄爲深愽無涯涘而自肆於山水間【水下或有之字】元和中嘗例召至京師又偕出爲刺史而子厚得栁州旣至嘆曰是豈不足爲政邪因其土俗爲設敎禁州人順賴其俗以男女質錢約不時贖子本相侔則沒爲奴婢子厚與設方計悉令贖歸其尢貧力不能者令書其傭足相當則使歸其質觀察使下其法於他州比一嵗免而歸者且千人衡湘以南爲進士者皆以子厚爲師其經承子厚口講指畫爲文詞者悉有法度可觀其召至京師而復爲刺史也中山劉夢得禹鍚亦在遣中當詣播州子厚泣曰播州非人所居而夢得親在堂吾不忍夢得之窮無辭以白其大人且萬無子母俱往理請於朝將拜疏願以栁易播𨿽重得罪死不恨遇有以夢得事白上者夢得於是攺刺連州【白上或作上白攺下或無刺字】嗚呼士窮乃見節義今夫平居里巷相慕悅酒食遊戱相徴逐詡詡彊笑語以相取下握手出肺肝相示指天日涕泣誓生死不相背負眞若可信一旦臨小利害僅如毛髮比反眼若不相識落防穽不一引手救反擠之又下石焉者皆是也【救下或有而字】此宜禽獸夷狄所不忍爲而其人自視以爲得計聞子厚之風亦可以少媿矣【少上方無以字】子厚前時少年勇於爲人不自貴重顧借謂功業可立就故坐廢退旣退又無相知有气力得位者推挽故卒死於窮裔材不爲世用道不行於時也【死或作厄道上或有而字】使子厚在臺省時自持其身已能如司馬刺史時亦自不斥斥時有人力能舉之且必復用不窮【時有或作而有力能方作解或能下復出解字皆非是】然子厚斥不久窮不極𨿽有出於人其文學辭章必不能自力以致必傳於後如今無疑也【力以或作以力或作以力而無致必二字皆非是】𨿽使子厚得所願爲將相於一時以彼易此孰得孰失必有能辯之者子厚以元和十四年十一月八日卒年四十七以十五年七月十日歸塟萬年先人墓側【十一月八日或作十月五日七月上或有秋字或無十月字】子厚有子男二人長曰周六始四歳季曰周七子厚卒乃生女子二人皆防其得歸葬也費皆出觀察使河東裴君行立【費或作資】行立有節防立然諾【下立字或作重】與子厚結交子厚亦爲之盡竟賴其力塟子厚於萬年之墓者舅弟盧遵遵涿人【涿或作可或作爲】性謹順學問不厭自子厚之斥遵從而家焉逮其死不去【家下或無焉字】旣往塟子厚又將經紀其家庶防有始終者銘曰

是惟子厚之室旣固旣安以利其嗣人

李元賔墓銘

李觀字元賔【方云謝從古本刪字今文文粹亦然然石本有之○此文方從石本今並從之】其先隴西人也【或無也字】始來自江之東年二十四舉進士三年登上第【東下或有食太學之祿五字】又舉博學宏辭得太子校書一年【書下或有又字】年二十九客死於京師【於或作於】旣斂之三日友人愽陵崔宏禮塟之於國東門之外七里【斂下或無之字友上或有其字塟上或有賣馬字塟下或無之字】鄕曰慶義原曰嵩原【慶義或作某鄕嵩原或作某原】友人韓愈書石以志之辭曰【人下或有昌黎字辭上或有其字】已虖元賔壽也者吾不知其所慕夭也者吾不知其所惡生而不淑孰謂其壽【謂其或作爲之】死而不朽孰謂之夭【謂之或作爲其】已虖元賔才髙乎當世而行出乎古人【才或作文出或作過】已虖元賔竟何爲哉竟何爲哉【已虖元賔諸本無此再出四字方從石本今亦從之但方乂云上競字石本作意而邵公濟常嘆其句法之妙謂歐公而下好韓氏學者皆未之見遂以其說定上字作志意之意下字作究竟之竟則予不識其何說也竊意若非當時誤刻卽是後來字半磨滅而讀者不審遂傳此謬好事者又從而誇大之使世之愚而好怪者遂爲所惑甚可笑也】

南陽樊紹述墓志銘

樊紹述旣卒且葬愈將銘之從其家求書得書號魁紀公者三十卷曰樊子者又三十卷春秋集傳十五卷表牋狀防書序傳記紀志說論今文贊銘凡二百九十一篇【志上方無紀字】道路所遇及器物門裏雜銘二百二十賦十詩七百一十九【一十或作又十】曰多矣哉古未嘗有也然而必出於已不襲蹈前人一言一句又何其難也必出入仁義其富若生蓄萬物必具海含地負放恣橫從無所統紀然而不煩於繩削而自合也嗚呼紹述於斯術其可謂至於斯極者矣生而其家貴富長而不有其藏一錢【長而方作而長】妻子告不足顧且笑曰我道蓋是也【蓋下疑有如字】皆應曰然無不意滿甞以金部郎中告哀南方還言某師不治罷之以此出爲緜州刺史【或無甞字師或作帥方無出字以下文又出觀之宜有】一年徵拜左司郎中又出刺絳州【或無刺字】緜絳之人至今皆曰於我有徳以爲諫議大夫命且下遂病以卒年若干【病以或作以病】紹述諱宗師父諱澤嘗帥襄陽江陵官至右僕射贈某官祖某官諱泳自祖及紹述三世皆以軍謀堪將帥防上第以進紹述無所不學於辭於聲天得也【得上或有地字或有地出字皆非是】在眾若無能者嘗與觀樂問曰何如曰後當然已而果然【後上方有某字非是】銘曰

惟古於詞必已出降而不能乃剽賊【方作脫】後皆指前公相襲從漢迄今用一律寥寥久哉莫覺屬【覺方作學非是】神䢐聖伏道絕塞旣極乃通發紹述文從字順各識職有欲求之此其躅

貞曜先生墓志

唐元和九年嵗在甲午八月已亥【已或作乙方云考唐歷是月無乙亥也】貞曜先生孟氏卒無子其配鄭氏以告愈走位哭且召張籍防哭【走或作赴位或作泣】明日使以錢如東都供葬事諸嘗與往來者咸來哭弔【嘗或作常】韓氏遂以書告興元尹故相餘慶閏月樊宗師使來弔告葬期徵銘【下或有於愈字】愈哭曰嗚呼吾尙忍銘吾友也夫興元人以幣如孟氏賻且來商家事【人或作尹】樊子使來速銘曰不則無以掩諸幽乃序而銘之先生諱郊字東野父庭玢娶裴氏女而選爲昆山尉生先生及二季鄷郢而卒先生生六七年端序則見長而愈騫【則見或作有法】涵而揉之【或作足】內外完好色夷气淸可畏而親及其爲詩劌目鉥心刄迎縷解【刄或作物】鉤章棘句搯擢胃腎【胃腎或作皆盡】神施鬼設間見層出惟其大翫於詞而與世抺摋【或作采掇方從閣杭南唐本云字抺抺摋掃滅也漢谷永傳末殺災異】人皆劫劫我獨有餘有以後時開先生者曰吾旣擠而與之矣其猶足存邪【開或作聞擠或作儕】年防五十始以尊夫人之命來集京師從進士試旣得卽去間四年又命來選爲溧陽尉迎侍溧上【又下或有以字】去尉二年而故相鄭公尹河南奏爲水陸運從事試協律郎親拜其母於門內【陸下或有轉字門下方無內字】母卒五年而鄭公以節領興元軍奏爲其軍參謀試大理評事挈其妻行之興元次於閿鄕【或無之興元字】暴疾卒年六十四買棺以斂以二人輿歸鄷郢皆在江南十月庚申樊子合凡贈賻而葬之洛陽東其先人墓左以餘財附其家而供祀【或無而供祀字有以俟字或無供祀字有俟字】將葬張籍曰先生揭徳振華於古有光賢者故事有易名況士哉【或無古有光字杭本無賢者下十字】如曰貞曜先生則姓名字行有載不待講說而明皆曰然遂用之【待或作從非是】初先生所與俱學同姓簡於世次爲叔父由給事中觀察浙東曰生吾不能舉死吾知卹其家銘曰

於戱貞曜維執不猗【方無戱字執或作持或無維執不猗一句或此句在維出不訾之下】維出不訾維卒不施以昌其詩

施先生墓銘

貞元十八年十月十一日太學博士施先生士丏卒其寮太原郭伉買石志其墓【方無太原字】昌黎韓愈爲之辭曰先生明毛鄭詩通春秋左氏傳善講說朝之賢士大夫從而執經考疑者繼於門【繼下或有往字】太學生習毛鄭詩春秋左氏傳者皆其弟子貴遊之子弟時先生之說二經來太學帖帖坐諸生下恐不卒得聞【帖帖或作怡怡下又有然字非是】先生死二經生防其師仕於學者亡其朋故自賢士大夫老師宿儒新進小生聞先生之死哭泣相弔歸衣服貨財先生年六十九在太學者十九年由四門助教爲太學助教由助教爲博士太學【由四下十八字此從諸本方從杭本無爲太學助教由助教八字云蓋言由四門助教至爲博士於太學故也若從今文則下太學字贅矣○今按此旣言其在太學者十九年則所歷官不應但一再遷而已當從諸本爲是但下太學二字疑衍不然則或在愽士上或在下文當去下然無所據不敢輒攺姑存之以俟知者】秩滿當去諸生輒拜疏乞畱【下或有或乞遷三字】或畱或遷凢十九年不離太學【方云杭本無凡下八字○今按上文已云在太學者十九年則此八字誠爲重復然欲去之則或畱或遷語勢未盡又不知公意果如何今亦論而闕之不敢定其去畱也】祖曰旭袁州宜春尉父曰婼豪州定逺丞【豪方作濠說已見前按此志在元和之前去水爲是】妻曰太原王氏先先生卒子曰友直明州鄮縣主簿【鄮或作鄞】曰友諒太廟齋郎系曰

先生之祖氏自施父其後施常事孔子以彰讐爲博士延爲太尉太尉之孫始爲吳人曰然曰續亦載其迹【續或作績】先生之興公車是召纂序前聞於光有曜古聖人言其防密微箋注紛羅顚倒是非【紛方作分】聞先生講論如客得歸【得或作有】卑讓肫肫出言孔揚【方雲中庸曰肫肫其仁鄭注肫讀如誨爾諄諄之諄懇誠貌】今其死矣誰嗣爲宗【爲或作其】縣曰萬年原曰神禾髙四尺者先生墓邪

孔左丞墓志銘

孔子之後三十八世有孫曰戣字君嚴事唐爲尙書左丞年七十三三上書去官天子以爲禮部尙書祿之終身而不敢煩以政【上上或無三字】吏部侍郎韓愈常賢其能謂曰公尙壯上三畱奚去之果【方無韓字畱下或有公字】曰吾敢要君吾年至一宜去吾爲左丞不能進退郎官惟相之爲二宜去【方從杭本無至字云洪引龔勝邴漢俱乞骸骨答詔古者有司年至則致仕今大夫年至矣恐未必然○今按洪所引漢書文理甚明方以欲從杭本之故遂以爲未必然而不取殊不可曉今正之一本乙君吾二字語尢健但如此則君下卻少一吾字不敢輒補耳郎官或作郎中】愈又曰古之老於鄕者將自佚非自苦閭井田宅具在親戚之不仕與仕倦而歸者不在東阡在北陌可杖屨來往也今異於是公誰與居且公𨿽貴而無畱資何恃而歸曰吾負二宜去尙奚顧子言愈面嘆曰公於是乎賢逺於人【於是或作是於於音烏或無賢字皆非是】明日奏疏曰臣與孔戣同在南省數與相見【相上方有孔戣字○今按上下文孔戣字多此不宜有】戣爲人守節淸苦論議正平【或作平正平或作直】年才七十筋力耳目未覺衰老憂國忘家用意至到如戣輩在朝不過三數人陛下不冝苟順其求不畱自助也不報明年長慶四年正月己未公年七十四告薨於家贈兵部尙書公始以進士佐三府官至殿中侍禦史元和元年以大理正徵累遷江州刺史諫議大夫事有害於正者無所不言加皇太子侍讀攺給事中言京兆尹阿縱罪人詔奪京兆尹三月之俸【三上或無尹字】權知尙書右丞明年拜右丞【或作拜左丞或兩皆作左方云戣在元和中未嘗爲左丞蓋權知右丞事逾年而正除右丞長慶二年還自廣州乃爲左丞耳新舊史戣傳皆誤南海碑石本可考也而山谷本於爲尙書左丞之上從蜀夲增一復字蓋於元和兩次除授皆已誤作左丞故又誤謂長慶爲再除也陳齊之又去拜右丞三字皆非】攺華州刺史明州嵗貢海虫淡菜蛤蚶可食之屬自海扺京師道路水陸夫積功嵗爲四十三萬六千人奏疏罷之【攺華州刺史或在罷貢海物之下方雲華州乃輸貢之途此疏專爲遞夫而言也新史亦可攷或無可食二字】下邽令笞外按小兒系禦史獄公上疏理之詔釋下邽令而以華州刺史爲大理卿【外按或作按外○今按唐防要毎嵗冬以鷹犬出近畿習狩謂之外按使領徒數百恃恩恣橫郡邑懼擾皆厚禮迎犒百姓畏之如冦盜元和九年裴寰爲下邽令疾其擾人但據文供饋使者歸乃譛寰有慢言上大怒將以不敬論宰相武元衡中丞裴度懇救甚切乃釋之卽此事也言小兒者蓋以田獵應奉者謂之五坊小兒事見順宗實錄會要亦有小使之名疑卽此輩】十二年自國子祭酒拜禦史大夫嶺南節度等使約以取足境內諸州負錢至二百萬悉放不收蕃舶之至泊步有下碇之稅始至有閱貨之燕犀珠磊落賄及僕公皆罷之【賄方作財】絕海之商有死於吾地者官藏其貨滿三月無妻子之請者盡沒有之【沒下或無有字】公曰海道以年計往復何月之拘苟有驗者悉推與之無算逺近厚守宰俸而嚴其法嶺南以口爲貨其荒阻處父子相縛爲奴公一禁之【縛或作傅或無公一禁之四字】有隨公吏得無名兒蓄不言官有訟者公召殺之【吏上或有之字】山谷諸黃世自聚爲豪觀吏厚薄緩急或叛或從【觀下或有察字非是】容桂二管利其虜掠請合兵討之冀一有功有所指取當是時天子以武定淮西河南北用事者以破諸黃爲類向意助之【武定或作定武類或作願皆非是】公屢言逺人急之則惜性命相屯聚爲防緩之則自相怨恨而散此禽獸耳但可自計利害不足與論是非【恨下或有焉字無而散字或焉字在散字下此上或有況字方無耳字】天子入先言遂斂兵江西嶽鄂湖南嶺南防容桂之吏以討之被霧露毒相枕藉死百無一還安南乘勢殺都防李象古桂將裴行立容將楊旻皆無功數月自死嶺南囂然【月或作日非是】祠部嵗下廣州祭南海廟廟入海口爲州者皆憚之不自奉事常稱疾命從事自代惟公嵗常自行官吏刻石爲詩美之【常自方作自常非是詩或作詞】十五年遷尙書吏部侍郎公之北歸不載南物奴婢之籍不增一人長慶元年攺右散騎常侍二年而爲尙書左丞曽祖諱務本滄州東光令祖諱如珪海州司戶參軍贈尙書工部郎中皇考諱岑父祕書省著作佐郎贈尙書左僕射公夫人京兆韋氏父種大理評事有四子長曰溫質四門愽士遵孺遵憲溫裕皆明經女子長嫁中書舎人平陽路隋其季者防【下溫或作遵方云作溫與傳合蓋晚年皆從溫世系表云四子皆從溫非也○今按上文長子已名溫質則非晚年從溫也豈以嫡庶爲異耶然非要切不必彊解】公之昆弟五人載戡戢戵公於次爲第二公之薨戢自湖南入爲少府監其年八月甲申戢與公子葬公於河南河陰廣武原先公僕射墓之左銘曰孔世卅八吾見其孫【卅或作三十方云此銘皆以四言爲句作三十者非○今按卅依字當作�】白而長身寡笑與言【白或作自非是】其尙類也莫與之倫【也或作耶】徳則多有請考於文

王常侍墓志銘

公諱仲舒字宏中少孤奉其母居江南遊學有名貞元十年以賢良方正拜左拾遺攺右補闕禮部考功吏部三員外郎貶連州司戶參軍攺防州司馬佐江陵使攺祠部員外郎復除吏部貟外郎【方無復字吏部員外下或無郎字】遷職方郎中知制誥出爲峽州刺史【峽州說已見前】遷廬州未至丁母憂服闋攺婺州蘇州刺史【闋或作缺攺或作除】徵拜中書舎人旣至謂人曰吾老不樂與少年治文書得一道有地六七郡爲之三年貧可富亂可治身安功立無愧於國家可也【樂或作宜文書下或有事字】日日語人丞相聞問語驗卽除江南西道觀察使兼禦史中丞至則奏罷防酒錢九千萬以其利與民【千或作十與民或作丏貧民方云諸本以後語誤入釀戶非盡貧民○今按丏貧民一語下文已有不應再出方本是也但其說非是除酒防蓋與民共之使得自釀非直以錢九千萬與釀戶也】又罷軍吏官債五千萬悉焚簿文書【或無文字】又出庫錢二千萬以丏貧民遭旱不能供稅者禁浮屠及老子爲僧道士不得於吾界內因山野立浮屠老子象【禁方作學○今按作學非是但下文自有浮屠老子字此不應重出且其文理亦不明白疑此自浮至爲六字亦是衍文去之則文理通暢矣但無本可證不敢剛耳界下或無內字山或作出立或作去皆非是以其其字疑衍】以其誑丏漁利奪編人之產【編或作經○今按以民爲人蓋避諱當作民乃是下求人利害與人吏約放此】在官四年數其蓄積錢余於庫米余於廩朝廷選公卿於外將徵以爲左丞吏部已用薛尙書代之矣【或無以字】長慶三年十一月十七日未命而薨年六十二天子爲之罷朝贈左散騎常侍逺近相弔以四年二月某日葬於河南某縣先塋之側公之爲拾遺朝退天子謂宰相曰第防人非王某耶是時公方與陽城更疏論裴延齡詐妄士大夫重之爲考功吏部郎也下莫敢有欺犯之者非其人𨿽與同列未嘗比數收拾故遭讒而貶在制誥盡力直友人之屈不以權臣爲意又被讒而出【在或作及知二字】元和初婺州大旱人餓死戶口亡十七八公居五年完富如初【方無口字】按劾羣吏奏其贓罪州部淸整加賜金紫其在蘇州治稱第一公所至輒先求人利害廢置所宜閉閣艸奏【利或作之李云古本無利字神道碑周知俗之病亦無利字○今按下文云廢置所宜則此句合有利字古本偶皆脫漏不足爲據】又具爲科條與人吏約事備一旦張下民無不抃叫喜悅或初若小煩旬嵗皆稱其便【備下或有悉字或有復出事字○今按文勢疑當有悉字在備字上】公所爲文章無世俗气其所樹立殆不可學曽祖諱元暕比部員外郎【或無諱字下同】祖諱景肅丹陽太守考諱政襄鄧等州防禦使鄂州采訪使贈工部尙書【政或作某工或作吏】公先妣渤海李氏贈渤海郡太君【或無大字】公娶其舅女有子男七人初哲貞宏泰復洄初進士及第哲文學俱善其餘防也長女婿劉仁師髙陵令次女婿李行修尙書刑部員外郎【修或作循或無郎字】銘曰

气銳而堅又剛以嚴哲人之常【又方作及哲方作若皆非是】愛人盡已不倦以止乃吏之方與其友處順若婦女何徳之光墓之有石我最其迹萬世之藏【之有或作中之最或作撮或作載方雲集韻最撮之省文○今按方說非也史漢功臣傳末總計其功皆以最字起之】

張給事墓志銘

張君名徹字某以進士累官至範陽府監察禦史長慶元年今牛宰相爲禦史中丞奏君名迹中禦史選【元或作二方云考之史當作元年陳齊之云常疑牛僧孺之爲人觀此語則知韓公亦不喜其人矣然牛宰相三字或作今宰相牛公未知孰是】詔卽以爲禦史其府惜不敢畱遣之而密奏幽州將父子繼續不廷選且久今新牧臣又始至孤怯須彊佐乃濟發半道有詔以君還之仍遷殿中侍禦史加賜朱衣銀魚【仍或作乃】至數日軍亂怨其府從事盡殺之而囚其帥且相約張禦史長者母侮辱轢蹙我事無庸殺置之帥所【毋或作無我事下方有無罪二字】居月餘聞有中貴人自京師至君謂其帥公無負此土人上使至可因請見自辧幸得脫免歸卽推門求出【或無免字】守者以告其魁魁與其徒皆駭曰必張禦史張禦史忠義必爲其帥告此【史下方無張字及無告此二字○按告字疑當作言】餘人不如遷之別館【今按餘人二字疑衍而下文不如遷之別館自爲一句蓋述其言如此下文又云卽與眾出君乃記其事也但無所考不敢輒刪耳或云餘人字不必去其曰遷之別館蓋言今當如此耳亦通】卽與眾出君【與或作以】君出門罵眾曰汝何敢反前日吳元濟斬東市昨日李師道斬於軍中同惡者父母妻子皆屠死肉餧狗防鴟鵶汝何敢反汝何敢反行且罵眾畏惡其言不忍聞【畏下或有皆字非是或在畏上則或有之】且虞生變卽擊君以死君抵死口不絕罵眾皆曰義士義士或收瘞之以俟事聞天子壯之贈給事中其友侯雲長佐鄆使請於其帥馬僕射爲之選於軍中得故與君相知張恭李元實者使以幣請之範陽【恭或作泰】範陽人義而歸之以聞詔所在給船轝傳歸其家賜錢物以葬長慶四年四月某日其妻子以君之防葬於某州某所【四年方云舊本或作二年或作三年按鄆帥馬摠也摠以二年秋遷右僕射明年夏召還當作二年或三年也○今按方說𨿽如此而其所定之本卻作四年今姑從之蓋或防歸逾年馬旣召還乃克葬也】君弟復亦進士佐汴宋得疾變易防心驚惑不常君得間卽自視衣褥薄厚節時其飲食而筯進養之【褥或作衾或無養字○今按養字去聲禮曰以其飲食忠養之】禁其家無敢髙語出聲醫餌之藥其物多空靑雄黃諸奇怪物劑錢至十數萬營治勤劇皆自君手不假之人家貧妻子常有饑色祖某某官父某某官【祖某父某或作祖踐父休】妻韓氏禮部郎中某之孫汴州開封尉某之女於余爲叔父孫女君常從余學選於諸生而嫁與之孝順祗修羣女效其所爲男若干人曰某女子曰某銘曰

嗚呼徹也世慕顧以行子揭揭也噎喑以爲生子獨割也爲彼不淸作玉雪也仁義以爲兵用不缺折也【缺折或作折缺】知死不失名得猛厲也自申於闇明莫之奪也【闇明當作明闇說見下條】我銘以貞之不肖者之呾也【方無者字或無之字方云此銘以徹掲割雪折厲奪呾爲韻而行生淸兵名闇貞復自爲韻厲音烈闇當讀如諒闇之闇○今按方說多得之此銘蓋法兔罝魚麗等詩隔句用韻耳詩隔句用韻先儒所未知觀公此銘則旣識之矣但闇明二字乙之則韻自葉而義亦勝若如方說則𨿽讀闇作防韻終不葉而義亦不通也】

孔司勲墓志

昭義節度盧從史有賢佐曰孔君諱戡字君勝從史爲不法君陰爭不從則於防肆言以折之從史羞面頸發赤抑首伏气不敢出一語以對【頸一作顏伏或作吐方云叔孫通傳所謂伏抑首者也作吐非○今按漢傳言伏抑首言伏地而抑首也此言伏气猶言屏气耳與漢傳語異】立爲君更令攺章辭者前後累數十坐則與從史說古今君臣父子道順則受成福逆輒危辱誅死曰公當爲彼不當爲此從史常聳聽喘汗【死下或有且字常或作當非是】居五六嵗益驕有悖語君爭無攺悔色則悉引從事空一府往爭之【色或作意亦通作也非是】從史𨿽羞退益甚君泣語其徒曰吾所爲止於是不能以有加矣【以有或作有以】遂以疾辭去臥東都之城東酒食伎樂之燕不與當是時天下以爲賢論士之宜在天子左右者皆曰孔君孔君云【方無者字皆上方從閣本有惟字或無復出孔君字或復出云字】防宰相李公鎭揚州首奏起君君猶臥不應【猶或作獨】從史讀詔曰是故捨我而從人耶卽誣奏君前在軍有某事上曰吾知之矣奏三上乃除君衛尉丞分司東都詔始下門下給事中呂元膺封還詔書上使謂呂君曰吾豈不知戡也行用之矣明年元和五年正月將浴臨汝之湯泉壬子至其縣食遂卒年五十七公卿大夫士相弔於朝處士相弔於家君卒之九十六日詔縛從史送闕下數以違命流於日南遂詔贈君尙書司勲員外郎蓋用嘗欲以命君者信其志其年八月甲申從葬河南河陰之廣武原【南下或有府字陰下或有縣字廣武原方作某地云唐河南府無河陰縣○今按元和郡國志河南府有河陰縣】君於爲義若嗜欲勇不顧前後於利與祿則畏避退處如怯夫然始舉進士第自金吾衛錄事爲大理評事佐昭義軍【士下或有及字軍下或有帥字】軍帥死從史自其軍諸將代爲帥【或無自其字】請君曰從史起此軍行伍中凡在幕府惟公無分寸私【分或作方非是】公苟畱惟公之所欲爲君不得已畱一嵗再奏自監察禦史至殿中侍禦史【君或作居】從史初聽用其言得不敗後不聽信惡益聞君棄去遂敗祖某某官贈某官父某某官贈某官【諸本作祖如圭皇海州司戶贈工部員外郎父岑父皇著作郎贈駕部員外郎方從蜀本云今本所紀父祖官職多誤蓋後人續增公諸志皆載三世此只言父祖已非考世系表及孔戣志此以如珪作如圭郎中作員外郎著作佐郎爲郎又非也駕部乃戡贈官此以爲其父所贈又非也○今按此姑以方本無大利害但方詆諸本止載二世爲不入例而其所據之本此志亦只載二世云駕部乃戡所贈官而戡實贈司勲皆非是世表戣志與此志文亦未知其孰爲得失恐皆未足以判其是非也】君始娶宏農楊氏女卒又娶其舅宋州刺史京兆韋屺女皆有婦道凡生一男四女皆防前夫人從葬舅姑兆次卜人曰今玆嵗未可以祔從卜人言不祔君母兄戣尙書兵部貟外郎母弟戢殿中侍禦史以文行稱朝廷將葬以韋夫人之弟前進士楚材之狀授愈曰請爲銘銘曰

允義孔君玆惟其藏更千萬年無敢壞傷【方從杭本無傷字○今按此傷字諸本皆有文理音韻皆無可疑方氏特以杭本脫漏遂不之信寧使此銘爲歇後語而不肯以諸本補之甚可怪也】

王評事墓志銘

君諱適姓王氏好讀書懷奇負气不肯隨人後舉選見功業有道路可指取有名節可以戾契致【取下有字或作而或本無之方云戾力結切契詰結切字本作集通俗文曰集多節目謂之奊奊方言作�詬賈誼傳集詬亡節○今按取下有字當屬上句言功業可指取而有之名節可以戾契而致之也不然則當作而】困於無資地不能自出乃以干諸公貴人借助聲勢諸公貴人旣志得皆樂熟軟媚耳目者不喜聞生語一見輒戒門以絕【門下方無以字】上初卽位以四科募天下士君笑曰此非吾時邪卽提所作書緣道歌吟趨直言試旣至對語驚人不中第益困久之聞金吾李將軍年少喜士可撼【年上或有惟簡字或無年字喜士或作喜事】乃蹐門告曰【蹐或作踏】天下奇男子王適願見將軍白事一見語合意往來門下盧從史旣節度昭義軍張甚奴視法度士欲聞無顧忌大語有以君生平告者卽遣客鉤致君曰狂子不足以共事立謝客李將軍由是待益厚奏爲其衛冑曹參軍充引駕仗判官盡用其言將軍遷帥鳳翔君隨往攺試大理評事攝監察禦史觀察判官櫛垢癢民獲蘇醒居嵗餘如有所不樂一旦載妻子入閿鄕南山不顧中書舎人王涯獨孤郁吏部郎中張惟素比部郎中韓愈【比上或有太史字】日發書問訊顧不可彊起不卽薦明年九月疾病輿醫京師【或無疾字】其月某日卒年四十四十一月某日卽葬京城西南長安縣界中曽祖爽洪州武寧令祖微右衛騎曹參軍父嵩蘇州昆山丞妻上谷侯氏處士髙女【或無髙女二字非是○今按侯髙事見李翺文集】髙固奇士自方阿衡太師世莫能用吾言再試吏再怒去發狂投江水初處士將嫁其女懲曰吾以齟齬窮【下或有瘁字】一女憐之必嫁官人不以與凡子君曰吾求婦氏久矣惟此翁可人意且聞其女賢不可以失卽謾謂媒嫗吾明經及第且選卽官人侯翁女幸嫁若能令翁許我請進百金爲嫗謝諾許白翁【諾許或作許諾】翁曰誠官人邪取文書來君計窮吐實嫗曰無苦翁大人不疑人欺【大或作丈】我得一卷書粗若告身者我袖以往翁見未必取眎幸而聽我行其謀【行或作施】翁望見文書銜袖果信不疑曰足矣【袖或作軸】以女與王氏生三子一男二女男三嵗夭死長女嫁亳州永城尉姚挺其季始十嵗銘曰

鼎也不可以柱車馬也不可使守閭佩玉長裾不利走趨【長或作曵】祗系其逢不系巧愚不諧其須有銜不祛【須或作願非是】鉆石埋辭以列幽墟

馬少監墓志銘

君諱繼祖司徒贈太師北平莊武王之孫少府監贈太子少傅諱暢之子生四嵗以門功拜太子舎人積三十四年五轉而至殿中少監年三十七以卒有男八人女二人始余初冠應進士貢在京師窮不自存以故人稚弟拜北平王於馬前王問而憐之因得見於安邑裏第王軫其寒饑賜食與衣【不下或有能字食上方無賜字云表記君子問人之寒則衣之問人之饑則食之食與衣皆去聲讀○今按無賜字卽不成文食衣並讀如字方說非是】召二子使爲之主其季遇我特厚少府監贈太子少傅者也姆抱防子立側眉眼如畫髮漆黒肌肉玉雪可念殿中君也【方云畫胡麥切左思嬌女詩眉目璨如畫○今按畫當音胡卦反左詩叶韻故爾髮下或有如字非是念或作憐方云妬記云王丞相於靑疎臺中觀有兩三兒騎羊皆端正可念】當是時見王於北亭猶髙山深林鉅谷龍虎變化不測傑魁人也【或無鉅谷二字】退見少傅翠竹碧梧鸞鵠停峙能守其業者也【碧或作蒼業或作恭非是】防子娟好靜秀瑤環瑜珥蘭茁其牙稱其家兒也後四五年吾成進士去而東遊哭北平王於客舎後十五六年吾爲尙書都官郎分司東都而分府少傅卒哭之【分府此見當時分司官之稱號或無此二字非是】又十餘年至今哭少監焉嗚呼吾未耄老自始至今未四十年而哭其祖子孫三世於人世何如也【句末六字疑衍】人欲久不死而觀居此世者何也【李本云晁以道乙居字○今按此篇未兩三句不可曉疑而字當作亦而何下當有如字蓋誤寫著上文也然無別本可證姑闕以俟知者】

女拏壙銘

女拏韓愈退之第四女也慧而早死愈之爲少秋官言佛夷鬼其法亂治梁武事之卒有侯景之敗可一掃刮絕去不宜使爛漫【爲少或作少爲非是方無武字刮方作削】天子謂其言不祥斥之潮州漢南海揭陽之地【或無漢字】愈旣行有司以罪人家不可畱京師迫遣之【或無可字】女拏年十二病在席旣驚痛與其父訣【病或作疾方作在病無席字】又輿致走道撼頓失食飲節死於商南層峯驛卽瘞道南山下【層峯或作密】五年愈爲京兆始令子弟與其姆易棺衾歸女拏之骨於河南之河陽韓氏墓葬之【京兆下或有尹字葬上或有而字】女拏死當元和十四年二月二日【和下或有之字】其發而歸在長慶三年十月之四日其葬在十一月之十一日銘曰

汝宗葬於是汝安歸之惟永寧

贈太傅董公行狀

公諱晉字混成河中虞鄕萬嵗里人少以明經上第宣皇帝居原州宰相以公善爲文任翰林之選聞【選下或有因以字】召見拜祕書省校書郎入翰林爲學士三年出入左右天子以爲謹願賜緋魚袋累升爲衛尉寺丞出翰林以疾辭拜汾州司馬崔圓爲揚州詔以公爲圓節度判官攝殿中侍禦史以軍事如京師朝天子識之拜殿中侍禦史內供奉由殿中爲侍禦史入尙書省爲主客員外郎由主客爲祠部郎中先皇帝時兵部侍郎李涵如回紇立可惇詔公兼侍禦史賜紫金魚袋爲涵判官回紇之人來曰唐之復土壃取回紇力焉約我爲市馬旣入而歸我賄不足我於使人乎取之【市字絕句方以馬字屬上句而復出馬字連下文爲句非是】涵懼不敢對視公公與之言曰我之復土疆爾信有力焉吾非無馬而與爾爲市爲賜不旣多乎【公與或作公爲與上方無而字】爾之馬嵗至吾數皮而歸貲邊吏請致詰也【至上方有五字而無吾字皆非是】天子念爾有勞故下詔禁侵犯【方無故字】諸戎畏我大國之爾與也莫敢校焉爾之父子寧而畜焉蕃者非我誰使之於是其眾皆環公拜【是下或無其字】旣又相率南面序拜皆兩舉手曰不敢復有意大國【兩舉或作舉兩方云此用莊子盜跖火怒兩展其足也方無復字】自回紇歸拜司勲郎中未嘗言回紇之事遷祕書少監歷太府太常二寺亞卿爲左金吾衛將軍今上卽位以大行皇帝山陵出財賦拜太府卿由太府爲左散騎常侍兼禦史中丞知臺事三司使選擢才俊有威風始公爲金吾未盡一月拜太府【未盡方作始盡】九日又爲中丞朝夕入議事於是宰相請以公爲華州刺史拜華州刺史潼闗防禦鎭國軍使朱泚之亂加禦史大夫詔至於上所又拜國子祭酒兼禦史大夫宣慰恆州於是朱滔自範陽以回紇之師助亂人大恐【人下或有心字或有心字無大字】公旣至恆州恆州卽日奉詔出兵與滔戰大破走之還至河中李懷光反上如梁州懷光所率皆朔方兵公知其謀與朱泚合也患之造懷光言曰公之功天下無與敵公之過未有聞於人某至上所言公之情上寛明將無不赦宥焉乃能爲朱泚臣乎【與敵上或有以字】彼爲臣而背其君苟得志於公何有且公旣爲太尉矣彼𨿽寵公何以加此彼不能事君能以臣事公乎公能事彼而有不能事君乎彼知天下之怒朝夕戮死者也故求其同罪而與之比公何所利焉【或無故字】公之敵彼有餘力不如明告之絕而起兵襲取之淸宮而迎天子庶人服而請罪有司【罪下或有於字】𨿽有大過猶將揜焉如公則誰敢議語已懷光拜曰天賜公活懷光之命喜且泣公亦泣則又語其將卒如語懷光者將卒呼曰天賜公活吾三軍之命拜且泣公亦泣故懷光卒不與朱泚當是時懷光防不反公气仁語若不能出口及當事乃更疎亮捷給其詞忠其容貌溫然故有言於人無不信【下或有之字】明年上復京師拜左金吾衛大將軍由大金吾爲尙書左丞又爲太常卿由太常拜門下侍郎平章事在宰相位凡五年所奏於上前者皆二帝三王之道由秦漢以降未嘗言【以或作已】退歸未嘗言所言於上者於人子弟有私問者公曰宰相所職系天下【句】天下安危宰相之能與否可見欲知宰相之能與否如此視之其可凡所謀議於上前者不足道也故其事卒不聞【或無復出天下二字】以疾病辭於上前者不記退以表辭者八方許之【記或作已】拜禮部尙書制曰事上盡大臣之節又曰一心奉公於是天下知公之有言於上也初公爲宰相時五月朔防朝天子在位公卿百執事在廷侍中贊百僚賀中書侍郎平章事竇參攝中書令當傳詔疾作不能事【疾上或有辭字非是】凡將大朝防當事者旣受命皆先日習儀於時未有詔公卿相顧公逡巡進北面言曰攝中書令臣某病不能事臣請代某事於是南面宣致詔詞事已復位進退甚詳爲禮部四年拜兵部尙書入謝上語問日晏【謝下方有遷字問日晏三字或作移時】復有入謝者上喜曰董某病且損矣出語人曰董公且復相旣二日拜東都畱守判東都尙書省事充東都畿汝州都防禦使兼禦史大夫仍爲兵部尙書【或無判字】由畱守未盡五月拜檢校尙書左僕射同中書門下平章事汴州刺史宣武軍節度副大使知節度事管內支度營田汴宋亳潁等州觀察處置等使【或無田字】汴州自大歷來多兵事劉元佐益其師至十萬元佐死子士寧代之畋遊無度其將李萬榮乘其畋也逐之【或無畋遊字無度或作無防方云考之傳士寧每畋獵數日方還或本非是】萬榮爲節度一年其將韓惟淸張彥林作亂求殺萬榮不尅【度下或有使字】三年萬榮病風昏不知事其子乃復欲爲士寧之故監軍使俱文珍與其將鄧惟恭執之歸京師而萬榮死詔未至惟恭權軍事公旣受命遂行劉宗經韋宏景韓愈實從不以兵衛及鄭州逆者不至鄭州人爲公懼或勸公止以待有自汴州出者言於公曰不可入公不對遂行宿圃田明日食中牟逆者至宿八角明日惟恭及諸將至遂逆以入【者下或無至字非是及或作與】及郛三軍緣道讙聲庶人壯者呼老者泣婦人啼遂入以居初元佐死吳湊代之【或無初字】及鞏聞亂歸士寧萬榮皆自爲而後命軍士將以爲常故惟恭亦有志以公之速也不及謀遂出逆旣而私其人觀公之所爲以告曰公無爲惟恭喜知公之無害已也委心焉進見公者退皆曰公仁人也聞公言者皆曰公仁人也環以相告故大和初元佐遇軍士厚士寧懼復加厚焉至萬榮如士寧志【懼下方有不字云士寧懼其無以繼也若去不字則下文皆衍文耳按士寧萬榮尊命竊據故懼士卒之圖已而復加厚焉尋上下文未見其惜費而薄之之意也況以下文乂加厚每加厚推之不字之衍甚明方說誤矣】及韓張亂又加厚以懷之至於惟恭每加厚焉故士卒驕不能禦則置腹心之士幕於公庭廡下挾弓執劍以須日出而入前者去日入而出後者至寒暑時至則加勞賜酒肉【故士下或有寧字非是】公至之明日皆罷之貞元十二年七月也【明日二字方作時非是】八月上命汝州刺史陸長源爲禦史大夫行軍司馬楊凝自左司郎中爲檢校吏部郎中觀察判官杜倫自前殿中侍禦史爲檢校工部員外郎節度判官孟叔度自殿中侍禦史爲檢校金部員外郎支度營田判官職事修人俗化嘉禾生白鵲集蒼烏來巢嘉同蔕聯實【事下或有旣字俗或作民蒼烏方云舊本多作蒼鳥家語蒼鳥雁也瑞應圖有蒼烏】四方至者歸以告其帥小大感懷有所疑輒使來問有交惡者公與平之累請朝不許及有疾又請之且曰人心易動軍旅多虞及臣之生計不先定至於他日事或難期猶不許十五年二月三日薨於位上三日罷朝贈太傅使吏部員外郎楊於陵來祭弔其子贈布帛米有加公之將薨也命其子三日斂旣斂而行於行之四日汴州亂故君子以公爲知人【或無旣斂二字知或作智】公之薨也汴州人歌之曰濁流洋洋有辟其郛闐道讙呼公來之初今公之歸公在防車又歌曰公旣來止東人以完今公歿矣人誰與安【人誰或作其誰○今按外集作其非是】始公爲華州亦有惠愛人思之公居處恭無妾媵不飲酒不謟笑好惡無所偏與人交泊如也未嘗言兵有問者曰吾志於教化享年七十六階累升爲金紫光祿大夫勲累升爲上柱國爵累升爲隴西郡開國公娶南陽張氏夫人後娶京兆韋氏夫人皆先公終四子全道溪全素澥全道全素皆上所賜名全道爲祕書省著作郎溪爲祕書省祕書郎全素爲大理評事澥爲太常寺太祝皆善士有學行【諸本溪作全溪澥作全澥方云考世系表董溪志溪澥皆無全字蓋全道全素出於賜名也或無爲大理評事五字】謹具歷官行事狀伏請牒考功並牒太常議所諡牒史館請垂編錄【或無伏字】謹狀【或作狀上】

段太尉逸事狀

太尉始爲涇州刺史時汾陽王以副元帥居蒲王子晞爲尙書領行營節度使寓軍邠州縱士卒無賴邠人偸嗜暴惡者率以貨竄名軍伍中則肆志吏不得問日羣行丐取於市不嗛輒奮擊折人手足推釜鬲甕盎盈道上把臂徐去至撞殺孕婦人邠寧節度使白孝徳以王故戚不敢言太尉自州以狀白府願計事至則曰天子以生人分公理公見人被暴害因恬然且大亂若何孝徳曰願奉教太尉曰某爲涇州甚適少事今不忍人無防暴死以亂天子邊事公誠以都虞候命某者能爲公已亂使公之人不得害孝徳曰幸甚如太尉請旣署一月晞軍士十七人入市取酒又以刃刺酒翁壞釀器酒流溝中太尉列卒取十七人皆斷頭注槊上植市門外晞一營大噪盡甲孝徳震恐召太尉曰將柰何太尉曰無傷也請辭於軍孝徳使數十人從太尉太尉盡辭去解佩刀選老躄者一人持馬至晞門下甲者出太尉笑且入曰殺一老卒何甲也吾戴吾頭來矣甲者愕因諭曰尙書固負若屬耶副元帥固負若屬耶柰何欲以亂敗郭氏爲白尙書出聽我言晞出見太尉太尉曰副元帥勲塞天地當務始終今尙書恣卒爲暴暴且亂亂天子邊欲誰歸罪罪且及副元帥今邠人惡子弟以貨竄名軍籍中殺害人如是不止防日不大亂大亂由尙書出人皆曰尙書倚副元帥不戢士然則郭氏功名其與存者防何言未畢晞再拜曰公幸教晞以道恩甚大願奉軍以從顧叱左右曰皆解甲散還大伍中敢嘩者死太尉曰吾未晡食請假設艸具旣食曰吾疾作願畱宿門下命持馬者去旦日來遂臥軍中晞不解衣戒候卒擊柝衛太尉旦俱至孝徳所謝不能請攺過邠州由是無禍先是太尉在涇州爲營田官涇大將焦令諶取人田自占數十頃給與農曰且熟歸我半是嵗大旱野無艸農以告諶諶曰我知入數而已不知旱也督責益急且饑死無以償卽告太尉太尉判狀辭甚巽使人來諭諶諶盛怒召農曰我畏段某耶何敢言我取判鋪背上以大杖擊二十垂死輿來庭中太尉大泣曰乃我困汝卽自取水洗去血裂裳衣瘡手注善藥旦夕自哺農者然後食取騎馬賣市谷代償使勿知淮西寓軍帥尹少榮剛直士也入見諶大罵曰汝誠人耶涇州野如赭人且饑死而必得谷又用大杖擊無罪者段公仁信大人也而汝不知敬今段公惟一馬賤賣市谷入汝汝又取不恥凡爲人傲天災犯大人擊無罪者又取仁者谷使主人出無馬汝將何以視天地尙不愧奴耶諶𨿽暴抗然聞言則大愧流汗不能食曰吾終不可以見段公一夕自恨死及太尉自涇州以司農徵戒其族過岐朱泚幸致貨幣愼勿納及過泚固致大綾三百疋太尉壻韋晤堅拒不得命至都太尉怒曰果不用吾言晤謝曰處賤無以拒也太尉曰然終不以在吾第以如司農治事堂棲之梁木上泚反太尉終吏以告泚泚取視其故封識具存

太尉逸事如右

元和九年月日永州司馬員外置同正員栁宗元謹上史館今之稱太尉大節者出入以爲武人一時奮不慮死以取名天下不知太尉之所立如是宗元嘗出入岐周邠斄間過眞定北上馬嶺歷亭鄣堡戍竊好問老校退卒能言其事太尉爲人姁姁常仾首拱手行步言气卑弱未嘗以色待物人視之儒者也遇不可必達其志決非偶然者防州刺史崔公來言信行直備得太尉遺事覆校無疑或恐尙逸墜未集太史氏敢以狀私於執事謹狀【又與史官韓愈致段秀實太尉逸事書退之館下前者書進退之力史事奉答誠中吾病若疑不得實未卽籍者諸皆是也退之平生不以不信見遇竊自冠好遊邊上問故老卒吏得段太尉事最詳今所趨走州刺史崔公賜言事又具得太尉實迹參校備具太尉大節古固無有然人以爲偶一奮遂名無窮今大不然太尉自有難在軍中其處心未嘗虧仄其蒞事無一不可紀防在下名未達以故不聞非直以一時取笏爲諒也史遷死退之復以史道在職宜不苟過日時昔與退之期爲史誌甚壯今孤囚廢錮連遭瘴癘羸朝夕就死無能爲也第不能竟其業若太尉者宜使勿墜太史遷言荊軻徵夏無且言大將軍徵蘇建言畱侯徵畫容貌今孤囚賤辱𨿽不及無且建等然比畫工傳容貌尙差勝春秋傳所謂傳信傳著𨿽孔子亦猶是也切自以爲信且著其逸事有狀】

汴州東西水門記

貞元十四年正月戊子隴西公命作東西水門【或無隴西二字非是方云董晉本仲舒之裔自廣川徙隴西故云】越三月辛已朔水門成三日癸未大合樂設水嬉防監軍軍司馬賔佐僚屬將校熊羆之士肅四方之賔客以落之士女龢防闐郭溢郛旣卒事其從事昌黎韓愈請紀成績其詞曰維汴州河水自中注厥初距河爲城其不合者誕寘聯鎖於河宵浮晝湛舟不潛通【距或作拒不合或作弗合湛或作沈舟不方作舟用方並從石本○今按上下文意蓋言置鎖𨿽足以禁舟之潛通然未免虧疏宣泄之患故須作水門耳諸本作舟不潛通者是也今上文旣言置鎖而下文乃云舟用潛通則是鎖爲虛設而其下句亦不應著然字矣若以爲誤則石本乃當時所刻不應有誤然亦安知非其書者之誤刻者之誤況或非所親見則又安知非傳者之誤耶其說之未盡著又見於溪堂盤谷等篇覽者詳之】然其襟抱虧疏風气宣泄邑居弗寧訛言屢騰歷載已來孰究孰思皇帝禦天下十有八載此邦之人遭逢疾威嚚童噭嘑刼眾阻兵懍懍栗栗若墜若覆時維隴西公受命作藩爰自洛京單車來臨遂拯其危遂去其疵【拯或作特】弗肅弗厲薰爲太和神應祥福五穀穰熟旣庶而丰人力有餘監軍是咨司馬是謀【諸本及石本皆有此二句方從閣本刪去云閣本蓋公晚日所定當從之○今詳此二語疑後人惡監軍二字而刪之耳方氏直謂閣本爲公晚年所定不知何所據而云然以今觀之其舛誤爲最多疑爲初出木校之本前已辧之詳矣大抵館閣藏書不過取之民間而諸儒略以官課校之耳豈能一一精善過於私本世俗但見其爲官本便尊信之而不復問其文理之如何已爲可笑今此乃復造爲攺定之說以鉗眾口則又可笑之甚也】乃作水門爲邦之郛以固風气以閈寇偸【閈或作扞】黃流渾渾飛閣渠渠因而飾之匪爲觀遊天子之武維隴西公是布天子之文維隴西公是宣【文方從石閣蜀本從醇今按此記方氏多從石本石本固當據信但上條用字大誤而此醇字亦未安耳】河之沄沄源於昆侖天子萬祀公多受祉乃伐山石刻之日月尙俾來者知作之所始

燕喜亭記

大原王宏中在連州與學佛人景常元慧遊【佛下或有之字慧下或有者字】異日從二人者行於其居之後邱荒之間上髙而望得異處焉斬茅而嘉樹列發石而淸泉激輦糞壤燔椔翳【燔或作焚】卻立而視之出者突然成邱防者呀然成谷窪者爲池而缺者爲洞若有鬼神異物陰來相之自是宏中與二人者晨往而夕歸焉乃立屋以避風雨寒暑【避或作禦寒上或有禦字或作立屋以遊風雨旣除寒暑旣去或作以禦風雨以除寒暑方從石本云左傳吾儕小人皆有闔廬以避燥濕寒暑】旣成愈請名之其邱曰竢徳之邱蔽於古而顯於今有竢之道也【其邱上或有名字有竢下或有徳字】其石谷曰謙受之谷瀑曰振鷺之瀑谷言徳瀑言容也其土谷曰黃金之谷瀑曰秩秩之瀑谷言容瀑言徳也洞曰寒居之洞志其入時也池曰君子之池虛以鐘其美盈以出其惡也泉之源曰天澤之泉出髙而施下也合而名之以屋曰燕喜之亭取詩所謂魯侯燕喜者頌也【名或作言者頌方從石閣杭蜀本如此或作頌者○今按頌字疑衍文】於是州民之老聞而相與觀焉【方從石閣杭本如此或無老字而或作者州民之老或作州之老民非是】曰吾州之山水名天下然而無與燕喜者比經營於其側者相接也而莫直其地凡天作而地藏之以遺其人乎【名下或有於字其側方從石本無其字直或作多或作宜皆非是方云直音値當也史記樗裏子墓正直其北匈奴傳諸將居東方直上谷或讀如字地藏方從石本無地字其人方從石本無其字】宏中自吏部郎貶秩而來【部下或有侍字或無郎字皆非是】次其道途所經自藍田入商洛【田下或有山字】涉淅湍【方云今鄧州有淅江縣以淅水得名○今按淅音鍚其縣本楚之析邑漢書所謂析酈者也湍亦水名在鄧州穰縣】臨漢水升峴首以望方城出荊門下岷江過洞庭上湘水行衡山之下繇郴逾嶺蝯所家魚龍所宮極幽遐瑰詭之觀宜其於山水飫聞而厭見也【蝯或作猿瑰或作壞也或作之方從石本無也字】今其意乃若不足傳曰智者樂水仁者樂山宏中之徳與其所好可謂協矣智以謀之仁以居之吾知其去是而羽儀於天朝也不逺矣遂刻石以記【方從石本無而字】

畫記

雜古今人物小畫共一卷騎而立者五人騎而被甲載兵立者十人【兵下或無立字】一人騎執大旗前立【騎下或有而字】騎而被甲載兵行且下牽者十人騎且負者二人騎執器者二人騎擁田犬者一人騎而牽者二人騎而驅者三人執羈靮立者二人騎而下倚馬臂隼而立者一人騎而驅涉者二人徒而驅牧者二人【徒下方無而字驅牧方作騎牧○今按徒則非騎矣方誤】坐而指使者一人甲胃手弓矢鈇鉞植者七人甲冑執幟植者十人負者七人偃寢休者二人甲冑坐睡者一人方涉者一人【方無方字】坐而脫足者一人【方本坐上有方涉二字】寒附火者一人雜執器物役者八人奉壷矢者一人舎而具食者十有一人【具或作且十上或有二字】挹且注者四人牛牽者二人【二或作三】驢騎者四人一人杖而負者【負下方無者字○今按一人字疑在負者之下】婦人以孺子載而可見者六人【婦人方作婦女而無以字】載而上下者三人孺子戱者九人凡人之主事三十有二爲人大小百二十有三而莫有同者焉【事下或有王字爲或作焉屬上句非是】馬大者九匹於馬之中又有上者下者【又有上者下者方從杭本作亦有馬之下者焉蜀本同但又作亦閣本作亦有馬焉○今按此句三本皆無理惟別本作又有上者下者而無焉字乃與上下文意相屬今從之】行者牽者【牽方作奔或並無四字○今按牽謂牽而行也後有走者則奔者爲重復當存牽而去奔】涉者陸者【或無陸者二字○今按此承涉者則陸爲方出水也不當無】翹者顧者鳴者寢者訛者立者人立者【或無人立者三字非是】齕者飲者溲者陟者降者癢磨樹者噓者嗅者喜相戱者怒相踶齧者【喜下或有而字】秣者騎者驟者走者載服物者載狐兔者凡馬之事二十有七爲馬大小八十有三而莫有同者焉【爲或作焉屬上句非是】牛大小十一頭【十下或有有字】橐駝三頭【橐或作駱下同方云漢書子虛賦注槖駝者言其可負槖而駝物故以名】驢如槖駝之數而加其一焉隼一犬羊狐兔麋鹿共三十防車三兩雜兵器弓矢旌旗刀劍矛楯弓服矢房甲冑之屬缾盂簦笠筐筥錡釡飲食服用之器壷矢愽奕之具二百五十有一皆曲極其妙【方從閣杭本用下有投壺二字而無器字非是】貞元甲戍年餘在京師甚無事同居有獨孤生申叔者【或無有字】始得此畫而與余彈棊余幸勝而獲焉意甚惜之以爲非一工人之所能運思蓋藂集眾工人之所長耳𨿽百金不願易也【上下或皆無人字藂或作叢】明年出京師至河陽與二三客論畫品格因出而觀之座有趙侍禦者君子人也見之戚然若有感然【感上或有所字或無若有感然四字】少而進曰噫余之手摸也【摸上或有所字或作手之所摹也】亡之且二十年矣余少時常有志乎玆事得國本絕人事而摸得之遊閩中而防焉居閒處獨時往來餘懷也以其始爲之勞而夙好之篤也【來上或有日字爲上方無始字今以下文夙好之語推之當有】今𨿽遇之力不能爲已且命工人存其大都焉余旣甚愛之又感趙君之事因以贈之而記其人物之形狀與數而時觀之以自釋焉

藍田縣丞防壁記

丞之職所以貳令於一邑無所不當問其下主簿尉主簿尉乃有分職丞位髙而偪例以嫌不可否事文書行吏抱成案詣丞捲其前鉗以左手右手摘紙尾雁鶩行以進平立睨丞曰當署【雁或作鳬曰下或有丞字】丞涉筆占位署惟謹【涉或作濡】目吏問可不可吏曰得則退不敢略省漫不知何事官𨿽尊力勢反出主簿尉下諺數慢必曰丞至以相訾謷丞之設豈端使然哉【諺或作劾或作該方從文苑云謂諺語之所舉訃者以丞爲慢之最且至以相訾謷也數所矩切】愽陵崔斯立種學績文以蓄其有涵演迆日大以肆【涵或作澄大以或作以大】貞元初挾其能戰藝於京師再進再屈於人【杭本無再進二字文苑無下再字而屈下一字皆作千字方云斯立貞元四年進士六年中博學宏詞再進而屈千人也○今按杭苑皆脫字方從苑爲誤但唐人試宏詞者甚少如貞元九年僅三十二人而已作千人恐非是或疑千當作其如雲屈其坐人也然無所據姑放穆天子傳闕其處以俟知者】元和初以前大理評事言得失黜官再轉而爲丞玆邑始至喟曰官無卑顧材不足塞職旣噤不得施用又喟曰丞哉丞哉余不負丞而丞負余則盡拚去牙角一躡故迹破崖岸而爲之【喟下或皆有然字負余上方有喜字云喜音許史切黃霸傳少學律令喜爲吏岸下方無而字爲之方作爲文而讀連下句曰爲文丞言猶文具也○今按文丞不成文理方說之僻類如此】丞防故有記壞漏污不可讀【按丞字或疑爲衍文】斯立易桷與瓦墁治壁悉書前任人名氏庭有老槐四行南墻鉅竹千梃儼立若相持【梃方雲從木說文梃木枝也】水防防循除鳴斯立痛掃漑對樹二松日哦其間【日下或有吟字】有問者輒對曰余方有公事子姑去考功郎中知制誥韓愈記

桂州訾家洲亭記

大凡以觀遊名於代者不過視於一方其或傍達左右則以爲特異至若不騖逺不陵危環山洄江四出如一誇奇競秀咸不相讓徧行天下者惟是得之桂州多靈山發地峭竪林立四野署之左曰漓水水之中曰訾氏之洲凡嶠南之山川達於海上於是畢出而古今莫能知元和十二年禦史中丞裴公來蒞玆邦都督二十七州諸軍州事盜遁姦革徳惠敷施期年政成而當天子平淮夷定河朔告於諸侯公旣施慶於下乃合僚吏登玆以嬉觀望攸長悼前之遺於是厚貨居甿移於間壌伐惡木刜奧艸前指後畫心舒目行忽焉若飄浮上騰以臨雲气萬山面內重江束隘聯嵐含輝旋視具宜常所未覩倐然互見以爲飛舞奔走與遊者偕來乃經工庀材考極相方南爲燕亭延宇垂阿步檐更衣周若一舎北有崇軒以臨千里左浮飛閣右列閒館比舟爲梁與波升降苞漓山含龍宮昔之所大蓄在亭內日出扶桑雲飛蒼梧海霞島霧來助遊物其隙則抗月檻於回谿出風榭於篁中晝極其美又益以夜列星下布顥气廻合邃然萬變若與安期羨門接於物外則凡名觀遊於天下者有不屈伏退讓以推髙是亭者乎旣成以燕歡極而賀咸曰昔之遺勝防者必於深山窮谷人罕能至而好事者後得以爲已功未有直治城挾闤闠車輿步騎朝過夕視訖千百年莫或異顧一旦得之遂出於他邦𨿽博物辯口莫能舉其上者然則人之心目其果有遼絕特殊而不可至者耶蓋非桂山之靈不足以環觀非是洲之曠不足以極視非公之鑑不能以獨得噫造物者之設是久矣而盡之於今余其可以無借乎

永州新堂記

將爲穹谷嵁巖淵池於郊邑之中則必輦山石溝澗壑淩絕崄阻疲極人力乃可以有爲也然而求天作地生之狀咸無得焉逸其人因其地全其天昔之所難今於是乎在永州實惟九疑之麓其始度土者環山爲城有石焉翳於奧艸有泉焉伏於土塗虵虺之所蟠貍鼠之所遊茂樹惡木嘉葩毒卉亂雜而爭植號爲穢墟韋公之來旣逾月理甚無事望其地且異之始命芟其蕪行其塗積之邱如蠲之瀏如旣焚旣釃奇勢疊出淸濁辧質美惡異位視其植則靑秀敷舒視其蓄則溶漾紆余怪石森然周於四隅或列或跪或立或僕竅穴逶邃堆阜突怒乃作棟宇以爲觀遊凡其物類無不合形輔勢效伎於堂廡之下外之連山髙原林麓之崖間厠隱顯邇延野緑逺混天碧咸防於譙門之內已乃延客入觀繼以宴娛或贊且賀曰見公之作知公之志公之因土而得勝豈不欲因俗以成化公之釋惡而取美豈不欲除殘而佑仁公之蠲濁而流淸豈不欲廢貪而立廉公之居髙以望逺豈不欲家撫而戶曉夫然則是堂也豈獨艸木土石水泉之適歟山原林麓之觀歟將使繼公之理者視其細知其大也宗元請志諸石措諸壁編以爲二千石楷法

零陵三亭記

邑之有觀遊或者以爲非政是大不然夫气煩則慮亂視壅則志滯君子必有遊息之物髙明之具使之淸寧平夷恆若有餘然後理達而事成零陵縣東有山麓泉出石中沮洳污塗羣畜食焉墻藩以蔽之爲縣者積數十人莫知發視河東薛存義以吏能聞荊楚間潭部舉之假湘源令防零陵政厖賦擾民訟於牧推能濟獘來蒞玆邑遁逃復還愁痛笑歌逋租匿役期月辧理宿蠧蔵姦披露首服民旣卒稅相與歡歸道塗迎賀裏閭門不施胥吏之席耳不聞鼛鼓之召雞豚糗醑得及宗族州牧尙焉旁邑仿焉然而未甞以劇自撓山水鳥魚之樂澹然自若也乃發墻藩驅羣畜決疏沮洳搜剔山麓萬石如林積坳爲池爰有嘉木美卉垂水藂峯瓏蕭條淸風自生翠煙自畱不植而遂魚樂廣閒鳥慕靜深別孕巢穴沈浮嘯萃不蓄而富伐木墜江流於邑門陶土以埴亦在署側人無勞力工得以利乃作三亭陟降晦明髙者冠山顚下者俯淸池更衣膳饔列置備具賔以燕好旅以館捨髙明遊息之道具於是邑由薛爲首在昔禆諶謀野而獲宓子彈琴而理亂慮滯志無所容入則夫觀遊者果爲政之具歟薛之志其果出於是歟及其獘也則以玩替政以荒去理使繼是者咸有薛之志則邑民之福其可旣乎余愛其始而欲久其道乃撰其事以書於石薛拜手曰吾志也遂刻之

零陵郡復乳穴記

石鐘乳餌之最良者也楚越之山多產焉於連於韶者獨名於世連之人告盡焉者五載矣以貢則買諸他部今刺史崔公至逾月穴人來以乳復告邦人恱是祥也雜然謠曰甿之熈熈崔公之來公化所徹土石防烈以爲不信起視乳穴穴人笑之曰是惡知所謂祥耶向吾以刺史之貪戾嗜利徒吾役而不吾貨也吾是以病而紿焉今吾刺史令明而志潔先賴而後力欺誣屏息信順休洽吾以是誠告焉且夫乳穴必在深山窮林冰雪之所儲豺虎之所廬由而入者觸昬霧扞龍蛇束火以知其物縻繩以志其返其勤若是出又不得吾直吾用是安得不以盡告今而乃誠吾告故也何祥之爲士聞之曰謡者之祥也乃其所謂怪者也笑者之非祥也乃其所謂眞祥者也君子之祥也以政不以怪誠乎物而信乎道人樂用命熈熈然以效其有斯其爲政也而獨非祥也歟

道州毀鼻亭神記【一本毀作斥字】

鼻亭神像祠也不知何自始立因而勿除完而恆新相傳且千嵗元和九年河東薛公由刑部郎中刺道州除穢革邪敷和於下州之罷人去亂卽治變呻爲謠若痿而起若蒙而了騰踴相視讙愛克順旣底於理公乃考民風披地圖得是祠駭曰象之道以爲子則傲以爲弟則賊君有鼻而天子之吏實理以惡徳而專世祀殆非化吾人之意哉命亟去之於是撤其屋墟其地沈其主於江公又懼楚俗之尙鬼而難諭也乃徧告於人曰吾聞鬼神不歆非類又曰滛祀無福凡天子命刺史於下非以專土疆督貨賄而已也蓋將教孝悌去奇邪俾斯人惇忠睦友祗肅信讓以順於道吾之斥是祠也以明教也苟離於正𨿽千載之違吾得而更之況今玆乎苟有不善𨿽異代之鬼吾得而攘之況斯人乎州民旣諭相與歌曰我有耉老公燠其肌我有病癃公起其羸髫童之嚚公實智之鰥孤孔艱公實遂之孰尊惡徳逺矣自古孰羨滛昏俾我斯瞽千嵗之防公辟其戶我子洎孫延世有慕宗元時謫永州邇公之邦聞其歌詩以爲古道罕用賴公而存斥一祠而二教興焉明罰行於鬼神愷悌達於蠻夷不惟禁滛祀黜非類而已願爲記以刻山石俾知教之首

文章正宗卷二十一上

欽定四庫全書

文章正宗卷二十一下

宋眞徳秀編敍事

永州龍興寺東邱記

遊之適大率有二曠如也奧如也如斯而已其地之淩阻峭出幽郁寥廓悠長則於曠宜抵邱垤伏灌莽迫遽回合則於奧宜因其曠𨿽增以崇臺延閣回環日星臨瞰風雨不可病其敞也因其奧𨿽增以茂樹藂石穹若洞谷蓊若林麓不可病其邃也今所謂東邱者奧之宜者也其始龕之外棄地余得而合焉以屬於堂之北垂凡坳窪坻岸之狀無廢其故屏以宻竹聨以曲梁桂檜松杉楩柟之植幾三百本嘉卉美石又經緯之俛入綠縟幽防薈蔚步武錯迕不知所出溫風不爍淸气自至水亭陿室曲有奧趣然而至焉者往往以邃爲病噫龍興永之佳寺也登髙殿可以望南極辟大門可以瞰湘流若是其曠也而於是小邱又將披而攘之則吾所謂遊有二者無乃闕焉而喪其地之宜乎邱之幽幽可以處休邱之窅窅可以觀妙溽暑遁去玆邱之下大和不遷玆邱之巓奧乎玆邱孰從我遊余無召公之徳懼翦伐之及也故書以祈後君子

遊黃溪記

北之晉西適豳東極吳南至楚越之交其間名山水而州者以百數永最善環永之治百里北至於浯溪西至於湘之源南至於瀧泉東至於黃溪東屯其間名山水而村者以百數黃溪最善黃溪距州治七十里由東屯東行六百步至黃神祠祠之上兩山墻立如丹碧之華葉駢植與山升降其缺者爲崖峭巖窟水之中皆小石平布黃神之上掲水八十步至初潭最奇麗殆不可狀其略若剖大甕側立千尺溪水卽焉黛蓄膏渟來若白虹沈沈無聲有魚數百尾方來會石下【楚越之人數魚以尾不以頭也】南去又行百步至第二潭石皆巍然臨峻流若頦頷齗齶其下大石離列可坐飲食有鳥赤首鳥翼大如鵠方東向立自是又南數里地皆一狀樹益壯石益瘦水鳴皆鏘然又南一里至大防之川山舒水緩有土田始黃神爲人時居其地傳者曰黃神王姓莽之世也莽旣死神更號黃氏逃來擇其深峭者潛焉始莽嘗曰余黃虞之後也故號其女曰黃皇室主黃與王聲相邇而又有本其所以傳言者益驗神旣居是民咸安焉以爲有道死乃爼豆之爲立祠後稍徙近乎民今祠在山陰溪水上元和八年五月十六日旣歸爲記以啟後之好遊者

始得西山宴逰記

自余爲僇人居是州恆惴栗其隟也則施施而行漫漫而遊日與其徒上髙山入深林窮回谿幽泉怪石無逺不到到則披艸而坐傾壺而醉醉則更相枕以臥意有所極夢亦同趣覺而起起而歸以爲凡是州之山有異態者皆我有也而未始知西山之怪特今年九月二十八日因坐法華西亭望西山始指異之遂命僕過湘江緣染溪斫榛莽焚茅茷窮山之髙而止攀援而登箕踞而遨則凡數州之土壤皆在衽席之下其髙下之勢岈然窪然若垤若穴尺寸千里攢蹙累積莫得遁隠縈靑繚白外與天際四望如一然後知是山之特出不與培塿爲類悠悠乎與灝气俱而莫得其涯洋洋乎與造物者防而不知其所窮引觴滿酌頽然就醉不知日之入蒼然暮色自逺而至至無所見而猶不欲歸心凝形釋與萬化防合然後知吾向之未始防遊於是乎始故爲之文以志是嵗元和四年也

鈷鉧潭記

鈷鉧潭在西山西其始蓋冉水自南奔注抵山石屈折東流其顚委勢峻蕩擊益暴齧其涯故旁廣而中深畢至石乃止流沫成輪然後徐行其淸而平者且十畆有樹環焉有泉懸焉其上有居者以予之亟遊也一旦欵門來告曰不勝官租私券之委積旣芟山而更居願以潭上田貨財以緩禍予樂而如其言則崇其臺延其檻行其泉於髙者墜之潭有聲潨然尢與中秋觀月爲宜於以見天之髙气之迥孰使予樂居夷而忘故土者非玆潭也歟

鈷鉧潭西小邱記

得西山後八日尋山口西北道二百步又得鈷鉧潭西二十五步當湍而浚者爲魚梁梁之上有邱焉生竹樹其石之突怒偃蹇負土而出爭爲奇壯者殆不可數其嵚然相累而下者若牛馬之飲於溪其衝然角列而上者若熊羆之登於山邱之小不能一畆可以籠而有之問其主曰唐氏之棄地貨而不售問其價曰止四百餘憐而售之李深源元克己時同逰皆大喜出自意外卽更取器用鏟刈穢艸伐去惡木烈火而焚之嘉木立美竹露奇石顯由其中以望則山之髙云之浮溪之流鳥獸魚之遨逰舉熈熈然回巧獻技以效玆邱之下枕席而臥則淸冷之狀與目謀瀯瀯之聲與耳謀幽然而虛者與神謀淵然而靜者與心謀不匝旬而得異地者二𨿽古好事之士或未能至焉噫以玆邱之勝致之灃鎬鄠杜則貴遊之士爭買者日增千金而愈不可得今棄是州也農夫漁父過而陋之賈四百連嵗不能售而我與深源克己獨喜得之是其果有遭乎書於石所以賀玆邱之遭也

至小邱西小石潭記

從小邱西行百二十步隔篁竹聞水聲如鳴佩環心樂之伐竹取道下見小潭水尢淸冽全石以爲底近岸捲石底以出爲坻爲嶼爲嵁爲巖靑樹翠蔓防絡揺綴參差披拂潭中魚可百許頭皆若空逰無所依日光下澈影布石上怡然不動俶爾逺逝往來翕忽似與逰者相樂潭西南而望斗折虵行明滅可見其岸勢犬牙差互不可知其源坐潭上四面竹樹環合寂寥無人淒神寒骨悄愴幽邃以其境過淸不可久居乃記之而去同逰者吳武陵龔古余弟宗元而從者崔氏二小生曰恕己曰奉壹

家渇記

由冉溪西南水行十里山水之可取者五莫若鈷鉧潭由溪口而西陸行可取者八九莫若西山由朝陽巖東南水行至蕪江可取者三莫若袁家渇皆永中幽麗奇處也楚越之間方言渭水之反流者爲渇音若衣褐之褐渇上與南館髙嶂合下與百家瀨合其中重洲小溪澄潭淺渚間厠曲折平者深黒峻者沸白舟行若窮忽又無際有小山出水中山皆美石石上生靑叢冬夏常蔚然其旁多巖洞其下多白礫其樹多楓柟石楠楩櫧樟柚艸則蘭芷又有異卉類合歡而蔓生轇轕水石毎風自四山而下振動大木掩苒眾艸紛紅駭緑蓊葧香气沖濤旅瀨退貯谿谷搖颺葳蕤與時推移其大都如此余無以窮其狀永之人未甞逰焉余得之不敢専也出而傳於世其地世主袁氏故以名焉

石渠記

自渇西南行不能百步得石渠民橋其上有泉幽幽然其鳴乍大乍細渠之廣或咫尺或倍尺其長可十許步其流抵大石伏出其下逾石而往有石菖蒲被之靑鮮環周又折西行旁陷巖石下北墮小潭潭幅員減百尺淸深多儵魚又北曲行紆余睨若無窮然卒入於渇其側皆詭石怪木奇卉美箭可列坐而庥焉風搖其顚韻動崖谷視之旣靜其聽始逺予從州牧得之攬去翳朽決疏土石旣崇而焚旣釃而盈惜其未始有傅焉者故累記其所屬遺之其人書之其陽俾後好事者求之得以易元和七年正月八日蠲渠至大石十月十九日逾石得小潭渠之美於是始窮也

石澗記

石渠之事旣窮上由橋西北下土山之陰民又橋焉其水之大倍石渠三之亙石爲底達於兩涯若牀若堂若陳筵席若限閫奧水平布其上流若織文響若操琴掲跣而往折竹掃陳葉排腐木可羅胡牀十八九居之交絡之流觸激之音皆在牀下翠羽之木龍鱗之石均防其上古之人其有樂乎此耶後之來者有能追余之踐履耶得意之日與石渠同由渇而來者先石渠後石澗由百家瀨上而來者先石澗後石渠澗之可窮者皆出石城村東南其間可樂者數焉其上深山幽林逾峭險道狹不可窮也

小石城山記

自西山道口徑北逾黃茅嶺而下有二道其一西出尋之無所得其一少北而東不過四十丈土斷而川分有積石橫當其垠其上爲睥睨梁欐之形其旁出堡塢有若門焉窺之正黒投以小石洞然有水聲其響之激越良久乃已環之可上望甚逺無土壤而生嘉樹美箭益奇而堅其疏數偃仰類智者所施設也噫吾疑造物者之有無久矣及是愈以爲誠有又怪其不爲之於中州而列是夷狄更千百年不得一售其伎是固勞而無用神者儻不宜如是則其果無乎或曰以慰夫賢而辱於此者或曰其气之靈不爲偉人而獨爲是物故楚之南少人而多石是二者余未信之

栁州東亭記

出州南譙門左行二十六步有棄地在道南南值江西際垂楊傳置東曰東館其內艸木猥奧有崖谷傾亞缺圮豕得以爲囿虵得以爲藪人莫能居至是始命披刜蠲疏樹以竹箭松檉桂檜柏杉易爲堂亭峭爲杠梁下上徊翔前出兩翼馮空拒江江化爲湖眾山橫環嶛濶瀴灣當邑居之劇而忘乎人間斯亦奇矣乃取館之北宇右辟之以爲夕室取傳置之東宇左辟之以爲朝室又北辟之以爲陰室作屋於北牖下以爲陽室作斯亭於中以爲中室朝室以夕居之夕室以朝居之中室日中而居之陰室以違溫風焉陽室以違淒風焉若無寒暑也則朝夕復其號旣成作石於中室書以告後之人庶勿壊元和十二年九月某日栁宗元記

栁州山水近治可遊者記

古之州治在潯水南山石間今徙在水北直平四十里南北東西皆水匯北有雙山夾道嶄然曰背石山有支川東流入於潯水潯水因是北而東盡大壁下其壁曰龍壁其下多秀石可硯南絕水有山無麓廣百尋髙五丈下上若一曰甑山山之南皆大山多奇又南且西曰駕鶴山壯聳環立古州治負焉有泉在坎下恆盈而不流南有山正方而崇類屏者曰屏山其西曰四姥山皆獨立不倚北流潯水瀨下又西曰仙弈之山山之西可上其上有穴穴有屏有室有宇其宇下有流石成形如肺肝如茄房或積於下如人如禽如器物甚眾東西九十尺南北少半東登入小穴常有四尺則廓然甚大無竅正黒燭之髙僅見其宇皆流石怪狀由屏南室中入小穴倍常而上始黒已而大明爲上室由上室而上有穴北出出之乃臨大野飛鳥皆視其背其始登者得石枰於上黒肌而赤脈十有八道可弈故以云其山多檉多櫧多篔當之竹多橐吾其鳥多秭歸石魚之山全石無大艸木山小而髙其形如立魚在多秭歸西有穴類仙弈入其穴東出其西北靈泉在東趾下有麓環之泉大類轂雷鳴西奔二十尺有洄在石澗因伏無所見多緑靑之魚及石鯽多儵雷山兩崖皆東西雷水出焉蓄崖中曰雷塘能出雲气作雷雨變見有光禱用爼魚豆彘修形糈稌陰酒防則應在立魚南其間多美山無名而深峨山在野中無麓峨水出焉東流入於潯水

張中丞傳後序

元和二年四月十三日夜愈與吳郡張籍閱家中舊書得李翰所爲張巡傳【巡上方無張字】翰以文章自名爲此傳頗詳宻然尙恨有闕者不爲許逺立傳又不載雷萬春事首尾逺𨿽材若不及巡者開門納巡位本在巡上授之柄而處其下無所疑忌竟與巡俱守死成功名城陷而虜與巡死先後異耳【開上或疑當有然字】兩家子弟材智下不能通知二父志以爲巡死而逺就虜疑畏死而辭服於賊逺誠畏死何苦守尺寸之地食其所愛之肉以與賊抗而不降乎當其圍守時外無蚍蜉蟻子之援所欲忠者國與主耳而賊語以國亡主滅【語方校作悟滅下或有悟之字○今按悟字無理且從諸本作語若果合有悟字卽是誤字之訛但以字上若有語字或誤字或語之字或誤之字卽滅字下皆不當復有誤之字若以字上無此四種字而滅字下皆當有誤之字】逺見救援不至而賊來益眾必以其言爲信外無待而猶死守人相食且盡𨿽愚人亦能數日而知死處矣逺之不畏死亦明矣烏有城壊其徒俱死獨防愧恥求活𨿽至愚者不忍爲嗚呼而謂逺之賢而爲之邪【其徒上方有而字或又疑而字當在死字之下邪上方無之字】說者又謂逺與巡分城而守城之陷自逺所分始以此詬逺此又與兒童之見無異【詬或作語非是】人之將死其臟腑必有先受其病者引繩而絕之其絕必有處觀者見其然從而尢之其亦不達於理矣小人之好議論不樂成人之美如是哉如巡逺之所成就如此卓卓猶不得免其他則又何說當二公之初守也寧能知人之卒不救棄城而逆遁苟此不能守𨿽避之他處何益【之卒或無之字】及其無救而且窮也將其創殘餓羸之餘𨿽欲去必不達二公之賢其講之精矣守一城捍天下以千百就盡之卒戰百萬日滋之師蔽遮江淮沮遏其勢天下之不亡其誰之功也【之不或無之字非是】當是時棄城而圖存者不可一二數擅彊兵坐而觀者相環也不追議此而責二公以死守亦見其自比於逆亂設滛辭而助之攻也【攻或作功非是】愈甞從事於汴徐二府屢道於兩府間【府或作州】親祭於其所謂雙廟者其老人往往說巡逺時事雲南霽云之乞救於賀蘭也【方無之字】賀蘭嫉巡逺之聲威功績出已上不肯出師救愛霽云之勇且壯不聽其語彊畱之具食與樂延霽云坐霽云慷慨語曰云來時雎陽之人不食月餘日矣云𨿽欲獨食義不忍𨿽食且不下咽【慷上或無霽云字非是】因拔所佩刀斷一指血淋漓以示賀蘭一座大驚皆感激爲云泣下云知賀蘭終無爲云出師意卽馳去將出城抽矢射佛寺浮圖矢著其上甎半箭曰吾歸破賊必滅賀蘭此矢所以志也【箭或作笴歸或作師非是】愈貞元中過泗州船上人猶指以相語城陷賊以刃脇降巡巡不屈卽牽去將斬之又降霽云云未應【或無霽字】巡呼云曰南八男兒死耳不可爲不義屈云笑曰欲將以有爲也公有言云敢不死卽不屈【欲將或疑衍一字】張籍曰有於嵩者少依於巡及巡起事嵩常在圍中【及巡或作及其常方作甞】籍大歷中於和州烏江縣見嵩嵩時年六十餘矣【或無下嵩字】以巡初甞得臨渙縣尉好學無所不讀【或無甞字】籍時尙小粗問巡逺事不能細也云巡長七尺餘須髯若神甞見嵩讀漢書謂嵩曰何爲久讀此【久或作乂】嵩曰未熟也巡曰吾於書讀不過三徧終身不忘也因誦嵩所讀書盡捲不錯一字嵩驚以爲巡偶熟此卷因亂抽他帙以試無不盡然嵩又取架上諸書試以問巡巡應口誦無疑嵩從巡久亦不見巡常讀書也爲文章操紙筆立書未甞起艸【起方作有】初守睢陽時士卒僅萬人城中居人戶亦且數萬巡因一見問姓名其後無不識者【或無戶字】巡怒須髯輒張及城陷賊縛巡等數十人坐且將戮巡起旋其眾見巡起或起或泣【或起或作猶起】巡曰汝勿怖死命也眾泣不能仰視巡就戮時顏色不亂陽陽如平常逺寛厚長者貌如其心與巡同年生月日後於巡呼巡爲兄死時年四十九【呼巡或作呼之】嵩貞元初死於亳宋間或傳嵩有田在亳宋間武人奪而有之嵩將詣州訟理爲所殺嵩無子張籍云【嵩將上或有而字爲下或有其字皆非是】

贈張童子序【子下或有兵曹字】

天下之以明二經舉於禮部者嵗至三千人始自縣考試定其可舉者然後升於州若府其不能中科者不與是數焉州若府總其屬之所升又考試之如縣加察詳焉定其可舉者然後貢於天子而升之有司其不能中科者不與是數焉謂之鄕貢有司者總州府之所升而考試之加察詳焉第其可進者以名上於天子而藏之屬之吏部嵗不及二百人謂之出身能在是選者厥惟艱哉二經章句僅數十萬言其傳注在外皆誦之又約知其大說【或無大字】繇是舉者或逺至十餘年然後與乎三千之數而升於禮部矣又或逺至十餘年然後與乎二百之數而進於吏部矣班白之老半焉昏塞不能及者皆不在是限有終身不得與者焉【之老二字或作者】張童子生九年自州縣達禮部一舉而進立於二百之列【百下或有人字】又二年益通二經有司復上其事繇是拜衛兵曹之命人皆謂童子耳目明達神气以靈余亦偉童子之獨出於等夷也童子請於其官之長隨父而寧母嵗八月自京師道陜南至虢東及洛師北過大河之陽九月始來及鄭【洛師或作洛陽及鄭方作反鄭云此序疑作於鄭序人愈與童子俱陸公之門人是童子以貞元八年升於禮部又二年拜衛兵曹蓋十年也公十年曽住河陽省墳墓見祭老成文序當作於此時童子豈或鄭人邪今按反字諸本多作及字蓋自洛東出便可至鄭今以北過河陽故九月始及鄭童子未必爲鄭人也】自朝之聞人以及五都之伯長羣吏皆厚其餼賂或作謌詩以嘉童子童子亦榮矣【聞或作文方云五都當謂雍陜虢蒲洛羣吏方從閣苑本定蜀本訛作邵吏今本並訛吏爲縣其失逺矣】𨿽然愈將進童子於道使人謂童子求益者非欲速成者夫少之與長也異觀少之時人惟童子之異及其長也將責成人之禮焉【與或作於禮上方無之字】成人之禮非盡於童子所能而已也然則童子宜暫息乎其已學者而勤乎其未學者可也愈與童子俱陸公之門人也慕回路二子之相請贈與處也故有以贈童子【與處上或有出字非是方云禮子路去魯謂顏子曰何以贈我顏子請曰何以處我義不當有出字也】

愚溪詩序

灌水之陽有溪焉東流入於瀟水或曰冉氏甞居也故姓是溪曰冉溪或曰可以染也名之以其能故謂之染溪余以愚觸罪謫瀟水上愛是溪入二三里得其尢絕者家焉古有愚公谷今予家是溪而名莫能定土之居者猶齗齗然不可以不更也故更之爲愚溪愚溪之上買小邱爲愚邱自愚邱東北行六十步得泉而又買居之爲愚泉愚泉凡六穴皆出山下平地蓋上出也合流屈曲而南爲愚溝遂負土累石塞其隘爲愚池愚池之東爲愚堂其南爲愚亭池之中爲愚島嘉木異石錯置皆山水之奇者以余故咸以愚辱焉夫水智者樂也今是溪獨見辱於愚何哉蓋其流甚下不可以漑灌又峻急多坻石大舟不可入也幽邃淺狹蛟龍不屑不能興雲雨無以利世而適類於余然則𨿽辱而愚之可也武子邦無道則愚智而爲愚者也顏子終日不違如愚睿而爲愚者也皆不得爲眞愚今余遭有道而違於理悖於事故凡爲愚者莫我若也夫然則天下莫能爭是溪余得傳而名焉溪𨿽莫利於世而善鑑萬類淸瑩秀澈鏘鳴金石能使愚者喜笑眷慕樂而不能去也余𨿽不合於俗亦頗以文墨自慰漱滌萬物牢籠百態而無所避之以愚辭歌愚溪則茫然而不違昬然而同歸超鴻防混希夷寂寥而莫我知也於是作八愚詩紀於溪石上

已上閩本有栁栁州愚溪序韓昌黎送幽州李端公序送尙書鄭權序送水陸運使韓侍禦重華歸所治序送李願歸盤谷序五篇而監本止有愚溪盤谷二篇余在第十五卷

中今從監本按二本𨿽皆勝國舊刋而編緝稍有異同或一文重出各卷或一卷而分上下或篇終竟空數行而復起者不可枚舉今悉參訂而攺正之至於各篇題下或有音釋而刪去之者因篇中事已顯白不必復見故從閩本也餘仿此

送李願歸盤谷序【方云此序正元十七年作公年才三十四耳】

太行之陽有盤谷盤谷之間泉甘而土肥艸木藂茂居民鮮少或曰謂其環兩山之間故曰盤或曰是谷也宅幽而勢阻隠者之所盤旋友人李願居之【盤下諸本皆有旋字洪氏石本杭本同或作桓方從樊氏石本閣蜀苑刪去今按兩石本不同說見下條友人諸本及洪氏石本皆作友方云樊氏石本作有○今按校此書者以印本之不同而取正於石本今石本乃又不同如此則又未知其孰是也然以理推之則作有者爲無理故今特詳著之以見所謂石本者之不足信也】願之言曰人之稱大丈夫者我知之矣利澤施於人名聲昭於時【施於諸本於作於方從石本】坐於廟朝進退百官而佐天子出令其在外則樹旗旄羅弓矢武夫前呵從者塞途供給之人各執其物夾道而疾馳喜有賞怒有刑【文苑賞作賜樊氏石本無此六字】才俊滿前道古今而譽盛徳入耳而不煩曲眉丰頬淸聲而便體秀外而惠中飄輕裾翳長袖粉白黛綠者列屋而閒居妬寵而負恃爭妍而取憐大丈夫之遇知於天子用力於當世者之所爲也【天子諸本作主上方從石本爲上諸本有所字方從石本刪去下文於時者從所爲也同此】吾非惡此而逃之是有命焉不可幸而致也窮居而野處升髙而望逺【諸本如此方從石閣苑作逺】坐茂樹以終日濯淸泉以自潔采於山美可茹釣於水鮮可食起居無時惟適之安【蜀本及洪氏石本之作所方從苑粹樊氏石本作之○今按此二石本不同又足以見所謂石本者之難信矣然以理推之作之爲是諸舊本亦多同者】與其有譽於前孰若無毀於其後與其有樂於身孰若無憂於其心【與其下諸本並有有字方從石本刪去】車服不維刀鋸不加理亂不知黜陟不聞大丈夫不遇於時者之所爲也我則行之伺於公卿之門奔走於形勢之途足將進而趑趄口將言而囁嚅處穢污而不羞觸刑辟而誅戮【穢污○從諸本作污穢今用石本攺不羞樊本作弗羞辟樊石本作法】徼幸於萬一老死而後止者其於爲人賢不肖何如也昌黎韓愈聞其言而壯之與之酒而爲之歌曰

盤之中維子之宮盤之土可以稼【諸本作惟子之稼方從石閣如此】盤之泉可濯可沿【石閣杭本沿作湘方從蜀本云洪氏以爲作湘者石本磨滅或以閣本意之也然此文自如往而復以上皆二語一韻以稼葉土此類固多以容葉深以詩七月易恆卦小象考之亦可古韻獨湘不可與泉葉按公論語筆解以浴於沂作沿於沂故與此沿同義今只以沿爲正○今按方以古韻爲據舎所信之石杭閣本而去湘從浴其說當矣然必以筆解爲說又似太拘今世所傳筆解蓋未必韓公本眞也又按洪云石本在濟源張端家皆缺裂不全惟可濯可湘一句甚明又與方引洪氏磨滅之說不同不知何故姑記之以俟知者然其大防只爲從湘字耳正使實然亦不足取其說詳於下條云】盤之阻誰爭子所窈而深廓其有容繚而曲如往而復嗟盤之樂兮樂且無殃【殃方從洪校石本作央又云樊本只作然閣杭蜀本皆作央王逸注離騷云央盡也已也方又云此文如叢作藂俊作畯時作胃皆石本字也○今按作殃於義爲得又按此篇諸校本多從石本而樊洪兩石已自不同未知孰是其有同者亦或無理未可盡信按歐公集古防尾云盤谷序石本正元中所刻以集本校之或小不同疑刻石誤然以其當時之物姑存之以爲佳玩其小失不足校也詳公此言最爲通論近世論者専以石本爲正如水門記溪堂詩予已論之南海廟劉統軍碑之類亦然其謬可考而知也】虎豹逺迹兮蛟龍遁藏鬼神守護兮呵禁不祥【禁或作禦】飲則食兮壽而康無不足兮奚所望膏吾車兮秣吾馬從子於盤兮終吾生以徜徉【則或作且】

鄆州溪堂詩序

憲宗之十四年始定東平三分其地以華州刺史禮部尙書兼禦史大夫扶風馬公爲鄆曹濮節度觀察等使鎭其地【公下或有總字】旣一年褒其軍號曰天平軍上卽位之二年召公入且將用之以其人之安公也復歸之鎭【安下或有餘字此句或作以彼之人安於公也】上之三年公爲政於鄆曹濮也適四年矣治成制定眾志大固惡絕於心仁形於色竱心一力以供國家之職【竱心一力或作竭心力竱或作竭一或作戮方云竱防兗切専也國語竱本肇未】於時沂宻始分而殘其帥【方云沂帥王遂也】其後幽鎭魏不恱於政相扇繼變復歸於舊【於政或作於政方云謂張宏靖被囚田宏正史憲誠皆爲下所殺】徐亦乘勢逐帥自置同於三方【置或作署或置上有署字方云此謂崔羣爲王智興所逐也】惟鄆也截然中居四鄰望之若防之制水恃以無恐【閣杭蜀及諸本皆有四鄰望之一句方從石本刪去○今按文勢及當時事實皆當有此句若其無之則下文所謂恃以無恐者爲誰恃之耶大凡爲人作文而身或在逺無由親視摹刻旣有脫誤又以毀之重勞遂不能攺若此者蓋親見之亦非獨古爲然也方氏最信閣杭蜀本𨿽有謬誤往往曲從今此三本幸皆不誤而反爲石本脫句所奪甚可笑也】然而皆曰鄆爲虜巢且六十年將彊卒武曹濮於鄆州大而近【方云曹濮於鄆自爲一句或作於曹濮州非是】軍所根柢皆驕以易怨而公承死亡之後掇拾之餘剝膚椎髓公私掃地赤立新舊不相保持萬目睽睽【持或作恃】公於此時能安以治之其功爲大若幽鎭魏徐之亂不扇而變此功反小何也公之始至眾未熟化以武則忿以憾以恩則橫而肆【或無以憾二字或作而憾】一以爲赤子一以爲龍蛇憊心罷精磨以嵗月然後致之難也及教之行眾皆戴公爲親父母夫叛父母從仇讐非人之情故曰易【下或有也字】於是天子以公爲尙書右僕射封扶風縣開國伯以褒嘉之【或無公及封字縣或作郡】公亦樂眾之和知人之恱而侈上之賜也於是爲堂於其居之西北隅號曰谿堂以饗士大夫通上下之志旣饗其從事陳曽謂其眾言公之畜此邦其勤不亦至乎此邦之人累公之化惟所令之不亦順乎上勤下順遂濟登玆不亦休乎昔者人謂斯何今者人謂斯何𨿽然斯堂之作意者有謂而喑無詩歌是不考引公徳而接邦人於道也【徳下或無而字】乃使來請其詩曰

帝奠九壥有葉有年有荒不條河岱之間【不或作有】及我憲考一收正之【收或作牧】視邦選侯以公來屍公來尸之人始未信公不飲食以訓以徇孰饑無食孰呻孰嘆孰寃不問不得分願孰爲邦蟊節根之螟【蟊或作蛑音義同】羊狠狼貪以口覆城吹之喣之摩之拊之箴之石之膊而磔之【箴或作鍼】凡公四封旣富以彊謂公吾父孰違公令可以師徵不寧守邦【師方從石本作帥○今按平淮西碑云屢興師徵作師爲是石本或誤未可知也】公作谿堂播播流水淺有蒲蓮深有蒹葦公以賔燕其鼓駭駭【方云此詩十一章以令葉彊以駭葉水皆古音也今有平聲一讀公獨孤郁墓志亦見淮南子勿驚勿駭萬物將自理勿撓勿攖萬物將自淸駭古音自與理葉也周官注疾雷擊鼓曰駭西京賦所謂駭雷鼓是也○今按古音之說甚善吳才老補音補韻二書其說甚詳駭水叶韻如管子宮如牛鳴盎中徴如負豕覺而駭亦一證也沙隨程可久曰吳說𨿽多其例不過四聲互用切響通用二條而已此說得之如通其說則古書𨿽不盡見今可以例推也】公燕谿堂賔校醉飽流有跳魚岸有集鳥旣歌以舞其鼓考考公在谿堂公禦琴瑟公曁賔贊稽經諏律施用不差人用不屈谿有薲有有魚公在中流右詩左書無我斁遺此邦是庥

文章正宗卷二十一下

欽定四庫全書

文章正宗卷二十二上

宋眞徳秀編詩歌

康衢謠【堯時】

立我蒸民莫匪爾極不識不知順帝之則【列子堯防服逰於康衢聞兒童謠云云堯問之曰孰教爾爲此言童兒曰我聞之大夫大夫曰古詩也】

擊壤歌

日出而作日入而息鑿井而飲耕田而食帝何力於我哉【逸士傳堯時有八九十老人擊壤而歌云云】

南風詩【舜】

南風之薫兮可以解吾民之慍兮南風之時兮可以阜吾民之財兮【家語昔者舜彈五弦之琴歌南風之詩云云】

卿云歌【舜】

卿云爛兮糺縵縵兮日月光華旦復旦兮【尙書大傳云云】

麥秀詩

麥秀漸漸兮禾黍油油彼狡童兮不我好仇【史記箕子朝周過故殷墟咸生禾黍箕子傷之欲哭則不可欲泣爲近婦人乃作麥秀之詩以歌詠之云云狡童者紂也民爲流涕】

采薇歌【伯夷】

登彼西山兮采其薇矣以暴易暴兮不知其非矣神農虞夏忽然沒兮我安適歸矣於嗟䢐矣命之衰矣【事見前伯夷傳又周辛甲虞箴祈招詩已各見前卷】

飯牛歌【戚】

南山矸白石爛生不逢堯與舜禪短布單衣適至骭從昬飯牛薄夜半長夜漫漫何時旦【淮南子戚欲幹齊桓公困窮無以自達飯牛下望見桓公而悲擊牛角而疾商歌歌曰云云桓公聞曰異哉歌者非常人也命後車載之】

扊扅歌【百里奚妻】

百里奚五羊皮炊扊扅烹伏雌今適富貴忘我爲【風俗通百里奚爲秦相堂上作樂所賃澣婦自言知音呼之援琴撫弦而歌云云問之乃其妻也】

朱儒歌

臧之狐裘敗我於狐駘我君小子朱儒是使朱儒朱儒使我敗於邾【左傳襄公四年邾人莒人伐鄫臧紇救鄫侵邾敗於狐駘國人逆喪者皆髽魯於是乎始髽國人誦之曰云云】

築者謳【宋人】

澤門之晳實興我役邑中之黔實慰我心【左傳宋皇國父爲太宰爲平公築臺妨於農收子罕請俟農功之畢公弗許築者謳曰云云】

去魯歌【孔子】

彼婦之口可以出走彼婦之謁可以死敗【王肅曰婦人之口請謁足以憂使人死敗故可以出走也】蓋優哉遊哉維以卒嵗【史記齊人饋女樂季桓子受之郊又不致膰爼於大夫孔子遂行歌曰云云桓子聞之嘆曰夫子罪我以羣婢故也】

楚狂接輿歌

鳯兮鳯兮何徳之衰往者不可諫來者猶可追己而己而今之從政者殆而【論語楚狂接輿歌而過孔子曰云云孔子下欲與之言趨而避之不得與之言○朱文公曰接輿楚人徉狂辟世鳯有道則見無道則隠接輿以比孔子而譏其不能隠爲徳衰也來者可追言及今尙可隠去殆危也接輿蓋知孔子而其趨不同者也】

滄浪歌

滄浪之水淸兮可以濯我纓滄浪之水濁兮可以濯我足【孟子云云孔子曰小子聽之淸斯濯纓濁斯濯足矣自取之也】

獲麟歌【孔子】

唐虞世兮麟鳯遊今非其時來何求麟兮麟兮我心憂【孔叢子】

曳杖歌

泰山其頽乎梁木其壊乎哲人其萎乎【檀弓孔子蚤作負手曳杖消搖於門歌曰云云旣歌而入當戶而坐子貢聞之曰泰山其頽則吾將安仰梁木其壊哲人其萎則吾將安放夫子殆將病也○以上古辭出於經者可信傳記所載者未必當時所作姑錄之以俟考質】

黃鵠歌【魯寡陶嬰】

悲夫黃鵠之早寡兮七年不雙宛頸獨宿兮不與眾同夜半悲鳴兮想其故雄天命早寡兮獨宿何傷寡婦念此兮泣下數行嗚呼哀哉兮死者不可忘飛鳥尙然兮況於貞良𨿽有賢雄兮終不重行【列女傳寡陶嬰者魯門之女也少養母孤無彊昆弟紡績爲產魯人聞其義將求焉嬰聞之恐不得免作歌明已之不更二也云云魯人聞之曰斯女不可得已遂不敢復求】

紫芝歌【四皓】

莫莫髙山深谷逶迆曄曄紫芝可以療饑唐虞世逺吾將何歸駟馬髙蓋其憂甚大富貴之畏人兮不若貧賤之肆志【皇甫謐髙士傳云云恐未必當時作也】

右書傳所載古辭

詩

五言與蘇武【李少卿】

良時不再至離別在須臾屏營衢路側執手野踟躕仰視浮雲馳奄忽互相逾風波一失所各在天一隅長當從此別且復立斯須欲因晨風發送子以賤軀

嘉會難再遇三載爲千秋臨河濯長纓念子恨悠悠逺望悲風至對酒不能酬行人懷往路何以慰我愁獨有盈觴酒與子結綢繆

攜手上河梁遊子暮何之徘徊蹊路側悢悢不能辭行人難久畱各言長相思安知非日月望自有時努力崇明徳皓首以爲期

蘇子卿

結髮爲夫妻恩愛兩不疑歡娛在今夕嬿婉及良時徵夫懷往路起視夜何其參辰皆己沒去去從此辭行役在戰場相見未有期握手一長嘆淚爲生別滋努力愛春華莫忘歡樂時生當復來歸死當長相思

怨歌行【班婕妤】

新裂齊紈素皎潔如霜雪裁爲合歡扇團團似明月出入君懷袖動搖微風發常恐秋節至涼風奪炎熱棄捐篋笥中恩情中道絕

長歌行

靑靑園中葵朝露待日晞陽春布徳澤萬物生光輝常恐秋節至焜黃華葉衰百川東到海何時復來歸少壯不努力老大徒傷悲

古詩

行行重行行與君生別離相去萬餘里各在天一涯道路阻且長會面安可知胡馬依北風越鳥巢南枝相去日已逺衣帶日已緩浮雲蔽白日遊子不顧反思君令人老嵗月忽已晚棄捐勿復道努力加餐飯

西北有髙樓上與浮雲齊交疏結綺牕阿閣三重階上有弦歌聲音響一何悲誰能爲此曲無乃杞梁妻淸商隨風發中曲正徘徊一彈再三嘆慷慨有餘哀不惜歌者苦但傷知音稀願爲雙鴻鵠奮翅起髙飛

涉江采芙蓉蘭澤多芳艸采之欲遺誰所思在逺道還顧望舊鄕長路漫浩浩同心而離居憂傷以終老明月皎夜光促織鳴東壁玉衡指孟冬眾星何歷歷白露沾野艸時節忽復易秋蟬鳴樹間元鳥逝安適昔我同門友髙舉振六翮不念攜手好棄我如遺迹南箕北有斗牽牛不負軛良無盤石固虛名復何益

庭中有奇樹緑葉發華滋攀條折其榮將以遺所思馨香盈懷袖路逺莫致之此物何足貴但感別經時迢迢牽牛星皎皎河漢女纎纎擢素手札札弄機杼終日不成章泣涕零如雨河漢淸且淺相去復幾許盈盈一水間脈脈不得語

回車駕言邁悠悠涉長道四顧何茫茫東風搖百艸所遇無故物焉得不速老盛衰各有時立身苦不早人生非金石豈能長壽考奄忽隨物化榮名以爲寶

孟冬寒气至北風何慘栗愁多知夜長仰觀眾星列三五明月滿四五蟾兔缺客從逺方來遺我一書札上言長相思下言久離別置書懷袖中三嵗字不滅一心抱區區懼君不識察

苦寒行【魏武帝】

北上太行山艱哉何巍巍羊腸阪詰屈車輪爲之摧樹木何蕭瑟北風聲正悲熊羆對我蹲虎豹夾路啼谿谷少人民雪落何霏霏延頸長嘆息逺行多所懷我心何怫郁思欲一東歸水深橋梁絕中路正徘徊迷惑失故路薄暮無宿棲行行日已逺人馬同時饑擔囊行取薪斧冰持作糜悲彼東山詩悠悠使我哀【魏武之詩見於選者有短歌行及此篇短歌之辭無敢貶之者以愚觀之杜康始釀者也今曰惟有杜康則幾於謔矣周公吐哺爲王室致士也若操之致士特爲傾漢計爾操又有碣石篇云老驥伏櫪志在千里烈士暮年壯心不已王處仲每醉歌此辭以鐵如意擊唾壺爲之缺豈非二人之心事若合符契故鄕慕若是之深耶今皆不取獨此篇猶有憫勞卹下之意故錄之】

善哉行【魏文帝】

上山采薇薄暮苦饑谿谷多風霜露沾衣野雉羣雊猴猿相追還望故鄕郁何壘壘髙山有崖林木有枝憂來無方人莫之知人生如寄多憂何爲今我不樂嵗月如馳湯湯川流中有行舟隨波回轉有似客逰防我良馬被我輕裘載馳載驅聊以忘憂【文帝詩之入選者芙蓉池居其首末章云壽命非松喬安能得神仙遨逰快心意保已終百年其言何以異於秦二世陳壽譏其不能邁志存道克廣徳心信矣哉此篇末語亦此意以其中有可采者姑錄之】

雜詩

漫漫秋夜長烈烈北風涼展轉不能寐披衣起彷徨彷徨忽已久白露沾我裳俯視淸水波仰看明月光天漢回西流三五正縱橫艸虫鳴何悲孤鴈獨南翔鬱鬱多悲思緜緜思故鄕願飛安得翼欲濟河無梁向風長嘆息斷絕我中腸

西北有浮雲亭亭如車蓋惜哉時不遇適與飄風會吹我東南行南行至吳會吳會非我鄕安能久畱滯棄置勿復陳客子常畏人

七哀詩【王仲宣】

西京亂無象豺虎方遘患復棄中國去逺身適荊蠻親戚對我悲朋友相追攀出門無所見白骨蔽平原路有饑婦人抱子棄艸間顧聞號泣聲揮涕獨不還未知身死處何能兩相完驅馬棄之去不忍聽此言南登霸陵岸回首望長安悟彼下泉人喟然傷心肝

送應氏詩【曹子建】

淸時難屢得嘉會不可常天地無終極人命若朝霜願得展嬿婉我友之朔方親眤並集送置酒此河陽中饋豈獨薄賔飲不盡觴愛至望苦深豈不愧中腸山川阻且逺別促會日長願爲比翼鳥施翮起髙翔

七哀詩

明月照髙樓流光正徘徊上有愁思婦悲嘆有餘哀借問嘆者誰言是宕子妻君行逾十年孤妾常獨棲君若淸路塵妾若濁水泥浮沈各異勢會合何時諧願爲西南風長逝入君懷君懷良不開賤妾當何依

贈丁儀王粲

從軍度函谷驅馬過西京【魏志曰建安二十年公西徵張魯】山岑髙無極涇渭揚濁淸壯哉帝王居佳麗殊百城負闕出浮雲承露防泰淸皇佐揚天恵四海無交兵權家𨿽愛勝全國爲令名君子在末位不能歌徳聲丁生怨在朝王子歡自營歡怨非貞則中和誠可經

贈白馬王彪

謁帝承明廬逝將歸舊疆【陸機洛陽記曰承明門後宮出入之門吾常怪謁帝承明廬問張公云魏明帝作建始殿朝會皆由承明門】淸晨發皇邑日夕過首陽伊洛廣且深欲濟川無梁泛舟越洪濤怨彼東路長顧瞻戀城闕引領情內傷【其一】

太谷何寥廓山樹郁蒼蒼霖雨泥我塗流潦浩縱橫中逵絕無軌攺轍登髙崗修阪造云日我馬元以黃【其二】元黃猶能進我思郁以紆郁紆將難進親愛在離居本圖相與偕中更不克俱鴟梟鳴衡軛豺狼當路衢蒼蠅間白黒讒巧令親疎欲還絕無蹊攬轡止踟躕【其三】踟躕亦何畱相思無終極秋風發微涼寒蟬鳴我側【蔡邕月令章句曰寒蟬應陰而鳴鳴則天涼故謂之寒蟬也】原野何蕭條白日忽西匿歸鳥赴喬林翩翩厲羽翼孤獸走索羣銜艸不遑食感物傷我懷撫心長太息【其四】

太息將何爲天命與我違柰何念同生一往形不歸【魏志曰武皇帝卞皇后生任城王彰陳思王植】孤魂翔故城靈柩寄京師存者忽復過亡沒身自衰人生處一世去若朝露晞年在桑楡間影響不能追自顧非金石咄唶令心悲【其五】

心悲動我神棄置莫復陳丈夫志四海萬里猶比鄰恩愛苟不虧在逺分日親何必同衾幬然後展慇勤憂思成疾疢無乃兒女仁倉卒骨肉情能不懷苦辛【其六】苦辛何慮思天命信可疑虛無求列仙松子久吾欺變故在斯須百年誰能持離別永無會執手將何時王其愛玉體俱享黃髮期收淚卽長路援筆從此辭【其七】

箜篌引

置酒髙殿上親友從我逰中廚辦丰膳亨羊宰肥牛秦箏何慷慨齊瑟和且柔陽阿奏奇舞京洛出名謳樂飲過三爵緩帶傾庶羞【禮記曰君子之飲酒也一爵而色灑如二爵而言言斯三爵而油油以退】主稱千金壽賔奉萬年詶久要不可忘薄終義所尢謙謙君子徳磬折欲何求驚風飄白日光景馳西流盛時不可再百年忽我遒生在華屋處零落歸山邱先民誰不死知命亦何憂

白馬篇

白馬飾金羈連翩西北馳借問誰家子幽並遊俠兒少小去鄕邑揚聲沙漠垂宿昔秉良弓楛矢何參差控弦破左的右發摧月支仰手接飛猱俯身散馬蹄狡捷過猴猨勇剽若豹螭邊城多警急胡虜數遷移羽檄從北來厲馬登髙堤長驅蹈匈奴左顧淩鮮卑棄身鋒刄端性命安可懷父母且不顧何言子與妻名編壯士籍不得中顧私捐軀赴國難視死忽如歸

雜詩【此六篇並托諭傷政急朋友道絕賢人爲人竊勢別京已後在郢城思鄕而作】

髙臺多悲風朝日照北林【新語曰髙臺諭京師悲風諭教令朝日諭君之明照北林言挾比諭小人】之子在萬里江湖迥且深【江湖諭小人隔蔽】方舟安可極離思故難任孤鴈飛南遊過庭長哀吟翹思慕逺人願欲托遺音形影忽不見翩翩傷我心

轉蓬離本根飄颻隨長風何意回飈舉吹我入雲中髙髙上無極天路安可窮類此遊客子捐軀逺從戎毛褐不掩形薇藿常不充去去莫復道沈憂令人老

西北有織婦綺縞何繽紛明晨秉機杼日昃不成文大息終長夜悲嘯入靑雲妾身守空閨良人行從軍自期三年歸今已歷九春飛鳥繞樹翔噭噭鳴索羣願爲南流景馳光見我君

南國有佳人容華若桃李朝遊江北岸日夕宿湘沚時俗薄朱顏誰爲發皓齒俛仰嵗將暮榮耀難久恃僕夫早嚴駕吾將逺行遊逺遊欲何之吳國爲我仇將騁萬里塗東路安足由江介多悲風淮泗馳急流願欲一輕濟惜哉無方舟閒居非吾志甘心赴國憂

飛觀百餘尺臨牖禦櫺軒逺望周千里朝夕見平原烈士多悲心小人媮自閒國讐亮不塞甘心思喪元拊劍西南望思欲赴太山弦急悲聲發聆我慷慨言

怨歌行

爲君旣不易爲臣良獨難忠信事不顯乃有見疑患周公佐成王金縢功不刋推心輔王室二叔反流言待罪居東國泣涕當畱連皇靈大動變震雷風且寒拔樹偃秋稼天威不可幹素服開金縢感悟求其端公旦事旣顯成王乃哀嘆吾欲竟此曲此曲悲且長今日樂相樂別後莫相忘

贈從弟【劉公幹】

亭亭山上松瑟瑟谷中風風聲一何盛松枝一何勁冰霜正慘愴終嵗常端正豈不罹凝寒松栢有本性鳯凰集南嶽徘徊孤竹根於心有不厭奮翹淩紫氛豈不常勤苦羞與黃雀羣何時當來儀將須聖明君

雜詩

職事相塡委文墨紛消散馳翰未暇食日昊不知晏沈迷簿領書回回自昬亂釋此出西城登髙自遊觀方塘含白水中有鳬與鴈安能肅肅羽從爾浮波瀾

詠歌【阮嗣宗】

夜中不能寐起坐彈鳴琴薄帷鑑明月淸風吹我衿孤鴻號外野朔鳥鳴北林徘徊將何見憂思獨傷心【嗣宗身仕亂朝常恐罹謗遇禍因玆發詠故每有憂生之嗟𨿽志在刺譏而文多隱避百代之下難以情測故粗明大意略其幽防也】

二妃遊江濵逍遙順風翔交甫懷環佩婉孌有芬芳猗靡情歡愛千載不相忘傾城迷下蔡容好結中腸感激生憂思萱艸樹蘭房膏沐爲誰施其雨怨朝陽如何金石交一旦更離傷【沈約曰婉孌則千載不忘金石之交一旦輕絕未見好徳如好色】嘉樹下成蹊東園桃與李秋風吹飛藿零落從此始【沈約曰風吹飛藿之時蓋桃李零落之日華實旣盡柯葉又雕無復一毫可恱】繁華有憔悴堂上生荊杞【言無常也】驅馬舎之去去上西山趾一身不自保何況戀妻子【沈約曰榮悴去就此人本無保身之術況復妻子者乎】凝霜被野艸嵗暮亦云已

天馬出西北由來從東道春秋非有托富貴焉常保淸露被臯蘭凝霜霑野艸朝爲媚少年夕暮成丑老自非王子晉誰能常美好

昔聞東陵近在靑門外連軫距阡陌子母相鉤帶五色曜朝日嘉賔四面會【軫當爲畛揚子太元經注曰畛界也說文曰畛井田間陌也史記曰邵平者故秦東陵侯秦破爲布衣貧種於長安城東美故時俗謂之東陵從邵平始也】膏火自煎熬多財爲患害布衣可終身寵祿豈足賴

步出上東門北望首陽岑下有采薇士上有嘉樹林良辰在何許凝霜霑衣襟寒風振山岡元雲起重陰【沈約曰良辰何許言世路險薄非良辰也風霜交至凋殞非一元云重陰多所擁蔽是以寄言夷齊望首陽而嘆息】鳴鴈飛南徵鶗鴂發哀音素質遊商聲愴愴傷我心灼灼西隤日餘光照我衣回風吹四壁寒鳥相因依周周尙銜羽蛩蛩亦念饑【韓子以鳥有周周者首重而屈尾將欲飲於河則必顚乃銜羽而飲今人之所有饑不足者不可以不索其羽矣爾雅曰西方有比肩獸焉與卭卬岠虛比爲卭卭岠虛齧甘艸卽有難卭卭岠虛負而走其名謂之蟨郭璞曰蟨音厥】如何當路子磬折忘所歸豈爲誇譽名憔悴使心悲寧爲鷰雀翔不隨黃鵠飛黃鵠遊四海中路將何歸

秋胡行【嵇叔夜】

富貴尊榮憂患諒獨多富貴尊榮憂患諒獨多古人所懼丰屋蔀家人害其上獸惡网羅惟有貧賤可以無他歌以言之富貴憂患多

貧賤易居貴盛難爲工貧賤易居貴盛難爲工恥佞直言與禍相逢變故萬端俾吉作凶思牽黃犬其莫之從歌以言之貴盛難爲工

勞謙有【有字恐當作寡】悔忠信可久安勞謙有悔忠信可久安天道害盈好勝者殘彊梁致災多招禍患欲得安樂獨有無愆歌以言之忠信可久安

贈人從軍

息徒蘭圃秣馬華山流磻平臯垂綸長川目送歸鴻手揮五弦俯仰自得遊心泰元嘉彼釣叟得魚忘筌【莊子曰莊子釣於濮水之上又曰筌者所以得魚也得魚而忘筌蹄者所以在兔也得兔而忘蹄言者所以在意也得意而忘言吾焉得夫忘言之人而與之言哉】郢人逝矣誰與盡言【莊子曰莊子送葬過恵子之墓顧謂從者曰郢人堊防其鼻端若蠅翼使匠石斵之匠石運斤成風聴而斵之盡堊而鼻不傷郢人立不失容宋元君聞之召匠石曰甞試爲寡人爲之匠石曰臣則甞能斵之𨿽然臣質死久矣自夫子之死也吾無以爲質矣吾無與言也】

詠史【左太衝】

弱冠弄柔翰卓犖觀羣書著論準過秦作賦擬子虛邊城苦鳴鏑羽檄飛京都𨿽非甲冑士疇昔覽穰苴【史記曰司馬穰苴者田完之苗裔也齊景公以爲將軍將兵扞燕晉之師其後田和因自立爲齊威王用兵行威大放穰苴之法而諸侯朝齊威王使大夫追論古者司馬法而附穰苴其中因號曰司馬穰苴兵法】長嘯激淸風志若無東吳鉛刀貴一割夢想騁良圖左眄澄江湘右盼定羌胡功成不受爵長揖歸田廬

鬱鬱澗底松離離山上苗以彼徑寸莖防此百尺條世冑躡髙位英俊沈下僚地勢使之然由來非一朝金張借舊業七葉珥漢貂【班固漢書金日防贊曰夷狄亡國羈虜漢庭七葉內侍何其盛也七葉自武至平也又張湯傳贊曰張氏之子孫相繼自宣元以來爲侍中中常侍者凡十餘人功臣之後惟有金氏金氏親近貴寵比於外戚珥挿也董巴輿服志曰侍中中常侍冠武弁貂尾爲飾】馮公豈不偉白首不見招

吾希段幹木偃息藩魏君吾慕魯仲連談笑卻秦軍當世貴不羈遭難能解紛功成不受賞髙節卓不羣【史記曰秦軍引去平原君欲封魯連魯連辭謝終不肯受平原君乃置酒酒酣起前以千金遺魯連魯連笑曰所貴乎天下之士者爲人排患釋難解紛而不取也卽有取者是商賈之事而連不忍爲也遂辭平原君而去】臨組不肯對珪不肯分【王逸楚辭注曰系也】連璽燿前庭比之猶浮雲

濟濟京師內赫赫王侯居冠蓋防四術朱輪竟長衢朝集金張館暮宿許史廬【漢書蓋寛饒曰上無許史之屬下無金張之托】南鄰擊鐘磬北裏吹笙竽寂寂楊子宅門無卿相輿寥寥空宇中所講在元虛言論準宣尼辭賦擬相如悠悠百世後英名擅八區

皓天舒白日靈景耀神州列宅紫宮裏飛宇若云浮峩峩髙門內藹藹皆王侯自非攀龍客何爲歘來遊被褐出閶闔髙步追許由振衣千仞崗濯足萬里流

招隠

杖防招隠士荒塗橫古今【魯連子曰連卻秦軍平原君欲封之遂杖防而去】巖穴無結構邱中有鳴琴【尙書大傳子夏曰弟子受書於夫子者不敢忘𨿽退而巖居河濟之間深山之中作壤室尙彈琴其中以歌先王之風則可以發憤矣】白雪停陰岡丹葩曜陽林石泉漱瓊瑤纎鱗或浮沈非必絲與竹山水有淸音何事待嘯歌灌木自悲吟【毛詩曰其嘯也歌又曰集於灌木毛萇詩傳曰灌叢也】秋菊兼餱糧幽蘭間重襟躊躇足力煩聊欲投吾簮

勵志【張茂先】

大儀斡運天回地遊【大儀太極也以生天地謂之大成形之始謂之儀】四气鱗次寒暑環周星火旣夕忽焉素秋涼風振落熠燿霄流【其一】吉士思秋實感物化【淮南子曰春女悲秋士哀而知物化矣】日與月與荏苒代謝逝者如斯曽無日夜嗟爾庶士胡寧自舎【其二】仁道不遐徳輶如羽求焉斯至眾鮮克舉大猷元漠將抽厥緒先民有作貽我髙矩【其三】𨿽有淑姿放心縱逸出般於遊居多暇日如彼梓材弗勤丹漆𨿽勞朴斵終負素質【其四】養由矯矢獸號於林【淮南子曰楚恭王逰於林中有白猨緣木而矯王使左右射之騰躍避矢不能中於是使由基撫弓而眄猨乃抱木而長號何者誠在於心而精通於物】蒱盧縈繳神感飛禽【蒱盧舊說云卽蒲且也】末伎之妙動物應心研精耽道安有幽深【其五】安心恬蕩棲志浮雲體之以質彪之以文如彼南畆力耒旣勤藨蓘致功必有丰殷【其六】水積成淵載瀾載淸土積成山敲蒸鬱冥山不讓塵川不辭盈【管子曰海不辭水故能成其大山不辭土故能成其髙王不厭學故能成其聖】勉爾含宏以隆徳聲【其七】髙以下基洪由纎起川廣自源成人在始累防以著乃物之理纒牽之長實累千里【其八凡言物之大必資於小故此言若輕於小亦累於大戰國防段幹越謂韓相新成君曰昔王良弟子駕千里之馬過京父之弟子京父之弟子曰馬千里之馬也服千里之服也而不能取千里何也曰子纒牽長故纒牽於事萬分之一也而難千里之行今臣𨿽不肖於秦亦萬分之一也而相國見臣不擇者是纒牽長也千里之馬系以長索則爲累矣人𨿽有容貌不修徳如千里馬也】復禮終朝天下歸仁若金受礪若泥在鈞進徳修業暉光日新隰朋仰慕予亦何人【其九】

答何邵

吏道何其迫窘然坐自拘纓緌爲徽纒文憲焉可逾恬曠苦不足煩促毎有餘良朋貽新詩示我以遊娛穆如灑淸風奐若春華敷自昔同寮寀於今比園廬【臧榮緒晉書曰恵帝卽位劭爲太子太師又曰武帝崩華爲大子少傅然考乎其時事正相接故曰同寮也】衰疾近辱殆庶幾並懸輿散髮重陰下抱杖臨淸渠屬耳聽鶯鳴流目翫鯈魚從容養餘日取樂於桑楡

洪鈞陶萬類大塊稟羣生明闇信異姿靜躁亦殊形自予及有識志不在功名虛恬竊所好文學少所經忝荷旣過任白日已西傾道長苦智短責重困才輕周任有遺規其言明且淸負乘爲我戒夕惕坐自驚是用感嘉貺寫心出中誠發篇𨿽溫麗無乃違其情

雜詩【傅休奕】

志士惜日短愁人知夜長攝衣步前庭仰觀南鴈翔元景隨形運流響歸空房淸風付飄颻防月出西方繁星依靑天列宿自成行蟬鳴髙樹間野鳥號東箱【王逸楚辭注曰墻序之東爲東箱也】纎云時髣髴渥露沾我裳良時無停景北斗忽低昻常恐寒節至凝气結爲霜落葉隨風摧一絕如流光

七哀【張孟陽】

北芒何壘壘髙陵有四五借問誰家墳皆云漢世主恭文遙相望原陵郁膴膴季世喪亂起賊盜如豺虎毀壤過一抔便房啟幽戶【一抔諭少也漢書張釋之曰假令愚人取長陵一抔土何如漢書注曰便房冢壙中室也】珠柙離玉體珍寶見剽虜【魏文帝典論曰喪亂以來漢氏諸陵無不發掘至乃燒取玉柙金縷體骨並盡西京雜記曰漢帝及王侯送死皆珠襦玉匣玉匣形如鎧甲連以金縷】園寢化爲墟周墉無遺堵防蘢荊棘生蹊逕登童豎狐兔窟其中蕪穢不復埽頽隴並墾發萌營農圃昔爲萬乘君今爲邱山土感彼雍門言淒愴哀往古【相子新論曰雍門周以琴見孟甞君曰臣竊悲千秋萬嵗後墳墓生荊棘狐兔穴其中樵兒牧豎躑躅而歌其上行人見之淒愴孟甞君之尊貴如何成此乎孟甞君喟然嘆息淚下承睫】

秋風吐商气蕭瑟掃前林陽鳥收和響寒蟬無餘音白露中夜結木落柯條森朱光馳北陸浮景忽西沈【漢書云日行北陸謂之冬杜預左氏傳注曰陸道也】顧望無所見惟覩松栢陰肅肅髙桐枝翩翩棲孤禽仰聴離鴻鳴俯聞蜻蛚吟哀人易感傷觸物增悲心邱隴日已逺纒綿彌思深憂來令髮白誰云愁可任徘徊向長風淚下霑衣襟

詠史【張景陽】

昔在西京時朝野多歡娛藹藹東都門羣公祖二疎朱軒曜金城供帳臨長衢達人知止足遺榮忽如無抽簮解朝衣散髮歸海隅行人爲隕涕賢哉此丈夫揮金樂當年嵗暮不畱儲顧謂四坐賔多財爲累愚淸風激萬代名與天壤俱咄此蟬冕客君紳宜見書

雜詩

秋夜涼風起淸气蕩暄濁蜻蛚吟階下飛蛾拂明燭【易通卦驗曰立秋蜻蛚鳴云云】君子從逺役佳人守防獨【君子謂夫也】離居幾何時鑽燧忽攺木【鄒子曰春取楡栁之火夏取棗杏之火季夏取桑柘之火秋取柞楢之火冬取槐檀之火】房櫳無行迹庭艸萋以緑靑苔依空墻蜘蛛网四屋感物多所懷沈憂結心曲

大火流坤維白日馳西陸【續漢書曰日行西陸謂之秋杜預左傳注曰陸道也】浮陽映翠林回飈扇緑竹飛雨灑朝蘭輕露棲叢菊龍蟄暄气凝天髙萬物肅弱條不重結芳蕤豈再馥人生瀛海內忽如鳥過目【史記鄒衍曰中國名赤縣中州也中國外如赤縣州者九乃所謂九州也於是有瀛海環之人民禽獸莫能相通者如一區中者乃爲一州如此者九乃有大瀛海環之其外天地之外也】川上之嘆逝前修以自朂

此鄕非吾地此郭非吾城羇旅無定心翩翩如懸旌出覩軍馬陣入聞鞞鼓聲常懼羽檄飛神武一朝徵長鋏鳴鞘中烽火列邊亭【楚辭曰帶長鋏之陸離王逸曰長鋏劍名也】舎我衡門衣更被縵胡纓【莊子趙太子悝曰吾王所好劍士皆蓬頭突鬂垂縵胡之纓】疇昔懷防志帷幕竊所經何必操干戈堂上有奇兵【呂氏春秋曰士尹陁爲荊使於宋司城子罕觴之南家之墻犨於其前而不直西家潦注於庭下而不止問其故子罕曰南家鞔工也吾徙之其父曰吾恃鞔而食三葉矣今徙求鞔者不知吾處吾將不食故不徙也西家髙吾宮卑潦注吾宮也下故不禁也荊適興兵攻宋尹陁歸諫而止孔子聞之曰夫修之廟堂之上折衝千里之外其司城子罕之謂乎】折衝樽爼間制勝在兩楹【晏子春秋曰晉平公使範昭觀齊國政景公觴之範昭起曰願得君之樽爲壽公令左右酌樽以獻晏子命徹去之範昭不恱而起儛顧太師曰爲我奏成周之樂太師曰盲臣不習範昭歸謂平公曰齊未可並吾欲試其君晏子知之吾欲犯其樂太師知之於是輟伐齊謀孔子聞之曰善哉不出樽爼之間而折衝千里之外晏子之謂也髙誘呂氏春秋注曰折衝者衝車所以衝突也敵之軍能陷破也欲攻已者折還其衝車於千里之外不敢來也孫子兵法曰水因地而制行兵因敵而制勝李奇漢書注曰制折也漢書杜鄴說王音曰所接𨿽在楹階爼豆之間其於爲國折衝厭難豈不逺防兩楹賔主之位也】巧遲不足稱拙速乃垂名

補亡【束廣微】

南陔孝子相戒以養也【毛詩序曰有其義而亡其辭子夏序曰南陔廢則孝友缺矣聲類曰陔隴也】

循彼南陔言采其蘭眷戀庭闈心不遑安【庭闈親之所居眷戀思慕也】彼居之子罔或遊盤馨爾夕膳防爾晨飱循彼南陔厥艸油油彼居之子色思其柔眷戀庭闈心不遑畱馨爾夕膳防爾晨羞有獺有獺在河之涘淩波赴汨噬魴捕鯉嗷嗷林烏受哺於子【爾雅曰純黒而反哺者烏也毛詩曰相彼反哺尙在翔禽】養隆敬薄惟禽之似朂增爾防以介丕祉

白華孝子之防白也【言孝子養父母常自防如白華之無防污也子夏序曰白華廢則廉恥缺矣】

白華朱萼被於幽薄粲粲門子如磨如錯【周禮曰正室謂之門子鄭元曰正室適子將代父當門者】終晨三省匪惰其恪白華絳趺在陵之陬蒨蒨士子湼而不渝竭誠盡敬亹亹忘劬白華元足在邱之曲堂堂處子無營無欲鮮侔晨葩莫之防辱【防與玷古字通】

陟陽詩【孫子荊】

晨風飄岐路零雨被秋艸傾城逺追送餞我千里道三命皆有極咄嗟安可保【養生經黃帝曰上壽百二十中壽百年下壽八十】莫大於殤子彭聃猶爲夭【莊子南郭子綦曰天下莫大於秋毫之末而太山爲小莫壽於殤子而彭祖爲夭郭象曰夫以形相對則太山大於秋毫若各據其性分物防其極則形大未爲有餘形小未爲不足苟各安其性則秋毫不獨小其小太山不獨大其大矣苟以性足爲大則天下之足未有過於秋毫也若性不足者非大則𨿽太山亦可稱小矣故曰莫大於秋毫之末而太山爲小太山爲小則天下無大矣秋毫爲大則天下無小矣無大無小無壽無夭是以蟪蛄不羨大椿而欣然自得斥鷃不貴天地而榮願已足】吉凶如糾纆憂喜相紛繞【漢書音義應劭曰禍福相爲表裏如糾纆索相附會也按糾纆索也糾兩股索纆三股索言禍福之相糾如此鵬鳥賦曰禍之與福何異糾纆】天地爲我鑪萬物一何小達人垂大觀誡此苦不早乖離卽長衢惆悵盈懷抱孰能察其心鑑之以蒼昊齊契在今朝守之與偕老

招隠詩【陸士衡】

明發心不夷振衣聊躑躅躑躅欲安之幽人在陵谷朝采南澗藻夕息西山足輕條象云構宻葉成翠幄激楚佇蘭林回芳薄秀木【上林賦曰激楚結風楚辭曰逰蘭臯與蕙林】山澑何泠泠飛泉漱鳴玉哀音附靈波頽響赴曽曲至樂非有假安事澆醇朴富貴苟難圖稅駕從所欲

猛虎行

渇不飲盜泉水熱不息惡木陰惡木豈無枝志士多苦心【尸子曰孔子至於勝母暮矣而不宿過於盜泉渇矣而不飲惡其名也江邃文釋云管子曰夫士懷耿介之心不防惡木之枝惡木尙能恥之況與惡人同處今檢管子近亡數篇恐是亡篇之內而邃見之】整駕肅時命杖防將逺尋饑食猛虎窟寒棲野雀林日歸功未建時往嵗載陰崇云臨岸駭鳴條隨風吟靜言幽谷底長嘯髙山岑急弦無懦響亮節難爲音人生誠未易曷雲開此衿眷我耿介懷俯仰愧古今

短歌行

置酒髙堂悲歌臨觴人壽幾何逝如朝霜時無重至華不載陽蘋以春暉蘭以秋芳來日苦短去日苦長今我不樂蟋蟀在房樂以會興悲以別章豈曰無感憂爲子忘我酒旣防我肴旣臧短歌有詠長夜無荒

塘上行【五言歌錄曰塘上行古辭或云甄皇后造或云魏文帝或云武帝歌曰蒲生我池中葉何一離離】

江蘺生幽渚防芳不足宣被防風雲會移居華池邊發藻玉臺下垂影滄浪泉沾潤旣已渥結根奧且堅四節逝不處華繁難久鮮淑气與時殞餘芳隨風捐天道有遷易人理無常全男懽智傾愚女愛衰避妍不惜防軀退但懼蒼蠅前願君廣末光照妾薄暮年

扶風歌【劉越石】

朝發廣莫門莫宿丹水山左手彎繁弱右手揮龍淵顧瞻望宮闕俯仰禦飛軒據鞍長嘆息淚下如流泉系馬長松下發鞍髙嶽頭烈烈悲風起泠泠澗水流揮手長相謝哽咽不能言浮雲爲我結歸鳥爲我旋去家日已逺安知存與亡慷慨窮林中抱膝獨摧藏麋鹿逰我前猿猴戱我側資糧旣乏盡薇蕨安可食攬轡命徒侶吟嘯絕巖中君子道微矣夫子故有窮惟昔李愆期寄在匈奴庭忠信反獲罪漢武不見明我欲競此曲此曲悲且長棄置勿重陳重陳令心傷

遊僊【郭景純】

翡翠戱蘭苕容色更相鮮緑蘿結髙林防籠蓋一山中有防寂士靜嘯撫淸弦放情淩霄外嚼蘂挹飛泉赤松臨上游駕鴻乘紫煙左挹浮邱袖右拍洪崖肩借問蜉蝣輩寧知鶴年

文章正宗卷二十二上

欽定四庫全書

文章正宗卷二十二下

宋眞徳秀編詩

停雲【陶靖節】

停雲思親友也罇湛新醪園列初榮願言不從嘆息彌襟

靄靄停雲蒙蒙時雨八表同昏平路伊阻靜寄東軒春醪獨撫良朋悠邈搔首延佇停雲靄靄時雨蒙蒙八表同昏平陸成江有酒有酒閒飲東牕願言懷人舟車靡從東園之樹枝條再榮競用新好【一作競朋親好】以招餘情人亦有言日月於徵安得促席說彼平生翩翩飛鳥息我庭柯斂翮閒止好聲相和豈無他人念子寔多願言不獲抱恨如何

時運

時運遊暮春也春服旣成景物斯和偶飲獨遊欣慨【一作然】交心

邁邁時運【一作靄】穆穆良朝襲我春服薄言東郊山滌餘靄宇曖微霄有風自南翼彼新苖洋洋平津乃潄乃濯邈邈遐景載欣載矚稱心而言人亦易足【一曰人亦有言稱心易足】揮玆一觴遙【一作陶】然自樂延目中流悠悠淸沂童冠齊業閒詠以歸我愛其靜寤寐交揮但恨殊世邈不可追斯晨斯夕言息其廬花藥分列林竹翳如淸琴橫牀濁酒半壺黃唐莫逮慨獨在予

榮木

榮木念將老也日月推遷已復有夏總角聞道白首無成

采采榮木結根於玆晨耀其華夕已喪之人生若寄顦顇有時靜言孔念中心悵而【一作惆】采采榮木於玆托根繁華朝起慨暮不存貞脆由人禍福無門匪道曷依匪善奚惇嗟予小子稟玆固陋䢐年旣流業不增舊志彼弗捨安此日富我之懷矣怛焉內疚先師遺訓予豈云墜四十無聞斯不足【一作可】畏脂我名車防我名驥千里𨿽遙孰敢不至

九日閒居

餘閒居愛重九之名秋菊盈園而時醪靡由空服九華寄懷於言

世短意恆多斯人樂久生日月依辰至舉俗愛其名露淒暄風息气徹天象明往燕無遺影來鴈有餘聲酒能袪【一作消】百慮菊爲【一作解】制頽齡如何蓬廬士空視時運傾塵爵恥虛罍寒華徒自榮斂襟獨閒謠緬焉起深情棲遲固多娯淹畱豈無成

歸田園居

少無適俗韻性本愛邱山誤落塵网中一去三十年羈鳥戀【一作眷】舊林池魚思故淵開荒南野際守拙歸園田方宅十餘畆艸屋八九間楡栁防後園【一作檐】桃李羅堂前曖曖逺人村依依墟裏煙狗吠深巷中雞鳴桑樹巓戶庭無塵雜虛室有餘閒久在樊籠裏復得反自然野外罕人事窮巷寡輪鞅白日掩荊扉虛室絕塵想時復墟曲中披艸共來往相見無雜言但道桑麻長桑麻日已長我土日已廣常恐霜霰至零落同艸莽

種豆南山下艸盛豆苖稀侵晨理荒穢帶月荷鋤歸道狹艸木長夕露沾我衣衣沾不足惜但使願無違久去山澤遊浪莽林野娯試擕子侄輩披榛步荒墟徘徊邱壠間依依昔人居井竈有遺處【一作所】桑竹【一作麻】殘朽株【一作樹木殘根株】借問采薪者此人皆焉如薪者向我言死沒無復餘一世異朝市此語眞不虛人生似幻化終當歸空無

悵恨獨防還﨑嶇歷榛曲山澗【一作澗水】淸且淺遇【一作可】以濯吾足漉【一作撥又作掇】我新熟酒只雞招近局【一作屬】日入室中闇荊薪代【一作繼】明燭歡來苦夕短已復至天旭種苖在東臯苖生滿阡陌𨿽有荷鋤倦濁酒聊自適日暮巾柴車路暗光已夕歸人望煙火稚子候檐隙問君亦何爲百年防有役但願桑麻成蠶月得紡績素心正如此開徑【一作捲】望三益

遊斜川

開歲倐五日吾生行歸休念之動中懷及辰爲玆遊气和天惟澄班坐依逺流弱湍馳文魴閒谷矯鳴鷗迥澤散遊目緬然睇層邱𨿽防九重秀顧瞻無匹儔提壺接賔侶引滿更獻酬未知從今去當復如此不中觴縱遙情忘彼千載憂且極今朝樂明日非所求

移居

昔欲居南村非爲卜其宅聞多素心人樂與數晨夕懷此頗有年今日從玆役獘廬何必廣取足蔽牀席鄰曲時時來抗言談在昔奇文共欣賞疑義相與析

春秋多佳日登髙賦新詩過門更相呼有酒斟酌之農務各自歸閒暇輙相思相思則披衣言笑無厭時此理將不勝無爲忽去玆衣食當須紀力耕不吾欺

和郭主簿

藹藹堂前【一作北】林中夏貯淸陰凱風因時來回飈開我襟【一作心】息交遊閒業臥起弄書琴園蔬有餘滋舊谷猶儲今營已良有極過足非所欽春作美酒酒熟吾自斟弱子戱我側【一作前】學語未成音此事眞復樂聊用忘華簮遙遙望白雲懷古一何深

和澤周三春淸涼素秋節露凝無遊氛天髙風景徹陵岑聳逸峯遙瞻皆奇絕芳菊開林耀靑松冠巖列懷此貞秀姿卓爲霜下傑銜觴念幽人千載撫爾訣檢素不獲展厭厭竟良月

贈羊長史

左軍羊長史銜使秦川作此與之

愚生三季後慨然念黃虞得知千載外正賴古人書賢聖畱余迹事事在中都豈忘遊心目關河不可逾九域甫已一逝將理舟輿聞君當先邁負屙不獲俱路若經商山爲我少躊躇多謝綺與甪精爽今何如紫芝誰復采深谷久應蕪駟馬無貫患貧賤有交娯淸謠結心曲人乖運見疏擁懷累代下言盡意不舒

始作鎭軍參軍經曲阿

弱齡寄事外委懷在琴書被褐欣自得屢空常晏如時來苟防【一作旦】防婉孌憩通衢投策命晨裝暫與園田疏孤舟逝緜緜歸思紆我行豈不遙登陟【一作渉】千里餘目倦川塗異心念山澤居望云慙髙鳥臨水愧遊魚眞想初在襟誰謂形迹拘聊且憑化遷終返班生廬

夜行江陵途中

閒居三十載遂與塵事防詩書惇宿好林園無俗【一作世】情如何捨此去遙遙至南荊叩枻新秋月臨流別友生涼風起將夕夜景湛虛明昭昭天宇闊皛皛川上平懷役不遑寐中宵尙孤【一作向南】徵商歌非吾事依依在耦耕投冠旋舊墟不爲好爵縈養眞衡茅下庶以善自名

懷古田舍

先師有遺訓憂道不憂貧瞻望邈難逮轉欲志長勤秉耒歡時務解顏勸農人平疇交逺風良苖亦懷新𨿽未量歲功卽事多所欣耕種有時息行者無問津日入【一作田人】相與歸壺漿勞近鄰長吟掩柴門聊爲隴畆民【一作人】

巳酉歲九月九日

靡靡秋已夕淒淒風露交蔓艸不復榮園木空自凋淸气澄余滓杳然天界髙哀蟬無歸響叢鴈鳴雲霄萬化相尋繹人生豈不勞從古皆有沒念之中心焦何以稱我情濁酒且【一作思】自陶千載非所知聊以永今朝

西田獲稻

人生歸有道衣食固其端孰是都不營而以求自安開春理常業歲功聊可觀晨出肆微勤日入負禾【一作耒】還山中饒霜露風气亦先寒田家豈不苦弗獲辭此難四體誠乃疲庶無異患幹盥濯息檐下鬥酒散襟【散一作肋】顏遙遙沮溺心千載乃相關但願長如此躬耕非所嘆

飲酒

衰榮無定在彼此更共之邵生田中寧似東陵時寒暑有代謝人道毎如玆逹人解其防【一作趣】逝將不復疑忽與一觴酒日夕歡相持

道喪向千載人人惜其情有酒不肯飲但顧世間名所以貴我身豈不在一生一生復能防倐如流電驚鼎鼎【一作訂訂】百年內持此欲何成【一作倐忽君沈星】

結廬在人境而無車馬喧問君何能爾心逺地自偏采菊東籬下悠然見【一作時時見】南山山气日夕佳飛鳥相與還此中有眞意欲辯已【一作忽】忘言

秋菊有佳色裛露掇其英泛此忘憂物逺我遺【一作逹】世情一觴𨿽【一作聊】獨進杯盡壺自傾日入羣動息歸鳥趨林鳴嘯傲東軒下聊復得此生

靑松在東園眾艸沒奇姿凝霜殄異類卓然見髙枝連林人不覺獨樹眾乃奇【一作知】提壺撫寒柯逺望時復爲【一作復何爲】吾生夢幻間何事紲塵羈

淸晨聞叩門倒裳往自開問子爲誰與田父有好懷壺漿逺見候疑我與時乖防縷茅檐下未足爲髙棲一世皆尙同願君汨其泥深感父老言稟气寡所諧紆轡誠可學違已詎非迷且共歡此飲吾駕不可廻

在昔曾逺遊直至東海隅道路迥且長風波阻中途此行誰使然似爲饑所驅傾身營一飽少許便有餘恐此非名計息駕歸閒居

故人賞我趣挈壺相與至班荊坐松下數斟已復醉父老雜亂言觴酌失行次不覺知有我安知物爲貴悠悠迷所畱【一作之】酒中有深味【一作固多味】

疇昔苦長饑投耒去學仕將養不得節凍餒固纒已是時向立年志意多所恥遂盡介然分終死【一作拂衣】歸田裏冉冉星气流亭亭復一紀世路廓悠悠楊朱所【一作疏】以止【一作揚岥何以止】𨿽無揮金事濁酒聊可恃

義農去我久舉世少復眞汲汲魯中叟彌縫使其淳鳳鳥𨿽不至禮樂暫得【一作時】新洙泗輟微響漂流逮狂秦詩書復何罪一朝成灰塵區區諸老翁爲事誠殷勤如何絕世下六籍無一親終日馳車走不見所問津若復不快飲空負頭上巾但恨多謬誤君當恕醉人

擬古

榮榮牕下蘭宻宻堂前栁初與君別時不謂行當久出門萬里客中道逢嘉友未言心相醉不在接杯酒蘭枯栁亦衰遂令此言負【一曰時沒身還朽】多謝諸少年相知不忠厚意气傾人命離隔復何有

辭家夙嚴駕當往至無終問君今何行非商復非戎聞有田子春節義爲士雄斯人久已死鄕裏習其風生有髙世名旣沒傳無窮不學狂馳子直在百年中

迢迢百尺樓分明望四荒暮作歸云宅朝爲飛鳥堂山河滿目中平原獨茫茫古時功名士慷慨爭此場一旦百歲後相與還北邙松栢爲人伐髙墳互低昻頹基無遺主遊防在何方榮華誠足貴亦復可憐傷

東方有一士被服常不完三旬九遇食十年著一冠辛苦無此比常有好容顏我欲觀其人晨去越河關靑松夾路生白雲宿檐端知我故來意取琴爲我彈上弦驚別鶴下弦操孤鸞願畱就君住從今至歲寒

日暮天無雲春風扇防和佳人美淸夜逹曙酣且歌歌竟長嘆息持此感人多皎皎雲間月灼灼葉中華豈無一時好不久當如何

少時壯且厲撫劍獨行遊誰言行遊【一作道】近張掖至幽州饑食首陽薇渇飲易水流不見相知人惟見古時邱路邊兩髙墳伯牙與莊周此士難再得吾【一作君】行欲何求

種桑長江邊三年望當采枝條始欲茂忽值山河【一作川】攺柯葉自摧折根株浮滄海春蠶旣無食寒衣欲誰待本不植髙原今日復何悔

雜詩

人生無根蔕飄如陌上塵分散逐風轉此已非常身落地爲【一作流落成】兄弟何必骨肉親得歡當作樂鬥酒聚比鄰盛年不重來一日難再晨及時當勉勵歲月不待人白日淪西河素月出東嶺遙遙萬里輝蕩蕩空中景風來入房戶夜中枕席冷气變悟時易【一作異】不眠知夕永欲言無餘【一作余】和揮杯勸孤影日月擲【一作揥】人去有志不獲騁念此懷悲淒終曉不能靜

憶我【一作爲】少壯時無樂自欣豫猛志逸四海騫【一作輕】翮思逺翥荏苒歲月頹此心稍已去值歡無復娯毎毎多憂慮气力漸衰損轉覺日不如壑舟無須防引我不得住前塗當防許未知止泊【一作宿】處古人惜寸陰念此使人懼

昔聞長者【一作老】言掩耳毎不喜柰何五十年忽已親此事求我盛年歡一毫無復意去去轉欲逺此生豈再值傾家時【一作持此】作樂竟此歲月駛有子不畱金何用身後置【一作事】

代耕本非望所業在田桑躬親未曾替寒餒常糟糠豈期過滿腹但願飽粳糧禦冬足【一作禦冬乏】大布麤絺以應陽正爾不能得哀哉亦可傷人皆盡獲宜拙生失其方理也可柰何且爲陶一觴

詠貧士

萬族各有托孤云獨無依曖曖空中滅何時見餘暉朝霞開宿霧眾鳥相與飛遲遲出林翮未久復來歸【一作未夕已復歸】量力守故轍豈不寒與饑知音苟不存已矣何所悲【一作當告誰】

淒厲嵗雲暮擁褐曝前軒南圃無遺秀枯條盈北園傾壺絕【一作施】餘瀝窺竈不見煙詩書塞座外日昃不遑研閒居非陳厄竊有慍見言何以尉吾懷賴古多此賢榮叟老帶【一作縈】索欣然方彈琴原生納決履淸歌暢髙音重華去我久【一云去我重華久】貧士世相尋獘襟不掩肘藜羮常乏斟豈忘襲輕裘苟得非所欽賜也徒能辯乃不見吾心

安貧守賤者自古有黔婁好爵吾不縈厚饋吾不酬一旦壽命盡獘服仍【一作蔽覆乃】不周豈不知其極非道故無憂從來將千載未復見斯儔朝與仁義生夕死復何求袁安困積雪邈然不可幹阮公見錢入卽日棄其官芻槁有常溫采苢足朝飡豈不實辛苦所懼非饑寒貧富常交戰道勝無戚顏至徳冠邦閭淸節映西關

詠三良

彈冠乘通津但懼時我遺服勤盡歲月常恐功愈防忠情謬獲露遂爲君所私出則陪文輿入必侍丹帷箴規向已從計議初無虧一朝長逝後願言同此歸厚恩固【一作心】難忘君命【一作顧】安可違臨穴罔遲【一作投】疑投義志攸希荊棘籠髙墳黃鳥聲正悲良人不可贖然沾我衣

詠荊軻

燕丹善養士志在報彊嬴招集百夫良歲暮得荊卿君【一作之】子死知己提劍出燕京素驥鳴廣陌慷慨送我行雄發指危冠猛气沖長纓飲餞易水上四座列羣英漸離擊悲築宋意唱髙聲蕭蕭哀風逝淡淡寒波生商音更流涕羽奏壯士驚心知去不歸且有後世名登車何時顧飛蓋入秦庭淩厲越萬里逶迆過千城圖窮事自至豪主正怔營惜哉劍術疏奇功遂不成其人𨿽已沒千載有餘情

讀山海經

孟夏艸木長繞屋樹扶疏眾鳥欣有托吾亦愛吾廬旣耕亦【一作且】已種時還讀我書窮巷隔深轍頗廻故人車歡然酌春酒摘我園中蔬防雨從東來好風與之俱泛覽周王傳【一作典】流觀山海圖俯仰終宇宙不樂復何如

桃源

嬴氏亂天紀賢者避其世黃綺之商山伊人亦云逝往迹浸復湮來逕遂蕪廢相命肄農耕日入從所憩桑竹垂余防菽稷隨時萟春蠶收長【一作良】絲秋熟靡王稅荒路曖交通雞犬互鳴吠爼豆猶古法衣裳無新制童孺縱行歌班白歡遊【一作迎】詣艸榮識節和木衰知風厲𨿽無紀歷志四時自成歲怡然有餘樂於何勞智慧奇蹤隱五百一朝敞神界淳薄旣異源旋復還幽蔽借問遊方士焉測塵囂外【一作塵外地】願言躡輕風髙舉尋吾契【楊文靖公曰陶淵明詩所不可及者衝澹深粹出於自然若曾用力學詩然後知淵明詩非著力之所能及】

登池上樓【謝靈運】

潛蚪媚幽姿飛鴻響逺音薄霄愧云浮棲川怍淵沈【蚪以深潛而保眞鴻以髙飛而逺害今已嬰俗网故有愧蚪鴻也】進徳智所拙退耕力不任徇祿反窮海臥屙對空林傾耳聆波瀾舉目眺嶇初景革緒風新陽攺故陰【楚辭曰欵秋冬之緒風王逸曰緒餘也】池塘生春艸園栁變鳴禽祁祁傷豳歌萋萋感楚吟索居易永久離羣難處心持操豈獨古無悶徵在今

石壁精舍

昏旦變气候山水含淸暉淸暉能娯人遊子憺忘歸【楚辭曰羌聲色兮娛人觀者憺兮忘歸王逸曰娛樂也憺安也】出谷日尙早入舟陽已防林壑斂暝色雲霞收夕霏芰荷疊映蔚蒲稗相因依披拂趨南逕愉恱偃東扉慮澹物自輕意愜理無違寄言攝生客試用此道推

過始寧墅

束髮懷耿介逐物遂推遷違志似如昨二紀及玆年緇燐謝淸曠疲薾慙貞堅拙疾相倚薄還得靜者便剖竹守滄海枉帆過舊山山行窮登頓水渉盡洄防巖峭嶺稠疊洲縈渚連緜白雲抱幽石緑篠媚淸漣葺宇臨廻江築觀基曽巓揮手告鄕曲三載期歸旋且爲樹枌檟無令孤願言

初去郡

彭薛裁知恥貢公未遺榮【漢書曰彭宣字子佩淮陽人也遷禦史大夫轉爲大司空王莽秉政專權宣上書乞骸骨歸鄕裏又曰薛廣徳字長卿沛郡人也爲禦史大夫乞骸骨班固漢書彭薛平當述曰廣徳當宣近於知恥漢書貢禹字少卿瑯邪人也爲光祿大夫上書乞骸骨鐘防有遺榮賦】或可優貪競豈足稱逹生伊余秉防尙拙訥謝浮名廬園當棲巖卑位代躬耕顧已𨿽自許心迹猶未並無庸妨周任有疾像長卿【論語子曰周任有言曰陳力就列不能者止漢書曰司馬長卿有消渇疾常稱疾閒居不慕官爵】畢娶類尙子薄遊似邴生【嵇康髙士傳曰尙長字子平河內人隱避不仕爲子嫁娶畢勅家事斷之勿復相關當如我死矣嵇康書亦云尙子平範瞱後漢書曰向長字子平男娶女嫁旣畢乃勅斷家事尙向不同未詳孰是班固漢書曰邴曼容養志自修爲官不肯過六百石輙自免去】恭承古人意促裝反柴荊牽絲及元興解在景平【牽絲初仕解去官也臧榮緒晉書曰安帝卽位攺元曰元興靈運初爲瑯邪王大司馬行軍參軍沈約宋書曰少帝卽位攺元曰景平應璩詩曰不懼牽朱絲三署來相尋漢書曰薛宣爲左馮翊髙陽令楊湛解印綬付吏又曰黃金印紐文曰章】負心二十載於今廢將迎理棹遄還期遵渚騖修坰遡溪終水渉登嶺始山行野曠沙岸淨天髙秋月明憩石挹飛泉攀林搴落英戰勝臞者肥止監流歸停【韓子子夏曰吾入見先王之義則榮之出見富貴又榮之二者戰於胸臆故臞今見先王之義戰勝故肥也爾雅注曰臞肉之瘦也巨俱切文子曰莫監於流潦而監於止水以其保心而不外蕩也】卽是羲唐化獲我擊壤聲

田南樹園

樵隱俱在山由來事不同不同非一事養屙邱園中中園屏氛雜淸曠招逺風卜室倚北阜啟扉面南江激澗代汲井挿槿當列墉羣木旣羅戶眾山亦對牕靡迆趨下田迢遞瞰髙峯【西京賦曰澶漫靡迆】寡欲不期勞卽事罕人功惟開蔣生逕永懷求羊蹤【三輔決錄曰蔣詡字元卿隱於杜陵捨中三逕惟羊仲求仲從之遊二仲皆姓廉逃名】賞心不可忘妙善冀能同

齋中讀書

昔余遊京華未嘗廢邱壑矧乃歸山川心迹雙寂寞【楚辭曰野寂寞兮無人】虛館絕諍訟空庭來鳥雀臥疾丰暇豫翰墨時間作懷抱觀古今寢食展戱謔旣笑沮溺苦又哂子云閣執防亦以疲耕稼豈云樂【論語曰長沮桀溺耦而耕漢書曰王莽旣以符命自立卽位之後欲絕其源以神前事而甄丰子尋劉歆子棻復獻之莽誅丰父子投棻四裔辭所連及便收不請時揚雄校書天祿閣上理獄使者來欲收雄雄恐不能自免乃從閣上自投防死京師爲之語曰惟寂惟漢自投於閣潘安仁夏侯湛誅曰執防疲揚】萬事難並歡逹生幸可托

石門新營

躋險築幽居披云臥石門苔滑誰能步葛弱豈可捫嫋嫋秋風過萋萋春艸繁美人遊不還佳期何由惇芳塵凝瑤席淸醑滿金罇洞庭空波瀾桂枝徒攀翻【楚辭曰洞庭波兮木葉下又曰攀桂枝兮聊淹畱】結念屬霄漢孤景莫與諼俯濯石下潭仰看條上猿早聞夕飈急晚見朝日暾崖傾光難畱林深響易奔感往慮有復理來情無存庶持乘日車得以慰營魂【莊子牧馬童子謂黃帝曰有長者教子曰若乘日之車而遊襄城之野郭象曰日出而遊日入而息也車或爲居楚辭曰載營魂而升霞】匪爲眾人說冀與智者論

秋懷【謝惠連】

平生無志意少小嬰憂患如何乘苦心矧復值秋晏皎皎天月明奕奕河宿爛蕭瑟含風蟬寥唳度云鴈【楚辭曰秋之爲气也蕭瑟兮艸木搖落而變衰】寒商動淸閨孤燈曖幽幔耿介繁慮積展轉長宵半夷險難豫謀倚伏昧前算𨿽好相如逹不同長卿慢【逹謂通逹不拘禮也嵇康髙士傳司馬長卿讚曰長卿慢世越禮自放犢鼻居市不恥其狀托疾避患蔑比卿相乃卜仕人超然莫尙】頗恱鄭生偃無取白衣宦【範曄後漢書曰鄭均字仲虞東平任城人也公車特徵再遷尙書後病乞骸骨拜議郎告歸因稱病篤帝東巡過任城乃幸均捨勅賜尙書祿以終其身故人號爲白衣尙書】未知古人心且從性所翫賔至可命觴朋來當染翰髙防驟登踐淸淺時陵亂頹魂不再圓傾義無兩旦金石終消毀丹靑暫雕煥各勉發歡無貽白首嘆因歌遂成賦聊用布親串【爾雅曰串習也古患切】

五君詠【顏延年】

阮公𨿽淪迹識宻鑑亦洞沈醉似理照寓辭類托諷【臧榮緒晉書曰籍拜東平相不以政事爲務沈醉日多善屬文論初不苦思率爾便成五言詩詠懷八十餘篇爲世所重】長嘯若懷人越禮自驚眾【魏氏春秋曰籍少時常遊蘇門山有隱者莫知姓名籍從與談太古無爲之道及論五帝三王之美蘇門生蕭然曽不經聽籍乃對之長嘯淸韻響亮蘇門生逌爾而笑籍旣降蘇門生亦嘯若鸞鳳之音焉孫盛晉陽秋曰阮籍嫂嘗歸家籍相見與別或以禮譏之籍曰禮豈爲我設邪】物故不可論途窮能無慟

中散不偶世本自飡霞人【孫盛晉陽秋曰嵇康性不偶俗呂氏春秋曰沈君筮謂孫叔敖曰偶世接俗子不如我飡霞謂僊也】形解驗黙僊吐論知凝神【顧凱之嵇康讚曰南海太守鮑靚通靈士也東海徐寧師之寧夜聞靜室有琴聲怪其妙而問焉靚曰嵇叔夜寧曰嵇臨命東市何得在玆靚曰叔夜迹示終而實尸解莊子曰藐姑射之山有神人君焉其神凝郭象曰行若曵枯木心若聚死灰是其神凝也】立俗迕流議尋山洽隱淪【桓子新論曰天神人五二曰隱淪】鸞翮有時鎩龍性誰能馴

劉伶善閉關懷情滅聞見鼓鐘不足歡榮色豈能韜精日沈飲誰知非荒宴【臧榮緒晉書曰伶常乘鹿車擕一壺酒】頌酒𨿽短章深自此見【頌酒卽酒徳頌也】

仲容靑雲器質稟生民秀逹音何用深識防在金奏【傅暢晉諸公贊曰中防軍長史阮咸唱議荀朂所造樂聲髙則悲亡之音哀以思今聲不合雅懼非徳政中和之善必古今長短之所致後掘地得古銅尺歲久欲腐壞以此尺度於朂今尺短四分時人明咸爲解】郭奕已心醉山公非虛覯【名士傳曰阮咸哀樂至過絕於人太原郭奕見之心醉不覺嘆服】屢薦不入官一麾乃出守【曹嘉之晉紀曰山濤舉咸爲吏部郎三上武帝不能用也尙書曰學古入官麾指麾也言爲朂所指麾也傳暢諸公讚曰朂性自矜因事左遷咸爲始平太守】向秀甘淡薄深心托毫素探道好淵觀書鄙章句【謂注莊子也世說曰初注莊子者數十家莫能究其指要向秀於舊注外爲觧義妙析奇致大暢風】交呂旣鴻軒攀嵇亦鳳舉【向秀別傳曰秀常與康偶鍜於洛邑與呂子灌園於山陽收其餘利以供酒食之費】流連河裏遊惻愴山陽賦

東武吟【鮑明逺】

主人且勿諠賤子歌一言僕本寒鄕士出身蒙漢恩始隨張校尉占募到河源【漢書曰張騫漢中人也騫以校尉從大將軍擊匈奴知水艸處軍得以不乏占謂自隠度而應募爲占募也吳志曰中郎將周祗乞於鄱陽占募班固漢書曰自張騫使大夏之後窮河源】後逐李輕車追虜窮塞垣宻塗亙萬里寧歲猶七奔肌力盡鞍甲心思歷涼溫將軍旣下世部曲亦罕存時事一朝異孤績誰復論少壯辭家去窮老還入門腰鎌割葵藿倚仗牧雞防昔如鞲上鷹今似檻中猨徒結千載恨空負百年怨棄席思君幄疲馬戀君軒願垂晉主惠不愧田子防【韓子曰文公至河令曰籩豆捐之席蓐捐之手足胼胝面目黧黒者後之咎犯聞之而夜哭公曰寡人出亡二十年乃今得反國咎犯聞之不喜而哭意者不欲寡人反國邪咎犯對曰籩豆所以食也而君捐之席蓐所以臥也而君棄之手足胼胝面目黧黒有勞功者也而君後之今臣與在後中不勝其哀故哭之文公乃止韓詩外傳曰昔田子方出見老馬於道喟然有志焉以問於禦曰此何馬也禦曰故公家畜也罷而不用故出放之田子方曰少盡其力而老棄其身仁者不爲也束帛而贖之窮士聞之知所歸心矣】

出自薊北門行

羽檄起邊亭烽火入咸陽徵騎屯廣武分兵救朔方嚴秋筋竿勁虜陣精且彊天子按劍怒使者遙相望鴈行緣石逕魚貫度飛梁簫鼔流漢月旌甲被胡霜疾風衝塞起沙礫自飄揚馬毛縮如蝟角弓不可張【西京雜記曰元封二年大雪深五尺野鳥獸皆死牛馬踡縮如蝟】時危見臣節世亂識忠良投軀報明主身死爲國殤

東門行

傷禽惡驚倦客惡離聲【戰國策魏嘉對春申君曰臣少之時好射願以射譬可乎春申君曰可異日更嬴與魏王處京防之下更嬴謂魏王曰臣能虛發而下鳥魏王曰然則射可至此乎更嬴曰可有鴻鴈從東方來更嬴以虛弓發而下之王曰射之精可至此乎更嬴曰此孽也王曰先生何以知之對曰其飛徐者其創痛也悲鳴者久失羣也故創未息而驚心未忘聞音引而髙飛故隕怯今臨武君常爲秦孽不可爲拒秦之將也】離聲斷客情賔禦皆涕零涕零心斷絕將去復還訣一夕不相知何況異鄕別遙遙徵駕逺杳杳落日晚居人掩閨臥行子夜中飯野風吹秋木行子心腸斷食梅常苦酸衣葛常苦寒絲竹徒滿坐憂人不解顏長歌欲自慰彌起長恨端

白頭吟【西京雜記曰司馬相如將聘茂陵之女爲妾文君作白頭吟以自絕相如乃止沈約宋書古辭白頭吟曰淒淒重淒淒嫁娶不須啼願得一心人白頭不相離】

直如朱絲繩淸如玉壺冰何慙宿昔意猜恨坐相仍人情賤恩舊世議逐衰興毫髮一爲瑕邱山不可勝食苖實碩防玷白信蒼蠅鳬鵠逺成美薪芻前見陵【韓詩外傳曰田饒事魯哀公而不見察謂哀公曰夫雞頭戴冠文也足有距武也見敵敢闘勇也有食相呼仁也夜不失時信也雞有五徳君猶日淪而食之者以其所從來近也夫黃鵠一舉千里出君園池食君魚鱉啄君稻梁無此五者而貴之以其所從來逺也故臣將去君黃鵠舉矣公曰吾書子之言文子曰虛無因循常後而不先譬若積薪燎後者處上也】申黜褒女進班去趙姬升周王日淪惑漢帝益嗟稱心賞猶難恃貌恭豈易憑古來共如此非君獨撫膺

郡齋閒坐答呂法曹【謝暉】

結構何迢遰曠望極髙深牕中列逺岫庭際俯喬林日出眾鳥散山暝孤猿吟已有池上酌復此風中琴非君美無度孰爲勞寸心惠而能好我問以瑤華音【楚辭曰折疏麻兮瑤華將以遺兮離居】若遺金門步見就玉山岑

夜發新林

大江流日夜客心悲未央徒念關山近終知反路長秋河曙耿耿寒渚夜蒼蒼引顧見京室宮雉正相望金波麗鳷鵲玉繩低建章【漢書歌曰月穆穆以金波王弼周易注曰麗連也張揖漢書注曰鳷鵲觀在云陽甘泉宮外春秋元命包曰玉衡北兩星爲玉繩星漢書曰栢梁炎於是作建章宮也】驅車鼎門外思見昭邱陽馳暉不可接何況隔兩鄕風雲有鳥路江漢限無梁常恐鷹隼擊時菊委嚴霜寄言罻羅者寥廓已髙翔

之宣城

江路西南永歸流東北騖天際識歸舟雲中辧江樹【應劭風俗通曰太山巖石松樹鬱鬱蒼蒼如雲中】旅思倦搖搖孤遊昔已屢旣懽懷祿情復恊滄州趣囂塵自玆隔賞心於此遇𨿽無豹姿終隱南山霧【列女傳曰陶答子治陶三年名譽不興家富三倍其妻抱兒而泣姑怒以爲不祥妻曰妾開南山有豹隱霧而七日不食欲以澤其衣毛成其文章至於犬豕肥以取之逄禍必矣期年答子之家果被盜誅】

晚登三山望京邑

防涘望長安河陽視京縣白日麗飛甍參差皆可見餘霞散成綺澄江靜如練喧鳥覆春洲雜英滿芳甸去矣方滯滛懷哉罷歡宴佳期悵何許涙下如流霰有情知望鄕誰能鬒不變【爾雅曰鬒黒也】

直中書省【五言蕭子顯齊書曰朓轉中書郎】

崇殿肅陰陰彤庭赫敞風動萬年枝日華承露掌【晉宮闕名曰華林園有萬年樹十四株】玲瓏結綺錢深沈映朱网【東宮遺事曰窻有四面綾綺連錢楚辭曰网戶朱綴刻方連王逸注曰网綺文縷也綴緣也网與罔同而義異也】紅藥當階翻蒼苔依砌上玆言翔鳳池鳴佩多淸響信美非吾室中園思偃仰朋情以郁陶春物方駘蕩安得陵風翰聊恣山泉賞

觀朝雨

朔風吹飛雨蕭條江上來旣灑百常觀復集九成臺【西京賦曰通天眇以竦峙功百常而莖擢薛綜曰臺名也呂氏春秋曰有蛾氏有二佚女爲九成臺飲食必以鼔】空蒙如薄霧散漫似輕埃平明振衣坐重門猶未開耳目暫無擾懷古信悠哉戢翼希驤首乘流畏曝鰓【三秦記曰河津一名龍門兩傍有山水陸不通魚莫能上江海大魚薄集龍門下上則爲龍不得上曝鰓水次也】動息無兼遂岐路多徘徊方同戰勝者去翦北山萊【韓子子夏曰吾入見先王之義則榮之出見富貴又榮之二者戰於胸臆故臒也今見先王之義戰勝故肥也】

遊東田

慼慼苦無悰擕手共行樂尋云陟累榭隨山望菌閣【楚辭曰菌閣兮蕙樓】逺樹曖阡阡生煙紛漠漠魚戱新荷動鳥散餘花落不對芳春酒還望靑山郭

別範安成【沈休文】

生平少年日分手易前期及爾同衰暮非復別離時勿言一樽酒明日難重持夢中不識路何以慰相思【韓非子曰六國韓張敏與髙惠二人爲友毎相思不能得見敏便於夢中往尋但行至半道卽迷不知路遂回如此者三】

遊沈道士館

秦皇禦宇宙漢帝恢武功懽娯人事盡情性猶未充銳意三山上托慕九霄中旣表祈年觀復立望仙宮【廟記曰祈年宮在城外秦穆公所造望仙宮在華陰漢武帝所造】寧爲心好道直由意無窮曰余知止足是願不須丰遇可淹畱處便欲息防躬山嶂逺重疊竹樹近蒙籠開衿濯寒水解帶臨淸風所累非外物爲念在空朋來握石髓賔至駕輕鴻【袁彥伯竹林名士傳曰王烈服食養性嵇康甚敬信之隨入山烈嘗得石髓柔滑如飴卽自服半余半取以與康皆凝而爲石】都令人逕絕惟使雲路通一舉陵倒景無事適華嵩【漢書谷永曰及言世有仙人服食不終之藥遙興輕華登遐倒景如淳曰在日月之上日月反從下照故其景倒列仙傳曰呼子先者漢中闕下卜師也壽百餘年夜有仙人持二竹竿來至呼子先子騎之乃龍也上華陰山又曰王子喬好笙浮邱公接以上嵩山】寄言賞心客歲暮爾來同

感寓詩【陳伯玉】

防月生西海幽陽始化升圎光正東滿陰魄已朝凝太極生天地三元更廢興至精諒斯在三五誰能徵蘭若生春夏芊蔚何靑靑幽獨空林色朱防冒紫莖遲遲白日晚嫋嫋秋風生歲華盡搖落芳意竟何成

樂羊爲魏將食子殉軍功骨肉且相薄他人安得忠吾聞中山相乃屬放麑翁孤獸猶不忍況以奉君終聖人祕元命懼世亂其眞如何嵩公輩談【一作詼】譎誤時人先天誠爲美階亂禍誰因長城備胡寇嬴禍發其親赤精旣迷漢子年何救秦去去桃李花多言死如麻深居觀元化【一作羣動】悱然爭朶頥羣動【一作讒說】相啖食利害紛防防便便誇毗子榮耀更相持務光讓天下啇賈競刀錐已矣行采芝萬世同一時

林居病時久水木澹孤淸閒臥觀物化悠悠念無【一作羣】生靑春始萌逹朱火已滿嬴【一作盈】搖【一作䢐】落方自此感嘆何時平

聖人不利已憂濟在元元黃屋非堯意瑤防安可論吾聞西方化淸淨道彌惇柰何窮金玉雕刻以爲尊云構山林盡瑤圖珠翠煩鬼功尙未可人力安能存誇愚適增累矜智道逾昏

天幽且黙羣議曷嗤嗤聖人教猶在世運久陵遲一繩將何系憂醉不能持去去行采芝勿爲塵所欺翡翠巢南海雄雌珠樹林何如【一作知】美人意驕愛比黃金殺身炎州裏委羽玉堂陰旖旎光首飾葳蕤爛錦衾豈不在遐逺虞羅忽見尋多材信爲累嘆息此珍禽昔日章華宴荊王樂荒滛霓旌翠羽蓋射兕云夢林朅來髙堂【一作唐】觀悵望云陽岑雄圖今何在黃雀空哀吟○可憐瑤防樹灼灼佳人姿碧華映朱實攀折靑春時豈不盛光寵榮君白玉墀但恨紅芳歇凋傷感所思朅來豪遊子勢利禍之門如何蘭膏嘆感激自生寃眾趨明所避時棄道猶存雲泉旣已失羅网與誰論箕山有髙節湘水有淸源惟應白鷗鳥可爲洗心言

詶暉上人夏日林泉

聞道白雲居窈窕靑蓮宇巖泉流雜樹石室千年古林臥對軒窻山陰滿庭戶方釋塵勞事從君襲蘭杜

古詩【李太白】

大雅久不作吾衰竟誰陳王風委蔓艸戰國多荊榛龍虎相啖食兵戈逮狂秦正聲何微茫哀怨起騷人揚馬激頺波開流蕩無垠廢興𨿽萬變憲章亦已淪自從建安來綺麗不足珍聖代復元古垂衣貴淸眞羣才屬休明乘運共躍鱗文質相炳煥眾星羅秋旻我志在刪述垂輝映千春希聖如有立絕筆於獲麟

蟾蜍薄太淸蝕此瑤臺月圓光虧中天金魄遂淪沒【按唐書王皇后久無子而武妃有寵後不平顯詆之遂廢武妃進冊爲惠妃欲立爲後潘好禮諫止之太白詩意似屬乎此淮南子曰月照天下而食於蟾蜍月以況皇后蟾蜍以比武妃武妃進則皇后廢猶蝦蟆得志侵蝕乎月則金魄淪沒矣月生於西實金方故曰金魄】防蝀入紫微大明夷朝暉浮雲隔兩曜萬象昏陰霏【紫微帝居也防蝀淫气也防蝀入乎紫微則大明傷矣大明日也以諭君也夷傷也月蝕於蟾蜍日夷於防蝀則兩曜隔絕萬象皆昏亂無主】蕭蕭長門宮昔是今已非【陳皇后以妬別在長門宮】桂蠧花不實天霜下嚴威沈嘆終永夕感我涕沾衣【按楚辭桂蠧不知所淹畱兮蓼虫不知徙乎葵菜石崇婢翾風詩云桂芳從有蠧夫愛在蛾睂言桂味辛不當有蠧如皇后至尊不當有間之者桂一蠧則徒花而不實又肅之以嚴霜之威得不爲之永嘆哉】秦帝掃六合虎視何雄哉揮劍決浮雲諸侯盡西來雄防自天啟大略駕羣才收兵鑄金人函谷正東開銘功防稽嶺騁望瑯邪防刑徒七十萬起土驪山隈尙采不死藥茫然使心哀連弩射海魚長鯨正崔嵬額鼻象五嶽揚波噴云雷鬐鬛蔽靑天何由睹蓬萊徐氏載秦女樓船防時回但見三泉下金槨葬寒灰

代馬不思越越禽不戀燕情性有所習風土固其然昔別鴈門關今戍龍庭前驚沙亂海日飛雪迷胡天蟣虱生虎鶡心魂逐旌旃苦戰功不賞忠誠難可宣誰憐李飛將白首沒三邊

莊周夢蝴蝶蝴蝶爲莊周一體更變易萬事良悠悠【莊子云昔者周夢爲蝴蝶栩栩然蝴蝶也不知周之夢爲蝴蝶與蝴蝶之夢爲周與周與蝴蝶則必有辧矣一體之間尙有變易萬事豈能堅牢哉】乃知蓬萊水復作淸淺流【麻姑云向到蓬萊水又淺於往者防時略半也豈將復爲陵陸乎】靑門種人舊日東陵侯富貴固如此營營何所求

齊有倜儻生魯連特髙妙明月出海底一朝開光耀卻秦振英聲後世仰末照意輕千金贈顧向平原笑吾亦澹蕩人拂衣可同調

松栢本孤直難爲桃李顏昭昭嚴子陵垂釣滄波間身將客星隱心與浮雲閒長揖萬乘君還歸富春山淸風灑六合邈然不可攀使我長嘆息防棲巖石間

君平旣棄世世亦棄君平觀變窮太易探元化羣生寂寞綴道論空簾閉幽情安知天漢上白日懸髙名海客去已久誰人測沈

胡關饒風沙蕭索竟終古歲落秋艸黃登髙望戎虜荒城空大漠邊色無遺堵白骨橫千霜嵯峨蔽榛莽借問誰陵虐天驕毒威武赫怒我聖皇勞師事鼙鼔陽和變殺气發卒騷中土三十六萬人哀哀淚如雨且悲就行役安得營農圃不見徵戍兒豈知關山苦李牧今不在邊人飼豺虎

燕昭延郭隗遂築黃金防劇辛方趙至鄒衍復齊來柰何靑雲士棄我如塵埃珠玉買歌笑糟糠養賢材方知黃鵠舉千里獨徘徊

天津三月時千門桃與李朝爲斷腸花暮逐東流水【武三思陰令人防韋後穢行榜於天津橋此長安也譙王重福至洛陽畱防侍禦史李邕遇重福於天津橋此洛陽也斷腸花猶唐明皇以千葉桃爲銷恨花任昉以萱艸爲燎愁花之類言三月之朝人見桃李爛熳春心滛蕩感物傷情腸爲之斷至於日暮花已零落隨逐東流之水左太衝詩云俛仰生榮華咄嗟復凋枯人於斯世正如是耳】前水復後水古今相續流新人非故人年年橋上游雞鳴海色動謁帝羅公侯月落西上陽【一作上陽西】餘輝半城樓【東京記上陽宮在皇城西南】衣冠照云日朝下散皇州鞍馬如飛龍黃金絡馬頭行人皆辟易志气橫嵩邱入門上髙堂列鼎錯珍羞香風引趙舞淸管隨齊謳七十紫鴛鴦雙雙戱庭幽行樂爭晝夜自言度千秋功成身不退自古多愆尢黃犬空嘆息緑珠成怨讎何如鴟夷子散發棹【一作弄】扁舟【範蠡滅吳反至五湖辭越王裝其輕寶玉與私徒屬乘舟浮於五湖適齊爲鴟夷子】

郢客吟白雪遺響飛靑天徒勞歌此曲舉世誰爲傳試爲巴人唱和者乃數千吞聲何足道嘆息空淒然秦水別隴首幽咽多悲聲胡馬顧朔云躞蹀長嘶鳴感物動我心緬然含歸情昔視秋蛾飛今見春蠶生嫋嫋桑結葉萋萋栁垂榮急歸謝流水羈心搖縣旌揮涕且復去惻愴何時平

世道日交防澆風散淳源不采芳桂枝反棲惡木根所以桃李樹吐花竟不言大運有興沒羣動爭飛奔歸來廣成子去入無窮門

蓐收肅金气西陸海月秋蟬號階軒感物憂不歇良晨竟何許大運有淪忽天寒悲風生夜久眾星沒惻惻不忍言哀歌逹明發

羽檄如流星虎符合專城喧呼救邊急羣鳥皆夜鳴白日曜紫防三公運權衡天地皆得一澹然四海淸借問此何爲答言楚徵兵【一作徵楚兵】渡瀘及五月將赴雲南徵怯卒非戰士炎方難逺行長號別嚴親日月慘光晶泣盡繼以血心摧兩無聲困獸當猛虎窮魚餌奔鯨千去不一回投軀豈全生如何舞干戚一使有苖平

醜女來效顰還家驚四鄰【莊子師金曰西施病心而矉其裏其裏之醜人見而美之歸亦捧心而矉其裏其裏之富人見之堅門而不出貧人見之挈妻子而去之走】壽陵失本步笑殺邯鄲人【莊子曰壽陵餘子學行於邯鄲未得國能又失其故步直匍匐而歸】一曲斐然子雕虫喪天眞棘刺造沐猴三年費精神功成無所用楚楚且華身【韓子曰燕王好防巧衛人曰臣能以棘刺之端爲沐猴王悅之養以五乘之奉王欲觀之衛人曰王必半嵗不入宮不飲酒食肉雨霽日出視之晏陰之間乃可見】大雅思文王頌聲久崩淪安得郢中質一揮成斧斤【莊子郢人堊漫其鼻端若蠅翼使匠石斵之】

抱玉入楚國見疑古所聞良寶終見棄徒勞三獻君【卞和得璞玉於楚山之中奉而獻之楚武王王示玉人曰石也刖其右足武王沒獻之文王王示玉人曰石也刖其左足成王卽位抱其璞哭於郊王使人攻之果得寶玉】直木忌先伐芳蘭哀自焚盈滿天所損沈防道爲羣【莊子太公任曰直木先伐甘井先竭龔勝傳勝卒有一老父來弔曰薰以香自燒】東海沈碧水西關乘紫雲魯連及柱史可以躡淸芬【魯仲連曰秦卽肆然而爲帝連有蹈東海而死耳老子西入關開令尹喜占雲气當有眞人過物色得老子】

燕臣昔慟哭五月飛秋霜庶女號蒼天震風擊齊堂精誠有所感造化爲悲傷【淮南子鄒衍盡忠於燕惠王信防而擊之鄒衍仰天而哭正夏而天爲之降霜齊寡婦庶賤之女也無子不嫁事姑謹敬姑無男有女女利母財令母嫁婦婦終不肯女殺母以誣寡婦婦不能自明寃結叫天天爲作雷電下擊景公之防】浮雲蔽紫闥白日難回光羣沙穢明珠眾艸淩孤芳古來共嘆息流淚空沾裳【晉載記云不見雀來入燕室但見浮雲蔽白日】

孤蘭生幽園眾芳共蕪沒𨿽照陽春暉復悲髙秋月飛霜早淅瀝緑艶恐休歇若無淸風吹香气爲誰發【山谷蘭說云蘭生深山叢薄之中不爲無人而不芳含香躰防平居與蕭艾同生而不殊淸風過之其香藹然在室滿室在堂滿堂所謂含章以時發者也】

登髙望四海天地何漫漫霜被羣物秋風飄大荒寒榮華東流水萬事皆波瀾白日掩䢐暉浮雲無定端梧桐巢燕雀枳棘棲鴛鸞且復歸去來劍歌行路難【陶潛有歸去來辭馮驩彈鋏而歌曰長鋏歸去來】

鳳饑不啄粟所食惟瑯玕【宋玉九辧曰驥不驟進而求服兮鳳亦不貪餧而求食餧於僞切卽此意離騷注南方有鳥其名爲鳳天爲生樹名曰瓊枝髙百二十仞大三十圉以琳瑯爲實嵇康詩朝食瑯玕實】焉能與羣雞蹙促爭一飡朝鳴昆邱樹夕飲砥柱湍歸飛海路逺獨宿天霜寒幸遇王子晉結交靑雲端懷恩未得報感別空長嘆

周穆八荒意漢皇萬乘尊滛樂心不極雄豪安足論西海宴王母北宮邀上元瑤水聞遺歌玉杯竟空言靈迹成蔓艸徒悲千載防

八荒馳驚飈萬物盡凋落浮雲蔽頹陽洪波振大壑龍鳳脫网罟飄颻將焉托去去乘白駒空山詠場藿【龍鳳諭君子网罟諭禍患謂君子幸脫禍患將安所棲托乎隠於空山詠場藿之詩而已】

桃花開東園含笑誇白日偶蒙春風榮生此艶陽質豈無佳人色但恐花不實宛轉龍火飛零落早相失詎知南山松獨立自蕭飋

美人出南國灼灼芙蓉姿皓齒終不發芳心空自持由來紫宮女共妬靑蛾眉歸去瀟湘沚沈吟何足悲宋國梧防束野人得燕石誇作天下珍卻哂趙王璧【闞子曰宋之愚人得燕石於梧防之側藏之以爲大寶周客聞而觀焉主人齋七日端冕元服以發寶革匱十重巾十襲客見俛首掩口盧胡而笑曰此特燕石也與瓦甓不殊主人大怒曰啇賈之言醫匠之心藏之愈固史記趙惠文王時得楚和氏璧秦昭王聞之願以十五城易璧】趙璧無緇燐燕石非貞眞流俗多錯誤豈知玉與瑉

靑春流驚湍朱明驟回薄不忍看秋蓬飄揚竟何托【說苑�蓬惡其本根美其枝葉秋風一起根本離矣】光風滅蘭蕙白露灑葵藿美人不我期艸木日零落

齊瑟彈東吟秦弦弄西音慷慨動顏魄使人成荒滛彼女邪佞子婉孌來相尋一笑雙白璧再歌千黃金珍色不貴道詎惜飛光沈安識紫霞客瑤防鳴玉琴

越客采明珠提擕出南隅淸輝照海月美價傾鴻都獻君君按劍懷寶空長吁魚目復相哂寸心增煩紆我行巫山渚尋古登陽防天空防云滅地逺淸風來神女去已久襄王安在哉荒滛竟淪沒樵牧徒悲哀惻惻泣路岐哀哀悲素絲路岐有南北素絲易變移鬥酒彊然諾寸心猶自疑張陳竟火滅蕭朱亦星離眾鳥集榮柯窮魚守空池嗟嗟失懽客勤問何所規

江行寄崔貟外【宗之】

飄颻江風起蕭颯海樹秋登艫美淸夜掛席移輕舟月隨碧山轉水合淸天流杳如星河上但覺雲林幽歸路方浩浩䢐川去悠悠徒悲蕙艸歇復聽菱歌愁岸曲迷後浦沙明瞰前洲懷君未可見望逺增離憂

送韓淮裴政孔巢父還山【淮一作準政一作正】

獵客張兔罝不能掛龍虎所以靑雲人髙歌在巖戶韓生信英彥裴子含淸眞孔侯復秀出俱與【一作以】雲霞親峻節淩逺松同衾臥盤石斧冰漱寒泉三子同二屐時時或乘興往往云無心出山揖牧伯長嘯輕衣簪昨宵夢裏還云弄竹溪月今晨魯東門悵飲與君別雪崖沒去鳥蘿逕迷歸人相思若煙艸歷亂無冬春

畱別金陵諸公

海水昔飛動三龍紛戰爭鐘山危波瀾傾側駭奔鯨黃旗一掃蕩割壤開吳京六代更覇王遺迹見都城至今秦淮間禮樂秀羣英地扇鄒魯學詩騰顏謝名五月金陵西祖餘白下亭欲尋廬峯頂先繞漢水行香鑪紫煙滅瀑布落太淸若攀星辰去揮手緬含情

秋日魯郡堯祠亭上宴別杜補闕範侍禦

我覺秋興逸誰云秋興悲山將落日去水與晴空宜魯酒白玉壺送行駐金羈歇鞍憩古木解帶掛橫枝歌鼔川上亭曲度神飈吹雲歸碧海夕鴈沒靑天時相失各萬里茫然空爾思

擬古

靑天何歷歷明星白如石黃姑與織女相去不盈尺銀河無鵲橋非時將安適閨人理紈素遊子悲行役瓶冰知冬寒霜露欺逺客客似秋葉飛飄颻不言歸別後羅帶長愁寛去時衣乘月托宵夢因之寄金徽

髙樓入靑天下有白玉堂明月看欲墮當窻懸淸光遙夜一美人羅衣霑秋霜含情弄柔瑟彈作陌上桑弦聲何激烈風捲繞飛梁行人皆躑躅棲鳥起廽翔但寫妾意苦莫辭此曲傷願逢同心者飛作紫鴛鴦

君爲女蘿艸妾作兔絲花百尺托逺松纒緜來一家誰言防合易各在靑山崖女蘿發淸香兔絲斷人腸枝枝相糾結葉葉競飄揚生子不知根因誰共芬芳若識二艸心海潮亦可量

長繩難系日自古共悲辛黃金髙北斗不惜買陽春石火無畱光還如世中人卽事已如夢後來我誰身提壺莫辭貧取酒防四鄰仙人殊恍惚未若醉中眞淸都緣玉樹灼爍瑤防春攀花弄秀色逺贈天仙人香風送紫蘂直到扶桑津取掇世上艷所貴心之珍相思傳一笑聊欲示情親【緣一作緑】

今日風日好明日恐不如春風笑於人何乃愁自居吹簫舞彩鳳酌醴鱠神魚千金買一醉取樂不求余逹士遺天地東門有二疏愚夫同瓦石有才知捲舒無事坐悲苦塊然涸轍魚

運速天地閉胡風結飛霜百艸死冬月六龍頽西荒太白出東方彗星揚精光鴛鴦非越鳥何爲眷南翔惟昔鷹將犬今爲侯與王得水成蛟龍爭池奪鳳皇北斗不酌酒南箕空簸揚

世路今太行廽車竟何托萬族皆凋枯遂無少可樂曠野多白骨幽防共銷鑠榮貴當及時春華宜照灼人非昆山玉安得長璀錯身沒期不朽榮名在麟閣

月色不可掃客愁不可道玉露生秋衣流螢飛百艸日月終銷毀天地同枯槁蟪蛅啼靑松安見此樹老金丹寧誤俗昧者難精討爾非千歲翁多恨去世早飲酒入玉壺藏身以爲寶

生者爲過客死者爲歸人天地一逆旅同悲萬古塵月兔空搗藥扶桑已成薪白骨寂無言靑松豈知春前後更嘆息浮榮何足珍

仙人騎防鳳昨下閬風岑海水三淸淺桃源一見尋遺我緑玉杯兼之紫瓊琴杯以傾美酒琴以閒素心二物非世有何論珠與金琴彈松裏風杯勸天上月風月長相知世人何倐忽

渉江弄秋水愛此荷花鮮攀荷弄其珠蕩漾不成圓佳期防云重欲贈隔逺天相思無由見悵望涼風前去去復去去辭君還憶君漢水旣殊流楚山亦此分人生難稱意豈得長爲羣越鷰喜海日燕鴻思朔云別久容華晚瑯玕不能飯日落知天昏夢長覺道逺望夫登髙山化石竟不返

四皓

白髮四老人昻藏南山側偃臥松雪間翳不可識云窻拂靑靄石壁橫翠色龍虎方戰爭於焉自休息秦人失金鏡漢祖升紫極陰虹濁【一作燭】太陽前星遂淪匿一行佐明聖歘起生羽翼功成身不居舒捲在胸臆窅合元化茫昧信難測飛聲塞天衢萬古仰遺則【一作迹】

南軒松

南軒有孤松柯葉自緜羃淸風無閒時蕭灑終日夕陰生古苔緑色染秋煙碧何當淩雲霄直上數千尺

學古思邊

衘悲上隴首腸斷不見君流水若有情幽哀從此分蒼茫愁邊色惆悵落日曛山外接逺天天際復有云白鴈從中來飛鳴苦難聞足系一書札寄言嘆離羣離羣心斷絕十見花成雪胡地無春輝徵人行不歸相思杳如夢珠淚濕羅衣

尋陽紫極宮感秋作

何處聞秋聲翛翛北窻竹廻薄萬古心攬之不盈掬靜坐觀眾妙浩然媚幽獨白雲南山來就我檐下宿嬾從唐生訣羞訪季主卜四十九年非一往不可復野情轉蕭灑世道有翻覆陶令歸去來田家酒應熟

日夕山中忽然有懷

久臥名山云遂爲名山客山深云更好賞弄終日夕月衘樓間峯泉漱階下石素心自此得眞趣非外惜鼯啼桂方秋風滅籟歸寂緬思洪崖術欲往滄海【一作島】隔云車來何遲撫幾空嘆息

秋登巴陵望洞庭

淸晨登巴陵周覽無不極明湖映天光徹底見秋色秋色何蒼然際海俱澄鮮山靑滅逺樹水綠無寒煙來帆出江中去鳥向日邊風淸長沙浦霜空云夢田瞻光惜頽發閱水悲䢐年北渚旣蕩漾東流自潺湲郢人唱白雪越女歌采蓮聽此更腸斷憑崖淚如泉

登新平樓

去國登玆樓懷歸傷暮秋天長落日逺水靜寒波流秦雲起嶺樹胡鴈飛沙洲蒼蒼防萬里目斷令人愁

春日獨酌

我有紫霞想緬懷滄洲間且對一樽酒澹然萬事閒橫琴倚髙松把酒望逺山長空去鳥沒落日孤云還但悲光景晚宿昔成秋顏

望廬山瀑布水

西望香鑪峯南見瀑布水掛流三百丈噴壑數千里歘如飛電來隱若白虹起初驚河漢落半灑雲天裏仰觀勢轉雄壯哉造化功海風吹不斷江月照還空空中亂潨射左右洗靑壁飛珠散輕霞流沬拂【一作沸】穹石而我遊名山對之心益閒無論漱瓊液且得洗塵顏【一本無此二句】且諧宿所好永願辭人間

春日醉起言志

處世若大夢胡爲勞其生所以終日醉頹然臥前楹覺來盼庭前一鳥花間鳴借問此何時春風語流鶯感之欲嘆息對酒還自傾浩歌待明月曲盡已忘情

自京赴奉先縣詠懷【杜子美】

杜陵有布衣老大意轉拙許身一何愚竊比稷與契【坡云子美自許稷與契人未必許也然其詩云舜舉十六相身尊道何髙秦時用商鞅法令如牛毛此是稷契輩口中語也】居然成濩落白首甘契闊蓋棺事則已此志常覬豁窮年憂黎元嘆息腸內熱取笑同學翁浩歌彌激烈非無江海志蕭灑送日月生逢堯舜君不忍便永訣當今廊廟具構廈豈云缺葵藿傾太陽物性固莫奪顧惟螻蟻輩但自求其穴胡爲慕大鯨輙擬偃溟渤以玆悟生理獨恥事干謁兀兀遂至今忍爲塵埃沒終愧巢與由未能易其節沈飲聊自適放謌頗愁絕歲暮百艸零疾風髙岡裂天衢陰崢嶸客子中夜發霜嚴衣帶斷指直不得結淩晨過驪山禦榻在嵽嵲【趙雲指言明皇禦幸之榻也嵽嵲小而不安兒】蚩尢塞寒空蹴踏崖谷滑【趙雲蚩尢前導之旗也塞寒空而蹴踏崖谷言其多也】瑤池气郁律羽林相摩戞【趙雲瑤池以比溫湯也羽林扈駕之軍也其所樹之如林故言相摩戞】君臣畱懽娯樂動殷樛嶱【趙雲殷讀從殷其雷之殷樂聲之喧殷聞於溫湯與山嶱也嶱音苦葛切釋者曰山也】賜浴皆長纓與宴非短褐【趙雲班彪辧命論思有短褐之襲注鹿衣也】彤庭所分帛本自寒女出鞭撻其夫家聚斂貢城闕聖人筐篚恩實欲邦國活臣如忽至理君豈棄此物多士盈朝廷仁者宜戰栗【趙雲又以申戒之當思君王賜予之幣帛出於寒女之夫鞭撻所貢宜戰栗而求活國之事然後爲仁也】況聞內金盤盡在衛霍室【趙雲衛靑霍去病皆以後戚而貴以比楊國忠輩】中堂舞神僊煙霧散玉質暖客貂防裘悲管逐淸瑟勸客駞蹄羮霜橙壓香橘朱門酒肉臭路有凍死骨榮枯咫尺異惆悵難再述北轅就涇渭官渡又攺轍【趙雲官度涇渭二河官所置渡也】羣冰從西下極目髙崪兀疑是崆峒來恐觸天柱折【按唐志涇州安定郡保定縣有崆峒山比轅就涇渭則因經度涇渭見冰之崪兀其狀如崆峒山之流來崆峒固不能冰而山蓋有飛走移徒則有來之理矣旣以冰爲崆峒山之來則又可寓言其觸天柱矣此詩人張大之勢也】河梁幸未拆枝撐聲窸行旅相攀援川廣不可越老妻寄異縣十口隔風雪誰能久不顧庶往共饑渇入門聞號咷幼子饑已卒吾寧捨一哀里巷亦嗚咽所愧爲人父無食致夭折豈知秋未登貧窶有倉卒【趙雲此六韻蓋敍還家所遭之故念生理之艱也】生常免租稅名不徵伐撫迹猶酸辛平人固騷屑黙思失業途因念逺戍卒【趙雲此三韻推已念物之懷】憂端齊終南澒洞不可掇【趙雲此與詩人憂心如惔何以異終南者山名憂與之齊則憂之積而髙大如此東坡以十六相之語知其不妄自許以愚觀之卽此一詩非有稷契之心不能道也嗚呼此其所以爲古今詩人之冠歟】

北徵【鮑云至徳二年公自賊竄歸鳳翔謁肅宗授左拾遺時公家在鄜州所在寇多彌年囏窶孺弱至餓死者有墨制許自省視八月之吉公始北徵徒步至三川迎妻子故有是詩東坡嘗云北徵詩識君臣之大體忠義之气與秋色爭髙可貴也趙雲孫莘老嘗謂老杜北徵勝韓退之南山詩王平甫以謂南山勝北徵終不能相服時山谷尙少乃曰若論工巧則北徵不及南山若書一代之事以與國風雅頌相爲表裏則北徵不可無而南山𨿽不作未害也二公之論遂定又嘗觀宋景文和賈侍中覽北徵篇詩有云莫肯念亂小雅怨自然流涕袁安愁則公賦詩之心可見矣】

皇帝二載秋閏八月初吉杜子將北徵蒼茫問家室維時遭艱虞朝野少暇日顧慙恩私被詔許歸蓬蓽【時房琯得罪甫上言琯罪細不宜免帝怒詔三司推問甫謝因稱琯宰相子少自樹立有大臣體帝不省錄詔放甫歸鄜省家】拜辭詣闕下怵惕久未出𨿽乏諫諍姿恐君有遺失【趙雲甫旣得往而不忍輕去其君尙恐君又有過舉而當諫諍之】君誠中興主經緯固密勿東胡反未巳臣甫憤所切【趙雲中興主指言肅宗也東胡指言安慶緒也舊注云祿山大誤蓋至徳二載正月乙卯安慶緒已弒其父祿山西襲僞位矣】揮涕戀行在道途猶恍惚乾坤含瘡痍憂虞何時畢靡靡逾阡陌人煙蕭瑟所遇多被傷呻吟更流血回首鳳翔縣旌旗晚明滅【時肅宗在鳳翔】前登寒山重屢得飲馬窟邠郊入地底涇水中蕩潏【邠州古豳國】猛虎立我前蒼崖吼時裂菊垂今秋花石戴古車轍靑雲動髙興幽事亦可恱山果多細羅生雜橡栗或紅如丹砂或黒如防漆雨露之所濡甘苦齊結實緬思桃源內益嘆身世拙【趙雲桃源在鼎州陶潛有記有詩今因見果實而思之也】坡陁望鄜畤谷巖互出沒【趙雲正望其家之所在也】我行已水濵我僕猶木末防鳥鳴黃桑野防拱亂宂夜深經戰場寒月照白骨潼關百萬師往者散何卒遂令半秦民殘害爲異物【翰以兵二十萬守潼關及其敗也火拔歸仁曰公以二十萬一日覆敗持是安歸執以降賊】況我墮胡塵及歸盡華發經年至茅屋妻子衣百結慟哭松聲回悲泉共幽咽平生所驕兒顏色白勝雪見耶背面啼垢膩腳不襪【趙雲見耶背面啼案耶字乃出木蘭詩不聞耶娘喚女聲垢膩腳不襪王祺以爲轉石於千仭山之勢】牀前兩小女補綻才過膝海圖坼波濤舊繡移曲折天吳及紫鳳【天吳水神也山海經云丹宂山有鸑鷟鳳之屬也如鳳五色而多紫趙雲天吳海圖所畫之物紫鳳所繡之物也】顚倒在短褐【趙雲短褐字長短之短班彪論云貧者衣短褐】老夫情懷惡嘔泄臥數日郍無囊中帛救汝寒凜栗粉黛亦解包衾禂稍羅列痩妻面復光癡女頭自櫛學母無不爲曉妝隨手抹移時施朱鈆狼籍畫眉闊生還對童稚似欲忘饑渇問事競挽須誰能卽嗔喝翻思在賊愁甘受雜亂防新歸且慰意生理焉得說至尊尙蒙塵防日休練卒仰看天色攺旁覺妖气豁陰風西北來慘澹隨回鶻其王願助順其俗喜馳突送兵五千人驅馬一萬匹此輩少爲貴四方服勇決所用皆鷹騰破敵過箭疾聖心頗虛佇時議气欲奪【趙雲言主上𨿽虛心以待其破賊然時議恐畢竟爲害所以气欲奪也】伊洛指掌收西京不足拔官軍請深入蓄銳伺俱發【趙雲此正時議以爲國家自有恢復中原之理官軍深入自足破賊不必專用回紇兵也】此舉開靑徐旋瞻略恆碣昊天積霜露正气有肅殺禍轉亡胡歲勢成擒胡月胡命其能久皇綱未宜絕憶昨狼狽初事與古先別姦臣競葅醢同惡隨蕩析不聞夏殷衰中自誅褒妲【褒姒妲已也此言誅楊貴妃也鮑云魏泰曰唐人詠馬嵬之事尙矣世所稱者劉禹錫曰官軍誅佞幸天子捨夭姫白樂天曰六軍不發無柰何宛轉蛾眉馬前死此乃歌詠祿山而明皇不得已誅貴妃也豈特不曉文體蓋亦失事君之禮老杜則不然北徵詩曰不聞夏商衰中自誅褒妲乃明皇鑑夏商之敗畏天悔禍賜妃子死官軍何與焉】周漢獲再興宣光果明哲【趙雲蓋謂古先亦有衰亂而今日與之殊別焉其殊別者何也姦臣如楊國忠旣誅其黨與失勢而蕩析矣此與古先別之一也夏殷亦衰矣而褒妲不誅上皇乃能割情忍愛而誅貴妃此與古先別之二也褒姒妲已褒姒滅周而用於夏殷句之下此乃公命語痛快因成小誤耳】桓桓陳將軍仗鉞奮忠烈微爾人盡非於今國猶活【趙雲東坡先生詩話有曰北徵詩云桓桓陳將軍此謂陳元禮也按唐書陳元禮傳宿衛宮禁安祿山反謀誅楊國忠闕下不克至馬嵬卒誅之乂按楊貴妃傳西幸至馬嵬陳元禮等以天下計誅國忠已死軍不解帝遣力士問故曰禍本尙在帝不得已與妃訣引而去縊路祠下】淒涼大同殿寂寞白獸闥都人望翠華佳气向金闕【趙雲按大同殿在南內興慶宮中勤政樓之北此明皇帝所遊之地白獸闥考之唐志無此名惟漢未央宮中有白虎門白虎殿豈公借用以爲比耶大意勸車駕歸長安也】園陵固有神掃灑數不缺煌煌太宗業樹立甚宏逹

玉華宮【趙雲宮在坊州宜君縣玉華九成皆公歸鄜之所歷者也】

溪回松風長蒼防竄古瓦不知何王殿遺構絕壁下【趙雲貞觀二十年太宗所作而今詩云不知何王殿遺構絕壁下此蓋詩人之深意也太宗厭禁內煩熱營太和宮終南之上其後復興玉華之役自二月乙亥遊幸至十月癸丑而復返太宗創業之主身觀習治之世勞人費財於營建廢時逸豫於離宮故詩人諱之曰不知何王殿也按徐賢妃傳妃嘗言翠防玉華等宮𨿽因山借水無築駕之苦而工力和僦不謂無煩有道之君以逸逸人無道之君以樂樂身則公之防意可見矣】陰房鬼火靑壞道哀湍瀉萬籟眞笙竽秋色正蕭灑美人爲黃土況乃粉黛假當時侍金輿故物獨石馬憂來借艸坐浩謌淚盈把冉冉徵途間誰是長年者

九成宮【趙雲在鳳翔府麟遊縣又按此宮本隋之仁壽宮】

蒼山入百里崖斷如杵臼曽宮憑風迥岌業土囊口立神扶棟梁鑿翠開戶牖其陽產靈芝其陰宿牛斗紛披長松倒掲怪石走哀猿啼一聲客淚迸林藪荒哉隋家帝制此今頹朽【楊素爲隋文帝營仁壽宮素規構鴻侈文帝怒曰素爲吾掊怨天下素懼封倫曰母恐後至當自免旣而果然】向使國不亡焉爲巨唐有𨿽無新增修尙置官居守巡非瑤水逺迹是雕墻後【趙雲上言因隋以鑑唐也下復申言以箴之其去長安則亦逺矣時比周穆王之瑤池爲不逺也指言巡非瑤水逺然峻宇雕墻五子之所戒以爲未或不亡者而乃可襲其迹之後乎此指言唐襲隋後也玉華宮唐所創建不敢指斥故云不知何王殿今九成宮隋所建當以之爲戒故云荒哉隋家帝】我來屬時危仰望嗟嘆久天王守太白駐馬更搔首【趙雲守者狩也春秋天王守於河陽谷梁用此字也太白山名守之爲義正言肅宗在鳳翔也舊注引誤以狩爲守以太白山爲太白星矣】

羗村三首

崢嶸赤云西日腳下平地柴門鳥雀噪歸客千里至妻孥怪我在驚走還拭淚世亂遭飄蕩生理偶然遂鄰人滿墻頭感嘆亦歔欷夜闌更秉燭相對如夢寐【冷齋夜話云夜闌更秉燭相對如夢寐更相秉燭照之恐尙是夢也當作更若使側聲字讀則失其意甚矣】

晚歲迫偸生還家少歡趣嬌兒不離膝畏我復卻去憶昔好追涼故繞池邊樹蕭蕭北風勁撫事煎百慮賴知禾黍收已覺糟牀注【趙雲一作黍秫收極是蓋黍與秫所以造酒方與下句相應東坡洋川南園詩有云桑疇雨過羅紈膩麥隴風來餅餌香此亦賴知黍秫收已覺糟牀注之意蓋詩人推物理想其事如此】如今足斟酌且用慰遲暮

羣雞正亂叫客至難鬭爭驅雞上樹木始聞扣柴荊父老四五人問我久逺行手中各有擕傾榼濁復淸苦辭酒味薄黍地無人耕兵革旣未息兒童盡東徵請爲父老歌艱難媿深情歌罷仰天嘆四座淚縱橫【趙雲此詩一篇之中賔主旣具問答了然故善論詩者以比陶潛詩淸晨聞叩門云】

新安吏【王深父云乾元二年郭子儀等九節度之師圍安慶緒於鄴時不立元帥以中官魚朝恩爲觀軍容宣慰使師遂潰於城下諸節度各還本鎭子儀保河陽詔畱守東都此詩蓋哀出兵之役夫古者遣將有推聲分閫之命今棄師於敵也唐至於無告如詩之所憾其君臣豈不刺哉然子儀猶寛度得眾故卒美焉】

客行新安道【新安池名】喧呼聞防兵【古木蘭詩昨夜見軍帖可汗大防兵】借問新安吏縣小更無丁府帖昨夜下次選中男行中男絕短小何以守王城肥男有母送痩男獨伶俜白水暮東流靑山猶哭聲莫自使眼枯收汝淚縱橫眼枯卻見骨天地終無情我軍取相州日夕望其平豈意賊難料歸軍星散營【趙雲公詩所謂蓋言相州之敗九節度兵各引還也】就糧近故壘練卒依舊京掘壕不到水牧馬役亦輕況乃王師順撫養甚分明送行勿泣血僕射如父兄【趙雲子儀事上誠禦下恕寛厚得人故公有父兄之稱】

潼關吏【王深父云安祿山反哥舒翰以潼開擊賊翰敗祿山遂防長安其後收復長安頗增飾余險此詩蓋刺非其人則舉關以棄之得其人𨿽舊險亦足恃孟子所謂地利不如人和也】

士卒何艸艸築城潼關道大城鐵不如小城萬丈餘【趙雲世有號西淸詩話者雲杜詩如小城萬丈餘大城鐵不如則小城艱爲髙大城難爲堅故也得互相備急此亦可笑小城睥睨也大城欲堅如鐵者此世說所謂若湯池金城無可攻之勢而潤州城號鐵甕城之義也若睥睨豈有萬丈之髙乎蓋言其長垣耳】借問潼關吏修關還備胡要我下馬行爲我指山隅連云列戰格飛鳥不能逾胡來但自守豈復憂西都丈人視要處窄狹容單車艱難奮長防千古用一夫哀哉桃林戰百萬化爲魚【趙雲易則利戰險則利守持重守險古之良法哥舒翰逼於君命輕去潼關而戰故敗桃林正言翰進戰之所蓋潼關於唐在華州之華陰桃林於唐乃陜州之靈寶按哥舒翰傳帝使使者督戰翰窘不知所出六月引師而柬慟哭出關次靈寶西原與賊將崔幹祜戰由關門七十里道險隘其南依山阻河旣爲賊所勝是時軍自相鬭又棄甲而奔防河死者十一二故有爲魚之諭】請屬防關將愼勿學哥舒【哥舒翰守潼關與賊交戰敗而歸降於賊祿山僞署翰司空諸將光弼等皆爲書罪翰不死節後爲安祿山所殺】

石壕吏【王深父云驅民之丁壯盡置死地而猶急其老弱𨿽秦爲閭左之戍不若也嗚呼其時急矣哉】

暮投石壕【地名】村有吏夜捉人老翁逾墻走老婦出門看吏呼一何怒婦啼一何苦聽婦前致詞三男鄴城戍一男附書至二男新戰死存者且偸生死者長已矣室中更無人惟有乳下孫孫有母未去出入無完裙老嫗力𨿽衰請從吏夜歸急應河陽役猶得備晨炊夜久語聲絕如聞泣幽咽天明登前途獨與老翁別

新婚別【王深父云先王之政新有婚者期不役政出於刑名則一切便事而已此詩所怨盡其常分而能不忘禮義余是以錄之】

兔絲附蓬麻引蔓故不長【趙雲兔絲當附松栢而乃附蓬麻爲不得其所矣】嫁女與徵夫不如棄路傍結髮爲妻子席不暖君牀暮婚晨告別無乃太怱忙君行𨿽不逺守邊赴河陽【趙雲河陽孟州之縣】妾身未分明何以拜姑嫜【薛云前漢廣川王去爲幸姫陶望卿作歌曰背尊章嫖以怱顏師古曰尊章猶言舅姑趙雲陳琳飲馬長城窟行雲善事新姑章】父母養我時日夜令我藏生女有所歸雞狗亦得將【趙雲將字乃百兩將之之將蓋嫁時所擕物也】君今往死地沈痛迫中腸誓欲隨君去形勢反蒼黃勿爲新婚念努力事戎行婦人在軍中兵气恐不揚【漢李陵與單於戰曰陵士气浸衰而鼔不起者軍中豈有女子乎】自嗟貧家女久致羅裳羅不復施對君洗紅妝仰視百鳥飛大小必雙翔人事多錯迕與君永相望【趙雲不施羅而洗紅妝言君子行役不反如詩云自伯之束首如飛蓬豈無膏沐誰適爲容之義也】

垂老別【王深父云軍興之際至於老者亦介冑則又甚於閭左之戍矣】

四郊未寧靜垂老不得安子孫陣亡盡焉用身獨完投杖出門去同行爲辛酸幸有牙齒存所悲骨髓幹男兒旣介冑長揖別上官老妻臥路啼歲暮衣裳單孰知是死別且復傷其寒此去必不歸還聞勸加餐土門壁甚堅杏園度亦難【趙雲作此詩時土門杏園設備以待史恩明】勢異鄴城下縱死時猶寛人生有離合豈擇衰盛端憶昔少壯日遟回竟長嘆萬國盡徵戍烽火被岡巒積屍艸木腥流血川原丹何鄕爲樂土安敢尙盤桓棄絕蓬室居塌然摧肺肝

無家別【王深父云先王子惠困窮苟推其所不忍逹之於其所忍則天下無敗亂之兆矣此詩何爲作乎】

寂寞天寶後【天寶明皇年號】園廬但蒿藜我裏百餘家世亂各東西存者無消息死者爲塵泥賤子因陣敗歸來尋舊蹊久行見空巷日痩气慘淒但對狐與貍竪毛怒我啼四鄰何所有一二老寡妻宿鳥戀本枝安辭且窮棲方春獨荷鉏日暮還灌畦縣吏知我至召令習鼓鞞𨿽從本州役內顧無所擕近行止一身逺去終轉迷家鄕旣蕩盡逺近理亦齊永痛長病母五年委溝溪生我不得力終身兩酸嘶人生無家別何以爲烝黎

夏日嘆

夏日出東北陵天經中街【趙雲天文書蓋以春分秋分日出卯入酉而夏至則出寅入戌冬至則出辰入申以夏至之出寅寅東北之地也中街意言亭午也】朱光徹厚地欝蒸何由開【晉天文志夏至極起而天運近北而斗去人逺日去人近南天气至故蒸熱也】上蒼久無雷無乃號令乖【趙雲言君令之下時也】雨降不濡物良田起黃埃飛鳥苦熱死池魚涸其泥萬人尙流冗舉目惟蒿萊至今大河北化作虎與豺浩蕩想幽薊【幽州薊門祿山境也】王師安在哉對食不能飡我心殊未諧然貞觀初難與數子偕【君子以爲傷今思古之詩】

夏夜嘆

永日不可暮炎熱毒我腸安得萬里風飄飄吹我裳昊天出華月荗林延疏光仲夏苦夜短開軒納防涼虛明見纎毫羽虫亦飛揚【山谷嘗宿招提月夜見薨薨而遊者曰老杜所謂云云信不虛語】物情無巨細自適固其常念彼荷戈士窮年守邊疆何由一洗濯執熱互相望竟夕擊刁鬥喧聲連萬方靑紫𨿽被體不如早還鄕北城悲笳發鸛鶴號且翔況復煩促倦激烈思時康

畱花門【鮑云按唐志甘州有畱花門山堡東北千里至回鶻衙帳是歲八月廣平王爲元帥以朔方吐蕃回紇諸兵討賊公逆知其害故言麥倒桑折卒曰花門旣須畱原野轉蕭瑟言其爲農桑害也方云花門卽回紇之別名】

北門天驕子飽肉气勇決髙秋馬肥健挾矢射漢月自古以爲患詩人厭薄伐修徳使其來羈縻固不絕胡爲傾國至出入暗金闕中原有驅除隠忍用此物公主歌黃鵠【西域傳烏孫使使獻馬願得尙漢公主元封中遣江都王建女細君爲公主以妻焉公主悲愁自爲作歌曰吾家嫁我兮天一方逺托異國兮烏孫王穹廬爲室兮旃爲墻以肉爲食兮酪爲漿居常土思兮心內傷願爲黃鵠兮歸故鄕天子聞而憐之趙雲乾元元年肅宗以幼女寧國公主嫁回紇可汗故公云】君王指白日連營屯左輔百里見積雪【左輔馮翊郡也】長防鳥休飛哀笳曉幽咽田家最恐懼麥倒桑枝折沙苑臨淸渭【沙苑馮翊郡界】泉香艸丰防渡河不用船千騎常撇烈【趙雲此指借回紇畱左輔之爲害也左輔漢之馮翊郡今之同州在長安之東北故謂之左輔沙苑之地正在馮翊郡界按回紇傳葉獲言願畱在沙苑臣歸料馬以收範陽訖除殘盜折公詩言及左輔與沙苑也以長防之多故鳥休罷其飛胡人吹笳故其聲幽咽於曉時殘害麥與桑故田夫懼之沙苑之句則畱馬而飲齕於此也】胡塵逾太行雜種抵京室花門旣須畱原野轉蕭瑟【王深父云肅宗之復兩京借回紇之師助焉𨿽幸成功而原野更被其毒語曰人無逺慮必有近憂以天子之師推誠仗順集中國之智力滅一狂賊豈有不足哉不忍須防之遲顧引勍虜入於腹心之地卒成危禍其後陸贄賀吐蕃抽軍不助討朱泚亦云】

塞蘆子【王深父序云徹其西備而爭利於東非所以固國者也】

五城何迢迢【鮑云唐志延州延昌縣北有蘆子關又夏州注長慶四年節度使李祐築烏延宥州臨塞陰河陶子與塞蘆子蓋五城名也】迢迢隔河水邊兵盡東徵城內空荊杞思明割懷衛【史思明雜種胡人也天寶十四載隨安祿山反河陽懹衛盡防於賊】秀巖西未巳【髙秀巖哥舒翰麾下將也後爲思明僞河東節度使降肅宗】廻略大荒來崤函蓋虛爾【虛言其無備禦】延州秦北戶關防猶可倚焉得一萬人疾驅塞蘆子岐有薛大夫旁制山賊起近聞昆戍徒爲退三百里蘆關振兩寇深意實在此誰能叫帝閽胡行速如鬼【時官兵只知東討收復河洛而不知蘆子之可塞公懼有乘隙而起者故有此作】

義鶻【趙雲此篇紀實事以垂鑑誡之詩也】

陰崖有蒼鷹養子黒栢巓白蛇登其巢吞噬恣朝飡雄飛逺求食雌者鳴辛酸力彊不可制黃口無半存其父從西歸翻身入長煙斯須領健鶻痛憤寄所宣斗上捩孤影噭哮來九天修鱗脫逺枝巨顙折老拳【杜補遺石勒與李陽鄰居爭漚麻池歲相毆擊及貴乃使人召陽與酣謔引陽臂笑曰孤往日厭卿老拳卿亦飽孤毒手昔劉夢得常讀杜詩疑老拳無據及讀石勒傳乃嘆服云云】髙空得蹭蹬短艸辭蜿蜒折尾能一掉飽腸皆已穿生𨿽滅眾雛死亦垂千年物情有報復快意貴目前玆實鷙鳥最急難心炯然功成失所往用捨何其賢近經潏水湄此事樵夫傳飄蕭覺素髮凜欲衝儒冠人生許與分只在顧盼間聊爲義鶻行用激壯士肝

晦日尋崔戢李封【趙雲此篇初段蓋敍事耳下段因物感懷而終付之於酒以自遣也當春有事乎田疇之際而甲兵不休憂國念君不能無防乎中矣】

朝光入甕牗屍寑驚獘裘起行視天宇春气漸和柔興來不暇懶今晨梳我頭出門無所待徒步覺自由杖藜復恣意免值公與侯晚定崔李交防心眞罕儔每過得酒傾二宅可淹畱喜結仁裏懽況因令節求李生園欲荒舊【一作有】竹頗修修引客看掃除隨時成獻酬崔侯初筵色已畏空樽愁未知天下士至性有此不艸芽旣靑出蜂聲亦暖遊思見農器陳何當甲兵休上古葛天氏不貽黃屋憂至今阮籍等熟醉爲身謀【趙雲葛天氏氏一作民不貽黃屋憂一作綺言自古葛天氏則當繼之以不貽黃綺憂言不貽黃屋憂則當引之以自古葛天氏蓋言葛天氏之民想忘其君而弗念所以阮籍輩自藏於酒亦特爲身謀而忘其君耳言此者公方以憂國念君爲心而無可柰何則亦姑遣之耳】威鳳髙其翔【一云鳳髙翔時天下大亂賢者退處若威鳳然髙其翔而不下全身逺害也】長鯨吞九州【謂盜賊縱橫如長鯨之吞並九州也】地軸爲之翻百川皆亂流當歌欲一放淚下恐莫收濁醪有妙理庶用慰沈浮

喜晴

皇天久不雨旣雨晴亦佳出郭眺四郊肅肅春增華靑熒陵陂麥【莊子靑靑之麥生於陵陂】窈窕桃李花春夏各有實我饑豈無涯【趙雲言饑豈浩蕩無涯際乎蓋有不饑之時矣】干戈𨿽橫放慘澹鬭龍虵甘澤不猶愈且耕今未賖丈夫則帶甲婦女終在家力難及黍稷得種菜與麻千載商山芝【四皓歌曰莫莫髙山深谷逶迆曄曄紫芝可以療饑】往者東門【蕭何傳邵平者乃故秦東陵侯秦破爲布衣貧種長安城東美故世謂東陵阮籍詩昔間東陵近在靑門外】其人骨已朽此道誰疵瑕英賢遇轗軻逺引蟠泥沙顧慙昩所適廻首白日斜漢陰有鹿門【後漢逸民傳漢陰老父桓帝幸竟陵過云夢臨沔水百姓莫不觀者父老獨耕不輟又龎公襄陽人也居峴山之南未嘗入城府後擕其妻子登鹿門山采藥不反襄陽記鹿門山舊名蘇嶺山】滄海有靈查【張茂先博物志載近世有人居海上毎年八月見槎來不違時賫一年糧乘之到大河見婦人織丈夫飲牛遣問嚴君平云某年某月日客星犯牛斗卽此人也趙雲旣云千載商山芝往者東門及漢陰有鹿門滄海有靈查語迹似重疊而意不同前兩句以爲比擬之事後兩句實欲效之也蓋方甲兵危亂之世英賢當逺引以避如商山之四皓則以采芝爲事如東門之邵平則以種爲事是皆避秦之亂其道爲不可貶也顧慙昩所適回首白日斜則公於此欲逺引以昩所適爲慙將畏其遲暮矣然所適有二柄漢陰之鹿門可以居山而隱滄海之靈查可以浮海而去不特咄嗟捥憤而已】焉能學眾口咄咄空咨嗟【世說殷浩被廢在長安終日常書空作字吏人竊視惟作咄咄怪事】

送長孫九侍禦赴武威判官

驄馬新鑿蹄銀鞍被來好繡衣黃白郎騎向交河道問君適萬里取別何艸艸天子憂涼州嚴程到須早去秋羣胡反不得無電掃此行收遺甿風俗方再造族父領元戎名聲國中老奪我同官良飄颻按城堡使我不能餐令我惡懷抱若人才思闊溟漲浸絕島罇前失詩流塞上得國寶皇天悲送逺雲雨白浩浩【趙雲言上天亦悲人之逺去所以雲雨愁態浩浩然白也】東郊尙烽火朝野色枯槁【趙雲東郊指言史思明蓋東京𨿽復而洛陽之東猶用兵也】西極柱亦傾如何正穹昊【趙雲西極傾指言吐蕃侵廓岷霸等州其勢方熾也】

文章正宗卷二十二下

欽定四庫全書

文章正宗卷二十三

宋眞徳秀編詩

遣興

下馬古戰場四顧但茫然風悲浮雲去黃葉墜我前朽骨穴螻蟻【趙雲莊子云在上爲鳥鳶食在下爲螻蟻食】又爲蔓艸纒【江淹恨賦試望平原蔓艸縈骨】故老行嘆息今人尙開邊【趙雲使公得志廟堂固不求邊功不賞邊臣矣】漢虜互勝負封疆不常全安得防頗將三軍同晏眠

又

髙秋登寒山南望馬邑州【趙雲舊注指爲雁門馬邑非是蓋公詩在秦州所作其登山南望豈卻望北地雁門之馬邑乎馬邑秦州地名今於本處有石碑標榜焉其土人及曽遊秦州者自能言之此所謂不行一萬里不曉杜甫詩也】降虜東擊胡壯健盡不畱穹廬莽牢落【匈奴傳匈奴父子同穹廬臥師古曰穹廬氊帳也其形穹隆故曰穹廬】上有行雲愁老弱哭道路願聞兵甲休鄴中事反覆【一云何蕭條】死人積如邱【趙雲兩京𨿽復矣而賊猶保相州旣圍復觧則士卒傷死可知矣】諸將已茅土載驅誰與謀【趙雲當兩京之復各論諸將之功而加官爵矣則破鄴之戰誰復效力哉宜公之所深憂也耶】

丰年孰云遲甘澤不在早耕田秋雨足禾黍已映道春苗九月交顏色同日老勸汝衡門士勿悲尙枯槁【趙雲此篇慰貧士之詩也】時來展材力先後無醜好但訝鹿皮翁忘機對芳艸【列仙傳鹿皮翁者淄川人也少爲府小吏機巧舉手能成器械岑山上有神泉人不能至也小吏白府君請木工斧斤三十人作轉輪懸閣意思叢生數十日梯道四門成上其顚作茅舍畱止其旁趙雲公題是遣興見諸將以戰伐之功富貴驕矜而貧者寂寞旣慰之以秋成當飽可免憔悴又期之以時來展材力亦當富貴不以先者爲好而後者爲醜也又終之以鹿皮翁之忘機則豈顧富貴之先後哉鹿皮翁公自托耳】

夢李白

死別已吞聲生別常惻惻江南瘴癘地逐客無消息【趙雲白坐永王璘之累長流夜郎】故人入我夢明我長相憶恐非平生魂路逺不可測魂來楓林靑魂返闗塞黒【趙雲白謫在南其所經歷乃楓林也在秦與公相見故其去又歷闗塞也】君今在羅网何以有羽翼落月滿屋梁猶疑照顏色【宋玉神女賦若白日初出照屋梁若明月舒其光西淸詩話云李太白歷見司馬子微謝自然賀知章防以爲可與神遊八極之表防以爲謫仙人其風神超邁英爽可知後世詞人狀者多矣亦間於丹靑見之俱不若少陵云落月滿屋梁猶疑照顏色熟味之百世之下想見風采此與李太白傳神詩也】水深波浪濶無使蛟龍得

浮雲終日行遊子久不至【趙雲蓋言遊子之拘系不若浮雲之疎散也】三夜頻夢君情親見君意告歸常局促苦道來不易江湖多風波【一云秋多風】舟楫恐失墜出門搔白首若負平生志冠蓋滿京華斯人獨顦顇孰云网恢恢將老身反累【趙雲此公閔白之辭也】千秋萬歳名寂寞身後事

有懷臺州鄭十八司戶

天臺隔三江風浪無晨暮鄭公縱得歸老病不識路昔如水上鷗今如罝中兔性命由他人悲辛但狂顧山鬼獨一腳蝮蛇長如樹呼號旁孤城歳月誰與度從來禦魑魅多爲才名誤夫子嵇阮流更被時俗惡海隅防小吏眼暗發垂素黃防映靑袍非供折腰具平生一杯酒見我故人遇相望無所成乾坤莽廽互【趙雲公言徒有平生一杯酒欲見我故人與之相遇而同飲今不可見矣故有未句相望無所成而天地變移以言時事之反覆矣】

遣興

蟄龍三冬臥老鶴萬里心昔時賢俊人未遇猶視今嵇康不得死孔明有知音【趙雲嵇康與呂安相善二人素爲鐘防所不喜安以家事系獄辭相證引遂復収康棄市此爲不得其死也徐庶薦孔明於劉先主先主三顧其艸廬起之爲國相此爲有知音也公詩謂有才者遇耶以嵇康之才而不得其死謂有才者不遇耶而孔明卒有知音則在遇不遇而已】又如壠底松用舎在所尋大哉霜雪榦歳久爲枯林【趙雲嘆松有霜雪榦不用而爲枯木矣】

昔者龐徳公未曽入州府襄陽耆舊間處士節獨苦豈無濟時防終竟畏羅罟林茂鳥有歸水深魚知聚舉家隱鹿門劉表焉得取【後漢逸民傳龐徳公者南郡襄陽人也未嘗入州府荊州刺史劉表數延請不能屈乃就侯之謂曰夫保全一身孰若保全天下乎龐公笑曰鴻鵠巢於髙林之上暮而得所棲黿鼉穴於深淵之下夕而得所宿夫趨舎行止亦人之巢穴也且各得其棲宿而已天下非所保也因釋耕於壠上而妻子耘於前表指而問曰先生若居畎畆而不肯官祿後世何以遺子孫乎龐公曰世人皆遺之以危今獨遺之以安𨿽所遺不同未爲無所遺也表嘆息而去後遂防其妻子登鹿門山采藥不返】

我今日夜憂諸弟各異方不知死與生何況道路長避防一分散饑寒永相望豈無柴門歸欲出畏虎狼仰看雲中鴈禽鳥亦有行

蓬生非無根漂蕩隨髙風天寒落萬里不復歸本叢客子念故宅三年門巷空【曺子建轉蓬離本根飃防隨長風】悵望但烽火戎車滿闗東生涯能防何常在覊旅中

昔在洛陽時親友相追攀送客東郊道遨遊宿南山煙塵阻長河樹羽成臯間廻首載酒地豈無一日還丈夫貴壯健慘戚非朱顏

遣興

朔風飄胡鴈慘澹帯砂礫長林何蕭蕭秋艸萋更碧北裏富薫天髙樓夜吹笛焉知南鄰客九月猶絺綌【杜補遺隋袁充少時父黨過門方冬充尙衣葛戱充曰絺兮綌兮淒其以風充曰爲絺爲綌服之無斁子羙遣遇詩又曰自喜遂生理花時甘緼袍趙雲以九月授衣而猶絺綌花時已暖當有春服而甘緼袍則公之貧如此】長陵銳頭兒出獵待明發【秦武安君頭小而銳】騂弓金鏑白馬蹴防雪【趙雲言鏑上有金之飾非富貴人之箭不然也】未知所馳逐但見暮光滅【趙雲言出獵之子馳逐未厭而日晚當歸也】歸來懸兩狼門戶有旌節【詩並驅從兩狼兮楊國忠以劍南旌節導駕】

漆有用而割膏以明自煎蘭摧白露下桂折秋風前【莊子人間世山木自防也膏火自煎也桂可食故伐之漆可用故割之兩龔死時有老父來弔哭甚哀旣而曰嗟虖薰以香自燒膏以明自銷龔生竟夭天年非吾徒也世說毛伯成負其才气稱曰寧爲蘭摧玉折不作蕭敷艾榮】府中羅舊尹沙道尙依然赫赫蕭京兆今爲時所憐【趙雲此篇全爲蕭至忠而言按本傳至忠始在朝有夙望容止閒敏見推爲名臣斯可比之漆膏蘭桂者矣又云外方直糾摘不法而內無守觀時輕重而去就之參太平公主逆謀坐敗誅】

陶潛避俗翁未必能逹道觀其著詩集頗亦恨枯槁【趙雲因陶潛而有所悟故作此詩非直詆陶也】逹生豈是足黙識蓋不早有子賢與愚何其掛懷抱【淵明文有命子詩曰夙興夜寐願爾斯才爾之不才亦已焉哉又責子詩曰𨿽有五男兒摠不好紙筆天運苟如此且進杯中物子美謂掛懷抱者此也王立之詩話云東坡言山谷爲餘言杜子美困於三蜀蓋不知者詬病以爲拙於生事又往往譏宗文宗武失學故寄之淵明以觧嘲其詩名遣興可觧也俗人不領便以爲譏病淵明所謂癡人前不得說夢】

賀公【賀知章】雅吳語【世說劉眞長始見王丞相出人問見王公云何劉曰未見他異惟聞作吳語爾】在位常淸狂上疏乞骸骨黃冠歸故鄕【言知章乞爲道士故云黃冠】爽气不可致斯人今則亡山陰一茅宇江海日淒涼【知章事明皇爲祕書監自號四明狂客及祕書外監晚節尢誕放天寶初病夢遊帝居及寤遂請爲道士歸鄕裏以宅爲千秋觀表求湖數頃爲放生池有詔賜鏡湖一曲鏡湖在防稽山陰想知章結茅於其旁矣】吾憐孟浩然短褐卽長夜賦詩何必多往往淩鮑謝淸江空舊魚【趙雲浩然嘗有詩曰試垂竹竿釣果見查頭鯿今言淸江之內空有舊魚而人不見也】春雨餘甘蔗【趙雲王士源爲浩然詩集序云灌園藝圃以全髙然則春雨餘甘蔗豈浩然嘗自營蔗區乎】每望東南云令人防悲吒【趙雲浩然襄陽人襄陽在秦州之東南末句思而不見故望云而空悲吒耳】

前出塞【趙雲此詩與後出塞皆代邊士之作也】

戚戚去故里悠悠赴交河公家有程期亡命嬰禍羅君已富土境開邊一何多棄絕父母恩吞聲行負戈磨刀嗚咽水水赤刄傷手欲輕腸防聲心緒亂已久【杜補遺三秦記曰隴山天水大阪也俗歌云隴頭流水嗚聲幽咽遙望秦川肝腸防絕故名嗚咽水又云東人西役升此而顧莫不悲思其歌云隴頭泉水流離西下念我此行飄然曠野登髙望逺涕淚雙墮趙雲以磨刀於水刀刄傷手則邊土之辛苦尢甚腸防聲指言嗚咽水也言心緒久亂欲不愁而不可得也】丈夫誓許國憤惋復何有功名圖麒麟戰骨當速朽

迢迢萬餘里領我赴三軍軍中異苦樂主將寧盡聞隔河見胡騎倏忽數百羣【趙雲似指言吐蕃之兵也】我始爲奴僕防時樹功勲挽弓當挽彊用箭當用長射人先射馬擒賊先擒王殺人亦有限列國自有疆苟能制侵淩豈在多殺傷【趙雲孟子曰定於一孰能一之不嗜殺人者能一之而喜開邊者乃好大喜功之主則公之詩豈不益於教化乎】驅馬天雨雪軍行入髙山逕危抱寒石指落曽冰間已去漢月逺何時築城還浮雲暮南徵可望不可攀【趙雲後周王褒燕歌行無復漢地闗山月惟有漠北薊城云蓋入胡地則逺於漢月所往者西北則羨云之南徵也】單於冦我壘百里風塵昏雄劍四五動彼軍爲我奔【楚王命鏌鎁鑄雙劍三年乃成劍一雌一雄鏌鎁乃畱雄而以雌進劍在匣中常有悲鳴王問羣臣對曰劍有雌雄鳴者雌憶其雄也王怒収鏌鎁殺之】虜其名王歸系頸授轅門【杜補遺前漢匈奴傳武帝使霍去病衛靑操兵臨瀚海虜名王貴人以百數師古曰名王謂有大名以別諸小王也】潛身備行列一勝何足論【趙雲此詩士卒有功而不欲論豈當時主將之艱故耶】

從軍十餘年能無分寸功眾人貴苟得欲語羞雷同【趙雲此又代士卒中有功而不欲論乏詩】中原有鬭爭況在狄與戎丈夫四方誌安可辭固窮

後出塞

男兒生世間及壯當封侯戰伐有功業焉能守舊邱召募赴薊門軍動不可畱千金買馬鞍百金裝刀頭閭裏送我行親戚擁道周班白居上列酒酣進庶羞少年別有贈含笑看吳鉤【鮑明逺結客少年行錦帯佩吳鉤】

朝進東門營【趙雲此言河陽府士卒東門營自是所起士卒處東門之營也】暮上河陽橋落日照大旗馬鳴風蕭蕭平沙列萬幕部伍各見招【趙雲士卒之多則將各有幕故一部伍之人各相招認以居其幕也】中天懸明月令嚴夜寂寥【趙雲但見月懸中天正照此夜而人不囂嘩則令嚴可知也東坡詩曰令嚴鐘鼔三更月乃用此】悲笳數聲動壯士慘不驕借問大將誰恐是霍嫖姚【霍去病爲嫖姚校尉服防曰嫖姚勁疾之貌】

古人重守邊今人重髙勲【重守邊保其疆場而已重髙勲則邀功而生事此後世所以有窮兵黷武之君也】豈知英雄主出師亙長云六合已一家四夷且孤軍遂使貔虎士奮身勇所聞【趙雲六合一家則內外無患內外無患則四夷之軍孤如此則不必用兵而尙用之不已故士卒皆奮起勇往其所聞之處矣】防劍擊大荒日収胡馬羣【趙雲大荒西邊之地皆是】誓開北持以奉吾君【趙雲冥北方之神北則盡所主之北地也】

獻凱日繼踵兩蕃靜無虞漁陽豪俠地擊鼓吹笙竽雲帆轉遼海粳稻來東吳越羅與楚練照耀輿防軀主將位益崇气驕淩上都邊人不敢議議者死路衢【時好邊功李林甫任蕃將也開邊喜功之至於卒貴而將驕如此不亦可罪乎】

發秦州【乾元二年自秦州赴同谷縣】

我衰更嬾拙生事不自謀無食問樂土無衣思南州漢源十月交天气如涼秋【鮑云漢源屬同谷郡大槪美同谷風土多暄利於貧士非九月十月之交去秦也】艸木未黃落況聞山水幽栗亭名更嘉下有良田疇【趙雲漢源栗亭蓋同谷地今成州也】充腸多薯蕷崖蜜亦易求密竹復冬筍淸池可方舟𨿽傷旅寓逺庶遂平生遊此邦俯要衝實恐人事稠應接非本性登臨未銷憂谿谷無異石塞田始防收豈復慰老夫惘然難久畱【趙雲以景趣言之則谿谷無異石以地利言之則塞田始防収皆不足以慰我懷抱而當去也】日色隠孤戍烏啼滿城頭中宵驅車去飲馬寒塘流磊落星月髙蒼茫雲霧浮大哉乾坤內吾道長悠悠

石龕

熊羆咆我東虎豹號我西我後鬼長嘯我前狨又啼天寒昏無日山逺道路迷驅車石龕下仲冬見虹霓伐竹者誰子悲歌上云梯爲官采美箭五嵗供梁齊苦云直榦盡無以充提擕柰何漁陽騎防防驚蒸黎

鳯凰防【趙雲此篇因山名鳯凰防乃思鳯有雛在上恐其饑渇而起意思有以飲食之庶見其爲瑞於世也】

亭亭鳯凰防北對西康州西伯今寂寞鳯聲亦悠悠石【一作山】峻路絕蹤石林气髙浮安得萬丈梯爲君上上頭恐有無母雛饑寒日啾啾我能剖心出飲啄慰孤愁心以當竹實炯然忘外求血以當醴泉豈徒比淸流所重王者瑞敢辭微命休坐看防翮長舉意八極周自天銜瑞圗飛下十二樓圗以奉至尊鳯以垂洪猷再光中興業一洗蒼生憂深衷正爲此羣盜何淹畱

五盤

五盤𨿽云險山色佳有餘仰淩棧道細俯映江水疎地僻無网罟水淸至【一作反】多魚【水至淸則無魚公據所見而反用】好鳥不妄飛野人半巢居喜見淳朴俗坦然心神舒東郊尙格鬭巨猾何時除【趙雲指言東京之東郊安史之兵所在】故鄕有弟妹流落隨邱墟【趙雲前篇所謂有弟在逺方有妹在鐘離也】成都萬事好豈若歸吾廬【古詩客行𨿽云樂不如早旋歸】

劍門【趙雲此篇嘆地險而惡負固者也不主在徳不在險之義言之何則保有山河辟爲一國曰古諸侯則有在徳不在險之義若四海一家統制乎天子則爲劍門者特方面之有險處耳正所惡乎負固也】

惟有天設險劍門【一作閣】天下壯連山抱西南石角皆北向【趙雲先言地形𨿽險而趨中原自然之勢觀劍門之山𨿽拘西南而石角北向則有面內之義豈欲使之僻爲一區哉】兩崖崇墉倚刻畫城郭狀【趙雲兩崖崇墉倚而下正言其是形勢之地遂使負固者恃爲險絕欲擅有其珍產之意崇墉言髙崇之垣墉】一夫怒臨闗百萬未可傍【趙雲此言恃爲險絕也其義起於蜀都賦曰一人守隘萬夫莫向故李白蜀道難亦云一夫當闗萬夫莫開然公用於五言則第三字爲腰字最爲難下非怒字不足以盡之蓋其𨿽險一夫可守而非怒則猶不能爲也】珠玉走中原岷峨气淒愴【趙雲岷山在成都之西靑城山是也峩山在成都之西南峩眉山是也珠玉才走中原而峩有惜之之意至於淒愴此重言形勢之地自欲爲一區而擅其珍產也】三皇五帝前雞犬莫相放後王尙柔逺職貢道已防至今英雄人髙視見覇王並吞與割據極力不相讓吾將罪眞宰意欲鏟疊嶂恐此復偶然臨風黙惆悵

喜雨

春旱天地昏日色赤如血【前漢河平元年日出赤如血趙雲日赤色如血公極言旱日之可畏舊注引前漢河平元年河平者成帝年號本紀及天文志並無之乃晉光熈元年丑月壬辰癸已日光四散赤如血流照地皆赤占曰君道失明又永嘉五年三月庚申日散光如血下流所照皆赤舊注妄引年號有誤後學故爲詳出之】農事都已休兵戍況騷屑巴人困軍須慟哭厚土熱滄江夜來雨眞宰罪一雪糓根小蘓息沴气終不滅【趙雲沴气陰陽錯謬之气也沴音戻莊子曰陰陽之气有沴】何由見寧歳觧我憂思結崢嶸羣山云交防未防絕安得鞭雷公滂沲洗吳越【趙雲霶言大雨也】

太子張舎人遺織成褥叚

客從西北來遺我翠織成開緘風濤湧中有掉尾鯨逶迆羅水族細不足名【皆言織文也】客云充君褥承君終宴榮空堂魑魅走髙枕形神淸領客珍重意顧我非公卿畱之懼不祥施之混柴荊服飾定尊卑大哉萬古程今我一賤老裋褐更無營【趙雲簡冊所載有短褐有防褐公毎對屬處則用短褐蓋短窄之褐也裋褐取童防之褐爲義今單句云裋褐更無營則用裋褐亦可大率貧者之服耳】煌煌珠宮物寢處禍所嬰【趙雲珠宮指言龍宮也】嘆息當路子干戈尙縱橫掌握有權柄衣馬自肥輕李鼎死岐陽實以驕貴盈【趙雲李鼎於史無傳惟見姓名於舊史崔光逺傳上元元年以李鼎代光逺爲鳯翔節度使又新唐書載於上元二年二月云奴剌黨項羗冦寶雞焚大散闗冦鳯州鳯翔尹李鼎敗之此李鼎之可見者】來瑱賜自盡气豪直阻兵【上元三年肅宗追瑱入京裴茂稱瑱崛彊難制冝早除之寶應二年貶瑱播州縣尉翌日賜死】皆聞黃金多坐見悔吝生柰何田舎翁受此厚貺情錦鯨捲還客始覺心和平振我麤席塵媿客茹藜

病栢

有栢生崇岡童童狀車蓋【蜀志先主舎東南角籬上有桑樹生髙五丈餘遙望見童童如小車蓋先主少時與諸小兒戱諸樹下戲言吾必當乘此羽葆蓋車】偃蹙龍虎姿主當風雲防【神仙傳麒麟客有龍虎之姿】神明依正直故老多再拜豈知千年根中路顏色壊出非不得地蟠據亦髙大嵗寒忽無憑日夜柯葉攺丹鳯領九雛哀鳴翔其外【趙雲古歌詞隴西行曰鳯凰鳴啾啾一母將九雛】鴟鴞志意滿飬子穿【一作窟】穴內客從何鄕來佇立久吁怪靜求元精理浩蕩難倚賴

枯防【此詩傷民困於重斂也】

蜀門多防【一作栟】櫚髙者十八九其皮割剝甚𨿽眾亦易朽徒布如雲葉靑靑嵗寒後交橫集斧斤凋防先蒲栁傷時苦軍乏【律乏軍興】一物官盡取嗟爾江漢人生成復何有有同枯防木使我沈嘆久死者卽已休生者何自守啾啾黃雀啄側見寒蓬走念爾形影幹摧殘沒藜莠【趙雲下六句因防一物以興江漢之人詩曰防防江漢南國之紀此防州詩也而用江漢於防爲近死者卽已休猶椶之旣已剝多而枯死生者可自守猶椶之未剝者終復�剝也後四句又著防而言矣】

枯柟【此詩傷抱材者老死邱壑而不材者見用也】

楩柟枯崢嶸鄕黨皆莫記不知防百嵗慘慘無生意【趙雲楩柟枯崢嶸則其枝之髙大矣王荊公崢嶸終日對枯柟用此】上枝摩皇天下根蟠厚地巨圍雷霆拆萬孔虫蟻萃【趙雲言其枯也病栢云鴟鴞志意滿飬子穿穴內古栢行雲苦心不免容螻蟻相類也】凍雨落流膠衝風奪佳气【趙雲涷雨舊本作凍凍音東】白鵠遂不來天雞爲愁思【趙雲公又云黃泥野岸天雞舞爾雅釋虫鶾天雞注云小虫黒身赤頸】猶含棟梁具無復霄漢志良工古昔少識者出涕淚種楡水中央成長何容易截承金露盤裊裊不自畏【趙雲汜勝之書種木無期因地爲時三月楡莢雨時髙地彊土可種則楡賴潤濕而後生故言水中央西都賦云金莖西京賦云修莖若非銅柱而以柟爲莖則可用彼楡之脆弱烏能勝其任哉蓋興小夫之承重任也】

送韋諷上閬州錄事參軍

國步猶艱難兵革未衰息萬方哀嗷嗷十載供軍食庶官務割剝不暇憂反側誅求何多門賢者貴爲徳【趙雲此篇公憂國愛民之意切矣旣以軍食而須求乃且乘勢割剝寧不憂民之怨而反側乎此公之所逺慮也】韋生富春秋洞澈有淸識操持紀綱地喜見朱絲直當今豪奪吏自此無顏色【趙雲錄事者一州之紀綱】必若救瘡痍先應去蝥賊揮淚臨大江髙天意淒惻行行樹佳政慰我深相憶

將適吳楚畱別章使君【得栁字】

我來入蜀門嵗月亦已久豈惟長兒童自覺成老醜【阮籍詩朝爲美少年夕暮成老醜】常恐性坦率失身爲杯酒近辭痛飲徒折節萬夫後【趙雲折節者摧折其節而悔過之義前漢郭解年長更折節爲儉也】昔如縱壑魚【王褒頌如巨魚之縱大壑】今如喪家狗【家語累累然若喪家之狗】旣無遊方戀【語遊必有方】行止復何有相逄半新故取別隨薄厚不意靑艸湖【在湖南】扁舟落吾手【趙雲可行則行可止則止自不意靑艸湖扁舟落吾手以言將適吳楚可謂奇句矣】眷眷章梓州開筵俯髙栁樓前出騎馬帳下羅賓友健兒簸紅旗此樂防難朽【趙雲六句紀宴防之實事】日車隠昆侖【莊子若乘日之車】鳥雀噪戶牖波濤未足畏三峽徒雷吼所憂賊盜多重見衣冠走中原消息防黃屋今安否【趙雲此叚言日已向晚別筵之散遂有行矣然登舟而親波濤猶未足以慰沃吾欲去之心則三峽徒爲雷吼之聲而已我之所憂則憂在盜賊多而衣冠奔逃至尊未知消息也此吐畨防京師代宗出狩而地逺所未知也】終作適荊蠻【王仲宣逺身適荊蠻荊蠻非我鄕】安排用莊叟【謝靈運居常以待終處順故安排趙雲莊子造適不及笑獻笑不及排安排而去化乃入於寥天一注安其推移而忘其變化也】隨云拜東皇掛席上南斗【趙雲屈原九歌有東皇太一篇春秋說題南斗爲吳】有使卽寄書無使長回首

寄題江外艸堂

我生性放誕難欲逃自然嗜酒愛風竹卜居必林泉遭亂到蜀江臥屙遣所便誅茅初一畆廣地方連延經營上元始防手寶應年【趙雲公以干元元年十二月末至成都明年卽上元元年乃公建艸堂之始又二年卽寶應元年乃公成艸堂之日防手字晉魏以來之語齊民要術言種小豆初伏防手爲中時中伏防手爲下時本朝淳化法帖中載唐髙宗勑云使至知堂已成不知諸作早晚得防手凡營造了當言防手者矣】敢謀土木麗自覺面勢堅【趙雲考工記審曲面勢以飭五材注云察五材曲直方面形勢之宜】臺庭隨髙下敞豁當淸川𨿽有防心侶數能同釣船干戈未偃息安得酣歌眠【趙雲防合心意之朋侶晉簡文在華林園謂左右防心處不必在逺翛然林外便有濠濮間之趣】蛟龍無定窟黃鵠摩蒼天古來達士志寧受外物牽【趙雲譬諭以言賢達之士無常居止齷齪者則有所拘矣】顧惟魯鈍姿豈識悔吝先偶擕老妻去慘澹淩風煙事迹無固必幽貞愧雙全【趙雲秦本紀云本原事迹幽而不貞非君子之幽也易曰蹇利幽人之貞故云愧雙全】尙念四小松蔓艸易拘纒霜骨不甚長永爲鄰里憐【趙雲公有四松詩云四松初移時大抵三尺彊別來忽三嵗離立如人長今此懷念之】

述古【此詩傷賢者不得志也】

赤驥頓長纓非無萬里姿悲鳴淚至地爲問馭者誰鳯凰從天來何意復髙飛竹花不結實念子忍朝饑【劉公幹鳯凰集南嶽徘徊孤竹根於心有不厭奮翅淩紫氛豈不常勤苦羞與黃雀羣趙雲此與劉公幹詩同意莊子曰鵷鶵非梧桐不棲非練實不食非醴泉不飲郭象注練實竹實也其色白如練】古時君臣合可以物理推賢人識定分進退固其宜【趙雲四句以結一篇之義驥以無善馭而頓纓鳯以無竹實而飛去實賢者進退之義也】

市人日中集於利競錐刀置膏烈火上哀哀自煎熬【莊子膏火自煎也】農人望嵗稔相率除蓬蒿所務谷爲本邪贏無乃勞舜舉十六相身尊道何髙秦時任商鞅法令如牛毛【趙雲市井之利以譬商鞅之任末也耕農之利以譬元凱之務本也左傳云錐刀之末將盡爭之人之爭利如膏火自煎莊子云膏以明自煎農人専在務本種谷故指市人之孳孳爲利爲勞矣張衡西京賦云何必昬於作勞邪贏優而足恃注云昬勉也邪僞也優饒也何必當勉力作勤勞之事乎欺僞之事自余贏丰饒足恃也當衡作賦以美市利爲主故鄙農夫種田之勞今詩以務本爲主故翻用衡賦邪贏無乃勞也】

過郭代公故宅【郭震字元振封代國公】

豪雋初未遇其迹或脫略代公尉通泉放意何自若【元振尉通泉嘗盜鑄及掠賣部口以餉遺賓客】及夫登衮冕直气森噴薄磊落見異人豈伊常情度定策神龍後宮中翕淸廓俄頃辧尊親指揮存顧托羣公有慙色【趙雲此敍代公平生也公初爲尉任俠使气撥去小節如盜鑄掠口所謂豪俊脫略放意者也先天二年以兵書同三品蕭至忠竇懷貞等附太平公主謀逆明皇發兵誅之睿宗聞變登承天門樓躬率兵誅懷貞等獨公捴兵扈帝事定宿中書十四日所謂登衮冕而直气噴薄與夫定防神龍後淸宮中辧尊親存顧托而羣公慙色也按公助誅太平以功封代國在先天二年癸丑嵗乃明皇卽位之次年是年攺開元若神龍則中宗卽位攺元之號嵗在乙巳去先天二年凡八年而公云定防神龍學者疑之因論之曰太平擅寵自中宗來則禍貽在神龍而下也中宗盡景龍四年庚戌凡六年是年睿宗卽位攺景云至延和元年內禪嵗在壬子未登三年是年八月明皇卽位攺先天太平擅寵自中歷睿至明皇始定今杜公微意不欲指中睿之失故追言神龍後以見代公贊翊除患召自神龍來也俄頃辧尊親指揮存顧托則以太平公主初有廢宗之意及其旣誅則君臣之間明皇得尊位父子之間明皇爲親傳所以成睿宗顧托之意舊注太上皇傳位太子非是其云磊落見異人以承直气噴薄之下是専說誅太平事】王室無削弱迫出名臣上丹靑照臺閣我得行遺迹池館皆疏鑿壯公臨事防顧步涕橫落髙詠寶劍篇【杜云元振寶劍歌君不見昆吾鐵冶飛炎煙紅光紫气俱赫然良工鍜鏈凡防年鑄作寶劍名龍泉龍泉顏色如霜雪良工嗟咨嘆奇絕璢璃玉匣吐蓮花錯鏤金環生明月正逄天下無風塵幸得周防君子身精光黯黯靑蛇色文章片片緑鱗非直結交遊俠子亦曽親近英雄人何言中路遭棄捐零落飄淪古獄邊𨿽復埋沈無所用猶能夜夜气沖天】神交付漠【杜云選潘安仁作夏侯湛誄心照神交惟我與子南史劉訏字彥度阮孝緒博學隱居不交當世訏一造之卽願以神交晉嵇康以髙契難期毎思郢質所與神交者惟阮籍山濤遂爲竹林之遊謝恵連祭古冢文以不知其名字逺近假爲之號曰漠君】

南池

崢嶸巴閬間所向盡山谷安知有蒼池萬頃浸坤軸呀然閬城南枕帯巴江腹芰荷入異縣粳稲共比屋皇天不無意美利戒止足髙田失西成此物頗丰熟淸源多眾魚逺岸富喬木獨嘆楓香林春時好顏色【芰荷入異縣則池之大如此粳稲共比屋則以灌漑所致也皇天不無意至此物頗丰熟四句以結芰荷入異縣粳稲共比屋也髙田則灌漑所不及者言髙田不丰而失西成故此粳稲之物爲池水所漑者卻丰熟焉無它乃皇天之意使人知止足之分也池水所漑之田丰熟矣彼水所不及之田𨿽失西成亦豈不足乎】南有漢王祠終朝走巫祝歌舞散靈衣荒哉舊風俗髙堂亦明王魂魄猶正直不應空陂上縹緲親酒食滛祀自古昔非惟一川瀆【趙雲十句因實事而戒淫祀公詩蓋有補於教化矣左傳聰明正直之謂神傳云非所祭而祭名曰滛祀】干戈浩茫茫地僻傷極目【楚詞極目千里兮傷春心】平生江海興遭亂身局促駐馬問漁舟躊躇慰覊束

大雨

西蜀冬不雪春農尙嗷嗷上天回哀眷朱夏云郁陶執熱乃沸鼎纎絺成緼袍風雷颯萬里霈澤施蓬蒿敢辭茅葦漏已喜黍豆髙三日無行人二【一作大】江聲怒號流惡邑裏淸【趙雲流惡左傳有汾澮流其惡言大雨所蕩流出穢惡】矧玆逺江臯荒庭步鸛鶴隠幾望波濤沈屙聚藥餌頓忘所進勞則知潤物功可以貸不毛【趙雲言沈屙之故而聚藥餌今得大雨淸涼頓忘供進藥餌之勞公病肺疾以雨涼爲便易潤萬物者莫潤乎水不毛者地不生物因雨之潤𨿽不毛之地亦假貸而生】陰色靜壠畆勸耕自官曺四鄰出耒耜【孟子負耒耜】何必吾家操

杜防

西川有杜防東川無杜防涪萬無杜防云安有杜防【趙雲世有杜防辯仙井李新元應之作鬻書者編入東坡外集詩話非矣其說曰南都王誼伯書江濱驛垣謂子美詩歷五季兵火舛缺離異𨿽經其祖父所理尙有疑闕者誼伯謂西川有杜防東川無杜防涪萬無杜防云安有杜防蓋是題下注防自我昔防錦城爲首句誼伯誤矣且子美詩備諸家體必非牽合程度者也是篇句落處凡五杜防豈可以文害辭辭害意耶原子美之意類有所感托物以發亦六義之比興離騷之法歟按博物志杜防生子寄之他巢百鳥爲飼之胡江東所謂杜宇曽爲蜀帝王化禽飛去舊城荒且禽鳥至防知有所尊故子美云重是古帝魂又云禮若奉至尊蓋譏當時刺史有不禽鳥若也唐自明皇後天步多棘刺史能造次不忘君者可一二數嚴武在蜀𨿽橫斂刻薄而實資中原是西川有杜防其不防王命負固以自抗擅軍旅絕貢賦如杜克遜在梓州爲朝廷西顧憂是東川無杜防耳至於涪萬云安刺史防不可考凡其尊君者爲有懷貳者爲無不在夫杜防之眞有無也誼伯以爲來東川聞杜防聲繁而急乃始嘆子美詩防疐紙上語又云子美不應疊用韻何耶子美自我作古疊用韻無害於爲詩僕所見如此誼伯博學彊辯殆必有折衷之元應之說如此次公謂元應言杜詩備眾體是矣於三絕句有前年渝州殺刺史今年開州殺刺史已有兩刺史矣於艸堂詩舊犬喜我歸鄰舎喜我歸大官喜我來城郭喜我來已有四喜我矣亦豈拘尋常程度耶今詩四句有四杜防亦詩所謂有酒醑我無酒酟我坎坎鼓我蹲蹲舞我之勢謂觀其言有杜防無杜防無杜防有杜防錯綜其語豈直是題下注耶後又有一杜防則亦八仙歌用阮籍秋懷重押歸字謝靈運述祖徳重押人字一篇之中有兩船兩眠兩天兩前字者也次公所見此四句眞以言杜防之有無也其下云我昔遊錦城結廬錦水邊杜防暮春至哀哀葉其間則以成西川有杜防之句下又云君看禽鳥情猶解事杜防今忽暮春間值我病經年身病不能拜淚下如迸泉則以成云安有杜防之句詩之引結甚明若其言尊君之義則自在中間鋪敍不必泥首四句便爲美刺況此詩作於云安乃大歷元年春嚴武已死於去年夏時郭英義爲崔旴所殺繼而杜防漸來豈可指爲嚴武之有君耶又云安在唐是夔州之屬縣非有刺史豈可比西東之列乎元應之說又爲穿鑿】我昔遊錦城結廬錦水邊有竹一頃余喬木上參天杜防暮春至哀哀叫其間我見常再拜重是古帝魂生子百鳥巢百鳥不敢嗔仍爲餧其子禮若奉至尊鴻雁及羔羊有禮太古前行飛與跪乳識序如知恩【晉羊祜雁賦鳴則相和行則接武前不絕貫後不越序春秋繁露曰凡贄卿用羔羊有角而不用如好仁者執之不鳴殺之不謗類死義者羔飲其母必跪類知禮者故羊之爲言猶祥故以爲贄】聖賢古法則付與後世傳君看禽鳥情猶解事杜防今忽暮春間值我病經年身病不能拜淚下如迸泉【此詩譏世亂不能明臣之義者禽鳥之不若也】

三韻三篇

髙馬勿唾面【唾一作捶趙雲當以捶爲有義】長魚無損鱗辱馬馬毛焦困魚魚有神君看磊落士不肯易其身【馬魚尙不可輕士有被褐懷玉者而可輕乎】

蕩蕩萬斛船影若揚白虹起檣必椎牛【師云非椎牛饗士不足以起立帆檣】掛席集眾功自非風動天莫置大水中【趙雲得大風後可飽其帆也耶】

列士惡多門小人自同調名利苟可取殺身傍權要何當官曺淸爾軰堪一笑

同元使君舂陵行

覽道州元使君舂陵行兼賊退後示官吏作二首志之曰當天子分憂之地效漢官良吏之目今盜賊未息知民疾苦得結軰十數公落落然參錯天下爲邦伯萬物吐气天下少安可待矣不意復見比興體制防婉頓挫之詞感而有詩增諸卷軸間知我者不必寄元【趙雲元結字次山其舂陵行序云癸卯嵗授道州刺史道州舊四萬餘戶經賊已來不滿四千太半不勝賦稅到官未五十日承諸使徴求符牒二百餘封皆曰失期限者罪至貶削於戲若悉應其命則州縣破亂刺史焉欲逃罪若不應命又卽獲罪戻必不免也吾將守官靜以安人待罪而已此州舂陵故地故作舂陵行以逹下情其賊退示官吏詩序云癸卯嵗西原賊入道州焚掠防盡而去明年賊又攻永州破邵不犯此州邊鄙而退豈力能制敵蓋防其傷憐而已諸使何爲忍苦徴斂故作詩一篇以示官吏詩更不能載觀序意則詩可見矣】遭亂髮盡白轉衰病相嬰沈緜盜賊際狼狽江漢行嘆時藥力薄爲客羸瘵成吾人詩家秀博采世上名粲粲元道州前聖畏後生觀乎舂陵作欻見俊哲情復覽賊退篇結也實國楨賈誼昔流慟匡衡常引經道州憂黎庶詞气浩縱橫兩章對秋月一字偕【一作皆】華星【趙雲上句言如月之皎潔下句言無一字而不若華星之燦爛魏文帝詩華星出雲間】致君唐虞際純朴憶大庭何時降璽書用爾爲丹靑【趙雲爲丹靑則藻縟王猷粉飾治具之義鹽鐵論公卿者神化之丹靑用爾則尙書用汝作舟楫作霖雨也】獄訟久衰息豈惟偃甲兵淒惻念誅求薄斂近休明乃知正人意不苟飛長纓涼飈振南嶽之子寵若驚色阻金印大興滄溟淸【溟一作浪】我多長卿病【長卿司馬相如病渇】日夕思朝廷肺枯渇太甚漂泊公孫城呼兒具紙筆隠幾臨軒楹作詩呻吟內墨淡字欹傾感彼危苦詞庶防知者聴

驅豎子摘蒼耳

江上秋已分林中瘴猶劇畦丁告勞苦無以供日夕蓬莠猶不焦野蔬暗泉石捲耳況療風【本艸葈耳或曰苓耳形似鼠耳詩云捲耳主風濕】童兒且時摘侵星驅之去爛漫任逺適放筐亭午際洗剝相防羃【趙雲捲耳生於濕地洗剝相防羃洗其土剝其毛】登牀半生熟下筯還小益加防薤間依稀橘奴迹【趙雲登牀登食牀也半生熟防作生菜或作熟菜小益療風故也薤橘皆捲耳同時之物】亂世誅求急黎民糠籺窄飽食復何心荒哉膏梁客富家廚肉臭戰地骸骨白寄語惡少年黃金且休擲

雷

大旱山嶽焦宻云復無雨【杜雲莊子大旱金石流玉山焦而不熱】南方瘴癘地罹此農事苦封內必舞雩峽中喧擊鼓【周禮司巫若國大旱則率巫而舞雩神農求雨書祈而不雨則曝巫曝巫不雨則積薪擊鼓而焚神山】眞龍竟寂寞土梗空俯僂吁嗟公私病稅斂缺不補故老仰面啼瘡痍向誰數暴尫或前聞鞭巫非稽古請先偃甲兵處分聽主人萬邦但各業一物休盡取水旱其數然堯湯免親覩上天鑠金石羣盜亂豺虎二者存一端愆陽不猶愈昨宵殷其雷風過齊萬弩復吹霾翳散虛覺神靈聚气暍腸胃融汗滋衣裳污吾衰尢拙計失望築場圃

牽牛織女【趙雲此篇戒女子之防身婦人之守禮蓋國風之義】

牽牛出河西織女處其東【焦林天斗記天河之西有星煌煌記之牽牛天河之東有星防芒日織女】萬古永相望七夕誰見同神光意【一作竟】難此事終防朧【叢語學林新編世傳織女嫁牽牛渡河相防按史記晉天文志河鼔星在織女牽牛之間俗因傅防爲渡河之說媟瀆上象無所根據淮南子云烏鵲塡河成橋而渡織女荊楚歳時記七夕河漢間奕奕有光景以此爲是牛女相過其說怪誕子美今詩意不取世俗說也】颯然精靈合何必秋遂通亭亭新妝立龍駕具曽空世人亦爲爾祈請走兒童稱家隨丰儉白屋達公宮膳夫翊堂殿鳴玉淒房櫳曝衣徧天下曳月揚防風蛛絲小人態曲綴果中【荊楚嵗時記七夕婦人結防縷穿七孔鍼於中庭以乞巧有喜子网於上則爲得巧】初筵浥重露日出甘所終嗟汝未嫁女秉心郁忡忡防身動如律竭力機杼中𨿽無舅姑事敢昧織作功明明君臣契咫尺或未容義無棄禮法恩始夫婦恭小大有佳期戒之在至公方圎苟齟齬丈夫多英雄【趙雲於戒女子防身之下又以君臣比夫婦之義言胡不觀君臣相契之事分明於咫尺之間臣苟有虧君防不容之矣爲人婦者義在無棄禮法而其恩在夫婦恭也蓋因織女毎嵗有期爲不可亂爲人女人婦者當守至公之戒也幾相背戾則圎鑿而方枘矣婦人女子一有齟齬爲丈夫者豈能容乎此詩非徒見婦女之義知此則爲臣之義得矣丈夫多英雄蓋丈夫多英雄以警女子之守節】

上後園山腳

昔我遊山東憶戲東嶽陽窮秋立日觀【師云漢官儀曰泰山東南名日觀】矯首望八荒朱崖著毫髮碧海吹衣裳辱収困用事元冥蔚彊梁逝水自朝宗鎭石各其方平原獨憔悴農力廢耕桑非闗風露凋曽是戍役傷於時國用富足以守邊疆朝廷任猛將逺奪戎虜場【於時當時也當宗富盛之時不能節用自守而委任蕃將求功夷狄】到今事反覆故老淚萬行防不復見況乃懷舊鄕【防山去東嶽近尙不可見況故鄕乎】肺萎屬久戰骨出熱中腸憂來杖匣劍更上林北岡瘴毒猿鳥落峽幹南日黃秋風亦已起江漢始如湯登髙欲有往蕩析川無梁哀彼逺徵人去家死路傍不及父祖塋累累冢相當

八哀詩

傷時盜賊未息興起王公李公嘆舊懷賢終於張相國八公前後存沒遂不詮次焉【王仲宣張景陽皆作七哀詩黃鳥哀三良亦其義也趙雲選有七哀詩名曺子建王仲宣張景陽皆作焉止一首而名七哀詩特取其義耳注謂痛而哀義而哀感而哀怨而哀耳目聞見而哀口嘆而哀鼻酸而哀子建之詩爲漢末徵役別離婦人哀嘆仲宣之詩専哀漢亂景陽之詩𨿽再賦前哀人事遷化後哀帝室漸衰今公八篇以哀八公而名八哀詩挨傍選詩題目耳八人皆故矣舊本四篇作故字四篇作贈字誤也蓋傳本惑公所謂八公前後存歿之語乎公特言八公存歿或前或後如某甲歿時某乙猶存而詩不能詮次其歿之前後耳記曰我欲作九原又曰死而可作吾誰與歸王公思禮李公光弼皆良將公傷盜賊欲作其死以爲用故主二公爲首興起者作之謂矣至嘆舊懷賢則通言下六公】

贈司空王公思禮

司空出東夷童稚刷勁翮【按史髙麗人故云東夷】追隨燕薊兒頴銳物不隔【趙雲按史思禮父爲朔方軍將思禮習戰鬭所謂追隨燕薊兒】服事哥舒翰意無流沙磧未甚防行間犬戎大充斥短小精悍姿屹然彊寇敵貫穿百萬眾出入由咫尺馬鞍懸將首甲外控鳴鏑洗劍靑海水刻銘天山石九曲非外蕃其王轉深壁【趙雲洗劍靑海刻銘天山皆言戰勝深入靑海天山皆西戎地思禮旣從討九曲則非外蕃矣轉深壁言吐蕃主逃逺地爲壁壘】飛兔不近駕【杜田補遺飛兔古之神馬兔善走躍而復能飛以名馬其駿快可知淮南子夫待騕褭飛兔而駕之則世莫乘車矣言其難得也】鷙鳥資逺擊曉達兵家流飽聞春秋癖胸襟日沈靜肅肅自有適潼闗初潰散萬乘猶辟易偏裨無所施元帥見手格太子入朔方至尊狩梁益胡馬纒伊洛中原气甚逆肅宗登寶位塞望勢惇迫公時徒步至請罪將厚責際防淸河公間道傳玉冊天王拜跪畢讜議果冰釋【思禮至行在上責其不堅守坐纛下將斬之防房琯在蜀奉太上皇冊命至諫上以爲可収後效遂釋之】翠華捲飛雪熊虎亙阡陌屯兵鳯凰山【師云理兵鳯翔】帳殿涇渭辟【趙雲翠華天子之旗捲飛雪言其時之在冬】金城賊咽喉詔鎭雄所搤【趙雲金城唐蘭州郡名】禁暴靖無雙爽气春淅瀝巷有從公歌野多靑靑麥【趙雲本傳言其持法嚴整士不敢犯莊子靑靑之麥生於陵陂】及夫哭廟後復領太原役【趙雲乾元二年代李光弼爲河東節度副大使然謂之復領太原役則已前亦嘗在太原矣而史不載】恐懼祿位髙悵望王土窄不得見淸時【上元二年思禮薨廣徳元年史朝義滅痛其不見時淸也】嗚呼就窀穸永系五湖舟【傷其不得功成身退】悲甚田橫客【田橫死賓客聞之從死者五百人言思禮賓客尢甚於橫】千秋汾晉間事與雲水白【趙雲汾晉言河東前句復領太原役必兩次在太原宜有顯績歷千年如雲水之白】昔觀文苑傳豈述防藺績【防頗藺相如古名將】嗟嗟鄧大夫士卒終倒防【趙雲形容思禮文不足而武有餘亷藺名將豈必書其文采於文苑傳乎漢史有文苑傳鄧景山曺州人以文吏爲太原尹北京畱守太原一偏將罪當死諸將各請贖其罪景山不許其弟請以身代又不許其弟請納馬一匹以贖兄罪景山許其減死眾怒曰我等人命輕如一馬乎遂殺景山】

故司徒李公光弼

司徒天寶末北収晉陽甲胡騎攻吾城愁寂意不愜人安若泰山薊北防右脇朔方气乃蘇黎首見帝業【光弼屢戰勝所以防薊北之脇蘓朔方之气使萬民得見帝業】二宮泣西郊九廟起頽壓【至徳二載郭子儀収復兩京權移神主於大內長安殿上皇謁廟請罪今云二宮蓋並肅宗言之西郊則上皇自蜀歸京師之郊九廟往在詩注】未散河陽卒思明僞臣妾復自碣石來火焚乾坤獵髙視笑祿山公又大獻捷異王冊崇勲小敵信所怯擁兵鎭河汴千里初妥帖【趙雲異王異姓之王光弼封臨淮郡王】靑蠅紛營營風雨秋一葉內省未入朝死淚終映睫【趙雲唐史相州北邙之敗朝恩羞其防繆故深忌光弼切骨程元振尢嫉之二人用事日謀有以中傷者及來瑱爲元振讒死光弼愈恐吐蕃冦京師代宗詔入援光弼畏禍遷延不敢行及帝幸陜猶倚以爲重數存問其母以解嫌疑帝還長安因拜東都畱守察其去就光弼以久須詔書不至歸徐州収租賦爲觧帝令郭子儀自河中輦其母還京二年光弼疾篤奉表上前後所賜實封詔不許薨靑蠅紛營營指魚程也風雨秋一葉言其危也】大屋去髙棟長城掃遺堞平生白羽扇【裴啟語林曰諸葛武侯白羽扇指麾三軍也】零落蛟龍匣【趙雲髙棟言爲國之棟榦長城如李勣之賢長城平生白羽扇以諸葛亮比之零落蛟龍匣言扇羽零落也蛟龍匣應是劍匣言劍之蛟龍在匣而扇羽零落於其間】雅望與英姿惻愴槐裏接三軍晦光彩烈士痛稠疊直筆在史臣將來洗箱篋吾思哭孤冢南紀阻歸楫扶顚永蕭條未濟失利渉疲薾竟何人灑涕巴東峽

贈左僕射鄭國公嚴公武

鄭公瑚璉器華嶽金天晶【趙雲武挺之之子華州華陰人爾雅曰華爲西嶽言其降爲武故云金天而武乃其晶也】昔在童子日已聞老成名嶷然大賢後復見秀骨淸開口取將相小心事友生閱書百紙盡落筆四座驚歷職匪父任嫉邪常力爭漢儀尙整肅胡騎忽縱橫飛傳自河隴逄人問公卿不知萬乘出雪涕風悲鳴受詞劍閣道謁帝蕭闗城【趙雲蕭闗在原州】寂寞雲臺仗飄颻沙塞旌江山少使者笳鼓凝皇情壯士血相視忠臣气不平宻論正觀體揮發岐陽徵感激動四極聮翩収二京西郊牛酒再原廟丹靑明匡汲俄寵辱【匡衡汲黯】衛霍竟哀榮【衛靑霍去病趙雲匡衡汲黯言鄭公諫諍如之旣拜京兆少尹坐房琯事貶巴州刺史此寵之所辱也衛靑霍去病言鄭公能用兵如之爲東州節度使遷謫中可哀而復榮也】四登防府地三掌華陽兵京兆空栁色尙書無履聲羣鳥自朝夕白馬休橫行諸葛蜀人愛文翁儒化成公來雪山重公去雪山輕【趙雲四句言鎭成都諸葛文翁皆取其在蜀比之雪山在松維州外今威茂州也積雪𨿽夏不消故號雪山乃與吐蕃爲界公來雪山重言安而不揺謂吐蕃畏公不敢動揺而輒犯順所以爲重也】記室得何遜韜鈐延子荊【梁書何遜爲建安王記室王愛文學之士日與遊宴晉孫楚字子荊參石苞驃騎軍事】四郊失壁壘虛館開逄迎堂上指圗畫軍中吹玉笙【趙雲上兩句言鄭公所辟幕客皆美材也下兩句則政治優遊可見】豈無成都酒憂國只細傾時觀錦水釣問俗終相並意待犬戎滅人藏紅粟盈【前兩句言其車騎之出非専爲閒遊終以問俗爲事】以玆報主願庶或裨世程炯炯一心在沈沈二豎嬰顏回竟短折賈誼徒忠貞飛旐出江漢孤舟轉荊衡虛無馬融笛悵望龍驤塋空餘老賓客身上媿簮纓

贈太子太師汝陽郡王璡

汝陽讓帝子眉宇眞天人虯須似太宗色映塞外春往者開元中主恩視遇頻出入獨非時禮異見羣臣愛其謹潔極倍此骨肉親從容聽朝後或在風雪晨忽思格猛獸苑囿騰淸塵羽旗動若一萬馬肅駪駪詔王來射鴈拜命已挺身箭出飛鞚內上又回翠麟翻然紫塞翮下拂明月輪胡人𨿽獲多天笑不爲新王毎中一物手自與金銀袖中諫獵書扣馬久上陳竟無銜橜虞聖聰矧多仁官免供給費水有在藻鱗匪惟帝老大皆是王忠勤晚年務置醴門引申白賓道大容無能永懷侍芳茵好學尙貞烈義形必霑巾揮翰綺繡揚篇什若有神川廣不可溯墓久狐兔鄰宛彼漢中郡文雅見天倫何以開我悲泛舟俱逺津溫溫昔風味少壯已書紳舊遊易磨滅衰謝多酸辛

贈祕書監江夏李公邕

長嘯宇宙間髙才日陵替古人不可見前軰復誰繼憶昔李公存詞林有根柢聲華當健筆灑落富淸制風流散金石追琢山嶽銳情窮造化理學貫天人際干謁走其間碑版照四裔各滿深望還森然起凡例蕭蕭白楊路洞徹寶珠恵龍宮塔廟湧浩劫浮雲衛【趙雲墓間多種白楊得邕之文如寶珠洞徹所以爲恵龍宮塔廟言道觀佛宇乃神龍宮中所湧之宇或塔或廟也浩刼無窮之劫龍宮之塔廟得邕之文宣歷浩劫而浮雲衛護之也】宗儒爼豆事故吏去思計【趙雲上句言作修學校記文宣王廟記之屬語俎豆之事下句言使者太守縣令替罷而作頌政碑頌功徳碑之屬也】眄睞已皆虛防渉曽不泥向來映當時豈獨勸後世丰屋瑚鉤騏驎織成紫驑隨劍幾義取無虛嵗【傳言自古鬻文獲財者未如邕之盛】分宅脫驂間感激懷未濟眾歸賙給美擺落多藏穢【趙雲眾人歸其能賙給在邕身則惟多藏而能擺落其穢也】獨步四十年風聴九臯唳嗚呼江夏姿竟掩宣尼袂【防云江夏姿比以黃防之無雙然出處無姿以俟博聞】往者武后朝引用多寵嬖否臧太常議【邕有批韋巨源謚議】面折二張勢【初邕爲左拾遺禦史中丞宋璟奏侍臣張昌宗兄弟有不順之言請付法防邕進曰璟言事闗社稷望可其奏則天始允璟出謂邕曰子名位尙卑若不稱防禍將不測何爲造次如是邕曰不顚不狂其名不彰】衰俗凜生風排蕩秋旻霽忠貞負寃恨宮闕深旒綴放逐早聮翩低垂困炎厲【邕始與張柬之善貶富州司戶又貶捨城丞召還爲姚崇所嫉貶括州司馬徴爲陳州宗東封回邕於汴獻詞賦頗自矜衒爲張說所惡發陳州賊事抵死許人孔璋疏救之防赦免貶遵化尉後於嶺南從中官揚思朂討賊有功轉括滑淄三州刺史上計京師邕少有名累被聚逐後進不識京洛聚觀以爲古人或傳眉目有異衣冠望風尋訪門巷又中使臨問索其新文復爲人陰中竟不進用】日斜鵩鳥入魂防蒼梧帝【趙雲邕以忠正負寃而貶天子深居九重不加省察所謂宮闕深旒綴也旒冕之垂旒唐地裏志嶺南道欽州管縣五遵化其一此放逐在早年已聮翩矣炎厲言遵化日斜鵩鳥入言其愁寂如賈誼蒼梧今梧州帝舜之狩至蒼梧而死魂防蒼梧帝則邕魂防於思帝舜之君】榮枯走不暇星駕無安稅【趙雲言一榮一枯不常故走不暇所以無安穏稅駕之地】防分漢庭竹夙擁文侯篲【魏文侯擁篲以迎朋友】終悲洛陽獄事近小臣敝禍階初負謗易力何深嚌【邕與栁勣馬一匹及勣下獄吉溫令勣引邕議及休咎事遂誅趙雲洛陽獄息夫躬傳逮躬系洛陽詔獄又蔡下洛陽獄公於李公邕詩用洛陽獄字應以蔡邕比之耳小臣敝事晉獻公寵姬曰驪姬置毒於胙肉中以誣太子申生以其胙與犬犬斃與小臣亦斃邕之竟坐栁勣之累杖死北海郡如蔡邕以飛章而下洛陽獄如申生胙肉之事爲可悲也】伊昔臨淄亭酒酣托末契【甫陪李北海宴歷下亭詩是】重敍東都別朝陰攺軒砌論文到崔蘓指盡流水逝近伏盈川雄未甘特進麗【特進李嶠】是非張相國相扼一危脆【公詩蓋言是亦非張說以相國勢力所能勝特邕身危脆易於一扼耳】爭名古豈然【魏文帝典論文人相輕自古而然】鍵捷欻不閉【趙雲鍵巨健切牡鑰也欻許勿切有所吹起貌古語爭名於朝爭利於市公今云爭名古豈然鍵捷欻不閉言爭名之說自古如此亦當牢閉闗鍵勿誇捷急勿令開露方是全身之道而邕於闗鍵則捷急而欻然不閉所以召禍深悲之也】例及吾家詩曠懷掃氛翳慷慨嗣眞作【和李大夫】咨嗟玉山桂鐘律儼髙懸鯤鯨噴迢遰【趙雲公以詩自負如此言例及則邕與公比肩以詩爲常例也氛翳言讒謗之人玉山桂鐘律鯤鯨皆比其詩玉山之桂取其秀防鐘律取其聲之和雅鯤鯨取其勢之彊壯】坡陁靑州血蕪沒汶陽瘞【邕葬所】哀贈竟蕭條恩波延掲厲【趙雲邕以讒死至代宗時例得贈袐監此爲恩波延掲厲也】子孫在如綫舊客舟凝滯【趙雲上句傷其無後下句公自傷其流落在云安未能扁舟以走】君臣尙論兵將帥接燕薊朗詠六公篇【邕有張栢等五王洎狄相公六公詩】憂來豁蒙蔽

故祕書少監武功蘇公源明

武功少也孤徒步客徐兗讀書東嶽中十載考墳典時下萊蕪郭忍饑浮雲巘負米晚爲身毎食臉必夜字照爇薪垢衣生碧蘚庶以勤苦志報玆劬勞願學蔚醇儒姿文包舊史善灑落辭幽人歸來潛京輦射防君東堂宗匠集精選制可題未幹乙科已大闡文章日自負吏祿亦累踐晨趨閶闔內足踏宿昔趼一麾出守還黃屋朔風捲不暇陪八駿虜庭悲所遣平生滿樽酒防此朋知展憂憤病二秋有恨石可轉肅宗復社稷得無逆順辧範曄顧其兒李斯憶黃犬祕書茂松意【源明後以袐書少監卒茂松意以不變節於艱危如松栢不爲風霜所奪】再扈祠壇墠前後百卷文枕藉皆禁臠篆刻揚雄流溟漲本末淺靑熒芙蓉劍犀兒豈獨剸反爲後軰防予實苦緬緬煌煌齋房芝事絕萬手搴【趙雲宰相王璵勸興祠禱事源明曰王者之於天地神只享之以牲幣而已平日不祈方士彼滛巫愚祝妄有闗說甚爲不可事絕萬手搴則當時佐爲滛祀指望搴取房芝者非一手也】垂之俟來者正始貞勸勉不要縣黃金胡爲投乳贙【獸名似犬音畎又音鉉炙轂子載贙銘曰爰有獷獸厥形似犬饑則馴服飽則反眼出於西海名之曰贙趙雲下兩句且危之也乳贙言贙之乳者猶乳虎也言佞媚則黃金可縣而切直則犯上之怒不啻投乳贙也贙字沈佺期且懼威非贙寧知心是狼】結交三十載吾與誰遊衍滎陽復防寞罪罟已橫罥嗚呼子逝日始泰則終蹇長安米萬錢凋防盡余喘戰伐何當解歸帆阻淸沔【趙雲言源明死公不得一弔酹之】尙纒漳水疾永負蒿裏錢

故著作郎貶臺州司戶榮陽鄭公防

鶢鶋至魯門不識鐘鼔饗孔翠望赤霄愁思雕籠飬滎陽冠眾儒早聞名公賞地崇士大夫況乃气淸爽天然生知姿學立遊夏上神農或闕漏黃石愧師長藥纂西極名兵流指諸掌貫穿無遺恨薈蕞何技癢圭臬星經奧虫篆丹靑廣子云窺未徧方朔諧太枉神翰顧不一體變鐘兼兩文傳天下口大字猶在牓昔獻書畫圗新詩亦俱往滄洲動玉陛宣鶴誤一響三絕自禦題四方尢所仰【趙雲滄洲動玉陛言本滄洲隱淪之客而動天子玉陛之上】嗜酒益疎放彈琴視天壤形骸實土木親近惟幾杖未曽寄官曺突兀倚書幌晚就蕓香閣胡塵昏坱莽反覆歸聖朝防染無滌蕩【值祿山反遣張通儒劫百官置東都僞授防水部郎中因稱風緩求市令潛以宻章逹靈武故云言無一防所染不煩澆蕩之也】老蒙臺州掾泛泛浙江漿【祿山平免死貶臺州司戶參軍】履穿四明雪【東郭先生久待詔公車貧困其履行雪中有上足迹踐地】饑拾楢溪橡【四明楢溪皆浙江地名言防貧困拾橡而食之】空聞紫芝歌不見杏壇丈【趙雲兩句則以四皓與漁父比之】天長眺東南秋色余魍魎別離慘至今班白徒懷曩春深秦山秀葉墜淸渭朗劇談王侯門野稅林下鞅操紙終夕酣時物集遐想詞場竟疎濶平昔濫推奬百年見存沒牢落吾安放蕭條阮咸在出處同世网他日訪江樓含淒述飄蕩

故右僕射相國張公九齡

相國生南紀金璞無畱礦【相國曲江人曲江頴韶州正嶺徼甌越之地大抵自江漢以南皆謂之南紀非特江漢而已】仙鶴下人間獨立霜毛整矯然江海思復與雲路永寂寞想土階未遑等箕潁上君白玉堂倚君金華省碣石嵗崢嶸天地日蛙黽【師云碣石在朔方斥祿山也蛙黽以羣小在位九齡言祿山反帝荒滛不聴遂去相位】退食吟大庭何心記蓁梗【趙雲大庭古至治之主九齡思反淳復朴如大庭之世毎退食自公嘗吟詠之不復記其有猜嫌榛梗之事】骨驚畏曩哲鬒變負人境【趙雲畏不逮於前人下句則憂其髮白將老傷功名之不立也】𨿽蒙換蟬冠右地恧多幸【趙雲上句乃侍中事豈九齡亦加侍中而史不載耶下句九齡以尙書右丞相罷政事言九齡在右地已漸恧爲多幸何者有林甫之嫉仙客之憾則得此爲幸矣】敢忘二疏歸痛廹蘇耽井【趙雲神仙傳蘇仙翁耽郴縣人飬母至孝言語虛無時謂之癡忽辭母云受性應仙當違供養涕泗欲別母曰汝去之後使我如何存活曰明年天下疫疾庭中井水檐邊橘樹可以代養井水一升橘葉一枚可療一人縣東北有山仙翁所棲遊處因而得仙九齡爲工部侍郎知制誥乞歸養詔不許遷中書侍郎以母防觧毀不勝哀敢忘二疏歸以言其嘗欲引退矣詔不許而至於母死所痛者迫切於蘓耽之畱井橘以代養也九齡韶州人韶西北與彬接才一百八十里故得以爲言】紫綬映暮年荊州謝所領【初九齡爲相薦長安尉周子諒爲監察禦史至是子諒以妄陳休咎上親加詰問令於朝堂決殺之九齡坐引非其人左遷荊州大都督府長史】庾公興不淺黃霸鎭毎靜賓客引調同諷詠在務屏詩罷地有餘篇終語淸省一陽發陰管淑气含公鼎乃知君子心用才文章境散帙起翠螭倚薄巫廬並綺麗元暉擁牋誄任昉騁自我一家則未闕隻字警千秋滄海南名系朱鳥影歸老守故林戀闕悄延頸波濤良史筆蕪絕大庾嶺【九齡自荊州請歸拜墓因遇疾卒】向時禮數隔制作難上請再讀徐孺碑猶思理煙艇

遣懷

昔我宋中遊惟梁孝王都【宋古大梁】名今陳畱亞【陳畱屬汴州】劇則貝魏俱【貝魏州名在河北劇大】邑中九萬家髙棟照通衢舟車半天下主客多歡娛白刄讐不義黃金傾有無殺人紅塵裏報答在斯須【言多豪俠】憶與髙李軰【髙適李白】論交入酒壚兩公壯藻思得我色敷腴【世說王濬衝爲尙書令著公服乘軺經黃公酒壚中過顧謂後車客曰吾昔與嵇叔夜阮嗣宗共酣飲此壚竹林之防亦預其末自嵇康阮籍云亡便爲時所羈紲今日視此𨿽近邈若山河】气酣登吹臺懷古視平蕪【吹臺梁王歌臺今謂繁臺趙雲西淸詩話唐史稱杜甫與李白髙適同登吹臺慨然莫測也質之少陵昔防昔者與髙李晚登單父臺則知非吹臺三人皆詞宗果登吹臺豈無雄詞傑倡著後世耶杜田云予謂蔡氏蓋未曽熟讀杜詩爾遣懷詩不云乎气酣登吹臺懷古視平蕪此豈非甫與李白髙適同登吹臺耶其說是】芒碭云一去鴈鶩空相呼【漢髙祖隱芒碭山澤間所居上常有雲气】先帝正好武寰海未凋枯猛將収西域長防破林胡【宗時開拓境土如安祿山王君防張守珪王嗣忠軰皆以邊功爲已任故張說獻鬭羊以箴之而上不之攺】百萬攻一城獻捷不云輸組練棄如泥【國語吳人大破楚軍楚之免者惟組練三百而已組甲被練也】尺土負百夫拓境功未已元和辭大鑪【趙雲鴈鶩相呼以興其荒寂如麋鹿遊姑蘓黍離麥秀之類宗盛時以百萬兵攻一城豈無勝負但獻捷而已未嘗言輸組練棄如泥則不憚物之費爭一尺之土以百夫爲償則不惜人之命莊子以天地爲大鑪末句言政失其和於天地間矣】亂離朋友盡合沓嵗月䢐吾衰將焉托存沒再嗚呼蕭條益堪媿獨在天一隅乘黃已去矣凡馬徒區區不復見顏鮑【趙雲乘黃神馬言髙適李白顏鮑又以申比二公】系舟臥荊巫【荊州巫峽】臨飱吐更食常恐違撫孤【趙雲蓋恐違戾撫飬髙李二公之孤也此其爲朋友之義】

北風

北風破南極朱鳯日威垂洞庭秋欲雪鴻雁將安歸【趙雲南極言楚地公在楚故所見者此也因南極之下故承之以朱鳯南方之鳥也因洞庭之下故乘之以鴻鴈蓋鴈隨陽之鳥也而洞庭乃往衡陽之路鴈本違寒而就溫今洞庭方秋而欲雪則又寒矣又將奚往乎朱鳯在南極北風破南極而威垂鴻鴈過洞庭洞庭秋欲雪而安歸皆言值時如此於是乎失所也威垂無气象之貌鳯與鴻雁皆公自況】十年殺气盛六合人煙稀吾慕漢初老時淸猶茹芝【趙雲此戊申大歷三年詩也自乙未天寶十四年至此十三年矣而云十年殺气盛則舉其大數爲詩句耳殺气盛則安史𨿽滅而吐蕃尙熾也末句言商山四皓以秦之亂避之入山方漢之初可以出矣而猶茹芝焉則以畏禍之心未能已也】

遣遇

磬折辭主人開帆駕洪濤春水滿南國朱崖云日髙【趙雲朱崖海中之洲也師云寰宇記潭州仙宮記曰南嶽記注丹崖南卽仙人宮子美此詩乃湘州所作朱崖卽謂此地作也】舟子廢寢食飄風爭所操我行匪利渉謝爾從者勞石間采蕨女鬻菜輸官曺丈夫死百役暮返空村號【譏役斂煩重也】聞見事略同刻剝及錐刀【趙雲所聞所見皆似此應官曺之誅求也】貴人豈不仁視汝如莠蒿索錢多門戶【誅求不一】防亂紛嗷嗷柰何黠吏徒漁奪成逋逃【趙雲貴人豈不仁視汝如莠蒿兩句通義言爲貴人者豈是不仁而以莠蒿視汝等耶其索錢多門戶者時防亂之故所以有嗷嗷紛然之多也就此索錢之中更有黠吏徒者以漁奪爲事而成就民之逃竄矣】自喜遂生理花時甘緼袍【趙雲花時可以單衣而甘緼袍則所以得遂生理勝於逋逃之民也】

過津口

南嶽自玆近湘流東逝深和風引桂楫春日漲云岑回首過津口而多楓樹林白魚困宻网黃鳥喧嘉音物微限通塞惻隠仁者心【趙雲白魚以羣而小困於宻网物之所以塞者也黃鳥以和風春日之際而嘉音喧然物之所以通者也物之通塞𨿽防不足道而仁者於物毎惻隱其困塞矣孟子曰惻隱之心仁之端也】甕余不盡酒膝有無聲琴聖賢兩寂寞眇眇獨開襟【趙雲於此有酒可飲有琴可玩而思聖與賢兩皆寂寞無與言者則亦獨開襟而自適耳無聲琴卽陶淵明有琴而無弦也無聲字蓋禮記所謂無聲之樂】

題衡山縣文宣王廟新學堂呈陸宰

旄頭彗紫防無復俎豆事【趙雲按晉天文志昴七星天之耳也又爲旄頭胡屋彗紫防則言其犯帝座也此追言安史之亂】金甲相排蕩靑衿一憔悴嗚呼已十年儒服獘於地徵夫不遑息學者淪素志我行洞庭野歘得文翁肆侁侁冑子行若舞風雩至【趙雲文翁肆字則楊子所謂書肆陶淵明所謂講肆也】周室宜中興孔門未應棄是以資雅才渙然立新意衡山𨿽小邑首倡恢大義【世亂而衡山能首建學校也】因見縣尹心根源舊宮閟講堂非曩構大屋加塗塈下可容百人墻隅亦深邃何必三千徒始壓戎馬气林木在庭戶宻幹疊蒼翠有井朱夏時轆轤凍階戺耳聞讀書聲殺伐災髣髴【趙雲言聞聲髣髴而已蓋讀書之气勝之故也】故國延歸望衰顏減愁思南紀攺波瀾【趙雲南紀字唐天文志云東循徼嶺逹甌閩中是謂南紀】西河共風味【史記子夏居西河教授爲魏文侯師共風味者言人樂其教也】采詩倦防渉載筆尙可記髙歌激宇宙凡百愼失墜

擬古【韋蘇州】

辭君逺行邁飲此長恨端已謂道裏逺如何中險艱流水赴大壑孤云還暮山無情尙有歸行子何獨難驅車背鄕園朔風【一作吹】捲行迹嚴冬霜斷肌日入不遑息憂歡【一作懼】客發變寒暑人事易中心君詎知冰玉徒貞白【客一作容】

嘉樹藹初緑蘼蕪吐幽芳君子不在賞寄之雲路長路長信難越惜此芳時歇孤鳥去不還緘情向天末月滿秋夜長驚烏號北林天河橫未落斗柄當西南寒蛩悲洞房好鳥無遺音商飈一夕至獨宿懷重衾舊友日千里隔我浮與沈人生豈艸木寒暑移此心

酒星非所酌月桂不爲食虛薄空有名爲君長嘆息蘭蕙𨿽可懷芳香與時息豈如淩霜葉嵗暮靄顏色折柔將有贈延意千里客艸木知賤防所貴寒不易

春至林木變洞房夕含淸單居誰能裁好鳥對我鳴良人久燕趙新愛移平生別時雙鴛綺畱此千恨情碧艸生舊迹緑琴歇芳聲思將魂夢歡反側寐不成擥衣迷所次起望空前庭孤影中自惻不知雙涕零

秋天無畱景萬物藏光輝落葉隨風起愁人獨何依華月屢圎缺君還浩無期如何雨絕天一去音問違有客天一方寄我孤桐琴迢迢萬里隔托此傳幽音冰霜中自結龍鳯相與吟弦以明直道漆以固交深

雜體

沈沈匣中鏡爲此塵垢蝕輝光何所如月在雲中黒南金旣雕錯鞶帶共輝飾空存鑑物名坐使妍蚩惑美人竭肝膽思照冰玉色自非磨瑩工日日空嘆息

古宅集妖鳥羣號枯樹枝黃昏窺人室鬼物相與期居人不安寢搏撃思此時豈無鷹與鸇飽肉不肯飛旣乖逐鳥節空養淩雲姿孤奉肉食恩何異城上鴟

春羅雙鴛鴦出自寒夜女心精煙霧色指歷千萬緒長安貴豪家妖艶不可數裁此百日功惟將一朝舞舞罷復裁新豈思勞者苦

同聲自相應體質不必齊誰知賈人鐸能使大樂諧鏗鏘發宮徴和樂變其哀人神旣昭享鳯鳥亦下來豈非至賤物一奏升天階物情苟有合莫問玉與泥

與友生野飲效陶體

擕酒花林下前有千載墳於時不共酌柰此泉下人始自翫芳物行當念䢐春聊舒逺世蹤坐望還山云且遂一懽笑焉知賤與貧

效陶彭澤

霜露悴百艸時菊獨妍華物性有如此寒暑其柰何掇英泛濁醪日入防田家盡醉茅檐下一生豈在多

移疾防詩客

對此嘉樹林獨有戚戚顏抱瘵知曠職淹旬非樂閒釋子來問訊詩人亦扣闗道同意暫遣客散疾徐還園徑自幽靜元蟬噪其間髙窻瞰逺郊暮色起秋山英曺幸休暇恨恨心所攀

南塘泛舟防元六日昆季

端居倦時燠輕舟泛廽塘防風飄襟散橫吹繞林長雲澹水容夕雨防荷意涼一寫悁勤意寧用訴華觴

郡齋雨中與諸文士燕集

兵衛森畫防宴寢凝淸香海上風雨至逍遙池閣涼煩屙近消散嘉賓復滿堂自慙居處崇未覩斯民康理防是非遣性達形迹忘鮮肥屬時禁蔬菓幸見嘗俯飲一杯酒仰聆金玉章神歡體自輕意欲淩風翔吳中盛文史羣彥今汪洋方知大藩地豈曰財賦彊

聽嘉陵江水聲寄深上人

鑿崖泄奔湍稱古神禹迹夜喧山門店獨宿不安席水性自云靜石中本無聲如何兩相激雷轉空山驚貽之道門舊了此物我情

髙陵書情寄三原盧少府

直方難爲達守此防賤端開卷不及顧沈埋案牘間兵凶久相踐徭賦豈得閒促戚下可哀寛政身致患日夕思自退出門望故山君心儻如此擕手相與還

贈盧嵩

百川注東海東海無虛盈泥滓不能濁澄波非益淸恬然自安流日照萬里晴雲物不隠象三山共分明柰何疾風怒忽若基柱傾海水𨿽無心洪濤亦相驚怒號在焂忽誰識變化情

寄馮著

春雷起萌蟄土壤日已疏胡能遭盛明才俊伏裏閭偃仰遂眞性所求惟斗儲披衣出茅屋盥潄臨淸渠吾道亦自適退身保元虛幸無職事牽且覽案上書親友各馳騖誰當訪敝廬思君在何夕明月照廣除

寄盧庾

悠悠逺離別分此歡防難如何兩相近反使心不安亂髮思一櫛垢衣思一浣豈如望友生對酒起長嘆時節異京洛孟冬天未寒廣陵多車馬日夕自遊盤獨我何耿耿非君誰爲歡

發廣陵畱上家兄兼寄上長沙

將違安可懷宿戀復一方家貧無舊業薄宦各飄颺執板身有屬淹時心恐惶拜言不得畱聲結淚滿裳漾漾動行舫亭亭逺相望離晨苦須臾獨往道路長蕭條風雨過得此海气涼感秋意已違況自結中腸推道固當遣及情豈所忘何時共還歸舉翼鳴春陽

初發楊子寄元大校書

淒淒去親愛泛泛入煙霧歸棹洛陽人殘鐘廣陵樹今朝此爲別何處還相遇世事波上舟沿洄安得住

淮上卽事寄廣陵親故

前舟已欲渡誰相待秋山起暮鐘楚雨連滄海風波離思滿宿昔容鬢攺獨鳥下東南廣陵何處在

經少林精舎寄都邑親友

息駕依松防髙閣一攀緣前瞻路已窮旣詣喜更延出巘聽萬籟入林濯幽泉鳴鐘生道心暮磬空雲煙獨往𨿽暫適多累終見牽方思結茅地歸息期暮年

同徳寺雨後寄元侍禦李博士

川上風雨來須臾滿城闕岧嶤靑蓮界蕭條孤興發前山遽已靜陰靄夜來歇喬木生夏涼流云吐華月嚴城自有限一水非難越相望曙河逺髙齋坐超忽

休沐東還冑貴裏示端

宦遊三十載田野久已疏休沐逐玆日一來還故墟山明宿雨霽風暖百卉舒野泉潔熠熠林光初竹木稍摧翳園場亦荒蕪俯驚鬢已衰周覽昔所娛存沒惻私懷變遷傷裏閭欲言少畱心中復畏簡書世道良自退榮名亦空虛與子終擕手嵗晏當來居

獨遊西齋寄崔主簿

同心忽已別昨事方成昔幽徑還獨尋緑苔見行迹秋齋正蕭散煙水易昏夕憂來結防重非君不可釋

閒居贈友

補吏多下遷罷歸聊自度園廬旣蕪沒煙景空澹泊閒居飬屙瘵守素甘葵藿顏鬢日衰耗冠帶亦寥落靑苔已生路緑筠始分籜夕气下遙陰防風動疏薄艸元良見誚杜門無請托非君好事者誰來顧寂寞

善福精舎示諸生

湛湛嘉樹陰淸露夜景沈悄然羣物動髙閣似陰岑方以元黙處豈爲名迹侵法妙不知歸獨此抱衝襟齋舎無餘物陶器與單衾諸生時列坐共愛風滿林

秋夜南宮寄灃上二弟及諸生

暝色起煙閣沈抱積離憂況玆風雨夜蕭條梧葉秋空宇感涼至頹顏驚嵗周日夕遊闕下山水憶同遊

園林晏起寄昭應韓明府盧主簿

田家已耕作井屋起晨煙園林鳴好鳥閒居猶獨眠不覺朝已晏起來望靑天四體一舒散性情亦忻然還復茅檐下對酒思數賢束帶理官府簡牘盈目前當念中林賞覽物徧山川上非遇明世庶以道自全

新秋夜寄諸弟

兩地俱秋夕相望共星河髙梧一葉下空齋歸思多方用憂人瘼況自抱微屙無將別來近顏鬢已蹉跎

郡中對雨贈元錫兼簡楊淩

宿雨冒空山空城響秋葉沈沈暮色至淒淒涼气入蕭條林表散的皪荷上集夜霧著衣重新苔侵履濕遇玆端憂日賴與嘉賓接

寄暢當

冦賊起東山英俊方未閒聞君新應募籍籍動亰闗出身文翰場髙步不可攀靑袍未及解白羽挿腰間昔爲瓊樹枝今有風霜顏秋郊細栁道走馬一夕還丈夫當爲國破敵如摧山何必事州府坐使鬢毛斑

京師叛亂寄諸弟

弱冠遭世難二紀猶未平羇離官逺郡虎豹滿西京上懷犬馬戀下有骨肉情歸去在何時流淚忽霑纓憂來上北樓左右但軍營函谷行人絕淮南春艸生鳥鳴野田間思憶故園行何當四海晏甘與齊民耕

贈璨公

山僧一相訪吏案正盈前出處似殊致喧靜兩皆禪暮春華池宴淸夜髙齋眠此道本無得寧復有忘筌

寄恆璨上元

心絕去來緣迹順人間事獨尋秋艸徑夜宿寒山寺今日郡齋閒思問楞伽字

寄全椒山中道士

今朝郡齋冷忽念山中客澗底束荊薪歸來煮白石欲持一瓢酒逺寄風雨夕落葉徧空山何處尋行迹

宿永陽寄璨律師

遙知郡齋夜凍雪封松竹時有山僧來懸燈獨自宿

示全眞元常

余辭郡符去爾爲外事牽寧知風雪夜復此對牀眠始話南池飲更詠西樓篇無將一防易嵗月坐推遷

嵗日寄京師諸季端武等

獻歲抱深惻僑居念歸緣常患親愛離始覺世務牽少事河陽府晚守淮南壖平生防防散已及蹉年昨日罷符竹家貧遂畱連部曲多已去車馬不復全閒將酒爲偶黙以道自詮聽松南巖寺見月西澗泉爲政無異術當責豈望遷終理來時裝歸鑿杜陵田

西澗卽事示盧陟

寢扉臨碧澗晨起澹忘情空林細雨至圎紋徧水生永日無餘事山中伐木聲知子塵喧久暫可散煩纓

秋夜寄邱二十二貟外

懷君屬秋夜散步詠涼天山空松子落幽人應未眠

奉詶寄示邱丹

露滴梧葉鳴風秋桂花發中有學仙侶吹簫弄山月

復理西齋寄邱貟外

前嵗理西齋得與君子同迨玆已一周悵望臨春風始自疎林竹還復長榛藂端正良難久蕪穢易爲功援斧開眾郁如師啟羣防庭宇還淸曠煩抱亦舒通海隅雨雪霽春序風景融時物方如故懷賢思無窮

送令狐岫宰恩陵

大雪天地閉羣山夜來晴居家猶苦寒子有千里行行行安得辭荷此蒲璧榮賢豪爭追攀飲餞出西京鐏酒豈不懽暮春自有程離人起視日僕禦促前徵逶遲嵗已窮當造巴子城和風被艸木江水日夜淸從來知善政離別慰友生

送馮著受李廣州署爲錄事

鬱鬱楊栁枝蕭蕭徵馬悲送君灞陵岸糾郡南海湄名在翰墨場羣公正追隨如何從此去千里萬里期大海吞東南橫防隔地維建邦臨日域溫燠禦四時百國共臻湊珍奇獻京師富豪虞興戎繩墨不易持州伯荷天寵還當翼丹墀子爲門下生終始豈見遺所願酌貪泉心不爲燐緇上將翫國士下以報渇饑

送鄭長源

少年一相見飛轡河洛間歡遊不知罷中路忽言還泠泠鵾弦哀悄悄冬夜閒丈夫𨿽耿介逺別多苦顏君行拜髙堂速駕難久攀雞鳴儔侶發朔雪滿河闗須臾在今夕罇酌且循環

始除尙書郎別善福精舎

簡略非世器委身同艸木逍遙精舎居飲酒自爲足累日曽一櫛對書常懶讀社臘防髙年山川恣遊矚明世方選士中朝懸美祿除書忽到門冠帶便拘束愧忝郎署迹謬防君子錄俯仰垂華纓飄颻翔輕轂行將親愛別戀此西澗曲逺峯明夕川夏雨生眾緑迅風飄野路回首不遑宿明晨下煙閣白雲在幽谷

答崔主簿問兼簡溫上人

緣情生眾累晚悟依道流諸境一已寂了將身世浮閒居澹無味忽復四時周靡靡芳艸積稍稍新篁抽卽此抱余素塊然誠寡儔自適一忻意愧防君子憂

答長安丞裴稅

出身忝時士於世本無機爰以林壑趣遂成頑鈍姿臨流意已淒采菊露未晞舉頭見秋山萬事都若遺獨踐幽人蹤邈將親友違髦士佐京邑懷念枉貞詞久雨積幽抱淸罇宴良知從容操劇務文翰方見推安能戢羽翼顧此林棲時

奉詶處士叔見示

掛纓守貧賤積雪臥郊園叔父親降趾壺觴擕到門髙齋樂燕罷淸夜道心存卽此同疎氏可以一忘言

夏夜憶盧嵩

靄靄髙館暮開軒滌煩襟不知湘雨來瀟灑在幽林炎月得涼夜芳罇誰與斟故人南北居累月間徽音人生無閒日歡防當在今反側天旦層城苦沈沈

春中憶元二

雨歇萬井春柔條已含緑徘徊洛陽陌惆悵杜陵曲遊絲正髙下啼鳥還防續有酒今不同思君瑩如玉

池上懷王卿

幽居捐世事佳雨散園芳入門靄已緑水禽鳴春塘重云始成夕忽霽尙殘陽輕舟因風泛郡閣望蒼蒼私宴阻外好臨歡一停觴玆遊無時盡旭日願相將

云陽館懷谷口

淸泚階下流云自谷口源念昔白衣士結廬在石門道髙杳無累景靜得忘言山夕緑陰滿世移淸賞存吏役豈遑暇幽懷復朝昏雲泉非所濯蘿月不可援長往遂眞性暫遊恨卑喧出身旣事世髙躅難等論

廣徳中洛陽作

生長太平日不知太平歡今還洛陽中感此方苦酸飲藥本攻病毒腸翻自殘王師涉河洛玉石俱不完時節屢遷斥山河長郁盤蕭條孤煙絕日入空城寒蹇劣乏髙步緝遺守防官西懷咸陽道躑躅心不安

登樂遊廟作

髙原出東城鬱鬱見咸陽上有千載事乃自漢宣皇頽壖久陵遲陳迹翳邱荒春艸𨿽復綠驚風但飄揚周覽京城內雙闕起中央防鐘何處來暮色忽蒼蒼歌吹喧萬井車馬塞康莊昔人豈不爾百世同一傷歸當守沖漠迹寓心自忘

任鄠令渼陂遊眺

野水灔長塘煙花亂晴日氛氳緑樹多蒼翠千山出遊魚時可見新荷尙未宻屢往心獨閒恨無理人術

西郊遊矚

東風散餘沍陂水淡已淥煙芳何處尋杳靄春山曲新禽哢暄節晴光泛嘉木一與諸君遊華觴忻見屬

與幻遐君貺兄弟同遊白家竹潭

靑賞非素期偶遊方自得前登絕嶺險下視深潭黒宻竹已成暮歸云殊未極春鳥依谷暄紫蘭含幽色已將芳景遇復款平生憶終念一歡別臨風還黙黙

觀田家

防雨眾卉新一雷驚蟄始田家防日閒耕種從此起丁壯俱在野場圃亦就理歸來景常晏飲犢西澗水饑劬不自苦膏澤且爲喜倉廩無宿儲徭役猶未已方慙不耕者祿食出閭裏

南園陪王卿遊矚

形迹𨿽拘檢世事澹無心郡中多山水日夕聴幽禽幾閣文墨暇園林春景深雜花芳意散緑池暮色沈君子有髙躅相擕在幽尋一酌何爲貴可以冩衝襟

春遊南亭

川明气已變巖寒云尙擁南亭艸心緑春塘泉脈動景照聴禽響雨餘看栁重逍遙池館華益媿専城寵

再遊西山

南譙古山郡信是髙人居自嘆乏宏量終朝親簿書於時忽命駕秋野正蕭疎積逋誠待責尋山亦有餘測測石泉冷曖曖煙穀虛中有釋門子種果結茅廬出身厭名利遇境卽躊躇守直𨿽多迕視險方晏如況將塵埃外襟抱從此舒

遊開元精舎

夏衣始輕體遊步愛僧居果園新雨後香臺照日初緑陰生晝寂孤花表春餘符竹方爲累形迹一來疎

襄武館遊眺

州民知禮讓訟簡得遨遊髙亭憑古地山川當暮秋是時秔稻熟西望盡田疇仰恩慙政拙念勞喜嵗収澹泊風景晏繚繞雲樹幽節往情惻惻天髙思悠悠嘉賓幸雲集芳罇始淹畱還希習池賞聊以駐鳴騶

秋景詣瑯琊精舎

屢訪塵外迹未窮幽賞情髙秋天景逺始見山水淸上陟巖殿憩暮看云壑平蒼茫寒色起迢遞晚鐘鳴意有淸夜戀身爲符守嬰悟言緇衣子瀟灑中林行

東郊

吏舎局終年出郊曠淸曙楊栁散和風靑山澹吾慮依叢適自憩緣澗還復去防雨靄芳原春鳩鳴何處樂幽心屢止遵事迹猶遽終罷斯結廬慕陶眞可庶

行寛禪師院

北望極長廊斜扉映叢竹亭午一來尋院幽僧亦獨惟聞山鳥啼愛此林下宿

藍防精舎

石壁精舎髙排云聊直上佳遊愜始願忘險得前賞崖傾景方晦谷轉川如掌緑林含蕭條飛閣起宏敞道人上方至深夜還獨往日落羣山陰天秋百泉響所嗟累已成安得長偃仰

義演法師西齋

結茅臨絕岸隔水聞淸磬山水曠蕭條登臨散情性稍指緣原騎還尋急澗徑長嘯倚亭樹悵然川光暝

起渡律師同居東齋院

釋子喜相偶幽林俱避喧安居同僧夏淸夜諷道言對閣景恆晏步庭陰始繁逍遙無一事松風入南軒

遊瑯琊山寺

受命卹人隠玆遊久未遑鳴騶響幽谷前旌耀崇岡靑防臺砌寒緑縟艸木香塡壑躋花界疊石構云房經制隨巖轉繚繞豈定方新泉泄陰壁髙蘿防緑塘攀林一棲止飲水得淸涼物累誠可遣疲甿終未忘還歸坐郡閣但見山蒼蒼

夏至避暑北池

晝晷已云極宵漏自此長未及施政教所憂變炎涼公門日多暇是月農稍忙髙居念田裏苦熱安可當亭午息羣物獨遊愛方塘門閉陰寂寂城髙樹蒼蒼綠筠尙含粉圎荷始散芳於焉灑煩抱可以對華觴

同元錫題瑯琊寺

適従郡邑喧又玆三伏熱山中淸景多石罅寒泉潔花香天界事松竹人間別殿分嵐嶺明磴臨懸壑絕昏旭窮陟降幽顯盡披閱嵚駭風雨區寒知龍蛇穴情虛澹泊生境寂塵妄滅經世豈非道無爲厭車轍

文章正宗卷二十三

欽定四庫全書

文章正宗卷二十四

宋眞徳秀編詩

任洛陽丞請告【韋蘇州】

方鑿不受圎直木不爲輪揆材各有用反性生苦辛折腰非吾事飲水非吾貧休告臥空館飬病絕囂塵遊魚自成族野鳥亦有羣家園杜陵下千嵗心氛氳天晴嵩山髙雪後河洛春喬木猶未芳百艸日已新著書復何爲當去東臯耘

縣齋

仲春時景好艸木漸舒榮公門且無事防雨園林淸決決水泉動忻忻眾鳥鳴閒齋始延矚東作興庶甿卽事翫文墨抱衝披道經於焉日淡泊徒使芳樽盈

休暇東齋

由來束帶士請謁無朝暮公暇及私身何能獨閒步摘葉愛芳在欄竹憐粉污岸幘偃東齋夏天淸曉露懷仙閱眞誥貽友題幽素榮逹頗知疎恬然自成度緑苔日已滿幽寂誰來顧

郡內閒居

棲息絕塵侶孱鈍得自怡腰懸竹使符心與廬山緇永日一酣寢起坐兀無思長廊獨看雨眾藥發幽姿今夕已云罷明晨復如斯何事能爲累寵辱豈要辭

燕居卽事

蕭條竹林院風雨叢蘭折幽鳥林上啼靑苔人迹絕燕居日已永夏木紛成結幾閣積羣書時來北窻閱

幽居

貴賤𨿽異等出門皆有營獨無外物牽遂此幽居情防雨夜來過不知春艸生靑山忽已曙鳥雀繞舎鳴時與道人偶防隨樵者行自當安蹇劣誰謂薄世榮

郊居言志

負暄衡門下望雲歸逺山但要樽中物餘事豈相闗交無是非責且得任疎頑日夕臨淸澗逍遙思慮閒出去惟空屋獘簀委窻間何異林棲鳥戀此復來還世榮斯獨已頹志亦何攀惟當嵗丰熟閭裏一歡顏

夏景端居卽事

北齋有涼气嘉樹對層城重門永日掩淸池夏云生遇此庭訟簡始聞蟬初鳴逾懷故園愴黙黙以緘情

新理西齋

方將甿訟理久翳西齋居艸木無行次閒暇一芟除春陽土脈起膏澤發生初養條刋朽枿防藥鋤穢蕪稍稍覺林聳歷歷忻竹疎始見庭宇曠頓令煩抱舒玆焉卽可愛何必是吾廬

曉坐西齋

咚咚城鼔動稍稍林鵶去栁意不勝春巖光已知曙寢齋有單祶靈藥爲朝茹盥潄忻景淸焚香澄神慮公門自常事道心寧易處

寓居永定精舎

政拙忻罷守閒居初理生家貧何由往夢想在京城野寺霜露月農興羈旅情聊租二頃田方課子弟耕眼暗文字廢身閒道心淸卽與人羣逺豈謂是非嬰

秋夜

暗窻涼葉動秋天寢席單憂人半夜起明月在林端一與淸景遇毎憶平生歡如何方惻愴披衣露更寒

種藥

好讀神農書多識藥艸名持縑購山客移蒔羅眾英不攺幽澗色宛如此地生汲井旣防澤插援亦扶傾陰穎夕房斂陽條夏花明恱翫從玆始日夕繞庭行州民自寡訟養閒非政成

種

率性方鹵莽理生尢自疎今年學種園圃多荒蕪眾艸同雨露新苗獨翳如直以春窘迫過時不得鋤田家笑枉費日夕轉空虛信非吾儕事且讀古人書

晨詣超師院讀禪經【栁子厚】

汲井潄寒齒淸心拂塵服間持貝葉書步出東齋讀眞源了無取妄迹世所逐遺言冀可冥繕性何由熟道人庭宇靜苔色連深竹日出霧露余靑松如膏沐澹然離言說悟恱心自足

贈江華長老

老僧道機熟黙語心皆寂去嵗別舂陵沿流此投迹室空無侍者巾屨惟掛壁一飯不願余跏趺便終夕風窻疎竹響露井寒松滴偶地卽安居滿庭芳艸積

湘口館瀟湘二水所防

九疑濬傾奔臨源委縈廽防合屬空曠澄停風雷髙館軒霞表危樓淩山隈玆辰始澂霽繊云盡褰開天秋日正中水碧無塵埃杳杳漁父吟叫叫羈鴻哀境勝豈不豫慮分固難裁升髙欲自舒彌使逺念來歸流駛且廣泛舟絕沿洄

南磵中題

秋气集南磵獨遊亭午時廻風一蕭瑟林影久參差始至若有得稍深遂忘疲羈禽響幽谷寒藻舞淪漪去國魂已遊懷人淚空垂孤生易爲感失路少所宜索寞竟何事徘徊秖自知誰爲後來者當與此心期

遊石角過小防至長烏村

志適不期貴道存豈偸生久忘上封事復笑升天行竄逐宦湘浦揺心劇懸旌始驚陷世議終欲逃天刑嵗月殺憂栗慵疎寡將迎追遊疑所愛且復舒吾情石角恣幽步長烏遂遐徵磴廻茂樹防景宴寒川明曠望少行人時聞田鸛鳴風篁冒水逺霜稻侵山平稍與人事間益知身世輕爲農信可樂居寵眞虛榮喬木余故國願言果丹誠四支反田畆釋志東臯耕

與崔防登西山

鶴鳴楚山靜露白秋江曉連袂度危橋縈回出林杪西岑極逺目毫末皆可了重疊九疑髙防茫洞庭小迥窮兩儀際髙出萬象表馳景泛頹波遙風遞寒篠謫居安所習稍厭從紛擾生同胥靡遺壽等彭鏗夭蹇連困顚踣愚防怯幽眇非令親愛疎誰使心神悄偶玆遁山水得以觀魚鳥吾子幸淹畱緩我愁腸繞

構法華寺西亭

竄身楚南極山水窮險艱步登最髙寺蕭散任疎頑西垂下斗絕欲似窺人寰反如在幽谷榛翳不可攀命童恣披翦葺宇橫防山割如判淸濁飄若升雲間逺岫攢眾頂澄江抱淸灣夕照臨軒墮棲鳥當我還菡蓞溢嘉色篔簹遺淸斑神舒屏羈鎖志適忘幽潺棄逐久枯槁迨今始開顏賞心難久畱離念來相闗北望間親愛南瞻雜夷蠻置之勿復道且寄須臾閒

覺衰

久知老防至不謂便見侵今年宜未衰稍已來相尋齒疎發就種奔走力不任咄此可柰何未必傷我心彭聃安在哉周孔亦已沈古稱壽聖人曽不畱至今但願得美酒朋友尙共斟是時春向暮桃李生繁陰日照天正緑杳杳歸鴻吟出門呼所親扶杖登西林髙歌足自快商頌有遺音

旦擕謝山人至愚池

新沐換輕幘曉池風霧淸自諧塵外意況與幽人行霞散眾山迥天髙數鴈鳴機心付當路聊適羲皇情

獨覺

覺來窻牖空寥落雨聲曉良遊怨遲暮末事驚紛擾爲問經世心古人誰盡了

溪居

久爲簮組累幸此南夷謫閒依農圃鄰偶似山林客曉耕翻露艸夜榜響溪石來往不逄人長歌楚天碧

夏初雨後尋愚溪

悠悠雨初霽獨繞淸溪曲引杖試荒泉解帶圍新竹沈吟亦何事寂寞固所欲幸此息營營嘯歌靜炎燠

郊居嵗暮

屏居負山郭嵗暮驚離索野迥樵唱來庭空燒燼落世紛因事逺心賞隨年薄黙黙諒何爲徒成今與昨

秋曉行南谷經荒村

杪秋霜露重晨起行幽谷黃葉覆溪橋荒村惟古木寒花疎寂歷幽泉防防續機心久已忘何事驚麋鹿

雨後曉行獨至愚溪北池

宿雲散洲渚曉日明村塢髙樹臨淸池風驚夜來雨予心適無事偶此成賓主

江雪

千山鳥飛絕萬逕人蹤滅孤舟簑笠翁獨釣寒江雪

飲酒

今旦少愉樂起坐開淸樽舉觴酹先酒遺我驅憂煩須臾心自殊頓覺天地暄連山變幽晦緑水函晏溫藹藹南郭門樹木一何繁淸陰可自庇竟夕聞佳言盡醉無復辭偃臥有芳蓀彼哉晉楚富此道未必存

讀書

幽沈謝世事俛黙窺唐虞上下觀古今起伏千萬途遇欣防自笑感戚亦以吁縹帙各舒散前後互相逾瘴屙擾靈府日與往昔殊臨文乍了了徹捲兀若無竟夕誰與言但與竹素俱倦極更倒臥熟寐乃一蘇欠伸展支體吟詠心自愉得意適其適非願爲世儒道盡卽閉口蕭散捐囚拘巧者爲我拙智者爲我愚書史足自恱安用勤與劬貴爾六尺軀勿爲名所驅

感遇

西陸動涼气驚烏號北林棲息豈殊性集枯安可任鴻鵠去不返勾吳阻且深徒嗟日沈湎丸鼔騖奇音東海久揺蕩南風已駸駸坐使靑天暮小星愁太陰眾情嗜姦利居貨捐千金危根一以振齊斧來相尋攬衣中夜起感物涕盈襟防霜眾所踐誰念嵗寒心

掩役夫張進骸

生死悠悠爾一气聚散之偶來紛喜怒奄忽已復辭爲役孰賤辱爲貴非神奇一朝纊息定枯朽無妍媸生平勤皂櫪剉秣不告疲旣死給槥櫝塟之東山基柰何值崩湍蕩析臨路垂髐然暴白骸散亂不復支從者幸告余睠之澘然悲貓虎獲迎祭犬馬有蓋帷佇立唁爾魂豈復識此爲畚鍤載埋瘞溝瀆護其危我心得所安不謂爾有知掩骼著春令玆焉適其時及物非吾輩聊且顧爾私

秋懷【韓退之】

窻前兩好樹眾葉光薿薿秋風一披拂防防鳴不已防燈照空牀夜半偏入耳愁憂無端來感嘆成坐起天明視顏色與故不相似羲和驅日月【或作白日】疾急不可恃浮生𨿽多塗【𨿽或作毎】趨死惟一軌胡爲浪自苦得酒且歡喜

又

白露下百艸蕭蘭共雕悴【雕或作憔或作凋方云荀子勞苦雕萃】靑靑四墻下已復生滿地寒蟬暫寂寞蟋蟀鳴自恣運行無窮期稟受气苦異適時各得所松柏不必貴

彼時何卒卒我志何曼曼犀首空好飲防頗尙能飯學堂日無事驅馬適所願茫茫出門路欲去聊自勸【或作嘆】歸還閱書史【或作簡書】文字浩千萬陳迹竟誰尋【陳或作塵方雲莊子六經者先王之陳迹誰或作難】賤嗜非貴獻丈夫意有在【或作存】女子乃多怨

秋气日惻惻秋空日淩淩上無枝上蜩下無盤中蠅豈不感時節耳目去所憎【去或作無】淸曉卷書坐南山見髙稜其下澄湫水【澄或作通或作有或作古或作石】有蛟寒可罾惜哉不得往豈謂吾無能

離離掛空愁慼慼抱虛警露秋樹髙【或作滴或作啼或作泣方云謝靈運詩花上露猶謝恵連露盈條王僧逹詩秋還露柯古詩於露用字非一○今按檀弓孔子然流涕則泣爲流涕之貌於下句虫弔對偶尢切】虫弔寒夜永斂退就新懦趨營悼前猛歸愚識夷塗【愚或作儒】汲古得修綆名浮猶有恥味薄眞自幸庶防遺悔尢卽此是幽屏

今晨不成起端坐盡日景虫鳴室幽幽【方作幽室中○今按當作室幽幽乃與下句相偶】月吐窻冏冏【吐亦作照】喪懷若迷方浮念劇含梗塵埃慵伺文字浪馳騁尙須勉其頑王事有朝請秋夜不可晨秋日苦易暗我無汲汲志何以有此憾寒雞空在棲缺月煩屢瞰有琴具徽弦再鼓聴愈淡古聲久埋滅無由見眞濫低心逐時趨【低或作吾蓋艸書之誤而失其半】苦勉只能暫有如乘風船一縱不可防不如覷文字丹鉛事防勘豈必求贏餘所要石與甔

捲捲落地葉隨風走前軒鳴聲若有意顚倒相追奔空堂黃昏暮我坐黙不言童子自外至吹燈當我前問我我不應饋我我不餐退坐西壁下【坐或作下】讀詩盡數編作者非今士相去時已千其言有感觸使我復淒酸顧謂汝童子置書且安眠丈夫屬有念【夫或作人○今按朱本亦作人說者謂丈人者尊長之稱古樂府所謂丈人且安坐是也此爲答童子而自稱故其言如此更詳之】事業無窮年

霜風侵梧桐眾葉著樹榦空堦一片下琤若摧瑯玕【琤防作滄】謂是夜气滅望舒霣其團靑防無依倚飛轍危難安驚起出戶視倚楹久汍瀾憂愁費晷景日月如跳丸迷復不計逺【計或作記】爲君駐塵鞍

暮暗來客去羣囂各収聲悠悠偃宵寂斖斖抱秋明世累忽進慮【進或作連】外憂遂侵誠彊懷張不滿弱念缺已盈【已或作易】詰屈避語穽防茫觸心兵敗虞千金棄得比寸艸榮知恥足爲勇晏然誰汝令【語一作推】

鮮鮮霜中菊旣晚何用好揚揚弄芳蝶【揚揚或作陽陽】爾生還不早運窮兩值遇婉孌死相保西風蟄龍蛇眾木日凋槁由來命分爾泯滅豈足道

夜歌

靜夜有淸光閒堂仍獨息念身幸無恨志气方自得樂哉何所憂所憂非我力

嗟哉董生行

淮水出桐栢山東馳遙遙千里不能休【遙遙一作悠悠】淝水出其側不能千里百里入淮流【百上或無裏字】壽州屬縣有安丰唐貞元時【元下或有年字】縣人董生召南隠居行義於其中【召防作邵】刺史不能薦天子不聞名聲爵祿不及門門外惟有吏日來徴租更索錢【方無更字非更】嗟哉董生朝出耕夜歸讀古人書盡日不得息或山而樵或水而漁【而方並作於非是】入廚具甘防上堂問起居父母不慼慼妻子不咨咨【方從閣杭蜀夲作羞羞云此詩以三嗟哉易韻以羞葉居視古周韻也○今按咨字自與居葉方於毛傳資字論之矣何獨於此而疑之耶羞羞韻𨿽可葉然殊無理而可笑方之主此文其酷信三本之誤也或恐本是嗟字葉音子余反而誤作羞字耳然亦不如且作咨字之見成穏當也】嗟哉董生孝且慈人不識惟有天翁知【方無有字非是】生祥下瑞無休期家有狗乳出求食雞來哺其兒啄啄庭中拾虫蟻哺之不食鳴聲悲徬徨躑躅久不去以翼來覆待狗歸嗟哉董生誰將與儔時之人夫妻相虐兄弟爲讎食君之祿而令父母愁亦獨何心嗟哉董生無與儔【或作誰將與儔或作誰與儔○今按上句誰將與儔疑而問之之詞也此云無與儔答而決之之詞也】

齪齪

齪齪當世士所憂在饑寒但見賤者悲不聞貴者嘆大賢事業異逺抱非俗觀報國心皎潔念時涕汍瀾妖姬坐左右柔指發哀彈酒肴𨿽日陳感激寧爲歡秋陰欺白日【欺方作蔽○今按作蔽固古語然作欺尢有味也】泥潦不少幹河堤決東郡老弱隨驚湍天意固有屬誰能詰其端【屬或作謂或作以詰方作語○今按謂以語不若作屬詰爲深切】願辱太守薦得充諌諍官【誎諍方作爭臣○今按爭臣下更著官字語復非是】排云叫閶闔披腹呈瑯玕致君豈無術自進誠獨難

河之水寄子侄老成

河之水去悠悠我不如水東流我有孤侄在海陬【或作隅方云古咅隅五侯切亦與流通】三年不見兮使我生憂日復日夜復夜三年不見汝使我鬢髮未老而先化

河之水悠悠去我不如水東注我有孤侄在海浦三年不見兮使我心苦采蕨於山緡魚於淵【方作泉○今按以淵爲泉避諱也依例當作淵】我䢐京師不逺其還【其或作而】

調張籍

李杜文章在光焰萬丈長【諸本焰作艶方云西京賦光焰爥天庭】不知羣兒愚那用故謗傷蚍蜉撼大樹可笑不自量伊我生其後舉頸遙相望夜夢多見之晝思反防茫徒觀斧鑿防不矚治水航想當施手時巨刄磨天揚垠崖劃崩豁乾坤擺雷硠【埌方作根擺一作罷】惟此兩夫子家居率荒涼帝欲長吟哦故遣起且僵剪翎送籠中使看百鳥翔平生千萬篇金薤垂琳瑯仙官勅六丁雷電下取將流落人間者【流或作畱方云孔毅父嘗曰漢霍去病傳諸將流落不偶今世俗皆作流落字蓋畱謂遲畱流謂飄流自不可拘以一義也】太山一豪芒【豪方作毫云李本作豪按孟子莊子秋豪之末班固答賓戲銳思豪芒之內字皆作豪然楚詞秋毫防而見容王逸曰銳毛爲豪是毫字通○今按毫俗字當作豪爲正】我願生兩翅【方作願生兩翅翎】捕逐出八荒精誠忽交通百怪入我腸刺手防鯨牙舉瓢酌天漿騰身跨汗漫不著織女襄【或作相非是】顧語地上友經營無太忙乞君飛霞佩與我髙頡頏

雜詩

古史散左右詩書置後前豈殊蠧書虫【蠧書或作書蠧】生死文字間古道自愚憃【或作戅或作憃】古言自包纒當今固殊古誰與爲欣歡獨攜無言子共升昆侖顚長風飄襟裾遂起飛髙圓下視禹九州【禹方作寓】一塵集豪端遨嬉未云防下已億萬年向者誇奪子萬墳厭其巓【方從唐杭本作墳○今按方所從本蓋後人以重韻而誤攺之說見石鼔歌】惜哉抱所見白黒未及分慷慨爲悲吒淚如九河翻指摘相告語𨿽還今誰親翩然下大荒被髮騎騏驎【或作麒麟方云古書如戰國防多用騏驎字其義一也】

送劉師服

夏半陰气始淅然云景秋【淅或作晰亦作晳方作晳云明也之世切髙唐賦晰兮若姣姬揚袂障日而望所思晰與晳同故今本訛爲淅也○今按淅爲淅瀝淒涼之義晳爲明義此詩上云陰气始下云云景秋則與晳義不相應而宜爲淅瀝之意矣蓋由淅而誤爲晰又因晰而轉爲晳也】蟬聲入客耳驚起不可畱艸艸具盤饌不待酒獻酬【待方作持】士生爲名累有似魚中鉤賫財入市賣貴者恆難售豈不畏顦顇【或作久憔悴】爲功忌中休勉哉耘其業以待嵗晚収

贈別元協律

英英桂林伯實維文武特逺勞從事賢來弔逐臣色南裔多山海道裏屢紆直風波無程期所憂動不測子行誠艱難【行方作往】我去未窮極臨別且何言有淚不可拭【何或作無】

吾友栁子厚其人藝且賢吾未識子時已覽贈子篇寤寐想風采於今已三年不意流竄路旬日同食眠【旬日或作兼旬】所聞昔已多所得今過前如何又須別使我抱悁悁

又

勢要情所重排斥則埃塵骨肉未免然又況四海人【又況或作況又】嶷嶷桂林伯矯矯義勇身生平所未識待我逾交親【逾或作如】遺我數幅書繼以藥物珍藥物防瘴癘書勸養形神【形一作精】不知四罪地豈有再起辰窮途致感激肝膽還輪囷

宿曽江口

雲昬水奔流天水漭相圍三江滅無口其誰識涯圻暮宿投民村髙處水半扉犬雞俱上屋不復走與飛篙舟入其家瞑聞屋中唏問知嵗常然【知或作之】哀此爲生防海風吹寒晴波揚眾星輝仰視北斗髙不知路所歸

雜詩

朝蠅不須驅暮蚊不可拍蠅蚊滿八區可盡與相格得時能防時與汝恣啖咋涼風九月到掃不見蹤迹鵲鳴聲楂楂鳥噪聲擭擭爭鬭庭宇間持身博彈射【間或作聞非是持或作將】黃鵠能忍饑兩翅久不擘【能忍方作忍長非是】蒼蒼雲海路嵗晚將無獲【嵗晚或作晚嵗】

截橑爲欂櫨斵楹以爲椽束蒿以代之【或作茨】小大不相權𨿽無風雨災得不覆且顚解轡棄騏驥蹇驢鞭使前昆侖髙萬里歲盡道苦邅停車臥輪下絕意於神仙雀鳴朝營食鳩鳴暮覓羣【覓或作求】獨有知時鶴𨿽鳴不緣身喑蟬終不鳴有抱不列陳【喑或作瘖方云本艸陶君曰啞蟬不能鳴者雌蟬也】蛙黽鳴無謂閤閤祗亂人

南溪始泛

榜舟南山下【或作溪上】上上不得返幽事隨去多【或作幽尋事隨去】孰能量近逺陰沈過連樹藏昻抵橫阪石麤肆磨礪波惡厭牽挽或倚偏岸漁竟就平洲飯防防暮雨飄梢梢新月偃【梢梢或作稍稍方云廣雅區二梢梢小也】餘年懍無防【懍或作諒詳下對愴字明是也】懍休日愴已晚自是病使然非由取髙蹇【或作謇】南溪亦淸駛【或作駚洪云作駚誤姑兩存之】而無檝與舟山農驚見之隨我觀不休不惟兒童輩或有杖白頭饋我籠中【籠方作籬】勸我此淹畱我云以病歸此已頗自由幸有用餘俸置居在西疇囷倉米谷滿未有旦夕憂上去無得得下來亦悠悠但恐煩裏閭時有緩急投願爲同社人雞豚燕春秋

足弱不能步自宜收朝迹羸形可輿致佳觀安可擲【輿或作與可方作事非是】卽此南阪下久聞有水石拕舟入其間【拕方作拖○今按漢書拕舟而入水注云曳也音它】溪流正淸激隨波吾未能峻瀨乍可刺【峻瀨方作瀨峻】鷺起若導吾前飛數十尺亭亭栁帯沙團團松冠壁【栁帯松冠或作帶栁冠松方從閤本作帶栁松冠云此吉日辰良體也○今按亭亭帶栁沙無義且此兩句用對偶亦何害方信閤本故曲爲之說如此防本亦無義皆非是】歸時還盡夜誰謂非事役

補遺【杜詩】

遊龍門奉先寺【龍門在西京河南縣地誌曰闕塞山一名伊闕而俗名龍門耳】

已從招提遊更宿招提境【釋氏要覽載釋名曰寺嗣也謂治事者相嗣續於內故天子有九寺焉後漢明帝永平十年丁夘佛法初至有印士二僧摩騰法蘭以白馬防經像屇洛陽勑於鴻臚寺安置二十一年戊辰勑於雍門外別建寺以白馬爲名謂僧居爲寺自此始又僧輝記云招提者梵言拓鬭提奢唐言四方僧物後人傳寫之誤以拓爲招文省去鬭奢二字止稱招提卽今十方住持寺院是也佛僧謂之招提蓋天竺國之語】陰壑生虛籟月林散淸影天闕象緯逼云臥衣裳冷【黃氏多識錄云此寺今在西洛之龍門按韋述東都記雲龍門號雙闕以與大內對峙若天闕焉方知老杜用天闕蓋指龍門也妄攺爲天闚荊公又攺爲天閱皆非鮑明逺樂府升天行風衾委松宿云臥恣天行趙雲惟蔡伯世云古作天闚極是莊子曰至人者上窺靑天下潛黃淵後漢郅煇傳曰非闚天者不可與圗逺】欲覺聞晨鐘令人發深省

望嶽

岱宗夫如何齊魯靑未了造化鐘神秀陰陽割昏曉【趙雲上句言其山之靈異下句又言其山之長大如史記言昆侖日月所相避隱爲光明也】蕩胸生曽云【趙雲陸機文賦有曽云之峻曽積之云其潤尢多可以蕩滌人胸以言山之髙】決眥入歸鳥【薛云以言觀覽之逺攄決其目力入飛鳥之羣】防當淩絕頂一覽眾山小

贈衛八處士

人生不相見動如參與商今夕復何夕共此燈燭光少壯能防時鬢髮各已蒼訪舊半爲鬼驚呼熱中腸焉知二十載重上君子堂昔別君未婚兒女忽成行怡然敬父執問我來何方問答未及已兒女羅酒漿夜雨剪春韭新炊間黃粱主稱防面難一舉累十觴十觴亦不醉感子故意長明日隔山嶽世事兩茫茫

苦雨

今秋乃淫雨仲月來寒風【趙雲此𨿽古詩而多對字眼相次若近體】羣木水光下萬象雲气中【趙雲此盛言苦雨之狀】所思礙行潦九里信不通【詩泂酌酌彼行潦流潦也疏云行者道也潦者雨水也行道上雨水流聚故云行潦傳云行潦之水也】悄悄素滻路【悄悄言行旅不通貌】迢迢天漢東願騰六尺馬背若孤徵鴻劃見君【一作吾】子靣超然懽笑同奮飛旣胡越【趙雲言如胡與越之隔】局促傷樊籠一飯四五起憑軒心力窮【此言思見君子而不可得也趙雲一飯四五起亦劉公幹一日三四遷之勢】嘉蔬沒混濁時菊碎榛叢【趙雲謝暉贈西府同僚云時菊委諸霜時菊以譬賢人惟苦雨故沒混濁碎榛叢乃時政煩苛之譬】鷹隼亦屈猛烏鳶何所防【趙雲鷹隼以苦雨猶屈其猛而不能奮飛況如烏鳶何所防賴乎此方是言君子小人皆不得其所也】式瞻北鄰居取適南巷翁掛席釣川漲焉知淸興終【趙雲意言龍西公王徴士旣不見矣姑近北鄰南巷之人而與遊也末句乃其所以遊矣】

同諸公登慈恩寺塔【公自注云時髙適薛據先有此作】

髙標跨蒼天【趙雲孫綽天臺山賦曰赤城霞起而建標李善注云立物以爲表識曰標今言髙標言塔之髙可標表】烈風無時休自非曠士懷登玆翻百憂【趙雲鮑照放歌行雲小人自齷齪安知曠士懷夫登髙望逺所以寫憂然其髙則易生恐怖故惟曠士而後無憂也】方知象教力足可追冥搜【突厥寺碑四天之下聞諸象教王簡棲頭陁寺碑正法旣沒象教陵夷注謂爲形象以教人趙雲言巍樓髙觀世間無有惟托之象教而後可營焉】仰穿龍蛇窟始出枝撐幽【趙雲言愈仰而上穿過龍蛇窟然後出離枝撐之幽隠也】七星在北戶河漢聲西流【趙雲河漢天河也廣雅雲天河謂之天漢亦曰河漢以其在西若聞其流聲也】羲和鞭白日【趙雲淮南子云日馭曰羲和】少昊行淸秋【趙雲獨言淸秋則公登塔必在秋時矣當白日之昭晰淸秋之明爽冝乎見逺】秦山忽破碎涇渭不可求俯視但一气焉能辧皇州逥首叫虞舜蒼梧云正愁惜哉瑤池飲日晏昆侖邱黃鵠去不息哀鳴何所投君看隨陽鴈各有稻粱謀【師民瞻云此以譏明皇荒樂不若虞舜瑤池言王母以比楊妃昆侖以比驪山黃鵠以比張九齡之徒鴈以比楊國忠之徒杜公因登塔觀覽而念及此】

示從孫濟

平明跨驢出未知適誰門權門多噂且復尋諸孫諸孫貧無事宅舎如荒村堂前自生竹堂後自生萱萱艸秋已死竹枝霜不蕃淘米少汲水汲多井水渾刈葵莫放手放手傷葵根【古詩采葵莫傷根傷根葵不生結交莫羞貧羞貧友不成趙雲此叚方有興致蓋淘米所以爲烹少汲水莫放手因以興焉族之有宗猶水之有源葵之有根也水有源勿渾之而已葵有根勿傷之而已族有宗則亦勿疎之而已矣】阿翁懶惰久覺兒行步奔所來爲宗族亦不爲盤飱小人利口實薄俗難可論勿受外嫌猜同姓古所惇

九日寄岑參

出門復入門雨腳但如舊所向泥活活思君令人瘦沈吟坐西軒飲食錯昏晝寸步曲江頭難爲一相就吁嗟乎蒼生稼穡不可救安得誅云師疇能補天漏【云師名屏翳】大明韜日月曠野號禽獸君子彊逶迆小人困馳驟【趙雲以雨滛於上泥汨於下君子𨿽有車馬亦彊逶迆而已小人艱於行李之往來故困馳驟】維南有崇山恐與川浸澑是節東籬菊紛披爲誰秀【魏文帝與鐘繇書曰嵗往月來忽復九日九爲陽數而日月並應俗嘉其名以爲宜於長久故以亨宴髙防是月律中無射言羣木庶艸無有射地而生於芳菊紛然獨榮非夫含乾坤之淳和體芬芳之淑气孰能如此故屈平悲冉冉之將老思飡秋菊之落英輔體延年莫斯之貴謹封一束以助彭祖之術】岑生多新詩性亦嗜醇酎采采黃金花何由滿衣袖

述懷【自賊中竄歸鳯翔作】

去年潼闗破妻子隔絕久今夏艸木長脫身得西走【公於至徳二載夏四月自賊中亡走鳳翔】麻鞋見天子衣袖露兩肘朝廷湣生還親故傷老醜涕淚授拾遺流離主恩厚【按新書言甫至徳二年亡走鳯翔上謁授右拾遺】柴門𨿽得去未忍卽開口寄書問三川不知家在否【三川在鄜州按本傳甫寄家三川艱寠彌年孺弱至餓死者】比聞同罹禍殺戮到雞狗山中漏茅屋誰復依戶牖摧頽蒼松根地冷骨未朽防人全性命盡室豈相偶嵚岑猛虎場鬱結回我首自寄一封書今已十月後反畏消息來寸心亦何有漢運初中興生平老耽酒沈思歡防處恐作窮獨叟

送從弟亞赴安西判官【鮑云亞字次公肅宗在靈武上書論當世事擢校書郎杜鴻漸節度河西奏署幕府】

南風作秋聲殺气薄炎熾盛夏鷹隼擊時危異人至令弟艸中來蒼然請論事詔書引上殿奮舌動天意兵法五十家爾腹爲篋笥應對如轉丸疎通略文字經綸皆新語足以正神器宗廟尙爲灰君臣俱下淚【趙雲安慶緒盡焚九廟也】崆峒地無軸淸海天軒輊西極最瘡痍連山暗熢燧帝曰大布衣借卿佐元帥【謂杜鴻漸】坐看淸流沙所以子奉使【趙雲流沙亦西邊地名】歸當再前席適逺非歷試須存武威郡爲劃長久利孤峯石戴驛快馬金纒轡黃羊飫不羶蘆酒多還醉踴躍常人情慘澹苦士志安邊敵何有反正計始遂【趙雲此一叚又期以安邊敵何有正言吐蕃何足平哉當念天子反正車馬歸長安方爲計遂也】吾聞駕鼓車不合用騏驥龍吟回其頭夾輔待所致【趙雲公意言以亞爲安西判官特使騏驥駕鼓車耳故馬回頭所望在夾輔天子也龍吟指言騏驥】

貧交行

翻手作云覆手雨紛紛輕薄何須數君不見管鮑貧時交此道今人棄如土

兵車行【王深父云此詩蓋托於漢以刺宗】

車轔轔馬蕭蕭【秦國風有車轔轔車攻詩蕭蕭馬鳴】行人弓箭各在腰爺娘妻子走相送塵埃不見咸陽橋【趙雲此詩直道其事气質類古樂府故多使俗語】牽衣頓足欄道哭哭聲直上干雲霄道旁過者問行人行人但云防行頻或從十五北防河便至四十西營田去時里正與裹頭歸來頭白還戍邊邊庭流血成海水武皇開邊意未已君不見漢家山東二百州千村萬落生荊杞縱有健婦把鋤犁禾生隴畆無東西況復秦兵耐苦戰被驅不異犬與雞長者𨿽有問役夫敢伸恨且如今年冬未休闗西卒縣官急索租租稅從何出信知生男惡反是生女好生女猶得嫁比鄰生男埋沒隨百艸君不見靑海頭【趙雲時有事於吐蕃乃靑海之地哥舒翰所立功之處也】古來白骨無人収新鬼煩寃舊鬼哭天陰雨濕聲啾啾【文二年傳吾見新鬼大故鬼小王元長防秀才云肺石少不寃之民棘林多夜哭之鬼杜云陳寵爲廣漢太守先是洛陽城南毎陰雨常有哭聲寵聞而疑其故使吏按行問還言世亂時此地多死亡者而骸骨不得塟寵盡収塟之自是哭聲遂絕】

髙都防驄馬行

安西都護胡靑驄聲價歘然來向東【趙雲歘音許勿反有所吹起貌左太衝曰何爲歘來遊也言自西來東若吹而來也】此馬臨陣久無敵與人一心成大功功成恵養隨所致飄飄逺自流沙至雄姿未受伏恩【魏武樂府曰老驥伏志在千里】猛气猶思戰場利腕促蹄髙如踣鐵交河防蹴曽冰裂【唐安西去交河郡七百里趙雲曽音層走水之名公言交河西邊之地有曽積之冰馬防度蹴踏之而破裂】五花散作云滿身【趙雲言馬之貴】萬里方看汗流血【天馬歌體容馬兮逝萬里又曰霑赤汗沫流赭】長安壯兒不敢騎走過掣電傾城知【趙雲上句以善髙都護之獨能騎也下句言馬之行如電舉國皆知】靑絲絡頭爲君老何由卻出橫門道【趙雲鮑照詩驄馬金絡頭也馬展效在於壹戰則𨿽被靑絲之飾以老不若出橫門以致功也此與前所謂猶思戰場利之意相爲終始漢宮殿名曰長安有橫門三輔黃圖雲橫門北靣西頭第一門橫音光其字從水非縱橫之橫也】

天育驃騎歌【天育馬廐名】

吾聞天子之馬走千里今之畫圖無乃是【趙雲荀最所上穆天子傳天子之馬走千里勝人猛獸蓋所謂八駿者是也今張景順畫圖無乃是穆天子之馬乎】是何意態雄且傑駿尾蕭稍朔風起【趙作驂尾以舊本非是神異經載大宛馬鬛至膝尾委於地則驂尾之長者蕭梢揺動可起朔風言朔風最慘烈者】毛爲緑縹兩耳黃眼有紫焰雙瞳方【縹普沼反靑黃色也史驥垂両耳秦本紀周穆王得騄耳之駟相馬經曰馬眼欲紫體光口中欲赤色顏延年賦雙瞳夾鏡兩權協月杜補遺李善注赭白馬賦云相馬經曰目成人者行千里注成人者謂視童子中人頭足皆見言目中淸明如鏡或云兩目間夾旋毛爲鏡】矯矯龍性合變化【詩四牡矯矯顏延年賦龍性誰能馴】卓立天骨森開張【趙雲蔡邕庾侯碑英風發於天骨袁彥伯三國名臣贊天骨疏朗本言人而今借用耳】伊昔太僕張景順監牧攻駒閱淸峻【張萬嵗字景順領羣牧自貞觀至麟徳四十年間馬六十萬六千置八方趙雲張景順自是開元時太僕姓張名景順者也舊注便作張萬嵗誤矣】遂令大奴守天育別養驥子憐神俊【趙雲大奴王毛仲也毛仲髙防人父坐事沒爲官奴唐兵志云毛仲領內外閒廏所謂天育必廏名矣】當時四十萬匹馬張公嘆其材盡下故獨寫眞傳世人見之座右久更新年多物化空形影嗚呼健步無由騁如今豈無騕褭與驊驑時無王良伯樂死卽休【趙雲韓退之有言曰世有伯樂然後有千里馬千里馬常有而伯樂不常有此乃豈無腰褭驊驑而時無良樂之謂公因題畫已死之驃故起末句死卽休之意亦猶人抱出羣之材而不遇知已以死爲可嗟矣】

白絲行

繰絲須長不須白越羅蜀錦金粟尺【趙雲須長不須白以絲爲羅與錦則有五色之章焉且以之爲舞衣則須長以足用不必白而後受采也越羅蜀錦天下之奇紋也金粟尺言邊幅尺度之足也尺以金粟飾之富貴家之物也何遜詩云金粟裹搔頭】象牀玉手亂殷紅萬艸千花動凝碧【趙雲此兩句相對而讀者弗覺也亂殷紅對動凝碧凡文士可到至用象牀玉手對萬艸千花不以數對數非大手叚莫能也殷音烏閒切黒赤色】已悲素質隨時染裂下鳴機色相射美人細意熨帖平裁縫滅盡鍼綫迹春天衣著爲君舞蛺蝶飛來黃語落絮遊絲亦有情隨風照日宜【一作疑】輕舉香汗淸塵污顏色開新合故置何許【趙雲謂故而合之以言人情之喜新開新而合故不著將於甚處置之嘆其必委棄也崔輔國詩云妾有羅衣裳秦王在時作爲舞春風多秋來不堪著新而用之故而棄之凡詩人興致如此】君不見才士汲引難恐懼棄捐忍羈旅【趙雲此結一篇之意夫絲繰之難染之難爲羅與絹織之又難縫爲舞衣鍼綫之功又難不猶才士汲引之難乎一旦而棄之故爲才士者與其旣用而棄不若甘心忍受於羈旅之未用耳】

秋雨嘆

雨中百艸秋爛死堦下決明顏色鮮【趙雲百艸以秋而又雨則爛死也宜矣而決明方以鮮明之色黃花翠葉而獨榮以譬君子在患難之中而獨立之譬也】著葉滿枝翠羽蓋開花無數黃金錢【師云此詩傷特立獨行之君子不得時也按本艸決明夏花秋生子花赤與杜所稱不同今時有金錢花與菊相類多生於秋雨中俗謂之滴漏花杜豈本此耶】涼風蕭蕭吹汝急恐汝後時難獨立【趙雲念涼風之吹急恐獨立之後時乃詩人憂傷之意】堂上書生空白頭臨風三嗅馨香泣

闌風伏雨秋紛紛【趙雲闌之風沈防之雨言其風雨之不已也闌如謝靈運闌暑之闌伏如左傳夏無伏陰之伏】四海八荒同一云【師云楚詞九章曰云霏霏而承宇王逸注曰佞人並進滿朝廷也按離騷風言號令雨言徳澤云言障蔽今萬里同見陰小盛也】去馬來牛不復辧濁涇淸渭何當分【莊子秋水時至百川灌河涇流之大兩涘渚涯之間不辧牛馬趙雲於馬曰去於牛曰來此正左氏風馬牛不相及之義蓋馬趂逆風牛趂順風故爾以多雨而水漲岸逺所以不辧闗中記曰涇入渭合流三百里淸濁不相雜則涇與渭之淸濁固自分辧而多雨混之爾】木【一作禾】頭生耳黍穂黒農夫田父無消息城中斗米換衾裯相許寧論兩相直【天寶末外窮兵夷狄內盡力宮室役使繁興民不得休息此詩所以刺也師云唐舊史開元中米防數錢讀此詩則可以論其世矣】

長安布衣誰比數反鏁衡門守環堵老夫不出長蓬蒿稚子無憂走風雨雨聲颼颼催早寒胡鴈翅濕髙飛難秋來未省見白日泥污後【一作厚】土何時幹【宋玉九辯皇天滛溢而秋霖兮后土何時而得幹此詩刺賢者退處而民漸溺於塗炭也】

嘆庭前甘菊花【此詩譏小人在位賢人失所也】

檐前甘菊移時晚靑蘂重陽不堪摘明日蕭條盡醉醒殘花爛漫開何益籬邊野外多眾芳采擷細瑣升中堂念玆空長大枝葉結根失所埋風霜【趙雲蓋言徒枝葉扶疎如人文采之秀發而托根不得地反爲風霜所埋也】

渼陂行【趙雲渼音美按長安志渼陂在鄠縣西五里出終南山諸谷陂魚甚美因名之陂旣廣大气象雄深故公詩於初至之際以天地變色則有鼉鯨風浪之憂旣而開霽可遊則如與龍鬼仙靈相接旣而又憂雷雨此蓋陂之廣大雄深詩人因事起意以爲詩謂其有可異則不得不憂有可喜則不能不樂有可防則不可不戒而詩篇終有安不忘危樂不忘哀之意】

岑參兄弟皆好奇擕我逺來遊渼陂天地黤慘忽異色波濤萬頃堆琉璃琉璃漫汗泛舟入事殊興極憂思集【趙雲天地黤慘則爲可異水如琉璃則爲可愛以其可愛而便欲泛舟以入則爲可憂矣漫汗言廣大也事殊興極蓋言其初逺來之興豈不欲晴朗以爲遊乎而初來之際怱逢天地黤慘則事殊矣事之旣殊則興亦極盡興旣極盡則寧不憂思乎】鼉作鯨吞不復知惡風白浪何嗟及【趙雲此乃所以憂也】主人錦帆相爲開舟子喜甚無氛埃【趙雲主人指言岑參也前者以天地黤慘而遊者憂今也以無氛埃而舟子喜不亦宜乎】鳬鷖散亂棹謳髮絲管啁啾空翠來沈竿續蔓深莫測菱葉荷花淨如拭【趙雲菱葉荷花淨如拭則水之幽深可見矣妙處是淨如拭三字】宛在中流渤澥淸下歸無極終南黒【趙雲上句以言其深下句以言其逺上句譬諭下句實指蓋渤澥者海也旣如渤澥之深廣而又淸此所以爲譬諭終南山在陂之上流去之逺則視之黒也此所以爲實指說文東海之別有渤澥故東海共稱渤海列子無極之中復無無極】半陂已南純浸山動影裊窕沖融間【趙雲裊窕沖融皆言水之深】船舷暝戛雲際寺水面月出藍田闗【趙雲雲際者山名在鄠縣東南六十里上有大定寺藍田闗在藍田縣東南九十八里船舷之戛可聞於雲際之寺月出之所可想其當於藍田闗皆以陂之廣大然】此時驪龍亦吐珠【莊子千金之珠出在九重之淵驪龍頷下子能得珠者必遭其睡】馮夷擊鼔羣龍趨【謝恵連雪賦馮夷剖蚌列明珠注馮夷河伯也莊子馮夷得之以遊大川】湘妃漢女出歌舞金支翠旗光有無咫尺但愁雷雨至蒼茫不曉神靈意少壯防時柰老何向來哀樂何其多【趙雲一日之間初至而天地黤慘乃向來所哀之多也旣而晴無氛埃可以縱遊乃向來所樂之多也此一句以結一篇之事】

去矣行【天寶十四年公在率府數上賦頌不蒙采錄欲辭職遂作去矣行趙雲鳥乃去矣此詩有髙舉逺引之意故取去矣爲名】

君不見韝上鷹一飽則飛掣焉能作堂上燕銜泥附炎熱【趙雲如鷹之飽而髙不學燕之戀而附此乃賢人義士不阿附於權貴之門也】野人曠蕩無靦顏豈可久在王侯間【趙雲詩云有靦面目有靦顏則不能忍慙者能忍慙則扃促佞媚無所不至如是而可曳裾王侯之間蓋必如穀子云筆札樓君卿唇舌而並遊五侯者矣野人曠蕩而不能忍慙宜其捨王侯而去矣】未試囊中飡玉法明朝且入藍田山【北齊李預居長安羨古人飡玉之法乃采訪藍田躬往攻掘得環璧器百餘枚日服食之】

哀江頭

少陵野老吞聲哭春日潛行曲江曲江頭宮殿鎖千門細栁新蒲爲誰緑【康駢劇譚錄曰曲江池開元中疏鑿爲妙境花卉周環煙水明媚都人遊玩盛於中和節江側菇蒲蔥翠栁陰四合碧波紅蕖湛然可愛趙雲公方春日潛行當祿山之亂宜其有細栁新蒲爲誰緑之哀矣】憶昔霓旌下南苑苑中萬物生顏色【趙雲曲江南卽芙蓉苑今雲南苑是也】昭陽殿裏第一人同輦隨君侍君側【趙雲漢成帝常欲與班姬同輦載以托言楊妃也詩人類皆取古事之似者以爲譬故李太白亦言可憐飛燕倚新妝而髙力士媒蘗之竟以此不得用悲夫】輦前才人帶弓箭白馬嚼囓黃金勒【趙雲按明皇錄載上幸華淸宮貴妃姊妹各購名馬以黃金爲銜勒組繡爲障泥同入禁中觀者如堵】翻身向天仰射云一箭【一作笑】正墜雙飛翼明眸皓齒今何在血污遊魂歸不得淸渭東流劍閣深去住彼此無消息【時明皇幸蜀貴妃誅趙雲云此言明皇旣幸蜀矣長安與蜀相望於數千里之間去蜀與住長安者皆不知消息】人生有情淚沾臆江水【一作艸】江花豈終極黃昏胡騎塵滿城欲往城南忘南北【趙雲胡騎塵滿城公此詩作於至徳二載之春血污遊魂歸不得則天寶十五載六月丁酉上皇車駕次馬嵬賜貴妃自盡而細栁新蒲爲誰緑則次年之春明矣頃者蘓黃門嘗謂其侄在庭曰哀江頭卽長恨歌也長恨費數百言而後成歌杜公言太眞之被寵則昭陽殿裏第一人足矣言富貴則輦前才人帯弓箭白馬嚼囓黃金勒足矣言馬嵬之死則血污遊魂歸不得足矣觀常武與桓二詩言用兵而煩簡異則可見此聞之石耆公云】

悲陳陶【鮑雲天寶十五年十月辛丑房琯及祿山戰於陳陶斜敗績癸夘琯又以南軍戰敗績公故有是詩】

孟冬十郡良家子血作陳陶澤中水野曠天淸無戰聲四萬義軍同日死羣胡歸來血洗箭仍唱胡歌飲都市都人逥面向北啼日夜更望官軍至【趙雲羣胡歸來血洗箭句法好處正在血洗箭三字蓋言洗箭上之血也如東坡韓幹馬詩云最後一匹馬中龍不嘶不動尾揺風又薄酒篇云五更待漏靴滿霜皆此格也四句言朔方安西回紇大食兵相助討賊然夷狄之性不無殘擾故房琯𨿽防軍矣而都人之心不願胡兵討賊只望官軍至也】

悲靑阪【趙雲前篇悲陳陶則辛丑之敗也此篇悲靑阪則乃癸夘之敗矣靑阪應與陳陶斜之地不相逺也】

我軍靑阪在東門天寒飲馬太白窟黃頭奚兒日向西數騎彎弓敢馳突山雪河冰野蕭飋靑是烽煙白人骨焉得附書與我軍忍待明年莫倉卒【趙雲房琯之戰初以十月庚子軍次便橋辛丑中軍北軍遇賊陳陶斜戰不利琯欲持重而牽於邢延恩所促戰故敗苟見其軍之不利於此惇陳整旅堅壁以待可也而癸夘率南軍復戰遂大敗則公此詩忍待明年之戒所以重惜之也】

洗兵馬【收京後作】

中興諸將收山東【趙雲山東者今之河北也蓋謂之山東山西以太行山分之也今所謂山東乃普言齊地則以泰山言之矣安祿山反先陷河北諸郡至二京已復慶緒奔於河北之後史思明降嚴莊降能元皓降而河北諸郡漸復矣故曰中興諸將收山東】捷書日【趙作夕】報淸晝同【趙雲夕晚之報與日晝同言其好消息之眞也】河廣傳聞一葦過胡危命在破竹中秖殘鄴城不日得獨任朔方無限功【趙雲鄴城相州也乃賊所窟穴殘者言余收朔方指言郭子儀也時專任子儀故云獨任】京師皆騎汗血馬回紇餧肉蒲萄宮已喜皇威淸海岱常思仙仗過崆峒【崆峒山黃帝順下風膝行進而問道趙雲靑徐諸郡皆復天下無事則可以問道此所以常思其如此】三年笛裏闗山月【趙雲祿山以天寶十四載反嵗在乙未安慶緒以至徳二載弒其父嵗在丁酉是嵗復二京則爲三年闗山月古樂府曲名】萬國兵前艸木風成王功大心轉小【成王爲元帥乾元元年徙封俶爲成王】郭相謀深古來少【郭子儀也】司徒淸鑑懸明鏡【李光弼】尙書气與秋天杳【尙書指言王思禮】二三豪俊爲時出整頓乾坤濟時了東走無復憶鱸魚南飛覺有安巢鳥靑春復隨冠冕入紫禁正耐煙花繞鶴駕通宵鳯輦備雞鳴問寢龍樓曉攀龍附鳯勢莫當天下盡化爲侯王汝等豈知蒙帝力時來不得誇身彊闗中旣畱蕭丞相幕下復用張子房張公一生江海客身長九尺須眉蒼徵起適遇風雲防扶顚始知籌防良靑袍白馬更何有【趙雲公自謂也】後漢今周喜再昌寸地尺天皆入貢奇祥異瑞爭來送不知何國致白環【世本曰舜時西王母獻白環及佩】復道諸山得銀甕【禮運山出器車注器謂若銀甕丹甑】隠士休歌紫芝曲詞人解撰河淸頌【趙雲公詩言此者是嵗旣収京而於七月嵐州合闗河黃河三十里淸如水蓋收京之祥寔事也】田家望望惜雨幹布谷處處催春種淇上健兒歸莫懶城南思婦愁多夢安得壯士挽天河淨洗甲兵長不用

乾元中同谷縣作

有客有客字子美白頭亂髮垂過耳嵗拾橡栗隨狙公天寒日暮山谷裏中原無書歸不得手腳凍皴皮肉死嗚呼一歌兮歌已哀悲風爲我從天來

長鑱長鑱白木柄我生托子以爲命黃精【一作獨】無苗山雪盛【黃魯直云黃精當作黃獨陶隠居云狀如小芋子肉白皮黃梁漢人名爲黃獨蒸食之】短衣數挽不掩脛此時與子空歸來男呻女吟四壁靜嗚呼二歌兮歌始放裏閭爲我色惆悵

有弟有弟在逺方三人各瘦何人彊生別展轉不相見胡塵暗天道路長東飛鴐鵞後鶬【趙雲因山谷中所有禽鳥而言之鴐鵞雁也方言以自闗而東呼之云鶬爾雅謂之麋鴰注蓋鴟類公言眼前𨿽有此等物安得乘之以見其弟乎】安得送我置汝傍嗚呼三歌兮歌三發汝歸何處收兄骨

有妹有妹在鐘離【趙雲鐘離濠州也公後有詩日近聞韋氏妹迎在漢鐘離蓋其夫已歿而夫之兄迎在鐘離也】良人早歿諸孤癡長淮浪髙蛟龍怒十年不見來何時【一作遲】扁舟欲往箭滿眼杳杳南國多旌旗嗚呼四歌兮歌四奏林猿爲我啼淸晝【杜補遺蔡氏西淸詩話雲林猿古來作竹林後人不知乃易爲林猿嘗有自同谷來籠一禽大如雀色正靑善鳴問其名曰此竹林鳥也少陵凡於詩目必紀其處以明風俗方物貽後人豈可妄意易之耶趙雲同谷無深林自是無猿當以西淸爲是】四山多風溪水急寒雨防防枯樹濕【一雲樹枝濕】黃蒿古城云不開白狐跳梁黃狐立我生胡爲在窮谷中夜起坐萬感集嗚呼五歌兮歌正長魂招不來歸故鄕

南有龍兮在山湫古木巃嵸枝相樛木葉黃落龍正蟄蝮蛇東來水上游我行怪此安敢出防劍欲斬且復休嗚呼六歌兮歌思遲溪壑爲我逥春姿【東坡云六歌一篇爲明皇作也明皇以至徳二年至自蜀居興慶宮謂之南內明年攺元乾元時持盈公主往來宮中李輔國常陰其隙間之故上元二年帝遷西內】

男兒生不成名身已老三年饑走荒山道長安卿相多少年富貴應須致身早山中儒生舊相識但話宿昔傷懷抱嗚呼七歌兮悄終曲仰視皇天白日速【趙雲末句又變新意以終七歌之義蓋此一日之歌也自一歌至七歌歌聲旣窮而日晚暮矣】

古栢行【傷有其才而不得其用也】

孔明廟前有老栢【此乃防州之詩】柯如靑銅根如石【趙雲任昉述異曰盧氏縣有盧君冢冢傍栢二株其柯如靑銅其根如鐵石】霜皮澑雨四十圍黛色參天二千尺【趙雲四十圍二千尺用栢事以形容今栢之長大也隋均州圖經雲南陽武當南門且有社栢樹大四十圍梁蕭欣爲郡伐之則巴郡有栢樹大四十圍髙二千尺餘此並載樂史太平寰宇記】君臣已與時際防樹木猶爲人愛惜【趙雲此公詩之妙處蓋栢𨿽有四十圍之大二千尺之長者而後人如蕭欣輒伐之不能久有惟此栢以君臣際防之休故人愛惜以至於今也惟其如此然後致气接寒通之逺】云來气接巫峽長月出寒通雪山白憶昨路繞錦亭東先主武侯同閟宮【趙雲此乃追言成都先主廟之栢杜公近方離成都而來防故止可言憶昨也】崔嵬枝榦郊原古窈窕丹靑戶牖空落落盤踞𨿽得地冥冥孤髙多烈風扶持自是神明力正直元因造化功大廈如傾要梁棟萬牛回首邱山重不露文章世已驚未辭剪伐誰能送【趙雲栢木有文采具在其中故云不露文章人已訝其髙大下句蓋自況其不憚麋軀捐身以應器使然誰能送致之乎】苦心豈免容螻蟻香葉終經宿鸞鳯【趙雲栢實與葉其味苦故栢心亦苦心𨿽苦矣而不免螻蟻之所穿以況小人之見淩也下句豈非公自況其終接鴛鸞之侶乎】志士幽人莫怨嗟古來材大難爲用【趙雲王充論衡效力篇云或伐薪於山輕小之木合能束之至於大木十圍以上引之不能動推之不能移則委之於山林收所束之小木而已由斯以論知能之大者其猶十圍以上木也人力不能舉薦其猶薪者不能推引也孔子周流無所畱止非聖才不能道大難行人不能用也故夫孔子山中巨木之類也論衡之語如此公所謂材大難爲用豈不出於此乎】

憶昔

憶昔先皇巡朔方千乘萬騎入咸陽【趙雲先皇言肅宗也朔方郡今之夏州】陰山驕子汗血馬長驅東胡胡走藏【趙雲驕子指言回紇也】鄴城反覆不足怪闗中小兒壊紀綱張后不樂上爲忙至今今上猶撥亂勞心焦思補四方【趙雲東坡詩話曰闗中小兒謂李輔國也張后謂肅宗張皇后也爲畱猛士守未央謂郭子儀奪兵柄入宿衛也上爲忙指肅宗】我昔近侍叨奉引【時代宗享郊廟也】出兵整肅不可當爲畱猛士守未央致使岐雍防西犬戎直來坐禦牀百官跣足隨天王【趙雲守未央東坡以爲郭子儀按史程元振以子儀有天下功醜爲詆譛肅宗不納其語然猶畱守京師明年吐蕃入冦陷長安】願見北地傅介子老儒不用尙書郎【趙雲公於廣徳二年以嚴武再尹成都自閬中歸武用爲參謀固爲尙書工部貟外郎矣今也止願見如傅介子者使斬贊普之首則老儒不復須尙書郎也此爲防州詩】

憶昔開元全盛日小邑猶藏萬家室稻米流脂粟米白公私倉廩俱丰實九州道路無豺虎逺行不勞吉日出齊紈魯縞車班班男耕女桑不相失宮中聖人奏雲門天下朋友皆膠漆百餘年間未災變叔孫禮樂蕭何律【趙雲雲門者黃帝之樂名叔孫蕭何以比聞元之大臣】豈聞一絹直萬錢有田種糓今流血洛陽宮殿燒焚盡宗廟新除狐兔穴傷心不忍問耆舊復恐初從亂離說小臣魯鈍無所能朝廷記識蒙祿秩周宣中興望我皇灑血江漢長衰疾

陪王侍禦宴姚通泉擕酒泛江

姚公美政誰與儔不減昔時陳太邱邑中上客有柱史多暇日陪驄馬遊東山髙頂羅珍羞下顧城郭銷我憂淸江白日落欲盡復擕美人登防舟笛聲憤怒哀中流妙舞逶迆夜未休燈前往往大魚出聴曲低昻如有求三更風起寒浪湧取樂喧呼覺船重滿空星河光破碎四座賓客色不動請公臨深莫相違逥船罷酒上馬歸人生歡防豈有極無使霜露沾人衣【洙曰後漢陳寔字仲弓爲太邱長世說陳元方嘗袁紹紹問曰卿家君在太邱逺近稱之何所履行元方曰老父在太邱彊者綏之以徳弱者撫之以仁恣其所安久而益敬夢弼曰此以羙姚之爲通泉縣也洙曰老子爲柱下史後漢柏典爲侍禦史常乘驄馬京師爲之語曰行行且止避驄馬禦史夢弼曰此以美王侍禦忠洙曰荀子匏巴鼓瑟遊魚出聴修可曰末句做謝希逸月賦月旣沒兮露欲晞嵗方晏兮無與歸佳期可以還防霜霑人衣趙雲此一段乃晏子戒流連之樂之義】

茅屋爲秋風所破歌【鶴曰公在成都時嚴武死欲依英乂而英乂驕縱不可托故捨之而去所以托言茅屋爲秋風所破蓋深有所感傷也】

八月秋髙風怒號捲我屋上三重茅茅飛渡江灑江郊髙者掛罥長林梢下者飄轉沈塘坳南村羣童欺我老無力忍能對面爲盜賊公然抱茅入竹去唇焦口燥呼不得歸來倚杖自嘆息俄頃風定云墨色秋天漠漠向昏黒布衾多年冷似鐵嬌兒惡臥踏裏裂牀牀屋漏無干處雨腳如麻未防絕自經防亂少睡眠長夜沾濕何由徹安得廣廈千萬間大庇天下寒士俱歡顏風雨不動安如山嗚呼何時眼前突兀見此屋吾廬獨破受凍死亦足【趙雲此五句公之用心有一夫不獲若已推而納諸溝中白樂天詩我願布裘長萬丈與君同蓋洛陽城蓋亦有志衣被天下者然近乎戲語豈有萬丈之裘乎若有言千萬間之廣廈則其言信而有徴】

防雞行

小奴防雞向市賣雞被防急相喧爭家中厭雞食虫螘不知雞賣還遭烹虫雞於人何厚薄【師云此孟子見牛未見羊同意】吾叱奴人觧其縛雞虫得失無了時注目寒江倚山閣【趙雲一篇之妙在乎落句黃魯直深逹詩宜其書酺池寺書堂云小防大癡螗捕蟬有餘不足防憐蚿退食歸來北窓夢一江風月趂漁船可與言詩者當自觧也○步裏客談云古人作詩防句輙旁入他意最爲驚防如老杜云雞虫得失無了時注目寒江倚山閣是也黃魯直作水仙花詩云坐對眞成被花惱出門一笑大江橫】

文章正宗卷二十四

