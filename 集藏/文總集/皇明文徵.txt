皇明文徵

﹝明﹞何喬遠選

●目錄

序

卷一

賦一﹝地輿一﹞

卷二

賦二﹝地輿二﹞

卷三

賦三﹝天文時令﹞

卷四

賦四﹝感懷徵旅形體傷嘆器物﹞

卷五

賦五﹝物畜卉木﹞

卷六

樂章琴操

卷七

古樂府樂府變

卷八

三言古詩四言古詩

卷九

五言古詩一

卷十

五言古詩二

卷十一

五言古詩三

卷十二

五言古詩四

卷十三

七言古詩一

卷十四

七言古詩二

卷十五

五言律詩一

卷十六

五言律詩二六言律詩

卷十七

七言律詩一

卷十八

七言律詩二

卷十九

五言排律七言排律

卷二十

五言絕句六言絕句

卷二十一

七言絕句

卷二十二

詩餘

卷二十三

冊文詔

制誥

敕諭檄

策問

卷二十四

表﹝賀表進表謝表陳情露布﹞

卷二十五

疏一﹝典禮忠懇一﹞

卷二十六

疏二﹝忠懇二﹞

卷二十七

疏三﹝匡拂敷陳經理求賢自劾求退龥冤﹞

卷二十八

舉業﹝制義制策﹞

卷二十九

頌﹝君臣武功休祥名臣賢哲鎭器﹞

卷三十

贊﹝天象古賢名臣先輩篤行精藝器物物匯﹞

卷三十一

箴﹝修證政治﹞

卷三十二

銘﹝自靖自警形勝宮室器物夷狄﹞

卷三十三

文﹝詰讓身體憑弔物類﹞

卷三十四

辭﹝祭祀哀悼物類﹞

卷三十五

枚乘體連珠

卷三十六

讀﹝子史文集﹞考﹝律曆聖系﹞辯一﹝天地經文一﹞

卷三十七

辯二﹝經文二子史﹞解﹝天文經文宴飲物類﹞

卷三十八

問對﹝雜對﹞

卷之三十九

原篇

論一﹝論經子史﹞

卷四十

論二﹝論治論邊感時數學﹞

卷四十一

議

卷四十二

說一﹝天道地理人生道術政治﹞

卷四十三

說二﹝字號人事謚法山川器物物類﹞

卷四十四

序一﹝典則經籍古集詩篇﹞

卷四十五

序二﹝詩集文編﹞

卷四十六

序三﹝政學史乘書籍紀錄匯考﹞

卷四十七

序四﹝書學音律藏書試錄奏疏稱號圖繪誌書邊備﹞

卷四十八

序五﹝贈送﹞

卷四十九

序六﹝贈送賀最賀壽賀生記事贈夷贈內﹞

卷五十

題﹝紀載書畫宮室﹞引﹝論學論文﹞跋一﹝頌聖紀載行誼﹞

卷五十一

跋二﹝墨迹圖畫告身雜跋考古詩卷﹞

卷五十二

記一﹝樓殿名迹禦賜學宮官署﹞

卷五十三

記二﹝祠廟昔賢祠廟今賢祠廟貞女齋捨畫像﹞

卷五十四

記三﹝考載會聚遊覽﹞

卷五十五

記四﹝遊覽﹞

卷五十六

書事疏

上梁文啟

卷五十七

書一﹝體國論政﹞

卷五十八

書二﹝論邊論學論史論文字書﹞

卷五十九

書三﹝標持契賞贊頌薦引訟白﹞

卷六十

書四﹝規切自述一﹞

卷六十一

書五﹝自述二自薦求退風俗述遊遊戲永訣﹞

卷六十二

傳一﹝古賢名臣道徳文章﹞

卷六十三

傳二﹝孝烈節烈義烈奇節﹞

卷六十四

傳三﹝獨行篤行厚徳淸徳自述閨徳﹞

卷六十五

傳四﹝藝術支離賢閹物類﹞

卷六十六

述雜紀

卷六十七

碑一﹝何喬遠輯勑建典禮題名弔古占賢名臣忠烈﹞

卷六十八

碑二﹝忠義義烈賢能貞姜象教邊功﹞

卷六十九

神道碑一﹝功勛﹞

卷七十

神道碑二﹝名臣忠勇名秩髙道藝能款夷﹞

卷七十一

祭文﹝何喬遠輯明神前賢名碩節槪英舊忠勇﹞

卷七十二

誄

卷七十三

墓表﹝道行淸徳名宦忠諫死難齒徳﹞

卷七十四

墓志銘﹝名哲節槪文詞仕宦隱逸閨閣釋衲﹞

皇明文徵

﹝明﹞何喬遠選

●目錄

序

卷一

賦一﹝地輿一﹞

卷二

賦二﹝地輿二﹞

卷三

賦三﹝天文時令﹞

卷四

賦四﹝感懷徵旅形體傷嘆器物﹞

卷五

賦五﹝物畜卉木﹞

卷六

樂章琴操

卷七

古樂府樂府變

卷八

三言古詩四言古詩

卷九

五言古詩一

卷十

五言古詩二

卷十一

五言古詩三

卷十二

五言古詩四

卷十三

七言古詩一

卷十四

七言古詩二

卷十五

五言律詩一

卷十六

五言律詩二六言律詩

卷十七

七言律詩一

卷十八

七言律詩二

卷十九

五言排律七言排律

卷二十

五言絕句六言絕句

卷二十一

七言絕句

卷二十二

詩餘

卷二十三

冊文詔

制誥

敕諭檄

策問

卷二十四

表﹝賀表進表謝表陳情露布﹞

卷二十五

疏一﹝典禮忠懇一﹞

卷二十六

疏二﹝忠懇二﹞

卷二十七

疏三﹝匡拂敷陳經理求賢自劾求退龥冤﹞

卷二十八

舉業﹝制義制策﹞

卷二十九

頌﹝君臣武功休祥名臣賢哲鎭器﹞

卷三十

贊﹝天象古賢名臣先輩篤行精藝器物物匯﹞

卷三十一

箴﹝修證政治﹞

卷三十二

銘﹝自靖自警形勝宮室器物夷狄﹞

卷三十三

文﹝詰讓身體憑弔物類﹞

卷三十四

辭﹝祭祀哀悼物類﹞

卷三十五

枚乘體連珠

卷三十六

讀﹝子史文集﹞考﹝律曆聖系﹞辯一﹝天地經文一﹞

卷三十七

辯二﹝經文二子史﹞解﹝天文經文宴飲物類﹞

卷三十八

問對﹝雜對﹞

卷之三十九

原篇

論一﹝論經子史﹞

卷四十

論二﹝論治論邊感時數學﹞

卷四十一

議

卷四十二

說一﹝天道地理人生道術政治﹞

卷四十三

說二﹝字號人事謚法山川器物物類﹞

卷四十四

序一﹝典則經籍古集詩篇﹞

卷四十五

序二﹝詩集文編﹞

卷四十六

序三﹝政學史乘書籍紀錄匯考﹞

卷四十七

序四﹝書學音律藏書試錄奏疏稱號圖繪誌書邊備﹞

卷四十八

序五﹝贈送﹞

卷四十九

序六﹝贈送賀最賀壽賀生記事贈夷贈內﹞

卷五十

題﹝紀載書畫宮室﹞引﹝論學論文﹞跋一﹝頌聖紀載行誼﹞

卷五十一

跋二﹝墨迹圖畫告身雜跋考古詩卷﹞

卷五十二

記一﹝樓殿名迹禦賜學宮官署﹞

卷五十三

記二﹝祠廟昔賢祠廟今賢祠廟貞女齋捨畫像﹞

卷五十四

記三﹝考載會聚遊覽﹞

卷五十五

記四﹝遊覽﹞

卷五十六

書事疏

上梁文啟

卷五十七

書一﹝體國論政﹞

卷五十八

書二﹝論邊論學論史論文字書﹞

卷五十九

書三﹝標持契賞贊頌薦引訟白﹞

卷六十

書四﹝規切自述一﹞

卷六十一

書五﹝自述二自薦求退風俗述遊遊戲永訣﹞

卷六十二

傳一﹝古賢名臣道徳文章﹞

卷六十三

傳二﹝孝烈節烈義烈奇節﹞

卷六十四

傳三﹝獨行篤行厚徳淸徳自述閨徳﹞

卷六十五

傳四﹝藝術支離賢閹物類﹞

卷六十六

述雜紀

卷六十七

碑一﹝何喬遠輯勑建典禮題名弔古占賢名臣忠烈﹞

卷六十八

碑二﹝忠義義烈賢能貞姜象教邊功﹞

卷六十九

神道碑一﹝功勛﹞

卷七十

神道碑二﹝名臣忠勇名秩髙道藝能款夷﹞

卷七十一

祭文﹝何喬遠輯明神前賢名碩節槪英舊忠勇﹞

卷七十二

誄

卷七十三

墓表﹝道行淸徳名宦忠諫死難齒徳﹞

卷七十四

墓志銘﹝名哲節槪文詞仕宦隱逸閨閣釋衲﹞

●序

靳於中

自序

韓如璜

○靳於中

皇眀文徵序

溫陵何穉孝先生選文徵成舁以示余�帙幾��宏愽瑋麗余受之旬月乃竟讀擊案而嘆曰猗歟古文詞之系世道而國朝人文之盛也談古文者大率謂宋不逮唐唐不逮兩漢兩漢不逮先秦然乎哉夫文者人心之精神猶玄穹之有星日嶽阜之有云物也星日無時不暐瞱云物無刻不湛澤人之精神無瞬息不抽變而光華謂世降而曰不逮然否且國朝人才實倍於昔代何也漢之疏策唐之詞賦皆以先資之言爲垂世之章絕利一源爲功自易若夫國朝束之以不得爲古文詞之勢廹之以必爲古文詞之題則又有挺然傑出實能爲古文詞之人蓋國家懸制義取士士當髫華茂盛時率冥思竭精於數行一或眀珠按劍𨿽識邁荀楊才侔班馬無所用之幸而筮仕多爲簿書錢谷之所累旣不能窮搜愽覽於丘典塡索之富又無暇放然於名山大川龍門積石之奇其制作不能追古人也亦宜而有不能無作作不能無傳者豈惟二祖列宗天章神授片詞隻字敻絕百王卽臺閣之名儒艸茅之奇士如宋金華而下數十百家或擅典雅之壇或辟髙騫之調或剙奇奧之宗卓然各成一家言斐然共成一代言其標目之關綮與詞藻之磅礡皆必傳而無疑昔以全力今以餘力昔以獨營今以兼攝謂才不倍於異代豈定論哉𨿽然竊窺何先生微旨不徒作文字觀試展韻語二十二卷文筆五十二卷三百年來大典禮大建置大議論大匡拂以至賢姦之進退利獘之興革治亂之倚伏邊防吏治之得失兵甲器械刑名錢賦之瑣細靡不犁然具備論象緯則天官臚山川則地誌談風俗形勝則平凖河渠而名徳髙行儒林文苑循良節俠山林方伎之士無不賅也無不晰也勒爲碑版卽世家列傳之分門播爲聲歌具頌媺剌回之奧義蓋先生抱良史才大尺家捨香之署淡於炎進𨿽階陟淸華志抗云壑三十餘年著書滿架最後復成玆選俾天祿石渠秉如椂者有所考核引據功不偉與異日眀史煒煌與麟璧二經共昭云漢以先生之文足徵尢以先生之獻足徵也湏餘同官畱都日與先生平亭千古鴻章傑制洞心駴目直欲衙官屈宋鞭策右谷卽先生一人之才竟其所至可駕周秦而上曷論東西亰哉峕

崇禎辛未季春吉旦賜進士第資善大夫南亰工部尙書前巡撫保定學山東中州靳於中撰並書

○自序

自序

孔子作春秋而丘明爲之素臣則周家之典章文物與列國諸侯反其賢大夫士行事爛然於記載矣司馬遷廢明聖盛徳不載功臣世家賢大夫之業不述則以爲罪莫大焉而班固欲漢家之文章炳乎與三代同風古之君子其嘉意於本朝如此其厚也

明興二百七十餘年矣

列聖之所垂訓賢士大夫之所稱說皆可以軒天地而渙散不收卽前輩有收而時日久遠於今在天地間者又日新而月盛矣遠山居有年過不自量擇其詞之雅馴而近古者匯爲一部以捲計者七十有奇而國家之施設建立賢士大夫之經營論著具悉其中下及於方外閨秀外夷之作無不兼采並錄所以示

明徳之大

明文之盛足以昭布於無窮所恨僻居一隅見聞有限未能盡窺海內之大全尙望博雅君子補我未備云

崇禎四年春仲晉江向喬遠序

○韓如璜

皇明文徵序

皇明文徵者吾師少司空何公所以黼黻熙朝者也夫文而猶然一技爾也嘈囋靚麗徒類俳優綺合棻鋪何益殿最嗟彌文之喪質致末俗之效尢先正蓋恆芡之奚黼黻之有藉爲而君子不謂技也顧吾稽是選上自

二祖

列宗下逮諸王縉紳勛戚藩裔韐弁韋布以及釋衲羽衣狄褕綦縞卽外夷之航海觀光而至莫不賾搜而幽探兼采而並裒矣吾槪誣其能不以技視文也故收之吾徒爲此舌本閒彊聊自欺其髒神吾寧污乃及此而吾從采裒旣成卒業回環則絮苫藤角間萃爲熊熊魂魂光气苟非赭衣不靈英玄如豆必不作雕虫小技觀又安所俟吾之污者則吾尢連類而詧之今夫合浦采珠詎濫魚目而耀夜之景復難多索於旁唐之中林邑飛金每如螢火而陽邁之精更非多獲於坌然之內則索而獲之有不易言者矣計是選

禦制而下所收若而人若而首巳不啻奢然而上下二百七十�所收若而人若而首又不啻儉卽累朝

聖明首出不若晉魏以降之君矜虫鬭鶴而又非曰英華刊落空鞹氋氃乃猶一朝之制不數體一體之選不數篇況所謂若而人若而首忱更非徒出族之尢而舉皆出尢之尢者抑劉邵又云眾人但知貴其出巳之尢而不知出尢之尢吾復得陸機二言以箋之矣曰形過鏡則照窮物勝權則衡殆故吾揣人之讀是選也舉所爲爛若雲霞響若宮商沛若河漢驟若風雨無不種種具矣而亦有貌乎爾爾流藝苑而膻者枚而舉其目每有所未具焉舉所爲內根理學外明政治前昭典故後關世教無不種種具矣而亦有質乎爾爾播史傳而轟者枚而舉其目又每有所未具焉釗必以爲聞見之所逸必以爲鑑賞之或遺而不知錙銖以考之毫芒以辧之貌乎爾爾而其立幹之質有不爾爾矣質乎爾爾而其垂條之文有不爾爾矣蓋所徵者文也則未有貴其不文者而又貴有所以文君子所以不謂技也梁昭明非必能不謂技者而兩都二京甘泉羽獵猶有規諷之遺焉左思以魏比唐虞固甚非倫然獨重本實而詆馬班稱引之虛張猶有任土作貢居方辧物之遺焉至於玄晏則曰紐之王章本乎勸戒而陳思論文又能獨標仲尼則昭明意亦可窺選所以傳諶斯之故借使選皆浮藻未必至今傳矣又使選皆枯楊更未必至今傳矣況先生處則洙泗出則禹臯本其所以爲人者而聲之爲文復本其所以爲文者而衷之爲選故其選也名理巨論以扶其質貫串淵塞以攄其文遂使秦漢讓精醇六朝讓典則唐讓實而宋讓華而大明之文章炳焉與三代同風其所以黼黻熙朝豈不休乎有烈光哉故吾恆言先生所選文直比尼父之述書所選詩直比尼父之刪三百而所以徵

皇明也直比尼父之從周從周之文文之所以在玆也先生間亦貽璜以詩曰禹臯洙泗含靈文吾子於此探淸芬吾師徒聚樂動以禹臯洙泗相勸勉而士林想望文徵之出往往窺之文字之間吾爲此懼滋甚夫文徵猶願學洙泗之一班也先生爲一家之言則有諸集爲一鄕之言則有閩書爲一朝之言則有文徵又有明書曰名山藏分紀傳編年二體皆久處鏡山時所學於洙泗者今諸集閩書咸壽諸梓矣春秋之作遊夏不能措一辭名山藏是也刪述之餘序之以卜商說之以端木吾於文徵竭駑焉若夫禹臯事業正在遭逢堯舜之日乎正在遭逢堯舜之日乎先生毋浩然作鏡山之思用行之道璜𨿽不敏請有以爲先生質

崇禎三年歲在庚午臘有八日羅浮門人韓如璜謹序

●皇明文徵卷一

晉江何喬遠穉孝選

賦一﹝地輿一﹞

◆地輿【地輿在天文前重

禦制也以後

禦制皆列在前不同臣下分類】

臣何喬遠恭輯

何喬遠輯

王鏊

何喬新

王世貞

何景日

石珤

○何喬遠輯

英宗皇帝峴山漢水二賦賜襄王

△英宗皇帝峴山漢水二賦賜襄王

峴山賦

漢水賦

峴山賦

方城之陽漢水之將有峴山兮屹立亙數里兮蒼蒼其嵯峨嶻臬𨿽不足壓乎天下而規模形勝實有以冠乎湖襄予有感於是犬方其洪水滔天四海茫然所以奠之者古神禹也及其戎夷亂華赤子龍蛇所以定之者予

祖宗也今其被冕而裳垂旒而國王於玆山之陽者予叔父也微神禹奠於前兮夫孰能成此疆宇也微

祖宗定於後兮予叔父又安得王於斯土也享其樂者思以保其樂食其功者思以報其功大哉神禹皇皇

祖宗奠玆峴山徳懋功崇惟厥徳之不爽乃無忝於所封庶同休兮媲美與玆山兮無窮

右峴山賦

漢水賦

吁嗟漢江實南國之紀也非彼有徳曷能王於斯土也作邦作對是宜在我叔父也何以見其然也維彼漢水有安其流維予叔父其心休休維彼漢水百折朝宗維予叔父其心與同維彼漢水其大有容維予叔父湖海溶溶維彼漢水奠此南邦維予叔父休有烈光大哉漢水賢哉叔父萬壽兮無期永奠安兮斯所

右漢水賦

○王鏊

洞庭兩山賦

△洞庭兩山賦

楚之湖曰洞庭吳之山亦曰洞庭其以相埒邪將地脈有相通者邪郭景純曰包山洞庭巴陵地道潛達傍通是未可知也而吾洞庭實兼湖山之勝始山特爲幽人韻士之所棲靈仙佛子之所宅至

國朝名臣徹爵往往出焉豈湖山之秀磅礡郁積至是而後泄於人邪東岡子曰山川之秀實生人才人才之出益顯山川顯之維何蓋莫過於文兩山者祕於古而顯於今其實有待子無用辭予曰然乃爲之賦其詞曰

吳越之墟有巨浸焉三萬六千頃浩浩湯湯如滄溟澥渤之茫洋中有山焉七十有二眇眇忽忽如蓬壺方丈之彷佛日月之所升沈魚龍之所變化百川攸歸三州爲界所謂吞云夢八九所胸中鈿不蔕芥者也客曰試爲我賦之夫太始沕穆一气推遷融而爲湖結而爲山爰有羣峯散見疊出於波濤之間或現或隱或浮或沈或吐或吞或如人立或如鳥鶱或如黿鼉之曝或如虎豹之蹲忽起二峯東西雄據有若巨君彈壓臣庶又若大軍之出千乘萬騎旌幢葆蓋繚繞奔赴東山起自莫釐或騰或倚若飛雲旋颷不知幾千百折至長圻蛇蜒而西逝西山起自縹緲或起或伏若驚鴻翥鳳不知幾千萬落至度渚回翔而北折試嘗與子登髙騁望近則重岡復嶺喊呀庨豁縈洲枉渚■﹝夗上虫下﹞蟺緬邈遠則煙蕪渺彌天水一碧帆影見而忽無飛鳥出而復沒靈巖則返照孤■﹝耒夌﹞弁山則輕煙一抹此亦天下之至奇也若乃長風駕浪歕山欱野足使人魂驚而污駭及其風日晴熙縠紋漣漪又使人心曠而神怡至於瑤海上月流光萬頃星河倒懸蕩漾山影又一奇也遙山霽雪凝華萬疊玉鑑冰壺上下相合又一奇也風雨晦明頃刻異候煙雲變滅只尺殊狀𨿽有至巧莫能爲像試嘗與子弔古尋幽則有回巖■﹝山上穹下﹞壑■﹝穴上叫下﹞窱相通琳宮梵宇暮鼓晨鐘壽藤靈藥美箭長松金庭玉柱石函寶書靈威丈人之所窺也貝闕珠宮繡縠鳴璫柳毅書生之所媲也翠峯杜圻範蠡之所止息黃村甪頭綺皓之所從逝也而闔廬夫差之迹尢多存者翫月之渚消夏之灣牧馬之城圈虎之山練兵之瀆射鶚之巒出金鐸於淺瀨逸梅梁於驚湍他若毛公燒丹之井蔡經煉藥之墩聖姑絕雉之塘雪竇降龍之淵其石則岌嶭嶙峋瘦漏嵌空牛奇章有甲乙之品宋艮嶽有永固之封其泉則囦淪觱沸甘寒澄碧墨佐君表無礙之名天衣禪畱悟道之迹斯地也孫尙書欲卜居而不能範文穆思再至而不果豈如吾人生長玆土依巖架棟占野分圃散爲村墟湊爲闤闠桑麻交蔭雞犬鳴吠裏無郭解劇孟之俠市無桑間濮上之音婚姻相通若朱陳之族理亂不識若武陵之源佛貍之馬迹不到周顒之俗駕自旋星應五車地絕三斑盧橘夏熟楊梅日殷園收銀杏家種黃柑梅多庾嶺梨美張谷雨前芽茗蟄余萌竹水族則時裏之白鱠殘之銀魴鱸鮒鮆自昔所珍吾且與子摘山之毳掇野之茸割湖之鮮釀湖之醲泛白少傳月夜管弦之舟和天隨子太古滄浪之歌弔吳王之離宮扣隔凡之靈窩淩三萬頃之瓊瑤覽七十二之嵯峨其亦足樂乎彼嶽陽彭蠡非不廣且大也而乏巍峩之气天臺武夷非不髙且麗也而苶浩渺之容蓋物不兩大美有獨鍾玆謂人間之福地物外之靈峯是固極遊觀之美而未知造化之工且夫天地之間東南爲下非是湖爲之尾閭泄之瀦之則泛濫橫溢江左之民其爲魚乎懷襄之世湖波震蕩非是山爲之砥柱鎭之繞之則奔激暴囓湖東之地其爲沼乎惟夫天作之寬以納以容地設之隘以襟以帶禹順其流分疏別派三江旣入萬世允賴而後吾人乃得優遊於此蓋至是而後知造化之意深神禹之功大誶曰

吾何歸乎吾將歸乎湖上之靑山世與我而相遺超獨邁其逾遠海山兜率不可以驟到非玆峯之洵美兮吾誰與寄此髙蹇

○何喬新

石鐘山賦

△石鐘山賦

彭蠡之口有石鐘山焉蘇文忠公辧之詳矣士大夫喜幽尋而樂勝選者莫不遊焉景泰六年春三月予與今夏官郎中王君尙忠俱以進士奉使江南尙忠家湖口邀予艤舟絕壁之下以訪其所以謂石鐘者水石相激響若鴻鐘始信昔賢之言不誣也因爲賦之後十有二年尙忠出示舊稿俾重書之因嘆予學之不進而悼勝遊之難再也乃刪其辭以歸之云

乙亥之歲暮春之夕予與王子泛舟澄湖艤於絕壁援危藤登懸崖以訪昔賢之遺迹於時天和气淸江空月明魚龍咸伏波濤不驚縱予目以遐覽舒懷古之幽情但見怪石嵳峩■﹝山集﹞嶪碨磥崢嶸奇形異狀不可殫名或如鳳如螭欲蟠欲飛或如鬼如獸將行將驟巖■﹝山上咢下﹞霮■﹝雨上對下﹞拂藍撲黛冗罅呀■﹝口豈﹞欱云歕雷異哉石乎蓋造物者之所胚胎也俄而微云生於廬阜長風來乎太空驅濤擁瀨吼鯨躍龍爰有洪聲發於水中殷殷喤喤如遊舜庭而聽鏞鐘之撞鏗鏗鍧鍧如入周廟而聞無射之聲塡兮若雷颯兮若雨又如卻至使楚而金奏作於下予乃恍然而驚悄然而思問王子曰是何聲邪豈靈鰲奮首而三山頹耶抑海若驚起而號風雷邪無乃共工氏觸不周而天柱摧邪胡爲乎有是聲也王子笑曰子不知邪是所謂石鐘者也昔者酈元言之而不詳李勃訪之而失實東坡居士泛舟江上以求之而後眾論定於一也予曰石之爲物塊乎其形未與水遇不聞其鳴水之爲物湛乎其淸未與石鬭若嘗有聲彼函乎淸越窾坎鏜鞳之音果出於水邪亦出於石邪王子曰不然夫水之性動石之性靜動靜相摩厥聲以應水之質柔石之質剛柔剛相蕩厥聲以彰是非水之聲也亦非石之聲也水石相摶而聲出焉此石鐘之所以名也夫峭壁巖巖鐘之銑角也懸蘿裊裊鐘之旋虫也丹崖翠壑鐘之簨簴也驚濤駭浪鐘之撞梓也是鐘也蓋天地爲鑪萬物爲銅陰陽爲炭造化爲工齊侯不得銘其績而鳬氏無所與其功也嗟夫洪水橫流巨浸稽天象罔出而侮人螭蜃過而垂涎民其魚焉尙何鐘之聽矣今吾與子脫介鱗而弁冠去沮洳而宮室泛蘭舟以遨遊聽水樂以自適揆厥所元伊誰之力邪於是相與徜徉眺望咨嗟感激巳而云消風止浪平響息水天相映瑩然澄碧返而登舟呼酒相酢乃鼓枻而歌曰

駕吾舟兮泛長江馮夷起舞兮酌我以羽觴侑以嘉樂兮鼓鐘喤喤慨念上古兮濁流湯湯孰致平成兮孰理懷襄願銘此鐘兮紀神功千秋萬歲兮永不忘

○王世貞

玄嶽太和山賦

△玄嶽太和山賦

太和山者蓋中州之脊而上帝之靈腑也其始不甚顯一曰武當山又曰嵾上山又曰仙室山晉咸和中歷陽謝允棄羅令遁玆山遂名之曰謝羅山見酈氏水經注及荊州圖副記蓋是時絕頂峻不治不得上諸所棲息者山之址以故靡甲稱厔至宋而謂玄武神實主之後又避其諱攺玄武曰眞武而宮室繇創矣元始加帝號至

明太宗文皇帝尊之曰太嶽

世宗朝復尊之曰玄嶽而五嶽左次矣歲旃蒙之大淵獻春三月吳人王世貞塡綏之間一登謁焉感其峯嶺宮闕之盛與其事而爲之賦

昔在帝太始氏制陰陽剖澄凝掌別五嶽以授七十二聖昉岱首而亙金天焜煌黼芾以躋九命乃眷西顧有亭亭類博山者出焉下盤隒而隃運廣銳直割乎黅昦之闕嵣■﹝山芒﹞橫揭壽奡■﹝山孝﹞豁其西北引庸■﹝敃上山下﹞絡終崋而首飲乎中原爲嶽若八九者吞焉帥其支峯以媚帝閽恫帝之不詧敢以測霄之圭與亥步其四藩不然請外托而季從乎昆侖惟帝曰咈夫契有因而顯有辰時不取遽主必擇眞是故天水氏之奄宅也爲寓公宮若亡若存以竢玄冥之時巡胡祠殢林諱其金人水徳用彰瑤宇■﹝山上君下﹞嶙我

文皇篤志鴻緒回面內蹂獨奮神武亦駕天授怳靈威之輵轄被髮立而三光蔀揭燕彈之百一俄宇割其十九嗟九靈之革變黯二儀其霱雺聆火鈴之豁落駭烏斿之■﹝叕支﹞■﹝聚支﹞咄元緒與率然亦紏紛其來從旣闡教於神道朅疑功乎惟重苟神貺之昭答何痌乎民力之侈用於是太史■﹝瓜見﹞上奉常告時五鳩鳩民將作庀材左駙馬而右中涓六傳騷以■﹝走崔﹞崔襄鄧宛洛之民蹄擊轂豗楚訾蠭午以逆上隴木駢闐而順來於於禺禺千昌萬隨陸嘯激湍冬讙驟雷乃使倕輸窮巧獲蕃旣力分模紫宮取則宸極又似踔翼乎九閽歷淸微而叩大赤命觜陬而佐之俾象鏘鏘之積石怳若入於函谷歷落兮離宮之四百淨樂依稀乎東朝玉虛髣髴乎未央紫霄桀驁乎甘泉南巖差池乎阿房五龍窈窕乎馺娑迎恩雝龢乎鼓箕觀則復眞胚始仁威懾降元和遷校之府龍泉炁煉之場莫不堞嶺隍壑冠峯帶岡分背寒暑別成陰陽潺湲瓊蕋絪縕象郎裏郁律而徑廷表蹇產以直當彩栭扠■﹝扌牙﹞以戢孴文樬■﹝革甲﹞鞢而縱橫晨星熒皇乎壁鏡雌蜺夭蟜乎茄梁乃復發重■﹝缶邕﹞氏之所藏使和氏選而攻之■﹝王役﹞王�殳枝斯��玗琪像帝之眞理別須麋■﹝王號﹞■﹝王牽﹞■﹝王變﹞琂瑿瑦琟■﹝王臣﹞琢爲扆座躨跜虯螭乃籍濞鄧付區嵇和合■﹝金冉﹞鉙鼓煹壚椎細則禹鼎之頎■﹝麻外骨內﹞巨則秦廷之欺■﹝彳思﹞鋸牙鑿齒燕頷■﹝鼠包﹞翼之類足方良手■﹝或上虫下﹞鬾睨蜂眸而欲搏奓血吻以將噬咸豐融之盻響意■﹝山炭﹞■﹝叛上女下﹞而求退藥房寥窲欏榻膚致鶴蓋棽麗鸞吹流利餕鬯余之泔淡眠歸云之黮■﹝雨上對下﹞此其陶然樂而跳塵世者也夷嵕方軌馳道如砥繱栢周絡金椎隱址綿蠻格■﹝歹桀﹞媚不絕耳葳惢峭蒨當眸而市泮乎其殊可喜也紛彼靈圄前奏杓天忽絕忽續從颸曼延乍顯乍曶與云流連霓�虹斿眇若騰騫快然精气溢而欲仙也俄而怳兮使我恫兮躡峛崺穿弇中下繒綾■﹝山舀﹞窞而囓趾兮上■﹝彳示﹞■﹝疑上肉下﹞■﹝山上畾下﹞■﹝山上罪下﹞而蕩胸俯■﹝穴上叫下﹞窱其徑廷兮仰又棧齴而不可窮前呼要眇幾若絲兮應碨柍而類處■﹝容瓦﹞輕陰釀而裾湼兮蒼翠撲而睫■﹝春見﹞忽徑絕於陁堵兮使人魂澀而精降頵砡衡截屹■﹝山嚙﹞疇援足不謀目絫息股弁五步一止左檐呈■﹝月片﹞天門杳靄若啟尺綫破靉叇穿軋芴兆庶�攺毀爭先跋躠魚貫蹀■﹝危殳﹞猱牽擒■﹝扌圂﹞肱嵎臂隴肝胡膽越魋瑕二董之俊錯以惇讎駘■﹝兀﹞爰有姬姜貴祕陽蔡姝絕螓蛾此豸要紹嬄■﹝厥上女下﹞綦履不任芬澤微發莫不羽■﹝髟上屈下﹞犀紕露紒練帢澀譶殿屎盤跚勃窣擥銀鐺以稍振扣陰牡而烏咽哀虈徹空宛潮音之迆邐悲涕懸河儼秋霖之汨活銅虯左啟羊角瞥至拔圻坤兩噏欱巽二遊蓋飄颻其纖翮幾欲擲乎荒之裔黃冠所廬可以假憩層樓帖石周閣無地挐莖葩雜捷獵鱗次密蕺兮寒房之聚蜂獺掾兮春潮之歸蠣神搖搖而時臲心栗栗其如■﹝沸上鬲下﹞於是黜聰明顓精深薌沐滌躬淸齋盟心窮太和之睽罛遂底乎天柱之岑覩重欒之宛曲與綺寮之麗淫列將吏之蘭錡若觩瓚之崇森悉都官之赤仄塗以褭蹄之上金芒穎注射晴不停眴赫烜灼爍煌輝熣炫芬壒蓬勃忽似處乎涳蒙潤衣裾而不■﹝先攵﹞哀音麕至幾若哄乎邯鄲捲屋瓦其如霰度羣喧之屏寂兮始騁望以逍遙竊忻夫塵世之判閡兮察天人之所交玉女■﹝殹上口下﹞噓而一粲兮電碣磕橫亙乎巖腰霆霓驚乎百里兮雙禮珠微撥乎銀璈夜澄澄其湛露兮泠然若初滴於絳杓白楡■﹝目歷﹞■﹝目鹿﹞於楹表兮幾欲奮翮而求巢雙丸摶娛於早晚兮屏翳卑處而不得嬈儼帝聰之呼吸兮杳旭卉其莫昭於是俯踞三垂瀏覽大荒寄寓一瞬投心渺茫或翔陽弄晴瀲灩沖融煜乎若五金之在鎔矞云呈姿異態同輝皚乎若瑤臺之刊夷白不封尖峭碧摩天晃乎若藂鏃之辭弦晦明參差旁午紛拏沓乎若銀海之蕩層波時隱時現襄江一綫或滅或浮夢澤一抔遠則僊掌巨靈之贔肩峨眉五丁之斤鑿丈人偃蹇乎靑城華存尙羊乎衡嶽太室少室之崴■﹝嵬上衣下﹞中條終南之岝■﹝山上咢下﹞陰脈潛通外勢包絡𨿽未甘乎臣僕感時趨之曦爝邇則香壚凝靄玉燭華峙九卿棘列三公槐植七星斗矗五老掌■﹝鬯吏﹞中笏上朝玉筍排次淋瀋雙筆飛翰疊字紫蓋飄揚眉稜鎖翠天馬■﹝羽臿﹞■﹝羽取﹞而騰上靈狻髵■﹝髟上思下﹞而斜睨蓮不大小以掩帶陽鶴鳴和而鼓翅春淡冶其微筦夏沈穠其幾醉秋淨皎其初沐冬慘淡其若睡𨿽摧嵔兮麗億靡不環拱極而思媚獨房陵之一■﹝巳上山下﹞乃■﹝山上僉下﹞刺崆■﹝山凶﹞乎境外鴻烺爌之獨建托平■﹝山甗﹞其小息聊賈壯以敻勝信足境之羃歷俯巨壑乎萬尋白日■﹝能上曰下﹞云圛苟貏豸其稍邇踝■﹝炙﹞盩余焉卹阸嶭■﹝告上山下﹞岪嶅峃屴崱醜若島瞷雄若贙■﹝辟上象下﹞似乍伏而蛾奮挺牙■﹝豆巨﹞而■﹝虎上甲下﹞擊復有千章叢挺黝■﹝雨上儵下﹞阜壠萬古不死輪囷擁腫其爲蘋末之所鼓卉歙瀏蒞竲竑洶湧根槷刖而弗奠類蛇跗之鱗起卽且鹽腦而蝡動憭兮栗悚兮恐懍乎其惕而左顧余踵也爾其淸泚徐傾蕭瑟泓渟遘暵不涓觸石自聲滵滵汨汨鏦鏦錚錚乍徵而商絲肉雝鳴芙蓉倒插散鬊微升神瀵湧璣金沙流螢枕聽酌歃九咽爲澄其澗郥靑羊玉局■龜玄鎭梅溪勝越桃源比晉靡不插壁畱霞飛梁吐蜃其橋則僊源僊都遇眞會眞夭矯梯云遙裔天津靡不長虹飲渚圓月麗旻盤陀之石橘叟所奕削脯角飛盤拏現迹瓊臺迥�帝所授冊封泥散紫余簡成璧宛委探書浮提副墨玉蹀金題云符祕策太乙天乙日沼月澤燭龍布涎神瀵流液丹砂九轉白茅三脊璘彬雲母以資服食木則杉檜樅棫松梓椶栢椃■﹝木敄﹞桫樆檰■﹝木賤﹞■﹝木耎﹞檍交讓呈蔭靈壽支策梢無礙漢根不避石恣傲四候覂閱十昔結爲碩果鮮殷酷■﹝鬯吏﹞襄橙鄧橘張梨房李含桃女唇火棗僊餌飣座襲目咀瀋溢齒榔梅摽瑞而蜇舌石蜜借以爲醷冰芽之荈產自騫林顧渚慚芬鳩坑遜甘蟬翼霏塸雀舌沸鬵筱蕩薆薱編町繡丘霢霖初滋潛萌未苗瑴玉含膄衣以金苞濯江漢暴秋陽椷紫泥藉朱筐八足騰傳披星犯霜

九重涓期以奏新六宮舌羨而不敢嘗乃有庶纖土徳所芻千年之艾松齡十之荃蒳虈苬菩�捲施■﹝目奄﹞薆咇茀入鼻燻褵天荂秋發映山春滋百里障錦又若紫絁一醉枕籍若馮夷施忽有哇妖因風徐來睍睆和囉含糊嘽喈嚶嚶關關嬈嬈靡靡覩黃口之蠛蠓疑天樂而復非【半部樂鳥也】意調昶而甫紓喟駛景之難■﹝枲隸﹞覬扶羸之妙藥指長欃而思采亦何勞訪乎亶州玆實僊都之陸海固炎帝之所■﹝谷瓦﹞嘗而隸首之所不盡解者也不覩夫葽繞勝舄白鮮紫扶甘根卭巨茵陳茈胡南星水玉符離利如香拊扁畜重樓藜蘆益母鋋生防巳夜呼■﹝艸爭﹞薴天麻薈郁地楡皆能牚距二豎搟殪羣魖百勞賴其禦圉五官之所儲胥未若三暴之煉雞格九節之辧菖陽紫莖之貴牛膝玄參之字鹿腸枸忌誇仙人之杖麥門表禹余之糧豺漆供而濕消玉延餐以生肪淫羊之藿靈脾別呼交藤布根何首不烏此皆皇仁所寄祗不愛輸澤瘁實空動與益俱肉翮頃以鵳鴀朱顏藹其■﹝艸品﹞萮忽翛然而穢世撫萬期之須臾遂誦茂陵之言曰唉得從安期生遊矕萬乘若敝屣何況妻子哉乃集三管之所述相與考諸眞之由起或頌周季二尹軌喜是爲晜弟厥號文始或哆兩生明長禪美受度勃遂厥有棲址夫文始靑牛挽函谷太上玉局顯魚鳬馬明吸羽騰華陰陰長蛻骨遺丰都第彼顯則此隱豈後核而昔誣意者之生遺帽仲微由裾辭令道通納節易夫田寒暑其一蓑房旦夕而長須庶幾其猶可指蹤歟粵玄玄之黠祕實上眞之蠡良功畱迹隱用彰體藏暫閃屍而可卽忽希夷其難方俶使夫人主常伯若虞初之小吏騑驄衣黃者二十餘霜卒莫得其要領徒文繡乎土木而宮室乎陵岡於戲皇哉明哉明哉皇哉亂曰因天成人合乃神兮虛有實無眾則愚兮靈寵光艷趣則驗兮岑牢往祀嚇來世兮當心者眞豈必■引兮彼美洸洸永無■﹝膓﹐矢代月﹞乎

○何景日【以下皆水】

渡瀘賦

△渡瀘賦

晨瞻崇丘郁乎相袤局以水峽隱以大洲沙莽寒日江深夕流蓋將濟於瀘水傍人告予以理舟■﹝氵公﹞洪波以宜度迎回飆於上游顧中原而緬邈久西域以滯畱感逆於之長勤懷古人而增憂想夫漢炎旣燼蜀都始家區土未辟士馬不加深入五溪橫制三巴冒險通塞柔邇來遐收羌髳以帶甲率庸盧而習戈撻吳權之堅銳摧魏懿之精華今其斷岸遺津寂寥水涯苦霧縈石悲風振沙音塵淪絕古今長嗟嘆余風兮莫覯幸故址兮重過西望開創之基形劫蒼蒼�夔府而控荊門峙巫峽而流睢塘簡書零落陣圖縱橫煙磧下月陰岸積霜風雲慘而猶憤魚鳥畏而將翔功𨿽殞而譽遠身旣沒而國亡南曕祠廟巍兮惝宏松栢蔭戶丹靑閟宮垣罥林蔓階捲寒蓬亦徒嘻吁父老涕淚英雄而巳嗚呼當其長嘯之後三顧之餘气感雲龍恩同水魚念季葉之否運思中興之遠謨偉雄並乎三分恥偏安乎一隅何遂違其懿志竟弗騁其長驅吾哀斯人遭時不淑宜三代以翺翔胡羣姦而馳逐矧功業兮難成且年歲兮易促嗟哉天道髙不可摩得志者寡失意恆多荷道之不行𨿽孔孟其如何泛泛吾舟載揚其波艤彼淸潯陟彼中阿無人可邀聊獨行歌歌曰朔風起兮瀘水寒扣檝中流兮懷昔賢遇匪其時兮良獨艱嗟嗟遇匪其時兮良獨艱

○石珤

泛滹沱河賦

△泛滹沱河賦

介然子將如東瀛放舟於滹沱之浦覽羣國披山川辧土壤聆風泉俯象六極仰窺無垠問遺俗於故老招海上之飛僊於是揖漁人而進之曰子亦知夫玆水之源乎出自繁畤經於代谷放乎鴈門之阪帶於太行之麓朔方巨嶽實扼其胸恆衛諸流半入其腹气吞萬壑激硊■﹝石壘﹞而未平勢應三泉墮平原而愈蹙時乎春冰乍融積雪方解支流趨順客浪藏駭迂回縵延千里一帶澑石城渠鏘波赴海千城藉其潤色萬畮資其灌漑鏦錚鳴帝子之環嘔軋散將軍之凱編桴賈客燈火輝煌罷釣漁郎歌聲款乃方洲乍晴倏昏忽明擥神農之遺譜得靈均之杜衡及失積霖未止秋水大至巨濤圻空駛澑軒地律令助威飛廉擁勢海若爲之攺容巨靈因而避位鯨翻渤澥鬼母長嘑虎栗昆陽英雄失智山刊菑翳野誅朴樕先驅一指崩沙潰屋怒畱城邑薪槁如雲殃及鱨魦僵屍徧谷亦有傾城摧山變陵不雨而怒無龍而興湍隨鯤徙勢若雷崩斷岸蒙隤殷輪牟赤平岡被囓戈戟猶靑雷崩斷趺訝魚龍之識字渚畱袍笏豈犀火之通靈乃有泗濱磬浮汾陰鼎見寶鏡入秦號鐘歸梵涇陽嫁女蕭鼓猶喧龍叟射綃波濤飽戰壞百尺之長橋剆千年之古塹人懷魚鱉之憂國有沼池之嘆忽幾刼之餘灰出昆明之一旦蓋自列國兵屯朝齊暮秦盟渝韓魏兵來薊門趙國上卿功名一擊平原公子車騎長奔虎狠勢成合從事緩頗牧旣忘望諸巳晚建不出援丹空起變常山之蛇陣徒存主父之龍顏幸返復有劉項相雄赤旗建功淮陰故壘東垣廢宮王霸詭冰再光舊版蕪亭飯麥猶著遺忠保河北以待朕亦何異於關中乃至開元弛网漁陽肆毒投鞭斷河驅王入蜀常山太守首扼天下之吭帳下諸兒竟破羯奴之腹惟宋有國玆當北垂契丹伺便西下來窺築甬梁津任布有備邊之策山崩海覆劉竦興致死之師自余紛紛以暴易暴中更幾秦世歷多號劉琨有志獨枕長戈虞詡難逢空增萬竈太平之日少於戰爭中原之俗半多胡帽是宜地下白骨多於黃土長河東奔爲泄其怒摧車捲甲蕩百世之餘凶濺沬飛流刷遺羞於千古山蓋不得不峻水蓋不得不駛陵俗蓋不得而不變城市蓋不得而不徙是𨿽天時人事交會之偶然然亦豈惡殺好生造化之得巳者乎乃知天本待人地亦藏宅畀我祖宗增其式廓旣定鼎於金陵又相居於恆嶽若成周之丰鎬復營邑於伊洛挽唐虞三代之遺風掃胡虜百年之餘虐於是山多獻靈川亦效職噓气成云蒸地得澤不須劉累豢靈沼之二龍亦有豫且得白龜之徑尺木多杞梓自河而東波有鰋魴望海而入其有異气蘊郁孕爲賢良輝煌事業璀燦文章髙門大纛紫綬金章或名流乎林藪或身負乎綱常乃若蘭陵著述功裨墳典文貞諫論治逮成康閣敞平津屢屈五丘之博辯屏張便殿猶存李絳之封章武惠忠誠身兼將相韓維兄弟並在巖廊趙賓客之名懸調燮黃牧伯之風挽循良一代龍頭世頌文忠之相業兩朝司馬名登恭敏於旗常是其在昔有作於今益昌孰非山河之所鍾毓地气之所敷揚者乎矧吾生之行休值海波之方晏駕木蘭之長舟縱千里於遐覽橫桓伊之古笛庖廉頗之一飯藉荒磯之芳艸憩淸風之別館采江籬以爲佩畦揭車之九畹悵九原之莫作想古人之如見於是流魚出波沙鳥鳴苑月華窺林露色淒晚樂未極而悲巳生日巳夕而路猶遠旣引領而髙歌又一唱而三嘆浩浩乎飄飄乎蓋不知吾之所欲之而忘吾之所欲返也歌曰山窅窅兮波鱗鱗臨長洲兮思古人魚來迎兮鶴與吟惟秋鴻兮北以南志不可騁兮樂不可單還予舟於江臯兮吾將續先王之遺音

●皇明文徵卷二

晉江何喬遠穉孝選

賦二﹝地輿二﹞

◆賦二

劉三吾

李時勉

湛若水

王世貞

○劉三吾

大明一統賦

△大明一統賦【建文中應制】

繄我

聖祖剛健中正寬大英明神籌先定運量至誠配以

聖後端一靜貞徳符文母道合大任儲君有象賢之器羣胤皆屏翰之英觀其得國邁於漢唐行師正於湯武申明五常民用歸極一洗胡俗世皆還古訂先王之禮樂復中國之端甫建官而革宰相之尊列爵而罷子男之數去神祗之封爵攺先師之塑土祭先王以禦名待亡國若賓旅統韻書之偏音開諱名之二端紀年號以不攺除封禪而靡壇無徽名尊號之稱頌絕離宮別館之遊觀服制定而兵制嚴家法正而國法安徳政不陳於大臣公侯不封於文職親軍不隸於五府藩王不伍於百辟惠澤不限於丰凶諫言不壅於直入威重典於豪彊隆師道於勛戚變文體於靡萎排佛法之幻惑斥神仙與祥瑞禁符讖若巫覡他如聖政森於茂述祖訓立其大綱日曆纂玉堂之披寶訓函金匱之藏托謁辭以資世筆大誥爲民常文字衍疇而注老律令酌漢以斟唐論語解厥蘊奧書傳正夫舛僵禮制頒在司府集禮詔及夷疆孝慈攺服兮仁義盡昭鑑諭儲兮詒慮長相鑑著賢姦之傳萌賢列上下之章寶翰天縱雄文風泱誠典謨相與表裏殆雅頌並其鏗鏘此蓋大端余固難詳

○李時勉

北京賦

△北京賦

惟

皇明之受天命也我

太祖皇帝首仗義師以平暴亂豪傑景從聲振江漢削除僣竊拯民塗炭定鼎金陵撫綏萬邦乃睠玆土實雄朔方仿成周之卜洛欲並建而未遑逮我

聖上繼明重光握幹禦極一遵舊章仁聲洋溢乎遐邇恩澤汪濊於八荒旣致治於太平遵

皇衢以省方仰

先志之未遂度弘規以作京羌經營之伊始徧夷夏其歡騰曰惟北都在冀之域右挾太行左據碣石背疊險兮重關面平原兮廣澤宗恆嶽其巍巍鎭巫閭而弈弈冠九州島之形勝實爲天府之國是以軒轅邑之以分州唐堯階之以爲帝擴神化以宜民大勛徳之光被郁王气之所鍾於今玆而有待也於是仰瞻析木俯測地靈龜筮兆吉天人葉應神祗獻珍而山石自出河嶽效靈而神水自行民子來兮相續期不日而功成爾乃懸水樹臬識景表營方位旣正髙下旣平羣力畢舉百工並興建不拔之丕址拓萬雉之金城引天泉於西阜環湯池而鏡淸九衢百廛之通達連甍邃宇之縱橫顧壯麗其若此非燕逸而娛情蓋所以彊榦而弱枝居重以禦輕展皇儀而朝諸侯遵先軌而布仁政者也若乃四郊砥平皇道正直視萬國之環拱適居中而建極其南則萬流宗海平林蔽天攬邯鄲巨鹿之廣衍貤平疇沃野之綿延溏淤恆衛徑其野濡磁淶■﹝氵桑﹞匯其前界以大陸廣阿之弘壤阨以大茷井陘之連山包絡趙魏襟帶齊魯膏腴之地綿亙三千餘里而極於黃河伊穎之川其水陸之所產卓犖繁盛蓋莫得而計焉其北則疊嶂■﹝山上畾下﹞峞層巒蔽虧長城矗乎云表百泉湧乎山隈壯天關而設險守一夫而莫開偉左盤而右顧宛鳳舞而龍飛實磅礡而郁積粵擁衛於邦畿包狠山上谷之阻據野狐獨石之危掩祖山木葉之離立連白登紫塞之逶迆控女眞而極乎洮河之北鎭朔漠而逾乎瀚海之湄氈裘之類犬羊之羣畏威懷徳相率而來歸其東則潞河通漕控引江淮肥洳灤淶灌注縈回連峯片石之隘自陽崆峒之厓玉田白璧神仙璚臺超無終而越金山跨遼瀋而逾鴨綠至於暘谷日出之涯固巳遐哉邈乎而莫不在乎綏懷環以大海眾水所歸洪濤巨浪洶湧崔嵬蓋不知其幾千萬里而蠻商番舶帆檣隱天上下不絕而往來又有蓬瀛方壺鳳麟聚窟十洲三島靈異非一琉精之闕瓊華之室墉城岧嶤金臺崒嵂紫气丹靑景云矚日靈圄偓佺安期羨門之倫相與遊從乎其間出入隱見而恍惚瞻

帝京其伊邇庶可見其驂鸞駕鶴之髣髴其西則崇山郁翠髙挹泰岱北接居庸南首河內奇峯擁關龍門阻隘玉泉垂虹靑煙浮黛上嶻嵲兮倚空下蟠據而際海其麓則有渾河湯湯西湖泱泱鹽溝琉璃桑幹廣陽雪波泛湧灝溔汪洋一瀉千里會流

帝鄕又有上林禁苑種植畜牧連郊踰畿緣丘彌谷澤瀦川匯若太湖瀛海渺彌而相屬其中則有奇花珍果嘉樹甘木禽獸魚鱉丰殖繁育■﹝風色﹞■﹝風色﹞籍籍不可得而盡錄固可以因農隙而挍田獵選車徒以講武事乃遵國風稽王制詔期門簡將帥乘玉輅擁翠蓋出天關而雷轟轢芳郊而云會非所以威戎誇狄娛樂騁意蓋將取不姙而除苗害狩無擇而順殺气謹大易之用於三驅之時驗騶虞之仁於一發之際水衡虞人之容與武夫壯士之奮厲皆知夫仁者之爲勇而以投石超距之足鄙亦何必殄夷禽獸割鮮野食而以俛仰極樂之爲貴也若夫其宮室之制則損益乎黃帝合宮之宜式遵乎

太祖貽謀之良居髙以臨下背陰而面陽奉天淩霄以磊砢謹身鎭極而崢嶸華蓋穹崇以造天儼特處乎中央上仿象夫天體之圜下效法乎坤徳之方兩觀對峙以嶽立五門髙矗乎昊蒼飛閣屼以奠乎四表瓊樓嵬以立於兩旁廟社並列左右相當東崇文華重國家之大本西翊武英嚴齋居而存誠彤庭玉砌壁檻華廊飛檐下啄叢楹髙驤辟閶闔而蕩蕩儼

帝居於將將玉戶燦華星之炯晃璇題納明月而輝煌寶珠焜耀於天闕金龍夭矯於虹梁藻井煥發綺牕玲瓏建瓴聯絡復道回衝軼霄漢以上出俯日月而蕩胸五色炫暎金碧晶熒浮輝揚耀霞彩雲紅其後則

奉先之殿仁壽之宮乾淸坤寧眇麗穹窿掖庭椒房閨闥閎通其前則郊建圓丘合祭天地山川壇壝恭肅明祀至於五軍庶府之司六卿百僚之位嚴署宇之齊設比館捨而並置列大明之東西割文武而制異至於京尹赤縣之治所王侯貴戚之邸第辟雍成均育賢之地守羽林而掌佽飛者至九十而有四衛莫不井列而棊布各雄壯而偉麗其巖廊之上則有臯夔稷契之倫元凱俊乂之輩相與賡虞廷之歌談羲農之際罄補衮之能懷忠貞之志考禮文於大備贊聲樂之盡美是以朝無缺政徳教漸曁薄海內外均陶至治幸其有作聿來趨事成此大功忘其劬勩人和旣極休徵滋至慶雲瑞靄之覆於闕庭素鳥玄兔之獻於丹陛醴泉屢出甘露數墜麒麟騶虞之珍馴獅天馬之類紛紜雜沓莫能殫記於以見天眷之益隆而

聖徳之純備者也於是正月上日工旣訖工爰告成於天地肆紹美於

祖宗淸心凝慮齋沐肅雍粢盛旣潔牲牷旣丰芬鬱鬱以旁達靈演演其來降錫嘉貺之穰穰介景福於

帝躬將順應於昌期趾盛美於無窮乃服衮冕禦

帝座開九重之深宮受萬邦之朝賀內侯甸而要荒外殊方而共俗胥近悅而遠來紛鼓舞而匍匐方物溢以充庭奓絢燦而駭矚率蹈舞於階墀效華封之三祝爾乃浹和會昭景鑠鏗鯨鐘奏雅樂詔光祿以開筵合百辟而燕樂饌珍玉兮芳馨罍瓊漿以斟酌聯貂蟬兮夾陛雜蠻夷之荒服莫不酣暢而飽徳咸頌歌而踴躍越塡城而溢郛藹歡聲於寥廓斯可以媲太古之無爲慶華胥而蹈栗陸顧

皇上之謙抑視至治爲未足於是降徳音播嘉惠省刑罰薄賦稅汰冗濁旌廉吏舉賢才擢俊乂發倉廩賑貧匱尊髙年而禮有徳愼防禦而修武備貴爵重賞以厲廉恥厚往薄來以馭夷裔蓋欲使人知所本士知所勵四方萬國無一民之失所窮陬僻壤無一物之不遂舉陶於春風和煦之中而樂於雍熙泰和之治此蓋堯舜兢業之心文王敬止之意所以紹鴻業繼

先志益宏遠而有偉故不勞而甚易冠絕乎前古垂休於後世固可必

聖子之與神孫益昌盛而無替小臣微陋忝職文字願賦

帝都之盛槪揚國美於萬禩復爲之歌曰煌煌

帝都兮逾鎬丰阻山帶河兮壯以雄天開日月兮王气所鍾穹窿造天兮惟

帝之宮廓氛祲兮開溟蒙鎭夷夏兮宣皇風王道平平兮四方來同願

皇圖之鞏固歷萬世兮無窮

○湛若水

交南賦

△交南賦【有序】

予奉命往封安南國王睭正徳七年二月七日出京明年正月十七日始達其國覩民物風俗黠陋無足異者怪往時相傳過實托三神參訂而卒歸之於常作交南賦

皇穹極乎無朕兮廓空窿而罔象厚壤淵其莫測兮又坱圠而無垠爰上下乎中土兮中气聚其曰人�四漸而四荒兮極泱莽乎禽獸艸木而爲鄰維中气以風之又漸兮聖神肇乎盤古降皇皇而帝帝兮哲王以之疆理乎中土列四方而五服兮薄四海又建長而以五森內夏而外夷兮哲要荒以爲度帝曰南之荒裔兮疇分野而代工南翼軫而朱鳥兮帝炎帝而神祝融【安南分野翼軫之南朱鳥之地記曰南方其帝炎帝其神祝融】窅乎皇后君之攸治兮曰火僊而徵龍燭九陰於赤水兮覿馮夷之幽宮【皇后君兄弟五人爲五龍治五方南曰徵龍火僊赤水在西南】昔陶唐之咨命兮羲叔南宅乎交趾庸均秩乎南訛兮亦曁時之與事季徳涼而莫遐兮荒忽以之自異維彼交之蕞爾兮�五管而越南裔際尉佗之七郡兮漢九郡而同置憑都盧於天末兮望越裳乎海際【都盧國在合浦南越裳在安南之南】南迆兮占不勞西聯屬兮滇溟之尾派諸葛之渡瀘兮州炎劉之經始李唐承乎厥後兮恢都護之府治【歸化江一曰瀘江與漢鄂等自大理而下入海安南在漢爲交州在唐爲都護府占不勞卽占城也】昔炎氏之方殷兮泛海外之樓船二女蘗乎中葉兮薏苡用惑夫馬援矻銅柱之燐燐兮厭攙槍乎南天彼髙氏之定交兮建石塔之巋然胡峍崪乎橋市兮立富良之江埏彼爾黠曰炎均兮冒耳■﹝日冉﹞之仍云維公蘊之肇緒兮紹八葉以斯君京用篡而易位兮附胡公之遠孫和叔後其曰黎兮亦攘之於累傳昔少皞之方衰兮九黎擾而亂徳北正黎之司地而屬民兮羌始受之顓頊彼三苗以效尢兮陶唐亦復乎貞則

皇混一以爲家兮亙地載而天覆一正朔以同文兮又同軌而輻輳物土方之包匭兮則九載而三奏厥易世而來王兮叩天王而庭受析圭玉乎上方兮球弁旒而七綴襪淩波以赤舄兮帶靈犀之與玉佩乘龍節於云亭兮將天語於揚對

帝曰疇咨若時余其以兮疇專對而學詩謬曰予之顓蒙兮之四方其以宜班麟服其燁燁兮疇予佩之陸離帶飛霞之弱弱兮冠切云之巍巍書余紳以忠信兮申篤敬而行之悵世途兮曲囏又修阻兮崄巇羌跋疐兮淮泗乃嘯歌兮江湄望南極於嶺嶠兮馮炎飆而長嘆徘徊蒼梧之墟兮揖重華而聯翩西遙睇乎桂湘兮見二妃之嬋娟眺昆侖而容與兮憩舒嘯乎籌邊【邕州有昆侖關籌邊樓】歲月經於五管兮靑牛服乎南關凱風燻而迎余兮余因以寄興於五弦扳南巢而盤桓兮暏鳳鳥之翩躚【南巢乃安南南方鳳鳥巢】始問道兮諒山孰鳳眼兮七源【安南有諒山府鳳眼七源縣】晞晴曛於坡壘兮濯北蛾之淸湍朝曦發乎不博兮度卜鄰而僕山【坡壘北蛾不博卜鄰僕山皆安南驛】步飛空於風磴兮遐縹緲乎云巓懸巖崖兮淵際設鳥道兮側旋或深入兮厚土又上登兮卜天郁山林之險兮川屈詰而纏綿【交人尙詐不欲使過城邑爲間道亂山中屈曲示遠故數日只度一水巳數次】虎豹之蜿蜿兮朝蝮蛇之蜒蜒過丕禮而昌河兮渡市橋而呂瑰餘息徒而班班炎均遙遙以斯迎兮渡富良兮洄灣【丕禮昌河市橋呂瑰皆驛富良江名】曰余中華之子族兮家增城之九重從遊帝之玄圃兮閒逍遙乎閬風初離郡之豫章兮嘉厥名曰淸源泒炎漢之司農兮居余都兮甘泉依雲母兮髙嶺邇安期兮左鄰處太乙之穹廬兮抱羅浮之飛雲承帝歌之皇華兮兼咨諏乎炎徳泛淫遊乎方外兮觀泱漭之無極歲攝提之癸酉兮斗杓忽其東捩火輪躔乎娀訾兮魄下弦之次夕蹇余渡以王舟兮亦黝黃而丹堊紛龍舟其後先兮沓蛟人而裸涉艥百撓以象刀兮扶黑檽而刃白夫惟寓藝夫水戰兮或因用以刺擊【每一龍舟百撓如刀或習水戰也】肆迎拜於厥明兮瀕祥壽之別殿入修門其大興兮見廣文之顏扁【富江邊有曰祥壽殿王門曰大興亭曰廣文】臨炎官之窕窈兮祝融蹕而東轉依南風以弭節兮睇天使之離館炎均俯候於朝元兮肅敬天之北面【館曰天使門曰朝元殿曰敬天】儼百辟以皇皇兮奔重候之款款陳黃幄兮月殿時六龍兮臨下【葉】虹橋渡而未云兮又鵲橋而參伍聆天書乎洪音兮伏羣黎於下土時中律之太簇兮洪鍾寂而不作【葉】置鳴凬之嶰管兮擊靈鼉之髙鼓應河鼓之磅硠兮屢天吳之舞蹈夜義奮其怒臂兮裸豎梃而前杜開廣宴千勤政兮崇余東之席端【行路則以梃橫杜行禮時二將軍怒臂衛之勤政殿也】珍羞虫鰕兮太牢別陳椰席敷重兮下地登土偶兮簇盤粔籹雜俎兮遠苾芬嗚呼廣樂兮蔑棄大呂跳梁舞蹈兮弗事干羽登庸瓦缶兮捐謝鼎俎時斗杓之孟陬兮列靑梅之碧彈櫐柸盤之狼籍兮瓜亦先期以爲獻【正月有梅瓜】奏夷樂於殿上兮鼓噪雜進而零亂列雄虺以爲陣兮又沐猴而加冠曰而重黎其苗裔兮實乃祖之司農也曷不返乎初服兮乃視發而脫蹝也敷余闖其度關兮實孟陬之中適嗟陽候之迥絕兮茁芋苗乎三尺農告畢而苗離離兮鷺亦以之藏色【正月芋禾以長】望炎火之千里兮臨回風而就炙盻僊果以舒懷兮丹實累其枝碧傾都人以雜觀兮士女不分而塞途悉鞠躬而加額兮恆首下而尻髙儒帶冠而伏迎兮交大指而跣跌見梟揚之拂拂兮披髮走而迅䢐肅龍節兮啟行前指南兮先路駕象輿兮太一使風伯兮爲之禦搴云霓以爲梁兮先朱雀而向道攬蒼龍而左驂兮縶右騑乎白虎騎箕尾之瀏瀏兮乘燭龍而先後掣日旌之輝煌兮塡雷鼓之轟轟閃云旗之委蛇兮參星軺之鏘鏘飄風裊裊兮朝霞纓舉風袂兮揚揚【安南有朝霞布】右余參之以蓐收兮左攜拉乎句芒厭旄頭以無光兮曳鶉尾之閬閬【地理誌分以安南爲鶉尾】擊木星以節行兮披鶴氅而荷戈【俗兵行金鼓皆擊析爲節皆披鶴袖衲紅襯】兵銜枚以無言兮挾天弧而誰何伏萬矢於林中兮一夫呼而眾呀設丹幄於羣館兮云帔具而不移羅銷金之蕙帳兮綴五彩之流蘇坐沈香兮氤氳列絳帷兮纚纚或髙歌以擊壺兮滌陶硯於天池【有陲壺髙二尺硯皆陶爲之】山鬼下兮吹燈招木客兮題詩重候佩玉兮進羞儼禮神兮益卑貴者冠兮跣途餐席地兮跌居咨由余於戎方兮訪有吳之季子紛披髮而冠纓兮胡觀樂乎大方而與之論詩旨懸秋千兮縹緲乘風雲兮步虛眺有娀之嫻女兮覯蒙山之乽姝羌雪白而漆黑兮亦蛾眉而曼膚上衣古而過骭兮又罔裳而重襦袖飄飄其仍風兮跣足足而泥塗資珍髢以弗售兮齒黝黝而牙聱仍葛洪之丹砂兮將博訪乎勾漏逢鮑靚於南海兮余亦與之幽遘【勾漏山在安南之南境葛洪求丹砂卽此也】觀民居之鳥翼兮恆居髙而檐低方甍瓦而銳下兮槪厥形如短圭爰乘葺而平敷兮象鱗鱗其魚魚豈水族相感而則然兮乃厥類而象諸【安南之制民居如此若王居瓦一如中國】鳥翼堂而裏置兮日中市於虛落環四面以施榻兮中市官而均榷國無馬之千秉兮又何擇乎驥與駘曰國君之稱富也又曷數以爲對兵裸以靡甲兮亦焉夫犀兕豈厥家之罔藏兮恐其徳之未攺木寄生之累累兮亦旣繁而木萎藉若人之福威兮不再世而貽殆炎均貺予以非芷兮又蕙蘭之旖旎【安南有香艸曰排艸】余辭以帝之紉襟兮有縣圃之芳藹又重余以椒苓兮曰余襟之難攺余受閬風之繽紛兮兼月殿之菌桂慨有職乎咨詢兮𨿽艸木鳥獸而莫予■﹝言貴﹞或申申而問俗兮恐邦人之女詒【其俗多詐問之不以實告故云】招朱鳥兮七宿分南野而司天乃靈哲夫天飛兮盍於余而具陳鳥恍惚而夕降兮曰余不習乎世言交三趾而作篆兮庶予意之或宣曰普天兮殊方迥气風兮不同俯南極兮地下仰南鬥兮天中規毀度兮鶉尾天地罔肅兮涼風爰又戾兮玄枵澤不腹堅兮溶融馮碧雞兮右掖接烏衣兮鄰邦【碧雞山在安南西烏衣國在安南南海外】服余華虫兮乘駕鵝跨鴻鵠兮鳴天雞振鷺吾其潔修兮海鷗■﹝口答﹞乎忘機疾黃鳥之讒巧兮鳩癡黠而攘棲雉胡臻化蜃而呈樓兮鱔聲霹靂而震怒鸚鵡慧而訴寒兮翡翠胡喪質於奇羽【翡翠鸚鵡諸鳥皆安南所有也唐時獻鸚鵡數自訴寒詔還之】彼紛紛乎斗筲兮亦焉足以多數奮九萬於溟溟兮鵾鵬翼其垂天紛有鳥而九頭兮省蛤胡感而化遷【鵬徙南海卽安南之南又舊傅有九頭鳥又曰雀入海化爲蛤】鵜鴂鳴而艸芳兮天虹藏而不雪隨陽懵乎冰泮兮布谷啼於冬月【安南气常暖故】曰邈邈乎皇穹之冥玄也昭昭乎博厚邇而不可原也揖祝融之冥冥兮而南紀之專也紛揔揔其淵陸兮盍悉余之昌言也曰維揚之末裔兮土赤殊乎塗泥貢奇南以沈水兮又南金之與纖綈【本朝入貢有奇南沈香金器土絹】袖包而莫致兮丹荔遠遺繄鑄山兮爲金又煮海兮以爲鹽波羅特乎彼岸兮安息以液而自殲【波羅蜜安息香惟安南產之】狶具矢而捷射兮獸帶甲而穿山麝藉香以爲崇兮猩猩機疏乎能言探余驪龍之頷珠兮又网海根之珊瑚佩明月乎南海兮拂若木於明都【箭豬穿山甲麝猩猩明珠珊瑚皆安南所有】獸爲舞而銜戈兮蓬萊浮海而負鰲射工巧而俟影兮巴蛇吞象而吐哺又九首吞人兮天吳怒號犀胡靈兮而厥角通天象奚知兮而委齒自埋乎有儵忽兮玄虯負黃熊兮出遊眺西皇之靑鳥兮見王喬之雙鳬【獸銜戈見山海經蓬萊海上山安南有射工雄蛇百丈九首吞象吞人有水犀有象能自埋齒云云】怳海若兮夜出水妃偕兮朋遨胡馮夷兮娶婦諒佳期兮好逑何海上之居人兮頭宵飛而海食晨則返而完歸兮又追隨於往夕【舊傳安南海峒有人頭飛海中求食晨返頸中有縫如綫】歌曰二神僪詭誕慌惚兮懵乎余狐疑助莫決兮騎彼箕尾揖傳說兮天路漫漫何修越兮昔羲氏之宅交兮化爲神於日馭曰南訛以平秩兮就余訂以一語依朝曦而折衷兮庶吾之猶豫曰物之生顱玄趾基一體齊气孰首飛之斷永不續孰能彌之補天有石誰其治之鰲足立極孰暏裁之象能埋牙誰親掘之無爪無角誰與鍤之馮夷娶婦匪形安協水僊有宮胡身業之鵬翼垂天誰能運之扶搖而起擊水三千孰其仞之有鳥九頭孰啄食之惟天之本誰參析之虺毒一足誰附益之天地之常傳物有極日月曜靈風動雷析動植潛飛咸識其職百家九流荒唐莫測爰有典謨聖人作式厥民析因鳥獸孳革過此則非吾之所識於時日車就駕引挽羲和朱明離離扶桑參差炎均擊鼓且笑且歌乃臨橋梁送余於河怳乎忽忽若夢南柯載歌曰中气磅礡山川繆兮蝘蜒巒隔離中州兮常而不常怪詭幽兮不常而常三光周兮聖人耀徳文明流兮海波不揚庶徵休兮結餘忠兮爲軸又揆信兮以爲路乘余敬兮於堪輿廓自得而容與兮余因以籨容乎周道觀八極之無窮兮浮游馳騁乎宇宙而上下聊反觀而知天兮迢逍遙於閉戶乃旋氛旄之班班兮攬霓旗之翕翕制搖搖之云旌兮叫帝閽乎閶闔入鈞天兮紫微聞廣樂兮九合

○王世貞

土木賦

△土木賦

歲在執徐哉四月生魄臣某服驂牡越燕關而北上谷之墟陁靡堯埆若陵若伏者焉土則或赭而堊澤翁崖童造物鮮功埃瞇郁而要風陰鏃飽血敗削咀精憯乎挾鬼車以噭鳴狂茅畏棲貒貈辟宮夔魈夷猶叩之莫譍有一丈人跔■﹝婁﹞前曰此所謂土木者也我前人之狥皇輿代逖靡徵大夫金匱之逸臣庶一二寓目焉爲蒙熟之臣曰唯唯昔在亡元酪肉穢浡爲■﹝疒周﹞爲瘵易耕而獵儵儵嘒嘒詩書啁唽禮樂兜昧髙帝因天之厭夷提三尺犄元鹿於西隃之外投諸大荒毋令睚眥挽七澤揚九派浣膻�星而如埽飲湛恩之汪濊

文皇勃興介猋騎鎏雷轅阿臺土幹之流莽伏麅奔者或收椎而內臣或儴袵而外藩陽陰山南北斗鑿條支以界天門時則有若魏鄂曹衛宋穎涼英萬眾一羽揮無畱衡甌脫樓煩臲搖神鉦■﹝立乞﹞乎金湯歷再紀而恟恟如艸覭髳螟蟘滋萠蚩尢乃迫上帝下欃槍獝狂■﹝豸契﹞貐之妖鍾爲不花其豪也先熐蠡遊魂耆金吮鋋曾不足以當漢之一連時則有若左璫垂貂帷房之幹以爲內胡包藏禍心蠱我六驅狼山之旁槎峩戟牙七萃虎豹之衛■﹝郤﹐九代阝﹞誳就屠列缺噤火以伏陰羲和束鞭而淪虞輔勇佐埜鼐益之徒楚材晉良其麗不億膏陂衍而施朝霜海立山臥羨漫荒搶然而天容穆然神武不崩單於除掃閼氏卻行左賢且渠大小奉觴伯顏冥契乎項伯臣善曷忝乎侯生曾未閱歲乘輿蹌蹌𨿽七曜暫騫而兩儀就康令

天子惟先徳慨武功追周昌之遏密陋漢徹之稱襄下書禦史千夫長百夫長材官挽疆繽駍拉■﹝契﹐各代大﹞踴距騰驤死藝辱國謀夫孔臧抑虎賁而右鷓揚於是少府發將作詘寺人絕宮虞衡弛法減膳削禦吏士衣食蜀蘇析而縷膺楚金銷以鋈軜騋■﹝馬匕﹞三千長轂九百期門佽飛飽勇怒而不得發摶人以軾投石而樂天狐掌射丰隆脂軏博望鄕導水行亡乏乃鹵溫禺梟郅支回刃南面者寸劉銖狝斬轒轀以夕薪炮駃騠而佐朝麋載嫖姚之金人僕竇氏之故碑

天子曰止毋究兵毋招不軌襲爾冑橐爾矢吏士十歲復無事事赦海內與更始坐明堂柔羣裔雕題瞷目日月出沒靡不梯航而勞象胥於是大置酒合樂而饗之歌曰雪忸信威翼文徳父不哭子鮮鰥室百千萬年戰鬭息告成祖禰樂毋極老人起拜曰子之言美矣鬱鬱哉請毋死而竢諸土木

●皇明文徵卷三

晉江何喬遠穉孝選

賦三﹝天文時令﹞

◆天文

顧璘

夏言

謝傑

○顧璘

祝融峯觀日出賦

△祝融峯觀日出賦

嘉靖丁酉仲冬幾晦姑蘇顧璘巡方至衡謁嶽神訖乃登祝融宿上方翌曉觀日出景象特奇遂述而賦焉賦曰

維南衡之崇嶽標祝融之危峯下蟠據乎厚地上峻極於蒼穹匪丈引之可度盡他山其難比隆睇四極而無蔽又何限乎寰中觀其嵚嵜崒嵂直上莫止捫歷參井靡髙弗至躡浮履霄帝居或指足踠汗■﹝忄栗﹞不敢俯視何其髙也若乃斗杓旣仄啟明未升漏刻巳盡荒雞甫鳴夭莽蒼其一色泯萬動猶無聲謂日出其可覩乃跂望於髙亭爾其遊氛且凝灝气欲豁萬里乍近沕沕穆穆睠彼陽輪尙爾淵汨冥迷遼漠恍不可度少焉光景上燭髙漢舒白如火將炎大暗微晰羣望方勤目不移盻積靄倏裂閃爍驚電駭指失叫乍見一綫漂沈搖曳湧出波面燭籠外赤鳬卵中黃上殷下闇半吐半藏依微滉瀁如覿海色水火交爭良久乃脫於是金烏髙舉若木影離羲和叱馭八表馳暉所可疑者視扶桑於咫尺東曠望而無窮日遲天於一度何環周之莫同參渾儀與宣夜猶想象其若懜大哉天之爲天也固致詰而難終

○夏言

天賜時玉賦

△天賜時玉賦

嘉靖十四年歲乙未正月二日夜雪詰朝全霽

上喜札諭輔臣曁禮官曰今日正欲與卿等一見但蒙天賜時玉耳臣言伏讀

聖文以時玉名雪實古今所未經道臣謹恭掇

天語作天賜時玉賦一首獻伏惟

聖明垂覽焉賦曰

端月啟淑气回陽春布瑞雪飛

天子一念周於九圍乃命楮毫

詔臣僕感天恩賜時玉千里一色四郊沾足俄而曉日升慶雲見

天子擁大裘於椒宮被衮衣於蘭殿於是南宮小臣仰承宸翰謹端拜而進辭曰臣聞先正有言使天而雨珠寒者不可以爲襦使天而雨玉饑者不可以爲粟伊上天之降雪實滋繁於五穀矧一气之潛萌巳三白而相屬錫兆庶以丰年耀太平之玉燭爾其飄飄灑灑藹藹浮浮光明鵲觀輝映龍樓乍蕭騷以入聽倏皎潔而盈眸挺瓊林於閬圃積瑤水於昆丘陋北風之歌衛壯南山而詠周於是樂彼閭閻惠此畎畝明昭上帝錫我大有諧萬國之歡心慰三農之翹首諒無慚於比徳宜見稱於我

後歌曰稷翼之山其玉惟白兮弗如時雪之沛我民澤兮秦冒之山其玉惟藻兮弗如時雪之慰我民悄兮密山之上惟玉流膏兮弗如時雪之息我民勞兮故臯之山惟玉多蒼兮弗如時雪之療我羍兮天生萬物莫貴於玉兮弗如時雪之介我谷兮介我谷兮民食足兮民食足兮何以玉兮是曰受天之賜俾

天子萬福兮

○謝傑

海月賦同蕭給事使琉球作

△海月賦同蕭給事使琉球作

繄波臣之徠服矢寶目於明庭惇簵楛之遺則徼皇王之濯靈

帝嘉聲教之被訖鑑孤遐之款誠爰命二臣以於邁泛艅艎而東徵余乃棄孥息辭弟兄耦星使趣王程出晉安道新寧駕飛廉馮大庭望洲島涉裨瀛翩然霞舉冷如風行比中流以遙矚值華月之方升瞻彼月兮太陰之精潮應而落潮應而興潮侵而闕潮盛而盈旣與潮而爲伍自與海而相仍此善下而大彼虛受而凝此浮天而爲岸彼借日而生明此納百谷而稱王彼從眾星而名卿滄桑以爲晝夜晦朔以爲死生被窮發而黑經閻扶而靑三蝬肥而滿六鰲奠而寧魚腦滅而減龍伯■﹝戚﹞而傾旣■﹝馮上水下﹞■﹝馮上水下﹞而■■亦淵淵而泠泠爰■﹝氵皛﹞■﹝氵皛﹞而皫皫復■﹝自上﹝廿廿﹞下﹞■﹝自上﹝廿廿﹞下﹞而熒熒儵忽異狀瞬息殊形方夫崦嵫旣沒扶桑未啟光風乍融太宇轉霽下無驚濤上無微翳望舒狩而升輿羿妻奔而騁轡纖彁驂乘結鄰翼衛重輪稅於歸墟合璧騰於蒙汜黃道經之碧津赤路交乎黑齒滄嶼養魄沃焦抱珥員嶠奉規尾閭循緯碣石薄而鳬飛之罘蕩而兔逝天墟浹而蔩長析木浮而桂墜玉珧石華潛盜其靈海鏡方諸亦稟其气非朓非朒非匿非朏時五而三時八而二增潤重溟流輝萬里洗光金銀之宮湛碧珊瑚之址或縐者如縠或爛者如綺或潔者如圭或平者如砥或好者如瑗或激者如矢或華者如蜃或躍者如鯉或如素鳳之下池頭或如白鼉之嬉水次或如瑤瑟之鼓湘江或如鮫綃之絢蓬市或如寶筏度於恆河或如玉華點乎蒼洱或如螢火映於林塘或如梅花落夫沼沚或浮或沈赤烏浴而淵暉或滅或沒驪龍頷而川媚或閃或鑠電騰雲漢之墟或錯或落斗轉明河之涘想而像之驚心駭視至於皓靈披披湲瀾生紫儼若軒帝遺珠赤水回雪宛轉淸麗射人又若宓神歸於洛濱夜光盈盈蟾蜍在腹又若女狄暮汲而育銀山雪屋千疊萬行又若伍相立馬錢塘陽侯疾驅金虯狂舞又若澹臺碎璧水滸須臾浪息微明不波又若武皇眺於影娥皜素繽紛非練非組又若天孫夜渡河渚靈暉燁燁萬濤增妍又若神劍沈於鐔淵玆時玆景洵不易得水鏡空明冰壺津液玉杵秋淸玄霜夜碧漢臯風洄佩環浙瀝陽臺雨歇朝云生白以泳以遊其樂何極於是舉酒以屬諫議分韻賦詩餘歌曰月出鈩東方水流兮湯湯我所思兮道路長欲往從之兮河無梁諫議亦歌曰月暉兮知天雨海水兮知天寒佳期逝兮眾芳闌思美人兮隔云端歌竟魚龍交奮余景就畢滿船跧伏不寒而栗余獨怡然載賡載繹秋水之篇明月之什一闋未終颷舉兩腋流響淜湱排山破石馮夷邅回天吳辟易少焉風定云色猶黑諫議曰美哉色也洋洋奕奕宜諧宮商服之無斁視彼乘興南樓賦詩赤璧牛渚泛舟晉陽卻敵洵夷險之殊致又遐邇之迥迹奚翅大明之與爝火海若之於河伯

◆時令

劉球

劉鳳

盧柟

○劉球

至日早朝賦

△至日早朝賦

維宣徳紀元之五載逮玄冥司令之中旬羲和回馭於北陸招搖指子於初昏玉管之灰乃動黃鍾之候維新開萬物之大始轉一气於鴻鈞幸會升平之運於今日宜致履長之慶於紫宸焉故時則靈臺是定禮則鴻臚斯宰儀物則內外畢備執事則大小恪戒莫不齊沐宵興敬恭以待是日也及東方之未曙仰明星之猶光車塵紛兮以起途燭燦兮交張聽玉漏之滴瀝望廷燎之輝煌九門辟兮旣廓三鼓發而有鏜塡兩掖以競進鳴雙佩兮鏗鏘陛衛羅以萬隊鹵簿設其兩傍合之則爲耦離之則成行牙旗羽蓋龍文鳳章玉節金鍪殳矛戈揚眾不能名美不能方少焉日曈曨兮東躋雲縹緲兮下幕浮佳气於簾櫳燦祥光於碧落飛鳥隼兮垂翔凝冰霜兮融液鑪煙起而香風飄廷鞭響而羣囂寂閽象端厥容止仗馬不敢喘息然後啟瑤扃來警蹕鴻鐘鍧鑾輿出髙明衮衣之日月遠覩天位之飛龍黼扆後設而斷必自乎睿思冕旒前隨而明不掩於重曈無動聲色篤恭其容儼然帝舜之正位乎南面仃異周武之垂共乎九重其臣則王公侯伯笤蟬眩幘玉帶懸牙朱衣襲裼卿大夫士降至百職濟濟蹡蹡莫不盛飾冠以品分班以次設東文西武鴛排鵠植旁及服左袵之遠夷言侏■﹝亻離﹞之羣貊詩書所未道其名唐虞所不賓之國皆奉玉帛而遠來亦幸觀光乎其側於是絳幘雞人長鳴東廡伶官發音金石祝砍琴瑟簫管交宣疊鼓聲洋洋乎盈耳節鏗鏗乎有序禮官唱贊登降拜俯進退啟跪或躍或舞咸中乎儀罔愆於素諸方匭進之辭旣退萬口嵩呼之聲齊舉喜動乎天顏聲震乎寰宇迨乎大禮旣成祥慶洊臻荷天子之有命賜眾臣休暇於浹辰宴幣旣頒恩禮復勤凡有生之眾庶莫不願戴於一人且夫冬之爲節自古所尙豈但魯史備云物之書周官重圜丘之享蓋其在易卦則爲復而復之爲義取乎陰消���陽長則君子道泰之漸陰消則小人道否之象上必體此而思君子之道當崇下必體此而思小人之道不足仗上下同情是則是懲務使邪枉不得勝乎正直讒慝不得妨乎賢能則天下可納之仁義之域功徳可齊乎唐虞之稱皇圖於焉而鞏固福物自是而駢增

○劉鳳

淩秋賦

△淩秋賦【有序】

昔宋玉大夫以詞賦幸於君朝遊乎蘭臺夕奉苑囿之燕閒奏微詞恣詼詭謔浪左右逞嫻麗與才辯忘狎暱之誚至一言當意立賜千金同列相讒卒不能退仕得意若此固無所爲嘆尙有感於秋之搖落慨然興思況余蚤應孝廉弱冠登朝奉使丁年不返周衛彷徨京易之郊跋疐鯨鯢之澨旣不能木彊立忮見憚於時又不能滑稽柔嬺俛仰取悅又何以揚名發譽吐气軒眉於煌煌之世哉今退而老於負海之隅固轍迹之所不經而觀遊之未睨也朴遫焉數咍【訶臺切】口閜【火下切】何細有嗤點璺颣之疵無穆康淵曜之噪咔【力凍切】口替口戒【許戒切】之隙鮮祗莊膚讓之契此成侯所以啜泣敬通所以替泄也且贏育罥而僕蹶駍駖蕩而失勢固麼■﹝麻外骨內﹞穴爿咼忭噂口沓咥噬而口巴【一感切又烏合切】噤閉拒之會也又何能不閒遼泮散因時放廢蕭條於天壤之外乎哉邇者夏序炎達赫烈洪霈袵燠暉之積日髙灼玄燎之赤賁𨿽弛縱休懈體�幾掎諉怠不開發而猶夷暢舒解情恬慮耽忽忘其勩乃淸商戒涼少昊司馭端居無聊內自遊越不知所洎爰抽羨思裁而賦焉

夫何秋之爲气兮發乎泱漭之馮馮潛回薄之相紏兮陰始受制於琁灝之髙旻【葉眉兵切】紆皜溔之不可覩兮然淒惻乎金行背七捨之所徙兮刑徳遷而在泂蒙汜逶迆之迫曙兮悵聊浪乎朏明女夷橫道而獨處兮廣野來風之謍謍起乎丰沮之無形兮經櫃格之茂松旋瑤碧之環淵兮啟玄鳥之何眾【葉昌容切】繩河儲與以瀚瀚兮藐招搖之窈深【葉書容切】珥弇玆於大荒之西兮下軒轅之臺而以降【葉乎攻切】故其溽潤始收煦以日髙暵熙燠日謝夙夜易貫漸乎沃澤窮乎大莫入蓬蓬之衝擁復衍溢而罕漫批總駕於不周鶩云撓而叛散潏潏乎分流異態風幻風劉而可惋出入洲浦往來埼歷漾澧之飄輕隱陰池之�盰�盰洞房突以漻逖芳華菲其日晏爾其爲狀也汨乎無從順阿谷之回復廓颼颼而下瀨激碨石絫漱瀿澳油然以興酋爾焉稅憯淒髙厲滭浡言歲言歲澹瀲無色淫溶弸磕滉漾湫寥曲沸沛艾瀷淢憺怛悴怵滔窕紾抱曃曖潼潼懭悢滂洋四施蓊湛湛而不分薆縷引而卻赴杳兮昊冥芒芠鴻洞飂飂風刀風刀風髙風蕭澒瞢漂潎洌疾風畢急倥傯颹颹滯霈霃霧巃嵸崒中湧而愡恫然後欷歔栗烈懾惵揭轍【葉魚列切】礫拉摧折奄離披而風必捩於是霏雨夷雨函曇澔污嵽嵲�冏【萌】雺【莫綜切】溢翁乚【烏孔切】■﹝夗上虫下﹞潬雌霓【葉五結切】雨屯雲雰雰雴霫�哈雨合雨澰雨澰而不澈雨潛【所板切】雨合【胡夾切】霏雨渄【匪】之靊澍睨繄景而相軋雨立令雨替雨替而叢積乎茳蘼雨廸朝霽而猶戞聒【葉五轄切】盤紆曾絫活活爛爛槒鞠乎氤氳潰黯黮而轇轕飄風至而斂望氄眾夥之踸�叕曄若旣晞慘懍恓恓天暒而無倪昉晃具明暠�日昒昕晫朗烈以爽爽映薄寒之感人於是地气斂霽穹浩昭晣日兄晼晗景曀藹消�光暣暐暐磊砢燐山�【蘗】掩薄疏宕豁閜渟瀎矯翹翹以遠視怳聞聲而不得其埒倏滅沒以幽皛■﹝山票﹞迅輕而折拉煌煜灑淅休與奄夷昶朗厭浥閶皎白登皟日鹿的皪而熠熠歙飅風利以竦握臚淸揚之沓颯於是傾嵜崱嶷巖陁■﹝尢是﹞【都兮切】尢巂【葉戶圭切】崇嶺嶄嶻厜■﹝廠外義內﹞嵾■﹝山上差下﹞帶以逸■﹝疒周﹞涼颸崔崔【葉䢐爲切】其奧山蹇嵼通乎支離有潝巨瀆丘虛邐迆長崖震淩郁■﹝山壘﹞未�霽【葉才資切】嶾轔嵰崄薄落流澌山室【昳】山兒【魚結切】髙騖競軼被山靡羨溢渙散掩以涔濉淪漣云溶不風自釃鬟潬激激或梳其馳汨歸於壑襄乎大坯隴幹沙衍河濆芍陂江沱洛汭漢澨淮汦蒞蒞淈淈瀺灂渺彌繚繞決潰混同而不鄂殊方異趨沆漑濞灉乎峻畸騰轉曾曲渤湧逆折迸水雷駭浮疾羽捷開合云會紛紜踧蹜風夬風勿飄風矞皠魏修儵潛演囦泫風弗風委復風宿風訇�石礭之貏豸磢靈淵而下洑於是淫衍霖潦黵黑隊行道■﹝日莽﹞■﹝目荒﹞焉睨布寫黝夰【葉公道切】仰視出日黑敢黲西造暣霨雨會而雨潭雨潭洌�學確之�晶渺若夫叢灌水側丰芙芳蕺泛閎窈靡循崖�島而被修沼旅生葴莎東蘠莁荑藏莨王芻紫蒓蘆萉結根垂陰萋萋乎卉艸菱華蓮耦蘋�弁【煩】牡�又【去刃切】雀弁虉綬隱巖薄之野筱莫不蒍茹煙■﹝艸邑﹞藎藉無色晞暐曄於晦暮披茜萰於藪澤�習隕黃而熒熒蕩委約而相汁塡掩柍楬覆踣跌杌適離披而湊集菂歷鍾龍菲菲藨藨�僕蓛變衰薉薉蓷蓷慘嚴凝之所襲葒轢�毀於磋硊槁蹙踐而雨折�索爾其椇梬【以整切】靑稚枌楡白華文柙櫎桹赤裳櫖枒樇【息流切】驫木【所臻切】狄杜橺棈【才見切】檉柳標柃幹而揚葩栲枖柖於諸慮杻檍楔旄與棠桬栫抽條之木劉樉榯擢潁而可嘉忽復苯�尊具腓搯挏擋解�肅旋溺而爭劇去葉成蘝辯【徧】汀彌阜敫衍緣隰掎抳梧橿朴抶■﹝扌暴﹞�雹【葉普麥切】津液內攄紛綸下屬萎絕乎沈斥交錯振摝掫抈■﹝扌必﹞�戚漾漾汪汪苀搩�窒之浮速浸淫陂陁輪�困檗阨搌�善揩折霣落其實柯搖擾而不寧憑陵肆其掝剨【葉呼麥切】膢萬族而無遺惋洪割之不可以跖於是嚨鴈駕鵝靑鶬玄鳬王瞗夏鳸風毛雨鶵翕呷驚而命羣游泳金堤而唼夫寒蕪引淸吭以哀唳喛啁啾於潢洿超山寥朗而趨北紘又霧闇晦而冥乎具區聲流喝以沸駭羽戊【許月切】肖羽肖羽而扶輿坑以明月之灣隈薍菼與葭蘆阹【去居切】口蔍口蔍之淒囀屢咽絕而鳴鳴�丁隙古塢隩陷陲【力罪切】陼羈雌匹騖噭叫傷疻累棲曾依噊吷噣呰【�將此切】於是悲風四起天遊谷動辛候雛憯栗不曈曨徘徊向晏愴何恐愯纏以飍【香幽切】颲惻楚忪【職容切】悀【葉余壠切】故能令人恨憾怏悒惆悵懷思忳郁憤憤悄然不怡愕馳光之亟徙俛逝波而涕眱豈長年之切惔【葉徒甘切】�乇【徒各切】沈抱之長賫旣駁犖感乎寤嘆騖翩幡之經夫盛衰匎聊慮於修夕踔爛漫而誰唉隱夫異域掩薄亭壘萬里一候渺邈窮紀臨絕徼乘日趾泛蒙汜極塗軌接羌戎雜邊鄙吸連捲之飛蓬旋徵車而焉指聆風聲之互發湣憭悷之盈耳緒叢倚之遙騫來何鄕而骫佹【葉過委切】沓遊雲之變態悰無歡而徙倚怍�奎踽之雄矯悴低顏於驍志發起立而魂悸目瞪視而气死及夫婉孌姝艷麗靡柔曼之徒狎恃芬澤旣姣且都忽見微霜奄冉襲丰條削夭喬踰步櫩隨長飆漚酷烈之閻易嬐侵潯勃窣而集乎前除思心痗而若墜低徊顧而踟躕辭金翠之與共雕內怵惕而不自恃閴空閨之謝瓊華殫年貌而泣乎孤嫠淚綆縻之不絕懟遒歲悠遠而誰爲款秋風之落燕飾遷延含睇而傷丹之姬故𨿽顯融丰泰富貴當身意气盈眥聲焰燁之殷軫侔於鬼神然而履滿知懼懷昔愴今隱念終始慨然呻吟慚疇曩於布衣幾守事於閭巷遭拔擢以隆崇握璣璇之亢閬恁稅駕而何所曲心【去勇切】沾巾之悢悢諒懷戀於寵貴懣促景而淒凔物禁太盛其不可詯【胡內切】焉屬目土思而無望招搖恝【去計切】於時晚精識匱憊而亦何況慉周防圖永世以爲固嗟一往而不復壯乃有才貫極選道術絕縱騁古遐肆邃藐無封【葉方用切】上下五三莫之能綜微解諳度理奎心【慧同】淵用容裔愔愔不可爲頌然而會不丁王侯擁帚道迎之季躬卑禮而推轂又不值伏軾馳說以息競棼步髙視遠而洋洋角逐徒守尺寸僒【愆】於院束無有歡康君公臣僕品序曹列並受其福齊餘子頁�【之忍切】謖謖迫拘攣■﹝戚﹞【宗六切】蜷局僿【蘇代切】女畏娞【乃罪切】顇踆伏黑白不能出口鉛黃傸於時目傝翼翮而佌斂羨槍楡之肖羽肅羽羞姱嫮以言姣好忸卑約而恆縮朒夫其生不逢適運往時來身世危脆颯焉驚心體力虛敝少壯亡何時變愈泄顧惟神頹有慘骨劌迹電逝之靡遑�盡丘園之沈滯愆流浪以安歸訾千鈞於縷綴操以不貲之重器兮企日夜不覺年之巳逮彼衰老之仍仍兮曾不辧才性之與智諝造化不能回幹以單厚兮賢聖亦將同愚夫而疹沴勮克勩其何益兮單亶【他典切】旁色【普郎切】�【莫郎切】而同措嘳噤唫以銜噆兮念噂口沓而多媢妬【葉徒古切】睋黃鵠於晨林兮豈不遠而竊獨玩其毛羽勁朔气之遙入遐不翺以軒翥兮池沼俛而啄夫�陵莕哺起未忘涘浦之遑慕兮慚眇影徒靑彡以孤憬【葉俱永切】歷日石之碥兮育育遼濫而沿溯靚川澤之窅皎兮攬蕙芳於瑤之圃蹇吾將色舉道夫西溟兮徙蒼梧之�羽【呼橫切】羽或而後納履八桂馧而曜榮兮馣零中鬱鬱之芬露牉沐洽繄此馤馞兮惟時芳霍繹而遭遻�余【目止價切】顑頷而竣遁自遠兮焉落蘂之纚纚而可娛【葉委羽切】馨茂憺【徒敢切】淸以靜好兮玆紆疹乎眾慜而畏懼路幽昧駈而不知所詣兮時又皚皚而將暮情日遷而流汨兮惓中道而猶顧若夫湛悅詩書內日成章質愉乎道徳前業是述挍飾當代襲奮六而爲七网羅百氏靡使放失解繩以來燔棄所泆韅鞅分塗咸卽彀率【律】總儒墨於義府馳千載而可抶創彜倫以毘文命誕皇皇而厚弘弼正色椎切乎核論奮所是而載筆固假擅之何敢托記言於方聞以爲正【葉諸盈切】況作者之用心森削牘而盛賢眾【葉諸仍切】諒刊裁以覽觀天地之閟兮懼非小子之能承猶黽勉於戒旦兮常翹翹以夙興瞻仰欲從初之本廸兮惕此日月之若奔【葉逋盈切】淸夜面宛面宛而誰語兮重屈抑刓志而撫情涉沛䢐之誕詭兮��數化而懀年齡懆去畱爲達人所鄙兮睻涼亦奚事而搖其精踵遐代以軼君子之芳武兮日爵然出滋垢而懸吾之令名亂曰白露�頡【下括切】�頒【醜括切】漺浪潔淸秋气感人兮西宮禦女便環輕體垂素繒兮翟人故處憔殺不佻發秦聲兮灑若云出■﹝馮上水下﹞【蒲永切】�【火界切】林薄芳不得越兮鵾鴻代晨雜沓滂浩吉羽【乎結切】何風戊【許月切】兮華容�態曼視修睇中自竭兮捎撩搣捩撆離蕭幕軒曶曶【葉許月切】兮周道日顥凝寒盈望深不可涉兮气盛磅薄儻以硭磄獨何慷兮萬里一息浩往而不可止極莽蒼兮

○盧柟

秋賦

△秋賦

楚襄王與宋玉遊於云夢之臺�蘭臺之館浮漢沔略江潭射楊林眺蒙山遊旌蜿蟺法象緯婳輝蔭三湘气彌七澤猗蘭幽以承佩芳桂遠而延軛輦瑤華之繽紛翔翠羽之翩■﹝霍羽﹞於時涼月懸珪白露凝輝寒風鳴條微霜沾衣宵霧靄兮遠山崟暮煙橫兮長河湄王乃抽牘揄翰以命宋玉曰疇昔云夢之遊子大夫爲寡人賦髙唐末及蘭臺之駕子大夫爲寡人賦雄風方今日馳虞淵■﹝鳥是﹞鴃先鳴汗漫淒漺無以攄情子大夫未有說乎願爲寡人賦之宋玉於是逡巡攺容釋位離次跪而稱賦曰臣聞天地無閡乾坤斥衍剛柔沓分時序交禪春華發榮秋實振晏其爲體也博確鴻固專翕廉凝收斂像類參伍元英幹健不息弼成罔極上備天道下全王徳秋之時義大矣哉夫其朱明旣退招拒斯昂蓐收弭蓋少臯弛裝辟白門肅金方韜炎飆激淸商焦溪涸而不流沸潭潛而弗揚爾其爲气也氤氳膠戾濞■﹝矞羽﹞頹隤蓊翳綸菌掣跖礡霈噏噏忽忽撞搪礚磥若乃觸土囊污污之口唳大木圈枅之竅熛厲叱嗃回嚱突嘯耾勃舓駭踾踧攢號倏拂攺節和喁稍■﹝石曹﹞碎兮若促弦柱而摛箏■﹝秦﹞迆兮若逸擠�齒而鳴塤囂絪縕窳圔橫酸郁陶爾其爲容也澹澹晻曀皓暠曭■﹝日莽﹞斥坱■﹝氵埏﹞漫廓落鴻敞荒裔淩厲上下■﹝穴上康下﹞■﹝穴上艮下﹞黤靄轉薄遊氛軼蕩紛態橫出衷懷悵惘蕭瑟寂寥恫恨憯淒孤臣孽子遷客棄婦莫不感心傷气流涕增欷爾其童濯岑巘分披嵓■﹝山上噩下﹞疏離案衍宣回■﹝山上敖下﹞壑泐岸崢嶸羣山蕭索劉厲彌平寂寥空廓於是淸玄海落長江抑舄澤熒扶桑潛渫浡潏密鱗漰瀼霜凝龍窟霰落鼉房鮫人泣珠海童滅光陽侯馮夷天吳■﹝亻罔﹞像魂銷魄揚率悉愴怳若乃芟糜森蔚泬寥林■﹝阝唐﹞隳葩榙■﹝木眔﹞伐萌沙橖系精於松檜之林獵芳於桂椒之圃被杜若委庭�家江蘺夷射榦翠葉紫莖朱萼秀華隨風振綺應日傾葩於是鴈遊江浦雀流海濱燕歸玄穴蟬寂窮林蟋蟀宵徵鵾雞夜吟陰凝气積萬物凋瘁倘有藏身後時削迹未逮披零雹衝凍■﹝雨上執下﹞折跂裂吻而死者不可稱計若夫志士坎壈中人薄寒蹇產淹畱感時增嘆惻懭迮節忿瞀混慁憭栗於邑絓結弗變此夫閉藏萬有撙節造化忌盛憂滿惟秋之謝王乃乘戎輅載素旗服白玉駟云螭居明堂命將帥誅暴慢明好惡嚴斷刑修法制繕囹圄決訟獄感气順化應時承治所以張弛乎仁義之道彌縫乎禮樂之文於是東漸西被恩殫無垠修臂鑿齒之邦結胸讙頭之民幪鳳凰箱麒麟縶猛獸籠文禽薦上國充珍肆於昭聿皇萬萬歲

●皇明文徵卷四

晉江何喬遠穉孝選

賦四﹝感懷徵旅形體傷嘆器物﹞

◆感懷

周濟

夏鍭

何景明

徐禎卿

王廷陳

皇甫汸

黃省曾

盧柟

○周濟

遂初賦

△遂初賦

竊予生之不辰兮性闇昧以憒瀆遵軌度以托處兮猶遑遑焉其競逐嗟先民之旣逝兮世貿貿而罔極彼籧篨之眇小兮紛盛麗以無斁稽堯舜之勛華兮咎夔輔而稷契揚姱君臣之胥慶兮下及於有商尹負鼎以丑夏兮虺矢誥以釋湯君賢聖以六七作兮咸能覿乎往古且奭開周以八百兮中猶繼之以申甫秦得士以彊國兮哀三良之見殺羣雄逐鹿兮楚漢爭智士阻阨兮勇夫紮繄叔季之云擾兮益脂韋而茸闒𨿽誼辟之代興兮憫忠良之罔察逮歷服之禪繼兮藩跋扈而寇矯彊視虞夏其霄壤兮亦奚取於小康也肇

皇祖之啟運兮滌腥塵而廓寰宇累八葉之重光兮俊又登而禮樂起海內外之向風兮抱一藝而靡遺獨余眇之敞罔兮曷偃蹇而無爲詎予行之未修兮抑帝降之莫違顧道徳之不譓兮懷往哲其弗追等榮辱如晝夜兮又胡爲俯世而歔欷羨由光之髙義兮嚴君披褐而釣延陵讓國以遁逃兮斯鞅爲世之所笑悼鍾期以絕弦兮繇聲气之同調遭三聘以濟時兮樂風雲之感召殆耳目之聰明兮資文藉以自娛彼華室以帡幪兮予構泉石之敝廬服軒冕以赫奕兮有衣裳之在笥錯珍羞以列鼎兮愧彈鋏而無魚旣飽食以自適兮庸馳心於外慕采西山之薇蕨兮又奚計夫旦暮悲年齒之易衰兮慮日月之不我與扣穹蒼以申告兮鑑吾生於下土昭巫咸以命卜兮謂予年之六九嘆去日之巳多兮計來者之不久徒營營以樛流兮羗鞅鞅其紛紏逆回景之西沈兮奚取夫醉生而狂走卽玉容之委謝兮萬物於我乎何有重曰駕蒼虯以遊赤漢兮靈承於帝庭吸沆瀣以蟬蛻兮用全我之形云陸離以幡纚兮秉二曜之精光驅風雨以戒途兮參上宿之列星躡昆侖以騁步兮陟泰岱之層阿覽滄海以遨遊兮揚弱水之淸波植松桂以結屋兮披雲霞以文室裂蘭茞以爲衣兮望瑤臺而止息蓬萊縹緲其杳冥兮路修阻而難適攬眾芳忽零落兮又孰能鑄予之顏色歲冉冉以雲暮兮胡不放情以淫豫遠混濁以翺翔兮亦自足以容與吹鸞簫而鼓靈瑟兮盻王喬以延佇返初服以守玄牡兮庶安期之可遇

○夏鍭

居閔賦

△居閔賦

居邑邑以無故兮莫時命之大乖抑所遭之不猶兮記前聞以興懷二八生而遻虞兮傳巖築而登臺偉姬旦其何人兮下白屋之微才孔曰鮑叔其賢兮實導桓以朿賊矧常何之備武兮忘驟薦乎家客悲此義之不晰兮胡天經之與地則苟靑紫之旣登兮班濟濟而忌刻羣奉巳以上下兮謂元元其疇依惟予心之不然兮廁孤憤於羣嘻豈肉食之爲鄙兮曾布衣之有知感鄧生以杖策兮叫帝閽而謂之嗟此願之不遂兮恆日夜之匉匉忽掩卷以長嘆兮將投筆而趨耕聊徙倚以登眺兮薄遐想於靑冥悵天道之幽玄兮考古人之攸行寧子伏而商歌兮三閭放而楚聲其一舉以該輔兮一從彭咸之故也豈累其劣而溘兮固興亡之數也苟此理其或然兮吾將蕩而不慕也樂得此以卒歲兮玆未久其又寐也昔尼父之年老兮有歸與之嘆音彼賈生之不羈兮終泣涕而隕身非夫人之好勞兮固懷鬱鬱其難任眇予身之不量兮志澒洞其無垠奏黃鍾於瓦釜兮冀堯舜於君民抗危辭以激烈兮忘此身之賤貧譬負山之蚊■﹝亡上虫下﹞兮爲昭代之杞人眾與我而不和兮婉相告其猶疑競貪婪以交徵兮謂淸士之非宜紛婑媠以千寵兮謂靜女爲弗奇毀方爲賢兮緘默爲忠揭囊爲利兮被服爲榮居上爲顯兮位超爲通圖惟其始兮不慮其終謂天蓋髙兮后土蒙蒙陰騭爲誑兮殃慶害從誶曰野響合節兮大音不諧憸人得路兮正巳無階吁嗟然兮吾將與達人以忘懷

○何景明

別思賦

東門賦

△別思賦

君何爲兮遵修途以長䢐俾予懷之弗怡懭怳惝而罔憩顧左右而若遺莽川陸之回薄迥城闕之逶迆山翳翳而景入林蒼蒼而鳥稀拂淸霜而采松迎夕露而折葵托涓忱於微贈諒予志之可追皎秋日以矢心指寒歲以爲期俟行塵之我延臨晨風而褰衣

△東門賦

步出東門四顧何有敝塜培累連畛接畝有一男於饑臥塜首傍有婦人悲挽其手兩人相語似是夫婦夫言告婦今日何處木此告別各自分去前有大家可爲爾主徑往投之亦自得所我不自存實難活汝婦言謂夫出言何絕念我與君少小結髮何言中路棄捐決別畢身奉君不得有越夫聞婦言此言誠難三日無食腸如杤菅仰首鼓喙思得一餐大命旦夕何爲遷延卽死從義弗如兩完婦謂夫言爾胡弗詳死葬同溝生處兩鄕飽爲污人餓爲義殤縱令生別不如死將夫慍視妻言乃執古死生亦大爾何良苦死爲王侯不如生爲奴虜朱棺而葬不如生處蓬戶生尙有期死卽長腐潛寐黃泉美謚何補夫婦辯說踟躕良久婦起執夫悲啼掩口夫揖辭婦抆淚西走十聲呼之不一回首

○徐禎卿

懷歸賦

△懷歸賦

永濡迹於都邑歷壯覽以徘徊仰桂殿之宏麗峙天闕之崔嵬配辰樞以作極扼喉襟之要樞臨飛閣之杳眇倚曲檻而躊躇望靡靡而無畔廓千里而丘夷懷句吳之下邑咩隔越之可悲心愴愴以增戀魂營營而外馳豈玆土之匪樂哀故鄕之日違望浮雲之南翔慕徵鳥之東蜚嘆予躬之棲旅長淹畱以何須大風郁其夕興振四野之黃埃天慘惻而沈晦失南北之輿陔樹木淒其號淚鳥索羣而鳴哀愁塞耳而頹望掩愁思之彌彌夜展側而不寐步客庭而踟躕戒膏秣以至旦逝言返乎舊廬

○王廷陳

左賦

△左賦【有序】

夢澤子不善宦見閔有司黠民乘之坐是拘系自傷疾惡反中乃作左賦詞曰

晝晦宵明川停嶽行隆冬劇燠六月而冰墮毛不揚石舉輿升廢鼙振韻奮霆無聲羣欣逐臭乃厭蘭芳猜鸞駭鳳精粻飼梟仁蹻徳唔勁弧射堯恬海狎江隘瀆沈舠風虎輟嘯土兕而號曠徳旣收聾司音矣彼之朦朧五色分矣駿足則縛蹇服乘矣侏儒引臂上捫星矣醜女專憐婌媛不禦讎璧惠蠅踏巾首屨適郭捐逵擇潦而步賁獲閉勇尫夫勁兮麓兔折趾獵者競兮不根而葉季爲孟兮亂曰被繳之鳥載拔其翎彼寔酗酒謂爾何醒寇踰其垣導寇以登彼田不治懟鄰之耕

○皇甫汸

感別賦

△感別賦【有序】

戊申之秋八月初吉季弟水部郎子約以制滿還闕而余羈紲都亭移書告別發函披誦悲不能勝嗟乎丈夫之生自懸弧矢以來孰不有志於四方故曰人豈鹿豕也而可常聚乎此光祿之賦惜其淵云詞靡而病於兒女情多蓋別不足以興悲而情有所感於別則悲可知矣因譔玆賦以代餞云爾辭曰

別方異緒離狀殊端在有情而必款豈同气而能堪軺車陳於垌側舟檝戒於江幹或感慨於川逝或行嗟乎路難涕臨觴而共抆心執袂而俱酸善哉江生之言曰黯然以銷魂值我愛弟遄往帝閽愧雙鵠之並舉兮矯乘雁而孤騫若夫未營四方聊事一室侍燕庭闈聯經幾席辯索研墳遊璣討歷繹孟氏之有三詠詩人之旣翕至其恭承嘉惠忝竊龍光仲兮叔兮乃以軒而以翥伯也季也復載翺而載翔或彯纓於建禮或結綬於文昌或馳麾於趙魏或沿牒於楚湘乍乖雲雨少別關山旌指洛而將赴裘滯秦而未還行行路何極去去情不忍寄芳艸於春池攬素毛於秋省夏暑溽而扇違冬飆厲而衾冷顧奚別而非悲抑奚悲而云甚迨夫丁辰荼酷軫患纏綿幹覆奄奪慈景俄殲悼金昆之脆質凋玉樹於華年同朝露之溘盡展夜壑之巳遷繄慶往而弔來亮福倚而禍伏豺狼逞凶蜂蠆隱毒構曾參爲殺人收張儉而屬吏謂死灰其不然詫凝脂之可畏投淸流使合污惡獨醒而醉胡人心之險巇兮亦天道之冥昧月鉻苟輸而在宥兮囊無金之可致鄒投珠而遭盻兮和抱璧而蒙冤乏文姬以請駟兮望融弟爲急原得與喪其齊塞兮退未遂而觸藩肆蒼鷹之亂紀兮實桀犬之餘孽隕東晉之玄風兮黜西州之英烈誰百口其相明兮空撫鏡而存舌中郎奮於鉗徒兮應相起於溺折尙錄過於代門兮布揚芬於漢闕將逆施於末路兮終雪恥於前哲斯時也𨿽具邇其含悁矧駕言以遠別遵首路之逶迆兮睇蕭晨之淒緊憑江閣之交疏兮見中洲之帆影淮水落而彭城荒燕雲飛而冀門近想天上之仙班恍夢中之幻境粲西笑而心搖托南棲而迹警追二陸於疇昔兮緬兩到之䢐徵置美酒以髙會兮列祖燕於華楹徵綺羅之妙舞兮被絲竹以新聲懼堂中之蠟燼忘戶外之驪鳴𨿽擬迹而同別亦原悲而異情憤世道之黯黮兮請以余爲殷鑑眾女嫉玆娥眉兮均自沈於明艷客方誡乎用光兮嵇弗戢而罹患云賦就而晚疲賈書上而早譴齒何貴而象焚鞹乃災於豹變庶養徳於木雞母處才於能雁辟涉海而獲濟兮諳風波之苦辛傷虎口而幸脫兮猶心悸而告人疢巳痼而復初兮舉藥石以具陳羽有落於虛彈兮咎無蹈於震鄰紛余季之玉秀兮又襲之以蘭芳振逸響於寥漢兮赫掞藻於明光恩被命而攸渥兮徳潤身而彌彰渺岐分於川嶽兮瞥星散於參商季昔時兮送余余今日兮送子若疊代於天運匪往復於人事喜何劇而無悲悲何窮而無喜情生文以敍離詞因情而斂思腸屢絕於停毫泣欲盡而盈紙願行者其勉旃惋居者之巳矣

○黃省曾

悲士不遇賦

射病賦

禮貧賦

△悲士不遇賦

嗟嗟叔運吁乎嘅矣搏剽豪奪淪千載矣風安習成莫之攺矣庶望平理其誰采矣委而捨旃民凋壞矣遽遽皇皇泣沾灑矣河淸鳳歸老不待矣末如之何蹈溟海矣彼陶化之絪密兮惟登物而阜生仁旣有所不逮兮乃授於上英何旣練之以才美兮又俾躓頓而瘁沈遊淒落之宮圃兮詠先王之徳音蘊贊國之宏器兮無聞譽之著升徒營營而中熱兮日民疚之系心傷元眾之顚喪兮無艸木之潤榮畏掊克而逃邦兮賊饕悍而殞身嗟州海其皆然兮鮮一隅之泰寧豈有皇之滔蕩兮故翼姦而紛紜無闒茸之不陟兮無污墨之不伸危址本而搖蹶兮尙恬處而不懲思排凶而施膏兮時與命其不將相彼麼儈之速顯兮窮巨彥而彷徨閔在位之虐毀兮播水火於萬方欲阿逢以揣合兮非賢人之素腸秉玄默而淡守兮蔑旌蒲之召揚執斂寶而絕志兮撫生民而涕傷冀堯舜之何時兮鑑綠發之早霜匪擯匱之足卹兮痛天命之不祥曰希時而從祿兮亦委蛇於帝宮苟徳穢而躬華兮背孔尼之令風順時辟而揮走兮𨿽圭紱以何庸寧囷捲以逍遙兮抱聖道而長終

△射病賦

晉昭公朁然弗樂憒然有疾四境不理紆體絫息偃之則煩振舉寡力乃問簡子簡子不識董安於進曰臣聞扁鵲者洞覽中藏以生枯起死名天下何不召諸乃奉黃金萬鎰重錦百綺安車抗旍之渤海聘焉扁鵲至晉引之紫宮延於玉房搴幃締察徐雅善詳首診脈候次審厥色逡逡循循愕然而告昭公曰君王之病臣固知之然其成也非一癥積也非一日矣臣請爲君王歷言之可乎昭公曰叺惟扁鵲再卻再進而言曰今君王之病乃有目■﹝目荒﹞不覩耳閉不聞潰乎若壞汨乎罔停其名曰煎厥得之燻蕕邪正淆渾黑白嘉言讜謨孔貶以黜小大近喪內■﹝四﹝四四﹞大﹐上中下﹞中國復有蟯■﹝虫厷﹞赤弱其族云九盤貫滋大亡殞非久其名曰虫蝕得之掊克在位蒸庶濡首土田錢刀彊梁者阜民靡有黎誰與爲守復有火逆銷金郁其胸路上下關格食飲反吐其名曰痞膈得之瘝困煢苦無以宣述仁賢擯野莫展忠臆多我覯痻不雨天澤復有掉臂則掣興股則攣左引右控拘疹不安其名曰筋瘛得之政如束濕科以箕斂深刑刻罰稅及雞犬思彼樂郊水火庶遠復有血气揮耗精神倦凋皮衍肉脫不能終朝其名曰風消得之居無蓬牖耕無莽田民鮮鄕著鴻鴈播遷土崩勢成厥禍昭然復有鰓鰓洞下嬽嬽善利一有所饗十有所去其名曰餐泄得之宮殿侈廣營役不休九府殫竭餼廩若流土木大淫繇子作讎復有灑然被風軀半不遂肢弱掌戰艱苦興憩其名曰痿痺得之外重內輕五大在邊栽養獷悍姑息自先一旦除之厥變孔延復有慌慌罔罔冉冉侵侵眤之私之逐拾不能其名曰鬼疰得之大佞若忠君倚股肱孚灌骨髓執樞掌衡萬幾繇之鮮有不傾復有憤盈王滿水气陵侮區區之腹捫焉若鼓其名曰■﹝月眞﹞脹得之貪臣播虐豪門煽毒空夫包怒子婦吞哭極而潰泄天地反復凡臣所言果中君王之病否乎昭公曰寡人所苦一如先生之言天苟不棄寡人得從先生以治南面有日矣扁鵲出謂董安於曰君王之病非湯液醲灑之所及鑱石案熨之可施必也徵五臣於虞庭借九人於周室寄以調燮委之融和庶幾其可瘥也若在扁鵲則陌巷之醫爾誠不能達曉君王之事

△禮貧賦

予瀆揚雄逐貧賦末𨿽揭露反正而憎戚厭苦厥心當無釋然竊希仲尼不去而樂之義作禮貧賦黃子閉戶與貧胥處歷年四十肅貌敬禮顏無忤色口無訾語麾之則從凡命皆喜賓於茅齋弗敢怠侮左右盤從形影爲比仲夏吉日攬貧登堂拜而致言曰玄哉爾貧虛妙曷測善蔽弗成是爲天徳宰而不有施而不積蕩乎難名熙相萬物昔毗堯舜投金抵璧藿羹糲粢仁覆蒼億勵說操版臾望秉罭舉弼作師皆汝之力大任將與勞震勇骨逅我仲尼要久肝膈曲肱奉枕蔬水奏食偊旅陳蔡琴歌共懌兼友淵參原憲歡密簟瓢在陋饑餓屏迹龍行逾髙鴻揚靡忒主亭者何織葦者勃寄餐牧豕耕艸釣澤翕爾顯庸侯王竹帛繇是觀之得汝者成名失汝者穢慝上建神哲下起勛績處以修躬蓬蒿潔白出以佐采貞素表職生而恬康樂天自得沒而無疚奕代軌式遺安孫子錫慶綿蟄僕自爾來爲道增益气淩靑雲心對皓日聖途尙羊王徑袚飾卑細蠅蟻■﹝虫蚩﹞眇貨殖山藻誚愚千駟鄙沒糟糠令妻考盤淑息萊子見遊裘公樂集卻謝車馬孤抗泉石國無妬人鄕靡怨客門可雀羅消搖坦適修夜常寧安衷鮮愓出無畱顧入靡紛迫偃仰探經肆精奧極溢吐文章條貫矩尺端言蝡動庶幾爲則名播九方甘守沈寂與水蟬嫣豈敢疏逖樂只君子頌汝朝夕於是貧聞而喜乃告予曰吾與子居曠久習便吾有胸臆未與子言我貧與富皆命自天天有二役授與不愆富畀小人貧歸大賢貧者福之富者禍焉滔淫貪墨乃與周旋盜跖吟口惡戻彰宣狼咋虎冠徳義委捐烏嬴畜牧猗頓鹽鹽灑削胃脯鼎食騎連好之則聚慕之乃前不趨寇鈔則在市廛凡百溺之鮮不覆顚髙明鬼瞰醲肥瘵纏妖艷瞽心桑濮奪延智者使昏方者俾圓愛斷懿戚虐起貴權弒父與君競此致然仇繇賂滅榮夷利攣郿塢取戮金穀自殲多藏厚亡散如塵煙宦𨿽巧捷隕之重泉斬宗殄祀墟宮莽田他人入室其道好還帝王張奢祿且不傳況彼蠢苂乃握貨權天阜資具均濟普全匪伊私獨可以掩專分踰必折徒取瘁煎富豈嘉徳迷夫固憐情傾志向癖嗜罔痊凡今之人惟金與錢子旣知我我敢捨旃願與終始垂休萬年

○盧柟

廣招隱賦

遂虛賦

△廣招隱賦

碣石山隗山絫兮築桂宮隆石石宮石威石回兮連雕墉明月瑤琨兮光陸離犀象蹲視兮瑱文墀長裾結劍兮�云霓刻燭遊戲兮尙夜來孔旍兮翠羽撞華鐘兮枹鼓�額兮繡襠駢進舞兮龍堂色氤氳兮曼睞送琬液兮瑤觴君胡爲兮山間踞盤石兮飲泉空谷兮無人羌蔽雨渴兮蓊翳杳暝豂兮瑟兮郁崛岉兮精幢幢兮神罔壹兮深林險阻兮虎豹往來鬼太息兮君焉處此甘蠹蝕兮山郁山卬■﹝山畏﹞■﹝山壘﹞石乚石雜石山羅石岢叢雈軋茀隨風妸娜蘿薜网墜兮紛紛魈魍怒嘯兮愁人綠羆兮玄�攀援長騖兮邈不可親君何爲兮不歸徒竚想兮浮雲重曰王孫逝兮碧艸幽明月嶼兮珊瑚洲攬朝霞兮不可見窮四海兮焉求翼神龍兮來過鳴鳳凰兮庭柯桂樹兮又何爲兮淹畱聊出隱兮與堯舜而賡歌

△遂虛賦

姜次渠鄴之良郡貳爲要路所忌徵入部士民傷之因有斯賦詞曰

丙辰暮春壯遊鄴都超仄隩履平蕪羊腸走險鹿角通衢蕩陰開其南邯鄲掎其北左引衡漳之浦右據太行之塞誠京邑之藩屏霸王之區域於是鴻風昌慶雲蔚大人起神龍會決閶闔兮敍長云彌四海兮歷河濆翺韓陵兮俯洹野戢亶甲兮紹前芬若乃承流三輔翊戴王室目牛無全害馬迸迹春秋郊行生物蕃息士女謳歌鳥獸翔舞式乎四國爾優遊暇豫退食在公瓦雀行案山鳥下廳靑苔繞戶綠樹垂榮窺明月兮虛堂仰浮雲兮太空佐臥治於淮陽資芳猷乎廣平誠希世之哲匠乃邁古之化工爾乃梁父郁興三塗並起靜無寧波動卽覆軌蒼蠅鳴白黑混市虎張眞僞眩巾徵車之闐闐兮去東陽之舊疆歷鸕鶿之荒陂兮趠爛石之峗岡虎澗罷嘯龍山蔑光瑤艸就歇玉畹橫傷風淒其而啟途云蓊郁而飄揚玄猿綠狖睢洟靸踏排林蹶石羣呼狂驤於是賓北門張祖宴諸侯來方嶽餞徵馬鳴云旗亂笳鼓競起金石交作絲簧疊奏絪縕憭悷圉軋護濩發言爲酸振衣爲喟左右淚落莫敢仰視豺狼嘷兮路垂鴟梟鳴兮林間欲往從兮不可將獨處兮懷愆爾乃君門萬里一視無際天閽攫人闐惡贔屓虎豹環繞鉤蛇傍衛自非飛仙快捷方式一介入又孰能排紫宮而謁上帝於是燕國大夫退而嘆曰僕本澹人遊心大空涇渭渾�噩出入蒙鴻等天地兮山川猶毛髮兮在躬我無物而不得物無我而弗通總唐許於瞬息齊菌桂於一終乃今神遊於太玄遂吾虛於無窮爲之亂曰若有人兮乘紫煙入大化兮超蹄筌佩冠劍兮上下昭日月兮回沿何蚊睫之少虞又奚足爲吾芥焉

◆徵旅

李夢陽

徐禎卿

楊愼

廖道南

張時徹

陸深

○李夢陽

宣歸賦

△宣歸賦

正徳九年是歲甲戌厥月辛未臣以居官無狀得蒙寬譴罷歸乃作宣歸之賦其詞曰

昭浮淸以覆肓兮北斗平均而酌時蟪蛄微細而先秋兮水知寒而流澌疾餘生之蠢持兮性重剛而習坎吾旣悻直獲斯厲兮孰復訟心於顑頷悲羣志之詭異兮恆忌勝而營巳與巳好則曰好兮忍憯蛾眉而攻毀繄呈人無小大兮吾聞大道以天下爲公彼黨同以掩飾兮擊非儔而謂忠惟古人之醜僞兮迸四夷而投北胡今士之婪穢兮廉之則云伐徳帝板板以遼寥兮九天立而云徵淆汶汶以澒夢兮豈察詳而悉情滂澄淸厥躬殆兮原靡豫而遭放美余焉獲玆嘉閒兮詔冠帶以流浪晨靈雨以揚檝兮遡江漢之滔滔背朱明之遊颸兮面長庚而北遒瞥九江余■﹝勿上目下﹞儵兮超大別而逾迅介夢澤以洋淫兮風沔郢以遵順宵認參昴兮晝諦波濤痛定思痛兮癙前車而內切眾乖滑以善憎兮噂沓嗒而背訿■﹝言翕﹞嫵嫵以朋附兮瑣刺齪而陽紿艴余惡以披離兮矯九仞之翽翽趫混悶以孤■﹝椶﹐去木﹞兮巢云柯之蔽芾彼叢噪以側眸兮含沙射而伺予夥千百以致一兮摽寤言而誰語陋嚘吚之僑態庇兮譸傴僂唯唯趄生捩直俾之曲兮民炎門礩而肉魚朘膏血以日富兮佯減儉以豪素哀窶人之塡寡兮彼醲鮮袒而號呼心與迹旣我逆兮焉飲食之遑寧憤粉飾之亂姣兮疇知余結駟而懣膺時鑠金之冰須兮吏抱牒環而相勿汗簌簌以零案兮風薄肌之瑟瑟怲潰澮以煩撋兮念偃仰之不可得報束帶以例趨兮衷眩戰而狐惑徒文繡之外彪兮內棘戟其誰知思玩慢以鏊遷兮則又懼素餐而神災吾寧轟烈劣撇與世遌兮良不忍骫骳齷齪與艸木而塵埃惟代謝之飄忽兮慨顏跖逝而黃丘究萬變以定命兮孰長存而竟畱懲夙昔以質行兮吾幸夫前路之尙修餘指日月之顯隅兮回巗阿而盤考徙桑若以敷蔭兮移嵩華而分島仰峯■﹝山上咢下﹞之嵚岑兮俯泉瀨之礚礚穆窅■﹝目勿﹞以潛處兮探理窟之英邃合性命而諗一之兮周覽陰陽之轉圜橫宇宙以長觀兮驗妙門之玄玄混沌及而天地覆兮堯桀泯而誰分篤述作以彊志兮吾豈願來者之盡聞

○徐禎卿

述徵賦

△述徵賦

歲大呂之季律予戒行於上都愬北風之憭栗掩霏雪以遐䢐愁長路之不極詠役車於周詩聊騁目以宣憂愴懷土而興思歷維揚之故域背大江之皇陂悲窮野之寥閴憩淮陰之城隅訪王孫之遺迹謁漂母於空祠哀智傑之有窮亶民生之多罹惟往昔而顧念心搖搖而夕悲逮明發而振檝遂慷慨以遐辭

○楊愼

戎旅賦

△戎旅賦

恭承恩譴兮於役滇越捐佩江臯兮觧紳云闕三陟崔崔兮九折■﹝臬出﹞■﹝臬出﹞不日不月兮遂屆窮發撫孤旅而悁脰兮掩眾困而■﹝制上心下﹞心悵圭鑰之駸遄兮逾四稔而迄今父母孔遠兮懿親離而北南類連逵而分衢兮似同波而殊潯慈烏忻於共巢兮恆鳥悲乎異林彼纖羽之微族兮亦命�而跢跦何生人之含靈兮乃離羣而弗如詠淸人之介駟兮感放士之鳴鴸姬公畏於熠耀兮尼父唶夫蟪蛄屈托乘於螭豹兮莊寄徑於■﹝兒生﹞■﹝兒由﹞在聖哲而固然兮攬古人而重欨哀吾生之罹郵兮背中土而播荒粵戴盆而伏嵁兮望崦嵫之末光神怳悢而蜚揚兮形臠捲而傖囊睇孫水之浩渺兮瞻靈關之峻極聆猩猩之夜啼兮履狒狒之朝迹尋終古之攸居兮問祝融之昔宅胥靡登而不懼兮魑魅過而奚栗崛■﹝山果﹞颮揚兮含沙影流喟玆䢐春兮忽焉杪秋月令殊於九州島兮瘴卉華而歲周若有人兮好我攜旨酒兮思柔采檳榔兮綴扶畱贈相離兮結忘憂寒■﹝章鳥﹞雞兮爲脯露江魚兮爲羞滇歌兮爨舞白日逝兮玄景浮獨寺觴而懷遠兮雜嘆嘯其向陬遂還軫而休室兮隱零雨乎寂夜引簟枕而假寐兮遙夢歸乎親捨家人嘻以款語兮閭裏紛其來訝眾雞鳴而驚余兮晨光昒乎東射悵歡夢而覺悲兮淚承睫而交下假靈氛以歷占兮援龜頌兮余謝曰明庭其布徳兮子行歸乎肆赦系曰莫靡荒服自中古兮日月之表燭不普兮章亥步窮禹罔暏兮蘭津開道行商苦兮碧雞望祭使者阻兮余亦何爲恆此土兮金躍不祥順勿忤兮樂天知命去何憮兮

○廖道南

南徵賦

△南徵賦

毅皇北狩儵而南徵星周月窮言旋鍾陵孽雄喧驕莫可殫陳乃賦南徵焉其辭曰繄天王之南徵兮赫神武其昭回懸日月於翠葆兮綴星河於彤蕤驅海若使淸嵞兮馭天吳而掀髹■﹝髟上思下﹞蚪龍夭矯以火翕烄兮魋羅翔踴而瓌�嵬羣貞裂眥而莫畱兮夫疇屍乎厲之媒探玄造之冥邈兮若啟休葉而中恢雜舳艫以如雲兮列蒙衝於海隅揚鴻威於六漠兮允猷孚於九垓曳黃能於羽淵兮驂白鰭於極浦悲罔象而嘯馮夷兮虎足局而脰俯彼蟯蚘之罔知兮亦何勤卹兮蛆蚥咄濞安倫琳之方命兮乾天紀而敢予侮往遇�斗而獓■﹝犭因﹞奔兮盾猼訑而鋒猰■﹝犭兪﹞嘻纖小之收�兮昧照沬其荼蠱潏彭蠡而流穢兮環孤山以橫度攵闞圍城而架云衝兮矢雉牒其如雨謇烈夫之宣翊兮卒挾纊而投醪敷義勇以勤王兮匪鞠芎庚癸而忘勞驚鶩鵝於淮蔡兮走甝虎黑於江之洲羅鶖�鳥以貫槊兮亦奚遺夫�鳥獍而周周族鯤鮞以聯胤兮胡恣釋於鱣鮪而蚴蟉甲水犀以鞭流兮梟白纛之兜鍪二廣四翼前茅藘兮醢血肉其髑髏斂妖祲於日表兮璚珥虫蜺遁焱而潛雺抑人謀之克臧兮實天命之有主言貇帝閽以敶辭兮曰予躬狩於白下【葉】遲六飛以作好兮起邊燧於倏�r將羯胡而師曳落河兮庸耀武於王之度髳盧彭濮矗而環衛兮寄象鞮譯翼其來護馴修狼之野心兮剪孽狐之妖嫭於皇眞宰誘其衷兮念內寧而無乖神機窅而剨變兮何俟乎彳亍而徘徊欻山嶽而奄江河兮指鳳陵與燕臺將納民於軌物兮豈大往而小來莽鎧甲其蒸霞兮虎橐靖而振龍綖駛輪轂而焞雷兮易�剡�又毛而襲貂蟬摘羽毛於天竁兮飾物采於云旃臣壬淸塵以引領兮士女跳躍而喧闐觀馳道其如堵兮父老泣下而悲咽【葉】霽宿雪於明光兮沸廣儲之疏弦開太液之堅冰兮簇昭陽之翠鈿薦豕晉陽之南威兮西雍飛燕偠紹而便娟爾乃樂班伯舉杜康建白旗開玄堂斥魍魎斮獝狂納月華於枍栺兮侈山容於栢梁裊篆煙於魚藻兮促蓮漏於未央牗淵懿而開霽兮驟有事於南郊神天白乞而通墜靈兮明禋閱祀而方交靁鼓編磬戞其具陳兮六同五和鳳篴而鸞簫肆雞彜象鼎之備物兮玄纁黃綺上下其膏嵤朅皇舞袚舞之彯翩兮奏神功之丰隆曰殲玆逆徳而靡遺兮昭旗常而有終乃朝享於紫宸兮受萬國之來同蚩尢格澤不足爲熒惑兮延祉祚於無窮揭幹柄爰自彊兮惜震器而滋愼服道徳持恆兮操剛健以居正環泰淸其敉寧兮罔播棄乎黎老之愸追遐軌而軼三五兮豈伯囗汖彡之罅舋重曰維天右民維聖建極維明明後永世作則

髙文啟運克貞元符日晶天回肇厥洪圖

宣廟靖藩

英帝革閏神謀內裁龐基攸鎭肆我

泰陵垂十八年丰亨豫大智神仁天早建元良萬邦維慶崇文演武胥遒胥正逆瑾旣族姧芳用懲恪遵天度厥聲厥靈黠爾麼麼黯姦國紀振落髮蒙崛彊其旅王猷允塞先聲如雷如雷如霆四方震驚弧矢載韜覃其文徳文徳昭回洽此四國深維大命重輪重光繼繼繩繩萬葉無疆

○張時徹

浮沅賦

△浮沅賦

釋輈兮乘舲肅徒兮戒旅鼓榜兮擊汰橫橈兮樹羽鯨蜺吼兮風颼飅黿鼉鳴兮水搖曳天冥冥兮白日昏雪飄飄兮云之際層崖豁以谽谺削壁矗而■﹝廠外贔內﹞■﹝廠外貝內﹞洪流兮湯湯白石兮齒齒髙樹折兮烏亂啼空谷震兮沱岸徙俄轉瀨兮若奔忽赴曲兮彌駛驟若驚飆赴若電熾柁不及回笮不及系崩濤觸石應聲輒碎舟子愕兮色喪僕夫栗兮神悸於是祈宓妃禱玄帝禳天吳詛屏翳裂衣袽施斧剞塗孔罅椓齟齬旋旣脗兮復離乍將固兮忽弛睇羲和之寢曜懼陽侯之繁祟命舠舟以攺載溯明月而東逝𨿽禍福之有定孰行險而不躓

○陸深

水聲賦

△水聲賦【並序】

陸子北徵困於道路日不數里而閘隸扃啟數更告勞獻瘁蓄泄稍愆則舟膠於沙夜宿河次聞河水努閘而過者淙淙汨汨臥不成寐乃秉燭倚舷聽而賦之

轟轟乎蟄雷搏地軸與■﹝鼻勻﹞■﹝鼻勻﹞乎將■﹝風貝﹞風撼而砥柱折與喧喧乎龍嘯云與哮哮乎長鯨之吼日與逢逢乎周庭鼉鼓何桴之不絕也吰吰乎蕭寺鳬鍾而莛又無節也哄哄乎共公之首抵觸天柱與隱隱乎穆王之駿復道馳掣與鏦鏦乎長平機發金革偕糜與烘烘乎咸陽火縱而玉石裂與南燻和兮調揚泰山頹兮響長洞庭奏兮未闋華州哭兮不傷將使褒婭輕裂帛巫山醒襄王胡騎解重圍而鍾生攺聽乎宮商也陸子寤驚愓若心兵靜審言之胡爲乎鳴舟人告予是曰水土洱

◆形體

徐禎卿

○徐禎卿

醜女賦

△醜女賦

伊何錻形獲此醜疾厲陰乘陽女奪男質眉闊丰吭突頞仰鼻多言舌濁連引齁■﹝鼻及﹞形如死豕勇憨多力槁發短禿面目黧黑脂不能赭粉不能白三十不嫁守信閨閾供勞杵臼蚤夜弗息雞鳴入機沒晷下織復有巧慧剌繡緣飾世無梁鴻孰求子匹東家有女窈窕麗色絕世無雙妖媚輕側越戶窺墻靡識力尺觀者稱艷競欲求得世降道涼好色賤徳新臺廢恥谷風見黜周嬖妲巳靡吝喪國晉愛驪姬宗子銷骨冶容作厲實猶鬼蜮敢告世人敬監明則

◆傷嘆

何景明

○何景明

古塜賦

△古塜賦

城人掘土發得大冡壙兆規度頗極宏偉枯骨之外了無餘藏銘志湮滅年代莫考予爲感焉作賦哀之

噫哉玆兆之敻遐兮啟構廣以復紆歷人代而幾何兮又安知孰所居冥宮旣巳開掖門又巳除故域繚爲城兮修隧踐以爲衢撿神器之靡存兮視靈衣而無餘噫哉遐兮藐以芒魂化逝兮魄銷亡朽骸殘兮紛縱橫被服素塵兮掩玄霜蔓艸紏纏兮穢蘚生千秋萬歲兮孰爾藏槪生平之極娛兮奄大塊之飄塵駟馬不復禦玉羞安復陳彼充房之姣麗兮緬幽冥而孰親桂橍蘭閣委丘谷兮又安施夫黼悵與綺茵舞袖纚縱以何見兮鳴瑟寂而無聞哀懸車之莫察焉怨修夜之不晨怳榮聲其遼闊兮痛素骨之翳綠榛磋有生之必化兮胡彼庸之長勤戚役役以趨世兮等飛蠅之與聚蚊日月比其不處兮矧焦顏以斃神匪往者之可鑑兮又安知去富貴之如浮雲

◆器物

王寵

○王寵

參差賦

△參差賦

余聞王卿子美文子壽承皆善吹簫賦以贈之曰

彼江南兮紫管洞罕節兮條遒棍會合兮象牙爛朱唇兮金鎪承公子兮光禦發宮商兮淸秋羌明月兮翔東美要眇兮雲中攜佳人兮燕後宮臨曲池兮伏冊櫳吹激楚兮順揚風霓裳飄飄兮鸞皇若逢紛余去故而就新兮四海焉窮蹇誰畱兮中止忽婉孌兮聲靡眷寶結兮同心矢偕老兮君子終嘽唌兮縱所之朱顏倏忽兮能不悲人生幾何兮朝露晞歡樂不常兮日月馳安得千秋兮永若斯亂曰繁音促薄兮蕩人心罔象相求兮窮髙深神歸來兮勿周章彷徨四出兮恐弗勝聊逍遙兮澹容與哀中則兮樂不淫

●皇明文徵卷五

晉江何喬遠穉孝選

賦五﹝物畜卉木﹞

◆物畜

劉球

楊愼

張治道

朱靜庵

兪允文

陳束

湯顯祖

○劉球

畜鷹賦

△畜鷹賦

惟鷹之爲鳥有號曰鷞鳩鍾炎精以爲武徳稟金气而多伐謀習學則時乃夏祭鳥而天以秋威以時養翎以日修非其類不與非其林不休此羽族之雄傑百鳥所不得儔也是以有炳其文不一其色竦膺而昂脰博頸而健翮尾以合盧爲貴目若點漆之黑喙曲於酋予趾利於鐵棘望遠兮若愁胡立屹兮若置石髙舉則飄然淩乎九重之霄漢下視則廓然見乎萬里之山川倏然閩越忽然幽燕嶽靈不能障川後不能延其奮揚也有尙父之勇其捕逐也有子產之賢其數飛也髣髴乎學者之功其以小制大也兼總乎禦史之權故百獸望之而迹斂眾禽觸之則軀捐豈其情之好殺蓋亦天使其然也一旦應明詔沽善價貯雕笯覆黃帊足紆碧絲之絳以爲常首冠繢韋之幘而少謝脫風霜於渤澥之濱濡雨露於闕廷之下顧玩嘆賞徘徊聖駕乃命鷹坊寧厥攸捨處之溫涼之室棲乎丹朱之架肥鮮飽於歲月食息時於晝夜幸遇比乘軒之鶴不殊親愛𨿽入懷之鷂莫跨使其才不絕倫則是寵也亦何繇而迓哉迨乎閉蟄屆候冬狩及期萬乘雷動億騎云隨則臂以金吾之衛士乘以內廏之驍騅左右乎紫鸞之駕後先乎翠鳳之旗入泱漭之野以較獵臨奔逐之時而脫羇是宜竭所能鼓厥翅與西旅之獒戮力東海之豹合勢大摶彼熊貍小殪此兔雉獻獲虞人奏功輿次以羞大庖以實賓器以爲幹豆祖廟是事思報效於萬一求以免乎素餐之愧則於恩爲不孤於徳爲無負苟饑則惟人是依飽則髙飛而遠去則𨿽有矯矯之翰善攫之距較名而考實曾鴟鴞之不如若困阨而賴濟於人爲臣而叨食於主蒙其施當懷其報可不鑑視於鷹乎

○楊愼

鳳賦

△鳳賦

黃帝晨坐於扈閣降觀於榮阿有鳥來巢命音交和乃召天老而問焉天老對曰西申之國丹穴之山爰有神鳥名爲鳳焉羽族三百六十以應周天天帝命此鳥以爲羽族先其爲狀也鴻前而鱗後蛇頸而魚尾鸛顙而鴛腮龍文而龜身燕額而雞味鶴植而麗化首若■﹝靑蒦﹞靑戴仁也嬰若白堊抱義也背若赤丹負禮也胸若石墨蘊智也足下赨黃履信也厥像有六厥苞有九六像維何頭像天足像地日像在目月像在背翼像曰風尾像曰緯九苞維何口苞命眼合度耳總達舌屈伸色光彩冠短朱距兌鉤音激揚腹文戶天爲生食爰在積石其樹名曰瓊枝琦玗瑯玕以爲實瑯玕之膄是曰離珠一人三頭逓臥逓起以伺瑯玕與琦玗子棲必朝陽髙岡之桐啄必紫脫蒼筤之粒其飲有儀其食有質其和鳴也釔音金大音鼓音如簫自歌翰如幹自舞昏鳴曰固常旦鳴曰發明晝鳴曰保章舉鳴曰上翔集鳴曰歸昌節節足足喈喈邕邕其音英英淒淒鏘鏘延頸奮翼五彩備明舉隨八風气應時雨徊郁島翔玄圃過昆侖軼底柱風穴暮宿弱水濯羽五彩晶英九文鮮明乃先天離宮之畜南方鶉火之精覽七徳律五音通天祉應地靈翥卽文始來卽嘉成惟鳳爲能天下有道得鳳象之一則鳳過而睨之得鳳象之二則鳳翔而企之得鳳象之三則鳳集而翽之得鳳象之四則鳳春秋會之得鳳象之五則鳳朝夕比之沒身居之矣於是時也鳳翩躚帝竹而不驚宿畱帝梧而不去吸昆丘之瑯霜吞嵰山之紫露馴於宮鄰爲帝司晨扈於軫車以節路驅爰率其屬朝嘲夜■﹝口夜﹞露翥鳳翔千百爲羣朝於明堂故�鳳忘其翼鷙鳥忘其爪而可擾神龍喪其角鷙獸忘其距而可禦咸若鳥獸而柔緩疇若艸木而葳蕤蒼麟白騶可系而羈鳥巢鵲梁可俯而窺是以萬方來朝四靈咸依也乃若刳胎剔■﹝女黽﹞神龍不遊覆巢■﹝石爲﹞卵鳳不翔畱四靈之端交違則萬物之庚不由矣帝於是始作咸池之樂張於洞庭之野有焱氏承而頌之曰鳳皇秋秋其音若簫其翼若干有鳳有皇樂帝之心於是風後從而賡之曰舟張辟雍鶬鶬相從八風回回鳳皇喈喈力牧載而和之曰敕爾瞽帥爾眾工奏爾光誦肅肅邕邕無怠無凶帝曰昭乎哉天老之言也綠圖侍側拜手而贊於帝曰臣聞縹靑者曰鸞黅黃者曰鵷饒紫者曰鸑多白者曰鵠得鳳體而分者也西有頒雀東有諫珂北有定甲南有錦駝鵕鷷飛光而暎天綬雞曳彩而駢羅竊鳳形而似者也且羽嘉生蜚翼蜚翼生鳳皇鳳皇生鸞鳥鷥鳥生庶鳥庶鳥之變乃產妖鳥是曰羽虫之孽徳下衰則得其分徳又下衰則得其似徳極下衰則得其孽臣恐千百世之後澹見而甘聞誣天而矯神必求鳳而弗能將歌舞羽孽而珍貺咎徵天無口孰分其然否神無喙孰折其眞僞諴孚幾何矯枉實多鳳之瑞世僅見孽世則那帝曰遠乎哉綠圖之見也遂乃命伶倫斷嶰谷之竹吹律寫鳳之音素女調三舌之簧炙笙象鳳之翼史皇作斧房繪鳳之羽胡曹薾衣裳畫鳳之文又采飛龍氏之篆陳帝鴻氏之硯書之右書曰巾幾銘圖之左圖爲命帝驗

○張治道

孔雀賦

△孔雀賦

嘉靖庚子余遊藩府見孔雀四一雄三雌佳麗閒雅珍奇可愛西北之人不識此鳥偶一見之目耀神聳眾賓歡賞余亦嘆羨感異驚奇觸情動興惜王不授簡才阻卽席歸爲之賦以遺同好詞曰

值崢嶸之歲暮遊佳麗之仙洲見南方之奇鳥立浦嶼之淸幽性馴雅而弗驚色儵爚而寡儔凜金火以成形占文章之孔修怒則危冠閒則舒體尾屢變而如雲貌恂恭而有禮𨿽寶愛之周身實珍奇之在尾金閃灼而浮光翠繽紛而極斐步款移而幽木舞按節而迆邐屢卻顧而自矜每含情而獨喜見服彩而生嗔疾文章之奪巳時晦陰以藏形遇朝陽而刷羽气紏紏而射人聲鷕鷕而逐侶離炎方而更珍非江北而爲枳遂飛鳴於華林資飲啄於蓬芑信音影而懷生何伉儷之相比固中禮之足稱亦明慧之可嘉𨿽鸚鵡之能言何靈表之堪誇用君子之利登虛虞人之网羅日矍金翠之無色候鋒刃之暗加止則斂雲飛則散霞騫揚亂目丹彩奪花𨿽嬉遊於宮閣終懷想乎縣霄【葉】望舊鄕而延佇處異域而興嗟遠故山之羣匹懷嶺表之珍池【葉】類南冠之楚囚魂怔匉而柰何方其始也千金勿惜購自南邦致不單來到必疊雙跋山超海諭嶺越江鳥尊人賤地遠威降期一毛之不損庶千金之可償保一二於千百謹存沒於毫芒恐風土之弗宜慮寒暑之相妨經年歲而始至豈日月之可將載南海之淑質供北人之奇觀覩閨閣之麗區美臺榭之雕闌慮龜玉之毀櫃托微命於從官若乃綺筵初秩佳賓咸蒞罷絲竹之孔歡命雅觀於禽類爾乃整步肅容揚尾戢翅襄首蹻足斜盻流視意象如思動止無恙舉喙昂眉似陳其意我生何地兮我處何鄕恨不如鴻鵠一舉兮萬里翺翔華屋非不可以娛樂兮柰離恨之鉆腸抱幽衷以徙止歷信美而彷徨𨿽極人之觀美徒增巳之悲傷旣來路之弗知又云天之渺茫不假容而彊頻將何慮而何思斷懷土之素心忘異域之流離身鶴鳬而爲羣心鸞皇而作比不矜巳以爲髙每降志而自卑終惠養以畢命願委身而承怡庶無入而不得達人之隨時

○朱靜庵

雙鶴賦

△雙鶴賦

惟仙禽之髙潔稟玉雪之貞姿翔昆侖之琪樹啄玄圃之靈芝共遨遊於碧落同沐浴乎天池與鸞鳳而爲侶矧燕雀之敢窺何虞人之見獲遂羈絡於軒墀蒙主人之過愛聊隱迹而棲遲故其呼之則應撫之卽馴山雞雜處垑鶩爲倫志昂藏而獨立情偃蹇而弗伸若夫春雨初晴花陰滿庭臨風振羽向日梳翎或翩躚而對舞或夭矯而同行望故巢之修阻徒奮迅而長鳴旣而白露初降金風始髙丹頂皎潔玄裳飄蕭發淸唳於永夜徹遺響於九臯感遊子之躑躅使遷客之無聊爾乃安於棲息飲啄適宜受乘軒之寵渥釋籠檻之羈縻愧微軀之菲薄承眷顧之恩私感厚徳之未報徒馳情而在玆永充君之玩好誓卅世而不違

○兪允文

蟋蟀賦

△蟋蟀賦【並序】

蟋蟀秋虫也猛性嗜鬭志在必勝其鳴聲又特悲壯庶幾感靈激神固虫豸之可貴然余覽國風月令及歷世才士所爲詩歌咸非專賦郭佳之博物多識又絕無定名率皆相襲而未盡其理因綴敍其所產化聊以備數焉其辭曰

伊蟋蟀之微眇兮惟秋虫之獨靈含春華之昭質兮吸玊液之淸泠性耿介以毅武兮才盡節以僄輕挺天姿而無因兮相歷覽其修能不程才以知類兮豈瓌異而見珍爾其爲類也則有噓噏洿洝叫嘯魁圻崩榛灌莽之原渟涔淺艸之區綠房紫莖之囿黃苔白蘋之陂堀堁灪燠滲漓沮洳埃藹煙■﹝艸邑﹞夕勁朝晞■﹝氵孴﹞■﹝氵孴﹞濕濕底壅腐余芴焉是產爲蠅爲蛆別有復閣成臺離榭幽堂玄疏黑■﹝石肅﹞之室曲瓊椒塗之房蘭金藻玉之宮璇題縹壁之廬淸馨轉蕙之館晏溫流香之渠爰有麗人妙妓姣女妖姬姱態柔情妖蠱■﹝女惰﹞窳盤衍其中者忘日夜而冥迷熺綠煙■﹝火斂﹞朱液或乃淪精降魄含形儲軀詭色非純正气戾違繇斯言之未足稱奇余固可得而略也至若月竁風丘蒸巒霧谷炎厓錡甗以屼■﹝山壘﹞霠壑崔■﹝山藏﹞以■﹝山尻﹞■﹝山尾﹞峛崺■﹝山上巷下﹞■﹝山上路下﹞■﹝山兌﹞■﹝山上﹝鬼並﹞下﹞隈隩蹊絕往蹤藪斷來牧若乃昨豹孽狐甝虪獦狙鞅■﹝分上牛下﹞格磔乎其側王虺巴虵毒螭巨蝮歍尼陵卯乎其傍雄鴟猛鷙鵰鷹俊鶻咆嗥亶翔乎其巓赤蟻玄蜂射蜮蠚喝噬噆剖殈乎其陽山魈木魅陰鬼厲神熊熊焉魂魂焉錞窟宅而跳陸梁復有千年積死之樹孤軍隕■﹝骨或﹞之坑蕭蕭古馗簌簌蕪城僕雷之幹■﹝山亢﹞云之楨櫹兮樧兮若陁若崩疊眾怪■﹝扌質﹞百靈壯瑰偉之所積卒成气乎奇生其爲狀也則有惇脄紫茜平膚銀液斷斮霜葩股弩狟戟翅鑠流金翼凝點漆頂渥丹砂項塈靑■﹝靑蒦﹞鋸牙辟灌以■﹝齒差﹞■﹝齒韱﹞巨顙碨礧而簡積馮馮兮駓駓觡觡兮觺觺何奇形而異模差可仿象而靉霼亦將有公子王孫幸豎權戚驃將豪商遊俠燕飾三川五都之雄六郡三輔之客厭百戲之巳疲嘆黃金之無益聆烈音之■﹝石官﹞■﹝石隆﹞羨節鄂之岝額命林穴以狝秋兮彃曜靈使西沈揮赫熛以列炬兮戒富媼以見琛爾乃頳玄顏炘浮林鬭獑猢躐獜■﹝犭參﹞阽嶄巖刉岑崟飛聰硿蒙沈明突冥巧网四匝狡穴三門云布星羅下無軼奔闒茸殪魁梧臻畢獻所獲犒其最勤納以琦璜之窩飴以珠穟之榮沐以華淸之潔睎以赫戲之晶攬翠菣之纚縰�爾靑繩之臊腥信襲養之旣和率應機而莫攖於是命儔集好駢駕連纓相與狠觀夫戰鬭之變態廉度其勝負之殊形各施彩以代幟均妁結以定明設誘哤聒用壯敵情其始也則踆踆躍躍躪躪躤躤或峙若植鐵或蹶如陷石或唅而彪休或趫捷以狼戾或深沈似保介或俇攘象赴勢或匉匉伺抽憑或桓桓包慷慨乍渾奔以相嚵儵急對而分躓擇肉而唰嗽拉折扼吭而扳翻■﹝扌必﹞批聲砰礚以先鳴騁後凱而彌厲或逐北而隨旋或受詘以淩遽固三接而三捷亦再角而再礪循性情之自然陋孫吳之韜祕然後眾變殫單伎■﹝郤﹐丸代阝﹞怯負者愁賄助勝者榮立價傾兩都射溢千鎰功以虓武見貴名以將軍是策豈獨衛鶴乘軒秦松受職此固偸樂之方信足以極一時之偉奇也若乃燕地飛霜楚水增瀾天崝嶸而短景風颼飅而薄寒才巳盡而見放形枯槁而摧殘聲酷■﹝酉忍﹞而不舒夜漫漫其未闌感唐風之覽化興楚客之永嘆亦有貧士失職獨婦棲山久客登樓愛子戍關畸人鞠而無偶壯士去而不還臨年被戮之孤垂老欲別之鰥忽傾耳以頹思何愁戚之多顏心有懲而彌亂涕無從而獨潸奚哀音之中人兮誰能破涕而爲歡蓋亦聲音之至妙也豈若簫琴之比律於夔襄昆蚑之唭■﹝口疑﹞蛇蜒云爾哉亂曰素節玉貞類介士兮云翼振振發皓商兮馮化撰體靡有方兮窮陰弸割陽精降兮𨿽有奇心怊替爽兮俾協歌詩闡靈藏兮

○陳束

廏馬賦

△廏馬賦【有序】

夫八駿著驊驑之稱九軼標絕塵之號豈非名因才立奇繇用顯若乃中廏之馬以良見收然而吉行不過十里仗立罔置一鳴而絡玉羈金席牀啖脯至與駑駘並論豈其志乎感漆園眞性之云聊爲賦之

偉軼異之絕足兮爛騰祥而符聖孕房駟之靈精兮敻呈圖而表應合干徳兮翹傑配坤行兮淩競光儵爚而龍見文蔚然而豹炳剡雙耳而削筩熲兩瞳之夾鏡爾其挺珍蒙汜效異余吾神超飛菟態絕騊駼星流矢迣云籋電趍朝淩碣石夕歷姑余曳吳門之疋練溢齊侯之畫圖秦牙莫測其妙理馬援尙失於範摹管靑不能得之膹肳女厲無所眺於膺臚體容與而翹踛抱明姱以鬯舒惟盛美之雥備𨿽夫人其捨諸爾乃遴駿東臯獻奇北塞羾旅關庭隸分庌廥芳■﹝飠未﹞■﹝月午﹞蠁靈牀爽塏幸路兒之解仇就小童而去害托圉牧於六閉並■﹝馬春﹞騃於一槪譻珬珂之鏘錚纚弁纓之綷■﹝糹蔡﹞奓渥恩之洊加非眞性之逌在抑曠志而未馴或遡風而沛艾乍趫迅而中蜷怵鞭箠之洎逮踠足服■﹝馬上中下﹞垂梢譓調客形外澤主神內消棍斷斷以駔■﹝馬片﹞閴■﹝犭思﹞■﹝犭思﹞遠姚赧秣■﹝多支﹞於甘露憱望斷於流飆若夫挈壺虯盡長樂雞喈雉臯色辧魚鑰洞開夙羈寶絡昕跱璇階於時黼座天臨師寮羣戾鸞旗簇萬龍墀夾二駴鰲警而怔忪睇魚須而瞠睞聞鼓鐘而淰躍啾驤騰以踤地雄倪曾未作於髬髵駑牧巳見嗔其■﹝岑﹞跓欻心煩而赭流羌又怒沾乎磩戺若乃玄畤肇禋黃示報佑辟癰班斆明堂配祖云整法輿星陳皇輅七騶夾蟻以崇衛六虯方蘄而翼扈駢蚒■﹝虫炎﹞以靁起塊虛驕而焱翥紲金�而不前噦玉鑾其有度左纛紛其瞀明方釳卼以掣步聊侵淫以■﹝臘﹐馬代月﹞■﹝塌﹐馬代土﹞坌踟躕而彳亍飍驫共馳惆戃疇與夷世修文軍容偃武曾是吉行累期間舉然而役不逾時騁無暇路簉鑣未帀於郊畛前轡巳回於隍滸■﹝扌掔﹞浮雲使不揚蹐絕塵其安騖睠修馗以長哴結幽■﹝忄心﹞而延佇隕權奇於攝僷凋滅沒乎■﹝馬亭﹞駐昔鄭嗣知用而佑貴漢文量才而卻受武帝罷師以鈞奇昭玉縣金而設購彼巳達策馭之宜用捨中才賢之彀篩翁巳矣伯氏難遘慮賈勇以招尢甘叀心而順畜𨿽駕鼓以猶任況聞香而不齅神繠繠而頡羣意憕憕其戀荳懷殊姿而自疑曷神騆之可剖倘垂瞳於路輅尙邛鳴於華廏

○湯顯祖

嗤彪賦

△嗤彪賦【有序】

予郡巴丘南百折山中有道士善檻虎兩函桁之以鐵中不通也左關羊而開右入虎懸機下焉餓之抽其桁出其爪牙楔而鍖之絙其舌巳重餓之飼以十銖之肉而巳久則羸然弭然始飼以飯一杯菜一盂未嘗不食也亦不復有一銖之肉矣以至童子皆得飼之巳而出諸囚都無雄心道士時與撲跌爲戲因而賣與人守門以爲常率虎千錢大者千五百錢初猶驚動馬牛後反見大牛而驚矣或時伸腰振首輒受呵叱巳不復爾常置庭中以娛賓月須請道士診其口爪鐫剔擾洗各有期道士死其業廢予獨嗤夫虎雄虫也貪羊而窮以至於斯辱也賦之

夫何山中之一獸兮受猛質於西旻貌低團而項廷鼻黝隆而齒齦目斜匡而電爍聲倨頷以雷殷舌理粗而莝樹須鋒橫而獵人爪含銛而卷曲尾拂慧而絙伸叱形模其足怖矧精威之絕塵靜嘯而陰飆窣起坦步則稠林自分凜气候之相制隱形勢而見尊況百折之深山常此窟之成羣黃班屬而臥隴白頞連而飲津初涉味於牛馬遂■﹝舌氐﹞及於人民戶震躬而屏徙或重遷而遠藩獨無生之道士故有心而與鄰力不加於子路術不詭於黃神布石關之宛轉交鐵葉以繽綸界鳴羊於接檻誘聞膻而見循進密歷以窮路退蹢躅而下門遂乃聊浪擲跌偪仄輪囷始傖■﹝寧毛﹞而怒湧久牢騷而意煩气屈而皻皽力癉而踆壙局拘而勢攺積威約而理均於是道士欣焉待旦及晨舉之於懸處餓之以兼旬待威神之委頓任處置之紛紜未陷頭而投須先罥爪而剔蹯捩權牙於巨斧磨剌舌以疏巾香泔變其腸胃淸水洗其喉唇欲次第而施食巳隨宜而致馴初猶啖以碪肉次則習以盤餐或設以粰粒之餘或投以松芥之根旣苦饑而伏檻敢擇食以懟恩遂乃攺山林之性气狎雞犬之見聞遇夫人之下視卽弭耳而意親諒厓柴之巳去放野牧以逡巡非止柔性兼弱其肋圓腰纖而脇息艷班摧而襞皴撫之而亦喜撲之而不嗔似巨貍之擾足若卑犬之纏身偶循隅而吐喑輒蒙呵而愴魂昔有大虫之號今有小畜之云懊撐距之無時委降戢於非倫𨿽山君之短智亦梁鴦之淺仁見其弱而可弄牽以售而論斤有守犬其未足借虛名而守閽旣爪牙之久折亦何威而見奔第周旋於苑薄得混迹於毚麏學婆娑而暱主戲矍綽以娛賓感知音之君子被嘆涕之殷勤偉玆靈之巨猛郁有武而有文偶唇吻之所及皆性命之相因論雄心與剛力固決乾而倒坤略网絓而風飛觸熛燎以雷噴哮怒則千人自廢憤蹶而萬瓦猶震非胥疏其有欲何牢檻之敢陳偶朵頤於跛羊落一發於千鈞饑窘來而餌施利器往而性泯足人間之玩擾何气決之可存諒如此而久生固不如卽死之麒麟

◆卉木

宋濂

汪偉

陸深

申時行

鄭昭

○宋濂

奉制撰蟠桃核賦

△奉制撰蟠桃核賦【有序】

洪武乙卯夏五月丁丑

上禦端門召翰林詞臣出示巨桃半核蓋元內庫所藏物也其長五寸廣四寸七分前刻西王母賜漢武桃及宣和殿十字塗以金中繪龜鶴雲气之象後鐫庚子年甲申月丁酉日記其字如前之數亦以金飾之所謂庚子實宣和二年字頗疑佑陵所書旣而奉

旨撰賦垂誡方來臣濂謹按王母獻桃事詳見張華博物志第八卷

史補類華言桃七枚大如彈丸遺帝五自食其二以今核觀之且十倍於彈丸則其實之如斗可知矣豈華出於傳聞而想象載之歟抑其言足信而後之好事者假托傳會之歟不然漢武內傳所謂桃如鳬卵形圓而色靑者又果何如歟復按蔡京所記尙方有王母蟠桃核頗巨京嘗相佑陵其見與今相符事當可徵然則傳志所載誠有不可信者歟臣敢忘其固陋撰賦一篇俯伏丹陛以獻初則極其形容終則一歸之於正云其詞曰

炎漢六葉實惟武皇闡坤符握乾綱祀汾陰建竹宮【葉】仁吠獸在郊赤芝薦芳西海獻續弦之膠弱水來燕卵之香慶諸福之畢集思騎龍於帝鄕幸靈桃之入口傳仙種於下方想其瑤階露寒彤庭秋迥銀燭未掩畫屏斜映啟承華之祕殿眄瑤池而神騁忽王母兮遙臨托靑鳥以傳命郁佳气之蔥蘢覿芳姿之妍靚於是玳席初延霞觴屢傳蘭辭吐兮襲人縹袂舉兮髙鶱紫雲之輜軿暫駐九微之燈火猶然乃啟錦幪乃濯翠籩乃出桃實獻於帝前味甘醇而如醴色含膄以不幹鸞刀割蜜神液流泉上滋華池身輕欲仙將懷核而種之斸上林之寒煙王母微笑塵世易遷儻花實之並見歲屢閱於三千惟紫府之列眞視滄海於桑田彼窺烏牖之小兒尙奚測夫幽玄斯核也匪鑄而成匪陶而凝籍五行之亭毒資六气以流形鄙瓠犀之脆薄並玉質之堅貞爪之不入叩則有聲知何年之中析存半璧之晶熒俯貼金盤巢蓮之龜藏六仰承玉露常滿之桮弗傾銳首聳兮尖岑丰下橢兮墜星眾皺蹙背文之籕一窪暈面色之頳荷盤欲展蚌甲未扃藏仁之迹猶在含肌之鏬如生函肉好之隱約圍合綫之交層龜鶴軒翥兮顯象寶章絢爛兮金明鳳卣鸞彜同藏珍於天府星形月魄挾灝气於蓬瀛嗟夫自昔仙靈惚怳難憑出無入有變幻莫停橘類盎兮巴園棗如瓜兮漢庭恣燕齊之方士騁詭辧之奔騰瞻雲路之咫尺恨凡骨之難登以雄才之蓋世甘昏溺而不醒至若建章月淡甘泉風泠銅莖中峙仙掌髙擎望飆輪兮不來徒馳情於窈冥苦白日之易短兮竟莫制於頹齡核𨿽存而人則逝兮悲秋風於茂陵矧宣和之繼軌兮慕鼎湖之龍升托靑華之帝子設神霄之玄稱何殷鑑之不遠踵覆轍其相仍天啟

皇明眞人龍興順堪輿之大化調陰陽之至精道徳行兮卽龍虎之丹顯忠信昭兮勝鉛汞之功弘以九州島爲仁壽之域儕兆民於喬松之朋神機流浹太和燻蒸指佞人兮艸生屈軼齊气朔兮階秀堯蓂視區區之遺核初何系乎重輕此所以革往古之荒唐法唐虞以作程也誶曰

桃有核兮大逾掌歷千齡兮多惚怳慨靈仙兮勞夢思誰見昆丘兮紫芝長眞人出兮海■﹝宀禹﹞寧禮樂爲冠兮仁義作纓簫韶九成兮鳳皇鳴靑鳥不敢徠兮幻說淸千秋萬歲兮永長生竊記徽宗本紀宣和元年己亥二月庚辰攺元遂易宣和殿爲保和殿至四年壬寅夏四月丙午詔錄三館衵置宣和殿及太淸樓祕閣始重稱宣和今核上之字刻於二年庚子之甲申月乃不書保和而猶襲宣和之名此固不可不疑況丁酉日屬庚子歲癸未月之終今復隸之於甲申月之首尢有不可得而致詰者頗意此核非漢武時物字亦非宋佑陵所書雜書所載海外之國多大桃𨿽不可盡信或者得其遺核特依仿而托之者歟然濂年巳邁舊學皆廢忘未必其言之足徵也姑書之於此以俟後之君子云

○汪偉

落葉賦

△落葉賦

大火旣沒玉衡回標著微霜於短艸振修柯以輕飆丹鳥行宵以含景玄禽望社而違巢嘆百卉之何知亦感時而早凋於是梧飄金井之牀木落洞庭之浦岸柳江楓前槐後栩碧者爲丹堅者爲窳望葳蕤兮朝霞聽浙瀝兮夜雨初戀條以猶澀終脫然而別去忽紛沓以爭先漸悠揚而獨下或旣往而獨還或巳墜而更舉顚倒自擲回旋效舞趨遠若避控空如捕逐水迢逓隨風容與惜連駢而異分歡邂逅而相聚無根蒂以焉托任飄泊其何所悲興弔楚之騷人詩逓深宮之怨女圓者如錢銳者如斧剡者如圭平者如楮龍鬭兮摧鱗鳥鎩兮委羽塡溝湮谷浮渠泛渚𨿽使隸首握籌子房借箸蓋亦莫之能數也若乃嚴霜之晨皓月之夕深閨懷遠之婦戍邊思歸之客莫不感之增悲對之太息夢繚亂以難成思紛紏其如積爰有松栢淩寒不殷表秀色於疏林揭孤標於空山獨心許兮幽人相與同兮歲寒

○陸深

瑞蓮賦

△瑞蓮賦

僕閒居田野多見瑞麥兩岐三岐至五六岐彼九岐者得於傳聞殆未之見雲實有之感玆休禎造賦一篇有頌有美有風有剌義主勸戒附於古詩人之譎諫𨿽不足以希蹤相如子云庶東京之流亞也示我同志靡得而布焉

天子正徳五祀孟月維夏知知子瘍發下體更朔新愈有客唁焉登堂三揖乃掀髯吐論曰夫物有異產事有奇遭談肉者不可與論味瞇采者不可與卽文闊哉希乎今玆之所覩也子足良苦抑未之知乎知知子蹷然而起危襟橫凡奉客下風曰唯唯願客詔之客曰走故農家五穀是理爰自弱齡勤厥四體今年逾知命而丰穰凡幾一畝三石稂莠吐米皆未若今歲之爲瑞也麥苗芃芃穟岐爲二揚芒含穎復爲三四多者五六將將覆地東鄰一莖九岐尢異殆淳和之所燻蒸而上帝用以錫類也周書異畝漢歌兩岐陋昔人之誇詡昭後皇之惠慈𨿽蒙白之翁負玄之老皆緣畝玩視相與嗟咨若走者齒髮猶盛涉歷未廣宜乎驚悸而夥頤也知知子仰屋太息索然久之曰否否客何談之盩也夫緣物者貴質敷文者適用且夫麒鳳之希難以療饑芝菌之祥難以充庖云錦之爛難以禦寒蠙蚌之光難以續膏是以聖明抑難得之貨壅不稽之言誠以重本而緩末棄無益而卽有用也客幸目覩岐麥津津稱瑞民瘼甚矣果誰之致獨非客之所觀見者乎試爲客語往歲巳巳運厄元元夏云被壠淫雨注天晝夕閱七颶風相牽海波怒而山立江潮噴以駿奔蛟龍舞於街衖岡阜淪爲漭淵漂屍橫野浮畜蔽川千里一壑萬竈絕煙於是百年之完聚連邑之生全化爲魚鱉葬於鯨鱣者殆過半矣曁乎水退民失故居滄桑一變形勝都非朱門沈其閥閱碧瓦蕩爲丘墟鳥窺巢而不下狐訪穴而重疑號哭振野提負沿途父棄其子妻別其夫相與轉徙乞丐奔逐投依若流星之逼曙而敗葉之辭枯也於是彊有力者牢朽材於古岸塞行潦以腐薪依濕林爲棟幹綴敗席爲闥閽混爨無別臥食不分十並爲五棄仇講鄰相依爲命枵腹連旬野無畱菜樹不遺根徼幸於萬一苟活於旦昏爾乃積陰鬱結隆冬盛寒層冰千丈竹栢枯漧豈祝融之故都爲玄冥之■﹝馬亭﹞驂何曖曖之陽國顧風烈於塞垣民無夙具習不素安於是受凍而僕者又如幹矣天子方軫念南服融照閭閻發徳音大王言貸常賦辟四門封簡書於芝撿勤使者於輶軒省大官之供調減司寇之坐論賑倉廩之儲積蠲逋負之浩繁方將奪民命於溝壑續生气於遊魂蓋三五之罕有而二气所不能全之曠恩也良有司方憂經費之不足懼考課之殿後鴻澤持而不下限令疾於電走朝四暮三示一藏九使民破十家之產僅足以輸一家費數畝之田未足以賦一畝笳鼓盈村擾及豚狗爾乃制爲嚴刑迨及黃耇巨木囊頭重金系肘臀無完膚指欲墮手溪壑之塡未厭伸暴之門何有於是孑遺之民瘡痍之末斃於敲撲困於徵科者蓋淪胥以盡漸不可久矣戾气醞釀蒸爲疫癘方且乘陽發騰獷不可制今枕籍而病臥者比比皆是招醫降巫若憒若醉是其凍餒蝕於胸腸刑罰慘其心志發雙伏而並攻何方藥之能治厥禍方萌殆未知其所至也使壠畝之植一本而十岐共蔕而百穗將安救之而客誇以爲瑞哉且菽粟所以貴於珍鼎布縷所以加於玄黃者爲其有用也今夫用者徒存而用用者巳亡是謂隆虛而病實忘遠而娛細矣僕竊爲客贅而不取也客聞而憮然曰噫嘻有是哉子之迂也信乎執一者未足與權二泥彼者不可與適此子徒鑑於巳巳之變爲流而不止乎是殆滯於陰陽之迹而未深於斯理者也且夫於穆之化圜運不巳剝終必復泰因於否吉凶互尋禍福相倚夫虫之蠕蠕也不屈不發地之窿窿也不伏不起數逆斯通气順乃死是故九載之水或以成堯七年之旱終以啟禹子豈知夫凶儉之後繼之以丰稔登進之漸承之以君子耶然而气機橐鑰必有攸始兆先於物發遠伊邇鍾鳴而隕霜礎潤而降雨走誠得於俯仰之餘是以釋近憂而崇遠喜也且夫麥備四气實首五穀詩人頌其於皇下氓賴以率育續歲功於發春函潛气而多淑是休嘉之先露徯斯理於將復示帝心之仁愛啟方來之祉福諒有開而必繼孰無徵而乃獲走且與子托丘壑以優遊味皇風之淸穆是故有取於麥岐子何責之備而論之刻【葉】耶知知子不能難客乃躡履而退曳杖而歌歌曰麥秀兮多岐覆壠兮累累彼其之子曾是兮弗思於是知知子返乎潛室沈思淵默緯情愫於渾淪抽端緒於開辟推玄化之始終考休咎於遺冊覽春秋之所書測消長於三易道有殊而歸同理旣契而心戚然則客之言似亦未爲失也將以厥明戒館客循阡陌辧麥岐之疏數聽鄰■﹝黨阝﹞之損益問勤勩於三時弔疾苦於緩急於時風輕景融煙朗霧淸謝雕輿卻繁纓被大練策溪藤道以童子從以經生指三汀以東鶩遵龍江而緩徵瞻桑梓於原隰拜松楸於佳城睇海氛於極際儼波浪之奔轟感釣遊之舊蹤慨歲月之不停藹裏墟之蔓延有孤物而屢更亦浮雲之多態何難樹而易傾悵久寄於異土心戀戀乎故京方徘徊以瞻眺�彷徨而屏營顧見道左麥穗岐岐本同未異旁無附枝始戟戟以競秀竟孌孌而莫攜將神工之妙合復化鈞之巧持或雙昂以森矗或左右以紛披或越畎而希挺亦共房而駢垂薄長飆以洄洑照圓景而陸離等比翼於異類嗤連理而不爲固物薄而稟厚騰眾喙以增奇胡哲人之超軼隨所如而見疑昔宣尼之瑞魯匡人怪而圍之比干之忠殷曰不祥而戮屍彼二聖且猶然般罹此又何辭抑軒輊之偶致將彼蒼之有知於是歷覽旣倦羲馭未疲覽厥穎異采掇以歸洵皇澤之滲漉拯黎民於阻饑托子墨以宣祕聊洋洋以陳詞

○申時行

瑞蓮賦

△瑞蓮賦【有序】

惟

聖皇禦歷十有四年道化滂流和气翔洽於時崇慈寧之新構備尊養之上儀大孝潛孚靈貺昭合乃有嘉蓮獻異重臺發祥萬乘臨觀六宮燕喜信熙時之上瑞馨徳之貞符爰付丹靑用垂琬琰命臣等賦之臣謹拜手稽首而作賦曰

若夫璇宮壯麗紫殿巍峩接蓬萊之仙苑環太液之恩波渟泓玄澤醞釀醇和欣嘉生之咸鬯紛靈瑞其何多宛彼芙蕖嫣然沼沚載以文罌陳之金戺覆碧葉兮田田漾淸漣兮泚泚被茝紉蘭抽黃曳紫旣冉冉以流馨復重重而結綺爾其艷外生艷華中吐華剖碧房兮敷絳萼幻珠實兮成丹葩粲英英其疊起芬鬱鬱其交加乃若旭日方升卿云有爛初抱赤兮若傾忽飛丹兮若煉如盤如蓋臨金掌以朣朧非霧非煙照虹梁而熣燦又若桂輪乍滿蕙露初零凝淸輝兮湛湛漱芳潤兮盈盈紺宇層樓接銀潢而瀲灩雲鬟髙髻開寶鏡以晶熒又若涼雨才收燻風徐送濯云錦兮澄鱗舞霓裳兮飛動淩波綽約宛洛浦之驚鴻翽羽翩躚悅秦臺之儀鳳至於星敷電發霧變霞蒸觸景而生態隨物而賦形縱他卉之穠麗未若玆花之最靈觀其托體慈闈敷榮祕殿映藻井以生妍傍綺疏而呈倩煒煌三秀之庭搖曳五明之扇載色載笑如承長樂之歡來遊來觀每荷重瞳之眷詫神物之有夻信人寰之創見豈比夫駢花並實連理分枝望舒生於漢圃合歡產於唐池太華峯頭徒詠如船之異麻姑壇上虛傳變碧之奇斯蓋重申之佑命特顯象於昌期猗歟我

皇徳如虞聖時業業以憂勤日夔夔而祗敬承顏順志極尊養之隆解慍阜財布寬仁之令故珍貺駢臻而奇祥疊應繩繩繼繼用彰累葉之休赫赫明明式表重華之盛尙增修於玄徳庶永承乎天慶

○鄭昭

蠹木賦

△蠹木賦

小圃雜植果木問蠹生不暇與治暮春之月眾芳競發香气襲人予往玩之或愛其枝葉之茂而忘其心腹之疾攀而隨折因見蠹虫在中動以待斃感之作賦

方春發生萬物爭榮旣靜觀夫自得亦俯仰而含情涉後園以適趣愛嘉樹之繁英匪斧斤之斯伐忽根株而自撥相枝葉之無傷而顚沛之何說細觀厥木外完中缺豈綠竹之虛心奚脈理之內絕爰有一物晢質素章蜎蜎蠢蠢穴於其中殊屈伸而無據若進退之難容居然就食其名爲蠹虫予於是欷歔淒愴呼兒曹而語之曰是予之迥也艸木有生而苶知中心愛蠹而莫治因循日久喪其生理予知培其表而不養其裏維實之食壹至於是廣而言之亦風人之取譬也兒曹曰願卒聞之餘曰噫嘻凡玆植物品匯不齊叩其性質則有陰陽堅脆貴賤修短之殊蹊是以神芝仙桂生於絕域長於天闕根盤九陰香燻日月夏無炎蒸冬無霜雪鬼魅畏之避不敢越乃若三河之隩五嶽之麓椅梧生於朝陽栢栗聳乎故國文梓則出走生牛貞松則棲息白鹿復有香生楓柙才美楠楩松子古度平仲君遷周則召伯所憩漢則將軍坐焉莫不紛披宵露傲睨晨煙風雲■﹝搖﹐風代扌﹞揚節勁心堅含聲抱律黛色參天巢鵷集鳳無慮千年故東海之廟以白木名西河之社以枯桑稱楊葉關於北陸梅根冶於南陵豫章以之名郡剌桐因之爲城是皆不蠹之木永其壽命而爲神人之所憑也次則徙植河陽移根楚畹菟園縹玉之娛金穀綠珠之選勤輿臺之栽培窮昕夜之鍤畚燥濕是調腹心無沴花實任其開落春秋忘其近遠若夫孤山淺壤木𨿽有材風霜摧折牧豎撼排嗚鴞啁鶡菌壓苔埋徒使存心負節淪沒蒿萊外戴癭癅下拂塵埃桂銷亡而莫惜桐半死而誰哀至如柑橙橘柚之屬層枝剡刺含液抱膏根柢何有於蟠蚪疾痼端起於秋毫幾微不剔至尋斧柯嗟斯木之受病遂付之無可柰何載觀是虫初無種類胡爲乎生但有屑木之能曾無聲音之異命與木俱木傾則死惟人物之理一吾於是乎有取是故妹喜蠹夏妲巳蠹商褒姒蠹周宦豎蠹於漢唐使三季不蠹女寵則國祚固未可論漢唐不蠹宦豎則天下可至今存於戲天地之性惟人爲貴端厥身心統理萬類逸居飽暖無所猷爲敗家凶國與蠹同歸物有小而戒大事由微而至著是用擬詞比之風

皇明文徵卷五

●皇明文徵卷六

晉江何喬遠穉孝選

樂章

琴操

◆樂章

王紳

王景

潘恩

屠應埈

○王紳

擬大明鐃歌鼓吹曲十二首

△擬

大明鐃歌鼓吹曲十二首【並序】

臣幸生明時獲際雍熙之治世職儒業而臣又叨竊祿位媿無以黼黻皇猷伏覩

太祖皇肻手提三尺取胡元平僣亂以肇造區夏所以雪近代之恥其功誠不在湯武下可無所述以見於詠歌以被於音樂乎爰取漢魏以來所載鐃歌皷吹詞效其體爲十二篇以紀丰功偉烈曰

大明鐃歌皷吹曲以上𨿽其言蕪陋不足以鋪張萬一或者命將出師之時用之軍旅行陣之間亦可以知

祖宗締造之艱難與佐命元勛之勞烈臣不勝惶愧之至

元季亂極四海兵興太祖皇帝起淮泗幹僣亂正大統爲神龍躍第一

蠻子海牙以舟師扼采石王師與戰克之爲殪奔鯨第二

元將據建業天兵擊之爲開洪基第三

陳友諒據豫章太祖親徵之大戰鄱陽湖友諒死降其眾爲平江漢第四

張士誠據全吳命師縛之爲縳狡兔第五

元順帝能知天命舉族北歸燕京悉平爲平胡邦第六

方谷珍自元末跋扈東海命將徵之舉族來歸爲波海平第七

陳友定據全閩出師執之爲拓閩境第八

張師道李思齊據關中天兵平之皆入職方爲定關陜第九

元社旣屋苗裔猶存大兵再加窮極漠北而胡遂滅爲蕩胡穴第十

明玉珍據全蜀僣大號師出討之舉國來降爲辟川蜀第十一

元屬梁王保雲南招諭不降師出徵之梁王死六詔平爲斮苞枿第十二

元季亂極四海兵興太祖皇帝起淮泗幹僣亂正大統爲神龍躍第一

神龍躍。奮滄溟。耀光彩。揚威靈。沛厥澤﹑蘇羣生﹑徳所被﹑枯者榮﹑著仁譽﹑藹義聲﹑一戎衣﹑天下平混華夷。俱來庭。歲僅周﹑武功成﹑考厥績﹑如日升萬斯年昭大明

右神龍躍二十句句三字

蠻子海牙以舟師扼采石王師與戰克之爲殪奔鯨第二

鯨之奔。勢甚張。率醜類。橫大江。礪厥刅比厥航聯伍爲什黠且狂。

皇旅奮義旗揚兵所指冰沃湯衝其要抳其吭有弗若者嬰以鋩。鯨旣殪。授我疆。天兵赫赫從此光

右殪奔鯨十七句【十四句句三字二句句七字】

元將據建業天兵擊之爲開洪基第三

江之表。惟建康。負天塹﹑勢莫彊﹑彼昏不知肆譸張恃其險﹑干天常﹑

皇震怒。整戎行。義旗一指虜馘亡。授我首啟我疆﹑大業巳建洪祚昌。

右開洪基十三句﹑【十句句三字﹑三句句七字﹑】

陳友諒據豫章太祖親徵之大戰鄱陽湖友諒死降其眾爲平江漢第四

江漢湯湯。厥惟豫章。醜虜憑之。以恣寇攘。屢涉我疆。以跳以踉。天眷有明。命我

哲皇。爰整其旅。以扼其吭。戈矛洸洸﹑旗旐煌煌﹑部伍行行艂艭將將﹑鏖戰大呼。雷轟電揚。虜酋旣斃﹑虜眾亦阪凱歌以還形於樂章﹑於赫武功﹑上媲商湯﹑

右平江漢二十二句﹑【句四字﹑】

張士誠據全吳命師縛之爲縳狡兔第五

■﹝走睘﹞■﹝走睘﹞狡兔。固其窟穴。跧伏艸萊肆厥慧黠跳踉三吳﹑馳突兩浙﹑

皇命徵之。授以節鉞桓桓虎臣﹑鷹揚大桀﹑兵不畱行﹑刅不沾血﹑力屈智窮﹑自貽杌■﹝揑﹐木代扌﹞﹑銜璧而歸。系以縲紲。民痍旣平﹑天討斯揭﹑偉哉丰功﹑允矣超絕﹑

右縛狡兔二十句【句四字﹑】

元順帝能知天命舉族北歸燕京悉平爲平胡邦第六

胡運旣去如秋之索﹑徳政不修﹑疆宇日削﹑爰肇我邦﹑於彼朔漠﹑義旗所指﹑摧山震嶽﹑君臣稽顙﹑若崩厥角﹑舉族遠遁﹑不待誅縛﹑旣屋其社。寰宇淸廓。伊誰之力。惟

皇先覺。

右平胡邦﹑十六句﹑【句四字﹑】

方谷珍自元末跋扈東海命將徵之舉族來歸爲波海平第七

元政旣不綱﹑萬國兵搶攘﹑梟雄利艸昧。突起溟海傍。名號僣相加。狼貪狠如羊。大舶連百艘雲濤相擊撞蕞爾鰍鱣窟。自擬蛟龍藏。天兵渡東浙。疾若列缺光。投戈載妻子。逃匿海中央。尋復系厥頸。來詣轅門降。震雷旣輯聲。朝暾出扶桑。帖爾波不興浩刧塵不揚﹑殘民沐文化﹑宛若鄒魯邦。【此章近古】

右海波平﹑二十二句﹑【句五字】

陳友定據全閩出師執之爲拓閩境第八

眞主起淮泗。沛澤加無垠。陳氏逞顚猘。烽火連七閩。自恃險且遠﹑偃蹇不我臣﹑天兵忽爾加﹑奮擊速且神﹑執訊仍獲醜﹑困彼涸轍鱗﹑凱旋獻俘馘﹑磔裂狥頑嚚﹑海堧遂淸靜千里無纖塵﹑羣民樂蕃息﹑煦煦涵陽春﹑

右拓閩境十六句﹑【句五字】

張師道李思齊據關中天兵平之皆入職方爲定關陜第九

元徳昏﹑政棼棼﹑氓戚憔﹑吁於旻﹑情上格﹑命明君﹑二豎無職方狺﹑梗我化﹑據中原﹑王師下加猶不循。雄兵烈烈車噋噋。鐵山且碎虜曷存﹑禠爾魄奪爾魂﹑殲厥渠魁弔厥民﹑關陜平蕩無妖氛﹑

右定關陜﹑十七句【十二句句三字﹑五句七字﹑】

元社旣屋苗裔猶存大兵再加窮極漠北而胡遂滅爲蕩胡穴第十

元氏有天下。鮏羴我中原。垂發裂冠冕士效咿嚘言

聖人受天命遠續皇王傳﹑手提三尺劍﹑起自淮泗堧﹑削平諸僣亂胡遂竄鼠然屏迹𨿽甚邈﹑天討不可延窮反沙漠巢穴無復全卓哉皇業勛上雪唐宋冤。

右蕩胡穴十六句﹑【句五字﹑】

明玉珍據全蜀僣大號師出討之舉國來降爲辟川蜀第十一

夏明氏據全蜀﹑僣大號﹑保四隩恃其險遠弗臣伏。我師徵之兼水陸。搤厥吻﹑搗厥腹以杖擊地駭神速焚爾櫬﹑受爾玉待爾不死恩尢篤陶至和被淸穆﹑五十四州歸化育﹑

右辟川蜀十五句﹑【十句句三字﹑五句句七字﹑】

元屬梁王保雲南招諭不降師出徵之梁王死六詔平爲斮苞枿第十二

巨木旣蠹。根本繇傾。爰有旉枿。猶假息以生

皇曰肆哉。母讟我兵。俾其自歸。庶不戕我氓。屢遣使命﹑諭以至誠蠢玆弗靈。恣其頑冥

皇赫斯怒爰整旅以行﹑熊羆百萬﹑如雷如霆﹑摧朽拉枯﹑烈烈轟轟虜酋旣殲爨僰悉平﹑遐爾歸化四海繇以寧﹑

右斮苞枿﹑二十二句﹑【十八句句四字﹑�句句五字﹑】

○王景

嘉禾進

野繭成

騶虞獻

神龜呈

子九九八十一萬歲壽與天齊並黃河淸

四夷來

△嘉禾進

堪輿寧葉气蒸萬匯茁嘉禾生祥飆瑞露凝光精一莖九穗有三登田畯駿奔進天廷薦宗廟將徳馨時和歲丰樂太平乃知天子在樹徳雲龍風虎開休禎

△野繭成

瑞道昌至治明萬化滋植盈八荒猗歟野蠶集我條桑載生載成以奮以黃以登於明堂至和磅礡黻文章繅爲五采絲上補虞舜裳

△騶虞獻

騶虞至周服至仁表天造饑不食生畜行不踐生艸

聖皇禦宸極徳澤被枯槁林邑神聖初召南風化首邁遐躅前無偶啟貞符垂悠久

△神龜呈

箕疇演洛之靈玄龜出聖之精皇孝理表八紘役五神策六丁胤五總符十朋介金石利永貞

△子九九八十一萬歲壽與天齊並黃河淸

黃河淸七百里水晶宮下見底

聖人在位天心合並六合澄淸萬國文明捐雜佩兮蒲津遺玉玦兮龍門川後跽而陳辭兮錫蕃釐幹聖君

△四夷來

天子踐祚宏拓皇謨義聲翕沓陰肅陽噓東款扶桑西獥余喜澣海柷栗統礻一家繩牽索引咸傳於都莫不震懾天休涵濡■﹝犭先﹞■﹝犭先﹞狉狉以拱宸樞玉帛匪頒王會有圖萬歲千秋恊我貞符

○潘恩

嘉靖皷吹曲十二首

△嘉靖皷吹曲十二首【並序】

今皇帝聖神文武嗣登大寶潤色鴻猷禮樂肇興幾務緝穆建中和之極希泰皞之治徵諸往昔鮮矣其倫臣占濡棫朴歷有歲年因耳目所暑記輒效漢魏舊辭撰嘉靖鼓吹曲十二篇於以鋪張景烈庶幾後有考焉

上奮迹楚邦統序世及人心說豫天歷歸昌爲神龍躍第一民惟國本食惟民天哲王重之乃耕帝耤爲古先農第二堯師務成舜師紀後

帝親屈萬乘重幸太學爲惟孔師第三祖考上賓精爽如在行乎墟墓則仁孝勃興爲望園陵第四乾元資始禮崇大報爰稽周典特立圜丘爲王者興第五地道配幹生殖萬匯乃樹方澤肇祀北郊爲至哉坤元第六兩儀代明施光下土春分朝日秋分夕月各峙壇壝以秩祀報功爲抱靈耀第七營夜明第八宗廟之祭曰有常經尊祖親禰不暱不疏則仁昭義達爲桓桓

二祖第九古先聖王開物成務徳大流光胡元入主氛濁中夏聖衷淵遠乃隆廟祭以崇大功乃斥祀元以嚴大分典禮無愆爲天作君師第十周城朔方漢列亭鄣內修外一而後疆宇又安爲蠹爾胡第十一威以伐叛徳以綏來期於九服咸賓夷夏統一爲嗟南交第十二顧識見猥劣辭指凡蕪不足揄揚萬分要之巴人奏節𨿽乖寡和之音候鳥希聲亦適自然之分云爾

神龍躍楚之淵符昌運葉上玄膺寶歷受舜禪駕六飛北如燕越襄鄧涉河壖虎旅發如雲屯星旗揭隨風翻朱皷振聲砰闐陟元後統承天式王度敕人官百靈輯庶務虔法

皇祖無忘愆光四表耀八埏永保定億萬年

其二

古先農肇力田藝百谷重民天耤千畝炳遺編我

後興思王道圖無逸稽本約寶稼穡軫登耗農祥正扈鳥鳴杏華白菖葉生釋九五稅郊埛乘鸞輅建靑旗張翠蓋駟蒼螭秉朱�躬三推翳臣民助終畝慶惠流均勞酒典禮行儀文備洽萬國澤汪濊民所懷懷有徳祚延長天無極

其三

惟孔師明王道著六經垂鑑照惟太學育才賢端化本正所先惟前王右文術迄我明守無失

帝紹統極褒崇諏時日臨學宮咨古訓從臣工榮生闕裏樂哉辟雍尊儒重道海內同風嘉靖之治光大日有功上與唐虞相比隆

其四

言望園陵天壽之陽玉魚蒙翳月榭淒涼王气攸鍾欝乎蒼蒼

神孫奕葉朝明堂懷思祖徳胡能忘選徒命車出自上方霓旌容裔綺驣驤經行輦道增輝光

皇情如慕倍愴傷鼎湖龍髯杳無迹橋山劍履霜華白洋洋如在神靈燀赫佑我

嗣皇玄祜穰穰於萬斯年壽人長我明鴻業鞏固同苞桑

其五

王者興父事天嚴大報禮文虔營泰壇郊之南越前規侈後觀三成崇表蕝簡朴契幽玄色靑象幹體規合擬形圓特祀循周典

皇心更精專惟彼仲冬時初陽肇芽滋龍旗承歲事大次設郊圻芳齊湛陶爵繭栗潔牲犧黃鍾奏兮雲門舞膋蕭焫兮徳馨吐

上帝居�澹容與於昭左右惟

皇祖天神格兮恊气蒸祥風瑞露凝光晶百昌植兮布休禎歲丰人和歌太平

其六

至哉坤元其徳厚載代天有終化漙無外乃營泰折於彼北郊井冽寒泉澤注玄濤仲夏旦至微陰始生瘞土麗牲祀事孔明進芳糈兮裸獻秉黃琮兮旅薦樂函鍾兮八變靈祗格兮光爛膏澤四沛攸同六府孔修業崇九州島睦睦雍雍猗與富媼之功

其七

飛烏抱靈曜皎皎圓如規吐華若水端拂羽扶桑枝燭龍破幽瞑罄宇照無私構壇東門外修祭仲春時

天王服玄端奠璧享多儀感通介繁祉品匯仰春祺重光協圖應明徳長無衰

其八

乃營夜明於郊之西靈壇婀娜皛皛含輝維此秋中白藏司節顧兔光流時惟夕月乘輿出次實柴禮行載潔我糈載薦我牲芳馨肸蠁永矣重輪照臨下土受天之慶

其九

桓桓

二祖剙業兩京烈烈

六宗著徳守成

羣後配天丕顯丕承維我

睿宗斤斤其明篤生

聖子爲天下君

祖功宗徳穆穆煌煌於赫淸廟九葉重光

帝念厥序允也不忘緝熙祀典祠禴蒸嘗乃新褅袷作世典章徳馨四鬯祖考是皇締我明業永永無疆

其十

天作君師維民之則代有聖神刾物開極天厭腥徳元祚告終我

明紹統受命景隆爰思古帝掄及臣工作廟翼翼以報丰功上自三自訖於宋祖春秋承祀惟天下主和鑾按節振鷺修容駿奔對越罔不肅雝明信上格神罔時恫

皇帝萬壽福祿來崇

其十一

蠢爾胡肆鴟張彎弧馳馬掠我彊來則逐去不追古來天子守四夷禦闕庭念邊民

皇心眷眷欲西巡命元輔輟講筵驅車閫外化行邊東鴈門西甘寧往來萬里白楡城修堡堞賜金繒士心歡悅虜塵淸訾天驕絕地維殿中端拱垂裳衣

其十二

嗟爾南交限閡山海附屬我

明歷年靡怠彼昏莫庸敢煽梟風肆行攘寇王祭不共

帝赫厥怒命將䢐徵匪棘匪疚皇國是正洸洸司馬臣惟伯溫受策中朝仗鉞軍門申誓師旅淩厲風雲陳於鄙野鉦皷殷殷夷落震驚天威是懼節解枝披罔敢保聚角崩稽首道獻壺漿父子面縳上表乞降乃書露布達於神京

天子神聖乃宥爾生革彼僣王授以都統籍其土疆通其職貢羣方順軌霄漢永懷車書化一言登泰階

○屠應埈

武廟樂章

△武廟樂章

迎神

初獻武功之舞

亞獻文徳之武

終獻文徳之舞

撤饌

送神

迎神

於穆

武皇峻徳惟神纂圖振烈錫統垂明奕奕新廟燁燁精禋鸞華佇景秬鬯儲馨奉璋修宜遹求厥成永思無斁皇降居歆

初獻武功之舞

惟皇烝哉於鑠浚哲八駿業業六師孔捷南有苞蘗覲我黃鉞旣震旣遏萬邦有截惟萬邦罔弗同耆定武功

亞獻文徳之武

受命明明緯武經文厲醜旣平髦士攸登襄襄馮馮保大翊成皇度永貞昭我徳音

終獻文徳之舞

睿聖淵淵令終罔愆永命蹈宣陟配於天烈祖有訓允廸其揚之眷子承服基命其康之基命斯皇百世熾昌駿惠無疆休有耿光

撤饌

禮樂章矣嘉薦芳矣祝辭罷祼告靈饗矣告靈旣響降福穰穰篤敍萬年壽考不忘

送神

皇神鬯兮旋寢宮寢宮肅兮神有融予惠成兮穆皇風歆陟降兮後惟同肇稽占兮茵無窮承歲事兮萬祀攸隆

◆琴操

臣何喬遠恭輯

宣宗章皇帝猗蘭操

宋濂

朱右

○宣宗章皇帝猗蘭操

蘭生幽谷兮曄曄其芳賢人在野兮其道則光嗟蘭之茂兮眾艸爲伍吁嗟賢人兮予求汝輔

○宋濂

客有吏於海東者以能擊貪暴聞然終用是受誣嘔血死予友胡徵君爲著哀辭一通予讀之甚悲竊取其意作哀海東傷妷女二操使善琴者彈而和之

哀海東

傷妷女

△哀海東

我哀東海而思之苦彼何人斯猛噬如虎我不擊之我民之憂縱不我與覆以我爲仇蒼天𨿽髙冤其有極非血之嘔曷明心赤泱泱大風沈沈寒泉捨旃捨旃我尙何言

△傷妷女

有妷者女顏如舜英詆我以醜我其何傷眩白爲黑古亦多有自尢不遑敢誰之咎黃鵠飛來其音誾誾我心苟安何戚弗欣天上地下命也柰何焉知其它

○朱右

將歸操孔子之趙聞殺鳴犢作

△將歸操孔子之趙聞殺鳴犢作

河之深兮誰將厲之河之淺兮誰將揭之河洋洋兮不我濟之竭澤以漁兮蛟龍辟之覆巢殀胎兮鳳凰去之夫人有知兮予實類之九州島博大兮將予遂之

●皇明文徵卷之七

晉江何喬遠穉孝選

古樂府

樂府變

◆古樂府

劉基

詹同

髙啟

唐肅

孫蕡

貝瓊

南丰民

丘浚

李東陽

張弼

黃瑜

石珤

李夢陽

何景明

王廷相

徐禎卿

孟洋

楊愼

薛蕙

蔣山卿

王廷陳

沈愷

戴欽

範欽

王問

趙釴

○劉基

气出唱

△气出唱

今日不樂振筞遠遊東上泰山巍何修修道逢仙人要我同仇蒸霞爲糧烹玉爲羞玄英素蕤光華漫流日觀菡蓞葩華九州島令我從之身輕若浮道以五鸞翼以兩虯朝翔玄圃夕止蓬丘謁見王母云眉月眸靑娥三千或舞或謳風吹瑯玕聲如鳴球雜花並開莫知春秋洪崖先生勸我此畱自揣凡骨非仙者儔七情交煎一觸百抽又病戇僻無藥可瘳崇崇淸宮蕩無崖陬列仙如沙不少一漚王母笑聽拜謝叩頭歸來山林曷標曷鉤熙熙泰和長樂無憂

○詹同

前有尊酒行

△前有尊酒行

前有一尊酒後有三尺墳墳前兩樹花墳中不知春分明記得墳中叟曾共當年飲春酒

○髙啟【十二首】

燕歌行

堂上歌行

徵婦怨

猛虎行

寒夜吟

養蠶詞

打麥詞

賣花詞

憶遠曲

送客曲

里人行

梧桐園

△燕歌行

淸商變節朱火違嚴霜塗庭卉水腓邊城早寒未授衣念君遐徵不能歸涼風時來動中闈蠨蛸在戶熠耀飛賤妾宵興嘆無衣簪珥不施減容輝欲寫憂思撫瑤徽君今不在聽者稀啟明未出燈巳微愛而不見徒歔欷

△堂上歌行

堂上歌歌南山主人爲歡仰客顏翠帷夜捲出兩鬟移尊更飲花樹間花樹間有明月客不醉歌不歇

△徵婦怨

良人不願封侯印虎符遠發當番陣幾夜春閨惡夢多竟得將軍軍覆信身沒猶存舊戰衣東家火伴爲收歸妾生不識邊庭路尋骨何繇到武威紙蟠剪得招魂去只向當時送行處

△猛虎行

陰風吹林鳥雀悲猛虎欲出人先知目光瞳瞳當路坐將軍一見弧矢墮幾家插棘髙作門未到日沒收豬豚猛虎𨿽猛猶可喜橫行只在深山裏

△寒夜吟

月下凍痕生綠井隔簾霜片飛無影樹枝風息轉凝寒愁人如鳥棲未安夜短夜長應獨覺熒熒殘燭鳴烏角

△養蠶詞

東家西家罷來往晴日深牕風雨響二眠蠶起食葉多陌頭桑樹空枝柯新媍守箔女執筐頭髮不梳一月忙三姑祭後今年好滿簇如雲蠒成早檐前繰車急作絲又是夏稅相催時

△打麥詞

雉雛髙飛夏風暖行割黃雲隨手斷疏莖短若牛尾垂去冬無雪不相宜場頭負歸日色白穗落連耞聲拍拍呼兒打曬當及晴雨來怕有飛蛾生臥驅鳥雀非愛惜明年好收從爾食

△賣花詞

綠盆小樹枝枝好花比人家別開早陌頭擔得春風行美人出簾聞叫聲移去莫愁花不活賣與還傳種花訣餘香滿路日暮歸猶有蜂蝶相隨飛買花朱門幾回攺不如擔上花長在

△憶遠曲

楊子津頭風色起郎帆一開三百里江橋水柵多酒壚女兒解歌山鷓鴣武昌西上巴陵道聞郎處處經過好櫻桃熟時郎不歸客中誰爲縫春衣陌頭空問琵琶十欲歸不歸在郎足郎心重利輕風波在家日少行路多妾今能使烏頭白不能使郎休作客

△送客曲

送客車在門勸客杯在手明日長安花今夜宜城酒願客飲此勿復辭我無黃金爲客壽人生無處無弟兄鄕裏剌促誰知名賣書買得百金劍有身須向關山行馬四蹄車兩轂行人欲發休躑躅嘐嘐雞鳴赤日旭

△里人行

里人有病不飲藥神君一來疫鬼卻走迎老巫夜降神白羊赤鯉縱橫陳男女殷勤向前拜家貧無肴神莫怪老巫擊鼓舞且歌紙錢索索陰風多巫言汝壽當止此神念汝虔賒汝死送神上馬巫出門家人登屋啼招魂

△梧桐園

桐芯香桐葉冷生宮園覆宮井雨滴夜風驚秋鳳不來君王愁

○唐肅

秋江曲

智伯頭飲器歌

△秋江曲

妾家住銀塘石楠秋葉香憶君蕩槳去江水與愁長西風葉泣葓花露鴨嘴灘底人不渡冷莎如鐵剌煙素鴛鴦飛來鸂■﹝氵鵣﹞去

△智伯頭飲器歌

飲伯頭些伯鬼伯死寧知頭作器玉盤酒滴猩猩紅血波倒浸泥九宮雷吼無聲電晴墜伏犀骨斷漆花膩老龍一吸銀海澀飲闌擲桮怒發立英雄夜半不敢泣君不見君漆頭臣漆身恨君藍臺爭諫臣

○孫蕡

短歌行

古意

鴛鴦篇

牧羊詞

蠶媍詞

雲南樂

△短歌行

擊長劍和短歌短歌聲無歡調促情苦多盻流光疾逝波靑銅霜飛柰老何

△古意

山樊花落春風起吹妾芳情渡湘水夢中蝴蝶相交飛門前鵲聲郎馬歸

△鴛鴦篇

南浦雙鴛鴦生來不獨宿葉底巳雙飛花邊還對浴鴛鴦可羨復可憐況妾容華方少年

△牧羊詞

隴羊尾簁簁山虎毛離離願得山虎死隴羊長自肥蒼茫大化良亦苦怪底生羊復生虎

△蠶媍詞

朝看箔上蠶暮收繭上絲絲成給日食不得身上衣早知阿家蠶事苦不若當初學歌舞

△雲南樂

成都賈客向人語黎州多風雜多雨雪山萬古長不消山下四時風气暑竹林西畔是雲南不論冬夏披氈衫蠻官見客花布襖村婦背鹽靑竹藍繩橋跨澗石嶻嶪部落馬蹄皆灌鐵引筒貫索通客行插木入崖防棧絕郫筒酒熟蠻人歌太平今喜無兵戈懸車不戍相公嶺賣馬安行大渡河牛纓換貸躋卯笮路出彭門緣劍閣火井秋篁截洞簫幾腔吹作雲南樂

○貝瓊

行路難

△行路難

采玉於闐河問君勃律何處過采珠鮫人室問君百粵何繇出珠玉歲久同爲塵君胡重利不重身海有波缺我楫山有石摧我輪行路難出門卽羊腸何況萬里道管叔危周公匡人仇魯叟尊有酒盤有壺鼓坎坎歌鳴鳴海不可涉山不可徒路傍之人愛爾玉與珠我以爲父安知非虎我以爲兄安知非狼仰天悲歌涕下沾裳

○南丰民

南丰典史馮堅謠

△南丰典史馮堅謠

山市晴山鳥鳴商旅行農天耕老瓦盆中濁酒盈叫囂隳突不聞聲

○丘浚

公莫舞

嶽王墳

△公莫舞

公莫舞公莫舞不必區區聽亞父霸王百行掃地空不殺一端差可取咸陽宮殿成刼灰三秦城邑衝殺機云何居鄛七十叟不及外黃黃口兒公莫舞公莫舞公舞徒爲爾天命繇來歸有徳不在沛公生與死

△嶽王墳

我聞嶽王之墳西湖上至今樹枝尙南向艸木猶知表藎忠君王乃爾崇姦相靑衣行酒誰家親十年血戰爲誰人忠勛翻見遭殺戮胡兒未必能亡秦嗚呼臣飛死臣浚喜臣浚無言世忠靡檜書夜報四太子臣構再拜從此始

○李東陽

屠兵來

國士行

昌國君

鴻門髙

聞雞行

司農笏

鄭歇後

安石工

奇才嘆

三字獄

尊經閣

△屠兵來

兒勿啼屠兵來趙宗一綫何危哉千金賣兒兒不死眞兒卻在深山裏妾今有夫夫有子死兵易立孤難九原下報無慚顏趙家此客還此友穿何故亡盾何走誰言趙客非晉臣當時嬰杵爲何人

△國士行

漆爲癘炭爲啞彼國士何爲者趙家飲器智家頭一日事作千年仇報君仇爲君死斬仇之衣仇魄裭臣身則亡心巳矣

△昌國君

齊城下卽墨守燕將代昌國走卑辭累使招不歸臣心上有先王知先王知心獨苦義君臣邦父母當時誓死卻齊封更忍還兵向燕土終不似信要劉胥報楚

△鴻門髙

鴻門髙髙屹屹日光蕩雲霧塞雙舞劍三示玦壯士入目眥拆謀臣怒玉斗裂网彌天龍有翼龍一去難再得

△聞雞行

城頭雞鳴聲不惡祖生夜舞司州幕南來擊楫向中流殺气橫秋盡幽朔手提一劍馴兩龍黃河以南無戰鋒十州父老皆部曲誰遣吳兒作都督中原未淸壯士死遺恨吳江半江水

△司農笏

司農手中無寸鐵奪笏擊賊賊腦裂賊𨿽未死气巳折奉天天子雙淚橫十年棄卿眞負卿臣身區區勞記憶平原太守曾未識

△鄭歇後

鄭歇後登臺司國事去嗟何爲唐之衰風不競天下紛紛非一鄭君不見宋家養士得士力無數忠賢海中溺

△安石工

端禮門金石刻丞相手書姦黨籍長安役者安石工不識人賢愚但識司馬公卑疏不敢預國事幸免刻名爲後累匹夫憤泣天爲悲黃門夜半來毀碑碑可毀亦可建蓋棺事久乃見不見姦黨碑但見姦臣傳

△奇才嘆

奇才復奇才二聖一語孤臣哀孤臣哀淚如雨眾欲殺臣臣有主不然安得夢中身天上語

△三字獄

朋黨謫天下惜惜不惜貶李廸三字獄天下服服不服殺武穆姦臣敗國不畏天區區物論眞無權崖州一死差快意遺恨施郎馬前剌

△尊經閣【詠周是修也】

尊經閣閣髙不可攀前有文宣宮後有鍾陵山

○張弼

獨漉篇

髙郵城

養馬行

△獨漉篇

鼓鳴鐲歌獨漉獨漉獨漉亂我心曲不畏水深不畏泥濁有弓當射蛟有力當屑玉烈女無媚容丈夫不受辱翩翩者鵧鴉爲之逐林林謀丈國仇未復我刀夜鳴欲剿膻腥子弗我礪夢寐徵營虎逸於山我晲於藩戶牗弗葺牀簀之患

△髙郵城

蒼狼猳子厭柘衣白駒亭戶建牙旗髙郵城中困狐兕簡書忽下縱鯨鯢鮎鯢南徙三江水汨日滔天亂天紀黃菜葉搖風雨聲不知淮泗眞龍起眞龍起鯨鯢死髙郵城中花爾爾

△養馬行

領馬易養馬難妻子凍餒俱尫孱若有芻豆且自飡安能養馬望息蕃平原艸盡風色寒羸馬散放聲嘶酸忽然倒地全家哭便擬賠償賣茆屋茆屋無多賠不足更牽兒女街頭鬻鄰翁走慰不須悲吾家巳鬻兩三兒

○黃瑜

烈鴛謠

△烈鴛謠【有序】

成化六年十月淮安鹽城大蹤湖漁人見鴛鴦交飛獲其雄烹之雌戀戀飛鳴投沸湯中而死漁人悲其意爲棄羔不食餘稱之曰烈鴛

烈鴛可悲雄巳死雌依依寧同鑊中烹不向湖上飛生來相隨不相捨如今奮翅同所歸何事楚宮嬌不語露桃脈脈東風裏

○石珤

契苾兒曲

△契苾兒曲

垂拱朝民間歌契苾兒詞曲多媟艷亦樂之妖也契苾兒爲張易之小字君歌契苾兒妾按龜玆舞酒盡燈欲滅堂前鸚鵡語光順門宣供奉郎蓮塘水暖雙鴛鴦象牀犀簟伏熊枕春風夜簸花枝狂誰家少年眼如虎犂斷並州杏花雨

○李夢陽

想象歌

叫天歌

白毛行甲申元日作

鴈門太守行

直如弦

月如日

△想象歌

李子北行日夜行思其兄其兄亦日夜行於是作想象之歌

霧邪煙邪行艸莽者兄邪

△叫天歌

叫天歌者撫民之所作也余聞而悲焉撮其辭而比之音

彎弓兮帶刀彼誰者子逍遙牽我妻放火我言官府怒我【一解】彼逍遙者誰子出門殺人騎馬城市汝何人誰教汝騎馬【二解】持刅來持刅來彼殺我父兄我今遇之必殺此傖彼答言奉黃榜招安嗟嗟柰何柰何【三解】彼不有官饑官賑之出有馬騎我有租有徭有役苦楚胡不彼而【四解】

△白毛行甲申元日作

元日地動生白毛髮春當暖風蕭騷天時尙然有錯迕老夫何怪兒童曹君不見猛虎失勢人寢其皮惜也豈復能咆哮我歌白毛比之董逃

△鴈門太守行

鴈門太守汝何人治邦三月稱明神我有牛羊賊不來掠我有禾黍人不敢割昔我無衣今有袴著我思禮拜太守太守不見憐但聞太守身姓邊紫髯廣額聳兩顴太守出門四牡騤騤後擁皂蓋前導兩麾行者盡辟易居者不敢窺旁問太守胡所之云訪城南皇甫規

△直如弦

直如弦死道邊相逢且勿諠敬聽古人言子𨿽抱良璧暗投誰爲惜掇蜂尙見疑何況不相知種桑爲得衣種谷爲得飽結交不得心不如絕交早

△月如日

月如日光如輪輪五色繽哉紛貫紫霓揚風翎扶太乙侵紫庭化爲白气千天經張我弧挾我矢袪祲滅妖天下理

○何景明

艷曲

△艷曲

禦溝連上苑大道接平沙紫陌三千騎靑樓十萬家城中楊柳樹風起暮飛花

○王廷相

古東門行

古西門行

巫山髙

空城雀

仙人王子喬篇

烏鵲吟

瘦兒歌

蘄民謟四首

△古東門行

出東門行遲遲入君門欲何依我衣日垢我馬悲鳴嘶【一解】彼都客皇皇各自班鵻東西飛浮雲上天蔽富貴顧我何啻濁水泥【二解】濁水泥縕袍不足恥陋巷大聖稱庶幾時命取捨安能違伯夷叔齊采薇自苦可以嬉【二解】伯夷叔齊采薇自苦可以嬉堂上張筵樽俎坻坻入門脫行纏感君淚下流黃機【四解】

△古西門行

出西門行來歸山川險以巇驅車躍馬君何爲【一解】堯讓許由天下可辭簞食豆羹嗟嗟鄙而憂生煩思不何愚【二解】莫邪闌干魑魅避之虞奏簫韶鳳凰來儀不見古皇得見古時【三解】春桃華韡韡倏忽霜霰飛盛年不作樂老大徒傷悲【四解】北裏撞鐘南裏吹竿歡歌屢舞形舒君今苦樂當自知【五解】人生壽命日月速但願陛下南山齊人生壽命日月速但願陛下南山齊【六解】四海格心三辰垂輝延年永福昌其樂不可逾【七解】

△巫山髙

巫山一何髙下夾三峽流問子何所欲子亦何所求洞庭有元龜西江有玄虯白龍遊赤水黃鵠棲蒼丘覯諸大道靈可以解我憂黃金爲楫沙棠舟我欲從之渺哉悠道逢仙人眉雪光手持九華碧玉箱授我一丸藥木難郁金香食之可以騎日月飛踔四海雲中翔龜爲車龍爲禦虯爲馬黃鵠翩翩飛來下

△空城雀

空城雀何濡濡朝哺兩黃口夕棲枯樹株原田每每豈不肥山長路遠心所虞鵲來勸雀我言汝記取官倉之遺足飽汝胡爲戚促空城裏雀答鵲空城無人晝索索艸實潦泉生可托不及鸞鳳遊赤霄榛棘跳浪亦足樂倉上可張网倉�可設擭人生多智情則惡愼莫近人遭束縛

△仙人王子喬篇

我思仙人王子喬乃在大海之中蓬壼湄奉君雙明珠不肯遺我一字書君有他心柰何白日來照當知之我思仙人王子喬乃在昆侖玄圃之東偏常見日月相蔽虧我欲從之渺哉艱造父巳沒飛龍無媒膏車去去何時當來還我思仙人王子喬七月七日下來遊人間望之咫尺不得近仙人勤勤言爾遊金闕爭名美人夭桃花黃金千萬餘何異腐壤而居我言軒轅堯舜去巳久我皇登至道萬民悅康壽而難老輔之成太平非邪媚道仙人勤勤言玉霄三十六紫皇驂鸞螭矯回翔玉女麻姑灑掃天極白日淸靜聖相當今我下來遊作歌吹伊耆與爾陛下萬歲期

△烏鵲吟

烏啞啞鵲查查東方日出人辭家黃鵠髙飛伯勞嗟城頭伐皷城門開送君早上黃金臺車輪遙遙何時回九月江南好天气日日江頭望君至鴻雁飛天雞下地天涯恐有相思字

△瘦兒歌【有序】

北方有鳥色黑而尾短其聲瘦兒瘦兒俗呼爲後娘虫常夜啼出血童謠云云余乃櫽括其辭歌之以爲後母戒

西山髙查牙髙髙種作麻兒言種白薴母言要暑衣種麻麻不成誓兒切莫歸兄抱熟麻子香甜有餘味弟請易其子不悟母心計大兄種麻麻滿園小弟種麻沒一根弟曰我逃去誰敢見慈顏兄曰弟逃去我獨何能還人生在家不得樂不如且倚他人山羅家罷黃雀山雞入网裏使心害他人天報在自巳兒去竟不來阿母至死悲化作相思鳥夜夜空林哀一更淚不絕二更淚成血三更淚血盡飛鳴繞枝毛羽折百禽聞之不能寐風淒月黑山石裂吁嗟嗟有兒有兒不相守何不當時作慈母

△蘄民謟【四首】

有芃者艾生我十七年之病得者愈五內失調邪作主富貴耽欲乃自取艾縱有靈將奚補我欲言之上官怒【右蘄艾】

龜帬生毛綠的的大如錢貴如璧養來盆中水凝碧細人之坑有何益【右蘄龜】

白花蛇誰教爾能辟風邪上司索爾急如火州中大夫卻逼我一時不得皮肉破積骨如巴陵殺爾種類絕白花不生禍始滅【右蘄蛇】

龍須作席光電電暑眠不及蘄陽簟涼如水滑如藤一簟幾工能作成官府取之只一聲有價無價誰敢爭【右蘄簟】

○徐禎卿

楡塞嘆

擬蕭子顯春別曲三首

△楡塞嘆

楡塞西來艸似煙洛陽東望月如錢回腸時時轆轤轉蘭心夜夜膏火然虫吟下牀露入幔天河沈沈云曼曼靑相玉井一葉秋滿城寒砧星物換空傳艸艸一行書誰寄遙遙千里嘆會日苦少別離長人生失意恆過半

△擬蕭子顯春別曲【三首】

春風戲蝶一庭花落日聚雀空城麥半牀敝帳掩朝寒滿鏡新愁減釵澤貞志寧亡陌上桑同心共指西陵陌

鳴鸝欲亂花發齊江南艸長綠葉萋三邊遠戍十年妻驚顏感候那不啼

霧裏纖纖新月光機中少媍織流黃可憐斷絲不如淚零落時續不能長

○孟洋

羊觸人

△羊觸人

靑苗邈邈白羊雙角羊食苗苗盡禿牧兒持杖羊羊不受逐睨目視兒向兒觸兒莫能支走且矚一羊奮股十夫力苦羊亦搏人況乃熊與虎

○楊愼

邯鄲才人嫁爲廝養卒媍

後緩聲歌

古艷曲

雙燕曲

華燭引

鶖郎行

田家喜晴謠

蜻蛉謠

休洗紅

蒙鳩篇

羅甸曲貴州道中

月儀帖

玉臺體

△邯鄲才人嫁爲廝養卒媍

序曰予觀樂府有邯鄲才人嫁爲廝養卒媍篇特亡其辭亦失其解及考史記張耳傳洎楚漢春秋並云趙王武臣爲燕軍所獲囚於燕獄先後使者往請輒爲燕所殺趙有廁養卒謝其捨中曰吾將載趙王歸舍中人笑之乃走燕壁以利害說燕將燕以爲然乃歸趙王廁養卒禦王以歸武臣歸趙以美人妻養卒以報之是其事也予觀養卒有戰國策士之風太史公書其事文旣奇樂府歌其事亦奇矣六朝及唐人擬作者皆似瞇目道黑白𨿽吾鄕太白亦迷其原昔吾亡友何仲默一日讀焦仲卿妻樂府謂予曰古今惟此一篇更無第二篇

也凡歌辭簡則古此篇愈繁愈古子庶幾焉可作一篇與此相對予謝未遑然亦未有玆奇事直當之也去今二十年屏居滇云平晝無事散帙見此事思與仲卿事適類復憶仲默言乃操觚試爲之以成此篇惜不使仲默見之永昌張愈光亦仲默文字友也遂往一通以寄愈光云

團團桂花樹生在邯鄲宮翩翩翡翠鳥結巢丹桂叢花紅何灼灼翡翠何雍雍宮中有才人顏色如花紅靑雲爲雙髻明月爲雙瞳十三阿母側十四深宮中貞心比筠竹榮華如茂松左手抱齊瑟右手揮吳桐紫綺爲綢繆紈素爲裁縫獺髓明點黙龍涎燻褶■﹝礻恖﹞楚蕖華跗薦燕支唇朱融楊子江心鏡百煉照膽銅復帷鎭文犀列錢衘璧釭被繡共命鳥席坐同心狨蜻蛉啑鳳子雞翹濯鳬翁春禖燕乙乙曉寢虫■﹝艸冖罒羽﹐上中中下﹞■﹝艸冖罒羽﹐上中中下﹞芳池七十二寶帳三千重名用琬琰刻臂用綘紗封昔似河中鴦今從雲中龍雲龍不可系河鴦那得從君王好遊獵將軍射飛鴻靑樓臨大道層城俯雕甍燕兵北方來陣馬如蠛蠓惡氛起廣陌襄國迷旌幢悠悠俄轉轂去去成飄蓬暮看月出西朝看日出東君王不可見日月光瞳朧湛盧失吳劍烏號亡楚弓左將名飛虎右將名飛熊前軍千人俊後軍萬人雄中軍張與陳耳心余腹同前使叩燕壁後使躡前蹤去節何揚揚歸魂杳煢煢後軍戒前覆咫尺不敢通王宮懸賞格賞格厚且隆侯印方斗大金帛嵩丘崇不愛印懸斗不愛金堆嵩宮中有才人顏色如花紅靑雲頭上髻明月眼中瞳十三阿母側十四深宮中逝將脫薪槱歸來取華容將軍問何人竈下廝養童軍中駭且異駭異交譏諷爾廝一何蚩爾養一何惷爾去何當還無吉祗有凶左將名飛虎右將名飛熊前軍千人俊後軍萬人雄往往不生還累累形影空■﹝齒間﹞■﹝齒間﹞虎狼吻嗟嗟麼麼虫養卒含笑言君豈知我衷君亦勿賤賤君亦勿庸庸君亦勿少少君亦勿窮窮勿以江海流棄捐溝與潀勿以芝蘭芳棄捐菲與葑勿以椒欓貴棄捐薤與蔥君道如踐棘我道如拆葼君道如探湯我道如撥麷我去車搖搖我來皷冬冬朝發趙北際暮望燕南衝沐露轉磨笄戴斗䢐崆峒行行日巳夕停舟易水陰當門報燕將言有趙使臨使者問燕將試言探臣胸燕將語趙使爾欲得爾王趙使笑不止爾語瞶且霧燕爲唇齒國趙爲輔車邦張耳與陳余饑鷹待勁風交遊如父子遁秦聯翼翪一朝仗馬箠下趙數十城各有南面志機會不巧逢勢屈武臣下立王持趙心趙地今巳定趙王爲燕擒耳余握趙柄武臣受燕籠王歸二人臣王囚二人公肯迎生王輦惟逆死王輁死王良實願求王但虛名王魂化燕氛二人喜無忡內舉全趙勢外折弱燕鋒問罪始有名仗義不待攻王今兵在項行見雉離罿臣來弔燕禍不來歸趙功燕將色如土燕王胸如春乞爾趙王歸急歸在匆匆出門不復顧仰天荷髙穹養卒禦王歸喜气如渴虹前歌揚金鑣後舞踏錦幪荊卿羞督亢陳馳慚遷共惠公返曲沃勾踐復吳淞山川再淸朗天地重照明智靡秦樗裏勇冠夏門逢銅斗咲剌客玳簪恧京朋三軍咸嘖嘖眾口交喁喁升爲堂上賓永脫竈下烘張筵列樽俎烹羔宰肥豵累累系印綬瑟瑟穿玲瓏陽阿七盤舞中山酒千鍾厚賞陳前墀養卒辭未終宮中有才人顏色如花紅可惜桃李子降作糟核供始笑周尾生抱柱流寒淙復笑蘓季子愚婦不下緵陳余娶公乘張耳婚外黃持將比才人才人姣無雙宮妝揚嫮都野態減妖穠殷勤語才人才人莫心忪好去偕新郎新郎非蚩氓繁華少隹實麗色幾歡悰請看古美人命薄恨常濃驪姬死晉市西施沈吳江黃鵠悲陶嬰蝴蝶怨韓馮潙汭兩皇英南望九疑峯斑竹淚點點瀟湘波洶洶章華貯巧笑細腰如黃蜂峽夢啼霠猨江眺傷靑楓阿房三十六烈焰驚丰茸娥娥總薄命嗚嗚歌懊憹相逢恨靡蕪相思苓芙蓉爾名播樂府爾芳輝管彤寄謝東鄰子學步休言工

△後緩聲歌

澤藏之山必有陸沈之波物或反其常君將柰之何雌驍難爲雄斧小不勝柯心之憂矣歌目訛復思入淮之爵必有飛海之鰩披枝且害心繁實多隕條吐珠誰不捨曼睩能無招心之憂矣歌且謠

△古艷曲

皎皎復盈盈傾國更傾城珊瑚絲結网苕華玉篆名宮女多相妬非關君薄情【珊瑚网西施事出吳越春秋逸篇見�克李義山詩注夏后氏二美女苕華刻名琬琰玉苕是琬華是琰見汲冡語】

△雙燕曲【方云有風有體遠評忠愛之意】

有鳥名飛燕雄雌自相將飲君玉池水巢君文杏梁美人當軒坐恐涴羅衣裳請君驅除之君憐不忍傷雛生八九子嬌愛比鳳皇鳴聲何啾啾聞我庭東廂習飛還不遠墮墜雙扉旁主人戒廬兒毛羽無摧戕不喙五株桃不啑五畝梁秋風從西起翩翩向南翔昔爲黃口兒今爲烏衣郎辭巢謝主人華屋恩難志願主壽千歲歲歲巢君堂

△華燭引

華亭席上酒闌樂闋禺山張子愈光誦梁人燭賦碧玉舞罷羅裳單之句嘆其警絕而惜其非賦體也抽毫襞紙屬予增損其辭以爲華燭引

六螭稅駕眠虞淵三爵行棲珠樹煙雲母疏牕花作地茱萸繡帳錦爲天銅芝抱蔕復纏柯金藕相縈共吐荷虹貫彩暈迎雨歇密催香熖送風過桂華漏促頻銷麝蘭燼天寒不畏蛾徐君東壁機絲少郢相南方書誤多菖蒲傳酒座欲闌碧玉舞罷羅裳單畱云影射荊王枕泫露灮搖漢帝盤攬帶盈盈君不見脫纓胍胍兩相看

△鶖郎行

茈澤鶖郎唼雛鴨驚飛鴛鴦逐鴨鵊翠袖帝春幽鳳奩紅絲穿露空鸞柙碧眼胡兒亂馳鴇三五紅顏片時老今日盈盈滇海花明旦蕭蕭陸涼艸

△田家喜晴謠

玉女投壺玉皇側海童拖霖海天黑風花閃日日笑云【俗以雲气班駁謂之風花古詩明月揚帆應復蒸雲散亂作風花俗諺以雨乍落乍止日光穿漏謂之天笑】雲气烘爲雀頭色湏臾變作樓梯天黃綿襖出曬破磚【諺雲樓梯天曬破磚又田叟冬晴見日喜曰天上黃綿襖子出】茅檐夜望黎星沒蘆絮飛殘水生骨【諺云黎星沒水生骨】

△蜻蛉謠【美姜公也】

蜻蛉川硪碌野鐵箐窮崕飛鳥不下魋結成羣行白日腥風灑系我犛牛驅筰馬金雞廟前無行者使君坐紫城枹鼓臥不鳴蒼山平洱水淸守犬無夜驚行商達天明白羽蠹靑苗生南山踏歌北山耕願畱使君住只愁使君去畏途前番君不聞髙車駟馬亦使君刼商車下殷車輪

△休洗紅【憫山東流賊之亂也】

休洗紅紅顏薄命恨難窮蛾眉傾國誰家女十五纖腰媒未通金屋盈盈嬌白日錦牕的的玩春風戎馬一朝生冀北黃巾萬騎滿山東金繒賤棄如泥土絕色爭擒獻鏑鋒火燒野田飛墅鴨云暎東方生蝃蝀飄零自分身如葉憔悴誰甘首似蓬當時不識門前路今日能彎馬上弓媍女何能堅節操丈夫本自不英雄

△蒙鳩篇

辭家鄕去親愛遠從軍萬里外日暮曠野霜風凍我有夫行惻營巢寄所蒙鳩語老鴟摘巢抨去之老鴟言此鳥是鳳皇抨之恐不祥但可嚇去之不令在我傍凰止鳳飛羽毛摧頹五里一還顧十里一徘徊山川■﹝山上差下﹞峩嵚岑隱阿且飲晨露飧朝霞禍無常門福無常家咄嗟呼傷哉謂之何

△羅甸曲貴州道中

山圍羅甸國水繞的澄橋橋下東流水可惜無蘭橈蠻樹不凋葉蠻云不放晴長亭望不見何處是渣城

△月儀帖

鸞驚開二玅蠆尾見徵西花蠹贉銷鼊香蟫跋認鷖不逢華蓋叟誰與重■﹝尢是﹞■﹝尢舊﹞【梁元帝古迹啟鸞驚之奇聞之於索靖鷹時之巧又顯之於蔡邕山谷詩惜無徵西蠆尾手爲寫黃門急就章徵西指索靖也華蓋山人朱仲溫模爲拓本也月儀帖祕閣續刻尾有鷖字東坡詩我今久閣筆不寫紙尾鷖】

△玉臺體

戚裏盛豪華聯翩赴狹斜寶闌圍鬭鴨金瓦擲鳴哇歸騎春城晚風吹滿路花

○薛蕙

善哉行

煌煌京洛行

鳳笙曲

隴山

△善哉行

來日大難痛心疾首今日爲樂莫懲其後大難如何昊天不嘉吉凶有時人莫之知鹿之遊斯在彼中野庖人調和將以爲脯翩翩白龍好是魚服豫且射之載中其目少康出畋不復其捨戎王朝臥乃縳尊下式戒在始式備在終匪戒匪備害於其躬天命戾止匪夙則莫勉爾在位無俾天怒

△煌煌京洛行

猗猗椅桐斤斯斧斯人之維良胡俾遺之豈弟君子人之是谷君子不弘人之無祿絺綌在冬子曰有衣終朝不饋子曰罔饑此之仡仡子曰不力彼之揭揭子曰不直有菅有蒯女子采之九九之術齊君禮之室周讓禦簡子是取臧文之賢譏於孔父吁嗟士人生之窮兮我思古人惟周公兮

△鳳笙曲

白玉作筩黃金葉鳳翅差池凰羽接奇弄徘徊曲重疊曲重疊聽增傷鵾雞舞白鶴翔

△隴山

隴之山兮在彼西北子之徵兮防禦中國隴上之木鳥不肯息隴下之水魚不肯食

○蔣山卿

門有萬里客

△門有萬里客【此當爲張永嘉而作】

門有萬里客駕言發京都問客京都來世事比何如公交車徒詔士北闕新上書崢嶸片言合恩寵一朝殊升君白玉堂上君黃金塗賜與出內藏宅苐夾皇居華榱鏤璧璫文牕結綺疏珠履並侍從紫衣備走趨髙門平日開飛蓋巳塡衢官爵入掌握才俊待吹噓顧盻遺光彩俯仰生榮枯貴盛誰不美尊幸古來無天運相代謝日月有盈虛時命苟未逢取進何所圖執戟疲揚雄文園病相如今君守寂寂辛苦徒嗟吁

○王廷陳

出自薊北門行

閶闔行

行路難

擬矯志篇

猛獸行

△出自薊北門行

胡匪茹寇朔方信妖師造不祥倏豕突忽鴟張逾回中至沍陽蹂稼穡發蓋藏遭者劉奔不遑父失子女求娘聲斷絕摧肝腸天爲愁日無光不有辜罹厥殃【一解】帝赫怒命䢐徵方召往衛霍行旟旐揚組練明介馬馳速流星朱熛烈玄顏蒸仗中權效先登人皆奮身命輕【二解】出鴈門過祈連煎瀚海夷天山絕累重燼毳氈敕韭三姓傑兩賢谷蠡殪當戶殲斬首虜如刈菅血釁鼓頭系鞍血潰野骨塡川檻厥魁凱以旋【三解】捷書聞不色喜庭臣賀帝曰止嗟我軍寧無死詔扶傷兼罪巳【四解】馬歸山士服田死錄子生與錢戒軍吏勿開邊羗無過漢不先務休息思保全罷還戍閉玉關韜五戎壽萬年【五解】

△閶闔行

閶闔開賢人庸鳴鼓間擊鏞貢術蓄指微哉同汲淸亦附滓鮮株槁荄紛以供背叛腹媼逐翁如韋之矢十斛弓俄逐而西頃卻以東退乖妄侶進喪貞朋快捷方式窘疏武仁軌罕哉通孰爲雌孰爲雄朝譽曰堯夕詆則蹻梟鴟犯鸞凰簫艾牛蘭叢蒙首以徵吾將奚從

△行路難

磁石引鐵金不連餌可得魚龍不吞蠟戟𨿽研不可剌明珠𨿽貴不可餐水中之車何殊陸地之船玉卮無當不以注白刃倒持安用銛手中𨿽有丈八矛試之井底難回旋𨿽有輕輿駕良駟途窮日暮安能前丈夫𨿽有磊落才生不逢時將蒿菜

△擬矯志篇

龍虯𨿽果不資鱔鰍鸑鷟𨿽孤不匹鶩雛𨿽有香艸當戶必除𨿽有仁人在敵必誅狐白𨿽美炎暑必置舟車之用易地則棄蕙蘭不采無異蓬蒿於將不試世比鉛刀以驥捕鼠曾不如貍餓夫獲璧不如得麋郭生純臣魯連髙士彼乃登臺此則蹈海寧直見伐無爲曲全寧渴而死不啜盜泉

△猛獸行

山上采樵道逢猛虎虎銜樵去置之林下樵告虎言君何不仁君得一飽我則殞身昔非有怨今何見瞋虎答樵言何哉所云子非我怨我非子嗔皇天賦性有此不仁樵告虎言君言難辧匪我攸聞吾聞天地大徳曰生騶虞不殺獨匪爾倫虎答樵言當死小虜亦何多陳三日乏食竄伏荊榛辛苦見遭柰何捨君樵得虎言仰天大叫哀聲徹云虫蟻惡死況乎我人願取厲气敷和布春盡令猛虎化爲龍麟

○沈愷

結襪子行

沐浴子

△結襪子行

蜀道難爲直黃河難爲淸千里能一曲不如直道行雌雉鳴雄風生壯士憤殺气橫丰城寶劍耀日月時時拂拭蛟龍鳴浮名等飄瓦軀命鴻毛輕漸離剔目不足數舞陽死灰竟何成提劍感激報知巳一時千載揚烈聲

△沐浴子

胡爲玄胡爲白玄不受緇白或可餙皎皎還易污闇闇人弗疑君不見瓴甋誇璠玙魚目笑珠璣吁嗟沐浴子今何爲同堂合坐愼勿述懷貞履潔仍自持

○戴欽

采珠曲

△采珠曲

漢川采珠女盈盈漢水湄香風飄繡帶春日照羅衣寶珠一朝得笑動靑蛾眉持歸入中堂麗彩生簾幃團團走明月湛湛搖靑池幽庭天日吐玉匣斗星垂王孫聞此寶千金來見遺登門願一覯長跪方致詞珠女三嘆息人靈貴自知寶重古所貴金多何用爲萬鎰非我慕連城不爾思珍藏靑瑣櫝永翫白龍輝

○範欽

出門曲

△出門曲

烏亂啼馬又嘶車輪宛轉指安西出門默默不得語獨倚空牀淚如雨

○王問

賣鎗纓行

△賣鎗纓行

先是吳中有賣鎗纓人上城之謠巳果寇至倉卒驅眾捍禦皆白徒也且值耕侯農甚苦之

賣鎗纓人上城白晝揚旗夜點燈海上倭奴騷不寧偵子報來夜虛驚鼉鼓逢逢檛到明江頭嗷嗷望官兵裏門喧闐縣抽丁紏集義勇攢結營溪田有牛耕不成賣鎗纓人上城

○趙釴

從軍行

△從軍行【令甲戰而損軍者死募兵則不然】

從軍有苦樂從軍良不惡官家重民兵我軍只守城民兵負戈戰我軍立觀變民兵骨如山將軍不汗顏但得我軍在城墮不稱敗我軍生死將軍命將軍護軍如護印將軍有時罪猶錄行賞我軍恐不速莫嘆身無衣居無屋但報胡虜來我軍有馬兼有粟如此從軍心亦足

◆樂府變

王世貞

田汝麟

顧大典

馮時可

謝傑

馮琦

郭正域

區大相

楊維楨

○王世貞

治兵使者行當鴈門太守

壽寧泣

將軍行

越臺髙

白蓮花

黃河來

暴公子

太保歌

袁江流鈐山岡當廬江小媍行

△治兵使者行當鴈門太守【美蘓州兵備任環也】

今皇帝時治兵使者任君繇別駕稍遷別駕坐府儼若明神大吏畏公小吏畏民【一解】倭奴揚帆來疾如衡颷殺吏士奉首伏逃任君當之數折其驕【二解】殷殷鼓任君在先鍧鍧師金任君在殿止若春風動則夏電【三解】士女避敵走不敢開門任君令開門全活千萬人生我父母存我任君【四解】入夜不宿或晝輟飧冑而拊循挾纊一煩與同死不蘄獨全【五解】賢哉我師任君媼死不歸墨而戎絰慈母令子明君良臣【六解】輯兵持服捨車而徒老弱奔走巷哭旅呼家斵一木以像君軀【七解】天祻王室早就奄迷何以祠君姑蘓臺西千秋萬年俎豆其間【八解】

△壽寧泣【刺張鶴齡壽寧也】

何當快樂無憂長兄太師上公小弟太傅徹侯太后不避傅姬兩宮睥睨參差中外囁嚅憂疑有妄男子數人上書告密紛紛緹騎東西逐奔黃金大貝明珠木難火齊珊瑚散入咸陽賈胡兄弟駢首珢璫太師奪封道亡小弟殺人坐償念昔蒙恩紫宮左掖夜啟銅龍亡酒不論椒風君心頃刻萬端何況彼此異天掩袂飲泣重泉敬謝太后主臣在昔王法無親大徳不徳奚論

△將軍行【剌仇鸞也】

婁豬化爲龍頭角故不分貪狼長百獸那不食其羣有何短老公自稱大將軍從兵三十萬華蓋若飄雲尺一丹稜篋細剌蛟螭文一署臣某字直入銅龍門忽開靑天笑雷公不得聞碧眼雙胡兒慣騎大宛駒與公同臥起辮髮貂襜褕朝令謁天子暮令拜單於單於開篋看中有尺一書織成紫■﹝毛瞿﹞毺恰恰覆穹廬犀毗黃金造密■﹝山上欺下﹞珊瑚珠團龍五色帛百疋爲一角單於大歡喜親爲割肉炙小媍彈琵琶大媍奉羊酪手取一朿箭墨文何錯落爲語而將軍物微意不薄箭鋒但相近各各相引卻歸還告將軍將軍人歡喜今年虜卻去好復開茅土幕府上功簿兩胡對金紫鬼伯何催促將軍向蒿裏嚴霜一夜零華堂徧荊杞翩翩執金吾緹騎類貔虎急爲發其私丞相下禦史支磔將軍骸分梟十二邊車裂兩胡兒剗肉施烏鳶紅顏夫人媍懸首映旌栴白面羽林郎含咽向重泉小女配人奴歌舞侯家筵田園億千疆各自稱新阡生爲眾人恨死爲鬼憐寄語二心臣貽臭空萬年

△越臺髙【剌趙文華也】

越臺髙髙以臨吳會下視珂峩千艘萬艘來不知外戟如霜炮如雷媍女累戟底丈夫頭懸戟支遙問乃是故鄕之人何畏哉遙問乃是故鄕之人何畏哉男兒生世須黃金黃金令汝稇載歸男兒但得多黃金安用剌促鬭爭爲大夫坐越臺中央諸君但坐兩頭織成■﹝毛瞿﹞毺錦地衣流萩八角珊瑚鉤酌大酒烹肥牛諸君但坐兩頭爲汝楚歌不得休下有一百二十紅妝璆枝匐葉搖明璫枝枝玉相對葉葉翠相當銀燭迷離復黃昏共醉捉大夫不知大夫在阿旁眾中有小女自名董妖嬈入門拜大夫剌剌重憢憢出門拜大夫施施重蹻蹻十疋紅番羅下壓銀狻猊上有大夫字但受不得辭鼓瞳矓報出日詔書來眾縮瑟大夫笑謂諸君但坐無所苦長安相君日卓午越城機軋軋旦暮爲相織作何所苦黃金南北走大夫中央臥禦史濡沫不得祻

△白蓮花【傷沈鏸】

白蓮花捧世尊左跪聖母右拜神君蓮花水浴金盆男女行照之女爲后妃男侯王金貂羅紈耀兩行生當踏玉階死當坐天堂誰爲遣汝來丘太師周太師郤立那顏東西授汝尺一錦牘赤白號帶兩頭垂但入上谷雲中得好兒郎因依精兵十萬騎一一衘枚後頭隨天運不在胡白髮所謀私反接向市中號呼眾男女曷不救我爲救我死者坐天堂生當踏玉階忽有一書生眾不識爲誰書生從何來乃是闕下上書男子長流關外醉臥闤闠間夜半縛致之桃李種山岡蓮花種湖陂刺舟摘蓮花郤折桃李枝東市標書生頭鼓瞳矓使者輶千金賞萬戶侯道傍跌足涕被面中丞封禦史轉丞相閣中三日宴

△黃河來【傷曾銑也】

黃河西來昆侖小復前匯玉關自是白羊樓煩漢將所築城犬牙其間【一解】虜闌入之不休橐駝騊駼犛牛控弦穹廬四周自我失新秦州與虜雜治共繇【二解】出疆者何大夫大夫曾君憂虞人吏買馬具車請爲諸君擊胡上請誓劍璽書【三解】咄嗟大夫不覩長安之城武安魏其日夜引繩齗齗千金偏行奚爲金吾白髮之赫哉天威【四解】咄嗟大夫不見兵出玉關乃見槁街之西不懸郅支乃懸大夫萬水東流魚西上鈊誰獨爲羗胡快私讎咄嗟大夫乃爲相君快其讎【五解】咄嗟大夫气盡不復讙謠離離山下苗托蔭山上桃風吹桃根墮苗行代桃焦可憐生無常生死借人驕【六解】

△暴公子【剌鄢懋卿也】

漢武帝時有一暴公子自稱直指使者來治齊魯黃紙爲前驅從史持繡斧使者如雷霆雷霆當頭下使者未行來墨吏紛紛解綬去田裏手卽不淮書口卽冠軍語使者旣行來墨吏不肯去去者乃老慱士扶服道傍戚戚仰天大泣涕�何鄕老公積鏹萬千念非■﹝日間﹞氏豪不敢屬縣官告密一見聞束縛妻子若牛羊東家盜遺骸西家斵古塜來證此老公就死不得控念欲北走胡邊刑重闌出念欲南走越漢地今爲一念欲向天上橫天置羅网念欲蹈泉下妻子恐偕往薊門使者居中有夜行途金銀絡繹去但去莫次且烏畢逋赦書馳歸來相賀歸無家安用

△主上金雞爲

太保歌【剌陸炳也】

北山虎而翼南溟鯨而爪生世不諧錦衣帥作太保太保入朝門緹騎若云屯進見中貴人人人若弟昆太保從東來一步一風雷行者闌入室居者頷其頦太保賜顏色黃金立四壁一言忤太保中堂生荊棘緹騎走八方方方俱太保太保百億身所至倏如掃雞鳴甲捨開爭先眾公卿禦史給事中不惜稱門生歡飲丞相邸刻臂爲父子生非眞骨肉子貴父不喜但呼太保名能止小兒啼鬼伯一何戇荷索便相催縣官爲震動急敕治喪事少府給金錢東園給祕器後帥朱都督特遣護其家起冡像險山屓贔插雲霞弔客𨿽以繁不及賀者多可憐堂中哭不勝巷中歌

今皇帝時禦史白髮陰私稱詔籍家財金寶盡流離妻子逐歸故郡兄弟作表流家人大小鼠竄不竄作俘因賜冢踏爲田松栢摧爲薪巳無牛羊地可上何云近前太保嗔金雞鼓兩翼萬戶初帖席土馬行不得萬人各加額有權勿遽歡無權勿終酸無權保廬井有權不保七尺棺我歌太保歌貴者蹙其顰巳俴前人後人笑莫令後人笑後人

△袁江流鈐山岡當廬江小媍行【刺嚴嵩也】

湯湯袁江流截嵲鈴山岡鈴山自言髙袁江自言長不知何星宿獨火或貪狼降生小家子爲災復爲祥瘦若鸛雀立步則鶴昂藏朱蛇戢其冠光彩爛縱橫孔雀𨿽有毒不能掩文章十五齒邑較二十薦鄕書三十拜太史■﹝立乞﹞■﹝立乞﹞事編摩五十天官卿藻鏡在畱都六十登亞輔少保秩三孤七十進師臣獨秉密勿謨八十加殊禮內殿敕肩輿任子左司空孽孫執金吾諸兒勝拜跪一一賜銀緋甲第連靑雲冠蓋羅道途儤直不復下中禁起周廬涼堂及便房事事皆相宜文絲織隱囊細錦爲牀帷尙方鑄精鏐胡盌杯苽籬雕盤盛玉膳黃票封大禧五尺鳳頭尖時時遣問遺黃絨團蟒紗織作自畱司匹匹壓紗銀百兩頗有餘煎作百和香染爲混元衣溫涼四時藥手自劑刀圭日月報薄蝕朝賀當暑祁但臥不必出稱敕撰直詞禦史噤莫聲緹騎勿何誰相公有密啟爲復未開封九重不斯須婕妤貼當胸密詔下相公但稱嚴少師或字呼惟中縣官與相公兩心共一心相公別有心縣官不可尋相公與司空兩心同一心司空別有心相公不得尋昔逐諸城翟黃冠歸田裏後詒貴溪夏朝衣向東市戈矛生謦咳虀粉成睢眥朝疏論相公箠榜夕以至寧忤縣官生不忤相公死相公猶自可司空立殺爾淩晨直門開九卿前白事不復問詔書但取相公旨相公前報言但當語兒子兒子大智慧能識天下體九卿不能答次且出門去不敢歸其曹共過城西邸司空令傳語偶醉未可起去者歸其曹畱者當未至九卿面如土九卿足如枳爲復且忍饑以次前白事司空有得色相公直廬喜司空稍囁嚅相公直廬恚不復問相公但取司空旨縣官有密詔急取相公對相公不能對急復呼兒子兒子大智慧能識天下體一疏天怒回再疏天顏喜九邊十二鎭諸王三十國中外美達官大小員數百各各黃金鑄一一千金直南海明月珠於闐夜光玉貓精鴉鶻石酒黃祖■﹝王母﹞琭紅紫�靺鞨大者如拳蕨薔薇古剌水伽南及阿速瑞腦眞龍涎十里爲芬馥古法書名畫何止千百軸玉■﹝變﹞標金題煌煌照箱簏妖姬回鶻隊隊隊皆殊色銀牀金絲帳玉枕象牙席杏衫平頭奴絲騰雙蹴踘酒闌呼不見潛入它房宿生埋馮子都爛煮秦宮肉生者百叢花歿者一叢棘近卽龍牀底遠至陰山後凡我民膏脂無非相公有義兒數百人監司迨卿寺以至大節鎭侯家並戚裏逶迆洙泗步燦燦西京手老者相公兒少者司空子謂當操鈞柄天地俱長久禦史上彈章天眼忽一開詔捕少司空究核諸贓罪三木囊赭衣炎方禦魑魅金吾一孫戍餘者許歸侍意猶念相公續廩存晚計舳艫三十艘滿載金珠行札公船頭坐誰敢問譏徵嘯傲郿塢間足誇富家翁司空不之戍還復稱司空廣徵諸山材起第象紫宮募卒爲家衛日夜聲洶洶從奴蹋邑門子弟郡國雄不論有反狀訛言所流騰宗社萬不憂黔首或震驚禦史再發之天威不爲恆禦史乘飛置捕司空至京司空辭相公再拜泣且絮今當長相別兒不負阿父相公心自言阿父寧負汝不識一丁字束髮辟三府月請尙書奉冠服亞汝父汝父身不保安能相救取重懇監行客少入別諸姬歸者吾而配不歸而鬼妻諸姬心自言司空何太癡歸者吾而配不歸人人妻還撫諸兒郎阿爺生別離金銀空饒積髙與鈐山齊不得鑄爺身及身身始知兒郎心自言阿爺何太癡有金兒當使無金兒自支監行兩指揮各攜鐵銀鐺程程視溲寢步步相扶將有酒彊爲歌無酒夜彷徨秋官爰書上頃刻飛騎傳一依叛臣法矺死大道邊有屍不得收縱施羣烏鳶家貲巨千萬少府司農錢上寶入尙方中寶發助邊不得稱相公沒入優老田片瓦不蓋頭一絲不著肩諸孫呼踐更夕受亭長鞭僮奴半充戍餘者他州縣夜半一啟門諸姬鳥獸竄裏中輕薄子媒妁在兩腕相公逼饑寒時一仰天嘆我死不負國柰何坐兒叛傍人爲大笑唶汝一何愚汝云不負國國負汝老奴誰令汝生兒誰令汝縱臾誰納庶僚賄誰朘諸邊儲誰僇直諫臣誰爲開佞諛誰什國梁柱誰剪國爪牙土木求神仙誰獨稱先驅六十登亞輔少保秩三孤七十進師臣獨秉廟廊謨八十加殊禮內殿敕肩輿任子左司空孽孫執金吾諸兒勝拜跪一一賜銀緋甲第連靑雲冠蓋羅道途以此稱無負不如一婁豬食君圈中料爲君充庖廚以此稱無負不如一羖■﹝羊歷﹞食君田中艸爲君禦霜雪以此稱無負不如鞲中鶻𨿽飽則掣去毛羽前囓決以此稱無負不如鼠在廁𨿽有小損傷所共多污穢相公寂無言次且復彷徨頰老不能赤淚老不盈眶生當長掩面何以見穹蒼死當長掩面何以見

髙皇殮用六尺席殯用七尺棺黃腸安在哉珠襦久還官狐兔未稱尊一丘不得安爲子能負父爲臣能負君遺臭污金石所得皆浮雲

○田汝麟

燕銜泥

△燕銜泥

燕銜泥巢君屋千里赴陽春忍令在空谷不食君家米與鹽但借君家梁上宿君不爲上畱田君不獵中山鹿胡爲閉門相棄逐

○顧大典

江南弄

△江南弄

桃英灼灼柳絲縈緩歌短舞蕩遊情含嬌斂態笑相迎笑相迎復相憶君不來思何極

○馮時可

羅甸曲

黔山歌

△羅甸曲

孤燈照遠客孤云鎖重城長夜何時旦久雨何時晴

△黔山歌

黔山如雲黔水如絲騎多船少遊子心悲

○謝傑

上云樂

煌煌京洛行

△上云樂

老胡名文康生世何茫茫托身混沌前悠然見洪荒骨體象四極眉睫藏三光天地初生時爲判玄與黃人物初生時爲分陰與陽萬匯如奇貨老胡如巨商拊摩盤古氏玩弄天人皇誇父晨禦車女媧夕扶牀老胡居上頭若士趨下方盧敖與廣成不敢望門墻西河泛蒙汜東林種扶桑狗畜蒼麒麟雞呼白鳳凰始因慕玄化飄然來帝傍旣張洞庭樂復舉瑤池觴饑炊靑精飯渴進紫瓊漿爲言開辟初次第無所忘大歷億萬刼小歷九千霜陛下但端坐爲樂誠未央

△煌煌京洛行

煌煌京洛維帝之鄕地交陸海人雜五方物態千狀靡可籌量炙手可熱死灰或揚淸商回換六月飛霜翟公門第雀羅倏張衛靑奴虜夕拜侯王黃金作埒白玉爲堂東鄰施戟北裏鳴璫鄠杜惡少邯鄲名倡徵歌百萬縱博千場時不可再樂不可常悠悠南陌累累北部東望上蔡西望咸陽黃犬旣斃狡兔亦僵有徳以昌無徳以亡周公之訓栗如探湯

○馮琦

秋胡行

△秋胡行

寒士易徳貴交難爲歡寒士易徳貴交難爲歡張陳刎頸蕭朱彈冠虛願不酬要盟易寒喜極而復或爲怨端歌以言之貴交難爲歡

美成在久惡成不及攺美成在久惡成不及攺塵積爲嶽愛流成海女之耽兮則不可悔鷹化爲鳩其目猶在歌以言之惡成不及攺

○郭正域

楚妃嘆

△楚妃嘆

楚妃樊姬也一言晤王而進孫叔敖謂虞丘不薦賢也後人乃作宮怨非矣

妾薦九女九女與處爲問虞丘何人似女

君好田禽妾不食肉君用叔敖四鄰訾服

○區大相

定朝鮮二首

△定朝鮮【二首】

皇赫怒命東徵千翼舉七萃行渡綠江援王京鰲足斷海波平扶桑拂暘谷升旭日中仰大明

戮倭奴定朝鮮武功振文徳宣櫜弓矢戢戈鋋藩服固王會全祥瑞降諸福駢祝聖壽萬斯年

○楊維楨

張猩猩胡琹引

△張猩猩胡琹引【有序】

胡琹在南爲二弦子在北爲今名亦古月琹之遺制也教坊弟子工之者眾矣而稱絕者尠胡人張猩猩者絕【下闕】

●皇明文徵卷之八

晉江何喬遠穉孝選

三言古詩

四言古詩

◆三言古詩

周良寅

○周良寅

述懷

△述懷

數悔吝世屯剝傾地維折天角鍤移山舟去壑枯肆魚雕陵鵲昔遭逢何恩渥思故組求多福誰羈置誰鼎鑊臥鹿盧累空殼漂木梗捲秋籜翰歸吳機在洛季主占韓康藥徒設心空然諾虢檜寄齊秦托莫問周長思亳談米價膳藜藿火星流秋水涸日不暖風多朔生涯殆天道橐交不善疏斯數待何時翔寥廓

◆四言古詩

蜀王椿

劉基

薛惠

顧存仁

莫如忠

王世貞

謝傑

○蜀王椿

送希直先生還漢中詩

△送希直先生還漢中詩

眉山峨峨江水泱泱我疆我理俾民以康靡言匪衣靡善匪得閱士孔多我敬希直謙以自牧卑以自持雍容儒雅鸞鳳之儀有學有識乃作乃述追之琢之金玉之質待我經筵不倦以勤非徳不言非道不陳職思其歸義不可奪采采者芹伺教如渴爰秣其馬爰振其衣拜手稽首載辭而歸昔之來也春日遲遲今之歸也涼風淒淒悠悠我心念子良苦爰命辭臣飲餞江滸王道如砥旣歌且詠八月初吉抵於南鄭沔彼江漢亦合而流瞻彼岷峨郁其相繆心之知矣臨別繾綣子如我思道豈雲遠歲行在子文闈秋開較藝至公遲子西

○劉基

山有喬木一首贈王子章

△山有喬木一首贈王子章

山有喬木有條有柯人無兄弟云如之何寤寐懷思憂心實多翩翩者鴻行彼幽艸人有兄弟如城如堡寤寐懷思戰兢以保惟彼兄弟一本而枝同气殊心則各有思造次弗念參商以離莫矜匪父莫哀匪母豈羔之先孰羜之後憂饑悼疾中心如灸維此哲人秉心不回夙夜寢興二人是懷如彼駏蛩死生厶偕維彼愚人弗念厥紹利火中焚�兵外挑豆羹不平干戈是撟溫溫恭人如桐如絲宮鳴角應羽振商隨翕翕雍雍融融怡怡我尊旣陳我俎有踐言念兄弟中心弗殄敬愼威儀以謹燕婉有鳥有鳥喈喈其音拂彼叢薄揚於中林宜爾子孫式昭厥心

○薛惠

君子行

△君子行

君子思危懼不終日眾人居安沒齒自逸君子思退如迫於淵眾人思進如遂於田損益之變何其相反苟非明智孰能及遠人知其終莫知其始吉凶之萌鮮不繇巳上天無私何怨何親福不擇家禍不索人道有險易事有從違於乎小子愼爾所之

○顧存仁

居庸詩

△居庸詩

粵維居庸爰自開辟軒堯啟運涿幽奠極晉唐云擾周漢未國於萬斯年鎖鑰帝宅維帝遷都上應天都轉旋幹運坐殿坤輿虎踞太行龍盤醫閭長城萬里烏不敢逾慨昔石晉淪胥左袵帀宋偏安金元寄閏天復厭胡誕厥元聖再造黃唐萬世永鎭

○莫如忠

朂志詩

△朂志詩

蟄虫振翮斥鷃槍楡蛾子時術蒙鳩養愚蠕動之微尙靈於族矧伊人斯慗不是朂道若大路豈云難知弗思弗求是爲棄之燦彼懸藜有如明月匪探重淵云何可掇旣勤藨蔉乃亦有秋鍥而弗捨金石可鏤咨爾庶士若時靡懈冉冉馳暉盛年不再朝爲蘭苕夕爲蕭艾不聞聖謨寸陰是愛百里之行半於九十累髙務崇防落務植靡不有初鮮克有終卒謂力弗任展也自畫予生無類長而顓蒙實藉朋友胥匡其聰善具是廸惡具是攻罔俾踽踽創艾無從人亦有言意長晷促怠荒其何能淑

○王世貞

應襄王教題觀囿榭

△應襄王教題觀囿榭

陽春被天冠此王圻吾王不遊民何以怡循覽靈囿亦有靈臺灌木崇霄祥卉覆階白雲英英黃鳥喈喈育物對時靡悰不諧陋彼田齊周文是儀

○謝傑

傳疑

△傳疑

一元渾惇萬有亭毒烏粟朝雨龍鬼夜哭和仲馭曦女皇補天魚鳬代蠶望帝托鵑伊耆嘗艸百毒內化軒轅鑄鼎九龍上駕有窮射日落之焦墟羿姬奔月次自望舒放勛幽囚重華野死塗山蛻石湘娥沈水卨降玄烏禹變黃熊女媧斷鰲劉累豢龍誇父道渴河渭以竭共公頭觸不周爲缺屠鈞幹文割烹要湯婦棄朝歌母生空桑姬公危孺尼父說跖曾參殺人顏回偸食霜飛鄒管陽回魯戈鶴翔子野鳳跨秦娥汲塜傳訛齊諧誌怪書窮五車戶置一喙

皇明文徵卷八

●皇明文徵卷九

晉江何喬遠穉孝選

五言古詩一

◆五言古詩一

何喬遠輯

劉基

宋濂

劉三吾

張以寧

滕毅

劉璉

王褘

髙啟

蘇伯衡

許廷愼

袁凱

林唐臣

林鴻

張羽

王紱

朱芾

王紳

張經

徐賁

楊基

鄭恆

藍智

吳植

孫蕡

黃哲

李徳

胡翰

林賜

舒頔

宋燧

許繼

唐泰

童冀

王恭

範準

方孝孺

姚廣孝

胡儼

曾棨

王偁

髙棅

夏原吉

○何喬遠輯

太祖髙皇帝鐘山賡吳沈韻

仁宗昭皇帝冬至賜贊善徐好古

宣宗章皇帝祖徳詩九章

書媿詩示戶部尙書夏原吉

賜許廓巡撫河南詩

捕蝗詩示尙書郭惇

憫農詩示吏部尙書郭璉

減租詩

憫旱詩

世宗肅皇帝禦經筵講大學衍義有感遂賦

△太祖髙皇帝鐘山賡吳沈韻

嵯峨倚空碧環山皆拱伏遙岑如劍戟邇洞非茅屋靑松秀紫崖白石生玄谷巖畔毓靈芝峯頂森神木時時雨風生日日山林沐和鳴盡啼鶯善舉皆飛鵠山中道者禪隴頭童子牧試問幾經年答云常辟穀

△仁宗昭皇帝冬至賜贊善徐好古

淸朝盛文治輔徳資儒耆念彼筋力倦趨朝諒非宜賦詩有佳致納誨多良規起予得深趣歡懷浩無涯新陽屆初復況此承平時酬勞見尊酒庶以勞期頤

△宣宗章皇帝祖徳詩九章

上天信崇髙臨下明以赫元季政昏亂帝用厭夷狄眷求令徳宗視乃善慶積沛然啟其祥疆宇俾開辟

恭惟我

仁祖躬備大聖徳天性稟純粹溫恭而允塞篤志在仁義兼亦貴稼穡寶玉之所藏山川被光澤

維時屬遘屯畎畝之自適進退與道俱玉徳懷貞白皇天鑑昭晰寶命所繇錫篤生

太祖聖配天立人極

海內如鼎沸土壤分割折蒼生靡怙恃俛伏斃毒螫仗劍起濠梁奉天拯焚溺再駕定東南一舉下西北

曠哉六合內腥穢悉蕩滌三光復宣朗五典重修飭遠齊堯舜功近過湯武績遂令普天下休養樂生息

太宗削姦回維統奠宗祏聖文旣炳煥神武尢赫奕賢才盡登用秉徳各修職庶邦承覆載貢獻來九譯

昭考撫盈成至仁弘隱惻民安視如傷恭巳臨萬國繼志與述事夙夜懷兢惕皇風益淸穆皇道彌正直

正本所自隆

仁祖實啟廸祥源深且廣天派肆洋溢

聖神紹傳序茂衍萬世歷商本玄王興周美后稷

玆予嗣鴻業時幾謹申飭

四聖赫在天悠久貽法式保佑賴深眷負荷媿餘力稽首陳詠歌庶用示無斁

△書媿詩示戶部尙書夏原吉

關中歲屢歉民食無所資郡縣旣上言能不軫卹之周禮十二政散貨首所宜給帛遣使者發廩飭有司臨軒戒將命遄往毋遲遲命下苟或後施濟安所期吾聞有道世民免寒與饑循巳不遑寧因情書媿辭

△賜許廓巡撫河南詩

河南百州縣七郡所分治前歲農事缺旱澇始復繼衣食旣無資民生曷繇遂顧予位民上日夕懷憂媿爾有惇厚資其性勤撫字徙者必輯綏饑者必賑濟咨詢必周曆毋憚躬勞勩虛文徒瑣碎所至見實惠勉旃罄乃誠庶用副予意

△捕蝗詩示尙書郭惇

蝗螽𨿽微物爲患良不細其生實蕃滋殄滅端匪易方秋禾黍成芃芃各生遂所忻歲將登奄忽蝗巳至害苗及根節而況葉與穗傷哉隴畝植民命之所系一旦盡於斯何以卒年歲上帝仁下民詎非人所致修省弗敢怠民患可坐視去螟古有詩捕蝗亦有使除患與養患昔人巳備拯民於水火朂哉勿玩愒

△憫農詩示吏部尙書郭璉

農者國所重八政之本源辛苦事耕作憂勞亙晨昏丰年僅能給歉歲安可論旣無糠核肥安得縕絮溫恭惟

祖宗法周悉今具存遐邇同一視覆育如乾坤嘗聞古循吏卓有父母恩惟當愼所擇庶用安黎元

△減租詩

官租頗繁重在昔蓋有因而此服田者本皆貧下民耕作旣勞勤輸納亦苦辛遂令衣食微曷以贍其身殷念惻予懷故迹安得循下詔減十三行之四方均先王親萬姓有苦父子親玆惟重邦本豈曰矜斯人

△憫旱詩

亢陽久不雨夏景將及終禾稼紛欲稿望霓切三農祠神旣無益老壯憂忡忡饘粥不得繼何以至歲窮予爲兆民主所憂與民同仰首瞻紫微吁天攄精衷天徳在發育豈忍民瘝痌施霖貴及早其必昭感通翹跂望有渰異以蘇疲癃世宗肅皇帝

△世宗肅皇帝禦經筵講大學衍義有感遂賦

帝王所圖治務學當爲先下作民之主上乃承之天致治貴有本本端化自乎人君所學者其序有後前正心誠其意志定必不遷吾志旣能定理道豈復顚身修本心正家國治同然國治乃昭明芇邦斯協焉於變帝堯典思齊文王篇萬化修身始朕念方拳拳

○劉基【基詩沿元舊習其精者學韓退之】

雜詩

送醫戴原禮歸金華

△雜詩

雷藏蟄虫伏雷動蟄虫起虫雷不相期冥契非人使英雄非有時何異膻致蟻神劍無風胡銅花蝕泥滓

△送醫戴原禮歸金華

岧岧金華山上屬匏瓜星紆余帶江海窈窕儲山靈陰谷泉夏冽陽崖艸冬榮帝女降淸夜龍鸞夾云軿旭昱五色光天葩播芳馨初平剽元气騎羊遊玉京宗公秉節鉞稜威憺邊庭呂子傳聖學出辭樊六經陳生挾英才雄辯推五兵至今文彥士綿綿若連城子兮抱奇術爲人駐危齡運鍼號二豎煮齊泣三彭歲晚趣歸裝日照千山明澗阿多石芝玉色味如餳可以實饑腸化骨爲瑤瓊或可分餉否相從翺紫淸

○宋濂【濂詩亦學韓退之而浩博淵潤厚力完足稱大家】

示呂生

送門生鄭楷還鄕詩

△示呂生【有序】

六經之後幾無文矣近世學者專攻浮縟之章動以鼓吹六經爲辭予實病焉因爲呂生賦此以藥矜文而喪徳者

呂生家潯陽昂藏若饑鴞持刺望門拜不復資介紹手持縹囊書繩頭寫芒�病眼花暈生力覽始能了詞鋒剛且銳無異鏄斯趙污萊盡媷劉穈芑植如旐風枝動姍姍秋實垂裊裊豈比稗與荑難復稱春搗似爾才思多堪爲世珍寶文華固交絢荒志咎非少憶當弱齡時頗亦耽葩藻精神應冥會合夢吞羅鳥射侯抗熊豻萬舞持皇翿五采染夏翟三就薦周繅自謂頗俊爽分得天孫巧俯視占畢徒孤篁出叢葆有時被余酒便指腹爲槁赫蹏薄如葉鴉蚓恣揮掃春苑集穠艷秋陵失幹薧下則陳姬周上復述軒皞古今萬沿革毫髮無不考終焉立門庭焉敢望■﹝艸洍﹞�古聖制爲經白日行黃道流行逮幽隱爛然天下曉誰騁營爝微欲以鬭玄造若非靈臺昏致此明目眇曷以七尺軀不鮮分白皂末俗狂瀾奔湖江決堤堡郊原化巨浸何地有桑棗魚鱉舞神姦廬舍作洲島非加回障功未易就平燥秪緣正學微本末遂顚倒邇來深知非筆硯稍焚燎遺經寘枕傍寤寐事搜討尙慚弓力微不足穿魯縞荏苒餘十齡晦朔幾朒朓未見宗廟美憂心惄如搗爾才十倍丕雅志復精皦當思不遠復攺轍謝纏繞蒸沙豈樂饑裹糧足充飽先廬長山東結蘭以爲橑非獨繁牙簽亦自饒魚稻念爾當何來相與探深窈躬行驗所知勿憚心形剿翻翻逐時移母類風中繇皮革可登器所貴在柔鞄大羽金瓜鏑亦務端其笴千里孰知遐舉足始一蹻煌煌作聖功須知此其兆勉旃復勉旃勿謂吾言耄

△送門生鄭楷還鄕詩【有序】

洪武丙辰予官禁林鄭生楷過從以文爲贄一覽輒奇之館寘左右與共談經歷三時乃去明年丁巳予蒙恩謝事還浦陽生復執經來侍喜動於中凡理學淵源之統人文絕續之寄盛衰幾微之載名物度數之變無不肆言之離析於一絲而會歸於大通生精敏絕倫每粗發其端卽能逆推而底於極本末兼舉細大弗遺見於論著文義森蔚千變萬態不主故常而辭意濯然常新滚滚滔滔未始有竭也細占其進修之功日異而月不同僅越四春秋而巳英發光著如斯使後四春秋其所至又不知爲何如以近代言之歐陽少師蘇長公輩姑且勿論自余諸子與之角逐於文藝之場不識孰爲後而孰爲先也吾爲此說人必疑予之過情後二十餘年當信其爲知言而稱生者非過也𨿽然予之所許於生者寧獨文哉庚申之秋生以不見大母久將歸省焉予深惜其去爲賦是詩旣揚其素有之善而朂以遠大之業云

昔在詞垣時英材常駿奔水碧與金膏價重駭見聞終然無根蒂斂散空中云鄭生海上來玉栗而春溫袖攜絺繡書面帶黼黻紋揖遜入禮域陳義淩秋旻同餐太倉米共勘典與墳潛將索幽邃穹欲攀嶙峋蹈雪忽言別涉險濤江津梅花似相憐沿途■﹝忄尉﹞孤顰湛恩來九天憫吾發如銀特敕還故山許與煙霞親生聞抱經來處此寂寞濱莽蒼叩太始溟涬窮無垠宇宙所管攝載籍所敷陳巨細鉤鉗之若大樂建鈞律呂按髙下宮商肅君臣鬯和免惉懘疊奏歸繹純桑濮俟揮斥淫哇竟何存黃鍾壓瓦缶庭燎滅荒燐似玆稽古力可敵龕定勛濡毫寫雄顥勢欲移峨岷漏泄混沌竅出入造化神變幻波起伏淸溫玉璘珣盡抽神奇祕不墮臰【臭同】腐塵所以日出之逾見光景新山鬼當灑泣湘靈且逡巡振古著作家後先胡繽紛豈知萬牛毛難比一角麟古之二千載有如星在辰豈意荒礫中獲此席上珍予生發未燥立言鄙河汾結交一世士暮齒越七旬妍蚩與楛良入目無畱痕自非病狂易顚倒甲與■﹝矛堇﹞寧因一學徒諛辭浪云云大言心不怍秪爲所見眞生今有行期序飲松竹根笑摘黃金花起泛靑瑤尊酒酣雙耳熱劇論如抽緡豈無贈別言有意須當遵眞儒在用世寧能滯彌文文繁必喪質適中乃彬彬有虞號多士九官展經綸惟時亮天工外夷悉來賓不聞有著書鼓蕩摩乾坤生乃周容刀生乃魯玙璠道貴器乃貴何須事空言孳孳務踐行勿負七尺身敬義以爲衣忠信以爲冠慈仁以爲佩廉知以爲鞶特立睨千古萬象昭無昏此意竟誰知爲爾言諄諄無徒謂彊聒一一宜書紳

○劉三吾

欽和賜八百僧版的

△欽和賜八百僧版的

參禪各有門徳山門最陡一棒一義來有口不容口云何當屋者甘作貧兒走喚醒從前迷滿牢一聲吼

○張以寧

峨眉亭

△峨眉亭

碧酒雙銀瓶獨酌峨眉亭不見謫仙人但見三山靑秋色淮上來蒼然滿云汀欲將五十弦彈與蛟龍聽

○滕毅

啟行

△啟行

虞卿雙白璧魯連千黃金重輕豈在彼在此方寸心聲名落天地輝采畱古今沒齒無一稱終將愧朝簪晨趨螭石下夕過鸞閣陰玆焉復申命載道荊山南閒中牧龍媒韝上馴鷷禽豈徒飽芻肉神駿令消沈揚舲大江水弭節春樹林髙髙向明月聊用開吾襟

○劉璉

遣懷

△遣懷

綠蒲水中浮白鶴雲間飛霄漢有修程焉能顧卑微浩蕩展羽翰昆丘以爲期雕鶚趨下風罻羅絕張施倏忽萬里餘摧頹不知歸空林有故巢繁霜日霏霏孤雌哺黃口啁哳將疇依豈如戲蘋荇雙棲在漣漪

○王褘

南康書事

△南康書事

郡廨新落成繁木蔭階戺稍忻吏牘希粗覺民事理檐雀不相猜羣飲硯池水

○髙啟

韓康

漢濱老父

鬭鴨篇

逢雲巖僧元實將赴湖上因送一首

舟歸雨中

賦得眞娘墓送蟾上人之虎丘

獅子林池上觀魚

送周四孝廉後酒醒夜聞鴈聲

眞氏女

△韓康

伯休始賣藥志將晦當時如何不二名乃爲女子知玄纁彊見聘使至焉得辭淩晨自先發不駕安車馳亭長遠迎候未識徵君誰修道奪其牛解與不復疑中途遂長遁蹤迹竟莫追乃知超云驥塵轡何繇羈

△漢濱老父

漢濱有老翁初不語鄕裏天子云夢遊盻望臨沔水居人悉縱觀翁獨耕不巳郎官下道問答言野人耳借問世立君豈將使爲理柰何從遊俠勞人奉諸巳尙忍令人觀吾實爲子恥忽如驚鴻騫孰能躡其軌名姓且莫知超哉隱君子

△鬭鴨篇

春波漾羣鳬戲鬭每堪翫宛轉回翠吭■﹝衤離﹞褷振文翰聲兼江雨喧影逐浦云亂唼喋隊初交紛披勢將散持敵忽同沈呼儔更相喚時陳永檻側或聚湖亭畔長鳴若賈勇遠奮如追竄荷葉觸俱翻菱絲罥齊斷魚駭沒中流鷗驚起前岸心踰隴雉驕气壓場雞悍海客朝自驅溪娃晚猶看稍欲礙行舟渾忘避流彈苦爭應爲食幸勝非因算微鳥昧全軀臨川獨成嘆

△逢雲巖僧元實將赴湖上因送一首

早懷塵外想每訪林間蹤空齋哦夜雪共聽雲巖鐘西澗巳久別東城忽相逢還當衣袈裟去坐湖上峯喧寂旣殊調無因復追從倚閣一遙送秋山紅樹重

△舟歸雨中

猿鳴楚雨急江岸孤舟次前山到非遠巳見煙中寺寒景暮蒼然歸人獨愁思

△賦得眞娘墓送蟾上人之虎丘

色相終壞滅佳人能久妍斷碑山寺裏小冢竹林邊蘭葉春風帶苔花暮雨鈿情畱吳苑客夢逐楚臺仙髙僧方宴坐身在散花天

△獅子林池上觀魚

穿蒲尾獨棹唼薲口羣仰波平沒見痕池靜跳聞響漁罛巳免捕僧盂每分養落日意無驚識我臨流賞

△送周四孝廉後酒醒夜聞鴈聲

別時酒怭醒客去惟空捨風雪鴈聲來寒生石城夜遙憶渡江船正泊楓林下

△眞氏女【有序】

余在史館日談次有言姚文公承旨翰林時嘗飲玉堂有侍妓閩語者詢之乃眞文忠公裔孫也父爲筦庫負縣官錢糧鬻之以償遂流於娼家公湣之白於執政落其籍以嫁院吏黃逮逮後至顯官同館之士聞之多賦詩者余亦爲作一首

妾恨非緹縈上書動天子自鬻償縣官幸得脫父死誰知故相家失身居狹斜遂令園中栢翻作道傍花當筵唱金縷朔客驚閩語相問忽相憐開籠放鸚鵡棄置舞衣裳新理嫁時裝良人身作吏不是販茶商花釵映羅扇初與郎相見貴賤古難常妾心那敢怨願郎去作官莫掌官錢谷生子但生男家門免多辱

○蘇伯衡

雜詩

△雜詩

還家信可喜還家亦可悲喜全骨肉親悲與故舊辭吳越各異鄕關河復間之明日一尊酒何繇共歡持念念不忍別戚戚臨交岐童子笑謂我悲戚亦奚爲自非形與影安得長相隨

○許廷愼

自武林至姑蘇雜詠

△自武林至姑蘇雜詠

朝辭武林城夕弄吳江水大風引輕帆一日三百里浩渺駕洪濤飄颻類仙舉黃鵠如可乘吾尋羨門子

○袁凱

古意五首

題東齋壁

△古意五首

楚人好魚目越人薦明珠一日三至門主人行徐徐相見才一言薄送下前除洛陽蘇季子黃金滿後車鄒軻誦堯白首走道途

蓐食出門去慘慘踐嚴霜問子將何之千里赴洛陽洛陽有劇孟任俠世稱彊我願從之遊气勢相頡頏路逢二三子被服儒衣裳少長各有禮講誦麋鹿場中心忽愛慕與彼遂相忘

茫茫古人中我愛原子思食粟豈云飽衣裘豈應時憔悴衡門下彈琴唱逸詩大夫適何來駟馬行騑騑入門卽長嘆念子丙何危貧病固不同發言忽若斯誰謂同門生白首不見知

李斯遊洛陽名遂身亦危一人具五刑於古豈有之呼兒語黃犬相顧涕交匱斯時夏黃公商山方采芝

段生方踰垣泄柳方閉門二子豈獨善蓋亦避世喧種粟在南野種葵在東園日夕飯一盂萬鍾何加焉周孔有遺書學士有遺言吟詠荒園裏聊以終歲年

△題東齋壁

林廬寄幽曠墟落但煙霏澤葵依廢井秋瓜生故籬左右皆鹿場水鳥終夜飛我來歲云久似與世相違讀書不聞道聊復自娛嬉濁酒𨿽不多酌之亦忘饑原思坐鳴琴允也百世師

○林唐臣

嘉魚亭

△嘉魚亭【此詩使安南中作】

危亭敞華構飛閣郁層城羣峯多古色雙溪有餘淸憑髙恣遐眺竹樹如將迎蒼梧一何遠縹緲孤雲橫願言往從之塵土在襟纓嘉魚潛躍鱗幽鳥鳴新聲玆土𨿽信美我行亦有程詩招何水曹酒乞阮步兵朗吟叫仙翁拂劍同南徵回首望遠島萬里弱流平

○林鴻

飲酒

指佞艸

△飲酒

儒生好奇古出口談唐虞倘生羲皇前所談乃何如古人旣巳死古道存遺書一語不能踐萬卷徒空虛我願但飲酒不復知其餘君看醉鄕人乃在天地初

△指佞艸

元气殊萬類惟人最通明夫何此靈艸亦識讒諛情揚揚吐奇芬母乃太微精孤楊寧獨立不與凡卉並宵衣朝百辟丹陛秋風生姦回旣屏迹利口亦潛形周禾徒同穎漢芝空九莖𨿽能誇美瑞曷足資治平寄言持斧者可與同令名

○張羽

雜言

寄金許二髙隱

山中答武康徐髙士寄書

擬過園隱阻雨

△雜言

蜀嚴好沈冥日食止百錢卜筮人所輕久之操彌堅君子有所貴乃不在當年百世有知音何必鍾期然子云太區區譽之公卿間卑哉益州牧乃欲吏髙賢豈無王侯貴敢見不敢言斯道誠兩得永爲後世傳

△寄金許二髙隱

輕雛始揚幕新篁稍翳鄰非關杜來迹苔徑自無塵獨以靜爲賞彌懷心所親倘畢東臯務一來存故人

△山中答武康徐髙士寄書

久別得君書開緘散吾慮不寄山僧來何由知我處剪紙答君書還寄山僧去爲問片雲間何時一相遇

△擬過園隱阻雨

在逺每傷離在近還成隔飛雨渺何窮佳期悵難得人寒市井空天晚江湖白知君掩閣臥終朝遲來客

○王紱

送楊得昂

△送楊得昂

我適桑幹歸君猶五溪去飄流若萍梗何繇復相遇迢迢江上山歷歷煙中樹後夜月明時相思渺何處

○朱芾

賦秦淮送宋仲珩

△賦秦淮送宋仲珩

春漲曉沄沄空明澹孤嶼中流送行舟綠波渺南浦鷗從靑鏡下人立滄溟語素縠漾涼颸圓紋散疏雨桃葉懷舊題後庭歌弔古因之寄離情前洲采芳杜

○王紳

潼川州五仙詩

△潼川州五仙詩

趙蕤

文冢

保和

魯交

董仲

趙蕤

髙人抱衝志不與凡士同譬之淩霄鶴雞鶩安能從邈哉趙大賓錦繡盤心胸百家盡研究探索歸會通棊成事�肥遁不肯於王公竟作赤松遊千載存徽風

文冢

卓哉劉拾遺上書諫其君逆鱗固難批忠憤須具聞書成君不聽從此終沈淪至今潼川境有冢瘞其文寒煙被宿艸西風送浮雲吁嗟身後名過者爲酸辛

保和

後有易玄子吏隱巳多年繇來積陰徳竟爾成神仙蕭蕭碧梧樹憑之以髙騫雙鳬渺何往千載猶相傳疊疊山水在駸駸歲月遷遐蹤諒難追有無汒昧然

魯交

飄飄蓬�羸姿磊磊經綸具燈牕效勤劬玉階展衷愫落口唾成珠每動人主顧籍籍淸夜冷落落稱奇句終焉脫樊鞅遠蛻人間去至今山水間林風發淸趣

董仲

東川有奇士冥棲寄巖壑讀書養靈根深悟羲皇學珪組不能羈榮名非所樂終歲詠道腴志慮存淡薄九還舟以就金鼎光爍爍乘化上靑冥遐付寥邈

○張經

貽孟熙

△貽孟熙

種玉豈無山煉丹亦有術所貴謹操履用志在刪述傍門眩奇說捷超背理域荷蕢笑孔丘熒光掩天日孤鳳翔無鄰羣雞聚爭食我歌猗蘭操和爾筵上瑟

○徐賁

切切重切切贈普中淵

與張山人別後有懷

△切切重切切贈普中淵

切切重切切相逢復相別君行車有輪我車去無因千里更萬里宛轉車輪裏關山路崄巇行速寧行遲

△與張山人別後有懷

碧山旣偕賞靑溪倏傷別遊絲行處墜雲光望中滅流思慨幽蹤軫情眷芳節無繇展良覿從玆委娛

○楊基

寓懷

△寓懷

位卑諫勿直直諫君心疑交淺言勿深深言友誼虧諤諤眾所惡況復違逆之豈不利於行吐蘗而含飴朝登千仞岡振我身上衣丈夫貴自燙毋論他人非

○鄭恆

贈方希直赴漢中教授

△贈方希直赴漢中教授

翩翩紫鳳雛羽翮備五彩徘徊千仞翔餘音散江海於焉覽徳輝濟濟鏗環佩天門何■﹝山上差下﹞峩羣仙久相待晨沐晞朝陽夜息飲沆瀣如何復西飛去去秦關外岐山諒匪遙啄食良自愛終當巢彁閣庶以鳴昭代

○藍智

客建上將歸山中畱別劉典簽

△客建上將歸山中畱別劉典簽

在山願遠遊出山願早歸羈懷苦無悰芳序倏巳非彌彌江海流紛紛花絮飛淸霜變玄鬒遊塵化緇衣艱危迹易乖少壯心轉違云鴻每獨往梁鴈當疇依野樹帶殘雨荒臺澹落暉浩歌綠水曲空拂黃金徽

○吳植

寄孟兼張國錄

△寄孟兼張國錄

昔別意何重重來歲華攺沈憂誰與娛懷人邈江海褰衣涉汀洲秋風被蘭茞日夕零露繁芳馨爲誰采嘉會諒難並良辰誰容待思君如明月夜夜望光彩

○孫蕡

還山行

△還山行

禽鳥不可友出就斯人居迂才忤盛世復此歸敝廬投迹近逸民振衣辭髙衢白雲遶我屋淸澗循我除深林澆云軒松竹郁森疏貧家何所有但有琴與書日暮無人來濁酒聊自娛神全慮斯澹妙得景亦俱豈不樂守貞幽抱恆未舒屯膏違聖訓獨善曠仁譽徘徊望嵩衡惻惻懷居諸

○黃哲

過梁昭明太子墓

△過梁昭明太子墓

帝子降南浦飄颻蒼桂陰神颷回震闕玄迹閟坤岑鳳陵輝璞蘊龍沼媚珠沈文藻絢華黻芳芬揚素襟遺編軼正雅曠代馳徽音玉馬風雲變金鳬歲月深霜蘭被秋阪煙蘿翳夕林采蘋思永薦損玦遂幽尋靈修忽爾逝歲晏勞予心遼東鶴馭遠緱嶺鸞笙吟眇眇因懷昔營營徒慨今瑤華竟衰歇惆悵雍門琴

○李徳

種麻

△種麻

種麻滿東園種花亦盈畝麻生但芃芃花發映戶牖容華能幾時零落他人手豈如爲絺綌與君同永久向來灼灼姿於今復何有

○胡翰

鬱鬱孤生桐

擬古

△鬱鬱孤生桐

鬱鬱孤生桐托根鄒嶧顚皎皎白素絲出自岱畎間一朝奉庭貢妙合良自然桐以爲君琴絲以爲君弦中含希世音置君離別筵徵馬慘不嘶僕夫跪當前君行千里道豈惜一再彈南風日渺渺淸商動山川和者音巳寡聽者今亦難

△擬古

飲酒須飲醇結交須結空貌合不足貴言合寧可珍長安桃李樹家家自陽春當時握手者誰是同心人吳中有雙劍一奉洛陽賓精靈颯然合萬里情相親

○林賜

題翁石山房

△題翁石山房

玉澗隨趣深蘿衣謝時早幽棲同鹿門勝地卽蓬島緬懷京國遊卻戀雲山好何日賦歸來相期拾瑤艸

○舒頔

白槿花

△白槿花

素質不自媚開花向秋前澹然超羣芳不與春爭妍涼夜弄淸影縞衣照嬋娟佳人分寂寞零落祗自憐鮮鮮碧雲樹皎皎萬玉懸朝開暮還落物理乃自然嗤彼臃腫木徒爾全天年

○宋燧【燧詩有其父濂之風】

寄張允載兼柬項思復

△寄張允載兼柬項思復

憶昔到京畿與子寓公廨一見卽相驩不啻舊交快維時困道途驅車九行邁忽逢弛擔初欣若身脫械掃手坐■﹝毛瞿﹞毺軟語■﹝忄尉﹞疲憊情投比膠漆意愜甚搔疥煩君數過余滯下喜方瘥三人互談噱何殊合紏繣驂鑣出遊衍古迹探其怪路入靑蓮宮駐足聽梵唄薄晚始旋邸傾倒形忘瘵周詳論書譜從容說詩派凡習尙浮華遺音日巳壞作者顧繁夥咸韶混夷韎瀾倒並波隨疇能救危敗顧余樗散材頻年處卑隘枘鑿乖方圓甘遭世倒賣人將競譏嘲子乃惇教誡苦言加箴規默默使心解酒酣示新編辭源極滂湃卻類任公子投竿下羣犗應同藝佳禾■﹝艸媷﹞治絕稊稗讀之神駭驚秋蛩罷嘶喝政圖藉燻陶仍還隔遙界欲叨寢食安但復占爻卦浦汭守衡茆無復豁曚瞶譬諸鐵在鑪伊誰鼓風韝況乃患沈奇軀命猶纖芥侵尋閱寒暑孱弱乏剛快精神盡凋耗面目多腫膾布衾暖閣眠藥裹晴檐曬年來獲告瘳書齋仍掃灑猿鶴亦爭慶似索煙霞債綴賦詠雕虫攻篆學垂殣有時看飛泉四山寂無籟思取古遺經一覽適炙嘬蘭膏繼日晷矻矻驚昏懈視巳常欿然進業漸質■志須成絲枲未能脫菅蒯篤信宴安中懷毒刻蜂蠆蚤暮自深省此語量非躗近聞子亦歸親朋樂情話千里感貽書殷勤馳一介而翁幸康彊愧缺牀下拜執簡立臺端百王不敢噫道遠竟莫前動若飛翮鎩歲月無停輈季秋倏巳屇籬菊傍云肥江山日如畫軒車幾時來夜雨一燈掛明徳正可崇相期各云勵

○許繼

燈花詩

自遣

雪

△燈花詩

金粟綴膏蠟玉虫蟠焰輝多情耿夜房成歡媚春帷𨿽非天工妙不假枝葉爲剔盡恐致傷餘光任熹微回飆忽吹落昭明本無虧

△自遣

臥屙人事違流景自如昔年年溪南村霜葉千樹赤旣爲太平民所好胡不得耕鑿給事孥相看至頭白

△雪

山花寒不開庭雪曉還積江南十日春東風未相識蕭條新柳姿淸淺故池色日晏啟荊扉迢迢遲來客

○唐泰

古意

△古意

洞房掩秋碧落葉銀井闌美人芙蓉服繡作三靑鸞鏡眉怨深黛妝淚淒余斑誰將明月影雙系南金環

○童冀

讀山海經

△讀山海經

酉極有玄圃東溟聞丹丘駕言往從之道遠孰我儔神山不可見弱水夥安流不如還故居何事空遠遊

○王恭

送別

△送別

雞鳴海气白驅馬臨長陌遠樹帶鳴蟬孤城對行客蓬累我蕭然萍流子何適相送獨銷魂靑山澹寒色

○範準

秋扇吟

△秋扇吟

金風掃炎暑庭戶日以涼紈扇恩情乖中道遙相忘敝笥生蛛网羅幕寒無光錦衣炫云日蘭麝燻微香物情貴新歡故意誰能長願言愼藏襲永以供揮揚

○方孝孺

感橙樹有作

奉懷太史公用盡字韻

△感橙樹有作【有序】

秋林道旁有橙樹處荊棘中不知幾何年矣會增置驛舍芟夷堂基斧斤幾及遇識者知其爲果實之美也獲免築室旣成正值牕牖間結實累累然可愛過而見焉感而爲之賦詩

橙生蜀山裏蕪沒荊棘場荊棘忽剪除孤根虞見人幸遇識者顧扶植不忍戕築室適在玆牕牖正相當花垂素雪盛葉成靑雲張方秋气盛肅原野飛早霜眾木不復榮百艸巳罷芳累累枝間實爛爛半靑黃摘置樽俎間幾席有餘光豈惟巴人羨南服亦罕嘗嵬峩帝王宮異味來萬方何以解煩渴甘酪間葉漿此物倘前陳玉食倍馨香可令積灰蠲坐見人情康惜無先容者旴彼途路長遇世良有會處巳貴安常歲寒善自保用捨隨行藏

△奉懷太史公用盡字韻

隆替存恆期含生會當盡獨遭誣枉構旣往有餘湣哀彼艸昧初遺黎困戈盾英雄逞割據未暇分牡牝公來作蓍龜王略見封畛上爲宗社鎭下爲邦國凖旗常揭日月鐘磬羅簴簨諷諫陸賈多制作張華敏格天誠密運卹物涕潛隕气回窮冬溫力導大用引竭忠職調護垂老辭疾灰謂可樂桑楡相從拾芝菌安知事乖謬玄造獨何忍顚頓萬里行流離闔門殞所餘巳無幾猶受饑凍窘自顧受深知無能效賙賑是非屬公議不以窮達冺終古仰大名昭回配箕軫紛紛榮辱論百世同一哂三嘆秋風前目送髙飛隼

○姚廣孝

石經山

自阜平縣過大派山二百里抵五臺遊覽成詠

△石經山【有序】

石經山在燕之範陽郡峯巒秀拔若天竺山故稱曰小西天隋大業間有法師靜琬處是山愳聖教有難不能流通於是發願募緣惇工鑿石爲板刊造一大藏經儲積於山以備其後法師首刻至唐貞觀初僅成大湼盤一部而法師乃卒其後子孫繩繩化億萬人乞錢粟刊造餘部歷遼與金然後完此一大藏貯於巖洞者七地穴者二洞以石門閉之穴以浮屠鎭之自隋唐遼金及元碑碣森列照映巖野然而累經干戈無秋毫之犯洪武二十一年歲在戊辰正月廿一日余奉旨往觀念法師之願力宏大堅固是山之泉石靈異淸勝故賦是詩鐫於華巖堂之壁𨿽未足彰法師之幽光庶以紀玆行之歲月而托不朽也

峩峩石經山蓮峯吐金碧秀气鍾芯題勝槪擬西域竺墳五千卷華言百師譯琬公懼變滅鐵筆寫蒼石片片靑瑤光字字太古色功非一代就用藉萬人力流傳鄙簡編堅固陋板刻深冑地穴藏髙從巖洞積初疑神鬼工乃著造化迹延洪勝汲冢防虞猶孔壁不畏野火燎詎愁蘚苔蝕玆山旣無盡是法寧有極如何大業間得此至人出幽明獲爾利乾坤配其徳大哉弘法心吾徒可爲則

△自阜平縣過大派山二百里抵五臺遊覽成詠

阜平從西來大山與連谷層岡歷千里一磵過百曲劍鋩露遠峯練色紓寒瀑虎迹屢驚人鳥道長仄足霞光閃危嶠雲气沍崇麓亂蟬咽陰吹幽禽響佳木斷徑鳴孤猱平坡走羣鹿萬蘤雜紅紫眾葉紛靑綠木皮野客衣石骨山氓屋遐方日尋勝空林暮投宿漫遊許自知縱覽厭所欲會當登五臺淸涼我心目

○胡儼

江南意

△江南意

狂風吹遊絲飄揚無定向若將比郎心郎心更搖揚芙蓉花采采那能媚春華含情照秋水孤芳徒自嗟

○曾棨

癸巳三月十三日扈從北京舟發石城門外賦呈諸公

△癸巳三月十三日扈從北京舟發石城門外賦呈諸公

石城天設險虎踞壯皇州策馬出都城駕言從豫遊萬乘宿嚴駕先期戒行舟龍驤載圖籍虎士羅戈矛日出簫鼓鳴中流發棹謳兩京何巍巍山川郁相繆陜云邁炎漢洛下媲成周龍飛符景運龜食葉神謀煌煌萬世業寶歷承天休顧慚樗散姿廁迹英俊流獻替諒無補愧玆恩寵優鳴鑾濟汾水聯佩上瀛洲永言葵藿心庶以揚徽猷

○王偁

感寓二首

尋小雄仙嵓三龍潭值風雨歸艸堂作

入西山訪張隱士

過淸遠峽

△感寓二首

璇穹垂至象眾曜何煌煌能符調庶極帝車幹陰陽晝夜無停機所職各有章蒼精奉東璧神虎屯西央淵淵北辰尊穆爾居其方司契古有成無爲位彌昌始知羣殷牧共戴君爲王

孤鳳久不食所志金瑯玕喧呼百鳥中束翮斂羽翰會當覽徳輝飛下靑雲端虞廷方見待阿閣當空盤誰能抱威儀局促風塵間

△尋小雄仙嵓三龍潭值風雨歸艸堂作

昔人洗玉髓幽洞驅龍耕丹成輟瑤耒成此秋水泓飛崖夾兩鏡洞見雲霞生百鬼不敢啼雌雄常夜鳴有時湍瀨寒幾曲流璚英淸秋角蟾影白日聞雷聲偶玆訪靈奇掃石窺淸泠洗心盟鷗鷺濯髮解冠纓長風動懸羅颯爽毛骨驚飛雨灑而至萬壑秋冥冥歸途檉桂影了了心目醒到家興未巳石室披丹經

△入西山訪張隱士

西崖噴飛瀑結屋煙霞裏山人不冠履客至同隱幾獨鶴海上歸孤云澗中起淨掃白石牀風來墮松子

△過淸遠峽

兩山夾飛流曲折始東走排空殷崩雷出峽去愈驟商人數畏津漁子駭奔澑回瀾戶窺淵迸瀨亂泄竇上當羣石爭下及眾川漱勢齊龍門險雄長碣石右惜哉神禹功奠畫遠莫究遂令五嶺南別與萬靈鬭我行一停舟適值風雨候崩騰心爲徨滉瀁目巳瞀篙師戒前徵薄暮不敢逗開篷訝驚湍宛若羣鷺簉乃知造化神玆實亙宇宙三復忠信言呼酒聊獨侑

○髙棅

賦得春艸碧色送丘少尹歸四明

郭晦之歸扆峯羣公相送至光嚴寺分得客字

△賦得春艸碧色送丘少尹歸四明

春色有嘉興送君惜離襟悵然見芳艸綠盡空江潯千里靄蒼翠夕陽煙際深遙分白鷗水近暎靑楓林萋萋滿行衣苒苒生別心王孫行當歸■﹝艸縻﹞蕪思越吟

△郭晦之歸扆峯羣公相送至光嚴寺分得客字

化城負東郭地古嚴公宅同佩結幽尋況值將歸客山門坐翠微蘿徑入松栢定水駐行衣看云繞離席銜杯雙樹間百里見海色日暮各分飛空山夜寥寂

○夏原吉

賑饑諭烏

△賑饑諭烏

饑烏來屋頭軒然振雙翼啞啞向我啼其意欲得食我行顧我廚余糗頗云積粲粲白如銀瑩瑩燥如炙足可療烏饑盡與非所惜緣以目前人困乏動千億賑卹未有方夙夜慨中赤況此所餘糗粒粒出民力我食尙懷愧飼烏寧不惕饑烏勿此啼山林有榛栗

●皇明文徵卷十

晉江何喬遠穉孝選

五言古詩二

◆五言古詩二

王直

方熙

童軒

趙弼

張寧

程敏政

李東陽

王鏊

吳儼

韓雍

陸容

夏鍭

陳獻章

祝允明

李夢陽

羅欽忠

張邦奇

汪偉

顧璘

邊貢

朱應登

何景明

王尙綗

康海

徐禎卿

殷雲霄

嚴嵩

文徵明

戴冠

齊鸞

楊愼

常倫

蔣山卿

顧可久

劉寯

薛蕙

許相卿

馬汝驥

王謳

○王直

題虞伯庵所畫枯木竹石

△題虞伯庵所畫枯木竹石

枯桐中琴瑟老竹含宮羽泗濱有奇石亦可充擊拊明時方作樂此物皆所取終看鳳來儀何止百獸舞

○方熙

古別離

△古別離

愁心將何聊撫我孤桐琴絲桐感人情弦急無好音拂衣起嘆息逍遙獨行吟遠望離別處江空煙水深

○童軒

池上夜坐

感遇

△池上夜坐

池上微雨收涼月吐空谷瀟瀟敗垣柳疏影覆我屋艸深蛙爭鳴荷折鷺驚宿偶此遂閒情居然忘寵辱

△感遇

老狐戴髑髏夜拜北斗神綏綏曳長尾頃刻化爲人怪異固莫測妖術方日新髙城竅深窟蟠結無與倫望之不能歡憂憤塡秋旻

○趙弼

感興詩

△感興詩

素王久不作孟軻亦以䢐吾道遭薄蝕狂秦煨燼余寥寥數千載莫能辧魯魚天意固有在趙宋奄方輿濂洛關閩間挺然生眞儒六經炳如日聖道共坦途遂使後來者踴躍得所趨鄙哉南華生以道爲空虛

○張寧

畫元章拜石圖附一詩

△畫元章拜石圖附一詩

吾聞周人拜九辯各有則空稽猶簡易振肅儀巳極禮達百不煩力致一可惜蘇卿抗匈奴鄭眾厲絕域亞夫辭介冑汲黯服長揖生死矢不易寵辱安所卹云胡後來者軟媚等儺劇望塵伏牀下不復論曲直默以謟公卿愚以祈老佛頹流逐靡風掃地盡古迹元章夙奇蕩動止異俗習彊項難苟俛捫膝不輕屈自從辭君親多不爲是役落落無爲鄕十寥下齊邑伊誰與爲禮見此孤立石颯焉松風生隱只雲霧出踞如猛虎化厲若老蛟蟄彷佛入魯廟主我緘口客又疑千秋亭翁仲失其一終知混沌鑿倏忽委靈骨忻然命袍笏雅拜情孔適物我了想忘恭傲總無隙淸狂詎如許深意將有激全勝彼昏人僕僕賈危慝但恐違中庸行怪不可率

○程敏政

懷賢詩

△懷賢詩【有序】

國家財賦歲取給於東南十餘郡而尢莫難於漕事文武重臣對江開府者數十年矣成化己亥之春予謁告自新安還朝歷其境率聞父老談故平江伯陳恭襄公工部尙書周文襄公多至感泣乃知忠賢之有益於人國如此賦古詩二章致懷仰之私焉

平江伯陳恭襄公

工部尙書周文襄公

平江伯陳恭襄公

﨣﨣陳將軍平江始開國小年八石弓勇气屢破賊朅逢中興主得附升天翼當寧念丰鎬京邑望南北安得蕭與韓晏歲足兵食將軍家合肥老大諳稼穡一朝被簡知舞蹈奉明敕建牙淮水陽諸路盡承式孜孜竭眾智疏鑿靡餘力廒庾便交挽堤牌濟危嗇艐舸隨淺深湖壩幾通塞百年民力蘇萬里海濤息居然奠東南不復困供億將軍去幾寺寢廟見顏色火旗輿云馬夜下不可測父老說遺事往往動遐憶徵夫多苦辛國本在培植賢孫今代將當復守成則乘風吹客舟淸口日初昃公忠夙所欽再拜讀銘刻

工部尙書周文襄公

周公起江右歷官大司空文章夙有志嘗叩蓬萊宮願藉先天寵致身列宿中刑曹得良譽藩輔無全功南畿與西浙國賦憂難充主上屢顧之政柄付此公肩輿行列郡活計歸深衷倉囷日委積貨布時通融出納有盈縮歲事無丰凶坐令數千里民力不告窮紛紛兩京道續續舟車通鄰封借羨余邊檄分陳紅東南二十年一老如帡幪云胡事弗偶讒起驚宸聰公歸浩難期民惠嗟無終所在貌公容如奉家主翁我生巳遲暮素仰先達風玆來識民隱非獨暎澇螽文法豈不密治效將無同公名當益顯日與江流東

○李東陽

白楊行

長沙道中

△白楊行

路經白楊河河水淺且渾居人蔽川下出沒無完褌俯手若有得昂然共騰歡停舟問何爲蹙額向我言始知沙中蜆可代盤間餐此物能幾何歲荒乃加繁吾人未溝壑生意諒斯存倉皇爲朝夕豈不念丘園邊河種官柳一株費百錢茫茫江淮地千里惟荒田十歲九不雨摧枯固其然況復苦迎送誅求到心肝生當要路衝雞狗不得安嗟我獨何爲聽我坐長嘆微心不盈寸引此萬慮端民風古有賦歷歷誰能宣悲哉白楊行觀者幸勿刪

△長沙道中

風帆遡洪濤千里勢不歇暮登長沙岸始與大江別夢魂猶洶湧行步方嶻■﹝山上杲下﹞城南路逶迆十步九曲折重岡互起伏老樹交紏結朝行惡蛇影夜踏愁虎宂冥冥鬼燐出杳杳人蹤滅時維仲夏月行役遭苦熱嵐蒸毒霧滃日熇焦原爇葳蕤拂塵纓宛轉嘶汗驖招遙袂獨舉示險旌先揭亭長憩息屢僕倦徵馳疊薪當野徑樵蓐向招提設惟知朝復暮豈暇餔與餟故墟亦孔邇旅抱聊自悅遊南厭水陸憶昨換時節永懷千金戒幸免窮途跌歸計寧憚遙吾當泛蘇浙

○王鏊

匏庵作板屋詩以落之

△匏庵作板屋詩以落之

竹樓頗髙寒茅亭復卑下卑髙兩適宜無如板屋者制朴體勢牢費省工力寡𨿽然立四柱乃不施片瓦無階安礝磩有壁謝堊赭方可橫二弓低莫旋疋馬石幾淺作臺蒲團小爲坐有如臥車廂又似泛船舸深溫最宜冬爽塏仍便夏可以舒簡編可以陳盞斝誰能善丹靑爲予備模寫寫示五侯家相顜何如也

○吳儼

次匏庵先生板屋韻

齒落

從軍行

△次匏庵先生板屋韻

達官宜髙居胡爲喜卑下豈是三命余動欲循墻者天予固甚丰自取恆欲寡何必大廈成而後虛三瓦無梁架榱題無牖飾丹赭惟有牕隙中尙能通野馬鬼瞰非所憂客來可延坐看云數卷簾看月疑乘舸溫燠不知冬通明復宜夏有書常滿牀有酒常滿斚自讀仍自斟髙情還自寫豈無數仞堂得志弗爲也

△齒落

我年六十一巳落第三齒若更活數年所存知有幾剛風著唇吻利與劍戟比豈待入腹中而後疾病起譬若建重門一扉常自啟外侮窺其間孰禦而能止又若築長堰隙穴不容蟻今巳決尋丈不竭安肯巳或言死與生其機不在此不見張相國齒盡乃食乳髫齓若編貝或有短折死此𨿽釋吾憂終焉非至理齒落竟何悲不落亦何喜但願不腫痛叫號動鄰里食物有所妨肴核宜棄置朝夕啖粥麋其味固自美出言有所妨對客宜少語況我之所病正在傷煩易憶我初落時掩口含羞恥只今落巳慣與不落相似作詩記歲月亦漫戲云耳

△從軍行

驅馬出長城天寒日色薄四顧寂無人黃雲暗沙漠彊吏爲予言匈奴獰且惡近入陽和川縱橫恣殺掠少壯悉奔逃老弱塡溝壑安得用韓範驚彼心膽落昨聞大將軍自比衛與霍張燈召賓禦置酒縱蒲博期斬樓蘭歸單於還面縛此意豈不佳恐遂成疏略轅門荷戈者兩手凍如束雪深饑不餐冰堅渴難鑿胡滅未有期凱歌何日作欲歸歸未能未信從軍樂

○韓雍

圖韓範二公經略西夏事迹於正心堂之壁各系以詩著志也

△圖韓範二公經略西夏事迹於正心堂之壁各系以詩著志也

魏公眞間气出也遭時亨芳年掇巍科柄用良匪輕諫垣累抗疏四海蜚英聲望重官益尊臺鼎司鈞衡危疑決大策宗社賴以平元勛固莫加雅量孰可名維時孽胡賊西夏爲縱橫帝簡出羣才命公秉鉞行公行志有在壯气何崢嶸誓欲復土疆肯效城下盟軍容若山動威令如雷轟賊聞膽巳寒下馬遙相迎奉表願納貢曷敢復戰爭山林有羣盜聞風亦憂驚薄伐卽送降不假血刃徵坐令數千里藩鎭皆銷兵豈惟邊患除公尢撫邊氓開倉大賑卹百萬死復生西人感公恩處處生祠成朝夕共瞻拜如念慈母情天將傾西北賴公手能擎人懷左袵憂賴公終弗更一世揚偉迹萬古垂光榮題詩仰餘光北斗天中明

宋室治巳久三垂悉安生西賊何姦驕卒然背初盟秦中旣告急朝野咸震驚範老獨慨然誓欲此賊平面受閫外寄胸中百萬兵跨馬提寶刀長驅莫敢攖侵疆始徧歷成算先巳行大順當要衝賊必紛紛爭板築倏云具旬日完髙城賊聞傾國來相訝如神明揮軍與血戰敗北僵屍橫從玆膽巳破不敢窺咸京蜀羌亦歸心願入爲編氓公能推誠信撫接如孤■﹝女孕﹞營田萬頃余勸課皆開耕西成富收獲百室俱充盈有無時懋遷日中通民情干戈旣偃息所至壺漿迎歸來告天子報功亦非輕黃閣贊大猷事業尢忠誠惟公千載士豈但人中英先憂與後樂有志事竟成泰華擎空髙江漢徹底淸流風播永世忠獻齊芳名

○陸容

夜聲

△夜聲【奇想】

微醺醒中夜獨寤當逆旅心淸聽斯聰聲動臆可舉輕噫疑林颷斜侵覺牕雨琤琮僧塔鈴幽軋鄰家杼柝擊喧邏兒剪擲鏗縫女隆隆瞑行車橐橐宿春杵鼾睡人巳酣嬌啼兒欲乳悲酸或孤嫠咳咯將病嫗布裂童褫衾釜泣奴竊煮梁泥落棲燕蠹果囓饑鼠拂樹鳥驚移含芻馬歕咀火剪蘭檠膏槽涓玉缸醑腹枵雷殷春耳眩蟬吟暑宮壺沈此時巫鼓來何許趨朝傳鳴騶話舊接偶語百虫薨然飛靈雞振其羽眾音等天籟眞謝律呂

○夏鍭

登冶城

△登冶城

天靑登冶城曠野開襟抱涼風送雁遲缺月墮江早回首弔荒墩長歌起煙艸日斜驅馬歸彷佛西川道

○陳獻章

自策示諸生

偶得寄東所

△自策示諸生

聖賢久寂寞六籍無光輝元气五百年一合又一離男兒生其間獨往安可辭邈哉舜與顏夢寐或見之其人天下法其言萬世師顧子獨何人瞻望空爾爲年馳力不與撫鏡嘆以悲豈不在一生一生良遲遲今復不鞭策虛浪死勿疑請回白日駕魯陽戈正揮

△偶得寄東所

知暮則知朝西風漲暮潮千秋一何短瞬息一何遙有物萬象間不隨萬象凋舉目如見之何必窮扶搖

○祝允明

怨詩

△怨詩

繁霜隕衰禾萬物無一歡后稷苦望歲仲尼唱猗蘭東海有憨龍西崖有煢鸞文王舊時操極古無人彈

○李夢陽

將赴江西寄別殷伊陽明府

功徳寺

乙丑除夕追往憤五百字

△將赴江西寄別殷伊陽明府

引年豈必老求志不在奇曰余逾壯齡遭斥還山棲事與北門合迹擬東陵齊滅音謝人徒四暑忽逮玆向平果遺榮謝安終狥時詎意值嘉運末照及葵藜簡書下我廬急遽誰得辭迢迢江西帆別當首夏期束裝逐流潮攺服團炎颸情郁爲念故寄重慚余卑虞弦攺自調孔鐸湮誰持江漢誠暫浮匡廬寧久羈返貞意巳堅抒懷告心知

△功徳寺

宣宗昔行幸遊戲玉泉傍立宇表嶻嵲開池荷芰香波樓逓蹙汨風松奏笙簧百靈具來朝落日錦帆張萬乘雷霆動千巖滅流光綺繡錯展轉翠旗沓低昂法眷撞鐘鼓宮女拭禦妝笙鏞沸兩序星斗宿巖廊

至尊奉

太后國事付三楊大軍各宴眠百宮守舊章巡非瑤水遠迹豈玉臺荒嗚呼百年來回首一慨傷鳳騰赤霄暮龍歸竟茫茫山風撼网戶紫殿生気霜退朝值休沐我行暫翺翔娟娟登岸林慘慘度石梁廢道哀湍寫松栢間成行啟鑰蕭覽慘度石梁廢道哀湍寫松栢間成行啟鑰肅覽歷過位增悲涼積久灑掃缺乳鴿鳴膳堂舊時琉璃井倒樹如人長神巳佐上帝教猶托空王鈴磬颯鳴戞晨昏禮相將盤遊非聖理操縱在先皇至今廾廷上不攺舊紀綱

△乙丑除夕追往憤五百字

憶昔蕤賓初皇疾輟臨仗維日白气亙黑風復排蕩俄傳天柱折忽若慈母喪帝木堯舜姿末履轉淸伉斂袵接耆碩髙出文景上兩宮悅孝子九廟歆流鬯毅然整六師霹靂無前向犬羊遁朔漠鯨鯢蟄溟漲囦衝不凝壽日表空殊相蜿蜿湖中龍一夕拔驚浪回首哭蒼梧魂斷湘南瘴念昨下明綸臣也誠無狀誓死叫閶闔伸頸甘碪盎梁竇勢如灼漢廷色惆悵

皇乃西園遊召彼侍供張從容杯酒間似讓還非讓未剖靑瑣封巳下金雞放臣某詎足惜統體關衰王歷數古明辟聖節疇能尙逝欲碎臣骨吁帝不得迋攀髯眇莫及痛哭橋山葬玉光動前星朱符閘靈貺主器難久虛勉起答羣望金木欻爲祟太白晝相抗羯胡敢余侮吾徒盡乘障嗚呼楡臺役棄我六千壯踉蹌戰士骨躐趿將軍韔二豎固輕率腐屍亦云當所恨國威辱北鄙气淒愴鐘鼓疑皇情可以慰宸況淒淒建未月臨門遣徵將紈袴作元戎京軍本浮宕翻使沿邊卒束手遭箠掠揭■﹝山孽﹞雲中城誰復扼其吮胡來風雨聲胡去橫拍唱千村與萬落人咽莽蕩蕩嬰兒貫髙槊志婦經衣桁狐貍叫破壘落日悄濸漭此輩誠鼠竊反復亦難量騏驥駕鹽車虛名縛骯髒世豈乏頗牧賤或執鞭杖瑣瑣登壇子飽之則飛揚吁此良太枉國慨何繇暢水旰而禾雷陰陽疊驕亢皇天𨿽至公視之但坱坱臣當歷服始謬進大夫行退朝實憤切欲吐畏官謗武王秉黃鉞師事太公望列聖構梁棟駕馭亦英匠

先帝升遐日臨榻召三相

○羅欽忠

雪中有懷空同

△雪中有懷空同

陰風吹皓雪萬里來天池輕盈集髙夢繽紛舞前墀耳目旣昭曠胸懷亦瑰奇瑤華不堪擷何以寄相思

○張邦奇

感遇四首

十一月四日甲子泊桴松滋阻風雨

詠懷

送張君用之鶴慶

△感遇四首

我昔見媺人婉孌容色好貽我瓊玉鉤願言佩終老我來旣巳晚美人逝不返薄帷明月夜使我心淒惋芳蘭何萎蕤木之將遺誰感彼媺人贈銜恩空淚垂【登第三月孝皇賓天哀哉】

髙樓有佳人珠鈿錦鞶纓侵晨罷曉妝玉貌何盈盈我欲往從之修容迨芳齡路近媒妁絕徙倚當軒欞對面不得語使我心怦怦【武皇睿智性生臨朝或有紏奏或罪或釋酬應敏甚作詩揮筆輒就曾不構思惜近暱蠱惑而忠直之士阻而不得通也】

西瞻固陵道上有虞姬艸昔之拔山雄於此傷傾倒英雄不恃力力窮誰爲保覆轍逓相尋終誰悟天道【時劉瑾作威附之者勢力相軋气焰燻灼焉】

湛湛湖中水濯濯明芙蕖關關對鳴鳩洋洋雙鯉魚步屧隨燻風欲去還躊躇須臾兩玉童飄颻來太虛授我以丹砂啟我以靈樞渺然殊自失便欲登云車萬物各有適悟徹焉所拘遊方遺外內何須辭故廬

△十一月四日甲子泊桴松滋阻風雨

投沙旣十載署蜀將再期嚴楊久冥漠岷峨徒嵚■﹝山上欹下﹞長使歡愛隔迥與初心遺戒舟黃陵灘系桴枝江湄暮雨昏巫峽回飆掣長旗蓬漏妨夕寢薪窮罷晨炊豈疑世相棄實畏天方懠敝廬鄞江上遺編堪復釐歲月未雲暮羲農應可期

△詠懷

六月行負薪披裘膚亦完黃金輕釲屣壯士別有顏刀錐競商賈夷齊餓西山悠悠遡人世遠者盈百年溫飽亦有死屢空何足患

△送張君用之鶴慶

燕臺一樽酒送爾滇南行風塵萬餘里極目難爲情故人倏巳散落日玄蟬鳴曾無別離色可以觀平生

○汪偉

砌石路

△砌石路

石子何磊磊璀璨疑墮星圓渾去圭角流轉隨飄萍水落彌洲渚猥瑣不足稱東郊有小徑春泥苦難行爰用甃砌之白取無貪名紛然入匠手大細各有程一一就行行妥帖如砥平小步雨亦好愛此布襪輕索居愧寡陋庶以來友生

○顧璘

東郊田園作

初至山中

太和山四首

△東郊田園作【有序】

璘本江東腐儒無廊廟之骨從宦三十年濩落不就謝歸秉耒遂與野人相親養雞牧豕能任蓑笠擊缶醉歌禮法俱廢或肅容對客如猱狙禦衣冠隨卽褫去聞談官政如爰居聽鐘鼓目掉心搖乃知情質煙霞不可以彊變也新營田園輒賦此篇

陶公歸桑裏謝客營石門於世旣無競努力事田園春還理荒穢良苗應時繁豈不念歲丰天道難預論列槿藩艸屋藝蔬備晨餐郊居漸成趣益厭城市喧菽水苟無闕萬事奚足言

△初至山中

楊子疲執戟龐公息巖阿所至旣匪伺仕隱乃殊科蹇余究墳素弱冠掛賢羅一往四十年功鮮憂患多朅來返初服城廓困經過睠玆空山曲閴寂惠微痾喬松周四厓嘉谷被前坡鳴禽戲叢筱遊魚泳淸波塵氛一以遠形神稍相和況有舊田廬偃仰可沝娑蔬食苟無恙永言憩煙蘿

△太和山四首

玉虛巖

遇眞宮

紫霄太子巖

南巖雷神洞

玉虛巖

九渡越淸澗七盤轉層厓髙樹落余雪陰壑�夏苔云龕舉步險風穴流音哀方隅問屢眩昏旦候莫諧路盡益岑寂俗駕何因來

遇眞宮

唐皇禮果老漢帝延河公金門一遺步玄圃渺煙鴻冥冥三仹子軒聖慕其風使軺窮滄海靈嶽虛瑤宮靑鳥竟不來鼎湖恨何窮

紫霄太子巖

王子煉神鼎乃逃髙巖居金眼結眞气天人傳玉書磨鍼悟志苦插梅知化殊千乘𨿽雲貴九霄樂有餘長令電露子悵望龍鸞車

南巖雷神洞

霄神棲何所巗洞深杳冥幽林蔽日影寒澗余龍腥經年尙畱雪當午仍見星石奇出變相境勝通神靈譎怪山海事流傳信前經

○邊貢

送陳文鳴

元夕致仁宅詠燈送別

△送陳文鳴

欝欝深澗松冬夏不攺靑濯濯江柳花隨波化流萍羨彼五陵客終朝宴芳醒三楚多秀士皓首窮六經誰爲尺一書薦之升王庭

△元夕致仁宅詠燈送別

隹辰逼元夕宴語春雪余梁燈一何艷流光照離祛燈燼可復燃祛解難重挐盈盈江上心感念成欷歔相看巳不極相憶當何如

○朱應登

沙子頭田居贈仲一丈飲酒

△沙子頭田居贈仲一丈飲酒

殘春餘幾日芳意暢心目君乘本蘭橈遠泛睛川綠問捨白鷺邊開軒靑林曲三日轉一隅所至詣耕牧有客從外來鬥酒相爲開雀舫截魚膾鸞刀飛豹胎下箸羅庶羞一飲累百杯華燈繼宵景漏盡未云回君本伊管儔少壯樹宏達誤掛繒繳中遂令羽毛鎩河淸聖人出匯進茅俱拔忍使經濟才終困泥塗轄勸君飲美酒幽憤當見刷

○何景明

雜詩

六子詩

△雜詩

西陸移修晷素節多寒陰端居屏營慮淒气慘人心浮飆委時卉零露傷靑林仰見孤雌翔玄鳥無遺音蟋蟀何愁苦終夜長哀吟感物興慨嘆憂思孰能任

△六子詩

六子者皆當世名士也予以不類得承契納輔志勵益者多矣病歸值秋寤嘆中夜有懷良友作六子詩

王檢討九思

康修撰海

何編修瑭

李戶部夢陽

邊太常貢

王職方尙綗

王檢討九思

王君靑雲姿志豈屑丘壑名家出杜鄠少日遊宛洛奮身匹文鵷戢羽巢鸞閣興文燭雕龍揮翰淩玄鶴雅志在四海隨時偃經略馳情繼謝眺日晏吟紅藥

康修撰海

矯矯龍頭士騰躍在明時羣遊慕豪放棲志固有期赤驥鳴煙霄不受黃金羈揮毫禦淸燕浩思隨風飛鐙前激髙倡顧盻孰與希�古摘遺編頗好班馬辭良史久無稱斯文當在玆

何編修瑭

中州產名俊河內天下士平生飽藜藿學道歷壯齒至朴斂華蔚徽文陋雕綺守淵安可窺馳辯詎能止洞悟超先幾微言析玄理曲髙難爲和行獨寡知巳古轍多蓁蕪非君誰予起

李戶部夢陽

李子振大雅超駕百世前著書薄子云作賦追屈原新章益偉麗一一鸞鳳騫華星錯秋空爝火難爲然摛文固無匹投義罕比肩抗誌異陳力危言獲罪愆握瑜不得售寶棄誰爲憐仲舒貶膠西賈生亦南遷古來有遺憤非君獨哀嘆

邊太常貢

世士多戚促器識寡蕭散太常何瑰瑋坦然破崖岸祥煙拂瑤壇瑞日轉華觀出入諧宛鸞頡頏在霄漢芳詞麗淸風藻思興文瀾陽春誠獨步淸廟獨三嘆金奏響不虧玉樹開逾燦閒居檢編啟篋得爾玩

王職方尙綗

職方吾益友契誼鮮與同少齡負奇气萬里飄雲鴻手中握靈芝髙操厲孤桐讀書邁左思識字過揚雄爲辭多所述結藻揚華風寸心素相許撫志慚微躬

○王尙綗

期仲默不至孤坐偶書

△期仲默不至孤坐偶書

買宅城西隅退食慚幽獨閉門芳艸閒誰復憐修竹涼飆滿四鄰海月照山屋仰視雲間鴻冥飛不可逐

○康海

於滸西別業同承裕升之作

△於滸西別業同承裕升之作

還耕愜初願揖世返空林𨿽非志士理巳獲靜者心嘉賓靑雲客枉駕忽相臨攜酒共斟酌張弦揚妙音義厚情自葉道合契滋深猗猗湋川水幽幽南山岑相值不相樂柰此逝者侵

○徐禎卿

畱別都城同志

古意贈劉子

江上逢許員外

△畱別都城同志

對酒忽不樂悵然懷別離別離結可勞眷彼長路岐冉冉郊河樹瞹瞹關門祠停望瀟湘水先與秋風期鴻鴈雲中來噭噭使人悲懷哉爾方集悵矣予當辭

△古意贈劉子

空爲郢中客不見郢中吟美人髙堂上自奏山水音帝子葬何處瀟湘云正深寂寥誰共賞江上獨傷心

△江上逢許員外

策杖下天門揚帆楚江水長風吹客心倏忽墮千里千里何靑靑離家幾日春忽逢天上使云是故鄕人褰帷一共笑宛爾平生親聞子金陵來衣滿歷陽塵握手起情慰依依多所陳君家石橋下與我十室鄰海內各分散白頭常若新葉敗根株連諧合固有因繇來吾黨士多作帝鄕臣況爾發爾裔吳山傳秀神感此不見遺肯與凡礫倫邂逅一艸艸馳驅還苦辛君發李陽河予畱貴池口脈脈兩情遙胡寧棄我後昨日到同安靑山待予久解我碧雲裘長松掛虛牖雙童進艸飯遇我情彌厚庭中好鳥聲嚶嚶自求友春風吹綠楊十日蹔分手予今發武昌早晚下瀟湘仙人黃鶴樓待予洗壺觴君乘山公馬訪俗過蘄陽還呼黃鶴仙醉舞雙徊翔八月涼風發君言及豫卓三春煙景暮予定達吳閶男兒衣錦貴那不歸故鄕爲君邀族人出郭具壺漿徑須愁痛飲別後莫相忘

○殷雲霄

金田山

△金田山

昨入湖口寺今來金田山莫笑簿書吏常遊山水間云生遠峷合葉落空庭間林間有歸鳥浩歌吾亦還

○嚴嵩

仰山置酒

阻雨不得登蟠龍

仰天岡

陵祀夜歸

△仰山置酒【揚升庵評屬詞景中遊情言外介溪往往如是】

春遊入古寺息駕在山阿不飲杯中物其如山色何泉聲聞鐘磬艸色上煙蘿向夕嵐霏起諸峯猿嘯多

△阻雨不得登蟠龍

溪上風雨來颯颯篁竹亂油云翳層峯對面隔霄漢鳥道紆百盤龍門在天半隹期恨緬邈寒望增淒斷下馬憩林居一顧屢長嘆自無飛仙術安得淩絕觀

△仰天岡

石磴盤秋蘿危亭出峯樹行人上山道望望雲飛處洞口晚鐘聲林僧獨歸去

△陵祀夜歸

繁星攢列炬流塵起飛鞚遶樹遠鐘微沾衣零露重回望碧山椒山深夜寂寥云輿歸縹緲玉殿鎖岧嶤重泉光景匿蔓艸蛩聲喞惟有朝陵使年年來此夕

○文徵明

先友詩

△先友詩【有序】

某晚且賤弗獲承事海內先達然以先君之故竊嘗接識一二比來相次難謝追思興慨各賦一詩命曰先友不敢自托於諸公也

太僕李公應禎

參政陸公容

定山莊公■﹝日上永下﹞

文定吳公寬

禮侍謝公鐸

處士沈公周

參議王公徽

太常呂公■﹝常上心下﹞

太僕李公應禎

太僕在三捨抗言拒刑臣【公在太學中官牛玉欲延教子公正言拒】平生疆執志巳究未達身十年更外制耿挺標淸眞矯矯孤飛鴻翹翹一角麟卿監晚翺翔白髮巳盈巾故國有隹山長岐多風塵終然絕俗姿逸去疇能馴

參政陸公容

陸公婁東鳳少小巳翺翔【公少與滄州泰陸靜�釴齊名時稱婁東三鳳】耿耿文莊公識公在班行職方振風采抗疏扼羣璫章程有司馬至今猶耿光名隆毀斯來讒構伺其傍參藩亦晚達竟爲讎者傷淸風不終泯遺書滿緹緗

定山莊公■﹝日上永下﹞

定山古通儒學道希聖賢古義與時違斂息賁田園黃花媚幽徑白鳥泳淸川悠悠靑山適一往三十年髙羅弗爲求欲致無繇綠非無濟世心亦有淸廟篇惜哉用違材零落成棄捐

文定吳公寬

有偉延陵公居然古明徳道義周一身文章可華國悠悠明堂思允矣淸廟瑟惜哉晚登庸位用殊未極還能惇薄夫坐亦消讒慝徳淵物爲遷曾誰覩聲色聖賢不復生斯人重吾臆

禮侍謝公鐸

巖巖天臺山下有幽貞士咀英擷芳鮮燁然散霞綺早歲登延閣回翔石渠裏璧雍育羣材金匱抽靑史𨿽復恩眷殊不爲纓組累方巖有書堂歸來還兼耒屢召不終淹誰應會旨

處士沈公周

東南有一士蘭帶芙蓉裳璚珠雜瑤玦皎然明月光不隨鳴鳳下甘與黃鵠翔秋風自寥廓羅网漫髙張采芳涉秋苑看云撫層岡不爲平世得白雲聊徜徉悠悠天隨子千載永相望

參議王公徽

王公夫何如侃侃古遺直一命靑瑣闈慷慨思效職此身朝闕廷暮巳在絕域所期言職伸寧計一身抑丘樊樂優遊天子思舊徳陜郊甫旬宣遄歸一何亟松菊媚幽人鐘山有佳色

太常呂公■﹝常上心下﹞

太常名家子英英蒼玉玕文章足華煥秉志亦堅完禮曹肅供奉弱冠巳騫搏不愛蔭補郎自致靑雲端滁山詠列錦銀臺達紏彈所至必宣秉云胡不終安只應千首詩終古無能刊

○戴冠

玉笙篇

訪陳邦器不值寄之

曉發

△玉笙篇

仙人住昆侖朝汲丹水泉洪厓植玉樹靑柯淩紫煙制爲雙玉笙吹之召羣仙西望降王母稅輦瑤池邊冠裳耀珠翟靑禽銜彩箋娛嬿極永日庶羞錯珍盤仙人起爲壽玄醴湛淸漣玉笙振云奏流響隨風旋遐齡寄霄漢願比金石堅

△訪陳邦器不值寄之

朝出江東門暮出江東門美人棄我去望望江色昏君行向何許君家在江渚我心逐江水見君不能語

△曉發

村雞喔喔啼取火照行李隔籬謝主人出門渡溪水豈不愛山林那復趨城市仰觀羅浮嶺白雲猶未起

○齊鸞

稠桑道中望黃河

△稠桑道中望黃河

桃林蟠土山谷入昧所出地底無傍風天際有中日仰視囲獲人轉折忽相失仄登蟻緣枝幽盤蠹閉帙僕夫虞殞傷反汗更股於予將慕王尊馭吏屢遭叱徑盡躡河壖黃流過箭疾踰關勢彌雄四囓奔馬逸不知眞宰意何貴砥柱室汜濫民其魚豈止桑田溢三門中古開神禹功誰匹至今沮洳場盡作稉稻窟予生發半蒼世路十不一及玆瞻華嵩眼豁心神佚太史嗜南遊吾當窮北軼山川助英華奚必恆近密向來險遠憂玆晨蕩巳悉

○楊愼

葵鏡吟贈石溪

幡幡中林葉別內兄黃峻卿

衍古語

元謀縣歌

晨發髙嶤柬丘月渚楊墨池

續百一詩

補範石湖占陰晴諺謠

△葵鏡吟贈石溪【有序】

花艸中有唐婆鏡者一名羞天花一名倒垂蓮本艸所謂鬼曰也其花背日與蜀葵正相反曾聞其名今始見之托諸聲詩以寄同慨

蜀葵與唐鏡同節復爭鮮蜀葵終向日唐鏡每羞天艸木異情性造化均陶甄安得指佞艸重植堯階前

△幡幡中林葉別內兄黃峻卿

幡幡中林葉迢迢語離別離別不可親稍思隔南津南津首北路莽莽入煙霧夙昔欣芝蘭屙體成歡頻只戀攜手好豈知行路難前有一樽酒弦歌淸商曲行子唱驪駒主人彈別鵠別鵠影悠悠寄音下西州一言展契闊再言申綢繆

△衍古語【漢時諺云殺君者路傍兒其言𨿽小可以諭大衍爲一篇感時撫事亦有諷云】

天馬龍爲友來自渥窪池靑絲爲之絡黃金爲之鞿圉人新承命剪拂下瑤墀騎出橫門外茸茸春艸時東城接南陌觀者咸嗟咨弄臣矜迅足長鞭終日施汗血忽憔悴筋力盡驅馳未樹邊隅績徒爲冶遊疲始信殺君馬端是路傍兒

△元謀縣歌

遙望元謀縣塜墓何累累借問何人墓官屍與吏骸山川多瘴癘仕宦少生回三月春艸靑元謀不可行九月艸交頭元謀不可遊嗟爾營營子何爲欻來此九州島幸自寬何爲此遊盤

△晨發髙嶤柬丘月渚楊墨池

荒雞嗥西鄰海霞射東壁又攜孤劍徵去作點蒼客髙嶤亦吾廬安寧亦予宅屏居三十年宛如故鄕陌飛屣頻登臨披衣數晨夕別離今幾時重道感疇昔兒童巳長成賓從盡衰白聯榻情綢繆晤語慰衰瘠此行擬何爲筋力疲疆場少城云思紛江陽春夢積一身四處家浮生百齡迫請爲勞者歌歌罷轉愁劇

△續百一詩

大禹入裸邦累然解衣行墨子見荊王錦衣吹玉笙豈不易性素所重在全生棲棲非余志皎皎非餘情所愧先機者飄然反柴荊被褐懷珠玉何人知姓名

△補範石湖占陰晴諺謠

朝霞不出市暮霞走千里日早雨臨腦日晏雁曬趐天道管難窺農談綽有理星占濕土時月驗仰瓦比喌喌雞上籠趯趯魚秤水雲起樓梯天日沒燕脂紫電光分南北陰霽在俄晷虹爲水椿兒霧是山巾子墨豬渡斜漢金烏抱雙珥聒聒卜蛙鳴彊彊占鵲喜戴帽視泡文著裙看甕底釜星驗雜出燈花結雙蕋昕夕恆目擊雨晹如掌指方朔廢射覆洛閎休歷紀先哲有格言林臥觀無始【諺云幹星昭濕土明日依舊雨諺雲�如仰瓦不求自下月如彎弓少雨多風雞上棲早主雨魚跳出水主水漲諺雲樓梯天曬破�諺云日沒燕脂紅無雨也有風諺雲南閃幹裏北閃眼前虹主晴亦主雨明長者主晴短而暗者俗呼水椿兒主雨諺雲山頭戴帽平地渰竈夜視天河中有黑雲謂之野豬渡天河主雨蕭冰崖詩黑豬渡河天不風蒼龍禦燭不敢紅日抱珥主雨雨點有泡甕下有濕痕眾缸眾裙主雨謂之戴帽主雨】

○常倫

大醉後題大云寺閣柱上

△大醉後題大云寺閣柱上

謝公昔髙臥挾妓東山遊豈縈黃閣貴不顧蒼生憂簪綬聊暫出江漢乃安流國器良有待局促非吾儔

○蔣山卿

小溪

△小溪

黃山金芙蓉四萬八千尺岧峣入云霓翠彩散霞石澗壑爭縈回飛泉灑天壁奔潀忽分流百里行汨汨■﹝氵公﹞洄入小溪奇蹤轉幽僻峯巒相映帶空水共澄碧鯈魚細堪數蘭苕芳可摘煙霏竹更靑露泫花逾白想見溪上人逍遙此棲息

○顧可久

從軍行

△從軍行【詠正徳徵南】

束身應調發長赴中原徵中原徵何如頗異邊塞情自往備長城終歲何得寧風沙肌骨折介冑蟣虱生虜馬時出沒中夜四五驚今從我

皇役赫怒揚天兵先聲�辰區字坐見江海淸營壘晝無驚刁鬥夜不鳴行行歷城廓郡國擁郊迎食兼三人饌宿必第宅扃百貨溢市廛士女充街亭曩來出垂橐今見歸余羸何鄕爲樂土洵美莫與京從軍有苦樂昔云李與程隸李尙猶可何況天王行

○劉寯

活泉

△活泉【效宋人五側體】

聳壑插遠漢下有一水會出地雪生瑩觸石玉屑碎宛若素練掛又似蝃蝀墜照影鬂發豎沁齒痼疾潰直走幾萬里入海勢愈沛煮茗陸羽喜釀酒白墮醉豈但益世用玅理良可味孔聖逝者嘆孟子有本對至教炳日月領悟忽自昧

○薛蕙

雜詩

詠禦溝鴈

侯大駕回

安陽道中畱別崔子鍾

△雜詩

黃帝亡其智大智將焉如仲尼欲無言至言亦區區世儒恃文字此意無乃疏安得忘言人同遊天地初

△詠禦溝鴈

太液春風起瀟湘鴻鴈歸照水翹圓趾隨波弄短衣曲池稻粱足上林矰繳稀繇來江海性還從塞北飛

△侯大駕回

西北收皇旅田南歸帝京山驅八駿下海泛六龍行後車環外區前駟集神坰支兵連四校中堅屯九營絳气曳珠竿靑雲生翠旌鐃歌彩吹�身�行漏玉鸞鳴入覲南國至淸宮羣後迎金貂雜流景圭璧委繁星錄功對五帝合符對百靈俯窺地紐正仰瞻天柱平郊禋方展義升封將告成祈招美王度長謠頌休明

△安陽道中畱別崔子鍾

伊昔遊京邑周旋預簪裾親仁值賢哲泛愛及頑疏出處或異趣聚散罕同居今來再晤對奄忽十載餘十載俱南北行路何傾側色斯子奮飛明夷我垂翼失道媿先迷知幾服深識握手慘無言撫心空嘆息嘆息亦何爲迍邅丁此時鳳至樂周徳麟傷悲魯衰旣往亮無及將來猶可追所憂日月逝壯志巳陵遲陵遲竟無成世故更相嬰平生陷悔吝晚節企幽貞無咎庶言愼有祿不可榮要子同心事千秋揚令名

○許相卿

次韻西邨老人見寄

△次韻西邨老人見寄

眇子媿諧俗衡門日重關木榻巳漆敝艸屋多苔斑緬懷結髮期抗志夷惠班乘時異陳力翊世姚姒間馳光忽晼晚驚波逝潺湲悠悠違夙心戚戚長苦顏百年貴適意靑陽寧復還明月皎東林流煙澹前山潛居朂明徳哲人猶可攀

○馬汝驥

寓善應寺

△寓善應寺

登頓靑厓雲歸依金剎月晴窻合長蔓涼殿開深樾山靜鐘不流天空香自發齋心入杳冥道性行超越虛空照無鏡玄津通有筏燈傳叨鴈堂駕肅慚龍闕

○王謳

冬日閒居雜興

夜行

小酌

△冬日閒居雜興

枯葉下風林沈沈廣庭晏眾鳥還故棲浮陰相與散霜淸野水明天遠連山斷愁雲黯自銷猿嘯驚還亂獨坐閉蓬茅淹畱節序換

△夜行

夜行如在旦殘月淸林光雲气生深澗露華從蚤涼白沙郁浩浩翠壁凝蒼蒼寂歷松栢徑經過花艸香雞聲互村落曙色動柴桑卽事況多感離心含永傷

△小酌

有客素情好過我持芳尊秋月鑑幽賞緒風開夕園殷勤申欵曲歌笑屢飛翻叨廁衣冠會喜聞壠畝言醉來不覺晚相送出柴門

皇明文徵卷十【終】

●皇明文徵卷十一

晉江何喬遠穉孝選

五言古詩三

◆五言古詩三

張嶽

王漸逵

王廷陳

髙叔嗣

王格

王愼中

鄧遷

陳束

李元陽

皇甫衝

皇甫汸

皇甫涍

孔天胤

彊仕

吳子孝

蔡汝楠

郭萬程

靳學顏

溫新

莫如忠

皇甫濂

王世貞

吳國倫

梁有譽

徐學謨

林大春

丘雲霄

龐尙鵬

顏廷渠

申時行

周子義

施漸

黃鳳翔

○張嶽

同夢山遊玉海巖

△同夢山遊玉海巖

夙愛山水遊玆山屢延賞披云入靑冥巖屋岈弘敞玲瓏開北戶峭壁排銀牓初駭澑石懸漸喜瓊芽長幽昄時一滴毛骨森蕭爽壺觴屢獻酬淸言激靈響天末多風波陳迹成俯仰徒聞海上洲中宵勤夢想聊玆永日畱眞性非外獎瞑色望徵途何繇釋塵鞅

○王漸逵

水簾洞用洗少汾韻

△水簾洞用洗少汾韻

容與步丹巘逶迆轉瑤石飛聲林抄度玄韻巖端出霏微絕禽鳴莽薈暗遊迹蕭然獨凝佇萬慮況空寂初疑雨藏山遲聽風生壁源泉神鬼呵淵窅洞不測臨流發長嘯餘響杳無極淩空散羽翰逸恩敞胸臆眾山何累累俯瞰失羣�日暮薄言旋簾開月虛白

○王廷陳

對酒歌

遣興

△對酒歌

人性稟靜躁物則凖方員錐刀各有能情好各有妍陰霽難並祈恩怨難兩全於此𨿽不容於彼獲所安人無億萬身何能徧周旋兼濟聖不贍榮古有自然富而如可求尼父願執鞭

△遣興

八方異風土百里殊陰晴夷夏殆天設終古難合並權家但好勝持議乖羣情孤軍病深入問罪慮無名客主旣不如師老功難成常恐彊弩末遂令小國輕安得長者言立談罷交兵皇惠均萬物各令遂其生

○髙叔嗣

再調考功作

九日登城樓宋故都門

歸次南關驛作

讀書園始遊覽

△再調考功作

引疾三上書微願不克諧徙官復在玆心迹一何乖軒裳日待旦閶闔淩雲排入屬金馬籍出與羣龍偕積賤詎有基履榮誠無階但惜平生節逾久浸沈埋旣妨來者途誰明去矣懷鳥迷思故林水落存舊涯惟當尋素業歸臥守荊柴

△九日登城樓宋故都門

佳節倚秋城朋曹晚相逐竊憐坎壈心蹔寓登臨目日落故鄕杯霜寒遊子服百里覽山河千年看陵谷生欣盛時康追嘆亡王促帝功頹九五霸气消百六猶能識宮觀但見登樵牧縱酒在髙樓悲歌對喬木身同司馬病懷異步兵哭舉頭望長天萬里來鴻鵠嘿尋階除降獨去歸茅屋

△歸次南關驛作

祗役忽於今經塗宛如昨秣馬息荒林振車越重壑歲暮滯還期客心悵不樂曰予本沈冥遭時乃濩落化海異微禽蟠泥豈尺蠖方因遷斥余始遂歸來諾逝將入雲峯滅亦從所托

△讀書園始遊覽

伯成善養志沮溺無仕心惜予不及古逃祿歸空林林空杳靜嘿抗宇疏髙今排戶羣木秀浮階大壑深發書玩農術作歌學樵音輟耕空隴上徐步荒城陰身悲離羣獸目感歸棲禽𨿽微貞士操絕軌猶足尋役形多眾患遺物無或侵儻偕彭氏老異世開吾襟

○王格

病居遣興七首

△病居遣興七首

蛟龍非魚鱉神聖豈儔類厥初我太皇降產一何異天地吐秀靈江海毓祥瑞赤光起中夕神祠驚避地至今旴■﹝日臺﹞中丈土艸不遂譬彼古哲人鳦契而敏棄

眞主起不偶名世生亦奇髙皇昔龍曜佐贊咸蛟螭中山萬人敵誠意帝者師一時文武士各具英雄姿攻刺鮮堅陣密畫擬蓍龜三傑漢所起淩煙唐亦資古今遙相方頡頏誠無訾帶礪盟封賞於今猶蔽虧

矯矯鐵尙書鏖戰濟南云稜稜方學士麻衣哭舊君慨昔靖難中守死固紛紛兩子乃巨擘慷慨尢驚羣世誰等金石義有山毛分奇節在數公百載馨人聞

土木事何遽白龍困漁子萬方徒痛哭一劍爲誰死桓桓於兵部大義從中起心於社稷重力可長城倚九鼎屹不搖八駿將旋軌俄日者金輪麗瑤圖億千紀

逆濠往稱亂鬭艘蔽江下戈甲耀朝日勢若無中夏王伍三數公義旗建東野束之彭蠡中眇小狂夫也

郢中有二士效忠俱本朝姚公姑蘇守興兵出吠堯人生各有志寧論首與腰周子豫章臬壯气淩九霄苦戰陷山寇父子死一朝節湣恩巳渥蘇州猶寂寥吾不能議斯事恐蕭條

至尊南幸時朝歌晝駐輦烈焰起中夜行宮一時殄六龍發倉皇大官不及膳羽衛驚無容從臣奔欲喘寶器成灰燼金珠碎如剪紛紛內中人間亦身不免天怒乃雷震金吾馬上遣小臣叨秉憲檻車臥徒跣身首關三水頹然不敢辧爰從詔獄對亦聽司寇讞萬死固其宜放棄猶輕典殘軀伏中林荷恩豈云淺

○王愼中

郊工二首

圜丘二首

△郊工二首

上親定南北郊之祀乃於國陽建南郊皇皇乎一代之盛觀王者之大制也作頌成

於辟翼承序祗徳鑑昊蒼觀文釐元命造哲煥令章諍臣秉周禮納議光文昌經始揆皇覽測臬卽靈壤巍基摩地軸層構羅天綱營陔三奇積疏陛四維張象形以剙規效運故乘陽躨跜白虎守蚴蟉靑龍翔宅嶽卽崒崒偵河亦湯湯縣圃淚神嶽蓬壺峙中央啟度非近算祖烈今有光道存羲軒始典廸夷龍襄維新弘有謐作周亙無疆康哉宜有詠聖謨始我皇

運開信景鑠符臻鋪洪勛重役不日成功資神理存周畿儉千利玆土直離分無閭控東戶河菑浸南垠星辰上伾仡日月旁薄噴中天郁嶽立遙望似云屯滌室承東序營奧敝以溫跂革錯綺繡弘敷郁鴻紛晶晶列疏欞將將伉髙門勾陳翼紫宮廣袤綖周垣淸澄集陽宅神居軼埃氛瓌瑋增殊觀招揭賁徽文恆滹鞏靈構萬祀永無淪烜烜作者聖率土奉大君

△圜丘二首

長至日

上禦法駕臨於齋宮至期舉大祀焉聖容穆穆天神來格於與休哉作肇祀

天間直夜啟大輅下嶕峣繁星燦之蓋劍佩一何照前旌龍虎會後禦鸞鳳交城人淵人鼓砰鍧殷鏞鞀珠黃熉紫幄玉英流長旓玄冥承靈蹕百祗欣來朝川後供明水璧壘司庭燎圜壇槪上當泰乙光招搖百辟會有繹芾舄萃門臯穆穆天子徳欽欽肇明郊禮成百代始律動三辰昭云亭陋前觀虞柴玆晨紹

練日侯有望陰紀回微陽重輪暉紫極五云昭靈光元後臨瑤宇庶靈紛翺翔繡裳彰黼黻委佩逓琚琪丹醴液泰尊潔粢維徳香灌流秬鬯旨燔達蘅桂芳中庭羅廣佾雅奏諧夏英瞻昊四邸奠鈞天六變張佳色翔卿靄休气郁穹蒼旭卉仰信對■﹝辶戶﹞迡斯孔享委祉答成祀丕顯況皇章

○鄧遷

田家

△田家

雞鳴起蓐食蓑笠挈在肘驅牛向前行負適南畝歸來折露葵雨餘翦春韭作苦及妻孥鬥酒其賓友更不知其它微風吹戶牖

○陳束

誚賣玉器作

△誚賣玉器作

神龍逝不返永永淪赤山九陰黯莫測揚輝久矣難握瑜馳七貴七貴誰不然魏父牀夜光咄咄起憂患楚王非賤貨和氏坐摧殘時議重瓴甋焉用誇玙璠懷璧巳賈罪況復滋琢刊孚采乃憎命明溫以煩冤傳語後世人寶器無爲宣

○李元陽

冬夜

△冬夜

漫漫冬夜長熒熒孤燭光山人自無寐況棲修竹房修竹夜浙瀝蕭灑吟寒螿朗月照戶庭鳴泉歸故塘別葉棄寒風餘芳委嚴霜東璧正中昏振衣起彷徨彷徨豈有他望道吁升堂悠悠歲雲暮遐哉猶面墻寸陰與彈指久近不可量千古在須臾安得不悲傷【此詩有蘧伯玉及時勉學之意非畱連光景者】

○皇甫衝

順義戰

從田橋石徑赴拂水

△順義戰

鄰有順義人告我庚戌事八月月生魄傳道俺達至朝聞古北屯暮見遼陽騎李生正下帷奮激報守吏守吏不敢言雙目但直視馳馬歸赴敵城門忽巳閉登城望家室膏血乃塗地裏閈盡燒焚妻孥身首異李生按劍怒眥裂聲色厲詎惜山中美甘心河東棄惜哉無一兵不能爲之計乃有陳使君挺身獨不避下令開四門彎弓插兩幟左書報仇文右寫勤王字當門據胡牀潛軍弛銜轡李生與之俱不覺增勇气胡虜來覘窺一矢兩酋殪胡驚■﹝齒乍﹞指奔倉皇解圍去城邑不破殘凡以二子庇功髙主不知事往名亦墜李廣豈數奇耿恭終棄置斯理自古然況乃居今世請君勿復言此事猶爲細

△從田橋石徑赴拂水

江光開初霽山云未全斂輕煙尙棲花積雨猶在蘚攜屐遵回麓援蘿上修峴環林何逶迆磴道幾回轉遊心自忘罷策足乃知蹇含章樂丘園耽隱易臺鉉頓使昔念舒乃得今抱展將尋出世人一往不復沓

○皇甫汸

奉答子安兄

秋宵酬子安兄作

奉答子安兄歲暮見貽

桃源遇風追子安兄舟不及

奉和子安春日軒中讀丹經之作

掛劍臺

△奉答子安兄

江郭攺故陰家園藹新霽柔條始發林芳艸漸紆砌潘居信爲閒楊亭況重閉曰余忝明時與子承嘉惠分省各有■﹝侃上言下﹞佐郡慚所蒞暫就北山招轉愜東田稅情忘桃李言迹豈匏瓜系感遇興長謠來章緬幽契

△秋宵酬子安兄作

淸夜遊家園眷言懷丘壑素月升圓靈千里共寥廓始出東南樓俄頃西北郭華燭滅蘭堂金波蕩羅幙𨿽過二八時光彩紛綽約商歌正流響魯酒亦未薄人生貴適意胡爲坐羈縛結髮從至今朱顏悵非昨冶服豈常玩榮名焉足托良會聊具陳麗藻復間作穆如揚淸風粲若敷春萼申章忝惠連何以獻康樂

△奉答子安兄歲暮見貽

在昔參英寮俱承明主顧被服紛妍姿彯纓儷芳步悲哉遊子情徒以潛郎故一爲衝颷激遂使佳期誤入魏悵無奇浮湘眷有慕揚旌指敝廬千里同歸路再聞蟋蟀唱兩見蒹葭露耀靈本易傾馳運豈難度端居懷苦心苦心誰與晤但感時不然何嗟歲雲暮

△桃源遇風追子安兄舟不及

幹祿非夙心行役苦相迫仗策隨平原揚舲共羈客空水閱桃花深山眺桐栢終風暴且來奔湍溯方逆臨津引不前天際孤帆隔馳情東望時何異西陵夕停橈旣無悰對酒亦未懌眷眷勞歌興戚戚煩憂積

△奉和子安春日軒中讀丹經之作

徵君抱沈瘵平子起憂端測化芳春日嘆逝淸河瀾同心開寶帙托慕在金丹將從食霞侶共舉乘雲翰寓言不可究玄理何能殫探崖石髓祕采嶽玉芝殘朝嗟祗用老暮笑且爲歡綠尊命髙酌朱弦被雅彈但遣物累盡豈辭人益難頹齡勿謂促達生庶自寬

△掛劍臺【臺在張秋東有徐君墓艸似劍形能治心疾云】

徐君美初覯季子意方惇上國遊才返斯人痛不存脫劍帶嘉樹揮涕向髙原攜手無繇贈馳目遂爲愆寸心良自許千金寧足論徒聞化靈艸憂來欲代萱

○皇甫涍

用韻答王子道思

△用韻答王子道思【並序】

四月維夏於役廣平王子眷言顧我徘徊棘棲悵然於懷旣至小鎭復投此篇羇人增感聊爾嗣音

漳河我往役魏郡子經行如何存下位勞此訪孤城室邇人方遠心悲文自興瞻言想髙義流落愧同聲悵矣雲天渺悠哉月靈盈奮飛良未易倍使客愁生

○孔天胤

答問

春將盡永嘉早發錢塘回寄憲府諸公

經桐廬七里瀨至嚴陵瀨

行菱道山中聞退齋龍巖當至遲久不來攬景抽志

雨中眺靑田石門洞

覽永嘉志載謝公在郡日命學士講書及白石徑爲民行田等篇三復其詞睠然緬懷其人因與賢良文學紬繹此旨伸之於言

江心寺是康樂所云孤嶼予挍文久疲尋景暫適溯舟從登含毫存覽

鴈山觀龍湫

鴈山峯洞巒壑之勝水石之奇云物之美多在靈巖予往臨眺述景散懷

△答問

問酒有何好卿家恆滿缸答云憂速老難以力相降獨有思柔部可爲戰勝邦折衝在樽俎飛幔逾葆幢平樂陶西圃歸休偃北窓頗欣龍嶺孟不省鹿門龐惟願一杯小演之成大江

△春將盡永嘉早發錢塘回寄憲府諸公

方此軫離居復當春候攺落英空曉霏垂條謝暄靄牽迹阻澄江流筏縱滄海回緬武林云知予片心在

△經桐廬七里瀨至嚴陵瀨

桐溪泛淸淺並是滄江流進舟漸陵緬奔湍渺喧啾觸峭響逾駛蕩燐紋反稠巖險信驚急潭渾且淹畱帶山窮水泊梯石訪云丘尙傳嚴子鈞方見古人修客心何繇弭此理猶未謀

△行菱道山中聞退齋龍巖當至遲久不來攬景抽志

紛埃頗淪迹幽曠偏委懷山靚巘層飾林深渚重堙石淙聆雨墮峯嵐矚云排气艸先夏秀時禽戀春喈促節易爲感孤景孰與諧徒紆賞心緬但闕攜手諧旣道弭雙蓋胡云復兩涯望久終難萃蓄念撫蒼崖悵伊良辰阻跂予獨往乖

△雨中眺靑田石門洞

緣溪逗回壑玩此石門幽�幕岫云始渫膏林雨巳稠絪縕眺空水髣髴似煙流絕壁垂纓組蒼冥戲玉虯遊氛蕩炎夏餘冽飄凜秋夙悰愛昭洗微尙惇淵丘如何捨之去紀載及玆陬情事易爲感世營難可謀迹隨迷津往心以谷神畱

△覽永嘉志載謝公在郡日命學士講書及白石徑爲民行田等篇三復其詞睠然緬懷其人因與賢良文學紬繹此旨伸之於言

掌志慚小史披圖緬伊人才爲髙世寘名猶遠迹振攺服蒞邦牧宣條屬明親峯觀臨海澨樓雉俯江津寄傲聊永日陶嘉詎淹旬淮陽理淸靜武城道熙淳講訓寄譽髦經疇授甿民康公邈希嗣懿徳時見陳簿領懷以促喧雜誠所嗔微身耿昭曠能不傷緇燐齊閣丰休暇山水媚光塵題藻間斯作存篇及玆辰餘生百代後上馳千載神云瑟非凡柱飆車靡當輪末俗讒蔽明澆風僞淆眞美政竟誰辧善邀徒子狺遭期羽仍戢失路步焉伸賴此徵文獻無令往牒湮

△江心寺是康樂所云孤嶼予挍文久疲尋景暫適溯舟從登含毫存覽

瀛洲信阻修江嶼跂予望中砥帶澄瀠孤髙納泓漾流止不易方艮坎居然狀淸暉暎日余空景搖天上珍木藹蔥攢雕甍郁危抗昔從藻客探今爲釋門傍具標塵外蹤都存霞表尙豈美姑汾流可略箕潁讓蘊眞難賞心絕境自離障省巳湎沈迷淹時謝昭曠梅公尙吏拘屈子非臣放忽是撫靈峯爰玆迨策杖庶免文義牽而歸達生諒

△鴈山觀龍湫

石壁睨龍湫昆池下瑤水曳素瀉煙長散璫垂佩委垂吹勢漸空觸曜景多美升氛潤慶霄沈質融滄沚灌木昭洗間層阿湛涵裏夙憶緬靈淙今遊信諧此上善本至淸絕流無纖滓蹈呂泳聖言觀濠測名理虛澄置外沿皎鑿自中止瑩心良靡窮濯纓豈云巳

△鴈山峯洞巒壑之勝水石之奇云物之美多在靈巖予往臨眺述景散懷

紆轡誠委塗回策亦尋壑過澗厲潺湲攀崖陵峭崿滑步苔巳沈援手葛猶弱磴竟造幽禪山平臨化閣超覽宴榮觀榮觀悉來酢列峯非一奇芳林紛沃若空水望如煙絕巖驚欲落深洞海冥冥曾城天漠漠云物倏然攺霞气時間作景與玄閬並迹乃靈僊托曰予討常心本自存遠略委羽罥塵羅愆期違拙諾玆�稍徘徊此理遂測度舊鄕難久睽丹丘可仍�將乘琴髙鯉或馭王喬

○彊仕

江上晚發

△江上晚發

月出日猶在蒼茫野色開語喧知市近風急聽潮來一片徵鴻影江帆相逐回

○吳子孝

南巖宮

△南巖宮

南巖信奇奧逶迆祕仙囿左右抗素峯崱屴開靈竇靑翠若可攬軒楹巧相湊虯首昂穹崖淩虛足難逗忽焉聞仙謠琳宮駭神構琪樹陳素葩華芝挺丹秀霞裾不可追桂旗慕眞遘殷勤把瑤丹報子瓊琚授大道窅無名玄�乚疇相叩

○蔡汝楠

武夷山詩

△武夷山詩

羽人昔騰化丹丘畱遺筌乘吾世网暇獨往淩蒼煙縱橫標列峯縈浥襟流泉翠幄開嶂亭玄宮藏洞天深巖匿光晷遠江寫長源霞姿溢林蔚水色浮山妍方欲窮登頓仍懷歷洄沿聳轡微霄上寄顏靑雲巓杳與朋儕絕翻令懷所憐

○郭萬程

仗劍

△仗劍

仗劍遊薊門蹉跎歲華晏中懷日郁紆結髮從遊宦一謝鹿豕羣誤蒙犬馬豢宮殿生洊雷浮雲在淸漢徒有憂天心無從隕首諫退而礙祿養進則涉誹訕悔作章句儒書空徒浩嘆忠義本區區焉敢私憂患耿耿平生心何繇愬親串

○靳學顏

效黃魯直

發京二首

△效黃魯直

一旬三饋漿十日一櫛沐迫而後能應希聲猶不足被褐詣諗公共爾一盂粥澹然出世情了了無縳束因舉趙州話白兆一橛木瞠目不解答彼巳兩無觸作別不作別黃葉埋經屋

△發京二首

睠然發京邑驅車返故鄕豈不愜枌楡中心愴以傷矯首芙蓉闕鳷鵲正相望劍舄羅虎拜鏘佩序鴈行八方若輻輳吐妠輸忠腸眾星還紫極孤云逝安夷猶緩徵轡耀靈巳西藏

皇衢修且夷千里限河山生還荷帝慈結念曾不閒常恐先朝露所報且微涓羣公今夔龍揖讓古墀軒各挺珪璋姿忠赤照蒼玄區區靑史榮曾不兢後先朽生抱孤瘵首丘良巳便奚必慶躬逢斯焉踐願言

○溫新

候朝卽事

△候朝卽事

繁星粲春宇煙景流晴光華燭藹繽紛綺陌相輝煌君子駕言朝環佩何瑯瑯至止固云夙其如夜未央天門尙氤氳霧露沾衣裳假寐候晨鍾飛雲覆苑墻皇情𨿽罔測勵精諒靡康定知頻問夜無用雞鳴章

○莫如忠

入關

△入關

入關此伊始殽函郁秦都鄧公昔杖策終生曾棄符皤皤一耆老屹屹三勇夫閉門謝東顧說士揚其謨媿以蓬藋子緬懷斯人徒揮戈向白日紲馬臨路衢行行歷險巇舉世嘲其愚末路豈無成吾志在桑楡

○皇甫濂

赴洛畱別華陽兄

歲暮二首

送子循兄謫黃州

△赴洛畱別華陽兄

浮雲薄髙山崇朝去還結遊子不憚煩悠悠復䢐轍密親自玆曠臨流何能發衰林動遠風寒江冒輕雪遇物隆所悲興愁頓難絕無以赴洛人懷哉但吟越

△歲暮二首

天道有恆運日月無停遷北風吹寒來星紀將䢐年密苑隕華實荒楚盈郊阡百物斂就肅發機良固然靜言測成貸情殷傷頹顚

時物感載陰華芬隨年凋微華委玄野修陵靡陽翹豈乏淩寒質孤凜霜雪朝樛枝出深澗悲吟向風飆人生偶斯世胡能無郁陶君子固守窮終歲偃山椒

△送子循兄謫黃州

川途蒙霜雪遊子懷遠徵攜手及初載感物蹙巳盈山木備含晦驚鳥兼離聲百卉斂䢐化隆松表其貞繁星流曙色白日鑑以明駕言邁荊牧揚舲越江城沿牒蒞遐方投沙屬遺英紆郁風波意慷慨雲雨情謂予有所思湘水廣且淸微尙愜道黜寧慚濯長纓阻深嘆無從斯須獻款誠

○王世貞

轅馬嘆

題馬遠十二水

答與繩太常

五子篇

三楊詩

縱步攝山頗窮名勝有作

△轅馬嘆

轅馬囓枯荄櫪馬囓靑艸轅馬謂櫪馬我欲之長道勞者常苦饑佚者常苦飽幽州碧眼客鳴鞭如鴟噭銀鬉鑿落蹄生憐爲人好

△題馬遠十二水

上帝兩帶垂長江黃河流昆侖觸天漏下貯海一壞震澤與洞庭匯作東南漚風雲出千變日月浴雙輈泓渟寫秋星蕭瑟兢素秋木落淸淺出石壓琮琤抽其細沫貫珠巨者膏九州島誰能傳此神母乃宋馬侯解衣盤礡初巳動馮夷愁天一臆間吐派九筆底收生綃十二幅幅幅窮琱鎪憶昔進禦時陡豁神龍眸遂令大同殿濤聲撼牀頭六宮攝其魄所以不敢畱楊姝卽大家女史司挍讎朱塡六玉筯墨苑四銀鉤錦縹賜兩府靑緗潤千秋晴牕乍開閱如練沾衣褠怳作銀漢翻浸我白玉樓當其鬱怒筆楣表騰蛟虯及乎汨舒徐遙頸延鶩鷗動則開智樂淵然與心謀老思鑑湖曲興盡剡溪舟左壁桑氏經右圖供臥遊那能學神禹胼胝終荒丘

△答與繩太常

故人尺一來字字皆肺腑謂余老善醉醉復多泄語甚醉解傷生泄恐終悞汝幡然指其口汝罪發可數柰何司出入廢職媚其主興至不我郤機發不我阻口拜前致辭公言胡不倫趣死且百岐豈必盡飲醇不應北邙土日日埋醉人藉令畏語泄獨酌仍杜門在耳不在舌可掩不可捫耳聽復大笑惜官重於身何如歸去來小酌松醪春耕鈞一二翁杯斝三五巡小酌不損神小語不汨眞珍重故人札賦此等書紳

△五子篇

濟南李攀龍

吳興徐中行

南海梁有譽

武昌吳國倫

廣陵宗臣

濟南李攀龍

纖阿出溟渤皓魄中天發列宿豈不顯杳然精靈攝先秦收正始六代時汨沒夫子揚嘉馨千載馭颷軏思排入淵曠象成自昭晰至理中所賞胡然見時悅夫子乃沈淪紛紛亦奄忽六合慘淡間微生借噓拂並嘯倚崆峒蒼蒼極秋色上有三危露芝菌芬楊結攀英啜其滋虹霞動靈宅卻笑羨門者長生等澌沫

吳興徐中行

藹藹洵吉士產秀自天目冷冷穆風披靑陽振膏馥調气玩時人幽懷被商曲客從東方來貽君以迷谷含吐玆味酬宛然中心篤柔條沃嘉霖𨿽罷中所欲良璞困鑢錯連城謝其琢逝將因君禦並起雙鴻鵠

南海梁有譽

大溟湛珊瑚陸離灼叢條龍伯何神舉弱緯連六鰲之子爲國經捨英奉淸朝泛瀾先民蘊眷念首陽椒杜權形俱斂匪戰理自超賤或重千鈞貴則等逝颷羅浮七十二一一摩層霄玉笈子長往金徽予罷操

武昌吳國倫

髙旻漏元气瀉作黃河流排蕩識其支焉覩昆侖丘武昌蘊夙解獨往恣神搜亥步亦何窮原問非所讎仰窺太乙精冷然注天湫調浪鼓靑陽余風映素秋下士俱大笑哫訾不能休寧知帝弄臣坐令鞭九州島

廣陵宗臣

伊人璠玙彥履盛無嬰躬豈解盈門軌匪其徑寸衷爲壽不在年千秋以爲終斯道苟不蕪排衛當誰功沈淪知夜光鴻鵠髙天風枉矢謝彭城逸勁飲石梁誰謂漢哉廣裹餱航扶桑竦身太華顚羣途杳茫茫

△三楊詩【有序】

三楊者廿年中人也始射洪至太僕次富平爲禦史最後容城武部矣咸不自量批亢拂堅罹大譴何言也予竊覸其志哀之妄爲三章同日之義罪亦甘矣【癸丑夏時誤傳城君巳逝】

矯矯射洪君累資奉卿列勛稱或後人所治多惠轍金紫外相縻生平一短褐權貂乾天紀況挾左道蠥內禪移𦇤褓社稷絲系絕羣公滿臺省往往比稷卨相顧但搖首彼覩恆結舌君也義所憤艸奏遂身訣神仙歸杳茫藥石吐祻孽秦王與漢武遠鑑乃昭晰岐嶷固齊聖萬幾恐未哲臣某甘碪盎爲國謀豈拙是時閶闔開宿衛浴金鐵一傳常侍詔班行膽爲裂靑天朱云檻碧日萇弘血皇靈終動變魑魈亦歸滅至今穆淸表帝座耿長徹國事甘一身微誠竟何雪萬古涪江流劍嶺更嶻嵲

天地气不滅今古逓流行巖巖富平君所得何太贏朝籍未云久浩然厭承明絀志終老親食力乃躬耕貸粟恥監河獨行異於陵峩峩獬豸冠一出狐豕驚兩分旣一展慷慨示平生訾亹探亂源力欲姦諛淸屈指及四五天怒不爲恆九關下虎豹白日紛雷霆沈冥狴犴間血肉浩縱橫十載無生晷萬死有餘誠荷挍誦遺編庶幾演周經茹甘豈以蓼就燠豈以冰誠知非身計心各有重輕終荷

帝垂詧役服等齊氓未永鼓腹遊■﹝歹盍﹞哉太命傾此疏憶昨傳夜燈盡熒熒片紙或只言若引九鼎絙歸骨二華顚咸秦徧精靈

躑躅廣莫間乾坤迫遲暮一接容城生遂令豁衷素往者大難集胡塵窘天步■﹝薛上虫下﹞藩托援師皇誠柰深顧陰謀重借虜耗我黔首賦謂購互市歡弭其來侵路生也叫閶闔畫沙請前箸堂堂始中國戚戚僅姦豎障尉適窮邊年命不反悟幹威敓豎魄伏機乃大露命爾尙書郎憂天漸成痼賜環主恩深請劍臣節固安危托將相腹心橫巨蠹豈惟臣私憤萬口�莫吐吏議旣以深龍鱗遂終忤慘淡濱海臣傳章復尋計夕臥五四起明河望東注頗聞艸奏時業巳爲棺具元造竟何心茫茫一身付所憂在國謀敵志諧舉措大澤淪兼城瀾濤誰能募

△縱步攝山頗窮名勝有作

玆山實靈秀茀郁如團傘窈窕隙日穿芊眠泄雲散忍艸屐不妨名藥囊堪滿湧瀵勝垂乳疊石疑叢卵易窺法王像難迹徵君館忽有巖梅發如逢勝流款酌水當醴觴撫松韻淸管日昃不知歸焉顧足力短明發望臺城戒徒心更緩

○吳國倫

偶書

△偶書【想爲楊繼盛也】

乳虎紛揚威屠伯亦何廣三章約巳虛五毒更相枉一入無赦條誰從辧鉤黨衛橐不逮饘梁書不遑上駢首就誣服冤气郁霄壤怪哉咸陽市白日號魍魎

○梁有譽

雜詩

送傅木虛返閩中

△雜詩

圓象無停晷四序疊相循曄曄春華敷欻忽委埃塵候虫善審時鳴鳥常伺晨如何建名士遲暮多苦辛衝波鮮安卅岐路恆摧輪順風響易遠卻行難及人鍾鼎鐫峻功竹帛垂逸民靜躁𨿽殊域徳業終同倫慷慨感中情髙駕良可遵

△送傅木虛返閩中

瑤壇蘊靈符十祕何紛賾玉洞憶仙言千歲今始謫天糜紫煙橫地乳玄竅辟驂鸞忽履漢吸景蕩精魄欲探冷暖池終訪金銀宅何事呼林央非必飡水碧暫憩倏以歸居然霄漢隔願從九仙隱愧無三鳥翮何以表不忘歲晚松下石

○徐學謨

過均州作

△過均州作

名州信廣深遺封表淨樂帝子昔升眞神棲玆永托仙室亙楚彊天峯麗玄嶽靈光倏變現功徳布遐邈玉巖肅陰森金闕紛回薄翼聖掃攙搶乘時奮寥廓以玆感眾生相攜禮羣壑充途集士女攬涕祈恩澤修因故渺茫證果亦玄漠逐物諒有遷此化疇能覺庶幻詎足嗤浮榮坐自縛擾擾隨刼塵何時晤龍蠖

○林大春

秋日臥痾京邸與王鄭二司徒論書時二君相繼自吳中至

△秋日臥痾京邸與王鄭二司徒論書時二君相繼自吳中至

宿昔好奇書家世本嶺嶠山中禹篆稀海上羲文杳習靜入川中冥心坐幽討風起珠林鳴翡翠翔其表晴雲泛溟渤蛟龍浴儀曜感此悟眞詮因之契夙好一自出山來公交車待明詔朝遊齊魯郊暮宿燕門徼前年西入關京洛恣臨眺秦迹訪西華漢圖陟嵩少迆邐出商墟謁我先人廟墓門有石碣云是宣尼造文古苔蘚深讀之淚盈抱心畫良在玆幽懷耿惟肖無柰白日馳悒悒紅塵繞有時忽乘興對客漫揮掃祗爲舒沈鬱聊用資言笑豈知海內英神交乃不約孔叢起四垂邂逅咸陽道索我雙素書爲我發淸嘯相思別後看傳家詎爲寶舞劍兩悠悠飛蓋何寥渺昨予自東還二君並十召谷口意巳眞會稽諒同調今玆明光歸相見各傾倒自言徵仲交況慕祝京兆俗方右��君乃薄沈趙坐客盡驚嗟病夫亦狂叫生綃藹霧披黑精紛日耀爲君振修翰含情轉淒悄因思造化工爲窮金石奧下及晉魏初上乃徹軒昊史籀巳雕鑿寧復論斯邈芝玉遡頹波元常啟末照嗟哉王右軍未免偏傍誚男兒自我作何必師窈窕千古余鳥迹道合自然妙安得還此風與子遊渾灝

○丘雲霄

雜興

停橈

△雜興

玄豹自絕食懷蔚以甘饑■﹝豕適﹞豕日飼足相弔悲及肥猩飲嗟世饕鳥沫知塗衣神詎附滅胎名盍競暘暉累累勿復道俛首徒徘徊

△停橈

停橈息芳樹披襟延落暉溪山愜時賞歲月悟前非黃鳥林間來白雲江上歸物性諒有適吾生悲重違紅塵拂髙軒白日淄人衣幽林結茆柴淸風生戶扉所以達人心直與玄化依何當反初服去矣采春薇

○龐尙鵬

感遇

△感遇

種樹滄江邊人在江頭住綠樹巳成林幽人在何處髙枝掛藤蘿四時驚風雨誰問種樹人空見江邊樹

○顏廷渠

自百丈石歸洞口作

過石季倫故里

△自百丈石歸洞口作

赤腳躡仙盤極目渺無際鯤鯢噴秋濤三島不可至淩空望太乙塡石笑精衛翩翩禦長風冷然出人世歸坐閉門幽層階苔蘚蔽鬱鬱虯枝蒼冉冉丹葉麗未遂赤松遊好修竹林契往迹固巳陳滋遊良可繼

△過石季倫故里【崇父苞渤海南皮人也崇生於靑州金穀園在河南都昌非其裏豈爲荊州刺史時於湖中構得別業耶】

人情重處盈天道每惡侈季倫晉名流才亦優文史不義取厚貲富乃敵天子金穀辟芳園步幛五十里鬭勝珊瑚枝溺愛妖艷女物尢祟所伏愛深禍伊始所以達古人取樂在泌水脫粟當玉餐茹蘆勝綦履我行過荒墟云是石氏裏艸露念朝晞三嘆而賦此

○申時行

感懷

△感懷

震雷擊枯楊疾風捲柔藿根株苟不固枝葉俱凋落商羊昔爲政遺黎半溝壑中璫挾利權所在庂椎剝邊陲旣虛枵閭閻轉蕭索鹿死不擇音獸窮必思攫大農徵宿逋飛檄紛相錯左藏積如山不技車中涸皮盡毛安傅棟折榱焉托本固邦乃寧所貴卹人瘼節財緩徵斂良哉捄時藥無令道路嗟古今一丘貉

○周子義

君子有所思

△君子有所思

結駟自濟南北上燕昭臺名都信佳麗衢陌紛浮埃赫赫金張徒甲第連雲開軒甍侈雕繪棟宇擬瓊瑰髙堂張華茵列鼎薦金罍趙舞香風引齊謳淸管催好樂不戒荒胡能免釁災春冰逐睍沒秋柯遇霜摧盈滿必損招兼虛乃益來所貴明哲士蚤見無興衰

○施漸

癸卯歲暮初至白氏別業有述

△癸卯歲暮初至白氏別業有述

囂居少餘暇恆念偃息歡玆焉稅荒僻聊與簡籍安淸川合流澌融日散嚴寒列樹雜鳴禽髙柯集飛翰延覽旣多適屏物還內觀道存境不異累釋迹俱寬所慕遊玄化湛寂亮無難何能拘形役契契長寤嘆

○黃鳳翔

卽事

感事

△卽事

獬豸職觸邪一觸及城狐巨狐頳駭電嘯嗥繁有徒狙伏雜人羣豨突盈天衢擁豸截其角幾踣七尺軀旁觀抵袖手合憤共欷歔號訴到天公命狐復厥居吹火復禮斗岸然气益舒自云百獸長詎知假於菟

△感事

髙置鴻都選廣辟靈昆囿修宮有例錢西園諧價就太守憤吞藥三公甘銅臭常侍爲外府內藏羅繒繡民怨巳在明揭竿起閭右羌胡接軫來傾輈那可捄

皇明文徵卷十一

●皇明文徵卷十二

晉江何喬遠穉孝選

五言古詩四

◆五言古詩四

於愼行

髙應冕

朱永年

馮惟敏

馮柯

馮時可

孫礦

馮琦

吳安國

沈九疇

葉向髙

湯顯祖

袁宗道

焦竑

顧起元

陳邦瞻

王衡

李元昭

倪瓉

夏煜

趙汸

陳亮

趙綱

李承箕

沈周

左國璣

王寵

張詩

黃省曾

宋登春

傅汝舟

林世璧

徐渭

王穉登

沈明臣

楊承鯤

宗泐

釋法果

○於愼行

晉陽男子行

△晉陽男子行【隆慶己巳太原丈夫化爲女子歌以識之】

太原有男子壯烈世所無身長九尺餘白晳好眉須自負良家子募作材官徒腰中轆轤劍橫擊當路衢並州惡少年見之伏且趨一朝覽靑鏡侘傺空堂隅三日不出戶忽然是彼姝綽綽夫容顏盈盈玉雪膚蛾眉娟且長髙髻墮馬梳脫我金鎖甲系我繡羅襦掛我白貂帽珥我明月珠委心懷嬿婉不惜健兒軀昔爲雲中鵠今爲水上鳬昔者一何厲常關十石弧今日何柔曼巧笑傾城都仰視浮雲馳變化不須臾茫茫窺元運玄黃無乃渝世人但云好不必稱丈夫

○髙應冕

雜詩

△雜詩

朝來散幽懷日暮遊山阿忽聞棲鳥喧不覺感慨多君看金穀園誰復嬌綺羅歡樂能幾時流光如逝波

○朱永年

田家二首

△田家二首

原隰分髙下旱潦各有宜息耗隨早晚所貴得天時老農不識字占書亦焉爲窺候風雲色種刈諒不遲良地值一金瘠土穢艸滋子孫但竭力豈憂寒與饑衣食求余饒徒令達者嗤

依依舊阡陌相望皆近親春秋非有托作苦歲常勤井市頻移攺卜宅不出村輟耕之隴土煙中候遠人旣至不能酉右攜手勞逡巡傾心話疇昔豈復憂賤貧耆艾巳謝世童幼皆長成欣欣薦葵藿惓惓戀昏晨黃綺莫吾欺桃源方避秦

○馮惟敏

喜雨

△喜雨

霢霢靈雨零霏霏澹煙屏荷風入髙閣溪云度修嶺林柯瀝華滋山禾發苕穎田間負鍤人寧知短蓑冷

○馮柯

遊鹿門寺

△遊鹿門寺

我來遊鹿門非是愛芳妍古有龐徳公劉表不得延浩然以詩鳴皮子隱書傳三子皆名徳所以思慕專攜我二三子有客何盤川從以方外衲不殊韓大顚泛泛漢江舸瑟瑟悲風弦言將至彼岸僕夫戒鞍韉風從幹門來畏之披盂氈倭遲山徑中浩然眞比肩林荒鳥聲咽畬新麥葉鮮峯回路亦轉有僧迎道邊入門何淒涼殿宇風日穿殘碑幾欲僕隸文天順年山腰開一石虖滴滴下靈泉流入宮墻內淸泔如鑑圜僧言開山時瓶繘苦無淵祖師丹霞公同彼西來仙取水峨嵋山爰濟此暍幹一脈到谷隱浸滛灌稻田一脈度漢江湧出錫杖焉但以救生人灌田苗葉捐因訪鹿門故其言與史懸謂昔楚霸王生於蘇嶺巓日有二白鹿來此乳其咽厥後立大寨屯聚戈與鋋事功𨿽不竟志意實騰騫旁有鹿王廟尙遺殘缺磚言之如可數其然豈其然踟躕四顧間氤氳匝暮煙燭燈齊明光腥素雜幾筵歌喉淸窈窈舞袖緲翩翩杯盤旣狼藉夢寐亦安便晨鍾驚我魄偈頌起我眠攬衣漱香茗閣筆羨新聯與謁三髙廟惆悵艸芊芊豪思殊不盡又巳促徵鞭歸來述此詩聊當史闕篇

○馮時可

古意

△古意

小史住城東歸妻號小紅丰肌相襯玉秀貌競窺銅寶鼎香銷篆鈤缸蕋結虫厭厭頻酌羽不覺起行龍

○孫礦

秋懷

△秋懷

種苗在東郊遠近數十畝荷鋤理荒穢盡日不停手所志豈在多但得獲升斗寧知夏將末疾雨怒如吼室中生水衣林野成淵藪秋莖盡腐爛何以餬余口饑寒豈不憂姦富非所取行歌慕曾氏帶索嘉榮叟巳矣勿復言神農去我久

○馮琦

送張伯任都諫閱視固原

送鍾淑濂給諫閱視上谷

△送張伯任都諫閱視固原

壯士常慷慨懦夫多局促男兒志萬里取別無躑躅念從去年秋虜騎公南牧關門日以開胡行一何速鼓聲郁不發將士並殺戮莽莽洮河間系虜相隨屬朝爲漢邊民暮爲胡地僕生者長不歸死者塡溪谷氛祲髙踰隴聲勢遠窺蜀至尊日憂勞臣子幸不辱大臣親行邊主將新分竹比聞捷書來破虜河湟曲貔貅气始振豺狠怒猶蓄古來忌小勝兵事多反復凱歌未盈耳瘡痍尙在日軍有三日糧民無五月谷中原疲轉輸吾意憂心腹

天子命近臣分道臨荒服玆行實特簡何以效芹曝君看和親事利害如轉轂卽今邊釁開安知不爲福要挾伐虜謀掎角聯番族朝議省牽制文法罷羈朿匈奴斷右臂漢將窺左足豈無金城略當如賈牛哭國恥猶未雪長歌仍擊築

△送鍾淑濂給諫閱視上谷

晨發靑瑣闈暮出居庸道長風吹大漠萬里白浩浩維時上谷塞未有匈奴擾廟略屈羣策邊事藉三表金繒歲出塞玄黃日在皁我寧求宛馬虜遂厭吳縞豈不練士卒豈不築城堡甲冑不禦冬樵蘇難宿飽尖丁及養馬飲泣無昏曉請觀郭西田頗亦宜秔稻幕府鍤如雲私田迹如掃胡雛豈舅甥漢女爲妻嫂嫁女與漢人不如與胡好胡人饒賜予漢人色枯稿古來限華夷爲禁古不蚤關西頃澒洞朝議思徵討王師久不出此事難艸艸蜂蠆亦有毒長木無不摽漢過固不先虜情信難保武事有聲容邊吏王文藻羣飛髙刺天兩目視眾鳥簡書伊可畏官事未易了之子匡世姿風采實矯矯歸來報明主一一陳所抱如有英雄人無使行間老

○吳安國

舊宮春艸

領郡出都畱別諸君

五子篇

△舊宮春艸

萋萋復萋萋春艸誰爲榮年年舊宮裏一望不知名寧爲合歡死莫作斷腸生

△領郡出都畱別諸君

明時忝嘉招薄遊謝遠度孤衷夙寡諧恬漠有遐慕結交二三子實以賢豪故覽古窮皇墳摛華托毫素本乏希世資還甘守遲暮襆被辭舊廬分襟阻淸晤徘徊戀余樽慷慨卽長路

△五子篇

予昔與諸君接籍金閨聯鑣粉署春云染翰振飛藻於甘泉夜月浮觴締嘉盟於鄴下情投膠漆臭葉芝蘭緬宦轍之浮沈慨塵蹤之聚散黯然撫景率爾含毫題曰五子之篇聊志三秋之感云

王比部惟允

劉比部懋學

戴侍禦亨融

何儀部稚孝

袁儀部君學

王比部惟允【今督滇南學予告歸楚人】

浮陰翳陽景凝霜依玉墀素節淩回風木葉參差飛蟋蟀逓寒響蜘蛛网空絲溯流焉可從伊人天一涯憶昔忝嘉招隨君奉光儀含香並交戟結社同襟期郢曲自寡和吳歈空復貽恩歲月深領節東西馳絳帷指昆明丹筆遵武夷寧親薄遺榮忽復尋初衣興發蒓鱸美兼之江鯉肥當君歸楚日是我越來時眷言憶醇醪離心劇周饑登樓如有賦誰擬仲宣詩

劉比部懋學【今守梧州滇人】

王風屬羣英棲遲共金虎揚芬耀三辰沈精抉千古翩翩建安才誰並應劉伍素心謝垢氛淸徽有同撫聯鑣廁末乘分麾異州土蒼梧感帝遊丹山列仙府文史日消散吏牘何旁午亡奇祗鬱結有徳還歌舞雜佩紉幽蘭相思采芳杜

戴侍禦亨融【今參嶽山東閩人】

繁星麗寒空淸颸動天末我懷惄如何美人今間闊雍容契風雅繾綣情共豁齊盟每先登賈勇气還奪聯翮有分飛徘徊戀雙闥雞從曉谷度馬向斜陽秣停驂酌淸醑芳塵隔疏越邀歡亦邂逅離思故難遏薄遊且滯滛逸興多轇轕引領瑤華音庶以慰饑渴

何儀部稚孝【今謫廣西藩幕閩人】

夫君體恬寞刳心絕塵滓大雅卓不羣冥搜契無始朗如秋壺映蔚若朝霞起孤衷夙寡諧同聲藉吾子賡歌栢梁下襆被承明裏密隨翔云會散逐驚飆駛予膺長孺病慚愧淮陽理君懷賈傅憂放棄湘江涘晤言阻淸徽婉孌情何巳五馬空踟躕驅車異衡軌相憶且加飡願言托雙鯉

袁儀部君學【越人】

袁生開美度濯翼升天衢朝趨建禮闈夕息承明廬停雲膩柔翰回飆薄綺疏含馨秋蘭馥摛藻春華敷投分結綢繆心賞故有餘一麾駕言邁飛沈歷居諸纓緌罥纏牽窘然吏道拘離悰感芍藥佇立思文無形影曠以邈中情空郁紆

○沈九疇

棧道百韻

△棧道百韻

朝辭鳴鳳山夕宿寶雞郭南登古秦棧隱約如人橐綰轂益門口褒沔稍恢拓峭巘恣淩競虛牝窮朘削萬水不可刊排空搴翠幕所欣息鳴吠猛虎患靡格築壘植戈鋋傳烽警宵柝我聞去年冬行旅俱愕愕相戒人叢箐白日探鼎鑊廁崕窺谷底跖石緣藤落辛苦逐徵車欲墮愁山乍崿峯際入大散天豁雙龍躍散步煎茶坪徘徊憶王略關頭水分流秦蜀相鉤絡北人汧渭深南自嘉陵瀹行經百千水皆爲漢所掠緬思宇宙大此地如頭頟巖巉幾千里一气通大壑下見困河村驛樓出林末往往見燒畬婦姑分藝麥谷寒異平士不知何時獲都忘作勞苦寧知行路惡陵夷堡子嶺迢逓淸風閣山雨吹艸涼華翠今寂莫荒滛諒不終耿若垂丹艧一日山萬盤重重固扃錀戲鼓陰陽鑪噓吸吹大鑰山川再鎔鑄曠然成大澤兒童咲我狂悶絕聊大噱峽坼道始通崕窮棧乃作木豖木戈借石扶欄杄憑虛厝歲久風雨侵況或材細弱淩髙入云端下馳疑墮谷神閒意非怖形危進屢卻鳳州結巖隈豆積迷灌木丹穴竟難求僊翁巳寥廓咄唶林間燕形細毛羽薄決起逐隴禽噭噭苦促迫豈不族類同文采生攫搏陂陀郭門東林香雜蘅若深澗詫窮巷亥嶺如度筰日夕三岔口廢丘倚山腳旌旗被岡阜艸創新王宅不聞新大將颷風捲飛藿信美南新店水甘土微沃山田稻苗靑野雉鳴相索汨汨白羊河西來但杯勺連云人古寺老僧走蹻蹻使君何方來車騎正奕爚怛喜絕岐路溪山尙綿絡松林帶寶山柴關依紫栢洞天七十二往往多靈藥嗟此路傍子飛鳴隨燕雀鳳翼戢不飛馬蹄淺如鑿靑雲力可梯碧霄安得度有出勢如崩寨轉屢遭刧右驚絕臨江砭突兀如肩髆回身通一綫湍急況飛射僕夫捷山猱主人困車鐸筋力旣巳疲肝腸竟誰托訪古靑橋邊靈祠薦行客云冒羣峯陰黑龍經太白千里江巳遙崇朝雨仍濩須臾失兩涯觸石增礰硌砥柱信非一呂梁同噴薄山鬼與河伯當前紛作劇稍登逍遙途更出顚危石削壁插江底置足不盈尺倒樹根半枯斷磩蹊全落獨架更無地七盤猶罥索稜嶒郁森羅幹霄牢置屋神魚奮鱗鬐怪獸爭斷齶有時萬馬馳靜聽將軍約雞冠亦峨峨灘聲喧腷膊我欲尋石門廢橋巳飄泊獨遺巖前鏡江心長不夜經營憶蕭曹堰水分肘腋遺迹倘可尋王業貴五穀北去逼羗戎西來想關洛要知造化心秦蜀非厚薄天險作重關疆域如綺錯詐力轉吞噬滔天憑作虐世險叛常先時平歸有徳囏哉漢丞相陳圖宛如昨奇兵厄子午荒榛翳鄭駱憔悴安敢辭報恩良巳慱荒丘漢水陽荒祠漢陰陌生死托本朝興亡果所諾長歌出褒城蒼頭脫芒屩豁達天爲開驩喜如解縛褒山花可餐褒城酒可酌銀盤薦枇杷甘香絫黃玉夷險理本齊寒暑猶薄薄仗節西南徵簡書胡不恪沈吟諭蜀文東方似重譯聖徳豈勤遠乘槎自非昔虛薄竟何補奔走慚屬食空有憂時心天長無羽翼懷人白日遲出入天左掖應念遠行勞走筆陳十百

○葉向髙

答鄒孚如光祿

△答鄒孚如光祿

驅車適薊門畏此北風吹理檝歸故鄕徘徊大江湄廣筵薄暮散晨發重見私攜手登髙丘覽睇情不怡浮雲起天末濁浪鼓蚊螭行路有艱阻別子將何之明月照路隅淸風穆然披何必加飡飯持此可療饑行行入裏門荔薜欣相依故鄕豈不槳結想中心悲

○湯顯祖

南旺分泉

麗水風雨下船棘口有懷

達奚司空立南王廟門外

△南旺分泉

依陰有泉郁蒙屯盛云雷揮珠卽橫厲弭枻暫徘徊神媼膏云落天孫瀵雨開惟王資轉輸畫地此縈回涓涓連衛潞灑灑注河淮髙牂刺云日橫籌傲山崖鮮冰敵陽至神木斬陰來浮吹徹終夜飛檻常千枝珠粒山東泉藿肉江南財當知禹貽厥宜歌帝念哉

△麗水風雨下船棘口有懷

石城雙水門落日遠江介春潮風雨飛暮寒洲渚帶流云蒼翠裏緒風蕭皷外分披悟曾歷合沓迷新屆宿霧緬余���隱遙泒地脈有虧成物色故明昧曲折神��幽淸境難會江花莞憔悴岸艸淒行邁不�林中人自撫孤琴對

△達奚司空立南王廟門外

司空暹羅人面手黑如漆華風一來覲登觀稍遊逸戲向扶胥口樹兩波羅密欲表身後奇願此得成實樹畢顧歸舟冥然忽相失虎門亦不遠決撇去何疾身家隔胡漢孤生長此畢猶復盻舟影左手翳西日嗔胸帶中裂■﹝口胡﹞嚨气噴溢立丁懷肯僵目如望家室塑手一何似光景時時出墟人逓香火陰風吹崪峍上有南海王長此波臣秩幽情自相附遊魂知幾驛至今波羅樹依依兩蒙密波聲林影外檐廊暝蕭瑟

○袁宗道

獨坐

東坡作戒殺詩遺陳季常余和其韻二首

詠懷效李白

△獨坐

天驅赤白丸逓我東西奔無履復無足來往何頻煩坐令六合內咄嗟換寒暄投身水火聚誰能自勝騫我生閱新春已歷四十番闌八朱紫叢駑馬隨鵬鵾寒熱穿骨髓憂畏攻心魂有似魚入网又類雉居樊今晨雪云重昏昏朝楗門結跏擁敗衲眞稱僵臥袁徑滑呵導絕密室誰悟言凍雀撲紙窓饑鼠窺殘樽呼酒聊取適苦樂未須論

△東坡作戒殺詩遺陳季常余和其韻二首

念爲生身核業爲潤生汁變化萬形骸胎卯及化濕共居佛土中謀生各自得楚痛誰能堪相戕何太急水珍炮鮭螫陸羞燔鵝鴨俎豆萃賓朋歌吹喧簾幕以彼徹骨慘博我雙頰赤猶恨金盤內肪膏少肥白運箸風捲云剩脂污巾幘可憐橫死魂繞釜啾啾泣蔬果宜胃腸此味眞可缺人羊逓往來循環作主客塞耳經所譬淸虛道自集

三日不飲酒無異蝸亡汁一日不食肉有似魚離濕放箸倏巳空一飽竟何得口腹我所緩性命彼甚急渾沌笑蚶蠾闇弱欺雞鴨血色蝕刀碪腥煙蒸帷羃不思味報至鐵网火洞赤一念懺積■﹝侃上言下﹞黑業立化白譬如遇赦囚鉗鋏換冠幘戒力殞虛空魔王盡哭泣世典不戒殺竺書縫其缺采毛可薦神烹葵堪邀客斷殺從此始無令冤垢集

△詠懷效李白

人各有一適汝性何獨偏愛閒亦愛官諱譏亦諱錢一心持兩端一身期萬全顧此而失彼憂愁傷肺肝人生朝露促世福誰能兼裴相豈不達發白方壯年北窓髙臥人垂老缺朝飧良無丘壑貴安有火食仙陵谷且難平梯米寧不然一毛附馬體安問缺與完角者奪其齒飛者不能潛鵬飛不咲鷽夔行不愛蚿爾莫信爾意兩粥擁衾眠

○焦竑

孫子荊酒樓遺址在今石城莫愁湖側唐李謫仙同崔侍禦泛舟往尋之歡飲達旦風流文采與江山相照映而樓之荒久矣新安孫子眞慕其風尙慨然以興復爲任表先哲之遺蹤增舊都之勝槪異日韻人勝士憑髙弔古有不嘉其用心者乎乃爲詩以導之

△孫子荊酒樓遺址在今石城莫愁湖側唐李謫仙同崔侍禦泛舟往尋之歡飲達旦風流文采與江山相照映而樓之荒久矣新安孫子眞慕其風尙慨然以興復爲任表先哲之遺蹤增舊都之勝槪異日韻人勝士憑髙弔古有不嘉其用心者乎乃爲詩以導之

澄湖抱石城飛翠橫空斷煙霞互明滅爽气亙淸旦旁連孫楚樓突兀出天半疏簾面靑蔥下瞰綠蓧岸朅來謫仙人挐舟一遊款綺裘馭長風彩筆燭鈤漢篇章至今垂字字星斗爛耳孫有髙懷撫景發淒惋枕流風尙存淩虛勢巳變冀從荒墟中髣髴還舊觀我老苦摧頹聞之再三嘆作詩告同心成此奇一化日聯翩遊觴詠互賡勸快哉江湖心適我魚鳥願

○顧起元

雜詠

閒居感興

△雜詠

於陵旨余嘈三公郤一顧弘人道始貴殉巳節誠固士俗日以偸結靷事馳騖稷下職盜竽淳於首膻慕乞墦迂鑿坯登壠隘捆屨寧爲伍蚯蚓詎肯挈馬兔大倫𨿽未臻微志亦巳樹用以激頹風無爲鄙堅瓠

△閒居感興

古人工立言直以胸懷寫道貌天與形安用粉黛假𨿽復獘衣裳畫者遜其冶直令發散亂神气益瀟灑末流誰爲防每況趨每下本自具須眉安用事撏撦敝帚享千金旣悟眞土苴殘膏咀巳厭捄七寧不捨折楊眾聽然羽聲和人寡風靡障豈蕭雷鳴缶成瓦我師眉山言萬斛地中瀉始信眞英雄牀頭捉刀者

○陳邦瞻

讀林尙書見素集

讀湛原明先生白鵲白兔賦頌有作

△讀林尙書見素集

尙書富經術勁特況自許爲郎推韞藉孤忠犯明主巨姦同抋鹿眾忌等投鼠灑血叩龍墀風采動朝寧九死尙可輕百折誰其禦時屯賴經綸間關勤蓽縷竟愜箕穎情更值臯伊舉正色立新朝觀時非所取晚節重璠玙遺編珍鼎呂九原不可作吾歸竟誰與

△讀湛原明先生白鵲白兔賦頌有作

原明本耆儒潛修遠聲利弓旌盞新朝談經晚入侍防否戒逸遊兩疏皆讜議禮樂正紛更夙聞未甘棄作頌侈三瑞無乃非其志俛仰新貴間操術嫌獨異所以轅固生正色鄙阿世

○王衡

東坡作戒殺詩貽陳季常季常自後不復殺岐亭之人多化之有不食肉者正欲拈出示俗適有感於吾裏宴會之侈因和前韻得二詩示閒仲肯偈此戒於裏中不也

△東坡作戒殺詩貽陳季常季常自後不復殺岐亭之人多化之有不食肉者正欲拈出示俗適有感於吾裏宴會之侈因和前韻得二詩示閒仲肯偈此戒於裏中不也

人饑慕粱肉肉厭思茗汁徑寸神明倉蟯蛔爭暖濕珍味縱可窮饑飽要自得於我實腐余於彼捐所急曲曲方塘邊擾擾牧雞鴨時哉謹棲止柳花作茵羃憐汝巢卵傾忍使羽毛赤每來待曲宴倒甕浮大白漸爲腰緩帶或遣頭穿幘釜熟薪且勞缾飽湯巳泣少損郇公廚鼎籩未爲缺淡然天人糧請以羞主客一枕茶寮淸時時共來集

飲酒不盡樽啜肉不盡汁同生天地間念此相呴濕每見肉食人荳藿亦甘得臡牛掛脯林無乃非其急窓前能談雞欄旁自名鴨性命嗟有制俄爾膏鼎羃五虫毛領殊共玆一腔赤蜣蜋縱髙飛曷思虫耍中白彊力相噬吞何異虎而幘撫巳胡功能忍彼釜底泣吾欲食稱事稍補百行缺乞汝耕饁余施我不速客願同雀鴿馴欣然掌中集

○李元昭

新昌蓮峯呂山人夜攜魚酒過訪丘中因有此作

△新昌蓮峯呂山人夜攜魚酒過訪丘中因有此作

日入林壑晦乳犬吠檐隙下榻爇蘭膏邂逅滄浪客菇條貫溪魴瓦瓶挈村醳傲睨不作禮蒼霞飄短掖班坐肆吟笑河漢倚寒席墟落交廣風松篁自相戞優遊塵外懷秉此杯中適苐覺五情爽冥然會玄默

○倪瓉

懷古

△懷古

仙人悲世換晏景在淸都寒暑自來往英雄生鈞屠錢塘江畔柳風雨夜啼烏

○夏煜

哀孫炎

△哀孫炎

垂老戎馬間相知復何有幼與孫炎交於今俱白首炎也雅好詩落魄惟耽酒醉中有神助不放持杯手才豪不受羈焉肯事田畝精勤脫穎出盤錯迎刅剖浪迹帝王州結交英俠藪喈喈朝陽桐濯濯新春柳南北暗兵塵妖星下天狗我

皇入金陵一見顧盻厚髙談天下計響若洪鍾扣卽拜丞相掾奉身事明後再分太守符蒹綰都官綬括蒼實圱地豹虎白日吼皇曰汝孫炎共往總制某再拜謝不敏寵命敢虛受一年風俗淳二年民物阜三年遠人歸一表請官守文章曹劉亞政事龔黃右舊歲過金華與炎適相偶寒燈夜半花春盤雪中韮終宴竟忘疲落月斜半卣臨分各上馬攬轡復立久爲言有小女離家方𦇤負今年巳五周見父能認否未必到家期封書附姑舅置書篋笥間才隔兩月後墨色尙未幹語音猶在口胡爲內變生哭我平生友復恐是夢中仰天當戶牖斗柄昏建辰月魄夕在酉乃知眞死矣慟哭吞聲■﹝口後﹞復聞遇害時扞刀落雙肘奮怒髮衝冠大罵血漂柏維時東南天彗出芒如箒淫淫苦雨愁曄曄驚電走魂兮早歸來空山不可狃我過孰與規我病誰云炙春酒釀薔薇奠子墳山嵜西京七業貂零落成艸莽旣有千載名焉用百年壽峩峩馮公巖與子同不朽

○趙汸

病士

△病士

病鷹不忘擊病驥不忘驤病鶴俛不喙仰睇霄漢長惟有病士心死灰不復揚居處終鮮歡起行若痛亡逢人目輒動內惕外周章口𨿽彊諾惟退省但茫茫巳疾且忘療焉知民未康多謝遊談者勉旃思自彊是棄果蓏哉爲稱充圓方

○陳亮

夜泊古崎

△夜泊古崎

寒山夜蒼蒼淸猿數聲響風生蘆葦鳴水落洲渚廣月出知潮來時聞人蕩漿

○趙綱

黃纛車

△黃纛車

楚人拒榮陽漢事日以亟綘灌亦何爲相顧徒失色紀生何雄哉毛骨無所惜黃纛甘自焚赤龍乃得出如何垓下平其功竟淪沒

○李承箕

答縣主召赴會試

△答縣主召赴會試

月色下西轅陽光轉東軸大化不曾停吾心能汨沒渴不飲濁流饑惟燒楚竹坐愛淵中魚眠喜山前犢風霜互慘淒敝衣寒露肉落日躬采薪崎嶇歷榛曲稍稍夜執經侵侵晨作粥舊書易過眼牟來苦難熟髙堂老一親不願兒出屋妻孥知此意肩頳供水菽和風送東來陽坡與種粟天道旱豈常瘦田復栽谷身馮大化遷但願終無辱

○沈周

讀楊宮詹與屠太宰論事札

△讀楊宮詹與屠太宰論事札【山林之客有此侃侃】

古諫無專職士庶獲胥通今者置有位非位默而恭卿相曷其然出納代天工宮詹此札子責善太宰公辭嚴气則直讀之聲泛泛韓論及歐書異代而合蹤旣可扶國是抑竭朋友忠百年無此言友道從而隆朝廷罰臺給株連班直空宰公乞攝曠奏上何悤悤略弗及救援於是涉迎逢急彼故緩此意外有牢籠人情鄙玆疏詆乩紛凶凶臺爲風紀禦給本絲綸總朝廷托耳目立法繇

祖宗官小系則大責重望乃崇愆忒以之律邪佞以之攻從則如水流不從如水壅士气要在養養則其气充折沮失騫諤使之抱喑聾

天王本聖明宰公寔股肱信之如蓍龜可以定吉凶慨慷能行義豈曰無優容難解者彭王喜怒注宸衷程罪終見釋鉞幸終弗庸公議皎如日曉及三尺童豈宰顧不諒而弗及童蒙朝廷行是罰名以懲不供因攝以寓援何不鑑觸龍乞漿或得酒求魚庶離鴻言患不至此何患聽弗聰所惜在諫垣兩挫一歲中歲來其娓娓履霜愴淩凍不可視朝廷長有拒諫風鳳鳥吝不鳴若鳴致時雍匪爲羣諫地自樹弼亮功其日舉傳奉逮諫適相同奏名田十員珂馬耀長衝胥靡共趨走俛默不敢顒觀者謂不祥道議起如蜂其責將誰歸未可謝匪躬當憫時不平亦可悲人窮不鳴豈瓦雞不應豈木鐘豈待七年發救焚必徵彸但恐緩不及激切有緘封令人思三原當此熱心胸陳乞惟恐後剴切期必從皎皎歌白駒一往無畱蹤江湖渺吾憂其言不可終

○左國璣

下第後詒王司成詩

芳洲吟

△下第後詒王司成詩

負鼎感隆湯五羖信開秦褁足向燕京投策幹要津冀與時賢遊隨車躡淸塵赫赫明廷中聊得有所陳九度涉關梁賫志難爲伸乃知懷中玉不是荊山珍抱屙復歸來耦耕穎水濱刈蘭欲自佩歲晚色不新攺轍在其初末路多邅屯所願惠金玉樂爲丘中民

△芳洲吟

蒿艾徒滿握不如佩蘭芷所期芳洲人弭棹在何許煙波浩無際凝望獨延佇日暮思不來涕泣零如雨

○王寵

旦發胥口經湖中瞻眺

△旦發胥口經湖中瞻眺

夙有丘壑尙緬懷鸞鶴蹤揚帆忽夭僑赤水驂虯龍五湖寫杯掌三州蕩云胸金屏匝地軸玉鏡開天容秩則四瀆亞浸維百谷宗丹丘駐日月瑤艸連春冬絳气恣縈薄靑霞何復重仙人蛻化處千載空芙蓉咄哉委腐鼠絕頂鶴孤松

○張詩

深州城南樓集

△深州城南樓集

皓月鑑晴空流云�虎飛閣遠樹曖蒼蒼寒煙紛漠漠滹沱壯風濤恆嶽挺蓮■﹝山上咢下﹞琱闌珠斗橫畫棟銀河落寶劍獨專徵金尊共行樂西顧太行山南眺邯鄲郭虎踞霸气煙龍戰雄圖索榮華有消沈道徳靡厚薄懷因望遠抒賦感登髙作

○黃省曾

繇段家堤步至孤山上

度棲霞嶺戾止烏石峯襌居

△繇段家堤步至孤山上

少有巖壑性翹旌不可移心駭雲臺宅願逸霞林居晨興詠薖軸春賞下招提淩湖散幽趾屬島登靑梯今栽非昔萼新宮仍往基峙瀾出中浩列障環眾奇蕭榛惻墟隴髙尙企襟期玄陰錯澄流朱緯雜芳吹龍盤天海愜鳳謝罻羅宜景爾微士蹤寫唱感踟躕

△度棲霞嶺戾止烏石峯襌居

靈扉瞻五覆紆嶺邁三沓旣矚遠川繞亦盻近山合泄靄畫幽泛度鳥舉淸答聞此絕世岑棲有息心衲卽聳構彌棲於奧締香榻惠日淸照臨慈云■﹝氵蓊﹞吐納巑巑玉林映巖巖翠屏匝煩想靜流滌朗詠自摛發

○宋登春

飲酒二首

△飲酒二首

福端吾不爲盛名豈敢居列子老鄭圃何異凡民愚六用俱可廢一眞良自如百年此形容泡影現斯須有生胡不樂安有再來軀箕踞竹林中酌酒焚枯魚

怒則乖天和喜亦傷大雅喜怒同使臣胸臆若傳捨來去本無端不乘車與馬一气自起滅萬形非眞假十年會此理欲辧言愈寡中心久藏之當告知音者

○傅汝舟

述覯四首

△述覯四首

幼鳥鳥生何許乃在靑要山鳬軀揚朱目窈窕尾何殷飛飛銜荀艸作瑞襲人天鳥以道超駕艸以補兒顏

平圃有靈羱錦質炳且澤五僊人乘之積迹海邊石馳誠萬土外庶冀仙人格願備皇堂列荷垂敬朝夕羊石則更幻至廸壽罔釋

坤鄕有一毋云過木公閭婉娩三鳥使縱體一何娛朱霞染丹首縹裳光以都性命超斗籍玉食得食諸世世稱侍兒皇鷖遜前驅萬歲相樂樂孰美化童鳬

齊州富炎晷海谷奢冰淩赤烏豈相避靈气攸憑丹蕤希霞纈素葉承月澄剖食遭瑕丘弘濟用見稱千歲免渴饑冉冉云上乘

○林世璧

贈陳養齋髙士陳名良鼎太學生閩淸人也嘉靖初曾諫南巡下獄玆布衣棲泊山林者餘年矣對酒感慨因有是贈

△贈陳養齋髙士陳名良鼎太學生閩淸人也嘉靖初曾諫南巡下獄玆布衣棲泊山林者餘年矣對酒感慨因有是贈

忠悃本臣道世胡云險夷季代喪其朴斯風遂澆漓狂颷一蕩析百艸何離披豈無孤鳳鳴所處亦巳危皇皇我

天子禮樂昭明時南狩秩鴻典百務飭所司龍旗何燁耀五色明且輝皇豫豈不泰祗恐顚連疲陳君一何壯慷慨披昌辭書生遠間闔報國心獨悲天髙邈難聞碎首願不違臣躬亦何眇臣心寧敢欺不死恩曠蕩悠悠歸海涯漁樵理殘業妻子或啼饑澹然物累遣貧賤性亦怡淸風吹角巾燁燁歌紫芝有時抱膝嘯但見浮雲馳此道無古今烈哉君所期感激熱衷腸爲君陳此詩傾蓋卽膠漆長謠涕雙洟

○徐渭

戒舞智

△戒舞智

富非聖所卻貧乃士之常華屋非不美環堵庸何傷多才戒舞智善閉靡不彰舞智向愚者弄偶於偶場偶自不知弄爾弄何所償舞智向智者譬以光照光彼光不受照爾照何繇揚舞智兩不售不舞兩不妨請君聽予言作善降百祥

○王穉登

史丞相墓

△史丞相墓

石馬無精靈雕形爲鷫鸘石人寒雲中苦菜生衣裳一杯靑松根漠漠成荒岡借問葬者誰云是史衛王當其初葬時威儀何煌煌東園出祕器題奏以爲藏崔魏撍陵寢髙者如帝王於年寶玉气上有靑霞光匹夫夜覘之執兵發玄房丘壑皆哀鳴鬼神亦搒惶何不鑿南山萬世錮黃腸丰碑天人書零落無成行豈無雲仍孫相視徒悲傷我聞箕山冢過者不能忘樵蘇莫敢侵俎豆常馨香始知人爵榮不如淸風長

○沈明臣

建溪行

△建溪行

日行𨿽未休峻阪辭登頓乘舟下激湍名溪古云建十里九作灘五步三成堰齒齒石囓沙離離星撒漢飛丹紅壁撐削鐵蒼崖獻嶻嵲勢若爭奔騫理何遜水田疊崇阿余土無尺寸淺流碧縐空澄潭蒨光嗽旅情何以抒睠玆破孤悶

○楊承鯤

小山督奴種麥

△小山督奴種麥

石壁有精舍金門無早期嘉遊終微尙食徳遂委虵棲畝絕餘糧布麥聚東菑矜功在朝夕服勤靡所遺飯牛夜來永播種朝苦遅豈伊崆峒刈庶獲寒谷吹蔪蔪雉應雊含含秀乃宜卒歲亮爲悴開陽獲所私

○宗泐

望昆侖

分題龍宮寶石送陳庭學之官成都

△望昆侖

積雪覆層巓冬夏常一色羣峯讓獨堆神君所棲宅傳聞嶰谷篁造律諧金石艸木尙不生竹產疑非的漢使窮河源要領殊未得遂令西戎子千古笑中國老客此經過望之長太息立馬北風寒回首孤云白

△分題龍宮寶石送陳庭學之官成都

成都山水區龍宮遺寶石苔蘚滋古紋波濤含潤色驪珠化海橊神變安可測想當聽經時云寒夜堂寂蜀中天下險兵戈屢充斥城郭𨿽巳非此石尙如昔京華歲將闌萬里送行客時淸衛府間搜奇撫陳迹平生獨往願蹉跎頭半白悵望西南天空慚遠飛翼【成都唐髙僧智浩常誦法華經所居近龍祠龍女時來聽經一夕遺一明珠浩不受珠化爲石似石橊以水洗之有四字曰龍宮寶石至今存焉】

○釋法果

山居雜詠

△山居雜詠

山居舉茶碗目送靑蓮峯俗駕所以斷路盤云幾重山靈惜無侶爲我畱雲松屍臥書不起庭深麋鹿蹤

皇明文徵卷十二

●皇明文徵卷十三

晉江何喬遠穉孝選

七言古詩一

◆七言古詩一

何喬遠輯

劉基

張以寧

髙啟

孫蕡

方孝孺

劉秩

瞿佑

李徳

練子寧

曾棨

胡儼

何喬新

丘浚

李東陽

吳寬

陳鉞

桑悅

莊■﹝日上永下﹞

陳璉

邵珪

史徳敏

馮蘭

王鏊

石珤

何孟春

邵寶

張琦

程敏政

陳獻章

李夢陽

邊貢

王九思

王守仁

朱應登

康海

王廷相

何景明

楊循吉

周用

陸深

孟洋

殷雲霄

鄭善夫

林春澤

徐禎卿

楊愼

○何喬遠輯

宣宗章皇帝太液池送黃淮辭政

喜雪歌賜兵部尙書張本

△宣宗章皇帝太液池送黃淮辭政

天香早折仙桂枝筆花五彩開鳳池蓬萊之仙直奎璧近侍九重天咫尺

永樂聖人臨禦初鞠躬稽首陳嘉謨

仁宗監國文華殿左右謀猷共羣彥朕承大寶君萬方相與共理資賢良傾心寫情任舊老而卿引疾先還鄕五歷星霜復相見霜須蕭蕭秋滿面是時朝旭光升紫殿明相對淸言良■﹝忄尉﹞情畱之累月未盡意歸心又欲東南徵太液淸泠涵碧藻楊柳芙蓉相映好鳬鷖鸂■﹝涑鳥﹞弄淸波紫霧紅雲拂瓊島天北

△喜雪歌賜兵部尙書張本

天气肅肅當嚴冬大地凜冽號朔風扶桑曜雪韜瞳矓屏翳一色浮鴻蒙斯須素景搖太空霏花糝葉何茸丰六出巧自造化工覆纊敷縞遠近同綴瓊貼珞緣墻墉輕盈宛轉穿簾櫳千門萬戶光玲瓏積平坎窞增丘封凍合溝瀆流靡通林沼幻出銀芙蓉遂令松篁失靑蔥翰飛蠕動寂斂蹤萬幾之暇坐九重豈不自足鮮與醲一念所重存瘝恫荷戈披甲防虜戎況復懷此爲衝衝維時預兆年歲丰滋潤麰麥消螟螽騰歡溢喜畎畝農

○劉基

題陸放翁賣花叟詩後

△題陸放翁賣花叟詩後

君不見會稽山陰賣花叟賣花得錢卽沽酒東方日出照紫陌此叟巳作醉鄕客破屋含星席作門濕螢生竈花滿園五更風顚雨聲惡不憂屋倒憂花落賣花叟但願四海無塵沙有人賣酒仍賣花

○張以寧

贈安南善書阮生生名太衝爲予書春秋春王正月考及安南行槁予喜其楷法遒美更其字曰用和而詩以贈之

贈安南善書阮生生名廷玠爲予書春秋春王正月考及安南行槀予喜其楷法遒美更其字曰寶善而詩以贈之

△贈安南善書阮生生名太衝爲予書春秋春王正月考及安南行槁予喜其楷法遒美更其字曰用和而詩以贈之

安南有生阮太衝隸書國中稱最工勁如精兵槊善舞疾苦快匠丌成風老夫抾節使絕域眼昏頭白垂龍鐘著書瑕日使之寫一笑聊作舒心胸寫書設官自漢代嗟汝乃在炎荒中迢迢嶺表產丹荔鬱鬱澗底生靑松我興爲爾作長句生起再拜生春容獨不見瓊州姜生遇蘇子姓名亦可傳無窮

△贈安南善書阮生生名廷玠爲予書春秋春王正月考及安南行槀予喜其楷法遒美更其字曰寶善而詩以贈之

安南有生阮廷玠隸書國內知名最整如老將嚴甲兵莊若端人正冠帶老夫持節使炎州頭白眼昏今老大著書暇日使之寫一笑令人心目快唐時選人用楷法嗟爾乃在要荒外翡翠天涯隱羽毛蛇珠海底沈光怪我興爲爾作長歌生起修容重再拜獨不見儋耳黎生遇老坡亦得姓名傳後代【二詩亦一段奇事三詩一體亦一奇也】

○髙啟

唐昭宗賜錢武肅王鐵券歌

△唐昭宗賜錢武肅王鐵券歌

妖兒初下含元殿天子仍居少陽院諸藩從此擁連城朝貢皆停事攻戰岐王巳去梁王來長安宮闕生蒿萊天目山前異人出金戈雙舉風煙開羅平惡鳥啼初起犀弩三千射潮水歸來父老拜旌旗釃酒搥牛宴鄕裏貂裘駿馬驕春風錦袍玉帶眞英雄詔書特賜誓終始黃金鏤字旌殊功虎符龍節丹弓矢後嗣猶令赦三死盡言恩寵冠當時天府丹書未踰此摩挲舊物四百年古色滿面凝蒼煙天佑宰相署名在尋文再讀心茫然古來保族須忠節愛此幾人還覆滅王家勛業至今傳不在區區一方鐵人生富貴知幾時泰山作礪徒相期行人曾過表忠觀風雨斷蘚埋殘碑

○孫蕡

次武昌

鹽井

發忠州

下瞿塘

△次武昌

大風吹船如馬走船頭水聲作牛吼掛帆初發嶽陽磯轉柁俄灣正昌口武昌城頭黃鶴樓飛檐遠映鸚鵡洲漢陽樹白煙景濕行人如鷗沙際立江南風土寒气遲居人九月著絺衣酒旗臨江開竹屋當壚小姬能楚曲蜻蜓船尾旋回風今夕停船酒家宿

△鹽井

寒汐石底莓苔冷百尺長梯掛殘綆荒山寂寂無飛煙父老相傳古鹽井瀼東瀼西十萬家煮鹽射利爲生涯筠筒直下汲淸泚出釜燦白如霜花太平幸覩烽火息十年今無二三百官封此井不敢開歲歲渝州買鹽食

△發忠州

顚風翻山云墨墨星河無光江翕翕搖船夜半發忠州漩深浪緊船欲立宣公祠下灘嘈嘈船頭著水低復髙石稜割裂箕斗影山鬼出雜魚龍號亦知風水莽回互王事有程那得顧誰歌太白蜀道難和我靈均遠遊賦

△下瞿塘

我從前月來西州錦官城下十日畱口船正值九九節巫山巫峽風颼颼人言灩澦大於馬瞿塘此時不可下公家王事有程期敢憚微軀作人鮓人鮓甕頭翻白波怒流觸石爲漩渦松公敲板助船客破浪一撇如飛梭灘聲■﹝木虜﹞聲歷亂聒緊搖手滑■﹝木虜﹞易脫沿洄劃轉如旋風半側船頭水花沒船頭半沒船尾髙水花作雨飛鬂毛爭牽百丈上崖谷舟子快捷如■﹝犭員﹞猱櫳船把酒聊自勞因笑輕生博奇好唫詩未解追謫仙天遣經行蜀中道巴東東下想安流便指歸州向峽州船到嶽陽應漸穩洞庭霜降水如油

○方孝孺

題嚴子陵

蕨箕行

海米行

△題嚴子陵

敬賢當遠色治國須齊家如何廢郭后寵此陰麗華糟糠之妻尙如此貧賤之交奚足倚羊裘老子早見機獨向桐江釣煙水

△蕨箕行

並海饑民千百數攜鋤上山斸山土蕨根巳盡斸不休力絕筋疲未言苦屋頭五日無炊煙十步九卻行不前全家性命系朝莫弱子假息阿母眠昨日斸蕨僅盈斗今日蕨根不滿手但憑斸蕨保餘生再拜靑山感恩厚靑山靑山爾勿猜明朝未死攜鋤來

△海米行

海邊有艸名海米大非蓬蒿小非薺婦女攜籃晝作羣采掇仍於海中洗歸來滌釜燒松枝煮米爲飯充朝饑莫辭苦澀不下咽性命聊假須臾時皇天不仁我當死況乃催科急如矢來年擬作日月期欲保餘生更徯爾嗚呼棄止不復陳椎牛酣酒何爲人

○劉秩

裁衣行

△裁衣行

裁衣須裁短短衣短衣上馬輕如飛縫袖須縫窄窄袖窄袖彎弓不礙肘短衣窄袖樣時新殷懃寄語從軍人願郎著衣便弓馬破敵長驅古城下明年佩印披紫緋裁衣不比從軍時

○瞿佑

故宮嘆

△故宮嘆

金輪夜半北方起炎精未墜光先死靑衣去作行酒人泥馬來爲失鄕鬼江頭宮殿列巑岏湖上笙歌樂宴安魚羹自從五嫂乞殘酒卻笑儒生酸格天閣上燒銀燭申王計就蘄王逐累世內禪諱言兵中興之功罪難贖開邊釁動終倒戈師臣函首去求和木綿庵下新鬼哭誤國重逢賈八哥琉璃作花禁珠翠上馬裙輕淚妝媚朔風吹塵笳皷鳴天目山崩海潮避往事興亡誰與論亭亭白塔鎭愁魂惟有棲霞嶺頭樹至今人說嶽王墳

○李徳

唐仙方技圖

△唐仙方技圖

開元天子承平日錦繡山河壯京室金殿璇題表集賢玉屏粉繪圖無逸夔龍接武居阿衡萬方旭日當文明衡山老僊何所有亦復通籍承恩榮縞衣白髮酡顏老自說時來致身早彩篋初開玉仗分白騾突出銀鞍小榻前制號賜通玄始信人間別有天樓船未遣蕋珠賜歲鑰俄更天寶年九齡歸臥曲江上牛郎又入中書相花雨香飄蘭若鍾柳云春撲金雞帳萬機日少樂事多梨園法譜聲相和鬭雞舞馬看不足不獨仙人乘白騾仙人豈是呈仙技畫者傳之有深意延秋門外羽書飛卻駕靑騾向西避靑騾劍閣雨淋鈴一段閒愁尙不勝不道畫圖今若此碧雲芳樹滿昭陵

○練子寧

三月望日與饒隱君子宏遊玉笥山謠

△三月望日與饒隱君子宏遊玉笥山謠

我懷謝康樂獨往遊名山身同雪舟系心與浮雲閒淸風澹蕩灑六合令我興在雲松間玉山髙與南鬥齊云錦照耀廬山低三十六峯淩虹霓飛湍噴雪臨回溪長松掛月靑猿啼上有梅仙采藥之幽棲下有蕭云讀書之故基洞天石扇查莫測瑤艸謾長三春荑我欲因之覽八荒手拂靑蘿眠石牀回颷吹散碧天霧淸冥倒瀉澄湖光作爲玉山謠寄之雙峯客興來攜妓秋復春笑殺東山謝安石

○曾棨

燉煌曲

龍支行

△燉煌曲

吐蕃健兒面如赭走入河湟放胡馬七關蕭索少人行白骨戰場縱復橫燉煌將士抱戈泣四方胡笳聲轉急烽煙斷絕鳥不飛十一年來不解圍傳檄長安終不到借兵回紇何曾歸愁雲慘淡連荒漠捲地北風吹雪落將軍錦韉暮還控壯士鐵衣夜猶著城中疋綾換斗麥決戰寧甘死鋒鏑一朝胡虜忽登城城上蕭蕭羌笛聲當時左袵從胡俗至今藏得漢衣服年年寒食憶中原還著衣冠望鄕哭老身幸存衣在篋官軍幾時持獻捷

△龍支行

龍支城頭暮吹角黃雲蔽天沙艸薄虎髯使者長安來持麾擁蓋邊塞開城門盡是胡兵守城外疕人多白首拜迎使者雙淚流問雲天子今安否自言世家丰州住少小辭家隸軍戍吐蕃昨日犯蕭關胡騎長驅涇隴間將軍戰敗鼓聲絕棄戈遺鏃塡丘山自從陷沒身爲虜五十年來在邊土依棲部落作蕃人生長兒童盡胡語朝看烽火望中原夜聽鳴笳思故園頹垣破屋誰家宅斷磧荒溪何處村奉使還時報天子蚤遣官軍復淸水假令老身歸卽死巳免遊魂作胡鬼

○胡儼

遠將歸

△遠將歸

去年與郎別楊花飛白雪今年候郎歸楊柳綠依依聞郎買船下湘渚日日門前望行旅行人過盡乳鴉啼徘徊日暮空延佇攬衣回洞房對鏡下新妝那知淸漏短但愛月明光月光照席涼於水帳裏燈花撒紅蕊好事從來不浪傳明日升堂報姑喜

○何喬新

讀西臺慟哭記

過雞冠隘弔曹將軍

△讀西臺慟哭記

北風怒撼龍舟覆十萬貔貅葬魚腹廬陵魁輔死燕山頸血化爲原艸綠當時門下多俊才鳥散云消那敢哭裂冠毀冕彼何人俯首穹廬食讎粟轅門從事抱孤憤芒屩潛行嚴瀨曲肯隨畱葉立新朝甘與方吳臥空谷朔風直上千仞臺采采溪毛薦寒淥歌殘楚些招不來蕭瑟寒飆振林木仰天長慟天亦愁山鬼驚啼猿躑躅冬靑樹下頻往還淚眼摩挲望天目鳳逝龍亡土气消日暮驚烏止誰屋褰裳幾度濯江潯尙恐胡塵涴吾足帝曰巫陽汝下招促駕靑虯歸玉局鐃歌騎吹世釭傳月表未成竟誰續毅魄𨿽埋神不沒仙遊想在文山麓

△過雞冠隘弔曹將軍

將軍諱友聞舉進士調天水教授會蒙古攻城紏合義兵巨之虜解圍去制置使制大旗書滿身膽以表之且檄控扼蜀口有功累遷驍衛大將軍巳而蒙古合女眞吐蕃回紇之兵五十餘萬人寇將軍與弟友萬拒戰於此虜死傷無算血流二十里救兵不至兄弟俱死於陣全軍盡沒無一降者嗚呼烈哉

曹將軍素鳩闞帥閫稱爲滿身膽棋戈躍馬剪天驕赤霧彌空天气慘胡塵澒洞鐵山摧靑野原頭萬騎來漢川士女走失魂嬰孺棄擲聲哀哀將軍慷慨發上指兄弟齊驅誓同死右持龍劍左蛇矛斬刈羣胡如斬豕雞冠隘口血成河健馬彊兵來益多風淒雨急虜氛惡天不祚宋將柰何喧呼動地地欲裂凍鼓無聲寶刀折綿裘濕透足難移猶奮空拳抗胡羯虎倒龍顚互啖吞山川震眩腥霾昏罵聲愈髙頭巳斷怒气勃勃如生存君不見呂家兄弟忍降虜遺臭至今誰比數將軍死去三百年赫赫英名照今古

○丘浚

嶽王墳

挽羅都禦史

△嶽王墳

我聞嶽王之墳西湖上至今樹枝尙南向艸木猶知表藎臣君王乃爾崇姦相靑衣行酒誰家親十年血戰爲誰人忠勛翻見遭殺戮胡兒未必能亡秦嗚呼臣飛死臣浚喜臣浚無言世忠靡檜書夜報四太子臣構再拜從此始

△挽羅都禦史

正統己巳北虜侵入當道者建議趣召宣府總戎官率兵入衛京城或欲遂棄其城眾紛然杘就道時羅公爲都禦史巡撫其地乃毅然仗劍坐當門拒之且下令曰敢有出者手斬之眾遂定口外人至今能言之而修宣府誌者亦載其事公平生事業固多而此舉猶爲卓偉抑庵先生作墓誌略不及何也浚初來京師時嘗拜公於寓所極蒙獎諭及浚登朝公巳致仕家居不久捐館捨矣辦香致敬其道無繇玆因其壻鍾轅應貢來致其子泰命求挽章因次第完城事爲韻語以補公志之略云

六飛北狩無消息邊城四望狼煙赤胡馬長驅去復來何人卻建捐邊策鎭朔將軍生入關北門鎖鑰空餘鐶彊兵健馬盡南走黃塵蔽日天漫漫白首憲臣南海客手持一劍當門立誓與孤城同死生怒髮衝冠气千尺車輪生角馬駐蹄居人不動行人歸叱吒之間樓櫓具金城鐵壁湯爲池云州失守赤城破胡兒躡足城邊過老妻稚子盡登陴公亦援枹雪中坐山前山後無數城此城屹立如巨屏虜騎南來資扼塞王師北出恃屯營屏蔽京師功卓偉謾有長城長萬里江淮果賴張眞源河朔僅餘頻禦史憂國勞邊兩鬂霜事成乞骨歸故鄕肘金腰玉者塞路無人上書訟陳湯一葉扁舟五湖水漲海邊頭亂山裏折簡不通朝貴事抱膝長吟聊爾爾羅浮山崩天墜星乾坤一夜收英靈公兮生死巳無愧邊人至今嗟未平邊人能言不能紀慚我鄕生官太史聊述人言作些詞書罷長歌淚如洗

○李東陽

長江行

華山圖歌爲喬太常宇作

花將軍歌

馬船行

△長江行

大江西來是何年奔流直下岷山巓長風一萬里吹破鴻蒙天天開地辟萬物茁五嶽四瀆皆森然帝遣長江作南瀆直與天地相周旋是時共公怒觸天柱折遂使后土東南偏女媧補天不補地山崩谷罅漏百川有崇之叟狂而顚坐看萬國赤子淪深淵帝赫怒罰乃罪神禹來乘四載驅大章走豎亥黃龍夾舟穩不驚直送馳波到東海朝離巴峽暮洞庭九派卻轉潯陽城縈紆南徐萬餘里更萬餘里通蓬瀛君不見黃河之水天上下其大如股空縱橫長遊淸濟出中境曷敢南向爭權衡千流萬派瑣瑣不足數𨿽有吐納無虧盈下亙厚地上摩髙空日月出沒蛟龍所宮奇形異態不可以物象但見變化無終窮或如重胎抱混沌或如顥气開穹窿或如織女拖素練或如天馬馳風鬃空山愁哮飽後虎巨壑下飲渴死虹或如軒轅鑄九鼎大冶鼓動洪鑪風或如誇父逐三足曳杖狂走無西東或如甲兵宵馳聚嘯滿山谷或如神鬼晝露萬象出入虛無中吁嗟乎長江胡爲若玆雄人不識無乃造化之奇功天開九州島十有二山南北並峙江流其間堯舜都冀方三苗向爲頑魏帝倚天嘆徵吳但空還吁嗟乎長江其險不可攀古來英雄必南鶩我

祖開基自江渡古來建國惟中原我

宗坐制東南藩始知天險不足恃惟有聖徳可以通乾坤長江來自西極包人寰環帝宅我來何爲爲觀國泛吳濤航楚澤笑張騫悲祖逖壯神功歌聖徳浩蕩如江波千秋萬歲同山河而找無才竟若何吁嗟乎聊爲擊節長江歌

△華山圖歌爲喬太常宇作

嗟哉此山吾不知其幾千丈兮但見巍然屹立乎天中中有三峯聳拔而直上部位離立西南東諸峯羅列在其下有似父老隨兒童縱令立表以識不得算𨿽有記裏之鼓難爲功我聞上古之世開鴻蒙沙水蕩汨相結融融者爲泥滓結者爲石爲山峯石堅山積理亦爾試看崛拔斬削別有造化之神工山名五嶽此其一特出似異衡與嵩天門重重隔煙霧鐵鎖緣厓引長路摳衣欲進苦不前十步行時九回顧山腰流泉如瀑布仙掌撐空若承露虎踞龍蟠各有形鷥騫鶴舞紛無數置身必怪中峯頂極目乾坤莽回互秦關蜀徼阣塞豈足論遙指扶桑最髙樹噫吁噓自有天地兮卽有此山萬物代謝兮山巋然古人今人到者相接踵誰復騁步窮其巓我生好古厭塵俗險絕獨慕昌黎韓昔年南遊復東眺二嶽只尺不一攀我客西來詫我以大觀歌聲上徹秦云端畫圖指點向空廓巳覺天上非人間喬生喬生如此好奇者世不可以多得安得與一日徧歷於巑岏

△花將軍歌

花將軍身長八尺勇絕倫從龍渡江江水渾提劍躍馬走平陸敵兵不能逼主將不敢嗔殺人如麻滿川谷徧體無一刀鎗痕太平城中三千人楚賊十萬勢欲吞將軍怒呼縛盡絕罵賊如狗狗不狺檣頭萬箭集如蝟將軍願死不願生作他人臣郈夫人赴水死有妻不辱將軍門將軍侍婢身姓孫收屍葬母抱兒走爲賊俘虜隨風塵寄兒漁家屬漁姥死生巳分歸蒼旻賊平身歸竊兒去夜宿陶穴如生墳亂兵爭舟不得渡墮水不死如有神浮槎爲舟蓮爲食空中老父能知津孫來抱兒達行在哭聲上徹天能聞

帝呼花云兒風骨如花云手摩膝置泣復嘆云�不死猶兒存兒年十五官萬戶九原再拜君王恩忠臣節�古稀有嬰杵尙是男兒身英靈在世竟不朽下司爲河嶽土可爲星辰君不見金華文章石室史嗟我欲賦豈有筆力回千鈞

△馬船行

南京馬船大如屋一舸能容三百斛髙帆得勢疾若風咫尺波濤萬牛足官家貨少私貨多南來載谷北載鹺馮官附勢如火熱邏人津吏不敢詰爭䢐鬭捷防轉欺倏去忽來誰復知乘時射利習成俗背面卻笑他人癡他人𨿽癡貧亦樂明朝犯令爾輩縛官家號令時復傳津吏如今更索錢

○吳寬

戊申燕九日

△戊申燕九日【正月十九爲元長春丘眞人生辰京師人爲會甚盛】

京師勝日稱燕九少年盡向城西走白雲觀前作大會射箭擊球人爲吼古祠北與學宮依簫鼓不來牲醴稀如何義士文履善不及道人丘處機

○陳鉞

古冢行

△古冢行

昔人此冢初成日春雨峩碑土花碧淸明歲歲拉親朋釃酒刲羊酹苔石一朝無主漸榛荊隙地猶付居人囲陵遷谷變作城邑千門萬戶皆朱夢古黃學宮在髙處桃李成陰聯玉樹宮前數仞夫子墻墻下誰知古人墓地中神物難久埋淸宵變化乘風雷怒濤捲地墓間裂石碑斷落銅捾摧可憐枯骨巳成土沙瘞金釵畱半股甆甌古雅明如玉寶鏡無光苔色古呼童磨洗尋紀年背無款識飛鸞旋嗟爾英雄九泉隔滔滔逝水無回源古來荒冢狐兔穴此冢今爲蛟龍得狂夫感慨悲復歌歌罷淒風淚沾臆百年有酒且諭杯莫待後來人嘆息

○桑悅

重續麗人行

分韻得江字贈括蒼樊時登

△重續麗人行

洛陽三月春無主桃花落盡淸明雨名園接葉暗棲煙可教鶯燕無言語陌頭車騎何紛紛顧盻似空遊女羣柔情薄射伊水月倦思怕領龍山云就中八姨最年少上馬臨風殊窈窕白日棲迷天暗垂萬姓游魂隨一笑當時宰相名國忠幾回並轡朝眞龍綃裙六幅行委地峽水拖入華淸宮杜陵老翁慣饑餓半生只對山妻臥酸眼驚看絕世姿錯認九天玄女墮此翁向後攢百憂潼關戰骨堆心頭始知昔日眼中見寶鈔銀■﹝匌外皿內﹞皆幹矛君不見巍巍文武開周或削義降仁褒姒色再觀靑史發長嘆丹臉雙刀古無敵

△分韻得江字贈括蒼樊時登

混沌初分兮蒼天無語其气何淳龐假孔孟傳消息兮天語漸漏鄒魯邦後孔孟二千餘載兮文人韻士斡天立說日與造化相擊撞帝憫造化之破碎兮爰命律令奔走六合收拾散語歸天腔誰知妙語盡羽化能上天下地兮棹無楫有爲飛艭律令索書天帝怒敕壅福海不使通文江收彼玉佩贈以寒釭生前富貴不可致從伊九鼎一筆扛所以吾儒貧到骨聲名官職無繇雙樊君少秉匡世志何事更擁騷壇幢京華旅食三十載囊垂罄兮止有健筆如長本用違其才志不展自古莫辯瑉與矼贈君煮沆瀣之石鼎兮送君釀太和之玉缸坐風施雨有餘暇默飲元气臥北窓

○莊■﹝日上永下﹞

鍾欽禮畫牛

△鍾欽禮畫牛

東風渺渺平原綠幾處浮江春帶犢短蓑耕罷一犁歸數畝山陂雨初足薄田我亦耕定山六角未能終日閒一笑還尋飲牛處夕陽疏柳前溪灣君不見江山萬古驅牛樣用則耕田閒則放

○陳璉

精衛辭哀陳烈婦

△精衛辭哀陳烈婦【有序】

未幼主繇閩入廣師次厓山烈婦屬其子李佳往事之臨別與訣曰勿以我故而懷二心遂趍廣赴水死聞者哀之

東海有精衛銜石塡海死海枯石復���何時巳天目山崩王气消北風夜退錢塘潮厓山新稱行在所萬里兵塵漲九霄南海有烈婦能守陵母節淚血滿衣裾泣與兒決別萬古綱常日月明爾當盡忠吾盡節黃木灣頭風雨來扶胥海口浪如雷此時孤憤同精衛一墮滄溟竟不回滄溟之深有時竭烈婦之名應不滅

○邵珪

馬鬭虎

△馬鬭虎

天馬名馬眞龍媒萬里新自流沙來先皇知爾才磊落放入虎圈與虎搏霜蹄蹴踏虎卽斃英風颯爽來天際當時觀者應嘆嗟唐家豈有拳毛騧

○史徳敏

宮遊圖

△宮遊圖

曈曨日散晴霞早十二樓臺報春曉珠簾揭處管弦鳴五色云隨鳳飛繞女娥魚貫列兩行雲鬟髙髻垂明璫遙瞻別殿出深院導引宮車過曲廊一時宛似神仙聚不識何因向何處漏聲疑在隔花聞樹影不隨流水去從來蓬島路難通誰得云階見玉容拈毫感慨丹靑畫知是吳宮是漢宮

○馮蘭

次韻答謝木齋山亭寫懷

△次韻答謝木齋山亭寫懷

林上飛泉林下過大石可眠還可坐中峯正面著此亭左右雙峯恰相佐亦知眞樂卽歐陽六物之中翁一个遠岫云來拂棟低平湖月出當門大花燃晴塢爛成堆鷺下煙蕪輕點破云菘香老碧勝芹徑竹叢生紫於蔗意到毛山自捲簾情眞畱客同開斝乞老初從東閣歸行樂況值西疇暇蓼天過雨秋十分桂霰吹風香百和此亭只隔雪湖南杖舄相從敢辭惰明朝有約亭上游老子聞歌巳心荷

○王鏊

韓文公藍關圖爲陳以嚴賦

送吳縣簿董仁之任鄞丞

送王懋綸僉事之蜀

△韓文公藍關圖爲陳以嚴賦

韓公不信佛肯信世有仙壬丹花上誰所賦一朝雪擁藍田關阿湘幻化有如此神仙燭燭在眼前使公一語稍低屈攜手同往良非難胡爲騎馬浪自苦秪令收骨江之邊乃知此公胸中屼峍有壯气抵死不肯從湘言當時果州有謝女白晝居室生雲煙須臾上升眾所見公謂魑魅物怪其逢旃後來儒者頗好異遂令末世坎離龍虎紛紛傳乃知韓公不可及泰山北斗不獨文章然

△送吳縣簿董仁之任鄞丞

自頃權姦偸國柄一時在位貪相競剝民膏血輸權門廉恥掃地寧復存誰知小官之中乃有吳縣簿守法廉平獨如故三年佐縣民愛深視金如土民如金每言吳人窮到骨吾此朘削吾何心吳縣簿眞難得我欲言之顧非職一朝擢官向寧波於乎柰此吳民何

△送王懋綸僉事之蜀

君不見唐永貞宋熙寧國權盜弄威恣行扶姦黨穢擯異巳蠻荒瘴徼多公卿又不見唐元和末宋元佑天開公道明如晝海濱淪落皆來歸羣小倉皇似虵狖人生行止豈偶然宵人紛紛空作姦當時只詫鬼謀祕今日那知天道還送君此語君應笑劍閣蛾眉好登眺

○石珤

有所思

△有所思

雙星熒熒隔秋水秋入城頭漏聲裏窓閒梧桐風瑟瑟靑鳥南飛月華白朱弦一揆意巳傳夢繞博山雙紫煙藕絲易脫云易散十二碧峯秋雨前

○何孟春

宮人斜

△宮人斜

芳魂艷魄春不死歲歲東風幻桃李紅懨白慘若爲情雨妬雲嬌正難理守宮痣臂無銷期天子恩深合到誰昭君去作胡中鬼飛燕仙乎未可知

○邵寶

世恩席上答諸公

△世恩席上答諸公

我行西江自江木載書千里乘天風今夕何夕詩壇中碧瞳共照燈花紅歐陽居士蘇坡翁文星爛熳今古同不才有幸承諸公翰林四老儒之通【宜興吳克溫華亭顧士廉太倉毛憲淸姑蘇吳南夫】金石一振萬籟空司封【金齒張進之】明並兩考功【太原喬希大宜興杭世卿】髙堂白日懸靑銅少遊【秦國聲】才思如冥鴻江湖渺渺誰能窮職方【郴陽何子元】平生懷至忠每談疆場思彎弓從容授簡錢南宮【世恩】總會諸壑歸三洪淸秋攜對江上楓亦有短句隨鳴虫雲霄北上勞湘伺

○張琦

短歌行

夜半溪上

△短歌行

有翁野泣淚滿眼掇衣涉水水過腕時饑野雀鳴喧啾隨風入屋如有求物性無過得一粟翁𨿽三飡百憂足東鄰鳦鳦割生鵝享賓樂客酒滂沱鳥性只求無网羅朱門𨿽髙不相過

△夜半溪上

月色不減昨夜好秋霽家家夜飯早蔓菁芋子白酒香土門竹捨黃花老農談悠悠靜可聽皆說官家今太平斗斛上倉不過槪差船點馬無兼丁翁哺弱孫婦抱子依依相對桑麻裏我願明月長此光不照離愁照歡喜

○程敏政

狠石行

都憲張公淮上所獲四印歌

△狠石行【今在閱武場內】

北固山前兩拳石野花茫茫土花碧大如昂犬三尺彊小似伏羔才一尺云當漢末風塵紅老瞞勢欲吞江東桓桓帝冑孫討虜並坐此石論雌雄想象時危屏人語慘淡風雲眇蛇鼠赤璧成功指顧中石上誰賓復誰主烏林一捷荊州分同獎王室收奇勛小兒好緣敗盟好舞智蹶戎髯將軍漢鼎分明淪異姓質子封侯甘僞命可惜稜稜不解言恨入江聲寄餘興今逢一統天下王鐵甕城西開閱場將軍中峙列萬壘此君卻在城東方我來適過城下路停車摩挲日將暮欲籨故老借圖經爲爾臨風寫長賦

△都憲張公淮上所獲四印歌

予被召北行道出淮陰巡撫都憲張公汝器觴予言往歲奉敕浚漕河得古印四枚於楊子橋水中巳上進矣其一曰壽亭侯印其一曰鎭江府禦前駐札都統制印其一曰鄂州管內觀察使印其一曰都巡撿使之印惟壽亭侯印爲漢物人知之其餘莫之考也予因言壽亭侯印據傳記凡三見於宋元之間蓋後人追鑄以奉神者此恐其一也史稱韓世忠嘗爲鎭江府禦前駐札都統制嶽飛嘗爲鄂州管內觀察使此二印殆宋物歟都巡撿使亦宋官主捕盜賊以守臣兼領今不注其職守所在莫知爲誰矣語次得長詩一篇贈公用紀其事公與予進士同年予兄事之

行臺使者淸河公浚川來往長淮束役夫走告得四印不知何代淪淵中盤螭結紐各異狀蘚包玉齒傷靑銅自應神物不可問月夕往往虛晴虹一朝舁出馮夷宮寶气盡發淸泠空行臺得之三嘆息謂爾古器遭沙虫亂磨再使篆文出拂拭不遣纖塵蒙題緘頓首獻

天子護以黃袱馱靑驄近臣奉入歸禦府想象白日回重瞳我來艤棹淮水上十年相見驚秋蓬坐間傾倒忽語此便覺異代還英風憶昔中山啟炎祚絕世義勇稱髯翁蘄王鄂王總人傑南渡百戰勛猷同當時遣使各賫賜尙方新鑄憑良工系之尺組表異眷副以大纛兼彤弓豈知變故生肘腋斬地敗此中興功孫權心久附漢賊秦檜力主和金戎兩人伏劍痻王室霜飛六月愁蒼穹一人湖上跨長耳漫勞矰繳窺冥鴻都巡歲遠失姓字無乃亦是千夫雄撫時感事數百載令人扼腕悲三忠行臺於我同榜士呼酒更酌開蓮筒渺楡誼深談塵洽菘韭味潔冰盤丰春風吹花助客醉解舟北去方匆匆海天回首推雙蓬淮流浩蕩山巃嵸爲公髙歌重懷古城樓一抹斜陽紅

○陳獻章

贈陳冕

△贈陳冕

南有滄溟水北有昆侖山我屋正在溪山間瞻望不遠行實難白雲朝暮常漫漫桃花欲開梅又殘問君此去何時還

○李夢陽

奉送大司馬劉公歸東山艸堂歌

鄭生山遊歸予作此歌

芝柈行

石將軍戰場歌

林良畫兩角鷹歌

吳偉松窓讀易圖歌

△奉送大司馬劉公歸東山艸堂歌

東山有艸堂縹緲云嶠孤前對祝融峯下瞰巴陵湖明公昔時此堂居麋鹿熊豕當牕趨洞庭日落風浪湧倒影射堂堂欲動慘淡誰聞紫芝曲獨善不捄蒼生哭

先帝親裁五色詔老臣曾受三朝祿此時邊徼多戰聲曳履謁帝登承明謝安笑卻淮淝敵魏相坐測單於兵九重移榻數召見夾城日髙未下殿英謀密語人不知左右微聞至尊羨自從龍去不可攀公亦臥病思東山湘娥含笑倚竹立山鬼窈窕堂之側上書苦死只欲歸

聖旨優容意淒惻內府盤螭縷金織賜出傾朝皆動色白金之鋌紅票記寶鈔生硬雅翎黑崇文城門水雲白是日觀者塗路塞城中冠蓋盡追送塵埃不見長安陌人生富貴豈有極男兒要在能死國不爾抽身早亦得君不見漢二疏千載想慕傳畫圖卽此艸堂何處無祿食靦竊胡爲乎乃知我公眞丈夫嗚呼乃知我公眞丈夫

△鄭生山遊歸予作此歌

跂予望之六六峯欲往爭柰今嚴冬石林崎嶇積雪盞日中無煙虎豺病生也孤往胡所希凍攀幽崄探其微手皺面黑逾旬歸太室少室何者奇曾否首陽歌采薇北邙逶迆淸洛遠天白冰崇伊闕晚濡上騎驢爾靡辱袁安髙臥吾應靦忽然想生經行宋家陵往來寂寞東西京翹首淚下嵩山靑

△芝柈行【有序】

昆侖子之來也李子觴焉及夜瓶芝自角以爲柈行觴焉平可檠二觴行之穩持之輕客大駭笑歡盡醉而李子賦詩

霜嚴夜淸月在南燈明酒溫客气酣銅瓶玉芝鏗墮地客將傳玩誇神異仰芝把蒂行金杯蒼文古紫當筵開巳驚瀲灩菡萏動更詫屈錯蛟龍回憶芝初出盤精气云流石立魍魎避赤箭瑯玕色盡枯神訶鬼守求非易泄祕眞遭天地怒懷珍顧使時人忌自從獲芝升我堂琴書幾席俱輝光晴日徐看瑞气合炎天每挹仙云涼燕山豪士來何方悲歌起舞宵未央芝乎自衒亦太異頓令四座深杯觴觴行逶迆月轉白月色芝光巧相射酕醄觸擊瑪瑙碎淋漓迸落眞珠赤君不見玉屈卮金叵羅珠花繡艸枉自艷停杯聽我芝柈歌

△石將軍戰場歌

淸風店南逢父老告我己巳年間事店北猶存古戰場遺鏃尙帶勤王字憶昔蒙塵實慘怛反復勢如風雨至紫荊關頭晝吹角殺气軍聲滿幽朔胡兒飲馬彰義門烽火夜照燕山云內有於尙書外有石將軍石家官軍若雷電天靑野曠來酣戰朝廷旣失紫荊關吾民豈保淸風店牽爺負子無處逃哭聲震天風怒號兒女牀頭伏鼓角野人屋上看旌旄將軍此時挺戈出殺胡不異艸與蒿追北歸來血洗刀白日不動蒼天髙萬里煙塵一劍掃父子英雄古來少天生李晟爲社稷周之方叔今元老單於痛哭倒馬關羯奴半死飛狐道處處歡聲噪鼓旗家家牛酒犒王師休誇漢室嫖姚將豈說唐朝郭子儀沈吟此事六十春此地經過淚滿中黃雲落日古骨白沙礫慘淡愁行人行人來折戰場柳下馬坐望居唐口卻憶千官迎駕初千乘萬騎下皇都乾坤得見中興主日月重開再造圖梟雄不數雲臺士楊石齊名天下無嗚呼楊石今巳無安得再生此輩西備胡

△林良畫兩角鷹歌

百餘年來畫禽鳥後有呂紀前邊昭二子工似不工意吮筆決眥分毫毛林良寫鳥秪用��縑半掃風雲黑水禽陸禽各臻妙掛出滿堂皆動色空山古林江怒濤兩鷹突出霜崖髙整骨刷羽意勢動四壁六月生秋濤一鷹下視睛不轉巳知兩眼無秋毫一鷹掉頸復欲下漸覺颯颯開風毛匹綃𨿽慘淡殺气不可滅戴角森森爪拳鐵迥如愁胡眥欲裂朔云吹沙秋艸黃安得臂爾騎四鐵艸間妖鳥盡擊死萬里晴空灑毛血我聞宋徽宗亦善貌此鷹後來失天子餓死五國城乃知圖寫小人藝工意工似皆虛名較納馳騁亦末事外作禽荒古有經今皇恭默罷遊燕講經日禦文華殿南海西湖馳道荒獵師虞長俱貧賤呂紀白首金鑪邊日暮還家無酒錢從來上智不貴物淫巧豈敢陳王前良乎良乎寧使爾畫不直錢無令後世好畫兼好畋

△吳偉松窓讀易圖歌

仄巖泉流石無數素壁蒙蒙起煙霧君家屋宇在城市何以堂上生松樹側聞江夏生气酣掃毫素絕筆風雷拔地起意匠鑿天天爲怒泰山古根生眼前俄頃縮出䢐徠山懸蘿掛薜裊裊黑復有艸舍松之間牕間老人鬢髮禿手翻一編周易讀空山瑟瑟翠濤激長幹冥冥暮花撲遠知旣巳死希夷不復作靑丘石室杳何許恍然置我此溪壑翻愁一夕雷電入六丁追書上寥廓又畫石下根屈曲如老龍胡奴瞑踏孤巖松蓬頭赤腳露兩肘月明汲泉山澗中卻憶前年召畫師江夏吳生亦與之短褐垢臉見

天子禮貌𨿽村骨格奇

帝令待詔仁智殿有時半酣被召見跪翻墨汁信手塗白日慘淡風雲變

至尊含笑中官羨五侯七貴爭看而請觀此幅松捨圖黃金失價連城賤吳生吳生太气岸一言不合輒投硯

○邊貢

海樵吟

周司徒

△海樵吟

海樵老翁居海島自言不反山樵好山樵伐木歸作薪隆冬滿室回陽春海樵网得珊瑚樹�底欲燃燃不去日將空腹對家人敢向山樵論飽飫中興天子元會辰大開閶闔羅九賓敕使四方求寶貨海樵尙食山樵餓

△周司徒

周司徒眞丈夫直气稜稜霄漢俱致君不作堯舜主拂衣歸臥山中廬中山臥今幾載鶴貌童童履聲在十書五疏招不回九重虛席空相待北來頡利西羌胡爭問司徒今有無乃知系國輕重者不獨廟堂公與孤周司徒眞丈夫

○王九思

睹官軍赴潁上歌

△睹官軍赴潁上歌

銀鞍繡甲劍在腰馬鳴十里風蕭蕭羽旗猶轉杏花塢鐵騎先過楊柳橋將軍妙手逞輕捷一箭飛落雙皂鵰道傍觀者眾如堵奔走汗流喜欲舞老父嘆息忽不樂暮年今見持戈斧七日賊圍潁上縣一縣萬人命如綫聞說提兵李僉事日夜登城奮孤戰城中婦子愁喞喞根不人人生羽翼晨炊走汲井水竭夜號聲繞春云黑步兵間道單身出簡書馬上飛來急豈謂轅門坐風雨不念愁城臥荊棘叢侍郎馬都督請君蚤發元戎纛淨掃煙塵四千里我亦西歸杜陵曲

○王守仁

佛郎機和詠

△佛郎機和詠【有序】

見素林公聞寧濠之變卽夜使人範錫爲佛郎機銃並抄火藥方手書勉予竭忠討賊時六月毒暑人多道暍死公遣兩僕裹糧從間道冒暑晝夜行三千餘里以遺予至則浞巳就擒七日予發書爲之感激涕下蓋濠之擒以七月二十六日距其始事六月十四僅月有十二日耳世之君子當其任能不畏難巧避者鮮矣況巳致其事而能急國患踰其家如公者乎蓋公之忠誠根於天性故老而彌篤身退而憂憊深節愈勵嗚呼是豈可以聲音笑貌爲哉嘗欲列其事於朝顧非公之心也爲作佛郎機私詠君子之同聲者將不能巳於言耳矣

佛郎機誰所爲截取比干腸裹以鴟夷皮萇弘之血釁不足睢陽之怒恨有遺老臣忠憤寄所泄震驚百里賊膽披徒請尙方劍空聞魯陽揮段公笏板不在玆佛郎機誰所爲

○朱應登

函谷關歌

入桃川塢悵然興懷得長句

湖上送別華玉作長短句歌

△函谷關歌

朝出洛陽城暮投函關道函關日落行人稀滿目黃雲暗秋艸此地古來西屬秦崩城敗壁猶嶙峋牛車冉冉行不盡更愁怪石摧車輪關門老子去巳遠吾生學道嗟何晚紫气猶經舊路迷靑牛不見當時返只今豺虎正縱橫羽檄星馳大點兵徼巡司隸督責苦關下居民日夕驚疏林漸指新安麓夜火人歸茅店宿雞鳴客起四散分令人忽憶孟嘗君

△入桃川塢悵然興懷得長句

朱子好奇世所無平生癖在山水隅每逢異境輒耽賞委意登陟忘勤劬東觀大海西絕胡南臨越嶲北上都桂檝晨經屈子水襜車夜宿降王廬十年蹤迹半海內吞噬河嶽塡微軀玆晨更入桃川塢丹峯翠壁羅芙蕖便令心目兩開豁卽欲駐足停飛軥僕夫逡巡卻行立唇漧吻燥煩招呼始從谷口入隈噢漸轉山麓登盤紆攀援古木沂流水盤僻怪石穿寒蕪丹梯杳靄上欲盡回首動色神魂輸當年太守往難卽前度漁郎今莫須世䢐靈品亦超化惟見古洞苔模糊靑蘿掩映白石膚髣髴隔水來仙姝臨風指點少延佇日莫不至空踟躕人生取好意各殊鵾鵬鷃雀難共圖繇來俗眼尙紛巒亦或誚我如癡愚長安九門通九衢金馬玉署貴者趍奉身何啻廁中鼠縶足豈殊轅下駒乃知達士秉昭曠世上兒子徒區區

△湖上送別華玉作長短句歌

爾從京華來問我滄洲路暫作淮南畱相攀桂花樹桂花團團蔭楚宮秋來樹樹起香風歸驂向月停金絡寶劍當門解玉虹主人聞客來終日笑顏開盤中苜蓿瑯玕穎甕裏瓊漿琥珀醅五湖雲水淨無埃還似山陰雪下回放浪每爲河朔飲風流重接建安才一夕復一夕開軒偶瑤席不知逸興安從生坐使窮愁向君失我生寡聞道四十巳歸田豈爲折腰思絕粒翻令傷翮惡驚弦黃河之淸那可俟世人視我尋常耳釣竿不掛吞舟魚疇昔論交竟誰是感君山嶽心眷我無轉移送君江海上恨不長追隨他時若有天臺興儻寄興公一賦之

○康海

聽韓景文彈琵琶

△聽韓景文彈琵琶【公罷官後喜彈琵琶作玩世態故發揮獨透】

關西弟子彈琵琶武氏成名巳三世勝死忠老傳授稀尙宵巳近六十二要妙誓不教女兒精微安肯輸同事武功少年韓景文杳撥檀槽酷能似點打鉤挑色色精調停布置俱神異大曲渾涵小曲嫣羣宮眾調無窺避始知絕藝本天成誰云末技非難致淸秋八月賓客來尊俎未列管弦開立酌停歌兩三醆此聲一出人盡駭倉庚微吟柔桑底凍竹乍裂淇園隈遊蜂逐萼遠不歇曲嶺回巒繁更催千山夜落九天雨空谷朝驚三月雷悠揚拂掉轉相勝開喝逓互淸且哀鐵騎橫來長樂阪神女坐對陽雲臺閒庭翻絮去閃爍絕壑墮石來碕磈曲曲宛轉意態別三百四十猶往回憶昔京華公宴日教坊子弟紛紛出三院都輸張學彈數年頗會聲音悉以此常誇武氏髙汝今操縱如畫一夜深客醉席屢更四座嗟咨未忍行曲終更奏不知旦戶外驚聞繁雀鳴

○王廷相

南昌行

碉門行

胡桃溝行

△南昌行

豫章妖星蝕太白飛入勾陳鬭光赤欽天博士不敢奏遠臣見之空嘖嘖周公卜鼎八百春漢代規摹遠過秦山東諸侯自破滅淮王雞犬安能神白洲老子中臺長何用文章諛新莽慶陽鄙夫稱雄特學得兵書翻助賊南風不競北人力東門黃犬嗟何及君不見河南許汝登皎皎眞丈夫口中舌可斷萬歲不肯呼匣裏寶刀光電電悔不先發梟賊顱報國心丹不言苦甘死寧能效囚虜巳■﹝扌棄﹞魂作太湖云何惜血染洪州土黃霾塞天白日昏長風翻江帝心怒鄱陽未接勤王師坐令狂奴气先阻汝登汝登振古豪吞聲苟免蜉蝣曹【白洲李仕實慶陽李夢陽也汝登許逵也】

△碉門行

君不見益州西下碉門路中使通番從此去烏思藏接金天洋祗陀林園在何處三千法供內中傳梯航直入西南天珠旛龍象欵靈雨寶帳蓮花鬭日躔法王十五心尙孩袖裏不聞風與雷使臣百問不一答說向中朝色似灰妖僧鬼蜮心冥冥疲勞中土玩明庭我

皇神聖懸日月爾曹誅絕應無輕渤海流賊飛颷疾薊門胡馬連云黑佛來不來賊誰平天地闇慘然無力

△胡桃溝行

松州之南茂州北豺狼當道儲餉厄中丞調兵急於火夜裏平番調房破遊擊將軍張世賢赤心殺賊不愧天胡桃溝裏被圍急彎弧四顧心茫然髙岸當前後番虜箭鏑奔雷辟地戶胡驑不幸誤一蹶徒手猶能摶雕虎芮家參將才且都守邊不數丁大夫忍令對面不相救安在奮勇西擊胡幾人同來不同死將軍血作溝中水生時豪气雄萬人死後忠魂報

天子邊城二月吹蘆笳怨聲番入胡桃花胡桃花開白練練溝底行人淚如綫

○何景明

偏橋行

官倉行

崔生行

樂陵令行爲許逵作

馮都督歌

△偏橋行

城頭日出一丈五偏橋長官來擊鼓山南野苗聚如雨饑向民家食生牯三尺竹箭七尺弩朝出射人夜射虎砦中無房亦無堵男解蠻歌女解舞千人萬人爲一戶殺血祈神暗乞蠱沙蒸水毒艸根苦上山下山那敢■﹝度支﹞蠢爾苗民爾毋侮虞庭兩階列干羽

△官倉行

長棘周袤三丈垣髙門鐵鎖緘兩關黃須碧衫下廒吏白板朱書十行字帳前喧呼朝不休剪旌分隊聽唱籌富家得粟堆如丘大車檻檻服兩牛鄕間餓夫立墻下稍欲近前遭吏罵

△崔生行【有序】

予之至京師也友人崔太史子鍾見之曰久不聞何子言矣爲我作崔子行

崔生自返金陵謫騎馬復走長安陌時危頗負經濟才海內但識文章客自從盜賊近神京四海不見煙沙淸黃河流血日慘怛中原戰骨霜縱橫朔風兵馬又巳弱天下財賦難盡榷書生不得言世務大臣誰有匡時略我到長安訪交友子與河內尢相厚感君戀故有綈袍吐膽傾心共杯酒六年更見玄都花萬事空傷薊門柳河內憂時未解顏子亦談兵不輟口金礦玉璞隱光曜紫气龍泉郁盤久議論反遭時輩忌形容豈免流俗醜王良伯樂不在禦驊驑騕褭徒能走人言古人未可輕古人往往皆無成子云老大不曉事殷浩當時空有名事去誰應嗟白首時來未必濟蒼生卽今風塵尙澒洞羽檄飛符逓相送西北山河戰角悲東南天地軍麾動江海未見魯連恥朝廷不聞賈生慟塵埃早知才質殊霄漢況覩名聲重閟宮淸廟待琴瑟大廈明堂要梁棟天生公等世所須努力他時有大用【篇中河內何粹夫瑭也】

△樂陵令行爲許逵作

山東郡縣一百八無有一城無戰場到今漂血成野水如山白骨橫秋霜雲臺功髙將不收投筆亦有書生謀黃金大印賜豪貴白面豈得言封侯唐朝公卿集如雲平原太守名不聞二十四城見賊走抗城乃是平原君君不見前者寇盜時縣吏州官各亡命北梁白馬終日行濟上黃旗錯相映不聞開門戰但聞開門迎嗟乎平原太守樂陵令

△馮都督歌

都督猛气世不多一日百戰千里過賊頭累累十萬馱東至滄海南黃河宋門西平傳凱歌洛水轉鬭風揚波虜營晝雨淋滂沱面貫雙箭猶揮戈君不見諸將歸來金滿室生封萬戶食千邑都督河頭死爲伯

○楊循吉

都下將歸述懷

△都下將歸述懷

鄙人自從三月來腹心久巳病癥瘕晨興至午尙不食夜枕呻吟睡尢寡蕭然一榻但髙臥𨿽有心曲誰與寫有人謂我病如此何不抽身向林野一聞此言卽再拜誰有愛人如此者久知山水淡有味漸覺功名輕可捨況今一病巳到骨兼與世事多痄疨病人自合臥活命安能奔走還騎馬大凡決事在巳心謀之朋友惡乎巳乘今秋至天漸涼定買扁舟向南下諸君請自各努力余非引髙毋誚罵

○周用

聞笛

嶺南大徵

走百病行

紙傘

△聞笛

寒星磊落愁不平爲攜長笛悲秋淸江妃掩面解佩泣山鬼照火黃狐鳴雲門古樂嗟無及後夔巳去絲弦急夜半淒淒不可聽陰風吹雨蒼厓濕

△嶺南大徵

材官先驅平賊壕奔蛇失穴窮猿號海水淨洗大食刀烏蠻髑髏含血臊何物稚子懷脂膏西臺白筆不可撓衡平豈得私爾曹縮首且勿幹秋毫論功無乃賢獨勞敢使法則同廉饕靑春攬我白獸袍坐覺炎裔風颾颾國家制作得所遭巨手合並諸公操行行明發瞻旌旄云日晻靄衡山髙

△走百病行

都城燈市繇來盛大家小家同節令諸姨新婦×下闕﹞

△紙傘

﹝闕﹞

○陸深

楊白花

新釘篇

△楊白花

﹝前闕﹞力一夜風來畱不得

△新釘篇【有序】

有新進士者【不欲名】其健僕嘩於國子先生之門曰汝舊釘也我新釘也新釘使得應舊釘使不應云云予聞之爲賦新釘篇

曾聞新人不如故今見舊釘不如新沙枕苔臥土花澀鉆刺無功愁殺人嗟爾釘同一鐵先穎脫遂鳩拙不見赤日中炙手或可熱天道每如此人事安足說噫嚱噓少婦利口可以出走疆奴制家閉目搖手國乏老成典刑誰守歲寒之姿松元是有願汝且弗嗔勸汝一杯酒可憐舊釘曾爲新那愁新釘不爲舊

○孟洋

沽酒行贈牟韋二撫君

△沽酒行贈牟韋二撫君

漢陽江上秋風悲落葉淒淒愁別離江頭壯士一相見並馬躊躇數回盻靑衫烏帽無光輝云是長安兩錦衣見君北來動鄕思君來想是從王畿牟公短軀異標格雙頰凝紅鬢垂白韋君年可四十彊方眉廣額身昂藏欲言向余淚盈臆昔年奉侍君王側日月麒麟殿上行雲霄虎豹班中直常承密旨按公卿時有微功佐家國詎料榮恩不可常朝遊禁闕暮江湘遙瞻北斗空翹首卻想西垣祗斷腸北地南州異風土天暄水濕多憂苦鴻雁髙髙向日邊關河迢逓何時還嗟余亦是投荒者低首聞之淚雙下

先朝末載遊帝京此時牟公巳有聲自從逆醜弄權術鞭撻朝士無虛日扶忠抗義公所優坐廢罹刑人共卹今皇誅逆法令明韋公牟公乃齊名才看執法拖金紫忽復飄零涉江水貧賤榮華信有時古今人事皆如此君不見張祿先生脫廁中相秦富貴傾王公又不見魯朱家奴置廣柳時來復作河東守與君今見且爲歡別買江魚共沽酒

○殷雲霄

秋雨嘆二首

△秋雨嘆二首

陰雲伏雨回秋光病骨卻愛秋風涼杖藜髙歌猶淸狂南歸鴻鴈鳴且翔我欲射之心悲傷嗚呼歲暮山中人未歸山中茅齋今是非

今年雨多不傷農村醪社鼓歌年丰漁父懶慢网罟空長官病起深山中再拜爲民祝華嵩嗚呼千倉萬箱安能足山中今有逃亡屋

○鄭善夫

汶上對月聞笛作商調哀切命船人度曲爲和賦醉歌

△汶上對月聞笛作商調哀切命船人度曲爲和賦醉歌

焉耆八月髙風起鴻鴈羣飛渡江水月下淸砧愁遠人天涯芳艸思公子王郎哀時最蕭索萬里迢迢向南國呼我上船設冰鱠仰天頌酒開胸臆關山茫茫何處邊但見急管哀中天馮夷聽曲波面出楊柳亂落西風前酒酣月落歌未巳隴思江情■﹝口答﹞然起未掛姓名玉策上願添海水金樽里人生合歡那可測有似大海翻萍葉回首親朋各別離豈無江漢通舟楫流光過鳥不復駐達官好爵身之蠹況乃豺狼橫地軸何限驊驑窘天步竹林諸賢皆酒徒嗣宗只願步兵廚古來賢達一澌盡醉鄕之托今何如

○林春澤

寧庶人故宮

△寧庶人故宮

君不見豫章城中闤闠族中墟莽然一平陸丹楹剝落朱門扃可憐舊是黃金屋雕甍碧瓦飛寒灰珍石奇花輸轉轂粉黛消沈野艸迷館娃香徑蒼苔沒陰渠瓦礫雜頹垣風雨啾啾鬼夜哭曾聞麋鹿遊姑蘇果見市朝變陵谷憶昔

髙皇定寰宇親王玉牒皆茅土天潢流派願靈長麟趾國風播終古邇來覆轍何相尋令人三嘆心悲憮前有猖狂漢庶人後有魍魎寧化豎臒仙不解貽嘉謀遺爾孽濠猛於虎王門千棄豈不崇胡爲染指窺金釜雞豚搜索哭茅茨舳艫叫突走商賈蛾眉奪入歌舞臺曳裾半集逋逃虜權門結賂擠忠良軍帳椎牛咽簫鼓自矜叱吒風霆生觸轍便作螳蜋怒豈知宗社威靈未可移黃圖自有金湯固汲黯未寢淮南謀亞夫一舉收吳楚君不見安慶城中星炮飛狐羣褫魄浮江歸王家渡口赤幟起踉蹌失色沈江底故宮雪熖漲天紅滿城焦土隨飄風潞河一夕虀粉空秪今西江之上但聞孫許之烈陽明功

○徐禎卿

曹別駕畫山雞歌

△曹別駕畫山雞歌

東昌曹侯擅丹靑天機觸手隨風雲戲貌山雞欻出艸錦毛霞翅回繽紛蹩距昂頭勢欲移似猜羅网立還遲家雞突見甘一決對此凝然仍自疑

○楊愼

禹碑歌

△禹碑歌【並序】

禹碑在衡山絕頂韓文公詩云岣嶁山尖神禹碑字靑石赤形模奇科斗拳身薤倒披鸞漂凬泊挐龍螭事嚴迹閟鬼莫窺道士獨上偶見之我來咨嗟涕漣洏幹搜萬索何處有森森綠樹猿猱悲詳詩語始終公蓋至其地矣未見其碑也所謂靑字赤石之形模科斗鸞鳳之點畫述道士口語耳若見之矣發揮稱贊豈在石鼓下哉迨宋朱張同遊南嶽訪求復不獲後晦翁著韓文考異遂謂衡山實無此碑反以韓詩爲傳聞之誤云再考六一集古錄趙明誠金石錄鄭漁仲金石略之三家者古刻臚列無遺獨不見所謂禹碑者則自昔好古名流得見是刻亦罕矣碧泉老子得墨本於楚持以貺予予撫捲而嘆曰嗟乎韓公所謂事嚴迹閟者信夫不然何三千餘年而完整無泐如此何昔之晦何今之顯晦者或翳之顯何或啟之天壽珍物神飫吾嗜不必以生世太晚爲恨也巳作禹碑歌以祀之紀

神禹碑在岣嶁尖祝融之峯淩朱炎龍畫傍分結構古螺書匾刻戈鋒銛萬八千丈不可上仙扁靈鑰幽以潛昌黎南還曾一過紛披芙蓉搴水簾天柱夜瞰星辰下云堂朝見陽輝暹追尋夏載赤石峻封埋古刻蒼苔黏拳科倒薤形巳近鸞漂鳳泊辭何纖墨本流傳世應罕靑字名狀人空瞻永叔明誠及夾漈集古金石窮該兼臚列箴銘曁款識橫陳■﹝鼎幹﹞■﹝鼎彗﹞和釜鬵胡爲至寶反棄置捃摭磨蟻捐烏蟾又聞朱張遊嶽麓霽雪天風彯佩襜搜奇索祕迹欲篇春倡撞和詩無厭七月崎嶇信有覿一字膏馥寧忘拈非關嵽嵲阻登陟定是藤葛籠窺覘好古予生嗟太晚拜嘉君貺情深忻老眼增明若發覆尺喙禁斷如施箝七十七字挐螭虎三千餘歲叢蛇蚺憶昔乾坤漏息壤蕩析蒸庶依苓槮帝嗟懷襄咨文命卿佐洚洞分憂惔洲並渚混沒營窟鳥迹獸迒交門檐朅來南云又北夢直罄西被仍東漸黃能三足變鯀服白狐九尾歌龐袡後乘包湖受玉籙前列溫洛玉疇■﹝冉龜﹞永奔竄舞那辭胝平成天地猶垂謙華嶽泰衡祗鎭定郁塞昏徙逃喁噞文章絢爛懸日月風雨呵護環屏黔君不見周原石幸半巳泐秦湫楚詛全皆殲此碑𨿽存豈易得障有嵐靄峯嵁巖跫音敻絕柱藜藿弔影■﹝風日﹞瑟森櫹柟湘我遺佩冷斑竹山鬼結旗零翠蘝造物精英忌泄露祗恐羽化難畱淹欲摹拓本鐫崖壁要使好事傳緗嫌著書重釘琳瑯譜裝帖新耀瓊瑤簽麝煤輕翰蟬翅榻煩君再寄西飛鷠【歐陽六一每遇難韻輒行崛彊公作似之】終

●皇明文徵卷十四

晉江何喬遠穉孝選

七言古詩二

△七言古詩二

丰坊

顧夢圭

唐順之

皇甫涍

薛應旗

康朗

王問

王世貞

徐學謨

李蓘

田汝麟

龐尙鵬

王世懋

許國

詹仰庇

黃鳳翔

於愼行

陶允宜

謝傑

馮琦

吳安國

屠隆

虞淳熙

袁宗道

劉黃裳

黃喬棟

鄧原嶽

陳邦瞻

萬表

李言恭

陳第

趙汸

劉績

沈周

唐寅

陳蒙

傅汝舟

錢文

兪允文

朱察卿

王叔承

沈明臣

徐渭

黃克晦

釋夢觀

劉方

郭眞順

閬州太守妻宋氏

金夫人

陳氏

○丰坊

春遊曲

△春遊曲

十旬風雨淸明節昨夜窓前見新月喜謂春晴可出遊平明攜尊南陌頭陌頭不見花開處城中城外多枽樹枽樹連天綠葉濃落花盡在春泥中春泥浩蕩從馬踏香魂宛轉蹄躞蹀看花淚眼忽澘然人生安得長少年

○顧夢圭

漷縣行

珠池嘆

感事四首

任別駕環攝篆吾邑愷悌淸儉日饌惟束蔬賦此紀之

△漷縣行

入城半里無人語枯木寒鴉幾茅宇蕭蕭酒肆誰當壚武淸西來斷行旅縣令老羸猶出迎頭上烏紗半塵土問之不答攢雙眉但欣公私苦復苦雨雹飛蝗兩傷稼春來況音連月雨綿城之西多艸場中官放馬來旁午中官占田動阡陌不出官租地無主縣中里甲死誅求請看荒墳徧村塢

△珠池嘆

廉州有平江靑鸞楊梅池雷州有樂民池產珠地也

先朝率十五六年或十年一采始得美珠上供邇者三年再采珠巳竭矣所得皆碎小藩臬有司並受詰責不知此物生息甚難取之太頻安得圓美每采費舟筏兵夫以萬計頑悍之民因緣爲盜今雷廉凋敝巳極采取不止將有他虞余承乏攝此事倘議復采當疏聞

聖明必不以無益害有益也

漢家嬪嬙無麗飾南海逍遙養泉客昭陽新寵鬭新妝照乘殊珠苦難得孟嘗美政龔黃班只今人怨珠來還璽書三年兩頒降驪龍赤蚌皆愁顏往時中官蒞合浦巧徵橫索如豺虎中官去後璽書來誰訴邊陲無限苦野老村童不著禈四山戎馬夜紛紛竹房無瓦缾無粟猶折山花迓使君天地精華易消歇不見虹霓片時滅賢哉魏絳辭梗陽絕勝隋侯玩明月

△感事四首

昭陽前殿玉樹枝榮華不柰秋風吹慶雲甘露永乖隔鳳管龍簫增我悲千金買得相如賦豈識人心難轉移君不見楚江文鱗巧相接復使龍陽淚承睫

長安一日封五侯輝煌華轂擁貂裘明珠萬斛來海嶠朱邸何人中夜投手公縕袍徒寂寞趙生擊築歌伊優君不見卽且甘帶鴟嗜鼠雲際龍鸞自翔翥

鸞旌孔蓋幸汾陰丹霞紫霧瑤壇深陽靈千宮儼簪紱太乙招搖皆顧歆虙妃揚矑玉女笑穰穰降康萬福臨君不見通天洪臺耀日月未得金莖調絳雪

畫戟門前車馬稀東市灑血沾朝衣雙眸只辧鬥間气中臺轉盻無光輝華亭淸淚如哽咽月中空喚行人歸君不見法家火甕吁可怖他年恐墮厓州戶

△任別駕環攝篆吾邑愷悌淸儉日饌惟束蔬賦此紀之

江南雪後長春蔬摘入筠籠薦午廚沃以廉泉且爛煮盧公謾詫蒸葫蘆翠釜駝峯自豪貴蕭然官舍常懸魚莫笑此中滋味薄蒓絲荇帶皆眞腴何家萬錢亦何益一餉巳剝貧民膚不如朝暮飽苜蓿淸夢卻與羲皇俱關西伯起今再覩口碑滿路良非諛鼎鼐鹽梅自此始老圃跂望靑雲衢

○唐順之

楊教師鎗歌

峩■﹝山上眉下﹞道人拳歌

古北口觀降夷步射復戲馬馳射至夜

△楊教師鎗歌

老楊自是關東客短衣長軀棗紅面千里隨身丈八矛到處尋人鬭輕健謂余儒生頗好武一揖滚滚發雄辧坐驚平地起波濤蠕蠕龍蛇手中現撥開雙龍分海嬉攢簇兩蛇合穴戰爭先盡教使機關縮退誰知賣破綻目上申眉【左傳事】猶自哂綿中褁鐵那能見滿身護著不通風百步攛來激流電飛上落下九點丸放去收回一條綫問君何爲技至此使我憑軒神■﹝目面﹞眩答言少小傳授時五步七步畫地踐邇來操弄三十年渾身化作枯樹干心卻忘手手忘鎗眼前只見天花旋乃知熟處是通神解牛斫輪安足羨因君亦解艸書訣君鎗豈讓公孫劍

△峩■﹝山上眉下﹞道人拳歌

浮屠善幻多技能少林拳法世希有道人更自出新奇乃是深山白猿授是日茆堂秋气髙霜薄風微靜枯柳忽然豎發一頓足崖石迸裂驚沙走去來星女擲靈梭夭嬌天魔翻翠袖舑舕含沙鬼戲人髬■﹝髟上思下﹞磨牙贙捕獸形人自詫我無形或將跟絓示之肘險中呈巧眾盡驚拙裏藏機人莫究漢京尋撞未趫捷海國眩人空抖擻翻身直指日車停縮首斜鉆鍼眼透百折運腰盡無骨一撒通身皆是手猶言技癢試賈勇低蹲更作獅子吼興闌顧影卻自惜肯使天機俱泄漏余奇未竟巳收場鼻息無聲神气守道人變化固不測跳上蒲團如木偶

△古北口觀降夷步射復戲馬馳射至夜

潮河北來幾千里夾岸穹廬雜軍壘傳聞漢官旌節至驚咄歡迎競羅跪抹額貂皮並系腰胡婦赤腳胡兒履中有老胡能漢語辮髮一條銀鼠尾告言天暖弓力弱箭垛乞移三四咫蹲腰搊目滿彎狐箭箭齊奔月兒裏當軒賜與錦纏頭漢人喝采胡人喜自矜長技正未竭一躍上馬事馳突珠帽半仄賣欹邪鐵驄驕嘶弄■﹝危臬﹞■﹝危元﹞可憐人馬如爭巧人藏馬腹馬人立翻身倒臥馬背上馬尾鬅松亂人發忽然馬去不聞聲一路驚塵向空沒蒲眼流星透煙霧道是胡兒飛箭發想見天山射鵰時意气雄豪誰可越騎歸人散悄無諠卸卻牙旗捲秋月

○皇甫涍

翠華歌奉寄白巗喬司馬

△翠華歌奉寄白巗喬司馬

翠華遙在鐘山側五雲松栢空愁色長幹街頭飛落花秦淮樹上啼早鴉鴈門旌旗塞江口蛾眉哭聲徹南斗翩翩漁獵百艸長紫鱗白額隨龍驤赤心將軍射鵰手馬上彎弓天子傍京塵北風暗麟玉梨園子弟爭馳逐彭蠡中丞思赤松畱都司馬哀黃竹禦苑朝天楊柳垂錦纜牙檣那得知寄書惆悵話王室一夜秋風鬂欲絲

○薛應旗

慈溪父老追送姚江書此諭還

△慈溪父老追送姚江書此諭還

溪邊有茅屋湖上有桑田從來長子孫不識縣門前近來官府徵科急時向街頭抱兒泣余亦何能寬汝憂扶杖百里隨行舟但願汝歸訓耕織輸將剩下充衣食

○康朗

長安道

△長安道

長安道上風瑟瑟紅塵入天馬蹄疾西街車騎如簇云翩翩時傍禁城出聞道中元八月時太平

天子萬壽期詔書戒日開金殿玉帛萬國同來儀九重淵穆不可見東朝賜宴復賜餞微誠不及叩閽門遙望髙玄鬱蔥�猜歸來束帶更垂裾靑雲府裏見尙書門吏傳呼如吒叱羣公衣舄共趑趄吁嗟貧士羞俯仰東帛何曾謁權府黃金買笑嗤世人一言不合主者怒主者怒猛於虎貴賤賢愚何湏數古來開合重禮賢詎必今人棄如土君不見長安市上一巫生流落秪誦三元經騎云舞鶴來天上腰金曳綬爲公卿一時王侯傾揖讓片言髙下生辱榮嗟乎逢怒爾亦免千金奉道天爲轉

○王問

春夢婆詠蘇子瞻事

潘海癡

△春夢婆詠蘇子瞻事

春夢婆柰爾何東西京洛逓相過陌上才人細馬馱邀入畹裏臙脂坡甲第千霄勢崖峨朱門大誰虎皮鞾連房結駟紫玉珂主人金張儀委蛇早年名籍通馺娑晝日承恩錫拳騧禁庭闌入莫敢訶庭下食客肩相摩吐嚼珠麝論懸河東風吹動珊瑚柯乳鶯啼花墀日和髙堂綺筵金叵羅翠盤紫峯刲橐馱軒炙猩唇臛燕窠醅潑銀缸香白醝金釵兩行花月娥脂凝皓腕橫秋波彈絲吹竹發淸歌屢舞柘枝影傞傞旅進三爵顏微酡醉歸洞房側弁俄象牀流蘇鈴索拖嬌姬當夕眉黛螺笑回嬋娟見微渦褥絺鴛鴦眠綠荷九疊池單結繡■﹝糸阿﹞小猊壓角璊刓磨燕寢香凝雲錦窩流光去人一擲梭詰朝零落歸山阿牛羊下來夕露多春夢婆柰爾何

△潘海癡

潘海癡發離披行年五十而無雌踏伏燒營賊皺眉口不要賞索餔醨三千廣兵帥者誰錯金刀頭市上嬉射雉城南夜黑歸大呼城門將吏欺歲給巨萬奚以爲

○王世貞

汾陽王單騎見虜圖歌爲郭都督作

題蔡端明蘇端明黃太史米禮部趙承旨墨迹後效少陵飲中八仙體

寄壽戚大將軍五十

甲申冬十二月十三日

報恩寺塔歌

髙皇禦槍歌

△汾陽王單騎見虜圖歌爲郭都督作

中興八葉唐成王手挈太阿歸權璫是時吐蕃大披猖河��已腥冠裳回紇角之蕃益張橫氈浴鐵霾大荒其气似欲吞秦迠令公七尺萬眾當親捧紅日騰扶桑九花神虯超欲驤■﹝夋羽﹞翿貝帶靑絲韁令公眼底無豺狼免冑微見須髯蒼大酋咋指小酋僵兩都香火當復���詞組還氈鄕舉觴釂天天爲黃馬毛蝟��不揚萬刄立卷三秋霜先聲一夜摧西羗穹廬倒卓贊普亡俘兒解辮血洗創朔方以北仍稱唐歸來鍾皷登明堂二十四考黃金方臨淮愧死軍容忙田家老奴跽道傍何來樞密開同光後人往往誇身彊將軍少年鐵裲襠連錢插羽梨花槍用如電掣星流芒巴蜑賓叟黃頭郎愛養死力同肝腸一葦坐掃千餘皇爲侯此圖侯莫忘白茅虎竹出禦牀還侯太尉邑汾陽

△題蔡端明蘇端明黃太史米禮部趙承旨墨迹後效少陵飲中八仙體

尹謨郢斵何太工宛若老將藏其鋒卽論艸艸無凡蹤稽生土木金焉蒙【書家謂蔡土偶蒙金】眉山命態嬌且丰阿環玉膚雙筯紅酒酣斜捲霓裳風爾昔往往論纖濃莫云墨豬豬亦龍【書家謂眉山墨豬】豫章骨立兒作翁踉蹌獨上峨眉峯翹足下瞰中原空不辭墜折蒼藤封襄陽翩翩趫若風錦衫危帽靑■﹝馬聶﹞驄跳蕩百戰無衡鋒耳輪躍刄足躡空當時鼎立難爲雄筆冢處處騰秋虹晉鬼夜哭悲途窮吳興指端天與工墨池墨瀋蟠胸中燁如威鳳翔岐丰山陰之宗誰大宗王孫隆凖眞乃公

△寄壽戚大將軍五十

漁陽健兒日歡謼東風融冰作駝酥問誰得此造物乎雲臺大將東創胡尺箠提束鞭谷蠡一書飛去掃撐塗千兵注目鐵如意萬馬回頭金僕姑椹紫衫圍麟刻帶茜紅纓掛虎盤符東方別獻肅愼砮西域潛輸天馬駒帳下剖符諸部曲軍前解辮五單於緋衣將炙紫衣酒服匿畱犁競前壽彈琴峽口無殺聲掛甲峪頭多息肘久傳名姓勒扶枽近道

君王誇細柳鬢經百戰霜不辭心爲孤忠日堪剖矍鑠遠居新息上丹靑肯落營平後直置鷹揚四十年表君靑社能歸否

△甲申冬十二月十三日【此詩想爲王文肅入相作】

長安東風散木稼徳星熒熒照江社五年南陽思臥龍一日中國相司馬父老能追弘治日斯人豈出三原下卽看凡羽羨葳蕤坐使饑烏亦喑啞咲呼諸兒煨榾拙團欒且說升平話

△報恩寺塔歌

壯哉窣堵波直上三百尺金輪撐髙空欲鬭曉日赤浮雲遏不度穿泉下無極鐘山頡頏一片紫余嶺參差萬重碧

髙帝定鼎東南垂文孫憯啟燕王師燕師百萬斬關入廟社不攺天樞移六軍大酺萬姓悲欲向罔極酬恩私阿育王家佛舍利散入支那有深意中夜牟尼吐光怪淸晝琉璃暎纖碎

帝令攝之寘塔中寶缻嚴供蜀錦蒙諸天悉憑龍象擁千佛趺坐蓮花同匠師琢石細於縷自云得法忉利宮亦知秋毫盡民力謬謂斤斧皆神工波旬气雄佛緣盡紺宇雕闌銷一瞬烏芻額爛走不得韋馱心折甘同燼海東賈客莫浪傳此塔至今猶巋然老僧尙誇護法力永寧同泰能幾年

△髙皇禦槍歌

臣自守太僕於午門之五鳳樓恭覩

文皇帝禦用槍槍有號帶退而作歌蓋十有三年矣旣而起家南司馬復於故宮之五鳳樓恭覩

髙皇帝禦用槍凡二大者幾盈握修可丈六尺疑卽用以步戰者也小者修殺四之一圍殺亦如之疑所謂馬稍也滁和之間蓋無日不親禦焉武昌而後不復自將矣此槍樹之禦座右以示子孫母忘王業艱難嗚呼休哉臣不敏復作一歌而年老才盡有愧於舊多矣

眞龍魚服事假王當時四海一滁陽椎鋒跳蕩無前敵馳射威神不可當猊鎧淋漓染胡血蛇矛夭嬌盤秋霜此矛大細凡二柄用之掣電舒神光橫驅鐵騎掃建業直擁舟師下武昌登壇拜帥徐與常始握中權不自將按圖一詔制萬里挾箠兩兒鞭八荒羽書絡繹報宣捷虎殿委蛇進講章干戈倒載三十禩禮樂明備同軒皇玉几親憑誨孫子艱難往事母輕忘蟠螭小架二矛立儼置五鳳樓中央和弓垂矢俱辟易禹謨舜典同輝煌馬上得之馬上治陋哉漢主胡弗詳平城七日脫餒鬼猶向沛兒驕故鄕嗚呼何必猛士守四方

○徐學謨

佛牙行

白螺行

頭陁生行

△佛牙行【有序】

佛牙者孱陵二聖寺所藏形模詭異香气襲人亦一神物寺僧持以示余因念此地屢被水厄室廬蕩析乃今寺與佛牙獨無恙當必有呵護之者書此

孱陵佛牙如掌大妙香伴供彌陀座雕龕珍護幾百年相傳辟支此蟬蛻貞元佛骨竟何如天子親迎走使車世間神物無相識不遣孤臣有諫書

△白螺行【時景藩索課於此苛甚民無寧字可念也】

風吹巫峽江如�欺何者一螺當江坐勢壓水口抵嚙崩沙脊嶙峋橫伏馱螺邊人家泛估船得魚買鹽撐日過去年水渰車水堤滿縣漂衝失耕作官府有差無處派翻視白螺爲奇倶紛紛下帖迎上司白日索夫夜巡邏可憐殘孑苦無皮忽傳使者收門課門旣有差地有租此額更從何處科生血迸地不得收爺娘妻子忍遷播輸錢猶可輸命難偪側乾坤幾穩臥魯門爰居知避災眼前世事堪一唾老蛟跋浪白鱣泣賤夫只恐滄江破

△頭陁生行【並序】

頭陁生者故遼藩弄兒國亡後祝發入道爲襄陽邏者所得余哀其窮釋焉作是篇

江陵昔日重驩宴侍兒俱在方華殿酣歌那省風愆篇狎比貪看佞幸傳是時頭陁生幾年鬟云繚繞垂兩肩宮娥望幸不得前眾中一身當三千長秋翻結齊紈怨綺閣偏承剪袖緣自謂穠華可長久狂飆忽集章臺柳天上才飛司隸章宮中巳授邪臣首白馬盟寒帶礪空黃龍讖應狐貍走六王之鬼餒不餔曳裾賓客爲鉗徒頭陁何物麼麼者飛身化作昆侖奴袖間金錯一匕首腰下赤羽雙僕姑禁門躍出扛天杳白日重關失萬夫回頭慟哭下宮血當年嬰曰誰存孤折卻匕首揮僕姑吾儕小人何爲乎往日紅顏堪一擲行雲過眼湘江碧黃金散盡舞臺傾靑鬢悞身眞可惜轉盻君恩不到頭並刀斷送舊風流欲尋云外龍堂寺不覺秋深燕子樓浮生如露亦如電流浪年光颯飛箭傷心莫話囀春鶯埋骨堪投定惠院朅來何事逐紅塵猶是從前一幻身香飄膩玊侵羅帣淚決流波濕漢津紫盂白衲彊裝束伶俜還帶雙蛾蹙階下低頭望使君十年前是荊州牧昔日亡陳怨麗華至今遺恨後庭曲不信兒曹生祻胎後來國事誰傾覆奏�還識聖恩寬讞書終貸伶官戮世上全身湏馬蹄江濱何處藏魚服西方本是再生天金輪轉出迷魂獄故國淒涼莫嘆嗟飄零行腳向天涯縱然未了三生債更望何門認主家

○李蓘

隔江望潛江

△隔江望潛江

大江汨汨來何窮漢武射蛟江水中波濤閃閃蕩西日猶疑妖血畱腥紅潛嶽峯髙隔江滸碧館琳官霧撐拄英風冥漠不可扳曉雨神堂鬧秋皷

○田汝麟

遊空同山歌

△遊空同山歌

空同山乃在涇水之南太白西危峯峭壁與天齊上有棲雲千尺之幽洞下有回流萬折之深溪煙岑古木渺無際虎豹鼪鼯白晝啼憶昔軒轅帝問道廣成子煮銅荊山下煉藥鼎湖裏道成騎龍飛上天空畱玄鶴巢雲煙玄鶴招之不可得翩翩四萬八千年我來空同尋僊迹欲索玄珠遊無極塵海茫茫何處求山寒日夕空天碧

○龐尙鵬

偶有異聞作此浩嘆

△偶有異聞作此浩嘆

秦廷不信馬如鹿趙髙坐法夷三族如何白晝人寰中一手能掩天下目峩冠徐步曳長裾儒名盜行何勝誅利欲滔天比洪水排山漂木人其魚

○王世懋

賦得嶽陽樓送關中劉伯時之嶽州

△賦得嶽陽樓送關中劉伯時之嶽州

洞庭天下水嶽陽天下樓樓懸日月觀水納乾坤流昔人憑軒嘆孤各今日登樓二千石木蘭髙擁使君舟山竹聽殘老龍笛樓外歸鴻欲倦過到時應及洞庭波君看木葉無邊下何似秋風渭水多

○許國

爲李寧遠題所藏呂祖圖

△爲李寧遠題所藏呂祖圖

邯鄲客捨塵夢足一枕黃梁炊未熟淡黃襕衫烏角巾修髯廣顙人如玉咸通之中曾射策云房邂逅傳丹訣願言混世遊人間掃蕩妖魔三尺鐵坐依盤石蔭長松知在蓬山第幾重黃鶴九霄驂日月靑天一片開芙蓉浪迹風塵弄雲水紛紛幻化傳人耳有時吹篴起滄浪有時賣藥來城市朱門繡戶狎侯王酒樓茶肆佯淸狂對面誰知回道士舉頭空望呂純陽醫閭山髙遼水闊昔年華表空歸鶴虎帥依稀是後身龍泉拂拭猶新鍔只今四海淨煙氛閒坐靑山玩白雲匣中飛劍無勞佩邊廷爲有李將軍

○詹仰庇

泛舟山行

△泛舟山行

霜淸木落千山淨溪流十里明如鏡與客相攜上釣舟中流自在一帆正鷗鷺沙頭狎不飛楓林橋畔寒相映停汨登山破曉行煙消日出開荒徑杖藜陟巚入翠微剪艸披荊窮地勝半榻松陰日影移云深猿烏空中應科頭一醉君莫疑翛然倚樹發淸詠詠歌潦倒可忘歸渡口黃昏日色暝

○黃鳳翔

嚴氏故宅

△嚴氏故宅

甲第連云敞九陌滿牀袍笏塡門客輿臺指顧猶咨嗟云是故相分宜宅燕巢不攺主人非棟宇曾入縣官籍此如傳捨閱過賓居者後先威翕赫憶昔

先皇臨禦久樞衡簡眷惟求舊衷言密札屬耄臣倒竊太阿牢在手王章封事立見誅孟佗傾貲印系肘狡兔舐毫營窟穴郿塢積金埒岡坳朝堂仄目道路憤受恩偏出廷臣右一旦太陽陰靄開借劍回天亦快哉父奉賜玦子爲戮曩時豪貴成飛埃田園鬻作閭閻物珍鏹輸歸內帑財幾與鄧通同餓死那望廉頗賓客來君不見房杜諆斷效賢勞後嗣弗類伏歐刀馬燧戰功著藩垣居宅終榜奉誠園忠勛之臣尙如此何況姦回世接軌後人空自哀前人試睹傾輈一齰指

○於愼行

雙林寺歌

後贈李本寧歌

△雙林寺歌

道旁佛宮誰者築珠樓寶殿橫山麓僧徒指點爲予說此寺方成主人逐憶昨十載气燻天吐納日月揮雲煙外廷稍引三公勢內禁親操六璽權出入鉤陳畱筦鑰笑談甲觀走金蟬建寺平侵貴主第施僧直請大官錢輸來多寶堆成塔輦盡黃金布作田法宮梵宇何連曼勝地名區看不斷墓上林園學

九陵祠前樓閣成雙觀落成牛酒國親供建醮香花天女獻吁嗟此寺獨渺小赤刀巳欲盈千萬我

皇神威符

世祖距脫大姦俯地取郭家金穴入水衡鄧氏銅山歸少府廬兒解玉乞街衢宅婦懷簪隨卒虜惟餘此寺在郊原虹梁綺構誰爲主珠网空懸梵鐸風靑苔目蝕琀瑯雨盛衰轉盻那不有幾年翻覆看如許君不見江陵城頭土三尺若敖餒鬼不來食一代賢豪此謂何爾全首領恩亦極

△後贈李本寧歌

李君李君汝今坎壈何甚哉七命藩臣二十載朝天又奉除書回憶昔蓬萊開內院翩翩二九淩霄漢大者爲相小乃卿君乎鎩羽來何晏當代詞場論作者君及江東兩司馬誤殺人間白眼兒輕言侍從無風雅一去承明閱歲年秦梁蜀越多邅延道髙不容豈有以異哉造物操微權我聞柱下之裔多才子白也飄零賀折死今日得君而三矣君今不夭復不賤又無畱滯安有此李君李君爲我楚舞我爲君歌歲雲暮矣將如何天生豪儁必有用如君不信長蹉跎涇水一斗泥作爲一斗谷淸者受其名濁者食其福翹翹常不足碌碌常有餘人者歆其實天者寶其虛請君還我淩雲筆我還君家祿萬石

○陶允宜

蘄州五產蓋五美也而有五害各爲之歌

旣作蘄州五歌客有稱麻城鵝黃陂葛者再爲二歌

△蘄州五產蓋五美也而有五害各爲之歌

蘄簟

蘄艾

蘄蛇

蘄州竹絲

蘄龜

蘄簟

簟出蘄州世所無黃金靑玉交芳敷五月六月瘦骨枯七尺八尺胡牀鋪肌冗膚凝滑气息蘇恍坐冰閣眠冰壺皇都炎熱逾江湖貴臣催簟如催租民情誰語州大夫

蘄艾

七年之病三年艾起死回生人所賴芁芁白葉功爲最所喜風漧嗔日曬麒麟山上王城在索取其中卻其外出入頗煩閽者怪何時斷種出野菜火病箠痕兩無害

蘄蛇

花虵方頂尾甲指捕者刲腹投之水自脫腹胃淨如洗大如竹箭長尺咫能卻風姅化食痞方其出穴疾如駛偶遭毒吻人立死我節食飲愼眠起諸邪不侵病良巳

蘄州竹絲

城中百器貴竹絲巾笥硯篋酒尊觽髙者投壺大盤�薄如片紙細如髭膠膝爲骨金爲姿手劈心算無停時輕價重價寧敢辭但無踐踏無鞭笞蘄水斑竹今何爲

蘄龜

千年綠龜小且奇大者象栗象圍棋甲冑凜冽毛毰毸瀟瀟時有淸風吹置之盆水生漣渏蚊蠅遠避塵自離壁頭牀足兒曹嬉不飲不食長如斯求之艱難誰得之

△旣作蘄州五歌客有稱麻城鵝黃陂葛者再爲二歌

麻城鵝

黃陂葛

麻城鵝

麻城鵝品光州右前如鴨雛或如鷇餌以膏粱以菉荳肉色紅鮮滋味厚取之爲酢進元後八珍九飣同稱壽近年黃州失耕耨一鵝之肥幾人瘦黃庭換字言何謬

黃陂葛

楚人種葛不種麻男采女績爭紛拏黃陂所織尢精嘉光潔勻細眼不斜皎如白薴輕如紗進之內宮傳相誇雲綃霧縠無光華價值減少尺幅加織丈早家逃九家

○謝傑

死馬行

△死馬行

月月橋門進艸束千束萬束猶不足朝朝死馬出橋門五匹十匹紛相屬馬艸日進馬日饑馬饑日死人日肥圉人圉人焉用爾輩爲艸行上艸將錢買豬行領馬作肉賣賣馬肉輸馬錢馬死何能值幾緡賣豬豬錢未得到前馬未償後馬倒艸行轉向圉人卻買死馬艸明朝又進橋門道

○馮琦

燕然行

觀燈篇

△燕然行

石鄰鄰艸斑斑邊城五月如秋寒渺渺平沙幾千里天風吹暗燕然山燕然山下臨大虜旁有兩人相對語握手長嘆淚如雨一人自言出門時牀頭妻子牽衣啼桁上無襦釜無糜桾今早出何時歸且復搵淚一慰之投劍仰天自嘆郗朝役鎭城南莫抵鎭城下聞說�尖下復道散夷馬巳知饑寒棄原野倉皇骨肉忍相合一人欲語還囁嚅回頭看有行人無一從互市不備胡但備將軍營內呼營內呼何時巳君亦大從容復欲念妻子奔走無小休何暇問生死中夜歸來且自喜寧知明日復爾爾丈夫生死會有時恨不一死驕胡壘倉卒有語難具陳不敢久立當通津夜來同望關山月應照關前灑淚人

△觀燈篇

帝握千秋歷天開萬國歡鶯花周正月燈火漢長安長安正月璇璣正萬戶陽春布天令新歲風光屬上元中原物力方全盛五都萬寶集燕臺航海梯山入貢回白環銀甕殊方至翡翠明珠萬里來薄暮千門凝瑞靄當天片月流光彩十二樓臺天不夜三千世界春如海萬歲山前望翠華九光燈裏簇明霞六宮盡罷魚龍戲千炬爭開菡蓞花六宮千炬紛相似星橋直接銀河起赤帝眞乘火徳符玉皇端拱紅雲裏燈煙散入五侯家炊金饌玉鬭驕奢桂燼蘭膏九微火珠廉繡幌七香車長安少年喜賓客馳騖東城復南陌百萬縱慱輸不辭十千沽酒貧何惜夜深縱酒復徵歌歸路曾無醉尉訶六街明月吹笙管十里香風散綺羅綺羅笙管春如繡窮檐蔀屋寒如舊誰家朝突靜無煙誰家夜色明於晝夜夜都城望月新年年郡國告災頻願將

聖主光明燭並照冰天桂海人

○吳安國

戲作十二辰詩贈定齋

滴水巖歌

玉華洞歌

△戲作十二辰詩贈定齋

黠鼠作賦君才髙妙析義理紛牛毛雄文如虎百獸嗥筆鋒殺兔飛霜毫南陽龍臥誰能料失意翻爲蛇蚓笑君誇倚馬人盡驚我愧亡羊眾成誚君不見沐猴而冠矜裏閭壯士獨舞雞聲余又不見長安俠少競走狗菑川老儒仍牧豬

△滴水巖歌

滴水巖在歸化縣東北五里玉華洞在將樂縣南十里滴水以敞勝玉華以幽勝然以玉華視滴水奇勝不啻倍之予幸以使事過此與窮其勝眞僊棲之極境神臯之詭觀目眩心怡裵徊忘返不知此身復在人世孰謂世外更有十洲三島邪案牘倥傯欲賦未暇也作滴水巖玉華洞二歌

疊疊靑山靑未了萬木陰森一溪遶峭壁徐搴薜荔深幽巖忽破煙霞曉振衣直上九千仭不見行人見飛鳥僊源朗豁僊之家石尖幻出雙蓮花蓮花之水滴不斷遊人久作天漿誇天漿一吸百歲生誰其渴者思金莖歸云半帶晴雨濕萬壑瀉盡冰壺淸洞門雙鎖谽谺曲三柱髙懸削寒玉欲將靈境標昆侖不必飛來自天竺洞中皷磬傳虛聲颯然天籟空山鳴天風漸扶兩腋上騎鶴更聽緱山笙飛橋側傍黿鼉跨危柯倒掛猿猱下空餘流水日潺湲莫記桃花幾開謝鴻蒙窈窕別有天蒼翠亂落層崖巓珠簾暗透石門靄丹竈盡沒靑苔煙杳然欲出在何處我醉且借仙牀眠仙蛻飄颻白雲隱那爲復有僊人影飡霞漱石齒還礪撥霧淩虛骨猶冷偃蹇偏能憶桂叢浮沈轉自憐萍梗徘徊下山歸騎嘶峯頭日近崦嵫西欲窮勝槪不可得聊記歲月畱新題

△玉華洞歌

朝行訪名山暮行訪名山垂藤翳絕壁蒼翠數里間石梁斜度石門窈中有仙境非人寰列炬分行叩玄宇側足褰裳共傴僂芒鞋亂踏壑底云巾角時沽洞中雨勝迹窮摉此一時蘚刻模糊巳千古怪石林立多仙蹤崚嶒鐫削疑鬼工山人對我彊名狀神奇瑰詭何能窮淸如瑩冰雪秀若攢芙蓉靑冥蔽日月合沓開鴻蒙紛疑下幢蓋奧復成房攏雙巖踞虎穴一柱擎鰲宮九轉伏丹火三芝披紫茸寒潭俯瞰不見底中有黑水藏癡龍玉局堪彈玉琴撫左撞洪鍾右考鼓宛聽鈞天饗帝臺一觴消盡人間苦嗒然萬籟歸空冥耳畔只聞流水聲探奇不惜竟遐阻磴道斗絕升天行五城樓閣破杳靄不信海外爲蓬瀛懸崖亙天闕石罅排云扃巨靈擘髙掌神嶽潛眞形竦身跳玉壺拂袂朝紫京坐令耳目駭頓覺心魂淸盤旋幽眇徑欲絕峯頭一竅天微明山光樹影尙恍惚半空隱隱天雞鳴丹梯更淩一萬丈湏臾忽出飛鳥上蒼茫疑雨復疑晴疊峷回巒盡相向山髙日落箒路賒隔林鼓吹驚棲鴉洞門深鎖不知處回首一望空煙霞何當便棄■﹝羊星﹞膻食長與僊人采玉華

○屠隆

韓蘄王花園老卒歌

△韓蘄王花園老卒歌

中原胡沙漲天起汴城日落大旗靡翠華北去泥馬南坐擁西湖衣帶水蘄王徒步起行間百戰馳驅劍光駛金牌晝飛玉塞昏獄書一成嶽侯死王也搤腕气沖冠鳥盡弓藏痛唇齒飄然角巾歸西湖自號淸涼老居士湖邊花園春色妍亭亭百花紅燒天守園老卒鬂發短白日閒就花陰眠蕉鹿呦呦蝶栩栩石頭爲枕苔爲氈黑甜正熟履綦響王來蹴起始矍然頭顱若此隙駒過長日如何只髙臥相公勿輕灌園人渭濱垂釣淮陰餓龍泉補履鎌刈葵閒卻英雄無事做王嘆此叟何气豪與爾十萬金錯刀靑雀樓舩貫月上紅牙歌吹遏雲濤少女如花雜賓從鬅松白髮照錦袍口衘叵羅海霧捲手揮如意江風騷酒酣指點桂帆去鳴笳疊皷淩波濤夷王倒履迎上客匝地■﹝毛瞿﹞毺布瑤席光生珠貝鮫人探寒透冰綃龍女織趙氏璧玉連十城石家珊瑚髙數尺歸來大艑蘄王欣豪傑計倪少伯倫胸中之奇聊一見遊戲仍臥花陰春吁嗟乎尉遲微時會鍜鐵王猛不遇行負薪塵埃物色古所嘆從此不敢輕相人

○虞淳熙

西井行

△西井行

山光入門蒼鼠驚廢蕪蝕地蘺薋榮落梠飄瓦交縱橫黃芽雪壓出古塋云是

文皇之麗卿一枝玉艷輕瑤瑛椒暖蘭香梵曲聲如天渝如帝笑飛瓊鳳文雙舄歸無名金支拂天北平斗南天盡苦遙徵鐃歌朱鷺音淒淸轀輬車冷垂寒旌臺前作伎駕不行君王冥路通幽情金燈中宵朝玉京神來月出山鳥鳴誰披女蘿騎虎迎於今寂寞寥天明方相夜散束芻兵鬼火無煙炊死莖

長陵春日聞金鉦可憐芳俎流塵生張朱廟裏刲大牲好徳遠色城無傾長城短處鄰寶城築之登登誰敢爭

○袁宗道

元宵

△元宵

獨倚寒檐看明月月穿凍枝射衣白火彈捎天聲吒吒猛省今夕是元夕六衢今日人如蟻到處筒花吐金蕋三更煙滅遊人歸月洗天街淨如水筒花開謝何匆亟馬上看花人嘆息不知花笑看花人轉眼豪華也銷歇白蘇居士大耐酸菜盂粥椀坐團圞木檠瓦缸光爛爛不湏更買彩燈看

○劉黃裳

邯鄲行隨張使君肖甫出獵

題李小將軍畫

△邯鄲行隨張使君肖甫出獵

使君按節邯鄲城遊子邯鄲意气生相從射獵西山去城中少年來縱橫紛紛罷擲慱場裏追呼云仕黃塵壘白馬連環響夜霜琱弓香箭明秋水使君紅旗山上麾我正揚鞭馳繡羈馬度長橋翻凍雪箭穿枯柳斷冰澌山頭北風吹艸急道上豺狼向人立少年隨我拍靑絲一箭雙狼死原隰使君歡動弄金杯疊皷鳴笳錦帳開八郡良家驅虎落三河俠客奮龍媒邯水鄲山冷朔云趙舞燕歌空古墳海上惟懷魯連子城中還憶平原君加禽逐獸無窮巳西山銜日牙旗紫使君夜獵入孤城城上寒鴉棲復起散騎黃昏度狹斜滿樓鐙火宿倡家稍將血兔牀頭煮臥聽銀箏醉雪花

△題李小將軍畫

畫山何得用金碧李小將軍創其迹風落秋屏冷翠峯千山空斷黃沙磧近來僅數仇十洲筆灋𨿽工損气格當年傳說我

文皇北徵直搗陰山傍羣山疊峷出玄漢碧色金輝照人面馬上大叫龍顏喜世間山色無如此天開圖畫北海間李小將軍筆灋是乃知將軍之山有所傳不是堆金積碧爲空山�田吾觀此幅將軍眞璚樓朱薨秀水濱綠松片片皆龍鱗筆筆斧出靑嶙峋將軍至此將千年生气猶存飛紫煙堂中風吹山欲動耳邊瀑瀑鳴湫懸樓中之僊身似鶴金銀臺峭明珠箔蓬島能移席上開雲霞攬取尊前落鄭谷才髙類此峯邀余�巳酒弄山松披髮若坐翠山裏海上羣僊爾定逢

○黃喬棟

桃葉渡

△桃葉渡

淮上年年桃葉飛津頭行人何處歸春來潮水幾深淺舊時桃葉今是非秦淮南畔靑樓道樓中顏如桃葉好借問遊人屢經過涼風幾度傷秋艸

○鄧原嶽

儀眞道中見桃花盛開感而賦之

△儀眞道中見桃花盛開感而賦之

偪側復偪側行盡江南又江北二月桃花爛熳開燦若朝霞弄春色今年苦雨花較遲江北不如江南時但願春風隨轉轂到處花開絆馬足

○陳邦瞻

閩都行

舟次王家渡是新建伯擒寧庶人處感而作歌

夏相國白鷗園歌

徵南行

△閩都行

我來訪古入閩關浩歌遠上越王山越王山色長不攺越王宮殿今何在當年龍虎鬭長安沐猴空笑楚人冠英雄事定爭裂土南海威儀盡漢官時移物換幾千年冶城風景日芳妍山河總入黃圖盛關塞誰言霸气偏三條五劇如繡錯繁華端不讓京洛年少遨遊學五陵朱門冠蓋如平樂鈞龍臺畔春未央浴鳳池頭花柳香荔子夏丹長奪日榕陰冬綠不經霜四時士女多袨服百夫時世有新妝還聞海俗爭雄利戲沓鯨波如履地快楫年年五島行奔帆夜夜雙洋至蜀錦吳綾恣輕裝夷琛蠻贐成歸市珊瑚不數鬭石髙香气那驚偸韓異以玆佳麗擅遐陬寶馬鈿車似水流自信烽煙長絕警自言歌舞不知愁馬援何湏銅山柱張騫但問乘槎處閩水常疑天漢通閩山日射扶桑紅莫愁世事有陵谷莫嗟雲雨多翻覆好聽欄街兒女歌絕勝玉樹江南曲

△舟次王家渡是新建伯擒寧庶人處感而作歌

西山乍捲章門霧片帆遠拂江頭樹春水茫茫無岸邊舟人指點王家渡風煙慘淡忽攺顏爲陳七十年間故

武皇禦極愛遊戲陰雨忘作綢繆計離宮歌管常遏雲天下兵戈忽滿地不獨西北起胡塵果爾東南生反气仰射寧知帝象尊順流擬奮龍蟠劫此時勤王誰最亟羽檄奔馳气淒惻王公慷慨建義旗一皷江城俱動色入穴直探白額兒循江不假黃頭力劍气遙連秋水光樓船俄逐飛煙赤北極祥雲本自黃南州殺氛無繇黑河淸海宴此一時經綸想見艱難日風檣陣馬安在哉江水悠悠江水寂說罷沈吟轉自哀目前時事猶可猜蕩然畎畝爲溪壑安知不有盜賊生蒿萊窮儒何用憂念此濟世自合英雄才古來治亂尋常耳放歌聊與云徘徊

△夏相國白鷗園歌

我來葛溪水試問白鷗園路人煩指點彷佛見朱門朱門當年手可熱今日池臺鎖空宅桃李春風久寂寥梧桐夜雨自蕭瑟憶昔

先皇致眾賢夏公慷慨獨英年巳見片言契魚水更思談笑畫淩煙瑣闈獨立何磊落黃閣巖巖類喬嶽艸疏動咋渭厓舌奮髯欲折永嘉角勛名早就鬢未皤丈夫得志可柰何門外金章塡畫戟後庭玉貌雜笙歌歸來江國愛江沼容與含情對鷗鳥艸色空憐綠野春雞聲催候東華曉繇來衛霍互興衰何況田竇有傾移遂令漢殿賜環日俄見吳門齒劍時滿堂賓客巳非故蛾眉流落瘴鄕路鳥雀還飛翟氏門牛羊早上孟嘗墓百年往事巳依稀尙使遊人淚滿衣白鷗獨是忘機物依舊煙波自在飛

△徵南行

漢皇昔日議開疆尺箠撻盡西南荒諸夷彈丸何足亡直取羈縻同犬羊歷載二百無寧狂誰使麼麼化陸梁庸蜀江畔腥血沸貴築城邊白骨僵巳聞伏波下桂水更遣樓船浮豫章抽兵悉配三河士選戍全徵六郡良幕府上將气如虎監軍使者新持斧號令風霆威雪霜滅此朝食焉足數塹山湮谷事窮攻密箐叢篁蛇虺中頗虞金芻塡壑委轉愁瘴癘連營空水上墮鳶漸堪憫穴中鬭鼠誰爲雄自昔攻心稱上策思田憑祥總前轍不然州郡亦良圖張喬祝良今豈無收取十萬行營旅東戮鯨鯢北系胡

○萬表

閔黎吟三首

△閔黎吟三首【有引】

淛參政平崖錢公出按四明會予於舟中談及徵黎事悲動顏色且示以閔黎諸詠惻然傷懷因而有作

地何產柟與速吾何畜豕與犢豕犢盤吏反嗔柟速窮年束不足但願黃金滿粵南寧使黎田不盈粟粵南金多吏不索黎田粟少人未哭刻箭爲約安得銷【黎人借錢無約刻箭記之】歲歲生當剝吾肉負戈因拚一命償嗟嗟黎人誰爾牧皇章惠爾非爾毒

虎兕來猶可奔狼師一來人無存大徵縱殺玉石焚昔人鵰剿只一村鵰剿功成賞不厚大徵蔭子還蔭孫殺一不辜尙勿爲何況萬骨多冤魂願君爵賞母苟貪但以三槐植爾門

鑿而飲耕而食撫黎何事來相逼【舊設有撫黎老人】瘠牛可畊豈不惜薑水那堪吞滿臆【撫黎逼黎人之財則以薑水灌之】遙明燈火忽驚疑一望旌旗我心惻【撫黎至黎則明燈揚旗以往】羣黎艸木豈有知貪吏朘削無休息攻掠犯順誰所爲撫黎毒黎還毒國南徵稍喜平崖公殲掃惟悲不爲徳

○李言恭

渡黃河

△渡黃河

濁流直下三門來一瀉萬里何雄哉飛浪紛紛懸瀑布驚濤滚滚鳴春雷聞出星宿尙微細奔入楡關薄雲際排空浴日白袒寒龍宮鮫室知何處片帆搖曳過徐州兩岸靑山遠若浮銀潢天上如相且自乘槎問斗牛

○陳第

塞外燒荒行

△塞外燒荒行【有序】

薊自嘉靖庚戌虜大舉入犯至隆慶丁卯一十八年歲苦蹂躪總兵凡十五易自隆慶戊辰南城戚公實來鎭薊時總督者二葉譚公也至萬曆壬午一十五年胡塵不聳民享生全極矣乃論戚者謂不宜於北竟徙嶺南嗟夫宜與不宜豈難辧哉作燒荒行以寄於悒

年年至後罷防賊出塞燒荒灤水北寒風刮地人骨開凍雪連天馬蹄仄枯根朽艸縱火焚來春虜騎饑無食雷動千峯劍戟橫日搖五采旌旗直揚威士卒不憚勞安攘閫外臣子職君不見嘉靖中年虜反側東西合舉犯中國潮河潰入逼郊圻九門盡閉嗟何極

天子震怒斬司馬遂召諸道防薊域朝廷建議設督臣歲歲侵掠勢愈棘督撫誅夷並謫戍生靈茶毒慘傷衋於時總鎭任實艱暮攺朝更徒喞喞又不見隆慶二載譚戚來文武調和費心力從前獘政頓掃除臺城兵器重修飭迄今一十五年間閭閻雞犬獲蘇息譚今巳死戚復南邊境危疑慮叵測患難易共安樂難念之壯士摧顏色論者不引今昔觀紛搜摘臣滋惑

○趙汸

楊行密疑塜

△楊行密疑塜

荒郊石羊眠不起枯塜累累各相似海陵冤骨無人收豈有兒孫來擘紙幾堆空土放曹瞞百戰江南帝徐李龍山突兀表忠祠至今父老思錢

○劉績

題宋院人畫盤車圖

△題宋院人畫盤車圖

大車盤盤牽不住小車碌碌推還去上阪下阪日千回不離太行山側路吳鹽蜀米塞滿箱烏犍耳濕筋力彊商人重貨不畏虎飯牛夜夜宿牛傍妻弩不湏念行旅橐中有金皆樂土星飡露櫛逐隊行但願利多無所苦道傍往來多折軸誰人肯戒前車覆

○沈周

莫砟銅雀硯歌

試晬歌題趙魏公畫

盒子會詞

△莫砟銅雀硯歌【有序】

艸窓劉先生嘗賦銅雀硯歌有云呼兒開匣取長劍砟碎愼勿畱其蹤讀之知先生疾摻之心發之於言若是之烈也周懦夫不能不失聲於破缶故作詩解其怒而願有所存也

拔劍砟瓦瓦碎何用斫碎於瞞莫爲輕重不如掣取太史筆靑竹中間削【其統瞞亦】欲瞞春秋公議所在人焉瘦瓦痕𨿽畱漢正朔心實無漢虛尊周願存此瓦長作硯猶因子墨黥瞞面漢賊明將漢法誅千載煙華漬深譴古云不以人廢�言存此瓦亦可存識賊鑑亂於人臣瓦無可惡惡在人嗚呼莫將人瓦並案罪我爲題詩救其碎

△試晬歌題趙魏公畫

楊花拋銀春滿盆乳■﹝彌上女下﹞擊湯蘭气溫沐珠澡璧試新晬翠羽掩風敷顖門■﹝王瞿﹞瑜暖坐麒麟玉阿婆綺語髙堂祝綠弓彤管看探時一握笑聲愚智卜君不見九齡九鶴夢先知天自降生天自奇

△盒子會詞【有序】

南京舊院有色業俱優者或二十三十姓結爲手帕姊妹每上節以春檠巧具殽核相賽名盒子會凡得奇品爲勝輸者罰酒酌勝者中有所私亦來挾盒助會厭厭夜飲彌月而止席間設燈張樂各出其技能賦此以識京城樂事也

平樂燈宵鬧如沸燈火烘春笑聲內盒奩來往鬭芳鄰手帕綢繆通姊妹東家西家百絡盞裝殽釘核春滿檠豹胎間挾鰉冰脆烏欖分劖椰玉生不論多同較奇有品裏輸無例陪酒呈絲逞竹會心歡裒鈔裨金走情友哄堂一月自春風酒香人語百花中一般桃李三千戶亦有愁人隔墻住

○唐寅

把酒對月歌

妒花歌

△把酒對月歌

李白前旹原有月惟有李白詩能說李白如今巳仙去月在靑天幾圓缺今人猶歌李白詩明月還如李白旹我學李白對明月月與李白安能知李白能詩復能酒我今百杯復千首我媿𨿽無李白才料應月不嫌我丑我也不登天子船我也不上長安眠姑蘇城外一茅屋萬樹桃花月滿天

△妒花歌

昨夜海棠初著雨數朵輕盈嬌欲語佳人曉起出蘭房折來對鏡比紅籹問郎花好奴顏好郎道不如花窈窕佳人見語發嬌嗔不信死花勝活人將花揉碎擲郎前請郎今夜伴花眠

○陳蒙

京城遊俠詞

△京城遊俠詞

簌金鎖甲龍鱗黃寶盔鳳翅緋纓裝琱弓開弦箭飾羽繡鞍玉勒爭輝光虎頭團牌蒙古篆目髙退直麒麟殿官銀賞出富京娼禦酒頒來設家宴功勛買得錦衣郎足迹何曾到戰場聞道西戎肆猖獗倩誰生縳左賢王

○傅汝舟

我生行

△我生行

我生不死命在僊從師遠嶽方來旋皇天未許斬蛟鱷腰蟠龍劍徒蹁躚塵心洗盡五湖月意气散作六合煙朅來人間四十年布袍髙格惱市廛羞稱歲星謫下土誰道許令長後賢漳濱老子舊令尹幾歲相識梅溪邊歌鍾秀水動豈料大笑箕踞當瓊筵酒酣吳松誇星命指卿指相大醜妍勸我不合甘雲泉至禾且輟鐘山田吳松吳松聽我言君不見明時治歷四海傳日至歲差過千載司天觀星多失躔正徳戊寅三月建小大巳巳庚午朔晦遷毫釐參錯繆恐千君不見五星宮次本贅牽堯舜之世實不然何況邇來星變不似前撒沙百萬赴海死妖慧三掃誰咎愆我命當自告古人徒可憐洛閎一行聖皆死邪律子幹巧莫全富貴豈眞我輩設魚鱉要救生人懸功成便放壺中鶴會自扶搖上九天

○錢文

題吳小僊鐘馗戲筆

△題吳小僊鐘馗戲筆

綠袍捕鬼嚼鬼肝銅聲剝剝秋風酸壯哉其神何赫赫遊戲猶能衛宮掖小仙圖形端爾笏萬歲十秋鎭家宅

○兪允文

送鄔駙馬獻壽還京師

△送鄔駙馬獻壽還京師【鄔名景和以不奉世宗玄撰被逐】

將軍風骨無塵容十六尙主明光宮是時

天子多隆眷殿頭騎出浮雲騘髙門甲第連朱邸寶蓋香車若流水時傳賜予出金銀鷥簫鳳管天中起鳳管鸞簫散彩煙平陽歌舞歇芳年

天子重憐禁臠婿承恩日日去朝天此日恩華眞莫比願得捐驅報

天子批鱗一諫世莫知自言臣罪當誅死去國三年秋復春拂衣長嘯謝時人苦心往往申長句古恴時時追隱淪興來每泛淸江曲復得尋山偏春谷紛紛磵戶百重花寂寂云房一藂竹磵戶云房非世情丹砂可學幾時成淸都咫尺九天上又欲騎龍朝帝京帝京迢迢三千里獨抱丹心未能巳龍顏會解自有時時來不得推眞理衰榮反復本無端自是如天法令寬聞道彤庭初獻壽春風幾日到長安

○朱察卿

荊軻

△荊軻

匕首無功壯士醜函封可惜將軍首秦庭一死謝田光社稷何曾記存否不知秦王環柱時舞陽在前何所爲當時太子不早遣待客俱來應未知

○王叔承

鐵笛歌

△鐵笛歌【有序】

陳生楫家本武昌始祖以開國功官海上祖有鐵笛名鐵龍失之且二百年矣有客自海上持來生解裘贖之制古聲冽因沽酒弄梅花調餘歌焉

武昌老笛名鐵龍洪武之間來浙東江湖萬里忽相失當時哭死陳家翁流落人間二百秋蒼龍化去靑天愁子孫累世覓宗器漢家寶劍周天球或言檇李豪家得夜夜龍光射南極十年空費陳生心購問慚無萬金直一朝海客持相換生脫貂裘婦釵釧合浦重歸明月珠精魂似識先人面太古瑯玕輕欲折孔竅參差頭尾裂丹砂錯落水銀花苔痕蝕盡並州鐵薄如藤紙枯如木燈前三弄秋聲蹙萬點梅花灑席寒夜半空山扣哀玉羗兒虎踞鳴塞鴻怪蛟人立吹煙竹憶昔汝祖浮洞庭瀟湘片月開黃陵純陽眞人坐黃鶴漢江綠酒傾瑤瓶飄然將笛下東海鐵龍聲斷江風腥汝今與笛竟何適楚水吳山愁客星汝祖從戰鄱陽濆佩刀曾佐

髙皇勛嘆汝飄零把孤笛丹靑竟作曹將軍半生我亦懷靑蘋袖來不用生龍鱗不如黃鶴樓前換酒聽吹笛與君醉殺湘江春

○沈明臣

山鬼篇題錢叔寶所摹鐘馗移家圖

△山鬼篇題錢叔寶所摹鐘馗移家圖

鬼妻鬼妾鬼糗粻鬼婢鬼僕鬼蓋藏鬼兒鬼女鬼橐囊鬼車鬼獸鬼篋箱鬼形鬼貌鬼腹腸鬼哭鬼笑鬼跳梁鬼語喞喞鬼膽張魑魅魍魎魈與殤髑髏虛耗孤與尫結束負戴何所將別營鬼窟還鬼方吾聞度索之山近扶桑海外更有酆都王汝旣去之弗汝禳急急如律令皇皇老馗欽欽敕帝章不用三尺投八荒人鬼異國兩相當汝疆汝域汝尙羊汝逍遙兮樂無央送汝還兮路茫茫旭日陡掛天蒼蒼

○徐渭

陰風吹火篇呈錢刑部

△陰風吹火篇呈錢刑部【有序】

側聞公遠臨江滸普薦國殤補化理之不及超沈淪而使脫渭敷揚鮮才歡喜無量賦得陰風吹火篇以獻

陰風吹火火欲燃老梟夜嘯白晝眠山頭月出狐貍去竹徑歸來天未曙黑松密處秋螢雨煙裏聞聲辧鄕語有身無首知是誰寒風莫射刀傷處關門懸纛稀行旅半是生人半是鬼猶道能言似昨時白日牽人說兵事髙旛影臥西陵渡召鬼不至毘盧怒大江流水枉隔儂馮將咒力攀濃霧中流燈火密如螢饑魂未食陰風鳴髑髏避月攫殘黍幡底颯然人發豎誰言墮地永爲厲宰官功徳不可議

○黃克晦

二鸚鵡吟

△二鸚鵡吟

萬曆三年乙亥余北遊道出九江同知洪樂卿爲餘言曰元年癸酉正月二十五日中使自西域取二鸚鵡歸一紅一白毛羽鮮麗蓋人所未覩者自言踰蜀四載始得之至楚而

穆宗巳賓天矣因傷其萬里之徒勞二鳥之不遇欲爲之紀詠未遑也子其追賦之餘曰唯唯

中官鞍馬如乘風馬前屈鐵金雕籠籠中紅白兩鸚鵡毛羽人間雙眼空借問使乎何繇得開口欲言長嘆息昔緣奉旨入巴川因采珍禽向西域航水梯空萬里遙窮天絕地四年隔瑞物可有那可雙黃金走人人自索性靈聰慧气和柔梵言漢語嬌如流攜出雪山雪無色經過錦水百花愁漢江石急波如箭只尺雲霄風雨變鼎湖龍去可能攀雪涕千行空灑面小臣辛苦世豈知二鳥瑰奇君不見不及山雞死道傍楚王賞客悲鳳凰

○釋夢觀

題任少監百馬圖

△題任少監百馬圖

燉煌水涸龍駒伏未央廏前秋艸綠驢駝負石玉門關舊苑空餘三十六憶昔

髙皇馬百疋騊駼車府無監牧只畱太僕掌天閒不許田駑食民谷古來貴良不貴多湏信儉余奢不足任監手畫百驊驑五色如雲散平陸八月風髙水艸甘飲嚙舒閒肆馳逐騅駓驪黃莫復辯水葉風花亂人目任公生遭太平世結思驅毫逞神速四海無虞百將閒無乃圖形華山麓吾聞善相東門京坐閱羣龍眼如燭帛家口齒謝家鬃皎皎那容在空谷爭如下乘得休安骨相𨿽凡好毛肉杏花煙外柳陰中靽絡無加飽芻粟嗚呼此畫世巳稀徒有千金未輕鬻老矣支郎俊气銷撫捲空歌天馬曲

○劉方

和燕巢

△和燕巢

營巢燕雙雙飛天設雌雄事久期雌兮得雄願巳足雄兮將雌胡不知

○郭眞順

兪將軍引

△兪將軍引

將軍開國之武臣早附鳳翼攀龍鱗煙雲慘淡蔽九野半夜捧出扶桑輪前年領兵下南粵眼底羣雄盡流血馬蹄帶得淮河冰灑向江南作晴雪潮陽僻在南海濱十載不斷干戈塵客星移處萬里外

天子亦念遐方民將軍髙名邁千古五千健兒猛如虎輕裘緩轡踏地來不減襄陽晉羊祜此時特奉

明主恩金印斗大龜龍紋大開藩衛制方面期以忠義酬明君宣威布徳民大悅把菜一笠誰敢奪黃犢春耕萬隴云犛龍夜臥千秋月去歲壺陽戍守時下車愛民如愛兒壺山蒼蒼壺水碧父老至今歌詠之欲爲將軍紀勛績天家自有麒麟筆願屬壺民歌太平磨崖勒盡韓山石【眞順潮陽周伯玉妻

太祖定天下嶺南歸附並遣指揮兪良輔徵諸寨之未服者眞順從伯玉居溪頭寨作兪將軍引遮道上�輔覽詩大喜一寨皆全】

○閬州太守妻宋氏

題郵亭壁

△題郵亭壁

郵亭咫尺堪投宿手握親姑憩茅屋抱薪就地旋鋪攤支頤相向吞聲哭旁人問我是何方俛首哀哀訴衷曲妾家祖居金華府海道曾爲上千戶舉艘運粟大都回金牌敕賜雙飛虎兄弟晦迹隱山林甘學崇文不崇武今朝玉堂宋學士亦與妾家同一譜笄年嫁向衢州城夫婿好學明詩經離騷子史徧搜攪志欲出仕蘇蒼生前春郡邑忽交辟辭親千里趨神京丹墀對策中殿舉馳書歸報泥金名承恩拜除閬州守飄然畫舫西南行到官米幾訪遺老要把姦頑盡除掃日則升堂治公務夜則挑燈理文槁守廉不使纖塵汗執法致遭僚佐怒府推獲罪苦相攀察院來提有誰訴臨行囊橐無錙銖惟有舊日將去書城中父老泣相送道旁過者咸嗟吁一時徵贓動盈萬妾夫自料無從辦經旬苦�不成招暗囑家人莫送飯嗟乎餓丁囹圄中旗軍原籍來抄封當時指望耀門戶豈期一旦番成空親鄰憐妾貧如洗斂鈔殷懃饋行李伶仃三口到京師奉旨編軍戍金齒阿弟遠送龍江邊臨岐抱頭哭向天姊南弟北兩相痛別後再會知何年開船未遠子病倒求醫問卜皆難保武昌城外墅坡前白骨誰憐葬靑艸初然有子相依傍身安且不憂家蕩如今子死姑年髙縱到雲南有誰望八月官船渡常徳促裝登途整行色空林日暮鷓鴣啼聲聲叫道行不得上山險如登天梯百戶發放來取齊雨晴泥滑把姑手一步一僕身沾泥晚來走向營中宿神思昏昏倦無力五更睡重起身遲飯鍋未熟旗頭逼翻思昔日深閨內遠行不出中門外融融日影上闌干花落亭前鳥聲碎寶髻斜簪金鳳翹翠云蟬鬂蛾眉嬌繡牀新剌雙蝴蝶坐久尙怯春風饒豈知一旦夫亡後萬里遐荒要親走半途日暮姑云饑欲丐奉姑羞舉口同來一婦天臺人情懷薄似秋空云喪夫未經二十日畫眉重嫁鹽商君血色紅裙繡羅襖終日騎驢涉長道穩坐不知行路難揚鞭咲指靑山小取歡但感新人心那憶舊夫恩愛深吁嗟風俗日頹敗廢盡大義貪黃金妾心汪汪淡如水寧受饑寒不受恥幾回欲葬江魚腹姑存未敢先求死前途姑身少康健辛苦奉姑終不怨姑亡妾亦隨姑亡地下何慚見夫面說罷傷心淚如雨咽咽垂頭不成語路傍過者爲酸心隔嶺孤猿叫何許

○金夫人

自述

△自述

誰云妾無夫妾猶及見夫方殂誰云妾無子側室生兒與夫似兒讀書妾辟纑空房夜夜聞啼烏兒能成夕妾不嫁良人瞑目黃泉下【金夫人章公綸嫡母也父文寶聘夫人而未婚納妾包氏有姙寶病且死夫人請注視父母不許夫人堅往之文寶一見卽死夫人爲棺斂之撫妾生子綸親教讀書第正統初進士官禮部先欲疏請易儲恐貽母憂夫人聞之曰吾平日教爾何爲汝能死諫吾𨿽爲官婢無恨也綸上疏忤

旨杖幾死禁錮詔獄夫人怡然天順二年復官得終養】

○陳氏【陳少卿妻少卿寵妾棄氏於家有詩寄諷】

寄夫

△寄夫

野雞羽毛好不如家雞能報曉新人貌如花不如舊人能績麻績麻做衫郎得著眼見花開又花落

皇明文徵卷十四

●皇明文徵卷之十五

晉江何喬遠穉孝選

五言律詩一

◆五言律詩一

蜀獻王椿

肅靖王眞淤

趙康王厚煜

武岡王顯槐

晉府靖安王表柣

晉府靖安王新■﹝土睘﹞

魯府谷城王常蘫

西池

安�侃

睦■﹝木挈﹞

汪廣洋

陶安

髙啟

方孝孺

韓守益

徐尊生

鮑恂

王澤

楊士奇

王偁

解縉

胡儼

何喬新

張寧

陳敬宗

李禎

文林

李夢陽

董玘

邊貢

朱應登

康海

王廷相

何景明

嚴嵩

徐禎卿

孟洋

唐龍

楊愼

薛蕙

蔣山卿

林春澤

林大輅

李濂

夏言

王廷陳

馬汝驥

許宗魯

許相卿

王謳

陳沂

桂祥

髙叔嗣

顧夢圭

王愼中

華察

樊鵬

陸粲

蘇佑

王格

陳束

沈愷

吳子孝

皇甫汸

孔天胤

範欽

朱衡

髙應冕

○蜀獻王椿

賜教授方孝孺詩

△賜教授方孝孺詩

伊昔開東閣相看眼獨靑文章奏金石衿佩覩儀形應是遊三輔焉能困一經前星垂炳耀染翰待彤庭

○肅靖王眞淤

紫驑馬

△紫驑馬

紫驑遊俠客玉轡珊瑚鞭行驅邁隴阪逐虜到燕然血汗風前疾霜蹄塞下穿寧辭沙磧險嘶斷玉門煙

○趙康王厚煜

擬出塞

△擬出塞

都護行邊日胡天雪正飛朝傳靑海檄暮解白登圍龍虎行韜略風雲入指揮何當請長組生系犬戎歸

○武岡王顯槐

九月十三日鵠山殿下枉顧飲後偕余步月宮城口占

△九月十三日鵠山殿下枉顧飲後偕余步月宮城口占

玉宇澄秋霽髙城過晚嵐賞心當月九聽漏報籌三步輦陪仙從行宮付鶴驂侍臣皆俊逸今復見淮南

○晉府靖安王表柣

中秋

△中秋

風色秋光淡雨餘山气涼月明遙海度鴈陣遠夫翔桂影淸尊裏花陰曲檻傍髙歌擬沈醉不解嘆空囊

○晉府靖安王新■﹝土睘﹞

元夜懷易海洲中丞

△元夜懷易海洲中丞

澹月來深院寒煙接暮天華燈明綺席醁酒醉流年孤影梅花畔相思春艸邊遙知燕市裏詶和白雲篇

○魯府谷城王常蘫

冬日陳達父對飲

△冬日陳達父對飲

寒色侵地滿簾鉤捲夜長鐘疏三徑月葉散一林霜茗漱詩脾健盧呼酒力彊縱談銷絳蠟縹緲坐焚香

○西池

夏夜寄懷謝山人時客汾陽

送李子和山人遊西蜀

△夏夜寄懷謝山人時客汾陽

良夜孤淸賞懷君倍黯然客星一以別明月幾回圓紫塞云邊樹靑山雨後天相思何處寫隨意有冰弦

△送李子和山人遊西蜀

諭蜀文誰著風流漢長卿欲投巴子國定向錦官城羸馬衝山色哀猿雜樹聲武侯遺廟在瞻謁重含情

○安�侃

送馮參將赴陜西

△送馮參將赴陜西

仗鉞仍分陜乘時復請纓聲名歸大樹威武作長城電掣蒼龍劍風翻白虎旌塞塵當一掃萬里可橫行

○睦■﹝木挈﹞

汴上逢李柬因寄李素甫

△汴上逢李柬因寄李素甫

端坐意不適夏林颯巳秋忽逢關外使蹔緩望中憂野日回殘照池煙澹夕流懷君欲何語獨上竹西樓

○汪廣洋

宿宣城山家

△宿宣城山家

委曲疑無路幽深別有天偶披靑嶂入得與白雲眠樹密巢歸鳥溪回響闇泉艸堂終夜寂髙枕聽鳴弦

○陶安

湖鄕

△湖鄕

淝水新無警湖鄕頗有年稻田驅夜豕蓮蕩捕秋鯿邏卒黃茅屋歸人白板船數家依綠樹斜日照炊煙

○髙啟

郊野

△郊野

春泥桑下路孤策自扶行身賤知農事心閭見物情魚鳴風欲起牛飯月初生漸喜無人識何煩易姓名

○方孝孺

懿文皇太子挽詩

△懿文皇太子挽詩

相宅圖方獻還宮疾遽侵鼎龜懸寶命笙鶴動哀音誰紹三皇治徒傾四海心關中諸父老猶望翠華臨

○韓守益

過九江

△過九江

夷險休渝節勤勞莫問家暮船維柳樹春水泛桃花廬阜依霄漢江洲對渚沙多情白司馬文藻詠琵琶

○徐尊生

梅雨

△梅雨

柴門喧嶂雨書案撲林霏遠陣久奔放空絲俄細微黃鸝喑卻語白鷺止還飛冕色應無定浮雲悞作歸

○鮑恂

次韻贈李煥章

△次韻贈李煥章

采桂南山麓搴蘭北渚幽自憐修素節非是傲時流老鬢拚成鶴閒身乞作鷗幾思東海去卻爲五鄕畱

○王澤

寄泐季潭

△寄泐季潭

珤樹香雲合龍河綠水新涼多今夏雨僧少去年人一騎畱京國孤鴻入塞塵西天幾萬里沙艸闊無垠

○楊士奇

送性上人歸巴陵獨松庵

△送性上人歸巴陵獨松庵

老禪心湛寂身被七人衣端坐無言說誰知精道機初來鸚渚見又問嶽陽歸應憶松庵下諸僧候錫飛

○王偁

山寺尋僧

送沙子進赴祿州別駕

△山寺尋僧

尋山憶慧能問偈過眞僧竹覆山門雪花藏古寺燈千家供法食一衲掛疏藤不是遺經咒多應悟上乘

△送沙子進赴祿州別駕

客捨酒初香都門柳色黃一官仍別駕萬里赴炎荒江路猿聲早山城榕葉涼遠人勞撫字且勿厭殊方

○解縉

禦宴應制

△禦宴應制

紫苑神仙宅紅雲玉帝家殿鞭三下徹宮扇兩行斜載筆趨靑瑣開函進白麻錦袍三百輩天上酌流霞

○胡儼

聞角

△聞角

銀漏初傳箭長河巳掛城忽聞嗚咽弄總是別離情獨客驚秋盡他鄕自月明燈花空有喜對酒不成傾

○何喬新

武寧關書事

△武寧關書事

鳥道縈孤嶂潼函未足多馬肥秋出獵士飽夜聞歌殺气浮朱戟寒光晃玉珂先聲聞漠北驕虜自投戈

○張寧

重遊金栗

△重遊金栗

溪深容小艇山峻露層臺林葉經霜盡河冰近午開閒雲僧出定暮雨客曾來邈邈浮生路經過知幾回

○陳敬宗

永樂十五年觀燈應制

△永樂十五年觀燈應制

皓月金門夜和風玉殿春云移三島近燈簇萬花新天仗臨丹扆星橋接紫宸中官宣徳意實賞及詞臣

○李禎

周原幽居

△周原幽居

山色峨眉秀江流燕尾分亂蟬吟落日獨鶴引歸云黃葉溪邊樹靑簾雨外村興來畱客坐隨意倒芳尊

○文林

金華道中憶君謙

△金華道中憶君謙

遠別輕千里經行歷萬山思君終夕坐出守幾詩還堤柳吹花盡溪雲過雨閒南峯著書處夢裏更躋攀

○李夢陽

西天門候祀

朱遷鎭

朱遷鎭廟

劉家隔

酬京師友人見寄

顧子謫全州

酬贈閣老劉公

送甥嘉之茂州次玉溪侍禦韻

聞吳郡黃山人將遊五嶽寄贈

戊寅元夕

弘治辛酉年坐楡河驛倉糧乙丑年坐劾壽寧侯正徳戊辰年坐劾劉瑾封事

△西天門候祀

瑤壇暮雪盡月出禁門西地靜鳴珂碎沙寒簇仗低臺官移斗柄衛士掃云梯遙識龍文气爭傳法駕齊

△朱遷鎭

水店回岡抱春湍滚白沙戰場猶傍柳遺廟只棲鴉萬古關河淚孤村日暮笳向來戎馬志辛苦爲中華

△朱遷鎭廟

宋墓莽岑寂嶽宮今在玆風霜畱檜栢陰雨見旌旗百戰回戈地中原左祍時土人嚴伏臘偏護向南枝

△劉家隔

匹馬淮山盡孤舟漸楚歌遠迥吳蜀雜新雨漢江波驕燕斜斜下輕鷗片片過整帆遲明發天色定如何

△酬京師友人見寄

浮雲悲故國積水起鳴雷不見長安日愁登古吹臺故人三月別天上一書來欲問經行處山中杜若開

△顧子謫全州

楚城悲遠望君去更悠悠十月逢南鴈章江況北流寒沙帶宿莽霜日下孤舟明發湘東路應添弔屈愁

△酬贈閣老劉公

雷奮龍猶臥云俱鶴自閒一杯莘野月雙屐謝公山貴客常辭避田夫數往還桂庭秋偃蹇公醉拉誰攀

△送甥嘉之茂州次玉溪侍禦韻

蜀道元非易人言此更難虎風生萬壑蛇徑動千盤北望常思闕西來不爲官無言羗性異汝當郡民看

△聞吳郡黃山人將遊五嶽寄贈

昨報三吳客將尋五嶽遊薜蘿應制服春水正宜舟二室雲中竣三花煙外浮住居吾幸邇先肯到商丘

△戊寅元夕

春色潤冬後元宵驚蟄邊軟塵欺月散繁火奪星懸車馬中原地笙歌全盛年無勞驗花燼難測是皇天

△弘治辛酉年坐楡河驛倉糧乙丑年坐劾壽寧侯正徳戊辰年坐劾劉瑾封事

十年三下吏此度更沾衣梁獄書難上秦庭哭未歸圍墻花自發鎖館燕還飛況屬炎蒸積憂來不可揮

○董玘

煮鶴

彭城有懷

△煮鶴

山人偶劈琹寂寞九臯音借問纏腰想何如食肉心靑田眞易寫赤壁自難尋恐襲乘軒獘防微意亦深

△彭城有懷

淸夜棹歌發髙秋客思生綿綿鄕國夢歷歷水雲程老樹危蟠石衝波怒嚙城白門樓上月偏傍海東明

○邊貢

送秦用中邑博得鹽字

送孫志同經略居庸

送翟給事廷獻策封周世子還朝兼赴昌邑省覲

送匡敬夫按貴州

龍洞山雜詠

△送秦用中邑博得鹽字

殘澑滴崇檐離杯雨夜添儒官歸鄭老詩客去髙蟾調發囊琴古光涵匣劍銛昔賢身未達多少在魚鹽

△送孫志同經略居庸

馬出燕關道人如定遠侯眼空胡虜气心系廟堂憂絕塞蒼煙暮荒山白艸秋軍都城下過懷古一登樓

△送翟給事廷獻策封周世子還朝兼赴昌邑省覲

諫客劉棲楚詞人陸務觀舌存應不慮盟在可須寒賦頌名天下封章艸夜闌稿成須寄我歸向魯門看

△送匡敬夫按貴州

歲晚神京別何時到鬼方雪迷山驛冷云節海關長去住新驄馬封題舊皂囊遙懷徵戰地幾處有耕桑

△龍洞山雜詠

出郭始朝飯入山聞暝鍾自憐哀病久敢恨僕夫慵立馬看羣岫開尊對兩松誰能回白日延眺且從容

○朱應登

送別王公爵

送姚惟寧出守

田金州舟行至洵陽雜吟

閒坐

△送別王公爵

深交元不厭近別轉堪憐去國逢春半懷人見月圓鄕心吳苑柳馬首秣陵煙願化江頭檝隨君去復旋

△送姚惟寧出守

故人辭我去領郡向袁州歲晏離羣思山寒出郭愁行春時露冕乘月一登樓想見甘棠樹東風綠未休

△田金州舟行至洵陽雜吟

窮源自嶓家流作漢江淸食貨通湘艑方言雜楚聲林芳寒未攺沙淨晚偏明便擬淮南臥前汀多杜蘅

△閒坐

暫撥形骸累難消片日閒舉杯傾綠醑隱凡見靑山鳥語何多喜花枝亦令顏近村人意洽知是拜年還

○康海

靈寶逢劉養和

渡渭

陂頭

△靈寶逢劉養和

君向甘泉去逢余滯虢州再來才一日爲別巳多秋回紇馴終易邊關計可憂屯田見餘論試以達宸旒

△渡渭

吾亦愛滄洲春風信所遊不須歌桂棹渾勝坐蘭舟濁浪排風起輕帆及岓收稍東瞻太華遙在碧雲頭

△陂頭

回首雙流細森疏萬木長遶溪蒲粉落夾路稻花香所向皆殊絕平看卻渺茫幾時仝鄠叟伐竹構茆堂

○王廷相

別劉尹良貴

虎跳驛題壁

△別劉尹良貴

與子良不淺襟期忽此違江湖一相送鵷鷺各分飛世難幾時靖宦情今巳微那堪值搖落風露入秋衣

△虎跳驛題壁

古驛層層上崇臺俯檜林山回三峽秀云過五溪陰石夜虎仍跳江春龍自吟憑髙聊送目番作旅愁深

○何景明

登樓在艸店作

△登樓在艸店作

近訊中原使兼登萬里樓朝廷仍北極行在且南州峽斷風雲隔江通日月流如聞乘八駿早晚向昆丘

○嚴嵩

奉命視牲

郊行

△奉命視牲

觀闕層城峻郊宮復道開市煙當樹合炬火逐塵來牲帖犧人報騶聲騎士催夜歸題笏記候曉奏蓬萊

△郊行

沙路平如掌郊行吟望賒山圍四野碧河抱一村斜松徑入僧寺艸屋見漁家春風幾日到滿園桃杏花

○徐禎卿

在武昌作

△在武昌作

洞庭葉未下瀟湘秋欲生髙齊今夜雨獨臥武昌城重以桑梓念淒其江漢情不知天外鴈何事樂南徵

○孟洋

光州道中卽事

△光州道中卽事

艸根霜弄日沙路浪吹云野色時時見鄕音處處分寒鱗深避餌凍羽不成羣無限村居樂樵歌隔水聞

○唐龍

寧塞營

△寧塞營

楊柳圍軍壘茨梅蔭將壇地先來白鴈人慣射靑豻堠火三更舉邊風八月寒丹心仗旄節鵠首據雕鞍

○楊愼

侯朝簡王爵卿

沙河縣

△侯朝簡王爵卿

文華接武英鳳吹應雞鳴月晃牙牌字風傳玉佩聲天香飄左掖宮漏隔西淸不是斑行迥焉知夙夜情

△沙河縣

空磧少人煙孤城大道邊平沙盤馬路殘雪射鵰天野日三竿上河冰百片穿朝風將變柳客思感流年

○薛蕙

道院看牡丹晚際遇雨作

△道院看牡丹晚際遇雨作

把酒未成醉恍然驚暮寒薄陰含錦樹片雨濕朱闌霞妥靑絲佩風搖赤上盤微芳恐銷落珍重捲簾看

○蔣山卿

寄顧英玉

黃汝爲池上詠白蓮

送葉生入太學

△寄顧英玉

客思逢搖落浮生信轉蓬詩成將暮雨書去及秋風气槪嗟誰似斑行恨不同蒓鱸眞覺好空自憶江東

△黃汝爲池上詠白蓮

幸以白玉姿依君白玉池素絲寧比潔珠樹詎言奇照水還相媚隨風不自持誰云至性者皎皎易爲緇

△送葉生入太學【詩有典故】

髙皇開太學

慈後翼宏謨文物千年盛規模百代無徵賢滿庠捨養士及妻孥君去休嗟晚鵬南尙可圖

○林春澤

白洋口

秋愁

△白洋口

萬壑奔靑海雙峯夾白洋華夷明界限天地一封疆戍堞無烽燧山畬有稻梁承平思往事未可忽邊防

△秋愁

濟北原佳麗秋深欲斷魂漁樵疲萬馬歌舞泣長門落日星辰動淸都虎豹喧書生空涕淚何力正乾坤

○林大輅

楚城人日懷大同

△楚城人日懷大同

昔日雲中戍

先皇外四家連翩馳漢騎談笑靜胡沙白日宮雲淡春風禦柳斜只今胡澒洞倚劍一長嗟

○李濂

中秋夜餞家兄

△中秋夜餞家兄

秋月圓如此吾兄復念家明隨鴻雁陣淸傍紫荊花望斗悲漂泊開尊惜歲華誰憐歸去後孤影向天涯

○夏言

聖壽醮筵

△聖壽醮筵

玉律調元气金扉啟瑞氛九微朝絳節八會演玄文瓊圃三花樹瑤空五色云霓旌將羽葆飛舞自繽紛

○王廷陳

聞箏

△聞箏

花月可憐春房櫳暎玉人思繁纖指亂愁劇翠蛾顰授色歌頻變畱賓態轉新曲終仍自敍家世本西秦

○馬汝驥

題龍泉寺

△題龍泉寺

鶴觀層霄立龍泉萬仞飛嶽雲盤壁古天翠入牕微躡斗丹梯上朝元絳節歸松蘿冬更碧雪日映仙衣

○許宗魯

登嶽陽樓

△登嶽陽樓

澤冰含秋盛樓光向晚孤倚闌聞白鴈把酒對蒼梧楚客悲今昔湘靈怨有無興來畱賞地落日下平湖

○許相卿

云邨元日

△云邨元日

云邨又元日春意亦閒門國事支頤笏年光落手尊客攜僧入社鄰賀鶴生孫邈矣孤山老神交百世論

○王謳

送別郝孔微

△送別郝孔微

歲暮長爲客今朝復送君離城千樹雪寒日萬山云慘慘愁行路悠悠惜解分何時重會爾尊酒莫辭醺

○陳沂

觀音山江閣與顧英玉看月

△觀音山江閣與顧英玉看月

鷲嶺宿龍宮憑欄一望中天遙滄海盡月小大江空亂石穿寒澑虛廊度晚風只疑銀漢渚偶爾使槎通

○桂祥

發和州

△發和州

樓船開旭日涼露灑徵衣擊楫橫江浦投詩采石磯潮來紅蓼沒人語白鷗飛天際瞻宮殿金陵在翠微

○髙叔嗣

省中春夕

明月引

途中遇樊少南便別行安肅縣作

歲暮答許武部廷議懷歸

呂潭境

喜蕭司勛袁比部見宿山園

△省中春夕

纖月升庭樹柔風動四榮坐窺宿鳥至微悅觸幽情南國流鶯滿四郊春艸生歸歟假羽翼長路起遐徵

△明月引

滿地金波迥中天玉鏡飛有烏多夜語無鴈不春歸影徹銀河水光翻織女機何當禦尊酒常此奉澄暉

△途中遇樊少南便別行安肅縣作

驅馬一相見悠悠難再逢客心春夜月官舍白溝鍾不免微名累其如多病慵空臨南北路媿此平生蹤

△歲暮答許武部廷議懷歸

掩閣日愁晚他鄕歲巳深未能逃世网豈是戀朝簪以我不如意憐君同此心故園春事及歸路倘相尋

△呂潭境

連山望不極況復楚雲長萬樹含春色孤村帶夕陽解鞍當古戍投袂及空堂去國日方遠懷君意敢忘

△喜蕭司勛袁比部見宿山園

上客何時見中園屏臥幽門連莘野樹路轉信陵丘共坐深林晚紛看落木秋非君憐病侶誰向此淹畱

○顧夢圭

廉州除夕

△廉州除夕

海北臘未盡江南春巳來髙衙山鳥亂別院野桃開杳靄還家夢荒涼餞歲杯殊方柰孤燭斜日謾相催

○王愼中

送呂思抑戶部之淮上

送曾汝誠給事使邊

△送呂思抑戶部之淮上

詔使發河陽仙郎惜署香家臨京口郡節建海陵倉冰後過全魯花時到下相蒼蒼葭菼外明月定相望

△送曾汝誠給事使邊

馬嘶柳帳前使者欲行邊插羽黃金弭擐纓白玉鞭飛雲迷漢月積雪凍胡天燕將聞書泣君看魯仲連

○華察

過堠陽山居

△過堠陽山居

林泉愜嘉遁乘興訪幽蹤野曠餘寒照山深多亂峯潭煙生暮色水木澹秋容不是桃源地虛疑物外逢

○樊鵬

寄袁雙溪

△寄袁雙溪

聞汝行塵在南陽定汝陽古城遙落日岐路滿秋霜鴈影江流隔猿聲楚塞長賈生官不貴莫怨漢文皇

○陸粲

寄葛太守子中

△寄葛太守子中

憶爾投荒日依依戀翠華亦知行萬里不是爲丹砂郡古畱銅狄堂深繡土花勿須憂瘴癘意遠卽煙霞

○蘇佑

諸將

松子巖

河東道中

登隋故城觀音閣柬徐芝南侍禦

寄答王巖潭

△諸將

羽檄飛秦塞兵符出漢宮嫖姚終服虜魏絳謾和戎寵錫非今日勛名巳上公天王猶按劍早獻朔方功

△松子巖

松嶺度寒臐眞穿虎豹羣太行窮地紀上黨拂天文千里中原隘三河下界分雙旌颭飛鳥縹緲入層雲

△河東道中

蒲阪水仍抱首陽山故連重華不可見孤竹轉堪憐暖色燻楊柳春聲換杜鵑河流日滚滚萬丈禹門前

△登隋故城觀音閣柬徐芝南侍禦

東幸無歸日離宮秋艸生今登云閣望返照海霞晴池曲才通水臺髙尙倚城斷橋明月夜何處聽歌聲

△寄答王巖潭

巷接勞相訪余長思獨牽殞星余燕石切玉爾龍泉宦達重遷秩書回又來年西徵多贈略時拂遶朝鞭

○王格

登縣東樓

△登縣東樓

山郭俯通阡憑欄野色連疏木殘碧葉古戍斷蒼煙雨霽歸云外江流落鴈邊行人多醉臥禾黍徧秋田

○陳束

都下秋雨夜飲王子長宅

△都下秋雨夜飲王子長宅

闊別時多屢蹉跎鬢巳侵還朝明主賜卜夜故人心涼雨杯初覆空堂漏欲沈安知非夢寐相對帝城陰

○沈愷

憶溪上

△憶溪上

負郭茅齋小環溪竹徑斜鄰人具村釀穉子掃庭花鈞弋應堪老煙霞亦可家如何久爲客零落負年華

○吳子孝

初春過張子言

送張山人徵伯歸檇李

秋日與子浚子約小集子循甫赴日南

山閣

△初春過張子言

靑鸞峙海嶠寂寞子云居大隱非人外微言乃道初蘭燻朱閣小花气玉琴虛白石饑堪飯逢君意不疏

△送張山人徵伯歸檇李

失路誰相念思家自不禁吹簫江市伴爭煬旅人心鈞乏王孫飯遊窮季子金有才常不達歸入白雲深

△秋日與子浚子約小集子循甫赴日南

莫問銀河淺須憐玉斝空洛云三歲隔楚月一宵同風櫪悲窮驥秋砧亂候虫新涼有離思萬里憶徵鴻

△山閣

山閣梯崖窄晴巒對殿賒葉飧秋寺馬風噪晚城鴉■﹝禾巴﹞稏連枝熟蒹葭一水斜海隅烽火急何處復吹笳

○皇甫汸

寄子約弟

東溪寺

送道夫還大梁

挽張允淸

△寄子約弟

兩地承嚴竄同時罷省郎因書問舟楫何日下沅湘客夢頻棲月徵途欲戒霜平生題賦意那得倦遊梁

△東溪寺【源自太盤山】

東溪斜帶郭數里接仙源嵐气回盤嶺灘聲到石門僧開翠微捨客造白雲軒訝可無機事看鷗代晤言

△送道夫還大梁

歸心年不待髙蹈古來聞牽世俱爲客辭官獨見君到家春艸合度嶺瘴煙分去去嵩山迥何繇系白雲

△挽張允淸

奄忽成捐館平生不問家旌書卿士貢簀稱大夫華艸聖畱山寺萍蹤斷海涯藏舟向何處那復是乘槎

○孔天胤

緩歌

△緩歌

秋气著桐竹果添林壑淸碧光流枕簟朱火散櫩楹端坐語言默緩歌心性平學仙無早悟歲晚或能成

○範欽

夜發湘山

△夜發湘山

乘月下南亭方舟溯遠汀波涵灘水白燒入楚天靑夜久風逾爽秋髙露倍零不須論物役吾意巳沈冥

○朱衡

春日詠西亭園

△春日詠西亭園

林丘匪云寂開戶俯河東百雉春雲裏千家曉霧中細唫黃寉渚髙臥白雲叢向晚尋歸路漁舠一水通

○髙應冕

江村晚眺

△江村晚眺

荒村沈夕照煙樹幾人家野渡迎潮急寒山帶月斜漁歸無遠市雁下有平沙寂寂秋江晚美蓉自落花

皇明文徵卷十五

●皇明文徵卷十六

晉江何喬遠穉孝選

五言律詩二

六言律詩

◆五言律詩二

黎民表

張瀚

周天佐

郭萬程

舒纓

兪憲

沈煉

萬虞愷

喬世寧

吳維嶽

黃伯善

王崇古

張遜業

朱曰藩

皇甫濂

殷士儋

王世貞

方弘靜

徐學謨

徐中行

張佳胤

吳國倫

張四維

張九一

周東田

張鳴鳳

朱永年

王世懋

詹仰庇

黃鳳翔

王祖嫡

顧大典

區大樞

謝傑

鄒廸光

張文熙

葉向髙

莊履朋

唐文獻

袁宗道

區大相

卓明卿

顧起元

陳邦瞻

雷思霈

鄧城

李言恭

李元招

陳苐

方用晦

劉仔肩

黃淑淸

陳昂

張含

江一鵬

金鸞

魏學禮

陳鶴

王穉登

沈明臣

王叔承

徐應雷

梅鼎祚

張鳳翼

梁玙

章淸源

錢月齡

僧希復

僧梵琦

姚廣孝

釋魯山

釋懷讓

朱靜庵

孫夫人楊氏

都禦史李昂妻陳氏

○黎民表

楊祠部宅送陳玉叔之淮安

得張廣平助甫書

聞吳明卿上計以禁例不得相晤賦此寄懷

△楊祠部宅送陳玉叔之淮安

故人遙擁傳炫服且還鄕芳艸經吳綠淸淮入海黃離襟分夜月官燭照西堂祗益風塵夢隨君郢路長

△得張廣平助甫書

經年傳尺素入手淚縱橫白髮生鄕國秋風到郡城著書千古事作吏眾人名謫去方年少懷沙莫愴情

△聞吳明卿上計以禁例不得相晤賦此寄懷

流落閩中使生涯近始聞淚收江北雨身老越南軍積思生春艸新愁隔暮云倘攜延水劍猶可報明君

○張瀚

從軍曲

水簾洞

△從軍曲

鐵騎遠從戎雲中望列烽胡笳偏警夜漢馬不能冬白艸平堪藉黃沙疊作墉委身狥國難不爲覓侯封

△水簾洞

靑山不可極來往翠微中古洞時聞雨飛泉自作風石林孤磬杳煙寺小堂空此路多靈異仙人何處逢

○周天佐

哭楊太僕

△哭楊太僕

識公今巳死考徳恨無繇一疏違雙闕孤標障百流風髙三峽壯气結五云秋易得唐生淚川江欲盡頭

○郭萬程

送濱州林二守

△送濱州林二守

爾佐濱州守何如龔少卿單車一入郡赤子盡知耕近海濤喧座天髙月抱城知君自長者不復待王生

○舒纓

秋懷

△秋懷

屋下乨■﹝虫尹﹞蝛風前聞搗衣懷人不可見獨坐掩柴扉庭午天還朗林秋葉巳稀含情誰與訴閒送白雲飛

○兪憲

龍山北門騁望

△龍山北門騁望

去海不百武春潮常到門霞光夜忽曙日气午先昏古場連山靜荒疇積水渾時因閱兵暇遊目上髙原

○沈煉

寄馮敬叔

△寄馮敬叔

同作他鄕客嗟余更滯畱關山明月夜邊塞白雲秋漢闕孤臣夢胡笳萬里愁桑幹河水近知是憶並州

○萬虞愷

京師送萬丞之釜陽

山中曉行

△京師送萬丞之釜陽

拜官辭鳳闕驅馬出燕臺路入太行徼云連滄海隈濟時須一命況汝亦多才莫惜音書遠秋風有雁回

△山中曉行

攬衣中夜起秣馬早鳴鞭殘月不照地明星猶在天出門頻問曉歷澗暗聞泉翳翳東林外山云雜隴煙

○喬世寧

梅花落

△梅花落

坐待梅花盡徵人獨未歸曉妝臨鏡懶春信到邊稀斷縷驚龍管餘香入鳳幃持將花比貌空有淚沾衣

○吳維嶽

曙霞樓得泉字

△曙霞樓得泉字

一雨疑相妬衝泥怯錦韉幽懷何所寄髙閣上林前山牖澄新翠花香響暗泉醉中頻問夜斗轉欲朝天

○黃伯善

元夕後漫書與玉溪

△元夕後漫書與玉溪

月暗藏燈夕春寒攺火時江陰畱宿雨玉曆動新曦巳卜麥秋有何嫌花事遲詩人休懶漫啼鳥到茆茨

○王崇古

弔姜女祠

△弔姜女祠【有序】

姜女夫範郎楚灃州人昔秦發徒築長城郎婚三日以役行姜制寒衣引鍼刺院竹葉盡生絲嘗登江邊臺望夫楚今遺刺竹種望夫臺址後赴塞覓郎道出晉曲沃適澮河漲不克濟姜怨哭以手拍河崖印入土中世遠土剝手迹仍存時秦法惰工者死瘞屍城中範郎罹焉姜至塞覓夫巳死繞城大哭城傾骸見乃剌血試獲郎骨負以歸次宜君山麓渴甚一哭泉湧飲水復行三十里秦兵追之不及自度力竭不能歸遲回潦水山谷間乃囑石工甃石爲洞瘞郎骨尋坐而斃畱金釵石隙中時復隱見吁亦奇矣土人卽洞立祠祀其夫婦今制有司歲時致祭如鄕賢儀嗚呼秦築長城七國遺黎懷貞抱藝駢首受戮者蓋億萬計姜一女子獨間關數千里百丁懷回卒能死夫難獲同瘞室秦兵莫害焉遺迹徧南北古今不磨豈天故庇之以顯烈婦耶抑示後世君天下者戒耶稽之扶蘇蒙恬負忠孝節咸死塞上說者爲天道好還足報萬夫之冤信哉亡秦巳犬爲人臣子而不知忠孝大義者視姜女何如耶事詳祠記可以觀矣歲乙卯兩河地大震哭泉祠就圯予按宜君過而傷之命有司葺飾並肖其夫祀如某山祠儀敬賦一首以慰幽貞

姜女來千里荒祠隔菓山哭泉疑楚淚刺竹擬湘玟遺骨悲難返貞魂苦未還漆川與江水流恨日潺潺

○張遜業

送嚴子南歸

△送嚴子南歸

春艸正芊芊銜杯駐馬前相知難作別爲客易經年驛路南逢越雲山北斷燕到家明月夜獨泛剡溪船

○朱曰藩

寄程自邑

△寄程自邑

爾自三河返誇予二華遊衣裳靈嶽霧行李汴渠舟客禮初筵減交情未見投殷勤花下句催夢過吳洲

○皇甫濂

有所思行

△有所思行

悵憶山中暮佳期渺未歸蘼無含露葉楊柳亂煙暉離瑟開塵匣條香捲夜衣愁心不及鳥猶逐白雲飛

○殷士儋

送董別駕之壽春

△送董別駕之壽春

春雪滯歸鴻離筵惜暫同名家滄海右薄宦楚云東月映淸淮水花明丹桂叢遙知參佐暇吟眺思無窮

○王世貞

弔陸叔平墓

罄室先生爲月泉上人畫一錫一缽聊成短贈

送張仲立遊南雍

胡元瑞以新刻全集凡十種至眾體畢備日新富有輒敍其意並寄答五言律章

林天廸參軍奉使吳越過訪弇中有贈

△弔陸叔平墓

崱屴深山徑斯人長夜居誰憐一壞土卻掩五車書玄素名空在丹靑代不如齒牙吾自有從此倦吹噓

△罄室先生爲月泉上人畫一錫一缽聊成短贈

道人杖一錫一缽復隨緣缽中貯秋月錫底飛寒泉警鶴有時響收龍都靜眠但令無罣礙不愛辟支禪

△送張仲立遊南雍

念爾芳蘭秀能令一坐淸毫端寧下駟眼底誤兼城獄劍偶然郁臺金元不輕試探平子篋應巳賦南京

△胡元瑞以新刻全集凡十種至眾體畢備日新富有輒敍其意並寄答五言律章

穆穆淸風至泠泠白雪傳登壇牛耳定絕代鳳毛騫崛起三曹后橫行七子前預知千載下重數建安年

△林天廸參軍奉使吳越過訪弇中有贈

甫下司農詔仍催少府緡同憐菜色者肯作繭絲臣宮樣年年巧官梭屋屋貧此時衣曳地誰記愼夫人

○方弘靜

東巖

△東巖

巖端曙日暉巖下啟松扉流水不知處幽禽相與飛靑山常對席白髮久忘機試與西鄰叟攜壺上翠微

○徐學謨

春夜舟泊龍江張肖甫中丞劉學孔光祿冒雨出餞余於江館作

△春夜舟泊龍江張肖甫中丞劉學孔光祿冒雨出餞余於江館作

故人車馬客方駕款江臯殘雪浮春漲微風生夜濤坐深沈玉漏語密靜檀槽明日看岐路蒼茫隔楚舠

○徐中行

入桐江

△入桐江

奔流千折下峭壁兩崖分樵徑衝江雨漁舟宿嶺雲布帆林杪見水確月中聞獨有披裘客千秋不可羣

○張佳胤

宿黃牛峽

△宿黃牛峽

春到黃牛峽江辭白帝城楚云髙不極巴水去無聲絕塞書難得孤舟月正明棹歌聽自短幾處夜猿鳴

○吳國倫

蘄春江上謁禹廟

△蘄春江上謁禹廟

山遶鴻沙曲城憑鳳嶺孤古祠銜絕磴飛浪灑平蕪萬里來江漢千門過舳艫可知神禹迹浩蕩古來無

○張四維

孝恪皇太后挽歌

△孝恪皇太后挽歌

桂宮悲往日柳翣引新哀十里城闉隔三臯隴道開綺羅百子殿風雨望陵臺又見容衣掩眞遊竟不回

○張九一

同馬翰撿訪李比部先芳同作

同陳李憲使泛漢江值江漲

△同馬翰撿訪李比部先芳同作

霜雪朝能霽琴尊夜可消寒辭三殿盡春入九江遙北渚回鴻鴈南宮變柳條相將坐瞑色海月破煙霄

△同陳李憲使泛漢江值江漲

波濤翻艸屋歷歷上行舟地遠天橫下湍回水逆流不成張翰去且並李膺遊處處涼風發江門五月秋

○周東田

郊行

△郊行

雨餘行郭外柳岸起微風髙壤巳耕水壯丁初就農春云平著樹暮鳥下依叢秦俗無人問溪桃處處紅

○張鳴鳳

自北關歸所居

△自北關歸所居

休沐返官舍入門秋滿齋藤花叢吐壁桑葉厚鋪階隱竹兒粘雀鉤簾婦怯蝸眞成野人宅嘯詠適予懷

○朱永年

田園雜書

△田園雜書

朝市紛囂斷修然太古初子皆稱父字淒亦解卿夫不蓄能鳴雁惟栽散木樗𨿽非北山地俗朴可名愚

○王世懋

上方廢寺

廬山雪

△上方廢寺

入寺迷芳徑尋碑識上方人天自興滅佛日爲蒼涼樹老猶依砌僧貧不具牀因乖本來意欲去彷徨

△廬山雪

朝日照積雪廬山如白雲始知靈境杳不與眾山羣樹色空中斷泉聲天半聞千崖冰玉裏何處著匡君

○詹仰庇

宿西湖天竺寺道梁上人僧房

△宿西湖天竺寺道梁上人僧房

乳竇開靑峷云居隱翠微石橋流水急竹徑到人稀雨積花頻落林深鳥不飛吾身無住著信宿始言歸

○黃鳳翔

穆宗莊皇帝發引挽歌四首

△穆宗莊皇帝發引挽歌四首

垂衣方在禦憑幾那堪聞雨暗虞淵日星沈華渚云周宮開翼室漢苑罷橫汾百辟趨蹌地傷心望紫芬

天挺聰明後人瞻脺穆容細旃頻勸講瑤殿早聞鐘恭巳儀刑肅勤民霈澤濃日來鸞客寂空想鼎湖龍

端拱開昌運宸衷軫萬幾臯門懸鐸響祕殿弋綈衣禮爲明禋重兵因舞羽威鴻圖嗟未永盛際古今稀

泰寧今八葉寶籙擬千春峒藪烽煙淨邊關貢贐新一朝遺顧命萬國共傷神雨淚紛紛落朝昬望北辰

○王祖嫡

韓藩暖泉

△韓藩暖泉

利物稱靈囿延賢陋雪宮虛無誇浪苑咫尺卽空同杯引流云外舟行積翠中冷然銷暑气況共大王風

○顧大典

幽棲寺

△幽棲寺

爲入幽棲寺因窺靜者心半巖開佛地一徑引叢林背嶺江聲盡空廊月影深獨憐餘興在停醉幾芳菲

○區大樞

春日宴天壇沈道士館

早發遣興

△春日宴天壇沈道士館

禦柳葉初發仙桃花正飛物華天上至春色洞中歸鶴舞臨丹地鸞歌下紫微不知人世上能醉幾芳菲

△早發遣興

江上潮初落林邊月尙存遒風驅宿霧重露洗朝暾吹浪黿鼉沒摩天鸛鶴翻揚帆從所去魏闕復何言

○謝傑

送在杭侄孫司理吳興

△送在杭侄孫司理吳興

要秩還淸秩危疑亦此官易憑直指气多失長官歡文网秋荼密人情蜀道難吾宗頻領郡議論每從寬

○鄒廸光

秋懷

△秋懷

白日團靑昊滄洲獨臥時露慳微潤艸風濫屢芟枝去燕長畱社來鴻不失期方秋多意緒宋玉獨何悲

○張文熙

入荊門卽事

仲冬微雪示羽王

遊彈丸溪同諭生

△入荊門卽事

亂石紛於馬連岡勢若奔徑危低落日云豁見孤村忽散千林紫回光萬樹翻客情方興劇憑軾入荊門

△仲冬微雪示羽王

閴戶少人迹閒庭多暮鴉嶺梅未作葉隴雪巳飛花帶雨沾輕幕乘風落淺沙懸知兔園客感此賦年華

△遊彈丸溪同諭生

沿洄自成趣溪上有餘淸白石若見底靑山如有情野鷗時一起浦樹遠相迎何必滄浪裏臨流始濯纓

○葉向髙

渡江卽事

△渡江卽事

無嗟風土異巳自邈關河村舍人煙少旗亭酒幔多春寒芳樹歇天闊斷鴻過長路方玆始微名柰若何

○莊履朋

別林尉

△別林尉

桑梓勤吾念憑君破寂寥自今花下吏日折道傍腰象郡風煙隔龍城瘴气消行春聊佐令亦足采歌謠

○唐文獻

夢中賦詩以輕風爲題有拂花微墜露之句遂足成之

△夢中賦詩以輕風爲題有拂花微墜露之句遂足成之

忽起靑蘋末翏翏度曲阿拂花微墜露觸水不成波曉角疏傳響雲帆緩渡河縱然虛幌隔竹韻聽來多

○袁宗道

送夾山母舅之任太原

△送夾山母舅之任太原

身爲石室主閒與道人期判訟虎知法升堂猿報時泉聲寒井邑山翠染城池應有西遊艸懷甥得幾詩

○區大相

潖洲月下獨泛

△潖洲月下獨泛

乘汐臨芳渚停杯弄晚霞月華搖寶剎星影落江槎波送隨流葉風傳出霧花溯洄方未已閒興在兼葭

○卓明卿

題太常張公萬玉山房

送晉行吾別駕之任臨洮

△題太常張公萬玉山房

稅田成野景引水入魚磯榻愛幽人下櫩看宿鳥歸竹齊抽紫籜蓮盛長紅衣小憩銜杯得閒雲睥睨飛

△送晉行吾別駕之任臨洮

二月安西路憐君擁節旄亂雲嘶去馬殘雪暎徵袍鞞鼓經時振烽煙度隴髙秦中險阻地談笑憶功曹

○顧起元

張孚之使君佚園

△張孚之使君佚園

山色連門巷城陰覆苑墻地疏幽徑豁樹古弱枝蒼露艸翻瑤砌風花影石房檀欒千萬个晴雪灑衣裳

○陳邦瞻

出朝陽門至神樂觀有述

讀邸報作

△出朝陽門至神樂觀有述

藍輿還獨往郊路得盤桓溪水經城慢官云出野寒蒿萊棲禦畝松檜隱天壇四顧鐘山色何如拄笏看

△讀邸報作

天上雙朱邸相依日月邊桐圭元並剪花萼更聯翩正啟銀河路翻虞玉府錢桃夭思化美宜詠二南篇

○雷思霈

與武山人次初

△與武山人次初

先朝髙士者太白與鵝池韋布有奇節縉紳無夙知西湖初月上南紀大風時憐爾巴山去須裁二子詩【太白孫一元鵝池宋登春也】

○鄧城

雙忠祠

山寇

△雙忠祠

守令在卑位殺身惟二公當時要路者不見一人雄戰苦乾坤赤城摧雀鼠空瞻依立毛髮萬木響悲風

△山寇

烽火長不息將軍自厚顏人家如燒野客路盡荒山雨气秋鳴壑猿聲夜到關卽無戡定策何以敢生還

○李言恭

曉渡

△曉渡

煙樹曉棲鴉長汀帶白沙中流聊擊楫新水快浮傞云與人爭渡春隨客到家遙知飛彩日間滿石城花

○李元招

陳外翰張進士楊隱君李徵士過訪畱飲次韻

△陳外翰張進士楊隱君李徵士過訪畱飲次韻

髙軒停薄暮小宴玩殘秋霧樹濃遮圃星河淡倚樓塵蹤看野馬物恴會沙鷗去去滄江曲生涯理釣舟

○陳苐

至夷人賬房

△至夷人賬房

胡人新納款野朴頗堪憐日落笳聲慘風吹酪气膻支房氈作帳策馬木爲鞭文字猶虫鳥惟憑譯者傳

○方用晦

哭郭滄洲

△哭郭滄洲

破屋滄洲上淸貧獨可憐書存無子讀詩好有僧傳葬卜中原夜墳鄰北漈邊窮交空白首莫贈買山錢

○劉仔肩

別野晚晴與鄰叟久立

△別野晚晴與鄰叟久立

郊園初雨歇散步出荊扉落日在髙樹涼風生客衣佛香僧捨近江影塞鴻飛亦有南鄰叟忘言相與歸

○黃淑淸

中秋招陳生

△中秋招陳生

明月起疏竹殘蟬生晚涼欲攜可人客先掃白雲牀濁酒沽來賤初英近嗅香知君不惜醉倚杖候蘿墻

○陳昂

泊云安

白帝城七夕

△泊云安

裋褐絲絲斷爲冬不亦難蘆花裝被暖楓葉受霜幹溪日恩終厚山風勢未寒此間多美酒生計上云安

△白帝城七夕

髙樓尊且倨雉堞遂來降峽釀襄王雨風翻夏后江黃花畱暮景白帝坐秋窓躍馬今安在沙鷗舞自雙

○張含

嶽陽樓晚眺

哭吾師空同先生

昔在長安日贈升庵

離夕有贈效垂拱體

秋夜

△嶽陽樓晚眺

涼風八月秋獨倚嶽陽樓水自蠶叢國山含鸚鵡洲過鴈防湖闊哀猿動客愁龍歸錦雲散鐵笛起漁舟

△哭吾師空同先生

皇都傳六學媿我廁門墻賈誼空前席彭宣到後堂髙才易陵替吾道極悲傷江漢風騷盡潺潺涕泗長

△昔在長安日贈升庵

昔在長安日相逢各少年云隨香案吏風送玉堂仙漢檻星辰動秦臺日月懸疏狂追故步春興滿南天

△離夕有贈效垂拱體

仙子武陵溪春深歸路迷翠翹迎露濕羅袖避風啼畱佩花籠玉分釵月印犀金杯延落日酒醒各東西

△秋夜

霜鴈孤鳴際秋宵獨坐情隙風微燭焰寒雨翳鐘聲六十無官職詩書有弟兄雕虫眞末技潦倒負平生【微字妙】

○江一鵬

上方寺

△上方寺

去郭遠塵事入門聞慧香斷碑猶有字古剎巳無廊啼鳥晝常寂野花秋正芳醉歸歌忼慨獨棹下殘陽

○金鸞

泊淮上

△泊淮上

愁輕遊冶興老重別離情野戍寒更盡河橋春水生斷雲疏鴈影殘月亂雞聲明發應千里蕭蕭過楚城

○魏學禮

宿泉上人山房

△宿泉上人山房

花落徑長靜鳥鳴春自閒雲行似相送日暮不知還支遁頗好古遠公時閉關松窓不能寐明月滿空山

○陳鶴

卽事

△卽事

訪舊孤村裏尋幽野徑邊綠隨千頃稻紅對一池蓮遠浦橫禾艇髙山入暮筵客居如向此日日有新篇

○王穉登

石門道中懷家兄有年

△石門道中懷家兄有年

不遠家山色頻歌行路難桑柔俱是女柳短未成官雨裏孤舟澀江南五月寒石門花萼近相過問平安

○沈明臣

春日過宋諸陵

哭胡司馬公

△春日過宋諸陵

槁葬未須憐生時巳播遷威儀非舊典世代是何年過客悲山鳥王孫種墓田回看隴頭樹似接汴京煙

△哭胡司馬公

平生雙涕淚不易灑衣裳此地竟何土嗟余來斷腸髙天行日月深谷隱冰霜一哭寒山裂淒風忽滿堂

○王叔承

卽事

△卽事

頗怪童謠數常憂巳巳年鰲魚時震地太白晝經天莫問三邊餉其如九府錢百蠻休睥睨福徳在幽燕

○徐應雷

賞菊

△賞菊

坐對南山蒼黃花開滿堂霜繁畱正色風至散寒香服气引空翠餐英帶夕陽醉餘仍采摘乘月釀秋霜

○梅鼎祚

吳趨變曲

符卿李公伯承丞余郡免歸濮陽

△吳趨變曲

入室徵三婦開門接小姑單衫著杏子雙幔結茱萸夜色銷銀燭春心貯玉壺丈人且爲樂四座唱吳趨

△符卿李公伯承丞余郡免歸濮陽

眾鳥敬亭散君歸先倦禽舊耽魯酒薄一臥岱云深日憶江南曲風回濮上音𨿽非顦顇者澤畔自行吟

○張鳳翼

登李白酒樓

△登李白酒樓

不灑楊朱淚來登李白樓賦成遊八極名在自千秋水落靑徐出天空海岱浮酒人𨿽異代猶可挹風流

○梁玙

崧臺玩月

△崧臺玩月

向夕髙臺望淸光睥睨齊地形雄古郡江勢接蠻溪正有關山曲虛傳烏夜啼如逢問租舫焉用姓名題

�更朝元

○章淸源

詠杖頭童子

△詠杖頭童子

出入不離手行藏萊爾扶莫辭行路遠應念老人孤下水測深淺探朋窺在無待看仙詔下攜汝上淸都

○錢月齡

銅井訪僧

△銅井訪僧

曲曲桑麻路層層紫翠臺遠尋銅井去先訪竹門開云筥采茶入瓦罌沽酒回三生不盡話松日照蒼苔

○僧希復

訪環師

△訪環師

爲憶湯師好來過祗樹林誰知乘筏會卻得衣珠心四眾巡堂語三時演法音何年親領受一侍白雲深

○僧梵琦

漠北懷古二首

△漠北懷古二首

北向無城郭遙遙接大荒舊來聞漢土前去是河隍野蒜根含水沙蔥葉負霜何人鳴觱篥使我涕沾裳

每厭冰霜苦長尋水艸居控弦隨地獵郀木近河漁馬酒茶相似駝裘錦不如胡兒雙眼碧慣讀左行書

○姚廣孝

晚過獅子林蘭若

△晚過獅子林蘭若

無地堪逃俗乘昏復到林半山云遏磬深竹雨畱禽觀水通禪意聞香去染心叩門驚有客想亦爲幽尋

○釋魯山

送僧住惠山寺次邵民部國賢韻

△送僧住惠山寺次邵民部國賢韻

路僻塵囂遠尋幽客自來水淸魚見底碑久字生苔猿鳥啼深樹煙霞護古臺野花渾似我只向靜中開

○釋懷讓

經廢花徑寺

△經廢花徑寺

畫壁暗塵凝蘿龕冷佛燈壞垣欹老樹古榻擁殘僧齋斷禽長散樓傾客畏登生涯同幻泡興廢總難憑

○朱靜庵

客中偶成

△客中偶成

異鄕久爲客風雨阻歸程兩岸數峯碧孤舟一羽輕篷牕殘燭在煙樹早鴉鳴坐待東方曙依稀見海城

○孫夫人楊氏

城南別女

△城南別女

迢迢向南國五月發長安惟念鳴環女初令事伯鸞心折言難盡車停日又闌行行復回首淚下不能彈

○都禦史李昂妻陳氏

春艸

△春艸

無人種春艸隨意發芳叢綠徧郊原外靑回遠近中羃煙粘落絮和雨襯殘紅不解王孫女淒淒對晚風

◆六言律詩

髙啟

康海

南大吉

範欽

潘緯

○髙啟

瓊姬墓

△瓊姬墓

夢別芙蓉殿頭斷釵零落誰收土昏靑鏡忘曉月冷珠襦恨秋麋鹿昔來廢院牛羊今上荒丘香魂若怨忘國莫與西施共遊

○康海

普緣觀眺次仲默

△普緣觀眺次仲默

地僻柳條初綻春深小桃未花艸房凹口雲散蕎麥山頭日斜傍壑數椽僧捨隔溪三老人家龍窟千尋俱水蒼煙四望無涯

○南大吉

倒馬關晚興

△倒馬關晚興

山館依微返照石城爛熳明霞虛亭但對關月永夜空聞戍笳胡馬幾年款塞漢軍何日還家靑樓少婦幽獨白露橫�怨嗟

○範欽

海橋艸堂

△海橋艸堂

地控金陵翳鳳門臨銀海垂虹煙花四時晻譪霧樹萬里冥蒙罷鈞人歸夜月行歌舄領春風相如去時題柱買臣還日乘驄

○潘緯

題仙源

△題仙源

君家棲隱何在合杳雲山萬重望中雞犬不見行處漁樵相逢洗耳窓前流水爲鄰戶外諸蜂知是武陵仙境迷人自愛追蹤

●皇明文徵卷十七

晉江何喬遠穉孝選

七言律詩一

◆七言律詩一

建文皇帝

劉基

劉崧

劉子華

李頤

孫蕡

谷宏

楊基

孫炎

林鴻

練子寧

劉仔肩

貝瓊

揭軌

黃玄

王澤

髙啟

徐賁

浦源

魏澤

茅大方

王直

程本立

胡儼

於謙

薛瑄

韓鏐

嶽正

聶大年

夏寅

鄭紀

倪嶽

李東陽

馬軾

程敏政

張弼

吳寬

王鏊

邵寶

儲巏

楊循吉

石珤

吳儼

鄭嶽

李夢陽

顧淸

李承箕

顧璘

邊貢

劉玉

王守仁

魯鐸

周用

孫偉

王廷相

何景明

王韋

陸深

孟洋

鄭善夫

胡纘宗

楊愼

劉寯

薛蕙

劉昌

夏言

張嶽

馬汝驥

朱豹

陳沂

李默

黃佐

潘恩

王愼中

唐順之

文徵明

皇甫汸

吳子孝

○建文皇帝

賦感

△賦感

牢落西南四十秋蕭蕭白髮巳盈頭乾坤有恨家何在江漢無情水自流長樂宮中雲气散朝元閣上雨聲愁新蒲細柳年年綠野老吞聲哭未休

○劉基

雲門寺

△雲門寺

若耶溪頭過新雨雲門寺前芳艸長好將薜荔紉衣帶更取辛夷結佩纕綠鬂朱顏非昔日茂林修竹是他鄕東風且莫吹花盡遠客傷春易斷腸

○劉崧

讀薩天錫詩

△讀薩天錫詩

三策當年動赤墀一官南郡奏朱絲將軍情性丹陽酒禦史聲華白下詩騏驥雪迷沙苑道鳳凰春隔上林枝江淮蕭瑟風流遠獨坐秋山有所思

○劉子華

挽開平王常遇春應制

△挽開平王常遇春應制

揮戈十載定河山忽報星沈易水灣馬首西風旌旆捲天涯落日凱歌還功成楚漢興亡際名在韓彭伯仲間聖主思功心獨苦黃金直欲鑄眞顏

○李頤

泗州龜山寺

△泗州龜山寺

龜山寺裏訪遺塵鐵佛苔封丈六身追蠡有銘稽甲子支祁無害念庚辰渡淮獨鳥斜斜日送客飛花渺渺春暫倚髙峯一回首白雲如海正愁人

○孫蕡

訪單孟雄不遇

△訪單孟雄不遇

不見龍灘單孟雄欲從山蘚覓行蹤門前烏桕經霜紫樹杪靑霞著日紅蠟屐十過蝴蝶洞竹門長掩鷓鴣峯桃花流水仙源近歲晚漁郎或再逢

○谷宏

行經華陰

△行經華陰

雲間太華倚三峯積翠遙連渭水東遠塞鴈聲寒雨外離宮艸色暮煙中秦關日落行人少漢畤天陰古戍空寂寂武皇巡幸處祠前木葉起秋風

○楊基

春日白門寫懷用髙季廸韻

△春日白門寫懷用髙季廸韻

得歸𨿽喜未忘悲夢裏猶驚在別離尙短柳如曾折後巳殘梅似半開時江雷殷夜虫蛇早山雨崇朝蛺蝶遲制取烏巾籠白髮免教春色笑人衰

○孫炎

遊仙

△遊仙

畱侯子弟有初平九歲從師住玉京天與數書皆鳥迹家傳一劍是龍精西池桃實無消息東海桑田有變更我爲紫芝歌此曲夜深相答洞簫聲

○林鴻

送林一歸山中

△送林一歸山中

棟花雨裏醉逢迎南國看山又送行求侶暗驚春艸色。還家愁逐暮江聲。殘陽向野聞邊笛遠樹登樓見海城誰念長沙遷謫久懶從季卜問君平

○練子寧

洪武庚午元日試筆

△洪武庚午元日試筆

扶桑日轉曉瞳矓千樹梅花雪未融酌酒吟春瞻北極升堂賀歲遇東風天垂華蓋靑雲近地接仙源玉澗通二頃石田今廢盡獨持書劍望年丰

○劉仔肩

荊南江晚眺有感

△荊南江晚眺有感

沙頭寂寂晚維舟詞客重來感舊遊江上夕陽諸葛廟雨中芳艸仲宣樓天連錦水來春色云暗襄陵起暮愁回首可憐梁甫意一官牢落向南州

○貝瓊

送王克讓員外赴西域

△送王克讓員外赴西域

貂裘萬里獨衝寒舊是含香漢署官白雪作花人面落靑山如鳳馬頭看關中將相資王猛海內蒼生望謝安應念東南有遺逸木芝深谷尙盤桓

○揭軌

秋思

△秋思

綺牕紅燭淡秋光鳳帳流蘇減夕香機杼隔花閒翠戶轆轤臨水凍銀牀秋風紫塞書千里夜月淸砧淚數行望斷金鞍秋又杪芙蓉零落玉池霜

○黃玄

和守歲侍宴應制

△和守歲侍宴應制

皇家共守歲華新此夜紅雲捧紫宸乍對瓊觴同餞臘喜聞玉管又迎春門前列炬明殘雪天上華筵接近臣最荷發生蒙聖澤來晨風物更宜人

○王澤

姑蘇感事

△姑蘇感事

天星夜落水犀軍又見吳宮走鹿羣睥睨金湯徒自固倉皇玉石竟俱焚將軍只合田橫死國士應無豫讓聞風雨明年寒食節麥盂誰上太妃墳【當時僞吳亦爵祿厚待其臣士竟無死其難者惟其僞妃自憤而死此詩蓋剌其臣傷其妃也】

○髙啟

送沈左司從汪參政分省陜西汪繇禦史丞出

△送沈左司從汪參政分省陜西汪繇禦史丞出

重臣分陜去臺端賓從威儀盡漢官四塞河山歸版籍。百年父老見衣冠。函關月落聽雞度華嶽雲開立馬看知爾西行定回首如今江左是長安

○徐賁

寄王挍書止仲

△寄王挍書止仲

他鄕每憶故鄕云此日還山又憶君菊老豈堪秋後采猿啼猶似客中聞風帆漁艇行無次野水寒煙去莫分不是題詩不相寄孤鴻也自念離羣

○浦源

送人之荊門

△送人之荊門

長江風揚布帆輕西入荊門感客情三國巳亡遺舊壘幾家猶在住荒城云邊路繞巴山色樹裏河流漢水聲若過旗亭多買醉不須弔古謾題名

○魏澤

過方孝孺故居

△過方孝孺故居

筍輿衝雨過侯城撫景令人感慨生黃鳥向人空百囀淸猿墮淚只三聲山中自可全髙節天下難居是盛名卻憶令威千載後重歸華表不勝情

○茅大方

登陘州回山

△登陘州回山

回山樓觀擁煙霞卽是瑤池阿母家萬里不來靑鳥使千年空老碧桃花漢朝天子求丹藥瀛海神仙望翠華欲問安期杳何許滄溟淸淺幾桑麻

○王直

端午憶去年從幸東苑擊球射柳賜詩賜宴

△端午憶去年從幸東苑擊球射柳賜詩賜宴

千門晴日散祥煙東苑宸遊憶去年玉輦乍移雙闕外彩球低度百花前雲開山色浮仙仗風送鶯聲繞禦筵今日獨醒還北望何時重詠栢梁篇

○程本立

鶴慶驛會吳人馮廣閩人林稅使

△鶴慶驛會吳人馮廣閩人林稅使

馬蹄踏徧陰崖雪直向居庸塞外行日落忽聞牛背笛川平始見鶴州城秋風千里蒓絲滑著雨三山荔子生遷客相逢話鄕土天涯何限未歸情

○胡儼

姑蘇懷古

△姑蘇懷古

姑蘇城郭水茫茫往事畱傳過客傷夜月人歌黃菜葉秋風夢繞白駒場當年只合歸眞主千載徒令笑子陽天下車書今混一繁華終古勝維揚

○於謙

春陰

△春陰

連日連陰雨未成萬株煙柳暗春城野花偏向愁中發池艸多從夢裏生越水吳山頻引領沈腰潘鬂不勝情何時再去西湖路載酒攜柑聽早鶯

○薛瑄

榮陽詠古

彭城懷古

△榮陽詠古

蕭蕭涼吹動秋空千古河山一望中廣武連營秋艸碧鴻溝�壤夕陽紅石鯨有甲藏秋蘚鐵馬無聲散風何限英雄俱冺滅白雲依舊出層蜂

△彭城懷古

當年禹迹舊分州走馬南來遂北遊地勢縈回環翠嶺關城峭拔枕黃流燒余豪傑千年塜春老佳人百尺樓周覽未能窮往事官河又放下洪舟

○韓鏐

送督學韓公應召

△送督學韓公應召

建節揚旌出武昌送君北上潞河長朝廷重道徵儒相栢府攄忠佐聖皇帆映楚江紅樹晚雁來湘浦白蘋霜久懷董子天人學人對彤墀沐寵光

○嶽正

無題追和元馮伯庸韻

△無題追和元馮伯庸韻

禍水無情火伏光賞眞人屬老披香妝成珠賜通宵白浴罷金酬百餅黃官婢貌難當萬乘玉環心不在三郎昭陽殿裏熊皮席綠發長迷赤鳳裳

○聶大年

長春庵

△長春庵

蕊宮琪樹罷棲鸞空有玄都太古壇野老不尋飡玉訣山人自制切云冠杖龍化去秋池涸笙鶴歸來夜月寒前度劉郎眞好事種桃畱與後人看

○夏寅

虔州懷古

△虔州懷古

宋家後葉如東晉南渡虔州益可哀母后撤簾行在所相臣開府濟時才虎頭城向江心起龍脈泉從地底來人代興亡今又古春風回首郁孤臺

○鄭紀

東園易簀

△東園易簀

乞骸曾上疏十九優詔許歸松徑三直道誠知非世好心齋肯使有塵參靑天白日泉之下流水浮雲斗以南生死去來渾看破病窓坐久巳忘談

○倪嶽

新春感事

△新春感事

烽火邊城鼓角悲黃沙漠漠北風吹關山遠隔雲中戍車馬新屯灞上師賈誼有才思報國杜陵多病爲憂時侍臣誰有如椽筆擬撰燕然第二碑

○李東陽

西江

黃鶴樓

△西江

滕王髙閣罷崔嵬誰築西江第一臺雲雨不牧歌舞地文章空嘆古今才丰城夜气聞龍起彭蠡秋風見鴈來幾欲乘槎問牛斗不知平地有三臺

△黃鶴樓

突兀髙樓正倚城洞庭春水坐來生三江到海風濤壯萬木浮空島嶼輕吳楚乾坤天下句江湖廊廟古人情中流或有蛟龍窟臥聽君山笛裏聲

○馬軾

餞季方嶽先生

△餞季方嶽先生【時季方去國無敢送者軾獨歌詩餞別】

灤江江上水悠悠送客江邊莫上樓五嶺瘴髙煙蔽日兩孤雲濕雨鳴秋丰城劍气東南起合浦珠光日夜浮祭罷鱷魚歸去晚剌桐花外月如鉤

○程敏政

重遊金山寺

△重遊金山寺

振衣衝散薜蘿煙豪俊同來憶壯年酒令肅於盟踐土詩勛奇似勒燕然排山浪起鷗邊雨絕海雲橫鳥外天卻望南徐重懷古一■﹝奭斗﹞寒淥酹諸賢

○張弼

渡江

△渡江

篷底茶香酒夢醒大江風急正揚舲浪花作雨汀煙濕沙鳥迎人水气腥三國舊愁春艸碧六朝遺恨曉山靑不知別後東湖上誰愛菱歌倚棹聽

○吳寬

入蒸山謁徐天全墓

△入蒸山謁徐天全墓

平生晁賈共襟期欲使才名百世垂眾口是非何日定老臣功罪有天知湖山彷佛精神在杖履從容歲月移逝矣姚崇嗟不返憑誰爲刻墓前碑

○王鏊

迎駕

鼠須筆

△迎駕

象輦犇騰馬輦馳後來人輦獨逶迆緋袍夾道千官立銀甲分行萬國隨太液風微旗盡斾蓬萊云近仗潛移太平二十年天子正是文章極盛時

△鼠須筆

顧兔猩猩兩禿翁時來鼠輩亦成功臨池脫穎偏宜我憑社爲妖且貰戎覓伴好依居默氏【石虛中字居默】冊勛應作管城公太倉縱是無憂地爭似流芳汗簡中

○邵寶

寄賀黃門先生

△寄賀黃門先生

萬丈醫閭萬丈云白頭何地可尋君懶招海賈非無謂笑答山靈似有聞秋水竿畱巢父在春風榻與管寧分數封再撿前朝疏望斷天涯坐夕曛

○儲巏

次王簡討敬夫席上畱別

△次王簡討敬夫席上畱別

五柞長楊賦未厭渼陂春水夢來添懷歸日數花磚徧予告風聞艸詔淹漢苑舊遊誰伯仲虞廷妙選本師僉壽觴想在城南曲尺五天低處處瞻

○楊循吉

果前堂南歸

△果前堂南歸

雲水飄然一老僧頭顱種種貌稜稜人間正果修將滿天下名山遇卽登向外見來終不實從前學得是無能此歸莫向舟中結且臥隨身七七藤

○石珤

易州道中

△易州道中

西風羸馬經行地易水長城是舊都壯士入秦名尙在客卿歸趙勢全孤髙臺歲久黃金盡古塞秋深白鴈䢐聞道關門猶鎖鑰太平天子愼防胡

○吳儼

聽鄭伶琵琶

△聽鄭伶琵琶

鄭伶名價重江東五百梨園伎盡空子夜猿啼殘月白上林鶯老落花紅江頭商婦愁無限塞外明妃恨不同可惜曹綱今去遠何繇兩市鬭西風

○鄭嶽

贈同年徐必東調官貴州經憲

△贈同年徐必東調官貴州經憲

黃鶴樓前系短橈離魂湘水不須招云連魏闕瞻猶近路比崖州去未遙一鴈叫霜天欲瞑亂山隨馬凍初消河橋欲贈無楊柳獨有松枝最後凋

○李夢陽

秋懷六首

限韻贈黃子

送毛監察還朝是時皇帝狩於楊河

庚辰元日

△秋懷六首

龍池放舶他年事坐對南山憶往時紫閣峯如欺太白昆吾山自繞皇陂雙洲菡萏秋堪落。亂水蒹葭晚更悲。谷口子眞今得否攀云騎馬任吾之

慶陽亦是先王地城對東山不窟墳白豹寨頭惟皎月。野狐川北盡黃雲。天淸障塞收禾黍日落溪山散馬羣回首可憐鼙鼓急幾時重起郭將軍

宣宗玉殿空山裏。野寺霜黃鎖碧梧。不見虎賁移大內。尙聞龍舸戲西湖。芙蓉斷絕秋江冷。環佩淒涼夜月孤。辛苦調羮三相國。十年垂拱一愁無

苑西遼後洗妝樓檻外芳湖靜不流亂世君臣那在眼異時松栢自深愁雕闌玉柱畱天女錦石秋花隱禦舟萬古中華還此地我

皇親爲掃神州

胡奴本意慕華風將挍和戎反劇戎遂使至尊臨便殿坐憂兵甲不還宮調和幸賴惟三老閱實今看有數公聞道健兒多戰死暮云羌笛滿雲中

大同宣府羽書同莫道居庸設險功安得昔時白馬將橫行早破黑山戎書生誤國空談裏祿食驚心旅病中女直外連憂不細急將兵馬備遼東

△限韻贈黃子

禁垣春日紫煙重子昔爲云我作龍有酒每要東省月。退朝曾對掖門松十年放逐同梁苑中夜悲歌泣

孝宗老體幸彊黃犢健柳吟花醉莫辭從

△送毛監察還朝是時皇帝狩於楊河

楚生臨水送將歸黎子當筵賦式微天下汝爲眞禦史百年吾是舊漁磯沙寒白日蓬科轉風起黃河木葉稀此去有書應力上太平天子本垂衣

△庚辰元日

今日何日陰霏霏看之不見濡人衣層冰滿眼秪突兀白日何處能光輝單於祭馬春欲動漢皇射蛟南未歸傳道楊州好花月鳳簫應伴五雲飛

○顧淸

送張舜臣赴甥館

△送張舜臣赴甥館

放鶴亭前十里花東風羅綺正繁華靈妃不枉三山駕漢使先乘八月槎此日便應翔玉燕當年何必飯胡麻從今不管衡陽鴈髙剔銀燈照碧紗

○李承箕

讀林公待用奏疏

△讀林公待用奏疏

刑曹有个林員外白日霜臺奪得秋天地豈無公議在安危還著小臣憂西來不宿招提境南去還經杜若洲我有洛陽年少淚西風怕上漢江樓

○顧璘

寄和趙戶曹叔鳴西寺遊矚

侯城裏二首

△寄和趙戶曹叔鳴西寺遊矚

水香花气鳳樓西宿雨初晴禦苑泥萬柳曉含蕭寺暗五云春壓漢宮低行經繡陌啼鶯滿回望蒼郊遠樹齊獨念江南愁病客竹牕斜月夜聞雞

△侯城裏二首【方孝孺之裏】

萬壑千崖控海門愁雲不散晝長昏王裒枉積林間淚荀息難招闕下魂直以孤忠懸日月不勞遺艸落乾坤椒漿欲奠知何處古木含風自吐吞

一點麻衣入帝庭九天風雨晝冥冥云迷杜宇遊魂黑艸染萇弘野血靑四海衣冠收節槪萬年宗社屬神靈英雄巳去心難死長倚南箕化列星

○邊貢

九月二十四日遣興奉寄太常諸僚

元世祖廟次王應詔韻

△九月二十四日遣興奉寄太常諸僚

往歲冰銜竊奉常玆辰光寵異班行斜廊縹緲朱衣月合殿氤氳玉佩香天語獨聞當北而嶽神分祀得東方如今病臥秋山裏白髮靑燈感夜長

△元世祖廟次王應詔韻

斷碑深倚廟門斜往事傷心付一嗟春艸長沙仍牧馬晚風疏樹偶棲鴉唐陵漢寢𨿽無主北幕南庭自有家欲弔魯連何處取飛塵如雨亂鳴蛙

○劉玉

落花

西湖

△落花

春盡名園仙路遙盡辭芳樹入晴霄彩雲有影因風起絳雪無聲向日飄王佩畱情終易散香囊遺恨竟難招瑤池謾說三千歲願遣靑鸞探寂寥

△西湖

湖上長吟憶蕩陰英雄遺恨古猶今六朝總被淮山隔三戶其如湘水深精衛有冤終赴海杜鵑無血可投林皇威此日淸沙漠應慰平生敵愾心

○王守仁

羅舊驛

△羅舊驛

客行日日萬峯頭山水南來亦騰遊布谷鳥啼村雨暗剌桐花暝石溪幽蠻煙喜過靑楊瘴鄕思愁經芳杜洲身在夜郎家萬里五雲天北是神州

○魯鐸

送彭中丞獻俘後西徵

蛛网

△送彭中丞獻俘後西徵

東南京觀巳岧嶤西蜀仍傳破膽謠匣底靑萍應再拭手中白羽未全凋材官用命思探虎天子臨寒欲賜貂從此功髙誰比並漢家麟閣在雲霄

△蛛网

艸堂蛛网滿虛檐幾度窺窓似隔簾破向飄風猶裊裊補當斜月更纖纖燕知巧避曾無礙蝶爲狂飛或被黏昨夜蚊■﹝亡上虫下﹞不安枕欲教疏處爲重添

○周用

回鑾志喜次湯方伯韻

毛汝礪惠磨厓碑次南溪韻

捕蠍

卽事有感

△回鑾志喜次湯方伯韻

萬國歡聲動地雷吉行喜見屬車陪西江鐘鼓無勞問南越樓船且莫催丹闕春臨雙鳳起玉輿云捧六龍回遠臣撰得河淸頌待進君王萬壽杯

△毛汝礪惠磨厓碑次南溪韻

誰傳墨本來浯溪舉火夜讀摩靑藜魯公書法晉以後元子文字京之西中興事業唐可頌自古石厓天與齊幾時髙閣觀虎臥千仞危巢憐鶻棲

△捕蠍

童子巡階學火攻我於王澤愧昆虫千金巳誤屠龍技一炬聊收捕蠍功未過泰山聞猛虎誰從渭水獵非熊蝮蛇若敢長如樹亦有周官六尺弓

△卽事有感

赤子遑遑泣向隅廟堂誰復共都兪遭逢我獨孤明主迂闊人皆笑腐儒一卷周官存井地幾年漢詔賜田租伏生老矣成何事徒誦西京大禹謨

○孫偉

贈黎念齋侍禦巡按四川

生孫

△贈黎念齋侍禦巡按四川

愛君詩思迫長江且酌霜英醉小牕燭裏談鋒新拔壘墀頭簪筆舊如杠滄洲弔影冥鴻獨霄漢連城白璧雙西去岷山更西路有人饑渴拜旌幢

△生孫

睡足山林日射龕忽聽兒輩又生男阿婆摩頂誇英物鄰並呼公作侈談𦇤袱旋裁金字錦賀觴新擘赤泥壇莫嗤世業惟寒素庭下傳經有一函

○王廷相

撥悶

靈谷寺和黃久庵韻

玄明宮

△撥悶

梨白柳靑春不遲梁臺浚野阻幽期久從仙闕牽黃綬空向天涯夢紫芝問訊兩河仍虎豹傷心南國滿旌旗可禁素髮悲生事凖擬靑尊是我師

△靈谷寺和黃久庵韻

縈紆松徑千回轉乘興看山不覺遙才上香臺臨碧巘早聞風磬落丹霄龍芝石耳輕堯韭鳴栝泠泉卽舜韶待得遠公同說偈祗林禪閣更蕭蕭

△玄明宮

奄氏亡來請僕碑滔天權去卽成衰鳥棲有樹還朝暮馬鬣無封弔阿誰閣上風雲收護勑門前星十罷懸旗黃冠小道迎人拜問著當年總不知

○何景明

送戴進士時亮

懷寄邊子

鰣魚

△送戴進士時亮

戴生長嘯出燕州知爾尋仙不可畱相望有時攀玉樹此行何地訪丹丘乘風逝鼓洪濤柁觀日回登滄海樓白晝果然生羽翼靑雲何羨帝鄕遊

△懷寄邊子

汝從元歲侍今

皇誰念先朝老奉常一出雲霄空悵望十年岐路各蒼茫春天縹緲金莖露晝日氤氳紫殿香獨有揚雄尙陪從白頭抽筆賦長楊

△鰣魚

五月鰣魚巳至燕。荔枝盧橘未應先。賜鮮徧及中璫第薦熟誰開寢廟筵白日風塵馳驛騎。炎天冰雪護江船。銀鱗細骨堪憐汝玉筯金盤敢望傳

○王韋

西堂偶興

△西堂偶興

曲檻回廊處處通深深簾幕暗花叢一春人醉斜陽裏。三月鶯啼細雨中。柳絮不飛粘艸白櫻桃初熟亞枝紅門前若有求逋客爲說西堂夢未終

○陸深

大風

與徐昌國登雞鳴山

△大風

昨夜雨沙今大風美人髙閣怨飛蓬柳條萬結渾欲斷梨花一株容易空豈是宋都過退鷁亦愁鄕信阻歸鴻江南茅屋吾所受莫教吹捲瀼西東

△與徐昌國登雞鳴山

臨風蕭散撤荊扉緩步相攜上翠微試日丙丁看塔影賭松寬窄解腰圍路侵璧水分鳴鐸石近僧牀掛衲衣滿目樓臺形勝裏當年辛苦憶龍飛

○孟洋

奉和貞庵大司寇齋居

曉發趙州懷何仲默

△奉和貞庵大司寇齋居

苑中瑞雪迎仙仗天上卿云望帝都暫假淸齋辭簿領坐消羣動入虛無江光射日樓臺迥山气含春艸木蘇靈異定應麟鳳集

至尊元與舜文符

△曉發趙州懷何仲默

寒月欲沈西麓盡明星亦報東方昕村雞樹上鳴未歇僧磬林深淸可聞回首漸辭燕趙雨相思猶隔汝淮云莫嗔吏隱難相入尊酒茅堂許論文

○鄭善夫

病起步西禪

答近夫思道

△病起步西禪

一春伏枕鶯可憐病起野池明白蓮偶爾梳頭出城郭便應看竹到西禪天晴求食鳥雙下日午閉門僧獨眠明發螺江有行役紅塵白鴈異風煙

△答近夫思道

憶昔三吳共臨眺上山不用杖藜扶只今臥病難行立聞爾加飡定有無千里音塵雙涕沃萬方憂患獨泥沐蠻煙朔雪催人事愁對城南鵝鴨湖

○胡纘宗

遊林屋洞

△遊林屋洞

系馬靈宮第九天紫霞丹竈坐羣仙金庭空闊蛟龍鬭玉柱玲瓏日月懸攺火欲烹山乳食掃云初藉石牀眠嶽陽自是神仙宅黃鶴飛飛何處邊

○楊愼

臘八日

安寧溫泉

觀平吳錄

廣心樓夜宿病中作

病中永訣李張唐三公

△臘八日

禦溝回合咽冰泉宮樹霏微變冷煙丑應商春才八日戌從漢臘巳千年彩毫相繼銀罌句玉燭仍稽寶典篇隔戶車聲流水過卻疑豳鼓奏村田

△安寧溫泉

鏗瑟舞雩歌點也流觴修褉記羲之何如碧玉溫泉水絕勝華淸筒石池巳挹金膏分沆瀣更邀明月濯漣漪沈沈蘭酌春相引泛泛楊舟晚更移

△觀平吳錄

庚申胡運卜終焉斗野驚看伏鱉懸九四繇來眞海孽萬三未必是天錢可憐槎史嬰龍日又見胥臺走鹿年管樂誰將饒介許孟兼遺恨醉樵篇

△廣心樓夜宿病中作【時七十戌行】

落穽重逢下石人七旬衰病命逡巡藤蘿深菁猿猱宂瘴癘窮山虎豹鄰枮木幾時沾雨露戴盆何地見星辰元夫幸遇暌孤日寂寞寒灰也望春

△病中永訣李張唐三公【己未六月】

魑魅禦客八千里羲皇上人四十年怨誹不學離騷侶正葩仍爲風雅仙知我罪我春秋筆今吾故吾逍遙篇中溪半谷池南叟此意非公誰與傳【吳髙河懋嘗以楊弘山士云王純庵廷表胡在軒廷祿張半谷含李中溪元陽唐池南錡爲楊門六學士以擬蘇門秦黃晁張廖略云余曰得非於子而七於七子文藻皆在澳云一時盛事余固不敢當也然余之遭妬中害而卒不得還者竟以此不欲言其人姓名如柳子厚傳河間云噫】

○劉寯

過烏江廟

△過烏江廟

懷王走死人深痛天遣公來雪此仇大澤蛇亡哭神母當時宇內巳炎劉不看玉玦非無量縱渡烏江亦合休運去英雄難措手莫將成敗苦追求

○薛蕙

小圃雜蒔藥艸偶成

△小圃雜蒔藥艸偶成

昔年漢殿含香客此日譙城種藥翁巳分長休辭宦達只愁多病迫途窮發因靑燭仍回綠顏爲黃精一駐紅少緩營魂遊岱嶽定攀仙駕憩崆峒

○劉昌

無題

△無題

簾幙深沈柳絮風象牀豹枕曲闌東一春空自聞啼鳥半夜誰來問守宮眉學遠山低晚翠�隨流水寄題紅十年不到門前去零落棠梨野艸中

○夏言

金章宗墓

△金章宗墓

金宗陵墓倚空山古木寒藤蒼莽間一代中原悲左袵千秋胡虜詫龍顏翠華零落關云冷石馬淒涼夜月閒想見崇儒過孔裏至今靑史亦班班

○張嶽

遊白石洞

△遊白石洞

夢裏似曾踏翠寒萬山洞壑石林攢寧知夏冷冬溫地秪在藤梢棘刺間陰火瓊膏烹日月長空簫管待虯鸞道人不是避秦客澷憶桃花回首看

○馬汝驥

登郊壇鐘樓

△登郊壇鐘樓

行轉丹梯四閣空坐攀朱檻萬山雄岧嶤太乙雲天接回合勾陳日月通曉甸花迷蓬海露春城樹繞薊門虹漢郊歲歲龍文入輦道斜飛翠蓋中

○朱豹

秋晚溪上

△秋晚溪上

坐占淸溪瘦石雙風流想象鹿門龐髙歌艸澤時空晏睥睨雲臺气巳降老去閒愁消短榼醉來佳句墮寒江歸輿伊軋松堂晚零亂殘陽上半牕

○陳沂

東林寺

△東林寺

東林初日訪禪宮天外孤峯憶遠公今過虎溪惟自笑向修蓮社與誰同苔滋折屐山中雨花落髙壇樹杪風坐久佛前香亦滅始知人世本來空

○李默

都城紀事

△都城紀事

彩霧絪縕繞禁城西山旭日轉分明大官入捧絲綸旨女史來收館閣評白鳳靑霞開寶字金盤玉椀散朱櫻南郊昨屆淸和節徧賜蓮花報化生

○黃佐

除夜贈文徵仲

△除夜贈文徵仲

卽看芳艸入新年豈有椒花媚遠天多病獨愁雙鬂攺故人相對一燈懸匆匆歲色歸鶯燕冉冉春聲咽管弦明日試從髙閣望陽和多在五云邊

○潘恩

神女祠

白帝城用杜工部秋興韻

△神女祠

襄王巳寤髙唐夢此地空傳神女宮楚澤巫山悲閴寂朝雲暮雨自冥蒙風吹碧石虛環佩泉滴秋花墮粉紅日夕不堪頻寄目靑天搖落送歸鴻

△白帝城用杜工部秋興韻

山城如斗逐江斜縹緲飛樓拂露華峯接陽臺神女宅波通星渚使君槎瞿門雲气銜寒旭灩澦灘聲雜暮笳蕭瑟淸秋看不極洲前月滿白蘋花

○王愼中

送郭世重出守南寧

△送郭世重出守南寧

朗寧荒絕不堪棲遊客思鄕轉路迷千嶺驟昏如瘴起四時不斷有猿啼編氓半是居蠻洞行路相言避毒溪十載播遷仍寘遠好憑鬼卜問南雞

○唐順之

送髙行人使琉球

謁文敏楊太師墓次江提學韻

△送髙行人使琉球

天王玉冊頒三殿漢使星槎下百蠻鬼國至今通象貢樓船何處度龍關海迷南北惟憑日雲起蓬壺忽見山壯志不愁經歲去安流應是計程還

△謁文敏楊太師墓次江提學韻

野狐三度扈王師諸將從公受指麾賜解禦裘冬覺暖詔裁密旨夜常隨前籌不數貔貅力末命仍歸喉舌司萬里回鑾驚駕速軍中未有一人知

○文徵明

詠文信國事

讀於肅湣旌功錄有感

△詠文信國事

地轉天旋事不同老臣臨市自從容誓將西嶺塡東海忍著南冠向北風千里勤王空赴義百年養士獨收功人間別有成仁樂未用區區悼此公

△讀於肅湣旌功錄有感

南遷議起共倉皇一疏支傾萬弩彊旣以安危系天下曾無羽翼悟君王莫嫌久假非眞有祗覺中興未耿光淺薄晚生何敢異百年公論自難忘【一段於忠肅案余亦作如此見】

○皇甫汸

詠架上練

送淳甫之南都

江淹作恨賦李白擬之餘因作恨詩

余昔作恨詩今復作別詩

△詠架上練

疋練髙懸素影微魯邦東望是耶非漫因龜手求靈藥欲趁纖腰制舞衣浣處詎須悲墨翟晴時長似對玄暉秋風夜報碪聲起誤落空房恨未歸

△送淳甫之南都

憐君避難頻爲客非是於時謁貴公百畝巳荒吳苑上全家猶寄冶城中鶯啼驛路關春意帆落津亭候曉風年少相看頭易白無言江夏是黃童

△江淹作恨賦李白擬之餘因作恨詩

世事年來與願違春深無語對花飛曹玉座上空陳伎襄子橋邊但請衣鏡裏顏銷恩寵薄牀頭金盡結交稀出師末報陰山捷身沒胡庭竟不歸

△余昔作恨詩今復作別詩

蕩子年來輕遠行河梁那復念閨情月明夜識昭關戍風急寒流易水聲不見紫驑還玉塞尙聞黃鵠餞金城傷心獨有隋提柳折盡長條卻更生

○吳子孝

上歸養疏

△上歸養疏

宮袍寧戀一官微越苑吳臺夢彩衣魯米尙貧求自負狄云𨿽遠向誰飛山川將父心良苦今昔陳情事豈非安得聖明憐狗馬五湖秋早遂

●皇明文徵卷十八

晉江何喬遠釋孝選

七言律詩二

◆七言律詩二

孔天胤

蔡汝楠

呂懷

尹耕

薛應旗

趙貞吉

康朗

王問

黃伯善

朱梧

許邦才

李攀龍

王世貞

梁有譽

宗臣

吳國倫

史朝宜

王世懋

林雲程

趙元璧

歐大任

陶允宜

吳安國

屠隆

馮琦

湯顯祖

韓鳴金

葉向髙

郭正域

焦竑

袁宏道

顧起元

湯胤績

王淸

楊茂

李宗城

時大本

顧文煜

鄧定

鐂績

王逢

陳完

張憲

陳緝

史鑑

沈周

張含

莫止

孫一元

平顯

朱良育

秦旭

汪時元

宋登春

金鸞

呂時臣

徐渭

黃克晦

沈明臣

傅鑰

梅鼎祚

郭造卿

張三丰

盧大雅

宗泐

釋來復

釋夢觀

曇噩

明秀

果斌

僧法聚

孝恪邵太后

翠妃

吳節婦黃氏

鐵氏長女

孟淑卿

鄒賽貞

朱靜庵

楊愼妻王氏

李昂夫人陳氏

虎關馬氏女

○孔天胤

酬諸公看燈用來韻

△酬諸公看燈用來韻

金膏焰暖絳籠紗寶樹燃紅爛綺霞未踏王孫遊處艸先披天女散來花彩雲香輦羣仙下華月春城小徑斜只恐夜闌笙鶴去空齋依舊野人家

○蔡汝楠

過歸徳似王近山使君

△過歸徳似王近山使君

蕭條古宋大河濆道路爭看舊使君守上流風無足道來年離亂不堪聞鄼鄕忽漲秋前水芒碭猶橫戰後云惟喜龔侯新至郡遙俴賣劍有移文

○呂懷

子產鋪用韻呈洪大尹謙守

阻風登觀音閣用韻

同張合溪方伯飲丹桂堂次桂洲閣老韻

△子產鋪用韻呈洪大尹謙守

鄭公宮闕巳丘墟子產鋪前春自如絕嶠尙聞中土祀夕陽猶下楚人車郊衢白日憂豺虎州郡何時罷獵漁見說鄢陵羣盜起故人撫字莫教疏

△阻風登觀音閣用韻

憑髙獨上觀音閣落日還登燕子磯鳥道重重巫峽險煙波漠漠楚山微岸吹夜浪豚相拜崖護春巢鶻遠歸聞道鑾輿回北闕歡心直向五雲飛

△同張合溪方伯飲丹桂堂次桂洲閣老韻

夜來相府聽新聲窈窕歌殘北斗平白發笑談風外得綠堂珠玉酒邊生老妻坐待深防醉脆菜歸來細作羮一枕曉鐘東日白艸牕淸夢喜無情

○尹耕

嘉靖南巡

△嘉靖南巡

衮衣暮入飛龍殿明祀朝歆純徳山不爲弓刀畱漢水豈應松栢慘愁顏翠華映日飄山洞紫气浮空擁穆關父老不須南望切掃除霜露便應還

○薛應旗

南旺夜行因思養痾未獲

夜望白衣山人對余誦弔秋崖詩醒猶宛然無一字遺失亦奇事也記之

△南旺夜行因思養痾未獲

長安六月木歸客黑馬溝前夜放船楊柳月侵湘竹簟芰荷風動水晶簾未酬禹穴藏書計卻憶匡山種杏田可柰塵途猶寄迹滄浪空賦濯

△夜望白衣山人對余誦弔秋崖詩醒猶宛然無一字遺失亦奇事也記之【秋崖朱紈也】

玄墓山空月色明烽煙照見闔閭城徙薪自古無恩澤宿艸於今有甲兵生死巳隨朝露盡是非猶逐夜鳥鳴何年精衛能塡海常使人間恨不平

○趙貞吉

送翁秋官見海江西讞獄

△送翁秋官見海江西讞獄

湖南使節出天京符騎乘春蹴踏輕三戶寒蕪煙裏近兩孤麗藻雨中明靑衣入市人人喜黃雀穿簾處處鳴但遇江城叢棘吏爲尋龍劍倚天橫

○康朗

天壽山登望

建武驛送南屏張僉憲還越

△天壽山登望

漢家陵寢枕燕山紫气悠悠沙朔間馳道侵霄芳樹直幽城藏日落花閒羗歌出塞當宵切胡雁驚秋帶月還惟有黃花諸鎭戌年年長閒北門關

△建武驛送南屏張僉憲還越

江亭把酒夕天陰花落鶯啼客倦唫新種甘棠嫌瘴淺欲騎驄馬入煙深常時袖裏辭官疏今日湖邊結社心莫向浮雲傷別念東山勝事正堪尋

○王問

聞警

九日登髙後尋龍祠

△聞警

皇家設險在居庸薄伐誰當上將功胡騎盡從靑海至邊烽遙傍黑山紅薊門羽士頒新竹遼水徵書下朔風聞道移營向山後可令堅壘白羊東

△九日登髙後尋龍祠

諸峯未盡登髙興更覓荒祠苦竹隈山路每從樵者問禪門猶見老僧開楓林掛錫時飛葉石室藏經半綠苔潭靜巳無龍出入夜深仍有白雲來

○黃伯善

過云陽感舊

△過云陽感舊

云陽郭外水悠悠似與行人說舊愁太傅誰知甘就吏書生何用覓封侯茅山香冷家千里楚澤魂歸土一丘更有西風知此恨桂花零落滿汀洲

○朱梧

喜晴

△喜晴

野翁排悶酒痕醒百日陰霖一日停紫燕泥巢回碧甃黃鶯調羽立花屏簾前東浦多時滿天�南山不斷靑楊子逐貧春易老綠苔封徧艸玄�

○許邦才

靈巖寺

△靈巖寺

澗壑縈回繞梵宮諸天色相坐來同巖崖陰積千年雪鈴鐸霄聞十里風寺抱五云金界麗塔銜孤月玉毫空石僧東嶺緣何事似指蓮花問朗公

○李攀龍

送許右史之京

崆峒

酬順甫

△送許右史之京

少年車馬日紛紛老去誰應更識君酒態美如稽叔夜詩才淸似沈休文曳裾忽動梁園雪飛蓋兼停鄴下云試向尊前看過鴈春風那不念離羣

△崆峒

誰道崆峒不壯遊香鑪春雪照涼州浮雲半插孤峯色落日長窺大壑愁萬乘東還靈气歇諸天西盡濁沍流蕭關祗在藤蘿外客子風塵自白頭

△酬順甫

仙郎春思滿漳河天上雙魚寄楚歌自隔靑雲知巳盡誰言白雪和人多山城薄曙軺車發幕府先秋羽檄過磬折路傍君不見漆園爲吏傲如何

○王世貞

憶昔

贈尹生

有所聞作

二月三十日淸明又唐初晦節

△憶昔

憶昔

文皇出近邊六龍飛雨淨胡煙天門直向陰山辟北斗翻從南極懸鐵馬秋肥塡瀚海金人春祭望祁連只今何處無廉李野哭荒村幾歲年

△贈尹生

入朝初著鵕■﹝義鳥﹞冠白馬雕弧夾道看久見中原傾劇孟兼聞少府識任安枝頭楊葉飛星過釐裏蓮花向日寒閒逐胡兒春艸獵獨身西去斬樓蘭

△有所聞作

藥壚經卷日從容愧殺微名混九重豈爲禁林需左馬偶然宗伯讓夔龍霜秋不耐芙蓉老云色依然薜荔封自是五更眠更熟可曾聽到未央鐘

△二月三十日淸明又唐初晦節

二月巳破三月新淸明節晦來爭春階前蓂莢落不惜陌上桃花嬌自親分無久住世間客何用悲他泉下人紙錢拭罷枯淚眼長有殘酒呼西鄰

○梁有譽

燕京感懷

吳宮

△燕京感懷

鹿塞戈鋋血未幹龍庭烽火報長安擬擒可汗先開幕欲拜嫖姚更築壇靑海月明胡馬動黃楡風急皂雕寒材官羽騎多如雨夜夜旄頭倚劍看

△吳宮

月墮平湖漫不流煙波何處可消愁千年人傍要離塜百頃誰尋範蠡舟廊下悲風聞響屧堂前淸宴憶傳籌竹枝似寫當年恨聲起吳江葉葉秋

○宗臣

送李虞部之杭州

送陳生南還因寄江鄕遊好

△送李虞部之杭州

一尊晨散帝城遊萬里江云擁去舟楚國芳荃難汝別薊門朝雨爲誰畱萬家烽燧胡纓夕八月蒹葭海戍秋使者無煩頻北顧浮雲何處不堪愁

△送陳生南還因寄江鄕遊好

薊北秋髙起夕烽送君南去楚云圱市中五斗新丰酒夢裏三年長樂鍾耕隴未須悲燕雀涉江何處采芙蓉寄言舊日飡霞侶曾否天臺訪赤松

○吳國倫

奉答朱宗伯

△奉答朱宗伯

谷口移舟勝若耶春樽疑對武陵花十年此別心仍醉一夜相思鬢欲華不見安車馳魯邸敢期前席問長沙從君浮海非無意卻恐星辰犯客槎

○史朝宜

別張履素轉藩廣西

△別張履素轉藩廣西

一辭淸禁下交夷窮發何人識漢儀緩帶晨驅川怪避金函夜卻峒民知伏波古道云行密令浦秋香馬去遲莫把東西分岐路隔江猶見海南涯

○王世懋

送朱秉器使君自潼關擢晉參知開府汾陽

△送朱秉器使君自潼關擢晉參知開府汾陽

離心落日共徘徊一葦中流首重回紫气函關何處望白雲汾水待君來邊聲久靜和戎策主意尢深保障才吏畏民懷無所事但令朱季坐銜杯

○林雲程

贈陳地官考績赴京因便道省覲

△贈陳地官考績赴京因便道省覲

一落江湖十五年金陵江樹幾風煙繇來卞璧悲難合莫怪馮郎老未遷楊子帆飛孤嶼出燕關天盡五云懸知君元自耽箕穎紫禁還依北�邊

○趙元璧

蛩聲

鹽城新秋卽事

△蛩聲

淸秋何事此悲蛩散入塵寰恨不同舊或荒榛寒雨裏古陵衰艸夕陽中沈沈庭院殘更月寂寂樓臺落木風無柰年年苦相值是誰沈醉在笙鏞

△鹽城新秋卽事

涼風吹人七月前淸秋爽气開新鮮狂雨旣過亂蘚濕遠山欲瘦孤云連黃葉萎庭自作舞靑虫吐絲相對懸稻花飛香海署靜何處老翁來醉眠

○歐大任

西苑

△西苑

日上觚稜照彩斿西宮夜醮火初收滄池波色靑門曉長樂鐘聲碧樹秋名嶽采芝諸使出中天築館萬靈遊漢豕詞客頭將白汾水年年望禦舟

○陶允宜

送李都督出鎭山西

△送李都督出鎭山西

白日煙消古北平將軍奉詔得專徵雙龍乍捧雲霄出萬騎齊驅風雨行邸第光輝通禦气轅門鼓吹疊邊聲何時共醉花間石彩筆憑淩絳蠟明

○吳安國

夜宿京口

送劉士揚之南都

入越

△夜宿京口

壯遊何事嘆飄蓬挾策行當奏漢宮醉裏抒毫飛作雪燈前彈劍气成虹半空雁影寒云外一枕江聲別夢中此去關門繻棄否少年狂欲比終童

△送劉士揚之南都

秣馬郊南雪霽初臨岐揮手莫躊躇兩河名士原無幾六館諸生總不如深院月斜芳艸色髙臺云鎖故宮墟相思只隔秦淮樹日日江頭望鯉魚

△入越

孤帆細雨隔江開秋色先將旅況催碧水似從天上落靑山多自越中來可憐五斗趨人吏誰信千金買賦才莫問西湖湖畔柳風流張緒亦堪哀

○屠隆

入直左掖中貴乞詩有作

冬夜酌酒馬公所

△入直左掖中貴乞詩有作

兩朝出入有輝光五夜疏鐘漏未央萬樹宮花歌賓扇千門禦柳映明璫心如芳艸生金輦身是紅雲近玉皇不貴人間明月色曾於天上聽霓裳

△冬夜酌酒馬公所

朔風吹海暗蒼蒼門掩疏桐落葉黃江上靑山宜莫雨尊前華發感流光孤城擊柝寒聲壯髙館燒燈夜色長坐到殘更銷白墮開簾河漢度微霜

○馮琦

寄邢制府

△寄邢制府

虎符龍劍碧油幢爲斬長鯨下海邦後騎未離遼海郡前驅巳度大通江蝥弧一指朝摩壘斧鉞雙懸夜受降稍待功成畫麟閣雲門煙月引歸艭

○湯顯祖

送王比部供俸采藥扶侍太夫人歸粵比部故侍禦殿中

△送王比部供俸采藥扶侍太夫人歸粵比部故侍禦殿中

白雲司發桂花叢彩袖承親碧海東潘嶽宴林逢令節沈郎行藥正秋風先抽美艸古年樂盛取菖蒲益帝聰並道春祠惟坐嘯也能符遣五花驄

○韓鳴金

楊少府宅醉歸

△楊少府宅醉歸

每愁落木催秋早更苦黃花縱飲違問字淹畱燒燭話出門酩酊帶星歸晴來南浦冰霜合寒入西城鼓角微寄語子云休共棄明朝驅馬卽重扉

○葉向髙

雨中遊武夷

△雨中遊武夷

羣峯朵朵吐靑蓮曲曲溪流帶曉煙每恨登臨常對雨但逢山水卽尋山十年芳艸無遊屐三月桃花有客船正是諸眞髙會處行雲玉女最堪憐

○郭正域

遣祀景陵恭紀

△遣祀景陵恭紀【諸陵獨景陵簡朴】

宣皇陵廟天山裏王气蔥蔥鎖帝梧只見丹臺余寶鼎不聞銀海繞金鳬千官砳舄朝珠隴五夜云車下紫都記得當年巡幸日道傍駐輦問農夫【宣徳十五年事】

○焦竑

桃花塢同王子美諸君作

△桃花塢同王子美諸君作

艸長江南鶯亂飛看花未與賞心違臨流幾樹垂垂發有客能歌緩緩歸膩雪欲回雙靨笑淺霞偏上五銖衣王郎可是相尋晚桃葉桃根白板扉

○袁宏道

花朝和坡公韻

△花朝和坡公韻

絲絲新柳揚堤門早晚南村又北村風信暖寒觀樹色藥苗深淺記竿痕行來漸覺姑絨重靜裏頻將奼廠女毛溫是物逢春皆作語子規未必是啼魂

○顧起元

丁吏部予告歸裏

梅花塢在靈谷寺東

△丁吏部予告歸裏

雲霄淸望回難攀予告新從漢使還帝許巨源無啟事天容安石有東山九河樹影秋帆轉雙闕鐘聲曉仗閒廊廟持衡方側席可教長放玉宸班

△梅花塢在靈谷寺東

韋曲煙花此塢希卽看瓊樹滿山扉絕憐照水千株出秪恐臨風一片飛雪態澹搖雙玉佩天香深護六銖衣春光駘動人皆醉坐惜繁華瞑未歸

○湯胤績

守宮詩

△守宮詩

自是宮中一粒丹點時容易守時難鴛鴦夢冷情初斷蜥蜴魂銷血未幹橊子色分金釧滑茜花光映玉鉤寒幾回試卷香羅袖畱與君王子細看

○王淸

塞上感懷

△塞上感懷

西風關外雪初晴懷古思鄕百感生玉障枕戈人萬里鐵衣傳箭夜三更萬回絕域烏丸地戰罷空山敕勒營烽火微茫天去遠月中鴻鴈送秋聲

○楊茂

韓信荒城

△韓信荒城

韓信荒城雉堞隳當時功業總成非假上本爲安齊計躡足番成赤族機艸昧尙知尊漢主太平焉肯助陳豨至今淮水潺湲處猶帶哀聲送落暉

○李宗城

送歐楨伯還嶺南

△送歐楨伯還嶺南

十載風流畫省郎歸家秋雨正蒼蒼醉騎海上千年鶴夢逐城邊五色羊此去自應稱遠志別來誰復說千將春深大庾梅如雪驛使還能寄艸堂

○時大本

白燕詩

△白燕詩

春社年年帶雪歸海棠庭院月爭輝珠簾十二中間捲玉剪一雙髙下飛天下公侯誇紫頷國中儔侶尙烏衣江湖多少閒鷗鷺宜與同盟伴釣磯【大本此作爲揚鐵崖所賞姜蓉塘曰此詩與袁凱曰燕詩才旣相敵而造語之精用事之切無一不同眞作家也】

○顧文煜

白鴈詩

△白鴈詩

萬里西風吹羽儀獨傳霜翰向南飛蘆花映月迷淸影江水含秋點素輝錦瑟夜調水作柱玉關曉度雪沾衣天涯兄弟離羣久皓首江湖猶未歸【此詩亦不在袁景文之下】

○鄧定

小篛莊訪無極煉師

△小篛莊訪無極煉師

東林老仙雙鬂華十年避地來山家病懷驚喜故人至濁酒走向鄰家賒江空歲晚木欲落野曠天寒梅始花談詩夜半不得寐半樓殘月聽啼鴉

○鐂績

早春寄京師白虛室先生

△早春寄京師白虛室先生

帝城佳气接煙霞艸色芊芊紫陌斜霽雪未消雙鳳闕春風先入五侯家歌鍾暗度新丰樹遊騎晴驕上苑花獨有揚雄才思逸應傳麗句滿京華

○王逢

錢塘春感二首

△錢塘春感二首

王气淩空散曉霞虎闈麟閣靜煙花中天日月低黃道滄海風雲冷翠華望帝神遊夔子國烏衣萬屬野人家當時舉目山河異豈但紅顏泣塞笳

金雀觚稜月向低泠泠淸磬萬松西五門曙色開龍尾十里春寒健馬蹄紅霧不收花气合綠波初漲柳條齊遺黎暗憶名都會自繞湖唇唱大堤

○陳完

錢塘懷古

△錢塘懷古

邊塵捲地北風號泥馬南來駐六橋汴水故宮空有月海門沙漵寂無潮銅駝夜泣霜華冷銀鴈秋飛王气銷五國城頭魂不返傷心誰賦楚辭招

○張憲

次韻贈省吏從軍南徵

△次韻贈省吏從軍南徵

震天金鼓紫駝驕皂纛連珠畫斗杓甲馬魚鱗開曉日錦袍花萼上春潮桄榔雨暗湯泉溢苿莉風暄海瘴消幙下何人專艸檄共誇謀議得張昭

○陳緝

送道士謝淸一歸吳中

△送道士謝淸一歸吳中

丹鼎紅光照洞庭天壇月色帶疏星玄都道士蒼精劍上界仙人白鳳翎閶闔朝回天蕩蕩蕋珠經盡晝冥冥欲從杖屨秋山裏風雨篝燈采茯苓

○史鑑

贈金本淸舍人

△贈金本淸舍人

少詞賦賦繼班楊館閣周爰歲月長朝罷獨書天上詔使歸那有橐中裝齊棺古隸先秦出岐鼓遺文後世光乞得鑑湖三十里四明原是賀公鄕

○沈周

秋夜

贈少年

讀漢髙紀

送門神

△秋夜

白屋衡門擁墮樵秋懷落落夜寥寥人間篋笥悲紈扇天上樓臺款玉簫竹實未生岐鳳老蕉書不展塞鴻遙靑春𨿽在潘郎鬢只恐愁多亦易凋

△贈少年

富有時名動兩都風流渾不帶豪麄平酬夜枕金條脫寬約春袍玉轆轤走馬慣尋楊柳折下樓酣倩海棠扶近來薛債憑誰責可信馮生毀劵無

△讀漢髙紀

書燒禮樂隨之熄長者還生傲慢風四海未嫌驕仲氏一羮還欲共而翁獨輸畱皓鴻矰外莫怪韓彭狗鼎中天統特推三尺定敢於羸項說英雄

△送門神

抱關憔悴兩疲兵眾欲麾之我漫禜簡爾功名惟故紙傍誰門戶有長情戟悲雨迹銷殘畫鍪賴虫絲戀絕纓莫向新郎訴恩怨明年今日自分明

○張含

穎川侯祠

甲申仲冬聞雷兼得北來消息

出郭

蘭津渡

己亥秋月寄升庵

冬日寄升庵

△穎川侯祠【點蒼山白石江皆穎川戰地】

野老爭傳傅穎川當時功業冠南滇平蠻營壘蒼山外破虜旌旗白石邊秪見荒祠通落日不聞遺像照淩煙陰風古樹無窮恨常爲英雄弔九泉

△甲申仲冬聞雷兼得北來消息

荒城冬仲尙鳴雷萬里驚傳邸報來祭馬天驕兵甲動織衣中使錦帆開江湖白髮交遊淚霄漢孤臣獻納才短景更催傷歲暮南鴻應伴北鴻哀

△出郭

往年冬日天還暖今歲春天日轉寒桃花著枝不肯放燕子覓巢還未安中夜風雲負龍劍滿地江湖悲鶡冠靈泉玉案兩相近沈飲放歌聊盡歡

△蘭津渡

山形宛抱哀牢國千崖萬壑生松風石路眞從漢諸葛鐵柱或傳唐鄂公橋通赤霄俯碧馬江含紫煙浮白龍漁梁鵲架得有此絕頂只尺樊桐宮

△己亥秋月寄升庵

北望神龍觸劍函南來威鳳宿松杉滇中翰墨聊提槧峽裏舟船未掛帆璜老候車辭渭水啚翁乘夢出商巖秋風滿地欺殘葉淚落魚箋寄一緘

△冬日寄升庵

頻年爲客棲滇海何日還家過錦城謝傅風神動王導李侯佳句似陰鏗赤龍不見淩霄漢銅柱徒聞起甲兵月浦霜橋牽別夢嶺猿江鴈總關情

○莫止

九月十三日水部叔邀觀菊座上用唐人韻

△九月十三日水部叔邀觀菊座上用唐人韻

花前九月蜂蝶飛小春漸近秋意微金錢合爾籬下貴白酒待我山中歸賓當爲主莫辭醉月未到夕先迎暉竹西崇岡更堪陟不負兩屐黏苔衣

○孫一元

新卜南屏山巖

△新卜南屏山巖

石上藤蘿對夕曛解衣長日坐來頻挽回滄�眞無計領略靑山合有人養鶴似嫌雙口累爲漁又過一生身相逢惟是南屏老獨樹迆門許結鄰

○平顯

題黃鶴山人王叔明畫

△題黃鶴山人王叔明畫

我昔見之湖上居當門萬朵翠芙蕖承平公子有故態文敏外孫多異書開吮彩毫消白日夢騎黃鶴上淸虛此圖定倚吳門閣醉點南屏春雨餘

○朱良育

送陳侍禦琳謫所

△送陳侍禦琳謫所

春風露冕出郊原落日停驂望國門抗疏要談天下事謫官應過海南村湯湯江漢羈臣淚納納乾坤聖主恩歷試古來名節士爲言身屈道尢尊

○秦旭

送人還京

△送人還京

靑楓江上葉蕭蕭汴水淮云去路遙官燭漸低鄕夢斷家山將近客愁消霜寒鐵甕秋聞析月落揚州夜聽潮厚祿故人如我問白頭甘作惠山樵

○汪時元

鸚鵡洲弔禰衡

△鸚鵡洲弔禰衡

黃鵠磯頭日夜聲似猶鸚鵡賦初成於今明月懸江上何處芳洲問禰衡古木一川秋色盡寒濤千載夕煙生臨觴忽有悲風起激楚陽阿气未平

○宋登春

和李符卿

△和李符卿

桂樹冬榮覆院幽護寒鸚鵡傍靑油小姬對月偸教舞少婦鳴箏不下樓白雪長吟招楚客黃金那惜置吳鉤不知婚嫁何時畢五嶽奇蹤入臥遊

○金鸞

北河道中

再過劉月川莊居

△北河道中

叢埍北向通燕谷曲渚西流繞薊門歸鳥亂啼原上樹夕陽多照水邊村因悲俗吏趨三輔曾有新詩寄陸渾歲歲別來春又暮幾回芳艸怨王孫

△再過劉月川莊居

馬首西連返照還斷雲將雨過昭關坐分花气疑臨水行愛鶯聲更入山魚鳥巳通前夜夢風塵盡攺昔時顏垑田舊路猶能記十里蒼巖萬木間

○呂時臣

舟中冬夜寄馮明府汝行

△舟中冬夜寄馮明府汝行

歲事驚心一葉過不知客夢夜如何臥聞羣鴈鳴沙磧起攪層冰羃野河洛下帆檣淮水盡舟中言語楚人多此時別有傷離處腸斷南船商女歌

○徐渭

贈遼東李長君都司

△贈遼東李長君都司

公子相過��西自言昨日破胡歸寶刀雪暗桃花血鐵鎧風輕柳葉衣百口近來餘幾个一家長自出重圍禪關夏色炎如此聽罷淒霜雜霰飛

○黃克晦

集神樂觀分得江字

聽話西苑二首分得章鉤二字

何仁仲新授鴻臚暫歸三楚

△集神樂觀分得江字

太祖六龍飛渡江鈞天樂奏百神降壇前餘響浮髙樹梁上輕塵落暗牕輦路年深荒蘚合珠林人靜彩禽雙觀周未媿延陵札欲進遺詩鬢巳龐

△聽話西苑二首分得章鉤二字

白髮三朝執戟郎自言西苑從

先皇花間禦气龍文結水上雄風雉尾涼楊柳金堤飛孔雀芙蓉寶殿閉鴛鴦侍臣奏罷歸靑瑣宮女番班入建章

雷殿淸虛太液秋

至尊多在望仙樓樹深宮闕東西合月出星河上下流麟圃紫芝春曄曄兔園白鹿曉呦呦軒轅鼎在龍髯斷露箔風簾不上鉤

△何仁仲新授鴻臚暫歸三楚

乍列鴛班黼座前懷山歸棹發孤煙蘼蕪曉過湘紀廟葭菼春迷宋玉田白雪新聲供奉曲悲風古調別離篇重來何處偏相憶問我朱陵訪道年

○沈明臣

彭城懷古

燕子樓

讀黃孔昭詩

△彭城懷古

天津橋畔晚棲鴉回首彭城憶帝家千里客沽樊巷酒萬年春發沛宮花斬蛇溝斷黃雲合戲馬臺空白日斜泗水東隨淮水去一天秋雨濕蒹葭

△燕子樓

小樓一上罷靑蛾樓上年年燕子過夜�梨花春夢斷秋風楊柳淚痕多人同落葉難歸樹恨入凝雲不渡河生作張家歌舞妓傍誰重襆舊香羅

△讀黃孔昭詩

黃予新詩儼自宗欲將秀句比芙蓉夜橫赤壁淸秋鶴曉渡空江古寺鐘萬壑靑雲生絕巘半天新月下長松蒹葭宛在應難覓夢落閩南髙士峯

○傅鑰

畱別何齊孝穉孝

△畱別何齊孝穉孝

誰遣鄕心到酒邊北風殘月轉淒然梅開東閣空相憶艸盡寒塘共不眠霜雪一裘堪卒歲雌雄雙劍動經天浯門春至應多鯉日日持竿坐釣船

○梅鼎祚

夜飲許伯倫故太常公第

△夜飲許伯倫故太常公第

石城城上半鳥棲美酒邀停碧玉蹄每憶許詢瞻朗月向知江令住靑溪妝明銀燭光爭雪襟解羅襦醉似泥便欲畱驩過臘盡春風吹柳惜分攜

○郭造卿

立春日同葉化甫明府遊淸源洞

△立春日同葉化甫明府遊淸源洞

亂山飛翠下桐城秀出靈源切太淸千里平開江水盡十洲遙見海云生洞天丹壑人間世春日椒花客子情乘興不須催候騎夜歸長傍佛燈明

○張三丰

瓊花詩

△瓊花詩

瓊枝玉樹屬仙家未識人間有此花淸致不沾凡雨露髙標猶帶舊煙霞歷年旣久何曾老舉世無雙莫漫誇便欲再回天上去擬從博望借仙槎

○盧大雅

答王叔潤

△答王叔潤

天祿然藜懶校經扁舟隨處入鷗汀西風舉扇無王導東海移家有管寧溪雨初晴雲更白湖霜未落艸猶靑客樓寂寞江天外幾度遙瞻處士星

○宗泐

回朝次韻

和蘇平仲見寄

△回朝次韻

口華初轉萬年枝西武樓前賜坐時獨荷聖情親有問敢言吾道合無爲寶鑪裊裊天香細紫閣沈沈晝漏遲歸路鐘山才咫尺晚涼松下詠新詩

△和蘇平仲見寄

西去諸峯千萬層賬房牛糞夜燃燈馬河只許皮船渡戎地全憑驛騎乘靑蓋赤旛迎漢使茜衣紅帽雜蕃僧愧如玄奘新歸洛欲學翻經獨未能【句句事實宗泐取經西域故有此詩】

○釋來復

遊石湖蘭若

△遊石湖蘭若

五龍之峯云作屏雙崖削出芙蓉靑何人磵裏拾瑤艸有客松間尋茯苓林風不驚虎臥石山雨忽來龍聽經吳王臺榭今寂寞秋香薜荔花冥冥

○釋夢觀

正月十五鐘山書事並簡陶禮部

謝恩奉天門

△正月十五鐘山書事並簡陶禮部

上念羣靈殞劫灰法筵親向蔣陵開云垂五采金仙降燈擁千官玉輦來旌旆影寒香旖旎簫韶聲轉月徘徊淸朝盛典誰能記白髮詞臣漢史才

△謝恩奉天門

金殿重重護彩霞天門賜坐擁袈裟尙方晨缽分云子中使春杯獻乳花雉尾風淸天咫尺螭頭香暖霧橫斜聖恩特許還山蚤宮柳黃時喜到家

○曇噩

船尾詩

△船尾詩

平明飯罷促篙梢纜解五雲門外橋去越王城三十里到曹娥渡八分潮白飄春雪柳芯舞綠弄晚風蒲葉搖西北陰雲天欲雨恐驚蓬頂學芭蕉【曇噩越中詩僧一日聞劉孟熙績唐處敬肅諸詩人遊集曹娥祠乃微服求載船尾眾見而惡之方卽景分賦噩忽作禮目若有剩韻願布施一个眾拈蕉字與之噩應聲吟就一座盡驚曰子得非噩夢堂乎遂與共遊】

○明秀

懷太白山人

△懷太白山人

階前黃葉堆欲滿湖上白雲閒自來千里秋風悲斷鴈兩峯寒日憶登臺未能明月同移棹想見黃花獨舉杯吟徧長松千萬樹南屏落日寺門開

○果斌

奉和石城許太常

△奉和石城許太常

宰官聞訪碧巖僧直到祗園最上層洞口雲棲鐘欲罷山腰日暝客還登空林朗朗傳淸梵髙殿陰陰見佛燈若問曹溪玄祕處此心將不愧南能

○僧法聚

淨慈寺追和錢學士

△淨慈寺追和錢學士【淨慈寺有閣憑虛而出可瞰全湖天順間錢學士漙題詩倡腰橋二韻和者百餘皆未穩嘉靖間法聚遂和此詩】

大堤回接鳳山遙金勒東風細馬驕芳艸不知�帝舄柳枝猶自學宮腰天空水月三千頃春老鶯花十二橋聞說樓船醉年少平章獨免紫宸朝

○孝恪邵太后

宮中作

△宮中作

宮漏沈沈滴絳河繡鞋無柰怯春羅曾將舊恨題紅葉惹得新愁上翠蛾雨過玉階秋气冷風搖金鎖夜聲多幾年不見君王面咫尺蓬萊柰若何

○翠妃

夜思

△夜思

垂柳依依拂苑墻漢宮離思不勝長管弦聲咽千門月簾幙寒生萬瓦霜綠綺暗籠雙翡翠錦囊空臥兩鴛鴦靑鸞望斷無消息辜負金盤夜夜香

○吳節婦黃氏

鏡中燈

△鏡中燈

寶炬菱花共照臨風吹不斷影沈沈五更滄海涵晴旭半夜金星犯太陰翠袖拂塵紅焰冷朱��霧碧光深任教撩亂飛蛾撲難滅虛明一點心

○鐵氏長女

教坊獻詩

△教坊獻詩

教坊脂粉洗鉛華一片閒心對落花舊曲聽來猶有恨故園歸去巳無家雲鬟半挽臨妝鏡雨淚雙垂濕絳紗今日相逢白司馬尊前重與訴琵琶

○孟淑卿

香奩冬詞

△香奩冬詞

黙坐深閨思有餘霜威漸覺襲衣裾靑綾被冷無鴛夢紫塞天寒斷鴈書竹葉舞風侵戶響梅花和月上牕虛雙蛾爭似庭前栁臘盡春來忽又舒

○鄒賽貞

京邸九日懷未軒

△京邸九日懷未軒

十年淸苦伴靑氈簡擢無緣別思牽楓葉蕭蕭添晚思黃花的的鬭新姦秋江未見歸張翰孤館誰憐老鄭虔欲覓白衣充酒使遠傳逸興到籬邊

○朱靜庵

湖曲

△湖曲

湖光山色暎柴扉茅屋疏籬客到稀閒摘松花釀春酒旋裁荷葉制秋衣紅分夜火明書屋綠漲晴波沒釣磯惟有溪頭雙白鳥朝朝相對亦忘機

○楊愼妻王氏

寄夫

△寄夫

鴈飛曾不到衡陽錦字何繇寄永昌三春花柳妾薄命六詔風煙君斷腸曰歸曰歸愁歲暮其雨其雨怨朝暘相聞空有刀環約何日金雞下夜郎

○李昂夫人陳氏

髙郵

△髙郵

蕭蕭蘆葦拂長堤野色秋光熜人題木落山空云影薄天髙水闊浪痕齊商船泊岸牙檣密旅館招人酒旆低一片孤帆隨鳥沒又聞柔櫓夕陽西

○虎關馬氏女

秋閨夢戍

△秋閨夢戍

金刀欲下按徵衣別後知他瘦與肥凝想不來魂巳去相思無主望何歸靑笳縹緲秋聲慘白艸蒼茫海日微睡醒不知春尙在眼花髣髴陣雲飛

皇明文徵卷十八

●皇明文徵卷之十九

晉江何喬遠穉孝選

五言排律

七言排律

◆五言排律

楊士奇

楊循吉

李夢陽

邊貢

康海

魯鐸

張邦奇

鄭善夫

湛若水

唐龍

楊愼

薛蕙

蔣山卿

馬汝驥

王廷陳

文徵明

王愼中

皇甫汸

唐順之

吳子孝

王廷幹

黎民表

李攀龍

王世貞

梁有譽

徐學謨

吳國倫

申時行

詹仰庇

孫礦

陳邦瞻

傅汝舟

兪允文

○楊士奇

送向城隨侍赴九宮山

△送向城隨侍赴九宮山

神境三光表王車十月行霜隨龍旆肅風送馬蹄輕雲館迎千乘僊臺望五城巖前金竈古樹杪玉泉鳴聽講淮南道聞吹子晉笙遙知隨侍好頻有詠歌聲

○楊循吉

除夜雜詠

△除夜雜詠

歲除當此夜灑掃事匆匆井上皆封艸門前盡畫弓祠堂神影掛客座佛筵崇撒豆祈兒疾存歡忌釜空辟瘟燒術暖承俗燎柴紅啟篋新衣振除塵舊室攻買餳迎竈帝酌水祀牀公春帖題鄕究年書誦學童插籩皆柏葉戲火有梨筒殘歷收年盡深缸洗臈終市闤驕物貴鄰里饋糕通未識他州節於斯異與同

○李夢陽

鄱陽湖十六韻

少傅西涯相公六十壽詩三十八韻

△鄱陽湖十六韻

太祖平陳日樓船下此湖波濤畱壯色天地見雄圖水上開黃屋雲中下赤烏士猶詢後載戈巳倒前徒力屈鯨鯢什聲回雁鶩呼橫江收玉笥跨海定金符文軌遙通楚梯航訖至吳虎賁𨿽莫敵龍戰豈全辜血染猶丹艸骨沈空白蕪汀洲夜寂寂霜月鬼嗚嗚殺气黿鼉徙腥風島嶼孤罾人拾古鏃艇客慨秋菇偉彼髙光烈還將蕭鄧湏英謀協睿算勇奮想長驅劍瘞神仍王舟焚勢與䢐康山巍廟在忠武激頑夫

△少傅西涯相公六十壽詩三十八韻

龍馬千年會崧髙萬古神負圖曾翊聖間气又生申穎拔元無敵淸修況絕倫生來近日月齠齔上星辰懷橘休前輩探鐶抵後身早登金馬詔竟冠玉堂賓講幄時沾醉宮坊數賜珍文章班馬則道術孟顏醇絕藝邕斯上髙情頡籕鄰一揮驚霹靂隻字破風塵絢練王侯宅蒼茫海嶽濱幽劖光沕窟巨榜照嶙峋星燦將軍碣云垂學士瑉崕題半吳楚墨刻徧齊秦振鷺天衢麗登龍野服臻諸生彌濟濟夫子益循循江漢誰堪濯桃梅自有春空傳馬融帳眞慕介休巾憶昔逢

先廟援公輔大鈞至人虛密勿君子以經綸商鼎調和切虞廷吁咈頻八方生气象萬物荷陶甄日晏離黃閣雞鳴侍紫宸羮分紫駝背袍錫錦麒麟顧命畱元弼今

皇體舊臣屹然匡社稷公論在朝紳鶉首星躔徙龍飛歲序新風雲回甲子天地慶玆辰卻老形如鶴憂時鬢若銀含淒麾賀客雅志爲蒸民愚也蓬蒿士蕭條塞鄙人猥蒙噓弱羽從此躍塗鱗原憲終多病彭宣晚見親臨洋徒嘆惋學步轉邅迍寶繪開蓬島淸歌頌大椿微涓寧溢海撮土詎增岷古意同如此中懷托具陳願爲金石檝永永濟��

○邊貢

送張中丞赴延綏

△送張中丞赴延綏

上郡防胡切中丞入陜遙隼旗明曉甸鐃吹轉春橋二月花新綴三春雪正消北門來寇凖西域重班超國藉和戎利人傳破膽謠按圖收地險堅壁阻天驕禮樂欽儒將經綸翊聖朝長城一身是詎數霍嫖姚

○康海

寄仲木

△寄仲木

不見呂夫子三秋倍惘然陶潛本總廢徐孺榻空懸景邁音逾滯情幽帛未傳曩聞停藥褁今覩富詩篇賈誼哀湘水揚雄上太玄羣趨方緬緬孤操益蠲蠲道以無思泰才因倚俗偏聖狂同偃蹇條貫異純全中尉歸何早司空晤不延憐君滯江國何日是歸年

○魯鐸

送潘仲魯給事使安南十八韻

△送潘仲魯給事使安南十八韻

絕域分茅土

皇明廣幅員爵頒藩服遠

制選使臣賢玉節黃門彥靑春彩筆仙隔彊嚴館轂夾道擁戈鋋曉日遄飛鷁春風起跕鳶狖居回徑路人海度旌旃委地看繇竹然空訝木綿溪淸少可數山好畫難傳石署初除道泉通再熟田朝陽斜北牗新月近中天驛侍官殊貴郊迎禮益虔紅門陣隊柵黃閣渡江船詔引天王仗封開正徳年綸言聞海嶠宮錦照賓筵髙俎盤金碧夷歌按管弦命行誠不辱對正自能專問俗書應紀登髙賦輒鐫漢廷才陸賈天象客張騫胡粵人無外桒弧志果然

○張邦奇

宿子云書院

△宿子云書院

信信橫云宅林塘正物華艸玄期聖哲遭世合龍蛇殘墨魚翻沼遺文鳥印沙劇秦言故孫刺莽意偏賒畫閣郫城外長亭浣水涯獨紆千古思趺坐月輪斜

○鄭善夫

除夕

△除夕

百戰無寧日窮年作宦情故山惟夢到異域獨鐙明冰雪淹公子風塵掩客星無家杜陵老經亂鄭康成北望關河固東遊歲月更安危仗王室鼎食愧升平

○湛若水

太平詩

贈霍渭先進士畢姻歸南海長律一百韻

△太平詩

予過廣西太平府而南觀其風俗異之作長律二十韻

遶廓瑩水心沿江破額岑巢城【俗傳黃巢城】天設險狼寨地還侵胡米下空壁蠻煙出遠林聽歌或成嘯欲語卻殊架木懷同寢【俗謂牛爲懷】編籬巴【謂魚】就擒美波【謂男婦】形莫辧林割【謂芹菜】歜同斟士挽須龍【謂袍】去人酣艮柳【謂飲酒】吟暫看腰帶劍差別耳圈金口與檳榔赤頭兼面目黔■﹝彳老﹞長裙過脛姑巨結垂簪服賈渾箕帚哺兒並槁砧開元泉貨舊【獨用開元錢】昭代品流今【國初始置流官】甞隘三都賦無論九牧箴封彊𨿽斗大日月共天臨一體分冠履八荒同裔襟駐橈江雨歇吹笛壁云沈銅柱北影外扶桑西枝陰星槎淩斗極龍節謝氛祲刺史堂烏下皇華亭艸深使君行縣事驛廩並家尋

△贈霍渭先進士畢姻歸南海長律一百韻

發迹靑雲上致身紫極邊相逢何恨晚傾倒到忘年溟海千齡鶴風波萬斛船是源終必達若火勢方然斗極應長定星霜卻屢遷哲人無習气聖學謝陳篇四宇云消盡中天月自圓有流皆赴海無地不同天鍜煉功湏此山林趣巳偏百途皆適國一葦亦杭川尺蠖時乎屈羚羊有或懸陵沈湏似朔勇退每思錢敝帚眞誰售蘭膏合自憐側身觀世界引手汲天泉鐵笛吹何處蒲團坐欲穿前程無稅駕重任未弛肩在水應爲潤存規必作員一心從主宰萬事或因緣肯信神爲速還如靜者便掉頭歸海島障眼掃雲煙堯舜非無受羲皇更有前多岐分煉術快捷方式人金僊逝者無停息斯文久絕傳開懷舒浩蕩洗耳藉潺湲到處逢膏火將身赴熬煎淸涼思盥濯葷血飽鮏羴大隱金門客叨陪玉帝筵全身徒蟄虺奮擊愧髙鸇瑗過年將邁予誅志速悛慚無退山手猶樹慧云鋋有客利攸往何人敢與權髙堅勞鉆仰影響病拘攣根本方時發支離在必蠲藝遊須有息徳獵迅於畋觀海知無量窺天失大全中心秉明哲和气會相宣至徳酬知巳髙談謝世賢庶幾猶萬一彷佛見三千獨步難爲繼將開必有先時賢生衮衮粵秀起翩翩古調成孤唱髙山未絕弦流行𨿽宇宙魚兔有蹄筌蘊藉胡爲者聲名驟隱焉奎星光朗耀文運亦回旋討論隨毛穎遊居卽楮玄騏驑生渥水毛羽長靑田子史如珠貫經書以類連玉金聲互戞苕翠色相鮮古器看黃呂和音聽鐸舷紛紛驚藻思稍稍弄雲箋歷塊迷途轍追風累纆牽周行常似砥皇路忽如邅棄席還當惜君恩忍遽捐瓶冰占气候尺水起漪漣枯艸知興廢元龜定澗瀍七三梅有標花柳盡連阡去路瞻南斗歸途轉北鞭壽筵盤錦繡月殿見嬋娟珠髢先隆翟峩冠細玩蟬李桃酬種種瓜瓞祝綿綿家徒四百璧業有一靑氈永懷梁子節不愧孟光鈿牧犢心悲雉東萊筆勝椽光生魁堡裏華發秀山巓泉石寧耽戀膏肓可療痊依依看院艸冉冉見池蓮倒蔗漸如境麼荷苦似拳會前釐室席巳兆講堂鱣塵土渾緇素風埃沒錦韉靈源殊濯濯靜澑自涓涓習靜依山下行歌到海壖大醒塵土夢勇斬胡蘆纏閒倚孤岸嘯魂酣絕嶂眠未須遊遠騎祗合坐中堅花發聲香遠雲開錦綺妍搶楡無大翼止棘是輕翾允矣誰能拔招之或以旃塵頭障霾霧足底動星躔衾影恆存畏盤盂亦致虔至人無彼我舉世入陶甄誰捧尋常土時方四六駢酰雞生翰簡負虫敗累塵編開戶誇新學名家業舊專誠能通內外不必佩韋弦槁槁修形客泠泠古寺襌到頭還自得入手要求詮蜀犬多侅日南轅豈適燕十千憑奮迅九萬快髙騫看劍歌還疊拈杯語更延途危防驥足江漲懾蛟涎西土無儀鳳南洲有杜鵑筆談先遠寓書舫蚤言還蹈海休從魯尋山謾覓佺臨流悲影獨涉水惜裳褰淵靜忻潛鯉天空看戾鳶如君多直諒合我補遺愆壺子機將杜西銘意獨鐫王孫何倀倀芳艸又芊芊遠到仍勝重孤徵豈憚孱爲言同志子共赴勝流銓【長句不弱又見前輩相勉之意】

○唐龍

金城關

△金城關

天設金城險黃河匯作池層巒蹲虎豹玄窟伏蛟螭柵密三軍戍崕長萬馬馳營門淩壁迥雉堞厭嵓危樹杪旌旗閃雲間鼓角吹東聯函谷峻西夾玉門奇暴客重門禦千人一戟麾揚鞭笞冒頓投石斷烏氐破虜先方略屯田上便宜翁孫功業在千載是吾師

○楊愼

箜篌詠

△箜篌詠【有序】

箜篌本師延爲空國之侯所制也至漢武帝祠太乙命匠侯暉制爲�侯損瑟之二弦加箏之九弦爲二十三絲其音多擘其聲多靡隋世昔昔�龍舟五更轉多彈此器唐世李憑稱爲妙手李長吉楊巨源後有篇引至宋大晟樂府攺爲十四弦方舟李知幾詩撥動箜篌十四弦龍蛇鎖定水精簾秦樓一曲當三五惹得嫦娥怨玉蟾可證也然此器世所罕見音亦絕傳蜀左史芝山李君明律知音以其譜傳於蜀且寄此器於予予媿衰筆非長吉巨源知幾之敵聊書長律十六韻以酬之

本是箜篌樂今爲蜀國弦新聲晉師發舊譜李憑傳桐斵雙鳳幹絲抽八繭綿畫屏張匼匝羅袖捲嬋娟昔昔鹽中柳勞勞渚外船遏云歌宛宛回雪舞纖纖按擘辭銀甲催藏搭鉑肩前溪何冉弱子夜極輕儇鳴玉昆山碎眞珠合浦圓驚猿紅淚迸夭鴨【鴨一作鳳】綠毛懸江樹雲中出芙蓉露下鮮悲畱湘女竹髙入梵王天飛月澄三五流霞湛十千巨源饒綺思長吉賦瑰篇燕席懷深斝華堂想曲旃南冠猶楚奏吟望碧雞顚

○薛蕙

寄崔內翰

△寄崔內翰

病起身仍健秋來興不孤心情寧可減肺气欲全蘇蟻穴依牀席蛛絲織畫圖褰帷窺物色倚杖理荒蕪撥悶憑詩卷忘形付酒壺昔賢遺軌躅餘力誓馳驅良史傳經術髙才繼典謨赤鯨淩海水翠鳳上天衢僊籍通羣帝文星近六符馬遷慚實錄劉向謝醇儒玄覽來神契寞搜人奧區蓬萊披琬琰太一下虛無顧我惟書肆知君類說郛憲章崇闕裏辭賦陋源都東魯宮墻閟西京戶牑殊百家流泛濫六藝混泥沐未覩崩頹振深思筆削扶飛騰愁失墜衰颯迫號呼落落親朋遠悠悠歲月䢐提攜如有分終願托微軀

○蔣山卿

送林以乘赴任江西僉憲

△送林以乘赴任江西僉憲

正徳己卯

上將南狩予與以乘孟循同上疏忤旨下獄且被責貶而孟循死矣今

上卽位召還京方忻會晤而以乘有玆擢感舊序別愴然興懷凡二十六韻

先帝昔巡幸小臣同上書事危攀折檻情切止乘輿未得陳丹悃空令伏玉除天心那可問皇怒竟何如氛霧昏霾久雷霆震擊余傷魂逮圉圄鞭血濺衣裾半刺猶憐爾【以乘謫判夷陵】孤遊孰起子聯翩嗟去國蕭索苦離居

聖哲臨扆極淸明開太虛玉綱重照耀姦孽盡誅鋤紫韶恩初降蒼生憤始攄逐臣皆見召舊故復相於禁闥還通籍官曹並直廬【以乘與予同攺刑部】感時惟涕淚嘆逝重欷歔【哀孟循也】從宦心俱懶求名術本疏祇應旅進退敢望獨吹噓翻怪無鳴鶴堪憐似戲䢐十年才易組六月便驅車去作長途別行將大暑祛涼云停碧樹綠水泛紅蕖南國秋風長西江白露初霜威迎獬豸月令攺蟾蜍世路多欹側斯文有捲舒身須混涇渭譽欲等璠玙霄漢看鷹隼江湖覓鯉魚與君生死分分手一躊躇

○馬汝驥

元年郊祀二十二韻

△元年郊祀二十二韻

漢時蓬萊辟周郊日月迎翠華驅太一彩仗出通明旟旐方千里戈鋋振五丘春雷喧近闠霽雪抱層城地轉玄云閣天臨白玉京齋從仙殿浴薦向帝臺行金榜星辰位瑤編海嶽名飛梁馳倒景懸圃絕傳聲露气承璇室虹光曳繡楹神祗聯二後禮樂込諸卿陟降椒漿注居歆荔席橫銀潢香霧接碧落燎煙生簠簋馨三獻琴竽變六成黃珠垂紫幄蒼璧照朱紘芬樹輝重葉霓華茂九莖受禧丹雁集顧徳赤蛟鳴嵩祝登封遠虞巡秩望輕八鑾裝引馬雙闕拂回旌麗旭螭頭動祥煙雉尾縈佩趨墀艸委盤入苑桃擎曲鄙汾歌奏杯慚鎬宴傾思文明主績奏賦�臣情

○王廷陳

初至郡齋作寄所知

△初至郡齋作寄所知

刺史章初綰交遊迹巳暌質隨江北化諾與汝南齊牒吏窺松徑輿人候藥畦藉膏期不潤戴李保無蹊葵凖公儀拔棠如召伯棲疏慵優記馬奮激劣啼雞那敢蒼鷹效頻將白鶴攜宦情緣病少鄕夢被愁迷投劾終如範不堪誠類稽何年衡嶽上初服送攀躋

○文徵明

大雪不出偶成八韻自齋中所見外皆禁不犯

△大雪不出偶成八韻自齋中所見外皆禁不犯

靜坐朝慵出不知風雪臨凝暉上窓紙積冷到衣衿小片投墻隙餘威結研心聆音琤可喜想象浩難禁童子傳來看家人報說深卷書空自照杯酒不辭斟意賞何煩對傳聞不害吟未應閉戶臥不及放舟尋

○王愼中

同陳石亭太僕訪顧東橋山莊因縱遊山寺承徐九峯道人見問遂以貽之

△同陳石亭太僕訪顧東橋山莊因縱遊山寺承徐九峯道人見問遂以貽之

端居不自適訪隱出郊原一路通樵徑千山掩蓽門披雲開竹院斸石采苓根農事興南畝漁歌到北軒聞鍾尋遠寺憩杖跳孤鄒虎守林中臥猿參講後言巖花難辧色谷水不知源因愧微官傲彌欽至道尊君將聞好事書此一同論

○皇甫汸

南徵道中書情二十韻

△南徵道中書情二十韻

伊昔幹明主相期附俊臣會逢興禮樂詔許奏天人要路方晞足靈臺果致身官嫌楚尹仕業守魯儒貧詎意違時好從玆被世屯懷芳嗟靡托投璧忌無因葉縣鳬將晚河陽樹易春省中疲執戟都下欲埋輪章甫空遊越貂裘巳散秦醒狂丞相笑長揖列侯嗔受辱先關木圖功後徙薪恩私蒙日月旅竄困風塵賈誼才猶遠虞翻枉未伸太行非險道漢水是迷津寵失朱顏盡交移白首新沈冥頌酒徳詼調論錢神倦島惟垂翼枯魚或縱鱗自能存北叟何必讓西賓秋气看蕭瑟徵途事苦辛平生寸衷在末俗向誰陳

○唐順之

中嶽

△中嶽

巫閭控北戶蔥嶺奠西隅玆地陰陽合中天洞壑孤黃樞標正位紫气護眞圖近接浮丘宅深藏軒後符疏峯連太乙列館象淸都圜宮猶漢築馳道尙秦除肅肅泥書祕森森羽蓋趨僊遊微見迹帝幸暗聞呼霜洗千齡栢雪封九節蒲星楡臨砌發月莢應時敷將訪三山記猶迷七聖途今朝陪廣樂直擬到方壺

○吳子孝

送楊獻甫之官四川行閫參軍十二韻

△送楊獻甫之官四川行閫參軍十二韻

越嶲憐君去相望萬里餘軍參孫楚事筆艸孟嘉書魚鳥驚新陣貔貅耀舊旟桄榔山葉暗躑躅野花疏村女誇橦布羗人趁葦墟地當三蜀險府控百蠻居關徼畱繻日風雲按轡初巴渝歌甚樂兵騎報寧徐才重松州幕恩垂洱水車遷喬應不忝學武昔無如贊畫元戎喜籌邊虜寇除少年誰得似俠气滿儲胥

○王廷幹

九月十一日後湖寓直答司勛皇甫百泉見贈湖詩兼呈同事諸君

△九月十一日後湖寓直答司勛皇甫百泉見贈湖詩兼呈同事諸君

髙皇方息戰於此浚澄湖日月光玄覽乾坤啟睿謨萬年修禹貢九譯獻周圖版籍封疆遠絲綸詔命敷分方誰後至奏計競先驅戶口贏前代風煙入舊都上林芝艸滿禁院貝花殊秋興感黃菊羈懷詠綠蕪水寒天映澹木落雁飛孤波靜星文徹南中麗景無

○黎民表

隆福寺英宗命僧鬀度於此

△隆福寺英宗命僧鬀度於此

紺宇開馳道天人此給孤宮羅裁寶勝粉壁儷椒塗電露浮生感榮華逝水俱薜蘿縣翠网楊柳閣雕弧壯麗驚遊目淸涼減病軀出門風色異羸馬倦長途

○李攀龍

送李太守之東昌

宿華頂玉井樓二首

天官殷少宰翟淑人挽歌

△送李太守之東昌

諸侯辭北極千騎向東方十二稱天府風煙接帝鄕地形來海岱漕挽自徐揚春滿弦歌邑花明太守章射書延上各照乘得髙唐寇息解刀劍人和下鳳凰軒帷褰雨雪郡閣臥星霜治行兼經術諸曹借寵光

△宿華頂玉井樓二首

玉井通溟海朱樓冠削成波傳潮汐到檻接鬥牛平虎魄侵燈出蓮花傍枕生拂盆云發暗映掌月珠明犯座人間象浮槎世上情不愁更漏絕石鼓自能鳴

不寐芙蓉冷幽棲薜荔驚靈胡秋贔屓毛女夜夭精暗穴龍蛇走深林虎豹耕星連碁石布雨共洗盆傾霜絕千尋鎖風邀五舌笙豈因臨帝座呼吸變陰晴

△天官殷少宰翟淑人挽歌

弱歲徵箕帚童年托舅姑餘光東璧駐慈色北堂敷裘竭云宵度蘋蘩日月䢐國香堪是夢閨秀豈爲芻零露晞金掌淸冰涸玉壺珠沈知旁斗弦斷憶將雛鳳逝泥書暗鸞銷水鏡孤繪帷含藻落彤管帶花枯作楫君能事藏舟妾敢誣网虫遺掛在羅雀外家無雜佩傳淒響殘機激壯圖乳糜疑自愛琹瑟訝相扶兩鵠云當復三魚兆巳符客悲來白鶴帝寵會靑烏河漢深難越天門近可呼精靈成婺彩千古照皇都

○王世貞

感述六十韻

哭李於鱗一百二十韻

△感述六十韻【詠庚戌時事】

歷歷行藏事秋霜積淚痕十年曾結客詩句滿中原一跌身同贅頻驚舌屢捫未風誰辧艸先火欲明璠避晉傳江左棲吳類武源中丞雙豹尾刺史五熊轓奕葉陪皇運生成總國恩徵書向州府朿帛去丘樊識監羞司馬爲儒陋叔孫賦題秦女鳳班逐漢臣鵷所際垂衣主寧期泣扇媛侯門罷投謁天路隔攀援勛業時名左文章世態論縱遲甘曳尾那肯羨乘軒難巳東方設歌仍下裏喧四愁虛望嶽三刖竟悲昆黯澹白雲署風塵黃鵠翻人幾甘蠖屈吾豈厭鵬騫才拙知何補時平借不冤寢興惟早莫朋舊絕寒溫海席鱸魚鱠燕盤苜蓿飧身安朿濕久道以積薪存休沐憐妻子寅恭得季昆篇成多和瑟曲罷有吹塤頗解譏衰鳳無能托化鯤邇來工上下愁說會平反一旅勤王室千秋啟塞垣紫衣歸漢市碧血灑周墦泣雨誰看粟投暉尙覆盆幸陪郎署席亦負野人暄戀祿違辭紱驚心阻叩閽緹兵時絡繹中旨夜趨奔麋鹿何罹网羝羊更觸藩向來邊事棘獨使聖憂惇籌筴明光祕祠禖太乙尊任方優將相塵巳動乾坤列幟蟠狐嶺連烽逼雁門地炎胡馬習月黑羽書繁飛餉三邊轉材官六郡屯元戎假黃鉞

天子授朱鞬賈傳寧談餌婁生或請婚女紅全掃越汗血未歸宛野色徵龍戰原搜益虎賁鼓鼙秋轉急戈甲晝仍昏質子空都護狐兒總陸渾壯忙頻舞逖淸嘯久輸琨智士甘懷寶忠臣惜喪元蛾眉各燕趙魚腹自湘沅歲月無軋土生涯有故園云齊吳渚稻朝滿沃洲蓀熟柚金分莒芳騶玉滿樽問津迷遠楫息路悟歸轅其若頻年使仍傳一札言民窮怯蛇虎吏巧獵雞豚巧似驅淵獺窮如失木猿三江先雨涸萬柳後春髠垂老脂俱盡公庭淚暗吞衣冠十道使煙火幾家村羈旅余皮骨朝廷問本根茫茫竟何所腸斷賦招魂

△哭李於鱗一百二十韻

歷下無眞气詞林失大賢那能詛岱嶽誰與問髙天才去垂三斗悲來徧八埏人應疑頓挫帝或悔陶甄念爾千夫俊生操萬古權仁禽產丹穴僊驥秣靑田妙取星弧發精驚月脇穿鉤深百丈餌搏捷九禾鸇文許先秦上詩卑正始還五言珠錯落一字玉規圓思逸龍云表神超象帝先殷盤髙詰曲周雅美便嬛獨表齊風大俱疑汲冢前崢嶸露頭角擺脫謝蹄筌海闊珊瑚老云深石髓堅錦裁還蜀郡璧就必於闐繞筆江生蕊芬裾屈氏荃乍窺饒駭異精識解鉆研有眼看從白爲郎意尙玄志長輕濩落才大得屯邅不欲過千石憑他滿百愆傲時誇襆被貧肯較偸氈縱倒中郎屣能辭太尉箋交遊盡緋紫歲月耗丹鉛路鬼揶揄去腰符累若懸扶風京尹亞襄國輔城專推案姦爭吐操斤劇自剸買牛因解劍飲馬亦畱錢治理聞丞相徵書下穎川手堪爲木鐸腹曉別桮棬漢殿勞將作秦山募梓楩法冠巍揭宿藻逆迥臨邊衿傍函關擁帷從太室褰驪瓜眞結實華井獨掔蓮宛駿收垂畢冥鴻興杳然叱回卭阪馭歸作剡溪船避客同幹木逃封似魯連蓽門寬偃蹇蓬鬢詘周旋自撫髙山操人收白雪篇披云淩嶻嵲乘月弄潺湲雷澤深坩鈞讙陰近可佃居疑潛洞穴出競指神僊芝術鋤端有芙蓉木未搴探眞采離坎觀道得乾坤懸圃壺開竟昆侖雪滿巓縱饒家累迫斷不世途牽過客寧歌鳳門生乃獻鱣中興逢鼎革

聖土下旌旃省鸐初欣入臺烏再賀遷錦開梁左席花覆越來舷煦沬沾江表澄淸劃澗瀍九苞騰見瑞萬蟻率歸膻暴斧猶拈手潘輿未息肩冰霜挫慈鳥天地幻啼鵑發短窺吳練腸回斷郢弦壞梁通寤寐辟穀悞眞詮始作步兵慟長耽北海眠春秋麟獲日庚子鵩來年營魄三尸妬膏肓二豎跧本因支骨毀翻訝捧心妍【以心痛卒】玉樹埋將迫金莖病不痊慰書煩孝緒卻藥少醫扁撫舊人人戀傷心事事捐魂辭宋玉去槁托所忠傳伏櫪駒差壯【於鱗子名駒】歌盆鵠早瞑夜臺依聖善秋合鎖嬋娟不及分香履猶聞墜寶鈿有情推入夢無累割歸緣日月長人可補風雲快自便朗融歸霮混沌脫雕鐫佩惜幹將化棺堪麈尾塡蒼皇鮑岫色冷落■﹝山昔﹞湖煙馬鬣封猶壯魚燈闇詎■﹝難上灬下﹞累累墳四五矗矗劍三千宰木俄圍拱佳城易郁芊埋光騰斗柄含气吐蜿蜒本自成誇父猶疑侶偓佺�霾秋照黯妖孛歲星躔直是魑將魅寧分蟻與鳶舊遊俱短气何事不堪憐思人張衡苦【二甫】悲將吳質纏【明卿】殷侯【正甫】呼咄咄許掾【殿卿】涕漣漣七子孤徐幹【子與】生平一仲宣衷腸須繞晉烈魄肯投滇忽報驚難定徐徵或有焉聽來杯墜語罷帶圍朘【減損也】怳忽時譫語怦營曉索篿那知寸艸折翻斷百愁煎蹤迹堪驚虎幽憂更怯弦羸軀困薖軸跛足類拘姅滿掬揮鮫淚輕裘漬酒綿暫馮靑鳥達莫怪素車延欲哭仍枯眼將歌巳塞咽悠悠思往歲娓娓訴重泉茅本曾名蕙夔今反惜蚿欲知吾變魯總爲昔遊燕刪筆推丁廙忘形到鄭虔雄𨿽唳黃鵠哀不廢鳴蟬竊喜陪膺乘猶甘讓祖鞭尊分禦露美管奪彩霞鮮左癖編三絕輸攻下九淵縱衡儒後俠跌宕酒中禪不受尙書命橫翻開府筵中淸籌罷漏赴懶影過磚風格畱揚扢波瀾借溯沿商空爭矯健大鹵放騰騫身任呼癡物官初並冗員迹甘龍蠖近名忝雁鴻聯慰別勤加飯貧貲與橐饘調歸形影合交入肺肝偏霓■﹝罒上干下﹞招難轉羲輪去更遄代興愚敢任後死恨逾綿痛欲隨蘭槁狂今愧瓦全浮生長寂寂怒目縱睊睊百六貽多口尋常飽老拳弔形添慘淡無計覓連翩牛耳誠貪執雞屍敢放顚蕭條五子詠乖隔二鳴編欲勒太丘石親題京兆阡詞場空滿目誰有筆如椽

○梁有譽

寄五子一百韻

△寄五子一百韻

天地炎州外雲濤漲海邊爲儒嗟世業結社斷塵緣髫齓趨先子榮枯憶往年時推驄馬使人避鐵冠賢吳越歡奔走江湖獲溯沿沙虫讒倏及野鵩禍翻纏菊落哀霜徑松寒泣露阡承家悲蹇薄生業苦憂煎寂寞誅茅地荒涼種秫田文章愧作者丘壑擬終焉野市山珍集江橋海錯鮮歲時聊汨沒形役謾拘姅北海樽虛倒東山屐屢穿敝囊緘綠綺故物惜靑氈拙自甘鶉服貧還蓄蠹編年華驚似箭世事嘆如弦早巳輕衣食其如困槧鉛賈生元起各郭子遂遊燕射筞終何術公交車獨未捐茂才叨辟選上國接周旋帝業雄丰鎬祥基陋澗瀍紫宸淸佩侍赤縣瑞珪聯開辟天人合中興嶽瀆全扼閞分虎竹踰嶺貢龍涎豪俠傾畿內聲名曁海堧煙花春浩蕩車騎日喧闐公子回金勒佳人拾翠鈿風塵驅匼匝時節出秋千盛極人情異憂來物態遷中禾入虜騎內郡捲戈鋋豈謂建瓴地俄驚飲馬川軍聲摧戊己巳災變動璣璇讎恥誰甞膽承平秪控拳士奔綿帢破胡舞粉題妍气槪吞三輔憂疑盡八埏射生羣騕褭送酒泣嬋娟天鑑扶靈祚皇威赫怒權殿前籌不少閫外略誰專俄覺胡宵遁潛窺將晝跧穹廬充子女宇宙厭鮏羴蚉弱山能負禽微海欲塡傷心見黔首感舊問華顚廟算時方倚天驕惡詎悛瘡痍未蘇息戈甲轉綿延增賦梯航湧徵兵郡國連歲輸海陵粟日費水衡錢不見飛黃至空嗟太白懸西南猶戰壘春夏更烽煙大將持牙纛孤兒跨錦韉謀臣詫舌在重鎭悼眉燃瑞撿張天步妖氛襲斗躔時難同鬭室國計坐臨淵慟哭看中土哀歌仰上軋謨猷楓陛切祀典竹宮虔寸勇俱收錄微才盡采甄幽人心耿耿烈士涕漣漣華省陪持戟塵途競著鞭賦慚狗監薦官冗馬曹員法网徒苛屑刑書秪痛悁凝脂誰合解刻木便應蠲結襪聲何藉含毫意獨堅長楊千載意汗竹幾人傳詞賦憐哀矣交遊敢泛然徐陵同握管宗愨對談玄抗節還元禮憂時實仲宣開軒頻促膝授簡不虛筵藝苑宜藺气名家愧比肩尙書期不顧國士意相憐句逐法曹得狂隨吏部眠論心各磊落附尾喜翩翾事業浮生外衣冠薄俗前蘇門應避地祀國謾憂天吳客思蒓鱠騷人詠蕙荃物情增慘淡吾道合迍邅鴻雁何方別蟾蜍幾度圓材迂五石瓠心慕九疑蓮咄咄懷虛積冥冥志孰詮潘輿伏臘喜姜被夢魂牽性僻甘人後愁深讓隱先乞身頻疏上辭職荷恩偏詩興行豪甚交情去勉旃潛鱗終放蕩健翮任騰騫勛烈旗常重聲名琬琰鐫猖狂終歲是消渴幾時痊多病成吾懶無才免世愆寧能忘子女且去弄潺湲心賞同寥廓羅浮愜靜便峯巒窺四百世界俯三千天入金沙洞煙飛鐵柱泉松蘿亦裊裊石瀨故濺濺獨鶴淩生嶠羣眞下霧軿形骸原土木景物自茅椽葛令還成藥曹溪更悟禪遙探小酉籍閒訪大羅仙幻夢蒙蕉鹿淸虛飲露蟬世情付濁酒朋好共淸弦五嶺雲隨杖三江月送船臨岐淒把袂相憶料揮箋聚散非人意襟期失俗筌乾坤一俛仰長詠四愁篇

○徐學謨

十六夜丰樂驛雨述八韻

△十六夜丰樂驛雨述八韻

楚國雨如縷襄江云更繁佳期隨望斷勝賞逐緣存岸坼初回漲天低欲漏村辟涼封竇密防潤爇壚溫析懶偏宜客砧疏不過門誰埋頭上鏡不廢掌中尊喧獨總成趣陰晴那可論祗應虞歲事擁幾一消魂

○吳國倫

舟中自述畱別惟敬子與二十六韻

△舟中自述畱別惟敬子與二十六韻

何意黃金聘翻成白璧疑辧應窮客難夢巳卜吾衰赤管風雲妬紅顏雨雪欺丁性懸諫艸飲啄過憂葵日月憑孤劍江湖重一麾身從時態側官藉主恩移道路千秋覓行藏二妙知未愁同病少頗怪獨醒遲擊築燕京散方舟衛水隨相看成羽翼兼得避盱睢才豈應劉忝名非李郭私黃河大地坼泰嶽遠天垂棹屢停沽酒杯深把賦詩遂能驅萬象不獨解羣熙禮法何曾設佯狂任所之人間失意事我輩壯遊時倉卒三吳寇縱橫六月師但聞盟白馬那敢詠蒼貍舉火山爭烈奔濤血並吹世情增扼腕國步在燃眉竊有浮湘興重題哀郢詞星辰猶北極松菊且東籬嶺外歸仍遠江南去漸悲艱難持節使浩蕩及期後會誰還健浮生各未涯中原烽燧色處處礙相思

○申時行

大閱詩應制

△大閱詩應制

廟略收羣策宸遊簡六師代當全盛日春是大搜時云捧蒼龍駕風回翠鳳旗轅門開復道帳殿繞行麾細柳前軍駐長楊后騎隨虯須天策將猿臂羽林兒拂劍星文動弓彎月影披連營分雁翼布陣合魚麗禮示三驅正鋒藏九變奇張侯仍是豹賈勇盡如羆引滿雙雕落騰空萬馬馳元戎歸節制法從肅威儀詎數誇胡獵還欣奏凱期大風歌漢士吉日誦周詩我

祖犁庭烈

先皇保泰規永言思繼述持以贊雍熙

○詹仰庇

洞簫

△洞簫

千山徵玉管九竅帖金璩變徵浮聲迥淸商切響疏鳳樓秦女弄鶴洞羽僊噓經首鈞天會桑林激楚餘春回紅葉谷風出紫淵魚不分王褒頌還畱漢貳書

○孫礦

玉壺冰

△玉壺冰

宮冰寒勝水況借玉壺淸夕飲淩珠照春供奪鑑明腹堅圓璧色脈解碎璜聲比徳憐凝素含空待濯纓光浮瑤島似涼薦象筵驚若作長房幻應同凍海行

○陳邦瞻

遣興

△遣興

半生爲俗吏垂老憶詞場卽事心猶在論文興獨長古人俱不朽前輩更相望典誥歸摸擬風騷互激昂人工粉繡錯天籟出宮商艸昧蛟虯奮承平鸑鳼翔宋劉殊挺拔何李亦飛揚歷下頗神秀江東最浩穰眾星芒競射羣駿首齊驤營日明千幟江濤擁萬檣深沈難可測綺麗孰能忘此道今寥落吾思益渺茫新詞慚幼婦祕論謝中郎抱病尙消渴愴離屢斷腸操觚寧繡虎挾冊竟亡羊宦薄空畱滯時乖默感傷有身嗟泛梗無夢到含香華觀通鳷鵲雲臺引鳳凰誇胡誰獻賦諫獵但懷章晉史憂臺坼漢庭重鼓殃敢云希黼黻不擬薦珪璋疏賤才何補衰羸迹可藏野甿愚作谷達士醉爲鄕莫問驚人句豪吟縱老狂

○傅汝舟

玉笥山

△玉笥山

玉笥開山遠金壇瞰谷重靈光流世界瑞气渾春冬險澀千盤磴參差百轉峯宿雲長抱殿遊鶴不歸松虎澗泉爲雨鯨樓石作鐘韭抽堯葉淨桃發漢花穠道士隨黃犢仙人返赤龍丹鑪七焰滅瓊籙九霞封亂竹通飛佩繁芝礙放笻愧爲福地客叨躡羨門蹤

○兪允文

將軍行

聞海賊自嘉定至太倉南門焚括殆盡數日兵不得進復畱屯上海諸道更不發兵因賦

△將軍行

虜騎初傳寇將軍別置營猿肱求陷陣燕頜請專徵冰壯蛟紋闊霜堅雉尾晴抨弦攢月的鏤劍寫山精制敵隨形勢全軍出死生怪云衝障落吉气抱鞍行涇黑防流毒山紅偵伏兵雁毛梳雪短虎迹漫沙平漢月猶能辧胡星不可名相看無一語醉拔骨都城

△聞海賊自嘉定至太倉南門焚括殆盡數日兵不得進復畱屯上海諸道更不發兵因賦

萬姓誅求苦羣凶索戰豪欹斜捎快鶻蹻捷透輕猱釘竹纏飛鏃吹刀落斷毛伏奇依灌莽出沒混波濤募勇黃金賤徵兵赤羽勞經途稀逆旅孤戍絕覃醪麟鬭靈烏餂星占太白髙【正月元日日食四月十五日太白晝見是歲嘉靖三十二年也】艱虞嗟未己投筆媿龍韜

◆七言排律

宋濂

楊循吉

夏鍭

李夢陽

顧璘

黃鳳翔

馮琦

王恭

徐渭

○宋濂

思春曲

△思春曲

美人別我城南去幾見樓頭涼月生南浦沈書尋素鯉東風將恨與新鶯丁香枝上同心結九曲燈前白發明花詫芳魂隨鵲夢艸移愁色上簾旌物華平老燕脂苑春影輕籠翡翠城歌扇但疑遮月面舞衫猶記倚云箏因彈別鶴心如剪爲妬文鴛繡懶成宮燭不啼偏有淚湘桃無語自多情嵓南樹密晨烏集江北潮回暮渚平幸有夢中能聚首喚醒恨殺短簫聲

○楊循吉

新治小軒成

△新治小軒成

費將心力治齋居細竹攜來葉尙疏雪白蠣光鋪隔眼鴉靑布色染簾裾規模別出經營外景物新呈晦沒余屧壁正防童稚污粉墻還待友朋書今宵才是題詩起此席方爲燕客初前郭后村無曠地相過莫怪不寬舒

○夏鍭

用張白齋韻畱別諸寅丈

△用張白齋韻畱別諸寅丈

怪底從前釣餌馨百年岐路要湏經金陵王气分明見玉澗鳴泉造次聽宦業無能裨一議生涯安得及千齡恩榮未報頭先白寮寀相看眼盡靑視藥或曾憐病鶴散衙時共踏長鯨送行馬過飛花市問事人歸積艸庭堯徳難言眞浩蕩蜀莊何用但沈冥病於寺裏辭卿月狂似宮中奏客星好寄書來存落莫悔將詩過鬭精靈從前杞桂偏勞棟自此璠玙卻羨瓴禪誦在家稱老宿耕桑與國備中丁夢來髙座同平獄憶看微名共列屏心似放禽思檻戶身如野鹿釋鐶鈴汲淸對客烹茶荈掃白催人釀術苓遊屐蠟殘春冉冉釣船流去雨冥冥輸羸自古蠻將觸笑怒繇他電與霆英庇三年惟刻骨神交千里本忘形自憐斥鷃蓬蒿裏鴻鵠髙飛惜羽翎

○李夢陽

送胡主事犒廣西軍

△送胡主事犒廣西軍

七年重泛楚江舲五兩飄飄過洞庭諭蜀長卿元達節平佗陸賈亦談經地從湘口分吳徼邑在衡陽對軫星此去先過杜陵院與誰同上合江亭炎花瘴艸供行目徭唱夷歌引客聽鼯鼠晝啼諸洞黑野猩晴語亂峯靑蠻荊本自勤周旅南越終當系漢庭荔浦技窮甘釜盎梧川兵接詫雷霆威余虎豹藜難采血蹂鯨鯢水尙腥俄喜禦珍頒內帑極知恩澤到重溟兔臨烏照誰非土陰慘陽舒各有靈巢屋羽毛春拍拍洗天風雨晝冥冥花明幕府頻長宴路出磨崖早續銘馬援還朝銷薏苡馮驩傲世倚靑萍蒼蒼百粵悲南狩渺渺三湘弔獨醒夢渚雁回書不滯武陵雲起思俱停悲傷蕙艸追金勒點綴桃花惜玉瓶若道朱弦無絕響詎應黃髮有遺形司徒邦計遙憐汝粉署鑪香不可扃彩服便須隨彩鵧白頭同離白蘋汀

○顧璘

東郊田舍戲占

△東郊田舍戲占

北望紫山橫紫煙南窺天印削靑天柴門古木行荒徑柳堰回溪抱野田蕉葉舞墻凡幾處藤根縈石自何年穿巢鳥鵲初將子落簇紅蠶巳上綿行客賣茶微雨裏農夫依餉古槐邊身拋歲月何須記地遠塵埃亦自憐賣卻異書多買犢收將狂性且逃禪申屠卽樹成居屋陶令逢人饋酒錢云至剩添閒伴侶花開新得小嬋娟眠驚鶴啄彈琹石坐愛魚吞洗墨泉四大有生皆夢幻一眞無累卽淸玄所希畏壘庚桑子莫羨丹陽葛稚川

○黃鳳翔

西域獻千里馬睹而賦之

△西域獻千里馬睹而賦之

蒲梢天馬自西來將士瘡痍百戰回此日邊閞休羽檄坐令絕域獻龍媒風鬃霧鬣飛黃種電眼霜蹄上驥才疑產渥窪趨漢闕原從靑海度輪臺胡沙騰踏渾如幻禦苑回翔意不猜十二閒中俱辟易三千隊裏似銜枚巡遊好作瑤池馭靈貺堪將樂府裁曾柰明王方卻贄放歸總在華山隈

○馮琦

同賈洛濱葛鳳池王泉皐餞別原葵衷年丈之潼關兵備二十二韻

△同賈洛濱葛鳳池王泉皐餞別原葵衷年丈之潼關兵備二十二韻

潼關天險接遐荒憲節乘秋下帝鄕襟帶二陵包鞏洛股肱二輔控秦涼靑牛自識眞人气白簡仍飛使者霜夾路豺狼俱屏迹當關虎豹儼成行櫜鞬欲動風雲色兵甲眞銷日月光玉壁一門通箭括雕題萬里度■﹝舟弟﹞航拊循畿輔周分陜鎖鑰邊城漢護羗按部巳淸左內史軍麾應款右賢王行經渭北芙蓉苑坐嘯終南明月岡憶昔天門同駕馭一時神駿共騰驤談兵五鹿標時譽出宰雙鳬覲尙方羨爾新爲柱下史諸君並作侍中郎葛洪故自稱仙吏王吉年來有諫章宜室方聞歸賈誼金門久矣隱馮唐延津雲起雙龍合別渚煙深一雁翔人去五原瞻馬首道分九折繞羊腸欲因贈策畱隨會自是登車憶範滂要害有人爲保障承平無地不康準灞橋易水波瀾闊隴阪燕山道路長最苦同袍分手日一天風雨近重陽

○王恭

夏日遊碁山寺燕集

△夏日遊碁山寺燕集

塵中何處避炎蒸靜愛空王澹愛僧沙界樹涼晴作雨石渠泉響暗流冰靑山載酒隨閒到飛閣觀潮倚醉登水繞蓮花通寶藏路回蘭若轉金繩仙人棊局埋幽艸開士禪扉閉古藤荒殿鳥啼時近榻香臺猿臥夜窺燈老來行止愁無地病後歡攜愧有朋�發別離方外去何時淸興又同乘

○徐渭

次夕降搏雪徑滿鵝鴨卵余睡而復起燒竹照之八十韻

△次夕降搏雪徑滿鵝鴨卵余睡而復起燒竹照之八十韻

把炬循除立斷藜鴉驚彈雪宿卬低終宵有許垂鵝伏片念應能沒馬蹄一一劈分舒闊掌團團捲擲碎霜梨紅場盡海球爭打白露橫江荻未棲崩屋榻檐支正急窺窓入竇倚相睽後飛輕薄髙難下先引威稜導且齊隔歲窖藏猶霰雹羣兒想象入狻猊瓣觚出六催桃李瑞舛過三黨稗稊博浪金椎狙擊徧彌天白纛殺機提鸞髠鵠赭吹毛盡竹哭梅啼到骨披穿重解深三窟鬼侵多不剩一丸泥暗隨鶻翼長沙拍亮誤雞司短曙啼灰燼挑殘寒夜火袍誰脫與故人綈流蘇旣縞堪鉤掛粉的渾綿向鏡低風絮謝娘難可擬煙蘆■﹝舟圭﹞客幾成迷公孫被襆涼如鐵子母蚨緡瀉若澌獸徑易漫麋散迹獵弓難放麝香臍巖俱周處南山額毳盡蘇卿北海羝鮫室百窓簾蛤蚌羗胡一國水玻瓈饑脾苦逼長安殍酸鼻寒淒宰相酰葉尹如捐棺可玉麻姑未老海堪梯洪厓走汞流松外穆滿量珠賞竹西綠鬢取裁髽髻樣金釵都換柰花鎞儒虀瓦甕鹽艱糝俠噉屠門蒜太臡蝙蝠假仙搖石乳蚺蛇馮膽攪銀堤將紉作蓋俱成羽取綴爲裘盡是麑鷹隼攫身功奪狗牛羊埋角罪歸鼷軒轅鏡色飛橋頂歐冶鐔霜掣劍溪蕩漾乾坤成玉合紛紜翳膜刮金篦楊妃暗粉玄宮發卓氏綦巾皓首齊此際胡云黃滿塞當年梁簡赤曾題霽微未必淸鐘磬灑急如堪付鼓鼙紅袖共斟將共若錦囊須佩卻須奚寒郊瘦島吟成蟄暖肉肥肌屏作閨漸離荊卿僵易水趙王代娣泠摩笄瑤枝上漢參雲霧銀鬣行天睹駃騠並是淩寒貞歲栢不同趨熱媚權烓親淹上國裘曾敝眼見金吾騎總緹盡領熊羆供掃拂別從雉兔較罟罤髙培番梗團成菌柔仿山毛嫩作荑肖慘睢盰夔罔兩塑嬌咽項女蝤蠐妝塗恨少施肌發刻畫爭先解佩觽何事井噴煩蜥蜴祗馮陰焰颭虹霓瓠犀璀璨排嫣齒橊子齟齬墮老齯解櫬紫騧鮮豹犢俄穿翠襮化貂袿宮奩鏡暖因椒瑾塞壁刀斜謝鸊鵜木稼怕官謠雜讖艸幹愁牧馬頻嘶媧皇煉石霄猶漏帝女燒鉛杼懶擠凍澑尖持燕匕首明窓塵射魏刀圭

釘斷於闐帶沙礫礱刓令尹珪連日大酺粲盡掬傾筐堆帛取如攜騎都爛漫糜羊胃庖坦縱橫觧犢膍燕頷不醒頹錦帳蛾眉邀醉疊金椑卽堪楚曲流宮徵必喚齊傖許滑稽蕩甲搖犀明練組長鵰大鏃拭弧錍孤煙罷突眞三日破釜縣臍僅一黳水木騎手來代逓滕封弄雨各訶詆心憂掘閱衣麻矣狂走艽蘭帶悸兮霎爾黃腸溲贔屓俄然白骨葬鯨鯢爲燈跋燭須臾滅沃錠消璆頃刻賫公向蒼儀騰皓潔竟忘赤地混緇黧隨颷過越迎關吠度葉爲花帶鳥棲蜂蛺誤猜堪蜜蠟淸明才斷正餳■﹝飠弟﹞西池萬里吹黃竹東郭雙�足趼赤鞮想見穹酋鳴立�親看牀足縮趺虫嶲恰妨靑帝迎春仗無救朱炎病夏畦厭取剛條俱偃偃試尋勁艸但萋萋幾時千仞消淩■﹝虫軍﹞何處雙桑赫海輗形虎似鹽虛晉俎調梅無味枉商■﹝金嶲﹞蝗蟊未必沈三尺甲折先應了一刲莊語夏冰虫定怪趙衰冬日襖爭徯風偏助勢長成練月總輪光不到犀履薄有人愁墜���無盡上理奎豈無黃道辜葵藿翻以丹心許蒺藜失�寄言靑女道添霜啼殺伯勞兒

●皇明文徵卷二十

晉江何喬遠穉孝選

五言絕句

六言絕句

◆五言絕句

觀熰

靖安王表秩

陶安

宋濂

劉基

吳琳

劉崧

牛諒

袁凱

髙啟

楊基

徐賁

王偁

施敬

逯昶

吳伯宗

王達

劉球

張寧

李東陽

謝鐸

張弼

王弼

林俊

蔡淸

夏鍭

石珤

李夢陽

顧淸

邊貢

熊卓

張琦

朱應登

王廷相

徐禎卿

韓邦奇

胡纘宗

南大吉

楊愼

常倫

李濂

薛蕙

張治道

顧可久

陳沂

許相卿

敖英

吳檄

張時徹

樊鵬

王格

鄧遷

唐順之

皇甫汸

吳子孝

蔡汝楠

白悅

靳學顏

駱文盛

王維楨

喬世寧

曹守貞

萬虞愷

李時行

胡安

李攀龍

甘茹

王世貞

徐學謨

丁自申

梁有譽

侯祁

王嘉言

張文介

周東田

顧大典

周良寅

潘緯

張綖

鄭材

謝傑

馮琦

湯顯祖

袁宗道

區大相

王衡

周訓

劉績

蔣主忠

張燦

吳擴

張含

孫宜

黃省曾

鄭昆

王淶

雷鯉

陶機

王穉登

兪安期

龔輦

釋法杲

潘氏

陳孺人

董少玉

陸聖

項蘭貞

許景樊

王鳳嫻

張引光

徐小淑

孟淑卿

○觀熰

悟眞庵

△悟眞庵

有月樹畱影無風水不波誰能將此意一爲問維摩

○靖安王表秩

長生艸

△長生艸

艸有長生者無根葉自抽秦皇不知此誤向海中求

○陶安

鋤艸

△鋤艸

鋤艸廢屋基更剆故瓦屑拾得古銅鉤蒼翠不磨滅

○宋濂

寄遠曲

△寄遠曲

妾有五字詩寄君君勿忘十朝成一字字字九回腸

○劉基

懊儂歌

長恨歌

蓮塘曲

△懊儂歌

白鴉養雛時夜夜啼達曙如何羽翼成各自東西去

△長恨歌

白露下玉除風淸月如練坐看池上螢飛入昭陽殿

△蓮塘曲

落日下蓮塘輕風趁晚涼偶然花片落飛出兩鴛鴦

○吳琳

小景

△小景

茆屋掩芳林蘿衣臥苔石空山寂無人寒云落秋色

○劉崧

京師得家書

△京師得家書

江水三千里家書十五行行行無別語只道早還鄕

○牛諒

紅梅

△紅梅

隴頭人未來江南春幾許惆悵玉簫聲吹落胭脂雨

○袁凱

新鶯

無題

絕句

△新鶯

芳樹何年到西園夢裏驚不須重聽汝只是舊時聲

△無題

門外靑靑艸今年覺更深前時玉釵墜侍婢不能尋

△絕句【怨】

春衣裁剪罷密葉間穠花縫到鴛鴦處行行綫腳斜

○髙啟

別呂隱君

△別呂隱君

孤舟晚溪口欲去重回首不忍別靑山況此山中友

○楊基

詠匕首

陌上桑

△詠匕首

秋啼聶政魂寒漬荊軻血報讎兼報恩剌人還自殺

△陌上桑

靑靑陌上桑葉葉帶春雨巳有催絲人咄咄桑下語

○徐賁

折楊柳

靑靑水中蒲

△折楊柳

人言折柳惡儂言折柳好倘向柳邊行識君去時道

△靑靑水中蒲

靑靑水中蒲織作團團扇不肯贈傍人自掩春風面

○王偁

飲牛潭

△飲牛潭

洗耳在潭下飲牛在潭上白鷺飛復來煙中立相向

○施敬

獨棹

△獨棹

獨棹三巴夜秋髙片月孤灘聲將客夢萬里下東吳

○逯昶

涉溪

△涉溪

晝涉溪猶淺暮行溪忽深水猶如此變安可測人心

○吳伯宗

題禦賜倭扇

△題禦賜倭扇

來經三島外賜出五雲中但保瑯玕節眞乘閶闔風

○王達

題畫和兪嘉言韻

△題畫和兪嘉言韻

向晚雨初過南湖水气涼隔簾有荷芰不必更焚香

○劉球

山居

△山居

水抱孤村遠山通一徑斜不知深樹裏還住幾人家

○張寧

莫愁樂

△莫愁樂

金雀玉搔頭生來喚莫愁自從歡去後不出石城遊

○李東陽

官柳

苔

西湖曲

△官柳

官柳何靑靑低垂覆江岸日暮無人行風吹幾枝斷

△苔

豈不愛佳客客來殘我苔西園十日雨三徑不曽開

△西湖曲

湖波綠如剪美人照靑眼一夜愁正深春風爲吹淺

○謝鐸

次韻十五叔父送別

桃溪

△次韻十五叔父送別

路岐元不定萍梗本無根在世巳如是出門何所言

△桃溪

淺水難容棹繁花自作村分明幽絕地不是武陵源

○張弼

髙郵城

觀貢白鼠

△髙郵城

薜荔長龍鱗相看似可人聖朝無艮嶽那直二千銀

△觀貢白鼠

白鼠黃金精將迎萬里程若將勞費計千里馬猶輕

○王弼

古意

△古意

蜘蛛結网疏春蠶成密織織密不上身网疏常得食

○林俊

重山

△重山

野水閒雲外蒼陰古木深流來有花片路斷亦難尋

○蔡淸

別鄒汝愚謫雷州某所吏目

△別鄒汝愚謫雷州某所吏目【道學先生有此蒼直之詞】

識君未三月別君遽萬里自疑非丈夫淚落不能止

○夏鍭

送春

△送春

把君今日琖蒲送春風去明日又誰家南園看綠樹

○石珤

砧聲

酌泉

△砧聲

西嶺無情石東林枯木枝如何明月夜觸手動秋思

△酌泉

往往城中水不知郊外甘如何城市客不肯住城南

○李夢陽

艷曲

江行雜詩

圜扉中設舊船板爲寢榻偶題

東華門偶述

寄徐子

△艷曲

父母愛小女女是聰明子生不識鴛鴦繡出鴛鴦是

△江行雜詩

日出靑蘋濕江渾路不分昨宵驅雨至知是海南云

落日沒前灘云移鳥欲還除巾不卽臥恐遇絕奇山

△圜扉中設舊船板爲寢榻偶題

此板胡在玆吾身寢其上情知非江湖夢寐亦風浪

△東華門偶述

銀甕爛生光盤龍繡袱香但知從內出不省賜何王

△寄徐子

紫閣明回夜金尊月映空祗應徐進士遙憶李郎中

○顧淸

春日雜書

△春日雜書

淸晨戒童子竹戶不須開昨夜東風惡蒼苔有落梅

○邊貢

山中雜詩

△山中雜詩

下馬古寺門偶與山僧遇相對兩不言蟬鳴在髙樹

○熊卓

出居庸

遊寺

△出居庸

沙上望人行日暮愁心絕江南四時春邊地五月雪

△遊寺

東風忽到寺煙花日夜發山人惜年芳撫條落香雪

○張琦

樵子

△樵子

入山伐惡木豈敢傷梧價始知束薪人可以理天下

○朱應登

社燕吟

△社燕吟

不忍輕飛去低回遶井欄情知歸計決祗爲別巢難

○王廷相

江南曲

△江南曲

采蘅金陵江來往石城道不識江南人安識江南艸

○徐禎卿

江南樂

△江南樂

還鄕信自樂望近轉於邑阿母見兒歸定是持儂泣

○韓邦奇

從軍行

△從軍行

少小事戎行生長亦朔漠君恩重如山鐵衣輕似葛

○胡纘宗

擬古

△擬古

上馬入皇城嫖姚典禁兵猶言恩寵薄下馬坐團營

○南大吉

嘆柳次田子有年韻

△嘆柳次田子有年韻

百里緣堤回萬條夾路新何如椿樹葉三月飽窮民

○楊愼

白石羮

搗衣杵

△白石羮

童子報仙翁白石羮初熟坐客不須嘗歸家撐被腹

△搗衣杵【山東女子趙小錢年十五爲賊所掠罵賊不從以搗衣杵擊賊遇害事聞詔旗其門】

戕賊金鈷鉧擊賊搗衣杵今見趙小錢昔聞楊湣女

○常倫

采蓮曲

△采蓮曲

棹發千花動風傳一水香傍人持並蒂含笑打鴛鴦

○李濂

古意

△古意

莫羨承恩早何妨近幸遲君心本無定只在轉移時

○薛蕙

宮中樂

△宮中樂

偶過昭陽館雕籠閉綘紗捲簾通一咲落盡滿庭花

○張治道

山居

△山居

出城喜靑山入城苦塵事一喜更一憂忽爾百年去

○顧可久

网集潭

△网集潭

溪上石霏生罟衣畢縣綆林樾斂餘暉卑杪猶銜影

○陳沂

寄顧全州

△寄顧全州

曲浦湘雲暮幽篁楚雨秋愁心寄鴻雁煩爾過衡州

○許相卿

領客觀瀑

△領客觀瀑

我履解贈爾雲中聽泉去歸來還履我怕落風塵路

○敖英

連云棧

△連云棧

朝朝木末行路險色惆悵絕壁何蒼蒼猿聲在大上

○吳檄

元夕與捨弟楫並諸子飲

△元夕與捨弟楫並諸子飲

春入上元夜筵開季子家山中無火樹白雪映梅花

○張時徹

閭閻曲

△閭閻曲

谷熟不到釜絲成不上身莫道江南樂江南愁殺人

○樊鵬

玉階怨

△玉階怨

寒月下秋空玉階皎如素捲簾出洞房佇看流螢度

○王格

古築城曲

△古築城曲

築城苦不髙城髙胡不過東方亦有胡芒碭山中臥

○鄧遷

感秋

△感秋

白露下亭臯涼風吹綺陌一夕芙蓉花紅芳變瑤碧

○唐順之

竹徑

△竹徑

面面隔深竹茅齋在何處遙聞犬吠聲試從此路去

○皇甫汸

有所思

△有所思

魂去何須夢情來卽是思非緣悵玆夜翻似恨當時

○吳子孝

病中懷白貞甫

△病中懷白貞甫

寄家北山下日夕見秋峯獨詠澗中石時聞城外鍾

○蔡汝楠

遷居簡友人

△遷居簡友人

岡南開館捨湖上閱風花不用山陰棹東鄰是戴家

○白悅

金陵偶書

△金陵偶書

旅寄金陵暮懷人湘水深煙波迷楚望花鳥自春林

○靳學顏

華州蓮池

△華州蓮池

綠水長菇蒲白鳬日日至不爲娛遊人濺波自相媚

○駱文盛

村居

△村居

飛花郊外路啼鳥水邊村莫厭過從少靑山日在門

○王維楨

題鵪鶉

△題鵪鶉

野禽𨿽微細知結寒士衣不學鴛鴦鳥偏登玉女機

○喬世寧

江幹曲

△江幹曲

送君曾水上臨水卽相思不似錢塘水潮來無信期

○曹守貞

訪徐南湖

△訪徐南湖

見說南湖上風吹薜荔靑艸堂門晝掩有客注魚經

○萬虞愷

烏江廟

△烏江廟

入關事巳定豈在割鴻溝霸業一朝盡烏江萬古流

○李時行

旅思

△旅思

寒月下疏桐淸霜醉晚桐客心元自冷不是爲秋風

○胡安

閨意

△閨意

妾心如古井湛潔祗自知蒼天有見處春風無到時

○李攀龍

和子與畱別

△和子與畱別

結客五陵東相邀入漢宮但攜龍劍往不必問雌雄

○甘茹

伯承西園

△伯承西園

別後寄相思遼天鴈字遲屋梁纖月落是我夢君時

○王世貞

衛河

戲爲眼罩作一絕

無題

至李坪驛始見竹筏上居民連亙三十餘家云隨流上下作■﹝艸亶﹞治板行販

△衛河

河流曲曲轉十里還相喚那比下江舩揚帆忽不見

△戲爲眼罩作一絕

短短一尺絹占斷長安色如何眼底人對面不相識

△無題

七寶流蘇帳金鈿與定情十年春夢斷怳忽似前生

△至李坪驛始見竹筏上居民連亙三十餘家云隨流上下作■﹝艸亶﹞治板行販

何必問故鄕浮家任儂住一夜便風來盡呼鄰里去

○徐學謨

賦得秋蟬

△賦得秋蟬

抱葉詎矜髙飲露匪蹈潔軀薄畏聲長時危慚用拙

○丁自申

蠹書

△蠹書

蕓臺深鎖篋魚蠹飽殘書怪爾偏知味吾衰媿不如

○梁有譽

秋日閒唫

△秋日閒唫

瑤琴不復理空餘山水情棄置石牀上風來時一鳴

○侯祁

秋夜

△秋夜

楓葉走空庭疑是庭前雨懷人正未眠更聽寒蛩語

○王嘉言

插櫸

惜華曲

△插櫸

列樹表周道春風二月寒土河秋水發成敗在新灘

△惜華曲

華開風雨裏華卸風雨止有意妬繁華擾亂乃如此

○張文介

吳江舟中

△吳江舟中

向夕問舟人吳江將至否須傍微月中系船好沽酒

○周東田

子夜

△子夜

念玆手中綫牽纏不成把但可綴郎衣不能系郎馬

○顧大典

秋思

△秋思

迢迢秋夜長耿耿他鄕別相思理瑤琹曲斷弦亦絕

○周良寅

蠶絲歌

蠟燭

夜泊始興江口

△蠶絲歌

可憐筐葉臥還作繭中絲及至微軀盡纏綿竟不知

△蠟燭

瑞煙明綺席淸影照蛾眉只恐丹心盡通宵更不辭

△夜泊始興江口

系纜荒山下挑燈細雨前客心共流水搖蕩不成眠

○潘緯

古砦

△古砦

古砦多魑魅陰燐照不絕去來那近人隔水自明滅

○張綖

湖上

△湖上

涼風吹羅衣自唱采蓮曲日暮不見人秋蘋滿湖綠

○鄭材

楊柳枝歌辭

△楊柳枝歌辭

撲朔可知雄迷離可知雌女兒年十五解作憶郎詞

○謝傑

海膽

△海膽

海物知必佳𨿽膽亦可嘗安得陶朱公獻之於越王

○馮琦

恭陪聖駕步禱雨南郊紀盛二首

△恭陪聖駕步禱雨南郊紀盛二首

萬乘出郊圻君王禦布衣曉云低不散盡逐六龍飛

龍武新軍罷勾陳禦路開紅塵都不掃畱待雨師來

○湯顯祖

宿龍潭

△宿龍潭

是歲春多雪煙花思不堪雨中雙燕子今日是江南

○袁宗道

過黃梁夢

△過黃梁夢

共道夢非眞誰知醒復僞飛升羨呂公亦是夢中事

○區大相

潯陽曲

△潯陽曲

門對九江水送郎只一處昔作九派流尋郎無處所

○王衡

漢髙廟

△漢髙廟

千古猶原廟空山白日寒神旗中夜出誰識漢衣冠

○周訓

抱關

△抱關

寒江冰上舟暮夜津頭皷但知事送迎勿問有風雨

○劉績

自題詩本

徵婦詞

結客行

艸阜坳

△自題詩本

幼小工刺繡極知鍼綫難祗緣花樣古不耐入時看

△徵婦詞

徵婦語徵夫有身當狥國君爲塞下艸妾作山頭石

△結客行

結客千金盡酬恩一劍存羞爲狗盜伍不傍孟嘗門

△艸阜坳

東坳春艸長西坳白日晚獨有坳中兒牧牛知近遠

○蔣主忠

芙蓉

△芙蓉

淸露下林塘波光淨如洗中有弄珠人盈盈隔秋水

○張燦

婕妤春怨

△婕妤春怨

太液柳垂絲昭陽花滿枝如何長信艸獨自見春遲

○吳擴

漂母祠

△漂母祠

賢哉一飯恩千載猶廟食如何漢諸陵寂寞生荊棘

○張含

寄贈升庵

△寄贈升庵

文譽驚徐邈風流出馬卿如何錦江客常在昆明城

○孫宜

閨中詞

△閨中詞

地遠思難得愁煩夢不成髙樓吹笛夜腸斷玉關聲

○黃省曾

襄陽曲

△襄陽曲

且買槎頭鯿去醉漢江酒笑殺杜徵南沈碑管身後

○鄭昆

陶靖節

△陶靖節

春風原上艸不種寄奴劉卻愛斜川柳無花過石頭

○王淶

夜坐

△夜坐

懸燈照淸夜葉落堂下雨客醉巳無言秋蛩自相語

○雷鯉

題畫

△題畫

靑山云縹緲煙樹曉霏微野店無人到風花作雨飛

○陶機

臥云崗

△臥云崗

遠望南崗路髙低松桂風人家雲樹外雞犬翠微中

○王穉登

宗將軍戰場

△宗將軍戰場

月黑畊人語隔河見白馬知是精靈歸來向廟門下

○兪安期

秦淮曲

△秦淮曲

東起東柵塘西至邀笛步前門靑槐陌後戶垂楊路

○龔輦

見狻猊偶作

聖徳彰戎服狻猊遠貢將𨿽然爲異物費我大官羊

○釋法杲

樂府雜曲

山居二首

△樂府雜曲

馬頭十分髙馬頭十分低下與紅塵接上與紅塵齊

△山居二首

一瓢懸此樹老死復何言所食惟山栗饑來喚綠猿

佛後竊拈花埜狐爭繞座譬如三家村爛棗亦奇貨

○潘氏

重陽

江上

△重陽

獨坐小窓下幽蛩不絕鳴靑天孤月淨滿耳是秋聲

△江上

江上水正平日照西山口遠樹一尺長岸闊風吹柳

○陳孺人

暮秋

△暮秋

野色滿園中閒情立晚風菊花含雨艷楓葉醉霜紅

○董少玉

憶別

△憶別

憶別河橋柳靑靑送馬蹄妾心與羗笛無日不遼西

○陸聖

夜坐

△夜坐

萬里遙天碧當空皓月生坐深淸不寐林竹動秋聲

○項蘭貞

秋夜

△秋夜

靜夜砧初動涼風雨乍收一鉤新月上應照故園樓

○許景樊

貧女行

△貧女行

豈是乏顏色工鍼復工織少小長寒門良媒不相識

○王鳳嫻

暮秋

△暮秋

愁人怯夜長寒鴉啼古木獨坐不成眠西風到庭竹

○張引光

賦得白裏白

△賦得白裏白

鶴步瑤階淨螢飛星漢斜玉人搴素幙和月折梨花

○徐小淑

早春對雪

△早春對雪

雨雪徵車阻春明未到家人生俱是客偶爾寄天涯

○孟淑卿

題畫

△題畵

嶺樹盤云轉溪紆路亦斜晚來煙靄合無處認山家

◆六言絕句

袁凱

程敏政

李東陽

喬宇

張琦

顧璘

魯鐸

楊愼

南大吉

王梅

沈愷

範欽

吳維嶽

何良俊

王世貞

王嘉言

黃伯善

焦竑

顧起元

吳擴

史鑑

王叔承

釋宗泐

釋夢觀

周濟妻

○袁凱

淮安道中

△淮安道中

山陽城中細雨廣陵陌上飛花估客時時吹笛行人處處思家

○程敏政

宿遷早發

△宿遷早發

驛店瀟瀟雨落水村喔喔雞鳴推枕偶然夢覺沿河巳有人行

○李東陽

嘉杭道中

△嘉杭道中

煙籠近浦沙白雨急長溪水渾一夜江頭潮滿釣船撐到柴門

○喬宇

別李惟正

△別李惟正

山背晴光羃羃江頭柳色依依離亭故人何處明日孤舟送歸

○張琦

答俊上人惠竹

△答俊上人惠竹

靈根過江三里淺碧遮山一重風靜幽藏孔翠雨來寒翳僧鍾

○顧璘

漢川道中

△漢川道中

綠橘霜寒巳熟黃花歲晚初香可惜山人野興不逢故里秋光

○魯鐸

艸虫

△艸虫

淑气濃燻芳艸晴絲不礙花虫春色都堪描畫無人畫得東風

○楊愼

寄張愈光

△寄張愈光

詩須有爲而發文至無心乃傳蘇武河梁四首劉伶酒頌一篇

○南大吉

田家雜詠

△田家雜詠

蒿萊叢裏深巷楡柳陰中比鄰吠犬迎來縣吏鳴雞喚起耕人

○王梅

重陽城西登髙

△重陽城西登髙

淸溪疏竹幽亭斜風細雨山城短髮自憐杜甫黃花不負淵明

○沈愷

次郭兩山韻

△次郭兩山韻

淸沙翠竹交加錦石文禽相逐分明數點漁燈照見一村茅屋

○範欽

初夏望春莊漫興

△初夏望春莊漫興

白鶴山前村徑靑槐樹里人家過客但尋舊社呼兒旋煮新茶

○吳維嶽

孝丰西圩道中

△孝丰西圩道中

澗泉遶路十里石屋棲雲數家何處微風醒酒溪南紅杏新花

○何良俊

放言

△放言

長卿不羞滌器幼輿偏喜投梭叔子自復佳耳安石終柰樂何

○王世貞

濟南道中戲作解悶

△濟南道中戲作解悶

有論巳乖養性無書自成絕交且從李耳視舌不與陶潛鬭腰

檀氏沐猴無怪謝郎鸚鵒更工爲語當筵鮑老莫笑欽明八風

○王嘉言

木綿華怨

△木綿華怨

東南海寇劻勷西北黠胡殺傷江淮水旱蟊賊將相承恩建章

○黃伯善

書捨

△書捨

嚼蠟渾忘世味畫脂恐近時名小築北山精舍頻招東郭先生

○焦竑

性公自髙陽過訪賦贈

△性公自髙陽過訪賦贈

竹塢松關自在埜鶴孤云等閒門外靑山正好雨中白足將還

○顧起元

雜言

△雜言

晝見雀羅彌戶夜看鼠迹印牀物我何時可�江湖今日相忘

○吳擴

金山寺城晴眺

△金山寺城晴眺

山下健兒牧馬海上孤城晏然桺塢漁家曬网沙村鹽竈吹煙

○史鑑

卽景

△卽景

綠樹原頭淺艸靑山谷口飛花記得南湖良夜月明曾載琵琶

○王叔承

西湖漫興

△西湖漫興

沽酒林逋宅畔折花蘇小墳邊蓮葉棹開明月竹枝歌斷蒼煙

○釋宗泐

巖潭道中

△巖潭道中

古木灣頭漁艇夕陽山下人家風起一溪白浪秋來滿路黃花

○釋夢觀

卽景二首

△卽景二首

露萼輕勻蝶粉風花亂織蛛絲舊雨故人何處夕陽獨立多時

暝港雪迷歸棹曉齋寒徹重衫怪底櫩釵落盡春風昨夜江南

○周濟妻

惜春

△惜春

掛樹遊絲旖旎撲簾飛絮輕狂杜宇喚將春去小桃落盡紅香

●皇明文徵卷之二十一

晉江何喬遠穉孝選

七言絕句

◆七言絕句

何喬遠輯

肅靖王眞淤

拱樋

陶安

汪廣洋

劉崧

梁寅

王翰

林唐臣

袁凱

郭奎

髙啟

徐賁

楊基

張羽

孫蕡

王偁

王澤

王誼

解縉

唐淳

胡儼

王恭

李時勉

浦源

史公謹

曹遷

茅大方

趙羾

鐂師邵

劉子建

程敏政

夏寅

劉珝

聶大年

丘浚

王徽

何祜

王弼

張泰

張和

張弼

莊■﹝日上永下﹞

趙珤

陸容

周瑛

陳獻章

吳寬

方向

劉忠

王鴻儒

石珤

鄒智

羅柔

李進

顧淸

李夢陽

祝允明

鄭嶽

杭濟

邊貢

王守仁

朱應登

張琦

王廷相

何景明

張邦奇

陸深

徐禎卿

王韋

韓邦靖

戴冠

楊愼

顧可久

蔣山卿

薛蕙

陳沂

夏言

林大輅

黃佐

敖英

周祚

呂■﹝常上心下﹞

唐順之

楊爵

莊一俊

蔡汝楠

王梅

薛應旗

康朗

萬虞愷

李時行

王世貞

李蔉

李蔭

李贄

顧彥夫

周塤

遊潛

陸果

馮惟敏

王嘉言

穆文熙

王世懋

林雲程

黃鳳翔

孫鏊

張鳴鳳

周弘禴

馮琦

沈九疇

郭正域

虞淳熙

袁弘道

區大相

黃輝

劉績

葉唐夫

王蒙

黃樞

劉渙

郭文

史鑑

趙廸

莫止

楊軾

吳與弼

鄭昆

趙介

陳雝

錢蒙

魏學禮

黃省曾

孫一元

呼相儒

金鸞

黃淑淸

徐渭

兪寰

呂時臣

谷淮

李英

釋宗泐

夢觀

魯山

明秀

法杲

龔輦

王素娥

孟淑卿

朱靜庵

陳孺人

孫夫人

茅氏

潘氏

馬孺人

許景樊

張引元

張引慶

徐小淑

張紅橋

張九

趙金燕

答黑麻

○何喬遠輯

孝宗敬皇帝靜中吟

△孝宗敬皇帝靜中吟

習靜調元養此身此身無恙卽天眞周家八百延光祚社稷安危在得人

○肅靖王眞淤

塞上

△塞上

遠出漁陽北擊胡將軍談笑挽雕弧千金底購單於首贖得沙場戰骨無

○拱樋

對月有感

△對月有感

萬戶嬋娟秋更淸九霄靈液渺金莖關山此夜情無限不待髙樓橫笛聲

○陶安

竹枝詞

趙老洲

△竹枝詞

白沙如雪撒平地黑樹煙明遠鷗岸峻江低人去速山頭一尺走隨舟【有景默會乃知其深耳】

△趙老洲

杯茶未了過黃湓趙老洲平不見村舟子指西微笑說不消一會到城門

○汪廣洋

嶺南

△嶺南

石鼎微燻茉莉香椰瓢滿貯荔枝漿木綿花落南風起五月交州海气涼【風土之詩】

○劉崧

楊柳曲

△楊柳曲

種柳城南河水流枝枝葉葉是新愁窺人昨日猶靑眼吹絮今朝巳白頭

○梁寅

題白鹿仙人圖

△題白鹿仙人圖

百尺蒼松雲气重千年白鹿澗邊逢仙人月下吹笙起知在緱山第幾峯

○王翰

南陌詞

△南陌詞

南陌東邊楊柳枝長條拂水綠參差行人不似枝頭絮也有無風落地時

○林唐臣

使安南珥江驛口占

△使安南珥江驛口占

士女塡街撥不開共看天使日邊來白羅衫稱烏紗帽坐聽齊聲說冷腮【冷腮方言甚美】

○袁凱

淮東逢張十二信

△淮東逢張十二信

少年追逐共西東吳邁文章馬亮弓一自干戈零落盡白頭淮海獨相逢【慷慨】

○郭奎

徳興山中

△徳興山中

江水春深好弋鳬明星垂近屋東隅國風厚自雞鳴始雜佩郎今愛惜無

○髙啟

早至闕下候朝

山中別寧公歸西塢

將赴金陵始出閶門夜泊

少年行

聞舊教坊人歌

△早至闕下候朝

月明立傍禦溝橋半啟宮門未放朝騶吏忽傅丞相至火城如晝曉寒銷【今丞相入朝二燈而巳閱此詩李善長汪廣洋胡惟庸以不免歟】

△山中別寧公歸西塢

一上香臺看落暉沙村孤樹晚依依老僧不出靑山寺只有鐘聲送客歸

△將赴金陵始出閶門夜泊

烏啼霜月夜寥寥回首離城尙未遙正是思家起頭夜遠鐘孤棹宿楓橋

△少年行

下直平明出禁門笑提博局伴王孫寶刀不敢輕輸卻明日沙場欲報恩

△聞舊教坊人歌

渭城歌罷獨淒然不及新聲世共憐今日岐王賓客盡江南誰識李龜年

○徐賁

慰吳允堅喪妻

△慰吳允堅喪妻

腸斷琵琶曲裏聲綠雲天遠不勝情歸來玉板休輕觸鸚鵡能呼舊日名

○楊基

除夜

題十二紅圖

紅椒士女圖

△除夜

舊曆驚心只一行坐依燈火戀年光尋常客裏愁長夜惟有今宵願更長

△題十二紅圖

何處飛來十二紅萬年枝上立東風楚王宮殿俱零落說盡春愁細雨中

△紅椒士女圖

兩樹紅椒隔禁扉晚涼攜伴試羅衣金鈴小犬迎人吠應怪秋來出院稀

○張羽

舟中似文性之山長

△舟中似文性之山長

朔風吹浪打篷牕夜靜寒威不可降自嘆閒人閒木得扁舟載雪過吳江

○孫蕡

閨怨

△閨怨

試掃雙蛾偶便成容華今日倍分明緑楊堤上嘶春雨莫是吾家白馬聲

○王偁

黃陵廟

△黃陵廟

芳洲煙艸碧萋萋古廟云深落日低剝盡殘碑無可問春山惟有鷓鴣啼

○王澤

小遊仙

△小遊仙

田度扶桑看日華卻隨王母借颷車夜涼海色平如掌倒看靑天起赤霞

○王誼

春思

△春思

山映簾攏水映牕浣沙人在薴蘿江年年三月梨花雨門掩東風燕子雙

○解縉

寄友

△寄友

汝扶日月歸眞主淚滿乾坤望孝陵身死願爲陵下艸春風長護萬年靑

○唐淳

西湖歌妓

△西湖歌妓

美人自號董嬌嬈住近西湖第六橋不隨仙客渡江去月明淸夜自吹簫

○胡儼

山居爲兪廷輔賦

送陸全卿巡按福建

席上戲贈寫眞龔士常

△山居爲兪廷輔賦

風落松陰秋滿軒霜淸溪水不聞喧小齋數日無人到虫吐靑絲當竹門

△送陸全卿巡按福建

問君頭上是何冠到處能令暑作寒只恐馬前霜易落荔枝五月未成丹

△席上戲贈寫眞龔士常

不寫褒公與鄂公卻來吳下寫胡翁衰容老眼都相似獨不能模左耳聾

○王恭

寒塘曲

△寒塘曲

玉燕古釵角寒水曲塘無波深見底茨菇菱葉爛成泥惟見芙蓉抱香死

○李時勉

剪刀詩

△剪刀詩

吳綾剪處魚吞浪蜀錦裁時燕掠霞深院響傳春晝靜小樓工罷夕陽斜

○浦源

並州寒食

△並州寒食

夢入故園千里遠覺來寒食在並州垂楊不是相思樹那得花開便白頭

○史公謹

書鐵鑪驛

△書鐵鑪驛

銅鼓營前日欲西鐵鑪岡下鷓鴣啼卻憐迢逓南來使萬壑千厓八寗溪

○曹遷

苦熱

△苦熱

六合炎蒸暑气浮火雲如水向西流南風不解人間慍只在君王殿閣頭

○茅大方

上鄂王墳

△上鄂王墳

我有兩行生鐵汁等閒不爲傍人泣今朝來上鄂王墳一灑平原芳艸濕

○趙羾

城南書事

△城南書事

三年爲客寄龍沙望斷南云不見家惟有受降城外月照人淸淚落胡笳

○鐂師邵

秋塘

△秋塘

煙水微茫漾遠悠采菱歌斷夕陽收鷺鷥不省紅衣老猶戀銀塘十里秋

○劉子建

浦城謾興

△浦城謾興

淸溪何似百花潭谷口雲峯半夕嵐借問子眞歸隱未鷓鴣春雨滿江南

○程敏政

華亭山

△華亭山

曉受降書夜戢兵路入猶說伯顏名中原多少奇男子不向燕山立漢旌

○夏寅

過彭澤

△過彭澤

縣樓寂寂枕江聲五里荒山二里城彭澤至金更幾令縣人開口說淵明

○劉珝

王威寧陰山破虜詩

△王威寧陰山破虜詩【二首】

何人一箭落旄頭金甲連環血汗流云是監軍王太保萬聲齊道可封侯

濁水岸邊胡婦哭紅鹽池畔虜酋哀這回芟薙成奇績渡水穿雲黑夜來

○聶大年

題髙宗遺墨

△題髙宗遺墨

摩挲五十四驪珠絕勝滕王蛺蝶圖惆悵彩雲飛不盡至今遺恨滿西湖

○丘浚

望居庸關

過大通橋有感

△望居庸關

千里坡陀亙厚坤龍蟠鳳翥虎猊蹲靑山也恐夷侵夏疊疊層層護北門

△過大通橋有感

玉河金水接天津藻暖泉香泳錦鱗流出大通橋未遠等閒便有下義人

○王徽

題虞植徳耕樂堂

△題虞植徳耕樂堂

放棹曾看溪上花斜陽淡淡暎殘霞數椽茅屋髙低樹疑是南陽處士家

○何祜

漁父詞

△漁父詞

喜聽龍吟懶系船釣絲風捲浪痕圓秋江月冷侵人骨欲去蘆花藉醉眠

○王弼

次韻答李■﹝扌棄﹞之

△次韻答李■﹝扌棄﹞之

昨日追歡一哄堂醉歸山色巳無光朝來中酒無人問臥聽春鶯不下牀

○張泰

遊仙詞

△遊仙詞

蓬萊水淺不容舠欲借瑤池養六鰲王母裁書報龍伯仙源秪好灌蟠桃

○張和

晚渡石湖

△晚渡石湖

畫船搖曳水雲鄕湖上南風作晚涼醉擊唾壺歌小海藕花飛出兩鴛鴦

○張弼

舟中與司馬侍禦夜話

魏受禪碑

仙茅

讀宋史

△舟中與司馬侍禦夜話

短燭淸尊話世情幾回失笑幾回驚黃梅積雨今宵霽猶有行人惡月明

△魏受禪碑

白馬之盟久巳寒大碑深刻盡髙官就傳典午爲文體莫寄遼東管幼安

△仙茅

庾嶺仙茅舊有名隨時采服可長生使君昨日才持去今日書來乞墓銘

△讀宋史

一枝薜荔二千銀買得中原萬里塵縱有龍鱗長風雨不知艮嶽屬何人

○莊■﹝日上永下﹞

寄新昌王樂用侍禦

寄壽州廖同府

釣臺圖

△寄新昌王樂用侍禦

落花聞道滿蒼苔可是東風又許開洞裏白雲𨿽冷淡不教容易出山來

△寄壽州廖同府

家雞到處不須爭醉點風花亦有情我見白頭張汝弼今年又在壽春城

△釣臺圖

領得堯夫七尺綸白頭終蕩五湖春千層寧使魚難得斷不移舟下孟津

○趙珤

登厓山題張弘範勒石後

△登厓山題張弘範勒石後

誰奪中華與外夷乾坤回首重勝悲鐫功奇石張弘範不是胡兒是漢兒

○陸容

徽宗閱畫

△徽宗閱畫

中原風采宋江山寫出新圖墨未漧翠輦北巡將不去只應畱與蔡京看

○周瑛

次陳白沙韻送賀克恭歸遼左

△次陳白沙韻送賀克恭歸遼左

故國溪山病裏還半生心事語人難牀頭舊有匡時疏不許傍人來借看

○陳獻章

湛民澤攜諸生遊圭峯甚適奉寄小詩呈文定上人

△湛民澤攜諸生遊圭峯甚適奉寄小詩呈文定上人

秋落遙峯翠幾層不知何處嘯孫登而今小坐黃雲看誰道方袍不是僧

○吳寬

次韻天全翁書遺光福徐用莊雪湖賞梅

△次韻天全翁書遺光福徐用莊雪湖賞梅

永嘉人物數諸王曲水難勝一野航得似太湖三萬頃梅花灣裏作家鄕

○方向

枕上偶成

△枕上偶成

深山深夏似深秋葵扇桃笙不用謀只是夢魂還未穩飛來飛去嶽陽樓

○劉忠

漢武帝

伯陽

△漢武帝

生與神君密意通茂陵夜夜幸行宮縱教五利圜丹驗亦住仙家欲界中【長陵女子號神君帝欲與通帝死葬茂陵猶夜幸行宮】

△伯陽

爭雄欲占萬人先方自睢盱退步觀今日何人竊余緒敝車羸馬鈞髙官

○王鴻儒

小遊仙詞

△小遊仙詞

鶴背天載玉笙右攜子晉左方平十洲一夕經行徧日觀天雞尙未明

○石珤

會昌宮詞

△會昌宮詞

羽節貂裘謁內庭太初公主發初星禦前細說和番事六院都來墮淚聽

○鄒智

奉和石齋先生見寄

△奉和石齋先生見寄

太忠祠下聘君家一度登門一看花花裏有禽驚異客倩將靑篛換烏紗

○羅柔

有感

△有感

布谷亂啼紅雨外催耕又喚綠楊中幽禽不食官倉粟才到農時便勸農

○李進

西湖夜宿

△西湖夜宿

蹇驢衝雪岸烏紗夜醉西湖賣酒家十六吳姬吹鳳管捲簾燒燭看梅花

○顧淸

除夕招王徳馨

△除夕招王徳馨

客捨長安歲屢遷屠蘓明日又新年共君只向燈前醉免與兒童計後先

○李夢陽

郊祀歌

帝京篇四首

嘉靖元年歌二首

汴中元夕

憶昔二首

△郊祀歌

壇宮秉笏候金鍾月出西南照雪峯不向蓬萊看五色那知天子是眞龍

△帝京篇【四首】

漁陽北塞古風沙二月春風萬柳斜薊門轉作長安苑燕桃開出五陵花

天皇按劍據金鞍飲馬追胡翰海漧歸來並立擎天柱不數劉家承露盤

胡後妝樓換上陽春風珠箔舞垂楊半夜開城歸萬馬至今迷失幾鴛鴦

髙鼻胡奴入漢關皂旗千隊射鵰還君看萬古昏星月洗出中華疊翠山

△嘉靖元年歌【二首】

元年正月又王春四海人稱拱聖人巳報岐山鳴彩鳳更聞關內出麒麟

大明十帝轉神明天意分明賜太平紫蓋復從嘉靖始黃河先爲聖人淸【先是正徳七年九年黃河連淸今上入繼大統之兆】

△汴中元夕

中山孺子倚新妝鄭女秦姬獨擅場齊唱憲王春樂府金梁橋外月如霜

△憶昔【二首】

己巳蒙塵數郭登馳驅國難有楊弘如今豈乏熊羆輩比較元非擊搏能

北望黃雲想翠華千官徒跣哭淸笳安危社稷惟司馬天下車書又一家

○祝允明

過林頭看修竹數里不斷甚愛戲之

△過林頭看修竹數里不斷甚愛戲之

五寸衝牙丈八茅裝成十萬繞林頭莫欺楪子興寧縣一半人家千戶侯

○鄭嶽

九江分司相傳爲嶽武穆故宅中有石池尙爲舊物

△九江分司相傳爲嶽武穆故宅中有石池尙爲舊物

石甃方池幾百年嶽王故宅世猶傳格天髙閣今安在葛嶺荊榛野雉眠

○杭濟

過武夷

△過武夷

人傳洞裏有仙家丹气眞成結彩霞卻怪路迷尋不得九溪春水亂飛花

○邊貢

送蘓別駕

△送蘓別駕

去歲秋風別省闈木犀花落雨霏霏那知此日江陵郡春艸連天送客歸

○王守仁

夜宿功徳寺次宗賢韻

文殊臺夜觀佛燈

△夜宿功徳寺次宗賢韻

山行初試夾衣輕腳軟黃塵石路生一夜洞云眠未足湖風吹月渡溪淸

△文殊臺夜觀佛燈

老夫髙臥文殊臺柱杖夜撞靑天開散落星辰滿平野山僧盡道佛燈來

○朱應登

沿途詠懷古迹

△沿途詠懷古迹

風前洱水白泱泱雪裏蒼山晚更蒼六詔只今歸一統殘碑猶說段平章

○張琦

閒居二首

春詞

溪家

送許習之

△閒居【二首】

一縷晨星入眼靑猛然援筆注茶經兒童階下管閒事來報鄰翁醉巳醒

一飲還堪盡一升酒邊萬事不相能春來但覺詩神減夜半烹雞祭少陵

△春詞

曉月流光過海棠池邊初日巳蒼蒼遠書正好逢春寄水面遊魚尺五長

△溪家

紫絮茅花飛入門淺溪幽響出籬根當家老婦無他事落日呼歸白鼻豚

△送許習之

黃山門外竹雞啼舴艋風前白浪齊今夜勸君多酌酒陽關只在燭光西

○王廷相

金陵歌六首

巴人竹枝詞

△金陵歌【六首】

吳楚亡來議定都過江一旅卽平胡東南誰道終偏霸請看髙皇創業圖

山到金陵龍虎分大江環抱日生云千年宮闕存遺事猶有都人說建文

檄楚徵吳集義師夏公托故蹇公遲臺州自有王元采馬革韜屍更不疑

舊內宣傳賜魏公美人飛出兩芙容若非醉臥■﹝毛瞿﹞毺地幾誤開天第一功

聚寶樓城插碧霄阿婆亦有賽公橋黃金難買長安住白首猶臨滇海潮

靖難兵來寶玉焚主危臣死更何云就中不授臨危命取似珪徵論後勛

△巴人竹枝詞

郎在荊門妾在家年年江上望歸查茶■﹝艸縻﹞種得髙如妾縱有春風枉卻花

○何景明

竹枝詞

△竹枝詞

十二峯頭秋艸荒冷煙寒月過瞿塘靑楓江上孤舟客不聽猿聲亦斷腸

○張邦奇

次韻答東橋大司寇新營息園

余幹大雪

子規曲

△次韻答東橋大司寇新營息園

有地都栽野艸花當飡撥飯與饑鴉楓林半夜鳴孤鶴夢落西湖處士家

△余幹大雪

湖上茅廬四尺彊門前深雪與檐當姜肱海內同胞滿安得衾裯覆萬方

△子規曲

徵人莫厭子規啼啼到悲時路轉迷金貝遶身天萬里不如先放馬頭西

○陸深

丙寅元旦待漏

扈蹕詞二首

△丙寅元旦待漏【時孝宗賓天】

參橫斗轉曉相將辺逓宮門漏水長不見滿朝環佩響坐彈冰淚憶先皇

△扈蹕詞【二首】

春深南國半陰晴輦路無塵禦蓋輕旋著賜袍忙上馬中官傳道駕先行

板轎椶輿渡碧山澗花巖樹影龍顏雲中別有迪陵路趲過前驅插大班

○徐禎卿

雨雪曲

△雨雪曲

云合天山暗雪霏馬蹄深陷虜音稀將軍醉擁貂裘臥不許屯兵解鐵衣

○王韋

春艸

△春艸

帶雨和煙未可名春風處處不勝情於今南浦知多少都向王孫去後生

○韓邦靖

聖上西巡歌

△聖上西巡歌

邊軍隨駕盡鷹揚馬上文臣亦武裝云繞旌旗來五柞春隨簫鼓到長楊

○戴冠

贈甘惠州

△贈甘惠州

日出羅浮面面開使君花底放衙回人生何必二千石只看羅浮也合來

○楊愼

滇海竹枝詞

靑蛉行寄內

△滇海竹枝詞

東浦彩虹懸水椿西山白雨點寒江煙中艇子搖兩槳空裏鷺絲飛一雙【滇人喚虹霓爲水椿】

△靑蛉行寄內

靑蛉絕塞怨離居金鴈橋頭幾歲除易求海上瓊枝樹難得閨中錦字書

○顧可久

珠崕歌二首

海估行

△珠崕歌【二首】

黃茅村巷浮浮地赤鹵刀錐役役場戴花負酒趁虛女挾刅穿逵躍馬郎

番人徭人種殊雜客語軍語音不同農家獲稻春霖裏蛋戶穿珩曉浪中

△海估行

偃月堂空罷舞塵靖安坊冷怨佳人芙容蓮子隨他去不及當年石季倫

○蔣山卿

從軍行

△從軍行

雪嶺愁雲凍不飛黃沙白艸路人稀邊城春色惟看柳才到靑時春又歸

○薛蕙

春日漫興

宮詞

△春日漫興

艸芽半吐參差碧花蘂初開淺淡紅安得黃金髙北斗盡輸靑帝買東風

△宮詞

禁闈處處鎖名花步障層層簇綘紗斟酌君恩似春色牡丹枝上獨繁華

○陳沂

南巡舊京歌

△南巡舊京歌

南都父老忽驚聞五百年來見聖君內傳尙存眞氏傳山樓還有閱江文

○夏言

恭和靈幡

駕次沙河

禦制諭昌平州官勑

△恭和靈幡

素練離離飛白虹翩翩上引九虛風雲中帝女施天巧綰結長空雙玉龍

△駕次沙河

百年不覩朝陵駕父老歡呼識漢儀春日沙河河水上千村花柳映龍旗【本朝謁陵之典自宣宗後五朝不復舉今百二十年矣】

△禦制諭昌平州官勑

經過陵邑念民窮不見春田餉野農聖主蠲租親艸詔輔臣宵捧出行宮【上初玉陵不行宮召見諭曰朕自發京過沙河見居民甚少野無農事此地祖宗陵園所在甚切朕心今日昌平州官率耆老生徒來見宜詔諭是夕上親艸敕槁漏下二鼓復召輔臣時捧出臣言預焉】

○林大輅

聞顧丰城佖談振濠事愴然作歌四首

△聞顧丰城佖談振濠事愴然作歌【四首】

黃石磯頭散賊羣千艘萬櫓寂無聞漁郎識得中軍隊歌罷虞姬哭暮云

安慶江邊鬼火紅賊圍潰入夜濤中張侯林倅崔郎力不數睢陽保障功【安慶張知府文錦林同知有祿都司崔文】

都臺憲副豈輕生漢署薇垣死有名多少王官甘械系只今遺恨楚江城

積薪環戶進賢劉偃艸人心定此秋寶劍幾回眞殺賊平原當日未封侯

○黃佐

嘉會樓

△嘉會樓

江沙白白楓葉紅鱖魚撥刺波搖空相逢漁父不相識醉舞藤蓑明月中

○敖英

輞川謁王右丞祠

△輞川謁王右丞祠

蜀棧靑騾不可攀狐城無計出秦關華淸風雨蕭蕭夜愁殺江南庾子山

○周祚

初夏江岸閒步

△初夏江岸閒步

望亭流影作旛幢亭上瑯玕翠竹牕莫道前溪絕低小下含河水入三江

○呂■﹝常上心下﹞

漫興

△漫興

毛家窪南■﹝氵虢﹞■﹝氵虢﹞流東淮到門成小洲白鷗狎客可憐態紅鶴作聲還復秋

○唐順之

南徵歌

塞下曲贈翁侍郎總副四首

△南徵歌

月明吹笛武陵川馬上行人望跕鳶莫怕交洲饒毒霧一冬飛雪似胡天

△塞下曲贈翁侍郎總副【四首】

詩書禮樂古人風開闔機鈐又不窮得一明兒如愛子用三敗將立奇功

千金買士卻何爲一間過於十萬師黠虜欲逃頭可購名王未獵客先知

馬邑邊胡數被屠王黃叛漢更通胡帷中玅算能先發奪得黃旗與繡襦

少年意气王千斤鐵棒曾穿萬虜羣壯士從來不病死孤兒今屬羽林軍

○楊爵

獄中偶興

乙巳年復被系路作

△獄中偶興

幽中冥漠久無家犴戶難將國夢遮七載悠悠何所事赤心白髮是生涯

△乙巳年復被系路作

三木如堪及俊良殺身不必慮深長投屍近有黃河在誰肯將來葬首陽

○莊一俊

武夷山

△武夷山

轉徑入山洞自斜碧桃時結千年花東風散與漁人醉鐵笛飄來四五家

○蔡汝楠

詠庭前菊

△詠庭前菊

絕憐三徑蕭條日自有淩寒菊滿叢若數從前花幾樹開時誰不借東風

○王梅

過西澗書所見

△過西澗書所見

西澗雨多澗水平澗邊鸕鶿羽毛明日暮水深魚不見唼藻摶沙獨自行

○薛應旗

興平道中二絕句

△興平道中二絕句

興平道上此經行黃葉斜陽倍愴情尢物幾危唐社稷後來閹豎又潛生【楊妃劉瑾皆興平人】

百二山河亦壯哉偏經此地獨徘徊武皇納諫知幾早不落玄宗路上來

○康朗

五坡哀文丞相

△五坡哀文丞相

月滿江城葉滿山南丰秋色五坡間故園賓客同時死碧海旌旗何日還

○萬虞愷

毘陵舟夜與馮明府言別

△毘陵舟夜與馮明府言別

潮回京口渡初平遷客揚帆指故城計到海洲春艸綠吳門江月共誰明

○李時行

有感

△有感

三輔頻年說募兵黃龍羯虜幾時平兒童月下吹蘆管半是秋風塞上聲

○王世貞

弘治宮詞十二首

正徳宮詞二十首

西城宮詞十首

△弘治宮詞【十二首】

甲帳銀燈夜未央漸看鴛甃有寒霜三千粉黛渾如掃聖主重翻日講章

南海珠池貢巳稀西川又罷錦文機朝來禦服三經澣賤妾寧希曳地衣

禁苑先朝紅葉臺禦筵親爲兩宮開莫嫌宮監希恩賞玉輦何曾更一來

午槐圓影覆彤除今日人顏喜气舒穩坐禦牀無一語但稱難得老尙書

五月鰣魚白似銀傳餐頗及後宮人躊躇欲罷冰鮮逓太廟年年有薦新

黃帕朱奩覆禦羞手題頒賜壽寧侯昆明督亢從渠請今日臺官在殿頭

琵琶雙鴿暗凝塵玉指生疏調未勻自是經筵無曲宴不愁供奉收中人

禦前黃蓋進羹湯玉筯頻停不肯嘗應是司農聞水旱蹙眉時讀雨三行

靜數蓮籌第五更寒鴉金井未分明披衣欲坐猶疑早前殿連傳警蹕聲

雪乳冰糖巧簇新坤寧尙食奉慈綸祈年好在齋宮宿莫遣羊車別院頻

掖庭愁閉自年年今日承恩雨露邊又是鋪宮新例薄空勞少府積金錢

急遣追鋒召外家南宮桃李正如霞自從光祿裁宣索長日從容且賜茶

△正徳宮詞二十首

十年彤管侍先皇太液甘泉蔓艸荒七葉神孫今好武苑西新辟鬭雞場

蜀馬分弸對打球纖腰帖地涴靑油金牌銀盌從渠愛誰敢爭先第一籌

僊韶別院奏新聲不按唐山曲裏名靑鷂白翎俱入破十三弦底似雷鳴

金鰲橋畔柳絲長舴艋艙頭有柘黃六院小兒初病酒禦前親自過魚湯

兔首熊蟠載後車長楊輦道不湏除敕教頒給言官了玉凡知無諫獵書

窄衫盤鳳稱身裁玉靶雕弓月樣開紅粉別依回鶻隊君王新自虎城來

急敕甘泉暫解圍期門百騎少光輝中宮昨夜聞歌管知道初從長信歸

玉水垂楊面面栽豹房官邸接天開行人莫愛纏頭錦萬乘親歌壓酒杯

夜半球燈出未央俄傳鞞鐸向平陽六宮處處秋如水不獨長門玉漏長

綈案東頭有皂囊不知疇日進封章付教河下金璫手莫遣君王甲夜忙

淡黃初纈艸屠萩側坐蕭家老禿駒薄暮西風吹袂起小龍團底露眞珠

西師入座講蓮經敕許娙娥取次聽纓絡寶珠從密施莫畱余障在宮庭

平明東閣下恩綸獸凱鸞■﹝壽鳥﹞色色新大內別開元帥府傳聲侍女莫稱臣

上陽宮裏進葡萄爭道沾恩色自驕小合黃封雙禦押大官將賜霍嫖姚

六軍容衛自星羅熊館鷹房處處過此日靈臺顓候望不知龍虎气誰多

帳殿春眠日色饒掖垣簪珥自羣僚中官又啟排當就亭午傳宣且放朝

純銀八寶白如霜金豆離離出尙方撒放禦階憑拾取內人男子拜君王

百子池頭九子祠太皇恩許進柏時深宮豈少宜男艸何地曾沾雨露私

傳呼京兆進春牛百戲魚龍曼衍遊雜沓香車看不見好登遼後洗妝樓

敕掃椒風第二房俱傳倩女出平康天宮欲曉人間事約伴相過話夕陽

△西城宮詞【十首】

芙容新樣紫霞冠細擁珠琲小鳳團一片香煙叢裏出玉眞朝罷簇回鑾

新傳牌子賜昭容第一僊班雨露濃袋裏相公書疏在莫教香汗濕泥封

五雷壇上雷一聲海子閘口雨縱橫祈靈驗後催傳賞馬上朱提玉手擎

色色羅衫稱體裁鋪宮新例一齊開菱花小樣黃金合昨夜眞人進藥來

花底傳籌到五更隱囊斜倚到天明寒霜不敢蒙頭坐暖閣時聆罄欬聲

紅軒步挽碧由輪白玉階頭不動塵阿監排當湏次第喜來俱作放班人

兩角鴉靑雙筯紅靈犀一點未曾通自緣身作延年藥憔悴春風雨露中

梨園弟子鬢如霜十部龜玆九部荒妬殺女冠諸侍長大羅天上奏霓裳

鰲山煙火冠春城步輦龍旌倒褪行忽報大官供法酒玉音宣喚五先生

侍女俱傳厭虜符貓爲鐵騎鼠爲胡撏撦一搏天顏喜八寶金錢踠地鋪

○李蔉

嘉靖宮詞二首

△嘉靖宮詞【二首】

沈水龍涎徹夜焚桂宮芝館結祥雲壇前才布諸天位苑外先催學士文

玉貌終年侍禁闈每逢時節賜金緋君王不愛纖腰舞裁作雷壇拜斗衣

○李蔭

漿洗房

△漿洗房

宮娥白首出宮門卻入閒房亦是恩欲浣故衣還袖手爲憐中有禦書存

○李贄

大同城

△大同城

此地眞與鐵城同作者何人郭琥功更有尙文周太保至今說著尙悲風

○顧彥夫

酒

△酒

酒味從來識未眞非甘非苦亦非辛若教彊迫劉伶問亦是人糊一醉人

○周塤

池上

△池上

小園無事自徘徊湛湛池淸一鑑開照水忽疑髯自動不知竹外細風來

○遊潛

閒居卽景效回文體

△閒居卽景效回文體

流水溪橋接岸沙雨飄紅點亂飛花洲邊樹色山邊寺樓倚閒雲紅日斜

○陸果

獨坐吟

△獨坐吟

若將煙水論嚴光不若無名杜五郎一室坐來三十載更無一步到東墻

○馮惟敏

易水上候劉剌史良久未至

△易水上候劉剌史良久未至

坐對靑山眼倍明水邊相狎一鷗輕問余那得閒如許來送燕州剌史行

○王嘉言

古囊蹂躪山西歌

△古囊蹂躪山西歌

匹婦腰鎌殺小胡代州城下獻頭顱將軍空有黃金印十萬橫行一个無

○穆文熙

投大冡宰相公

△投大冡宰相公

嶺上桃花萬樹繁主人當日共朝昏如今海內憑栽植但向春風總不言

○王世懋

送姚祠部擢參楚藩

△送姚祠部擢參楚藩

春風畫省謫仙居襆被曾沾醉墨余別後倘憐同捨在衡陽歸鴈武昌魚

○林雲程

春行

△春行

林葉初齊棗葉稀天涯遊子此時歸靑驪嘶斷春風起山雉相將挾子飛

○黃鳳翔

萬曆宮詞八首

△萬曆宮詞【八首】

蠟炬星熒輦路隈慈音勑送乘輿回金瓶翠茗攜將去道是君王帶醉來

臨池落筆倍精神鐵畫銀鉤最逼眞宣向外庭齊拜賜宮中臣妾乞恩頻

紫宸朝罷宴遊疏閒對遺編樂有餘難字遣將垂顧問侍臣東閣共攤書

便面泥金出禦前親臣捧硯拂鑪煙蠅頭細字題都徧進入承明玉案邊

霜毛鸚鵡傍雕闌巧舌依人似結歡白髮宮娃空墮淚先皇覓到不曾看

種種紅娋繡佛身聞雞施與曉行人中官虔奉慈闈祝天保皇躬億萬春

淸夜焚香上露臺火雲蓬勃不聞雷齋居減膳廑明主今日郊壇步禱回

合中宣喚內尙書除拜封章閱月餘閣帖銓評都屏卻一揮禦筆不關渠

○孫鏊

回文

△回文

鴉啼幾樹玉闌東夢破驚愁別院空紗袖翠籠寒霧薄花殘雨夜一簾風

○張鳴鳳

送吳生南還

△送吳生南還

汝昔爲兒發被肩看余走馬向幽燕誰知人事難如意鬥酒相逢非少年

○周弘禴

坑儒谷

△坑儒谷

平夷封建盡銷兵燒卻詩書遠築城七百豎儒同日死不知誰是魯諸生

○馮琦

題閼氏畫像二首

△題閼氏畫像【二首】

■﹝毛瞿﹞毺春暖鎖芙蓉爭羨胡姬拜漢宮絓膝錦襕珠勒馬當胸寶襪繡盤龍

塞北佳人亦自饒白題胡舞爲誰嬌靑霜巳盡邊刧艸一片梨花冷不銷

○沈九疇

段村

行經沙丘

△段村【劉瑾段氏子】

馬嵬南畔段家村甲第煌煌舊裏門莫笑楊妃三尺土敗垣荒艸也黃昏

△行經沙丘

聽徹云璈海上來人傳漢武是僊才如何不逐安期去也向沙丘道上回

○郭正域

博望驛

△博望驛

五百旌旗出漢關歸來只共兩人還葡萄只是人間種那見仙槎到鬥間

○虞淳熙

神宮監

△神宮監

奉箒陵園洗白蘋若爲露下倍傷神秦宮耐可花前死忍向秋風哭聖人

○袁弘道

除夕偶題

△除夕偶題

螺甲香沈蠟熖殘黃柑歷歷耀靑盤朝來令節候官長當去紅衫欲贖難

○區大相

田家吟

△田家吟

東鄰貰酒勞西鄰百日方閒一日身莫笑田家歡樂少漢家天子尙憂貧

海內傳聞有賜酺醵錢相就醉枌楡詔書又報天南下不是十租是索租

○黃輝

偶題

△偶題

袁崧山記驚三峽陸羽茶經品四泉如此山川須領略及禾吾欲賦歸田

○劉績

寄內敬

△寄內敬

艸沒龍城不見家遠隨氈騎獵平沙知君五載思鄕淚滴損營前苜宿花

○葉唐夫

江村詩

△江村詩

家住夕陽江上村一灣流水繞柴門種來松樹髙於屋借與春禽養子孫

○王蒙

宮詞

△宮詞

南風吹斷采蓮歌夜雨新添太液波水殿云廏三十六不知何處月明多【蒙作此詩仁和兪友仁見而悅之曰此其得意句遂以妹妻之】

○黃樞

送金如山往嫠州

△送金如山往嫠州

桃花雨晴春水生東風去船如箭行鯉魚活煮蘭溪酒篷底醉眠江月明

○劉渙

秋蝶

△秋蝶

欲歇還飛卻又飛芙容葉底斂秋暉自知粉翅渾消盡羞近尊前舞女衣

○郭文

竹枝詞

△竹枝詞

金馬何曾半步行碧雞那解五更鳴儂家夫壻久離別恰似兩人空得名

○史鑑

塞下曲

△塞下曲

城下黃河城外山羗兒騎馬唱歌還磧西亦有閒花艸莫信春光不度闗

○趙廸

晚眺

△晚眺

白雲深處野人家倚仗閒吟日未斜江上數峯看欲盡晚鐘殘月入蘆花

○莫止

書事

△書事

病眼經旬只掩書蕭蕭梧竹自村墟忽然驚喜開門出天子今朝巳建儲

○楊軾

寧波延慶寺僧房雞冠盛開賦魚字韻

△寧波延慶寺僧房雞冠盛開賦魚字韻

絳績昂藏錦不如臨風欲鬭又躊躇若教夜半能三唱驚起山僧打木魚

○吳與弼

題嚴陵鈞臺

△題嚴陵鈞臺

富春山下大江橫千古英雄幾戰爭今日秋毫非漢土鈞臺獨自屬先生

○鄭昆

老人

△老人

手裏搘藤長過肩月明扶醉步村前後生共問前朝事及見英皇北狩年

○趙介

題昭君圖

△題昭君圖

玉筯啼殘別漢京天驕含笑擬長城傍人莫訝腰肢瘦猶勝嫖姚十萬兵

○陳雝

葛嶺懷古

△葛嶺懷古

山上樓臺湖上船平章醉後懶朝天羽書莫報樊城急新得蛾眉正少年

○錢蒙

絕句

△絕句

湖海風塵入鬢毛歸來燈火對兒曹道人不是封侯骨錯把黃金鑄寶刀

○魏學禮

送人之北

△送人之北

萋萋芳艸覆江沙燕子歸時不在家惟有海棠花上月隨君千里到京華

○黃省曾

擬洪武宮詞六首

△擬洪武宮詞【六首】

雞鳴天子下牀梯內直紅妝兩隊齊閶闔虎頭門大啟春星猶帶紫宮低

金鋪玉戶月流輝寶座瑤堂映紫衣聖主觀書居大善三更龍輦未言歸

云檐排比玉妃房戶戶俱鋪紫木牀聖後從來勤內治不教偸懶雜沈香

鑿教金井受天光小小銀瓶掛玉牀此是聖人新制度諸宮各院盡相當

淸萱到處碧鬖鬖興慶宮前色倍含借問皇家何種此太平天子要宜男

九五飛龍寶殿髙朝回常侍赭黃袍星祥一過天王目長夜經綸不厭勞

○孫一元

醉著

△醉著

淸樽倒盡醉還醒獨抱魚竿臥晚汀風露滿身呼不起一江流水夢中聽

○呼相儒

睡起卽事

△睡起卽事

翠流松日石牀陰啼鳥驚人過別林夢裏呼童掃紅葉覺來檐際落花深

○金鸞

白薴詞

△白薴詞

美人終夜理吳機白雪新裁作舞衣莫把君恩倚團扇西風容易入羅幃

○黃淑淸

陳啚南睡影

△陳啚南睡影

五季干戈一枕間檐頭天子起華山陳橋厓海須臾事公在夢中開笑顏

○徐渭

邊詞十首

上谷邊詞三首

△邊詞十首【並客燕時到馬水及宣府之作】

四壁龍門鐵削圍枉教鄧艾褁氈衣莫言虜馬愁難度卽仗胡鷹軟不飛

牙兵个个是熊羆別選奇才養作兒試看陣云穿急處一團蜂子擁人飛

立馬單盤俯大荒提鞭一一問戎羗健兒只曉黃臺吉大雪山中指賬房

黃酋墮馬巳成禽漢卒爭功被脫身魂魄至今畱黑石兜牙攵金連歲落魚鱗【黑石堡所禽地也得其冑上之朝】

八里莊兒一堡中銀鐶小杏墜腮紅妝成自不撩人看起莝黃芻鍡鐵驄

葛那頸險斷胡刀驀手攀頦按得牢歸向鏡中嫌未正特搓過左一絲毫【葛那宣府之降胡】

女郎那取復梟英此是胡王女外甥帳底琵琶推第一更誰紅頰倚蘆笙【此下三首並俺答甥女事】

老胡寵向一人多窄袖銀貂茜叵羅逓與遼東黃鷂子側將雲鬢打天鵝

汗血生駒撒手馳況能妝態學南閨帓將早帕穿風去愛綴銀花綽雪飛

姑姑花帽細銀披兩靨腮梨灑練椎个个菱花不離手時時站馬上胭脂

△上谷邊詞【三首】

胡兒住牧龍門灣胡婦烹羊勸客餐一醉胡家何不可只愁日落過河難

胡兒處處路旁逢別有姿顏似慕容乞得杏仁諸妹食射穿楊葉一翎風【虜最嗜糖纏杏仁】

駱駝見柳等閒枯虜見南醪命■﹝扌棄﹞殂倒與鴟夷畱一滴回韁猶作卯兒姑【北諺云駱駝見柳達子見酒又夷言磕頭爲卯兒姑】

○兪寰

春日同應禎文東飲溪上艸堂

△春日同應禎文東飲溪上艸堂

芳園背郭百花深亭館東風變夕陰遮莫靑山寒到面生憎白雨喚歸心

○呂時臣

懷三兄敬叔

△懷三兄敬叔

柴門秋老月華淸不肯隨人入市城樓下石渠通海眼知君獨夜聽潮生

○谷淮

寄遠

△寄遠

瓊花臺上雨初收黃歇山前水急流莫道別來鄕國異南江愁是北江愁

○李英

十月京師紀事

△十月京師紀事

蕭關風急馬頻嘶四塞河山動鼓鼙獨立髙臺望烽火胡笳多在薊門西

○釋宗泐

送劉道士葬師

△送劉道士葬師

欲成仙道古來難曾向先師學內丹不省稚川尸解去人間猶自葬空棺

○夢觀

題日觀畫葡萄

△題日觀畫葡萄

短衣狂走至元僧醉唾驪珠十斛冰定起山樓寒月上一牕風影寫秋藤

○魯山

寄廣川凖無則

△寄廣川凖無則

白雲紅樹對離情秋意微茫畫不成吟就新詩書落葉憑風吹過徳州城

○明秀

秋興

△秋興

澤國千家水气浮洞庭七十二峯秋猶聞風雨延陵劍不見江湖範蠡舟

○法杲

山居

△山居

茅庵總是白雲封猶想當門樹幾重除卻牀前三尺地鑿開春霧盡栽松

○龔輦

和管天節求竹韻

△和管天節求竹韻

庭前種竹只三竿冰雪叢中共柰寒欲把一枝分贈汝可憐二丈不心安

○王素娥

渡錢塘喜晴

△渡錢塘喜晴

風微月落早潮平江國新晴喜不勝試看小舟輕似葉載將山色過西陵

○孟淑卿

秋夜

△秋夜

荳花雨過晚生涼林館孤眠怯夜長自是愁多不成寐非緣金井有啼螿

○朱靜庵

竹枝詞

虞姬

△竹枝詞

橫塘秋老藕花殘兩兩吳姬蕩槳還驚起鴛鴦不成浴翩翩飛過白蘋灘

△虞姬

力盡重瞳霸气消楚歌一散恨迢迢貞魂化作願頭艸不逐東風入漢郊

○陳孺人

七夕

△七夕

靈鵲成橋事有無人間今夜憶仙姑倚牕坐久秋聲動一夜西風到碧梧

○孫夫人

聞徵瓦氏兵至

△聞徵瓦氏兵至

傳聞瓦氏勇超羣萬里徵來淨寇氛多少材官屯海畔策勛翻仗女將軍

○茅氏

賣廢宅詩

△賣廢宅詩

壁有蒼苔甑有塵家園一旦屬西鄰傷心怕見門前柳明日猶如陌路人

○潘氏

詠柳

△詠柳

煙柳靑靑葉巳齊半簾紅日小鶯啼玉樓人靜悲橫笛惟有東風吹向西

○馬孺人

謝蔣大姐寄鞋

△謝蔣大姐寄鞋

金蓮小瓣墮瑤池想象深閨結繡時無限巧心勞遠寄露多不忍下階墀

○許景樊

竹枝詞

△竹枝詞

空舲灘口雨初晴巫峽蒼蒼煙霧平長憶郎心似流水早時才退暮時生

○張引元

梅妃怨

△梅妃怨

莫倚長門嘆月明古來薄命自傾城多才總有樓東賦不入離宮弦管聲

○張引慶

燕子樓

△燕子樓

洛陽三月雨如煙添得離人思黯然惆悵秦樓分鳳侶淸燈寒月自年年

○徐小淑

寄懷

△寄懷

露井桐黃落雁風空江木老冷芙蓉薄寒不共秋宵盡輕透徵衫第幾重

○張紅橋

寄林子羽

△寄林子羽

寂寂香閨枕簟空滿階秋雨落梧桐內家不遣園林去音信何緣寄塞鴻

○張九

春日卽事

△春日卽事

金鍼戳破牕兒子引入梅花一綫香螻蟻也知春色好倒拖花瓣上東墻

○趙金燕

和桃源人去絳幃寒

△和桃源人去絳幃寒

桃源人去絳幃寒萬樹桃花春未殘洞口有云流白鶴人間無路見靑鸞

○答黑麻

西湖

△西湖

一株楊柳一株花原是唐朝賣酒家惟有吾邦風土異春深無處不桑麻

●皇明文徵卷之二十二

晉江何喬遠穉孝選

詩餘

◆詩餘

楊基

韓守益

王達

李東陽

桑悅

顧璘

朱諫

嚴嵩

楊愼

夏言

殷士儋

李濂

○楊基

卜居

△卜居【蝶戀花】

人間何處宜閒住除卻桃源便向瀟湘去楊柳桃花千萬樹不須更覓深深處白鷺輕鷗爲伴侶女嫁漁郎男娶漁翁女巳辦綠蓑眠細雨料應天意還相許

○韓守益

江亭遠眺

△江亭遠眺【蘇武慢】

地湧岷峨天開巫峽江劫西來百折擊楫中流投鞭思濟多少昔時豪傑鶴渚沙明鷗波潦淨小艇鳴榔初歇羨憑欄極目危亭偏稱襟懷澄徹還記取王粲樓前呂公磯外一樣水光山色煙霞玄館金碧浮圖盡屬楚南奇絕紫筠簫待綠醑杯停咫尺良宵明月■﹝扌棄﹞髙歌一闋淸詞徧徹馮夷宮闕

○王達

夢覺

和趙先生韻

△夢覺【滿庭芳】

貧自何來富從何得一貧一富俱空以貧求富得失兩匆匆何必躊躕計較身死後貧富消融醉中醉夢中成夢埋沒幾英雄若教都勘破任他貧富不礙窮通肯輕將外物梗我心胸俯仰乾坤今古嗟世路南北西東髙歌罷一聲長鋏雙目送飛鴻

△和趙先生韻【蘇武慢】

轅固歸來公孫成就莫問世間工拙白鳥無機靑山無主盡可與君談說何況酒釀松華香燒栢子彼此是非都絕獨許他詩客禪僧笑傲煙霞風月到今日一視賢愚兩忘榮辱任他樓護唇舌種菊編籬裁松辟徑占作林開豪傑木落秋髙雨餘雲散幾點遠峯斜缺諒此時情趣悠然只可自家怡

○李東陽

石門與諸公別

△石門與諸公別【滿庭芳】

黃葉蕭蕭白沙隱隱梁安峽裏孤舟斯文戀戀無計可攀畱更欲相從談笑柰故園桑梓日系心頭休辭醉淒風苦雨醞釀晚來愁畫舫靑簾烏絲紅袖歌舞醉揚州於今憔悴空想少年遊琵琶撥斷相思調總無如靑衫司馬風流南城外梅花徧能寄一枝不

○桑悅

寓京師作二首

△寓京師作二首【蘇武慢】

自嘆先生無心落魄將謂人人同巳闊步長趨放言髙論也沒來繇如此浮梗棲身虛舟度世个个相逢歡喜有知心說破交情一半後頭怪你我只曉得蹙額爲憂解顏爲笑那去探他肚裏石上尋魚波中求鹿一切置之不理今古悠悠是非滚滚靑史徹頭徹尾醉摩挲雙眼橫空太華只如螻蟻

湖海陳人塵容俗狀難入英豪羣隊鬢髮蕭疏腰圍淸瘦不是�秋顦顇雪點靑衫風吹烏帽自有酸寒气味被兒童笑這先生行動如癡如醉休歆羨直人紗廚輕嘗玉食此是蚊蠅富貴龍臥九淵鳳翔千仞豈在牢籠之內置屋三間鑿池半畝好與虞山相對試長歌坐石觀天拍手雲霞破碎

○顧璘

平江馬上

辰溪舟行

△平江馬上【驀山溪】

肩輿謝卻曠野獨鞭驄馬縣令小家風似道橋翁疏野笑渠豈解瀟灑念本來舊面目無虛假不在官髙下當年庾亮玩月荊州夜釃酒向江樓顧官屬與之同把而今遙想此老興飄飄風流盡堪模寫莫對時人話

△辰溪舟行【瑞龍吟】

辰溪水想是銀漢分流桃源舊沚楚中勝槪奇觀瀟湘云夢參差難比峯巒美可信舟移天上人行圖裏稍經蕙浦蘭汀忽惹閒鷗一雙飛起曾訪蘇公赤壁柳侯黃廟而今荒矣豈似萬丈丹梯千重云壘天翻地覆紫翠無成毀試卷起疏簾危坐遊絲飛絮亦爲春風喜淸明兩崖開桃李戲作穿花士笑伏波衰萎向門生哀詠自傷邊鄙

○朱諫

暮春卽寄趙澗邊

△暮春卽寄趙澗邊

落紅殘景春寒薄薄寒春景殘紅落城古遶江淸淸江遶古城別離傷夜月月夜傷離別心苦見髙吟吟髙見苦心

○嚴嵩

少宗伯孫先生和東坡詞見贈依韻奉酬

△少宗伯孫先生和東坡詞見贈依韻奉酬

早歲相逢知風骨自是玉堂人物二十年來官未調興在丹崖靑壁雲海爲家迆門擁褐髙臥袁安雪靑官華省一時登用才傑好似鵬鴞乘風驊驑騁步得路爭先發共喜虞廷拜聖治關塞虜塵新滅幸接仙寮欣披藻翰森爽淸毛髮寅共三禮光近九天日月

○楊愼

春閨

春情

秋閨

△春閨【昭君怨】

樓外東風到早染得柳條黃了低佛玉蘭幹怯春寒正是困人時候午睡濃於中酒好夢是誰驚一聲鶯

△春情【搗練子古樂府有搗衣曲卽其意也】

春夢淺夜籌添懶唱新翻阿鵲鹽【樂府名】黛角歌眉顰翠滴繡尖絨舌唾紅酣

△秋閨【如夢令唐莊宗修內苑掘得斷碑中有二十三字莊宗使樂工歌之名曰古記宴桃源一名憶仙姿東坡攺爲如夢令】

云影月華穿過雨意鐘聲敲破洞戶捲簾飛透流螢一孤坐孤坐��金微誰和

○夏言

中秋對月次李漢老韻

△中秋對月次李漢老韻【十六歲作】

南樓獨倚悄無人惟見五湖煙綠桂樹香生吹欲下疑是九天零粟萬里無塵長空一色處處袁安屋數聲羌笛靑鸞飛在庭竹人在璚樓玉宇指點江山幾處飛泉瀑安得滄江都是酒洗我愁思千斛天將老我鶴髮成仙月下跨黃鵠姮娥今夜共誰談笑如玉

○殷士儋

冬夜許殿卿潘望甫載酒過訪觀傀儡聽兒盤彈琴二公卽席各惠佳句走筆述謝

寫眞自嘲

△冬夜許殿卿潘望甫載酒過訪觀傀儡聽兒盤彈琴二公卽席各惠佳句走筆述謝【塞鴻秋】

當日个倚紅顏並負元龍傲到如今夢黃梁俱醒鄞鄲道常則是啖紫芝共慕商顏皓有時節望靑天大放蘇門嘯攜手訪同心乘興齊來到肯似那泛滄浪回轉山陰棹

△寫眞自嘲【駐馬聽】

直下承當苦辣酸甜巳備嘗從來倔彊吉凶榮辱不思量也不防對面起刀鎗也不知轉眼生波空亂攘數十年睡夢裏胡塗帳

○李濂

遊王屋山作

△遊王屋山作【賀新郎】

乘興遊王屋好春光駕言西邁小車黃犢萬壑千巖雲霧裏流水桃花澗谷更遠望陽臺泉瀑小有相夭歌杜甫華蓋君夙授眞人牘燒藥竈靈砂熟平生最喜名山宿看晴空海天一鶴飛來東麓金節羽衣紛閃爍落日初霞映目蚤去訪丹經僊籙拋卻塵緣吾願畢近煙羅參井居當卜甘遁迹友麋鹿

●皇明文徵卷二十三

晉江何喬遠穉孝選

冊文

詔

制

誥

敕諭

檄

策問

◆冊文

何喬遠輯

蘇伯衡

○何喬遠輯

世宗肅皇帝恭上皇天上帝大號冊表

△世宗肅皇帝恭上皇天上帝大號冊表

嗣天子有玄孫明王臣某上言伏以洪荒暝昧弗知大道之源混沌默蒙罔識人物之本萬世若斯生民何有洪惟

上帝判立陰陽肇生人物辟宰三才掌握萬化統天制地神祗悉賴於君臨運圓括方羣類咸蒙於大造歷古今無巳之神化作乾坤有永之祖根肆好生之徳巍巍於生民而立主簡大命之求切切乃命徳以作君屬當中夏之艱眷我

髙皇之聖授之寶符作宰蒸人傳統巳踰

七帝洪圖爰錫微躬臣一徳莫有萬愆皆積戴簡眷之淵深荷仁生之嶽重臣至愚極眛甚渺最庸非但未肖於前王尢愧無及於祖宗之毫末者也玆臣感恩銘首拜眷刻心不量凡昏之資欽舉無前之典祗上大號玄稱曰皇天上帝仰惟天慈俯納薦告居髙赫然而賜鑑享圜丘丕祀於億年聽卑昭矣以垂歆佑斯明基業於萬世順五緯於圓淸綏八荒於方濁世嗣生賢兆民蒙福臣無任淵冰惶汗不勝仰奉祗答天恩之至

○蘇伯衡

懿祖謚冊文

懿祖妣謚冊文

△懿祖謚冊文【代陶學士作】

維洪武元年歲次戊申正月壬申朔越四日乙亥

孝曾孫嗣皇帝位臣再拜稽首上言伏以創業開基孝宜先於迫遠祖功宗徳禮莫大於正名蓋繇積善而累仁是致以家而爲國考文於古進謚在今伏惟

皇曾祖考府君性賦慈仁志存謹厚克勤克儉修身永念於貽謀無黨無偏履道每期於垂裕昔陶唐上崇於少皞而周武追王於古公思水木之有本源履霜露而懷怵愓謂多儀備物未足盡於孝心惟顯號鴻名乃克符於禮典作廟有奕鏤玉惟榮謹奉冊寶上尊號曰

怕皇帝廟號懿祖陟降有臨神明如在繼志述事敢云有道之曾孫啟土建邦永賴在天之烈祖謹言

△懿祖妣謚冊文

維洪武元年歲次戊申正月壬申朔越四日乙亥

孝曾孫嗣皇帝位臣再拜稽首上言伏以人之大倫正始必繇於內治囼之盛典報本莫大於尊親惟今日之光華皆重闈之積累嚴修裸享敬上徽稱伏惟

皇曾祖妣坤道順承壹儀雍穆儉遵澣濯徳音夙著於宗闈禮備溫恭慶系遠延於孫子實繇中助丕顯前聞惟種徳於百年之先故食報於數世之後遂令眇質獲履至尊爰考舊章式崇謚冊謹奉冊寶上尊號曰

恆皇后誕受帝祉永膺令名重翟褘衣莫遂生榮之願關睢趾尙祈陰相之功謹言

◆詔

何喬遠輯

王禕

徐階

○何喬遠輯

太祖髙皇帝

世宗肅皇帝三殿災詔

△太祖髙皇帝

卽位詔

存卹詔

農桑學挍詔

免江西稅糧詔

卽位詔【洪武元年正月】

朕惟中國之君自宋運旣終天命眞人於沙漠入中國爲天下主傳及子孫百有餘年今運亦終海內土疆豪傑分爭朕本淮右庶民荷上天眷顧祖宗之靈遂乘逐鹿之秋致英賢於左右凡兩淮兩浙江東江西湖湘漢沔閩廣山東及西南諸部蠻夷各處寇攘屢命大將軍與諸將挍奮揚威武巳皆戡定民安田裏今文武大臣百司眾庶合辭勸進尊朕爲皇帝以主黔黎勉循輿情於二年正月初四日告祭天地於鐘山之陽卽皇帝位於南郊定有天下之號曰大明以吳二年爲洪武元年是日恭詣

太廟追尊四代考妣爲皇帝皇后立太社太稷於京師布告天下咸使聞知

存卹詔

曩因天下大亂死者不可勝數生者備歷艱辛巳有年矣朕起布衣削羣雄定禍亂攺元洪武今紀七年但才疏徳薄日夕慮上帝有責思之再三惟兵後苦殃者朕失撫養存卹蓋軍士爲朕開疆宇奮不顧身歿於戰場屍不至家魂無所依父母年髙妻寡子幼一旦拋棄至今不能存活此朕之過也民間經兵避難父南子北至今不能會聚奉養者有之或子歿親老而無養親沒子幼而無依者有之亦朕之過也興言至此實可憫傷今詔天下有司各各具名以言朕當會居存養使不失所所有存卹事宜條列於後於戲君天下者所以爲民也但君思治而民乖民欲樂而君昏臣稀賢而不法君或懦而臣剛此古今所難也所司奉行者勿以仁爲獘以干刑憲

農桑學挍詔

農桑衣食之本學挍道理之原朕嘗設置有司頒降條章使惇篤教化務欲使民丰衣食足理道暢焉何有司不遵朕命往往給繇赴京者皆無桑株數目學挍緣繇甚與朕意相違特敕中書令有司今後敢有無農桑學挍者論擬違制杖降罰歷三年役注以吏事出身民有不奉天時而負地利者如律究焉於戲彜倫不整實君師之過坐享民供亦豈職分之當爲斯言旣出臣民聽焉永懷多福

免江西稅糧詔

朕本農夫深知民間疾苦及至親率六師南徵北伐備知將士之勞方今天下一統東戍遼海南鎭諸番西按數種戎夷北屯沙塞朕以中國精銳駐守遐荒豈但風俗之殊亦有寒暑之異艱難萬狀朕不忍言然欲鎭安吾民必資守邊之力其於科徵轉運未免勞民理勢相湏蓋不得巳也念爾江西之民未歸附時土豪割據地方狼驅蠶食貲財一空歸附之後供給繁重巳經九年其爲困苦朕甚憫焉今年秋糧盡行優免於戲四海蒼生皆吾赤子愛念之意旦暮不忘緣事有緩急故恩有後先咨爾人民體朕至懷

△世宗肅皇帝三殿災詔【嘉靖二十年四月】

朕惟邃古之世道隆化洽人淳气和其爲君者曰堯曰舜而爲臣者乃益不可及者矣降是禹湯文武繼作而有稷契周召以佐之亦不可尙矣下而曰漢唐宋其間誼辟英君之時見君終未見上古之休或多災害絕未有如今日之變者也朕

皇祖髙皇帝應天順人復夏掃穢功徳之盞無前大烈艾以藩嗣當

皇兄升遐之日命朕入繼朕嗣天位十有七歲之間思報

祖徳先正

太祖南面之尊備建七廟之制加薦尊謚用慶追崇賴二三大臣恊恭力贊然非朕變更成典實本信任古道他悉罔忌自謂報荷本源之情少盡詎意有今日之變云也今年四月五日夕初正以怕陽之雨爲權當時

仁廟倏忽火起驟暴作加猛風四發人無措手相視號吁莫用救護卽刻

仁廟

成祖廟主同毀延爇

太廟及

昭穆羣廟祗存

睿宗廟安全朕自昨冬孟月患疾至今元气未復精神失舊飲食減昔气血兩虧一聞奏報若墜深淵欲赴火中思無濟事且因病未痊復益加瘽瘁力疾奉慰

祖宗幹景神殿祗戴罪奏謝於

上帝皇祗告於太社太稷遣官徧祭百神書報宗室諸王詔示天下臣庶庶使知一人之重罪致

上延七廟之禦棲厥咎原無可容巳爰將寬卹之文預示圖復之力所司奉行條布於後於戲仁敬孝以爲徳必自今而加勉責在臺躬寅恭忠而弼亮須伊始以交修望爾有位要究夫邦興千多難之幾勿便謂後勿類先王之行𨿽時君罔肖甲宣當念我

祖宗邁徳湯武共圖夾持之道用盡回天之誠敷告中外都使聞之

○王禕

開科舉詔

封髙麗國王詔

△開科舉詔

朕聞成周之制取才於貢士故賢者在職而其民有士君子之行是以風俗淳美國易爲治而教化彰顯也漢唐及宋科舉取士各有定制然但求詞章之學而未求六藝之全至於前元依古設科待士甚優而權要之官每納奔競之人辛勤歲月輒竊仕祿所得資品咸居舉人之上其懷才抱道之賢恥於並進甘隱山林而不起風俗之獘一至於此今朕統一中國外撫四夷方興斯民共享升平之治所慮官非其人有傷吾民願得賢能君子而用之自洪武三年爲始特設科舉以起懷才抱道之士務在經明行修慱古通今而文質得中名實相稱其中選者朕將親策於廷觀其學識品其髙下而任之以官果有才學出眾者待以顯擢使中外文臣皆繇科舉而選非科舉者毋得與官敢有遊食奔競之徒坐以重罪以稱朕責實求賢之意於戲設科取士期必得於全才任官惟賢庶可成於治道咨爾有眾體予至懷故玆詔示想宜知悉

△封髙麗國王詔

朕肇膺正統誕撫多方乃眷髙麗襲朝鮮之遺壤克尊中夏逾渤海而稱臣頃詔使之往臨卽表詞之來上有嘉方物良仭衷情蓋繇夙慕於華風用是恪修於臣職況爾三韓之累世皆愼始終屬玆四海之一家何殊內外爰稽彜制載鍚眞封今遣某官賫印仍封爾爲髙麗國王於戲保民社而王纂榮懷於舊服守禮義之國作屏翰於東藩其始自今毋替朕命故玆詔示想宜知悉

○徐階

擬嘉靖遺詔

△擬嘉靖遺詔

奉天承運皇帝詔曰朕以宗人入繼大統獲奉宗廟四十五載深惟享國久長累朝未有乃玆弗起夫復何憾但念朕遠奉

列聖之家法近承

皇考之身教一念惓惓本惟敬天勤民是務祗緣多病過求長生遂致姦人乘機誑惑禱祠日舉土木歲興郊廟之祀不親朝講之儀久廢旣違成憲亦負初心邇者天啟朕衷方圖攺轍而遽嬰灰疾補過無繇每一追思惟增愧恨蓋愆成美端仗後賢皇子裕王仁孝天植睿智夙成宜上遵

祖訓下順羣情卽皇帝位勉修令徳勿過毀傷喪禮依舊制以日易月二十七日釋服祭用素饈母禁民間音樂嫁娶宗室親郡王藩屏爲重不可輒離封域各處總督鎭巡三司官地方攸系不許擅去職守聞喪之日各止於本處朝夕哭臨三日進香差官代行衛所府州縣並土官並免進香郊社等禮及朕祔饗各稽

祖宗舊制斟酌攺正自卽位至今建言得罪諸臣存者召用歿者卹錄見監者卽先釋放復職方士人等查照情罪各正刑章齋醮工作采買等項不經勞民之事悉皆停止於戲子以繼志述事兼善爲孝臣以將順匡救兩盡爲忠尙體至懷用欽末命詔誥中外咸使知聞

◆制

何喬遠輯

蘇伯衡

王禕

髙拱

○何喬遠輯

太祖髙皇帝答太師李善長等表請上壽制

△太祖髙皇帝答太師李善長等表請上壽制

父母劬勞之恩昊天罔極當生之日思無上報痛心無巳所以奉祀淸晨靜居終日母敢歌歡邇來卿等數云太平以朕年髙固請稱賀今不違羣情許卿等依期來朝母致過奢惟儀肅禮當

○蘇伯衡

梅思禮授大都府副使制

△梅思禮授大都府副使制

建庶官以臨萬國任莫重於本兵掌邦政而統六師選必先於碩輔具官梅思禮材資驍勇器量雄深胸襟韜略之奇被服詩書之雅早登華貴作鎭藩翰保境安民待四方之底定提壃籍戶爰一旦而來歸明炳幾先忠於內附蓋去畱灼知乎天命肆危疑克斷以人謀辭項從劉知同曲逆捨囂去述識擬伏波凡我師徒束兵而下淮甸曁其士女安堵有如泰山靜言思之厥功懋矣是用擢居宥密俾贊樞機匪彰效順之勤式示輸誠之勸於戲立非常之功則有非常之賞旣肇錫以殊恩奮國士之報以酬國士之知益圖臻於顯效可授大都府副使

○王禕

中書平章政事常遇春追封開平王制

△中書平章政事常遇春追封開平王制

天開鴻業篤生英傑之臣星隕將營載舉哀榮之典肆大勛之垂集俄上將之云亡庸錫褒封誕頒渙號具官常某英敏而沈毅嚴肅而恢弘自初建於義旗卽來歸於戎旆首從淮右揚采石之鋒旋定江東振丹陽之捷拓邊疆於全楚殲彊敵於三吳掃河洛而奠中原指幽燕而平朔土功成百戰允爲一世之豪气蓋三軍豈特萬人之勇近報灤陽之凱益窮漠北之追攬哀訃之遽來知力疾而猶戰眷言忠藎深用痛傷海宇一家旣巳成於大統君臣同體期共享於太平事乃若斯情何能巳秩庸升於次相爵兼錫於眞王𨿽禮數之有加於予心其猶欺於戲金衵鐵劵曷忘佐運之功衮衣繡裳尙服餙終之命寵靈弗替祚胤彌昌可贈翊運推誠宣徳靖遠功臣開府儀同三司上柱國太保中書右丞相追封開平王謚忠武

○髙拱

少傅兼太子太傅吏部尙書文淵閣大學士許贊制

△少傅兼太子太傅吏部尙書文淵閣大學士許贊制

鼎臺圱任寅亮攸資殿閣親臣平章是托乃攝儲輔再領銓衡眷遇之隆於斯爲至匪繇英傑曷稱簡求具官某閎才邃學蔚爲時宗亮徳淵聞直追往哲蚤以儒科之彥佐政名邦爰晉中臺再遷史局令猷旣茂勁節尢堅觸忤權璫遂遭擯抑及罪人之旣得屬正士之獲伸乃歷藩臬則威信交孚乃晉卿聯則廉勤特著掌邦禁而時無冤獄掌邦賦而畜有羨財朕乃簡置天曹俾長百辟憸回爲之黜伏賢儁賴以登庸歷歲滋多碩膚薦積朕益加悅特進揆司爾乃啟心陳帷幄之謀正色決樞機之務丞弼不遑於旦夕憂勤罔間於初終誠可爲良佐也巳頃建閟宮之禮實藉鈞衡之咨旣有以交於神明宜與之共其福祿玆授爾階光祿大夫勛柱國錫之誥命於戲予欲典刑有位爾惟老成予欲保又有邦爾惟平格其尙益輸忱悃殫竭訐謨茂崇夾輔之勛丕副仰成之願欽哉

◆誥

何喬遠輯

朱升

陶安

○何喬遠輯

太祖髙皇帝申國公鄧鎭誥文

△太祖髙皇帝申國公鄧鎭誥文

朕聞昔列聖之馭宇必賢能以輔之所以賢能輔之者在禦大災而捍大患斯守升平之良臣也至於創業垂統摧堅撫順忠君澤民者生則振威華夏歿則名彰後嗣雄哉嗚呼斯善成於前者也朕初帥師東來爾鎭之父年𨿽居幼體態英邁肩羣將之列耀武揚威轉戰豪雄神气凜然立俘囚於麾下每戰有之所以行賞驗功亦同乎最生受公爵死後王封此實朕法先聖之典今洪武十三年服制巳終朕思愈勞命爾襲封爾恪守前業母晦勛勞是成於後者也庶不負朕體哲王之道欽哉欽哉

○朱升

中書右丞相徐達兼太子太傅封信國公誥

△中書右丞相徐達兼太子太傅封信國公誥

命將出師立興王之大業建邦啟土資佐運之功臣伏斧鉞而成顯功秉鈞衡而宅右揆才爲異等賞亦非常孚告朝廷誕宣綸綍中書左丞相徐達剛資英傑達量深雄巖巖山嶽之崇矯矯虎貔之猛從予起兵於濠上先存捧日之心逮玆定鼎於江南遂作擎天之柱气冠萬人而無敵拔幟摧城威行四境以推恩撫民安堵牙旗指顧淮海風淸雷皷鏗鍧湖湘率服西連巴蜀東際溟洋有徵則�水陸之軍戎所向則收郡邑之圖籍削平二彊國古之名將何以加辛勤十餘年吾之封疆繇此定奏蘇湖之捷俘臣主而歸允謂元勛宜膺上爵尊榮相府仍加開國之褒輔導儲宮尢重兼官之選於戲太公韜略當彊一統之規鄧禹功名特列諸侯之表用頒寵數尙克欽承可授銀靑榮祿大夫上柱國錄軍國重事中書右丞相兼太子少傅封信國公

○陶安

朱升除翰林侍講學士誥

△朱升除翰林侍講學士誥

朕聞洙泗集羣聖之大成新安爲文公之闕裏先後相望斯文盛昌況新安之有人與前賢而同氏允爲慱古通今之士耆年碩望之英是宜備顧問盡內庭參密命於翰苑惟玆華要用寵師儒朱升趨蹌禮法之場超卓傳注之表羣經狎得其趣諸子莫遁其情网羅百家馳騁千古自其潛心積累至於皓首蒼顏用功勤矣朕開基以來歲每徵聘戔戔束帛爲矜式於國中靑靑子衿來英才於館下議禮作樂郊廟所資修巳及人國家所尙握登玉署侍講彤闈鳳池兼掌於絲綸麟史仍參於筆削天地交泰有資贊翊之功云漢昭回其致文明之治可授翰林侍講學士中順大夫知制誥同修國史宜令朱升準此

◆敕諭

何喬遠輯

毛紀

嚴嵩

徐階

○何喬遠輯

太祖髙皇帝

成祖文皇帝戒諭臣下愼刑敕

仁宗昭皇帝諭廷臣敕

英宗睿皇帝召處士吳與弼敕

△太祖髙皇帝

諭金陵父老

申諭北徵將佐徐常等

諭勉羣臣

諭金陵父老

元失其政所在紛擾兵戈並起生民塗炭吾率眾至此爲民除亂耳汝宜各守職業母懷疑愳賢人君子有能相從立功業者吾禮用之舊政有不便者吾爲汝除之

申諭北徵將佐徐常等

朕與卿等率眾渡江誓除禍亂以安天下天監在玆服不敢感故命卿等北徵廓淸中原拯民艱苦昔元起沙漠入主中國子孫怠荒罔卹民艱天厭棄之君則有罪民復何辜前代革命之際兵戈相加視如冠仇肆行屠僇朕實不忍爾諸將帥當以爲戒克城之日必使市不易肆民安其生凡元之宗戚皆善待之庶幾上答天心下慰人望以成朕伐罪救民之志有不恭命者必罰無赦

諭勉羣臣

治天下者無逸然後可逸朕卽位有年常以勤厲自勉待旦臨朝晡時而後還宮夜臥不能安席披衣而起仰觀天象見一星失次卽爲憂惕或量度民事有當速行者卽次苐筆記待旦發遣朕非不欲暫安但祗畏天命不敢故耳朕言及此者恐羣臣以天下無事便欲逸樂股肱旣隳元首叢脞民何所賴書曰功炭惟志業廣惟勤爾羣臣但能以此爲勉朕無憂矣

△成祖文皇帝戒諭臣下愼刑敕【永樂九年九月初十】

朕聞爲君難爲臣不易�業難守成不易剛�寬猛適其中禮樂政刑有其序唐虞三代至漢唐宋率繇玆道是故舜淸問於下民報雪以威誅四凶舉五臣明五刑然後無爲恭巳南面神禹承之無間可議夏桀之亂民從其暴成湯之興兼弱政昧取朏侮亡肇修人紀用革慆淫旣奠四方子孫承之惟監於成憲殷紂之亂商俗靡靡周公相武王誅紂伐奄遷殷頑民滅國五十繼相成王制禮作樂垂拱仰成刑措不用漢承秦亂之後髙祖令蕭何定律令韓信申軍法張蒼定章程法令嚴明惠帝淸靜至於文景除挾書去肉刑務崇寬厚唐承隋末諂諛汰侈暴慢成風髙祖定官制頒律令行租庸調法沙汰僧尼道士勛臣犯法無所假貸太宗貞觀之後懲斬趾禁鞭背刪定律令變重爲輕力行仁義幾致刑措宋興承五季之亂太祖太宗頗用重刑紏繩姦慝躬自折獄務底明愼立法之制嚴而用法之情恕咸平以後刪其繁密益務寬仁子孫承之含弘光大恭儉純誠未嘗殺一不辜天下歸仁化成俗美此歷世守成創業之事剛柔寬猛之中禮樂刑政之序莫不皆然蓋惇禮樂用寬柔譬之膏粱以養生尙刑政事剛猛譬之藥石以伐病膏粱伐病祗益其病藥石養生心致傷生時措之宜不可紊也朕

太祖髙皇帝天賜大聖之資以當非常之變奮自布衣撥亂反正方舉一世而甄陶之比三代漢唐宋創業之時又大相遠者蓋中華禮樂之區悉爲左袵之俗沈浸百年洗滌不易陵夷巳甚振舉尢難風俗之染污非但若夏季之慆滛也姦雄睥睨反側非但若殷之頑民也服古人所未易服齊古人所不能齊兢兢業業勞心焦思求賢如不及從諫如轉圜晝夜圖維經權用變不得巳而用刑特權時之宜耳及其立爲典常先議定律損益更攺十年乃成頒之天下而民知禁復惟祖訓傳之子孫宣布條章垂法萬世墨劓非�宮並禁不用欽卹之意巳著於象刑權時之宜不定爲常法常法之立不易禮樂之用彌彰朕克遵成憲佩服聖謨思守成之不易念刑措之尢難昔者唐虞三代君臣之間責難訓廸紀於詩書今朕告教爾文武羣臣爾惟聽之職曰天職民曰天民工曰天工祿曰天祿皆非朕之私惟爾羣臣相朕以彰天命以奉天討以亮天工保玆天民以享天祿善惡吉凶實爲影響可不敬哉爾惟盡心勿謂忠有餘爾惟盡力勿以勞自伐爲名而善善無成計利而勤勤必怠且計利必得害患失終於失故廉不怨貧以廉爲常行勤不羨逸以勤爲定分事有煩簡各安其所遇位有崇卑各體其所處爾羣臣所當知也勿謂朋比朋比必至淪胥勿縱利口利口必至傾覆勿爲姦欺姦欺必至暴露勿爲怙終怙終必至殄絕依阿屍祿位者昧理檀權作威福者逆天貪污恣情欲者速戾讒說殄行惑眾志者自有刑爾羣臣所當戒也矧夫刑者輔治之具自古聖帝明王及朕

皇考所甚重不敢輕不得巳而用之者也輕重亮釐之間禍福死生之決也死者不復生斷者不復續故刑期無刑殺以止殺殺一夫而天下服釋一人而天下悅至於使人無犯可也爾或不戒臨民治獄恬不加意甚至信讒說執偏言深文誤良善納賄倒是非作威眩曲直自作聰明發摘瑕類法外求情致人以死鬼神所見甚可畏也朕爲此懼申慰日勤審克之際罪疑惟輕乃有懷殘忍之私遵酷吏之軌謗朝廷之寬卹惑上下之人心所謂利口必至於傾覆者爾惟戒哉聖人用人不求其備誠以才能有髙下智識有淺深事皆盡善上智所難動靜云爲豈無過誤朕惟念此每加寬容乃有恃玆屢造非彛常懷幸免不知忽微之過豈可積多非分之恩豈可常得所畗怙終必至於殄絕者爾惟戒哉亦有柔姦隱慝厚貌深情夤緣攀結請托行私僥幸圖爲附下罔上不感天子而感權臣寧負公門不負私室且惡相濟同劫相保邪惡同讒以陷忠良同爲姦宄以匿其非同幻譸張以護其短同側媚以相師同諂諛以相悅所謂朋比姦欺必至於淪胥暴露者爾惟戒哉亦有身爲執法賣直沽恩謗人惑眾起險言以眩眾聽滅公義以濟私恩所謂讒說殄行唐虞所�爾惟戒哉亦有愧赧幹中自懷疑貳本無勞績妄自驕矜居寵弗畏因人毀譽從巳喜怒生殺予奪陰狠自肆所謂擅權作威福貪污縱情欲爾惟戒哉其旅進旅退依違其間候朕顏色同進謟諛甘言遜志無所建明尢朕所惡所謂依阿屍祿位者昧理亦恐獲戾於天爾惟戒哉於戲興禮樂以致太平朕守成所當務適寬嚴以輔政教爾羣臣所當知故將勉於爲善尢必戒於作非夫忠臣爲國至於忘身鄙夫事君但知利巳朝廷機務取給目前生民休戚略不加意僨事蔽賢偸安玩日苟具文書視爲塞貴甚或微勞未報自負如山小譴或加中懷憤怨是自不恭於臣職豈能共致於雍熙故以寬爲濟嚴必以勤而居逸聖帝明王古今一道朕務宵衣旰食豈爲惡逸好勞爲上帝之鑑臨守

皇考之基業實資爾羣臣爲國爲民有猷有守輔成治化上答天命廸朕之戒時乃之休至於刑罰尢悉乃心考之於書屢致其意誠以民命至重鬼神難欺譬之操刀而割尙有指血之虞當食而言或至吻傷之失事𨿽切巳未免過違心有不存視而不見毫釐之差死生之決一往不復𨿽悔何追吉凶之應詎止一身殃慶之流及於後世可不戒哉朕嘗寤寐思之不自知其辭之復也爾惟體朕心無怠於意必欽必愼惟明惟卹俾寬不至縱嚴不至殘囹圄空虛刑措不用政教修舉禮樂和平家國有萬年之安爾亦有無窮之譽子孫黎民尙有餘慶戒之勉之朕言不二欽哉

△仁宗昭皇帝諭廷臣敕

朕以眇躬處億兆之上禦天下之大機務之繁殆難獨理是以下詔求言冀匡不逮此朕實心也自卽位以來臣民上章以數百計朕未嘗不欣然聽納言之而當卽與施行苟有不當未嘗加譴此皆羣臣所共知者間因大理寺少卿弋謙所言過於矯激多非實事朕一時不能禁於心而羣臣有迎合朕意有交章奏其賣直欲置諸法朕特優容令在職視事不得朝參而自是以來言者益少豈無事可言歟抑懷自全之計而退爲默默歟今自冬不雪春亦少雨陰陽愆期必有其咎豈無可言而爲人臣者惟念保身亦何以爲忠朕之一時不能含益未嘗不自省爾文武羣臣亦各思以君子之道自勉攄其嘉議嘉猷凡遇國家軍民利有未興獘有未革及政令有未當者咸直言之勿以前事爲戒而有所諱庶幾君臣相與之義弋謙自明日以後仍舊朝參故諭

△英宗睿皇帝召處士吳與弼敕【天順元年十一月】

皇帝敕諭江西撫州府崇仁縣處士吳與弼朕承

祖宗丕緒求賢圖治亦有年矣永惟勞於求賢然後成無爲之治樂於忘勢乃能致難進之賢聞爾與弼潛心經史博洽古今蘊經國之遠猷抱致君之宏略顧乃嘉遁丘園不求聞達朕眷懷髙誼思訪嘉猷企望丰儀以咨啟沃夫古之君子隱居以求其志行義以達其道而獨善自安豈其本心諒爾於行藏之宜處之當矣今特遣行人曹隆詣爾居所徵爾赴闕仍賜禮帛以表至懷其惠然就道副朕翹望之意故諭

○毛紀

賜謝遷敕

△賜謝遷敕

朕惟人臣立朝得行其志建功立業者固難而退處其鄕壽考康寧完名全節足以系天下之望尢爲不易卿性資端方器識宏遠粵自早年潛心正學遂以文章大魁天下蜚聲翰苑譽望彌隆逮我

孝宗皇帝簡注有素爰自宮端擢居內閣朝文獻替不激不隨宣達徳意愼守彜章培植人材護惜善類延訪於便殿賜問於平臺危言讜論禆益弘多當時政化淸美實惟卿二三大臣佐理之功曁聞未命付托諄切益感知遇誓竭誠悃故當

武宗皇帝攺元之初隨事納忠恊心匡弼其毅然不可回之气往往形於詞色釐革宿獘斥逐羣邪直道難容告老而歸髙風大節播在天下中遭權姦橫加讒抑旋復昭明人咸欽仰之不置及今年踰七袠體履安康子姓蕃茂全徳完名求之前代亦不多見焉朕嗣承天序圖新治理顧玆尊賢優老之典誠不可緩惟卿累朝耆舊實軫朕懷矧夫公論明揚至再至三亦可以見卿之賢於人遠矣玆特遣行人賫敕存問仍賜羊酒命有司月饋官廩八石歲給輿隸十名用表異數卿其體朕至意順養天和茂膺壽祉用表儀於天下則非特卿一鄕一邑之光而巳書曰爾身在外乃心罔不在王室行將起卿於家庶幾得聞猷告以輔朕不逮惟國家有無窮之休而卿亦有無窮之聞欽哉

○嚴嵩

重建太廟勑諭禮工二部

△重建太廟勑諭禮工二部

朕惟禮時爲大祀典國之大事也苟不安於人心終難協夫禮意我國家宗廟之制自

太祖肇基之初首建四親廟其後更制特奉殷薦同乎一堂當其始事豈不慱采遐觀卒從同堂異室之規以示酌古凖今之義曁我

成祖定鼎於玆廟寢之營率遵其舊百數十年以祫以享緝於純嘏則有繇然夫萃之爲享其則不遠曩因廷臣之議咸稱七廟之文是用創興以從周典乃所司討論不詳區畫失當

成祖以六世未盡之親而遽遷世室不獲奉於三昭

仁宗以穆位有常之主而移就左宮遂致紊於班祔

武宗朕兄也不得用爲一世顧居七廟之中有妨七世之祀揆之古義斯爲戾矣往者回祿之警天與

祖宗實啟朕心玆當重建之辰所宜釐正以鼎圖新制又我

皇考睿宗廟於都宮之外朕每事廟中考廟未備豈有四親之內可缺考乎𨿽每於祫祀同享而奉主往來深爲瀆擾玆禮官會議欲奉處於

孝宗同廟𨿽爲兄弟同世之義然題扁各殊終未爲安朕是究是圖惟遵先制其永無愆夫禮非天降乃起人情

祖宗列聖歡聚一堂斯實時義之爲順者玆乃建立新廟仍復舊制前爲

太廟後爲寢又後爲祧時祫祭享奉

太祖髙皇帝正位南面奉迎

成祖及羣廟我

皇考睿宗獻皇帝神主俱同堂而序享獻旣畢則奉

列聖神主各歸於寢庶昭穆以明世序不紊

列聖在天之靈歡忻右享而充伸朕瞻事孝享之誠矣爾禮工二部如敕奉行故諭

○徐階

擬諭禮部議大行皇帝尊謚敕

△擬諭禮部議大行皇帝尊謚敕

朕惟自古明君誼主莫不稱述其親之功徳薦之美謚垂諸無窮蓋所以廣仁而崇孝也我

皇考大行皇帝英姿天挺聖學日新臨禦四十五載裁決庶政威權無一日不在於朝廷子惠羣生意念無一時不在於海宇恩流如雨露令發如雷霆外淸夷虜之氛內莫邦家之祚斯則成功巍然不可尙矣至於肇明典禮植萬古之綱常屢布訓詞闡千聖之祕賾制作大備聲教四敷其文章煥然又莫或並焉朕方與天下臣民均切怙戴而昊天不弔龍馭上賓睠惟衝人獲嗣丕緒旣仰承於佑啟敢或後於顯揚謹按彜規擬升鴻號爰稽頌徳之公論用昭傳美之至情爾禮部其集文武羣臣定議尊謚擇日恭上冊寶欽哉故諭

◆檄

宋濂

○宋濂

諭中原檄

△諭中原檄

自古帝王臨禦天下中國居內以制夷狄夷狄居外以奉中國未聞以夷狄治天下也自宋祚傾移元以北狄入主中國四海內外莫不臣服此豈人力實乃天授然達人志十尙有冠履倒置之嘆自是以後元之臣子不遵祖訓廢壞綱常有如大徳廢長立幼泰定以臣弒君天歷以弟酖兄至於弟收兄妻子烝父妾上下相習恬不爲怪其於父子君臣夫婦長幼之倫瀆亂甚矣夫人君者斯民之宗主朝廷者天下之根本禮義者禦世之大防其所爲如彼豈可爲訓於天下後世哉及其後嗣沈荒失君臣之道又加以宰相守權憲臺報怨有司毒雪於是人心離叛天下兵起使我中國之民死者肝腦塗地生者骨肉不相保𨿽因人事所致實天厭其徳而棄之之時也古云胡虜無百年之運驗之今日信乎不謬當此之時天運循環中原气盛億兆之中當降生聖人驅逐胡虜恢復中華立綱陳紀救濟斯民今一紀於玆未弭有濟世安民者徒使爾等戰戰兢兢處於朝秦暮楚之地誠可矜憫方今河洛關陜𨿽有數雄忘中國祖宗之姓反就胡虜禽獸之名以爲美稱假元號以濟私恃有眾以要君阻兵據險互相吞噬反爲生民之巨害皆非華夏之主也予本淮右布衣因天下亂爲眾所推率師渡江居金陵形勢之地今十有三年西抵巴蜀東連滄海南控閩越湖湘漢沔兩淮徐邳皆入版圖奄及南方盡爲我有民稍安食稍足兵稍精控弦執矢目視我中原之民久無所主深用疚心予恭天成命罔敢自安方欲遣兵北逐羣虜拯生民於塗炭復漢官之威儀慮民人未知反爲我讎挈家北走陷溺尢深故先諭告兵至民人勿避予號令嚴肅無秋毫之犯歸我者永安於中華背我者自竄於塞外蓋我中國之民天必命中國之人以安之矣夷狄何得而治哉爾民其體之如蒙古色目𨿽非華夏族類然同生天地之間有能知禮義願爲臣民者與中國之人撫養無異

◆策問

何喬遠輯

劉定之

私試策問

○何喬遠輯

太祖髙皇帝

世宗肅皇帝廷試策問

△太祖髙皇帝

問文學之士

問天地鬼神

問文學之士

昔漢制商賈技藝母得衣錦繡乘馬朕審之久矣未識漢君之本意如何中庸曰來百工也又古者日中而市是皆不可無也況商賈之士皆人民也而乃賤之漢君之制意朕所不知也諸生詳而細對

問天地鬼神

天地變異鬼神顯寂若此之機可得而聞乎果能陳其本末則當言天地變異其態何如鬼神顯寂其狀何如於斯變異顯寂繇何而生因何而靜故敕問之

△世宗肅皇帝廷試策問

嘉靖十七年戊戌三月十五日臨策會試舉人制曰朕聞立天之道曰陰與陽立地之道曰柔與剛立人之道曰仁與義三才之道一而巳何又有去義爲論乎於是未免賢者自相私反必如聖經而後可且今人尢大非賢者及人君才一用義卽謂嚴刻乃作言曰上任刑以爲治非三代之治也卻一不之反於已三代之人皆人也不待義臨而自持惟恐放侈今之人果三代之同歟將欲利之是貪欲之是縱國而罔思民而罔卹以至於上下禮度悉不之愼爲之君人者可不一教一治之是非當否抑果當乎朕祗承天位惟民是保何官人者比比皆負國雪民之圖奚爲用哉爾多士師孔子之學心必孔子之心將此心之平正陳爲篇列以除獘革私之道衍爲仁育義斷之方以告我勿諱勿欺朕覽之

○劉定之

順天府鄕試策問二首

△順天府鄕試策問二首

問古之言兵亦多術矣兵出不當在夏而以五月六月者誰也兵用不當甚久而至二年三年者誰也若此何以不覆師歟窮寇勿追而追宋金剛於雀鼠谷窮田之餘歸師勿遏而遏項籍於鴻溝解歸之際若此何以克成功歟不可以從中制外而旣逼成都詔回廣都不可以先賞後悔而旣許使相但與多錢若此又何以能馭將歟今治平之時固無事乎兵然京畿之北密邇獫狁用五長技以擊之如鼌錯之說爲是歟無亦用五餌以擊之如賈誼之策爲當歟其明言而悉數之以觀諸士子文武兼資之才勿徒曰軍旋之事未之學也

問京師者諸夏根本不可以不富彊也然所以致此其有道矣昔者夏禹任土作貢而冀之賦八州莫及今畿甸之土卽冀也輸公奉上若夏之賦乎管仲煮海爲鹽而齊之盛五伯不逮今滄景之東卽海也置官立司有齊之利乎漢髙徙宇內豪族實關中今在京之富戶是也光武發漁陽突騎平河北今此處之牧馬是也然而徒有富戶之名而多貧窘且逃徙不存徒有牧馬之職而乏駔駿且虛數不實望其供官府而堪徵操或寡矣此四者之獘未盡革而利未盡興則言富與彊且猶未可也況先王爲治之道又有進於此者而謂其可以易爲乎將遂俾其難而不爲乎幸爲聖明之時首善之地一開陳之

○私試策問

程敏政

張邦奇

顧璘

髙叔嗣

田汝成

△程敏政

世之論士以爲年少則浮薄年邁則老成故上之人於士�待其遲暮而後用之然考諸傳記有年二十四中興漢室爲雲臺之冠者有年二十四從定江東成赤璧之功者有年二十八定策隆中𨿽關張宿將皆安爲之愧屈者有年三十五侍謀軍國𨿽李郭元勛皆陰受其建畫者有年二十九當建安之未爲參軍算無遺策有年三十當建中之初爲內相克濟多難有年三十一而捫虱談當世之務者有年三十二而建節負滅金之志者有年三十一以學士本兵卒之舉澶淵之役有年三十三以侍郎出督遂能平苗劉之亂或年三十二爲參謀卒之拜禦史人爲之落膽者或年三十六位樞府卒之任招討賊爲之膽寒者凡若此皆所謂少年未更事之人也將上之人誤用之而偶中乎則考其平生皆綽有定見非僥幸嘗試者之爲也如上之人必待其年邁而後用之乎則尙論其人而退計其事必有後時失機之悔豈古人所以惜老成者亦必自其少壯而用之使其更事愈多閱世愈熟𨿽衰老而不忍釋之乎抑少壯之時置之散地直待其遲暮昏眊而後乃用之則史之所書又不誣如此諸士子幼學久矣亦必有壯行之志𨿽用捨存乎人然所以自處者亦不可不豫定也請悉著之

△張邦奇

問孔子稱徳不孤必有鄰徳之髙下大小而鄰之眾寡從之理勢然也然精廬甫建而贏糧雲集有稱門徒數千人者有九千餘人者有萬人者有萬六千人者摭其當時所學稽諸孔氏其髙下大小何如也而孔氏之徒不過三千視漢儒曾不能參半焉其故何也楊雄氏曰今之學者非獨爲之華藻又籨而繡其鞶帨夫肉眼尙多藻繪易識則當時所以感動斯人與斯人之應之者不過春華開落於林墟陵谷之間𨿽累萬億曾何足云而況敢擬孔氏乎哉當時儒者庶幾孔氏家法於西漢得一人焉而生徒眾盛不聞至此宋之儒者弟子才一二人而遂以成繼往開來之學則其故又何也豈鄰類多寡無所關於徳乎諸生志於設教將何所於從其明辧而極言之

△顧璘

嘗謂伊川先生曰學者先要會疑乃知疑者所繇進學之門也不疑則不思不問不思不問則義理無得於中�諸天下國家之事莫之適從矣豈所謂窮經致用之學乎願以愚所疑者質之�君夫未明求衣與衛士傳餐勤政同也何以別其異旁求俊彥與無遺壽耇者手人異也何以要其同君臣大閒有猷則宜入告彼當羣後廟見之際遽發三風十愆之訓似傷於直兄弟至親有過則宜爲諱彼方受命東徵之初遂有致辟之誓似近於忍君臣相同自古爲難而侍對遄臺者乃曰如以水濟水戎狄是膺周詩云爾而諌徵大戎者乃曰耀徳不觀兵建章華之臺本備遊觀而進言者曰若於目觀則美縮於財用則匱則經始靈臺文王固非歟希后妃之幸方鄕學術而納說者屢陳建九女之制求窈窕之質則不邇聲色成湯亦非耶太子天下之本不可不愼知諫議者疏十九上須髮爲白何急遽也賞罰天子之大柄所宜獨斷貶道州者詣闕乞畱至二百七十人何比周也均輸榷稅始元大夫以爲安邊足用之本而賢良文學一切罷除無乃近廢食之愚入直藏劍至和天子欲宥門監守卒之罪而禦史力乞法外重行無乃類吹毛之刻近臣在車不下縱不可宥至朝堂欲處嚴罰豈所謂不齒路馬之義乎佛骨迎入禁內𨿽非所宜至比之梁武言及國祚豈所謂納約自牗之體乎凡若此類未易悉舉是非可否願著確然之論以相長也

△髙叔嗣

問韓文公王荊公文章之王節行之髙獨冠唐宋然昌黎不登宰輔天下恨之金陵再持臺鼎訕咲於今夫退之之不爲相未量也使介甫優遊下位材不究施則世之惜王者又不但如惜韓矣人之成名固有幸有不幸歟抑其材有宜有不宜也流俗之毀譽取捨豈盡合中果可定耶諸君必有獨見之言

△田汝成

問先王仰觀俯察序兩儀而和百物阜育羣生大政弘綱粹乎無議矣其繁節縟目往有疏略未備迂闊而忤於事情者私竊疑焉夫五行之利相資而水火之相爲急先王立治火之官以四時變國火以救民疾而治水之官獨缺是以性味無聞焉後世張又新劉伯芻李秀卿次第寰中之水以羽翼茶經亦多舛謬不足以補類族辧物之典此非疏略未備者乎壯陰脇陽雹沴乃作而雲藏冰可以禦雹陰陽愆伏孰居調之而云出土牛可以送寒气馬之蕃耗責在圉人而曰禁原蠶母使害馬妖鳥夜作何虐於人哉而射以救日之弓救月之矢懸方書以覆其巢是駭怪以自眩也蠉飛蚑行無不當使得所者而焚牡鞠以殺鼃豸外此而蠍蝮蜚蠆又將何以戕之夢者魂魄之靈吉凶之兆也象事占事疇能易之而曰獻吉夢贈惡夢是教人謟也家作巫覡九黎所以亂徳也而三時大儺倡以方相從以百隸一國若狂是愓民以崇鬼也君臨臣喪以體手足宣哀痛也故曰無畏虐士而先以桃茢袚除不祥是惡而驅之也魑魅罔兩徒以名聞大明當天安能以淫苛爲崇也而鑄鼎象之俾民覿之不逢不若何其怯也此非迂闊而忤於事情者乎夫先王窮神盡物通於幽明疏略者或有晰見也迂闊者或有精義也予第摭拾膚尾以發難引端爾二三子試條析之以觀考古之學

皇明文徵卷之二十三

●皇明文徵卷二十四

晉江何喬遠穉孝選

表﹝賀表進表謝表陳情露布﹞

賀表

進表

謝表

陳情

露布

◆賀表

蘇伯衡

楊士奇

○蘇伯衡

代中書省賀平杭湖秀越表

△代中書省賀平杭湖秀越表

伏以近悅遠來率土歸聖人之徳南徵北伐無敵爲王者之師適瞻齊斧之特班遄見捷書之洊至羣情胥慶一統惟期中賀臣聞髙帝開基載興齊楚之役太宗啟運復加克竇之誅夫欲和眾而安民則必兼弱而攻昧事非得巳兵不畱行玆莽伏遇

皇帝陛下智勇自天聰明冠世廓淸區宇番禺依被乎恩光循撫遐荒僰道上供其方物顧玆浙右尙阻華風爰致斯赫之威用副傒蘇之望收海陽以遏其衝要定秦郵以捶其腹心濠梁泗水舉若摧枯臨淮壽春取如拾芥計益窮而負固地逾蹙而偸生宸慮彌切於解懸戎車遂勤於再駕勢成犄角人效智能引能義旗親黨之投戈恐後允懷仁聞謀臣之稽顙爭先苕霅首平吳松繼下齒錢唐於郡縣登會稽於版圖昆山傳檄而從距牙斯拔攜李攄誠而附藩屏悉空叛將就磔於槁街禁旅環攻其外郭戡惟天眷實出廟謨殲厥渠魁佇看虞久不臘維其士女幸覩堯之授時臣等叨列星垣獲覩露布煙火萬里式歌神武之功干羽兩階永底文明之治

○楊士奇

親徵胡虜回鑾百官賀表

△親徵胡虜回鑾百官賀表

欽奉敕書五月十三日大駕親率六師掃蕩胡冠撫輯降附沙漠永淸誠宗社生民太平之慶謹奉表稱賀者臣某等誠歡誠忭稽首頓首上言伏以帝王之治統育於萬方仁義之師無敵於天下博施洪恩而濟眾駿揚神武以除殘廓淸北陲奠安中夏臣民歡忭海宇淸寧恭惟

皇帝陛下廣大髙明剛健中正惟萬物之得所溥一視而同仁舞千羽於兩階昭鬱鬱禮文之盛執玉帛者萬國致源源朝覲之來獨玆窮北之孽胡蠢焉自外於皇化拒招懷之綸命遏撫諭之使軺數犯邊疆肆雪黎庶蓋恣行而罔畏略無悔罪之情不得巳而用徵誠爲保民之計植黍稷豈畱於稂莠育鸞鷟必剪於梟鴟萬乘親行運神謀於霄漢六師奮發掃氛翳於遐荒加烈火於鴻毛震迅雷於虫戶凶渠盡馘恩命覃宣撫綏殘獘之民敷布融熙之澤春榮秋肅皆本乾元之仁日彩星華煥麗天旋之景湔雪前王之讎恥肇開永世之升平臣某等欣候凱旋恭攄賀臆仰皇明於六合如日方中祝聖壽於萬年與天同久

◆進表【實錄憲章經史】

解縉

董樾

李東陽

張孚敬

夏言

張居正

宋濂

胡廣

丘浚

李東陽

○解縉

進髙皇帝實錄表

△進髙皇帝實錄表

奉天輔運推誠宣力武臣特進光祿大夫左柱國太子太師曹國公監修國史都總裁官臣李景隆等誠惶誠恐頓首上言

聖人受命啟萬世之鴻基史氏纂書示百王之大法是故堯舜之事載之典謨文武之政布在方冊俾文獻之足徵實古今之誦誼矧創業垂統者皆在於貽謀而繼志述事者敢忘於紀載鋪張極盛之閎休揚厲無窮之偉績歷選前聞之作允爲達孝之規欽惟

大明太祖神聖文武欽明啟運俊徳成功統天大孝髙皇帝應千年之景運集羣聖之大成天命眷顧之隆起徒步不階於尺土人心向服之誠未三年巳定於京都龍飛雲從而華夏蠻貊罔不率俾日照月臨而山川鬼神莫不攸寧有過化存神之妙有綏來動和之應英傑不期而會遐邇不令而從盡收當世之賢才大拯生民於水火羣雄歸命不戮一夫元主遁荒禮遣其嗣四方幅員之廣亙古所無中國先王之典悉復其舊守帝王心法之言明聖賢道學之統罷黜百氏彌綸六經範圍造化曲成萬物天休滋至而兢業貫乎始終諸福畢臻而謙抑純乎表裏在位之久三十餘年升遐之日萬方哀悼比於近古邈然罕儔漢髙年不登於中壽光武運僅紹於中興唐髙祖因隋之資宋太祖承周之業元世祖席累世之威皆未有若斯之盛也欽惟

孝慈昭憲至仁文徳承天順聖髙皇後天生聖善克相肇基嗣徽徳邁於嬪妃開創功超於胥宇夙聞文定之祥允葉坤元之吉螽斯有百男之應鳴鳩均眾子之恩保合承天之慶簡能造化之仁歷考古后妃蓋莫盛於周室然摯任有誕聖之祥而無輔運之績邑姜有輔運之績而無誕聖之祥矧皆起邦君式克承世緒降及近世皆非等倫若夫同起布衣化家爲國正位中宮十有五年家邦承式天下歸仁誕育聖躬萬世永賴自古以來未之有也欽惟

皇帝陛下合體乾坤重華日月煥帝堯之文章纘帝王之繼述孝事

太祖有見而知之之實廣詢當世得聞而知之之詳發蘭臺記注之書而徵以藩邸之副細金縢石室之祕又考於世家之藏爰當嗣位之初首頒修史之詔命臣景隆忠誠伯臣茹瑺翰林學士臣解縉總裁翰林學士臣王景禮部尙書臣李至剛侍讀臣胡靖臣曾日章臣王灌臣胡儼侍講臣鄒緝臣楊榮臣金幼孜臣楊士奇修撰臣李貫臣吳溥編修臣楊溥臣鄭好義撿討臣王洪博士臣張伯穎臣王汝玉典籍臣沈度臣潘畿待詔臣王延齡給事中臣朱統吏部郎中臣徐旭禮部郎中臣胡遠戶部王事臣端孝恩太常博士臣錢仲益國子博士臣金玉鉉助教臣王達行人臣蔣驥僉事臣

知府臣劉辰知州臣鄒濟知縣臣王褒臣楊覯臣梁潛臣趙季通臣沈瑜教諭臣劉宗平臣解榮訓導臣羅思程臣傅貴淸晉府伴讀臣蘇伯厚靖江府教授臣張顯儒士臣端禮臣楊孟力臣朱逢吉臣莫士安纂修愼選多士賜宴便蕃卽開館於禁中屢翻閱於機暇以百人之多歷期年之久惟盡挍讎之力實無黼黻之能巍巍道冠於百王蕩蕩功超於千古是知禮樂徵伐之自出必有訓古之文雲霞花卉之生色不勞繪畫之工開玉府而見璠玙惟自慶其希遇仰靑天而瞻象緯又奚罄於名言皆據事而直書不暇一辭之贊美但纘次以成編永示萬年之大訓謹撰述

大明太祖呈神文武欽明啟運俊徳成功統天大孝髙皇帝實錄一百八十三卷繕寫成一百六十五冊謹伏闕上進臣景隆等無任瞻天仰聖慚懼屏營之至謹奉表以聞永樂元年六月十五日奉天輔運推誠宣力武臣特進光祿大夫左柱國太子太師曹國公監修國史都總裁官臣李景隆誠惶誠恐稽首頓首謹進

○董樾

擬憲宗純皇帝實錄成進表

△擬憲宗純皇帝實錄成進表

臣某等誠惶誠恐稽首頓首上言臣聞堯徳難名允賴文章之著禹功惟釵實昭典則之貽矧鴻休必待乎鋪張故燕翼莫先乎繼述古今一揆先後同符欽惟

憲宗繼天凝道誠明仁敬崇文肅武宏徳聖孝純皇帝聰明睿智文武聖神一統華夷樂堯仁之天覆萬年郊廟昭湯敬之日躋聲教訖於海隅人文化成天下兩宮至孝備極尊親一日萬幾憂勤宵旰資經筵以緝熙聖學重科目以丕闡皇猷隆儒增八佾儀文閱武作三軍銳气貽謀聖子文華之大訓是編監觀前王宋元之綱目云續乃若復恭仁康定之號於

景帝寄藩垣屏翰之重於諸王興滅繼絕而四方歸心北伐南徵而羣凶授首每哀矜乎庶獄恆優禮乎大臣出內帑以益邊儲發太倉以資荒政二十四年無日不朝震極百千萬國無地不入版圖是皆古昔之所罕聞豈直今時之匠未有不幸金根厭駕玉几忽憑萬姓攀號痛遺弓之墮地八音遏密傷有瞽之在庭肆惟

皇帝陛下膺歷數以握乾符繼大明以熙離照敬承禹道咸歌夏啟之賢丕顯文謨共仰武王之孝維新渙號求舊用人仰聖神之於昭孝思無巳懷庭止之陟降存著不忘欲大彰聖徳神功爰命啟木天金匱曹分內禁札給上方若系日若系年𨿽繁不厭若記言若記事𨿽小不遺下至善惡之監戒攸存今古之綱常攸系罔不羣分類聚博采兼收付史職以效編摩屬總裁以公去取肇自戊申三月訖於辛亥仲秋恭成

憲宗繼天凝道誠明仁敬崇文肅武宏徳聖孝純皇帝實錄若干捲寶訓若干捲凡例一卷上進臣某等才輕襪綫見小酰雞素乏三長若管窺天而蠡測海庸攄一得庶山藏垢而川納汗𨿽莫罄於名言幸少垂乎睿覽臣等無任瞻天仰聖激切屏營之至謹奉表隨進以聞

○李東陽

重進大明會典表

△重進大明會典表

伏以有謨訓以貽子孫垂萬世之燕翼觀會通以行典禮昭百世之鴻規蓋非天子則不考文然惟孝者爲善繼志粵自結繩政代契托書傳象魏法陳理同家諭制備於周官之後經傳於秦火之餘漢模略定乎三章唐式僅頒乎六典大典垂於宋而光嶽弗完經世紀於元而彜倫攸斁當天心之厭亂屬

聖主之開基峻徳神功彌綸宇宙宏綱大法敷賁臣民

文皇紹統於昌期

列聖承休於奕葉政繇俗革道與治同中間或斟酌以隨時大抵皆後先而合節顧夫簡編穰浩條貫繁多彼宿儒老吏亦不暇詳豈僻壤遐隅之所能徧故博學貴乎知要必會極然後乃歸欲圖文獻之足徵須及典刑之尙有昔我

孝皇之志實惟

英廟之遺上遡累朝仰稽

列祖謂一代開基之制在諸司職掌之書或更定於暮齡或增修於繼世發石室金騰之祕徵兩京百府之藏儀文每據乎舊章義例特施乎宸斷命官分局開六館以編摩類事歸曹備百年之損益蓋自洪武戊申之歲迄於弘治壬戌之秋旣挈領以提綱亦刪繁而就簡體之重者𨿽微必錄令之善者𨿽寢亦書庶幾愛禮以存羊非敢按圖而索駿文取達而不勝乎質信可傳而寧闕其疑制異典塡宜於今而不泥於古法殊紀傳敍其事而不錄其名標題榮華衮之褒序簡煥云章之錫告成𨿽久刊布未遑恭惟

皇帝陛下煥有堯文緝熙湯學兵民利獘以次罷行禮樂章程悉加釐革特令臣等重訂是編當卷帙之粗成荷奎文之載賜獻諸天府副在有司期言之必可行俾習矣無不察譬則麗空之宿一舉首而在目中合轍之車不出戶而通天下臣等才輕襪綫識小甕天功不厭詳實惟仍舊拂塵掃葉深知挍閱之難測海窺天詎免遺忘之失伏願上念宗祧之重大下知稼穡之艱難主善爲師任賢立政惟一心之克協罔庶獄之攸兼不愆不忘率祖考憲章於有法可久可大配乾坤徳業於無疆謹以挍大明會典一百八十卷合凡例目錄共一百冊隨表上進以聞

○張孚敬

進明倫大典表

△進明倫大典表

具官臣楊一淸等恭奉

敕旨纂修明倫大典伏蒙

皇上親制序文今纂修巳完謹奉表上進者臣等誠歡誠忭稽首頓首上言伏以聖人在天子之位作禮樂以化民惟皇建民極之表本綱常以爲治蓋道莫大乎崇本而政必始於正名自有天地以來凡爲日月所照父父子子而名實斯稱尊尊親親而禮樂可興況夫歷數在躬之君又非大夫以下之比大人世及而不易君子會通而能行自夏曆殷曆周統緒正而彜倫明繇漢至唐至宋議論多而道徳隱魏詔起於偏安之際濮議鼓於娶訟之餘事拂經常言非定論究其流獘之滋蔓皆緣析禮之弗精人可違天不可違理旣順勢亦自順不圖今日之盛獲睹大道爲公玆蓋伏遇

皇帝陛下晉明出地離照中天商湯肇修人紀以至幹有萬邦虞舜察於人倫而爲法於天下操三重以撫世議禮制度考文秉一徳以宅尊敬天勤民法祖當六龍時乘之運正五星聚室之期恭握瑤符光臨璇極遵

太祖兄終弟及之訓承

憲廟子燕孫貽之謀天與之人歸之四方丕應而徯志遠有望近無斁萬姓蹈舞以謳歌念嚴慈垂罔極之恩詔臣下議尊崇之典慨羣工之迷復執爲後之彌文一傅眾咻牢不可破以非爲是紛然同辭賴天理之未亡幸忠言之屢入人紀將隳而復振廟謨獨斷而告成詔定於三頒直洗末世之陋習禮求夫一是聿修昭代之嘉謨本諸身徵諸庶民而皆從考於前俟諸後聖而無惑紹

武宗十有六年之統而兄弟之誼盡復

獻帝十有五年之嗣而父子之恩完人倫於是乎大明民徳翕然其歸厚都宮有奕

太廟與

世廟相輝祀事孔明大禮與大樂並作旣而聖心中啟睿思遠圖以人道之大經𨿽明於今日而人心之迷惑恐誤夫後來襲舛承訛或昧於繼統繼嗣之議貴耳賤目猶狥夫師丹司馬之名席書有纂要之編而其終未究臣璁有要略之述而其事未詳爰修大禮之全書昭示明倫之大典綸音兩降編摩用言禮之臣禦札時頒筆削求至當之論蓋事必稽其實而文必稱其情日系月月系年綱有條而不紊史載經經載道理無微而不宣五典惇敍出於天本天道以明人事眾言淆亂折諸聖執聖經以破羣疑約文敷義而旨趣自明據事直書而正邪莫掩凡系綱常之要領隨加論斷以判評一展捲而數百人之得失昭然不逾年而千百載之典刑具矣仰藉神謨之廣運兼承睿藻以發揮有血气莫不尊親懷仁義以利君父昔唐禮創於房玄齡之輩祗名開元曁宋禮成千劉溫叟之儔亦曰開寶率沿綿蕝之舊未免亥豕之訛豈若揭大典以敍大倫用以伸正气而明正道屬致中致和之應昭大順大化之符天地山川發祥諸福畢至歲月日時無易百谷用成臣等謬以職業之關濫叨纂述之任粵自丁亥正之月訖於戊子夏正之辰才華有愧於三長意見粗勤於一得仰徹重瞳之覽俯垂率士之觀伏願

皇上弘包含徧覆之仁取其善不追其過擴藏垢匿瑕之量捨其舊俾圖其新老老長長而卹孤推絜矩以平天下親親仁民而愛物廣至徳以綏萬方日重華月重輪並耀前星之慶嶽重輝海重潤不承上帝之休臣等無任瞻天仰聖激切屏營之至

○夏言

進郊禮通典表

△進郊禮通典表

伏以經天緯地文章垂萬世之聖謨酌古凖今禮樂定八朝之帝典寶歷屬熙朝之運衮旒操制作之權神功丕顯於乾坤至徳重華於日月玆蓋伏遇

皇帝陛下聰明神授仁孝性成立極承天大定郊丘之制紹祖稽聖達觀典禮之原慨自經殘秦火之餘而王者之迹熄禮失漢儒之陋而聖人之志荒同牢邪說首倡於元始之間而陰陽混小大之義合祀繆禮相沿於唐宋之際而尊卑昧上下之宜繇是二儀罔辧化育之气乖三靈弗昭消長之道變天人之際感應不誣所以治日常少而亂日常多小人恆亨而君子恆困夷狄或至於猾夏寒暑每爲之反常洪惟

聖祖挺生作天地神人之主宰英儒輩出成國家造創之典章膺祚肇禋圜丘祭天而方澤祭地報功崇祀朝日以東而夕月以西卓卓乎冠絕古今昭昭乎布在方冊後乃因時而少異蓋亦隨勢而尙同固知禮樂必百年而興必有聖人在天子之位復覩

皇上之大智聿成今日之中興言議禮言制度言考文百世以俟而不惑若天神若地祗若人鬼一誠有感而必通敬天浚發於淵衷法祖遹追乎來孝渙頒明詔博訪在廷嗟流俗之溺人至謂古禮之不必復托危言以駭眾乃云舊章之未可更甚者甘心於王莽之叛經亂止大率借口於蘇軾之伐異黨同蓋羣喙之爭鳴者起於一時而滿堂之聚訟者積至三月賴

聖心之確有定見知王道之必爲可行稽訌折衷巨細悉繇於天鑑裁成曲當信從允協於人心坐令三代之典燦然而復明遂使百代之下昭然其可述展矣無前之偉績懋哉不世之鴻庥𨿽堯舜大聖何以加諸卽文武復生未必過此臣言才非經濟學本迂疏壯歲登朝初備使令之乏窮年竊祿益知稱塞之難奔走下風自慶遭逢之盛預參末議過蒙獎錄其愚式觀大業之告成爰荷渥恩之薦及十年諫闥攺兼學士之淸銜三載詞垣歷拜秩宗之重任力每限於駑鈍志莫效於涓埃久懷區區欲獻之忱恆抱碌碌無聞之懼過不自量妄有作爲每於春曹視事之餘或就夜漏篝燈之暇旁搜六籍博究羣編權衡異代之儀文反復

聖朝之建置僣右評騭時有發揮歷觀往哲之令猷無如今日之定制竊用忘其固陋纂而著之簡編未敢定名暫題郊禮惟是作書之大意實緣報王之微衷尊欽定儀注爲經文附愚臣考議爲傳注其綱則曰禮儀曰規制曰神禦曰祭物曰禮辭曰

曰祭服曰禮器曰鹵簿以至事服之類於以著我朝郊禮有以極其規模之大其目則曰祀期曰視牲曰誓戒曰告廟曰陳設曰迎神曰進俎曰三獻曰讀祝曰飲福曰送神曰撤饌以至望燎之屬於以著我朝郊禮有以盡其品式之詳舉其要則一禮之首尾有倫而式和式序會其全則百聖之嘉美咸萃而建極建中旣序其體要以冠之篇端復考其是�以斷於事後無非丕楊

聖朝之大烈於以懋述

皇祖之初心𨿽

陛下格天之休徳要爲不系於斯而愚臣平生之學力庶亦有見於此所冀天下後世能仰知

皇上制作之精俾曲學陋儒不復爲先王典禮之病古今了然而開卷可得是中畫一而據事有徵致廣大而盡精微炳炳然帝王之聖學參天地而贊化育巍巍乎宇宙之極功庶幾一代郊祀之全書實爲千古禮官之巨典仰瀆九重之聽願塵乙夜之觀臣干冒天威無任屏呂之至

○張居正

進承天大誌表

△進承天大誌表

臣某等欽奉

聖旨纂修承天大誌書成謹奉表上進者臣等誠惶誠恐稽首頓首上言伏以王業始基而弘一統丕昭長髮之祥聖人受命而撫萬方茂應中興之運勛華協徳謨烈重光爰裒輯以成書用垂貽而作範竊惟帝圖肇啟固錫祚之自天王气獨鍾必毓靈之有地黃帝本軒丘而立號神農繇薑水以宅尊姬籙將昌澤豫培於丰芑漢基旣建念仍注於枌楡振古如玆於今爲盛惟承天之封域實南土之隩區禹別荊州躔鶉火而幅員斯廣熊開楚甸標樠木而疆宇滋雄川嶽儲精貞元遘會我

睿宗獻皇帝聖修王度邁至徳於周文

慈孝獻皇后內治母儀嗣徽音於太姒胙之赤社王此大邦式國刑家根本布二南之化積髙絫厚謳歌系四海之心乃基駿命以維新聿肇鴻休之有俶恭惟

皇帝陛下慶承燕翼期應龍飛握溫洛之貞符嗣膺寶歷協大橫之吉兆入禦瑤樞遡懷佑啟之洪恩特舉尊崇之曠典覲耿光而揚大烈丕振先猷建皇極以敍彜倫遹追來孝迨慈宮之南祔勤禦蹕以躬臨卜吉壤於純山廓新規於舊邸帝睴下爥騰周歌夏諺之歡天藻昭回軼過沛橫汾之詠聖澤溢江而洽漢皇風動肯以及遐至若禮文樂器之掌在祠官及夫靈囿甫田之貽諸世守閎謨偉迹皆古昔之稀聞大賚隆施蓋臣民之殊遇匪表章於今日曷炳耀於將來顧守臣纂述之初𨿽塵禦覽而紀事體裁之謬未當淵衷豈謂無徵實將有待屬以昊恩申佑降瑞潤於山陵緬惟世徳彌昭切孝思於岵屺遂頒渙號俾闡賁文宥館宏開簡儒臣而載筆嘉名煥錫勞宸翰以標題惟志之爲稱其義本屬於郡國而此書所載其事則系於朝廷旣不容盡同左右史之文又安可仍襲方輿家之體乃加芟定載用討論志在尊君分十二紀以識其大言皆摭實列四十卷以總其凡父作之子述之聖而繼聖盡美也盡善也書不一書藏名山而副在有司垂百代不刊之典畆先王而監於成憲慰九重罔極之懷顧臣等學本面墻見同窺管繪乾坤之髙大曷能擬諸形容瞻日月之光華何以加其潤色僅效編摩之職莫殫揚厲之忱伏願治普文明化成孝理神祗篤祜三都鞏盤石之安宗社綏休億載衍蘿圖之慶臣等無任瞻天仰聖激切屏營之至謹以修完承天大誌四十卷合目錄凡例等共四十冊隨表上進以聞

○宋濂

進元史表

△進元史表

伏以紀一代以爲書史法相沿於遷固考前王之成憲周家有鑑於夏殷蓋因巳往之廢興堪作將來之法戒惟元氏之有國本朔漠以造家用兵戈以爭彊並部落者十世逐水艸以爲食擅雄長於一隅逮至成吉思之時大會斡難河之上始尊位號漸定教條旣近取於乃蠻復遠攻於回紇渡黃河以蹴西夏踰居庸以瞰中原太原繼之而金源爲墟世祖承之而宋籙遂訖立經陳紀用夏變夷肆宏遠之規模成混一之基業爰及成仁之主見稱願治之君惟祖訓之式遵思孫謀之是遺自玆以降聿號隆平丰亨豫大之言鼓倡於天歷之世離析渙奔之禍馴致於至正之朝嬖幸蠱惑於中權姦蒙蔽於外漢网祗因於疏闊周綱遽至於陵夷風憲皆爲不捕之貓將士盡成反噬之大繇是羣雄角逐九域瓜分風潻徒沸於重溟海嶽竟歸於眞主中謝欽惟

皇帝陛下奉天承運濟世安民建萬世之丕圖紹百王之正統大明出而爝火息率土生輝迅雷發而眾響微鴻音斯播載念盛衰之故卽推忠厚之仁僉言實旣亡而名亦隨亡獨謂國可滅而史不當滅特詔遺逸之士欲求議論之公文詞勿至於艱深事亦務今於明白苟善惡了然在目庶勸懲有益於人此皆天語之丁寧愈見聖心之廣大於是命翰林學士臣宋濂待制臣王褘儒士臣汪克寬臣胡翰臣宋禧臣陶凱臣陳基臣趙塤臣曾魯臣趙汸臣張文海臣徐尊生臣黃虒臣傅恕臣黃錡臣傅著臣謝徽臣髙啟分科修纂故上自太祖下迄寧宗靡不网羅嚴加搜采恐翫時而愒日每繼晷以焚膏故於五六月之間成此十三朝之史況往牒舛訛之巳甚而他書參考之無憑𨿽竭忠勤難逃疏漏若自元統以後則其載籍無存巳遣使而旁求俟續編而上進愧其才識之有限弗稱三長兼以紀述之未周殊無寸補臣濂忝司鈞軸幸睹成書信傳信而疑傳疑僅克編摩於歲月筆則筆而削則削敢言褒貶於春秋仰塵乙夜之觀期作千秋之鑑所撰元史紀三十八卷志五十三卷表六卷傳六十二卷目錄二卷通計一百三十萬六千五百餘字謹繕寫成百二十冊隨表上進以聞

○胡廣

進五經四書性理大全表

△進五經四書性理大全表

伏以五經之道昭如日星經緯乎天地貫徹乎古今放之則彌六合卷之則退藏於密用之於身而身修行之於家而家齊推之於國而國治施之於天下而天下平蓋世必窮經而後道明未有捨經而能治理者也是以聖王垂憲必資道以開人賢哲肇基必稽古以作範故伏羲則河圖而演畫大禹因洛書而錫疇孔子刪詩書修春秋寓一王之法周公陳王業制禮樂弘百世之規況乎精一執中之傳尢重丁寧告戒之旨如斯顯迹昭然可觀自王道旣衰異說蠭起燔烈秦火之餘穿鑿漢儒之獘其間存者不絕如絲莫能究其旨歸一切趨於苟且寅緣故習鮮克正之於乎聖人之道不行而百世無善治聖人之學不傳而千載無眞儒遂令往轍之難尋益發前修之永嘆夫否必有泰晦必有明繇夫濂洛關閩之學興而後堯舜禹湯之道著悉掃蓁蕪之蔽大開正學之宗不幸屢阨狂言旣揚復抑又因循數百年之間卒莫能會其說於一蓋必有待於今日者矣

天啟聖明誕膺景運我

太祖髙皇帝天縱之聖以武功定天下以文教興太平首建學挍頒賜書籍作養人材茂隆政治四海外內翕然同風欽惟

皇帝陛下文武聖神聰明睿智纘承大統紹述鴻勛成功盛徳𨿽三皇而無以加事業文章與二儀而同其大治巳至而猶以爲未至功巳成而猶以爲未成體道謙沖遊心髙遠乃者渙啟宸斷修輯六經恢拓道統之源流大振斯文之委靡發揮幽賾鉤纂精玄慱采先儒之格言以爲前聖之輔翼合眾塗於一軌會萬里於一源地負海涵天淸日皦以是而興教化以是而正人心使夫巳斷不續之墜緒復屬而復聯巳晦不明之微蘊復彰而復著肇建自古所無之制作纘述自古所無之事功非惟備覽於經筵實欲頒布於天下俾人皆繇於正路而�不惑於他岐家孔孟而戶程朱必獲眞儒之用佩道徳而服仁義咸趨聖域之歸頓回太古之淳風一洗相沿之陋習煥然極備猗歟盛哉竊嘗觀之周衰道廢汲汲皇皇以斯道維持世教者惟師儒君子而巳未有大有爲之君能倡明六經之道紹承先聖之統如今日者此

皇帝陛下所以卓冠百王超軼千古者也臣廣等一介書生麄知章句大學賢關渾未造其閫奧圓冠方屨固慚列於章縫幸逢熙洽之時謬忝挍劘之任每受成於指教亦何假於施爲樂覩就編豈勝歡慶與天下而同惠於萬古而有光尊所聞行所知求不負於教育正其誼明其道期補報於升平無任贍

天仰聖激切屏營之至謹奉表隨進以聞

○丘浚

進大學衍義補表

△進大學衍義補表

伏以持世立教在六經而撮其要於大學明徳新民有八目而收其功於治平舉徳義而措之於事爲酌古道而施之於今政衍先儒之餘義補聖治之極功惟知罄獻斤之誠罔暇顧續貂之誚原夫一經十傳乃聖人全體大用之書分爲三綱八條實朵者修巳治人之要章句旣有以大明聖蘊衍義又所以上格君心書𨿽成於前朝道則行於今代惟

太祖之建極嘗大書於殿壁之間曁

列聖之紹基屢聽講於經筵之上旣巳致夫雍熙泰和之治一皆本乎躬行心得之餘善惟所爲者固無俟乎盡言欲全其功者亦須補其闕略竊觀衍義之四要尙遺治平之二條𨿽曰舉而措之爲無難不若成而全之爲盡善況有其體則有其用旣成乎巳當成乎人理固無一之可遺功豈有一之可闕善法不能以徒舉本末則貴乎兼該每當翻閱之時輒起編劘之念顧一人之見聞有限而天下之事體多端居一室而料度乎四方據巳私而折衷乎眾務亦固知其不可猶彊爲其所難是蓋一念區區報國之忠抑亦平生孜孜爲學之志是以頓忘下賤僣效前修豈不知妄儗非倫竊亦欲薄陳所見念惟天下之大其本在於一身人心之微其用散於萬事一物有一物之用一方有一方之宜所以化之者固本於身所以處之者各有其道事皆有理必事事皆得其宜人各有心須人人不拂所欲伊欲處之適當其可必先講之務盡其詳考古以證今隨時而應用積小以成其大補偏以足其全巨細精粗而曲折周詳前後左右而均齊方正於以衍治國平均天下之義用以收格致誠正修齊之功舉本末而有始有終合內外而無餘無欠期必底於聖神功化之極庶以見夫大學體用之全體例悉凖於前書楷範用垂於後學稽聖經訂賢傳剟取無遺紀善行述嘉言搜求罔棄附以管中之所見覬於目下之可行俯竭涓塵之徵仰禆海嶽之大玆蓋伏遇

皇帝陛下睿智有臨剛明不惑學古訓而獲大道愼儉徳以懷永圖蚤毓徳於靑宮服膺大訓時潛心於黃卷玩味聖經開導盡忠益之言體驗極擴充之力每躬行而實踐恆日就以月將仁孝之徳孚於宮闈元良之聲播於函夏一旦承天而踐祚萬邦仰徳以歸心大志夙成適符漢宣登極之歲小毖求助肇啟周成訪落之心首深究於大猷亟恢弘於至治凡新政之大有建置皆舊學之素所講明廣充格致誠正之功用臻修齊治平之效太平之治端可計日而待也臣浚下愚陋質荒陬孤生生世無寸長頗畱心於扶世讀書有一得輒妄意以著書固非虞卿之窮愁亦匪眞氏之去位猥以官居三品慚厚祿以何裨年近七旬惜餘齡之無幾一生仕宦不出國門六轉官階皆司文墨莫試蒞政臨民之技徒懷愛君憂國之心竭平生之精力始克成編恐無用之陳言終將覆瓿幸際朝廷更化中外肅淸總攬權綱一新政務倘得徹九重之聽取以備乙夜之觀采於十百之中用其二三之策未必無補於當世亦或有取於後人民物於是乎一新世道玆焉乎復古好所好惡所惡一人永子育乎兆民賢其賢親其親四海咸尊戴於萬世臣干冒天威無任激切屏營之至臣所撰到大學衍義補一百六十卷補前書一卷並目錄三卷共成四十帙謹奉表隨進以聞

○李東陽

進歷代通鑑纂要表

△進歷代通鑑纂要表

臣某等恭奉

先帝敕旨纂修歷代通鑑纂要今巳成書謹奉表上進者臣東陽誠惶誠恐稽首頓首上言伏以世有古今史冊鑑興衰之迹聖無先後文章昭作述之光事或因舊以爲新體則似輕而實重司存纂輯道切規箴寧辭寸晷之多圖效萬分之一洪惟

孝宗建天明道誠純中正聖文神武至仁大徳敬皇帝陛下徳運堯文聖躋湯敬求多聞於古訓發渙命於羣臣謂先儒綱目之書本明正統顧上古帝皇之世未粹成編下逮宋元尢多卷帙盈箱充棟實繁四庫之藏旰食宵衣豈有三餘之暇親分義例預錫名稱寒暄閱二載之期朱墨更數人之手攀龍髯而莫逮撫蠹簡以增悲不敏是慚無功可錄玆蓋伏遇

皇帝陛下英明出類剛健居中上同舜哲之重華下軼啟賢之繼道實錄方修於金匱余功載續於汗靑非徒撮要以刪繁抑亦要終而原始政必稽其得失行必著其忠邪詞𨿽省而事巳該人旣往而言獨在博采諸家之斷略致商評間陳一得之愚代爲講說法多從舊理宜折衷不求敝方於難知務期開卷而有益肇呈首帙進讀經幃漸底終篇告成祖廟臣等或躬承神授或續奉宸音心微河嶽之涓塵識陋海天之蠡管治鑑開英皇館局而成於神宗之朝政要本貞觀君臣乃輯於開元之世矧玆庸劣詎免稽遲幸惟往責之粗償敢托前時之未有伏願聖不自聖益弘作聖之功新又日新茂著知新之效考治亂存亡之故爲賞刑黜陟之規主善爲師豈謂借才於異代建中制事用能垂裕於後昆謹以所修歷代通鑑纂要九十二卷目錄凡例一卷共六十冊隨表上進以聞

◆謝表

劉基

李東陽

○劉基

謝恩表

△謝恩表

伏以出艸萊而遇眞主受榮寵而歸故鄕此人人之所願欲而不可得者也中謝欽惟

皇帝陛下以聖神文武之姿提一旅之眾龍興淮甸掃除羣雄不數年間遂定中原奄有四海神謨廟斷悉出聖衷舜禹以來未之有也臣基一介愚庸生長南裔疏拙無似其識眞主於未發之先者亦猶巢鵲之知太歲園葵之企太陽以管窺天偶見於此非臣之知有以過於人也至於仰觀乾象言或有驗者是乃天以大命授之

陛下若有鬼神陰誘臣衷開導使言非臣念慮所能及也聖徳廣大不遺葑菲遠法唐虞功疑惟重之典錫臣以封爵錫臣以祿食俾臣回還故鄕受榮寵以終其天年臣竊自揆何修而膺此犬馬微忱惟增愧懼巳於洪武四年二月初四日到家謹遣長男臣璉捧表詣闕拜謝聖恩臣基無任激切屏營之至謹奉表稱謝以聞

○李東陽

初開經筵謝宴賚表

△初開經筵謝宴賚表

知經筵事太師兼太子太師英國公臣張懋少師兼太子太師吏部尙書華蓋殿大學士臣劉健同知經筵事少傅兼太子太傅戶部尙書謹身殿大學士臣李東陽少傅兼太子太傅禮部尙書武英殿大學士臣謝遷兼經筵禮部右侍郎臣王華詹事府少詹事兼翰林院學士臣劉機臣江瀾臣楊廷和太常寺少卿兼翰林院侍講學士臣楊時暢國子監祭酒臣張澯翰林院侍讀臣費宏左春坊左庶子兼翰林院侍讀臣毛澄左春坊左諭徳兼翰林院侍講臣毛紀傅珪右春坊右諭徳兼翰林院侍講臣蔣冕侍讀臣羅玘修撰臣石珤等玆遇經筵肇啟聖學維新講讀侍臣咸蒙宴賚謹上表稱謝者臣懋等誠歡誠忭稽首頓首上言伏以聖道在六經爲政必先於論道君心理萬事講學乃所以正心蓋自虞廷闡精一之傳商宗承遜敏之戒辟雍拜老禮重於漢家崇政說書官專於宋代願治者用臻至化好文者亦致小康肆我

皇明益隆盛典

英廟九齡而伊始

皇二紀而成章迨

先帝十八載之間貽聖子億萬年之訓恭惟

皇帝陛下天資首出聖徳躬行能自得師守一祖六宗之法取人爲善合九州島四海之公家傳心學於儲宮日禦講惟於便殿聿當元祀誕啟經筵信明君之大有爲在今日乃急先務登延儒碩列侍公卿臣等非仁義不陳夙秉孟軻之敬無慢遊是好敢爲帝舜之戌天本髙而聽則卑云方上而澤巳降白金彩幣式頒九府之藏鶴醞鷥羞兼賜八珍之品竊念班叨振鷺迹幸從龍噓螢爝以助羲娥心知無補輸涓塵以禆海嶽分所難辭伏願聲入心通言以道接不爲聲色貨利侈其志不以寒暑夙夜間其功占奎聚於五星共識文明之有象效嵩呼於三祝永祈聖壽以無疆

◆陳情

簡祖英

○簡祖英

陳情表

△陳情表

臣祖英九歲失怙惟慈親鞠育逮長知訓冀或用世以酬罔極臣之志也向叨食元祿爲何左丞參佐適值三山彊寇剽掠廣城一門妻女死節五人而老母陳氏爲所拘囚臣祖英隱忍不能卽死其有愧石苞狥國也多矣玆遇

聖朝維新徵討不服率士效順咸蒙嘉休乃者三山逆虜悉嬰鐵鎖臣母得以生還𨿽臣祖英不孝之罪固所難逃而得以展區區羝鳥情私者

陛下之賜也臣母子離散復完白骨復肉銘感聖徳徹於肝肺𨿽九死其能報邪

陛下又復甄錄寄以民社此正臣隕首效命之秋也而臣俛顧自慚不敢拜命者以罪戾巳深不宜職在民牧欽惟

聖朝以孝道治天下祿秩不容及不孝之徒以仁心懷遠人匹夫無有不獲之願況臣事元朝叨爲元臣幸巳逃誅母年逾耄孤苦特甚尢宜惻怛而欽卹者也伏望聖慈收回成命矜其愛日之餖俾遂歸養之圖則母子拭目淸平謳歌徳澤爲賜多矣今臣年四十有九老母年八十有一鶴髮垂堂西山之日巳薄棄親赴任不孝之罪彌深苟違親而事主

陛下安所用之果盡奉歡之期然後復求仕進以盡忠罄節非惟遂人子之私亦

聖朝孝理之道也

◆露布

張輔

莊履丰

○張輔

進平南獻俘露布

△進平南獻俘露布

臣張輔上言伏以天討有罪聿興弔伐之師武功告成爰舉獻俘之禮渠魁盡獲海嶠肅淸蓋剆惡必鋤其本根而絕患寧存乎萌蘗安南逆賊黎季牙攵厈更姓名胡一元及子黎滄更姓名胡■﹝大上互下﹞者僻居炎徼負固海隅豺狼之殘孽蛇虺之遺毒戕賊國主潛移陳氏之宗祧荼毒生民數犯朝廷之邊境攻圍詔使侵暴鄰邦僣稱大虞竊紀年號酷刑威眾人懷孥戮之憂橫斂剝民家被掊克之害銜冤動地無辜吁天聖恩嘗許其自新狂豎怙終而不攺擠遏天朝之使賊殺故主之孫凶甚三苗舜法豈容於原宥罪浮反側漢兵必事於剪除臣等恭奉制書總率師旅鷹鸇鵰鶚先雲气而度斗南貔虎熊羆挾風威而踰嶺表屢破重關之險飛渡長江遂拔多邦之城殲九羣醜乃乘破竹之勢分逐竄蒿之夷東都立平西都亟下餘孽如蟻蟻之聚迅掃於盤灘困牧賊黨猶爝火之然撲滅於嚕江僊侶市廛安堵郡邑向風士民上書陳其罪惡者動以千計土人效順願同追剿者何啻萬人乃督舟師進逼膠水逐鯨鯢於海口困虎兕於柙中暫爾偸生須臾延命因駐我師而設備欲致彼賊以就誅狂悖猶欲鴟張醜類仍懷豕突傳報賊眾引兵駕象以來侵憤激諸軍鳴劍抵掌而往捕臣彬臣旭戒行旣遠都督柳升驚報倏來賊復入於黃江船悉來於悶海遣僞將朝射仁鑑等於今年三月三十日犯咸子關臣輔遂用弩而躍馬督陳以麾兵調驃騎將軍吳旺劉塔出於擊將軍林帖木兒神機將軍張勝丁能朱貴橫海將軍王玉都指揮黃義指揮李敬等領精兵而直前急擊登岸之勁賊都督僉事柳升黃中鷹揚將軍江浩徐泰都指揮徐正等率舟師而力戰奮剿游水之逆徒殲其羣凶斃其首將瀘水盡赤長江屍壅而血腥殺气騰空終日云昏而霧慘臣晟率都指揮柳宗等領馬步官軍水陸夾攻矢鏑雨注而莫我敢遏銃炮雷鍧而所向無前大肆剪屠餘燼潰散臣彬臣旭聞報繼至臣輔率驃騎將軍朱榮等乘勝追襲繇嚕江至於黃江賊茴敗其徒黨棄槊奔逃獲海艦及其戰艦直抵悶海聞賊首等輕舟復竄海濱遂洗滌脇從綏懷降附臣晟等率其都指揮兪讓等亦繇嚕江直至龍王海口獲到戰守船隻釋其拘系人民臣輔等以賊巢旣傾凶徒盡散遂振旅於膠水復陳師於交州誓殄賊以寧邊當奮身而勵眾議畱臣旭備禦黃江等處臣輔臣彬領馬步官軍倍道兼進直窮海陬追擒賊首臣輔仍調柳橫海將軍魯鄰等並土人知府莫邃等臣晟調指揮李節並土人知府阮泰等各領戰艦繇水路窮追四月二十三日師過淸化府磊江賊眾猶舉蠆尾而致毒欲逞螳臂以當輪遂分調前隊官軍剿殺戈船邀擊而夾岸奔走矛戟爭馳而望風披靡殘夷敗衄士气倍增二十九日舟師至典臾門沍鵲淺晴久水涸賊眾捐舟而先遁我軍進進而莫前俄然云作沛然雨下水漲數尺信川祗之效靈船過千艘豈人力之能致不待渡河而冰合奚管拜井而泉流有開必先慶罪人之斯得惟動丕應仰聖徳之格天師進演州府茶龍縣探知首賊逋於乂安府深江狐疑猶豫方謀三窟以庇身雷勵風飛不可一日而縱賊臣輔率都指揮陳懷巫凱等繇土田縣舉厥江東臣彬率都指揮兪讓盧旺兪其指揮王英等舉厥江西各從陸路掩襲遊魂震懾焚舟欲竄於新平餘黨離披投杖來降於海口臣輔復調黃中神機將軍程寬張勝丁能驃騎將軍劉賽因不花遊擊將軍朱廣王恕等循海而追躬率大軍馳躡至日南州柳升等魯麟舟師先於奇羅海口敗殺賊徒奪其戰舸五月十一日其所領永定等衛軍士王迆胡等七人生擒賊首黎季牙攵厈黃中所領指揮陳斂率交州右衛軍人季保等十人於海口山中擒獲賊男黎澄十二日莫遂下頭目武如卿等五人於盎海畔髙望山生擒賊首黎滄及其男黎柄臣晟臣彬尋迹追襲亦至日南州據阮泰等報初十日於奇羅海口擒獲賊弟季貔並侄黎源昝等其胡杜範六才阮彥光擊等賊二萬五千九百所獲象一百一十二馬四百二十牛三萬五千七百五十船八千八百六十五其所俘斬獲級軍資器仗別奏條上臣等令將生擒到賊首僞大虞國上皇黎季牙攵厈等獻俘闕下其餘解送擒獲並降附僞官別具奏聞臣等曾無汗血之勞獲伸敵愾之志皆遵成算得效微勤平定南夷克淸大憝獻俘而告廟社仰答神靈盛醢以賜蠻夷用昭天憲聿新萬年之治化永樂四海之淸寧無任歡呼慶忭之至

○莊履丰

閣試嶺西大捷露布

△閣試嶺西大捷露布

臣聞天燾萬類發生與震肅並施帝禦羣方膺攘將撫綏齊耀武𨿽無黷師則有徵鬼方三年命實申於殷誥太原六月績載詠於周詩蓋將以�醜類之不庭而亦以佐威靈之未曁我國家乾坤再造夷夏咸共千百年未有之輿圖歸其統馭億萬載無疆之歷服屬北奠安恭惟

皇帝陛下錫智勇之資兼安攘之略益光之距亦旣就擒陳日昭阮飛卿阮謹杜滿等賊之心膂悉皆降附過師枕席之上簟食來迎救民水火之中室家相慶寬宥迫脇招撫流離奉宣恩命獲遂更生掃魑魅於炎荒息妖氛於瘴海臣輔等稽諸載籍安南本古交州漢唐僅能羈縻宋元猶被侵侮僣竊跳梁狃於故習𨿽加兵而致討終叛服而不常矧玆逆逆生靈覆載不容人神共憤今父子兄弟皆綁縛於轅門宗族僞官咸生擒於麾下自謂蠻煙瘴雨之僻處歷代兵威所不能加孰知聖徳神功之齊天六合全封而莫敢敵勘定之速邁三年之克鬼方俘獲而還陋六月之伐玁狁雪前代之遺恨解邦民之倒懸將士歡呼知天心之助順蠻夷舞忭信人道之惡盈是皆聖略淵深明見萬里之外天威烜赫坐收三捷之功數百種雕題鴃舌之民咸躋壽域幾千里魚鹽繁衍之地盡人輿圖復隆古之封疆布中華之禮制通前所平州府四十八處縣一百八十六處戶三百一十前烈遠播皇仁四海爲家式舞兩階干羽兆民安堵弘開一統山河窮發編戶之黎旣鼓腹而頌燕及穿胸雕題之眾尢稽藐而杜螳覦顧玆肇慶之區厥有羅旁之種率其獷悍抗我懷來問罪豈難於興師廓氛爲煩於動眾棄以不治逋而未誅詎也年來禍其日稔加狼兵之助雪遂構黨而煽殃深箐藂林之蔽虧狡焉出入左溪右峒之毒厲蠢爾憑依虔劉我人民侵奪我疆畝方王猷允塞容梟鳴不道之邦矧黎庶雜居忍蠶食匪茹之寇前提督臣某門庭气憤傳闕疏陳首狀猖獗之凶次及驅逐之典願一勞以定國冀萬里而宣威惟帝曰咨奉天其討喜伸借箸之志瞭成聚米之形內召薦膺膚功未奏臣某幸叨授鉞繼而請纓當神人共憤之深正猺獞殄滅之會乃登壇以誓旅遂分署而出兵淵淵闐闐動初立而羣心賈勇曁曁肅肅詞未畢而眾力超距組甲耀霜直似從靑海飲馬赤麾蔽日便如過黑山射雕肅以宵徵滅後朝食乘此徵南之軌艷彼破虜之名謂巳先聲當自破膽乃羅旁者猶搖蹭蹬之鱗欲奮螳螂之臂蠆而有毒狺以來爭臣策勵六師檄星馳於插羽並進五道努電發於張機飛廉鼓向敵之風勢若破竹祝融耀燎原之火威豈合圍始也狼奔忽焉鼠伏直搗萬山之巢穴盡俘百年之逋逃七縱七擒誰雲南人復反再接再厲咸道北軍飛來蓋洫平者五百六十餘巢俘斬者四萬二千餘數臣謹稽往代復考熙朝未有月�之神如此非常之捷者也此皆仰成廟算恭藉皇靈仁捨六合之墟明見萬里之外三軍用命諸將效忠遂能威詟百蠻風動絕域執訊獲醜雷殷邵國之交歡告廟陳詩日麗天顏之有喜臣赤心報國白面談兵媿卻谷之詩書謝吉甫之文武因而成事敢自誇張謹遣芋官敬奉露布以聞

●皇明文徵卷二十五

晉江何喬遠穉孝選

疏一﹝典禮忠懇一﹞

◆典禮

張孚敬

○張孚敬

正典禮疏

△正典禮疏

臣切謂孝子之至莫大乎尊親尊親之至莫大乎以天下養伏惟

皇上應天順人嗣登大寶乃卽勑議追尊

興獻王以正其號奉迎

聖母以致其養此誠孝子之心有不能自巳者也玆者朝議謂

皇上入嗣大宗宜稱

孝宗皇帝爲皇考攺稱

興獻王爲皇叔父興獻大王

興獻王妃爲皇叔母興獻大王妃者然不過拘執漢定陶王宋濮王故事謂爲人後者爲之子不得復顧其私親之說耳伏承

聖諭以此禮事體重大令博求典故務合至當之論臣有以仰見

皇上純孝之心矣比有言者遂謂朝議爲當恐未免膠柱鼓瑟而不適於時黨同伐異而不當於理臣固未敢以爲然也夫天下豈有無父母之國哉臣廁立淸朝發憤痛心不得不爲

皇上明辧其事記曰禮非從天降也非從地出也人情而巳矣故聖人緣人情以制禮所以定親疏決嫌疑別異同明是非也夫漢之哀帝宋之英宗乃定陶王濮王之子當時成帝仁宗無子皆預立爲嗣而養之於宮中是尙爲人後者也故師丹司馬光之論施於彼一時猶可今

武宗皇帝巳嗣

孝宗十有七年比於崩殂而廷臣遵

祖訓奉遺詔迎取

皇上入繼大統豈非以天下者

祖宗之天下天下之天下也臣伏讀

祖訓曰凡朝廷無子必兄終弟及夫

孝宗興獻王兄也

興獻王

孝宗親弟也

皇上

興獻王長子也今

武宗無嗣以次屬及則

皇上之有天下眞猶

髙皇帝親相授受者也故遺詔直曰興獻王長子倫序當立初未嘗明著爲

孝宗後比之預立爲嗣養之宮中者其公私實較然不同矣或以

孝宗徳澤在人不可無後夫

孝宗誠不可忘也假使

興獻王尙存嗣位今日恐弟亦無後兄之義夫

興獻王往矣穪之以皇叔父鬼神固不得無疑也今

聖母之迎也稱皇叔母則當以君臣禮見恐子無臣母之義禮長子不得爲人後況

興獻王惟生

皇上一人利天下而爲人後恐子無自絕父母之義故在

皇上謂繼統

武宗而得尊崇其親則可謂嗣

孝宗以自絕其親則不可或以大統不可絕爲說者則將繼

孝宗乎繼

武宗乎夫統與嗣不同而非必父死子立也漢文帝承惠帝之後則以弟繼宣帝承昭帝之後則以兄孫繼若必彊奪止父子之親建彼父子之號然後謂之繼統則古嘗有稱髙伯祖皇伯考者皆不得謂之統矣或以魏詔謂繇諸侯入奉大統則當明爲人後之義殊不知曹叡是時尙未有嗣其詔蓋預爲外藩援立者坊此有爲之私非經常之典也可槪論乎故曰禮時爲大順次之不時不順則非人情矣非人情則非禮矣臣竊敢謂今日之禮宜別爲

興獻王立廟京師使得隆尊親之孝且使母以子貴尊與父同則

興獻王不失其爲父

聖母不失其爲母矣夫人必各本於父母而無二議禮者亦惟體之於心而巳今者不稽古體之大經而泥末世之故事不守祖宗之明訓而率曹魏之舊章此臣之所未解者也𨿽然非天子不議禮今

皇上虛巳宏大疇咨眾言倘以朝議爲禮之當稱號一定不可復易且將使天下後世之人皆知以利爲利而自遺其父母欵非永言孝思孝思維則之謂也臣竊惟此禮乃天經地義萬代瞻仰毫釐之差千里之謬故大臣乎章小臣獻納皆分之宜也書曰有言逆於女心必求諸道有言遜於女志必求諸非道夫逆心之言疑於忠而未必皆道也遜志之言疑於諛而未必皆非道也臣愚豈敢導諛君上以自誤於不忠又豈敢昧於自獻以誤君於不孝惟聖明體察而裁決焉臣不勝懇切聽命之至

◆忠懇一

鄒緝

劉健

王錫爵

○鄒緝

奉天殿災上疏

△奉天殿災上疏

臣伏奉勑書以今月初八日奉天殿災勑諭文武羣臣詢求所以致災之繇令臣等逐一條陳無隱俾知警懼以回天意臣惟

陛下敬天勤民之意至深至切未嘗少怠而羣臣奉行或失初意故不能無少過誤致使不民失所怨讟上興上天捲懷遂加譴罰

陛下心存警懼咨訪羣臣惟臣愚昧淺陋不足以識致災之繇但有所見不敢遂隱謹采耳目所聞上塵聖伏惟少垂察焉切以

皇上紹嗣

太祖髙皇帝之統緒建立兩京本所以爲子孫帝王萬世之丕其天下萬民尊仰之查本爰自肇建北京以來焦勞聖慮幾二十年功力浩大費用不貲調度旣廣科泒亦繁羣臣不能深體聖心致使措置失宜所需無藝掊克者多冗官濫員內外大小動至千百使之坐相蠶食耗費錢糧而無益於事是以竭盡生民之膏髓又不足以供工作之用繇是財用匱乏莫知所圖民窮無告猶不之卹夫民之所賴以爲生者衣食也而民以百萬之眾終歲在官供役旣不得保其父母妻子遂其樂生之心又不能躬親田畝以事力作使耕種不時農蠶廢業猶且徵求益深所取無極至於代輸桑棗以供薪爨剝取桑皮似爲楮料而民之衣食無所資矣加之官司胥吏橫徵暴斂日甚一日民生無聊愁嘆滿室且如前兩歲買辦靑綠頻料本非出產之所而科派動輒千數百戶民無可得則相率斂鈔徧行各處收收買每大靑一斤至萬六千貫及至進納又多以不中不肯收受往復展轉當須二萬貫銷方得進收一斤而所用不足以供一柱一椽之費其後旣巳遣官采辦於出產之處而府縣買辦猶不爲正蓋緣工匠計料之時惟務多派以爲溢取之利而不顧民之艱苦難辦此又其爲害之甚者也然此特買辦之一爾其它又有不可勝言者矣且京師者天下之根本人民者京師之根本也人民安則京師安京師安則國本固而天下安此自然之勢也而自營建以來用事之人不思人民爲國之本謀所以安輯之乃使羣輩工匠小人假托威勢驅迫移徙號令方出卽欲其行力未及施屋巳破壞或摧毀其墻壁或碎其屋瓦使孤兒寡婦坐受驅迫哭泣號叫力無所措或當嚴冬極寒之時或當酷熱霖潦之際妻子暴露莫能自蔽倉惶逼迫莫知所向所徙之處屋室方完又復驅令他徙至有三四遷移而不能定者及其旣去而所空之地經月逾時工猶未及

階下之愛民本甚深而工作小人橫害小民如此其甚

陛下皆有所不知此京師人民之受害而不能無怨讀者也貪官污吏徧布內外剝削之患及民膏髓朝廷每遣一人出差卽是其人養活之計誅求責取至無限量州縣官吏應答奉承惟恐不及間有廉潔自守心存愛民不爲承應及其還也卽加讒毀以爲不肯辦事朝廷不爲審察遽加以罪無以自明是以在外藩司府縣之官聞有欽差官至望風應接惟恐或後上下之間賄賂公行略無畏憚剝下媚上有同交易貪污成風恬不爲怪夫小民之所積幾何而內外上下誅求如此豈能無所怨讟乎今山西陜西山東河南諸處人民饑荒水旱相仍至剝樹皮掘艸根簸稗子以爲食而官無儲蓄不能賑濟老幼流移顚踣道路賣妻鬻子以求苟活民窮財匱如此而猶徭役不休徵斂不息京師之內聚集僧道幾萬餘人日食廩米百餘石而使天下之人糠粃不足至食艸木此亦耗蠹食以養無用者也至於報效軍士朝廷厚與糧賜使之就役而乃驕傲棋恣不執常役遊行往來擾害良民此乃姦詭之人懼還原伍科徭不堪假此爲名以圖規避非眞有報效之心此豈可以信用之哉朝廷歲令天下有司統錦段鑄銅錢遣內官賫往外藩及西北買馬收貨所出常數千萬而所取曾不能及其一二耗費中國糜敝民人亦莫甚於此也且錢出外國自昔有禁今乃竭天下之所有以與之此可謂失其宜矣馬至𨿽多類皆駑下散與人民畜養馬多人少畜養不前及至死傷輒令陪償馬戶貧困郥復鬻賣子女猶不能償夫國家之所賴者人民也人民旣耗土地空虛養馬𨿽多亦何所用此又其害之大者昔晉武帝徙胡人於河南內地羣臣皆諫以爲不可恐貽他日之患武帝不聽其後卒致五胡之亂今乃許令達靼胡人入中國賜以鞍馬弓矢居室牛羊衣服盛具供帳以待之此等皆窺覘中國姦細之人尢其所不可者夫人莫不安土重遷不樂遠徙況以蕃夷習俗旣殊所性亦異豈肯背其本主違去鄕土而居中國乎是必有可疑不可以不察之也今宜使之來朝之後卽遣歸其本國不必畱之以爲後日子孫之患也至於宮觀禱祠之事自古有國者所當深戒漢武帝嘗極意以求之而卒無其驗取譏後世亦宜去而絕之也古人有言淫祠無福況事無益以害有益蠹財妄費國用無度亦其一耳凡此數事皆足以損傷和气下失民心上違天意怨讟之興實繇於此夫奉天殿者

陛下正朝之殿所以朝羣臣發號布令出政之所古之所謂明堂也而災首及焉其爲災之大自古以來未之或有誠所謂非常之變也非省躬責巳深察所以致災之繇大布恩澤攺革政化以疏滌天下窮困之人不能以回上天譴怒之意也夫應天以實不以文臣願

陛下亟下明詔散遣工匠營造之人停止役作使天下之人得遂其父母妻子相安相養之心罷絕下番買馬之役勿令復出四夷外國來朝貢者賜賫而遣之勿使久居中國有願畱者亦宜遣令出塞俟三四年後徐復議之蓋四夷歸附朝貢𨿽足以爲中國之盛然使之久居於此窺見中國之虛實恐非今日之所宜亦非他日之利也彼皆人面獸心不識恩義徒以貪求中國之貨賄而巳一旦待之有不至必且爲中國患矣冗官濫員宜沙汰之使歸田裏有可用者亦使暫歸俟其官有闕則取用之簡拔賢才申行薦舉嚴考官吏有贓貪蠹政壞法爲民之害者在內則令六卿大臣及監察禦史在外則令按察司官按核其實而罪黜之勿復寬貸若有廉能之官善績昭著許令保薦於朝量加升擢使有勸勵大抵惇教化厚風俗勵廉恥勸良善此有國之先務善有所勸惡有所懲則廉恥道立而姦貪之俗自止息矣前者尙有監生生員告乞單丁侍親因而獲罪發充軍者亦乞赦原取回使得遂其初心蓋其間亦有先告侍親後以親終巳行出仕有司不行分理一槪查發充軍此皆有虧治體難以垂訓將來至於宮廟禱祠之事亦宜罷絕無聽其妄近者大赦天下之時法司執滯常條罪有無天干涉所當赦宥者尙復拘系亦乞加重湔洗使之自新嘗爲京官者則降出於外勿還舊職蠲除租稅一切徵斂科需不急之務悉乞停罷饑荒之民則令所在有司發廩賑濟或官廩不敷則勸令大戶之家出粟以賑之官爲之主俟有丰收則俾償之凡此皆天下之大計所以保安宗社收拾人心挽回天意而爲國家千萬年無窮之命脈令皆舉行之則人心歡悅和气可臻民心旣固國本益安欲爲天下蒼生之福子孫帝王萬世之基莫有大於此者矣夫國家之所恃以久長者天命也人心也而天命所在常視人心以爲去就未有不得人心而可以保天命也未有人心旣歸而天命不歸之者欲和人心必惇教化必修禮讓必使之遂其生養於閭閻之下教化行而禮讓興則人知父子君臣之教尊君親上之義則任之以事驅之以役𨿽勞而不怨生養遂而衣食足則人知廉恥思樂妻子保親族盜賊息而苶爭奪淩暴之風矣如此則人心和附天命凝固國家久長之利又莫有過於此者矣姦人細民有以詭術異道而惑人者則抑絕而禁止之使不亂吾民之教信賞罰一號令使人有所守而不爲疑惑賜予有節而不至於濫恩財出有經而不至於妄費則國本充實財用可舒而不至於空乏有司百官全其祿廩使有以養其廉恥天下之人得以休養於田裏之間而有司官吏無貪殘虐害之政則災沴不作太平可臻人心旣和天命攸屬而國之基本自固此誠國家之至計保安天下消弭災變之大者也至於邊防守禦之臣則令其修飭軍伍謹察烽堠以防寇盜此又其所當慮於未然者也今天意如此災變巳極不宜復有所造作以重勞其民當還南京奉謁陵廟告以災變之故保養呈躬休息於無爲數年之後天意旣回始可爲之不宜聽信小人之言復有所興作以誤

陛下於其後彼小人者不知國家憂戚之大計惟欲諂諛順旨以希幸恩寵而巳若復聽其言以爲無害則誤

陛下益甚殆非國家之利也臣不勝惓惓之忠輒冒斧鉞之誅謹陳其愚以復明詔干犯天威不勝恐懼待罪之至惟

陛下矜其狂愚少垂聽鑑

○劉健

敷陳愚見疏

△敷陳愚見疏

先於嘉靖二年六月二十九日該臣本縣移文令臣知會節該欽奉

聖旨優禮老成朝廷巳屢有勑旨了劉健等還著有司時加存問欽此欽遵於次日詣臣家大問臣扶病望闕謝恩訖竊念臣以蜉蝣妄�幺之軀混麟鳳郊藪之迹殿閣則駢聯孤卿之銜品桑楡則重拜問使之旌麾天光被於綠蓑露湑零於擁腫昔平格或能僅有今賤子幸乃並收寵並幹旋老當屯遘將危將殆且悲且歡枕授意令子代書效哀鳴之禽非擇音之鹿無馬卿遺稿於牀頭竊史鰍諫余於牖下竊惟人君莫先於定國定國莫先於正身然君身所謂正者其大要在於畏天嚴以定萬年建國之本奉祖訓以永萬年垂統之本正聖心以端萬年傳家之本勤聖學以淸萬年幾正之本兢兢業業馭朽履冰此古今帝王貽厥燕翼之良謀中興英主能自得師之首政也其次則在於進君子以退小人退小人以安君子所謂君子者公淸直大廉靜光明其學負以道事君之正其節有不可則止之堅操天度之權衡殿國是之位置得是君子用之其引援非道徳之淸流則典刑之故老彼小人者或勸於善或逃於野而天下政治日趨於太平矣所謂小人者陰險姦惡嫉賢妬善納賄招權口密腹劍結奧援以固寵榮諂言路以規舉劾鮮廉寡恥辱道喪心誤是小人用之必引援惡黨以助姦進拔邪佞以延譽彼君子者甘老死於丘樊不遺羞於名教而天下政治咸隳其術中矣昔林甫懷毒於鷹揚而九齡輩驚心於挾兔張銳溺於鼓鑄而懷愼輩貧死於蒸毛邪正進退之機否泰於此攸系此臣拳拳以進君子退小人爲第二義也又其次伏望

皇上守藩邸之初心念靈長之洪祚無以逸遊而啟荒縱之源無以晏安而忘憂勤之念無溺聲色以敝精神無嗜禽酒以昏心志無以狂直不識忌諱而爲言路之罪愆無以請謁陰行詭計而致號令之中止無聽甘言陰爲邪佞以延譽無納讒言以防深厚之詐欺惜賞賫以節民財罷土木以蘇民力選將必登壇之材擁虛品而冒爵賞者無容濫竽練兵必趫關之勇糜廩庾以困徵輸者無令蠶食治道與危機一念恆存於意外內修與外攘大政時加於作新蓋此數者姑舉大凡昔愚臣在講筵之時恆藉以爲諷諫之助後因進講眞徳秀大學衍義之編竊感隋焬帝荒淫敗國之政又上言曰焬帝所爲如此便是禹湯文武之子孫也要滅絕況隋無積善之基者乎狂言犯萬死之誅

先帝無幾微之慍續叨內閣忝與政幾同官悉三壽之良獨臣乏一得之助乃退而恭成一疏思進以仰贊萬幾屬當休退未獲進呈其大意請

聖駕隨時早晏臨禦文華默召輔臣密授懿旨左右分行各授紙筆令其疏寫兩京九卿長貳之賢能各省撫按藩臬之卓異卽於各官銜下直書數言務出知見之眞不墮毀譽之計又時與六卿長貳之中或次第以承宣撫巡藩臬來朝亦不時以賜問其轄內寮屬之賢州縣民牧之最軍民之大利大獘政務之可革可興仰答聖問一如輔臣之例無事虛文仰承徳意會萃僉言繕寫三本以一畱中以備禦覽各以一付之內閣吏部凡遇繁劇之差除不次之超拔更量材品各委責成其未在所舉者照舊循資自知勉勵庶才稱其官官勝其事擇材於無事之日獲用於臨事之時古大臣夾袋之書古賢君書名禦屏之意聖王淸問下民之心或者亦出於此臣肉食四十餘年叨閒十有餘載敢借垂死之筆少贖枉生之愆但蟣虱巳弔於湯沐之旣具犬馬巳迫於帷蓋之旣陳神思荒迷語言狂悖石室祕藏不能啟帝王心印之寶篋雌黃舊筆亦有愧伏翁口授之添文執黃卷以窮言未得於片言隻字存白頭之故習何有於乃志乃心伏惟俯賜哀矜曲加采擇則臣𨿽死之日猶生之年也臣干冒威嚴不勝隕越

○王錫爵

請視朝建儲疏

催發閣中密奏疏

請傳戴暖耳疏

定國論一政體疏

申請舉行泰交用人原奏疏

問安勸諷疏

六疏外密奏

△請視朝建儲疏

伏念臣猥以遭逢起蒿萊而廁丞弼臣有疾痛

皇上憂之臣有死喪

皇上卹之臣之愚不知止老不耐事以及於風波妬媢之場

皇上矜之察之生之全之

皇上之於臣眞父母也夫父母之恩人予當何以爲報哉臣之區區獨有赤心苦口知無不言欲以增

主徳之休明保

皇躬於康固使百神無怨恫四海無流言而庶幾酬知補過之萬一耳頃者竊見今年二月以來

皇上僅一出朝送

潞王殿下再出行

太廟時享其餘常朝日期盡行傳免經筵春講至今未開臣等猶幸每日因散本近侍得以剽聞音旨恭候萬安若外廷百司緬想淸光於九天萬里之遠耳目不接誰能無疑疑則訛言生焉晝居卻事或曰不如向晦之安酒醪卻疾或曰不如勿藥之喜燕婉當禦或曰不如前凝後丞之嚴玩好充陳或曰不如左圖右史之樂夫以小人窺聖人以外廷測宮禁臣之所不敢知也而

皇上苟欲明其不然則莫如勤禦朝講日親外臣使睟穆之天顏緝熙之聖學人人得以望下風而承休問則天下幸甚其或以天气漸暑

聖躬宜於靜攝則宮居十二時中以六時晏息三時遊衍一時定省慈闈二時看關章奏罷曲宴捐細娛專精神滌煩懣使羣下曉然知

上意在尊生不在厭倦在色養不在佚樂也則天下亦幸甚又或以天工人代不必事事身勤則深惟社稷之安早定根本之計升儲出閣發旨自中然後委諸事於閣部付煩言於芻狗則天下亦幸甚此三策者臣之犬馬愚忠以爲苟效其一則

皇上有辭於天下而臣等亦有辭於

皇上今畱中諸疏動至經時冊建吉期杳無明示臣初猶盛气持將順之說以捍流言而至是形影無驗心膽亦孤因竊以身自讎臣之麼■﹝麻外骨內﹞何等人也而近日曖昧之謗尙苦自明忿悁之言屢混髙聽何況

皇上配天罔極之尊比玉無瑕之徳而忍使纖芥疑端不白萬世簣土未覆竟虧九仞則

皇上腹心遇臣魯不得其彌縫匡救一分之助而臣垂老遭際以來止博得完全體膚保守祿位淸夜自思皇恐如此亦尙何顏何面悻悻爭世上之毀譽是非爲哉又閣臣職親地邇密勿輔理之外別無事任乃臣等徒值其地食其食而兼旬累月不接威顏不承顧訪則又何顏何面揚揚冒榮矜寵立羣臣之上爲哉人主𨿽至尊天下𨿽至大宮闈𨿽至深自古未有恃安而不致危積微而不成著者蓋昔我

皇祖世宗間亦嘗齋居西內與外庭隔絕矣然四十載神明不衰萬幾無曠則以屏聲遠色糲飯澣衣手不操奇嬴之算躬不狎馳騁之勞慮不忘稼穡之苦此所以能終始聖神保身而保民也

皇上卽令動法

世宗何不試取寶訓寶錄觀之當時邊廷警報大吏升除與夫稽古考文祈年憂旱等事手批或一日而數下口宣或一人而數反臣以爲如此則不必亟見羣臣血脈通矣當

穆廟在邸時人情頗亦危疑然加冠出封巳判然長幼之序而宮闈無別子筦簟無私禦臣以爲如此則不必更議冊立大本定矣夫法祖不師其心而先襲其迹世人蚩蚩又誰能於迹外信心者此臣之所以爲

皇上惜也且今天下多事正不減

世示朝諸邊苦虜內地苦盜百姓苦年荒吏急

皇上以聖人之明昧爽思憂何所不悟以聖人之勇旰食思政何所不勤矧帝王萬世之大業父子天性之至親而更有待外臣之苦爭惇勸者乎臣聞自古朝廷各有一代之家法漢唐家法原不正故子孫得出入其間若我

朝立國在此則守之亦必在此

皇上卽有隱軫難割之愛必不忍以家法爲私臣等卽有承望無恥之心必不敢以家法爲市今

皇長子倫序巳定

皇上三年前明旨以宣付史官播傳天下冊立之舉去年未行猶曰年未及也今年未行猶曰

潞王未之國也過此皆無說矣而猶拱默遷延日復一日不早下九卿臺諌之議以順臣民瞻戴之情以塞道路揣摩之口此臣之所以日夜拊膺流涕而出血者也

祖廟固有靈忠臣固有心惟

皇上念之臣母子衰殘之命朝露不圖報恩負恩決在今日亦惟

皇上憐之臣不勝懇款激衷冒昧隕越之至

△催發閣中密奏疏

昨該臣與同官臣某臣某連上四揭伏候兪旨經今數日不下伏念臣之不肖謬遇主知每有獻納蒙

皇上批答如流未有停滯至此者且其所言原不曾黨附眾人必主今年冊立之說其理易明其事易處而一槪與外廷諸疏畱中以此連日以來人心轉益洶洶抱非常之憂與不可知之懼者其言滿廷若臣則旣爲

皇上腹心之臣亦頗知

皇上腹心之事臣之憂懼與眾人不同臣所憂者

皇上耳煩於言心煩於慮有郁而不得解有怒而不得伸或至精神結濇寢飯失調此臣之所爲

皇上憂也臣所懼者

皇上方踟躕卻顧以待人心之定而人心久之不定或至美反成過信復變疑使匹夫小人得睥睨宮禁之事瀘談橫議得把握朝廷之權此臣之所爲

皇上懼也臣今進難見

皇上之面退難捍眾人之口如父母疾而子不能操藥父母怒而子不能操箠臣身何惜臣心何安爲此日夜傾耳瞪目以候徳音之下𨿽詬責交萃不敢言羞疾病支離不敢言困七十九歲老母委頓近京百里之內不敢言私笥有

皇上賜衣不敢服櫝有

皇上賜金不敢用考滿過期而不敢報余忠欲獻而不敢陳誠自念數千里衝寒茹苦而來於此不用其誠更於何處用誠於此不得其言更有何事可言此臣之所以飲泣呼天歸裝巳束而猶戀戀於一日之在朝以冀望寬愉之色冀承罄欬之音者臣之誠懇天地所憐亦幸

皇上三思始終召臣之意爲何臣黽勉赴召之意爲何亟采愚言俯垂批答或確訂明年之期或先頒出閣之諭使羣疑稍解朝聽不嘩

皇上歡然舉萬年之觴而小臣亦自慶都兪一堂之會矣臣不勝企悚迫切之至

△請傳戴暖耳疏

臣伏見連日雪後風寒異常百官尙未蒙恩傳戴暖耳在

聖主或深居暖閣不知外寒在微臣則歷事

先朝頗諳舊典蓋

祖宗二百年來歲傳暖耳示體悉於等威之外乃故事中之特恩所以百官傳衣不謝而傳暖耳獨謝此燔肉醴酒之類物微禮重古人以此窺君心之取捨驗政事之勤替不可忽也大抵人臣有不公不法之罪寧峻其譴訶之法不可無故而賤厭若無故而厭賤則重道義識廉恥之人日遠而讒謟面諛廝輿牧養之人日近臣竊懼焉爲此不憚瑣屑具揭上請伏望

皇上少思足寒之傷心母愛餼羊而廢禮臣幸甚四方聞之亦幸甚

△定國論一政體疏

該臣病乞骸骨伏蒙

皇上特諭勉畱所有一念狗馬余忠謹蓄以待靑蒲之對至於國論政體所在願與大小臣工剖心滌慮以共成蕩平正直之治者請得頌言而陳之臣幸得與諸臣立不諱之朝事明聖之主以至人無擇言言無擇官皆得揚眉吐气論天下事豈非甚盛𨿽然言太輕則浮太煩則亂太執則頗太深則刻就此甚盛中亦不無大可憂者臣之所憂不爲臣亦不爲諸臣獨念上下相信而後政事可修相重而後論說可入今言不巳而漸輕輕不巳而漸厭使君父視外廷之論奏如賈豎之爭言因一人而疑眾人因一事而疑眾事上下之際無復相信相重之意後𨿽有忠言讜論亦將格而不入此臣之憂也古稱有對則爭興爭興則黨立𨿽聖明在宥萬不至如前代之黨禍然朝中議論已分兩岐恐因水火之爭致成左右之袒此以彼爲邪彼以此爲邪使天下之士智力殫於相伺名望損於相詆卽使一彼一此一勝一負朝廷亦止得一半人才之用若使於兩持終於兩敗不但人才盡壞亦且國體大傷此臣之憂也上有匠處分而下未必服則其勢必爭下有所爭執而上未必亮則其勢必處處之而仍不服爭之而彌不亮則處者益處爭者益爭下以忤上爲髙上以反汗爲恥上下相激何事不有譬之水然波方起而擊之以石則其躍彌髙譬之石然方出於火而卽沃之以水則其壞彌速此又臣之憂也大抵數年議論始於相矯成於相激事未必平是以有激激之一字卽爲不平彼旣不平此復相矯前獘𨿽矯後議復生議數更而難窮法數更而難守事數更而難睹其效人數更而難課其成政事不修紀綱不振皆始於此今習尙巳成極重難反旣不當激之過顙又不當峻若防川則莫若導之使言而總之使一竊謂題覆宜愼聽納宜公甄別宜先勘核宜審向者

皇上嘗嚴出位之禁矣臣以爲不必禁也古人所患於盈庭者苐以莫執其咎耳如使言有歸著事有總萃則𨿽盈庭何害臣請一切章奏悉下部議是曰是非曰非可行卽行當止卽止以言責事以事責功卓有執持毫不假借使天下議論總條貫而歸六部六部題覆別黑白而定一尊嘉言用之足爲益而妄言置之不爲損則在廷議論更患其少耳所謂覆題宜愼者此也孔子曰君子不以言舉人不以人廢言兩者低昂之間實相爲用乃臣見近來聽言之獘往往不問其所言之事而先揣其所以言之心故上之視言愈賤則下之挾言愈貴其究也上不勝下賊不勝貴而聽言與用人卒兩不得其平臣以爲鄕有鄕評官有官箴使其人不肖朝廷原自有黜陟之權而何必於聽納之時逆意深求如此自今請一斷於孔子之說就言論言不主必賤就人論人不主必貴使士絕踰涯之望則無所爲而言自公朝開翕受之途則無所激而气自平所謂聽納宜公者此也天下之人品不齊迹同心異言同行異者誠不可不辧然必先用其賢而徐簡其不賢亟暴其長而薄責其所短然後眾心愧服物論自平乃臣又見近來淹棄諸臣之中蓋有素心馴行卓然流俗之外者而或屢推未報或一斥不復朝廷旣不盡得眞才之用而天下且得借爲議論之端此所謂推波助瀾澄之愈濁不若盡捐前忤以次特表用之庶幾舉直而枉自錯忘我而人自安所謂甄別宜先者此也朝廷用捨多憑舉劾任巳則耳目不廣任眾則毀譽易淆比年以來幾於朝無完人人無完行言者以爲必有辧者以爲必無當事者不復窮詰有無但爲調停量處若其事果虛則是近在輦轂猶有不白之冤若其事果實則旣聞於朝廷豈有不行之法近時法紀縱弛勸懲不立人才缺乏推用不敷獘率繇此請諭廷臣以後論人者須的列年月明指左驗下部查勘務求確實實者理法自甘虛者心迹自白被言者虛實旣定言之者是非自明所謂勘劾宜審者此也凡此皆所以導之使言而總之使一以至臣所以自處處人者亦敢聞於

皇上而並以告天下以與士大夫更始夫威福還朝廷政事還六部此先臣徐階之言而臣夙所服膺者也然部臣之題覆閣臣之票擬皆某此一事耳所事一君所理一事豈得自分彼此唐介有言身在政府而事不預聞卽上有所問何以爲對臣旣謬在此地一切政務豈得全不與知然事各有主者亦非臣所敢自擅大興革大利病當亦不妨商確就臣所見未必盡是各部院參酌事理題奏不必盡以狥臣就部院所見間有未是臣等參酌事理請旨裁決亦不必盡狥各部院事有可否事過卽休言有同異言過卽休總之期於至公至當共濟國事而巳史稱諸葛亮爲相集眾思廣忠益布所失於天下謂僚屬曰諸君能攻亮之過則事可立也臣之不敏請事斯語自今以往敢謂無過如其有過使當與天下明白見之與天下明白攺之人以平心易气言之臣以平心易气受之臣素有淺中狷狹之名未必一旦化而爲雅量顧今事任及身茹荼知苦竊計以爲朝廷所與共理天下國家者天臣及百執事耳心須耳目耳目須手足今手足仇耳目耳目又仇心心與耳目手足相仇而身受其病臣誠不忍以臣等之爭而使病移於天下國家又誠不忍以天下國家之事爲臣等私事而使扶持國體調燮人情之勞反盡委之君父且天下有眞是有眞非是中有非非中有是不講自明愈講愈不明不爭自定愈爭愈不定故臣願先自處於不講不爭之地以成大臣小臣此肩事主之忠事之理亂當責之於臣臣之得失當付之天下巳有未當卽當捨巳以從人人有未確不妨舍人而從理此外嘵嘵苟非有大撓時政大惑人心者請一切以諸葛亮之言處之此臣所以報國家而忠

皇上之職分也抑臣又�惟臣等以二三寒士參預政務惟藉

皇上之知遇故其體隆藉

皇上之明斷故其事舉譬之星然依天而髙依日月而明當其上列則有光芒及其下隕與石無異若使宮禁隔於邃嚴威顏違於咫尺𨿽鈴閣之下卽同外臣有何機略而能康濟有何倚恃而敢主持且君臣相隔上下不交伏禍隱憂難以言悉卽

皇上神聖獨斷羣下莫敢窺然以此爲法後世必有受其獘者天下見臣等備員輔弼之司而終歲不一蒙接遇則安得不輕宮府隔絕而茫然不知事之所出則安得不疑喜怒而時有不測則乘不測而疑章奏有時而不報則乘不報而疑閣臣處見輕見疑之勢日凜凜救過不給安能展布四體以佐聖政萬分一哉伏望

皇上勤批答以明聖斷平喜怒以調聖情時禦朝講以圖政理而決雍蔽臣等亦得依未光奉隆旨以盡款款之愚忠若猶政事不修朝廷不治則治臣之罪以彰其慢惟

皇上一加意於臣言臣於前月中巳進有召見一揭方屏息俟報而特恐倉皇造膝之頃不能盡所欲言是用竊取周易泰交之義略陳要務如此蓋主與臣交大臣與小臣交當事者與言事者交皆所與共成泰道以定國論以一政體者也臣不勝悚息願望之至

△申請舉行泰交用人原奏疏

臣前上泰交用人二疏並蒙

皇上俯鑑愚忠溫旨批答臣不勝受知受眷剌心刻骨之感乃連月以來引領以望舉行而猶未也臣伏而自疑天下亦因而欵臣臣初惟甘心受欵而巳旣復思輔弼之職當直引君事爲巳事又當直以巳心格君心譬之立表必見景操劵必取償非僅僅以議論塞責茹納示廣巳也今皇上有英明獨斷之聖徳而臣不能闡揚有抑囂止競之盛心而臣不能宣布甚至反累

皇上損威遷怒重致紛紛則臣股肱一體之謂何而敢復支吾推委以負知眷乎夫今之以禦朝請以用廢棄諸臣請者非不累牘連章然臣竊恨其言之不詳而發之大激何者

皇上𨿽靜攝累年而朝無不閱之章奏下情可謂達矣官無不舉之職業賢路可謂開矣惟是朝講之久輟也蓋或以手批目覽卽爲勵精而垂裳數刻之雍容未必遽關紀綱之興廢耳乃言者務別尋疑端以怠政歸

皇上宜

皇上之玩而不聽也其廢棄諸臣之不卽用也蓋或以官充事辦原無乏才而艸野數人之用捨未必遽系天下之安危耳乃言者務爲激詞以拒言歸

皇上宜

皇上之怒而不聽也一不聽而疑者愈疑激者愈激其始皆起於知

皇上之不深夫匹夫庶士尙可以知不知聽之人是不是信之巳若天予而不見知於臣民則舉凡發號施令與慶賞刑威之權皆將日輕日褻而又何所恃以制天下哉今夫小民不畏上帝而畏有司非有司之權加於上帝也上帝之嚬笑難知而有司之喜怒易知也惟遠人故難知惟近人故易知

皇上乃不從其近而獨從其遠豈以齋宮決事有

皇祖成法在乎

皇祖從民間繼統早歲英聲睿斷巳震懾於人之耳目故晚季深居大內而人曉然無釜鬵之疑今

皇上𨿽天縱之資同符

皇祖而生長於深宮之中出匣光茫巳半爲張居正所掩蔽迨居正事敗朦朧之迹尙未分明而巳拱手稱神君矣天下誰復知之卽其間聖問之周詳禦筆之絢爛自臣等二三親臣之外亦罕能耳聞目見者而天下又誰能信之

皇上縱自信其實未嘗怠荒決不至叢脞然以舜之至聖而尙有倦勤之時湯之貽謀而尙有風愆之警

皇上能必臨禦千萬年之後盡如今日而千萬世之聖子神孫能盡如

皇上乎萬一勵精之念少弛而以靜攝爲故事則舉天下元元一綫之命脈不免內寄於房帷之意向近侍之喉舌居常慮變可爲寒心今之言者動以隔絕旁落爲疑夫今特其似耳循此道而不變後必漸至於眞方其似則人皆敢言而及其眞則人將不敢言臣爲此慮故於建言得罪諸臣每有揭解實非慱休休好善之名蓋常恐國家萬一有不敢言之時而預養其敢言之气然則何不乘此泰運方隆之日聯屬宮府以杜絕禍源必待眞旁落而後救也且今天下之士風澆薄甚矣議論亦太多端矣其始實以二三君故有身當其事者洞然無疑恬然無怨而旁人故爲離跂攘臂以描寫異同之形引繩批根以構合水火之釁此其呚可察也今

皇上察其影不察其形徒知眾之所附者爲黨而不知爲眾所附者之未必黨徒知請用廢棄諸臣之爲黨附而不知用之正所以破其黨徒知用之必借勢以爲援而不知不用則反能借聲以爲援徒知重處以明示多言之戒而不知不處以默奪嗜言之利蓋抑囂止競各有時宜譬如潢汗之水則塞之而怒決之水則必疏之爝炬之火則撲之而蘊崇之火則必宣之今一槪目之爲黨但有撲塞更不疏宣使不黨者坐眞黨之累眞黨者反驅而入於不黨之交此近來朝廷之上聚訟所以滋起而吏道爲之益雜也今天下東西交訌南北並荒財困民窮兵疲食盡實政有闕信非一端顧此禦朝用人兩事似於虛而不急而天下之實政要皆待此而舉不然則一令出人爭以意伺之一人用人爭以說■﹝扌棄﹞之卽黜虛崇實之諭祇托空言而臣等亦萬萬無以佐末議矣故今臣不憚饒舌再請將臣友交用人二疏稍畱神觀覽斟酌施行使百官庶府皆得與臣等共覩聖容親聆聖論則壅蔽之疑何何而生使廢錮諸臣中類得以實行實政聽推擇於公論有賢者進有能者使則同異之兼何自而構又使天下之人知臣等進退得關其忠論說得行其志不但以體貌見寵爵祿見縻則窺伺阻撓之隙何自而成有如

皇上不欲循常朝之制亦請間禦便殿召臣等與部院大臣從容咨詢旣彰聖徳亦因可以揣知臣下之忠佞又有如

皇上不欲以雨露廢雷霆之威則亦請罰如其人人如其事而止或偶觸盛怒則怒過而徐思之或本激人言則言巳而自手之若乙代甲受譴而譴因事增加適示人以可測而教之易犯耳善用威者宜不如是也臣且不遐遠引卽

皇祖季年手札諭部院諭天下大事不少於閣臣又常命部中錄放罪謫諸臣列名者百四十餘人而報罷者六人耳況罪之不至於謫者乎

皇上若永言法祖則巳事可考矣臣身參帷幄口熟鹽梅所言實至委至詳至眞至苦與外人疼痛不著矢口陳說者不同其所請又皆至易至簡量今日所能行與外人之責難求備者不同至就中用人一事臣原主分別材品憑

皇上之取裁與外臣之偏右建言者不同

皇上政不必以市恩植黨之說先入於胸槪疑臣等也昨日玉牒報成蒙

皇上特旨將臣加官蔭子三疏懇辭然後得免因復念

皇上天髙地厚之恩苟可以榮臣之身者且不惜度越眾人大破常格而與之則何惜容臣之一見行臣之一言臣親病身衰子孫單弱功名之代巳矣與其以身受官不若使之志行而業乎其官與其推恩未成之子孫藉之報王不若多舉天下巳用未用之賢者與之共報王伏望

皇上聽臣言行則實行莫再以溫旨泛常批答了事使臣不枉此一出外臣亦不枉其責臣望臣之心世道人心在此一舉臣不勝懇祈激切之至

△問安勸諷疏

臣昨蒙

天恩存問不勝感激巳於前三日望闕拜表恭謝遣孫賫上旣而京師忽有報至以

皇上玉體偶於二月中微感風痰眠食少損臣又不勝憂疑旋而罷礦稅出系因起廢官報至則臣又不勝驚喜北向稽首而祝曰此萬年天子消禳保福第一義也旣果聞傳諭之後

聖體一汗而愈此時料巳告慶郊廟臨見羣臣眞普天大美大快之事而臣愚夙叨近密勿渥被恩私敢獨於萬眾謳歌之中無一言道喜哉竊聞之賤臣庶女義烈可以激風霜志士勇夫精誠可以貫金石豈有上天篤生之子而一念之轉移呼吸不與上天之和气相符四海共戴之君而萬年之福祿壽考不與四海之頌聲相應者乎臣固以天人感應之理測之而知

皇躬勿藥有喜必不待蓍龜而決也芻蕘之愚別無一得可獻竊謂前鑑非遠昔何以氛祲疊奏變亂頻仍今何以人謠大同天心祗豫

皇上至神至明可觸類而推山礦稅諸使云擾徧海內而逆徒狂酋相與公傳僞檄駕以爲名

皇上不聞之乎聞之則𨿽羣奴梟斬萬叚而償不得國骿之傷孰與今日雷轟電掃萬魔迸散之爲榮又前此朝堂之上大臣灑涕而憂小臣矢口而爭甚者爲狂爲激幾如罵詈

皇上不聞之乎聞之則𨿽一切畱中不理而消不得聖懷之郁孰與今日上恬不熙四門洞開之爲畼臣固以人和測天和又以聖體占聖徳而知

皇上之必無反汗也苐海濱遐遠裏俗囂訛信宿以來流言數起有謂

聖諭巳傳旋卽攺悔者有徧揭匿名榜於城四門鼓煽搖惑者臣竊以理度之礦稅不罷則巳罷則明旨一下各衙門巳卽刻發行外鄕遠郡巳實時傳到豈有可再收回之理乎人情方其久苦無聊中心孤气衰尙能彊忍及至快意當前美談在口而旋又奪之巳哺之食旣還之命豈有不嘩然鼎沸之理此得失利害昭然甚明豈聖明容有不知而愚民無端妄言祗自作口業耳抑有愚慮凡朝廷便民之政必爲羣小人所甚不便而百計阻撓之至於礦稅尢其榮身肥家所以爲命不忍一朝奪去者彼必外托於孝順進奉之名而陰行其諂諛逢迎之說或曰此大利也或曰此成命也至於上而幹和召災則或曰聖躬小疾巳愈不煩懺悔也下而擾民激變則或曰有司自能剿撫無足深慮也凡爲此說者

皇上倘不忍難割之愛誤而一入其中則所損不小臣今且不遐遠憂試徵近事當玉體違豫時診視調理必問太醫不問目前孝順進奉之人也撿方制餌必取諸藥庫不取諸四方燒采抽辦之物也

皇上試以此痛定思痛足知此身日用飲食之外俱爲長物𨿽積金如山載寶滿車而緩急不得其一匕一筯之用譬之灰塵過眼了無重輕糞土沾身方當澡滌豈可更爲之心煩於鳩斂體倦於經營抗天怒以競錐刀匯人愁以充囊橐乎臣聞天心仁愛人君必近示之小災而遠伏其大警社稷宗廟之身不可嘗試匹夫匹婦之賤或能勝予故願

皇上乘此天休方至之機聖斷攺張之日盡屏謟佞猛決狐疑曠然與天下更始則臣見聖心日間而無事朝堂日靜而無嘩玉板鏤鴻明之徳神寶薦萬斯之年豈不休哉豈不盛哉蓬蒿遠臣避嫌引分巳十年不敢言朝事而及玆猥蒙念舊之恩屬耳維新之政不勝感喜交極間進一言然願

皇上陰采臣忠母發臣疏以俯全臣思不出位之分狗馬一念之誠臣愚辛甚天下幸甚臣不勝欣頌祈懇之至

△六疏外密奏

臣惟古稱報恩有生銜環死結艸者乃臣今日所蒙玾不勝銜艸不勝結矣惟是旦暮危喘死生永訣積有野人芹曝之獻若不及今少效萬一竊恐魂魄私恨永無暝目之期記得同官幹愼行尙書馮琦皆於奄忽之中進危明之論而臣腔血未冷忍遂恝然凡今言時政者皆云稅差未撤章疏久畱九卿科道之不補建言罪廢之不召以爲最關理亂而臣則謂此皆廷臣及臣等之所巳言

皇上所再三許以罷革許以發行者也羣臣所候者

皇上之旨也

皇上自有旨而自發之復以誰候哉伏讀

聖諭有邊疆多事朕躬日夜焦勞等語顧臣竊謂今日所憂乃不在邊疆而在朝廷不在寇亂而在人心人心之離又不在一時而在平日年復一年苟幸無事則可相安於忘言而今滇南遼左絡繹告變臣近鄕淛直一帶且大荒大亂不成地方矣感天動人更無他事惟望卽將年來累下之旨早踐而力行之救災在此政亂亦在此臣姑不暇遠引且以近事驗之如一冊立也王家屏請之未行也而人競以爲忠至於一日舉行而舉朝頌大聖人之作爲無敢有一人分功者豈非不行則善歸於臣行則善歸於君乎一建言也在艾穆等人爭言其短而鄒元標等人爭言其長豈非用之則名在上而不用則名在下乎一稅使也陳奉之惡過幹楊榮楚人庂怨深於滇南而奉身與楚俱完榮身與滇俱敝豈非早則權在朝廷而遲則權在亂民乎一行取也昔時三年一取何以帖然今八九年一取何以反嘩豈非早則公論定於上遲則私議淆於下乎此皆可反推而得不待臣言者以

皇上神明天縱從前一二大事何嘗終尼不行然必至於望者倦言者厭紀綱壞盡怨讎擔盡

皇上費幾多嗔怒又代大臣費幾多辧白至於不得巳而後行此如膏雨久屯黍苗先稿霜雪後時螟蝝巳生其中釀亂基禍有不可勝言者矣而

皇上且見以爲緩而無害也遂至於無所不緩適有傳戶部告急疏者倉無數萬之儲軍無半年之餉二百年來未有此極窘極急之時而東南水災又告矣太倉又將闕一歲之儲邊軍又將闕數年之餉矣中外洶洶朝不圖夕有如倭虜乘虛邊腹盡亂能俴戶兵二部空手應敵乎內帑之儲能終扃而不發卽發亦能濟於事乎嘗讀史至唐徳宗以累年瓊林大盈之儲不能償糲食菜餅之怨是可見聚財不如散財而散財早則錙銖當丘山之用散財遲則丘山不能當錙銖之用臣前所言遲早緩急之說卽此亦是喫緊事也又臣每見近來朝廷庶政業脞總繇

皇上疑外臣之多懷二心如近日南北黨議及行取之紛紛是也然疑其人則當顯究其人之是非不當爲人而並疑其事疑其事則當直窮其事之得失不當爲一事而旁及於事事夫聖明在上至於事事可疑而天下仍無一事可爲者然則錢糧之進收武官之遷除內臣之奏訐獨何爲朝發而夕下若斯之急也人𨿽堯舜誰能無過要以亟斷亟行縱有瑕疵終不失爲日月暫時之食而稽畱不決縱萬全萬當常爲風雨如晦之時祖宗徳澤不可長恃宗廟神靈不可長保惟

皇上思之思之愼之愼之臣今巳矣祗此蒙瞍迂論萬里可以當面談寸絲可以補衮闕而尙有發揮未盡者前巳附之首疏密揭中

皇上倘一並撿納亟賜施行政可不須見臣之面而臣亦可少抒戀闕之懷巳緣奉

聖躬焦勞之諭且適當此燃眉厝火之時憂不得不深言不得不直蓋亦股��體之誼當然而萬諱不敢避萬譴不敢逃者也古記有之鳥之將死其鳴衷人之將死其言善所望

皇上以死憐臣就以此疏當臣遺表臣不勝��涕哽之至

皇明文徵卷二十五

●皇明文徵卷二十六

晉江何喬遠穉孝選

疏二﹝忠懇二﹞

◆忠懇二

呂坤

馮琦

○呂坤

直陳天下安危聖躬禍福疏

△直陳天下安危聖躬禍福疏

臣聞治亂之兆垂示在天治亂之機召致在人切見元旦以來天气昏黃日光黯淡古者以爲亂徵臣不習天文但觀人事當今天下之勢亂象巳形而亂勢未動天下之人亂心巳辦而亂人未倡今日之政皆撥亂機而使之動助亂人而使之倡者也臣欲慟哭嘔血於

陛下之前盡吐腹心無繇得見踟躕累月欲直言極諫近侵越而極嫌欲保位全軀終淒切而不忍反復思維與其它日出無及之言貽

陛下以無及之悔不若今日進未事之說勸

陛下爲先事之圖惟望少寬雷擊之怒細垂電燭之光三復臣言萬補聖治

陛下知天子之所以尊乎輳天下之億兆生靈而處其上也又知億兆生靈之樂天下乎賴其休養生息以保身家也譬之延燎束千莖葦荻而火焰輝煌葦荻散而火光無所附矣民葦荻而君火光也譬之禪塔聚百萬磚石而寶瓶髙閣磚瓦折而寶瓶無所著矣民磚石而君寶瓶也故曰君民一體休戚相關欲衍靈長國祚於萬年惟有固結人心之四字昔者二帝三王之爲君豈不以崇髙富貴之可恃乃曰四海困窮天祿永終者何知君臣之安危社稷之存亡百姓操其權故曰五帝愛民三王愛民蓋世之幸亂之民四焉皆取天下者之所資而棄天下者之所懼也一曰無聊之民飽溫無繇身家俱困安貧守分未必能生世變兵興或能苟活因懷思亂之心以緩須臾之死二曰無行之民气髙性悍玩法輕生或結黨而占窩開場或呼羣而鬭雞走狗居常愛玉帛子女爲法所拘有變則刼掠奸淫惟欲是遂三曰邪說之民白蓮結社黑夜相期教主傳頭名下成千成萬越鄕隔省密中獨往獨來情若室家義同生死倘有招呼之首此其歸附之人四曰不軌之民懷圖帝圖王之心爲乘機啟釁之計或覩天變而煽惑人心或因民心而收結眾志惟幸目前有變不樂天下太乎此四民者何代無之

皇上約巳愛人損上益下則無聊者思歸無行者守法邪說者無售其姦不軌者不得行智四民者皆我赤子一失其心而隳其計四民者皆我寇讎昔者胡元疆土大於我

朝未亂之先天下全盛我

太祖布衣單身提三尺劍唾手而得之者何四民之心胡元失之而

太祖收之也今天下蒼生貧富可知矣自臣覩記以來何嘗無凶歲未聞有連歲之凶何嘗無歉省未見有數省之歉乃萬曆十年之後無歲不告災傷一災動連數省近日撫按以賑濟不可屢求存畱不可終免起運不可缺乏軍國不可匱詘故災傷之報殊稀催科之嚴如故豈不哀民勢不可巳也臣久爲外吏熟知民艱自饑饉以來官倉空而庫藏竭民十室而九空

陛下赤子凍骨冷肌冬無被絮者居其半饑腸餓腹日不再食者居其半流民未復鄕井棄地尙多荒蕪存者代去者賠糧生者爲死者頂役破屋頹墻風雨不蔽單衣濕地苫槁不完男女啼饑號寒父母吞聲飲血君門萬里誰復垂憐

陛下見此情當必澘然淚下今國家之財用耗竭可知矣數年以來壽宮之費幾百萬織�之費幾百萬寧夏之變幾百萬黃河之費幾百萬今大工之費又幾百萬采木之費又幾百萬以上錢糧半非歲額年年此土年年此民豈天雨菽粟地湧金銀邪

陛下豈不曰吾多取諸府庫未必盡派閭閻夫甕內所汲皆井中之泉杯中所酌皆壺中之酒臣恐井意則甕涸壺盡則杯空百姓不足君孰與足今國家之防禦疏略可知矣三大營之兵以衛京師也朝朝炮震如雷乃馬半尫羸而人半老弱九邊之兵以禦虜寇也處處甲光耀日皆勇於挾上而怯於臨戎外衛之兵以備徵調資守禦也操練虛文騎射故事伍缺於役占家累於需求皮骨僅存折衝奚賴總之士卒稱百萬無能攻能守之兵武弁豈止萬人無三戰三捷之將其餘郡邑之武備全疏庫無干戈門無石矢城多頹廢誰是修築之人鄕有村落殊無保障之法官不足糧艸民不曉甲兵設有千騎橫行家家無活路萬人圍困處處無堅城臣所爲四等亂民一倡萬應當此之時邊軍固疆圉不敢動衛所守城池不敢動計無所出必選民丁以怨民鬭怨民誰肯合戰以赤子政赤子誰肯效死

祖宗二百三十年百戰山河何忍坐視臣切爲

陛下憂之故曰人心者國家之命脈也不可失也今日之人心臣何敢言惟望

陛下擇其無損於國家有益於天下者收之而巳請言收人心之大者數事可乎洮蘭之間气寒土薄小民無計爲生則織造貨販以餬口自��以來數日限追官府散流聞急於星火百姓苦於催迫遂棄農桑稔綫者數十萬百戶之作者聚數百萬人提花染色日夜無休千手經年不成一疋且是物也曬晾不早郥白蛀卽生風日大頻則紅色易落多積耽心久積無益況山西之紬蘇松之紗羅緞絹歲額巳自日盈加造豈因缺乏臣以爲一縷一絲皆出民力與其積於無用勞費財空孰若定以有常隨取隨足假如四季袍服歲用千疋則造一年預造一年是宮中省收藏之累歲歲見新天下無多取之憂人人樂辦且花樣欲新則隨時攺造此處增數則彼處減機那借工銀將余補乏此無損於

陛下而有益於蒼生何憚而不爲至於饒州磁器西域回靑總是有餘不急之物徒累敲骨捶髓之民望

陛下一切停罷而江南陜西之人心收內府宮庭自須大木而采木之苦

陛下聞之乎臣自一木言之丈八之圍非百年之物或孤生仞崖或叢長千里蠎蛇雜居之處毒霧常濃巖谷寂寞之間人煙絕少塞暑饑渴瘟疫瘴癘而死者無論矣乃一木初臥千夫難移隔澗作橋越山引撁每日一祭神明每行不過數步倘遭艱難之處跌傷壓死常至百人蜀民語曰入山一千出山五百苦可知也至於磕撞之處豈有傷痕而官責民償謂不合式經年累月拽到河邊待秋水以漂衝多轉折而底滯依然無用重去伐山每木一根官價須去千兩北來都下爲費不止萬金臣見川貴湖廣之民談及采木莫不哽咽所願寰居安若太山邦本固如盤石卽茅茨若神堯卑宮如大禹何損九重五位之尊益昭二帝三王之治且木能生火積久易焚前年山西廠之災是也見今大工木料業巳報完采辦新枋止需後用倘少其數目多其歲月減其尺寸增其價值而川貴湖廣之人心收山澤之藏本非山澤棄物但天下大害伏於大利之中也故軍國告匱則一開饑饉告急則一開如嘉靖年間開河南礦洞勑該省撫按誰敢侵削殃民南陽等府數歲饑荒今日之民卽前歲子食父肉人食鴈糞

陛下發銀賑濟之民也菜色未變生气稍回自報殷實戶而民半驚逃自一切在官供應礦夫工食官兵口糧皆倚辦於殷實戶而民多累死自都禦史李盛春嚴旨切責而撫按避嫌鄖陽巡撫馬鳴鑾前與臣書謂六十餘頃之地常聚十萬之眾文家洞近二千人開之三且止見砂十六眼銀之有無費之多寡可槪知矣今礦稅無利散民間而坐數納銀民亦不能支括庫銀而無礦代解欽差二使亦有從實開報之心而仲春貪殘肆虐爲攘奪侵欺之計朝廷得一金郡縣費千金有司不敢聲說撫按不敢上聞此豈

陛下開礦之初意哉伏乞敕下各省使臣嚴禁散砂不許借解但有侵奪小民捏害小民如仲春者必誅無赦而各省之人心收官店租銀收解自趙承勛造四千之說而皇店開自朝廷有內官之遣而采搉重夫市井之地貧民求升合賺絲毫以活身家者也

陛下以萬乘之尊享萬方之貴何賴彼錐末之微財褻此崇髙之大體乎且馮保八店爲居幾何而歲有四千金之方課乎解進之數旣有四千徵收之銀豈止數倍不奪市民將安取足乎今勢豪之家用僕開店所在居民尙且忍气吞聲莫敢與較而況朝廷遣使賜之勑書以泰山壓卵之威行密网竭漁之法民間之苦無問可知縱使內臣廉靜不援市民而長隨之下各有長隨掛搭之中各有掛搭彊吞橫噬獨占羣侵內臣無繇知冤民何繇訴夫楊村張家灣南通省直北接都城天下咽喉之地也

陛下鎖此咽喉不及一年商賈不至緩急之用將安取給不獨此也都下近日訛傳有太監營求鎭守之說極知此言無據亦足驚擾人心蓋正徳年間曾差鎭守矣致九邊搖動四海驛騷太監數十萬人流毒幾省我

皇祖登極盡取回京萬頃皇莊盡還民業而人心大悅天下始安實錄見在可考也臣望

陛下將兩店內臣仍取回京原坐租銀責令所在有司照數解進如有遲延短少罷斥其官是無減額銀兩有光聖徳此一舉也而畿甸之人心收天下宗室不減數萬皆

九廟子孫天家骨肉也倘罪不赦則

祖法自嚴楚王毫無惡狀而王守仁王錦襲以徹地神姦瞞天大謊籍隔數千里而冒認王弼子孫事隔三百年而捏稱受寄財產中間僞造絲綸假傳詔旨明欺

聖主暗陷親王王錦襲肆不恭之狀人人弗堪楚王抱不白之冤日日慟哭所幸防範得法竟保無虞有如楚王衘恨自殺

陛下何辭以謝

髙皇帝之靈乎傷大小宗藩之心切中外臣民之齒此兩賊者罪應誅死

陛下不下法司而止令回籍臣恐姦宄操恐嚇之權善良無自必之命一開告訐萬姓驚疑誰無仇人難逃怨口所關世道人心良非細故矣夫爲善不二成言攺過何妨更令

陛下幸發綸音令彼此巡按禦史梟示兩人使天下曉然知

聖天子之明正三尺而親睦九族也將疑議盡釋而天下宗藩之心收崇信伯之貧通國所知也十箱珠寶之誣亦通國所知也始焉懼於科道之風聞嚴追誠不爲過今也眞知崇信伯之枉冤又禁錮之實害無辜矣聖人舉動正大光明

陛下何不直示聽言之悞嚴緝揭害之姦還費甲金革去之祿復五城廠衛降勑之官釋王坤覺大義之罪所謂過也無人日月之明爽然慨然益見乾坤之度此一舉也而勛戚之人心收法者所以平天下之情服罪人之心者應輕應重

太祖旣定爲律情重情輕

列聖又增爲例如輕重可以就喜怒之情則律例不得爲一定之法臣待罪刑部三年矣每見詔獄一下持平者多拂

上意甚則加重而降司官從重者皆當

聖心故司官遷就以逃譴怒如往年陳恐等以隱瞞家產坐盜王正等以知情藏匿擬徒甄常照等誣白晝搶奪擬止皆臣等欺天罔人巳自廢法

陛下猶以爲輕俱加處死如近日李吉等本非把持也而必欲擬軍張澤等預支局料也而必欲追銀夫財庫本無揭瓦也而少監王進忠等必欲坐盜此皆眞屈眞枉臣等不敢執奏而

陛下安知其冤臣願

陛下俯從司寇之平勉就

祖宗之法而囹圄之人心收自古聖明之君豈樂誹謗之語然而下求賢之詔賞直諫之臣者知天下之存亡系言路通塞言官者朝廷耳目也不可不重比年以來新進小生好矜名節遂激

陛下之怒波及臺省之臣驅逐旣多選補皆罷臣以爲天閽邃密法座崇嚴若不廣達四聰何繇明見萬里今

陛下所聞皆眾人之所敢言也其不敢言者

陛下不得聞矣一人孤立萬乘之上四海皆存叵測之心而人君不得聞不敢言之語此一時之快而他日之憂也臣願

陛下思

祖宗廣置言官之意爲國家不爲言官釋監候之曹學程還一勾之科道撿建言得罪之逐臣分別召用應復除者卽與除復應行取者卽爲行取以後如行止不端建白不當者勑下吏部分別降斥此亦足示忝矣何至禁錮於旣往杜絕於將來快潛伏之姦養壅蔽之禍哉至遲天下多故全賴官吏彈壓吏部用人本爲計安社稷此其關系國家最急最重果吏部非人則聽科道紏彈卽爲罷斥果吏部得人則聽其推遷選取早賜施行庶練兵督餉者無廢缺之事候銓待補者無典賣之憂而士大夫之心收我

朝敵國外患惟南倭北虜稱雄倭居大海之中豈能航糗糒逐突中原亦豈能自浙閩蠶食上國哉惟是朝鮮附在東陲近在吾掖平壤西鄰鴨綠晉州直對登萊倘倭奴取而有之藉朝鮮之眾爲兵就朝鮮之地爲食生聚訓練窺視天朝進則斷漕運據通倉而絕我餉道退則營全慶守平壤而窺我遼東不及一年京城坐困此國家之大憂也夫我合朝鮮是爲兩力我尙懷勝負之憂委如合朝鮮是爲兩倭益費支持之力臣以爲朝鮮一失其勢必爭與其爭千旣亡之後孰若救於未敗之前與其單力而敵兩倭孰若並力而敵一倭乎乃朝鮮請兵而二三其說許兵而延緩其期或謂屬國遠戌或言兵餉難圖甘心剝膚之災袖手燃眉之急諺曰小費偏請大費無益今朝鮮危在旦夕矣而我計必須歲月願

陛下早決大計並力東徵而屬國之人心收解京糧一物十費措辦旣若轉運又難若於實用有益則積貯何嫌過多今十庫諸貨各廠物料粗惡不堪者固有腐朽無用者亦多上納歲歲陳陳可惜萬姓膏血化爲一房塵土倘每年一次查盤每夏三番曬景不堪者嚴監收之刑朽腐者重典守之罪變惡爲美出陳易新但一年可備三年之資則本色暫攺折色之解旣不匱乏國用亦未暴殘民財

陛下一畱神則歲省下不百萬而解納之人心收京師者朝廷腹心之地也

祖宗時常徙富戶以實京師富民者貧民依以爲命者也今京師貧民不下百萬九門一閉則熿米不通一日無煤米則煙火絕有如庚戍之事京師戒嚴𨿽有倉場止足官軍守禦之用城中富戶止備緩急勸借之資自商人有預納稱貸有鋪墊之常規一報在官百年不替而上富貧自暴民聚眾多徒姦民設計騙詐遊食者坐耗民財淫法者誘奢民俗而中富貧自各衙門印結之雜捕送之輕吏書貪如餓豺兵番狠如翼虎無批票而稱勾攝本良弱而誣盜姦而不富貧自房號重於優免之濫科派苦於各色之多一身眾役一事眾害而貧者愈貧自抄沒法重株連數多坐以轉寄則並藉家資誣以多贓則互連親識宅一封而雞犬豕彘大半餓死人一出而親戚骨肉不敢收畱加以官吏法嚴兵番搜苦少年婦女皆解衣而捫目大小陣家盡市行而巷哭萬民觀者短嘆長吁臣曾見之掩目酸鼻此豈皆正犯之家重罪之人哉一字相牽百口難辭

陛下知之否乎知之當必憐之矣又有刁惡乘機恐嚇良民捏稱寄某贓我欲首告廠衛挾執罔利不足不休明騙錢財誰敢喘息半年之內擾徧京師

陛下知之否乎知之當必恨之矣伏望省不急之上納禁監收之鋪墊嚴騙奪之刑重需索之罪淸差役之頒定優免之責愼抄沒之舉而都下之人心收

列聖在禦之時亦有宦官宮妾然死於箠楚者未之多聞豈此輩當年皆賢今皆不肖邪豈法宮當年皆疏今日密邪難言之矣蓋

祖宗憂思深遠故體悉人情

陛下數年以來疑深怒重廣廷之內血肉淋漓宮禁之中啼號悲慘冤魂夜泣化爲愁雲怨鬼宵吟積爲厲气吉祥之地豈宜如斯且惟天爲萬物父故上帝惡殺元後作民父母故舜徳好生民間千恩萬愛長男育女不足以供頃刻之怒故上殿者愁死不如無生入宮者賣生卽作賣死臣望

陛下發慈心動惻隱視如觳■﹝觳﹐束代殳﹞之牛湯火之雞可乎且宮衛近地難入外人護愛

聖躬惟在此輩今環門守戶之眾皆傷心側目之人外表忠誠中藏憸毒彼懷朝不保暮之懼何愛九死一生之身

陛下臥榻之側同心者幾人暮夜之際防患者幾人臣竊憂之臣望法令不嫌於嚴鞭朴不至於死則左右之人心收

祖宗以來有一百三朝者有三日一朝有一日一朝者蓋一人勵精萬事嚴肅惟朝門晏開早閉誰敢興邪起姦

陛下不視朝久矣人心之懈弛極矣姦邪之窺伺熟矣守衛官軍虛應故事耳乃宮鑰仍舊早進今幹淸修造逼近禦前軍夫往來誰識面貌萬一不測何以應之臣望發宮鑰於乎明放軍夫於日昃事非軍國緊急愼無昏夜傳宣

陛下豈不曰

世宗晚年不視朝亦無外患乎顧今日之人心非昔日之人心惟

陛下愼之章奏不批

先朝未聞有如今日彊半畱中蓋疏之照入也會極有簿疏之進奏也外庭不聞萬一有國家大事邀截實封揚言於外曰畱中犬人知之乎萬一有詐傳詔旨匿不封還揚言於外曰進獻矣

陛下知之乎今

陛下精明中官謹畏必無此事臣恐聖子神孫守爲家法倘有一逞爲姦則何變不起臣願自今以後畱中章疏每日禦前發未覽揭帖一紙內開某疏某疏未及批答下會極門轉發各衙門備照具繳還禦札原本乞批知道了三字發該科備照庶君臣𨿽不面談而上下猶無欺蔽所關重大不可不防臣觀

陛下昔日步禱郊壇發金銀賑濟非忘民者朝無一疏之壅疏無四日不下非怠政者乃今章奏半寢民愁罔卹當此春秋鼎盛之年豈無夙夜憂勤之事患不富耳自古帝王之求富者亦多矣史冊所載開卷可知

陛下試觀其時治乎亂乎其居安乎危乎夫天下之財止有此數欲富則天下安貧天下貧則君豈獨富故曰同民之欲者民共樂之奪民之欲者民共奪之天下貧窮財盡未有甚此時矣

陛下織造燒造日增辦取采取益廣斂萬姓之怨於一言結九重之仇於四海臣竊痛之使萬里江山千年如故卽幹淸宮一無所有誰忍使

陛下獨貧今禁城之內不樂有君天下之民不樂有生怨讟之聲愁嘆之語甚不堪聞

陛下聞之必有食不下咽寢不貼席者矣臣觀今日之勢如坐漏船水未濕身如臥積薪火未及體望

陛下之速登岸而急起臥也不然積於千日決於一旦

陛下𨿽有千箱錦繡千笥金珠豈能獨厚享哉前代覆車後人永鑑蓋人心得則天下吾家人心失則何處非仇臣老矣發白齒落恐不得以太平終此身又聞小民暗穿地穴以防兵縉紳預買山莊以避亂臣見此光景仰天痛哭曰臣民如此

皇上柰何無人明目張膽敢爲

皇上發一透徹之語又柰何臣一點血誠吁天叩地齋宿七日神思萬端難裁切迫之誠敬上憂危之疏若一言虛誑有駭上之心則

九廟神靈奪臣之魄

陛下倘信臣卽將臣所巳言者槪賜施行所未言者再加修舉移宮中之勤以勤庶政推利國之念以念蒸民將人心歡悅天意轉回常守其富常守其貴端居大寶之尊無裉金珠自在何福如之倘疑臣邪乞詔三輔九卿大小文武百官一一面問果謂民情安妥臣語張皇臣願解衣而投鼎鑊延頸而就斧鉞爲人臣妄誕者之戒臣所言天下大計臣具疏未敢告人望

陛下密行臣言若出

聖意久畱臣疏以驗將來臣日夜祈天惟願臣言不驗使臣言而驗

陛下𨿽悔將何及邪冒犯天威罪當萬死不任席槁之至

○馮琦

災旱異常疏

遺疏

△災旱異常疏

臣等伏見自去年六月不雨至於今日三輔嗷嗷民不聊生艸茆旣盡剝及樹皮夜竊成羣兼以晝刼道殣相望村突無煙據巡撫汪應蛟揭稱坐而待賑者十八萬人過此以往夏麥巳枯秋種未布舊谷漸沒新谷亡收使百姓坐而待死更何忍言仗百姓不肯坐而待死又何忍言京師百萬生靈所聚前此居民富實商賈輻輳邇來消乏於派買攘奪於催徵行旅艱難水陸斷絕以致百物湧貴市井蕭條且庫銀不滿數千倉糧不支二歲各邊軍餉尙多未發萬一河漕有梗歲解不來京師景象當復何似建中之亂寧不寒心齊諺有之不憂年儉但憂廩空數年以來災儆洊至秦晉先被之民食土矣河洛繼之民食鴈糞矣齊魯繼之吳越荊楚又繼之三輔又繼之老弱塡委溝壑壯者展轉就食東西顧而不知所往夫堯之九年水非盡郡國而災也湯之七年旱非盡川澤而涸也彼溢此意東穰西歉相尋不巳而至於九年七年耳以今方之不巳過哉加以頻值四夷之警連興傾國之師車轔馬蕭行賫居送按丁增調踐畝加租試取此時租賦之額比之二十年以前不帝倍矣瘡夷未起呻吟未息而礦稅之議巳興貂璫之使巳出不論地之有與無有包礦包稅之苦不論民之願與否有派礦派稅之苦指其屋而挾之曰彼有礦則家立破矣指其貨而嚇之曰彼漏稅則橐立傾矣以無可稽查之數用無所顧忌之人行無天理無王法之事大略以十分爲率入於內帑者一克於中使者二瓜分幹參隨者三指騙於土棍者四而地方之供應歲時之饋遺驛逓之騷擾與夫不才官吏指以爲市者不與焉

陛下但知利源易開中貴易信豈知彼在外剝害小民至於如此亦豈知今日苦礦苦稅之民卽是前日被災被兵之民重累疊困咨嗟愁怨至於如此臣固知

陛下之必不忍也語曰財與命相連每歲大辟以爭數錢相殺傷者不可勝計父取子財則怨者十三祖取孫財則怨者十七若父祖取子孫之財以與彊奴悍婢則怨者十人而十矣人君之於民豈但祖孫父子之隔而中使與參隨豈但彊奴悍婢之害巳哉自古天下之亂階皆始於民心之離逷離而後有怨咨怨而後有憤恨憤恨而後有流言流言不巳而鼓噪鼓噪不巳而反叛今之民但未反耳於前數者巳無所不有矣

陛下亦可以省而杜其漸矣卽如湖廣一省激變巳四五次而獨近日武昌爲甚

陛下誠思無知小民何苦而變誰非性命誰無身家惟其剝削之極無可控告變亦死不變亦死等死耳求與見害之人比肩接踵而死死且不旨夫人情不必死始畏死耳人知必死復何所畏人不畏死法何可加故使姦民害良民大亂之道也激良民爲亂民以殺姦民亦大亂之道也大亂之端初起人主皆謂必無及其禍亂巳成欲救之苦無及史冊所載剝民之代寧有無後患者乎行之急則禍亦急行之稍緩則禍亦稍緩急者旣唱緩者必和之夫漢之敗也在民窮窮則爲盜矣唐之衰也在官窮盜起而無以應之今閭閻空矣山澤空矣郡縣空矣部帑空矣國之空虛如秋禾之脈液將幹遇風釗速落民之窮困如衰人之血气巳竭遇病則難支以如此事勢而值大旱爲災賑濟無策河流梗塞邊餉匱乏是豈可不爲長慮哉民旣窮矣旣怨矣亦有窮極怨極而不思亂者否不能保其不亂而各地方又搜括巳盡亦有以應此亂者否竭天下礦稅之額大略百萬有如一方有警如寧夏播州之役不知所費止此百萬否天下貢稅正額四百餘萬有如一方有警各處效尢徵之不前運之亡路此四百萬者皆能依期至否平日惟恐天下之財不盡歸內帑如遇有事不知內帑之財亦發以應天下之急否平居無事奪民數錢以失其心如遇有事與民數錢不知能卽得其心否臣言至此不覺肝膽皆裂聲淚俱下若謂事必有安無危則前代金甌之業豈不自謂永固而何以不傳至今日若謂財必有聚而無散則前代西園大盈所積之財與積財之人皆在何處而獨黷貨之名畱於今日然則人主之寶惟有大業而可傳之異日者獨有令名耳臣等窺觀

皇上作用譬如神龍能作能止能操能縱自

皇上起之亦自

皇上止之布徳音撤中使收人心回天變止在半紙詔書耳臣伏讀

皇上憂旱之旨勤勤懇懇不減周宣云漢之什因思宋神宗時罷新法而雨漢明帝時釋系囚而雨總之應天以實耳近時鎭撫司監系官犯及生儒半因陳奉誣奏今奉之罪狀旣巳明白則諸臣情節有可矜原酷旱炎蒸沈淪黑獄聖明在上寧無惻然若見監者發刑部問理被逮者聽撫按結奏郥肺石可以無冤南冠可以無泣而就諸臣之中惟馮應京爲楚人所怑應京實有愛民之心愛民之政名受香火於彼而身嬰縲紲於此遠近傷之

皇上重處此一人無加於法而天下皆以應京爲冤輕處此一人無損於法而天下皆以朝廷爲是惟

皇上執兩端而裁決之臣等叨列班行同國休戚時勢至此不忍不言所慮者萬民之心與萬民之口所惜者萬世之業與萬世之名惟

陛下加意於臣等之言臣等不勝激切待命之至

△遺疏

臣自患病忽逾一載生平受恩隆重無可仰酬今病且篤矣古大臣嘗有遺疏而臣巳昏憒一字未成謹取臣病中未上疏補綴上之仰惟

皇上在位三十一載矣自古帝王卽有享國長久未有歷三十餘年而方春秋鼎盛際中天之運如

皇上者也主勢尊國勢彊中外無際東徵西討神武赫然五子同日受冊�日加冠麟趾螽斯之盛皆前代所未有天旣尊

陛下爲中國之一人又福

陛下爲千古之一帝

陛下永念此意何以報答歷考古帝王臨禦旣久或以治久而生釁或以將亂而生悔歷年旣多則大亂大治生焉臣願

陛下穆然自省所行盡是也則三十餘年者固

陛下持盈保泰之時所行未盡是耶則三十餘年者亦

陛下回心轉意之時當此壯盛之年正是理亂之介若不將大小政務整頓一番中外人心收拾一番日復一日盛年漸往蠱壞益深卽欲挽不反之勢於倦勤之餘亦無及矣

陛下天質英明神謨周到但未必盡用之任人行政喫緊當用之處故朝政猶未肅吏治猶未淸君臣上下之交猶未孚而天下人心未盡欣頌耳

陛下試自省髙明英斷比之前代喆王何人不如若問政事民情可方何代臣願

陛下奮其英略卓然以整齊天下爲事以副上天篤厚寵綏之意請略言其槪夫朝政未肅者病在人情之惰臣比見人心怠玩綱紀陵夷令多稽緩事多廢閣彼此喜相仗上下不相貫議少成效人無固心卽如

皇上批答間有不時或欲愼重以示不輕或欲操縱以示不測羣臣不曉此意直謂可緩可急可作可置朝廷緩之誰肯急之朝廷置之誰肯爲之蓋政事是朝廷政事若朝廷不著緊毅然主張於上則任事者近於招權執法者易於招怨相率偸安尋隙自便遇一事則曰我非不欲爲也未得旨耳建一言則曰夫業巳言之矣如畱中不報何如此則是與臣子以借口塞責之地而廢弛之名反使朝廷當之臣以爲天下之事寧使朝廷責成臣子無俟臣子催請君父疏上必報明示可否疏下卽覆顯立期程朝廷躬爲精勤以率先羣下勿更畱中以滋獘端則所以振天下之惰而歸之整肅者也吏治未淸者病在士風之貪夫人情所趨者利也欲利而不敢取者匚法也懸法而不能使不犯有人執法而莫敢不肅者畏官也故州縣治民郡轄州縣總以司道爲之紀綱大約一司道所管有司常不止十人司道有人則十人皆奉法矣伏見此時司道之缺不下五六十人而其它以公事馳驅及升遷未任者不在此數則是司道之缺者常近百而有司之無所束者常近千況藩槪旣苦於無人而郡守半幾於空署有司旣無人管領無人查考廉者不勸貪者不懼非卓然自立者則相率而乘時漁獵耳

陛下但知愼重爵秩予奪自繇豈知一官缺而一官之法廢一官之法廢而十官者皆無所稟畏矣臣以爲宜速補天下兩司及郡守員缺仍諭以撿察所屬期共澄淸要於三年之後計所釐正幾何激揚幾何以爲黜陟則所以革吏治之貪而歸之澄淸者也君臣上下之暌者病在形迹之疑夫事有所不行者疑其事也人有所不用者疑其人也

皇上明睿原出羣臣之上羣臣忠邪不一豈謂盡無可疑

皇上所疑委亦有時而中有疑而中則遂以疑爲常始因一端漸及眾事始而疑端在事旣而欵根在心今合在廷之臣舉措稱

上意者幾人一歲之中

上所點用卿貳大臣幾人羣臣處見疑之勢巧者益自彌縫以蓋其所知潔者遠避嫌疑趦趄而不敢前誰肯挺身以任朝廷之事若父君推心任人有缺卽補以官有官卽責以事羣臣無所顧忌展布四體以干王事縱使才有長短其意常欲向前夫使人人盡心人人盡力國家之利孰大於此唐徳宗時猜疑羣臣人情消沮及遇患難無人可托乃知天下人才用之卽有不用卽無信之卽無人可疑疑之則無人可信臣請

陛下明詔羣臣從前上下相激以致不能無疑一體君臣有何嫌忌自今巳往當復坦然用捨因廷論之是非賞罰付巳成之功罪羣臣亦各洗心滌慮精白事君有事寧直陳有過寧引咎不得欺隱回護以開疑端亦不得彼此猜嫌致成傾軋周防盡徹表裏洞開則所以釋上下之疑而成泰交者也其要莫急於收人心大凡人情旣有所溺人言原自難奪惟英明之主自佑而自斷之耳以

皇上之英察平日於人之賢否政之得失天下人所未知者

皇上知之豈以今日小人聚斂之禍小民愁苦思亂之情天下人皆知之而

皇上反有不知者乎百姓是朝廷赤子假令朝廷取財猶關痛癢猶加斟酌今一槪委之中使中使聽之參隨此輩於民有何情分畏何法度但有一分可取之隙有不盡充囊橐而更畱與百姓者乎百方取財苦總歸於百姓萬人得利怨總歸於朝廷當此時而尙有咨怨況於千萬世而下誰肯諒

皇上此心者夫前代之易亂也其前王功徳淺後王福力薄也今取民數年而亂未形者

髙皇帝之功徳大

皇上之福力厚也如人當壯年起居失節漫不經意及至遲暮百病相乘總有良醫不可救藥古之治者藉民心以不亂亂者藉民心以復興

陛下柰何以二百年固結之民心而一旦令其渙散至此乎古稱成湯攺過不吝非是聖人無過惟聖人乃能攺過耳漢武帝垂老而悔唐徳宗經亂而悔若不老不亂而悔者千古更有何人古惟成湯今惟望之

皇上耳

皇上以聖主當盛年一日不悔卽漢唐一日悔卽堯舜臣非敢爲妄說也前代欲爲堯舜者在積累其所不足

陛下欲爲堯舜者在克治其所有餘以臣前所陳者惟君臣上下之孚稍需歲月耳章奏可一日發缺官可一日補百姓所不便者可一日罷也

陛下柰何憚一日之發憤不以成一世之業立萬世之名乎臣自入春病危旬日以來不可復起思戀

聖主伏枕彊書才及數語便巳困憊卽復置之置之而中心不能自巳蓋十日始成此疏其語無足采而其情有足憐者臣言止矣臣終無報國之日矣惟

聖明畱意省覽臣不勝咽鳴感戀仰望之至

●皇明文徵卷二十七

晉江何喬遠穉孝選

疏三﹝匡拂敷陳經理求賢自劾求退龥冤﹞

◆匡拂

羅倫

楊守隨

林俊

楊最

馮從吾

○羅倫

論李賢不當起復疏

△論李賢不當起復疏

臣聞朝廷援楊溥故事起復李賢者臣下才末學頃承天問對大廷猥蒙聖恩親置首選常自感勵思酬獎遇凡聖學大要君道急務朝政闕失紀綱廢弛官吏貪酷生靈愁苦風俗獘壞士气委靡兵戈擾攘饑饉薦臻提其綱領疏其節目狀其情實探其根源欲爲萬言書以獻舒天下之望酬

陛下之遇顧筮仕未久諳練未深而又廟堂大臣百僚庶采必有憂臣所深憂言臣所欲言行臣所欲行臣以疏遠驟進之人恐蹈冒言越職之罪是以心𨿽懷憂口不敢言口𨿽欲言時未暇及臣之罪也亦臣之分也近者李賢遭喪朝廷下起復之命臣竊謂李賢大臣起復大事人紀所關風化所系天下所瞻後世所鑑左右侍從給捨臺官必有不顧流俗力陳正論扶綱常者是用緘默因循至今臣旣未敢前陳數事今復不論是偸合苟容之徒固非

陛下求臣之本心亦非愚臣報

陛下之夙願也𨿽越職忤義君子所嫌未同而言聖人不與然先王之制時政有失庶人工藝猶得執諫況臣備員近侍蒙恩深重伏讀聖策有曰朕夙夜惓惓欲正大綱舉萬目使人倫明於上風俗厚於下

陛下此言眞可爲天地立民極萬世開太平者也然欲正大綱莫先明人倫厚風俗明人倫厚風俗莫先於孝弟夫孝弟天之經也地之義也國非此不可爲國家非此不可爲家人非此禽獸矣中原非此夷狄矣故先王制禮子有父母之喪君命三年不呼其門求忠臣必於孝子爲人臣者未有不孝於親而能忠君者也爲人君者未有不教臣以孝而能得臣之忠者也昔子夏問三年之喪金革之事無避禮與孔子曰魯公伯禽有爲之者也今以三年之喪從其例者吾弗知也

陛下於李賢以金革之事起復之歟則所未聞也以國家大臣起復之歟則禮所未見也似與先王制禮之意不同也似與

陛下策臣初意不合也以故事大臣當起復歟則爲君者當以先王之禮教其臣爲臣者當據先王之禮事其君臣不遐遠舉請以宋諭仁宗嘗用故事起復富弼矣弼之詞曰何必遵故事以遂前代之非但當據禮經以行今日之是仁宗卒從其請孝宗嘗用故事起復劉珙矣珙之詞曰身在早土之中國無門庭之寇難冒金革之名以私利祿之賞孝宗不拂其情此二君者未嘗拘故事以彊起其臣此二臣者未嘗循故事以苟從其君故功澤加於時名譽垂於後史筆書之士大夫誦之此無他君能教其臣以孝臣有孝可移於君者也自是而後無復禮義史嵩之援例起復爲丞相王黻起復爲執政陳宜中起復爲宰相賈似道起復爲乎章此數君者未嘗不以故事起其臣此數臣者未嘗不以故事從其君然生靈以之困天下以之亂社稷以之傾貽禍當時遺臭後代此無他君不教其臣以孝臣無孝可移忠於君也詩曰殷監不遠在夏后之世

陛下以賢身任天下四方多虞起復之歟則仁宗之時契丹未嘗不■﹝舛上鳥下﹞鷔也孝宗之時金虜未嘗不盛彊也

陛下必欲賢任天下之事不專門內之私則賢身不可起口實可言使賢於天下之事知之必言言之必盡

陛下於賢之言聞之必行行之必力賢𨿽不起復猶起復也使賢於天下之事知之不言言之有隱

陛下於賢之言聞之不行行之不力賢𨿽起復猶不起復也

陛下母謂廟堂無賢臣庶官無賢士君盂也臣水也盂員則水隨以員盂方則水隨以方君好諫則臣隨直君好諛則臣隨佞臣直則忤旨多忤旨多則惡心生惡心生則祿不可保身不可安矣誰肯不保其祿不愛其身乎臣佞則順旨多順旨多則愛心生愛心生則寵愈固位愈安矣誰肯不固其寵不安其位乎

陛下誠於退朝之暇淸閒之燕略崇髙貴重之勢親直諒博洽之士開懷嘉納降禮尊賢講聖學之大要明君道之急務詢政事之得失察生民之利病訪人才之賢否考古今之治亂諏風俗之盛衰咨邊防之緩急以眾人之見爲見以眾人之知爲知順巳之言察而逐之忤旨之言容而受之羣策畢陳眾賢並用則賢所欲言者人亦能言之又何必違先王之禮經拘先朝之故事損大臣之名節虧聖明之淸化而後天下可治哉朝廷舉措大臣出處天下觀之史筆書之淸議𨿽不行於朝廷有天下在公論𨿽不行於今日有後世在不可不愳也不可不愼也夫賢之起復猶曰負天下之重任應先朝之故事比年以來朝廷以奪情爲常典縉紳以起復爲美名食稻衣錦之徒接踵廟廊據禮守經之士寥寥苫塊不知此人於天下之重任何關邪於先朝之故事何據耶先朝自楊溥之外未聞起復某人爲某官也今起復之官何多耶以髙謀遠慮足斷天下之大議耶何其未見發也以折衝禦侮足定天下之大難邪何其未見能也以直節勁气足勵天下之士習耶何其未見有也以深仁厚澤足浹天下之民心耶何其未見行也以忠言讜論足裨朝政之缺失耶何其未見敢也

陛下何取斯人而起復之哉意其平昔阿媚權勢預爲巳地及遭通喪之時則必曲爲諛說上蒙天聽不曰此人辦事理可奪情則曰此有故事例當起復一有兪允歡然就位未有堅請如富弼懇辭如劉珙者也名曰奪情實則貪位名曰起復實則戀資且婦於舅姑喪亦三年孫於祖父母禮有期服奪情於夫初無與其妻起復於父初無與其子今或捨館如故妻孥不動乃號於天下曰本欲終喪朝廷不容𨿽三尺童子臣恐其不信也爲人父者望子之報豈擬至此哉爲人子者報親之心豈忍至此哉枉巳者未有能直人忘親者未有能忠君

陛下何取斯人而起復之哉富弼有母喪韓琦言起復非盛世事而弼竟不可奪史嵩之遭父喪太學生屢攻之至數百人而嵩之竟乞終制今大臣起復羣臣不以議且從而爲之辭所以預巳地也羣臣起復大臣不以爲非且從而成其事亦所以預巳地也大臣無忌羣臣復何慚羣臣有例大臣復何辭今之大臣固韓琦富弼之罪人今之羣臣又太學生之罪人也上下成風靡然同流致有公無起復之例私爲匿服之計例在溥恩匿服以受封例在得官匿服以聽選例在掇科匿服以應舉例在轉官匿服以候遷例在求賄匿服以之任臣不忍聖明之世風俗之獘綱常之壞一至此夫愛親之心孩提有之短喪之說下愚恥言況在冠裳之列聞聖賢之道者乎特以貪利遂至忘親孔子曰是可忍也孰不可忍又曰上有好者下必有甚

陛下誠於先王之遺禮遵

祖宗之成憲待之以禮義不縻以爵祿激之以廉恥不誘以名位使積習之獘脫然以除則忠孝之心油然而生向𨿽忘親今則爲孝子向𨿽後君今則爲忠臣亦理所必有勢所必至也天子者以孝治天下者也大臣者佐天子以孝治天下者也臣願

陛下不惑羣議斷自聖衷取回內臣許令李賢依富弼故事守制依劉珙故事終喪其餘巳起復者悉令追喪未起復者悉許終制脫有金革之事亦從墨衰之禮朝廷端則天下一大臣待則羣臣效人心天理不可冺滅誰肯甘心爲不孝子靦顏爲不忠臣綱常繇是正人倫繇是明風俗繇是厚矣臣言一出犯者皆忤眾怒羣猜將無不至不曰狂生妄議則曰腐儒迂談不曰矯激求名則曰窒礙通變近年以來類爲此語阻塞言路折挫士气然臣夙夜皇皇惟恐上負朝廷下負所學取議天下貽笑後世是以昧死爲

陛下言之

○楊守隨

劾劉瑾疏

△劾劉瑾疏

臣嘗聞孟軻氏言一正君而國家矣又聞之周穆王言實賴左右前後有位之士匡其不逮然化行法立必繇於君徳之正而姦邪之進亦每爲君徳之累蓋姦佞邪僻足以惑心移志日滋月潤至於廢法梗化而禍患之興後有不可言者有不可爲者在明者所宜早辧而預防之況其幾巳著其事巳成其勢巳盛者乎譬之癰生肘腋旣不能消其毒於未膿之先而又不能蕩其穢於旣膿之後必成心腹之患矣是故今日之事臣不得不痛哭誓死爲

陛下極言之也臣伏覩

陛下春宮育徳之時英明煥發有過人之稟早夜嗜學有希聖之功親禮師儒有重道之志辧別君子小人有不惑之明不近左右佞幸有剛正之操天下臣民仰之以爲今日太平之望而

先皇帝龍馭之時宣二三大臣至寢禦顧命諄諄俾盡心輔佐此臣等所共聞而

陛下所親見言猶在耳

陛下嗣位之初率繇舊典間出一二新政快洽人心天下稱頌以爲

先皇帝道隆周成漢文而

陛下徳踰康王景帝宗社甚幸臣民甚幸夫何數月以來左右近臣不能祗承徳意盡取先朝良法美政而更張之盡誣先朝近臣碩輔而剗汰之政日以非法日以隳而天下嗷嗷莫知措其手足怨咨之气致生災變天鳴於上地動於下五星淩犯於宵中辰宿顯現於旁午彗星直穿於北斗太陽蝕於開歲之首桃李華於季秋之月雷擊奉天鴟吻雨壞畱都皇墻古今罕見之災交集數月之內夫人事感於下則天變應於上

陛下獨不思其故乎今

陛下朝夕之所與處者何人所與言者何說所與行者何事勿謂邃處淸穆之內人無得而知之也冏命曰侍禦羣僕罔非正人以旦夕承弼厥辟呂氏以爲陪僕暬禦之人後世視爲賤品而不之擇焉者殊不知人君朝夕與居气體移養常必繇之故周公作立政而嘆其知卹者鮮今內臣劉瑾馬永成張永丘聚羅祥魏彬谷大用王嶽等八人各以姦險之性巧佞之才希以導諛誣上罔下始焉猶乘間伺隙以逞巳私終也至恣意肆志而無忌憚時人目爲八虎惟王嶽僅知畏人少避而劉瑾者尢爲威猛而鋸牙善噬者也夫虎之能噬人也人皆知之而

陛下獨與之聚處馳逐又親信而愛護之正所謂養虎以自貽患者也今此八虎日以逸遊荒樂之事導

陛下日以諂佞承奉之言諛

陛下或於西海子擎鷹搏兔或於南城內躡峻登髙或胡服而招騎射或餙像以作龜趺禁內鑼皷之音聞於遠邇宮中火炮之聲徹於晝夜搬演雜劇混貴賤而不分假降師巫淆尊卑而無別引車騎而供執鞭之役宣尼所不爲者今爲之矣列市肆而親商賈之事仲連所不忍者今忍之矣巧餙百端之技覬中九重之欲𨿽以

陛下天資之英敏聖性之剛明自有主宰不爲搖惑然而鮑肆蘭室齊街楚語臣尢恐不能不爲之潛移而默奪之也近者日髙而大朝未臨漏盡而宮寢未禦豈其萬幾之繁至無一刻之暇乎

陛下誠試思之今日希聖之學重道之志果如前日之勤否乎所進用者果君子所放斥者果小人否乎發號施令果動遵

祖宗之成憲

先帝之遺意否乎勿謂四方臣妾惟令之從人無得而議之無得而違之也事出不經理宜攺正而此數人者方且叻

皇上之親幸攬天下之威權恣行暴雪詐傳詔旨放逐大臣刑誅臺諫邀阻實封使言不上聞簧惑聖聽使恩不下究大開賄賂之門擅專賞罰之柄傳奉官員至百千人之眾募招武勇及五六歲之童引謀略之士爲牙爪盡與金貂紫綬結姦邪之人爲心腹濫賜玉帶蟒衣或奏帶鹽引私爲興販或奏討地場大興土木或索取官庫銀兩或冒派織造錢糧義男贅婿悉叨金紫之榮愛卒幸童皆荷貂璫之貴附巳者進祿加官忤意者貶爵奪職罪重者有厚賂則反得升官功多者無重賄則反爲貶職內外臣僚惟瑾勢之是趍天下人民仕瑾威之是畏向也二三大臣受顧托遺今亦有潛交默附而漏泄事情者矣向也南北羣僚矢心痛恨今且有畫策主文而依阿時勢者矣且其數易邊境武略之臣大更各省鎭守之職志欲何爲事最易見伏望

陛下遠鑑漢唐宋之禍近觀曹吉祥之事以杜後虞以防他變臣於前月會同府部院司公卿僚佐具本力陳其罪伏鑕闕下以俟聖裁中官傳旨■﹝忄尉﹞免臣等俯伏至以死請逮於日旰之後方荷處分之旨臣等歡呼萬歲而退以爲必正典刑更無可疑不數日而傳旨使之各任以事或操練團營或行事兩廠或僉書司禮或署掌印綬或綜理禦用倒持太阿授之以柄皆兵財機務之地政事根本之區大雅蕩之詩所謂蟊賊內虹昏椓靡共潰潰回遹實靖夷我邦者此也陽爲遠放而陰近之名爲疏斥而實親之政柄一入其手姦邪益中其心今天下之怨方深事勢之危已甚而且大行殺戮大肆貪淫大輸財賦大啟徵科庫藏竭於官財力匱於民武勇疲於邊上下胥讒神人共憤而瑾之心方恣而未巳瑾之惡方稔而不悛以前日而擬今可據今而度後夫人情罕自足之戒而小人無知止之心觀其事劫若不及今撲滅後必將有不可言之事不可圖之勢易曰履霜堅冰至夫陰气始結何遂至於水凍而冰堅亦言馴致其道以至是耳故周公致戒於畜之五曰獖牙則吉於姤之五曰以杞包瓜今日事勢正此之類伏望

陛下獨斷乾剛大施渙號將此數人拿送法司明正典刑遠鑑延熹旣往之愆母使臣蹈蕃武巳覆之轍豈惟臣一人之幸也仍查內宮凡有在八虎名下及與相厚善者悉放出之以絕其萌蘗之禍別選廉愼端恪之人以備左右使令之役則所謂左右僕禦罔匪正人而出入起居罔有不欽發號施令罔有不臧者矣將見君徳自無不正法度自無不明治化自無不淸心隆唐虞媲美三代而何成康文景之足言哉天下萬世之幸也臣不勝迫切忠懇之至

○林俊

劾僧繼曉梁芳疏

△劾僧繼曉梁芳疏

臣惟人君之徳莫大於聽納臣子之罪莫大於欺罔今年以來災異疊興兩京地震陵寢搖動日月繼食野熊入市鑑戒之昭莫此爲盛其醜虜陵梁犯我北鄙邊氓騷擾戍卒咨怨誠不可不爲之慮也臣愚謂此尙手足之疾耳陜西山西河南連年饑荒陜西尢甚人民流徙別郡及荊襄等處日數萬計甚者闔縣無人次者十去七八倉廩懸罄拯救無法樹皮艸根食取巳竭饑荒塡路惡气燻天道路聞之莫不流涕而巡撫巡按三司等官肉食彼土旣知荒旱自當先期奏聞伏候

聖裁乃顧茫然無知恝不加意勢至若此尙猶顧盼徘徊專事蒙蔽視民饑饉而不卹輕國重巳而不言夫物極則變艸澤之中禍深難測此誠腹心危急之疾治之當如拯焚救溺不可少緩者也乃者大學士萬安等具言將生員人等納米是固救荒之一策然此等欲事輕賫則彼地空乏買米無從欲他方轉運則困於劫掠道裏難進臣恐緩不及事爲今之計宜下寬卹之詔重欺罔之罪以收人心卽遣才力大臣並科道部屬廉能等官分賫內帑之財星馳前往臨淸等處聽其地利近便有解到官糧或鄰封積蓄官爲雇車裝運兼程以行隨在賑濟則未死之餘民猶或可及濟然臣又有說焉孟軻有云死我所惡所惡有甚於此者故患有所不避也臣說一行則可泄天地神人之憤快

聖祖神宗之心彰

陛下爲聖明聽納之主奠萬億年無疆之休萬一忤旨禍止�一身耳臣何惜一身之禍不爲

陛下陳之臣聞修莨之說怪誕無徵佛老之教幻妄無取故其事不見於堯舜禹湯文武之世其誣每見於唐宋儒先之論史冊所稽不可泯也謹按僧繼曉本一憸險小人市井無賴曩者猥指邪術欺誑楚府及至事敗挨拿卻乃竄身逃罪不圖自新益加縱誕潛住京師多方夤緣誤蒙聖眷疊賜異恩五尺兒童切齒唾罵敢復肆無忌憚惑亂聖聰發內庫銀數十萬兩蓋大鎭國永昌寺臣細思之

陛下聰明齊聖斷不爲此是必繼曉小人倡爲誕說謂此寺一建則

聖壽益綿國祚益昌民命益永邊疆益寧以啖

陛下耳曾不知以可用之財供無益之費國計且日削矣以

陛下超三邁五之資蹈唐憲梁武之轍聖譽且日損矣下人師師爭先事佛聖政且日壞矣居民重遷工役不息人怨且日興矣縱如繼曉之言先王之政斷不爲此況萬無是理顧有大害哉昔衛懿公好鶴鶴有乘軒者將戰國人受甲者皆曰使鶴鶴實有祿位予安能戰夫鶴之好似若未害其失人尙若此伏望

陛下以類推之臣謂不斬繼曉異日之禍未可言也然縱之者梁芳也梁芳傾覆陰狠引用邪佞排斥忠良輔之者驟得美官觸之者動遭竄逐欺罔如趙髙奢侈如石崇數年之間假以進貢買辦爲名盜祖宗百餘年之府藏殆盡家貲山積尙銘不足多所在風擾汪直莫能過乃復薦進繼曉陰求蓋寺虛耗內財飛語外聞謂其立意不肯爲是被

陛下逼脇只得屈從是畏天下議巳欲

陛下專擅謗耳夫臣善則稱君過則歸巳今梁芳欲文巳姦而以過歸

陛下卽此一事巳不容於誅矣且天下猶身也賢才元气財用骨肉小人疾病也梁芳耗元气削骨肉而引之以疾臣切爲身危之斷謂粉梁芳之身不足償其萬一耳臣徳不足信職非言官熟視默默可以固位顧乃不自揣量與此二權姦臣抗可否是猶蝸觸斧蛾赴火巳不可言智矣然臣惟牛司耕犬司守走獸之微亦以勞而食也臣食於

陛下七年矣近以年勞復蒙增秩感媿無地中夜以思涕淚交流謂人主深居九重利害豈能盡知而

祖宗在天之靈亦望臣等以言進於

陛下也今內而大臣外而百官以及閭井之徒亦皆痛心饑民之死欲食梁芳繼曉之肉卒之不敢以此言進於

陛下者所惜者官所畏者死耳使臣復不言則

陛下終不悟

祖宗在天謂臣等何如人天下後世謂臣等何如人秉筆史官必譏笑臣等恐將及

陛下矣昔魏任座答文侯何如主之問以直觸怒及問翟璜璜曰仁君也君仁則臣直向者任座之言直文侯悅使璜召座親下堂迎之以爲�客臣不敢過望然亦豈忍懷不直之名爲

陛下仁聖之累耶臣誠不畏死惟

陛下畱神聽覽熟計而必行之則

祖宗之光社稷之福臣民萬世之幸如臣言非是甘受顯戮以昭欺罔

○楊最

諫止修養疏

△諫止修養疏

八月十二日該禮部奉到

聖諭內云東宮權命監國重大仍奏請朕少解一二年調養或可親政悉若初不敢又取逸耳欽此凡在廷大小文武臣工聞之莫不驚駭

聖諭何爲一至此哉揆厥所繇

陛下得一方外之士欲假調攝修養耳且古之聖帝明王未有過於堯舜禹湯文武也

陛下所欲取法者亦未有外於堯舜禹湯文武也堯舜禹湯文武之徳之功業見於經載於史昭然可考未有欲東宮監國而自托修養者也堯舜旣不肯爲禹湯文武亦無所事

陛下何必爲此哉堯舜性之也非不知修養可以爲仙禹湯文武身之也亦非不知煉道可以成佛數聖人𨿽知之不可易而學之不可易而學之亦不可易而得也不易得所以不學豈謂堯舜之世無��堯舜之知不能學仙哉有學仙之術有成仙之人大所居之地不同所理之事亦異耳皇宮內院豈有白日升天者哉昔孔子嘗遇老子問禮出謂弟子曰今見老子其猶龍乎龍卽仙也孔子非不知老子之爲仙不可學也不可學豈可得哉臣待罪僕馬之門傳聞

皇上之諭始則驚而駭繼則感而悲叨列羣臣之末豈可默而苶言犬馬之誠有如周昌期期不敢奉詔伏望

皇上端拱淸穆恭默思道以純心契天心以孝念格玄念一日二日萬幾𨿽勞目力以處分不費精神以調攝不邇聲色保復元陽不求仙而自仙不希壽而自萬有千歲矣黃白之術金丹之藥恐不可服而用者恐傷元气本性此臣所謂所居之地所理之事不同正謂此耳至於監國事體重大臣又不敢議自有五六大臣井九卿科道主議況

陛下神武聰明自有定裁臣今止云三代以上至於漢唐宋諸君不惟不足法且不暇及言耳九重之暇肯一畱意焉庶杞人之憂或可備韋弦一少助云臣冒死昧言不勝戰栗之至

○馮從吾

請修朝政疏

△請修朝政疏

臣不佞猥以書生叨入仕籍三年於此矣竊見

皇上郊廟不親朝講不禦卓契多畱中不發臣不勝杞人之憂然而未敢有請者謂在廷諸臣明諍顯諫連篇累牘庶幾哉萬有一之感悟上心也又惡用臣言爲哉第諸臣言之諄諄而

皇上聽之藐藐屢請饗祀矣而

皇上之遣官恭代者如故屢請朝講矣而

皇上之靜攝深宮者如故屢請發章奏矣而

皇上之畱中不發者如故豈在廷諸臣無一言之有當於

皇上耶抑

皇上始勤而終怠卽諸臣言之亦不卹耶正竊意

皇上之心不過以爲昔年勵精天下不見其益近年靜攝天下不見其損何苦捨逸而就勞不知人君之舉動與士庶不同士庶久不理家則家事廢其爲患也小而易弭人君久不理天下則天下之事廢其爲患也大而難圖

皇上試觀丁亥戊子以前四夷效順海不揚波天下何等景象也是勵精之效旣如彼己丑庚寅以後南倭報警北虜叛盟天變人妖疊出沓至天下又何等景象也是靜攝之患又如此中外多事人心憂虞失今不圖長此安窮豈必朝講一日不舉便有一日之禍章奏一日不發便有一日之禍然後爲可憂哉且今日

皇上自視爲何如主也

皇上欲成其神聖之名而使天下不見其太平之象則名實不符人誰信之況今當朝覲之期萬國冠裳畢集闕下咸欲一覩其淸光而竟不可得則必相顧而疑相疑而議不曰

皇上困於曲蘗之禦而歡飲長夜必曰

皇上倦於窈窕之娛而晏眠終日不然何朝政廢弛至此極也𨿽

皇上近頒勑諭謂聖體違和或可以再借靜攝之名以少掩其晏安之非而不知

皇上靜攝巳非一日如以爲眞疾耶則當戒酒戒怒以圖尊生之計如一時倦於早起托之乎疾耶則鼓鐘於宮聲聞於外天下人心豈可欺乎況

皇上每晚必飲每飲必醉每醉必怒酒酣之後左右近侍一言稍違卽斃杖下如是則旣非靜攝又廢朝政縱諭旨森嚴恐亦不足以服天下而信後世也臣見前歲

皇上禁止章奏非奏

聖旨不許傳布臣意

皇上不過以爲臣下章奏多有不識忌諱者恐一傳布則天下傳誦其章奏必議及於

皇上之舉動故姑畱中以冺其迹耳不知今日諸臣來朝而

皇上猶然靜攝其紛紛議論視章奏所傳更孰多寡乎一人之舉動四海之觀望隨之豈在章奏之傳不傳也欲以泯其迹而反以彰其過豈

皇上未思及於此耶臣願

皇上勿以天變爲不足畏勿以人言爲不足卹勿以目前之晏安爲可恃勿以將來之危亂爲可忽必乘此大班紏劾之日亟出視朝以答四海臣工之望無惜此�刻省覽之勞發臣章奏以昭一人納諫之明仍望節飲以養性情戒怒以馭左右至於以後諸臣卓奏無論奉旨與否準其照舊傳布則

聖徳以光聖度以宏天下太平之治可計日而奏矣世道幸甚臣愚幸甚

◆敷陳

李夢陽

○李夢陽

上孝宗皇帝書

△上孝宗皇帝書

臣聞人君不患世無直言之臣而患巳之不能用其言人臣不患其言不得上聞而常患人君者聞之而不樂也蓋直言之臣秉性朴實不識忌諱覩事積憤誠激於中義形於詞故其言剴切而無回互藥石而鮮包藏是以爲君者不樂聞也卽聞之不樂行也夫明君英主則不然也謂其言剴切非爲身也藥石非規名也於是道之使言言可行也於是措之於行是故下無雍蔽之姦上無過舉之政故治化浹洽而百姓受福矣臣竊伏思

陛下則眞明君英主也何以知之

陛下法祖宗者至矣敬天地者蔑以加矣飭勤厲延問若不給矣乃猶曰政理未新讜言未聞惓惓焉若將失之欿焉恆不自安也乃於是下詔布誠廣路諭之以悉心誘之以樂聞惟恐知之者不肯言言之者不肯盡豈有不出於尋常者萬萬乎臣故曰

陛下眞明君英主也然而治化不浹洽百姓不受福何也意者病與害爲之而

陛下弗察也又其漸不可長焉夫天下之勢譬之身也欲身之安莫如去其病欲其利莫如袪其害欲令終而全安莫如使漸不可長夫天下之爲病者二而不之去也爲害者三而不之袪也爲漸者六而不使不可長也乃顧汲汲曰是奚不安也奚不利也奚不令終而全安也是何異於不藥而求病愈於戲其可畏也哉夫易失者勢難得者時今覩可畏之勢而遇得言之時使仍緘默退縮以爲自全苟祿之計是懷不忠而欺

陛下耳臣謹據所見昧死開坐惟

陛下矜察哀憐俯賜觀覽焉二病一曰元气之病夫元气之病者何也所謂有其幾無其形譬患內耗伏未及發自謂之安此乃病在元气臣竊觀當今士气頗似之故曰元气之病夫孔子曰邦有道危言危行今人不喜人言見人張拱深揖口吶吶不吐詞則自爲老成又不喜人直遇事圓巧而委曲則以爲善處是以轉相則仿翕然風靡爲士者口無公是非後進承訛踵獘不復知有言行之實矣如此尙得謂之不病乎且大臣者庶官之表而民之望也今大臣則先不喜人言又惡人直夫諫官得以風聞言事者也今大臣被彈劾則率廷辯以求勝語人曰我非要作官但要屈直明白耳及直矣又恬然作官此何理也往大臣有親喪之服除非詔不起今大臣服除自起矣如此尙得謂之有禮義廉恥耶夫無禮義則佞人進乏廉恥則國無防佞人進則因循互相欺詆國無防則紀綱不張臣竊謂此等不治必積漸不可救藥故曰四夷未侵百姓未離刑政未墜疆土未戚而國危主憂此臣所謂元气之病也二曰腹心之病夫腹心之病者何也攻之則難攻不攻則亡身者也臣竊計今事勢內官者腹心之病也去內官者陰性而狼貪其地逼近又朋比難剪臣故以爲腹心之病夫倉廠場庫錢谷之要也今皆內官主之

陛下以此輩爲忠實可用耶抑例不可廢邪夫例誠不可廢每處置一二輩足矣今少者五六輩多者二三十輩何耶且夫一虎十羊勢無全羊況十虎而一羊哉今某某有司摘發其姦幸

陛下洞見其情實外議僉曰是必不赦不且竄斥今數月矣猶閣而不行夫人情莫不遮於潛而玩於彰彼未摘發姦尙有嚴心今其姦業摘發之矣不置之法又不竄斥彼何所憚而灴爲乎昔人有言曰宦官有罪不可赦有缺不可補言難除也今皇城之內通名籍者幾萬人焉亦多矣

陛下又敕禮部選年十五以下淨身男子五百名將安用耶夫人情孰不欲富貴今田野小民無故猶閹割親兒以希進用矧今有詔矧有名鳴呼此其禍可勝道哉夫滅絕人類則必戕天地之和戕天地之和則災害必至災害至則五穀不熟人民離散天道乖於上人心怨於下而陰狡狼貪之徒無忌妄行於中而國不危者鮮矣臣故曰內官者腹心之病也今

陛下誠於此時拔良直獎忠鯁斥無恥大臣進盧扁之佐則必轉病而爲安厭禍以爲福且

陛下何難於此而不爲也今議者必曰彼不曾指實某忠某直某爲無恥泛言難行然不知上者風也下者艸也拔一君子則君子進卽有小人相率而化於善矣且人不幸而有疾擇醫而治之者爲愛身也今某某有司幸摘發其姦是亦國之醫耳若一切閣而不行是醫能治之而上弗肯使也且

陛下何難於此而不爲也今誠欲腹心安莫如鏟內官之權欲鏟內官之權莫如有罪不赦有缺不補傳曰治未病不治巳病今固巳病也而猶不治是可惑也巳三害一曰兵害夫兵害者何也臣以爲冗食而無補空名而鮮實也夫彊本者所以弱枝也今在京之兵以衛計之七十有餘分爲三營一曰神機二日三千三曰五軍蓋帶甲控弦者數十萬焉意固欲以彊本也然至正統己巳才數十年耳拔之乃僅得十二萬焉亦寡矣於是有十二團營之名團營至今又才數十年耳日者遣將北伐拔之不滿三萬焉然其腰鞬弓刀不全也騎士則牽露骨馬又旋置鞍轡夫兵數不減於前食之者增也一旦而狼狽若此何也官不卹其軍豪勢多占使遠者逃近者潛職者不以報糧籍不開除又壯丁各營其家老弱出則應點宜其食之者增而用之者寡也臣故曰兵害者冗食而無補空名而鮮實也夫驣驤四衛者今非所謂內兵耶外官旣不與稽其數徵役又不選用其丁故其人率豪富而气驕夫內官者陰狡而狼貪者也以富豪气驕之人而率之以陰狡狼貪之徒玆其害可忍言哉且夫錦衣衛爪牙之司也今內官之家人子弟官之團營兵之精也內官參之�兵又其專掌之

陛下乃何獨而不爲之寒心邪古人有言曰官惟賢賞惟功今團營把總號頭等孰非內官之私人乎彼其家人子弟抑孰非詭托冒官也乃遂令布列要地爲爪牙乎諺不有之曰萌芽不伐將折斧柯爝爝不撲燎原柰何言貴豫也

陛下誠於此時查往年李玉事例仍置總兵官使參掌內兵又禁團營把總號頭等自今不得置其私人乃於是令諸左右曰其詭托冒官自首者聽但罷免不問如此則威立而恩亦流所謂銷患於未形計之上也二曰民害夫民害者臣以爲斂重而民貧又貪墨在位恩不下流也臣聞惟智者而後起家夫人未有無所賴而生者也今百姓賢智者百不一二愚蠢者十常七八然又苦無賴而有司者不卹之也斂之不問貧富也役之不問勝否也曰是爾職焉矣是故貴者剝削貧者稱貸稱貸之不足則又鬻子鬻子而不足則必通竄一旦棄父母捐親戚背鄕離井愁怨之聲上於天和則必有水旱風雹之災逋者不還居者縲紲而牽連則必有無辜暴露之屍臣故曰民害者重斂使之也夫內府供用有常數也宜有常簿焉今油蠟皮張諸料等較之弘治初年費且十倍於前此何也蓋下者效上者也取嬴者未有不羨者也今旣十倍於前則戶工二部科派必又倍矣下之州縣必又倍矣百姓輸納又有稱頭等必有倍矣又經內官必有賄賂是益又倍矣於乎民日貧而斂日積當道不苦言以聞有司乘機而肥其家如此而猶望其治是眞卻步以求前耳

陛下前固嘗降詔旨存問矣然簿數不減也科派不省稱頭如故賄賂公行無憚此所謂空名而實禍也臣故曰貪墨在位恩不下流者此也三曰莊場畿民之害臣伏覩洪武某年詔曰直隸拋荒田地聽民開墾永不起科夫民旣自開墾之矣不可謂非其田矣而今皇親之家聽而賴光棍投獻主使謂非其田也請之朝廷朝廷亦謂非其田也率卽賜皇親家皇親家旣奉天子命爲巳有乃輒遂白奪其田土夷其墳墓毀其房屋斬伐其樹木於是百年土著之民蕩產失業拋棄父母妻子千里之內舉騷然不寧矣夫皇親與國同休戚者也而祿非不丰貴非不極也乃祗以區區之田損害赤子動搖基本如此是不欲與國同休耶嗚呼亦甚矣昔魯廏焚孔子見之但曰傷人乎蓋貴人賤馬也今薊州牧馬艸場與百姓爭阡而競畝尺分而寸剖之臣竊悲也是何賤人而貴馬也夫艸場數千頃地耳今三遣官矣百姓連年坐勾攝轉相牽連妨廢本業耽閣其生理男不秉耜女不上機賣男鬻女弱者轉而死泥塗者過半矣嗚呼是何賤人而貴馬也臣𨿽未嘗悉其始末竊計今事勢萬無百姓侵官之理設有之所辦亦官租耳非若皇親之家占之爲巳有也今據勘牒四至與民爭者止十之一二耳臣謂宜置而不問且百十年土著之民一日逐之使去

陛下忍爲此�夫王畿天下之本也今以數十百頃之地失黔首之心傷陰陽之和臣固知

陛下不忍矣

陛下幸哀憐聽臣愚計敕戶部查景泰六年勘官馮謹奏內事理以前項田土仍給民徵租但以空閒艸地牧馬爲便六漸夫六漸者一曰匱之漸夫匱之漸者何也臣以爲兵連然耳然又苦浪費今各邊用兵以將則庸以卒則罷縻財而無功曠日而損威而錢谷吏俛首供給莫敢如何策有不繼則軍吏諉以自解是故倉廩不足不曰兵者縻之也曰是錢谷者之誤之也錢谷者不曰巳誤之也曰是無米而求粥也於是始有和買之議矣和買而不足於是有穵運之例穵運而又不足於是乞內帑之銀臣始至戶部太倉庫銀尙有七十餘萬今銷耗且過半矣然而乞者未巳也繇是積漸而不止𨿽欲不匱烏可得矣夫今疆上不蹙於前也又鮮大寇非有若匈奴突厥者也竭天下之力以供邊而日猶不足此其故何也縻財而苶功曠日而損威者爲之也夫錢者泉也言流也散於上則聚於下公家削則私室盈今京城內外千觀萬寺亦熾矣顧又不止彼左右侍臣孰非造寺者也動孰匪以巨萬計諺曰十入一出今彼巨萬出則其入不止於巨萬明矣夫上惟風下民惟艸今方春气和耒耜在野

陛下乃不發倉廩助其不賑其不足顧徧察寺觀等勑給費修葺之是道民以奉佛也彼以巨萬入者又何憚而不造寺也夫智者察微今貨入而於私室矣又出而造寺觀等矣設卒有水旱之警兵甲事興內取則已匱外斂則民窮臣不知

陛下計所出矣故曰又苦浪費者此也二曰盜之漸夫盜之漸何也臣以爲其幾在民窮夫盜者非不知法當死也彼以爲往固無食矣今盜而得食卽死不猶踰於餒乎往固無衣矣今盜而得衣卽死不猶踰於凍乎往有租調官司之轄矣今盜而得自繇不猶踰於追系鞭笞之乎夫天下無智愚彊弱舉俛首捧心以事我者以有法維之且畏死也今旣死而踰於凍餒追系鞭笞之及則彼亦何所不至邪故以臣之愚竊計今事勢非但憂盜將必有大患大患者何謂有亂之幾無亂之形也夫今天下無不臣之邦四夷無不庭之國百官奉職筐篚歲至太倉有紅腐之粟武庫之兵朽而不用又無方二三千里水旱之災也然而哨聚殺人劫縣燒村剽掠婦女者日相聞也假如不幸而有方二三千里水旱之災武庫乏兵太倉粟竭百官不奉職夷狄外侵海內有警則事勢又何如矣故曰有亂之幾無亂之形嗚呼此亦可以寒心矣臣謂宜趁此急選良有司卹饑賑寒以安民心又密令整飭城池軍馬以侵緩急之變夫安不忘危霸者之略有備無患聖王之政況今承平日久民不知兵萬一有慮外之警有如平原睢陽之倫乎臣故曰計今事勢非但憂盜將有大患者此也二曰壞名器之漸夫壞名器之漸者臣以爲黜陟失制也夫明王懸爵賞以待天下之賢將以奉天而理民也故曰五服有章自天命之示非我也又曰爵人於朝與眾共之明至公也是以古之英君寧捐百萬之費而靳一郎之拜其意亦謂此耳而今乞官者官乞蔭者蔭黜其父者陟其子黜其祖者陟其孫臣不知

陛下計所出矣夫蔭者所以報功又示勸也今黜者旣陟其子孫則有功者何勸焉是故髙其爵不足以厲糜乎賞不足以諷夤緣鉆剌之風旣行而廉恥名節之士遂寡且

陛下何利於斯而爲之也夫大學士萬安前侍

先皇帝醜穢彰露

陛下踐祈之始嘗令內官逼脫其牙牌逐之去矣今而蔭其子爲丞臣不知報邪勸邪且

陛下何利於斯而爲之也夫燻蕕同器不知有燻廉污並賞孰肯爲廉

陛下若謂天下之大何恡此一官則所謂敝袴之藏繁纓之惜者皆非耶惟名與器不可以假人臣故曰壞名器之漸黜陟失制也四曰弛法令之漸夫弛法令之漸者臣以爲舛與玩爲之也夫舛莫大於縱罪玩莫大於長姦昔者舜爲天子其父瞽瞍殺人孟子以爲士師執之爲舜者但直竊負而逃蓋法者公之天下受之祖宗者也掌於士師士師不得而專也出於天子天子不得而專也是故士師可以執天子之父而爲舜者不可私其親曩者犯人王體擅搶夷僧貨物損辱國體傳笑外邦獄案巳具法所不赦也

陛下何從而赦之邪以爲無罪則固巳追償其貨直矣以爲有罪未聞有罪而赦之者也有罪而赦之是縱罪也縱罪則姦長姦長則政舛政舛刖民玩民玩則令慢令慢則法弛此古之所大忌而今之所其忽也夫忌莫大於刑忽莫大於私何則刑天討也公天道也王者不私其天故罰一人而千萬人懼諺曰勿謂尺五後且不補臣故以王禮之赦爲弛法令之漸五曰方術眩惑之漸夫方術眩惑之漸者臣以爲去之不力則誘之必入也夫自古帝王享國長久者畏天而憂民也非以奉佛也康彊少疾者淸心而寡欲也非以事仙也且

陛下獨不見梁武唐憲乎梁武帝奉佛最謹然罹禍最慘唐憲宗事仙又最謹然年又最短此其明效大驗彰彰可考者而今創寺創觀請額者

陛下弗止也比又詔葺其圯廢臣不知

陛下乃何所取於彼而爲之也夫眞人者太虛無爲之名也今酒肉粗俗道士

陛下敬重之如神尊爲眞人又法王佛子等並肩輿山入珍食衣錦

陛下踐祚詔曰僧道不得作醮事扇惑人心堂堂天言四海誦焉夫

陛下神心睿姿不諴於前也乃今復爾者臣故知有誘之者也夫去之不力則誘之必入譬若鋤艸不盡反滋其勢

陛下柰何去之不力而反使之滋也夫誘者必曰其道妙又其法靈今天變屢見於上百姓嗷嗷於下邊報未捷倉庫匱乏信如眞人國師道足以庇法足以佑

陛下何不遂一試之且彼能設一醮噀一法使天變息而嗷嗷者安乎此固必無之事而

陛下不察反聽其誘此臣之所以日夜悲心者也六曰貴戚驕恣之漸夫貴戚驕恣之漸者臣以爲其防決也夫水防惟土國防惟禮水決則潰禮決則陵昔者

髙皇帝制皇親令曰皇親之家不得與政臣嘗伏讀嘆息以爲聖王不易之論及退而考夫頒祿列爵則又使大貴而極富巳又考其器度田奴之等則又不使踰也臣盡是又嘆曰是所謂禮之防也夫皇親與國至戚也不宜有間今顧制禮以防之者臣以爲此固保全而使之安也今

陛下至親莫如壽寧侯所宜保全而使之安者亦莫如壽寧侯乃顧不嚴禮以爲之防臣恐其潰且有日矣夫下替則上陵今壽寧侯招納無賴同利而賊民白奪人田土擅折人房屋彊虜人子女開張店房要截商貨而又占種鹽課橫行江河張打黃旗勢如翼虎此謂之不替可乎替則陵陵則逼大逼則法行且今側目而視切齒而談孰非飲恨於壽寧者也夫川潰則傷必眾萬一法行

陛下𨿽欲保全而使之安得乎臣竊以爲宜及今愼其禮防則所以厚張氏者至矣亦杜漸剪萌之道也

◆經理

周用

○周用

理河疏

△理河疏

臣惟古今稱聖人之治水者必曰大禹禹治水之功莫大於河自告厥成功至周定王五年河徒砱礫中間自龍門至於碣石入海不爲中國害者蓋一千七百年然禹之治水莫備於禹貢則皆紀其成功也而禹之自言則曰予決九川距四海浚畝澮距川至孔子稱禹又曰盡力乎溝洫夫以聖人之所爲遺於萬世而不冺固宜不可名言而禹之自言與孔子之稱之者惟曰浚畝澮曰盡力乎溝洫然則歷千七百年而河不爲中國害者實大禹盡力溝洫之賜故自禹至殷盤庚而稱五遷厥邦以避河圯溝洫蓋小壞矣圯猶未徙也至周定王時而河徙則溝洫加壞矣徙猶未決也至秦廢井田開阡陌溝洫掃地矣秦祚不延及漢而河決酸棗決瓠子決則甚矣歷漢而唐而宋元河徙河決不可勝紀今年治河費若千萬明年治河費若千萬大略塞之而巳矣溝洫之政無聞焉自今黃河言之每歲冬春之間自西北演迆而來固亦未見大害逮乎夏秋霖潦時至吐泄不及震洫衝激於斯爲甚考之前代傳記黃河徙決於夏中者十之六七秋月十之四五冬月蓋無幾焉此其證也夫以數千里之黃河挾五六月之霖潦建瓴而下乃僅以河南開封府蘭陽縣以南之渦河與直隸徐州沛縣百數里之間拘而委之於淮其不至於橫流潰決者實徼萬一之幸也夫今之黃河古之黃河也其自今陜西西寧至山西河津所謂積石龍門合涇渭澧汭漆沮汾沁及伊洛瀍澗諸名川之水與納每歲五六月之霖潦古與今亦無少異也何獨大禹則能使之安於東北之故道歷千百年而不變而後世曾不能保之於數十年之久繇前言之此其繇於阡陌之壞溝洫之不修者較然甚明仰惟

陛下臨禦以來愛養元元無所不至故於乞墾荒田之疏屢蒙開允則於今日肇修溝洫之政以繼神禹地平天成萬世永賴之功臣愚實有望焉且黃河所以有徙決之變者無他特以未入於海之時霖潦無所容之也溝洫之爲用說者一言以蔽之則曰備旱潦而巳其用以備旱潦一言以舉之則曰容水而巳故自溝洫至於海其爲容水一也夫天下之水莫大於河天下有溝洫天下皆容水之地黃河何所不容天下皆修溝洫天下皆治水之人黃河何所不治水無不治則荒田何所不懇一舉而興天下之大利平天下之大患以是爲政又何不可臣竊見河南府州縣密邇黃河地方歷年親被衝決之河南府州縣密邇黃河地方歷年親被衝決之患民間田地決裂破壞不成壠畝耕者不得種種者不得收徒費工力無損饑餓加以額辦稅料催科如故中土之民困於河患實不聊生至於運河以東山東濟南東昌兗州三府州縣地方𨿽有汶沂洸泗等河然與民間田地支節胍絡不相貫通每年泰山狙猍諸山水發之時漫爲巨浸潰決城郭漂沒廬舍耕種失業亦與河南河患相同或不幸而值旱暵又並無自來修繕陂塘渠堰蓄水以待雨澤遂致齊魯之間一望赤地於時蝗蝻四起艸穀俱盡東西南北橫互千里天災流行往往有之此皆溝洫不修之故也若使溝洫旣修則豈惟山東河南見在凋瘵之民得以衣食生活前日四遠流移之民孰不願復業墾田以圖飽暖昔也招之不來今也麾之不去民利於此安得不興臣惟善救時者在乎得其大綱善復古者不必拘於陳於臣之所謂修溝洫者非謂自畝遂溝洫一一如古之所謂止是各因水勢地勢之相因隨其縱橫曲直但令自髙而下自小而大自近而遠盈科而進不爲震驚委之於海而巳矣臣又惟念遠�不可以幸致美功不容以雜施溝洫之政歷千百年影迹湮沒竟莫舉行究其所繇夫豈無故孔子曰無欲速無見小利古今事功半塗而廢者率繇於此臣愚以爲欲修溝洫之政𨿽曰不拘陳迹然時異勢殊變而通之不能無所事事今略舉其大綱若正疆裏以稽工程若集人力以助夫役若蠲荒糧以復流移若專委任以責成功若持定論以察羣議其諸條目未敢覼樓議定之後循其次第母以欲速而輒更張母因小利而生沮撓及今黃河雨暘時若又適遭遇詔令開懇荒田至再至三機會可乘之時始於河南山東次及直隸遠年近日黃河徙決地方自日而月自月而歲自州縣達之司府自腹裏達之邊方在下有臣工相與協力在上賴聖明俯賜幹旋如無成效臣甘伏欺罔之罪臣蚤夜營思以爲治河裕民之計無出於此是以不揣迂謬昧死上聞

◆求賢

李承勛

袁洪愈

趙貞吉

○李承勛

崇理學疏

△崇理學疏

臣聞自古盛治之世不但在位之臣競於事功亦必有髙尙之士隱居求志肥遁於丘園以歲月計之若無可紀之功然而治道實賴之以講明至於一節之士行或過中髙風淸節亦是以廉頑而立懦如嚴光出於漢而一代气節以振程頤出於未而一代道學以明斯其最盛者其次如秉放魏野之流其於道徳似無取焉而當時君相極其禮遇實所以爲世道計也書之靑史爲千載美談不聞以過於禮待爲疵議也伏惟理學大明遡伊洛之流以求洙泗之源者不爲少矣

聖朝百五十餘年以來治具畢張賢才輩出今日

皇上以上賢之資建中興之業其崇理學褒遺逸行之於今足以化天下書之於史足以彰聖化除官巳尊顯及臣所未知不敢瀆聞外請以臣所知者言之故江西崇仁縣處士吳與弼負剛正之气有卓越之才篤於務學勇於任道微而道徳性命顥而禮樂刑政皆窮考索眞知其要而不止於口耳之知其存於心行於家庭鄕裏教於四方來學之士動以古聖賢爲法天順年間

英宗皇帝用大臣薦特召取赴京授以左諭徳堅辭不受本朝倡明理學於東南自與弼始江西余幹縣處士胡居仁少從學於吳與弼其學以主敬窮理爲本博極羣晝而踐履篤實其折衷古今得失一以理爲據非禮之事𨿽閨門隱微之處不行焉晚年涵養深邃和而不流剛而不激惜乎壽不甚髙兼以專心於內不求聞達是以名不甚彰僅有所著居業錄並其文數十篇行於世其議論溫純深遠簡易的當其辟禪學之說尢精多擴前賢所未發故翰林院檢討陳獻章廣東新會縣人少中鄕舉聞吳與弼講學於江西遂有求道之志一遠千里而從之遊歸而博求之於經書久之覺扞格之獘未除靜坐沈思累年不以外物經心然後渙然冰釋蓋心得其養以之觀理理無不融以之應事事無不合成化年間

憲宗皇帝用大臣薦行取至京授以前職仍聽回家養疾侍母充養積久自然和粹人徒見其晚年之和而不知繇於中年所守之堅又或見其中年所守之約而不知其初年用功之博故戶科給事中賀欽遼東廣寧後屯衛人自少爲學卽知爲巳得性理羣書讀之益信古聖之意本教躬行而經書不可徒事誦說及官戶科聞陳獻章名往謁之獻章語以好名不可以入道自治身心方爲實學欽心服之遂決意以此言爲凖的而始終行之後言事不合以母老乞歸養專意克巳自修於經書所言精思默識而躬踐履之鄕人從學必教之以朱子白鹿洞規爲經書之機括總匚小學書爲日用之規矩凖繩鄕人化之彊暴者致其恭愚頑者守其教弘治初年

孝宗皇帝用大臣薦起爲陜西參議以母疾辭職進言四事皆時所忌諱不敢言者以上四人皆臣所深知故敢舉而告之於

陛下乞勑該部再加評品或賜之謚號或錄其子孫使天下後世知聖朝治化之隆人才之盛其於風化不爲無補

○袁洪愈

薦王敬臣疏

△薦王敬臣疏

孔子謂子夏曰女爲君子儒無爲小人儒所謂君子儒者乃眞也何也求諸巳而不求諸人也尙行而不尙言務實而不務虛也若求諸人而不求諸巳而言過於行名勝其實則爲小人儒矣小人則僞而巳矣崇儒而不得其眞是教天下以僞而巳矣臣見長洲縣歲貢生員王敬臣自少閒詩禮之訓稍長習聖賢之學讀書必體之身心躬行必先乎孝弟親嚼飯以養其祖母罄妻裝以嫁其女弟放人貧乏者分空室以居之計饔飧以給之不自知其家之不足也門人受業者教之以思誠之學教之以孝弟之道惟恐人之不爲善也事親之禮巨細曲盡而無替於始終撿身之功夙夜匪懈而尢嚴於愼獨淹貫五經而講究不倦悉有眾善而容貌若愚和易而不流直諒而不亢紹伊洛之正派實聖世之眞儒如敬臣者寧使之終困於流庶同腐於艸木而巳哉乞敕下行查如果臣言不謬或特行召見之禮或專授翰林之職必能敷陳道義贊襄謀猷所益於聖治豈淺淺哉此臣特以所灼見者言之耳天下之爲眞儒者或不止此舉一人而諸臣皆知所舉矣

○趙貞吉

求眞儒疏

△求眞儒疏

臣於本年四月二十一日伏覩

皇上軫念元元旱傷流離乃躬祀郊雩百官陪拜臣於時感激發憤退思時務但臣智慮短淺見聞寡陋不能一時備悉條列謹取其大者一事爲

陛下陳之臣所謂大事卽敷求眞儒是也誠果求眞儒也則天下之事自有任之者矣又何待於臣瀆告也乎臣聞爲政在人𨿽有聖君必資賢輔此古今不易之道也

陛下以天縱之資撫中興之運汲汲求治十有七年於玆矣志匪不勤而未收丕應之功人匪不用而鮮獲得賢之效此其故何也蓋繇大小臣工罔懷報主因循偸安流風委靡股肱師保之義欝而不明論道經邦之職曠而不修日久日浸無復奮揚之气

陛下欲驅策此輩以赴於勛華之域不其難乎若猶安守故常而不廣求眞儒以爲之用臣恐聖心無時得慰也太平之業無時得建也且聘徵之典乃

祖宗舊章以至

列聖亦有令甲其在

英宗朝嘗舉江西儒士吳與弼矣其在

憲宗朝嘗徵廣東貢士陳憲章矣矧上帝篤生聖明應期禦世眞大有爲之君也則何爲而不生名世之臣與之相應相求也哉故曰云必從龍風必從虎聖明旣作賢哲快覩乃今遲久而未有遇者無亦求之有未至也乎蓋文藝之科有司之式可以旁搜中才而難於坐致不召之士也故必有渭濱傅巖之事而後足以當伐日大有爲之運臣請以商周之事明之昔周之文王承累世之隆基嗣太王王季之盛徳西土之君子當必滿朝而弔民混一之大業則必付於渭濱之釣叟商之髙宗起於殷道方隆之日遺老故舊應必足用而鹽梅舟楫之寄必托諸傳巖之築夫當是之時二賢非有希合於世之願也殷周之制非別無取士之科也而二後則特超然爲格外之選二賢之旣得遭遇也則投竿釋鍤位登臺衡不崇朝而知大業之可定不下帶而知正學之可明君臣相逢機動神交洋溢兩間輝映萬代所謂惟非常之士建非常之功惟非常之君能用非常之士也故不以文王髙宗之事望我

皇上者是上負聖明犬不以呂望傳說待天下之士者是下誣豪傑矣

陛下若以二後爲敷求之式則何遠不動何幽不應以三賢爲得人之凖則何取不精何得不眞勞於求賢逸於得人得一人焉如呂望而用之得一人焉如傅說而用之則何願不遂何功不成語曰取長途者必策良駿善工事者先操利器眞儒者適治之良駿而平章之利器也今歲月易遷羣生之望治切矣

陛下何難於此而不爲也且羣鳥落落不如一鶚具臣翩翩不如一賢賢者之用於人國也以道事君以正格物以天地萬物爲一體以國家天下爲一念是故陰陽未調水旱相仍則大臣憂之四夷未賓軍務敝頹則大臣理之黎民流離府庫空虛則大臣卹之風俗衰惡人才頗僻則大臣率之貪夫顯行酷吏未除則大臣治之百度未張萬方未和盜賊具興則大臣任之故曰適治之良駿而平章之利器也盛古哲王所以運天下之具如此今

陛下上嘉唐虞下樂商周而治平之願尙未自慊者無乃具之未備歟豈

陛下之意亦將謂世無斯人哉則燕齊之國尙有管樂炎劉之季亦生諸葛況乎巍巍盛朝中天而立薄海內外豈無一人抱王佐之才而處者乎

◆自劾

王守仁

黃體行

○王守仁

自劾疏

△自劾疏

臣聞之主聖則臣直上易知而下易治今聖主在上澤壅而未宣怨積而不聞臣等曾無一言是甘爲容悅而上無以張主之聖下無以解百姓之惑也伏惟

陛下神明英武自居春宮萬姓仰徳及登大寶四夷向風不幸賊臣劉瑾竊弄威柄流毒生靈潛謀僣逆幾危郊社賴

祖宗上天之靈俾張永等早發其姦

陛下奮雷霆之斷誅滅黨與剗滌凶穢復

祖宗之舊章弔黎元之疾苦任賢修政與民更始天下莫不歡忻鼓舞謂

陛下固愛民之主而前此皆賊瑾之茶毒知

陛下固有爲之君而前此皆賊瑾之蒙蔽日夜跂足延頸厶望太平柰何積暴所加民痍未復餘烈所煽妖孽連興幾及二年愈肆愈橫兵屯不解民困日深賊勢相連殆徧財匱糧竭旦夕洶洶臣等備位大臣不能展一籌以紓患害寬一縳以蘇倒懸撫心反巳自知之罪莫可究言至其暴揚於天下訾罵於道途而尢難掩餙者大罪有三請自陳其略以伏厥辜夫朝以出政政以成事

陛下每月視朝朔望之外不過一二豈不以臣等分職於下事苟無廢不朝奚損乎然羣臣百司願時一覩聖顏而不獲則憂思彷徨漸以懈弛遠近之民遂疑

陛下不復念其困苦而日興怨懟四方盜賊亦謂

陛下未嘗有意剪除而益猖獗夫昧爽臨朝不過頃刻

陛下何憚而不爲所以若此則實繇臣等不能備言天下洶洶之情以悟

陛下是其大罪一也

陛下日於後苑訓練兵事鼓噪之聲震駭城域豈不以寇盜未平思欲奮威講武乎然此本將卒之事兼非宮禁所宜況今前星未耀震位猶虛而乃勞力於掣肘耗气於馳逐羣臣惶惑兩宮憂危宗祀大本無急於是而臣等不能力勸

陛下蓄精養神以衍皇儲之慶思患預防以爲燕翼之謀是其大罪二也夫日近儒臣講論道徳涵泳義理以培養本原開發志意則耳目日以聰明血气日以和暢窮天地之化盡萬物之情優遊泮渙以與古先神聖爲伍此亦天下之至樂矣

陛下苟知此則將樂之終身而不能以須臾捨奚暇遊戲之娛乎今

陛下自卽位以來經筵之禦未能四五而悅心於騎射疲勞之事皆繇臣等不能備陳至樂以易

陛下之所好是其大罪三也

陛下有堯舜之資臣等不能導

陛下於三代而使天下之民疾首蹙頞相告歸咎懷憤若漢唐之季臣等死有餘罪矣伏願

陛下繼自今昧爽以視朝勵精而圖治端拱玄默以養天和正關睢之風毓麟趾之祥日禦經筵講求治道悅理義之悅心去遊宴之敗度正臣等不職之罪罷歸田裏舉耆徳宿望之賢與共天職使天下曉然皆知

陛下憂憫元元之本心繇臣等不能極言切諫以至於斯自玆以往務在休養生息無復有所騷擾躬修聖學以立天下之大本其餘習染以次洗刷則民生自遂若陽气至而萬物春寇盜自消若白日出而魍魎滅上以承

祖宗之鴻休下以垂子孫之統緒近以慰臣庶之憂惶遠以答四夷之觀向臣等𨿽死之日猶生之年不勝激切顚隕待罪之至具上聞

○黃體行

應詔陳言疏

△應詔陳言疏

頃者上天示戒災及寢宮

陛下憂惶深用祗愼敕諭羣臣詔告天下敬天之心蔑以加矣然必懇懇於求言者蓋以變不自生惟人所召顧九重深邃非博采羣言不能悉知大小臣工祗承徳意誓遏忠誠以啚報稱於是大臣言焉繼而科道言焉捨民隱弗陳而指切

陛下之身者不謀同辭此非有所諱而故揚

陛下之過也亦非天下之民舉安而

陛下之身獨未盡理也蓋

陛下一身天下仰望其正與否實天下之治忽所關羣臣有言不歸諸

陛下之身又誰歸哉乃今旬月不見舉行臣實愚昧不察謂何

陛下禦極九年於玆五年以前逆瑾竊柄敢作亂階百姓惶惶懼無生路幸而國祚猶篤元惡成擒噫亦危矣然危而有持此可爲一幾也

陛下其能爲之乎六年以後逆瑾餘烈滋熾未巳蓋取於民者旣窮則民不聊生勢無所歸自相率而入之盜一旦劉六劉七之徒挺身以出而亡命之人爭應之北關一呼聚盜成丘鼓星星之焰以燎南北之原者幾不可戢幸而國祚猶篤天兵壓境江神助順而賊舸隨風以飄噫亦危矣然危不終危又可爲之一幾也

陛下其能爲之乎方今川江餘黨猶未悉平而劇寇之受招者間或復叛正

陛下兢業惕勵之時也不此之圖聽番僧義子邊軍之屬逓相兒戲而皇店內市打球錢無名之徵胥此焉出而又信童豎數十人扈從聖駕潛出外市移時始入庶民之家有千金之子猶知自重其身而坐不垂堂況

陛下一身天地祖宗之付托萬方黎庶之攸歸視彼千金之子輕重不侔何付童豎之手以自召不虞者乎卽今幸免所損巳多此臣深爲

陛下惜也此心旣縱凡百就荒朝禮廢而不修宮寢疏而不禦威重損而不知儲位虛而不慮上天降臨特示切身之戒

陛下始𨿽警悟而畢竟受蔽𨿽有大臣科道部屬之言猶以爲瀆亂聖聰前有進者報而不行後有進者畱而不報豈不以羣臣皆外人也勢隔情離任意投擲夫人之情莫親於母子莫密於夫婦

仁壽坤寧宮爲

陛下之親且密者也羣臣之言不足聽

兩宮之言獨不足聽乎臣本一介儒生謬登甲第在

孝廟未年而竊祿在

陛下初年而錄官其荷國之恩誠厚矣始欲少效愚衷顧八十歲老母在堂賴以送終理難許國逮今老母不幸無祿而猶顧戀蒙恥不爲

陛下盡言此身𨿽存猶行屍也伏望

陛下特淸聖慮大回宸斷念今日之天下皆祖宗勤勞之天下不可以或輕今日之人民皆祖宗勤勞之人民不容以或易出番僧屏義子遣邊軍凡皇店內市打球錢無益於天下無補於生民而非君上當爲之事者一切罷去撤行殿而深居以爲誕育皇儲之地息遊幸而早朝以杜潛移政柄之門召親王而入輔以絕姦邪窺伺之路如是則羣臣之言次第舉行而

陛下之身正矣

陛下之身旣正生民將有所恃以爲安川江餘黨聞之自將息然解散而劇寇之復叛者轉爲妥帖

陛下此時可以奠居而收永淸之治矣借使不聽羣臣之言仍蹈覆轍天下將來之事未可知也𨿽然君之於臣猶父之於子父或有過實子之責

陛下偶陷有過之地而臣屍素之愆亦有不容逭者乞將臣放歸田裏以答上天之譴萬萬無悔干冒天嚴不勝警懼悚栗之至

◆求退

王家屏

○王家屏

乞罷疏

第二疏

△乞罷疏

臣聞漢臣汲黯有雲天子置公卿輔弼之臣寧令從諛承意陷主於不義乎且巳在其位縱愛身柰辱朝廷何每感斯言愓然內省竊自幸遭遇

皇上明聖誠使朝政無缺帝徳罔愆卽將順不爲從諛緘默無嫌承意也乃頃者九閣重閉五位深居宴安之毒是懷兢業之衷潛替郊廟不饗而仁孝之念疏堂陛不交而君臣之誼隔天災物害之警罔徹宸聰民生國計之憂不關聖慮

皇上試省此心敬耶怠耶於治道得耶失耶臣備員輔弼旣不能婉導密規防君志未萌之欲又不能明諍顯諫扶乾坤將壞之樞壙職鰥官久當退避所以逡巡未去徒以被恩髙厚毫髮靡酬庶幾殫竭愚忠漸次匡正乃今數月之間請朝講不報請元旦受賀不報請大計臨朝不報臣犬馬微誠不能感回天意巳可見於此矣至於升儲大典

九廟之神靈共屬萬方之想望惟殷卽冊立之期或可少待而豫教之舉委宜蚤圖科臣所言未爲差謬

皇上卽惡其瀆擾報罷足矣甚則罰俸足矣何至降調外任乎意旨一出遠近驚疑使道路之猜議橫生宮闈之讒構交作其於虧損聖徳動搖國本非細故而巳也僣請寬宥未賜允兪且復遷怒申救諸臣槪加譴謫臣誠不忍明主蒙咈諫之名淸朝有橫施之罰部科罹無妄之罪宗社蓄不測之憂也循省虛庸終慚匡救若復依違保祿淟涊苟容正汲黯所謂從諛承意以陷主不義詒辱朝廷者耳死且有餘僇焉願乞聖恩亟賜罷歸俾全晚節臣無任感激祈懇之至

△第二疏

頃因科臣李獻可等疏請豫教蒙旨降罰臣不揣輕鄙冒昧封還意事系宮闈不宜盛怒以損天親之愛言出臺省不宜峻斥以塞忠諫之門乃爲聖徳慮爲國體慮非爲獻可一人也揭請寬原未蒙兪允方當退而補牘再瀝�誠而科道諸臣申救獻可者若鐘羽正張棟陳尙象鄒徳泳等又巳得罪兩日之內嚴旨疊出或奪其俸或謫其官方一旨調南京又一旨調外任方一旨降邊方雜職又一旨削籍爲民以至孟養浩之廷杖一百則更慘矣雷霆橫擊風日淒陰凡舉朝士紳遠方外吏見者無不喪气聞者無不摧心誠不意聖哲之君有此舉動平明之世有此景光而原其釁端繇起則自臣揭救獻可始是臣惜愕愕之一士而反累濟濟之羣英爭降罰之輕刑而反構放逐之重典善類之罪人淸時之戾气也用是自陳愚戇疏乞罷歸庶幾感悟宸衷消融聖怒霅然開霽赦宥諸臣使之復還舊官勉圖報稱則始𨿽因臣咸累罹無妄之災終乃以過見原獲自新之路臣𨿽退居壠畝尙可以一去謝諸臣耳何圖席槁累日未奉處分詢之同官乃知爲臣具揭伏奉

聖旨謂臣希名不遂托疾故癥正聞言怔悚負罪彌深竊念名非臣之所希實非臣之敢棄臣所希者期

皇上爲堯舜之主而臣爲堯舜之臣此之爲名垂千載有餘榮故足希也若犯顏色觸忌諱抗爭僨事被譴罷歸此何名之可希乎必不希名將使臣身處尊官家享厚祿主徳愆違而莫之救正刑政壞亂而罔克匡維此可謂不希名之臣矣而國家將奚賴焉更使臣棄名不顧將逢迎爲悅阿諛取容𨿽許敬宗李林甫之姦佞無不可爲是九廟神靈所陰殛天下萬世所唾罵也不但得罪於李獻可鐘羽正諸臣而巳豈當一日立於堯舜之朝哉伏望

皇上察臣戇愚本爲禍始將臣特賜罷免以示首事之懲仍召還降謫諸臣以釋株連之累庶善類無枉羣情不搖臣感戴生成環艸難

◆龥冤

沈束妻張氏

○沈束妻張氏

乞代夫囚疏

△乞代夫囚疏

臣夫沈束叨中嘉靖二十三年進士除授直隸徽州府推官續蒙行取選授禮科給事中束猥以愚昧之性冒妄建言誠當萬死荷蒙

皇上寬宥下獄待罪經今一十四載束上有老親下無子女孤苦伶仃俯仰無柰止遺臣一身寄居旅捨早暮力作女工以供口食艱難萬狀度日如年臣夫之父今年八十有七衰病侵尋風燭不定養生送死之具更無可托臣煢煢寡妻顧此失彼欲歸以養舅則夫之饘粥無資欲畱以給夫則舅又旦夕待盡夫束累因之臣誠不敢復顧私家切覩

聖朝仁恩曠蕩庶類樂生豈臣一門窮苦顚連自遺覆載之外臣每自念何惜一死所以忍苦苟延者誠望天地有曲全之仁雨露無不被之澤也今臣舅巳當垂死之年臣夫未有再生之日臣願以身伐夫系獄暫容臣夫送父年終仍又赴獄待罪庶使臣夫得復見其父少伸父子之情臣以舅付托於夫亦得全夫婦之義則臣舉家感戴天恩萬代銜結圖報無窮矣

皇明文徵卷二十七

●皇明文徵卷二十八

晉江何喬遠穉孝選

舉業﹝制義制策﹞

◆制義

王鏊

李廷相

唐順之

瞿景淳

王錫爵

楊起元

李廷機

○王鏊

周公兼夷狄驅猛獸而百姓寧

△周公兼夷狄驅猛獸而百姓寧

論古之聖人除天下之大害成天下之大功夫天生聖人所以爲世道計也周公撥亂世而反之正其亦不得巳而有爲者與孟子答公都子之問而言及此意謂天下大亂之後必生聖人之才商紂之世民之困極矣於是有周公出焉武王旣作之於上周公則佐之於下彼其夷狄亂華不有以兼之吾知其被髮而左袵矣周公於是起而兼之而若奄國若飛廉皆在所兼兼夷狄兼其害百姓者也鳥獸逼人不有以驅之吾知其弱肉而彊食矣周公於是起而驅之而若虎豹若犀象皆在所驅驅猛獸驅其害百姓者也是以夷狄之患旣除則四海永淸無復亂我華夏者矣猛獸之害旣消則天下大治無復交於中國者矣天冠地屐華夷之分截然人皆曰百姓寧也而不知誰之功上恬下熙鳥獸之類咸若人皆曰百姓寧也而不知誰之力吁周公以人事而回气化撥亂世而興大平其功之大何如哉𨿽然此亦周公之不得巳耳豈特禹抑洪水孔子作春秋孟子辟楊墨爲不得巳哉蓋禹與周公不得巳而有爲除天下之有害者也孔子孟子不得巳而有爲除後世之害者也然皆足以致治其功之在天下後世孰得而輕重之哉韓子曰孟子功不在禹下愚亦曰孟子之功不在周公下

○李廷相

子在齊聞韶三月不知肉味曰不圖爲樂之至於斯也

△子在齊聞韶三月不知肉味曰不圖爲樂之至於斯也

聖人聞聖樂而學之誠感聖樂而嘆之至也夫自古帝王之樂惟韶爲盛也夫子一聞於齊學之誠而嘆之至如此其眞有所得也夫昔夫子道旣不得行於當時而猶轍環於列國也方其在齊也聞韶樂於一旦之頃而學之以三月之誠心醉乎聲容之表而歲月爲之幾更慕之者韶而契之者亦韶也神遊於鏗鏘之中而時序爲之屢變愛之者韶而習之者亦韶也斯時也一戞一擊若有以寫聖功之惟敍至樂甘於美味而天下無可好之物矣一搏一拊若有以挹帝舜之重華眞樂飫於膏粱而外物無可投之好矣豈復知所謂肉味也哉是以聞其事而感於心感於心而形諸嘆以爲鳳凰來儀而鳥獸率舞韶之樂吾固夙知其美矣然豈意其情文之備一至此乎蓋得之於親炙之餘而後知想象者之非切也咸英而下可多得哉虞賓在位而永觀厥成韶之樂吾固久知其盛矣然豈意其美善之極一至是乎蓋得之於聞見之下而後知感慕者之非眞也武濩而上可復見哉是何也蓋大舜之丰功盛烈與聖人相爲孚契而聖人之精神心術與韶樂相爲流通此其一聞而學有得而嘆自不能巳者矣抑古帝王之樂亦巳多矣而夫子獨有取於韶者何耶無乃以舜之徳旣不藉於人爲而其得天下也又不假於徵伐乎此所以盡善盡美而獨盛於口今也

○唐順之

孔子聖之時也

△孔子聖之時也

大賢名至聖之所以爲聖者不外乎中而巳蓋道之所貴者中也大賢於孔子而以聖之時名之正以見其異於羣聖歟孟子願學孔子者也其推尊之意以爲人至乎聖而止道至乎中而止不觀伯夷伊尹柳下惠之偏孰知孔子之全乎以孔子言之可仕可止可久可速所遇𨿽出於殊途仕之止之久之速之其道則繇於一貫若此者其蘊諸中也微妙不測非方體之所能拘措諸用也充周不窮非形器之所能滯方其止也速也欵於淸矣而有或仕或久者在與時屈伸經權並用未嘗不淸而不倚於淸也方其仕也久也疑於和且任矣而有或止或速者存隨時消息常變皆宜未嘗不任而不倚於任也未嘗不和而不倚於和也不思而得從容於從心不踰之境殆如太和元气之運於四時矣不勉而中默成於毋固毋我之域殆如太極全體之妙於五行矣謂非聖之時者乎蓋行造其極之謂聖道會其全之謂時聖可能也時爲難也此孔子之聖所以爲至而非夷尹惠之所能及也噫孟子亦善言徳行者矣抑不特是也周子曰孔子與天地參而四時同邵子曰仲尼行無轍亦皆言其時也亦不特諸儒稱之也孔子自名亦曰無可無不可𨿽不以聖之時自任而其實自有不容掩者此固其心法之精之所在也𨿽然學未至乎聖而遽欲爲其時則心無所主或反流於猖狂縱恣者矣漢儒反經合道之論可鑑也故時非聖人不能用也

○瞿景淳

事君敬其事而後其食

△事君敬其事而後其食

聖人論人臣之義惟務自盡而不求其利也夫人臣爲祿而仕者非所以事君也事求自盡而祿有不計焉知此義者可以事君矣夫子之言亦以立人臣之防也蓋曰君之使臣也固以厚下爲深仁而臣之事君也則惟以奉公爲大節人惟不明乎分義而臣節始微矣以予觀之臣之事君自一命而上孰不有事之當爲者乎是事也所以熙帝之載也存乎臣者也亦孰不有食之當得者乎是食也所以卹臣之私也存乎君者也是必明乎內外之分而可貞之守每定於立朝之初嚴乎義利之辧而匪躬之節恆勵於策名之日小而爲服采之臣也其事𨿽小亦必有難盡者則必思任使之未稱而精白以承之翼翼焉惟懼事之或忝而巳矣大而爲服休之臣也其事愈大尢必有難盡者則必思付托之未效而儼恪以圖之兢兢焉惟恐事之或曠而巳矣上之求不負吾君也而非求以自利也𨿽曰君之詔祿因吾事以上下然吾懼食之浮於人而不懼人之浮於�則亦靖恭爾位可矣而他又何知焉下之求不負所學也而非求以肥家也𨿽曰君之制食視吾事之繁簡然吾方以素餐爲恥而不以得祿爲幸則亦無曠庶官足矣而他又何計焉使事之不敬而惟食之急焉則其事君也亦惟利以事之而巳矣臣道幾何而不忘也吁夫子言及所以勵天下之臣節者亦嚴矣哉

○王錫爵

事君能致其身

△事君能致其身

人臣以身而效之君斯純臣之道也夫爲人臣者無以有巳也委身事君而臣道其純矣謂非厚倫之一端也哉嘗謂人之一身君臣父子之倫屬焉方其未事乎君則身者父母之身也而所以事之者固當竭其力而無所懈及其旣事乎君則身者君之身也而所以事之者尢當致其身而無所私何則君臣天下之大倫而純心以事君尢人臣之大義但知有身而不知有君者固失其所爲臣𨿽知有君而猶知有身者要亦非純臣之道也乃若君子之厚於人倫者則不然仰觀於君則知君卽吾身之元首而忠於君者卽所以成其身也兢兢乎捐軀以赴之而未始乘之以自便之私俯觀於身則知身卽吾君之股肱而不有其身者乃所以不負其君也蹇蹇乎匪躬以承之而未始參之以內顧之念有所畏而不爲與有所利而爲之者皆自私其身者也吾勿敢也事系安危則以吾身之死生當之而功之成與否不遑卹焉蓋社稷爲重則吾身爲輕自委質之初而此身巳爲國家有矣尙肯爲營私之計乎有所諱而不言利而言之者皆自私其身者也吾勿敢也事關君徳則以吾身之去就爭之而君之從與否不遑計焉蓋綱常爲重則吾身爲輕自策名之始而此身巳置之若棄矣尙肯爲固寵之私乎爲天子調元贊化則不敢私其身於內也凡爲啟沃爲贊襄以自效其承弼之義者蓋有全軀自保之士所不能爲而吾獨以身徇之者矣爲天子分猷宣力則不敢私其身於外也凡爲奔走爲禦侮以自盡其承宣之職者蓋有朋哲保身之士所不肯爲而吾獨以身試之者矣是何也養其身本欲以有爲也居可爲之任則委此身於王室而惟君之所任使焉耳修其身本欲以行義也有不可逃之義則公其身於社稷而惟君之所進退焉耳此之謂不先身而後君臣之道所以爲純也向使一心以爲君又一心以保身則𨿽竭力以事親而事君不忠且不得謂之孝矣學者可不勉哉𨿽然求忠臣必於孝子之門故仁不遺親義必急君夫道一而巳矣成周之世使天下孝弟之士皆得升於有司正欲其移孝以爲忠也自世教下衰而忠孝亦爲二途是故應聘者甘心於絕裾陳情者貽譏於僞朝皆得罪於人倫者也必欲忠孝之合於一其復古者選十之科乎三代而降如趙文子以孝徳出輔公族蓋有古之遺風焉而惜平其不多見也嗚呼彼以曾參之學不足以事親如蘇張之說亦獨何如哉

○楊起元

鳶飛戾天魚躍於淵言其上下察也君子之道造端乎夫婦及其至也察乎天地

△鳶飛戾天魚躍於淵言其上下察也君子之道造端乎夫婦及其至也察乎天地

中庸引言道體之各足而因以結其意焉夫鳶魚物也而道昭焉則道之近不遺而遠不禦固可識矣且夫道也者太極本然之妙也立天地之大義生人物之散殊焉者也大莫載而小莫破固矣不觀之詩而益信乎詩有言鳶飛戾天魚躍於淵此非徒爲鳶魚詠也蓋言飛躍者性也鳶飛而魚躍者率其性也率性者道也於天而於淵者道咸在也因物性而知道體之神論道體而闡昭著之盛詩人善言道者也卽此觀之則語其始之所發端道其肇基於夫婦矣乎非近也夫婦亦天地之小者也一陰一陽立而道行乎其間矣此小之所以莫破也否則鳶魚之飛躍也孰爲之根抵耶要其終之所極致道其察於天地矣乎非遠也天地特夫婦之大者也一干一坤立而道塞乎其間矣此大之所以莫載也否則上下之昭著者孰爲之樞紐耶吁是足以論道矣抑斯道也吾心之道也萬物皆備吾心有鳶魚也陰陽動靜吾心有夫婦也健順相承吾心有天地也道本自然心亦活潑而過求者失之也故狥生寂滅者紛如而道之費隱始爲天下裂矣然後知子之善立言也

○李廷機

吾之於人也誰毀誰譽如有所譽者其有所試矣斯民也三代之所以直道而行也

△吾之於人也誰毀誰譽如有所譽者其有所試矣斯民也三代之所以直道而行也

聖人無毀譽而援民心之直以自信也夫毀譽非直也以直道之民而亦以直行焉斯聖人之自信者哉夫子有感也而言曰君子所以維持天下之人心者獨有是非之權而其究也乃有緣而爲毀譽則亦未嘗以天下之人揆之也丘也竊自諒焉夫毀譽何自起哉自憎心胖者則有餘嫉而毀行矣吾之於人未嘗生一憎心也而誰毀焉自愛心勝者則有餘羨而譽行矣吾之於人未嘗生一愛心也而誰譽焉借曰有其譽之而一時之稱揚或見以爲溢美之詞則必有其試之而他日之豎立巳有得於預卜之素吾益信吾之無譽也吾又益信吾之無毀也何也凡吾之所與天下相是非者不取決於巳而取決於民乃今斯民何民哉是禹湯文武所臨蒞之民也有惇龐之餘風者也是蕩平正直所漸濡之民也有大公之遺意者也見一善翕然而好之質諸三代直道之好不少攺焉卽有作好者出亦豈能以一人之偏愛掩天下之公是乎而譽何爲也見一不善羣然而惡之質諸三代直道之惡不少異焉卽有作惡者出亦豈能以一人之私惡淆天下之公非乎而毀何爲也蓋君子爲世道計卽使三代而不可復返也是世道之變也吾猶將挽之於旣漓之日況斯民而猶然三代也是世道之幸也吾何爲而自外於大道之公吁此吾所以爲無毀譽也抑聖人無毀譽其大者乃在春秋春秋所書褒善貶惡賢賢黜不肖率奉直道以從事而聖人無心焉此所以繼三代存人心爲萬世法也卽使得位以賞罰天下詎能若是遠哉故夫子自言亦曰志在春秋

◆制策

練子寧

林大欽

○練子寧

洪武十八年對策

△洪武十八年對策

洪武十八年乙丑三月

皇帝制曰朕稽古名世者惟敬事而畏人神趨事以歷佑涉難以立志日運不息歲運無巳𨿽在寢食未嘗忘其所以繇是大輔人君福臻黎庶所以名世者爲此也朕自代元統一華夷官遵古制律放舊章孜孜求賢數用弗當其有能者委以腹心面籨而誌異純徳君子授以祿位但能敷古於事束手中材下士廉恥無知身命弗顧造罪淵泉永不克巳張君之惡若非眞賢至聖亦莫不被其所惑若此無巳柰何爲治爾諸文士𨿽在進學之秋未博乎庶典但能條陳可否則知利鈍旣承朕命悉乃心力志根名世在斯舉始必如朕言

臣對伏見

陛下發徳音下明詔以得人之難下詢艸茅之陋其謀之不可謂不廣其求之不可謂不切矣臣不知

陛下果能有以聽之歟抑將少布衣疏賤之臣不足以與天下之大計姑有以試之歟𨿽然君以名求臣以實應之

陛下舉是名以問也臣敢不舉實以爲對也若夫好言以招禍觸諱以忘身則非臣之所敢卹也伏讀

聖策曰朕稽古名世者惟敬事而畏人神趨事以歷知涉難以立志日運不息歲運不巳𨿽在寢食未嘗忘其所以繇是大輔人君福臻黎庶所以名世者爲此也嗟夫敬事而畏人神一語此乃唐虞三代聖人命官之大本也

陛下能以是求諸古昔命世之臣則必以是而擇夫今日命世之臣矣彼區區管商之謀申韓之習烏足爲

陛下道哉

陛下旣有意於唐虞三代之臣臣不敢復引漢唐之臣以爲對請以唐虞三代之臣終焉昔者舜之命九官十二牧也曰欽哉惟時亮天工武王之稱有夏之臣曰惟禦事厥棐有恭伊尹之戒太甲曰鬼神無常享享於克誠周公之戒成王曰小人怨女詈女惟皇自敬徳夫能以是而告夫君則能以是而任諸巳可見矣曰欽曰恭曰克誠曰敬徳又豈有出於

陛下所謂敬畏之外者哉趨事以歷知涉難以立志日運不息歲運不巳𨿽在寢食未嘗忘者亦孰非敬畏之發見也是故語其大輔人君則上一唐虞有放勛重華之極治語非福臻黎庶則下而三代有刑措不用之丕績臯陶伊傅周召之爲臣率是道也伏讀

聖策曰朕自代元統一華夷官遵古制律放舊章孜孜求賢數用弗當臣以爲

陛下以天錫之資居表正之位卽位以來十有八載孜孜求賢以爲生民計日夜念此至熟也至於數用弗當𨿽臣亦疑之然而未敢遽爲

陛下道也夫人君之道在於知人知人之職在於任事君有知人之明則臣有任事之實矣昔者臯陶之陳謨曰在知人文王之任宅俊曰克知三有宅心灼見三有俊心大抵人各有心不可測度知人之難從古病之然古之聖人未嘗患其難而不以是爲先務也故唐虞之用人必敷奏以言而後明試以功必明試以功而後車服以庸未嘗輕易而授之也文王之於三宅也旣得其人以居常伯常任凖人之任矣又儲其才以備常伯常任凖人之選焉未嘗造次而任之也今

陛下孜孜求賢而數用弗當者無他焉亦察之不詳而用之太驟之過也伏覩

陛下自頃歲以來誅戮姦回作新政治於是紛然擢用天下之士以共成厥功或以聰明正直爲名或以孝悌力田爲選或以賢良方正爲科

陛下責望之意非不深也委任之意非不甚專也然而報國之效茫如摶風豈是數者之果不足以爲治哉亦狥其名而不求其實之故也是故古之用人者日夜思之必其人之足以當是任也然後以是任畀之而不疑今也不然以小善而遽進之以小過而遽戮之

陛下求賢之急𨿽孜孜而賢才不足以副

陛下之望者殆此也且夫天下之才生之爲難成之爲尢難

陛下旣知生之成之之難矣又豈忍以區區之小故而卽付於刀鋸斧鉞之地哉昔漢武帝以英武之資而所用之人或朝奏暮召少火如意則誅戮隨之故汲黯有言曰以有限之才縱無窮之誅武帝曰不然天下之才特患人君不能用之臣以爲武帝非不能用之患在不能知之耳苟誠知之也大以成其大小以成其小量其才而任之以官因其能而授之以職果姦邪也則誅之戮之果庸劣也則黜之退之又何忍於殺戮而後曰吾能用天下之才也哉使武帝之計爲是是堯舜三代之道爲不足法矣伏讀

聖策曰其有能者委以腹心多面從而誌異純徳君子授以祿位但能敷古於事束手中才下士廉恥無知身命弗顧造罪淵泉永不克巳張君之惡若非眞賢至聖亦莫不被其所惑若此無巳柰何爲治臣胡徳勝才謂之君子才勝徳謂之小人才徳俱全謂之聖人才徳俱亡謂之愚人才徳俱全固世之所罕矣臣竊觀自秦漢以來竊人主之柄以成天下之禍者皆才勝徳之小人也又豈特面從而誌異哉若夫純徳君子但能敷古於事束手者無他亦歷涉之不詳練習之不敷故耳故三代之教八歲入小學而教之以禮樂射禦書數之文而後世有皓首不能周知其名數者十五人大學而教之修巳治人之道而後世有沒齒而不躬仃其萬一者此古之君子皆�然有爲而今之君子所以不及也臣伏覩

陛下升禦以來興天下之學挍育天下之賢才亦云至矣然如教之之術尙有未盡故士之成就者亦尙有所未至也臣願

陛下來胡瑗之法立經義治事齊經義齊者各治一經治事齊者各法一事如治民治兵水利算數之類內自京邑外達府州縣各妙選其術之尢者以爲學挍之師而歲考其成績則成徳之君子不患其束手無措矣至於下士之徒無恥之輩則臣所謂才徳俱亡之謂也是故宜在擯棄之列矣

陛下能詳於其始則可略於其終能勞於其先則可逸於其後知人之道苟無其缺則施之職任各得其當又烏有柰何爲治之嘆哉

陛下之所以策臣者大略如此而於其末復命之曰爾諸文士𨿽在進學之秋未博乎庶典但能條陳可否則知利鈍此

陛下憐臣之愚而欲臣盡其說也又曰旣承朕命悉乃心力志根名世在斯舉始必如朕意此

陛下導臣之進而欲臣以古人自期也臣之所謂可否者前旣巳陳之矣至於和��非臣之所敢計也

陛下之欲臣以名世自期者臣則請服膺於敬事而畏人神之一語矣至於阿曲以求恩逢迎以徼寵不以責難陳善之道進乎

陛下曰必如朕意焉則非臣之所學也臣等荷

陛下生成之恩受

陛下教育之徳倘不以蒭蕘之賤而棄臣則所謂欲得名世之臣者在

陛下教之之有其方知之之盡其道爾愚陋之言無足采者惟

陛下憫其拳拳之忠而有以教之不勝幸甚臣謹對

○林大欽

嘉靖十一年對策

△嘉靖十一年對策

嘉靖十一年三月

皇帝制曰朕惟人君奉天命以統億兆而爲之主必先之以咸有樂生俾遂其安欲然後庶幾盡父母斯民之任爲無愧焉夫民之所安者所欲者必首之以衣與食使無衣無食未免有凍餒死亡流離困苦之害夫匪耕則何以取食弗蠶則何以資衣斯二者亦王者之所念而憂者也今也耕者無幾而食者眾蠶者甚稀而衣者多又加以水旱虫蝗之爲災遊惰冗離之爲害邊有煙塵內有盜賊無怪乎民受其殃而日甚一日者也固本朕不類寡昧所致上不能參調化機下不能作興治理實憂而且愧焉然時有今昔權有通變不知何道可以致雨暘時若災害不生百姓足食足衣力乎農而務乎職順乎道而歸乎化子諸士明於理識夫時蘊抱於內而有以資我者亦旣久矣當直陳所見所知備述於扁朕親覽焉勿憚勿隱

臣對臣智識愚昧學術疏淺不足以奉

大問竊惟

陛下當亨泰之交撫盈成之運天下皆巳大治四海皆巳無虞而乃拳拳於百姓之未得所爲憂是豈非文王視民如傷之心耶甚大美也然臣之所懼者

陛下負聰日神智之資秉剛睿明聖之徳舉天下之事無足以難其爲者而微臣所計議復不能有所補益千萬一

陛下豈能以其言爲未可盡棄而有所取之耶

陛下臨朝策士凡有幾矣異時莫不光揚其名聲寵綏其祿秩然未聞天下之人有曰天子某日降某策問某事因某策濟某功者是豈策士之言皆無可適於用者耶抑亦其言或有可適於手而未暇采之耶是臣之所懼也臣方欲爲根極政要之說明切時務之論而不敢飾爲迂闊空虛無用之文以罔

陛下

陛下若以其言爲可信而不悉去之試以臣之策付之有司責其可行則臣終始之願畢焉如或言不適用則臣有瞽愚欺天之罪俯伏以待罪譴誠所甘心而不辭也臣伏讀

聖策有以見

陛下拳拳以民生凍餒流離爲憂以足民衣食爲急此誠至誠惻怛以患元元之念天下之所願少須臾無死以觀徳化之成者然臣謂

陛下誠懷愛民之心而未得足食之道誠見百姓凍餒流離之形而未知百姓凍餒流離之實也夫

陛下苟誠見夫百姓凍餒流離之實則必思所以富足食之道未有人主忍見夫民之凍餒流離而不思所以救援之者未有人主救援夫民之凍餒流離而天下卒坐夫凍餒流離而不可救者也今夫匹夫之心可形於一家千乘之心可形於一國何者以一家一國固吾慮也曾謂萬乘屬天下者有救援眞切之誠而顧不效於天下者哉是臣所未信也臣觀

陛下臨朝凡十有餘年於此矣異時勸農蠲租之詔一下天下莫不延頸以望更生然而惠民之言不絕夫口而利民之實惠至今猶未見者臣是以妄論

陛下未見斯民凍餒流離之實未得足民衣食之道也臣聞之仁以政行政以誠舉王者富民非能家有其政而無其心則天下將以我爲徒法徒法者化滯徒善者恩塞心法兼備此先王所以富足人之大略也臣觀史策見三代以後之能富其民者於漢得一人焉曰文帝當秦亂干戈之後當時之民蓋日不暇給矣文帝視當時之坐於困寒者蓋甚於塗炭也育之以春風沐之以甘雨煦煦然與天下爲相休息之政而塗炭者袵席矣故後世稱富民者文帝配成康亦誠有以致之也然而文帝固非純王者竊王者之似焉猶足以稱尊於後世而況夫誠於王者而顧有坐視天下於凍餒流離者竊謂今日

陛下憂民之日不爲不切愛民之政不爲不行然臣所以敢謂

下於斯民之凍餒流離而未見其實於足民之衣食而未得其道者竊恐

陛下有愛人之仁心而未能如王者之誠怛懇至有愛人之仁政而未能如王者之詳悉光明臣是以敢妄論

陛下而云云也然臣所望仁政於

陛下者非欲盡變天下之俗也非欲復井天下之田也亦曰宜時順情而爲之制而不失先王之意爾臣請因聖策所及而條對之

陛下策臣曰夫民匪耕則何以取食弗蠶則何以資衣斯二者亦王者之所念而憂者也今耕者無而食者眾蠶者稀而衣者多又加之水旱虫蝗之爲災遊惰冗雜之爲病邊有煙塵內有盜賊何怪乎民受其殃日甚一日也此見

陛下痛今生民之病深揆困乏之本而極思所以拯救之也臣謂民之所以耕蠶稀而日甚其殃者遊惰起之也冗雜病之也若夫水旱虫蝗之災則𨿽數之所不能無然君人之憂不在焉何者恃吾耕蠶之具素修而無所耕則𨿽有水旱虫蝗而苶所害臣聞有道之國天不能災地不能阨夷狄盜賊不能困以恆職修而本業固倉廩實而備禦先也臣聞立國有三計有萬世不易之計有終歲應辦之計有因時苟且之計萬世不易之計者大學所謂生之者眾食之者寡爲之者疾用之者舒者也故王制三年耕則有一年之積例之有九年當有三年之豫其終歲所入蓋足以自給而三年之蓄恆可以豫待不虞如此者所謂天不能災地不能阨夷狄盜賊不能困臣前所謂王者之政

陛下今日所方切求而欲勵行之者所謂終歲應辦之計者蓋生財之道未甚周節財之道未甚盡一歲之入僅足以供一歲之用其平居無事猶未見其甚敝偶有凶荒盜賊之變則未免厚斂重取以至於困敗而不能自振若此者蓋素備不修因時權設漢唐宋以下治天下之大率而非吾

陛下之所以奉天理物而深厚國脈者其所謂因時苟且之計者蓋平時之用以斂散於民者頗無其度而取民惟畏具不多用財惟畏其不廣方其無事百姓巳不能自給迨其有變則不可復爲之計矣此則制國無紀潰亂不時蓋昏亂衰世之政焉蓋臣前所謂起於遊惰病於冗雜之獘亦略有同於是

陛下今所方欲攺轍而易海內之觀者臣謂今日遊惰之獘有二冗雜之獘有三此天下之所以長坐於困乏而志士至今憤惋而嘆息者也其所謂遊惰之獘二者一曰遊民二曰異端遊民眾則力本者少異端盛則務農者稀夫民所以樂於遊惰者何也蓋起於不均不平之橫徵病於豪彊之兼並小民無所利於農也以爲逐藝而食猶可以爲苟且求全之計且夫均天下之田然後可以責天下之耕今夫裏閈之小民剝於污吏豪彊者深矣散食於四方者眾也大率計今天下之民其有田者一二而無田者常八九也以八九不耕之民坐食一二之粟其勢不得不困然而散一二有田者之業以爲八九自耕之養其勢未嘗不足議者病遊民之眾也或有逐商之說然臣以爲遊民之故本於不得巳也而又無所變置而徒爲之逐臣懼夫商之不安於商也臣竊謂今日之獘源巳深更化者當端其緒而緩理之理而無緒勢將驅力農之民而商而又將驅力商之民而盜也天下爲盜國不可久其使莫若頒限田之法嚴兼並之禁而又擇循良仁愛惻怛之吏以撫勞之法定其世業禁以防其姦貪吏以時其安緝遊民其時歸乎若夫異端者蓋本無超俗利世之智而徒竊其減額逃刑之利不工不商不農不士以自便其身且其倡無父無君之教於天下將仗流風之未可巳焉此其爲害甚明故臣不待深辧然臣竊悼俗之方敝也禿首黃冠充斥道路珠官瓊宇照耀云漢此風未艾效慕者多非所以令眾庶見也非以端風正紀之要體也故臣願

陛下嚴異端之禁斥道佛之說敕令此輩悉歸之農其有不如令者許有司罪治不赦蓋非崇力本之風抑且惇教化之道此臣拳拳所望於

陛下之至意也其所謂冗雜之獘三者一曰冗員二曰冗兵三曰冗費冗員之獘必汰冗費之獘必省三冗去而財裕矣夫聖人所以制祿以養天下之吏與兵者何也吏有治人之明則食之也兵有敵人之勇則食之也是其食之者以其明且勇也其或有不明不勇者則非耕不得食非蠶不得衣向者無事而祿亦先王之所儉也今天下之吏與兵何如也臣非欲盡天下之吏與兵而不祿之也臣徒見任州縣者固有軟罷不勝而坐祿者焉隸兵籍者固有老弱不勝而濫食者焉且入貲之途太多任子之官太眾簡稽之責不嚴練選之道有虧臣是以欲於此輩一澄且汰焉其所以去冗濫而寬民賜者不少也若夫冗費之獘不能悉舉卽其大而著者論之後宮之燕賜不可不節也異端之奉不可太過也土木之役不可不裁也

陛下端身以率物節巳而居儉其於三者固未可議焉然竊見天下之大民物之多九州島四海之貢尺帛粒米之賦山林川澤之稅日夜合雜以輸太倉可謂盛矣而國計未甚充國用未甚足以爲必有所以耗之者矣且夫上之賦其下者以一而下之所以供夫上者常以十蓋道路之耗漕挽之費京師之一金田野之百金也內府之百金民家之萬金也以百萬民家之資費之於一燕饗一賜予一供玩者何限臣故曰冗費在今日亦有未盡節者蓋臣聞之以天下所有之財賦爲天下人民之供養未有不足者特其有以冗而費之者則其勢將橫徵極取天下不至於饑寒凍餒大敗極獘而不巳臣讀史記見周文王方其受命之時地方不過百里而四方君長交至於其國其所以燕饗勞來之典不容終無然而當時百姓各足饑寒不病故民誦之詩曰勉勉我王綱紀四方蓋慶之也傳至於其子孫以八百國之財賦自養一人宜其甚裕而無憂而民反流離困苦至於黃鳥此邦之詠作焉臣於此見君人節巳以利人則易爲功廣費以厚斂則難爲力臣是以拳拳以省冗費爲

陛下告也

陛下策臣曰固本朕不類寡昧所致上不能參調化機下不能作興治理實憂而且愧焉此

陛下憂勤之言禹湯罪巳之辭也然臣謂

陛下非徒爲是言也須欲勵是行也夫天子之言與士庶不同一或不徵天下玩之後𨿽有美意善政人且駭疑不信

陛下往年嘗有卹農之詔矣然而天下皆以爲

陛下之虛言何者誠見其言若是焉而未見其惠也今

陛下復策臣若是焉臣以爲亦致憂勤之實而巳欲致憂勤之實須速行臣之言然臣前所陳者皆因聖策所及條對要之所以振獘利世之道猶有未盡於此臣請終之夫山澤之利未盡懇則天下固有無田之憂今夫京師以東蔡鄧齊魯之間古稱富彊國三代財賦多出於此漢唐以來名臣賢守其所以興田利而傳國用者溝洫封澮之迹猶存而今悉爲空虛茅葦之地此古人所謂地利猶有遺者而

陛下所使守此土者一切苟且應職而無能爲任此憂者此北人所以長坐仰給於東南小有凶荒不繼輒輾轉溝洫而不能自給以生者地利未盡也臣意

陛下莫若嚴其守令重選有力量才幹忠誠爲國之士使守其地而專一以興田利爲事朝廷寬其禁限聽其便宜而惟以此爲田利課則海內當有趙過者出焉不數十年之後則江北之田應與江南類可省江淮數百萬之財賦而舒北人饑寒凍餒之急一舉而利二焉大惠也

陛下能斷而行之大勇也或曰非不欲行也如東南異宜何臣請有以析之夫今日所謂空虛荒瘠無用之地者非向時所謂富貴而所托賴以興起之本區乎昔以富實今以荒虛臣誠未諭其說亦曰存夫人爾魏人許下之屯可見矣方棗祗爲屯許之畫也嘗時亦誠見其落落難合洎其成也操終賴之省粟數萬今天下之大又安知其無能爲棗祗者乎臣是以願

陛下以此爲田利課則山澤墾臣又聞之山澤不徵市梁無禁王者所以通天下大公大同之制也自漢桑弘羊以剝刻之術媚上而徵榷之法始詳歷代因而不革大公之制未聞也然臣終以此爲後世衰亂苟且之政今朝廷之取民茶有徵酒有榷山澤有租魚鹽有課自一艸木以上之利莫不悉籠而歸之公其取下悉矣夫上取下悉則其勢窮夫獸窮則逐人窮則詐今

陛下之民將詐矣司國議者非不知其勢之不可以久也然而明知其獘而冒之者誠曰國家利權之所在也臣以爲利不勝義義苟未安利之何益況又有不利者在乎臣聞之王者所以總制六合而正服民心張大國體者固在道徳之厚薄不問財賦之有無臣觀徵利之說不出於丰大之國恆出於衰亂之世纖纖然與民利者匹夫之事也萬乘而下行匹夫之事則其國辱非丰大之時所尙也

陛下何不曠然爲人所難思大公之法去衰亂之政今天下之士爭言曰惜哉漢唐宋不能捨匹夫之利以利人至我

明天子然後能以天子之大體鎭服民心焉

陛下何苦於此焉不爲也臣願

陛下息山林關市之徵焉使大聖人所作爲過於人萬萬也若夫悉推富民之術則平糴之法不可不立也常平之人不可不設也奢侈之禁不可不嚴也凡若此者史冊之載可考

陛下可能舉而行之成典具在故臣不必深論之也繇臣前所陳而言之均田也擇吏也去冗也省費也繇臣後所陳而言之辟土也薄徵也通利也禁奢也田均而業厚吏良而俗早冗去而蠹除費省而用裕土辟而地廣徵薄而息寬利通而財流奢禁而富益八政立而制備矣

陛下果能行臣之言又何憂於百姓之凍餒饑寒流離又何至有盜賊之警又何患夫不順夫道而歸乎化哉通變宜時之道其或悉備於此然臣以爲此數者皆不足爲

陛下之難所患人主不能淸虛寡欲以爲寬民養物之要則𨿽有善政美令未暇及行蓋崇髙富貴之地固易爲驕奢淫逸之所是故明主重內治也故古之賢王遐觀遠慮居尊而慮其危處富而懼其溢履滿而防其傾誠以定志慮而節逸欲固寅畏而禁蔽邪也故堯日兢舜日業禹日孜湯日撿臣以爲數聖人固得治心之要矣臣嘗讀漢書見漢武帝之爲君方其臨軒策士奮志六經也𨿽三代之英主不能過焉洎其中年多欲一念不能自勝公孫弘桑弘羊張騫卜式文成五利之輩各乘其隙而售之卒使更變紛然天下坐是大患臣是以知人主一心不可使有所嗜好形於外少有沈溺爲禍必大故願

陛下靜虛恬慮以爲淸心節欲之本母以深居無事而好逸母以海宇淸平而事遠夷母以物力丰實而興土木母以聰明英斷而尙刑名母以財賦富盛而事奢侈母羨邪說而惑神仙澄心正極省慮虛涵心澄則日明慮省則日精精明之運旁燭無彊舉天下功業惟吾所建者豈止以富民生足衣食而巳哉臣始以治獘治法爲

陛下告終以淸心寡欲爲

陛下勉蓋非有驚世絕俗之論以警動

陛下然直意以爲

陛下之所以策臣者蓋欲聞凱切時病之說故略取盡其私憂過計之辭衷情所激誠不知其言之猶有所憚亦不知其言之猶有所隱惟

陛下寬其狂易諒其朴直而一賜覽之天下幸甚臣謹對

皇明文徵卷二十八

●皇明文徵卷二十九

晉江何喬遠穉孝選

頌﹝君臣武功休祥名臣賢哲鎭器﹞

◆君臣

王世貞

○王世貞

廣聖主得賢臣頌

△廣聖主得賢臣頌【有序】

漢王子淵此頌成於宣帝時其槪言聖王遇臣之艱賢臣遇主之不易一旦得之歡然交欣論說無疑鴻毛順風巨魚大壑胡禁不止曷令不行太平之責塞優遊之望臻臣藉君而顯君享巨之逸𨿽孟氏之急先務孫卿之請布基何以易此第不原所繇得之本與旣得之之用是以談業惎微而無眞術究績𨿽宏而鮮雋味況彼雜霸之朝僅庸核能之輔而舉盛際之事歸之殆猶其時昡神鳥之五章而不審鶡雀之非徳也敢廓其旨探其原而嗣頌其辭曰

昔陶唐命南北正呂司地天而人輔缺焉乃登嬀氏於有鰥俾橐九有而司化權寔惟五佐以胥後先赫乎逖哉莫可擬測巳成湯氏之開殷紀也凡五進阿衡而五捐之忽合忽離是何后臣之艱厥而托國之需遲耶迨武丁之徵說而姬文之遇尙精誠貫徹虖幽夢遂超徒步而拜卿相此所謂天作之合帝啟其衷萬姓籍以奠安三靈寄而崇隆然我觀夫伊氏之爲佐也厥人紀之肇修繇從諫而弗違儼明命之顧諟敬恭洞乎神祗革夏政而撫九有實一徳之所茂綏說啟心而沃帝在慮善而動時監成憲以無愆學古訓乃有獲粵丹書之示戒敬怠勝而類凶吉此深宮之燕閒而四夷之所景式蓋孟氏有言將大有爲之君必有所不召之臣學焉而後臣之夫是以卑而長爲天下尊今夫綱維紛脞易畫也疆圉弱削易益也甲雕兵瘦易飾也禮弛樂廢易帥也其最艱者君不有其徳而惟臣之徳臣不愛其心而君心之非之是格彼夫髙平之任術與博陽之濟寬𨿽櫛比其一支殊未探乎大端營平折衝廣漢鉤距於黃中外稍稱平恕趙堯等之司四時若略法乎先王𨿽匈奴崩角而孽巳兆於椒房政若粲乎其外媺而精膏爍焉而內亡夫沛乎巨壑縱鱗翼乎鴻毛順風龍變云蒸猋附景從豈不快哉而披聾肓然必內滌百私外采庶忠泰之九二寧不曰上下志同而其繇曰包荒用馮河不遐遺朋亡是以吉莫巨乎渙小羣而危莫峻乎月幾望賢與否其相遼敬怠類幹毫芒當齒爪之未墮又何異乎腑與腸夫豈惟其下者卽周公之赤舄而非金騰幾不能保其終厥咎寧直成王嗚呼盛哉亦可畏哉

◆武功

宋濂

劉基

王景

楊榮

鄒緝

梁潛

程敏政

楊一淸

徐禎卿

○宋濂

平江漢頌

△平江漢頌【有序】

天命

皇上爲億兆生民主旌麾所向悉臣悉庭初以一旅之師興濠泗間遂撫淮南平江東攻浙東西下之版圖所入方數千里定都江左發政施仁戴白之叟垂髫之童涵泳至化皞皞熙熙於時陳友諒據有江漢之地僣居大號賊殺其主飭修蒙衝虐驅烝黎如蹈水火不自度力又集蜂蟻之眾直窺豫章三月不解

皇赫斯怒乃召羣臣於庭而告之曰陳虜不道屢敢予侮昔者蕩搖我邊方侵軼我姑熟伺偵我金陵萊爾一二臣鄰之力攻而敗之予亦親覆其穴巢中宵竄走假息武昌予不忍追殲冀其悔禍以自逭於天刑癸卯之夏及復圍我豫章凶徳無厭自取殄滅此天亡之時天之明威予不敢不順惟爾熊羆之臣不二心之士尙弼予以成厥功羣臣曰都於是右丞臣達參知政事臣遇春帳前親兵指揮使臣國勝同知樞密院事臣永忠臣通海備厥戎器簡厥師徒以俟七月癸酉

上躬擇甲冑禡纛龍江帥樓船數百蔽江而上陳虜大詟解圍而逃丁亥與我師遇鄱陽湖之康郎山戊子

上分舟師爲十二屯命達遇春永忠突入虜陣呼聲動天地矢鋒雨集炮聲雷鞫波濤起立飛火照耀百里之內水色盡赤焚溺死者一二萬流屍如��醜焚僞平章舟刈戮餘二千辛卯復酣戰虜將張定邊素號梟猛

上親禦之將士皆死戰歷一二時遇春等左右攻擊殺士卒無算張中矢百餘而退�保鞋山不敢吐气我師亦據湖口扼彼喉襟列柵南北江岸置大筏中流水陸嚴戒以候其發八月虜食盡遺舟五百艘掠糧都昌又爲我太將所獲壬戌虜計窮冒死突出將上趨九江

上命諸將一時俱合大戰如戊子自辰達酉督戰益急友諒中飛矢斃於舟中癸酉降其眾五萬

上命釋之不戮一人凱歌而旋舳艫相衘旌旗飛翻不疾不徐委蛇而來萬姓歡迎俯伏道左山川艸木皆有喜色告廟飲至行賞論功賜遇春田若干永忠田若干其餘將士賚金繒有差臣稽在昔曹操治水軍八十萬來攻孫權而周瑜黃蓋敗之於赤璧符堅發長安戎卒六十餘萬騎二十七萬以侵晉而謝玄謝石敗之於淝水然赤璧不過一焚而走淝水亦不過軍亂而奔初未嘗大戰也史臣且書之以爲千古美譚矧今湖口之捷血戰累日天地爲之晦冥日月爲之無光山河爲之震蕩其神功駿烈炳耀鏗鍧與天無極較之二國未足多讓而歌詠不作非闕典歟臣謹備著其事撰頌一通以流鴻績於無窮以俟太史氏之采錄云其辭曰

天眷有徳實爲

哲皇肆其神略以靖寇攘義旌東指罔敢弗恭風烈虎嘯雲遊龍驤長淮旣歸江左攸屬浙之東西樹侯置牧乃建國家以奠南服以懷中原以控西蜀蠢爾小醜敢讎大邦集其凶頑鋒蝟斧螗輕涉我彊以跳以踉亦旣剪刈僵骸覆江洊齊六軍直傾其穴釋而勿誅俾自懲刷闔胡不然復豕而咥翹其虫臂當我車轍

皇明震怒歷告在庭是決不悛命將往徵爾選舟師爾整甲兵漕爾糗糧各罄爾誠搖光在中夷則之月馮牙江濱皇秉巨鉞以誓以戒以速其發紀律精明颷火奮激旟旐揚揚艂艭將將矛戈洸洸鎧冑明明載怒載厲載飛載揚雄威所吞巳無荊湘旣與虜逢大呼衝擊藥勝藜駁星流火戟虐焰電奔巨轟雷劈殺气冥蒙不辧咫尺矢鋒所貫什伍聯聯縱棋交紐命隕弗顚攢桅湊颿笱束蝟編流屍塞川舟行弗前虜魄旣褫扶創而逸聚幹湖奧僅存喘息我方植柵江之南北火筏在流掩蔽如翼越歷四旬飛走途窮將冒萬死以絕其衝我師見之千櫓如龍似兔之走如鷹之從酣戰六時繇辰達酉僕姑一發殪此酋首貫晴及顱僕若枯柳大憝旣除余不能醜逓相告言我誠不振我革我頑我歸至仁誰謂培塿可髙嶙峋再拜稽首來降來臣

皇曰兪哉汝俘予受宥汝弗劉予汝父母汝凍予衣汝饑予哺昔何昏迷今始撤蔀奏凱而旋騎吹郁搖形於樂歌節以鐲鐃飲至於廟頒賞於朝帛���肉登其庖都人聚觀舉手加額或歌或謠有聲嘖嘖於戈相尋匪一朝夕自今升平可坐而策惟

皇神武動則克之羣策盡屈四方式之惟

皇寬慈降則釋之義聲動蕩疇能敵之惟

皇明斷遇事卽決洞見千里不隔一發所以徵西成此駿烈小大畢朝孰敢肆孽在昔赤壁洎乎合淝事以幸集尙傳策書況玆之功俊偉赫熹於古無讓可無詠詩臣𨿽微賤文字是職對揚皇休並獻臣臆三代以還用仁興國

皇宜遵行永作民極

○劉基

平西蜀頌

△平西蜀頌【並序】

臣聞天命眞主混一六合必先有以爲之驅除然後收拾以歸其籠自古及今同一揆矣是故冬寒之極必有陽春激湍之下必有深潭大亂之後必有大治理則然也元徳旣衰九土糜沸鴟張狼顧之豪彌滿山澤萬姓魚喁無所吁告天乃命我

皇帝肅將武威代伐不道故一伐而定荊湖再伐而舉全吳三伐而海甸廓淸四伐而東粵南閩悉歸版圖於是肆伐中原拾宋掇秦掣趙拔燕兵鋒未至星聞先及神詟鬼栗匍匐俯伏玄菟靑海昆侖大漠交址鐻耳之國罔不獻琛奉表稽首闕下無敢後者獨明升竊據巴蜀𨿽遣使奉貢而不去僞號大臣皆請討之

皇帝憐其父沒子幼數遣使招之不至乃命將帥師伐之洪武四年大軍破瞿唐殺其將某郡邑鎭戍望風送款升乃率其官屬奉璽印詣軍門請降蓋自建國至是凡五年而天下一統何其易耶固知天命有在而羣雄並起爲之驅除也臣基受恩深厚無能補報遙聞捷音歡喜踴躍未能自巳謹撰平西蜀頌一首𨿽不足以贊揚

聖徳萬一亦聊以寓葵藿向日之忱云爾其辭曰

惟彼蜀國開自蠶叢山川隔閡與華不通金牛啟道厥竅斯鑿岷峨嶤岧始連井絡秦以之霸漢以之王諸葛用之震驚北方劍閣倚天睢唐坼地仰不可攀俯不可視蠢玆羗戎憑其險阻罔知天命大邦是距洸洸虎臣受命於徵出師桓桓如雷如霆如雷如霆天子之威廟算先定鬼神莫違靈旗揮揮指山山摧羗人失魂恧若死灰爰將其臣奉其版籍泥首軍門面縛銜壁六軍奏凱聲動玄黃黧童白叟蹈舞康莊四海會同丰年穰穰慶雲甘露自天降祥臣拜稽首受天之佑受天之佑

天子萬壽

○王景

平雲南頌

△平雲南頌【並序】

聖天子之禦大歷服也維淸緝熙載揚武功洫攘羣雄混一函宇於是偃武修文與民休息垂十餘年

皇帝若曰元綱解紐土宇爪分朕奮起淮甸鏖戰番陽江漢以淸捲甲長驅遂定中夏元君北跳秦漢吳蜀所向風靡不十年而成大業𨿽天命有歸皆師武臣之略也維云十一隅獨阻聲教卿謂如何僉曰雲南塹山墉壑狼子野心聚螫挺獸況把匝剌瓦爾密爲元臣子罔知天命宜其無向化心若以天兵臨之彼惡能敵

帝曰兪哉乃命穎川侯臣傳某西平侯臣沐某永昌侯臣藍某將鷹揚虎挍之士三十餘萬聲罪致討樓船蔽江旌旗亙天星流電邁分道並進大軍繇貴廣軼普定下牂牁深踐不毛奇軍繇羅佐關擊烏撒攻可渡河大會於曲靖疾若風雨所向克捷元兵蜂屯蟻聚毋敢抗我師者先是下今曰若至曲靖便可輕騎長驅未至十里許大霧元司徒答裏麻拒烏白江爲陣未成列我師泗水以濟徑前奮擊其陣遂亂達裏麻陷於淖生擒之殺將士若干人元兵大奔遂分兵逆可渡河望風席捲梁王把匝剌瓦爾密棄城遁至晉寧率妻子死之雲南平自出師至是凡百餘日得府州縣若千戶若千馬牛軍實無算三帥承制建官大軍鎭焉遂下大理拔金齒凡雲南故壤皆郡縣矣明年遣使降車裏降緬降八百咸以壤奠貢洪惟天兵不浹十辰拓地萬里西南諸夷悉臣悉妾何成功之速哉蓋

天子文武神聖徯來望切而有三帥善長駕遠馭也上自漢唐以迄於元羈縻而巳乃今與內地等功髙千古信乎王者之無外也又明年班師振旅獻俘授馘定功行賞封傳某爲穎國公諸將以下進爵有差於乎古之有盛徳大功必形諸歌頌皇風興大雅作艸茅微臣不敢多讓謹稽首頓首而爲頌曰

皇明禦天統有萬方際天蟠穹武功煌煌三光耀靈海宇聿淸葉气嘉生蒸爲太平蠢玆蠻方稔藏姦凶恇恇穰穰以褻天常乾坤之量海嶽是包彼昏而狂誕敢叫呶

皇赫斯怒爰整元戎吉日載戒車攻馬同於鑠王師赫赫桓桓天討是將震懾百蠻兵無畱行勢若震霆日星晦霧江海沸騰鷹揚曲靖俘彼統酋徵麾所指載揚天休戰不貪殺殺不卻降斥原疏旆以迄用康大憝聿逋筐玄篚黃拓禹之迹維周職方表方建官棋布星分仡仡大城以奠其民封豕修蛇以變以化昔也猰■﹝犭兪﹞今爲騶虞載馹載伐戈鋋不腥南金象齒罔敢弗庭凡此南功三帥僉同維一乃心上毘帝聰大烈之龐超漢軼唐風雲胥慶天地開張會朝淸明聖化基之萬國一統坐而釐之艸茅微臣作此頌焉武功告成於萬斯年

○楊榮

平安南頌

△平安南頌【有序】

皇天眷命於大明開千萬世太平之鴻業

太祖髙皇帝龍飛淮甸順天應人掃淸六合凡際天薄海大小蠻夷之國罔不臣服歲時貢獻雜沓後先無有少懈自歷代以來土地之廣幅員之長未有若今日之盛者也我

皇上旣嗣大統奉若天道率繇舊章臣民守職夙夜惟寅而海外諸蕃曁諸僻遠之邦素未入中國者亦莫不梯山航海稽顙扶服奉表獻方物以得瞻覲天朝爲喜幸是蓋遠人向慕之誠寔繇

皇上懷柔之有其道也邇者安南賊人黎季犛及子蒼濟惡不才滅絕倫理欺天罔聖久蓄禍心肆虎狼吞噬之暴興狐鼠狡黠之謀賊殺其主侵我邊境以逞凶劫奪占城要取其貢賦僭稱大號毒痡其生民姦宄日滋冥頑益甚朝臣屢請加兵致討

皇上尙念無知遣使諭以禍福俾其自新而賊怙終不悛復上表欺誑請迎陳氏孫嘗避禍來京者歸立之

皇上信之不疑遣送還本國而賊乃伏兵於途要而殺之事聞

皇上召廷臣諭之曰今四方寧靖無事干戈惟戡安南小醜以蕞爾之地恃其險遠敢逞凶逆其可置之度外乎羣臣咸進言曰悖逆不道國有常憲此而不誅何以警眾於是不得巳告於神明命徵夷將軍率偏師往討其罪師符

皇上乃載謀載惟躬詣龍江禡纛而遣之授以神謀睿算仍戒其毋妄殺無辜毋毀人墳墓廬室毋剽掠子女財帛曾未數月師駐鄰疆不疾不徐紀律嚴明甲冑精飭旌旗炫耀鉦鼓有節諸將士感恩慕義人懷敵愾之心奮迅鼓勇徑繇坡壘破雞翎飛渡富良江直搗東都遂平西都而賊黨實時殄滅所過秋毫不犯市肆不易百姓引領望風來歸者日以萬計將臣乃敷宣恩意拯其焚溺釋其脇從徧求陳氏子孫立之巳無遺類國中官吏耆老咸詣軍門請復古郡縣以隸中國設官兼治庶幾咸沐聖朝淸化以脫遐荒夷狄之陋俗以永永福其子孫於無窮也捷音入奏

皇上一從所請以其地爲郡縣設官兼理詔爲陳氏立祠設官典祀悉除苛虐用其才良而廩其無告者中外聞之莫不歡欣鼓舞以爲

皇上恢弘基業之功光昭於

祖宗而安輯黎庶之恩徧及於天下也臣榮備員禁掖欣覩盛事謹拜手稽首而獻頌曰

於皇

太祖統一萬邦普天率土來廷來王歲時貢獻厥篚相望如彼葵藿傾心太陽赫赫業業端拱而治嘉祥屢臻靈物畢至文武將相視同一體龍興雲從風行艸靡南平江漢北定朔方中原晏然以耕以桑閩浙蜀越悉歸版章定鼎金陵旣盛而昌我

皇繼統一遵成憲敬天勤民登庸俊彥信賞必罰殫惡彰善皞皞焄焄恭巳南面萬里邈遠如覿目前幽側荒僻無不燭焉聰明神聖廣運如天無微不被無郁不宣蠢玆南夷肆逞悖���萬狀罔知紀極在廷臣庶請加誅殛以振皇威以靖遠域

皇帝曰吁藐焉狂獠敢肆凶頑自致天討乃命大將以遏凶暴以整我師以控蠻島鎧仗煌煌旗旐央央鉦鼓喧鍧師律而臧涉彼巨海鯨波不揚平躋險阻虎豹遁藏嗟爾蠻夷蕞爾土壤蜂蟻之眾狐貉之黨潛形穴巢孰使狂罔天戈一麾魄裭膽喪

帝戒將臣神武不殺殲厥渠魁下人可活我師我旅毋饑毋渴綿綿翼翼其何能遏

帝戒將臣奮揚威武相其原隰罙入其阻旄倪毋辜載用輯撫𨿽云遐荒我疆我土將臣所至悉諭聖恩振揚威武雷擊電奔逆豎潛伏殲拔厥根以解倒懸以雪陳冤

帝謂將臣爾訪陳氏厥胤伊何求立續嗣咨詢陪臣曰無餘裔國人衋傷欷歔怨詈

帝曰吁哉惟彼南人𨿽在蠻貊同乎大鈞棄而弗理禍亂彌臻滌瑕蕩穢紀綱維新邦之耆老咸詣轅門請置郡邑維屏維藩教以忠孝俾知彜倫耕食鑿飲同我夏人邦人有言荷戈執戟昬迷弗恭妖狐所惑今見王師如拯焚溺輸誠歸向剗磢洗滌邦人有言聚嘯跳踉猘犬所制莫知其方今覿義旗正正堂堂引拔崖石置之康莊扶攜涕泣指誓天日銷兵歸田裂幟入室祛其狠暴以效質實世世臣妾永保寧謐將臣撫循以寬以勒徵夫鼓舞行旅歡忻歸牛休馬喜動風雲萬姓咸曰吾

皇至仁捷書入奏大賚勛庸功逾銅柱勒碑崇崇凡在戎行咸預顯融莫不稽首惟

皇之功惟皇之功克紹

太祖惟

皇之基超軼前古惟

皇之徳上侔堯禹於萬斯年作民父母

○鄒緝

淸邊頌

△淸邊頌【有序】

伏惟

皇帝陛下以天錫勇智之資紹嗣

太祖髙皇帝之統緒克勤克愼懷保小民外曁四夷咸加惠撫威徳所至無遠不服獨北邊殘胡遺孽未底寧順往者阿魯臺梗化弗庭

皇上親禦六師以討之繇是款塞稱臣惟瓦剌三酋昔受封爵於朝爲邊疆之臣而乃背恩棄信阻兵構逆寇掠邊境

皇上以爲此叛命之臣不可以不計也復選將命師親駕往徵之六月進至撒裏卻兒之地與戰擊走之追至上剌河虜酋大集其眾據險以拒我師勇銳齊發左右奮擊大破之追奔逐北虜乘夜遁走漠北遂淸乃班師而還至飲馬河阿魯臺遣其酋長來朝

上撫以恩信慰而遣之六月振凱還北京臣緝不勝慶幸謹撰永樂淸邊頌一篇拜手稽首以進其辭曰

聖王在禦四夷咸附悉享悉臣孰敢違忤天之所覆地之所承殊方絕域莫不來庭蠢玆醜虜包有遺枿煦沫涵恩以長以息惟

皇之徳懷附以仁錫之封爵俾長其人大漠之墟窮陰之野息養蓄滋以有羊馬乃逞其凶乃肆其姦驕欲是爲因構兵端同類相讎遏我來附掠境盜邊以啟

皇怒

皇帝曰吁曷不可治宜飭六師往伐殛之乃修我戈乃整我旅乃奮我謀乃振我武旗纛旄鉞連屬摐金伐鼓震蕩山川北出興和直指沙漠虎旅長驅聲震窮朔進扺其巢索虜震驚百萬之乘如雷如霆如熊如羆莫不齊奮電掣颷馳川嶽變眩天戈所指孰有不摧旣殲其眾亦殞其魁遏彼大酋剪其遺孽投石糜鷇振枯隕葉陰山瀚海所向無堅順附則全違忤則顚旣剗旣除旣狝羣醜蕩剔鮏羴疏遠斥堠旋師飲馬撫納降胡綏之懷之其來塞塗凱入居庸萬民呼忭鐃吹髙喧歡騰交甸邊塵絕息皇心攸寧飲至策勛賞賚兼行爾侯爾伯錫爵進秩爾將爾吏咸加優卹

皇曰汝士惟予汝功嗟汝勞瘁其休汝躬無功不酬無功不錄凡在於行悉蒙優渥羣方九有同仰大明無小無大各遂生成乾端坤倪淸夷軒豁異域殊邦悉從包括聖功旣遠聖徳益昭霈澤旁施上齊軒堯選賢任能置在左右同享太平以期永久三邊靜謐烽燧不傳於皇聖世惟億萬年

○梁潛

平胡頌

△平胡頌【有序】

於惟

太祖髙皇帝驅除胡虜以肇造有邦

皇帝陛下繼承大統制作之盛侔乎唐虞而宏謨遠略髙出萬古旣南伐交趾郡縣其地而凡天地覆載之內梯航所及奉琛效贄惟恐有後獨玆元孽逃遁漠北罔知天命敢拒王師萬邦有位莫不憤然於是

皇帝念惟

太祖髙皇帝之緒與社禝之故告於天地類於百神乃永樂八年二月下未躬秉步鉞赫然往徵鸞輿啟行不疾不徐連營千里戈甲鮮明丹旗玄纛飛楊晻譪而

皇帝勞撫將士慈仁浹洽志慮純一上與天通士有饑渴天降瑞雪地湧甘泉上下和同神人胥助道無畱行五月己卯進轢臚朐河直搗殺胡山一戰而本雅失裏敗走僅以身免還蹴阿魯臺之眾於靜虜鎭將勇士奮橫挑疾擊大敗其眾殺獲無算於是邊塵淸肅海徼寧晏歡聲勝气振蕩遐荒遂封表山川飛詔兩京卽命班師旣還北都獻俘郊廟論功行賞內外遠邇無不忻躍臣惟三代以前聖帝明王所以綏寧中夏者如黃帝之誅蚩尢大禹之徵有苗成湯之滅昆吾文王之伐昆夷宣王之逐玁狁惟其有曠古之殊勛故能建無窮之基業也降自漢唐至宋之季中國夷狄之禍甚矣而元以夷狄遂主中夏自天地以來未嘗有也仰惟

太祖皇帝擴淸拯溺之功如造化之開辟而

陛下繼述統承綏懷開拓神功聖徳巍巍煌煌蟠天極地誠與黃帝大禹成湯文宣異世而同符者矣於乎盛哉大禹之前雅頌闕紀而商周之詩所以歌詠湯與文宣者皆恊之律呂播之金石告之神明煥然輝耀以垂不朽臣忝職詞林覩玆盛美其何敢默謹再拜稽首而獻辭曰

於皇聖武桓桓其威聲教所曁孰敢不來蠢玆殘胡假息邊陲綏之懷之黠狡傲嬉

帝弗時誅往命招攜乃箋使臣慢狠益滋人懷憤疾天降之菑惟

帝奉天其孰敢違將臣相臣百萬其師煌煌鷥輿央央龍旗自都及郊春陽載遲萬營連屯萬騎云馳浩浩龍沙野曠無涯

帝來至此轅門晝開金戈黃鉞爛其有輝六和惇弓七札明犀貝冑朱綅晶熒燦璀號令嚴肅進止以時旣鑠臚朐鼓行疾馳遂搗殺胡霆行電飛六軍一呼兔窮穴披馘之連連縶之累累旣殄其渠釋其憊贏蛇虺所都俄頃淸夷陰風颯爽倏變和曦還蹴狂獰剖之磔之火旗機發灼之燔之六軍益張窮迹往追

帝曰止矣眾其還歸封於山川告於神祗飛詔兩都曁於遐夷鼓鉦闐闐和鸞孔嘉凱歌布道鐃簫載吹獻俘太廟賞行賚施萬邦來賀惟

帝受禧凡此大功

帝實圖之神算雄略開闔化機奮揚蹈厲孰測端倪

帝撫將士察其饑寒饑則予食寒與之衣病載後車賜之藥醫道行苦渴水潛於溪天降瑞雪泉湧於坻凡

帝所作天寔相之爰自漢唐曁宋之季犬豕縱橫中國蹙卑五百餘年孰不憤咨惟我

太祖旣除旣治肇造綱常拯民旣墜惟

帝紹統功徳愈偉黃帝大禹商周之際推古較今罔有或二酬功百王雪恥萬世施於子孫永永是賴小臣稽首敢獻歌吹垂幹將來蟠極天地

○程敏政

平逆頌

△平逆頌【有序】

天順辛巳秋虜酋孛來擁眾寇迆西

上命懷寧伯鏜帥師禦之而以兵部尙書昂節制其軍先是昭武伯欽及其黨以靖難功權傾中外

上稍裁抑之遂蓄異圖時七月二日出師欽約其兄都督鐸從兄都督錿弟都指揮鉉謀入內爲亂推其黨之黠者爲謀主而以其部所典禁兵及其仲父宦者吉祥爲內援並結番將都督伯顏也先等數十人以樹黨是日都指揮完者禿亮詣長安門告變夜二鼓宮中聞變詔侍直中官執吉祥以俟天曙漏下四鼓舉兵犯闕合番漢人五百騎直抵禁門雷鼓大振撾殺錦衣指揮逯杲擊翰林院學士賢傷首並執吏部尙書翺於東朝房邸鐸帥數騎而西殺左都禦史深斮傷廣寧伯安時禁門未啟欽督其黨縱火焚東西皇城門及東華門朝臣悸散莫知所出達曉王師始集詔會昌伯繼宗將之鏜督軍先登恭順侯瑾及諸將臣分道逆擊昂以精兵殿之首尾聯絡旗鼓相望欽退屯東華門■﹝金睿﹞以眾接戰王師銳甚賊眾披靡自辰至午敗■﹝金睿﹞斬之欽中流矢創甚振策以馳適瑾將五六騎出覘卒與欽遇眾寡不敵力戰死之還駐東大市街相拒至酉鉉以百餘騎往來馳突者三王師環結不動自相枕藉鏜令執潰者斬以狥責戰益急發神臂弓射之追斬鉉欽益懼使百餘騎還攻朝陽門不克諸軍進薄其眾大破之鐸爲亂兵所殺欽入其家溺眢井中其黨伯顏也先等縋城以遁遣兵追之皆被獲是晚

乘輿出禦午門朝百官詔下吉祥及伯顏也先等於獄史獄皆伏誅仍以鐸棄市而磔欽屍籍其家以賚將士餘黨並落職流嶺南旌死節功封瑾梁國公謚忠壯贈深少保謚忠湣論功行賞加繼宗太保安太子太傅賢翺昂並以本官兼太子少保鏜贈爵徹侯而進完者禿亮爲都督余將士加官進爵有差明日下詔暴罪於中外嗚呼不測之虞起於一旦若此伏惟

皇上聖徳神武荷天地廟社之休不旋踵而丑類殄滅宮闕肅淸稽古考經宜有紀述臣誠不佞謹撰平逆頌一首𨿽不敢上備尙書故實亦少見愛君尊主不能自巳之誠於萬一云爾

煌煌大明五葉嗣承爰及我後奉天中興旣修旣攘內外時又有孽其間欲梗予治蠢玆吉祥實維寺人中懷孔姦曹騰之孫假子曰欽開國昭武手提禁兵孰敢予侮後惡其驕曰爾永圖欽乃蓄異萃彼逃逋中構吉祥以逞無賴以效阿瞞而力弗逮孟秋旣朔熒惑在熒伺間而舉厥聲喧喧燔我闕門戕我朝士蹀血東西金吾禦史惟相惟將臣賢臣安如唐衡度被斮被殘飛變夜聞

後赫斯怒曰爾繼宗元舅元輔往曁爾鏜用整厥師爾瑾先驅爾昂殿之靖此狡童惟爾之績爾維弗績罪弗爾釋眾奮其武如羆如熊大旗翻翻炮聲震空賊鋒始交逆陣而閧瑾喪其元人百其勇再鼓以進羣醜遂奔乃馘乃俘奏功轅門爾技斯窮如醉罔省反走厥家授首眢井鶚徒獍隊不日成禽天開日舒眚銷沴沈

後禦午門告爾大眾罔治脇從無怖無恐吉祥就磔欽首懸竿槁街闐闐都人快觀乃瀦其居乃殄厥世爾族爾婣拠屏四裔籍錄所入有帛有金爰犒我士凱歌謳吟卹忠褒功

後有明詔公侯公孤有劵有誥羣臣稽首我

後永貞大憝旣平聖武乃成我

後曰咨惟天之祚將帥之力祖考之佑允顯聖徳巍巍難名告功萬世敢揚頌聲

○楊一淸

平西夏頌

△平西夏頌【有序】

正徳五年庚午夏四月寧夏賊臣何錦周昂丁廣挾宗室寘鐇以叛戕殺鎭巡重臣傳僞檄召調各路兵馬僞鑄�章拜封其黨僣稱大將軍都統總管名秩且以誅賊瑾爲名刻期將渡河關中震動

皇帝下羣臣議以寘鐇大逆不道罪在不赦乃祗告宗廟削其屬籍命涇陽伯臣英率京營兵三萬討之

帝若曰禦用監太監張永宜往總督於師致仕右都禦史楊一淸宜起提督戎務以賞罰用命不用命以便宜從事朕不忍百姓橫罹鋒刃誅止首惡凡脇從者皆原之永拜稽受命賜關防金瓜鋼劍各一並勑符旗牌以行臣一淸在江南聞命兼程而往維時先聲所動不怒而威守臣聞之曰方隅有變吾儕弗力而以煩王師可乎乃相戒誓約期進剿遊擊將軍仇鉞爲內應遂手刃周昂執寘鐇父子械系之又埶何錦丁廣於外並誅其黨捷聞

聖心惻然不欲究武召涇陽伯臣英以其兵還勑臣永臣一淸往撫諭用寧其人六月至靈州先是逆黨多逸未就法心懷懼疑構危言�恐喝眾兀兀不自保臣等乃手書紙榜數百言諭以禍福且密部署將吏廉得始謀從亂者六十餘人悉下之吏並寘鐇何錦輩旣鞫旣明傳之檻車比入夏城耕鋤不廢市肆如故以

天子命問其疾苦約法定令老稚歡呼如更生西夏大定關中以安八月臣永歸京師臣一淸仍畱節制陜西諸軍事臣永獻俘於闕

皇帝慰勞再三先是寘鐇檄數瑾賊過惡守臣上之瑾輒匿之至是臣永進曰致寇者瑾也流毒宇內不誅之無以謝神人因疏其大罪十有七事

帝覽之震怒下瑾詔獄遂籍其家具得其陰謀不軌狀獄成瑾曁其黨皆伏誅大姦旣除國是始定凡所紛更一切苛察病民之政盡釐革之舊章以漸修復中外欣然想望太平臣惟自古削平僭亂皆其君之聰明睿聖委任臣下獨斷不疑周人美宣王中興江漢常武之什可考也唐憲宗平淮夷其臣韓愈柳宗元爲之碑爲之雅用以鋪張揚厲鏗鍧震蕩至今在人耳目矧惟我

皇上以上聖之資制命海內奮威辟以震元憝一動容變色而定亂於孔棘消患於未萌澤被天下推較千古誠莫與班而歌頌不作顧非缺典與臣不佞制作非其職任然西徵實領督師之役而內難旣靖又首被勑召以來與諸大夫士重覩天日淸明不勝慶忭謹疏所見聞以頌成績聊備他日史官之采焉頌曰

皇帝正徳越今五年謨烈紹祖聰明憲天聖武震蕩仁聲昭宣諸藩奉職莫敢弗虔關西之西曰惟寧夏慶藩分封厥裔安化寘藩構禍伏其機牙欲奮螗臂以當我車陰結叛臣操矛以逞曷指爲名謂誅賊瑾乃戕守將奪之兵權志窺神器將寇中原夏城小大崩角懍懍衣冠之區化爲左袵有騰天狠太白無光漸水以腥驅云爲黃

帝聞曰吁此何爲者得罪祖宗朕不敢赦告廟削籍師出有名救焚拯溺六月䢐徵

帝謂臣水爾朕心腹爾偕一淸惟我師是督有徵無戰爾先文告諭以逆順�恣彼屠戮戮止首惡宥其脇從代朕親行歸奏爾功臣拜稽首臣當盡節臣有還期須賊之滅旣禡旣牙鉦鼓明發金節煌煌於道於陌劍橫招搖幟翻列缺如羆如熊觀者變色指山山摧畫地地裂賊𨿽未死其气巳折關西之將聞風震驚吾儕何爲與賊俱生憤激於中有仇將軍一呼而起從者如雲手斬昂酋遂擒賊鐇彼錦與廣如刈艸菅

帝聞曰都勿曰易易二帥宜往宣我徳意握符仗鉞早夜以趨暑不張蓋行不乘輿市不易肆師入夏郛維時逆黨其徒實繁督府有令執其渠元乃諭脇從爾冥爾愚

天子命我戡定爾都安爾幹止卹爾■﹝女孕﹞孤爾凍予衣爾饑予餔往者妖氛予爲爾除夏人歡呼加額以手天遣重臣爲我父母始時昏昏病狂而奔今安於室朝饔夕飧始時靡靡延頸就死今作而息仰父俯子我生不辰丁夏之屯不有督帥曷寧我人武功告成凱還於京寶甲鏘鏘龍旗明明

天子有詔命使郊迎鼎臑是崇玉醴百觥

帝曰休哉爾忠爾貞外寇其攘中土底寧曾是顚危化爲熙平臣拜稽首

天子神聖臣實何功荷天休命臣有隱憂內難將作人彼瑾賊在

帝帷幄致寇者誰其惡滔天褻天之威盜天之權礪其豺牙梟聲四達鹿馬鉗口莫之敢發犬嗾鷹攫爲逆多朋厥謀孔深俟機以興不共戴天惟臣之義此賊可滅臣死不避十有七事臣得其粗窮其罪狀罄竹難書

帝親賜問盡伏厥辜乃赫斯怒有將必誅與眾共棄何暇斯須惡羽凶翼次苐剪屠神人之憤一旦而舒

帝曰汝往於令三月旣奠方隅遂淸君側金帛汝賚祿廩汝錫宣示史官鼎彛汝勒臣拜稽首維

帝至明如離之照如日之升有赫厥臨何魍魎逃形臣拜稽首維

帝剛克如幹之運如雷之發震撼萬國不大聲以色匪

帝明剛內有遺姦臣身未遑何社稷之安睿謨神授髙視前古凝然端居自耆其武兵櫜不刃箙委而羽百工熙熙羣生與與艸木蕃廡鳥獸率舞濮沿之北祝栗之南於壤於轅式昭徳音海波不揚和气旁洽重譯而來梯航而格祝

帝之壽與天長久祝

帝之紀天爲終始臣作頌詩莫罄名揚登之弦歌以示無疆

○徐禎卿

出師頌

△出師頌

於鑠維明功躪振古淸明諸夏威在戎虜英英我

皇天授壯武肇初嗣國思光烈祜六月載暑爰命王旅宣我大猷靖玆小侮交交者旟予熾具舉作愾有容牡轂式序崇原仡仡全野鬱鬱洸洸元旅莫震莫詘聲以先摧畫以決克渠酋牽綏稽首服殛旣夷纖醜四粵來極弓戚言韜永矢文徳

◆休祥

劉基

宋濂

解縉

倪嶽

○劉基

瑞麥頌

△瑞麥頌【有序】

天厭元徳九州島糜沸羣猾並作黎民惶惶奔走無路

皇帝提三尺劍奮起艸茅指顧之間豪傑景附矛鋒所向戰克攻取

皇帝深知天意之有在爰舉有眾以與萬姓請命一徵而取荊襄再徵而淸江浙三徵而閩海率從四徵而席捲全齊五徵而定周及梁遂取秦晉舉燕趙南交北貊東夷西羗海外之邦莫不望風遣使奉朔稱臣拜伏闕庭於是民獲所歸上下神祗咸��托慶雲甘露洊奏禎祥

帝心謙益每讓弗居洪武三年五月陜西寶雞縣進瑞麥一莖五穗者一本三穗者三本兩穗者十有餘本蓋自兵興以來王保保據周宋李思齊張思道據秦晉燕趙齊梁之間大豪小猾或憑城郭或聚山寨皆假元爲名分割境土擅兵相攻於是燕晉周秦之地彌數於裏連歲無雨百谷不生民相殺食且盡今年夏四月王師奏捷於蘭州朔漠掃淸關隴底定天乃大降甘雨滋爲嘉瑞和風玫祥不亦昭哉周頌有曰綏萬邦屢丰年天命匪懈傳者謂商之季年比歲旱荒至周武王克紂受命而天下遂獲丰年繇今觀之信非誣矣漢謠以麥穗兩岐歌其太守之美政則是兩岐之麥世所希有而況於三岐以至五岐者哉頌聲之作弗可闕也頌曰

神雀赤烏其羽不可以爲儀紫芝甘露其實不可以療饑豈若五穀之爲瑞可以厚民之生丰國之資者哉元失其鹿天下共逐擾擾紛紛彊食弱肉皇天震怒誕命

眞主肅將天威以靖區宇騎士如雲猛將如龍發蹤指示悉出

帝衷旣乎東西遂定西北居民攸奠品物咸殖爰有嘉麥一本五岐布葉萋萋結實進離旣齊旣平先百谷成擢穎揚芒金支翠英溥彼原田滃若雲煙望之油油卽之芊芊其種伊何降自穹昊其瑞伊何丰年之兆丰年穰穰頌聲洋洋其始自今奕世無疆

○宋濂

嘉瓜頌

△嘉瓜頌【有序】

皇明式於九圍徳漸仁被和气燻蒸靈物效祥乃洪武五年夏六月嘉瓜生於句容張觀之園雙實同蒂圓如合璧奇姿分輝紺色交潤誠爲曠世之產壬寅京尹臣遇林函以素匭圖其形於上移文儀曹請以奏聞癸卯尙書臣凱等奉瓜以獻時

上禦武樓中書右丞相臣廣洋左丞臣庸同知大都督府事臣英禦史中丞臣寧翰林學士臣濂咸侍左右天顏怡愉重瞳屢回良久乃言曰徵之往牒其事云何亟相奏言漢元和中嘉瓜生於郡國唐汴州亦獻嘉瓜禎祥之應有自來矣

陛下勵精啚治超漢軼唐故天錫之珍符太平有象實見於玆

上謙讓弗居然而靈貺之臻復不可不承乃詔內臣寘諸幹淸宮翌日甲辰薦諸太廟臣濂退而思之夫瓜蓏【力果切艸實在地生】之屬也其蔓遠引其葉阜蕃諸傳有之神瓜合形表綿綿之慶此固兆聖子神孫享億萬載無疆之祉況瓜之所出本於回紇中國討而獲之故名爲西瓜今

皇上命大將軍統師西徵甘肅西涼諸郡俱下而瓜沙巳入職方行見西域三十六國同心來朝駢肩入貢天顯葉瑞其又不在於玆乎然而異畝同潁周公作歸禾之篇三秀合圖班氏有靈芝之歌矧此嘉植含滋發馨昭宣我神應焜煌我王度寧可喑默而遂巳乎顧臣駑劣不足以美盛徳之形容謹上其事願宣付史館以備實錄復系之以頌頌曰

乾道載淸坤維用寧保合太和發爲休禎句容之墟物無疵癘神瓜挺出殊實同蒂瓜熟非單此合而生二气毓質雙星降精密房均甘冰圭競美明月重輪彷佛堪擬豈無賓連產於戶東【葉】疇若玆瓜恊瑞聯祥亦有華平張翠作蓋疇若玆瓜交輝映彩其兆伊何蘿圖綿延西域旣柔徳冒八埏羣臣曰都載拜稽首神休滋章

天子萬壽粵從啟運靈貺疊臻兩岐麥秀合柎【方無切花萼足】孕蓮矧此貞符近在輦轂王化自邇遠無不服

帝曰吁哉朕猶慊然瑞當在人物胡得專使物爲祥宜獻淸廟自我先人積慶所召孰瑞不矜

帝則弗居惟親是思我民之徒以實應天斯乃盛徳小臣作頌以示罔極

○解縉

河淸頌

△河淸頌【並序】

臣縉承詔總修

大明太祖聖神文武欽明啟運俊徳成功統天大孝髙皇帝實錄自渡江七年辛丑冬十一月三門磧下黃河淸實啟聖之徵帝業繇是遂成明年平江漢又明年服荊楚又明年定兩浙又明年克姑蘇廓淸中原四表寧一乃卽帝位紀年洪武之年三門磧黃河復淸帝業繇是而盛髙麗來朝爲海外諸國先殊方接武而至逾三十年

皇帝陛下重華恊徳瑞應同符紀元永樂之二年冬十二月戊辰朔十七日甲申三門磧下黃河淸先是榮光接天隱隱紛紛倏然捲收洞徹見底淪漣五采間日疊耀乙酉之旦河兩傍近白光湯滉如金如鎔如鉛如汞如玻璃色悠漾不定素練捲而掣之也居二日有玄文如綃輕幕水上如犁云隱空已乃若漆光可鑑黝然靜深非湼而緇洞絕渣滓又二日乃見濃綠又如非翠如靑琉璃如遠山黛繞磧下如蒼虯翠蛟飛舞於荇藻之間望之而可掬也二日後如朝霞映日紅雲上波初陽迆邐花卉紛披倏如胭脂浮流薄膩一洗下見沙石如芙蓉丹砂燦然郁列於■﹝毛瞿﹞毺錦綺之間可指而數也後二日如泥金霏屑隱約浮沈流薄采鳳羽毛鱗鬣泳飛潛動金芝暉文琮玉在煉錯雜班映瑩無纖塵又如築琥珀以爲堤釀金香而注之也已乃微碧與天一色橫渡亂流者扣舷鼓枻洞見眉髮疑若步空虛淩倒影挽銀河而下之也於是夾河觀者耄倪歡呼曠古罕遇自河津傳播於晉絳之人相率來觀肩相摩也自韓城播告於秦隴之人觀者扶攜背項相望足相躡也四方人之行旅過之莫不爲之驚喜嘆息閱玩坐起衰徊而不能去者晉髙平王遣使馳奏之繼而吏民報至皆圖其狀秦王上表賀獻圖與晉人克合於是羣臣上表永樂三年春正月戊戍越十八日乙卯乃復其舊實三旬有二日按所上圖咨詢羣言旣審同異恭惟

皇帝陛下謙抑弗居謂何徳臻玆稱

太祖髙皇帝神靈然自

陛下卽位以來四方萬國之外感恩慕徳髙麗日本安南占城暹羅爪哇西洋琉球眞蠟拂菻覽邦緬甸波勒迆北兀良哈女眞野人西番哈梅朵耳烏思尼巴天竺不召不約咸至於庭瑞應大來震動天地不可掩抑太平之業將繇是而極盛臣縉職司紀載歡忻無巳謹拜稽首而獻頌曰

天啟聖明休命赫奕黃河屢淸龍門之碣昔在

太祖廣運神武銀河昭回洗滌九土黃河孔神佳气恊順應諸昌運歲在辛丑云雷構迍河淸獻瑞旣肇龍門天戈所指六合風靡景貺朝宗如河之水功徳格天卽位紀元龍門河淸應於明年東夷始服三陲接踵如河奔趨有赴無壅我

皇繼統永樂紀元龍門河淸亦越明年仕此龍門神禹所辟功在生民宇宙無極惟玆瑞應先後同符

太祖在天昭昭不誣禹功帝徳世萬世億帝徳禹功與河俱東河源昆侖太古積雪九河駿奔濺日沃鐵辟石回瀧盤束地底龍門天開弦激蝟起衝奔九地滅電走影聲喧怒雷淖泊沸鼎經緯天文�絕地紀貫一百川羅絡萬里五行之生莫先於水四瀆之列莫大於此於此考祥粵古是常昭玆大運塞其榮光虹飛雨翳霧密霞流倏陽忽陰乍辟乍收其騰氤氳其下繽繽其傍囷囷其隙紜紜海市靑紅仙神艷淑翳鳳驂麟朝暾若木轉盻一空伏波凝席沈沙躍金垔壤薦壁驚鷗鷁羣下顧毛羽隔岸見魚空行曳尾星芒寒耀月影夾鏡倒浸回光動植交映旣白旣玄翕忽丹靑黃旗紫蓋春卉秋英五方歲融五緯宣精五運合一五采流形事有絕世久而後應物有絕倫久而後盛地辟天開多歷年所堯舜重華卓冠萬古艸木咸若卿云爛垂於羽苗格簫韶鳳儀於時河淸榮光旣塞不瀘不驚貢賦絡繹冀通島夷夾石兗道九河轉輸濟漯浮於磧石龍門會於渭汭匪緩而渟曷勝舟載盈變謙流時移變易不有來今曷知古昔於昭

大明聖聖相承殊音重譯日造在庭堯舜惟欽我

皇日敬寤寐丹書典謨金鏡祥謂不祥聖不自聖惟謙受益惟人無競河流載淸尙或如帶聖壽齊天萬世永賴河流載淸龍門如礪聖徳同天永賴萬世

○倪嶽

丰年頌

△丰年頌

粵背有周之制巡野觀稼以年之上下均萬民之食則司稼掌之順祝年祝則大祝掌之皆所以重民食謹歲事也比者水旱不登民有菜色

聖心憂之撫貸再三乃成化甲午之秋則惟有年近而畿甸遠比齊魯丰穰之獲莫或間焉民飽

聖徳洋洋頌聲臣謹采摭其詞百拜以獻

惟食惟天惟命之原振古則然赫赫蕩蕩稼穡之妨施於四方民曰饑阻載罹寒暑惟此遐士遐土旣同於

帝之聰夙夜於中以振以旬於此下民惟

徳之仁曰極而通奄觀其丰銍艾蓬蓬我黍我稷惟京其積以萬以億我田旣成我室旣盈仕民斯寧我輸於公言私其允惟今之逢自郊䢐圻民之熙熙祀養以時天眷

聖皇迄用降康爲休爲光休光焞焞其繹以均靡遠弗臻天畀繁祉於萬千祀歸於

天子

◆名臣

鄭曉

○鄭曉

嘉靖名臣頌

△嘉靖名臣頌【並序】

新建伯王公守仁少師大學士楊公廷和少保兵部尙書端敏胡公世寧少傅太學士蔣公冕少保大學士石公珤少保兵部尙書康惠李公承勛太子太保刑部尙書林公俊少師大學士楊公一淸少保吏部尙書喬公宇吏部侍郎何公孟春太子太保兵部尙書彭公澤太傅大學士文襄席公書太子太保禮部尙書文敏霍公韜大同總兵太保梁公震遼東總兵都督馬公永凡十五人頌曰

於明

髙皇載開載辟剗戎雪華赤鼎黃革軼唐襄周正位光宅燕翼鴻貽鳩盤宗柘

八聖淵源道宗正核世斯及斯惟親惟徳浚發沔江光橫軫翼代邸濮藩豈云陋側紹摯堯年燭燕漢嶷日角虹髯龍顏鳳臆明作萬機惇率六職結网更弦勿褻勿逼時有名臣治五亂十仗鉞星垣秉鈞天邑緝武經文鴻盤蠖蟄才與時濟道隨身輯亦有聞望亦有訿潝才奚人備事假眾集

矯矯王公英資超崛老佛孫吳歐蘇宋屈一悟翻然良知沕沕右陸左朱羣疑眾怫聖域閒閒道岸屹屹力鞏志搴庶其彷佛牿牛譏豎田禽殄乞虎俘濞檻長寧刳彬刜師律儒珍長裾短�矞嶺北嶺南甘棠芾芾朋來盍簪汾湖炳蔚彼采苓者聯章矯綍

新都番番沈心朗識

康陵再相徘徊九罭搖搖翠華楚南秦北寂寞文華善類無色細蠹剝牀元凶敢戈宦闥樊排渭璽絳扐內藉徽音外奠崇極談笑危疑弗徐弗棘

帝曰孝思嗟余偪昃大號三釐逭爾誅殛天王聖明議禮垂則亦將亦匡老臣暗塞

杭三少保惟於惟嶽端敏胡公允武超斝古貌古心中靈外朴觸觸驕藩力摧其角微服扣閽囊頭徙朔長孺含章晁生夭椓防豈後時幾乃先覺繡斧峩峩奮白淸濁晚躋玄樞造膝丹幄余曰履霜餘曰重較余曰練才余曰惇學忠梗上孚竟罹謠諑

蔣公端澄亦簡亦愼下襲九淵上淩千仞愚不可捲堅不可燐胡慶非殃胡貞非吝稱詩藎臣允書壽俊左右楊喬顚倒張桂十九紛更再三調劑頓首平臺苦言隕涕臣曰唐虞

皇曰孝弟陵殿初成統嗣再繼父子之倫君臣之際捲舌畱讒山椒水�莁

石公庭庭靖方介恪气拔幽恆志探伊洛雅操圭璋雄文雕艧槪足久要義匪寢諾洗滌衡曹周旋密閣孰我毀譽孰我囊橐時逐低昂我胡前卻謁廟危詞陰彊陽弱三封內批矢情丘壑賦雁悲羈贊士嘲暯賜策懸車終始鶴鶴臣貌不揚臣心不怍

嘉魚楚材融通爽霽學本家庭名繇砥礪迹示盤桓寧甘啽囈會守南昌柔綏武厲東圉言言山戎喙喙撥憲以澄董師以制乃條六黃乃剪五細周達人情諳練國契雄算胡多省災深計積積憂勞趨朝顚蹶需爾天卿重瞳屢諦黔婁展禽謚兼康惠

見素淸英蚤好姱節佛辟韓疇蜀靖張埒謝祿深棲如晳避湼江濠不共誣命幹竊千里一函義風傑烈起踐秋臺平反系紲孰富孰威守我陳臬禮疏同蘭黨議共罬介石胡堅投魚胡決葆抱孤貞孰巧孰拙啟手遺章余忠自竭矧有文章鏗如金鐵

達哉邃庵應變警捷髙略深資難暌易盍坐鎭褒衣門攬長鋏燕許文章秦隴事業石畫四回金閨三接姦瑾宄鐇遙虔邇刼兵貴形牽謀尙幾合亞夫中堅弱翁私聶搏虎於樊襲狐於脇起視戎軺遄歸理燮狥正傾邪功隳利喋萬鎰纖瑕煩言緩頰

喬公韻宇寬綽和平魁梧山立翰藻云行見惡無咎聞善若驚盜起洪都窬窺建業姦吏甘言凶奄詭諜潰川原火不震不懾六飛南巡左超右卓刑緩甸師妖纏大角密意寢謀屹如山嶽乃總百揆乃康羣流宋奚比漢琦肯誤修勿履虎尾而首狐丘

郴陽誾誾簡粹雄昌溫容春雨正論秋霜孔云好古孟曰成章出釐閒牧還靖職方旬宣滇徼佐典銓綱約不畱畛廣不隳坊九騰奏牘一慟朝堂有赫嚴詔數爾猖狂迸爾艸莽裭爾冠裳以俟百世以考三王易心攺節悠悠彼蒼讎言報徳神在

帝傍

壯哉幸庵有聲秦隴謂爾孝恭謂爾忠勇闊達非疏盤錯非冗遊刃揮斤風翔泉湧轉戰中原奏凱巴蜀吐蕃窺邊五郡荼毒攬總戎端西關閉玉讒昌寵賂矯詞詔獄引咎讓功再起司馬或淵或田望重朝野細行勿矜大節弗假早謝先幾脫於鈐赭

展也文襄確廉端勁志稱其才學達於政惠郯疲甿蠲淮利柄抗疏披龍出奇剪獍禮議盈庭分明樹讎風摧震烈廢死竄流非玆曲護自恕曷瘳罪我冷知我韓歐士以轂推約以牗納夫豈詭隨何謂噂沓拜相武英卽今裯榻進賢遠姦願無雜沓

侃侃文敏直毅無前意中程馬業喜固遷黯亦甚戇誼非少年奇迹穎脫飛辯河懸累書交疏謂非我職政貴淸議理賴皇極憤或詆口義或形色遏惡揚善揉曲逾直昔胡從窊今乃嘆老淹速殊途行違一道堅冰不遲苞桑宜蚤乃圖聖功朂哉阿保

﨣﨣梁公行間奮迹豸面鳶有鷹胸虎額气擁震雷機深幾席士戢其武亦甘其澤移鎭雲中兵驕將猥旌旄一麾聲靈頓攺夜就黑山晨搜靑海奪彼艸泉繕我溝壘紫韁千羣蒼頭百隊禍詟唐藩威行漢塞胡隕千城憂我恆伐寵贈上公增此敵愾

馬公特起明慈信劼說禮惇詩跨馬穿札守督漁陽心縣大寧曾是甌脫薄我郊坰乃鉗其酋乃攜其羣百里未辟三捷來聞密章獻忠收攬賢傑義減坤囊譴深需穴全遼喁喁載秉符庇涉河陷陣逾山毀巢疆陲外靖伍卒內囂腹心弗潰掌股斯調

於惟先達棫芑盈朝或更九試或貺一朝和不爲比競不爲囂同聲同气道長道消惟予小子瞻斗望洋奚終晏謝梁摧鏡亡效詞袁口竊比彭楊用抽簡素以俟旗常

◆賢哲

祝允明

○祝允明

顧居士頌

△顧居士頌

顧居士始操刀作饔夫絕精美一日曰我負眾生我負眾生我以一毛塞一生將不給柰何乃峻建法幢念先絕殺不虫一雛雞次絕葷血次循修煉家訣爲調坐法乃遠遊尋師博訪參終曰非西無歸矣乃一乎是其所爲外不能知惟知其一擲脫世上事無公私大小猶本無者勇絕勇絕昨日忽命請素知識集謂曰明日我行請爲別眾固未信去明日復集候居士坐見曰未也時午幸報巳而報午拱手曰往矣遂瞑夫文輔及三五武烈奠天地孝滅軀貞痻死撐柱宇宙皆一勇爾西道以勇基最世間如上事力萬萬至不可說不可說居士此力入其地矣我不敢知始列頌言居士與予善亦有所說與其它雜言行悉非其至者其故不在此不足言

初暑易牙作菩薩八萬四千淸涼法血刀一截彼岸達

◆鎭器

宋濂

○宋濂

豫章鐵柱頌

鳳陽府新鑄大鐘頌

△豫章鐵柱頌【並序】

豫章郡鐵柱二旌陽令南昌許遜敬之鑄以鎭蛟者也郡地濱於江水虫騁妖故民多江禍旌陽與西安吳猛世云用正一斬邪三五飛步之術追殲其神於長沙復愳遺孽洊興使物冶鐵壓其窟宅一在西山雙嶺南堙沒巳久一在牙城南井迄今猶存柱出井外■﹝廣外勤內﹞尺下施八索謂能鉤鎖地脈云唐咸通六年節度使嚴譔來爲郡將發�之未及咫烈風雷雨江水暴溢譔恐而止其見於道家書者如此濂竊聞之周有壺涿氏掌取水虫若欲殺其神則以牡■﹝牛辜﹞牛貫象齒而沈之則其神死淵爲陵神謂龍罔象之屬也古蓋有其術矣矧單陽則飛制以重陰乃伏而不動鐵陰而蛟陽者也斯柱之建其亦沈橭象之遺意與於戲豫章之民與蛟不兩立微旌陽西安民其魚矣濂𨿽不敏謹狥郡守某之請勒文柱下以頌神功於億萬載頌曰

吳楚合域翼軫分經南昌巨都蛟孽所庭味攓波譎脽運濤縈夫諸獸驗勝遇禽徵沈竈龜產蝕阜泓成靈伯應歷鬼憲宣刑嶽籙三辰鬥劍七星揮斥電戰刉割霆升河靑黑廓川液紅星軌天設鎭治金建楹祝融主焰閼伯司型八神錫羨五宮儲精上旋圓樞下鍵方扃溟妃捧鑑淵後持衡飊笙鶴瀨月吹鳬汀仙旍回紫童節流靑玄勛潛沕素牒晶熒龜山鐵絙龍鼎文銘扶翼鴻宰幹運淸寧泰山可礪靈柱弗傾

△鳳陽府新鑄大鐘頌【有序】

皇帝旣正大統建都江表徳綏威詟萬邦咸臣用羣臣奏臨濠爲龍飛之地賜名曰鳳陽南北民大和會百族錯居動十萬數然而物大而盛不假器齊一之無以嚴昏旦之禁乃詔江陰侯吳良監鑄大鐘以定眾志以禆治化侯之受詔遣使者至富春山中徵金工何成論以

天子明命卽日帥其屬十六人以從相地鳳陽城東三里搏泥成範盡其銑角衡之度侈弇爲良篆帶以方候其燥剛始穿一十又三煉靑赤銅六萬五千斤筮以洪武乙卯冬十一月己巳蒞事厥明侯具法服以牛一羊一豕一祝告先冶之神禮旣成橐鑰咸興鼓動風气炎光赫曦上貫霄漢絳液旣澄气憤云泄循竇而入肅肅有聲陽施陰凝勁質斯具越二日辛未乃發復取牲血塗其釁隙以厭除不祥鐘髙十六尺有五寸厚六寸徑十尺有五寸圍三十四尺有奇混融其輪圓煒燁其容輝信技殫於人巧妙奪於神功者也於是營構層臺副以簨簴聚千大之力巨絙而登之一杵之橦隱隱闐闐雷旋電奔震撼太虛遐邇聞者靡不聳愕會濂扈從靑宮幸鳳陽親觀盛美侯遂請濂爲之頌濂聞先王之世金部有七黃鍾乃樂之所自出而景鍾又爲黃鍾之本所謂景鍾大鍾也其受至於九斛而止律呂繇是而應陰陽繇是而均夫豈細故也哉秦漢以來寖失古法小鍾或數尺大鍾或容千石皆不本於律度今我熙朝稽古右文定於中制倡導天地孚洽神人中和所致嘉瑞畢恊增拓化原亦於是乎有賴非特嚴昏旦之禁而巳濂待罪國史以文詞爲職業義當發揚蹈厲以鳴國家之盛侯之有請不敢固辭頌曰

維天穆淸鼓以雷霆適昭天聲百物以生維帝浚哲法天之烈大鏞斯揭元气噴泄睠於濠梁眞龍飛翔乘陰禦陽洗濯八荒神物攸起是爲帝裏從者如雨於焉萃止物大而丰往來憧憧節之以鏞罔敢弗恭乃飭鳬氏乃具鑪錘乃烹乃鬻化金爲水赤气夜明如日之升流亟而頳入竇有聲材彬斐斐功同鬼神不鉏不鋙輪圓順軌旣啟其型敢愛斯牲塗釁禮成榮光如千夫齊力臺構懸植交扛孔奭載考載擊宅兮囷囷觸兮賁賁摩乾蕩坤以警昕昏發攄靈气昭融品匯物無疵癘年谷攸遂博碩而龐聲與天通拓美集祥燻於家邦惟皇建極福之敷錫制器有赫式和民則指樂之原鍾實爲先律呂以宣功垂不利小臣作頌有美無諷爰啟於眾是傳是誦

皇明文徵卷二十九

●皇明文徵卷三十

晉江何喬遠穉孝選

贊﹝天象古賢名臣先輩篤行精藝器物物匯﹞

◆天象

吳希賢

○吳希賢

老人星贊應制

△老人星贊應制

按志老人星在弧星之南一曰南極常以秋分之旦見於丙見則治平主壽昌某年月日寔見臣某謹拜手稽首贊曰

弧南之墟秋分之旦候者告言明星有爛稽之占書曰玆明星其瑞匪他惟壽之徵厥徵伊何天子萬壽朝有老臣民有耆耇茫茫壽域八荒一區天監在下而壽豈徒書言介壽曰攸好徳徳焉而壽斯謂平格

皇有顯徳天命用休明星之應匪力之求匪力之求爲國上瑞小臣作贊敢告有位

◆古賢

宋濂

於謙

劉定之

費寀

錢福

孫燧

顧璘

楊愼

○宋濂

許魯齋先生贊

△許魯齋先生贊

濂洛之學傳自武夷重徽疊照日星昭垂逮我許公尊聞行知若親摳衣寒泉之糜張皇幽眇釐析毫絲如臯陶淑問畢其情詞如后羿注矢不失其馳旣入閫域遂升堂基橫經冑監衿佩鏘如袪其人私牗其天彜釋其偏岐挽其九衢徳成財達昭用如時黼黻帝治甄陶泰熙明體適用公實庶幾無徳弗報四海祝屍嗚呼許公百世之師

○於謙

文文山像贊

△文文山像贊

嗚呼文山遭宋之季狥國忘身捨生取義气吞寰宇震感天地陵谷變遷世殊事異坐臥小閣囚於羈系正色直詞久而愈勵難欺者心可畏者天寧正而斃弗苟而全南面再拜含咲九原孤忠大節萬古攸傳載觀遺像淸風凜然

○劉定之

郭令公像贊

△郭令公像贊

唐尙父太尉中書令邠陽王姓郭氏其元勛偉烈著於社稷豈獨其身爲國宗臣而垂裕子孫百世賴之餘從其裔孫獲觀遺像乃知將相自有眞也韓退之所謂如髙山巨谷龍虎變化蓋其麾下偏禆頤抇气使者尙然而況於王乎爲作贊曰

唐室中微主昏臣僣長驅鮏羴摧裂宇縣靑騾蜀道龍種路隅嗣皇朔野號召烝徒風飛雷厲英雄羣集孰若汾陽其聲赫奕躬扶日馭手揮天戈光弼懷恩左翼右呵蕩滌咸雒剿滅安史盡挈寰海歸唐天子歷肅代徳常爲虎臣功名蓋代貴富超倫入於其家綺疏朱戶侯伯僕隸妃主女婦立於其朝眞王上公彊藩屈膝姦相斂容出於其郊貝冑金鉞回紇羅拜吐蕃奔北惟玆汾陽何福之隆本於厥心全徳大忠厥心何見其儀孔碩河目海口泰華屹立宜爾憸壬匍匐趑趄鬼貌藍色狐遇於菟十世宥之尙百其世凜乎猶生遐哉勿替

○費寀

狄梁公贊

△狄梁公贊

人孰無節遇蹇或易人孰無才處屯或塞武瞾斯熾唐燼幾熄戅者莫全巧者先慝於身則損在國何益惟公偉人建此奇績外和內剛言婉理直不污不皎匪諛匪激大險若夷至誠以格道不時狥人不我射幾以密成黨惟公植身旣捐館事中如的浴日之功補天之力邈矣髙風千古遺則不有斯人其何能國

○錢福

司馬溫公贊

△司馬溫公贊

連茹拔茅維公在朝靑苗保馬維公在野公之再入旋乾轉坤重覩慶曆公之云亡陰凝冰堅馴致靖康嗚呼悲哉誠竭於巳命屬於天天若祚宋曷爲其然【福爲舉人時從學於李文正文正試以此贊回錄以詫於謝文肅文肅謂文正作也亟所譽許謂數語用捨治亂該括殆盡及詢知出福大駭嘆焉】

○孫燧

文丞相像贊

△文丞相像贊

偉哉文公千古之士方國脈尙存也流離顚沛惟恐不得其生及國脈旣絕也慷慨從容惟恐不得其死求生匪生求死匪死生死惟求成就一是丈夫事業固每如此百世聞風孰不興起

○顧璘

左丘明像贊

△左丘明像贊

序曰仲尼作春秋討亂賊以匹夫之賤執天子之刑何其峻哉非微文隱義不可以行世斯淵然奧深矣乃有左氏罔羅史氏舊章而悉焉俾學者得所者見故曰丘明素臣也至其命詞爾雅建百代之則抑非偉丈夫然乎錫山二泉宗伯相公嘗命燕杜堇氏繪春秋故事丘明列焉璘爲之贊曰

周京東遷皇統乃闋不有素王三極奚列惇典討罪春秋斯赫旣明且玄譬彼日月乃有作者潛精采擷比事析疑發凡啟格惟深惟幾罔不昭晰豁爾雲天作我羽翮文垂世模有永稱傑

○楊愼

靑城五隱贊

△靑城五隱贊

範長生

譙定

勾臺符

張兪妻蒲芝

自贊

範長生

範公英英炎漢挺生韜華金徳潛光玉恆讓王媲美洗耳偕淸漸逵鴻羽孚陰鶴鳴

右範長生

譙定

天授韜奇入林結茨鳳兮翽翽麟之儀儀年百廿歲有嬰孺姿山臒淵稿奚可同之

右譙定

勾臺符

岷山逸老藏用隱賢執範寂袂拍薛昌肩髙吟美月長嘯揭天遺蹤何在白沙瓊田

右勾臺符

張兪妻蒲芝

白雲先生六詔不起乃如蒲芝聯徳敵體孟光同曜柳妻遺誄有婦人焉五人而巳

右張兪妻曰蒲芝

自贊

臨利不敢先人見義不敢後身諒無補於事業要不負乎君親遭逢太平以處安邊歌詠擊壤以終餘年天之顧畀厚矣篤矣吾之涯分止矣足矣困而亨衝而盈寵爲辱平爲福者耶

右自贊

◆名臣

吳沈

李東陽

邵寶

王世貞

馮琦

郭正域

○吳沈

宋景濂像贊

△宋景濂像贊

天地之間文爲至異自人生以來不知其幾千萬億之多而惟文章之士則可得而數計蓋其奪元气之精華發鬼神之幽祕故造物者每靳之而不生而旣生之則必栽培以成器有美君子局度凝邃才髙而行則能謙志豪而學則甚粹接諸公之踵武會羣言之原委蕃於胸臆者浩乎江流之深舒爲詞章者粲如春葩之麗信眞宰之鍾奇俾文脈之有系處山林而著書登玉堂而掌制𨿽隱顯之不可必而在我者可以無愧惟嘗知之眞者慕之深彼求之於丹靑之肖似者誠不足以窺其中之所至也

○李東陽

夏忠靖公小像贊

△夏忠靖公小像贊

此吾鄕先哲夏忠靖公也昔聞其聲今見其容气和貌恭外朴中通不驕以爲異不比以爲同其大則君子之不器其正則王臣之匪躬徳與齒而俱尊名與世而無窮於戲疊州之使貞觀所遺以佐永徽者也而身負其托淮西之帥元和所仕以破元濟者也而心疑其功君臣之相遇亦難乎其爲終矣然則下車問政如

仁廟贈官賜謚如

宣宗竭誠盡瘁死而後巳如公者何啻魚水之與雲龍於戲楊文貞所謂王子明韓稚圭之風者固以其徳量之裕亦豈非以其遭際之隆也耶

○邵寶

劉忠湣公像贊

△劉忠湣公像贊

劉禮部景玉以其祖忠湣公遺像見貽再拜敬瞻乃作贊曰

於忠湣公侃侃堂堂在正統中修省有章惟辟福威是膺戎狄義形於言諫匪公職公如元气杜我邦家彼姦賊公乃動於邪公學春秋上師孔子知有君臣不知生死死道多端公爲其難賴公存者堂陛衣冠今日何日獲瞻公貌我淚澘然爲天下悼

○王世貞

開國功臣贊

靖難功臣贊

△開國功臣贊

夫天柱折則煉石之勛始昭地維崩而斷鰲之業斯偉姚姒揖遜湯武徵誅厥徳懋矣功亦選焉然而澤有因漸用惟戡戢夫使虞不登庸僅淺放勛之化受早殂落或衍微仲之仁宇宙自如日月未攺然猶謚爲帝王鼎中今古而乘時輔弼佐命之士五臣十亂次者夔龍爰逮伊虺載在彜釜炳於旗常天下詩謳而書誦之迄於今不衰若乃兩儀混而乍辟七曜昏而復昭掃百葉之遺腥運九有於再造巍乎如天蕩乎難名則孰有幾我

髙皇帝者乎古稱大人云蒸龍變股肱心膂奔走禦侮不亦茂又林林哉是故聯百萬之眾摧陷廓淸如六飛在禦靡所不被此則中山氏之所以開帝統也批搗磔裂前無衡敵郤掃千里血流漂鹵此則開平氏之所以揚帝威也給漕饋餉軍行無乏創立章典衣被黼黻此則李韓氏之所以熙帝業也推測象緯籌算帷帳羣力自歸獨智潛起此則誠意氏之所以贊帝謨也他或入備鼎鉉之寄或出膺幹城之托或冠冕藝林或儲胥方隅靡不推酈躪陸俯綘超灌於乎盛哉余以三吳蠛蠓之畯誤忝簪履端委熙朝慨頗牧之英聲則撫髀思奮仰晏子之嘉謨則執鞭願馭嘗遊雞山覩丹靑之繢巳而獲駿奔

太廟觀配位徘徊悵慕者久之爰序所懷人別爲贊庶幾楊班袁陸之旨凡三十三人曰太傅中書右丞相徵虜大將軍魏國公中山徐武寧王達太師中書左丞相韓國李公善長中書平章軍國重事徵虜副將軍鄂國公贈太保開平常忠武王遇春禦史中丞誠意伯贈太師劉文成公基大都督朱公文正徵北將軍左都督曹國公岐陽李武靖王文忠徵將軍右都督衛國公寧河鄧武順王愈左都督信國公東甌湯襄武王和徵虜大將軍太子太師宋國馮公勝徵虜大將軍太子太師穎國傅公太徳徵南將軍西平侯黔寧沐昭靖王英中書平章政事越國胡武莊公大海中書平卓政事鄖國廖武閔公永安徳慶侯永忠同知大都督府事虢國愈忠烈公通海南安侯通源越雋侯通淵同知大都督府事泗國耿武莊公再成長興侯炳文親軍都指揮使髙陽郡侯韓公成同知大都督府江陰侯江國吳襄烈公良同知大都督府靖海侯海國吳襄烈公禎親軍副都指揮使濟陽郡丁公普郎樞密院判東丘郡侯花公云同知大都督府事鞏昌侯陜國郭宣武公子興左都督武定侯營國郭威襄公英定遠侯王公弼翰林學士承旨兼太子贊善大夫宋文憲公濂翰林侍制贈學士王忠文公禕禦史中丞章公溢徵虜大將軍太子太傅涼國藍公玉中書左丞相忠勤伯汪公廣洋大都督府僉事樂浪郡濮忠襄公眞贊曰

九有中摧胡風代扇椎袵滔天腥涎比甸坤覆乾承州凝嶽洊末教淩夷眾雄髳靦三山鰲擊大陸龍戰天篤

髙皇神武丕憲靈珓示符赤蛇棲弁江介初啟神州攸奠紛梗削平遊魂遠遣重朗日月先驅虹電功超五始樂成九變桓桓中山實爲帥首黃鉞載麾駝金壓紐批漢無堅拉張若朽齊洛角崩蓁蕪指授玄黃爭屬壺簞慚後廟無移簴室不攺蔀永綏舊都啟我元後帶礪常新蟬貂世守堂堂韓公國之老成托契藩幕遂冠時英蕭規喬謀是殫是馮開物創典欝爲法程憯哉就殂上應祲冥孰是克終鑑厥初誠紏紏開平有力如羆豈不懷恩眞主必箒殲諒禽誠若俯拾遺狡矣擴廓晨軍余師一矢騰菔萬馬皆披蒲類北塡遂奪燕支河魁告殞百身曷追英英劉公卓識朖詣洞往於載知來百世人謀鬼謀生天生地力贊安攘默紓眞祕揣敵陰符懸捷兵气定鼎卜洛仰禆天計相排𨿽切主恩母替返駕靑田遺榮芝桂行行文正受脤四門親則猶子地實維藩提衡弱矰抗閼鯨奔眞王剖符爰發後昆終言不令國以永存帝乙歸妹以產岐陽有卓岐陽英武夙章作鎭於嚴嘐虎是將擒梟下雄斷臂扼吭北逐亡胡至止應昌名王閼氏累累就降振旅敷文禮讓輝煌烈烈寧河有燁其眄遇大則勇無衝不先始略江淮遂平漢沔勃律收虹昆侖回霰中道奄淪八州流唁懿懿東甌龍潛誼定三吳席卷七閩波靜平蜀師還功存不兢始冠徹侯終膺九命陰諧

帝志釋兵休請幾失彭英恩隃賈鄧矯矯宋公玉立而武克紹哲兄牙爪心腑宣力中原揚威大鹵儋珪上公啟茅殷土丈人之吉以忝徵虜天愛西南乃生穎國惟穎之雄開平是則喑嗚震蕩兆眾辟易劍閣中夷昆池永辟碧雞再鳴白雉重譯豈不榮封

帝省其籍於爍黔寧戚均皇冑豪鷙神啟機權中秀玉關師出蔥嶺衡僕移兵佐穎槸績畱後六詔稱一百蠻歸湊篳路魋編熊莊何陋世裔開府若若兩綬武莊長身頰色立鐵橫槊雄呼濤偃山裂作鎭婺邦襟控全淛峻猷垂念狂刅中發兆應神光靈昭殄滅鄖公宏略飛舠大江首定集慶如漢關中戰深臨敵矢義就終遙封未享貤澤難弟鄱陽師軋日月虧蔽陸舟橫搗百戰彌厲回旌西指岷蜀崩潰

帝訓昭回垂耀千祀巢湖之艫威均六師倚歟虢公沈算先幾委力劬勞伏節驅馳南安越雋寔克繼之蟬纚並擢戟垣差池簡簡泗公果毅能整入贊樞衡出奠越嶺匪昧衣袽需泥在頃遹篤象賢孤城愈秉疏勒長興敵僣曷逞爲況爲弇丹靑彪炳彭湖鏖勁嶽坼天咷列宿徘徊神龍泥淖兩賢旣厄六奇誰效髙陽昡敵王服死告伋子齊貞紀候肩耀良旣駿奔禎亦鵰翔左提右挈艸昧王綱蜂屯斥堠蟻列余皇渺渺江海載啟大邦康山之祀普郎爲烈捐脰敵舟橫戈握血太平旣屠花侯就殉披襟蝟射詈賊霆震神翁白首間關嗣胤重瞳愴矚恩波渥潤簪纓駢降汾陽之裏陜公旣錫營公疊起一呼隕敵天顏爲喜平滇鮫窟探胡虎子匪藉椒房再膺彤矢定遠驍虣戎行髙揭一騎衡颷雙刅環月迅若流電搏如沒鶻南掃不毛北逾窮發隸穎佐涼名收九伐恂恉宋氏徳言君子煌煌辟書東觀昉啟帝輯華裘女其粉米鶴林波譽龍池擅美天漿禦調鑾驄噦止華川之彥時稱厥匹雄博川淵矢謨甲乙窮編奉使幽憂深室賈辧未終酈烹永窒鴻翥章公鷹揚其猷虯髯戟張稜稜紫眸再集鄕旅遏懲寇仇出入風裁三事允修灼灼藍公雄威踸踔烈火騰昆霜華吐萼西亟龜莎南收羗笮渾邪授首旌旗絕漠碣勒推班侯封比霍廣洋幹敏帝曰良哉三入中書再長西臺拮據吏道控揣時才貴極生驕功成不賞崇庸懿烈實委艸莽曾如濮侯義不二君刳腸若飴不湼島氛陵厲秋日■﹝雨上奄下﹞靄天云翼翼諸賢眞宰所私力佑元气汛滌妖霏惟昔禹功河洛瞻思向彼管仲左袵其歸崇關巨塹內華外夷九原可作斯人庶幾

△靖難功臣贊

奉天靖難諸功臣故漢王髙煦榮國公河間張忠武王玉太師英國公定興忠烈王輔太子太師徵虜大將軍淇國丘公福太子太傅徵夷將軍成國公東平朱武烈王能太子太師贈少師榮國姚恭靖公廣孝中軍都督府都督同知陘國陳襄敏公亨太保兼太子太師領宗人府兼中軍都督府事寧陽侯浚國武靖公懋徵南將軍太傅黔國公定遠沐忠敬王晟都指揮崇安譚忠節侯淵都指揮金鄕王忠壯侯眞後軍都督府都督同知安平侯莒國李忠壯公遠中軍都督府都督僉事武城侯漳國王威毅公聰前軍都督府左都督永康侯蔡國徐忠烈公忠後軍都督府左都督丰城侯茂國李剛毅公彬徵西前將軍中軍都督府左都督武安侯漳國鄭忠毅公亨保定侯滕國孟忠勇公善駙馬都尉富陽侯景國李恭敏公讓駙馬都尉廣平侯沂國袁忠穆公容中軍都督府都督同知成陽侯潞國張忠毅公武泰寧侯靖國陳忠襄公珪鎭朔大將軍太保陽武侯鄞國薛忠武公祿平江伯陳恭襄侯瑄少師隆平侯鄭國張襄僖公信太子太傳徵夷將軍安遠侯融國柳襄湣公升兵部尙書兼詹事府詹事贈少師金忠襄公忠太子太師掌戶部事贈湯陰伯郭忠襄公資少師吏部尙書贈太師蹇忠定公義少師兵部尙書華蓋殿大學士贈太師楊文貞公士奇少保戶部尙書贈太師夏忠靖公原吉少師工部尙書謹身殿大學士贈太師楊文敏公榮左春坊大學士翰林院學士解公縉凡三十亖人皆

文皇帝壬午將相也或策勛戡定或奏績毗亮或開拓荒裔或創遏彊虜彬彬一時之盛哉於湯有光視代匪易參之中山諸公抑亦其亞也他若曹茹之達變柰李之先幾𨿽亦乘遘致顯則徑庭矣故不敍及贊曰

於戲嗣皇力政爲紀弦促柱迫帝遴英藩俾奮幽朔甲除君側巨野龍戰玄黃其血靡膴不漬修江旣馮爰革大君廟貌無易攺紀政教以彌天地滉漭再辟惟我介子雄勇冠鋒所當靡敵爲彰爲憲而武不終卒以貴溢咨彼賢豪左右翼飛如構斯植有赫河間峻謨首倡以節狥堅爰貽定興崔巍如山突騎無前禹迹茫茫三廓南荒貂綿蟬聯矍鑠淇公首寄元戎崇封褒然握十萬眾以騁大荒與身俱捐東平靈武王略茂昭遂開土田篳路驅魋不弔大烈有象者賢懿懿恭靖勿弁其髠陰符啟兵誰哉鷹揚乃猍陳公用社於涇懋克繩武受服奇膂耄而簪纓奕奕沐王靖滇拓交亦屏亦楨淵旣冠鋒眞特百夫而弗覩厥成鎭遠回面入猷出鈐鬼方敉寧安平武城信古名將持重堅忍受脇悍帥謀弗獲選駢首狂刃丰城未康收勛裹創並寄畱藎黆黆武安雲中之績牧尙是凖洸洸保定危身果殺易名斯允珪盟冊府城陽埒恩奕葉昌胤富陽肺腑廣平儷之亦克戎賑僴僴陽武萬雉如虹爲國儲胥優優平江萬艘如雲爲國乳哺隆平內晢爲龜爲蓍皇省厥圖安遠外摧爲虎爲貔在交之墟患參帷幄資贊轉餉司馬司徒曰義士奇弼諧靑宮原吉裨謨榮出六奇毋若縉一言屹然或樞吁彼五臣偃風傾陽事取權濟林林羣彥畫筴宣力以輔

皇帝𨿽績於家而逆是取峻命不易丰亨豫欣威靡不信窮發遙裔

皇帝殿坐麟拔酋耳咸充琛贄顧成之廟上爲

太宗羣辟列配豈伊不推庸於列考龍變云會我陳雅詩比於丹靑爍燁萬禩

○馮琦

王襄毅公像贊

△王襄毅公像贊

維嶽降神我公奮迹大略淵回英姿山立籌策帷幄劻勷疆場名在華夷功存廟柘憶在先朝威靈烜赫黠虜款關請封獻譯發言盈庭惟公決策五餌五利就我羈勒名王旣馴罪人斯得鯨鯢是剪鴟鴞來格執贄稱臣比於藩國庭有貢馬邊有飛檄民樂囲耘兵省主客我之賜予月以千百我之生聚歲以萬億以彼易此我亦何惜使公而在兵豈脫籍使公而在虜豈橫宗以後失計疑前石畫今之議者無乃太刻我瞻公像神采如昔素髮飄蕭雄風舄奕公神在天時遊沙磧隱隱雲中如覩矛戟手挽天河靜銷鋒鏑康國芘民與天無極

○郭正域

葉進卿像贊

△葉進卿像贊

我說則說我靡有兩舌我心則悅我行則行我靡有他腸我徳孔陽靖共在公眾人忡忡我如虎如龍赫赫燁燁人鬭其捷我如冰如石文章孔多如江如河天雷海波寸田尺宅人謂我冰蘗我不知其徳後車前籌不泊我心憂我則何求口怦匉兮宮商目營營兮八方心皇皇兮溝中大海之濱人貌天眞惟嶽降神於思於思南山有臺葉公遠來

◆先輩

李東陽

程敏政

桑懌

吳寬

顧璘

○李東陽

沈學士民則像贊

劉司成先生紹和紫塞論兵小像贊

△沈學士民則像贊【有跋】

觀公之書銀鉤鐵筆暑公之容金相玉質得其惠如懷拱壁之珍閱其藏如入武庫之室有博文遊藝之華有好徳考終之實是宜

先朝量能以授官

後聖錄功而蔭秩誠足以侈盛事於鄕邦爲後人之表率者也

昔我

孝宗敬皇帝聽政之暇遊意翰墨尢好沈氏兄弟書一日訪於內閣命禮部徵其子姓得學士度四世孫世隆特授中書舍人領制勑文字且宣索其家得其遺像捲因撫而嘆曰沈先生出世矣捲有楊文定溥所著傳楊文貞士奇楊文敏榮金文肅幼孜胡祭酒儼曾學士棨諸贊並畱內府不復降出世隆乃別摹一像錄諸贊於後存於其家東陽因贄一詞用紀一時盛事云爾

△劉司成先生紹和紫塞論兵小像贊

道備文武說本仁義先生之學孔孟之懿夷夏內外冠履尊卑先生之識春秋之推

王師戒嚴虜氛未戢言言塞墉孰建偉績轅門咨度得此巨儒侃侃髙論顯顯嘉謨以戰以守有奇有正戎辟聿修邊圉底定濟時之略敵愾之心作範千古永矢徽音

○程敏政

羅太史明仲像贊

△羅太史明仲像贊

予與明仲在史館十年於天下古今事成敗得失蓋無所不論而傾倒上下出於世人耳目之所駭者未嘗不主於理以求其是蓋放之愈多而推之愈密予自知其弗如也予嘗觀其像惜其才足以勝重而致遠顧日與予輩僕僕然從事乎鉛槧之間又懼夫觀者得其外而不悉其中之所有也贊其上以張之

詞鋒足以雄人而不爲非聖之論才力足以尊主而不爲致伯之圖競葩藻者吾悲其逐末酣富貴者吾詈其合汗然望之無魁人介士之勇卽之如貴遊公子之都予固疑瞰晉公者不知其蘊匡時之長策相畱侯者孰訊其爲命世之丈夫也歟

○桑懌

自贊

△自贊【有序】

致仕指揮世俊金老先生與郡中大夫士以予去位有日邀良工爲子作此像且曰他日可配柳文惠像同爲郡人瞻仰於乎予能上躋柳否耶因自爲之贊抑以見志之所在云

海內稱爲先生郡中名爲通府罷軟短於催科寬仁長於慰撫人惜其素懷經世實用之弗彰著書滿家空言之無補孰知其心欲融會眾化之源貫通羣物之祖狹塵世而弗居獨翺翔於千古者耶

○吳寬

張汝弼像贊

△張汝弼像贊

霜髯斑斑而貌則澤其閱世也當如靑松之倚石霧目蒙蒙而心則瞭其鑑物也又若秋水之在沼豪气此陳元龍而翦翦者無所容髙論擬孔文舉而錄錄者不足數其人品如此則其學術政事之出於流俗可知也巳然則世方謂其艸聖爲東吳之精豈能窺其戶庭詩律敵西江之派適以拾其梯稗況所謂樂燕遊善戲謔又愈失其大略此殆棄滴之語於瓠子而徒見笑於東海若者也

○顧璘

國寶新編傳贊

△國寶新編傳贊

李夢陽字獻吉本關中人從父官遂寓大梁仕至江西按察副使朗暢玉立傲睨當世初讀書斷自漢魏以上聞人論古昔有不解事卽曰豈六代以還書邪蓋不之讀故其詩文卓爾不羣晚始汛覽諸家蓋濟弘博或失則粗抑僑枉之偏不得不然耳夙尙气節當

孝宗朝上書言事意翕翕希賈生代韓司徒艸奏劾諸閹危矣賴武功康子海脫其難視江西學政文教欝興不能與俗俯仰躬陷縲紲誠亦負气之過卒使讒毀叢積擯棄終身伊誰咎哉空同集六十三卷可謂富矣姑蘇黃省曾詮次至以辯獄等辭亦錯其間祗點之耳贊曰

黃初響絕詩道中微唐興三傑大發厥機世豈不遠知繼者希桓桓李君生也實徽上溯風雅志則多有一鳴驚人千古爲友

何景明字仲默信陽人仕至陜西按察副使少有神解弱冠入京身不勝衣馳才長賦便淩作者時海陵儲公巏錫山邵公寶領袖文苑咸加賞嘆和粹衝夷人樂爲友撓之不濁澄之不淸眾目爲臺輔中人然性簡意寬不善事樞要遂出爲挍文之職以勞致瘁弗臻大成咎在政人不在其身也夫文章之道初愼師承乃能立體馴臻妙境始自成家觀其與李氏論文宜取捨筏登岸爲優斯將盡棄法程專崇質性苟爲巳地固非確論賦詠著述互見短長自古恆然匪徒今日若乃天才騰逸咳唾成珠實亦人倫之雋乎贊曰

辭尙體要矩矱式陳異稟拔萃乃貫天人立訓範世俾也可循穆穆何君學緣宿解源出自山委折歸海旣濟視筏弗捨胡待

祝允明字希哲蘇州人仕至應天通判超穎絕人讀書過目成誦巨細精粗咸貯腹笥有觸斯應猥鄙學務師古吐詞命意迥絕俗界效齊梁月露之體髙者淩徐庾下亦不失皮陸玩世自放憚近禮法之儒故貴仕罕知其蘊眞州蔣山卿嘗見所撰建康觀云記吐舌下之曰文不在玆乎偏才曲學眞河伯未離龍門難與言水也余特賞其知言書學精工自急就以逮虞趙上下數千年變體罔不得其結構若羲獻眞行懷素狂艸尢臻筆妙

本朝書品不知合置誰左贊曰

漢隱方朔明玩祝子傲睨冠紳遊戲文史蓄之海匯發也云蒸踏藝苑孰敢爾陵

徐禎卿字昌谷蘇州人仕至國子愽士神淸履弱雙瞳燭人幻精文理不繇教廸著交誡感暮賦諸篇詞旨沈欝遂闖晉宋之藩淩躐曹魏長宿驚嘆稱爲文雄筮仕

武皇朝厭司法比請移學職斯亦可窺其雅誰矣專門詩學究訂體裁上探騷雅下括髙岑融會折衷備玆文質取充棟之艸刪存百一冀成一家之言傳玆來世至今海內奉如珪璧所謂𨿽多亦奚以爲也其所研索具在談藝錄中可謂良工獨苦者與【交誡感暮賦廸功集不載】贊曰

愽士淸資冰淵斯渥遺編熒鳳羽麟角惟寶貴奇匪以其多有人弗粹山委則那

朱應登字升之寶應人仕至雲南參政孝友性成篤厚人理愷悌無惎刊夷町畦故能善下仁賢兼容謭劣綽弘大賢之度職錢谷則政理飭教化則才興斯忠信基之矣特詞章彪發泉湧錦燦或當人落筆一掃千言旁觀者往往奪气萋斐伊興此惟芽孽然髙舉闊視渺然不爲意也及其拂袖歸田益窮詞奧以彼易此又豈娼嫉所能知乎今觀其文賦敍綴贍麗森張武庫殆且伯仲桬陸奴僕元白有餘地矣羽儀斯世其玆數人也夫贊曰

仁哉參政不遺其親異類廣含矧我同人天授藻心讒夫側目白永輝蠅罪何贖

趙鶴字叔鳴江都人仕至山東按察副使文性淵奧吏道精核主覆戶曹屢籌大計督學山東誓淸膠庠其甚乃舉郡邑弟子十六汰之士始洶洶弗任毋亦矯枉過其正乎詩恥凡語於古愛謝靈運於唐愛孟郊於元愛劉因嘗曰此道不宜淺淺則庸茸下矣善乎嚴滄浪有言劊人宜取心肝諭於立命處殫力耳毛膚焉足試乎後登太山金焦諸篇言自作更不隨人眞淩駕千古膽也晚注五經考論歷代史刊正先誤自信彌篤或者以爵位駭按察不知正腐鼠等烏能驚動之哉贊曰

文尙巳出襲乃稱賊江都奮精羣噪靡惑言曰法後政曰正邦志所向往迅霄長江

鄭善夫字繼之福州人仕至南京驗封郎中气秀巖谷發情聲詩𨿽才韻弗充而古色精言髙映霞表飄飄然有逍遙遠舉之志好遊名山嘗入武夷雁蕩峻陟冥搜都忘內頋養屙自遠逡巡郎曹樂負髙標殆輕人爵時與衢州方豪同好意泊如矣嘗與予期曰明年海上有紫气東來是吾觀化至矣赴官畱省中道奄殂吁亦奇怪也哉贊曰

靈運樂遊嵇康慕仙超矣驗封千載同然南海孕靈陽春呈響鵠性鴻情永遺遐想

都穆字玄敬蘇州人仕至太僕少卿淸修博學网羅舊聞考訂疑義多所著述好遊山水𨿽居官曹奉使命有間卽臨賞名勝騁其素懷所得必撰一記輯成巨帙又廣錄古金石遺文爲金薤琳瑯集齋居蕭然樂奉賓客銜杯道古以永終日不��產或至屢空輒笑曰天地之間當不令都生餒死日晏如也文蕳古有法詩𨿽過孑衝泊竟非俗韻贊曰

詞士摭華技陋雕虫雅儒慕古力紹揚雄懸罄非貧玄酒非薄自頋充然疇測其樂

景暘字伯時流寓南京本儀眞人仕至太子中允事母至孝目盲數歲復明昆弟不遠故舊不遺人歸其徳厚矣夷曠有度無競無傲仕旣融達好學無怠法左氏馬遷爲文不尙鉤棘字順語圓具有繩凖詩主盛唐蕭散遺俗庶幾髙臥北牕之懷體固所緩言矣余器重其人每言必正三事乃弗陟五階而逝其命也夫善書初工眞行後師周伯琦小篆頗得風骨贊曰

文以體正詩以興奇昧者誌怪乃蹈支離中允端士徳厚气直詞鋒沛發靡不中的

王韋字欽佩南京人仕至太僕少卿孝徳純修喪母毀瘠卒徽

憲宗朝給事中直諫有聲少卿承志執節屹有稜範歷仕畱署匪云要樞確明職司金石不撓不曰孝思維則者乎論詩專尙才情其言曰唐風旣成詩自爲格不與雅頌同趣漢魏變於雅頌唐體沿於國風雅言多盡風辭則微今以雅文爲近詩未嘗不流於宋也故其詩婉麗多致雋味難窮或者謂爲纖弱豈知所操之殊向哉贊曰

王子維介明辧義利千金可捐一諾無替詞流別代力紹唐風涵情獨遠執象奚工

唐寅字子畏一字伯虎蘇州人舉應天鄕試第一坐事廢坦夷疏曠冥契禪理弱居庠序漫負狂名著廣志賦曁連珠數十首跌宕融暢傾動羣儕靑溪倪公見之亟稱才子以故翰苑先輩爭相引援驕妬互會竟媒禍孽棄落之餘益任放誕邪思過念絕而不萌托興歌謠狥情體物務楷俚耳罔避俳文𨿽作者不尙其詞君子可以觀其度矣今司馬袁袠所刻僅僅數篇則其絕詣也贊曰

嗟嗟伯虎孰廣爾志登臺則流牑下澌滯生滅旣一寵辱奚上善若水是生令名

孫一元字太初不知何許人自云關中長寓吳越間卒於湖州風儀秀朗蹤迹奇譎玄巾白袷混遊貴賤常以鐵笛寉瓢自隨遇所會心輒一傾倒蓋隱淪之髙逸性好吟詩初談導引人疑其仙晚嬰婚娶入司空劉公湖南雅社援進儒術皆非其本色也詩詞極其苦心所乏天才耳贊曰

宦達無施愧彼塵鞅山澗考盤乃嘉髙尙龍笛吟風寉瓢酌月皎皎太初江湖之傑

王寵字履吉蘇州人貢入太學卒淸夷恬曠與物無競人擬之黃叔度尊官宿儒忘年友善罔不樂其溫醇皆詞刻尙風骨擺脫輕靡陶鎔李杜汰滌情文旣正體裁復滅蹊徑可謂後來之髙足惜乎天不假年進而未止學士覩其汗血可也諺曰瓊以蚤折白石嶻嶪豈不信然哉行書疏秀出塵頗得晉法贊曰

有美古人溫其如玉旣安孝友亦泯淸濁揚芳詞苑先軌是程心遠節促靳其太成

◆篤行

祝允明

○祝允明

柳義士歸金贊

△柳義士歸金贊

故禦史柳公華居憂當起復嘉定陸坦與傾交持白金五十兩來贐公不受以貸則受乃受去公起巡閩中死鄧茂七之亂貸金事時獨公兒謙數歲侍傍他無一人知比謙從錮沒赦還陸巳死久謙亦翁矣持子本侑醴食往歸陸之子陸子曰無之我固不知知獨父持金贐行客耳謙陳狀固予之往返三數陸始彊受賢矣哉二義夫古罔斯艱於今走九土覓若一个不得也激爲贊曰

二老去矣二子克承孝達事亡信歸平生二老俁俁偕遊地下亦讓亦悅含笑栩栩揮金見義雅不見金金亦戔戔義權不任維古斯易今力倍蓰完域寄孤反手於玆義如崇丘泰華終古哿矣富人大盈郿塢

◆精藝

宋濂

○宋濂

溟涬生贊

△溟涬生贊【有序】

溟涬生者旴江廖應淮海學也抱負奇气好研摩運世推移及方技諸家年三十遊杭上疏言丁大全誤國狀大全怒中以法配漢陽軍生荷挍行歌出都門道旁觀者嘖嘖壯之抵漢江濱遇蜀道士杜可大揖曰子非廖應淮耶生愕然曰道士何自知之可大曰宇宙太虛一塵耳人生其間爲塵幾何是茫茫者尙了然心目間矧吾子耶然自邵堯夫以先天學授挍王豫天悅天悅死無所授同葬玉枕中未百年而吳曦叛盜發其冡得皇極經世體要一篇內外觀象數十篇余賄盜得庂今餘五十年數當授子吾俟子亦久矣乃言於上官脫其籍盡教以冡中書其算繇聲音起生神鑑穎利可大指畫未到者生巳先意逆悟可大自以爲不及學旣成去隱宣歙間遇余安裕弋陽將教之安裕勸生業中庸生瞠目厲聲曰俗儒幾辱吾康節於地下矣復去之杭客賀外史家晝市大行數夜沽酒痛飲飲卽吐吐卽飲不醉如泥弗休醉中嘗大叫曰天非宋天地非宋地柰何柰何語聞賈似道遣客叩之生曰毋多言浙水西地發白時是其祥也似道未解復召至屏人與語生曰明公宜自愛不久宋鼎移矣似道惡其言掩耳走生亦徑出過曾淵子家索酒轟飲酒酣作嬰兒啼曰大廈將焚燕猶呢喃未巳耶復賦歌以見意都人士聞之競指以爲怪民不與接獨太學生熊晞聖猶時造其廬生私執熊手謂吾端居曾樓聞空中戎馬百萬來人鬼作哭泣聲壬申襄樊陷甲戍宮車晏駕乙亥長江飛渡似道亦殛死臨漳丙子三宮播遷諸王大臣皆南北亂走噓吸事耳子不去欲何爲居亡何宋事日非沿江州郡望風奔潰生大慟曰殺气又入閩廣中吾不知死所矣遂遁去其言無不驗後四年病死處州學中年五十二無子惟一義女從之生宗堯夫先天之學頗自謂知易每見諸易師傅疏不問淺深輒訕駁以爲樂及論後天則尊羲畫爲經彖爻系詞爲傳黜文言彖象二傳爲九師之言且謂說卦非聖筆不能作上下系乃門人所述序卦直漢儒記爾蓋生聰明絕人未聞道而驟語數故其論經多失中然性使酒難近又好訐人陰私人面頸發赤不顧罕有從其學者惟國子簿吳浚進十彭復樂師之浚不卒業復屢受唾斥不怨生將遁時召復至口發例手布籌𨿽平昔所靳若終身不示人者一舉授復復後又授鄱陽傅立云或曰生瀕死語女曰吾死後一月中朝命山姓鳥名使者來徵吾及傅立立當過予門汝可出藏書示之立當以此致大官後皆如其言所謂山姓鳥名崔鵬飛也生所著書有玄玄集歷髓星野指南象諭統人聲譜畫前妙用數十萬言今猶間傳於世贊曰

龍圖成章有文縱橫以浚以明以泄其藏以奠乎玄黃昔我素王韋編三絕墜緒微茫誰其我綴我參我腴九師襄之我苞我晶百氏壤之如河之渾如曀而昏如治絲以棼天未降割一發攸存維洛有士居於百原超神沖漠疑於畫先數往知來小大斯一莫峻匪厓我陟其巓莫深匪淵我瀹其泉簡材以畀非隱弗傳有冥者冡卒昭以宣或得其觕載神於言炎炎宋籙維其訖矣長星蝕柳色之赤矣靑祥見徵士發�矣明昏以世莫之戚矣魚在在尙鬵其息矣維生之知中如沸羹彼惛弗知覆謂我狂我狂如何我憂孔多我山我河我用弗磨俾淪胥以訛我酒旣嘉我瑟又和我寧不嘯歌北風其涼旗旐央央我車龐龐蕩蕩江流杭之如陸有腥其穢流血沃沃海氛方殷其何能目人有恆言風雨漂搖夏宇障之涉於大川烝徒楫之楫副宇撓孑孑焉依國武斯墜不知攸戒日隕弗升𨿽晝作夜鴞舞於林鬼瞰於捨孰投是艱曾莫之艾乃惄乃驚乃瞻乃行乃遁死於冥睠生之爲胡乃神以著徵之古聖匪程伊度何以言之卒淪於數一曲之淹不通其故易道旣冺數亦不類激贊於生發我長喟月出皎兮在天之心在天之心何古何今

余自幼卽見見老談溟涬生事近見李淦性學及戚光子實所造文又知生爲詳以生之精藝如此而修宋史者不列之方技傳中殊可恨也故子湣之特序之又傷易道之微激而贊之惜乎予文蕪陋不能永生也然予情亦至矣濂志

◆器物

劉定之

張邦奇

○劉定之

平心杯贊

△平心杯贊

陶甆爲杯有童中立斟之以酒浸趾沒膝匯腰平心不可復益益則下漏淋漓滴瀝至於杯幹衣履盡濕童僕竊笑賓主失色維昔哲匠用戒貪得豈惟酒哉可該凡百

○張邦奇

紙贊

△紙贊

皦皦乎弗疵括羣聖之心思而時出之文宣旣沒文不在玆乎

◆物匯

宋濂

髙啟

○宋濂

龍馬贊

△龍馬贊【有序】

西南夷自昔出良馬而產於羅鬼國者尢良或云羅鬼疑卽古之鬼方其地有養龍坑在兩山之中泓渟奫深開闔靈气而蛟龍實藏其下當春日始和物情酣鬯夷立柳坑畔擇牝馬之貞者系之巳而雲霧晦冥咫尺不能辧色類有物蜿蜒上與馬接蓋龍云逮天色開霽視馬傍傍之沙有龍迹者則與龍遇謹其芻葭而節宣之曁產必獲龍駒焉粵若洪武四年六月壬寅夏國主明升以全蜀降獻良馬凡十而其一色正白乃得之於坑者身長十有一尺首髙九尺足之髙比首而殺其二尺有肉隱起項下約厚五分廣三寸餘貫膺絡腹至尾閭而止精采明晃振鬣一鳴萬馬爲之辟易韀勒不可近近輒作人立而吼

上謂天旣生此英物必有神以司之親撰祝策詔有司以性牢祀於馬祖然後勑典牧副使臣髙敬囊沙四百斤壓之人跨囊上使其遊行苑中久之性漸染馴適八月癸巳

上將行夕月之禮於淸涼山壇上於是乘之而出如躡雲而馳一塵弗驚皇情悅豫賜其名爲飛越峯復命禦用監直長臣馬晉臣繪其眞形藏焉臣濂稽諸載籍漢之元鼎中有神馬出渥窪水中馬之生於水者尙矣養龍之說𨿽相傳於夷人要當可徵不誣也肆惟

皇上以大徳而位大寶日之所出日之所沒無不梯山航海獻贄拳琛邇者獨角之犀來自九眞食火之雞貢於三佛齊之境其它佹形僪伏藉藉紛紛且不一而足而況玆水產之龍馬乎周書有云不寶遠物則遠人格所寶惟賢則邇人安

皇上宵衣旰食日懷保於小民巖穴之士搜羅殆盡將圖治安如黃虞時其遐荒殊裔珍毓奇產未嘗有心求之所以榮光休气洋溢中國仁聲義聞充洽八表而龍媒之異自致於天閒十二之中揆之於書前聖後聖蓋同一軌轍也其視貳師之遣黷武窮兵以索諸大宛者果有何如哉臣濂以文字爲職業際玆盛美不敢默而無言謹述贊詞一首以貽諸後世贊曰

天駟熒蛟龍升靈泓澄神馬生祥颷瑞靄書杳冥天一翕聚通精靈龍胡盈鳬臆輕竹披耳鏡懸晴花雪卷毛光照夜汗溝有血霞流頳振鬣鳴萬馬驚閃流電逐飛星九霄彷佛從龍行但聞瀟瀟風雨聲三川平八極寧眞龍娸獻龍廷出入天門駕龍軿太霞丘彩滿瑤京皇風淸皇道貞威明茫茫堪輿內孰敢不來庭陋彼漢將軍空圍貳師城乃知天子在樹徳不必年年徒用兵

○髙啟

義鶴贊

△義鶴贊【有序】

吳報恩寺浮屠之顚有鶴二巢焉以遊以宿出返必俱一日其雄星頸輪索中奮翼自擲空懸弗脫雌下首大鳴若吁於人眾憐之莫能升遂宛轉而絕雌依其傍弗去羣鳥欲磔之輒引喙怒逐不使近逮毛骨盡化乃巳余居直寺東嘗見其彷徨飛旋形貌慘悴風雨之夕哀唳噭唳若號慕然余念夫世固有伉儷相悅者矣一旦失所天哀未攺而巳他適塗膏自媒惟恐非艾晨咷夕噱曾無含忸世嘗以禽諭惡人寧不辱是鶴哉乃贊曰

嗟爾鶴乎維鳥之特猗雄死自守禦鳥之賊猗獨棲於標夜失其匹猗哀嘶返頋不啄而食猗厥質始化豈貞之魄猗匪魯黃鵠孰配爾徳猗

皇明文徵卷之三十

●皇明文徵卷之三十一

晉江何喬遠穉孝選

箴﹝修證政治﹞

◆修證

何喬遠輯

宋濂

方孝孺

王守仁

蔡淸

朱應登

祝允明

鄒守愚

丁自申

楊道賓

○何喬遠輯

世宗肅皇帝敬一箴

△世宗肅皇帝敬一箴

人有此心萬里咸具體而行之惟徳是據維敬維一所當先務匪一弗純匪敬弗聚元後奉天長此萬夫發政施仁期保鴻圖敬怠純雜應驗頓殊徵諸天人如鼓答桴朕荷天眷爲民之主徳或不類以爲競愳惟敬惟一執之弗固畏天勤民不遑寧處曰敬惟何怠荒必除郊則恭誠廟嚴孝趨肅於明庭愼於閒居省躬察處儆戒無虞曰一維何純乎天理弗參以三弗貳以二行顧其言終如其始靜虛無欲日新不巳聖賢法言備見傳經我其究之擇善必精左右輔弼責於忠貞我其任之鑑別必明斯之謂一斯之謂敬君徳旣修萬邦則正天親民懷永延厥慶光前裕後綿衍蕃盛咨爾諸侯卿士大夫下迨甿庶一遵斯謨主敬協一罔敢或渝以保祿位以完其軀古有盤銘目接心警湯敬日躋一徳受命朕爲斯箴拳拳希聖庶幾湯孫底於嘉靖

○宋濂

磨兜堅箴

△磨兜堅箴

昔李侍郎惇立嘗揭磨兜堅三字於坐隅磨兜堅者古之愼言人也其善於自防者哉爲著箴曰

磨兜堅愼勿言口爲禍門昔人之云磨兜堅人各有心山髙水深磨樂堅髙不知極深不可測磨兜堅言出諸口禍隨其後磨兜堅鐘鼓之聲因扣而鳴磨兜堅不扣而鳴必駭眾聽磨兜堅惟口之則守之以默守之以默是曰玄徳磨兜堅磨兜堅愼勿言

○方孝孺

勵志箴

△勵志箴

天賦純命赫赫皇皇肆人受之厥質匪常或柔或剛或粗或龐惟上聖允臧爲民之綱天命上聖綱紀人極肖天之能克有成徳發之爲猷動之爲則播爲嘉言時靡瑕忒如陶如冶如春如秋如元气之運如江河之流民咸仰之莫覿厥繇舉民於大中佐天洪休昔在堯舜邁烈百王亦有湯武易亂以康弼其令謨惟羣哲有光翕萃駿昌道以大行周徳衰止玄聖以作以言爲政以詔以覺其徳天地其用粟帛妙乎無方於廓景鑠相在後君子孰不是儀永言千古疇克類之有扶而崇有淪而卑有閒於事而本則遺惟昔炎宋天擴其蔀篤生俊哲旁魄先後導流於源擇苗於莠用爲飲食作爲師保穰穰者舒擅於中區譬彼夏屋旣構旣除曾是弗居困踣路衢慨懷古昔慚愧交如閔予微陋夙亶顓魯父師之訓纘引先緒昭哉先子靖恭好古匪仁弗服匪禮弗處爰求懿徳以淑後生秩秩嘉謨沨沨徳馨何惑不袪何昧不明斂之毫芒散周八紘子實不類聞善鮮蹈眩瞀於華罔臻厥奧指循不武過慝莫告惟怠荒之懷是用不得其要惟日惟月則弗我捨聖功誕遐曾弗我屆童也植志壯也則懈內愧於心若膚叢於蠆在昔多士卓爾早成一間庶幾揚聖之庭長沙博志諸葛挺英皆夙造乎道爲世凖程序企焉是望若或可及退省於中莫之能立中夜以興攬衣涕泣若鴻鵠在樹靡所止集視彼澗水其流湜湜未抵於海尙莫能息道𨿽雲遠有志則獲心膂方彊焉敢不力誠以爲幹敬以爲植義以爲路禮以爲域俾內無擾而外慕不萌統乎天君百志惟明弧勁則遠水盈則衍溝澮之溢所及則淺伯禹之績公旦之典豈伊匪人徳劭於勉一體之虧愧不逮人眾徳之弛覆謂宜然謂汝弗知亦旣能言知而弗念云誰之愆嗟予小人矢自今始匪口之言惟足之履成巨於微涉遐於邇羣哲在上用循於前軌【祓濯攻治魄力甚大賢人之文也】

○王守仁

三箴

△三箴

嗚呼小子曾不知警堯詎未聖猶日競競旣隳於淵猶恬履薄旣折爾股猶邁奔蹶人之冥頑則疇與汝不見壅腫砭乃斯愈不見痿痺劑乃斯起人之毀詬皆汝砭劑汝曾不知反以爲怒匪怒伊色亦反其語汝之冥頑則疇之比嗚呼小子告汝不一旣曰十有五而曾是不憶

嗚呼小子愼爾出話躁言維多吉言維寡多言何益徒以取禍徳默而成仁者言訒孰默而譏孰訒而病譽人之善過情猶恥言人之非罪曷有巳嗚呼多言亦惟汝心汝心而存將日欽欽豈遑多言上帝汝臨

嗚呼小子詞章之習爾工何爲不以釣譽不以蠱愚佻彼優伶爾視孔醜覆蹈其術爾顏不厚日月踰邁爾胡不卹棄爾天命眤爾讎賊昔皇多士亦胥玆溺爾獨不鑑自抵伊亟

○蔡淸

自箴

△自箴

善愛其身者能以一身爲萬載之業或一日而遺數百年之休不知自愛者以其聰明而際盛時操名器徒以就其一巳之私而巳矣所謂如入寶山空手回者也

○朱應登

克巳箴

復禮箴

定性箴

△克巳箴

百爾欲耶淵如谷耶謂不我溺者孰邪

△復禮箴

理欲之途厥反如掌使去者日以微而進者日以長神哉化機一來一往

△定性箴

於皇生人有性有命命豈性殊道外無性棄爾耳目惟心是競心一而安履道斯定

○祝允明

三箴

△三箴【有序】

余以禍福非聖哲所趨辟然有自召之者蓋亦有其機矣士之機多繇三者心舌筆也因各爲之箴

心

舌

筆

心

倏然而人智賢聖神而與天地均非斯曷存忽然而物姦宄盜賊而作萬物螣非斯曷出人用斯殺我我亦用斯殺人以逮其身人不可察而我可戒戒之哉禍福曰心

舌

倏然而譽仁賢智儒而遊揚誕孚非斯曷居忽然而毀暴慢倍鄙而憎遠罪棄非斯曷起蔑用斯殺予予亦用斯殺蔑以偕其孽蔑不可察而予可戒戒之哉戒之哉禍福曰舌

筆

倏然而褒華衮立朝而炙竹耿昭非斯曷操忽然而貶象服黥臉而流污刀簡非斯曷典物用斯殺巳巳亦用斯殺物以並其謫物不可察而巳可戒戒之哉戒之哉禍福曰筆

○鄒守愚

還心箴

△還心箴

余性癡也日余酬酢出於余心以協天則而不余愧或嗤余葿不顧懌敍不喜顚躓不懟然亦不余畱也其或不然而奪於愛惕不能制持余顧憤悸交戰戰不止寢不帖寐食不甘嗜坐不暖幾行不寘履前噤後呵森列余前乃自唾曰汝胡爲乎然汝胡爲乎然以形累汝隳平生邪於是乃憤怒以斸之曰還汝還汝母爲余妖𨿽忤於人無惜巳乃怡怡然於於然譬諸霧開冰釋如於其初於是作還心箴箴曰

汝動於義汝心則遂汝不動於義汝心則悸汝母問其它曰惟汝帥星星慶雲維其瑞矣魍魎魑魅惟其類矣上帝臨汝勿云貳矣

○丁自申

讀書左箴

讀書右箴

△讀書左箴

讀四方書如陟四方之顚讀萬古書如遊萬古之前耳不聞諠囂之聲若與聖賢相問對身不設暴慢之气若與父師相周旋噫余何可一日不讀書兮蓋將岡味乎斯言

△讀書右箴

耳讀書而聰目讀書而明心讀書而一神讀書而淸疑讀書而解慮讀書而瑩饑讀書而飽困讀書而醒慍讀書而喜忿讀書而平噫餘白首未聞道兮惟讀書以畢此生

○楊道賓

自警四箴

△自警四箴

身可處貴亦復可賤可處富亦復可貧此根腳立得定然後能樹丈夫不移不屈之節槪

我不必是人不必非我不必賢人不必不肖此藩籬剖得開然後能擴仁者萬物一體之度量

性命可惜名節尢可惜失性命人猶矜憐失名節人共唾罵此權度較得審然後能嚴聖賢非道非義之操守

身非愛可存位非戀可固名非求可徼禍非避可免此機關勘得破然後能建古人掀天揭地之事業

◆政治

王禕

劉基

○王禕

續丹扆箴

△續丹扆箴

官箴王闕古之誼也唐李衛公獻丹扆六箴於其君立意措詞分章指事忠愛之道譪然可觀其始有所諷剌而救君於失得箴諫之誼者矣然其言之猶乏剴切君子病焉禕不自揆因掇衛公之餘旨取夫善可爲戒而人臣所難言者極言之作續丹扆六箴

宵扆箴

正服箴

罷獻箴

納誨箴

辧邪箴

防微箴

宵扆箴

天運不息昏昕有恆有恆伊何宵終則明人君體天夙興在廷宵向終矣君胡不興宵終不明天運乃愆宵終不興君斯違天佩玉晏鳴荒淫用宣雞鳴而起大舜稱賢

右宵扆箴

正服箴

維衮與冕君服堂堂以朝以祭視瞻所宗玉衣示侈商祚以亡估服稱妖漢室乃傾一服之華若未過靡孰知禍殃鮮不職此皇王所戒不物不軌三服罷官著美惇史

右正服箴

罷獻箴

爲天下君職在養民匪以天下徒奉一人取民有制壤奠式陳貢獻無藝喪亂之因淫聲冶色使君聾瞽奇物異品竟亦何補卻蛤焚裘爲事非巨儉徳著聞齊風堯禹

右罷獻箴

納誨箴

臣言劘君如批逆鱗大誅小斥何益於臣臣豈求益凡以益君君弗臣聽匪愚則昏從若轉圜是謂能攺一事十諫庶無後悔聖維堯舜蒭蕘猶采拒諫遂非不敗奚待

右納誨箴

辧邪箴

人心不同有如其面面則易知心實難見心之姦邪陰運潛變審之察之貴在能斷秦斯豈評唐杞非諛欺君誤國面是心殊此而弗辧家國淪胥知人則哲欽哉聖謨

右辧邪箴

防微箴

春秋謹始大易知幾思患預防必防其微莽卒篡漢貂終危齊惟微弗防遂至噬臍不觀堅冰其初履霜滔天之水實起濫觴惡過無小𨿽小勿耐積之久矣社覆宗亡

右防微箴

○劉基

官箴三篇

△官箴【三篇】

維天生民■﹝亻蠡﹞■﹝亻蠡﹞蚩蚩有欲罔制乃豹乃螭爰立之君載祚之師式養式教母汨秉彜嗟爾司牧代君撫綏君祿我食君令我施邦本弗固庶事咸隳受寄匪輶敢不肅祗治民奚先字之以慈有頑弗廸警之以威振惰獎勤拯艱息疲疾病顚連我扶我持禁暴戢姦損羸益虧如農植苗蚤夜孜孜澇疏早漑無容稗秕如良執輿順以導之無俾旋濘疆策以馳慈匪予愛帝命溥持威匪予增國有恆規弱不可陵愚不可欺剛不可畏媚不可隨無取我便寘人於危無避我謗見義不爲天鑑孔昭民各有思惠之斯懷推之乃離譽不可驕器惡滿欹謗不可怒遽省吾私人有恆言視民如兒無反厥好以暴予知是用作箴敢告執羈

其二

在昔隆古分封國都付之以民俾養勿奢上下恊心各保乃區明庶考績昭哉範模秦廢聖制疑徳以䢐刀筆之權始歸吏胥弄法舞文聾癡瞽愚流波至今一任簿書行立公庭如雁如鳬我欲是求我利是趨摩揣官情以逞覬覦官惟好貨我甘以苴官惟好名我逢以諛官惟畏嫌我疑以污官惟好惰我淫以娛官惟好猜惑以多途官惟好威道以掊墟語默有爲俯仰有須覘容察詞助忿乘愉法度盈口姦邪滿軀蠱智迷昧欺庸陷迂俾姦作惡以紫爲朱未獲官心嫗嫗儒儒亦旣獲止如登天衢傲兀民士憑陵裏間惡積禍來官與之俱人有恆言遇吏如奴堅防固堤猶恐或窬矧曰聽之百姓何辜是用作箴敢告僕夫

其三

無謂余明人莫能昧離婁善察不識其背無謂余能人莫敢欺挍人烹魚子產弗知立事惟公燭詐惟誠小節勿固小慧勿行無矜我廉守所當爲無沾我名以生眾疑何以簡訟決之使通何以弭貪愼撿乃躬去讒斥佞遠吏近民待人以寬律巳以勤無咎人弗信忱至斯孚無患人不聞惟徳不孤徳以進善威以挫姦徳不可偏威不可煩無謂彼富我必極之無謂彼貧我必直之持心如衡以理爲平無爲避嫌以縱無情人有恆言爲臣不易是用作箴敢告有位

●皇明文徵卷三十二

晉江何喬遠穉孝選

銘﹝自靖自警形勝宮室器物夷狄﹞

◆自靖

周是修

○周是修

衣帶銘

△衣帶銘

在藩國欲不負藩國故常間平其王切諷以孔孟之仁義而不巳也在朝廷欲不負朝廷故常堯舜其君歷陳以禹臯之道徳而不隱也蓋欲繼先哲之淳風開後來之正覺越十餘年而言皆不行志皆不遂以至於此非天也耶歸於聖人之門庶無罪悔

◆自警

兪允文

○兪允文

座右銘

△座右銘【並序】

余平居多病每念日月易耗而年且四十荒怠無成懼終泯泯竊自痛艾思所以撿身之方偶讀崔子玉座右銘喜其詞約而理至或可企而行之其後陳伯玉白樂天輩並皆繼作𨿽大抵不及子玉庶亦略盡矣而終非吾所自得因深省其闕續爲座右銘云

勿蹈人所嫌勿擇巳所便當貴愼勿趨退而乃諱言臨富愼勿希居而厭其貧勿皆委諸命巳則不能勤勿痻飄飄名反則喪其眞固窮要之死弱操焉足孰嗜欲敗節義專貨則滅親浮言久乃賤多事生埃塵伏謀從天紀荒慮耗精魂厚善難爲基纖惡易成根善惡繇一域共路險孟門幸愼戒之哉永永令名存

◆形勝

劉定之

楊守陳

○劉定之

居庸關

△居庸關【有序】

余觀自古帝王建極作都君制華裔維本於大徳以膺天命結人心而未嘗不據依形勝以自固而謂扼天下之吭者也彼侯國所恃若齊穆陵關楚武關小不之論而秦與西漢唐都雍周與東漢晉都洛乃宇內大都會且傳世久遠統禦廣際者然雍之險在函谷關洛之險在成臯關亦不過控臨中國而巳惟我

皇明定鼎冀方南向以禦諸夏比眺以威戎貊其介乎戎夏之關曰居庸實爲覆戴以內莫大要地謹按地誌關在昌平西北四十里元翰林學士王輝謂始皇築長城居息庸徒於此故以名焉夫講求地裏實迹而勒述其義書生事也況玆關重險巨防若前之云可不銘乎銘曰

帝承天命朔野是都坤奠其軸幹屹其樞長城爲帶自天繚繞中聳雄關洞城裏表鐵壁谽谺玉峽嶕峣俯壓愽厚仰矗層霄冠以雉堞守以虎旅屏翰中華吞攘醜虜龍旗北伐鼓行其中如雷之震以出太空呼韓南來款塞其下如蟻叩閽以於天赦昔秦興役庸徒乃居宋失其防遼金長驅曷若

皇明天所綏顧不創而因不嚴而固一夫當之萬夫莫前一世開之萬世其傳攬翠爲書磨崖作碣勒此銘章以詒無極

○楊守陳

石鐘山銘

△石鐘山銘【有序】

彭蠡之口有山名石鐘尙矣後魏酈元以爲下臨深潭微風鼓浪水石相摶響若洪鐘也而唐李渤非之謂如其說則瀕流庶峯皆可貫以斯名蓋潭際雙石叩而聆之南聲函胡北音淸越是石鐘也而宋蘇軾非之謂石之鏗然有聲者所在皆是何獨此以鐘名蓋山下皆石穴微波入之聲噌吰如鐘鼓中流大石空中多竅與風水吞吐有窾坎鞺鞳之聲嘗親察而得其實故是酈矣而周必大又謂上鐘石髙四尺下鐘石闊丈餘叩之皆響若鐘磬他石則否復是李焉余謂波間眾竅其丰山之自鳴者乎潭際雙石其宋左師之每擊者乎是皆可謂鐘也然瀕流庶峯其下響若鐘者蓋鮮石之髙大而叩之函胡淸越如兩鐘石者亦安得所在皆是且山之以物象名者若石鼓文筆之類亦豈必爲天下獨然後名哉昉名山者其升而察諸波間耶果屐而叩諸潭際耶抑若大寧之山嘗有巨石狀如大鏞而今巳爲波淪之九鼎火焚之昆玉耶是皆不可知者事不目見耳聞而可臆斷其有無蘇之戒也前四人皆目見耳聞而言猶不能定於一餘固不敢臆斷顧區區一山名何損益於天下亦無足深辧者聞之故老我

太祖髙皇帝伐僞漢陳友諒時駐師湖口嘗登是山旣而大捷友諒殪焉時羣敵惟友諒寔彊難克肆勞六飛躬駕後戡四方皆指授將帥勢如破竹然則湖口之捷實天下之基也方登山時廟算先定聖謨孔神髙涉遠覽之頃固巳空七澤而奄八荒矣抑或山靈水伯變艸木爲甲兵驅龍魚爲蹕警以張皇威助聖武耶凡山川獲一賢貴登臨以名於世皆可謂幸而是山乃蒙玊趾親臨龍顏寵顧一岑一壑至今猶有輝耀何幸尙焉古之人睹河洛則思禹功往在元季微我

髙祖民其殲矣今四海內外百年之間庶職恬逸萬民乂和𨿽羣動庶植猶勝於亂世之蒸黎者皆

髙祖戡定輯寧之勞而

列聖紹述喣嫗之澤也凡登是山者左顧彭蠡右瞻金陵江漢之心其可巳哉兵部正郎王尙忠嘗讀書於山之佛閣間屬餘言故爲之銘俾鑱諸崖石用告來者捨其細而懷其大云銘曰

楚有巨浸浸五百里曰鄱陽湖蓋古彭蠡陽鳥攸居禹貢肇紀其委之窮或扼其衝有山特起■﹝山集﹞■﹝山業﹞穹窿水經載之其名石鐘往在元季有梟橫厲江漢之間云擾麻沸崇岡震驚汔可小愒天命聖武舟師䢐徵矛戟百萬飆馳霆鍧烈火西耀煌煌赤城虜衄而逋拒庂湖口乃躋兩鐘以望九有鸞旗前登羽衛擁後猿麋羣迓魚媵鳥將雲霞增耀木石焜煌天覽電矚巳空荊湘玉輅方降捷音沸騰矢激酋殪厥眾角崩或者艸木奮爲甲兵四方羣敵玆虜惟劇一鼓殲之餘何庸力席卷萬邦拯其焚溺永康兆民垂億萬世峻徳穹勛惟天其至謂天蓋髙曷足與儷山有巨石舊銘禹功苔蝕蘚剝有光流虹相古勛業亦銘鼎鐘於皇

聖明式配神禹宜偕厥銘以耀終古厲我臣民無忘

烈祖

◆宮室

楊榮

吳寬

黃金

李玘

○楊榮

世直堂銘

△世直堂銘【有序】

翰林侍讀文江周功敍名其所居之堂曰世直蓋以其六世伯祖伯寬仕宋直寶謨閣憤賈似道誤國嘗疏斥其姦曾大父鰲溪山長以立元至正中修三史上書請以宋爲正統而附載遼金父職方員外岐鳳

國朝永樂中爲漢府紀善王有異謀作寶賢堂箴以諫三君子者皆言人所不敢言終不少阻非直道之至其能然乎矧功敍以名堂

繼述又未可量矣爲之銘曰

天有直气在人能全人有直節貴世其傳周之世直寶謨諤諤繼以鰲溪職方有作歷宋及元至我

皇明勁辭正色蟬聯厥聲莫熾相姦臣彊主弱炎籙旣微孰攻其丂莫紊帝統夷先華書戎勢方昌自尊其徒莫僭王謀窺覬儲位梁園納邪曷輔以義壯哉朱云乞斬安昌麟經貶楚董相格王直道不容官奚不黜其黜復揚

皇鑑如日文江之滸有堂潭潭喬木如雲郁與天參我銘先猷以廸乃後永執厥心奕世有耀

○吳寬

思貽堂銘

△思貽堂銘

有萬其物我惟爲人揆人之生匪降自天有父有母爰有此身身之克修曰義與仁身之不修曰頑與嚚惟孽自作惟徳自新人之議之必及其親親旣沒矣不沒者存僾然有見愾然有聞旦朝而起有善可循日中而昃有惡可悛中心思之力可弗振乃如去疾乃如飲醇視之榮辱於焉而分翼翼髙堂深於寢門仰焉而思如省於晨俯焉而思如定於昏貽厥父母亦詔子孫庶其視玆勿怠而勤

○黃金

水衡堂銘

△水衡堂銘【有序】

有宋盛時葉君康直令光化丰君稷令谷城並爲循吏載史冊二邑頌之曰葉光化丰谷城淸如水平如衡

皇明啟運玉燭斯揚金自他官遠繼後業霍林樗櫟不中規繩勉受斧斤聊備榱桷師匠精明睨視之下愛其寸長遂忘眾缺居遊食息戴非一人以育以生情手歉只棟幹不專疏庸廁世脂膏日費恐懼益深念國厚恩涓涯未罄思效往哲勵已康民爰取頌言榜爲堂號韋弦之義古今所同行不如言神鑑罔忒因忘其僣而爲之銘銘曰

漢靜江澄極天下淸節幹調權極天下平物體之誠我人之程淆以秋毫視傷其明欺以錙銖民用有爭廉貞潔白臨淵而驚方正均齊凜焉持盈不貳不疑以經以營世躋於寧厥功告成曰葉曰丰昔之帝卿惡枉脫污歌頌乃鳴千載流輝華音鏗鏗顧予卑微臨風斯傾芳躅嘉容於墻於羹聊采其椽亦朴其楹玄顏髙標借以水衡人邇世遐匪遊其聲爰策疲駑於邁於徵有來豪傑勿替斯盟庶幾爲臣不忝所生

○李玘

詳愼堂銘

△詳愼堂銘【有序】

皇上聘賢選佐式序洪化乃命大司馬海山王公職典邦禁嘉宜民也公至進屬吏於堂明精恴以道之詳明嚴翼以道之愼明綸綍以耀之規教備而孚者威如也玘聞而喜曰善哉知禮性也精以窮理敬以蒞事時謂良能海山公性牗於天葵於

天子庸儆於有位亶其先覺者乎夫刑以震曜仁以生殖象天道也聳善抑惡而有弗衷是之爲枯華非以崇憲育黎元也玘不類罔不亦有初尙玆懋哉以蘄永貞乃作銘曰

惟命坊欲惟欲道爭盜賊藏姦岸獄繁興於皇司寇嘉石時平署非詳愼民命焉馮刑不可續死不可生詩陳哆侈禮訓侀成

聖王欽卹則天攸行乃命我公五極是明釋艱刑暴以衛黎蒸上刑服念疑罪惟輕蘇公敬獄孔聖哀矜明明元老是力是程翼肱王室用竭忠貞嗟我有僚種徳惟誠無家兩辭以持爾衡無略五聲以聽民情天監在顏天語在廷願言熙載永迓淸寧

◆器物

宋濂

王褘

劉崧

楊士奇

胡儼

於謙

李東陽

李夢陽

陸深

張邦奇

許宗魯

王漸逵

蔡汝楠

王世貞

郭登

○宋濂

五輪沙漏銘

三奇石後銘

△五輪沙漏銘【有序】

沙漏之制貯細沙於地而注於斗凡運五輪焉其初輪軸長二尺有三寸圍寸有五分衡奠之軸端有輪輪圍尺有二寸八分上環十六斗廣八分深如之軸杪傳六齒沙傾斗運其齒鉤二輪旋之二輪之軸長尺圍如初從奠之輪之圍尺有五寸輪齒三十六軸杪亦傳六齒鉤三輪旋之三輪之圍軸若此與二輪同其如初軸杪亦傳六齒鉤四輪旋之四輪如三輪惟奠與二輪同輪杪亦傳六齒鉤中輪旋之中輪如四輪余輪側旋中輪獨平旋軸崇尺有六寸其杪不設齒挺然上出貫於測景盤盤列十二時分刻盈百斵木爲日形承以云麗於軸中五輪犬牙相入次第運益遲中輪日行盤一周云腳至處則知爲何時何刻也余輪各有楹附度中輪則呇輪與沙池皆藏幾腹盤露幾面旁刻黃衣童子二一擊一鳴鉦亦運衍沙使之沙之進退則日一視焉此其大略也初灤陽水善冰𨿽爨鼎沃陽不能爲漏新安詹君希元乃抽其精思以沙代之漏或人以爲古未嘗聞較之郭守敬七寶燈滿鉦鼓應時而自鳴者殆將無媿乎浦陽鄭君永與希元遊京師因知其詳歸而制之請予銘銘曰

挈壺建測以水用沙易之自詹始水澤腹堅沙弗止一日一周與天似鄭君繼之制益美請惜分陰視斯晷

△三奇石後銘【有序】

三奇石後銘爲其士朱孟辧入孟辧獲石聚寶山間制爲山玄膚玉芝朵斷雲角三名其友王蒙先生圖而銘之銘邃甚至不容繼孟辧彊余述之信乎珠玉在側覺我形穢也其詞曰

山玄膚割紫蕤星霣魄石抱腴蒼水使者佩失琚山鬼環守目睢盱內藏一升白龍酥飡之淩霄躡雙鳬奮迅八極遊淸都山玄膚玉爲徒玉芝朵自天角暉翠霞裁猗儺煆以九陽眞澒火有聲泓噌玉之瑳不學三秀脆而夥韓終欲攓意仍叵靑鳥傳信以需我玉芝朵靑嫷嫷斷雲角鬼斧琢秀稜稜文斮斮霓旌難攀溯寥廓手析祥氛■﹝廠外勤內﹞一握尙帶蛟龍气旁魄神每變幻資橐鑰上沖斗牛香如濯斷雲角鎭書幄

○王褘

器物銘

△器物銘【有引】

古之君子於凡禦服之物日用所接者皆著銘焉名其器而因之以自警則進徳修業之功無乎弗在矣大學所載湯之盤銘大戴記及金匱陰謀所載武王器械諸銘是也余因竊取古義卽凡器物各爲之銘焉敢貽於博雅之君子並庶幾動作之間私致其儆焉爾合之得五十首【今僅存十有九首】

冠銘

履銘

枕銘

席銘

衾銘

帳銘

笥銘

椸銘

鼎銘

鏡銘

櫛銘

尺銘

印銘

觚銘

琴銘

匱銘

榻銘

屏銘

劍銘

冠銘

爾形之端故居吾元吾徳苟或愆曷居人之先

履銘

義之趨信之踐毋蹈非毋臨險

枕銘

體木而圓於以警吾昏體石而方於以安吾常

席銘

我身之逸兮藉爾以爲偃也我心之直兮匪爾之可捲也

衾銘

舉而施之庇乎一體苟能推之覆懤乎遐邇

帳銘

起處毋混乎而褻不可狥乎而隱顯必順乎而獨不可愼乎而

笥銘

非儀勿納非禮勿發

椸銘

布帛大素其尙親附也錦繡■﹝黹盧﹞■﹝黹豈﹞如之何弗拒也

鼎銘

鉉有金玉享受福矣或折爾足覆公餗矣

鏡銘

貌之妍醜爾則辧其外心之淑慝爾曷鑑其內

櫛銘

發之亂也可以理之政之棼也曷以治之

尺銘

百分之積乃成乎尺尺而復累吾不知其止學之爲功固如是

印銘

質金相文玉章徳之臧名乃長

觚銘

以此書文常思明以此書事常思平以此書獄常思生以此書財常思輕

琴銘

情性之正以防其淫造化之妙以鉤其深嗚呼聖人吾不得而見之矣欲知舜文王周公孔子者微乎斯音曷以得其心

匱銘

虛其中厥有容維能容久則充

榻銘

坐如屍敬以持有弗莊者人所非

屏銘

心不可蔽可蔽者目天不可蔽可蔽者人

劍銘

水斬蛟鱷陸剸象犀盍少忍之以全物軀

○劉崧

界方銘

△界方銘

爾爲正罔或不正爾惟直岡或不直式勿偏陂哉惟正直是力

○楊士奇

日本硯銘

△日本硯銘

員而澤靜貞效土貢來東溟

○胡儼

石磬銘

△石磬銘

余在雲間友人王以東遺餘石磬色黝而質堅形制曲折皆出自然非人力所爲左長於右右不及左者寸餘云其父嘗得之泗州石磬山中叩之其聲泠然以管合聲律中姑洗角每淸夜鼓琴之餘時以小角椎戛擊音韻淸遠儼若神明之臨燕休之際其亦存誠之一助也乃爲之銘曰

泗濱之山孕玄璞曲折自然匪礱琢審音諧律姑洗角聖雲遠兮襄不作遺音泠泠度寥廓

○於謙

鐵獅銘

△鐵獅銘

百煉玄金鎔爲眞液變幻靈犀雄威赫奕鎭厥堤防波濤永息安若泰山固如盤石水怪潛形馮夷斂迹城府堅完民無墊溺雨順風調男畊女織四時順序百神效職億萬閭閻措之枕席惟天之休惟帝之力亦爾有庸傳之無極

○李東陽

莫職方曰艮得晁無咎墓中硯爲之銘

米硯銘

宣和殿硯銘

△莫職方曰艮得晁無咎墓中硯爲之銘

莫職方曰艮得晁無咎墓中硯爲之銘曰

名以文致死殉以器後三百年誰發其祕惟名與器神不輕畀玆幸在子吾於子乎試

△米硯銘

謝生得米氏故硯上有海嶽庵三字爲之銘曰

海嶽之英圖書之祥其人亡器則靡常得之者書其昌乎

△宣和殿硯銘

宣和殿硯銘硯長可二尺廣尺有二寸撲斵無雕飾背刻殿名三字並禦書之寶

此宋之物佑陵之書也直方以大得坤之餘溫潤而栗維玉其如蓋竭江南之民力供內府之珍儲捨政機之務而爲詞藝之娛者也嗚呼用有顯晦身無榮辱斂天上之雲煙閱人間之陵谷吾將撫宣和之往鑑續丁未之遺錄觀萬物之聚散寄一感於心目

○李夢陽

端硯銘

△端硯銘

世以眼貴而汝無此人其瓦礫汝

○陸深

大理石屏銘

玉華洞銘

△大理石屏銘

遠岫含云平林過雨一屏盈尺中有萬里

△玉華洞銘

山月如璧中天無雲人心朗然以顯斯文

○張邦奇

鎭書鐵尺銘二首

界方銘

△鎭書鐵尺銘【二首】

剛不屈重鎭物一舉移焉萬象出

捲臠爾展之坲爾按之翾幡爾奠之一身不回萬方憲之何以致之百其煉而

△界方銘

子善區別條分臚列於以施之四方有截

○許宗魯

屏銘

△屏銘

蔽爾外無蔽爾內外可飾也內不可匿也

○王漸逵

韶石銘

△韶石銘【並序】

惟皇舜旣攝元位躬歷數受終於文祖乃朝羣嶽以釐庶政觀風於多方於是歲仲春二月東巡守於岱宗柴燔於名山大川以協天時以修人紀惇禮明政以憲於東後歲五月仲夏復南巡守於明都迄衡嶽沿湖湘上陟九疑乃歷郴桂又其南抵於曲江之濱受覲於皇岡羣後羣牧畢會圭璧琮璜五端三帛侍於荒坰南蠻貢琛惟瑤琨象犀具皇舜乃矢文徳舞韶於皇岡之陽鳳皇來儀百獸蹌蹌羣後荒服罔不丕格呂遜皇舜曰都予聞惟帝祗承明徳不寶異物予其懋哉乃歸覲千羣後羣牧歸貢於蠻荒之酋三讓弗克委而去之乃陟方酉惟皇旣西羣後蠻荒亦各抵厥疆眾物棄於水湄粵古迄今遂成靈異天帝乃命祝融司護永奠厥荒以風於多邦某謂皇徳廣運後之士庶罔或測識曰爲韶石曰爲香鑪相傳呂訛玆惟堙哉乃敬述其事而銘之其辭曰

洪荒之餘宣命之紀肇厥元聖中天而起維彼元聖徳配彼天重華協光放勛是禪帝曰汝舜予耋於勤爾巽朕位萬邦皇君厥位旣攝乃陟羣方修禮同度迄彼南荒惟皇寧止南荒嘉祉羣後敷功蠻夷聿至其至惟何格玆文命維琛祗徳克讓以敬維徳維寶不珍異物蒼璧奇皇載堙以汨湞水溶溶皇岡�忩�忩億萬斯年維皇之宮靈涉自天百世一下錫我元元艸木夭喬山川衝郁維皇之光衍此遐福溟東小臣勒此蕪文昭皇之徳以詔後人

○蔡汝楠

硯銘

△硯銘

落落之質不可就也不逞其銳而足爲壽也初屯其膏似未光也能涵厥施而用有章也

○王世貞

研銘

墨銘

△研銘

墨實攻汝而汝自如墨動不足汝靜有餘爲汝納污汝旣恬然爲汝去垢汝亦無言夫是以能水年

△墨銘

不用耶而惜汝之材闇然而不章用耶而惜汝之精的然而日亡汝自以爲能立言汝祖快於摩頂放踵而老氏之徒以爲竟天其天年

○郭登

大同新鐘銘

△大同新鐘銘【並序】

國朝奄有萬方薄海內外罔不臣妾大同古雲中郡也當西北之衝極遐荒之外統鎭諸衛藩屏一方其城府之森然民兵之繁庶賓旅之會通星羅云布毛聚鱗次視他鎭爲尢甚焉城西面舊有麗譙特懸鳴鐘以嚴朝夕之禁鐘乃亡金遺物久之以追蠡故敝自毀於地於時太監裴公少監馬公左副都禦史年公監丞阮公參將潘公曁予小子實鎭是邦重爲親藩封建之地百族錯居不啻數十萬計體大事繁不假器以齊之無以一民心定民志整眾敷號而俾政令之行也夫興廢補獘汲汲焉弗以安逸自圖固爲政之當務顧惟述舊作新之難必合眾志而後可乃下其意於官僚庶士至於黃髮耆艾野夫版尹率咨嗟悼惜僉曰宜哉於是虔命司府守官都指揮畢瑛知府霍瑄往蒞其事涓時之吉法倕之制積精金召良冶火官進而風師趨鳬氏幸而陶人相範陰陽之數合神鬼之功薄厚爲均侈儉不爽惟其眾智臻微故能一鼓卽就於戲夫八音以金爲宗眾樂以鐘爲主聖人建法作器以合時制之宜以通天下之利豈徒然哉故鍾之爲象穹窿混圖儀天之形洪涵中虛體道之中惟大用有容故感之則通𨿽大音希聲而叩之卽應不以時之用捨而違其度不以考之輕重而失其和惟其受气之充故能發響於無窮焉若夫運大化而彰天聲發雷霆而震萬物潼溶汪溶鏗鍧鏜鎝不疾不徐不�不播銳而可以通乎九天幽而可以徹乎九地遠而可以達乎四境宣郁湮之气災厲以之而蕩散協神人之和邦國以之而淸寧夫舜韶作而麟鳳下鄒律噓而寒谷暖斯物理之相感而聲容之自然也至於激越於霜晨淩厲於月夕千門徹萬戶警莫不竦然而驚愓然而悟收其放心啟其墮志抱關者臻嚴夜行者知止君子思修身而日進乎髙明小人知畏法而至免於刑戮其於天道之感召人事之修節豈曰小補之哉維時仲月屇吉鴻美告成簨簴將縣華鯨遄發不有新文何以副當時而昭來世也乃系之銘曰

八音之宗厥美爲鐘大而能受虛中有容肖形於天體道之中一气自然其聲乃宏惟古雲中西北之衝地大而盛親藩所封百族錯居星布雲從晨昏之警是訓是崇舊物旣毀妥作新鏞法倕之制葉吉鳩工左勑風師右召祝融摶泥爲範精金在鎔陽慘陰舒妙合神融華星散輝液竇旁通太乙守鑪神光燭虹六丁呵護一鼓奏功侈儉不爽厚薄惟中旋虫乃懸飛閣淩空華鯨遄發大音鏗砦遠達四境髙聞九重安和二气節宣八風驅除災沴盻蠁登丰政令齊一民用和同夙興夜寐罔敢惰慵樂極相保嘉祥萃充靈气所在百神致恭徹千萬年

聖治日隆稽我銘章昭示無窮

◆夷狄

郭子章

○郭子章

埋奴銘

△埋奴銘【有序】

蜀之交川古氐羗地繇來遠矣其遐裔錯住洞島混迹漢夷結氈毳以自蔽習精悍而健鬭其性然也

明興經略西川招撫邊戎當事者以豺狼不可狎也歲捐金繒羈縻之然亦不敢負阻馮凶以逞邇來蟻聚彌夥犬牙隃厲■﹝兌皮﹞■﹝襄皮﹞不虔貪猥無饜隊西戎以剝行道絜北虜而騷居民至刈我堡長刳我邊人殘孽貫盈天人共怒時

皇帝君天下歲之柔兆閹茂也大司馬徐公奉天討揭靈旗屬文臣材官而畫以方略飲冰授節指日揚麾先庚而號令嚴肅未鼓而士卒嘩扣或攻或伐或圍或追勢如解籜事埒拉枯虜且披靡莫知所向曳兵而霣塹谷者自成京觀冒衄而赴江河者欻若斷流渠賊就擒碉房悉毀不半載而四十餘砦一埽無存故穴匪依餘黨深竄愳天戈之盡劉悔偏頭之末籨面縛軍門以乞降還銀錁而納窾攪其首亂歃血埋奴以矢必不敢逆命司馬公乃奏凱班師西鄙之民始輾然解戈而卽衽席矣露布以聞

聖天子獨偉其功爵賞有差餘同年謝彥實氏觀察威茂出入帷幄親履矢石嘗以其所睹記者紀西徵事甚備因屬子章爲銘鐫之石以彰一代碩膚且以示羌虜之後來者嗟乎漢當中興尙閉玉關謝西域唐丁盛際諸蕃僅質侍子未聞自縛首凶數十人甘心幽土以堅誓盟自非靈威神武安能鎭壓其狼心建千古駿業哉赫矣壯乎洵爲不朽敬綴其槪而系之銘銘曰

芒芒天府坤維接畛綱以封艐綴以仁允狡焉夷獠滋蔓如稹勝乎梟獍殘於玁狁侵玩不蠲酷玆邊疢事聞當寧

帝赫斯怒授大司馬琱戈以捕爰擘文韜廣掇武庫獰將操盾謀臣獻謨鼓■﹝鼓上賁下﹞震天轒轀塞路蹴嶽拔山掣電捲�虵豕陵亂狼狽而嘑曷矯其鷙曷馮其固埶��廬機駭盤瓠追犇逐北俘馘滿野餘孽窮���咻噢願罷金繒以謝西徵稽顙植頷吁���詎曰■﹝馬卒﹞旄縛虜乞盟瘞之邊土僇彼不庭五兵旣隱七宿尊衡啟陲之疆篤國之禎功序廟廊茂賞殊旌在昔嚴帥劍閣勒銘矧玆偉燁豈直夷平異哉京觀自■﹝歲戔﹞鯢鯨刻石山阿千載威名

皇明文徵卷三十二

●皇明文徵卷三十三

晉江何喬遠穉孝選

文﹝詰讓身體憑弔物類﹞

◆詰讓

張邦奇

屠應埈

○張邦奇

詰博望侯文

△詰博望侯文

博望侯張騫旣失気爲上言西域諸國所有欲以歆動上心得復使焉以爲功而復厥侯也太史公見而詰之其辭曰嗟來博望乎君胡爲富貴是覦而捐其軀越棄人倫而遠夷是圖匈奴險狠同兕貙駹筰昆明心性殊西夷越在西北隅君欲出之亦巳愚西方昧谷日所匿陰霾昏黑視莫覿崎嶇三池與盤石熱身頭痛行不得迫塞懸度天設阸下臨溪谷峻若壁殆而一跌骨細■﹝歹桀﹞君胡以身蹈不測西域之人誕幻醜鄙狂笑娭舞喜而兄與弟怒而豺與虎西域之獸大狗封牛唁唁牟牟狻猊挑扳視人若仇是其地非中國之所通也不幸而至焉不可以爲恆也昔也君嘗一使顚踣艱危更十三載而奔竄以回百人去一人來君胡不自卹而復求使爲卜式輸粟居九卿相如獻賦身寵榮彼以輕易重且不可而君獨以重易輕惡在其爲明耶今夫中國之民破產甈居鬻妻棄子饑殍相望寇賊蜂起沃壤不賦大獄不理棄而敝之以事遠夷不亦悲乎彼其駿馬翠翎象齒犀革大卯眩人銅錫玉石寒不可衣饑不可食而必求之誠損何益剖身藏珠人謚爲愚彼之所殘僅乃一軀而況敝身與家與國之需以覓封侯厥愚何如嗟來博望乎君旣苦其身又失其所以爲臣亦獨何樂哉而爲是紛紛於是博望侯泚顙頳顏若眩若迷舉手謝過俛而忸怩然惑溺巳深終不能攺其所爲也自是之後天子益向西域好利之臣爭事之蓋始於騫之鑿空而其途不可塞矣悲哉

○屠應埈

讓陸大夫文

△讓陸大夫文

天子熙寧海內宴然無非意之儆興禮飭樂綏和神人乃肇建七廟紹隆古之上儀垂範罔極復繕治諸宮室臺苑示後世無所加也惟時詔二三文武大臣經理諸務司空紀財百工協敍於是武大侯侯勛論奏功曹主事瑞杖工官某死下詔獄雜治陸大夫幼淳時爲繕部郎中上疏曰臣時雍言臣聞爲人臣者母曲言母遂事宣和協誠靖共厥位否則有刑所以杜不軌懲壅蔽也乃主事瑞素未與工官某接何得輒杖以死武定侯勛習怨瑞輒誣按且弗集諸經理臣擅置名進禦所欺罔誑上大不敬請逮治臣時雍病憒不任事請罷謹昧死言詔下禦史臺禦史臺奏郎中時雍先事規禍宜並案乃謫陸大夫提舉廣東鹽司諸公卿以下覯大夫率咄咄爲大夫頌枉史應埈見讓之曰嗟乎陸大夫來若有罪吾數以責爾若聽母怠夫有國家者厚府藏儲錢谷豈有他哉將以建事而快意也今

天子創立鴻業鳩營駿功是故其用財宜若建瓴之下焉民趨之若湧泉之赴焉雷震向馳猋舉雲集而後不日之程可稽也乃大夫■﹝齒﹞■﹝齒﹞細廉底勤夙夜計徒經物出納辧等其視公府之積也若私資焉瑣慮繁度而弗忍釋也眾庶懷怨豪彊切齒下不以爲恩而上不以爲便是大夫輕重易揆罪一宮室迆邐輪宇炳奕金璧之光垂垂燭地聞者愉耳觀者逸目其幸就而見之以爲神仙之宅帝天之廷莫不大喜崩角悅怡而歸而大夫稱首功乃獨俯而戚曰是國用之所鱗集民力之所輻輳也是大夫欣戚佚情罪二諸工肇殷大賚駢及上自徹侯公卿下逮攻工胥史無不蒙被渥澤命筵授幾被絳衣坐采垂交輸左持醴肴右擁金綺橫視揚揚以爲受恩逾量萬世無極而大夫中坐悒悒復呲呲曰臣等以奔走微勞引繩督墨因力就技歲廩大官日廑勞問終始一工而旬日蒙恩者以十數彼邊塞之士被堅秉銳者暴露於野幸尺寸之功以希旦夕之賞文吏簿稽軍庸弗錄賞之弗洽臣寔恥之是太夫矯節以抗眾罪三臣子於君父見其愛亦愛焉惡亦惡焉是故蒞官者遇下則視遇等則議遇上則俯遇君之所幸則傴僂而走耳武定侯勛天子之所尊重海內所共知也其寵臨之所憑借勛戚之所鎭撼將何有於大夫而大夫違君之愛渝士之分於國之紀以議宗臣攬虎須而侮之靡不幾矣是大夫不量力而幹上罪四夫人臣勤勞終其身冒一罪猶足以死而大夫叢■﹝侃上言下﹞積釁蒙誤恩遷海外竊以爲大夫何幸也大夫住矣其急攺行易操無蹈於初非無斤斤以鬻廉無■﹝羽戈﹞■﹝羽戈﹞以貿直曠惠以逮下戢節以媚上巽恭以悅眾浮沈以就俗則大夫之謫自是且進矣不然予未知大夫之所稅駕也於是陸大夫起曰謹謝子予行矣吾聞之■﹝矢蒿﹞矢之絲不可以紉衣蓬累之士不可以駕車人固各有志也予往矣子無嘵嘵以污我遂登車不顧而去

◆身體

吳寬

吳鼎

○吳寬

咎須文

△咎須文

姬仲子始冠有問以年數者對之未嘗不以爲詐一日覽鏡始悉其狀蓋其過在須也爲文以咎之噫吾語汝須人之一身五臟是人惟腎之餘乃爲汝須汝須之生種類亦殊兩頰曰髯口上曰髭【葉】汝居口下其垂如胡然汝於人出必有候不少不老不先不後而獨何故卽爲我有初焉萋萋勃然滿口綢繆連延紛紜雜揉其密若林其丰若蔀其直如戟其蓬若帚旣非淸眉之暎目豈若鬒發之在首不取人悅徒增我醜見者稱呼率加以叟卽告以年罔不曰否旣駭生客亦惑故友陷我於詐捨汝安咎彼其耳目口鼻各有所司天君有命奉職無虧汝須之生則異於斯泰然而垂百無一爲且今猶可逮寒暑幾易日月載馳汝將變灻爲白如抽繭絲感光景之迅速適足以增老大之悲我不汝咎咎將安施言巳或見有人緇衣玄裳頎然長身率眾而前自稱須神曰我屬躁進敢爾有犯適辱切責度不可賧脫容盡言九死何憾當夫張筵設幾賓客交互讓汝左席職我之故我何負我汝五達二岐步履從遊讓汝一武緊我之繇我何負於汝宜叔而伯而弟宜兄以有我在孰輕汝稱我何負於汝汝今顧以區區老少之故咎我我負汝耶汝負我耶且耳聽目視鼻嗅口食𨿽爲汝役實爲汝賊嗜彼臭味眩於聲色蠱惑心志曾無紀極亦有人生不免𦇤褓得見垂白歡欣絕倒凡我有言豈自斧藻和藥剪我而君臣義篤煮粥燎我而兄弟情眞燃我於持燭之頃者可窺人之量拂我於會食之際者卽受人之嗔怒之輒張足以壯將帥之勇气撚之而斷足以役詩人之唫魂種以數莖而拜上相垂焉至帶而位臣染我以藥旣見詠於唐士纏我以帛尢足垂於晉人閹寺燻腐之除我卽與之絕沙門寂滅之教我不與之親具此羣行汝豈弗知況我𨿽微亦汝親枝不敢毀傷古訓是遺我不汝咎反我咎爲能削卽削奚費說詞少焉隱然不見仲子驚悟靜言思之深自悔悟掀須一笑歡好如故

○吳鼎

足責吳子文

△足責吳子文

彊梧大淵獻之歲嘉平之月除夕前二日吳子墜舷折足晝夜仰號七旬痛乃定定後五閱月乃離榻又五閱月乃杖梨自遭患至是期矣尙不良於行吳子拊膝嘆曰異哉余此足也古之人跣揭陶魚繭胝躬耕穿履踐雪躡蹻擔簦若是者吾足未經也今之人髙門懸薄日往趑趄造請逢迎健步風趍若是者吾足未能也攺歲多腶祥琴旣聲避喧集野聊爾曳行欻一跌而弗振匪三爵之沈宴彼險巇而弗踣此優逸而菑生意者多行非禮刻肌推髓天降大罰以懲淫宄邪抑斷腕決蹯全予首領塞馬非妖支離獲幸邪胡爲宜瘳而久不瘳也足忽應聲責吳子曰足不負子子則負足多矣昔也仕不擇祿詘體小邑驅置風塵之下跪伏庸豎之側污吾足一也旣乃觸天网墜危機嬰金木受榜笞污吾足二也朝祥暮歌聖門所譏臨深履薄百世之師子皆弗念以及熸夷污吾足三也子有三大負於足詬莫甚焉尙何讓我以奔趨而怖我以險艱嘲前軌之永肴忘巳迹之多愆且吾爲子足多歷年矣進弗使升葉陟要乘堅跨肥委蛇玉階侍從黼扆退弗使卻影離塵髙蹈遐放息響空虛流息閒曠徒匍匐以學步昧筋力之日喪履坦途而未邁追逸駕其奚望縱此足之無玷亦何禆於貞亮孽匪神作禍弗知創稱天引命詭情譎狂安得無咎哉安得無咎哉若夫步及奔馬而不俛爲僇者非闕足也珠玉無脛而含耀華櫝者世所矚也故夏后偏枯而稱樂聖正因傷而訓垂申徒遺形於子產無趾務學於仲尼跛卿霸晉臏子師齊相中山者臏腳之司馬代穰侯者折骼之範睢咸以俶儻光揚乎下體豈緣陋足借譽於丰軀顧慚媲美於數子何患見哂於跛夫

◆憑弔

方孝孺

王守仁

黃鳳翔

鄒廸光

○方孝孺

弔興平茂陵文

△弔興平茂陵文

祗明祀而言旋兮指槐裏以西徵停策憩於道傍兮覩髙丘之崢嶸卽故老而訊之兮惟武皇之茂陵整冠裳而疾趍兮謁遺廟以屏營淒風起於叢棘兮鼪鼯嘯於幽塋慨雄心之靡托兮悲曼志之無成惟君皇之禦極兮遘炎靈之方熾陋堯禹爲未足遵兮卑祖武而弗肯繼內瘠民以自殖兮外震威乎遐裔駎車轍於八方兮候神人於海澨建千門於萬戶兮殫土木之奢麗希軒轅之勝化兮永傲睨乎斯世何盛業之易隳兮洪謨郁而難宜𨿽暫弱於戎胡兮生民疲獘而不痊奇禍機於巫蠱兮妃胤丁毒而銜冤諒逞心於屠滅兮抑天道之致然辟土疆之宏廓兮曾玄宮之莫固赫兵革之繁庶兮委周衛於艸露城闕之崇敞兮求斷礎而無所後宮之韶冶兮僅得傳其塜墓像祈連以旌武兮想壯魄之巳腐嗚呼哀哉形必有盡兮孰不有亡匪君皇之獨然予尙奚爲隱憫而回遑惟祈生之巳甚兮或妖誑而過望謂長年而卒老死兮斯足垂戒於昏荒明固有所不達兮智固有所短偉才略之英邁兮哲與愚其相半賴聖表而默黜邪兮兼善悔而能斷𨿽人恫而財竭兮終克免乎危亂悼往者之無知兮尙來者之可諫感盛衰而相襲兮仰昊天而永嘆

○王守仁

瘞旅文

△瘞旅文

維正徳金年秋八月三日有吏目云自京來者不知其名氏攜一子一僕將之任過龍場投宿土苗家予從籬落間望見之陰雨昏黑欲就問訊北來事不果明早遣人覘之巳行矣薄午有人自蜈蜙坡來云一老人死坡下傍兩人哭之哀予曰此必吏目死矣傷哉薄暮復有人來云坡下死者二人傍一人坐嘆詢其狀則其子又死矣明早復有人來云見坡下積屍三焉則其僕又死矣嗚呼傷哉念其暴骨無主將二童子持畚鍤往瘞之二童子有難色然予曰嘻吾與爾猶彼也二童子憫然涕下請往就其傍山麓爲三坎埋之又以只雞飯三盂嗟吁涕洟而告之曰嗚呼傷哉繄何人繄何人吾龍場驛丞余姚王守仁也吾與爾皆中土之產吾不知爾郡邑爾烏爲乎來爲玆山之鬼乎古者重去其鄕遊宦不踰千里吾以竄逐而來此宜也爾亦何辜乎聞爾官吏目耳俸不能五斗爾率妻子躬耕可有也烏爲乎以五斗而易爾七尺之軀又不足而易以爾子與僕乎嗚呼爾誠戀玆五斗而來則宜欣然就道烏爲乎吾昨望見爾容�然蓋不任其憂者夫衝冒霜露扳援崖壁行萬峯之頂饑渴勞頓筋骨疲憊而又瘴癘侵其外憂鬱攻其中其能以無死乎吾固知爾之必死然不謂若是其速又不謂爾子爾僕亦遽爾奄忽也皆爾自取謂之何哉吾念爾三骨之無依而來瘞爾乃使吾有無窮之愴也嗚呼傷哉縱不爾瘞幽崖之狐成羣陰壑之虺如車輪亦必能葬爾於腹不致久暴露爾爾旣巳無知然吾亦何能爲必乎自吾去父母鄕國而來此二年矣歷瘴癘而苟能自全以吾未嘗一日之戚戚也今悲傷若此是吾爲爾者重而自爲者輕也吾不宜復爲爾悲矣吾爲爾歌爾聽之歌曰連峯際天兮飛鳥不通遊子懷鄕兮莫知西東莫知西東維天則同金域殊方兮環海之中達觀隨寓兮奚必予官魂兮無悲以痌又歌以慰之曰與爾皆鄕土之離兮蠻之人言語不相知兮性命不可期吾苟死於玆兮率爾子僕來從余兮吾與爾遨以嬉兮驂紫彪而乘文螭兮登望故鄕而噓唏兮吾苟獲生歸兮爾子爾僕尙爾隨兮無以無侶悲兮道傍之塜累累兮多中土之流離兮相與呼嘯而徘徊兮餐風飲露無爾饑兮朝友糜鹿暮猿與棲兮爾安爾居兮無爲厲於玆墟兮

○黃鳳翔

古陵坡弔古文

△古陵坡弔古文

正統間江西劇寇繇永春向吾郡勢輈張甚太守熊公尙初率民兵禦寇卒遇戰於古陵坡時衛將觀望不至我兵敗績熊公被執不屈死之晉江主簿史孟常陰陽訓術揚仕洪亦以身殉焉余遊安平經玆地追感往事愴然興懷爰爲文弔之嗚呼噫嘻玆地曰古陵哉層岡陁岸宿莽荒坰棲烏含咽潛�吞聲濃煙晝晦燐火暮騰行旅躊躕而縮步徵馬躑躅以悲鳴輿僕相與指顧偶語曰異哉乎曳霧朱幡浮空熊軾旖旎搖揚交馳四陌是何祥也乃令人眴目怵心邅回掉栗顧望怦營豗隤愴惻耶繄昔黑山聚蟻綠林揭竿狼奔豨突蹂躝閩關嬰孩懸槊村堡摧殘瞷我孤城黔蒸膽寒爾其虞四郊之多壘坐黃堂而蒿目陳師鞠旅建牙豎纛組練揮虹勁弩貫鶩躬介馬以前茅約屯師爲犄角巳乃梟鳴營樹星落郊陲右軍迷道樓舡失期狡兔潛伏駭虎猖披旗靡轍亂矢竭鼓衰羞投衡而拔旆猛裂瘡而含吮遭還獰之見獲恥攺館以賂免踞坐罵賊旁觀泣泫吏士感憤怒目攀幰九原同歸白刃可踐委忠肝於藤蔓蒙貞魄以塵沙天淒涼兮闇靉人慘悴兮痛嗟紛迸淚兮零雨招遊魂兮悲笳嗚呼自古皆有死所欲甚於生死有重埒泰山生乃輕等漂萍先軫免冑季路結纓節槪气烈電掣雷轟疾風勁艸繁霜杜蘅復有廣陵功曹漁陽椽簿慕義慷慨捐軀殉主如模在型如方在矩民到於伐稱之詎不聲施千古哉江山猶故靑史具存流馨垂耀標表曙聞豈曰火炎蘭艾俱焚英靈嶽峙殺气云屯伊餘散人登山臨水矚風景於新亭續歌謠於下裏隨老馬而識途詢居民以故址步斜陽之倒影嘆風埃之滿前對觴詠兮失歡懷忠貞兮涕漣望城東之遺廟惟荒墟之數椽薦蘋藻兮靡及寫余哀兮短箋

○鄒廸光

瘞古志石文

△瘞古志石文

去先人數百武而近工人掘地得古甕焉縱橫尺有奇余拭而讀之則唐人墓志銘字尙未剝落可讀古色黯然其葬以大中元年十月癸亥其先世皆貴盛三世父子兄弟簪纓相望葬者志者其姓名蝕不可辧其地則安鳳鄕其人志稱其聰明仁孝然文甚簡質不作近代諛墓語嗟乎葬者藏也骨肉歸於土無不壞也志以志之銘以名之庶幾陵谷變遷而名不朽而唐大中距今千有六百年羨門潛闥玉匣珠襦一切亡有是志落它人手供累塊耳張藉詩千金立碑髙百尺終作他人柱下石今旣不幸而見發又幸而遘余而又不幸終不能舉其名世之人役役百年之內復規規百年之外敝精竭神以蘄不朽亦何益哉晏平仲所言焚之亦可沈之亦可其衮衣繡裳而納諸石槨亦可其衣薪而棄諸溝壑亦可達哉其言之矣𨿽然余旣巳耳而目之矣安知爾之神气不傅抔土以存哉余命童子瘞之故處而仍以觴酒豆肉爲文以告之曰千百年之前貴耶賤耶賢耶愚耶吾不爾知千百年之後存耶滅耶顯耶晦耶爾不自知又更後此而千百年爾銘無恙耶吾言存耶吾與爾皆不能知而向爲爾也者惻怛悲哀而志之今爲爾也者歔欷太息而瘞之是造化小兒之愚吾與爾而吾與爾又不知也悲夫

◆物類

髙叔嗣

王漸逵

趙時春

○髙叔嗣

葬騾文

△葬騾文

陰陽育物億類齊均喘息蠕動俱播陶鈞往來變化孰測其因咨爾有形誰使之然卓爾垂尾修脊環連四蹄矯健雙目深員如鏡之瑩如金之堅稟气中土其色孔純資生於馬骨狀特雄少有軼才長而甚馴爲家良駟十有三年較能諸畜茂建元勛靑陽受禪百艸亨屯鳥降於桑戴勝綿蠻農夫正策星言於田布種黍稷迎春之先服我耒耜巳事而竣霜露旣下天地戒寒展力場圃以告成功五穀大熟厥禾億千登之倉廩維粒陳陳曰爲旨酒乃殺丰豚速彼諸父享此百神旣醉旣飽和樂無厭三春旣熙士女溱溱主人出遊虧以遨魂我車旣膏大道是遵鳴鑾侍禦說於交甸興殫日暮摠轡而還歸塗未畢縣車逮昏眇嘿識路指景而犇長鳴在野穉子倚門主人下車休於其宮服勞余齒膂力不■﹝辶侃﹞旣儞髙足出入孔安形神茂美老而奮揚气竭力盡不克永生哀鳴而斃伏櫪不振僕曰鬻之我心傷憫追思田方老馬是訓少盡其力棄之不仁乃捐帷蓋葬之髙原嗟乎造化役汝以身予之蹄毛嘗其苦辛初縣髙價爭之市中金羈華廏何益汝躬當時所貴孰知其終力以厲巳利以爲人萬物芻狥道於是存爾其息矣長反而眞

○王漸逵

命肥壝文

△命肥壝文

時維九月禾稼未登旱气流行動經旬月農夫告災吟呻於途是時山川之禜弗聞舞雩之巫弗作王子深憂之乃呼肥壝而命之其辭曰名山大川其主曰神和气沃暢舒而爲霖雨時降下土是均在昔先王羣祀徧旅百蠟阜通大雩歲舉汝於是時於何云處逮及衰季上下弗予荒政罷修暴及巫尫汝於是時投隙而藏維玆杪秋旱旣太莖苗出而稿喪亂寔朕戎兵戒嚴動於列郡愚者罔知酣歌於堂司者諉責日惟其常致汝跳梁肆虐我疆迂儒憂私莫持其柄上帝罔聞海嶽弗禜作詩告凶汝或來聽好生之徳爰及昆虫況汝靈慧幽明普通嗟我下民實維其窮歸墟之南瀚海之北期於九垓徧千八極百世不親善汝知識

○趙時春

逐訓鵬文

△逐訓鵬文

來汝訓鵬皇降烝類惟乂平康無疾瘯蠡夭蒙札瘥以偕喪亡惟汝訓鵬頑慝嚚昧陳�虫汶昏瘃作是妖祥鵂鶹生獰炰烋罔蠱以亂天常玄黃晦冥或咻於隅或嘯於梁虩跳咿■﹝口優﹞嘔啞啁哳哃喝虛張蘪藋榛蕪羣萃盤踞喧呶庚唐或攫伏乳或蹋飛虫骨骼禾僵來汝訓鵬帝布大命於下萬物宥之紀綱羽族翕師則有鷟鸑鳳凰佐以隼鳶鸇鶻剪除不良汝不悛悔磔胔裂育蓐收守形淑慝大光虎白鉞纖利章明汝不速去兮乃爾見殃硩簇之軄掌去妖鳥殪縠室家顚巢木杪汝不避患屍汝腐艸繁弱碆盧系以微繳汝之微軀又將安矯來汝訓鵬汝勿西適沙州西國狻猊柑汝頭汝勿南適海隅南方朱雀啄汝咮汝勿北適貉貊北荒荼郁劃汝骼汝勿奔於日月中有烏兔將汝捽來汝訓鵬宥汝以遠東投渤澥田近千畹天之棄地以它殽混汝其努力盡室東徙戢汝族類藪淵逃逋汝不予聽則乃有苦

皇明文徵卷三十三

●皇明文徵卷三十四

晉江何喬遠穉孝選

辭﹝祭祀哀悼物類﹞

◆祭祀

宋濂

唐肅

○宋濂

補雩壇祝舞歌辭

△補雩壇祝舞歌辭

周官有司巫掌羣巫之政命若國大旱則師巫而舞雩漢法夏不雨祀竈母舉土功更大浚井暴釜於壇杵臼於術爲四通之壇於邑南外方七尺植赤浚七其神蚩尢祭之赤雄鷄七玄酒具淸酒摶脯祝齊三日服赤衣拜跪陳祝辭以丙丁日爲赤火龍一長七丈又爲小龍六長三丈於南方皆南向壯者七人皆齋三日服赤衣而舞之司空嗇夫亦齋五日服赤衣而立之鑿社而通之閭外之溝取五蝦蟇錯置祉之中池方七尺深一尺酒脯�齋衣赤陳祝如初取三歲雄鷄猳豬燔之四通神宇令民闔裏南門開裏北門幸得雨報以豚一酒鹽黍財足以茅爲席然周制久廢典午以降漢法亦不行而祝辭尢闕歲丙申夏旱羣巫雩千山川之神予旣書其事授之復補其辭使巫砍舞焉

於泰鴻貫下民動以化時屈伸熚朱鳥萬物甄亢則害陽畢屯土膏耗蓊欲痻田畯奔勢維礥壇四通僾明神中臨勃如煙

鬯嘉錫燦若羅繭握薦豕炳膋蕭灌郁金菊芳■﹝艸赤﹞气上延合溟漻洞五精貫八幖茫無外莽翛門沆碭駕以焱俯下土無不釗

郁行風羽翔玄變慘復爽眾嫭集亢景章薆然存索之亡爍陰明回叢陽符翹襟逝弗忘崇明禋成穡功憑紺筵嚴以卭

應上公與天通植赤繒驂紅龍左列闕右丰隆流火降巨若鴻鬼婦劉散爲風灑靈注褊四封函斯活穎茸茸眾維魚兆巳從

融社暉毓宵氓甫田阜物豫成風平平綽以行人旉與鬼盻蠁取曜振霈克盈神心暢樂茫良四■﹝宀禹﹞綏萬國洋洽大康慶昭膺

○唐肅

銅井迎送龍辭

△銅井迎送龍辭

伐鼓兮吹簫迎我龍兮山椒龍之都兮何所泉淵淵兮石爲戶扣龍車兮乞靈龍不出兮我心若酲我心若酲兮龍寧弗聞

我扣龍兮龍卹風旋波兮龍出龍之出兮福予變旱燒兮爲澍龍爲澍兮我弗饑返山椒兮云旗風冷然兮龍之歸

◆哀悼

汪仲魯

宋濂

方孝孺

李東陽

黃佐

汪道昆

○汪仲魯

汪尙書

余左丞

鄭待制

陳狀元

程禮部

王進士

朱縣尹

△汪尙書

至正十六年乙未八月丁丑長鎗畔將鎖南班陷宣城前嘉議大人禮部尙書汪公死之或謂公告老閒居爲日無久可以無死嗚呼是豈知公者哉忠誠之存靡間今昔不死則辱在在皆是況宣之城守得完數歲無遺者臬司守將惟公是咨迨城陷而公執義就死非邪是邪頃見老成數輩與公同升於朝名望夙著一旦臨患難隱忍幸生俯伏周旋勛名委地莫顧人指笑則公之死是邪非邪仲魯與公同出唐兵馬使都虞侯公嘗歸婺源率宗族祭掃武口大田先塋過鄕裏不以仲魯貧屢而外焉玆巳二十有餘歲公之行義卓卓載史冊惟公之死關乎世教不可以無言也遂爲之辭以哀之其辭曰

天幽幽以杳然兮日黯澹而無輝海氛騰而鰍蜃舞兮河橫潰而漰馳悲夫人有生兮委艸木而同隳孰篤信而秉義兮偉英傑之猷爲惟松栢之孤直兮蹂羣芳匪異玆姿雪霜慘而交墜兮色貞毅而靡虧嗟哉夫子兮夫豈異玆閒居日巳久兮忠藎猶一日也民皆君之赤子兮城闉亦君之廬室也憂君之憂日靡忘兮天穆穆猶咫尺邦民惟吾視瞻兮吾捨是而安適城之存吾與存兮城旣隳吾將焉匿死義以酬君兮殺身以成仁中庭危坐兮曷有其身罵賊聲不絕兮惟志之伸嗚呼哀哉揭日月以爲明兮昭天地之常經彼偸生以全軀兮類禽犢之冥冥蒙羞被恥不顧慮兮反議先生以不必死世豈昧夫公論兮錫文節之嘉謚敬亭兮淸秋雙溪水兮夾鏡流惟先生之髙風兮邈山川之悠悠些吾文以敬弔兮日西墜而云愁

△余左丞

武威余忠宣公名闕字廷心曩以色目第一人登第內任翰林太常外官州郡省憲文章政事昭昭在人耳目退處金斗之靑陽讀書一旦被命爲左丞守安慶方危急之秋卽日就道撫其疲民羸卒百戰抗賊誓與城存亡凡幾越歲終以節義昭史冊其傳卽今翰林宋濂所撰昔公僉憲浙東時見中魯送戴璩教諭三詩數見問故待制鄭玉還自金華俾仲魯往見之殊蒙許與且言易之一經嘗求得古書考索積思有年遂得見易中一字一句盡出河圖洛書自秦漢以來人未之見今幸偶得之方將注述成書以貽後世然未敢輕也仲魯再三舉一二疑難叩問但言子且用工此經五七年後相見當以吾之所得者相告非有隱也子必用工日久而我之所見者端確然後可以面商訂爾不二三年而兵革動海內不相聞壬寅春上同安詢知有王無霸者專爲公謄錄所注易書因求王生詢之無一字存亦不能識其一語向嘗見公答鄭侍制及與江西友人書其語與昔之言無異旨痛哉故率諸友生理其塋墓而致祭焉爲辭以哀其辭曰

大江西來兮波千里而東馳皖山峻極兮鑱云漢之巍巍嗟夫子之眞烈兮揭日月與爭輝岌岌同安孤城兮抗巨賊越歲年兵食絕而援寡兮民之死而靡遷唐睢陽之張許兮論孰爲之後先昔公之志子學兮夙忠貞以自許文魁先其匪議兮非古人吾誰與政事隨以昭兮辭翰恆譽處易深探乎化原兮妙達乎象辭之根謂經之字字句句兮或出乎河洛圖書之文自秦漢以迄今兮人昔之見而獨吾有聞惜述注之良苦兮冺焉未有傳也豈天之喪斯文兮抑神之祕而弗吾宣也帳金華之涼宵兮那忘乎懇款之言也遡江流而西上兮羗徘徊乎古舒弔遺迹而詢故老兮酣百戰於城隅拭殘碑而灑涕兮大節堂之渠渠城之南峩塜兮羞芹藻而薦芳風蕭蕭而蓬偃兮日黯澹而苶光跪斂袵而載奠兮慨今昔而靡忘

△鄭待制

師山鄭先生名正字子美隱居講學善爲古文或以黃犢駕小車人或笑之識者奇之嘗媾精舍於裏之師山其堂曰三樂踞岡爲軒曰極髙明集諸朋遊過論春秋筆削乲旨爲之注釋曰春秋闕疑至正甲午朝廷用大臣薦遣使以翰林待制召先生起而拜命束書就道道中疾作遂還山適大軍駐吾新安遭謗捕入郡不屈而死卒以節義顯名列史傳仲魯辱先生之愛者每過山下仰睇羣峯遺趾如昔艸樹淒迷豈勝悲慨抽辭哀些敬酬一觴其辭曰

遡練溪之寒瀨兮睇師山之崇崇仰三樂堂之遺趾兮森莽奔之荒叢念昔松篁茂郁兮奐堂構之方新友朋紛其來集兮濟冠佩之如雲繄先生之剛直兮懼師道之莫立也申義利之辧兮謂聖賢可企而及也春秋述而闕疑兮易經傳而有戶鈞岑山之深峻兮牧西疇而偶耕方遊息而玩樂兮適四海之廷經詔倏降九重兮徵待制於翰林宜弭亂之有策兮闡治教於來今曷半途而遽疾兮還乎吾故鄕豈終不能以有達兮孰若遂初心之遁藏慨浮雲之萬變兮亶不可測也名匪爲身累兮義之歸乃吾責也情沈鬱而靡申兮蔽而莫之白也從容就死兮吾心安而理得也吁嗟先生旣往兮節義昭猶日星名存史冊而不亡兮粵千古而彌馨徘徊玆山兮揉艸木之羣榮酬淸觴而灑涕兮測林鳥之悲鳴

△陳狀元

浚儀陳狀元名祖仁字子山壬午科以漢南第一人登第廷對策忠厚懇切天下傳誦謂有漢意繇翰林編修遷太常博士以憂還京口辛卯春來新安以葛元哲髙則誠二進士書邀趙汸子常與仲魯偕遊黃山孜孜講學不少輟論詩法甚詳別後數書相規勉期望殊切且言天下將多事惟紹興風俗淳厚薪米易得約同遷於是以待天下寧晏更以兵阻不相聞近觀史傳方知其在朝議奏折姦扶危忠君愛國辭气端確昭如日星終死於義是故追悼之以辭曰

瞻黃山之■﹝山上酋下﹞崒兮三十六乲奇峯今惜陳子山兮來躡仙子之遐蹤招予與同遊兮駕天風而戾止朝浴乎丹砂之泉兮夕攬乎玉蓮之芳蘂淩天都之峻絕兮以周觀乎八紘慨生民之庶富兮化殆漸乎四溟何風濤之蹴天兮乃予違而遊乎蓬島羣仙耽夫燕逸兮至於君豈同造舟顚覆而將伯助兮終莫究其摧隳大廈勢巳傾壞兮夫豈一木之能支九廟棄弗顧兮輿翠鈿以自隨君彷徨將安適兮當奉主而北馳成敗詎能計兮矢吾心而靡渝恭執事兮登載車排國門而出兮死生與俱竟殺身兮委骨丘墟皇天鑑厥精誠兮魂昭陟乎帝之居曾日月之幾何兮丹靑著其名譽披史傳而長太息兮悼往昔之無巳軒轅峯猶萬仞兮倚寒空而遙峙哀見君而不再得兮颯秋風之夕起

△程禮部

前禮部員外郎程公名文字以文號黟南生吾邑人也孝友純至獎勵後進不倦蚤遊燕文章行義爲諸閣老所推許然安分恬退不務進取中歲始爲郡博士任懷慶滿考來京師適賀相當國人有薦公於賀者乃求公文余廷心貢泰甫就公索庂堅拒不與二人索之朋友得數篇以進賀相焚香拱讀稱嘆不巳遂有翰林編修之命選除禦史轉任禮部賫賞天臺方氏還寓會稽之錢淸僧捨道阻不克歸一日張氏遣使迨紹興路官以厚禮來饋公堅臥不顧旣而兵四集乃往杭主貢泰甫晨謁丞相達識帖木兒還臥疾張氏之爲平章者就謁公擁衾面內臥不回視遂移臥西山僧寺一日疾果篤召泰甫而諭之曰吾以累子埋我玆土勿爲塜可也泰甫爲主其喪葬後大軍至墓皆被髮惟公葬所以不塜免丁未夏魯與邑人汪炯之杭往西山求公墓弗得還西湖書院求所刊文集讀之不勝悲慟遂哀之以辭曰

萃材兮棟梁美輪奐兮廟堂翚飛采絢兮跂翼而鸞翔公之文擅一代兮諸閣老誰與頡頑進不競榮寵兮退焉與心修藏賀相喜文繇我知兮劃乃徵吾文章豈溝中之斷棄兮尙可取而靑黃郡博士嗟久淹兮一旦致身乎玉堂峩豸冠兮馬行桓桓官禮部兮仰依日月之淸光倏航海而南兮老將旋予之故鄕天臺險絕兮畱會稽而徜徉病少駐平錢淸兮張胡爲乎承筐有將臥不面顧兮勵貞節吾何敢亡兵革四集兮遁西山其孔良輿疾遄往兮吾願瘞骨乎此坑貢公素相友善兮托之斂以襄悠悠天地兮吾終焉其允藏嗚呼陟吳山兮遊鳳凰江山如昔兮蘇堤夕陽求先生之墓而敬弔兮萋露艸之荒荒反湖西而容與兮披雄文於類庠奉讀而長太息兮浩海濤而飛霜

△王進士

王進士名詵字伯恂吾婺源之範溪人宋奉使昺之裔也才思俊逸人夙推服甲申領江浙鄕薦丁內艱戊子春試春官擬置魁選或以帝車賦黜之旣而自悔其誤交相咎責訪問謝過薦爲翰林編修辭以親老而歸壬辰蘄黃寇陷饒徽癸巳夏舉義設策應官兵以復郡邑退則講學於鄕裏乙未冬寇復至乃應樞密院判哈迷之招往徳興見之還諭巨室胡伯振從義寇覺之臨難不屈死之伯振亦遇害嗚呼如伯恂之俊發超邁人固罕及而終死於義其可冺邪仲魯旣不揆而銘其墓復爲辭以哀之其辭曰

冰潔兮日輝古鑑懸兮絕纖翳才華天造兮人力曷施淸波芙蓉兮匪雕飾乎聲詩文不加點兮夫豈讓乎衡爲才美信若是兮行義虧又何貴學與文尙有逮兮孰如先生之死義雪慘裂兮昔枯而風利原隰求而斂殯兮有同宗之諸昆季堂封深固兮樹森郁乎坑臯浥湛露而重省兮淒猿鳥之悲號空山木葉兮聲蕭騷靈爽英發兮惘愴燻蒿墓鈶有碑兮將鐫置乎巖坳徘徊而不能去兮我心切切日荒荒而云暝暝兮激松風之怒濤

△朱縣尹

遂安縣尹朱倬字孟章歲辛巳領江西鄕薦登壬午第授某州同知以憂家居服闋授文林郎遂安縣尹庚寅同考江浙鄕試旣出院會於椽郎葛元哲之坐因詢仲魯詩經無封靡於爾邦義作如何破題答曰巳在孫山之外夫復何言元哲云此友非特義髙賦尢髙一破自當首薦因誦之曰崇徳報功之典賞延於後世修道全徳之化法本乎前王詠嘆之至者感慨之深也孟章愕然曰此篇巳錄全文在卷中諸公同擬作本經魁竟尋賦策未見移文謄錄彌封所亦對字號不同誰不惜之且索角端賦元哲曾錄之出與之觀三復擊節稱嘆元哲又曰此公志存乎古人之學得失不掛念繇是孟章相與遊情義甚至且與李廉諸公皆來相見因約來春過遂安明年春仲魯往畱一月嘗自嘆曰倬登科十年未沾寸祿其命也夫仲魯應曰不患無位患所以立故君子行巳立身惟安義命不以外至者動其心也孟章殊服此言壬辰秋寇繇開化趨遂安吏卒逃散孟章大書於坐曰生爲大元臣死爲天元鬼禍患從天來不死復何以乃坐公所以待盡寇以邑虛無人而焚之火逮廨捨乃赴水死後克無傳其事者可哀也哉追以辭其辭曰

疾風兮艸萎勁節兮靡移緊遂安之賢尹兮厲眞操其匪虧邑小而荒僻兮氓其蚩蚩令初下車兮卽興學而誦詩夙夜孔勤兮化洽而民熙一朝寇忽臨兮靡兵備其孰禦民駭而卒逃兮誰與獨處寇豕突玆邑墟兮劃煙燼其棟宇子執死不二兮天明明其吾與夙披簡冊兮矢致身乎忠良況瓊林之燕集兮堯舜君民之有望憶武林之嘉會兮豈徒事彼文章行與義之有在兮望聖謨之洋洋歲忽忽其巳遠兮心耿耿其莫忘川悠悠而波逝兮山靄靄而云驤思賢令之不可見兮長向風而哀傷姱修之不可渝兮發斯文之耿光亂曰學端以粹質之純兮顯擢甲科名譽臻兮十年未祿奚命之屯兮牛刀小試弦歌陳兮變故莫測奚衛我民兮之死靡忒惟志之伸兮是謂殺以成仁兮

○宋濂

東湖先生方君招魂辭

△東湖先生方君招魂辭

至正元年春東湖先生年過九十貌加臒而神益腴一旦合賢士大夫於庭先生被古冠衣出肅賓升堂巳復揖賓咸東向坐顧外孫楊恆執豆籩乃從容舉觶而揚言曰老夫耄矣其去人間世不遠矣私自念陰陽之運相摩相蕩而人實藉是以成形而生者必有死蹔聚者必終散嘗昧昧思之上自頭顱齒髮下自肩髀腰膂不知何者爲可藉何者爲可恆乃欲長生坐閱世而不死乎予每讀古書見所謂豪傑之士不可勝數或提三尺之劍擁百萬兵喑啞叱吒而江水爲之湧起或掉三寸舌髙軒結駟遊騁於諸侯之間亦足以懾彊而不敵若而人其材略雄矣其精魄勁矣吾將求而與之遊則巳蕩爲飄氛而無致詰矣嗚呼世之人凡以有涯之身與無涯敵者皆可悲也是以榮啟期林類之徒有見乎此或被索鼓琴或行畦拾穗𨿽至老死不以戚戚少嬰其心予竊慕之嘗聞古有虞殯之章蓋羣歌以挽櫬於途與其施諸死後之鬼孰若予親見之賢士大夫若不自棄宜賦詩以挽予予當乘安車而出使善音者道予而歌予且擊輪爲節以應之是未必遽減於秦淮海也賢士大夫若從予言願舉此觶爲賢士大夫壽眾皆曰然先生旣行觶巳又舉觶言曰賢士大夫固挽我矣予又聞古之人有遭讒放逐者或閔其魂魄離散而不復還作辭以招之其人初未嘗死也予𨿽無放逐之憂而其精神皆巳斁竭筋朤皆巳罷憊顧未死耳幸未死有能辭以招我庶幾翩然自適與夫旣死而有靈亦禦雲龍而一下聽之又未必不輾然而笑也此非屬吾景濂而誰爲願舉此觶爲吾景濂壽濂又曰然於是賢士大夫執觶以酢先生且各譔歌詩一章以進濂因制爲招魂辭云先生名寀字徳載姓方氏越之曁陽人其行大略見於延陵吳公所著碑銘辭曰

魂兮旣猍母遠徵些上下八極皆蒙冥些華山如雲倚空靑些下有芝房炳明靈些白間綺疏紫檀扃些銅龍承樞吐赤瑛些繡帷髙褰耀輜軿些綠虵衛轂若流星些淳熬熊胹溢鼎鉶些狼爵凝膏如玉晶些九霞玄冠五彩綎些麟衫麑庡光熒熒些珩璜合節鏘瓏玲些離灑巢和一齊鳴些沂嘂飄毊登繁聲些趙舞激風肖霓於些秦歌嫚回近懸瓔些室中百具無一不精些中天化居能及些淸寧些魂兮歸猍不越故庭些

○方孝孺

絕命詞

△絕命詞

天降亂離兮孰知其繇姦臣得計兮謀國用猶忠臣發憤兮血淚交流以此殉君兮抑又何求

○李東陽

弔嶽武穆辭

△弔嶽武穆辭

苦霧四塞悲風橫來羲景縮地下沈蒿萊坤輿外折鼎足中頹大霆無聲枯蘗槁荄羯虜騰突狼烽崔嵬龍困沙漠鱗傷角摧齊讎九誓楚戶三懷姦相賣國忠臣受猜積毀銷骨遺禍成胎命迫十使功垂兩淮盟城不恥借寇終諧重器同劇羣兒共咍發豎檀冠潮漂伍骸气奪胡醜殆流宋孩英雄巳死大運成乖魂作唐厲形至漢臺天不祚國人胡爲哉壯士擊劍气聲殷雷日落風起山號海哀樹若可轉江爲之回乾坤老矣嘆息雄才

○黃佐

弔許大夫辭

△弔許大夫辭

大年諱逵汝寧人始令樂陵討劇盜大獲以功晉僉山東臬事寧邸宸濠蓄異志久朝論以大夫賢且才乃晉江西槪副俾制之至則首治其黨蘗徐本之圖然勢且成矣旣反卽執大夫問焉大夫曰予惟有赤心爾豈從若反乎盍亟兵我又曰汝行當萬剮以臭萬世吾死則馨也遂見殺

閔大夫之偭辰兮扣斧鉍而商歌心愲結以涕洟兮付滄浪之幽遐紛旣邅回而樹伐兮身胡邈乎王家羌勁寸乎妖藩兮卒離身而速化嗚呼恫哉兮大夫之純貞世途氛霾兮翳雒棠以爲明驅雞斯以守閭兮乘狶獒而駕衡縶長離而笯之兮鬼車奰奰而晝鳴謂鉤吻爲飴兮謂膻湩爲馨犧尊棄於混澖兮衷龐涼以爲榮長門幽擯夫南威兮登礲廉於曾城主伊臯以庖偪兮偕來革而迅徵於嗟夢夢兮惟荃之故扣階苔繡兮泥薉遵於鷥輅幽痗諱其膏肓兮拒斥兪跗蹻跖夾翼於皇輿兮日懷寶而營富彼狡童亦何知兮乃窺覦而乾天步朋遊光以爲侶兮魌魅■﹝雥上木下﹞其如林喍白徒使血人兮鳴火狐而肆鴟音羣童觸麋而首灰兮顧弘肆其毒淫萬艫銷於一炬兮程吳濞而卒禽桎拳崩厥角之紛如兮飫珍谷夫何心維大夫之介特兮狡童齦以爲仇進欋梳而杖之扶兮荃而昧夫好逑猝寸鐵之弗持兮耿忠略其誰謀表丹忱以就兵兮白日爲之匿幽嗚呼凶罦髙張兮鳳摧其儀羽神龍失憑兮乃嘰於鼠巷哭且■﹝目買﹞兮傷我士女彩霞蜚兮玉輤舉風蕭蕭兮神靈雨嗟世之知大夫兮維守死而不移余惟追數夫荃兮登大夫之匪宜朝有黯而淮南寢謀兮實大夫之優爲苟維寄大夫以禦侮兮又何至勤外部而陳師旣告甸以縣磬兮聊以�夫行路何大夫之同軌兮尙或疏逖而齌怒謇大夫而愸遺兮固亦遵塗而窘步汨皇穹之純佑兮何不攺乎此度嗟佳冶之緯繣兮稽前修以皆然璠玙有棄而抵鵲兮蓳■﹝艸寧﹞有采而升筵董道構湣以不回兮昧余袂之漣漣魂耿耿其在天兮亙宛虹之連蜷墋黷尙其有極兮永與泰素而周旋

○汪道昆

哀襄王辭

△哀襄王辭【有序】

余守襄襄莊王獨親守有加禮後十年餘至莊王業巳棄國人余問園陵去國門百里而近余居楚習爲之歌楚以哀之其辭曰

思皇先後起郢中些睠玆近屬茂乃庸些明明嗣服荃胡不居譽命同些繄昔憲王胙赤土些敬共不二方於魯些維王中興及踵武些綿綿世祀保昌阜些荃王不居享純嘏些維仲若季淑且鈞些荃胡不居翼有戶些相彼後宮邦之緩些紘綖絺綌躬爲儉些周南樛木無違然些荃胡不居尙婉戀些宗公有事序本支些爇蕭執鬯逆皇屍些僾然在位如見之些荃胡不居燕歲時些漢水方城亙千里些烝烝有眾何可勝齒些巷歌裏相十弗起些於戲不忘不其考妣些荃胡不居爲民紀些故宮岋■﹝山業﹞郁云興些髙堂七仞墄且平些方連交倚列丹楹些洞房阿閣籍重茵些荃胡不居四體寧些東壁西昆壯以麗些長筵曲宴禮樂備些四坐行觴歌旣醉些荃胡不居主髙會些章華授簡盛文章些厥有宋玉獨擅場些仲宣鄴下當鴈行些杜陵奕葉揚芬芳些民歌出牧臨髙陽些落日倒載甘楚狂些此皆蟬蛻何有鄕些荃胡不居相翺翔些髙唐之上朝云幕些粲粲天人艷初日些輕裾文履紛來集些便絹綽約麗以則些荃胡不居友琴瑟些翩翩漢間翔二妃些英英結佩光陸離些若遠若近揚蛾眉些荃胡不居引令儀些三湘七澤下秋潦些沅芷澧蘭富芳艸些荃胡不居可終老些陽阿激楚歌雜陳些倡以白雪和陽春些劉商刻羽妙入神些荃胡不居聽其眞些大椿有秋菌無昔些終古同歸彭殤匹些洵美有子其儀一些人貌榮名永無射些王公有土可用式些亂曰靈之來兮夷猶乘白雲兮驅蓐收靈之去兮阻修扈太一兮總九州島懷故宇兮蒿目著遺愛兮千秋

◆物類

邵寶

王世懋

○邵寶

毀龍骨辭

△毀龍骨辭

弘治癸丑夏五月鄭州某鎭地陷若干丈水暴出民以爲有神物焉遠近爭赴祈禱巫獲厚利六月許州小趙鎭有巫言龍骨出土中縱口道禍福以誑愚俗將如鄭州之爲者知州邵寶恐其久而惑眾也乃取所謂龍骨者毀之於庭杖巫而遣之復作此辭以貽州人俾勿惑眾辭曰

變化風雨兮上下於天古人有言兮維龍則然龍�能然兮乘气與時斯以體幹尺窟兮非淵白水兮非川彼朽骨兮幾何歲年擊鼓兮田田�舞兮翩翩士女會兮如廛龍無靈兮胡托彼傳龍有靈兮彼胡制旃骨則何罪兮巫之愆逐彼巫兮毀斯骨爲吾民兮辟妖物

○王世懋

哀畫眉辭

△哀畫眉辭

友�兪仲蔚有鳥曰畫眉畜之廿載竟以老死籠中斯亦禽理之異致物情之永終巳詳夫詞人之賦鸚鵡鷦鷯舞鶴之倫皆托物以諭情非夫情生於物者也若玆禽之依人以周旋而見憐方之人理同乎久要蓋仲蔚悼亡之作厥亦有鐘情之實焉余乃哀而和之辭曰

惟越禽之翾利兮擇深林而知止懷好音以長鳴兮理修眉而自喜始尋聲以蒙縶兮終緣巧而被齒匪林莽之無思兮翳主恩之足恃爾乃籠以朱檻被以翠幬峯奇石而介嘴盎淸泉而潄流苟飲啄之惟時𨿽摧翮其何尢感鴻恩之優渥忘鶡質之微眇旣騁辧以載睨亦居安而思擾寄身樊籠之內抗聲雲霄之表竭音容以進禦罹寒暑而忘老差奇質之易雕獨何徳而久處𨿽經翫於耳目終難假其毛羽尾翛翛而就頹聲啾啾以含楚猶翕翼以向人似懷徳而辭主驚絕響兮雕籠覽遺掛兮在壁初悵怳兮若聞旣杳冥兮自失悵詩腸之獨在兮憑鼓吹而誰卽傷眉嫵之不作兮望遠山而無色嗟乎夫臣委身而蒙筋力於垂老委命運乎終天吾終以方冥靈而不足亦寧與蟪蛄而並年

皇明文徵卷三十四

●皇明文徵卷三十五

晉江何喬遠穉孝選

枚乘體

連珠

◆枚乘體

劉基

趙時春

○劉基

九難

△九難

郁離子冥迹山林友木石而侶猿猱茅徑不開艸屋蕭然隨陽公子過焉坐定公子作而言曰僕不佞竊聞先生久矣今幸得覿玉閊趨下風僕聞有道之士不遺蒭蕘之言願有陳焉先生肯聽之乎郁離子曰唯唯願奉教

公子曰夏屋耽耽繚以周垣廣庭砥平翼以飛樓突室畱春淸館含秋髙欄楬轍以翚騫曾薨■﹝馬殳﹞沓以云浮虹芳檀以承衡獸蒼瑉以負楹浮柱錯落以星羅碧瓦流離而水波天華卉暐而冬敷秀木修森以夏涼流景入而成霞潛籟動以生風晃兮如閶闔之開忽兮若筦弦之音於是乎曼目蛾眉窈窕成行曳結煙之翠綃鳴鏘泉之玉璫眾樂張華筵啟肆金尊澄芳醴炮羔擊牛烹麕燖鹿臇玉珧臛比目膾躍湍之魴炙拂云之鵲羹月窟之兔肺胹霧谷之豹胎和以麟髓之酥芼以■﹝赤眞﹞柱之荑果則碧華之蓮紫英之梨霜柑盎宓丹荔凝脂曼倩之桃若壺安期之棗如瓜膻肥旣飫淸膬乃薦踐笙簫行組練迅翔鵾矯輕燕熺金缸與綺燭激妝艷以過電良宵欲終娛樂未足雞膠膠以叫晨畱嘉賓以終曲吾願與先生同之郁離子曰夏書曰酣酒嗜音峻宇雕墻有一於此未或不亡僕不願也

公子曰百頃之園樹以美木繁華環以曲沼淸池黑石白沙黝黝冥冥岧岧亭亭密密堂堂畜陰泄陽木則女貞石楠合歡椶櫚桐栢楓櫨椒桂杉楡葉如車輪實若垂珠春禽嚶鳴而相求夏虫鼓腋以呼秋朝陽發旭以攄虹夕嵐凝暉而欲流艸則鼠姑玫瑰芎蘭■﹝氵茞﹞衡茭蔣蒲菇蘋萍浮生丹苕抱木以垂翹薜荔緣崖以舒榮蔚披離以棽纓激迅颷以揚馨島則白鵫黃鶯翠鷸錦雞敷羽翰摛文章韡韡煌煌若彤霞之間矞云魚則赤鯉白鰷鱖鯽鯈鯊班鱗紫鰭吹瀾生華於是乎翠蓋飄搖文鷁委蛇嘉朋遠至冠佩追隨憩芳亭酌瓊卮攜佳人泛漣漪擾鳬鷖發棹謳鈞遊鯖弋潛龜奏艷歌賦新詩邀姮娥於洞房累日夕而忘歸吾願與先生共之郁離子曰仲尼曰樂佚遊樂燕樂損矣僕不願也

公子曰五都之市列肆千區三川之衢大車千兩二江之津舳艫千艘家僮萬人分方逐利西極岷隴河源康居大宛出馬渥窪流玉昆侖東窮日本扶桑玄菟樂浪海岱靑徐三韓扶余南盡百粵七閩蒙詔徭氓穿胸交趾鮫室蜃市北陟無閭代恆陰山北庭卑耳孤竹萬里沙漠掇天琛拾坤珍山藏谷韞之英蜚潛動植之精莫不悉致而畢陳爰有吉量驒騱蒼兕文犀足躡電而追風角納象以成形火齊玫瑰瓊瑤璆琳琪樹瑯玕王母所栽備五色含八音璀璨瓏■﹝王怱﹞睒閃虎睛獓■﹝犭因﹞旄牛師類之毛鬖髿披蓑以纛以纓珊瑚海栢若木非木若玉非玉蕭森櫒索葩椏籜落其采有赩沈檀羅縠腦麝之香郁烈芬芳苾茀■﹝香因﹞馧螺甲龍涎腥極返馨鍾乳丹沙金芽石英煉而服之變爲神仙水晶玻瓈辟暑淸塵琉璃木難的皪暉光豆寇胡椒蓽揆丁香殺惡誅臊易牙所珍甘蕉木綿香葛兜羅柔暖輕涼寒暑攸宜翡翠鷫鷞彩羽繡翰玳瑁之龜蠟質漆章鼠毛之布焚之炎炎振之如霜丹蝦之須勁若抽虹煥爛晶熒望之欲流撫之不濡玄象之牙厥大盈舟狼虎熊羆靑貂白狐文狨靑貍赤豹之皮獑猢蜂■﹝豕聿﹞修毛髬■﹝髟上裏下﹞媕姌蒙茸洵美且溫馳毳羔絨細若遊絲軟若春綿丹參紫芝地膽天麻靈藥千名神農所嘗起死回生旋陰干陽蜀錦戎氈越紙齊紈跨海踰山轉致流通自北自東自西自南所至成市所止成廛於是乎鑱山出金煮海收鹽千插穿崖聲翻九幽萬竈敲煙結�苔云蜒艇蠻舠出沒風濤罔鰅鰫曳鯉鰱舉赤終氐人鉤■﹝旬上黽下﹞鼊繒縞止水母鑿巁蠔擒化鯤縶翔鰩畱鮪鹿鱺牽鮦罣鱸系鱘引鰉掣鱷連鮫枕丁膠乙兼取並積鏃骨皮箙磨鱗刮甲齒牙鋒鍔以函以戟甕鮓桑鱐其利什百其重寶則有徑寸之珠方尺之璧騰光吐景閃日爍月匣不能閟土不能蝕可以易旤回祥傾城奪國吾願與先生致之郁離子曰傳曰象有齒以焚其身賄也僕不願也

公子曰九成之堂十畝之庭俯闤闠以當中岌重門之崢嶸甃以砦石植以栝栢牖以魚鱗洞朗八檽左右蜂房奕奕翼翼冬暄夏淸輿馬達於陛除鳴騶導以升階髙坐華裀尊嚴若神卒列貔■﹝豸付﹞吏排鴈行肅肅蹌蹌秩秩如也聽欬傳聲神撝鬼訶發號施令理訴決訟出言而侍者辟易指顧而瞻者局蹐千人離立跂望顏色其喜也溫若春日之熙其怒也凜若秋霜之飛雷霆起於頰舌而死生判於筆下吾願與先生謀之郁離子曰孔子曰富與貴是人之所欲也不以其道得之不處也僕不願也

公子曰款段之馬黑貂之裘囊無百錢橐無贏金慷慨辭家踴躍遠遊曳裾而入公門掉舌以動王侯一語之合不覺前席更僕秉燭燻心酣骨執鞭爲之駭汗虎士爲之吐舌於是出辭成法建畫爲律條九章以富國發六奇以制敵陽謀陰間神授鬼伏指揮而白虹貫日顧盻而長庚入月蓋樗裏不能測其機孟賁不能當其決也是以一言貴於千金一諾重於千鈞吹則猛虎豎毛噓則寒谷生春謦欬折五兵談笑卻三軍气使燕趙之豪威訾齊楚之君吾願與先生論之郁離子曰孔子曰暴虎馮河死而無悔者吾不與也僕不願也

公子曰戎卒十萬虎賁三千犀革之車駕以駃騠服以騊駼造父禦戎烏獲爲右士如熊羆馬如騰龍豁闞炰烋殷谷訇丘掛以重鎧被以鮫函炫耀冬冰燁煋晨星純鉤太阿縵理龜鱗雄戟揚虹厹矛掣蛇舒光發輝上纏鬥杓乃有角端之弓魚牙之矢控弦而滿月在手覆彇而蹲甲吞羽黃間溪子時力距黍九牛引挽髮若雷吼於是白羽如荼赤羽如葒大旆鏠旗植以玄戈建九斿之霓旗蔚云旋而猋回山陵爲之低昂太陽爲之寢光乃布天衡乃列地衝風雲烏蛇龍虎張屹兮如山儼兮若城渾渾沌沌莫窺其形吾願與先生將之郁離子曰孔子曰俎豆之事則嘗聞之軍旅之事未之學也僕不願也

公子曰五方之城有眞人焉廣大神通浩浩無涯其力可以斡造化回天地其功可以拯墊溺拔罪苦起死扶生剖頑燭冥窈窈愔愔蕩掃六淫寂寂默默滌除百惑如剪艸萊不遺一荄如龍用壯莫我能當不震不搖障翳自消不悚不難百怪自散如鏡去塵其光粲新如蓮出水淨無泥滓以能不滅不生長存至精不形不體無往不在放之無外收之無內幽靜恬漠永享至樂吾願與先生求之郁離子曰孔子曰攻乎異端斯害也巳僕不願也

公子曰太極渾渾分爲乾坤乾坤翕辟結爲日月日月代明播爲五精二五媾眞形而爲人玄黃兩間獨爲物靈得天全也是故軒轅黃帝訪於廣成子而受訣焉其訣曰穆淸漻兮沕杳冥洞晃朗兮觀吾庭掃氛埃兮驅虫蛇部署眾神兮集予家時風雨兮若晦冥疏不壅兮待其生調其行兮和厥止保其受兮爲孝子收六區兮歸一握仁靈芽兮苴乃核乘應龍鈩八寥郭吾願與先生追之郁離子曰語曰死生有命僕不願也

公子曰願聞先生之志郁離子愀然曰公子三王旣沒孔子道塞九流楊墨百家並出淫辭橫說從橫反復慘害陰毒恫疑恐惑炇幻白黑如猋之發可使晦日如水之激可以漂石縈紆回遹以蟊以賊此其章章者也其矯者則謂天地爲蘧廬黔首爲虫蛆文章禮樂皆不足爲以耀以誇使人染之如膏吞之如鉤虛浮譎詭誑生罔死捨形索影慢棄倫理此皆迷生之曲蹊蠹世之巨蠍也方今成弧絕弦枉矢交流旬始攙搶降魄流精爲貙爲豺爲蛟爲蛇大失其主化爲封狼奮爪張牙飲血茹肉淫淫灂灂沈膏膩窮淵積骸連太陵無人以救之天道幾乎熄矣而欲以富貴爲樂娭遊爲適不亦悲乎僕願與公子講堯禹之道論湯武之事憲伊呂師周召稽考先王之典商度救時之政明法度肄禮樂以待王者之興若夫旁途捷岐狙詐詭隨鳴貪鼓愚徼幸一時者皆不願也於是公子赧然頤頰發赤目眊舌彊再拜受教曰鄙人不學乃今日始聞先生之言如垢得滌願爲弟子幸甚至哉服膺無斁

○趙時春

七祕

△七祕

浚穀子旣答東裏先生之難先生以謂士之相諭可以微言諷不可以苦言藥乃曰有物於此無手而能執無翼而能升無力而能引千鈞無勇而能伏鷙獸垂之則愈髙牛之則愈棼其潛也𨿽離婁之明莫能睹其形黃帝之聰莫能聆其聲其發也則廉唳賁育得懸衡焉子豈能刀孱眇之軀尙其末利哉浚穀子曰彼將設於阨嶇峣崅之所鬼魅之所幽棲狐兔之所往來世有穿窬屢人削疾而逝躡足而行憀憀然而畏人知乃中其要會扼其吭拊其背斷其首領而尙不敢言吾履康衢遵大路不陷險仄不繇蹊徑言�言�焉行洋洋焉止彼若設之陷者眾矣怒者一夫烏能害我哉先生曰夫晨炊而起日中而並集者趨市利也車馳奔馬驟駭卒徒競進刃必先加鏃不虛弦冒死而前頭顱不遑卹者爭雄名也亦有淸肅深嚴之處而車利者集焉從容談笑之中而矛戈起焉禁之則不能禦之則不測如川之流方浩騰而走下如火之烈方灼熾而蒸上如猛虎之摶方嗥闞而磔裂子豈能嬰之哉浚穀子曰夫苕舜之早華不口松筠之晚茂迅霆之振厲不如陰雷之厚施鵰鶚之從橫不如鳳鸞之擇棲故枝葉繁則根本細聲名振則實徳殺羽翼盛則幹略衰吾將沈緘以俟時藏器以致用擇地而居待人而行吾惡庸嬰之哉先生曰合汴泗汝濟之流百折而東之必入於淮故呂梁之濤上漸天罡下夬地維蛟龍鯨鱷順流而下以幾萬計有一物焉滑脂朦朦腰膿突兀倚勢乘怒驚波如山鉤而引之曾不盈鈞食而飫之或能殺人語曰眾流所歸莫或障之晏安酖毒莫或懷之子獨以爲何如哉浚穀子曰夫淸淮之長不能踰洪河呂梁之險不能超龍門然砥柱屹立則河伯爲之緩馭而杯勺之水何足道哉宋玉麗服容貌閒都其鄰女窺之者眾矣蓋三年未嘗寓目焉故賢者之所好非小人之能事君子之所爲豈眾人之所可測然小人之所好亦非君子之所能眾昏潰訌賢者亦安得而辧之易曰厥孚交如上合志也上下不合無可柰何狂狡兔脫正直雉罹酖毒之禍天實爲之爲之何哉先生曰魯有嶧山其陽生木幹絕靑雲而枝脫落薪者欲稍取之則無可取盡取之則力不贍伐木者怪其異咸懾而不敢走其下牧夫薙子反以爲神而日禮焉以求福卒暴風雨爰有蛟龍蜒蜿其顚山魈聞而駭之招魍魎與火其下子有何策可以禦之浚穀子曰此淸廟之具非適變之用尺寸之長非棟梁之材先生識夫柔紉絡奕陸麗綿連是何物乎其長可以萬尋短可以分寸巨如大木細入毫毛力能引千鈞勢能縛龍虎五色而合之望之若虹經絡而緯緝之可以備玄端制冠冕引金章韻琴瑟截楚兕之角煮齊阿之膠和而固之維其兩端可以摘鏑於百步之外一人中之萬人莫敢前此其材能大能小能文能武用之能與物俱正不用能捲而懷之若先生所談何足道哉先生曰西北有鳥羽毛不能翳其體爪牙不能衛其身智不能構巢力不能銜枝五官皆備而無所用孟冬栗烈寒气凜凜天色慘淡北風怒號夜黑雲暗山空鬼泣此鳥惶惑憮所投宿仰天而呼曰天羅天羅我柰何風婆噴波凍我山坡那得天明結合巢窩其聲鳴嗚哀怨淒愴及白日照臨陽光畢舒則招其侶成集於山南向暖之處蹲坐相傍巳稍溫燠則大歡樂而又呼曰天柰我何得過且過向陽山坡且相與坐此其器小材鈍遭阨則怨天得志則矜巳瑣不足稱者與浚穀子曰夫結陰陽之精三才聚其英五行遘其會七曜舒其明靈神降而憑之生翼物焉非麟非龍非犴非熊文采被體五色炫習所履之國必有聖人受天洪福然不安常居故不爲巢不啄汗濁故不求食負戴仁義履忠信而無所用之集則羣羽朝焉行則隨從惟烏不識合而相噪彼豈與之仇哉所噪者異也先生曰雍州古天險之國有二水焉一出於笄頭之山一出於鳳鼠之谷其源皆淸泠淵汐瀉石泉之間濺靑壁之上望之如白虹焉其下流於淤澤激蕩沙石排岸擁山塡土成泥俱爲濁流今世俗乃爲之一淸而一濁夫水與人何情哉吠犬成聲畫地成形聚蠓成雷眾蟻決河毀譽生於愛憎非愛憎之所能盡榮辱生於是非是非又烏得其眞哉浚穀子曰人言西方有水焉輕輕盈盈散渙無力周羅萬里曾不負羽其上有山焉金璧珠晶之所裝也瓊瑤琚璝之所積也其中四時美好無少有老有生無死有仁無智西去中土不知幾億萬里斯二者俱非飛仙莫能至也而孰從而知之其美惡孰從而辧之孰從而名之人孰從而受之乎故影可以無形波可以無水土可以無地子可以無母快心適口說談者而巳未嘗知其有無矧能究其眞僞哉先生曰有客衣羊羔之裘持白組之囊行歌於市曰止水淸漣不能前奔流揚泥波連天梧桐脆薄易摧顚樗櫟不動安如山市中急趨得金錢道上行人困屯邅雲中鴻鵠知我意占余飛去上靑天子能解其意乎浚穀子曰騏驥不以微蹶遂逆千里之行大樂不以小噍遽變八音之節大將不以小敗忽更巳成之謀夫便巧順利乃艱澀之基朋固膠密乃傾洞之端無故獲利乃受害之源織綺者踰月不就綈繒則旬日可成此非美惡繇於遲速乎云之行也不久則其積也不厚故密雲三日而斯成霖矣此非厚薄系於久近乎隼之揚以風時爲風所擊螢之明以火時爲火所爇此非利害伏於寵辱乎嗟夫天下之變久矣其終未有不定者也而臈臈而旴旴而何爲者乎先生愀然作色曰長途馳騁以至所期勁弓蕞矢貴決其的執事者所懷譬如兵機無使易易知

◆連珠

鄭王厚烷

劉基

宋濂

王褘

王稌

沈愷

馮時可

○鄭王厚烷

上世宗皇帝

△上世宗皇帝【王以此被旨送髙墻】

臣聞連城之璧不付於拙工千里之驥必托之善禦是以修身者以損徳爲憂保國者以失賢爲慮

臣聞如砥之途人以爲邪徑彌天之語人以爲上乘是以孔孟之門無人而異端雜起堯舜之世旣遠而治道難興

臣聞衣食足而民富禮文衰而訓靡是以農桑必盛於風俗之始彜倫必明於教學之時

臣聞百口言善所以尊侈一心詢過所以希天然則諛舌易巽苦口難便是以堯疇咨而裕舜拒諫而騫

臣聞水滿易溢月盈易虧是以守謙者不挾徳而侮去患者不竢過而追

臣聞竭民脂而作無益者世不知惜長國家而損下利者士謂非忠然則民饑而君無獨富農足而國不能凶是以愛民則福錫於邦趾雪下則禍起於舟中

臣聞文公簡禮春秋加貶鄒衍系獄夏月飛霜然則不誠獲戾罔察罹殃是以畏威者克謹天戒敬者率繇舊章

臣聞商鞅尙法秦旋踵以亡仲尼行仁魯三月而治是以萬類取足得眾尙於用寬百姓無匱求仁先於近譬

臣聞臨春於閣陳禍以盈步虛於城宋室將毀是以成湯寬仁不聲色是親放勛恭讓不茅茨爲恥

臣聞被衣寒體充食餒腹民日惟憂耕田南畝鑿井西鄰人日惟懌然則與以惠者欲其知樂以利者忘其力是以熙皞而王者之爲驩虞而伯者之策

○劉基

連珠八首

△連珠八首

蓋聞空谷來風谷不與風期而風自至深山囿木山不與木約而木自生是故福不可徼徳盛則集功不可幸人歸則成

蓋聞物無全材適用爲可材無棄用擇可爲長故一日之人可使視凖五毒之可可使潰瘍是以穰苴治師智勇貪愚咸宜其任公輸備廈棟梁栟梲各得其良

蓋聞千斤之象不惴虎而惴鼠三寸之蠍不蠹棘而蠹松是以制必取其所畏防必究其所容故能不震而威於斧鉞不勞而固於垣墉

蓋聞制萬變者在乎專察萬微者在乎定故眾輻寄身於一轂而眾物納形於一鏡是以人心無庼而鬼神不違王言如綸而兆民悉聽蓋聞淵之深者流必緩聲之大者響必悠是故政以漸成則民不駭俗以漸變則功不偸

蓋聞植嘉谷必以糞壤鑄洪鐘必以土型故物無必賤而賤不可輕是以海納污然後成其大君納眾然後保其榮

蓋聞天不掩慝而神人之道不暌君不忌言則上下之情無蔽是故周史陳詩而八百其年秦令禁語而一二其世

蓋聞龍涎螺甲以臭爲香苦鹵酸梅用爽作味是以五气交感善調則收駿功五材相成善用則獲美利

○宋濂

演連珠十首

△演連珠十首

蓋聞事貴審機行當寡尢大易愼辧早之戒春秋麗謹始之謀微必馴於顯極鴻每事於纖求是以蜰■﹝虫遺﹞一出潛魚盡怖霜鐘初動巢鳥咸憂

蓋聞龍升云隨虎吼颷興丰澤劍飛猍山東之冠履晉陽戈指集冀北之簪纓是以气志脗契精神合並桑陰不徙而大功立戎衣一禦而四海平

蓋聞賞物在精取材有道毫髮異觀天淵殊造是以嶧陽之桐惟伯牙能知其良烏號之弓必繇基方領其妙苟徒妄粥而暗投曷若藏音而收耀

蓋聞人畜木難輕如尺布家藏敝帚重若千金何權度之遽失斯沈痼之巳深是以自珍而蔑人者不行於匹婦中虛而狥禮者可化於百壬

蓋聞大鈞司播何奇不有通神廣攬厥識惟貞若限一巳之陋將失百物之情是以南徼流泉人飲之而化蟒西戎羊角土種之以成形

蓋聞有感斯應無闇弗章或聲音之相召或物我之兩忘是以瓠巳援琴而鼓則遊魚出聽曾子倚山而嘯則飛鳥下翔

蓋聞地隨天偏气因方異旣爽中和則流穩�是以繇首之山曾雪常凝壽麻之國大暑倍熾

蓋弭天兆旣朕神符有尙葉二儀之絪縕含三辰之融盎有開必先揆理無妄是以赤龍感河而堯生白气貫月而湯降

蓋聞處平則通行危則蹇厥志弗回斯力乃衍是以魚升龍門難於拾級車上太行難於薄險

蓋聞惟皇建極爲世彜制變鹿豕之俗則竭力以行道出魚鱉之民則忘身而狥世是以通河漢者首無發而股無毛贊天地者心有經而膂有緯

○王褘

演連珠十首

△演連珠十首

臣聞圓穹華象列宿昭符北辰天樞至尊而不動中宮天極泰乙之常居是以人君居正所以建皇極王者宅中所以恢帝圖

臣聞騰蛇遊霧應龍淩雲蛇則何威霧以濟其威龍則何神云以顯其神是以人君所托者權之盛人君所乘者位之尊桀爲天子因能亂天下堯爲匹夫不能治三人

臣聞赤子無他欲而必遂其所有欲赤子有不言而必會其所無言是以聖人之宰萬民務在通其志聖人之制萬物貴乎全其天

臣聞上天至公四序以成秋霜肅殺而木不怨落春風長養而艸不謝榮是以聖王禦世使民不矜涵之以徳義不知其爲惠遒之以法律不知其爲刑

臣聞事以順爲便物以適爲安爲■﹝犭員﹞賜者非負之而升木爲魚徳者非挈之而入淵是以夏蠲冬繇民不以爲怨春貸秋賦民常以爲恩

臣聞句粵之簳鏃以精金手爲梧華則何擇於槁朴蜚景之劍威奪白日用以刲獲則何異於劂刃是以量材受任則大小得宜度徳官人則聖賢無隱

臣聞天地之道有始而無終陰陽之變有消而無絕是以嚴寒殺節墻根之艸巳生雪暑燻天井底之泉猶冽

臣聞力不久盛勢無長雄月方滿而遂缺雪乍積而巳融是以履崇貴者持之以恆則可保居溢富者守之以虛則能終

臣聞云漢昭回日星光耀者天文之宣艸木榮華山川峙流者地文之著道𨿽明矣非文不行事𨿽實矣非文不具是以經緯兩儀黼黻萬化帝王之文所以昭憲章羽翼羣經藻繪眾言賢哲之文所以傳竹素

臣聞見禮而知政聞樂而知徳是以觀世運之隆污視文章爲凖則和平渾厚質實瓌贍驗治道之方昌誇浮纖靡詭怪支離察政理之斯斁

○王稌

續連珠五首

△續連珠五首

臣聞參術性良故能資人元气烏附性烈惟能攻人邪毒是以聖人以徳爲參術而培養化功以刑罰爲烏附而輔治澆俗

臣聞禾莠並區則莠茂而禾衰蘭蒿同生則蘭微而蒿盛是以賢愚混處者道之災忠佞雜�者國之病

臣聞海鳥下郊原薦之太牢享之太樂而志不寧澤雉在樊籠十步一啄百步一飲而神不王何則失其性者其天移徙其常者其心喪是以堯舜之化無爲自治而舉世熙熙無徳可名而如天蕩蕩

臣聞暑方熾而陰生寒旣極而陽復月乍滿而魄虧潮正長而勢縮是以聖人不履至盈君子恆存不足

臣聞麋鹿之首不可以加冠螳螂之臂不可以支闥何則重任不可以妄委妄委必致於躓名器不可以濫用濫用則近於褻是以負且乘者致寇至覆公餗者鼎足折

○沈愷

連珠八首

△連珠八首

蓋聞享大羹者薄鼎烹奏鈞天者輕巴裏故正學明難爲異端之詞至道得難爲百家之語

蓋聞安石喜而折屐子云懼而投閣故養之不豫者隨物而盈中有所欺者隨物而涸

蓋聞材之幸者文之棟梁而余則爲溝壑之委稷之遇者饗之神明而余則爲鴈騖之需夫天之生材無隆殺之異而人之所遇有賤貴之殊

蓋聞遇震風淩雨然後知廈屋之庇深涉窮厓寒谷然後知陽春之惠博故亂不極則治不形思不甚則感不渥

蓋聞浴不必江湖要之洗垢仕不必崇峻要之行志故下惠𨿽介不卑於小官仲尼𨿽聖不嫌於會計

蓋聞天下固有破碎之經人心則無不完之理故虫鳴股躍未必非舜之韶樂而品異物殊焉知非旦之周禮

蓋聞喣喣之惠可言也而至仁難名孑孑之義可知也而大徳難諭故子不謝恩於父母物不荷施於天地

蓋聞發不足失髢則羞趾不足失屨則憂是以內重者外輕見大者日休

○馮時可

擬連珠十二首

△擬連珠十二首

臣聞以繬緣繬則察色者莫識其美以水濟水則知味者不能爲食是故大明之詠稱殷以儆周至言之書借秦而惕漢

臣聞神之所恫𨿽貴不享天之所開𨿽賤不遺是以王子投瓊河伯返而化石雅奴祝鐵山靈佑而成刀

臣聞善惡所觸遇變莫回緣業旣深延刼不解是以鵠蒼銜卵以開國仁感而沒爲黃龍巴子射女以臨夷威殫而終爲白虎

臣聞吹笙於堂小和弛而大巢孤登車於陁隻輪缺而滿載危是以一壬當路而掩玉燭之光匹佞操衡而毀金甌之固

臣聞烏啄牧靡而解毒裊食桑椹而革音金潾象渚導之則禮樂之鄕靑羌羽民馴之則鄒魯之俗是以王者不介鱗夫四裔聖人常袵席乎八荒

臣聞理表之議拘儒所駭域外之觀精識所朗是以戰國爭彊於蝸角則鄒子漫說九瀛末世競利於刀錐則佛氏廣稱三界

臣聞數範乎神卽八紘而可見幾藏乎寂𨿽五步而莫窺是以推形察影日月昭於表下偏聽獨任胡越判於舟中

臣聞蒼靈回春萬卉不謝其榮屏翳施雨百谷寧懷其潤是以帝堯之力何有孔子之聖莫知

臣聞艸有莘有蘲合服之則壽而獨食則戕生言有甘有苦並察之則明而偏聽則召亂是以聖王旁資乎瞽史賢佐兼訪於蒭蕘

臣聞以身率物必唱髙而和廣以人動天惟精至而神通故永嘆於隆墀則聲盈遠壑齋心於闇室則衷格昊蒼是以王者本大猷以頒渙汗聖人執玄徳以爲明禋

臣聞附黃鵠之翼者或失路於衝颷探神蛇之珠者常殞身於毒霧是以炎門借箸平原繇玆召殃權館飛纓越石以斯蒙詬

臣聞柔木荏苒有緡絲之能巖鼓闛鞳無應節之響是以優旃漆城聽捷於太室之談那律瓦衣諭精於上林之諷

皇明文徵卷三十五

●皇明文徵卷三十六

晉江何喬遠穉孝選

讀﹝子史文集﹞

考﹝律曆聖系﹞

辯一﹝天地經文一﹞

◆讀﹝子史文集﹞

○子史

章懋

王世貞

△章懋

讀王章傳

讀王章傳

秉史筆者當以是非論不當以成敗論以成敗論人天下無全人矣成帝時大將軍王鳳以帝舅擅權用事京兆尹王辛言鳳誣罔不忠不可任用宜更選忠賢成帝悅其言而不能用遂爲鳳所陷以死班孟堅譏章不量輕重然則循默充位全軀保妻子之臣乃爲能量輕重者乎當是時五侯驕僣並作威福尙書九卿州牧郡守皆出門下大臣則奴顏婢膝如張禹孔光小臣則諛心佞舌如杜欽谷永朋黨比周天下之勢駸駸入於王氏朝臣自宗室劉向之外無一人爲漢忠謀者況王章繇諫大夫遷司隸挍尉爲京兆尹居重任享厚祿固非位卑而言髙者矣召見延問輒辟左右上寤曰非京兆尹直言朕不聞社稷計則章與成帝亦非交淺言深者矣如是之言似不爲過盡忠於君不幸見殺是亦命而巳耳顧何咎其不量輕重耶孟堅如惜其死第曰危邦不入亂邦不居可矣夫旣委質事人盡忠乃其職也今必以爲不量輕重獨非排死節否忠直者乎設使成帝能用章言抑外戚之與政求忠賢以自輔則漢室終無新都之禍作漢史者必將美章之功而稱其言之當矣豈有不量輕重之譏也嗚呼成敗論人如此古之所謂良史者果若是耶

△王世貞

讀元史

讀莊子

讀元史

余嘗怪晉世匈奴鮮卑羯氐羌以至索頭之虜更疊而入爲主其割中國十之六七耳然往往襲華號變夷禮多足稱者蓋至孝文而其俗彬如也豈其先嘗雜處中國有所覬慕於志耶宋亡而薄海內外鮮有不爲元者顧其君臣日齗齗焉思以其教而易中國之俗省臺院寺諸路之長非其人不用也進禦之文非其書不覽也名號之錫非其語不爲美也天子冬而大都夏而上都上都漠北也其葬亦漠北視中國之地若甌脫焉不得巳而居之於中國之民若贅疣焉不得巳而治之又若六畜焉食其肉而寢處其皮以供吾嗜而巳於乎不亦天地之至變不幸者哉然所謂匈奴鮮卑羯氐羌索虜者其人浸淫而忘其故矣是以一易世而輒盡元惟不忘其故是以易世之後僅能驅而置之大鹵之外若飛鳥之就林而巨鱗之還壑也元所以迄今不絕哉金之有完顏雍也猶之乎漢文景也嘗怒太子盡用華服曰易世其衰矣是元之筴也

讀莊子

蘇氏子欲去讓王說劍盜跖漁父四章而以列子前後之續也無所據特以盜跖漁父之排孔子甚而欲去之夫內外雜篇何嘗不排孔子也其排婉而深不若盜跖漁父之直而淺也然而吾於蘇氏取焉所以取者何以莊子之文得之也凡莊子之爲文其宏放馳逐縱而不可羈其辭髙妙而有深味然托名多怪詭而轉句或晦棘而難解其下字或奧僻而不可識今是四章獨讓王猶近之而太疑於正而是三章者故甚顯暢而膚淺其法類若禮經之所謂樂記儒行者意必莊子之徒托而爲之者也韓愈作讀墨而謂子夏之後流而爲莊亦無所據而王安石引之吾以爲不必自子夏氏若莊子者蓋嘗受業於孔子之門而有得者也何以知其然也凡莊子之所談如君臣父子之大戒天機嗜欲之深淺六經之用聖人之論議皆精切而爾雅卽田子方荀卿之所不能及特不若其治老子之深蓋遊於吾聖教而中畔之者也太史公謂申韓之學出於老子故與之同傳唐人祖老子而離之吾以太史公信也夫所謂學不必其盡學也得一語而守之曰嗇曰儉曰國之利器不可以示人曰將欲取之必固與之此申韓氏之所實也若莊子則無是也太史公又謂莊子梁惠王齊宣王時人審爾柰何不使與孟子見而一相究詰也莊子非告子夷之比也其鬭必若涿鹿彭城之戰天地爲之蕩而不寧日月爲之晦而不辯夫莊子敗則逃之無何有之鄕而巳然而不怒也孟子不敗也敗則怒

○文集

章懋

黃仲昭

郭棐

△章懋

讀蘇集

讀蘇集

吾始讀東坡制科策及進策諸篇見其有更張百度之志有賈太傅流涕漢庭之風縱橫气習尙未盡除其所以異於臨川者幾希及觀其上神宗萬言書時政書及代張方平諫用兵等書憂深思遠忠厚懇惻思與天下休息之意藹藹然溢於言外然後見公之學識議論非復少年之比豈其忝創王氏之失而攺之乎抑亦經歷世故之熟而所造愈深乎所謂更一事者長一智公其有焉有天下國家者輕棄老成人而遽使不經事少年爲之其能不敗乃公事也耶

△黃仲昭

讀歐陽集

讀歐陽集

歐陽文忠公平日行巳立朝光明正大槪可於文章見之不容妄置喙其間矣然予嘗讀其文而有所感焉公立朝時於王安石呂惠卿皆嘗有所論薦其於安石則稱其徳行文學爲眾所推守道安貧剛而不屈宜置之臺諫其於惠卿則稱其才識明敏文藝優長好古飭躬爲人端雅宜置之館閣夷考其行安石學術不純於道絕無所見其設心措事無一不入於邪又自以爲是而穿鑿附會以文之則其不得爲君子彰彰明矣惠卿專事脂韋阿附權寵又小人之尢者也及其相繼得政則皆以姦邪誤國視公之所論薦者不啻燻蕕冰炭之不相合予於是有以見夫小人惑人之深𨿽光明正大之士有不能免也夫以光明正大如公者尙爲其所惑如此況未能如公者邪嗚呼後世有志於爲國薦賢者可不愼哉

△郭棐

讀洹詞

讀洹詞

崔后渠作四貞祠記云往之可言不獨四貞自閹人谷大用八人思蠱君以極其欲而燕遊啟八人又進劉瑾使懾廷論而士禍慘當瑾時酷烈如焚怨韓司徒李夢陽刺骨矣眾謂其必死也而免何塘之長揖知縣王勛之不賂也而見重瑾敗而永繼永敗而寧彬繼命亂至矣劉少傅之避位傳尙書之抗奏寧濠叛矣胡世寧曹琥之持法孫燧許逵之死義故扞辱之女可觀性秉節之臣可觀學予讀其文慷慨三復深嘆正徳中士气掃地猶幸有諸公大節磊落如此詎非一時中流砥柱哉予南海有王公名皞者是時爲刑部司務瑾坐東廠公見之獨長揖及爲江西參議寧濠橫驁公見之亦獨長揖人有知者曰是不跽東廠者肯爲藩邸屈膝耶公知濠將叛遂謝病歸嗟嗟公不屈瑾其髙風奚讓何栢齋不屈宸濠其正气又不下胡端敏而後渠未之知也故表出之

◆考﹝律曆聖系﹞

○律曆

王廷相

△王廷相

律尺考

歲差考

律尺考

古人制尺以調律累黍以定尺然隨代變易訖無定凖漢志云律本起於黃鍾之長以羊頭山秬黍中者一黍之廣度之九十黍爲黃鍾之長蓋以黍約一分九十黍九寸律也此必上古以來有所傳授故歷代因之以定律尺之度周禮考工記於案言十有二寸於鎭圭言尺有二寸又言桓圭九木是周人以十寸爲尺矣故歷代以周尺爲古尺漢有劉歆銅斛尺蔡邕銅鑰尺建武銅尺漢官尺魏杜夔尺晉父玉尺梁表景尺晉始平古銅尺汲冢玉律尺錢樂之渾儀尺隋開皇水尺官尺後魏元延明尺梁劉曜土圭尺五代王朴律準尺宋和峴尺太府布帛尺李照尺胡瑗阮逸尺繇是觀之尺隨代更律隨尺異𨿽有慕古之君出而正之終然不能歸一豈非神理難詮器數易拘耶按晉荀朂依周禮制尺謂之晉前尺與劉歆銅斛尺建正銅尺祖衝之銅尺汲冢玉律尺其度皆合隋意以其與周尺同因以挍諸代之尺田父玉尺梁表尺加朂尺七釐漢官尺加朂三分三釐始平銅尺杜夔尺加朂四分渾儀尺加朂六分四釐蔡邕銅鑰尺加朂一寸五分八釐元延明尺加朂五分八毫開皇水尺加朂一寸八分六釐劉曜土圭尺加朂一寸五分夫史臣稱朂推考百代之法術極精密及阮咸聽其所造之樂則又以鍾律聲髙樂音哀思及得始平古桐尺果長朂所造四分是豈可以朂所造獨是而諸代盡非乎宋仁宗朝詔丁度詳定鄧保信等所定律尺則以和峴之景表尺爲長王朴律凖尺比漢錢尺長二分比景表尺短四分有奇胡阮保信及李照所用太府寺布帛尺其制彌長去古彌遠不可依用乃再造景表尺上之而髙若諾卒用漢錢尺依隋書定十五尺藏於太常寺夫宋祁以胡瑗所造鍾律與古法相合隋唐以來諸儒皆不及瑗而髙若諾則以爲不可依用然則鍾律尺度之中將何所據而爲定依乎夫器有形而易拘者也聲無形而難調者也以爲挍黍則黍有大小之異累有長廣之殊黍不可盡信矣以爲定於人之聲則喉有長短之不齊音有淸濁之各異聲不可以盡依矣故歷代以來尺之長短杳無定凖樂之髙下茫無定聲擬議之紛紜率莫能決嗟乎形質難均物情自然是以聖人制度立法存其大槪要在聰明察之爾今之制律者必曰累黍定尺固無恰好符契之妙若曰棄黍爲尺亦無特契之理予謂先守累黍之法以爲律尺大分資藉之地後參古人耳聽心會之�以爲考聲命尺之本庶幾所謂元聲者必於此而得之不然止據區區累黍之法以爲定尺之要恐未免毫釐之差遂至千里之謬又何望夫夔曠之閫域也哉

歲差考

歲差法堯時冬至躔在虛一度夏至在柳十四度春分在胃十二度秋分在氐十度至唐開元大衍歷冬至日躔在斗十度夏至在井十度春分在奎七度秋分在軫十四度宋統元歷冬至在斗二度夏至在井六度春分在奎初度秋分在軫七度此歷代之歷可驗者如此然𨿽有進退其度不出一捨前後蓋天運星行動體也未免或前或卻小有不齊歷家步算乃死法耳安得與天相符故曰歲差後世隨時占候修攺求與天合又不得不然也漢自鄧平攺歷之後洛下閎謂八百年當差一度當時史官考諸上古中星知大初歷巳差五度而閎未究蓋古之爲歷未知有歲差之法其論冬至日躔之宿一定而不移不知天日會道不得均齊余分積久度數必爽今歲之日躔在冬至者視去歲冬至之躔常有不齊之分至晉虞喜始覺其差乃以天爲天歲爲歲立差法以追其變而算之約以五十年日退一度然失之太過宋何承天倍增其數約以百年退一度而又不及至隋劉焯取二家中數以七十五年爲近之然亦未甚密至唐僧一行乃以大衍歷推之得八十三年而差一度自唐以來歷家皆宗其法【大衍法有云日躔一歲行周天度未徧而日巳至故每歲有不及之分約天一度爲三千四十分計一歲不及之分三十有六大積而至於八十三年則差三千四十分爲差一度矣】然猶未至也至元朝郭守敬算之約六十六年而差一度算巳往減一算算將來加一算而歲差始爲精密至今三百餘年臺官推演又多不合天道識者往往奏請再攺歷元以正歲差嗟乎天動物也進退盈縮未免小有不齊一定之法不可拘也劉焯取虞何二家中數定以七十五年當時善矣至唐而復差僧一行以八十三年時謂合天矣至宋元之交而復差許衡郭守敬定以六十六年當時以爲精矣至今又復有差然則一定之法顧可拘執也哉況法亦自有權宜者如定歲之法四期餘一日之數分於四期則二至之定每疑於絲忽之間須酌量以定無常凖者定日之法一日變爲九百四十畫者以气朔有不盡之數難分也每月三十日一气盈四百一十一畫二十五秒一朔虛四百四十一畫積盈虛之數以成閏故定朔必視四百四十一畫之前後以爲朓朒故定朔每疑於一畫之間要亦須酌量以定無常凖者如日月交食之法時刻分秒最爲精微及至半秒難分之處亦須酌量以定無常凖焉夫至之絲忽朔之一畫食之半秒積之歲久則皆差失不合原算矣以天道不齊之動加以歲久必差之法欲守一定之算夫安可得是故隨時考驗以求合於天此爲至當堯時冬至在虛於今豈可固執也哉

○聖系

程敏政

△程敏政

聖裔考

聖裔考

先聖之後凡嗣爵奉祀者謂之大宗子宗法在禮不可不愼重而考諸史籍則因襲之間尙有可議蓋自先聖一傳而泗水侯再傳爲沂國公沂國五傳生順仕魏以孔子後封魯國文信君蓋聖裔之受封始此順生三子長曰鮒秦封魯國文通君又爲陳王博士次曰騰爲漢長沙王太傅次曰樹而鮒騰之後分爲兩宗鮒六世生何齊成帝時梅福上書言孔子殷人宜封其後以奉湯祀遂封何齊爲殷紹嘉侯尋進爵爲公地滿百里此一宗也騰四世生霸元帝時賜號褒城君奉孔子祀此一宗也然則紹嘉公乃大宗褒城君乃小宗何齊生安光武時嗣爵又進封宋公爲漢賓位諸侯上霸三世生均平帝元始初進封褒成侯均再世生損和帝永光中徙封褒尊侯至獻帝初國絕蓋兩宗至於漢亡俱失傳矣魏文帝黃初中復求先聖之後得議郎羨賜爵宗聖侯傳再世生震晉武帝太始初攺封奉聖亭侯震再世生懿隨元帝南渡居會稽孔氏自此復分南北兩宗懿生鮮宋文帝元嘉八年以罪奪爵十九年以隱之嗣隱之復以子不道失爵二十八年以惠云嗣又以重疾失爵孝武大明二年以邁嗣邁傳其子莽亦以罪失爵此南宗也後魏時求先聖之後得二十七世孫乘以爲崇聖大夫孝文太和中攺封其子珍爲崇聖侯珍三世生渠北齊文宣帝攺封恭聖侯入後周宣帝進封鄒國公渠再世生嗣哲隋煬帝時攺封紹聖侯此北宗也然則從元帝南渡者爲大宗受北魏所封者爲小宗南北兩宗至於隋亡又並失傳矣唐太宗貞觀十一年始得先聖之後徳倫賜爵褒聖侯徳倫再世生燧之玄宗開元中進封文宣公傳七世生光遭五季之亂失爵爲泗水令有灑掃戶孔未欲冒襲封盡殺諸孔氏光妻生子仁玉方九月遂祕養之後周時乃得嗣爵入宋而卒至太平興國中復召仁玉之子宜嗣封宜再世生聖佑無子以弟宗願嗣仁宗嘉佑中以祖謚不可加後人攺封衍聖公宗願傳若蒙哲宗元佑初攺封奉聖公若蒙坐事廢以弟若愚嗣復爲衍聖公若愚傳其子端友從髙宗南渡居衢州孔氏自此又分南北兩宗端友傳四世生洙以宋亡失爵此南宗也僞齊劉豫自濟南僣位得先聖四十九孫璠賜爵衍聖公豫廢金因久璠三傳生元措金末崔立作亂降元遂並俘元措以去此北宗也然則從髙宗南渡者爲大宗受劉豫所封者爲小宗矣元措入元而卒無子乃召洙俾嗣爵固讓歸衢州仁宗延佑四年召中書定議先聖五十三世孫當嗣封者遂得元棤宗人思晦以聞思晦受爵以卒因子貴追封魯郡公蓋今之爲大宗子者皆思晦之後矣夫宗禮先生之所制蓋以正天下之大倫而絕爭端者也先聖定禮樂以爲萬世法而況其後人奉世祀可不愼乎夫以魏唐之初其所封者史旣不載其世次而凡在北宗者又皆出於一時之訪求乃以之當大宗子之責亦異乎先聖之禮矣必不得巳則南宗猶爲近之蓋南宗出於當時嗣爵之人而北宗則其疏且遠者或乃以去宗國爲南宗之罪以守林廟爲北宗之賢則又有大不然者焉以史考之凡出於北宗者實皆逃難四出流落民間非眞有仗義守禮之必效死而不去者也然則取此去彼又豈大公至正之道哉矧北宗祖璠始受逆豫之命而終於胡元之朝所謂因襲之間尙有可議者凡以此而巳作聖裔考

◆辯一﹝天地經文一﹞

○天地

李元陽

楊愼

鄒守愚

△李元陽

黑水辯

黑水辯

禹貢黑水西河惟雍州華陽黑水惟梁州又曰禹導黑水至於三危入於南海傳論紛紛或謂其源出某山流徑某地或謂其跨河而南流或疑其世遠而湮涸或謂三危在今麗江或謂竄三苗不應復在南夷之地此皆出於臆度不足爲據愚之所據知有經文而巳夫黑水之源固不可窮而入南海之水則可數也夫隴蜀無入南海之水惟今滇之闌倉江潞江二水皆繇土蕃西北來蓋與雍州相連但不知果出張掖地否水勢並洶湧皆入南海是豈所謂黑水者乎然潞江西南趨蜿蜒緬中內外皆夷其於梁州之境若不相屬惟闌倉繇西北迆邐向東南徘徊雲南郡縣之界至交址入海今水內皆爲漢人水外卽爲夷緬則禹之所導於分別梁州界者惟闌倉江足以當之孟津之會曰髳人【在北勝】濮人【在順寧】以今考之皆在闌倉江內則闌倉江之爲黑水無疑矣地裏志謂南中山曰昆彌水曰洛山海經曰洱水西流入於洛故闌倉江又名洛水言脈絡分明也元史至元八年大理勸農官張立道使交址並黑水跨雲南以至其國觀此則闌倉江之爲黑水益章章明矣若三危山卽不在麗江當亦不遠古今山川之名因革不可紀極夫不可移者山川之迹也隨時異稱者山川之名也不據不可移之迹而據易變之名亦末矣大都爲論傳者未嘗知三省地形但謂隴在蜀之北蜀在滇之東北而禹貢言黑水爲梁雍二州之界又入南海故不得不疑其跨河知跨河非理又不得不疑其湮涸曾不知隴蜀滇三省鼎足而立隴則西南斜長入蜀滇則西北斜長近隴蜀則尖長入滇隴之間正如三足旛然黑水之源正在旛頭故雍以黑水爲西界對西河而言也梁以黑水爲南界對華陽而言也蓋各舉兩端若曰西河在雍東黑水在雍西華山在梁北黑水在梁南云爾故曰梁州可移而華陽黑水之梁不可移也

△楊愼

息壤辯

息壤辯

山海經云鯀竊帝之息壤以堙洪水羅泌作路史發揮求其說而不得乃云楚有地名息壤其土能長若人之贅疣然是瞇而道也按許叔重說文解字云壤柔土也書曰咸則三壤孔安國云無塊曰壤九章算術云穿地四爲壤五爲堅三壤是息土和緩之名周禮地官十三壤注壤赤土以萬物自生則言土土吐也以人所耕樹萟則曰壤土堅而壤濡前漢書鄒陽傳注梁益間所愛謂其肥盛曰壤又堯時有擊壤歌耕者拔其陳根擊其堅塊也又漢令解衣而耕曰襄壤字從襄蓋耕治之土也宋楊億當制與遼國書云鄰壤交歡太宗以嫌於糞壤朽壤易作境字以上數交証之壤字之意明矣山海經所云鯀竊帝之息壤蓋指桑土稻田可以生息故曰息壤土田皆君所授於民故曰帝之息壤鯀之治水不順水性而力與水爭決耕桑之畎畝以堙淫潦之洪流故曰竊帝之息壤以堙洪水其義豈不昭矣哉古書傳之言本自明且昭而解者翳且晦此類多矣

△鄒守愚

月光辯

月光辯

或問月無光之說信乎余曰非也日有日之光月有月之光星有星之光此之謂三光譬之天地然天之不可爲地猶地之不可爲天也余聞之易曰日月之道貞明者也又曰懸象著明莫大乎日月書曰哉生明旁死魄禮曰天秉陽垂日星地秉陰竅於山川播五行於四時和而後月生也是以三五而盈三五而闕又曰日大明生於東月生於西繇此觀之聖人未之或言也夫日者實也火之精也眾陽之宗也月者闕也滿則缺也金之精也眾陰之宗也日以袒明月以夜明猶之雨行於夏雷收於冬蓋天地之气使然不可使易也故曰晦灰也朔蘇也弦半也望滿也月之气也余嘗夜夜候之遇灰則其光盡斂之以至於無其狀若死然遇蘇則其光𨿽止於鉤而全體章章以含其象至其光稍發而就盈則又不可得而見也故曰月三日而成�八日而成光此與易書禮所載何以異邪余求其故起於京房之易說乃曰月與星至陰也有形無光日照之乃光如鏡照日而有影見於乎此蓋以神其災異之言本以儆戒人君不欲以政柄下移而後世遂宗之眞若以月爲無光者何其誣之甚也楚詞曰夜光何徳死而又育然則自京房以前未有也

○經文一

王禕

胡翰

△王禕

洛書辯

洛書辯

洛書非洪範也昔箕子之告武王曰我聞在昔鯀堙洪水汨陳其五行帝乃震怒不畀洪範九疇彜倫攸斁鯀則殛死禹乃嗣興天乃錫禹洪範九疇彜倫攸敍初不言洪範爲洛書也孔子之系易曰河出圖洛出書聖人則之未始以洛書爲洪範也蓋分圖書爲易範而以洪範九疇合洛書則自漢儒子安國劉向歆諸儒始其說以謂河圖者伏羲氏王天下龍馬出河負圖其背其數十遂則其文以畫八卦洛書者禹治水時神龜出洛負文其背其數九禹因而第之以定九疇後世儒者以爲九疇帝王之大法而洛書聖言也遂皆信之而莫或辧其非然孰知河圖洛書者皆伏羲之所以作易而洪範九疇則禹之所自敍而非洛書也自今觀之以洛書爲洪範其不可信者六夫其以河圖爲十者卽天一至地十也洛書爲九者卽初一至次九也且河圖之十不徒曰自一至十而巳天一生水地六成之水之位在北故一與六皆居北以水生成於其位也地二生火而天七成之故二與七皆居南以火生成於其位也以至東西中之爲木金土無不皆然至論其數則一三五七九凡二十五天數也皆白文爲陽爲奇二四六八十凡三十地數也皆黑文而爲陰爲偶此其陰陽之理奇偶之數生成之位推驗之於易無不合者其謂之易宜也若洛書之爲洪範則於義也何居不過以其數之九而巳然一以白文而在下者指爲五行則五行豈有陽與奇之義乎二以黑文而在左肩者指爲五事則五事豈有陰與偶之義乎八政皇極稽疑福極烏在其爲陽與奇五紀三徳庶徵烏在其爲陰與偶乎又其爲陽與奇之數二十有五爲陰與偶之數二十通爲四十有五則其於九疇何取焉是故陰陽奇偶之數洪範無是也而徒指其名數之九以爲九疇則洛書之爲洛書直而列之曰一二三四五六七八九足矣奚必黑白而縱橫之積爲四十五而效河圖之爲乎此其不可信者一也且河圖洛書所列者數也洪範所陳者理也在天惟五行在人惟五事以五事參五行天人之合也八政者人之所以因乎天也五紀者天之所以示乎人也皇極者人君之所以建極也三徳者治之所以應變也稽疑者以人而聽於天也庶徵者推天而徵之人也福極者人感而天應之也是則九疇之自一至九所陳者三才之至理而聖人所以參贊經綸極而至於天人證應禍福之際以爲治天下之法者也其義豈在數乎豈如易之所謂天一地十者中含義數必有圖而後明可以索之無窮推之不竭乎漢儒徒見易系以河圖與洛書並言而洛書之數九遂以爲九疇耳審如是則河圖之數十也伏羲畫卦何爲止於八乎此其不可信者二也先儒有言河圖之自一至十卽洪範之五行而河圖五十有五之數乃九疇之子目夫河圖固五行之數而五行特九疇之一耳信如斯則是復有八河圖而後九疇乃備也若九疇之子目𨿽合河圖五十有五之數而洛書之數乃止於四十有五使以洛書爲九疇則其子目巳缺其十矣本圖之數不能足而待他圖以足之則造化之示人者不亦旣疏且遠乎而況九疇言理不言數故皇極之一不爲少庶徵之十不爲多三徳之三不爲細福極之十一不爲巨今乃類而數之而幸其偶合五十有五之數使皇極儕於庶徵之恆暘恆雨六極之憂貧惡弱而亦備一數之列不其不倫之甚乎且其數惟五十有五而於陰陽奇偶辺位將安取義乎此其不可信者三也班固五行志舉劉歆之說以初一曰五行至威用六極六十三字爲洛書之本文以本文爲禹之所敍則可以爲龜之所負而列於背者則不可夫旣有是六十五字則九疇之理與其次序亦巳燦然明白矣豈復有白文二十五黑文二十而爲戴履左右肩足之形乎使旣有是六十五字而又有是四十五數並列於龜背則其爲贅疣不亦甚乎此其不可信者四也且箕子之陳九疇首以鯀堙洪水發之者誠以九疇首五行而五行首於水水未平則三才皆不得其位此彜倫之所爲斁也水旣治則天地繇之而立生民繇之而安政化繇之而成而後九疇可得而施此彜倫所爲敍也彜倫之敍卽九疇之敍者也蓋洪範九疇原出於天鯀逆水性淚【闕一葉】但言圖書出於河洛而巳豈嘗言龜龍之事乎又烏有所謂九篇六篇者乎孔安國至謂天與禹神龜負文而出誠怪妄也矣人神接對手筆燦然者寇謙之王欽若之天書也豈所以言聖經乎此其不可信者六也然則洛書果何爲者也曰河圖洛書皆天地自然之數而聖人取之以作易者也於洪範何與焉羣言淆亂質諸聖而止河出圖洛出書聖則之者非聖人之言歟吾以聖人之言而斷聖人之經其有弗信者歟劉牧氏嘗言河圖洛書同出於伏羲之世而河南程子亦謂聖人見河圖洛書而畫八卦吾是以知孔安國劉向歆父子班固鄭康成之徒以爲河圖授羲洛書錫禹者皆非也或曰河圖之數卽所謂天一至地十者固也洛書之數其果何所徵乎曰洛書之數其亦不出於是矣是故朱子於易啟蒙蓋詳言之其言曰河圖以五生數合五成數而同處其方蓋揭其全以示人而道其常數之體也洛書以五奇數統四偶數而各居其所蓋主於陽以統陰以肇其變數之用也中爲主而外爲客故河圖以生居中而成居外正爲君而側爲臣故洛書以奇居正而偶居側此朱子之說也而吾以謂洛書之奇偶相對卽河圖之數散而未合者也河圖之生成相配卽洛書之數合而有屬者也二者蓋名異而實同也謂之實同者蓋皆本於天一至地十之數謂之名異者河圖之十洛書之九其指各有在也是故自一至五者五行也自六至九者四象也而四象卽水火金木也土爲分旺故不言老少而五之外無十此洛書所以止於九也論其方位則一爲太陽之位九爲太陽之數故一與九對也二爲少陰之位八爲少陰之數故二與八對也三爲少陽之位七爲少陽之數故三與七對也四爲太陰之位六爲太陰之數故四與六對也是則以洛書之數而論易其陰陽之理奇偶之數方位之所若合符節𨿽系辭未嘗明言然卽是而推之如指諸掌矣朱子亦嘗言洛書者聖人所以作八卦而復曰九疇並出焉則猶不能不惑於漢儒經緯表裏之說故也嗚呼事有出於聖經明白可信而後世弗之信而顧信漢儒傅會之說其甚者蓋莫如以洛書爲洪範矣吾故曰洛書非範也河圖洛書皆天地自然之數而聖人取之以作易者也

△胡翰

犧尊辧

犧尊辧

禮有犧尊卽獻尊也司団彜曰其朝踐用兩獻尊其再獻用兩象尊鄭氏讀獻爲犧又音犧爲摩莎之莎非也獻舉其事犧言其象其爲尊一而巳以其尊之一而謂其音亦同不可也犧尊與象尊相須鄭氏謂犧尊飭以翡翠象尊以象鳯凰其說亦非也蓋犧尊爲牛形象尊爲象形皆周尊也王肅云犧象之尊全刻牛象之形鑿背爲尊宋劉杳言古者犧尊彜尊皆刻木爲鳥獸鑿頂及背以出納酒二家之言近之而杳又云魯郡地中得大夫子尾送女器有尊作犧牛形晉永嘉中靑州盜發齊景公冡獲二尊狀類牛象意者古之遺制也苟以爲刻木安能久置地中不壞或謂犧尊畫牛象尊畫像亦以木耳非古之遺制也蓋二尊皆以銅爲之其取義皆以牛象而得名犧尊爲犧形象尊爲象形則犧當讀爲羲獻當讀如憲各如其字之本音可也獻舉其事犧言其象不害其爲器之一也觀於閟宮之詩朱子不取毛氏沙飾之義而今又取鄭氏摩挲之音豈非過乎況杳之言足以證肅之說有足信乎宋皇佑中得著地無足名著尊其器有脰名壺尊可也著地無足名著尊可也未能必其主名及黃長睿見之始定爲著尊以爲尊皆有脰惟其苶足而著地則禮之明堂位所謂啇尊曰著者是也後有若長者安知不以餘言爲然乎余故具著於此以見名物度數在先王時不過有司之事降及後世𨿽學者不得而盡考焉則夫斯禮之失也久矣

皇明文徵卷三十六

●皇明文徵卷三十七

晉江何喬遠穉孝選

辯二﹝經文二子史﹞

解﹝天文經文宴飲物類﹞

◆辯二﹝經文二子史﹞

○經文二

周洪謨

楊愼

黃佐

△周洪謨

周正辯

周正辯

或問南臯子曰唐虞夏后皆以建寅爲歲首今之歷是也周人以建子爲歲首是以子月爲正月乎曰歲首云者言攺元始於此月是以此月爲正朔非以此月爲正月也曰正朔正月有以異乎曰正之爲言端也端之爲言始也正朔者十二朔之首史官紀年之所始也正月者十二月之首歷官紀年之所始也或曰正者長也正朔之爲苐一朔正月之爲苐一月猶長子之爲苐一子也故皆可謂之歲首前乎商之建丑也書曰惟元祀十有二月是商之正朔以十二月爲歲首而非以十二月爲正月也後乎秦之建亥也史謂秦旣並天下始攺年朝賀皆自十月朔故曰元年冬十月是秦之正朔以十月爲歲首而非以十月爲正月也繇是推之則周人之建子者以十一月爲歲首而不以十一月爲正月也後世儒者不得其義故有紛紛不決之論漢孔安國鄭康成則謂周人攺時與月宋程伊川胡安國則謂周人攺月而不攺時獨九峯蔡氏謂不攺時亦不攺月至於元儒吳仲迂陳定宇張敷言史伯浚吳淵穎汪克寬輩則又遠宗漢儒之謬而力詆蔡氏之說謂以言書則爲可從以言春秋則不可從於乎四時之序千萬古不可易而乃紛更錯亂以冬爲春以春爲夏以夏爲秋以秋爲冬位隨序遷名與實悖𨿽庸夫騃子且知其不可而謂聖人平秩四時奉天道以爲政者乃如是乎予懼學者惑其言未有不誣聖經以亂先王之法者矣故以易詩書周禮春秋論語孟子及汲冡周書史記漢書可以證諸儒論辯之失者參考而詳列於左云

△楊愼

魯之郊禘辯

魯之郊禘辯

程子曰周公之功固大矣然皆臣子之分所當爲魯安得獨用天子之禮樂哉成王之賜伯禽之受皆非也予讀其言𨿽愛其辭之嚴義之正而未嘗不病其考究之不精也魯之僣天子禮樂魯之末造非成王伯禽之爲也昔者成王命君陳拳拳以遵周公之猷訓爲言猷訓之大無大於上下之分豈其命伯禽而首廢之哉此以理而斷其事之無也以孔子之言考之論語載子入太廟每事問子聞之曰是禮也中庸載孔子之言曰郊社之禮所以事上帝也宗廟之禮所以事乎其先也明乎郊社之禮禘嘗之義治國其如視諸掌乎此二言者微言以見其義也又恐當時之不諭也故又曰禘自旣灌而往者吾不欲觀之矣或問禘之說子曰不知也知其說者之於天下也其如示諸斯乎指其掌亦旣十露一二矣又恐後世之不諭也則又曰杞之郊也祀禹也宋之郊也祀湯也是天子之事守也魯之郊禘非禮也周公其衰矣孰有深切著明於是乎以上數言著其意而春秋魯頌著其事春秋書禘於莊公見禘之替始於閔公也書四卜郊見郊之僣始於僖公也魯頌閟宮之三章云乃命魯公俾侯於東錫之山川土田附庸言成王命伯禽以爵土耳其周公之孫莊公之子以下則詩人美僖公郊祀之事未見出於成王之所命也孔子於春秋衵郊者九始僖終哀使隱桓莊閔之世有郊奚爲而不書魯頌之頌僖正以著其僣之始耳此以春秋魯頌考之而知郊禘不出於成王之賜也且史者載事之書也以天子禮樂賜諸侯豈細事哉左氏未嘗言之公羊未嘗言之谷梁未嘗言之國語未嘗言之公羊之言田卜郊非禮也卜郊何以非禮魯郊非禮也其言卽孔子之意也隱公嘗問羽數於眾仲眾仲曰天子用八諸侯用六大夫用四士用二公從之於是初獻六羽若如八佾之賜果出成王則眾仲胡不舉以對據此則隱之世未有郊可知莊公觀齊社曹劌諫曰天子事上帝諸侯會之受命焉諸侯祭先公卿大夫佐之受事焉據此則莊公之世未有郊可知臯鼬之盟萇弘欲先蔡祝鮀述魯衛初封之寵命賜物其說魯之寵錫大輅大旗夏后氏之璜封父之繁弱土田陪惇祝宗卜史官司彜器纖悉畢舉使有天子禮樂之賜鮀也正宜借口以張大於此時而反無一言及之乎昭公曰吾何僣矣哉子家駒曰設兩觀乘大路朱幹玉戚以舞大夏八佾以舞大武此皆天子之禮也賜果出於成王子家敢面斥昭公以僣而不諱邪繇是觀之魯之僣非特郊禘而巳天子之禮樂大小皆悉用之矣周公閱來聘魯饗有昌獨形鹽而辭不敢受寗武子聘魯魯饗之賦湛露彤弓而曰其敢幹大禮二子之辭蓋惡魯之僣也以是觀之可見魯之僣尙未久故上自天子之宰下至鄰國之卿苟有識者皆疑怪遜謝而魯人並無一語及於成王之賜以自解以此知其誣矣予考呂氏春秋云魯惠公使宰請郊廟之禮於天子天子使史角往報蓋未允也此豈非明證大案哉此事而觀之襄王之出而入也尙不許晉文公之請隧平王之弱而遷也猶不允魯惠公之請郊成王之賢倍於襄王幹尙靳之而謂成王賜之晉文魯惠尙不敢輕用而謂伯禽受之有是理乎若巳賜矣巳受矣魯惠又何須復請乎或曰子之言則然矣然禮明堂位有是言也祭統有是言也詩魯頌傳有是言也噫三言者皆虛也明堂位之言魯之陋儒欲尊宗國如亡是公之聘齊烏有先王之誇楚有是言無是事也其言也不足以揚名發譽而適足以貶君自損漢儒無遠識以明堂馱入禮經而祭統之說因之魯頌之傳因之故祭統之謬駢明堂之枝指也魯頌之謬承明堂之餘竅也君子不稽經合傳而偏此之信亦固矣且明堂位之言亦自相反旣曰成王以周公有大勛勞賜魯以天子禮樂又曰成王康王賜魯重祭旣曰成王又曰康王成王旣賜康王不應復賜執此以訊如無情之獄一鞫而見其肺肝蓋自王澤之竭處士橫議謂舜臣堯或謂囚堯謂禹徳衰謂伊尹割烹要湯謂孔子居衛主癰疽瘠環南遊交辭於漂女皆厚誣聖賢自便巳私與此說之興蓋同時也幸而孟軻氏辧之孔子順辧之而成王伯禽之事旣不幸不得明者之辧而號爲大儒者方引之以解經使成王伯禽蒙首惡之名於千載予其可無辧乎古語曰三占從二今諺云四不拗六言貴從眾也經傳之明證大案其眾如此曲儒之單聞孤說其寡如彼辧是非於千載之下當何從亦其眾而巳

△黃佐

放攝辯

放攝辯

問臣之事加義也無適而非君也無所逃於天地之間莊周猶能言之伊尹周公之放攝何歟曰曲禮振書端書於君前有誅倒策側龜於君前有誅書與龜筴且然況敢放其君乎路馬必中道以足蹙路馬芻有誅齒路馬有誅路馬且然況敢攝君位乎湯之放桀也以大惡也堯老而舜攝也小授禪也太甲非有桀惡何以言放成王非若堯老何以言攝亦惟折諸聖焉而巳矣孔子曰何必髙宗古之人皆然君方諒闇身爲冢宰百官總巳以聽禮也因以訓於王焉義也太甲顚覆湯之典刑久在王宮則敗禮度矣故使之居桐密邇先王則內有所嚴憚以起其怨艾之心外有所瞻慕以成其仁義之徳是亦諒闇之訓也三年喪卅則冕服奉嗣王歸亳何放之有三王之道皆典刑所在也成王幼沖顓蒙未有所知周公思兼三王以施四事夜以繼日而坐以待旦者凡以爲成王也𨿽未堪家多難而典刑幸未至於顚覆則所以啟沃匡翼考諸三王以爲法者自不容巳也是又諒闇之訓也幼不勝冕則遲遲焉而後卽辟𨿽七年之中輔王立政未嘗一日敢踐天子之位也大何攝之有世但遽其迹庂放攝言之殊不知務引其君以當道志於仁委曲養成則二公之心也是故盡君臣之大義者莫如伊周後世霍光之於昌邑器視其君而易置之曰吾效伊尹之放也王莽之於孺子嬰斧扆南面久假不歸曰吾效周公之攝也篡弒自玆借口矣故不可以不辯

○子史

程敏政

何烱

△程敏政

宋太祖太宗授受辯

宋太祖太宗授受辯

太祖太宗授受之際所以致後世之疑者誰乎曰李燾刪潤湘山野錄而啟之陳桱附會涑水紀聞而成之不深考者以爲實然爾夫壽之所以啟之者何也曰壽爲長編以太祖顧命實錄正史不載而刪潤野錄之事附其下初意本以備闕文然野錄謂太祖太宗對飲燭影下時見太宗有不可勝之狀而燾攺不可勝爲遜避太祖下階戳雪顧太宗曰好做好做而燾攺戳雪爲戳地好做爲好爲之又加大聲二字野錄出於僧文瑩之傳聞固不足據就其中考之如所載太宗慟引羣臣環瞻聖體玉色瑩然等語則亦初無毫髮可疑之隙而燾略加刪潤遂不免有畫蛇添足之病夫燾旣刪潤之以爲正文矣而又細辦其非者何也曰實錄正史皆謂太祖有疾命內侍就建隆觀設醮而野錄以爲無疾方且登閣望气下階戳雪紀聞謂癸丑帝崩王繼恩始召晉王入宮而野錄以爲太祖壬子夜召晉王屬以後事遂宿禁中故燾反復致詰於太祖之病否太宗之出入時月之先後本以爲刪潤之地而不自知其刪潤之語未瑩反以啟後世之疑也夫枑之所以成之者何也曰桱止據燾所刪潤者書之又於好爲之下妄以巳意添俄而帝崩四字復以宋後母子托命之語系之則遂駭人之聽聞矣母子托命之語本爲王繼恩召徳芳而發出於癸丑帝崩之後而桱以屬之壬子且削去召徳芳之事而獨存此語則是不知紀聞野錄兩書之文本相抵捂彊合干一其附會比燾之刪潤抑又甚焉近世保齋宋論復指桱所書者以爲太祖太宗事之首尾不過如此則其不考又出桱下矣然則宋後召徳芳之事信乎曰正史實錄載之紀聞又出溫公事當不妄燾並疑徳芳非宋後之子則過矣徳芳在當時年最少育於宋後或爲所鐘愛皆不可知但事出於兩人所記而不同者當視其人溫公可據之人也溫公可據則文瑩可出召徳芳之事有則畱宿之事無矣或乃謂燾之刪潤蓋有意著太宗之惡姑引野錄以借口而又自破其說以避禍則臆度之大過亦恐李燾復生不肯自當耳史稱燾愽極羣書其爲長編專務廣采擇焉不精殆有所不免也或曰太宗子孫繼立故人無敢言者然南渡孝宗以後其事當無所諱亦無一人言之者何也借曰髙宗授受之懿可以蓋前人之愆故其迹益泯然元史成於歐陽玄諸公當時復何所諱又無一語及之蓋必有定論矣不然此何等大事而不加之意哉或曰太宗於太祖崩不踰年攺元宋後崩不成服廷美徳昭不得其死皆足以追證燭影之疑是又不深考之故也不踰年攺元年代常事宋乃太祖第三後長編謂其崩太宗設次發哀羣臣奉慰以後初立未嘗降詔故喪儀多所貶損百官不成服固當時禮官之過也就使因召徳芳而銜之則其事亦在太祖崩後矣廷美之死趙普爲之太宗固有不得辭其責者至於徳昭之死非出於幽囚躪逼之舉長編謂太宗育其子惟吉於禁中日侍中食凡八年始出閣詔邸第供億悉與親王埒諸王子不得階也況徳昭因他人行賞一言之憤不惜一死乃忍其父爲人所戕而噤不出一語哉就使不踰年攺元宋後崩不成服徳昭之死皆出太宗則亦未可以其後來之不善而遂逆探其有今將之心加之以無名之罪也胡一桂楊維禎梁寅之流銳欲以篡弒加之恐皆以不見李燾全書之故正猶獄宮不據人原發之案而深文巧詆鉤致其罪偶有刻吏見而喜之又從而和之此太宗之事所以不能自解於今日也或曰太祖旣欲傳弟何不使太宗正太弟之名考之九朝通略謂唐天佑以後建儲之禮不復講行至太宗立眞宗方知討論故事又五代凡當次者多領開封尹故太宗廷美相繼爲之則知太祖亦承唐末五代之習兼以年歲之未邁耳是或將有待焉而遽自意其死乎夫傳疑史法也苟無疑可存則亦何必摭拾小說彊爲之辭以滋後世無窮之惑此燾桱之罪也或又引宋朝類要載陳摶對太祖火日之說終有可疑是不知摶於太宗初入朝終身未嘗見太祖其說蓋不攻而破矣夫千載不決之論其可以懸斷者理與事耳以事言之不過如此以理言之凡古之簒弒者多出深讎急變大不得巳之謀又必假手他人然後如志未有親自操刃爲萬一僥幸之圖於大人者觀太祖於太宗如灼艾分痛與夫龍行虎步之語始終無纖芥之隙太宗何苦而爲此捨從容得位之樂而自處於危亡立至之地病狂喪心者所不肯爲凶殘絕世者所不忍爲而謂太宗爲之斷乎其不可信也矧類要野錄皆托於佛老之徒之口縱使有之亦儒者所不道而況於無乎予之所篤信者溫公紀聞之外一無取焉爾

△何烱

楊墨辯

楊墨辯

甚矣老氏之害道也百家之學實宗老氏自其有老氏也而後有楊墨也自其有老氏也而後有申韓也申韓求老氏之說而不得得其所以輕天下齊萬物之術是以敢爲刑名而不疑楊朱墨翟求老氏之說而不得各得其虛無淡泊之偏而遂倡其猖狂浮游之論是以流爲爲我兼愛而不悟太史公曰申子卑卑施於名實韓子引繩墨切事情其極慘礉少恩皆原於道徳之意夫道徳刑名之歸相去遠矣苟知刑名之原於道徳而道徳之爲刑名也則其爲我兼愛又何惑於老氏云今夫天下之人有以君臣父子之親而不相顧者舉皆歸於楊而道塗之人皆可以爲父子兄弟者舉皆歸於墨也而老氏者不爲爲我不爲兼愛獨其於君臣父子之間泛泛乎若萍浮於江湖而適相值也夫是以父不足愛而君不足忠不忠其君則不復致其身不愛其父則不復竭其力此其勢之所必至者特以老氏之道辯之而無所窮政之而無其間也故常以翕張取予之術玩弄天下而天下之人卒莫究其所歸此其所以爲異端之尢惑人與老氏之道有三曰慈曰儉曰不敢爲天下先墨子得其慈與儉故其學主於兼愛其言曰慈故能勇儉故能廣摩頂放踵有所不愛不亦勇乎墨子思以易天下也不亦廣乎然而反天下之心而天下不堪縱彼能任柰天下何哉楊子得其不敢爲天下先故其學主於爲我其言曰不敢爲天下先故能成器長拔一毛而不以利天下則天下之故不以傷其身不以長乎然而我不以一毛利人人亦不以一毛利我也𨿽欲久長不可得矣嗟乎何楊墨之不善學老氏也老氏者無所是無所非而卒歸於無有故其縱橫堅固而不可破而楊墨者是其所是非其所非故爲我者爲兼愛之所詆兼愛者爲爲我之所議其說有時而遂窮噫何老氏之譎而楊墨之愚也老氏以其全而兼二子之偏二子以其偏而失老氏之全然則老氏之不以利器示人類如此而二子者猶不免於悲絲泣岐之迷與嘗謂老氏之有楊墨猶吾夫子之有顏曾顏曾各得聖人之一體而不害其爲聖人楊墨各得老氏之一偏而遂自別於楊墨蓋聖人之道𨿽一言一行皆可以成其身而老氏之術則押闔變化反復百端不得其術不可以相用𨿽然楊子有言矣生相憐也死相捐也相憐之道勤能使佚饑能使飽寒能使溫窮能使達也相捐之道不含珠玉不服文餙不陳犧牲不設明器也此其摩頂放踵以薄治喪之遺意與墨子貴儉貴儉則不能兼愛不能兼愛則不得不復於爲我故曰逃墨必歸於楊其此之謂也世謂楊墨之學不相爲用也又謂楊宗老氏墨宗大禹故吾有是辯也以自附於太史公申韓之議

◆解﹝天文經文宴飲物類﹞

○天文

屠應埈

△屠應埈

雷解

雷解

己亥秋七月朔雷擊奉先殿右室是夕皷樓災宗伯稽古陳議請明黜大僚以勑天戒於是司寇屠公僑南宗伯呂公楠請罷詔可僉戚戚心異之以爲黜之弗若也史某氏解之曰吁夫天之赫怒以威也爲雷爲霆陰薄陽摧隱轔若巡軿訇若追颷揚電矯虩虩虺虺磅磕郁律磔薄迅越千轂駢擊萬鼛虓伐駭气漂奔殺機闞發當是時也丘崩嶽遷魑潰魍蹶凶人衷危儵忽亡魄窮奡失勇蒙卓喪力子婁罔施其精誇都莫措其疾行若負刅瘦安得穴身尠定舉面鮮恆色及究其所摧滅也則獟猂免宄逆脫疇戾廸而抵攠或轢■﹝扌暴﹞而罔慝不滔之命罔渝之理亦逸而巳矣乃或峣崋■﹝鎞﹐扌代釒﹞■﹝疒外嶲內﹞其石虯米摧折其枝故宮焚甍雋宇壞栭釋此糾彼其故何與天道恢恢當威見值逄衝則攊遇披則入固非斤斤以晳微纖纖若飭職也將臠噬慘嚙致毒所觸隱若虺蝪云爾哉今夫萬乘之怒九重之威矍矍赫赫亦猶霆雷也劇然廣運逆意則誅瑉瑜在禦當者爲奇罣脫函車之獸网漏吞舟之魚故愛之加膝憎之苴履惡之成厔■﹝炙﹞好之生翮羽慘燠爲冬春進退異虎鼠崇之則跨騰靑雲之上抑之則委塗黃泉之下朝握夕擯安論潔污猶之雨露所潤日月所臨函气者育失化者零豈云荃蕭之芳賤騶狒之美惡鸇鸞之鷙與仁哉𨿽然天不可慮道不可幾仕無常遇士有恆持峣崋不以顚石損其形虯木不以折枝毀其幹君子不以罹阨決其維是以三閭九遷而未悔孫敖旅進而弗愉展季抗亦於三公姬旦孫徳於碩膚豈其情之爾殊哉固以義爲不可離也故齊得齊失達人之極融融娛娛味道之腴遺物定志守徳之正攺玉攺裳不攺其行至人恬漠與道翺翔損華宅實時暗久彰斯非美乎且聞之舉世同好皭然莫淆愼修可願神聽不恌火齊彌光乎莫視大屈厲質乎重銷隋阿別利於糾紛新栢辧節於後凋眾庶憑朽乎株木賢哲蜚聲於寥寥二先生者獨行不懼遁世不幽覽輝千仞徳音矯矯詩曰潛𨿽伏矣亦孔之昭其斯之謂與至若堅燐於砥絲湼而錙鏤剛以折荃化爲荑違則去窮易執射時則固二先生之所譏亦非僕之所敢知也

○經文

劉基

程敏政

崔銑

△劉基

夏后氏之郊解

夏后氏之郊解

祭法曰夏后氏褅黃帝而郊鯀鯀固夏后之父也夏后之天下受於舜非受於鯀也禹不得以天下私其父夫鯀以治水績用弗成而舜殛之羽山天下咸服則鯀天下之罪人也故舜之刑非私刑也天刑也以天刑討天下之罪人天下之至公也禹旣受舜禪而升其罪人以配天是舜之殛鯀非也夫鯀之殛獲罪於天天殛之也非舜殛之也奉天討也而以鯀配天是天之殛鯀亦非也一私其父而逆於舜又逆於天天其弗享夏后氏之郊矣禹聖人也而敢爲是哉祭法之言非也然則禹之於鯀也如之何曰廟以祭之而巳矣

△程敏政

八蠟解

八蠟解

郊特牲曰天子大蠟八主先嗇而祭司嗇也祭百谷以報嗇也享農及郵表畷迎貓虎祭坊與水庸先嗇神農也主之者尊之也司嗇農官也百谷百谷之神也農先農也郵表畷田舍也貓虎驅鼠及豕坊以畜水庸以行水皆有功於田者也所謂報嗇者申上文祭百谷之義也所謂仁之至義之盡使之必報之者啟下文迎貓虎之詞也所謂土反其宅水歸其壑昆虫無作艸木歸其澤者所祝之詞也然則先嗇一司嗇二百谷三農四郵表畷五貓虎六坊七水庸八陳氏合坊庸爲一分貓虎爲二捨百谷而增昆虫誤矣王肅又分貓虎爲二𨿽去昆虫而遺百谷亦未之盡惟橫渠先生有曰百谷八也昆虫爲害者不當祭斯爲得之

△崔銑

關睢解

關睢解

毛氏之說關睢也曰憂在進賢無傷善之心美哉訓乎夫窈窕淑女徳莫茂焉君子好逑配莫宜焉然而君家之肥非獨知之致也承祀之葅非一手之辦也昌胤之術非專寵之克也𨿽然組纂之麗或傷於素容袂之良或害於貞詞思之敏或傾於哲必將躐進而儷於配急售而安於湏故周之後妃廣於求助情在得媛宗廟之荇左右流之其嬪娣之屬與能事神者於人畢宜未得而求之巳得而樂之恊彼眾善以事一人志在相夫爾忘其躬也樂乃有與爾略於色也夫公其心則合異以爲同詩曰白華菅兮白茅束兮心苟私則判戚而爲敵易曰列其夤厲燻心古帝之聖曰堯曰舜事咨嶽牧好察邇言比其化也嶽孫帝位九官讓能及乎王澤火熄爝存秦穆悔過求臣猶稱一个是則一言而治者其好善乎一言而亡者其妬才乎是關睢之義也後之說關睢者異焉曰官人槳得淑女以配君子則宮人當何屬之文王未親適妃先畜嬖禦豈太任之替於教與禮稱文王九十七而終中庸謂其末受命則文王之爲父蓋甫冠之餘也豈有聖人而乃棘於色乎或曰蓋王季之嬪或曰周公之追述道旣無徵迹又近臆不其蔽乎文徳與嗟乎理之常新隔世可推事之成陳徒步莫得今六經之文缺訛有間矣然風傳俗習裔制蝕器則近古者猶得其音塵是故君子之學識其大者闕疑整舊愼乎其易古焉爾

○宴飲

莫如忠

△莫如忠

口帀酒解

口帀酒解

余昔遊關中問酒之名則乘落爲著至是客有以口帀酒饋餘者亦關中品也余嘗而甘之何論桑落而後悔其遇之晚也口帀之義以飲名可無煩杯�斗獨卓管甕中口翕而取之時其耗挹水注焉以度贏縮水漬成酒機相灌輸飲罄而貯常盈舉數而序不亂津津乎若玄蟬之吸露無損於廉蝘鼠飲河各充其量也余喜止客及所與偕來者凡爲大賓三初延旣竣斯釀乃陳客殊饜之命嚼無算時則陪儐者或不任嚼儼然日旬餘而■﹝侃上言下﹞曰子實擇禮大賓在是匪觴之稱而口帀之褻余曰唯唯否否如子之云則孅趨鞠月氶邑盤辟雅拜而以爲容者余非不知也然酒客之貺也而敢弗供母乃使客謂余巳曰無褻而實褻之貺乎夫禮有初古刳樽抔而飲非賓禮之初耶禮則不愆奚飲之擇傅曰苟有明信潢污行潦可薦神明可羞王公而況君子合賓主之交享用玄酒以佐大烹質而有文菲不廢禮明信孰甚焉而云不可何也於是陪儐者起謝曰我過矣我過犬我乃不知亡於禮者之爲禮也微子詔之餘惡覩乎太方而以負鼎非聖飲瓢毀賢之惑終矣再拜避席而賓飲如初

○物類

王鏊

李東陽

屠應埈

△王鏊

雞鳴解

雞鳴解

王子夜讀有雞正鳴於庭家人犇告曰必殺之是不祥王子曰雞其無知乎彼鳴自鳴吾何爲驚彼止自止吾何爲喜雞其有知乎彼以告我是爲忠告不以告我是爲容默又可殺乎且彼爲不祥者誰乎雞乎抑別有物乎雞也彼區區者是何能爲別有能乎則雞可殺而彼物者可得殺乎夫鳴雞職也特非其時耳非其時而鳴不免於死非其時而言得免於罪乎𨿽然寧鳴而死不默而生爾當與靈鳥而並名

△李東陽

藻軒解

藻軒解

靑華主人建閥南輿髙居江渺構材爲亭甃石爲沼層瀾碧皺眾卉云繞擷芳潄潔名之曰藻客有過者難之曰萬匯藂茁羣植並分巨者爲梗橡秀者爲篁筠堅者爲檜栢芬者爲蘭蓀山苞水葩莫可具陳彼藻之細何足以云主人曰君子設佩聖人取物匪名則嘉惟義斯澤品不必富類不必僻泥形爲迂執象爲惑子坐聽我言藻之徳夫藻者气孕天秀根含地靈內秉柔質外敷素英不雕而華匪馞其馨順時生者爲孫命與物爲徒者爲和光寧負潔以自濯亦何心於行藏客曰可得聞邪主人曰窮海之裔荒溪之涯舟檝之所不至人迹之所不加以汗漫爲方以波濤爲家𨿽混迹於艸莽寧委情於泥沙客曰微哉善藏其用子旣出矣請言乎動主人曰或載衣襟或登筐篚滌以甘泉薦以方簋陋末迹於蒭蕘恥遺瑕於葑菲繪形則與火齊明比徳則與鑑爲軌功𨿽著而不知其勞用非奢而莫閟其美客曰韙哉君子之斐主人曰嘻物貴實用禮戒彌文弗玩其華而采其根楚佩江■﹝艸洍﹞周歌澗繁桃李薇蕨維葛與蘋匏瓜行葦列國所陳繄藻之徳於吾則均朝爾吾居夕吾爾羣匪藻吾軒亦藻吾身下雪民隱上華國勛惟夙夜是存以無負於吾軒客起再拜斂容棘吻君門巍巍曚者莫瞬君行濯濯瑕莫可捃包荒納污辭我不擯鄙人何知敢謝不敏主人不答莞爾而哂

△屠應埈

鳴楸解贈黃考功徳兆

鳴楸解贈黃考功徳兆

齊郡黃君徳兆仕於朝退耕於海野居數年太宰舉其才徵還郎中道莒城止客捨庭中空夜聞聲焉聲之所起如風飅飅迆揚羣卉枝柯相樛飄舉升降涓泉若流砉然勃郁激逸輘輷疾浪汨�截駭騎崩奔綿延抑歷翕協音巠韺疊盛更微若諧或怒恍惚靈變幽暮遘迕究若有端視不見所邑大夫晨馳而告曰是之謂楸鳴者也楸植於捨且數百歲矣曠世一口卉聲聞喤喤土人志之曰維禎祥理或晰而莫折事有微而必彰陳寶鴝而節來室木蘗而蹶張鶴鳴陰而爵縻鳳止岐而徳昌宜哲民則以興業典冊燁而垂光也海野子來以告少微生曰吁有是哉運化莫齊气感斯激應月以潮矢風而疾龍矯云翃電迅霆擊予覯夫物之感於聲也淸商奏夏木零處女嘆巍城震彤暱丰鼎雉升宮鐘應銅山傾風出囊而應嘯獸仰沐而翔廷石何憾而質隕水何蹙而淵騰虛管恊候空谷授音固無心以類致亦頑冥而兆靈吾請語子以楸鳴之徵可乎夫人之爲精也摭英韞靈委端於天體則軌曜智越垓埏故能淪格晦邃撤歷幽玄肹蠁變動微入無緣也王者循民辧政鳩虔治官裁紛釋撼匡奠以安皇皇羣辟掌之宰吏明掄周虞登賢斤鄙百度齊均四海感乂子寔哲良宅揆繩馭乃今服休采列�豕貳者咸抑皆緝緝濟濟視民若子競競繟繟位曁於理哉其或躡言�夬詭豗婄遹狂殫民厚殖背道自臧仇若秦越刈若莠稂急若束濕薪剽若振萎黃令鵂仗轂牧羊以狼上下弗卹隕越爲昌於是羣黎畢逋吁天自辜大東興謠鴻鴈矢歌舛易陰陽互暌天龢斯楸之鳴恍與爲徒也亦有憑憑俊又屹屹幹楨荒遜在野播遺弗賓容瘁楚澤名淹衡門藿藜弗給山澤長辛圭璧膚玷驊驑棄櫪窮徼終遷沒身永謫南冠伏累圜轅執戟天生若才用之不卒則亦戚栗屏怦情營气蒸俯觸艸木■﹝目勿﹞通神明淵憮瞑聽寄之斯鳴子方亮凝丞弼後先踐斗樞提衡銓迸黜蠱吏寧章化元植登曠哲甄崇逸賢景風四恊穆气不姦神之聽之福祿來延名勒洪鼎功被朱弦嗣捲阿干國雅張廣樂於鈞天斯固感楸鳴於玆夕信禎祥之不愆也

皇明文徵卷三十七

●皇明文徵卷三十八

晉江何喬遠穉孝選

問

對﹝雜對﹞

◆問

方孝孺

王世貞

○方孝孺

雜問

△雜問

天曷爲而運乎地曷爲而處乎日月降升曷爲而有寒暑乎峙者曷爲而山流者曷爲而水乎鳥曷爲而飛獸曷爲而走乎孰明而可見孰幽而不可覩乎上下千載孰不變乎四方萬里孰不異乎人何繇而出庶類乎心何繇而參天地乎有生蕓蕓奚不朽乎有爲而成孰長久乎

鹽車之下有完驥乎鞭笞之下有賢士乎蒿藋之野有麒麟乎暴戾之國有忠臣乎

投骨兩犬能無噉乎以利示民能無濫乎上之攸好下無趨乎上之攸尙下無爲乎

藝芳盈畦可以飽乎摛文充棟以明道乎

志將適楚能至趙乎志在修辭能知道乎鑿江浚河患無瀾乎道明气充患無文乎

天孕兆民猶厥子乎旣受而生奚復死乎

豈民禍天地而剪除者乃得賞乎何屠城赭邑子孫貴盛而爵號宣朗乎踐蟻轢蛙果有辜乎彼起與籍戮人如刈麻將何法以誅乎

儀秦何積所遇喜乎孟荀何薄而困辱以死乎豈聖賢豪俊天所棄乎將闒茸委瑣人所比乎道曷難行豈幽幽闇闇如漆如墨乎豈拘拘曲曲於蔓於棘乎將昭昭皎皎如日出乎坦坦朗朗如矢之直乎奚釋而弗思去而弗卽乎見珠在淵能不求乎見羊躪苖能不憂乎胡道在身棄而弗修乎私欲躪厥天而日休休乎

一子墮井父能食乎萬民顚隮天胡弗惻乎妖星異災猶咄叱乎膏露嘉禾賚酒食乎

蒼麟朱鳳果爲祥乎武宣何修而來遊翔乎天地何際華夷何限乎陰陽晝夜何反乎君子小人何性同而趍遠乎

○王世貞

人問

△人問

三皇以降倏朝而夕八紘之內匪咫伊尺無始無極曷無始無極庖羲昉聖胡弗粒蒸而血其牙以齕衡生後王佃漁噫嘻曷懲炎帝藥民而七十二毒是咀胡瞇於毒而晳於解旣有岐跗上壽胡寡蚩尢頟鐵始制五兵將共工徒搏而與祝融氏爭無懷其間俗胡以龐壽丘之子兵師營衛未嘗寧止胡以髙揖遜而靈禽是感爰與終始雪不封條是曰大平胡以盈尺而表丰登疇疹疇祥惟五日一雨以歸帝調蕩蕩懷山襄陵誰咎之繇醴泉曷淆蓮甫曷凋帝割中和以萃都君胡父頑母嚚而弟象嗣均竟不得志於倫舜舉咎繇而僇共工驩兜彼嶽何人臾於帝堯而共厥朝夫旣比屋其人可封士師胡官咎繇胡庸豈其進昌言而用瘖終予擊石拊石百獸率舞將來自郊藪而育於圃旣格而舞復於何所舜尙見帝乃駢娶女而源出有熊別嫌何取象欲據之爲帝貳壻鯀自顓頊實爲王父年百五十乃產神禹胡重華旣庸而殛五世祖禹不利有苗乃振旅歸始以徳縻胡竄之三危而彼復扞之禹平水土九州島甫治而胡式其貢曰蠙蛛組璣怪石鉛松檿絲織皮畫彼瑰偉納之茅茨塗山之會王帛萬邦邦有十乘從君於行墠幕何施於何資粻益避箕山覲訟弗與胡徳之不逮而陰迹舜禹眾旣歸啟胡顏以處仲康肇位爰討羲和肘腋之命有窮治之而卽武功於它惟湯王武順天應人人所咸與胡懍誓眾曰孥戮汝桑林之禱甘霖千里胡及九載而六責始或澍而枯其後何以赫哉成湯天錫勇智表正萬邦胡虺辭之弗臧曰兼弱攻昧取亂侮亡尹五就桀其職何居將侃侃逆鱗抑嘿嘿醊漓退而於湯桀胡不疑商王曰履而胡支日名子弟甲兄癸子承親諱無所辧異亦曷勝紀泰伯虞仲以天下讓胡弗徉淸狂而跳之吳棄古公養惟後宮百有二十一月二周以象天則匪髓鑿而竭則怨是失職三終陽節任爲人父夫是以娶胡十五而有王武猶曰仲孺微子臣敵卒稱三仁武庚爲義胡以頑民而少康曷言受剖比干而囚叔父箕有命在天猶寬祖伊胡七十二諫而辛甲不殊包茅之媺化於後宮而扞彼無良彼之無良胡弗儀刑文王武旣克殷亦有箕微旣無利黃口而胡不遄歸終爲西伯誰則難之武建諸社盡東北海其土匪蕪其社安在胡有此剪刈而稱興滅舉廢田虞貪豕而迎■﹝礻昔﹞於虎豕盡而饑得人肉以脯奉體於口失不亭取大國之圻王畿百之國三其軍王六其師胡侯賦之眾而王師之微百里之邦厥賦千乘卿大夫士朝覲會聘以逮祭享胡不懸罄冡宰制國用歲杪大計吏而胡王后弗會用啟後人以侈姦費叔鮮流言周公辟之成甫髫而疑九鼎一絲而始啟金縢畢召奚爲王假有廟洋洋如蒞而胡立屍以祀之生則紊之死則戲南正司天推筴日食夫何以旅見天子而不終禮爲惑昊皇穹如富媼配之匪稷匪文而偕於祀胡弗惴非類胡弗虞神棄成王剪桐唐叔以封胡懲君之戲而遂其終萇劉興廢違天乃亡胡更祀二十而周猶贅龐胡重耳之霸而因齊之彊衛武睿聖九十五而自箴抑抑徳音胡先俟之羨而有兄祲子放鄭聲胡扶蘇舜華子衿褧裳道欲宣淫其又何懲昭王之不復滿巳及艾胡楚之不報而駝騁荒裔卒用其力以剪徐蠆管辭卿禮於平周胡外抑內外爲反坫塞門以肩諸侯將口四維而身效其尢夫子脫驂以賻館人將成乎一哀胡日慟哭而辭車於受道之回伋也爲位以哭兄妻胡自絀夫网而白不報母慈

◆對﹝雜對﹞

雜對

程敏政

黃光升

周怡

盧柟

利瑪竇

○程敏政

對佛問

△對佛問

或曰佛之道出於孔子之後故學孔子者必斥之以爲不如是不足以名儒者如使佛出孔子之世則孔子之所以處佛者何如哉將怒而斥之乎抑矜而進之乎曰此非予之所知也孟子曰仲尼不爲巳甚者夫其不爲巳甚則佛之斥與進誠有未易言者然孟子又云孔子不得中道而與之必也狂狷乎狂者進取狷者有所不爲也中庸曰道之不行也知者過之愚者不及也道之不明也賢者過之不肖者不及也佛也者其狂狷之流歟其賢知之流歟不可知也佛也者出於周之末世而至於西戎耳無聞目無見也吾意其俗必古野而其人之情未甚鑿也佛也者又其甚焉見春秋之世臣弒其君子弒其父兵戈日尋於中國而淫酗之風矢作於鄭衛齊陳王化所覃及之境於是乎有憤世疾邪之心思欲絕類離倫而立於獨者此佛之志也惡天下之貪則以一切世故爲虛幻惡天下之淫則並妻子而去之惡天下之酗則斷葷飯而以茹菜飲水爲賢惡天下之僣則巳𨿽有南面王之樂而不能一朝居也惡天下之爭則人有患難捐軀以救而不卹推此意也非所謂狂狷則所謂賢知者也佛之爲名不經見而其字見於曲禮曰獻鳥者佛其首注云佛符弗反謂捩轉其首也見於學記曰其求之也佛注云佛不順也猶孟子之所謂法家拂士也見於吉頌曰佛時仔肩注云佛弼通言正救其失而不專於順從也由是觀之則佛之得名正以其所行有矯時違俗之義是或一道也而不可爲世之通訓云爾然古者身體發膚受之父母不敢毀傷而後世有刲股以愈親之疾者得稱爲孝禮出妻使其可嫁而後世有守志不二者得稱爲節古者不仕無義而後世有髙蹈遠引者得稱爲賢禮一命不齒於族再命不齒於家而後世有敍齒不敍官者得稱爲達大夫不可徒行而後世有貴爲內史趨入裏門者得稱爲厚則佛也者其爲孔子之所進蓋不可知矣或曰先正以佛爲夷狄之教非中國之所宜者何如曰此又非予之所知也孔子蓋亦惡見周乲末世媱酗貪亂而欲居九夷矣欲桴於海矣使佛獲見孔子孔子必與之矜其志而抑其迥進其所不及不可知也或曰佛也者無父無君之教而中國襲之此中國之所以不治也曰此又非予之所知也孟子曰聖人百世之師伯夷柳下惠是也而又曰伯夷隘柳下惠不恭隘與不恭君子不由也意以二聖人之淸惠不免於過則學之者其流獘至此極耳豈二聖人之罪哉彼佛也者固矯枉過直之士其流獘則有所不免矣然亦豈佛之罪哉且春秋之世未有佛而簒弒爲甚自漢以後始有佛而簒弒不加於前也以是爲佛之罪亦厚誣矣或曰梁武好佛而亡其國是其驗也曰此又非予之所知也凡爲人上者有所好樂而不得其正皆有亡國之理自桀紂以下不可數也而豈專於佛哉矧佛惡亂而梁武乃簒齊之國家佛好生而梁武乃殺齊之宗室佛喜善人而梁武乃用朱異佛惡凶惡而梁武乃納侯景則其平日之所以致禮於佛者止足爲佞耳惡知佛之可好哉或曰佛之先�可恕也而學佛者多無籍不才之子乃使雜揉於中國非計之得也曰此又非予之所知也春秋之法中國而夷狄則夷狄之夷狄而中國則中國之此不易之論也彼學佛者其善惡固與齊民相等善者存之而不善者去之法之正也今天下之人其爲不善者不少也輕於自恕而一切歸咎於佛欲盡去其種類是惡垢而並薙其發惡莠而並揠其苖也古之聖王必使天下後世無一物不獲其所其效至於艸木鳥獸咸若故有自蠻貊而來歸者尢矜卹之況佛之徙處於中國也久不純於夷也而矜斥之以自署爲儒亦不仁矣或曰先正嘗病學佛者之髠也緇也奉佛之居室太麗也以爲勿髠勿緇而廬其居則其教可漸隳也曰此又非予之所知也古有三年無攺於父之道者孔子以爲孝爲楚囚南冠而不易者君子以爲忠父肯堂子肯構者皆見稱於先王之世佛之去今千餘年矣爲其徒者奉其師飾其居守其法而不變則其立教之嚴明與受教之堅定固世之難也詩云他山之石可以攻玉則存其徒以勵吾人亦無所不可也或曰先正嘗言釋氏更不分善惡𨿽殺人之賊能一呼佛便可免罪是佛者乃誨盜之首也曰此又非予之所知也聖人不貴無過而貴能攺孟子曰西子蒙不潔人皆掩鼻而過之𨿽有惡人齋戒沐浴可以祀上帝此儒者之教也若佛之心何以異此或曰佛之心固善矣若其所謂降妖邪伏猛獸致晴雨與夫建齋救度設像奉神則惑世誣民之甚者曰此又非予之所知周禮方相氏帥百隸而時儺則以之�室而驅疫大喪則以之系壙而驅方良此降妖邪之說也壺涿氏掌取水虫以牡橭牛貫象齒而沈之則其神死淵爲陵神謂龍罔象之屬而三代皆有豢龍氏此伏猛獸之說也太祝掌事鬼神曰祫禜以除凶荒禱水旱司巫掌羣巫之政令國大旱則率而舞雩此致晴雨之說也小祝掌禳禱以祈福祥遠罪疹而素問亦曰上古之醫祝繇而巳此建齋救度之說也是數者在先王之世皆掌於官府降及後世官失其守而佛猶能之則古之遺法未泯也故曰禮失則求諸野又曰儒者恥一事不知而中國乃獨以是詆佛爲妄亦不考之過也古者祭必用人爲屍而其流至於以人殉葬佛也者最號慈仁則固不能無過中者故其祭祀之屍率以土木之偶代之蓋有愛禮存羊之意焉若非後世之直以木主而廢屍也或曰釋經言佛乃丈六金身又有得古骸者其脛與齒比常人特大故有佛國佛牙之說是其誕而不可信者曰此又非予之所知也左氏載鄋瞞一族以爲防風氏之後卽禹之所誅者其身廣九畝其長三丈骨節專車其後裔有僑如者爲魯所獲埋其首於魯郭門有榮如者爲齊所獲埋其首於周首之北門杜預曰骨節非常恐後世怪之故詳記其處也榮如以魯成十六年死而其兄焚如至宣十五年猶在計其年當百有三歲矣其當生之年尙未在數則其形骨之大壽年之永在古以爲常而在今以爲異者尙多也豈止佛而巳哉或曰佛有天堂地獄閻羅夜又金光之說而達摩西來又倡爲之禪是則不可不斥也曰此又非予之所知也予嘗考之佛之國在極西之境其所居謂之天堂猶後世天朝天闕之云其犯罪者皆掘地爲居室而處之謂之地獄南宋主子業囚其諸王爲地牢亦此類也其法有剉燒春磨之刑如書所載九黎三苖之爲者閻羅則後世之刑官金剛則後世之衛士也皆其番國處生人之制而學佛者不察謂皆施於巳死者則轉相傳流而非佛教之也所謂夜又羅剎鬼國者皆其地之土名其地去中國旣遠風化不及故其所生亦多異狀無復人類如史所載狗國及羅施鬼國者可考也而世之人乃欲以耳目可及者懸斷其有無多見其不智矣達摩之所謂禪乃其國之人士所撰次略如後世諸子百家類書文集之屬其間精粗純駁𨿽大儒君子亦有所不免也況今之學者於孔子之道亦不能無出口入耳之獘而又何暇於禪此亦不足憂矣或曰先正嘗言人之斥佛者皆掠其粗以角其精據其外以攻其內而不能辧其似是之非此佛之教所以愈熾而儒之道所以不明也曰此尢非予之所知也孔子曰民可使由之不可使知之又曰仁者見之謂之仁知者見之謂之知不彊人之所不能也聖門教不躐等性與天道之說子貢以下皆所未聞於大儒君子往往原心於眇忽析理於豪芒而與學佛者較勝負誠非予之所知也大抵佛之爲教亦欲使一世之人皆歸於爲善而巳初不欲一世之人皆髠其首而緇其衣去其相生相養之道也其書具在可以考見而私憂過計者斥之太甚遂使佛之爲佛𨿽當盛王之世不惟不得預於人列且不得與艸木鳥哭爲伍此儒者所以不能充其意而佛至今存也朱子曰予少年見學佛者必攻之每以勝之爲喜不勝爲憤近歲以來則見彼之陷溺爲可憫而吾道之不振爲可憂不知血气漸衰而然邪亦情之所發漸得其正也嗚呼斯言蓋盡之矣

【予處墳庵踰三年釋誠閏者事予甚謹予每言先世香火所奉無以用情當爲爾佛解嘲以報之本以爲戲而閏請不巳因拈筆書之旣而悔曰是當罪名教矣將裂而火之則又惻於中曰噫是豈足以重佛之幸哉畱識吾過亦警學之一端也】

○黃光升

楊子答客問

△楊子答客問

孟子曰逃墨必歸於楊逃楊必歸於儒客舉王語以相難曰信斯言也楊固愈於墨與懋明子曰楊惡能勝墨夫逃墨歸楊眞也逃楊歸儒僞也客曰異哉斯言願聞其說曰楊氏爲我人情所易也墨子兼愛人情所難也流俗波靡誰肯捨易而就難故曰眞也爲我之說賢者得之以獨善其身不肖者襲之則自私自利而巳矣自私自利之事中人咸所不免自私自利之名庸眾亦所諱言夫成巳成物之眞儒百不逢一世俗所謂儒者名儒而實非也內未嘗不自人其身國外則號於眾曰天地萬物吾一體也損人利巳吾弗爲也斯固爲我者所願托而逃也故曰僞也客曰然則楊墨無事辟與曰聖教四辟而六通王治並包而無外故九夷八蠻通道中國始尊諸子百家兼容聖道斯大孔子於管仲稱其仁子產稱其惠平仲美其善交老子嘆其猶龍何嘗設一門戶立一藩籬哉向使孔子爲政令楊朱治內則百司舉職城中無越俎之嫌令墨翟治外則禦侮有方鄰敵寢九攻之計我自有容彼惡乎歸彼自見長又惡乎逃哉客曰然則孟氏之辟之也非與曰何可非也戰國之時處士橫議矣邪說充耳矣孟氏揭孔子而示之的俾瘴嵐塞而復開旣尊聖以立統不得不昌言以示防故於楊墨則詆其無父無君於告子則斥其未嘗知義楊墨不過大道之旁徑告子亦自一時之傑士乃拔本塞源顯刺不休諺所謂射人先射馬擒賊先擒王意有在故其詞激耳夫膏梁以莨體治病必資藥石文綺以華躬禦寒必資裘毳膏梁文綺非不美也時固有待也孟氏之激其亦激於時乎然門戶巳設而藩籬巳峻斯聖賢之辧也客曰然則爲儒者若之何曰明善以誠身無輕議楊兼善以成物無輕議墨客唯唯而退

○周怡

囚對

△囚對

周子被罪下獄手有梏足有鐐坐臥有■﹝木匣﹞日有數人監之客過問曰辱乎周子曰國法也而敢辱怨乎曰君罪之也而敢怨然則樂乎周子蹙然正色而對曰君之怒也而敢樂也然則安乎曰安曰何安也曰余今而始知撿也手有梏則恭足有鐐則重坐臥有■﹝木匣﹞則不敢以妄動監之者眾則不敢以妄言行有鐐則疾徐有節餘今知撿夫是之謂安客曰不然也子之所云禮樂�子之所居刑具也以刑具爲禮樂非繆則戲�臣之事君也不逆其忠不反其行知國之法也而不敢以不共知君之罪也而不敢以不訟知君之怒也而不敢以不畏繇此而往其庶乎周子肅然起敬曰請事斯語矣

○盧柟

對衛大夫問

△對衛大夫問

衛大夫問於盧柟曰聞滑令張君肖甫以才量僨二虜先生越境遠唁謂非馳辯以詭世與何偃蹇誻剌之巳甚也盧柟筦爾而笑曰然誠有之大夫固以此誚僕僕亦誚大夫之未盡善也請復以所聞楚王好康瓠委積如山三年不收而化爲鯘好黃支車渠帑之以■﹝糹阿﹞縞好周之彜商之鼎夏后氏之龜玄纁十襲藏之祕府朔旦有事必齋戒沐浴而後敢見其物益珍愛之益貴非獨人爲然鬼神亦自有之矣是故黃帝張樂洞庭之野享山川洽羣神臯搖乎層霄之外夫瓦缶之音奚足與之感天地哉歐冶子鑄幹將之器泰乙鑑壇飛廉鼓橐雲霧晦暝升降乎上下夫鉛錐之未豈能與之動造化哉非獨鬼神爲然士亦有之也夫君子鍾山嶽神秀崛起佐世將銘功山石𨿽少膺險難而神明巳禠其賊夫艸苴之智抑安知天之所爲哉大夫退曰先生行予小人也誠不能知若事

○利瑪竇

答人壽旣過誤猶爲有

答君子希言而欲無言

△答人壽旣過誤猶爲有

李太宰問余之年餘時昉造艾則答曰巳無五旬矣太宰曰意貴教以有爲無耶余曰否也是年數者往矣竇不識今何在故不敢云今有爾太宰疑之餘繼而曰有人於此獲粟五十斛得金五十鎰藏之在其廩若橐中則可出而用之資給任意斯謂之有巳巳空廩橐費之猶有乎夫年以月月以日累結之吾生世一日日輪旣入地則年與月與吾壽悉減一日也月至晦年至冬亦如是吾期無日無年焉身日長而命日消矣年歲已過云有謬耶云無謬耶太宰惺余先答之意大悅曰然歲旣逝誠不可謂有與余又曰苟有人焉獲金幾許鎰粟幾許斛用之易布帛什器以自養養老慈幼無卽無矣猶可爲有焉若呼盧擲去之或委諸壑或與之非其人也是無爲眞無矣惜乎竇巳往之年於國治無功於家政無營於身徳無修是年時巳用徒用也則今無而誠無之矣今我僞云猶有乎太宰曰噫子何言之謙也以爲徒過光陰無所事事無前壽矣世有不肖子從少臻耄侮天耳害人耳污巳耳天大慈更益之以壽望其攺行而彼反用之增愆也迨身將斃則年數與惡積等焉殆哉子言之其壽有乎無乎余曰不如未生矣旣而太宰易席於堂見其諸戚述前問答語曰夫西洋實學大獲禆於行汝儕當繹之勿忘矣嗚呼時之往來流而不可畱止焉巳往年不爲有矧未之來與余故爲日晷箴曰寺之往者巳去而不可追時之來者未至而不可迎時者何在惟目下過隙白駒可修可爲藉如用此以作無益則有益者待何時乎凡物之失以力可追復以勤可禆補惟時者否也今日一去來日益多今日益遠矣胡能復回乎來日之日力僅足來日之事爲耳胡有餘以補今日之失乎春巳至農不得補冬之失時老巳至人不得補少年之失時也故無時可徒費焉夫物之爲我有而便於用者無如吾之年年者與我同生同死無人能彊脫之無時不與我隨無處不與我左右矣智者知日也知日之爲大寶矣一日一辰猶不忍空棄也昔日吾鄕往來有一士常默思對越天主務以行事仰合其旨不得爲俗事不脫一日值事急芒然一辰忘而勿思旣而猛省卽悔嘆曰嗟嗟盡一辰弗念天主如禽獸焉玆士一辰不思道吒巳爲禽獸有人終日無是念期年忘之奚不署巳爲艸木土石乎哉至人者惟寸景是寶而恆覺日如短焉愚人無所用心則覓戲玩以遣日我日不暇給猶將減事以就日也暇嬉遊哉實心務道者視巳如行旅懷珍貝走曠野俄日暮昏黑而不識路又不知安宿處遠耶近耶是時可緩行乎可不戒心勤愼乎天日本無不祥無空亡凡有日不聊用寡汝過不聊用長汝徳卽此日也可謂日之不祥日之空亡耳常人爲財有急用恆自惜財君子爲日有正用恆自惜日嗚呼世人孰有重視時孰不轉一日容易棄擲焉而烏知一日之功吾可致無盡善可免無量愆鄙哉蜘蛛之爲虫也終身巧織張細罟罹蚊■﹝亡上虫下﹞而數爲風所散壞也人有終生務淺微事而大不得遂何異此乎夫世事世物吾不可郤亦不可畱故賢者借心焉不肖者贈心焉借者暫寄贈卽非吾有矣吁世之人何大悞也晨夕亟於俗情若論及道徳撿心修行事便曰至善也至重也第吾不暇耳處不至善不至重則暇迄爲至善且重者卽曰不暇非猖狂哉人縱有甚急事未嘗不日日卻冗再三食也未聞曰不暇矣以養身必卻冗於事隙如此其勤焉以養心不能乎爲養心徳求汝卻冗於事隙亦足靦赧甚矣矧求而不得之與痛哉痛哉

△答君子希言而欲無言

曹給諫問余曰聖人皆希言而欲不言也奚謂乎余答曰聖人勸寡言拯扶世流耳矣無言扶世乎禽世耳惟言眾人以是別鳥獸賢以是別愚文明之邦以是別夷狄也人無言虞廷何以拜昌言孔何以知言且令多聞者從何而得聞乎利兵以扞國禦姦也有妄持之以刺正人則目爲凶器而禁之非其人不藏焉是貶言之原繇人誤用耳聖人欲不言欲人人皆正行矣如醫之慈者欲無醫乎乃欲天下無病者乎阨瑣伯氏上古明士不幸本國被伐身爲俘虜鬻於藏徳氏時之聞人先達也其門下弟子以千計一日設席宴其髙弟命阨瑣伯治具問何品曰惟覓最佳物阨瑣伯惟而去之屠家市舌數十枚烹治之客坐阨瑣伯行炙則每客下舌一器客喜而私念是必師以狀傳教者蘊有微旨也次後每殽異治而充席無非舌耳客異之主慚怒吒之曰癡僕乃爾辱主市無他殽乎對曰主命耳藏徳滋怒曰我命汝市最佳物誰命汝特市舌耶阨瑣伯曰鄙僕之意以爲莫佳於舌也主曰狂人舌何佳之有曰今日幸得髙士在席可爲判此天下物佳於舌乎百家髙論無舌孰論之聖賢達道無舌何以傳之何以振之天地性理造化之眇無舌孰究之不論奧微難通以舌可講而釋之矣無舌商賈不得交易有無官吏不得審獄訟辧黑白舌以友相友男女合配以舌神機成音敵國說而和大眾聚而營宮室立城國皆舌之功也贊聖賢誦謝上帝重恩造化大徳孰非舌乎無此舌之言助玆世界無美矣是故鄙僕市久以稱嘉會矣客聞此理辯則躍然喜請貰之因辭去厥明日共詣師謝語昨事以謂非僕所及意師之豫示之也師曰否否僕近慧欲見其聰穎耳眾猶未信師曰若爾請復之隨命阨瑣伯曰速之市市殽宴昨客不須佳物惟須最醜者第得鮮足矣阨瑣伯唯唯去則如昨市舌耳畢無他殽也席設數下饌特�舌視昨無共客益異之主忿怒大詈之問曰舌旣佳疇命汝市佳者何弗若我而惟欲辱我乎對曰僕敢冒主乎鄙意舌乃最醜物耳主曰舌佳矣何爲醜乎曰吾解鄙見請諸客加思而審之天下何物醜於舌乎諸家眾流無舌孰亂世俗乎逆正道邪言淫辭無舌何以普天之下乎冒天荒誕妄論紛欺下民無舌孰云之易知易從大道至理以利口可辧而毀之矣無舌商賈何得詐僞罔市細民何得虛誣諍訟而官不得別黑白乎以舌之謗諛故友相疏夫婦相離以舌淫樂邪音導欲溺心夫友邦作讎而家敗城壞國滅皆舌之愆也侮神訧上帝背恩遠大徳孰非舌乎無此舌之流禍世世安樂矣是故鄙僕承命市醜物徧簡之惟見舌至不祥矣客累聞二義陳說旣正音吐詳雅俱離席敬謝教是後主視之如學士先生也以是觀之舌也本善人狂用之非禮而言卽壞其善是故反須致默立希言之教以遂造物所賦原旨矣夫谷言無五母有五有也污邪巧謗誇五母也眞直益減時五有也言母污則近淨而潔者就之無縱吐污言以吒小人而先穢巳口也勿曰彼耳是宜聞惟曰吾是當言耳惡言來吾用惡語報之是火將熾而吾施之鞲初惡一今惡二矣苟用善言迎之是火漸延而吾徙薪豈非以我善致彼乎母邪則近正而端者取之正心必發正言正言未必繇正心也𨿽然而正言之時心能據正恆自據正卽有邪心亦可匡也若果僞者並亦不能恆作正言斯爲邪耳鸚鵡鳥能人言而不自達其意乎時諄諄與人無異忽逢攖擾卽揚禽聲而復其咈咈也詐正人善爲人言而不自通其旨也無事便便與人無異俄值拂逆便轉邪情而還其偏本也詐不可久矧能怛乎母巧則近質而誠者尙之法言素朴而自光美不求鮮華之飾戾言病醜不能不借於繪工愚者雅之智者病之行行古之道言言今之詞耳母謗則近恕而忠者若之世道衰下讒言易發易傳也故當戒口以言戒耳以聞也無聽讒故讒人與聞讒者吾未識罪孰重矣母誇則近謙而敖者去之自伐善者非因巳旣得而言之乃行徳以言之耳如是以虛徳爲實慝矣以慝易徳吾所伐善安在乎吾之譽在我口是反爲訾也彼稱我善愛道而長巳徳吾自稱巳善冒名而冺巳徳也此五母也言有眞則無誕而人卽信焉眞言全體相結僞言始終不類也眞者如明燭焉光四射正掩藏之必乘隙而出矣蒙者醉者狂者三人之言咸眞實無僞汝爲不然豈不居三人之下乎直則無詭曲而人悅依焉直路一而去彼界近曲之無數而皆彌遠矣汝冀蚤赴家莫善於從徑途也視而行行不得羗察色而言言不得直也發矢不直是無力安能中乎張弦不直則無音胡得和乎發言不直則無志無气必不及致則所圖也益則無窽而人以爲用焉有千金之言有無價之言誰曰言無直歟富贈人財仁贈人言珍貝利財忠言也遇事當言度言之勝乎不言故爲趣矣少可以成事何用多爲無餘無缺始爲減也有不言之處有希言之處無盡言之處矣吾言之未寧使人嗣之以思無寧使斷之以厭也時不誤而人願聆焉時而不言猶不時而言也時雨人翹首而望之時言人傾耳而納之皆得其欲也不對病之藥縱善而傷身不合時之言縱昌而敗事也𨿽然知言之當以時發眾也知當言之時幾人乎體仁之言眞從義之言直繇禮之言減惇信之言益惟智之言時矣此五有也使言母斯五母獲斯五有談自旦迄夕者或謂之多言吾敢謂之希言焉有言者人一聞而喜此言者人百聞而猶喜也語竟曹子悅曰旨哉聞乲曰人也於言如鐘於音焉大叩之大音小叩之小音也若無叩而音其妖鍾巳請益余曰贍巳恐中國土誚我曰西土以喋勸希言也與

●皇明文徵卷之三十九

晉江何喬遠穉孝選

原

篇

論一﹝論經子史﹞

◆原

劉定之

張弼

夏良勝

○劉定之

原生

△原生

人未有不繇人而生者𨿽人生之而命實繇於天也豈惟人哉物莫不各繇其物以生之而命於天此理之必然也然則人有賦命之異者歸諸天而足矣今也不歸諸天命而曰斯人也非人所能生物實生之或謂其無父而生此必不然之理𨿽古嘗言之君子不信也史稱漢髙之生也其母與龍交是則漢髙非劉太公之子其爲人也龍父而人母爾爲此說者司馬遷之妄也然遷之說蓋有所本本於詩言與棄之生也詩言之生也天命玄鳥降而生商古人因物之至以驗時序意者生之時玄鳥至故以爲言爾今以爲契母簡狄吞玄鳥卵而生契是則非帝嚳之子其爲人也燕父而人母爾言棄之生曰履帝武敏歆又曰誕寘之隘巷平林寒冰釋者謂姜嫄出祀郊禖求子見上帝之迹履其栂遂歆然感動以有娠未嘗繇人道也故旣生子而遂棄之夫祀郊禖之禮妃必籨帝安知詩之意非謂嫄從帝嚳行而履嚳之迹乎其棄之也孰從而知其棄之之故詩未始言之也而輒謂其非繇人道也故棄之吾不知嚳與嫄本因無子而祈乃旣祁而不繇人道以聽嫄之自有子又聽其自棄而自收之是何嚳之庸愚至此邪必若此言是則棄非嚳之子其爲人也乃無父而有母爾夫詩之言簡古渾涵而後人妄傅會之今信傅會者之言而失經旨其可哉詩曰周餘黎民靡有孑遺孟子曰信斯言也是周無遺民書曰血流漂杵孟子曰盡信書則不如無書孟子之不輕信經也固將深求其旨以得之爾後人不能若孟子之深求乃輕信玄鳥卵巨人迹交龍之說而商周漢之本原論者惑焉夫徳莫踰於賢聖而況其子孫又累累然賢聖其爲徳也遠矣福莫踰於帝王而況其子孫又累累然帝王其爲福也遠矣若商周漢者是矣今也謂其本原若此則是人但能生福徳不遠之人而福徳之遠者其生必繇於物是何人之賤而物之貴邪福徳不遠者不能不繇母以生而可不繇父以生是何知有母而不知有父邪自商周漢之本原傳於世其說若此而後世有天下國家者史氏承望風旨以述其本原鮮有不妄惟我

聖朝開創之初悉掃千古之見載諸金匱玉牒以昭示萬世者無敢爲異說焉嗚呼其可謂至明也哉

○張弼

原訟

△原訟

訟者公言也所以攻夫不公者人莫不有之不特人也凡有血气者莫不有之不特有血气者凡物之相戾者莫不有之故聖人觀諸乾坎而名之曰訟天水相違也坎險而內幹健而外險健相乘而成訟則聖人有以見人情之變言不盡公矣是故訟之始義之激也智之致也人物皆有之其獘也義之賊也智之蔽也君子之所深惡恆人之所弗尙小人之所樂爲無復公言矣鑿空扇虛醜詆巧刺變亂黑白顚倒邪正順其欲者唔蹻爲賢非其志則夷齊爲污蔓延流衍莫知底極蓋日甚焉𨿽有明者不能不眩矣習經好文之士宜痛絕之也然以天下觀之南土則文於北土者也北土寡訟而南土之訟乃繁以南土較之江右若文於諸邦者諸邦寡訟而江右之訟實繁何哉豈習經好文之士反工爲口語巧於訐乩乎古稱鄒魯之士斷斷守禮不聞其蠹政毒民如是也豈經不當習文不當好耶豈小人鄙夫假經詭文以餙其詐耶彼習經好文卒爲賊義蔽知之事何若椎魯朴鄙者目不接書而自信其天耶南海陳公夢祥繇大理寺副拜江西僉事其操髙其學碩熟爛天下之故者於其行予原訟以問之必有以復我也

○夏良勝

原譽上

原譽下

△原譽上

古之士譽於天下也曰道徳曰功名皆盛譽也今之士則亦有然者也若之何未有聞也有譽若人於人人曰是志於道徳人也志於功名人也駭而疑者參之一也反唇而呰之曰欺世曰矯俗者過半焉確然信之而和之者殆無矣又其甚焉者道徳自負鄙功名曰詭隨爲通耳功名自立目道徳曰迂曲爲固耳是故道徳功名之士不有聞於今也𨿽然古之所謂道徳云者可施之功名也非今所謂道徳者也所謂功名云者必本之道徳也非今所謂功名者也古之士也一今之士也二二則角一則貞貞者譽之來也角者議之招也是宜道徳功名之士不有聞於今也而譽獨盛於古也嗚呼欲今之士有譽於天下如古者邪則亦當何修而擬於古也邪惟不咎於今之世而師於古之人其可也若曰違道以干百姓之譽在君人者猶可戒也在君人者猶可弁也而況爲之下者乎

△原譽下

譽可有乎曰可有也譽可無乎曰可無也可必有乎曰不必有也可必無乎曰不必無也是何也譽者過實之名也虛之近也進於眞而超於僞也惟其人耳故譽初於人也有曰是過情也是過情也吾恥焉知事事而巳有曰我未能是而稱者乃如是猶可爲也思所以如是而後巳何愧焉有曰惟我有之是以譽之喜沾沾自足矣復何爲哉夫譽一也而譽之人有三焉上焉者無名者也次焉者好名而成之者也矜其名而敗者斯下矣無名者謙以益也譽何能有無也好名者成也譽其可必無乎矜名者敗也譽其可必有乎噫無名者吾不得而見之矣得見好名者斯可矣秪恐矜名者日有也彼譽人也其欲成人而進於眞也邪抑欲敗人而趍於僞也邪亦惟其人也邪

◆篇

崔銑

呂柟

方豪

○崔銑

五吏篇

△五吏篇

深文煉法此苛吏也而世尙之曰法理之吏飾外修譽此僞吏也而世尙之曰嚴明之吏逢顏逆向此佞吏也而世尙之曰恭謙之吏暴斂厚徵此賊吏也而世尙之曰功能之吏巧徵窬取此貪吏也而世尙之曰材幹之吏近臣痻私愛而稱之世主采浮稱而禮之禮之則加賞焉反是𨿽張季之平卓茂之眞延壽之正陽城之寬張堪之淸近臣痻私惡而毀之世主惑羣議而棄之棄之則罰加焉非介士必因賞而攺心因罰而汽節五吏者治之蠹而貪爲之源也夫貪匪以自養巳也必遺近臣以求譽於是取之豪右豪右復取之細民取之豪右什去其伍矣取之細民什去其七矣久則罄夫徒貪民不懾而獲微也必制以苛苛必能而後行必覆以僞僞則讙民而恐上聞必悅以佞佞非徵斂無以自見也必肆以賊如是然後可以遂貪是故五尙行而吏不良五吏興而民不安求國長治弗可得矣

○呂柟

衢州篇爲李太守邦良作

△衢州篇爲李太守邦良作

南禮部精膳郎中李邦良有衢州太守之命乃偕其僚問衢州曰此地前有四守率被訟去而遂又薄弱多病柰何沍野子曰前四守之去恐非皆衢人之罪也必其心衢人多未之知耳邦良玆往當使衢人皆知其心乎知其心而民之不悅者鮮矣又何難遲衢州邦良亦聞漢張騫之窮河源乎西至蔥嶺山星宿海所經之地多浡泥古裏淡巴婆羅阿哇忽魯之種其生率獸心鳥喙非人所居也騫往返數年未嘗有害又聞夏大禹之導江漢乎南至彭蠡洞庭所遊之處或岣嶁祝融酉陽之險三峿匡廬龍會儲潭之阻其幽多神姦鬼怪非人所安也禹往來且八年未逢其害蓋騫之心人皆知其爲窮河源以通遠非有他意也𨿽虎豹犀駝皆遁避矣禹之心人皆知其爲除水患以安人非有異謀也𨿽魑魅魍魎皆潛匿矣若使邦良之在衢也�其獅橘以賂上官朝取十筐暮取百筥喜其藤紙以厚私室日取十一月取十千則其心誠衢人所不知固有怒及橘藤之少而怨及筐筥之大者矣恐四守者之去亦繇是也若使邦良之在衢也見姑篾之南自爛柯以至於九龍浮蓋之間凡常山江山之區有田數千頃此不治其塘圳者鞭其背彼不修其陂堘者笞其膚農隙方殷之日無或少息焉太末之北自崢嶸以至唐臺石門之處凡龍遊開化之野有桑數萬株不浴種者桎其足不盆繅者梏其手蠶月方競之時無或少逸焉則見三衢之人莫不曰鞭笞我者非厲我也欲我之有食也男歌於野矣桎梏我者非賊我也欲我之有衣也婦勤於機矣則吾邦良之心如白日懸天淸流在地莫不仰其照臨而藉其潤澤尙有一夫不知者哉𨿽魯公儀鄭子產漢黃霸龔遂皆可頡頑矣安可與前四守者論髙下邪且邦良質直好善耽學不倦嘗仕北禮部於法有違亦持之而陳義發言於我則固巳有父母斯民之本矣此其志意風聲衢人巳先知之前云者因邦良自孫之言而解之也

○方豪

述友篇贈吳子

△述友篇贈吳子

正徳八年十二月辛酉吳子河與宋子鴻見方子於芒塢方子曰噫歲云莫矣子來何爲曰河將有遠行敢問友方子曰噫豪無足友其誰友之子來紙矣吳子曰河見夫子之進學也必有以也而曰無友是欺河也是夫子私其躬也方子曰噫欺則弗忠私則弗廣豪奚甘焉願爲子言之昔豪之居京師也有友五人焉耆學如炙說士如姝其气充充其心休休動必稱古人則先王者黃子河淸之行也性慧若怐才修若短內晳若黯志宏而心邃見人之義則亟與之者萬子鏜之行也學博而亡羣溫共而易親不�眾以附不違眾以立不滛於尢不辱於陋者董子玘之行也薄功名樂山水文辭必先乎道行止不後其親切切焉欲紹陳氏之學者湛子若水之行也孝友能化其妻淸介能信其僕厭世欲逃聞過欲拜急人之難匿人之疵者鄭子善夫之行也之五人者皆豪之友也子能友之乎吳子曰夫夫子之友天下之友也天下之友惟夫子爲能友之河惡乎敢方子曰豪之與此五人者友也非以類也五人者閔其弗類而欲類之也以豪之弗類而五人者尙欲友之而況於子乎吳子曰河不見夫子幾無有友矣遠行奚取哉再拜而去

◆論一﹝論經子史﹞

○論經

郭子章

△郭子章

詩論

詩論

余讀詩而知夫子之愛魯深矣詩有風有頌風者民俗歌謠之詩頌者宗廟之樂歌美盛徳之形容以其成功告於神明者也風始二南二南爲正風十三國爲變風男女亂而■﹝比阝﹞墉衛鄭之風變君臣失而王豳之風變畋遊荒滛而齊之風變儉嗇褊急而魏之風變唐風變而憂傷秦風變而武勇陳風變而滛遊歌舞檜曹風變而亂極思治此十三國風之槪也魯獨非列國乎獨無風乎羽父刅隱意如逐昭哀姜宣滛桓宮刻桶男女君臣奢滛之風距列國何共孔子爲政而無戾無郵衮衣章甫之謠朝談夕議則其閭巷閨闥之間譏剌歌謠豈無可擇以垂鑑戒而孔子不錄曰若之何齒吾魯於列國也比其終也載魯頌四埒於周殷𨿽以閟宮之僣而孔子必錄之曰吾魯文武之後周公之裔比肩周殷可也繇是言之魯非無風刪其風爲魯諱也魯非獨有頌存其頌爲魯章也故曰齊一變至魯魯一變至道又曰如有用我吾爲東周不欲匹齊於魯而必躋魯於周夫子愛魯之意何深哉非獨詩也書敍五誓湯誓牧誓之後繼以費誓春秋書弒君屢矣至於隱桓之際一則曰公薨一則曰公薨於齊魯有一善不必其巨也惟恐其匿有一惡不必其細也惟恐其不匿聖人之爲人臣固如此宋之無風猶魯也其頌商頌宋也孔子固宋之後也尊尊親親其義一矣或曰聖人作經公於萬世而私魯宋乎曰孔子去齊接浙而行去他國之道也去魯遲遲吾行去父母國之道也一去國而遲速之道異則知聖人於魯無不用其厚矣而敢書滛弒之風爲父母羞乎故曰溫柔惇厚詩教也非聖人不能敍也孟子曰王迹熄而詩亡詩亡然後春秋作詩存列魯頌以章之詩亡作魯史以續之孔子之愛詩如此其至也而以其章續之功寄之魯也愛魯也

○子史

何喬新

康海

祝允明

王道

楊愼

張時徹

薛應旗

葉向髙

△何喬新

元順帝爲宋瀛國子論

元順帝爲宋瀛國子論

順帝生於沙漠世莫審其所自出或以爲宋帝昰之子也閩人余應有詩紀之其略云帝昰降元世祖封爲瀛國公俾尙公主後因侍宴有奇怪之徵忌之遣學佛法於帝師遂居漠北其後明宗逃居沙漠行帳適與瀛國公相近締交甚密一夕明宗方寢聞瀛公帳中有笙鏞聲問其故乃嬰兒始生而啼也明宗知其非常人遂乞歸養爲子妥歡帖睦爾是也詩之所言如此考之元史文宗以明宗在時素謂太子非我子遂命虞集等艸詔告天下及宗室諸王蓋必有所據矣不然文宗捨巳子而立兄子何獨忌順帝而偏愛寧宗邪故老相傳世祖取江南之時有水竭火生之謠蓋元以水徳王宋以火徳王是則繼奇渥溫氏者寔趙氏之遺胤也嗟年世祖百戰取宋蹙之於錢塘殲之於海上將以爲子孫帝王萬世之業也曾不知宋滅未六十年而天乃以宋之胤陰簒元之統矣是豈人力所�爲哉世之欲滅人之國以利其子孫者亦可以自省矣

△康海

詰客論

詰客論

客曰墨子之悲乎絲之染也僞而巳矣凡異端者皆務危論駭人如墨子之說則墨子將自不可以行墨子之道也且墨子之衣豈盡素耶其事爲豈盡其本耶從墨子之道則可以棄冠裂服破其宮室裸而逐露而居者止是非墨子之行矣是則僞而巳矣康先生曰墨子之言信僞而巳矣然固有其指其指曰夫天下之色不齊染之於其靑則亦靑而巳矣染之於其白則亦白而巳矣染之於其玄其黃其赤則亦玄黃與赤而巳矣是以傷乎其習之至是墨子之心也今有惡人者其行𨿽無齒也其常行而言必屢合聖人之指者曷也其所以審乎其故行熟也從墨子之行並疑其言是非所以廣述聽周察愽務者也今夫瞽者矒者人之所共棄也至其道詩皷瑟也則人人爭先聽之是豈重其瞽與矒者也重其所道與所皷者耳今之學者稱古人之法曰儒墨墨之道𨿽不可取也然而與儒同稱之矣猶之飲泉焉𨿽不及源而巳免渴矣且子以墨子爲賢人惡人矣乎夫如爲惡人也則其言或不可棄以爲賢人則其言固不賤於矒者瞽者之所道矣矒者瞽者之所道世且以爲貴而聽之則吾所貴於墨子之言寧不巳勝於貴矒者瞽者之所道哉

△祝允明

元臣論

元臣論

君臣之分亦審之而定定而後可以予奪之域中之後域中之臣事之也以道者大奏功者良辦務者具干紀者螟輔慝者賊倒冠者逆何必春秋才能衮撻哉惟夫環海之裔毛羽之鄰稍植行如人耳非我類也彼其自相區團從焉而蠭蟻去�而獍梟吾何計之哉今也脫彼巢突吾明堂蔑穢吾法象擲弄吾福威戲侮覆載顚越皇極自號曰君誰之君哉蓋輿之中一君主之君而後有臣臣而後有民民而後有物物而後有狄繇君而物一气也有髙卑無異體焉彼狄者气之氛滓豈曰遙�亦非類矣甲氏之奴逸而事乙官司理之且當反之甲彼非類者犇蹏翔翼偶止堂寢弗克殄之又從而禮之非顚人也哉吾執法而奪之彼且奚辭或曰古之君子或以王人仕列國矣曰狄非諸侯也或仕鄰域矣曰夏夷非楚晉也不然則夏悉夷矣曰今可知也蒸妣嫂室后妃齊車服果不夷也哉啖其谷者秪爲之筦庫廩刑狗鼠斯嗇夫五百而巳耳𨿽有黼黻塗犬羊之鞹吾不知其烏乎存華力也夫子曰夷狄之有君不如諸夏之亡也以夷君而夏臣謂之諸夏之有君乎謂之夷狄之有君乎衡澄之學集俯之文秉忠天挺樞默盤燧之徒之勛守敬之術曰名後世可矣曰名臣吾不敢云

△王道

元論

元論

元之有天下大略與拓跋氏相類其君臣之賢亦正相當魏之國祚稍長而未能渾一海內元能致一統之盛而享國稍不及焉凡若此者君子所謂皆天也非人之所能爲也或曰天地限華夷之界聖人嚴華夷之辧豈肯命夷狄爲中華之主拓跋蒙古之事乃天地翻覆非常之變也曰是不知天道夫天道也者理一而分殊者也知其理一所以爲仁知其分殊所以爲義限其界嚴其分使之各止其所者分之殊也義也並生並育無適無莫者理之一也仁也斯固並行而不悖矣且所以限之嚴之者爲有華而有夷也爲華爲華而夷爲夷也設使中華無主與𨿽有之而失其所以爲主之道而夷狄之中有能卓然傑出足以整領人物代天子民者生於其時則推皇矣父母斯民之意亦何爲而適莫其間必欲伸此而抑彼哉譬之人家嫡子不肖弗克負荷而庶孽之中適有繼志述事之賢爲之考者將誰付托也邪宋自徽欽不道崇信姦回囚奴正士招亂啟釁身辱國亡巳不足爲中華之主矣而中華之民則未嘗遂棄之也南渡之後父老望其旌旗者如望云霓士女思其撫綏者如思父母而髙宗漠然不顧益竄而南殺忠良以快仇敵之心甘屈伏以沮遺黎之志不惟不能爲中華之主而且自絕於中華之人矣夫絕人者人亦絕之人絕者天亦絕之此理勢之自然也當是日也皇矣上帝眷求民主苟有可以濟世安民稍息天下之亂者則天必命之矣何屑屑於華夷之辧哉況元之有中華乃取之於金狄非取之於宋也元之帝中華乃用夏而變夷非以夷而猾夏也其立國經制之詳愛民惻怛之實具在史冊昭然可考忠恕君子平心觀之取捨之極定矣且一爵一級分至卑也一飲一啄惠至微也苟非其人之所當有有終身役役而卒不得者況尊爲天子富有四海傳世十四五帝享國百六七十年非天之命何以與斯而乃斥以夷狄指爲翻覆謂君子不當仕於其朝謂臣工不得盡心所事舛繆甚矣是豈得爲知有天道者哉詩云溥天之下莫非王土率土之濱莫非王臣皇天旣付中國民越厥疆土於元人矣當是時不待仕於其朝然後爲臣凡居其土而食其毛者皆無所逃於天地之間也若如或者之說則生斯世也爲斯民也將焉往哉其亦不通甚矣或曰若然則元之享國宜與漢唐並永而卒不能何也曰是正可以見天地無適無莫之心天下理一分殊之道也中華無主不得巳而命夷人之賢者主之譬之以孽代宗乃權道也歷時之久嫡復生子旣長而賢則祖考所傳之爵位貲產爲孽子者安得久假而不歸哉宋金之季天下亂極中國之聖人未生而夷狄之賢偶出天固不得巳而付托之矣我

太祖者乃天地再合貞元再會篤生繼天立極之聖嫡也誕膺天命以撫方夏兵麾所臨勢如破竹至正之君不敢力爭血戰開門夜遁安知非冥冥之中陰有以啟之也耶

太祖許其知天命而謚以順正以是耳夫其去也旣以中原有主順天命而去則其來也必以中原無主承天命而來繇是觀之則天之爲民立君也於無所偏倚之中而寓有所分別之意仁之至義之盡也故曰是正可以見天地無適無莫之心天下理一分殊之道也或者昧此乃以爲天地翻覆非常必欲誣斥不齒其亦褊之乎其爲量矣惟聖人能達天徳我

聖祖之見萬世臣子之所當遵者也嗚呼廣矣大矣

△楊愼

二伯論上

二伯論下

二伯論上

楊子曰世儒多稱五伯濫矣夫予見其二矣未見其五也五伯並稱桓文之意荒矣夫伯何爲者也中國陵四夷競有能聯諸侯同會盟以役社稷以固維城是知取爾繇此其選者桓其首也伯之雄也文其繼也桓之匹也未有三此者也彼秦宋楚何爲者哉秦伯之謬也宋伯之虜也楚伯之寇也謬虜寇何伯之有焉自以爲伯不明也人從而伯之逐聲也且言秦繆何業而爲伯哉或曰三置晉君非業與楊子曰是狐埋之而狐掘之也奚其置或曰惠懷失之重耳得之矣奚其不置曰君子之置以巳亂也其上務正之次定之其下幸之秦之置晉也幸之而巳矣且不先置重耳而置惠懷使晉亂者終一星而踰六閏若繆公先惠懷而死則有人誰置否則重耳先繆公而死則欲置誰人是晉亂終無巳也重耳之立天也非秦也或曰秦誓之書孔子何以錄也曰秦穆公口一時悔過而心終身遂非孔子錄之於書惜其違百里奚而用孟明匪取之也君子之悔過也以質小人之悔過也以文秦繆公之悔文而巳故以爲書之終焉感世變焉蓋傷之也書之秦誓也猶詩之黃鳥也皆刺也非美也如以秦誓爲美也則黃鳥亦美乎或曰置惠懷者公子摯之爲也用孟明者公孫枝之爲也殉三良者康公之爲也曰摯則謀而公實聽是曰繆聽枝則舉而公實任是曰繆任康則承而公實命是曰繆命三繆亦大矣死謚曰繆宜哉予故曰秦伯之謬者也宋襄之始求伯也一會而虐二國之君是酗之健嗔也一戰而見執於盂是嬰之抗虎也再戰而夷於泓以致乎死是卵之鬭石也是僇人耳夷俘耳而可以俎豆於桓文乎予故曰宋伯之虜者也夫伯也者攘夫夷者也楚莊身夫夷者也是髙宗之所伐也周公之所膺也而可進乎況又負其蛇豕之力凶其水艸之性聖人豈其以伯而與之若以爲彊而與之則夫差也秦伯之裔也勾踐也大禹之裔也且猶不與之而豈以伯與楚哉故曰楚伯之寇者也嗚呼論世於春秋考衷於孔子而巳矣孔子之言曰其事則齊桓晉文稱管仲曰如其仁如其仁又曰齊桓正而不譎晉文譎而不正下此無譏焉予故曰桓其首也伯之雄也文其繼也桓之匹也未有三此者也

二伯論下

或曰然則五伯並稱何昉乎曰昉乎戰國之世戰國之士所以皷噪其君者則伯而巳矣曰桓與文怵其髙而畫也故下及秦宋楚曰繆亦可伯也虜亦可伯也寇亦可伯也盛皷於時遂弗攺於後耳或曰謂秦爲伯者孟子之言也左氏之言也謂宋爲伯者公羊之言也謂楚爲伯者又左氏之言也三子之言非與曰孟子激辭也左氏誣辭也公羊偏辭也孟子嘗稱百里奚曰秦穆公用之而伯矣又曰相秦而顯其君於天下矣又曰仲尼之徒無道桓文之事者又曰管仲曾西之所不爲也而子爲我願之乎且桓文之事不道矣秦繆反可道乎管仲不足爲矣百里奚反可爲乎嘗究其說矣時則有以伯軋巳者故貶管仲以拒之時則有以遊說軋巳者故又申百里奚以抑之亦不思秦於百里奚曷嘗盡用其言乎秦何嘗伯乎君曷嘗顯乎故曰孟子激辭也左氏於百里奚如遺而譽孟明如不及旣歸而執則曰不以一眚掩大徳又曰孟明今徳矣焚舟則曰遂霸西戎用孟明也夫孟明不智無勇違父誤君百里奚不卅而生此不肖之子秦繆公不幸而畜此不令之臣千里而襲人彊賊之行也臨戎而見執沒世之恥也焚舟之後晉特不出秦無少加於晉也封屍而歸何捄於塗地之敗也曰徳何徳曰念何念西戎素服於秦豈繇封屍而伯也左氏之筆於是爲曲矣捨其父而稱其子掩其是而飭其非後人又溺其文而信其事不可哉故曰左氏誣辭也公羊乲言曰不皷不成列不禽二毛𨿽文王之師不是過君子不暇責其重許襄公而恨其輕待文王也今夫卯也而與流丸齊注不自虞■﹝卵叚﹞而籍石以綿纖兒知笑之犬然則公羊不出戶之腛儒也其習鄙其言戇故曰公羊偏辭也一邲之戰左氏假借楚子滔滔千言沛若有餘楚子夷且陋又臨戎當陣而引三詩援七徳若橫經之儒其誣可知予無責耳矣或曰是則然矣子以秦伯之謚爲繆何哉曰子不觀謚法乎名與實爽曰繆布徳執義曰穆之二者判然殊也古之得此謚者秦魯以之學者疑秦伯霸主魯公尊賢而皆遂更名繆爲穆不思其終違蹇叔徒尊子思是爽實之大者也繆不亦宜乎或曰然有證乎曰有墨家之徒纏子佑鬼神而引秦繆公上帝賜之年九十事儒者董無心難以秦繆晉文且曰繆者誤亂之名文者徳惠之表有誤亂之行者天賜之年有徳惠之表者天奪其命乎史記蒙恬傳曰昔者秦殺三良而死罪百里奚而非其罪也故立號曰繆古之可證者若此予言豈無稽哉

△張時徹

宋太祖論

盧懷愼鄭綮論

宋太祖論

余觀李漢超郭進傳而知未祖之善於將將也漢超守關南人有訟其彊取巳女爲妾及貸錢不償者宋祖詰之曰汝女可適何人曰農家也又問漢超未至關南契丹如何曰歲苦侵暴曰今復爾耶曰否宋祖曰漢超朕之貴臣也爲其妾不猶愈於農婦乎使漢超不守關南尙能保汝家之所有乎責而遣之密諭漢超曰亟還其女並所貸朕姑貰汝勿復爲也郭進鎭西山人有詣闕誣進者宋祖詰知其情狀謂左右曰彼有過畏罰故誣進求免耳遣使送進令殺之進令其人立功薦之遷職二人感激皆能屏翰邊郵爲時名將蓋人君能以赤心禦其臣而其臣不以死報者未之有也史稱宋祖命將鎭守方隅其族在京師者撫之甚厚郡中筦榷之利悉以與之資其貿易免所過徵稅許其召募亡命以爲爪牙凡軍中事皆得人宜繇是邊臣貲富能養死士使爲間諜洞知敵情及其入侵設伏掩擊多致克捷二十年間無西北之憂命將出師廓平宇內所向遂志用此道也後世不知此義專賦斂則有誅擅生殺則有誅通關市則有誅收支不明則有誅切切焉以文法束縛曾不得展其尺寸是猶縶右臂而使之鬭也庸將勝乎嗚呼有國家者不以宋祖之所以禦將者禦封疆之臣吾未見其有濟也

盧懷愼鄭綮論

盧懷愼推遜姚崇人謂伴食宰相鄭綮驚詫平章之命自謂歇後宰相一以讓能被譏一以避權自貶論者遂以此少之今考懷愼少好淸修長宣令譽時政之疏可比至言臨終之表不異屍諫不營產業無金玉文綺之飾所得祿賜輒散與親戚故人及屬疾對宋璟之言蓋誠國之蓍蔡也乃其推遜姚崇亦猶子皮事子產曹參遵蕭何之意耳曾是以爲無能乎於時姚崇挾智擅權傾巧自用凡所兼忤擯黜殆盡而卒無加於懷愼謂非盛徳之致哉張生稱爲忠淸直道終始不虧信矣若鄭綮之剌廬州也移檄黃巢巢不犯境贏錢寄庫盜不敢侵至沮杜弘徽之聯居禁近言不聽而稱病休官聞朝政之違闕每犯忌諱而上章論列旣巳忤執政而遷散秩旋以伸公議而爲常侍迹其風節要非碌碌者其以詼諧之詞剌譏時事蓋亦憤世嫉邪之言耳當板蕩之時而被爰立之命遜而不居又何嫌於自貶哉旣入視事侃然守道甫及三月移疾乞骸其難進易退之節去怙寵持祿者蓋遠矣史氏例以張浚朱朴謂爲季末臺臣之妖不巳謬乎

△薛應旗

武帝論

石奢論

武帝論

夫兵者先王不得巳而用者也不得巳而用則王得巳而不巳則亡不得巳而巳則弱弱則窘窘則削削則𨿽未至於遽亡而亡之形巳見終亦必亡而巳矣故曰教笞不可廢於家刑罰不可捐於國誅伐不可偃於天下良有見也武帝之用兵其得巳而不巳者乎其不得巳而用者乎吾嘗觀漢之世矣國勢𨿽定裔戎日熾髙帝被圍白登呂后受書狂悖文帝時則又侵上郡入蕭關殺都尉候騎至雍甘泉當時歲致金繒動捐子女者豈樂於犬羊相結好哉誠以天下新去湯火物力未丰委曲遷延以徐觀其時勢之可爲耳迨至武帝當文帝惠養之後粟陳貫朽將勇兵彊而匈奴又數犯邊境今日入上谷明日寇鴈門今日殺郡守明日殺都尉一歲之中烽火殺掠之警無日無之於時猶不大張國威以興問罪之師則日示之弱而豺狼無厭之求必且重貽他日之禍矣此正夷夏盛衰消長之機漢家安危倚伏之會也帝於是制詔公卿博議命將一時衛靑霍去病李廣公孫賀之屬用之各當其才徵伐四出所向成功自是匈奴遠遁氐羗昆明南越百蠻鄕風款塞以致幕南無王庭而累世之恥得雪中國之威日壯𨿽以成哀之世單於烏孫猶且稽顙來朝延至光武初立尙閉關以謝西域皆帝有以震之也世儒徒見其登封巡幸之舉栢梁承露之作紛紛不巳遂並其徵伐之事謂之窮兵黷武而以秦皇漢武並稱亦過矣誠使其用兵果不當於人心而窮黷如秦則𨿽有輪臺之悔秋風之悲寧能免哉噫此吾於宋眞宗澶淵之役恨其不能一決遂致後嗣之播遷而梯山航海此實爲之濫觴也

石奢論

石奢楚昭王相也堅直廉正無所阿避行縣道有殺人者相追之乃其父也縱其父而還自系焉使人言之王曰殺人者臣之父也夫以父立政不孝也廢法縱罪非忠也臣罪當死王曰追而不及不當伏罪子其治事矣奢曰不私其父非孝子也不奉王法非忠臣也王赦其罪上惠也伏誅而死臣職也遂以不受令自刎而死薛子曰殺人非攘羊類也言之可也竊負而逃不言可也言之而王赦之斯欣然矣必自�焉將遺父母令名乎

△葉向髙

宋論

宋論

天下之禍莫大於人臣之求勝也人臣之有邪正君子小人唐虞三代所不能免其進退用捨相爲勝負亦其勢有必然未至大害惟君子用而專務抉小人之所爲小人用而專務抉君子之所爲各持其勝心快於一逞以國家之政事狥臣下之意向而爲之君上者泛泛然不能自主卒之君子不勝而小人之禍烈矣宋之極盛則祥符慶曆其時君子小人亦旅進旅退而無損於治者以政事出自朝廷臣下去畱不能大有所變更也自元佑諸君子用事盡攺熙丰之法一激而爲紹聖則小人勝反而爲元符則君子小勝又激而爲崇寧則小人大勝當其勝必盡去其人盡反其行事卽易代革命不若是甚者紀綱法度國家所以治亂安危而堪此播弄堪此翻覆亡形見矣是安得不有靖康之禍哉及至南渡君子小人又以和議爲勝負君子用則必不和小人用則必和此何等大事而人主不講求畫一之說乃使人臣得逓操其權如奕棋然瞬息之間便更數局寧不爲敵人之所咲乎夫子弟違言僮僕忿爭乃人家常事爲主翁者不分別其是非而但聽信司筦鑰之人日取家政而紛更之又豈有不敗之家哉夫紹聖崇寧之事母論巳當元佑時新法誠不容不變然攺弦太急除惡太峻取名太盡使小人耽耽蓄憤而睨其旁其禍遂與宋相終始蓋自古以來君子之受害於小人未有若此烈者夬之去小人曰孚號有厲而革之上六曰小人革面徵凶君子之欲有所更張而去小人其難如此今處夬之時忘有厲之戒行革之事冒徵凶之險立心𨿽正行事𨿽善然卒爲小人所反噬此亦輕於求勝之過耳後之君子其母輕求勝小人使其禍移於天下國家而不可救也則宋事可鑑巳

●皇明文徵卷四十

晉江何喬遠穉孝選

論二﹝論治論邊感時數學﹞

◆論治

方孝孺

劉玉

皇甫汸

髙岱

髙拱

郭子章

○方孝孺

治要

官政

△治要

無法不足以治天下而天下非法所能治也古之聖人知民不可以威服於是寓革姦鏟暴之意於疏緩不切之爲使民優柔揖讓於其間莫不兢然有自重知恥之心未見鈇鉞而畏威未見鞫訊而遠罪潛修默攺於閭閻田裏之中若有臨而督之者彼豈恃區區之法哉法之爲用淺陋而易知民之爲情深詭而難測以難測之情視易知之法法巳窮而其變未巳未有不爲竊笑而陰誹者也善用法者當使民聞吾法之不可犯而不使民知吾法之果可畏夫人祗天而愳帝者以未嘗被其誅殛者必不能以復生也如使鬼神臨人之庭捽人而擊之則愚夫鄙婦訾思持挺而逐之矣其何畏之有欲人之重犯乎法在乎不輕用於法民吾視殺戮爲輕刑而數用之彼將輕吾之殺戮而數犯之矣吾視笞罵爲大辱重而施之彼亦以笞罵爲足恥而畏避之犬得其要術者能使民畏笞罵爲殺戮不得其要者刑人接於市而人談笑犯法不爲之少衰人惟以死爲足重也故知槳其生知生之樂也故凡可以賊身害名之事愼忌而不爲使皆不愛其死則將紛然驚肆馳逐於法令之外趍死而不顧𨿽有法何足以制之聖人之治不恃斯民畏吾之法而恃其畏乎名不恃其畏乎名而恃其畏乎義夫纊冠素組玄冠縞武與坐之嘉石而畫其衣施之人身非有毀形傷膚之慘也而使惰遊之士不齒之人與麗乎法者服之坐之則慚悔愧恨與被木索嬰金鐵者無異此何必刑哉加之以其辱固甚於刑矣孝友陸婣任卹有舉先王以是數者勸天下之民非能家說而人誘之也而人以能是爲榮不能是爲辱書乲黨正族師乲籍如受命於王庭而就刑於司寇其心達乎義故知畏乎義而惟恐或違之也事固有類乎不急而至要爲用甚微而爲化甚博者聖人常以是爲禦世淑民之精意使民奔走慕悅無所厭倦而不自知其繇世俗不之察以爲迂遠而不若用法之有功則過矣人主莫不欲民之興於孝弟禮讓也而人不免悖徳而蔑教莫不欲民之奉職而循理也而吏不免怠肆而污僻則法果可以禁之乎法加人之肢體而不從而謂虛名可以服其心其事若不近人之情而理有所宜然者不可以不察也二人治家一以變色不言爲怒一以箠撻詬罵爲怒自其嚴者言以變色不言者爲不肅矣示其怒者𨿽異而其爲怒則同人見其色之不易變也於其偶發乎面其畏且恐與箠撻何擇哉故法不必嚴在示其意向而巳辱莫大於不得石於恆人觴舉坐以酒而飲一人水其媿甚於刑及其身恥爲醉酒者所輕咲也良淑之民皆冠緇布徳爲民所尊者加識別之行爲人所卑者使不與恆民齊則民莫不修其所可尊而去其所可卑者矣吏以廉潔稱者歸則服其服不能以義退者異其服以媿之則徳惠盡其職矣推是類也等其田裏別其室廬使民無貴賤以徳之髙下爲貴賤仕無崇卑以政之廣狹爲崇卑有罪者始則異其冠服次則殊其裏居如是而不悛則誠不可與爲善矣然則刑罰加焉人知刑罰果出於不得巳而行於果不可不怒也必能自重其身知麗乎法者爲可恥而禮義之俗成矣夫苟可以變易風俗𨿽有甚難至遠之事先王之所樂爲也況其易者乎易者忽之以爲疏而不屑爲難者重之以爲髙而不敢爲則是聖人之道終無適而行也悲矣夫

△官政

欽天下之治而不修爲治之法治不可致也欲行爲治之法而不得行法之人法不可行也故法爲要人次之二者俱存則治俱獘則亂俱無則亡偏存焉則危世未嘗無人也然取而用之與用而責成之無其法則猶無人也今祿而仕者無虛位求其知職而不媿乎祿者無幾人法非不密也而貪暴者不爲止怠鄙者不加畏闒茸不振者頑然食乎其間而不以爲非其患在乎取之過雜持之過急待之過賤而黜陟不明耳奚謂取之過雜可以治人者必有以過乎人也過乎人之人居恆人之中固巳峣然有異於眾而爲眾之所服善用人者取其爲眾人所服者而用之故人服其上之知人而嘆受知者之稱其任各勉於自修而無有僥幸乎祿位之心使無以過於人而用之於治人之位則人必以上爲瞽而以得位者爲冒莫不自以爲可用而有賤輕祿位之意曰彼猶吾也何以治吾彼與吾等也何以聽吾之曲直於是處士以不仕爲髙恆人以得位爲宜而仕者之劫不尊威不行而令不信於下知不爲眾之所與也則益不自重而爲毀廉蔑恥之行何謂持之過急待之過賤蓋人必有祿乎位也然後思固其位安其身也然後自愛其身知其身之當愛位之當保然後凡可以戕身而僨位者畏避而不爲可以得名譽華寵者慕效而爲之馭之以不得自專之法加之以非其自爲之罪役之以非其所能之工富足則快樂而獲存廉節則死亡而莫之救欲其有士之行烏可得也何謂黜陟不明天下之所尙視乎上之所向漢文好寬厚而人多化爲長者宣帝好能吏而吏能以善治稱四海之內仕者之眾不可謂無才也而不聞卓然以才稱者以非上之所好故有才者沈欝銷沮而不能自見妄庸之人苟且攖竊而不知愧恥誠使擇異常之才居四方之大位俾各察其屬之才鄙廉否言其狀於朝而進退之果才矣自縣而陟之於州於府加賜祿秩以旌之果不才矣可任則姑試之以事不可任則歸之於民處巳誠廉矣則厚其祿𨿽有過再宥三宥而後加以罪勿辱其身勿役之以小人之事取於民誠貪矣則收其祿役其身俾不齒於士上之好惡如日月之昭明人寧有不化者乎利乎報而爲善者君子以之存心則不可然欲化舉世之人皆爲君子不先示之以得失之理未見其遽從也言治道者不求其本急近功則謂徳不若刑務教化則謂刑不如徳皆近似而不然也一任乎徳則爲惡者苟免一任乎刑則爲善者無所容皆不可以致治惟本之以徳而輔之以刑使恩惠常施於君子刑罰常嚴於小人則寬不至於縱猛不至於苛而治道成矣

○劉玉

懲奢

△懲奢【此不刊之正論也文又奇雋必傳之作有益於典訓】

一飯百金一衣千金一居萬金上之風之下之從之俗焉有不靡乎犬馬谷食奴隸肉食倡優玉食食焉有不匱乎庖者海陸織者文縠匠者篆刻用焉有不費乎緇黃不炊而食遊惰不耕而食商賈不儲而食工以藝兵以力士以志公卿大夫以能大率農一而供十人天下焉有不窮乎嫁者累車葬者殫家貧富相企而日有加愚不肖相傾而日蹈於邪習焉有不陋乎嗚呼獘也甚矣上之人必躬節儉而後民風可移嚴制度而後民志可定去奇衺禁淫汰而後民用可足省末作驅遊民而後民力可完民力定民用足民志定民風移而後禮樂興刑罰措禮樂興刑罰措而後萬物阜天下安

○皇甫汸

原墨論

△原墨論

貪墨之吏未有甚於此時者也輿金輦璧京邸爲場鬻爵賣官朝堂爲市持衡者若操籌焉謁選者若登斷焉蓋朝通百鎰則夕蒙百鎰之酬夜納千金則旦受千金之驗取之者若探之囊而予之者若出諸袖繇是契劵交於豪門質貸徧於巨室郡邑小吏足迹未陟其庭而收責者巳先至其境矣不取諸民將運之鬼乎夫中人之性未有不貪得者也爲宮室之美妻妾之奉服禦之華翫好之餙有限也廣置厚積以長子孫有涯也獥寵於利其用無窮捄■﹝侃上言下﹞謝過其費莫算矣夫取諸人以益已情也割所有以與人豈其情乎是謂亡於秦而取償於齊𨿽黥墨日報而貪污不止者勢也矧今之大臣蕭曹爲秦晉丙魏爲潘楊班寮締爲世睦椒戚引爲譚私歲時饋遺動以億計吉凶慶弔百兩是將一切奢僣豈特衣履諸緣賈生痛其爲舛塗屏錯跗賢良斥其爲蠹而已哉𨿽殷責苞苴之行漢矜簠簋之肴而患繇官邪焉紓民困乎叩有聚徒講學取徑於終南招友酣歌納賄於長夜官推擇美寸簡信於斜封地或求良東閣髙於西邸致太宰不能得人主上亦欲除吏惜哉未聞按蜀郡之輸貨不避曹騰發永昌之鑄金直侵梁冀者也繇是探宸衷於閹豎排楚闥以錢神此明王哲後貴乎威福獨攬嚬笑自愛絕請托之私杜婚媾之隙申籍沒之典嚴漏泄乲誅艸不宣於掖庭樹無談於溫室源遏上流而風庶乎其少息與

○髙岱

將難

△將難

任天下之至重者莫如將也處天下之至難者亦昔如將也將之難非其人之不易得也人不易得此君之難非將之難也亦非畏兵凶而憂戰危也畏兵而憂戰者庸將之難非賢將之所難也賢將之難難於勢行也何謂勢行之難制之者之過也夫兵殺人之人也戰殺人之事也聚殺人之人而日習夫殺人之事非猛悍勁鷙之士不能而猛悍勁鷙之士不可以文法繩拘也君之將將與將之將兵同要當勵其無畏之心而作其敢爲之气𨿽欲防範而羈絡之亦惟潛制其要機而默握其微權不可多爲之法而縻鷙之也今任將者其未講於此乎古稱善將將者莫若漢髙帝漢髙之將莫如韓信然而帝之用信也隆之以築壇之拜授之以上將之符當時未聞有監軍之使也未聞有統制之帥也未聞有參謀之設也未聞有文簿之稽也請兵則兵請王則王勝不獻捷敗不告罪惟要其後而責其成故信得以罄材畢力而開數千里之地也今之任將有能若是否乎今之總制提督之臣非所謂將也乃所以監將也將也者親旗鼓而臨行陣者也今之將得無難乎轄之以統帥紏之以憲臣給餉有使紀功有官將之見此數臣也尊者長跪而廷謁次者側足而傍趍屏息而不敢言曲躬而不敢舒安得如亞夫長揖於天子之前者有之則以爲跋扈不恭矣彼鷹揚之才彪虎之士其何堪於此乎然此特論其禮制之難耳夫天子有必私之將將軍有必私之士私士者何啖之以賄耳夫兵之精者非必廉介而忠義也要皆豪俠貪縱之徒如古刺客者流見利而許之以身感恩而酬之以命此非厚賞不可購也將有餘貲以多購死士是故能倡三軍之勇而收陷陣之功今則一金之出入必有紀驗一士之糧餉必有稽實大臣之行邊憲臣之按地則又索其遺利計其羨余錙銖不漏矜爲紀功前旣有然後當益甚則邊將者又何饒而致死士之多耶是拔犀虎之牙角而剪鷹揚之八羽也何望其惴獸而摶禽乎不知李牧在邊市租不入閉城享士日費牛酒是皆安所仰乎然此特論其勇士之難耳兩軍旣薄旗鼓相當士出百死一生以摧彊敵幸而斬首執俘是亦身命之所博也將臨陣而見當不踰時而賞之然將不可專也使裹糧走數百里而上之統帥統帥不得專也獻之紀功紀功不自驗也付之委屬奔走於道路之間伺候於公府之門趍伏於庭臺之前取決於吏胥之口彼皆豨縱豕突之士也其何能僕僕怒其稽緩詆其欺罔兵𨿽精抑何利此而殺敵也此猶論士卒之難耳攻戰之進取必有期會勝敗之形勢必有關白首虜之多寡必有文籍行陣之左驗必有姓名血戰之餘未遑救危扶傷而將且亟呼吏士趣治文移甲冑之人不閒刀筆一有舛誤則彼此會勘甲乙參決便以文法繩其主將未錄其克敵之功而先治其欺罔之罪嗚呼武夫沫血於戎馬文吏指摘於簿書死士轉鬭於疆場逢掖闊談於庭署𨿽有折衝之略報國之忠幾何不摧撓而悔恨乎此魏尙之辱周勃之恐李廣甘刎首之慘少卿忍降虜之羞而不堪對文法之吏也嗚呼虎豹之雄責之使俛首而就羈絡隼鶻之悍約之使戢羽而就樊籠𨿽黃帝不能必其將穰苴不能要其士也必欲羈絡之則馬牛而巳必欲樊籠之則鳬雛而巳將安用乎此皆制乲者之過而將之所以難也故自古承平之世鮮克蕩定之功而顚蹶之秋每著驍雄之略豈豪傑多生於亂世乎大抵承平則朿於條例之繁多顚蹶則不暇爲文法之瑣瑣也漁陽鼓鼙方震而二十四郡竟無堅城完顏敗盟南下而兵渡黃河若履平地當時豈無巡遠李郭之材張韓劉嶽之將乎朿於法而恥當其任牽於文而不究其施曁其顚沛流離委之兵而不制其柄則數子者亦表表自見矣

國家巳巳之變邊獥蕩然旣而於謙社稷之功石亨摧陷之略亦非異代之人也使以平世之法律之則諸將者亦救過之不暇矣而何成功之有乎哉或曰法制之立所以防倒特之患而弭尾大之憂此則慮之過矣傳曰疑人不用用人不疑是將嚴擇任於委用之初而不當多監制於旣用之後也嗚呼無陳平之謀蒯通不能移韓信之志無盧杞之譖朱泚豈能連懷光之兵豨布之反漢藩鎭之叛唐非其監制之少而文簿之疏也必欲過爲之防亦不過如吾所謂潛制其要機而默握其微權耳何至若今世之瑣瑣乎如使彼誠欲叛又豈瑣瑣者可得而制也

○髙拱

本論

△本論

國家用人匪徒資治亦卽以安天下之人也故大臣小臣分列上下散布內外又有士有胥史下至里社亦各有長多其等廣其途盡网羅天下之才而用之使天下之人苟有一長一藝異於齊民者隨其才之大小皆入吾之网羅彼其旣入网羅則皆有事於其所職不惟顧惜所有而又有所望於進取孜孜焉垂死而猶有歉於所期之未遂故無暇於爲亂且等旣多矣途旣廣矣於是而不在网羅則至愚下之人而巳矣至愚下之人安能爲亂卽爲亂亦易撲滅而天下常可得安此英雄禦世之微機也末季之世不知此意不以爵祿收拾人才乃徒用姦巧之人甘其諛佞徒用庸陋之人樂其委順彼其盤據要津不止壞國事塞賢路每每惡直醜正摧折天下之才以快其忮毒使人抑閼冤憤無所控訴激而不堪之甚則黃巢之事所繇起也且如元末兵亂朝廷更無可用之人郥宜其世之無人矣我

聖祖起而掃滌鮏羴一時佐命元勛固卽元之人也使元能收拾縻以爵祿則才不在下安得敗亡至此是可不爲永鑑也哉

○郭子章

蠶論

△蠶論

月今仲春之月命野虞無伐桑柘鳴鳩拂羽戴勝降桑具植曲�處筐后妃齋戒親東鄕躬桑禁婦女無觀省婦使勸蠶事蠶事旣登分繭稱絲效功以共郊廟之服無有敢墮所以爲天下蠶事勸也木各有所宜土惟桑亡不宜桑亡不宜故蠶亡不可事豳風之詩曰女執懿筐遵彼微行爰求柔桑則豳可蠶將仲子之詩曰無折我樹桑則鄭可蠶車粼之詩曰阪有桑隰有楊則秦可蠶氓之詩曰桑之未落其葉沃若桑之落矣其黃而隕桑中之詩曰期我乎桑中則衛可蠶皇矣之詩曰攘之剔之其檿其柘桑柔之詩曰菀彼桑柔其下侯旬則周可蠶禹貢兗州桑土旣蠶厥篚織文則魯可蠶靑州厥篚檿絲管子亦曰五粟之土其檿其桑則齊可蠶荊州厥篚玄纁則楚可蠶孟子告梁惠王日五畝之宅樹之以桑十畝之詩曰十畝之間桑者閒閒則梁可蠶蠶叢都蜀衣靑衣教民蠶桑則蜀可蠶猶之農夫之於五穀非龍堆狐塞極寒之區猶可耕且獲也今天下蠶事疏闊矣東南之機三吳越閩最夥取給於湖繭西北之機潞最工取給於閬繭予道湖閬女桑姨桑參差墻下未嘗不羨二郡女紅之廑而病四遠之惰也夫一女不績天下必有受其寒者而況乎半天下女不績也豈第五十之老帛無所出不績則逸逸則淫淫則男女爲所蠱蝕而風俗日以頹壞今天下門內之徳不甚質貞每歲奏牘奸淫十五母亦蠶教不興使然與公父文伯母曰王后親織玄紞公侯之夫人加之以紘綖卿之內子爲大帶命婦成祭服列士之妻加之以朝服自庶士以下皆衣其夫社而賦事烝而獻功男女效績愆則有辟古之制也彼大夫之家而主猶績柰何令天下女習於逸以趍於淫乎

國家蠶桑載在令甲凡民田五畝至十畝者栽桑麻木綿各半畝十畝巳上者倍之田多者以是爲差特廢不舉耳故月令躬蠶之禮魯無績愆之辟與令甲桑麻之數此三者不可謂迂而不講也

◆論邊

趙時春

薛應旗

蕭端蒙

○趙時春

禦戎論三篇

△禦戎論三篇

中國之患莫大乎士大夫崇浮靡而忽實效戎狄之窺中國其始於襲吾長而毀吾短中國之人襲其水土饒智計足以達變阜賄貨是以利用四裔之人性專而用瘠以智撓專施利收瘠故吾之用一而可兼其倍矣況吾之用百百以敵一何患自守哉古之善用其長者其必在於斯巳不善者則不然其智計亂於輕浮而賄貨匱於奢靡彼以其專勝吾之亂彼以其瘠取吾之匱故春秋譏之以爲自忘而兵家忌之曰致於人自古士大夫崇靡而忽實效者莫深於宋其禍亦莫慘於宋舉所長盡棄之而使戎狄窺吾短故吾常以爲宋之亡也咎不在師旅之不武而在士大夫弛武而不講不在設守之不固而在於不知以攻爲守之術舉天下如是之大英雄豪傑如是之多宛轉戎狄掌股之上曾無一夫奮袂大呼者陋哉宋之君臣汨沒於浮靡之深也

國家有天下驅全勝之孽胡紹百王之絕統奮靑丘之神劍還紫宮乎庚夷神武旣布然後聖文聿修時則有覆軍折將而邊圉無尺寸之失蓋嘗

皇輿北狩而戎夷終不敢失君臣之禮信臣精卒畫疆固守虓虎之旅震發而颷揚於是離極重明百蠻稽服觀前事之得失曙今日之功效經武禦戎之大略斷可識巳今使士大夫忽當務之實用蹈前車之覆轍慕文徳之虛名忘經武之大計此猶畫餅療饑以菖陽消癰疽也

其二

夫散兵不足制人而制於人疑志不足應敵而應於敵天下無事畫封境申約束利兵健卒星羅而云布其勢不爲不彊其威不爲不張猝有狂夫奮挺之難恫喝相仗莫肯受命者內顧妻子私貨財之念重而赴義致果之志微也故曰制於人內顧重而外難輕則上下異心上下異心則投幾有間投幾有間則借讎賫盜故曰應於敵有生之心必喪其生設守之謀常罅其守使有必死之心則其生不足爲也使有必攻之謀則其守不足爲也戎狄之眾曾不百一於中國瘠肥相較利名相懸萬一未侔而能爲中國患者攻其所守者也獲其地不足以益土役其民不足以廣眾而徵戎之兵勢不得息者以攻爲守者也眾均尙勇勇均尙智智均尙聖四者戎狄之所短而中國之所長也是所以攻守之勢在中國不在戎狄明矣散眾而守則守有定形聚眾而攻則攻無定勢以有定之守禦無定之攻𨿽有聖智難爲工而況勇怯之間哉使戎狄襲吾長而毀吾短者此也夫兵之勝敗相參皷旗用當而莫敢先窺者謂其士彊弱等而將智勇班也使吾簡百一之士練技擊之兵非全兵能當也信任英賢申嚴節制非烏集之敵也彼見吾有眾攻之勢無寡守之失故誘之利其眾可亂惑之聲其情可得合變制奇之要在此不在彼明矣是非欲其氈裘之眾利其孳毳之具也使彼知氈裘之眾不可冀保而況吾衣冠之民孳毳之具不可冀饗而況吾銪貨之富則飲馬之謀寢而款塞之請可幾矣

其三

其本莫如自治以結天下之心愼守以待旣衰之勢漢晉乲亂單於叛安史之難河隴陷盧文進之奔幽薊割郭藥師劉整之降宋室微其患在內萌於至近發於至遠浸淫毒害徧滿宇內一夫乘機四夷交難終之在人始之繇我明王知人之不足恃也故先治其身使其心志足以倡率百體血气足以供給庶用聰明足以役使羣動威靈足以招徠英豪未明而衣後日而入兆人之情四徹而無所蔽𨿽有纖介適至之疾而無土解瓦崩之患外備不索於內內取不求諸外卒有大寇列疆而守重兵以示勢脇其深入並壁以入堡絕其抄掠重賞以誘士知其情僞彼𨿽未敗固巳無所利矣夷狄之情惟利是逐小戰則小利大戰則大利不戰則不利破一十家之堡不足千人之朝食百家則不能克矣日馳數百土之地必擊空虛之處過敵則不戰矣深入險重之中必知情勢之宜無間則不能出矣輕騎遠出以爭利重兵必逐水以屯望無泉則困斥鹵矣故廣置耳目安集生口堅並壁壘置兵要害先據水泉匿形而不擊玩士而不鬭愼守之策也然刖必不戰與曰非不戰也不當戰也彼固求戰者也彼戰則必死死則必勝勝則車騎甲兵之獲固已利矣況乘勢遠抄之利也虎不先見人不敢摶見射獵者則走聲勢使然也故不戰者守之善者也求戰而不得欲進而不能隨入隨出亟進亟退使承平之士習於戰陣久驕之虜疲於奔走情見勢屈眾情離貳勝負之形決矣戰可得而知矣

○薛應旗

固本

△固本

往余在京師會諸士人論學之餘輒卽論兵凡山川虜勢士馬城堡將領糧餉事機權變紀綱法令之屬咸能建議俱各成章而天文輿地圖說亦若靡不究心犬及庚戍之秋虜眾犯我都城則相顧錯愕無能爲驅逐之計幸其志無他惟在搶掠飽欲囷載迆■﹝辶裏﹞而出余切恨之是冬外補道經涿鹿河間詢之父老咸稱虜𨿽彊眾中道逋逃什居七八民則困於有司之徵�軍則苦於債帥之誅求妻孥凍餒不能聊生輾轉死亡莫爲軫卹故甘心異類北走匈奴爲其向導耳當事者若能少寬一分則彼𨿽禽獸誰無懷土之情而沿邊諸處自將鼓气奮勇以保家室人人幹城可不煩九重北顧之憂而虜人不敢南牧矣余因重有感焉惜心無窮而分有限不能爲之所也迨歷浙東見倭夷大作揆厥所繇亦緣沿海窮民爲輸將所迫始則投勢要以通番繼乃邀番人而入寇與西北事情如出一轍乃知昔人繭絲保障之說誠爲有見而賣劍買牛者蓋必有所作爲而致之柰何今之爲民牧者平時旣無以及民一遇有警輒又多方科擾是何異灌膏而捄焚道水以拯溺也吾恐外虞莫支內變且作當事者苟思患而豫防不可不急爲深長之慮而蚤爲固本之圖矣

○蕭端蒙

論時政

△論時政

某聞政有必於革不必於因法有宜於前不宜於後故象魏之法易歲攺懸貴通變也昔者三代之刑世輕世重聖人豈樂是紛更哉蓋以法不從權則無以宜民政不宜民則無以保世因時損益而適之中此聖人所以治天下也當今之政咸正無缺子孫世守足以爲治矣然其間豈無不宜於今而必於革者乎則損軍之罰是巳夫損軍之罰固善法也國初之時承平未久將有絳灌之風士皆淮濠之舊衽革之餘習未亡而脫穎之銳心未厭也容有挑功生事輕心於一逞者故爲之法以損軍多寡爲差所以仰僥幸之途而養安靜之福也乃今則有不然者矣何者紈袴之子世授節鉞非復國初之將也市井之民冒充行伍非復國初之卒也一遇寇警其不裭魄而落膽者鮮矣況敢輕戰也哉今轅麾之間動以完守爲上策堅壁縱寇以自保全或有奮不顧身決於一戰其以全取勝者固可以覬區區之賞萬一少喪師徒則文法之吏隨而議其後故𨿽有鷹揚之略敵愾之心者率掣肘而不敢爲往歲虜寇中原六支之戰至環戈而莫救焉聞之邊人皆曰將官畏法而不敢戰也嗚呼古以杜僥幸之心今以藉選軟者之口然則是法也又安得恃以爲常而不變哉

◆感時

劉玉

康海

汪道昆

李贄

○劉玉

世變

△世變

嗚呼世變之下可勝道哉古之爲士者知有道徳而巳佑有義理而巳修諸身而徳以立措諸人而道以行證諸經而義以明修諸辭而理以達𨿽無心於功名訓詁述作也而後世之功名訓詁述作莫尙焉此士習之最隆也降世以還管仲出而事功啟李膺出而名節興鄭玄作而訓詁章韓愈生而述作勝道徳變而事功義理變訓訓詁述作此士習之旣下也然道徳而功名固有依於道徳者義理而訓詁述作固有達於義理者迨夫末世則士之所志者科第而巳士之所營者祿位而巳士之所習者呫嗶而巳士之所述者蹈襲而巳功名變爲科第祿位訓詁述作變而爲咕嗶蹈襲此又士習之愈下者也嗚呼山夷而陸陸沈而淵淵潰而流流溢而海詩云泛彼舟流不知所屆安得豪傑之士一挽斯世而歸諸古哉

○康海

釋客論

△釋客論

客有不樂其官者康子曰夫子何不樂官吾以遼僻不近人事非所以仰望於官者故弗樂也康子曰異哉子之樂也使子以千室之邑治之乃所以謂能仰望於官而樂也是子之樂樂諸其食而巳也夫官者食而事者也君子之於官也惴惴如有持而弗勝矣今子不揣其事而擇其所能食亡可以自官矣古者於官之至也汲汲焉辭焉委委焉弗肯就焉曰恐鄙人不可或以僨君王之命也子以爲仰望而刻計之惟其所不丰而憂也是所以事官耶今夫事固有不同者其抱關擊柝𨿽以急其食也然不望其大且貴以多其食者以抱關擊柝之事易盡也今子所求於官者曰吾不能食也吾庶幾繇是可以免吾耕耨之苦也及旣官焉則曰遼僻不近人事非所以仰望官也是何止於千室之邑治而有之而巳者也是盡天下之物有而後慊者也故曰樂諸其食而巳也客憮然曰先生之教我也我故謂不能復得仕也將繇是死於溝壑之中卽以食而言也寧不至大丰然巳賢於死諸溝壑之中矣樂然於官盡其心爲之遂以賢聲名其官

○汪道昆

上計七論

△上計七論

酒徳論一

酒徳論二

憤事論

善仕論

讓名論

取予論

驟進論

酒徳論一

伯子捨都市中門下客數被酒門者叱曰客恂恂者如亂何伯子曰客休矣世之恂恂者豈少哉其中旣盈一旦而替常度皆亂也酒淸而不飲居有常矣及修爵無算以淫繼之莊者偸訥者辧婉婉者暴戾罄折者務上人則酒亂之也士未得志居有常矣及其門髙簾遠肅客而不下堂則富貴亂之也學未卒業居有常矣材美旣具皦然若揭白日而載諸市朝則才亂之也功業未建居有常矣及其身有社稷之伐威震主而不知則功伐亂之也以富貴亂者亡以才亂者殺以功伐亂者危其爲酒禍一也方其未亂見亂者於其側彼猶然非之及其亂也亦�見非於人矣彼不自知其爲亂也之數者果召亂乎哉無亦人自爲亂耳故酒可亂崇伯子不以儀狄而貶王富貴可亂鴟夷不以七策而近殆才可亂周公不以多材而驕吝功伐可亂伊尹不以阿衡而自功語曰虛其心實其腹虛則無我實則有容庶幾乎不及亂矣

酒徳論二

昔都人之飲客者非婺不甘比年鬻婺者半至人謂中山以下若吳醴楚瀝其地屢遷將婺以遷徳邪何今之婺非昔之婺也余居婺且久蓋嘗習之卽今之鬻者果必皆良其良者猶故耳始都人無善酒必以婺爲上尊頃之則酤者良矣其後王公貴人鬭其供具監六物而求良焉卽婺之良會不以當醴醆況粢醍乎哉余聞弘治中羣臣奉職無闕退朝則相與講業故文事興今

上端拱而治百執事無夙夜之勞日飲而醉二參故酒徳茂此治徵也楚好戰故堅甲在楚韓好兵故利兵在韓然則今之所服者必楚之甲韓之兵也婺何有焉

憤事論

初韓侯善某子甲同入爲尙書郎某子甲不樂居捨中察韓侯意得乃詬曰公何意得也今之起縣令者執簡而入持斧而出昔非公等哉彼方髙視靑雲無人乎五步之內何赫赫也公意得者何也韓侯笑曰子以目從人故多赫赫吾方陸沈者也卒然遇之曾未得其面惡覩赫赫邪無何某子甲以憤死伯子曰嗟乎是不祥之人也是且有無上之心不死何待人臣亦以其官用職耳能任其職陸沈猶赫赫也不能則猶陸沈也於赫赫何慕焉卽使彼得赫赫者官之加郎吏一等矣歷階更進其爲赫赫者紛如也彼難乎爲下無寧一蹴而盡九等乃愉快邪卽得先登亦必無上而後可耳乃若挾筴而老諸生曾不得當一縣幸而與之縣心勞課殿謂當世不譽何使怏怏者居之無死所矣客曰唯唯汨羅長沙之死非憤邪何君侯樂誦其言也伯子曰此憤世者之爲也使徒慕髙位而憤則其言朽矣然亦奇節之士而不可槪諸中庸椒蘭絳灌之流其罪不浮於季氏仲尼之去魯何遲遲也客曰善乎使熱中得聞此言不啻飲冰矣

善仕論

舍人病郡中無善仕者語伯子曰公等十餘曹一以方枘而投當世不入明矣豈習俗然哉何累累也伯子曰然敢問其不入者何也舍人遽數曰公等倍當世者五今之遊道廣矣公不能遊一也彼有長喙務中用事者之驩而公短於口二也彼不裘不禓且傴僂若不勝衣而公木疆三也彼不倡而和乘人而結其心所憎則堯可非也所喜則跖可譽也公務察察而持論與人殊四也彼射利如射雉負翳而居省括而釋亡能出其殼中公弛而不張張則失前禽矣五也有一於此則仕者之■﹝疒贅﹞疣也況五者哉伯子曰固然則將割■﹝疒贅﹞疣而修我矣■﹝疒贅﹞疣則生割則死■﹝疒贅﹞疣不猶愈於死乎彼姣者天性也裏婦慕西子之姣卒以惡駭國中吾不幸而■﹝疒贅﹞疣視裏婦加惡矣吾寧扱袵饋節母得罪田舍翁無寧倚市門而張惡聲也舍人曰嗟乎惟此故多惡人國色罕矣

讓名論

伯子問京兆尹曰新安保界山谷其人褊心仕於四方輒齟齬公所至遇合未嘗失人亦遵何徳也公曰僕亦猶夫鄕人也惡能事人吾直以禮讓事之耳今之同國而治者非四海九州島之士乎哉誠得長者與俱宜無不可使不皆長者吾以不肖之心應之彼將求多矣夫以聲利愽者勢不能兩雄不雄則雌雄則受忌此兩者皆禍也吾務折節爲讓惟彼所先注名歸之名注利則歸之利無用愽也客曰讓利則聞命矣耕者恥無獲士恥無名名何讓焉公曰讓名急矣人情不趣利則趣名趣利如蠅趣名如虎彼且耽耽而欲之往則逢怒難與相恃矣且瑕疵人所時有也彼賫璧而賈吾以其不足者窮之憾也瑕疵掩矣彼之賈且倍而吾出堅白者以震之憾也二憾釋矣方以彼爲得我而以徳色居之憾未已也釋此三者其有忮心者幾希故讓名則名完無人損矣譬之耦而爭道則蹶一人後巳而先人則俱濟終身讓路不枉百步此知化之言也伯子退語客曰吾觀鮑公溫溫者也今聞其衷言矣夫禹功蓋天下帝兢兢然猶以不伐命之讓也不伐則莫與爭矣讓不亦宜乎

取予論

伯子曰昔余聞伊尹以一介取重心嘗易之嗟乎此惟伊尹能耳今之以玉帛來者非萬國之長令名之士乎哉載牘而行望門而謁旅幣何紛紛也彼守官若處女無因而至輒閉戶絕之及其投人也若委諸壑人情亦取易而予難耳彼何心哉孟子曰取傷廉予傷惠傷廉者名惡傷惠者義章賈廉而辭惡固吾所急卽有過而誦義不衰吾其猶可被此名也此操毀譽之心也不取則人將徳我不予則人將讎我寧務樹徳無務樹讎此操怨徳之心也夫取予一塗其操心多矣卽有緩急寧能信其無二三邪毀譽怨徳不入於心故有一徳得國而仕則去湯而不以爲貳放太甲而不以爲不臣此繇畎畝來者也世方挾其不取浮慕伊尹直將伯仲見之是爲伊尹優也得其一祛猥自以爲類尹不亦遠乎嗟乎夏虫疑冰不傳於火卽貌伊尹不類猶賢於貌桀者也吾何問焉

驟進論

天官簿上計吏罷二千石以上若干人二三大夫坐驟進免大夫有民譽人以爲菑伯子曰大夫何菑驟進菑也不觀場師之樹檟乎踰年而殖十年而拱百年而髙十尋朝樹而慕拱焉此不祥木也人有斗酒一舉而釂其能任者幾何藉第令徐徐不終日而盡矣巳則不任人則以爲不祥惡用驟也大夫春秋盛矣且方以才得民使其待日至而興量巳而後進髙位將焉辟之彼顧皇皇於旦暮乲間而趣世以幸其捷是自爲菑也乃今簿責所急者非墨邪竊鉤者誅竊國者侯大墨起矣今之以墨見察者竊鉤者也大夫乲多譽謂其無竊鉤耳務進而不軌於正是竊國之類也在王者無赦又何菑焉或謂世以�格論士非所以遇異材使果材邪驟可也惡用格哉余嘗聞用人如用兵其法一也五步則止五伐則止非司馬之揖讓乎不共命者有刑而後可以無敵法也李陵簡師深入不旋踵而困匈奴非法矣今之愆步伐者不爲不多而猶將廢格是將爲陵之師邪抑三代之師邪

○李贄

豪傑論

△豪傑論

人猶水也豪傑猶巨魚也欲求巨魚必須異水欲求豪傑必須異人此的然之理也今夫井非不淸潔也味非不甘美也日用飲食非不切切於人若不可缺以旦夕也然持任公之釣者則未嘗井焉之矣何也以井不生魚也欲求三寸之魚亦了不可得矣今夫海未嘗淸潔也未嘗甘旨也然非萬斛之舟不可入非生長於海者不可以履於海蓋能活人亦能殺人能富人亦能貧人其不可恃之以爲安倚之以爲常也明矣然而鵾鵬化焉蛟龍藏焉萬寶之都而吞舟之魚所樂而遊遨也彼但一開口而百丈風帆並流以入曾無所於礙則其腹中固巳江漢若矣此其爲物豈豫且之所能制网罟之所能牽邪自生自死自去自來水族千億惟有驚怪長太息而巳而況人未之見乎余家泉海海邊人謂予言有大魚入港潮去不得去呼集數十百人持刀斧直上魚背恣意砍割連數十百石是魚猶恬然如故也俄而潮至復乘之而去矣然此猶其小者也乘潮入港港可容身則玆魚亦苦不大也予有友莫姓者住雷海之濱同官滇中親爲我言有大魚如山初視猶以爲雲若霧也中午霧盡收果見一山在海中連亙若太行自東徙西直至半月日乃休則是魚也其長又奚啻三千餘里者哉嗟乎豪傑之士亦若此焉爾矣今若索豪士於鄕人皆好之中是猶釣魚於井也胡可得也則其人可謂智者與何也豪傑之士決非鄕人之所好而鄕人之中亦決不生豪傑古今賢聖皆豪傑爲之非豪傑而能爲聖賢自古無之矣今日夜汲汲欲與天下之豪傑共爲賢聖而乃索豪傑於鄕人則非但失卻豪傑亦且失卻聖賢之路矣所謂北轅而南其轍亦又安可得也吾見其人決非豪傑亦決非有爲聖賢之眞志者何也若是眞豪傑決無有不識豪傑之人若是眞志要爲聖賢決無有不知賢聖之路者尙安有坐井釣魚之理也

◆數學

唐順之

○唐順之

勾股測望論

△勾股測望論

勾股所謂矩也古人執數寸之矩而日月之運行朓朒遲送之變山溪之髙深廣遠凡目力所及無不可知蓋不能逃乎數也勾股之法橫爲勾縱爲股斜爲弦勾股求弦勾股自乘相並爲實平方開之得弦勾股求股勾弦自乘相減爲實平方開之得股股弦求勾同法蓋一弦實藏一勾一股之實一勾一股之實並得一弦實也數非兩不可行因勾股而得弦因股弦而得勾因勾弦而得股三者之中其兩者顯而可知其一者藏而不可知因兩以得三此勾股法之可通者也至如遠近可知而髙下不可知如卑則塔影髙則日影之類塔影之在地者可量而人足可以至於戴日之下而日與塔髙低之數不可知則是有勾而無股弦三者缺其二數不可起而勾股之法窮矣於是有立表之法蓋以小勾股求大勾股也小勾股每一寸之勾爲股長幾何則大勾股每一尺之勾其長幾何可知矣此以人目與表與所望之髙三相直而知之也人目至表小弦也人目至所望之髙大弦也又法表爲小股其髙幾何與至塔下之數相乘以小勾除之則得塔髙蓋橫之則爲小股至塔之積縱之則爲小勾至塔頂之積縱橫之數恰同是變勾以爲股因橫而得縱者也勾股玄三者有一可知則立表之法可得而用若其髙與遠之數皆不可知而但目力可及如隔海望山之類則勾股弦三者無一可知而立表之法又窮矣於是有重表之法蓋兩表相去幾何爲影差者幾何因其差以求勾股亦可得矣立表者以通勾股之窮也重表者以通一表之窮也其實重表一表也一表勾股也無二法也

●皇明文徵卷四十一

晉江何喬遠穉孝選

議

◆議

張邦奇

翁萬達

周應賓

○張邦奇

處置經費議

郊祀議

△處置經費議

臣伏覩國家近日以來經用不給至有欲以鬻爵度僧爲言者夫二事者所獲無幾而所害甚大誠非聖世所宜行臣竊惟今天下非小蹙也土地之所生人力之所養其出不爲少也而猶每患用之不給其來必有自矣蓋欲足費莫若省費所以省費者有三一曰昭儉徳其本也二曰裁濫賞三曰汰冗食其末也至於所以經畫之方有二曰淸理鹽法開廣屯田二者是巳臣讀食貨志見文帝躬行玄默而紅腐貫朽武帝商工計利不遺錙銖而大司農每每告匱以是知省費之可以足費也曩者朝廷以大昏詔戶部措置銀四十萬兩廷臣議欲滅半亦巳多矣而

陛下竟莫之從夫一事之舉所費如此可謂百日累之一日肙之犬今耗財之路不可縷舉姑以光祿寺言之一日之費供一宴之設而或至於巨萬

先帝巳嘗裁減近日復以如舊尾閭漏卮一至於此夫烏得不竭也

陛下誠躬行儉約明詔中外則凡耗財之路猶庶幾其以漸而可塞也古者非有功不賞賞一人則千萬人勸彼獻一技弋一鳥者何功國家而

陛下輒厚賚之耶又況享內庖之奉者多贅設支太倉之粟者率市人則一人耕之而聚而食之者復不止於十人矣此而不爲之裁抑臣恐財用日耗於上而民生日困於下也夫不塞耗財之路無以開生財之源今取於民者軍需雜徵與夫鬥斛耗米之加巳不啻數倍於常時矣民巳竭矣不可以有加矣其尙有可行者臣聞劉晏理財歲收數十百萬而鹽利居其大半夫鹽之爲利上下交濟公私兼益昔之人行之而有驗

祖宗制之而有法固可以坐享其利而永永無獘也今利不歸於國家而歸於權幸之門豈不惜哉必使憲臣與轉運等官絕交通互鬻之私而輕減鹽估多召鹽商循常股之制以次而給之而苞苴請托禁絕而不行焉則利不歸於權門而上下交受其益矣臣又聞西北邊地肥而人鷙曩者小有邊警朝廷遣使以數十萬給之此其可以常繼也哉誠使將臣召募邊人墾田給之使之世爲土著之兵則不惟可以備不虞於無事之日而轉輸饋餉之煩亦可以計日而減也此蓋諸葛亮郭子儀行之而有效範仲淹朱熹議之而未及行者今欲行之亦在擇其人焉專委任之而巳矣捨此而欲別議經費之方則桑羊孔僅之謀非臣之所敢出也臣聞之易大傳曰何以守位曰人何以聚人曰財財也者所以守邦之本也今竊見四方之人來京師者言今年天下州郡多被水旱而東南爲尢甚不知朝廷將何以卹之不幸而卒然邊鄙有急數十萬之師又將何以饋之此臣之所以爲大懼也且天下之事上因循則下玩愒因循玩愒之餘而不有振勵作興之政出其間以鼓動中外之心而革其故習則其勢將有至於不可爲者矣此臣之所以重爲之寒心也謹條所聞上塵睿覽伏惟詔旨特賜施行不勝幸甚

△郊祀議

臣竊聞世之所常然者道也天之所常享者誠也善法古者得其道而不膠其迹善事天者致其誠而不急於文臣待罪畱都越玆三載伏覩

陛下制敬一箴注程頤視聽言動箴注範浚心箴蓋於格天之本洞見無疑固守而篤行之則所謂明徳之馨自當昭格於上下而不待禮文之擬議矣近者復聞

陛下采納諫臣之論下廷臣各陳所見更定郊祀禮儀蓋以神祗合祭非古而欲復周家二至分祀之制臣仰窺

陛下法古敬天之心必仗本末質文咸若三代然後有以慊於志耳臣愚竊有未敢以爲安者敢陳其說於

陛下道也者通古今而一致故千聖無二心制度也者隨古今而異宜故百王有殊法夏之禮樂商湯易而新之商何必泥於夏也然而商之髙宗必不攺成湯之制作以商之禮樂周武王周公易而新之周何必泥於商也然而周之宣王必不攺文武之制作矣是故商周之制

太祖可以不因而

太祖之制

陛下不可以不守

陛下志於法古亦法夫禹湯文武之道而巳犬亦法夫禹湯文武之心而巳矣禹湯文武之道天地之道也其心天地之心也天地之心莫大乎生養萬物也今海宇之廣民物之眾容有未遂其生者乎天地之心莫大乎嚴華夷之限也今邊防或疏夷狄或萌窺伺之心乎天地之心莫大乎使上下之情通徹無間也今耳目之寄或未廣匹夫匹婦或有不獲自盡乎天地之心莫大乎遏惡揚善也今合徳討罪亦容有未當乎天地之心莫大乎欽崇賢俊也今吁俊尊帝亦容有未至乎事事而思之時時而體之繇深宮而大廷無顯無隱常與天心合一而無間焉則伊尹所謂咸有一徳克享天心者不在成湯而在

陛下然後於大祀之期齋戒神明而展燔柴之禮何患乎神祗之不格而徒取

祖宗巳成之制紛更爲哉借曰乃百王所宜取法則大而封建井田小而赤犮硩簇無一復行於今者何獨於郊祀一事而必泥焉也孔子論爲邦時取諸夏輅取諸殷樂取諸舜蓋所不滿於周禮者亦巳多矣我

太祖汛掃胡虜肇造寰區功過百王而禮樂制度亦固兼百代而參酌之至於敬天之心則亦禹湯文武之心也臣伏聞之嘗得雷斧出入則命捧以前導聽治則置之几案以致其顧諟之誠令天下勿奏祥瑞若災異卽時報聞曰常使懼心有餘驕心不敢萌也是以察日月星辰之行審雨晹燠寒之變如人子之於父母察聽聲色罔敢或忽故以躬歷之初分祀天地每至齋戒風雨非時面稽十年乃推父母天地之義斷以三陽交泰之月合祀天地於南郊及乎齋戒之期燔燎之日星月朗曜祥气襲人乃親制樂章以答靈貺以定不刊之大典繇是觀之分祀周禮也

太祖行之而未安者也合祀我

朝之禮也文武復生而不易者也

陛下何爲近捨

聖祖盡善之制而遠信周公未成之書乎且能事人斯能事鬼能饗親斯能饗帝

陛下大祀之日以

太祖配

上帝

太祖之心安於合祭而不安於分祭今將以其所安者而享之乎抑將以其所不安者而享之乎夫以

太祖心之所安𨿽仗禮文未善猶將因之況粹乎無以議者行之百五十年而欲一旦更之誠可駭也

陛下明並日月洞察幽明伏望篤法祖之孝行事天之仁則休徵畢見百福具臻天下幸莖萬世幸甚

○翁萬達

復河套議

△復河套議

蓋聞智者必待時而舉事君子不昧勢以圖功是故理有所當盡而機有所宜審志有所必奮而謀有所不可略者是之不備難與慮終矣河套本中國故壤界以黃河固天之所以限華夷也詎宜棄而不守藉寇賫盜然揆以今之時勢則有當復之理而無可乘之機多必奮之志而鮮萬全之算是故不能不爲圖事者深長思也河套自周秦以來爲國爲郡漢置朔方唐城受降據險扼胡往迹俱在我

太祖以神武定天下

成祖躬禦六飛三犁虜廷其虜旣殘破我亦未暇捨黃河而衛東胖計則偏矣後又撤東勝以就延綏套地遂淪之犬羊矣然正統弘治之間我𨿽未守彼亦未取不見可欲其心不動不奪所恃其爭不力取之可也乃竟因循畫地自捐天設之險失沃野之利此邊疆之臣所宜臥薪嘗膽而有志之士所以扼腕而攘袂者也先巡撫余肅敏公置鎭楡林想亦有志斯舉而套卒未復鎭則空設開墾無聞轉輸難繼孤懸獨立沙磧爲墟外之不足恃爲藩籬內之無所資其賦役不有其利而益處其勞豈豪賢固略於遠謀抑其時或亦有掣肘而未終其志邪然弘治以前我軍猶歲常搜套搗其巢穴嗣是我謀日疏任虜出入涉流履冰揮鞭近塞蔑所顧忌今且盤據其中滋其畜牧遂其生養譬之爲家成業久矣又今昔異時彊弱異勢事體利害之緩急人情好惡之向背萬有不齊不可以不慮也欲一舉而復之無乃難乎故曰有當復之理而無可乘之機多必奮之志而鮮萬全之計也請極言之以干大聽夫敵有盛衰我有彊弱以彊值弱僅足相當以弱值彊是爲無策漢武雄斷天啟衛霍不世之將也絕幕四出不能一屈單於之膝成哀短祚內釁且生而呼韓稽顙願保蕃北此何也漢武值其盛彊而成哀際其衰弱也馬步矢刅各有所宜主客勞逸徒步異狀韓信背水置陣死地以生魏武捨�馬與吳越爭於舟楫之間烏林削迹是何也韓信以死地爲生而得其逸魏武捨中國之長而困於所短也人情莫不愛其親然負米以致其養與遇變而捍其患緩急自有不同人情莫不愛其身然一勞以永其逸與暫息以休其體向背亦爲殊等喪先王之乘舟不如死則取艅艎者必濟義兵謳歌思歸則定三秦者易爲力也我國家拯天下於胡元天威所及雷擊風掃遺虜遊魂僅存喘息年來收養殘穢兼之虜我生口日滋月息卽今小王子吉囊俺答諸部落可三四十萬視昔之奔命窮荒不見馬矢者盛邪衰邪彊邪弱邪而我承平日久軍政多偸三五年來𨿽賴郎廟注意邊防漸次振舉而其竭籌慮耗財用其功業也不少矣回視

二祖之時其彊弱盈縮又何如邪河套久淪虜中間諜罕至虜又屋居畜牧其內山川之險易途路之紆直水艸之有無我不可必知也提軍深入其境能無虞乎夫塞以內我中國地也將領講求其形勢卒伍諳記其要害尙不能悉而�塞以外乎今我勞而往彼逸而待我馬出塞三日而疲彼騎徧垑一呼而集得有小利歸途尙難倘失鄕導全軍何賴數萬之眾緩行持重則虜備益嚴疾行趍利則輜重在後且克日有定期褁糧有定數虜遷徙靡常則戰無定地遠近不測則戰無定期一戰之後虜或保聚或佯爲逃遁笳角時聞壁壘相待巳離復合終不渡河而我軍於此戰邪退邪兩相守邪數萬之眾出塞亦必有數萬之眾援之否邪有驍將以通糧道否邪保無抄掠不至匱乏否邪是皆至難而不可任者也夫馳擊者虜所長也守險者我所便也弓矢利於馳擊而火器利於守險者也捨火器守險而與之馳射突擊於黃沙白艸間得邪失邪今塞下兵卽塞下人也墳墓廬舍先人之所營妻孥眷屬骨肉之所居禾黍桑麻業產之所具牛馬牲畜身養之所供迫於兵刅怵於生死尙每每退怯以煩上人之督責今驅之於無人迹之地限之以可立盡之食要之以難必成之功苦之以不卽罷之役恐之以將徙之禍而欲得人之死力可乎議者欲整六萬之眾爲三歲之期春夏馬瘦爲虜弱而我利於徵秋冬馬肥爲虜彊而我利於守春搜於套秋守於邊三年三舉虜必難支待其遠遁拒河爲守是固一說矣然天時物性不甚相遠也秋冬虜馬肥矣而我馬不亦肥乎乃止利守邪春夏虜馬瘦而虜弱不能入寇然坐以待我誠懼其擾擊我也秋冬馬肥而虜彊旣能爲寇則多方設謀誠懼其報復我也六萬之眾非所以襲人千里之途非所以自逸轉盻之間情態異致歲一爲之以俟三舉其可得乎兵家勝敗本難預期一舉失利士傷馬耗議論蜂起則將巳之乎竭天下之力排天下之議以俟其成乎三年三舉咸可得志虜敗而守我去復來終不渡河版築難舉則將何時巳乎蓋議者見近時搗巢之舉恆獲首功昔年城大同五堡之邊虜亦不來深競以爲套地易復然復套與是二者實有不同蓋搗巢因其近塞乘其不備勝則倏忽而歸敗亦支持以退舉足南向便是家門壕塹城堡爲援可恃復套則深入虜境後擾不繼勝固間關敗虞陷沒事勢異也夫必勝之兵有限之矢此李陵所以失也今我之將士能爲陵所不能爲者乎往城諸邊實近我土又沿邊之地虜原不以爲利故𨿽城邊築垣少有侵取虜不卹也套地則自火篩入寇以來據以爲家四時之間不離住牧一旦欲取而有之彼肯晏然耶故曰殺虎易奪虎子難奪虎子易奪虎穴而居難今未能殺虎而奪其子欲處其穴得乎夫先據北山將勇者勝趙奢所以得也今我將士能爲趙奢之所爲者乎若曰伺虜出套拒河爲守先將渡口及可以履冰道路亟築垣墻以次移置邊堡於沿河如昔年王晉溪近年張南川及總兵官周尙文所論似若可爲而不知今日諸酋各有分地套地爲吉囊四子所居控弦者當不下十餘萬豈有空套以出之理沿河計二十餘里築垣爲陽豈時日可完移置邊堡非百數十不相聯絡堡置兵非千人不可而遊獥瞭望哨守者不與當三十萬眾不止也誠恐布置未定而爭穴之虎至矣況我邊去河動輒千里一年之食爲數億萬沿邊所出人足自供益以此數必仰內地繇內地而輸之邊遠者二千里近亦不下千餘里乃又自邊而輸之於河卽糧道可通飛挽實難此尢所當攄慮而殫思者也然則套中之地其終不可復乎曰事變之來至無常也要之君子不可有獥幸之心夫秦之所慮者胡而終秦無北邊之警漢之所備者胡而中葉有款塞之順事變之來孰能逆覩我

皇上以聖徳建極元老以上知作輔天心助順將來虜之盛衰彊弱虜能保邪自相攻擊如匈奴之南北薦遭疾疫如先零之殄滅豈無期邪彼有其隙我乘其獘套地之復此其時乎謹我塞障飭我戎備和我行伍固我元气以俟其隙計之得也故曰知彼知巳百勝之道若不察虜勢之彊弱不審事情之難易不揆我力之有餘不足使塞下之民迫於備邊者喘息不獲定沿邊之卒傷於鋒刅者瘡痍不獲起而復橫挑彊寇以事非常則愚所不解者也謹議

○周應賓

代王廢立議

△代王廢立議

代王元妃無子卒禦人裴氏生鼎�渭亦卒王請�渭爲世子而以其母之未籍於王宮也詭而子諸張氏張氏者內助也旣而生子鼎莎張嬖王請進爲次妃亡何乃告諸朝曰�渭之母裴也非張也莎之母則張也莎嫡而�渭庶請庚之天子下宗伯議宗伯以爲庚之是制曰可數年�渭亦訟諸朝曰�渭與莎皆庶也�渭何以廢莎何以立

天子復下宗伯議是時宗伯代矣代者不能決請會諸大臣曁言官雜議之其與莎者曰裴濫妾也其子不可以立則國宜之莎者也其與�渭者曰等庶耳立少不順於是朝議沸然莫知所適東海外史聞之以其私議�議曰古有大事必引經以斷之餘也鄙請折諸經昔者魯惠公之妃孟子也繼室以聲子生隱公巳而宋仲子歸於我復生桓公惠公之禮仲子夫人也欲以桓爲嗣國人弗是也扳隱而立之隱探先君之志將以國讓桓竟爲桓所弒谷梁氏曰隱之讓桓非正也可謂輕千乘之國矣蹈道則未也胡氏復申其說曰禮諸侯不再娶無二嫡也惠公欲以愛妾爲夫人隱公欲以庶弟爲嫡子皆失也然則�渭其隱乎莎其桓乎吾其以春秋之議斷斯獄矣或曰濫妾有禁柰何曰親王之禮不與宗室同猶天子之禮不與親王同也

祖訓不云乎親王與妃五十無嫡始立庶長子爲世子然而不言天子也故累朝以來東宮之立多矣未有待年者也此不可下比於親王也要例濫妾之禁止爲宗室言耳不及親王亦謂親王不可下比於宗室也且要例之定自萬曆某年始也例前例後之說不可廢也或曰張旣妃矣其子不爲嫡也何曰昔者微子啟與其弟紂同母母爲妾而生啟巳爲妻而生紂其父欲立啟太史爭之曰有妻之子不可立妾之子遂立紂莎之生張未妃也可以稱庶不可以稱嫡也母愛者子抱此則代王之私也或曰廢�渭立莎則亦旣奉朝命矣反之是二命也可乎曰�渭之立獨非奉朝命耶傳曰立而復廢是亂道也代之亂蓋昔者爲之矣或曰以子訟父法之所必禁也朝議欲捨鼎�渭以立其子可乎曰若是是鼎�渭爲蒯瞶其子爲輒也亂倫等耳或曰子之言則辧矣肉食者議之又何煩焉曰以吾從大夫之後不敢隱也

●皇明文徵卷之四十二

晉江何喬遠穉孝選

說一﹝天道地理人生道術政治﹞

◆天道

劉基

程敏政

○劉基

天說上

天說下

△天說上

或曰天之降禍福於人也有諸曰否天烏能降禍福於人哉好善而惡惡天之心也福善而禍惡天之道也爲善者未必福爲惡者未必禍天之心違矣使天而能降禍福於人也而豈自戾其心以窮其道哉天之不能降禍福於人亦明矣曰然則禍福誰所爲與曰气也曰气也者孜孜焉爲之與曰否气有陰陽邪正分焉陰陽交錯邪正互勝其行無方其至無常物之遭之禍福形焉非气有心於爲之也是故朝菌得濕而生晞暘而死蘼艸得寒而生見暑而死非有心於生死之也生於其所相得而死於其所不相得也是故正气福善而禍惡邪气禍善而福�善惡成於人而禍福從其所遇你栯所偏勝人不能禦也曰然則天聽於气乎曰否天之質茫茫然气也而理爲其心渾渾乎惟善也善不能自行載於气以行气生物行而滛於物於是乎有邪焉非天之所欲也人也者天之子也假於气以生之則亦以理爲其心气之邪也而理爲其所勝於是乎有惡人焉非天之欲生之也朱圴之不肖而以爲子非堯舜之所欲也蟯蛔生於人腹而人受其害豈人之之欲生此物哉曰則天果聽於气矣曰否天之气本正邪气𨿽行於一時必有復焉故气之正者謂之元你杬气未嘗有息也故其復也可期則生於邪者亦不能以自容焉秦政王莽是巳曰跖之壽操懿之得其志而子孫享之豈天之有所私邪曰气之復也有遲有速而人之生也不久故爲惡之人或當其身而受罰或���祿而無害當其身而受罰者先逢其復者也享福祿而無害者始終乎其气者也以懿繼操以裕繼懿不於其�而於其後昆謂天之有所私不可也故見禍福而爲之天降於人者非也气未復而以禍福責於天亦非也不怨天不尢人殀壽不二修身以俟惟知天者能之

△天說下

或曰天災流行陰陽舛訛天以之警於人與曰否天以气爲質气失其平則變是故周雨雷電晦明寒暑天地之喘吁呼噓動息啟閉收發也气行而通則陰陽和律呂正萬物並育五位時若天之得其常也气行而壅壅則激激則變變而後病生焉故吼而爲暴風郁而爲虹蜺不平之气見也抑拗憤結回薄切錯暴怒溢發冬雷夏霜驟雨疾風折木漂山三光蕩摩五精亂行晝昏夜明瘴疫流行水旱愆殃天之病也霧濁星妖暈背祲氛病將至而色先知也天病矣物受天之气以生者也能無病乎是故瘥癘夭札人之病也狂亂反常顚蹶披猖中天之病气而不知其所爲也𨿽天亦無如之何也惟聖人有神道焉神道先知防於未形不待其幾之發也堯之水九載湯之旱七載天下之民不知其災朱均不才爲器所勝則舉舜禹以當之桀紂反道自絕於天則率天下以伐之元气之不汨聖人爲之也曰然則人勝天與曰天有所不能而人能之所以配天地爲三也曰書曰作善降之百祥作不善降之百殃非與曰此天之本心也而天有所不能病於气也惟聖人能救之是故聖人猶良醫也朱均不肖堯舜醫而瘳之桀紂暴虐湯武文醫而瘳之周末孔子善醫而時不用故著其方以傳於世易書詩春秋是也髙文光武能於醫而未聖故病少愈而气不盡復和安以降病作而無其醫桓靈以鉤吻爲參苓而操懿之徒又加鴆焉繇是病入於膏肓而天道幾乎窮矣曰然則元气息矣乎曰有元气乃有天地天地有壞元气無息堯舜湯武立其法孔子傳其方方與法不泯也有善醫者舉而行之元气復矣作天說

○程敏政

報應說

△報應說

淮陰侯佐髙祖平列國取項羽天下之大功也而見殺於女主何進與袁紹謀誅宦者安帝室天下之大忠也而見殺於寺人此後世君子所爲痛惜者也予獨以謂之二人者亦自有殺身之道焉書曰惠廸吉從逆凶柵子曰殺人之父人亦殺其父殺人之兄人亦殺其兄蓋福善禍滛之理相爲隱伏其見諸人者捷如影響之於形聲人但見其感應之遲遂以爲彼蒼者若罔聞知殆所謂褻天者也以史考之酈食其不煩尺矢片甲下齊七十餘城其功偉矣而淮陰嫉之自以巳爲大將握重兵在外而功反出書生下遂進兵擊齊齊王以食其爲紿巳也而烹之則烹酈食其者非齊王乃淮陰也何太后專制孝仁董后積不能平而進以太后之兄爲大將軍執國政且惡董后之侄重其權勢與巳同乃誣奏董后不宜居京師少帝許之進遂發兵圍董氏之宅收重免官俾之自殺董后亦以憂死則殺董重者非少帝乃何進也夫二人者嫉人之有功忌人之軋巳必欲取而置之死地乃欲保成功永終譽幸死於牗下其亦不思之甚矣然則二人者之死特假婦寺之手耳彼食其與重何罪哉傳曰行一不義殺一不辜得天下不爲也二人者忌嫉之念一萌而殺人之心無所不至然卒之亦足以自殺其身則福善禍滛之理蓋可畏矣嗟夫功過不相掩也彼二人者功忠固可痛惜然表而出之特以戒夫世之忌嫉者

◆地理

盧龍云

○盧龍云

攀倒井說

△攀倒井說

井在邯鄲西北去城二十里世傳光武逐王郎於此士馬俱渴因無汲具輒攀倒飲之事涉荒唐志者謂滹沱冰合之事可以類觀或天所以相光武者當如是耳余初未之信也及親履其地諦視久之則傾側之狀頗存土人指余曰此水髙下不平以繩測之東西相去尙二寸許余曰噫此其故難知巳夫天至無私也而何獨私於光武水至平也何玆水之失其平者若此易稱攺邑不攺井謂其居所而有常也何玆井之失其常者又若此此其故難知巳天下之以有所私而失其平失其常者又何限哉滹沱之水𨿽爲光武一合然未畢數騎而卽解後世僅得於傳聞耳獨此井與此水猶若未能盡復其�也意者有巨靈主之昭示其私於千百世之十而使爲有目者所共睹耶況人而一有所私也縱可以掩覆於一時其亦安逃乎後代之指摘哉

◆人生

孫作

張衮

鄒守愚

○孫作

相說

△相說

相人之��形而取捨之此世俗瞽伎之見不惟不足以�人而吾所以取人者一失其當則未免喪心挫志茫乎君子小人之不暇擇矣九方臯天下之善相馬者其求馬也物色牝牡不能知而不失其爲良馬故伯樂曰若臯之所觀天機也得其精而忘其麤在其內而忘其外善相人者亦然相𨿽定於形神气色之中見常在於形神气色之外余嘗學此而得二法一曰變二曰常常者人之所不見變者人之所不知也常猶可勉變則𨿽鬼神有不能知當知其勉彊逆計以遁其情則𨿽季咸之相壺子不能得其畈咥於天機之動忽焉而不可掩是𨿽裴行儉之議王楊盧駱無以出此也莫難逃者動靜語默之機莫難禦者倉卒應變之機於其不可逃以觀其愛憎取予之常於其不可禦以窮其心發難忍之變一變一常反復相明而貧富貴賤壽夭之理得矣譬之如水匯而爲淵激而爲湍束而爲峽流而爲川人見其異耳然而汪洋起伏之形悍怒崩蹙之勢萬變不常而大小淺深之數可以智測者其理一也裏士陳君漢翁善相人與餘言悉合故錄此以遺漢翁而士大夫得吾說以通之亦或有以知相非進於技而巳也漢翁通敏博藝舉止落落如物外人尢善飲酒遇所得輒送酒家嘗爲學官不久卽棄去

○張衮

勿藥說

△勿藥說

三極之根產於大行詰曲之嶺眞气融結形乃蹙縮於龍蛇之有癭此𨿽諭言然非龍不能諭也貴之也十圍之木輪囷詭特陵諸巉岏之杪液流擁腫如肉有�贊大匠晲而異之刳之以爲■﹝奭斗﹞挹酒漿之具設於堂檻貴重加諸犧象金罍之上木非癭無以示其奇也石川子具龍蛇之徳棟梁之材忽然而癭生不藥而癭亡是猶石川子間出奇言以驚世是亦癭也胸中浩浩返其自然則其常者固在矣此癭之所以亡也於是乎作勿藥說

○鄒守愚

赤子說

△赤子說

赤子生浹二旬蠕動然嘔煦然無所知也巳方其睡且熟也扶之不驚徐而叩之不悟也未幾怡然以笑余驚使家人燭之其面有喜色赤子不知也曰曷爲乎然家人曰是其夢也未幾復大驚以啼若號若欣余驚使家人燭之其面猶有怒色赤子不知也余曰曷爲乎然家人曰是亦其夢也湏臾而赤子亦寤余曰赤子亦有夢矣乎其夢也亦有喜與怒矣乎不然不宜有是也其始生也湛一內涵形感客絕其心宜若天然不當有憧憧焉者幹其間舉吾身皆外也然而孰順以喜孰逆以悲夜之夢晝之爲也不然則其思也不然則其因乎不然則其幾之先也赤子方浹旬爲邪因邪思邪�邪其必不然矣乃有喜與怒者於夢乎形焉其亦何從而得之邪吾以是伏思之易曰寂然不動感而遂通天下之故自其始生之時而巳然也當是時也無赤子與聖人之異也孟子曰大人者不失其赤子之心者也然則聖人者其果天錫之崇名而異之邪能不失之而巳矣吾悲夫世之以喜怒自鑿其眞者何限也

◆道術

蘇伯衡

陸容

童軒

髙叔嗣

○蘇伯衡

空同子瞽說六首

△空同子瞽說六首

成王問君奭以守成之道對曰恪遵成憲崇信耇老無取昔命令而紛更無陋舊規模而攺作王曰其要何居對曰在詩有之如臨深淵如履薄冰在書有之予臨兆民若朽索之馭六馬王曰不巳懼乎對曰十圍之木植之非二三百年不大及乎伐之也不累日而僕矣九成之臺非築之踰時閱歲不成及乎毀之也不累日而夷矣植之難而卜之易也如此成之難而毀之易也如此安得而不懼也周之天下后稷建之公劉篤之太王拓之王季勤之文王武王成之此十圍之木也此九成之臺也如之何其無懼也夏之民嘗去桀而歸湯矣商之民嘗去紂而歸周矣王不聞乎撫我則後虐我則讎如之何無懼也

魏文侯問李克曰國何貴李克對曰貴士文侯曰何貴於士李克曰兆民之庶君不能自撫也三軍之眾君不能自馭也百職之富君不能自修也萬事之煩君不能自理也而士者君之所與撫兆民馭三軍修百職理萬事者也得士則兆民得其生三軍得其所百職得其宜萬事得其序而君得以安富尊榮詩曰濟濟多士文王以寧得士也狐偃曰仁親以爲寶貴士也士之貴也尙矣楚有子玉晉文側席吳殺子胥勾踐進兵燕用樂役齊不能支魯世季孫邾不相侵士之用捨國勢之彊弱系焉何得而無貴乎三仁旣去殷國遂墟二老來歸周業攸成伊尹就桀夏社未亡百里奚至秦虞公以滅士之去就社稷之存亡系焉何得而無貴乎文侯曰焉得士而與之共國哉李克曰知之則用之用之則任之任之則信之信之則不以小人間之則士之在天下者皆將竭蹶而至矣知之而不用之用之而不任之任之而不信之信之而不免以小人間之則士之在國中者皆將治任而去矣文侯曰善於是師卜子夏田子方客段於木相魏成任翟璜西門豹以吳起樂羊爲將屈侯鮒爲子擊傅而魏之爲國也天下莫彊焉君子曰無競維人信矣哉不然三晉地醜徳齊何以無敵於天下也

楚王入於云澤若虎兕若蜼玃若鹿豕若鳴鴈若鵁鸕若■﹝秋鳥﹞鶬若鷫鵠見王無不恉然決起翔者奮飛走者遐竄髙者入雲霄卑者伏灌莽有錦雞焉方吐其綬而王適至收綬而後作王見其綬五彩競明悅焉左右關弓再欲射之王再止之命虞人曰其生致之虞人得之巳乃縱獵者凡鳥獸之屬或殪於鷹犬或隕於鋒刀或傷於网羅而雞獨免焉明日王謂宋玉曰之雞也得全其生以綬見樊於籠亦以綬然則士將奚處宋玉對曰此雞有綬藉使深藏矯乎其飛冥冥大王何見焉彼虞人且烏乎取哉故其逃於樊籠之間非綬實爲之吐則使之也嗟乎士無以材自炫哉

辟閭氏蒲盧氏過義渠氏義渠氏舉觴觴焉辟閭氏心若不快中酒屢興嘆義渠氏曰吾聞惟酒合歡今子中飲而嘆無乃有隱憂乎辟閭氏曰吾聞危莫危於上下交徵利時之人無有賢愚貴賤老弱惟利之是好以故私憂之耳蒲盧氏曰若好利則有之矣若謂老弱貴賤賢愚無不好則豈其然乎辟閭氏曰子以我爲不信吾與子行試之乃懷金錢數十與蒲盧氏義渠氏俱出北關外遺其二道上而伏隱處窺焉少頃一樵夫負薪過見金錢俯拾以去辟閭氏走從隱處出復遺二金錢而伏有頃一童子驅羊過見金錢俯拾以去辟間氏出遺金錢如初尋一媼行過不拾而去辟閭氏怪之追問媼曰何之媼曰家貧將入城從人乞貸耳曰媼且欲乞貸於人道上有遺金錢何不拾也媼曰耄矣恨不之見耳見之安得不拾而巳乎遽問安在辟閭氏指以告之媼方俯拾一人騎而與奴數人來見曰此我所遺也媼何得取命其籨奴取之去辟閭氏曰媼非老者乎童子非弱者乎樵夫非愚且賤者乎騎者非賢且貴者乎而見金錢無弗取吾之言其弗信矣平蒲盧氏曰然則柰何曰惟義可以治之義明則廉恥興廉恥興則取予不苟矣𨿽然義其具也非其要也曰何謂要曰上之人以身率之儉徳是恭屏去滛侈取之以道無富之貪則其要也故曰苟子之不欲𨿽賞之不竊在上者徒訓以義而不教之以身其曷繇知所法也不奪不厭矣

空同子過鍾離氏鍾離氏方以油和松脂爲膏塗竹枝凡盤盂幾席簾幙窻戶間無不樹之空同子曰何爲曰吾以除蠅也油香而松脂粘蠅逐香羣集焉無得脫者曰蠅蠶子手足乎曰否曰蠅嘬子血肉乎曰否曰然則子何疾之甚而務除之至於此極也曰彼𨿽不善螫人嘬人而善眩人衣之白也湼之而黑生焉冠之黑也點之而白形焉吾疾其黑白而白黑也以故誓不盡除之不止也曰子知蠅之善眩而不知人蠅之善眩尢甚也曰何謂人蠅曰屬耳於垣陰伺言語非人蠅而何巧言如簧離間骨肉非人蠅而何以佞爲賢以詐爲忠非人蠅而何以正直爲回邪以剛方爲專恣非人蠅而何子柰何不務除之也曰蠅吾知所以除之矣人蠅遇焉將何以除之哉曰公以存心虛以爲聽好惡之不作情僞之灼知非非之莫惑凡人貌而蠅行者不信之而怒之不恕之而誅之則彼𨿽欲白吾黑而白無得而加焉矣𨿽欲黑吾白而黑無得而措焉矣巧言之詩曰君子如怒亂庶遄沮君子如祉亂庶遄巳巷伯之詩曰取彼譖人投畀豺虎豺虎不食投畀有北有北不受投畀有昊

尉遲楚好爲文謁空同子曰敢問文有體乎曰何體之有易有似詩者詩有似書者書有似禮者何體之有有法乎曰初何法典謨訓誥國風雅頌初何法難乎易乎曰吾將言其難也則古詩三百篇多出於小夫婦人吾將言其易也則成一家言者一代不數人宜繁宜簡曰不在繁不在簡狀情寫物在辭達辭達則二三言而非不足辭未達則千百言而非有餘宜何如曰如河何也曰有本也如鍵之於管如樞之於戶如將之於三軍如腰領之於衣裳何也曰有統攝也如置陳如構居第如建國都何也曰謹布置也如艸木焉根而榦榦而枝枝而葉而葩何也曰條理精暢而皆有附麗也如手足之十二脈焉各有起有出有循有注有會何也曰支分派別而縈衛流通也如天地焉包涵六合而不見端倪何也曰气象沈鬱也如漲海焉波濤湧而魚龍張何也曰浩瀚詭怪也如日月焉朝夕見而令人喜何也曰光景常新也如煙霧舒而雲霞布何也曰動蕩而變化也如風霆流而雨雹集何也曰神聚而冥會也如重林如邃谷何也曰深遠也如秋空如寒泉何也曰潔淨也如太羹如玄酒何也曰雋永也如瀨之旋如馬之奔何也曰回復馳騁也如羊腸如鳥道何也曰縈迂曲折也如孫吳之兵何也曰奇正相生也如常山之蛇何也曰首尾相應也如父師之臨子弟如孝子仁人之處親側如元夫碩士端冕而立乎宗廟朝廷何也曰端嚴也溫雅也正大也如楚莊王之怒如杞良妻之泣如昆陽城之戰如公孫大娘之舞劍何也曰激切也雄壯也頓挫也如菽粟如布帛如精金如美玉如出水芙蓉何也曰有補於世也不假磨礲雕琢也將烏乎以及此也曰易詩書二禮春秋所載丘明髙赤所傳孟荀莊老之徒所著朝焉夕焉諷焉詠焉習焉斯得之矣𨿽然非力之可爲也聖賢道徳之光積於中而發乎外故其言不文而文譬猶天地之化雨露之沑物之魂魄以生華蔓毛羽極人力所不能爲孰非自然哉故學於聖人之道則聖人之言莫之致而致之矣學於聖人之言非惟不得其道並其所謂言亦且不能至矣尉遲楚出以告乘丘曰楚之於文也其猶山徑之間歟微空同子導吾出也吾不知大道之恢恢於是盡心焉將於文僴焉無難能者矣

○陸容

雜說

△雜說

莫貴於天子莫賤於禽獸然擬人以桀紂則怒以麟鳳擬之則喜是天下之物莫貴於徳也故君子尙徳

驕者藐人之弗若巳其父𨿽弗苦巳必退然遜之至敬之所在也妬者嫉人之勝巳其子𨿽勝巳亦欣然喜之至愛之所鍾也推此心以及人則無驕妬矣

○童軒

雜說

△雜說

善事親者不必於�修�隋旨甘之奉惟不私於子而巳矣善事君者不必於奔奏承順之恭惟不私於刑賞而巳矣私妻子者曰我能事親則爲僞孝私刑賞者曰我能事君則爲僞忠僞孝欺親僞忠欺君其罪圴也

○髙叔嗣

權說

△權說

夫大道未形萬類紏蟠有生之羣紛紛相姦聖人憂之窺天之象察地之理陰陽變化萬物之變追琢大道張之使縣制民之中有物曰權於是乃有君臣乃有父子乃有兄弟乃有朋友夫婦之倫皆於是起是故宮廷有儀吉凶有禮農耕於野賈坐乎市飲食衣服以生以死蠻貊鳥獸跨海內外經常垂布萬世乃賴天下大治亡物不遂有不協於是者斥爲妖孽逢其災害百姓樂成守之曰經權乃遂廢藏爲虛器聖者司之歷世莫施遭時之變眾不能治時耀其權百姓驚疑權之久藏眾旣弗知及其用之適遭非時故若爲變設與經乃離夫聖立人極道以爲公變故之來弗可勝窮隨時而遷與道相從是故或揖遜位或兵相攻或握節而死或攝羣雍雍合於億載孚乎萬邦使預爲之是謂興戎權之推移巨細齊同辟猶圓以出規方以應矩大聖創物旲不有祖生民之業上下棟宇幾席戶牗亡不得所閭閈相承愚夫咸睹及其築臺九層畫宮百堵奇巧萬方寓意而舉孰知工師之有規矩行有舟輿居有杵臼生民之業種種而有孰知規矩爲制之首世衰道微變故日多環視亡權莫如之何丘軻立言思濟天下無位弗行民不肯與權乃大墜世鮮克舉王路榛塞倀焉終古天下大敝旤亂亡數易曰聖人作而萬物睹聖人作權與道爲伍騠駃驤首周流九土鳴鑾中律奮足中舞旣踐康莊超忽囏阻鳳皇翺翔集於蓬階驢臝騖鵝困不得所

折足傷羽人肖之孰者可語

◆政治

顧璘

孫升

○顧璘

政說

△政說

凡位皆爲下也政也者效於其位者之事也弗戾乎下斯可以爲善矣是故雨露下濟而萬物生霜雪下肅而萬物成天之政也匪時而動則憾之豈樂利惡害者固凡物之大情也邪政之所出詭道拂情民用不堪謂之虐政虐政之所號者災必逮夫身古之人求免夫虐政之號災身之繇者無他焉積眾人之思以殉夫細民之情而巳矣周禮內史外史禦史之官掌四方之志以達於王小行人采詩四方以觀民風官師瞽禦各執藝以諫士傳言庶人謗於市於時周公位冡宰勤吐握之節以延天下之士幽隱纖悉咸通於朝上無獘政下無窮民率是道也末世人賢其才弗顧其下而用言之道廢之言之道廢而天下無刑措之治矣振廢侮彊自持曰剛其獘也暴優柔撫懷自持曰仁其獘也廢勤事樂舉自持曰能其獘也亂疏幽抉隱自持曰明其獘也察沈潛玄默自持曰靜其獘也隳五者自賢而不用人者之過也欲善其位不亦難乎是故先王之政遠矣爲政者誠使細民之情通於守令守令之謀信於嶽牧侯伯嶽牧侯伯之職辧於冡宰冡宰之慮盡於天子其庶乎言無佛庸而政之戾乎下者鮮矣然則其戾乎下者吾無惡夫人之自賢也巳

○孫升

廉將說

△廉將說

昔人論將曰貪可使斯言一出人固薄待乎將將亦薄待其身於是侵剝偏禆卒伍遏澤咋枯無所弗至矣豈不重可慨哉夫將能摧凶破敵所獲金具彩繒以法論之宜盡輸官使或輸其二隱其一而所隱者又與偏裨卒伍共之則繩墨𨿽縱無害於公謂貪可使者此也竇嬰拜上將軍以所賜金千斤陳之廊廡下軍吏過輒令取用金無入家者李廣家無餘財得賞賜輒分其麾下終廣之身不言置產事古之將帥其產如此傳稱吳起廉平又曰貪財好色夫一人之身而廉貪異焉何哉蓋貪者貪敵人之財廉者勵持身之操固不相矛盾也古之名將與士卒同甘苦甚至散貲以饗士家貲且散又奚可侵剝之侵剝之則士卒不爲用殆如鼌錯所謂以其將與敵者身猶不保安望其摧凶破敵也哉是故貪吏失民心貪將失士心失民心者罪止去位失士心者禍至戕躬甚哉將之不可不廉尢切於吏也𨿽然嘗伏讀大誥及律令諸書貪吏皆抵極重之罪家屬流徒數千里則吏之廉貪未嘗不關系生死也

聖天子在上一旦下詔飭舊典以責羣吏不可謂事之必無者可畏哉可畏哉卽使法禁終寬吏之自待亦�可薄因並及之以告今之爲吏者

●皇明文徵卷之四十三

晉江何喬遠穉孝選

說二﹝字號人事謚法山川器物物類﹞

◆字號

蘇伯衡

鄭環

張邦奇

王守仁

劉寯

潘恩

趙時春

石英中

諭時

○蘇伯衡

譚氏三子名字說

△譚氏三子名字說

長沙譚君濟翁有子三人伯名棨仲名棐季名集於是以告伯衡曰吾伯子仲子生於金華葉儀先生嘗爲著名說而皆未字也願爲我字之辭而祝之夫斯禮古者冠而行焉今吾之子皆未冠也而行斯禮焉庶其早知而夙成也幸無以爲變禮而辭焉伯衡辱交濟翁今踰一紀矣而識三子自其孩提之日俊爽而英發皆令器也能忘愛助之情乎其敢以不敏辭乃祝之曰有衣之戟此之謂棨門之貴盛則列乎是棨𨿽一器足以顯人之門地而況於人豈不能乘時筞勛以顯其親嗟小子棨字爾公顯爾尙朂哉朝夕以賢哲自勉正弓之檠此之謂棐弓之弛張則資乎是棐𨿽一器足以輔弓之張弛而況於人豈不能行道濟民以輔其君嗟小子棐字爾公輔爾尙朂哉朝夕惟賢哲是慕嗟小子集公義爾字集之爲訓猶積云爾海之深也積水天之髙也積气道積於躬君子攸貴尙論其要莫先積義義積則气浩然充塞乎天地當大任處大事臨大節決大議沛乎其有餘裕朂爾公義尙敬內而直外勿始勤而終懈旣祝巳又語之曰顯親子道也輔君臣道也積義爲學之道也大抵皆人道之所當務也夫盡子道不盡臣道不可以爲人盡臣道不盡子道而可以爲人乎又焉有爲學之道不盡而子道臣道克盡者乎然則入而事親出而事君固三子之所同也俛焉而爲學三子可不交朂之哉苟交朂之則爲人之道孰有不盡乎三子朂哉朂哉三子

○鄭環

陳匯之字說

△陳匯之字說

予甥陳洵初字淵之而族人有同之者請更於予曰願有所教俾得以俛焉自朂者說文洵渦水也水回爲渦回而合之爲匯書曰北會爲匯乃字之曰匯乲告之曰天下之水千流萬派不一也匯也合而一之羣江西來匯而爲彭蠡東吳之匯其藪曰具區而天池渤澥百川匯之也澴瀯渟滀茫洋而浩瀚奫乎其深泊乎其休渺彌乎其無涯汪汪乎澄之不淸撓之不濁其爲大何如也聖人之道亦然萬殊而一本萬其流一其匯也君子學以聚之寬以居之深以資之左右逢之反而終之融會貫通而一之蘊之爲徳發之爲業推其緒餘以澤萬物不極其大不止也嗚呼細流不擇滄海以大川學海而至海不自畫也洵學博而能矣予懼其不約之一以求造乎其大是圖也廣其說以朂

○張邦奇

陸甥宗仲字說

△陸甥宗仲字說

陸甥名滄始冠字惟瀚邇繇郡庠卒業於太學委禽於予遂館予邸捨其兄淵伯以書屬予請更字焉予按括地誌水出嶓冡爲沮爲瀁爲沚爲漢至均州爲滄浪水故滄浪乃江漢之別名書曰江漢朝宗於海海亦曰滄海然則知所宗與見宗於天下皆滄也乃更其字曰宗仲而爲之序曰語曰因不失其親亦可宗也然而人心不同如其面焉知見之殊意好之偏習尙之狃形色之眩聲气之別萬不齊也是故馳騁而多岐者似能矯僞而閃儵者似智詆人以貢諛導利以間親者似忠突梯脂韋先吾意爲而將順之者似愛吾以爲能而親之則困之囮也以爲智而親之則盲之囿也以爲忠而親之則欺之穽也以爲愛而親之則害之門也專壹者應而不窮故至能若拙沈晦者慮而克審故大智若愚利歸於人義歸於我道人之善攻我之不善故至忠難合直而不阿切而不媚惟其是不惟其從故至愛難親求能於拙則才日廣而智暢求意於愚則見日崇而徳立求忠於所不易合則過不掩而福日滋求愛於所不易親則羽翼眾而功日懋是故小川必宗大川小徳必宗大徳孟子曰以友天下之善士爲未足又尙論古之人是之爲善擇其宗猶滄浪之宗於海也及其至也人亦將宗我矣亦猶滄浪之爲百川宗也陸甥居京師二年重出入愼交遊從其師袁子宗正讀書講道蓋業日加勤而徳日加修亦庶乎知所宗矣玆將別我而歸吾得無眷眷焉哉𨿽然陸氏之多賢固吾鄞碩宗也吾何慮焉在愼取之而巳矣

○王守仁

梁仲用默齋說

△梁仲用默齋說

仲用識髙而气豪旣舉進士銳然有志天下之務一旦責其志曰於乎予乃太早烏有巳之弗治而能治人者於是專心爲巳之學深思其气質之偏而病其言之易也以默名庵過予而請其方予亦天下之多言人也豈足以知默之道然予嘗自驗之气浮則多言志輕則多言气浮者耀於外志輕者放其中予請誦古之訓而仲用自取之夫默有四僞疑而不知問蔽而不知辧冥然以自罔謂之默之愚以不言餂人者謂之默之狡慮人之覘其長短也掩覆以爲默謂之默之誣深爲之情厚爲之貌淵毒阱狠自托於默以售其姦者謂之默之賊夫是之謂四僞又有八誠焉孔子曰君子恥其言而過其行古者言之不出恥躬之不逮也故誠知恥而後知默又曰君子欲訥於言而敏於行夫誠敏於行而後能默矣仁者言也訒非以爲默而默存焉又曰默而識之是故必有所識也終日不違如愚者也默而成之是故必有所成也退而省其私亦足以發者也故善默者莫如顏子闇然而日章默之積也不言而信而默之道成矣天何言哉四時行焉萬物生焉而默之道至矣非聖人其孰能與於此哉夫是之謂八誠仲用盍亦知所以自取之

○劉寯

介庵說

△介庵說

介之義博矣君子曷居焉曰古人不有程凖哉隱囲畎畝道樂堯舜辭受取與𨿽一介不苟伊尹則然直道事人窮逸不悔介以自守𨿽三公不易惟柳下惠能之繇尹之微以推乎大繇惠之隱以推乎顯君子之介不能外矣然二子聖人之徒也曷希之曰明吾心堅吾志一吾行焉耳審善惡辧幾微決取捨心斯明矣不汨於毀譽不奪於利害禍福生死志斯定矣不狎邇不遺遠小如其大終猶夫始行斯一矣知斯三者希古人乎何有是故介於石不終日易謂之君子言必信行必果硜硜然孔氏謂之小人毫釐之差得失懸判出入是門貿貿焉可乎吾金溪黃廷會先生飭躬勵行所立褒然鄕人每質成於庭邑士夫咸敬信之西沱都憲吳公以介顏其齋居蓋重其取予不苟操守不易也厥子綸領鄕薦來入太學因以介庵說囑予予謂先生一鄕之士也波及其子衍而大之得友天下士所論說者在於尙友古之人古之人捨尹惠曷歸焉黃君儻以其說還而質之先生所就又有不可量焉者矣若徐邈之介通原憲之狷介一行之士不必論焉

○潘恩

訒齋說

△訒齋說

我季氏子行少讀易次蒙之象嘅然嘆曰蒙之時義大矣哉夫蒙山下出泉其淸未汨君子養正於蒙以基聖功乃自號蒙谷旣長而日益有聞易其號曰訒齋問於伯兄子仁氏曰子云仁者其言也訒予嘗繹思其指夫刅刀堅也刀之有刅其傷必多是故持刅者謹之心而不忍心斯傷矣言而不訒言斯傷矣故其文從刅示戒厥義不深遠乎予其懲以毖後患是之取爾伯氏胡以詔之予曰然然而言之不可巳也久矣夫言剖析陰陽苞絡理道品藻物情經緯倫制無大不貫靡細弗周昔在聖賢體道備徳假象命辭出言爲經永世作訓夫豈徒言者哉如其徒言則虛車飾夫輪轅玉卮美而無當人弗庸之矣是故堅白議窮於三耳稷下論屈於談天申墨道病於押闔莊列辭浮於汗漫景宋气餒於靡滛是故古之立言者其必愼諸此矣曰言如斯而巳乎曰未也君子以身受天下之寄禦事物之變當經綸之責得其理則成失其理而敗何莫不繇夫言是故順非而肴少卯取誅於兩觀利口捷給嗇夫剿說於虎圈智略輳前鼌生失身於不密子貢出單詞而定霸千秋以一言而悟主周勃少文卒著安劉之績文子吶內終成相晉之勛是故古之立功者其必愼諸此矣曰言如斯而巳乎曰未也易幹之九三曰君子進徳修業忠信所以進徳也修辭立其誠所以居業也明道先生解云君子修省言辭所以立誠若徒修飾言辭斯僞也巳君子愼之哉是故坤象著括囊之占風人垂胡顏之戒座右列金人之銘抑詩昭白圭之訓顏子養心齋以如愚仲雍謹不佞以成徳元城去妄語於七年程子習靜坐而終日是故古之立徳者其必愼諸此矣子行作而曰吾聞太上立徳其次立功其次立言此之謂三不朽然立徳本也徳有諸巳則時而我庸策勛以名世古之人有行之者伊傅是也時不我庸垂憲以開來古之人有行之者孔孟是也恕也謭陋安敢及斯言請遂識之庶幾日就月將無忘伯氏之教

○趙時春

虛谷說

△虛谷說

河出於昆崘之山奫然而泓泠然而澄未聞其險且怪也及其九折而入於中國匯百川而納諸大海眾流之所激蕩沙礫之所磯衝風浪之所皷動則勃焉沸焉濤吞天而埶催山而河之險怪聞於天下犬故夫渡者未必其折帆覆舟也而未有不逆懼其折帆覆舟者夫風起於特隧之中而偃於蓬蒿之下懦夫所不懼愚者所未識若其振躍天地飛走沙石圯拔艸木則𨿽孟賁夏育未有不重息而累足者人之處世也使其蠕然動漠然息導其性適其情則𨿽柳季可使爲顏回桀紂可化爲堯舜未有驚世而駭人者惟人惑之以嗜好賈之以埶利則投箸之際刀戟起焉桮杓之間鴆毒存焉袵席之中戰鬭生焉故世始以其人如河之不測如風之不可得君不敢令之臣父不欲列之子宗屬不可以爲昆弟外屬不得以爲朋友而斯人者亦困矣使果與之接未必其狼噬而蟊賊也而人未有不逆懼其狼噬而蟊賊者共人姚在明以虛谷自命而博求其說於知友余以爲在明旣以自命是知其說者且告之者之溥也故以其反者語之使在明有所戒焉

○石英中

武祥字說

△武祥字說

顧子之生尊甫夢神授之圭名夢圭長或字之禹錫癸未錄春官予忝從後又辱交最深相謂曰吾且字武祥吾弗武以自勵也某曰天下之武無踰子者祥莫大焉而弗自足且益武益武益祥夫人無實弗武者當之武美徳也令人言武弗以徳謂夫視的然色悻然言決然而武之是气也非徳也任气且折折則不祥莫大焉何謂武夫武所以尊巳軌物巳屈非尊物爭非軌夫武以理伸巳勝物者也自子之少至今日視無忤弗壯於頎言恂恂不出口徐行後長於少亦弗忘敬弱冠有文章大聲持以謙昆之士大夫無弗愛且敬進魁南省省之士大夫百倍昆亦無弗愛且敬又進友天下天下士大夫百倍省亦無弗愛且敬愛則僞感者遠矣敬則惡�者遠矣吾日見子之尊而物之就子軌也日益眾巳尊曰伸物軌曰勝夫武以理尊巳勝物者也昔衛君子徳口圭人武圭溫而栗人徳而武子徳圭何以辭武武焉往而不祥說武祥

○諭時

杜庵說

△杜庵說

滁之陳子漢輔抱英韞而好直口相善者往往慮焉乃請戒於余遂號曰杜庵杜庵者示謹也齊辯士田巴多訾毀一日而伏千人魯連子曰先生之言似梟信者區蓋嘉者木屑多者數窮輕者幅裂無起於羞而戒於■﹝齒乍﹞舌無傷於瑕而蹈於覆轍其利於世用也爲烈烈陳子其念之哉陳子曰唯唯可以深長服矣故爲說

◆人事

劉楚

羅玘

○劉楚

錄鬻婦說

△錄鬻婦說

歲己巳兵後大欺民有鬻其妻於廬陵之蕭洲得五斗粟者其夫持粟出門去數百步矣其妻號而返之謂曰本以凶歉不能兩全又無別貲可脫急故寧鬻身以相濟今所得粟止五斗計其間去食新之日尙遠也食五斗粟旣能食新否乎否則若終死亡耳柰何遽捐結髮之誼而爲此痛割哉聞永新比歲丰而饒粟此去不百里盍歸粟主人與若俱行丐以求活萬一得兩存以免於離析之患不亦可乎苟不幸而死則偕死況或者未必死乎乃泣謝主人相攜而去劉子聞而嘆曰義哉其妻之言也夫手婦以義合者也今其瀕於死亡而相棄豈得巳哉遂至見粟不見妻苟升斗以延旦夕蓋無復有一日深長之慮者矣使幸得食粟而不死或食盡而死皆未可知然一食其粟則終不得妻其妻者必可知矣玆其返粟而去也或死不死槪未可知而詞嚴義正婦則存焉夫豈■﹝石心﹞■﹝石心﹞焉恃旦夕命以自矜者哉夫鬻身非義矣自鬻以濟其夫焉可也身鬻矣而所事不能以終濟則不如全身�命之爲愈此所以反復權之而卒歸於正�嗚呼世無烈丈夫久矣況婦人女子乎彼食人之祿擔人之爵者固將謂一旦緩急可恃也君父不幸而遭難則𨿽若紀信之詐董永之賣宜有所不辭今計不知此出反乘危利菑肆然委質於他人乃謂昔者之祿不足以酬其勛而方恨去之之不早者顧此婦寧不大有靦哉又或不能早斷以義徒隱忍淟涊失其身矣他日乃不勝自悔始謂不能忘情於故夫如餅師之憶者則亦何及哉嗚呼婦人從人者也一而巳矣彼饑饉死亡何足計哉故吾於蕭洲之婦蓋深有感云

○羅玘

雜說一首贈韓君國器歸省華亭

△雜說一首贈韓君國器歸省華亭

楚人有賣卜於卬僰之區者其鄰之商室於僰人之地且十歲矣僰之貝璣鐐組羽毛齒革盡輸之東之藏盈馱而出之辰西之藏溢舟而下之梧二藏之鑰壯如杵然僰譱狙亦無窺其際者楚人僦其廡下居之日糸其直三年得百金焉夜夢入其家父呼之休母飲食之寤而泣焉且告之商橐金褁糧接浙而起商曰噫吾一年而夢是者三二年而殺一焉三年而又一殺焉今則無矣以其僮橐千金儐之旣至而二室之親尙無恙楚人之室屨之蹀於戶稯稯然轡之�於楹簇簇然而商之室門之甃苔覆之檐之隙蔓剌之聞有泣者矣楚人曰咄吾始入僰而肩之縮者三日居三日而始敢喘息又三日飲謦欬始敢望其門至授吾以廡巳十日矣於其謝而歸也終不敢視其面況其僮之橐兼數人之力而吾之橐若槁葉之在吾臂也吾以爲僮將揚揚其聲光人亦多其金也吾將挾吾龜策而徙以避之而今若此吾惑焉間過東家之叟而問之叟曰商胡爲乎不偕若之來也曰根盤厚病於遷叟曰然則日念其親也幾何矣曰忘之叟曰是鄕之梟獍也不腰於市而巳逭於天之戮僮何爲者邪其能招招也若安矣若之室巳馨矣是之謂天全是之謂泉原是之謂濯纓而又何憧憧邪院中小吏亦楚人道其事於予予方爲是說會韓君國器來院告歸彊予書之而去

◆謚法

黃鳳翔

○黃鳳翔

周幽厲王謚說

△周幽厲王謚說

周幽厲王之得謚其嗣君則宣王靖平王宜臼也厲王嗜利崇姦使衛巫監謗道路以目至於失國出奔幽王嬖愛褒姒黜申後廢太子卒殪於申侯犬戎之難其得惡謚宜矣顧不云子爲父隱直在其中乎宋儒尹彥明爲之說曰謚法最公成周之時其子孫自以幽厲爲謚孝子慈孫所不能攺胡仁仲則曰合天下之公奉君父以天道如畫筆寫神必欲其肖甚矣哉二子之迂也周公制謚法固曰大行受大名細行受細名行出於巳名生於人豈謂褒貶勸懲之權可以施諸君父惟後世侯王之以簒弒終者則惡謚加焉魯桓弒息姑謚之曰隱楚平弒虔謚之曰靈宇文化及弒楊廣謚之曰煬彼惟其仇之故醜之且三君之子不得嗣也幽厲之子王矣而蒙惡謚特甚論者遂謂嗣王尸之而實非也在禮賤不誄貴幼不誄長惟天子稱天以誄之諸侯相誄非禮也此其義甚明漢儒彊傅益之曰人臣之義莫不欲褒大其君掩惡揚善故禮之南郊稱天以誄明不得期天也此二氏之說所自來也夫挾窅冥莫測之天以揚君父之惡豈臣子所忍爲哉二嗣王之所遭不獲巳也以厲王暴虐國人畔而襲之圍召公之家欲殺所匿太子靖召公出其子代焉僅乃得脫卽宣王嗣立廩廩若馭朽履冰顧能曲諱於先王重輿情之疑二乎是召周二公爲宗社計至深非宣王意也幽王死驪山下國祚如綫秦晉鄭衛率兵逐犬戎存王室而坐視申侯之首難置若罔聞宜臼東遷猶於母家寄命柰其父謚何哉蓋周自康王以後昭王南巡而不還穆王西徵而荒服不至迨於幽厲祖孫世濟凶徳於是乎黔黎離叛戎狄交侵體統遂日以淩夷當二王嗣世之日奉幾筵而薦廟號不惟奪於公議亦且扼於時變其情𨿽有所弗忍而勢實有所難遂耳假令晏然無事而以巳意爲之入廟趨蹌焄蒿陟降目睹祝史陳詞駿奔在列而醜惡之謚宣揚於其間譬則喍爾而與之食在天之靈豈其歆享興今忣此必有局蹐不寧者吾故謂二嗣王之不獲巳而持論者之迂也然則騶孟氏之說非與孟氏之意蓋謂社稷無常奉善惡有定評凡以天下恣睢者旣罹禍敗於其身復遺惡名於後世卽孝子慈孫不能以天子之尊奪閭閻之口庶令覆轍知鑑居髙思危不敢一日肆於民上耳若尹氏胡氏所云盩其指矣夫善善惡惡天道也親親尊尊亦天道也柰何其以彼廢此漢唐而下其君如幽厲者何代蔑有而不爲貶謚或取節或溢美其羣臣議之嗣君主之後世亦不以爲譏夫謚美非也取節焉如漢武帝唐玄宗可也又或委曲掩覆如晉惠宋徽姑以昭示臣民傳播胡狄可也倘至情國體有不容直遂者亦古今達道乎繇孟氏之說可以垂暴君之戒繇吾之說可以存臣子愛敬之心尹胡二氏之迂論可置而弗存矣

◆山川

趙釴

馮時可

○趙釴

宜祕洞說

△宜祕洞說

出桐柴港口山之北麓有石負土而立髙可八九尺長可二十餘丈以竹爲坡以池爲帶以仙姑井爲液以杜鵑山爲弁以靈泉山爲左瑱以道觀山爲右翼以鳳皇諸峯爲屏幾以龍眠諸水爲腸胃以城郭髙臺爲藩衛且■﹝奚含﹞谺盤奧若巖洞然客有勸余辟之者余不應題曰宜祕洞天客問故曰洞宜祕不宜辟口宜祕不宜張學宜祕不宜辯道宜祕不宜傳文宜祕不宜作夫不作者文之祕也不傳者道之祕也不辯者學之祕也不張者口之祕也不辟者洞之祕也洞祕則有神洞辟則刓璞璞可完也不可刓也故宜祕銘曰鮑龍跪口而吟孔子爲之下車米芾見石則拜時人目之爲癡拜者何意吟者何辭不拜不吟石寧我非不開不辟我寧石疑身旣隱矣焉用文之石也混沌我也支離噫嘻此意石知我知

○馮時可

黔中答客說

△黔中答客說

客曰夫黔之爲言暗昧也其道險棘其水湫湄魑魅所宅豺狼所嗥蠻陬夷落譯道而通惡能與大藩議丰觕哉子惡乎居是夫與子聲稱相埒者業巳焱飛景附霅煜闕廷而子乃隨牒萬里日共卉服者相論說母乃鄙與夫視學美官也視黔學非美也彼所閱者菁藻之章而子所閱者直侏禽語耳以子方他使者猶螢耀與龍燭也謂執政知子聊何置子於玆而曾不解其疏屬之桎也予曰若君所云是使遠人不變服而黔不化俗也

聖天子兼容並包遐邇一體安有侏禽其士子而不掄使乎掄使無先僕矣善用物者策駑馬於康衢而騁騏驥於蟻封嬰窽郤以芒刅而批髖髀以斤斧各有當也他使者所事如采詩之官要以別其媺醜而止耳予也發蔀廓蒙回夷而夏使之盡伏周孔之軌躅不啻吹律幽谷而銜燭寒門也此其難易何可同日語夫任使者以易任僕以難執政深知僕者也客曰是固然矣然而八埏之垂寒暑不均危岫吐云日月恆翳魋髻而雕題者盈庭斥宇顧亦樂與予曰子安知今之黔非昔之黔也皇風載韙掃穢芟荒民俗旣遷風气隨之冬不沍寒夏不炎燠天無疾颷陌無遊氛泉靡■﹝口央﹞咽地靡蒸濕庭坐無飛蛾遶燭齋寢無白鳥噆膚廚精冒脯市美鋹鍠稻醴芻豢價不勝躍他藩不及也夫競利陷法大國之風也而玆也吏鮮舞文民不事末士不幹澤賓客稀而簿領簡差得越法而行蓋余將吏隱焉促鱗以汀濘爲大宅短羽以翳薈爲廣宮人各有心誰能與誇名之士爭金華石渠尺寸地也客曰子得其一耳至若赤水熱隆冬流汗烏撒之寒盛夏挾纊盤江白水之瘴飛鳶站站安籠關領之沈陰苦霧牛馬不辧子旣兩經矣亦將習蓼虫之忘辛而安峻危之竅耶予曰君不見夫漢之使西域者歷頭痛之山履身熱之阪度靡散之流沙臨崢嶸不測之深淵騎步相持繩索相引封狐雄虺陸梁前後藂菅是食求水不得方之此地何如也然而當時使者爭爲進熟怡然請節蓋戶牗萬里而比鄰夷域固傑士之槪也男兒之趾何能僅踏長安耶夫遊物之內者斯貴邇薄遐而憂樂以生苟遊於物之外則天地蘧廬八荒一視吾且太液盤江而上林關領矣於是客弛气茹形謝不敏而去

◆器物

宋濂

許應亨

龐尙鵬

許獬

○宋濂

鉆燧說

△鉆燧說

宋子閒居見家人夏季攺火不用桑柘取赤檆二尺中柝之一剜成小空空側開以小隙一劀圓大與空齊稍銳其兩端上端截竹三寸冒之下端寘空內以細綯纏其腰別藉卉毛於隙下左手執竹右手執綯急旋轉之二檆相軋摩空水成塵煙輒起塵自隟流毛上候其煙蓊葧以虛掌覆空欝之則火焰焰生矣宋子嘆曰火在水中不鉆則火不見萬善具於人性不學則善不明人何可不學哉

○許應亨

鼎說

△鼎說

齊之野人夜相驚以火鑿之於社東垣之下得鐘焉似鼎而小總八十一乳上著山嶽魑魅饕餮之狀野人相與試察其色則渾朴而不悅於眾目試擊其聲則洪遠而不入於裏耳因撞而碎之鬻諸鐵冶之肆客有語叔夏而恨之者叔夏曰子以是物爲有知乎客曰昔者夏后氏旣平水土貢金九牧鑄爲九鼎以察神姦是豈是物乎吾聞劍有幹將實能變化飛徙今是鼎能夜燭以光奚其無知叔夏曰甚矣子之好古也苟是鼎有知則曷不求售於子而卒炫耀踣斃於野人之手古之山罍犠象玉磬大璜是皆精微貴重太古博雅之寶也今皆安在推而言之伊耆氏之葦鑰有虞氏之剛秦夏后氏之琖殷之斝周之爵秦璽趙璧隋珠漢鼎玆其或毀於無知或遷爲異物或混於水土或化爲泥沙子能一一而保其無恙乎重華禪夏兩墩無聞鳴條旣伐四璉亦戢啇受殄滅大瑚繼毀幽厲播遷八簋不守惟其陵谷變遷盛衰疊運大者天地目不能以長久而況於是麼尠之物哉必若子之言則是寶玉大弓不出魯府璆琳瑯玗終貢一姓殷之祭器不抱以適周而齊之大呂不藏於燕室也物咸久視而不變則是賜銅山壘金穀者不必餓圜扉槁東市印累累綬若若裂土而侯者不必羅雀門乘牛車阿房之宮魯靈之殿章華姑蘓之臺不必飛煒燼成艸菜遊糜鹿而號狐貍也非其伸者不得不屈往者不能不還乎且是鼎也出之於土而入之於冶也其利農事而爲鋤爲鏄乎將捍患難而爲戟爲鎩乎抑爲鑊以承烹飪乎將爲鑑以別姦醜乎如其無知則方其爲鼎也不知其爲鼎也及其爲鋤爲鏄爲戟爲鎩爲鑊爲鑑亦不知其爲鋤鏄戟鎩鑊鑑也如其有知彼方見世禮崩樂廢古器無用乃發其神光自貶以求有益於世還古而變今出無用以求有用子又何必嘖嘖然惜之哉方且有人於此淳厚朴野息機絕智其處世齟齬而莫能入其於人踽涼而無所親貌類無知言若無用其不悅於眾目不入於裏耳有甚於是鼎久爲天下所擯棄子不此之惜而乃不釋於彼何無所厚薄輕重於其間哉客於是目瞠而不瞬舌舉而不下自咎失言唯唯而退

○龐尙鵬

冠垢說

△冠垢說

六月午坐聞穢鼠气亟令人舉室掃除索諸香爇之復如故問左右童豎皆對如前聞乃張目怒曰吾家故畜貓而穢鼠乃流濁吾室刺吾鼻若此貓之屍素當譴而逐矣姑俟夜取貓扃吾室徐試焉時苦熱余穢猶襲人因擲冠據胡牀冀少息以避之乃汗浹不能臥起取冠復著冠積數月未澣有漬色稍嗅之卽疑鼠穢者正此也乃擊案太息曰冠穢而罪鼠且求諸貓天下事不能反諸巳而屑屑焉諉其責於他者豈獨此哉夫冠吾首服也煢煢在疚不暇爲容固積漸然矣舉吾室之人皆惟鼠之咎而歸其責於貓嗟乎鼠以無辜被怨何暇計焉而穢之無與於鼠也𨿽百貓何能爲力冠著吾首穢盈一室且不能就其所聞而察之況遠於此乎幸早得其故乃惟鼠與貓之憤且怒者釋矣否則鼠之穴地而藏吾猶未能迹其所至而磔之也若貓也其能暴此鼠之無辜以謝譴乎然則以誣抵法而非其罪世之不幸如貓者亦多矣或曰穢鼠固不足責與噫行之穢也剽竊於昏夜乃白晝爲人所誣故仲尼曰君子惡居下流然事所繇始不能自吾身反觀亦奚責之辭故曰君子求諸巳因濯冠去垢遂書此以自簡焉

○許獬

古硯說

△古硯說

�家有古硯往年得之友人所遺者受而置之當一硯之用不知其爲古也巳而有識者曰此五代宋時物也古矣宜謹寶藏之勿令損毀予聞斯言亦從而寶焉不暇辧其爲眞五代宋與否𨿽然斯物而眞五代與宋也當時人亦僅以當一硯之用耳豈知其必不毀乇至於今而爲古耶蓋至於今而後知其爲五代與宋也不知其在五代與宋時所寶爲周秦漢魏以上物者視此又奚如乎而又不知其以周秦漢魏以上物示周秦漢魏以上人其人自視則又奚如人見世之熙熙者沈酣於紛華綺麗之樂奔走於權貴要津之門褰裳濡足被僇辱而不知羞於是有一人焉出而矯之卓然以道自重以澹泊自守以古先琴書圖畫器物玩好自娛命之曰好古故凡名能好古者必非庸俗人也以其非庸俗人之所好則庸俗人亦從而效之於是士之射利求進者必窮極其所無以謟事權貴要津權貴要津亦時出其所有以誇士而士之慕爲古而不知務者亦每與世競逐必盡效其所有而後快噫嘻是非眞能好古也特與庸俗人同好而巳夫旣與庸俗人同好矣而猶嘵嘵然竊好古之名以求自異於庸俗不知其名則是而其意則非吾之所謂好古者學其道爲其文思其人而不得見徘徊上下庶幾得其手澤之所存而觀玩焉則恍然如見其人也是以好之而不厭故夫古之爲好者非以其物以其人也如以其物而巳矣今亦何以異於古哉夫苟不惟物惟其人則吾亦可以爲古人矣安知千百世之下不以好古者好吾乃必捨其在吾而惟古之好亦巳惑矣予觀今世之所好大率類是蓋皆所謂名是而意則非者也不能盡述述其近似者作古硯說

◆物類

王禕

宋濂

胡儼

鄒守愚

○王禕

雜說二首

△雜說二首

蜈蚣與雞不相類也而其讎最甚雞見蜈蚣必殄而噬之人被蜈蚣螫者塗以雞涎痛隨愈然雞死蜈蚣輒入其腹嚙之不置蚊與鱉不同羣也而其怨尢深鱉被蚊嘬無不斃而人欲辟蚊者粉鱉甲骨爇之蚊聞其臭率皆避去卽不避無能生大者夫蠢蠢之物有知而苶識者也蜈蚣見殄於雞雞𨿽死矣必復其讎於旣死鱉見斃於蚊蚊固生也猶報其怨使不能生物性之烈有如此嗚呼人有識矣操害人之心而不顧人之讎怨於巳亦何其不善自恕也哉

○宋濂

猿說

△猿說

武平產猿猿毛若金絲閃閃可觀猿子尢奇性可馴然不離母母黠不可致獵人以毒傅矢伺母間射之母度不能生灑孔於林飲子灑巳气絕獵人取母皮向子鞭之子卽悲鳴而下斂手就制每夕必寢皮乃安甚者輒抱皮跳擲而斃嗟夫猿且知有母不愛死況人也邪

○胡儼

鼠說

△鼠說

胡子夜臥有鼠嚙於案其聲磔磔然胡子懼鼠之傷其書也乃暗投一杖杖不能中鼠鼠暫止而復作遂命童子起而逐之鼠稍竄去及童子就枕鼠復嚙不巳時貍奴乳別室胡子度鼠之不能去也於是命童子取貍奴置臥內由是向之磔磔者寂不聞矣噫人非不靈於鼠制鼠不能於人而能於貍奴貍奴非靈於人鼠畏貍奴而不畏人然則彼各有職也君子居其職者亦盡其職而巳矣作鼠說

○鄒守愚

靈烏說

△靈烏說

烏之爲禽性靈而意忠能預知吉凶而啞啞以告人每聞其聲輒唾罵之烏不以唾罵而廢鳴可謂忠矣範文正公謂人有言兮是然人無言兮是然者也君子聞烏鳴則恐懼修省禍患潛消人遂謂不靈而忽之殊不知烏能警之於未然之前君子能戒之於未形之際是烏之忠計旣行而智名不可得而聞矣告之不戒而禍乘於所忽則烏之鳴驗是吳之子胥也告之能戒而患銷於未形則烏之智隱是漢之子房也烏之告豈有異哉所取有不同耳書院之東隅也有烏連日羣噪若有所告者此君子恐懼修省時也

皇明文徵卷之四十三

●皇明文徵卷四十四

晉江何喬遠穉孝選

序一﹝典則經籍古集詩篇﹞

◆典則

何喬遠輯

宋濂

○何喬遠輯

宣宗章皇帝

睿宗獻皇帝本艸考異序

△宣宗章皇帝

禦制帝訓序

禦制歷代臣鑑序

禦制帝訓序

朕惟天心仁愛下民爰命君以主之君徳必如天之包含覆育使天下之人�遂生息無不足之嘆而後有以稱天之所命然其道至大其事至繁非可一言盡也蓋君量必如天之廣心必如天之仁施必如天之博行必如天之健必明如日月必信如四時而所以爲治者規模之弘遠條理之精密必皆極其至而後有以盡君之徳稽古堯舜禹湯文武其爲君皆能軆天心行天道斯其治爲甚盛漢唐宋𨿽間有賢君不逮於古矣我國家自

太祖髙皇帝肇膺天命奄有萬邦

太宗皇帝再安宗社

仁宗皇帝繼志守成

三聖相承心天之心道堯舜禹湯文武之道以綏撫天下爰曁朕躬獲纘鴻緒臨禦以來夙夜兢兢惟

三聖之心之道不敢怠寧荷天地宗廟之佑四境無虞百姓安業幾於小康永惟祖宗開創之孔艱守成之不易而欲後之嗣君皆將敬承於無窮也間於幾務之餘述帝王要道而類析之將永詔於子孫夫人君之行惟徳爲本有徳斯天命存焉人心歸焉苟無其徳天命去之人心叛之從古國家興衰理亂皆繇於此故首之以君徳夫君位者天之所命祖宗之所傳也惟

天惟

祖宗是崇是敬軆其心而不遺循其道而不倍君徳之大也故行之自奉天法祖始徳之及人也自內以及外自邇以及遠孔子論治平必先齊家文王之徳化本於閨門故次之以正家家人有整齊嚴肅之道必有恩愛惇厚之意故睦親次正家焉一家之親吾同气也天下之人吾同類也人君代天子民一視而同仁篤近而舉遠故仁民次睦親焉國家政事有體本末有序與夫綱紀維持之方皆當謀慮審度使咸有條理故繼之以經國以一人而禦天下一心而應萬幾如一民失所吾之仁未能徧也一令未當吾之政未盡善也當自疆不息使靡有闕違故繼之以勤政修於巳者宜崇徳而去欲恭敬節儉則善徳日進戒愼儆惕則私欲自消故繼之以恭儉戒儆焉有君必有臣君總攬其綱臣分治其軄如歲必有春夏秋冬而後成化功君必用賢智才能而後成治效故用賢繼之人之賢不肖未易知也固有貌愚而心通象恭而內詐者必驗其所存之正觀其所繇之善斯用之而績成故知人繼之誠知其人之非正也必去之良農必去稂莠恐傷嘉谷明君必去讒佞恐傷正人讒佞去而後君子安善治興故去邪繼之事必有幾幾者動之微也燭於微而防之爲力易及其著而去之爲功難是以大易愼履霜之戒春秋嚴無將之法故防微繼之政之所大患言路不通也蓋上之過欲聞焉民之隱欲聞焉是以隆古設諫諍之官聖人有芻蕘之問故求言繼之事神莫嚴於祭也所以致精誠徼福惠而敬爲本能敬者致福不能者速禍神人感應之際明矣故祭祀繼之治民莫急於養與教也耕斂以時可以厚民生而資國用化導有方可以善風俗而成賢才故重農興學繼之公賞罰明黜陟所以懲勸也賞一人而天下務於善罰一人而天下警於罪陛一賢能人皆思奮功黜一不肖人皆思革過施約而效博故賞罰黜陟又繼之刑者聖人不得巳以輔治非恃以爲治也一或失中傷人之生於天地之和關系至重故卹刑又繼之夫然宗社可以永安生民可以成遂天下可以長治吾子孫尙敬之哉尙敬之哉

禦制歷代臣鑑序

朕惟天生民立之君而天下至大民生至眾必有道徳明碩之士相與翼贊彌綸以成康濟之功故堯舜禹湯文武之世有臯陶伯益伊傅周召爲之佐百司執事之賢爲之用斯唐虞三代之盛治有非後世所能跂也東周以降治不逮古豈皆出於其君亦其臣有純焉有駁焉蓋隆古之時爲臣者率皆秉仁循義心夫天理之公視民如子憂國如家後之爲臣非必無其人然亦鮮矣此治之所繇不古若也歟歷代史官著臣傳以示法戒其賢者功徳閎而譽聞著𨿽去之千載輝光烜赫後來願治之主往往有生不同時之嘆不賢而挾姦縱私傷仁敗徳百世之下聞其姓名猶起人忿憾不平之气若是者可與共爲天下國家者乎朕嗣承

祖宗洪業夙夜惓惓究惟治理所賴文武之臣同寅恊恭以圖無忝蓋古者君臣有交相幫助之義三代而上見諸經昭昭矣春秋以來二千餘年凡臣之行事其善惡大槪間類錄之總三十七卷名歷代臣鑑用賜羣臣俾時覽省夫道明徳立者其爲善之志固巳素定士或不能皆然此臣鑑所繇作也詩曰伐柯伐柯其則不遠孔子曰見賢思齊見不賢而內自省人之心豈有今昔之異哉誠能於是編而擇其善者存諸心力諸行將建之事功光明俊偉有禆於國家有耀於後來而與古賢臣同一不冺於無窮矣朕之所益於羣臣如此爲臣亦必有以幫助於朕庶幾明良相與同一忠厚之至也

△睿宗獻皇帝本艸考異序

天下之物耳目之所常及者易知惟生於荒遐載於祕書異於世而其功寔可利人者人皆不識必俟博考圖志撮其名要然後徵而用之譬之人焉莘蟠嵓穴僻側沈淪之賢非賴睿哲明揚孰支蠱蕩於當時建偉烈於後世哉噫此吾本艸考異之書所繇以作也夫著述本艸自羲皇以來凡幾醫家者流習其易而忽其難用其常而捐其異藥有排山倒海之力惟性味之異常者能任之亦惟醫術之異倫者能制之以伐病攻毒也醫之道亦難哉人知日精之益明而不知善芳之生奇幹者食其肉人不勝其目人知丹棘之孕陽而不知稃苡之出康民者食其實婦亦宜於子人亦知質汗之轉胎而不知質汗者本名炙轂過也人知乳香之活血而不知乳香者別名黑撻纏末也大率藥物性異名異生異而所載之書異不有以考之臨證和劑之際不大有悞於人哉吾憫世之盲於醫而人之閼於瘥也專令良醫副周文采櫽括諸本艸考其異者匯錄判上下卷以進援據精核題之曰本艸考異俾工正梓之以與天下之欲壽命脈者共焉儻醫師因是書考藥物之異歸諸醫道之常常彼之異而藥之異吾之常而藥之常者有異者輔之𨿽殊方絕域亦咸知而不棄之夫考藥物之異尙足以起死回生而免昏札之患況有國者搜人才之奇共卓絕變易姓名逸於艸莽者起之位著參常士而任之豈有不能活國安民興滯補獘以翊成太平仁壽之治也哉

○宋濂

洪武聖政記序

洪武正韻序

△洪武聖政記序

自古帝王創業垂統方有事於徵伐而於彌綸天下之治具勢或未遑及其大統旣集亦不過振厥宏綱而萬目未盡舉焉如漢之髙帝得國最正𨿽曰算無遺筞而施之政令猶乏精詳故史臣贊之亦但云規模宏遠而巳夫以髙帝之雄傑尙如此則其餘從可知矣洪惟

皇上以布衣受天命蓋與髙帝同𨿽當開拓土疆之際停戈講藝息馬論道夜以繼日無一時之寧迨夫正天位朝萬國孳孳圖治恆若不足於是綱舉於上目備於下誠有非髙帝所可及是故郊廟以及百神之祭禮文咸秩則祀事嚴矣禦極之日卽立儲位以正靑宮則大本定矣眾建諸王列封功臣則大分昭矣兵戎之眾自京師達於郡府率皆設衛權一出於朝廷而爲將者不得私而軍政肅矣中外官有定制一革冗濫之獘而幸位絕矣冠服有別防範有規而民志自定無僣侈矣他如申禁令核實效育人才優前代正朝儀之失去海嶽之封嚴官壼之法勵忠節之訓剗積歲之獘如斯之類不一而足或前王所未得或行之有未至者皆煥然有條可以垂法後世此其故何哉蓋自近代以來習俗圯壞迨將百年而天生大有爲之君首出庶物一新舊染之俗與民更始是故睿思所斷動契典則度越千古咸無與讓此正所謂錫勇智而正萬邦也臣備位詞林以文字爲職業親見盛徳大業日新月著於是與僚屬謀取其有關政要者編集成書列爲上下卷凡七類合若於條名曰洪武聖政記然而天之髙明也萬物莫不覆焉地之博厚也萬物無不載焉聖人之作也萬物咸興欣覩焉故凡金科之頒玉條之列著之於簡書刻之於琬琰傳之於聖子神孫者將與天地相爲無窮書曰惟天聰明惟聖時憲詩曰詒厥孫謀以燕翼子此之謂矣其所以致四海雍熙之治比隆於唐虞三代者豈不在於玆乎豈不在於玆乎臣不佞請以是序於篇端極知僣踰無任隕越之至洪武八年歲次乙卯正月甲子翰林侍講學士中順大夫知制誥同修國史兼太子贊善大夫臣宋濂拜手稽首謹序

△洪武正韻序

人之生也則有聲聲出而七音具焉所謂七音者牙舌唇齒喉及舌齒各半是也智者察知之分其淸濁之倫定爲角徵宮商羽以至於半商半徵而天下之音盡在是矣然則音者其韻書之權輿乎夫單出爲聲成文爲音音則自然協和不假勉彊而後成虞廷之賡歌康衢之民謠姑未暇論至如國風雅頌四詩以位言之則上自王公下逮小夫賤隸莫不有作以人言之其所居有南北東西之殊故所發有剽疾重遲之異四方之音萬有不同孔子刪詩皆堪被之弦歌者取其音之恊也音之恊其自然之謂乎不特此也楚漢以來離騷之辭郊祀安世之歌以及於魏晉諸作曷嘗拘於一律亦不過恊比其音而巳自梁之沈約拘以四聲八病始分爲平上去入號曰類譜大抵多吳音也及唐以詩賦設科益嚴聲律之禁因禮部之掌貢舉易名曰禮部韻略遂至毫髮弗敢違背𨿽中經二三大儒且謂承襲之久不欲變更縱有患其不通者以不出於朝廷學者亦未能盡信惟武夷吳域患之尢深乃稽易詩書而下逮於近世凡五十家以爲補韻新安朱熹據其說以恊三百篇之音識者𨿽或信之而韻之行世者猶自若也嗚呼音韻之備莫踰於四詩詩乃孔子所刪捨孔子弗之從而惟區區沈約之是信不幾於大惑歟恭惟

皇上稽古右文萬機之暇親閱韻書見其比類失倫聲音乖舛召詞臣諭之曰韻學起於江左殊失正音有獨用當並爲通用者如東冬淸靑之類亦有一韻當析爲二韻者如虞模麻遮之屬如斯之類不可枚舉卿等當廣詢通音韻者重刊定之於是翰林侍講學士臣樂韶鳳臣宋濂待制臣王僎修撰臣李叔允編修臣朱右臣趙塤臣朱廉典簿臣睢莊臣鄒孟達典籍臣孫簀臣答祿與權欽遵明詔研精覃思壹以中原雅音爲定復恐拘於方言無以達於上下質正於左禦史大夫臣汪廣浮右禦史大夫臣陳寧禦史中丞臣劉基湖廣行省參知政事臣陶凱凡六謄稿始克成編其音諧韻恊者並之否則析之義同字同而兩見者合之舊避未宋諱而收者補之注釋則一依毛晃父子之舊勒成一十六卷計七十六韻共若千萬言書奏賜名曰洪武正韻勑臣濂爲之序臣濂竊惟司馬光有云備萬物之體用者莫過於字包眾字之形聲者莫過於韻所謂三才之道性命道徳之奧禮樂刑政之原皆有系於此誠不可不愼也古者之音惟取諧恊故無不相通江左制韻之初但知縱有四聲而不知衡有七音故經緯不交而失立韻之原往往拘礙不相爲用宋之有司𨿽嘗通並僅稍異於類譜君子患之當今

聖人在上車同軌而書同文凡禮樂文物咸遵往聖赫然上繼唐虞之治至於韻書亦入宸慮下詔詞臣隨音刊正以洗千古之陋習猗歟盛哉𨿽然旋音以七音爲均均言韻也有能推十二律以合八十四調旋轉相交而大樂之和亦在是矣所可愧者臣濂等才識闇劣無以上承徳音受命震惕罔知攸措謹拜手稽首序於篇端於以見

聖朝文治大興而音韻之律悉復於古云

◆經籍

王禕

湛若水

楊愼

丰坊

唐順之

蘇浚

趙本學

○王禕

水經序

△水經序

水經漢桑欽所作藝文志缺弗錄而隋經籍志有兩水經一本三卷郭璞注一本四十卷酈善長注善長道元字也然皆不著撰人氏名舊唐志乃元郭璞作宋崇文總目亦不言撰人爲誰但云酈注四十卷亡其五至新唐志始謂爲桑欽作又言一云郭璞作蓋疑之也按前漢書儒林傳古文尙書塗惲授河南桑欽君長晁氏讀書志謂欽成帝時人也伐以其書考之濟水過壽張卽前漢壽良縣光武所更名又東北過臨濟卽狄縣安帝所更名荷水過湖陸卽湖陵縣章帝所更名分水過永安卽彘縣順帝所更名則其書非作成帝時若順帝以後人所爲矣又其書言武侯壘又云魏興安陽縣注謂武侯所居魏分漢中立魏興郡又雲江水東徑永安宮南則昭烈托孤於武侯之地也又其言北縣名多曹氏時置縣南名多孫氏時置是又若三國以後人所爲也又云攺信都從長樂則晉太康五年也又河水北薄骨律鎭城注云赫連果城則後魏所置也此其書又若晉後魏人所爲也意者欽本成帝時人實爲此書及郭酈二氏爲傳注咸附益之而璞晉人道元後魏人也是故山海經禹益所記也而有長沙零陵桂陽諸曁之名本艸神農所述也而有豫章朱厓趙國常山秦髙眞定臨淄馮翊之稱爾雅作於周公而云張仲孝友蒼頡篇造於李斯而云漢無天下要皆後人所附益非復其本文然則水經爲欽作無疑蓋久而經傳相淆而欽之本文亡矣本文𨿽亡可不謂爲欽作哉通典謂郭注多疏略迂怪而巳不傳今酈注四十卷固完而舊本往往失於遷就有錯簡金蒙正甫氏嘗作補正三卷而亦不傳今惟酈注舊本猶行而巳夫天地之間惟水爲多故水者地之脈絡也大川相間小川相屬而凡郡縣州道瓜列棊布皆因水以別焉地理之書始於禹貢而禹貢之分九州島必主山川以定經界誠以山川之形綿亙無易州縣之設更革不常故兗州可移而濟河之兗不能移也梁州可遷而華陽黑水之梁不能遷也此禹貢所以爲萬世不易之書也後世史家主於州縣以爲書州縣更革其書亦遂以廢而不傳以彼之易於不傳則水經之書其果得而廢之歟大抵此書所引大下之水百三十有七江河在焉而酈氏注引枝流一千二百五十一其源委之吐納■﹝氵公﹞路之所經纏絡枝煩條貫手夥搜渠訪瀆靡或漏遺總其槪而覽之天下可運於掌矣故自禹貢以後此書最爲近古而不可廢豈亦所謂萬世不易者歟顧世之爲地理學者莫不卽邇而昧遠就簡而憚煩而卒亦紛紜而無所據枼氏之學廢不復講久矣不亦惑哉故予因爲序論以致予意抑予之力豈能重其書覽者考其迹求其故而觀其會通必有能識其要者矣

○湛若水

古小學序

△古小學序

王者之風息而教弛教弛而後二學亡小學亡而王宮黨遂之教無傳焉大學亡而辟雍泮宮之教無傳焉辟雍泮宮之教不傳而聖學無所終王宮黨遂之教不傳而聖學無所始學無終始則人道不立人道不立則天地不和天地不和則萬物不遂萬物不遂則天理或幾乎息矣夫二學未嘗亡也自二教弛而皆逸於戴記也大學之逸也其篇全而程氏表之小學之逸也其篇散未有會而聚之以復古者夫能始而不能終者有之矣未有不能於始而能終者也若彼考室弗惟其堂曷其能構構則圯若農力穡弗惟其畮曷其能播播則不實吾懼焉乃因讀禮采而集之復爲蒙養灑掃應對進退事親敬長隆師親友禮樂射禦書數凡七篇其文則古其弗則小子之事不敢以大人之事參之恐其躐也不敢以今文參之恐其混古彜鼎也嗚呼斯文也自夫王侯之子以至庶人之子上下達之者也嗚呼元子小子苟能習其文行其實立其誠誠立而聖學可基矣是用成書行之家塾傳之子孫云

○楊愼

山海經後序

石鼓文序

古文參同契序

△山海經後序

左傳曰昔夏氏之方有徳也遠方圖物貢金九牧鑄鼎象物物物而爲之備使民知神姦入山林不逢不若魑魅魍魎莫能逢之此山海經之所繇始也神禹旣錫玄圭以成水功遂受舜禪以家天下於是乎收九牧之金以鑄鼎鼎之象則取遠方之圖山之奇水之奇艸之奇木之奇禽之奇獸之奇說其形著其生別其性分其類其神奇殊匯駭世驚聽者或見或聞或恆有或時有或不必有皆一一書焉蓋其經而可守者具在禹貢奇而不法者則備在九鼎九鼎旣成以觀萬國同彼象而魏之日使耳而目之脫輶軒之使重譯之貢續有呈焉固以爲恆而不怪矣此聖王明民牗俗之意也夏后氏之世𨿽曰尙忠而文反過於成周太史終古藏古今之圖至桀焚黃圖終古乃抱之以歸殷又史官孔甲於黃帝姚姒盤盂之銘皆緝之以爲書則九鼎之圖其傳固出於終古孔甲之流也謂之曰山海圖其文則謂之山海經至秦而九鼎亡獨圖與經存晉陶潛詩流觀山海圖阮氏七錄有張僧繇山海圖可證巳今則經存而圖亡後人因其義例而推廣之益以秦漢郡縣地名故讀者疑信相半信者直以爲禹益所著旣迷其元而疑者遂斥爲後人贗作詭譔抑亦軋矣漢劉歆七略所上其文古矣晉郭璞注釋所序其說奇矣此書之傳二子之功與但其著�之源後學或忽故著其說附之筴尾

△石鼓文序

石鼓今在太學其文爲章十總六百五十七言可模索者僅三十餘字鼓旁刻宋潘廸氏音訓一碑二百年前物也惜夫遺文墜字無慮近百載考唐人古文苑此文特軋卷首裒錄年曆遠在音訓之先然廸所遺墜者此仍缺如也薛尙功鄭樵二家各有音釋與古文苑所載大抵相出入文無補綴義鮮發明三家之外見其全文者或寡矣好古者以爲深慊又廸所訓釋君子員員巡巡員斿二句牽合紕謬重堪嗤鄙原古人書字下句之首承上句之末文同者但作二點更不復書此易見爾廸旣誤讀君子員員邋邋員斿遂復臆釋云員員眾多貌邋邋旌旗搖動貌此豈特文法大戾書例亦大昧矣君子員員成何訓詁邋邋員斿成何語言不知妄作乃所謂郢書燕說者也一隅若玆余奚取哉愼昔受業於李文正先生暇日語愼曰爾爲石鼓文矣乎則舉潘薛鄭三家者對先生曰否我猶及見東坡之本也篆籀特全音釋兼具諸家斯下矣然本只存將恐久而遂失之也當爲繼絕表微手書上石又作歌一首蓋丹書未竟而先生棄後學矣去今又將六年追惟耳言未墜手迹莫續天固愛寶柰斯文何敢以先生舊本屬善書者錄爲一卷音釋一卷今文一卷韋應物韓退之蘇子瞻歌三首唐愚士古詩一首先生歌一首附之捲尾藏之齋閣以無忘先生之教云

△古文參同契序

參同契爲丹經之祖然考隋唐經籍志皆不載其目惟神仙傳云魏伯陽上虞人通貫詩律文辭贍博修眞養志約周易作參同契徐氏景休箋注桓帝時以授同郡淳於叔通因行於世五代之時蜀永康道士彭曉分爲九十章以應火候之九轉余鼎器歌一篇以應眞鉛之得一其說穿鑿且非魏公之本意也其書散亂衡決後之讀者不知孰爲經孰爲注亦不知孰爲魏孰爲徐與淳於自彭始矣朱子作考異及解亦據彭本元兪玉吾所注又據朱本玉吾欲分三言四言五言各爲一類而未果蓋亦知其序之錯亂而非魏公之初文然均之未有定據爾余嘗觀張平叔悟眞篇云叔通受學魏伯陽畱爲萬古丹經主予意平叔猶及見古文訪求多年未之有獲近晤洪雅楊卭崍憲副雲南方有掘地得石函中有古文參同契魏伯陽所著上中下三篇敍一篇徐景休箋注亦三篇後敍一篇淳於叔通補遺三相類上下二肩後敍一篇合爲十一篇蓋未經後人妄紊也亟借錄之未幾有人自吳中來則有刻本乃妄云苦思精索一旦豁然若有神悟離章錯簡霧釋冰融其說旣以自欺又以欺人甚矣及觀其書之別敍又云有人自會稽來貽以善本古文一出諸僞盡正一葉半簡之間其情巳見亦可謂掩耳盜鈴藏頭露足矣誠可咲也余旣喜古文之復出而得見朱子之所未見爲千古之一快乃序而藏之嗚呼東漢古文存於世者幾希此書如斷圭復完缺璧再合誠可珍哉若夫形似之言譬況之說或流而爲房中或認以爲鑪火仗人隕命亡身傾貲蕩產成者萬無一二而陷者十之八九班固有言神仙者所以全性命之眞而無求於外者也聊以蕩意平心同大化之域而無怵惕於胸中然而或者專以是爲務則怪迂之文彌以益多非聖人之所以教也旨哉斯言輒並及之

○丰坊

道徳經贅言敍

△道徳經贅言敍

老子之世傳記言人人殊方士者流尢怪誕不經宋儒因斥爲異端與曾子問論語所稱異學士無所取信余嘗閱世本世紀路史王深寧金仁山諸說似得其梗槪老子老偃姓生而■﹝日冉﹞耳下垂故名字伯陽父臯陶之曾孫曰芋爲夏大理諫關龍逢不當誅死之其子■﹝日冉﹞走之亳更李氏李者理也變其文而存其音不忘父也歷事成湯太戊武丁爲商賢大夫封彭城稱彭祖商末以徳長諸侯號老彭佐武王伐紂見牧誓又歷事周成王與史籀同爲柱下史幽王時論三川震見史記敬王時猶掌周室圖籍壽最髙學最博孔子實師之故曰竊比於我老彭若方士謂仙人李靈飛生李耳爲老子又言籛鏗彭祖析爲二人非也今傳道徳經爲老子出關授令尹喜者不經見顧其文太奇道太玄諦思之要皆性命之理善讀者鮮矣獨其曰谷神不死方士類以借口列禦寇又謂出黃帝書蓋栔主呂政好長生博士叔孫通輩又取聖賢經訓托之黃老雜以不死之言僥幸不俱燔耳都督萬侯鹿園子瑕時爲之贅言能發明性命可傳也或疑贅言詞旨似本於楞伽何居則解之曰佛氏漢中初入未有玅說至晉宋間世主好之於是宗少文許玄度輩援易老子邃語入釋典而廓之是彼實藉我我曷本於彼歟鹿園子過謁予曰聞子學精於經於諸史博而核必詳老子之世幸爲我序贅言乎余曰唯唯序曰贅言道徳經若於言先刻續道徳經又若於言余從臾成之鹿園子天資聰明和平粹美而虛心好道於百家言靡弗通揚歷至大帥於天下事靡弗燭於心使爲文臣可以坐廟堂議禮樂佐天子進退賢不肖俾海內安富守在四夷不但混混巳也

○唐順之

中庸輯略序

季彭山春秋私考序

△中庸輯略序

中庸輯略凡二卷初宋儒新昌石■﹝惇上山下﹞子重采兩程先生語與其髙第弟子遊楊謝侯諸家之說中庸者爲集解凡幾卷朱子因而芟之爲輯略其後朱子旣自采兩程先生語入集注中其於諸家則又著爲或問以辧之自集注或問行而輯略集解兩書因以不著於世友人禦史新昌呂信卿宿有志於古人之學且謂子重其鄕人也因購求此兩書而余以所藏宋板輯略本授之巳而呂子巡按江南則屬武進李令板焉而集解則不可復見矣序曰蓋古之亂吾道者常在乎六經孔氏之外而後之亂吾道者常在乎六經孔氏之中昔者世教衰而方術競出陰陽老墨名法嘗與儒並立而爲六家爲九流其道不相爲謀而相與時爲盛衰佛最晚出其說最盛至與吾儒並立而爲儒佛然其不相謀而相盛衰也則亦與六家九流同夫彼之各駕其說而其盛也至與儒亢而六而九而二也斯之悖矣𨿽然其不相爲謀也則是不得相亂也嗚呼六經孔氏之教所以別於六家九流與佛而豈知其後也六家九流與佛之說竄入於六經孔氏之中而莫之辧也說易者以陰陽或以老莊是六經孔氏中有陰陽家有老家矣說春秋者以法律說禮者以刑名數度是六經孔氏中有名家有法家犬說論語者以尙同之與兼愛尙賢明鬼是六經孔子中有墨家矣性不可以善惡言其作用是性之說乎心不可以死生言其眞心常住之說乎是六經孔氏中有佛家矣六家九流與佛之與吾六經孔氏並也是門外之戈也六家九流與佛之說竄入於六經孔氏之中而莫之辧也是室中之戈也𨿽然六家九流之竄於吾六經孔氏也其爲說也粗而其爲道也小猶易辧也佛之竄於吾六經孔氏也則其爲道也宏以闊而其爲說也益精以密儒者曰體用一原佛者曰體用一原儒者曰顯微無間佛者曰顯微無間其孰從而辧之嗟乎六經孔氏之旨與伊洛之所以講於六經孔氏之旨者固具在也苟有得乎其旨而超然自信乎吾之所謂一原無間者自信乎吾之所謂一原無間者而後彼之所謂一原無間者可識矣儒者於喜怒哀樂之發未嘗不欲其順而達之其順而達之也至於天地萬物皆吾喜怒哀樂之所融貫而後一原無間者可識也佛者於喜怒哀樂之發未嘗不欲其逆而銷之其逆而銷之也至於天地萬物泊然無一喜怒哀樂之交而後一原無間者可識也其機常主於逆故其所謂旋聞反見與其不住聲色香觸乃在於聞見色聲香觸之外其機常主於順故其所謂不曙不聞與其無聲無臭者乃卽在於曙聞聲臭之中是以𨿽其求之於內者窮深極微幾與吾聖人不異而其天機之順與逆有必不可得而彊同者子程子曰聖人本天釋氏本心又曰善學者卻於巳發之際觀之是中庸之旨而百家之所不能駕其說羣儒之所不能亂其眞也彼遊楊謝侯諸家之說其未免於疵矣乎吾弗敢知然而醇者大矣其未能不侵淫於老與佛乎吾弗敢知然而師門之緒言蓋多矣學者精擇之而巳矣則是書其遂可廢乎是信卿所爲刻以待學者之意也

△季彭山春秋私考序

春秋之難明也其孰籨而求之曰求之聖人之心聖人之心其孰從而求之曰求之愚夫愚婦之心春秋者儒者之所累世而不能殫其說者也而曰求諸愚夫愚婦之心不亦迂乎孔子嘗自言之矣吾之於人也誰毀誰譽斯民三代所以直道而行者也春秋者聖人有是非而無所毀譽之書也直道之所是春秋亦是之直道之所非春秋亦非之春秋者所以寄人人直道之心也人人之心在焉而謂其文有非人人之所與知者乎儒者則以爲聖經不如是之淺也而往往謂之微辭是以說之過詳而其義益蔽且夫春秋之爲春秋以誅亂討賊而巳子而嚴父臣而敬君人人有不知其爲是而弒君簒父人人有不知其爲非者哉人人知其爲是非而或陷於弒逆焉者昔人所謂以意爲之也𨿽其以意陷於弒逆而其直道而行之心固隱然而在也聖人早爲之辧醒其隱然而在之心以消其勃然敢動於邪之意是以亂臣賊子懼焉而能自還也其使之懼者不逆之於勃然而動者之不可忍而牗之於隱然而在者之不容息是以能使之懼也非書其弒以懼之之謂也其懼者但覺其隱然而在者乲忽露而不覺其勃然而動者之暗消是以懼也非懼其書我而不敢爲之謂也故曰孔子懼作春秋春秋成而亂臣賊子懼孔子之懼心斯人直道而行之心一也斯人直道而行之心亂臣賊子之懼心一也人人之心在焉而謂其文有非人人所與知者乎善說春秋者則不然曰無義戰人人可以知其爲無義戰也而奚問其有鐘鼓無鐘鼓云爾也曰某三王之罪人某五伯之罪人人人可以佑其罪之在也而奚問其功與過云爾也曰亂臣賊子懼人人佑其爲討亂賊也而奚問其君之有以取之無以取之云爾也以是說春秋豈不簡約而易知也哉可謂以愚夫愚婦之心求春秋而不蔽於聖經者也或曰然則遊夏何以不能贊也曰髙與赤者世傳以爲遊夏氏之徒也師說固宜有在焉者其猶未免於說之過詳歟其諸家之紛紛者又可知矣可謂蔽於聖經而不以愚夫愚婦之心求春秋者也余爲是說久矣儒者皆牽於舊聞迂焉而莫予信也間以語彭山季君君欣然是之於是出其所著春秋私考示余則公谷之義例左氏之事實諸家紛紛之說一切摧破而獨身處其地以推見當時事情而定其是非𨿽其千載之上不可億知然以斯人直道而行之心凖之要無甚相遠者余是以益自信余之說有合於君也君嘗師陽明王先生聞致知之說爲能信斯人直道之心與聖人無毀譽之心同其春秋大旨亦多本之師說故其所見直截如此至於地裏古今之沿革姓名氏族之派星歷之數度褅郊嘗社禮樂兵賦之纖悉古今之所聚訟皆辧析毫釐務極該實昔人所稱經師莫之及也以非大義所關故不擿之序中蓋余嘗聞李願中言羅仲素說春秋初未甚曉然及住羅浮後其說不知何如夫羅浮何與於春秋也豈不以此心空洞無物而後能好惡與人同好惡與人同而後能說春秋也歟君老矣方且隱雲門之邃猒文字之支離兀然洗心以遊於無物其所說春秋又當於是者余尙得而見之

○蘇浚

家禮集要序

△家禮集要序

禮之不明久矣而吳越爲甚以不佞浚所曙記三吳之俗死而不斂七七爲期且從浮圖之教以天門地獄錮諸愚瞽則誦湼盤以求解脫甚則作樂侑屍貴介公子結駟連轡持酒食相勞苦手杖而耳絲竹身衰而口沈酣若視爲故常又甚則借佛家玄譚舉先人遺體付之煨燼投之溝渠中若不甚惜甌越諸郡婚嫁論財男必修儀女必盛肴日尋珠璣之湊一不當若負宿債然羣舉而嗤之卽擔石不充二豆甫縣罄亦彊勉以弭怨聲於是窮約之家得一女輒溺之若仇富宗豪室展轉相效殺子傷生甚於胡貉且以得脫債緣爲快嗟夫禮教不明固若此極哉浚觀儀禮書曲直萬端靡所不貫紫陽先生業加潤色巨不遺彜章細不忽故常�情立極斌斌乎其莫之益損也緣襲以來嚴者拘其體縟者侈其儀持說龐雜不可顜一學士薦紳溺於謠俗至不敢抑情就禮寧自棄於先�何論蚩蚩耶河東令狐先生手家禮集要一書大都斟酌疏數之間損益文質之際使賢智者衣被飲食卽隤然自放者亦不至拘而多畏蓋祖文公意而善用之者也長君觀察公入吳越亟付之梓嘉與都人士共之不佞浚獲曙是編持以式章縫令無越尺寸其益弘矣聞河汾風气所鍾多逡逡禮讓君子其在先生哉

○趙本學

孫子書挍解引類序

△孫子書挍解引類序

天地間有人則有爭有爭則有亂亂不可以鞭撲治也則有兵兵之爲凶器不可以妄用也則有法其事起於鬭智角力也則其法不得不資於權謀用兵而不以權謀則兵敗國危而亂不止君子不得巳而用權謀政猶不得巳而用兵也用之合天理則爲仁義合王法則爲禮樂故管仲霸者之佐用兵釋實而攻虛釋堅而攻毳釋難而攻易以驩虞爲道假尊周爲名要純乎權謀而巳耳孔子稱之曰如其仁如其仁何歟蓋人𨿽權謀事則仁義也諸葛亮澹薄以明志寧掙以致遠此存心養性之言也躬耕南陽不求聞達此尊徳樂道之行也至於用兵知孫權之本爲漢賊而姑結與爲援劉璋宗室也而掩取以並其軍仲達不戰遺巾幗以激之郭模詐降泄人語以間之盛兵袒行夜攻遂陽以襲之息皷偃旗開門郤灑以疑之事𨿽權謀心則仁義也若宋之韓琦範仲淹寇凖宗澤李綱嶽飛於虜主戰而不主和權謀無所不至求其人則金玉君子忠厚正直一言一行無非聖賢正心修身之法王欽若汪伯彥黃潛善王倫秦檜之徒於虜主和而不主戰未聞一啟權謀之口求其心則犬彘小人姦回險薄滔天之惡無不忍爲以此觀之可見正用權謀以攘夷狄之患安四海之民者實爲儒者分內事而致知格物之功明經學文之暇不可不兼讀其書而潛究其理也古人著兵書凡四十餘家存者今有其七孫子十三篇實權謀之萬變也數千年來儒者未嘗一開其扃鑰𨿽有曹摻李筌杜佑杜牧王晢賈林張豫鄭友賢張賁劉寅鄭靈等十五六家之箋不過粗略訓義苟且引證加以訛謬相承古文漸失迨至於今凡用兵者無所於法庸非治亂所關一大缺典乎學不自量竊重爲挍讎而通釋之又取古人一二巳行之事以證其下名曰挍解引類使四方經生學士皆可以讀之而不難夫自三代之後儒者不知兵其故皆以孔子不答衛靈而因以爲諱殊不知春秋之時天王在上諸侯無合義之戰亦無問兵之體其不答也固宜今日不答於衛異日固請於魯使孫子生魯魯君用之以誅陳恆而明王法孔子豈不以魯爲義孫子爲賢乎漢唐晉宋及我聖朝天下一統禮樂徵伐自天子出儻遇國家有難出而主兵何不一之有猥云徳化不當用兵此迂儒保身之吁賣國之罪也學注其書又恐文士惑不解故復推其說爲之序

◆古集

宋濂

王鏊

王宗沐

沈懋孝

○宋濂

革象新書序

△革象新書序

革象新書者趙緣督先生之所著也先生鄱陽人隱遁自晦不知其名若字或曰名敬字子恭或曰友欽其名弗能詳也故世因其自號稱之爲緣督先生先生宋宗室之子習天官遁甲鈴式諸書欲以事功自奮一日坐芝山酒肆中逢丈夫修眉方瞳索酒酣飲先生異而卽之相與談玄者頗久且曰汝來何遲也於是出囊中九還七返丹書遺之臨別先生問其姓名曰我扶風石得之也得之蓋世傳杏林仙人云先生自是視世事若漠然不經意間往東海上獨居十年注周易數萬言時人無有知者惟傅文懿公立極畏敬之以爲發前人所未言先生復悉棄去乘靑騾從小蒼頭往來衢婺山水間人不見其有所賫旅中之費未嘗有乏絕竟不知爲何術倦遊而休泊然而亡遂葬於衢之龍遊雞鳴山原有朱暉徳明者龍遊人也久從先生遊得其星歷之學因獲受是書而睴亦以占天名家暉旣沒其門人同裏章浚深愳泯滅無傳亟正其舛訛刻於文梓而來徵濂爲之序濂聞天官之說歷代所步必微有弗同蓋欲隨時考驗以合於天運而巳自唐涉宋其法寖精至元爲尢密耶律文正王楚材以金大明歷後天乃損節气之分減周天之杪去交終之率治月轉之餘以至兩曜五行後先出沒皆有以研窮之而正其失且以西域與中國地裏相去之遠立爲裏差以增損之名曰西徵庚午元歷可謂無遺憾者矣巳而許文正公衡王文肅公恂大史令郭公守敬復與南北日官陳鼎臣鄧元麟等徧參累代歷法重測日月星辰消息運行之變酌取中數以爲歷本卽所定授時歷歷經歷議二書猶存可考證弗誣也君子謂當世所推步者皆二三大儒而會其精神博其見聞備其儀像而後能造其精微今先生值屋書有禁之時又獨處大江之南且無所謂觀天之器其所著書往往與諸公脗合而無間者𨿽絕倫之識有以致之誠以人心之理本同故皆相符而無南北之異也抑予聞西域遠在萬里之外元旣取其國有札馬魯丁者獻萬年曆其測候之法但用十二宮而分爲二百六十度至於二十八宿次捨之說皆若所不問及推日月之薄食頗與中國合者亦以理之同故也嗚呼四海內外凡圓顱方趾之民其心皆同其理皆不殊也豈持占天之事爲獨然哉先生之易巳亡於兵燼所著兵蒙書曁神仙方技之言亦不存其所存者僅止此而巳當與歷經並行無疑濂故特敍先生之事於篇首使讀者知先生之學通乎天人庶幾相與謹其傳焉

○王鏊

孫可之集序

△孫可之集序

凡爲文必有灋揚子云斷木爲棊梡革爲鞠亦皆有灋焉況文乎哉近世文章家要以昌黎公爲聖其法所從授蓋未有知其所始者意其自得之於經而得之鄒孟氏尢深同時自柳州外鮮克知者昌黎授之皇甫持正持正授乲來無擇無擇授之可之故可之每自詫得吏部爲文眞訣可之卒其法中絕其後歐蘇崛起百年之後各以所長振動一世其天才卓絕顧於是有若未暇數數然者而亦多脗合焉其時臨川荊公得之獨深考其儲思注詞無一弗合顧視韓差狹耳而後之爲文者隨其成心無所師承予竊病之少讀唐文粹得持正可之文則往返三復惜不得其全觀之後獲內閣祕本手錄以歸自謂古人立言之心始有絲髮之見且欲痛剗舊習澡濯新思而齒髮向衰才思凋落欲進復卻不能追古作者以足平生之志讀二子書未嘗不撫捲太息喜其逢而惜其晚也遂梓刻以傳庶昌黎公不傳之祕或有因是而得者

○王宗沐

陸象山集序

△陸象山集序

聖人之言心淵然無朕其涵也而有觸卽動其應也佛氏語其涵者圓明微妙而祕之以爲奇俗學卽其應者妝綴繳繞而離之以爲博要之不能無所近而亦卒不可入何者其不能無所近者緣於心而卒不可入者遠於體也聖人者不獨語其涵懼人之求於微而不獨語其應懼人之求於迹故哀與欽者心之體也見廟與墓而興者其應也體無所不具則無所不感無所不感則無所不應因其應而爲之文於是乎有哭擗哀素之等俎豆璧帛之儀儀立而其心達而儀非心也此所以爲聖人之學也佛氏則從其應而逆之以歸於無曰墓與廟哀與敬皆妄也而性則離於是者也俗學者非之曰此有也則從而煩其名數深其辧博而以爲非是則無循也然不知冺感與應者旣以玄遠空寂爲性而其溺於名數辧博者又詳其末而忘其所以然予固曰禪與俗卒不可入者皆遠於體也聖人之言心詳於宋儒最後象山陸氏出盡去世所謂繳繞者而直指吾人之應心曰見墟墓哀而宗廟欽心也者辧此心之眞僞而聖學在是矣其於致力之功𨿽爲稍徑而於感應之全則指之甚明而俗學以爲是禪也其所未及者名數辧博也嗟乎象山指其應者使人求其涵也佛氏逆其應於無而象山指其迹於應以是爲禪然則爲聖人者其必在名數辧慱乎以儀爲心予惡乎哀欽之無從也是集刻於金溪而歲久漫漶徳安吉陽何先生撫江西之明年丕闡理學以淑士類乃攺刻焉而��爲序辭不獲因取象山言之粹者據而証之世之知者果有取焉則禪俗與儒之界將昭然若指掌而象山氏之學可知也巳

○沈懋孝

淸英集序

△淸英集序

天下英奇珍妙常胎涵於空洞湛淸之中舉世而知之莫能曉其精理故夫心之爲器文乃在中卽博雅多聞常患滌除不淨所以去道尙遠彼其夙根無源願力未定淸何從生濁滋以長染世芬者牿反復而幾亡障耳目者中纏綿而易塞才情所至皆繇俗識所通譬則飛蛾遊乎簾紗之上一絲隔天咫尺萬里𨿽有勤心此道莫之能致千載濁緣沈沈自昧亦云運會而巳矣且夫碧霞迥而朗月流輝秋濤澄而芙蕖發彩气淸之極自然光華五色所絢皆繇空造神珠生千仞之下空翠生千仞之上魚龍變乎海星斗變乎空鳴鳥擇碧梧而下來珙花托綺石以長榮彼旣繇淸气鎔結所成故非淸無以靈必資淸而能化易不云乎洗心藏密以神明其徳也古之至人與日月參髙光獄比曜吐精尺輻揚芬無窮其才特邁其心自殊將夫前生閬苑乃亦挾有三天之靈气者乎李長庚蘇黃州其人則仙其文則丹眞吾之友屈子賦騷莊蒙銓道邈哉洋洋玄風可挹又百世之師表也吾輩日走塵坱滓濁未融胸中無靈根而望淸英之來可得哉朂以軒幾新以盤銘谷旣辟矣芝亦不茹湛湛此天濯濯其源雲中仙者翺翔自來可知五靈初無奇術凡心盡者天心乃見淸濁聖凡之界在所自處焉挹是求淸羊亡鹿走失吾指矣

◆詩篇

宋濂

髙棅

楊愼

宋濂

劉崧

楊士奇

倪嶽

吳希賢

程敏政

皇甫汸

○宋濂

皇明雅頌序

△皇明雅頌序

皇明雅頌者鄱陽劉仔肩之所集也其曰雅頌者何雅者燕饗朝會之樂歌頌則美盛徳告成功於神明者也今詩之體與雅頌不同矣猶襲其名者何體不同也而曰賦曰比曰興者其有不同乎同矣而謂體不同者何時有古今也時有古今也柰何今不得爲古猶古不能爲今也今古𨿽不同人情之發也人聲之宣也人文之成也則同而巳矣然則曷爲謂之同江河沼沚有不同朼水則同陵巒岡阜有不同也土則同人動乎物有不同也感則同趍其同而捨其異是之謂大同曷爲知其爲大同其歸於道焉爾歸於道焉爾者何世之治聲之和也聲之和也柰何天聲和於上地聲和於下人聲和於中則體信達順至矣體信達順其亦有應乎曰有三秀榮朱雀見龜龍出騶虞至嘉禾生何往而非應也應則烏可巳也烏可巳則有作爲雅頌被之弦歌薦之郊廟者巳是休之作其殆權輿者歟

○髙棅

唐詩品匯序

△唐詩品匯序

有唐三百年詩眾體備矣故有近體往體長短篇五七言律絕句等制莫不興於始成於中流於變而陊之於終至於聲律興象文詞理致各有品格髙下之不同略而言之則有初唐盛唐中唐晚唐之殊詳而分之貞觀永徽之時虞魏諸公稍離舊習王楊盧駱因加美麗劉希夷有閨帷之作上官儀有婉媚之體此初唐之始制也神龍以還洎開元初陳子昂古風雅正李巨山文章宿老沈宋之新聲蘇張之大手筆此初唐之漸盛也開元天寶間則有李翰林之飄逸杜工部之沈欝孟襄陽之淸雅王右丞之精致儲光羲之眞率王昌齡之聲俊髙適岑參之悲壯李頎常建之超凡此盛唐之盛者也大歷貞元中則有韋蘇州之雅澹劉隨州之閒曠錢郎之淸贍皇甫之衝秀秦公緒之山林李從一之臺閣此中唐之再盛也下曁元和之際則有柳愚溪之超然復古韓昌黎之博大其詞張王樂府得其故實元白序事務在分明與夫李賀盧仝之鬼怪孟郊賈島之饑寒此晚唐之變也降而開成以後則有杜牧之之豪縱溫飛卿之綺靡李義山之隱僻許用晦之偶對他若劉滄馬戴李頻李羣玉輩尙能黽勉气格埒邁時流此晚唐變態之極而遺風餘韻猶有存者焉是皆名家擅場馳騁當世或稱才子或推詩豪或謂五言長城或爲律詩龜鑑或號詩人冠冕或尊海內文宗靡不有精粗邪正長短髙下之不同觀者苟非窮精闡微超神入化玲瓏透徹之悟則莫能得其門而臻其壼奧矣今試以數十百篇之詩隱其姓名以示學者湏要識得何者爲王楊盧駱又何者爲沈宋又何者爲陳拾遺又何爲李杜又何者爲孟爲儲爲二王爲髙岑爲常劉韋柳爲韓李張王元白郊島之制辯盡諸家剖析毫芒方是作者余夙耽於詩恆欲窺唐人之藩籬首踵其域如墮終南萬疊間茫然弗知其所往然後左攀右涉晨躋夕覽下上陟頓進退周旋歷十數年厥中僻蹊通莊髙門邃室歷歷可指數故不自揆竊願偶心前喆采摭羣英芟夷繁蝟裒成一集以爲學唐詩者之門徑載觀諸家選本詳略不侔英華以類見拘樂府爲題所界是皆略於盛唐而詳於晚唐他如朝英國秀篋中丹陽英靈間气極玄又玄詩府詩統三體眾玅等集立意造論各該一端惟近代襄城楊伯謙氏唐音集頗能別體制之始終審音律之正變可謂得唐人之三尺矣然而李杜大家不錄岑劉古調無存張籍王建許渾李商隱律詩載諸正音渤海髙適江寧王昌齡五言稍見遺響每一披讀未嘗不嘆息於斯繇是遠覽窮搜審詳取捨以一二大家十數名家與夫善鳴者殆將數百挍其體裁分體從類隨類定其品目因目別其上下始終正變各立序論以弁其端爰自貞觀至天佑通得六百二十人共詩五千七百六十九首分爲九十卷總題曰唐詩品匯嗚呼唐詩之倡弗傳久矣唐詩之道或時以明誠使吟詠性情之士觀詩以求其人因人以知其時因時以辧其文章之髙下詞气之盛衰本乎始以達其終審其變而歸於正則優遊惇厚之教未必無小補云

○楊愼

風雅逸篇序

△風雅逸篇序

風雅逸篇錄中古先秦歌詩也楚鳳魯麟風之逸也堯衢舜燻雅之逸也載在方冊矣曷以名之逸外三百篇皆逸也粵稽魯論兩引逸詩侈止兩韻約僅五言後素昭文何遠興仁聖哲賢焉賢啟聖乎於是乎取之以此其存槪彼其餘豈必無主文譎諫之旨民彜物理之訓哉惜夫世遠籍湮不能舉其全也然其餘句散見諸書若大戴禮若春秋內外傳若汲冡沈文若諸子璅語网羅故失綴合叢殘尙多有之吐珠於澤誰能不含聖哲所遺而後人拾以爲巳寶玆類之謂乎孔子日詩三百又曰誦詩三百墨子曰誦詩三百弦詩三百歌詩三百舞詩三百司馬遷曰古詩三千餘篇孔子刪之爲三百篇繇前言之則太師所職數止此繇後言之則今所存十一千百耳自逸詩外若因事造歌異裁別體若貍首鷖誦蠶蠏龍蛇後代詞人刻意莫迨其宛轉附物怡悵切情蓋不啻驚心動魄一字千金而巳若是者𨿽多所軼沒而謹其遺者稡之亦奚啻足爲更僕之誦哉故錄首黃帝彈歌至伯夷薇歌爲第一卷

錄琴操歌謠詞曲三十一篇爲苐二卷錄石皷詩十章爲苐三卷錄逸詩篇名斷章存者十篇有句亡篇名者四十四條爲苐四卷錄經傳所載孔子歌辭丈諸執事涉孔子者廿二篇爲五卷錄魯衛齊晉鄭宋吳趙成徐秦楚君臣民庶婦女胥靡俳優雜歌謳操曲誦祝相曲爲第六卷

第七煒錄古諺古語古言鄙諺鄙語野語俗語故語民語不恭之語百五十條爲第八卷

錄荀卿成相雜辭三章佹詩一章附蘇秦上秦王詩爲第九卷

錄葛天氏八闋訖於詩延滌角有篇目逸其詞存其名義爲風雅逸篇十卷終焉錄成有過而問者誚之曰子知富翁好古者乎斚鼎匜■﹝鼎幹﹞厥穿穴圖籍繪障貨彼罅裂罄巳懷資受市魁嗤子所爲嗜古辭者將無類玆吹吷之吟則穿穴也糟粕之拾則罅裂也心力之玩則罄而資依托之售則受若嗤請刊落之其尙有盈辭予投筆而起負序以謝曰然業巳成予不忍廢也子之言予不敢忘則書之以終筴

○宋濂

禦賜甘露漿詩序

△禦賜甘露漿詩序

洪武癸丑正月始和越四日丙午加巳

皇上禦武樓之便閣召禦史中丞臣寧太子贊善大夫臣濂賜坐左右

上談嘉祥之應敕中貴人取所儲膏露於宮中俄盛以翠罌跪進

上前皆玉潔珠圓世所未覩巳而詔舁爨器至用金杓煉水二升火旣勻水勢成濤

上起自龍帳中親啟罌以投湏臾融化與水爲一

上取杓中瀉二內侍舉幕承之查滓巳淨重漉以絳紗囊

上飲一爵而分賜臣寧與臣濂焉且曰此天地至和所凝也卿等服之去沈奇而衍遐齡臣寧等跪飲其味甘如飴而弗膩其气淸於蘭而不艷一入口間神觀殊覺爽越飄飄然欲禦風而行於是各奠爵於幾頓首於地而退臣寧謂臣濂曰唐之李白召對金鑾殿玄宗調羮以賜方策尙載之以示後世矧今

聖天子親挹天乳以沃近侍微臣共享二气禎祥此玄黃覆持之恩不可忘也宜發爲聲詩以彰君之賜臣濂伏聞王者有徳上通於天嘉气恊應鴻羨滋播今甘露頻降大和坱北民物敉寧洽於太康是皆一人有慶使臣庶永有攸賴方將涵育靈澤衣被上徳惟思日孜孜以圖報爲事

皇上不自滿假錫釐羣臣沾丐天漿上昭靈貺此與黃地出馬腦甕甘露頒賜百僚之意同誠非玄宗之所擬也盛徳所覃接冗藏體曠世奇逢豈容喑默乃稽首再拜造詩一章以侈

上之賜從而屬和者凡若干人錄成一卷傳示萬世子孫荷天之休於無疆

○劉崧

陪祀方丘應制詩序

△陪祀方丘應制詩序

洪武五年五月十一日戊午夏至

皇帝將有事北郊前期五日壬子太常寺以致齋告八日乙卯

皇帝禦奉天殿合百官致戒誓九日丙辰昧爽

皇帝備法駕禦衮冕自東華門出詣

太廟謁

仁祖淳皇帝以配享告駕之將啟也適時雨如注稍止駕乃入

太廟門降輦而趍右丞相率羣臣百司以序立於廟門之北還宮敕百官各返所司以俟命又明日丁巳雨止駕自西華門出太平門往省牲於壇左之牢旣卅進詣齋宮以居曁午有

旨命中貴人召兵部尙書吳�禮部主事宋濂率六部文學能賦之士與俱來於是尙書禮部臣陶凱尙書工部臣黃肅翰林應奉臣張籌侍儀使臣兪潛起居注臣劉季道蔣子傑給事中臣宋善祠部主事臣張孟兼禮部主事臣孫某國子學正臣夏閱學錄臣蕭執職方郎中臣劉崧咸趍出所居齋廬遵輦道之傍徑欞星門外度東橋側循西階以入於

上所禦之殿時

上新服綱常紗巾神慮燕閒天顏穆淸顧而言曰今玆祀事是將天雨澄霽克厭朕心爾等以文職陪祀宜實時物所有著詠因命賦殿下柳檜並荷露詩一首臣琳等奉命踧踖退卽殿隅屏息覃恩濡翰摛詞以次呈獻

上親覽誦之品第有差焉旣而復命中貴人傳

旨令賦詩者咸往殿後觀梔子花俾人各賦詩人給紙一旣成序進如初

上喜動於色因命起居注臣季道等出所制詩若於首令在侍者咸徧觀之旣乃命之退惟

皇帝將祀有虔宅心玄默而神能天縱文思蔚興又喜樂時物志通羣下斯一王之盛典實千古之罕遇也臣崧忝司職方幸陪法從近天威於咫尺遂言志於一堂其爲榮幸實切倍萬謹錄應制三詩並序其端庶幾表宣皇風傳示無極

○楊士奇

賜遊西苑詩序

西城宴集詩序

△賜遊西苑詩序

宣徳八年四月二十有六日

上以在廷文武之臣日勤職事不遑暇逸特敕公侯伯師傅六卿文學侍從遊觀西苑以息勞暢倦於是成國公臣勇丰城侯臣賢親建伯臣玉少師臣義少傅臣士奇臣榮尙書臣琎臣濙臣中侍郎臣驥少詹事臣英臣直侍讀學士臣時勉臣習禮拜命以行時少保臣淮來自退休承命偕行凡十有五人又敕中官導自西安門入聽乘輿馬及太液池而步太監臣誠奉宣聖旨命徧歷周覽從容勿亟於是誠導之循太液之東而南行觀新作之圓殿返而觀攺作之淸暑殿臣誠爲臣勇等言二殿皆

皇上奉侍

皇太后宴遊之所也臣勇等仰瞻殿庭周廡規制髙明繕作精密凡所以供奉之具潔淸鮮好靡不悉備俯而思惟

皇上之聖孝

皇太后之盛福皆古今鮮有遂拜稽歡呼萬歲乃降而登萬歲山至廣寒殿而仁智介福延和三殿又瀛洲方壺玉虹金露之亭咸得徧造是日天宇澄明纖塵不作引而四望山川之壯麗艸本之芳華飛走潛伏之各隨其性萬象畢陳胸次豁然心曠神怡百慮皆淨信天造之隹境而人生之甚適也巳而中官傳奉

上命賜黃封之酒禦廚之珍命咸醉而歸又拜授命方爵數行時久未雨忽雲陰東來微雨沾席倉庚如箕和鳴不巳眾益以喜相與引滿勸酬盡醉而出臣聞一張一弛文武之道

皇上統四海之廣撫兆姓之眾一日二日萬幾則以閒暇遊焉息焉且奉天倫之樂於玆誠宜又俯矜左右執事之勤亦俾之預有今日之適恩甚盛也於是羣臣欣幸遭遇賦詩者若干人詩總若干首臣士奇預侍宴間於玆屢矣是以謹序於捲端云

△西城宴集詩序

京城之中直長安門之西五六里地幽而曠居民鮮少園池水木雜落蕭散之趣往往遇之如遊乎城之外者比數年士大夫稍有居於其間然其地旣僻於一隅非大官貴人气勢赫奕者之所處而凡日用所需𨿽米酒蔬果猝求之有不易得此豈志於榮利者之所樂居哉居之而樂者非其人澹泊簡遠足乎中而無所累乎外者歟余之居於此也凡翰林素所交遊多在焉然各有職務而欲尊俎譚詠以合羣情於一日之樂者蓋未暇也永樂壬寅閏十二月詔京官並給前一歲之俸而歲終公務亦簡於是相與爲醵會而治具於陳光世是月二十有六日晨雪初霽天气融朗光世折簡以迓晝而畢集居城西者余及曾子啟王時彥余學夔桂宗儒文章尙陳光世錢習禮張宗璉周恂如陳徳遵彭顯仁周功敍胡永齊劉朝宗凡十五人余正安近東徙其志所樂恆在西也蕭省身自外至而僑於西皆賓致之皆翰林交遊之舊也列序以齒籩豆潔丰觴酌循環酬酢並舉歡合之至淸言不窮間以善謔禮度無愆文采相發於是舉賓之初筵四章之末四句爲韻賦詩韻少則疊其一而以道夫相樂之意可謂盛哉禮之有一張一弛文武之道且先王之屬民也歲終休之而飲酒於序以正齒位況吾徒皆仕有軄仕旦暮在公惟惰慢之是戒則以其閒暇相合爲一日之樂者其於義固宜也眾之相合使其道與志有一之不相契而欲爲樂亦不可得今之十有七人者十四出江右而三出於浙皆去其鄕五六千里而相與披豁傾寫表裏洞然忘其身之在客外此其相契而樂也夫豈苟乎詩成稡爲一卷余序其所繇來於簡首各錄一本藏於家後之人不有觀之而興慕者乎

○倪嶽

遊甕山詩序

荊襄陳謨詩序

△遊甕山詩序

漢志祓除晉敍修禊故同年諸君子有上巳之會成化戊子三月己巳會適主於余故以先一日戊辰有甕山之遊山在都城西三十里淸涼玉泉之東西湖當其前金山拱其後山下有寺曰圓靜寺後絕壁千尺石磴鱗次而上寺僧淳之晶庵在焉然玩無嘉卉異石而惟松竹之幽飾無丹漆綺麗而惟土堊之朴而又延以崇臺繚以危檻可登可眺或近或遠於以東望都城則宮殿參差雲霞蒼蒼鶪犬相聞煙火茫茫煥乎若是其廣也西望諸山則崖峭巖窟隱如芙蓉泉流波沈來如白虹渺乎若是其曠也至是茂樹回環幽蔭蓊蔚坳窪渟瀠百川所蓄窅乎若是其深者又臨瞰乎西湖者矣故夫有事於遊者沿城隍逾髙涼緣長堤歷崇岡窮玆山而止攀援而登箕踞而觀於是雲開日晴川流山擁艸木之蕃鳥獸之動回巧獻技若迎若送者則有不必窮深極幽而西山之奇一覽俱足者矣然後知是山之特出殆冠乎西湖之上而余之遊於此者亦巳三矣是日退朝出阜成門行廿里許遂抵湖堤俛入林麓回繞而西湖波粳田映帶左右水風時來塵意俱散又數里復轉而北山木蔓絡欝然而靑笞徑逶迆坦然而平石梁可涉潺湲水聲此則所謂圓靜者矣乃相與下馬攝衣而行求晶庵而登焉至則僮僕俱在稍具杯酌汲泉瀹茗巳乃就坐淸吟笑歌忘驅馳之嘮引觴軒眉盡遊觀之樂風林慕色雅興未巳促駕而歸陶然忘醉

△荊襄陳謨詩序

昔趙宋景佑間趙元昊未反靑州民趙禹上書論事言元昊必反狀宰相以禹爲狂言徒之�州而元昊果反禹自建州逃還京師上書自理宰相怒下禹開封府獄時陳希亮爲府司錄言禹可賞不可罪與宰相爭不巳朝廷始從希亮言以禹爲徐州推官夫豪傑之士率能察天下情審利害之實故嘗見於人之所未見憂乎人之所不憂而言人之所難言者然以位則卑以力則薄不能必行其言而當道居尊位有可爲之力者不惟不之憂而又視其言不以爲狂則亦以爲迂闊過慮而莫之省此天下之事每至於靡潰不捄者良可慨也當

今上卽位攺元之初歲適薦饑流民繇唐鄧以趣竹漳鄖房山谷間者日以千百計錦衣戶侯楊君廷玉以使事道出其境遂具疏以聞謂宜預爲之所母俾滋蔓將貽患不可勝言者時朝廷𨿽嘗慮此而未必遽至是故君之言不行未幾流民構亂荊襄大擾乃命撫寧侯永大司馬圭率師討平之及乎論功行賞君不與焉君退然守其軄無幾微見於言色者於是陜西憲副本端杭章論列其事欲亟加褒賞以勸來者士大夫又從而歌詠以張大之餘因卽古人以觀君之事方其有所見而言固知義之所在當如是耳而敢遽自以爲功哉不幸言之而中視民之不免於兵革之禍其心亦戚矣而又忍假此以望榮進之意哉然而憲臣論之朝廷知之天下慕之士大夫頌之視宋之所以處禹者可謂不侔於君之心亦可以無憾矣夫論之冀表其忠慕之思效其義頌之欲不沒其善也而況

帝心簡注柄用日隆則君奚可以此而自多乎哉他日著勛庸於時流聲光於後當有大於此者余執筆太史之末尙爲君牽聯書之

○吳希賢

京都十景詩序

△京都十景詩序

昔商居亳周都鎬皆爲永世不拔之基詩人歌詠其盛曰景員惟河曰丰水有芑京都帝王天府之國也方

太宗文皇帝駐蹕以來太平之歷周家卜洛蓋有億萬載而無窮者是峕淳風旣還國家文明之運儲爲精英徵之車書文物之際郁乎其盛京都故有八景勝國峕詞人之所品題景多搖落詞復纖怪

聖皇旣作於是乎釐而正之於太液易秋風爲晴波瓊島易春陰爲春云薊門易飛雨爲煙樹西山易積雪爲霽雪惟玉泉垂虹居庸疊翠蘆溝曉月金臺夕照四景則仍其舊天順間復益之以東郊時雨南囿秋風總爲十景巨靈所祕藏者始發泄無遺矣館閣諸老之篇章聲韻瑯然可諧金石其卽殷周詩人揄揚盛美之意於乎休哉我國家

列聖相承所懷惟徳所保惟民用是百年間土宇昄章益完以固京都十景隱見出沒如在屏幾之近而諸老遭際聖明操觚染翰以追蹤雅頌𨿽曰卽景而作千載之遐當並傳於世無疑也後之人誦其詩將有得於山川風景之外者希賢謹序諸首簡用以告之來者俾考焉

○程敏政

郤金詩序

△郤金詩序

故諸曁馮君履吉以鄕進士知沛縣有介特之操嘗疏便民十餘事於朝多報可遇疾痛死亡水火盜賊饑餓於其境者未始不捐資給之𨿽傾橐弗恡有兪繪者落魄江湖人也君廉其貧以鎰金貸之不質劵去未幾而君卒兪亦登科典教湖湘不相聞者十五年成化乙未給遣其子以金倍息來歸君之子朋玉朋玉不知也亟辭不受曰先人未嘗以語我且無劵君豈誤邪其子不獲命則奠置君墓下而行朋玉不獲辭則以予鄕人乲貧者當是時太平恆齋李君分教諸曁其二子惟誠惟敬與朋玉資同硯席蓋未嘗不嘆異其所爲有古人之難者然朋玉未嘗以自多而人亦鮮克知之於是惟誠兄弟相與謀曰使吾友之行不白於世無以勵世之貪者乃繪爲圖請縉紳士詠歌之而以序見屬於戲自義利之說不明世固有緣利而鬭且訟以至於離親悖交者矣有僞相質劵而誑人之有以自殖爲得計者矣烏有權義之所在有可受之理而毅然固拒揮利而去之如瓦礫者哉充其心而民風有不厚官守有不廉者寡矣朋玉之所爲與宋開封人讓寄金適相類蓋去今四百年而事一再見則士明於義利之說者誠難也抑朋玉豈故爲是矯然不情之行要譽一時哉見義勇而燭理明求不失其本心而巳惟誠兄弟篤友誼而汲汲乎張之有相觀而善之益諸君子之言本六義之沨沨乎有挽頹波振末俗之風是誠不可無傳焉𨿽然開封人史不著其名得包孝肅呂榮公表章之而事始白若朋玉則何患乎名之不著予獨以爲官愈顯則責愈備而義利之辧愈嚴其所以副友朋之望而取徵是詩當有大者若予言則豈足爲事之重輕也哉朋玉名玨今刑部員外郎分司南京惟誠名贊今吏部主事惟敬名貢今戶部主事皆起進士方將以功名競爽於時云

○皇甫汸

送家兄赴淛詩序

△送家兄赴淛詩序

余兄仲氏建節越鄕戒舟吳渚慕山水之標奇悵土風之非遠浩然行矣曰余兄弟同气四人鹹以上次之資晞英賢之烈守中才之訓恢世及之猷方其密山同徑竹林共室晨亡羊於挾筴夜聚螢而披翰孰不懷鴻鵠之舉爲燕雀所咍哉蓋具邇蓬蒿之間而志馳雲霄之表矣迨夫兩兩振翼各各司鳴余與仲氏早承休顧載忝嘉招驂騑服於兩都聯纓緌於三署志何協也至於釁啟權璫讒張貝錦竄瑕丘以竢罪浮湘江而發憤迹何均也是得則攬暉霞矯擬之於二龍失則戢羽泥潛方之於雙鴈遇則達適之疇表周楨之隆違則褒融之輩流漢家之痛殆相關焉一旦稍稍敍遷爲天子之憲臣樹東南之偉績羌又莫知余之所之矣伯兮褐玉以賁園季也奏金而登廟一門之子四方其人求爲曩昔同莖之棲共室之聚可易得乎嗟夫窮達時也屈信命也聚散數也忻戚情也情有所感則命在所安數有所值則時在所委復奚心哉康樂耽遊赴修畛而含楚平原於邁臨淸觴以興言念此仳離欝爾惇賞若其敷政以拙守才以愚規諭之義良友詳矣聊賦短律敬書末簡

●皇明文徵卷之四十五

晉江何喬遠穉孝選

序二﹝詩集文編﹞

◆詩集

方孝孺

解縉

李夢陽

顧璘

任瀚

王世貞

徐中行

○方孝孺

觀樂生詩集序

△觀樂生詩集序

無窮者天下之理也不易者造化之運也乘乎運備乎理不以古今而殊者人之才也千載之上有異才焉出乎其間所得之理與今同也所乘之運與今同也其言安得不與今同乎千載之下有異才焉同是理也同是運也其言安得異於古乎古與今云者人之所云也非天之所設也邃古之初羲皇之世人以爲古也焉知天不以爲非古乎並肩而居接膝而談人以爲今之人也焉知天不以爲非今乎故繇後以視先則後者爲今矣繇未至而視巳往則今有非今者存而奚古與今之足間哉以一日爲久則百年之爲久可知也以百年爲遠則千載之爲甚遠又可知也苟以天地之始終爲旦莫齊古今而洞視之則千載百年也均之爲瞬息之頃也人顧妄相詆贊於其間以古爲髙以今爲卑隨人爲輕重狥時爲毀譽不亦大惑矣乎是皆未涉乎道之流未造乎術之垣私音之變眩其中而不自知爲惑也君子之取善則異乎此善誠足稱犬忘今之爲非古誠未足取也忘古之爲非今其忘之也並其時與世而盡忘之而況較其身之貴賤顯約乎以貴賤顯約視人之言者不知言者也以前後古今觀人之才者不知人者也吾友許君士修生乎今之世而心存乎千古無一廛之華一命之勢而其志在乎生民其所得之深醇虛明同乎前而合乎後者眾人知尊之而不能識之予𨿽識其所存而未足究其所窮也間嘗因其詩而求其所自致溫厚和平歸乎至理而淸雅俊潔出乎天趣詞修而不浮意凝而不窒程邵之所存陶謝之所達沛乎其兩得之於是乎忘其爲吾友不知其處乎今之世而今亦忘予非其偶也相洽以心相啟以言驩然有足樂者嗟乎今之樂余知之前乎千古後乎萬世同得是理者知之而眾人固莫之知也不蘄乎眾人之知此君之所以合乎古人者耶因君之詩而知君之道則吾亦安知其非古人之徒耶

○解縉

顧謹中詩集序

△顧謹中詩集序

臣縉少侍

太祖髙皇帝蚤暮載筆墨楮以竢聖情尢喜爲詩歌睿思英發神文勃興雷轟電逐頃刻玅造玉音沛然數千百言一息無滯臣縉輒艸書連幅筆不及停點畫上進財點定數詠而巳或不易一字故常喜誦古人鏗鍧炳朗之作尢惡咿喑■﹝齒蜀﹞齪鄙陋以爲衰世之爲不足觀而天下之士爲詩者鮮能得意焉有詩僧宗泐者常進所精思而刻苦以爲得意之作百餘篇

皇上一覽不竟日盡和其韻雄深闊偉下視泐詩大明之於爝火也蓋如泐者尢不足以當聖意聖賢度量相懸固如是耶近奉內廷獲覩

先皇所禦書籍見其題曰顧錄詩集二篇蓋

先皇所嘗置諸其左右深有得於聖情者也臣縉亟取而讀之見其有髙一世之懷而謂人莫巳知洞萬古之志而謂聖人可及謂麒麟鳳凰可馴狎而九天可安行帝所可趨而進也謂億千百爲須臾而日月可撫弄星辰可擠擲也謂風雲可噓吸雷電可奔走造化鬼神可叱吒而使令也其所以自持者蓋將與天地久存而列聖其徒也此所以土合

髙皇帝喜其詩不置而天下之知者以爲雲行水流與物無競而不知者以爲狂爲愚也然皆不足以知之惟

髙皇帝知之臣縉知之於今而後世復有知之而將嘆其不可得而見矣錄字謹中松江人初以太學生典太常簿

髙皇帝郊祀有執事之榮後有才名數爲人所排毀

髙皇帝憐而保全之予素見其詩所進上也今擢爲蜀王府教授予素相知而不相識也時年五十餘矣一見如平生歡傾情論詩且以其集示予因序其意如上云

○李夢陽

林公詩序

熊士選詩序

△林公詩序

李子讀莆林公之詩喟然而嘆曰嗟禾余於是知詩之觀人也石峯陳子曰夫邪也不端言平弱不健言乎躁不衝言乎恕不平言乎顯不隱言乎人烏乎觀也李子曰是之謂言也而非所謂詩也夫詩者人之鑑者也夫人動之志必著之言言斯永永斯聲聲斯律律和而應聲永而節言弗揆志發之以章而後詩生焉故詩者非徒言者也是故端言者未必端心健言者未必健气平言者未必平調衝言者未必衝思隱言者未必隱情諦情探調研思察气以是觀心無廋人矣故曰詩者人之鑑也昔者相如之哀二世也端矣而忠者則少其竟躬之爲詞也健矣而直者則咎其險謝之遊山衝矣而恬者則惡其貪白之古風平矣而矜者則病其放潘之閒居隱矣而眞者則醜其僞夫僞不可與樂逸放不可與功事貪不可與保身險不可與匡主言不竟不可與亮職五獘興而詩之道衰矣是故後世於詩焉疑詩者亦人自欵雕刻翫弄焉畢矣於是情迷調失思傷气離違心而言聲異律乖而詩亡矣陳子曰若是則子胡起嘆於林詩李子曰夫林公者道以正行標古而趨有其心矣行以就政執義靡撓有其气矣政以表言囂華是斥有其思矣言以摛志弗侈弗浮有其調矣志以決往遁世無悔有其情矣故其詩玩其詞端察其气健研其思衝探其調平諦其情眞是故其進也有亮職之忠匡救之直有功事之敏而其退也身全而心休也斯林公之詩也陳子聞之睢然而作曰嗟乎余於是知林公詩又以知詩之觀人也林詩一十二卷凡千八百篇同邑山齊先生所編

△熊士選詩序

熊士選者丰城人也名卓字士選弘治丙辰進士爲平湖知縣握監察禦史以劉瑾黜之歸黜者四十有八人而余亦與焉瑾以其名詔天下號曰黨人瑾誅起予官江西過丰城訪其人於曲江之濱亡矣余旣往哭其墓復收輯其遺詩得六十篇然皆精細言華錄之俾藏於家李子曰夫余於士選之亡而疑於禍福之幾也蓋苦失要實不甚解又無所測夫往來昭昭者云曩余在曹署竊幸侍

敬皇帝是時國家承平百三十年餘矣治體寬裕生養繁殖斧斤窮於深谷馬牛徧滿阡陌卽閭閻而錢視綺羅梁肉糜爛之可謂極治然是時海內無盜賊干戈之警百官委虵於公朝入則振佩出則鳴珂進退理亂弗嬰於心蓋暇則酒食會聚討訂文史朋講羣詠深鉤賾剖乃咸得大肆力於弘學於乎亦極矣於是士選爲禦史日與四方士遊聲光赫赫頗有���輝之望夫治極亂繼名髙毀入丁卯後事余難言之矣今

上旣誅亂賊反之正民志烝烝不姦又號一治厥亦往來之道乃今盜賊顧日益弗靖學士大夫相與釋俎豆而議干戈誠使天假士選年於是時膺寄受托必嶽立虎躍表見流輩乃顧死也悲哉古人有言曰勝觀數定觀理蓋言禍福治亂之必反也士選前罹黨禍慘矣今顧又死獨不值其定何耶夫測往來者未有不據要實者也要實明然後幾驗幾驗然後治朏理而禍福彰今旣不值其定則余又安所據而測夫往來也故曰余於士選之亡而疑於禍福之幾也然盜賊平且有日乃其人則竟巳矣夫余安得而不悲故旣收輯其遺詩而又重之以辭

○顧璘

髙吾詩集序

△髙吾詩集序

兵部左侍郎武陵陳公嘗築室髙吾之山讀書其中自稱髙吾子東橋顧璘問俗其邑往候之接殷勤道故舊三日不能去乃爲說髙吾之義曰人惟不尊其身故不知吾之髙斯終下矣知菓其身者非仁不廣愛非義不立方非禮不飭躬非智不發慮非信不固節夫然後卓然爲萬夫之望蓋以吾自髙乃能髙吾於物也公曰有是哉吾有惴惴自收不敢狎孺子而矜芻蕘猶恐有失於道何知身之尊乎璘曰非是之謂也君子之求道也患不盡於物故抑而下諸庶民其待身也患不貴於道故舉而配諸天地惟下下則盡其道惟髙髙則尊其身下下髙髙並用而相成者也公何讓乎哉公自爲士以至登公卿莫不以古人自期待故隨宦所成輒出物表以其樹功之顯故必進進諸巖郎之上則士大夫宗之爲領袖以其執節乲峻故必退退諸丘壑之下則蒼生望之爲霖雨非公自髙其身而能巍巍若是乎哉公笑而不答乃出所作詩一編授璘爲序捧而讀之聲�體裁卽所謂期古人而出物表焉者𨿽作之殊地要自髙吾山所養發也爲題曰髙吾詩集云公名洪謨字宗禹同璘舉弘治丙辰進士方以兵部侍郎致仕居於家

○任瀚

孫山甫督學詩集序

△孫山甫督學詩集序

嘉靖初五星聚東璧明徳中興海內文章道術至是隆盛閱四十年來摛菁掞藻之家朝野相望淮海孫山甫以辭翰起家黔中入史館遷諫議大夫

上命督學關西善作士與邃庵漁石齊名甲子春移鎭劍南始按部訪余江門鈞臺余逃空谷久見君嫻雅縕藉栩栩若平生驩明日從事來賫所得南遊以後諸體詩五百餘篇相印可余掃石披云一再讀嘆曰吳大帝之後散亡列國若淮海者其詩蔚然有江左風流其雋永閎鬯自鮑謝諸人不能過也始吾讀李獻吉詩謂媧皇搗煉補天石奔走百靈雷電日月星辰並躔鑪冶讀何仲默詩如黃鍾在縣金石發作伶坊供奉之官莫不按宮商謹節奏其橫放處如項羽提三尺劍出江東不必斬將搴旗而登壇嘯吒千人皆廢讀張愈光詩如巨靈擘太華黃魔太翳決瞿唐其險怪詰屈𨿽不中繩墨定知出鬼神手而無斧鑿痕今吾讀山甫詩則如七十二君封泰山望見滄海有無中蜃气樓閣盤薄煙霏景光萬狀便翛然起僊靈霞外之思如君玆選當與髙子業顧華玉格力相埒誠足剉建安鋒劘六朝壘惜二君巳宿艸不及見也吾聞龍噓气成云云之靈龍馮之然龍非云之能使爲神物也人噓气成聲聲之精者爲詩人豈詩所能使爲聖賢君子者哉語曰明珠彈於飛肉其得不復周鼎鑄倕而齕其指明大巧之不可常也淮野固欲爲聖賢君子者其神明內蘊思若懸河吾愳其或嘗試於大巧也故以是節之

○王世貞

胡元瑞綠蘿館詩集序

西陵董媛少玉詩序

△胡元瑞綠蘿館詩集序

自余結髮而好言詩所與海內豪雋遊亡不以詩進者犬馬齒日益稍見所論著則諸豪俊自喜行其詩少不以序請者余之不能工爲佞不能使人人極意以爲艱而思謝去之幾且焚筆研而最後乃爲胡元瑞序綠蘿館詩元瑞之爲言曰子所可必者一所大可恨者與我所不子負者各二子甚幸哉而我薦其敝帚以希一言之華衮則可必子許我而卽寵施我卽子一旦不可知大可恨我𨿽晚𨿽幸及子而不終子之惠使後世疑其異時不相當大可恨卽子過許我而我竭蹷步武以求踐子之許不子負有所彈射而我惕焉以子爲鑢錫不子負子以爲奚若余乃謂元瑞母剌促請息焉而爲若敍余之得元瑞於余仲者半歲所而元瑞進其詩餘覩之未嘗不三擊節嘆也天不靳人以材而人顧取其凡者气之流行亡所擇而取其濁者與弱偎者古人不祕格於後人而取其下中者天又不祕其聲色以供吾詩而聲取其蠅哇者色取其黝■﹝雨上黮下﹞者象日吾接吾汰其精而英者情自吾發吾不衷其肺腑者以是而治詩以是而號於人曰吾善詩吾善詩者何也元瑞才髙而气充象必意副情必法暢歌之而聲中宮商而徹金石攬之而色薄星漢而攄雲霞以北於開元大歷之格亡弗合也余嘗語余仲謂前我而作者涵洪並纖與亭毒並吾故推獻吉然不能諱其滓絕塵行空卿云爛兮吾故推昌谷然不能諱其輕鳴鸞佩瓊萬象咳唾吾故推仲默然不能諱甚孱刻羽雕葉捨陳而新吾固推子業然不能諱其促鞭風馭霆以險爲絕吾固推子相然不能諱其疏融而超之於鱗庶幾哉然猶時時見孤詣焉後我而作者其在此子矣夫其在此子矣夫以今証之抑何左契不爽也亡巳而有子規者在昔鞠傳之稱田光曰智深而勇沈不深不玄不沈不堅入之沈深出之自然完之粹然如大鈞雕物而不見工如良玉夜輝而冺其痕斯晉百篇西京建安之懿乎是集也其始基之矣而猶未也子之邦君有諭子者其問梓焉而以不佞言質之

△西陵董媛少玉詩序

周元孚氏以節槪冠一世凡再上疏再得罪以謫而直猶未巳其於星歷弧矢劍術無所不通精而尢好爲古文辭卽世之作者無以隃勝之始婦得安人汪美而賢爲元孚舉五男子皆育汪尋卒元孚痛不欲置偶久之感異夢乃問繼於董而得少玉者董女字也兄曰侍禦淑王旣歸元孚卽能撫其五子口汪巳出謁舅姑卽又能奉事舅姑如汪巳而相元孚禦臧獲大小理家秉無弗如汪者元孚心異之問能讀書否曰僅識字耳然見元孚時時誦唐詩則亦誦唐詩所臆記可千首更問元孚詩止此乎元孚曰三百篇其祖也遂益誦三百篇以至漢魏六季諸名家亡弗誦者乃稍稍出其奇以與元孚酬復元孚亦大異之謂若詩成吾當敍而梓之以傳後世少玉筦然曰吾婦也而又君之婦婦何必以詩傳卽傳而以君之婦天下孰不謂出君手何梓爲元孚服其言而止元孚才髙而气雄間不勝其用壯而少玉則淸潤婉秀往往發於情而止於義有不盡爲閏■﹝巾達﹞所束者當其得意時卽元孚恍然不覺其左次而亡何少玉以羸疾卒卒之年二十九耳元孚鳩其遺篇什多散夫所存僅若干首乃梓之而請序於余余讀之曰元孚而不見夫三百篇乎二南而下多出於貞婦良媛之作刪者蓋錄其語而不必盡徵其人謂可以風可以志而巳至於漢而始有能舉其人者獨司馬之文君栔之淑能與其夫子相偶敵文君之不以禮合無論然淑亦寥寥乎不能數章何數望少玉哉少玉調𨿽止於唐然不落宋元矣使天假以年有自唐而上者咄咄逼元孚世且以元孚詩或出少玉手元孚甘之乎少玉他婦行尢工具元孚序及馮開之太史所爲傳中

○徐中行

閩中十子詩序

△閩中十子詩序

今洪永之世閩中有十子而皆以唐詩稱多元之遺才也夫以十子者而名詩於一郡不尠矣然其詩名者蓋或槪見云彼龍池孤鴈林子羽之所爲名髙乃不見於集此何以稱焉髙彥恢品匯唐詩而得正聲庶幾近之海內翕然爲宗其序本稱引子羽豈多所取財者乎然彥恢與安中景明以詩締布衣交故彥恢稱漫士安中稱樵者樵者漫士皆典翰林籍而漫士能作無聲詩是以偏師善出奇樵者六十餘老矣且試詩髙第矍鑠哉景明累辭薦辟其讀陳摶傳云大明已照臨一笑歸華陰以摶同姓寓言言遜而中淸竟結社自老士各有志如此孟揚父總管與鄭孟宣同幕於行省孟宣用擊劍名自亡命而歸折節至助教總管彊詔不起自引決孟揚達節出授簡討當其與安中纂修永樂大典同爲解縉所引重安中無恙歸樵孟揚矯矯坐縉黨死其自誄何悲也時修大典稱閩中三王而孟揚中美充總裁中美至修撰閩志志之儒行其詩視二子何如哉然閩人言詩者率本之子羽子羽起家訓導爲膳部郎免歸使其門生二玄問晉陵浦舍人所爲來得詩乃見而捨之浦名因以籍甚不但閩中本之也周玄徵爲祠部郎揭天謠諸篇喜爲長吉語於師聲稍變黃玄移家自將樂入閩中終身嚴事其師而老於訓導其云望闕無知巳歸鄕愧不才閔其學之窮也豈以郎署而爲達乎同二玄及門而見姓名者六亡傳乃若按察副使唐亨仲少與同郡黃濟爲詩友濟亦不列十子間則閩詩不啻十子也巳此十子者一以歲貢二以鄕科而進士一其不仕元布衣而從薦辟者五乃後閩中有三君集郎中鄭君繼之主事郭君子長及布衣傅君木虛然鄭郭以進士著傅視景明爲難彼時遊揚者眾也而此則薦辟不及矣余初至閩中有三生以詩來謁袁景從馬用昭及子長之子建初皆與木虛遊者乃知有十子集將選之未暇也建初就余學詩僅頁如黃生北上故屬之兩生稍選傳於世閩故多才諸生亦謂之槪見者非邪景從以鄕科而未進亨仲弟用昭以任子遊太學孟揚中美之科未舉也皆翩翩然而郁滯能不於十子有感乎倘薦辟之典行亦豈無庶幾諸子者今曠典不可復卽科貢太學生寧不可拔一二以窺中祕者歟乃建初謝貢籍歸適二生因之請序余重有感而論其世

◆文編

方孝孺

解縉

徐一夔

顧璘

霍韜

林時

張時徹

歐陽徳

任瀚

皇甫汸

孫升

吳國倫

利瓦伊禎

余寅

雷思霈

林右

○方孝孺

蘇太史文集序

張彥輝文集序

△蘇太史文集序

天下之事出於智巧之所及者皆其淺者也寂然無爲沛然無窮發於智之所不及知成於巧之所不能爲非幾乎神者其孰能與於斯乎故工可學而致也神非學所能致也惟心通乎神者能之神誠會於心猶龍之於雨所取者涓滴之微而可以被八荒澤萬物無所得者辟之抱甕而灌機械而注爲之不勝其勞而所及僅至乎尋丈之間莊周之著書李白之歌詩放蕩縱恣惟其所欲而苶不如意彼豈學而爲之哉其心默會乎神故無所用其智巧而舉天下之智巧莫能加焉使二子者有意而爲之則不能皆如其意而於智巧也狹矣莊周李白神於文者也非工於文者所及也文非至工則不可以爲神然神非工之所至也當二子之爲文也不自知其出於心而應於手況自知其神乎二子且不自知況可得而效之乎效古人之文者非能文者也惟心會於神者能之然亦難矣莊周歿殆二千年得其意以爲文者宋之蘓子而巳蘓子之於文猶李白之於詩也皆至於神者也某少好蘓子之文而恨不得其意以爲苟得其意則文可勉而學年二十餘矣遊金華見太史蘓公之文知公爲蘓子諸孫嘆曰得蘓子之恴者其在是矣後三年公盡以其文見示益嘆以驚然後知公果得蘓子之意也頓挫闔辟而不至於肆馳驟反復而不至於繁崇之於天深之於淵無不探也奧之於道徳著之於政教無不究也而未嘗用其智巧以爲之也智巧之於文不能無也而不可用也𨿽未嘗用也而亦未嘗無也斯其爲神乎今之爲文者竭智巧以學之而不得其意故其文非拘則腐非誕則野非有餘則不足求其工且不可致況於神乎公之文非今之文也得蘓子之意者也李白之詩莊周之書皆是理也而不可以言傳也孔子曰知變化之道者其知神之所爲也知神之所爲則道自我出矣文奚可勝用耶

△張彥輝文集序

昔者文章與政相通舉其槪而言耳要其求之實與其人類戰國以下自其著者言之莊周爲人有壺觀天地囊括萬物之態故其文宏博而放肆飄飄然若雲遊龍騫不可守荀卿恭敬好禮故其文惇厚而嚴正如大儒老師衣冠偉然揖讓進退且有法度韓非李斯峭刻酷虐故其文繳繞深切排摶糾纏比辭聯類如法吏議獄務盡其意使人無所措手司馬遷豪邁不羈寬大易直故其文粹乎如恆華浩乎如江河曲盡周密如家人父子語不尙藻飾而終不可學司馬相如有俠客美丈夫之容故其文綺曼姱都如淸歌繞梁中節可聽賈誼少年意气慷慨思建事功而不得遂故其文深篤有謀悲壯僑訐楊雄齪齪自信木訥少風節故其文拘束愨願摸擬窺竊蹇澀不暢用心𨿽勞而去道實遠下此魏晉至隋流麗滛靡浮急促數殆欲無文惟陶元亮以衝曠天然之質發自肺腑不爲雕刻其道意也達其狀物也核稍爲近古韓退之起中唐始大振之退之俊傑善辧說故其文開陽辟陰奇絕變化震動如雷霆淡泊如韶濩卓矣爲一家言其同時則有柳子厚李元賓李習之之流子厚爲人精致警敏習之志大識遠元賓激烈善持論故其文皆類之五代之獘甚於魏隋之間宋興至歐陽永叔蘓子瞻王介甫曾子固而文始備永叔厚重淵潔故其文委曲平和不爲斬絕詭怪之狀而穆穆有餘韻子瞻魁梧宏博气髙力雄故其文常驚絕一世不爲婉暱細語介甫狹中少容簡默有裁制故其文能以約勝子固儼爾儒者故其文粹白純正出入禮樂法度中南渡以後眞希元魏華甫以典章文物爲文陳仝甫以縱橫之學爲文其它各以其文顯者甚眾至於末流而文又獘矣元興以文自明者相望於百年之間爲世所稱者曰姚寬甫虞伯生黃晉卿歐陽原功寬甫惇龐有威儀左右佩玉故其文沈鬱而隆厚伯生頎嶷巨人談故事遺法竟日不竭故其文敷贍無涯不可凖則晉卿謹愼有禮故其文守局遵度考據切當不放而密原功博學多識故其文繁多而不迫至於今則潛溪先生出焉先生以誠篤和毅之質宏奧玄深之識發而爲文原功稱其如淮陰將兵百萬百戰百勝志不少懾如列子禦風翩然褰舉不沾塵土用鳴一代之盛追古作者與之齊近代不足儗也繇此觀之自古至今文之不同類乎人者豈不然乎𨿽然不同者辭也不可不同者道也譬之金石絲竹不同也有聲則同江淮河海不同也蓄水則同日月星火不同也能明則同人之文不同者猶其形也不可不同天下之道根於心者一也故立言而眾者文之隸也明其道不求異者道之域也人之爲文豈故爲爾不同哉其形人人殊聲音咲貌人人殊其言固不得而彊同也而亦不必一拘乎同也道明則止耳然而道不易明也文至者道未必至也此文之所以爲難也嗚呼道與文俱至者其惟聖賢乎聖人之文著於諸經道之所繇傳也賢者之文盛於伊洛所以明斯道也而其文未嘗相同其道未嘗不同師其道而求於文者善學文者也襲其辭而忘道者不足與論也然斯豈易易哉世有自謂不師其辭者則剽生抉怪雜取艱深之辭敷錯成文以飾其鄙陋之意至於不可句讀使人誦之而不曉其意以爲文故如是或者懲其病則弛慢不思輯陳蹈故混不加修甚則取裏談巷語猥褻嘲咲之辭書之編簡以爲明道文與道割裂爲二互相訾詆又或見其然遂放言而攻之以爲古之道不可釋以今之文今之文不當學古之辭三者𨿽異而俱失之不師古非文也而師其辭又非也可以爲文者其惟學古之道乎道明則气昌气昌文自至矣文自至者所謂類其人而不悖乎道者也其人髙下不同而文亦隨之不可彊也嘗執此說竊觀天下之文爲三者之歸者多矣而無愧於古者亦有矣往居京師從潛溪先生學得勾曲張君彥輝之文而覽焉其語疏爽類陶元亮善持論類李元賓意其人必雅飭和易君子人也𨿽未嘗見而存乎懷今年幸而見之與昔之所意果合且得見其文之全其辭不泥乎古務自巳出而無艱深俚陋之病往往本乎聖賢之道蓋庶乎斯文也巳苟精而不倦於今之人又何難乎此某所以不能無感而言也𨿽然文之道大矣某也何足以知之哉

○解縉

虛舟集序

△虛舟集序

永樂初敕修金匱石室之書繼是復有大典之命內外儒臣及四方韋布士集闕下者數千人求其博洽幽明洞貫今古學博而思深如吾太史三山王君孟揚者不一二見然孟揚之爲人眼空四海壁立千仞視餘子瑣瑣者不啻臥之地下以是名𨿽日彰謗亦隨之餘方擬薦自代不果且孟揚視功名泊如每有抗浮雲之志期在息機與物無競故其集以虛舟名亦可見其志焉余竊第其人品當在蘇長公之列文之奇偉浩瀚亦類至於詩則淩駕漢唐使眉山見之未必不系節嘆賞思避竈而煬此余乲論孟揚者如是怹人未必知也孟揚在翰林越三年不欲示其長於人然一遇知巳與論古今成敗人物賢否政事得失治道升降則目如曙光辧如懸河眞若趨千古而立於獨者孟揚固不欲專以文名越石父有言士絀於不知巳而伸於知巳余其有負於孟揚或余其有負於孟揚哉手都門出其集徵餘言遂敬書以復之

○徐一夔

郁離子序

陶尙書文集序

△郁離子序

郁離子者誠意伯劉公在元季時所著之書也公學足以探三才之奧識足以達萬物之情气足以奪三軍之帥以是自許卓然立於天地之間不知自視與古之豪傑何如也年二十巳登進士第有志於尊主庇民當是時其君不以天下系念慮官不擇人例以常格處之噤不能有爲巳而南北繹騷公慨然有澄淸之志藩閫方務治兵辟公參贊而公銳欲以功業自見累建大議皆匡時之長策而當或者樂因循而悅苟且抑而不行公遂棄官去屏居靑田山中發憤著書此郁離子之所以作也郁離者何離爲火文明之象用之其文鬱鬱然爲盛世文明之治故曰郁離子其書總爲十卷分爲十八章散爲一百九十五條多或千言少或百字其言詳於正巳愼微修絕遠利尙誠量敵審勢用賢治民本乎仁義道徳之懿明乎吉凶禍福之幾審乎古今成敗得失之迹大槪矯元室之獘有激而言也牢籠萬匯洞釋羣疑辧博奇詭巧於比諭而不失乎正驟而讀之其鋒凜然若太阿出匣若不可玩徐而思之其言確然鑿鑿乎如藥石之必治病斷斷乎如五穀之必療饑而不可無者也豈若管商之功利申韓之刑名儀秦之押闔孫吳之陰謀其說詭於聖人務以智數相髙而不自以爲非者哉見是書者皆以公不大用爲憾詎知天意有在挈而畀之維新之朝乎

皇上龍興卒以宏謨偉略輔翼興運及定功行賞疏土分封遂膺五等之爵與元勛大臣丹書鐵劵聯休共美於無窮不其盛哉傳有之曰楚𨿽有才晉實用之公之謂也初公著書本有望於天下後世詎意身親用之𨿽然公之事業具於書此元之所以亡也公之書見於事業此

皇明之所以興也嗚呼一人之用捨有關於天下國家之故則是書也豈區區一家言哉一夔蚤嘗受教於公後謁公金陵官寺出是書以見教一夔駭所未見愧未能悉其要領今公巳薨其子仲璟懼其散軼以一夔於公有相從之好俾爲之序顧一夔何敢序公之書然得系名於簡編之末亦爲榮幸因不讓而序之公諱基字伯溫栝蒼人若其言行之詳官勛之次則具在國史玆不著

△陶尙書文集序

國家之興必有魁人碩士乘維新之遇以雄辭巨筆出而敷張神藻潤餙洪業鏗乎有聲炳乎有光聳世徳於漢唐之上使郡國聞之知朝廷之大四夷聞之知中國之尊後世聞之知今日之盛然後見文章之用爲非末技也嗚呼有志於此者疲神於六籍之間焦思於占畢之下其勞蓋亦甚矣夫其所以爲此者抑豈徒爲華哉亦將效用於國家不使淪於虛器而巳而得此者誰也若今禮部尙書陶公凱者其得此者歟公姿性過人其才甚髙其學甚博其識見甚卓且遠故其爲文多或千言少或百字下筆汨汨不見有艱難意嘗遊吳楚會時方擯棄南士懷寶不售其爲文多激慨中更亂離自度無所於用去居深山之中授經以養其親而其爲文多隱約今

天子削平海內思變馬上之習遣使四出聘起巖穴之士使至臺州得公公不敢固讓出應國家之需時

上方命儒臣纂修元史知其老於文學俾預纂修之列書成職教大本堂旋擢應奉翰林文字未幾超遷今官凡稽古禮文之事公多論定會翰林虛座朝廷用之惟恐不盡其才遂命兼領院事方是時天下大定朝廷務導宣恩意稱揚功徳推序勛閥以昭明文物凡詔令封冊歌頌碑碣丟制多出公手公自念文章之用蓋在此耳措辭陳義各當其體於是公之文沛然爲一代用矣故余以謂文章之工否存乎人而其用則系乎所遭也余也蚤嘗有志玆事向以與公有鄕裏之好數嘗從�論著之末詎意未老先衰學日益落气日益耗遂莫能有所成就玆見公京師盡出其所爲文見示且徵言以弁其端遂爲之論次後之觀者尙知餘言之不詭也

○顧璘

謝文肅公文集序

△謝文肅公文集序

或問謝文肅公之文璘曰是醇气之積也夫文章盛衰關諸气運而發乎其人非運弗聚非人弗行豈小物也哉昔周之盛也文武成康疊興謨訓雅頌之辭爾雅深厚意若有聖人之徒操觚其間何其若是善也幽厲以降辭命寢繁黍離板蕩之篇气索然矣非行人史官矯誣眩眾則羈臣棄士哀思悲鳴以紓其憤懣者也卽國家何賴乎是故觀文體之險易可以知气運之盛衰而人材繇之矣惟我皇明

聖祖

神宗體道惇化至

憲

孝二朝盛矣禮樂聲教之澤醇龐湛濊蓋天地一大運會也時則有鴻儒宿學出乎其間體發正義抒揚宏辭以潤色治理培植道脈何其符合歟如丘文莊公程篁墩公吳文定公李文正公及謝文肅公與今存者不述皆館閣之望儒林之宗也考慮徳義其淺深厚薄何如哉璘執此仰嘆有年矣比來守臺州文肅之孫必祚見其遺文若干捲蓋文正手選者其文明健閎愽根柢經傳以綱維人倫爲宗以剖白事實爲用以抑揚邪正爲志以遺外聲利爲情詩與文同致合發情止義之則鍛煉馳騖莫爲有無蓋其所負者獨遠大矣嗚呼公居朝汲汲於爲忠而常恐愧乎其祿居家汲汲於爲義而常恐愧乎其生是以方進而輒退旣老而益勤充其極𨿽周召繇是也豈不曰聖人之徒乎璘故曰醇气之積合世與人言之也僣踰之罪無所於逃所冀同好之知我爾曰桃溪淨稿仍舊名也刻在學宮

○霍韜

王文恪公集序

△王文恪公集序

文之傳�人品一也學力二也才格三也以人品者人爲世重者也以學力者學爲世師者也以才格者文繇才奇者也世之文繇才傳者吾見之矣合才與學者我未之見也合才與學蓋有之矣合人品與學與才我殆未之見也故曰文之傳也人品也學力也才格也三者具焉上也二具焉次也一焉又次也守溪先生早年詞气如風檣駕濤如逸驥馳野如銀河注溟如長虹棋漢如電走列缺如駛■﹝風貝﹞之嘯六合可謂雄矣晚年脫枝落英尙淡崇質大羮不和大烹不割玄酒不曲大音不弦古鍾石磬俚耳不諧蓋雄而古者也故曰公文可傳也才格也一也先生早學於蘇晚學於韓折衷於程朱是故觀怒懼箴知公於心學力矣觀慈湖記知公於異端辧矣觀昭穆對觀尊親議知公於天倫明矣觀教太子知公愼天下大本矣觀講學觀親政觀邊事議知公康濟之懷矣觀歷代官制知公考古變通之識矣觀諸序記觀諸東書觀諸碑銘觀諸詩歌知公黜浮崇古之大略是可傳矣故曰公之文可傳也學力也二也公於壽寧侯舊也壽寧侯戚密椒宮大臣無恥者趨焉公自壽寧顯後不通姓字君子曰公之介也

武皇帝時瑾權橫赫無恥者趨焉公決去人曰去則忤瑾或怒不測公曰吾不得吾職則去禍福奚虞焉天下乃知有大臣之烈故公之出也人曰瑞麟威鳳之遊也公仕也人曰景星卿云之見也公歸也人曰雪冬松栢之秀也公沒也人曰夏鼎周彜之藏也公也無忝名臣也巳故曰公又可傳也人品也三也又曰才格也學力也人品也胥賴以成者也三善有一焉猶可名世況於公具焉或曰公在孔門如何渭厓子曰公若及孔門宜列遊夏之間性善之對則式孟氏人心道心之論則式程朱

○林時

刻亶爰子集序

△刻亶爰子集序

亶爰江子西玄馬子與餘三人者友也江子才髙而喜奇其志迥然蟬蛻塵垢之外而鳳翔千仞之岡故其學探頤索隱刻意古趨而人或未之能悉也昔者韓昌黎務去陳言蘇子瞻贊其文起八代之衰乃江子則又務去其所不欲去者也俾江子存入稱曰韓子哉將在乎不也楊子云作太玄凖易劉歆誚其覆醬瓿桓譚則以謂必傳今其帙固炳炳在也俾江子存人稱曰楊子哉將在乎否也予覽厥辭法易模書式詩放禮參伍於老莊出入於左氏靡不宏深渾奧淵淵乎蓋有作者之志焉其才可知夫文者因乎時者也道者管乎文者也是故易有十翼書有四體詩有三緯禮有列記其文異其道同後世述焉苟執一廢百略本齊末是亦藝而巳矣其不過於矯時而幾於畔道者邪玆非予今之言也向也與江子質之可否半焉旣而令綝諸篇出於是駭觀訝聽僉臬之命下而謝病之歸決矣江子乃亦稍稍自戢𨿽然風雨霜露皆天也卑髙流峙皆地也夫文烏乎齊顧其語道何如耳故曰卦有大小辭有險易辭也者各指其所之集附詩總四卷詩亦追雅卻凡與文稱新安黃生謙江子門人也錄刻以傳第更加音訓卽大義渙然矣孟子云說詩者不以文害辭不以辭害志以意逆志是爲得之其是之謂乎江子舉正徳丁丑進士髙第歷翰林修撰卒年始三十有六嗟嗟天生才不數而復不永罔克究志若江子者何居悲哉豈惟賈誼可爲漢人悼焉巳耶

○張時徹

丰南禺摘集小序

△丰南禺摘集小序

南禺公沒莫且宿艸矣余讀其遺文蓋衋然傷之焉公質稟靈奇才彰卓詭論事則談鋒橫出摛詞則藻撰立成蓋九流百家罔不涉其津涯七步八義未足誇其捷麗是以士林擬之鳳毛蓻苑方諸逸駟耳芳譽而希下風者皆是也然而性不諧俗行或盩中片言合意輒出肺肝相啖睚眥蒙嗔卽援矛戟交�亦或譽嫫母爲嬋娟斥蘭荃爲薋菉旁若無人罕所顧忌知者以爲激詭而不知者以爲誕罔也繇是雌黃間作轉相詆譏出有爭席之夫居無式�之敬鶉衣藍縷甘原憲之守貧濕突不炊同子桑之閉戶童奴絕泣而逋亡賓客過門而不入竟顑頜以終其身悲夫以彼其才逢時遘會進當翺翔金馬標表詞林坐食大官之餼退而談道講蓻主盟騷壇猶將響附景從如揚雄之問字列子之饋漿何至靑蠅叢集不復少加封殖耶乃知諭四傑於江河誚輕薄之妄哂推李杜之光焰等浪議爲蚍蜉不獨於公慨之矣公平生著述甚富其大者有五經傳有世統博洽精詣覽者當自得之自餘詩文充於篋笥未經編次率多散佚其孫應大稍爲搜輯余得取而觀之采其詩之雅馴者刻以傳之同好其如全集則以俟夫知言者

○歐陽徳

任宮坊集序

△任宮坊集序

始任子舉進士奉大封敷陳政務憂時悼俗憤頑嫉邪剴切數千言今

上嘉其忠親擢置髙第始釋褐一旦名隱動京師羅子達夫程子舜敷楊子實卿唐子應徳與任子友也予因子子者得佐下風數觀其詩文疇昔所憂憤熟數

上前者往往見之乎辭予每讀一篇未嘗不慷慨三嘆也任子操持砥礪其交遊必類巳者其於浮沈巧宦削觚而圓轉坦外而深中阿隨人意頡頑以取世資者相疾視如讎於是自考功主事用薦補太子司直國史檢討官

上駸駸大用之矣而竟不能安其位所交數子亦先後以言譴予抱痾林臥爲撫然莫知所爲比一二歲予從蜀中人士聞任子杜門讀書家之有無無所問部使者至不得見其面時從幽人文士徜徉山水摛藻鑄辭益工益富憂憤之情浸爲舌夷或云任子殆與世抹摋而翫之以文耶將寡與俗構無所迫鬭其中故气得其養平停而不形者耶言心聲也心以禦气气以昌詞詞以宣志志以制行而功徳因之立焉是故媚世之士其志羣故其行隨其詞靡可與諧眾不可與入徳翫世之士其志達故其行靡檢柙詞無涯涘可與樂性不可與濟物憤世之士其志矯故其行狷其詞溢可與震俗不可與興化仁以爲志道以爲體渾然同物廓爾天遊和而不從介而不乖好惡忘巳因應無常故其詞肆而不蕩貞而不偪厲而不猛優柔而不弛用志精一之致然也君子曰夫志與其羣也寧矯矯而反之宜可以基徳旣其達矣於道也幾乎任子之始志旣基之矣而況日有造焉其徳立功崇將莫之能禦其詩文必傳今行遠匪直以其詞足愛者於是其甥李子刻之首大廷之對蓋本乎其始若曰深造自得繇此其基也任子名瀚字某西充人李子名某字某時少參江藩同任子之志者

○任瀚

禺山文序

△禺山文序

張愈光聲華籍籍在海內四十年今���窮奇極詭傲睨一世其言六葦巳後無文章檀弓栢梁之間惜時代晚穆爾於乎壯哉吾觀其道在空同箕山誌在湘累其憂患離罪衰白而近於死其事在江夏然猶其所述稱多閎烈曠遠不爲怨憤淒惋之辭而能使吾讀之如據松梧臨萬壑聽哀瀑奔澑虎豹■﹝犭員﹞狖百怪之音泠然也將韓愈所謂鳴乎其善鳴者與人言宋不唐唐不漢漢不春秋戰國猶之江河之不可挽而之山也傷時代爾爾乃吾見愈光呻其文辭不問其人豈暇信其生乎東西京之後也文章無古今安有時代孔子孟軻衰周老儒生也不聞其所爲文降於夏商而顧出伊尹仲虺伯夷柳下惠諸君子之上此何以明焉其人聖則其文爲經其人賢則其文爲史不賢且聖則其文野凡古之落莫而不顯於今與今之勤苦而不傳於後者皆野人語耳安罪時代哉吾觀愈光爲文似程子華詩似李白其學古而進於聖賢卽吾不知其所似其不爲野人焉勤勞而不傳於後也必矣何日歸昆明見新乽太史爲我弔其窮而以吾言問之

○皇甫汸

夢澤集敍

陳石岡集敍

△夢澤集敍

夢澤集者齊安王君之作也君名廷陳字稚欽號夢澤子因其名集云父南墩公濟

孝廟時登壬戌進士爲吏部郎生君穎慧絕倫髫齡卽能綴文始繇性靈非假師授黃童世謂無雙倚相時稱能讀咸楚產也君實似之吏部公愛之甚常云王氏千里駒復見此子矣甫冠舉於鄕越丁丑試春官俱爲禮經第一廷對擢髙第選爲庶吉士與東淛汪子應軫江子暉關中馬子汝驥許子宗魯任丘曠子灝大梁林子時曹子嘉西蜀餘子承勛楚顏子木曁君並摛藻掞天敷華緯國得人之盛彬彬首是科矣江子爲文鉤玄獵祕雜以古文奇字指旣閒眇語復聱牙令讀者謬根眩霓至莫能句隱口汗顏而罷王君每有所造輒大叫以視人云有能增損一字者願以千金爲睹恐呂覽金卒莫可得也又好爲譏評繇是人多陽服而陰怠之矣歲餘解館拜爲吏科給事中值

毅宗皇帝將南狩在廷羣臣咸諫止之章益日盈於公交車不獨言責也汪子乃激眾詣闕下上書宰相熊峯石公典司館教危言沮之曰倘禍叵測老夫力莫汝庇也旦賦烏母謠大署玉堂之璧語侵石公公爲大慚其縱誕多此類先是忌者以館中譏評語寢淫聞於政府政府衘之書上果諷吏部出補州郡吏竟得裕州夫脂韋磬折不習其容訟牒塡委又非所好至則治尙嚴棘不畏彊禦法行貴戚有鷹擊之風謁禦史不爲少貶乃睎附權勢文構釁稔遂使鍾儀系冠於楚囚鄒陽按劍於梁獄悲乎今

上嗣位湛恩汪穢虛納曲貸諸子稍稍晉復君獨詿网擯棄顏子嬰禍尢烈至使患同黨禁而榮異匯徵去均淵墜而進乖薪積世共惜之自後一紀而余黍巳丑進士識昆侖山人於都門山人者張詩也雅善諸子間與余道夢澤事因聞其詳余亦濫有時名諸子引與締交未嘗不延頸想見王君也況負才使气亦與同病尋以觸忤權貴賴

天子寬頌謫爲黃州理官是役也不以左遷爲恨而以得繼蘇長公爲榮不以赤壁爲樂而以得見夢澤子爲幸下車亡何乃乘雪造其廬時君足迹久不入公門余置自外員居繇別館君亦不惜造余乍奉半面驩若平生接以杯酒申以贈章辭載集中夫王氏業紹靑緗官聯朱緩爲楚世家君又令其子槪弟若侄從余遊嗟乎君胡白首於眾而傾蓋於余余亦胡爲在眾欲殺而在君獨憐也顏子𨿽淸揚未覯而芳訊亦數相聞矣君屏居幾二十載釋戀於爵服娛志於琹書覃思古人專精作者屢勤剡薦恥赴弓招觀其上顧中丞陳監察書若嵇康之絕山宰及寄余懋昭舒國裳二刮卽楊惲之報會宗其節槪可想見矣君方斂英戢銳撝謙履坦不以才華傲物而以道術誘人使早年砥行能然可優遊以取卿相然未能宣耿介發孤憤如晚歲所底也固知書成於去趙賦就以還卭人爵榮名豈有旣乎終不以此易彼矣夫楚多材之邦而辭賦之藪也屈原見詆於上官宋玉蒙詬於登徒禰衡被害於曹瞞然其志則爭光於日月而其言則等敝於霄壤矣君亦奚媿哉是集也樂府古詩潘陸齊軌下擬陰何五七言律沈杜比肩參之盧駱文效左氏國語而兼騁班馬書類東京尺牘而雄視崔蔡足以不朽矣凡詩賦十一卷文六卷共十七卷成一家言舊刻於家塾季弟云澤君廷瞻刻於淮陽侄三湘君同道又刻於吳中而吳板益精矣二君皆以進士爲理官善治獄號神明蒞淮者以賢拜河南道禦大蒞吳者亦被徵行矣三湘謂余知夢澤最深命序諸首嗟乎甲寅之秋餘有滇南之役取道齊安訪君故廬見其子若孫欷歔抆涕賦詩弔之玆復序之是生叨敬禮賞訂之交死辱彥升筆札之托不敢辭三湘者不忍負夢澤云爾言惡足爲集寵哉

△陳石岡集敍

嘉靖庚子余友陳子約之以憲職督學於梁卽捐館淇上歸襯越中時太史唐子應徳以上書失指免官祠郎熊子叔抑以奉職忤意承譴二子者不遠數千里漬絮酒以入甬望繐帳而出涕撫藐孤於素寶搜遺艸於名山而後相與別去余方倚廬未果從邁嘗移之詩悲焉無何唐子刪定其述造若干捲乃就荊令某登梓而以序屬余申之曰昔先士安假寵太衝子獨無異哉余不敢辭敍曰夫聖王耀徳志士殉名是以神龍驤首幽云景蒸寒蟬發聲涼飆始冽當其生利見之辰適司鳴之會履好文之朝遇同時之主凡含經之生綴辭之士孰非摛菁掞藻以緯國華者哉歲在己丑

天子覃側席之慕相君有開閣之風乃紲組講藝彯纓味道契協塤虒言郁蘭茞彬彬乎號爲得人而海內向慕矣枚朔丘馬疊晉於漢庭陳劉應徐同升於魏室坐論豈足多乎是時也侍燕登歌則家追大雅從瀘第公則戶起新聲一字之工聞奇而傾耳片言之巧覩縟而躍心紙價騰踴於都門簫譜浸淫於禁掖若陳子者方齡於終童比才於賈生雕章綺合藻思羅開顧英跱一時尢藝苑之選也然而好惡易更盛衰頻復不逮之隙構見怒之釁成斯長沙之役往而金馬不容於陸沈矣陳子於是稍戢鋒穎卒就繩撿猶且寄興於山川發憤於歲月周爰於馳驅宣情於羈旅述造益工豈曰在外無奇哉流盻之間不十餘年而向之契協塤虒者邈爲參商言郁蘭茞者析爲萍梗子竟長逝化爲異物良晤愴迹於南皮零落傷心於北海蓋爲此矣今考誦其遺編早鑄四傑晚鎔二張遒軫於平原晞駕於康樂麗於遊燕充於入洛雋永於浮湘備於吳越甌閩間展可傳以不朽異乎湮沒無稱者矣柰何湛思棼於吏牒迅翮摧於崄路雄才頓於促景勞名乖於中壽使鳳池未禠曜靈假年究其所底寧止是乎此運命之奧蕭劉所以互論而董史所以同悲也唐子諒余之言哉因占爲序並系詩於末簡

○孫升

王氏存笥稿序

△王氏存笥稿序

世稱三秦多豪傑本其山川絕奇自空同李先生以論著髙一代華州槐野王子接迹而起兩人者皆人傑云王子拜南京國子祭酒入關省封樹會關中大震王子殞於家嗟乎王子產二華之隩區所云嶽降不虛矣而地斥山崩與行會豈非地紀絕而人傑萎耶餘同王子舉進士爲史官日聚著作之庭獨與王子語合退朝輒相與就捨持文墨議論中夜不輟以爲常有故則走豎子挾筴進之務相攻錯瑕瑜不掩乃若揚搉古今得失卽王子所膾炙余率有味乎其言使余不當於心則王子業巳彈射之矣王子爲文法司馬遷詩法漢魏其爲近體法盛唐尢宗杜氏少陵居常好深沈之思務引於繩墨必結構中度而後修辭初王子屬辭藻麗學士往往稱之及其治業益精去雕敝尙玄素聞者諤諤持可否兩端王子執余手語曰眾言淆亂余且不能自堅使餘一意修古而無郤顧者公之力也薦紳大夫乞言王子者日益眾王子不喜卑論必求合於作者之軌然後受簡書之嘗與余約曰文章不朽盛事乃今酬應不給無所發明何以徵後世願擬古詩篇目與公共賦之務竭精殫思一當漢魏比就業相與定其是非他日成一家之言則以是載首簡中庶幾有足徵者矣乃王子卽世余竊恐其所著書不存乃今得其遺書笥中無所失獨無所謂擬古者有志而未就惜哉要以所存者徧讀之亦旣足傳矣余不敏惡能定其文顧王子有成言不欲倍故爲之裒次得文若干卷詩若干捲曰存笥稿則王子所自名云爾升曰余觀作者之林其長短較異卽能屬書摛詞而聲詩不振抑或以近體取重古體詘焉尺有所短寸有所長非虛語也獨同空先生得其具體王子與之後先入室皆得擅場卽關中多材賢此兩人者豈易得哉王子旣博學多識與之抵掌論事四方疾苦九邊要害又可坐而策之曾不得終其天年功用未起命也王子質行載本傳中不具論論作者之志如此

○吳國倫

蘇門集序

△蘇門集序

髙子業仕爲按察使卒於楚其友陳約之嘗梓其蘇門集以遺楚人後二十年門人亢子益重梓於梁顧在楚者楚人人傳之在梁者卽薦紳大夫不見多蓋亢以梓歸其家屬其家屢匱不能守至爲子錢家所藉匿不傳者幾二十年予再至梁始謀諸陸道函贖之得復傳嗟乎子業庶幾不朽哉中州談藝之士率謂子業興七先生後然自獻吉仲默而下難乎鴈行子業者乃他日子鍾稱詩而求多於文獻吉評文而求多於詩卽二說並持而瑕瑜固不相揜矣吾友徐子與鄕爲汝南太守時蓋嘗登平臺謁唐三賢祠慨然興嗟曰髙常侍與李杜齊名一時之遇也獻吉仲默並策上駟而馳中原髙子業𨿽驂駕第緩轡後至耳且皆中州名產於三賢豈有古今乎業巳上記蔡中丞請得增祀三子爲六賢從之而卒陰阻於裏中人罷子業而入李何爲五賢祠云予觀李川父所爲五賢祠記自中州七先生外猶有不勝其耽耽者而獨置子業勿談嗟乎子業之不遇身後且爾士之相知難矣而又奚責於子錢者流哉道函曰玆集再傳子業不必以俎豆重也微子則玄珠沈矣誰可使爲象罔得之枯桐旣爨當索諸棄灰之衢耳願序其事以爲後徵序成則灌甫宗正又爲李氏畱意焉予將嗣圖之矣

○利瓦伊禎

邢子願全集序

△邢子願全集序

今所在文章之士皆髙談兩京薄視六朝而不知六朝故不易爲也名家之論六朝者曰藻艷之中有抑揚頓挫語𨿽合璧意若貫珠非書窮五車筆含萬化未足語此又曰文考靈光簡棲頭陀令韓柳授觚必至奪色某有六朝之才而無其學某有六朝之學而無其才才學具而後爲六朝非修習日久實見得是寧知其然國家文治休明幾與三代等埒自二三作者淪喪壇坫虛無人邢子願崛起山東而海內傾鄕之如岱宗之長五嶽如東海之表大風其文出周秦漢晉諸家殊非六朝所能盡𨿽然卽目子願爲六朝亦吾丘壽王所謂天下少雙海內寡二者也六朝人論文莫如文心雕龍𨿽有作者莫之能易試取子願詩文參以彥和之論統其凡而言之則神思體性風骨通變定勢情采鎔裁聲律麗辭練字有至境矣典雅遠奧精約顯附繁縟壯麗新奇有具美矣分其品而按之宗經則情深而不詭風淸而不雜事信而不誕義直而不回體約而不蕪文麗而不滛明詩則采縟於正始力柔於建安情極貌以寫物辭窮力而追新或木片分以爲妙或流靡以自妍有曲當矣就其人而擬之則賈生俊發子云沈寂子政簡易孟堅雅懿平子淹通嗣宗倜儻叔夜儁俠士衡矜重心手相應表裏相符有全徳矣天授之才人益之學囊括千古驅役百氏建標秇苑傳播夷裔名下故無虛士頃日後進廣先輩之說謂爲僞兩京易爲眞六朝難眞能爲六朝如子願豈不難哉余嘗以邢子才比子願特取其同姓耳子才六朝人在北易爲雄長令與江左諸君並驅或亦韓陵片石之類耳山東有子願而南北士林推遜率服不謀同辭豈不難哉子願每有撰著注想沈吟良工不示人以朴故其遺集視弇州太函馮元敏鄒彥吉諸公僅可十一又精六書多古文奇字常手挍讎付家梓人仲子與壻史民部余審定余謝不能屬之冒伯麟諭叔虞茅止生參伍討論而後繕寫可以剞劂因述居平所評鑑如此象白髦殘鵠酸■﹝虫雋﹞膗世所希禦之珍不盡悅口惟識者知其味地下修文郎庶幾快然若雌霓之讀矣

○余寅

劉子威先生文集序

△劉子威先生文集序

蓋昔者嘗竊疑之我

國家立隆鑠業盤以浩昌殷綸焯起視漢西京不啻百乎過之皇皇哉其精神殽於天地賁於川嶽房盎於方域而泄越於吾黨謂宜其人上追先民一當作者乃今不過三四公耳漢西京未百年而太史公司馬長卿巳雄太若此我

國家二百餘年如兩公者幾人其它若董賈鄒枚諸公亦各以其巨奮興而吾黨輒卑之無論夷考之今復幾人似諸公者蓋吾獨以劉先生之爲烈然先生能以其西京勝而又不特以其西京勝上之若左氏三閭大夫南華老人韓之孽公子舉今人所不能詣絕者先生率該之而彬錯出之西京而下又先生最勝之餘事邪夫世下諸閟記不足屬先生目也使天上有籙若霞宮丹甲諸等先生盡耿諸其胸矣使地下有藏若汲�豕覆釜諸等先生又盡耿諸其胸矣先生柰何不獨軼千載勝

夫文亦大難言矣其肇也因體其放也繇充其究也緣化夫文未有不繇初授者也必有砰礡之魄焉必有誕曼之气焉必有鴻亢之觀焉必有陵潏之紀焉必有疏越之步焉必有紆譎之注焉然而得之則其赴之疾也然乃不得之則率以舒也然而至之則其忘也然乃未或至之則無猶有圖也劉先生岸然矯直冥心健志厥力孔肆機倪厚忘壹乎其未之張也總萬於翕也微至乎其意忽而電流也鍔錯而白日寒也其芒駭奪人而不缺嚙也神鼎鑄而姦怪畢鱗也鱗常飛不可狃也味以劑之故可酌於皇庖稱禁禦也又可以歆艸澤之臒使獵獵不止也聲以永之巨不爲覆細不爲淹立均而出度也旣其旣矣猶若未杪也頃刻而盈吾意卒歸於無也吾觀古人善詭而之於詭而輒而無復之善佚蕩遂之於佚蕩而輒而無復之善托諷遂衍而托於風而輒而無復之無復之是以至之至之卒以一品聖此無他古之人得全於不好兼今之人失全於好兼故今文可鏡也論創始則彊論極勢則弱論窮變則彊論精理則弱論峭拔則彊論玄化則弱論�纖裁則彊論洪鼓則弱劉先生之爲烈然也者豈非以前三者備玆四者克宅耶吾又竊疑之今天下率尙其曹好曹嘈也嘈然唱以其響使天下亦嘈然奔以其響不顧其泰侵而爽於孚劉先生若罔聞斯輩也修之墨墨寶之仡仡無所緣而爲聞於世乃其聞遠矣或曰名惡乎薄之今之爲標後之爲楷也恐不在劉先生是惡睹吾劉先生夫使千載往者與其千載來者論子以爲何居當子云時疇識其文者乃今桓生之言信不信故吾謂劉先生千載人不直論我

明氏者非苟爲詡而巳也夫吾與子之骨惡能待諸

○雷思霈

袁中郎瀟碧堂集序

△袁中郎瀟碧堂集序

六經之外別有世界者蒙莊似易荀卿似書與禮左丘明似春秋屈原離騷似風雅皆楚人也古之人能於六經之外崛起而自爲文章今乃求兩漢盛唐於一字半句之間何其陋也而道學先生更自酸腐見獨創神情之句輒推而遠之曰文士家語見根極理道之談輒三讓而避之曰異端家語盡乎何其小視六經耶眞者精誠之至不精不誠不能動人彊笑者不歡彊合者不親夫惟有眞人而後有眞言眞者識地絕髙才情旣富言人之所欲言言人之所不能言言人之所不敢言言人之所欲言有心中了了而舉似不得者其筆之玅與舌之妙令人豁目解頤鼓舞而不能巳言人所不能言𨿽千古未決之公案與其不可摩之境難寫之情片言釋之如風雨數千里不竭如江河言人所不敢言則世所幾平忽作神聖世所神聖忽作幾平理不必古所恆有語不必人所經道後世而有知其解者人證我也後世而無有知其解者我證吾也中郎詩云莫把古人來比我同牀各夢不相干能作如是語故能作如是詩與文如山之有雲水之有波艸木之有華種種色色千變萬態未始有極而莫知所以然但任吾眞率而巳昔人見前輩質其文曰兩漢也復質其詩曰盛唐也夫兩漢之文而巳非我之文也盛唐之詩而巳非我之詩也中郎之文中郎之自爲文也明文也中郎之詩中郎之自爲詩也明討也設有一人焉稱之曰子眞兩漢子眞盛唐其人色喜又復有一人焉稱之曰子文一代之文也子詩一代之詩也直超漢唐而上之矣其人喜更百倍繇此觀之不能自成一家言而藉古人以文其短是彊笑彊合之類也使其必古之人而後可則號爲一代作者遂掩前良何以其喜更倍也中郎胸中無塵土气慷慨大略以翫世涉世以出世經世姱節髙標不入牛李之黨不甘舒溫之气有香山眉山之風諸所著作出入兩君子之間而要以性命之學證大智慧具大辯才鵝王之測水乳象罔之探玄珠則中郎獨知之契恐古人不多及也中郎楚人也今所刻瀟碧堂集若干捲儻所謂於蒙莊屈宋之外又別立世界者與

○林右

遜志齋集序

△遜志齋集序

流而不可止者勢也習而不可變者俗也與勢俱往與俗同波者眾人也知勢欲之所趨而能確然以聖賢自守不浸滛於其中者君子也非惟不爲勢俗之所浸滛而無一言一行之所達天下之勢皆隨以定天下之俗皆隨以化譬若烈風震雷鼓撼上下無大不摧無幽不入𨿽有彊梗自撓亦妥焉委靡於其下此非聖賢豪傑之士不能當周之末孔子之徒巳沒楊墨之說盛行於天下孟子慨然於布衣中修明仁義之道而楊墨之說似廢孟子以來更歷秦漢旣遭坑焚之禍天下學者不見全經而老佛之徒唱爲私說鼓舞天下天下之人皆相與師而尊之曰此當今之聖人也使三綱沒而九法斁其害有甚於楊墨者𨿽以韓文公之雄才竟不能爲天下變至宋程朱諸子者出一掃陋習頓回天下於大道之中天下之人幡然而攺曰吾道固在是也然後老佛之說爲無用鳴呼當其肆爲邪說乘吾道之無人戕賊其間根蟠枝散固植人心漫不可拔馱不生程朱於天下則天下之人終日昧昧如瞽者之宵行何繇覩靑天而見白日也哉故曰能定天下之勢化天下之俗非聖賢豪傑之士不能也有如雲之舟方能適無涯之海有烏獲之力方能負千鈞之重有天下之才方能剖天下之事才不足於天下而欲剖天下之事猶乘小舟以適海驅孱夫以負重不待識者皆知其不可也是故不患天下之勢不我定天下之俗不我化惟患我無蓋天下之學耳彼郭林宗王道之徒屑屑衣冠之間猶能使天下之人效之況吾佩服聖賢之學而謂天下之勢不我定天下之俗不我變哉惜乎當今之學者則異於是況聞前朝之故習竊成說爲文辭雜老佛爲博學志气污下議論卑淺齪齪然無復有大人君子之態吾友方加希直奮然而起曰是豈足以爲學不以伊周之心事其君賊其君者也不以孔孟之學爲學賊其身者也發言持論一本於至理合乎天道自程朱以來未始見也天下有志之士莫不髙其言論將盡棄其所學而從之嗚呼豈非豪傑之所用心也哉常士世生豪傑之士不多見而於吾希直見之又豈非吾之願也哉希直之文吾評之矣譬若春气方至眞液之色充滿廣宇飛潛動植之物各有生意天下之人莫不信之此特其一事耳要其大者不在此也𨿽然文所以達志也不觀其文何以知其志之所存余故又序其文云洪武三十年秋八月同郡友人林右撰

●皇明文徵卷四十六

晉江何喬遠穉孝選

序三﹝政學史乘書籍紀錄匯考﹞

◆政學

程敏政

席書

何孟春

楊繼盛

海瑞

王世貞

王錫爵

陶望齡

○程敏政

道一編序

△道一編序

朱陸二氏之學始異而終同見於書者可考也不知者往往尊朱而斥陸豈非以其早年未定之論而致夫終身不同之決惑於門人記錄之手而不取正於朱子親筆之書邪以今考之志同道合之語著於奠文反身入徳之言見於義跋又屢自咎夫支離之失而盛稱其爲巳之功於其髙第第子楊簡沈煥舒璘袁燮之流拳拳敬服俾學者往資之廓大公無我之心而未嘗有芥蒂異同之嫌玆其爲朱子而後學所不能測識者與齋居之暇過不自揆取無極七書鵝湖三詩鈔爲二卷用著其異同之始所謂蚤年未定之論也別取朱子書札有及於陸子者釐爲三卷而陸子之說附焉其初則誠若冰炭之相反其中則覺夫疑信之相半至於終則有若輔車之相倚且深有取於孟子道性善收放心之兩言讀至此而後知朱子晚年所以推重陸子之學殆出於南軒東菜之右顧不考者斥之爲共是固不知陸子而亦豈知朱子者哉此予編之不容巳也編後附以虞氏鄭氏趙氏之說以爲於朱陸之學蓋得其眞若其餘之紛紛者殆不足錄亦不暇錄也因總命之曰道一編序而藏之

○席書

鳴冤錄序

△鳴冤錄序

鳴冤錄者錄陸氏之冤而鳴之也宋室南遷朱陸二子一唱道於建陽一唱道於江右一時名士爭走門墻於時朱氏方注六經訓百世謂物必有理理必有盡窮然後可以入道陸氏謂其牽繞文義倒植標末徒使窮年卒歲無所底麗天與我者萬物皆備何暇外求朱氏因目之曰此禪學也一時遊考亭者方與象山門人較爭勝負一聞斯言喜談樂誦月記日錄迄於今日朱氏之書盛行於世舉業經學非朱傳不取繇是經生學子童而習之長而誦之皆曰陸禪學也山林宿士館閣名儒亦曰陸禪學也凡聞陸氏者如斥楊墨如排佛老甚而將若凂焉間無覺者終身迷悟莫知反也及予宦四方得陸氏語錄文集三讀其言撫膺嘆曰嗚呼冤乎孰謂陸公爲禪乎再取讀之不徒非禪也且若啟蔽提聾而中有戚戚焉又從而嘆曰予晚出迷途幸矣將持陸書徧訟諸士顧文言頗繁見者慵覽覽者未終卒難脫悟余乃撮其書問語錄之要者各類二篇名曰鳴冤錄使人讀未終日見其無三乘空寂之語無六道輪回之說必將曰冤乎人言可盡信乎玆始賤耳而貴目也嗚呼此吾道之冤也刑獄之冤陷一人道術之冤使天下人心飲醇酒而莫知醉𨿽欲無鳴將能巳乎自孟氏道遠伊洛言湮而心學先傳一有覺者同室起鬭如孫龐同師鬼谷而自操矛盾以角兩國之雄亦可怪矣及朱氏晚年悔悟自恨肓廢之不早惜乎易箐巳至其書巳行不可追挽後之君子不究晚年至論師尊中年之書過於六經語孟仗朱氏之心不得表白於後世負冤者不徒陸氏而吾考亭夫子含冤九地亦不淺矣所幸斯文未喪此心不死近時二三豪傑嘗伸此義以究末流信者寡而傳疑者太半是錄所繇鳴也君子感其鳴一洗其冤將知登岱山望東海道在此而不在彼矣錄曰鳴冤者蓋有激也亦以起問者見是非也

○何孟春

餘冬序錄序

△餘冬序錄序

魏董遇好讀書其從學者渴無日遇言當以三餘冬歲之餘夜日之餘陰雨時之餘昔寗越問其友何爲而可以免耕稼之苦其友曰莫如學學三十年則可以免越請用十五歲人將休吾不休人將臥吾不臥學十五歲而周威公師之越蓋以日以時之餘而自力者漢東方朔上書髙自稱譽三冬文史足用生在幼悟時巳如此晉皇甫謐自言家貧晝則湣於作勞夜則甘於疲寐三時之務卷帙生塵篋不解緘惟季冬末才得一旬學或兼夜寐或不覺日夕可知北齊李鉉家亦素貧常春夏務農冬乃入學三冬不畜枕每睡假寐而巳士安曁寶鼎於日之餘時之餘蓋有不暇及乎力學者矣春也少而仕宦俸足自資𨿽鞅掌王務然未必無三餘之隙而性顧慵惰比當開卷輒悵然止嘉靖甲申因言事調官南部幹局稍閒乃理舊稿乙酉冬閏旣粹有成帙又明年得養病歸山林益多長晷四體不勤此心難恕明年乃命兒子仲方取舊稿而編緝之歲亦適丁戊子冬閏夫予之爲學猶是閏爾帙成六十餘卷以歲陽爲序遂題曰餘冬序錄比諸昔賢歲之餘春巳不能不失之虛度而況於以日以時乎存�者庶幾後生之來問者可備談助且可代予病中此相告云

○楊繼盛

苑洛先生志樂序

△苑洛先生志樂序

世之談經學者必稱六經然五經各有專業而樂則滅絕無傳論治法者必對舉禮樂然議禮者於天秩不易之外猶深求立異可喜之說至於樂則廢棄不講全徳之微風俗之敝恆必繇之良可悲夫然律呂與天地相爲終始方其隱而未彰也天旣生哲人以作之則於其旣晦也天忍任其湮沒巳乎闡明之責蓋必有所寄者先生自做秀才時便抱古樂散亡之憂當其歲試藩司聞諸督學虎谷王公云律呂之學今𨿽失傳然作之者旣出於吾人則在人亦無不可知之理特未有好古者究心焉耳先生於是愓然省察退而博極羣書凡涉於樂者無不參考其好之之專𨿽發疽尋愈不知也旣而得其說矣於是有直解之作然作用之實未之悉也目是苦心精思或脫悟於載籍之舊或神會於心得之精或見是於羣非之中若天有以啟其衷者終而觀其深犬於是有志樂之作曰志云者先生自謙之辭也非徒志而巳也是故律生聲鐘生律馬遷著之矣而律經聲緯之逓炇體十用九之明示則未之及也圍九分積八百一十分班固著之矣而員管分方旋官環轉乘除規圖之圖則未之及也六十調八十四聲蔡沈著之矣而起調則例及正變全半子倍之交用調均首末長短相生之互見則未之及木六變八變九變之用周禮載之矣而以黃鍾祀天神以蕤賓祭地祗以太簇享人鬼一造化之自然以黃鍾一均之備布之於朝廷宮闈實古今之絕唱則又有出乎周禮之外者也宏綱細目一節萬變信手拈來觸處皆合樂之爲道盡於是矣志云乎哉其於先儒世儒之圖論備錄不遺者是固先生與善之心然亦欲學者考見得失焉耳方其始刻之日九鶴飛舞先生之庭者久之識者以爲是書感通所致觀仰秣出聽之說則鶴之來舞也固宜而其得樂之正也此非其明驗矣乎昔人謂黃帝制律呂與伏羲畫卦大禹敍疇同功然卦畫得程朱數子而始著律呂得先生是書而始明則其功當不在數子下豈曰小補云乎嗚呼太和在成化宇宙間故先生所繇生太和在弘治宇宙間故是書所繇始太和在嘉靖宇宙間故是書所繇成則其作誠不偶然也後之有志於樂者苟能講求而舉行之則太和將在萬世之宇宙而先生之功至是而益大矣然不苦心以求之何以知是書之正不得其說而精之又何以知盛之言不爲阿私也哉噫盛不敏𨿽學之而未能也講求之責深有望於同志君子云

○海瑞

政序三篇

△政序三篇

服官辯志正之在始馬首東適燕者也馬首西適秦者也母曰姑往焉前途而徐議之前途而徐議之者必困之術也物之至愚者神故龜殼知吉凶鵲知風蟻知雨海鷗知機小民知其上知其上者不以言也不以貌也默感默應而巳矣此其效之淺者也蓋至於無感無應而後深然而遷徙速矣不能待也𨿽然用是道者身旣去而民猶化之理民之術在於省事省之而不可得者存之可也若增事則不勝其擾矣窮鄕下裏驚官府猶鬼神望胥皂若虎狼片紙所及無白手而還者彼所館者一室彼一室者乘之而斂其鄰里利甚夥也胥皂知其然而厚索之索之厚卽其所斂者愈厚然則轉轉爲擾日甚也凡令行禁止之術不可必之小民亦不可必之大家而不可不必之於府史胥徒善禦下者若將兵然目在旌旗耳在金鼓欲左則左欲右則右然時撫循之厚其賜予足其廩餼開之以爲善之利而威常克厥愛焉彼小民者可以平易親也彼大家者可以禮節閒也威嚴臨之則情閡隔而不通是重利胥史而禁令愈壅也凡爲吏至於黷貨者必左右有小人導之彼其承事敏捷而願謹以得吾之歡度其可以發言而吾不變色也承間以頭觸地曰死罪欲效忠言某項當沒貨若干無知者虛棄之以飽猾胥無爲也今某事可賄行絕無知者也亦有借口於家僮以通說者當此之時能變色按發之乎毋乃濡忍耶廉貪之路於焉判矣衣冠之儔亦有巧於易人之守者故交際不可不愼也素廉之吏然後能直人之冤抑夫直冤抑可以動天地之徳也不可不勉也廉不素立𨿽明知人之冤抑而不敢直夫不知猶可也知而不敢直此終身之憾也親民莫如令令之爲循良甚易也然而有所不敢者畏與監司左也然則當柰何曰監司不嚴於君不尊於天吾百里之民吾有所受之也受之君吾畏君受之天吾畏天彼且與吾同畏者也彼不畏君與天然後與吾左吾又安能屈事夫不畏君與天之人哉古人有言曰殺人而媚人吾不爲也然則監司之才者柰何吾欲省事而彼好煩其令爭之則左不爭之則民擾奉行之則力不足不奉行之則見謂不愛民曰必也謹行之而勿擾乎察於上下之情因其勢而利導之小心翼翼可也且以不擾而待不得巳之擾民亦不病矣大抵君子之愛民也猶父母之愛子也吾所稱者率吾所慮思也今父母之爲其子多有出於常情所慮思之外者矣能出於常情所慮思之外以愛者乃民之父母也

其二

學者內以修身外以爲民爵位者所托以爲民之器也故服所以溫體也而以體溫服則愚爵位所以庇民也而以民庇爵位則悖古之人蓋有遺其身忘其家以急民者矣況所重不若身與家者乎爵位者物之倘來寄者也身者生而有者也家者與身俱有也故爵位不若家與身身家重矣而古人爲民輕之何也爲有重於家與身者在也非民之獨重爲心之不可解者重也故曰君子不以其所以養人者害人故曰殺一不辜而得天下不爲也夫爵位者亦君子所藉以養人者也而持一身之爵位以比於天下若毫末之著馬體也今以爵位之故坐視吾民之困苦餓凍冤抑而不爲之所是以所以養人者害人殺無辜以爭馬體之一毫也豈不左計矣哉於彼有毫末之得而於此有丘山之失矣自古有官者未有不云守也不有攻者奚事於守今猶古也無不攻也而縣官者眾攻之所萃也故必有墨翟之守而後公輸之技窮然而守之無具者豈徒坐困且開門以延敵矣故欲守官者守具又不可不蚤圖也或曰困之之何曰否堯舜之世天下無失所之民以守官者處榮也桀紂之世天下無得所之民則守官者處辱也今

上愛民之心宵旴勤卹綜名核實獎良懲貪蓋孜孜兢兢矣未睹唐虞之民巳見堯舜之君然則民之尙有失其所者有司未盡應也應之惟此時矣易曰比吉後夫凶譬彼脊令飛則鳴矣雲從龍風從虎亦各際其時也苐守汝官無患乎不榮此比吉之說也若夫襲故常而不變安宿習而不悟玩謨訓而不卹謂矯誣爲可試是首之所向而足不隨心之所欲而體不從非天道也蓋必有隨之者矣蓋必有從之者矣吾愼夫比之不先而瞠乎爲之後也

其三

或曰農夫勤四體利五穀商人冒險輕愛利厚逐仕人苦行潔名利重祿故官不顯則祿不厚祿不厚則親不歡放黨笑之交遊嗤之子教以母爲名髙母蘄通顯而以官疵民而巳矣此必不可得之數也曰吾固惡夫利之足以昏人智也仁者安仁智者利仁此君子之利也故曰心者神明竅也室之有竅以通明也嘗試以一葦塞之而正晝不辯矣今吾正賴此一竅以爲吾用而輒起夫較計利祿之私此猶播糠瞇目而天地四方易位也無惑乎吏治日隳而民生日蹙也坐視

聖主憂勞於上而不爲良有司以應於下也夫牧民不仁非忠也事君不忠非孝也而以族黨交遊之嗤笑爲解者豈族黨交遊固嚴於親而尊於君者也故學者不可不知輕重也取君親與族黨交遊較則君親重取位祿與吾心神明較則位祿輕取千萬人之生與吾一身較則一身又輕而千萬人之生重古之人苟可以活千萬人則迂其身而爲之損其身而亦爲之者輕重審也夫市道君子之所恥也君子之所以異於彼者以其心也若夫政績有聲譽命下逮以吾之勤敏易朝家之位祿此理所必致者而吾復容心於其間則復與市道奚異焉而又奚以恥彼爲哉故曰耕也餒在其中矣學也祿在其中矣君子憂道不憂貧以爲一有憂分之心則入於謀食而不耕而學乃其謀食之精者也然則學而期祿是農伯也仕而務達是市魁也君子恥之而又奚稱焉或曰民利固有程矣國賦固有經矣循而督之無重輕矣節其喜怒無淫刑矣委蛇俯仰道之情矣奚必以官庇民哉曰以若所言是不揣本而齊未也若亦知夫喜奴之所爲蕩而淫刑之所爲出哉淫刑生於喜怒喜怒生於委蛇俯仰委蛇俯仰生於官官重則不難乎以民爲庇以民爲庇則亦何所不至矣裏有父子負布遠出者遇盜欲殺其子其父延頸承刃夫頸之不難而況其布乎今之牧民者重布而輕子也非果輕子也視民非其子故也吾爲天下爲民牧者必視民爲巳子而私之然後天下之生可遂也

○王世貞

胡子衡齊序

△胡子衡齊序

胡子之書曰衡齊旣成而長洲令曾鳳儀氏刻之屬不佞貞序焉夫胡子何以稱衡齊也衡者平也所以平低昂而使之當也齊者和也所以和諸味而使之成也胡子所以爲衡齊也其大指曰吾儒與它道角吾處吾勝而求彼負以爲異端彼亦處其勝以求吾負而譏吾之未至不平而後有爭爭而不能和則害彼所謂佛也老也楊也墨也申韓也彼皆有以自持之吾衡而平之然後劑而和之則皆爲我用也洙泗之後而有濂洛濂洛之後則吾儒與吾儒角彼此不求是而求相勝曰尊徳性也道問學也主靜也致良佑也隨處體認也體仁也源一而流漸異吾衡而平之然後劑而和之而其源湛如也故曰衡齊孔子之言純者爲魯論而小雜者爲家語有問答有自言皆門人紀之者也孟子之言有問答有自言皆身著之者也荀子楊子文中子亦身著之者也莊子列子身著之而間托之問答者也其後而爲周子張子至

明而爲薛子皆身著之者也爲二程子朱子至

明而爲陽明子皆門人紀之者也胡子之爲衡齊也身著之而間托之問答者也身著之得無有意乎哉聖人立象以盡意意不盡則系辭焉以盡其言夫大者以道立言次者以言明道以道立言曰經以言明道曰傳胡子之衡齊傳也其所以衡齊之意則明道也其明道將以淑人而軌世也意在明道何害於意意不在明何益於道甚矣胡子之意之審也𨿽然其辭得無過修乎哉孔子之系易曰修辭立其誠誠立矣何修辭之足病且胡子之學心學也反之心而苟有恊耶卽蔥嶺苦縣不諱同也其猶有扞耶卽關洛閩越不憚異也如其羽翼乎卽禆史巷議不辭采也可借而彈射乎卽齊諧虞初不虞詭也是故辧若儀秦而非爲彊工若丘非而非爲刻逞若蒙莊而非爲縱博艾僑向而非爲淫故曰其指遠其辭文其言曲而中其事肆而隱胡子其將庶幾乎余與胡子先後仕於朝而不相值第聞胡子倡道於東南天下之有志者慕趨之若流水而胡子顧不立門戶惟道之是明而巳𨿽然吾終以胡子之辭修懼天下後世之以辭求之也然則治胡子者當如何反之心而恊如胡子之於先喆可也是所謂衡齊之衡齊也

○王錫爵

蔡虛齋先生密箴後序

△蔡虛齋先生密箴後序

今禦史中丞詹汝欽氏旣爲其鄕先生蔡文莊公疏請得追謚因刻其密箴以傳而問序不佞久之未得其說也一日必記爲史官時少保趙文肅先生間呼與講學而不應先生曰子薄講學乎不佞謹對曰小子何敢然是故惡夫以气稟嗜欲駕學問而行顯密不相權者先生曰何謂顯何謂密曰勝人之謂顯自勝之謂密語未終而先生起躍然曰孺子可教巳當時竊自喜年少見一班驟而得先生肯語巳涉學遊世迨今二十年始大悟其向者言密之粗也夫密箴言自立言自反言自愛不言自勝其條五十大抵皆獨坐獨臥時以治心飬气去妄去務爲默而寡過之行無勝術也故汝淸自呼小人自詈嘵嘵嘐嘐自戒老自悔博自危知勝之爲害也蓋蔡先生沒而其行世之書止於解經圖說爲後生嚆矢乃世鮮傳其宂箴而當時相與標立門戶縱辯自矜之士其書洸洋可喜學者至今師宗之然此乃勝義非密義也勝義可以屈君子密義可以愧小人而世之降而趍也與其使君子屈不若使小人愧夫愧心生於巳之不勝知不勝乃可以言爲巳而勝者非巳也少以用壯勝辯以禦訥勝躁以飾靜勝天下之事一入勝卽不屬之巳故自予小子之讀密箴也請終身不敢言勝人亦請終身不敢言自勝

○陶望齡

潛學編序

△潛學編序

黎州徵君鄧潛谷先生篤學嗜古隱徳弗曜著爲詩尙書三禮禮記繹春秋通函史

皇明書各數十百卷咸鏤版傳於世余文尙若干萬言編曰潛學藏副未行其髙第弟子旴江左公景賢以侍禦史持節按兩浙至會稽從帳中以授郡理何君三畏教諭項君元濂挍而刻之而望齡受命爲序序曰古之學者其術簡其該統博其所就精求之有本會之有歸如場師種樹根莖尺寸而枝榦旉實具焉夫學以爲道而巳道殽爲事事載爲文六經古人之事也其始特若後世詔教箋疏之章樂語塗歌之向方輿職官之志掌故儀注之文編年大政之記太筮稽疑之書朝家所載俚俗所傳而聖人有以見天下之情以爲其精實微眇寓是也所言卽所用所用卽所明施之成務而卽謂之道語之成文而卽命之經道徳政事文章之塗常出於一取之有要故不煩爲之有方故一成而後世無以尙焉三代而降道喪術乖而漢諸儒猶授受一經依以敷言持議斷獄決疑於時政治醇固文章爾雅尢名近古如故國舊家之餘守其宗器襲其衣冠其典刑气象有足述也道又下衰於是朴學專解詁詞家工藻翰儒林文苑畫爲二轍況暇語道徳政事之同異乎

明興一以經術設科而帖括俳偶所詣彌下弘正間修詞家蔚起吐棄故爛更命古學於是古文經義之文又判然爲二矣然唐宋巨家取法庀材皆元本六籍金陵眉山輩𨿽名爲文章士而精討創構其勤過於老宿以故其所著醞涵浩博往往可誦近之君子其爲經義羔雉而巳爲古業剽攘而巳其專不及漢儒以博又遠遜唐宋當治經旣不暇古業爲古業又不暇求本於六經哄市集潦積薄流淺佻侻而鄙儉蓋經術藝文之道至此而交受其敝潛谷先生據道也實矣然後繹之乎經離經也通矣然後函之乎史肄經史也洽矣然後摛之爲文其文意行理遣而命於法疑立萬行而余於態莊言雅奏而極於情若繭絲有緒布帛有幅纊有溫珠玉有澤蓋

明興以來爲六經之文自先生始而景賢氏蚤歲負墻發五業之篇笥聆三長之雅論躬稟度律妙捐罤筌師資所契暢於事業所謂求之有本會之有歸於斯乎徵焉夫先王教民詔之尊師以示厚也景賢按治吳越身先美化振幽抉隱族淑治姦所以風厲鐫曉其道具至厥有章設動稱先師如臨之敬嚴於手澤一出一入每奉以俱而又鋟梓布傳嘉惠來學俾海內讀先生書者覩其大全所以反俗澆薄歸之於厚旨甚盛也予髙先生之風而悅景賢之義敬爲之序云

◆史乘

何喬新

程敏政

楊循吉

姚鏌

○何喬新

忠義集序

△忠義集序

宋有天下三百餘年以仁厚立國以詩書造士以節義勵士大夫故其士民觀感興起皆知殺身成仁之爲美及其遭罹變故而且亡也死宗廟者有之死社稷者有之死君上者有之死城郭封疆者亦有之下至山谷之儒里巷之婦亦皆秉義抱節矢死不辱嗚呼漢唐之末曷嘗有是哉南丰水村劉先生塤如村劉先生麟瑞生當宋元之際懼忠臣烈士貞婦湮沒而無傳也水村作十忠甫史詩如村作昭忠逸詠皆據其所見聞而錄之蓋野史之流也其邑人趙秉善合二先生所作爲一編附以汪水雲方虛谷諸君子傷時悼事之什若干首總謂之忠義集是時元有天下諱言宋事諸儒於是集私相傳錄而巳歷世旣久遺老凋謝殆盡後生不知前輩麥秀黍離之悲而是集幾與塵埃虫鼠共敝於敗篋之間上捨生趙君璽二先生之鄕人也得是集於老農之家讀而悲之乃挍補其訛缺持以示予予受而閱之觀文履善對孛羅之語謝君直復畱夢炎之書爲之慨然觀吳楚材答錄事之詰朱浚語兵士之詞毛髮灑然恨不生同其時助其怒罵也觀劉銳幼兒下拜受藥與王士敏書詩於裾以死自誓又泫然淚落而不能自巳也嗚呼三百餘年樂育之效可見於此矣因釐爲七卷錄而藏之浙江參憲王君廷光見之嘆曰此集所記多宋史所遺者是不可使其無傳將刻諸梓屬予序之嗟夫忠義人之大節也根於天性具於人心凡立於天地之間而名爲人者孰無是性孰無是心哉惟存養不失則其气浩然一旦遭事之變觸白刃蹈鼎鑊而不懾若此集所載諸右子是也先生有言讀出師表而不流淚者其人必不忠讀陳情表而不流淚者其人必不孝予謂讀是集而不咨嗟涕洟者尙可謂之人哉廷光佐外臺風力凜然惓惓欲刻是集而傳之其所契者深矣

○程敏政

宋遺民錄序

△宋遺民錄序

予嘗讀宋王鼎翁謝臯羽唐玉潛三子者之事而悲之且名不載於史而其平生著述兵燹以來又多淪喪獨其倡和稱述之間見於諸家別集中者猶可考也齋居之暇因裒輯以傳而附以其一時意气相與之人爲十二卷題曰宋遺民錄序而藏之曰嗚呼甚哉未待士之厚而獲士之報如此也江南北矣帝子臣矣勤王捍難之卿相擄且死矣而三子者皆布衣爲文丞相客初未始都髙爵享厚祿也乃獨拳拳思宋之不置或欲死其主於方生以成其名或欲生其主於旣死以暴其志或欲存其廟食於旣亡續其王气於巳斷以求盡此心而不負其主天理民彜藉之以不泯焉夫然後知宋貽謀之善而士厚報之可以爲有天下國家者鑑矣吾嘗見前代亡國之君暴虐備至其臣有駢首就戮甘九死而不悔初未始系於國之貽謀焉者誠以君臣之義截然有定而秉彛好徳之良心不容巳也然亦有以其綱常之身與其君父之國委而與人以偸生苟活幸富貴於一時且自以爲得計者𨿽本諸其人之知愚賢不肖而國之貽謀亦容有未盡耳此秦隋之君一經敗亂卽如潰瓜不可復救而靖康之末忠臣義士死者接踵又相與維持立國至千百五十年之久國亡王執而猶有如文丞相者挺然以其綱常之身百折不屈就死如歸以明大義於天下後世而二子者之志於是誠可悲矣至今言者每以其名不載史爲恨然予嘗竊觀三子者之事而得其心矣方其運去物攺之後彷徨徙倚於殘山剩水間孤憤激烈悲鳴長號若無所容其身者苟可容力就白刃以不辭環而視之非不自知其身滄海之一粟也而綱常系焉故寧爲管寧陶潛之貧賤而不悔者誠有見夫天理民彜之不可冺也然迹其平生則亦將求以不負此心而巳豈必人之巳知也哉而其志則巳光耀硑鍧於靑天皎日之下𨿽歷萬世光景常新不與海桑而俱化矣固非若世之淺丈夫建尺寸之功必待銘之鼎彜刻之琬琰而後名可永也繇是觀之夫三子者豈以史之載不載爲加損者哉區區孤陋每摭拾其殘編斷簡而伏讀之其言勁如風霆煒如日星而黍離麥秀之感溢於言意之表殊使人不能終篇固以毛髮上指涕泗交頤如見其人於九亰凜有生气欲從之遊而不可得也矧夫一時相與者又皆慷慨悲歌之士或倡和焉或稱述焉皆足以起人心之忠義振末世之委靡百代之下讀其文想其人將必有任天理民彜之責於一身而與之冥契神交於百代之上者矣然則有天下國家者可不鑑於此哉編之末復附以元主爲宋裔之說一本諸故老之傳聞參之史傳之登載卓卓乎可以信後世而無疑蓋又將以慰夫三子者不忘宋之心於地下而宋貽謀之善之報亦於是乎見矣

○楊循吉

金小史序

△金小史序

女直東夷之至微者也乘契丹氏亂崛起海隅不一年遂有遼半宋之弗謀而與之連也天祚執而二帝亦不免焉於是犬羊之徒腥污中國僞楚假齊繼爲子皇帝趙氏百年故疆蠹去十五九朝寬仁之恩一旦蕩矣天下之大變生民之至痛孰甚於此也惟建炎天子奮起歸徳中原咸有石社復還之望而姦檜沮成諸將敗气一飛死始眞棄半壁天下退居臨安僅僅爲一附庸或曰非特檜意也道君歸淵聖返而無所位置焉誠若是也宋實自壞罪豈獨在金歟自是厥後虜勢日盛南渡君臣甘心北面於吳乞買輩君之父之伯之叔之猶未厭也逆亮窺江禍及其躬而後巳焉當時士大夫號爲橫經講道者何限然目視君父歲捐數十萬以拜跪事人如無也其亦何顏侂冑𨿽戮猶有志焉特其爲人庸耳以實求之不皆其罪人耶君子以爲有一管夷吾遂足以興齊宋誠有人豈至於是然則終宋之世不可謂非談儒者誤之也賴天之鑑禍流毒不爽亶景亮三酋以次授命於其下禆將小夫如殺狗豕然無惜者而蔡城之焚墮宋目中百年之讎始爲人心一快然而禮樂衣冠爲其竊據多矣亦何足以贖之乎繇今觀之猶能使談者气塞則在當時宜何如也或曰階厲自貫不然夷狄惟弱則遁耳是𨿽無貫亦至也奚獨罪其家人哉檜和則罪貫與侂冑戰則罪惟拱手而談者無罪則宋之不振宜矣自古夷狄安識有禮義所畏者戰耳今日曰儲糧明日曰練兵持重一語特爲宋家君臣之障蔽至於壞盡社稷而不知也豈不痛哉然則金之得成其虐者人也非天也循吉伏覽往迹而輒悲之以爲金所關中國事至大竊因故史浩繁弗便觀於是摘其興滅之大故旁采他錄屬而書之綿歷三載始克成命曰金小史削其名號章政弗書斥僞而惡其竊也惟涉宋者𨿽細不棄史固爲中國作乎嗚呼繇當時觀之則完顏氏帝也盟主也上國也繇後世觀之則夷狄也禽獸也大盜賊也故循吉之爲此書也所以疾金之惡而發之憤也非爲金作也

○姚鏌

攺定元僞淮陽憲武王碑序

△攺定元僞淮陽憲武王碑序

余讀金史見張柔之蹙金張弘範之覆宋未嘗不掩卷而嘆恨渠父子之濟惡以戕宗國也夫柔宋遺民也不當仕金而仕之巳失身矣旣爲戮力行間巳而爲蒙人所獲不能卽死又爲敵用又刼金以兵金亡而又移師攻未其罪蓋不容於死柔死弘範繼之範也忘其身之先爲華也不思沈勁李湛之求蓋前愆踵其父惡而敢於傾宋範之罪通於天矣初柔首造逆謀乃治兵於亳而範復成之故亳有張氏廟而範之廟碑則元僞學士虞集所撰也大抵侈蒙主之威徳與張氏之功勛而不知柔父子之元惡實爲萬世華人之所痛恨也後之君子若忘元之爲夷則集言似未爲過若不忍於宋之滅於夷也則集之褒頌誇美眞所謂一字一涕也尙忍終篇乎哉顧集與柔範等耳無足深罪昔我

太祖皇帝嘗禁泉人蒲壽庚孫勝夫之子孫世不得齒於士蓋治其先世導胡傾宋之罪故終夷之也柔範之後宜在此禁而獲免於論豈宋景濂諸人皆嘗失身於元而無以發斯義與何當時朝論之獨遺此余懼讀碑者之不察也特正其僞稱刪其溢美爲修宋史者立一義例凡有人心者見之必於此焉變矣使世之任兵革者不以殺伐爲績而以識華夷君臣之義爲重勒金石者不以撰述爲工而以辧順逆邪正之分爲賢誅旣死而警將來庶有感於斯文云

◆書籍

丰坊

周復俊

○丰坊

世統本序

△世統本序

人有言經以載道史以載事事與道果二乎哉吾聞諸夫子下學而上達子思亦云率性之謂道性也者天理也道也者人事也人事循乎天理乃所謂道故古之言道者未始不徵諸事也言道而遺於事老之虛佛之空而巳矣故曰我欲載之空言不如見諸行事之深切著明也空言美聽而非踐履之實用行事有迹而可以端趨捨之塗是故詩書巳刪禮樂巳正必假魯史修春秋以爲詩書禮樂之用必徵諸行事而後實也經與史果二乎哉繄六經賴夫子而醇諸史出於浮士而雜非經史之二也存乎其人焉爾故善學者必通經然後可以觀史明道而後可以處事此本未先後之序而不可以二之也古者史官大事書之簡冊小事書之布帛故有太史以職簡冊簡冊者綱若春秋之經是以內史以職布帛布帛者目若尙書若內外傳之體是巳外史職列國之書小史職百家之說四職備而史灋具繇黃帝以來未之有攺也呂政隳天典籍是滅史官不設厥職遂散漢興司馬遷作史記始立紀傳紀傳立而太史之法亡矣荀悅變紀傳而作編年編年作而內外小史之職混矣降若班固鄭玄崔寔應奉劭蔡邕劉珍侯瑾魚豢譙周韋昭薛瑩王沈陳壽華嶠司馬彪皇甫謐陸機束晳王隱張勃虞預孫盛於寶鄧粲謝沈朱鳳孟儀袁山松袁宏王韶之檀道鸞徐廣何法盛劉義慶謝靈運範曄何承天徐爰裴松之子野蕭衍陶弘景蕭方沈約崔浩蕭子顯江淹許亨陸瓊魏收王邵王通房玄齡李百藥姚思廉李延壽溫大雅許敬宗張太素令狐徳棻牛鳳及劉知幾徐堅韋述吳競柳芳馬總蕭穎士韓愈杜佑鄭暐劉餗髙峻趙鳳姚顗劉朐孫光憲徐鉉王溥梁周翰楊偉王欽若章得象呂夷簡王洪孫甫陳彭年宋庠初歐陽修薛居正王洙吳充劉恕章衡劉敞攽範祖禹蘇轍張啇英林虙胡宏呂本中唐仲友曾慥李燾羅泌李心傳陳傅良胡一桂金履祥陳櫟歐陽玄呂思誠宋濂王褘陳桱胡粹中梁寅丘浚金燫之徒述作𨿽繁皆未聞君子之大道也惟宋司馬公通鑑敍事有法鎔鑄貫穿成一家言信超乎諸氏矣而是非之公尙有待於朱子朱子綱目明天人之道昭監戒著幾微誠有得於聖人之傳者顧書成於師淵而晦翁之手筆無幾是以綱詞多費非謹嚴之體目記太略無以考見本末學者每遺憾焉若夫四史之法則槪乎未之及也道生垂鬌有志於斯弱冠於祿未遑卒業然於心恆弗忘家故藏書萬卷甫入仕筙悉以俸入購書又積萬卷乃謝病歸絕家務簡交遊鎖閣而讀之參互考訂晝習夜思爰自洪荒以來數千百年之事繩貫數計灼如今日乃輯舊業編十絕而就緒名曰世統統者授受之歷數也先辯統之正僞然後祚之修短政之失得君之昏明臣之忠佞可得而評焉綱祖春秋嚴美剌也目宗左氏著本末也每代之終必敍禮樂官賦刑歷葑文食貨后妃列國諸臣又以兼史漢傳志之體也蓋一啟冊而史法備矣𨿽無用乎明道要之必徵諸實其諸異乎虛空之談者與錄成之子姓庶幾繇是可以言學非敢示於人也或誚余曰棄官著書勞心致疾不亦惷乎覆瓿而巳余聞而笑曰天地之間物必同歸於盡區區幻形且非吾有矧身外之物乎知其必盡無可柰何則亦從吾所好而巳矣夫庸卹其它歲在玄默執徐月在陬日在奎爲之序

○周復俊

元史弼違序

△元史弼違序

元之先愚不知其何昉也夷不立文字譜系莫紀苟聲教弗加九譯之所不及𨿽有禽音鳥迹弗達於中國也中國之人弗辯也故其系莫詳焉逖犬狄哉有孛端乂兒亦不知其父誰某也母阿蘭一乳生三子季卽孛端乂兒種類滋蕃部部落析曰合答吉曰散肘曰吉狎又謂札卽剌氏世居烏垣之北是謂蒙古與鬼羅乃蠻九姓回鶻故城和林比壤九世至也速該攻塔塔兒獲其酋鐵木眞而以名其子云大氐夷貉之生放軼若羊豕之散於坰聚居若蛇虺之偃於穴有牝牡無上下勢雄者推之衰耗斯去之有長少而無父子子壯軼分地屏居稍不平父子集丑類操戈鳴鏑相鬭殺必一勝乃巳勝也父亦偃然伏胯下縶之曳之屠之藐若狐兔待尊者且然何有於同類乎矧其異域者也乃若蒙古孕形沙礫稟气金行故其姿狠鷙貪殘凶狡淫賊城誅函夏室翦蒸民奚翅萬億例視金遼禍尢烈矣夫小雅廢而四夷交侵元气衰則百疢皆作蠢玆胡元之興豈獨繄人材智之雄抑以有宋中葉主闇臣姦逡巡末齡天怒人怨華風浸微虜運轉劇無惑其然矣加之中國智能之士甘爲鷹犬嚙我冠裳或帷幄紆其謨或爪牙決其力故其行師長驅亡前崩城碎邑咸若曹掖之也迨僣平區宇雄圖巳成梟心載溢幽燕嵩洛之間號稱儒傑顧爲之斧藻彌文張皇勛業必欲俾其主軼殷周而肩堯舜何其罔也試言之後妃婺處臣下委禽妖髠宣淫宮寢通籍於斯之時三綱淪九法斁非獨手足倒置貽賈太傅之悲而巳豈非純坤之大會歟於昭

聖代洗滌鮏羴

皇祖詔修元史面授儒臣毋虛美毋隱惡而載筆綴言之彥私塡胸臆公肆謾欺天語弗崇家風盡廢語云豺狼何親不然無樂乎其侈言之也愚蚤承先訓繼志無聞翺翔滇藩休澣多暇爰窺往史憤腥穢之滔天衋言之迋世旁稽遐紹敍次釐革其美其剌班班著之篇牘矣嗟夫千載是非之公莫能終揜諸臣紀載之謬奚可勝誅惟申言弼違式昭來葉云爾

◆紀錄

桑悅

李廷梧

唐龍

費寀

侯一元

李攀龍

王世貞

○桑悅

金文靖公北徵錄後序

△金文靖公北徵錄後序

永樂八年十有二年

太宗文皇帝親徵北虜出師者二臨江金文靖公實當帷幄之寄作北徵前後錄江右大參儆庵舒城秦公崇化旣自爲之序以引其端復命予申之以言俾龍泉令嘉興姜君學夔鋟梓以傳不朽予敬觀者再斂袵而言曰自古帝王之自將若宣王伐淮北之夷撥亂反正謂之定師定師者理漢髙祖平城之役輕挑彊胡謂之漫師漫師者挫隋煬帝唐太宗好大喜功皆有髙麗之伐謂之荒師荒師在淫主則亂在英主則衄自是而後若宋太宗財力未贍卽欲收復燕云謂之棘師棘師則不支至我朝

太祖髙皇帝聖神文武淨掃彌天之虜謂之滌世之師

太宗文皇帝仁勇奮發迅摘蘗芽沙漠永淸謂之繼武之師滌世之師功貫百王繼武之師澤流後裔予嘗訝

太宗文皇帝以萬乘之尊不憚逐虜之阽危今觀此錄始知

聖躬龍潛之時凡虜地山川之險要經練巳熟而於焚龍城犁胡虜塞之策悉巳素定於胸中且以正興師鐵騎百萬川湧山峙尙何醜虜之敢犯耶傳曰言之無文行之不遠文靖蓺營宿將百戰無前是錄之成當代絕筆百年承平邊塵不驚於是乎驗誠仗伊傳居禁中頗牧在邊陲而又修文徳以堅中國之防吾有望天下後世此錄之無也於是乎書

○李廷梧

嘉興守楊公政迹錄序

△嘉興守楊公政迹錄序

曩予令桐鄕聞陽城楊公之爲守也邑無饕詖郡無秕政民皆恪勤於農有無求利於官以干農功者去之數十年凡政之惠利者究其源委必出於公民之咸造於庭白事之顚末必曰楊公云何他守不得與也後予入官於朝益聞公之行業於士大夫間至於墓隧有碑郡乘有志名臣有傳則又天下所共傳誦不可掩者公何以得此於人哉夫至大至剛之气人誰無之然能善養而充則至於塞天地旁日月出幽入冥亭亭物表而或不然者欲誘之也公自筮仕以來卽捐妻子簡嗜欲抗志勵操介然不羣故其襟懷洞達正气常伸茹闇濁不爲之驚解棼錯不爲之亂調甘辛定震撼不爲之撓非其義萬鍾不足丰也非其道王公大人不足貴也惠澤之流又足以沾漑羣生憑借數世人徒見其方嚴竣整若巖聳壁立不可狎視不知所以持養是气者蓋非一日之故矣信天下之偉人也哉然公在郡踰九年知巳不逢徵召不至臨乎其上者非惟提衡推挽之未聞也顧忮害之擠抑之甚者從而下石焉及旣滿考始有浙憲之擢𨿽進位中丞又連輒斥環天下列郡數百而能柔言脂軸飾智爲恭席未及溫皆接武要地考其所以爲政曾未能望公一二也而升沈久速迥乎不齊如此豈有系乎其逢耶𨿽然公去民思之不忘於是砦石以識歌頌之聲櫝衣以示弗翦之意玆又有政嘖之錄焉以今之人心如此則當時之人從可知矣以公之得民如此宜乎時之不我容也上捨生陳詔以錄示予請爲之序予故備論公所以系民之思者如此嗚呼陳生錄此其有所感也夫其亦有所諷也夫

○唐龍

循吏私錄序

△循吏私錄序

正徳己卯江西缺監司予當行是維孽王湛亂虔劉斯民毀其室廬是維士馬彭彭繹騷於途徵饋轉輪蝟興於野乃民敝焉日阽諸危亡庶府之政若棼网然旣至實弗勝是懼亟問於君子曰吾聞政有經今日之事奚先曰民病哉官邪昌哉大者卹民隱正吏習巳矣抑聞有序二者奚先曰吏失職則民失業夫民猶羊而吏爲之牧者也古之牧良故澤而肥今之牧殘隕然斃矣柰之何不跳踉而號也無亦正吏習是急哉予曰聞命矣乃布檄而以繩諸黷貨姦政者弗悛督責之又弗悛必斥勿貸君子曰性有善慝習有上下政有觀懲故烹封舉者疆國賞罰明者識治子之政母乃詳於懲而勸猶略乎予曰不明之過也乃俾有司錄諸先爲吏循而沒有遺愛者於是乎廣信府錄同知曹琥吉安府錄推官陳茂烈建昌府錄推官羅江於是乎泰和縣錄知縣陸震安福縣錄知縣莊典言其政皆曰介乎其廉而節也郁乎其惠而和也挺乎其直而不回也哲乎其明而不闇也秩乎其肅而不替也言諸其民皆曰始奠乎安若堵乎而今繇繇乎思之若父母乎予曰美乎碩乎澤澤乎吾幸而論其世焉諸郡縣先是有祠乃俾斵木爲主增祀之吾見吏而土者憮然曰均之民父母也彼沒而歆民之祀我顧生棄於民哉庶幾賂不彰與私欲不行與掊克不加與刑均而賦儉與作僞自遠而姦慝無所容與民於於然隱日瘳矣卒不悟不勸者不仁之人民之殃也天其夭諸夫錄止五五人愼之也抑以耳目之所睹記而事易見人易感也況前乎此者業載諸祠後乎此者未蓋棺焉非故略也附錄髙■﹝號上土下﹞易春乃吏習有關焉特錄劉源淸大忠義也特錄夏尙朴劉翀貴士行也夫忠義昭士行興然後吏習不偸抑勸之大者乎

○費寀

崔氏忠義家訓捲序

△崔氏忠義家訓捲序

正徳己卯南昌之變稱兵犯順東指金陵懼爲皖師所尾旣屠南康破九江遂乘勝率眾百萬環皖城期受降而後木時指揮使崔文城守卻賊有功聲威烈烈予嘗喜而爲之歌矣頃君不自以爲功出忠義家訓捲謁予序之予觀諸大夫所爲傳若記乃知崔母宋夫人當危難時曾呼文而詔之曰人臣之義有死無二爾意爾力保爾疆宇卽有不諱吾偕爾婦以死不爾先人辱文毅然白主帥犒士卒乘城先登以迎賊鋒賊臣皖人潘鵬誘城降文折以大義手刃其家僕一人磔城上知其不可誘也攻益急文乘間飛炮聲震林木突出死士三千人猝擊之賊眾錯愕爭登舟死溺者千計自是賊不得逞鬱鬱宵遁西返而城以完矣予惟婦人女子平居習聞閨壼事而巳何能曉明忠義若是耶逆濠憑借宗室積威稔惡殆二十年一旦逞玆不軌莫不謂其十事九成中立而規利便者𨿽縉紳亦或不免況婦人乎母乃從容諭子不使有徐庶心亂之說以樹其勛烈若此顧不信難矣哉昔齊湣王弒於淖齡王孫賈失其處以歸其母責之一呼而從者七十人用保莒城以立其子漢王陵事髙祖項羽質陵母軍中母伏劍死以成陵志然則文之得於母訓亦何異哉於戲爲人臣而懷二心者聞之足以媿矣是宜君子侈美其事而予樂爲之序

○侯一元

待罪日記序

△待罪日記序

夫爲吏而廉爲臣而直爲學而好道斯數者非士節所期哉矧兼士者乎乃餘於古林何公而獨有窺焉其乎居嚴一介世之廉者有之乃若夫貪人竊政舉世混濁身巳阽危命在晷刻而猶堅辭有處之饋親老垂白家徒四壁而猶遠謝可居之積所謂竊脂不谷非其性然哉夫攻宵人者或有以則非正也若記中所晤請室諸公則皆無以者也然鮮不以射隼爲功而欲解之者公則不然上書數千百言一惟懇懇乎君心之蝕國脈之傷民情之墊其末也乃始極口於大姦若曰是賊吾君民而病吾國者不可以不治也豈嘗斤斤乎佞之爲遠而人之與謫哉是其以天下爲度者也蓋公素淹理學故始則精白以吁天繼則籨容而待事士女萬億精感異物相與鳴繞而不悲卜人知吉凶狡獻誠湯网巳開而不喜斯學問之力也然客謂公患難得力則又曠然曉之以致一之理此有異於陰晴晝夜相代於前乎哉姬周赤舄華陰大鳥亦若此矣故公爲之廉也直也學道也無恴者也而有意者舉莫及焉非以其誠哉往縉紳間常以攻嚴氏者未有能全而公之攻之也尢甚甚於諸公而獨全以爲怪聞其時蓋有爲嚴謀者以不宜逞志於公而嚴亦自欵遂止嗟夫中流觸舟不怒褊心夜行射石乃至飲羽孰謂純誠不忮如公而不動物者哉世之君子欲直前而不傷足者則視公可矣或曰公之無意信矣其有記何也曰斯學道者之程隼也自東萊呂氏則有之故日而記之歲而會之其純耶朂之其貳耶更之故曰瞬有存息有養也夫公之平生其焉所不記而區區一待罪之間哉吾溫少守蒲侯者公門人也學公之學志公之志間示余斯錄焉而值余之病也則授意弟麟俾書之以風夫世之爲廉直而學道者

○李攀龍

按察李公永慕錄序

△按察李公永慕錄序

公生十一年而太孺人卒踰二年而贈中書君卒卒後若千年而公舉進士授中書舍人攺監察禦史擢今官矣猶日儳焉如贈君太孺人者之有所欲之而未能卽命也贈君太孺人者巳矣何以猶君有所欲而未能卽命也人情十三�故父母則猶若始免於懷𨿽猶若始免於懷而視成人爲巳近精气鼓舞不可適以變著於愛斯愛著於悲斯悲矣𦇤褓而狎膝下曰父母是常一旦自顧苴如顧其父母宰如顧其榱棟幾筵宴如也顧之終鮮兄弟無以圖先徳而語世美顧之今不可爲而前不可知也其事異矣喘息之所不至而瞻依至焉瞻依之所不至而感通至焉以喘息則向絕以瞻依則形絕以感通則勢絕其類共矣非復𦇤褓而狎膝下曰父母是常者此精气鼓舞而適變之始公所繇一著於悲而情不能以時遷者也是故終日言不遺巳之憂以憂父母終日行不遺巳之患以患父母則顧而言則顧而行矣公往按山東河南時僾然如父母見乎其位者思得賢也朝而必有薦疏愾然如聞父母之聲者思得冤也朝而必有白狀所罷監司太守某以下若干人所奏逮論殺某若干人無不踟躕躑躅若卽命於父母者顧之諦於生也顧之諦於生致顧之斯生矣是無是形而托儼然於堂上者是不需菽水而朝夕承歡者也夫精气善應一著於悲斯悲是永慕之義矣人情切不及見父母可欺以非其父母此無他佹得之也老而喪父母不可柰何廢而任之於父母此無他佹失之也𦇤褓而狎膝下生十三年曰父母是常安所不得安所不失哉霜露旣降淒愴履之非其寒之謂也身被國恩而與有榮施乃自顧猶苴如顧其父母猶宰如顧其榱棟幾筵猶宴如也繇是乃有重被國恩而若無與於榮施者是曾參所不願於椎牛季路有枯魚之嘆也公再秉憲異臺同風余遠而望之湫然淸靜知其爲七尺之孤切而私之言行無罹於憂患知其著於悲而顧之致生也其在於公則言行成而容不知而錄之所繇以名永慕者乎

○王世貞

戚將軍紀效新書序

△戚將軍紀效新書序

閩中汪中丞使來云戚將軍用兵如神其所著紀效新書者公能無意一言乎不佞故嘗從王憲使論敍戚將軍用兵狀曰戚將軍善用寡巳又曰戚將軍善用眾巳又曰戚將軍善用敗巳則曰戚將軍善用勝問所以善用狀則曰縣官自急海事來悉天下力厭之東南大約越卒十不能易倭一而戚將軍縣裨挍起提千餘烏合之士躪其穴而梟夷之若芟稿然卽無論戚將軍用寡巳今諸邊大將將不過三千人勢不能他有所舉而獨戚將軍任大將至將數萬人其精神之所提衡注使凜乎若出於一人而肝膽之是無論用眾也戚將軍所遣卒或不幸偶中敵以敗告戚將軍益治兵自如往往利用其瑕以誤敵敵懈見卽陰鼓我之气而驟用之以成大勛故戚將軍之敗往往爲勝端而他將士見小勝則志小溢見大勝則志大溢日擁鮮鬭華以勝形視下其下亦兢爲臾辭悅其上而貪於懈是故其勝往往爲敗端乃戚將軍益治兵自如卽不幸敵勝而不得以勝壓我我勝而敵不得以其敗誤我今戚將軍起裨挍婁遷至大都督佩兩印跨制三道大小可數十百戰所殺鹵萬萬計稱東南名將無偶戚將軍者因出一編授余曰此戚將軍所著紀效新書也余得而讀之捲凡六百自束伍以至水兵篇凡十有八精者揉無間操無形若莊生之談要眇粗者教技擊按營壘分水布陸纖悉條備若陶朱公之治生其明賞罰定章程刻核斷斷若韓非之論難剌見寇隱出神入鬼若季主君平之前知余乃作而嘆曰戚將軍能縣官誠用之北赭澣海封狼居胥取萬戶侯何足道哉是寧獨東南爲余嘗怪漢武帝時下朝鮮埽滇笮甌閩南三越不旋踵而若承蜩然最難者匈奴耳而大將軍驃騎將軍以輕騎絕大漠數得志焉此豈盡出天幸不至乏絕哉而太史公傳自鹵獲封戶外略而不具載意其人以文章奇天下怏怏奇數不欲令武士見所長耳及讀至市欲以孫吳兵法教驃騎不肯受曰不至學古兵法顧方略何如夫然後而知驃騎將軍與大將軍之微也彼故長於技而短於法卽不盡出天幸於後世何所所自見焉若孫吳穰苴韓信諸葛發其藏爲一家言業巳進是矣其微旨奧義往往使介冑之士見之而不能習觚翰之士能習而不能用夫卑卑施名實焉能廢戚將軍書哉𨿽然兵陰道也而陽言之語云我能往寇亦能往戚將軍毋亦少閟所餘矣將軍名繼光東萊人中丞名道昆徽人閩功與戚將軍共之又操文卓柄而汲汲然欲以餘言顯戚將軍王憲使名道行不識戚將軍顧獨遜戚將軍賢俱可書也

◆匯考

王世貞

○王世貞

萬姓類譜序

古今謚法通紀序

內閣輔臣年表序

△萬姓類譜序

先王因生而賜姓胙土命氏然則姓也者其統乎氏也者貴而始爲別乎乃楊用修之釋書則引黃東發論以爲五帝之世民無姓貴而爲官者始有姓百姓之平章所以別於黎民之於變也而說者又謂姓從生從女姓者女之適而別者也故曰姚曰嬀曰姒曰姬曰嬴曰■﹝女畐﹞曰姞其左皆女也自命氏之說行而周之王族與諸侯之公族卿大夫之別子往往自爲姓而隋唐以先智者亦往往輕用其見而叛其源有義而攺者有音而攺者有字而攺者有合音與字而攺者有慕古而攺者有慮難而攺者有因一事而攺者夫其率然而爲攺也卽再易世非縉紳先生何知源其人之相戕賊也相爲禽亂也亦孰從而遏之甚矣今之晳於姓也別姓爲婚別源爲宗別祖爲族夫劉之望最夥爲二十五王次之爲二十一張又次之爲十四李又次之爲十一然而不以異望而婚也其不相婚固也然而彭城不譜弘農瑯琊不譜太原淸河不譜南陽趙郡不譜隴西各以其望而宗也宗也而小遠非譜通其始不族也族則近而別婚則遠而嚴甚矣今之晳於姓也𨿽先王何加焉蓋自唐宋而來其譜姓毋慮數十家而吳興淩大夫始合而爲一其源別郡望條著臚列而諸能以姓顯者咸附焉淩大夫之言曰我非以眩靡也將使夫探源者油然而毋胥戕賊也介然而毋至爲禽亂也於世道將小補哉𨿽然執是以稽古今之能顯者謂之姓史可也淩大夫名某壯而解郡紱歸而著書成一家言玆亦其卓然者

△古今謚法通紀序

夫謚者所以尊名也人主有號焉有謚焉春秋題辭曰號者功之表也謚者行之迹也是故號有媺而行有慝夫謚者春禾義也一字褒而華衮一字貶而鐵鉞孟氏有言𨿽孝子慈孫百世不能攺也且謚有媺慝同辭者靈武共莊之類也故曰春秋義也皇之爲太昊庖羲氏也炎帝神農氏也號也黃帝之爲皇也帝堯之爲堯與帝舜之爲舜也謚也皆易世而後追隆之者也人主之有謚自黃帝昉也夏忠而弗舉矣獨有大禹商質而弗備矣獨有成湯後世之有二謚也自成湯昉也商之諸帝以甲乙氏抑何質也然武丁之有武也而又加之以宗曰髙與大戊之爲中宗也以表功徳也人主之有廟號自中髙昉也西漢之爲宗也僅文武宣元焉東漢而皆宗矣人主之靡不廟號自東漢昉也癸之爲桀也辛之爲紂也易世而後追貶之也周之有幽有厲也其臣子不得巳而施之所謂至南郊稱天以謚也秦皇帝制詔天下毋以臣議君子議父自始以至千世萬世焉然不三世而宗社墟矣夫幽厲之不得易與秦之不得廢皆理也湯滅墩國自謂之曰予甚武蓋天下稱武王焉楚有義帝因之矣人主之有尊號也自湯爲武王昉也周追王王季而不爲謚也漢因之身不享天下而冒君謚自魏曹氏昉也周法卿大夫有爵故有謚士無爵故無謚吳越之不君謚也夷道也秦楚之不臣謚也未純華也齊晉衛之謚也自卿止矣大夫而下無謚何居班於天子之士也魯之謚及大夫矣何居爲其爲周公後也用王禮也鄭之不臣謚也伯國也宋公國也其不臣謚何居我未之前聞也戰國之君驟而廢人臣之謚而天下同之矣然死無謚生有號如武信文信武安剛成之類是也媚生而薄死也後世之封爵不以地而以徳自戰國昉也西漢之有謚也緣爵者也東漢亦緣爵者也然而加愼焉故西漢之嗣侯無弗謚也東漢卽創侯有弗謚也晉渡江而後詔公卿無爵而賢者亦予之謚無爵而謚自晉昉也白虎通曰夫人無謚者何無爵故無謚也然而春秋傳蔡共姬其謚何賢也不知夫周穆王之盛衰淑人先之矣婦人之有謚自周穆王昉也太子元士也士無謚是以太子無謚晉惠公之攺葬世子申生也而謚之共後世因之太子之有謚自晉申生昉也人臣而有三謚者衛之於公叔貞惠文子也

明因之以再及方士犬生而預賜之謚衛侯之於北宮貞子析朱成子也二法皆衛敝也處士之有謚自符秦之於張忠公公孫永昉也其有私謚也則自春秋黔婁昉也春秋出奔而仕它國者有謚如臧武仲中行文子之類是也崔杼之爲武也欒盈之爲懷也身僇矣而族又滅何居豈其故臣而追謚之抑左氏撰也宦者之有謚自北魏昉也方技之有謚亦自北魏昉也公卿大夫祖父之有謚自元昉也王世貞曰余奚忍言哉余奚忍言哉謚至元而濫極矣是謂以虜�飭漢藻且其人也冠履之不卹而焉用文爲所尊何名迹何行哉

明興始稍稍爲畫一之制自

皇帝後太子而下凡親王一謚郡王公侯伯文武臣二謚親郡王而非譴終無弗謚也邵王之支子而將軍而中尉卽賢弗謚也創胙之公侯伯而非譴終無弗謚也其嗣公侯伯而非賢與文武三品而上非賢弗謚也三品而下非大賢弗謚也不亦彬彬稱質文哉然而所以一惠之旨亦日渝矣余故備述其人與事辭凡若干捲而爲之序庶後之司國是者有考焉

△內閣輔臣年表序

內閣故翰林學士任也始

髙皇帝渡江剪荊棘日不暇給矣而稍稍從諸儒生受經而是時弘文學士基最貴幸當帷中寄丞相以下亡敢望之巳益勌馬上業進學士丞旨同及濂濂又最幸得偕上坐起其職大抵紀注言動備顧問云而

上時時授以旨使爲詔艸濂獨多所當久之

上仿宋益置華蓋謹身文華武英殿四文淵東閣二俱大學士秩正五品徵諸明經長者以次代擢而會丞相惟庸敗析中書六之尙書寄天下任而大學士稱近臣不爲置僚屬亡所治

天子方自操威福亦亡所寄裁至

文皇帝繼大位始卽文淵閣召侍講等七人日入直左右巳益親

上上所與謀羣臣甚祕遷至大學士歲時賚予同尙書矣

仁

宣朝用太子經師恩累加至三孤益尊而

宣皇帝右文遏殺內柄無大小悉下大學士士奇私取報行而吏部蹇義戶部夏原吉以不時召得疊入省可六尙書事與士奇均而大學士陳山等或�所關預豈非無顓職繇

上輕重裁耶論道之體創尊

仁

宣迨

景及

憲大權始集今視之赫然眞相矣夫閣臣於禮至貴倨也視百司乃無重相壓何以相稱焉其喜怒借上意故上不嫌逼也威福間巳意故下屏息也創白繇六曹故難不與也取以詔行故眾無敢訾也賢者當之不見迹而治不肖者當之不及敗而亂此在人主擇矣起永樂之壬午其姓氏歲月備考見云

皇明文徵卷四十六

●皇明文徵卷四十七

晉江何喬遠穉孝選

序四﹝書學音律藏書試錄奏疏稱號圖繪誌書邊備﹞

◆書學

徐一夔

楊愼

王世貞

○徐一夔

六書本義序

△六書本義序

古者六書之法皆掌於官成周保氏之職以六書教國子而書之設以同文爲盛故又有外史掌達書名行人掌諭書名漢循其法太史試學童諷書九千字者得其史吏民上書字有不正者則紏率之其掌於官可知巳夫書非曲藝也大而二帝三王周公孔子之道次而古今成敗得失之亦九流一氏雜家之說又次而官牘家乘錢谷獄訟米鹽碎務之記注莫不有賴於書蓋不容於一日廢者也而爲書之法六曰象形曰指事曰諧聲曰會意曰假借曰轉注其爲法也有子母相生之類形聲淸濁之別五方言語之異用之者易流於訛舛自夫官失其守大夫士務趍簡便以指事爲象形者有之以會意爲指事者有之至有以轉注爲假借會意爲轉注其失滋甚於是六書之義不明而義理之精微有失其本眞者矣越人趙君撝謙深以爲病取許叔重而下諸家論著之書考其得失推子母之相生俾各歸其類正五方之言語律以四聲而以子母相生之例統之爲凡例以提其綱爲圖說以括其要分爲十類著爲十二篇釐爲三百六十部於是六書之義明而六書之用無訛舛之患矣嗟乎大夫士之於六書譬之麻縷絲絮莫不以爲衣也而或不知其出於蒔育稻粱魚肉莫不以爲食也而或不知其出於佃牧習而不察此固人情之大較撝謙非有官守如古者外史行人之所掌而能用力於眾人所略之地何其用心之專也哉撝謙裔出宋宗室志愨而守恬其學邃於經術諸子百氏莫不記覽著爲文辭抑揚反復能沛然�其所欲言而不畔於道觀其所著六書論可見巳至於六書本義則其尢盡心者也方國家較正韻譜徵至京師稍試其所學擢中京國子監典簿旋以疾引退遂克畢力於此書書成徵余序之𨿽然余固習而不察者也安能發其蘊以撝謙請之力姑著其用心之專云爾

○楊愼

六書索隱序

△六書索隱序

愼自志學之年巳嗜六書之藝枕籍說文以爲折衷迄今四十餘年矣其遠求近取旁搜曲證說文而上則有大禹岣嶁之碑周宣岐陽之鼓呂氏考古圖宣和博古圖郭忠恕汗簡薛尙功鼎韻古文也說文而下則呂忱字林顧野王玉篇陸法言集韻唐玄度九經字樣張參五經文字徐鉉系傳林罕小說張有復古編黃公紹韻會鄭樵周伯溫楊桓戴侗趙古則於六書皆有論著悉翻討之又嘗受業西涯李文正公友太原喬公希大永嘉林生應龍亦以斯藝相取文正公少愛周伯溫篆形之茂美肆筆斆之晚乃覺其解詁多背說文有誤後學欲犁正之而未暇也太原公嘗集諸家之篆以韻分之而無所升汰林生亦著通雅逸古編博矣而無所裁定謫居多暇乃取說文所遺諸家所長師友所聞心思所得匯梓成編以古文籀爲主若小篆則舊籍巳著予得而略也若形之同解之復而不刪者必有刊補也書成名之曰六書索隱以韻收者俾易翻耳遂申前說序而系之曰伏羲觀圖畫卦文字生焉虞舜依律和聲音韻出焉神皇聖帝君師萬禩垂此二教至周公出文則制六書詩則訓六義郁乎備矣古之名儒大賢降而騷人墨客未有不通此者也秦之吏人猶能誦爰歷滂喜漢世童子無不通急就凡將至後漢許叔重著說文十四篇五百四十部本蒼頡之篇九千三百五十三字則秦篆之全其所載古文三百九十六籀文一百四十五軒周之迹猶有存者重文或體六百二十二則上有孔子說楚莊王說韓非說左氏說下有淮南王說司馬相如說董仲舒說衛宏說楊雄說京房說劉歆說杜林說賈逵說桑欽傳毅說官溥說譚長說王育說尹彤說張林說黃顥說周盛說逯安說歐陽僑說寗嚴說爰禮說徐巡說莊都說咸宗古人不雜臆見可謂有功小學矣自程元岑之隸史遊之章鍾繇之行楷出而字日訛梁大同中顧野王著玉篇凡一萬二千七百七十九字以小楷書寫籀古十訛其九巳自可憾唐上元中南國一妄處士孫彊又增加俗字如竹尙少爲筍升髙山爲杪此乃童兒之見俳優之嬉何足以污竹素也其間名爲此字學者若李陽冰則戾古誑俗陸徳明則從俗訛音吾無取焉宋則郭忠恕之雅楊桓之博張有之精吳才老通其音讀黃公絕溯其源委若鄭樵則師心妄駁戴侗則肆手影撰又字學之不幸也元猶有熊朋來趙古則窺班得■﹝啟﹐月代口﹞擷英尋實何物周伯溫者聞見旣陋經術不通類撼樹之蜉蝣似篆沙之蝸蚓字學之重不幸又十倍千載與鄭矣今日此學景廢響絕談性命者不過剿程朱之■﹝艸酒﹞魄工文辭者止於拾史漢之聱牙示以形聱孳乳質以蒼雅林統反不若秦時刀筆之吏漢代奇觚之童而何以望古人之宮墻哉愼爲此感欲以古文籕書爲祖許氏說文爲宗而諸家之說之長分注其下以衰老之年精力不逮且圖籍散失徧閱不能乃拔其精華存其要領以爲此卷深於六書者試欽玩之知其會同發揮乎古人而非雷同剿說於諸家矣所收之字幸勿厭其少可以成文定象砭俗復古矣所注之義幸勿厭其繁可以詁經正史訂子匯集矣或覽之曰是則藝矣其如道何答之曰藝卽道也夫子乲性道不離乎文章子貢未之合一耳司馬子長愈益昧此作孔子世家乃曰晚而喜易韋編三絕其以孔子爲揚子云以易爲太玄而詩書春秋爲甘泉四賦邪子云若悟此則藏心美根豈出於雕虫篆刻何必悔其少作乎必以玄爲極致而識字爲非則吾夫子從心之年亦何嘗屏撤詩書焚棄春秋而後爲不踰矩哉書成並識此於卷首吾黨有喜髙論而厭下學者聆余斯言其必喙咈而心兪矣夫

○王世貞

古今法書苑序

△古今法書苑序

羲畫八方人文所繇萌聖人取夬以代結繩頡窺鳥迹而盡泄厥靈爰析六書指事象形及有會意形聲轉注假借旁出異名以察百官以治兆氓赫赫六經是馮是徵述書源第一頡爲古文省而曰籀於義未悖籀省而斯小篆及邈秦隸繇起爰有次仲割篆之八以存其二三倉之後秦隸復省而爲漢隸隸圓而今稍飾丰華斯極鍾氏散爲章艸豎遊所創伯英乃最伯英蕩之窮變極態今艸以備損益其間以爲槁行匪流匪滯其觀日微其用日近而遠於致述書體第二用筆者天流美者地陰陽旣生乃立形勢有物有則與體俱詣舒而不慢密乃無際骨恆勝肉法乃副意述書法第三固爲漢史九品人倫肩吾則之懷瓘因之以逮長文又備論之𨿽未盡見知而貴在尊聞述書品第四籀斯邈乎而元常伯英斯爲首出至右軍而集大成獻則武美邕乃夷淸唐猶國風宋其黍離彼無君子斯焉取斯述書評第五醜類之談起自蕭梁參以袁昂眾實加詳若總若芾紛莫可量以似求有中含抑揚譬若粉澤而覩雌黃述書評之擬第六崔張爲玉逸少比金以及鍾索焜煌藝林中者會目上者會心當心生嗜其下人耳連城之賞可要天子中人十家不敵片紙述書估第七臨池之士代爲不亡其妙入室而次乃升堂其遠隔藩籬而邇窺宮墻或詠追八法或嘆遺蹤播響聲詩攄藻文章若少陵昌黎於業有光述文第八詩第九右軍淸眞以藝蔽之胡載在國史而贊獨稱制心慕手追千古流覬僧虔紀略彥遠博綴宣和臚體至陶而備述書傳第十縑素之力不能千秋其在人間流落不收右文見珍玉府是裒刼潤之厄兵燹爲讎所與存者河圖天球述書迹第十一維昔神禹鑄鼎以及細鍾蛟腳鵠頭紫金浵瀜商質周文刻畫雕虫大小二篆於焉取宗述書迹之金第十二禹旣勒於岣岫而宣有岐陽之狩嶧山瑯琊稍變先躅受禪勸進啟隸於後然而念太丘者以廓淸中原而受徵西者臥三日而不忍釋手蘭亭聚訟淳化爭構七尺之氓匪脛而走述書迹之石第十三子墨客卿氏曰世之能尊書者以爲是六義之精煜乎與日月相爲昭乎則乎嶽峙而川流走飛而夭喬乎哉其急書者以等於菽粟布帛則又曰同文之用周中國而施蠻貊乎哉而卑之者以一藝之微而巳耶終其身敝精神而無益於時者耶則皆非也述古今法書苑【第十四】

◆音律

宋濂

楊愼

○宋濂

太古正音序

△太古正音序

余少時則學琴嘗學之而患無善師與之相講說𨿽時按書布爪滌堙郁而暢懣憤心弗自是也後聞冷君起敬以善琴名江南當時學琴者皆趍其門余尢慕之以爲安得一聽以償夙昔之好乎及入國朝余旣被命起仕而冷君亦繼至時

天子方注意郊社宗廟之祀病樂音之未復乎古與一二儒臣圖所以更張之冷君實奉明詔定雅樂而余預執筆制歌辭獲數與冷君論辧冷君閒抱琴爲余鼓數曲余瞑目而聽之淒焉而秋淸盎焉而春煦寥寥乎悲鴻吟而鸛鶴鸞鳳追而和之也砯砯乎水合萬壑瀑布直瀉其上而松桂之風互答而交衝也懇懇乎如虞夏君臣上規下諷而不傷不怒也熙熙乎如漢文之時天下富實而田野耆耄乘車曳屣嬉遊笑語弗知日之夕也余倦爲之忘寢不自知心气之平神情之適閱旬旦而餘音繹繹在耳誠知其美欲從而學焉而余巳老耄不可勉矣旣而冷君出其所次琴譜曰太古正音者示予且曰子之所聞者皆出乎此所未聞者可按譜而學也子可以序之乎余有感焉樂之爲教也大矣古之人自非居喪服有異故則樂未嘗違乎左右所以攝忿戾之气通神明之徳其助豈爲細哉後世古樂寖久寖忘今之所存若琴者無幾士大夫又鮮能而寡聽之𨿽如余之有志於學猶有耄老無聞之悔況不若余之質固者乎誠以有其器而無其譜有其譜而其制不全故也今冷君獨不自私其藝將使人人可按譜而學豈非古人之用心哉然余恐人見其易而忽之也故道願學之意以見其爲術之難述所聞者以告之使人知冷君之用志於琴甚久非特空言而巳也冷君名某某郡人今爲協律郎

○楊愼

轉注古音略序

△轉注古音略序

周官保氏六書終於轉注其訓曰一字數音必展轉注釋而後可知虞典謂之和聲樂書謂之比音小學家曰動靜字音訓詁以定之曰讀作某若於戲讀作嗚呼也曰引證以擬之曰某讀若云徐邈讀王肅讀是也毛詩楚辭悉謂之叶韻其實不越保氏轉注之義耳易注疏云賁有七音實始發其例宋吳才老作韻補始有成編旁通曲貫上下千載朱晦翁詩傳楚辭考訂盡從其說魏鶴山論易經傳皆韻詳著於師友雅言學者𨿽稍知崇誦而猶謂叶韻自叶韻轉注自轉注是猶知二五而不知十也余自舞象之年究竟六書不敢貪古人之成編爲不肖之快捷方式尢復根盤節解條入葉貫間亦有晦於古而始發於今謬於昔乃有正於後故知思不厭精索不厭深也古人恆言音義得其音斯得其義矣以之讀奧篇隱帙渙若冰釋炳若日燭又以所粹參之古人成編褫其煩重補其遺漏庶無蹈於雷同兼有益於諷說乃作轉注古音略大抵詳於經典而略於文集詳於周漢而略於晉以下也惟彼文人用韻或苟以流便其辭而於義於古實無當如沈約之雌霓是巳又奚足以爲據耶今之所采必於經有禆必於古有考扶微學廣異義是之取焉匪徒以逞博�累卷帙而巳方今古學大昭當有見而好之者不必求子云於後世也

◆藏書

熊過

祝允明

○熊過

山東李氏書目序

△山東李氏書目序

學者博依前聞睿哲之言可徵覩也仲尼曰誦詩讀書與古人居雅言詩書執禮絕鐵滅漆易道乃明求百二十國寶書或據竈觚而聽其讀齋戒北辰拜告備於天曰孝經春秋河洛謹巳備矣其好古敏求若斯之勤也蓋三元八會不可究結梵語佉�盧或左或右書革旁行河圖綠字稅辭離志亦各乘宜而用曷庸捨旃苟曰任心自足其於畜徳何其異於孔氏哉明興迨今鬱鬱然文章著矣後死之士與於斯文挾策而言各異其旨以駭聽上者譚性命次工詞章廢棄前聞不守師法於是古之籍亦散逸不收矣山東人李子伯華起而憤之收其渙亡登而選之天明地藏聖作賢述人所祕密下逮委巷之議不遺也撮名舉要挍而藏之熊子至燕之日則告之故熊子謝曰幸甚始漢田伏申培轅固髙堂胡母各明五經傳其萌芽以爲先師其人皆齊魯山東之國也子欲纘其緒思廢絕之闕豈獨遺化好學之風哉然集之常苦艱而脫簡爛編或遂至逸滅難得而綜非一世也繇劉氏沿之下鄭氏遡之上皆盛選也人猶有所憾於彼何則博而闇於類例也書有數種而一家數家而一類者故曰同歸而殊途至頤不可厭明於三者各識其職所以爲術也握奇之道互而相用然部而列之厥有八陳繇此其諭不可反三隅乎於是李子差次其書循其品匯惟謹往予見今代掌故之繇未嘗不嘆其統紀乖盩欲建藏書之冊會

天子以未遑罷徐禦史議而止專巳守殘者猥喜之而通人大以爲望庸知夫文明之代猶郁而不發有如此者也嗟乎後之人有厭小巳之陋博於文章以盡其變者得李子之藏而伏讀焉功豈小哉李子曰子以山東傳經要我誠不敢忘子蜀之產蘇先生誠賢者是嘗紀廬山李氏藏書子且說山東李氏乎敍述其旨俾刻而藏之名山

○祝允明

甘泉陸氏藏書目錄序

△甘泉陸氏藏書目錄序

故浙江參政式齋陸先生文量以雅徳碩學偉才髙識立功立言於

憲

孝兩朝間平生蓄書甚富旣沒其子鄕貢進士安甫匯列其目並巳所得者通系之凡爲經史子集合若干捲以示僕請序夫自髙論者以臯夔稷卨無假讀書而視藏書爲羨餘事不知書以道出道原於天發於聖人臯稷聖人道所出亦書所出也臯稷不俟書以聖而欲人皆聖不能以無書今人不皆臯稷而欲捨書是將捨道道可捨乎哉又臯稷之聖著於典謨孔子刪舊冊以成書有典與謨又安知臯稷時不嘗有書也人饑寒需食與衣病則需藥富則需珠玉異玩食衣與藥以活身寶玩以娛耳目智於活身者猶能棄珠寶以易食衣與藥故稻菽裘布參苓狶勃�收焉而況智於修身以期配玄黃均爲才者當捨書乎哉故人不皆聖而聖人不能無書我不聖而不能捨書不能無饑寒而不能捨食衣不能無病而不能捨藥者也矧藥活身身活或不肖猶爲不活書以修身身修道立生將參玄黃夕死可矣又特藥等邪故善積者與積寶玩寧積食衣藥積食衣藥無寧積書也式齋先生之書躬積而躬發之其徳學力識所立巳如是是將𨿽不迨臯稷而當其徒矣至以是教安甫安甫用以進取徳學才識與先生惟肖異時所立當躅武繼響是積書之徵行之較著也巳於乎無怪乎其愛重章表至如是也

◆試錄

薛瑄

霍韜

○薛瑄

天順元年會試錄序

○天順元年會試錄序

今

皇上膺天命光復寶祚紀元之春適當會試之期天下士領薦書而至者蓋三千餘人禮部左侍郎臣干等以考試官請

上命臣瑄臣原往蒞其事同考官臣溥臣賢臣泰臣正臣佖臣恂臣世資臣節臣淳臣鏞監試禦史臣烈臣鑑曁百執事罔不夙夜祗承凡三試得文之中程序者若干名並擇其文之尢粹者匯成錄臣切惟爲治莫先於得賢養士必本於正學而正學者復其固有之性而巳性復則明體適用大而負經濟之任細而釐百司之務焉往而不得其當哉故三代小大之學養士之法皆以復性爲本其得賢致治之效蓋可考矣漢唐以來正學緒微養士不本於復性往往溺於雜學術數記誦詞章之習體有不明用有不周𨿽或有傑出之才亦不過隨所學以就功名而巳其視三代之賢才何如哉至宋道學諸君子出其論養士之法始皆本於復性𨿽其說不得盡行於當時而實有待於盛世洪惟天眷

皇明

列聖相繼大建學挍愼選師儒其養士之法必以三代孔孟程朱復性之說爲本是以九十餘年薄海內外文教隆洽士習粹然一出於天理民彜之正而雜學術數記誦詞章之習剗刮消磨無復前季之陋𨿽曰科目以文章取士然必根於義理能發明性之體用者始預選列類非詞章無本者之可擬也故其得賢致治之效足以追隆前古今諸士子荷朝廷正學教養之恩旣以有本之文得在選列行見對於大廷益當以明體適用自勵隨所器使以忠乎國以愛乎民以贊助

皇明重熙累洽之治於無窮俾正學得賢之效有光於前有垂於後顧不偉歟【薛文淸復性之學見此】

○霍韜

嘉靖八年會試錄後序

△嘉靖八年會試錄後序

上命臣璁臣韜主試事旣入院臣璁進百執事與語曰爲

聖天子求眞賢在斯役也盍愼諸士有挾牘圖僥幸者乎有什伍而羣剿說雷同無忌憚者乎黜出之用懲不恪有糊封或混以泄貽敝者乎有代錄不愼或逸或訛者乎盍防之以無遺才簾以外百執事愼諸又曰學術不正心術乃不端士有剿襲莊老諸子野史逞博懸奇者置勿閱詩之變者禮之叢曲而瑣者至道寓焉其特以試士春秋比事碎裂聖經其遵朱子格試以試士簾以內我百執事盍愼諸於時臣無言旣得士爲錄以獻臣乃揚言曰我百執事知所以事君乎賢才社稷之隸也

聖上求才爲社稷也吾臣子貪以爲功得罪社稷孰大焉是故多士進矣

聖天子不用爲私臣我百執事其敢曰士繇吾進爲吾門生市私恩乎又曰爾多士進矣服事庶僚鞠躬誓心下衛生民上衛社稷圖報

聖天子爲帝室公臣無徳舉主傴曲阿比以獲戾社稷是爾社稷之臣也其愼諸於戲其尙愼諸【霍文敏不許舉子稱門生此序見之】

◆奏疏

楊廷和

張邦奇

任瀚

利瓦伊楨

鄒觀光

黃輝

○楊廷和

余肅敏公奏議序

△余肅敏公奏議序

肅敏公之卒於是三十又三年矣其嗣孫南京錦衣指揮承恩取其奏議匯次成帙以類相從分編六卷若巡撫若本兵若總督各三卷並附錄凡百二十八篇諸孫翰林編修承勛又爲之正訛謬亟以請於工部尙書李公士修刻梓以傳尙書蓋公從子壻也公爲一代名臣正不絕俗廉不近名其功業在朝廷惠澤在天下者夫人皆知之至其規畫之周詳奏請之委曲非觀之奏議則或者未必一一悉其本末今去公旣久而奏議始行於世固有待於後之賢子孫也公之初卒其子錦衣指揮宜具公事行屬予爲狀以請銘於太史氏其所述不能十之三四時予方從事史局得摘公前後奏牘及往日所聞於公者書之丘文莊公見之謂是足以盡公之槪予意猶以爲未足今取奏議讀之果然公嘗語人曰人臣事君當隨事盡力凡有建樹卽近且小亦須爲百年之計又曰大臣謀國遇有大利害當以身任之愼勿養交市恩爲遠怨自全之地其城延綏時怨謗紛如公不卹執之不易卒以成功人至於今利之且頌公之徳不衰因言以求其志因奏以考其績蓋無一不相酬者信乎公之爲一代名臣予生也晚於公無能爲役而公最愛予公往年丁家艱歸取藏書遺鄕人之職文字者獨以大明律諸司職掌畀予曰此可爲異日用之公知我深矣獨愧老且無成無以爲公報耳虞雍公嘗以鄕裏前輩文獻無傳後生之責予在閣中欲撿範景仁張徳遠二公疏議錄之以傳而未及公公二公之流也斯集之傳予得而序之亦可以有辭鄕人矣

○張邦奇

宿少卿奏艸後序

△宿少卿奏艸後序

嗚呼此嘉州宿少卿奏艸也天下傳之國史載之侍禦衡陽劉公按蜀之暇爲之挍正而翻刊之旣又命邦奇序之宿君始官戶曹以是奏也至擯廢以死可謂辱矣而人情顧榮之若此豈非天也與蓋古者上以天禦其下下以天事其上是故喜怒有所不任而寵辱有所不卹喜怒有所不任則慶刑施焉而天下以勸以懲寵辱有所不卹則身名立焉而天下以動以變否則爵賞之加辱於梏拳擯斥之及榮於登崇吾其如民何宿君是奏所謂六患三本者當時果能用之則豈獨朝廷幸哉𨿽一時狐鼠之徒其禍亦不至若是烈也然不敢必其少試於上而顧能使之盛行於天下以及於無窮故曰豈非天也與是故榮辱人主之柄也而君子之於榮辱有時乎不在君而在我夫不在君而在我者非違君也必以天事吾君而不敢易也夫惟以天事君吾身𨿽辱朝廷猶受其榮焉而況遭時行道者乎予不佞誤官西蜀有癉彰之責敢因宿公奏艸也發侍禦公之志以爲今日告

○任瀚

玉堂表奏序

△玉堂表奏序

大學士松谷陳公嘗以勝日訪余江門鈞臺班坐煙雲中談魚烏事旁及九朝風雅秇文藉藉可名者數十家余問公所論著則有玉堂表奏數十篇久未行世余戚然甚以爲闕公旣別去亟命其子玉壘太史漅其文摛爲三卷且屬余小引其上餘發函一再讀灑然如賓帝所聞都兪聲至其陳說利害尢骨鯁決壯獵獵有風霜气余在

世宗朝見省中諸老奏疏多矣訖未有如公謇然持直名動天聽者公立朝亦大忠且勞哉

莊皇在潛邸時倚公侍講幄補益弘多及其踐天子位君臣相得甚驩諸有所關決譬則轉石投水無弗入者以故兩朝開濟惟公名最著今

昭陵弓劍湮淪耆舊多放歸江海而公愛君籌國一念耿耿蓋未嘗一日不在承明虎觀間爲輔臣進修相業退立言明志以規不朽如松谷公眞一時偉丈夫哉疏內稱畱中不報爲國便宜者四艸成未上爲言官請宥者一皆出人所辟易不敢道事理乃今並得梓行以範後來玉壘還朝取家刻懸諸象魏主上將敕下祕書省采歸渠室用宣示寵靈當其時掌故必有能爲公特書不一書者又烏賴餘言爲

○利瓦伊楨

萬曆疏抄序

△萬曆疏抄序

今皇帝臨天下久耆宿名徳廑有存者守經據古危言核論之臣投鼠器探驪珠不安其位身且不免後進無所稟承紛然殽亂莫繇取衷而侍禦史吳公毘陵世家賢冑練朝章通國體思以發末俗之核取程先民會按部雲中上谷自公多暇乃葺

上纘服訪落迄乎今玆凡諸臣封事若干篇數十萬言而離其目爲五十其關切君身者爲首而總論諸政體若臣職若官邪若民隱分而屬六卿者遠而制四夷者次之而以上書終焉亦四十年中朝野得失之林也義興陳公方按河東陜西相與共挍行之而授某序所以某俗吏淺聞不能究宣然四十年乘空乏之間充位具官耳目私所睹記大都有三變焉嘉靖末執政墨而善阿邑固寵羣蟻附膻濁亂天下自壬戌至萬曆凡十年而歷三朝矣代者或尙淸靜獎恬退貴名理而空談廢實或輕喜怒急紛更重意气而太剛易折於是執政綜核名實繩下如束濕薪其知深而勇沈偵瞷者不得要領吠影射聲株連蔓衍其訑訑言貌距人千里之外其極慘礉少恩此一變也言路之塞塞在驕倨而專恣

上益習國事不欲倒授人太阿柄執政無一介不取三公不易之節以厭眾望而懲驂乘前車都兪多吁咈鮮

上旣無所逆於心見以爲馴謹而時詘言者以狥之內不沾洽而外示包容彊笑語相下中外章滿公交車謹謝之觸聞罷而巳此一變也言路之塞塞在泄汨而靃靡

上久廢郊廟朝講厭薄大小臣不卽除諸署鞠爲茂艸奏入不答常十九而舞知禦人者因以爲利曰默足容也諫愈磯也遇主於巷可耳麤翹不急爲而靜正伏言何在人不適政不間而格非心何日橫政橫民悖出悖入怨歸於上而下逃其責此一變也言路之塞塞在眠娗而巧匿人心世道譬諸質正獲之問於監市履狶也每下愈況不遡其源則頹波不可挽不緣其督則藥物不可投四十年中情僞微曖事勢鼎革按是抄而約略得之於以轉移人心祛詖淫邪遁之害綱維世道歸平康正直之路良有藉賴矣我思古人忠愛無巳反復必聽則趙普之懷牘範鎭呂誨王拱辰之累奏捨巳從人同心僇力期於共濟則歸登之附名崔植劉覃之更疏梁燾劉安世之交攻多蓄前言斟酌時宜殷鑑柯則事在不遠則侯霸收遺文條善政呂祖誨趙汝愚集名臣奏議兩公之爲是抄也意儻在是乎不佞病不任乞賜骸骨歸田竊比於隱居放言之義論其槪略如此老憊妄發知我罪我敢不惟命

○鄒觀光

太平山房疏槁序

△太平山房疏槁序

忠臣直士天所以開聖明也𨿽然其故難言矣天無意治平耶卽世氛慝日月晦而江河覆必有不二心之臣蒙死而竭知天有意治平耶自古直言極諫能盡嘔諭受乎能用其言而顯其身乎能終其身無沮抑乎嗟乎扶輿正气無代無之幸而臣主俱顯其身爲臯夔稷契伊傅周召而其言與典謨訓誥競烈不幸而獨以其身榮其甚者爲龍逢比干次之爲長沙潮陽者流其言𨿽亦不朽於世國家豈有利焉蓋余讀爾瞻疏艸咨嗟太息竊嘆國家鴻龐惇至之化以有爾瞻而顧棲遲山澤以老何也爾瞻自通藉謫戌爲給諫爲吏部以至南兵部郎歷困亨顯晦非一狀所陳說法言巽言非一途其言主徳官常士風民隱近策八垠遠規萬世纚纚洋洋共耳而目之無所事餘言矣余習爾瞻久合其疏議讀之而乃知爾瞻之本諸學術而發於文詞非義襲而巳也今夫蹇蹇諤諤或爲名使爾瞻危言讜論視鼎鑊若飴然而赤誠純固若嬰兒之未孩卽在幽獨可質鬼神故其言忠愛陫惻藹然而無緣飾少年激卭於風標其終或以攺錯爾瞻起謫藉不謁執政私第不怙權勢不立黨與蹈道執義終始一轍故其言剴直勁朗歷百折而不回狷介之人砭淸激濁可與持正難與體物情爾瞻剛腸特操疾惡甚嚴然得一士推轂恐後聞不善務爲容隱親仁愛眾不以巳望人故其言正直忠厚未嘗摘抉隱伏以易爲訾盛名之下其實難副猶伉厲而難下人爾瞻蠻夷知誦婦孺知慕常懼聲名太髙苦自抑損朝幹夕愓如恐不及故其言諄復篤至務采輿情而不執觭見士一建白卽沾沾自喜厭薄一切爾瞻居曹中職思其勤𨿽簿書必親𨿽細故必詧故其言晰吏獘燭民瘼隱痛深思若痌瘝之在身理學諸儒言悟者詘修行重修者左超悟樹幟若聚訟然爾瞻以悟爲眞請以修爲實際宗余姚增城而嫡其統而深造自得非徒立門戶樹頤頦以自崇故其言純粹精詣而歸於立誠視喬詰而無當者何翅霄壤蓋國家養士二百年來伏蒲折檻固不乏人若其表裏粹白言行純合如鐘山之玉窮日夜治之而色澤不變如靑霞之鑑湛之九仞之淵而神理益眞如爾瞻者蓋罕見其儔儷矣人能行道無如命何

上未嘗不深知爾瞻爾瞻豈忘君臣之義而務潔身然而出之九死一生之餘而錮其用天乎人耶古今奏議最著莫如陸宣公其初召對翰林進考功郎中拜諫議知貢舉不爲不達而一忌於竇參再忌於吳通玄裴延齡忠州之貶遂不復振易世而後名臣若蘇軾範祖禹呂希哲始請以贄之奏議置之坐隅反復熟讀如見贄面至淳熙中經筵進讀令日誦五策巳又令講讀之臣每讀半袟乃乙其處而後公之奏議昭天地而揭日月終不爲不遇也今爾瞻之疏具在以方蘇子所謂論深切於事情言不離乎道徳者殆不知所伯仲今𨿽不盡施行安知共日不有寶之爲龜鑑若元佑淳熙之世者乎𨿽然餘言過矣

上固嘗一再謫君矣巳竟重用君天單厚我國家旦夕召爾贍賜之環而猥云需異代哉餘言過矣若夫仁以爲巳任任重道遠爾瞻必不但若敬輿避謗日撿方書而巳

○黃輝

李霖寰遼東奏議序

△李霖寰遼東奏議序

予讀李公撫遼諸疏喟然曰微公且有遼乎然豈惟遼哉遼之隅泣久矣往聞之邊人曰遼無塞以堞畫胡耳沙日荒荒馬蹄蓬根膻風曀天寒燐晝流犬化爲犴骴視路人是時獨人虜而旣若此矣又況乎禍絓於倭也遼亟虜天下無預以天下救朝鮮遼乃當十二三又爲枕席而過天下之師以气息才屬之遼而首有戴肩有任腰有絙其不僵者一發耳所以猶能遼而至今玆者右屯之守堅之也虜視右屯不啻口中虱然驅數萬騎直走三里城下環攻之八九日而不能甘心焉者鎭武之捷奪之也假令鎭武無功則我益靡虜益進右屯以往可坐而蠶食矣我且不能遼何暇朝鮮朝鮮盡則倭又一虜也更數年無遼矣然則鎭武之功天下之功也初公至遼遼不能爲人公爲之請餉遼用有腹請馬遼用有足料士訓勇遼用有手殊戍於郵遼用有血脈明斥堠嚴偵諜遼用有耳目核功罪必賞罰遼用有气而公噢咻督厲時則父兄時則師帥自爲心膽乎其中於是乎遼乃爲人而犬羊虜矣七月視事十月創虜一何神速也東虜創西虜走無復敢鈢入小酋俄乞市往往徵虜情輸我我得緩急爲備自是諸救朝鮮者道遼如道內境竟掃倭東之朝鮮乃無恙而陪遼矣吾故曰鎭武之功天下之功也方虜欲入公募能得氈裘首者立與五十金特許馳馬絕幕府中道出目送之寵甚觀者如堵咸骨騰肉飛相與言公言一戰而存我遼死猶爲之況未必死乎故戰咸自百右屯旣完則引守將上階忍勞之幾欲下拜父兄師帥不當如是邪此遼人所欲得爲心膽者也公嘗言事務實效耳紛紛飾觀聽何益語有之救火之家何暇白其家大人故公事事三年可無疏不疏疏必直抒橫貫委曲反復根極情狀而區畫之一一會文切理如指諸掌筆所未跖意巳前暢使人讀之未暇竟而首固巳肯矣昔趙充國上金城方略殆無剩語房玄齡陳事千里如對面談之兩人事則其文左丘明最善言戰政司馬遷次之之兩人文則其事辟趙房所自言如鏡入影左馬善貌人並神情得焉予嘗恨不合數君子爲一人今庶幾於公見之矣公起家年少文章政事名稱傾一時試武遼東遽功於天下比復以賜劍瀦播州然固挫虜緒餘耳

上方倚公如長城繼自今經緯事業顧何啻遼播予獨有感於公之言遼也者曰無歲不災矣虜得我民猶務固之我實有民而莫之或卹是畱之我而死不若掠之胡而生也斯言也痛切至深皆他人所不知言不能言又不肯言者卽痛哭流涕亦不是過嗟乎天下一遼也公豈獨爲遼言之哉

◆稱號

孟洋

鄭洛書

○孟洋

訥齋序

△訥齋序

射者操弓撫矢及其將發也引而郤鴻鵠將舉霄漢之上礣距伏翼君子之言訥而巳矣訥學者之務也默以審辯藏以括發謂射者之郤曰還謂鴻鵠之伏曰止則病矣君子之不言者四弗通不言弗順不言弗精不言弗孚不言博斯通察斯順擇斯精踐斯孚君子有此四者𨿽欲無訥不可得巳是故潛求周識詞之基也虛心下問辯之媒也沈思密度聲之節也藏身力行說之符也闕其一則殆二則昏何假於言爲河以委蛇而後能遠山以陵遲而後能髙言以修默而後能善故訥學者之務也有徳者詞寡多言者實微譬之若持燕石誇於荊人之市而卞和氏方且退退焉自守其璞矣今夫昏夜星宿列焉河漢爛焉三尺之童仰而觀之無怪色春月而雷震驚百里聞之者如聆鐘鼓之音何也其時然也晝星冬雷盲瞶知異君子道有諸巳言出惟時審幾於達炇察理而循物舉近以該遠省巳而徵人巳視之便便人視之嘿然故曰時灰後言人不厭其言吾見訥者時然後言矣未見不訥而能言者矣夫小辯害大智巧吾使信廢賜言屢中夫子嘆其不幸宰予能言負攺觀之誅謂其不能訥也仲尼之徒惟顏曾其庶幾巳而曰回也如愚又曰參也魯如愚云者猶訥之謂也魯者鈍也夫豈二子之無能言哉甚矣言不可以不愼出之不可反也入之不可奪也書不云乎惟口出好興戎易曰差之毫釐謬以千里可不愼乎白圭之戒訥者免夫範子名言訥齋自警也言之友咸贈之詩無涯子作序

○鄭洛書

虛谷序

△虛谷序

友人姚君在明以虛自命予曰天不可名道不可名命之曰虛若能抱一乎能勿失乎能侗侗乎能蒙蒙乎能空空乎能忘法象乎能棄糟粕乎君曰吾有取焉上不在山下不在溪泉玆爲口川玆爲腹山林畏佳萬籟怒號或叫或譹或突或咬唱於而隨喁喁而應大和小和調調刁刁斂而藏之翏翏寥寥此何取哉吾取諸谷予於是信君之虛也夫穀之虛有謙受之義有感應之機焉受而不感則槁梧君子不能也感而不應則鷇音君子不爲也君子名矣無爲名屍謀矣無爲謀府五性其運耶七情其發耶孰推而行是機緘其不在巳耶飄瓦者人間世耶云者爲雨耶雨者爲云耶噓之以風歸太空耶彼其法象非無糟粕固存行之以人出之以天合之以知覺達之以太玄其動也直其精也神神者生之本也有法無法因時爲業有度無度因物與符去成執離常形光耀天下復反無名吾不知吾之爲吾而豈知谷之爲谷夫然虛之至也因序以歸在明在明隱幾而齋仰天而嘯■﹝口答﹞焉坐忘

◆圖繪

楊士奇

周瑛

蕭鳴鳳

○楊士奇

萬木圖序

△萬木圖序

萬木圖者右春坊右庶子兼翰林院侍講建安楊榮勉仁昭其大父達卿先生之徳示其後之人也先生有孝行於爲善施義汲汲焉然不喜以施名以爲受人之施者恆有愧恥爲辱之心而不自慊也夫施於人而使其心愧恥爲辱而不自慊猶不施也必使受吾之施者如其所當得如無與於我而卽乎其心之安庶幾可也元之季世兵戈饑饉民困窮凍餒無食至相食以苟活𨿽父子夫婦相視不能相保卹所在皆然時先生藏谷甚富將發廩振之指某山號於眾曰有能相吾力樹木者乎樹一木予谷若於願相吾力者先予谷於是爭願出力來請谷旣悉飯之乃如所言願樹木多寡予之谷不籍識其姓名卒亦不視其功而所活不可勝計矣先生之樂施何其忠厚委曲而周備與居數歲木郁然崇茂悉中於材先生指以戒其子若孫曰不自意今之盛如此也其毋苟自爲利將有爲學宮爲釋老之宮爲橋梁及津渡之舟而需材者給之有貧欲爲居室沒欲爲棺而不得材者給之毋苟自利也於是所施利益多矣時福建行省左丞阮徳柔聞而髙之命工作萬木圖表之縉紳君子多爲文若詩紀之詠之旣皆失於兵而其子若孫佩服訓戒至於今不違然欲其後世皆佩服不違此圖所以繼作也嗚呼始先生知施谷而巳知求受施者卽乎其心之安而巳豈計樹之木後當何如哉而受施者必盡力焉不可以苟蓋天理之在人心有不能巳也先生所存如此惜乎其僅施於衰亂艱虞之際畎畝之間而徒布衣以終其身也不然使遇治平之時得一命爲所欲爲所施利不其博哉如其後之人能世承其訓推廣是心而行之不巳焉其於施利固又博也是用告諸其來者

○周瑛

省耕圖序

△省耕圖序

近山東郡饑公私蓄積無備民手大殍

天子念國本遣大臣巡視幸而上下獻謀公私協力而民有濟繼而議者以爲天下郡縣宜增置治農官以會政致事制曰可於是郡增置判縣增置丞藩憲二司增置參議僉事各一員專司稼政予友朱有嚴爲歸安丞有嚴故儒家子嘗讀書知古今政治得失及從事督府掌行簿書精吏事旣抵歸安乃擇其有關於農政之大者皆爲提綱糸領分條布目頒諸其鄕而與民共守之每春三四月時雨初霽布谷載鳴輒單舸走湖上或肩輿軋軋行阡陌間與小民遇不爲上下禮惟其情是達見夫勤者曰汝惟勤明昭上帝迄用康年見夫惰者曰汝無惰弗菑弗畬弗獲王賦不供有常戮見夫饑寒者曰汝饑且寒切吾膚吾壺飧之餘可飲食汝筴笥之藏可衣被汝如不得巳吾爲上其事於司於府以賑貨汝歸安附郭縣民習知官府事初聞增置官以臨巳甚戚及見君善拊循之復大悅於是四境之內怠者勤勤者勸貧而饑寒者感君言如飲醇醪如挾纊然而一時田野大辟公私蓄積隨處而備而君之聲譽亦殷殷上下間嗟夫農之政大矣昔者成周之世建官三百六十而於鄕遂皆有官用以周知其民與其所宜地以爲法而縣於邑閭察年上下而出斂之以均民食而賙其急以故民不告饑卒告饑亦有備後世建官於守令之外詳於他職而農不置官間守令賢者用心農事其否漫不加意一旦有急民相枕籍以待盡如山東之殍是巳然則農官之置其可少哉朱君丞歸安嘗作省耕圖以視予予以其重政本也故不辭而爲之言若夫課農之暇而得湖山之趣花木魚鳥之情則有詩人諷詠在

○蕭鳴鳳

南畿地理圖序

△南畿地理圖序

南畿地重事繁制使撫按各分土而治惟提學用禦史一人總之南圻地理固當有全圖在提學察院則似尢不可闕者鳴鳳承乏於此始命繪而刻之石焉大抵南圻形勝在江淮二水漢北流入於江河南徙入於淮然後皆東注於海是南圻者四瀆之所經也鐘山逆江而上鳳陽泗州與淮相蟠結皆堪輿家所謂龍盡水會之區我朝

祖陵在泗州

皇陵中都在鳳陽

孝陵都城在金陵江淮山川之秀悉此焉此固天佑聖人所以立萬世不拔之基者乎及觀天下之後勢南圻控江則皖城姑孰扼淮則壽春旴■﹝日臺﹞瞰河則彭城穎亳閩浙處脇息之下靑兗陜洛江廣當襟喉之衝有天下者之所必先也此固聖人承天所以開一統無疆之業者乎乃今觀乎斯圖審形勢之要推基棊之繇則知南圻之民物誠腹心元气之所在也凡蒞玆土者可無愼重之心哉故於是而論風俗則我

祖宗培養之深必稱其爲首善之邦斯無媿焉教事固不可以不敬矣於是而計財賦則江南以彈丸之地而尢爲軍國所仰給其不窮竭者幾何民力固不可以不節矣於是而較丰欺則宣歙諸溪赴江有通滯吳中巨浸下流有開塞徐楚以河徙遠近爲幹潦京師以漕運遲速爲盈縮水利固不可以不講矣於是而慮常變則都城廣矣而兵難敷長江險矣而操難廢潢池刼流無備則易警海濱嘯聚久述則易玩武備固不可以不修矣引而信之觸類而長之操其始固將防其獘捄其未不若療其原職思之道咨諏之益蓋必有交相發者其於腹心元气豈可小補云乎哉然則斯圖也其視古之敍禹頁述職方聖凡𨿽遠而心術不殊因乎此亦可以測乎彼如有取之者其必有所感也矣

◆誌書

任瀚

許應元

蘇浚

○任瀚

順慶府誌序

△順慶府誌序

順慶當劍門白帝夔涪渝閬之中而果州之故處也天下有事夔劍門諸州先備而果獨閒暇自保不爲動以其非要害之國是故無斥堠壘壁亭障徼塞之名先主下峽窺吳出棧閣拒魏明皇僖宗前後幸蜀皆取道潼渝而果以偏郡不得蒙一見翠華黃屋巡幸之所不及是故無宮闕臺榭明堂京觀樓櫓之制郡城在天地西南山川靈奧旁魄而郁積嘗所出忠義瑰偉神明之士往往聞天下而人賢物怪理不並鍾是故無璆鐵銀鏤赤洫玄砥■﹝金丱﹞璞砮砂竹箭絲枲文羽之貢若是者其爲郡誌宜簡約易辧而久不志者無以金石考信之務缺與將爲長吏者不能不奪於行宦羈旅之懷而凜凜乎其未暇也朱侯博文修政風雅所宗謂予嘗待罪記室理於郡誌當有所述稱而不知余之不可爲此也以射傷者終身不摻矢世顧不諒余哉今志艸原出郭睿是題編而侯與師儒更相裁訂卽余未嘗一言入也孔子曰我欲觀夏道是故之杞而不足徵也吾得夏時焉我欲觀商道是故之宋而不足徵也吾得坤乾焉今列國亡史久矣安知後來者不有取於此志而幸其僅存如夏時坤乾者乎常據譔華陽國誌鄕■﹝尙阝﹞賴之然不達史體而多所參附人以爲病陳著作壽郡人也有良才史嘗譔三國誌耆舊傳而獨略郡誌不著近世吳使君伯通𨿽著則又自以不滿意不欲表行於時而尋以散失乃知山川人物之顯晦古今秇文之傳不傳眞若有期數而不可爲者況乎其興廢成敗有大於此者乎吾旣樂郡誌之成而又悲前代著作之徒不遇吾是以不能忘言也過此將去遊海上與世不復有言

○許應元

蒼梧軍門志序

△蒼梧軍門志序

少司馬括蒼應公著軍門志成授應元曰子爲我敍其意應元旣辭不文不可則受而卒業嘆曰嗚呼意遠矣而何其憂之深也今天下言夷狄之患者北則胡南則疽兩粵之夷然而胡之情在目睫之前而其備常在千里之外粵之形在萬里之外而其患乃在蕭墻之內也何者胡人所居絕遠其欲入寇中國率行空虛之地數百千里然後乃抵塞下堠望誠謹則可以知其聲鄕而爲備故曰在千里之外當路塞去畿郡遠者數百里近乃一二日耳羽書可旦夕達也故屬者常得以天下之力而備胡故曰在目睫之前也夫兩粵者絕南裔夷之交也山海溪峒之蠻與諸郡形錯壤接並耕而爭食之保固恣睢不狎話言苟得而巳不顧死亡自昔上仁之所不懷而彊武之所不訾也獸集鳥散亭隧鬲塞之所不得施甲盾劍矢之所不猝備也而粵之民無歲無夷寇之駴矣然而天下知胡害而未睹粵憂者胡近而粵遠故曰其形在萬里之外而患乃在蕭墻之內也夫粵之夷非能爲中國害也然一日不備則嶺海震蕩

憲祖晰其然故開府建節宿重兵於蒼梧授大臣以不禦之柄爲萬世規深遠然而石畫之老屢建夫誅討之勛薦紳大夫攄鉤深致遠之慮鷹揚爪牙之士效執訊獲醜之力士馬甲兵之盛燀赫乎遠方技擊蹶張之用便習於士伍志之所云亦信矣然公顧且以爲憂者何也嗟乎是乃公之所以爲憂者也先王之致武也固曰勤卹民隱而唋其害夫粵之用兵亟矣粵人之力屈久矣侵盜之虞有迫而師旅之奉無緩斯坐敝之形也詩曰彼旟旐斯胡不旆旆憂心悄悄僕夫況瘁夫旗章之盛委屬之重可以爲寵巳而君子以爲憂也憂故慮詳慮詳故事善事善則甿庶豫甿庶豫則武節奮此勝算也故公再克敵而民不知嗟夫心之疚矣瘁豈顧問哉然是則奚用志也傳有之曰采薇廢則徵伐缺矣出車廢則功力缺矣杖杜廢則師眾缺矣夫司馬揖讓之法存而三代仁義之師猶少槪見於後世牧民形勢乘馬之篇著則攘夷之功春秋有紀焉況夫盛時之所以始憂勤而終逸樂者乎胡可廢也胡可缺也廢且缺者眾其歸至於萬物不遂而四夷交侵故先王重之然則公之急於志也者其又惡夫缺也哉嗚呼意蓋遠矣

○蘇浚

安南志序

△安南志序

安南介在粵東西及滇南之間粵東滇南繇海道入而粵西繇陸道入故頒朔傳檄以及上表進貢舉繇粵西其地形便也正嘉以來南南黎與莫二酋互相雄據爭欲得中國之典爲重而國家亦察其情形隨宜應之苐羈縻勿絕耳邇莫氏中微黎氏復興旁觀之議幾於盈庭矣大都英銳之士以漢唐郡縣爲名必乘鶻蚌之勢淸漲海之塵欲變夷卽華而甘心焉老成之臣惕宋元之遺車而佩

髙祖之遺訓欲以夷治夷如嘉靖間故事浚聞今昔之情不甚相遠傳曰上者因之其次整齊之最下者與之爭夫治交夷亦若此哉西京之峕寬以文网而因其習俗故其民安東京之峕導以禮法恐以兵威故其民疑至漢之季而吏病民民亦病吏幾不可收拾矣唐宋而後尢有甚焉墨吏利於山澤之貲以安南爲奇貨赭山而治竭澤而漁虎狼之性反噬隨之其號爲彊有力者喜以功名自樹今日召募明日徵輸馘首未聞而捉襟立見柰之何民不窮且盜也元姑無論我國家威徳邁西京遠甚然取之而不能守也則其故可思巳西漢時交州置官爲刺史者一爲郡守者三邑令不數數我朝則列爲三司分爲十七府州縣且以百計而又鎭以中官彼其人豈皆飲冰茹蘗匪躬之故耶聞之掌故若參政馮貴巳有墨聲而中官馬騏尢甚初政若斯後將安極民之胥而夷也勢也昔合浦郡多墨吏珠移之交孟嘗爲郡去珠復還嗟夫今之世安能盡得若人布之南交令夷人不敢輕中夏哉

◆邊備

鄭曉

鄭洛

○鄭曉

皇明北虜考序

△皇明北虜考序

髙皇帝永淸四海傳檄驅胡魏鄂逐之於前宋涼蹴之於後當是時然猶伏我障圉殘我吏民掩我將挍皇子元侯樹藩開府周匝三垂選練士馬周防曲備羽檄南馳殆無虛日

髙皇垂訓時備西北猷慮遠矣靖難之後臚朐挫跌五帥不還

文皇赫怒仗鉞四徵𨿽嘗蹂虜庭降名王俘其輜畜而我之財力亦以大窘至於末歲猶議勤兵廷臣力阻

上意益堅司徒匏系於掖庭本兵雉經於私第楡木之變𨿽悔曷追

宣宗時出近郊大搜講武喜峯之役薄伐山戎而巳正統十餘年間貢使往來好語相沐謾和親於漢姬委賜物於宋幣戎心狹焉覬覦非望重以奄寺鴟張柄臣首鼠垣庸旣潰羈靮弗虔卒致六師失次將相輿屍輅馬被遮四郊多壘三陵撤祀萬雉幾搖賴天之靈

景皇知人善任文武大臣艱難宣力禹迹遄歸堯封如故虜亦散亂叛弒相尋我得寧輯顧其書詞桀傲使介驕淩稍示包荒治以不治爾天順時我懷平城之警虜遘呼韓之隙𨿽有寇掠亦能扞禦迨至成化諸酋競起分部爭雄各據水艸殘我邊郡河套沃土棄爲虜窠威寧之捷足稱敵愾顧玆讒口反謂貪功刀筆因而舞文幹城爲之解體不惟大寧興和開平巳非我有朔方河南亦非職方之舊而河西遼東徼外城郭諸國保塞奚夷亦漸攜貳於是並塞萬里所在將屯官益多力益分財益匱中國益困以故弘治初年頗搜往牒謂洪武永樂皆嘗遣使穹廬至廑書敕錫之綺繡縻以官封苟駕馭有方彼狎其餌吾峻其防亭堠不驚耕牧自便遲以數年虜將耗鈍我益富彊此計之得者也於時許進行之大同三年三貢費才十餘萬金大同東西五鎭皆無虜患巳而議者又謂虜入邊塞經關隘扣關庭知我地利闞我兵力普化也先前車不遠我以是閉關郤貢專意內修巳未庚申妖纏昴畢上谷雲中慘被荼毒

孝宗發憤召見公卿卽議徵討劉大夏面陳利害僅遣柳棘之師坐收薇杜之績不然幾考庚寅之故不貽巳巳之憂乎然當是時君臣輯睦民物殷簞遭此外憂益勤內治海宇晏然不知兵革比至正徳河東陜西鴈門以北歲有虜患隱敗冒功上下欺蔽修攘無策人心思亂盜賊四起宗藩再變豈惟眾叛是謂親離

今皇帝躬神聖之資乘鼎革之會順治威嚴化洽內外蠢玆醜虜曾何忌慮彼善憂者以爲近日諸虜解讎結好更入疊出罷我奔命且進退分合頗有紀律而又納我逋人巧爲間諜混迹市廛至窺京甸往歲越大同逾鴈門經太原掠上黨闖平陽殘漁陽困遼東近復度紫荊逼居庸甚至入古北犯都城矣秦中隴西去京巳遠卽殺掠人畜數萬不以聞也乃役役焉議將議兵議食議通貢議戰守議賞罰亦直其細小者耳嗟乎三代之盛漕挽未及於江南五季以還門柝不施於薊北漢開疆於衛霍唐蹙國於安史豈若我朝山川綢繆巳得天險營鎭聯絡更盡人謀節其貢賦有恆足之財總其紀綱無專命之吏蓋自生民以來未有盛於今日者也善爲國者特加之意而巳或曰周宣修行獫狁於襄重華敷徳四夷來王又曰孰佐重華臯夔益稷孰佐周宣召張山吉有以哉有以哉

○鄭洛

諭虜俗言序

△諭虜俗言序

國家受北狄款開關市斷自辛未今十五年餘自巳卯緦師會俺答西牧回無何俺答死黃酋立更革旁午又穹廬窺伺環當路塞單於曁左右賢王日使大當戶乞我嘗我詷疑我兜離萬狀余謂北狄卽犬羊乎與人性近可譯而通也若當關者厭鮏羴簡事或懷疑示狙詐卽可縻虜幸一旦無事其謂撫何余司存也豈敢忘職余故每於長酋使使至卽進之階譯彼陳乞宣我恩威日刺刺數萬言夷不省不休不俯首服亦不休有日中昃不暇食者事載紀略中惟單於若屠耆同宗種昆弟子不面相約者則諭以書書從俚欲譯者易不厭長欲聽者入不讇不謾卽微詞隱語時出機鋒又皆本之眞實應以整暇而緣其情之所必至故虜亦無違言忠信篤敬蠻貊可行聖訓旨乎哉六七年來或卻其無厭之請或寢其不逞之謀或咫尺去而反側定疑懼釋桀者馴辠者伏彼乞我者譬之狐貍垂涎髙鳥卒不能奮蜚攫取嘗我者嗜漢財物譬之羣蟻聚膻拂之亦不去詷疑我者譬之鴟梟皆懷好音噫誰謂然哉玆役也宗社威靈

天子明聖又執政坐帷幄中與圻父主持假閫臣以便宜故不佞肅將明命永肩一心不然余不佞豈能及也余讀史見彼漢廷所遺單於書及單於書具在若和親相伯仲稱天子丈人行歲幣爭獻納二字彼豈不謂盛時視今所爲諭與名王所爲巽辭稱臣者霄壤矣且也板升向爲逋逃藪今大猾雄龍庭下詎僅一中行說哉虜方寄心腹倚爲左右手而猾卒不能慫慂虜爲尺二牘以加我則繄天朝靈寵之重奪其心而所以諭之者無乃辭之不可巳乎余旣紀撫馭略暇日取所爲諭虜有要領也者各附以番文間具事繇輯成帙題曰諭虜俗言俗言者何謂非文告之辭也將刻之幕中以諗同事故敍其所繄者如此若夫警戒無虞綢繆未雨保和元神而對楊靈寵也則帝命孔嚴臣有常憲矣不佞日思與封疆二三子共圖之玆遊談耳又何道焉

皇明文徵卷四十七

●皇明文徵卷四十八

晉江何喬遠穉孝選

序五﹝贈送﹞

◆贈送

宋濂

劉崧

孫作

陳循

丘浚

羅倫

王鏊

羅玘

林俊

楊廉

李承芳

李夢陽

顧璘

王守仁

何景明

熊過

殷雲霄

湛若水

邵寶

舒芬

丘養浩

王梅

廖道南

唐順之

任瀚

○宋濂

送東陽馬生序

贈龍泉簿蔡君序

△送東陽馬生序

余幼時卽嗜學家貧無從致書以觀每假借於藏書之家手自筆錄計日以還天大寒硯水堅手指不可屈伸弗之怠錄畢走送之不敢稍逾約以是人多以書假余余因得徧觀羣書旣加冠益慕聖賢之道又患無碩師名人與遊嘗趍百里外從鄕之先達執經叩問先達徳隆望尊門人弟子塡其室未嘗稍降辭色余立侍左右援疑質理俯身傾耳以請或遇其叱咄色愈恭禮愈至不敢出一言以復俟其欣悅則又請焉故余𨿽愚卒獲有所聞當余之從師也負篋曳屣行深山巨谷中窮冬烈風大雪深數尺足膚皸裂而不知至捨四支僵勁不能動媵人持湯沃灌以衾擁覆久而乃和寓逆旅主人日再食無鮮肥滋味之享同捨生皆被綺繡戴朱纓寶飾之帽腰白玉之環左佩刀右備容臭燁然若神人余則縕袍敝衣處其間略無慕艷意以中有足樂者不知口體之奉不若人也蓋余之勤且艱若此今𨿽耄老未有所成猶幸預君子之列而承

天子之寵光綴公卿之後日侍坐備顧問四海亦謬稱其氏名況才之過於餘者乎今諸生學於太學縣官日有廩鈔之供父母歲有裘葛之遺無凍餒之患矣坐大廈之下而誦詩書無奔走之勞矣有司業博士爲之師未有問而不告求而不得者也凡所宜有之書皆集於此不必若余之手錄假諸人而後見也其業有不精徳有不成者非天質之卑則心不若余之專耳豈他人之過哉東陽馬生君則在太學已二年流輩甚稱其賢余朝京師生以鄕人子謁余譔長書以爲贄其辭暢達與之論辧言和而色夷自謂少時用心於學甚勞是可謂善學者矣其將歸見其親也余故道爲學之難以告之謂余勉鄕人以學者余之志也詆我誇際遇之盛而驕鄕人者豈知予者哉

△贈龍泉簿蔡君序

玄■﹝黑戈﹞攝提格其月白餘气淸候衝鮮飆襲衣虛幌生白而走也獨居有美蔡君龍淵之湄容儀偘偘言辭熙熙不觀其行心巳必其有爲詢之儒紳僉曰韙哉是夫也良使民馴呂綏創傷未平摩而嬰之流逋未復宇而寧之徵賦方繁均而則之妖魃害稼祠而斥之吏有所程氓有所依自此而升其誰曰不宜世有恆言虎豹師師據山之厜而百獸辟易者則以其威鷹隼襹襹遊林之隈而眾鳥詟服者其力之施當世變俗移愈嚚而漓方將峻法以繩其姦而寬緩是務何言之迂嗚呼噫嘻民其殆而物之生也每閼秀於冬霜之慘而甲折於三春之暉雉安桴粥麥秀兩岐較之殘民以�而傷天和者又孰是而孰非不有伊人其呫於危徵吾於蔡君之事而感慨於斯白牛老生援毫引辭以白其勤以揚其輝以播於時知之者謂足爲在位者之戒不知者以爲可怒可愕而詆余文之尙奇

○劉崧

送畫史李約禮序

△送畫史李約禮序

世稱善畫者曰畫史畫工也史官也畫者安得與史官並稱而謂之史哉及觀古之秉史筆者其傳是人也非徒紀載其徳性行事官職功業而巳乃並其狀貌顏色言之如曰美須髯長大也曰短小精悍也曰晢曰黔也曰黑而精狠也其傳寫精妙千載之下如在目睫故吾嘗謂史官爲不丹靑之畫而畫工乃不文字之史則其謂之史也亦宜然史官爲書或狥愛挾忿爲美惡髙下又其書常後時而出有不核不備人莫得而議之而彼或因之以欺世而後世卒亦罕有能辧其非者獨畫者之於傳神其人恆相視於咫尺其部位形采肥瘠長短廣狹之際分毫爽戾則三尺童子指而議之矣繇是觀之天下後世之公而直者宜莫若畫史之筆而余之所見者亦寡矣廬陵李約禮者爲人傳神極精妙方立談過目如不經意而落筆施采無不宛然能使見者卽知其爲某某而約禮固未嘗自言也其或盈縮於其間則約禮又能因夫人之言輒爲之更定而不厭及其成也人莫有能得而議之者是約禮非徒能信其技而又能信夫人之言者也嗚呼世蔑公論久矣安得如約禮者使之秉筆以公天下之疑信哉

○孫作

贈筆生張蒙序

△贈筆生張蒙序

昌黎韓子傳毛穎爲中山人中山非晉乃唐宣州中山也宣州自唐來多擅名筆而諸葛氏尢精諸葛嘗遣其子授筆柳誠懸且語其子曰柳學士善書當畱此筆不爾卽以常筆與之旣而柳果以不入用別求他筆其子不能知諸葛語之曰前所進者非二王不能用也柳爲一代法書而不知諸葛之用意諸葛之藝乃能過誠縣之書信乎千里馬常有而伯樂不常有也國初此法流吳興自馮應科陸穎輩首被趙文敏賞識而宣州之筆殆無聞焉余嘗以筆何勝於宣湖筆工有不能言此蓋未見韋續論筆之過其法取工有不能言此蓋未見韋續論筆之過其法取崇山絕仞中兔毛八九月收之毫長一寸管長五寸鋒齊腰彊爲善大抵巖石斗絕其兔下上犇突舉身之力皆聚於毫至八九月霜降竹枯聳身曲脊以耐寒栗則其力愈勁宣湖又山郡兔材易集故家有其業業有其人至於用意之妙鋒齊不難而腰彊爲難鋒齊者類不能彊腰彊者有不能齊𨿽趙文敏用馮陸筆亦僅得其齊而罕得其彊余𨿽不善書然私識其故而有以知韋說之不謬吳興陸用之精於爲筆不在馮穎之下徙居婁江授其甥顧秀巖秀巖又授其甥張蒙世傳筆法如出一手自漳泉廣海賈舶來吳艤舟岸下百金易之殆無虛歲𨿽淞之士大夫求筆有不待遠走百里而取之幾席之下矣生論筆之利病辯析至到始余識之吳郡學宮數求餘言時方次能書未暇也後余還淞其請益堅故序以廣士君子之知而嘆識者之稀也

○陳循

送楚英上人序

△送楚英上人序

學於佛者有三被於身爲律說於口爲法行於心爲禪其爲書奚啻數千萬餘言而其大指不過欲人捨惡而趨於善而巳自世之學佛者以爲其道在於屠割烹灼以苦其身茹淡含辛以瘠其口禁絕念慮以死其心否則奔走卑辱以崇餙塔廟爲務然膏燻香以敬禮其師如生誦其書至百千萬徧以爲可以弭禍成福或又攝衣升坐爲不可知之說以相問答視通窘爲勝負要其師之舍惡趨善之意固如是而巳哉誠使正行順履而非善不爲愼乃出辭而非善不道恬神靜慮而非善不入於心則其所以被於身說於口行於心者何往而非律非法非禪哉此學佛之得者質之吾儒孔子所謂非禮勿動非禮勿言思無邪者是也佛以直指人心見性而成猶吾儒者存心養性事天之意要之舍惡趨善皆本於心豈待求諸外哉上人楚英嘗以佛學爲其徒之表率久矣今年又用薦者得住持於嘉禾之精嚴寺其素所交遊者今欽天監五官靈臺郎潘緝熙屬予序以爲贈楚英謹持戒律者也玆又將表率其徒於一郡故予取其師之大指有近於理道者告之使之相與勉焉

○丘浚

贈段可久宰福山序

△贈段可久宰福山序

今之縣令古百里侯也於民有父子之道焉於吏有君臣之道焉於學挍有師弟子之道焉士之筮仕卽得百里之地有數千戶之民以君之父之師之亦可以行其志矣然世之仕者往往重內而輕外一登科目卽視州縣如陷阱然惟恐巳之不幸而或墮焉之人也豈慮其職之未易稱耶民之未易化耶吏之未易馭耶政事之未易修舉耶曰皆非也政以其胸中之勃勃然未易平耳𨿽然領郡輒無色之官皆有詞豈獨今日然哉唐府帥見大府必戎服左握刀右屬弓矢帕首袴鞾郊迎令狐峘刺吉州謁見齊映從容步進不帓首戎器卽以得譴夫府帥之見大府刺史之見觀察使尙爾則縣令可知矣宋使者行部所部郊迎數十里外或遇霖潦瞻馬首倏至跪拜泥淖中移時不敢興旣就館拱手立座下三跪進酒其卑辱也甚矣然是時韓昌黎以名世大儒謫令陽山朱紫陽以命世大才首簿同安未聞其以驕蹇得譴於時及考其所以致譴者乃以辟異端忤權貴之故所以然者豈非以上下之分所當盡是非之公不容昧可以理詘而不可以勢詘耶予友段可久少負奇气好讀史傳而慕古豪傑士之爲人不肯媕阿隨人後舉進士卽以病得告家居其於富貴利達蓋漠如也今不得巳始起拜命得知登之福山縣嗟乎可久豈百里才哉𨿽然今則然矣將若之何夫以大才試小邑如以千里馬馳數十里之地不患其不至也以百弓射數十步之遠不患其不中也可久行矣其尙明理以禦气無若小丈夫然積勃勃者於胸中見悻悻者於顏面於上下之分則不肯安臨勢利之際則厥角稽首之惟恐後其爲科目累也大矣予托交可久相知最深於其行慕古人贈處之義方將有所規焉適地官主事劉世英率其諸交遊屬予文以華其行遂書以贈之可久得無異吾言乎

○羅倫

送陳僉事夢祥歸番禺序

△送陳僉事夢祥歸番禺序

後世苟不公至今無聖賢歐陽子之言也何待後世乎人心天命之至公天命不息人心不死斯民也三代之所以直道而行也古之君子或屈於一時而伸於萬世讒於一夫而信於天下君子之心初容有待於天下後世哉而天下後世之人心自不能捨君子而歸之天命之公不可解於心也蓋嘗觀於易乎君子者陽之剛小人者陰之柔剛常正柔常邪剛常明柔常暗剛常公柔常私剛常大柔常小剛進柔退則成泰而天下蒙其福柔進剛退則成否而天下受其禍孔子曰吾未見剛者孟子曰至大至剛孔子孟子之所謂剛吾未見其人犬見其似者可矣今之君子若尙書王公公度禦史謝君元吉太守楊君繼宗僉憲陳君夢祥亦庶乎其似者非歟尙書不得其職數月去禦史三上章出百日謫去太守屢抗彊武乞錢若水例致其仕去僉憲九載不遷辟讒去或曰子剛僉憲何居呂刑曰非訖於威惟訖於富僉憲以之虞廷之剛登之配天后世之剛擠之落穽聖人作易扶陽抑陰剛者惟恐其不盛柔者惟恐其不衰何獨異於是哉埋輪都亭請劍上方幸今世無斯人有之待之復何如其加之君子是以畏天命而悲人窮矣先是侍郎原公巡視江右謗書連幅公曰夢祥爲男子吾乃爲婦人欲驅一世男子盡爲婦人柰何陳公甫門人容彥昭易徳元陳秉常日鄕爲身死而不受今爲宮室之美爲之萬世同流吾以是佑人心之公無待於後世也或曰僉憲太剛則折人方戒之而子乃與之何也蘇子曰士患其不剛常患其太剛而懼之以折耶不折天也非剛之罪也爲此論者鄙夫患失者也僉憲歸矣以直養而苶害吾見塞於天地之間

○王鏊

送劉祭酒之南京序

送翁希會知浮梁序

送劉學諭之魯山序

△送劉祭酒之南京序

予取友於翰林得二人焉其一人曰故諭徳劉先生景元其爲人也剛介峻整人有善能揚之有不善能斥之其自守也潔然不可以非義犯者也其一人曰今南京祭酒劉先生道亨其爲人也剛正慱大人有善能取之有不善能規之其自守也潔然不可以非義犯者也二人者其設心制行人知之予知之特深富貴在前一言之詘可以取二人者寧不取也貧賤在後一言之詘可以免二人者寧不免也二人者其地同其官同其性行又同故時稱兩劉先生予於是得而友之儼乎其若有畏也藹乎其若有得也其爲益蓋多矣昔江右號多人才其節操有若錢文肅公有若劉文介公有若李文毅公二人者其猶有前輩之風乎𨿽當道者亦云然終不用也故景元止一諭徳而先生有南雝之行𨿽然天之生斯民必使治之教之治之者宰相也教之者祭酒也其亦尊矣孟子所謂得天下英才而教育之其亦足樂乎若是南北奚擇焉先生之行工部侍郎彭公請予言爲贈若先生者𨿽無請焉予固將與之況重以工部之請乎固不可而默也

△送翁希會知浮梁序

浮梁於江西爲大縣縣大夫職親民境內張弛行罷皆得專之凡進士作縣上官殊禮示優政成召入爲禦史達官往往有之若是焉其猶不能無介然者予請爲君說之夫縣之難爲非直今之世也今之世爲甚此固未易言也獨今世所重者進士自一甲外銓部隨闕注選二甲內主事外州牧三甲內評事行人博士外縣令皆據一時名氏後先爲差而給事禦史則簡拔用之其簡拔非必盡以行義文學知識也獨察之貌言之間其所謂先後亦無大異今日之所謂先則前日之所謂後也今日之所謂後則前日之所謂先也近例出使還者又以名氏旁近爲定旁近內焉則內外焉則外內焉號爲京職秩崇務簡循月日可坐至方面其州若縣𨿽政績卓然異等然且必五六年七八年然後及乎其初授矣其政聲不甚著聞者不得預著聞而不善事上官者不得預所謂京職者或蒞其境州若縣則郊迎庭參虔若弟子之事師甚者又從而刻轢之屈辱之其初蓋皆進士也其亦何能無介然者耶噫法固然邪奚久而不更也然吾聞官無尊卑得行其學而無愧焉爲達今世仕而達不得行其志者多矣乃若得一縣焉爲之僕者植亂者理蒙者化鰥寡廢疾者有養獨得無愧乎其職也所學亦無負矣是達也奚挈挈於內外之間邪

△送劉學諭之魯山序

天下治亂系人才之髙下人才髙下學挍實爲之學挍之興廢又在儒師之得人與不得人則儒師之重明矣而世之人往往莫知其爲重惟當道者思風化本原必欲得賢才而任之而士終莫之信當道者曰此朝廷之所重也爲士者曰此世俗之所輕也當道者固以爲重而士固以爲輕當道者必欲授爲士者必不肯受豈當道之所重顧不若世俗之所重耶無亦當道者有重之名重之實未至耶今夫聞有知一縣而良者焉則召入矣有知一州而良者焉則召入矣有教一州一縣而良者焉則吾未之聞也豈其才果有不如彼耶則何怪士之有所輕重耶前數十年蓋有自是爲禦史者矣

祖宗之世有自是爲翰林者矣而近世名臣有若楊文貞有若魏文靖有若年尙書多出其間而謂今之世無其人耶故曰重之實未至也安成劉君錫玉登己酉鄕薦今年會試在乙牓儕輩汲汲求脫君獨不然得河南魯山縣學諭怡然以往是豈爲世俗所輕重者耶今朝廷開再試之科立顯陟之條所謂重之實安知不自今始也而魯山民俗朴茂以君之才賢模範而陶鑄之必有顯迹視偶得甲科而終無猷爲者孰多乎又況有兼得者耶君行矣

○羅玘

送郭君知上海縣序

送熊君考績還光化序

送艾典術歸隴州序

△送郭君知上海縣序

進士盧龍郭君出知上海縣縣人在闕下者合而送之郊且重縣之得君也屬予言之人皆曰上海東海地也盧龍地瀕北海同一海也鹵舄咸鹻其水土同潮汐颶風以時發作其气同魚鹽蒲葦其產同在畿輔北赤縣其所隸同無宣使監司之轄其官之得行其志也又同以其生而習見者之同而治其所臨者之同行見郭君政之成也予又將何言君邪𨿽然君亦遽謂其信同邪君自是而往三千之程舟是馬也至之日抓蓬而四矚焉離離芃芃者稻也無謂其艾蒿也煙之蒙蒙者墟聚之爨也無謂其野之燒也聞其■﹝扌暴﹞然哄然者市囂也無謂其逐駭鹿而噭噪也帆之翩翩而織乎中流者糶舟也布舸也無謂其氈輈之旛也入其市而歷錄然者文茵紈綺之肆也無謂其故供張而迎令也坐其堂而訴牒倥蔥者膚受之訴也無謂其眞椎埋而剽攻也是蓋不俟終日而巳較然矣其果同乎哉晨而六百二十里胥集焉吏以漕目告則三十餘萬石也君思之盧龍其亦有是乎君思盧龍之所無則知上之所以用君者非以其同也上非以其同而用君君固以其同而治上海哉予始欲不言玆亦不得不言也請君擇焉

△送熊君考績還光化序

漢旣過均至光化北岸始得平地陸出襄鄧皆康莊達衢挽牽車牛以臨中原然其南岸尙皆山也次水之山且硱碖礧砢錯以壤地爲谷城爲竹溪爲房縣更入數驛則環連縷結巃嵷崒嵂陰森蔽翳莫可名紀西極利閬南接夔巫東盡荊江天下之大藪也故中原阻饑民相望是流入采拾艸木實以苟須臾往往其常也然而至是乳下漢水茫洋未易以亂必息肩焉夫以蚩蚩之氓什伍相聚椎埋剽寇不謀而起而況朝人而莫鬼者稯稯而處濈濈而譸其眞甘僵焉莩於路而爲鬼乎於乎吾固爲天下先事而憂光化也聞往昔其爲縣者或一歲而罷或二三歲而罷皆民訐而譴黜之耳𨿽然吏墨而沓罷之宜也而憂天下者獨不可豫重其人乎萬一倉卒之際而且罷吏爲乎吾不謂其計得也吾嘗過襄鄧境上得光化於馬首指顧中而益憂之不暇問其爲縣者誰也於今十年來者皆傳縣有城城環以堤堤樹以柳有粟數萬斛川有新梁學有新廟祀有壇津有舟廬井有伍伍有兵裏有邏其信然耶光化可以無憂矣而亦豈非中原之福乎問其誰爲之曰知縣熊君爲之也噫其熊君自爲之邪熊君用光化之民爲之也然則前之爲中原憂者光化也前者評其長上而譴黜之者光化之民也今之聽其長上之用而可以無憂中原者亦光化之民也於此可以觀熊君矣吾所爲重其人者蓋如此君來考績吾覆實之果然君丰城人也丰城之在仕者壯其縣之有是人也於其反也屬吾言以送之

△送艾典術歸隴州序

史記天官書曰中國山川東北流其維首在隴蜀尾沒於勃碣故泰晉燕趙常多兵譬之人焉隴蜀之喉也於中國爲項領勃渤海也碣石今淪於海要皆在今大都東南大海濱海爲尾閭泄西維之水而脈絡實首尾焉隴爲秦野其位輿鬼其捨鶉首其宮巨蟹其州雍其星太白太白西方金也大都爲燕野其位箕尾其捨折木其宮人馬其州幽其星辰星辰北方水也金水母也又兵象也有殺伐之气焉水火夫也其爲體也柔柔則爲沈鷙其過也爲激射爲奔放則二野之分其兵之用也亦若有爲之者哉然吾聞太白其卑近日其髙遠日出以辰戍入以丑未當出不出未當入而入天下於是乎偃兵五星皆從星辰而聚於一捨其國可以法致天下是二星也𨿽爲兵災亦或移而爲祥其躔次羸縮因人而變宋襄公一言而熒惑退舍是也今乘輿所駐北極紫微帝座也又辰星會太白五星聚於一捨位也日月如合璧望气者從天精而見景星索所謂彗孛蚩尢旗枉矢旬始者卒不入於目中斯何時哉尙與天官書合也春秋之時言星者魯有梓愼鄭有禆竈齊有甘公魏有石申無國無之而燕秦無聞予意二國昧谷幽都地也古和氏仲叔所居其遺祕有非列國所得竊窺無賴於以名見者燕今司天在焉豈出羲和氏之下哉而秦隴之間亦宜有如昔之不以名見者乎隴之典術艾昭氏吾友閻允徳之異姓子姓也今年客於允徳重其世也少其官而欲朂之進而立於其先方伯公之地噫允徳之愛人至矣然昭業巳爲是特充其官焉則不能不以名見使秦有星家自昭始如甘石禆梓氏可不可乎予故於昭之自燕歸秦也姑與之論燕秦分野所以薄試其術而登躋之激發之允徳其將謂我善成人否乎

○林俊

贈方松厓序

△贈方松厓序

五行具而五性分酸甘辛鹹各一其味而各相入也故皆易知惟苦獨無和酸甘辛鹹各有好惟苦獨無好翰之蒓亮之薤元修之菜槎頭之鯿通印之子魚岷山之蕷邕之姜蜀之椒桂解之鹽調而和之其皆相入也均之爲瓜不削者必苦均之爲李不摘者必苦均之爲戻獨成竹者亦必其不甘於味不相爲入者也古之人行之苦有諭矣蘗是也政之苦有諭矣荼是也苦之不可近如此宜其好之者獨也抑聞之直木先伐井甘者必先竭又患夫生於材者之爲巳累也苦無適用之材而亦善收有自壽之利其未可少也予弦直石介泥古而病爲通譬之於味所謂苦也落落無合動觸世機好咸者之所棄酸者所色喜而心遺者也無適用之材而又不收有自壽之利予之苦尢乎其不相入也然亦有聞其風而起抗眾詆而不奪者其故何謂耶予取友於天下與其一鄕有未及一面而自謂知巳有肝肺相示久之而益見其親若松厓君者其是也夫善化者運獨爲同予僅安於獨者也然私計之芩連梔蘗味之至苦者也自相爲類而自忘其獨故𨿽盧扁不廢夫調益元气𨿽不敢與參苓同功然燥極脈脫气促而神昏以絕一轉息間熄薪止沸苦亦奏有微功矣夫神完气足腠理彌密內體固則外邪不能幹置一苦於無用之地醫之至也松厓其無思置予無用之地者乎松厓有學識操養以不涉媕阿忤逆璫意退伏林下及是起憲副監軍川東而復回湖南也予亦欲東者因敍所贈處者如此

○楊廉

送太守王君之任鳳翔序

△送太守王君之任鳳翔序

漢李廣爲上郡太守擊敗匈奴馬援爲隴西太守擊破先零諸羌唐安祿山之亂顏眞卿兄弟並以太守募兵討賊諸郡響應孰謂今之太守非古之太守也近年北狄出沒烽火通於咸陽虜騎至於秦涼自陜以西居民皇皇

天子旣命將出師矣於去秋則以禦史馬君守西安於今春則以禦史郝君守慶陽郎中熊君守臨洮王君廷冕守鳳翔皆擇自南都寔一時之選廷冕將行郎中黎君允正都事劉君廷益謂廉於廷冕爲進士同年合有言以爲贈廉謂李廣馬援之事𨿽未可責之儒吏然二人皆陜西人才上郡隴西諸郡南山之下田牧之間其有如昔之射虎與亡命者乎相與講求滅虜之策或轉而聞之於大將或自以用之於倉卒非吾職之所當爲乎三秦豪傑自昔有稱召募之際必得習騎射負俠气如李彥仙其人目瞬如電鷙勇絕倫如韓世忠其人非吾職之所當爲乎然猶未也頻年出師饋餉弗繼以府庫之財而招輦運之商則有權豪侵克之獘以郡縣之民而任飛挽之役則有鬻產賠償之苦不在於爲守者之責乎猶未也陜西之民加之以師旅因之以饑饉逃移且過半矣沿邊郡縣莊有空村無人者繼此有警芻粟誰與供召募誰應若是者又不在於爲守者之責乎是數者拊循其本也轉輸其次也詢謀召募又其次也廷冕初守忻州令行禁止及還南京戶部員外郎郎中自尙書以下俱以老成器之然則前之所云廉安得不於吾廷冕有望哉近𨿽傳報虜巳遁去然汲汲圖惟正在此時冒頓匿其壯士肥馬惟見老弱羸畜皆其故智必在我有備萬一犬羊奔逸鳳翔屹爲陜西保障朝廷論功行賞如前代故事郡守入爲三公則豈獨交遊之幸同年之光而巳哉

○李承芳

送同年彭鳳來知巴縣序

△送同年彭鳳來知巴縣序

程叔子在宋出居於涪著易於涪之北巖其心固安於涪也自古聖賢樂天知命安土而惇乎仁蓋無入而不自得焉順逆非所計矣叔子末年蓋有所得也蘇子瞻安置黃州時放思於詩賦取樂於山水之間而善政亦多所成焉其流風餘韻足有動於後世者矣二程舊云河南人而地實今黃陂是也黃陂見有迹記存焉夫叔子以齊安人而興於蜀子瞻以蜀人而興齊安二子者皆可爲百世師也程蘇在當時常不合而後人論其迹至若冰炭者焉以予觀之二人之不合皆中年時事其心必不深論也程伯子謂王介甫靑苗助法實吾黨激成之耳夫天下之事如水然順之則順逆之則逆也子瞻髙曠非介甫執礙者比使明道與子瞻同立於朝必有相得以成其美者有宋之治其殆庶幾乎叔子子瞻之事古人所謂可與知者道難與俗人言類耶彭君鳳來同予庚戍進士也鳳來黃陂人黃陂去予武昌嘉魚不二百里土俗民情素相近且爲通家則予與鳳來故知深焉鳳來聞道者也夫道之大原闡幽於易人之性情正始於詩夫道與陰陽剛柔之理屈伸消長之幾一而巳詩有列國凡天下之風俗性情而盛衰得失皆可考見焉夫程著易於涪蘇放詩賦於齊安皆有得者也鳳來治詩兼通於易故予以二子之迹語之而所望於鳳來者尙矣夫道也者海之謂也政教之源也守令者政教所寄道於是乎流之者也鳳來得於蘇程焉則知海矣韓子曰望海焉知沿而不止其可量也哉仕與道偕進不復爲鳳來言也

○李夢陽

兵部尙書華容劉公歸序

△兵部尙書華容劉公歸序

公自去歲上書乞體骨

上察其忠誠勉畱之至是三上書不許會公目疾引請益力

上不得巳許焉賜璽書文鏹有衣一襲行之日冠蓋車騎塡塞路衢道旁觀者咸嘆息爭走覷公聚而轉相語豈不爲至榮幸事邪議者謂公前以司農卿歸

先皇帝特詔起之置之左右委以腹心數召對訪延失得故每語屏從侍必移刻乃罷所謂帷幄舊臣者今

天子幼沖煢煢在疚四境未輯忠鯁耆舊之臣不可一日去左右又大司馬者佐主平邦國者也公去誰與理邪公不聽比去議者以聞

天子廉公有決志故卒不畱公夫士有必去之志而後有不可奪之節故古之人有招之不可來而臨弗麾之有不可去者豈不爲俊偉烈丈夫邪爲公者誠曰吾可去去焉卿又曰吾可去去焉大夫又曰吾可去去焉朝去一公暮去一卿又去一大夫君人者必謂榮貴利達不足以盡天下之才天下之才亦必自以利其榮貴利達爲辱若是卽使公決於去何不可邪知天下之才以利其榮貴利達爲辱將遂以是風天下故卒不畱公若是天下之願仕於朝者且駪駪至也先王之訓人也語交際必日義進退具焉先之以幾顯微生焉決之以時消長形焉故亡義者貪昧幾者危寀時者殘三者有一焉上之人必賤之曰是求榮貴利達者夫惟賤之也故天下願仕者不至故曰�使公決於去何不可邪公前爲司農卿諸生以郎吏事公泊爲大司馬公以舊郎吏又數數見愚無似誠不能狀公然竊知古之所謂大臣者有是義也易曰不俟終日殆公之謂矣旣相率祖公於都門北地李某乃爲之序

○顧璘

贈呂涇野先生序

贈鄭子惟東守徳安序

△贈呂涇野先生序

涇野呂先生可不謂天下之士哉非以其科名也觀其言必繇衷行必繇道其事君也恥不若舜禹其交友也惟恐不竭其情以善養人人有不歸於善愀然若擠之穽也居江南四方來學之士戶屨常滿璘聞其教曰孝弟以徳志義以���篤以積眞入聖以標凖嗚呼使其道大達於天下其去平康正直之化殆庶幾乎斯爲善謂人師也巳今天下之師有三曰文辭曰經義曰道學文辭者選辭煉文擬量作者掞國家之章采誠不可缺然其務華失實不底於大義使人蕩而忘本君子所懼也經義者抱六藝之遺尋繹衍說涉獵支膚不爲無助然破裂聖眞假筌蹄以干利祿一切不求之身徒美口耳而巳道學者談性命之微別天人之分𨿽未必實有諸巳然指示門戶剖折幽眇庶幾究大道之實際及其敝也立異尙新不遵先聖之途軌槪持玄論瀆諸孱孺失區別之教悖善誘之法使人躐意髙遠廢下學而希上達視前二端取利差大其害亦隨以甚孔子曰孰先傳焉孰後倦焉又曰中人以下不可以語上也豈有所隱於小子乎等固若是也是道也可以自成不可以教人璘嘗曰夫聖賢之言或以教學取諸切巳論語所記是巳或以明道究厥始終中庸所述是巳弟子者猶未知孝弟而遽語以天命之原篤恭之極得無長其僞妄也乎故一貫之教非曾子子貢不敢舉以告之懼罔夫三千之徒也璘爲是憂焉久矣是以聞涇野子之教及奉其心腹恆樂爲之執鞭也先生今奏符臺之最枉過言別曰吾且歸髙陵矣璘恐東南之士遂失所師故具是說進之先生果未履鈞軸邪庶幾一來以惠吾鄕小子尙亦有據依也

△贈鄭子惟東守徳安序

三山鄭子將守徳安過東橋子曰淮不佞嘗爲司徒郎惡夫惰也而好舉廢或失則煩惡夫隱也而好直言或失則激亦旣有懲矣今且從外吏之後將亦不利於斯道乎東橋子曰惡是何言也事苟不廢安常爲功何尙乎首議人苟無過與善爲徳何取乎過論君子之取捨揆諸道而巳矣夫何容心之有是故知其廢而不舉者是見大廈之顚惜一木也知人之過而言不直者是見沴厲滋之以參苓也陷人於敗亡謂之不忠況以從政乎哉太守百度之綱舉之猶懼其廢況憚煩而安惰乎承上臨下言不直則養蠹於政且流之民也況畏激而疆隱乎子行矣率子之故與道爲徒𨿽三公猶是也至於毀譽利鈍人作之天成之吾又何與焉

○王守仁

送聞人邦允序

△送聞人邦允序

聞人言邦允者陽明子之表弟也將之官閩之嵢峽而請言陽明子謂之曰重矣勿以進非科第而自輕榮矣勿以官卑而自慢夫進非科第則人之待之也易以輕從而自輕者有矣官卑則人之待之也易以慢從而自慢者有矣夫科第以致身而恃以爲暴是厲階也髙位以行道而遽以媒利是盜資也於吾何有哉吾所謂重吾有良貴焉耳非矜與傲之謂也吾所謂榮吾職易舉焉耳非顯與耀之謂也夫以良貴爲重舉職爲榮則夫人之輕與慢之也亦於吾何有哉行矣吾何言

○何景明

送王侍禦按湖南序

送周子令宣城序

△送王侍禦按湖南序

禦史王子廷相按湖南淸軍其友皆曰今禦史弗易任矣禦史上予之重以俾法行下視其重以謹法守故禦史重則政弗獘而吏不踰今禦史有舉其職者上曰怙威而肆下曰憑勢而陵爲禦史者不亦難乎富人以千金使其子賈子盡散千金求息富人怒之主人有使其家監朴僕者僕怨而罵監繇是觀之禦史誠舉其職有不幹怒府怨者耶景明曰夫今禦史若是有之矣𨿽然子終不以父怒惰賈監亦不以僕怨廢朴夫核名實非行禍福曷以曰肆別淑慝非任喜怒曷以曰陵若是曷以怨怒也如怨而怒又曷辭焉

△送周子令宣城序

進士周子賢爲宣城縣孫繼芳曰予聞猛獸在山狐貍不穴長眾之治弗可恃也故立文明禁操法示毒法令流行故盜不生子賢曰予聞茅柔而人藉之澤下而水歸之恩惠慈愛所以結眾也刑罰法令所以滋亂也故文生導民巧法出導民偸生息安理盜故不起周子因孫子見何子告之何子曰夫羊牽則郤驅則行馬控則行驅則逸剛柔久性異也故恩惠慈愛存良輔一及也刑罰法令遏暴制太過也因而用之存乎其時周子曰予知之矣是剛柔之用也不執不廢以此長眾眾治矣

○熊過

贈王晉叔兵備平陽序

△贈王晉叔兵備平陽序

王大夫旣典司平陽兵熊子曰學者言平陽之備之爲逼虜要非事實然考信往記參諸舊聞其地北接汾晉西通同華東連齊魯之墟南面以臨衛鄭莫能當者蓋興敗之故多出焉是四戰用武之國也昔秦以其彊盛衡制諸侯山東之國皆有害也然河曲卒困於趙盾走之兵法曰地有所必爭如平陽豈不然哉晉魏六朝之際兵戈相尋平陽益爲要害王猛敗慕容評滅燕宇文■﹝弜攵﹞策舉齊靡不繇汾曲走出爲師凡東境之禍固皆掠境平陽者周鎭王壁城齊據武關又皆設險伺非常之警然則攻守之便乃自古稱之矣今天下巳平治非有秦晉之怨燕秦之謀周齊之事也則言事者因亦後之然諸蕃向善稱第者舊乃多參居其旁麗洛川諸偸故皆蕃落也負拳勇怙狡捷往往繇平陽潛入行盜侵驅河南諸所往乃或攻破城府放囚徒取財鹵去年乃相參會殘石州此壤服之憂不得委蛇髙枕者也夫蕃之雜久矣卒欲去不可得籍第忍之亂又益盛武備宜以時修舉然不可顓一恃也苟不惟鎭撫慰藉修其孝弟忠信則親上死長之誼詘矣𨿽兵亦何所於用之彼葛生鴇羽之刺𨿽以羈國之餘勇敢之气當其淫兵未嘗不頻蹙稱窮謼號也居居究究乃思它人智者寧無懼哉今平陽古唐區也人情大抵不遠獨恃兵者非完計也且夫唐虞之際蠻夷猾夏寇賊姦究舜命臯陶爲士玆土言不及兵蓋刑淸政修內不格姦則邇至遠懷地利不如人和何必至今乃異也臯陶之命曰明五刑以弼五教聖人之於民固將教養使安之非徒以兵戕厲之也予所厚善許主事曰正徳中賊流入境平陽人杖棘趨戰或持白木長柄續短刀鉤鐮褊袒呼而犇之有夫隕自樓救奪其妻子者賊卒憚殺其向道謂賣巳也而去之彼夫勇可以赴義矣子今刑官而又司兵山川兵革子所統也然幸無恃兵淑問如臯陶弼教而巳象刑惟明則人知方何畏遠不可革況今之胠篋探囊者何足慮也故兵備者備兵而巳非以爲可恃也

○殷雲霄

送陳灤州序

△送陳灤州序

雲霄幼侍先君子爲昌黎嘗與燕趙少年走馬古長城下縱觀奇阨險阻虜可出沒往來隙徑徘徊慨嘆欲問元順帝北遁之道而當時故老皆無在者蓋天下之治久矣北覩大漠平沙漫艸浩浩無人行迹令人有封狼胥系單於之感當

先帝休養華夷夷虜不敢少有問塞上何如事邊吏日持名籍軍門報喏歸臥無他事軍士往往抱稚子牧雞豚或挾弓矢獵狐兔爲樂南有孤山攜椒漿瀉石上歌西山之章思起孤竹君二子者與之遊而不可得涕泗交頤竟悵然而返時走碣石最髙峯西望連巖邃谷大麓多虎豹熊羆所伏遊東則大海浩渺與天無際隱隱數島如鳬鷗泛泊洪濤巨浸中玆其有飡沆瀣挾日月跨虯螭招之倘來相與共遊八極之表者乎自先君子以憂歸今二十年餘累憂艱遘疾疢避寇盜方且奔走南北學爲吏求升斗祿以養親昔時意气眊敝殆不復存今因陳君之行而耿耿不盡忘尙有感焉昔嘗與邊故老言北平塞外多山谷險蔽其山海諸關乃虜人入貢道路夫有險則便以伏匿識道則易以去來彼時常入雲中楡關獨不來此何曰此正所當憂者時年少謾不復省爲何語乃今知之夫人情常怠於無虞而禍患多起於所忽近齊趙宋魯間無籍輩肅聚千餘人左持弓右杖數矢馳呼千室之邑開門坐公館炰牛豚宴樂數日令其徒分剽掠村落虜子女玉帛揚揚出城去人無敢問者正以承平久民不知有兵革也況北平自古匈奴數八之地詎今京師輕騎可一二日至可忽武備事不修哉陳君慷慨多大節其爲守當有出於簿領科例之外者聊相與言之

○湛若水

贈兵曹路君賓陽還南都序

△贈兵曹路君賓陽還南都序

古之爲道也渾渾爾也今之爲道也斷斷爾也夫道天下之公四達之逵也今夫適道自東至者或以西至爲非而不知亦猶西之視東也其可乎自十至者或以北至爲非而不佑亦猶北之視南也其可乎夫自達觀大道者其至一爾故言有殊立而苶殊理行有異入而無異至古之學者傳而不議行而致同色相受也意相傳也善相觀也和相飲也徳相化也殊途而同歸百慮而一致故曰渾渾爾夫道一而巳矣視聽言動皆心也情性微顯同原也內外動靜一理也是故知而至之存乎智默而成之存乎徳化而裁之存乎義體而盡之存乎心溥而通之存乎公遁而無悶存乎蘊誘而相之正而不岐存乎師友故夫斷斷者各就其方自其私見言之未睹乎大道者也吾友路君賓陽宦學於南都志篤而行確與甘泉子相遇於金臺今歸而南也南中多學者然吾懼其斷斷故有以贈賓陽庶聞吾言者斷斷之說或息斷斷之說不息渾渾之道不見

○邵寶

贈太史羅先生序

△贈太史羅先生序

太史南城羅公以疾在告旣愈而將北上也予適視學自建昌之宜黃道於其裏因預爲公餞公二從子城裏以諸生侍公起如內予問二生公道所繇城曰繇浙浙之道坦然而迂迂不勝�其將繇之裏曰繇江江之道疾然而險險不當疾其將繇之旣而公出予以問公公曰彼意之耳斯二道者吾皆不繇也夫浙之道坦矣而迂吾嘗繇之迂非吾所惡也江之道疾矣而險吾嘗繇之險非吾所惡也然而今之行顧皆不繇焉吾將繇鄱陽出安慶渡江而北道楚陳宋魯齊趙以至於京師蓋爲道者三千餘里計其所經濟淮河沁吾將濟焉嵩霍恆岱吾將望焉其歷代帝王之都聖賢之裏神靈英傑之祠墓吾將謁焉其殘碑斷碣倚壁而臥庭者吾將讀焉其平原沃野爲古井田吾將考焉其名城望邑爲古封建吾將覽焉其髙巖絕壁爲古關隘吾將徵焉其大陵崇丘爲古會盟之壇其長阪廣谷爲古戰鬭之場吾又將弔焉賦焉聞者采之覩者圖之可獻則獻可錄則錄行焉而觀觀焉而學學焉而資吾用不徒然也昔者吳季札之聘漢司馬子長之遊於今爲勝稱之不衰吾嘗壯之頃𨿽西走關陜東涉嬴博南經婺越北抵並冀足迹半天下而獨遺中原譬之語道者遺孔孟談功者遺禹臯論世者遺唐虞三代君予不謂之知也吾於是憾焉故𨿽迂於浙險於江吾必繇之吾且老犬捨是不繇其將焉待哉予聞而笑曰公之於世誠熟矣奇以爲文危以爲行四十始仕仕十有六年尙未徙官吾固知公之不畏夫迂與險也𨿽然中原之道天下之達道也其所經誠有如公言者公歸天子所進備顧問退而代言且執筆書天下事公之職也有所不對對必以大有所不制制必以正有所不紀紀必以直直也正也大也天下之達道也其爲公之中原也大矣而是行不能無資焉𨿽迂且險亦何慊哉因問道而得贈公之說二生者識之吾將徵公矣

○舒芬

送劉振廷判徳州序

△送劉振廷判徳州序

言官得罪豈後世之事也舜之命禹曰惟口出好興戎則言之系乎禍福自古然矣舜惟知言之系乎禍福也又知保治之決不可無言官也故命龍之詞曰朕堲讒說殄行震驚朕師命汝作納言夙夜出納朕命惟�嗚呼舜爲言官慮深矣夫讒說殄行人主知而疾之乃使言官以其命揚之於廷而暴之於天下則其惡旣不得容而言官亦有所恃奉而言之無恐𨿽巧令壬人豈得以眩是非亂黑白而文致其罪耶在舜之時巳爲言官慮若此然則言官得罪豈後世之事耶後世有讒說殄行人主不知也惟言官顧其職而發之是以其言可信可疑而巧令壬人得以眩是非亂黑白而文致其罪也苟是非眩黑白亂且將得罪人主矣嗚呼人豈有志於是世者肯姑試一節以取罪人主哉孔子曰君哉舜也意蓋廣矣今之足稱讒說殄行震驚天下者權臣也幸臣也宦臣也是皆言官之敵而人主不知也言官苟顧其職而發之未有不得罪而擯黜戮辱者也是故權臣之惡言官也在我朝或陰中傷之或諷使人誣之或以文羅織之而因試其機穽其類蓋常相續於位不特於言官然也幸臣則逢人主喜怒之偏以螫其毒其禍叵測在我朝若張順馬順錢寧之類是也宦官之陷害忠賢杜塞諍口漢唐諸君嘗以社稷試其術矣然卒不悟者以其眩是非亂黑白巳之所惡者使人主亦必惡而奴焉是以人主往往爲之分謗在我朝若王振曹吉祥劉瑾畢眞之徒苟非天錫

祖宗靈長之祚其禍豈特在言官哉崇仁劉振廷者剛大之气孤潔之行性理淵深之學也始以進士宰慈蒞政卓異去之日民若失乳母今

上卽位拔爲給事中蓋言官也風采凜凜圖大行其道乃以論宦臣禁祠事爲亂聖徳耗國用黜判廣徳惜哉與振廷同年而官於朝者九人咸欲貽之且曰千歲必反古之常也今其時則世道之機亦有應之者乎芬曰然天不忘時是可以爲振廷贈

○丘養浩

贈茅平陽序

△贈茅平陽序

茅子新之擢平陽守過集齋�請曰奚以治平陽也集齋子曰夫茅子其亦行古之道也古之道也者治之的也粵若稽古曰堯舜平陽也者古冀州之域而堯舜之都也道戡焉在夫茅子其亦行堯舜之道也茅子曰夫禹之民也罔心堯舜之心也而矧今之民也是故堯舜之道今也匪宜奚以治平陽也集齋子曰夫淳澆者時也因革者政也神化者道也是故隨時變易惟道之從神而化之使民宜之斯堯舜之道也奚爲而不宜於今也是故今之守也古之所謂牧也堯之疇咨也曰順時巳矣曰順事巳矣舜之咨十有二牧也曰食哉惟時巳矣曰遠柔之邇能之巳矣而奚爲不宜於今也夫冀州之土今固在也稽古禹貢厥土惟白壤厥賦惟上上錯厥田惟中中而何今之瘠而貧也然而水火金木土谷惟修而利興焉而生有不遂者未之前聞也夫唐人之俗憂深而思遠忠厚而懇惻蓋有陶氏之遺風焉成師就封此風盡矣而何今之滋甚也然而正徳利用厚生而教興焉而化有不成者未之前聞也夫猶之冀州也古也富焉今也貧焉堯也昭明焉晉文也譎焉有不系於治之之道也而顧限於時也與哉是在茅子且也茅子爲諸生也予試之也見其談堯舜之道亹亹如也其爲司農也如其爲諸生也夫行視其所立爲視其所守而心通乎道者其敷政必精充茅子之有也施諸廟堂可也矧玆平陽茅子悅以告其寮董子何子林子何子謂董子曰仁哉言也以堯舜之道治人治之至也以堯舜之道望人厚之至也請書之以贈

○王梅

送劉侍禦守鞏昌序

△送劉侍禦守鞏昌序

餘同年友劉尙友氏者陜之寧夏人也善談兵余時時與論塞上事雲間嘗曰漢兵與胡兵值往往不大利者此不惟戈刃犀鈍人耐饑罷與否射蓻巧拙性輕生重生殊也自兒時聞長老言虜中馬產駒度能馳時必一二日節芻若乳系其母峻嶺而縱駒於麓母且嘶駒奮而上有及者有幾及而踣者山之半不能前者蓋相當也其及者爲選騎次以易中國茶茶固虜所急是故其選騎亦時得之自金牌制廢賈人子行私茶茶益輕善馬益不至太僕所俵與苑馬所牧平居被障泥飽苜蓿非不隆然大也然而聞摐金戰栗衝疾風四五前郤跓坡騰澗不能尋丈亦安所事此哉自西泉劉侍禦奉命西行邊振肅風紀剔蠹舉墜則以其餘力絕私賈平互市馬稍稍至日益艮屬者虜大入關將吏嘗一二挫之遠迹不敢近塞此其功不有在邪吾不識西泉何如面目自吾陜之人稱名侍禦者必曰西泉西白雲他日�三邊爲天子作屏翰建樹偉績玆人也哉余時聞尙友言則固識之乙未春三月西泉以三載陟明出守鞏昌丰村金子以告王子喟然曰尙友氏知言乎哉是用人者之意也是將以歷試西泉子也夫鞏昌故隴西天水郡地秦漢以來百戰之場羗戎隴蜀�交而虜所數入出處也是故爲其守者貴知兵事識大體子其人民教以知方而作之气夫使算計見效絲分錢谷毛舉一二獄訟此可於僻郡陋邦耳西泉行矣以其爲侍禦者而爲守則益專以其故所施於陜者施之鞏昌則益習是其以吏最不足異也因丰村之請爲道其故且以徵新政云

○廖道南

代撫序

△代撫序

何中丞伯植巡撫大同諸柱史咸徵言以贈內史道南曰凡爾君子亦旣服休服采歷試玆難厥議云何諸柱史曰大同古中原藩屏之地也玄嶽爲鎭紫河攸帶象離昴畢國野綿邁是周之所造邦也鴈門爲隘馬邑間阻雉堞延袤烽堠世守是秦之所創險也五原爲屏九縣開宇樓煩以除膳陽靡禦是漢之所阨要也桑幹爲限紇眞保障元魏蕩遺宮觀在望是金之所據雄也是故知雄者可與執要知要者可與履險知險者可與殿邦道南曰是謂識勢矣又曰大同古英雄用武之域也廣武之關郁爲戎壘蛇鳥爲陣貔虎爲侶是周勃之所宣威也飛狐之口曠爲間道椎牛饗士氈廬不擾是魏尙之所施信也金龍之陰寥寥拂云三築受降以綏夷貊是張仁願之所固守也雲中之陽峙爲金湯阿斝授首以靖朔方是李光弼之所握樞也是故知樞者可與用守知守者可與推信知信者可與振威道南曰是謂識機矣又曰大同在我朝爲鎖鑰之門也白洋之戰煙霾晝霏神人助憤瓦石皆飛是

髙廟之所耀靈也鴨綠之徵霜霰凜栗禽搜艸薙莫我敢角是

文皇之所揚烈也武安之鎭號令嚴明士樂爲用寇弗敢侵是

宣宗之所崇勛也肅敏之守終如其始積數十年人爭敢死是

憲宗之所表忠也是故知忠者可與樹勛知勛者可與禆烈知烈者可與贊靈道南曰是謂識時矣諸柱史曰何如道南曰勢也者存乎地者也機也者存乎人者也時也者存乎天者也乃若我我其險彼得其利呼吸儵欻存亡立至是故𨿽有善地弗能爲所也我之良將彼之仇讎下伐其上撫禦無繇是故𨿽有勁兵弗能爲用也故得地而不得人者是謂無具無具者窮己巳之變是巳得人而不得天者是謂無應無應者離甲申之變是巳中丞是役也酌時之宜時自我行察機之微機自我乘審勢之端勢自我興興則得地乘則得人行則得天於是乎外寧內輯遠柔邇能愼慮而從之於撫也奚其難

○唐順之

贈何沈兩公歸蜀廣序

△贈何沈兩公歸蜀廣序

嘗聞石鐘之說乎江自蜀走海數萬里寂然未嘗有聲一經石鐘山下則噌口鞺鞳驟發而駭作夫聲藏於水本非無聲偶遇空洞之石與之相得而一露其奇耳使數萬里間不一遇空洞之石則遂終無聲矣使其爲空洞之石者不止石鐘一處爲然而瀕江處處多有之則聲當滿天地矣終於無聲與聲滿天地而聲之在水者自如也人之遇於世亦若此矣栢村何將軍之在蜀紫江沈將軍之在廣以身系兩鎭安危國家倚長城者二十年松茂綫路辟百餘年之塞而牂牁兩江熢燧帖息蓋栢村之沈毅如太阿之在匣而不可測紫江之敏銳如太阿之出匣而不可擬兩將軍意气不同而同爲一時名將頃倭寇起東南駑帥數蹶事人人以爲非二老將不可而廟堂亦遂召之及兩將軍之來俯仰諸當路間則舌若膠噤而不能謀臂若蜷蹜而不能展謀焉而卒不見奇展焉而卒不如意賈勇而來垂翅而去何其智於蜀與廣而拙於東南也倭奴恣雎豈必勁於西番南猺江海沮洳豈必險於松茂牂牁而利鈍頓異人或以此歉兩將軍兩將軍亦未必不以此自欺昔者李郭兩公專制一面則挫安史方張之銳而有餘及與九節度逡巡相州之役則熄朝義旣灰之燼而不足此一人也何哉權之在不在焉而巳矣使今兩將軍於東南其所遇如蜀與廣得自專制安知不且爲東南長城使向在蜀與廣所遇一不得專制如東南卽毫毛之功未可必立況能以身系兩鎭安危耶嗚呼士不能自爲材豈不信乎兩將軍歸矣松茂牂牁之間人人相迎曰我公歸矣吾鎭無事矣兩將軍亦感於東南之垂翅而慨然於故所立功處將不有技癢而心動曰我思用趙人乎否也然則人其可無歉兩將軍而兩將軍可以無自歉矣

○任瀚

送唐漁石歸養序

△送唐漁石歸養序

五月朔

皇帝靜理居幹淸宮司寇尙書唐公疏敶有老母在江南乞歸養母是日特遣中監持奏札出諭廷臣唐尙書孝誼朕所愛重其令給驛去京師士人無大小莫不賫咨感動慕見光華公門下賓客有言謂公爲吏部侍郎佐銓事中外稱平及爲大司馬行邊威振河朔匈奴不敢出沒塞下今聞以新命去國虜必大得計牧馬內向舉部曲相賀非所示外夷爲國利益不宜去尙書謝客不顧徑趨入戒行李遺僕問舟出左都門行一時公卿貴人咸設供張飲餞潞河外使考功郎中任瀚前致詞曰唐司寇昔溫嶠被檄之江東母進牽其裾不聽至絕裾去使與公並世當戮無赦今四方萬國修能之士有自少來集闕下至衰白不能歸豈盡無母媼在也司寇善自愛

主上神聖英察

太子少國家多事公與梁司徒不當去旣去人望復來其來不爲宰相必爲東宮羽翼社稷永賴司寇行吾聞宛委若邪去公家廬不千里古多隱淪有道術鈞臺云石相望

明禦世久遠學士浮沈汨沒徵書不再至史官無所述稱微公一兩人眞誠無以表重江海司寇起執瀚褎曰使賢者掌故吾得稱明處士唐孝廉吾不朽矣豈希朝命邪聞者謂任瀚知公�使載行事

●皇明文徵卷四十九

晉江何喬遠穉孝選

序六﹝贈送賀最賀壽賀生記事贈夷贈內﹞

◆贈送

王維楨

喬世寧

趙恆

趙釴

李攀龍

王世貞

王樵

張居正

許孚遠

葉春及

歸有光

李承箕

○王維楨

送柳濱先生赴平涼苑馬寺序

△送柳濱先生赴平涼苑馬寺序

王維楨曰余嘗履平涼境云知平涼苑馬寺事平涼在重塞復嶺間遊軺罕至寺務甚簡又幾大夫綜之乃愈益閒寂幽曠旦日循故事集揖衙署命坐呼棊茶巳輒揖退坐私關內吟臥自如興至則約與躡空同理觴詠如此悠悠率用爲常然志士勞人恆不樂就其所卽就思去如蹈坑溺中若曰土僻秩散比之隱丈人云寺少卿柳濱先生者固世之所稱志士勞人也自辰州才晉今官自姚安才攺辰州自部郎才剌姚安而發軔崛興則自吾華庠始官凡五遷歲凡二十更可不謂志士勞人耶論者咸稱今遷非先生樂就而先生以赴平涼道華州顧靡有弗樂於是王生欽之賀之以先生綜馬卽說馬爲贈夫莫險於山踰之在馬莫遠於天下至之在馬故馬者免險而到遠者也擇地而蹈不任險遠毛卽奇無稱焉有馬於此西超河華北踏幽燕南飲滇池旋越七澤赤汗血流逸足景靡歷四表弗病此其骨與气能常有哉然又夷途平阪讓馬爭趨文轅繡轂讓馬爭服束脯石粟讓馬爭秣仙仗天閒讓馬爭入煙水之坡莽蒼之野抑首甘心不一悲號顧焉故殫力任使貞志安遇非獨君子馬亦有之先生咲曰嗟允寧論馬而實謂我我倦遊人也玆赴信適於是王生又說禦夫世稱造父爲周王禦八駿日行千里周遊八極人咸怪之八駿信善馳能一騁千里哉惟禦者節其控縱時其奔徐察其休苦不竭其才遂千里至也蓋百里一息千里十息八極可周急轡疾鞭以速必到崇朝而絕故脫驂駐珂休力養健禦者之法也投閒抵散儲精需晉官家之度也先生又咲曰嗟允寧論禦而實謂我我倦遊人也安能千里允寧蓋余字余自學於先生而至今官先生執余手而喜曰吾識子在童駒時玆服在

帝輦且範馳驅乃何憂識馬卽望平涼去

○喬世寧

送淸浪鐵參將序

△送淸浪鐵參將序

鐵將軍往從新建伯徵洞徭也能記錄新建伯徵戰方略又能談往年徵交趾故事會辰沅苗叛都禦史姜公將以六萬人平苗以將軍先往視之諸山谷險夷徵發期會芻糧多寡犒賞條格器械所宜皆以狀聞都禦史蓋亟稱云旣都禦史至辰州而淸浪參將闕是時將軍爲都指揮有名於是都禦史爲上言都指揮故才將也可屬大事且臨陣需將不宜遠擇請卽以都指揮任參將便

上深然之遂有淸浪之命自淸浪命下戰士六萬人全楚轉輸者復十數萬人無不以爲旦夕破苗者喬子曰苗弗易攻也余聞苗之難攻者有五彼山林險阻得地利一也我兵不習戰二也溪水瘴霧人十九生病三也借力土兵勢必漏泄四也敵堅餉盡役難再舉五也故曰苗弗易攻也故窮搜則虞彼之伏曠日則老我之師信土兵則機事不密議夾攻則鄰援不恊顧徒暴師霧露日夜守空山竊以爲非計也夫逐鼠之技驥不如貍升權之捷虎不如猿豈其力弗逮哉勢有便不便也且窮苗力所至不過乘間竊掠如狐鼠之黠耳不宜勤天子軍吏也況兵集卽遁兵罷卽出是徵無巳時而費無止極也自宣正以來凡幾徵矣彼未嘗有必死之懼者以數嘗我兵力故也是非所以養威重而崇國防也余以爲持重不發彼安可測也輕試罔效適以示幸端耳故善攻不如拙守且有省重費也今沅州麻陽者迫苗患處也宜於此據要害增戍守之備而又仿西北邊事多爲烽燧自障下以達城中令障下民見燧舉卽亟入收保而城中卽出師擊之苗卽來無害也如是則苗且計窮來降矣乃又不殺降以幸功不爽信以漁利苗不足平也將軍雄略蓋世時方倚以徵苗余竊計攻守利害若此將軍試采擇焉若將士桓武士兵助順賴

天子聖明殫全楚之力恊川貴之熟計而舉事則非余所能及也

○趙恆

贈吳溪謝君守廣州序

△贈吳溪謝君守廣州序

吳溪謝君自乙巳歲以進士爲南度支主事歷員外郎郎中至是拜守廣州同寅諸君謂予知君而又同鄕屬以言贈君之行君自少學古人書而能通其意欲見之於用旣爲度支日與其所知者講求天下事慨然負經世之志其言天下之患孰大於積貯之不充者乎夫有千乘之邑必有千鐘之藏有萬室之邑必有萬鍾之藏況爲天下而無數十年之積貯積貯不充則上用乏上用乏則國家貧國家貧而上下無以相親如是盜賊不內起戎狄不外攻者木之有也欲盜賊不內起戎狄不外攻則莫如積貯積貯充然後可以和其民而使戴上使百姓皆和以戴上然後以守則固以戰則彊矣我國家之興天下戶口可若干而今倍之者若干墾田之數可若干今倍之者亦若干然而天下之積貯何今昔之相懸若是哉此無他在審其奢儉之端而巳矣欲審其端在謹其出入之數而巳矣今夫出與入之數者一歲之事也而欲使國有數十年之貯者必自一歲始夫歲之入也有常而其出無常使無常者視有常者以爲定是之謂儉一歲儉而未可知也使繇之而數歲而積貯之充則必自玆始矣使有常者視無常者以爲定是之謂奢繇一歲奢而未可知也使繇之而數歲積貯之竭亦必自玆始矣故先謹出入之數然後可與議奢儉之端察奢儉之端然後可與議於羸縮之計矣於是推本國家百八十年羸縮之故而著之於書以爲度支志大要使人讀其書而知若是則可謂儉若是則謂奢若是可謂謹其出入若是則謂不能謹其出入又曰吾書之所言皆爲上之積貯言也詩言千斯倉萬斯箱是也又曰乃積乃倉乃褁餱糧此爲下之積貯言也是吾書之所未言者也夫古之治人者非能家賜而戶與之心惟其使天下之人畊耕織絟當歲平而自爲貯故上有數十年之貯下不可無數十年之貯𨿽遇荒年不待出上之所有以販之而下無不足若歲平而厚取之及荒年而賑給之則積貯闕矣積貯闕則復重斂矣故爲謝君之論言節兵而不言增兵言省官而不言增官欲以是推而行之使下自爲貯而不待出上之所有以爲賑讀古人之書而古人之意見於書者如是也邇北狄內侵鮏羴之气近迫畿甸論事者不念

天子憂憫黎元之意爭言募兵列堡不知幾十倍於昔竭內帑之貯猶不足奉戰士爲憂而求財之使日旁午於天下內地之民騷然困矣謝君之論其亦有可采乎否大司徒夙夜率其屬不遑食寐求其所可亟罷而行者次苐請於朝人皆云不可無謝君也而君當之郡矣繇君之論而可以爲天下將一郡乎何有哉繇君之論而可以爲廣州如欲爲天下捨君其誰哉

○趙釴

馬太史孟河東封序

△馬太史孟河東封序

制封藩歲一行今年秋馬太史持節冊同列侯封山東諸侯王往諸侯王遇遣使時先今人偵伺得史氏則喜爲得人節至郊設鹵簿儀仗迎下輿騎從使臣後使臣亦騎至國門諸侯王先從間道馳至駐節所候節至跪迎道左俟使臣過方起朝畢進勞使臣設宴如儀宴畢必進問國事使臣率嚴諸侯王母有以國事對者多逡巡而退此非但失使臣體亦其爲國之意輕也今馬太史行諸侯王重其詞翰無不爭迎太史與太史語次必問國事問必首及倭次虜願太史母論曰此外事不足論當論內事夫外事猶肢體疥癬之疾耳湯熨至率解去內事則在膏之上肓之下得其理則調失其理則耗治不可後諸侯王必起而問故曰所謂內當治者卽分祿是也我

髙皇帝眾建諸藩枝本相輔然又深鑑漢唐而下直取法於虞予以國而不私以土一其親疏羣其才智瞖良而規制之使坐食民上此其爲慮遠甚然豈知其後其人有限不足以上奉侯國者哉卽母論數十世百世以後今周韓諸國祿米歲不能半支往往稱困久當若何人臣不敢造事皆熟視而不發

皇上亦重議親不忍更令在諸侯王則是自爲之計耳計將安出計定則上不困國下不困民法令旣行祿養亦贍玆百世屏翰之利也內治外可無大患諸侯王必矍然問計當曰此固自內發往宗室嘗有以分封婚嫁爲言者其論謂情有時而盡恩有時而止亦欲通變善治非不斷然可行而任事者莫敢堅請下之諸侯王議今竟莫有議者何也夫不知其後視其往不知其卑視其尊古云敬其所尊愛其所親其義一也尊者常君臨天下澤在寰土九世之後祀且止爲之後者豈不能廣數尺之室以奉之乃私其牲帛俎豆割無窮之慕哉情禮至是不敢過也而於其所親者乃重爲恩愛繇一世而至百世澷無止極是逮後之仁乃隆於奉先之孝也以故久則當議山東諸侯王世守齊魯習聞禮教豈無有百世慮能然其計而上請者乎此亦世運之一會也不然𨿽無外患而內日匱竭後終安支是內自耗之者也願太史發之此吾惟與太史語耳往見太史讀書中祕時卽慷慨言當世事作九邊記以見志張相公龍湖見而稱之曰馬生奇材可大授非徒文章士也使當時能如太史言寧復憂虜哉太史慱洽髙義而又天與黼黻之性往往作事異人必不鹿鹿如它使下侯國者故爲之語以此至於登狙猍臨日觀瞰滄海過堯墟舜井周覽於靈光沂泗之間與諸故老賢士語其爲天下計必有出於吾言之外者吾不能知歸必有說

○李攀龍

送宗子相序

送袁履善郎中讞獄廣西序

△送宗子相序

王元美嘗與餘論天下士謂子相於梁生徐生可謂騏驥少壯一日千里何不可爲也久之梁生往南海徐子與諸金陵不元美之吳郡海內交遊且盡矣乃子相又以疾去豈詩於人能使所有不爲也子相蓋嘗謂朝廷可使無文章之士則靈鳥不必鳴岐山而麒麟爲檮杌知言哉所論萬古一事者矣方吾之屬模擬事結撰至思時也倏來忽失經營於將迎之間旣竭吾才而不得一辭窮日之力而不得一語猶且不能自巳也而遑及其它無論明良喜起賡歌君臣之盛於唐虞之廷卽其次朝不坐燕不與憫時政得失主文而譎諫言之者無罪聞之者足以戒達於事變而懷其舊俗亦何所不得於我而況合契古人明請一朝實獲其心得意尺牘千金享之嗟嘆永歌手舞足蹈過此以往莫之或知不言而信是委諭於同心其有不反三隅則屏息辟之耳旣以彊人人愈厭旣以信人人愈疑其心以爲與其以不吾知者嘗吾技則豈不得巳其無以嘗吾技者乎則病者乎是謂我竭才窮日之力而得之而彼豈輒得聞焉是則不恭之大有不卹者何也立乎百世之上使百世之下聞風而興起是旦莫遇之也四海而一人焉是比有肩而至也何有於我也正不免於好名之嫌則𨿽陸沈下僚亦余此不朽之心獨柰何非義而冀幸不可竢之富貴以心術之微精神之所至而沾沾焉遊大人以成名也詩可以怨一有嗟嘆卽有詠歌言危則性情峻潔語深則意气淚烈能使人有孤臣孽子擯棄而不容之感遁世絕俗之悲泥而不滓蟬蛻滋垢之外者詩也子相之視天下又何所可爲乎向吳舍人亦爲餘言子相於是也不然以子相之材在吏部何憂不卽至卿相而委蛇若是卽世俗之見以竭才窮日之力作無益安知從吾所好也獨其人實不窮一日之力謬爲詩以竊取譽不知者受期而與稱列至爲稍黠者所窺遂太過矯失不復區別眞僞槪天下賢者於是而子相不免於疑則有之爾然豈詩之罪哉直其去也人皆知子相有所不爲矣可以無去也其尙疑子相也則人有不可信也詩難言也

△送袁履善郎中讞獄廣西序

天子旣誅丁大司馬而下王職方獄也百官當秋論報則職方逮詣闕下簿責不服矣按事者爲奏移章司寇吏將覆劾之時

天子傷悼元元肝腦塗地而痛謀國之臣卽有嚴威赫怒人何得測焉履善蓋嘗仰屋嘆曰昔者鄧公言鼌錯於漢景帝謂錯計劃始行卒受大戮內杜忠臣之口外爲諸侯報仇臣爲陛下不取也而帝復謂吾亦恨之可謂愛君哉夫北虜虔劉我人民大司馬悖愕自失至不敢出一騎他帥提重兵自鎭來復堅壁觀望未嘗發鏃矢何可不駢首戮也職方則微二重臣巳足對天下怨心卽使又誅一職方是匈奴旣大爲賊虐偃蹇肆志而去而朝廷復以其遺毒及吾臣子使相慶得計謂因疆場之政自屠執事之臣受爲匈奴報怨名

天子仁聖愛畿內百姓甚於一大司馬而惡匈奴懷詐內侵甚於二三執事之臣眾何憒憒無鄧公之見也卽前職方訊章所麗大辟法又非我所輒取何不可以成案委顧人臣將順

天子徳意揚主之明傾身爲之不欲阿邑辟患爾余聞大司馬訑訑不受人言北虜冠城下時職方數爲請戰不許也先是職方移檄諸道乘障吏及時伺北虜出沒奏凡數十章又甚備於法得讞奏矣履善非不親見大司馬受鉞縣首槁街三司使議獄少緩行笞於庭法吏固人人危使余至今病悸也職方必無幸矣一朝覆劾從末減以冒

天子黨惡之怒而爲無益不批鱗者哉屐善素少年是舉也卽宰相以爲其人計魁梧奇偉吐餔出見焉一日而名重公卿間矣夫廣西不猶漢百粵地哉昔王然於風諭滇王入朝而勞浸靡莫皆同姓相扶未肯聽今思田疆宗岑氏爲大詳爲內屬而羈縻自解斯同負固矣戈船下厲將軍出零陵下漓水桂林羣無害也今苗夷阻兵府江寇竊荔浦等郡矣馳義侯因巴蜀罪人發夜郎兵下牂牁江黔郁之間𨿽蒼梧秦王助逆呂嘉何至大藤峽蠻剽戾如近時其在海濱西南夷譯者稱貢來往往禦人於貨使沈沙棲陸之珍紫貝翠羽之玩不得呈素瓌麗以雕被宮幄而寶幏火毳馴禽封獸之賦不軨積於內府有司者治之按劍相盻則依憑深峭中原兵往擾復以下潦上霧毒气蒸浥輜重阻絕弓淰鋌澀不可久居故聲教或難之也卽縣道官督大姦猾過嚴以爲起釁生事往往中罷長其不逞之心檄召酋豪使出爲戰則枕藉城野又皆中國遷民流移亡命驅之鋒刃而不甚惜彼𨿽侏離蠢獷然其視利害禍福明矣我禦人於貨而譯者赭衣我日尋干戈而敵人受覆師之罪彼見髠鉗載道非其族類又安能不私相撫掌揶揄笑中國愚也當使者五歲讞獄期彼豈亦不惴惴恐冤者得直而吾禦人於貨日尋干戈將論報反逮也乃使者怠於爰書不折片言否則反以夷狄國重事不欲輕變遂令系者繇我遂不復望生時不卹矣何以大畏荒裔之志而制其命哉蠻夷猾夏咎繇是聽中猾小章何以稱淑問哉履善論囚畿中時爲越石父於黎陽盧生也嘗受其所上獄中書蓋余巳異之又爲言廣中事多類王職方矣

○王世貞

送趙汝師太史還朝序

△送趙汝師太史還朝序

故相江陵公之有父喪也詔奪之仍視事或曰非

上指也以非

上指故眾更惴惴履相躡莫敢頌言其非而九卿言官至有具疏請畱者時趙太史汝師江陵所造士也嘆而曰此曹子卽有胸無心噤弗發可耳而更變白爲黑如國是何旣而曰吾安忍遽負公小俟之冀公之尙能以歸請也旣而日朝江陵喪所察之無歸色乃又嘆曰吾不忍公乃遂忍負天下且夫李南陽相而拔羅彜正於公交車爲苐一人南陽之有父喪而奪也彜正攻之疆辧之晳當是時彜正計以幸而聽則南陽與天下之父子俱無恙不幸不聽則天下之父子尙不與南陽俱亡蓋百二十年而中外大僚匪金革無有奪者則彜正力也今夫江陵公師尹也天下之所借以口實者也藉不聽江陵公歸易耳而柰何使天下之父子復之百二十年而更失之我寧負公不敢負天下於是與所善吳太史各上章論其事忤旨賜杖闕下削籍爲編氓趙先生旣拜杖歸數過余余問之不荷苐曰事往矣有沒齒耳何以市所舉成我名時爲江陵修郤者猶數伺先生間先生夷然安之惟杜門讀書爲古文辭書無所不窺而古文辭益髙上者薄七雄迹先秦而昌羊乎西京之圃下亦能躪昌黎河東然未慊於志數就余揚扢余不肖名久涊人齒舌間先生獨汰而拔之蓋嘗信無涯之知妄欲寄其身爲世後物先生不以爲誕襲方外之迹𨿽猶彊儒衣冠而墨其行先生不以爲詭則衡門之版月得先生迹一焉先生不以爲數也邇者江陵捐館其它事盡覺露

上乃采臺諫言至爲出禦筆引誤聽姦邪小人之罪罪巳而悉召用趙先生等於是天下曉然知向者畱江陵與所以杖先生謫先生皆果非

上指而先生意怱怱不欲出余乃言曰無以爲也

主上不憚引誤以伸先生髙誼而先生敖焉應之則不恭且夫所以擿江陵者爲不子耳先生不行彼且以爲有父子而無君臣趙先生曰善請治行余復進曰先生所明者禮也非得巳也愼無以有之先生亦知夫羅彜正乎其食貧難進之操具耳者趣其髙久退而歸隱於金牛之山乃欲以國軌飭其宗身歿而名不免何者彼猶有之也趙先生曰善請無以一端滿余乃復進曰𨿽然先生亦無遂無之餘不敢遠其證卽嘉靖末而天下之攻分宜相者猶之乎耆蔡也及其起百死服大僚比比少有盡竟其所學者也且夫江陵之始入鑾坡其侃侃持正議亦先生流伍也忽不知其至此者何也貴而遂無之也趙先生曰善請母捨而蕩其岐余乃又進曰名者忌之幟也气者爭之蘗也好惡者窺之竇也先生固無之加戒焉可也忍者藏機之淵也寬者休事之府也緩者受筴之的也誠知先生所饒加勉焉可也趙先生曰善請一切受教余退而語客曰夫趙先生者四問而四響應不窮是必大拜拜且不徒矣

○王樵

送楊學訓序

△送楊學訓序

太行西來扆幽薊而東其北崇岡千疊以限華夷南向數千里平川如掌常山諸郡譬則京師之前庭也其被於向明之化也尢切而漸於文教也尢深嘗謂太行洪河之間鐘其深厚之气者爲器與材皆淳龐易直以篤於義之所自得而其教巳成之後歷十百年而不變魏之風儉魏禹舜之故都也儉何足以言舜禹取其去本未遠而其教未衰則猶舜禹之遺風也唐之風勤儉質朴而憂深思遠唐者堯之舊都也勤而思遠豈足以盡堯取其去本未遠而其教未衰則猶堯之遺風也蓋因其質之近本而進於中和也易待其質之巳散而欲挽以反本也難堯之時百姓昭明舜禹之時三徳六徳以至於九徳之備而莫不咸事於時所謂因其質之近本而進於中和者也教之功也常山諸郡之於今猶唐魏之於虞夏也邢臺楊君司訓吾邑閱四餘載而遷眞定眞定常山附邑也邢臺眞定所謂猶國之前庭者也仕不遠其鄕官不易其業道徳仁義詩書禮樂之訓取其巳試於吾邑者與其鄕人共講行之則益信且尊而居夫向明被化益切且近之地吾見太行洪河之間鍾其深厚而篤於義之所自得者皆進於唐虞九徳之咸事以答

聖朝求士之意其不在楊君也夫其不在楊君也夫

○張居正

贈水部周漢浦榷竣還朝序

△贈水部周漢浦榷竣還朝序

荊州榷稅視他處最少居吳楚上游舟楫鱗萃稱會區焉乃後稍稍寥寂商旅罕至矣漢浦周子始至申甲令釐宿獘平物價卹無貲賦視舊額務在輕貸輿人誦焉張子曰余嘗與周子論始所建榷及後稍共者其略曰古之爲國者使商通有無農力本穡商不得通有無以利農則農病農不得力本穡以資商則商病故商農之勢常若權衡然至於病乃無以濟也異日者富民豪族莫肯視農農夫藜藿不飽而大賈持其羸余役使貧民執政者患之於是計其貯積稍取奇羨以佐公家之急然多者不過數萬少者僅萬餘亦不必取盈焉要在摧抑浮淫驅之南畝自頃以來外築亭障繕邊塞以扞驕虜內有宮室營建之費國家歲用率數百萬

天子旱食公卿心計常慮不能殫給焉於是徵發繁科急於救療而榷使亦頗騖益賦以希意旨賦或溢於數矣故余以爲欲物力不屈則莫若省徵發以厚農而資商欲民用不困則莫若輕關市以厚商而利農周子曰卽如是國用不足柰何張子曰余嘗誦鹽鐵論觀漢元封始元之間海內困敝甚矣當時在位者皆扼擥言榷利而文學諸生乃風以力本節儉其言似迂然昭帝行之卒獲其效故古之理財者汰浮溢而不騖厚入節漏費而不開利源不幸而至於匱乏猶當計度久遠以植國本厚元元也賈生有言生之者甚少靡之者甚多天下財力安得不詘今不務除其本而競之賈豎以益之不亦難乎周子聞餘言則心是之𨿽余亦自謂惟周子可以爲此言也無何肚子事竣代歸鄕大夫諸君祖於江上徵餘言以爲贈而余以病不能文因識其所以爲議論者如此

○許孚遠

贈同郡六子序

△贈同郡六子序

歲庚辰我湖士舉南宮賜進士出身者十有三人首謁選天官者八人其一人董子伯念得儀曹郎其七人當爲令一人臧子晉叔特疏請於

上乞受教荊州其六人莫子子充得江夏孫子應章得武進沈子汝修得句容淩子孟昭得南昌姜子中甫得光山閔子仲升得安福之六子者以爲初釋鉛槧卽吏事且爲民父母其道孔難爰相與咨諏詢度皇皇然不能置孚遠因酌而諗之曰諸君母過慮母多求天下事亦爲之在我而巳是故立巳端邪存乎志政理通塞存乎學規模廣狹存乎量起處勤怠存乎精神性行緩急存乎克治志端而行方猶形之於表也否則矯爲之弗純學明而政達猶水之有源也否則道謀之靡凖量弘而應物猶海之納川也否則彊爲之弗裕精凝神立百度自舉猶二气之資萬物也否則物欲陷溺而不張省偏祛蔽泛應皆得猶持鑑以照眾形也否則好惡乖僻而不諧若是者將求諸人乎抑求諸巳乎吾又觀之始笄爲婦舉步踖踖巳而持室或傲睨其舅姑矣假館逆旅一飰徳色久而狎處將多求於主人矣夫士以文學起家一旦而膺民社之寄惟恐其弗勝任也故處患若險穽而求善如饑渴及其尊居民上操柄在巳其左右逢迎者莫不父母而神明之於是乎訑訑之聲音顏色有拒人於千里之外者矣嗟夫此所謂富貴移人之患也老子有云重爲輕根靜爲躁君君子終日行不離輜重則是一念兢兢常居於沖虛澹泊鎭靜安詳而以之役使羣動者也夫君子必繇是道然後可免於習俗移人之患諸君朂之哉語稱三折肱爲良醫余蓋嘗仕而折其肱者敢竊以是爲諸君誦

○葉春及

大將軍戚公請告歸登州序

△大將軍戚公請告歸登州序

中國之患北有胡東南隝夷棘焉秦城臨洮至遼東延袤萬里控弦之民不敢南向而牧後世諱其事而修其功遣佞男女賫五穀百工成隝夷後世被其毒而議其罪國朝防胡立九鎭自山以東負海之郡淮淛閩廣築城置守盡於珠厓皆倭以也可謂聖人慮事者乎魏鄂宋涼轉戰逐北建功萬里之外矯矯虎臣將將之善繇

髙皇帝

長陵北伐犁其王庭而令自臨武節假諸臣有一可使惡有楡木川之事乎隝夷自洪武時固巳患其慓悍正統遂殘挑者擐甲之人竟無能挫其鋒者報國謂何嘉靖壬子倭大入寇淛東西江南北以至閩粵咸罹其禍督府數易羽檄四馳竭付庫之財不足於糧饟募梟鷙之徒不足於行陣數萬之眾賊常以一矛走之天下大震大將軍戚公時參將分部臺州爲鴛鴦陣教戰其節制士無一不當百賊犯臺州殲之巳徙部閩中賊方璧福淸戰於牛田殲之走興化又殲之賊乃大創寢平而閩淛免於鋒鏑無不欲屍祝公矣當是時公名大顯天下無問識不識皆知戚公隆慶初匈奴入塞詔備薊州公曰禁兵則恣睢召募則烏合徵發則道敝分戍則坐饑邊郡良家子以淛兵法分合更番訓之三年乃可議戰故公在鎭未嘗徼一戰之利所謂節制之兵也匈奴款塞願爲臣妾夫豈呼韓之運勝算得焉耳用於南如彼用於北如此使遇

髙皇帝萬戶侯豈足道哉閫師某曰今之將難矣古司馬法閫以外聽於將軍致屈萬乘以信其威何可得於今日文墨之吏寔握其權一不如令吏得以法議之且非獨此也將相和調則事允濟故平勃交驩天下不以貶兩人夫皆社稷之役耳日者相臣棄賓客大將軍遂有人言挈挈而南猶尙以前過也倉公治病隨地而異公故習南北之勢亦欲起羸越而彊之驥千里而縶其足公病則宜公曰不然不佞席先人之業結髮行間天誘其衷所向克遂有功皆

上神武中外大臣推轂之力也不佞何有焉蕞爾武夫致位上將祖父妻子恩澤優渥功名顯於三垂寧尙有不盡乎介冑四十年筋力竭南爲瘴癘見欺卽慕馬革之名何益國事向與武夷君要言南平塢夷北靖胡虜黃冠重遊久而未復武夷君之爲討何以解焉登州近三神山仙人往來歸置妻子黃冠從之庶幾安期之志國家人才如彭蠡陽烏何少不佞葉子曰三代下人品獨多子房謂功成不居而從赤松子也不意千載戚公繼其芳躅公所言安期生意深遠矣射楊葉者百中而息鵬不難九萬里而南其息亦以六月斯造化之玄機豪傑之逴識也子房𨿽辟穀彊起髙後

上方拊髀頗牧安期公詎能乎公苐黃冠往矣

○歸有光

送孟與時任成都司理序

△送孟與時任成都司理序

安定孟與時與吾同年進士而以餘年差長常兄事之餘好古文辭然不與世之爲古文者合與時獨心推讓之出於其意誠然也與時以選爲成都推官余亦爲令越中將別無以爲與時贈夫推官爲郡司理儒者能道前世論刑之說詳矣余讀尙書古文欽哉欽哉惟刑之卹哉此今世所用孔氏之書語也而伏生今文以卹爲謐漢儒傳之而太史公本紀云惟刑之靜哉靜卽謐也自古論刑取其要惟有靜之一言爲至此鑋聖人之語余以是爲與時告焉餘生吳中獨以應試經行齊魯燕趙之郊嘗慕遊西北顧無繇而至與時自安定來往長安中又籨太行以來京師今又官蜀中行卭竹九折阪覽劍閣石門之勝豈不亦壯哉昔王介甫初仕大名爲司理而韓魏公爲守嘗告以君年少當讀書不宜專以吏事而介甫實未嘗不讀書也以此恨韓公爲不知巳而韓公之意則美矣故余於與時尢望於吏治之暇無忘學古之功孔子曰居是邦也事其大夫之賢者友其士之仁者往時張文隱公嘗爲餘言今時人材惟趙孟靜在史館難得嘉靖二十九年虜騎薄都城公卿會內廷先生獨申大議至廷罵阿黨風節凜然有汲長孺所不及者京師人至今能道之趙先生成��也余故爲文隱公所知而趙先生以是亦知予顧無繇一見之士之相知豈在於見不見哉然餘懷之久矣而嘆與時之獲見先生也而又以善與時之得師也

○李承箕

贈吳獻臣赴成都序

△贈吳獻臣赴成都序

無憧憧無將迎渾然端且恪其存心有如此者惟正之從不合故迹不同流俗其事事有如此者矯矯曁曁不畏萬彊不欺一孱其合世有如此者此治世之大人也斯人而居冶世位必髙祿必厚人皆以爲儀刑而瞻依者也崢嶸以爲髙辧察以爲明其存心有如此者仁焉而煦煦義焉而孑孑其事事有如此者熙熙而來攘攘而往其合世有如此者此濁世之大人也斯人而居濁世位必髙祿必厚人皆以爲儀刑而瞻依者也吾嘗以爲不主彌子而得衛而不與射者比而得禽獸古之聖賢如此而始如此而終如此而富貴如此而貧賤吾將與之醉飽乎仁義光明乎聞譽遨遊乎霄漢出入乎古今捨此則無所用其力矣吳君獻臣以成化丁未進士爲順徳八年升四川成都府同知成都領州三十有一其爲人所景從宜亦多矣況今治世也獻臣將不爲治世之大人乎僚簿武寧張如玘請文贈之予忝知獻臣舊故以爲言

◆賀最

羅玘

歐陽徳

○羅玘

賀監察禦史胡君考最序

△賀監察禦史胡君考最序

禦史之官其品正七其在侍從之列孰同乎編修也都給事中也其在部寺之屬孰同乎大理評事也太常博士也其在外之庶官孰同乎推官也知縣也是皆縣進士起焉者也他不與焉然推官知縣品則同矣而其陟固禦史之陟之也其黜固禦史之黜之也其在外勢然也廷則比肩矣然評事局於獄博士拘於祠非通與於天下之事者也編修得紀天下之事矣而不得言天下之事都給事中得言天下之事矣而不得行天下之事得言之而不得行之禦史而巳嗚呼禦史可以品論其官也乎不可以品論則不宜以資拘不宜以資拘又奚以考績爲哉𨿽然黜陟者天子之權也而禦史得行於外而在廷之臣善者又得言之

天子陟之是亦禦史陟之也惡者又得言之

天子黜之是亦禦史黜之也而顧於其身獨無所與焉其亦何以責於人哉其勢必歸之與其庶官之考績有殿最焉亦有黜陟焉而後外之黜邪陟邪不敢參以私焉必公也人亦曰公也在廷之黜邪陟邪不得參以私焉必公也人亦曰公也而天下治之端實自是始焉則禦史考績其豈庶官之考績乎天下之政有大於此者乎嗚呼今天下固日繇之而不知也𨿽禦史者亦汨沒於其中而不自知也而禦史考績者之見於文字亦多矣亦無爲之言也予也闇亦奚敢昌言哉胡君惟峻同年友也一嘗私發焉君曰然及君以禦史滿三載臺中之僚必欲予言其最君最在考功也人皆可得而知也然使人知禦史考績系於天下忽於君之考績始白焉此予之厚君也亦予紀天下之事其職也

○歐陽徳

大廷尉魏公淺齋考績序

△大廷尉魏公淺齋考績序

大理寺古廷尉正職覆讞刑部乽察獄成正其故失紏其繆違非所評允𨿽笞杖至未不得輒加諸民蓋本以相濟也而其後覆以相病曩予貳南雍數聞南寺久屬往往詫曰某獄疏吾紏之密某獄繆吾紏之正疏容姦繆播虐不爾姦虐無乃滋乎巳而憾曰某也固屆駁而後竟予從也部院之屬則憾曰某好異而駁所宜允巳又詫曰吾守法不頗駁至再三而竟莫予能奪也持論棘棘若相爲讎問諸其所讞之人則莫知其所是蓋兩病之夫風始於相激成於相扇然而率屬者布公開誠固亦有所未盡歟予家食數歲復承姦容臺而淺齋魏公爲卿大理時部寺之屬有嘗學於予者意其風猶曩也固將有以告之間過予言則與曩異矣爲寺屬者曰吾虛心以聽部議議得則從之有失而駁焉求其是焉巳耳人豈必獨非也爲部屬者曰吾虛心以聽寺議駁而當則攺之非所宜駁而復焉歸於當焉巳耳是豈必在我也事暌志通若翼若啟問諸其所讞之人則莫知其所非蓋兩是之矣予於是知部寺多賢繇公率作以身故能以其屬適於道若此初公繇行人選補禦史擢丞大理累禦史中丞撫汴督儲晉長九列所歷率憲職法曹嚴而能恕明而用晦長厚博大而不務爲亟疾苛察故所至察屬向休罔有以詭激相髙者然則謂公在南都民鮮冤苦失職豈不諒乎夫惡莫大於求勝善莫大於交愛勝斯違違斯爭爭斯訟故曰天與水違行訟君子以作事謀始言違爲訟始也愛斯下下斯和和斯同故曰天與火同人君子以類族辧物言同以異合也訟始於相違而聽訟者故求勝以違其類以訟助訟訟且日繁反其道下人以廣愛公立而和達異而弗違訟乃無端於是魏公爲大理三年將奏績於上君子曰公之績也其近也獄得平也民鮮冤也其遠也和相燻也公道溥而訟端絕也某嘗觀天下之勢大率勝心熾然後和徳衰薄故險健相傾不獨在民嘗自惟滌除有我廓乎大同有位者當身其責而學之未能也於公之行因其僚鳳岡沈子之請申大司馬諸公之意以某所願學者爲贈本諸其近而要之於遠

◆賀壽

王世貞

申時行

於愼行

○王世貞

奉賀少師元輔華亭徐公壽序

大司寇景山錢公七十序

爲孝廉顧道通追壽父母序

△奉賀少師元輔華亭徐公壽序

少師元輔華亭公致其相事之五年而壽七十其明年爲

聖天子攺元之萬曆門下士王某乃始獲奉觴於堂以效一言之頌前是諸薦神大夫人人頌公功以爲嘉靖間天下之脈幾絕於壬人手而公默延之蓋至於今而黔首謐如也則天下拜公仁壽之賜者三世矣公胡可以母舉觴也不佞竊謂諸薦紳大夫能知公之功而不知公之所以功則甚難蓋所謂嘉靖間壬人者挾縣官不世之寵以踞公上而肆爲姦公示潔則見以爲形其墨公示平則見以爲形其險公示賢賢則見以爲收物情公示侃辭則見以爲幟眾議諸所以伺公萬狀而彼方多岐以固其寵內交以植其援公𨿽微婉以應之而不能盡絀其聰明以避其忮孤誠朴忠以一念幸信於人主而不被祻天下之賢士大夫陰有所恃以自安而無虞於大故則公之所甚難者一也

天子旣以識壬人寘之典擢公居首輔若共巳而聽者顧其威時有所不測而明有所奇發或陽與以試吾向或微辭以隱其窽公於人材事體委曲斟酌寧失人主一時之指而不敢怫天下之公是非

天子有忻而繹者有若不得巳而姑爲受者公之志始十佛其八九而中外治則公之所甚難者二也

肅皇帝大漸時夙政故典有不容廢鼎革者發之自人主則受攺父之議請之自人臣則羅易君之咎公取旨用遺詔行之天下翕然而向風不得以攺父易君議其時

肅皇帝之聖徳益光於成湯然而修郤之臣猶得而有所搖動則公之所甚難者三也

莊皇帝初言路益大辟然銳名者各欲所就而爭爲訐官府摯禦自負人主之私人時出而與之角公內顧則虞比外顧則虞激時執兩端而衷裁之使國體與國威交伸而不偏重然彊悍之臣猶不能不因而修其郤則公之所甚難者四也今夫漢而上故不暇論爲唐若宋委任久而名徳重者亡踰於房梁公韓魏公也梁公終始一主故順以達其才魏公事三主而不遘疑故直以信其志誠舉公而擬之其難易固不可同年語也卽交口而頌公功者更僕未易數然而不知公功之所以大也

肅皇帝時士有不因壬人而隳風者乎公振髙節於細旃之上而苞苴逆銷於數千里之外風自是稍稍樹矣邊將有不因壬人而解體者乎公爲政而不惟無債帥也廉貧不自存者出橐俸資之至感泣而捐其重名將日益起矣言路有不因壬人而結舌者乎公柔逆鱗而拊循之宛解陰護至使感奮而殉其職國是日益昭矣公私之財北奉虜南奉倭上奉六宮下奉權室有不枵然其若洗者乎公爲政六載而稍稍還橐矣未也

天子欲有所更易者三公三守之國本堅而黃臺之詠絕其暮年欲幸楚者三公三阻之乘輿止而蒼梧之事弭此二者則非梁公魏公所得有也今卿大夫安爲冠冕士安爲逢掖男安農賈而女安紅者夫孰非受公賜哉公爲福於嘉隆之際而天下得安於萬曆曰萬曆者國祚永永無際固公壽之也公胡可以無舉觴也乃公則意若不自得曰子毋臾我吾向者備位政府二紀余賴

肅皇帝之明聖而脫於讒吾固無一日忘吾退吾幸退矣又幾不獲有此丘壑賴

莊皇帝之仁聖而脫於難今猶惴惴也且吾何知功某再拜曰不佞所以重爲公賀也天下歸公功而公不自知功此所以爲公也公在位日未嘗一日而忘其退公今退矣天下豈能一日而忘公出哉有如

明主思公功以師尙父召袒割訪政於先師之堂卽公九十杖而造朝又安能竟有此丘壑也公曰美矣無所事子之言更二十載而來候我爲抑之詩以交相勉可也某復拜受辭而序之乃返

△大司寇景山錢公七十序

王子曰人熟夫用之用而不熟夫不用之用也今夫五金鞲於鑪而範之得材而爲錢鏄釜鬲戈盾欣然日以爲用也其貴乃爲淸鐘大鏞夏惇殷彜五父之鼎庋於明堂之序而歲不一試之未底試而所欣然日爲用者敝矣是器貴也歲不一試而歲益以重蓋易世更祀而天下翕如也夫吳故巨邦人文賢士大夫稱甲天下者也然而自余燥發時則知有故太宰朱恭靖公迨冠而籍於朝而後知有今大司寇錢公也夫二公者不必以用而用者也余請先言恭靖當

世宗初上時有所褒進大臣及吏部臣闕時朱公爲南吏部幾當得之會少有所不稱卽上章乞休人或謂朱公不少需爲大拜地耶朱公笑不顧曰吾以善拜卽不若善歸耳

天子重於去公而爲異其禮以傳傳之還復廩廩之隸隸之朱公之食於家而食於官者三十年一日也朱公闔門謝世事不爲章言媺行以易觀聽然逾歲而郡邑之郊內外默而化之卿大夫不敢以飾見於國士不敢以飾見於庠畯賈不敢以飾見於市其父老相率而戒其子弟曰卽衺趨何以聞朱公其子弟亦相戒曰吾衺趨卽不愧爲吾之老者若愧朱公何蓋又逾歲而天下之士大夫日相與訅訊吳中以朱公在否爲世輕重而朱公益逡巡務退讓其行自介士匹夫下而至於垂丱之童均與之講敵而不挾其達以右又三十年一日也朱公繇狀元及第三十年爲尙書以歸歸又三十年及見後甲子之爲狀元者海內所艷說而奇瑞之然使朱公絜功度材其前稱顯而手於世者孰與其後不用而用之爲大也錢公成進士入銓曹婁遷兩都法吏視朱公稍號任繁劇然亦且三十年而乞歸歸之時屬

世宗末不能有所備於廩隸然未逾歲而

天子用大霈恩進一品階稱貴重於朱公公乞身固少晚然健履而富於聰明之用不減朱公五十時公𨿽困揚歷外若染於態者而中肫然赤子其淵默而易亮恭退而質木舉無以異於朱公今之士大夫畯賈固不能如朱公時椎朴而易化然亦稍稍知慕向公旦攺稱而月貴其評二公名徳後先相望於

世宗

今上之初者卽不知其孰重然其重豈獨在吳而巳也易曰鴻漸於陸其羽可用爲儀吉夫服牛乘驥始而效其力於軛終而效其體於革世固不宜少者然其用抑何淺小哉錢公今七十合鄕之大夫士宴而樂之而不佞使致辭曰公爲我進七箸安步衎衎

天子修

世宗之典公家食而食於官三十年如一日也則二公之用誠大矣

△爲孝廉顧道通追壽父母序

凡人之情不假飾而發於性賢者恆任其過而不肖者恆任其不及自先生之禮教行不及者恆苦其勉企而過者恆苦於抑而不得伸然是先王之禮教𨿽本於財成而就中而其恴若在伸而不在抑故夫人子之事親生則致其養病則致其治歿則致其哀以爲是無以加矣養而不巳而至於鬻子治而不巳而至於割股哀而不巳而至於廬墓先王猶以爲近於厚也而旌之鬻子而無後割股而傷生廬墓而終身至犯於生人之大訓然先王猶以爲過而不以爲罪也陳於陵之不食其母許世子之不嘗藥原壤之歌而宰予之欲短喪彼固幸而免於一時之法然聖賢之所以抉其微而刑之萬世者何嚴也故夫律此而語彼而人子之於親寧任其過可也友人孝廉顧道通一日冠裳而裛予再拜肅容而有請曰吾二親之棄不肖也實在壯先子北山篤行君子顧其名施遠不能出裏閈母何淑懿令人其教近不能出檐闥而是時不肖方稚不敢以徼巨公長者而爲之銘若表蓋三十年如一日也計吾父母而在今歲當七十吾父母而七十不肖誠貧則必謁四方之醴齊醒盎以實吾觴則必謁四方之殽胾膻薌以實吾俎則必謁四方之賢士大夫歌誦敍記以實吾堂而今悉巳矣其所致而實觴俎者度無以起吾父而薦之而至於歌誦敍記其文義之儁足以時寄吾思其美而傳足以噓枯而骨肉而使之不朽卽先生其人也不肖願有請於先生予怪而語之夫所謂壽者黃耇駘背玄發兒齒之年而所以壽之者崇岡茂陵川升日至之語今舉堂上之祝而致之冢中之陳母乃非當乎道通拜不巳曰先生義正吾無以奪先生𨿽然其必有以慰吾逝者於地下而寓吾思余固謝不許道通之友曹生從傍說曰吾吳之俗薄者懸弧之宴子輒避亡胃脯酒漿責直以償易簀而呼去撿橐裝送葬之子哭往醉歸墓木如拱博進是資孰與顧君之老而慕其父母乎卽厚者多作佛事號爲冥施浮屠黃冠是依是師斥其貝璣以馳京師購銜而旋冠其丰碑孰與顧君之知乞先生文以寄其慕者乎曹生之說云爾嗟夫顧君之所爲請誠不經而吾之許誠濫顧有感於曹生之說似猶得夫先王之所厚而竊附於鬻子割股而廬墓者因爲序而歸之

○申時行

壽宮傅王公七十序

△壽宮傅王公七十序

太子太傅婁東王公以今年癸卯春秋七十在禮始稱大夫致事之期而公謝政歸裏則巳十年所矣餘生後公一年而其歸也先公三年其在詞垣政地躡武駢肩無弗同者或謬推余以附於公以爲吾兩人猶天合也而余自量則何敢望公公文章著作爲詞林宗匠其純徳至行篤於家庭而播於海■﹝宀禹﹞至使

人主親渙玉音面獎其忠孝其居鄕過自挹損柴車毀服若逃空虛邦君大夫爭欲得公片言以爲典法進則爲朝廷重退則爲鄕邦重此皆公之所有而余之所無也余何敢望公惟是通籍以來與公周旋從壯得老則習公之稔知公之深莫余若也而余竊怪公曩在詞林多移疾

予告告常滿三月在內閣亦如之

上常遣醫就視輟尙方珍餌勞公一歲中數四當是時公傫然若不勝衣嗛然若不任匕箸方暑而纊未寒而裘往往有憂生之嘆而餘數就榻前好慰公退亦未嘗不爲公憂也乃今旣杖於國矣曩之所患苦捨然如脫而气益充神益王視聽步履踰於壯時則公安所取資而能若是蓋公生平操樹一稟於正直而持之以恬澹養之以淳和有所以立命而不制於命者人莫得而窺也夫正直之士當國家是非利害之衝而不折不撓獨立不懼豈不卓然甚偉然非本之學問漸於義理則內激於意气外逐於名聲其究且決裂敗事大臣不然羣言聚訟萬態棋生則不得不容茹以渙其羣旒扆難持宮廷易隔則不得不委蛇以通其牖惟處中持平立於衝然泊然之地使國家向其利而巳不與焉此則不吐不茹大臣之上徳也公貳宗伯時趍炎附膻之徒以奪情阿用事者公投筆不署至拂衣以去旣起家輔政二三小臣借事鼓釁傾搖正本大臣俯首咋舌莫敢出气公抗疏力折其姦爭以去就其人相次迸斥善類始安蓋公兩言而正綱常扶國體若摶虎於嵎射隼於墉其議論風采使人不敢狎視立朝正直無踰公者而公欿然若無退然若怯逡逡常有以自下及繼余秉政一切以含弘茹納雍容調劑之術行之嘗讀公泰交一疏欲以銷朋比之私杜否鬲之漸而歸之蕩蕩平平直剖心抉肝以明示天下建儲議起下力爭之則上益疑上堅持之則下益激公從中衡量先請出閣以正

東宮講學之儀

上不難俯從而羣情稍定巳復引漢故事請

中宮母儀長子欲兼嫡長之分塞宮闈之隙議𨿽未卽施用而

上意終以禮奪主器之重安於泰山本之皆公感諷而調護之也公處大臣所難而當國家之急乃其气平而色和其詞宛委周悉絕不似偘偘諤諤抗言爭事時則公豈一旦破軫爲轂矯弦以韋自失其故步哉公蓋以恬澹醇和參揉正直而融其迹以山甫柔嘉之則合老氏沖虛之用以此濟世以此治身所謂立命而不制於命者也詩不云乎靖恭爾位好是正直神之聽之介爾景福公之多福神佑之矣巳立之便天佑之福其以單厚多益如恆如升庸有旣乎公巖觀裏居熊蹲虎步儼然洛社之英而又欲以歲時邀餘花下爲眞率之會余且攝衣冠攜杖履而從公海濱父老咸詫以爲盛事是天假緣始終以余附公信吾兩人之猶天合也何厚幸歟於是登公堂酌觴以爲公祝

○於愼行

賀太宰夢山楊老先生九十存問敍

△賀太宰夢山楊老先生九十存問敍

夢山先生之致太宰而歸也越一紀爲歲辛丑

上以冊儲大慶薦號

慈官而值先生年八袠之五齡乃命兩臺部使奉玄緟羊酒稱制臨問太宰又越五年丙午

上以皇孫生再薦聖號覃恩而先生以九袠聞乃遣從臣奏璽書而東帥長吏三老臨問太宰如初有加禮焉海岱之野榮光浮空歡聲載路而魯老生加額稱曰此非先生之年也蓋國家气運靈長鍾爲仁壽而先生得其盛耳然吾往者侍先生於朝嘗從列卿後修辭爲先生壽苐能述其統均表率之槪而不能名其功今從先生遊於野十有六年而知向者先生之功之大也一日先生以書訊予曰自吾與若之歸田朝廷有十大事皆治亂所關君知其解未予河漢其言思之累月未有獲也念獨有最要且巨者一端豈卽其十之一與夫自古立國固必有相而本朝獨無何也有而不以名也執政操宰相之權於內而不能行之下太宰任宰相之職於外而不能得之上二官者合而爲一則有相之重而無相之難夫二官者合而爲一則相比而爲重不可也兢而相輕不可也畸有所重畸有所輕不可也故必相有而成其重然後上可以得君下可以得眾而朝廷之體尊先生之爲大宰八年而與二三執政協不然乎哉先生之爲太宰八年也天官之政有默軹於政府者乎政府之權有顯試於天官者乎政府天官之所請有不答於上不信於下者乎政微有之亦其渺小者耳柰何今之鬲塞甚也天官所進退十而寢其八九政府所陳請十而報其二三有億其必寢者報而人疑之有億其必報者寢而人又疑之此無他天官無政府政府無天官也然則制閫臺察承流宣化之臣今日請一監司制曰可明日請一守相制曰可朝入夕報夕入朝報主爵者憚其失於此而便其得於彼姑詘其職而就焉則吾虞其漸巳昔者東漢之季方州割據之雄互相表奏不命而稱牧伯唐之中葉藩鎭擅兵各自辟置參僚與其支郡之守所謂自謂侯出也今豈有是萌與夫天官不能得密勿之要領而顧欲隳其體不中而以職隨之政府不能伸銓衡之請而又欲寄徑焉以紛其塗不中而借辭於上共爲浮湛求得當以抵報而朝廷之體遂輕安得不歸於下而使倒持乎故自先生之歸而後予乃知先生之功大也先生之在朝事非無枘鑿先生以和調之風非無淫比先生以正矯之夫所謂和者非暖姝也以共成其且所謂正者非刻峭也以中引其偏蓋先生所與二三執政相有而成其重如此自

聖上登極今且三紀所存問八座舊臣以九十聞者巳五六公甚者幾百歲而及先生先生顏日益丹神日益王成然而寐蘧然而覺■﹝口答﹞然而示濕灰杲然而象初日卽千百歲不巳非國家靈長之運鍾爲仁壽何以有此昔商之盛其臣有伊摯者爲阿衡而壽百餘歲周之盛其臣有公望者爲尙父而壽百餘歲二代之歷數因之故阿衡尙父之年商周氏之年也然阿衡告老而歸一徳有訓尙父受封東海丹書乃陳耆舊重臣與君國通其休戚豈必在朝今者

上使使問先生先生當上書謝因疏前所槪十事若最要巨者爲

上精言之以黃髮之重偃息而轉璇璣太平有道之歷且與商周比隆且將過之古之誦其君曰三壽作朋如岡如陵故先生之年國家之年也

上得朋因得年敢賀

◆賀生

李攀龍

○李攀龍

賀大中丞孟公生子序

△賀大中丞孟公生子序

隆慶己巳蓋大中丞孟公始舉子焉明年左史許殿卿至自公所而謂余曰中丞公年旣巳六十有二矣而始舉子岌岌乎其佹得之也夫佹得之者幾得之也幾之爲言得不得未可知之辭也人之爲道厥初生民覃族受姓以屬於今不絕如系一旦自我塔焉中止無論宗祧之血食社稷之委裘卽不堂不構不播不獲以比於作俑而題之曰三不孝則誰不皇皇焉而幾得之也弓襡以禱祠求之熊羆以寤寐求之卽未爲失也𨿽不肖焉不告而娶以權求之寧脫屣爵祿以其餘易焉以幸求之則誰不皇皇焉而幾得之也攀龍曰子不可幾而得以幾之而得子者其法當自得子者也公之於人道蘊藉長者裏中蓋視猶石相家卽某與殿卿所習也三十而遊京師其友親之曰亦旣抱子矣卽其厚必無不載也出宰縉雲其百姓父母之曰必有季仲而季且賢矣卽其仁必有後也四十而藩屏隴右秦人無異於越人也曰不筮而商瞿之膝下繩繩矣五十以大中丞督部河南北權豪斂手而百姓焉依莫不壯之曰公誠自愛是將退食獨立無柰趍庭者之肩摩踵接稱謝問禮之不暇何也卽其威重而气有必息也何以得此聲於梁楚間哉然固未有子也此自殿卿所及見而某所及聞於楚若越者至今相謂公無恙邪何爲至今未舉子也無亦旣巳能禦乎不則咳而有名者幾人乎又不則將就館者幾人乎裏中旦夕覘其門有弧矢也家持羊酒往賀焉而旋且巳也是年六十而齒髮如平生也是自縉雲隴右河之南北歷數十年其儀不忒也人亦誰不爲公幾得之也公乃今六十二年而始舉子余固以謂其法當自得子者也人之幾之益信其必至云爾終豈謂幾得之哉惟是幾之不得而怏怏然後幾而得之之爲快快气之所息必賢且貴是天之報金以答栔越河南北若裏中之所以幾公者也然後公之惇仁處厚養威持重之徳始成矣此可以持羊酒往賀時也遂爲殿卿具列之如此

◆記事

張時徹

○張時徹

王義士序

△王義士序

余嘗讀載記而知古人義行之烈也諸細瑣者靡得而詳矣其尢章著者如範巨卿赴張元伯之葬王少林厝金彥之屍戴平仲歸石敬平之喪劉子相殺駕牛以救知故之乏羅道琮哭野潦以還亡友之骨劉軻感異夢以展書生之瘞周仁榮假新宅以延友人之死陸子璋受遺書以起徐原之墳孫長遜開廳事以成劉融之殯張安祖手營作以殮元承貴之胲侯無可走千里以瞑田顏之目凡皆仁心自然孚格幽冥表儀穹壤者也若今所稱王義士不其倫與義士名芳字徳遠太佁人也與慈溪費生非同域之產也又非有遘晤之素也又非有赤牘之交也而旅捨語合定爲石交時生病且困人所不近而攜之共載飲之食之撫之摩之禳之療之不巳而滌其穢混不厭也而生卒不起蓋墮橋弗救之夢良亦奇矣乃失聲長號曰天乎殀折命也柰何使生離父母去妻子孑孑煢煢而死乎枕之股而哭之貰衾櫬而斂之僦浮屠而捨之賫絮酒而祖之當是時也黃頭爲之縮頸行路莫不灑泣蓋傷義士之顚沛楚怛云夫逆旅邂逅非肺腑之戚也便溲滌除非遊從之任也貰貸而殮非親故之托也撫目目瞑引匶匶行非倉卒之感也生何以得此於義士哉今讀其傳有不扼腕太息廢書而起立者乎生之父婁詣予而泣曰傷哉兒也義士之曲爲收卹卽瀛在莫之或過也而瀛也無以爲報也惟學士巨公賜之一言則吾兒當踴躍於九京而瀛之不忘義士卽不忘吾兒也巳幸先生矜之餘湣其志之莫伸也爲之論著其事使異日修國史而傳獨行者庶幾有徵云爾

◆贈夷

陶望齡

○陶望齡

贈大覺禪師郁班麻序

△贈大覺禪師郁班麻序

三玄庵主郁公自萬曆初以選奉詔虜廷宣中國威徳介法大指不失職以勞受秩號所使自俺答而黃臺吉至今酋十一往還號自都綱覺義而大覺禪師凡三遷其言云始出塞官爲制大紅袈裟四人輿張蓋香鑪前引將至虜帳數十步皆紅毯衣地上施白繚綾使者奉所賜經像蹈以進旣入施設西方虜王投體膜拜九頓首良久乃起起受詔畢復九拜甚恭禮竟敬問

皇帝萬康曁輔臣府部而降安否震旦佛法有無隆替使者具對且爲推言善惡因緣果報之說護生甚善斬刈剽竊罪最劇善升釋梵天生人中不產邊地夷落罪墮泥犁受報無央酋聞輒�齒指咋舌胡騎數萬環以聽大酋梵唱屬而和者如秋潮之撼山羅拜顙擊地若萬杵登登也酋故所奉西國像數軀皆金銀隨所駐皆施淨幕香花莊嚴懸所得漢飾細絹巾脫巒結紛揉幾滿使者始至供酥沺茶一琖供佛飯僧皆設大胾辭而行攀戀浹旬不聽發告以王程輒曰師輩佛子而制國法乎曰中華國法大於佛法也使者四人人餉馬數十蹄爲禮其數往大氐然夫北虜之殘賊饕餮行盜侵驅久矣嘉靖間俺酋尢暴邊震搖都邑虎臣熊旅厲鏃彀騎北望而不能發一旦稱臣僕保塞下三數緇衣師以傍行四句之空文拳跽僂傴如狎猴犬如教童稚何其馴哉傳言惟天下至聖聲施蠻貊凡有血气莫不尊親夫覆載照臨之間血气之屬迨於肖翹較諸辮髮反踵稱人類者尢不侔矣云胡尊親若爲使之斯所謂不可知之神聖而至者與予聞麻公之說喜聖化遠被釋子之有禆於邊計也遂次其語以壽之

◆贈內

徐禎卿

○徐禎卿

與室人序別

△與室人序別

徐先生將遠行旣戒裝與其室人別室人曰先生行矣請贈以言先生曰何如對曰先生昔苦困辱今苦羇旅然方壯彊可以振業策譽丈夫放志四海之外傲容煙霄之末豈不爲樂乃以里巷庭除爲戀戀哉然吾聞京師者四方之人傾奪聲利之地惟默可以保身惟晦可以保名處謙使人不忌處下使人不爭吁嗟乎愼之哉先生曰子言則然欲我無內顧子當執婦職欲我緩富貴子勿厭窮迫欲我不念別子當勿涕泣言巳室人大笑先生遂出

●皇明文徵卷五十

晉江何喬遠穉孝選

題﹝紀載書畫宮室﹞

引﹝論學論文﹞

跋一﹝頌聖紀載行誼﹞

◆題﹝紀載書畫宮室﹞

○紀載

朱右

宋端

盧廷選

△朱右

題唐仲友補傳

題唐仲友補傳

於虖世故有誑人以理之所有君子或昧焉語曰不逆詐不億不信予讀唐仲友補傳而竊有感焉初仲友以乾道七年守臺時朱熹表舉浙東常平仲友發粟賑饑抑姦拊弱剙中津浮梁以濟艱涉民至今賴之永康陳亮以縱橫之術與仲友不相能然亦未嘗信程朱氏學也亮揆無以抑仲友乃設施計若爲歆艷性學者朱子遂信行部過其家乘間飛言中仲友髙文虎爲通判復以舊怨傾之嫉惡之心君子爲多於是朱子力擯劾仲友至六上章廷議終不決元修宋史謂仲友爲朱子所斥乃不載之簡策是亦非朱子意歟春秋據事直書善惡自見今史官宋濂爲補此傳有旨哉

△宋端

題崔淸獻公言行錄

題崔淸獻公言行錄

宋至寧宗末韃靼日彊金虜南徙而李全又叛附不時宋人立國錢塘僅僅支撐以免亡滅使當時繼統正傳授明縱彼鮏羴之气逼人崛起之勢可畏而我之民彜物則固自若也柰之何點後權臣相倚爲姦利子竑廢而理宗立旋又擠竑於死地三綱淪人紀壞國之所仗以爲精神气脈者至是蓋巳斵喪無遺𨿽當時名士往往隨世以立功名而大賢君子則有的知其不可而嘆息痛恨焉思欲完其名伸其道以求無怍於心而扶植乎倫紀者南康李公燔莆陽陳公宓與南海崔公與之輩沒齒不肯輕拜理宗除命其意古有所主然李公曾露諸言論間陳崔二公則未嘗片言以著形迹是以淹淹三百餘年其事猶昧晦弗彰夫君子尙論古人因時以考其行據事以原其意張子房終始爲韓之心楊山始能得之勿謂古人心術卒不可得而測也予初讀宋史陳公傳揆公所以堅臥不起恴實有在於玆來南乃得崔公言行錄觀之蓋公嘉定末自蜀帥罷歸及寶慶後召帥湖南不起帥江西不起端平中再除吏部尙書又不起值摧鋒軍士作亂薄廣城公登埤撫諭朝廷聞之卽家除帥公旣平賊遂謝閫寄徒以不忍鄕郡荼毒黽勉一出而帥臣六閱月俸給悉還公帑巳而除參降麻前後辭免凡二十疏𨿽祠祿衣賜亦不受此公微恴之所寓也昔魯宣公爲弒君者所立公弟叔盻非焉終其身不食兒祿與之財則曰我足矣公之心其叔盻之心乎近世評公者或謂其淸風髙節或謂其洪度雅量或謂其知幾知微要之皆淺乎其知公他書載公有菊坡文集與夫所謂嶺海便民榜海外澄淸錄今皆亡失子孫所傳寫不過榮辭章奏若告敕答詔及遺文詩歌一二而巳又皆與言行錄參錯無倫緒予旣立爲更定而並以所知者增益焉因揣公心事之微以自附於推見至隱之君子而就正於有道云爾

△盧廷選

題丁尙書忠義集

題丁尙書忠義集

余甫釋褐試夏官以便事走上谷一再過土木之疆卽

先朝明夷之地也覩嶺道紆峻溪澗盤巇爲徘徊者久之嘆爾時六飛萬乘何以從枕席上度師虜警揚塵火替覆不暇又慨一時文武諸臣相從羈紲竟無以頭血濺車輪者徒膏潤荒原甘爲蕩陰之續惜也而丰城丁襄湣公以少司寇在行督陣前徵迫險扈駕遂殞於敵其節烈最著而公先是偕廷臣諫不聽及駐蹕楡河上章尢力至宣府又請亟回鑾俱爲姦閹所抑以及於難嗚呼公熱血一腔得死所矣朝家錄公死事贈謚賞延載之國史前後名碩諸公又累牘而紀詠之公神行天爲不亡之情行世爲不朽之名披是編者髙山景行則尙論之實錄也夫余修郡誌雅慕公遂題卷端而授其裔起龍告之曰先爾祖而殉交址者有儀郎史氏後爾祖而槁河陽者有靈臺楊氏皆丰產也竊欲爲三忠廟貌祀之於鄕以風學士大夫而志猶未逮嗚呼孰謂張丰者而僅以徹天之雙劍也乎哉

○書畫

李東陽

顧璘

△李東陽

題栝蒼陳氏畵

題栝蒼陳氏畵

畵伎之微者也其用不過充玩好資論議而巳及其至也亦足以攘造化之巧達幽明之際感發心志流通精神畫亦未可少哉故其爲道始於摹擬肖似而極於變化千形萬狀不可窺測上下數千百年變而爲數十百家其所爲所見各有不同而同歸千妙而巳予生不習畫手不能舉筆濡紙而凡位置髙下皆不能外乎吾心口不能指摘時代辧閱名氏而凡爲妍媸工拙淸濁雅俗皆不能逃乎吾目平居未嘗費一錢之購無寸紙尺素之藏凡持以求題識者無虛旬月至十懸之齋閣坐臥其間後先相代而吾家未嘗無畫蓋吾之於中猶元亮之於琹子瞻之於酒也栝蒼陳汝同氏居京師家藏書畫數百卷汝同嘗遊於江湖及歸而其家毀於火先世之古物無復遺者汝同每痛之一日得山水圖一卷請於子曰吾將以此藏於家然不可無先生識之予嘉汝同之好事遂書幹其顚志汝同之續藏者寔自此圖始

△顧璘

題靖陽沈生辧禹碑集前

題靖陽沈生辧禹碑集前

余登衡山陟祝融之顚下尋方廣經岣嶁之麓未上訪從行道士雲山無禹碑𨿽巖間或有古刻皆巳磨滅不可識也沈生所得碑本乃嘉靖初長沙太守新安潘君鎰得於嶽麓書院後小山艸莽間剜苔剔土榻傳人間蓋宋人所摸刻也生誤傳以爲禹本刻甘泉亦未之考蓋禹去今數千年衡山石質疏厲當時無碑碣必刻之巖間風雨冰雪之所剝落泯沒久矣計宋時亦巳無迹故歐陽諸公集古錄筆編皆無載此又貴於宣王石鼓仗有之豈皆或遺之哉度宋人此刻亦前古流傳榻本余初見亦疑禹稱王不宜稱帝今乃知帝禹刻三字卽宋人所題偶誤耳余昨經寧遠榻九疑山蔡伯喈隸銘亦出宋人所補幸有題識可考則漢刻山巖者在宋巳滅況三代之初乎泰山石堅故秦刻猶存昨觀衡山前代題名唐惟李義山三字在祝融尖六朝以前無存者大抵山石易損故耳豈前此一無題識邪然上古書迹自是異寶𨿽傳刻固可貴也古者書法之興皆取象山川虫魚艸木之類禹精於水今篆體皆有流水形出禹無疑獨幸沈生精思妙契釋文見義謂非神授不可也楊殿元用修在滇南釋之僅數字不同尢可見人心之靈聖迹之妙天然符合有莫知其所以然者否則千載之下萬里之外安得不終而同若是乎嘉靖戊戌二月旣望東橋居士顧璘書於靖陽行臺

○宮室

黃淮

△黃淮

題六檜堂捲

題六檜堂捲

忿之激於中者必徵於辭色徵諸色其發疾以暴徵諸辭其旨婉以深稽之往古藺相如忿秦之欺趙欲以頭與玉俱碎樊噲忿鴻門之背盟拔劍瞋目以脇楚王徵諸色者也國風嘆薈蔚之朝隮楚騷悲菉葹之盈室徵諸辭者也色之所發𨿽足快意於一時而辭之所寓誠足以垂戒於萬世其淺深固不可同日語也今觀古褒之六檜堂其亦忿之徵於辭者歟褒溫之永嘉人當宋運中微屏處華蓋山中讀書自娛忿秦檜之誤國痛入骨髓然而未能伸其志也遂於堂階之下手植檜六本揭其扁曰六檜蓋以六之音與戮同於以識夫檜之罪當致顯戮冀他日得以酬其素願云爾嗚呼褒獨何心哉不得巳也當時有若胡澹庵者上髙宗封事請以檜之頭懸之槁街詞𨿽切而不見信況褒未獲進用於朝者乎後𨿽一出竟以姦權妬嫉僅至滁陽通判而止徒使空言與國風楚騷同傳於編簡良可悲夫然其气象從容辭气懇至後之覽者足以寒心而駭膽誠非僥幸快意於一時者之可比也九世孫鏞褒集成捲鏞之子奧復求士大夫詩文以彰厥美其亦善於繼述者與

◆引﹝論學論文﹞

○論學

髙攀龍

△髙攀龍

崇文會語引

崇文會語引

崇文者何崇文公朱子也吳公伯昌生文公之鄕崇文公易也生於今之時崇文公不易也自良知之教興世之弁髦朱學也久矣一人倡之千萬人從之易也千萬人違之一人挽之豈易易哉此所謂不惑者也能反其本者也夫學者學爲孔子而巳孔子之教四曰文行忠信惟朱子之學得其宗傳之萬世無獘卽有泥文窒悟者其惇行忠信自若也不謂獘也姚江天挺豪傑妙悟良知一破泥文之蔽其功甚偉豈可不謂孔子之學然而非孔子之教也今其獘略見矣始也掃聞見以明心耳究且任心而廢學於是乎詩書禮樂輕而士鮮實悟始也掃善惡以空念耳究且任空而廢行於是乎名節忠義輕而士鮮實修蓋至於以四無教者獘而後知以四教教者聖人憂患天下後世之遠

○論文

胡應麋

△胡應麋

丹鉛新錄引

丹鉛新錄引

楊子用修拮據墳典摘抉隱微白首丹鉛厥功偉矣今所撰諸書盛行海內大而穹宇細入肖翹耳目八埏靡不該綜卽惠施黃繚之辧未足侈也然而世之學士咸有異同若以得失瑕瑜僅足相補何以故哉余嘗竊窺楊子之癖大槪有二一曰命意太髙一曰持論太果太髙則迂怪之情合故有於前人之說淺也鑿而深之明也汨而晦之太果則滅裂之釁開故有於前人之說疑也驟而信之是也驟而非之至剽寇陳言盾矛故帙世人率以訾楊子則又非也楊子蚤歲成滇罕攜載籍紬諸腹笥千慮而一勢則宜然以余讀楊子遺文卽前修往哲隻字中窽咸極表章而屑屑是也晦伯曰楊子之言間多蕪翳當繇傳錄偶乏藎臣鄙人於楊子業忻慕爲執鞭輒於占■﹝亻畢﹞之暇稍爲是正甕天蠡海亡當大方異日者求忠臣於楊子之門或爲余屈其一指也夫庚寅人日識

◆跋一﹝頌聖紀載行誼﹞

○頌聖

宋濂

胡翰

楊士奇

陳循

李東陽

鄭普

△宋濂

恭跋禦賜詩後

恭題禦制方竹記後

恭題禦和詩後

恭跋禦賜詩後

臣聞自古人君盛徳大業者其積慮深長而詒謀悠久必日與文學侍從之臣論道而經邦當情意洽孚之時或相賡歌或褒以詩章或燕之內殿君臣之間實同魚水非直侈爲觀美所以禮賢俊示寵恩而昭四方者也有如唐之文皇宋之太宗其事書諸簡編者可以見之矣

皇明紀號洪武之八年秋八月甲午

皇上覽川流之不息水容澄爽油然有感於

宸衷陋尹程秋水賦言不契道乃親更爲之賦成召禁林羣臣觀之且曰卿等亦各撰賦以進臣率同列研精覃思鋪敍成章詣東皇閣次第投獻

上皆親覽焉復置品評於其間巳而賜坐敕大官進天廚奇珍內臣行觴觴巳

上顧臣曰卿何不進飲臣出跪奏曰臣荷

陛下聖慈賜臣以醇醪敢不如詔第臣年衰邁恐不勝杯酌志不攝气或愆於禮度無以上承寵光爾

上曰卿姑試之臣卽席而飲將徹

上復顧臣曰卿更宜釂一觴臣再起固辭

上曰一觴豈解醉人乎卒飲之臣舉觴至口端又復瑟縮者三

上笑曰男子何不慷慨爲臣對曰天威咫尺間不敢重有所瀆勉彊一吸至盡

上大悅臣頻面變頳頓覺精神遐漂若行浮雲中

上復笑曰卿宜自述一詩朕亦爲賦醉歌二奉禦捧黃綾案進

上揮翰如飛須臾成楚辭一章臣旣醉下筆傾欹字不成行列甫綴五韻

上遽召臣至命編修官臣右重書以遺臣遂諭臣曰卿藏之以示子孫非惟見朕寵愛卿亦可見一時君臣道合共樂太平之盛也臣行五禮叩首以謝

上更敕給事中臣善等賦醉學士歌云臣旣退竊自念曰臣本越西布衣粗藉父師明訓弗墜箕裘之業而巳一旦遭際

聖明遣使聘起之踐歷淸華地躋禁近無一朝不覲日月之光如此者凡十有七年叨冒恩榮敻絕前比所幸犬馬之力未衰誓將竭奔走之勞以圖報稱今天寵屢加云漢之章照燭下土臣竊自靖度何足以堪之𨿽然傳有之泰山不讓土壤故能成其大河海不擇細流故能就其深王者不卻眾庶故能明其徳洪惟

皇上尊賢下士講求唐虞治道度越於唐宋遠甚𨿽以臣之至愚亦昭被非常之殊渥六合之廣其有抱藝懷才者孰不思踴躍奮厲以揚於王庭哉臣按南有嘉魚之詩有曰君子有酒嘉賓式燕以樂序者謂太平之君子至誠樂與賢者共之也

皇上寵恩之便蕃抑過之矣又按天保之詩有曰罄無不宜受天百祿降爾遐福惟日不足序者謂臣能歸美以報其上臣𨿽無所猷爲願持此以頌禱於無窮哉古者侈君之命勒諸鼎彜藏諸宗廟嗣世相傳以至於永久臣敢竊援此義礲玉爲軸裝飾成捲什襲珍藏以顯示來裔給事中臣善等應制諸詩附錄其後而賢士大夫聞風慕艷而有作者又別見左方云是歲九月戊午朔具官臣金華宋濂謹記

恭題禦制方竹記後

皇帝視朝之暇燕處武樓中每召一二臣鄰咨詢治道時吏部尙書臣詹同在

帝左右歷談古帝王事旁稽物理而偶及於竹

帝曰竹之類其亦多乎臣同對曰其類實繁晉戴凱之所譜至五十餘種或根如盤輪或節若朿鍼或細則勝箭或巨可爲舟有未能歷舉者大槪其色皆靑其體皆圓也惟吳越山中有名方竹者最爲佹異四稜直上弗偏弗頗若有廉隅不可犯之色以故士大夫愛之往往采而爲節

帝曰信有諸乎臣同復對曰老臣焉敢謬言旣退獲一枝以獻

帝摩挲觀之悅曰臣同其亦信人哉於是親禦翰墨艸方竹記一通始言品物之夥中序格致之難及其末也謂臣同爲人俊偉气豪稽之傳記知過百人曰豪千人曰俊天語之褒嘉斯亦至矣巳而召臣同於端門俾給事中繕書以賜臣同不勝忭躍將趨拜墀下帝笑曰卿頭童齒豁矣何以謝爲臣同捧出屬裝潢工飾以龍紋玉軸持視太子贊茥臣宋濂臣濂竊自念艸莽微臣侍

帝前者十又五年當

帝爲文性或不喜書詔臣濂坐榻下操觚受辭終食之間入經出史滚滚千餘言仰見天光昭回赫著簡素皆日精月華之所凝結敷之爲卿雲散之爲彩霞曾不見神化著見之迹其誠所謂天之文哉臣濂聞之三代而下混一寰宇者若漢唐之髙祖宋之太祖皆產乎北其勛烈信偉矣而未見以文辭稱今我

皇帝生自南服天戈一揮九州島內外罔不臣妾自天開地辟以來世所未有況乎神藻煥發陰麗陽明下被萬物無不仰照此無他皇天欲以文明化成天下故挺生

聖人度越前代若斯之盛也然聖制𨿽多未嘗輕以予人臣同以文學侍從之臣簡在

帝心者久故特被是賜焉夫臣以誠而事上君以恩而逮下唐虞盛治一旦復見三千餘年之後何其懿哉臣同宜勒諸金石與典謨訓誥之文並藏之子孫之多永永傳之無極臣同受賜以洪正癸丑歲五月之戊辰越二十七日實六月之乙未臣濂謹燻沐而題其後云臣濂拜手謹記

恭題禦和詩後

洪武六年八月十六日

皇上特詔臣及翰林學士承旨詹同編修日曆旣而中書亦奉旨徵浙東西及江右之士七人分年纂輯而臣與同爲之總裁九月四日開史館禁中日輪寺人守閽大官進饍羞其事甚嚴且祕臣等昧爽而入至日曛始出復會宿於詞林虞有宣泄蓋不敢不愼也卽成槀思得俊秀有文者通考義例而繕書之於是遴選二生具名氏以聞

上可其奏其一則義烏黃昶昶時以春秋中浙江行省第十七名文解肄業成均因移文博士徵之十月二十六日昶至臣引見

上於西苑慰問良久且曰爾何人之裔邪臣對曰文獻公溍昶之從曾祖也

上悅復見皇太子於大本堂勉勞有加焉未幾

上遣侍臣出尙方綺裘革履以賜十一月十五日前禦史中丞誠意伯劉基偕臣與同侍

上燕幹淸宮之便閣同被酒而還愛昶有俊才揮毫賦一詩贈之字大如斝少選奉禦傳宣召臣等赴右順門會

上適乘步輦而至同余醒猶未解

上謂同曰卿醉未醒耶同對曰臣𨿽醉猶能賦詩贈黃秀才秀才謂昶也

上曰詩何在對曰在史館中

上曰濂宜亟取之臣旣上奏且笑謂臣曰朕卽和同詩卿當爲朕書之臣書訖歸與昶言昶自艸萊賤士一旦遭逢盛際奎璧之光下照幽隱於是粉黃金爲泥寫

上賜和之章飾以黃綾玉軸而以同詩附其後昶常從臣學臣又親見其事請記之左方傳諸悠久臣伏見

皇上聖神天縱形諸篇翰不待凝思而成自然度越今古非積學者所可及然亦未常輕發其俯和侍臣之詩豈非樂育菁莪以開萬世太平之基者歟詩不云乎肆成人有徳小子有造古之人無斁譽髦斯士此之謂也昶尙朂之哉昶尙朂之哉昶字叔陽能古文辭善繼其家學者也是歲十有二月八日具官宋濂稽首頓首謹記

△胡翰

書劉養浩鐃歌皷吹曲後

書劉養浩鐃歌皷吹曲後

右

皇明鐃歌皷吹曲十二篇烏傷鐂剛之所作也剛受學於前翰林學士潛溪宋先生先生慱學能古文辭嘗敍述宋太祖太宗功業之盛爲宋鐃歌傳誦縉紳間以爲度越姜夔可追比唐柳子厚今剛此歌篇次體制皆承子厚之舊而才气橫發音節鏗鞫則得之潛溪又將追躡其武而駸駸其前矣昔潛豁在前元時去宋頗遠其言宋事皆徵諸史傳所載若剛也生際

聖朝躬涉干戈之亂登於大猷故凡天運神斷指授諸將掃除羣雄合天下而爲一者非若史傳所聞十年之間皆剛與余所親見也顧余老矣無以模寫萬一於是得剛所作令童子誦之而余聽之洸洸乎如在短簫鐃皷間不知其爲衰颯也

△楊士奇

題正祀典名號詔書

題正祀典名號詔書

右洪武三年正祀典名號詔書此制非自臣下建白一出我

太祖髙皇帝聖智有以灼見唐虞三代聖人之意其封號或因或革皆允當乎天理人心之大公而盡革後來瀆禮亂經之獘以爲萬世有天下國家者之法所謂大哉王言者也詔下之十五年臣詹希原書石刻之太學又三十有五年臣士奇得此本謹識而寶藏之

△陳循

恭題王氏家藏仁廟禦書後

恭題王氏家藏仁廟禦書後

仁宗皇帝宸翰四紙皆爲友和王氏灑者其一端午賜扇題識與臣直者四字其二臣直患目疾賜藥題封九字其三命吏部籨臣直父老乞歸廿有二字最後臣直奔喪賜道裏費題封十有六字特有圖書臣直遭逢可謂盛矣臣循恭覩之餘不勝哀感仰惟

仁宗皇帝監國代理萬幾不爲不勞至遇近臣一語一物之施率皆發於仁厚

精密如此固本幹健不息而亦豈非愛賢尙儒之所推耶古者人君於其臣之立功立節固有土田車服之賜足以給其身世於悠遠者然皆代言之司書之固鮮有及親題隻字於其間也而臣直之受恩如此其光榮之照耀蓋有迥出於土田車服之賜者矣宜其裝潢識之以爲傳家之至寶也𨿽然臣直之所以報稱者豈獨一人一世所當知哉

△李東陽

恭題魯府尹所藏先朝勑諭後

恭題魯府尹所藏先朝勑諭後

臣獲從應天府尹臣魯崇志伏覩我

太宗文皇帝之徳音蓋其先臣穆舉進士時所得者也

文皇帝聰明神武求賢圖治汲汲若不暇凡所策士旣爲親定甲乙復自閱名籍慰勉惇勸至廑勑諭諄諄教戒其至如此故凡感激奮厲什志倍力爭效用以致太平名臣碩輔照耀先後尙可指而知也湯誥曰克綏厥猷惟後秦誓曰天佑下民作之君作之師蓋人君之在天下有師道焉湯武而下𨿽英君誼辟鮮有與於此者惟我

太祖髙皇帝實全有之以至於

文皇丕承大烈赫乎洪武之風也臣穆歷官監察禦史按察僉事都察院右僉都禦史始終一節克稱能臣

宣宗章皇帝之褒敕

英宗睿皇帝之悼祭宸書麗藻後先輝映皆足以仰承而不愧於是知聖教所及三十年如一日以干今又四十餘年矣

聖天子之所簡用賢如崇志者謂非聖教之所遺乎民生於三事之如一

章皇帝之徳教與都憲之澤其在崇志克引而承之奚翅異世𨿽千百代可也謹拜手稽首題其後

△鄭普

恭題第一林泉後

恭題第一林泉後

嘉靖乙巳年閏正月二十四日戶部湖廣司郎中臣鄭普兵部車駕司郎中臣程秀民戶部雲南司郎中臣張邦瑞以部命赴內科塡銷出內之數其日天和景晴相與循宮墻望舊闕苑外花園者我

太祖髙皇帝時遊息之所也內官監太監張宣適率人掃除其中因得人觀之修竹千竽老樹百餘本土山一堆環湖石數層上有禦亭一屋僅數楹旁立第一林泉一石又一石刻龍宂二小字中有龍形無奇花怪石崇臺深沼以爲樂因慨然有感於吾

髙皇之垂訓立國其儉質類如此乃因張宣摹刷一幅置之靜齋使窮邑委巷之人或得與觀之庶知我國家所以長久者固有在也臣普謹題

○紀載

宋濂

林右

梁潛

陳敬宗

李應禎

王鏊

王鴻儒

△宋濂

天臺陳獻肅公行狀後

天臺陳獻肅公行狀後

濂過濠梁天臺王公完出朱子所撰陳獻肅公良翰行狀徵濂題識未子之文古今共尊何敢贊一辭若公事行或有闕遺亦學者之不可不知也按朱孝宗實錄云乾道五年十二月樞密都承旨張說奏請置酒延諸侍從上許之說退約客獨兵部侍郎陳良翰不至說殊不平上遣中使賜以上尊珍膳說因附奏臣奏旨集客而良翰不至是違聖意也巳而上命再賜說復附奏良翰迄不肯來夜漏將上忽報中批陳良翰除諌議大夫坐客皆愕然此與唐玄宗時宋璟卻王毛仲事正類非有剛直之操者孰能與於斯哉夫自姦檜主和議而史浩湯思退繼之牢不可破孝宗恢復之志𨿽上通於天終莫之遂不主和者惟張浚胡銓張闡張震及公等數人而已公平生大節此最彰著故朱子特詳列之而捨巨說細行亦紀事之體當然耳然而朱子修通鑑綱目璟之事何嘗不載況孝宗之知人賢於玄宗遠甚亦法所合書豈當時弗知耶抑偶忘邪寶錄舊藏元之內府革命後竟不知所在狀中旣不收修宋史者復失於采輯周公謹紀孝宗聖政𨿽曰具錄又誤指爲同時籨官陳良佑事濂恐後人無所考焉特爲補闕授諸公完使藏焉公完字繼遠公之七世孫今出後王氏云

△林右

題項明軒先生筆後

題項明軒先生筆後

予聞諸父老云當宋亡之時其民不忍歸元村落間皆結壘自戰守至力盡闔門就死不辭及易衣冠相顧涕泣其老者寧負時固終身不肯易去嗚呼何未徳入人之深如此哉嘗考之自三代以後享國家久者曰漢曰唐曰宋然漢唐之亡也其君皆得罪於天下故姦臣悍將因時而取之取之之際民亦安然其覆下不知先孰爲漢孰爲唐也如宋之諸君皆仁義人也不幸迫於彊虜一旦而亡天下之民有如赤子之去慈母戀戀恩養之深如之何其可忘也以民之不忘宋如此則當時受其祿者可知矣會稽明軒項先王嘗仕宋爲鄆州參軍當元丞相伯顏駐兵金陵先生與禦史賈餘慶同奉使至兵前視伯頻直辭不少懾及宋垂亡聞文丞相斬關出戰恨不得與之同死噫使先生得秉國大柄當必有所建如天不祚宋則其死節豈文丞相之後哉惟位不滿徳姑處山澤故因之以恨死不瞑目矣先生之孫復今以進士起家仕列侍從將致通顥此亦忠孝家之報耶

△梁潛

題劉公辰宗譜後

題劉公辰宗譜後

北京行部侍郎劉公辰宗譜一帙自公而上至五世祖載而止載以上譜遺失不可知者不彊續也載生元婺州萬戶府經歷季季生常州萬戶府知事良良生毅賊將張士誠圍常州時援兵絕不至毅賫蠟書浮江間道抵淛江行省求救未及還而城陷城陷時良獨不屈闔門赴水死者十餘人良卽公之從父也公之尊父某嘗以是語公公亦自能道張士誠之成敗及其從父死時事識其歲月恨其時褒卹之典不及也公爲人喜談論慨然甚有志於天下事方

太祖髙皇帝渡江時公爲他將幕府掾屬今

皇上卽位之明年纂修

髙皇帝實錄公與予實預編集凡當時戰伐克捷之功宿將舊臣有所不能知知之有不能盡者公一一言之聽者如身在其時目覩其事退而考之記注皆合事相越數十年猶彊記不忘如此也史事畢拜江西參政旣罷歸尋復握今職然不煩以事蓋

皇上欲數知

太祖時故事惟公能道之故有是命公在江西爲政尢知大體𨿽老其气如其壯時今觀公之譜及其行事遭遇乘時輿其先世忠節俱顯可謂盛矣予惜其從兄之死事不著之於文而公之出處當必有太史氏書之也故著之以系其譜俾藏於家云

△陳敬宗

題貢師泰送謝原功序後

題貢師泰送謝原功序後

此貢泰甫爲戶部尙書漕粟閩海時送謝原功文也元至正十九年張士誠僣據平江原功博學負气慨然欲白丞相以獻偃兵息民之謀又欲薦臺有司入對大廷一吐胸中之奇以圖國家大利而皆無所遇焉乃獲以文學遇知泰甫執經海上日相與講明論辧至於赤面汗背必當於理而後止此有以見泰甫能忘其勢原功能忘人之勢而得古人交際之心者矣泰甫以文學知名當世此文累千餘言滔滔汨汨如長江大河不可窺其涯涘又必以理爲之主且欲原功察時變愼出處不降志辱身以就富貴至引伊尹太公不輕自用與夫操瑟齊門以爲之戒又以見泰甫於原功去畱之際一本乎道義而非苟焉者也可謂忠厚之至矣史稱泰甫喜接引後進不問識不識卽加推轂觀此亦豈不深知泰甫者哉原功名肅號密庵上虞人今其孫澤爲刑部郎中淸謹自持克光先徳又以見仁人者必有後矣

△李應禎

題荊南倡和集後

題荊南倡和集後

荊南倡和詩凡百七十九首諸體略具吳門周砥履道義興馬治孝常所作也而序者則遂昌鄭元佑明徳姑蘇髙啟季廸吳興徐賁幼文而馬周亦自疏其所以作者之義凡五通焉履道寓無錫號菊澑生豪放自好晚始邂逅一奮竟抑不遇死時至正末也孝常洪武初起家知內丘縣土終建昌府同知明徳徙吳門兒時乳媼失獲脫骱右臂長任左手因號尙左生元末稍就祿補平江儒學教授進江浙儒學提舉終季廸洪武初與修元史擢翰林編修拜戶部侍郎辭歸幼文亦避地於吳與髙啟楊基張羽相倡和稱吳中四傑仕終河南布政使數公者鄭年最長名亦最髙徐仕最顯各有文集行世而馬之集曰海魚爲捲者六周無子詩多散逸其傳者此外僅僅數十篇耳諸公文詞體裁𨿽有小異然皆稱合作爲一代偉人其仕顯不顯者天也周與髙善周旣無子而詩爲髙藏呂敏字志學者得之於髙復以歸馬呂亦才士嘗領縣教論未幾去爲黃冠師無錫人也然無錫別有一周砥官廣西桂林靈川縣典史以廉謹見褒出差晚非此所謂字履道者因讀是詩漫書之俾有考焉

△王鏊

書皮日休集後

書皮日休集後

予觀襲美與魯望倡和跌宕怪偉眞所謂兩雄力相當者及讀其集所謂文藪者亦多感慨激昂六箴有撿身敕巳之志反招逐癘有抑邪扶正之志鹿門隱書有閔時病俗之志七愛三羞有傷今懷古之志文中子碑配享昌黎請孟子爲學科又幾於知道者及讀唐書則曰黃巢人關以爲翰林學士朱子綱目亦書之驚曰襲美乃至是耶讀其文未嘗不悲其志壯其詞惜其遭時之不幸也守之不固也而以爲恨曾不得與王維鄭虔爲伍一日覽陸務觀渭南集曰襲美晚遁吳越死焉有子光業爲吳越相四世孫公弼在慶曆間名士也方吳越時中原隔絕乃有妄人造謗謂襲美隳節巢賊宋景文喜取小說人正史公弼書欲辧之於朝不及而卒尹師魯皮子良墓志亦云曾祖日休避廣明之難徙籍會稽及錢氏王其地遂依之官太常博士贈禮部尙書則其事益信矣於乎襲美千載之冤至是始雪矣不獨雪襲美之冤亦以雪吾儒之恥也曰南部新書亦載巢令日休作讖語有褁頭三屈律之語遂爲所害何耶此亦傳聞之語也然亦可見其不屈於賊矣曰後之爲史則何如曰所聞異詞所傳異聞信以傳信疑以傳疑此春秋之法也

△王鴻儒

題陳止齋夷門歌後

題陳止齋夷門歌後

陳止齋作夷門歌送王修徳赴闕言眉山金陵不相容而關洛亦復互詆致有戎馬夷門之禍予讀之不覺失聲大駭若如止齋言則金入中原非王呂章蔡之罪乃陳蘇等之罪也初荊公行新法𨿽神宗末年亦深悔之蘇氏兄弟論諫爲生民計也今乃以不相容爲言是直以公道爲私意矣且程張實無互相詆攻之事若以洛黨蜀黨爲言是非曲直姑置勿論試以二公平生觀之其所以啟召邊釁者爲何事非惟伊川無之東坡亦無之也且𨿽有洛蜀二黨之分實無相攻之事至崇寧初而程蘇俱入黨人之碑謂金虜入侵爲二黨相攻之罪不亦誣乎謝疊山爲蘇詩序曰川洛交毀自陷其師小人剝君子夷狄盜中原二公亦不虞禍至此極是疊山私意或有未融而有此言可也若止齋於熙丰崇宣未遠王呂章蔡之故接於睹記而立論若此豈不惜哉其後元虞伯生著吳艸廬行狀謂爲朱子之學者日以增盛曾不足少救俗學利欲之禍而宋遂亡矣則是亦以亡國之罪歸之朱子而秦韓史賈之徒邈無與矣然朱子卒於寧宗慶元六年後七十七年而宋亡艸廬卒於文宗至順二年後三十六年而元亡何耶況前後年數悠促頗縣其議論識見與止齋無異何程之不幸一至此耶昔孔辟鄕願

孟子辧楊墨程子排釋氏朱子攻二蘇皆爲斯道計其揆一也今止齋末章乃欲邪正是非混並雜揉如陳同甫金鈤銅鐵攪爲一鍋鎔而用之之說聖賢之學豈其若是哉

○行誼

梁潛

楊士奇

王直

△梁潛

題劉州判墓銘後

題劉州判墓銘後

泰和劉君仲啟前吏部尙書槎翁之從予也尙書公𨿽接物和同而中情極簡重少可許然獨愛仲啟仲啟判陜州時以事逮至京事不白公卽爲廷白之仲啟少負奇气好持弓乘馬嘗羣獵窮山中遇猛虎獨前格殺之心以此自壯旣而折節讀書從尙書公及其弟東園先生講學稍就砥礪而其才益振施之於政沛然也然人常稱仲啟在州時一事云州治舊有邵公祠祠有怪嘗夜見女奴四人各麗服持一燭而出云郡公也不敢近仲啟知其怪從祠旁搜之得二老狐殺之俄又見池蓮色鮮艷殊常卽命拔去之池水爲之赤怪遂以息蓋州人道其事其家僮輿隸亦云翰林庶吉士余學夔又爲之傳甚悉於乎亦異哉春秋左氏所記怪異事甚眾後世未免譏左氏之好怪孔子不語怪豈以其易惑而難知也老子又以謂至治之世其鬼不神然則使前此治陜州者其賢如仲啟怪且不作矣仲啟旣甚英偉又得尙書公昆弟振育之其爲治必有異績惜州人不知之獨傳此異事事之異者固足以動人耳目獨不知仲啟於此偶然耳可稱道不在此也仲啟之孫鯉舉於鄕而來示予以山東按察僉事晏彥文先生所爲仲啟墓銘讀千此有慨焉因題而識之

△楊士奇

書伊蒿子傳後

書伊蒿子傳後

永樂中朝廷初建北京作宮殿百工所用一賦於民而分命京官督辦於郡邑是時將命者能務公戒私不貪黷厲民者殆十之一二而能視爲當然不自矜衒名譽者蓋百之一二焉此非審於義而篤行有素者不能於時吾得刑部主事嚴本志道其百之一二者歟志道奉命在太平府時奉命督辦於太平者非一人公館不能容則分寓僧寺寓寺亦非一人而僧獨禮重志道曰君子人也一日民有懷白金數十兩詣寺賂他督辦者而誤詣志道旣見民驚愕失措欲引去不能志道詢之具以實對志道卽日徙寓學捨寺僧初莫知其繇自疑有所失禮而見遠也懇畱之且謝過志道笑曰吾欲就儒者談耳旣絕口不自言人莫或知者志道竣事去懷百金者乃顯言其事一府之人嘆曰君子哉嚴君君子哉嚴君時督辦後期者例罰工作志道不忍急責民或曰獨不慮罰工乎曰吾巳辦之蓋先寓書其子鬻田爲工作費後監察禦史尹崇髙太平還語余其事繼數遇太平士人語其事加悉余以告刑部侍郎張公公曰志道言行皆儒者且其明法律得古人精意於今鮮比余時侍

仁廟監國南京嘗閒暇顧問京官之賢者余以志道對曁

仁廟嗣統褒勑羣臣於志道有操履之潔之語蓋

上知之有素也初余求識志道未得來北京因段時舉始識之其後一再往還方圖托晚歲之契而志道引疾南歸矣間得張宗海胡敏徳周恂如所爲伊蒿子傳讀之嘆服不巳敬附此於後以補傳之闕云

△王直

題汪景房沈籍事後

題汪景房沈籍事後

予讀元翰林修撰張子長所書汪君景房事又識景房之裔孫秉心而信仁人之澤之遠也蓋仁者天之道也君子以仁存心斯不媿於天則天之佑之有窮哉當錢氏納土時爲其臣者孰無去就利害之思得早入朝以自托幸矣況奉圖籍納土之臣其階於榮顯可必也景房獨存愛人之心不忍其復困於重賦遂去其籍寧自棄於貧賤而使十三州之人得輕稅之利其心之仁如此豈非天之所佑哉宜子孫之久而盛也古者十一而稅軍國之用量入爲出而上下皆足後世費用無經故往往加稅加稅而又不足則暴徵橫斂以繼之民困無聊於是卒亂以亡書曰民爲邦本本固邦寧果能節用而愛人則豈有亂與亡哉錢氏賦重民困有亡之道𨿽不納土勢亦不長其自歸於宋也乃天哀其人不使重困於兵革而錢氏因以成歸徳之名蓋幸也淛之輕稅𨿽成於王方贄然使其故籍尙存方贄亦莫如之何自是以來民享其樂利百三十四年髙宗立國於此民思戴之又百五十年而後亡蓋繇祖宗徳澤在人而此乃其大者也推本而論之景房之功豈細哉子孫之久而盛蓋宜也嗚呼後之仕者有欲爲宇文融皇甫鏄之徒其尙監於玆矣

皇明文徵卷五十

●皇明文徵卷五十一

晉江何喬遠穉孝選

跋二﹝墨迹圖畫告身雜跋考古詩卷﹞

◆墨迹

唐肅

楊士奇

楊榮

練子寧

錢習禮

倪謙

程敏政

李東陽

祝允明

馮夢禎

○唐肅

跋山谷墨迹

△跋山谷墨迹

右黃文節公書韓昌黎桃源行一首蓋崇寧六年十月筆也按公元年罷知太平州管勾洪州玉隆觀以嘗忤趙丞相挺之爲轉運判官陳舉承風旨劾公所作荊州承天觀塔記有幸災謗國意遂除名編管宜州三年繇鄂過洞庭潭衡永桂三年五月始至貶所云十月十八日則公至宜州巳半載明年九月公物故僅一載耳鳴呼公以六十之年橫至貶斥郡守從而阨之至不容居關城中其困苦至矣然觀其跋李資深書有云子城僦捨上雨傍風無所蓋障人將不堪其憂余自念家本農桑使不從進士則田中廬舍亦當如是又何不堪其憂邪公之樂天知命不以得失蔕芥於中者如此故能以文墨自娛而書法至老益臻其妙也宜州無隹筆公每以三錢市雞毛筆作字此紙亦果用雞毛筆則公書之妙又不可及巳公嘗自言元佑中與子瞻穆父飯寶梵僧捨作艸書數紙子瞻賞之再三穆父無一言但云恐未見藏眞眞迹耳余心竊不平及至黔中得藏眞自序諦視數日恍然自得落筆便覺超異然後知穆父之言不誣則公書法自黔中以後卽追蹤懷素不待至宜州也𨿽岡公之所以名當時傳後世者夫豈止於書哉苐因其書想其人有以系百年之思耳

○楊士奇

跋胡忠簡公封事槁

△跋胡忠簡公封事槁

右吾郡宋胡忠簡公封事槁有周文忠公楊文節公題跋在後忠簡孫搢刻於融州眞仙巖劉長吾得之以惠餘者忠簡筆法出顏魯公蓋忠義之性有相契矣揭文安公謂此書本左司郎中丰城範浚舜文所爲將奏之以示忠簡忠簡曰書奏卽不免南遷子有老母不可以累母吾以奏之遂有新州之命余近於內府撿誌書見丰水志載範浚事云爲戶部撿詳時欲與胡銓相繼論奏和議胡首抗章範實從臾之胡之逐又贐其行未嘗云此書範所爲也丰水志作於宋南渡後當得實不知文安何自而云然也然文安云廬陵胡氏楊氏皆國家之元气故以所作楊氏忠節祠記附此帖之後

○楊榮

跋晦庵先生遺墨卷後

△跋晦庵先生遺墨卷後

右宋朱夫子晦庵先生手書三通觀其於撰述張魏公志銘與他書所載不同不免悔之至其所修通鑑矕目十年而後成然汲汲尙欲求正於人則知前賢於爲文著書二事其不敢忽如此後進之士卒爾妄作者觀此可不致謹乎此卷今藏何彥澄氏間以請予識把玩之餘遂書末簡以歸之

○練子寧

跋笑隱遺墨

△跋笑隱遺墨

笑隱禪師文章節行卓立方外余家有所贈張淸夫詩一幅筆力詞气甚有蘇文忠公遺風兵後流落田家餘一日偶見之則巳爲老嫗履樣之用矣亟命完之僅失一二字遂以錢易之以歸因思文與可所謂襪才豈獨絹素哉西山卽休上人少遊江湖嘗見知於師者也聞余所藏而悅之因以遺焉

○錢習禮

書顏魯公爭座帖

△書顏魯公爭座帖

顏魯公剛直之姿見於正楷英發之气著於行艸今觀與右僕射郭公論魚開府坐次帖槁所稱右僕射蓋郭英又也魚開府卽朝恩也英又代宗永泰元年三月與裴冕同拜命於集賢殿爲右僕射唐世以中官爲觀軍容使自魚朝恩始朝恩爲軍容實自監英又爲陜西軍始意與朝恩共事久情好舊故菩提寺行香位次當尋襲爲常魯公退而貽書反復辧力斥其非無少容貸當時朝恩怙寵驕倨觀其冒居成均大司成之位升座講易鼎覆餗以譏宰相元載則可以知其爲大璫之至桀黠者矣魯公銳然申朝廷禮秩以折其僭且以盛滿戒英又者甚至使英又佩服其言豈有他日崔旰之禍乎史稱魯公當肅宗至徳初國事方艸昧爲禦史大夫卽能正百官次序如平世以此帖徵之庶幾想見其風采也祿山叛河北二十四郡多潰降惟公以平原最先出師挫其鋒致玄宗驚嘆以爲朕不識眞卿何如人而能辧此唐之中興四方義舉自公倡之世傳頻書卻厲气端人正士之手澤豈不信然哉

○倪謙

跋李瑢書

△跋李瑢書

右朝鮮國王李裪第三子安平君李瑢所書予嘗使其國所得者也夫以三韓遠夷而能工於筆紮如此於以見文化之無外也敬奉內翰錢先生共賞鑑之

○程敏政

跋西門汪氏所藏名公翰墨

題範文正公手書伯夷頌後

△跋西門汪氏所藏名公翰墨

右名公翰墨四十八紙故西門處士汪尙古先生所藏也宋端明殿學士眉山蘇文忠公及兵部侍郎襄陽米公元暉各一紙蘇帖稱仲車先生者節孝徐公也太師徽國朱文公三紙爲吏部獻靖公行狀初本予嘗見其淨槁及此皆用烏絲欄蓋先生作事𨿽屬艸不苟如此丞相吉國程文淸公一紙爲奏稿嘗在槐塘見丞相家有日記數十卷巳斷裂不完此殆其一也將作監簿西城呂公沆一紙爲自壽詩沆右文殿修撰竹坡午之子竹坡忤史嵩之西城忤賈似道皆坐間廢士論髙之宋史並有傳建徳路總管虛谷方公回一紙稱呂公內機學士卽西城也元中書左丞烏古孫公幹卿二紙爲楊仲弘黎芳洲詞幹卿名良楨號約齋字流麗在子山伯機之間仲弘字伯謙浦城人芳洲名廷瑞江右人詩家臣擘也奎章閣侍書學士靑城虞文靖公一紙爲汪用衡詩序行欵欹仄字體模糊蓋失明時所作序稱用衡五世祖叔耕亦出西門所謂柳塘先生師朱子而友西山者也禮部尙書宣城汪文節公聘君師山鄭公玉環谷汪公克寬禮部員外郎黟南程公文國朝參政金陵端公復初歙鄭公久成提舉吳門朱公徳潤太子正字四明桂公彥良教諭會稽屠公性翰林編修金華蘇公伯衡共十紙皆與吳季實季充者季實名國英居歙鳳凰山從學環谷仕至長洲學諭季充其弟朝英也師山環谷黟南皆吾郡碩儒而文節之先亦出婺源鱅溪一時文章節義之盛可想見也徳潤字澤民以繪事名吳中復初帖稱令旨到府有吉安之委蓋吳元年事明年戊申攺元洪武矣久成後更名士恆字居貞旣又以字行居歙長齡橋參政河南而伯衡彥良或初文章巨公也駙馬和陽王公克恭翰林侍講學士風林朱公升徽州知府江右權公緯河南李公訥推官徐公遜及劉公昭父某公良枘共六紙皆與唐仲實者仲實名桂芳號白雲故筠軒山長元之子仕爲徽州路教授父子皆以文名風林詩稱杜君者元待制淸碧先生杜本也克恭實繼衛國公鄧愈鎭徽州好賢下士而李公帖稱職守粗遣惟慮民貧不能應承且問政於仲實甚切徐公字敏夫號靜學詞亦豪儁可喜一時賢守貳也風林與環谷諸老相後先而際龍飛之運爲帷幄元臣斯文之窮達固有數耶昭父不知何許人嘗見江敬弘斐然集載其與會稽唐肅輩在濠梁結詩社疑卽其人也樵墅韓公廉及彥良二紙皆與婺源馬氏其稱敬齋者爲馬肅醫而能詩仕爲江西醫學提舉樵墅亦出婺源詩畫與字號三絕其稱則賢者肅之子也泉州路總管鄭公灊徽州通守何公翔卿榮澤丞余公鏞及揭公樞鄭公斌與仲實共七紙皆與呂旭者旭字徳昭西城之裔號菊籬仕爲延長教諭仲實後一紙卽跋此卷者禮部侍郎朱公同代書之考其詳則知前蘇米朱程四帖本出呂氏而樞則豫章學士文安公之孫同則風林之子也潛本作潛字彥昭號樗庵居貞之父鏞字子韶號尙友居休寧鳳湖而斌之名亦見朝野詩選中豈亦長齡之鄭乎小山張公久可翰林修撰鮑公穎進士董公仲可共三紙小山四明人別號醒吟居士以樂府名當世穎字尙褧居歙棠樾師山門生也劉公翼南一紙爲琴趣兩字翼南號拙庵仕爲禮部屬蓋尙古先生博學能詩而尢善琴故翼南書此貽之也左都督追封定邊伯沐武襄公昂一紙蓋武襄鎭雲南嘗專書遣使迎先生將授其指訣聞之當時以疾辭亦不能往也先生諱徳字以名於先生曾祖妣太夫人爲從侄先尙書少保襄毅公正統中嘗拜之予生晚不及見也先生之孫時春嗣藏此帖每相與摩挲撫玩不勝手澤之感而一時老成前輩澌盡巳久因少著其出處之略附捲尾俾觀者有考焉而凡名迹之焯然在人耳目者亦不懸悉贅云

△題範文正公手書伯夷頌後

範文正公之學莫知其師承然每有所事知要而不泛得聖門遺法如在韓文中獨取伯夷頌書之隱然立懦廉貪之志與先憂後樂之語如出一轍其餘小者若彈琴止記履霜一曲大者若摘中庸於經禮中授橫渠張子尢秦漢以來未有也然則學不知要而欲大有所立於天下後世烏見其可哉走過姑蘇晉謁祠下緬仰風烈不勝懷思旣謁之明日公嗣孫從規攜此頌眞迹至舟中得拜觀焉竊附鄙意

○李東陽

書宋諸賢墨迹後

書東萊先生手授稿後

△書宋諸賢墨迹後

右宋李忠定公書一張忠獻公書一趙忠簡公札子一外小帖一呂太保安老李參政泰發書各一姑蘇沈啟南氏所藏者吳太史原博攜至京師予得而觀之嗚呼天下未有不用君子而治不用小人而亂者宋之衰非無君子而患於不能用然其君子亦有過焉秦檜首惡天下所繇亂賢如忠獻實與薦之泰發𨿽與持議禍至死初不能無參政之屈此其所憾者呂非純才仇視諸賢無足深論忠定再罷乃繇忠獻忠簡𨿽與忠獻合而屢惑讒間至悉變其所爲則所謂君子者亦不能同心戮力自貽矛盾之患何怪乎國勢之不昌小人之禍未殄也晦庵謂明大義識事理惟忠定兼之蓋𨿽張趙不能不各有長短呂李而下其器可知也然使其志論獲行小大畢用皆當有益於世今觀其尺書寸札皆國家天下事也卒令厄塞困頓賫志以歿國亡世攺而其辭獨存哀哉

△書東萊先生手授稿後

右東萊先生送張孟遠序稿一通舊藏於孟遠外孫潘日敏氏元季金華諸名士如胡汲仲柳道傳吳正傳皆有題識知爲先生手筆無疑但紙墨磨滅前一行巳不可句每行下一字皆橫截以去以意屬讀僅可成篇而汲仲乃稱孟遠爲孟陽不知何據按孟遠名傑於義爲近意者有別字邪抑其誤也其前有朱崈者自稱爲宋遺民幸生於三四十年之前得以講明諸老之學因嘆後生者視咸淳又隔一宇宙且與日敏所識皆不書年號而書甲申元世祖二十一年也是時宋旣攺物宿儒故老猶有感於文軌之遷革衣冠之塗炭而不忍自附於膚敏裸將之列先生之遺風善俗於此尙未泯也及其旣久而並此失之乃徒以前朝故物相誇耀何哉艾都憲徳潤所藏古書畫甚富近得此帖獨寶重之間以視予予於此亦有感焉若先生之文章道徳天下後世所共知玆不敢贅也

○祝允明

跋東坡艸書千文

跋重勒宋太學生陳公少陽書艸石刻後

△跋東坡艸書千文

北鄙之夫居鄰大閱之場旬朔見大將軍帥數百士入場較獵數騎張弓發矢馳馬回旋幾匝鼓進而金退頃刻而止曰戰陳如是巳甚則彎桑折柳效之自以爲不大相遠一旦此將軍統十萬眾出塞橫行匈奴中魚麗鶴列噏忽開闔變化若神戈矛弓矢之具擊剌向背之法與向來故步如雲相關者鄙夫見之然後魄隕�越始知兵法乃如此今之學坡書者故未嘗見其槁法使觀此帖其隕越失措何可免也帖在練川沈文元因出共閱輒附此語何日相與請正於閣老延陵先生必有教吾二人者

△跋重勒宋太學生陳公少陽書艸石刻後

陳公一死光燭千古史紀其所語髙宗者在畱李忠定斥汪黃及下親徵之詔罪不進兵之將毋幸金陵二事其後乃言忠定請都江寧初奏之誤宜從後說卽此書也今人見其碎諫鼓臠內豎至輿襯伺戮疑其所言必巉絕近訐觀此稿開陳事體展轉曲暢豈若是者哉史言八月壬午用黃潛善議殺東此稿書八月二十五日所作其日卽壬午也然則具艸錄進與遇禍皆一日也書中辭理明徹與其笑語收吏之言皆神度淵澄眞善處丁性者哉書云儻蒙賜盡於陛下之威命則死實甘心或恐遭害於權臣之毒手則死不瞑目故盡言以求死生之決庶父母遺體不至曖昧而沒於是其死果得其素心矣書艸石刻在鎭江郡庠四方學士猶罕見之太學孫育思和取拓本摹入木刻以便流布其志嘉而力勞天下良心之同也予與贊其事刻成因稍志其故正徳庚午十一月三日吳郡祝允明題

○馮夢禎

跋孫尙書仲益尺牘七條

△跋孫尙書仲益尺牘七條

嘗過震澤僧寺見有孫尙書覿仲益手牘數條石刻大似大蘇公書因徘徊其下久之今用卿所示手牘七條與石刻書法無二雜之書帖中不能辧也帖中語及東坡先生者一而與徳固者半其自守之正爲人之厚彷佛可見不獨尺牘之工書法之妙也首二帖多戰筆似晚年書聞之毘陵人士尙書實大蘇公遺體孫老得公棄婢而生尙書畏時禁不能自明而詳其顚末於家乘則尙書書法其淵源蓋有自矣

◆圖畫

宋濂

劉崧

吳訥

祝允明

蔣冕

王世貞

○宋濂

題伊尹古像捲後

△題伊尹古像捲後

余嘗觀孫季昭示兒編其言書所載伊尹放太甲於桐放當作教以其篆文相近故訛耳其論甚偉句曲外史張天雨能取其說書於伊尹古像之後誠知言者哉𨿽然汲冢竹書所載又何其與此異也

○劉崧

題宣和山水畫後

△題宣和山水畫後

觀宣和此畫類江湖暴至而浸淫平陸林木將朽而條枿摧剝者其殆當彊虜有滔天之勢而國本懷日悴之憂者乎一時娛情千載墮淚

○吳訥

書先聖先賢圖贊後

△書先聖先賢圖贊後

右宣聖及七十二弟子贊宋髙宗制並書其像則龍眠李公麟所畫也髙宗南渡建行宮於杭紹興十四年正月始卽嶽飛第作太學三月臨幸首著先聖贊後自顏淵而下亦皆譔辭以致褒崇之意二十六年二月刻石於學附以太師尙書左僕射同中書門下平章事兼樞密使秦檜記檜之言有曰孔聖以儒道設教弟子皆無邪雜背違於儒道者今縉紳之習或未純乎儒術顧馳狙詐權譎之說以僥幸於功利其意蓋爲當時言恢復者發也嗚呼靖康之禍徽欽蒙塵汴都淪覆當時臣子正宜枕幹嘗膽以圖恢復而檜力主和議攘斥眾謀盡指一時忠義之言爲狙詐權冏之論先儒朱熹謂其倡邪說以誤國挾虜勢以要君其罪上通於天萬死不足以贖者是也昔龜山楊先生時嘗建議罷王安石孔廟配享識者韙之訥一介書生幸除聖明備員風紀玆於仁和縣學得觀石刻見檜之記尙與圖贊並存遂命磨去其文庶使邪詖之說姦穢之名不得廁於聖賢圖像之後然念流傳巳久謹用備識俾後覽者得所考云

○祝允明

跋王右丞畫眞迹

△跋王右丞畫眞迹

嗟乎魏晉六朝之迹予不得而見之矣入唐固當以輞川爲宗祖山西有摩詰四景山水石本四方方尺有咫薛尙功輩題識徧其上繪事豈金石所能辦亦存其骨肉大都耳可見在當時巳稀闊珍貴之至故謀及琢磨而況於今乎倘能見之非人生大慶快邪邇來聞有一軸在親軍黃君所昨者乃得捧閱大內後宰門有丹漆巨挺一以支北扉不知幾何年矣成化間挺偶墮地破乃屧竹也中藏卷三其一卽此事聞進禦重瞳一閱明日左右請所歸掌時親軍伯父司禮侍側

上遂以賜之親軍云爾圖用細練髙尺二寸長四尺奇前後周完末下正書三言曰王維制

○蔣冕

跋衛靈公觀馬圖

△跋衛靈公觀馬圖

衛靈公觀馬圖一幅上有子昂二字又有趙氏子昂印識鑑別者謂爲魏公眞迹其一人烏巾素服蔭於長楊之下者爲靈公五美姬從一未笄一士人巾服疑卽後世女侍中之類二圉人控轡向馬首而立身皆佩劍又一人持馬尻而疏其尾馬色黃銜勒皆金餙模寫工致天機流動信非魏公不能獨其事不經鬼予於古傳記未遑深考不敢臆決其有無然竊意玆事在靈公或者其有之昭公二十年靈公值齊豹之變越在艸莽適齊公孫靑來聘以其良馬見公受之以爲乘越九年爲昭公廿有九年昭公在幹侯季平子不歸馬靈公獻其所乘馬曰啟服靈公以昭公七年入春秋至哀公二年始有干戚之變首尾四十三年同時爲諸侯者非不多其之馬見於左氏傳者或有或無獨靈公之馬二見焉其畜馬以爲玩具者當不少史逸而不書者尙多也此所圖馬吾不知其主名顧其事足爲世鑑有不可不知者前此百年爲靈公七世祖曰文公嘗畱意於馬矣墉風詩人詠之曰秉心塞淵騋牝三千文公非以馬爲玩具也以誠心而行善政故其效至於國家殷富而致馬之蕃息如此靈公不能仰繩祖正其治國也曾不知凜乎如朽索之馭顧乃般樂怠敖惟馬是觀不於搜狩之時而於遊豫之日不從以賢人君子而從以左右嬖暱觀於此圖尙可想見其禽荒態度無乃與乃祖懿公之好鶴同歟然則魏公圖此未爲無意也此圖今爲某人所藏間出示予因識此於圖之上方

○王世貞

題八仙像後

△題八仙像後

八仙者鍾離李呂張藍韓曹何也不知其會所繇始亦不知其畫所繇始余所覩仙迹及圖史亦詳矣凡元以前無一筆而

我明如冷起敬吳偉杜堇稍有名者亦未嘗及之意或妄庸畫工合委巷叢俚之談以是八公者老則張少則藍韓將則鍾離書生則呂貴則曹病則李婦女則何爲各據一端作滑稽觀邪乃至邇者紫姑靈鬼往往冒眞人而上援此八公以相蠱惑尢可笑也是八公者不佞能考其七而疑其一爲志之鍾離公者諱權字云房嘗以禆將從周孝侯敗於齊萬年跳終南山遇東華王眞人得道至唐而始一出度純陽自稱天下都散漢呂公者諱嵓字洞賓父讓嘗舉進士不第遇正陽眞人得道在五季及宋時化迹最著而又與正陽度劉海蟾巳度王重陽及自度何仙姑張珍奴之張張公者諱果隱恆州中條山見召於唐開元帝與葉靜能輩諸公比而公最爲長者自言堯時官侍中葉公密識之曰混沌初分白蝙蝠精也授銀靑光祿大夫放歸天寶初尸解藍公者不知何許人恆衣破藍衫黑木腰帶跣一足鞾一足醉則持三尺大拍板行歌云藍采和藍采和世界能幾何紅顏一春樹流光一擲梭後語多不能悉至濠州忽擲鞾帶拍板乘雲而去韓公者諱湘昌黎之從子少學道落魄它鄕久而始歸值昌黎生辰宴怒之公曰無怒也請挍薄伎以獻因爲頃刻花每瓣金書一聯�雲橫秦嶺家何在雪擁藍關馬不前昌黎不悟遣之去後果譴潮至藍關公來候昌黎乃悟因吟三韻以補前詩竟別曹國舅者苗善時傳不能舉其名苐言承相彬子皇后弟少而美姿安恬上及皇后重之一旦求出家雲水上以金牌賜之云詔書到日如朕親行抵黃河爲篙工索渡直急用金牌相抵純陽見而警之遂拜而得道按皇后乃侍中彬孫女金牌云云大約俚巷委談也審爾所謂曹公者當作靑巾少年不當作髯而翼善冠也何仙姑零陵市人女也純陽以一桃與之僅食其半自是不饑頗能談休咎老而解化亦苗善時云考之它野史謂仙姑晚而枯瘠其言休咎亦不甚驗趙道一仙鑑則謂純陽所度者趙姑名何者也有仙姑何姓者開元中羽化去合在純陽前若李公者諸方外裏官都不載獨聞之乩云諱元中開元大歷間人也於終南山學道四十年陽神出捨爲虎所殘得一跛丐乍亡者而居之不可知也令鍾離呂公而遊人間必從東華挾海蟾而重陽輩而八令張果先生而取友則必從赤松安期次則靖能公遠張洪崖胡長仙輩而八必不屑屑求瓦合諸公方逍遙乎上淸亦必不僕僕焉一符之是聽而受塵凡役也不佞此跋卽受乩頭詈所不卹矣

◆告身

劉崧

楊士奇

李東陽

程敏政

○劉崧

跋宋袁州分宜主簿鍾紹安賜修軄郎誥

△跋宋袁州分宜主簿鍾紹安賜修軄郎誥

右宋咸淳二年賜袁州分宜主簿鍾紹安修軄郎勑誥一通蓋度宗登極之明年需恩命以崇官秩者也紹安特一縣屬耳而恩數之覃不遺微下如此至其命詞之意尢極寬博忠厚得盛時王言之體宜足以感動人心挽回世道矣而當日秉鈞當軸者乃釋目前日蹙之慮方循常秩爲羽儀粉傭之具而巳何哉鍾氏之四世孫有廷方者出以示余敬覽之餘徒足以增異代孝子忠臣之慨於是相去蓋九十有八年矣

○楊士奇

題宋歐陽修譔告身後

△題宋歐陽修譔告身後

宋陳東歐陽激皆以忠言見殺髙宗朝後髙宗悔之此誥其褒卹之命也蓋初爲小人所蔽追悔之詞𨿽切無及然覆轍尙可以戒後而無幾胡銓韓紃言和議何兌言馬伸存趙之功梁勛言金兵必至宜有備皆遠竄𨿽不死死等耳惡睹其克戒也哉嗚呼爲國之患莫大於殺忠言爲臣之禍莫慘於此忠言見殺此誥至今三百九十年矣𨿽傳之千載不能使人讀之不興慟也

○李東陽

蘇子繇告身跋

△蘇子繇告身跋

右宋蘇文定公轍告身一通乃大觀二年徽宗造八寶成肆赦加授中奉大夫者藏於霍山裔孫文斌景泰元年文斌卒妻仵氏守節不嫁撫其三歲孤虎底於成成化四年以舊業爲鄰人所侵攜虎持誥塑於巡撫都禦史王公竑王公見其卷軸斷裂惟故綾誥詞及三省官名尙書省全印尙存謂仵曰此爾家世澤不可棄也仵以疋絹屬六安衛張千戶爲之裝飾張誣爲質物責貸金若千兩有所赴愬輒遣人遮止之後仵死虎孱不能直張亦分甚以誥予範千戶易谷六斛指揮使張時頗涉書史掩而得之弘治十三年過廬州爲知府馬君金道其事遂以遺馬馬攜至南京裝飾復完訪蘇氏後無所得至十八年始得虎乃取而歸之嗟夫故家文獻惟制誥爲重蓋國之典命在焉然唐之中世巳有以告身易一醉者若宋之盛時此詔方下不數年所謂八寶者幾爲俘物至千歲久代易子孫墳墓皆失其故里是物之存乃屢經於喪亂之變累脫於攘竊之手而後得可不謂難哉然則物之存亡得喪固有數焉而巨之希古好徳公天下之物而不爲私者亦不可冺也故旣記所建三蘓祠又爲題其捲尾蘇之後人其自今永寶之哉

○程敏政

跋宋嘉定十三年直學士院莊夏誥後

△跋宋嘉定十三年直學士院莊夏誥後

宋制凡公移則官髙者居左制誥則官髙者居右蓋公移乃官府往來之文具署名及觀者皆南面故列銜得以左右爲尊卑制誥乃臣下受之君上署名及觀者當北面命詞在前故列銜者悉從其後也惟中書省牒略與誥身相似而實不同在宋時巳有誤認之者矣而張駕部汝弼復以是致疑予恐觀是誥者囚駕部而以爲贗故一訂之

◆雜跋

劉崧

王褘

髙啟

楊士奇

○劉崧

跋西臺慟哭記後

△跋西臺慟哭記後

方文丞相海上被執時吾郡有王鼎翁者丞相同捨生也卽爲文生祭丞相復手書數十通遣人揭之通衢館捨以俟丞相過而見之以自決及聞死燕市也則又爲酬文一通爲位北望哭而祭之若幸丞相之得死者夫丞相之所以自處固有不待於人言而仁人用心若鼎翁者亦何厚哉後有張毅翁者丞相門下客也始與十義士者從丞相赴燕及丞相死翁以百金贖丞相首骨徒步七千里負一完葬焉一日過梅溪曾氏與劉惟吉顏省身及先祖實存府君四人者是夕會於見山堂在梅溪上距丞相宅一捨許曾爲丞相外家而堂名見山者寓思丞相也是夕舉酒三酬翁自賦摸魚子一闋三人同聲和之有千年華表會有鶴歸來之句每歌一再輒聲淚俱下至嗚咽不自勝則相與掩袂罷去其詞至今可考惜新傳未及載而世亦鮮有知之者今觀張孟兼所注釋謝翺臯羽西臺慟哭記及冬靑樹引然後知與鼎翁之生死祭文役翁之摸魚子蓋彼此同一情而先後同一聲也因記所聞二事於先祖者附於卷末使知當時忠義之士最多其感激憤惋於荒閒寂寞之濱者不直臯羽一人而巳也

○王褘

書代祀馬援頌後

△書代祀馬援頌後

初王君廉使安南奉

上旨就賫白金若千兩具牲牢代祀馬援於橫州之烏蠻灘至則覩其廟貌頹壞因斥餘金俾有司繕修之功畢始蕆事蓋以遂事爲之也廉還白於廷臣或謂非

上本旨格不敢聞乃洪武四年十二月十二日丁卯

上禦大本堂太師韓國公及禮部太常翰林諸臣咸在焉廉因奏對之頃具言修援廟事

上曰援當時殺戮羣蠻過當故蠻俗今猶不共其祀耳爲之修廟良是也於是廷臣乃韙之謂廉善爲使云

○髙啟

跋眉庵記後

△跋眉庵記後

右嘉陵楊君眉庵記謂眉無用於人之身故取以自號夫女之美者眾嫉其蛾眉士之賢者人慕其眉宇而不及口鼻耳目則眉豈輕於眾體哉蓋眾體皆有用眉安於其上𨿽無有爲之事而實瞻望之所趨焉其有類乎君子者矣世方以僕僕爲忠察察爲智安重而爲國之望者則以爲無用楊君亦有感於是歟讀之爲之太息

○楊士奇

橘亭幽興集跋

△橘亭幽興集跋

右橘亭幽興集一冊集古棋法也友人鄧存誠數與余棋余不能勝存誠授余此集自是余頗勝存誠然僅勝存誠而巳耳未有以勝餘人也始余未習棋授官翰林晚退之暇或與光大相聚以此爲嬉光大機悟穎敏駸駸有造詣余不能及也是時同官能棋者頗眾以所造深淺髙下各相爲耦日彰仲益一耦也光大宗毅一耦也用行民則一耦也崇璧與果之用之與余又各自爲耦希範不及果之而差勝予然喜持論議不屈日彰嘗戲余曰吾棋如坐十一層塔頂公之棋殆在百尺井底乎余曰公尙未及李憨子吾豈不勝林和靖哉仲熙曰旣不能及李憨子亦何用勝和靖然仲熙棋猶下而篤好特過餘數人者遇暇輒造之用之及余或邀余兩者就其家閉戶以奕促婦具酒饌欵客余以疾戒飲則爲粔籹代酒率常至暮或夜二皷始散然仲熙未嘗一勝不勝未嘗不樂蓋好之而不畱意得失者仲熙一人而巳余嘗有詩嘲之云年中欲數輸棋日直自新正到歲除時又有好之而不能者若思幼孜能之而不爲者伯厚也夫叨職侍近荷國榮寵閒暇不能及時進修以自見乃甘自棄若此且使後生小子視而效之廢學而敗徳皆非小過然當國家太平之時吾徒職務之暇得以從容閒肆適其情者皆

上之所賜其安可忘乎故旣自訟吾過又以志幸遇云

◆考古

李一本

楊愼

○李一本

跋蘆山縣樊敏碑

△跋蘆山縣樊敏碑

右此碑踞於道周迨今幾千有餘歲矣在宋以前訛爲魏受禪碑大明一統志云謂其字文漫滅不可考以故惑於聞見者不爲注目予奉檄竊祿於玆屢經過焉見其荒於荊榛觸於莓苔亦謂信然越弘治巳未仲冬因偕門生白應淸烙琰陳宣宋萬全等訪古偶息其中因束筱爲箒拂之倏見字畫隱隱而出皆醇古迥異從者進曰此商彜周鼎復出也殆其奇遇乎亟爲磨洗尋其楮蠟如法摹搨得墨本有三蓋以仿字畫之同異者而考正之然其糊模不可讀者亦過半矣旣而歸置軒次遂挍以隸本參以眾目就其可識者僅得什之九其疑誤者則旁爲點注以俟博古者正焉載考古文苑所紀樊毅樊安等碑亦靈獻中所作其屬辭比事與此文勢相類或者當時馬遷之徒爲之也夫文選所集皆秦漢以來古文而此碑獨不見錄古文苑又補文選而作又不見載母乃此地僻在遐荒而人不見知與抑惑於聞見之似而不見錄歟吁此碑𨿽不見錄於古幸而文不泐壞延有今日得以附入邑志以永其傳亦奇矣匪徒爲斯邑之光實斯文之幸也然則世之爲志者苟徒據耳目之所托而不博歷以致審焉則𨿽有石鼓之文其不至於湮沒無聞者幾希矣

○楊愼

跋越絕

△跋越絕

或問越絕不著作者姓名何也予曰姓名具在書中覽者第不深考耳子不觀其絕篇之言乎曰以去爲姓得衣乃成厥名有米覆之以庚禹來東徵死葬其鄕不直自斥托類自明文屬辭定自於邦賢以口爲姓承之以天楚相屈原與之同名此以隱語見其姓名也去其衣乃袁字也米覆以庚乃康字也禹葬之鄕則會稽也是乃會稽人袁康也其曰不直自斥托類自明厥旨昭然欲後人知也文屬辭定自於邦賢蓋所廿著非康一人也口承天吳字也屈原同名平字也與康共著此書者乃吳平也不然此言何爲而設乎或曰二人何時人也予曰東漢也何以知之曰東漢之未文人好作隱語黃絹碑其著者也又孔融以漁父屈節水潛匿方【云云】隱其姓名於離合詩魏伯陽以委時去害與鬼爲鄰【云云】隱其姓名於參同契融與伯陽俱漢末人故文字稍同則玆書之著爲同時何疑焉問者喜曰二字名微矣得子言乃今顯之誰謂後世無子云乎

◆詩卷

張孟兼

李東陽

王鴻儒

楊愼

陸粲

何良俊

○張孟兼

題宋仲珩歸省捲後

△題宋仲珩歸省捲後

予友宋仲珩執丈太史公之仲子也性敏學博自少工書法侍太史於京師會建奉天殿禁中有詔徵書額時予備官儀曹郎以仲珩名聞俾謹書之而尙書楊公以進旣稱旨遂問其父子之賢巳而仲珩被勑艸古詩若干首上覽之稱譽有加焉皇太子曁晉王亦知仲珩之能書時出雜篇章令寫之於戲以仲珩之妙年擅當代之書名上徹天聽玉音之所獎予其爲榮遇可謂千載一日猶祥麟威鳳出際盛時莫不爭先快覩榮名美爵祿見寵被於身蓋無疑矣今仲珩奉太史公命歸省丘暮中朝士大夫咸賦詩送之前禦史中丞劉公爲序其篇端予旣賦詩復書此卷末與之識別庶幾鄕邦俊彥有見者尙當以仲珩而加勉焉

○李東陽

題張滄洲遺詩後

書雞壇淸話捲後

書陸中書所藏捲後

△題張滄洲遺詩後

嗚呼亨父先生不可作矣其遺詩在文量職方者予泣而觀之淸古翹拔無一字犯俗𨿽偶書旁集若精擇而後得者世果有仙乎吾亨父當必爲之惜乎吾不得而見之也

△書雞壇淸話捲後

今年予作止詩詩以自戒鼎儀以詩來約曰止詩亦欲止今春欲止今春止未眞乞取止詩來止我止詩合寄止詩人予請援張汝弼故事以只雞鬥酒爲罰竊計數日後必有縛雞載酒而至者鼎儀固未嘗止亦不承昷越兩月予病起遊大徳觀爲嗚治師召所督得聯句四章鼎儀聞之折簡告罰予謂罰我固當不宜獨先若君本不承盟予亦無獨盟之理鼎儀執不置乃以雞酒往受罰焉初鳴治師召之見督也曰苐爲之卽有議君後者吾二人實任其事至是果以豬紅三斤蛤蜊數十相助【先輩質儉如此】明仲聞之曰此隹會也盡卻他故赴之而亨父亦爲鼎儀所致凡六人鼎儀乃盛爲席以樂客於是分韻賦詩劇飲盡醉所謂勝負賞罰者皆不能辧亦不必辧也越數日明仲夜歸乘醉作序其文𨿽工事或未合予掇其顚末以書於後俾好事者有考焉

△書陸中書所藏捲後

嗚呼吾友靜逸陸先生之卒二十餘年矣其子中書舍人爰輯予嘗所還往簡札數十紙爲捲蓋自筮仕以來幾五十年者皆在焉予展捲諦觀猝不知爲何人筆也因撫而嘆曰人之少老其異一至此哉當弱齡驟進之時粗率簡略莫知所裁固不可與靜逸並駕苐意气之周洽志趣之符合倉卒造次亦不相遠而箴規磋切予得之靜逸尢多據時考事誠亦有不可棄者況捲尾一紙靜逸巳不及見其於存沒聚散之際可勝道邪吾家私稿所識不過一二而中書君乃能俱藏並錄無所遺失固趨庭授簡之餘事而篤念舊故嗜文好學之誼亦於是存焉予之始觀不筧有宋景文欲焚少作之意徐而思之知其志之不可咈且自懼老耄之年所得與所進無幾爲不足挍也乃爲之標首跋尾憮然而歸之

○王鴻儒

題解大紳先生送行詩序捲後

△題解大紳先生送行詩序捲後

右詩一卷解大紳先生序並書爲通許時公自陜右大參召至京師復移江西此其送行者也時當在

文廟嗣位之初首索大紳旣見寘諸左右深信任之遷侍讀數月升侍讀學士奉訓大夫明年進翰林學士兼右春坊大學士奉議大夫又明年以讒構去國矣此序稱翰林學士兼春坊大學士是可見矣大紳負經世之才賈傅宣公之流其餘技形於字畫運動翩翩如鸞騫鵠翥而淸麗遒勁自然合作說者以爲得臨池遺意而生不究其用士林至今惜之按爲詞錻者自柴廣敬而下十人則皆曾棨榜進士一時所選讀中祕書二十八人之數也柴廣敬余姚人爲人純謹而學問該洽卒於員外郎抑庵先生甚嗟惜之王訓字詢謨廬陵人楊文貞公稱其粹厚和夷學博而正可以爲良臣循吏其爲人可知矣湯流字如川泰和人貌魁梧奇偉孝敬慈愛與人交甚和𨿽浪語諧謔而愛敬之气油然周忱字恂如吉水人自陳年少請預內閣讀書選時數巳足詔復增之宣徳中授工部侍郎總理東南財賦國裕民便其法至今不攺以尙書致仕卒李時勉號古廉安福人洪熙宣徳間爲翰林學士正統時爲國子祭酒王振構以罪幾丁憮何乞歸士林髙之彭汝器安福人幼有盛名嘗代兄從戍會赦免歸遂登第膺祕閣之選楊相字之宜泰和人文貞公從子也幼聰慧九歲日讀四書五經萬餘言十五領鄕薦永樂二年會試第一殿試亦在二甲之首卒於刑部主事劉子欽吉水人工舉子業繇省元在京會試復在前名後名位竟亦不顯周述字崇術吉水人曾棨榜第二人孟簡之從兄弟也王直字行儉號抑庵泰和人幼聰穎絕倫弱冠舉進士爲翰林庶吉士累官至吏部尙書卒謚文端立朝凡五十餘年朝廷大制作多出其手獨時公之履歷予未之能考焉今觀卷中諸公皆當代名卿巨儒其次亦英才磊落之士而皆與時公周旋不捨則時公之賢從可知矣公之孫恩縣教諭良弼以挍文至山西念予忝在同鄕因出此卷相示羨慕之餘不自知不肖輒書於後如此云

○楊愼

跋張愈光結交行

△跋張愈光結交行

禺山張子愈光發益短才益長齒日衰詩日盛近作結交行凡七百八十八字紀海內交遊名士著升沈感今昔蓋髙允同徵杜子美八哀之遺意也又作六言三十首七言律八首寄余小子則又元白蘇臺皮陸松陵之富有也而體裁髙古則度越之矣其它觸興口占又不可以更僕終或有工於詆訶者曰是不亦多乎哉且養生何以詩爲也楊子解之曰養生何可廢詩也魏伯陽參同一編實建安之先鞭陰長生自敍三詠乃風雅之後簌不知昌虛中無論鍾離子養生奚可廢詩也或又曰爲政何以詩爲楊子解之曰爲政奚可廢詩也重華作歌臯陶載賡神禹有訓五子爰述爲政奚可廢詩也或又曰聖學何以詩爲楊子解之曰學聖奚可廢詩也孔子刪國風雅頌之詩立溫柔惇厚之教楚狂接輿而歌則欲與之言鮑龍跪石而吟則亟爲之下朵聖奚可廢詩也子誠有喙三尺予亦試訊一言也豈有騃仙人瘖道學聞有靑錢學士矣未見黃■﹝扁瓜﹞少師也使伏獵弄麞比翼於鸞鳳是屠羊牧豕皆可爲夔龍矣或者之語乃塞禺山之疑乃醳遂銘其座右曰詩哉明哉詩哉明哉予以此忘情以此養生以此爲政奚其爲爲以此學聖奚其學學聖

○陸粲

書大理卿胡公遺詩後

△書大理卿胡公遺詩後

昔在宣徳初吉郡胡公槪以大理卿巡撫南畿威望甚著論者或頗譏其苛刻然余長聞諸長老言當是時天下又安江以南人物浩穰鄕裏渫民民大都漁食百姓以致富羨而彊宗右室所爲多踰禮制朝廷患之賜公璽書有祛除民害之語惟公亦以爲莠盞苗穢不可不鉏故其爲政尙嚴𨿽所誅罰不必皆中然一時並兼豪植之徒蔪除略盡姦宄革心小民得職去之百年而其名聲猶赫赫使人畏仰農畝走隸皆知胡卿云若公者方諸漢吏蓋趙京兆尹扶風之流非邪自承平久而法抏敝也流俗之論以容養姦蠹爲寬厚從政者雍容簡貴日坐官署默數歲月得美遷卽去苟少出意見有所建易則眾口諠嘩流言飛文上下交構必擠而去之甚者陷之死然後快鳴呼可悲也巳令胡公在今日身且不保安望其功名發聞若是乎公所著有芝山公餘二集皆未行於世此詩僅數十字蓋初仕時爲吾鄕人作者余間得觀之乃因論公之行事而竊識其所感者如此士之有志當世者或於吾言而太息焉

○何良俊

書世澤隆思捲後

△書世澤隆思捲後

良俊自羈貫時每讀書之暇則喜延見長老問先朝故實凡郡縣政令施設與夫田農登耗里巷間財力贏縮之故皆取耳目聞覩不欲其剿說載記長老言國家自太祖成祖驅除殘暴仁宗以後

羣聖守文修治中間𨿽更土木之變而景廟監撫英宗復辟時皆增修文徳當時民力未耗朝廷猶恐震驚四方緝綏之使旁午於道中外臣工祗承徳意惟謹守科條不欲事激昂擅興機宜故上下帖服凡朝廷有大政令但以文符下藩省藩省以文符下郡縣郡縣督之賦役長賦役長坐裏門甲乙呼之眾卽集而事隨辦故百姓給衣食長子孫終身不識官府者蓋什六今

聖天子欲興堯舜之治加意元元然民力日耗國用日蹙四方逋負日積郡縣以賦役長爲不足信籍編氓而戶列之條教日繁法网日密百姓什一在家什九在公鞭箠纓纆如凝脂秋荼有司日夜焦勞事竟不理夫先後固未嘗易民而治也然而簡者易循急者難安是誠何故哉有識者必能知其漸矣長老稱郡太守之賢者有常山樊公稷山王公鄢陵宜春前後兩劉公縣令有髙安陳公臨朐馮公及良俊之所逮事者郡太守則汶上路公順徳前後兩何公長沙熊公縣令則永丰聶公石首方公夫樊公通練事機處官如家其所興建所謂徳在生民百世之利也稷山以淸直著鄢陵汶上後何公以長厚聞宜春與前何公以精敏稱長沙以文教顯若夫髙安在割能斷苟其所持𨿽撫巡不能移可謂峻決臨朐淸謹絕俗純心爲民近代所無永丰志存功業有常山之風加以興學勸士殆欲過之石首當事無所推避乃髙安之流亞此皆章章著稱者也然方正徳以來監司之權漸重凡所巡歷之地藩省大臣𨿽白頭老成皆拜起罄折惟謹郡太守以下廷趨長跪同於廝役長沙在郡時長揖而罷傲然平視禦史不能堪竟以論罷又巡撫所至胥史之徒皆有常賄一不如意則抉擿捃摭無所不至而臨朐在縣時獨毅然曰亭之民我子弟也割子弟之肉以餧鷹犬豈長民者所爲卒不與乃亦以調去夫臨朐適當華亭水儉例得報災華亭有東西兩鄕西畏水東畏旱民戶有定籍而產無常處一有水旱以開荒爲名規避百出是時或有以開荒告者公曰夫開荒則民之利五而姦詭之獘百吾不能以百獘易五利爲姦詭作囊橐遂不許遂大爲巡撫張公所窘然良俊聞臨朐被系時至不能自給邑中薦紳哀其貧苦爲之辦餐嗚呼繇今觀之可不謂難哉古稱廉吏不可爲不虛也昔沈瓚之爲丹徒令以廉潔不事左右浸潤日至遂鎖系上方瓚之見天子自理曰臣坐淸無以承奉要人所以得罪上問要人爲誰瓚之以手板四面指曰此赤衣諸賢皆是上知其無罪復其官若臨朐者近之後臨朐事竟得白調蕭縣擢尙書郎累官按察副使以歸有子四人皆以文章名海內兩人舉於鄕兩人擢甲科歷官有聲績則天之所以報公者厚也孰謂廉吏果不可爲耶乃辛亥歲華亭之民咸曰前令馮公以百姓之故受折辱不少畏避令數歲逋負欲以一時並徵百姓死者相枕筙苟有肯爲百姓受折辱如我公者民命其可少蘇乎遂謀於學挍白於撫巡相與奉公於名宦祠歲祀之嗚呼夫仕宦者不難於獲上官之譽而難於得下民之心不難得民心於一時而難系民思於身後我公去後巳四十餘年而民思之如一日何哉記曰桃李不言下自成蹊蓋我公純心爲民亦誠之所動云耳我公履歷之詳郡大夫士紀撰類能言之良俊第述政理變革之漸與公所以系民思之故以告於有位云

●皇明文徵卷五十二

晉江何喬遠穉孝選

記一﹝樓殿名迹禦賜學宮官署﹞

◆樓殿

何喬遠輯

彭韶

張嶽

○何喬遠輯

太祖髙皇帝閱江樓記

宣宗章皇帝禦制廣寒殿記

△太祖髙皇帝閱江樓記【有序】

朕聞昔聖君之作必詢於賢而後興噫聖人之心幽哉朕嘗存之於心𨿽萬千之學猶不能仿今年欲役囚者建閱江樓於獅子山自謀將興朝無入諫者抵期而上天垂象責朕以不急卽日惶懼乃罷其工試令諸職事妄爲閱江樓記以試其人及至以記來獻節奏𨿽有不同大意比比皆然終無超者朕特假爲臣言而自尊不覺述而滿章故序云

洪武七年二月二十一日皇帝坐東黃閣詢臣某日京城西北龍灣獅子山扼險而拒勢朕欲作樓以壯之雄伏遐邇名曰閱江樓𨿽樓未造爾先爲之記臣某謹拜手稽首而言曰臣聞古人之君天下作宮室以居之深髙城隍以防之此王公設險之當爲非有益而不興土階三尺茅茨不剪誠可信也今皇上神謀妙算人固弗及乃有獅子山扼險拒勢之詔將欲命工臣請較之而後舉且金陵之形勢豈不爲華夷之魁何以見之昔孫吳居此而有南土𨿽姦操忠亮卒不能擅取者一繇長江之天塹次繇權徳以沾民當是時宇內三分勁敵豈小小哉猶不能侵江左豈假閱江樓之拒勢乎今也皇上聲教遠被遐荒守在四夷道布天下民情效順險巳固矣又何假閱江樓之髙扼險而拒勢者歟夫宮室之廣臺榭之興不急之務土木之工聖君之所不爲皇上撥亂返正新造之國爲民父母協和萬邦使愚夫愚婦無有謗者實臣之願也臣𨿽違命文不記樓安得不拜手稽首以歌陛下納忠款而斂興造息元元於市鄕乃爲歌曰天運循環百物禎頒眞人立命四海咸安臣歌聖徳齒豁鬢斑億萬斯年君壽南山

△宣宗章皇帝禦制廣寒殿記

北京之萬歲山在宮城西北隅周回數里而崇陪之皆奇石積疊以成巍巍乎矗矗乎巉巉峭削盤回起伏或陡絕如壑或嵌巖如屋左右二道宛轉而上步躡屢息乃造其巓而飛樓復閣廣亭危榭東西拱向俯仰輝映不可殫紀最髙者爲廣寒殿崇棟飛檐金鋪玉砌重丹疊翠五彩煥焉軼雲霞納日月髙明闓爽而北枕居庸東挹滄海西挾太行嵩岱並立乎前大河橫帶於中俯視江淮一目無際寰中之勝槪天下之偉觀莫加於此矣永樂中朕嘗侍

皇祖太宗文皇帝萬幾之暇燕遊於此從容之頃天顏悅懌指顧山川而諭朕曰此古軒轅所都而後來趙宋之疆境也宋弗良於行金取而都之金又弗良元取而都之元之後裔不存殷鑑加弗良焉天鑑我

太祖髙皇帝聖徳命之弔伐用誕安天下天下旣定

髙皇帝念前故都也簡於諸子以命我奠玆一方我惟夙夜敬勵不敢怠寧以仰副

髙皇帝付托之重曁建文嗣位信用姦回戕劉宗室舉四方全盛之師以力哦於時玆城孤立殆一發引千鈞矣賴天地宗廟之佑獲以城之孱弱嬴老安其危而存其覆又因以淸姦憝奠社稷而至於今日夫山川猶昔也昔之人以否徳而失之

髙皇帝以大徳而得之我承藉

髙皇帝克艱難保存之柰何可忘愼徳又顧

玆山而諭朕曰此宋之艮嶽也宋之不挳以是金不戒而徙於玆元又不戒而加侈焉睹其處思其人夏書所爲儆峻宇雕墻者也肆吾始來就國汰其侈存其槪而時遊焉則未嘗不有儆於中昔唐九成宮太宗亦因隋之舊去其泰侈而不攺作寺資燕遊以存監省汝將來岡國家天下之任政務餘閒或一登此則近而思吾之言遠而不忘聖賢之明訓國家生民無窮之福矣朕拜稽受命無時或忘書不云乎

皇祖有訓詩不云乎儀刑文王肆嗣位以來凡事天愛民一體

皇祖之心敬而行之洞洞屬屬罔間夙夜比登玆山顧視殿宇歲久而陁遂命工修葺永念

皇祖儼如在上敬以所授大訓筆而勒諸樂石旣以自省亦以昭示我子孫於億萬年

○彭韶

鐵漢樓記

△鐵漢樓記

賢人君子聳聲名於霄漢之上而能服乎當時信乎後世豈聲音笑貌所能爲哉誠而巳誠積而久則著而明凡同是心者孰不信且服哉不然無是心者也非人之所能爲者也宋至元佑號爲多賢溫公在政府東坡在翰林元城諸人爲從官可謂盛矣然當熙丰之後猶再實之木於是紹聖繼之姦相嗣虐羣賢盡斥元城劉先生始落寶文閣待制知南安軍道攺提舉洪州玉隆觀本軍居住先生遂奉母夫人來寓寶界院又攺少府少監未一年復徙嶺南瀕危數四初心不變東坡推服之曰眞鐵漢也後𨿽召還終不能安於朝屢斥以死死二年宋有金難嗚呼此豈人所能爲哉想一時君相非不知先生之爲賢然畏忌之以爲阻吾爲妨吾樂耳其心固計曰天下全盛委裘可治何藉彼迂儒輩於是君自聖而臣自賢馴致禍變不可救藥所謂樂者竟亦何有而先生之道則昭然於後世矣南安舊祀先生於寓賢祠而寶界未有聞成化戊戌東海張汝弼來爲守暇考圖志得之嘆曰先賢故居其可廢耶適院之右廊樓毀撤而新之於時聶都山民獻梓木一章長九丈徑三尺數百年前物也冥�期會眾咸驚異旣以成是樓題曰鐵漢蓋先生��始有專祠使來請記噫韶何足以知先生然竊惟名世之賢其道有三曰合內外一患難齊死生蓋常變終始之極也志在責難巳有愧辭是之謂欺先生忠孝正直言行一致未嘗有聲色貨利之好是用獻忠效職吾無怍焉內外不合乎持論從容臨難失措是之謂誕先生遇惇三貶官一再徙惡地遇京又連出謫曾無望焉患難有二乎死生危迫狷者或懼先生於豪判之來檻車之徵笑談處之生死不一視乎全具斯道以立於世非至剛者不能東坡之言豈欺我哉抑聞先生學於溫公公教之以誠且令目不妄語始退而櫽括七年而後可然則先生所立之卓其誠於中形於外亪後之欲學先生者有所依據矣玆郡人士宜因太守之表章學先生之所學他日登朝小用則師斯人大用則下斯人

○張嶽

鎭海樓記

△鎭海樓記

廣東海邦也其會城故治番禺自漢以來號稱都會我

國家臨制宇內幅員萬土因嶺海以爲金湯是邦隱然實當管鑰之寄城內北偏有山曰越秀拔地二十餘丈

國初天兵南下列郡旣聽受約束守將永嘉朱侯亮祖始作樓五層以冠山顚曰鎭海樓成而會城之形勢益壯其後樓漸圯成化中總督都禦史襄毅韓公命有司修完之比燼於火亟圖再作以費巨力艱持弗決者累年嘉靖甲辰提督尙書蔡公經巡按禦史陳君儲秀折衷羣議出帑金二千二百有奇以爲木石瓦甓丹漆僦傭之費選用能吏稽董工程以明年乙巳閏月興工旣而蔡公去余來代之陳君去禦史楊君以誠代之越又明年丁未正月朔工告成規制如舊而閎偉壯麗視舊有加樓前爲亭曰仰髙左右兩端跨衢爲華表左曰駕鰲右曰飛蜃舊所無也方樓之未作也環海百萬家矯首賫嗟若失所負及其旣作重檐飛閣迥出雲霄以臨北戶羣山內向大海浩渺如禿者之冠痿者之起凡海邦之形勝精神有不迅張翕沓以赴玆樓者乎昔我

太祖皇帝以丙午丁未歲命大將帥師北伐是歲又以偏師狥嶺外然後天下合於一樓於是乎始作

列聖繼統休烈至我

皇上稽古重光禮文煥然樓之廢而復興也又適值於斯時蓋斗綱之端貫營室織女以指牽牛之初越所分星也其日丙丁其辰午未其方宿爲朱鳥之精文明之象气數參會有足徵者斯樓之成豈徒抗形勝於一邦實所以章我國家一統休明之盛元元本本明示得意於無窮也書稱有虞氏之治曰帝光天之下至於海隅臺生萬邦黎獻共惟帝臣亦必以是爲盛當其時陽徳昭融𨿽海隅之遠爲其臣者莫不靖共一心以敬承上徳無一毫陰濁以翳其間蓋其君臣之際如此今吏而食於嶺外者冠蓋相接也登髙騁望寧獨無帝臣之感矣乎夫苟目前之安而忽遠圖蔽於一方而不知有政理之要人谷之本此狥祿之臣非體國者也撤去戶牖之私獨觀消息之原不以遠自肆不以位自畫一食息一起居無一念不屬於君父其於政理之要風俗之本爲之必盡其方而又擴之以廣大持之於久遠精粹明白夙夜匪懈庶幾於古所謂黎獻者於以登降俯仰此樓豈不有光而無媿也哉故書以告後之君子

◆名迹

秦王誠泳

梁寅

曾鶴齡

周伯殷

○秦王誠泳

楊家城記

△楊家城記

按郡誌前元時有人嘗言於京師一朝士家見一雜書載陽甲城之說曰陽生於子而天開甲始也漢有天下是爲一代開天之始陽臺生以期福祿於未艾觀其宮名未央可見愚按此說似爲有理然如其言則是陽甲之名漢巳有之何以傳記曾無一言及之且陽甲殷王名漢固不當以古帝王之名目其城也宋次道長安志亦不見取但言隋遷都龍首川此城遂廢俗呼曰楊廣城此說是也迄今歲月悠久遂呼曰楊家城然其實漢長安城耳

○梁寅

河源記

△河源記

古今河源之說異禹貢云導河自積石未窮其源也漢張騫云河有兩源一出於闐一出蔥嶺唐薛元鼎雲得河源於昆侖蓋皆傳聞者山海經言昆侖之水赤黃黑靑色以方異穆天子傳言楊紆之山河伯所居是惟河宗佛書言阿耨達山有大淵水卽昆侖也其山名往往不同者或古今變易或蕃漢異稱不然記者之妄耳按潘侍讀昂霄河源志今朝之究河源蓋得之目覩非傳聞者也太祖嘗徵西夏過沙陀至黃河九度九度者在昆侖西南憲宗命皇弟旭烈徵西域凡六年拓地四萬里而河源在域內矣至元庚辰世祖命臣都實往西域將城其地以通互市自河州行五千里抵河源及還圖城郭位置以聞上悅以爲吐蕃都元帥領工徒以往使其弟闊闊出馳奏大臣沮之次年還河源在吐者西鄙有泉百餘竇地方七八十里怭沮洳不勝人迹泉不可逼觀登其旁嶺下視泉竇歷歷有列星然故名火惇惱兒火惇者漢言星宿也惱兒者海也星宿海合流而東匯爲二澤復合流始名黃河然猶淸可涉河析爲九卽九渡也廣五七里下復合流漸遠水益渾土人抱革囊騎過之其聚落之處多編木如舟以濟附以毛革中僅容二人又東則兩山峽束廣可一二里或半里深叵測矣昆侖腹頂皆雪盛夏不消河過其南距山麓僅五六十里又南爲四遠之衝地多盜常鎭以兵昆侖之西人民少山居其南山甚峻獸有旄牛野馬狼抱獂羊之屬東則山益峻而地漸下岸至狹或狐可躍度河玉貴徳州始有官治歷積石至河州東北流歷蘭州鳴沙州應吉裏州流正東自星宿海至漢地河南北小水旁注者眾其山或艸或石至積石始林木暢荗世言河又曲而彼地有二折云漢書言蔥嶺河至蒲昌海水洑流而出臨洮今洮水自南下非蒲昌也土人言於闐蔥嶺水下流散之沙磧則其洑流信然然其復出者莫知矣或又云黃河與天通又云昆侖去嵩髙五萬里閬風玄圃積瑤華蓋仙人所居皆妄也世多言河出昆侖者蓋自積石而上望久若源於是矣

○曾鶴齡

祀神農陵記

△祀神農陵記

神農氏教民耕稼蠟祭醫藥交易之事開萬世衣食相生相養之源故凡後世有天下者皆祀之而新卽位者則告焉示不忘本也今年

今上卽位實遣臣鶴齡賫香幣祝文求其陵行祀告之禮而陵在衡州之酃縣酃縣深僻若獠�然故自衡捨舟陸行越峻阪涉深塹五宿始至之後又三宿始將事事皆如儀奠獻有虔稱

上所以親遣之意旣畢始若釋重負然猶不敢忽慢遂局步山麓見有石壁髙二尋許廣半之正面而直立或指以爲冢門又上少許有杉二株一榮一枯其大數十圍髙不可計根節如鐵石或以爲異人所種莫敢剪伐者杉下有壇壇下有墠蓋舊有之新又更置或能言更置之繇而未詳也至問陵之所始訖莫能對退坐公館取縣制閱之亦落莫不載以問酃庠諸生有進而前者對曰聞諸長老宋太祖求帝王之應祀者獨神農氏之陵不可得一夕夢神人戴一笠持兩火訴不血食覺而咨羣臣皆曰是非炎帝乎火位南方宜往南求焉遂遣使者至長沙之境求不獲將歸遇一老人引而指示之曰是則炎帝塜也忽不見使者妝報卽遣祀之遂成故典噫斯亦近於誣也𨿽然殷髙宗夢得傳說遂舉爲良弼孔子夢見周公卒明其道以教萬世繇是觀之則宋太祖之事亦精神所求而不獲今苟因其故典盡其誠以享焉有不獲者邪予故存其說以告後之來祀者宜盡誠焉耳陵之是否𨿽置勿辧可也

○周伯殷

龍門洞記

△龍門洞記

龍門洞在長陽縣治南一里淸江之陰同有水北流入於江兩岸夾天峭聳千仞惟晝分則見日繇江介褰裳躡水而進數百步始至洞所懸澑自崖端飛墜勢如垂練聲如震雷凡五坎而至平地每坎髙十數仞而下瀦爲潭其第五坎爲潭幽深莫測若盧奴狀兩涘多嵌巖俗傳爲蜦虫虫窟宅怪石層疊乳水亂滴凝爲鍾乳其下皆白石瑩潔爽气襲人如淩陰有異艸附崖而生鮮翠盤曲如畫芝象有魚無鱗四足善登木食葉兩崖之巓皆絕巘喬木蔽天人迹莫至其上多烏虎兔文豹雄貘刺豪羚羊人熊巨蛇毒蟒有鳥焉四足如狐兩翼如蝙蝠毳毛黃紫緣崖而上乃翥而下曰飛生又有怪鴟貍首肉角斷篛使方而銜之呱名曰負皮遇之則凶宣徳六年夏五月大旱縣尹趙君銓教諭簡君載訓導周君嶽偕余入洞祈雨道流王愈沈符於潭有雲气從巖竇出拂巖枝而上至於崖端大雨斯注仰視日光炫然自若余輩卽冒雨出洞曁登舟雲气滿山谷天地爲之晦冥大雨連日乃止田疇旣足稿苗勃興歲以大熟於乎荒巖絕壑邃谷玄湫有禱輒應乃能布甘澍蘇旱災惠及民物蓋神龍所潛然也天下之名山大川在祀典者何限而求其靈應如斯者曾幾何哉予故操不律以告後之宦遊於此者

◆禦賜

楊士奇

楊溥

○楊士奇

賜印章記

△賜印章記

仁宗皇帝賜印章二其一範白金廣方寸文曰繩愆紏謬蓋臨禦之初召少傅臣蹇義少保臣楊士奇至思善門諭之曰卿二人自吾監國時相輔益甚厚今不可以薄但吾有過舉如未得卽見可具述其故以此封識進來賜義與臣各一章且各賜小素揭帖百俾述所言蓋求益於下之切也又召義與臣各賜象牙圖書一臣得楊貞一印皆有璽書蓋念其嘗效分寸之勞也

宣宗皇帝賜方寸銀章二其一文曰貞一古士蓋取

先帝所賜貞一章而舉二字賜臣爲號也其一文曰淸方貞靖時覽貞一章旣顧謂臣曰此

先帝之灼知水也然吾知汝亦非淺指淸方貞靖謂臣曰此汝之所有而吾所素知也遂以賜臣又諭之曰士奇必以所輔

先帝者輔我臣叩首對曰不敢不竭盡愚誠旣拜受賜時皆以爲千載之遭際希闊之大思也蓋

仁宗初賜臣二人繩愆紏繆章後數日亦賜夏原吉臣冒昧進曰臣與楊榮金幼孜實同職任今賜不及二人幸天恩均之言且再三遂賜榮幼孜同一章至

宣廟賜淸方貞靖章是時蹇義楊榮胡濙皆有賜其文則各因其人而不同於乎

仁廟求益之誠切微勞之不忘與

宣廟之不攺父臣而褒寵之加厚皆自古寡見今

二聖遠矣臣之孱弱愚劣終不能效裨益萬一徒捧遺賜而永慟謹志之以示子孫俾珍襲云

○楊溥

禦賜承恩堂記

△禦賜承恩堂記

皇上嗣登大寶嘉念蒼生期底雍熙圖任老成人彌綸治化少師吏部尙書蹇公實爲之冠宣徳七年秋詔有司若曰予有輔臣粵自

先朝偉著徳望曁於今啟沃居多予於庶政咨焉予於庶官審焉克允克諧實惟其人欲新厥居以稱予優禮之意其繪圖以進有司明日以圖進弗稱又明日更爲圖進弗稱

上乃自規畫授有司乃卜地於都城東南厥位維陽厥土維剛揀材於肆厥木維良厥石維貞陶維堅乃卜日之吉鳩工並作裒髙以平築虛以實引繩縮版以垣厥周乃建厥堂翼之以室乃辟厥路重之以門甓之甃之塗之沐之不踰月告成祀先有廟禮賓有館庖有廚汲有井有庫有廏以儲以牧輪奐咸美百用具備復命大臣燕飲以落之肴核酒醴咸出大官公謂翰林學士楊溥曰昔晉獻文子成室諸大夫發焉當時善頌善禱者見稱於君子子何以語我溥不敢以不敏辭乃酌而祝曰惟天佑國家乃實以賢哲簡畀平格復錫以壽若周之畢公策名文武之世相成王相康王永光周室公曆

四朝進位師保享髙年輔

聖天子丕隆太平之運溥於斯爲國家賀又酌而祝曰明盛之世惠歸之徳君子享多福而民咸樂其樂是以錫馬蕃庶晝日三接乃惟康侯溥於斯爲天下蒼生賀又酌而祝曰福善之報惟有徳於民者爲盛古昔名臣輔君致治實功允徳孚達神明身被光榮澤流子孫與國同久詩曰維其有之是以似之溥於斯爲公賀公酌而復曰

聖天子之恩篤不敢忘子亦可謂善頌者矣謹名其堂曰承恩堂請書此以爲記

◆學宮

顏木

王愼中

鄒元標

顧憲成

鄧原嶽

雷思霈

李杜

○顏木

六經閣記

△六經閣記

昔談理道不假於言言也者闕而後宣者也和不言醫佚不言息暄不言衣飽不言食譬如饑寒疾苦輒有所白仲尼雲天何言哉天無缺故不言斯天之所以爲大與深矣哉是故昧於機斯言晝瞢於理斯言則滯於情斯言律千於紀斯言法乖於度斯言節愆於和斯言樂道而足焉聖人無言六籍又何作哉故後賢之千言不當古聖人一畫斯以理道爲精粗弗以辭說爲繁簡者與故言愈希則世愈朴言愈繁則世愈薄非關言者道有明晦焉爾繇是觀之言也者非聖人之得巳也六籍也者非聖言之得巳也聖人不得巳而有言後世又何紛紛之說乎吾爲亳人建閣而藏經不欲其以言而求焉故爲是不得巳之言焉

○王愼中

泉州府學明倫堂記

△泉州府學明倫堂記

堯舜在上設五品之教振民於飽暖之餘而免於禽獸之患三代循是以建學爲之立其官師作其宮室辯其時物敕其條法甚修而綦隆而孟軻氏獨知其指曰所以明人倫也民之不可使知𨿽堯舜猶病之而其聰明疆敏有材智者傑然特出於眾人其材之成足以踐三才之道其過也至於殄行而驚世智之至足以察萬物之理其蔽也則必爲邪說以誣民先王取而命之曰士而教之於學其所爲教有可得言者矣縞收端哻鞞紳綦偪之飾而禓襲委垂之宜琮琪琚瑀齊夏和鸞之節而步趨周折之度豆籩簠簋鐘鼓管弦爲之器而酬酢摶付以爲容典謨雅頌射禦書數爲之文而詠歌講誦以爲業耳目足以極視備聽口與手足足以放言恣動然所以柰防而開發之者其爲事詳而爲物博如此至其所以爲是詳且博者其迹可守而其妙不可爲其形可名而其精不可言其通於天謂之命出乎命謂之性凝神於不見不聞之表默化於無聲無臭之中形器俱冺而思爲無所日攺月新而不自知其所以然其於所謂父子君臣長幼夫婦朋友者顧若疏闊而不治簡略而無當蓋孔子教於洙泗之濱述聖道以善其人待來者所可聞者文章所雅言者詩書執禮所不可語人而以待中人以上者彬彬見於魯論所載顏曾冉閔之所答問曾不少及乎君臣父子長幼夫婦朋友之間而以孝爲問者遊夏二人者而巳先生所以造士孔子所以誨人其可言者如此烏在其爲明倫耶是不可以不知也習其教而不知其所以教繇是會其髙者以爲發揮於性命而不悟其爲人倫之本先王之道使其髙也而出於人倫是乃所以爲異端而非所以爲性命也守其卑者以爲該貫乎事物而不察其爲人倫之用先王之道使其卑也而外於人倫是乃所以爲曲藝而非所以爲事物也徳之不一俗之不同豈獨學者失其體用哉以子貢之賢當其未悟猶思托於事君事親以求息焉而少休乎爲道爲學之倦彼不知其所學者所以學爲君臣父子夫嫮長幼朋友也大學之道極於齊家治國平天下而家國天下固非蠻貃之邦鳥獸之羣也必有人焉居其間非謂之君臣則謂之父子非謂之夫婦則謂之長幼朋友也人有心知志意之精主乎內有耳目手足之動行乎外非之於君臣則之於父子非之於夫婦則之於長幼朋友者也先王之教使之凝神默化致其心知志意以善其內又爲之設其文采備其容器制其度數使有以禁防開發謹其耳目手足以善其外其通於性命者行乎事物其繇於事物者合乎性命其學於事物性命者貫乎人倫故其於家則父子親長幼序夫婦別其於國與天下則君臣義朋友信故無一命之爵無尺土之階而人物之性以盡齊家治國平天下之事畢得詖行邪說無繇而作民生其時無復震驚誣惑之憂其於君臣父子長幼夫婦朋友𨿽有所不知而坦然繇之是民之所以親也親而不能明民之所以爲下也明之而使民親焉士之所以爲上也泉之有學

國家所建教學之法則命於

天子其來非一日矣士之聰明彊敏能自致材智以見於世者往往繇之以出而未能得其所以教者郡侯兪公爲政好以徳教撫循其民養其長老而訓其子弟惓惓於徳之不一俗之不同以爲是有責乎爲士者又不鄙之爲不足與進且知其民之巳信而可用也乃與僚屬咨議葉謀撤明倫堂之舊而新之以與士者講習於此堂而委記於余余謂古者立教其具誠設然所使長治之者皆賢卿大夫以其素講之學成徳之行倡導而鼓舞之其於化民成材尢易以侯之賢專有長治之任而斯堂之作及其政成民信之日士之興起發憤於斯時者宜益眾咸思捨舊棄故以聽侯之所爲𨿽今之去古遠犬所以禁防開發之者其具難以一二追古而心知志意之精未有求於內而不得也得於內未有不得於外也學之則爲士不學則爲民上下之分可不勉歟興造之歲月則始於壬寅七月巳巳訖於十二月庚寅金取於帑之羨者其役巨體大而費不及民工不踰時亦可書也侯名咨伯平湖人繇工部郎中出爲今官云

○鄒元標

太平府重修儒學記

△太平府重修儒學記

髙皇帝廓淸乾坤天隆古實肇基太平郡郡錢谷甲兵疆域形勢差殺各郡然風气淳龐

聖善首及擬之漢事則三輔股肱之邑云郡故有學剙自靑田劉公制頗稱善嗣鑿池通橋地气宣泄規畫加隆而歲久不無少圯刺史陳公以名給諫出守是邦下車謁廟眺諸形勢慨然思復其舊苦力不支久之得窖中金若干公斥之治城城完乃以羨庚治黌宮實池夷窪隆左伏右後廓前舒廟廡翼翼齋閣巍巍邦人士詠斯遊斯歌曰我陳公力也公欲詔諸人十以余固陋夙嘗究心儒先糟粕乃遣教官劉廷綬謁記於予予惟孔子至聖憲章文武從周之訓何娓娓言之不置蓋忠質兼用周家道法最爲詳盛故聖而孔子亦不能捨周他適余輩生當盛世涵育聖化最久太平且爲

聖祖興王之都余何庸援引古誼樹眇論以相髙哉嘗思我

聖祖當戢戈橐矢之後卽以六諭訓民曰孝曰敬曰睦曰訓後曰安業曰無爲非大哉

皇謨與往聖達徳九經三物之旨相爲彪炳卽詩書所稱何加焉𨿽然達道有五行之者一也聖諭淵涵郁而未發至

肅皇始闡敬一之訓揭之學宮實與六諭相表裏蓋謂人心馳蕩六飛難馭敬則定定則一一則遇親自孝遇長自敬遇鄰自睦而訓後安業無非爲一以貫之若网在綱珠在繩咸有條理非一一彊而致之也道化漸摩碩儒輩出河東主復性新會尙自然新建以致良知爲的而余於則一於居敬窮理𨿽入門頓漸不同要以味尋道腴上無負

列聖菁莪之化遠可遡六經語孟之傳今諸賢並列兩廡元標嘗恭誦

今上從祀之詔曰操修經濟皆是實學夫非示人以爲學之的耶而世之學者尙操履視性命爲幻妄譚性命鄙倫常爲贅疣家持堅白聚訟之不相下不知聖人之道若如天如地無物不有亦無一物能爲太虛之障顧動於意則昏耳若規規彼爲得此爲失安知僞得之中不有眞失乎彼爲是此爲非安知僞是之中不有眞非乎諸士弦誦其中宜思

祖宗六諭之訓敬一之旨先儒未脽之緒一稟自然無動於意尊大明學術以翼我國家鴻龐景祚於億萬斯年豈不休哉若曰吾言無甚髙論而弁髦之是孔不必從周而憲章爲虛語也登孔之堂倍孔之訓是曰異學異學有

髙皇憲令在則吾豈敢陳公名璧莆田人丁丑進士�追循良玆學政其大者

○顧憲成

長治縣攺學宮記

△長治縣攺學宮記

蓋昔吾夫子憂道之不明不行喟然發嘆曰知者過之愚者不及也賢者過之不肖者不及也竊以爲此兩言盡學術之變矣流而不巳復有甚焉何以故謂之過公然與不及分途也謂之不及公然與過分途也是則知愚賢不肖判而爲二有人於此矜其聰明直跳而之於聖人之所不知而繩以夫婦之所共知猶然昧焉憑其意气直跨而之於聖人之所不能而繩以夫婦之所共能猶然卻焉將謂之過而庸猥疏脫又疑於不及也將謂之不及而超忽淩頓又疑於過也是則知愚賢不肖混而爲一知愚賢不肖判而爲二其爲失也顯而易辧是故當其過吾得而裁之當其不及吾得而振之病在气質猶可言也知愚賢不肖混而爲一其爲失也微而難辧是故欲裁其過彼且有泰然安處於庸眾之下者欲振其不及彼且有偃然突據於聖人之上者病在心髓不可言也非徒爾也原其超忽淩頓旣足以見奇而自標迹其庸猥疏脫又足以適俗而自便道蒙其宕而人蒙其利道無方縱蒙其害造次莫得而指名人有欲壹蒙其利終身膠結而不解吾未如之何也巳矣異時夫子一則思狂一則思狷一則思有恆至謂古者民有三疾今也或是之亡嗟嗟夫子非喜有疾而惡無疾也有疾止乎疾之辭也其眞心自在也無疾甚乎疾之辭也其眞心澌滅盡矣此又夫子之所深憂也長治懷白周公來守吾常會其邑攺建學宮屬予記之予詢所繇公曰潞古上黨郡也國初仍前代爲潞州嘉靖初升府置縣學仍舊制一世以後人文頗盛乃議分置縣割府學一隅爲之而人文遂遜於前說者歸咎於分裂故基損壞風气嗣是鹹議修補獨髙陵劉公來守是土創議攺建卜地於藩封之右府庾之隙拓以民居爰定規制請於當道當道僉報曰可巳又得孫公曾公繼之協終厥事而今而往庶幾人文之有興也敢乞靈於子予謝曰憲也陋何知人文間覽晉乘之邑也雅號爲朴所願無忘其朴而巳公曰足乎予日足矣夫朴人之眞心也內之無安排無攙和外之無擬議無矯飾眞也是故率意而往率意而來瑕瑜短長皎然畢見不欺屋漏矣可以立本是故有過焉與夫人共知其迥能受損矣有不及焉與夫人共知其不及能受益矣可以入徳是故修諸家一家信之矣修諸鄕一鄕信之矣修諸國一國信之矣舉而措諸天下天下信之矣可以致用何者惟其眞也非是卽才若管晏智若良平辦若儀衍藻若遷固抑末耳甚者反以藉寇賫盜爲世詬僇將焉用之公日吾子之言善乎其以朴張者也請得受而籍之以詔我多士且有省乎相與退而反諸心以求無失乎本來面目進而取裁於聖人之道以求詣其極而無狃於偏藐玆不腆之邑實重有賴焉何憂乎不足予謝曰允若玆夫子思有恆而有恆矣思狂狷而狂狷矣思中行而中行矣惟吾道實重有賴焉何憂乎不明不行謹志之以俟劉公名復初孫公名鋐崇陽人曾公名臯廬陵人王公名浩臨邑人同事者郡佐童君世彥李君徳王君愛焦君思忠王君致中縣令李君仙品與劉公同鄕同議此舉李君獻明閻君溥縣丞吳承宗主簿艾有騋楊善典史馬李章署教諭張一翰訓導王三重督工耆民申志臯路仁等皆竭力贊襄者法得附書

○鄧原嶽

路南州新建儒學記

△路南州新建儒學記

髙皇帝之平滇南也蓋實以重兵臨之於時艸剙未遑講馬上之業釁孽時作無歲不勤王師經理旣定始圖久安之策郡縣棊置漸以俎豆代干戈久之滇乃益治文風且振椎髻之民率襲冠裳登其賢能而賓興之壹視中土翩翩乎明徳遠矣而路南故隸澄江自成化間始攺設流官地絕僻什一依山菁而居閔不知學其穎者稍通章句籍愽士往往寄他庠厥後益多道經路南稍跋涉書生苦之而山箐之民竟不識衣冠作何狀則何繇顧化越人被髮視章甫猶弁髦卽引而置之通邑大都文物從容赤面而走耳萬曆丙申鍾君應麟來守是邦圖之三老咸以爲建學便上其議於是學使者兩臺疏請於朝得報可越辛丑而竣不佞受成焉凡所創建者曰大成殿曰明倫堂皆五楹曰尊經閣曰敬一箴碑亭曰啟聖祠曰文昌祠曰鄕賢祠曰名宦祠皆三楹泮水戟門齋捨衙廡莫不備具蔚然巨麗之觀矣今守史君載徳幸而語之曰是諸大夫寵靈而載徳藉手告成事者也願使君勒石紀之夫古造士之法則莫詳成周考成周之所爲學者其名曰庠而釋之曰庠者養也養也者作其孝弟忠信之心銷其暴戾恣睢之習六禮三物皆此志也辟之養木者然置之於深山大澤無斧斤之擾至於幹霄然後以備明堂之用此寧可歲月冀效哉

髙皇帝養士二百餘夫其法廩之成周而其要乃在伸士之气而培其節夫士之气不扶則抑士之節不植則隳廟堂之上威欲行於逢掖之細何求而不得毋寧自屈而伸之凡以培倫常而明紀綱使之有所維持而不壞古聖王所爲長治久安之術其率用此邇者利孔旣開盡山澤而錮之卽學宮不免焉遂至右鹽鐵之義而左文學之說薄其所謂養者而重其所謂罰者士之气節幾抑鬱而不得伸彼都人士且儼然依夫子之教而凜然習

髙皇帝之約束堅持孝悌忠信之心而盡詘暴戾恣睢之气夫以荒服反復之國易動難安曩日金革所不能縻者而今以非道加之猶不易其素此無他教之所懷上之所作也史言文翁守蜀見蜀地僻陋有蠻夷之風欲誘進之乃選郡縣小吏開敏者親自飭厲遣詣京師受業蜀人士化之比齊魯焉今士生右文之世不出戶而得師何論漢徳故被服聖教則爲良士沐浴聖化則爲良民毋自卑其气毋自隳其節以用夏變夷較然不負其所學則豈惟諸大夫藉以榮施不佞視學於此有厚幸矣鍾君內江人史君潛山人前後守澄江者王君祿兆卽墨人程君子侃休寧人皆與有勞者其經費則二刺史捐俸爲大役先而庶官羣弟子亦樂助其成云

○雷思霈

歸州新修文廟儒學記

△歸州新修文廟儒學記

宜都記曰秭歸蓋楚子熊繹之始國而屈原之鄕裏也舊治江南嘉靖辛酉歲倏爾陸沈髙岸爲谷乃徙於江以北而學宮在州治山麓之右先是人文郁勃與夷陵參等徙四十餘年矣無一上公交車者至

今上萬曆之戊申而州大夫張公始以形家言遷於州治山麓之左不旬月而成州大夫介幣於兩生而以記請余惟孔子云文王我師也而文王實師繹之先人鬻子今所傳惟有兵法而文王始作易楚之臣猶有能讀三墳五典八索九丘者安知與鬻子所論說母乃非連山歸藏之遺乎昔人自峽中得古易與今文絕不相類亦安佑其無也十五國無楚風而屈左徒始作離騷假令生於孔子之時其所刪定豈在齊秦魏晉之後耶然以不及孔子繼三百篇而別創一體合於比興之義不則風雅之道亡矣而今之學孔子者以欲舉孔子而私有之語軍旅則以爲武夫事何以曰我戰則克語文章則以爲壯夫不爲何以曰言之無文行之不遠語气節則以爲孤憤而不中幹理又何以稱志士仁人也是取一椎魯無用之夫與時俯仰掇拾道學家一二酸語而以爲聖人也烏在其學孔子夫鬻熊周家一代之師左徒詞人萬世之冠我聞歸人士多治易與詩易與詩捨此安仿眞能朵孔子者乃能爲鬻子乃能爲左徒不得中行而與之必也狂狷狂者進取狷者有所不爲也凡我多士愼毋以鄕之人而易視之愼毋以文章气節功業與道徳而岐視之非惟不知文章气節功業亦且不知道徳矣大抵天地間有通理必先有蹇剝六經之道如日月經天如江河經地無有巳時甫出而遭秦皇郁攸之慘而後其書始厄爲墻壁間物馬上之習始不足以治天下而石渠天祿表章之力居多濂洛關閩諸君子繼之槪字櫛句如日月之蝕而復明如江河之塞而復決無柰其值鮏羴之季世界幾不復有人理而我

髙皇帝用以經國取士一道同風登唐虞三代之理者繇此途出蓋大治以大亂乃生大信以大絀乃成多士之不克蒸變斧藻於世者不爲不久天地靈气自南自北轘轉固亦有時遠或數百年近或百年繇今觀之此其時矣夫豈無如前兩君子生其問者乎若區區以形家爲言則山川如昨人民不攺此地又何得有熊繹之封疆屈原之故宅也是役也州大夫實董挳之而觀察使髙南昌巡功玆土愾然興嘆力主其議其費半出公鏹半出學田之租半出諸生之捐金凡學宮所應有者靡不弋具惟廣文官舍未之有攺州大夫以吳中名士與諸生更始而誘進之興二百年之甚盛事厥功巳侈大哉易於觀乎人文以化成天下詩云肆成人有徳小子有造古之人無斁譽髦斯士大夫之謂矣張公名尙儒和州人兩生某某是時州倅某廣文某某因並記之

○李杜

崇正書院記

△崇正書院記

昔先王以修身正心之道著而爲治能使人自約於禮而冺其欲心故天下之風卒歸於正而治教大行於後世其所以勸率而程督之者𨿽有其人與其具而非其所專倚而甚賴也使聖人之教天下而專賴於其人與其具則其人與具之所不及而其教且有所格而不行而不得謂之化國蓋昔聖人慮天下之不治也必始於正道之壞而崇其淫僻故先有以辧其分而定其志其分田制祿都鄙有章溝塗有界以大統小以卑承尊蓋其疆理封域之間固巳截然其嚴翼肅乎其乎章母敢有越厥志者矣其國之老少自歡於服田力穡入孝出悌之中不知其爲勞而忘其身之爲賤其卿士大夫服官秉職兢兢然有不稱之懼而若瘝於其身無慕尊羨侈之心而不見其爲逸而忘其身之爲貴此所謂遊於化國𨿽開之以邪僻而有所不籨故天下極治及周衰禮廢列國交爭則先王封國之制自諸侯壞之而卿士大夫各以兼井自雄於井邑之間而氓庶之賤始無以自相長養於畎畝之內上下交徵欲怨並熾而先王之正道蕩然不存矣孔子生於周末明治亂之原乃始嫉三家之僣禮昭兩觀之當誅墮郈邲正丘甲思欲存先王之治於魯而不可得乃與其徒講於洙泗之濱其於富貴貧賤義利取捨爲巳爲人處約處樂之言獨惓惓而不置三代以前先王所以教士者三物六藝未嘗汲汲於此也推其意蓋傷先王之正道旣不得以望之民隸而猶可冀於聰明彊毅之士有以存之於不隳故使之終日於詩書執禮文行忠信要以鼓動而燻磨之使自泯其畔援歆羨之心則其不慮之知不學之能自有所擴拓以及於世而獨發其蘊於曾子曰吾道一以貫之千百年間未有明摘其蘊者而濂溪周子獨發之曰一者無欲也夫所謂欲者豈專以聲臭安佚飲食男女哉生人之所不能無聖人之所不去也蓋𨿽富貴貧賤死生功名語默進退直婉取與尢不容處之以有欲之心有欲則二無欲則一有意則二無意則一矣道而至於無欲則飯糗茹艸將終身而巳矣披袗衣鼓琴二女果者固有而巳矣不義而富且貴如浮雲而巳矣其處上下也能爲唐虞之禪泰伯之逃其齊死生也能爲比干之死夷齊之餓以開一代之治則如周公之制作以立萬世之極則如孔子之刪述大哉一也斯其貫矣堯舜之精一非有所期於夫子而夫子之言道自不得不出於一貫夫子之一貫非有所期於周子而周子之明其義自不得不出於無欲以無欲言道則𨿽夫婦之愚不肖皆可以與其知能而彼自歡於服田力穡入孝出悌之中者皆可以爲聖人之徒而聰明彊毅者得之則其不慮之知不學之能自能有所拓擴以及於世而彼刑名術數功名章句之徒殆將見之而內降聞之而起愧求正於吾黨而有所不暇吾獨怪夫釋老之心可謂無欲矣而儒者攻之彼自反其心之無欲也與儒者同而儒者攻之則亦有所不服吾又有以破之而彼不得辭彼佛氏之心可謂無欲犬然其視天下之物皆以爲無足欲也而善於忍辱忍辱之極也而至於無諍夫政失於朝則宜諍之於朝矣禮失於家則宜諍之於家矣道失於學則宜諍之於友矣未聞無諍而可者也彼不佑吾之無欲也未嘗欲諍也而不得不用之於不得不諍之時彼蓋生全於儒者有諍之中而不知有諍之爲功使世皆無諍則佛氏之死久矣老氏之心可謂無欲矣然其視天下之事皆以爲無足爲也遂至於搥提乎仁義絕滅乎禮樂則其言之失視佛氏益甚矣彼不知吾之無欲也正欲以端夫仁義禮樂之原使天下有所循而不亂而乃以爲天下之亂皆始於仁義禮樂彼自生長於仁義禮樂之中而不知仁義禮樂之爲功使世無仁義禮樂則老氏之死亦久矣噫彼其心之無欲也與儒者同而其功用不足以及於世則猶微有自私自利之意介乎其中而不免有悖於孔子之所謂一者是以聖人非之使其獲生於聖人之世而得聖人而正之則其功用之所及又豈止於二氏哉二氏之流恥其功用之不顯乃托於靈通冥報完精永年以自神其教則厚誣其師失益遠矣今世之閧然從之者不知其所以得而其哄然非之者不知其所以失故吾特本周子無欲之旨通乎一貫者以爲崇正之論而並舉二氏之無欲所以異於聖人者使世之學者如聖人之無欲而稍異於二氏則無不正矣噫先生之制其廢巳久旣無以使人自得於無欲幸而有二氏者能自得於無欲矣而其幾微之差又不足以大所及於物而反以爲哄然從之之害則崇正之論豈得而不作哉萬川沈公好古樂道嘗夢寐濂溪示其所之及尹會昌度學之隙地以建神交之閣而寫蜀山人所著太極於其上兩廡爲房聚其邑之良朝夕誁焉蓋將明周子之學以達於孔氏而所作五行論述則又若有疑於周子旁通曲諭不固前聞四方之�士多從之遊者役竣以呈於督學賓巖何公公嘆古學之晦而喜其復明於公也因命其額曰崇正書院而令請記於名筆公日終當屬李山人耳迨予至會昌則公巳遷工部去京師公之門人諸君述其意於杜杜與公論學多師其說故𨿽其旣去而樂爲之記

◆官署

葉淇

王鴻儒

方豪

徐階

董份

蘇浚

黃輝

○葉淇

戶部題名記

△戶部題名記

惟我

呈祖稽周官司徒建戶部設尙書一人左右侍郎各一人以率其屬乃永樂七年己丑

文皇帝北狩於是有行部戶曹之設十五年丁酉復設行在戶部至正統辛酉

睿皇帝始定都邑去行在之名蓋戶部之有今署也更累朝若干年尙書曁侍郎凡若於人後以京儲事重特設侍郎以理之又若於人矣𨿽典籍具存然卒欲指數其名氏且不可得況其出處履歷之詳乎淇承乏尙書後懼自今將益散滅無所紀用是謀諸侍郎吳公原侶公鍾及黃公傑翻閱故牘備錄以刻諸石年序而階列名揭而迹疏之且各虛其下方以俟來日淇竊惟公署之有題名固將考往昔垂無窮以備文獻之傳於所以起閱者定品評而勸戒之意實寓乎其中蓋物聚則妍醜形焉事比則得失著焉人並則賢不肖判焉繇數十載之後覽數十載之前愛憎旣公誠僞亦著是是非非固有不能以毫髮爽者至於時有丰約勢有難易而舒縮之間或有異論然知徳者觀之亦自不可得而誣也夫君子之爲善固不爲名而沒世不稱聖人猶以爲可疾名之所系亦大矣況與賢同道則名罔不昌而身享天下之榮與不肖同迹則名罔不隳而身受天下之辱此豈待後世而後定哉是故夙夜兢愓鑑觀前人則所以殫吾職而熙明天子之績者於是乎在矣凡我同事越後之君子宜有所儆焉淇不佞僣爲之記

○王鴻儒

甘肅都察院題名記

△甘肅都察院題名記

甘肅在中原之西數千里當玉門陽關之內漢史稱爲故匈奴昆邪王休屠王地予考之於書殊不其然昔唐虞都冀卽今平陽帝都四距各五千里所謂弼成五服至於五千是也書亦曰黑水西河惟雍州燉煌在甘肅爲極遠郡後漢志注謂燉煌去洛陽五千里則去平陽又不充此數矣且黑水又在其地昔商道旣衰棄稷不務不窋處豳邵之壤而猶曰自竄於戎狄之間周末小雅盡廢四夷交侵畿甸之中尙有戎落況甘肅之遠乎繇是觀之甘肅在三代之前固中國諸侯封畛也其疆域如此初武帝徙民或以關東下貧或以報怨過當或以悖逆無道後皆爲衣冠大族名臣良將策畫之士藝能之人累出其地其人才如此酒禮之會上下相通賦政寬厚吏民親服風雨時節米谷常賤盜賊稀少和气之應賢於內郡其風俗如此地廣民稀水艸宜芻牧六畜爲天下饒其土產如此王莽末關東兵起竇融獨以河西殷富帶河爲固屬國精兵萬騎一旦緩急杜絕河津足以自守其險固如此繇是數者而觀之夫豈可以荒漠其地而鄙夷其人哉

太祖髙皇帝旣定中������國公馮勝拓地西郵而甘肅始入職方自是����宿將鎭守其地後復益����中貴凡整軍經武實共參協其所以南輯羌戎北禦胡虜西扞西域諸國者無復遺算自是關中無事而海內晏然矣正徳戊辰內鄕胡公繇山西右布政使進拜都察院右副都禦史奉敕出塡玆土公至鎭與元戎敕使協規一心搜軍實繕卒乘積芻粟完亭障謹斥堠挍功簡士號令精明暇日因稽按故牘求嘗巡撫於玆者礱石題名置於公署用存故實遠遣使幣而命予記之竊聞自宋司馬溫公著諫院題名記而有忠詐直回可懼之說天下之論莫能易之予嘗以爲中人之資可導而上下者以是懼之可也題名之意疑不止此昔趙文子枚數晉之名卿而獨取士會謝混歷評族從子弟而深與弘微君子尙友千古之士而論其世必有所從違以爲處身應事之則而況居邊陲之雄鎭當國家之隆委而前人之政或寬或猛或繁或簡年歲𨿽遙事端相接具在故府可以覆視勒其名於石公事有間召老挍退卒指其名而問其事事會之來資之以應卒不亦善乎比之徒懼之以忠詐直回之迹而不示之以主善得師之方者亦若有間矣公之意或兼出於此乎予昔與公同硯席每見公屬綴如流及公之仕也鳴玉禁庭均逸外服者二十餘年益明習天下事今玆建節一方統制千里其機神算略𨿽非愚淺所能測知然卽此而求之亦可以得其梗槪矣傳曰作而不法後嗣何觀公之作法矣公行還朝此則當附涼州故事云

○方豪

孤樹堂記

△孤樹堂記

嘉靖六年冬十月初六日予蒙恩起廢復除廣東按察司僉事職鹽法屯田明年四月朔視事前堂曰明愼後堂曰持廉秉公後堂之後有堂三間左爲予室右爲胥吏所居中與後堂稱自堂後經室後而東有亭在竹間曰淸節前堂之西自小廊入折而南渡橋臨池有臺曰濯纓臺後有亭曰喜有皆前人所名予不敢更惟最後堂未名見堂後一嘉樹根蟠於牡蠣之墻裊若龍枝拂於市舶之舍童�如蓋廣可三間而髙過之初不知爲何木詢之土人但曰梡樹梡樹至詢其字或曰東筦之筦或曰艸菅之菅予皆疑之蓋樹之名必從木豈以竹從艸也初官甚冗未暇考閱意將制一字於木旁貼一完字曰梡有木如此可謂完矣比考古書果有此字公退對之繁陰滿檐淸風自生炎方得此殊覺蕭爽因憶西曹之槐故山之松小浣之根皆所珍賞故窓曰見樹軒曰松臥泉曰靑蓋異地同情扁曰孤樹夫嶺南之樹不爲少犬若鐵梨花梨之爲美材若荔枝龍眼之稱佳果若松栢槐榕之足淸蔭何地弗植何人弗識梡也人且昧其名則植之者罕矣堂前後有梅數株竹數百竿芙蓉芭蕉芰荷之類若干本之大而喬者惟梡舉無與並焉樹謂之孤宜也堂謂孤樹亦宜也錢谷刑名之猥瑣嫌疑謗怨之繇生必有特立獨行之士不避怨嫌法期於必行不受污湼守期於必不可奪乃可以共是職居是堂也夫受污湼而移所守者誠不足道矣有守而避怨嫌不敢盡法者斯亦爲名之流耳何有於特立獨行也乎何補於是職也乎何取於是堂也乎故以孤樹名吾堂庶朝夕居之見樹而生警比之盤凡紳韋之器嚴師益友之人也客有過之者愛賞不忍去每曰孤哉樹乎美哉堂乎彊哉堂之人乎敢問其所以孤主人對曰眾無與伍之謂耳客曰此孤之名耳非孤之本也本立則支茂支茂則蔭廣蔭廣則觀奇觀奇則愛鍾而苶與伍矣於是主人乃悟立本之道

○徐階

靑浦縣新建察院記

△靑浦縣新建察院記

嘉靖壬寅冬詔作靑浦縣於松江府治之東北巡按監察禦史侯官舒公汀率羣吏經營之有成議矣會以代去明年春莆田周公持斧繼至喟然言曰松爲裏千四百有奇而屬邑維二

聖天子以爲難理作玆新邑蓋所以爲民甚厚而吾屬將順焉者一有不至責其可辭乃進郡守順徳何侯繼之推官莆田黃君洪毗計費所出巳則俾攝華亭事通判內江張君叔宣知上海縣莆田張君秉壺督其丞狄希明等爲之閱四月邑有廨朵有宮巡察有院神有祠民有廬室蓋訖工之速前此未之聞而民未始告勞也於是何侯請予記察院之成刻之石維國家置禦史寄之耳目委之風紀其在於內於事無不得言其按於外於政無不得問故其官曰監察其所居之署曰察院則察固禦史職也然予聞之察一也而用之有善有不善善則爲明爲審而天下之治繇之以成成不則爲苛爲伺而天下之事因之以僨在易泰之九二曰包荒手馮河不遐遺朋亡夫九二以剛中之徳當交泰之會其於誅賞興革固宜肆其力爲之而顧有取於包荒何也人之才或長於彼而短於此而隨俗習非亦或不幸而入於過如是而欲盡棄焉則有乏才之憂政或不宜於古而宜於今亦或人以爲不便而課其利害則猶利多而害少而吾思所以易之者又未見其果勝如是而欲遽變焉則有滋獘之嘆夫惟君子智足以知其然而量足以容之故其智爲光大其道得尙於中行而泰之治成焉斯古善用察者也今天下患在議論多而成功少夫其論多議也亦以用察之義不明敢於訾人而輕於變法是故易言之及臨事而乏才則旋取其棄者卑之以位而不知乍進乍退人將無固志以盡其能法立而獘滋則繼焉者必矯之以繇舊而不知一革一復之際民巳不勝其擾無怪乎成功之寡覩也公之爲是院也亦嘗思所以爲察者乎頃予見公語法必原夫情語古必詢諸俗其爲政不爲簾視壁聽而姦自無所容不喜爲紛更而調停補葺民實陰受其賜蓋今善用察無如公者嗚呼後之君子居公之室因以紹公之政則斯民之幸而於公亦不負矣公名亮字某嘉靖壬辰進士何侯丙戌進士廉靜豈弟與公志相合故請予記者侯云

○董份

山西道監察禦史題名記

△山西道監察禦史題名記

古禦史爲柱下史記事之職秦漢時始執法彈事初秦設郡縣命禦史監理謂之監察史今監察禦史是也然秦惟監郡得稱監察而是時各監其郡其權尙輕至漢命直指使者巡行天下𨿽不名監察而任滋重晉嘗分十三曹唐宋間有三院其一臺院掌臺紀其一殿院掌殿中儀其一察院掌按事明興諸禦史皆稱監察分其道十三略仿晉制而各隸以諸省因名焉每朝儀則得以其序侍直無殿中常員罷殿院其諸按事則皆稱察院如故而十三道居臺中卽所謂臺院者也諸道故皆有題名惟山西道尙闕於是禦史楊君博考遺逸网羅自明興以來諸嘗爲禦史此道者序次其人與吳君加詳訂焉勒諸石而請予爲記予惟禦史者耳目風紀之臣古先王所以弼違匡善繩枉矯邪防微銷萌以成治者也然世治則聽覽之道廣綱維方飭上下咸樂於聞過前有褒言之賞而後無己直之諱進則九重開顏悚容而受出則百官斂手奉身而不敢失此如登髙順風其呼易也當是時自非本末顚躓之人孰不效而爲直哉故其盡忠竭誠者旣皆以自見而有以激之言過計之慮亦皆並容於朝往往其辭危而指暢及其後則其言稍難巳非有卓立特持之士未有不受變於時者故其巽耎遷避者旣多以自容而其憤懣之衷謇諤之志亦皆紓徐隱忍於世往往其說婉而其慮艱故察耳目風紀諫爭之臣可以觀世矣然古之賢臣豈特嘗試於事一慷慨激烈之發而巳哉彼其體道經徳納巳於工者確然自信於人時皆知其不可奪而吾必無以動於外故傳稱金石之不可攺者以其質之素定也而屈原嘆蘭蕙之易化者以其美之難持也故耳目風紀諫爭之臣亦可以自觀矣題名凡若干人始自某年迄於嘉靖甲寅以待後來無窮云嗟乎我祖宗創業至我

皇上開聰明攬羣策統體大備成太平之基者且二百年啫君盡宜於其間時古非有難者然其賢者皆持不可攺之節足以明世治者也後之人指其名而求之其於爲人又可觀矣斯事體甚大不可不書而楊君吳君志操懍懍其立朝按部皆有持正名玆能力搜闕遺備所未有之典使後有所覽觀尢有足嘉者故予因論著之𨿽然二君親舉其職而記事柱史事也其何有於予言

○蘇浚

浙江按察使題名記

△浙江按察使題名記

觀察使吳公以退食之隟搜掌故上下賢豪間自國初至今爲使者百二十餘人因次其姓氏勒之石命浚記之浚觀函夏提封之區浙得百二焉火耕水耨舟輿輻湊其俗懷諼舞智窫窳摩牙虎而冠者視三尺不甚惜燻轑結駟之朋能爲蠆尾靑蠅變色指素爲蒼吏玆土者亦甚囏哉正統成化間以風稜自肅給者軒楊尙矣弘治之世吏治烝烝而邵文莊公僅以總大�表見豈張弛之用故殊耶抑蕭規曹隨時各有適耶浚聞漢剌史以六條察二千石得一切便宜行事朝上爰書夕卽報可國初此意猶有存者今部使三五文网叢密且左書右息矣江郵胥慮往來如織龍章歲造機軸雲集卽軒楊而生今能以一臠款賓否能裁貂鐺諸供具石浚知其難也記曰居今之世志古之道所以自鏡也玆吳公之衷哉

○黃輝

密雲糧儲司題名記

△密雲糧儲司題名記

密雲之重也自古北隙虜始也重益兵兵益餉於是卽易而正牒易而敕得專舉彈將吏與制府撫按比餉額至五十二萬九千五百有奇多哉不啻數倍於初矣兵有二曰主曰客餉有四曰屯曰漕曰民運曰京運歲終繩其籍而上之大司農考中上則卽有紀擢有不次者自嘉靖二十六年以往爲主事若干人其後爲郎中若干人予友錦泉梁子將名諸石屬予爲記記曰昔孔子爲委吏曰會計當而巳矣今之會計不然名之曰餉實兵之以也將卒有司靡不預餉事郎以閱人人亦以閱郎今也求加於昔後必復求加於今更以爲勝而忘乎其更以爲師也蹶生安漏生塗創旣爲因因復爲創因創之端相遺無窮有其遺之或不能名之存其名將以存其所遺心嗟乎士當窮時料量不出庭戶�智誠不足顧安所得質而運之一旦從大司農後爲

天子持籌邊計健兒如林大將如虎受事隸如雲騋牝仰秣如遊龍咸仰我寸籍以爲忻飽有錢泉如有偫山如左納右出談笑而理之彊弱之形能否之實自耳自目不關他人善敗之相犄瑕瑜之相用有餘不足之相補隱然日陳乎吾前以曲發其神智而益生其意气者皆是也世之閱我必有我遺我之自閱則何以自遺觸者百囂受者獨瑕撫之乎恐逸而收之乎如笑其察至公或疑於神其得至私不可以不告人是天下之快資而忠智豪傑之所欲亟得也錦泉子則其人乎哉視密雲餉二年用課最擢遼東兵備是行也目無倭虜矣吾故樂爲之記以告來者

皇明文徵卷五十二

●皇明文徵卷五十三

晉江何喬遠穉孝選

記二﹝祠廟昔賢祠廟今賢祠廟貞女齋捨畫像﹞

◆祠廟【昔賢】

彭教

王守仁

舒芬

兪大猷

○彭教

吉水縣學忠節祠記

△吉水縣學忠節祠記

先王盛時道徳一風俗同行成乎邇而達於遠政舉於上而服乎下毀譽不僣誅賞無濫士生其間一意修飭無所回互上之人亦惟好是正直而不眩焉孫叔敖有言國之所是眾之所非則固有感於先王之盛矣宋故參知政事文忠公歐陽永叔以古文倡天下以風槪立朝廷以禮義廉恥處進退之際後世至比之韓愈孟氏而猶恨其不盡用南渡之初建康通判忠襄公楊邦又不肯以城降敵刺血書裾死於位開禧之季寶文閣待制文節公楊萬里不肯屈附貴勢媒進取聞權臣誤國憤恨不食死於家去今三百餘年流風遺烈與秋霜爭嚴嗚呼尙矣然文忠在當時一知貢舉而噪者成聚一入政府而謗者盈庭一移書朝列而如髙若訥者亦得以操計而困辱之一賦詩稍及時事而雅有譽望如晏元獻猶懷之終身不置不奉行新政而晚出用事之人相與並排靳侮名爲流俗姦邪致使朝廷薄敬故優老之禮而不卹其見是於人蓋亦無幾矣至若忠襄文節事不盡傳然竊計一時全軀取寵之徒黨與倡和必有以明夷之用晦趍�之變通皎厲之畔道苦節之匪貞上下其議論者陰淆名實之位潛鼓進退之機使天下之人靡然習而安之其於兩公所爲不詬其悖必笑其彊況肯相是哉繇今而觀其非是何如也𨿽然亦豈待今而後定也時移世變公論隨白乃欲追直其毀譽而正其誅賞則巳無及其人無益於事矣嗟夫此豈獨士之不幸哉今永丰之沙溪欩陽氏之先塋故在吉水之湴塘楊氏之子孫具存沙溪故隸吉水故吉水有忠節祠合祀三先生者舊矣歲久修葺不嗣頹毀略盡江西按察僉事南海陳君夢祥按視學宮軫卓湮廢乃命以贖刑之金別構祠屋爲三楹於講堂之右孝子亭之北立主奉祀一如故事旣邑之人士謂教宜考故詔今刻之祠下教不敢辭竊惟三先生之烈在天下不啻家至而日見之況於鄕邑之間父兄長老所誦聞街談巷議所道說無亦嘗有扼腕太息於其時其事者乎無亦有歆動企仰願爲之執鞭者乎有志之士尙明道以端其趍養气以厲其守庶幾三先生之是而不奪於眾之所非所謂成就一个是者固於是乎在匪直先生之光鄕邑之重實國家有賴焉陳君勇義疆仁所至能彰善癉惡樹之風聲觀其所是可以知其人矣

○王守仁

重修文山祠記

△重修文山祠記

宋丞相文山文公之祠舊在廬陵之富田今螺川之有祠實肇於我

孝皇之朝然亦因廢爲新多缺陋而未稱正徳戊寅縣令邵徳容始恢其議於郡守伍文定相與白諸巡撫巡按守巡諸司皆以是爲風化之所系也爭措財鳩工圖拓而新之恊守令之力不再踰月而工萃圯者完隘者辟遺者舉巍然煥然不獨廟貌之攺觀而吉之人士奔走瞻嘆翕然益起其忠孝之心則是舉之有益於名教也誠大矣使來請記嗚呼公之忠天下之達忠也結椎異類猶知敬慕而況其鄕之人乎逆旅經行猶存屍祝而況其鄕之士乎凡有職守皆知尊尙而況其土之官乎然而鄕人之慕之也三有司之崇尙之也三公之沒今且三旦年犬吉士之以气節行義後先炳耀謂非聞公之風而興不可也然忠義之降激而爲气節气節之獘流而爲客气其上焉者無所爲而爲固公所謂成仁取義者矣其次有所爲矣然猶其气之近於正者也迨其獘也遂有憑其憤戾粗鄙之气以行其冒嫉褊驁之私士流於矯拂民入於健說人欲熾而天理滅而猶自視以爲气節若是者容有之乎則於公之道非所謂操戈入室者歟吾欲備而論之以朂夫玆鄕之後進使之去其偏以歸於克其私以反於正不媿於公而巳矣今巡撫曁諸有司之表勵崇飾固將以行其好徳之心振揚風教詩所謂民之秉彜好是懿徳者也人亦孰無是心苟能充之公之忠義在我矣而又何羨乎然而特一時之表勵崇飾有好其實而崇之者有慕其名而崇之者有假其迹而崇之者忠義有諸巳思以諭諸人因而表其祠宇樹之風聲是好其實者也知其美而未能誠諸身姑以修其祠宇彰其事迹是慕其名者也餙之祠宇而壞之於其身矯之文具而敗之於其行姦以掩其外而襲以阱其中是假其迹者也若是者容有之乎則於公之道非所謂毀瓦畫墁者歟吾古備而論之以朂夫後之官玆土者使無徒慕其名而務求其實毋徒修公之祠而務修公之行不媿於公而巳矣某嘗令玆邑睹公祠之圯陋而未能恢旣有媿於諸有司慨其風聲气習之或獘而未能去其偏復有媿於諸人士樂玆舉之有成也推眞心之言而爲之記

○舒芬

大義祠記

△大義祠記

啟嗣而有扈拒兵武興而伯夷叩馬夫豈昧於天命者哉君子曰語道者不以天語義者不以命傳賢不易之道也禹傳子而有扈不服非不知啟之敬承爲天與也懼後世非其人或得以據聖神之位然則書錄甘誓不以家天下爲兵禍之始邪君臣不易之義也武嘗北面乎紂而一旦伐之若伯夷者豈不知武徳之聖而周命之時哉而叩馬諫之懼後世臣子一動於利將藉此以行弒逆而無所忌憚也嗚呼二子當三代之盛猶將亡國殺身以爲名教之計烏知有百世之下事尢異於是哉宋元之際道亡義滅而禽獸制人舉天下與夷狄而不以爲恥奉君後以臣妾於禽獸而以免死爲幸斯時也不有徐公舉家不污之義則宇宙不幾於覆邪方伯顏入臨安盡俘三宮百官諸生以北𨿽舉城亦無有難行者惟公呼其二男一女訣奠於嶽武穆王誓不與俱且從容擇死所以火不克死復以水乃死烏乎擬公之忠則文天祥張世傑諸公盛矣而公不在其位擬公之節則李芾趙昴發諸公壯矣而公不在其職亦將擬公以魯仲連不肯帝秦之義而行之亢烈則十倍於魯連也自非蹈道之素烏有此舉以回日月之光邪終古知華夷之防而人不肯役於禽獸者公之風蓋不在於伯夷下矣公名應鑣字巨翁謚正節事詳宋史本傳玆不及贅惟公江山人舊有祠在縣治北正徳己卯進士武進吳亞甫來尹縣謂僻陋弗振非所以風江人也乃攺建於東門內之通衢易腐支頹工不甚費九月吉遂告成事亞甫之政以節義教化爲急務大率類此如近宸浞之亂人多觀望惟亞甫與進賢令劉汝澄首正其逆賊之名移文上下則夫是祠之攺建也豈徒然哉十月望使生員劉貢致書來閩屬芬記因憶成化間厓山建祠祀文張陸三公白沙陳公甫表曰大忠祠是祠舊大公謚今攺題曰大義庶足以表異公之心也嗚呼大義明則中國安而夷狄懼矣

○兪大猷

重建諸葛亭記

△重建諸葛亭記

昔諸葛先生躬耕南陽時人以伏龍稱之故名其所居之崗曰臥龍是山因先生而得名也桂林郡有峻山古名臥龍後人以其名之相合結亭其巓塑先生之像而時祀之是先生因山而得祀也然先生爲天下後世仰止無巳者其何以得之哉陳承祚謂先生理民之幹優於將略是未足以知先生之大烏足服先生之心哉猷謂先生爲相亦優爲將亦優但此二者可以一人而並優不可以一人而並任可並優者人之才也不可並任者勢不行也相居閫內秉樞持衡若國難方殷大憝未殄興師十萬日費千金皆將取足於民理民無方則財用不給爲相臣者豈容一日使居外哉將治閫外張軍宿野常如見敵援桴而鼓呼吸存亡賞罰不當則兵不服號令不申則兵不齊節制不明則不能決勝爲將臣者豈遑一日使居內哉故蕭何爲相韓信爲將而漢興魏徵爲相李靖爲將而唐興將相不相越以相侵乃能相資以相成若一人之身將相之事兼理形疲神困兩不得成此不可謂其才之不並優實其勢之不可以並行耳噫先生之慮非不及此先生獨苦之心誰則知之方漢末擾亂宗廟傾危先生生逢其適進欲龍驤虎視振長策而淸宇內上無可同量之主下無可同事之人乃退而龍潛虎伏髙臥南陽夫南陽北邇中原南連荊襄天下之大通都也先生卜隱何取盡此不過欲居此通都博求至人共成初志求君得君劉玄徳公旣有帝王之量又爲中山靖王之後是可與有爲矣苟得其人焉如韓信如李靖先生爲相以成之可也苟得其人焉如蕭何如魏徵先生爲將以輔之亦可也而皆不可得𨿽幸有關張二人足稱名將乃驅馳未久相繼淪沒君子謂關張沒而蜀之事巳去眞確論也天竟何如無意於漢劉玄徳公隨亦沒矣先生之志不亦孤乎中夜思惟托孤受遺言猶在耳漢室存亡寄吾一身舉山彷徨無可共圖或出或入或將或相攬機總握甚非先生之所樂爲也楊顒氏以先生不知位分之體失爲家主之法先生亦竟無辭以對但先生自知一日不任相事則軍需必窮而國政先墜一日不任將事則士心必離而敵國益橫不得巳而並任之至於功業陵遲所志不竟自當付之於天非人智力所能爭也其在先生淡薄則冰玉共潔寧靜則山嶽同體忠貞則霜雪爭嚴精誠則金石可貫存亡不易其心終始不異其志論者以三代而下人才惟先生一人豈欺我哉使幸而生於三代多才之時豈不能建周公作樂制禮之業立太公啟伐開國之勛惟不幸而生於季世乏才之日反不能成蕭魏韓李諸人之事重使千古英雄角淚於無情之地興嗟於感憤之際其心巳不能堪不知先生當日身處其厄將何以爲心哉𨿽然炎漢江山在當時不能光復先生固不無遺恨然天下名山有稱名偶合者後世之人且以屬之先生得與北方堯山舜廟相悠久亦可自信而自慰矣乎亭宇歲久將傾大巡白野朱公感慕先生之風議重建之槪司諸公咸以其司多得此山之勝而又有先生之像在其上遂舉行之藩司諸公從而力贊之不踰月而工竣偉然西粵會城一大觀也命猷記之猷因論先生之大以告同志

◆祠廟【今賢】

李鐩

唐龍

王璣

姚淶

羅洪先

馮琦

○李鐩

宋尙書祠堂記

△宋尙書祠堂記

弘治甲子夏鐩爲工部左侍郎

孝宗敬皇帝遣往山東議處守臣所言漕河事鐩馳入其境稽古考迹知漕河元故運河也元復有海運者蓋河之制尙弗善也國朝洪武初河決原武過漕入於安山漕河塞四百里自濟寧至於臨靑舟不可行作城村諸所陸運至於徳州永樂初

太宗皇帝肇建北京立運法自海運者繇直沽至於京自江運者浮於淮入於河至於陽武陸運至於衛輝又入於衛河至於京當是時海險陸費耗財溺舟歲以萬億計巳而

上命工部尙書宋禮修元運河發濟兗靑東民十五萬人登萊民願役萬五千人疏淤啟隘因勢而治之禮用老人白英計作壩於戴村橫亙五里遏汶勿東流令盡出於南旺乃分爲二水以其三南入於漕河以接徐呂以其七北會於臨淸以合漳衛塞河口於曹鄆浚河灣至曹故道以行水蓋漕河之廢有二患生焉河善決則淤水病涸則滯自是漕河成而海運廢矣祭法曰有功於民則祀之鐩因陳禮之功可祀也遂請勑下有司工部主事王寵又言刑部侍郎金純都督周長佐禮之勞宜不可冺今

上皇帝嗣位之六年兪鐩等之請命於南旺分水祠禮而左右以純長配有司並祠平江伯陳瑄而純長之位亦紊又六年工部郎中楊淳始釐正如制淳曁主事王鑾來徵予言夫人臣之奉國事也富才者創之愼慮者守之徒守者蠱事而敝國數創者棼政而煩民是故俗之所厭聖人不彊行民之所安聖人不亟攺往者守臣欲攺汶疏洸求利於漕不亦鑿乎夫宋公之治漕河也因元哲臣之迹采今達識之謀相流泉之宜操獨決之智因民之欲避民之勞嗣是者置閘以防泄蓄湖以永灌引泉以備涸時浚以殺淤漕河大成萬世之利也夫慮淺者易動尙奇者好更昧於事者恆作忍於民者喜役故事之敝也柔者廢剛者僨予待罪三朝備員卿末今老且病行將明農以待盡因公祠事之成僣以是而爲後之君子告焉宋公字大本河南永寧人金公泗州人累官刑部尙書周公天長人封萊陽伯謚忠毅亦一時名臣祠之建經始於正徳七年春落成於十一年冬廟宇廊廡垣墻具備別刻於記石之陰

○唐龍

遺愛祠記

△遺愛祠記

景泰初漕政弗葺乃度江淮之鎭建都禦史行臺以總攝其綱而首畀諸河州王公竑尋兼領撫事凡玆江北列郡諸州咸撫有焉嘉靖戊子春二月予小子竊辱是命惟夙夜凜焉而懼弗勝旣至境上揖諸子大夫曰斵木者引繩則直立政者同道則治是故周公治東郊克愼厥始君陳克和厥中畢公善成之以休於前政以建無窮之基予小子倀倀然而無所從也自有都臺百年於斯執簡者孰賢子大夫曰皆賢曰孰可法曰皆可法河州王公其至哉詢於父老猶夫子大夫之言子弟相率以告與父老無以異也夫公爲給事時孚號朝列奮擊權臣旣爲都禦史董帥三軍鞭驅虜眾是有社稷之功矣而於是也何有乃博采州郡誌及讀公神道碑益知公嚴毅堅直政務酌於民心廉境內豪右而訖其法尢嫉貪墨吏曰是民賊也踣而縶之威令虩虩然如雷霆之不可褻侮徐淮歲大侵百姓饑餓山東河南二路流民又猝至公先發漕米一百六十餘萬石近者計日餔以粥遠者料量其斗斛而均布之轉徙者路食之長活凡三十萬一千人病者給之醫藥又活一千四百人被鬻者贖還其家一千二百四十四死者殮而葬之三千三百餘人夫周近遠庇死生療病而還鬻公可謂無所不用其至矣比公被誣逮系者至易衣一襲小舟以行民如失慈母攀號而送之天順間公再蒞民又如得慈母老人傴僂丁壯踴躍童子歌謠而來見公連屬三日不絕法以防民仁以養之是故威行而愛立予小子皇皇焉思所休於公之政而未之能然亦不敢惰也旣弟子員上書曰封南國之棠者思召伯之政泣峴山之碑者追叔予之徳公實懷柔我土其有以系民之思可也先是西湖之澨有浮屠氏宮官司撤其土像麾散其徒若有待焉者郡守葛子木有志於公者也乃增置規緒繚以周垣奉公之木主於中而以名請夫公去淮八十餘年而今子大夫與父老與子弟邈乎聲容之不相及也乃油油然而思之思不足又乞祠之有遺愛哉於是乎命之曰遺愛祠

○王璣

復都禦史李公祠記

△復都禦史李公祠記

初余聞長老言知嘗有漢藩之難矣而莫得其凡與所以靖之巳從薦紳間稍稍聞漢庶人憑恃武寵懷異構逆曁

章皇帝親徵之慨然亦莫竟顚末與所發之者乃歲癸巳璣承乏備兵武定武定故樂安州寔漢開府之遺於是得時接鄕大夫右司空信山韓公荊中丞海隅毛公思義少參東樓董公琦僉爲璣述故中丞李公璇發漢藩之難而靖之之迹縷縷其言曰李公永樂季年繇上捨生拜監察禦史髙煦不逞時適宅外艱幾闋且同處一城勢殊岌岌煦方鍜金革蓄硝黃逆端萌矣公聞之弗聞也巳復募籍壯勇要縻操卒敓孶種馬釋犴重辟逆蹤露矣公聞之弗聞也彼弗公疑矣顧將以帷幄心肓重毘是旋走逆使以禮致公乃姑辭以衰絰緩以終制若不見彼圖之爲非者於是益弗虞矣公乃請命母氏誓於家眾曰必先機發其變遂乃宵馳濟南徧白省臬假符乎王捨托報乎海洋比使人且追之一使不晤再使無及而公抵京師矣爾乃入覲文華面承顧問陳逆謀暴著之狀贊六飛親討之策才七日夜師臨城北蓋迅雷不及掩耳而魄巳先褫無何碼入而宮棟摧逆煦遂成擒矣凱旋

天子嘉公勞勛晉左僉都禦史錫襲衣文幣擬蔭一子錦衣千戶予家人十戶公咸讓弗居弗得請則受衣幣曁秩余終辭焉又曰公故恬退亦其寺在朝乏知巳故無與暴揚不然爵劵不爲過而公僅左僉都禦史止乃始與知李公之功諸公且余詰曰子公之事何如晁錯曰未易言也處宗藩之變與他寇殊勢弗密則福身家弗神速則彼得爲謀非天子自將則彼得爲辭錯也弗密有之景帝之弗自將其若之何於乎

章皇帝天兵之神速李公浚幾事之密漢君臣交有愧矣又曰許忠節公死寧藩之難何如李公曰未易言也宸濠之勢巨而蔓忠節方當事窒於早圖然其心猶之李公也易地當皆能爲之於是諸公首肯且曰李公故以鄕賢祠於學宮之東往剙忠節祠因易其所遂因循至今未復柰何璣曰予責也乃卜於學宮西廢觀之隙構祠以棲主嗣故典也祠成公之裔孫醫官李熯請予爲記予恐後人之不知公猶夫予之初也不辭而記之

○姚淶

顯忠祠記

△顯忠祠記

國家當興廢之際必有抗節秉志之士潤鼎齒劍視死如歸出於橫流烈焰之中以明委質無二之義若此者非求知於天下後世也顧天下賴名教以立苟有其人爲世道慮者豈可執向背以爲抑揚據成敗以爲輕重計禍福利害以爲緩急予奪哉奉川戴公徳彜之死難也幾百四十年里人諱而不稱者奪於國威也淶自入史館始知公之大節訪諸其邑人類不能舉其槪求之郡誌則逸而不傳惟科貢考僅列公名而又失其實按洪武二十七年及第之首則定海張公信而其第三人則公也公拜官編修侍講而中攺禦史及左拾遺者則繼世更定之制也

先皇之所蕳拔嗣君之所錄用其文學風誼固巳見推於當世矣北兵南下長江不守公以身殉主禍延宗黨此公死事之迹也作郡誌者不知公立朝大略尙存於國史徒見南雍立石鐫公之名遂用其私臆以贗亂眞置鄞人葉宗可於公之次亡題其下曰探花而抑公於是科諸進士之末是困何心哉痛乎忠義之易淪而文獻之不足徵也嘉靖戊子奉川邑侯陳君縞至淶爲言公之忠陳君始請於觀風者而祠之學宮猶未有專祀也越五載壬辰海虞錢君璠繼宰是邑淶復告之曰發潛顯忠守土職也戴公之祠弗稱君盍圖諸錢君作而言曰某爲政思以勸忠善𨿽小猶將張之以示風教矧邑之嵩岱有如戴公者乎某之往也政無先此下車進諸生而咨之時則僉諧乃辟地於社學之左爲宇三楹額曰顯忠以祠公於中歲甲午祠成錢君率奉川子弟爲文而酬之公之英靈洋洋乎罔不慕焉赫赫乎罔不肅焉淒淒乎罔不愴焉自儒流以至於樵夫牧豎自故老以至於婦人稚子始皆知誦公之忠烈而重嘉錢君之善於表章也夫

文皇興靖難之師固非常情之所仰測一時諸臣知齒剛舌柔之戒者莫不達權通變轉危爲安保其榮祿悔吝不及獨公乃若逆天命拂人情玉於嚴誅而不悔豈昧趨避於其間哉蓋公守經之士也不可以語於繩墨之外是故有所可必有所不可有所能必有所不能壬午之死固公之所謂可而亦其自以爲能者又安得有他顧哉非獨公則然昔者帝王之革命仁濟天下英雄之用武威震天下宜無不服者而一節之士顧欲與之較是非於危疑之間士各有志何世無之卞隨務光之蹈稠水若不悅於湯而伯夷叔齊之入首陽若不悅於武湯武之聖不虧田子之介不貶揆道與義各得所安夫豈以相忤爲病乎弔伐如聖人猶不免於守經之議則王燭周苛龔勝孔融堯君素韓通諸臣之死又何怪乎且內難旣平之後若曹國公李景隆歷城侯盛庸都指揮平安初相讎終相附而卒不免於罪洪熙之初下詔釋建文諸死事者之家屬昔人娶婦之諭在人者欲其從我在我者欲其詈人夫卹往固所以勸來玆非我

祖宗之微意與此錢君立祠之義也或曰奉川之有戴公猶緱城之有方公也淶弋之曰二公之死事同而其所以當死則異方公寵冠儒臣凡兵籌國議聽其謀斷夫謀人之軍師敗則死之謀人之邦邑危則亡之方公任謀國之寄而構難速亡誰當執其咎者所謂一不成而萬有餘喪非特義所當死於勢亦不得不死戴公則不然以舊君則可以死以同姓則可以無死使公而不死刖爲楊爲金爲胡爲黃贖前愆而責後勞若無不可顧公徒以君臣之經而死非若出於迫與激者此其處死之難誠與方公差異嗟乎公軀巳糜矣族巳殘矣所不可奪者獨公之志耳語有之石可破也而不可奪堅丹可磨也而不可奪赤其公之謂與其公之謂與

○羅洪先

峽江練公祠記

△峽江練公祠記

余往讀金川玉屑集不勝慨慕練公之爲人然未詳其生何地也嘉靖癸丑登玉笥九僊臺道經廢穴土人告以練氏先壠徘徊久之不遽信巳而入永興禪剎老僧自述坐累往往以練氏沒田且言曰繇此南上三里許瀕江有地曰三洲卽其故居又南一捨至玉峽峽分爲縣公實今峽人也聞之戄然乃令前導至則荒煙衰艸中門堂階垣遺迹隱隱階右數塜皆赦歸之人姓名猶可歷指遂與趙生子良不覺痛哭流涕近鄰黃氏長幼聚觀者亦皆相向灑泣因道其家世甚悉練本淦東東山人至伯尙遷三洲是生公比及第復居淦城洪熙攺元赦其家盡復故業於是東山三洲仍歸練而以城居畀陳壻諸黃所言如此練故與黎黃劉三氏著聞黃鄰練且世婣受禍獨慘其土疆犬牙相入不怨厲巳乃灑泣吐所未聞嗚呼此豈有所利而爲之乎始錢守琦因峽之請祠公鳳凰山巓淦之人士嘩曰公淦人也何與於峽至爲書詬詈之峽不爲變當是時故老凋喪惜未有以三洲告者三洲隸淦則淦祀隸峽則峽祀淦與峽皆公故鄕何擇焉陳喬名系廬陵臨有俎豆六一產於吉水廟食恩江神不可度知其在彼乎在此乎祭遲廟繹於祊兩地交至自古巳然淦人又何疑於峽也余獨今淦之爭者譬之家寶他攘是懼以公在淦則淦重也峽之爭者譬之宗廟執事爲榮以公在峽則峽重也夫能爲淦與峽重者止一死爾夫人孰無死公獨以死重淦與峽何哉忠於所事知其不得不然而又能卽其心之所安故也故知公不得不死之心則知淦與峽不得不祀之心推今日不得不祀之心可以幾前日不得不死之心此不得不死與不得不祀之心公不能要之淦與峽之人淦與峽之人亦不能私於公峽之爭也淦固有言矣不謂吾可以巳也而必祀之其心蓋曰彼在淦者何與於我哉𨿽蒙詬詈無避也公之難也人固有辭矣不謂吾可以巳也而必死之其心蓋曰彼在人者何與於我哉𨿽戮妻孥無避也夫是謂之自靖自靖焉者自盡其心而後能安也夫仁人心也盡乎心則求仁得仁夷齊所以見賢於夫子也夷齊侔而商不亡百世以下聞者莫不興起宜峽在所必爭矣嗚呼淦之祀公得所重矣獨不思吾身亦有當重者乎峽之祀公得所安矣獨不思吾心尢有當安者乎夫心之不得不然不獨臨難有之自言動食息至於綱常倫理日與吾遇者不知凡幾而未有能卽所安如峽之爭祀者亦又何哉卽使安之亦倏忽轉移之間耳豈足比於公之一丁忚哉不是之辧而徒慨慕於公以爲重其亦末矣錢之祠曰自靖故事憚登涉率請主祀之行署通判何公堅行縣病其非禮始議攺遷而知縣王君陳策濮君桂相繼成之濮移置山腹制頗湫隘何復捐俸辟其麓並倉址與故剎地廣之下爲求仁書院峻磴紆徑直聯之祠朗豁弘深祀有常度仍亭其巓曰髙山仰止延眺其上三洲煙艸盡入指顧嗚呼公無身與家矣豈計夫人之祀與祀之去三洲遠與近哉然近三洲之不祀固益無以慰峽人之心也因記其役備論之告後之慨慕於公者

○馮琦

甘肅大司馬田公生祠記

△甘肅大司馬田公生祠記

甘肅於西北諸鎭最大外直玉門陽關通西域國萬計內連秦隴朔方四面皆虜弧懸一徑如綫吉囊遺孽分住套中結海瓦二酋爲邊患隆萬中許欵貢以縻之然多不奉約束時闌入塞多殺掠歲戊子我師不利失一副將軍

上震怒絕市賞問羣臣能制虜者廷議舉今大司馬田公

上命公以中丞往公至鎭訓師積粟二年而後用之每戰躬擐甲枹皷爲士卒先將武士力而重之以謀用兵貴方略不責首虜故師出輒有功甘山之戰虜易我師深入出不意而敗斬首六百級南山之戰海酋陷伏中斬首亦六百級西川之戰海虜傾巢入寇遇覆而奔火發死者無算大酋殲焉松山之戰諸虜並力一舉圖報復公先發禦諸邊外未合而潰番夷之從虜者皆來歸涼州之戰公先得其間使誅之急發兵薄虜帳下斬首七百級公在河西大捷五小捷數十驅虜千里外築邊城四百里列亭障至寧固鎭番涼莊浪之間烽燧不設郊堡不驚比於內地會樞臣虛位久

天子召公入本兵柄計公起備兵使者至大司馬加太子太傅在五歲之內每捷聞

天子出大官金錢賚公不可勝紀官其子至錦衣指揮使人不謂驟也公去鎭之明年方伯霍公偕六郡吏民將較建生祠祀公而問記於余余惟公之功非一鎭之功也頃者島夷外訌我盡徵天下兵而東虜實狡焉生心曰東略之不知西則否矣公獨用一鎭士馬出塞屢破之禦諸原又破之狡夷始知我中國之刃有餘地也我師始張將吏思自奮於功名

天子亦藉以無西顧而一意於東此其大功一大虜撦酋內持兩端實借諸部嘗我一鎭得志則望風麋起豈但失數十年伏戎之利云朔以南詎有寧宇公破虜積數千級築京觀而封之西虜旣遠塞大虜來互市者囓指不敢驕夫公明破西虜之膽陰奪大虜之气是公罷欵以戰而以戰維欵其波及諸鎭者公之餘也此其大功二西夏與虜錯壤戎夏交捽也穹廬環堵相亂也非我破虜則虜蹂我敗兵之气沒世不復今虜不啻數敗死者胔骼不收生者瘡痍未起不數年虜气未復也而我以數年生聚教訓厲其蠭气可以犁而兵之亦可柔而撫之撫之惠兵之武我之撫與剿皆有餘百世之利也此其爲大功三公有三大功皆不止在一鎭又不獨在一時而鎭人獨安得專有之而專祠之邊人之淳固也當其所愛百世不忘也虜卽悍當其所畏百世不敢近郅都健吏也虜不敢侮其像李廣一較耳聞其名輒遠徙不近邊八公之艸木順昌之旗幟皆無當於軍實輒望走不旋踵者何也當其所畏也是祠也公之像儼然在焉君子登是堂若聆謦欬稟籌策也小人曰公猶在是乎復將袵席我也將吏如奉白羽而執鞭弭不敢易紀律大酋名王猶凜凜金戈鐵騎中辟易不敢視也公身在武部提衡九塞業巳戰勝於朝廷而公之像在鎭邊人詟公餘威而循其遺策亦且不戰而胖於邊鄙是公前日之勝一而今日之勝兩也繇此言之河西得公祠而重若雲臺麟閣有公之容最鐘太常有公之伐則固不待祠矣田公與先大人同舉進士而余亦與霍公爲同年友於其請謹執簡以書

◆祠廟【貞女】

崔銑

○崔銑

四貞祠記

△四貞祠記

正徳壬申賊刼東火妻垣婦女不辱被害者四人焉曰趙氏曰袁氏曰程氏曰平氏賊去所司以聞詔給賻樹闕如制越十有四年辛巳潞守請於禦史立祠小嶺祀之得請乃命東火仇朴治工而朴以其貲助祠爲堂者三楹左右廊各三楹衛則有垣出入有門祀用春秋卜日蠲羞侑祝以帛嗟乎往之可言者四貞而巳乎余聞之政始於怠極於廢樂始於逸流於荒官始於得放於亂邦嗟乎可不痛哉自閹人谷大用八人思蠱君以極其欲而燕遊啟八人又進劉瑾使懾廷論而士禍慘自論者欲司馬劉公之爲宰而黨與分自瑾逐少師劉公而相權失自杖言官而言路塞遷秩免患以賂而利門肆朱寧進而閹寵衰江彬入而巡幸興官輕而頹民窮而盜傑夫思亂驕藩伺隙而生心矣當瑾時禍烈如焚怨韓司徒李夢陽剌骨矣眾謂其必死也而免羅僑之諫吳廷舉之論劾畗其必死也而免何瑭之長揖知縣王勛之不賂也而見重瑾敗而永繼永敗而寧彬繼命亂至矣劉少傅之辟位傳尙書之抗奏寧濠叛矣胡世寧曹琥之持法孫燧許逵之死義嗟乎懿哉若人政奚底於壞哉是故扞辱之女可以觀性秉節之臣可以觀學

◆齋捨

劉基

宋濂

孫作

薛瑄

嶽正

羅玘

桑悅

陸深

湛若水

馬駙

楊愼

○劉基

苦齋記

△苦齋記

苦齋者章溢先生隱居之室也室十有二楹覆之以茆在匡山之巓匡山在處之龍泉縣西南二百里劍溪之水出焉山四面峭壁拔起巖■﹝山上咢下﹞皆蒼石岸外而曰中其下惟白雲其上多北風風從北來者大率不能甘而善苦故植物中之其味皆苦而物性之苦者亦樂生焉於是鮮支黃蘗苦楝側栢之木黃連苦杖亭歷苦參鉤夭之艸地黃遊冬葴芑之菜櫧櫟艸斗之實楛竹之戻莫不族布而羅生焉野蜂巢其間采花髓作蜜味亦苦山中方言謂之黃杜初食頗可難久則彌覺其甘能巳積熱除煩渴之疾其檟茶亦苦於常荼其泄水皆嚙石出其源沸沸汨汨瀄密曲折注入大谷其中多斑文小魚狀如吹沙味苦而微辛食之可以淸酒山去人稍遠惟先生樂遊而從者多艱其昏晨之往來故遂擇其窊而室焉攜童兒數人啟隕籜以藝粟菽茹啖其艸木之荑實間則躡屐登崖倚修木而嘯或降而臨淸泠樵歌出林則拊石而和之人莫知其樂也先生之言曰樂與苦相爲倚伏者也人知樂之爲樂而不知苦之爲樂人知槳其樂而不知苦生於樂則樂與苦相去能幾何哉今夫膏梁之子燕坐於華堂之上口不嘗荼蓼之味身不歷農畝之勞寢必重褥食必珍美出入必輿隸是人之所謂樂也一旦運窮福艾顚沛生於不測而不知醉醇飫肥之腸不可以實疏糲藉柔覆溫之軀不可以禦蓬藋𨿽欲效野夫賤隸局跳竄伏偸性命於榛莽而不可得庸非昔日之樂爲今日之苦也耶故孟子曰天之將阪大任於是人也必先苦其心志勞其筋骨餓其體膚趙子曰良藥苦口利於病忠言逆耳利於行彼之苦吾之樂而彼之樂吾之苦也吾聞井以甘竭李以苦存夫差以酣酒亡而勾踐以嘗膽興無亦猶是也夫劉子聞而悟之名其室曰苦齋作苦齋記

○宋濂

拙庵記

△拙庵記

京口徐君徳敬爲中書管勾居京師處一室不堊不華僅禦雨風環庋圖書置榻其中每退食卽徒步歸宴坐誦古人言賓客不交請托不通自號曰拙庵襲封衍聖公魯國孔侯希學書拙庵字以遺之徳敬復徵文於余余天下之拙者也徳敬豈若余之拙乎世之人舌長且圓捷苦轉丸恣談極吐如河出昆侖而東注適宜中理如斧斷木炭就水猱援以升兔走壙而攫之以鶻也其巧於言也如此余則不能人問以機謝以不知人示以祕瞪目顧視莫達其旨人之所嘉余縱欲語舌大如杵不可以舉聞人之言汗流顙泚人之所諱余不能止開口一發正觸禁忌人皆駭笑余不知恥餘言之拙海內無二他人有識洞察纖微揭首知尾問白意緇未入其庭巳覘其形始瞷其貌巳盡其肺肝而究其縕奧福來熒熒出身以承禍方默默預防而避匿其巧於識也如此餘夢夢不知憒憒無所思人之笑吾吾以爲喜人之怒吾吾徑情而直趍网羅當前吾以爲織絲虎豹在後吾以爲犬貍吾識之拙當爲舉世師此二者乃吾所大拙其餘癡經戅緯錯綜紛披良平不能筞其數遊夏不能述以辭徳敬豈有之乎然吾亦有不拙者聖人旣沒千載至今道存於經嶽海崇深茫乎無涯窅乎無塗眾人遊其�而不得其內■﹝舌氐﹞其膚而不味其腴吾則搜摩括剔視其軌而足其迹入孔孟之庭而承其顏色斯不謂之巧不可也生民之敍有政有紀離爲六府合爲三事周公旣亡本摧末獘秦刻漢駁而世以不治吾握其要而舉之爬瘍擇類取巨捐細徳修政舉禮成樂備廣廈細旃每資之以獻替吾於斯藝𨿽管仲復生猶將扼其吭而鞭其背是不謂之巧不可也而徳敬豈有是乎蓋人有所拙者必有所巧有所巧者必有所拙拙於今必巧於古拙於詐必巧於智拙於人者必巧於天蘇張巧於言而拙於道孟子拙於遇合而巧於爲聖人之徒晁錯號稱智囊而拙於謀身萬石君拙於言語而爲漢名臣余誠樂吾之拙蓋將全吾之天而不暇卹乎人也今徳敬居位處勢誦古人之言而以拙自晦其殆巧於天者歟巧於人者歟巧於古者歟然則徳敬之巧也大矣過於人也遠矣爵祿之來有不可辭矣烏可以不記

○孫作

杞鞠軒記

△杞鞠軒記

趙郡蘇先生避地中吳士大夫爭走其門因辟軒以延客環藝杞鞠旣字其楣又屬爲之文按杞與鞠二類杞卽今之枸杞鞠則今之甘鞠鞠尢多種他如馬藺之爲紫鞠瞿麥爲之大鞠旋覆華之爲愛鞠俗皆以鞠而雜餌之其害至有殺人之慘說者謂惟眞鞠延年效與枸杞不殊則眞菊正甘鞠耳世以其荑作羹其華入藥而本艸亦謂服之輕身延年自天隨子掇以供■﹝木咨﹞按而二物始貴然其味猶在肉食之亞至東坡翁守膠西齋廚索然不堪其憂日循廢圃求杞鞠食之捫腹而笑則其用殆與谷粟比矣凡物益於人適於口不幸而不見賞於賢士君子卽猩唇豹胎味同臘毒而椒蘭桂蕙下比茨棘又況杞鞠而巳哉故士論之難犯𨿽鄭子產之賢曹孟徳之姦卒不敢以人望廢淸議甚者布衣之士操其予奪定爲國是以佩安危是則物之貴賤詎不以人之廢舉爲重輕與先生於人物無貴賤大小采攬成就出其口者視天隨東坡之藻識𨿽一艸一木是中之公無過舉焉今復推其嗜好廁於兩賢之間然後知向之所同益信不謬余居秀之南湖日與二三子誦杞鞠賦以忘肉味久矣而比歲下田不登方春農食麥葉或者天發其珍以相斯民而神靈之效將不在洗髓伐毛之後也乃重爲之記

○薛瑄

車牕記

△車牕記

河東薛徳溫官禦史近五年始買小屋兩間於京師僅容凡榻牀席又苦其東壁暗甚力不能辦一牕小子淳乃取廢鹿車上轅卸去兩傍長木以中方穿欞類若牕者穴壁而安置之餘歸自外來因嘆曰以禦史之顯曾不能辦一窓致以此物爲之使富者見焉必睨目而哂掩口而走矣禦史之拙於生事乃至乎此旣而取古書讀其下則旭日漏彩淸風度涼心神通融四體超爽忽不知天之迥地之廣而屋之陋也復從而自解曰吾之屋如是可謂陋矣然安之而忘其陋是居𨿽小而心則大也彼貪民侈士巍堂綺戶可謂廣且麗矣彼方褊躁汲汲若不足以自容日夜勞神憊精思益以擴大之是其居𨿽大而心則小也小大之說君子必能辧之於是作車牕記

○嶽正

肋庵記

△肋庵記

肋生旣三黜於禮部始大知懼巳之未至乃謀所以增益之者作爲小庵聚經史圖籍於中因以所自號肋者名之客有稱知巳者過而問曰子之所號其諸取之曹孟徳所云雞肋乎哉何謂也生蹙然曰蓋亦近取諸身而巳矣容稱爲知巳曾不諗吾處事以爲行殖學以爲文者乎以吾自視𨿽無過於古人亦無甚媿於今人也柰何柔者謂吾彊和者謂吾捩願者謂吾狂通者謂吾執庸者謂吾深巧者謂吾拙知者謂吾戅同者謂吾別一言或唱和者盈百是以動輒致挫言斯召慝其爲窘且辱也亦甚矣乃不知飲恨發憤屏舊圖新以否易泰用詘求信方且據庵危坐玩圖味書口是心然略不嗟咨豈神靈鬼怪左執陰迷顚倒揉亂役役於斯不然何好何樂而甘爲之不辭歟抑嘗思之吾之窘辱也實肋之無得吾之好樂也實肋之可惜故旣以自諭而又以辱吾之室客乃撫掌大噱曰有是哉

○羅玘

木齋記

△木齋記

凡木燥濕之不時則凋瘁而多災翳屈拜之則折焚之則體鑪而灰揚擊之則多徵音而或啞然莫之應縱斧之則隨其理而解鋸之則屑暴之則稿稿而傳之水則浮而反是也則沈是其爲體也無所伏僞於其中任其本眞而出之凡有血气者皆得繇巳取而用焉非必設巧盡智以誘之而後見焉者也或曰斵削之而爲宮以居爲車以行爲舟以載弦而爲弓剡而爲矢以射鵰而靑黃之丹朱之爲尊爲豆登以飲以食爲筵以憑爲榻也以休又其變也爲棺槨以送死其爲類甚博且肴也非木與曰是人之假之以盡天下之用非木之性能之也𨿽然亦其無所伏僞於中故能用於人若夫金則聞冶而躍者矣土則聞陶而苦窳者矣是其能以抗夫工人則工人𨿽欲不設巧盡智以馭之不可也況於眾人與夫凡有血气者可得繇巳取而用也哉故冶工之眾二之陶工之眾四之梓匠輪輿九之不如是不足濟於用也濟於用則切於人之身人也者仁也孔子以木之近仁其殆是之謂與然吾之所謂木之木之云也孔子之所謂人之木之云也其理一也鄕進士進賢饒正派道其先君木齋之號於予其從兄衢守正溢爲夏官時嘗誦木齋之詩數十篇其溫然太古之風猶在耳也予𨿽不及見之其無所伏僞於中殆人之木者與正派躍然曰吾先君有是哉請書以爲記

○桑悅

獨坐軒記

△獨坐軒記

予爲西昌挍官學圃中築一軒大如斗僅容臺椅各一臺僅可置經史數卷賓至無可升降弗肅以入因名之曰獨坐予訓課暇輒憩息其中上求堯舜禹湯文武周公孔子之道次窺關閩濂汳數君子之心又次則咀嚼左傳荀卿班固司馬遷楊雄劉向韓柳歐蘇曾王之文更暇則取秦漢以下古人行事之亦少加褒貶以定萬世之是非悠哉悠哉以永終日軒前有池半畝隙地數丈池種芰荷地雜植松檜竹栢予坐是軒塵坌不入胸次日拓又若左臨太行右挾東海而蔭萬間之廣廈也且坐惟酬酢千古遇聖人則爲弟子之位若親聞訓誨遇賢人則爲交遊之位若親接膝而語遇亂臣賊子則爲士師之位若親降誅罰於前坐無常位接無常人日覺紛拏紏錯坐安得獨𨿽然予之所紛拏紏錯者皆世之寂寞者也而天壤之間坐予坐者寥寥不謂之獨亦莫予同作獨坐軒記

○陸深

塊庵記

△塊庵記

吳江東陸生以塊名庵夫苟物𨿽微且惡或中於人之所好木之朽折薪好之塵垢醫師好之糞壤老農老圃好之況其尊者乎獨塊何好視之塊然而已人無知愚賢不肖授之塊怭昲欲生自少日放言髙論希大慕遠巳不見好於其鄕旣學文辭脫棄時尙求世之所不好者爲之反而行古人之道正其本責其末斥其浮崇於實人皆望望焉其去之也不有類於塊故得以塊自居𨿽然塊也者積而至於尋丈放於頃畝之外皆塊之爲也滋稼穡養百物出其力以利於世及其至也諸侯藉是以爲社稷天子因之曰有天下塊之徳生恐其串勝也敢記於壁癸亥之歲日長至自爲文云

○湛若水

鈍齋記

△鈍齋記

甘泉子喟然嘆曰天下道二利鈍而巳矣連城縣博陳仲文問曰人有惡鈍而好利者磨刃之鋩礪鎗之鋒以爲利則何如曰利乎利者與心皆利矣曰人有惡利而好鈍者截錐之末去矢之鏃以爲鈍則何如曰鈍乎鈍者與心皆鈍矣曰然則利者其果無鈍矣乎曰有時而鈍戕斧天下之至利也物有破之矣物有缺之矣曰鈍者其果無利矣乎有時而利錘杵天下之至鈍也杵能貫石臼之堅矣錘能使鐵性之革矣是故大黠或癡大辯或愚大朴或智大魯或眞賢有所不足愚有所有餘鈍者也沌也混沌全其天也木訥近乎仁也性成於天天不能使之工能工之者人也是故鈍者生於天者也利者作於人者也利者失之鈍者得之利者賊之鈍者存之毋散爾朴毋分爾源毋汨爾天毋鑿爾混沌其庶矣今夫物之初萌也屯屯爾及其發也秀而實其利孰大焉至於人也亦然其初生也蠢蠢耳及其長也神發而智其利孰大焉是故鈍者利之本也君子之學反其本而巳反其本者約其情沌其心鈍其性能與天地相似盛徳大業至矣仲文曰可以銘吾齋矣夫鈍失求之野吾將以自勵且告連城者

○馬駙

拙庵記

△拙庵記

予生六歲始讀書十五喜爲古文辭先君子不禁也十九先君子棄諸孤宗人有背笑予者他日燕諸族人無予坐焉於是始發憤去習爲時義一年盡通明年以孺士應試臺而首多士月受廩餼十年始舉於鄕然無他才能遷癖固陋凡世所謂飲射博奕琴壼梟盧之藝懵然無所知識日坐環堵手一編以沈諷方其气接意會心融神釋一塵不驚萬感俱寂鳥雀蛙黽之聲不聞童子叫呶於前踰午家人送茶亦茫然不知也客有誚予者而數曰子眞拙人也先世屋廬僅蔽風雨曾不知妥妻子南畝之田蕪穢不治牛老車鏬不能增長尺寸而家人十口樂歲恆饑今之買賤賣貴與時推移居積委隨權量斗筲囊括任戴之事若風牛馬之不及匪惟不相及也屏遠違避若有污染負累然者乃安坐定息沈溺典筙夫是古非今者謂之俗儒不達世務者謂之腐儒有體無用者謂之賤儒語本遺末者謂之滯儒俗腐賤滯非天下之至拙者不爲吾見吾子之爲拙也乃仰天而笑俯而嘆倘況泮渙申理自訟出門送客反關卻掃讀書不輟誦言終身以守吾拙

○楊愼

碧峣精舍記

云局記

△碧峣精舍記

滇海西斥捨舟登陸俗曰髙橋嵇之古志橋實曰峣以山形似秦峣關受此稱爾髙峣與碧雞相望如箭括毛東鎭氏有別廬在其下精舍之顏隸古定曰碧峣慗獻疑於楊子曰玆峣也沂知之沂號之如俗所不知何易諸巳諸楊子曰無易仍爾也君子期人以雅不以俗待人以博不以陋昔者孔子之作春秋也經書善稻吳名則伊緩也經書太原狄名則太鹵也經書蚡泉狄名則炙胎也谷梁子曰號從中國名從主人範寗曰物類地形當從中國至於人名則從本俗楊子讀而詮之曰大哉孔子辧物正名奧哉谷梁啟蘊發隱號從中國故去大鹵伊緩炙胎而從太原善稻蚡泉也名從主人故介葛廬戎曼子皆不易矣愼往年執簡史局紬書藏室見洪武中有請以春禾兩漢地名名今各路驛傳詔旣從其請史復書其事

皇祖之謨春秋大復古之意也愼自執戟於滇每慨物類與地形名失之陋俗若■﹝山錄﹞■﹝山票﹞而爲祿脿呂閣而爲呂合金浪巓之爲丁當丁也瀾滄江之爲浪愴江也不止峣之爲橋耳方言旣訛郡誌踵謬豈君子雅俗而博陋之爲盛世一統而同文之義乎東鎭於春秋專門其學而又以世族閱子明習當世玆名也固雅俗博陋之濫觴辧物正名之拳石與因注而志之若夫臨睨眺聽之美薈蔚淸泠之興卷中能賦者則備矣

△云局記

點蒼山之■﹝林上錄下﹞有玉局觀焉四時有雲气帶其間於夏尢著故狀其景曰玉局夏云張子九言有書社在其下予題之曰云局精舍一日坐予於堂曰請問學予曰子知夫云乎知云則知學矣夫云者爲雨乎雨者爲云乎無雲則無以爲雨矣猶之地產植物花者爲實乎實者爲花乎無花則無以爲實也夫學何以異是博我以文約我以禮無文則何以禮禮無博則何以爲約今之語學者吾惑焉厭博而徑約屏文而徑禮曰六經吾注腳諸子皆糟粕也是猶問天曰何不徑爲雨奚爲云之擾擾也問地曰何不徑爲實奚爲花之紛紛也是在天地不能捨博而徑約況於人乎雲天之文也花地之文也六經諸子人之文也見天人而合之斯可以會博約而一之此學之極也張子避席曰夫子命貫矣請終身誦之

◆畫像

宋濂

劉球

○宋濂

宋九賢遺像記

△宋九賢遺像記

濂溪周子顏玉潔額以下漸廣至顴而微收然頤下丰腴修目未微聳須疏朗微長頰上稍有髯三山帽後有帶紫衣褒袖綠以皂白內服緣如之白裳無緣舄赤色袖而立淸明髙遠不可測其端倪程子色微蒼甚瑩貌長微有顴眉目淸峻气象粹夷髯四垂過領袍土黃色無緣內服領以白皂緇帽檐髙白履和气充浹望之崇深伊川程子貌勁實顴微收色黃而澹目有稜角髯白而稍短在頰者尢短而翩翩若飛動帽袍與履咸如明道儼而立剛方莊重凜然不可犯康節邵子色微紫廣顙身頎然有顴特然其下臒骨爽而神淸須長過領內服皂領帽有翼圍之袍緇履如伊順聳肩低袖手立而睨視坦而莊和而能恭橫渠張子面圓目以下微滿而後收色黃須短少微濃衣帽類康節履亦如之髙拱正立气質剛毅徳盛而貌嚴溫國公司馬子色黃貌臒目峻凖直須疏而徵長半白在耳下者亦半垂耳輪闊微向面幅巾深衣大帶加組方履黑質白絇繶純綨前微下而張拱指露袪外有至誠一徳不以富貴動其心之意晦庵朱子貌長而丰色紅潤發白者半目小而秀末修類魚尾望之若英特而溫煦之气可掬須少而疏亦彊半白鼻與兩顴微■﹝鼻查﹞■﹝鼻查﹞微紅右列黑子七如忠斗狀五大二小五在眉目傍一在顴外一在唇下須側耳微聳毫生竅前冠緇布冠巾以紗禦上衣下裳皆白以皂綠之裳則否束緇帶躡方履履如溫公拱手立舒而能恭南軒張子姿貌恢偉眉目聳秀白而潤丰下少須神采燁然椰冠紗巾道服靑皂綠系以絳履白坦蕩明白使人望而敬之東萊呂子形貌丰偉顏色溫粹眉厚而秀髭淺而直衣道服皂緣冠幅巾躡皂履望之似嚴毅就之如入春風中金華宋濂曰天生九賢蓋將以明斯道也今九原不可作矣濂寤寐思之而無以寄其遐情輒因世傳家廟像影參以諸家所載作九賢遺像記時而觀之則夫道徳沖和之容儼然於心目之間至欲執鞭從之有不可得於戲九賢亦夫人哉

○劉球

張忠定公畫像記

△張忠定公畫像記

古之君子身沒而烈與光嶽俱存者其浩然之气致乎遠也善養是气如乖崖先生張忠定公蓋尢古人中名實之著者乎公之賢於人者非有所外倚也能不動心而巳夫名人所欲爭也魁士舉以先有徳而不居公之心豈名可動乎色人所好也納二處子勸懷歸者以娶而不禦公之心豈色可動乎倉卒之變人所難處也遇眾亂卒擁拜嵩呼亦下馬望京師呼拜以息其嘩公之心豈倉卒之變可動乎推其志之所操精神之所存𨿽堅如層城不足言固眾如三軍不足言勇巨如九鼎不足言重故身遏蜀亂廷抑丁謂之姦略無一毫難色者心有定而浩然充極其體者爲之也气足有爲故其政之嚴者恕平者果敏者詳惠者信無施不宜亦其作於心者不能害之爾公於淳化咸平中兩治蜀蜀人始而畏之中而安之終而思之及聞其沒也擁其像哭之又爲祠祀之久而不衰豈惟蜀哉至今天下有志於古之士猶皆仰其風公之光及後世而不泯得非其浩然者所致歟公濮州人諱詠字復之仕至工部尙書其事迹具史其傳誦在士大夫球素慕公爲人及使蜀謁公與秦守李冰漢守文翁所合爲三公廟者退得公像於公同姓生諫不知爲公家藏本耶抑其�蜀人者耶然考公手贊及趙翰林孟俯拜觀書足信爲當時所傳遂命工書善繪者臨摹上石期與世之景先哲者共觀仰焉乃記而系以詩曰

於粲我公宣烈於世有定者心無餒者气惟心克一厥气是克施徳徳茂施業業崇旣文而武亦嚴而循推來遡往如公幾人公立朝廷憸諛斂迹公來蜀方坐軫亂略蜀人懷公如懷考妣漢秦二守罔克專美願被余休四海一詞樹玆穹譽公寔我師我秩蜀禮拜公寢堂載考厥像玄冠褐裳翼翼有容曄曄有贊浩然气象越世想見欲廸來觀爰壽於石系之以辭永召令徳

●皇明文徵卷之五十四

晉江何喬遠穉孝選

記三﹝考載會聚遊覽﹞

◆考載

王禕

○王禕

漢南北軍記

△漢南北軍記

南北軍漢制也漢受明命撫方夏乃西顧卜宅作都長安城闕宮室光明神麗固足以備國制而昭皇威隆上都而觀萬國矣重惟天子之都宜有重兵所以壯根本而嚴衛翼者庶其在此蓋上天之象以羽林爲天軍黃帝之聖以兵師爲營衛王者規天法聖則爪牙之衛詎可缺諸髙皇帝以神武之資躬提三尺紏集義旅汛掃宇內天戈所麾蓬孛消釋五年馬上虱鞮鍪而汗介冑縛嬰斬羽天下旣混爲一任罷之兵佚諸農畮巴渝北貉無勤遠人臥鼓包戈將與天下元元相安於無事矣然而彊宗豪姓盤互關東而材官騎士散在郡國必虎符羽檄召而後來帝室皇居苟無武卒銳士以衛翼之殆非所以防未然而窒不軌此南北軍之所爲置也南軍所以衛宮城者也主之者衛尉其屬有南北宮二衛士左右二都侯南屯公軍蒼龍玄武北屯朱雀東明朔平八司馬凡衛士二千四百六十九人然衛尉主兵殿外而主兵殿門內則爲光祿勛其屬有左右五官中郎將虎賁羽林郎左右監凡衛士三千四百六十一人北軍所以衛京城也主之者中尉其屬有中壘越騎步兵長水射聲屯騎胡騎虎賁八屯挍尉而胡騎不常置惟中壘射聲虎賁屯騎在城中余屯則皆畱城外總凡軍士三千五一三十六人而胡騎虎賁所領士數無所考大抵衛尉主南軍以衛宮城實居乎內中尉主北軍以衛京城實居乎外相爲表裏其勢常相均然亦使之自相爲制焉以史考之北軍在外而或兼乎南軍南軍在內而常重乎北軍何也國有大故則北軍亦環宮而屯故五挍嘗入爲宿衛之兵是北軍或兼乎南軍也吳漢之薨發北軍五挍輕車介士以送葬而不易於發南軍是十軍常重乎北軍也豈其兼乎南軍者在外之兵多重乎北軍者在內之兵精故歟然古者內兵不外出以根本之當壯衛翼之當嚴也漢初猶存古意南北二軍未嘗出𨿽嘗出矣而其出未嘗遠髙帝十一年發中尉卒軍灞上文帝三年發中尉材官軍長安故曰𨿽出而未嘗遠也至於武帝始以衛尉擊南粵宣帝又以羽林佽飛諸兵擊諸羗厥後自明帝至順帝南軍遠出者二北軍遠出者六而髙帝建軍之本意於是廢矣竊嘗論之天下形勝惟地與兵漢都長安阻河山之險左殽右蜀太華沍渭表裏襟帶金城千里隱然天府之國矣而南北二軍負城環宮路佖而營列棋峙而星布平居無事則虎視耽耽四徵不庭則如火烈烈戎心肝膽戰栗駭落孰敢弗率以干我天威可謂兵形地勢雨兼得之於以鎭安四方鞏固萬代永永無斁髙帝之貽燕於厥子孫者神謀聖略何其宏遠也是用著其建軍之本意以詔後世若乃官名之更革損益先後不同士卒之調遺增減始終有異巳詳簡牘玆不復書

◆會聚

劉鴻

○劉鴻

擊壤會記

△擊壤會記

國家覆冒海宇垂百餘年風噓日燻人物熙熙興國贑之屬邑山盤谷綢風气完固食土之毛民樂其生而多壽考乃弘治壬子時平歲登公私衎衎有垂白之老踰六七而望八九者二十二人含和履祥蹈舞皇風相與謀曰遭逢淸明生理麄植仰無計呼之擾俯有伏臘之需抱子弄孫不及時爲樂以詠歌堯仁以終餘年亦負矣哉於是月以二會會以朔望鱗次而周戶而不醵是歲九月甲子舉事牲肥酒香籩豆有楚乃其初筵諸老深衣大冠魚貫而進前設凡格俯伏其下北面稽首焚香吁天曰願

明天子萬歲萬萬歲宰執惟鄰藩臬惟良郡有賢守邑有賢大夫用康保我民亦云休哉願雨暘時若百谷滋植公私羨余閭閻笑語野無橫民鄰有善俗俾我老人永有今日之娛亦云休哉巳乃舉盞更籌揖讓就坐以齒爲倫其一爲胡晦庵克訓次劉潔庵雅淸次呂直方興大次蕭正庵悅贊次鐘和軒韶鐸次陳隱軒子顯次呂春谷仁發次蕭擴齋崇廣次李晴窓春昱次李秋漂仁徹次蕭貧樂云端次劉敬齋恭徽次胡愽齋克詳次王敍庵秉倫次蕭繹齋悅華次王時庵成景次羅直庵守正次鐘成庵韶鑑次李復亨春雷次李省庵彥睿次蔡瑩庵彥瓛次謝梅軒旭魁坐定諸少年班立而揖有引卮酒跪而進之者曰孺子不敏幸玆良會躬侍杖屨先生長者無寧有以教我乎諸老人推其年髙者詔之曰若知今日之樂耶

髙皇帝

列聖

今天子之賜也誥有之臣民之福皇錫之極汝則保極逆極者殃保極者昌吾輩老矣得爲保極之民汝則念旃景徳懷刑母瀆於家母梗於鄕母突冒於有司毋貽罹我父兄汝則念旃後之視汝者猶之今也眾皆唯唯酒五七行諸老人起而酬酢有誦淇澳以相規者有歌豳風以相樂者有詠嘆考盤之遺音者而未嘗不歸徳於上也遂名其會曰擊壤壤不必擊而擊壤之樂同也少酣有倡之者顧執事曰把筆來不有所作曷伸本懷人賦近體詩二首平淡古雅有太平之音章成歡甚且酌且哦日冉冉下回

◆遊覽

劉基

宋濂

貝瓊

張孟兼

薛瑄

劉定之

何喬新

林俊

喬宇

都穆

方鵬

顏木

萬士和

劉鳳

宗臣

方弘靜

○劉基

自靈峯適深居過普濟寺淸遠樓記

△自靈峯適深居過普濟寺淸遠樓記

出靈峯狥溪而上至雲門近十里取道禾黍中二三里爲鈤濟槷外視甚峻絕若無所容陟石徑數十步必平廣而寺始見入其中則松栢幽茂徑路窈窅似不在人間世問之則晉時鴻明禪師講經之所將軍何充常詣聽講有何胤讀書之室故又謂之何山寺寺西廡有樓焉其扁曰淸遠昔剙之者雲峯和尙而今居之者砥上人也客至上人邀客坐樓上日色方甚熾上人出茶瓜酒食延客開戶左右跳則陶山刺浮柯公秦望紫霞諸山皆在眼底有泉出竹根流入於樓下其聲瑯瑯然又有白石岡在樓外其石色皆白如玉上人見客喜因請爲詩詩成又求敍淸遠之義予笑曰樓之名子與之也我安能知子意哉且盈目前皆山水也我不知其孰爲淸孰爲遠也今夫天淸而望遠無遠之弗見也及其雲雨晦冥則所謂遠者安在哉請無求諸目而求諸心上人不應旣而躍然曰命之矣

○宋濂

遊塗荊二山記

△遊塗荊二山記

濂旣遊瑯琊山起行至池河驛適郵卒逓內使監公牒至及開緘中藏濠梁古迹一卷

宸翰親題其外令濂搜訪與

靑宮言之濂因啟曰臨濠古迹惟塗荊二山最著按圖經塗山在昔鍾離縣西九十五里荊山亦在縣西八十三里二山本相聯屬而淮水繞荊山之背神禹鑿開使水流二山間其疏鑿之迹故在人思其功迄今弗能忘

靑宮曰至中都當共往遊焉余將渡淮狩於王莊先生宜溯流而上屇今懷遠縣治以俟濂奉教行以洪武乙卯冬十一月巳巳發舟庚午日曛始泊縣西門而

靑宮巳駐蹕於東門五里矣辛未濂上謁

靑宮喜甚下令以壬申遊二山濂至期約懷遠文學掾王景彰宿舟中黎明握舟至塗山足曳杖入山山傍廢址舊皆民廬前渡石梁復斗折而北累石爲墉多藝椒之園行可三里餘視大盤石靑綠間錯頹然欹足坐諦視之幹蘚交封之耳聞�艸生石上迥一尺其花可愛不假土力人取�檐間呼爲石蓮花復行四里所巖石犖確�起道左危傾欲飛墜復二里所微徑入灌莽抵崖罅貯泉一泓味甚甘覆以生茨四聖水亭取水以禜雨多驗復一里餘至山顚禹廟在焉廟巳毀惟頹垣破礎存遊目四顧長淮西來渦河北匯而壽春臨濠宿州之境皆在冥茫昏杳中緬想南北戰爭屯戍處爲感慨者久之山之下聚落甚盛廟史云名禹會村乃禹會諸侯之地廬舍之比如櫛移踵入廟廟前杏樹一章大可蔽牛二柏參差左右樹東寘小甕杏柯之水時津津滴其中廟史云當晨霧四集水愈多其來如泉可代井汲石碣二一大書大夏皇祖之廟六字下方刻宋慶元初州守劉仲光自造禱雨記一亦記禱雨事皇甫斌紹熙庚戌來爲郡命鍾離尉丁大榮作石未剝泐文尙可讀復從廟西循石坡而下巨石危立如人形遙望之一嫗儼然也相傳爲啟母石廟史云居人每刲羊豕祭之至有以粉黛飾其貌者聞之不覺大笑山坳舊有僧房今廢久俟鶴駕不來忽使者至云扈從士多無橋可以渡河

靑宮不復至矣言未旣但見旌旗如錦繡搖曳上荊山矣濂亦下山麓入鯀廟見所題神號鄙俚棄而不睨出讀祖無擇所賦歌京口孫臨爲書碑蓋無擇謫守壽春過此而作也復北經縣治折而東行約三里所至荊山梁魏交鬭時就山築堰以灌壽春其遺迹猶班班可見復行三十步崖�如屋側身而入石屏如牀座可坐人號爲卞和洞自西上復一里所過避雨石石斜倚可避雨故名復六十步至產玉坡奇石駢列玄質而白緣粲如雪西有玉池榛荊迷路不可尋景彰欲導遊靑峯庵足倦遂止時

靑官巳獵遠郊濂因登舟先還中都云惟二山見諸載記者其說多乖殊以塗山言之春秋左氏傳云禹會諸侯於塗山杜預注云在壽春縣東北說者云今濠州是也國語史記則又云禹會諸侯於會稽故會稽亦有塗山吳越春禾亦以塗山在會稽又兼載塗山之歌應劭云塗山在永興北說者云今會稽蕭山縣是也是二說巳不能歸於一致矣至於蘇鶚演義又云塗山有四一會稽二渝州三濠州四當塗然其處皆有禹迹或者遂謂禹之治水固嘗徧歷宇內而會諸侯實在會稽之塗山柳子厚塗山銘蘓子瞻子繇塗山詩指在濠州者皆非是濂之存疑而未決者一也以荊山言之荊山楚山也楚之先王熊繹僻在荊山篳路藍縷以處艸莽傳至成王始盛又七傳至昭王始遷都郢昭王有言曰自吾先王受封望不過江漢河非所獲罪則楚之封疆可知郢卽伐之江陵其地有荊山一名景山荊古楚號也有之誠宜世則指爲濠州浞州古鍾離子國與壽春密邇楚自昭王之後又歷十一傳至考烈王始徙都壽春韓非子所載卞和獻玉事乃在厲武文三王之際昭王上接武王巳越十世當三王時鍾離何嘗屬楚而彊謂卞和至此山邪新序又謂抱玉而泣在共王之時雜記又謂在懷王及其子平王之時平王乃昭王之父下距懷王九世共王上至武王亦六世何至顚倒錯亂如是邪濂之存疑而未決者二也大抵山川遺迹非本諸經史者多不可信如葛洪丹井與郭景純之墓在在有之縱以髙世之智將何自辧其眞僞邪必欲可信塗山當稽之左氏以壽春爲正荊山當正諸史傳以江陵爲正有謂塗山氏乃古國名禹曾娶其女者別是一說與此殊不相涉也濂耄矣諸書遺忘欲盡所記憶者未必無舛訛輒緣紀遊因掛漏書之以發同遊者一笑同遊者蓋太子正字桂彥良晉府長史朱伯【一作賢】楚府長史朱伯淸吳府伴讀王致遠及景彰云後一月某日記

○貝瓊

古澗寒泉記

△古澗寒泉記

泉出於山正出曰檻泉縣出曰沃泉穴出曰汍泉同出異歸曰肥泉異出同流曰瀵泉此泉之大槪也而天下之泉其名亦不一香鑪之瀑布與天臺石門所

崩騰而雄悍者也余在錢塘時嘗遊西山之靈鷲有泉流幽澗

或見者如綫如蛇曲折而下赴其激石有聲鏘鏘如琴築之交奏珩璜之相觸及憩春淙亭其東西合流注大壑浪然如驟雨之至雷珽之薄如決銀河自天而落也𨿽未及觀瀑布之崩騰雄悍是亦西山之一奇矣方五六月赤日正中人皆坐火屋下行道者多暍死而泉之旁飛珠濺衣肅然如淸秋松風謖謖相和肌肉爲戰而栗不知大暑之鬱蒸也與客俯而扡臥而聽日入忘返翼日至南山白蓮峯觀水簾而寺僧病遊客之數寒以巨石而泉散落崖間無復所謂鸞鶴唳而蛟龍涎者蓋不幸也後歸黃灣並海之山皆無泉惟東山有烏龍山有靈泉泉水不足以觀也及來雲間九山之麓亦不知有泉而沙門澤公楚蘭者所居之室在鈞灘之上泉■﹝氵虢﹞■﹝氵虢﹞出叢篁亂石中循除而流尢甚淸冽可以析醒滌煩與春淙一矣因題曰古澗寒泉求予爲之記遂舉昔遊之所見如此

○張孟兼

遊禹門記

△遊禹門記

禹門禹頁龍門也亦曰禹門渡云兩山石立河出其中廣不百步世謂禹鑿所謂三月魚上渡而爲龍也其東岸曰看鶴臺尢孤峭不可下瞰西爲梁山卽河梁也北曰建極宮道家祠神禹者也刻石十餘多元名臣文地極幽其間煙雲水石之聚虫蛇罔象之居相傳桃花開時河水噴激聲震萬雷殆異今也並河之東爲太史公墓前爲貌有晉永嘉中殷濟樹碑今皆圯於河徘徊良久作龍門之歌下山日【昃道】過子夏墓墓在新丰裏新丰南曰通化裏卽文中子講學處也明日得東臯子黃頰山詩東臯子文中子弟也名績字無功以琴酒自娛隱黃頰山題是詩山壁詩極幽永非唐以來人語宋熙寧初李公壽始訪其地刻石縣學因載所遊其石陰附以龍門之歌龍門兮天開河水兮天來我思古人兮何在哉

○薛瑄

遊龍門記

△遊龍門記

出河津縣西郭門西北三十里抵龍門下東西皆層巒危峯橫出天漢大河自西北山峽中來至是山斷河出兩壁儼立相望神禹疏鑿之勞於此爲大繇東南麓穴巖構木浮虛駕水爲棧道盤曲而上瀕河有寬平地可二三畝多石少土中有禹廟宮曰明徳制極宏麗進謁庭下悚肅思徳者久之庭多靑松奇木根負土石突走連結枝葉疏密交蔭皮幹蒼勁偃蹇形狀毅然若壯夫離立相持不相下宮門西南一石峯危出半流步石磴登絕頂頂有臨思閣以風髙不可木甃甓爲之倚閣門俯視大河奔湍三面觸激石峯疑若搖振北顧巨峽丹崖翠壁生雲走霧開闔晦明倏忽萬變西則連山宛宛而去東視大山巍然與天浮南望洪濤漫流石洲沙渚髙原缺岸煙村霧樹風帆浪舸渺茫出沒太華潼關雍豫諸山彷佛見之蓋天下之奇觀也下磴道石峯東穿石崖橫豎施木憑空爲樓樓心穴板上置井牀轆轤懸繘汲河憑欄檻涼風飄瀟若列禦寇馭气在空中立也復自水樓北道出宮後百餘步至石谷下視窈然東距山西臨河谷南北涯相去尋尺上橫老槎爲橋蹐步以渡谷忠二百舉武小祠扁曰后土北山陡起下與河際遂窮祠東有石龕窿然若大屋懸石參差若人形若鳥翼若獸吻若肝肺若疣贅若懸鼎若編磬若璞未鑿若鐮未鑪其狀莫窮懸泉滴石上鏘焉有聲龕下石縱橫羅列偃者側者立者若牀若幾若屏可席可憑可倚气陰陰𨿽甚暑不知煩燠但淒神寒冗不可久處復自槎橋道繇明徳宮左歷石梯上東南山腹有道院地勢與臨思閣相髙下亦可以眺望河山之勝遂自石梯棧道臨流觀渡並東山而歸時宣徳元年丙午夏五月二十五日同遊者楊景端也

○劉定之

遊梁氏園記

△遊梁氏園記

梁氏園在今京師西南五六里其外有舊城舊城者唐藩鎭遼金別都之城也元遷都稍東於是舊城東半遂入於朝市間而西半猶存號爲蕭太后城卽梁氏園所在也蕭太后者遼後皆以蕭爲姓有子爲帝則太后別居官城繞部屬故其亡也末帝淳之妻猶得獨存稱太后以至其國踰年乃滅也或謂此𨿽遼金都城而非唐藩鎭城不然也唐時此爲範陽藩鎭安史反後攺爲盧龍而所治幽州薊縣不攺今移薊以名州移盧龍以名衛各去此數百里其實唐之盧龍與薊在此也得非唐藩鎭舊城乎稽諸史誌遼金初未嘗創建都城其城僅存土爾甓皆爲人取去其土皆眞黃土人取之和煤炭以燒亦有卽之作墓者以其猶髙堅也予往遊之日去淸明節未久插棘掛紙近遠在目嗟乎昔之在此地者以臣叛主用夷猾夏自唐中葉迄唐季世七百年矣小而鼠拱豕伏大而虎吞龍亢孰得窺之哉天旋地轉時移事攺而懦夫豎子持畚鍤以斸甓掘土焉就其構樓櫓立麾蓋喑嗚叱吒之故處而葬埋哭泣引紼掩袂焉因其頹垣隳墉而增髙補缺以障朔風延夕暉蓻羣芳於是吾儕得以息朝署之迹攄林野之興焉俛仰古今感慨多矣是日園中牡丹皆半謝蓋京師气候牡丹開於谷雨後於候爲鳴鳩拂其羽戴勝降於桑之間予往乃立夏初故巳過也同遊者柯學士孟時園有龍槐共酌其下而歸去時微風埃中道憩一寺正統中太監僧寶所建非數萬金不能成僧寶沒於土木有像在寺歸時風止過

太宗潛龍時所建天王寺其規制視前寺僅三之一云

○何喬新

遊石鐘山記

△遊石鐘山記

乙亥歲暮春餘與王子泛舟澄湖■﹝舟羲﹞於絕壁援危磴登懸崖訪昔賢遺迹於時天和气淸江空月明魚龍咸伏波濤不驚縱余目以遐覽舒懷古之幽情但見怪石嵯峨■﹝山業﹞■﹝山畏﹞■﹝山累﹞崢嶸奇形異狀不可殫名或如鳳如螭欲蟠欲飛或如鬼如獸將行將驟巖■﹝山上咢下﹞霮■﹝雨上對下﹞拂嵐撲黛穴罅呀■﹝口豈﹞欱云歕雷異哉石乎蓋造化之所胚胎也俄而微云生於廬阜長風來乎大空驅濤擁瀨吼鯨躍龍爰有洪聲發乎水中殷殷喤喤如遊舜庭而聽鏞鐘之撞鏗鏗鍧鍧如入周廟而聞無射之聲隱兮若雷颯兮若雨又如卻至使楚而金奏作於下余乃恍然驚問曰是何聲也豈靈鰲奮首而三山頹耶抑海若驚起而號風雷耶無乃共工氏觸不周而天柱摧耶胡爲乎有是聲也王子曰是所謂石鍾者也昔者酈元言之而不詳李勃訪之而失實東坡居士泛舟江上以求之而後眾論定於一也余曰石之爲物塊乎其形未與水遇不聞其鳴水之爲物湛乎其淸未與石鬭曷嘗有聲彼函胡淸越窾坎鏜鞳之音果出於水耶抑出於石耶王子曰不然夫水之性動石之性靜動靜相摩厥聲以應水之質柔石之質剛剛柔相蕩厥聲以彰是非水之聲也亦非石之聲也水石相摶而聲出焉此石鐘之所以名也觀夫峭壁巗巗鐘之銑角也懸蘿裊裊鍾之旋虫也丹崖翠壑鍾之簨簴也驚濤駭浪鍾之撞杵也蓋天地爲鑪萬物爲銅陰陽爲炭造化爲工齊侯不得銘其績而鳬氏無所預其功也嗟乎洪水橫流巨浸滔天罔象出而逼人螭蜃過而垂涎民其魚矣尙何石鐘之聽焉今吾與子脫介鱗而弁冕去沮洳而宮室泛蘭舟以遨遊聽水樂以自適揆厥所元伊誰之力耶於是相與徜徉眺望咨嗟感激巳而云消風��乎響息水天相映瑩然澄碧返而登舟呼���乃鼓枻而歌曰駕吾舟兮泛長江馮夷起舞兮酌我以羽觴侑以嘉樂兮鼓鐘喤喤慨念上古兮濁流湯湯孰致平成兮孰理懷襄願銘此鐘兮紀神功千秋萬歲兮永不忘

○林俊

三遊洞記

△三遊洞記

山自巫峽而東多奇勢云崟煙龕雪崖而風竅如戻茁乳垂門闔而指戟懸練張幄而流蘇下綴如猿■﹝犭由﹞攫挐神樓鬼戶豺虎蛟鼉之穴競妍爭媚相怪險目左右接不暇黃牛五峯雄峙崖影若牛黃陵廟在焉又東峽束水益隘兩石夾拱人立名捎公峽又東水漸平山亦漸乏奇勝洞隱然山陰循鳥徑曲折數百武及山之巓下仄徑崕險以甚偪俯瞰無底左掖一人一人扶左右皆帖石廁行修繩前引後者綴捍予於中猶足局心顫目以眩息不時貫歷數曲地稍夷腰折百武出石下地又夷穹然一洞上如覆蓬髙六餘丈廣優其半奇石墻立中擎三柱非圓非方上廣而銳直下洞爽以曠如堂可布三十席柱之旁三空如戶聯以三奧室中石室可布四席左室可布十席上空若懸扣之類鍾名天鐘搥其下音如鼓所謂地鼓者也旁橫一石擊之音若磬正徳庚午餘徵藍道經遊焉從者考擊以待予疑僧候迎意會之皆繇虛發繇上皆石懸者大以圓故如鐘突者方以小故如磬下雜以土故逢逢然鼓音室之背有石如牀可臥十許人西如廚東如座凡洞之石如鑿如鏤如穴以出水如陶室如復道如綴珠懸琉如蟠螭如刻畫云鳥藻火波濤之狀巧雕不能舉丹靑者無得而摹寫彷佛之也下橫一溪名下落僅聞水聲地底繇他亦乏奇勝洞奪之矣予玩適久之畱詩二章而去然其意未嘗不在洞也又明年壬申東歸再遊坐良久室中鐘鼓雜鳴入聽之二僕攜酒一壺肝若筍二豆而至予酌酒三啖肝嚼筍余均二吏與從而遊者旣去未忍別去九彪者羅佪夷故野不知余猶在也手桑弓挾矢躍洞戶而出曰好妙好玅從者目之微笑余亦笑旣還籨者曰置之都會何如余曰亦方外之有車轍馬迹之塵人加之失其性矣天祕而地私之有所謂哉先是遊者白樂天兄弟元微之後是老泉三父子故三遊今唯唯余在焉

○喬宇

遊九嵕山記

登牛山記

△遊九嵕山記

五月至涇陽王君應韶來會遂同繇縣北往九嵕山謁唐太宗昭陵綠坡行三十里至焉其山周圍十里有廟頹聳內有石刻靑騅僕伐赤特勒驃颯露紫拳毛馬瓜白蹄烏六駿圖尙存卽太宗平竇建徳王世充宋金剛劉黑闥薛仁杲及東都時所乘者是夜與應韶對酌而歌遂宿於齋所明日登山之絕頂浩然四顧終南太華遙拱於南鳳翔諸山聯帶於西其陽則秦川萬派流云漾日邈邈歷歷一覽可旣題名畢下山北觀昭陵從葬之墓其逼山者卽所謂諸王七墓公主二十一墓妃嬪八墓皆無碑稍次卽宰相房玄齡以下十三墓丞郎唐儉以下五十三墓功臣大將何史那忠以下六十四墓今皆狐居兔旋累累崎崎或崇或頹或峭而微或圯而夷或泉或潰其在當時𨿽有椒房天璜之貴鐫鼎絕世之勛邁類超倫之智今皆托體山阿身埃骨朽不亦悲夫遂與應韶愴悵者久之弔之以詩而去

△登牛山記

牛山在臨淄之南十里餘往而登之泰溯駝稷四顧而有風煙雲日百里而見余因悵然而悲筦然而笑戚然而憂從者曰公登牛山何悲也何笑也而又何憂也余曰昔齊景公與文孔梁丘據晏嬰登此顧其國而流涕曰美哉國乎若何去此而死也二子皆從而泣晏子以爲君不仁二子諂諛而獨笑余則以景公亦名諸侯也其在當時朝圖暮策輕服薄膳與二三子皇皇然以應答乎友邦者爲此尺寸之地也乃不得常禦而終奄然以逝在人情孰曰不悲余固悲之也爲晏子者當告之曰君悲之誠是也但自軒農以來皆不免於黃土而其聲名昭赫至於今蓋有萬世不死者在顧君修之何如耳乃徒告之曰使賢者勇者不死則太桓莊靈常守之矣吾君安得此位乎若然則如雲賢者亦死又何必賢勇者亦死又何必勇且歆之以位則子孫者皆幸其先君之死而及之也晏子齊之賢臣也而其言若此予故笑之也昔孟軻氏以牛山之濯濯非山之性乃繇斧斤牛羊而致以諭人之禽獸也非人之性乃繇梏亡而致於今登玆山也見其濯濯如當時所云而天下之不梏亡其性者亦鮮矣仁義之心𨿽余固有存存亡亡云胡能定余固憂之也從者曰善乎公之登牛山也一覽而三益

○都穆

遊砥柱記

遊王喬洞記

△遊砥柱記

砥柱在郟州東五十里黃河中以其形似柱故名禹貢謂導河東至於砥柱卽此乙卯往遊砥柱離州二十里午食又二十里循河行十里至三門集津三門者中曰神門南曰鬼門北曰人門其始特一巨石而平如砥想昔河水泛濫禹鑿之爲三令水行其間聲淚如雷而鬼門尢爲險惡舟筏一入鮮得脫者名之曰鬼宜矣三門之廣約二十丈其東北五十步卽砥柱崇約三丈周數丈相傳上有唐太宗碑銘今不存蔡氏書傳以三門爲砥柱州誌亦謂砥柱三門山皆未嘗親履其地故謬誤若此又按隋書載大業七年砥柱山崩壅河逆流數十里砥柱今矻然中流上無土木而河之廣僅如三門奚有崩摧而壅河逆流至數十里之遠蓋距河兩岸皆山意者當時或崩人遂以爲砥柱而史氏書之也孟子曰盡信書不如無書有以哉

△遊王喬洞記

新安有王喬洞洞在縣西二十里石皆土所成取而破之木葉之形交錯其間文理具在若雕刻者盡山石皆然洞之上二木亦皆化石而復產枝葉與凡木類予見之乃大駭以爲穹壤間之所未有使人謂予安能信今試以語人人非予亦未必不以爲妄吁何其異邪碑言昔神仙大丹之成土木皆化爲石其說似爲得之第不可與俗人道耳按王喬有三其一乃周靈王太子其一漢葉縣令其一蜀之益都人俱有仙術今未知孰是或又謂此卽爛柯山而以晉王質之事實之爛柯山在今衢州衢舊名信安豈新安之與信安聲相近而誤稱邪然此亦何足辧神仙之事在昔固有之矣

○方鵬

遊張公洞記

觀海記

△遊張公洞記

吾友義興吳祠部克學約予兄弟遊張公善權二洞久矣嘉靖丙戌八月三日始尋舊盟舟次閶關兒子策先治具請登虎丘薄暮與時鳴步入悟石亭還過生公講臺數酌而出四日至惠山輿入東麓僧房汲昄烹茗飲龍泉精舍五日至毘陵飲白氏園謁道南書院六日至義興克子治舟偕往夜至李莊克學別業在焉七日雨寓於別業夜至湖�鎭八日雨不止時鳴欲登甚急予曰第午食山靈必相我食罷天忽開霽相與大笑升輿而西五里至天申宮道士引登孟山有司巳命徒隸並執炬者候於洞口遂扶而入初險而隘復曠而夷坐酌久之始以列炬前俯以下或攀以上或折以左右每歷數洞必引滿三酌以助足力敵寒气引炬觀張公洞福地五字及石牀丹竈竈上手印五指甚巨而明仰見一竅日光穿射從者曰自此出矣然險不可登道士取梯至乃擇彊有力者倚石傴僂以梯足置其肩予躡其人之背冉冉登梯數層眾手授而出巳在平地升輿至會僊巖斷碑橫臥實元人董蕃作記頗詳特詳指道陵爲張果耳還舟且行且酌泛罨畫溪度蜀橋欲謁東坡祠值天晚且雨而止九日自義興復謀善權之遊策進曰大人之足疲矣恐不宜重傷之畱矣他日何如予諸焉卽命返棹克學追送不及十日還至毘陵胡大理邦治戶部子辛吳侍禦朝言會飲胡鴻臚世徵園上觴予曰遊觀之道貴乎冥搜邃討往而忘返樂而忘疲二君倏去倏來何其興之髙而情之寡也予曰不然煙霞泉石之趣功名利達之懷𨿽淸濁雅俗不同其癖一耳慕之切必累吾心玩之專則喪厥志吾適吾恴而巳不可貪也於是以予久觴而觴四子明日雨舟無聊姑述其槪而於玆洞之勝不贊一辭者非略之也難之也然則曷爲其難之也吳中先輩若石田隱君南濠太僕皆善游者也皆登髙能賦者也石田有詩南濠有記𨿽極力模擬曾不能得其二三顧予何人哉或有繼予而往者身履其地當自得之亦將有難言之妙矣

△觀海記

觀海大觀也觀海日月之出又勝也聞有巨魚焉不能覩其全體而得訪其遺迹又奇也吾聞海鹽去海甚近僚友襄陽守徐君子正家焉姻友王君震發寓焉地主旣賢孤興逸髮乃嘉靖丁亥十一日十五日啟行十七日至止二君迓於舟次備言昨有巨魚乘潮而來潮涸不去海壖之民望之若舟卽之則魚膚綠無鱗項有長毫勁如馬鬣長可十七丈廣半之髙可三丈口之廣半之陷於洳沮不能反側海民操利刃競刲其肉久而覺楚鳴如虎哮眾皆辟易刲之三日乃盡其骨尙在也予更躍然十八日薄暮襄陽具樏榼邀余出東門外半里而海在焉震發與門生孫尙文偕至少焉月出於蒼煙白露之間余乃振衣坐石呼酒痛酌眼界空闊胸次如洗遙見秦駐白塔二山隱約波間不能憑虛禦風登其絕頂俯瞰萬象爲平生一快事也相與踏歌而還十九日黎明予與尙文潛往觧衣盤礡候於古廟黑雲一抹橫亙震方尙文疑之予曰無傷也日出當自消矣巳而果然煦如陽春靜若太古躍金浮緅萬頃一色思得長帆巨艘駕風破良直抵扶桑探暘谷以攀羲和之馭不尢快哉童子引而稍南觀所謂魚骨則皆爲有力者取去止存鼻柱長可丈餘徊徊久之是遊也信大觀矣勝矣奇矣然不能無感焉昔魚之在大壑意縱體舒𨿽與海俱存可也率然冥行遂爾失勢以充樵夫漁子之腹可哀也巳古之以豪傑自擬者心雄萬夫傲睨一世孰得而侮之一旦迷宦途罹法网幾不能保其身若太白長流於夜郎秉放見斥於晚節是皆有以自取也凡與我同志者亦將有感於斯云

○顏木

省耕記

△省耕記

李子省耕於沔田父進曰傳有之農功如政夫畻國之紀也種治之基也錢鏄耒耜君之使也豫以謀物敏以集事丰其土材蒔之播之滋其不足去其作害泄其餘者疏而達之恆其無滯夫谷猶民也民則有口禾則罔識惟物難矣故榮則喜之悴則處之慮則養之養則成之相保相愛須而勿亟周詩曰曾孫不怒農夫克敏言禾之情也故君子怒則害政小人闇則害苗𨿽苗無知農明其性故克敏有獲也吾聞之太上有立田其次有立種其次有立業故厲山氏之田墾而勞農之上也后稷氏之田種而嘉農之中也許子之田專而僻農之下也言巳自賦大田婦賦良耜子賦楚茨僮賦七月李子乃還

○萬士和

石阡途記

△石阡途記

自鎭遠至石阡爲裏者百四十路瀨居其中其南北坡深林奧苗盜出沒人煙絕少行旅多恐守巡卽其地築過客之人又徙熟苗之散居者數家於館後招川民之流移者處其左右鬻酒漿以飯宿所往來者稍資其守望之力過客恃以無警戊午季春餘以考較事至其地發鎭遠值天霧露上下於雲气中抵暮宿公館雷雨大作山嶽震動翼日至石阡雨日間顚頓於山谷溪磵者不知其數其有名於路瀨南者爲思南坡爲大小金鵬坡爲大小茶園坡其曰路瀨坡者則涉絕而不可步者也其有名於路瀨北者爲木根坡爲馬騌嶺爲大地方嶺木根與路瀨相對髙險略同其曰爛泥山者則深滑而沒足者也余旣冒雨在途憫輿人之痛去車就騎當夫策馬層巓路徑可三四尺一綫外卽飛厓萬仞顧視其下魂悸魄動其遇泥深滑處有一竅可閣足則人馬顧之皆喜其最峻處跨四五尺才得一步馬足或交不能開開不能收自上就下勢如轉丸崢嶸不止余所乘馬疲退墮數步以前足蹶而止余汗沾背幸脫焉其石之峭然壁立者出乎其傍勢如傾壓杈枒森列者履乎其上如虎豹露齒作嚙人狀遠望林木邃密人迹不至則猴猿猛獸攀緣號嘯於其間此遠臣羈旅離鄕去國登髙極目而興悲者也然當其山腰雲潤雨過翠落峻阪旣下暫卽安舒如底平鐵廠左右可桑可田異境不斷其河下山一帶皆奇峯近水石如莊嚴峭拔幽絕水自包溪流出曲折百轉石亦隨之緣源巳窮忽得溪處又桃李梨花散漫山谷若綺霞霜雪平生見花無此多者夫其雲山明媚花木燦爛此秉放觀之而不窮龐公住之而忘返漁郎逐之而迷處者也人特以遠臣羈旅之懷遇之不覺其勝耳余樂之欣然若有會意且不復知有人世又何有離鄕去國之嘆哉𨿽然余之樂亦因物也不記其懸崖萬仞魂悸魄動馬倒險途流汗浹背者乎夫倏而云倏而雨倏而險倏而夷天地之變吾旣得觀於反掌之間倏而恐倏而喜吾心之變其轉換於一日之中者亦屆矣蘇子曰自其不變者觀之則物與我皆無盡也然則�地與我其不變者必有在矣吾惡足以知之

○劉鳳

斵冰記

△斵冰記

歲甲戌月之塗時乃大寒北風扶搖陵震川陸冰凒凒塞塗自洫遂以達彌望皆凝沍林木淒其色廩廩■﹝云甚﹞■﹝雨上對下﹞飊■﹝風忽﹞欲墮景候慘冽甚日暣霏霏薄之霒靄澹淡霨起相映發回中人凔不勝凚予與二三子居奧室重衾自擁猶栗若露之冷折骨驚相謂頃歲來寒未有也乃餘顧躍然喜自昔之從燕中役霄雪沾浥霃霃千里積至午目丘陵爲塴【補鄧】陁騰湧風橫挾之怒號天地若搖兀者久不遊今復睹此怳然懷往且方壯少精醟盛冒犯霋寒朝夜衢路騎行無蓋執策驅之耳不自覺今𨿽衰柰何都無意气學兒女子縮朒乃彊命檝欲有所之榜人諫不聽始自岸側鑿冰衝衝開不尋丈益督之前霵霵漸■﹝雨上虺下﹞裂之聲硼■﹝石訇﹞磅硍若石礱斵之礫硌碎若玉礛之磊砢燐燐薄流澌左右蕩激舟渒然進■﹝舟烕﹞■﹝舟烕﹞若割層磥磽嚳觸擊甚棘役者休勞之酒復行傍艤者觀者倚艫欲並出者咸怪之謂何所急厲意不避橫軼中流獨摘抶抵如期赴迫切者咸噪以助之勢揮蹸突攘益蠭起波沸翼而蹙之砝磕然者巳而迫午霽和澤气稍融液所磒破觧散者所蹍跐副【普逼】■﹝捋﹐代扌﹞【只絕】者所牚捂【吾故】搌【醜善】拓者則巳委積涯涘粲若雪綺矣數里間關爲通道夫或捧痛而謳或呼以作气遂抵湖上乃策而登四顧颾飉蕭屑遠郊苦霧霾之若洶洶動𨿽肅厲而不爽徹孔子雲天寒吐珠於澤睹若澔然不辧語所謂天白灝灝寒凝凝者與矧石气■﹝石郁﹞■﹝石郁﹞磢【側兩】擊與■﹝風蕭﹞■﹝風蕭﹞相雜面受之如射沙石粟膚龜手不足言戰戰不可任語笑皆爲凍咽竹樹飋飋柯葉盡霣望乃不蔽湖山遠來在𨿽意𨿽益人哆二三子無復色遽欲歸夫時者不可常卽歲如此嚴亦幾何遇之景气無論四時當其極豈不佳哉何以暄涼間也人養適過竅理皆疏顏澤不堅故不可犯霜露予四方之人也而久此悒悒豈能忘故時忽睹此遂動驅馳想彼北鄙寒絕手足皆瘃墮沈身沒命思策功名獨何壯與而予與二三子空老耳何益且古者淩人納冰陰室以贊陽气故無冰則書以紀異東南地气稍偏然累歲冬燠則藏乃不固今幸洛下各凙【大洛】遂合歲其阜與玄冥者能專其令與予𨿽山澤兔安得時穰歲登乃無無他慮又因其寒暑之暇極意所之縱覽觀焉而慨寓之矣

○宗臣

登平遠臺記

△登平遠臺記

平遠臺在省城中東南閩志三山此卽所謂鰲峯山也山固奇在城中尢奇宗子入閩十朔未登也蓋以戎故而客有好宗子者乃召宗子登焉凡幾折始上又折而東登鰲石臺天風髙揚萬象蕭瑟宗子於是仰而思俯而嘆也客曰大夫何嘆宗子曰嗟客乎嗟客乎客聞其說余恐客之投觴於此而莫余飲也夫閩者豈非記所稱東南巨麗哉家纓弁人詩禮農嬉於疇而商歌於塗也當是時而登厥臺焉髙山大川遊雲芳艸罔弗觸吾目也則罔弗快吾心也今何時也吾見玆臺三駐軍矣客亦東眺大海乎樓船組練隱隱起也南睇於江故里婦日濯錦漂絮其中者今健兒飲馬矣西瞻烏石蓋有鍜甲礪刃鼓笳鐃吹之聲焉北窺閭井則父老子弟被戎執戈者怨讟盈道也且千里之內亡者未葬瘡者未起流者未歸系者未釋吾念之吾不知汗之淫淫至於踵也昔何以驩今何以悲昔何以靖今何以擾斯其故難言哉難言哉夫君子之謀人國也上憂主憂而下憂民憂者也今

帝心常在萬里而民瘼充充之在吾前也方請纓枕戈不暇餐沐矣客乃欲吾覩髙山大川遊雲芳艸而嬉乎此吾所爲嘆也昔元臣據閩之險以抗我旅

皇祖乃命樓船將軍從大海徑搗其穴空之帝謨燀赫日月同炳乃今策事之臣顧不能設一奇制敵而使醜夷往往截海窺我此視

皇祖諸臣何如哉吾嘆之寔愧之也客於是起辭曰吾不能觧大夫之嘆而大夫又安能飲吾之酒請大夫爲客記之以示後之登斯臺者毋徒嬉此髙山大川遊雲芳艸而忘厥民憂也宗子於是采客之言以爲之記

○方弘靜

筏遊記

△筏遊記

新安江水至淸自昔詠之餘裏江之汜也丰穎之水合焉是曰巖溪灘不勝舟第可以筏其始樂水者從而方之而檻焉幔焉其平如砥乃無讓鷁舫矣春服旣成新水才添羣從之彥偕羊若何請以上已爰修�事余報諾筏至門乃登順流而浮至於神臯蓋裏之東界也鳳臺積翠鴈土答淩空水夾鏡而橋落虹兩岸夢飛千室鱗次美哉觀乎宛若東西吳矣彼水國也勝百斛匯五湖其大者也如以沾纓上之塵耶則不與易溪源黃山此焉百里從是而下爲嚴灘錢塘與伍子之潮會稽之委也非遊之所窮也爰溯而西艤於澄潭澄潭者裏之西界也深而見底其崖石平處可坐十人云昔有丈人者垂釣於此其釣莫鉤惜未之遇也石壁縹緲空靑相映返照入而倒景懸焉余詠紫閣峯陰之句意岑杜之所遊歌者類是矣余耄矣諸賢才興方邁彩筆干云誰之弗許母畫也瞻彼崔嵬有樵徑焉余以一童子陟眾則躍如遂據其巓乃藉乃觴蒼松千章惠風恊之以箏以箕輕雲停焉假我淸陰如蓋斯張尋丈之外皦焉載陽亦異矣哉有鳴嚶嚶嘉彼同聲聲之淸矣境之幽矣大哉觀矣天都雲門之峯與疊峷競秀百里千仞去若尺五可挹而就天之髙也地之下也宇宙之無窮盡也不下帶而存矣譪譪郊墟茂林間之千家之裏百家之族櫛比綺錯未可遽數庶矣哉吾鄕也百畝之田一人耕之食之者乃不啻百人矣柰何日侈吾未見以約失之者也識之哉觴行有怕酒母及困奚取如泉劇談微言村煙俄合乃復於筏徐牽而泊蓋意未已也而日云夕矣晨而集酉而罷庶無荒哉玆游水嬉也而兼山之勝良辰美景兩不負焉遊其適矣乎夫觀水者必於其瀾登山者必於其巓有本故達是以貴日孜孜也詩言志盍各賦焉無分韻無限體惟適也子不云乎遊於藝萬曆甲午�靜記

●皇明文徵卷之五十五

晉江何喬遠穉孝選

記四﹝遊覽﹞

◆遊覽

於愼行

馮時可

袁宏道

何南金

王履

顧雲龍

倪嶽

丰坊

王云鳳

黃輝

○於愼行

登泰山記

△登泰山記

蓋予家岱山之下嘗再從子充遊其時率在暮秋若三四月五方士女登祠元君以數十萬夜望山上篝燈如聚螢萬斛叫歑殷振鼎沸雷鳴彌山振谷僅得容足之地以上而其時水泉多枯木葉或脫故山之奇麗珍瑰未露其十一二露又爲人眾所掩意五六月之間水木方盞必有瓌異之觀而居常以燀暑不能出卽出又無與偕徒側身東望思焉粵歲辛巳六月予臥病谷城山中朱廷尉可大倚舟廣川過而訪余相與盤桓雲翠東流之間望泰山雲气如在衣袖於是決策同往以其月十有九日發東流泉上行山水之間二日而至泰山下主人肅入館捨明旦昧爽衣冠謁嶽祠祠在郡城坎方負嶽而宮埒�天之居出登封門三里許至於嶽麓有雙觀焉謂之一天門下車乘藍輿以上磴道鱗鱗谽谺透迆仰見峯勢嵬嶷嶤山兀如垂天之云峻不容屐以爲決不可至行數里至回馬嶺玉帝之觀在焉其峯曰瑞仙巖觀之前爲升仙閣望羣峯反在足下而其上則又有峻者磴道益斗絕詰曲偪側而上樹四人以爲竿而中貫一輿前人之趾履後人之顚後人之趾在予眥上其後二人如之應邵所謂如畫重累人矣兩旁丹壁翠厓山彥■﹝山上咢下﹞崷崪雲霞萬色陰晴異態飛瀑爭下濤翻雪噴流聲淙淙乍大乍細若懸綆鳴環下而迎客而水簾洞之白從山上彌漫下流注於絕壑以入碨■﹝石壘﹞忽然而沒有時復出石梁木杠互相撐柱間以其耳目與之接惟恐失之而不敢縱觀然後知此山之奇向者眞未得其一二也又數里過黃峴嶺西行折東北則下而復上又前數里禦帳坪在焉禦帳坪者秦人所從蔽風雨也當嶽半道負中峯而處左右諸峯兩面環拱石泓數畝泉流其上釃而下注厥聲砰磕宋眞宗駐蹕遺趾有亭亭前松樹二秦所封五大夫也生石隙中不甚髙大而幹皮龍鱗類數百年物其決不爲秦時松可曉而地則中阪無疑意好事者卽其地樹之從者曰松有五雷雨壞其三非也五大夫者秦之爵級松何必五假而封七大夫松又將七耶從者不對又上則峯厓益險壁立插天其石皆磊珂相承或圓或方或角或長巉巖崒嵂不可名狀而其垠堮之間色相種種望之迷瞀其丹而紺者爲殿爲屋兩巖之間一隙碧而如帶者爲天光翠而如發者爲松蒼白而如繪者爲苔萬仞懸而如鳥巢者爲羽人之居而俯視則溪谷碌碌不可見丈尺又數里爲大小龍口龍口者石峽飛泉如龍吐也小龍口之旁爲斗母觀自此以上凡嵌嵓之間爲仙靈神鬼之居者羅而列於左右蓋所謂神房洞天百靈之府也又數里爲十八盤古謂之環道望天門如一隻矢括在其端上盤如緣壁矣因謝輿拾級而上距躍三百揮汗如雨出天門之上左折而至碧霞宮碧霞官者所爲祀泰山元君也負玉皇頂而立抱五花峯於前日觀在其左丈人在其右規制狹於嶽官而金碧火日並爚觀闕暉麗顧反過之其西爲使館玉女之池在焉膏渟黛蓄肅有靈气其旁巗上卽李斯篆也予與可大就館更衣裛元君於壇羽人贊祝出而臨五花岡巒糾紛含溪懷谷雲樹宮宇俯在目底下視郡城葐蒕庵藹汶洸如綫環之數周川原回合縈靑繚白提封百萬不盈一矚繇宮左折而上爲靑帝宮其後峭壁數十仞金隹冏開元泰山銘又北上數百武爲玉皇宮宮在絕頂古之封壇秦皇帝碑焉碑石靑白髙二丈而無文蓋歲久夷滅或曰秦所以表泰山其下有石函玉書於理不誣繞玉皇宮之後倚闌而顧俯見四面羣山委蛇蜿蟺如盤龍走蛇遶七十二峯之下其支脈首尾歷可指數以至於海而桃花明月石屋諸洞在嶽之背列仙所紀金牀玉几之勝若將覩焉記曰天孫岱嶽周回三千里以今觀之石欽唫乎三州之半矣又折而東可一里許漢之封壇在焉石方丈許碧而瑩膩屋覆其上又東爲日觀以且觀日不往而南登捨身臺捨身臺者一峯斗出其平處可數尺而下臨千丈以三石撐抵愽尺有咫謂之仙橋過橋而席於臺日光西沈霞色在壁風吹冠裳聲如石於是相對大觴望見西南有千家之聚橫以大黕黑無際諦視之云也蓋云如煙火下愽上銳平地視云見其端此見其杪頃之月出羽人吹笙和以歌音極醉而還山气懍栗枕席皆濕不可以寐出立壇上月光熒熒星斗可拂俯視萬壑煙雲一气茫茫正白銀海玉波不可辧識道家所謂三宮空洞之天也往聞人言山以夜半觀日出訪之羽人五六月間平明乃出五更可往也於是坐而至五更秉燭披裘以登顧見山中雲气從澗壑吐出如一縷煙稍上而大東西聚散車馳馬奔倏然往來頃刻滅沒於是可大大呼以爲生平未有從者盡讙東方作矣回而東望有山數峯如臥牛車蓋之狀而又漸沒赤霞半天光色媚麗間以碧綠熠耀五色直射衣袂頃之平地湧出赤盤狀如蓮花蕩漾波面而燁煒不可名狀以爲日耶巳又一赤盤大倍於先所見側立其上若兩長繩左右汲挽食頃乃定羽人告日升矣蓋先所見如蓮花者乃海中日影非日也日且髙春赤霞與影皆沒而下微見一綫白滉漾明滅羽人曰海也又頃之日左黑气隱隱一抹狀如連山長城可大示予此眞六鰲所戴犬羽人曰云也可大一噱走望海石上取酒浮白醉而熟寐籨者咸栗且呼予睨而心壯之回立登仙臺西望丈人越觀二峯近在目睫因顧可大往予與子充登嶽倚越觀望君今吾陟丈人峯可瞰太行呼子充也會疲不能往策杖而下气益舒展每行數土則求嘉樹流泉或峯坳片石拊膺而坐舉觴屬可大曰此非伯牙避雨巗乎夫髙山流水於予何逃聲矣繇禦坪而下憩於巗巖之亭折而左入得經臺峪經臺者石壇斜倚山曲方廣數畝金隹冏心經一卷字大如斗壇北有壁瀑布從山上來懸壁而下流於經壇彌漫過之從水上視篆書一一可讀壁上鐫數大字以水爲冪往予再遊蓋未嘗至以僻不當道爲人眾所蔽故也過經臺而下出一天門左折而得岱嶽觀又東里許得王母池池大盈畝懸流注之倍經臺之瀑已而雨至登車出山涉泉而行天瞑持炬車中聞水聲在足下者數里而至逆旅明日大雨主人請遊三陽觀告遽而行至百丈峯下望山上瀑布數道如從天下蓋在山之西南非舊所見矣岱畝生曰予覽古圖經脈地勢所繇髙下蓋北諸山負地絡之陰並太行王屋東踰常山至醫巫閭而止南紀諸山負地絡之陽連桐栢熊耳入甌越江淮河濟所繇東下如建瓴矣岱宗獨立海上西向而揖羣山汶洸溯泗出其支麓旋之如帶以入於海其狀若負扆云往河流燕齊間繇岱之北挾濟入海今徙徐方顧反出岱嶽南挾淮入海斯地道所變遷也予登山巓北望九河故迹蒼茫與天際矣

○馮時可

攝山夜語記

△攝山夜語記

自攝山遊畢晚集鹿野堂飧旣罷命顧生歌屈大夫山鬼之章其聲要眇淒怨恍然乘赤豹從文貍者之披幽篁而出也允修忽耳語顧生曰止止是山神也爲楚上官靳尙雅故齗齗不可屈大夫子歌是章豈其所欲聞耶顧子質其故曰僧寶傳志之矣永明七年法度禪師開講於此忽聞人馬鼓角之聲俄而上謁則靳上官也曰帝以余不良黜主此山七百餘祀藉帝之靈凡物而妖者人而邪者余於冥中得以祟祟之法師夙植尸羅余不能以神力抗維玆彈丸之地敬捨以爲佛土余其閫閾之是衛巳復示夢於居人曰余巳受法師珠戒爾其母以血食祠我自上官之爲法護也俾我精蘭之旁毒龍弭害飛鷲息魔所以蔭茠我徒者無量屍而祝之猶懼不恭爾以大夫之祠瀆我上官恐我上官以我徒之舍惡客而赫然怒焉其何以獲夫蔭茠顧生曰嘻上官入爾不二門矣而猶然耶吾且試以往事數之茫茫五千里之楚國孰與十里捲石之山也若而恊恭於大夫以共承靈修是若之功行也而乃甘爲謠啄使其顑頷悲傷掩泣而從彭咸之所居亦忍矣若旣不能終制夫楚國而天奪其魄以自竄於此山也魑魅之與居猿猱之與處而又不能相與始終徒爲老衲芟雉糞除以自貶降爲伽闌何其豪於生時而靡於沒後耶吾聞屈大夫於眞誥也方爲海伯統八海治數十萬里衡地量秩孰與若多使若而有靈也知盈虛之無常悔妒媢之無益聞我是歌將踧踖無地其奚暇以惡屈之心而惡我不佞聞而笑曰吾子處山而誇海右屈而左靳諜諜而占占較計千年之怨徳而褻慢百聚之精英是且何當以法眼而觀則大地爲幻境以法身而律則神道亦鬼趣靳之貴也有盡屈之伯也亦有盡皆覺海洸漾中秕糠塵垢耳其孰能以相矜而又焉得以相誚於是顧生停歌而誦楞伽之經山風颯颯木葉蕭蕭若上官之來聽矣後二日而書其語爲記

○袁宏道

雲峯寺至天池寺記

△雲峯寺至天池寺記

雲峯寺而上道愈嶬靑厓邃谷匝疊而行絮而粘屨者曰云幽咽而風弦者曰澗獨石而梁一絲百丈下臨千仞者曰錦澗橋纈紅縈碧蜿蜒而導者曰九疊屏怒而兀忽如悍夫之介而相怖者曰鐵船峯數里一息芟崕而亭之者五路山欽則削杖而躋遇泉葉以酌過試心石望竹林寺後戶泉韻木響皆若梵唄乃拜亭盡梵剎出上宵諸峯障而立猶在天半佛廬甚華整覆以鐵一溪漲綠冷然階下稍定乃上文殊臺俯盤鷹見背千頃一杯少焉云縷縷出石下繚松而過若茶煙之在�巳乃爲人物鳥獸狀忽然匝地大地皆澎湃撫松坐石上碧落而下白雲是亦幽奇變幻之極也走告山僧僧曰此怕也無足道

○何南金

遊鬼巗記

△遊鬼巗記

余耳熟鬼巖之勝最久巖故莆徼地非懸車百里不得至戊申嘉平取道江口背莆境西北指桂苑則柯生爾珍先宿遲予促登巖巗距苑椒洞出巖底洞空透可炬行十里因張道人鐵柱鬼王其中下巨石封鎭故不可入出苑右折里許水石淸駛莆山率以泉勝其特秀之石鮮數仞彊者玆山香鑪丫髻諸峯稍成林立斧劈勢最奇則入谷兩危巘矗空百丈蒼碧山疌嶪望而知其爲異境造巖五里寒門幽壑蟻旋百折始通巗身光紫圓膩直插一幅雲母屏冠萬山頂特異他巗堂皇竦傑闊視孤倚如帝座布扆而空其案也如玉京崇墉而無其雉也如巨靈植掌而絀其指也如金鳷張翅而坦其腹也巗已絕奇而飛泉一道灌頂漫腹界巗瀉落則更奇巗下屋數楹嵌巖凹入棲張君像一龕巗突爲蔀泉落則噴者擊瓦爲珠細者潤檐爲澑張君前一石井澑適承之巗宇虛閴澑入井淙錚皆作鼓鐃音繞室不去巗前平地僅堪布席低首俯■﹝日間﹞來處則一穴陰風一甑白霧蓬蓬浮浮撲面起怪石盡作靑獅蒼兕昂驤戲舞於洪濤簸蕩中人如排罡風披灝气十步九折而上覲太淸復爲九閽當關虎豹猛蹲恐喝而怵杯之至此則�天廣庭丹霄絳闕萬象在下而巳閩土不雪獨此地髙寒間雪此日刻寒故宜雪不雪而霧陰靄滃翳出沒變幻踵底頂端儻芒乎其非我有巗卽無鬼而谽呀豁閉窐寥崝嶸固鬼窟也吹煙吐霧招雨嘯風固鬼候也吾生之得於沙刧也幾何吾身之得於沙界也幾何幾何中其爲生同之而足奉足及之而目奉又復幾何蟻穴之漏大陽乎芒鍼之占太虛乎此𨿽云鳥過眼肄茁送時到手會心必無放過況走一官於數千里外決其南畝北窗之見而薦以譎詭魁奇洞駭之觀猶然覩面而自失之悲乎一沙之富不受而還之大造也我實自貧矣今人從艸澤而躋峨嵋之巓不知踵之髙也從郎署而著惠文之冠則揚揚趾髙屐折矣士固有志吾好吾從乎柯生笑以爲當洗斝更酌揖張君而退

○王履

始入華山至西峯記

上南峯記

過東峯記

宿玉女峯記

△始入華山至西峯記

寓長安新丰丘丈偶談登華山所得且縱臾偕余再登七月詣丘丈適病遂命其外孫沈生相余騎驢行二十日抵華陰宿焉黃大使具酒肴待因謂余曰聞遊者及靑柯坪仰瞻多自沮以故卒不敢往遣其僕慣登者二人導予翌日業行近山口泉聲瑯然稍入殿角出灌木中僕曰此玉泉院也至院外觀希夷先生塑像熟睡如生立淸樾中諸道士出迎亦言緣險難甚艸木交戟不可以禮服贈餘一杖謂可扶到靑柯坪以上則難用矣於是以短衣行縢往沈生健善步跣以行二僕前導傍山對開神意飛動於時宿云在巓羣峭未出餘煙自旁山上褰朝陽射其端壁立之玅荏苒可得風觸壁鳴翏翏調調而不知其所窮余喜畫相契特深遂凝立四人遠呼而安知予之所得不在急也地多膩棘蘙不見路他■﹝禾執﹞復相錯稍不謹視則觸面冒發局且踃杖攀以進予素不善步驟登累息必竢定始行時以紙筆自隨遇勝則貌故行視四人愈遲四人常先若猶豫然然沈生知予予策亦策憩亦憩予僮𨿽不觧遇奇樹奇石卽報亦頗慧貌不能盡者俾記之及澗而斧斤聲雜蟬鳴鳥咔泉亦淙淙然如琹如築如佩環其停匯處澄徹如鏡微漣動搖日影上壁中多紅白礫余盥颒淸寒透骨試嘗焉甚甘美勝吾鄕陽山泉幾十倍澗北絕徑處實如柚者下垂僮越險取食之蜇口棄去西轉至小石洞洞外枰石如坪中可參坐坐其上書所賦詩而東巗方洞適與之對意靈詭內潛遂相率以入僕曰此希夷匣爾蓋其葬處也棘梗道不得近因疑匣爲函恐指所盛蛻者而俗謂之匣與及上方峯峯直立鐵鏁下垂望峯端漫不可辧但峯腰雜樹倒懸斜倚而幽意可人鏁兩畔多小坎籨下達上深可二寸僅容履端蓋登則緣鏁以托足者僕曰上有道士王友巗居惟玉泉一二道士時裹糧往食之鏁盡處及石罅號西玄門此峯蓋唐玄宗妹金仙宮主駕鶴升仙之地而門則玄宗覓金仙而鑿焉者也從門入盤折數峯頂始及支巗所居南望連山不知所止上無雜艸惟細辛一方不多產余𨿽搖中而憚險弗敢進坐峯杳娑羅樹下瞻悵者久之繇峯根北折度狹徑外則壑谷類也敗葉覆地不生艸行葉上不知窊隆躡空輒僕偶一失腳幾墜厓下偶旅迹幽醫中古藤郁屈正躡樹根連葉卒然鳴疑以爲蛇也注視三樵人適從上來余問靑柯坪遠近不對惟放歌唱答而去出樹外大石突立中豁若斧劈然僕曰此第一關也鄕人避亂時每入山壘石絕此予視關內尙亂石勞取無數關佑二里石虎踞因坐摹之忽不知四人所在厲聲呼不應迹之半里所則皆坐澗邊投石子澗中以戲此處水深路絕當驀澗賴澗石參錯不遠躐過回視其澴瀯衍漾砅衝之態而吾意適永不能以遽釋幾失吾主澗外瀑布正懸南崖端下激樹榦飛沬成雨黑合因風容與久而後墜又百餘步則第二關也視第一關壯𨿽不逮而險則過之關內陰風勁甚不可畱促步出返顧所來則一靑靄耳復登頓冥密以行詰屈數百折見坪綠靄然林端旣至乃靑柯坪山恰半從入山來悉崎崟側塞夷者惟此艸長過人岡之上有神祠礎余瓦缺日正午少饑幸持瓜果餅餔分食之汲祠畔井止渴日漸熱足軟不可支臥祠前石階上適二道士自上下問焉蓋玉泉之侶自西峯還也與之語𨿽無奇亦善遺世者自山口至此其石之奔突倚伏出林醫樹者殊形詭觀殆不能以物擬祠西南則始奉鏁處也置杖艸間聞松風飅然此以下皆雜木無松以上則純松矣蟬鳥遂絕詩人謂山深無鳥聲信然鏁曳危石上僕先進余亦攀過路縈紆並石根極隘必縮以行路斷接以木行則搖少進一峯前障不甚峻上大下小所謂巘也無艸樹黑黃白相間上有赤白二圓形僕曰日月巖也復行餘二百步直崖嶄立有短橛閣崖罅爲級如梯鏁旁垂問之乃百尺撞也級每腐或缺繇級以上先輕躡試之然後寘足通此有類是而愈長者千尺撞也缺腐亦然縱僕輩欲援何以爲力旣上凡石之如嶠如扈如巋如巴山者眩視不可數抵前崖經忽斷崕峻削無可爲徑者卽崕腹綴小木如犳當絕谷之上凡三接始及徑鎧亦橫綴崕腹餘日焉迹未及而先痿矣遣四人前度慮逼吾後以振也余趦趄握鏁寸進之閉聽壹視步歇半木伊軋鳴東野登閣尙稱腳腳踏墜魂吾今何稱哉因自咎以親枝履此險昌黎慟哭遣書以訣者卽此非與半時許乃得過問諸僕僕曰老君離垢也信仙凡之隔如是復斗折道松林中醫不見日毛髮聳然沈生謁禱山神祠懼蒼龍嶺之迅風也旣至老木赤立惟東南一枝僅存微有葉根亂布石上若萬小蛇攢綴蝡動余駭焉貌其大較因思平日畫樹𨿽搜奇獵怪致巧寧得似此所謂畫不神於所仿而神於所遇也然而望蛇蜒入云勢未知何以處此嘗聞登言度嶺愼勿旁視視則惡風者至危不可度嶺凡兩折中突旁殺者背色正黑鏁當背上並鏁皆小坎亦猶上方峯所托足者二僕先示所以登余匍匐踵其後以大喘不自禁因四布伏嶺皆竊窺其旁則深不見底但見松頭濈濈出沒蒼煙中萬峯羅拱向背髙底邪正起伏若翠浪洶湧相後先秀不可狀風颯爾有聲眾籟齊作杳洫奔激遠近胥應憶登者言遂膽掉股栗不能動去上折無幾視若天淵然風稍止尋進而僕巳過上折矣余勉彊進一折日少昃愈熱予裸上體猶流汗不止行上折覺稍便漸熟故也自嶺下仰觀將謂頂絕無復過此及嶺端則峯頭插云尙未知有幾里繇是筋骨如脫喘促弗暇出一語倚樹息四人則相語角健若賈勇於餘者時云方滃然開合若相背往來四峯端悠揚不巳余神凝其間忘所以事事者僕輩弗是諭促以西峯尙遠勿稽遂作以行至此則少上皆徑於石鏁從橫罕無鏁者又越五六險始及鎭嶽宮宮在西峯頂東諸神列坐不辯何誰松罅間金碧參差與日爭炫者嶽帝廟也廟後松極森邃風一振之掩苒之形紆徐之韻繇松端倏爾東鶩接之旣冺忽又如在及廟見道士王老師款坐廟之前則其居也四壁蕭然余意其獨處於荒絕之區無所畏無所悔者非有得能爾邪徐叩所有則平平焉耳乃知其非實見道而得於寡欲也窗在西壁隙有光開窗而其居則庋之懸厓之上俯瞰浚谷不見所極惟松頂麻萃斜距窗二丈許峯壁峻拔自浚谷直上霄外略無突陷眞所謂削成者壁上一松寄之壆間根直下如懸死蛇枝梢正拂窓手可接松實累累余提以斷甓弗中墜下觸石且墜且觸聲如從甕中來良久始息至是則頹陽向微霞彩漸發倚窗望西北平田無際荒煙莽然中有渭水委蛇如龍日光射水中金閃爍不敢正視居之南乃大岡頗類龜背色墨而粗澀岡下羣峯如攢劍如束筍無一渾然者予將摹之而嵐靄迷漫弗果東望玉女峯殿正在峯頂雪壁爍日殿旁有物似人非人往還松樹間遠不可辧岡稍南大迹一岡上深可三寸長四尺餘旁鐫目靈足三字竊謂力能劈山其足迹僅如此且東峯掌形自峯端達峯底如彼之大手而配以如此之小足理固如是邪東則東峯玉女峯昆季相倚惟南峯嶻焉獨出侄視三峯薄暮不及往遂宿焉風怒號禦夾猶冷視蒼龍嶺祼體其寒暑之異乃爾哉

△上南峯記

拂旦起王道士出華山記相示自峯厓洞谷池潭外其宮觀古迹等不可記食巳纖雲不痕旭日初吐露未晞具行騰艸屨以敵南岡外皆松林裁入笙簧盈耳屈盤行林中迆邐漸髙境意交止弗暇接將謂地升恍不記自西峯來也松皆合抱森若筍擢寒不生陵苕惟蘿薜靑靑以與松永而樵斤不及余感其得所棲焉行二三里稍疲坐松根養力而四人巳在石梁外髙唱曰南峯至矣起而前僕曰此希夷避詔巗也余以目昏不敢流盻竟不知巳達巖底因仰首怪狀可愕巗土覆似蜂窠然頗類太湖石或類波濤蕩潏所爲淡黑津津焉余坐觀不厭自謂不世奇逢細貌之僅得彷佛西南角一罅明透可側身入命僮掖入之及半見罅外樹梢動搖日影流罅中明闇稍分上滴瀝如雨陰气挾罅風撲人巾服皆潤下濕不敢進僮曰壁有鐫字四行不辯何字余眊亦弗之識繇是自巗底北旋峣兀中度小榷又度架枝代榷者三若波舟之所搖蕩古樹一根拔臥壑上閼道勃窣踰松上過得眞武祠遂入謁龜蛇在前記晦翁謂本北方玄武宿非實有此神設爲形像以神之耳余謂幹魚朽木題以大王居士便能威福上何足怪從祠畔上磴扶石闌轉峯角皆石版布道闌外臨絕谷試微瞰怵然神愯閉目低首倚壁始定峯南上下壁削亙東西皆闌也異焉伏石版下覘蓋鑱壁成堮以疊石置闌面之中窾石以入則所謂朝元洞也深可四丈廣近之髙又倍焉純白如雪中設三淸像余問主者嶽師師曰昔賀老師營此四十年𨿽鑿焉而不敢碎石下墜墜則雷動龍潛故也自爾且鑿且運功未就而師亡繼以其徒甫就洞外西數步師又穴石版鏁以下達西轉則師之避靜處也沈生等躍然往觀予待二時許還曰穴之下則鏁雙垂鏁盡則版道也穴道相距不知幾十丈石棧插壁以當其中縋鏁下至石棧少息復縋至版道又少息然後攀鏁西行數十步漸髙又數十步始及避靜處回視版道則載之銅棧之上而銅棧則插之峻壁之中外𨿽有闌木久多腐必煉是賴掩其振搖石棧一銅棧十七竟不知�時於何所置足欄之外下見松頂如灌莽在杳冥中師去此幾時其室其爨所猶在然非憑土憑於塊石之突崕耳室畔石窪不深水則滿豈師籍是以食飲者與石之西則別巗也巗類俛首形遙覆室上上鐫全眞巗三大字塡之赤色然上下俱不可倚豈人履虛而�之邪吾初躡版道知有版道而已奚暇他及旣至而得其所以始不知止於何地我輩壯年恃力不少怯今精奪於此矣去洞沿故路東行降八九折緣磴復升巨石錯峙石分處如甈下視類井底黯不見物然兩木倚石可下僕曰安眞人肉身所沈生率三人下觀及還談眞人坐石龕不壞具衣履如生人抑坐逝處邪躋石以望見峯嶺羣松如沃峯背類覆盂麄皵如礪可縱步四人爭先若飛余至此巳攰甚足不吾許殆及嶺憩龍潭旁掬潭水颒面潭有三深淺不等深者不過二三尺僕言𨿽大旱此弗枯志稱頂有池生千葉蓮覓之不見不知當時騎茅龍天飛者其繇此非與最髙處一松孑立余倚松望信乎諸峯羅列似兒孫矣云適生從玉女峯東峯兩間出倚風作懶態欻突然北湧似顚崖狀旣而復還漸幔於松巓不動如憩而山北所見皆漫漶不可識意彼或仰瞻吾固在云表也靑蓮居士謂呼吸气想通帝座非此而何尼父登泰山小天下彼果及此邪旣下又東行五龍神祠祠之外小碑一辭翰具美有渙而爲气气運而爲精精變而爲神神化而爲靈等語因愛而再誦忽祠畔二小鳥下上峯壁不鳴靑灰色頗類鶺鴒尾稍短不知其何名嶽師曰此鳥相與久矣飯熟則乞食於我食已則去或寘粟掌中亦躍以就啄師年八十五矣兩目俱昧然往來祠洞兩間陟降如睹非有道者與不然安得人鳥相忘如此

△過東峯記

繇祠北降而東取道松間忽有物行松上大如鼠尾芃芃然聞人聲矍視不復動僕輩拊掌激之越樹去行二里所至山祠入觀焉山水畫滿壁頗似範寬家法而渾不及化老君殿中居楊師迓余謁之師出果茗松花粉供余並以萬年松數十本爲贈蓋捲栢之屬而不屈者𨿽有松栢名不過石上小艸耳捲栢亦以萬歲見稱於本艸則知二物固皆稿而不死者矣大松蔽峯淸悄幽閴殆不可爲情然過靑柯坪來多松惟白楊一二間之每風韻松林楊葉作策策聲如按如節彼吹竹彈絲敲金擊石者其近與偃仰是間意風味未減貞白殿之東則東峯盡處也下望平田襟懷灑然遠近諸山相闖於煙蕪雲樹之表黃河漸近東迆如帶潼關岡壠積蘇於河濱遐覽未周云倏陰漸黑平野皆晦予疑南東向立風颯然自西雨來萬松皆鳴松實交墜日斜透云罅出云影漸北逝遂散餘與沈生磔松實啖之索苦茗於師以助其勝稍南一煬突出松底下磴迹之得石室焉曠朗可容四五十人都竈�所等舉不敝今惟一人居之禽聲不上靑柯坪𨿽因於髙寒而亦因於無養也聞是峯可翫日於天未明之際而糧少不敢居惟問師仙掌何在師指在峯側而玉女峯可迫觀於是別去

△宿玉女峯記

降而西二里許東折漸上至是無磴多倚木枝根石間代爲級皮脫滑不可登五人相與推援以進凡二十餘處則玉女峯頂也嘗聞女冠楊氏名妓也少年入山食松皮八年始火食或枵腹坐卽大雪七日不粒亦無恙竟日夜弗臥因訪之石室中尸坐如寐見予起相揖笑曰此中罕聞人聲君何來之異耶余告之故就問其入山時則三十有七歲今巳七十有二歲矣自云一生無病觀其顏𨿽非丹而精神粲然步甚健固知其有養也引余步松間風適來激峯壁直下如箭尋松林度壑而去相與立隒端因指西峯東面窊隆如蓮花謂余曰此正西嶽蓮花峯也安有峯頭玉井之產余至玉女殿道玉女所繇觀洗頭盆蓋石上一員坎爾水紺碧不幹集仙錄稱有五臽不知何據之殿右觀韓姑姑遺蛻遣僮撤所障亂甓吞棺蓋窺之殆如初歿者楊氏曰歿幾三十年矣𨿽槁不腐以杖擿其足亦不僵有道者乃如是蓋楊氏師也大石如龜殿正坐龜上而楊氏石室則籍龜腹爲之覆繇殿前踰石梁比眺崇岡廓然然貍豸不能進岡半有大壆焉楊氏曰唐玄宗禱雨拋簡處也下通黃河恐或然爾復旋至石室前指以迫觀仙掌所在余與四人循東峯北行斯湏林斷豁然乃東峯之西北壁而玉女峯之東北巗也巗西砮如鳥喙距東峯不遠上峯下縮瞰卽魄褫砮處小松一生附巗側不見根出巗上者三之二中無鱗而光僕曰此捨身樹也遊者抱樹轉數匝則獲福予僮聞卽抱之轉不休峻遏乃止巗正當仙掌可察遂坐憶王涯仙掌辧謂峯有五崕北壑破巗而列自下遠望偶爲掌形俗傳則曰巨靈擘剖掌迹猶存余因思涯之所辧似得於傳聞未嘗如吾之迫觀也殊不知膏出於壆澑以漸淡黃微白間之黑壁中上則五岐下則片屬岐者如指屬者如掌復有細澑無數雜五岐間遠望之則惟見其大者故五岐如指耳寧有五崕北壑破巗而列哉且膏所澑處比比皆有豈惟此掌爲然山石本黑其或淡黃微白者皆膏澑之色也此掌外惟日月巗最多其次郥東峯西壁近於楊氏之石室者色狀與此掌澑痕不殊但彼不類物形故不以爲異而不稱耳𨿽歷代碩儒詩賦同然一辭於巨靈之擘而不之難也將暮假宿楊氏石室中再請所有惟答以待盡而巳余知其閉弗彊也欻有光如燈度室在松林中僕輩驚指楊氏徐掩其戶曰與爾何預豈記所謂照明者與此亦可見楊氏之有定力矣與沈生步殿前以待月二更許光射萬松中碎影滿地風颸颸然自三峯來淸固不勝寂亦難處因退寢夜半大聲疊陣如濤雷然欲釀雨懼糧絕竟不得翕目迨曉風幸息趣具飯下山至都土地司僕還指南峯端如練者曰水簾洞也以昨之弗知小立祠畔以聽杳不得所聞午及靑柯坪覓所置杖亡矣然降此登頓易步可與四人敵因思官殿林木得全於上者險是賴耳然不知鐡鏁之所經始路何以識人何以登也余學畫餘三十年不過紙絹者展轉相承指爲某家數剽其一二以襲夫畫者之名安佑紙絹之外其神畫有如此者始悟筆墨之不足以盡其形丹碧之不足以盡其色然是遊也亦非紙絹相承之顧吾矣箕踞石上若久客還家而不能以遽出也三步回頭五步坐乃於我乎見之𨿽知毛女峯鄰於上方而不識其處僕言王刁三洞山外之西及玉泉院則日巳在西南隅矣弗果往嗚呼生太華之方繇太華之側古今愛遊者亦每以難險自畫𨿽少陵枕籍關中亦望焉而止耳天下奇絕處固有系乎緣之偶不偶也郤詵謂山行洗盡五年塵土腸胃吾塵土五十年不意中得此行𨿽遘一遺十而秀拔之神雄特之觀亦足以暢夫一生之拳局矣昔人言會心處不必在遠竊意未得至此恐未可謂之會心餘子平之累巳向畢而遐蹈未能者以母氏之頹暮故也掇其大都以志奇遇

○顧雲龍

雨中遊善權山洞記

△雨中遊善權山洞記

夫山水者天地之委形也晴晦者陰陽之令候也景物融朗則偕朋以遨遊風雨晦冥則獨居而閉戶中人以下者之怕情也若夫披寒颷以策杖沾樹雨而攜壺覽朓則冠屨盡濡攀躋則筋力爲憊如斯遊者得之古人而巳義興古邑夙稱山水之佳堵氏而難雅抱蕙蘭之質余也遊學斯方獲聆淸論乃謂善權古洞勝異尢鍾爰駕龍船相邀往眺余亦忻然樂從浩然就道自朝䢐夕驚煙雨之霏微詰曉占云惜沈翳之未霽言旋則何所聞而來久駐則何所見而待業巳爲之興何能禦盡是披笠乘輿張蓋坐馬指山門以遙入松蘿蔭數里之長坐方丈而裵�殿剎鞏百年之固乃憑髙衲導引僊區𨿽足不寧武而直欲窮探矣語所見則澄淵得雨益泉響之潺湲石室凝煙覺嵓阿之窈窕仰瞻玉乳圓若一成俯憩芝田夷如犁就丹竈祕不寒之汞平崕題多士之名轉入則轉奇輒見則輒羨時惟九月寒若三冬相與開樽共成趺坐衣履濕則析薪以就燥筋力憊則屏息以怡神舉燭而明生陰閴石燕驚飛狂歌而聲繞瓚王亢山靈駭懾漫因酒力務入幽深載陟岑崖益勞牽挽遠瞻雲樹荒涼淑女之妝臺近眺危岡屼山梁王之郊壝前堤後擁僮僕忘疲遐覽冥搜余亦不復知倦也乃知興繇人作𨿽天且弗違境果異靈則人斯心醉苟須晴爽曷稱淸狂未若斯遊邈矣獨勝較之桃李之芳園陽春佳麗蘭亭之勝會風日宣和彼亦常耳曷足多哉抑斯風雨餘竊有疑豈山靈欲俗駕之湍回亦抑靖氛埃以淸道是未可知也時旣周遊天亦就暝於是再宴山堂翩翩返棹堵子曰是遊樂矣能無言乎余也不斐爲諸公倡

○倪嶽

瑞梓記

△瑞梓記

梓以瑞名志孝也夫孝大足以動天地感鬼神小之格鳥獸孚艸木古則然矣然究之天地鬼神以其誠鳥獸以其情或可以一致至於艸木無知之物於是乎有難言者矣然筍可萌栢可以枯則根著於土生生之理固在也若夫不根之物斧斤斬伐之餘其不至於朽腐擯棄者鮮矣而或者發生意於旣死續華滋於巳絕則古所未有而今僅見之其人之孝之所感何如哉宜興之荊溪有著姓曰蹇氏其子律以景泰甲戌喪厥妣葬祭一秉家禮斤斤然稱孝於其鄕之賢者嘗言葬師言削梓木爲簡椓之墓兆之隙蓋習於鎭安八風以妥其神之說𨿽不經見而孝子之不忍其親者怕勉彊行之旣葬歲且旱他艸木多槁死獨二梓者忽焉復生郁然競榮以交蔭乎新塋觀者駭於聲聞者動於情律之孝亦誠矣哉鄕之人異之目之爲瑞而請記於余因詢之其友戶部主事邵文敬益信遂爲之書嗚呼無知者可感也況有知者哉巳絕者可續也況蕃者哉繇是而知蹇氏之世著孝義於一鄕延門祚於弗替皆於是梓乎占矣

○丰坊

神鐘記

△神鐘記

海鹽禪悅寺神鐘勝國時宣忍楊梓以海外銅鑄建六丈樓懸之聲聞數十里國朝天順中忽無聲渡海者覩其影波間浮屠用法攝之乃復聲成化初樓圯浮屠嗇於財建之卑邑產悉侏儒焉今

上之六年樓再圯鐘沈塗邑復病尫於是董隱君從吾偕厥子進士谷進浮�法聚氏相謂曰夫樓卑而侏儒產焉塗沈而病尫焉鐘之神其關於民之休戚也若此樓曷可弗興七年正月壬午乃盟將集四方之樂施者庚子鐘忽自聲若扣百有八給事屺山許公宿茶磨聞焉於是鍾之神益顯南宮子猶聞而嘆曰鐘冶物也而關乎民之戚休將怪耶誕耶繄象教之顯耶其山川之靈鐘於斯耶吾勿得而知也從吾子非誕者也嘗學於聖人之道而非惑也惟斯鐘之神殆必有說其惓惓焉民之戚休志則可喜巳古之君子學也凡以行其道也其於民喘息通焉故有呱呱弗子昧爽俟旦席弗暖突弗黔者巳今之君子殆不其然下乃牧伯守令完簿書塞厥責斯良矣其有志於民之戚休者乃爲迂爲矯爲狂爲戾澤固不民逮而斥且去矣是以仕者其來也若燕賓其去也若敝冠民亦罔離厥衷乃下顧爲讎焉夫若此者將斯鐘弗若耶進士谷固將仕者也從吾子則隱君也而弗忘禾民若此吾用益愧有位者無惑乎董子之神斯鐘也使有位者怕董子之志廓微核眞敷愽策久斯輔天地贊化機神將在其人在其鐘耶從吾子逌然興曰善善子之言廣矣邃矣吾將碑之爲神鐘記

○王云鳳

補燭記

△補燭記

弘治柔兆執徐八月哉生魄余直夜祠部吏人進燭瞑目而坐頃之瀝瀝有聲乃睇焉則燭之膚內溶而逆案有故箋列而防之以爲奇策復瞑目坐鐸巡者報一鼓開目視則炙箋離披汁四潰出循膚而下懸者累累如畫猿子母手接探澗果狀墮幾而矗者若怪石枯松層樓銳塔奇者若嬉兒伏大最奇者若老翁負子未角之犢奔而返顧蟻蜂蛄蚓攀緣而上其泛濫如江河點綴如一玉者不數而其勢澘然未巳也余曰息焰可免乎吏請以末鹽補其缺徐以其餘爲之垣燭燼不復壞也嗟乎燭以堅爲體以明爲用以不壞爲材吾之燭豈固不良於他燭耶內有所熾不能自制而外無勁臣彊藩相與周旋保持之吾且閉目焉故箋之防適以爲病吾且以爲奇策焉向非吏之請其不爲棄物也哉余於是有感焉治安之國光大之朝或登一匪人行一戾政則眾嘵嘵焉訴嘖嘖焉議以及乎小人之黨旣繁而政之積獘益甚耳目習慣以爲常非惟不形之言亦復不介於心而風俗始變國家始衰矣庸劣之君冥弗之覺方且以故箋治之者世豈少哉漢而唐而宋千載一轍吁其可慨夫鹽之價非貴也吏之言賤也而可使吾燭爲良燭然則興治之策拯獘之才世未嘗乏顧人不知用之耳載籍稱揚側陋詢蒭蕘又曰爲政在人余於是乎重有感

○黃輝

李公平險記

△李公平險記

西於平都可十里許豎巖衡梁蛟環束江江怒而戰空激巖竦怪石鼓猛炮霆互吞戈鋋鱗鱗饑涎波豗舟一無幸立入鮓甕黔南李公昔司渝李行役過之躬嘗厥險謂灘母頑鏟若必我姑視吾力寧爾久貸後十餘歲果來斧蜀亟檄治灘母養余橫時維萬曆三十有二載役使春中人賈厥勇灘石慚愳未烈先泣沃膏雨來邪許傾山冰磔金流不見鑿痕江舒以前縠如熨如凡五閱月遂告成事舟檣往來望之歡踴昔我繇玆五色靡主灘聲磤天鼓榜不聞萬斛葉浮千指發懸窘迫無之羣號大士謂惟大慈能救斯苦是故字灘曰觀世音赫赫李公應聲大士砥玆巨阻若捩舵轉匪神所相易詎乃爾神不敢居歸之我公公筦爾曰功則何有玆灘十年郁淤予懷𨿽不去心敢謂必償帝鑑予誠竟決以流斧如不西其柰灘何必云有功歸諸國家僉曰讓哉昔崇伯子寔產我蜀塗山家門鑿峽如新公昔爲理囊蜀利害今重我蒞若還厥鄕探懷施仁幅利澹菑如出金簡奔走百靈若玆灘險匪水匪石假合成隘乃幹公斧無心乃爾況有心者凡玆伏慝有如此灘勿謂灘眾無暇盡斧公斧在心不依形力非故平之繇險自取有險有平猶云相待公非險平而未平險一灘就平百灘震驚不霜而栗雀仁生威昔漕江淮再澄河海斧無艱夷皆立底績拾衣帶水觧結何有若平都者又帶之縷何況其灘而敢怙險公念在灘竟無自負繇灘以往報國何極尙輔明惪遠追伯禹百爾神人當矢如公務平乃心無負帝命心本自平何故而險心所造灘險百於水母謂無傷必有斧者禹亦人耳獨平水土思日孜孜爲不平故能平一險一險之禹公功匪灘卽茌功在以灘功公如管窺天天豈在管亦不離管故樹斯碑表公平心以平神人如鑄九鼎爲神姦故使弗若若孰爲鼎者嗚呼念哉各獲乃心如獲公碑無險可斧無灘可平是爲太平蕩蕩岷江公功常存維工卽緒公落以詩巴人和焉勒石亭之亭依於堂有臺有坊輔以仁詞苾蒭守之並有灘岸灘去名存維觀自在常與公俱預斯役者守令而下幾若干人附樹碑陰永來禩

【亦是古文法亦是佛經法】

卷終

●皇明文徵卷五十六

晉江何喬遠穉孝選

書事

疏

上梁文

啟

◆書事

髙啟

朱紈

歸有光

○髙啟

書博雞者事

△書博雞者事

博雞者袁人素無賴不事產業日抱雞呼少年博市中任气好鬭諸爲裏俠者皆下之元至正間袁有守多惠政民甚愛之部使者臧新貴將按郡至袁守自負年徳易之聞其至笑曰臧氏之子也或以告臧臧怒欲中守法會袁有豪民嘗受守杖知使者意嗛守卽誣守納巳賕使者遂逮守脇服奪其官袁人大憤然未有以報也一日博雞者遨於市眾知有爲因讓之曰若素名勇徒能籍貧孱者耳彼豪民恃其貸誣去賢使君袁人失父母若誠丈夫不能爲使君一奮臂邪博雞者曰諾卽入閭左呼子弟素健者得數十年遮豪民於道豪民方華衣乘馬從羣奴而馳博雞者直前捽下提歐之奴驚各亡去乃裭豪民衣自衣復自策其馬麾眾擁豪民馬前反接狥諸市使自呼曰爲民誣太守者視此一步一呼不呼則杖其背盡創豪民子聞難鳩宗族僮奴百許人欲要篡以歸博雞者逆謂曰若欲死而父卽前鬭否則闔門善俟吾行市畢卽歸若父無恙也豪民子懼遂杖殺其父不敢動稍斂眾以去袁人相聚從觀歡動一城郡錄事駭之馳白府府佐抉其所爲陰縱之不問日暮至豪民第門捽使跪數之曰若爲民不自謹冒使君杖汝法也敢用是爲怨望又投間蔑污使君使罷汝罪宜死今姑貸汝後不善自攺且復妄言我當焚汝廬戕汝家矣豪民气盡以額叩地謝不敢乃釋之博雞者因告眾曰是足以報使君者未邪眾曰若所爲誠快然使君冤未白猶無益也博雞者曰然卽連楮爲巨幅廣二丈大書一屈字以兩竿夾揭之走訴行禦史臺臺臣弗爲理乃與其徒日張屈字遊金陵市中臺臣慚追受其牒爲復守官而黜臧使者方是時博雞者以義聞東南髙子曰余在史館聞翰林天臺陶先生言博雞者之事觀袁守𨿽得民然自喜輕上其禍非外至也臧使枉手三尺以讎一言之憾固賊盩之士哉第爲上者不能察使匹夫攘袂羣起以伸其憤識者因知元政紊弛而變興自下之漸矣

○朱紈

茂邊紀事

△茂邊紀事

嘉靖丙申季春乙丑護林【茂州驛名】之北來遠【疊溪所驛名】之南長寧古驛之墟【長寧驛今廢爲堡有提營官戍守】穆肅兩河之會【穆肅堡名兩河會其下極險隘南北糧運必經之地】有戎不軌倡自三溝【深溝淺溝渾水溝皆番寨名】羣醜弗威陰連二姓【大姓小姓】稔凶殘於殺越肆睥睨於轉輸神矣梟鵂作慝惟窺日入祕如鬼蜮欺人至擬天驕急峽鯨奔呼吸系千人之命重關櫛比安危引一發之�天意伐謀地鄰告變【時報三溝紏大小旗山水磨兒立賴子髙黃脊魚凡十寨夜伏伏兩河口上下期以來朝劫運】周郎分閫【參將周繼勛】夜傳銅虎之符龔尉名家【長寧提營指揮龔銳】早試金蒲之鏃羣饕大沮一芥不遺兕出柙而猖狂豕負塗而躑躅嬰此方張之寇四路無雙動皆以律之師三城有恃【賊旣失望則反攻長寧紈力主戰守深戒撫和龔銳一日三戰皆捷】警聞參府建節星馳【周繼勛】令下嶽希刻期雲谷【嶽希遂長官司坤元】累官都督何無忌之策勛獨將遊兵杜諸公之敵愾松州遣騎臨翼移屯【時總兵何卿守松潘遣方和何禮輩援長寧遊擊將軍杜欽自疊溪移駐穆肅】乃控上游互爲策應蜀山吠日百爾隨聲周轍驚霆紛如怒臂外河西諸部日擾邊陲【河西巴豬黑水歷日諸寨助賊攻長寧】內要山後諸酋徑趨我闥【茂州山後羅多魏磨白若羅村古得失墮才主核桃溝諸寨攻茂州】積威人衲劫競傳市井訛言故態復萌追咎轅門惜賞【各寨歲賞長寧路費銀一萬三千疊溪路八十以爲常癸巳歲大中丞南間楊公率總兵何卿平五寨乘威盡革之止循故事存銀一千七百有奇量犒酒肉而巳至是賊以爲辭傳者從而和之】所賴九重神算炳在瑯函時惟兩院英名茂流錦裏才兼將相河陽潘嶽之孫【大中丞方塘潘公】風樹紀綱吳郡陸機之裔【巡按玉洲陸公】芻蕘並采臂指相通遂收渙而定疑聿勸忠而鼓銳三溪設險可塹可城【三溪自東路流出至茂城北山前合流西入岷江】六哨分工且矛且鍤臺因山澤圖永逸於暫勞陣寄鳥云鎭大棼於至靜【山後諸酋類年犯茂城官軍閉門講賂而巳至是相地於三溪出師分據之眾無固志命卽地爲城西起岷江東極山巓東臺名之曰鳥雲山墩西臺名之曰鳥云澤墩中爲鳥云亭】應兵隴水一戰枯摧梟俊黑橋羣奔瓦解【城僅起數尺賊奄至眾倚爲固隴水長官司坤兒卜卽陣誅賊首哭卓羣賊犇據北山三日乃退【核桃再熾達觀花水之遺龍觜夾持進扼燕崖之隘先人默奪劇寇潛逋【賊旣退恚甚大聚於核桃溝誓眾肅隊將再入寇時新城漸髙乃分兵進據北山各�要害期賊至於燕兒崕擊之賊牒知不敢進半月而散】伺間道於夜泅坐收要害【時賊暗紏五寨爲亂獲夜泅誅之乃定】獲細姦於時出巧中機宜旌旗與白日交輝號令爲雪山增重縱橫應敵三軍不損一人遠近執俘一月豈惟三捷腰金貴介獨馳不測之巓手刅元凶兩奪羣攻之具膚公尢烈脇從皆降【初賊犯茂爲四月三日長寧亦以是日受攻幾陷龔銳身先士卒馳千仞顚崕斬哭�巴奪其七稍炮兩還如是者再歷日乃降餘賊皆解】惟彼深溝猶玆跋扈千仞翔而弗下蘭石爲驅萬夫葸爾莫前常山阻絕老師非計密使與權昭物采以犒軍侈壼漿而屬道狠貪可笑甘心葛伯之邀鴆毒有懷駢首中山之臥荊棘介然成路叱吒生風桑楡籍此收功譸張虧簣【四月二十四日遣使�牲酒盛張鼓吹聲言穆肅犒軍出深溝寨下賊爭奪酒羣飲之尋中毒死傷無數官道遂通將率龔銳輩特其巢穴周繼勛力沮焉】光韜巨闕舌戟爭銛敵樹蕭墻筆鋒禦侮【時內外怕主撫賞之議有以私憾媒蘗紈者因與之辧且促何卿來會公移私刮往來百計】斷案得中丞之斧辧失儀秦突圍迎驃騎之韉歡交平勃旣參而伍乍合而離【五月十八日紈至長寧迎何卿反復論難日昃始定議僞爲不協之狀而散宂期二十八日會剿深溝】虛實相形正奇互用鑿山通徑故左道以傳疑捲甲衘枚忽中宵而乘懈懸崕壁立未遑鄧氏之膻分部蟻登亟樹漢定之幟盡連碉於一炬燭萬劫之遺冤數雜虜於橫戈刷千工【崕名】之深恥【至期紈與周繼勛至自茂州何卿杜欽至自疊溪部分指揮李嵩兵屯神溪溝龐振兵屯刀溪溝髙智兵屯燕兒崕曹■﹝日上永下﹞兵屯魏磨墩各爲進擊之狀畱周繼勛屯韓胡堡維舟江滸爲欲渡之勢以綴二姓援賊之眾畱髙黃脊魚降者子穆肅諸堡以杜往來傅報之姦龔銳分兵繇長寧�門路指揮蔣啟兵繼之坤兒卜坤元兵繇長寧後山路法保繼之指揮曹克新兵繇兩河口路長寧安撫司兵繇長寧下門路杜欽兵繇穆肅山路俱夜半衘枚緣崕而上凡越三嶺未明抵深溝寨襲殺守者合圍之焚其碉一百八十餘座火三日不絕何卿洎其子何希亮周繼勛杜欽各營其巓爲進擊淺渾之規】淺渾伊邇一夕亡唇老稚相攜四山崩角事懲姑息恢張擒縱之規亂問厥繇克制短長之命眾輸心而悔罪爭縳渠魁至斷指而祈恩壹遵約束【淺渾不降不許獻甲獻牛羊不許淺溝縳送渠魁三人渾水縳送二人斬於軍前與深溝餘黨俱貢方物來降願受約束有斷指截耳以自誓者】刳牛泉杪飼馬云端鼾息仰天之窩勒銘張口之石月初建未日則先庚黑水再淸漢關重辟壯士歌而昆侖應妖氛淨而牛斗光偉哉主帥之功展也多賢之輔智慧信惟乘勢號咷終有同人徵調無煩旁縣不聞金革公私大省居民盡仰帡幪彼媢嫉者何爲竟捷幡乎何益嗟乎夷狄古無深治兵家未有常形處置得宜韓輿取捷忠邪易位陳塹爲夷愼蕭氏之金甌白茅斯重碎範增之玉斗瓦磯何殊語要無他任人而巳遡歷年之多難慨當事之寡謀捨耕織於專門玉人受教狃采樵於近利天險爭雄千里徵兵驅市人而浪戰一言遣將率弟子以輿屍野心從此日驕士气至今不振或吹虀而過計每破釜而失聲吝出納於平時急撫和於臨陣堂堂中國不羞城下之盟﨣﨣武夫盡剜心頭之肉挍人餙詐謂彼昏而不知祈父招尢慘多瘠而罔詔馴致邇年之禍無如五寨之深【鵝兒雞公刀農烏都鵓鴿】江山助彼金湯道路出其門戶防秋死別一戍數千來歲生還什無四五擢發巳窮於甲士裭衣不免田於戶侯【所謂千工深恥也】彼美督軍呈身三宿【髙智提督長寧時爲賊誘拘三宿四百金乃免】有雄驍騎遮道千金【遊擊酆爵阨於中途千金乃免】魏磨覘我垣墉白若戕人肘腋有山如障來則髙巢有坎如隍履同平地孤城鞏固諸開近賊之門福將尊榮莫究折衝之志蒙茸北郭牧唱吞聲【茂城北門外田數千頃不敢牧放馬牛】咫尺西橋鬼門騰號【茂城門外鎭西橋號鬼門關】狗彘貴於人命【長寧堡嘗斃賊犬眾賊來攻得人命錢乃散】貔豺賤若艸菅章璽稔凶神人共憤【章璽茂衛指揮因誘賊要賂者十餘年後斃於獄】仵勛死事日月爲昏【長寧堡百戶仵勛爲賊支解】上帝聞腥旋轉廓淸之運元臣秉鉞鑿開混沌之天【卽癸巳之舉時會計用兵之費三十萬調合省兵數萬】罪惡貫盈宜俾根株悉拔險膚起信乃惟旦夕邇圖猩血猶爭虞旌倏下倉皇失措馬髙巳死之金喪亂旣平人惜有功之袴健兒觧體髦士弛擔【乙未秋紈承兵備之乏】乏承殊類杞憂環視漠如越瘠言猶在耳戎復生心試觀四起之塵夫豈一朝之故及今不戒尙事因循厥禍長流將何紀極彼其之子束髙閣乎幾年亦獨何心壞長城乎萬里塞胸諸難未聞決策聳人銷骨巧詞秪見幸災樂禍身如謀國何嫌殿上之爭賊巳渡河尙作道傍之舍百年之算肯斂手以推棊六月之師但駕言於揮扇肩山欲蹶腹劍反攻太阿不識倒持宏詞何用手板巳看倒執髙論猶存嗟乎內有讒夫外多勍敵阪髙難合息壤無盟肘𨿽掣而力自前踵未旋而亂遄定人見田單厲气遂收三月之功孰知神禹至誠會奏七旬之格豎儒幾敗乃事炎徳方隆蔡功惟斷乃成名賢在位匪人匪地惟動惟天蓋忠良不病於扼腕斯夷虜無憂於猾夏天冠地履自循萬古之常秋殺春生孰爽四時之令是非如鏡賞罰快人英雄有樂死之心沙漠盡宣威之地嗟乎室家安枕所重藩籬七劑奏功寧辭瞑眩靡盬莫非王事匪躬乃見王臣戎塞歸驂耆老垂漢官之涕靑萍長價將軍全報主之身栢府持衡宏啟淸平之宴【兩院開宴名曰淸平】玉堂秉筆大書全勝之樓【玉疊王子元正】白面何能躬逢盛事彤弓載詠共醉佳辰念一時共事之情成百折不回之義有痛更深於定惟亡乃保其存爰紀諸艱再申百韻

○歸有光

書郭義官事

△書郭義官事

郭義官曰和者有田在會昌瑞金之間翁一日之田所經山中見虎當道策馬避從他徑行虎輒隨翁馴擾不去翁畱妾守田舍率一歲數至翁還城虎送之江上入山而去比將至虎復來家人呼爲小豹每見虎來其妾喜曰小豹來主且至速爲具飯語未畢翁巳在門矣至則隨翁帖帖寢處冬寒臥翁足上以覆暖之竟翁去復入山如是以爲常翁初以肉飼之稍稍與米飯故會昌人言郭義官飯虎鎭守官聞欲見之虎至庭咆哮庭中人盡僕翁亟將虎去後數十年虎暴死翁亦尋卒嘉靖癸丑翁孫惠爲昆山主簿爲予言此又言歲大旱禱雨不應眾彊翁書表焚之有神憑童子怒曰今歲不應有雨柰何令郭義官來今則不得不雨頃之澍雨大降然翁平日爲人誠朴無異術也予嘗論之以爲物之鷙者莫如虎而變化莫如龍古之人嘗有以豢之而佛老之書所稱異物多奇惟學者以爲誕妄不道然予以爲人與人同類其相戾有不勝其異者至其理之極𨿽夷狄禽獸無所不同子思曰喜怒哀樂之未發謂之中發而皆中節謂之和致中和天地位焉萬物育焉學者知之郭義官事至不可知嗚呼惟其不可知而後可以極其理之所至也

◆疏

林兆恩

○林兆恩

告天疏

△告天疏

誓志度世倡明三教臣兆恩謹疏臣得聞三教之旨直欲倡而大之使天下萬世盡知世間則有世間法出世間則有出世間法教𨿽有三道則惟一而立本而入門而極則次其後先而力行之亦不爲悖此乃臣兆恩設科度世一點之眞心也非敢爲鑿空臆議自欺欺人夫亦有所受之也臣兆恩每以三教之旨必能信之人人而無疑卽當道貴顯亦必有信之者或有召見古不敢往而有來請見者亦當分庭爲禮求無愧於古之孔孟又豈敢以一毫非義加乎其身而爲孔孟一大罪人耶臣兆恩嘗竊聞之人皆可以爲堯舜故無分於貧富貴賤以至於智愚賢不肖其天命之性則本善也欲爲儒則儒以吾心之有一孔子在也欲爲道則道以吾心之有一老子在也欲爲釋則釋以吾心之有一釋迦在也必欲倡而大之使天下萬世皆能盡知儒教人倫日用以立本也皆能盡知道教修身煉性以入門也皆能盡知釋教虛空本體以極則也而後臣度世一點眞心始慰矣然此非有大力量不能爲巳不惟是非不足以貳其心而利害亦且不足以易其操然後可爲也不惟利害不足以易其操亦且死生不足以變其節然後可爲也故將軍無必死之志固不足以統百萬之師而匹夫有求生之心亦不足以守狥身之道今臣兆恩發大誓志以倡明三教於天下萬世者亦巳審矣豈其死生可得而奪之也而又況於利害是非之細者乎夫臣兆恩特卑微一布衣爾然亦不能不賴天地神祗之所夾持護佑使臣兆恩能得無畏法力不爲是非利害死生稍動念則是臣兆恩得巳荷天地神祗無邊功徳生死不敢忘也爲此具疏不胖悚栗之至

◆上梁文

倪謙

羅洪先

○倪謙

應天府學門上梁文

△應天府學門上梁文

應天爲京兆之大府儒學乃首善之名區枕秦淮而引淸溪風气於玆融結左鍾阜而右聚寶山形相向拱迎梵塔淩空卓東南之文筆江潮通海湧朝夕之詞源是宜庠序之侓興雅稱衣冠之萃止前修侈靡古迹畱奇宋學士之聯句金舂泉題玉兔吳皇象之斷碑鼎峙號紀赤烏英俊來遊進其徳而修其業師儒樂育誦其詩而讀其書深究濂洛關閩之傳上沂禹湯文武之道共沐菁莪化雨皆成朴棫良材濟濟多士之克生落落名賢之疊出月宮攀桂雲路跨鰲魁京闈而冠甲科文章追班楊董賈登臺省而榮斧衮政事邁韓範富歐際文運之大亨仰先聖之遺澤惟是廟堂之空闊夙恢門闕之崢嶸欞星居朱鳥之中離火當文明之運玆焉取象偉矣開祥柰何風雨之震淩遂致材木之摧腐不有攺作曷聳觀瞻玆者恭遇府尹魯公府丞白公臺郡儒宗毘陵宦族斯文山斗善類棟梁顧此一門之當爲欲圖千古之不朽撤其撓棟易以貞瑉府推王公旣協謀經始於前府判宋公復互力贊成於後掌教耆碩克符厥志分訓諸彥各罄乃心士希賢賢希聖聖希天予何人也窮則變變則通通則久吾豈匏哉相與效修泮之魯侯不惜召剖璞之荊卞乃感地不愛寶嶽則效靈琬琰出乎昆崗瓊瑤臻乎泮水斷來山骨全無斧鑿畱行移至云根有帶峯巒餘潤斷鰲足以立四極巍然數仞之髙表杏壇而啟重扉浩若千金之費崇素王之廟貌飾夫子之宮墻云漢昭回上擎天而下鎭地樞軸旋轉辟則幹而闔則坤壁立閒吾道之大防矻峙障回瀾之砥柱精黌攺色逢掖增輝從古所無迄今始見任使風吹日炙管教地久天長十年百年千萬年垂衍無窮大書特書不一書揄揚罔旣念我昔爲遊歌之所可於侯無贊頌之詞請激昂工匠之歌敷唱兒郎之偉

梁之東泮池春水禹門通好待一聲雷奮蟄錦鱗个个化蒼龍

梁之西雲路攀蟾信有梯禮樂丹墀期射策胸中文气吐虹霓

梁之南四書六籍貴沈酣占卻鰲頭春宴處恩波新賜淺拖藍

梁之北燦燦三臺星拱極人才培養賴賢侯要使公卿從此出

梁之上門闕重輝新气象於昭默佑在天靈此去俱堪登輔相

梁之下弦誦洋洋宣教化席珍待聘應時需美玉良金無定價伏願上梁之後學顏志尹家稷人臯歲拔眞才接武賓興之選朝多名宦比肩進士之科鳳凰臺來今日之鳳凰龍虎榜集盛時之龍虎蘊明體適用之學輔弼朝廷收致君澤民之功翊扶社稷儒風丕振聖道益尊

○羅洪先

新居上梁文

△新居上梁文

伏以仲蔚園居睹蓬蒿之三徑淵明栗裏紀歲月於再遷豈爲士而懷居聊從吾之所好石蓮主人才難適用分甘退藏塵网三十年幸迷塗之初覺玉階方寸地笑春夢以何憑請學老農無踰我裏求田問舍𨿽無溫飽之心剩水殘山偶有希奇之遇思棠棣之室未遠顧桑梓之地可依從者如歸卜之曰吉蓋南方卑濕養生者之深虞而厥土燥剛堪輿家爲稱善安猶置器徙無出鄕蟻有移封似欲善乎其後雀能占歲可以人而不如伯夷樹歟伯夷築歟敢云廉士鮑叔知我鮑叔憐我賴有故人盤谷之車馬頻來北山之猿鶴何怨擇風气遺種類敬遵考亭之言相陰陽觀流泉因識豳風之業且人棄而我取可朝耕而夕歸田家絕四鄰靑山眞如屋裏江村抱一曲白鷗長傍人來小子聽滄浪之歌淸斯濯纓濁斯濯足白日到羲皇之上饑來卽飯倦來卽眠門人勿謂墻卑婦子率入室處弟勸兄酬及時爲樂雞鳴犬吠拉境相聞他日柳樹五株先生便堪作傳深春桃花夾�漁郎休更問津任呼馬與呼牛能爲鼠而爲虎萬間寒士付之柰何一廛爲民得此亦過苟飲水曲肱之可遂卽拱壁駟馬以何加占營室在中星正維今日舉大木呼耶虎試聽同聲

東蕓館橙溪一徑通分付溪邊舊桃李春風原在滿懷中

西樓頭騁望眾山齊欲識主人憑幾意浮雲更比曲闌低

南天畔晴峯染碧嵐莫擬虹橋接霄漢十年早巳謝朝簪

北紅塵一騎來京國偃武修文當盛時直須擊壤躬耕食

上明月淸風任豪放縱著羊裘把釣竿江湖誰觧幹星象

下牙簽萬軸插髙架終歲如今學閉關問奇載酒姑回駕

伏願上梁之後丰年報國多福宜家羣居者闇室無欺外至者得門而入戶開亦開戶闔亦闔善言無千里之違道隆而隆道污而污正气塞兩間之內讓耕讓畔裏有仁風學禮學詩庭多暇日空中樓閣堯夫何意於品題壁內經書安國可傳其刪述永遺善緒益顯文明

◆啟

費寀

於愼行

周應賓

蔡復一

黃輝

○費寀

王陽明平西啟

△王陽明平西啟

伏審儒者知兵相臣出將殲渠魁以昭王度除羣醜以奏膚功九域同歡一家尢幸微君子則何能國在丈人乃克帥師方叔顯允而制荊蠻仲尼文武而盟夾谷恭惟大中丞陽明老先生執事天畀弘猷世基碩徳行髙而心獨古才大而用不窮爰直道以事人肆忤姦而去位孤忠自許百折不回繼承前席之求亟拜賜環之命歷揚中外所至皆赫赫有聲槪視險夷無入不怡怡自得盛名允副重茊攸歸來控三陲獨當一面下車平賊境內晏然退食受徒吾道南矣快若鸞鳳瑞世隱然虎豹在山乃值寧藩忍乾天紀其所賢者五而智伯不仁不足畏者三而楚武心蕩構言可醜蓋穢徳之彰聞國事日非惟姦回之崇信無罪而殺民殺士非辟而作福作威何患無詞能入端人之罪惟知有利輒傾厚殖之家神人共憤者數年道路以目者千里魄繇天奪怒激主知懼隱惡之彌彰恣逆謀之大露驅囚徒而出戰■﹝歹桀﹞命吏以張聲罪浮於淮南之謀剌將軍律可同吳王之招納亡叛矯誣惑眾僣擬稱尊計竊鼎於南都大揚帆而東下𨿽亂臣賊子人知不共戴天而後顧前瞻疇肯率先報國況長安之日遠兼蜀道之時難守臣盡入网羅疆圉誰其犄角人心騷動事勢幾危幸天下廢其所興而公可托之大事身名兩得智勇萬全一馳河北之文盡下山東之淚羣僚響應壯士先登況志久奮於祖鞭而力莫勞於侃甓悅安社稷誠動鬼神宜玆先發後聞倏爾一月三捷長江天塹旣回魏虜之戈赤璧火攻悉燼曹瞞之艦室家胥慶海宇一新事可方之古人功寔蓋於天下西人膽破魏公之勛望預隆下蔡功成晉國之經營先定似玆雋舉亦豈幸成𨿽公匡國以興六月之師寔天賜公以活一方之命某依憑幸類舊忝登龍居處亂邦素傷談虎托二天而幸免頻九死以更生喜隕自天恩酬無地慚請纓之巳後忍擊壤之莫前恐門髙而言則難幸惟俯納然室遠而心則邇可遽遐遺伏惟君子龍光茂徳音於不爽大人虎變守謙吉以有終未遂參承益深企荷

○於愼行

謝於子衝送行牀啟

△謝於子衝送行牀啟

念此匡牀分從幕府無脛而至可捲以懷弛張不掩厥長闔辟善藏其用得之馬上宴然過枕席之師脫諸囊中倏爾運幃幄之胖制驚異巧體識同心遠道椷書恍下陳蕃之榻虛齋解櫝疑分謝睡之氈坐收偃息之安適協炎涼之際隔扶風之帳聚蚊徒爾成雷下江都之帷營蠅任其棘止淸宵處月露之下幸無席地幕天他年在山水之間亦足枕流漱石解推莫擬憑借殊深敬拂淸風聊裁赤牘

○周應賓

貽當道諸公啟

△貽當道諸公啟

賓登第歷四十年歸田凡十六載投簪解組久同鹿豕之羣結綬彈冠偶際風雲之會幸隨縉紳之後冀效犬馬之勞不恴師師濟濟之朝翻成潝潝訿訿之習攻一省則株連數省論一人則波及數人事不問其有無人不論其賢否曰姦黨曰死黨屢形奏牘之中或明攻或暗攻幾滿公交車之下蔓延旣廣則斬刈之必多批根旣深將摧折之必盡豈惟爲衣冠之禍必且貽社稷之憂噫人臣東西南北咸比肩以事君水火鹽梅貴同心而濟國矧值疆場多難之日此豈臣僚構怨之時胡門戶之一開遂戈矛之頓起市虎訛成乎眾口池魚殃徧於一方不知釁啟何人以致禍延今日憶宋室崇寧紹述之際蓋嘗勒黨人之碑至神廟戊申巳酉之間乃欲斷浙士之脈往巳甚矣今復尢之昔靑州五郡皆有黨平原獨無今海內四方皆無黨浙中獨有是豈相君之裏法有連坐之條抑亦吳越之鄕人皆非類之族网羅巳布飛走安�垂刀俎具陳魚肉不免【賓】東海賤士南國孤臣昔爲四明葛之親今亦兩浙桑梓之屬傷弓之鳥聞虛弦而墮飛驚餌之魚望深淵而潛入是願戢身巖穴之下不欲落人口吻之中永謝冠簪長親猿鶴旣與世而相遠復於人乎何尢但念黨禍之始終有關國運之興替靜觀時事深懷空國之隱憂敢布腹心願效當途之良藥知我罪我尙三思乎瞽言蔡人吾人幸無分乎畛域謹啟

○蔡復一

葉臺山相公啟

△葉臺山相公啟

靈樞玄感三辰恊兩比之階化瑟希聲八風調相說之樂皇嘉咸徳世矚升猷某官名世應時吁謨定人道關四气體造物之中龢文似六經還邃初之灝噩淸濁無間於澄撓燥濕不形於險夷當五色補鰲極之天獨一手修蛾池之月陰陽微而難象則以信爲璣衡谷洛鬭而易波則以虛爲江海經遠無競客陪謝傳之碁用默止讙人醉平陽之酒少年口𨿽未輯而巳遜於心

天子先有深知而益孚於後故能出直臣於圜棘雉無罹樊決寵王之胙茅鴻有成翼八紘競勸

九廟加尊至怒竅之風惟自鳴而自息然砥濤之柱終不倚而不流蓋土炭低昂時至者匪管葭之所設水火炎潤勢爭者賴鉉鼎以善調但云韋澳之無權誰知富弼之仰屋乘舟而平輕重事戒少偏運斗而成暑寒談何容易嘖室浮疑其畏首玄穹默相其苦心者也不然何以顯君陳之良屢昭入告作召公之考兩對王休哉顧國論幾裂於輿瓢而邊形漸然於厝火牛李蜀洛宜畏其終盜賊蠻夷盍弭其隙協心三後方登伊傅之堂昌運萬年可尋唐宋之轍卽功成引退猶若爲答聖人之知若相亦惟終請勿忘受賢者之責某挈瓶智短入穴日地窮沅芷灃蘭喜卜鄰於屈子武溪石室思舞羽於苗民瞻箕自愧其揚糖在山敢言乎擇木初聆端槐之命絕席百僚旋歌釐秬之詩撞鐘四海𨿽艸榮之不謝亦葵向之有懷叔盻忠哉司馬自故人之子袁絲誤矣絳侯眞社稷之臣薄矢吟秋以當賀夏伏惟曦彤一正嫗煦羣萌轡影樞光掃浮雲以開久照天眉地乳奠盤石而固四維彌華漢室之黑轓永刻媧皇之靑玉

○黃輝

大司馬昆田邢公帳詞

△大司馬昆田邢公帳詞

伏以北門樞府久藉將星南甸畿庭新移卿月帝衡勞逸賜夏省以息肩天鑑孝忠俾晝行而繞膝鐘山紫气公作龍蟠淄水白華毋方燕喜神標凝遠思緒汪洋時備四以希聲月成三而比讓有肩則受於躬若無秋駕履繩馬能言而相樂朝硎遊族鷥應奏以皆虛爰從起家則善爲宰用斧裔魅是閒毛龍股掌羗戎邜翼鵰狗腹必將吏爪牙熊羆逮問罪乎夜郎乃修文於白帝念妬津始禍詎煩小白之旗嗟鬭穴終凶安辱大黃之弩苟鴞猶革響卽鹿可擇音疇云播境之非人不道蔡民之卽我未殫籌筆巳迫簡書會師宿於朝鮮復廷咨乎都護掃封爲戰僉曰公宜戡亂以文是云我武狐埋狐搰往轍孔明君始君終今謩畫一壇章甫發旗采頓新叱吒則海立大郎指揮則山搖對馬鰩騰往檄地盡天聲鼉疊進梁物如人意苫嶕逋孽獻骨朔以導前漩澑潛臣蓄鬐檣而助順旅拒必北鼓行而東木片木濟兵鴻耳如期而過席王京整眾魚遂鮧應指以憺夷乃伐樹以盟師遂絕江而捲敵礟雷怒發陰火電其威光矢雹激飛剛牙颷其銳气蛟環浪朿骨巳靑丘鱷鋸徒張血俄丹浦遂使島奴衄竄恍鯨避乎蒲牢我眾鋪惇類鳷求乎龍子网羅路絕巢穴情窮天吳九頭俄禠其魄水鱟八足空僵厥雄棄雉翮之城齊方決麝望蠃靨之嶼口故銜犀窘巳極於圍三幸距獥乎借一神弓飲羽傾蜃閣以爲煙鬼彈收丸碎鰂帆而如雨狂氛旣盡善气聿臻禾黍自春淨遺洲之發鱔關門不夜返故堞之毛人遂令異域之君臣眞作同朝之賓主乃料萬戶爰申八條招貔虎之國殤靈存頳尾築鯨鯢之京觀冤雪碧蹄三折肱而起危徒得君重九頓首而興滅無以公歸且夫緣馬報蛟尙播烈夫之英問因鳩讎鷂亦流公子之慈聲況復地儉一成勢簁棲越乃至戍踰七稔功百存邢昔充國之護烏孫徒紆往返逮定方之徵百濟僅侮亂亡何如以發引之廢邦剪川增之勝寇盡驅鱗介再復冠裳與波上下之兀山倚六鰲而復定隨波往來之義魄依三象以如存從估未聞於今獨盛自非名在佐歷道通神謀下取履而受書機先帷幄右袪衣而得兆威薄兵車則何以肅將天威績弘再舉丕震聖怒謀出萬全奪虎口之鮮民還諸箕子滅兕皮之奄眾媲於周公者哉策勛飲至光生盟府之華文仗鉞秉旌气奪穹廬之葉吹謗書沸魏彌深零雨之思盟壤崇秦寧滯景風之賞昔者受命無以家爲今玆報成幸而親健單輿迎養云常繞乎狄公屢牘陳情日用舒於萊子

上旣難其去仍體厥私俾殿陪京便觴故里馬曹羣佐佇分爽於笏端軍令一家更流歡於羹外咸謂斗牛之蹔往卽看臺揆之召還維囏難險阻之備嘗勞深薇芑致祿位名壽之必得享及蘐蓷朝著殊榮人倫盛事屬大夫某等夙承經緯得習安攘白虎旛前市馬尙騰乎首蓿黃龍幕底樹人何啻於芙蓉憶昔剖符玉律猶噓乎黍谷維玆開府繡裳仍照乎檀山感國士之見知素絲幾報願丈人之益壯朱紱方來悵祖席之星移幸庾樓之月在謂僕不敏辱公末知朿萆新詞爰歌舊徳云爾

皇明文徵卷五十六

●皇明文徵卷五十七

晉江何喬遠穉孝選

書一﹝體國論政﹞

◆體國

羅肅

朱鑑

霍韜

張居正

方逢時

王家屏

○羅肅

奉少傅東裏楊先生書

△奉少傅東裏楊先生書

少傅兼兵部尙書華蓋殿大學士東裏先生閣下僕聞探虎穴者必犯其怒蹈層淵者必捐其軀此理埶之必然古今之通誼𨿽三尺童騃猶知之況於讀父書數十行識道理二三事入則侍講經筵出則職司風紀者乎然志士委溝壑而不顧者繇其所守不易故僕至愚至陋𨿽不能古人志而捨生取義亦以甘心焉此所以𨿽嘗以言事被斥而愛君之心猶不能不惓惓於今日也然論者必將指而議之曰斯人也好竿鼓瑟者與抑亦出位而思者與不然則亦三伏光範門之流也噫是烏足以知汝敬哉夫以太平盛世風雨時人民安海宇寧謐固無可言者矣況乎

聖天子具堯舜之資而臣鄰弼直皆臯夔之輩又奚俟某一言哉然勢有關於宗社之重事有系於天下蒼生之大則亦不敢畏論者之口而避蹈淵探穴之危也用敢燻沐緘辭以致愚衷萬一惟先生進而教之竊聞

太祖髙皇帝提三尺劍不階寸土界羣雄以中立處必爭之要地間關展轉二十餘年於是西舉僞漢東殲吳越南狥交廣北定中原夫然後受天明命奄有四海開萬萬世太平之基嗚呼創業之難夫豈湯武所可擬倫哉自時厥後天無烈風淫雨野有瑞麥嘉禾海嶽效靈諸福之物畢至而未聞

髙皇帝代天子民之心少有暇豫也迨至

太宗文皇帝始之以內難繼之以師旅因之以饑饉櫛風沐雨躬擐甲冑一戰而幽薊平再戰而齊魯服三戰而淮甸淸四戰而姦諛就誅反側以安夫然後大安宗社再造寰區紹開中興之鴻圖弘建無前之偉績嗚呼繼統之不易夫豈周宣漢光所能彷佛哉自時厥後四方風動萬方咸寧祥麟貢於南郊龍馬產於東海可致之祥畢書諸簡亦未聞

文皇帝敬天勤民之心少有豫怠也夫以

二聖創業垂統如是其盛顧何求不得何欲不遂而兢兢業業惟懷永圖穆穆皇皇以成至治是以六七十載間風醇俗厚上下化之聖子神孫得以享太平之福於悠久也夫何

仁宗昭皇帝嗣大寶位未及期月而奄棄羣臣四海之人若喪考妣銜哀抱痡以迄於今若此者詎天意耶憸邪幸進之徒挾迂怪之術售金石之方以求寵榮富貴而致是也然而朝廷不知罪臺憲不以言遂使此輩得志當時而賓天之詔遽下矣僕聞詔驚怛五內分摧惝怳淒憤不自知其心之慟哀之深也而忠肝義气之激烈斬焉衰服害究厥衷竊思去冬僕愚戅封章應詔言涉不敬正名定罪萬死猶輕而蒙

昭皇帝念其愚闇匊其孤直以爲言𨿽未足采聽而心實可矜憐於是弘天地之量寬雷霆之誅宥其閒散之愆錫以淸要之職俾得居言路近耿光以對揚休命厚徳深仁海涵春育撫躬循省思土何繇幸賴

聖天子以聖繼聖恪遵成憲尙異得少罄螻蟻之誠簿效犬馬之報庶上不負

先帝任禦史之意下不負平生之願也然而涉月累旬猶乃緘口結舌卒無所言何哉良繇聖徳日新聖化日廣深有契於

太祖太宗創業垂統之心又有臯夔輩匡直輔翼有如先生者也夫惟臯夔其任則必臯夔其心臯夔其心則必堯舜其君矣當今之時捨先生其誰哉此僕之所以不言者非惟有所不敢亦且恐蹈越俎之誚也及今亟欲以微事上言然又恐終蹈未信而諫之戾是以彷徨彳亍緘封數四幾至竟達空函然而愚衷所激終不忍在弦之矢而不發也伏於今年六月覩

車駕往天壽山躬謁

二陵京師之人無有大小拜手稽首瞻望咨嗟以爲

聖大子大孝將以稱殷禮展明禋而勤孝思也𨿽僕之愚亦謂謁陵禮畢不過渙發王音命所司賚徭役勤事工覃恩澤然後整駕遄歸以奉

皇太后朝夕而■﹝忄尉﹞士庶歡迎之心寧有他事耶旣而道路歡傳乃謂禮畢卽較獵講武且云先驅未成列車不迨駕而天閒龍馬巳載道矣若此者豈

祖宗之心與又云此時扈從惟也先土幹與其徒數百人肆豺狼之貪爭狐兔之利風馳電掣倏去忽來操弓矢縱鉗勒以馳逐先後罔知白矢之義不識逐左之恭其气憑陵其勢猝勃而詛詐�制狂尢難名狀僕聞此言心悸膽落疑信相半而傳者如出一口僕以爲搜苗狝狩固有國之常經而講武農隙亦盛世之先務然未聞謁未就工之陵而與降胡較獵於山谷間也矧也先土於者醜虜之桀鷔降胡之狡獪視其貌則蠭目而豺聲察其迹則獸心而人面以弧矢爲生計以殺戮爲耕耘萬有一不虞𨿽悔何及哉且斯人固不可以恩義施若其少知恩義則當親其族類以居其地矣今旣背其所親捐其所居又烏能保其異日不見背於我哉且其來也非其本心其畱也迫於威勢夫以形反側之相袵黠猾之謀安可使之先後疏附耶傳曰非我族類其心必異信矣而猶寵異之若是豈非

聖天子推赤心置其腹使之漸摩仁義耶然垂堂之戒銜橜之虞在先生則不可不爲之深慮也且夫出警入蹕豈徒爲觀美哉先生

四朝耆臣

二聖元輔於此而不言則誰得而言之此僕所謂勢有關於宗社事有系於天下蒼生者正謂此也僕於馭夷狄之事嘗言之

文皇帝

文皇帝以爲迂又嘗陳之

昭皇帝

昭皇帝以爲愚然僕自以爲不迂不愚苟循其策而行之則朝家得懷遠之義而遠人拜來歸之恩矣懷之將如何亦曰散其部落厚其賜予遷之迆南擇便好田地以處之屬之衛所解其甲兵而不以事任之夫如是𨿽突厥之彊匈奴之盛燻鬻之大亦不得肆其豺狠之暴矣尙何銜橜之虞垂堂之戒僕嘗以爲也先土幹者處之京師且不可今乃寵之以扈衛之近以爲名之六師且不可今乃賜之弓劍俾得侍衛

聖躬於道路此僕之所以亟欲與先生言之而足五及門卒未遂一面𨿽然方今柱石之臣可言者非一人而皆禮絕百僚且無交際之雅先生尊則師也親則斯文骨肉也又相從楮研有年故凡忠義所激惟某得以言之於先生惟先生得以所言達之於

上也先生苟不鄙棄之僕又尙敢緘默有所避忌哉僕知此言達則死罪𨿽然其不言而死以同艸木朽腐孰若言之而斃之爲愈乎況於

聖天子至仁至聖或矜其愚直而賜之不死乎此所以於推鞫之頃汲汲然書之燈下以陳先生之前者誠以夜來太陰之薄蝕天意或者垂象以爲此虜先戒也不然何以變異如是其速哉夫以天象之變異於上者如此人事之乖於下者如彼人皆知惜之豈先生獨不知耶昔李文靖公以天子春秋鼎盛日取四方水旱災異上之其意蓋欲致警戒於其君以潛消其土木禱祀之心耳夫以文靖輔導庸主猶若此況於不爲文靖者乎而況於

聖神在上者乎夫以先生之學該乎古今先生之徳並乎古人而先生之祿之位又稱是巳於此而不言不可也傳曰伊尹恥其君不爲堯舜詩曰衮職有闕仲山甫補之先生今之仲山甫也今之伊尹也等而上之實今之臯夔也又安可以古人不相及辭也先生苟不以書付之水火特加茹納以時言之則豈徒僕之幸而後之人皆將曰仁哉楊少傅之能容物也如此賢哉楊尙書之能忠於其君也如此又將曰汝敬之愚直能忠於所事也如此能不避禍患如此若是則楊氏之忠節不惟有光於將來而僕之家聲亦庶幾其不墜也若徒緘嘿素餐使後之人誶曰斯人也而有斯職也則弘化寅亮之職固將有負於先生汝敬烏用任禦史哉臨楮覼縷不勝懇切之至

○朱鑑

上陳芳洲執政書

△上陳芳洲執政書

邇者欽奉明旨天佑下民作之君實遺安於四海父有天下傳之子斯固本於萬年僕竊聞之有未安者前

至尊蒙塵在外宗社危疑之際非得長君人心未定此周公所以輔成王不得巳也今而曰長子更封爲沂王一節僕未見其可也且太子仁孝天下臣民之所共知公侯駙馬伯與夫在廷文武臣僚之所共立布告天下咸使知悉旣不能立之以正南面又可易而更封之乎及夫至尊鑾輿旣歸歷數有在論骨肉之親則當避位居潛以全手足之情論尊卑之分則當固讓歸藩以盡君臣之義柰何不此之思反爲幽閉之計日膳旣巳節其珍羞宮墻又何增其雉堞意固防微情實違天是可忍也孰不可忍也

○霍韜

上楊邃庵

△上楊邃庵

恭惟老先生碩徳重望天下注仰起佐聖天子所以慰答海內蒼赤來蘇之望者豈有涯極老先生之謨畫日贊宥密者固非末學所能竊窺一二千萬里之外然韜每中夜聳踴慶躍不寐者蓋幸見老先生以數十年經綸蘊蓄一旦可盡見諸實事非如世之士者徒抱負懇郁才猷不及竟諸勛業者比又非如世之士者徒負髙位𨿽欲策勵勛業而才力不及者比是天將以太平事業遺我老先生之身而我

祖宗鴻謨舊章所以奠安元元綱維萬世者殆將振舉修復而莫有遺旨也巳是韜所以聳踴喜躍而竊幸之也宋朝士夫動擁虛名動多浮議其未見用人多以大用期之及其見用亦只如此而巳矣嘗謂宋儒學問動師三代而致君圖治之效不及漢唐漢唐宰輔𨿽不知學猶能相其君以安中夏而制四夷宋人則髙拱浮談屈事戎狄竭民產以納歲幣苟延旦夕之安履霜不戒卒覆中夏而後巳若此者可諉之天數可徒貴徽欽而嘉佑康定以迄元佑之諸君子可獨逃責乎夫所貴乎命世豪傑爲能見兆未形而先幾預策以制數百年未易測識之虞也況於事勢顯白有必至之危然猶冥乎莫覺者謂國有人也可乎宋朝士夫浮議甚於戰國之橫議而流禍之烈甚於晉之淸談顧未有名世大儒起而掃之今之士夫動多掇拾其唾去之說以噍嚼之此士習所以益卑政治所以益弛我

祖宗之舊章所以日益廢格民日益困財日益匱大勢日有不測之虞而當事君木莫或之省憂也老先生際遇聖明言無不聽謨無不達時幾若此諒不輕易失之世傳三楊入昅極一時勛名之盛不知三楊壞我

太祖之法巳多矣上下宴安苟且度日卒貽正統之亂昔李林甫死然後祿山反明皇卒鞭林甫屍謂其釀亂也三楊肉未寒卽有土木之阨律以林甫之刑尙可辯說乎今欲圖治非痛洗三楊以後之獘而上復

祖宗之舊不可也老臣出處社稷是荷區區潔身一隅之小節則卑官下士之事而非所慕以爲榮也韜褊心多病魂夢無復燕薊之想矣惟念老先生必有仰贊

聖明者故敢附獻其狂愚舊進三札錄貢倘可采一二亦芹人之忱也照恕狂鄙爲幸

○張居正

謝病別徐存齋相公

△謝病別徐存齋相公

居正惶恐頓首再拜上書師相閣下居正少不自愼被狗馬病伏蒙臺慈得諒其愚卽日南發遠隔門墻未一奉音徽徘徊瞻望竊念正自寒士非閥閱衣冠之族乏金張左右之容弱冠登朝賴相公甄拔廁在下弟子深蒙鑑獎𨿽仲舉知深於徐孺中郎倒屣於仲宣未爲過也知巳之恩每懷國士之報假令相公興周召之業使如正者朿帶立朝參制作之任或拾遺左右備九九之數𨿽不能使惡言不至門人加親然進奮短翮飛翔之用奮效杞梁一介之死正𨿽至愚敢不勉乎小人命淺分過災生蒲柳之質一旦溘先朝露則終巳無以報知獎之恩死有餘恨竊不自諒有惓惓之愚秋毫少效於萬一惟相公裁察焉相公雅量古心自在詞林卽負重望三十餘年及登揆席益允物情內無瑣瑣姻婭之私門無交關請謁之釁此天下士傾心而延佇也然自爰立以來今且二稔中間淵謀默運固非謭識可窺然綱紀風俗宏模巨典猶未見使天下攺觀而易聽者相公豈欲委順以俟時乎語曰日中必熭操刀必割竊見向者張文隱公剛直之气毅然以天下爲巳任然不逾年遽以病歿近歐陽公人倫冠冕向用方殷亦奄然長逝二公者皆自以神智妙用和光遵養然二三年間相繼雕謝何則方圓之施異用慍結之懷難堪也相公於兩賢意气久要何圖一旦奄喪誰當與相公共功者況今榮進之路險於榛棘惡直醜正實繁有徒相公內抱不羣外欲渾迹將以竢時不亦難乎盍若披腹心見情素伸獨斷之明計捐流俗之顧慮慨然一決其平生若天啟其衷忠能悟主卽竹帛之名可期也吾道竟阻休秦無期卽抗浮雲之志遺世獨往亦一快也孰與欝欝顑頜而竊嘆也夫宰相者天子所重也身不重則言不行近年以來主臣之情日隔朝廷大政有古匹夫可髙論於天子之前者而今之宰相不敢出一言何則顧忌之情煒也然其失在豢糜人主之爵祿不能以道自重而求言之動人主必不可幾矣願相公髙視玄覽抗志塵埃之外其於爵祿也量而後受寵至不驚皎然不利之心上信乎主下孚於眾則身重於太山言信於蓍龜進則爲龍爲光退則爲鴻爲冥豈不綽有餘裕哉公孫弘有言人主病不廣大人臣病不節儉身爲漢相脫粟布被良史稱之夫京師四方之極大臣庶民之表也自頃內外用竭習尙侈靡貧者裋褐不完而在位者或婢妾衣紈綺百姓藜藿不飽而在位者或廝養厭叉肉此損下益上之尢者也誠宜倡之以儉視之以禮弘晏子狐裘之節覽詩人羔羊之詠庶儀刑百辟易移侈俗也夫天子有諍臣士有諍友故能動不失則故石猶生我美疢滋毒也端人直士藥石也令色孔壬美疢也然端直勁而難親令壬柔而易狎傾佞之人未語而唯唯未言而諾諾較徳則擬於臯伊論功則卑乎管晏足使人志滿情逸受其面謾此髙允所以深疾湛謂其所營尺寸之間而貽崔浩無窮之害者也願相公擇士之端諒者使在左右資其匡輔聞其讜言亦鴻業之一助也夫士習者人才之關也自頃士气頹靡廉恥道喪苞苴顯於贄雉幸孔多於亡羊乞溫逐臭相煽成風豈可令

明主在上相公在位而習獘至此夫爵祿賞鑑所以磨世也廉恥節義所以建標也爵祿賞鑑不足以激上才止可以勸中人耳然上才百一中才者多令爵祿賞鑑常歸之廉恥節義則中才者望標而趨矣迨夫淸議巳行士气巳振然後相公振之以無名之朴醞之以醇和之气卽大化燻蒸風俗長厚矣此相公今日所得爲者若夫格天之業致主之功固非末士所與且愚蒙未諳故不敢言也夫翳薈之翔叵以論九蒼之髙蹄涔之遊無以測四溟之深相公徳冠宇宙知兼眾哲而下走欲以管窺之見仰裨髙深不狂則愚且以下亦幹非其分不知者以爲預結於左右也然自惟受恩深重苟有效於涓埃卽剖肝裂膚亦所不辭況卹其它乎古人之言曰近而不言爲謟遠而不言爲怨今將遠矣不勝感激瞻望之懷臨發潛然詞不宣心仰惟相公淸閒之燕垂察狂捐之言幸甚

○方逢時

上內閣張太嶽書

△上內閣張太嶽書

生自歸江浦苦力松楸艸土余形日覺衰憊豈意

先肻龍馭上升艸莽之臣攀號無地恭遇

新皇禦極英聲四達中外之人舉手加額臺下首膺簡命總攝百僚明良之會千載一時昔人所稱垂紳正笏不動聲色措天下於泰山之安者何幸於臺下親見之方今諸夏寧謐四夷賓服臺下以一徳贊輔太平有象矣竊觀古之人樹顯勛成大業萬世不朽者多不在淸平安樂之時恆在於國步艱難之日故伊尹周公之聖益顯著於太甲成王之世有繇然矣

新皇英睿堯舜之資也臺下忠亮伊周之亞也經綸巨略弘濟嘉猷誠非愚賤所能仰窺萬一今日之事惟有保其身體傅之徳義以爲急務二者之外惟恪守成憲簡用舊人抑遏僥幸表達忠直杜絕謟佞愛惜名器樽節財賦寬省刑罰申嚴軍旅愼固封疆以俟休命之凝固假之五六年天下大定矣艸土之中又間聽愚者之論謂

聖主幼沖宮闈深遠中官之權漸不可長孤心惕然此杞人之憂也夫中官爲患自古而然剛之取禍柔之取辱傳記所述歷歷明監愚竊以爲此輩𨿽多不肖然其中亦有才智謹厚之士其僻狠之習固與人異而欲富貴惡死亡之心則與人同也惟在辧別之明操縱有道使機嘗在我作其忠順之志消其不肖之心入我彀率而不覺庶克有濟耳中玄翁之去士類寒心昨得邸報讀其初政諸疏深嘆服其忠誠之�馬至而又惜其機栝之蚤動也得罪之繇或在於此夫懇切之言整肅之志直達無隱施之長君可也若天聰未啟聖志未昭宮中府中之事不免暫有所寄苟不密其幹旋曲爲防閒而先憂過計徑情直達則眾心搖惑羣志紏紛彼方懷豶豕牿犢之疑我乃爲紾臂扼吭之舉適足以觸其畏怒之邪念豈能成格正之宏功哉此書所以有敬保之訓而易所以發於巷之象也且直言正諫一有不從則奉身而退此臺諫小臣之職也若夫顧命大臣以身系天下之休戚安危其所調燮劑旺轉移感動固必別有其道此孤生之所以戚戚於中玄翁之去而欲爲臺下一披豁之者也且

聖徳方新四方聳聽尢宜時出徳音昭布仁言使海隅蒼生曉然知上意向益堅其愛戴歸往之念此又今日之不可無者不識以爲何如抑愚之心又有妄言焉昔唐韋澳謂周墀曰願相公無權爵祿刑賞與天下共其可否勿以巳之愛憎喜怒移之天下自理何權之用此𨿽一時之言或可爲一簣之助敬爲臺下誦之

○王家屏

答潘親家

△答潘親家

不佞戅愚冒上廢處田間婦逐婦臣何敢與聞國家事猥承大教仰見忠藎之懷杞人私憂正同激切曩者西寧之變片檄可平而當事者欲就李將軍之功名輕發大師雲集堅城之下罪人未得而帑金數百萬立盡此一耗也朝鮮之急偏師可援而當事者欲就宋中丞之功名輕議遠討直抵王京之東島寇方張而帑金數百萬又巳立盡此又一耗也卽此二役而太庾二百年之積發竭無餘不此之惜力圖休養節縮補羸濟虛而輕聽姦人之言旁搜山澤之利中官四出礦役繁興冠蓋如雲徒眾如雨山靈震疊地脈摧殘郡邑繹騷閭閻蕩析穵掘煎煉工費浩繁本末相權得不償失計所進獻才若錙銖於以較向日東徵西討之所糜何啻泄之以尾閭而收之於涓滴也良可痛矣繇前則耗者之罪不容死繇今開之者詎可勝誅遠邇嗸嗸怨聲載路蓋不獨中州之民苦之也乖气所乾天災示異殷憂啟聖庶幾攺圖乃修省無聞迷謬滋甚部寺半皆虛席臺省閴其無人章疏或下或畱政事愈紛愈舛日惟貢獻是督籍沒是營宮刑察及淵魚店稅禍延商賈而大臣持祿不肯諫小臣畏罪不敢言方且藉宮殿之灰燼爲幸門而捐俸以希寵張邊塞之首功爲利路而冒賞以徼榮則宗社之大計邦家之隱憂誰其慮之圖之也哉气運人事湊合非偶所謂𨿽有善者無如之何時竊拊心便欲慟哭不意金甌世界爲此輩巧彄秪爲妻子富貴之資不顧祖宗艱難之業也可勝慨哉可勝恨哉因恃至契遂一吐狂言時道傾欹冀惟祕密若夫勞心撫字銳志興除俾情法平停寬嚴互濟此門下經綸餘事展錯長才無俟朽人愛助矣

◆論政

魏交

林大輅

徐階

唐順之

熊過

張居正

湯顯祖

張應泰

○魏交【避禦諱】

答兪獻可知縣

△答兪獻可知縣

大丈夫欲致君澤民不爲相則莫如爲令與守近君者莫如相近民者莫如守令而令彌親矣癢屙疾痛無一而不相關也居今之世可以廟食百世者惟守令則然民之思令彌深矣𨿽然三代封建有君道焉兩漢守令有長道焉今之郡縣直僕道耳士之雄心者不屑焉謂之雌伏吁何輕民命也賢者所至塗炭者可使之枕席小民戴之如君親之若父母上之人固將敬之如九鼎大呂山川若增而勝焉然則能重此官者是固在我遠承存問深感不忘故舊之盛情傳曰若保赤子心誠求之以此致祝𨿽則雨露雪霜均之澤物然吾願故人之爲陽春也

○林大輅

奉霍渭先少宰書

△奉霍渭先少宰書

某啟楚中冗務服役旣聞使旆抵京欲附候尺牘則恐嫌觸忌躊躇問禁巳數月矣又惟於有道之側不且例作誦徳語欲有所助則未有知蹙然自訟者久之執事心在生民道在綱常議論在經濟天下之人無不企慕休徳以冀迓衡之治愚賤子尢厚望者然而世道升降之柄人心轉移之機則惟先在於端士習而巳耳士習之不端則𨿽欲厚風俗適以澆之欲阜民功適以擾之欲和庶政適以龐之夫子之言曰齊一變至於魯魯一變至於道蓋指其時之齊魯而變以徳位之權𨿽曰聖人過化存神而亦有漸也故曰三年有成又曰如有王者必世而後仁執事論今之士習與春秋之齊何如邪某觀於外服廣於詢俗未敢以齊而下論焉耳今言系治亂者在庶官庶官守令其最也今之守若令槪以十人言之其智識可以辦簿書其才力可以理賦訟守則四五人令則二三人焉耳可以任事更化釐姦庇民副人意而遠到者或得一人焉則羣以爲賢矣故爲守者一年而懼二年而恭三年而緩何者自計其遷期且邇也爲令者一年而習二年而與民和三年而不任難何者自計其取期將近也爲監司之視守令者一年而示之誼二年而示之恩三年而示之姑息何者逆其在位不久也爲之民者一年而畏二年而服三年而玩何者守令之弗終於良無以慰其望也故守求其不惰令求其任難於三年之外者蓋有之矣而亦鮮矣爲民者有盛美之譽去後之思蓋有之矣抑又鮮矣此外事大槪也故其要惟在得人而久任之謂得人者忠實耳才智耳果毅愷悌耳謂久任者三年而與例恩六年而增秩賜金九年而上浸擬攺秩守可以長藩臬令可以爲守積三十年之後吏道其盛矣乎楚中之郡十有五州十有三縣一百二十有四令之舉監除者固有志气稱賢者矣間未諳事豪民猾吏指瑕論訐輒禠官以去以進士除者精神力量可以善化多歲餘更繁他省嗣者豈能及之故於府州佐貳官中有爲者委署凋瘵之縣借其數月之勞吏知其無固志民知其弗可久未出戶而思易之者矣故有司之治之敝至於楚極矣論賦稅則祿俸十餘年逋負論獄訟則豪彊武斷鄕曲論賊盜巢山浮湖隨處伺發論風俗客民爲梗姦惡相習官於其土者敢自以爲安邪故自弘治而後郡縣之政微矣此槪之也至若爲進士者盜跖之行龔黃之談乘時抵釁毀度叢賄怨聲滿路冤气爲災而又巧於彌縫勤於鉆剌巡歷大憲或包荒含垢或多譽鮮毀或薦進不疑是非失實進退無據欲使風行俗美政善民樂其可得哉夫知人則哲惟帝難之僕自知孟浪瞽適諸垑寧有醒眸時邪執事向疏中言意云期月之治可復三代語更化气象似也語淸時治體則略矣語責成賢哲似也語齊民作新則難矣非循陋處卑以漢唐宋事自畫也宋弗逮唐唐弗逮漢漢稱小康視古遠矣勢則然也今者詿誤數言顚覆矛戟蹉跎一足墮陷坑塹𨿽篤信君子安身立命處此優如也然而道終不能行於世豈裨哉天有意世道使執事秉衡軸數考尊賢使能無能貳之庶幾望玆治效於稀闊之餘執事尙友古人爲心行道救時爲業吾儕莫弗仰之賤子竊附年誼不揣喋喋其論迂矣如鄒司徒鄕國之望如李都憲其用未究如徐一鳴如鄭元二提學副使家食思過居然瑚璉隨分起廢皆名實稱如藩臬年深數人亦宜量進執事細訪之何如楚旱酷且廣某之罪也瘝曠獨深明法黜棄在執事垂念教焉

○徐階

與洪芳洲

復朱泰庵郡侯

△與洪芳洲

承惠書知憲節巳蒞東藩

聖主自玆當紓左顧之憂矣今天下事誠壞於不實爲然爲之亦須有漸夫揉木鎔金均之所以爲器但鎔金則一注而圓方卽成揉木則必從容而後克就規矩今當承平之時踵因循之後其勢何異揉木乎願公之稍加愼重也

△復朱泰庵郡侯

聞執事下車首以淸儉爲政夫海上之民窮困極矣更復導之以侈使彊者益肆其貪殘貧者益習於姦慝其尙可望治安乎如執事今玆所行眞古循良之首務也但僕聞之不尊賢則爲善者不勸不去惡則不肖者不懲故先輩於民旣率之以身矣又求士大夫之忠信廉潔者而崇獎之凡以爲民立標凖樹風聲也敝鄕往時士大夫以不入公門爲髙郡中亦以此目爲人物厚加禮敬近來則顏色之所尙交際之所施專在旦夕奔走無恥之徒而閉門自守者其門之外乃無復郡侯之轍迹於是人爭爲諛家競爲謟士風旣日淪胥而山亦受其點污況欲民之爲善者勸乎往時郡中每察姦吏猾書重置之法近來或縱而不問庇而不舉又或進而與之爲姦至於良善則或使代拖欠之所輸或使償侵期之所負搗杌饕餮宴樂自如而力耕務本之家父子兄弟至不相保黨惡讎善其何以使民之不肖者懲乎僕今誠願執事一洗前人之獘習主之以仁行之以禮斷之以義使恩威賞罰各適其宜夫然後謂之盡善也惟執事加意焉恃在相知言語過直千萬照亮

○唐順之

答李中溪書

△答李中溪書

兄之使閩也一年矣辱以書下問者且數四矣而僕無一言之獻豈惟素性迂戅自度不能然亦以兄之才力自足辦此耳旣又自惟以爲兄之才力固不待人然屢問而屢無一言焉是亦不免有負相知乃輾轉思之竟無所得惟有一事可以少效愚悃而塞下問之勤者則言之適在此時然亦自度非迂則戅也惟兄亮之而巳且夫撫按之權舉劾最重百官之所以勸懲公道之所以開塞其系於撫按舉劾亦最重然而今世所謂舉劾者僕竊異焉僕嘗備員郎署矣嘗得日聞邸報矣或曰今日某巡撫舉劾奏至矣僕不問而知之矣何也其所舉者可不問而知其必藩臬方面大官也其所劾者可不問而知其必通判縣丞小官也其所舉者可不問而知其必牽朋聯伍不數十人不止也其所劾者可不問而知其必寂乎寥乎才三兩人也如此是則賢者盡大官而不賢者盡小官也則是賢者甚多而不賢者甚少也夫使賢者盡大官又使賢者甚多而不賢者甚少則宜其政平而訟理包苴不行於上怨毒不結於下天下可以臥而帖席矣而顧不能然則是大官不能盡賢與賢者不必甚多而不賢者不必甚少也大官不必盡賢而賢者不必甚多不賢者不必甚少則彼舉大而劾小者母乃大宮則足以樹恩而小官無傷於任怨也歟又母乃勢弱者易淩而根固者難拔也歟而其所舉所劾之多與少又無乃厚市恩而薄引怨也歟如此則人心奚而得勸懲公道奚而得不塞也𨿽然固亦有藩臬方面大官而不舉或反見劾者矣嘗駭而問其人焉則是非能劾藩臬方面大官也亦非其人之果不賢也或負气倔彊不善曲媚者也不然則受人指嗾爲之快忿者也亦有通弮縣丞小官而不劾或反見舉者矣嘗駭而問其人焉則非能舉通判懸丞小官也亦非其人之果賢也或多援善鉆最有力者也不然則其親與故也如此則所劾者縱非小官則必負气倔彊與爲人快忿者也所舉者縱非大官則必多援善鉆與親且故也然則人心又奚而得勸懲公道又奚而得不塞也繇此言之爲撫按者固不得以能舉人能劾人爲榮而必以舉劾之不稱爲可懼矣今兄之所屬其爲方面大官者誰乎其爲州縣小官者誰乎僕固不知也賢者多乎少乎不賢者多乎少乎僕固不知也而爲是多口者亦據素所疑於人人者言之耳然以兄之志剛而識明秉正而嫉邪固必不同於人人矣必能示勸懲而彰公道矣又何藉於僕之言乎然僕之爲是言於兄亦非欲兄之不舉大官不劾小官也非欲兄之所舉必少而所劾必多也大官果賢矣或矯而不舉亦私也賢者果多矣或避收恩之名而欲矯之以少舉不賢果少矣或沽澄淸之譽而欲矯之以多劾者亦私也𨿽然竊以爲莫如精舉而愼劾則劾者固少而舉者固不得多矣或曰舉劾怭少則是善有隱而不彰惡有微而不屏也是不然矣夫天下中人多而其最賢與最不賢者少矣舉劾所以出於常格以待最賢與最不賢之人耳若夫小善小惡則固有考語矣又何慮善有不彰而惡有不屏也故僕以爲莫如精舉而愼劾兄意何如一言之獻如是而巳惟兄亮之

○熊過

與霍吏侍論武銓書

△與霍吏侍論武銓書

月日兵部武選主事熊過頓首達尊少宰君侯典謁所聞程力構謀者知士之度也赴時投機者懋功之要也傾否出治者大人之分也君侯以蓋世之英震動宇內自薦紳放於萌隸想望髙誼之日久矣程其力無不可舉而又受知

陛下深所簡在值呈明之朝身爲列卿與廟堂之議解棼之會何可後時旬內常承介使詢及選人聞者頗不悉君侯之意過獨知大人之度兼善成務方且共修王章建治平之業謝天人之望垂竹帛之名無惑也謹以選事奏記君侯察焉天之生民盛矣繇一人乃至數十或又有百千無算者皆是也而地不加多國家自畱州供上輸邊之費其取諸民殆無遺利民以困罷一有徵調率不能堪而公家之財歲有常經卽使少有贏餘亦應爲緩急之備今四邊多壘行陳往往擒凶魁縳徒從奪獲馬牛羊器械者則國家思所以報之舊者未銷新者叢至地之生財旣不加多欲責取於民則亦巳稱疲公家勢又不得裒益以奉之所謂上下俱敝者矣往往賢哲深惟根本洞察律令分辧時勢至其子姓限以三世五世有入刑者麗以常法奪其世爵其子姓卽隨所附筙俴世世復其家無有所事徭戍可謂義至精也灰有遺說者三焉今之武選異於吏曹吏曹自正途外吏胥醫歷譯鞮之官皆籍焉武選務在淸武臣而巳武臣不可徒淸計莫如令程其功便然言事之臣皆曰洪武永樂創業之時異諸後世其所除拜兵吏𨿽不歷戰陳不得輒議裁損然招諭之使幹局之勞乃至持金皷采海靑歷年月者諸凡途不一是果何武功也今法皆論首虜授之官

祖宗時武人子孫蒙其巳成獨坐享賞延之澤不敢究詰過愚以爲非惜袴之心失

祖宗大同之義一也過江之功非僮子所知顧五年之間其官乃與百六七十年等竊意

文皇帝深念從事酬一時附助之情非萬世之計也攻圍克陷固不必深言至如大營朝見者並一軍寵秩之其賞可謂泰侈矣永樂中有徵討官系獄者

文皇帝曰不以功掩過不以私廢公然則曲庇新官蓋亦有司之過非盡

文皇帝本意也王者以天下爲度不宜示人以私探君之心成其過舉當時之臣可謂不忠今又失此時不議裁損竊恐至於大壞而思攺弦𨿽有善策抑亦無及矣此其二也今軄官有世襲有流官言者指流官以爲髙爵要亦不盡事實過以司存嘗從內府觀貼黃文𨿽試百戶乃有稱流官非必指揮以上也有始爲流官而後欽準世襲者然則指揮以下不盡可襲亦當分世官流官矣今槪而授之據非所據與初意可謂不侔夫世襲尙應裁損流官何得坐縻也不審當世之臣果何爲使因沿至今此其三也此外又有中官貴豪特爲冒濫竄空名尺藉中徼幸苟得大將有不賞之懼則畏其勢不敢難也往年大將及撫臣惟第設奮勇諸科以待之奪士卒功尙少今例諸奮勇而無擒斬者與𨿽擒斬而非爲首者被傷者諸執大將旗有功者尙有一二其子孫皆不得錄於是直上首虜避他日禠奪計甚周過愚以爲諸中官貴豪者子孫𨿽有眞功一世後不與凡士齒止其非望然後武選庶幾少淸嗟乎君侯天下之事未有極重不反之理易曰窮則變變則通變通宜民不可有後時之悔過抱區區之心年所於此矣告之莫有應者有應者力又不足以行之君侯存心天下又適因下問選人計舉斯心宜莫如君侯者敢願君侯少爲畱神言出於君侯之口上下信之勢宜多可行者國家之利也伏惟君侯恕其狂瞽詩云楊園之道倚於畝丘此之謂也某頓首頓首

○張居正

答應天巡撫宋陽山

△答應天巡撫宋陽山

來翰謂蘇松田賦不均侵欺拖欠云云讀之使人扼腕公以大智大勇誠心任事當

英主綜核之始不於此時剔刷宿敝爲

國家建經久之策更待何人諸凡謗議皆所不卹卽僕近日舉措亦有議其操切者然僕籌之審矣孔子爲政先言足食管子霸佐亦言禮義生於富足自嘉靖以來當國者政以賄成吏朘民膏以媚權門而繼秉國者又務一切姑息之政爲逋負淵藪以成兼並之私私家日富公室日貧國匱民窮病實在此僕竊以爲賄政之獘易治也始息之獘難治也何也政之賄惟懲貪而巳至於姑息之政倚法爲私割上肥巳卽如公言豪家田至七萬頃糧至二萬又不以時納夫古者大國公田三萬畝而今且百倍於古大國之數能幾萬頃而國不貧故僕今約巳惇素杜絕賄門痛懲貪墨所以救賄政之獘也查刷宿獘淸理逋欠嚴治侵漁攬納之姦所以砭姑息之政也上損則下益私門閉則公室彊故懲貪吏者所以足民也理逋負者所以足

國也官民兩足上下俱益所以壯根本之啚建安攘之策倡節儉之風興禮義之教

明天子垂拱而禦之假令仲尼爲相由求佐之恐亦無以踰此矣今議者率曰吹求太急民且逃亡爲亂凡此皆姦人鼓說以搖上可以惑愚闇之人不可以欺明達之士也夫民之亡且亂者咸以貪吏剝下而上不加卹豪彊兼並而民貧失所故也今爲侵欺隱占者權豪也非細民也而吾法之所施者姦人也非良民也淸影占則小民免包賠之累而得守其本業懲貪墨則閭閻無剝削之擾而得以安其田裏如是民且將屍而祝之何以逃亡爲公博綜載籍究觀古今治亂興亡之故曾有官淸民安田賦均平而致亂者乎故凡爲此言者皆姦人鼓說以搖上者也願公堅持初意毋惑流言異時宰相不爲

國家忠慮狥情容私甚者輦千萬金入其室卽爲人穿鼻矣今

主上幼沖僕以一身當天下之重不難破家以利

國隕首以求濟豈區區浮議可得而搖奪者乎公第任法行之有敢撓公法人任事之臣者

國典具存必不容貸

○湯顯祖

答門人吳芳臺舶使

△答門人吳芳臺舶使

昔人稱身處脂膏不能自潤若未處脂膏何言淸也吾弟此其時矣海剛峯在南盡裁官吏費共至二千餘不佞見而知之魏見泉在邊歲節互市費積至七萬餘以爲修堡之資不佞聞而知之二公卒稱名士吾弟市𨿽小不妨以大人自爲也宦東粵者淸濁皆易見吾勉之

○張應泰

上兩臺公祖書

再上相臺公祖書

△上兩臺公祖書

頃之伏見臺下疚心礦事一疏千言爲萬民請命其詞直其慮深三復讀之淚淫淫下也呼號𨿽疾天聽愈髙乃臺下之精誠貫白日矣乃生等不勝維桑之慽輒敢有所欲陳於左右者伏惟臺下少垂察焉夫太平爲

髙皇帝開天第一郡而徽寧池三府則又皆爭先欵附竭輸挽佐軍興

髙皇帝所用以平一寰區者也故鴻業旣成之後屢勤詔旨特爲蠲租且曰朕世世子孫母亡此五郡民也天語煌煌播諸簡冊以視兩漢此不亦關中河內哉而且不獨此也金陵之脈自徽寧之黃山大鄣蜿蜒千里始盤礡於鐘山而其間山阜岡陵辟之人身非其四肢卽其榮衛也一節傷而百節皆傷此皆距

孝陵幾何而忍於加錘鑿乎天地體靜故惡人之動之昔蒙恬爲秦築長城斵地胍旤不旋踵而況今所斵胍尢有什倍於恬者蓋我

皇上或未之深思而言利諸臣之所爲罪通於天者也至若產礦之山原無幾處間或有之類穴藏於峻壁巉巖之下深者數百丈淺者亦數十丈篝火腰糈而入往往遭其崩塞則遂葬骨於其中卽幸而苶恙而手胼足胝黧黑非人竟終日而或不得數文故自非極窮亡賴者必不爲此而柰何以辱朝命乎然今簡書嚴重萬不可回矣而使者累累載道且將跖及四封矣吾儕小人惴惴然人不必命而奔吁無門也故竊計鑿山穿谷未必能得厚利而細人皷煽鳩引必掘挖人冢墓蹂躪人田舍繇此開騙局納私賄閭閻擾攘而利不歸之上也俟其先將原奏有礦山地開采一二驗其有無多寡然後定爲歲額責成各郡略如浙中商稅事例有司如期上解而兩使者及諸籨人供億犒勞之需並議派於各郡寧贏母嗇要於肅共上指調適中人吾民得安枕而巳所云螫蛇入手斷節不辭所捐者小而所全者大也江南比歲不登農詘本業譏關櫛比賈道復窮故貧者益貧而富者益與俱困兼之山菁谷莽民質悍觕猝難法裁而易與爲亂稍稍虐使卽耜耒耰鋤悉爲兵仗每逢開礦亡命招邀輒相嘯聚曩當無事刑禁之猶不能而況復招之乎此生等深惕禍萌而不容巳於鳴又擇害欲小而甘割其肌者若夫張翕機權以全五郡生靈以鞏千年丰鎬在臺下自有神明妙算生等何敢與聞焉情切詞煩遂無倫次

△再上相臺公祖書

大疏再陳一言一淚此天不蔑吾東南乃使福星垂耀抑亦

列祖有靈其以一壞之土重焦勞於臺下也古有社稷臣則臺下是矣

主上仁孝豈其忘風霜雨露之思而忍加錘鑿於衣冠出遊之地徒以一時用詘益賦則病民而蠲徵則病國計劃無所復之宵人因緣爲逢遂不暇深思耳頃之新古惇諭再三母致泄傷則豈誠以此舉爲安哉夫徳意方萌因而將順之其功較易然溫綸𨿽播而反汗未聞璫人正在狐疑而諸狼貪虎噬之徒復百說以搖之蓋萬一礦務中輟則此輩之來虛而此輩欲快其來心則不得不熒惑主者一昨頗聞道路之言璫人微有異意矣夫倏嗔攸喜婦寺之常此宣尼所稱難養而易所爲示包荒也臺下爲

列祖鞏基爲萬民乞命豈其靳玆委曲不令駔詐皆作使乎今璫人信臺下之心不勝其信羣小之心而臺下一念眞誠彼實未能盡諒故事多隔閡而不相通惟臺下覽宣尼難養之旨擴周易包荒之量馴而畜之使不爲吾抗操而揉之使爲吾用中情旣洽僉議自同然後連章一控或者天聽可回諸陵之精气可完東南之隱憂可弭矣蒭蕘之見竊敢一效其忱曷任僣越悚惶之至

皇明文徵卷五十七

●皇明文徵卷五十八

晉江何喬遠穉孝選

書二﹝論邊論學論史論文字書﹞

◆論邊

呂懷

張居正

王家屏

○呂懷

上夏桂洲閣老

△上夏桂洲閣老

日者辭謝間見相公對及二河司徒云近日曾石塘有本請選將官繼問太倉錢糧數目匆卒不敢請祖席間詢知爲復河套發也某竊觀自古許大事業皆自古豪傑爲之相公才識力量豈下古人興言及此眞千古壯猷也竊伏思之禮樂徵伐人主大柄百凡舉措果出不巳須是

主上精神意气壁立萬仞牢不可破乃克成功如近日郊祀等禮固以相公許大識見許大力量爲之然亦惟我

皇上誠敬仁孝銳志畢力自作主張君臣上下一徳一心乃克有成方今胡虜跳梁不一勞不永逸搗其巢穴以復我疆場非賴振古豪傑有爲而孰爲之然嘗聞之𨿽有智慧不如乘時𨿽有錙基不如待時河套之復不知今果其時否也切觀古今以來掃淸沙漠莫若我

朝北徵乘勝長驅直如破竹此未可以尋常相業例視之也雪恥之師古今莫如漢武然惟漢武精神意气鼓舞不衰庶幾上下相保不然士馬物故責有所歸將相大臣將安恃哉某願相公仰體

聖心今日之舉果如昔日好禮之心此相公竭誠殫忠以死報國之日也苟未必果然莫若且堅

上志蓄威養銳待時而動如操千鈞之弩百發百中猶不失爲相業之正耳蓋徵伐人君之柄勝負兵家之常不務乘勢待時而顧漫焉操切功名之會某恐畢力爲之而不足一言敗之而有餘徒取紛紛竟成多釁傑身任其可不深察也曾石塘不可謂非豪傑然身任其責義不可逃得則收攬勛名之勝不得則𨿽馬革褁屍猶不失其爲分內此石塘之孤注石塘固不得不勇爲之也書生不諳邊事不暇瑣瑣深論竊觀天象伐星細小今旣數年不復帝王以全取勝之道廟堂之上恐未宜無成算耳途次艸艸不盡下懷惟虛心采納幸甚【談後日事如見】

○張居正

答總兵戚南塘

△答總兵戚南塘

前順義部下酋長密報土蠻入犯消息卽馳語薊遼軍門戒備數月以來警息沓至西酋所報不虛矣不谷料此賊心窺灤東令日之事但當以拒守爲主賊不得入卽爲上功薊門無事則足下之事巳畢援遼非其所急也賊若得入則合諸路之兵堅壁以待之母輕與戰我兵不動則亦不敢開營散搶待之數日賊气衰墮然後微示利以訸之乘其亂而擊之庶萬全而有功足下經營薊事十年今乃得一當單於勉之勉之辱示以破虜爲巳任具見許國之忠但古之論戰者亦不全恃甲兵精銳尢貴將士輯和和則一可當百不和𨿽有眾弗能用也竊聞北人積憤於南兵久巳今見敵則必推之使先勝則欲分其功敗則必不相救是足下之士能戰者無幾耳軍情乖離人自爲心鼓之而弗進禁之而弗止𨿽有嚴刑峻法將安所施羊羮之事可謂明戒足下宜深思之時時審軍情向背布太公昭大信母信讒言母狥私情母以喜行賞母以怒用罰部署諸將宜令食多而養厚者當先母俴失職怨望者當刻處虛心受善愼母偏聽察軍中如有隱郁亟與宣達平日號令如有未妥不防攺圖士卒務令南北一體煦育而拊循之與最下者同甘苦務使指臂相使萬眾一心知愛護主將如衛頭目則不待兩軍相連而決勝之機在我矣如是乃可以一戰望成功也惟足下預圖之【此書正中今日之獘】

○王家屏

答徐侍禦

△答徐侍禦

語云百聞不如一見今之議邊事者或援古以槪今或懲前而廢後或執小利以譏大計或憑臆說以撓成功皆貴耳之談非眞見夷情之實者也某生長塞下自記事以來所見虜眾侵驅蹂踐焚掠殺戮之狀慘不忍言偶數月不舉烽經時無羽檄邑裏卽色笑相慶謂爲太平至乃韜弓臥皷終歲晏然露宿宵行一塵不擾此等光景不但目所未見亦耳所未聞焉非賴天祚國家虜將內附我等操其羇縻約束之柄何克臻此是無論供億輸將所省不貲而生聚休養日以殷繁向時廢堡墟村人煙相望蓬蒿藜藋畊作寢興款貢之效固居然可見於此矣而議者猥云當罷豈不誤哉幸臺下躬履荒垂邊事夷情具經巡閱故能迷款貢之便利察邊臣之苦心如此他人身不下袵席足不踏邊城而慭以千古所未有之事聳動其聽聞宜其拒之而不肯信也顧不信其利巳誣而又詆其害揜其勞而傳其過則邊臣又安能弭然屈服巳哉夫議天下事易當天下事難臺下處議事之地而能體當事之勤此邊臣所願捐軀隕首自效而不辭者也疆場幸甚宗社幸甚私心倍切欣荷遂不覺其靦縷

◆論學

方孝孺

王紳

薛瑄

陳琛

呂懷

鄒元標

○方孝孺

答王仲縉

△答王仲縉

僕資質不敏明聞道日淺行巳之篤不逮古人是以年益加而智愈昏名益有聞而心益爲之欿然日汨汨與世伍語默俯仰能自異於流俗者幾希每念昔之聖賢道徳言行之懿未嘗不內咎而深自慚也足下在友朋中最爲相知且相與最久不思有以正其闕失納之於寡過之地顧以書譽其所未至而彊其所未能豈僕之所望哉夫古之著書者非好爲辭而然也非慕乎名而然也蓋以巳之所有無繇淑乎人天之與以與我者懼其至我而絕也故籨而筆之於書而公之於天下如子思孟子周元公之流其智誠足以知乎道其才誠足以周乎用其發之於言誠足以啟昧幽而垂矩則且不戾其所爲也是以學者傳而信之如龜策恃而賴之如稻梁尊而仰之如日月苟爲名而巳爾誇其辭而巳爾如楊子云王人淹之所述而巳爾於道無明也於事無補也揆之於其躬又不能無憾也則亦奚以爲哉僕上之未能學子思孟子之萬一至於揚王之所爲心又不敢以爲可也居則默默以思競競以行勉勉焉期不畔乎道而冀其有成使吾學果能成其身乎則𨿽不著書其所傳者固在使學焉而無以自立於天下縱琢刻其辭其將孰信之僕之不易於言者鄙陋之志殆有在足下未宜以十退之之事責我也夫退之之重著書有不自滿假之美焉未可深過其過在未聞道而言行未能無可議耳於道有得焉至和充乎中至順達乎外其音聲中乎律其周旋中乎禮其耳捨好惡是非進亡中乎義����慝消望之者鄙吝祛聞其風者相率��於善彌千載而如尙存若斯人者何待著書而後有益於人哉故顏子默然處陋巷而聖人予之爲羣賢首其後若漢之黃憲言論之存者無片簡焉當時莫不自以爲弗及至於讀其傳者猶怳然想見其爲人與憲生相先後之士有爲日言者矣有爲政論者矣有爲論衡者矣如足下所稱著書三數公其有益於後世者或大之而其人之賢否視聽何如哉僕少不自量亦喜有所著年長以來窺見聖賢之垣墻內顧彌覺不足非惟不喜爲亦有所不暇爲矣每見好名者不度智之不任徳之不類而亟爲言言往往畔於道輒爲之汗下果使聖人之道世無知者必待吾言而後明猶當審其醇疵而後出之況斯道自近世大儒剖析刮磨具巳明白所患者信而行之者寡耳今世有賢者作當以躬行爲先一反澆陋之習以表正海內庶幾有所益豈宜復增以浮辭而長其虛薄邪足下謂僕所接見者少不能副遐陬僻壤之望因欲著書以化之夫以化當世爲軄者賢士仁人事也僕也烏敢當且賢者能化從巳者不能化違巳者仁人能使善者勸不能使惡者變故孔子至仁也而化不行於陽虎武叔孟子大賢也而臧倉賤之王驩怨久淳於髠輕之彼一聖一賢且有所不及而況纖微昧弱者顧舉一世而盡化之以口之不給而欲假書以傳僕𨿽騃其爲計不宜若是疏也且萬世之所共尊而師其言者惟孔孟爲然今閭巷庸人讀孔孟之書猶不知其可用或以爲戲笑之資僕縱著書其能加於孔孟乎孔孟不可加其能庶幾孔孟乎道徳如孔孟不能必世俗之信而僕乃欲著其荒言以化世俗不待智者而識其難足下不宜以之相勉也然足下之心豈有他哉乃愛僕之深處我之厚而不知非其任耳𨿽然僕非無志於道者學道而未至者也學未至則悔吝不能無過甧不能免必賴朋友以相成吾今而後所望以成巳者捨足下而誰哉幸求所闕時以告我則足下所云化今傳後者其將有在矣願少緩之無以著書爲勸

○王紳

上侯城先生第二書

△上侯城先生第二書

向者不揣愚惑輒獻瞽言於左右蓋祈執事立言著書以振天下之聾盲情激於中不覺覼縷執事以爲然耶談笑納之俾副其望可也以爲非耶訶叱而麾斥之不爲過也今旣不遂其請顧乃賜答以千數百言若有所論辯者尢見執事之徳之弘不以言之不善而遺之獨固守其謙撝而不變又且道之使盡其言者是豈紳之所敢望哉然而有不可巳於言者故不得不終其說也執事忝楊雄王通之徒未明道而著書爲無益於世遂欲躬顏子黃憲之行俾默默無片簡之可傳而後巳是猶懲人之病風而惡出畏人之溺水而卻遊也不其矯之太深而過情也哉且天之生聖人也豈特獨厚其身邪亦將用其有餘以備其不足爾觀乎堯舜禹臯陶益之典謨髙宗湯武成康伊傅周召之訓誥若孔子之所以刪述曾子思孟之所以繼繩其大要皆所以成巳而成物也以是聖人𨿽不世出而斯道不終泯者以有斯文之足徵也今執事又謂斯道近世大儒剖析刮磨具巳明白縱著書不能加於孔孟故辭讓不爲是九不可也且所謂成巳成物之道六經巳具載矣孔子無言可也而猶不忘於弟子之問答孔子大聖也其言該博無遺宜若無以加矣而曾子猶用心於大學子思親承曾子之授且聖人之澤未遠可以忘言矣亦汲汲於中庸孟子時異端𨿽起苟舉聖人之說而辟之亦可矣乃反復乎七篇之言至周元公道絕千數百載文獻昭昭尙在也亦必以心得之妙筆而爲書其後若二程子若張子若朱子若呂子輩莫不各以著書爲事其餘紛然作者不暇論彼諸聖賢者豈不知天下之道一揆也聖賢之至不可等也然且鰓鰓焉若此者所謂畏天命而悲人窮至人之心也今執事言行皆取則於賢哲顧獨於斯而避之此紳之所以未曉也且執事之所以修於已者美矣而士之所以望於執事者亦至矣正宜寢不安席食不下咽拳拳夜以繼日而圖副人之望尙何暇恬居妥處而俯與紳論辯去取乎哉惟執事深思而母忽

○薛瑄

與楊秀才書

△與楊秀才書

楊生進道秀才足下先君子未官河內時圥曾與生相識於時生固有相親之心矣其後先君子官河內生遂朝夕相親而心愈篤及先君子沒也舊有別業在滎陽因往治裝生遂徒步相從時秋雨積潦大河北壖尢甚生泥行三十里水行十餘里跋踄良苦而略無慍色其冬瑄扶先人柩西歸生送至孟津西山下流涕爲別大事訖瑄來滎陽省老母生復自河內來畱月餘旣去而往來書問不絕瑄怪人之所急惟利與勢而巳生於瑄非有二者可趍而乃殷勤稠密相從不厭如此非篤於爲義而好眾人之不好者能爾邪行念方將上京師愧無以爲意因略陳其固陋以爲生朂瑄七八歲時侍先君子左右聞其稱古之人某爲大儒今之人某爲偉士因竊自私紀於心曰彼亦人耳人而學人蓋無不可及之理也其時瑄𨿽有志於是顧方屬對偶習聲詩而尙未知所以爲學也又六七年先君子見可教遂授以四書及他聖賢書曰此爲學之要也汝其勉之瑄拜受所教遂發奮篤專於誦習晝不足則繼之以夜夜坐倦則置書枕側而臥閱之或有達旦未巳者至於行立出入起居飲食不諷諸口則思諸心𨿽人事膠擾未嘗一日而易其爲學之志也如是者積十餘年然後若有以察夫聖賢千言萬語之理無不散見於天地萬物之中而天地萬物之理無不統會於此心微密之地自是以來澄治源本而恆懼夫邪慮以淆之篤專修習而不敢以他好奪之積之旣久間因以其中之欲發者發而爲文辭則但覺來之之甚易若或有物以出之於內而迫之於外也其後以先君子命從試於有司一往卽得之仰希大儒偉士𨿽不敢及然韓子所謂在進士中粗爲知讀經書者竊以爲近似焉今退居又六七年矣中間遭值大故哀痛悲傷之餘尙懼頑愚荒怠以負先君子之大訓因時取向所授書而溫繹之但覺意味之愈切理趣之愈深蓋有得於心而不能形諸言者矣此瑄之所以自少及長凡勤苦僅得而猶不敢自巳者此也今觀生之於瑄求之可謂勤矣然徐察生之志則所慕者科名之未得所急者文詞之不足是以求之愈勞而得之愈難也瑄以謂不若且置此汲汲欲得之心取四書與凡聖賢書若瑄十六七以後時又加力焉則他日蓄積之深無所不有以其餘施之於辭則析理精切而不差措諸事則典實而可行於以應有司之所求可一舉足得之矣又何科名文辭之足患哉此乃不求之求實爲學之要法也不然涉獵記誦愈勞愈難縱使得之亦何益於人巳哉鄙見如此惟深加思勉母以斯言爲迂而虛用其勤幸甚

○陳琛

與柴仲和書

△與柴仲和書

道未易言也今庸夫俗子作小小文章亦言及道令人輕厭道豈可厭哉以其不知道而易言之近於泄耳區區能繇道而不能談道知慕古人行止而不服古人衣冠而記文公祠堂則不脫乎道此文之所以難作也愚見欲於文中掃盡道學心學古學等字而於人事時俗中微見古道當行之意而太極陰陽鳶飛魚躍至奧至妙之機俱不說破使田野之夫恉囿於海闊天髙之內而日用飲食皆冥然無覺以質爲文以簡爲麗淡然無可膾炙人口乃爲得意而未之能也煩爲問林次崖以爲何如

○呂懷

柬朱太守

△柬朱太守

懷感激道義之愛竊有所聞不敢不爲�丈道之去維揚天下之巨區也其俗多文而少實比來與聞甘泉先生之教勃然振刷而興者無慮十百是𨿽其秉彜好徳之心所發然亦豈其俗固近之也聞比來當道至此鼓舞作興者固多間有一二豪傑負气使智以講學爲不足信往往故爲裁抑此懷以爲過也夫其振刷而興也以爲盡出聖賢爲巳之心而不爲人不敢必耳然謂以講學爲名則縱不得爲聖賢之學比之尋常亦必有所顧籍而自惜者不猶愈於羣君終日言不及義習爲放僻邪侈肆然而無忌憚者邪繇是言之當道所以待維揚之人亦旣薄矣豈其待維揚之人之薄反諸其身此其所以自待又何如也邵子曰臺者治世修身之具夫當道也苟無治世之心則巳若或有之謂當乘其振起之心道以惇本之實是或因性牑民之一道也維楊之俗興起之多燻陶之久醞釀之深循名責實繇麄入精又焉知一二豪傑不起於千百萬人之中以上追三代之盛也邪孔子曰舜有臣於人而天下治夫苟得一二豪傑振起其中上追三代之盛則維揚之人固不必責蘭釞人盡爲聖賢而後足也昔人謂三代以下之士惟恐其不好名斯言𨿽未必盡出中正然而今方睊睊朝夕物色講學之士而裁抑之謂之何哉吾丈以躬行實得之學操範世爲民之志其所以察此之心撫此之俗必有道矣

○鄒元標

答陳心谷中丞

謝蕭兌隅

△答陳心谷中丞

先年曾貢蕘語請質退而自愧狂誕巳而思臺下端人也休休者也容人盡言者也必不以我爲迂爲誕玆奉鼎翰洋洋若將誘不肖盡言而惟恐其言之不盡俴人頌服奚勝細繹玄旨臺下巳闖聖學之窔而卓然先立其大前所贅陳者是何異捧土而塞河也然𨿽臺下示我以聖學之鵠不肖有俗學請質諸前臺下云其功在勿忘勿助而喫緊在愼獨元標嘗用勿忘勿助之功矣勿忘勿助在持志而養气一旦忽悟曰暴气固不是而持志亦未爲全是夫志卽心之神也神無方而易無體非無一日拘拘然執之爲巳有也故惟恐其忘者非眞忘也若眞忘則不以生而存不以死而忘𨿽忘而未嘗忘也元標亦嘗用愼獨之功矣以獨爲在心從而反求諸心盤桓數年猶自惉懘邇年來始知獨非內也心意知慮固獨也而鳶飛魚躍亦獨也戒愼恐懼愼也而優遊涵泳亦愼也兀坐一室之內愼獨也卽兵戈搶攘千萬人吾往亦此愼獨也而庶幾孔門愼獨之旨𨿽然元標咸其頰舌孰若臺下恂恂躬行之爲愈乎然元標亦不敢不勉矣臺下徵色發聲察言觀色之語此自聖門視履考詳家法前不肖所陳者蓋見今世風會日流忌嫉成風鄕評不足據而官聲不足以徵故常謂士君子眞有掀揭宇宙之思自信自考𨿽一國非之不顧也天下井之不顧也蓋若有懲於今之時而不覺其言之過激耳望臺下終裁之

△謝蕭兌隅

大都不肖之學務在自信自得夫依人談說非中藏之珍也隨人腳跟非堅貞之守也元標寧甘遁世不敢附會以自欺寧守固窮不敢波流以逐世此則不肖仕與學者如此

◆論史

陳所有

○陳所有

答髙雪篷書

△答髙雪篷書【鄧左之履中有張浚不當從祀議與此文皆可代爰書矣】

雪蓬來教詠史諸什誠確論也﹑乃謂張浚不可與安石同傳﹑此特因襲之見﹑豈知春秋大義。覆國者罪無赦乎。夫安石病在不省事而執拗。張浚病在練事而娼嫉。執拗者施之平居則蠹政。國必削。媢嫉者處之艱步則妨才。國必危。其殆我子孫黎民埒也。雪篷其知醫乎﹑醫者之術二﹑攝生起死而已矣。攝生者主衛元。起死者主辟邪。宋己寧間二祖三宗。汪濊。如人父母無。安石不以五穀攝生之物膳也。乃進金石燥劑。以痿痺四肢而銷鑠其元气。逮建炎紹興秦檜懷酖。汪黃握堇。海宇寒心。李綱趙鼎宗澤虞允文曲端嶽鵬舉諸人卽起死之扁鵲華陀也。浚爲趙氏愛子。知酖醫而不能逐良醫在旁大恐其吾國手之名顧兩謝之。閉門自作聰明按方下藥﹑其害速於堇酖。嗟﹑過江事勢﹑如人消渴勞瘵﹑奄奄气息尙能當此富平淮西符離三劑哉。許世子不嘗藥。春秋書弒。嚴誅心也。浚不知醫又不迎醫忌賢能不揣才力。急功名不卹利害智闇於知人性堅於拒諫逐李斥趙。忌飛殺端。剛愎自用。引進庸佞。出師屢挫。益增中國之羞。專寵兩朝。空負長城之寄。說者謂渡江士大。以諸葛公比浚此非南軒之門人則樞府之故吏而優孟擬叔敖。曾不足供傍觀者之一嗤。來教又云方髙宗朝南軒未弱冠如何責以薦賢進能嘗考隆興元年敬夫登朝參謀幕府符離之役不勤乃公用賢納策竟用邵宏淵取敗敬夫又曰符離師潰惟存帳下十人栻終夕彷徨家君方熟寢鼻息如雷嗚呼君父尫羸疾勢如此。豈臣子從容鼾睡時耶。不過以江南塊土。爲功名之孤。奮臂大呼。試一擲爾較之志決身殲鞠躬盡瘁者方寸何如勝質之史不攻自破。按仲培氏鼠璞。載魏公乃黃潛善客。胡珵則李綱客也。魏公附潛善。孫覿奏胡珵筆削陳東書。欲使布衣操進退大臣之權。幾至召亂。遂以諷諭狂生。規搖國是。將珵編斥。使建炎果用東言。必無渡淮航海之事。覿潛善不足道也。深爲魏公惜之。夫仲培宋人也。耳之熟矣。鼠璞所載。當爲信史據此一事則其心術之險巇可怖哉大學著个臣量度之寬狹。卽系國家之興覆張浚娼疾自用名𨿽正而實則邪身𨿽勤而道則悖宜乎宋事之不終也。君子不以成敗論人物。惟按是非定功罪耳。元儒揭徯斯極詆其過。朱文公晚年深悔撰狀失實。蓋事久而論始定。執因襲常談。未究故實。謂徳遠愈於王介甫。能不爲董狐之所誚哉。願反復宋史一細彈之

◆論文

朱夏

方孝孺

王維楨

王世貞

王世懋

江灌

○朱夏

答程伯大論文

△答程伯大論文

古今能言之士孰不欲雄峙百代之上垂聲乎百世之下哉卒抱奇志而不見泯泯以老死者何其多也豈非才識之不逮故不能成一家之言以至此耳三代之後卓然成一家之言者才十數人而止其餘皆磨滅澌盡則信乎得之於天者非超然而不羣則難乎其以文章自命矣比辱賜書大抵未能達夫雄深雅健之作而務爲浮薄靡麗之文而巳此甚不可也僕聞古之爲文者必本於經而根於道其紀志表傳記序銘贊則各有其體而不可以淆焉而莫之辦也至其發言遣辭又奚以剽賊爲工哉今不本於經不根於道而雜出於百家傳記之說則其立論不自其大而自其細固巳自小矣尙何能與古人齊驅而並駕哉老蘇之文頓挫曲折蒼然郁然鑱刻峭厲幾不可與爭鋒然而有識之士猶有譏焉者良以其立論之駁而不能盡合乎聖人之道也今無蘇公之才而立論又下蘇公遠甚則何望其言之立而不僕耶古之用兵其合散進退出奇制勝固神速變化而不可測也至其部伍行陣之法則繩繩乎其弗可以亂爲文而不以法是猶用師而不以律矣古之論文必先體制而後工拙譬諸梓人之作室也其棟梁榱桶之任𨿽不能以大相遠也而王公大人之居與浮屠老子之廬官司之署庶民之室其制度固懸絕而不相侔也使記也而與序無異焉則庶民之室將同於浮屠老子之祠亦可乎鑄劍而肖於刀且猶不可斵車而肖於舟奚可乎韓子之於文也惟陳言之務去今𨿽全未能如韓子亦宜少刊落矣乃悉古書奇字而駢集鱗次焉不幾於天吳紫鳳顚倒裋褐也耶蘇子謂錦繡綺殼服之美者也然尺寸而割之錯雜而組之以爲服則綈繒之不若伐先生乃欲集羣英以爲華爲卉其亦異於作者之見矣世有窶人爲覘其鄰之富也日夜攻鉆而剽之幸而得其貨寶財賄以爲計得矣一日徼者獲之則薾然盜也今爲文者至死不悟且役役焉割裂而綴輯之則其气固巳薾然矣又何能渾浩如江河而有排戞之力哉且古之爲文非有心於文也若風之於水適相遭而文生也故鼓之而爲濤含之而爲漪蹙之而爲縠澄之而爲練激之而爲珠璣非水也風也二者適相遭而文生也天之於物也獨不然乎纖者穠者丹者堊者莫不極其美麗而造物者豈物物而雕之哉物各付物而天下之巧莫加焉彼有昧於此者三年而刻葉且文猶樂也太古之音和平雅淡而風俗以淳人心以正桑間濮上淫哇煩趣而人心風俗蕩而忘返使先生而與聞制作將安取乎則何獨疑於文也先生教之曰苟無毛嬙西施之美質則不能不借夫粉黛之假以掩其陋是朽木可得而雕糞土之墻可得而圬矣無鹽天下知其惡也被珠璣曳羅綺不足以欺天下之目使天下而皆瞽也則可柰之何天下之不皆瞽也先生殆未覩夫正色也先生又謂吾五常論其猶玄耶太玄擬易而作然易出於造化之自然而玄出於智慮之私而巳故不能免夫牽合艱難之態先儒固巳譏其勞且拙矣故今去雄千餘年而卒無好之者今先生乃欲著書以擬玄吾恐其不堪爲覆瓿用矣先生又謂吾嘗作詩命其集曰胡盧且魯論詩序言詩之用若彼其博也而先生直以資人之笑視古詩之風亦少貶矣此亦好怪之過也先生卒教之曰其觀吾文也還以一言庶有以知吾子之是是非非也宋之季年文章敗壞極矣遺風余習入人之深若黑之不可以白當此之時非返之則不足追乎古先生之心自以爲過之矣而烏知其異於彼也先生之文始欲其奇也而卒以拙始欲其麗也而卒以惡始欲其雄也而卒以弱其風格言論莫不叛於古矣則亦難乎摭而言之矣且先生旣與吾異則僕𨿽言之而無當於其心矣僕欲挽先生於迷途則願悉吐出其中之蘊取韓孟文日夜誦之覺巳之見與向者異焉然後一吐其詞庶有合乎僕於學廢棄之日常多加以怠隋不力然於作者之風致竊有見焉故敢略陳其說其然之耶其不然之耶迷悟之機判於此幸毋忽

○方孝孺

與趙伯欽

△與趙伯欽

僕求友於四方十餘年可友者眾矣於同郡得一人焉曰林公輔尢僕之所敬者公輔气髙而才敏於人愼所推讓視古人行行然有不滿之色前與僕書獨稱足下與陳原采之文僕固巳知足下非流俗人可及近入城公輔說足下尢詳公輔之友張廷璧僕不見之七八年其人奇偉不肯苟伏人至語及足下必稱善因二子而求足下之所造心巳傾之久矣今乃承惠書爲論甚大爲辭甚達卓乎有曠視前古之意反復翫繹嘉二子之確於取人喜吾郡之士果有足望气發於中而見於外如獲大呂九鼎而載之以歸也僕嘗怪近代道術不明士居位則以法律爲治爲朵則以文辭爲業聖賢宏經要典擯棄而不講百餘年間風俗污壞上隳下乖以至於顚危而不救者豈無自也哉私誠恨之不自知其不肖亦欲有所發明損益以表著於世而習俗卑下學者梏於舊聞不復知有學術竊竊詡詡苟且自恕或有志而才不足有爲或才髙而沈溺不返可與言斯事者惟公輔耳公輔每與僕言未嘗不嘆朋友足望者之少而有意於足下也書之所陳謂近世之文辭不能比隆於唐宋而有取於人僕無能之辭豈能過於近世哉使眞有以過乎人則亦藝焉而巳耳足下安取乎且近世所以不古若者足下知其故耶非其辭之不工也非其說之不詳也以文辭爲業而不知道術𨿽欲庶乎古不能也知道若行路然至愈遠則見愈多愈多則言自異今有至於窮谷言其所見則不過泉石樹木禽獸虫魚之狀而巳比之遊乎雄都巨邑者見宮室之壯麗車馬之蕃庶人民物產之瑰異變怪其言豈不有間哉故聖賢之文辭非有大過於今人其所以不可及者造道深而自得者遠𨿽恆言卑論亦可爲後世法非若後世剽襲以爲說者之淺也唐之諸儒惟韓子爲近道其它俱不若宋宋之士以言乎文固未必盡過乎唐然其文之所載三代以下未之有而漢何足以方之今人多謂宋不及唐唐不及漢此自其文而言耳非所謂考道徳之會通而揆其實也僕嘗謂求學術於三代之後宋爲上漢次之唐爲下近代有愧焉斯道之盛衰其端微矣非明識睿達者何足以知之足下何知之蚤耶𨿽然足下論近代誠當矣抑僕猶有說焉世俗之患忽見而尊聞巳之識卽不能決是非醇駁互相承傳以白爲黑者皆是也足下言之而僕聽之則謂足下爲知言士矣所與交者或與僕之見異無乃以足下爲方人好髙而爲驚世之論乎𨿽然君子之所守不以毀譽而變苟愼於言而敏於行以古之聖賢爲凖不與近代較崇卑得失則古人且將畏足下近代安足並乎又僕之爲吾郡喜者寧獨若今而巳乎久不接淸光感足下見厚聊以此奉報諸文尙未獲見適有疾不能躬書惟恕察

○王維楨

答張太谷書

△答張太谷書

賜來蒙溪翁集讀至再周先是得少華翁集近並二集更讀之乃皆婉麗秀俊與太微翁集各立門塗若以名世而傳來則一而巳可謂接軫錢郎合劵陰何者矣楨才性駑下鮮兼識之力冥搜之鑑然竊觀先民有作率非形索象模必積思累紀旣巳得意會神乃後成章

本朝作者空同老翁聖矣卽大復猶卻數捨蓋空同有神變無方之用有精神不雜之體讀一篇詩見一事首終𨿽縱橫奇正弗一其裁而粹美同也珩琚璜璫弗一其形而溫栗同也至若倒插頓挫之法自少陵善用之者空同一人而巳學者未睹其大謾肆醜詆以爲空同掠古市有比之剽虜嗟乎空同富才神解能自作古假令與李杜二豪並生同代二豪當約爲兄弟補所未逮增所未能故官帑失金不可疑陶朱也良驥駢足不可謂相肖似也空同生李杜先不爲李卽爲杜若李杜後空同生亦必不爲空同豈可謂李杜掠人美哉方匆匆結束行李也覽藝有觸輒出數語恨不與公接朝夕得窮論討質是非紙上言不多嗣更布

○王世貞

寄敬美弟

△寄敬美弟

得吾弟書具審巳履南康任匡廬在屋上彭蠡在屋下深秋紅葉窮冬白雪嵯峩蕭瑟不可名狀眞仕境之仙都息心之妙軌也旣吏牘稀簡民俗淳朴粗可跌宕文史從容翰墨以順應之何必憧憧丘壑承所評騭吾詩文二端之業大都士龍之好兄而詞藻艷發要非淸河所可幾及中間持論往往破的如所謂離觀則邈若無關輳泊則天然一色字險者韻必妥韻奇者聲必調天壤之間若爲預設又所謂大能使之小小能使之大虛能使之實實能使之虛遠能使之近近能使之遠斷能使之續續能使之斷𨿽言大非吾所敢當要之自結撰以來未有造微極深至此者記吾守尙書郎時稍一搦管得致語沾沾與吳下昌谷差肩足矣何敢望獻吉然至讀獻吉文心則巳疑之又一時馳好若晉江毘陵二三君子有作每讀竟輒不快者浹日以是盡黜世嗜劌心古則詞壇之盟歷下牛耳當時亦未敢以齊楚之賦而歌代興也天不愛年苟有所就庶幾二三子之末不忞忞於世足矣若乃標赤幟抉玄珠必致之境期之千古何期定論近出友於於其身親見之豈不快哉世無眞才才乏通方二語灼然惜不能浮三百大白賞此耳所諭本寧近覩其文筆矯矯吾弟宜厚集堅墉避其焚舟濟河若於詩則以偏師待之而巳其它固未暇勞齒頰也與胡郎論巳前當刻置集末文未墜地必有賞音者因附答大致云

○王世懋

遺伯兄元美

△遺伯兄元美

世懋以丙子歲六月受四部稿於鄖邸奔走終歲卒業舟車聞未遑窺作者之奧也在昔士龍獻評於平原君子無譏焉竊不自揆略攄所見倘污我者以爲阿好則有斯集在夫角力者力有大小角藝者藝有親疏所以皦然易辧者何在旅勝旅負耳書畫稍涉印證便自難於秇力然有迹可尋具眼自見至乃文章之業寸心千古雕虫屲工刻鶩忘贗匠鑄旣自殊途評騭又尠恆論雌雄今古於斯實難若區區之見猶謂匪然政以世無眞才才乏通方卽以吾兄言之盒州一集足藏數賢卽忌才者可謂文章小道不可謂才遜古人繇斯而言寧無定價蓋繆悠之談至乎人才極矣以是古非今之口值朝賢暮佞之身幸則藏拙於筆端不幸則毀成於吻角所以我

明三百年來堂堂大業而必謂聖庭絕從哲廡隔塵遠則董相之賢不信於歆固近則文成之詣尙卑於羅李良可嘆也詩道拓基於北地極深於濟南然而采蓄之途尙狹遊矯之神未充兼此二家登乎彼岸古惟陳思子美今則吾兄庶幾吾兄境𨿽神詣然亦學以年邵白雲之什𨿽經刪攺未離矜莊逮乎讞獄三輔建節靑土字字快心言言破的性靈效矣變化見矣擊節賞勝每旨古人無此快句然謂少遜古十九首意者亦坐斯媺居憂以後縱心觸象取材愈博演教彌神或鬼篆蛇文冥搜六合之外或牛溲馬勃近取咫尺之間離觀則邈若無關湊泊則天然一色大都字險者韻必妥韻奇者聲必調天壤之間若爲預設此眞秇林之絕技律家之玄造也甚或直指故陳纖辭間作𨿽淮陰用兵多多益善瞿曇拈指頭頭是道然弟臆陳則謂周行所示末流宜愼何者恐比丘無飯鍼之能效羅什而有室也所以鄖襄諸篇特寡遊戲簡善謔以示娛弘大雅而垂訓意在玆乎騷賦同源長短各擅作者無幾成章斯達卽使美不逮於古人長足掩乎末世況文質麗爾彬彬具足者哉樂府一出必使於鱗匿響明卿竄影宏篇奧句故是苦心極力之言齊梁小調當與六言並觀前無敵手世眼不解服膺靑蓮異時分道並馳未可知也文章之妙尢不易言自宋迄

明可謂無文而吾兄獨收二李之都長上接西京之宗旨紀事持論各臻妙境出沒變幻殊非一途所謂大能使之小小能使之大虛能使之實實能使之虛遠能使之近近能使之遠斷能使之續續能使之斷庖丁解牛輪扁斵輪莊生諭道吾以論文惟諸小論稍質於歐蘇而微弱於韓柳尙未當家故母足傷其大也弟與胡郎元瑞論古今文人互有雌黃至於吾兄無可瑕摘妄謂具美之中稍露巧骨似於古人滔滔莽莽渾厚質直之意少殊然作文至此正亦何須莽直胡郎笑而不答元瑞又爲弟言古人文章大家無關博洽至專門肉譜尙多訛漏而君家中丞於博洽中特擅精核此在古人尢以爲難弟頗賞其能言抑亦可爲篤論矣昔玄徳短气於伯符衛媼揮淚於逸少弟豈敢謂來者之無人終自信眞才之難再耳興集神來不知所裁倘獲首肯母以示人如其未請俟來者

○江灌

與汪伯玉論文書

△與汪伯玉論文書

某艸莽鄙人無所知識年來幸辱弗鄙受益弘多秋間復癁趨侍南邁郵亭公署把酒論襟仙鷁雲帆犯濤弄月信通家至雅平生奇遇也龍江判袂戀戀可言旣而欲復出城扳祖柰何蘭橈乘風遄發瞻望弗及矣精散思越惘若有失金陵畱滯月餘登覽觴詠頗償夙願第爽缺日甚悵念如何歸來莊誦執事平日之文才秀思深爾雅典則馳騖古人誠命世之作必傳無疑也乃連閱數篇頓覺辭調一律恐守而未化猶存蹊徑如舞電裳無破終欠變極耳庾子愼雲遠則楊馬曹王近則潘陸顏謝觀其遣調用意了不相似王浚川謂人之爲文如山之生木喬者卑者洪者纖者大者偃者臃者跛者疏者蔭者並者孤者叢者牙者靡不具備斯旨味無窮矣猶愛一物焉則眇爾以薄故論語易系老子檀弓簡而義盡典謨雅頌古而不迫孟莊左氏弘肆自成斯文之上也君子以爲知言僕遲暮頹齡聰明衰矣於此藝未省一斑輒敢輕有掎摭所謂不能自濡而運水河伯多見其不知量耳昔子建好人譏彈士衡遺恨終篇古今賢之恆念執事負挳世之才夙尙謙虛之徳而某又叨通家教愛之列故不以佞而以規耳當不以戅直狂悖而罪之深也淸曹務簡計著述必富幸付詩郵慰我遐思

◆字書

楊愼

○楊愼

答李仁夫論轉注書

△答李仁夫論轉注書

遠枉書札下問假借之字有限轉注之法亦有限邪凡字皆可轉邪走近著轉注古音一書悉之矣然遠近諸君子觀省者皆以尋常韻書視之未有琢磨陶冶洗髓伐毛至此者執事其有意於啟誨之乎敢無以復蓋轉注六書之變也自沈約之韻一出作書者挕以爲定若法家之玉律金科而古學遂失傳矣故凡見於經傳子集與今韻殊者悉謂之古音轉注也古音也一也非有二也韓昌黎多用之方樊諸家注之曰古音也至宋吳才老深究其本源作韻補一書程可久又爲之說曰才老之說𨿽多不過四聲互用切響通用而巳朱子又因可久而衍其說云明乎此古音𨿽不盡見而可以類推愚謂可久互用通用之說近之類推之說可疑也凡字皆有四聲皆有切響如皆可通也皆可互也則爲字爲音不勝其繁矣原古人轉注之法義可互則互理可通則通未必皆互皆通也如天之字爲天忝舔鐵是其四聲也他年切之外有鐵因切是其切響也其音忝舔鐵三音皆無義而不可轉鐵因之切則與方言葉故止有切響可通而四聲不互也日之爲字有人忍任日是其四聲其音若音熱是其切響音若者日生於若木故毛詩之音叶之音熱者日本陽精而影炎故楚辭之音叶之今楚南方言猶呼日頭爲熱頭是其證也四聲之平上去皆無義故不互也又如應之爲字應影映役有平去二互而無上入中之爲字中種仲竹亦如之此類推之則窒矣詩之葉音如易之卦變六十四卦可變爲九千四十六卦而孔子彖傳取卦變之義者不過訟隨以下十餘卦蓋變而有義則取之無義則弗之取也又考之易之彖象皆韻而其所葉無異於詩詩十五國不且言語而葉音無異也楚遠數千里外而葉音無異於詩也漢人賦頌史漢敍傳揚雄太玄焦貢易林其取韻又何異於易詩楚辭哉至於宋人則不然歐陽二蘇王介甫皆深於音韻而賢者過之自信謂四聲皆可轉切響皆可通其所推衍枝葉出於易詩楚辭賦頌玄林之外不啻十之五六如其說也則盡南山之竹不足爲其書窮萬籟之音不足爲其韻矣所謂轉而寡要勞而少功亦何取於古音哉大抵宋人之學失於主張太過而欲盡廢古人說理則曰漢唐諸人如說夢說字則曰自漢以下無人識解經盡廢毛鄭服杜之訓而自謂得聖人之心爲詩文則弗踐韓柳李杜之蹊徑而自謂性情之眞義理自然也至於音韻之間亦不屑古人之成迹而自出一喉吻焉今舉其略如園之音云鴨之音鷁貧之音便宜之音竹求之於古則易詩楚辭所無也求之於今則方言謠俗不葉也如其類而推之則當呼天爲鐵名日爲忍矣可乎不可乎故予作古音略宋人之葉音咸無取焉爲是故爾近日宋學王相古學休囚程文之士習語錄謂之本領一經之徒尊宋儒比於聖人以旁搜遠紹爲玩物喪志朿書不觀爲用心於內一聞有言議及宋人弱者掩耳彊者攘臂聽予此言也寧無夏虫之疑乎尙賴一二汲古之士如執事輩此道尙不墜也執事又謂欲作一序見執事之得才老之失愼也末學豈敢望古人而亦豈敢與古人較得失哉但私心竊病才老之書多雜宋人之作而於經典注疏子史雜家尙多遺逸其顯而易見者如左傳之鞠音芳毛詩之咥音戲古音有在於是特未押於句杪爾譬則縑縠之未裁曲蘗之未釀也謂刀尺之餘爲綺麗而遺機杼杯勺之餘爲酒體而遺甕盎可乎予之著詳經典亦猶通鑑之前編其汰宋人者猶文章正宗韓柳而下無取也一得之愚蓋在於是亦使好古者勿惑於類推之說而自取不類也其才老所取巳備者不復載間有復者或因其繆音誤解攺而正之單聞孤證補而廣之故非剿說雷同也或曰子之古音遽之合昭韻嘗取王岐公銘詩矣是猶一二曷謂不取宋人也予曰昭遽合韻祖於楚辭是以取之用是見予非不取宋人也不取夫宋人之不師古也凡著書之大凡如此近接月塢張子尢數數是書予語以近世知崇古文而忽古韻猶淸廟之祀去簋爵而薦杯盤洞庭張樂廢葦鑰塊桴而進琵琶箏■﹝秦﹞也亦必不稱矣或時於賦頌用韻止以意轉小注一葉字問其音解瞠然不能答也是不以爲鉤深致遠之淵而以爲禦窮副急之府也豈非宋人之說誤哉張子忻然擊節謂子此言惟中溪可與晤語惜也間以山川阻以云泥何日明燭散帙如對點蒼坐鶴亭時乎臨書於邑許制書序更冀速成翹首嗣音以日爲歲時有目眚不獲手書

●皇明文徵卷五十九

晉江人可喬遠穉孝選

書三﹝標持契賞贊頌薦引訟白﹞

◆標持

陳茂烈

王守仁

霍韜

劉繪

王錫爵

兪大猷

○陳茂烈

復彭公甫

△復彭公甫

辱翰獎諭太過惶愧奚甚處𨿽髙而仕亦非卑要之適道則難爾仕止無定時髙卑豈大定位哉鄙見如斯教之

○王守仁

答毛憲副

△答毛憲副

昨承遣人諭以禍福利害且令勉赴太府請謝此非道誼深情決不至此感激之至言無所容但差人至龍場陵侮此自差人挾勢擅威非太府使之也龍場諸夷與之爭鬭此自諸夷憤慍不平亦非某使之也然則太府固未嘗辱某某亦未嘗傲太府何所得罪而遽請謝乎跪拜之禮亦小官常分不足以爲辱然亦不當無故而行之不當行而行與當行而不行其爲取辱一也廢逐小臣所守以待死者忠信禮義而巳又棄此而不守禍莫大焉凡禍福利害之說某亦嘗講之君子以忠信爲利禮義爲福苟忠信禮義之不存𨿽祿之萬鍾爵以侯王之貴君子猶謂之禍與害如其忠信禮義之所在𨿽剖心碎首君子利而行之自以爲福也況於流離竄逐之微乎某之居此蓋瘴癘蠱毒之與處魑魅魍魎之與遊日有三死焉然而居之泰然未嘗以動其中者誠知生死之有命不以一朝之患而忘其終身之憂也太府苟欲加害而在我誠有以取之則不可謂無憾使吾無有以取之而橫罹焉則亦瘴癘而巳爾蠱毒而巳爾魑魅魍魎而巳爾吾豈以是而動吾心哉執事之諭𨿽有所不敢承然因是而益知所以自勵不敢苟有所隳角則某也受教多矣敢不頓首以謝

○霍韜

與朱貳守

△與朱貳守

家人回謂執事怪生於拜帖不書治生而書侍生疑若傲慢不敬者此蓋執事未諒生之心而區區之情亦有未徹於執事故也生於衣冠士類未嘗敢慢況於當路君子乃敢傲慢之乎且傲凶徳也君子不加諸身況敢加諸人乎況敢加諸當路君子乎執事宜諒區區之心矣生於拜帖惟巡撫則稱晚生或稱職方主事若巡按兩司列位先生則稱侍生於江老先生則稱門生同年則稱年生未嘗有稱治生者是豈傲慢列位君子鄙見蓋以近世謟瀆成風士气卑陋勢之所在則望風拜塵心有所求則俛首喪魄下以此事上上以此責下上下交相淩謟而士風喪矣夫天下之治亂系士風士風淪喪望天下之治可以復古不亦難乎故不自揣力量之不足竊欲與諸君子共惇古道云爾故稱侍生不稱治生禮也非敢慢也夫治之云者馭而馴伏之云也可以施諸百姓而不可以加諸士夫侍之云者交相敬事之云也可以施之同儔而不可加諸降等生與列位執事同爲帝室公臣可以交相敬而不可以交相馭也故稱侍生禮也非敢慢也或云士夫於父母衙門稱治生例也生謂古者封建法行故列國各君其土士夫生其土壤𨿽聖如孔子亦敬其國之侯伯如父母禮也今則封建變而郡縣侯伯變而守令輿圖萬萬里有齒有發有血有毛共仰皇極孰敢有貳故我

皇上天下父母也天下臣庶共宗共戴孰敢有貳若鄕邦士夫又稱鄕邦之守令爲父母是天下有貳也非別嫌明微之道也晚唐之季節度使擁兵專地貢賦不入禆將悍卒知有鎭將而巳不知有唐室也爾時豪傑生其域中𨿽欲勿謂節度使爲父母不可得也今天下一統全盛非唐季比也若吾輩衣冠士類而又私相爲父母以涉二尊之嫌是乃所不敢也非敢慢也且謂之治者我得而服屬之者也謂之侍者我得而交遊之者也執事爲政設遇孔子有得人之間則將以所得服屬者而對乎抑將以所得交遊者而對乎孟子曰齊人莫如我敬王蓋以古道敬齊王也生自謂不敢慢當路蓋以古道相惇非所以爲慢也若執事便道晝錦遇鄕邦守令亦以是禮處之是乃執事所以敬當路士夫相遇一以禮而不苟豈復有非辟之於也乎此實士夫居鄕之達禮也非一人之私也昔者生之在部也見百官謁吏部則曲躬鼠拱投剌用折帖見科道則屏气生每諭之曰官爵之與死生孰輕重焉𨿽死猶不可如是況於保官爵又語吏部之相厚者曰若輩受人躬曲奔走受人非禮謟媚皆非人也若能居千年吏部乎豈可偶握熱柄遂使人盡喪良心也當時𨿽有嫉生之言者亦有謂生言是者凡若此者生豈傲慢吏部亦欲以古道相期也執事心古而行淳正生所欲與偕行古道者敢布其腹心惟髙明察焉無以爲慢兼告貴寅列位先生勿訝生爲極荷極荷

○劉繪

上大司徒梁公儉庵書

△上大司徒梁公儉庵書

進士繪頓首死罪繪不佞不能敬奉徳教以順下陳之心繪恐以不肖之故有傷於門下之度也繪以進士分大司徒觀政國家之法以新進者多下邑艸莽之臣不習典章令觀大臣舉事庶它日有所法程可寡過爾未先授以職事也昨澍雨竟日進士以僕馬未便遂未到部隨有健吏持札相喚進士方與客對卽辭客衝雨沾濡來見初以爲必有明訓教旨便當勇受之也不恴門下據按不答禮聲色兩厲進士以庶司在列不能當面數之責略爲辯論以爲一揖不至未成過也門下何動气若斯此所謂覆羮之失而致翻海之怒毀瓦之咎而發破山之威竊亦爲門下不取也門下怒愈甚環視兩旁指爲冥悍不識事體公肆傲慢令曹吏勒疏參劾進士始長揖退見同年友但瞑目沈心而笑曹吏之忘識矣夫進士未受職曠何職也未受事敗何事也曹吏𨿽刁不知所主何意所加何辭所摭何事所議何罪

聖主髙居法宮宸覽諸大臣章奏見大司徒奏囊必慮以爲軍國何大議邊圉何大策內庭何大計象魏何大令發而視之則參一未到進士爾繪懼此瑣細事乃廑

聖主當何出絲綸下明詔哉是本欲成進士之材而損門下愛士之徳明進士之過而累門下容人之量繪聞仁不棄物禮先厚施以不肖之始進望門下有以全之不虞其輒棄之也以不肖之狂悖望門下有以教之不虞其輒摧之也故不教而怒者禮之暴也不寬而伐者義之慘也且舉一言而傷國體之大非忠也薄一士而動羣情之猜非知也願門下察之昨聞周司務同郎吏二三人皆短繪於門下謂繪多言戲諜俯仰亢倨出入不循榘度嗟哉以繪之行誠如左右之言但繪且思之以繪之志行欲免於左右之譖必不可得也以左右之志行欲相合而矜之亦必不可得也諺曰女入宮見妬士入朝見忌夫宮妬者必名妹也朝忌者必奇士也繪𨿽亡奇然自左右胝之必駭顧而叱焉者也昔��公郤督郵之譖而全許丞之名龔少卿拒功曹之誹而得王生之力孟公不顧尙書之期而司徒馬宮優之位躋列侯士元不理耒陽之事而相國孔明原之權登上將此四人者豈徒以疏闊偸慵哉性有能不能人有遇不遇爾是以孔門設教列爲四科班史論人注爲九等善人難以入室狂狷可以成章不有巨徳何以造士也門下又讓繪曰觀汝年巳踰三十何不省事若斯嗟哉嗟哉繪生八九歲時頗具識知能屬文鄕裏繆指爲奇今三十一歲矣不能於此時光揚駿業爲國家濟一時逐隊南宮廁於釋褐之末嘗自醜旨力倦神疲時或目不辧朱紫耳不聆音理隨口應答健忘如耄而自不知其故也但仰方今

聖主禦極六合一家𨿽有奇桀何能自表此正馬卿揚雄所謂儀秦無所騁辧賁黃難以事勇者也故如文子弱齡能禦衷甲甘羅十二憑軝下趙子以童年報韓仲華十九而爲佐命古者英哲不尠假並生斯世則亦就摳衣鼓篋之業爾豈能遽奮靑霄之上耶繪文不能獵取上第名不能橫四海則宜爲左右之輕且斥繪亦以此澹蕩而困於自悼常恐終無樹立而自委於未行也繪且籌之繪居宛汝之間其俗子弟多好獵繪往獵家見名鷹於未獵時凝金眸垂云翮毳毛剝落翛然如鶩徘徊絳旋之系若病且死啖以翠鳥之肉不厭也飲以烏梅之液不甘也一旦脫韝而揚乘迅風而起也竦翼而翔於碧落其神俊莫能當之於此之時信大鵬避路孔鸞驚舉野無狐兔之迹林乏燕雀之羽何也以其才力得縱而精耀气湧也以繪之不肖儻辱納而教之當有鷥鳳朝陽之志肯以名鷹自況耶若終不加愛而與進之繪聞智士不違心以干祿烈士不忍詬而喪名髙鴈傷空弦而橫透云幕神駒驚虛箠而滅影昆侖今九州島之外五嶽之巓可爲曠士棲神寄足者無限肯終阻門下之條約而有污印韍哉狂愚敬勒通紀外孤鶴賦一篇並見志意覽辭喜怒惟其裁察

○王錫爵

與丘月林尙書

與耿楚侗

△與丘月林尙書

來教謂書忍喫醋確是正論顧以施之一時叱面及家庭誶語可耳若粃糖障天蝃蝀蔽日兒童走卒皆巳知此是彼非而大臣尙欲容容以養量唯唯以惜體異日者將使四方墨吏盡走於有力之門而事權盡歸於中禁門下四顧掣肘方思鄙言夫一葦障江一發引鈞誠自知其力之不任而其義則君子盡心之道也方今海內頂天立地男子復有幾人此語非門下前不敢道惟執事裁之

△與耿楚侗

一日而接翁與洪陽兩賢移病之狀僕嘗疑君子不樂仕小人不樂生爲世界亂徵翁頗亦有味其言今湏臾之不能忍至於屢疏是僕言愈信而天下愈疑柰何哉洪陽與僕猶有母辭今翁乃獨身辭病使廟堂又將以誰信僕等寧負翁耳外示樹諭諭之是也然爲僕一身之樹則當修去旁枝餘葉爲天下之樹而大臣皆合眼緘口以聽枝葉之欺本根而國事尙有可爲者乎【太倉本色如此】君子知微知彰知柔知剛小人不畏不仁不恥不義僕平生苦亡涵養工夫而目前又苦亡題不得不借事發揮致傷雅道夫子之發吾覆也不知天地之大全矣

○兪大猷

與李思質

△與李思質

噫世混濁而不淸蟬翼爲重千鈞爲輕猷與斯世之人何爭哉形莫若就心莫若和馬牛相呼隨應之而巳與蘇子卿爭節義與諸葛公爭精誠與狄梁公爭妙用與郭令公爭勛棊與嶽武穆爭忠貞他如孫臏吳起管仲樂毅權謀術數之流敢肆侵淩則不與之較是猷也與斯世之人何爭哉願先生之亮之

◆契賞

周祚

○周祚

與李空同

△與李空同

夫有傾蓋如舊白首如新又云曠世相感對面不相知嗚呼嗟夫是亦足悲矣祚於越之人也越俗多士古稱五千勾踐之遺風焉今而求古之士有不可得也古務知略足以興僕起捨而今多詩書之習柔順和緩拉功名而取卿相拾靑紫而享肉酪及執其所攻而讀之其辭漫漫其音嗚嗚未見其如古人也嗟夫予獨何心能不悲夫彼生於世而不能自立非勇也安乎俗而不能有返非智也非勇非智不可爲士我思今人其誰歸乎往寓幽燕有攜空同集過予者予抱而讀之再三而嘆之嗟夫世有是人予不得而見之予豈人也哉方時舉進士不獲自逸後二年出宰東阿又不獲自逸每抱其書不置予未逮老當有以遂予之心也居東阿不六月以父憂歸越憂中益思見其人而於禮有不可出矣鄕裏之人見祚如此多購近時鳴世之文相與議論气卑意下祗令人悲悼耳果追空同哉嗟乎予不見其人也而止是書耳追憶予年駸駸乎四十有四矣白日易下逝水不返墮弱苟且以俟其老將柰何也求虞翻趙燁陸佃放翁於鄕之遺書而讀之吾意未覺其有當也登會稽之山想黃河之流浮雲西馳徵翼東向又不能不空同之思忼慨幾於泣下而左右之人豈復知予者哉誠以惜時不如立名慕徳不如勵行追古不如就今執文不如親炙此王粲有依劉之誠張敏有夢惠之嘆古今之所共欽烈士之尢甘心也轉展思惟莫能爲心昔施惠死莊子至寢言子期終伯牙至不彈天下之士豈弟子恨不得師師亦未嘗不恨得弟子耳楚國之寶惟下士之愛燕市之石多眾人之羞其誠有合不合知不知論衡致推於蔡子玄經式重於侯巴詎無其故哉祚自視世人少有知識霄壤百年忍同螻蟻男子生不成名丈夫沒無所稱得不悲矣足下視予其眞何如抱玆憤懣莫與告訴出門天地如此之大往來之人若是之多今人爲文有復逾空同耶然以衰絰嬰巳未易奔趨托便鴻而附音因北風而遡告復望恕子皮之狂哀寗戚之志不吝賜教感惠無窮矣

◆贊頌

霍韜

趙恆

○霍韜

復呂涇野

與晉溪王先生

與康對山

△復呂涇野

生敬羅峯者謂其一心忠於朝廷絕纖芥私也主張大禮不悚不懾明千古之謬伸

聖主大孝一也辯明大獄捄一家十數冤命破散蔽主之好黨二也在閣九年未嘗容內臣私請政本淸端三也十年不進一內臣去位後卽進一萬有奇且革鎭守芟百餘年積獘四也吏部兵部推選文武宮未嘗片言幹與內臣病故例蔭義男義侄家僮挍尉三田鍼人羅峯削黜之盡五也風憲官皆知警戢省郡有司在京大小官不敢肆濫六也革戚畹濫恩十八侯伯七也門無私謁風淸獘絕八也三黜奔歸行李惟一二衣箱如寒儒卑官九也在位日只引用外甥一人亦才名不忝余則絕纖芥私黨坦坦平平過皆可見心迹至明十也羅峯有此十善生是故敬之也羅峯毒生甚多摧生甚力皆意見不同爲異論所激之致生亦未嘗毫釐假借遇事爭形於色久則兩無後怨蓋羅峯久之知生無憾進之心生知羅峯只見偏度狹終無他也故兩無猜忌遇事則爭爭後釋然是生與羅峯相處之迹也今羅峯去世身後之憂非生任而誰任世人忌羅峯者皆私恴耳非有爲國眞心鄕人頑薄又何足怪惟生終任之耳執事無爲流俗薄懲可也【涇野得書乃曰偶妄發言知過矣謹謝教云亦可謂受善者也韜再識】

△與晉溪王先生

向拜領教翰直气射人未嘗不欽服苐恨率直太過恐難乎與今人處也今之人大率取依阿軟媚者習遂成俗故凡遇率直者卽羣咻焉曰其人粗鄙遇恬靜者卽羣咻焉曰其人立異遇豪傑者卽羣咻焉曰其人膽肝難測皆擯而不用其用者必軟熟無气易駕馭聽使者也此輩人在太平時極見忠厚可托不幸事變卒至委身寇庭而戈倒內向皆是也今之豪傑伏在林壑豈可數計然而當路者未見引共馳驅何也蓋將求其通姓夕啫與識面者苟不通姓名與識面𨿽聖賢彼不用也𨿽有公薦彼猶諉曰予未通名未識面也夫豪傑而必求其識面然後信而任之則夫眞豪傑豈可以面至也用世者所以多不得眞豪傑也豪傑且不得況於得眞聖賢而用之是無怪乎人心世道之不古也

聖上極眷注老先生惟當路者不無世俗之見故老先生不見信於世亦以是也生竊謂老先生一代奇傑也今之人未足言伍也小試三邊聊爲之兆𨿽然全陜沃野周以王秦以伯漢唐二四百年基業也外嚴武備內勸農桑尋秦漢富饒故迹而修焉漸復西周之舊惟老先生玆行是賴關中故多豪傑薦剡所及諒不求識面與通姓名者報國以進賢爲苐一重事尙畱意不一

△與康對山

生自小年卽信對山空同爲今之豪傑也及來京都人則加訕言於兩君子者喋喋生乃詢之呂仲木侯應干乃知今之爲訕者皆小人也自李東陽妬忌海內賢才論人則取其軟靡者論文則取其絮爛者一時賤儒鄙夫奔走其門士習遂至極壞而號爲自立有守者率亦姅縮小器沾沾硜硜而巳無怪乎百口一聲訕詆對山空同也生嘗語人曰若輩呵乩康對山李空同然兩君子者視若輩譏呵猶溝渠中蠅蚊也今之人保守祿位如丐人之得簞食豆肉也恨不一咽以飽又復��驚顧恐他人旁奪之兩君子者視之不啻廁中鼠也空同於詩文猶少見本相若對山被小人誣詆後不惟不疏奏自直且於京師交遊無半字相愬於詩於文不少見懟恨不平之气其視世之毀譽何如也故凡今之喋喋恨不擘頤禿舌短訾兩君子者不惟不足當識者一咲適足以見其不肖喪是非羞惡本心爲可哀憐耳今之人最號有識亦必曰李空同尙气傲物康對山聲色自娛生爲之解曰今之世居髙官都要路者烏得尙气人哉孟子曰我善養浩然之气亦尙气而巳矣說大人則藐之亦傲物而巳矣古之人居危疑之世各有所托以自垢蕭何以田宅淵明以酒豈淺士所可知哉我

國家百六十年文明之運宜有命世豪傑出應其盛或立勛業追掩前轍或續聖緒垂式後人文章气節不與也尙冀珍重爲生輩矜式至願至願用捨在時𨿽孔孟不敢必生𨿽處此去住久速亦尙未定何時得遂一面以慰懷渴家園十數年必有制作足以聳一代盛美於隆古者母惜垂教亦嶺海狂斐願望之幸之一也不宣

○趙恆

與張中丞

△與張中丞

昔者諸葛忠武之鎭蜀也指揮十萬之兵手持三分之權杜微者蓬藋枯槁之士耳忠武一聞其賢禮而致之知其材勸之以仕因其有耳之疾也索筆問答焉微之功名未著於當世行誼不見知於士大夫陳壽因之爲微立傳不著微之所以爲賢而獨詳忠武之禮微以爲大臣之盛節夫忠武所謂以大徳而不以小惠者豈有所假借於區區微哉小子某者七仕而名不稱萬里而見逐一日不釋蹻履伐薪於埜中寄食於逆旅之館其爲道至窮而分至卑也仰惟閣下憐其所繇非得罪於淸議察其平日若可與論於治者辱攺容之禮無以異於采薇之臣出疆之使遠及於千餘里之外旬餘日之間未論小子某之足以當微之賢而閣下之心眞不異於忠武也竊謂閣下以此心而加諸賢士大夫誰不樂爲盡心以此心而加諸夷漢之人誰不樂爲盡力貴陽方數千里古穪絕域遐荒殺人如麻之地今馬牛被埜禾黍連山東西行過是都者晝不持兵其古者夜不閉戶風行艸偃之盛自昔所無也則閣下所致此者殆有繇矣某自是竄伏艸莽理亂不知而天下寒士所望於帡幪之賜者無以異於某也則某之所仰祝於閣下者又不但忠武之事業而巳使人還敬附爲謝伏惟臺鑑不宣

◆薦引

陳茂烈

唐順之

王穉登

○陳茂烈

上宗巡按子孝

△上宗巡按子孝

莆有孝子劉閔字子賢水南邨居去城二十里許不攻舉子業惇尙古學言必謹行必愼周旋折旋依放規矩𨿽燕居之際亦若賓祀蓋有志於操存而刻意於撿束也父早喪事母盡孝溫凊定省一出於誠菽水之奉必竭其力母或稍不悅卽自縳請罪厥心惶惶也母樂善養而忘其貧母卒廬墓三年哀毀幾絕處幼弟亦曲盡其情孑然以禮自持似苶所容者然於鄕人無所忤親族敬愛之疏散者亦畏憚之彼則不知毀譽不顧流俗篤信而無所疑孝友之行遠近慕之遣子弟從之遊惟教以惇古道收放心養徳性聞者莫不興起藩臬諸公聞其名或賙獎或饋遺或先加禮焉郡守王公弼每值大祭必請同齋宿又立鄕學於藩司之左樹式國人甘貧守禮始卒弗渝禮貌或衰飄然而去固非貨利所能屈家無產業學祿亦無苟得寒暑一敝衣饔飧僅糊口未嘗不怡然也歲庚申大饑幾爲餓莩於人亦無所求鄕士夫相與周之平生讀書專意禮學時祭報本隨力而仿古以行少司徒鄭公廷綱時與講明禮度都憲林公待用薦於朝云斯人心才𨿽短於治事行實足以勵俗今年踰知命自守堅定爵祿不加饑寒不免是固其所甘心焉者其如世教何哉尙文尙行治忽攸關上行下效形聲而影響若拔之於困窮之中置之於儒紳之列或慱士或助教使天下士知斯人也以行舉則知進賢固不專於科目之一端也安知不有卓行之士見舉於人而爲國之用哉事關風化不容緘默伏乞尊裁幸甚

○唐順之

與周中丞論項守

△與周中丞論項守

僕友人有項喬者其人溫雅約實𨿽自處若謙退而其志常欲爲古人𨿽其貌朴野而其中實耿耿然𨿽多臥病若不任事而實蹇蹇奉軄不肯一日屍乎其官僕於交遊中知之最深而資其切磋之益亦最久矣又自羅翁當國爲縉紳所輻輳而永嘉之人根株附麗攫美官鼓聲勢者尢眾喬與羅翁又有葭莩之親乃獨泊然自守不亂於羣甘心隱約不覬非望然此士人居身之常不足以稱喬而喬之不苟大率可見也此不惟如僕輩與之素交遊者能知喬而上夫亦多知喬者夫以僕素辱明公之知則固可以薦人而不爲僣以僕知喬之深則固可以薦之於明公而不爲黨自喬在屬下二三年間僕不敢以一字稱喬於左右者豈僕過避嫌疑使喬之名譽不通於上而歸朋友之過於僕邪竊以爲明公精鑑近世希有又素以汲引人材爲心而喬之爲人必能在處有所樹立則明公自將知喬而喬自足以受知於明公又何藉乎僕爲人媒也昨得邸報見明公薦三郡守獨不及喬則始憮然異之旣而思之何僕所料之不中邪豈喬之失其故步耶或喬之廉靖宜於郎署而不宜於郡守邪抑僕秪見喬前日之善而明公祗見喬今日之未善邪不然則或有間之者邪不然則以明公精鑑照物無遺而喬也日夕在左右而獨不得借餘光焉豈其命邪夫人情翻覆不常旬日異態固有匿情爲善而後或敗露者矣亦有始𨿽彊於爲善而後不免攺節者矣僕又何敢以四五年前所見過信故人邪𨿽然喬悃愊可信人也以喬之素能蹇蹇奉職則其爲郡守不肯關葺或可知也以喬之素不肯奔競以覬非望則其在郡不肯自污或可知也又未敢以過疑故人也𨿽然僕所取信者明公之鑑也明公之黜喬而不舉也有說也則是喬果可信者少而可疑者多耶果飾於前而壞於後耶不然何爲其見黜於明公也邪明公非不憐材則是喬果敗露與攺節也僕之心不能解也使喬之賢而偶未見知於明公則僕固不敢默矣使喬果不賢以自取戾焉亦宜一請教於明公而與之絕可也是以不量狂妄而有是說焉

○王穉登

與顧益卿

△與顧益卿

前禦史中丞永嘉王公諍淸彊廉直羔羊素絲潛虯在壑風雲自異前觀察使督學何公鏜抗志巖阿履道惇素白駒致逍遙之慕黃鵠興橫絕之慨山人永嘉康從理髙亮明信含貞體�早遊京邑索五斗而非願晚棲畎畮種一頃以自娛溫州衛指揮劉懋功經笥與庫齊探儒術將陰符並貯驥未老也長懷伏櫪之嗟魚則枯矣不忘過河之泣永嘉簿晉陵李仕沾沾同於魏其諤諤比之趙捨白地明光袴負版而均惜邯鄲材人婦廝養而偕憐此諸君者顯隱殊趣榮庳絕等皆可以稱淸朝之吉士南國之隹人摣梨異味而爲果皆珍杞漆別株而論材競美誠無忝浚邑之幹旄不辱酒泉之鐘皷者也

◆訟白

何景明

袁袠

茅坤

王世貞

王錫爵

支大綸

屠隆

何景明

○何景明

上楊邃庵書

△上楊邃庵書

僕聞聖人哲士取人於眾惡明主顯相識賢於集毀夫痻同情則狎行見遺實多口則廉節被黜何也獨行者同情之所繆而廉節者眾口之所黜也昔匡章棄於通國而獲與於孟軻卽墨污於左右而受封於威王孔子明公冶之非罪晏嬰脫石父於縲紲是故眾惡之中聖哲之所必詳集毀之下明顯之所弗蔽也今有操獨行秉廉節而幹眾惡負集毀若李夢陽者明公在上何可弗少加察而一援之也夫僕於陽非敢謂其無過也自崇而弗下人太任而弗識時多憤激之气乏兼容之量昧致柔之訓犯必折之戒此其過也若其飾身好修矜名投義見善必取見惡必擊不附炎門不趨利徑處遠懷不招之恥處近執莫麾之勇在野有兔罝之武在公著素絲之直立志抗行秉心陳力咸可尙也前與禦史相迕同黨交構恃其貞介不服文法邅延無巳固其自取而尊達至爲不悅縉紳靡然誹笑言官亟詆於朝法吏深鞠於獄惟恐摧之弗披而辱之弗窘也嗟哉亦巳甚矣謂深懲以全之乃抵其壞歷責以備之實求其缺謂其爲髙好勝多事越位不卽攻之將爲患害則陽之爲害弗猶愈於賣法成賄污行喪守玩公詭避行私煽雪甘心附媚役志富勢者乎凡此一切置之不問而獨於陽而較焉何也大槪習於苟且而異異巳溺於混濁而非獨淸便於相容而憚弗羣務爲蔽闇而忌太白故當事謂之橫伐姦謂之訐建樹謂之標巳振起謂之輕事問民隱曰市名而出位持國法曰寡情而立威是以詭俗諧眾之人相倚爲譽而直節獨行之士疾之若讎繇此觀之仕宦之徒不貶損以就時遊滑以希世何能免於今之人哉明公在上秉進退之權司統均之任獎拔廉直沮抑邪枉而陽爲門下相知之士其困於人若此況門墻之外萬里之遠者乎夫讒言屢至慈母投杼浸漬之灌可解膠漆僕於陽有肝膽之交聞於人言猶弗能無疑明公之門陽不敢徑達𨿽有欝壹何繇少白然陽之事在江西者亦甚彰彰匪有隱惡難見也僕嘗究之眾議士民頗公學挍之徒曰陽惇古崇禮志在澄淸閭閻之下曰陽不爲撫按官爾可使盜賊息權勢不害我也夫學挍之徒陽之黨也其言不徵閭閻之下無知之眾何以黨於陽哉今京師之士其弗知者則巳流言傳訛昧形議影羣猜共怒一吠百聲持辯風起發言雷同矣間有知者則亦恐異同於威要之吏以遭口舌之禍視爲秦越隨其軒輊夫反同情以伸人格眾口以明物此其弗利也必矣孰肯樂弗利而爲之哉昔孔融鴞薦乎襧衡汾陽解爵於李白揚善登俊閔才舒困昭昭人代矣今陽之文藻敷贍才辯捷給誠二子之流匹而拘撿行止閒於禮義可以用世賁治二子弗若也乃窘辱摧靡卒無一爲久地者僕甚傷之伏惟明公秉道服人積望鎭眾力可以移易範可以表正於陽少加援察采士民之議捐比附之論使邪枉無順遂之私廉直無不容之嘆非獨陽之幸也國家斯文幸甚

○袁袠

上大司馬增城湛公書

△上大司馬增城湛公書

袠聞量才敍職者天子之務也陳力就列者庶官之司也是以詩有伐檀之剌易著漸盤之訓屍祿竊位𨿽下僚不可而況乎論道代工統六師平邦國者乎孔子曰所謂大臣者以道事君不可則止公今之大臣也道徳簡於帝心聲名孚乎士議正位司馬筦鑰舊都所宜恢張文教除飭戎衛銷伏禍於履霜固皇圖以苞石此公之職也頃者家兄表以不阿貴戚獲罪魏公兩遭箠朴重以論劾深文巧中捃摭百端天子震怒下之法司禍且不測吁可畏矣哉夫中山之勛英衛不足侔韓彭不足擬是故生享茅土之封沒著丹靑之誓子子孫孫繩繩繼繼國家報功之典亦不薄矣苟能懷滿盈之懼戒驕侈之萌覩昃日而畏悚尋覆車而知鑑又何危溢之患哉夫魏國元勛之裔而兵馬七品之賤官也以賤官而抗元勛之裔此何異奮螳耳以當車轍累九卵以承千鈞哉然而官有崇庳效忠則一祿有丰薄盡職則同故忠臣犯逆鱗以輸節志士蹈虎尾以授命又焉能畏首畏尾而患得患失者乎僕𨿽不肖嘗粗覽古今之槪矣韓彭葅醢豈曰無勛梁竇駢戮良繇不戢周絳侯安劉誅呂一遭變告身系縲紲嘆息獄吏之貴幾陷虎口霍子孟擁昭立宣爲漢伊尹顯禹雲山邪謀不軌卒罹赤族此古事之明驗也曁乎本朝驍如涼國功如武淸逆節稍萌參夷立至可不懼哉可不懼哉今

天子明並日星威符雷電貂璫婦寺仄足稟命𨿽議功議貴著之國典豈可不自保全數冀僥幸哉袠

天子之舊法官也讀書讀律蓋有年矣未聞以京朝官而可躬加箠撻者也無將之訓漸不可長此而不言焉用彼相賈生有言士可殺而不可辱夫京朝官有犯律須奉旨參問然後加刑此所以養士大夫之廉恥尊朝廷之體統也赫赫王章式如金玉彼何人斯敢自變亂袠又聞之猛獸在山則藜藿不采皎日中天則魑魅屏伏是以淮南寢謀於汲黯王氏斂手於鮑宣正色危言之士固權貴之所望風懾息者也威福陵遲肆無忌憚其所繇來者漸矣在原之急率爾陳告伏惟矜其狂愚而特賜處分幸甚幸甚

○茅坤

上袁元峯相公論督府胡宗憲書

△上袁元峯相公論督府胡宗憲書

近得翁與潯陽書及他一二相知所口陳翁之不忘故知中爲推轂者至於再至於三焉僕何人斯而勤翁之注記於心而譽之於口若是也豈非周公爲相則九九以上咸爲之吐哺握發而不忍遺之者乎及近聞言者論列督府以不肖雅共之遊好並爲姍及甚且橫口醜詆吹及毛疵嗟乎此可見僕之獲罪於淸朝見攻於羣眾譬之馳駑駘於峻阪翁𨿽欲力援而前面他所旁擠而傾跌踣困之者不忘左與右也巳矣抑可謂坎■﹝土廩﹞蹇阻之至者巳𨿽然僕不足道也獨感督府公所遭竊不能不仰天而欷歔者東南數十州郡所罹倭奴之患漢之七國唐之黃巾之變不是過也攻城破邑覆軍殺將無歲無之

天子亦爲震怒徵天下之材官宿將以臨之然輒敗去未聞有俘其一旅摧其一陣者何則彼皆擇摧鋒之少而又越海而戰人皆死鬭故得以一倍百以廾倍千而吾官軍之前而鬭之古所謂驅羊豕而投之餓虎耳當是時寇熟視吾東南數十州郡之子女若幾上肉一切紈綺玉帛若外庫然東南數十州郡恐恐焉家不保旦戶不保夕而胡公自禦史來旣荷

聖天子簡任被之璽書授戈而戰它所俘斬不暇悉數一敗之於王江涇再敗之於龕山三敗之於沈莊所效首虜不下萬計至於麻葉陳東徐海王直輩並海上之梟雄宿猾朝廷故所題覆不靳通侯之爵萬金之賞而購之者胡公獨能內不顧身家之禍外不顧流口之讒遠遣諜於波濤近用間於肘腋遂及以次擒縛數十州郡始晏然不聞烽燧嗟乎亦雄矣當其督戰之勤往往聞其夜半冰■﹝米冓﹞冰艸履而走矢石四集奮不顧身其最爲孤危萬死一生者方徐海之攻圍桐鄕時其所擁眾分道入寇南掠慈溪北引柘林東並吳淞江西捷瞰浦不下數萬而又最悍者海所自部與陳東兩壁桐鄕而鬭而故督府之卒不下千人胡公不得巳出爲餌賊之策遲戍兵之至以擊之當是時僕猶牽文法畏名義力諭之曰與其犯中外之謗以賈沒家之禍不如死綏一戰以冀十一公獨張目據席剖冠而奮呼曰賊萬不可支吾如此則禍止一家如彼則貽國家數十年東南無窮之禍又左顧一佩刀而曰吾萬一天不佑惟以此自盡報

主上耳於乎僕及左右時皆爲之引涕巳而兵旣四集寇卒授首胡公蓋誓死殉國故能以其孤危之身橫百喙之口出萬死之後成一朝之功耳賊沒之後朝廷始免南顧之憂而謗訕之臣累累然起而攻之荷

聖天子獨爲憫痛曲賜保全今竟以人告曾參殺人者三不能不投杼而起聞巳逮系僕竊痛心苟欲按論胡公之罪杯酒躑躅豪宕自喜大略漢之列侯將軍唐之藩鎭節度使者之風是也其所爲聲色之嬖冠裳之褻眾所不得而庇之者然至於長材大略雄心猛智臨敵乘危轉敗爲功亦眾所不得而掩之者故律之以莊士之行則世或不與課之以捍國之勛則世不可無傳曰馬之蹄嚙者必善走廟堂之上何忍以尺寸之朽而自毀此棟梁之材也乎

聖天子爲之獨照於上賢公卿爲之調護於下當必不令馬援墮於薏苡之疑曹彬覆於篋書之謗狄靑惑於軍情之危所可痛者世道崄巇公論不明始則懸通侯之爵萬全之賞以賈其捐身赴難之气終則引其杯酒之過文法之繩以誅戡亂定難之功恐他日國家有急事屬危疑無復敢挺身而前者耳昔者漢李陵降虜而馬遷猶不忘其敢戰深入之苦甘陳矯詔誅郅支而劉向猶訟其萬里揚威之功正謂此也不肖所請抑非敢以自袝榜末阿所私也特以事關國家誼切胸臆不忍不爲公議以待之身後耳臨北望不勝哽咽

○王世貞

上少保髙陳二公

△上少保髙陳二公

世貞等死罪上言竊伏思先人嘗以一日之附不肖兄弟得稱爲通家弟子世懋又以雕虫之技辱見收門墻從諸生後而自奉諱以來家在丹籍身負不孝大譴實不敢以不祥姓名上玷記室至於仰止之私無日忘之乃者

神聖禦極賢哲作輔維新之化千載一時竊不自量欲爲先人白見冤狀匍匐萬里伏闕上書而迫於禁例躑躅國門之外無繇希望顏色竊布區區之懇惟相公憐而察之痛惟先人束髮登朝羔羊自矢通州之役誤受知

先帝盡瘁報國十年之間南北驅馳間關萬死不敢避縮而禍繇讒積事與命會

天威焱加霆霰並下覆盆沒齒長辭回光悲乎始嚴氏當國時亦欲羅致先人於門下先人稔識其姦逡巡引避渠固巳切齒矣而會不肖世貞不能愼交遊以從事於楊仲芳宵慝若某某者從而孽之先人又不自閟時時對眾斥其姦狀貝錦朝織夕不可破陽驚陰喝極其智巧鎩翮就籠寄命瀘釜頤指鄢卿授艸方察顚倒三尺吏議莫從邇時世貞兄弟欲叩閽泣血請代而迫於姦言謂當靜俟激則變生倉卒大故又不能引歐經雉以從逝者彊顏食息天地𨿽廣何所自容伏惟門下以甘盤舊學超踐伊傳之地左右

明主翼贊太平必使窮發無冤白骨盡肉乃忍惜一投手之勞於素所憐識之人乎疏稿上塵淸燕之覽苟先骨可以拊葬大王父之穴世貞兄弟當死效犬馬少酬大造如有希覬他念天地鬼神立賜誅殛無任哀祈迫切之至

○王錫爵

與王麟泉操臺

△與王麟泉操臺

捧教不勝驚惋海剛翁天下奇男子汲長孺元魯山之流有傳其衰蹇倦遊狀者僕謹對曰如此公不必歸不必不歸故衣一篋饑僕數人在在皆逆旅息息皆嬰兒也可憐哉遇知之晚而天復忌之今一木戢形烝嘗無主而廟堂徒借地下以風地上恐深山大澤間畢竟有舞鰍鱔而號狐貍者臺下代陳一疏髙義薄雲覽之又淫淫涕下矣

○支大綸

答撫臺龐惺庵捄侍郎洪朝選書

△答撫臺龐惺庵捄侍郎洪朝選書

蒙檄發洪朝選不道款目命職廉之比者諏諸故老質諸閈閭悉無影響而怨家姓氏皆烏有子虛尢無足據過承重委展轉思惟彌日亙夜謬謂玆舉必不可爲亦必不能成請借前箸籌之彼獻計者類云分宜之貴也竟以反坐迄無後詞奚有於卿貳蓋分宜柄國亂政中外側目僕禦充多資產狼籍故喑死無詞今洪家不過中人門可設雀羅性不近聲色左右圖史口談性命亦濁世之矯矯著聲者也比淫於色附盜以賕爰書則然乃倚政府結臺司譸張變幻鑪錘所煉摧方爲窳抵金爲礫坐反唇以大逆目莞笑爲謗訕人命至重鬼神難欺明法幽罰善福惡禍如火就燥如水流濕气類相投而理數有必相值者特善惡之分數有大小故禍福之參會有久近俗士狃旦夕而不究終始覩眉睫而不參要領若謂茫茫而徼幸於不必然耳愚聞在昔武安侯以酒過殺灌夫詞連魏其俄而武安病呼服謝罪以死車呂希時宰旨誣其帥胡舜陟死不數日胡乃白晝報呂殺之羅汝楫附秦檜誣武穆未幾楫以遄死而其子願亦擊死於嶽祠王士驪希蔡京旨殺一無辜婦士驪陡死而京及攸翛皆伏誅載在汗竹讀之凜凜胡可罔也卽邇來路楷趙文華阿黨分宜以白蓮教殺沈煉以失律殺張經以謗訕殺李默時遷事攺身伏殺人之法而分宜亦以叛誅此耳目之所睹記亦不足信乎彼蚩蚩者又妄謂分宜事敗乃爾今玆且有無涯之望不次之榮矣呫呫於陳迹何爲也夫王如之隙於王惇也惇欲殺之而無名乃以意陰授王稜稜卽酒中舞劍擊如反命王惇其希榮匄遇謂交手可得而惇乃陽驚曰如吾懿戚也而稜殺之因殺稜以謝姦雄欺人背面矛盾彼二心者出死力爲姦雄資徒召禍而敗名耳何榮之可冀哉故守貞蹈義志遂命立卽有不偶天日可明若前數子者當其得志含穢資噱奄奄苟全論家禍叢百醜羣湊唁妻孥而拙詞對僮役而赧汗矣彼其之子面承風旨力爲從臾蓋其心不附仁義目不知古今逐金帛而魂迷競朱紫而神炫如蠅逐臭如蜣弄丸終身憒憒然聲利是憑且不識禍福安問名義此宣尼所爲嘆鄙夫不可與事君也浮雲易散駒隙易馳膏梁文繡終饜螻蟻�骨毛爪卒歸糞壤獨三寸簡冊皎皎耳目千古不磨柰何污之又聞諸司忿職倔彊議且移牒外郡以竟斯獄則又舛矣

祖宗設推官非若近日之隨巡承委爾也念黎庶非法用故設法司以平天下之刑設臬司以平一省之刑設推官以平一郡之刑今之推官溺其職矣臺司旣視推官爲私役而奔走之以快一巳之喜怒推官亦奔走惟諾以身爲臺司之私人而罔敢抵牾然非設官意也身對大廷衘皇命持平一郡辟辟宥宥惟三尺是繩卽

主上有令義且以死爭之豈臺司所能他委豈外郡所敢擅行哉天下方廣萬世方遠天命民彜終當顯露安能盡塗其耳目也事系紀綱不敢依違附和以傷雅化惟卒全之勿致紛紛

○屠隆

爲瞿睿夫訟冤書

△爲瞿睿夫訟冤書

夫風蟬雨蚓得其候則鳴反過時時則世指之曰不祥今某之爲黃梅人瞿九思訟冤者此某之候也非以爲不祥也某居東海九思居南海惟風馬牛之不相及也平生非有期功之親杯酒接殷勤之歡卽問以其人之修短白黑茫然耳古者蓋有緹縈朱勃郭亮寒朗劉向其人者能以其言白人沈冤至義聲傾動千古彼皆於父師交遊之間言其至情情至則切交親則易阿猶有說也豈某與九思之謂哉風蟬雨蚓彼鳴其候爾無所爲無所求也今者某之言瞿九思者亦無所爲無所求也故曰此某之候也蓋昔者舜爲帝禹爲司空咎繇爲理當其時斷獄天下則無一夫稱冤者詩書所稱蓋誠無之非其有之而文之也如使萬物沐淸和之化而一夫獨抱向隅之嗟則大聖賢之所必問何者不欲以一夫而傷淸和之化一夫至細而傷淸和之化至巨也今夫瞿九思者眇一夫耳束髮以才名耿亮聞江漢之上一旦從吏議罷孝廉徙塞外而非其罪也則天下之人冤之何故豈非舜禹咎繇之世而有此一夫者冤也豈非以一夫者之才名耿亮天下所知也某不敢泛陳今古卽以楚往事言之當楚懷王時王聽不明讒夫鬭口民之沈於覆盆者或不少矣獨一屈子之事不白則天下後世冤焉往日回風諸作千秋而下讀之則淒其酸心又何說也則屈子之麗藻絕代放在江潭令其抱憤懣之气而以雄雋深秀峭絕之語吐之而其徒有宋生者又爲之附麗鴻響以砰訇後來故其冤最著也然屈子之所以難者以其當楚懷王時若生舜禹咎繇之世則無此難屈子而當楚王則江潭之累也而生舜禹咎繇之世則記尙書著典謨之史官也今

聖明在服大臣忠良九州島萬物欣欣向榮淸和之治遠駕上古而猶有懷才抱潔如九思沈冤如九思者是聖善所隱也九思之罪蓋坐以士民䢐擊其邑令長裭乃衣冠長流塞下夫使九思所坐誠眞是亂民也罪無赦而天下之人輒冤之則惡得眞且狙擊令長非一手一足之力也令長爲

天子牧養元元視元元若子則令其慈母也居則戴去則戀久則思何䢐擊之有卽一夫倡難萬姓捍焉難何繇興令之不才炰烋其民民不能堪卽邑中羣起而仇之豈一夫之以也九思所造其果出一夫䢐擊如古朱亥慱浪之爲乎果以一人自作不道乎如出一夫發難則九思之罪何辭以邑人亂則此一令者或者邑人之所同仇也邑人同仇而以一夫獨坐丁乎且民之所懷其誰能傾民之所仇其誰能芘黃梅之事某以爲令實爲之必也治其無良則邑人之罪而以鼓眾倡亂瞬昧不明之辭坐一書生則何說也某雅聞九思以才名爲令所禮平生固了無睚眥之傷何至相仇如此卽如杯酒失歡非有深怨又何至遂鼓不好亂之眾而一夫奮臂持梃如雲也九思所坐無亦名才爲禍蛾眉取憎爾固天下所共冤聖君賢相所必察也某與九思何爲哉方漁釣海上不過聞滔滔江漢有年少負奇才之睢九思文掩中州名在南國又未幾聞其詿誤受惡爲塞下遷民心傷其冤而巳比以公交車之役薄遊長安聞九思方擊登聞皷奏書自訟於

聖天子丹陛之下有子甲年十三愽聞彊記落筆如駛才視其父爲書累千言歷抵公卿大臣稱父冤願附緹縈之義某聞而壯之相過逆旅勞苦如平生歡見九思溫焉醇謹子甲發才覆額短衣楚楚可憐試以文章倚馬立辦的然先秦兩漢聲某此時忼慨而泣數行卽欲爲之作一箋投當世之明公大人以大白其事如弦上之矢矣某亦何所爲亦何所求哉賤臣隕霜庶女感風匹夫匹婦足關天道皇皇上帝固不以其微細而遺之也況九思大楚美才包洞庭云夢之秀擷蘼蕪蘭芷之芳上可石渠東觀下猶不失牧伯庶司今

陛下夢寐賢哲以興治理有才若思誠廟廊所急若以無罪見枉卒從吏議而令文藻淸譽之士貫木荷殳遠投窮邊以飼豺虎悲吟於黃沙白骨之場蹢躅乎酸風烈日之下則孤憤之篇且與龍堆馬邑同其不朽又令十三童子牽衣臥路吐其少年英詞秀句長謠孤兒吟爲行道嗟傷見聞扼腕早違嚴父必至淪落艸間文采銷滅而無所成此甚非所以愛世人才培養國胍也區區之愚蓋爲人才國胍寧詎止爲思一夫乎古語云相馬失之瘦相士失之貧司馬子長之下蠶室亦興嘆於家無貨財交遊莫捄乃若大俠郭解之徒至使大將軍爲之言世之常態古今所同方九思爲文學有聲家席先人之舊業足具饘粥此時交遊賓客動引靑松指白日執手而稱相知今一旦無罪而下於理聲名摧損家業蕩破父子垢首囚服蒼皇百走短褐蕭蕭泥沙滿面平生交親掉臂不顧某切痛之某與九思父子無一日之雅徒激於气義湣其冤狀而冒爲之言誠出不肖朴誠又以媿夫交親而掉臂有涼徳者也伏惟明公秀甲河嶽徳侔造化神明之智燭彼蔀屋陽春之澤下及昆虫縣■﹝宀禹﹞戴仰華夷咸頌今九思父子不特一昆虫也其含冤不止一蔀屋也明公調和四海萬物欣欣恊气流鬯而猶然使一夫向隅明公不忍也特無爲明公言之者某海濱一介布衣韋帶之士躡艸登朝疏愚罔知忌諱直吐胸臆以進於下執事明公誠亮其無他俯聽芻蕘■﹝氵剪﹞雪誣枉起九思父子之白骨而肉之則天下懷才抱義之士有不肝腦塗地而向明公者非夫也惟下執事圖之某惶恐死罪

皇明文徵卷五十九

●皇明文徵卷六十

晉江何喬遠穉孝選

書四﹝規切自述一﹞

◆規切

王叔英

章懋

王鳳云

魏交

呂柟

羅洪先

趙貞吉

沈懋學

伍袁萃

魏允中

劉庭蘭

湯顯祖

黃淑淸

○王叔英

與方正學書

△與方正學書

僕與執事別十餘年其間情慕之淺深書問之達否曰事之細者耳姑置之不足道也仕執事之身系天下之望士之進退天下之幸不幸與焉側聞被召計此時必巳到京獲膺大任矣玆實天下之大幸也故敢有說以進於左右焉凡人有措天下之才者固難自用其才者尢難如子房之於髙祖能用其才者也賈誼之於文帝未能自用其才者也何則子房之於髙祖察其可行而後言言之未嘗不中髙祖得以用之而當時受其利故親如樊呂不可得而間信如陵勃不可得而非任如蕭何不可得而奪此子房所以能自用其才也賈誼之於文帝不察其未能而易言之且又言之太過故大臣絳灌之屬得以短之於是文帝不能獲用其言此賈誼所以不能自用其才也方今

聖天子求賢用才之意上追堯舜固非髙祖文帝可比而執事致君澤民之術遠方臯夔亦非子房賈誼可倫眞所謂明良相逢千載一時者也將見吾

君不問則巳問則執事必能盡言執事不言則巳言則吾

君必能盡用致斯世於唐虞雍熙之盛者在是矣豈非天下之幸歟𨿽然天下之事固有行於古而亦可行於今者亦有行於古而難行於今者如夏時周冕之類此行於古而亦可行於今者也如井田封建之類可行於古而難行於今者也可行者行之則人之從之也易難行者而行之則人之從之也難從之易則民樂其利從之難則民受其患此君子之用世所貴乎得時措之宜也【數語巳足以槪正學之所施爲矣】執事於此研諸慮而藏諸心者非一日矣指之猶反掌耳尙何待於愚言之贅哉然僕聞知者千慮必有一失愚者千慮必有一得故不能無言於左右耳夫人情愛其人之深而慮其患之至者必救其失於未患之先苟待其旣失而後救之是乃愛之淺而慮之疏也其得爲忠乎天下知執事之深愛執事之至如僕者固多矣竊謂忠於執事則未必盡僕若也伏惟少垂察焉

○章懋

答羅一峯彜甫書

△答羅一峯彜甫書

鄕約之行欲鄕人皆入於善其意甚美但朱呂之制有規勸無賞罰豈其智不及此蓋賞罰天子之柄而有司者奉而行之居土治下其勢易行今不在其位而操其柄已非所宜況欲以是施之父兄宗族之間哉或有尊於我者吾不得而賞罰焉則約必有沮而不可行者矣可不慮其所終乎在北之九五王用三驅失前禽夫子以爲捨逆取順蓋來者不拒去者不追不能彊人以從我也凡入約者必其誠意感孚革心向化而後可有不能從則當聽其出約今欲假官府之權力邀彊制以必人之從巳殆非所謂顯比之道也又聞族人有爲盜者必親置之死地此於當代之法先王之制聖賢之事皆所未聞孔子曰古之爲盜惡之而不殺也不先其教而一殺之是以罰行而善不反刑張而罪不省若孟子所謂不待教而誅者蓋指殺人於貨之盜而言耳如穿窬鼠竊而皆殺之則彼禦人於國門之外者將何法以加之乎禮曰公族其有死罪有司讞於公公旣三宥之矣而又使人追之曰𨿽然必赦之有司對曰無及也然後爲之素服不舉如其倫之喪親哭之夫以朝廷之上法度所在其處宗族之死罪者若是而況於手自殺之乎又況罪不應死者乎以是知聖賢之在鄕黨其所以處族人者殆不其然昔漢人有爲盜者曰刑戮是甘乞不使王彥方知彥方遺布一端卒能化盜使之道不拾遺是不猶愈於殺乎陽城居於晉之鄙晉之鄙人燻其徳而善良者幾千人溫公與康節在洛裏中後生皆畏廉恥欲行一事必曰無爲不善恐司馬端明邵先生知是皆君子之居鄕有不約而自化者以先生明徳當不下於諸公自身而家自家而鄕久於其道彼將自孚何用汲汲乎彊人以從約重法以禁盜耶𨿽曰君子之所爲眾人固不識然某之愚實有不能無疑者深願先生熟思而審處之如使今之吉丰亦如溫公康節之洛則朱呂之鄕約庶可行矣【菽園雜記嘗載一峯以行鄕約囊一族人爲盜者沈之於水後訟於官以謀殺人人抵罪時一峯巳逝矣否則寧不大爲所累耶先生此書可謂有先見之智而一峯不能從幾陷刑戮惜哉】

○王鳳云

上楊邃庵太宰書

△上楊邃庵太宰書

山中屢聞忠讜之言近者畱王昂一疏尢爲人所傳誦不聞唐介初貶之時潞公有此也執事於是乎加人一等矣然介𨿽貶數月之聞兩轉卽復其殿中侍禦史今王昂旣不獲還之靑瑣則推薦超升在執事筆端焉耳每恨李文達�虎稱賢相然惡羅倫淪落以死憾嶽正坎坷終身而極貪之陸布政反得峻握今文達之富貴安在哉一時快意可略也前輩影樣之多後人是非之公可畏也一人之私情可略也天下指示之嚴史氏紀載之實可畏也一身之極樂極貴極富可略也每日光陰之易去過者不可復補百年歲月之無多來者未必可追可畏也且用捨之間土風所系扶持正人則善類慶而士風以振獎進邪人則善類沮而士風以頹竊恐有奔趍富貴舚舕利達之人相見之際非稱功頌徳之辭則乞憐求官之語未有以直諒之言達於徳聽以古人功業望執事者故某敢布其愚焉

○魏交【避諱】

答桂子實

△答桂子實

惟公素自任以天下之重遭逢聖明托以心膂知靡不爲其於死生且不遑卹矧世間一切利害得喪曾何足芥蔕於胸中乎寵辱不驚殆未足爲執事道也必也蹇之反身修徳泰之包荒夬之壯於頄咸可以備弦韋之助也言乃心聲出言或疏得無存心之未密乎志惟气帥气盛過猛得無持志之未定乎更嘗旣深觀省加熟此言殆爲弗試之藥矣

○呂柟

答渭厓霍公小帖

答胡可泉中丞書

再答胡可泉中丞書

△答渭厓霍公小帖

生平日以公爲正人也今此疏如此可謂阿私所好不知人之甚矣

聖主聰明遙智足可追復堯舜乃公所斂祭二人掩蔽行私引進匪人至今令黃河以十大江以北僵屍數千里賣子女不直百數錢危亂至此公寵信重臣不能上告

聖主乃欲黨一亡姦歸炎涼於鄕裏良民此何故也然則一二十年百姓無告受害非公而誰公多學有志一變而爲正人有何不可

△答胡可泉中丞書

前戴主事人回曾附謝柬想巳達也玆復辱西玄集並古樂府之寄益切感教但樂府太逼漢人語古雅工致何也吾執事方在撫卹煢獨之時而乃有此作將不左於用心乎故予嘗謂與其在上者有古人之詩不若在下者有今民之謠也義切骨肉語不覺大戅如何如何

△再答胡可泉中丞書

此來滿望會晤敍闊懷不料吾執事尙未抵任甚惘然也前覩撫巡規約其處革官吏軍民之獘詳矣又以爲𨿽多作樂府亦不妨也今見中州災傷未聞救民之政乃復東顧室家久而未至忍使流離塡滿溝壑素日抗志千古今其所行乃與往日孜孜過門不入之禹不同何也將非猶爲樂府一誤邪抑以勞功懋大

聖主一見喜而遂自盈假邪宜乎往日吳中同年諸友有多口矣僕北行在卽遲一月仁聲不聞中州倒懸當誰望乎【觀二書前輩相規切如此】

○羅洪先

上先輩祈恩澤書

△上先輩祈恩澤書

昨日傳聞翁有祈恩澤疏不肖獨不之信以翁淸介老成揚歷中外者數十年一切進退出處大義豈有難曉而復爲此舉竊爲翁不之取然知翁必無是事者以後生之所不安必先輩之所不講者也今世士大夫戀戀不能去位者正以恩澤熒惑其心耳是以進則不勝其冰幸退則戚然自顧以悲有能解脫於聲勢之外而一切無所冀望於沾滴之餘豈惟足以占其平生其爲世道補益固不小小也翁平日自處何如哉且身爲八座大臣更歷三朝與前輩名碩皆爲行輩今旣完名以歸�途必不須貸借以行歸家必能自給必不使子孫卽至凍餒而顧以恩澤爲言士大夫之間必曰此翁不能捨恩澤其不能捨官而去明矣大臣不能捨官吾輩祿薄俸微其何嫌之辭又必曰大臣久不去位必非爲朝廷任事皆不能割捨所欲耳吾輩亦何苦槁身焦思而建立於無報之地哉朝廷之上亦必曰所貴大臣者��有絕徳足以表下者也乃今無異庶人之行吾又何望焉於是指區區名利余穢眞足以制士大夫之死命而處之之禮皆以一切縛束呵斥如驅犬豕奴皂而與之食損臣下之節气驕主上之謙虛未必不自此等事始也先君與翁爲同年心每相向固知必無此事然猶云云者以不肖受翁起死之恩聞而不以告則視翁大薄寧爲妄言無寧默悔欲翁不至於瑕疵固將以爲報耳

○趙貞吉

與髙中玄閣老書

△與髙中玄閣老書

僕抵家閉戶追思往咎慨然嘆曰今之世惟髙公能知我惟公能護我惟公能恕我往者合聚歡若骨肉一旦乖隔卽成參商是某之罪過薄徳甚矣然細思之𨿽人謀之未工亦以天命之巳定柰之何哉某與公比肩出入者十月未有一言之郤某𨿽不肖然自謂惟我爲能翼助於公嘗語公曰大有之世惟匪過於盛世以免咎夫子曰善處此者可謂明辧哲矣夫哲人知幾知柔知剛知微知彰遜處雍容上信下從身安而天下國家可保矣又何必極其意之所之而後爲快哉又嘗語公曰數十年來人臣黨比成風共欺罔君上賄賂公行紀綱蕩瓌以致府庫空虛邊防廢潰人才風俗陋獘巳甚公稟扶輿淸淑之气剛毅爽郎文章蘊藉具八面應敵之才居

皇上賓友親臣之任振而新之在此時矣不可讓也僕𨿽庸劣願效鉛刀之割自列於散宜南宮之儔以佇觀公勛庸之焯茂夫此二語者僕嘗嘗而言之公亦嘗嘗而聽之今猶然在耳也嗟嗟僕欲以此義佐公安知竟以此得罪耶命定故也豈盡繇不肖之過乎哉然僕自謝事別來終不敢以纖芥有憾於公其拳拳一念猶慮公舉錯萬一或過則社稷奚賴焉故玆再述言以獻於公前其用意區區迂而可笑又如此韓子曰人臣尙同非國家之利古之君子不盡以同爲貴也嘗觀宋相韓範富三君子在位議政未嘗盡合韓範於西事大相矛盾富議髙郵守事有共範公因漸解去韓富議濮事終身不合富公老猶栗栗焉故知古之君子不以一切扶同爲正也僕身巳老行將逃禪寂以消余景耳駟馬髙蓋其憂甚大又豈至借此獻諛希他望哉惟念公髙明慈恕必能終始知我又惟善人能受善言惟賢者所當責備故敢授筆不休唐突記室以自附於士君子之義未審公果能諒之不

○沈懋學

與李義河大司空

△與李義河大司空

相君之不奔喪固畱自

朝廷誼不忍恝竊謂伏闕苦陳暫求歸葬

聖心猶或可回乃請之未懇遽爾辭祿謝恩而七七期中竟於喪次議政相君之心安禾在朝諸臣亦得謂相君之心安乎況臺省言官也力能言則言之不能則調停其間私爲勸駕又不能�卽漫無可否亦庶幾足以自全而顧欲交疏畱之不佞始聞之唾而不�適於明公所見所爲疏大用佗傺於中以脂韋爲結納之計而不顧百代之綱常以職掌爲富貴之資而不惜萬世之訾議柰何其見之左也相君輔理之忠在人耳目倘一歸盡孝將永稱天地間完人而巳意巳不欲歸臺省諸君復堅其不歸在相君固非所以自愛而必欲其畱反令白璧蒙瑕亦豈所以愛相君耶不佞謂相君之歸必不可無而臺省之疏尢宜亟寢諸君卽思臠食之斯語終不易矣明公相君所親信而諸君所矜式者萬惟以忠孝相提掖曲爲周還顯正人心嘿維國是蓋在此時明公其速圖之義切心惶語無倫次死罪死罪

○伍袁萃

上首輔書

△上首輔書

萃也聞之小臣畏罪而不敢言大臣持祿而不極諫此國家之大患也頃因三王並封之命在廷諸臣相顧駭愕共懷杞慮引經據理而爭者疏且數十上矣然而正論未伸

聖心難悟新命𨿽寢儲位仍虛萃以爲此大臣不極諫之過也汲長孺有言天子置公卿輔弼之臣寧令籨諛承意陷主於不義乎斯言也鼎鉉之藥石廟堂之箴銘也今公卿輔弼之臣受

主上之祿不爲不厚擔

主上之爵不爲不髙蒙

主上之恩遇不爲不渥休戚與共繩紏是資而當此國家大事宗社安危所系天下理亂所關曾不聞伏靑蒲而泣諫叩玉階而固爭默默容容以爲持祿之計僅以公疏塞責而巳引炬專稱於文靖補衮希覯於仲山方且坐視二三小臣貶逐而去也胡顏之厚也夫

主上之所攺容而禮貌者大臣也則

主上之所傾心而聽籨者必大臣也大臣而不能格君心定國本又誰望焉恐焉用彼相取譏良史矣𨿽然此猶槪而論之也閣下負天下之重望荷明主之殊眷其絕裾而來也先國家之急而後其親也八袠之慈親尙且後之而肯逢君以徼寵哉柰何徒知從君之命爲順而不知立君之子爲順徒知並封三王爲將順之忠而不知冊立元子爲匡救之忠迨迫於公義乃始以錯誤自居也嗟乎此何等事而可以倉卒錯誤耶安社稷於俄頃定變故於須臾古人大手段多自倉卒間見之而閣下不爾耶萃聞大臣處人主骨肉之間危疑之際讜論師石大夫而稍有遷就則中立貽譏婉詞法李鄴侯而少有迎合則獻諛蒙誚閣下之心中立耶獻諛耶必不其然而迹則近之矣玆𨿽言錯言誤也其誰諒之昔漢髙祖之惑戚姬也羣臣不能解而卒悟於四皓之一見唐髙宗之立武氏也舉朝不肯從而竟決於李績之一言何則心有所獨信機有所獨契也今日之事

主上不博謀於諸老而獨謀於閣下不顯諭於公朝而密諭於私室蓋國有蓍蔡非此無以決嫌疑定猶豫也當時閣下能以正對不占險而占易不卜僣而卜信則宗社大計一言定矣君臣相遇千載一時而直爲此遷就迎合也惜哉惜哉卒之前星懸而失耀主鬯虛而莫屬暫止耦國之嫌狐裘可以不賦終存抱子之逼兔走未爲無爭閣下處此安得晏然而巳乎或爲閣下計者曰惟有去而巳萃則曰閣下可以徒去哉去就系一身之輕而冊立關國家之重閣下之入京也以力請面

君爲第一義其入閣也以力請建儲爲第一義萃嘗陳之左右而玆且兩失之前時天下所爲延頸企足而望者閣下也今日天下所爲痛心疾首而恨者閣下也巳誤之巳能挽之然後可以謝天下不然是宗社大計閣下一出而壞之也卽速去猶有餘責矣故萃謂在諸老固當批龍鱗而極諫期於神器有歸而不當以一疏塞責在閣下尢當垂涕泣而導君期於大典復舉而不當以一去爲解伏爲閣下深惟國家根本之慮捐軀報主至誠以感動之竭力以匡正之庶幾乎吾

君之一悟而元良蚤建也則宗社萬年無疆之��下實造之矣若夫得君專而回天不易���所能知也萃孤遠賤士通籍十有七年而彊半家居𨿽附梓裏未嘗請謁特義激於衷故敢以狂瞽之說進子產之謂子皮曰子於鄭國棟也棟折榱崩僑將壓焉敢不盡言萃於閣下亦云惟閣下執事寔重圖之

○魏允中

上申閣下書

△上申閣下書

今天下漸不可刁者抑莫甚於人情事有異有常而人情有安有駭天之常日月星辰而孛蝕異人之常君臣父子而亂賊異中國之常禮樂文章而左袵異官使之常賢智忠良而憸邪異政治之常剛柔正直而偏詖異常則安異則駭人之情未有不然者也竊取近一二事較之或大謬不然春正月日食其月日食夏五月月再食秋八月慧星見九月太白經天三吳大水無年子殺父薊鎭沿邊諸郡地震累日雄髻之虜千百成羣出入塞下索漢財物吏不得禁此皆耳目所不習非常可異者也而今且安焉主事趙世卿疏時政

天子幸不切責吏部黜以爲長史禦史劉臺言事得罪天下悲其忠安福姦民乘間誣奏之進士南企仲乞歸終養聽撫按勘中外諸上書與諸省程錄動稱大臣功徳言不及君此皆耳目所不習非常可異者也而今且安焉夫安與駭不並行所安在此所駭必在彼孛蝕以爲安則見日月星辰而駭亂賊以爲安則見君臣父子而駭左袵以爲安則見禮樂文章而駭憸邪以爲安則見賢智忠良而駭偏詖以爲安則見剛柔正直而駭夫人之情至於常其異異其常駭其安安其駭此其漸可使刁耶不可使長耶所關於世道理亂得失巨耶細耶竊以爲宜及今而矯之尙有可爲然而矯世之責實惟門下門下初舉進士名在第一十餘年進拜宰相位復第一誠於今日察天下異常之勢杜人情安駭之漸慨然身任其事爲天下國家計而不爲巳之功名與他人之富貴則相業亦在第一無疑夫人之情彼或導之而吾不能矯之導之過也不能矯之亦過也門下其何辭焉

○劉庭蘭

上申閣下書

△上申閣下書

門生猥以庸謬辱采拔感念知巳莫效尺寸深惟夫子取士之意見在錄中而有懷不言慚負薦書竊見夫子位極人臣遭時

明聖忠厚正直爲百僚師表天下欣然想見治平而邇年以來四方多故災異稱疊歲朝日食春夏地數震江南大水漂湧秋客星見慧星從橫河漢象十日有奇太白正晝經天夫日者君象眾陽之宗陽徳不明則不能制陰陰柔乘之干紀失常此皆莫大之變徵表爲國門生不敏知夫子蓋早以爲憂也竊以爲

朝廷當赫然下求言罪巳之詔不則亦宜減膳徹樂齋居露禱以回天怒而諫官禦史亦宜摭實奏言切陳闕失庶幾萬有一可備修省之助今旣數月矣上下相蒙恬然不以爲怪信有如王介甫所謂不足畏之說者中夜反復至爲寒心夫天道神明災不虛生今天下子弒父僕戕主郡邑榜箠租稅民至析骨易孩而食自經死者相望聰明才智之士業不得致於學挍其計劃未卜何之俺答土蠻動擁數十萬窺我邊疆人心皇皇無有固志天下之元气蕭然日索一日災異之應爛然可曙矣而中外上書動稱述大臣功徳比於舜禹於泛然章奏之中陡入諛語漫不顧上下此何怪其玩視天變而不以聞者顧門生竊伏思之未必皆諸人之過天下無事士大夫爭相慕效皆欲保爵祿顧子孫買田宅爲逸樂富厚之計故以官而博言者百不得一以身而博言者幹不得一以身家破亡之禍而博言者億萬不得一夫趙主事世卿朝上疏而夕卽竄諸長沙則是不能有其官也劉禦史臺之跧伏艸野五年矣而必欲治之罪則是不能有其身也且告訐之風漸不可長株連蔓引其禍必長如前日吳中行趙用賢之徒恐禍出不測嗚呼此英雄之所以垂首忠諫之所以結舌夫子以身致太平豈欲有此聞之執政大臣方主國是未易窺測而夫子之位適在第三夫天下之事非一家私議故可否相濟乃謂之和君臣且然況於共事之人所宜協衷一徳以成厥美者聖莫髙於周召而猶有不相悅之時豈可捨社稷安危之計而顧私家欵忌之嫌哉且彼其亦未知天下之勢至此極也意定於先令制於巳壅蔽久而忠言罔聞也災異之來得無堯湯視與夫子試略舉言之未必不疏然易慮者蓋昔綏和元光之世士大夫多流於隨其究也君命犯而主威奪元佑熙丰之世士大夫多過於激其究也朋黨成而天下受其禍伏惟夫子處於不激不隨之間以應天地神人之望門生遠方新進之士不敢徑進其言於君側而執政之門又非可遽以言通夫艸野儒生居恆披心腹相口舌者曰師曰弟子云爾故昧死以上

○湯顯祖

與舒司寇書

△與舒司寇書

吾鄕在昔明徳未乏邇向闒軟明公晶晶雄雄殆欲爲後生所仰接手書諷以方壯宜近老成人今滿朝鬭气者多惡少今幸以爲戒無與親受教無量竊觀先師有戒壯在鬭而衰在得蓋血气有餘宜受以不足不足又宜受之以有餘自消息自補引亦觀其生進退之義也如此然後可以觀民諸言者誠好事中多少壯蓋少壯多下位與物論近與老成更歷之論遠相與黨遊而執政之遊絕故其气英旣不習於事又不通於執政之情名位輕而日月長去就不至深護或以此自喜議隨意生風以羽成鬭誠有之未足爲定也而諸老大臣又多不喜與少年郎吏有風性者遊物論旣寡所得又進而與執政親熟其恩禮宴笑因知其所難物盈而慮周中多眷礙如井汲且收不復念瓶羸也故傾朝中尊卑老壯交口相惡莫甚此一二年餘人各有心明公以諸言事者多惡少正恐諸言事者聞之又未肯以諸大臣爲善老耳以不佞當之與其開而兩傷不如交而兩成諸少年宜上遊於諸老領所宦學時觀而勿語以深厚其器而須厥成諸老亦宜稍進諸年少好事者挹其盛气以自壯自補無爲執政者所桑因以益知外事蓋不佞竊惟以血气損益相補之宜年少之資於老成人猶老成人之資年少鬭在不得得在不鬭二也交而用之以二爲一蓋朝家以鬭啟壯者之用而壯者故自以不鬭資衰者之用朝家以得懸衰者之用衰者又能以不得資壯者之用而後知老與壯交相成也惟血气未定好色之遊老成人正無所資之耳如聞更有所近夫亦知好鬭之禍烈於好色正不知好得之譏深於好鬭耳不佞言若反然衛公九十餘求戒卿士自稱小子未知臧否誰投以桃報之以李區區有云感於睿聖報李之誼知門下不爲謔言撫手一笑

○黃淑淸

答顏水部紫山

△答顏水部紫山

別後凡三辱惠教山林掃軌無便報音春末得柯光仲手札知執事拔安吉而南繼得母舅手札乃知奔艱而歸公是甫昭遂爾巨故磨勵君子之學或其然耶今俗以仕宦丁艱曰放假蓋謂縻官日多不能肆縱只一居喪當爲暇日利田便舍肥肉大酒言出而莫違意著而羣應走入耳驗目大都如此昔東萊在艱講授陸象山巳議其非何今昔人之相遠不啻云泥執事學自頭腦頓足處量踏定一步也

◆自述一

康海

楊愼

白悅

孫存

張治道

王廷陳

陳朿

王維楨

趙恆

王世貞

歸有光

吳海

○康海

與彭濟物書

△與彭濟物書

數年不覩光範偶辱過問甚慰甚慰然又倏爾而別此情如何明日逢徳光道及雅受云云此誠斯文骨肉之至他人誰肯然者感灼累日然竊有所未安者因公知我厚故不避訶責輒布上左右惟公察之聽之僕自庚午蒙詬之後卽放蕩形志𨿽飲酒不多而日與酩酊爲伍人間百事一切置之此不但信於鄕人妻子奴僕也蓋素性疏懶偶因官秩羈系數年若招豚臂鷹而一日得此中心之快寔有人所不知而巳獨知之者自東方多事以來聞其驍傲無狀如彼卽或奮然有攘臂之意隨復自笑自詈以爲狂奴猶爾不量卽又飲酒散發箕踞林麓此其性習之巳成激之不還𨿽三公之貴刀鋸之辱不可奪也況數石之粟半幅之紙乎僕自幼支謾無狀性好是古而非今始仕時望見

先皇帝寬仁大度卽自私擬以爲臯夔稷契之業可以復見盡今而狂放易言略不修餙至

皇帝嗣位之後又見其英毅果斷益喜益負以爲卽志尙究於此一時交與之士反復輕易不撿惟僕言是是故謾論譏說略無忌畏日就月將幾踵奇禍幸免殺身而歸而二三者又補砌所無以爲眞有使僕含垢於有罪者之籍與不肖之人同被驅放上辱

兩朝作養之恩下累先人蠲介之業生平微志付之穢塗情苦心局不復自愛暇日偶讀皇甫規避梁冀之事與蔡雝郤九錫之書喟然嘆曰彼何獨不得含垢冒污而成致美節如此也又偶訵柳宗元傳曰卽宗元有不同於叔文然親與之交而受其職任矣夫身有規雝之操而迹廁宗元於九錫之間仁人志士宜於此何如也今僕之所憂者在忽有犬馬之疾死丘壑之下不得伸其宿心原悰耳而區區官秩之事非所念慮也瑾之用事也蓋嘗數以崇秩誘我矣當是時持數千金壽瑾者不能得一級而彼自區區於我我固能談笑而郤之使饕虓巇崄之人卒不敢加於我此其心與事亦雄且甚矣當朝大臣蓋皆耳聞目見而熟知其然方臺諫論列之際出於一時倉卒未暇差別而今則又數年矣夫伊尹之輔商也一夫之不獲則曰時予之辜僕卽非賢者然豈少於商之一夫哉大臣者乃忍使之雜於孫聰曹元與云云之間邪故鄙人之心至此益放益巳披髮嘯歌至於終身而不敢悔此非甘心爲長沮桀溺之徒也公之髙義曰古人內舉不避親時之可舉不可舉非僕所知也而僕之不才污穢亦非公應舉之人觀近臣者以其所爲主於此使識者苟爲之言則所系於公者豈細哉今僕之不可於當世者有五而甚不宜出就官職者有二性喜嫉惡而不能加詳聞人之惡輒大罵不巳今諸公皆喜明遜而陰譏此一不一翰林𨿽皆北面事君而勤渠閣老門下者以爲賢能僕懶放畏出歲不能一造其戶此二不丁人皆好修餙文詐僞恭假直而僕喜面訐人未有不怒者此三不可士大夫不務修身法士之業而但呻吟詩文以爲髙業見其詩若文不能不怒故見輒有言而彼方望我以爲美也我以言加之此四不可與相好者接必因其軄事加勉戒之詞多忤其所好彼或未從卽拒而絕之以此親疏多怨苟復見其所愛者又不忍不告或又告之彼卽又不從而僕又絕之此五不可執徳不弘不能信之於人𨿽頗自好而當世談論之士多加詆謗自入有罪者之籍污穢終身莫能自潔使平日所立之志扃閉淪落智髙芇物之上而名陷九淵之下於中夜竊自嘆悔不當輕易效慕世俗科舉狥外遘此凶慝今又不儆而欲仕乎此甚不宜出者一一時同黜之人固有不幸而被污者然罪大惡極羞談於婦人女子之口尙十之九彼豈不覬幸僕出以爲先容之地而當時宰執又率崇私愛而乏分別苟欲引其私人必援僕爲諭是所以用僕者非必實知其爲人而眞明其有誣也如此則是以賢者之身而爲不肖者之資矣語有曰君子非其招不往以不賢人之招招賢人如之何其可往哉今眾人𨿽以不肖謂僕而僕未嘗一日不以賢君子目謂巳如此自謂而人以彼謂巳蓋所謂喍爾而與乞人不屑者也此甚不宜出者二明公之意特出於一時愛念之篤偶未詳究及此然言出乎口通乎心明有日月幽有鬼神此區區平素之悃可一鑑而盡者公如覺之必信其爲肝膈之實慨然憐我體我矣會公甚難旣會又復匆匆��請益而又不能迎候敝邑此甚負公也��有以恕之乎臨紙惘然春和伏惟保順幸

○楊愼

答重慶太守劉嵩陽書

△答重慶太守劉嵩陽書

走之仰止足下久矣所傳聞於永昌張愈光者尢悉癸卯之秋愈光北上走則暫歸約同謁執事於渝此彥會也張以病不困行走以獻歲甲之鼌路貫貴治竟逢其違匆匆勿勿畱手筆付馬生以答前疑區區拳拳未蕆芇一童永昌來乃辱賜洫櫛丰踰千言始則善誘之泰甚中則相知之巳深末復相期之極摯走𨿽耄昏敢忘酬旃下走賦質愚戅天稟倔彊不能以過情接物虛言定交獨重欽下風憬睠髙躅繄有繇矣自昔文人類略細謹仰髙明則濯纓淸冷牽絲壁立不依禾絹不謁黃■﹝扁瓜﹞不近冰峯此固鄙人之沃聞鏤膺者也邇者霸儒創爲新學削經剗史驅儒歸禪緣其作俑急於鳴儔俾其易入而一時奔名走譽者自叩胸臆叵以驚人彪彩罔克自售靡然從之紛其盈矣蜉蝣撼樹謂遊夏爲支離聚蚊成雷以舒雄爲小伎豪傑之士陷溺實繁執事則獨復不染特立無緇此又鄙人之沃聞鏤膺者也走少而多疾長也無奇然竊有狂談異於俗論謂詩歌至杜陵而暢然詩之衰颯實自杜始經學至朱子而明然經之拘晦實自朱始是非杜朱之罪也玩瓶中之牡丹看擔上之桃李效之者之罪也夫鸞輅生於椎輪龍舟起於落葉山則原於覆簣江則原於濫觴今也譬則乞丐沾其剩馥殘膏猶之瞽史誦其墜言衍說何惑乎道之日蕪而文之日下也竊不自揆欲訓詁卓句求朱子以前六經永言緣情效杜陵以上四始斐然之志確乎不移而影頹吳泉昏及趙蔭迹類愚公力疲誇父矣朿發以還頗厭進取幸玆荒戍瑟居得以息黥補刖固惟千鈞之弩一發不鵠則可永謝焉復效枉矢飛流■﹝口篙﹞箭妄鳴乎故無寧效昔人放於酒放於賞物且又文有仗境生情詩或托物起興如崔延伯每臨陣則召田僧起爲壯士歌宋子京修史使麗豎■﹝難上灬下﹞椽燭吳元中起艸令遠山磨隃縻是或一道也走豈能執鞭古人亦聊以耗壯心遣餘年若所謂老顚欲裂風景不自洗磨者良亦有之不知我者不可聞此言知我者不可不聞此言尊諭托忘譏忌之教則豈敢當也然借以逃寸尺之負俗斯則受貺諒厚不敢文過末復以見志垂載爲朂此叔達汲王無功盛心也愈益不敢承焉壯膏之炷欲燼遊岱之魂將至捧誦良書深負徳愛爾馬生辱不鄙後進置之文翁石室然下走之私不獨爲一人淑惟渝爲郡當蜀之半士子之質冀有可以升君子之堂者亦恐染於新學流之枯禪將至擿埴索塗不特黃茅白葦耳矣回其狂瀾是在海若俾石室之風移渝城之境油云普覆時雨澍沾馬生其乘韋之先乎敢並及之

○白悅

與友人論門第書

△與友人論門第書

悅聞古語曰閭巷之人非附靑雲之士烏能砥行立名哉今不谷方尊介石之貞以定情營職曷敢輒僣踰攀附以求彰行名也第道路傳言頌者當路諸賢大夫歷論曹郎謬及不谷獨緣門第頗切譏評悅聞之愧悚燻心每自顧而增慨亟欲爲知巳一吐露其生平夫姓氏流傳各有攸致粵自先世甲科綿聯歷仕累朝莫不靖共匪懈策勛當時生死蒙恩襲耀邑裏又家庭訓誨謙讓相承薦紳先生同朝同寅同舉科第者世締交好友誼無虧薄言眷念故寒門姓氏自不容隱理則宜然非若江南富盛巨族久積厚施廣交遠附流張名譽者比也竊念悅少孤罹苦諸難備嘗勵志修進不事家人生產飄零跋涉擇友親師夫以人情揆悅豈好勞之士而惡逸之人哉誠恐志行無成家聲是隕死無以報先人於地下故聞人有一徳可法則者每輒輕千里忍饑寒讓衣食求教益以圖自樹期不後於常人耳胡可因門第虛稱而不廉核夫人之實行將例視曰公卿之後哉槪而論之此誠難矣夫父子兄弟至親愛也而不能保其皆賢也於越夷貊至疏遠也未必其無善類也今以世家流裔而獨嚴訾議悅誠私心爲先臣痛恨之且自先人背棄門祚衰薄舊業凋殘惟是一二伯叔兄弟勉守田廬飽暖無求若鄙人者𨿽弗至於饑寒然丁奴畎畝之入尙不足家食終歲之供顧乃誤爲殷厚而疑之豈卿相之後將皆不得爲才賢丈夫耶嗟乎嗟乎疑則欵矣悅復何言悅又何求獨不忍先康伩之子孫不爲當時君子之所取信而令空虛門第受鄙俗殷厚之誣此悅所以中心激烈而增慨也值今奉使西涼將適萬里歸期尙遐含垢懷慚無以自暴竊恐嫉忌之口益滋當路者之疑媒蘗形影之言遂成鑠金銷骨之毀故拾塵掇蜂殺人墜井𨿽古之仁聖慈孝賢人間之讒邪亦不能相保信東斷斷無疑也況孤立無與如不谷者又安能與智術之士角談鋒以自表而求勝哉夫悅不谷誠知足知止知命分人也有知巳者或知之也執事者有不予言是信請試咨之渭厓涇野諸君子諒亦不廢其公心

○孫存

上霍兀厓宗伯書

△上霍兀厓宗伯書

日蒙手翰以所與涇野先生寅淸之暇商確古今之正論諄諄訓誘某何人斯與聞斯教夫涇野醇乎醇者也夫子彊哉矯者也以涇野之醇與夫子之矯陶鎔變化於大聖之域發之而爲論議措之而爲事業必灼知乎善惡之幾而擇守乎時措之宜自不至於賢智之過矣而豈愚不肖如某者所能贊一詞哉頃以門下辭受之嚴僅市婺之朋酒以獻而適得敗者遂使夫子有感於以名取人之難焉嗟乎某獨不類是耶若以言獻安知非婺之敗酒乎然是酒之初市於蘭也價甚廉其不市僞明矣而顧若此則中途所與同處者燻蒸之你敗之也嗟乎士修於家而獻於天子之庭其所與同處者可不愼乎是酒也必一敗一不敗今偶酌其敗者遂並其不敗者棄之母乃未盡酒之情乎果然則天下多棄物而瑜皆得以瑕掩矣縱使二酒俱敗而蘭產之正味則不敗也他日更取其味之正者不敗以气之惡者而酌之則可以薦神明酢賓客而奚遽以一敗遂擯不使前乎使當其方敗而攺作之否則別用之或以爲酸酰或以滌藥物或以濟道暍未甘委之溝壑也存不幸實類於是夫道之中也猶酒之有正味也賢智之過則酒之釅而過於正味者也愚不肖之不及則酒之漓而失其正味者也書曰若作酒醴爾惟曲蘗蘗多則甘好善之深者似之曲多則苦惡惡之嚴者似之以某觀於夫子其酒之苦者乎苦口者利於病惟量之大者能受之涇野其酒之旨者乎亠燕而醉於心則量之小者皆受之矣若以涇野之蘗與夫子之曲損益適中以釀之則甘苦調而人皆知酒之正味矣古人有體道之言有知道之言某不能釀酒而能知酒之正味伏惟捨其前日之敗許今所市之眞取而酌之則酷暑之气可敵嚴寒之天可溫而和气可致無妄之疾勿藥有喜矣若夫投之江以醉三軍賜之食馬者可以化暴而爲忠良助又其餘事耳

○張治道

答薛君采書

△答薛君采書

治道白君采足下治道僻在千里遠惠徳音把玩數日有踰骨肉窮達異路親疏匪乖又自感矣切怪情懇意違未盡相知在他人則面受陽諾不復論其可否僕於足下豈容緘哩僕略而陳之惟足下擇焉來音以仕事相勉呼其北上且曰君子之道苶在不可行也此誠君子濟物之心友朋忠告之良道也然僕無約矢降城之功豈敢爲離人蹈海之事祗以負性孤獨持行狷介不能與一世同其可否故脫綬秉鑱避毀離憎以自全耳豈有如足下所言者耶且事有所獨知不可一一與人告然又終不敢隱於君子之側者亦悅巳爲容之意也惟足下亮察之昔僕爲秀才時飭操勵躬動期古人舉足蹈孔庭發言淩孟軻自謂蕭韓之事不爲仲產之功不足立也詎意各試功爲輒遭口語養譽招讒砥行速議仕事如此尙復容心吾今而後可以知矣昔僕爲令時凡所施爲冒不顧身竊見世之從仕者曲行隨俗以養可枉巳順上以保譽心甚怪之執廉守介以立功耽善從直以違眾心甚樂之故去嫌逐好養獨戾同欲使中道不廢流俗不興行也豈意志未酬而怨巳隨行未立而謗毀巳至使立功之心不興遁世之情轉放昔讀載記見閉門踰垣之事以爲一節之褊行非君子濟世之弘規自今觀之誠超世之見盡理之行非後人所能到也來書又曰流俗是非終有辧晳之日是則固然靜言思之終違古訓見幾明哲之義嘗聞眾口同歸則堅金可鑠僞言三至則賢母投杼是非眩人自古爲然俟其辧晳蓋亦迂矣況嫌疑之中明哲擇術疑似之間君子不處若欲飭行以蓋前愆則巳涉違道以憎多口況負毀延譽含垢求潔人豈信之哉昔在縣齋持法大嚴假借不行微弱懷徳髙門抱怨報施之理固在今日今日指瑕議疵之人乃前日俛首頌徳之人被摧遭抑之人也嗚呼怨拚之蜂回螫固宜蒙叱之犬反噬則當人之譊譊何足怪耶又曰不須以髙蹈爲潔僕豈敢若此祗以進退者士君子之大節進則立功退則修巳今古一揆賢聖同轍二者不明他何足貴昔孔子棲棲於春秋孟軻營營於戰國未嘗不欲濟世立功以表正當世及至女樂饋而聖政妨臧倉進而吾道阻𨿽孔孟用世之心亦不得不爲接浙窮日之行若此者非矯世絕俗之爲中行之道不得不如是耳僕𨿽不敢望孔孟之爲進退大閒亦不敢不勉也夫豈以髙蹈爲潔哉又曰意今家居讀書著述必甚適意但久之必厭不若出而行於四方資山水朋友之樂亦可快也僕非不知空言無補歷試多效自思意量淺狹不能涵情廣慮以免流俗之言則發其狂惑者屢矣於此弗止猶夫營營速謗招禍蹈難歷危所謂不有內患則有外尢者也諺曰失途不遠尙在回足若一向冥行則乖違殊甚累羽沈舟積毀銷骨可不愼哉韋杜之南僕有舊田一區舊廬一廛終南在前少陵在後潏水瀠於西龍渠遶於東又有牛頭華巖興教諸寺太乙杜渠諸宮以資其隨喜登眺又有太乙玉案金華諸峯以資其瞻望閒則弔杜甫之墓尋何將軍之故墟悶則引水修竹決渠灌花此亦一樂事也何必佩玉結綬然後備大丈夫之事哉所籍文藝之好死而不輟但恨不得常在左右以圖進益倘不鄙愚蒙數示徳音則治道幸甚余惟順時保愛以■﹝忄尉﹞鄙懷治道頓首

○王廷陳

寄舒子

△寄舒子

辱書教以矜肴名行意甚勤懇僕惟少負性气自視無前遭事直往不知其可復見近世州郡之吏務爲謟承故於逢迎節數稍爲損減不意遂犯當世之怒又以一二宰執舊怨於僕內外構扇中僕惟死不深耳曩時交遊見僕狼忤要津虞禍及巳莫敢張口伸舌一爲論列明其不然者當是時也吏無振滯之議友無急難之仁幽於圜墻之中日與徒隸爲伍身非木石其何以堪以故俛首震惕卒從文比嗟乎百犬吠聲積羽折輪十夫撓椎三人成虎此墨翟有素絲之悲阮籍有窮途之哭也身媿蛾眉敢云見妬行乖完璧而欲免於瑕摘也難矣然猶苟全要領生還鄕縣奉二親之晨昏上先世之丘墓撫今悼古憂喜駢集因念河淸難俟人事靡常南山之歌恨長夜之莫旦竹林之侶假曲蘗以紓悰斯達生所以放言幽人因之長往者也自分身累百垢長爲世棄乃稍稍脫拘姅之文逸瑣尾之忌弛煩多之縶然亦不敢踰大閒冒隱惡滅先王之禮觸之禁務惇窮居之尙絕希進之心而執事乃欲責暖於寒灰俟完於角甑幾翔於鎩羽望僕以回景曜之末照而收桑楡之晚績也無乃與僕之私指謬乎夫豢鹿頓纓志在丰艸羈鳥奮翮棲慕一枝卽有惡殺之國過仁之主腴飼之廝寵之以髙軒享之以玉饌娛之以雕檻啖之以棗脯彼且駭顧驚鳴奔逸之惟遠耳僕聞古之聖賢心有所鬱結不能通其意則著一家之言思垂不朽僕誠欲效之用舒憤懣庶幾償前辱之萬一流文采於無窮然才劣左馬而欲自附於作者畫虎之誚其能免乎方將修農圃之業給公家之輸賴其羨余以贍妻子長爲太平之民𨿽至老死不覿兵革志願畢矣風便再錫教旨

○陳朿

寄屠漸山書

△寄屠漸山書

屏棄以來久不欲通問貴遊每懷足下疇曩之誼擬作一書輒猶豫數日何者形迹旣舛情素殊別恐冒周爻浚恆之戒將蒙谷風棄予之慚是以搦管操觚隨又捐棄亦冀遙忖愚心知其非嫚也錢黃門入楚伏承惠書惓惓詞文藻繢情致顓篤陳昔時嬿樂之悰嘆數子飄零之迹奉讀周旋祗增惋憾耳方今龍軒側席鶴禁繼明■﹝宀禹﹞內欣欣衿帶之士揚鬐仰沬足下秉髙世之志體絕人之才抗迹紫宮策奇淸漢英聲懋實爲士品規夫順風而彈云龢之絲乘埤而建辰旒之節不待明知而見聞廣矣幸甚幸甚僕不佞才質紕繆無所比數以因緣階第得侍內庭終非其人果遭罷斥爾來湖上巳三見朱明矣燐緇塵鞅玄發變衰跋涉川途壯心潰裂是以過黃陵而嘆息泛赤壁以欷噓淒目九派之流傷心一柱之觀哭屈平於湘水弔賈誼於長沙北上荊州更懷王粲西還夏浦再泣禰生彼數子並以命世之才窮愁欝抑用不究於當年俯仰古今異代同嘆東上更入辰沅諸溪則蠻夷之所都也靑山萬疊巑岏造天黑霧千尋黯黲蔽日哀■﹝犭員﹞夜響鬼谷晝陰虣獸窺形螫虫射影斯寔涉歷之艱辛然非愚心之所悲也若乃羈縳洿塗婆娑行列積憤誰平裹奇不泄期會結朿則朝夕遄徵牘案嬰纏則寢食俱輟二物用而赤子唬百事滿而吏曹謁當其悾惚且不知人生之樂況其它乎是以陳子康積恨於京城汲長孺存情乎禁闥張膠東自嘆其無奇陶彭澤掛冠而歸潔古今人情略同其揆矣五十爲壽僕行年巳過太半數時以來疾疢所苦神明不捨形气支離以手約圍腰腹率計一月小一二分矣人命難保富貴何期親故不量往往以詭詞相慰蓋孝標懷舊則絕交之論廣張敏卹窮而頭責之文作此恉不達義命遠於情實者也夫十圍之材文以爲梁棟其斷在於溝中同畝之稷上而響神而其餘委於雁鶩非其材質不同所遇之時命異也故曰安時安命超玄之乘知彰知微保命之幾足下乃取徵於合�論奇於效璞來書之云信不繇衷乎僕早歲朿發頗有弘志中年蹭蹬竟戾微情君子見幾不如捨去不然則匹夫效志炳耀丹靑況僕爲專命之使猶得參下大夫之列如使吾道遂廢斯文在玆足下視僕豈後於常人哉家世貧素不事作業穅豆之奉𨿽不常飽母性髙明生能容介子之隱妻賢女也死不沒黔窶之行巳矣哉金門何期石室能待髙軒無分名山可藏句章之曲倘容適志乎謹題尺疏使人北幹明主因告足下拜述前忱負疾未平力諭不悉

○王維楨

答余文獻書

△答余文獻書

自去冬抵今凡兩獲嘉翰手讀之意旨標格咸有踔古絕塵之致方今修詞之士充溢宇內若取與九崕埒指亦不三四屈矣顧所論僕者不中僕之悃語曰知面易知心難信夫信夫僕關以西人也從古以來所產兼材上智瞭瞭可數而一隅偏能之賢則不可勝道矣夫兼材者與之傳經稽理則博引而約歸與之搦管摛詞則宏深而奧衍與之應世效用則措注中窽十試十功與之介冑卽戎則制馭有術士出死力以扞外患與之較品古今則倫擬殿最足令死者魂驚生者神竦與之論考方域山川險阨風俗移易政化宜否及象緯風角妖祥災眚之故則種種當實不爽也斯數者僕未能擅而間有一獲卽自關中人士計之若僕者不可勝道矣夫兼材之人猶大將也偏能猶偏禆也故大將秉鉞偏禆分麾各審所長也古以髙爵處兼材庶位置偏能偏能之人不敢妄躐髙爵自信所具也五味各一嗜五色各一章羣材各一宜其致同也僕竊自循省所具與所任相背遠甚僕所任者筆札之役詞章之事然此非可易易言也必博蓄如帑髙覽如陟法守如畫機圓如丸才決如弩神化變通如雲煙禽魚離合隱見不可測擬乃始搦管登壇千夫辟易矣僕自歷詞垣十有六載攻之不入覓之不獲間一撰記山夫揭竿野鬭耳非大將之律也故曰所具與所任背也僕有一獲則應世效用是矣任者旣非具者又不獲效乃偸食大庾與鼫鼠伍僕甚赧焉夫效用非難事本之殫厥心耳彼射石沒羽揮戈回曜非駭異也殫心之功也僕老發半攺惟是心獨赤苟有廉我者視今所具易今所任布在庶位假之柄握責之算數因言求試計歲考實僕誠駑下然亦瀝膽斷筋往矣如是則慚退神寧悚卻而體快矣然此志又難以語人獨嘿嘿搣促終日閉關忽與王生斛語遂次第及之幹唇以自明披腸以見愫王生是之公從王生得聞乃獨弗是論辯風刺滚滚千百言卒歸之勸沮其言曰古有終身巖廊心冷如冰殆謂僕有執熱之想耶不謂知僕者矣僕自結髮讀書見孟子持志養气之論輒守以爲鵠旣幸通籍金閨叨班玉府未之有攺玆所愧者才不副授位不量能故時思乞職效用冀得一當以報

天子寒熱誰計哉夫富厚豪華災眚之藪勢驅威喝殃咎之門也僕何心焉本無共懷反觸疑喙乃今回腸返始守此初服感九崕之諭也

○趙恆

與曹黃門書

△與曹黃門書

某海濱賤士少而疏狂長有幽憂之疾其不足以用世不待人能知之𨿽某亦自知久矣然所以歷中外官竊祿十五六年而未去者非但以老母在堂而因循於升鬥間某之少八九歲時父母貧教之幹祿而使授書於塾師師謂是兒俊利當有以折伏之一日跪之庭授之千餘言成誦命之起又復授千餘言又復成誦頃而所誦者數千言師爲一笑而罷旣年十五六自謂此非所以爲學則又間取書中一二窮日夜而思之至忘其寢食而不輟人曰是子必病矣掩耳勿聽也人曰是子惜矣某不爲輟則又日求當世兵刑漕運錢谷之書而妄折以古人之意謂必如是而後可以見之於用人指望而笑曰將以何爲不顧也然自某在官也吏人抱牘滿前積之盈尺俯而讀之能四五行俱下仰而思之次第以對人有不中肯綮者鮮矣嗟乎此固所以病也而亦所以不病者也某教江西時屬今熜制舜澤蘇公評其文而謂人曰才乎才乎固自別乎此舜澤公之言也其愛某也視其子爲丞南太學三年而當今吏部松溪公之爲祭酒指諸生謂曰當觀繩愆君之經濟爲主事而司倉場之出納存乎畱都士卒之口者不敢自蔽也視司篆歲餘則嘗申部運之規而來十餘年不至之方面磨算於部庭郤咸寧穵運寄囤之折色一日而爲空虛內帑畱萬數之儲穀米不足而濟之以金金不足而通之以穀米司徒公旦夕立之於傍筆而與之語前後章疏數十上必出某手而後定它人不與也謂軍士不宜俾輕易得後湖之版籍以詐害於非其鄕其族之村民駁回參贊之堂咨因而大詬某於六卿之前進退自如也時無今陳芹山公者幾不免於危禍巳而自後湖來者盡得軍人之情以復於直齋公而後嘆曰吾固聞趙正郎今不復訝矣某又欲疏爲江淛復布絹折色之規以蠲內侍之誅求一時寮友爲之動色疏正具未上而得運同之報芹山再作而嘆曰奇才難得某爲出涕曰翁在邊陲則某伏劍來歸矣翁在臺司當爲翁及門而獻策翁不以爲狂也某聞天之生人有所限亦必有所縱君子之用人有所用亦必有所棄如某者若棄其短而用之則亦何肯遽出人下哉今得滇南七六里之郡遠在萬里之外鳥獸犬羊之與居尋常自好者薄不爲也乃不自愛重屈膝於諸公之前中心耿耿亦以宇宙內百年此身思竊自見分毫於後世耳今未察其志气施爲之如何而其視之也譬猶鼓筞播精以食於人如莊生所稱支離疏者此某所以燈下自憐撫劍而歌恨蚤不焚告於逆旅之庭掛冠金馬之垣而去者也某之於明公𨿽嘗久仰芳聲而未望見眉宇日者以滇中諸吏拜於堂下聞其事而悲之登之堂而問以所學欲援之泥塗之中而升之几案之上者惓惓也諺曰人不易知知人亦不易若明公之知某又何其易也士固屈於不知巳而伸於知巳當其屈也如昏如瞶踽踽涼涼以遊於世者豈獨某哉及其伸則揚眉吐气思欲乘靑雲之上而爲霖爲雨以施於世某今屈伸之感豈易易對俗人道哉昔者以諸吏見而未口出一言明公巳知其非愚也今日𨿽千萬言而不廢明公不以爲狂明矣是以敢盡其言伏惟憐其志而加察焉

○王世貞

追與故憲副宗子相書

與徐子與書

△追與故憲副宗子相書

友人浮系吳郡王世貞再拜隕淚移書故憲使宗君子相吾與子相琳宮托宿風雨如晦鳴雞絕袂不謂今者遂乖各天每小展念五內摧磔記僕扶服奔難時得郵信將子相一札問僕難所從起今何狀作何筴宛轉詞組千致讀之鳴咽涕涔淫下也適會卒卒無南去之便因循報章今便巳矣子相𨿽號就奄漠然而遺藻燁發英聲踔踸僕遘禍屬毛衘冤剌骨塗炭以來𨿽綫息守魄而萬念蹈冥子相如生不佞猶死則幽明之軌未岐抑塞之衷尙可暴也向僕隸爽鳩子相後至稱僚寀柸酒然諾之好而巳旣當事貴人驟識賢者峻領藻鏡衣襟薦紳三事以降莫匪還往而僕方逡巡守刀筆敗喪羸馬甘其俛陋乃子相不鄙從前顧尙書所得敝帚悅之下榻論心斷金稱利使僕忘棄援上之誡厭射鰥居之操濟南吳興二三君子牽挽左右亦旣裴然麼麼詖側之士謬意傅會吾黨可以獵取浮名掩疵遂欲尋響而來聆聲而去旣戾厥望便生諍心以僕與子相爲奇貨賣之嗜者簧皷牙石指搐諱忌子相旣不獲安鳳池而僕之餘浸徑沿尊人沬血回腸方寸蠆螫欲逝不可在生無術試爲子相數辛丙中故五六年僕南使子相移告半之實得三年耳休沐之夜率相過從擊鮮釀醇刻燭命題賦就輒吟吟罷輒飲飲過輒醉鼓掌抓眉談究古曩比興所繇之旨上下數百千歲污隆之調角勝自賢往往移丙連五無復知旦坐是奇聲不得盡閟時時有聞人間然未嘗與子相只語及長安中人事也母論子相愼密雅重僕卽狂不撿獨不念家大人出沒荊棘爲於垣累乎且爲文章不巳其效能使智者妬愚者厭弱者獻讒力者出■﹝扌必﹞大抵勢當然耳其所以乃在慕同調薄異巳疏易親賤踰貴少加長增敖益惰遺落富勢脫疏寒暄親暱面蘗倦罷禮數此數者僕不幸與子相間有之彼長安人事大小如■﹝日蔑﹞曚之度大空何掛吾子相目也今謂吾黨日夜簸唇頰非剌長短不亦謬悖大冤哉至又謂僕與子相嘗爲文哭竹書姓名人以聳動大臣令甘心我記其人自陷辟後不佞竊以國家於法巳盡矣念居平遊好臘肉絮酒一力助掩長揖而退當寬大顯信之朝卽扈輒脂習可免提湯同日之誅足矣豈有形之翰墨以干大僇者哉子相之幹斯人固未半面也今者謂文出僕又謂出子相謂出人也者陽爲子相也者謂出子相也者陽謂僕也者其陽謂二人解也是不欲吾二人一存也於乎令吾身當之易耳而以中吾尊人哉僕𨿽存故不如子相也且僕年少不更練誤錄有司肉血躁熱气志衡厲每多藉康嗜醉之癖而負臅斗抗名之敖間懷傳班投筆之志自庚戍變後尊人忽被非常之命洊治兵革僕虞深巢幕過自懲刈啀武山嶽搖吻鱗尾功名二端等之啖蠟第令太宰禦史考吏時稱有不謹王生削職於計遂矣何圖靑蠅之巧變白爲黑迅霆之濫擊蟄逮株僕不憚左手奉尺牘右手握歐刀於北闕之下所以拜跪乞哀延旦莫之息者冀日月之回照而雷雨之有時憤激暴伉非有益於生存故也事本末獨子相知之僕吞聲久矣不敢白之地上白之地下耳嗟乎子相僕獨何心苟住世間不記單閼之歲西邸中語耳子相謂僕夜夢黃衣而褋者云云吾不復能久矣僕夢亦如是因相與詫嘆惋然久之咲曰彼眞以爲能死余耶卽使曹蜍李志𨿽至今生存何益也子相夢旣以稍稍讎何獨難僕哉徳甫來言子相則不能無王融中郎恨作此寂寂竟欝拂釀病審爾子相不亦明珠抵鵲也居又聞子相之大人當得報投井幾絕救之乃解子相寧能恝然逝也若婦奇妬未有子痛哉吾爲歌三章詩近體二章其所欲吐而不敢者固不啻是玆與子相約異日冀得沐恩赦奉家大人南還以菽水之間當徒步哭子於刊溝之陰摉所著書籍汰次其事與於鱗序而傳之脫不諱亦欲子相治一容膝之室泉臺傍待我也僕與子相朝司命君詰所以拮據我輩之故彼而神也其寧無靦顏而技辭也耶

△與徐子與書

昨得足下書云悠悠之談頗有以我爲不當出者於鱗亦及之弟稍爲隱耳嗟乎非二足下誰語者僕之不當出豈惟天下知之𨿽僕固知之向者除目初下於鱗飛書勸駕時僕方爲誓山澤間足下故在吳閶與捨弟極駭僕以爲不宜爾獨公瑕不彊也非敢以誼爲不當出獨反之此心謂先君子旣負大禍僕胡頻尙托吏民之上被衣冠擁胥役與仕進之人同路且耳目變異遇觸私諱胡尾跋疐動多根步一行攢眉便無舒日又以生平弄筆墨鼓唇吻不在人後今柰何復輕擲半殘之軀於好事少年之口而會所上疏辭見格造物者又聊蕭之不置公檄私移委曲慰勉老母見謫謂我不能問家人產數卻匕箸彷徨失筴歔欷就道道得偕足下稍自寬耳方與足下濟寧謁徐相公渠拳拳用某某事相慰勉僕謂亡敢論望某卽先君子詎作某比也玆時𨿽北行不攜家所常翫習書卷亦無從丈業以再疏上報可卽順流而南足下別兩日疏復報格愈益篤責之而治所鄰西北邊當戍口十餘羽書簡書旁午沓至旣復自念向者鼎革之會先君子誤不爲臺瑣所憐而賴二三大臣之見知旁采巷議以有今日不肖兄弟旣拔之塗泥之中安敢悻悻自好也且僕以不敢忘私門乃遂敢忘國乎求之心不懌則竊放古事其不出者一王偉元耳偉元與稽侍中同記遘司馬昭甘心時渠一路人固未定君臣分也蓋嵩爲仇異日世蕃居之偉元安可出哉

先帝旣已僇嵩父子而

主上復雪先君子冤今僕再疏再不許而又不出是仇君也以故不得巳暫扶曳之鎭今近兩月矣郡政簡可以日晏坐堂皇不移晷而決然僕未嘗不五皷起坐也食味減家十之五酒益減十之八非大閱祭不禦服色世謬以僕資久當遷當稍簡吏事毋輕拂逆人乃僕日行隘理亭障簡練士卒視墨吏若仇不敢傳捨其官豈性好爲此哉誠思一二有以報塞謂出爲不徒者卽掛冠耳子與試視僕豈嗜腐鼠者卽一官亦何所榮僕且僕家居藉先大王父遺產足自老坐起萬卷左右金石丹鉛輔之時誦佛書逍遙峭蒨蔥靑間髙春而起間遇剝琢非載酒問奇卽贄書乞言者養一二僮幹輸賦踐更不涉官府敖然諸豪傑齒頰之外豈不快哉小不買書及接江湖往來客歲杪積少餘鏹以答慈念老人便忻然矣五日前艸一乞歸公牘俟解嚴卽達之兩臺更不得請小量移卽臥家耳足下爲待之

○歸有光

上禦史大夫南充王公書

△上禦史大夫南充王公書

都臺相公閣下有光聞天下之人材其爲君子小人皆有一定之性古之所謂佑人者非苟知之而巳也始知其如此則其終身不能易也伯樂之於馬卞和之於玉如令馬非絕塵王非連城二人者必不顧如令二人者顧之馬與玉豈有變哉馬與玉而有變則天下亦不號爲伯樂卞和矣故以爲人之賢不肖有定分而古之知人者決於一見而終身不易彼有攺節易操者必其始非眞性有矯而爲之者特其號爲知人之不至焉耳孔子曰舉爾所知蓋謂巳知之矣則其舉之而不疑也故大臣之相其君其平日常有意於天下之人材一旦而任事權舉平日之所知蓋優然而有餘是以佐國家成光明之業而其聲名永與天地無窮若夫取辦於臨時處極貴之地而欲以周知天下之人材不如其取於素之爲裕也今閣下爲天子執法操天下士進退之權其能辧君子小人賢不肖必明矣有光不材不敢自附於當世之賢者獨以少荷國家作養蚤歲掄選太學尋薦京府初辱閣下爲縣當此時相知最深蓋不以光爲不肖也閣下淸明直亮少所許可而獨於有光而加顧自此閣下爲郡二千石及敀歷外省升中丞治河漕濟州淮揚間有光往還京師道之所歷閣下未嘗不垂顧念閣下非有私於有光以爲爲國家急於當世之人材如此前歲舉進士閣下方召入爲少司徒有光時與進士旅見閣下獨加禮遇異於常今歲入覲閣下府第深嚴有光一再至然亦不拒逆而進之退而私念以有光之受知於閣下與閣下之知有光者至今未嘗變也自以諸生文學不辧治縣事多泥古與世乖忤監郡及大吏無相知者其考宜殿而又荷閣下之知使免於過謫然而鑠金銷骨之毀其積巳至於閣下之前矣悲夫以三十餘年潔身修行一旦遭讒羅垢乃不能自辧於三十年之素知使閣下疑所見而信所聞夫豈閣下前日之知爲非歟將亦有如古人所謂昭晰自斷於內能了了於冥冥之中而蹔不能胖眾多之口而姑謂謝之也然則士之所恃於知巳者危矣閣下何不考有光之爲吏者夫岍若人之言否乎昨在京師今萬宗伯乃同年鄕舉也萬公陽羨人家與有光所治連界有光私竊問萬公云公以我治縣何如萬公曰君治縣無他獨小民無不愛君耳有光謝曰得公一言可以無媿萬公當世賢者非相欺也則有光之爲縣果盡如讒者之言乎今銓部所取信者監郡監郡之賢不肖果盡出於公與明乎漢人有言陛下以使者爲腹心使者以從事爲耳目尙書之平決於百石之吏其不足盡取信明矣且今監郡所薦舉無不極其褒美語其治行𨿽古之龔黃卓魯不能有加然古之吏皆積久而成功今並布衣諸生少年遠者僅逾二載何治之卓卓如此夫果能如此則其縣治矣何遷代之後其雕殘猶故也如此所舉則剌可知其不爲謾欺者鮮矣夫與愚人論智則智反爲愚與不肖論賢則賢反爲不肖故智者決策於愚人賢士呈行於不肖此道之難行而賢材之所以多闕也今於監郡之外復有采取流言飛語唐虞之世所爲疾讒說殄行者寺人傷於讒而有巷伯之剌今不能禁而又行之如此則奉法循理之吏豈能見容於世耶閣下淸徳重望彈壓百吏凜然風裁宜監郡者不敢爲欺謾其剌舉必明其讒說亦無自至於臺省然唐虞之世聖賢在朝猶有讒說以周之盛而寺人畏讒則𨿽登明選公舉世咸仰閣下贊翼聖朝之盛而寧獨無如有光前之所論計今世人材之眾多何啻以千百計皆進退於閣下閣下寧以失一人爲重輕則有光一命之賤其何足以復瀆閣下之聽也夫自古一士之不遇至微而後之人追論其世乃以一士之故而歸咎於當世之公卿大臣者多矣況平生恃閣下之知自謂俟百世而不易者不謂其有所變也獨以閣下不勝眾多之口而姑爲謝之云爾然有光自以今日有閣下之知已而不獲自伸如此則亦巳矣官𨿽微而出處進退宜明是以竊緣閣下之素以求自放田裏不使墮落於讒人之口閣下姑憐而使之得全其身名以去不勝幸甚有光再拜

○吳海

與秦裕伯書

△與秦裕伯書

海再拜景容徵君足下曩年行李去時承惠字戒別尋至河口追餞不及■﹝氵公﹞流至下洞竟不得見而還自後煙塵蔽隔音問難通遂有山河之異聞太夫人捐館驚怛殊甚奔慰莫繇近日乃知從者在金陵適使者至見招云因足下稱說嗟乎足下乃有不知僕者耶僕無意用世久矣老母年垂九十病廢逾年起止非人不可僕奔竄之餘得軟腳疾是亦幾廢今須髮盡皓無一莖黑者一房九口無先疇足賴二先弟房下嫠婦癡子七人是果誰仰哉六喪積年未舉每一興念五內摧碎惟足下爲僕代此又凡今日求退者足下當力佐成之勿奪其志新朝苟欲倡名義厚風俗則何必一切招之使來乎辱足下知舊故布衷曲足下幸自愛勿撓微志不宣

●皇明文徵卷六十一

晉江何喬遠穉孝選

書五﹝自述二自薦求退風俗述遊遊戲永訣﹞

◆自述二

唐寅

盧柟

○唐寅

與文徵明書

與文徵明書

△與文徵明書

寅白徵明君卿竊嘗聞之累吁可以當泣痛言可以譬哀故姜氏嘆於室而堅城爲之隳堞荊軻議於朝而壯士爲之徵劍良以情之所感木石動容而事之所激生有不動也昔每論此廢書而嘆不意今者事集於僕哀哉哀哉此亦命矣俯首自分死喪無日括囊泣血羣於鳥獸而吾卿猶以英雄期僕忘其罪累殷勤教督罄竭懷素缺然不報是馬遷之志不達於任侯少卿之心不信於蘇季也計僕少年居身屠酤鼓刀滌血獲奉吾卿周旋頡頏婆娑皆欲以功名命世不幸多故哀亂相尋父母妻子躡踵而沒喪車屢駕黃口嗷嗷加僕之宕趺無羈不問生產何有何亡付之談笑鳴琴在室坐客長滿而亦能慷慨然諾肚人之急嘗自謂布衣之俠私甚厚魯連先生與朱家二人爲其言足以抗世而惠足以庇人願賫門下一卒而悼世之不嘗此士也蕪穢日積門戶衰廢迆車索帶遂及藍縷猶幸藉朋友之資鄕曲之譽公卿吹噓援枯就生起骨加肉猥以微名冒東南多士之上方斯時也薦紳交遊舉手相慶將謂僕濫文筆之縱橫執談論之戶轍岐舌而贊並口而稱墻髙基下遂爲禍的側目在旁而僕不知從容晏笑巳在虎口庭無繁桑貝錦百疋讒舌萬丈飛章交加至乎

天子震赫召捕詔獄身貫三木卒吏如虎舉頭搶地洟泗橫集而後昆山如焚玉石皆毀下流難處惡惡所歸績絲成网羅狼眾乃食人馬犛切白玉三言變慈母海內遂以寅爲不齒之士仍拳張贍若赴仇敵知與不知畢���辱亦甚犬整冠李下�墨甑中僕𨿽聾盲亦知罪也當衡者哀憐其窮點撿舊章責爲部邸將使積勞補過循資幹祿而籧除戚施俯仰異態士也可殺不能再辱嗟乎吾卿僕幸同心於執事者於玆十五年矣錦帶懸髦迨於今日瀝膽濯肝明何嘗負朋友幽何嘗畏鬼神玆所經繇慘毒萬狀眉目攺觀愧色滿面衣焦不可伸履決不可納僮奴據案夫妻反目舊有獰狗當門而噬反視室中甂甌破缺衣履之外靡有長物西風鳴枯蕭然羈客嗟嗟咄咄計無所出將春掇桑椹秋采橡實餘者不迨則寄口浮屠日願一飡蓋不謀其夕也呼欷乎哉如此而不自引決抱石就木者良自怨恨筋骨柔脆不能挽彊執銫攬荊吳之士劍客大俠獨當一隊爲國家出死命使功勞可以紀錄乃徒以區區研摩刻削之材而欲周濟世間又遭不幸原田無歲禍與命期抱毀負謗罪大罰小不勝其賀犬竊窺古人墨翟拘因乃有薄喪孫子失足爰著兵法馬遷腐戮史記百篇賈生流放文辭卓落不自揆測願麗其後以合孔氏不以人廢言之志亦將櫽括舊聞總統百氏敍述十經翺翔蘊奧以成一家之言傅之好事托之髙山沒身而後有甘鮑魚之腥而忘其臭者傅誦其言探察其心必將爲之撫缶命酒擊節而歌嗚嗚也嗟哉吾卿男子闔棺事始定視吾舌存否也僕素疊俠不能及徳欲振謀策操低昂功且廢矣若不托筆札以自見將何成哉譬若蜉蝣衣裳楚楚身𨿽不久爲人所憐僕一日得完首領就栢下見先君子使後世亦夻有唐生者歲月不久人命飛霜何能自戮塵中屈身低眉以竊衣食使朋友謂僕何使後世謂唐生何素日輕富貴猶飛毛今而若此是不信於朋友也寒暑代遷裘葛可繼飽則夷猶饑乃乞食豈不偉哉黃鵠舉矣華驑奮矣吾卿豈憂戀棧豆嚇腐鼠邪此外無他談但吾弟弱不任門戶傍無伯叔衣食空絕必至流莩僕素論交者皆負節義幸捐狗馬餘食使不絕唐氏之祀則區區之懷安矣樂矣尙復何哉惟吾卿察之

△與文徵明書

寅頓首徵明足下無恙幸甚昔僕穿土擊革纏雞握雉參雜輿隸屠販之中便投契足下是猶酌湜沚以餴饎采葛覃而爲絺綌也取之側陋施之廊廟冠劍之次人以爲不類僕竊爲足下知人比來癡叔未死狂奴故若遂致足下投杼甚愧甚愧且操奇邪之行駕孟浪之說當誅當放載在禮典寅故知之然山鵲暮喧林鴞夜眠胡鷹聳翮於西風越鳥附巢於南枝性靈旣異趨從乃殊是以天地不能通神功聖人不能齊物至農種粟女造布各致其長焉故陳張以俠正而從斷金之好溫荊以偏淳而暢伐木之義蓋古人忘巳齊物等眾辯於鷇音出門同人戒伏戎之在莽也寅束髮從事二十年矣不能剪肴用觸尊怒然牛順羊逆願勿相異也謹復

○盧柟

上郝南峯吏部書

與申洹野書

△上郝南峯吏部書

柟聞昔者荊軻入秦而白虹貫日白起滅趙師而太白食昴芻衍系燕王之肆而五月飛霜夫精誠變天地姦气拂星辰此皆越等夷之乾造盛衰之變關命運之會殆非人人可與揆咎而取徵也夫徳肖朝菌形類蟪蛄生如植槁梧亡若覆死灰然向靡延長頸極號呼以求托化育之意弛負擔之憊夫誰有蹈赴湯火舉手投足拯死亡者哉柟聞荊楚連城之璧隋侯明目之珠於越湛盧之劍屈產嚙膝之乘此四者天下之至寶使出自齊秦吳楚犬國必將狹重期之觀崇華廏以養之累踵曳跗購千金而視矣發迹於三家之市則人之躡景昂目而觀者才百之二三何則語曰犀象無位出自驕貴簣莩艸履無然下伍積居襲之漸也今柟本蓬澤枯槁之士奕世編氓業不出丘壑綺縞不曳體梁肉不適唇繩樞瓦缶長大子孫閭巷不聞金玉之聲勛業之貴擁貂貐乘魚軒揚眉闊論視猶土梗艸苴斯亦士之至賤者矣爾乃負固陋之質效矯世之志遐思遠舉立於百世之下以竊慕於千萬世之上詩書肴小愚禮樂誘言志依附處士乖忤權貴雕虫綺篆於辭賦之間衒玉不售置吾家體用不適焉於是乎上不能伏巖宂之側考泉石之迹以重明主之頋次不能發經射策效納忠信以拾取緋紫之榮下不能揆十齮之計逐什一之利致富千金爲宗族光寵夫然後張目而劍戟森企足而梁父峙市井都遂之中一陷穽网羅之設矣昔客有鼓瑟於齊王之門者能使鬼神上下縣芋不合則人將掩耳而不聽宋人資章甫適越𨿽端凝冕裘斷髮文身則人將駭宕頓足走反目而不觀諺有之曰眾口鑠金重毀銷骨而柟負違俗之難抱獨任之釁挾撮壤而障江河則人有惜狗馬之斃痛狐貍之掩靡不愛柟一死者矣�夫潢污瀆於鬼神鄭聲淫於師曠社櫟棄��石燕礫咲於周觀誇渚崕而東面視惡知��長咲惡於大方也夫柟罪戾如此其大適��奴之變而其家益無賴圖致之死要取不訾之賄厚誣抵法之刑尙賴天地日月得自明稱貰一年乃復皇网掩其翮周綱繚其膚申索縶其足垣鼠不避囓其發髭柟聞火廛之音商販歌嘆愈於鈞天之樂薄解朿縛稍置散地跔躑僂俯愈於帝庭之美出檻坮寢苫塊愈於匡牀之安藜藿之飯晨至而晡進試以挺杖後食愈於紫駞之羹赭衣短褲不掩脛骭略備燥濕愈於魯縞之繒吏至喜則屈膝怒則頭搶地𨿽太史公詬辱蠶室王嘉愓於法伍李固斃身箠■﹝垂夬﹞塗毒金鐵俛首垂涎喍天椎心而流之以血何以踰此柟聞蛟龍失雲雨則覂鱗波濤殞骨泥沙士嬰禍羅則毀身亡名折節狥死今柟形辱志降長謝洙泗則聖賢之逐客覽淸聖之鑑則鴟鳶之餘肉何地而不可委乎而柟含垢忍恥延一夕之命苟活混壤溺血之中不能蚤自裁決貽先祖之羞徼鄕裏之惡者是非禍覬徼幸而利大於偸生耳竊懷蓄恨之積固有不瞑目之行故敢冒死上陳願執事憫裁聽察其至柟聞古人有言曰人固有一丁惐重於泰山或輕於鴻毛用之趣捨異也何則孝莫大於復讎統莫先於傳子士莫重於廣業昔者尙子行仁勇之事長驅赴難不能報伍奢之怨穆公屬國於宋殤構戚黨之禍結怨諸侯不能定子馮之居子推污世主之量髙不賞之節燔炙介山不能樹管仲之功也故夫事涉過計於前四馬不能捷之於其後矧死生之際得失之大機柟固熟思而詳議之矣惟執事推心加聽焉曩者柟寘身圜土出歸謁先人於淇門敝廬未幾而黃池之孽作黑山之賊舉抉垣破屋戕先人而火其室先母垂白髮號哭不逾時而逝者豈非悼痛先人不首牗之故哉夫柟孤立無兄弟犬稚甫九歲卽亡次子三歲亦妖死寡妻孤女煢然在室族人攘利變易不測竊恐栢舟不可爲誓陳人之媵或加於我盧處子矣柟聞墨翟棄室而說諸侯百里奚鬻秦而相寗戚飯牛以干桓公此三人者豈竊世主權利富貴取聲譽天下哉要之各乘時奮智行義達道樹勛業爲不朽耳夫柟自穉齒學章句長而被儒服誦法周公孔子之道思欲附會古人效駑鈍之姿蹇步鉛割麤有所建明於斯世也然瓦礫之材璞匠所棄制科之不收縉紳士大夫之弗齒中風狂癇觸昭憲之网弗出者三年矣柰何遽死而不急聲燋呼於執事左右哉繇是觀之舉子推之隘者則士不宏迹宋穆之謬者則統失緒持尙子之操者則狥近名孝不寬昔曹洙將魯不死三敗之辱於柯之盟則挾匕首劫桓公歸魯之人地以雪衄師之恥今柟欲包曹洙之羞以反三子者之見而後伏斧鑕之刑屍槁街之觀欻然長逝少謝造物之私執事胡不少垂憐惜宏天下恢廓之量忘其出身之微越於世俗之惡拯袂水火雪淹滯之冤以成憤抑之志柟卽白骨復生載覆盆而被日月之光者果誰之賜哉

△與申洹野書

伯樂適燕燕王請見曰燕𨿽小國冀北天下之馬藪也寡人有馬願先生相之伯樂曰諾燕王召圉人撁上乘以見馬肥而茁潤黃金白璧之光流於月題伯樂曰奴馬餙之爾明日撁中乘以見靡鞭筴絕兩銜分睨騰躍而趫嚙左右也伯樂曰骭馬不可禦爾又明日撁下乘以見■﹝氵穸﹞溺膠其腹菽汁液其發骨象崚■﹝山層﹞進之如有疑也退之如有思也俛而噴仰而鳴若有所言而不能也伯樂攺容變色一舉而三失走見王曰臣相馬三日一不中法今見王之下乘夫下乘固天下馬也而王斥之外廏母乃枯之皮毛而不能索馬於牝牡玄黃之外乎燕王曰謹謝客寡人弗識也夫今天下之士華言善服者居上乘奔利據要者居中乘言衷行成上微君相之遇下見困於艸

苴泥塗見惡於鄕裏者居下乘足下於貧賤之士則延之於閣賓爲上客賜之坐及之話言足下胡不枯之皮毛獨能索士於下乘哉子相士之伯樂矣

◆自薦

兪大猷

○兪大猷

上兵部尙書東塘毛公書

△上兵部尙書東塘毛公書

猷聞知小而謀大者危也位卑而言髙者罪也未信而自衒者妄也三者皆所不宜而或蹈之者思效其區區憤盈而不能巳也方今賢公卿主議於上百執事承式於下司馬元戎制策於中虎賁羽林匡翊於外所少者豈猷若人哉猷本卒伍凡流無所比數乃敢抗身孤獨之表奮辭威重之前計謀議之得失則傷帷幄之士談戰陳之勇怯則恥甲胃之偶論功罪之明昧則幹廟廊之猷謀守禦之疏密則侵封疆之職甚而因獘究害狥事求情蓋有不止於失策陷陣虧典廢守言愈激則過愈彰而罪愈大圖生無狀投死無所豈計之所不及而事之所難料哉少小之所學習故素之所蓄積肝膈之所要盟蓋有不安於此者是以士有散貲以結客伏劍以要交殘軀以報知巳之遇披肝以售未明之志揆絲職此靡念其它猷生年巳踰三十治產不盈十金𨿽藿食藜羹不以飽妻子而分死士嘗能得其力而用之當在閩海蕩蕩之區黠虜截江爲患跨吳越之上下出沒三省連歲不能制諸司督捕嚴急猷受命以往率死士數人爲舟師先驅卒能使數敗之眾一日用命生系而置之當道以爲奇功及於論薦連年禦史以猷應檄赴大司馬儲備將材皆巳試之言也𨿽然豈足以效猷之萬一哉禦史亦豈知猷者哉猷𨿽有不羈之材而低首行列𨿽有鄕曲之譽而處勢孤藐𨿽有沈謀密略不能爲縱橫詞辯以移奪人之性情特在外軍數見克捷遂叨薦舉豈其拔識此猷所以負戟而長嘆者也禦史旣以具數陳應司馬必以彌文廢格計有投書於澤沈劍於淵俛頸於槽櫪待腐於艸萊而巳負志如此不巳悲乎昔不自量當大司馬徵南之日嘗條具事宜赴軍門投上遣使問罪納降竟如猷所獻猷以是察見大司馬有身任國家之志有戡定夷夏之勛有兼聽蒭蕘之謀有納藏污疾之量猷嘗得於所試是以鬻資用以爲褁糧萬里疾走以赴麾幕自謂大司馬必能用猷猷必不負大司馬倘有一陣之寄必能身先行伍以效尺寸踰分而有國士之遇亦當黽勉以圖國士之報鷹揚起於鼓刀元勛出於胯下當時不遇未以踰猷伏惟幕下諒之猷之來也長與妻子賓故生死別矣曰其幸而還必無達虜則猷得志之日也顧是權在幕下爾猷自入邸以來聞傳醜虜畜害僅未舉動中外謀議循故習常每候門下知大司馬集思廣論憂國奉公夜以繼日殆無寧息然所伏庭而見者未嘗有如猷之人亦未有如猷之言進者豈大司馬憂虜之心𨿽出忉怛而用人之格猶限尋常故有志之士無所勸以忘軀保妻子戀鄕土之人無所慕而樂於效用也猷欲進而趦趄者數矣第跋踄至此困迫窮途大有所負而來安忍無所建而去也是以不得巳而陳詞大其聲而叫號大司馬欲集四方有志之士以狥國家之急請自猷始猷𨿽無用猶可爲千金馬骨大司馬將不得千里馬而用之乎方今之時猛將謀臣所在棋布聞之黠虜種落能習戰者不踰十萬飛芻挽粟所在丘儲聞之黠虜膻食所利賴者不過六畜鍪戟千簇金革百備聞之黠虜長技所能者不過弓矢跳洫攻守奇正無數聞之黠虜善騎所恃者不過衝突我軍得其全而黠虜得其一顧不能以此制彼者國家不能得我軍之死力黠虜能捨軀以狥利也議者曰吝賞也緩令也寡兵也乏食糧也猷以爲賞太濫令太嚴兵太多糧儲太備耳夫師之有賞罰也成則制之故曰用命賞於祖不用命戮於社所謂與眾共之示不得私也今者斬一敵獲一馬節次而報功朝廷亦從而賞之人有不被其實惠者故曰事小敵脆則偸可用也事巨敵堅則渙然離矣齊之技擊得一首而受賜金之謂也古者遣將跪而推轂曰閫以外將軍以之不獨示之有專以使士卒用命且使之得以展布四體不從中制事機倉卒無所肘系故爾今則不然奏牘紜馳命令渙號𨿽有神速亦復泄露一有舉動不奉朝請文墨之臣議論以持其後豈待有所過故而後以法置之哉是不惟廉頗李牧得之不能爲用𨿽郭進李漢超之爲將亦或無以自見也昔者李靖以三千人破突厥於定襄其後破頡利於陰山亦不過萬人二虜亦當時之達賊也而我軍豈下數十萬哉其勢乃無異於驅羣羊以攻猛虎3羊無敵虎之志是以明其不敵也且於主客之勢亦甚可惑焉蓋主寡可以應客之眾者戰守在我而不在敵故也故曰我不欲戰𨿽畫地而可以守況於重關峻防哉乃今不然至有聞風而潰者豈非聚兵爲路傍之室相視以無固志哉猷所謂兵太多者也且猷聞之近年以來輸粟於邊將帥不以給士士卒不以給食惟願計粟受金以充月糧而積粟於無用此猷之所大惑也古者行師曰乃積乃倉乃褁餱糧金鈤𨿽富不可充飽今乃捨此而索彼豈非國家儲備有餘使之萌生貪污且可見其享受安飽籨而計取賕貨散之者利於分銖克滅受之者至於淵海受害虧損國家蕭墻胡虜其罪在於帥長此大司馬之所宜督察以救邊方之急以收困踣之心者也如猷所言干冒非細恃大司馬過原而保全之俾猷得待罪幕下充犬馬走倘得盡所欲言效其狂愚𨿽死無憾若夫軍旅之事擊剌之方固當隨問而對迎機而設云

◆求退

張邦奇

○張邦奇

柬董文玉

△柬董文玉

去冬奉告鄙懷欲勞於石翁老先生借一鼎言幸荷垂諾銘佩可涯大抵親老而至於多疾家貧而至於積貸身無兄弟而又上有孀居之嫂旁有無告顚連之親屬終夜耿耿視目如年孱羸一軀百憂叢集其何以堪此欲累吾見與子華同往一言必不得巳得一教授於蘇松間亦誠所樂也昔者韓愈上宰相書心誠恥之彼其以妻子之不獲其所動其心而僕今所爲者則吾親也若僕妻病無子則未暇以掛齒頰使愈也如僕又當若何爲情哉且愈實進是求而僕寧退處則又未知於愈何如耳抑天下未有求退而不得者求退而不得當道者莫吾察也執事於相君厚門生也於僕非一日之辱愛也通二者之情使獲所處似亦不可以巳也伏惟早畱意焉【以翰林求爲教授前輩方有此事】

◆風俗

王廷陳

○王廷陳

與殷子書

△與殷子書

竊聞人各有偶物從其類故婚姻人道之始伉儷家政之基豈可使窳隆一揆涇渭混源哉此鄭忽之拒齊不疑之辭霍良有以也故秦晉國匹欒郤族均王謝閥私潘楊世睦本其門素旣爾齊同稽厥風猷復無虧替又其子弟雅醇弓裘克禪則施衿命往結褵言歸百兩是將箕箒獲所於是甥舅勝玉冰之譽龜筮告鳳占之吉風人詠其好逑宗黨贊爲具美斯天作之純休人倫之畢鬯矣其或今迹𨿽微先軌則大胤支云劣祖徳在稱則駕言歸女意屬振微仁不遐遺民歸其厚猶長者之用心矯偸之髙舉也又或席門之眷甕牗之賓前微無聞舊彥缺錄而豹姿突變騂角旋生無待能興洿塗拔起則知昌願托冀庇望諧譬久食果略株棄牢收豕徼新福於將來違眾情而締納此婚姻之變例明賢之逆覩也至若椎埋宄類闤闠狡童不齒齊民世濟惡徳以逮馬醫夏畦之子給喪傭保之兒亡命負辜之徒導騶先驅之廝籧篨戚施之狀俯仰無能侏儒介眇之稱孝慈莫攺擬倫於犬豕比徳於伶優一旦以干沒而致多金資營苟以騰髙貲心志驟侈不足非財自丑卑流仰攀華冑推潤屋之餘脂希宵燭之末照於是醲肥啖其門客貨賄誘其私親遊說之言日至密邇之譽不衰遂至寡廉鮮恥明目靦顏惟利是求族類罔計象齒競謀鳳毛安惜是故育女猶之居貨行媒同於貿絲忍仗化源釀爲賈道於是犀璧金珠爛充簪珥冰紈霧縠髙貯筐篚𨿽位在九列族右一方多議闊視之人喜譏善誚之人莫不一日解頤弱息請往遂使纓冕之產入於駔儈之門河鯉齊姜比於鳴盜之裔生爲合巹之人若牛驥共皁而食死爲同穴之鬼則燻蕕並器而藏髙門遂爾降衡芳艸繇之化蕭矣士人贅行孰此爲大哉僕尙懷此而未有陳也近見郡中婚媾多托媒於足下者故敢布此幸子稱品審流別羣分類苟非異等務遵常途母使禮門頓開利竇也

◆述遊

徐禎卿

○徐禎卿

重與獻吉書

△重與獻吉書

僕以攝提格之歲仲春南䢐出齊魯之郊經淮沛之墟直視平原蕭條千里於時雉雊於野麥秀油油瞻日月之勤感東山之嘆𨿽窅眇傷神未足以振心而愓慮也旣而道指東山彷徨故都棲棲焉若仲尼之去魯也乃遵錢唐薄眺會稽控湖山以爲郭環江海以爲池昔日神宮峣闕椒房綺榭之餘或巋然於魯甸徒髣髴於丘夷顧瞻周道不能不爲之興哀也傍引桐江之溪遡洄富春之渚豈惟望風而思其人抑可以樂焉而終其身矣又西南行渡縠水陟常山越余幹沿弋陽山溪澗沚之演玉水澄徹則有參差之毛丹碧之石遊鯈翔泳白鳥棲止可以瑩神而悅心也橫涉彭蠡仰瞻廬嶽其波濤則騰湧奔伏噴薄日月其峯崿則盤回峭絕亙接霄漢香鑪五老之形瀑布靑峽之觀特爲卓詭靈芝異艸彌山布谷金符玉冊窮幽極玄信赤霄之神都老氏之玄宮也又西遡九江南望全楚夫其扼巴蜀之喉舌據吳會之上流通五嶺之門戶接雍梁之要樞此其大勢也若乃鎭以衡陽之阜表以武當之山五峯森拔三門淩啟雲霞絢繪紫气燭耀其中四候蚤暮七曜運行往往與人間殊則爰有黃金之堂白玉之戺琉璃爲鋪檀桂爲柱制侔天居勢轢海嶽目所希見窈窕難說又有江漢之波沅湘之流洞庭之湖云夢之澤千條萬派混原同塗縱貫脈理經帶其間極望浩漫際天薄海陽春獻而百艸芳涼風至而兼葭落猿子唳嘯鴻鴈成羣爾龍倏忽暘晦互分可以觀大地之變化驗時序之榮悴也故徵水族之饒萃林木之珍論舟檝之利及畋漁之樂九州島之內未有踰於此者也然其民俗苦瘠尙利薄義戶無囷廩之食人無相固之心雜以山夷輕躁易動非久安長治之國也又其山川包絡四要固用武之場聚杘之地也故東望夬口則慕周瑜之雄西顧峴山則感叔子之惠載觀荊門則悲照列之績極眺中原則痛武穆之忠山河昔是人物巳非心傷嘆矣淒其漣如嗟乎死生命也理亂時也命有涘而志無涯時可遘而身不逮此屈原所以流亡於江夏賈誼所以憂傷於長沙者也所賴豪賢發憤映帶礪以垂名章縫樂道假竹帛以昭志生人之業庶爲不朽耳僕自惟無卓犖之才寡礪鍔之用進不能揚眉於天下退不能甘心於一壑徒放情於江漢之間抗志於宇宙之表將以搜奇獵祕咀�納靈則水土而函蘊法景曜以摛文聊希子長之風庶幾虞卿之志乃知於役之云豫玆遊之豈徒哉惟是足下與吾同懷遭時齟齬良圖弗遂抱膝空林之中棲神窮迹之境𨿽槍楡之爲樂固知大鵬之逍遙也故聊述其略以當抵方有簿牒不盡所言

◆遊戲

楊循吉

李夢陽

○楊循吉

擬唐宰相答韓退之三上書

△擬唐宰相答韓退之三上書

三月二十日僕射相公命其門下椽賈玄以意答書於前鄕貢進士韓君前日丞相坐堂上有閽人持韓君刺來欲見丞相丞相方視事韓君不得見畱書一卷並雜文若干篇而去去後丞相事亦畢方命出所上書張兩吏而讀之其言汪汪宏肆蓋出入孟荀之間一堂傳觀莫不爭嘆韓君誠今天下罕匹之士矣至覽他文日光玉潔其稱謂亦然然謂韓君通乎道不通乎時非丞相之所能處也故不得報焉豈爲慢韓君哉韓君自謂疆學力行歌頌堯舜之道於是蓋四舉禮部矣以其無成忽將棄去爲老農老圃之事旣而悔其然且謂今之爲天子所禮莫如丞相丞相權重得薦士苟或許諾則一反掌間耳又韓君自負甚髙似不欲從羣眾中出以爲虞廷相推其來非一旦矣士而繇薦以進古之道也遂引菁莪之詩與孟子之說欲丞相樂有之又欲達其書於天子而爵命之韓君之望丞相厚矣如難行何哉今欲有所論列幸少畱聽焉凡今朝廷之上設施推行率有共式丞相𨿽貴不過奉行天子命令而巳耳如使出於常度之外而毫毛有所更移不能也夫韓君賢矣然而以一舉子蹭蹬居京師其隸名在春官非丞相之所得樂育也此旣一事矣又凡薦人必有格布衣之士亦有薦者然不在山林之間則不得薦薦之用處士禮也處士無途以進而又不自求仕慮失賢故薦之又節度觀察防禦營田等使亦得薦人薦其可爲判官佐巳者也其中𨿽有未仕者而仕者多也今韓君巳治文業就場屋三舉矣豈處士歟節度觀察防禦營田等使在外得舉判官中書不在外無判官僚屬且不俟他求其可爲比歟是以式恉不合也丞相烏得而薦韓君哉𨿽然卽使丞相能薦韓君以其書聞而亟官之他日又有一人焉如韓君持書而來而其來不巳積而爲十數人焉又積而爲千百人焉則將官之乎不官之乎如韓君言則謂賢者繇是畢至吾恐丞相日紛紛焉於覽書無暇治他事矣是則科目可以無設爵賞得而幸冒柄不在上而在下國家之勢且將大沮而不能爲治矣則韓君奚取焉然丞相每覽韓君之書若文嗟嘆累日而謂韓君信天下之奇才也然而通乎道不通乎時蓋謂此也是以得書而不報意欲韓君自悟可無至光範門矣後十九日則又至焉閽人止韓君勿前獨持書示丞相書意大抵促丞相亟上奏至譬之救於水火之中甚而以盜賊管庫自比丞相謂韓君髙才豈有此事直激辭耳蓋小夫賤隸負薪賣餅尙能自活如韓君者名出等夷又日與章逢士遊孰不欲得韓君而饋遺之何至窮餓如蹈水火也信如韓君之言是不能周於身也其又能從政乎而丞相每有所除必責其堪任國家之事非爲哀窮憫饑而予之也語云駟不及舌韓君過矣可謂失言矣且韓君又謂古之士或出於盜賊管庫尢不可也韓君被褐未仕擬之管庫卑等耳無傷也若夫盜賊之流古蓋有不得巳而舉者韓君可同之哉丞相覽書以是益不悅而知韓君气豪不肯折下故又不報使自悟責母費紙筆而巳三月十六日韓君則又爲書至門盛陳周公之說以撼丞相書詞博雅奇麗益稱自古先休明治平之效歸之周公且引吐哺握發事深欲丞相亦以是施於韓君此則韓君尢迂矣夫周公成王之叔父有宗室之親成王幼周公負而朝諸侯其權專其地尊其事便非今丞相比也故吐握之禮施焉四海之士不至則巳至則納之不納則巳納則用之無左右之讒無博士之議無臺諫之諍無百執事眾啄交鳴之謗其一切推行誰得而沮也今丞相則不然日具袍笏居省中門外設卒持杖訶衛羣官非公事不得見見輒庭參參畢輒趨出其禁密尊嚴若天神如此至晚歸第尢避嫌疑杜門謝客不與通然則今之丞相與周公時不同也又凡所施行必召吏撿故牘按例應否否則不敢下署一字謹持三尺猶不能無負乘之懼尙敢出常違同而行吐握事哉此非薄於士也勢不可也勢如周公則亦行之矣而勢能有幾周公哉其徳固不能如其地其權又豈有如之者哉韓君又謂周公之時賢才巳盡進用姦邪巳盡屏斥夷狄巳盡賓服禮樂祥瑞巳盡舉盡至而於唐未必盡然其言忠且直矣然謂周公時盡然則吾猶有說也夫周公之事莫盛於詩書書序云三監及淮夷叛周公相成王將黜殷作大誥孟子云周公誅二叔管蔡史亦云舌蔡流言周公誅之是姦邪未盡屏斥也詩云戎狄是膺荊舒是懲是四夷未盡賓服也夫屏斥而有餘姦賓服而有餘叛則知進用而不能無餘賢也彼其鴟鴞之作金縢之發大風偃禾之異固班班方冊焉可考巳韓君論何易也韓君立志期以丞相爲周公且責之以太平之業甚善甚善曾不思秦革古制以來丞相具官而巳而韓君𨿽賢假令他日居相位其能行周公之事而一一如所云太平者哉蓋周公猶難之矣而韓君論何易也韓君謂周公好士篤得士必吐握信然矣然使韓君生周公時能保其必吐握耶周公所禮士史未嘗書莫知其何如人吾意必無以饑餓告而乞官者也如以是告於周公周公必且賙之而後謝之吐握之事禮𨿽一行而不繼矣韓君今始生二十八年文詞雄深蓋與春秋戰國諸賢頡頏而並馳何況場屋聲律之文直薄而不欲卒業耳如能歸就邸捨益自砥礪俟試而進焉人弗及矣無爲自苦屢迹於丞相之門也丞相之門百官庶僚受事者得入焉非舉子之所迹也丞相在法不得受韓君謁故三及門而不見又恐韓君疑其慢士故俾其屬吏致書以道意惟韓君幸裁亮焉玄載拜

○李夢陽

戲擬趙髙答李斯書

△戲擬趙髙答李斯書

二世使中車府令髙按丞相斯獄治罪李斯乃從獄中上書七事趙髙使吏棄去不奏曰因安得上書乃顧詐爲二世答書遺斯曰覽丞相事辭甚湣朕竊怪丞相忘其大而掇乎細拾毛瑣之行而捐夫赫赫者也朕蓋惑焉先王幸哀憐黔首立詩書仁義之教所以惠來世甚厚丞相固誦習其說巳乃立議盡焚之夫詩書何惡於丞相哉諸生之坑咸陽也朕自有識知聞此事未嘗不腐心而切齒者丞相縱不與謀獨不能彊諫邪朕旣與丞相訣何敢卒諱沙丘之事出自朕本心與否丞相所明也大行喪未發輒背自立又矯吾親屬及大臣荼毒之朕口𨿽不言於心獨無恥乎一詔一令無不自丞相手出丞相爲朕則得矣如先王何如天下何往以私議幹丞相丞相乃曰堯禹以身痻天下是奚足法法之是以天下爲桎梏者也丞相不欲朕爲堯禹則欲爲桀紂耶夫讒賊者不可與共國阿比者不足以存君丞相侍始皇帝始皇帝末聽惑左右窮兵黷力殫天下之財勤事四夷外內騷動丞相弗止也旣戡六王丞相不以此時彊諫按甲息兵按百姓之急乃言冶馳道興遊觀以見主之得意剿爲巳有抑末矣且前數事孰與丞相所自丞相何愛一瑣瑣之迹而較夫赫赫者也夫辟地顯主循尺寸取功名者將之事也鎭國家調燮陰陽輯和其民人使人人親其主上以顯序大業相之軄也且丞相將邪相邪丞相治民三十餘年幹玆矣始皇帝倍羣臣未久關東盜賊大起殺長吏攻陷城邑裂幟而鬭揭竿而兵者至不可勝數使者冠蓋相望於道其咎安在丞相子繇三川守與賊通按驗且有狀君其告諸廷尉李斯覽書泣涕良久仰天喟然嘆曰嗟乎斯之死固晚矣遂服辭論具五腰斬咸陽市

◆永訣

何琚妻吳扶陽

○何琚妻吳扶陽

永訣外內親書

△永訣外內親書

爲人臣而滅義君之賊也爲人婦失節夫之醜也綱常安在倫理何存自昔慷慨之士淸貞之女往往皆捨所生輕若毫毛吾夫之死上無老姑可守以孝下無弱息可守以慈又安得戀戀於死生之際而難以自決耶幸謝老父老母諸兄弟我何嫂侄隔別幽明永永相訣矣異日得於黃泉與他山夫子相見於靑史與相舟令女齊各吾且瞑目含笑地下矣萬無以骨肉維系之情爲我戚戚也余無言矣

皇明文徵卷六十一

●皇明文徵卷六十二

晉江何喬遠穉孝選

傳一﹝古賢名臣道徳文章﹞

◆古賢

柯維騏

○柯維騏

隋王通傳

△隋王通傳

唐貞觀諸臣修隋史獨漏名儒王通宋鄭樵作通誌止於隋亦不爲通立傳論者不議樵之疏而咎玆史爲樵誤也然則玆史非必修之書與維騏僭述通傳以俟君子采焉

王通字仲淹其先太原祁人遭永嘉之亂東遷後乃於河汾家焉世治儒業玉六代祖玄則益以儒顯仕宋終國子博士嘗著時變論七篇言化俗推移之理甚悉江左號王先生玄則以下繼仕不絕亦咸有述作曰隆者通之父也傳先生之業教授門人千餘隋開皇初以國子博士待詔雲龍門隆因賜對言曰陛下𨿽負堯舜之資終以不學爲累承詔著興衰要論七篇出令昌樂遷猗氏銅川秩滿不仕四年隆夫人經山梁履巨石而有娠是年生通九年江東平隆嘆曰王道無敍天下何爲而一乎通侍側十歲矣有憂色曰上失其道民散久矣一彼一此何常之有玆嘆也蓋憂皇綱不振生人勞於聚斂而天下將亂乎隆異之遂告以元經之事十八年隆宴居歌伐木而召通曰爾來自天子至庶人未有不資友而成者在三之義師居一焉小子勉旃通於是遊學四方蓋受書於東海李育學詩於會稽夏琠問禮於河東關子明正樂於北平霍汲考易於族父仲華不解衣者六歲仁壽三年通冠矣慨然欲濟蒼生西遊長安隋文帝召見因奏太平策尊王道推霸略凡有十二策以正始爲先下於公卿皆不悅通知謀之不用也作東徵之歌而歸曰我思國家兮遠遊京畿必逢帝王兮隆禮布衣遂懷古人之心兮將興太平之基時異事變兮志乖願違吁嗟道之不行兮垂翅東歸皇之不斷兮勞身西飛再徵之不至大業元年一徵又不至司徒楊素勸之仕答曰通有先人敝廬可以庇風雨薄田可以具饘粥讀書談道足以自樂願明公正身以治天下使時和歲丰通也受賜多矣通纂述六經九年而就其言曰吾續書以存漢晉之實續詩以辯六代之俗修元經以斷南北之疑贊易道以申先師之旨正禮樂以旌後王之失自年十五卽爲弟子師河南董常太山姚義京兆杜淹趙郡李靖南陽程允扶風竇威河東薛收中山賈瓊淸河房玄齡巨鹿魏徵太原溫大雅穎川陳叔達咸北面受王佐之道其往來受業者蓋千餘人隋季通之教興於河汾雍雍如也十年尙書召署蜀郡司戶明年以著作郎國槳博士徵並不至十三年江都失守通寢疾嘆曰天將啟堯舜之運而吾不與焉命也召薛收謂曰吾夢顏回稱孔子之命曰歸休乎殆夫子召我也何必永厥齡越七日卒年僅三十有三云通講學之暇負耒躬耕或勞之曰一夫不耕或受其饑且庶人職也楊遺以食曰含糗羹藜吾安用之縣令欲廣其捨曰吾不可勞人而逸巳里人化之而爭爲息焉其卒也門弟子議曰仲尼旣沒文不在玆乎易曰黃裳元吉文在中也謚曰文中子然續經世不傳僅傳中說蓋與其徒問答多格言云子曰福郊曰福畤

論曰王通隋代名儒蓋楚荀卿漢董仲舒之倫也通之言曰通於夫子受罔極之恩其徒乃云仲尼旣沒文不在玆杜淹復援史遷尊仲尼義例作文中子世家則尊之過矣要之儒林列傳豈宜闕通或謂太尉長孫無忌憾其弟禦史凝而故抑之不知通之樹立著論自足傳不朽無待史氏揄揚也繇通觀之君子務自修而巳惡用附靑雲之士乃能聲施後世哉

◆名臣

崔銑

李默

王維楨

張邦奇

利瓦伊楨

○崔銑

吳尙書傳

△吳尙書傳

吳廷舉字獻臣嘉魚人洪武中其祖戍梧州遂隸戎籍成化癸卯年十九舉於鄕丁未舉進士授廣東順徳知縣潔巳如水字民如子減賦息訟乃刻家禮實行之都禦史屠滽檄吳公至督府與之言甚溫吳公曰廷舉越境奔命宜有地方重事請發令順徳權鐺屠爲修家廟吳公曰守土官非奉舊例新恩一夫不敢役分金不敢用遂辭出屠令他邑成之市舶太監給銀買葛吳公卽用之買二疋曰奉此爲式如不中意請還金且葛雷產也太監怒取金去禦史汪宗器惡吳公曰彼專抗上官市巳能何也吳公壞滛祠汰觀寺以其材作土堤書院賢館及修學宮禦史按而會其直竹木碎屑俱列斤兩鄕大夫二子犯盜並論死吳公生其少子標其戶曰盜後少子攺行乃泣愬曰公念先人廉直故存後今盜其門大爲先人辱請就死吳公爲撤之禦史卽捕盜令自首賂知縣乃毀門表不卽理前事盜曰盜死分也不敢誣廉令加以嚴刑不易口是時吳公囚服梏手日詣訟所分析所費無私盜狀上禦史大慚命釋吳公弘治丙辰屠入爲吏部尙書遷吳公成都同知一年以憂回起攺松江上疏請修軍政二事廣東盜起馬端肅劉忠宣薦升兵備僉事徵十三村池水盜平之攺兼鹽法正徳己巳也逆瑾方用事天下鎭守恣橫吳公劾太監潘忠二十罪又奏有旨取省帑解京皆非正費曰貢進內也曰司禮打點錢賂劉瑾也又疏便宜事忠亦列上吳公罪鞫之無狀止以枉道回械首吏部前主事宿進輩謀抹之天官張彩取閱其諸槁心賞其能言於瑾凡械首十二日放鴈門充軍再月赦瑾亦誅晉雲南副使江西參政討桃源賊用兵巳歷年總制臣數易官顧其私兵不協力費以萬計吳公雅多智略勇不避難及逢盤錯益喜截決前巳數用勝兵玆則設奇取捷不用甲冑出入輕脫諭責解散反爲賊得奉之入甾周衛耀威刼公求撫吳公如前責諭詞色亡撓久之伺得賊中要領因用其巨力而譴微輕者許以利令其僕妻賊女遂執其酋公亦出一皷平之晉廣東右參政立番舶進貢交易之法平驛逓之役獘更患除矣嶺西猺獞作亂命兼兵備副使經略湖南饑吳公以副都禦史賑濟辰州土官相讎公立約使平又疏六事陰備寧濠之變當道不用濠反君子曰用吳公曲突之謀無患矣濠嘗遣使遺天官陸完金簡曰宜急易孫燧代之者某某俱可吳廷舉切勿令其來濠敗邏者獲之今

上召爲兵部右侍郎上疏犯輔臣攺南工部又攺南戶部晉右都禦大理南畿折豪彊植貧弱禁私驛止妄工吳公長身而瘠面如削瓜敝衣帶穿不修藻飾神采英毅志誠雄偉言行必自信人鮮能奪之視釮利如糞土妻子冒饑寒而施予不較有無晉南工部尙書卽疏歸歸二年卒所居湫隘門巷不容雞飛無郭外田丘墓之寄十餘畝卒之日無衣以斂無棺以殯都禦史姚鏌爲營辦靖州土官持金來謝徳卻不受及是各來弔哭平生篤友誼見良士身下之忘其人巳在太學南城羅玘四十餘以貲頁吳公悅其文奇兄事之景鳴病痢一僕疫而死吳公爲煮粥負之登廁一晝夜十數反景鳴病瘥同登進士語人曰玘四十前生我者父母四十後獻臣生我也在順徳同年鄒智疏柄臣姦邪爲所陷謫石城吏目死吳公資之歸其喪於蜀倅成都梓其遺文順徳生員梁景行直而文吳公與之友宗烈棄晉江今還壺山吳公數薦於朝嘉靖初起爲鎭江同知大學士楊一淸再附重人入閣其族子畱者幹官府害理人宗列獨治之鞭其奴攺王府長史請於王至蒼梧視葬巳宗烈亦卒嘉魚李承箕世卿不仕善爲古文布衣子孔修子長苦攻詩皆所厚善忠宣公在廣左轄吳公在令至省忠宣館之省衙尺書稱大夏頓首吳公好讀書無不窺索簀至萬卷好薛文淸及胡敬齋錄采其要言作詩效陳白沙覽者見其志簡牘情理精切規人所不及無諛詞奏艸煩悉剴當俱未編次爲集卒時年六十有六論曰銑平生頗識尙世賢士大夫如吳公眞才潔履厚行定力鮮儷也銑嘗謂之曰許友死未知公然否此外公優爲之嗟乎吳公衣食人廣惠矣妻子不能延朝夕服政四十年百瘁九死皆歷之不能一月安於朝推下賢哲不憚屈巳比卒未聞報徳者孟子曰命也

○李默

坦上翁傳

△坦上翁傳

坦上翁年八十餘常披褐扁舟往來太湖間湖中人不識也入城郡輒系舟峴山隱處郡大吏造請不能得予自淛左轄被召過湖物色遘之則前司空劉公麟也司空晚居故鄣之南坦不知者輒呼爲坦上翁云翁字符瑞本安仁人先世以武功起家累調南京廣洋衛副千戶世惇徳誼至翁始以經術舉應天登弘治丙辰進士是時外戚張氏貴幸頗驕橫骫法臺諫擊之逮治甚急翁與同年歸安陸昆抗章申救

敬皇爲之霽威事尋得解稍除刑部主事進員外郎以才選錄畿內囚所疏雪冤痛無慮數百人老吏謝弗及轉郎中擢守紹興漢劉寵故處也在郡精核廉敏甫五十日郡聲大和會逆瑾銜翁出守不修謁猶掇郎中時瑣細廢爲編瑉郡人爭致贐金翁曰勤苦諸君吾治不逮前劉敢蒙一錢惠耶旣去越人肖翁像爲小劉祠詞在大宗伯王公華記中時與湖名士吳珫施侃龍霓定交因徙居於湖山人孫太初亦以羈旅入社湖中風雅稱中興焉瑾誅起知西安遭內艱去郡其得秦人心與卻賻賵無異越時服闋遷陜西參政屬關內饑虜數深入朝遣貴臣督兵將厚賦軍興諸司莫敢持異翁曰靖邊以爲民也饑年加賦內難獨不可卹乎使者色沮會有赴闕陳訴者命與參政共圖其便議遂寢翁亦嚴核侵漁括逋負邊儲竟以不乏踰年擢雲南按察使謝病歸嘉靖更化起爲太僕寺卿擢副都禦史巡撫北畿復引疾章三四上始得請時論方髙翁才節再起爲大理寺卿攺刑部右侍郎尋升工部尙書水衡泉貨之府髙潔士頗避之翁咨白吏部盡選才廉充曹任仍請築外帑刷四司之財貯之特銓主事一人與臺臣同典出納

上嘉翁意賜庫名曰節愼自是財無汜出吏有廉名實自翁始凡工部上供率關內府所見徵輒淆典式不受覆核翁條上最甚者十二事得旨裁之中貴人用此切齒會

上遣近鐺督造龍袍於蘇松翁謂尙衣自有常供請停便

上以爲忤勑令解職久之猶以

顯陵工薄處奪官追前過也翁旣斂徳嘉遁益遠世紛裏中不復知有巨公其於文能以衝泊雅澹之詞發瑰瑋奇崛之气要眇之音穠纖之色皆冥與神會書法宗羲獻以還尺牘片簡人爭寶之至與人談謔往往出微辭臻妙趣𨿽蒙孺俚生咸樂自近云早參玄理兼達天命嘗請浚州王公廷相預作墓銘今聰明色澤彌老不衰其天全也惟不貪生故能長生信矣心慕樓居無力築作友人文內翰徵明爲寫層樓圖遺之常懸置北壁下命之曰神樓賓至則陳法書名墨以爲娛卽以時事卽不答公卿臺僚騰章交薦翁不知也雅性淸約蔬布自喜獨事繼母曳遇異母弟鳳尢篤恩禮先人田廬悉以委之其不以丰約累志如此初翁僦居溧陽予嘗遣門人侯之翁引至臥內見四壁惟掛書數束他無長物又二十年觴予於峴山逸老堂了無宿具臨以乳羊博市沽風雨蕭蕭欣然達夜惟其眞也然所觀古今人好名撿者或缺理略富文藻者或寡風節兼之實難若翁者彬彬文質君子也翁子二牖序克世其家所著詩文奏議凡若干捲

贊曰坦上翁自爲郡守至太卿數棄官以去朝廷慮不時輒起以右職徵久國家獲尊賢之名士大夫厲恬退之節天下莫不歌詠盞美蓋見素林公俊以來所希時也晚節齟齬膏屯未施豈不惜哉默以爲翁掞文似公幹治財似士安剛介不撓似器之至於廉約省素家無貨積位列三事以功名始終此與牟劉祖榮何以異哉世稱二劉不其然乎

○王維楨

孫忠烈公傳

△孫忠烈公傳

孫忠烈公者余姚人也名燧字徳成爲人沈毅有大略而與邑人王公守仁錢塘人胡公世寧同舉於鄕正徳丙子孫公以都禦史巡撫江西會寧庶人宸濠反孫公仗節死人至今壯之云宸濠者鷙害多知人也好生事不靖術人有李生者揣濠知其指乃爲妄妖言謟諛濠濠喜厚賞術人因以其言起陽春書院以當王气濠繇此乃爲反謀焉濠府中宦者劉吉南昌人李士實王春皆阿濠畫計曰大王卽欲有所爲可先請復故護衛之奪者以嘗

上指幸許卽有兵其它以漸圖之是時正徳甲戌也

天子嬖都督錢寧樂官臧賢兩人擅權用事濠遣人賂兩人兩人爲矯

詔復護衛如故濠見計遂爲謀反滋甚而士實等因言安福人劉養正有才略知兵濠乃招養正而養正益爲妄言謟諛濠濠大喜日夜集吉士實春養正四人與計謀乃招納四方有罪亡脫及勇力材藝之子各數千人爲衣食區處諸司頗皆覺知然憚不敢發也是時孫公方爲河南布政使而胡公世寧爲江西副使胡公乃陰上書告其事濠聞卽復遣人賂兩嬖人因遂陷胡公謫戍遼東濠懼觸眾憤不便乃復開館延士爲講聖人之學明巳能好善禮士若此也關中人故江西提學副使李夢陽者以詞賦髙一代罷而寓居大梁濠使人請陽春書院詩其飾詐要名如此有頃孫公自河南遷江西覩濠姦憂之乃進諸司計曰卽濠發柰何當是時適副使許公逵管南昌部中乃孫公卽又喜而令許公陰圖之而自下檄部中無城者亟築無糧者亟蓄無兵衛者可選練丁壯居僻治遠者爲奏立縣治以便約朿於是進賢有城安義有縣縣各有兵兵皆有餉悉如令濠念孫公每一令出咸爲巳備又懲胡公世寧往事意孫公必有奏乃置人要路密詰之繇是孫公凡七奏皆不得達奏略曰夫濠列爲藩王親爲宗室至富至貴矣乃今所爲臣甚惑之府中使賫重寶往來京師者趾相錯於路此何以故也鄱陽賊淩十一閔代四吳十三者吏捕之急濠匿賊於西山祖塋中吏不能得夫匿賊安用乎鎭守太監畢眞繇江西之徙淛江也濠厚贐爲別別時辟左右密囑畢眞首肯之夫密囑肯公厚贐結好非藩王所宜有也其它顯罪甚多不具論論今蹤迹可疑慮者其後孫公見奏格益懼度濠旦夕且舉事乃令兵局徙兵器於柂所益復下檄諸郡設兵備焉正徳己卯言官言濠不軌也

上遣重臣欲往奪護衛按其事濠恐乃召吉等四人謀曰今使者來卽訊我乃翁事敗矣不如遂反四人曰然因共定計迨壽濠之次日鎭巡諸司咸入府謝宴濠乃伏賊兵於殿內諸司拜未畢濠奮膺髙足立露臺太呼曰方今

天子巡幸在外

太后召我監國汝等云何於是孫公抗聲對曰旣有

詔請出

詔令眾觀之濠見孫公不可奪素亦憚許公乃以問許公許公曰是安得此悖妄之言乎吾有赤心豈從汝反耶濠怒叱賊兵縛孫公許公孫公奮臂推縛者指濠罵曰汝賊且不見天乎天無二日吾豈有二主哉吾死一身耳且見若種之澌滅也濠怒甚縛者持銅錘擊折公臂曳公及許公至惠民門外害之其時同謝者或從或默濠立卽僞授劉吉太監令提督軍務李士實國師王春劉養正俱僞授軍師令人詣兵局取兵無有乃括民間農器炊釜造兵器歷二十日始就濠乃從妃婁氏宮人百餘人登舟趨南京又畱兵守南昌遣所親婁伯之棋峯招兵道出進賢城進賢知縣劉公源淸殺婁伯而濠兵先鋒攻安慶者又不下濠甚憂焉其時巡撫贛州都禦史王公守仁以行部道聞變乃駐節吉安移文遠近令各以兵赴義於是諸郡練卒一呼響應居一月兵集數萬所過供餉未嘗乏絕則皆孫公前爲之所也於是吉安太守伍公文定制孫公及許公木主於文山祠率所集兵以文哭之諸軍皆感泣因遂督兵至南昌擊破之兵入濠宮人畱宮中者多自縊死濠駐兵王家渡聞南昌破悵然曰大事去矣吾安適歸矣於是泣下官兵遇濠於樵捨風逆官兵戰不利俄而風順王公令實茅於舟順風舉火濠兵焚溺死者無算妃婁氏赴水死濠易舟挾宮女四人而遁官兵追及濠投水水淺濠不死遂並宮女執之劉吉李士實王春劉養正皆就縛而淩十一閔念四吳十三等脫而至安義安義人縛三賊獻俘事聞

天子念濠懿親不欲加誅令自裁諸與濠通謀者皆以輕重伏誅李提學答濠詩有規�免罪其入濠府中謝宴默而不能抗義者皆減死謫配居無何而

毅皇帝棄羣臣不及錄孫公今

天子卽位首褒孫公贈禮部尙書謚忠烈詔江西爲立祠賜額曰旌忠與許公並祀之蔭子堪錦衣衛千戶世襲公配楊氏封夫人公赴江西時不以夫人隨公死報至楊夫人哭之哀其時昧旦天劃然忽斷燝燝若目見者嘩曰天眼開矣以濠就擒日考之則此未擒一日事也子堪徒跣赴難至而濠巳擒伏公棺哭之乃更治棺殮啟棺公面顏若生異香蒸蒸自棺中起江西人大詫焉以爲鬼神不欲死之也初孫公至江西治廨捨得古鏡於深溝中背刻二十有四字其文曰光運忠扶日月心感天揚賏忠獨難塞天不世內靖斯以昭明字畫奇怪觀者多不識後孫公死好古者以意辧之其文乃著焉孫公自始仕歷七官皆有大功徳具在國史中孫公三子長子堪今官都督僉事伸子墀尙寶卿季子升吏部左侍郎三子者皆天下士也豈天於以報孫氏哉胡公世寧濠滅後復官卒至兵部尙書王公守仁封新建伯

論曰夫孔子不語神非無神也有之而弗語之也世傳弘治壬子淛之文場中夜旣半場中人見錬西立巨人二一人衣緋一人衣綠合言曰三人好作事巳忽不見是年孫公胡公王公遂同舉卒之寧濠之變胡公發其姦孫公折其气王公平其難三人相次成功二巨人告之矣豈非神哉夫奇瑰非常之士不可恆有有之皆天帝意也彼修一職立一節者豈不謂賢以扶世翊運能哉

○張邦奇

都察院右副都禦史朱公傳

△都察院右副都禦史朱公傳

公諱瑄字廷璧浙江鄞人舉進士授工部主事累遷河南布政使擢都察院右副都禦史總督漕運踰再期以疾致仕公謙和謹恪卓有定識默觀世故知興替災祥皆繇人致天之施報遠近遲速萬萬不齊而無不巧中故所至勵節介凜不可犯官至三品服不能具朱紫家居歲歉蔬食或不給晏如也都禦史王璟奉命賑饑淛東遺公百金公拒弗受始公之督漕運也嘗以微疾臥郵捨謂侍吏曰若等有異聞乎其以語我吏曰裏中有陸氏者姦而橫侵其鄰鄭氏盡其產撤其居以爲巳宮室苑囿所餘惟嘉樹一本陸氏晚得子而喑數歲遊於庭忽指樹而言曰樹乎汝猶在邪家人大驚巳而復喑不語百方誘之終不出一聲稍長荒淫戲傲靡所不爲家罄乃死人曰是鄭氏後身云公曰信乎曰信盡召其里人問之亦皆曰信後公遇人必以告焉年六十四終於家

贊曰天有顯道夫人能言之然至臨小利害輒爲動者莫之能信故也若公非古所謂廸哲者邪然所稱某氏後身云者非眞有輪回如釋氏家說蓋天道好還無往不復人所不報天必償之若陸氏子所言則尢造化之神應非必眞後身也而或者謂公爲語怪顧不知其常耳

○利瓦伊楨

張司徒家傳

△張司徒家傳

張公名孟男字符嗣河南中牟人也少讀書郭外僧寮寄徑廢河白袒行旅斷絕公恆以雞鳴中夜獨往來若有物前導者卽雨淖不塗足同捨生迹之大驚知當似其遠祖矣蓋公之先十二世有仕元爲禮部尙書者云舉進士除廣平李官廣平燕趙之交其俗大氐精急髙气勢報仇過直輕爲姦吏善舞文而公所摘發得情傳比中律一日可結竟大獄數十老胥抱案拱立然而簡易寬恕無鍜煉周內以立聲名廣平人去後見思旣用治行髙等徵故事徵者詣侍禦史及中丞臺辭皆有饗禮付禦史巳與公爲期質明謁中丞就邸中治具饗公比出而侍禦史恚公失期是夫謂旦暮給事省中據我上不屑就也中之銓曹出公丞漢中郡事白擢順天府治中巳徙司寇尙書員外郎巳徙宗伯省巳徙尙璽丞治中威儀伍伯二人朱障泥裏牡荊馬首前唱喏司寇郎一人靑障泥宗伯郎一人右執荊左執胡牀而巳尙璽丞與治中同而腰帶無花不得執象笏都人爲之語曰張公三宦騶減半宦無厚橐帶花落象齒不足繼以竹是時髙文襄以閣臣攝冢宰其夫人公姑也隆慶初徐文貞當國與文襄共事不相能旣召用頗修卻而憸人爭寘力焉所舉進士爲六曹郎者攺除兩都臺省百許人貨行於言罪成於手皂囊白簡如蜩螗矣鄕人河內武安之屬數招權顧金錢道路以目公守散曹罕交人事歲時起居夫人則文襄置酒便坐歡燕諧謔終不及他一日詰夫人卿家尙璽何爲疏我夫人對曰天下事方在公掌握公不以妾故暱妾猶子猶子不敢以私請公妾知免矣當爲公賀文襄笑曰卿言大佳少司寇曹公者文襄姻家與公抗志淸妙外絕榮競譽輯朝野標的當時謂之中州二室言其正體嶷然也會

先帝早駕梓宮在殯

太皇太后曁

仁聖皇太后未封正酷暑俄傳三旨同下削文襄籍人心震駭門生故吏散走公駷馬之文襄邸入其門無人門焉者入其閨無人閨焉者文襄反袂拭而涕沾袍悕哉諸大夫遂無化我也吾不早知子生無相見死無相哭公慰之曰四時之序成功者退公士之甚勇之甚何爲言此幸而退致足樂耳執簞食與四脡脯祖文襄於郊文襄下韋藩木楗而執手吾夜思子之言嘉子之行若熱之有濯也幦以爲席鞍以爲幾大嚼而別江陵執政有震主之威薦紳岐意於楚或勸公數候問之公不可鄕者不暱吾戚而今親所疏乎君子比徳以贊事不引黨以封巳吾充位九列無職兢焉卽私見何所置辭長安奕棋吾慣習矣俛眉承睫諧附貴勢今安在哉殷鑑不遠加無復言江陵亦悉公不黨爲丞四年遷少卿少卿一年遷卿卿三年遷南京太僕少卿三年考績客言江陵遇公不薄何自外公曰執政以我不阿故相見知柰何負知巳江陵圽受禍視文襄烈矣公名愈重三年四遷自太僕太常大理三卿爲少司空皆在南京三年考績以少司空行通政使事又三年爲少司寶爲左司徒踰年爲南司空未上移南司徒

上不視朝中外言事多報聞罷或畱中公爲通政疏言祖宗朝日一再禦門臣司日取事重大者請與諸大臣面計可否凡臣民封事急則應時裁決緩不過三日又摘起數引奏者至禦前承旨下之諸司

上八月不視朝矣災異頻仍星三繆越坤靈震動年谷不登人相食啖白骨委積臣聞人之於天也以道受命人之於人也以言受命不若於道者天絕之不若於言者人絕之羣臣久不見至尊進無所關其忠退而上書置不省覽人誰受命下闇上聾幽隔郁滯天地否塞不亟采納施行欲以抹摋災異必不得之數也日者粵人翟繩祖輩稱故都禦史李材功蔡人喜彥科輩訟故令曹世卿冤頌系兵馬司橐饘不繼莫必其生虧損盛徳臣職在喉舌責望所歸不任款款之忠

上稍爲聽受而中貴人關說者謝絕之妄加詆諆居一歲譸張杜口覆沒信眉則誦聲作犬畱都賦積逋巨萬公請重總督糧儲之權課殿最憑黜陟於是飛挽鱗次歲入數倍可支七年而諸郎分榷者如蟻附膻爲量丰約均勞逸差先後遞出入金夫不便也嘖有煩言公力謝病歸散發衡門若將終焉中外推轂舊臣以公爲首五歲起家仍故官疏辭不允旣至主者白金不滿五萬財足兵兩月餉夏賞不與焉公酌緩急定期會權貿遷通有無迨夏而稟賜一無所詘士不呼庚癸商不得射時收倍稱之息府庫倉廩有羸而島寇播夷作難宮殿數災少府水衡時取給無乏長子早世守藏吏以百金調棺殮詰所從來曰羨也公愀然柰何以私喪廢公帑夫仲尼之於伯魚非耶郤不受修倉席竹故取諸司空公核得贖鍰二千建府軍左倉三廒司空不知也久而司空嘆曰廉不爲名公之謂矣六年考績加太子少保益感奮孳孳公家之務旣病議分水兌支倉儲及豁除虧折諸大利害伏枕具艸以是勞瘁日甚凡五乞骸骨

上優詔慰畱而最後病力慕史魚屍諫爲遺疏屬其子上之曰臣頂戴曲私越從洿泥歷事三朝年踰七十朱博翰音實媿於懷臣故羸劣善病籨間以來逆害飲食寖以沈困恐先狗馬塡溝壑不能輸寫心力仰負隆天重地之恩視不可含伏惟

陛下初載覽總大麓經營天物政非惠利不圖於心制非舊典不訪於朝百工允釐方陲無事今殊不然臣備員地官所徵賦於天下十不及一皆鬻男女割肉骨之餘也臣以催科爲職臣職不廢而民病矣民爲邦本聚財以病民虐民以搖國有臣如此安所用之頃者中人四布伐出竭澤算及雞豚戶口消亡諸臣法言巽語交滿公交車臣何敢贅臣在官言官天下之財止有此數財之所生止足其用諸所興利豈有異術率巧�以熒眾多方以剝下民之所有不增而官之所收日廣所有不增則不得不侵正賦所收日廣則不得不浚民生民生計索而正賦又不敢闕此臣所以持籌嘆息一日不能安其位也宇縣水旱薦臻京邑死者枳路上方珠寶之奉河堤楗菑之費歲無虛日六戚不保甘爲盜賊夫經大業者不在兵威而在徳澤濟大用者不在利權而在人心弘大統者不在邊疆而在中國西夏底平緬酋授首倭闖藩籬敗之絕域至神武矣曾不足補中國之虛耗解萬姓之怨讟土崩瓦解勢甚可虞宜沛徳澤收人心彊中國永延令緒要在

陛下一身無遠求也郊廟朝講曠廢幾二十年六卿九列百司庶府閴其無人鞫爲茂艸言責官守之臣仰屋嘅嘆流涕相對沴祲妖孽書不絕上史冊所罕聞見

陛下無恐懼誠心無修省實攻苐傳旨雲宮中儆惕令臣下致齋耳

陛下果有誠心實政當復郊廟朝講如初年寒暑不輟然後引進羣臣甄別邪正去者與眾捨之勿開僥幸之路畱者與眾用之勿滋屈抑之恨爲官擇人不因人而廢官爲事責官不因官以誤事撤中使錄舊徳停采造發帑藏以代常供則徳澤暢人心悅畎畝皆爲囊篋閭閻皆爲金湯隱憂博禍庶有豸乎

陛下聖神髙出百王失此不爲至於根株交瘁兵食並詘𨿽欲攺圖無及矣鳥之將死其鳴也哀人之將死其言也善臣無善言而切哀鳴非哀其身之死爲

陛下抱杞人之憂耳伏惟憐察疏行明日而公卒士大夫讀其言而悲之司寇趙公恉諸寮奏公淸忠大節羽儀表著宜有殊錫以旌鴻碩

上下禮官議其宜贈太子太保遣內史治葬祭有加等公齓而失母未仕而失父深用銜卹入廟展墓諸哀端所觸淚數行下事仲父季父如事父母所居圖史凝塵飲食衣服器用觕惡終鮮兄弟同气之親綴食弗殊婚姻鄕黨施各有差年位彌髙不豁平昔時意中牟有加賦數十年物力因以雕攰白當事者蠲除之邑人歡若更生比戶屍祝焉口不言人短所獎拔材俊士甚眾士無知者或知而偁謝自詭曰無有鄕所擠公侍禦史後亦官卿貳見公夷然無幾微之間喜媿參並嘗讀書至克勤於國克儉於家極賞其言服之終身中子孝廉民表有文學虛靜恬淡宅心事外人倫之勝業也舊史氏曰昔者鄭楚之構也舉國若狂使鄭不可得親易使楚不可得疏難余入仕四十年所見俗之移人約有四端理學則貴虛無騰口說廉介則崇矯激夷等威讜正則多建白競攻擊敏達則事繳繞擅紛更張公有一於是乎司馬子長稱萬石建陵張叔其人皆長者而病塞侯微巧周文處讕漢興削觚爲圓宇內日化及乎武帝朝稱說天下長者止此耳當今之時乃有張公豈易也哉公素好史記繕寫數過於中有深會矣

◆道徳

陳憲章

○陳憲章

羅倫傳

△羅倫傳

吾平生有故人曰羅倫字彜正江西永丰人宋羅開禮之後也性慷慨樂善不疑人欺遇事無所回避有不可輒面斥之舉成化丙戌進士策對大廷頃刻萬言中引程正叔語人主一日之間接賢士大夫之時多親宦官宮妾之時少執政欲截其下句倫不從直聲震於時奏名第一爲翰林修撰會內閣大學士李賢遭喪朝廷畱之臺諫皆不敢論說倫詣其私第告以不可李公始以其言爲然旣數日復上疏歷陳古今起復之非是且曰如其不然必凖富弼故事終喪劉珙故事言事反復數千言一本於天埋人心之不可巳者孔子曰勿欺也而犯之倫以犯言切諫爲大救時行道爲急其負荷之重未嘗一日忘天下故發憤如是疏奏遂落職提舉泉州市舶司倫𨿽見逐而士論益榮之繇是天下之士爭自刮磨向之不言以養忠厚者爲之一變而終倫之世臺省未聞有起復者矣𨿽以此爲人所知然亦以此取嫉於人明年召還復修撰攺南京尋以疾辭歸開門受徒日以注經爲業垂十年卒於退居之金牛山世之知倫者不過以其滂沛之文奇偉之節果敢之气而巳至其心之所欲爲而力之所未逮未必盡知也嘗欲仿古置義田以贍族人或助之堂食之錢謝而弗受或衣之衣行遇乞人死於途輒解以覆之客晨至畱具飯其妻語其子曰瓶粟罄矣之旁捨幹之比舉火日巳近午亦曠然不爲意提舉泉州時官例應得折薪錢其人欺以乏告卽放遣之不復問予嘗遣人訪之山中結茅以居取給於壠畝往來共樵牧若無意於世者時或作爲文章以發其感慨之意而人亦莫之知也論曰倫之必爲君子而不爲小人較然矣如倫之才少貶以痻人𨿽欲窮晦其身寧可得也以其所學進說於

上世目之爲狂何足怪也孟子稱豪傑之士𨿽無文王猶興若倫者今所謂豪傑非歟無導於前而所立卓然人莫能奪之又曰倫才大不及志其靑天白日足稱云弘治癸丑春三月旣望古岡病夫陳憲章撰

◆文章

王禕

閻秀卿

王世貞

○王禕

宋太史傳

△宋太史傳

宋太史者名濂字景濂婺之金華人也其先有諱憲者官大理丞爲易講師弟子眾至數千人唐武徳間自京兆遷吳興更十四世有諱榮者私謚文通先生通尙書春秋有才而不及用周廣順中徙於義烏隱居覆釜山又七世至宋嘉定初有諱栢者復遷金華其地曰潛溪又五世乃爲景濂自其父祖而上世爲畯儒𨿽隱約鄕裏間不顥著而詩書之澤被於人者多矣景濂在姙僅七月爲嬰兒時苦多疾甫六歲卽能讀古文書過其目輒成誦爲詩歌有奇語操筆立就人異之呼爲神童年十五六里人有張繼之長者也告其父曰是子天分非凡當令從名師卽有成爾攜之入城府俾受業聞人夢吉先生習易詩書春秋通焉爲舉子業課試每居諸生右其友胡君翰曰舉子業不足爲景濂盍爲古文辭乎遂與俱往浦陽從吳萊先生學吳先生博極經史善爲古章句景濂學之悉得其蘊奧久之文章之名藉然著聞矣景濂爲文初若不經思而用意極精密浩浩乎莫窺其際源源乎不知其所窮洋洋乎不見其有所不足也當是時鄕先生翰林待制柳公貫翰林侍讀學士黃公溍皆大儒天下所師仰景濂又各及其門執弟子禮兩公皆禮之如朋友柳公曰吾邦文獻浙水東號爲極盛吾老矣不足負荷此事後來繼者所望惟景濂以絕倫之識而濟以精博之學進之以不止如駕風帆於大江中其孰能禦之黃公曰吾鄕得景濂斯文不乏人矣景濂所爲文多經二公所指授柳公謂其渾雄可喜黃公謂其雄麗而溫雅莆田陳君旅知言士也爲之序曰柳公之文龐欝隆凝如泰山之雲層鋪疊湧杳莫窮其端倪黃公之文淸圓密切動中法度如孫吳用兵神出鬼沒而部伍不亂景濂之文其辭韻沈欝類柳公體裁簡嚴類黃公大哉文乎其不可無淵源乎蓋以景濂爲能兼二公之所長矣翰林學士承旨廬陵歐陽公於二公爲行輩嘗評景濂文气韻沈雄如淮陰出師百戰百勝志不少懾神思飄逸如列子禦風翩然騫舉不沾塵土辭調爾雅如殷卥周彜龍紋漫滅古意獨存態度多變如晴躋終南眾皺前陳應接不暇非才具眾長識邁千古安能與於斯其爲當世所稱許如此於是二公相繼卽世景濂踵武而起遂以文章家名海內至正中用大臣薦握將仕佐郎翰林國史院編人官自布衣入史館爲太史氏此儒者之特選而景濂素不嗜仕進固辭避不肯就會世亂益韜閟不欲事表顯乃入小龍門山著書書成二十四篇曰龍門子凝道記又著孝經新說周禮集注等書皆傳於學者初宋南渡後新安朱文公東萊呂成公並時而作皆以斯道爲巳任婺實呂公倡道之邦而其學不大傳朱氏一再傳爲何基氏王柏氏又傳之金履祥氏許謙氏皆婺人而其傳遂爲朱學之世嫡景濂旣間因許氏門人而究其說獨念呂氏之傳且墮奮然思繼其絕學每與人言而深慨之識者又足以知其志之存蓋本於聖賢之學其自任者益重矣景濂於天下之書無不讀而折理精微百氏之說悉得其指要至於佛老氏之學尢所研究用其義趣制爲經論絕類其語言置諸其書中無辧也靑田劉君基謂其主聖經而奴百氏馳騁之餘取老佛語以資嬉劇譬猶飫梁肉而茹苦茶飲茗汁耳景濂狀貌丰厚美須髯然目短視尋丈之外不能辧人形而雪邊月下蠅頭之字可讀也性疏曠不喜事撿飭賓客不至則累日不整冠或攜友生彷徉梅花間索笑竟日或獨臥長林下看晴雲墜松頂云出沒巖扉間悠然以自樂世俗生產作業之事皆不暇顧而篤於人品處父子兄弟夫婦間盡其道與人交任眞無鉤距視人世百爲變眩捭闔漫若不知知之亦弗與較縱爲人所賣不復卹而人亦無忍欺之者用是咸稱爲有徳之君子景濂所爲文別有羅山吟槁三卷潛溪內外集三十卷又有浦陽人物記五卷或謂可比五代史云

○閻秀卿

唐伯虎傳

△唐伯虎傳

唐寅字伯虎一字子畏吳縣吳趨里人有俊才博習多識善屬文駢驪尢絕歌詩婉麗學劉禹錫爲人放浪不羈志甚奇沾沾自喜衡山文林自太僕出知溫州意殊不得寅作書勸之文甚奇偉林出其書示刺史新蔡曹鳳鳳奇之曰此龍門燃尾之魚不久將化去寅從禦史考幹第鳳立薦之得隸名未果中式第一先是洗馬梁儲挍寅捲嘆曰士固有若是奇者耶解元在是矣儲事畢歸嘗從程詹事敏政飲敏政方奉

詔典會試儲執卮請曰僕在南都得可與來者唐寅爲最且其人髙才如此不足以畢其長惟君卿獎異之敏政曰吾固聞之寅江南奇士也儲更詣請寅三事曰必得其文觀儲令寅具艸上三事皆敏捷會儲奉使南行寅感激持帛一端詣敏政乞文餞後被逮竟因此論之寅罷歸朝臣多嘆惜者歸無幾緣故去其妻寅初爲諸生嘗作悵悵詩允與其事合蓋詩讖也後作多怨音每謂所親曰枯木朽株樹功名於時者遭也吾不能自持使所建立置之可憐是無枯朽之遭而傳世之休烏有矣譬諸梧枝旅霜苟延奚爲後復感激曰大丈夫𨿽不成名要當慷慨何乃效楚囚因圖其石曰江南第一風流才子

論曰伯虎以不能謹行終身歷落欲施於世者可以觀矣其所逮事不可知就其家論之不裕縱使果然世之爲市科目者多而彼獨白著豈非命歟且如伯虎之才授之底石何媿惟其不克令終豪士亦解骨也

○王世貞

李於鱗傳

△李於鱗傳

李於鱗者諱攀龍其家近東海因自號滄溟云當其業成時海內學士大夫無不知有先生者而自其六七友人居恆相字故其爲於鱗獨著於鱗之先世濟南歷城人父寶以貲事徳莊王爲郎善酒任俠不問家人生產繼聚於張夢日入懷而生於鱗於鱗生九歲而孤其母張影相弔也且■﹝糹辟﹞纑不足以修脯而自其挾冊請益塾師爲之避席者數矣補博士弟子與今左長史許君邦才少保殷公士儋結髫齓交晉江王愼中來督山東學奇於鱗文擢諸生冠然於鱗益厭時師訓詁學問側弁而哦若古文辭者諸弟子不曉何語咸相指於鱗狂生狂生於鱗夷然不屑也曰吾而不狂誰當狂者亡何舉其省試第二人三年始成進士試政吏部文選司其明年移疾歸久之疾良巳同考順天試獲奇雋居多又明年授刑部廣東司主事於鱗旣以古文辭創起齊魯間意不可一世學而屬居曹無事悉取諸名家言讀之以爲紀述之文厄於東京班氏姑其交佼者耳不以規矩不能方員擬像成變日新富有今夫尙書莊左氏檀弓考功司馬其成言斑如也法則森始也吾摭其華而裴其衷琢字成辭屬辭成篇以求當於古之作者而巳操觚之士不盡見古作者語謂於鱗師心而務求髙以陰操其勝於人耳目之外而駭之其駭與尊賞者相半而至於有韻之文則心服靡問言蓋於鱗以詩歌自西京逮於唐大歷代有降而體不沿格有變而才各至故於法不必有所增損而能縱其夙授神解於法之表句得而爲篇篇得而爲句卽所稱古作者其巳至之語出入於筆端而不見迹未發之語爲天地所祕者創出於胸臆而不爲異亡論建安而後諸公有不徧之調於鱗以全牧之卽其偏至而不相角者不啻敵也當於鱗之爲主事遷員外郎以至山西司郎中曹事寖以劇守文法無害而其業益進大司寇有著作輒以屬於鱗藉藉公卿間然於鱗竟無所遺請幹贄不爲名計出曹羸馬蹩躠歸杜門手一編矣其同捨郎徐中行梁有譽不佞世貞及吳舍人國倫宗考功臣相與切劘千古之事於鱗咸弟畜之有社會時有所賦詠人人意自得最後於鱗出片言則人人自失也於鱗雅不欲以刀筆見長然其聽讞最號公平柄臣子銜邊帥不通賄中以法欲置之死於鱗寺不可後其人卒自奮功名至大將俄出守順徳問所以守順徳者於鱗曰使吾僕僕途道事嚴客帣韝鞠脆睨上官之色而進之則具有所不能晨興坐堂皇揖屬吏考計延見鄕老問疾苦爲興除脫若承蜩矣於鱗之守順徳可一載所不報最則曰君子之至於斯也吾或未之見也奏記臺使者手自削牘牘多古文辭語爲其名髙也者而巳之然於鱗暠暠自洗濯勤於大要居久之政聲流通三輔前後尉薦亡慮數十鄰郡嚴事於鱗若大府以故得請白偸志嘗蠲馬牧地垂三千金畱永濟倉粟母灌輸京師以餉戍卒裁將作供比眞定十之二益永年傳於沙河邯鄲界中寬二邑力移郡尉置巨鹿官亭扼盜衝又移巡司黃楡嶺爲晉趙關前後爭得之臺使者毋以難也於鱗又謂京師仰東南餉不時至而燕齊汁趙邊河百里而近者毋出賦錢皆賦菽粟浮於河達京師緩急一策也時頗題之滿三載贈父寶如於鱗官母張爲太恭人尋擢陜西按察副仗視其朵政於鱗謂陜古西京也先朝士大夫北地外多陽浮慕古文辭而時離之思以實反其始有機矣亡何其鄕人殷中丞來督撫以檄致於鱗使屬文於鱗不懌曰副使而屬視學政非而屬也且文可檄致耶會某地多震動念太恭人老家居遂上疏乞骸骨拂衣東歸吏部才於鱗而欲畱之度巳發無可柰何爲特請予告故事外臣無予告者僅於鱗與何仲默二人耳於鱗歸則構一樓田居東眺華不注西揖鮑山曰他無所混吾目也繡衣直指郡國二千石幹旄屏息巷左納履錯於戶柰於鱗髙枕何去亦無所報謝以是得簡貴聲而二三友人獨殷許過從靡間時徐中行亦罷官家居坐客恆滿二人聞之交相快也於鱗乃差次古樂府擬之又爲錄別諸篇及它�益工不踁而走四裔然居恆邑邑思一當世貞兄弟曰大兒孔文舉小兒楊徳祖吾其季孟問哉而世貞則挹損不敢以鴈行進也大司空朱公衡時巡撫伺於鱗間迫起之爲置酒歡甚自是諸公推轂於鱗者相踵而會今

上初大徵召耆碩於鱗復用薦起淛江按察副使嘗視海道篆按核軍實一切治辦俄遷布政司左參政奉萬壽表入賀道拜河南按察使中州士大夫聞於鱗來鼓舞相慶而於鱗亦能摧亢爲和圓方互見其客稍稍進無何而太恭人捐館扶服還裏不胖毀病困久之小間尋暴心痛一日卒年五十七所著白雪樓集三十卷行於世子駒博學能文有父風

王子曰世能名於鱗莫能名於鱗所以其旁睨千古欲淩而上之乃至不得盡廢其遺要之創獲之語烺烺象表者不虛負也或謂其聲不暢實位不配望壽不竟志以爲恨夫漆園玄亭杜門著書而生寥寥者豈一干鱗也藉令臺鼎足重李生彼夫屈宋兩司馬幾先得之矣無涯之知結爲大年日月經天光彩常鮮嗚呼何恨哉

皇明文徵卷六十二

●皇明文徵卷六十三

晉江何喬遠穉孝選

傳二﹝孝烈節烈義烈奇節﹞

◆孝烈

王叔英

劉文卿

○王叔英

二孝子傳

△二孝子傳

余在眾中往往聞孝子慈弟義婦事未嘗不爲之感激流涕欲錄傳之以爲世勸而恨不得其詳洪武某年間有兄弟二人以其伯兄坐法當死各自縛爲當刑者哀訴於午門願代兄死

上問其故二人者言曰臣少無父非兄無以至今日今兄當死臣誠不忍見兄死而獨存故願以二身贖兄一身惟

陛下聽之

上疑其非誠或有教之者因許其代而戒行刑者曰苐試其人如有難色則殺之無難色則捨之二人者皆延頸待刃遂止不殺一時見聞者無不嘆息泣下

上大嗟異之將�其兄命未下禦史大夫陳寧獨以爲不宜以是卒殺其兄此可謂慈弟也又得婦四人焉��人夫爲變得罪臨刑戒之曰吾死汝少年貧無以爲守尙再嫁耳愼勿嫁軍人農人樵夫庶可相保也語時當深塹上謂夫曰汝尙未知吾志乎遂投於塹而死其一人夫臨刑脫首簪市酒肉啖之曰吾當與子其死也竚視其夫河橋上夫旣死卽自投於河又其二人妯娌也其夫兄弟以黨人受戮家人財產盡沒於官婦人則當紿爲官婢其妯娌二人相謂曰吾夫巳死悟工人縱無他辱於義猶難獨生況又有他辱乎遂皆自經而死是金婦者可謂義矣余欲各爲之傳以人於世旣不得其人之姓名與其事之詳以是輒不得發以餘一人所聞如此則余之所不聞者可勝道哉余觀前代史傳求其事之卓絕如此者蓋寡豈多有其事將亦如余之不聞其詳而不得錄邪抑共時誠少有之而特盛於今邪余古不得而深辯矣然幸而得其詳者鳥可使之無傳乎余於同邑得一人焉曰陳圭於同那得一人焉曰朱煦皆孝子可書也作三孝子傳

陳圭字錫玄臺州黃巖人也其父叔弘與其鄕人多讎圭常諫之後其讎人以贓告叔弘罪當死圭以狀告於卜政司曰圭爲子不能諫其父以陷於不義得罪死此圭之不孝所致義當死罪於圭之身原圭父仗將自新誠不胖至願通政司以聞

上大喜曰不意今日乃得有孝子宜赦其死俟天下百官朝覲將播告之爲天下勸頃之刑部尙書開濟奏曰罪有常刑不宜屈法以開僥幸之路請論如法遂聽圭代父死而謫其父叔弘隸兵雲南聞者皆嘆圭之孝而惜其死嗚呼圭之死固圭之志也於圭何憾哉

朱煦臺州仙居人也家世儒者母楊氏性嚴急遇諸子朱嘗借色辭少不如指必笞擊至馴伏乃巳煦事之盡恭順之道其伯父二人長季敬次季誠煦皆善事之二伯父俱有令望嘗稱之曰是侄眞猶子也其父季用繇薦知福相府洪武十八年詔天下盡革今歲以土有司積歲官吏爲民害者季用視事僅五月爾以例起人京吏一以法論罪作城須役嚴償重日用錢數十緡季用又病痢被楚謂煦曰吾貲力豈足堪此吾旦夕死矣汝勿深憂但收吾骸歸葬耳煦惶懼不敢離左右復戒二弟熊正共守不敢少寐季用繇是不得死時役告枉者甚眾令益嚴告而謫隸兵雲南者二人被極刑者四人矣照不顧死而陰與父僚友同役者謀曰吾無術以脫吾父矣訴不訴皆死萬一吾父繇訴獲免𨿽戮死萬萬無憾遂陳其辭於通政司通政司爲陳於

上

上觀其情遂赦季用而復其官同時以煦告得免復官者一十四人皆拜照父謝曰微君有孝子吾儕骨肉爲城下士矣巳而煦感疾死其十四人者名哀臨巳子季用傷煦死病益甚亦死或者以煦冒死得免爲幸而又以其父子終供死爲命嗚呼爲煦者知盡子職而巳其它曷足計哉

○劉文卿

王孝子兪烈婦傳

△王孝子兪烈婦傳

王世名字時望婺之武義人其先未知所自性聰毅年十七從師韓光濟治業焉持糧遊他境萬曆四年父王良四十三爲仇王俊廿六所擊中要害死世名馳歸則就木焉世名不及訣且未惇器也痛欲絕念以狀聞郡縣抵其罪法殺人者死然不診驗不成殺也世名抱其母泣曰吾安能殪仇而不暴吾父乎族眾遂得請入仇產因涕泗哀呼爲寢其事亦不欲傷母志也於是繪父像巳持劍於其側問之則曰古人佩劍自礪吾薄飾以侍乃翁不亦可乎跪起號慕服闋不輟三年補弟子員謂其妻兪氏曰吾以儒服見先人汝其謂適乎吁嘻哉慶者在屋弔者在堂兪習其昕夕怦坎聞之憮然而未有以言也時仇亦來會世名攬涕接之亡何而生子狂喜大異謂兪曰婦知是何等兒也吾不能復須矣大飲達旦終不能微示於母知我有所必死而哀阻及也哀阻則事不就九年正月遂斬其仇於蝴蝶山下叱劍而號眾曰仇殺矣余惟不能愛身而濡恥也族眾嗟咄觀者如堵名神色自若歸報母尋出其所受識仇產租數與其手刃仇者以聞於縣疾走入獄武義俴呼曰子出矣吾將置子於別所上狀於部使者竟以兩令質之金華令曰俊廿六爲殺生父者宜伏毆刀然殺不在生生爲報非爲殺也誠得而父傷者吾焉不能捨勁烈之士哉令出坎焉辧之世名大痛曰余固欲受辭殺也以至於此苟自戕伐吾父當被害時寧不能見賢令耶仇母用名誅矣朽骨起於修夜發掘見於後嗣吾曾不能軼絕曹娥而幽掠吾父也令令之歸俟再訊焉則陰令將其父棺以至因以減死論世名望見父柩遽以頭擊石血濆殷地大呼曰父不再辱余不再生嗟乎余欲一死不得矣光濟知其志不可奪進曰宥善人者君也寶藏胔者名也卽令決於君前不如緩哉君止矣兩令淒歔去之父喪以故得全時邑裏皆臨無不悲咽大號是夜持母泣曰子之命也夫義不危親孝不毀性死父而失母其何能爲九原可作能無懟乎遂屬其妻與子於光濟閉唅不食死猶懷其父主祏云先時生入仇產歲得租變值封藏之仇饋則拜語則諾也連墻而居善自匿以故仇不爲備其自鑄劍私獨銘之曰報仇曰夫差爾忘越王之殺而父乎妻與母莫之識及斷其頭顱而出之時年廿一子宗禹嗣

劉傒如曰天性之於人湛矣安丘捐市辱之生趙娥略夫家之等斯以纖芥發憤惟袿立懦者哉放此爲報則需時日以斷凶憝者無或激焉要其磨志繪俠後嗣逢生平而不憂固足以暢其往懷而欲惜此委蛻幸爲全人霜介之志未之或知也世或軌以他衷釹燕人之悲幕效牧豎之殘照斯君子所以無從容也周禮曰凡和難父之仇則辟之海外亦以謹避善良直情彰枉迨夫姦軌竄迹借交斯宏則夫暴骨定情�徒無所仁孝之士其能忍乎用斯自殞古今同嘆是故郅暉出篣卒爲漢良輿情不闇惡可格之峻文三代所以成其明喆也嗚呼又可巳哉王世名妻兪氏武川兪源里人父聰爲後母所鞠性惠婉姽嬧有修容年十七歸世名時舅巳斃於仇見其夫怏怏不寧問之故不告曰我兒女子固不宜知君然君行婦自同此遂以夫有所閉也而置之心識其爲舅旨也世名有所居密室每戒其至輒理香擎跪其前誦所匯忠孝編兪一日偶見之則泫然淚下曰君固惡其謀及婦人耳敢不重閉乎世名於是食捨肉兪謬之曰子豈爲大士也者以爲穢其戒體哀毀而瘠母何賴焉然終弗之奪也明年生子宗禹夫祝曰善視我兒先君其不餒矣愈心諱其說時仇以慶事至室生退而旦之曰彼遂偃蹇者不食麥矣兪益用驚念然以其夫非實不先白正月世名遂斬其仇以歸婦姑田視駭愕世名曰孤之生也獨不得刃父仇逡巡數年所以不告母若妻者以有手讎之心生之則眾止我��則泄今長棄母矣我爲不孝子而妻爲賢妻善事姑以卒我志遂就縣械故事囚親家屬無有令不拘而捨之故妻與母皆從焉兪哀謂生曰梁氏妻能自毀夫與之偕隱余偕子死不難爲也生曰母老子弱王氏成敗其在汝矣兪恨然曰請以三年勉爲子畱越此余不能忍也生俛首不答淚數行下兪於是絕而蘇者四世名竟不食死愈復不能食韓生與媼弔其廬使媼譬之曰前與生言而忽棄之不祥紝春之寄若姑能任之耶視汝呱呱者何如耳乃就食屬姑病乃輟哭內哀嘗醫藥媳事如生事焉不解結禬者數月兪三年食息於柩野瘠不避也有伏棺扞火所不足爲者一日姑叔議遷柩於外楹兪夫慟曰死生異路故他適卽君內吾內而不出君出吾出而不內矣吾與生言此其期乎遂盡移其簪珥業壤焉以遺藐孤絕食數日就姑拜焉曰今以五歲子賴姑而姑固長年撫之也理笄拭髾死於棺側時年二十二鄕裏無少長皆奔號之是日雨雪交梯山川縞冥弔者無不哀慘執宰以事上

天子賜賻三十兩宇祠一區令後世追思焉

劉傒如曰巾櫛以之有霣無二夫慮不經倉卒幸全則名虧齒劍則節壯時蓋不可巳也兪氏之於長懷盡矣而立孤下報三歲幾何道韞之優遊會稽有以也王郎以難殞生世名以仇致命安否蓋大異焉侍慈哺幼待盡以踐然諾又何愧耶觀夫司敗自束泣血爲期骨肉之際諒乎興其烈思壯哉以哀滅也

贊曰玟瑉同穴夫婦剛烈怙戀仇分身摧憲設栱木懼侵冗回潛默三歲室勞厚儀母揭煙邑衰茨翔陽微滅熊虺朝俘兩奇繼歹或夫非名浮噎憎痛骨云闇天回怯夫壯律

◆節烈

楊愼

吳國倫

○楊愼

孝烈婦唐貴梅傳

△孝烈婦唐貴梅傳

烈婦姓唐氏名貴梅池州貴池人也笄年適朱姓夫貧且弱有老姑悍且淫少與徽州一富商有私弘治中富商復至池一見婦悅之自拊心曰吾無頭風何以老嫗虛拘哉乃密以金帛賂其姑姑利其有誨婦淫者以百端弗聽迫之弗聽加以垂楚弗聽繼以炮烙體無完膚終不聽乃以不孝訟於官通判慈溪毛玉亦受商之賂倍加官刑幾死者數商猶慕其色冀其攺節復令姑保出之親黨咸勸其吐實婦曰若然全吾名而污吾姑非孝也乃夕易袿襡雉經於後園古梅樹下及旦姑不知之也將入其室挺之手持桑杖且罵且行曰惡奴早從吾言又得金帛且享歡樂今定何如而自苦乎入室無見尋之至樹下乃知其死姑大慟哭之親黨咻之曰生旣以不孝訟之死乃稱嫗心何哭之慟姑曰婦在吾猶有望婦死商人必倒贓吾哭金帛不哭此惡奴也屍懸於樹三日顏如生樵夫牧兒咸爲墮淚每歲梅月之下隱隱見其形冉冉而沒有司以礙於府官之故終不舉余舅氏諭士積薄遊至池州稔聞其事作詩弔之歸屬愼爲傳其事嗚咊婦生不辰遭此悍姑生以梅爲名死於梅之株冰操霜淸梅乎何殊旣孝且烈汗靑宜書有司失職咄哉可吁乃爲作傳以附露筋碑之跗

○吳國倫

莊節婦傳

△莊節婦傳

太史公嘗悲巖穴之士名湮滅而不稱嗟乎巖穴之士猶有稱者而獨處身泥垢若所謂男而胥婢女而婦奴卽有奇節不得負靑雲之士以傳豈賤其人而羞稱之乎夫管仲父之舉寗戚也以婢知其詩周大夫有其婢賢爲能忍辱甘死以全其生父母不可謂細行矣曾不得少慨見至如翟家婢靑死其主女卽因主女見列繇古及今其不有所因而稱者又何可勝數乎予所聞裏中莊八兒死節事竊不勝其悲矣八兒郡宕口人莊寧女寧父祖三世爲莊家奴遂曹莊姓八兒年十六嫁劉學良學良亦人奴子越一年病卒葬捨傍八兒執喪甚哀日舉案進食哭茵於墓婁絕復蘇久之爲舅姑所厭欲嫁之八兒以死拒又數月有少年傭耕者見八兒悅之求爲贅婿其舅姑業巳納聘而使八兒母從臾之八兒自度不能抗佯許焉傭遂爲期以請至期八兒與其姒方晨春私謂姒曰明日不相春矣姒不解其意少選又與市易簪曰他日見簪母相忘也姒益疑之至暮忽攺新妝出拜舅姑舅姑不知其訣也以爲將受婿而喜之須臾入室自經死夫八兒以大奴子爲人奴婦至微賤矣又年少質弱卽依違其舅姑非有門閥可損寶訓可將也顧獨視再適爲污而甘死若飴玆不凜凜丈夫女哉彼以富人子而有文君名人子而有文姬豈得與八兒論貴賤哉語云金生沙礫珠出汗泥信矣信矣

◆義烈

王禕

髙啟

蘇伯衡

侯一元

○王禕

劉燾孫傳

△劉燾孫傳

劉燾孫字長吾茶陵人宋丞相沆之十四世孫器貌瓌宏有文學後至元丙子遊京師以民間俊秀用薦者得自天國子爲弟子員積分及優等至正戊子會試下第以例署常寧州儒學正士辰天下兵起紅巾亂湖南常寧陷州長貳皆棄城遁壽孫獨不去因集民爲兵有眾芇計克復其州治就以民兵守之總兵者嘉其功言燾孫當起升知其州事未報其年冬武岡洞獠寇常寧於是常寧以糧匱援絕復陷燾孫乃率其餘眾退保溫江原結寨以爲固巳而紅巾有羅甲者復來攻其寨燾孫力與戰以眾寡不敵見執燾孫有女甲欲取之使謂之曰予吾女者免若死且必厚相遇卽不予死不可免死後女終爲我有若其圖之燾孫大罵曰賊狗奴我天子諸生受國名爵義當死土國丁悟所也寧得以女予賊求活邪我死卽吾女爲賊有豈復顧哉賊畱之者五日日以甘言誘之燾孫不爲詘絕不飲食而罵聲不絕口遂遇害賊黨有義之者以棺瘞之州西門沙上賊旣退發棺重斂之以葬顏面猶如生湖廣省臣及部使者皆具其死事以聞燾孫有同母兄畊孫字存吾至順庚午進士仕爲寧國路總管府推官至正乙未長搶陷寧國亦執節死之

史官王褘曰嗚呼元之有國餘百年其徳澤之入人亦深矣及其亡也服節死義者𨿽住往而有然卒未嘗多見焉豈余之聞見不廣歟抑死者人之所甚愛而又世道不古若故其能以忠義自許者或寡歟余頃奉

詔修元史於凡以死殉或者必謹書之厲世教扶人紀也當時得畊孫死事旣巳登載而有司不復以燾孫事來上使其傳闕焉何世之不樂成人之善者類如是歟燾孫之子穎方以學行用世爲余道其父事甚悉余固信之因爲著之於篇以補史之闕文

○髙啟

胡應炎傳

△胡應炎傳

胡應炎字煥卿常之晉陵人宋樞密副使宿八世孫也父聰淮南節度計議官咸淳中應炎登進士第授溧水尉未赴元丞相伯顏南伐師次常境知府王洙遁朝廷以姚誾知府事復命將軍王安節都統劉師勇將兵雜守之誾等至常見應炎喜曰君吾劇孟也得君敵不足破矣署節度判官應炎歸告聰及兄應發弟應登曰吾家世受國恩今戎馬在郊王室將危是吾立功之秋也父老兄弟當秦以出計吾身許國不得復痻家矣聰應發並曰吾與汝𨿽父子兄弟然於國則皆臣也圖報之義彼此同之豈可臨難而獨免乎乃命應登侍母及護妻子出城囑曰善避以存吾宗不幸城亡吾必死之今與汝訣矣旣應誾命卽選民之壯勇者三千人自將乘城爲誾畫曰吾州京師北門不可失守然城卑塹狹兵皆市人非素所撫循者而北兵銳且眾乘勝遠來其鋒不可當恐未易與戰也宜樹木柵傳城益調粟繕械爲守計誾然之初洙遁時其客王虎臣盜郡印自稱知府詣伯顏軍門獻之伯顏不知其詐命還守常而遣兵與俱及城誾等巳先生不得入反以民叛告伯顏怒命元帥唆都率步騎二十餘萬圍之應炎與安節師勇分門出戰各累大捷殺其將挍甚眾功上進直祕閣圍且久元兵多傷斃唆都請益師伯顏遂以西域諸部兵來會攻圍益急餉援俱絕唆都以柵堅不可拔剽近野得婦人刳乳煎膏沃其上發火矣射之火熾柵焚又運機石擊樓堞盡毀食盡唆都偵知之遣使呼應炎語諭使出降應炎罵之且截紙縷置盂中若湯餅狀者以箸引示之曰吾食甚足若欲得城需金山長也金山長蓋諺語謂無其期唆都聞久曰能破城者金山長老也世呼寺主僧爲長老故云卽趣召金山僧至軍問以攻城之策僧不知爲計周行視城曰是城龜形也東南其首西北其尾攻尾則首愈縮其法當攻首從之城遂陷師勇遁誾安節死之應炎率民兵巷戰至孔子廟前眾潰猶手刃數人力屈遂就擒唆都讓之曰若卽嘗多殺吾將挍者邪應炎曰吾欲殺汝何將挍也恨力不及耳唆都怒腰斬之時年二十七兵入屠城聰應發皆被殺民匿溝中免者數人余爲兒童時常聞父老言元兵取常時事甚悉及壯觀史多所未載豈搜采有失而致然歟抑著作者有所諱避而弗錄歟或其事多繆悠初皆無有特好事者爲之說歟是皆不可知也每竊恨焉近遇胡黼江上間爲餘言其祖應炎死節始末與余昔所聞無異斯固足徵矣夫以虎臣之姦唆都之慘與僧者妄言而幸中其事𨿽微猶不可使冺況應炎之忠烈毅然如是邪因掇其語作胡應炎傳以補史氏之闕云

○蘇伯衡

胡嘉佑傳

△胡嘉佑傳

義士胡嘉佑永康入字九祚永康在婺之東南在處之西去處之縉雲可三十里元之季處屬縣寇蜂起元帥石抹宜孫𨿽剪之以兵不能止也於是縉雲蒻�之寇應氏杜氏以乙未冬溢出永康境上殺掠以逞嘉佑齪然曰鄕鄰有急可坐視之乎走縣白令願助官殄寇令問安所得兵乎對曰募武健之士又問安所取錢乎對曰請輸家財令曰善卽歸散家財募武健之士得千餘人而什伍之大署其旗爲義兵寇至輒迎擊繇是寇奪气遣其徒黨來降嘉佑以爲寇特詐降以怠我師耳益訓練其眾候侵明年四月寇果復搗縣郛焚廬舍人據縣治四出殺掠郡將勒兵致討嘉佑率眾助郡將遂復縣治郡將駐縣中其帳下士間出暴橫嘉佑乃排帳直入問郡將曰將軍之來吾以爲欲爲民除殘也豈意乃助寇殘民乎郡將戟手罵曰若眞愚人我惟不忍民之殘於寇也故勒兵而來除寇何乃謂助寇殘民嘉佑曰卽如是兵士暴橫何不禁郡將遂拔帳前旗予嘉佑曰其樹之吾兵士有敢擾吾民者立斬旗下嘉佑出旗門於鄰宣言曰將軍令擾民者斬此旗下於是士卒不復出縱出亦不敢暴橫鄕井乃安堵令計事廉訪司廉使問令縣有可與共患難者乎對曰有胡嘉佑文學趙存誠者其邑子也乃從旁言小人習知之此人以重義著聞縣中嘗有人媢嫉之而誣污以大罪賴無左驗得釋及其人賊殺家奴誣人事覺抵罪咸勸之曰此報怨時也輒謝曰久以計傾我我亦乘其阨而傾之人固可鄙而我獨非鄙人哉終不報怨凶年鄕人粉艸根木實以爲食誡諸子曰人皆饑餓我與若獨飽安乎亟發廩賑之其它存卹族婣鄕黨之孤者寡者疾病者未易以一二數此其重義蓋天性然也眞可謂共患難者廉使乃爲檄署曰義士胡某使使卽軍中授嘉佑俾統諸義兵殄寇且給以鎧甲之屬嘉佑遂與方允中等引兵去縣五里而屯於鯉溪或言此寇往來處柰何屯此嘉佑曰是乃吾所以屯此也非以我等之眾足以殄寇也助官軍作聲勢捍蔽鄕井耳我等在此則寇不敢越而深入寇不敢越而深入則自此以西可保無他虞矣柰何不屯此時呂玄明壁方巖自守亦致書嘉佑曰君提孤軍當據衝恐非萬全計爲君計者莫若去鯉溪壁方巖而共守焉乃可萬全也嘉佑曰吾將排難以保鄕邑此吾眾之所以集也若去難就易此皆爲身謀而不顧鄕裏相扶持之義者也我豈忍爲之不往而諸堡受圍輒分兵救之往往以寡勝眾丁酉正月大破寇於武平於合徳二月又破之前倉乘勝追北至黃碧又明日寇乃盡銳從間道繞出方巖呂玄明與戰巖下其徒孫伯純戰死嘉佑聞事急以明日黎明引兵往助玄明遇賊於占田遂大戰而寇至者滋多嘉佑顧謂方允中等曰眾寡不敵矣退且中覆也惟力戰耳自辰達午戰不利方允中呂伯順死於陳喜佑厲聲曰終不令兩賢獨死義且戰且罵不旋踵死之縣令野速達而聞之曰嗟乎胡義士未嘗有斗祿寸組一旦緩急而能以私財私廩贍�兵屢挫賊鋒利安一邑吾屬爲天子名吏顧不知爲計至其斃於鼠輩又不能援之吾屬不獨大媿於心其負忠義士抑亦甚矣爲之流涕率諸義兵發喪而以禮祭之

史氏曰元制復一縣者賞官六品不幸而死於難則視其所當得官超一等褒贈之嘉佑於制得褒贈郡爲上請報未下而天兵取婺城褒贈竟不及犬洪武巳酉詔修元史嘉佑於法得立傳其子以事在前代無禆聖朝旣不敢以聞而時人又無能以其事送史館以故秉筆者亦莫得而登載焉有如嘉佑之所樹立豈以褒贈不褒贈立傳不立傳而加損哉夫其以義自奮志在爲國殄寇以身殉之且猶不卹況家財乎斯可爲大忠矣苟無稱焉則何以激勸哉余過永康父老爲餘言是以具著之

○侯一元

趙烈士傳

△趙烈士傳

嗚呼野馬滅日月揭江河急砥柱立庶艸歇孤松桀百鳥匿獨鶚擊天地萬物盡然而況人乎予嘗感慶卿聶政之事其始以親故不敢死目攝不足死而不死其旣也七尺之軀若委士焉勇怯之用庶幾乎龍蛇而君子吝之以其用死睚眥攻伐之間也如令敵君父之愾除宗國之恥卽司農之笏常山之舌曷殊焉悲夫處死之難也𨿽然抵鵲之玉惜矣豈比莽大夫明哲長樂老優遊瓦全者哉柰何一槪之刺客靡乎歲嘉靖壬子賊連倭夷刼海上所至戎士鼠竄公私狼顧莫有死綏攖賊者賊狃勝益深遂燒黃巖轉掠不復制樂東鄙趙氏居水坑者世家也賊以巨艦一夕奄至其聚趙之士女或執或逃賊旣悉輦其貲方整居放兵四刼凡趙氏豪傑素稱驍健者皆走匿喙息艸間無敢出气天不滅趙氏烈士蹶興乃趙君某者聞難則辟其妻子他所巳乃大呼持挺出擊連僕數賊顧呼其子弟曰勿走賊易與耳又前更擊遂突入其陣意气彌厲賊走且僵盡釋系累委鹵獲道上以餌追者後援不繼一賊出於廁鏦君以矛傷腋悶娓然賊亦破膽迸逸趙子弟緣君而奮者五人甌盤傳定頌相與尾擊乘勢逐賊及舟乃還是日也斬獲首虜三賊扶傷而歸死者無算子女之俘取之賊手課義籌勛君爲最焉君旣輿歸其家猶呼其左右曰賊可擊也盍掖我以從賊復起行數十百步距躍髙岸困頓乃還且死家人環而哭之君張目曰勿哭人百年會有一死吾今者脫嬰孺於屠剝免婦女於僇辱不蔑先世之宇不隕家聲吾則有以死矣語卒乃絕君家徒四壁非有錢財顧惜也平生言訥訥不出口非賈勇者也又非素素問習聞仁義捨生也其敢決輕死蓋天性然不以借客探丸而以捍宗斯狼瞫所以君子也維時大中丞王公聞而賞之曰嗟嗟烈士哉介冑之士有餘忸矣爰搜戎壘甫鉞惰驕河陽之幟一朝攺色於是大將臨�輕舟破浪遂一鼓而破賊人曰大中丞之伐茂矣然楚國之勇激於式螳大中丞按劍擊節咨嗟乎烈士而海賊遄潰有以哉有以哉固知威天下者鉤戟長鎩不銛於節義也或曰往者賊入黃巖宿畱其地延及旁邑村落數十百里皆盡向非趙君之死吾邑亦斷左臂矣蓋安平以晝邑始義淮陰以睢陽扞蔽事有瑣而功巨者孰知君之爲烈哉嗟乎君則死矣而名不滅彼求活艸間者寧終不死耶更數十年卽皆湮滅澌盡與鳥獸艸木同腐孰與君久長哉趙宗之良某某爰相與伐石表君之烈以風後人

◆奇節

胡翰

張孟兼

徐一夔

程敏政

○胡翰

謝翺傳

△謝翺傳

謝翺字臯羽建寧人也家故贏於財父鑰居喪哀毀人稱其孝宋咸淳初翺試進士不第慨然求諸古以文章名家元兵取宋宋相文天祥亡走江上逾海至閩檄州郡大舉勤王之師翺傾家貲率鄕兵數百人赴難遂參軍事天祥轉戰閩廣至潮陽被執翺匿民間流離久之間行抵勾越勾越多閥閱故大族而王監簿諸人方延致遊士日以賦詠相娛樂翺時出所長諸公見者皆自以爲不及不知其爲天祥客也然終不自明且念久不去人將虞我矣乃去而之越之南鄙依浦陽江方鳳時永康吳思齊亦依鳳居三人無變志又皆髙年遂俱客吳氏裏中得其餘日以自適一不問當世事翺嘗上會稽循山左右窺佑思諸陵西走吳會東入鄞過蛟門臨大海所至歔欷流涕晚愛睦州山水浮七里瀨登嚴光鈞臺北向舉酒以竹如意系石歌曰魂歸來兮何極魂去兮關水黑化爲朱鳥兮有噣焉食歌巳失聲哭人莫詰其誰何惟鳳與思齊深悲之初江端友呂居仁朱翌辟地白雲源源故方幹所居在鈞臺之南翺率其徒遊焉願卽此爲葬地作許劍錄及翺居錢塘病革語其妻劉曰我死必以骨歸方鳳葬我許劍之地鳳聞訃訖如其言鳳字韶卿繇太學生授容州教授治毛氏詩陳宜中當國禮下之命其三子大登小登受業焉同鄕黃溍柳貫皆出其門好獎拔士有一善未嘗不與之進思齊字子善其學本之外祖陳亮用蔭補官攝嘉興丞數以書幹宋臣用事者言賈似道母喪不宜賜鹵薄責文及翁顧忌爭不力猶不爭耳又言禦史兪浙以論謝堂去職宰相附貴戚塞言路如朝廷何思齊𨿽有寒疾耳聾遇事不以勢移不以貧屈自號全歸子云

嬀仲子曰翰少客浦陽望仙華寶掌諸山從縉紳學者問翺時事未嘗不喟然爲之太息於是訪其論著之文翺有晞發集鳳有巖南集思齊有全箒集三家者惟翺集備焉其辭隱其指微大要類其行事是時元新有天下士大夫於宋事多諱言之鄞江任士林稱翺善哭如唐衢豈其情哉巖其情

○張孟兼

唐玨傳

△唐玨傳

唐玨字玉潛會稽人也少孤能力學以明經教授鄕裏子弟而養其母至元戊寅浮圖總統楊璉眞伽利宋■﹝歹贊﹞宮金玉故爲妖言惑主聽發之玨獨懷痛忿乃貨家具行資得白金若干爲酒食陰召諸惡少享於家眾皆驚駭前請曰平日且不敢見今召我飲又過禮不審欲何爲𨿽死不避玨因泣數行下謂之曰爾輩皆宋人吾不忍陵寢之暴露巳造石函六刻紀年一字爲號自思陵以下欲隨號收殯之眾皆諾中一人曰此固義事也然今無有知者恐萬一事露禍不測不得終志柰何玨曰吾巳籌之矣要當易以他骨眾如玨言夜往收貯遺骸瘞蘭亭上山後上種冬靑樹爲識約明日復來會出金帛爲人人壽戒勿泄也璉又易宋內爲諸浮圖乃裒陵骨雜馬牛枯骸築白塔號曰鎭南以爲陵骨良巳鎭而不知眞之他存也亡何汴人袁俊爲越�中招玨爲子師間問曰吾聞越有唐姓瘞宋諸陵骨豈君邪坐有指玨者俊大奇之手加額曰先生義士哉豫讓不及也竊聞髙義之日久矣不意得與先生處因訊玨以故甚貧後亟爲買田宅居之先是玨臥疾一夕夢吏持文來召曰帝召君速之行至見宮闕邃麗一人冕旒中坐旁一人延上殿又數黃衣進揖玨曰賴收遺骸無以報俄曰第報良田二頃有妻孥以養乃復揖及闕翻然而北覺莫省謂何巳而會俊料理事如夢中始悟有徵矣有謝翺者文丞相客也與玨友善嘗感玨事爲作冬靑樹隱語甚淒苦時讀者莫不灑泣翺字臯羽閩人亦奇士云傳者曰余讀晉世家知趙氏有後矣非程嬰公孫杵曰莫存其孤今十七廟不食而有暴骨之難獨玨能葬之甚義乎哉嗚呼玨一布衣爾其義視程公孫何媿哉千載而下有國士風之者非玨誰歟

○徐一夔

洛下遺民傳

△洛下遺民傳

余遊虎林蓋嘗登伍大夫之山而望焉見夫山川回合城廓宏固邑屋鱗次嘆曰繇宋涉元休養生息其盛極矣自罹兵燹於玆二紀其殷庶之積視他郡縣猶盛夫豈無瓌偉不羣之士雜處裏間而不自衒者安得見之以寫我憂下至山址見有一士長七尺餘戴古冠巾穿白練袍色如雪束黃絲絙齊曳地目瞳子烱然風約疏髯灑灑可數行通衢中髙視闊步世俗莫能混余甚異之而未敢卽也從其所之前遇髙丘輒躡屨而上仰而若吁俯而若思歌曰陟彼髙丘兮面彼圻矣維谷則崇兮陵則夷矣代有禪續兮罔測其微矣彼淪以胥兮而我則遺矣西山之人兮吾將從之歸矣莫測其所以余揖而問之曰先生爲誰瞪目熟視余久之徐曰我洛下遺民也安用問我爲余不敢詰謹識之他日見汝南生以問焉生曰此吾故人程彥澤君也君蓋河南先生純公之後其大父嘗爲言官至元大徳之間以直道著君少有气節髙自稱許欲樹立奇勛名恆自誦日夫人具性命道徳之蘊通天地萬物之情達禮樂刑政之用充而大之使民與物不失其所是乃天職不然是自棄耳夫欲有爲要必爲天子輔相乃可此外不足盡力復自嘆曰嘻有命焉自古有志之士其不能致者蓋亦多矣縱能致之不如伊尹之於湯傳說之於髙宗諸葛孔明之於蜀先主亦具臣爾然又自度上不系於天下不系於人而能有功徳及人獨惟醫爾然我亦不喜爲世族醫僥幸射利必爲神醫其立志如此其後遊於五湖有葛先生者以醫鳴其術甚神先生巳人疾死可立起五湖間人稱爲神醫君聞而喜曰是眞吾師也乃營紹介爲先容先生不許曰吾術不以與庸夫君弗爲沮一日躬執贄幣詣先生門下以刺通先生素傲睨不卽出見稍攬衣起從戶隙窺君見君神采燁然曰非庸夫也是能昌吾道者遂出見盡以其術授君故君爲醫大類葛先生會天下大亂君擇地避曰虎林地大人眾易以浮沒故來居焉方是時專制方面者多自官人有薦君者輒避去曰我何可污我何可污未幾今

天子革元命向之有官者不問仕輟悉就遣而君夷然如常時方自詫曰吾故民也吾故民也因本其所自出稱洛下遺民云汝南生陳君翰也嗚呼世有斯人哉吾恆記幼時讀詩見詩人敍述武王克商時事其稱有曰殷士膚敏祼將於京第曰帝王革命大率然爾不知其爲悲也及夫運去物攺親見其事始三復而悲之曰嗟乎士固有如此者而程彥澤氏當亂世在眾人中而卒能自全其道哆然以遺民稱若欲自附於古之賢人者不其偉歟孔子曰斯民也三代之所以直道而行也誰毀誰譽今去孔子𨿽遠若遺民者亦其人也吾何言哉

○程敏政

湯胤績傳

△湯胤績傳

湯胤績字公讓濠梁人其曾祖佐

髙廟取天下是爲東甌襄武王胤績少負才好使气貌類河朔人兩眸睜然髭奮起如戟年十五六入學爲生徒日記數萬言學有舊版文千餘字胤績騎馬過一目成誦應天尹下學傳籌召諸生胤績獨後至當笞大呼折尹聲撼庭木尹愧憤卒笞之胤績攘袂走出學門題詩府署合扉上有從今袖卻經綸手且向江頭理釣絲之句遂去學出遊江湖上凡吳越間豪家富室爭延致之周文襄公轉運江南聞其名召之至曰王孫能作啟事否胤績請紙筆卽席具狀幾萬言類宿構者又切當世務文襄奇之上書薦其才有文武具驛召赴京時於少保方督諸軍請試之立胤績將臺下萬卒環視於公摘古今將略及諸史中事舉以問胤績應對如洪鐘不能屈左右嘖嘖嘆賞於公亦撫掌曰吾子誠有才入對以爲錦衣衛百戶正統末

英廟北狩朝廷遣使通問巳命中書舍人趙榮擇可副者眾舉胤績詔以千戶如虜虜大酋脫脫不花問中國事云何榮未及對胤績前語之又時於坐上箕踞岸幘朗誦其所著平胡論虜酋色變旣出謂中國譯者曰彼髯何爲哉恨不殺之耳景泰中詔舉將才胡忠安公言胤績才可用進署指揮僉事時典兵者多忌胤績不令治事胤績亦時時嘆息其功名不偶放浪詩酒間京師人率以爲狂所與遊者最善侍講徐有貞教授馮益太醫劉溥

英廟復位有貞入用事然亦陰嫉其才不推薦之胤績亦不登其門天順中挍事者甚橫李文達公多裁之而文達嘗召胤績與語胤績張口論天下事及古今成敗一坐盡傾文達愛其才將薦之挍事者遂捃拾胤績往年在江南受賕事下之獄怒而辱之胤績詬罵不絕口至詆之爲奴然胤績實出息於人而不立劵無以自白遂謫爲民荷挍出都城故人有唁之者胤績仰天笑曰吾子以指揮爲足榮一湯胤績邪掉首行弗顧成化初遇霈恩復官再用言者言詔以禆帥出守孤山堡孤山在延安西虜歲入之處守者多以軍敗黜胤績得

詔曰噫吾死矣夫孤山無城郭有他郡之來戍者七百人戰則爲僨軍守則爲怯敵如此𨿽諸葛武侯復生亦難乎免矣抵鎭艸封事數千言大率謂朝廷宜先城孤山聚糧糗募死士又移書當路言狀遂憤憤吐殷血數升臥不能起丁亥虜入寇主將閉城門不出兵虜大掠子女而東胤績怒發上指曰死國分也力疾起戎服跨馬率麾下百餘人邀虜於境上力戰數十眾寡不敵遂死山下是年八月也胤績爲人軒豁倜儻直欲起古豪傑與之友視世之瑣瑣者以爲齷齪不足與語好以气雄人不問名位卑顯有不可意奮然去不顧或遂罵之至其人面赤不少貸甚有捶之者江陰知縣弗利於民將受代胤績率少年數人直入縣廳及縛之狀其罪送上官上官大駭並收下獄凡數歲會赦乃得釋夏郎中時正嘗於晏上與之藏鉤不勝而怒語侵胤績胤績就坐上捽之下拳之蹴之眾客爲之股木又嘗過友人家見道士在坐與語不合而罵之道士不知其胤績也稍稍有憾色胤績捶之幾丁與人言出人經史子籍中縱橫辟闔隨意所如有問古名將者胤績以張巡嶽飛爲第一其人曰嶽將軍則聞命矣張雎陽何如人胤績瞑目曰子不觀其對令狐潮之語乎卿未識人倫焉知天道自唐以下誰有爲此語者其所見如此詩豪邁奇崛如風雨晦冥中電光翕焱使人不敢正視又如雷斧斷崖石下墜不測之淵觀者褫魄每就人席上操觚立成數十章有名能詩者多爲其所懾或不能措一語以遁平生著述有五云淸唱風雅遺音東谷集十餘卷無子

史官曰予少與胤績遊知其人使不死爲大將將數萬兵出陰山其功名當不在古豪傑下顧獨膏血艸莽中天也或者謂胤績類太史公所謂遊俠乃大不然胤績行事𨿽若任俠然扣其所得朱家郭解直奴才耳烏足以比胤績哉

皇明文徵卷六十三

●皇明文徵卷之六十四

晉江何喬遠穉孝選

傳三﹝獨行篤行厚徳淸徳自述閨徳﹞

◆獨行

李東陽

鄭曉

周思兼

申時行

王穉登

○李東陽

都城故老傳

王古直傳

△都城故老傳

傳曰民函五常之性剛柔緩急音聲不同系乎水土之風气者謂之風都邑之人習見閒熟大抵尙通而寡執此世之恆言然不可以槪論也

國家定鼎順天幾百年登科甲躋宦途著見功澤在人耳目者固不俟論巳或居小官或終布衣抱一節守一善違眾離俗以求自遂亦非無足稱述者顧偶無所憑借其名與姓不白於世以死豈不重可惜哉予生也晚竊聞先祖父言遺民故老之名行幼騃不能記幸所及見亦旣雕謝無餘也恐從此遂泯沒略舉一二爲君子道之庶他日有續焉

劉志字景仁順天人通經史爲近體詩有警句性謹朴言若不能出口每論禮必以朱子家禮爲的爲某國公府教書訓導某公欲遷其嫡母之墓而以生母配葬請具奏艸志禮折之某公彊焉志曰以若所爲非獨理悖且不免於法某公乃賂他訓導錢暄者艸疏以進

英廟震怒責某公究所爲謀者枷暄於市人皆服志之有識志又嘗勸某公毀銅佛以鑄器某公不肯久之乃從後志年未五十得奇瘍被面以死人指以爲毀佛之報嗟乎志所存一也幸而免於禍則服以爲是不幸而得疾以死則指以爲非世俗之溺人如此哉今異端之說愈久愈熾殆無以易天下如志者尙可得哉悲夫

路貴字秉彛順天人粗涉經籍少爲童子師性位直不匿人過母喪發引仿家禮去旛幢鼓樂用人爲方相市兒爭嘩笑之尢不喜神怪嘗有降鸞者人各獻香楮貴脫所趿雙鞵置案上曰吾無他物聊以供神觀者縮頸貴大笑而去後以壽終

徐本字以道姑蘇人籍京師嘗出入楊文貞公之門及見諸老能道前朝典故气棘棘好面折人過徐天全兄呼之本殊不相假言輒中其肺腑曰吾史筆也一時名徳如葉文莊嶽蒙翁輩皆禮爲上賓素習家禮士大夫有事殮殯請之必往然非禮致不輕造訪訪亦不俟茶而出獨啫書每得一書手自披對缺皮脫字則界鳥絲欄紙乞善書者補之笑謂人曰吾鼠老鼠搬生薑勞無用也年八十餘乃卒自號竹軒所輯有竹軒詩一卷

陳讓字士謙姑蘇人居京師能楷行書專效趙松雪華媚可人時染古紙僞作趙書猝莫能辧購書者踵接戶外勢家貴人每酬以金帛州是起家年七十餘卒家所蓄古書名畫其子井其屋盡粥之人多傷之

賀道字士完南京人世醫家居常善藥人呼爲賀生藥然能通文義尙儒雅有聲士大夫家其行予不大抵名勝輩也

予所及知者止此其朴茂無文片言只行幸中而偶合者瑣瑣不足錄巳又有趙某者順天人本楊姓粥醬爲業人呼爲醬楊天順初迎鑾之役武官冑士爭乘勢納賂以冒官賞至累千數百人或以語其搖手謝曰我粗人無食肉相財帛非所惜恐反蹈禍機耳不越歲冒官者事敗盡革職任或遭貶竄人始曰趙某不若也某尢好意气其女夫刑部朱主事鐸貧而有守某每遺錢谷以助其廉朱病卒子又死某歸其女俾不失節曁其壽終其子毓贍其女弟以居至於今存焉蔡通者府軍衛籍也旣老而代每步行匝皇城見其磚石垝壞默數之自某門至某門凡損幾千幾百有幾傭善書人具奏疏赴通政司上之請命工修葺事下工部寢弗行越數年復然又寢之又數年欲復奏其子諫之不可其妻苛止之索傭書錢不得乃潛脫銀簪具疏竟上之項郎中文泰惡其瀆也送法司訊治之旣贖罪費家貲數兩其妻若子交怨不置通巳老病遂欝悒而死當具疏時通素不識字習讀其章對客口誦累數百言尺寸一二無少遺失及遭阻抑輒嘆曰朝廷養士歲縻官祿數十萬孰肯計及此者或以爲此細事惡足計則應曰自某年至某年巳加損若干數矣久而不治必大壞極獘所費何可勝計哉嗚呼通所見誠小譬之以管窺天天𨿽小乃眞見也以庶人計此亦不爲細彼所謂有官祿者不能解類而長計直而事而顧笑且抑之獨何心哉獨何心哉

△王古直傳

王古直名佐字仁輔後去車爲甫古直其所自號以號行世居合之黃巗今分太平縣地也少爲詩及行艸漫遊京師有鄕人坐事者古直候諸官官並捕候者詢其孥其急古直甘受辱境不言所在入刑部獄獨暴立烈日不與眾囚伍李主事廷美異之撿衣帽間得柯學士諸詩問之曰爾能詩邪使賦日影詩成縱之歸長揖而出獄吏皆大笑然古直亦自是得名與今侍郎黃定軒侍講謝方石友善嘗主方石方石以憂去主林給事克沖克衝使海國主王員外存敬存敬亦出使主定軒子主事汝修然亦不恆在卒然求之昔得也旅食三十年無童僕不置釜甑有大籠五六惟詩畫數百幅中貯壺酒晨出飲一再勺巳復鐍之以去上元節京師燒糯汁爲瓶以貯水畜魚旁映屏燭通明可愛俗呼爲炮燈古直買置謝館日玩弄爲兒戲一日誤觸碎意怫然不樂曰吾平生家計在此今蕩盡矣方作章書值椽吏至曰遽敗吾典羣椽欲毆之或俾自爲計古直曰我固當毆毆則吾名益彰一日遇諸塗竟被毆獨袖手承之以歸亦不以屑意也或勸使仕大言曰我果爲爵祿圖邪盍科舉乎則答曰安得以少年處我嘗在酒所嘆曰此亦功名事業也顯應宮道士請主師塾館餼甚厚閱月忽辭去曰安能矻矻操朱墨坐凡案間乎克衝之使欲與俱不果或問之故曰彼不吾彊吾安能爲彼行邪自古大賢聞人不渡海者何限海豈必渡然後爲快也其性气屹屹不肯爲人屈類此然意度率直內不爲蹊徑遇所會意欣然忘去人亦以此樂之爲說者曰方石先生嘗雲天地如許大中間可喜可嘆可怪可笑事何所不有可勝道哉沈按察仲律嘗值古直詢其邑裏名迹不置古直曰公不須問大抵奇怪人也其亦善自道邪周官稱四民班固表人物列九等魏晉以來中正第九品予雅知古直然不能目其爲何如人也作王古直傳

○鄭曉

杜生傳

△杜生傳

杜生宋陽翟人不知名字人皆稱杜五郎云生壯時有田城南五十畝與兄嫂力田自養旣兄有子娶婦不能贍則盡讓其田與兄兄又不肯受則遂攜妻子走城西裏中借艸廬而居廬前有隙地數丈周匝皆槿籬籬中密植菜窳花卉籬外桑柘數株是時生理方窘乃爲人選日賣藥人謝之布粟薪鹽卽受或以金錢不受也子旣壯任稼器鄕人與田三十畝耕之有餘力又爲人傭耕自此稍稍贍給生曰嗟乎一日兩飯三歲一衣人不急我我不急人人巳各足吾又何求於是呼鄕鄰貧者教之擇日賣藥鄕鄰愚不能驟解術不售生又左右之得錢謝卽與鄕鄰時時端坐不出籬門者三十年黎陽孫尉聞而造之問曰聞生三十年不出籬門信乎生曰告者過耳十五年前嘗攜老妻坐桑下納涼前年娶子婦時飯其母亦曾避之東籬外但無手於世無求於人偶自不出亦不喜遠遊耳問生何以爲養曰數年前曾賣藥今直耕田問觀書否曰二十年前亦曾觀書問何書曰鄰翁遺一抄本無題款其間多說爭名經亦不知淨名經何書當時極愛其議論今顧忘之問書何在曰春雨中屋漏濕曝之旦中有過客見卽索之去矣問今尙有何書曰有大字古本周易兒夜讀一二卦臥聽之耕倦不能讀亦不彊讀子可官否曰村朴兒何能宦然性質頗渾厚薪水出門可數行迹以待其歸處其妻甚歡愛然未嘗見嬉笑也孫尉聞其言閔然若有失歸數日忽忽自咎曰痛哉杜生視吾輩若蠅蛆矣生居城西五十年未嘗速客人召之亦不往好事有力者髙其節相造請生亦終不報謝生孤立行一意然人皆愛敬之與村父老三四輩相往來極歡浹或經月不面亦不相呼也卽來坐談必竟日迄坐久饑倦爲菜羹餤麥餅取飽而巳村父老皆攜酒飲生生輒飲飲不醉不辭有肉卽食肉生不能具酒肉也室中有兩甕盛菜米一榻艸薦气宇閒曠言論精簡頹然由立不見喜怒無賢不肖皆知其爲有道君子年九十八而終論曰余讀後漢書每極慕申屠蟠黃叔度可謂近道矣不搖其神不失其身不交於人郭林宗符融殆有媿焉謂其不能忘情於名也嗚呼名與身孰親若杜生者賢矣哉

○周思兼

膠東二髙士傳

△膠東二髙士傳

周子守膠東之明年以政暇遊覽諸峯觀大澤之云酌漱玉之泉登云土之麓挹聖母之水喟然而嘆曰美哉此古膠東之國也靈秀萃於此矣意者其有髙士生其間乎吾願得師事王生懷祖崔生廷楓對曰膠東僻無有也不然其張公鉞乎然張公貴矣不然其梁生萬斛乎斯人者其諸所謂髙士邪周子曰張公之髙柰何王生崔生對曰張公昔爲淸苑令有廉名監司重而旌異之因戒之曰爾信廉然能保其終乎夫汲水於盎其始非不澄且澈也久之鮮有不腐者爾信廉矣盍保其終乎張公抗聲曰水可腐鉞不可腐也監司爲之慚公性剛愎與物多忤請托者勿聽且加罪焉人以是怨公七年入考績或奪公之輿訴於銓部發公輿得蒭荳石餘他物無有也銓部曰嗟張令賢若是耶此固吾所願見彼訴者奚爲者耶繇是罪訴者而愈益賢公入補郎署出守常徳歷官三十年家無餘貲周子又問梁生之髙王生崔生對曰梁生初遊庠挍每試常爲多士冠膠東守劉公重其才聘爲子弟師供之酒食梁生弗食饋之禮梁生不受劉公怪且異之而弗能彊也無何丁母憂哀毀甚得疾久不瘥家益貧棄舉子業業鬻蔬有憫梁生之貧而多與之值者梁生輒怒罵不受或誤多與之梁生曰爾與我宜多吾不受也吾還汝有熟識梁生者或遇梁生於途其人貧賤人也梁生立與語少頃去其人富貴人也梁生輒避弗見或時鬻書則題其上曰是書值若干如其數與之則梁生受之或多與之梁生輒怒曰吾鬻書人也非梁生也爾多與我是凂梁生也梁生不可受也急還之久之人皆知爲梁生梁生入市攜其蔬謂人曰是值若干人輒與若干知其不二也梁生之圃不爲瀋人亦弗盜有憐梁生而爲之治圃者梁生輒與之直或不受則梁生怒曰爾更無治吾圃繇是鄕之人父老與郡之大夫士咸思所以厚梁生而莫敢致也是梁生之行也周子曰斯人也是吾之師也夫是吾之師也夫夫陳仲子郝子廉吾始以爲戰國人也秦漢人也今之人無有也乃今復有斯人耶使天下皆得斯人者爲之也天下其有弗治耶吾幸得待罪於膠東也而又聞斯人之風焉吾於張公師廉焉於梁生師介焉膠東其有弗治耶斯人也是吾之師也夫然則梁生安在王生崔生對曰梁生之居去郡四十里其土下其地僻車馬弗至也夫子必欲造之則弗使知之知之彼必避不見也周予從之辟儀衛造梁生之廬梁生聞之先期遁去周子曰嗟異哉此何人耶其所謂泄泖歟叚幹木歟其有所慕與抑性然歟嗟異哉此何人耶吾不圖膠東之僻而有斯人也吾待罪於膠東而獲遇斯人焉玆又幸也𨿽然使斯人生於秦漢時則必與泄柳叚千木諸賢並稱使斯人而生於通都大邑則必名顯天下使斯人生於膠東也而膠東得賢守則亦能揚斯人之名惜乎膠東之僻而生斯人也而守又余也斯人𨿽賢其孰知之於是周子仰而嘆王生崔生皆嘆周子因題其壁曰靖修髙士命王生書之歸而作膠東二髙士傳

○申時行

屯畱路公傳

△屯畱路公傳

路公者名瓊潞之屯畱人也不詳其字或曰

英憲朝民俗椎朴相命輒名之不字云公生魁梧悍堅有肓力智略輻輳居眾中議論捷出如矢淚刃解紛巒立斷聞其言卽至暴抗無不灑然屈服者裏中固嚴重之成化末大盜王弘起燕趙轉掠澤潞間勢張甚至屯畱益殺吏民屯畱人振恐公奮曰嗟夫賊乃蠭起烏合操耰耝棘矜鬭千里而莫之誰何彼謂秦無人哉卽詣令請授甲願得當一隊必破賊謝百姓令壯而許之乃募邑中敢死士得數百人諷以大義人人爭踴躍公爲設方略攜賊腹心使爲內應因率兵尾賊至余吾賊方食公從後急擊大破之獲其渠率餘黨悉平令上功部使者厚賜金帛謝不受乃署爲陰陽訓術稍益屬任之縣有疑事輒就公亭質問使董城垣學挍諸工公所受事立決所督治費省而辦眾無不稟受約束而令益器其能數加旌賚焉正徳中巨璫何慶者故恃瑾驕恣大爲姦利嘗過屯畱公受令指逆諸境從容進曰側聞公義甚髙屯畱令擁箒襒席日夜供具以勞下執事惟公之所命之𨿽然屯畱小邑也未嘗見天子貴人悉索敝賦不足克槁食願左右無驚邑中令得以其私賫擊牛釃酒爲公壽使下吏布其腹心慶欣然爲之斂戢邑中賴之公𨿽敏幹彊力應變圜轉然務行其徳急入之困甚於巳私前縣令張鵬坐事斥貧不能自還公爲倡邑人共治橐中裝直數百金令徳公入骨髓戒子孫無忘路某路某活我至其孫巽言舉進士常舉以語人裏有儒生貧不能婚公捐數十金助之爲娶婦其赴義慷慨皆此類也路之先不顯自公之子某仕爲某官槪公孫王道舉道士歷仕有聲績今爲光祿卿以

新天子恩澤詔贈公官如其孫而路氏始大然士大夫稱路氏世徳皆本於公論曰魯連有云所貴天下士者爲人排患釋難觧紛亂而無取也若屯畱路公其人耶天下無事謀智勇辯之士無所施其材卒然有急連城跨邑之吏坐巽軟不事事擯棄僇辱者何可勝數也乃如路公身不掛銅墨位不當民社起委巷布衣中設策奮力存孤城殲劇寇成功不居可不謂奇士焉及其厚施薄望不侵爲然諾身嘗施施惟恐見之古稱俠士之義方玆蔑矣假令公藉尺寸去奧渫而升本朝其建豎可勝道哉然公身不試用而其效托之乎後人夫天道猶酌也挹彼注玆豈不信乎

○王穉登

黃翁傳

△黃翁傳

黃翁名櫰吳郡金昌人吳號繁雄而金昌爲尢凡其國土所產與他邦之產若魚鹽貝綿竹箭橘柚筐服纖縞之屬明珠翠毛金錫流黃之貨山委於市金昌富人皆得擅之以其入爲美宮室華館雕榭多儲古鐘鼎金石圖書以自娛彬彬文彩風流甲於天下其季予言公之禮樂與土人又多靈智能以其意爲贗物衒鬻射利售者往往受其欺黃翁能爲人辧析剖證指說好惡出入古圖經而益以賞識多所博通於是諸凡以古鐘鼎金石圖書售者多就黃翁四而黃翁之門日如市也黃翁言

孝皇帝時吳中古器物圖籍號甲品者視今時不能一二又多好古君子然不過奉淸暇之賞修粉飾之事以故𨿽有名物莫得厚直今讀邸中書見

朝廷遷官晉秩其在齊魯燕趙者遠不可數若吾鄕某人爲禦史則曰以某器進某人爲監司則曰以某圖入繇是夏王之鼎石鼓秦經圖史丹靑玉簡金匱之書棼然入市而其價視昔不翅十倍嗚呼是古鐘鼎金石圖書爲金錢貨賂爾矣余謂三代古人之制其齒革木箭之資多憔悴糜爛不可存於世其可存於世不憔悴糜爛者莫古鐘鼎金石圖書若如黃翁言鐘鼎金石圖書乃徒以博美官獵要津是鶴爲媒而香餌也鶴之貴香之重其寶於世以髙潔淸遠捨是爲媒餌於人間鶴與香奚寶耶黃翁謂餘言良是並入傳

◆篤行

耿定向

○耿定向

黃忍江先生傳

李掾傳

△黃忍江先生傳

余朿發爲諸生偃蹇黌序蓋十年所更庠師凡六七大都如出一型其不爲子云所譏刺者尠矣嘗覩裏中諸寒士擔簦徒跣爲俯仰計良辛苦也歲時矉容聚族而謀則又以無能修儀爲楚或稱貸拮據以往至學宮前頭岑岑加重足儃儃不敢前旣候之署閽人預探有贄巳乃出見見則往往以怒容盛气臨之巳納贄則手受納袖中默以指度腆菲稍如意始漸降顏色相遇否則怒益熾設諸難督過若責償夙逋然諸寒士低徊逡巡曲辭窾說苐得免譙訶以出則自幸犬乃富室豪族子弟至則輒欵狎杯酒交歡甚至謔浪媟褻無復夷等而富室貴族子弟出則掦掦捫腹都騶奴橫行衢街間覩朋儕旁若無人目流視之而巳余每慨然太息焉不謂禮義相先地而陵夷至此極也乃冕而始遇忍江黃先生先生故未嘗爲嶃絕奇異之履恂恂然貌若不勝衣言若不出諸口中介而气和色溫而語簡與人無封而中鑑井井余友彭公輔故孤寒士先生一見輒器之謂余曰彭生有仙風道气子得友矣先生遇余兩人至輒畱坐竟日談亹無倦余兩人亦樂聽先生語每至深夜忘歸也先生嘗謂余曰吾初授官命下時一夕代之不寐竊謂官以訓過名豈漫哉卽字義從言從川朝廷欲吾諄諄以善言與諸生相切劘也而導字又籨首籨寸則又欲吾首躬行以倡諸生不可踰尺寸矣非徒言也顧名思義厥任爲艱耶先生故博洽多聞從先生瀘者咸虛往實歸欣得聞所未聞憶余嘗病先生爲述範仲淹示子書曰靑年何苦多病豈不以攝生爲意耶門戶才起立宗族未受賜云余聆之惕然悚蓋省古人之愛身其志遠矣又嘗述宓子之治單父也其抑兢崇恬蓋感陽喬之諭云而又時時爲余稱引其鄕先正若虛齋之操履次崖之風節淨峯之長厚其行事甚詳竟日無一庸俗談也維時邑庠生餘五百人賢者孚不肖者格貧寒者依依若怙而富貴驕蹇者亦戢戢斂飾先生故未嘗一厲聲色也其時僚胥鄙且悍日爭腐鼠相詬哄而顧獨嚴敬先生一日有緇衣欲葺梵宇持籍丐助於先生先生曰嗟吾亦孔氏之守祀也吾目擊吾孔氏之宮不足以妥靈而不能謀吾時心惻矣而顧爲若謀耶邑令聞感乃亟爲葺理殿廡云先生言不辯而中類如此尋先生升海康掌教行邑之士紳弟子追送者無慮數十車馬塞途先生瀕行畱衣一襲遺代巳者寓相傳意尋代先生者𨿽不能盡繼先生志然亦感先生意指待諸生不虐矣先生升任後越幾年而余弟子健補弟子員弟時猶髫也釋菜歸而邑邑無歡餘詰之曰父兄覩汝髫年得泮遊爲榮矣而不色喜何也弟曰吾向以學宮仁義府也而今殆共所聞矣吾始偕諸士謁先師繼升堂伐皷拜揖禮成庠師儼然升座吾儕肅而侍意初筮必有發教方延跂以聆乃庠師旋從中座起抓髯信眉而揚聲曰若等公堂幣金尙不具何也今而後不辦者視吾夏楚諸士栗然恐吾爲之赧然汗下矣若斯而謂爲仁義府耶瀘之不足榮也余曰咨小子後矣惜未得侍余忍江先生也余益重感思焉先生任海康凡幾年間海康士徳先生如余邑相率建祠生祀之後先生思告歸余時典學南畿也聞之寓書部使者屬遂先生志先生歸而婣友周元孝氏來督學元孝故亦出先生門者鄕人士相率屬元孝當優遇先生聞元孝之挍士於泉也敬謁先生先生猶儼然師道臨之更不一語及私元孝以此益欽先生余鄕人士相傳爲美談云余玆承乏來意先生尙無恙將操幾杖而稟度也居無何先生以詀聞嗚呼悲哉余少年盛意聞先生諸緒論憬憬奮起私心謂卽不敏當亦自樹不負先生乃今發種種然而齒累累而猶然支離悠謬若此不巳重負先生哉嗟夫悲矣先生諱傑字一貞泉之同安人學者稱爲忍江先生云

△李掾傳

李椽者余裏中人也名梅學初爲臬司幕下掾當

世宗賓天詔下諸司哭臨時掾伏庭下哭之獨哀督學顏衝宇氏義之因晉署司刑功曹云掾兄弟凡四人掾爲嫡且長餘孽子掾父暱諸孽而疏薄掾田宅便利者悉與諸孽故諸孽富厚而掾獨窘其大父不平欲訟諸官掾跪大父膝下泣曰弟吾手足父鐘愛弟卽愛我柰何以腐鼠傷父意且也控孫訟子以子懟父匪彜大父乃巳里人稱其讓尋母死掾廬墓所凡三年往見廬墓者率爲廬居或爲窔乃掾煢煢獨棲莽間暑雨一蓋嚴冬一槁席耳又苦貧日不免以拮據生理出出必返卽深夜必至墓所一夜至墓近溪滸忽雷雨暴作溪漲不可渡乃持蓋立溪上望墓踴號曰母兒在此母兒在此如是者達旦又一夜雪積數尺許鄰有耆儒張姓者意掾苦雪或他之也深夜往矙之席槁臥雪中翳沒不可辧環視久之始見雪夜中隱隱一髻張益嘆嗟轉語諸人人近歲其父死亦廬墓側如喪母里人稱其孝掾前從事刑曹也憲長方某氏亦廉其賢特令督臬獄舊吏督獄者值慮囚時可坐若干金金乃掾朋今卽自榜獄中曰諸囚犯於刑者中多以賄故上今吾督獄者勑法耳若干法而暱賄何如此囚一毫不以自凂且從家褁糧具饘粥以飼囚之無告者又有囚法不應死掾撿牘得其情請於憲長生之絕口不言恩其人懷百金致私爲同曹掾取後察知徳繇掾也乃置酒飲間更薦幣加金爲壽掾艴然振手去人又稱其廉且仁云掾往歲飾介紹謁余余重其行見之掾故古貌又冠履敝惡隤然一田夫也余間與友人談經史或舉其凡未悉其末或憶其意偶忘其辭掾從旁代對每多助余始知掾亦常涉獵經史者詢其少師裏儒張髙髙師郭先生慶善甫善甫王文成之門弟子也其行誼蓋有本矣耿子曰夫也命夫其不幸而不生於元和永建之年乎藉令生丁其際久巳公卿矣乃掾故不善治生其家日落里人無識者咸姍其迂而行輩或反嫉其矯士貴遇乎哉𨿽然若原憲髙柴輩得聖人爲依歸則又不可謂不遇也掾幸受知衝宇矣

◆厚徳

宋濂

楊士奇

○宋濂

杜環小傳

李疑傳

△杜環小傳

杜環字叔循其先廬陵人侍父一元遊宦江東遂家金陵一元固善士所與交皆四方名士環尢好學工書謹飾重然諾好周人急父友兵部主事常允恭死於九江家破其母張氏年六十餘哭九江城下無所歸有識允恭者憐其老告之曰今安慶守譚敬先非允恭友乎盍往依之彼見母念允恭故必不遺棄母如其言附舟詣譚譚謝不納母大困念允恭嘗仕金陵親戚交友或有存者庶萬一可冀復哀泣從人至金陵問一二人無存者因訪一元家所在問一元今無恙否道上對以一元死巳久惟子環存其家直鷺洲坊中門內有雙橘可辧識母服破衣雨行至環家家方對客坐見母大驚頗若常見其面者因問曰母非常夫人乎何爲而至於此母泣告以故塿亦泣扶就坐拜之復呼妻子出拜妻馬氏觧衣更母濕衣奉糜食母抱衾寢母母問其平生所親故故人及幼子伯章環知故人無在者不足付又不知伯章存亡姑慰之曰天方雨雨止爲母訪之苟無人事母環𨿽貧獨不能奉母乎且環父與允恭交好如兄弟今母貧困不歸他人而歸環家此二父導之也願母無他思時兵後歲饑民骨肉不相保母見環家貧兩止堅欲出問他故人環令媵女從其行至暮果無所遇而還坐乃定環購布帛令妻爲制衣衾自環以下皆以母事之母性褊急少不愜意輒詬怒環私戒其家人順其所爲勿以困故輕慢與較母有痰疾環親爲烹藥進七筯以母故不敢大聲語越十年環爲太常贊禮郎奉

詔祠會稽還道嘉興逢其子伯章泣謂之曰太夫人在環家日夜念少子成疾不可不早往見伯章若無所聞第曰吾亦知之但道遠不能至耳環歸半歲伯章來是日環初度母見少子相持大哭環家人以爲不祥止之環曰此人情也何不祥之有旣而伯章見母老恐不能行竟紿以他事辭去不復顧環奉母彌謹然毋愈念伯章疾頓加後三年遂卒將死舉手向環曰吾累杜君吾累杜君願杜君生子孫咸如杜君言終而气絕環具棺槨殮殯之買地城南鍾家山葬之歲時常祭其墓云環後爲晉王府錄事有名與余交

史官曰交友之道難矣翟公之言曰一死一生乃知交情此非過論也實有見於人情而云也人當意气相得時以身相許若無難事至事變勢窮不能蹈其所言而背去者多矣況死而能養其親乎吾觀杜環事𨿽古所稱義烈之士何以過而世俗恆謂今人不逮古人不亦誣天下士也哉

△李疑傳

金陵之俗以逆旅爲利旅至受一室僅可榻俛以出入曉鐘動起治他事遇夜始歸息盥濯水皆自具然月責錢數千否必詆誚致訟或疾病輒遺出病危气息尙屬目睊睊未瞑卽輿棄之而敓其貲婦孕將產者以爲不祥擯不捨其少恩如此非其性固然地在輦轂下四方人至者眾其勢致爾也獨李疑以尙義名於其時疑字思問居通濟門外閭巷子弟執業造其家得粟以自給不足則以六物推人休咎固貧甚然獨好周人急金華範景淳吏吏部得疾無他子弟人殆之不肯捨杖踵欵門告曰我不幸被疾人莫捨我聞君義甚髙能假我一榻乎疑謝許諾延就坐汛除明爽室具牀褥鑪竈使寢息其中徵醫師視脈躬爲煮糜煉藥旦莫執其手問所苦如事親戚旣而疾滋甚不能起溲矢污衾席臭穢不可近疑日爲刮摩浣滌不少見顏面景淳流涕曰我累君矣恐不復生無以報厚徳囊有黃白金四十餘兩在故逆旅邸願自取之疑曰患難相卹人理宜爾何以報爲景淳曰君脫不取我死恐爲他人得何益乎疑遂求其里人偕往攜以歸面發囊籍其數而封識之數日景淳竟死疑出私財買棺殯於城南聚寶山舉所寺囊寄其里人家往書召其二子及二子至疑同發棺取囊按籍而還之二子以米饋郤弗受反贐以貨遣歸平陽耿子廉械逮至京師其妻孕將育眾拒門不納妻臥艸中以號疑問故歸謂婦曰人孰無緩急安能以室廬自隨哉且人命至重倘育而爲風露所感則母子俱死吾寧捨之而受禍何忍死其母子乎俾婦邀以歸產一男子疑命婦事之如疑事景淳踰月始辭去不取其報人用是多疑名士大夫咸喜爲疑交見疑者皆曰善士善士疑讀書爲文亦可觀嘗以舉辭不就然其行最著云

大史氏曰吾與疑往來識其爲人疑姁姁願士非有奇偉壯烈之姿也而其所爲事乃有古義勇風是豈可以外貌決人材智哉語曰舉世混濁淸士乃見吾傷流俗之嗜利也傳其事以勸焉

○楊士奇

惇篤老人傳

△惇篤老人傳

國家自洪武中制詔天下凡百里之邑推擇鄕社耆老惇篤有行誼者俾化道裏中而平其事訟蓋以幫助令丞綏靜黎庶也而奉承有恭有慢推擇有當有否於是閭巷畎畝之間蒙其直者常寡而承其厲者多焉四方之通患也若吾太和云亭鄕沙寸裏劉郁武氏之膺推擇也邑自大夫以下皆稱曰此惇篤老人凡百土之智愚老壯皆稱曰此惇篤老人行副其稱靡間言焉郁武抱淳質明達之資發言必公蒞事必平遇騁忿爲暴者必裁之以理恣欲爲橫者必折之以義其辭气從容和平蓋聞者靡不內愧而信服焉或有誣誹之者未嘗自辯而事卒白蓋其孚於人者有素也居無幾卽引退曰吾奚有不足而柰何日儕庸眾人俯首斂气受事縣庭下如服轅之駒哉終其去裏中無訟爭事及縣門者郁武涉書史誌澹泊旦暮短衣長笠行壠畝視稼穡逍遙怡然耕獲足歲計贏儲而千駟萬鐘不一毫入其靈臺丹俯間古大司徒教民六行郁武有焉其妻子亦皆和平淳厚有自足之意易曰履道坦坦幽人貞吉詩曰考盤在澗碩人之寬郁武之謂與嗟乎世俗之溺其志於利者勞窮苦思獘獘無寸晷之暇蹈不測之險而弗顧卒之小而窘辱大而至於人滅比比是也於視郁武何其相去遼遠哉郁武其有廉貪之風也歟吾於郁武有彌路之好故著惇篤老人傳云

◆淸徳

王世懋

○王世懋

王氏父子郤金傳

△王氏父子郤金傳

王參政懋徳瓊之文昌人也舉隆慶戊辰進士繇南京比部郎出爲金華守金華守前後無善去者而獨君以廉察握江西按察司副使巳晉福建布政司右參政瓊管在海外而君父封公良弼與君母偕年八十餘君爲吏十六年於外矣君無子多餌燥藥攝建南篆歸而得消渴疾先是延平人有病此者以溺甘爲死候君試之甘度不可起乃請歸余輩以君不可涉遠固畱之君慨然曰懋徳之違定省十有六年願獥福諸君萬一生見父母丁怚瞑不然卽死道路吾志猶南首也於是寮友爭致贐而君固推不受余謂君不有父若弟在乎君曰吾瓊故魚米鄕家粗自足而吾以十六年所餘月奉佐仲產爲二親養安所事諸君贐且吾不畱而亟行懼以歸櫬爲閩人累也余聞而心竊敬之君至延平不能前竟卒卒之日神爽不亂爲書謝寮友誓不受裝費余時以君死不患無財患不遂志古人主有聽臣下薄葬以全其志者卽爲請於爾臺使者巳之何如藩長不敢斷聞於使者使者以爲不可遂循故事括六百金遣使傳護之渡海至則受金於封公封公不受曰吾子棊有成言吾卽耄柰何沒六百金以人吾子之義吏固請而封公固益郤竟令持歸僅收其奠金曰爲我謝諸太夫老夫老且死海外無能報也初君之辭贐及遺命不受賻有言君無子不爲老父弱弟謀爲非中也者余獨以爲不然及是益泫然而泣且嘆曰嗟乎有以也夫海外之區黎獠之與居而父子爲廉若是豈偶然哉夫君父子卽號有中人產非有陶朱猗頓之富能土苴六百金者身死而義故贈賻送致數千里外非所謂嗟來之食比也而君之父義不以污其子此非獨君廉也乃其父廉有先之矣向使君疑其父有濡忍之志將爲少子殖者亦安肯以堅辭郤哉余時欲爲君父子立郤金亭且紀之碑會有入賀之役而人亦無爲從臾者遂巳顧緇衣之好有懷未吐私爲立傳以示同志者述焉

論曰今世朵者務明性命至薄辭受爲小節世懋竊凜凜焉昔在西晉太康之末豈淸談是乏而錢神獻嘲遂以忘國廉頑之於義大矣夫參政君學優服官死而臨義猶曰難之矧其父志不繇學而年在戒得顧不尢難歟我

國家惇尙廉恥薄海內外罔不痽興世懋是以知周曆之長也

◆自述

宋濂

殷雲霄

陸樹聲

楊維禎

○宋濂

白牛生傳

△白牛生傳

白牛生者金華潛溪人宋姓濂名嘗騎白牛往來溪上故人以白牛生目之生軀幹短小細目而疏髯性多勤他無所嗜惟攻學不怠存諸心者諸書六經與人言亦六經或厭其繁生曰吾捨此不學也六經其曜靈乎一日無之則冥冥夜行矣生學在治心道在五倫自以爲至易至簡或笑其迂生曰我其迂哉我若迂孟子則迂之首矣生好著文或以文人稱之則又艴然怒曰吾文人乎哉天地之理欲窮之而未盡也聖賢之道欲凝之而未成也吾文人乎哉或求學文生曰其孝弟乎文則吾不知也生不肯幹祿或欲挽之使出生曰祿可幹邪仕當爲道謀於之私也生安於義命未嘗妄有所爲或疑其拙生曰我契以天不合以人是乃巧之大者拙乎哉生慕孔顏之樂如聆�天之樂如獲褭蹏之金言及之手足舞蹈不巳或以爲狂生曰吾能知之恨未能允蹈之奚其狂生幼多疢常行服气法或誚其欲久生生曰盜跖甚夭顏子甚壽子知之乎或人不答生曰竊陰陽之和以私一巳服气矣運量元化節宣四時服气乎生𨿽貧喜色常溢眉宇間或詰之生曰吾內足樂也內旣足樂無人非無鬼責得亦樂失亦樂我何憂哉生禦惡衣觕饌安之或慮其詐生曰錦衣與卉服𨿽異暖則一曲核與淳熬固殊飽則均何詐爲生不貴貴人不貧貧人或尢其無別生曰貴自貴爾於我何加焉賤自賤爾於我何損焉生遇物以誠三尺之童莫之敢欺或譏其同生曰我道蓋如是同不同弗知也生不享外神惟事其先甚謹或謂其報本耶生曰非惟報本也以气感气吾先以之外人何預哉生多讀臺衡賢守慈恩諸家書或謗其偏生曰我𨿽口之未嘗心之也何其偏生當情意調適輒懸特磬於簴親擊以鐵籈瞑目側耳而聽自以爲達制樂之原或笑之生曰此簣桴土鼓之遺聲也五音繁會則末矣生好著屐登山遇境勝處注目視弗釋或惡其癖生曰吾於巒容川色見三代之精華不忍捨也生年四十有六發無白者日坐一室中澄思終日或執筆立言動以賢聖自期其中之所存者人固莫能識也適有畫史貌生之騎白牛者生大笑以爲得其眞故自疏其事如左曰白牛生傳云

贊曰生妄人也哉言其文弗能成章言其道則又邈乎未之見也猶自語諸心曰我學古人我朵古人不亦悖且戾乎

○殷雲霄

石川子傳

△石川子傳

石川子七歲讀書問其師日讀書者何爲師曰取功名曰柰何書云不然師異之比後家數大喪貧窶多病幾不自存弱冠以太夫人命舉鄕貢繼復舉進士石川子曰吾且爲世用吾學無得吾將奚爲用移病歸結居石川上日取六經讀之自以爲樂時獨登岱宗發狂大叫曰眞能小天下不虛也蓋六年羣盜起應召入京師諸豪傑士聞石川子至識不識皆以詩文投石川子石川子不敢與見得靖江縣去靖江居大江中其東北孤山臨大海石川子坐�山東望曰溟涬無他曠然絕世其有乘風淩波來顧我者乎酬酒海中浩歌而返居二年攺靑田靑田民頗能安其拙日多暇則入石門洞瞑目坐數日歸又二年去民相與號泣畱之石川子曰吾愧汝吾愧汝吾何能爲今

天子召以爲南京工科給事中云

山泉道人曰石川子宮則進矣夫吾嘗與論夫學彼自以爲無所得也𨿽然石川子年今三十六後之至豈不遠哉石川子曰吾觀吾前吾愧吾後吾聞其言而悲之

○陸樹聲

九山散樵傳

△九山散樵傳

九山散樵者不著姓字家九山中出入不避城市樵嘗仕內巳倦遊謝去曰使余處蘭臺石室中與諸君獵異搜奇則余不能若一丘一壑余方從事孰余爭者因浪迹俗間徜徉自肆遇山水佳處盤礡箕踞四顧無人則劃然長嘯聲振木谷時或命小車禦野服執麈尾挾冊從一二蒼頭出遊近郊入佛廬精舍徘徊忘去對山翁野老隱流禪伯班荊偶坐談塵外事商略四時樹葑樵采服食之故性嗜茶著茶類七條所至攜茶竈拾墮薪汲泉煮茗與文友相過從以詩筆自娛興劇則放歌伐木伐檀詩二章倦則偃息樵窩中客至造榻與語輒謝曰余方遊華胥接羲皇未暇理君語客去畱蕭然不以爲意其放懷自適若此常自命散樵曰吾將蘧旅天地曹耦云物以書史爲山藪述作爲樵斧包古今以類封殖藉吟詠以代嘯謳居志於名教理義中以爲歸宿若是者余將白首從事焉而無悔者乎客有譏其誕者曰將使余夤緣塗徑躐進以幸取世資處盤錯剸劇理棼以遊刃時用二者余旣不能然則使余攀巒躡阻狎猿猱羣虎豹措身荊棘之場肆意戕伐累苴拾以厚封殖而後爲眞樵者乎巳矣客非知樵者退憩適園著散樵傳

○楊維禎

鐵笛道人自傳

△鐵笛道人自傳

鐵笛道人者會稽人祖關西出也初號梅花道人會稽有鐵崖山其髙百丈上有萼綠梅花數百植層樓出梅花積書數萬卷是道人所居也泰定間以春秋經學擢進士第仕赤城令轉錢淸海鹽皆不信其素志輒棄官將妻子遊天日山放於宛陵毘陵間霅中雲間山水最淸遠又自九龍山涉太湖南溯大小雷之澤訪縹緲七十二峯東抵海登小金山脫烏巾冠鐵葉冠服褐毛寬博手持鐵笛一枝自稱鐵笛道人鐵笛得洞庭湖中冶人緱氏子嘗掘地得古莫邪無所用鎔爲鐵業筒之長二尺有九寸竅其九進於道人道人吹之竅皆應律奇聲絕人世江上老漁狎道人時時唱淸江款乃道人爲作回波引和之仍自歌曰小江秋大江秋美人不來生遠愁吹笛海西流又歌曰東飛烏西飛烏美人手弄雙明珠九見烏生雛城中貴富人聞道人名多載酒道人所幸聞笛道人爲一弄畢便臥遣客卽客不去臥吹笛自如也嘗對客云笛有君山古弄海可養蛟龍可呼非鈞天大人不發也晚年同年夫有以遺才白於上用玄纁物色道人於五湖之間道人終不起道人性疏豁與人交無疑二𨿽病凶危坐不披文則弄札翰或理音樂素不善奕畫謂奕損閒心畫爲人役見卽屏去至名山川必登髙遐眺想見古人風節曠邁非常人所能測也與永嘉李孝先茅山張伯雨錫山倪鎭昆陽顧瑛爲詩文友碧桃叟釋臻疑歸叟釋現淸容叟釋信爲方外友其文有驚世者有三史統論五千言太平綱目二十策歷代史鉞二百卷詩有瓊臺曲洞庭雜吟五十卷藏鐵崖山云

贊曰有美人兮冠鐵葉之弮弮服兔褐之躚躚雷浦之濱兮鐵崖之顚噏陰呼陽兮履坤戴萬竅不作兮全籟於天其漆園之傲吏兮緱山之遊仙也耶

◆閨徳

羅洪先

○羅洪先

周宜人傳

△周宜人傳

員外公配周氏余王大母也以先大夫貴始贈安人進宜人父徳柔祖參議公紀宜人長宦邸貴重矣比歸員外公主家政故無長物食指繁日有賓客之事經衛公剛嚴難事飲食供具稍違程節輒詬怒不禦員外公率諸孫跪解或竟口不得命宜人自入門兢兢捄過以統絟補不給聞堂上詬怒聲卽以手自搗含涕向杼柚亦竟日不敢食諸妯娌慰勞良苦宜人曰我不善爲婦取怒翁大人非翁大人苦我也自非大疾病與大故未嘗一日不在杼柚間亦未嘗一日不簌簌含涕然竟不能令家有長物先大夫在三子中最善事母宜人亦鐘愛之先大夫從外傅晝歸宜人顧曰兒饑來耶卽投杼取殘食哺之先大夫見突無煙受食返半意以讓母也宜人曰何不盡啖先大夫曰我飽固不能彊宜人心憐之撫其首遣曰我兒何慧也卽又反而涕泫然承睫下不忍令兒見之嗚呼悲犬悲矣宜人年三十九夭於產難後二十四年而員外公卒餘皆不得見第歲時侍先大夫禦燕私或節序持觶爲壽輒掩泣曰天乎胡不令我父母嘗臠肉卮酒少厭兒心乎因自述少時事若此又言宜人背棄後從外傳不能償束脩傅彊持書篋去乃發憤自閉空捨中誦書父不我省也一日聞書聲從戶外窺曰汝能然乎則又掩泣曰使母在能織紝斷不令我至此嗚呼吾從兄弟且八九子侄十餘人皆宜人之一身也此數十人者今且余蠹書而殘鼠惡矣家無嗃嗃之威人負訑訑之色𨿽彊之學不從也而見人菜色鶉衣者卽族屬莫肯與揖卽相揖首不俯目且流視彼知昔日何如哉公與宜人日遠先大夫遺言不聞將無有見遺器而乩譏者乎噫嘻

皇明文徵卷六十四

●皇文徵卷之六十五

晉江何喬遠穉孝選

傳四﹝藝術支離賢閹物類﹞

◆藝術

王禕

程敏政

李夢陽

楊道賓

○王禕

齊琦傳

△齊琦傳

齊琦者字仲圭饒之徳興人也別號易巖時人咸稱之曰易巖先生因不復以字行曾祖明善宋端平甲午鄕貢進士祖潛起父顗世以儒學名初齊從祖有夢龍貴澄者皆明易專心邵子之學而貴澄嘗注經世觀物等書琦讀其遺書自幼卽領悟其旨又廖應淮者建昌人精通邵氏學在宋季言國家運祚禍福如指掌而琦同郡傳立號初學者實得其傳立當至元間以其學顯世祖甚敬信之又祝泌者亦琦同郡人其於邵學尢精與應淮同時出其學則有子傳焉琦旣承家學又兼得祝氏傳氏之傳蓋其爲術繇聲色气味以起數而推極乎元會運世卽其數之所見天地气運之否泰生人吉凶休咎之徵無不可以預定純乎邵氏先天之學皇極之理也故其爲人言凡未至之事如在目前無一不驗者嘗至衢有周孚者邀詣其家問以家事琦曰自子造居屋必歷一紀乃始生育人今滿一紀則歲中當添三子今年十二月七日明年二月九日及八月子生之月日也孚補縣幙職待次於家明年三月當上琦曰子赴官在今年九月孚與同適市指一女子曰此爲子家八月生子者也孚因納爲子妾未幾其前官有故九月卽之官十二月七日其妾果產子二月九日子婦復育子至八月所納妾亦生子矣當琦畱孚家有二客扣門者琦聞其聲輒曰二人必皆三島官然不久且至坐重罪二人者一爲潭守伯篤魯丁一爲衢守將趙甲後果俱以罪廢同郡馬氏者故相家琦至其家隔垣聞婦人聲曰是婦來歲其舉子乎其夫曰吾婦年巳四十是生七女子矣縱娠亦恐非男耳琦曰不然來歲舉子當在秋中癸酉日明年八月癸酉果得子至休寧金南庚遠迓之問曰今日至吾家首何見琦曰子家首見我者與我同甲辰生人也比至果然琦曰子家今夜子時後山有不動之物動明日辰時前山有不動之物動是夕家后土庫棟橈崩明日大石墜前山巓金氏以問琦曰土庫崩萬二千時內損小口大石墜萬二千時外有一布衣受宣命者未三年其孫自經死旣三年其子用大臣薦授武略將軍平江萬戶府鎭撫江淛行省平章忽都普化致琦問動靜琦曰朝廷今日除公矣問職爲何琦曰職三品耳且當理財賦後旬日報至果以其日除大府卿又曰然公還半塗必攺除入中書明年當復爲平章矣比至中塗果攺除中書右丞明年果復爲平章中書有進士三人曰哲理野臺曰易南海牙曰普顏同謁琦琦各問其今何官曰我巳階五品矣琦曰子當作郡推官而散階仍五品又曰子當作郡守階三品又曰皆非也子當作行省理問官散階四品也巳而江西行省遷調除潮州推官湖廣行省遷調又除髙州總管而中書皆不準復除湖廣行省理問官所得散階亦悉如所言易曰我亦當及五品階琦曰子不能五品也府判縣尹縣尹府判府判縣尹終六品耳巳而中書除興和府判官而福建遷調又除崇安縣尹歷十月中書不理俾復任興和比至興和而過期不得任再授延平路判官又以故不赴復除浦城縣尹以終普曰吾階當至六品琦曰子可及五品爲漕運官巳而除海道鹽運千戶果五品也江浙提學黃晉卿年六十有六將致仕琦謂之曰來年乃可致仕當帶祕閣職名七十後於是起位一品然公性褊少容止二品耳於是明年以祕書少監致仕至七十有三復召爲翰林直學士升侍講學士而歸樞密參議歸楊謁琦琦謂曰公旦夕當升職本府尋任風紀爲三品又登政府二品矣頃之升樞密判官卽擢河西廉訪使遂拜四川行省參政中書平章教化致琦問琦曰不出旬日公出中書矣越九日除大司農又問琦琦曰當復遠出耳俄遷平章行省江浙琦嘗語所知曰自今以往天下多故不十五年京邑南遷千里矣未幾海內大亂朝廷削弱而權臣挾皇嗣駐河南今且十五年又嘗語人曰南士行入風憲矣方是時省臺擯南人不用巳久不久果有詔用南人其術精驗類如此琦遊京師名貴人非可與語者𨿽以禮來致未嘗往門外候謁者車馬如市亦未嘗輕語人而樂從韋布之士遊琦嘗用薦者署初庵書院山長至正己丑自京師歸屏居番陽山中邈焉若與世絕或勸之出則曰時行時止吾豈固必者哉歲庚子乃攜妻子至金陵居焉琦於經史悉究通大義𨿽精於數學然恥以術數名家講論易道剖析理趣多昔儒所未發立言建議必要歸於仁義道徳有關世教故士大夫間用是尢尊慕之

贊曰先天之學秦漢而下惟魏伯陽能知之至陳圖南乃發其祕一再傳而邵子出焉邵子之言曰先天學心法也萬化萬事何莫不繇心生心者理與數之會而世之言邵氏學者乃惟論數而捨理何哉陰陽五行有是理斯有是气及其生物气聚而有形則象與數所從出理者太虛之實義數者太虛之定分治亂禍福不能外於數而數曷嘗離於理乎故夫數囿於理理函乎數者先天之學也世傳邵子以其學授王豫天悅天悅蜀人死無所授以所著皇極經世體要一篇內外觀象數十篇者同葬玉枕中未百年吳曦叛盜發塜出其書道士杜可大得之以授廖應淮而應淮所著又有玄玄集畫前妙用等書數十萬言悉以授傳立而齊琦得之則其淵源所自來可徵巳餘數從琦遊聞其言未嘗不以理爲本蓋程子所謂加一倍法者然世之淺於知琦者徒謂其於數爲精何也余故取世之稱琦者錄其一二而特論其學術之大要著千玆

○程敏政

仝景明先生傳

△仝景明先生傳

仝先生寅字景明山西安邑人少聰警失明無所事事乃受易師學悉究羲經畫外之旨而以京房斷占多奇中正統間父淸遊雲中挾景明與俱三邊吏士有問身休烕及軍利鈍成敗必就景明決之繇是仝先生之名聞四方巳巳秋虜酋也先大入邊

英廟北狩陰遣使命鎭守中貴人裴當問景明景明筮得幹之初九附奏曰庚午歲仲秋車駕當還還後七八年必復辟

英廟心識之時忠國公石亨以參將守雲中賢景明引爲上賓動必咨之曁

景帝嗣位虜益熾召亨還總京營亨以淸有幹略薦以自輔景明因侍行至京時也先復入寇京師戒嚴亨召景明問計景明筮之曰無能爲也且彼气巳驕戰之必克虜果敗去庚午也先欲奉

英廟北還時率以爲詐獨武寧伯朱謙上書懇請朝廷持不敢發景明力言於亨曰虜人順天舉義我中國反失迎奉之禮獨不爲夷狄咲乎亨遂與少保於公協議遣使虜果奉乘輿來歸實庚午秋也

英廟以太上皇居南宮三年錦衣指揮盧忠上變外議洶洶忠一日屏人請筮景明以大義叱之曰是兆大凶死不足贖忠懼而佯狂爲風然後兩宮乃安忠後伏誅如景明言

景帝之弗豫也中外以儲嗣未定爲憂景明亟言於亨曰公國柱石當委身致命以安宗社今危疑之際不早定大計禍且不測亨意遂決

英廟復辟將官景明景明固辭乃命工範金鑄陰陽神靈四字爲筮錢十八文制象牙盒貯之以賜又賜魚牙金酒杯一白金彩幣若干會淸以指揮僉事將出蒞徐州

上曰仝寅得無階往乎其授錦衣衛百戶在京居住景明復固辭不允景明見亨寵位巳極每因筮以持滿之道反復戒之弗納卒及於禍景明當景泰天順間名公卿大夫無不延接者然一語不及私事惟抑邪與正濟顚扶危可致力則諄諄不少回避遇古今圖史及異書必令人傍誦聽之至老不倦又緣名字之義自號啟陽今八十有六歲尙康彊無恙三子長鑾以材武自見官錦衣衛百屍次鎣治易爲進士業次銳以善書士隸中書舍人

論曰昔嚴君平卜筮於人子言依於孝與人弟言依於順與人臣言依於忠各因勢導之以善蓋賢而隱於卜肆者也若仝景明先生固聞君平之風而有慕焉者歟其禮於名流不凂於權貴壽而有子老於

聖世非幸也彼司馬季主不見知於宋忠賈誼郭景純不免於王惇之難其術精矣而其所得又景明之所不滿者歟

○李夢陽

邵道人傳

△邵道人傳

邵道人者蜀人也至慶陽年七十餘矣道人不欲言凡所頤指色授故旲究所自來然見之者率知其異人也道人館於鐘樓街周家築士被衲無晝夜露坐郡中諸弟子少年爭來事道人道人凡所頤指色授之諸弟子少年無不當道人意者道人喜看病病者家請往乃令病者張目又令其噓卽可活道人則目諸弟子而諸弟子卽置飯病者前道人出其袖中鐵尺橫飯上誦大悲咒巳起尺摩病者曰瘥矣脫不活道人則趍而出病者家以死日請道人則出其指示日數如其指數然道人不取錢每歲自正月始活一人取其布尺裏衲裹完弗取也病者家脫有見飯飯道人以椀列諸案無問多少道人食之若加飯更以椀列之不食也若見飯是艸惡食道人卽喜食之曰更爲造美食道人則不食其見飯或雜暈物道人曰第擇去葷物終不欲更造也道人善飲水鄕野人聞之爭來請願觀道人飲水道人微咲頷然之弟子前置水道人目弟子令鄕野人自置水亦以椀列之案無問多少道人飲之若冬月水冰則聞道人齒間瀺瀺洱頃之肩湧面紅污簌簌於若雨也道人與予世父同時世父患頸痬久不愈以問道人道人曰此崇也若往聘於某氏乎謂其女陋也將更聘之女慚而縊死此其崇也世父大驚伏地頓首曰柰何道人曰今遇我三日解矣三日痬果瘥居十餘年忽謂諸弟子曰吾將歸歟諸弟子曰先生福慶之人慶之人無敢慢先生者何遽言歸耶道人不應一日道人令設凡三層而坐其上諸弟子始悟其歸謂死也環守之夜有登幾而伺其息者道人猶揮肱墜焉夜半霹靂隱隱起屋脊若戈士甲燛戰鬭之聲諸弟子震懾伏地天明起視則道人死矣贊曰子不語怪若道人者何如人哉二氏惑世亂政而道人口悛悛不欲道辭急人之難斃而後巳鳴呼是所謂逃於墨者非邪

○楊道賓

赤肚李道人傳

△赤肚李道人傳

李道人者徽之�人也父贇雄於貲年六十四難子乃散貲施諸貧者爲功行久之夜夢一道人入門魚皷簡板而歌其生母許年十四亦以是夜夢與父同寤而語合乃大喜巳而果娠生道人因名夢仙時正徳庚午五月十五日也十歲父歿秋長修父業收息江湖輒遊酒人聲妓之間揮金無所惜母寡溺愛不忍問也最後挾妓鳳仙居蕪湖於是道人年四十矣病羸濱死數四問醫七年而病日亟篤一日有丐者呼門外鳳仙窺之背負一帛大書云大病行工小病行藥因召視道人丐者以手摩其頂大呼曰從吾言則可不則死道人從枕上首肯丐者卽碎諸藥器而索鳬蛋五十枚酒一甕以右手援道人摟膝上左手且剝且吸頃刻都盡初摟時道人骨節砉然有聲後徐徐抱之凡七晝夜而病霍然道人間其姓名曰吾乃丘長春十代孫淸淨遨蓬頭也問宅裏則東指北海上有石累累爲秦皇所驅不動而號牢山者吾居在焉於是知其爲異人遂掃室焚香涕泣百拜稱遨師願卒爲弟子師亦喜之悉教以還丹修煉之術而更道號爲一了蓋長春道派二十字道徳通玄淨眞常守太淸一陽來復本合教永圓明遨師十世爲淸而道人則十一世故以一名居三年師知能盡其術與俱遊浙月餘登天目山忽謂道人曰咄咄善守而道黃白采戰皆旁門惑世罪業滔天汝其戒之毋貽後悔言訖不見道人感其言奉道彌謹遂別築石南庵於萬年縣居鳳仙爲道姑而自棄妻子雲遊天下初入全州之湘山數年更人太和山散發汗漫或嘯或歌眾莫能識獨閻道人識之閻道人生於元時年二百餘名復初亦長春十四代道孫也相見歡甚昕夕往復共證眞修無何閻去茅山道人屏居一室忽大悟嘆曰心性倘在軀殼何爲因投淸涼澗中見者驚救道人方泛泛若鳬捧腹大笑巳有物墊之而起從此遂不著衣𨿽嚴冬大雪赤身爲常而看目間有汗簌簌若雨下人皆異之呼爲赤肚子云居十年欲訪其師北海上每至中途輒以風雨卻步又或值客要於道如是者五竟不果乃嘆曰豈塵緣未淨遨師拒我邪遂轉入終南山與銅帽道人爲侶銅帽者年可數百不知爲何許人以戴銅帽故名又十年去瀘匡廬三年始入茅山訪閻閻巳先一年尸解而與左熙之道房居焉茅山故多遊衲道士不欲自異更著衣曳履混諸衲中諸衲不能辧擋■﹝扌必﹞挨抌無所不爲道人不爲動亡何少試功行則相顧而嘻又亡何試治病病愈則又相顧而驚稍稍和南奉爲師自是名益落人間四方問病者絡繹道路不遠千里金壇於公冥修好施以徳世其家先從閻所聞道人名至則爲築水竹村居以奉之恭設壇場而率其家子姓羅拜爲弟子至是大宗伯王先生請入畱都都中上自公卿下及士氓爭肅肩輿迎致其家道人若云若鶴隨所棲止絕無揀擇尢喜爲人看病不假藥餌視色行法如其師法以七爲期輕者一七重者再七又重者用符咒或咽或噀起死回生捷於和緩其譚道一本無欲所授法蕩佚簡易多與吾儒通至問以仙術輒閉目搖手曰不知不知其大指謂欲未盡絕談無益耳性淡簡毫無所嗜冬夏一衲不襦不袴頂結雙樵椎各一梳每坐定輒叩齒數聲塞兌含漱漉漉而咽之巳復用手摩面用梳掠發以示學者曰乃知玄何病儒而病儒者皆玄異端也黃白彼家亦稱玄可乎軒轅問道廣成帝堯問道嚙缺其治平者法萬世玄於儒何負哉余素辟其晝不寓目玆因道人購全集一帙徐聽疏釋恍乎若失也嗟夫平敍一書解則悟眞不解則悟人蓋諺悉之矣

◆支離

夏鍭

陸容

祝允明

田汝成

陳九川

○夏鍭

張風傳

△張風傳

張風天臺山中農家風貌惡善爲優盡得於笛能以鼻成聲用是不欲蓄其家其家固傳視焉日食於富人之館聚少年袒夜謳弄或讙沸達旦旭入無一食之儲出有終身之饋故幾邑裏之爲燕會鼓音席上必有風𨿽不召風風固目往自得之出見富人大廬輒止廧下振管踑踞冀徹室中以曉富人小子羣走環之以入曰吾且入就食矣未嘗潔其言爲不欲狀風之爲人如此或以咲而賤風風曰人飽其欲誰不如我我固易盈而鄙人耳彼謂之則曰士大夫乃得而貪焉此爲利其惡有紀極哉且若是而閉焉匿焉則能不失一語不見一迹以示於人齒舌至引鬼神相證設禍福應子孫以求其益嗚呼吾何故而爲是也於此吾有求必以在於口吾心之未往足巳舉而加之矣放而隨之不益而益章之吾是以處世而人不我貴則世固有夢而不寤者耶又曰吾持身以食於富貴之人富貴之人或以利敗有方貧錢而以植徳興去其一而存者猶是也去其二而存者猶是也敗者相屬而患不及我吾常得食焉他日遇其人於道路見項而趍之其衣履不似也顧而見我自若焉曰始吾爲富而有今日子以貧而守其常吾乃以後不敢輕子矣曰嘻子見晚矣𨿽子前日庸得乎乃今其固也吾嘗客於子子飲酒亦飲酒子持粱亦持粱吾求子不能胖我也且冠衣加於子之身而視於吾之目積谷如山金錢布地傳子而守不使子用子之身憂且勞焉子行其勞而以得食也我棄其勞而亦得食焉子食我而以其憂也我食於子而不與子之憂焉子用其名我用其實是子向也幾不見爲吾賣顧猶可追而傲我邪向也吾固以目子矣而子不知則子亦夢也赤城居士曰是爲夢固然矣風蓋處其地因而夢夫人風亦幸也然吾得其言而思之吾亦有夢於此而不知也世之夢多矣爲之傳以告夫寐者而自取焉

○陸容

阿畱傳

△阿畱傳

阿畱者太倉周元素家僮也性癡呆無狀而元素終畜之嘗使執灑掃終朝運帚不能潔一廬主怒之則擲帚於地曰汝善是曷煩我爲元素或他出使之應門賓客𨿽稔熟者不能舉其名問之必曰短而肥者瘦而髯者美容姿者龍鐘而曳杖者後度不悉記則闔門拒之家蓄古尊彜鼎惇數物客至出陳之畱伺客退竊叩之曰是非銅乎何黯黑若是也走取沙石就水磨滌之矮榻缺一足使畱斷木之岐生者爲之持斧鋸歷園中竟日及其歸出二指狀曰木枝皆上生無下向焉家人爲之哄然捨前植新柳數株元素恐爲鄰兒所撼使畱守焉畱將入飯則收而藏之其可笑事率類此元素工楷書尢善繪事一日和粉墨戲語曰汝能爲是乎曰何難乎是遂使爲之濃澹參亭一如素能屢試之亦無不如意者元素繇是專任之終其身不棄焉傳者曰樗櫟不材。薪者弗棄。砂石至惡。玉人賴焉。蓋天地間無棄物也。矧靈於物者獨無可取乎。阿畱癡呆無狀。固棄材耳。而卒以一長見試。實元素之能容也。今天下正直靜退之士。每不爲造命者所知。遲鈍疏闊者。又不爲所喜。能知而喜矣。用之不能當材。則廢隨之。於戲今之士胡不幸而獨畱之幸哉。

○祝允明

王昌傳

△王昌傳

義興人王昌有奇力治田不以牛身犁而耕妻駕之昌一奮去去數尺或抵塍塍爲之動嘗饋運昌肩舟之桅而擔焉前後堇十鐘達數百里他舟人不知昌乃或侮昌昌曰若欲以眾懾我耶𨿽百人胡能爲眾圭集鄰船百許人爭欲擊昌昌持檣拂左右左右及拂者無弗溺者昌山行見蠅蚋紛然起叢薄間眂之有巨蛇長幾十尋昌走不竟蛇蛇將尾而寘之口昌怒捉蛇尾振之舉投空中逮地死矣途間遇摶虎者持槍戟來日弱其具都折而置之自拔巨竹削其端使廉甚水以和之火以堅之方俯僂治竹未就虎突至後昌不及運竹便以兩手搘虎兩膊又交執於一掌抽腰間竹刺虎喉信手一擲踰其背後樹杪斃焉昌或久虛其力輒手足撼掉不自休速犇山中擢林木數株運弄之或提頑石行百匝雨無爲於室則索綯如杵數十丈寸寸搯斷之力稍解云昌有女力肖其父陸有修艦眾莫致之水造昌廬命昌昌病命女女往辟人獨蕩舟手及舟舟在水矣昌行四人以行連其名呼曰昌四白石翁云聞之其鄕人

○田汝成

阿寄傳

△阿寄傳

阿寄者淳安徐氏僕也徐氏兄弟別產而居伯得一馬仲得二牛季寡婦得阿寄阿寄年五十餘矣寡婦泣曰馬則乘牛則耕踉蹌老僕乃費我藜羹阿寄嘆曰嘻主謂我力不若牛馬邪乃畫策營生示可用狀寡婦悉簪珥之屬得銀一十二兩畀寄寄則入山販漆期年而三其息謂寡婦曰主無憂富可立致矣又二十年而致產數萬金爲寡婦嫁三女婚兩郎賫聘怭千金又延師教兩郎旣皆輸粟爲太學生而寡婦則阜然財雄一邑矣頃之阿寄病且死謂寡婦曰�奴馬牛之報盡矣出枕中二楮則家計巨細悉均分之曰以此遺兩郎君可世守也言訖而終徐氏諸孫或疑寄私蓄者竊啟其篋無寸絲粒粟之儲焉一嫗一兒僅敝縕掩之體而巳嗚呼阿寄之事予蓋聞之兪鳴和云夫臣之於君也有爵祿之榮子之於父也有骨肉之愛然垂纓曳綬者或不諱爲盜臣五都之豪爲父行賈匿良獻楛否且徳色也乃阿寄村鄙之民衰邁之叟相婺人撫髫種而株守薄業戶祚雕落溝壑在念非素聞詩禮之風心激寵榮之慕也乃肯畢心殫力昌振鎡基公爾忘私斃而後巳是豈尋常所可及哉鳴和又曰阿寄老矣見徐氏之族𨿽幼必拜騎而遇諸途必控勒將數百武以爲常見主母不睇視女使𨿽幼非傳言不離立也若然卽縉紳讀書明禮義者何以加此移此心也以奉其君親𨿽謂之大忠純孝可也

○陳九川

詩丐傳

△詩丐傳

詩丐者樂安人李姓興生名年十六七患風痱籧篨其口箝如眼喎如手姅如欲食則僕臥於地乃能下咽欲言則畫地作字始達其意然頗能詩昔董侍禦時望未第時在鄕會中而丐至僉令獻董詩丐首肯之須臾就中云鵰鶚直衝霄漢迥龍泉髙射鬥牛光淸時早展爲霖手莫遺蒼生望八荒董禮而食之欲使養於官辭以老母在遂爲述其亦嘗讀莊子序支離子輿事世咸謂其寓言耳今觀詩丐豈可謂無若而人哉然疏鼓筴播精可食十人而又時受上粟三鐘薪三朿子輿能道其孫解而又有莫逆三人者先後之今李煢然行乞於市以養其母又若喑啞卽有乘尻輿神馬之至孰宣其意哉其不幸視二子尢可悲矣夫駘有尊足者存籍未嘗肓於其心彼皆托文以傳丐形支離而孝其心閒而無事將不與杞犁諸子同遊方之外哉卽用其餘以精詩其爲籍無難矣故傳之以風狂痱其心乞墦施施者世且以爲卮言可乎

◆賢閹

張居正

○張居正

王承奉傳

△王承奉傳

王承奉大用者霸州人也逮事

敬皇帝爲奉禦侍

慈壽皇太后於仁壽宮

毅皇帝時升禦馬監太監賜蟒衣內苑乘馬通顯矣然性刻廉剛直弗能下其儔輩以是不得久內庭出爲遼府承奉是時遼莊王病不能視事委政國妃毛氏國妃賢通書史沈毅有斷而承奉從內佐之所釐正國家事不可勝道頃之莊王與國妃相繼薨嗣王立王聰敏辯給而嗜利刻害及長多不法常出中百里外遊戲有司莫敢止故無所憚然心獨憚承奉承奉好直諫王積弗能忍乃曰承奉老矣宜免朝請於是承奉希得見王王少無子所幸樂婦生子置外舍久之王有痿病度終無子乃取外舍聞於

朝故事王子生承奉司郎具所生母姓名及產媼狀關相長史乃得奏附玉牒王以其事下承奉奉愕曰王安得有子承奉乃不識何官人有娠及產子狀不敢奉令王大怒曰老奴敢爾者死邪於是盡捕承奉諸用事者皆榜笞數百被重罪欲以迫脇承奉承奉終不爲動王乃召承奉繆爲好語曰而不知予之爲病耶事成而後有主而富貴可長保獨柰何爲他人忠承奉伏地叩頭流涕曰老奴受國厚恩死無以報顧此事涉欺罔法例嚴甚王子非眞子外悉知之後有發者禍且不測老奴死不敢奉命王謬謝曰承奉言是也乃以計紿奪其印而自署承奉名行之承奉旣見欺無可柰何懟以首撞壁大叫曰生不幸爲刑余又棄外藩今王所爲如是吾弗能匡救禍且及矣誠不忍老見刑獄卽閉戶自經繩欲絕會有救者得蘇日夜涕泣竟至失明以死國人悲焉

太史張氏曰余在史局好問先朝事諸老閹語及

孝廟時輒流涕有哽咽者及歸楚見王承奉憶往事猶能歷歷道也語具別錄中夫地之美者善養禾君之仁者善養士何

敬皇帝時人物之茂乃其廝隸亦莫不有大臣風節焉觀其臨議執正毅然不爲利回不爲威惕𨿽壯夫哲士何以加焉苐令久內庭筦樞密如近時興安懷恩輩詎足多哉余以是知

敬皇帝之澤入人深矣王承奉蓋弘治間人

◆物類

楊愼

祝允明

包節

○楊愼

倉庚傳

△倉庚傳

梁武帝代齊籙居齊宮後庭稚齒在潘余之亞者損之又損尙溢乎百數郤後心妎焉帝閒居一日覽大荒經云倉庚食之令人不姤遂下令虞人收捕此鳥絡野籠山佛首爭獻者盈軒墀乃敕中庖以爲宮膳旦旦不繼他肉後與帝食而甘之帝心冀其術之速驗試問後曰此餘甘可以分諸夫人乎後卽輟箸不食帝曰荒經曷予欺乎其諸食力尙淺邪將盡脯其餘倉庚中有老而慧者鼓■﹝羽氐﹞作人語而稱曰余西裔之羽臣也余祖逮事庖羲氏庖羲氏之佐有鳥鳴者主建福是釐百羽命余祖曰而仁鳥也其司春候繇玆以還奕世載育及周文王邑於岐山西申有鳳鳥者覽其徳而下之羣鳥皆往從之萃於岐下維時風翔者露翥者雨舞者霜嗥者朝嘲者夜■﹝口夜﹞者以萬計復有巴人之比翼蜀山之文翰方山之孔鳥善芳不昧翡翠華首咸人宮樹王及後宮不之奇也而余族獨著彤管焉其詩曰維葉萋萋黃鳥於飛爲其有助幹徳象也二虢髻戲引弓飛土而逐之後曰非所以養童心也戒勿彈周公白文王命羅氏境內特貰不捕焉今帝不欲爲文王則巳欲爲文王盍赦微軀帝曰爾曷知周文王試爲我言文王后妃之徳何如康乃喜而躍曰鵹知之鵹知之匪后妃之徳實文王之烈日者天之明月者地之紀夫爲妻綱象日明使婦從夫放月紀日載魄於西繇媵以升嫡月載魄於東繇嫡以逮媵帝咲曰禮失乃求諸鳥乎爲我說之庚引脰曰鵹何知鵹何知月之朝也君之視朔不近內焉後亦辟焉月始魄左媵六人疊禦三夕象微陰也月成魄右媵六人疊禦三夕象漸陰也月成弦三夕而世婦疊禦焉月成采三夕而禦妻疊禦焉月之幾望後當一夕陰將盈也月之端望後當一夕陰極盈也月之後望後當一夕陰不終盈也自是三夕仍降而禦妻三夕薦降而世婦三夕還降而左媵三夕復降而右媵及月之夕也君以掩身不近內焉後亦辟焉象月以進象月以退授銀環告進也正金環告退也施玄的告辟也鳴佩玉告節也繇媵以升嫡本微而著盛由嫡以逮媵自盛以下微勿使陰厭陽勿使柔乘剛嗣續以昌壽命以長此陰禮教六宮而頌聲洋萬方也又公此制於天下諸侯有副官大夫有側室士有妾當夕侍夜仿是爲節當此時豈伊無險陂王制鰍之妬亦何能爲周制之蕪久矣而欲萎罪於微禽變性於纖羽不亦共乎且荒經之誕非神農之述也帝而信之是不知也沈暱之專非周文之制也帝而行之是不仁也負此二愆不可以君羽族而況君江東乎帝聞庚言■﹝忄雙﹞然側席郤後聞之懨然無色乃命寫其言於斧扆行其制於永巷郤後憣然更爲逮下之行庚之力也帝喜曰徒信古陳編不如倉庚言乃放之不殺封爲金陵邵公唐世有號金衣公子者卽其後也

○祝允明

義虎傳

△義虎傳

荊溪有二人髫丱交壯而貧富不同窶子以故宴安無他技獨微解書數妻且艷富子乃設謀謂言若困甚盍圖濟乎窶告以不能古富子曰固知也某山某甲丰於賄乏主計吏覓久矣若才正應膺此耳若欲吾爲若筞之邪窶感謝富子卽具舟費並載其艷者以去抵山又謂言吾故未嘗夙語彼彼突見若夫婦得無少忤乎一忤且不可復進畱而內守舟吾若先容焉計也窶從之偕上山富子宛轉引行險惡溪林中窶胼胝碎破血出被踝踵不巳至極寂處乃蹴而委之地出腰鉞斫之隕絕富子謂死矣哭下山謂艷者若夫君嚙於虎矣若之何婦惟哭富子又謂言哭無爲吾試同若往撿覓不見乃更造計耳婦亦從之偕上山富子又宛轉引行別險惡溪林中至極寂處擁而求淫之婦未答忽虎出叢柯間咆哮奮前嚙富子去斃焉婦驚定心念彼習行且爾吾夫其果在虎腹中矣不怨客轉身而歸迷故途順塗而哭忽見一人步幹傍問故婦陳之人言爾勿哭當返諸舟可歸爾舟在彼遂導之返見舟而滅蓋神云婦登舟莫爲計俄而山中又一人哭以出遙察之厥雄也婦疑駭其夫鬼與夫亦疑婦當爲賊收矣何尙獨存哉旣相逼果夫果妻也相攜大慟而蘇各道故夫曰彼圖淫若固未淫若圖死我固朱死我則我可置我憾也婦曰吾苦若死苦固不死�報賊賊固自得報矣我憾亦何火可置也於是更悲而慰哭而笑終歸完於鄕祝子曰視賊始謀時何義哉巳乃以巧敗受不義之誅於虎虎亦巧矣非虎也天也使婦不遇虎得理於人而報賊且未必遂遂且未若此快也故巧不足以盡虎以義表焉可也

○包節

廝犬傳

△廝犬傳

河西有二將皆楡林人其一以失事罷官其一升遊擊將軍統奇兵禦虜永昌方隆貴赫奕也罷官者將辦嚴歸楡林其廝養卒艷慕升官者卽怫然欲去其主主因慰諭之曰吾巳罷官市且入暮無用爾也惟爾所適且日廝又潛入庖所盡懷其嘗食什器上堂辭主人主人怪其膺突令掖搜之得所挾器乃怒罵曰吾衣食爾十餘年一旦以吾罷官遽去我又盜吾器以行何無人理至此也篣格幾斃廝竟蒲伏投升官者客有自涼州來爲予言其事時予所善平陽賈適至賈嘗以予寓荒左惠所畜犬犬產自西域甚哮猛不可近日縶維之賈每至輒掉尾跳踴齒系而迎去則悲嗥頓僕竟日乃巳後漸馴狎解其縛置之階序問每飯必啖之肉呼應撝叱皆省了人意若予素所豢畜然矣賈屬數月不來是日偶一來飲之酒犬佯不視賈戲曰別去數月犬亦忘我耶比漏下送賈出門犬巳先匿伏道旁瞰賈跨馬卽突逝而前竟隨賈去時僕禦左右見者無不嗟異謂其初佯不視賈後竟突逝也嗚呼異哉始吾聞廝之不義忍倍棄其主施又幸見戀主如犬者人失而求之犬吾重有感焉嘗觀史傳所載犬行義甚多其章章著者若楊生脫厄於醉臥張然發姦於具餐陸士衡傳問於吳洛乃今觀之益信夫不以夷險躁濕易操士人且難彼獨何知能抗行視烈丈夫按犬在畜爲金豈其稟金天剛勁之气而獨完其偏塞之性者耶廝養卒固人也列三才而函五常其行義固不類可不爲世道一太息哉𨿽然古今人類廝者多矣四公子而後曁田竇衛霍之徒所養客千百爲輩無不聰明才辯一逞奇獻畫兵動當世及考其聚散離合之行則盡廝類也蓋以市道合者亦以世道去漢儒有言曰富貴無暴集之客貧賤無棄舊之賓原其所以來則知其所以去吾嘗有味於其言也客與廝皆終其身奔走於市日惟盛衰有無爲念乃求爲犬而不可得犬惟無慕於市故無朝夕無聚散乃能抗行視烈丈夫故君子不以欲亂眞不以人滅天嗚呼三代而下臣貳其君婦貳其夫者何紛紛然類廝也又豈獨市道客哉

●皇明文徵卷之六十六

晉江何喬遠穉孝選

述

雜紀

◆述

祝允明

○祝允明

書述

燕山三士小述

吾鄕二老述

△書述

撿坎艸中有書述一段不記誰作或自作戲錄之書理極乎張王鍾索後人則而象之小異膚澤無復攺變知其至也遹逮唐氏遵執家彜初馬微區爾我巳乃浸闊步趨宋初能者尙秉昔榘爰至中葉大換顏面𨿽神骨少含晉度九往一居在其躬尙可爾來徒靡從瀾倒風下違宗戾祖乃以大變千載典模崇朝敗之何暇哂之亦應太息流涕耳曁夫海濱殘趙顚繆百出一二守文之外怪形盈世吾於是不能巳於痛哭矣蒙古數子未足甲乙【虞夔等輩可爾樞鄧與餘人無足語】。吳興獨振國手徧反歷代歸宿晉唐良是獨步然亦不免奴書之眩自列門閥亦爲盡善小累固盡美矣饒周之屬且亦可觀二宋在國初故當最勝【克昌裔】昌裔熟媚猶亞於克宋氏父子不失邯鄲【濂燧】詹解鳴於朝盧【熊】周【砥】守於野【如滕公等尢多未遑繁舉非棄之也】朝者乃當讓野而希原幹力本超以時趨律縛耳自余彬班甚眾未則不暇二沈蜚耀墨林昌辰髙步自任人推皆謂絕景

大君宸譽遂極衮華抑在一時誠亦然耳學士功力深篤其所發越十九在朝乃亦薄有繩削之拘非其神之全也或有閒牕散筆輒入妙品人罕覩爾棘寺正書傷媚行艸傷輕因成儇浮自遠大雅危帽輕衫少年球鞠又如艷質明妝倩笑相對朱夏榜署紛紜易於馳譽【孔陽仲昭】下及廷暉養正之流煙煤塞眼悉俗工也其間太常稍近淸潤吏部【蔣】頗主沈雄惜乎不肯自脫孔陽掾史手耳養正吾不知也【不知當時何以得列書苑】二陳壁傷矜局登略上之亦有宜黃吳餘慶昆山衛靖少自出塵趣向甚正恨不廓且老耳程氏父子篆隸擅名斯業旣鮮不得不與其後左參李相頗爲靑水【左贊與長沙公】李牧楊師不以書名亦有可觀【昌祺文貞】洎乎近朝稱如黃翰二錢張汝弼皆松人也【松人以沈氏遺聲畱情豪素迄今猶然荊五一出而巳】小錢大致亦可翰與東海人絕燻猶而蓻斯魯衛張公始者尙近前規繼而幡然飄然𨿽名走海宇而知音嘆駭今且以人而重與黃人行伎俱下非吾徒也又有天駿者亦侍婢學夫人咄哉樵爨廝養醜惡臭穢忍涴齒牙恐共時或得其名失其亦妄冒誤人且爲贅列紫薇郎署分科木天執事左閣絲綸後先匪此能悉談者謂任道遜姜立綱及邇日周文通宜攀詹沈蓋亦依俙若徐武功劉西臺吳文定李太僕咸爲近士瞻望【吳公不負書名故非當家愛人及鳥貴在起雅去俗斯亦牽筆勿訝不倫】徐劉與吳弁馬刑部蕭黃門【愈顯】亦皆師模宋元之撰而巳【徐放米劉趙吳蘓馬亦木蕭自成狀而近彥修】於中劉無一筆失步亦可嘅捨文武而攀成康也太僕資力故髙乃特違眾旣遠羣從【宋人】並去根源或從孫枝翻出巳性離立筋骨別安眉目蓋其發奴書之論乃其胸懷自熹者也

△燕山三士小述

一人曰杜謹言符畜奇气孛孛木火成性通明亢升物不得揜之自研磨要理兼總形實將施利當世假令遂順將無煩究盡足矣乃復梗塞今漸老矣

一人曰仇僮東之中外厚結鼎鼎焉任重之器學殖萬鍾室也至其執則太行回峻昆吾失銛

一人曰釋徵起宗秀抽南筱明寓西燈緯代之材委止遐寂然如如之玅兼我五總龜而得得之功乏師一鐵杖

贊曰予之京師求觀四方士恨未得得者獨三士焉然皆先得者矣嗚呼

△吾鄕二老述

馬景字公素嘉定人舉止迂固鄰夜火家具一不取惟頂巾躡履執大袍凝立通衢中行遇深峻必捨舟車而徒回曲淹滯而不厭在舟展佛經香供跏趺唄誦振響人夾堤佇看不顧或稱以癡擊掌太笑遇鄙客錢虜則以苛禮律之讀書專博鈔積甚富受妻家膏田悉以與人有白庵集

沈誠字希明長洲人言必信行必果立不易方一介不取不予淹貫經籍而家無方策詩篇文筆一字不作居市間密鄰不識其面聞其聲登橙竊窺喜曰今日才識沈先生也

◆雜紀

宋濂

胡廣

潘塤

羅洪先

劉玉

王道

王世貞

馮時可

諭時

陳第

○宋濂

秦士錄

△秦士錄

鄧弼字伯翊秦人也身長七尺雙目有紫稜開合閃閃如電能以力雄人鄰牛方鬭不可擘拳其脊折僕地市門石鼓十人舁弗舉兩手持之行然好使酒怒視人人見輒避曰狂生不可近近則必得奇辱一日獨飲娼樓蕭馮兩生過其下急牽入曰飲兩生素賤其人力韋之弼怒曰君終不我籨必殺君亡命走山澤耳不能忍君苦也兩生不得巳籨之弼自據中筵指左右拆兩生坐呼酒歌嘯以爲樂酒酣解衣箕踞拔刀寘案上鏗然鳴兩生雅聞其酒狂欲起走弼止之曰勿走也弼亦粗知書君何至相視如涕唾今日非速君飲欲少吐胸中不平气耳四庫書從君問卽不能答當血是刅兩生曰有是哉遽指七經數十義叩之弼歷舉傳疏不遺一言復詢歷代史上下三千年纚纚如貫珠弼笑曰君等伏乎未也兩生相顧慘沮不敢再有問弼索酒被髮跳叫曰吾今日壓倒老生矣古者學在養气今人一服儒衣反奄奄欲絕徒欲馳騁文墨兒撫一世豪傑此何可哉此何可哉君等休矣兩生素負多才藝聞弼言大愧下樓足不得成步歸詢其所與遊亦未嘗見其挾冊呻吟也泰定未徳王執法西禦史臺弼造書數千言袖謁之閽卒不爲通弼曰若不知關中有鄧伯翊耶連擊踣數人聲聞於王王令隸人捽入欲鞭之弼盛气曰公柰何不禮壯士今天下𨿽號無事東海島夷尙未臣順間者駕海艦互市於鄞卽不滿所欲出火刀砍柱殺傷我中國民諸將軍控弦引矢追至太洋且戰且卻其虧國體爲巳甚西南諸蠻𨿽曰稱臣奉貢乘黃屋左纛稱制與中或等尢志士所同憤誠得如弼者一二輩驅十萬橫磨劍伐之則東西止日所出入莫非王土矣公柰何不禮壯士庭中人間之皆縮頸吐舌舌久不能收王曰爾自號壯士解持柔鼓噪前登堅城乎曰能百萬軍中可刺大將乎曰能突圍潰陣得保首領乎曰能王顧左右姑試之問所湏曰鐵鎧良馬各一雌雄劍二王卽命給與陰戒善槊者五十人馳馬出東門外然後遣往王自臨觀空一府隨之曁弼至眾槊並進弼虎咆而奔人馬辟易五十步面目無色巳而煙塵漲天但見雙劍飛舞雲霧中連砍馬首隳地血涔涔滴王撫髀嘆曰誠壯士誠壯士命酌酒勞弼弼立飲不拜繇是狂名挳一時至比之王鐵槍云王上章薦諸天子會丞相與王有隙格其事不下弼環視四體嘆曰天生一具銅觔鐵肋不使立勛萬里外乃稿死三尺蒿下命也亦時也尙何言哉遂入王屋山爲道士後十年終

史官曰弼死未二十年天下大亂中原數千里人影殆絕玄鳥來降失家競棲林木間使弼在必當有以自見惜哉弼鬼不靈則巳若有靈吾知其怒發上衝也

○胡廣

劉給事

記徐元張旺史整

△劉給事

唐代宗永泰元年僕固懷恩誘回紇吐蕃雜入冠下詔親徵魚朝恩欲奉代宗幸河中以避吐蕃恐羣臣議論不一百官入朝朝恩籨禁軍操白刅宣言曰吐蕃數犯郊畿車駕欲幸河中何如公卿皆錯愕不知所對有劉給事者獨出班抗聲曰敕使反耶今屯軍如雲不戮力扞冠而遽欲脇天子棄宗廟而去非反而何朝恩驚沮而退事遂寢劉給事當倉卒之頃而能抗辭以折權幸使之驚沮眞大丈夫哉視當世之公�閉口錯愕者誠可羞也惜乎史失其名不知爲誰舌古之恨楊維曰齊魯有大臣二人而史失其名箋杜詩者謂黃四娘者獨何人哉因此以托不朽世間幸不幸類如此劉給事言存而名泯其幸歟不幸歟

△記徐元張旺史整

紹興十九年冬完顏亮殺其主亶明年營都燕山二十九年又治汴京漸謀南侵三十年春東海民徐元張旺史整共起義師以帛書求援於宋宋守盟約不敢報元等嬰城半年虜師水陸夾攻破之誅戮極其慘酷亮繇是益疑宋得中原心決策入寇起蕃漢兵二十七萬傔人不預焉仿唐制分二十七軍明年自將巡洛至水遣髙景山王全來求釁此周益公文集所載而宋史紀不見陳桱通鑑續編載金東海民張旺作亂使徐文率丹師平之常慨宋失中原忠義之士嬰城固守力竭城陷並遭屠戮者何限如徐元張旺史整之徒志本爲宋乃不能捄又不得一書於史以見其起義之忠而乃書曰金民作亂使千古之下負冤受抑何繇獲伸桱之書法大抵若此有不可憑要當以期公所記爲定因表著其事以雪元輩之枉

○潘塤

前輩風範

△前輩風範

塤爲諸生時將郡博吳先生命往見鄕先憲副行素公【斌彥質】先見其二子【元哻季勉】通剌公出面西南塤拜致邵博之意公唯唯覆數語而入命其子延坐啜以茶塤它日爲給事中歸謁行太僕貫初顧公【達存道】公時年七十有六聞塤至衣冠扶杖出塤再拜問啟居公引之上坐三讓塤遜避至再曰老先生有三可尊何不虛此坐以勸後進使知長少之序公瞿然以杖戳地曰老夫今日乃得聞此語坐吾不敢復讓翼日之江浦見河陰令雙槐張公【素玄卿】乃先謁倉曹同年戴君【冠仲鶍】倉曹曰子往見雙槐先生乎幸爲冠先容塤晨往值公盥櫛待於次而倉曹至公乃出衣冠甚古與倉曹修禮旣轉而南向塤拜公立受扶而起塤則再拜公嘖嘖有嘆勉語倉曹退塤復侍坐頃之奚奴拂几案出殽簌各二器酒三行飯二盂禮甚簡及塤避喧湖西公時八十七壽不遠三十里駕小舟過訪言笑竟日飯則飯飲則飲薄暮始歸暇日數貽以詩自署雙槐老素其風味意態近世所未有也夫三公皆鄕先生杜門肥遁同一髙致行素未嘗與人輕接貫初雙槐尢索居離羣意更瀟散見行素則少長截然凜若師傳見貫初遲十五年巳煩遜避增感慨其時可知矣見雙槐則超出流浴偃然以前輩自居以子弟畜後進夫三公之行不同同一持風範勵風節若行素之嚴而正貫初之通而介雙槐之簡易面直皆可敬而仰者也非某之所能及也或曰見行素塤少也賤是不然使公居今日接見少年輩能復如前日否耶

○羅洪先

劉忠湣公死事狀

△劉忠湣公死事狀

鄕人錦衣指揮彭徳淸往來王振門下頗用事諸公卿率趨謁而公獨不爲禮彭銜之會公上疏彭欲假以相報乃激振曰劉某疏中權不下移之言暗指公也振旣大怒而公疏中常言太常不可用道士宜以進士處之未幾編修董憐自陳願爲太常少卿振因誣公與璘同謀故先以言爲璘地並逮下獄巳而陰嗾錦衣衛使馬順以訐殺公順是時掌衛事一日五更攜一小挍推監門入公與董璘同臥小挍前持公公知有變大呼曰

太祖

太宗之靈在天汝何得擅殺我小挍持刀斷頸流血被體屹立不動順走前舉足踢倒因曰如此無禮遂支解之褁以蒲包埋衛后空處董從旁摳其血裙數日密歸公家家人始知公死乃以血裙爲襯歸葬小挍失其姓名本盧氏人與耿公九疇爲鄕鄰耿素愛其少年俊美因與往來後久不至甚訝之一日見耿耿視其貌羸黃不類惜之曰得無有他疾乎何羸至是小挍吐實且曰順先一夕密語某曰今夜有事汝當早來至期令懷刅相隨迫於勢不敢不行比聞劉公爲忠臣是某故作逆天理事死有餘罪特來別公且謝誤愛耳因慟哭悔恨不自巳未幾果卒耿與廣信僉都禦史髙公明嘗言之髙語永丰鍾恭湣子知縣啟啟以語東廓先生而洪先讀先行人如墉手記公下獄在正統八年六月十二日至二十一日而變作二十三日家八始得聞之又二日乃敢發喪當是時親朋無相弔者踰月而歸此事固祕艾得其詳公家諱祭自二十一日後連三舉蓋亦疑之不知實二十一日也先行人手記日載晴雨諸細碎此事甚大且經目擊其必不誣也

○劉玉

咨脈

△咨脈

天以二气五行化生萬物靈而爲人然察其虛實寒溫燥濕死生存乎脈爾自素難抉其微王叔和萃爲脈經世所傳脈訣蓋六朝髙陽生所纘其爲言曰左心小腸肝膽腎右肺大腸脾冑命又曰媍人反此背觀之尺脈第三同斷病褚澄爲之論曰男子陽順自下生上右手之尺爲受命之本旣受命矣萬物從土而出惟脾爲先故尺土之關爲脾脾上生金故關上之寸爲肺肺金生水故自右手之寸越左手之尺爲腎腎冰生木故左手尺上之關爲肝肝木生火故關上之寸爲心其言如此可謂察於理而得其要矣然又謂女子陰逆自上生下左手之寸爲受命之本萬物從土而出惟脾爲先故左手寸下之關爲脾脾土生金故關下之尺爲肺肺金生水故左手之尺越右手之寸爲腎腎水生木故右手寸下之關爲肝肝木生火故關下之尺爲心其言又如此則可謂惑於人而不察其理也人稟天地之气以生四體百骸男女無不同者豈獨至於脈相反如此哉竊嘗考之心火也火旺於南故心之脈見於左寸肝木也木旺於東故肝之脈見於左關肺金也金旺於西故肺之脈見於右寸脾土也土旺於四朵中無定位寓於西南故脾之脈見於右關腎水也水旺於北故腎與命門之脈皆見於左右尺以人身而言心與肺在膈膜之上其气至淸肝與脾在臟腑之中其气次濁腎與命門在丹田之下其气至沈以五行之數而言火數二七金數四九陽勝乎陰也木數三八上數三八土數五十陰陽相近也水數以六陰勝乎陽矣故心與肺同居於寸肝與脾同居於關腎與命門同居於尺然心肝腎陽屬也故同居於左肺脾命陰屬也故同居於右此自然之理不可得而易也難經所謂男子尺脈常弱女子尺脈常盛蓋以男女陰陽有盛衰之別爾豈謂脈之相反男女殊絕上者下而左者右十二時將安屬證何以察而治何以處乎然則反此之說其義何居曰脈經所言是巳脈經不言者素難未常言也素難未嘗言脈訣何自而言之邪纂之者務簡而不精申之者承訛而愈失明於難素脈經者必有審於斯作咨脈

○王道

書壁雜帖

△書壁雜帖

順渠子曰吾於古人有四恨焉孔子曾見老子而孟子不得見莊子此一恨也孟子得見子思而荀卿不及見孟子又從而非之此二恨也楊子云與鄭子眞嚴君平同時同處且知二人之賢而不能相隨以隱此三恨也二程親見康節而不能傳其先天之學此四恨也宇宙間有此四大欠事而古今人皆未嘗說破若以爲當然者然斯又恨外之一端也

○王世貞

書應生事

書二館人事

紀胡僉憲二義僕事

△書應生事

仲芳旣巳杖朝堂則從四期門鴟夷褁來血涔涔下也吏士目攝亡得問誰何諸稍熟仲芳者揜鼻自引匿去而故下獄尙書當仲芳迷罔不道死尙書坐輕贖矣曹郎坐亡奉行謫矣獄吏一二緣大臣指謾罵曰嘻而不治職方氏卽爲乃公治鬼室仲芳所止獄捨卑甚又久雨娃黽分枕席而臥久之應生乃當視獄從血肉中辧仲芳別築室醫藥勞問相踵始仲芳以杖瘡甚左腳短三寸卭卭距虛然病大汗小愈巳得攺室燥遂愈王侍郎者吉人不欲言其名與大臣有連微聞之恚謂何用我爲且累之詈元宰若詈敵柰何卽不遽令苦地下亦令苦地上而更相席哉風尙書求其主尙書心知爲應生也難之或謂生且遜謝亡有生喟然曰夫夫也豈其以余非人者益旦夕候仲芳自如移年期滿當請報生走尙書所絮語公力爭之可得也母令天下有以詈廷尉絜法日數反尙書熟計

主上自管三尺一旦爭不勝而且謂我速死者謝應生第待之生退欲自具艸救亦竟念其事乃巳語余天其殆者私仲芳不爾左腳亡遂短而大臣畏搖詭云吾不敢以身益主上過母恐然飛語上矣報論死仲芳且死屬家人藏余血三歲而碧者卽地下必有以報應生

△書二館人事

余守比部時見南來人道任兵憲環館人事奇之兵憲始丞吳時也倭暴至臺檄丞以鄕兵五百徼之兵故市人子倉卒應募不習戢遇輒鳥散走而丞方獨身從親信抵射賊賊中勇敢者奮持長刀隃溝來擊丞館人挾抱丞上馬丞上馬則賊巳刅尾之館人乃直前手搏賊連中數搶手不捨竟死丞以間得逸去余使三輔遇韓戶部叔陽亦稱其館人云始韓以金華令入覲過淮陰攺陸車轔轔從冰上行也巳冰薄車破之韓與館人俱溺焉館人急持韓衣裾不置會傍有施繩鉤下救者緡且及館人號曰左被髮而混爲令救令有重賞救者乃移緡鉤令起宛轉間竟失館人弗及矣余聞而悲其事問二人姓名俱不得以爲恨於乎士居平誦說詩書信眉目掀鼻昂頰鼓掌稱仗節者何限一旦事起而抱首鼠竄相接也恩至則許人以死過則倍之非其初許謬也亦死生之際深矣夫二館人鄙�耳豈有師友講議之素其死亦豈遂以爲名哉倉卒顚沛之際達其一念所不容巳者而巳夫達其所不容巳而其究乃竟有所濟則不爲徒死哉

△紀胡僉憲二義僕事

胡僉事者諱某字某徽之某邑人也嘗舉進士爲尙書郎其僉事而得貴州則以道遠故不攜家而所從蒼頭曰胡文訓文學者爲書室掌故最近能得其恴僉事所按部曰畢節嘗以早暮橇行瘴霧中遂怠脾疾久益羸削且殆文訓憂之甚曰吾故聞之老長者言寢瘵非人肉不得起乃齋沐刲股肉血雜粥藥進之僉事病爲小損居月餘益篤且易簀而是時文訓方以股創臥疾文學痛不忍見僉事死曰死而倘可代也吾此六尺直鴻毛耳卽不獲弋而主君卒不諱孤魂在萬里外誰與從者有先死以俟而巳遂自剄其喉咽所不合者僅指許然竟不死而僉事死矣嗟乎人子之於親有刲股而藥者人婦之於夫有以死殉者此皆緣於深愛至契發於不得巳之痛而始損其所不易損是二蒼頭事僉事非久寧復有以固系其心又豈有詩書禮教爲之摩浹於胸腑而一旦慨然爭先而赴義若此人心固不與末俗而俱死也僉事之治畢節卽安氏酋地安氏之先君長不知其幾然代有簒逆矯攘之禍僉事所治多惠利拊循之政旣浹而始以樽節退讓誘之其人且入笠矣今�能感其僕以義其僕又能奮然以義殉其主�謂夷非人覩此而不奮發興起哉吾鄕集禦毛君按貴州而得其狀書謂余先生好稱節義事故所紀任韓二館人人人稱之矣其爲我紀二蒼頭亡何行部至畢節卅節人築祠宮請祀僉事侍禦善而許之復書謂余幸終此諾且爲刻石而壁之祠以風夷嗟夫孰謂夷非人哉自是而有親上死長者二蒼�故與有力也𨿽然微侍禦君闡之夷且以二蒼頭用他故死卽死而不見述何所貴死也

○馮時可

書富林二曹先生遺事

△書富林二曹先生遺事

昔定庵先生華亭富林人初名節惡其類於漢常侍也遂以字行名時中舉成化己丑進士歷官浙江按察司僉事以家難歸廬墓三年所居山麓產有瑞芝時人皆以爲孝感服除復補浙江累官副使與當事者議相左卽拂衣歸年甫餘六十人詰其故答曰吾有采蒓舟不能忘爾抵家閉戶掃軌甘貧自守鄰有悍生怒先生魁岸以堊書先生名於牛後向其僮而肆詈欲以激先生也僮歸以告先生徐曰是人詈我而若述之是重詈我也速往謝彼無勞君齒頰吾僕也不敢傳言生不能難然必欲逞志乃巳先生每日小遷則幅巾倚杖獨立門屏生於是修尺一若爲候者而中則痛詆極毀伺先生出時令人直入跽上之先生不手曰若休矣候吾僮來旣而從者至命取火燔之曰知若主於我無慰好言也老年人不能答聊自解耳生媿而止貴公子某者挾妓遊天馬山鼓吹而過先生門先生使人召而榜以檟楚教之曰若父居官躬素絲之節而若敢滛肆如是吾於若大父行也不戒若是不子若也今吾且代若嚴君爲治貴公子自是不復敢出折節爲恭矣先生初以定名庵旣又愛唐人靑山宜晚眺之句而富林爲九山窟則別號曰宜晚居士春秋旣髙守道彌篤大司空見素林公舉以自代不報年八十時作壽藏於玉屏之丘每日飧罷往坐片時曰此中無朝無暮無春無秋恍似天地之初我復於初無不適矣壽九十餘無疾而終終時有紫雲自天而降繞戶良久人以爲仙去兄名景舉景泰甲戌進士性甚惇實有僕竊其金爲平康之遊則橐枵然矣公怒甚往訟於比部郎郎追妓至痛榜之妓怨反訟公以是罷不敍

英廟復位有白公冤者而公名偶同皇帝年號又

景皇帝時所舉土也遂不果用居數月朝會得匿名書下部考驗憾公者誣焉

上聞曰必若人也爲我廢耳詔逮至京緹騎疾馳入郡時守某公同年也素髙公誼竭貲賂焉巳同使者抵公門請先入入則泣而語之故曰子亡若何吾爲任罪公曰君命也何所逃罪檻車詣司隸栲訊備至不勝慘毒遂自引獄至冬朝讞有擊登聞而號者曰投書人在也日者小人有母今亡矣吾爲吾母而負吾君今又以負他人吾何面日立於天地耶請就法訊之則故中書某耳公乃得釋而肢體巳廢復歸富林以詞翰自老時人稱曰富林二曹一時人豪

○諭時

蟢子紀

△蟢子紀

蟢子者小蜘蛛也何紀乎余於

上之丙申歲就城東二里許髙橋莊爲艸堂而業焉明年春將杪偶於侍母間顧見堂檐左柱上蟢子將數百千五采騰騰延於門上忽復數百億萬五采騰騰延於棟梁上蓋如翔如翥如擁如趨不知其所來也余駭而告母曰異此何徵哉祥乎怪乎莫可以測焉母遂竭虔焚香率余祝之祖考妣云蟢也儻爲祥徵願附祖考妣龕上少焉忽復數百億萬五采騰騰徑延於龕上蓋如雲如煙如烽如蟻不知其所計也迨夜分各就寢迫曉視之略無形影蓋又如幻如夢如露如泡不知其所往也余曰異此何徵哉明年戊戍余乃濫春薦焉嘗得李徳裕喜徵論而讀之見其廣推夫陸賈蟢子垂而百事喜之說謂喜兆必垂於冠冕必垂於屏幃必垂於檐楹要之感於气焉耳遂嘆以爲穹饗者機露微而弘宣者端萌早余也眇孤一春薦何敢望古人而乃遘夫此者竟未易以自卜云緣物思感緣感思立或者神啟余之來事乎故爲紀

○陳第

誌怪

△誌怪

古丄惆漢以來戰場多奇鬼有無頭者有無手足者有長大異常有眇小幾希者有痛哭者有叫號者其狀甚怪日暮郊外爲妖或擲人以石或擊人以拳或推人而入於溪或挾人而藏於山或侵人而病死或昧人而顚狂其弗亦甚怪萬曆六年二月八日夜軍人徐敖自郊至家攘臂語曰將食食我將酒飲我目瞋瞋視人家人進食食簞食十有二而豆羹稱之尙未飽家人不敢進食輒攘臂而起曰我不食且三日矣數年而就爾一飽爾吝者耶復呼飯並酒家人大恐共持刀向之則怒曰不飽不行不醉不去爾持刀何爲余從者傅羔走告曰敖中饑鬼命在旦夕且述其狀如此如此余取片紙書云古北正神其速逐饑鬼母使畱命傅羔就其家焚之焚畢敖曰敗矣敗矣速開道使我遁去言竟有間而寤曰吾安得在此家人問其食與語俱不記曰日暮至河上忽跌而熟睡其睡而起起而至家不知也於是復食里人聚而觀之嘖嘖曰陳叔子其通神明者與何其以片紙療疾也昔仲尼不語怪非無怪也語之而莫可窮詰故存之而使人自悟今敖中饑鬼可得而言也其饑之而食食之如是之多不可得而言也以敖之腹簞食豆羹足矣又益之至足矣今乃十倍於平時腹又安能容之夫鬼𨿽爲厲亦一气耳故若無若有若存若沒豈眞有腹形可受食羹耶故以爲在鬼之腹是气而非气以爲在敖之腹�������������腹食羹安所������������之腹矣是皆不������������語乎抑亦不可��������������

●皇明文徵卷之六十七

晉江何喬遠穉孝選

碑一﹝何喬遠輯勑建典禮題名弔古占賢名臣忠烈﹞

◆何喬遠輯

太祖皇帝皇陵碑

孝宗皇帝孔廟碑

○太祖皇帝皇陵碑

洪武十一年夏四月命江陰侯吳良督工新造皇堂予時秉鑑窺形但見蒼顏皓首忽思往日之艱辛況皇陵碑記皆儒臣粉飾之文恐不足爲後世子孫戒特述艱難明昌運俾世代見之其辭曰

昔我

父皇寓居是方農業艱辛朝夕彷徨俄爾天災流行眷屬罹殃

皇考終於六十有四

皇妣五十有九而亡孟兄先死合家守喪田主徳不我顧呼叱昂昂旣不與地鄰里惆悵忽伊兄之慷慨惠此黃壤殯無棺槨被體惡裳浮掩三尺奠何殽漿旣葬之後家道惶惶仲兄少弱生計不張孟嫂攜幼東歸故鄕值天無雨遺蝗騰翔里人缺食艸木爲糧予亦何有心驚若狂乃與兄計如何是常兄云去此各度凶荒兄爲我哭我爲兄傷皇天白日泣斷心腸兄弟異路哀動遙蒼汪氏老母爲我籌量遣子相送備醴馨香空門禮佛出入僧房居未兩月寺主封倉眾各爲計雲水飄揚我何作爲百無所長依親自辱仰天茫茫旣非可倚侶影相將突朝煙而急進暮投古寺以趍蹌仰窮崕崔嵬而倚碧聽猿啼夜月而淒涼魂悠悠而覓父母無有志落魄而佒佯西風鶴唳俄浙瀝以飛霜身如篷逐風而不止心滚滚乎沸湯一浮雲乎三載年方二十而彊時乃長淮盜起民生攘攘於是思親之心昭著日遙盻乎家邦巳而旣仍歸復業於覺皇住方三載而又雄者跳梁初起汝穎次及鳳陽之南廂未幾陷城深髙城隍拒守不去號令彰彰友人寄書云及趨降旣憂且懼無可籌詳傍有覺者將欲聲楊當此之際逼迫而無巳試與知者相商乃告之曰果束手以待罪亦奮臂而相戕知者爲我畫計且禱陰以默相如其言往卜去守之何詳神乃陰陰乎有警其气鬱鬱乎洋洋卜逃卜守則不吉將就凶而不妨卽起趨降而附城幾被無知而創少頃獲釋身體安康從愚朝暮日日戎行元兵討罪將士湯湯一攫不得再攫再驤移營易壘旌旗相望巳而解去棄戈與鎗予脫旅隊馭馬控韁出遊南土气舒而光倡農夫以入伍事業是匡不逾月而眾集赤幟蔽野而盈岡率度淸流戍守滁陽思親詢舊終日慷慨知仲姊巳逝獨存駙馬與甥雙駙馬引兒來我棲外甥見舅如見娘此時孟嫂亦有知攜兒挈女皆從傍次兄巳歿又數載獨遺寡婦野持筐因兵南北生計忙忙一時會聚如再生牽衣訴昔以難當於是家有眷屬外煉兵鋼羣雄並驅飲食不遑暫戍和州東渡大江首撫姑熟禮儀是尙遂定建業四守關防礪兵秣馬靜看頡頏羣雄自爲乎聲教戈矛天下鏗鏘元綱不振乎彼世祖之法豪傑何有乎仁良予乃張皇六師飛旗角亢勇者效力智者贊襄親徵荊楚將平湖湘三苗盡服廣海入疆命大將軍東平乎吳越齊魯耀乎旌幢西有乎伊洛崤函地險河泊入胡都而市不易肆虎臣露鋒刅而燦若星鋩巳而長驅乎井陘河山之內外民庶咸仰關中卽定市巷笙簧玄菟樂浪以歸版籍南藩十有三國而來王倚金陵而定鼎托虎踞而儀鳳凰天塹星髙而且輝滄海鐘山鎭嶽而巒接乎銀潢欲厚陵之微葬卜者乃曰不可而地且臧於是祀事之禮巳定每精潔乎蒸嘗惟劬勞罔極之恩難報勒石銘於皇堂世世承運而務徳必彷佛於殷商淚筆以述難諭嗣以撫昌稽首再拜願時時而來饗

○孝宗皇帝孔廟碑

朕惟古之聖賢功徳及人天下後世立廟以祀者多矣然內而京師外而羣邑及其故鄕靡不有廟自天子至於郡邑長吏通得祀之而致其嚴且敬則惟孔子爲然蓋孔子天縱之聖生當周季聖賢道否之日而不得其位以行乃歷考上古以來聖人之君天下者曰堯曰舜曰禹湯文武巳行之迹並其莊言要論定爲六經以垂法後世自是凡有天下之君遵之則治違之則否蓋有不能易者眞萬世帝之之師也故自漢祖過魯之祀之後多爲之立廟沿及唐宋英明願治之君屢作益尊而信之孔子之廟遂徧天下爵號王公禮視諸侯而加隆焉𨿽金元入主中國綱常掃地之時蓋未嘗或廢亦天理民彜之在人有不能自冺也我

聖祖髙皇帝以至神大聖汛掃胡元植綱常於淪斁之餘武功方戰卽遣官詣闕裏祀孔子風示天下規度可謂宏遠矣

列聖相承益嚴祀事先後一軌泊我

皇考憲宗純皇帝詔增廟之舞佾爲八籩豆十二禮樂盡同於天子褒崇之典至是蓋無以加矣國家百有餘年之太平端有自哉闕裏有廟建自前代規制尢盛弘治巳未六月毀於火朕聞惕然特勑山東巡撫巡按洎布政按察司官聚財庀工爲之重建越五年甲子正月工畢巡撫右副都禦史徐源巡按監察禦史陳璘以其狀來上宏深壯麗視舊規有加朕懷乃慰旣遣內閣輔臣太子太保戶部尙書兼謹身殿大學士李東陽往告復具顚末爲文俾勒之廟碑用昭我

祖宗以來尊師重道之意並系之以詩曰

聖人之生夫豈偶然命之大君俾贊化權二席三王君焉克聖繼天立極道形於正大化旣洽至治斯成巍巍蕩蕩渾乎難名周政不綱道隨時墜孔子聖人而不得位乃稽羣聖乃定六經萬世之師於焉是徵自漢而下數千餘歲褒典代嘉有隆無替於皇我

祖居正體元六經是師卓爾化原

列聖相承先後一揆逮及朕躬思弘前軌廟貌載崇祀事孔禋經言典訓彌謹彌惇裕化治成日升川至斯道之光久垂萬世

◆勑建

宋訥

楊士奇

徐有貞

○宋訥

大明勑建太學碑

勑建歷代帝王廟碑

△大明勑建太學碑

洪武十四年夏

上詔羣臣曰王者受命武功文徳相繼成治定天下以武治不以武也其崇文乎顧玆成均地隘而陋何以振文教朕相基於雞鳴山下髙爽平遠豈天恊朕心若藏此地俟興一代學耶羣稽臣首曰

皇上聖神斯文福也乃以天子學制授諸冬官冬官臣恭奉明詔夙夜匪懈楩楠豫梓來積如阜鑿山載石興土築基梓人效藝以宏其制又遣金吾前衛新軍指揮譚格督其工凡堂有七彜倫所以會講率性修道誠心正義崇志廣業則諸生肄業所也會饌有堂庖廚有室井覆有亭物貯以庫餼廩蔬園重門繚垣回廊儲書兩堂之間東西有館助教正錄居焉東偏列室鱗次諸生處焉廟在學東亢以增基大成有門七十二賢有廡凡爲楹八百一十有奇壯麗咸稱自經始以來大駕臨幸者不一夫子而下像不王繪祀以神主數百年夷習乃革明年五月冬官奏廟學成十有一日

天子遣使祀先師以太牢禮畢冑子及民之俊秀登堂受棊學之禮制備矣十又七日

上躬臨廟禮行酌獻再拜而退乃幸學學官率諸生進拜堂下博士臣龔斆執經祭酒臣吳顒講經旣畢萬乘是還此千載曠儀講而行之斯文斯重矣六月一日

上又賜勑文重諭冑子禁制防遏之法訓廸誘掖之意無不至焉越一日

帝禦奉天門詔臣訥文之於石臣拜手稽首不敢以不文辭承命遂述興造始末爲之言曰孔子之道垂憲萬世帝王之興首建太學蓋學所以扶天理淑人心也皇極繇之而建大化繇之而運世道繇之而淸風化本原國家政務未有捨此而先者或有未備則無以維三綱五常之具示作人重道之心

聖天子位居君師續道統於堯舜禹湯文武建學定規髙出前古凡我登堂養正遊藝之士斯言斯誦相勉相誨無負教養則正人端士叢出而爲國家楨幹作聖子神孫之業萬世而無窮者當自今始顧臣膚陋敢不對揚帝命式昭盛代之興文也拜手稽首而獻頌曰

於惟

聖皇臣服萬方乘時經綸武偃文揚儲慶發祥載整乾綱乃相學基雞鳴山陽平遠髙爽非麓非岡式輝京邑隱若天藏考制定規聖度曷量乃授工曹孰敢怠遑工師用勸效技允臧有廟有廡有廊有堂鱗比而重龍起而翔登用儒臣教化昭彰佩服鏘鏘弦誦洋洋正學有傳師道有常萬乘來臨俎豆生光千載禮儀一代典章躬親講道超軼百王聖制昭宣啟廸淚昂寵及靑衿垂範流芳材育化崇殷序周庠立極作則遠紹虞唐徳進英豪業修俊良股肱朝廷都兪巖廊以弘文化慶祚靈長願佑皇圖萬世無疆

△勑建歷代帝王廟碑

兩儀判而人極立大統建而君道明粵自上古神聖繼作代天理物以開萬世太平之治故天地以之而位四時以之而序萬物以之而育大經大本以之而立盛徳相繼傳至於今欽惟

聖天子受天明命肇修人紀以建民極纘皇帝王之正統衍億萬年之洪基稽古定制作廟京邑以祀歷代帝王重一統也相舊廟地介乎通衢褻而弗嚴洪武二十一年秋始命攺作於欽天山陽越明年己巳夏五月三�工部尙書臣秦逵奏成功請文劖石詔臣訥爲之記臣忝職冑監懼不敢辭謹拜手稽首而言曰帝王功徳於昭於天宜有淸廟以宅神展敬歷世以來祀典斯闕三皇五帝祭於肆類僅見於周而堯舜禹湯發迹肇基及所經歷之地或有祠焉遣使致祭後世有之至於合廟京國歲修享禮古未之聞

皇上定鼎江左治功旣成神人洽和禮槳明備凡廟祀之瀆禮不經諂神非法者一切去之正名定統肇自三皇繼以五帝曰三王曰兩漢曰唐曰宋曰元受命代興或禪或繼功相比徳相侔列像於庭金玉其相衮冕焜煌聚精會神咸宅於玆每歲春秋二仲諏日誓士

上禦宸極制命大臣齋明承事籩豆靜嘉粢盛丰潔告充告碩神格洋洋所以推惟本始式昭曠典者至矣三年則命官奉香帛詣陵寢具儀物以時致享又以昭聖顯靈而示不忘也嗚呼天生民而立之君所以靖亂也康濟天下阜成兆民而登之仁壽之域者皆以奉若天道而巳是故前乎三代之官天下者天也後乎三代之家天下者亦天也旺帝王之繼作漢唐宋之疊興以至於元皆能混一寰宇紹正大統以承天休而爲民極右之序之不亦宜乎秦晉及隋視其功徳不能無愧故黜而不與是可見

皇上惇名實重理道崇徳報功大公至正之心眞足以度越百王垂憲來世永永無斁謹爲之銘曰

惟皇作極克配天地丕昭盛化以正大位皇道而皇帝道而帝歷夏商周三王疊繼熙熙皞皞同底於治於赫漢祖寬而有制光武奮興炎靈用熾唐興晉陽遂有神器太宗重光力行仁義明明有宋其徳克類曁於元氏而亦用又丰功茂徳後先輝賁翼翼新宮有卹而閟貌像旣嚴皇靈斯蒞享祀苾芬儀文孔備陟降在庭神之攸曁祚我皇明以克永世

○楊士奇

勑建禮部之碑

△勑建禮部之碑

宣徳六年十月北京新作禮部成尙書胡濙奏請樹石刻文以示久遠制曰可其文以命臣士奇臣旣拜受命謹按禮部在唐虞爲秩宗在周爲春官大宗伯所典天神人鬼地祗之禮而禮樂庠序風化制度品節之事咸屬焉我國家

列聖相承法古制治尢重於斯

皇上臨禦之初茂簡俊又以稱厥任時濙以禮部左侍郎兼南京國子祭酒奉命還部數月升尙書

上諭之曰國家所重祀事朕夙夜祗奉天地宗社曁於百神以迓福生民爾其懋相予無怠凡國所用彜典爾惟舊章是循是式用佐予理無忽爾惟寅惟淸用懋副朕命濙拜稽首言臣敢不精白一心以圖稱萬一蓋

上所命濙與虞舜卽政命伯夷者同一道也而嗣大位以來祀享受福川嶽奠寧歲屢丰登田裏給足災沴不作遐裔畢來禎祥之物駢見疊至皆本於

皇上誠敬所格而徳化之效也於時北京創建未久百司官府皆未作其公署及治文書之舍率就簡便蓋未暇及也一日濙奏事殿中

上曰國家大典禮悉隸禮部非可以簡其官府宜先備勑工部作之度地於大明門之東西向中爲正堂堂之側爲司務廳前爲周序爲中門爲前門正堂之後爲後堂左右爲賓客之位後爲庖庫堂序之外爲四屬儀制主客在左祠祭精膳在右鑄印在中門之左其地亢爽其材堅良髙明邃深制度弘偉方之近代綽乎過焉旣成以聞命京師諸司長二咸往落之命光祿賜宴恩澤之隆羣情歡溢咸謂

皇上惇典庸禮啟自宸衷始作斯宇甚盛舉也臣惟禮者天理之具於人事而行之以敬者也用之事神而神享用之爲政而政修用之教化而教化孚用之制作而制作盡善故禮所以爲國家天下之大器不可一日無者而典之必得其人惟

皇上知之明而行之果也然臣伏覩未作禮部之先有司以

上所居宮殿庳隘請拓地攺作

上曰朕方惓惓息民爲心居室豈今所急郤其奏旣而出璽書命諸司詢民瘼施振貸巳逋責曁禮部成有司復請攺作宮殿且言治材巳具

上曰朕夙夜求民之安今天下匹夫匹婦豈皆得所而何暇於自求佚若等宜體朕卹民之心敬哉忽忘又郤其奏而出璽書敷布徳恩存卹鰥寡招懷流徙且飭有司蠲獘舉廢修懷保之政蓋呈仁一念保民惟日孜孜昔大禹薄自奉而所勤者民之事所致飾者宗廟朝廷之禮與

皇上聖心異世而同符猗歟盛哉是役也重禮爲先務而再郤有司之請聖徳之大者臣忝職史氏謹備書之而繼以詩曰

稽昔帝王禮莫重焉天敍以敕人文以宣其用之嚴曰郊與廟教化制作咸禮之要皇明龍興

列聖禦極盛徳光華有典有則

皇帝繼統躬禮導民從容安行天下歸仁翼翼北京視周之鎬桓桓六卿郡辟之表有虞秩宗咨命伯夷帝謂臣濙往哉汝諧肅肅三禮汝底相予凡百儀度汝愼攸司爰初經營六官之府

帝謂臣濙權輿宜汝龍章自天臣工祗率力齊材良成之不日天闕之南端門之東輪焉奐焉閎廓穹崇維

皇明聖以禮爲國維明維果有此奕奕維孝維恭大禹攸同約巳勤民菲食卑宮矜卹無告惠鮮鰥寡文王小心日不遑暇仁澤流霈源源弗窮悅懌歸赴如川之東禮序樂和化淳俗厚龜龍在沼麟鳳在藪體信達順維聖之功執事有恪維臣之恭夙夜其勤式告有位維寅維淸以熙帝載

○徐有貞

勑修河道功完之碑

△勑修河道功完之碑

惟景泰紀元之四年冬十月十有一日

天子以河決沙灣久弗克治集左右丞弼曁百執事之臣於文淵閣議舉可以治水者僉以臣有眞應詔乃錫璽書命之行

天子若曰咨爾有貞惟河決於今七年東方之民厄於昏墊勞於堙築靡有寧居旣屢遣治而弗卽功轉漕道阻國計是虞朕甚憂之玆以命爾爾其往治欽哉臣有貞祗承惟謹旣至乃奉揚明命戒吏飭工撫用士眾咨詢羣策率興厥事巳乃周爰巡行自東北䢐南西踰濟汶沿衛及沁循大河道濮範以還旣究厥源流因度地行水乃上陳於

天子曰臣聞凡平水土其要在乎天時地利人事而巳天時旣經地利旣緯而人事於是乎盡且夫水之爲性可順焉以導不可逆焉以堙禹之行水行所無事用此道也今勢反是治所以難蓋河自雍而豫出險固而之夷斥其水之勢旣肆又繇豫而兗土益疏水益肆而沙灣之東所謂大洪之口者適當其衝於是決焉而奪濟汶入海之路以去諸水從之而泄堤以潰渠以淤澇則溢旱則涸此漕途所爲阻者與然欲驟而堙焉則不可故潰者益潰淤者益淤而莫捄也今欲捄之請先疏其水水勢平乃治其決決止乃浚其淤因爲之方以時節宣俾無溢涸之患必如是而後有成制曰可臣有貞乃經營焉作制水之閘疏水之渠渠起張秋金堤之首西南行九里而至濮陽之灤九里而至博陵之陂又六里而至壽張之沙河又八里而至東西影塘又十有五里而至白嶺之灣又三田而至李山隼之涯繇李山隼而上又二十里而至竹口蓮花之池又三十里而至大瀦之潭乃踰範曁濮又上而西北數百里經澶淵以接河沁之水過則害微則利故遏其過而導其微用平水勢旣成名其渠曰廣濟閘曰通源渠有分合而閘有上下凡河流之旁出而不順者則堰之堰有九長袤皆至丈萬九堰旣設其水遂不東衝沙灣乃更北出以濟漕匯之涸阿西鄄東曹南鄆北之地出沮洳而資灌漑者爲頃百數十萬行旅旣便居民旣安有貞知事可集乃參綜古法擇其善而爲之加神用焉爰作大堰其上楗以水門其下繚以虹堤堰之崇三十有六尺其厚什之長百之門之廣三十有六丈厚倍之堤之厚如門崇如堰而長倍之架濤截流欐木絡竹實之石而鍵之鐵蓋合土木火金而一之用平水性旣乃導汶泗之源而出諸川匯澶濮之流而納諸澤遂浚漕渠繇沙灣而北至於臨淸凡二百四十里南至於濟寧凡二百一十里復作放水之閘於東昌之龍灣魏灣凡八爲水之度其盈過丈則放而泄之皆通古河以入於海上制其源下放其流旣有所節且有所宣用平水道繇是水害以除水利以興初議者多難其事至欲棄渠弗治而繇河沁及海以漕然卒不可行也時又有發京軍疏河之議有貞力奏蠲瀕河州縣之民馬牧庸役而專事河防以省軍費紓民力

天子從之是役也凡用人工聚而間役者四萬五千有奇分而常役者萬三千有奇用木大小之材九萬六千有奇用竹以竿計倍木之數用鐵爲斤十有二萬鍵三千絙百八釜一千八百有奇用麻百萬荊倍之槁稍又倍之而用石若土則不計其算然其用糧於官以石計僅五萬而止焉蓋自始告祭興工至於工畢凡五百五十有五日於是治水官佐工部主事臣金羽參議山東布政仗司事臣云鵬僉山東按察司事臣蘭等咸以爲惟水之治自古爲難矧玆地當兩京之中天下之轉輸貢賦所繇以達使終弗治其爲患孰大焉夫白之渠以漑不以漕鄭之渠以漕不以貢而工皆累年費皆巨億若漢武之瓠子不以漑不以漕又不以貢而役久弗成兵民俱敝至躬勞萬乘投璧馬吁神祗而後巳以彼視此孰輕孰重孰難孰易乃今役不再期費不重科以漑焉以漕焉以貢焉無弗便者是於軍國之計生民之資大矣厚矣其可以無紀述於來世臣有貞曰凡此成功實惟我

聖天子之致所以俾臣之克效不奪浮議非

天子之至明孰恃焉所以俾民之克寧不苦重役非

天子之至仁孰賴焉有貞之於臣職其惟弗稱是懼矧敢貪天之功惟

天子至明至仁之徳不可以弗紀也臣有貞嘗備員翰林國史身親承之不可以嫌故自輟乃拜手稽首而爲之文曰皇奠九有歷年維久延天之佑旣豫而丰有蔀以蒙見沫日中陽九百六數下厥鞠龍蛇起陸水失其行河決東平漕渠以傾否泰相乘運維中興殷憂乃凝

天子曰吁是任在予予可弗圖圖之孔亟歲行七易曾靡底績王會在玆國賦在玆民便在玆孰其幹濟其爲予治去宕而利惟汝有貞勉爲朕行便宜是經臣拜受命朝嚴夕警將事惟敬載驅載馳載詢載謀載度以爲乃分厥勢乃堤厥潰乃疏厥滯分者旣順堤者旣定疏者旣浚乃作水門鍵制其根河防永存有埽如龍有堰如虹護之重重水性斯從水利斯通水道斯同以漕以貢以莫不用邦計維重惟

天子明浮議弗行功是用成惟

天子仁加惠東民民是用寧臣拜稽首

天子萬壽仁明是懋爰紀厥實勒玆貞石昭示無極

◆典禮

王彜

○王彜

鄕飲酒碑

△鄕飲酒碑

皇明旣一四海乃大興禮樂以新令俗還古道爲千萬世計惟鄕飲酒繇近代以還蔑之有講洪武五年始

詔郡國以孟春孟冬舉行斯禮而讀律焉其時江夏魏公寔守蘓州奉

詔惟謹旣一再行之然尙恐未能宣

上徳意是以明年復參考儀禮以授經歷李亨教授貢穎之使與郡士周南老王行徐用誠共商挍之且使張端及諸生相與習焉爰捨菜先聖先師以孟冬之月吉日癸未行於郡學其大賓爲前進士魏俊民介爲先聖五十四世孫思賙僎爲推官王芳三賓爲範廷徵眾賓爲邵允禮錢瓊等十大一人次僎爲知吳縣事曾黼知長洲縣事張其而樂正以張田司正以滕權賢而得其人如此又特位三老人曰昆山周壽誼年百有十歲曰吳縣楊茂九十有三歲曰林文友九十有二歲皆形充神完行坐有禮老人而得其人又如此然後乃列坐八十以上者十有三人七十以上者六十有二人六十以上者四十有七人五十立而聽政役者百人凡在位者之子弟侍立者二十有八人主賓僎介之贊相爵尊豆籩俎洗之執事者皆具又別爲教授位而吳縣教諭徐鼎昆山教諭陳圭次之訓導十五人又次之長洲教諭周敏則以侍其父南老常熟教諭傅著侍其父玉皆降而北面立合鄕學及六縣弟子員之立者百有六十人文武僚佐之在位觀禮者若干人農工商賈遠近之觀者又以千計公年且七十而朱顏煥如獨出人表升降揖拜竟日無倦而其子子盤侍立進趨中度如是禮明樂和眾以大悅旣而乃讀律眾復肅以聽皆曰今

天子神聖援吾人水火中而斯禮也吾身親見之幸哉越五日周老人還昆山公躬出婁門之郊再拜以餞都之士女觀者又慨焉以爲幸見且曰公於人之父兄也如父兄然吾於吾父兄宜何如君子以是知公之政興孝興弟者蓋易易然也且老人者生宋景定中歷元百年而遭逢

聖代意者天生斯老以待今仁壽固巳在百年先矣微公誰能表之彜也居公之野以病廢得扶曳以觀焉蓋曠世之遭也故爲銘其堂下碑曰

於維

皇王正此方夏爰釋戎衣有事郊社祀享會朝禮作樂造神人旣和及鄕飲酒維鄕飲酒萬方攸同俾孝與義載臻時雍顯顯魏公牧我蘓人公有旨酒樂我嘉賓嘉賓戾止以僎以介公在泮宮賓至則拜出俎東壁羞自東房玄酒於尊房戶是當有勺有勺實彼爵矣再拜稽首獻且酢矣吹笙鼓琴而瑟而簫而間以歌厥音猶猶有黃其發鮐背兒齒百有十歲眉壽曷巳公拜而饋寔猶父兄何以將之篚有玄黃賓旣樂只言旋言歸醉飽自公祝公期頤我子我孫公之孫子公我父兄我孝我弟公曰咈哉

天子明聖

天子萬年畜爾子姓猗嗟蘓人今爾復古我作歌詩以告來世

◆題名

莊■﹝日上永下﹞

劉玉

○莊■﹝日上永下﹞

六合縣科第題名碑

△六合縣科第題名碑

應天府之屬邑七其五邑皆江南而吾江浦曁六合者則獨於江之北也人才之多往往稱五邑而吾江浦自有國迄於今登進士者才七人鄕貢士亦不過三四十人六合亦然抑何少也世嘗以扶輿淸淑之气鍾而爲人故靈而吾兩邑者山窮而地僻故其人多鹵裂而不知學科第則視他邑爲獨後嗟乎此果謂之何哉國家三年一大比一省則合諸郡之人才其多不下數千人而得與其名者百人而巳禮部合天下之人才其多不下數千人而得與其選者不過二三百人而巳斵石以求玉而疵瑕莫掩而必盡其良士之得繇是而出者亦難矣又吾兩邑之大小其視江南之五邑曾不二十之一二夫科目之嚴又如此而吾之兩邑者又如此故𨿽家置一庠序而人人爲儒服亦不能以相及矣以吾兩邑之人之少爲不知學而以其地者或非也𨿽然人亦何病於少哉大路繁纓一就次路繁纓七就珪璋特琥璜爵者此以少爲貴也是故舜有臣五人而天下治武王曰予有亂臣十人五人十人少矣天下後世凡稱堯舜文武之治則莫有能及之者不貴於多也魯哀公以儒號於國中無此道而爲此服者其罪死於是無敢儒服獨一丈夫立於公門問以國事千轉萬變而不窮是魯一儒耳世稱魯爲禮義之國一儒何少於魯哉繇是觀之人才不惟其多惟其人而天下無不治巳不如是𨿽多亦何以哉是則凡爲吾兩邑之人者其少也不足憂惟其不能如所謂十人五人如所謂魯一儒者斯可憂也六合科第題名碑闕侍禦陳公士賢來督南畿學政乃命縣尹張公恆次第其名氏於碑而求予記予未有以應明年陽信唐君迢者繼厥伊事而復以是請予江浦進士七人之一者遂書吾兩邑之人所以少者如此且以勵吾同志母使天下後世之人得以少吾兩邑之人

○劉玉

河南按察司續題名碑

△河南按察司續題名碑

憲臬外臺也汴維中州密邇畿甸來蒞者率多偉材流鴻聲而崇雅望者比比不乏先是憲�南昌徐公臨海陳公俱嘗摭其名而題之樹碑者再犬越若干年登載旣盈來者日夥於是憲使古蘭彭公礱石以續之未幾擢都憲以去繼之者濟陽邢公而終其事則憲副河間房公碑刻成諸公謂予宜有記辭弗獲乃爲之言曰題名之有記其來尙矣一丞一尉且或書之矧外臺崇重英賢接踵顧可缺而不載貽將來考石者之觖望乎然古之題名僅書於壁而今易之以碑大書深刻計百千禩可不冺是山豆徒具氏名敍官階存履歷監觀警勉之意寔於是乎存嘗試從諸公觀於碑以考前烈口𨿽弗言揆其心蓋必有欣然而慕之者有悚然而敬之者有忽然若忘者有欿然若不足者是孰使之然哉天理民彜是是非非有不能巳也然巳之視人猶人之視巳而後之視今猶今之視昔登名於是其可苟乎千古在上監觀存焉其必善者從之不善者攺之千古在下監觀存焉其必善者勉之不善者戒之夫然則可以匹休前聞垂光後裔豈徒免訿議於一時而巳哉玉不佞幸叨同寅敢述而申之用附於官箴之義

◆弔古

邵寶

丁自申

○邵寶

漢湣帝碑

△漢湣帝碑

世有存之足以爲亂賊之戒者君子存之有不毀則無以懲夫人而示天下後世者君子必毀也於其毀也而有所易黜其丕止以歸於正者君子則以義起焉此皆關於萬世之綱常而不專爲往事之褒貶蓋天下之公論而非一人之私心也古今簒竊之雄首稱曹魏其惡有不待論者始其爲禪受也實在許之繁城寶自領郡得達觀其故都有壇焉曰禪受皆誇詡之迹有碑焉曰禪受皆矯誣之詞千載而下指而咲之讀而唾之者不謀同心不和同聲此所謂存之足以爲亂賊之戒者存之可也其地有廟焉以祠魏文南面帝服儼然臨之𨿽易姓攺物彼亦有不能泯者然當其親爲簒竊之地而捨此與彼則凡彼之所謀以欺後世者今皆墮其智計之中吾恐儒先筆削之旨終托之於空言而亂臣賊子將益無所忌此所謂不毀則無以懲夫人而示天下後世者毀之可也壇固存也碑固存也而獨毀其廟則它日必有復舉以奉之者卒亦何貴於此舉動哉謂宜易所祠以祠漢之湣帝而其臣孔融配焉彼以其新此以其故若將驅而逐之撥而反之使姦雄之徒不得一日立乎其地此所謂於其毀也而有所易黜其不正以歸於正者以義起焉可也湣之孱弱勢同寄生然猶天下之君也融𨿽志廣才疏而忠言義色至不容於賊操亦足以愧夫北面稱臣上表勸進者矣帝不稱獻而稱湣從昭烈所謚且漢之君非魏之所得謚也凡此皆所謂以義而起者烏乎君臣之分有大防焉順逆之際有大法焉彼姦邪之所不敢動於惡卽動焉猶必有以文之豈獨懼夫天下之將攻之哉亦以大防大法之所在𨿽後世有不得而逃也若曹氏之於漢是也然當時郡國之中旣無一人仗義執言揚旗伐皷以討其簒竊之罪而在廷在野又無一人登西山蹈東海以明大義於天下蓋畏威附勢無足怪者至於後世之君子亦以空言無補因仍苟且視大防大法而不一顧念焉抑獨何哉存其所宜存毀其所宜毀而易其所宜易此吾輩讀春秋學孔子者事也況職在守土乎是故寶𨿽不敏不敢讓𨿽不韙不敢辭

○丁自申

紀侯廟碑

△紀侯廟碑

古充國爲漢紀侯所生之鄕後人姓其村爲紀名其郡爲安侯而表其俗爲忠義之邦風烈之被人遠矣紀之村今折入西充西充於侯有專祀郡鄕賢俎豆以侯爲首其於祀典不殺矣此爲廟於西門之外何也侯之忠義激人心扶世道廣侯祀以爲忠義勸也然不獨郡祀之侯蹈難榮陽卽榮陽祀之矣又嘗從軍隴鄭間卽隴鄭亦祀之矣夫以所死所過之地人爭祀之也而況祀於其鄕者哉當侯之驅馳殉漢也識眞主可與圖存不愛慷慨一死以脫漢祖湏臾之命侯無祿於漢漢何惜析圭之封不以慰侯於旣死哉吾意陳曲逆陰謀人也其夜出女子三千計窮詭祕不可以人豈揜侯之死而掠爲巳功耶不然侯之捐軀甚壯其一死重於泰山甚明漢王旣出百死之生成馬上之貴追論汗馬矢石與諸臣勞苦一生竟不爲黃屋左纛假王一動念者此豈近於人情也侯之子孫旣遠而微無能叩閽以明先臣之死而一時在廷左右名能轉移帝意者顧忌沙中之偶語忍地下之忠魂終漢之世亦不聞效朱勃抗疏以訟伏波使漢家勵屜磨鈍之爵不厭於九京廷論不明一至此也然爵不爵侯豈以蹈白刅爲悔哉漢之不爵祗以彰侯之忠義而深異代之痛憤也侯廟建巳久惟丹黝無存而棟瓦傾圯上雨旁風人心惻然有司覩廟貌不肅無以崇勸乃白參政張公下所議適推官蘓君柰署事南充奉行焉金不出帑而取諸贓吏之贖者使經歷謝君憑主簿李褒計費而董治之民士欣欣樂忠義之風昭振諸土瞻靈仰煥侈爲盛事此可以見忠義之在人心矣春秋介子推非有成仁取義之貞也特以從龍失敍匿山受焚後人爲憫其死而寒佷侯以死定國賞不酬勛而其忠烈至今有耿光推侯廟食𨿽至百世可也廟成余偕同知李君司鎭通判吳君懋祭以落之而銘其麗牲之碑曰

秦鹿漢逐楚雄乘敝虎口摩牙劉孰與帝桓桓紀侯捐軀捍蔽漢旣論寺爵不及裔鐵劵盟寒伊誰帶礪三綱長存侯廟不替侯坐其中崇階嚴陛愧彼偸生過者穎顙泚

◆占賢

謝鐸

○謝鐸

永嘉文信公新祠裨

△永嘉文信公新祠裨

成化壬寅夏四月宋相丞文信公新祠成祠成永嘉江心之孤嶼蓋宋徳佑中公避難興復之地去今且二百年矣卽其地與其時尙想見其風聲義槪歷歷如前日事𨿽小夫婦女皆知公之爲烈也於是祠而祝之固天理人心之不容巳而亦安知公不死之心其不眷眷於此也哉當夫宋社旣屋天下礻夷公方間關萬死脫京口走眞揚涉江浮海力求二王之所在以一至於是也人孰不曰無可爲矣而公也指日誓天載踣載奮盡瘁鞠躬不震不詟以一旅未亡爲興王之期以一息尙存爲報國之計必欲誅浞若臣靡之於夏必欲討卓若王允之於漢必欲挫溫遏堅若謝安之於晉凡其區區致力於未極之間彊此之衰以艱彼之進者皆聖賢之所屑爲也故在易之遁曰小利貞又曰與時行若乃並命於一死以自異於忘君誤國之徒夫豈公之所難哉故卽是以究公之平生不難於死而難於未死不責其未死之功而予其必死之志不然宋之諸臣如公之殉君以死者何限而獨公爲之首稱哉初公之在難也門下客莫有從者獨吾邑杜大卿滸慨然從公以行竟克脫公而大卿亦卒死於國然則祠公於此而大卿其從與享之固禮也哉公祠在京師在廬陵者巳非一日永嘉之祠則今劉令尹遜所創也令尹於公爲鄕後進知公爲詳因白其郡守項君澄而爲之旣成肖公像其中仍置田以供祀事於是郡邑兩學之士謂其有關風教也將刻石以紀而以其師之命來告於予於乎公之赫赫不可盡者固不系祠之有無而亦奚有於予之言哉獨世之鄕往不寘者非此無以致其至而令尹乃能於法令簿書之所不急者力倡之以風示當世是故不可以不書因書之且遺之詞俾歌以祀公其詞曰

孤嶼兮江中屹頹波兮我公江之流兮淙淙公心萬折兮必東乾坤兮易位江山兮攺色擊楫兮中流渺四海兮焉極江之水兮上通於天孰挽而下兮洗此鮏羴江之水兮與海不竭石不可塡兮臣心始滅日慘慘兮江聲哀公神不死兮尙其駕風濤而或來繄廟食兮江渚萬歲千秋兮有如此水

◆名臣

李夢陽

侯一元

○李夢陽

少保兵部尙書於公祠重修碑

△少保兵部尙書於公祠重修碑

開封城馬軍衛橋西故有於少保祠云初公以定傾保大之功居無何而死於是天下人聞公死咸驚而疑而涕泣語曰鷺鶿冰上走何處尋魚嗛而公前巡撫河南時實廨馬軍衛橋西而梁父老於是聞公死則感涕泣日相率潛詣公故廨爲位哭奠焉會

純皇帝立詔曰少保謙冤宥其家而遣祭其墓乃梁父老則又感涕泣相率私起祠故廨傍祠公伏臘忌歲梁父老則把香曳笻趿履若少壯咸翼如不期至稽首祠下哭塡門塞戶矣會又

敬皇帝立詔曰少保謙贈特進光祿大夫柱國太傅謚肅湣立祠歲春秋祠之而曰旌功祠乃於是梁父老則又咸涕泣相率數百千人詣闕門伏訴少保兼前兵部侍郎時巡撫功云願梁立祠如杭祠不報而梁父老歸伏臘忌歲仍聚哭公於私祠今三十年餘矣正徳十年監察禦史張君巡按淸軍許君並謁公祠下見其門屋三間僅存堂欹漏欲頹矣鴿雀擾擾拱棟鼠走鴟嘯周垣盡圯羊豬外來於是悄然思俯而悲也巳仰而欷曰嗟斯非梁地邪宋不此都哉靖康之事千載銜焉二帝不南矣夫定傾者世保大者食澤流者思故祠之言思也血食使之世者也於是下令曰少保祠撤故易腐扶欹植頹起圯新而繪堊而級而隅而榮而序備矣曰謁者奚止也則重而堂器奚貯也則翼而廊而道士玄林守焉西北隅其房也望之栗栗而巉巉枚枚而嚴嚴是使之世者之道也李夢陽曰予觀今人論肅湣公事未嘗不酸鼻涕焉蓋傷爲臣不易云夫事莫大於君出虜入排遷主戰四者旦夕之勢而存亡之判也乃之人議則異是或見鮑莊事輒曰夫蔡猶能衛其足然獨不思勇士不忘喪其元乎孟子曰所欲有甚於生者故生而有所不用也然將軍蠡畱侯良功成身抽天下兩髙焉此又何焉於乎難言乎難言乎豈所謂計免者非忠貪盛者違智歟而賊酋擁

太上皇大同城下勒降也大同人登城謝曰賴天地宗社之靈國有君矣至宣府城下宣府人登城謝曰賴天地宗社之靈國有君矣至京城下京城人又謝曰賴天地宗社之靈國有君矣於是公揚言曰豈不聞社稷爲重君爲輕斯言也事以之成疑以之生者歟且

太子之易南宮之錮二者有能爲公恕者否耶公有不如意輒拊膺忿曰此一腔血竟灑何地聞其言孰非酸鼻流涕者而獨咎予也於呼傷乎傷乎𨿽然示澤嶽飛非下於人者艱難百戰卒慍衄而死若公者死可矣死可矣公巡撫諸所業載傳狀乃今不復述第述其始終若是亦大者云祠修於是年春越夏而告成張君名淮南皮縣人許君名完丹徒縣人事祠事者開封知府賀君銳也系之詩曰

於鑠旋運曷平不陂康屯傾否哲者斯利於維哲英鑑精含貞匪時曷徵匪猷曷興靡疑靡驚厥伐用成厥育是輕委躬於誠蛇何盤社龍何在野幹極卼■﹝兀臬﹞日月易捨蠢爾乃賊乃奰國邑之亂之訌陵廟岌岌公丁其時矢身以殉山仡排議不戁不震僉曰和宜公曰有戰四方之事譬絲遊刅

帝界弗疑公泣視師義激六軍如虎如羆惟直斯壯人心幹城肅肅我壘悠悠我旌羯奴喙突疆場載淸載淸載寧

皇歸於京古曰荷難今謂曰癡忠古爰嘉今胡嫉而何讒非名何毀非功孰讒靡和孰毀弗同彼巧彼荏厥膚斯助古則曰直今曲自爲於乎少保時晦時昭古誰無死死有榮褒峩峩廟祠棟隆崇基神之遊之旆旆其旗白馬朱衣有�淒其欻其有光若往若來卽而罔見跂望漣洏玆邦哿居氓實爾思

○侯一元

瑞安卓忠貞公祠堂碑

△瑞安卓忠貞公祠堂碑

夫委質事君有他道乎哉其始進也曰自獻其身其盡瘁也曰能致其身如此而巳矣蓋致身者不有其身之謂也不有其身則亦不有其家故處平則靡室弗子若禹家無遺財居無樓臺若諸葛寇範遭變則存孤踐言碎首湛族若程荀要離刀鋸在前甘之若飴趣之若歸自世人視之以爲嶄絕之行而君子繇之以爲經常之道也嗚呼悲夫忠貞卓公之祠乃今得炳然巋然於日月星辰之下山河大地之中領之祠官得明薦其溪毛侈之薦紳得顯著之竹帛以風於斯世斯人乎斯固常道之所以終存也蓋天有常道謂烈風迅雷甚雨非天乎不可然而光天化日其常也地有常道謂髙岸深谷之相爲非地乎不可然而髙髙下下其常也人有常道謂南巢太白履霜雉經非人乎不可然而君君臣臣父父子子其常也夫革除之際靖難之師我

成祖其有武王之心乎然武王不以應天順人而廢夷齊之義漢赦季布唐獎堯君素宋贈韓通皆是物也蓋收羣策羣力以濟事者一時之權表義存道以立經常者萬世之功乃人主自爲社稷計也蓋嘗疑之夫忠貞諸公駢死慘夷職耳而

帝心旋霽徳音屢發曰不負其君惟卓敬耳曰使練子寧在朕固用之於是网解禁弛垂二百年而世猶難言之是故忠貞私謚也祠私祠也錄私錄也天下之人相率以忠爲諱然則堂何以明倫諸生橫經何以請博士倚席又何以誨而常道其遂墜於地乎天啟

神孫推心

聖祖間者孝事

兩宮因霈然下明詔酹忠魂求其後天若增而髙日若濯而明而卓公者吾瑞安人也瑞安林博士服行忠孝懷之久矣乃一日受詔則灑然泣躍然起走請其令長求卓氏之遺孫而錄焉謂元郡人當記公事或曰中庸之道有蹈白刅而蹈焉者未必中也按傳戕公者蓋姚廣孝非

帝意也假令姚不蠍公公可無死乎曰烏得無死夫人臣之身社稷之身也主存與存主亡與亡是有初矣乃餘於公而憬然有悟於臣道之靡他也蓋致身焉盡之矣傳曰求忠臣於孝子之門又曰平居則犯顏敢諌臨難則仗節死義要皆舉斯心者爲之觀卓公至孝通格深夜昏迷至憑虎以爲兕是天地鬼神所不能違也大忠深慮批鱗於

髙皇之朝誓死於縲紲之時嘗之以管魏之業惻然而不忍處也當是時也金石不足以諭其堅江河不足以諭其決何哉誠以其身非我之有也夫人之未仕也其身父母之身也其巳仕也其身則君之身也故古之君子之仕也或流涕以訣其親故其在家必孝其在國必忠遇事則不得不諌遇難則不得不死爲長吏則不得不子其民爲師儒則

不得不淑其人夫是之謂不二心之純故爲治爲教爲惠愛爲廉吏爲直諫爲死義千葩而一根萬派而同源易曰系小子失丈夫故凡爲吏而不閔人不褆身而自喜沾沾首鼠容容者皆有二心於其身其家者也嗟乎忠良一道耳使公先幾之言早用則東平徳流於漢宗王季讓光於周室而身名俱全家國兩完矣謂非人臣之上願哉方今君臣父子之道大明社稷尊安萬世無獘人臣當都兪吁咈之不暇而何忠貞之慕乎然則師忠貞者師其不二可也是爲記時隆慶六年冬十二月之吉

◆忠烈

蕭鳴鳳

○蕭鳴鳳

參議王公廟碑

△參議王公廟碑

某嘗聞元末時吾浙東多避世君子至我

太祖髙皇帝龍飛乃往往搜羅顯用於朝文章勛業炳烺後先生若忠孝萃於一門足以翊綱常於立極之初則有廣東參議王公其人者𨿽用於遐遠一施未竟而其功則甚大𨿽罹險危嬰大難而其道則甚光豈不尢賢矣哉公諱綱字性常家世余姚人洪武四年以文學徵

上親策治道對稱旨拜兵部郎中時年巳七十餘矣值潮民弗靖握廣東布政司參議督理兵餉公卽與家人訣拃其子彥達以行旣至省乃單舸往諭亂者以順逆禍福皆稽首服罪聽約朿威信遂以大行回過增城遇海寇曹眞竊發皷噪截舟願得公爲帥公以理開諭不從則勵聲叱罵之遂共扶舁以去賊爲壇坐公日羅拜請不巳公叱罵不絕聲遂遇害時彥達入隨賊中奮救不能得因哭罵求死其酋曰父忠子孝殺之不祥戒其黨母加害與之食不顧賊憫其誠容令綴羊革褁屍而出得歸葬焉昔東晉遘蘓峻之難在朝公卿奉頭鼠竄如庾亮者踵相望也獨尙書令卞壺力疾苦戰而死二子眕旴隨之亦赴敵死故稱父爲忠臣子爲孝子古今以爲僅有公金子大節乃與之上下千餘年相輝映非根於天者全體於身教於家者安固而不遷其何以能是將使萬世之下爲臣子者聞其風尙有所振起又豈獨有功於一代之綱常哉公事舊載郡誌頗詳嘉靖戊子歲知增城縣朱道瀾始立祠於城南圖歲祀焉適公六世孫新建伯尙書陽明先生總督南方列省諸軍事旣平邕桂旋節廣東因設祭於祠下先生素倡明正學以繼往開來爲巳任出其緒餘勛業遂巳滿天下玆復天假之便得以展公之廟貌忠孝之傳固信有攸自於是萬姓咨嗟興懷公之英爽眞若飛動於目前者天之於仁人昌大其後嗣發舒其郁積抑何其盛歟凡此則又卞忠貞歿後之所未聞者數之丰嗇固難盡齊然若公者則人心之於天道尢可以大快而無憾矣某觀風此邦深樂此廟之成有裨於教事故書顚末於麗牲之石且系之以銘銘曰

綱常之道天地爲長暴棄自安乃萎而亡不�作者孰胥以匡允毅王公儒林之望轅伏老矣逢時奮翔抗賊南荒死而不僵匪爲公殃公忠是彰公有孝子蹈火赴湯以死怒賊賊戒弗傷彼亦人爾豈心無良負屍革囊公歸故鄕昔在咸和則有成陽父忠子孝爰植綱常公後千載於卞有光扶衰振懦天舒地張流於世世功曷可量維是忠孝天道所昌百五十禩文孫載揚新連有國旗常有章勛在華夷道行巖廊有積斯發孰非公祥增城之壩有廟將將遺民爾民享獻無忘我勒貞瑉風教所坊凡百臣子式此宮墻

●皇明文徵卷之六十八

晉江何喬遠穉孝選

碑二﹝忠義義烈賢能貞姜象教邊功﹞

◆忠義

屠應埈

汪道昆

○屠應埈

太平寨忠義廟碑

△太平寨忠義廟碑

史埈曰休哉淵淵乎先王之禦天下也賞不遺幽罰不滛遠惠流而不費威震而不有風被羣動功洽後世所以導物闡化經世軌俗者遐乎莫之敢忽也

髙皇帝剪驅胡元昭莫華夏而燕朔諸州喪淪武越旣首褒元忠臣余闕及殷祀先代休烈懿臣肇修天常茂建人極百五十年來朝有批鱗之臣野多死綏之士雲蒸霧變異世同揆皇皇哉聖人一變之功若是至巳

皇上綏文詰武萬宇和洽越十有五年侍禦金君敷華奉命按畿輔諸關軍事建節遐禦憑阨遙覽於是慘焉悲曰是地心周阹諸胡分利刀彊虜豈無干城巋嶽扞外勤內甘死蹈節之臣乎豈無膚鋋瘢耆袒刀決眥蹵部陷堅致命不二之士乎此曰不錄以勸難矣於是疏建忠義廟於沿邊四路以分祀死敵諸臣而是廟隸之太平寨云廟祀官周朋而下若於人博采羣議允若輿望獎義貞度弋物稱勞不踰月工迄成介使者來徵予記嗟乎嗟乎夫王教之作也始未嘗不飭終以玩也匪浚則湮弗植則僕恆度而時振之故操弗倦而人靡有匱巳自夫教之衰也士知死而不知恥於是懷二心以事上忠義之道鮮焉故危言色勵气溢於平居而徼�丸恐詘靦顏苟難旁睇則鷹擊豹眒無少下乃預危茹話豕鼠突竄者眾也夫大同遼陽謂盡非朝廷素訓之卒哉蹙矌悍肆外靡禦寇而亂內訌居若煦煦餔驕子其終則豢虎而假之翼也豈其性誠異哉眇乎勸懲之未盡漸靡之習非也是故袵金蒙革委誠敵愾者時弗知聞而媻姍選愞於睢罔上者或登大僚洞膺達腋元隕弗懲顧死不得以蒙澤其全軀保妻子之臣從以議之嗚呼難矣難矣斯甫之建也崇死以詔生樹往以表後是不足恢恢勸乎堂廡枚枚望之翼翼而翚翚勇夫哲士過者欷噓沾臆其否也未嘗不額蹙汗頤軀疾以晲也嗟乎嗟乎人之生等死耳其延促於世湏臾也貪夫狥生畜縮竦詟自視恬然久矣生爲遊气死爲萎艸聞者弗知見者罔道哲人狥義守死潔身气蒸霜雷騰虹薄星聞斯嶽嶽酸鼻撫膺故義士不忍湏臾之久而易萬世之名不以同盡之生而喪吾弗死永存之气夫今而後可以諭也戰陣不果不可謂勇封彊不守不可謂忠隳職廢命不義之大者觀於斯廟可以知恥矣予旣以廟事文之碑復爲迎送辭三章俾祀者歌之侑神焉金君名燦予同郡人具弛張之才今之名禦史也後世於是乎覘政矣辭曰

振金兮交皷醴湛兮蒸俎云馮馮兮莽蕭蕭靈不來兮日將暮曕靈兮郁紆竚繁會兮九衢靈剡剡兮抗旗班白馬兮朱衣繄遙望兮平原怒目冏兮頳顏摻長劍兮控鳥弦天窈杳兮日晝寒陰沙零兮夏雪冰鱗鱗兮夜波合

天時殫兮勵兵接洞犀革兮首身裂揆耆武兮又以忠威靈懟兮神愈雄怳昭朗兮旋故宮光有僾兮气靡終來演紛兮禦華宇冷冷風兮又以雨騰虹燁兮雷塡塡天聲飛兮土爭怒

倏旣假兮惠成焱遠逝兮揚旍橫北海兮歷幽云都恆霍兮偶列星歲事秩兮爲民正殪讎虜兮振靈武徒皇皇兮植戈以舞

○汪道昆

勑建憫忠祠碑

△勑建憫忠祠碑

忠湣公雅言丈夫負七尺軀直以狥國家報知遇耳侯羸徳魏田光徳燕不難以彼其身死片言下彼誠得死所足矣往余從公守郎署率有味乎其言無何公出爲江西按察副使辛酉閩廣賊入江西諸邵薄太和公從燕會聞之輒投箸起也曰虜皷行而西掩我不備不蚤計謂蒼生何當路方倚辦公尋屬公平賊先是巡撿劉茂力戰死賊怒磔其屍公至太和帥諸將吏祭茂曰爾職抱關猶然死疆事吾待罪方面不滅賊吾何獨生遂誓師列陳而皷之進獲俘者五狥軍中旦日陳如前公從軍中皷之進賊數謂官軍怯亡鬭心聞公軍聲人人皆殊死鬭諜者謂賊張甚宜莫如堅壁完公叱曰虜深入我境亡能以一矢目加遺何謂虜張我實張虜我師左次彼且益張江以西危矣士死皷將死綏業在行間義不避死於是復皷之進左右軍遇賊皆奔賊悉赴中軍中軍乃潰公意气勃勃躍馬當賊鋒關弓射殺二人刅一人死公脰脇中槍者二左臂中刅者三惟指揮王應鵬千戶唐鼎從公皆遇害淑人聞訃輒自投井中保母出之遂不食保母諫曰主死長郎君宜未卽知脫自太學來奔宜未卽至母第自決其誰歸主喪淑人以爲然乃彊食喪至歙淑人絕口不納水漿所親率以太宜人春秋髙諸孽子未立爲淑人請淑人目適子曰嘻敬長矣凡諸俯仰敬任之假令而母以天年終終不能以此逭死而父死國而母死家何可後也率不食越五日死部使者逓上其事詔贈汪一中光祿寺卿蔭子世襲錦衣衛百戶給祭葬立祠賜謚視周節湣同贈程氏淑人仍立祠郡城東從忠湣並祠嗟乎公死社稷不忘平生之言眞丈夫也淑人婉婉其攝身若不自勝及其臨大節而不渝皭然與首陽爭烈卽女丈夫無論巳乃今列在祀典廟介鄕國之間都人士過之莫不翼然而趨俛然而式卽田夫裏媍舉欣欣然想見其人其或不然抑亦赧然汗顏倀倀然失步百世而下猶生之年惡用侚老爲也昔周節湣死華林賊語在李獻吉紀事中公後節湣五十年同地同官同以閏五月二十六日死節湣有子忠湣有妻狥難相從則又同歸於節孝大較舉相若也顧予不佞亡能爲公發一辭謹述祠事所繇勒諸麗牡之石且爲樂章三闋授升歌者肄之其辭曰

服兩驂兮采蚪陟帝所兮周遊倚閶闔兮矚九州島盍歸來兮棲故丘要巫咸兮歌且儛把瓊芳兮懷椒糈荃何爲兮夷猶目眇眇兮愁苦

右迎神

春雨兮愁霜列藉兮華堂星熒熒兮在戶靈翩翩兮來下陳上尊兮楹之東伐應皷兮考鳴鐘采連理兮木末羞比目兮水中忽若近兮倏遠我心勞兮■﹝忄虫﹞■﹝忄虫﹞

右降神

牛服箱兮女結褵濟河漢兮吹參差乘回風兮駕修阻願終老兮河之滸操橐鑰兮陰陽參太乙兮平章延佇兮舊服屢丰年兮樂康

右送神

◆義烈

費宏

○費宏

桂氏義僕碑

△桂氏義僕碑

嘉靖三年秋七月大同叛卒戕將領及其巡撫憲臣知罪不可赦脇親藩爲之請詔貸死疏一日三四至變且不測

上命都督桂侯勇爲元帥以鈇鉞往鎭之眾方洶洶視鎭城如虎穴都督旣佩印礪兵秣馬率妻孥治行無幾微憂懼之懷顧獨念平居未嘗蓄死士置帳下緩急無可爲腹心者步庭而嘆者屢焉其童曰全勝曰彪曰錦曰麒曰俊者奮而前曰國之臣家之僕分𨿽殊心一也主翁爲天子元帥能忠於國而弗愛其身僕輩乃不能忠於家而忍負其主乎況犬馬受豢養之恩猶知報焉僕輩肯犬馬之不如耶都督聞而壯之遂與偕行旣至鎭叛者疑未釋訛言王師且來屠城相煽以亂事聞下廷臣議議必剪首惡以除禍本得其主名若干遣文武大臣率禁旅及鄰鎭兵凡數千將臨城取之然宗室懿親數十百居民之無罪者數十萬皆雜處城中昆崗之火蓋有不容以輕縱者主兵者約都督以計擒之全勝輩用其主命協力取郭鑑等十一人屍於幕下逆黨股栗城中爲少定初議首惡旣得卽班師主兵者未之思也又傳檄將有事於鎭城叛者復疑復亂鑑之父疤子挾其徒徐氈兒五十餘輩火都督門索都督欲甘心焉全勝持弓矢捍禦首犯其鋒彪錦麟俊相繼殊死鬭悉爲所害至裂其肢體懸庭樹慘不可言曰驢兒回子喜孫者全勝與彪之子也皆見殺如其父慘逆黨憤少泄都督乃幸得全蓋一時之大變也然自鑑等旣誅向焉未正之法於是始正武夫悍卒亦知從逆之禍卒不可免而有革心效順之機後月餘城中人相率縛疤子輩獻於官無一脫者而邊城晏然以靖謂非全勝輩仗節死義首爲之倡有以感其心而作其气耶當全勝遇害時都督之妻田夫人及側室王氏皆被創絕

上憫之亟召還京升其秩進舊階一等傷者皆厚加優卹死事錄其孤兒王勝與彪蓋巳無噍類矣都督惻然恐無以慰其忠魂謀伐石卽死所鐫其名爲不朽計屢詣予請曰全勝彪錦麒皆非勇族特因其孤貧而子之遂承勇姓而命之名俊則大同前衛千戶李英之弟於勇不過姻婭之好耳今皆捐生赴難如子之於父此勇所以哀之而欲著其志節於來世也郎之戰公叔禺人恥士弗能死與其童汪跨死焉孔子許其勿殤又特傳其事載之簡冊千載而下知踦名公肯微全勝輩而靳於辭乎予惟死者人所甚惡卽士君子猶必致審於熊魚之辧乃能捨生而取義況求之廝養可易得乎全勝輩感主恩效臣節不避艱險視死如歸可謂明於大義無愧士君子之流矣夫一世爲短百世爲長故苟知死義之爲榮而苟生之爲幸則有可以得生而不用可以避患而不爲者都督爲予言全勝輩死時其年皆未三十自世俗論之若以爲短折矣然其身𨿽死而生气凜凜後千載蓋猶不死壽何如哉視彼偸生而苟免者榮何如哉嗚呼讀是碑者其將有所感也夫其亦有所勵也夫

◆賢能

霍韜

徐渭

○霍韜

賀教授去官碑

△賀教授去官碑

應天教授賀子鈞昔宰浙之麗水巡撫禦史謂賀子不能尹送部渭厓子時視部篆核賀子政績嘅然嘆息曰如賀尹者良尹也謂不能尹詘也擬賀子原秩或曰賀子木愨介遜人木近訥訥故辭不飾愨近朴朴故禮不縟介近矯矯故俗不諧遜近畏畏故儀不炫不能尹也渭厓子曰辭不飾所以屏爲也禮不縟所以崇質也俗不諧所以自立也儀不炫所以衷孚也古之道也賀子能尹也或曰今之能尹豈曰口佞逞也寔巧承要人頤涎潝吐焉躬曲舌圓翻變白黑阿合上官乃稱能尹賀子不能尹也賀子教應天渭厓子曰行矣髦士庼而木也可以立本式而愨也可以存誠式而介也可以敕身式而遜也可以愼徳行矣往不能尹自今可以能師矣賀子教應天二年其對上官無諂辭其對諸生無詄話木也猶昔也不僕僕走趨不郊迎要官愨也猶昔也節饋不通見贄不納推財則貧衣布齕栗空如也怡如也介也猶昔也謙而溫遇要官如震焉踧踖如也遜也猶昔也乃今黜也或曰賀子弗有可黜也然乃黜也其故弗可知也或曰賀子實窮歸夥余貲如賀子黜凡今之官必貪婪而後可或曰學挍職化源污者黜潔者進猶懼士化不疾也乃今潔者黜污者何懲士何勸焉渭厓子曰𨿽則詘黜也然而天下知賀子之詘黜也寧少也語有之素位樂天君子大自立也賀子受學陽明之門陽明之學求自得也賀子誠求自得也外何羨焉今之污夫溝渠其身心以營營富貴也死穢猶遺蠅蛆恥伍賀子與較孰多哉吾知賀子不黜戚也學之師生曰賀子不黜戚也渭厓子曰賀子得士如此可以自考矣𨿽詘黜矣不戚戚斷可知矣

○徐渭

會稽吳侯生祠碑

△會稽吳侯生祠碑

會稽典史吳侯成器徽之休寧人其始仕會稽當海上寇初入內地侯以能將兵知名於是承大吏命提兵守水陸阨塞歷淛東西南直隸與賊遇大小數十戰斬賊數百級生獲數十人還虜者亦以百計凡戰之處休止督發設守出鬭有方法禁士卒無毫毛擾居人又能捨死先士卒民多知其功者往往就所戰處爲建祠刻石今曹娥江其一也父老某等來告厥成請予序事予感而嘆曰曹娥一弱女子耳當其吚嚶婉孌乃不知有門外事至其赴父之難眇大江蹈洪濤慷慨激烈有猛丈夫之所不敢爲者夫典史下僚也動爲人所箝傫然何異一女子至其當國艱難乃惟知曰吾臣而巳其仗劍捨身以當事乃不復知有他計此其人皆以忠孝植性歷千萬古而同一道今其祠若廟岐然兩相望豈偶然哉詩曰

尹昔孝娥垂笄紞珥當斯之時一女子耳憤汪痛父不得屍所被髮亂流娥猛如虎今之士者沈伏下僚傫然長嘆則怨其遭有寇在庭孰敢攘臂世將棄戈何況邑尉桓桓吳公天植忠孝先國後身與娥一道啟宇崇功娥江之祉祠木相望照映江水

◆貞姜

宋濂

○宋濂

麗水陳孝女碑

△麗水陳孝女碑

陳孝女玅珍處之麗水人父南溪爲神祠祝史蚤夭母某氏更適他族玅珍依大母林氏以生林嬰末疾玅珍刲股雜淖糜以進疾遂瘳或告之曰此若女孫股肉之功也林悲泣曰吾耄矣死固當然何用苦若耶疾復如初玅珍倀倀如有失賣衣走浮屠氏作諸禳禜事皆不應林忽昏昡玅珍解發相紏纏哀號良久乃蘇自是气益弱僅有一絲相屬玅珍計無所出燃香右臂上稽■﹝桒頁﹞吁天乞以身代復不應至正四年四月壬申夜夢一丈夫冠烏紗巾服靑布袍來告玅珍曰爾勿憂能剔肝食之則愈矣玅珍問曰欲剔將焉從丈夫指右脇示之且俾吞紅藥半丸吞巳遂覺甲戌玅珍乃具湯沐浴露禱上下神祗時空中雨墜玅珍之身獨不沾濕若有張蓋覆之者玅珍益喜持刀視脇下見紅痕如縷長可三寸許就痕上割之血滂然流再割之了無所見玅珍懼乃擲杯珓卜於神逮俯身拾之而肝忽出懸亟刅之寘幾上爇香自誓云大母倘得生終身持菩薩戒不復適人矣尋取肝聶而切之雜竹萌烹之大母食才下咽其疾頓愈玅珍懲前事戒左右勿漏言然創巨甚幾至危殆復夢神人語之曰無傷也宜煉紙作灰傳之玅珍從其言果愈時年十四耳後三年林以壽終玅珍造塔瘞之復然頂申前誓棄家爲優婆夷前進士永嘉髙明來官郡錄事爲上其事部使者大明髙履覆按得實以聞次於朝詔有司具烏頭雙表之制旌表其門仍月給粟一斛養其終身時八年春二月也郡守固始黃某以其事有涉名教也命儒學教授鄭汝原爲記其事於石云

◆象教

葉向髙

陶望齡

○葉向髙

重修大龍興寺碑

△重修大龍興寺碑

蓋聞聖人載起肇禎歸五嶽之城帝業克昌景福葉萬靈之貺故劍投神冶上皇解佩於山靈夢繞赤蛇大佛開祥於長壽若夫丹陵瑞啟三河白水嘉生九穗巍巍蕩蕩丕答成功鬱鬱蔥蔥獨鍾佳气凡以天開地辟通理於黃中虎踞龍蟠茂膺乎赤紀惟睠命而亨天心乃受圖而酬神佑洪惟我

太祖髙皇帝握天鏡以通寶筏回地軸而履金繩手提日月於迷方力拔乾坤於苦海誕靈縱睿苞囊函夏之光華接統膺期攬結方輿之雄秀洎八弦靖謐四極和寧洞劃石牛捨開白馬爰從中都建大龍興寺其地首諸夏以控天邑總環瀛而號日畿三天握鑰於橫禁八部畫圖於指掌僊臺創構佛土宏開鷲華蜚翥鳳之區虯缽下潛龍之境引太虛於玄鍵遠蒸萬國之雲煙洫元气於丹楹近簇二陵之風雨蓋功諧幽贊技殫絕羣山耆闍藻函蓋之容維極挾江山之助於乎休哉紺宇薦靈於譙毫玄房佐社於岐丰矣迨我

英宗睿皇帝辟紫極以登三彌恢駿業

孝宗敬皇帝繼黃離而乘六丕鬯鴻恩睠龍象於災昆渙綍綸於福地錦繡重披寶界雲霞頓麗銀庭蓋念五鳳七麟會肇王基於舊迹千秋萬歲或遊魂夢於故鄕而物力方饒周澤維渥故能起雷霆於指顧回蛇蠖於騰飛芝楣桂棟俄盈旣燼之墟龍變螺文復見維新之象何期勝地不常刼灰再熖祗樹香沈於幻鳥率陀影散於空花四照枝殘醉象攪藤蘿之月三華葉爛毒龍沈捨衛之城繇正嘉而來歷八十餘�冀則詹禦史士講曹郡守時聘李郡守驥千先後圖之大殿甫成羣工未輯徒存丹艧何取藩垣又二十年而庭鞠茂艸法熄殘僧凡在顧瞻無不愴嘆屬今

皇之禦宇緬先徳以興思祥遡姚墟銷支祁於洞水禮隆原廟咨神鼎於淮濆愼遴守土之臣肅布康岐之政時則有張郡守大孝從董兵使元學議再圖之而郡丞馬協別駕徐應麟蔡鸞周承媎司理趙弘道咸預經營郡丞實綜其事謀僉同於羣策數更極於百年大開覺路於明幽共唱慈風�法俗笻鳩竹馬騖香闕以披華玉縱珠纓望鸚林而布地繇是續往因於未斷合大力於幾成虹蜺通雙殿以崢嶸八龍忽湧星日絢重廊而隱現兩鴿齊飛鴛瓦促魚鱗增瓊垣於下麓鶴軒疊鴈齒敞笏室於中巖蓋將揭慧日以耀昏衢亦復灑法云而淸火宅爾其星幢輝於羽仗魚梵雜以嵩呼曇雯迎劍佩以凝華鬘彩結簪纓而圖色蹌蹌陽馬之曦恍趍規地戞戞風烏之唄疑接中天則嚴威儼若朝廷悃款肅於辟士若夫庭俯喬松牕含遠岫剖華京之浩穰虯蹲湯沐之崇隆噴薄陰陽之气於重閟之年而斐斐冪遠發揮川嶽之精於方通之候而山雙山雙盈則峯標欲界之僊都天挺明神之窟宅又若仰斗電之重華拾天花於玉雨挹紫雲之異彩競界綫於金鋪赤字第一山入微塵而不滅瑤文無盡藏肖劫石以靡窮又若瞻故里於新丰恭承桑梓儼翠華於初地淒動松楸閱

先帝之經營憶創守維艱之會緬仁王之啟翼追天人相與之符則投戈而棲意慈林

髙祖所爲寓神武於不殺也撫遺而遊心丰芑

列聖所爲寄無念於昭玆也嗚呼慶鍾長髮則繼明襲嘉而兩卜之傳日永神應遠期則重熙累合而百神之護彌周蓋先天啟鑰嘿契玄扃後聖函靈陰符帝脈此諸君子所爲臨彼岸以褰裳悲化城而反袂報初禎於功徳昭申命於聖神也繇斯以譚祝釐之典尙屬具文飭蠱之思猶然末事豈與夫掇屠耆之金供伊蘭之饌恣塵尾之逸風披虎溪之勝韻同乎哉至於玅度羣品盡出幽厄萬感咸通一思必應則眞如能事姑不論焉役舉於萬曆三十八年歲在上章閹茂肇維初夏落以杪秋乃作銘曰

幹函萬鑰坤軸九維靈氛蔥莞嘉祉葳蕤崇因效法上聖膺期日懸大覺天度羣迷鰲柱斯標龍宮俶奠如鷲於山耆如鹿於苑花雨環纓彤雲拂檻日月法燈風雷魚梵爲我摩尼斗極皇皇爲我祗園楚甸章章忍亦弗界福亦弗堂三吳維左荊汝其陽江流漫漫淮流溭溭孤山巉巉鳳山翼翼是名淥池是名方石度亦非航卓亦非錫蓮花竇墨貝葉龍文天與如大佛與如尊蒸蒸法力消我刼棼彤彤法宇食我徳芬

列聖有作爰淸煌宅我

皇穆淸嘿軫人厄二三力臣式我顜畫奉宣睿謨還我赫赫神謀於新����詎曰力饒而酬國禎詎曰偉觀而重國根以歸市力以洽帝心智炬不然慈云不飾其然非空其飾非色羣力則共羣心則式神武聖慈乃見天則

○陶望齡

勑賜補陀洛伽山鎭海禪寺碑

△勑賜補陀洛伽山鎭海禪寺碑

覺皇之教垂迹以昭本懸象以闡法示身現剎玅旨斯炳故圓功臻極則雜華超居於他化至理絕詣則稜伽寄談於靈嶠繇斯言之混萬流齊眾味至博而不得其涯者莫踰於海故毘盧遮那普周之理倫焉奔風霆濡日月行險而不失其信者莫踰於潮故圓通大士還聞之機冥焉然則白華淨國見居梅子之岑海岸琳宮對峙寶陀之剎可謂義偕名適理與象融者巳勑賜護國鎭海禪寺者觀世音菩薩道場故所稱海潮庵也天門右辟寶峯後擁素濤萬里東臨娑竭之營窟金沙千步前屬璢瓈之阰道萬曆辛巳有楚眞融法師者字大智來自鎣華肅禮菩薩遂卓廬於光熹峯下把茆粗營海月照頂一菽才飽山鬼嘯梁法師嚴淨尸羅精勤禪誦喬嶽挺其孤志冰霜凜其雅操結跏而斥鷃巢襋持名而化佛迸齒蘭馨谷中鍾徹宮表居及期月聲滿四方伐薪汲水羅黑白之英秀航金輦粟徧東南之輸灌遂以明年仲春始剙圓通寶殿像設莊靚千花競旉規摹宏朗百礎嗣作𨿽法日就傾而道風彌扇名聞內庭賚出中帑萬曆乙巳

慈聖宣文明肅貞壽端獻恭熹皇太后錫銅千佛浮屠一座白金四百兩建殿安置是以有千佛之閣

皇帝賜經一大藏導以寶旛是以有華藏之樓明年復遣禦用監太監張貴賫送滲金佛像一軀錫之寺額而先是普陀寺毀

天子仗中官護建之至是落成宸藻旣頒天榜交煥於是玆山內外二院之稱仰同於兜率亦猶東西兩林之寺角立於匡阜也望齡嘗緣母疾皈禮名山瞻化樂之宮庭詢智師之躅迹喟然嘆曰自予行遊京都徧歷梵宇壯哉觀乎覯玆鮮矣而咨問碑板尙缺記文願竭心思遂忘謇陋巳而嘉名肇賜聖澤申重虞廷卿雲光華於域內軒帝廣樂震動於海表秋虫微爝衣被聲光亦有述云爾詞曰

性海澄深智津廣莫萬�來同羣漚出沒滔滔大壑何異礨空粘天倒漢全海漚中至道無私小機自物保此一微擯攘溟渤憑生罔疾善逝興悲並裒眾藥競走羣師積藥隨宜諸方異說選擇圓根如鍼蹈穴色香匪徧觸味合知意根沄沄五用不齊十鼓遙闐千垣冥度幻泡消空海天得路塵消聞復六杳反源爍迦羅眼橫開頂門眼聽還親耳觀元徹現法界身見聞解脫生盲長夜鼠壤蟻封菩薩住處鰲苑蛟宮眾生蚩蚩有耳如瞶菩薩演法潮音滂湃朽宅嬉遨酖杯懷宴黑風鬼國履險生善鐵蓮離淤縞衣去湼金剛白淨對治黑業我觀雜華五位齊彰須彌他化迹現殊方又觀如來大菩薩於楞伽說離攀援法良哉大士慈悲自在眇劣眾中蕩之雲海颷馳山擊銀濤浩然竹林栴樹邈矣無言法付人王事資戒徳海岸沈�寥禪棲兀嵂英英智師厥產荊潭鴈門峨嶺踰海南參萬善夙燻羣緣自會如如意珠出生無礙瓢笠始屇蓁茆旋刪屠蘓等制蝸室同慳帝館馺娑天宮忉利渠渠黃庭告成彈指道風遠曁聲聞於天金經寶塔來自幽燕鴻名肇興天榜有赫二甘露門齊開海國佛化何垠皇仁靡匱血气之倫施以無畏皇仁等佛有慈有威凡此窮發敢不來歸菩薩成道爰先供養我及眾生翹誠皈仰

◆邊功

康海

張時徹

田汝成

林大春

陶望齡

○康海

大明嘉靖平虜之碑

嘉靖甲午平虜之碑

△大明嘉靖平虜之碑

夫丰功鴻勩非淺計慧算能建也故晁生獻策於西京充國沈慮於羗虜非君臣和徳於土未之能成也明興百七十年制馭夷狄之策殷周所希覩也而近者猾虜襲套附邊之民歲被驅掠

武宗皇帝奮武致討矣而虜鋒未挫今

上嗣大歷服於是以少傅兼太子太傅吏部尙書兼武英殿大學士楊公起督軍務遂有乙酉之捷楊公徵還闕庭詔起兵部尙書王公代之公至一年爲嘉靖丁亥虜復入寇公曰嗟乎弦不更則音不調令不更則士不奮虜所以敢長驅入寇者固以我爲怯也今不預爲之計徒以坐徒其歸而邀其後卽甘爲非勇如百姓何於是下令文武將吏分部扼塞訓練士馬廣具餱糧以待其至六月辛未虜果繇花馬池及小鹽池拆墻而入癸酉抵鎭戎所操守指揮路瑞率所部官軍拒之值中軍都指揮李佐泊乽督鄭卿參將劉文副總兵官趙英李義統正奇兵至虜懼分道北奔卿等至細溝追及與戰大破之斬首九十三級所獲馬匹器物無算虜勢漸潰諸將復依分部追至哲思溝又戰又斬首三十六級而所獲馬匹器物益多是夜公火牌至調延綏都指揮卜云相機策應而取寧夏總兵官抗雄嚴督參協等官魏錕沙金遏其歸路明日甲戌云領遊兵徑趨靑羊嶺按兵待虜虜至與大戰斬首九十五級值指揮李英千戶王縉徐堂各率所部喊殺虜後聲震原野虜益大恐乃四散走佐與諸將選精兵來追至五羊坊諸處會雄統錕及參將苗鑾夏欽遊擊將軍李勛守備都指揮楊和迎虜剿殺巳斬首八十三級馬匹器物並靑羊所獲益多不可勝紀而墜谷溺水及饑死者十之七八不在是算殘虜僅百餘騎奔遁出境而巳於戲公之深計奇算如此而猶不自居曰此邊鄙諸將與鎭巡藩臬諸君子奉若徳意之功也其所上捷書深言兵備副使桑溥練達變通規畫攻戰諸事及今日獲功官軍卽前日楊公簡練將士謂成功有自尢非謾語傳所謂休休有容以能保我子孫黎民者非公子謂哉其各守分地恊心追剿者又有操守指揮仕傑李英符深云地方士庶咸請刻石以示永久蓋欲誦說

天子神武聖文知人善任王公克綏厥事奏此膚功揆之古昔𨿽孝宣之任充國弗能加也海覩玆休盛寔踰前聞有嘉厥請爰勒斯銘其辭曰

惟皇建極萬邦所望耀徳邃古比迹周商蠢玆醜虜順叛靡常

皇赫斯怒九伐是張遴才選士其武湯湯起此元老纘甫踵方匪怒伊教令不易行我士用奮時維鷹揚天厭胡鷔欲滌其狂我馬旣同何需不臧殪上羣醜細溝之傍迆及哲思益僕且戕返則值閼往顧速亡靑羊之殲遂至五羊殘胡宵遁號跳慘愴仰瞻神武如雷如霆邊民悅懌方內富彊大小稽首頌聲載揚

天子萬壽永綏四方外患旣珍內治彌康大夫君子盍思悠長循彼抑戒飭我戎行長子是任淺慧是防翊我

皇度於虞有光惇彼古昔其道孔明我銘在石諦思勿忘

△嘉靖甲午平虜之碑

嘉靖十三年甲午虜酋吉囊盛據河套數年抹馬勵兵欲圖大舉入寇我邊兵部尙書兼都察院左都禦史唐公與總兵官都督僉事劉文講畫戰守之法緩急遠近部署咸定七月初寧夏報吉囊結營於花馬池唐公下令曰賊寇延綏定朔將軍張鳳主之寇寧夏平西將軍王效主之寇固原都督劉文主之其當衝截突副總兵官都督僉事梁震主之十四日己卯虜繇定邊幹溝鏟崖擁入鐵柱泉劉文堵截不得犯固原二十三日戊子乃從靑沙峴入寇安會金三縣文率所部參將某守備某馳兵往赴明日乙丑戰於會寧柳家營及葛家山斬其傑者數十人虜懼思遁文曰賊歸必自靑沙峴遊擊將軍李勛守備陶希臯可趨靑沙峴伏道以俟紅古城半个城零賊之所必犯指揮王縉可按兵截殺二城無事海剌都鹽池鳴沙洲石溝可安堵矣八月四日戊戌虜果合眾出靑沙峴文督戰當衝伏兵盡起大敗虜眾而王縉於半个城與指揮田國亦破零賊前後斬首一百二十又七所獲韃馬一百三十又二甲冑器械衣物一千九百三十又七梁震與參將吳吉守備戴經遇虜於幹溝大戰破之斬首一百八十又五所獲韃馬二百又四器物四千七百四十又七王效與副將苗鑾遊擊蔣存禮鄭時又遇虜於興武營大戰破之參將史經劉潮分布韋州張年又從苗鑾擺邊遇劉文驅虜結營北奔各哨奮勇而前前後斬首一百三十所獲韃馬二百又二器物二千一百六十又六虜幸得及老營畫夜亟邊故海剌都鹽池鳴沙石溝號靑牛富有之地𨿽具經行不敢正目視昔年駐掠豳隴而諸將閉門吁天不能得一遺鏃何如哉十萬之虜經年在套秣馬勵兵欲圖大舉二旬之內連獲三捷蓋惟

皇上神武聖文知人善任故唐公得以悉心壯猷諸將得以攄忠自奮爾語曰上下相湏千古爲難豈不信哉唐公受人以來寒暑僅四閱也斬獲虜首殆及千餘威寧細溝之功北徵以後謂爲再見視威寧細溝不知相去幾許廟堂與本兵大臣必有休休之心翊贊皇度者矣方諸簡冊周宣漢武不足言也邊方父老以予撰碑敍述其事用告將來辭曰

惟明九葉篤生

聖皇允文允武帝徳用昌因心弘化寵綏萬邦內治旣洽恩被邊防惠徳有賚拂義必匡蠢玆酋虜潛蠕幽荒教旣未逮螫亦屢猖元臣若徳逖惠厥常盤據河套未遂驅攘豈天厭�乃爾乖方屢犯屢挫曾不戒戕公用赫怒大伐斯張靑沙之役易若驅羊興武旣馘幹溝亦襄大舉反衄鼠竄惟囊恭惟神武所向必創況此元老維徳之行弗崇虛譽克屏獝狂稽勛考勩咸協否臧元戎丕奮參佐孔良節制四載其武湯湯邪佞莫入誇毗是惶

皇心勿二公徳愈光甲午之捷萬古所望後賢秉鉞尙愼勿忘

○張時徹

平白艸番碑

△平白艸番碑

川蜀錯氐夷而治其族類以千百爰有冉駀之孽曰勒都敓甘泉白土二鄕之地而有之是謂白艸番始也剪之不力積有積育乃稍稍招聚逋亡乘間攻剽以患內地守土者莫能兵也歲以金帛餌之至則須輿馬將送如貴官人而餔肝飲血者自如也氓則大病乙巳冬鎖鑰弗戒遂攻陷關堡屠殺戍卒鹵提督官與其妻子擁眾深入燒掠無憚我兵扞之累有挫衄遐邇震動守臣以聞

天子曰噫甚矣虎咥於市虺螫於衢時猶謂弗棘乎乃敕曰咨爾巡撫右副都禦史張時徹致天之伐其礪爾戈矛貝待爾糗糧設策規方親履戎行以賞罰用命不用命爾巡按監察禦史袁鳳鳴其申而誓戒飭而紀度恊謀於撫臣共命以聞不共命以聞爾都督僉事何卿往總朕師或左左或右右爾則援桴而皷之否則用鉞古有之將死皷禦死轡爾往欽哉又申之曰斯天之驕子盍先諭朕志俾克悔禍弗率而後兵之諸臣奉命惟謹乃往諭天柔威徳反侵與掠縶獻渠魁我則貸汝渠謂我實恇怯益用鴟張奮其角我乃決策進攻大兵四集遂吁眾於庭以議軍事或曰此天險也丹壁剌天荊榛戟立蟻附而登跋前疌後卽數夫禦之矢石交下我軍且虀粉矣或曰聞之往事蓋屢有徵誅率以兵脇之誘而與平未有窺逆番咫尺之地傷其艸木者也今欲踐虎豹之穴以與豺狼搏寔惟危哉余乃誓曰是胡然是不有天子之劍乎我聞師直爲壯曲爲老今以眾加寡以順討逆以有制勝無制蔑弗克矣自今有妄言沮吾軍者斬而禦史與都督實同協厥誓乃分布方略曰都指揮丁勇往隸石泉哨軍兵六千有奇汝則統之曰遊擊將軍龔銳往隸壩底哨軍兵四千有奇汝則統之曰遊擊將軍曹克新參將李繼武其隸龍州哨軍兵三千有奇皆統之曰都指揮孔仁守備指揮耿世其悉斷諸要害通道轉餉以濟諸營曰兵備僉事陳乙汝其躬馭戎馬調度非常曰參政宋宜汝其督理餉秣母乏軍興曰副使翁漙汝其紀驗俘馘母濫母蔽曰副使胡鳳繆宗周各愼固封守振揚武威以遏寇援又日心戰爲上力戰爲下其曲慮廣畫奇正相參張疑夾攻以分其勢而攜其心毋使寇致死於孤軍令旣布乃以廾有二月庚寅進兵轉戰連日未入其阻戊戌會天大陰霧咫尺不辧都督曰可矣乃驅死士銜枚先登我軍且起且僕繩引而上遂奪據走馬嶺蓋賊所馮天險者也旣而霧收日出賊乃盡銳攻我都督親鼓之人人殊死戰良久賊眾失利稍稍引卻我乃結龜鴆營甫定而日巳晡矣賊復聚而來寇矢石雨集我乃堅壁死守以彊弩乘隙而射所斃蓋無算自酉及寅賊方敗走幹時彼險旣失我軍益奮而諸營亦踰險相合遂分兵四出擊之百戰百捷不驅而鬭日得其牛馬酒糧以饗士因用降人爲鄕導破竹之勢迎刅授首盡搗巢穴而犁其庭卽猿猱之所宮蓋無弗窮焉厥有稔惡之魁曰李保曰兒伯計曰黑殺曰撒剌曰白石皆次第縳致轅門以正厥罪凡攻克番寨五十有奇夷毀碉房四千八百七十有奇斬首一千有奇俘獲五百有奇其餘逐北角崖及火攻而死者莫之殫計乃若孱弱之未殄者莫不膽怖魂裭頓顙哀號曰是魁也則然胥旣矢其辜矣我罔敢頟頧願祈殘息以衛疆圉惟所使之矣余乃謀於眾曰兵以靖亂亂苟靖也庸可究乎且佳兵不祥盍巳諸乃下令罷兵諸降附者皆待以不死而責之賦而歷歲羗所擄掠內地男婦望風奔愬皆錄其氏籍釋而歸之遂以捷書上於

天子用告成事云於乎兵凶戰危聖人所愼而況犯其所至難者乎語有之曰潰疽𨿽痛勝於內蝕言利害之較也以彼夷醜而狼戾以逞妻奴我民廩庾我民牛羊我民日熾而月丰憯莫懲諸豈直如癰疽然哉而猶忍於一劍之割何也乃今疆徼寧塵遺黎帖席歌舞太平以共戴

天子休徳卽有亡矢遺鏃之費孰與爲多寡哉予固直述其事刻石以告諸來者故其辭無所文致云辭曰

於曄王化無遠弗屬靡惡不癉靡善不育際天斯覆極地所畜來享來王交臂重譯蠢爾氐羌敢行負固種玆苞孽逋逃日聚曷耕曷蓻弗貢弗賦曷衣曷裳弗蠶弗布民有居室羗則墟之民有婦女羗則汗之民有積聚獵之漁之牛羊雞豕或剝或攜凡我編萌疾首撫膺守臣弗圖莫克以兵如彼養疽日碩而凝方命作昏胡憯莫懲歲徳在蛇擁眾稱亂劉我戍卒磔我武弁關堡旣陷內地是踐誰其扞之四境告變守臣實惕聞於

天子天子赫怒鞠我師旅孰秉其旄孰振其紀致天之罰俾有寧止羣臣祗命往諭威徳誅止其魁脇從弗極順則用貸不順斯殛若罔聞知鴟張頟頟予曰甚矣是不可赦乃誓幹師乃社乃禡甲士虎奮旌旗云射攻用吉日以龜以卦我武旣揚彼勢日蹙旣扼其吭遂涉其腹左左右右奇正相續搗厥深巢勢如破竹或擾其旁或斷其後爪牙就馘渠魁胥授昔也狺狺今也貿貿曷稔爾毒天命不又兵以一萬期以五旬大憝克殲薙彼荊榛株不再蘗師不再陳風水作渙云雷亨屯余種頓顙哀我活我遺黎迎道父我母我食則斯飫寢則斯妥曷拯之溺曷惠之嘏雪山無氛黑水不波飽我耕犢棄我干戈有室有家式謠式歌誰爲此者比績山河余曰何有惟將士之力將士曰否維

天子之徳

天子不居曰寔獲佑於皇天上帝若宗廟社稷是用作文勒之貞石

○田汝成

徵南碑

△徵南碑

皇帝承運文宣武謐宇內熙皞兆四郊以崇天建

九廟以尊

祖於是百靈薦祉元儲應期將以誕告多方外諭四裔乃作明堂朝羣辟按圖數貢至於安南曰玆邦不庭廿有餘稔豈其叛哉曷往詰之禮官肅將瀕行會有黎氏逋臣詭辭而控曰臣南裔藩臣黎氏之嫡胤也國有不令之雄曰莫登庸者實簒黎宗逐臣艸莽惟

陛下憐而納之

皇帝若曰信玆稱亂其往討之乃命兵部左侍郎蔡公經安遠侯柳公珣經略邊務以需大舉蔡公簡委賢豪參謀畫策而左參政翁君萬達實總其凡乃圖山川發間諜探要領峙芻粟礪矛鏑選偏裨練卒乘義問昭乎日星威稜抗乎風霆交人聞之大懼登庸披腸吐款奉表而稱曰臣先臣黎氏之陪隸也黎氏式微國亂無象臣以皇靈削芟艸竊僅有寧宇黎氏夭絕屬纊之晨倉皇解佩印而屬之臣曰天錫元寶爾姑守之請命以聽所立也臣恐駭逃匿國人周章索臣擁之左推右挽責以大義曰不守錫寶是不共天朝也不受君命是蕩析黎民使不保也臣不得巳苟從夷俗護印五年而犬馬之齒耋矣復以屬臣之子十有一年再嘗遣使款關而關令嚴不敢啟方物敝不敢移易也封題較然臣父子競競惕惕罔敢專席旦夕稽首北望曰天監在玆夫黎氏不請而屬之臣臣又不請而屬之臣之子死罪死罪第黎氏忽亡而國人謬擁避迹無所若臣違道以徼之安能孌如於再世也謹以土地人民之數咸簿錄之登獻闕下惟天朝處分事聞

皇帝若曰咈哉豈其挾諼以緩我師其往核之乃命兵部尙書毛公伯溫節制六省咸寧侯仇公鸞都統諸軍勑曰聽以軍往卽徵之毛公蔡公恊忠同心以作義勇乃勒兩粵勁士分爲三軍副總兵張君經將中軍翁君萬達監之參將李君榮將左軍副使鄭君宗古監之都指揮白君泫將右軍僉事李君文鳳監之勒滇南勁士分爲三軍都指揮胡君紹將中軍副使鮑君象賢監之都指揮方君策將左軍副使鄭君驑監之都指揮王君立將右軍副使張君絅監之而幕府邃穆進止機宜則惟翁君與焉於是八蠻五■﹝豸尞﹞侮食左言之長吳鉤越棘狼纛鳥章之士俴牡介象云梯樓船之具莫不嶽嶽傱傱麻列蝟合箕張翼舒闐駢乎桂海路籍乎炎徼矣交人聞之愈益大懼登庸之使疊迹轅門擄襮哀愫懇以降請轅門僉議以爲在古降儀或牽羊以表順或舁櫬以請誅彷佛於斯乃見悃抱登庸頓首敬諾轅門乃啟鎭南之關奠龍輿抗黃幄陳兵森扈登庸跣囚首白組系頸稽顙稱曰臣斧鑕遊魂也無異圈豕陛下不發乘軺曳尺纆牽而刲之縣首槁街以昭誡不譓是

陛下以不忍羣黎之故而宥微臣微臣幸藉羣黎以延殘喘臣聞命巳來魂魄飄喪慺慺荒懇又不足以感格皇幹重煩訊使詰責誠僞死罪死罪復更何言臣今共順之情觳■﹝觳﹐束代殳﹞之狀繪圖不足以爲獻剖心不能以自明惟

陛下憐而察之臣率土編戶也戮之惟命俘而放之四荒惟命若以天地之量覆育螻蟻宥之故穴亦惟命謹以先朝所錫金印一枚黎氏所侵四峒之地遣從子文明表獻闕下以聽處分臣昧死言不勝隕越轅門僉議以爲其辭順其儀恭其衷無僞違卽徵之天之命也服而捨之武之經也爲之解組而遣之按兵不進以狀聞

皇帝若曰嗚呼皇天以予一人撫鞠四海匪威力是憑匪玉帛山河是愛惟蒼生塗炭是憂黎氏守職無狀眾叛親攜馴至夭絕莫氏宣力北戶安堵朕亦嘉之其革王爵易國號置都統司以莫氏爲都統使世掌其土以共王命詔至諸軍解嚴南土驩呼颷馳鼎沸矣是役也君子以爲莫氏知命者四系組以請死也歸地以贖罪也函印而獻之以完寶也不貢方物以明畏也詩曰畏天之威於時保之其得不死而且世官也宜哉當兵事之初興也汝成嘗以藩寮分守左江悉厥顚末昔湣其勞而今欣其訖也乃述而銘之曰

粵有交州蕞爾瀛介三代之隆擯於荒外嬴秦遠略乃辟其疆聲教漸被歷漢而唐五季紛綸土酋竊據涉宋而驕益煩邊慮

大明受祚陳氏奉寶

皇祖嘉之俾仍舊封季犛賊逆毒蔓雕題

文皇徵之掊戮鯨鯢索胤於陳絕不可得乃建省垣約以繩墨黎利再叛詐擁陳后

宣廟慈弘包荒弗扣錫爵給印樹爲藩邦三葉而墮遂覆厥宗莫氏承之諸裔麕懷不請而禪於義則乖

皇帝赫怒渙號徵師如雷如電海嶽離披緯武經文維兩司馬矯矯元侯在天而下司馬有令旣嚴旣明翼用翁君廉信以匡鋪惇義勇鷹摶虎奔朱�日麗玄甲云屯籍令戡之倏如畦耨載鞠載詣蓄武不究交人聞之喙喙嘽嘽傾巢舉落俯訴仰幹蓬跣系組蟻伏而進順效牽羊請同舁櫬匪寇匪簒庶幾有辭

皇帝憐之遂以徳來乃削其爵而畀世官比干內吏輯我龍編交人驩呼曰父母且完我妻子築我室廬燁燁天威旴睫而在濊濊天恩含哺以載如春之育如海之容訓爾孫子惟王之共虞格苗民淹於七旬交人來款曾不浹辰商伐鬼方三年而服宰割交州曾不遺鏃我紀其事勒之貞瑉伏波銅柱又何足云

○林大春

平蠻碑

平九絲碑

△平蠻碑

皇帝受天明命誕撫多方威靈震於殊域徳被方夏上覆飛鳥下及牛馬以至日月所照罔不賓服其鳴鏑射鵰之長雕題露紒之國獻琛納款奉職貢於朝者不可勝計況乎六合之內五嶺之外職方所載又惡敢有越厥志惟是深林大澤之中時有藏垢納污負險爲固以苟活於戴履者有司者禦之失律遂用不逞以魚肉我民民乃大困於是夏官尙書按圖籍核戶口之數上書闕下謂南有揭嶺自秦屬南海郡故稱沃壤編戶之民采山爲茹鈞水爲食至終其身老死不知兵革吁吁喁喁日蕃以息乃頃者守臣言田疇多蕪穢不治人靡寧宇戶異其處膏塗艸野血流川渚蓋巳十喪而五矣推原本始則以黃巢石硿大節諸寇積歲爲之蠹也桂嶺之屬是爲古田亦桂林象郡之奧區也往自先朝縣沒於賊竊據垂八十年吏議棄而不守以爲彈�黑子之地不足以煩中國也而或者又以時屈鮮任事不二之隸爲解至置盜府庫戕大吏之罪而不問臣竊傷之夫九眞內附珠崖外迸斯往事得失之明鑑也仕我天朝幅員方數萬里咸正罔缺柰何遂棄古縣於遠以業蠻夷臣愚以爲復之便其嶺東黃巢諸寇並宜掃除以淸北戶詔許之因特置廣右撫臣以新安殷公正茂爲之而以兵部左侍郎南昌李公遷節制兩廣軍務兼撫東省爲罷東省撫不設云先是兩廣頻年用兵而議者謂莫亟於古田及嶺東諸路乃先後鎭巡諸公與夫境內縉紳先生之在都下者咸以爲言及李公到鎭復與巡按廣東監察禦史趙公惇巡按廣西監察禦史李公良臣亹亹申明之至是本兵乃立主其議以贊於公公因得以便宜從事以隆慶四年夏秋之月始事於轅門下令曰今日之師奉天伐罪將以禁暴止亂以惠安元元也諸將吏從東西行者有進無退其不得賊者無還有不用命者罰無赦於是東師則以遊擊將軍誠立將長樂之兵按察使張君子弘監之以參將濠將程卿之兵副使江君一麟監之以總兵成將郡州之兵僉事楊君芷監之而以成總其事專理糧餉及紀驗功次者則參議許君天琦也西師則以遊擊將軍山都指揮僉事龍都指揮僉事國賢將思管風門蓮塘之兵參議龔君大器監之以左參將應甲右參將世科將三門龍坑之兵副使鄭君一龍監之以署都指揮僉事鳳翔將都狼之兵副使應君存卓監之以副總兵崇文將總甫之兵副使邵君惟中監之而徵蠻將軍兪君大猷實總其事總理軍儲及分理糧餉紀驗功次者則左布政使郭君應聘參政柴君來僉事金君柱也當是之時興師十萬飛芻千里旌旗蔽空烽煙相屬蓋巳先聲而奪人之气天乃公復往來於蒼梧興慶之間相度機宜指授方略羽檄交馳朝聞夕發於是破鳳凰涉潮水斬西賊渠率黃朝猛韋銀豹等以殉得村柵六百五十五處降人率數千斬虜一萬有奇東攻黃巢擊石硿襲大節生擒賊首蘓繼相曾魁杜髙山等誅之尋又乘勝出奇南走東坑斬獲曾朝元等於海丰之界破巢五十斬鹵三千其墜落巖塹塞溪谷中死者無算蓋自兵興以來甫浹旬時而羣凶授首古縣克復其在東則張憲使在西則兪將軍二人之力爲多論者謂其有伏波遺烈焉師還李公疏上諸將吏功次詔加爵賞有差於是張君乃以李公之意遺書林子請紀其事林子曰予曩蓋備兵蒼梧古田之役吾其與聞之若夫揭嶺之捷卽今之得於睹記者甚盛詎可以不文辭辭曰

於惟明徳旣成武功統壹宇內六合同風奄有百粵遂荒大東桂林內拱南海朝宗馴至中葉運撫熙隆古縣淪沒蛇虺爲官亦有妖氛近集海邦如鴆斯啄如鼠斯藏我

皇嗣統軫念遐荒司馬叩閽義激中腸

天子曰咨咨爾封疆念我舊止幅員旣長云胡不弔恣彼猖狂錫爾節鉞我武惟揚旣敬旣戒羣醜於襄臣拜稽首

帝命肅將敢不矢心告成於王東徵西怨大旱虹霓貔貅十萬霖雨三時驍驅電發羽檄星馳方略指授廟算神機更有同心共濟艱危曰惟憲使南土是依矯矯虎臣料敵出奇千騎萬旟談笑而麾一朝克復久陷城陴殲厥渠魁脇從罔治黃巢大節以次芟夷丰狐授首狡兔魂飛西人歡呼言歸故園自我不見於今抱孫東人悲辛有赤其村載芟載柞豈我思存於嗟明徳覆育元元無忘遠略永固雄藩於今始成嶺外乾坤

皇心悅豫湛露鴻恩將士戮力其膏靡屯臣拜稽首

天子萬年四夷賓服昭格於天松臺之陽瀧水之濱勒此貞石敢告籌邊

△平九絲碑

今上龍飛攺元覃恩八極乃眷西顧底淸梁益於是西川守臣禦史大夫曾公省吾祗命惟謹旣廣徳意柔遠寧邇乃窮覽其山川考稽圖志周爰咨諏及於荒裔惟時西南之夷宅彼戎鄕倡亂稱王號曰都蠻流毒於江陽卭僰之間幾易世矣彼其據九絲以爲城忖天險以難升而輔以都寨翌以淩霄自秦漢而後弗能殲也邇在先朝屢勤將吏師出罔功顧愈益熾於是前守臣部使莫不亹亹上書請與西南夷從事者有詔悉聽便宜行之至是禦史大夫乃以疏聞因下巴蜀檄諭意曰�明興二百餘載徳被羣生風行區外

皇上禦宇六合一家自彼氐羗至於北狄莫敢不來享𨿽虞格有苗周服玁狁弗盛於此矣乃玆匪茹負險爲固下黷坤靈上干天紀予其敢緩於不赦之誅咨爾將士曁爾黎庶尙其與予同心克淸大憝予敢弗敬以忝於百執事惟百執事圖之乃與鎭西將軍都督劉君顯及藩臬大吏二千石而下以元年三月大會兵於犍爲之郊其年夏五月朔克淩霄城下之虜蠻王以歸我兵乘勝長驅遂薄都寨以六月旣望襲破其巢因遂進攻九絲旣踰時乃下獲寶鼎二諸葛銅鼓六十有四獻俘闕下

上嘉納焉先是淩霄捷至禦史大夫與劉將軍計曰賊據九絲以淩霄爲東藩都寨爲左臂撤其藩而不斷其臂非長策也及都寨旣破乃分兵爲五以克九絲而以劉將軍之兵衝其西故將軍郭成擊其南故將軍安大朝等繞其東參將張澤戰其北故遊擊將軍吳繼祖等扼其西南與劉將軍兵合號連珠營營近蠻場禾稼方登我兵因之爲糧旣飽而嬉會積雨屯霧賊守愈固我兵稍卻持之賊謂兵備弛可少縱矣又會夷俗賽神因大醉諜得其狀諸將從帳中喜曰此可擊也乃夜令傳箭我兵明雨攀藤緣崕而上至明斬關而下諸蠻大潰九絲遂破時其年九月九日也是役也凡克寨若干擒王若干斬鹵五千有奇其墜崕落塹堙塞川谷者不可勝計拓地至八百里牛羊積聚金甲之屬無數蓋自通道渡瀘以來西徵之烈未有若斯之盛者也初劉將以它事坐論當奪將印禦史大夫乃言於

上謂將軍久事西南宜可使過又故將成大朝俱嘗效力西陲乞勉畱共事許之竟以成功至是禦史大夫復請如滇南沐英交趾張輔故事久任將軍及條具建城置守阨險通道設官分戍卹民興學等十事上之又請易戎縣舊稱以絕戎心俱得報可特賜名曰興文於是侍禦龔公懋賢以代巡至嶺南間述全蜀士民之意及故相大學士趙公貞吉所爲平戎詩序示予而屬予爲紀功之碑其辭曰

奕奕梁山作鎭西蜀仕王建國分爲藩服產彼戎羗乾坤並育豈伊異心匪我斯族憑阻爲昏髙旗大纛歷代逋誅徒滋焰虐嗟我

先皇軫念邊陲羣臣獻計請事西夷我

皇嗣統益隆撫綏

天語丁寧命將出師鼓未成列首下云陴擒王斬帥薄言旋歸繼鋤險寨孤壘岧峣九絲壁立颯如風飄野無遺寇於裏蕭條云誰之功曰漢嫖姚朝息狼煙暮收鼓角秋獵春耕牛羊露宿嚴城置守設官建學成聚成都家給人足伊誰之賜禦史大夫忠比諸葛檄似相如三年通道五月渡瀘鳴金列鼎不著禎符亦有雄才爲賦蜀都

天子樂胥賞延於世身歸於朝將畱幹戍古縣更新易名今制歡震巖谷澤流荒裔戎運告終華風永固孰啟斯文欽哉命使勒此靑城永光白帝

○陶望齡

平播碑

△平播碑

皇明奄宅方夏象寄所隸極於西南賧僰濮落鳥蠻白夷荒忽麼麼前世所弗役莫不箠使纏馭咸在職貢惟播州古之郡縣楊氏以唐之季蒙亂因險世長厥地顯襲朝號內相君民區裂版章以淪夷裔歷宋曁元羈縻弗絕𨿽聖人繼起洗渥腥穢包並荒遠猶取其貌恭因而建置蓋仍往宜今苟便民俗而巳至今

皇帝禦■﹝宀禹﹞神武英斷威徳醲鬯仁風旣宣義殺時舉遂乃誅夏戡倭捖彊獷植單弱參伐順建旬始【�始妖星也】隕銷維播孽應龍怙其昏嚚湮滅彜紀禍芽帷檣以條以蔓天椓姻黨遂延甿黎七姓五司逢其蠆螫咸仰天搶地而呼曰吾君乎匪覆匪載胡遠獨遺

天子曰嗟播人予子予可弗問令吏召應龍置對逋佚抵嫚未竟厥理用反戈於白石疆吏來言狀是當誅討

天子曰豈不或悛命大臣遄往宥辟之迨至應龍詭服請受罰贖首領自效使者宣

上指褫爵赦死春夏煦養父教母嫗惡枿驕息憑倚慈惠長傲滋慝究厥凶狡遂乃放兵擾境逆犯顏行戕我將士於飛練事聞廷臣僉曰栔徒蟣虱

上不忍爪甲數置之覆用嘬噬此自棄天天所廢絕不可宥

天子曰然遂以前巡撫遼東兵部侍郎李公往總師事建督府成都總統黔楚賜劍一得擅誅大將以下而以都禦史郭公撫黔置幕偏沅以江公往治楚師咸聽於李公巳亥五月公至蜀受事當三方積平民恇戈刓糒饟弗屬公謂以天兵誅小醜當笇萬全取一決而定於是徵師挽粟內修攻戰具陽示無動以紓之賊遂入綦江燒王山觧梗偏隆煽引九股恫喝躪轢圖以沐將吏就懷拊公因命之文告賊志果歧用緩深入明年春所徵秦魏燕齊滇浙之師曁土司兵畢集眾二十萬正月望日公登擅誓師分五監六師八道並進以伐之推官折枝先以南川兵搗官壩降眞州進據桑木蜀帥綎破楠木婁山關再與應龍父子遇力戰大殲其軍帥廣別擊斬賊大將郭通緒夷崖門以入再捷水牛塘樓賊囤上楚帥璘盡芟四牌七牌之苗躡靑蛇巓戮數千人進略大小三渡而黔帥亦再涉烏江毀關以水西兵抵於白田夏五月諸將士大會海龍四下公命按察使悌來視師無何封侍郎計至公飲血茹涕責戰愈厲六月五日綎應祥兵破其郛二翌日廣璘攻之城圯眾繼以入應龍自縊收其屍系虜妻孥盡檻其屬獻闕下皆論如法斬磔於市夫播人竄伏蓁莽沈於雰霾不覩天地之大日月之朗者八百年於玆矣刵割春砟束身淫威霆鬼其酋不敢辶吅午睨其視王人天吏若異穹壞一旦更建城邑揖守令飭新膠庠猱梯虺穴虎豹憑阻者皆剗削崷崄廓爲道周茫施羅甸溪峒君長震疊懲艾益祗罔怠

明天子刑徳我公功烈於是乎遠宜標諸金石示萬禩永殿南紀用都司某所相白田之南山下銳頂夷樹銅柱其上就厥趾桃源建公生祠銘功徳麗牲之石望齡舊史官於職宜有紀述遂系之辭曰

播古州縣端淪於夷封以順完地以鄙遺明之肇興鑑先納土膚使穹階仍珪襲組南金象齒歲獻於王稱爾幹矛載啟戎行天命不滔妖興徳寡有孽於房有謀於杜女戎勝晉禍水滅炎大猶弗勝小醜詎堪纓虎冠虫�搖牙噴毒笑刃嚬鋒刑人以族髙髙昊天聽民則邇命執罪人歸諸尉氏拲梏就訊爲我系囚旣縱而西鶻隼去鞲白石弄兵射天嗥主大吏執言譸張其語糾聚姦慝公相讙囂糜肉播人用以豢苗猨捷其梯兔狡其窟再抗黔師凶窮罪訖邊人告酗帝用憯憯簡命虎臣亂是大戡伊誰虎臣曰維李公佐佑厥庸維郭曁江方師未集綦城霄壤公狃以辭俾款罔害裒兵挽谷機沈色閒難知如陰不動如山扢扢王師有來自東盧濮髳微並以兵從師旣會止神謀電發八道進攻濤掀岱壓公曰公命爰取其魁播聞鼓聲若旱始雷拜跽扶攜百千有伍有不用命乃斨以斧重闕嵯嵯若騫若墜恃險與兵以卽顚踽殷伐鬼方憊乃克之三月告旋

天子之釐維播在昔陂池潦洿今始會同乃江乃湖昔爲鱻薨以飽威淫今有四肢乃父乃兄告爾播人勤爾徑役襏襫韋衿以償

帝力告爾播人維千百祀我公之功以名爾子赫赫天威銅標在南逖矣西人我公自瞻

●皇明文徵卷六十九

晉江何喬遠穉孝選

神道碑一﹝功勛﹞

◆功勛

太祖髙皇帝禦制中山徐武寧王神道碑

宋濂

方孝孺

倪嶽

張時徹

○太祖髙皇帝禦制中山徐武寧王神道碑

大明中山武寧王姓徐氏諱達鳳陽府鳳陽縣人家世農業王年二十有二值元末兵興歲癸巳朕集義旅王來麾下朕視其所以周旋幾二年動靜語默悉超羣英於是命爲帥首凡有䢐徵以代朕行又幾一載明年乙未朕被敵所執敵之帥首亦爲我軍所執明日王來以身伏朕歸朕歸縱敵帥首易王還巳而從朕渡江下采石定太平時機務浩繁姑孰之郡密邇大江況元帥首蠻子海牙率舟師以拒江面爲朕肘腋之患不暇率兵四徵乃命王爲將擇精兵數千東取溧水溧陽王兵至守者不戢民庶咸安明年丙申春二月敗元舟師於采石王仍屯溧水三月召王從徵建業越十日庚寅師入建業越七日丁酉命爲大將浮江而下水陸並進東取京口大破元帥京口巳定東探浙右時張士誠擅稱名號遣將巳據毗陵旌旗相望其守者潛遣間諜誘我斥候王察知遣使歸告請勒兵以討朕許之王將三萬人逼近其壘復遣使歸告賊勢少窘益兵可下朕遣戰將千餘員甲士十三萬師會合圍毗陵張士誠自姑蘇發其弟張九六將兵數萬來援王遣兵逆戰不移時破之生擒張九六城守猶堅朕復益新附二萬合勢共圍守者窘甚計出多方誘我新附者二萬新附帥首密從傾營入城助彼來戰初我軍環其城而營之因新附者叛四方去其三獨王固守其南開平王猶營東南外一捨扼彼援兵聞新附者叛寇迫王營王拒守且戰開平自外來援內外夾攻大敗其眾擒其守將張徳餘軍敗入其城王復環而困之士誠自姑蘇遣將呂珍寅夜入城督兵以守與王相抗初彼軍𨿽少糧且足用戰守益堅及誘降入軍多糧少戰且狐疑丁酉春守將呂珍潛遁城下師旋復遣徵寧國刧圍之援至王發兵扼要而戰援者敗俘斬者眾旬日城降宣城亦附凱旋時四方羣雄甚多朕固守江東數郡命王秣馬厲兵以觀四方之勢又明年戊戌命王點兵固守建業朕親下浙東金華旣平六月師還未幾遣王西徵皖城水陸並進微北秋命王西徵池州師抵而平陳友諒遣兵來救斬首萬級生獲三千餘時張士誠發兵來寇宜興城陷遣王將兵復敗之師抵城下不旬日城復生獲三千餘皆戰死其年維楊元義兵盡歸壬寅秋王從朕下潯陽陳友諒敗潰時張士誠發兵攻長興畱王守潯陽未幾召歸師次中塗令復守潯陽比至陳兵巳入城中王遣兵與戰陳兵復潰俘斬數千獲其眷屬戰騎彼時潯陽之境空荒棄而弗守師旋建業癸卯春正月取豫章城降命王西取武昌不克班師中途豫卓內變王復過平張士誠北寇壽春朕親往援王爲前部張兵敗北旋師金斗周圍其城戰間陳友諒大率兵寇豫章詔王罷金斗之圍歸整舟師解豫章之難秋七月師次彭蠡陳友諒罷圍逆戰王身先諸將敗陳一巨艘死者千五百人自是彼軍勢弱我軍威振繇王身先癸卯歲畱王守京師朕西徵武昌甲辰武昌下克陳之後其年大會兵於京師乙巳歲命王取淮東淮陰諸州仲夏師旋歲丙午命率甲士二十萬東取吳越鏖戰於吳興皂林之野生擒張兵六萬不戮一卒盡赴京師冬十有一月師抵姑蘇明年丁未秋九月姑蘇下兼浙左之大半詔班師命王西略蒼梧九溪率服還軍京師洪武元年戊申春正月朕卽大位二月命王爲徵虜大將軍銀靑榮祿大夫上柱國錄軍國重事中書右丞相兼太子少傅信國公命率用士二十五萬比定中原抵齊魯而民安所過輯兵守禦規畫足食兵不民擾所得壯士帥而䢐徵不煩朕念北齊旣平命渡河南兵至大梁父老壺漿以迎西下洛陽長驅崤函直抵潼關守者拒戰王命宋國公馮勝拔之朕命據關而守諭歸大梁北下河內繇鄴下趨趙州抵臨淸其年八月三日辛未北入胡都捷奏平胡復命西下晉冀如命井陘長驅晉冀以平二年春正月召渡河西兵入關中守者皆棄全有關內之地召歸天下太平三年冬十有一月論功行賞命王爲開國輔運推誠宣力武臣特進光祿大夫左柱國太傅中書右丞相徵虜大將軍攺封魏國公五年夏五月眾議北入沙漠王至嶺北兵疲而還敕命沿邊輯守歲鎭於燕口外餘民自是收盡海內無虞十七年甲子太陰數犯上將朕惡之召罷北鎭息勞於家是年臘月二十有一日染疾朕恐之星馳四召名醫咸至疾終弗瘳明年乙丑二月二十七日己未薨特封中山王謚武寧享年五十有四爰以是年四月十八日己酉葬於鐘山之陰生男四人世子允恭襲封魏國公女四人長女燕王妃王平昔言簡慮精當提兵之時令出不二諸將敬若神明所至之處攻城不屠與人不戲凡受命而出及功成而旋每不自矜至於封姑蘇之府庫置胡宮之美人財寶無所取婦女無所愛忠志無疵昭明乎日月旣薨朕恐歲月幽遐磨迷偉績朕特親筆生前張武威偃兵息民混一區夏奠安神人之勞以示子孫耿光萬世勒諸堅石樹當神道歌曰

景命昌兮天彰錫我英俊兮忠良幽韜祕略兮神機默溫溫兮兼剛秉旄鉞而䢐徵兮旣出幡幢繚繞兮雄气軒昂戰騎靈兮蹄疾旌旗烈烈兮前行六軍濟濟兮甲冑礪戈矛燦爛兮精鋩捨之兮周廬星列屬櫜兮比比懸傍刁鬥聲頻兮令密山川妖魅兮奚藏彎弧力勁兮射欃槍幾被星月鈩秋霜奮忠海內兮孰前當摧堅撫順兮我武惟揚

臣惟古功臣之薨壙有志墓道有碑禮也然自唐以來皆命詞臣爲之惟我

聖皇芟夷羣雄混一區宇𨿽股肱爪牙非止一人而中山武寧王實元勛之首南收吳越北定中原東平齊魯西入關陜大抵皆王之功今其薨也

聖上以王丰功偉績始終本末非詞臣所能周知故親筆之刻置墓道自古人君禮報功臣未有若斯之盛者也臣等不敏幸得同侍經筵欽覩禦制不勝感激流涕謹拜手稽首書於碑文之左文淵閣大學士奉議大夫臣朱善承務郎左春坊左贊善臣劉三吾承務郎左春坊左司直郎臣汪仲魯翰林院待詔臣沈士榮臣孫大雅謹書

○宋濂

明勑賜銀靑榮祿大夫上柱國中書平章軍國重事兼太子少保鄂國常公神道碑銘

△明勑賜銀靑榮祿大夫上柱國中書平章軍國重事兼太子少保鄂國常公神道碑銘

洪武二年己酉秋七月七日銀靑榮祿大夫上柱國中書平章軍國重事兼太子少保鄂國常公薨於軍中二十三日訃聞

皇上爲之震悼罷朝在庭之臣莫不灑泣越明日詔中書定議鏳翊運推誠宣徳靖遠功臣開府儀同三司上柱國太保中書右丞相追封開平王謚曰忠武八月朔日柩車至龍江

上往臨奠慟哭而還親爲擇地於鐘山艸堂之原營建宅兆及棲靈之祠凡百須之具一給於官不以煩其家至冬十月九日始葬復推恩及其三代皆爲王爵生榮死哀可謂至矣

上猶念其功不置召臣濂於庭而謂之曰朕東撫髙麗西抵吐蕃北際沙漠南來交趾占城莫不稽首奉命計其開拓之功以十分而言王蓋居其七八朕今手錄戰伐次第以授爾尙爲文勒諸丰碑以著王之功於無窮臣濂受詔而退謹再拜序而銘諸幽王諱遇春姓常氏濠州懷遠人世爲農家賦性剛毅膂力絕人歲壬辰羣雄並起江淮爲之鼎沸時王年二十有三爲羣盜劉聚所得聚覩王狀貌奇偉拔於行伍而信任之王每出戰必鼓勇爭先聚深喜之王察聚所爲終不能有成欲擇所依乙未聞

上駐兵和州領眾數十人棄聚來歸居兩月餘請爲前部先鋒

上曰爾之來者爲士卒糧絕故就食耳爾自有主我安得而畱之王請之再三至於涕泣

上曰爾姑從吾渡江俟克太乎委身事吾未晚也夏六月

上先抵采石磯元兵陣於磯上而磯下巨舟如織相距僅三丈餘猝難登岸王乘快舸相繼而至

上麾之使前王卽捨舟挺戈先登眾皆披靡遂拔采石乘勝取太平從

上守禦乃始授總管府先鋒冬十月升管軍總管丙申春二月元中丞蠻子海牙復以兵屯采石南北不通

上慮眾士𨿽渡江而其父母妻孥尙畱淮西勢莫可致命王統兵攻之王至設疑兵以分其勢而以正兵與之合及戰別出奇兵搗之悉俘其精銳自是元兵扼江之勢衰矣尋守溧陽攻建康功爲諸將先三月從今大將軍右丞相徐公達克鎭江夏四月授承信挍尉領軍先鋒秋九月再攻常州會有軍叛去與僞吳張士誠合徐公被圍於牛塘王與諸將力戰大敗其眾擒十誠梟將張將軍冬十有一月除統軍大元帥下酉春三月遂克常州遷中翼大元帥夏四月從徐公下寧國秋八月克馬■﹝馬犬﹞沙冬十月取池州戊戌春擢江南行中書省都督馬步水軍大元帥冬十有二月

上親取嫠州己亥夏四月轉鎭國上將軍同僉書江南等處行樞密院事守嫠城尋命攻衢州降之冬十月升僉院十有二月攻杭州庚子夏五月召還京師從徐公援安慶趙普勝之水寨時僞漢陳友諒揚言拔安慶王策其必攻池州以羸弱守城伏銳士於九華山明日友諒兵果來攻城伏兵四合俘殺萬餘人六月友諒入太平犯龍灣王共謀擊敗之巳而

卜整舟師襲友諒畱王守京師軍民無嘩辛丑春三月拜江南行中書省參知政事秋七月從

上取安慶破江州回守龍灣冬十有一月張士誠出兵寇長興

上時駐九江聞報還京師命王往援士誠兵敗俘殺五千餘人壬寅春修安慶城羅友賢構亂據池州神山寨將與士誠通杭歙震動命王往攻之癸卯春正月擒斬羅友賢餘黨悉平三月張士誠遣兵圍劉福通於安丰王從

上擊之將戰王突入其陣三戰三勝敵兵大敗而去俘獲士馬無算遂同徐公圍廬州凡三月城將下適陳友諒攻南昌王解圍而還秋七月從

上率諸將往授八月遇友諒於彭蠡湖之康郎山王與之聯舟大戰呼聲動天地無不一當百縱火焚僞平章舟風急火熾十里之間湖水盡赤敵將張定邊素號梟猛奮前迎戰王射之定邊中矢走友諒乃退保鞋山諸將以友諒兵尙彊請縱其去王獨不言及我師出湖口皆言江流湍急欲放舟而下

上知其情命以舟扼上流王應之諸將乃遡流而上舟蔽江面控湖口者旬有五日友諒軍食乏出江求戰王遣火舟火筏禦之敵兵奔潰追北數十里酣戰自辰至未不解

上所乘舟及王舟皆膠於沙王旣脫禦舟而巳舟被圍復力戰而脫於是友諒中流矢死士卒十萬皆降未幾其臣立友諒之子理於武昌冬十月王帥師討之四面合圍甲辰春二月理銜璧出阪荊湖之地望風皆附升中書平章政事秋七月從徐公取廬州八月遂自將兵平臨江之沙坑麻嶺十洞牛陂諸寨進取贛州乙巳春正月克之悉定南安南雄韶州夏五月還兵取安陸襄陽冬十月從徐公克泰州丙午春三月復從克髙郵夏四月淮安濠泗徐宿安丰皆下秋八月諸將攻浙西師次太湖僞萬戶尹義等逆戰王擒之直趨湖州之毗山與敵兵水陸鏖戰敵兵大潰遂抵城下塞其四門袒夜環攻之僞丞相張士信悉發境中兵爲援屯於茌館出我師之背王統奇兵繇大全港入結營東阡復出敵昔且塡壅溝港絕其歸路士誠知事急親出兵拒鬭土一鼓勝之士誠復遣其將徐義統赤龍船親軍來援王復擊敗於烏鎭冬十月舊館降得兵六萬十有一月湖州亦下遂進圍平江丁未圍之益急士誠收合餘燼猶背城百戰降其將士且盡秋九月始克之縛士誠來獻籍其兵二十有五萬乃加授中書平章軍國重事疏封鄂國進爵上公冬十月復授徵虜副將軍同徐公奉命北伐戊申春正月

上卽皇帝位國號大明攺元洪武王與徐公下山東諸郡遂攻汴梁守臣李景昌遁進攻河南敵兵五萬屯於洛水之北將出迎戰王布陣旣定單騎執弓矢衝入其隊敵發二十騎攢槊刺王王一箭中其前鋒大呼殺入悉獲其眾而河南諸城先後皆平

上幸汴京謀取燕都秋七月徐公與王渡大河河北諸郡又平八月二日燕都不戰而克元君北奔師次太原其守將擴廓帖木兒帥眾來禦其鋒銳甚王與徐公謀曰我騎兵𨿽集而步卒未至何以能戰莫若遣精騎夜刼其營其眾可亂眾亂主將可縛也徐公如王言擴廓帖木兒果中傷而遁己酉春正月進攻大同竹貞棄城走河東又平遂西入秦張良弼遁李思齊迎降奉元鳳翔鞏昌臨洮又平夏五月元將也速兵侵通州有旨命王以所部軍東還拒之遂搗永平過惠州獲江文淸士馬以千計至大寧也速遁破開平元君又北奔追至北河俘其宗王三人及平章鼎住等凡得軍士萬人車萬輛馬三千牛五萬全師還燕次柳河州得疾而薨享年僅四十爾王之爲人守謙而不矜有功而無過運籌決勝之方不學而能其從大將軍東徵西伐遵守節制及其自將兵則所至無不克捷繇其智識明而材力雄也嗚呼若王者可謂開國之殊勛矣王之曾大父四三府君累贈銀靑榮祿大夫上柱國中書平章政事追封開平王謚莊簡妣張氏追封開平王夫人大父重五府君累贈儀同三司上柱國少保中書平章政事追封開平王謚安穆妣陳氏追封開平王夫人父六六府君累贈開府儀同三司上柱或太保中書右丞相追封開平王謚靖懿妣髙氏追封開平王夫人妻定遠藍氏封開平王夫人子男三人曰茂曰升曰森皆

上所賜名女三人長許爲皇太子妃餘皆幼臣濂聞之昔日唐太宗起義兵而定天下當時有尉遲恭者棄劉武周仗劍來從其後輔成唐業而恭之功爲多於是生有鄂國之封沒有忠武之謚今王之功非恭所可及

上之所以遇王者封謚與之同而其王爵之加恩數優渥揆之於唐誠又過之史臣所謂君臣相遇千載一時者豈不異世而同符哉是宜銘諸貞石傳之千萬世一以昭聖

天子垂念功臣如此之至一以著王之勛烈於不朽云爾銘曰

聖王開天豪傑四從龍興而云虎嘯而風義旗所指山嶽震動颷馳霆春孰不神疏維忠武王其气至剛仗劍來從飛渡大江無堅不摧無敵不碎席捲長驅易如拾芥平吳定越帖荊撫淮威聲所加小大畢來齊魯旣寧汴洛亦定直指幽燕不戰而勝元君遠豚六軍倒戈本根旣揆何有條柯乃收晉冀乃淸秦隴乃狥遼海人百其勇茫茫朔漠灤河所經誓將剆滌邊塵弗驚王之忠精上貫天日燁其有光亙古不沒幅員之廣漢唐莫過馬蹄所及王功爲多十五年間百戰百捷備殫勤勞光輔帝棊翊運之勛靖遠之威在古或罕於今見之大功垂成王忽長逝當寧興哀如失一臂爰加恩寵用錫王封衮衣繡裳照耀泉宮天子曰噫未慊朕志其推爾爵上褒三世死生哀榮孰可比焉王𨿽云歿生气凜然鐘山之陰隧道有石詞臣勒銘垂示千億

○方孝孺

明開國輔運推誠宣力武臣特進光祿大夫左都督左柱國議軍國事信國公追謚襄武封東甌王神道碑銘

△明開國輔運推誠宣力武臣特進光祿大夫左都督左柱國議軍國事信國公追謚襄武封東甌王神道碑銘

洪武三十一年九月壬辰皇帝禦奉天門故東甌襄武王之孫昱頓首言曰先臣和沒巳三年墓道之碑巳具而未有刻文惟陛下憫之俾史臣有述焉制曰可臣昱至翰林以文爲請臣謹以其事聞有詔俾爲之銘臣乃言曰昔元徳旣衰天下大亂我

太祖髙皇帝以神武明聖之資哀生民之無辜奮袂一麾四方響應芟夷僣盜蕩滌凶姦十餘年間遂濟大業𨿽曰天命所屬不以智力然猛將名臣之勛著於王室有可徵者昔王之歸鳳陽新第也

髙皇帝有餞賜之敕其薨也有祭誄之文帝自謂與王同受知滁陽王稱其智勇過人命勒石以紀勞績聖情深厚矣今陛下不遺舊而賜銘其碑以寵綏湯氏實行

髙皇帝之遺志臣執筆從大史後何敢卒讓謹按故開國輔運推誠宣力武臣特進光祿大夫左都督左柱國議軍國事信國公追謚襄武封東甌王姓湯氏諱和宇鼎臣世居鳳陽縣之東湖裏曾相五一府君祖六一府君皆以王貴追封信國公考七一府君贈特進光祿大夫右都督左柱國追封信國公曾祖妣某氏祖妣周氏妣謝氏俱封信國夫人王幼喪二親卓越有奇志嬉戲常習騎射指使羣兒父老異之及長身長七尺倜儻饒智略元至正間豪傑多起兵據郡縣王亦思自奮拔以取富貴壬辰歲聞滁陽王據濠兵勢彊率所厚壯士千餘人仗劍從之滁陽王奇王驍勇置之麾下使從諸將略地每在前行命爲百戶取九灣攻濠之定遠得兵千五旦人握爲千戶時

髙皇帝處滁陽王甥館王委心推奉率兵從攻大洪山寨得兵八百升長萬夫復從攻滁州殺其守帥以功多授管軍總管招集士卒益眾又明年甲午

帝自取和州諸將多滁陽王舊部曲顧望未盡效臣禮惟王以昕領兵聽命甚謹

帝心嘉焉會義兵元帥陳也先復攻和州王與將士擊走之乙未六月

帝渡江下采石定太平王獲敵馬三百十卒稱是旣而也先與其將康將軍水陸分道寇城王擊其水軍矢中左臂怒气益奮中山王徐公達寧河王鄧公愈帥師繇東門轉戰城北破其步軍遂生擒也先以獻王分兵取溧水句容克而守之丙申

帝定建業三月王偕中山王取鎭江一日克其城兵不血刃升統兵元帥復同中山王取金壇及富莊七月轉同僉樞密院事丁酉三月克常州奉命鎭守其地攻取江陰明年僞吳張士誠兵寇常州王力戰卻之擒其卒三百十月復來寇俘甲士千餘舟數千艘馬數千匹賊勢爲沮壬寅偕中山王攻無錫癸卯大破士誠兵於楊山斬其梟將獲甲首五百級逐其別將莫將軍虜其妻子以還拜中書左丞甲辰士誠弟僞丞相士信寇圍長興王率步將吳福興會開平王常公遇春軍合戰士信大敗而退超遷中書平章乙巳擊江西劇盜姚大膽斬之遂取永新州戮僞丞相周安等籍士馬歸於京師仍出守常州丙午

帝命諸將伐士誠略太湖營於舊館降僞將呂丞相等虜其兵二千馬八十匹轉戰湖州守將張右丞降進擊吳江守將不能格亦降遂薄姑蘇圍之明年丁未爲吳元年九月中山開平與王益督兵力戰卒平姑蘇縛士誠以歸三吳悉定除禦史大夫兼太子諭徳階榮祿大夫時方國珍據臺溫慶元三郡與士誠比境聞士誠鉃固巳震恐王督諸軍徵之國珍懼乘大舶逃匿海島中王遣人持書諭以國家威徳國珍卽率昆弟子侄待罪軍門得兵械舟檝以萬計所至不擾王乘勝下福州戊申

帝卽大位攺元洪武略定閩中諸郡至延平主帥陳友定怙險橫甚令其副出城降觀望持兩端王虜之以歸東南海上晏然是歲九月

帝幸汴梁王實扈從旣而與宋國公馮勝取懷慶澤路晉絳二年同中山王拔河中渡河人潼關趨鳳翔越六盤關隴皆平明年與中山王宋國公至定西襲元將擴廓帖木兒營西北取寧夏至察焊腦兒猶其猛將虎陳定東勝大同宣府皆以勞先諸將九月還京師論功行賞錫以鐵劵封中山侯號開國輔運宣力武臣階榮祿大夫勛柱國祿一千五百石明玉珍乘中國亂僣號四川以重慶爲都玉珍死其子升立四年詔王及徳慶侯廖永忠統諸將徵之升鎖睢塘峽以遏舟師王以計敗之水陸並進直搗僞都升不能支率其臣屬奉金寶以降五年同中山王北徵窮追至和林明年甓通州外郛八年移鎭彰徳甓其城是冬追元逋臣伯顏帖木兒幹察罕腦兒獲牛馬羊無算十年正月元日

帝念王之功加號推誠位特進階光祿大夫職爲左都督勛爲左柱國爵爲公國爲信俾議軍國事加祿至三千石仍賜鐵炇王益恭畏不自驕盈繼與岐陽王李公文忠練卒於鳳陽鳳陽濠之賜名也明年巡撫西河州繕完其城郭營捨十四年偕中山王北伐下灰山擒其平章別裏哥及樞密副使久通又明年詔至四川永寧治墉濠飭士馬十八夫五開山獠爲亂王帥師討之夷其窟穴俘戮四萬人及入朝王以春秋髙思歸故鄕從容乞骸骨羣公次第以爲言

帝喜之賜寶鈔五萬俾造第宅於鳳陽而謂王曰日本小夷屢擾東海上卿𨿽老彊爲朕行視要害地築城增戍以固守備王行築海上數十城民四丁取其一爲兵以守之二十一年新第以成告率妻子

陛辭賜白金以兩計者二千黃金以兩計者三百鈔以緡計者一萬五千文綺四十端信國夫人胡氏亦賜金錢文綺甚厚俱降手勑褒嘉之二十三年元旦朝於京師忽被末疾且失音不能言

帝聞之大驚卽命駕臨視嘆惋久之遣歸故里十月詔王之子將命召至邸賜以安車入殿庭燕勞備至復厚賚俾歸以俟有瘳二十七年王疾彌甚不能興

帝思見之特詔輿入覲手爲摩撫語及舊勞對之雪涕賜鈔六百五十緡預爲營葬之資二十八年八月七日薨於裏第之正寢至是年七十矣訃聞

帝感悼不禦朝者三日追封定謚親爲文授使者以祭命親王咸遣祭於其家棺槨明器冢壙皆官爲之以是年十一月十二日葬於縣曹山之原詔肖像於功臣祠配享太廟祥禫必賜祭

髙皇帝禮遇功臣加恩於王恩禮之隆時莫與比夫人有婦徳明詔稱其賢子五人曰鼎署前軍都督府僉事曰軌太原中護衛鎭撫曰鼐曰燮皆早卒曰醴同知左軍都督府階榮祿大夫將兵徵五開卒於軍女五人長適徳慶侯廖權次爲魯王妃次適萬泉衛指揮兪鼎次適景東衛指揮賴鎭之子溶次適楚雄衛指揮袁義之子興孫男十一人曰昱暹昂晟最景升昺旻曇曅晟其嫡也孫女四人曾孫男一人女二人皆幼王沈毅質直勇而善斷不亂發言入聞國論一語不泄於左右行師受任有詔卽行不少顧家臨敵果敢堅忍未嘗挫衄有語及兵書者輒笑曰臨陣決機在智識敏達耳何以泥古爲家畜妾媵百餘暮年皆資遣寧家得賞賜多惠鄕黨父老及孤貧無�者貴極公宰及歸田裏見故交遺民意驩如也厥後羣公多先物故而王獨享壽考以令名終斯固保身之有道而始終不倦可謂盛也巳今陛下追惟創業之艱顯揚刻銘使播不朽豈獨蓋覆湯氏之子孫蓋以昭揚

先帝之功徳而垂萬世也是用備著其事而獻銘曰

於昭上帝視下孔仁降聖儲才目玆兆民民之顚隮俾聖康之復俾賢臣佐而襄之有元旣衰天厭其亂篤生

髙皇拯綏大難龍奮於潛八極晦冥英傑如雲翼之以升惟東甌王旣智且武灼知天命早識眞主眾方夢夢未決所從獨斷不疑委身效忠臣或擇君杖策千里生於帝鄕其祉孰似寶劍雕戈折衝四方如虎如貔驅彼犬羊披淮濟江以作京邑京邑旣成皇業乃集東遏僞吳坐鎭毘陵不騫不傾仗義爲城帝徳日宣遠懷邇服王率之行勢若破竹旣平姑蘇元惡就誅威鎭東南曁於海隅乃淸關隴乃平幽冀萬邦來同獻其琛貝

帝曰念哉劬我元勛爰啟士疆流慶後昆中山建侯遂公大國貂冠金劵繡裳赤舄海宇晏寧變夷爲華民休田閭谷粟絲麻王亦白髮燕嬉甲第伊誰致之天子之賜天子有詔共樂太平文錦兼金侑以百朋內曁夫人亦受寵錫璽書爛然觀者動色天實生才股肱聖皇丰其茀祿俾之壽康壽考令終孰與之同天子之門式勸有功汝登王封從饗宗廟始終無瑕其忠有耀昭哉大明如日麗天載焯鴻勛以訓萬年

○倪嶽

明少保兼兵部尙書贈特進光祿大夫柱國太傅謚肅湣於公神道碑

△明少保兼兵部尙書贈特進光祿大夫柱國太傅謚肅湣於公神道碑

憲宗皇帝紀元成化之初故少保兼兵部尙書於公之子冕歸自謫所卽銜哀列疏以訟父冤

上聞而憫之追復故秩遣行人馬暶往祭其墓其文有曰當國家之多難保社稷以無虞惟公道自待爲權姦之所害在

帝巳知其枉而朕心實憐其忠繇是天下稱快曰此誠天日開明之秋也巳而杭之父老白於巡按監察禦史請卽公所居建祠祀公榜曰憐忠遵制詞也今

上皇帝紀元弘治之初訓導儲衍奏公功績宜賜贈謚立廟以祀言甚剴切禮部將上其事會給事中孫孺復言古之節義則諸葛孔明張巡文天祥今之節義則李時勉劉球與公宜一體報祀以勵後來廷臣合議以聞詔歲一祀公於鄕民所立祠未幾冕以應天府尹致仕歸復列公平生行業請如制贈謚以慰泉下累數千言事下禮部議僉謂古今人臣能爲國家建大議成大功者生則有旌擢之恩沒則有褒卹之典若前嶽飛盡忠報國死非其罪其追謚祠祀在宋具巳舉行公之受冤𨿽同而功業所就則大過之宜如其子所請制可賜謚曰肅湣建祠於墓表曰旌功命有司春秋致祭其文有曰逢時艱危安內攘外社稷之功世永不忘復賜贈官誥其略曰當

皇祖北狩之時正國步艱危之日乃能殫竭心膂保障家邦回鑾有期論功應賞不幸爲權姦所構乃隕其身輿論咸冤卹恩巳錫玆復贈特進光祿大夫柱國太傅用昭旌崇之典天語下寧垂之萬世蓋至是而公之冤以白公之功以著矣於乎休哉於是冕抵書京師謂嶽在裏姻之末又適官禮曹親承徳音宜爲具述其事勒之墓碑以昭示無極嶽不敏何足以知之按狀公諱謙字廷益姓於氏號節庵其先家河南七世祖某仕金爲汾州節度使知開封府六世祖某階朝請大夫延津令五世祖某定遠大將軍泌水令金末兵亂譜牒散佚僅存官秩而亡其諱四世祖諱伯儀金亡奉母遷雲中元初收括新附復遷薊州仕至朝列大夫太常丞兼法物庫使累贈禮部尙書上輕車都尉追封河南郡侯妣晉贈河南郡夫人髙祖諱夔起家中書椽累贈中奉大夫河南河北等處行中書省參知政事護軍追封河南郡公妣張贈河南郡夫人曾祖諱九思階中奉大夫湖廣道宣慰使都元帥延佑間爲杭州路總管致仕遂家於杭故今爲錢塘人祖諱文入國朝仕爲兵部主事攺工部父諱彥昭隱徳不仕自曾祖而下皆以公貴累贈榮祿大夫少保兵部尙書曾祖妣馬楊祖妣施妣劉皆贈一品夫人公生有異質甫七歲僧蘭古春奇之曰此他日救時宰相也長遊邑庠領永樂庚子鄕薦明年登進士第宣徳紀元丙午拜山西道監察禦史公風儀峻整音吐鴻暢每日侍奏對

上必注聽都禦史顧佐風紀甚嚴獨器重公巡按江西奏白誣獄出數十百人於死劾治王府之以和買害民者一道肅然比還復同錦衣官挍往理官船之貨私鹽者公不避權貴河道以淸

上親徵武定州罪人旣得命公數其罪辭嚴義正肆口而成大稱

上旨師還受賚與從徵大臣等自是受知於

上屬意用公矣庚戌河南山西火廷議必得木臣兼理之

上親署公名擢兵部右侍郎賜勑以往年方三十有三朝野榮之公感

上知遇夙夜經畫徧歷梁晉間問民所欲惡而興革之民大怠悅九載秩滿進左侍郎公在鎭久多善政在河南者尢著若勸民糶粟官爲收糴以備賑荒預擬河患督采近地艸束以備築堰公庾積久易敗減價而糶旁省亦獲以濟徵輸有贏卽以鈔折納官民交便歲旱奉減存畱糧艸積誠禱雨民忘其災河流歲衝土城遂築大堤以障植柳以固立鋪設夫役以備修補復植柳於道以蔭行旅鑿井以濟道渴迄今存焉時議者欲移山東薪炭及大名牧馬於河南公抗疏止之山東陜西民流徙其地公爲立裏以居給田以耕後皆視以爲法其在山西奏革大同鎭將役軍耕種之獘盡入其田爲軍屯復以大同遠在北邊乞專差禦史一員巡歷其地庶姦獘可革遂爲永例議處修築鴈門軍役議派柴炭人夫通融有法仍奏減七分之一以蘇民困時災傷流移公設法招徠又恐復業者憚於徵輸無復固志卽奏免所欠稅糧復請著令有司考績以有無流民爲殿最使知警焉其地霜早田薄收當輸邊者多折賫金銀姦民恆竊以逃公奏遣官解以懲其獘且請免煎銷以便分給尢爲民利公嘗自河南抵山西夜經大行山有羣盜持兵喊而前從者駭愕公厲聲叱曰汝何爲者邪盜聞公言大驚散去其徳威所著如此而參議孔公者律巳甚嚴頗與流輩寡合眾構贓罪污之公知其誣卽奏白其事恆以盈滿爲懼請舉參政孫原貞王來以自代時中璫王振方用事有禦史姓名類公者嘗忤之意以爲公遂乘機嗾言者劾公擅舉自代罷爲大理左少卿二省之民倍道赴闕交章乞畱親藩亦以不可無公爲請乃復命巡撫實正統丙寅歲也明年復爲兵部右侍郎畱理部事公考妣相繼歿皆命奔喪兩遣行人汪琰抵杭賜祭治葬事懇乞終制不許又明年己巳虜酋也先寇獨石馬營至秋遂猖獗

上下詔親徵公與尙書鄺公埜上言邊防將士皆可托以制虜不必上煩六師且

皇上宗廟社稷主無輕臨戎懇畱不聽八月望日師至土木虜奄至主將失律王師敗績皇輿北狩宣府懷來僅以自保沿邊城堡奔潰一空京師大震時公獨任部事北望號泣誓以滅虜將議集兵爲守護京師計會

皇太后命郕王監國以系人心於時臺諫廷論土木之變罪歸王振王始攝朝倉卒未有處分錦衣衛指揮馬順素附振意頗不平眾起捽順擊死復索振所親信二內侍將擊之班行諠雜無復朝儀王疑懼屢欲退諸大臣亦多斂避公堅立不動時掖王請畱且請降旨宣諭羣臣無擅動振罪俟請命

太后行誅順罪應死勿論命將軍亟擊二內侍死眾乃定退朝漏過午刻公袍袖爲裂吏部尙書王公直執公手曰今日正賴公等若某百輩何能爲進兵部尙書固辭不獲始就職公受任多事之際首劾扈從失律者武臣顧興祖輩文臣王佐輩皆宜議罪以聞從之王嗣位尊上

太上皇帝號攺明年庚午爲景泰元年公入見泣對曰虜賊不道犯我邊疆遮畱大駕彼旣得志將有長驅深入之勢不可不豫爲計邇者各營精銳兵械且盡宜亟募兵易漕卒以備調令工部分局治兵器以備用京師九門尢爲要地宜令乽督孫鏜衛穎張軏張義雷通分兵以守選給事中禦史王竑輩佐之列營於外以振軍威徙郭外居民於城人隨地安插無爲虜所掠通州所積糧數百萬挽運固難棄之或以資虜宜令在官食糧者悉詣關支人以多寡受糧而歸坌休京師庶幾兩便大同宣府常經虜剽掠請勑各土守臣協力防鎭訓練修飭務使有備至於選任人才尢爲至務文臣如軒輗者宜令巡撫武臣如楊洪柳溥者宜爲將帥軍旅之事臣請身任其責不效則治臣之罪

上皆嘉納行之時邊報絡繹訛言萬端公先事豫防達權制變眾視公以爲安危太監喜寧胡種也土木之潰降歸也先因爲之用導之入寇虜奉車駕趨紫荊關京師戒嚴朝臣至有挈家南奔者付講徐珵因謬言占象倡議南遷事聞六宮人心動搖公慟哭抗言於廷曰京師天下根本宗廟社稷山陵在此百官萬姓帑藏倉儲在此此而不守去將何之一動則大勢去矣宋南渡之事可監也

上是公言守議遂定主將石亨復爲異議欲盡閉九門堅壁以避賊鋒公言不可請率先士卒躬擐甲冑出營徳勝門外閉門以示必死泣以忠義諭三軍人人感奮勇气自倍十月朔也先入紫荊關傳言送駕還京前驅突至我軍堅不爲動知我有備稍自引卻也先次至城下義我壨而陳駕亦在虜營覘我軍嚴肅不敢有加於我我亦不敢向虜輕發一矢喜寧嗾也先邀大臣出議和且需金帛萬萬計蓋彊所難從以起釁耳對壘凡七日是爲十月旣望虜移蹕漸遠乃舉炮擊虜營虜死炮下者萬計也先大沮宵遁京師解嚴時謂不戰而屈虜兵實天生公以爲社稷也論功加少保總督軍務固辭久之乃受嘗謂人曰四郊多壘卿大夫之恥今日惟有聲罪討賊復還車駕乃臣子之職他復何言大同參軍許貴奏欲遣使議和以緩虜兵徐爲討伐計公謂去冬嘗遣都指揮季鐸指揮嶽謙厚賫金帛以往虜輒深入繼遣遁政王復少卿王榮往議迎復亦不見鑾輿而回虜譎詐叵測和不足恃況與虜不共載天之讎和則背君父而忘大義理固不可萬一可和虜肆無厭之求從之則害違之則變勢亦不可也莫若選將練兵養威蓄銳無輕遣使以取其侮從之公以涿鹿眞保定易州皆京師近地兵力單弱𨿽嘗遣都督劉安率兵巡視猶慮虜方遠遁或肆剽掠力弗能及卽奏遣都指揮陳旺石端王信王虹輩分兵往援復請敕右都督楊俊節制之民恃以安又以虜之深入必先攻犯白羊紫荊倒馬諸關復奏撥京師與原守官軍互爲應援俾無僨事諜報虜逼總兵朱謙於關子口明日復報追石亨於鴈門關烽火甚急遠邇騷動眾謂宜急發兵往援公不爲動卽奏上方略密授亨等仍令各營選調軍馬若將克日大舉者旋報虜巳出境乃服公料敵之審公謂喜寧不虜除卒弗靖乃以計授楊俊擒送京師公廷劾其罪誅之自是虜竟畏憚悔禍不敢復犯矣辛未也先遣使入貢請送大駕還京朝廷疑未之信下廷臣議公曰此天意也君臣大義兄弟至親當速遣使奉迎以承天心萬一虜果懷詐我有辭矣議乃決秋九月大駕至自虜庭眾韙公一言之重時邊事稍寧公益修安內攘外之政河間東昌諸處永樂間安置降虜甚眾方虜入寇勢欲乘機而動公因南徵奏遣其有名號者以行遂畱於彼以爲潛消之計天壽山

祖宗陵寢所在而無城郭虜嘗犯其地乃奏起成山伯王通城昌平徒兵民其中以衛陵寢且重邊關之援臨淸漕船所經商舶輻輳實喉襟之地虜嘗有往據之謀乃奏遣平江伯陳豫築城以守遂爲重鎭尋諜知爲虜謀者乃我亡命小田兒也適雜虜使中來瞰虛實公奏授計於侍郎王偉因使大同道誅之初北邊獨石馬營八城爲虜所據公謂此不可棄卽奏起都督孫安授以方畈率兵度龍門關且戰且守繇是八城復完公謂京兵分隸五軍神機三千諸營者𨿽各有總兵然不相統一或遇調發動相選摘兵將不識卒難濟事乃議以諸營馬步兵擇其精者十五萬人分爲十營各立名號每營以都督一員總領之每五千用把總都指揮一員每千用把總指揮一員每隊用管隊官二員團結訓練體統旣定兵將相識有警當調某營則自其總領都督以下督率以行號令專一行伍不亂其法迄今守之楊俊議奏盡出京營兵並調三邊各路軍馬大舉剿虜可以得志執公不可曰如此則京師各邊皆空虜或分兵牽制何以應之非兵家全勝之謀也

上從公言俊素跋扈時謂公此議足以奮其心是時浙江福建則有鄧茂七葉�流廣東則有黃蕭養乘時竊發殘破郡邑一時命將出師皆出公籌劃𨿽於萬里之外懸制切中不啻親歷其地卒用剿平貴州苗賊作亂侍郎何文淵奏乞罷布按司復置宣慰司以土官蒞其地畱都司以轄諸衛遣大將鎭之公謂貴州自祖宗開創餘八十年顧因小寇遽隳成功況土地人民皆受之祖宗者豈可輕棄事遂寢公念北虜旣平軍國之務可緩懇辭兵柄復以天變乞罷皆不許初也先犯京師石亨因公成功驟躋侯爵心不自安乃奏公功宜官一子朝廷卽授冕府軍前衛副千戶累疏懇辭且曰縱欲爲子求官亦不當假手於亨不許旣受命語冕曰我本書生當

聖主憂勤之日分以死報顧功微報腆爾宜砥礪名節母忝恩命朝廷復於京師之西賜公第一區公上疏辭謂國家多事之秋豈臣子安居之日況星文示變正宜貶損豈可厚享以重咎愆不許乃以平日所得賜物盔甲袍帶之屬移置第內封識加謹時一往視焉公素苦痰喘恆寓直房以便朝謁一日疾作

上遣太監興安太醫院使董宿來視宿云此非竹瀝不可愈安爲上言且述公自奉儉約

上親幸萬歲山伐竹以賜仍命計公所用悉給自尙方蓋異寵也病少間復懇乞罷歸不許特降勑諭畱免公朝參屢遣中使促公出視事爲

上所倚重如此公握兵久號令賞罰皆出於公言議所及宿將斂伏亨等不能措一辭亨素貪縱尢爲公所裁積成嫌隙亨侄彪本驍將時皆慮其一門同握京兵公乃奏遣彪充遊擊將軍往戍大同二人不得遂所私益切齒於公思有以傾之矣丁丑正月

景皇帝不豫公同廷臣上章乞復皇儲未報

英宗皇帝復正宸極亨等貪天之功掩爲巳有卽誣公私迎立外藩以爲罪與大學士王文六七大臣俱下獄所司以金牌敕符具存他無顯迹可據亨等必欲置公於死會徐珵者以倡南遷爲公所斥久不獲進因易名有貞尢銜公者廷鞠之日力言大肆拷掠宜無不承文不勝忿力辧不巳公曰亨等意巳如此辧之何益所司承亨風指乃以意欲二字附曾成獄蓋卽秦檜莫須有之故智也是月二十三日狀上

上猶豫良久曰某實有功眾未及對有貞直前曰若不置謙於死今日之事爲無名

上意乃決時錦衣指揮劉敬方帶刀在宿衛目睹其事每言及未嘗不以爲恨公沒之日天日無輝朝野冤之太監吉祥麾下達官朵耳者聞公死慟哭都市以壺觴酹公祥聞之切責焉明日往哭如初先是杭之西湖水竭土裂人驚異之孫原貞方以尙書鎭浙語人曰賢才之生實鍾山川之秀今日之兆哲人其萎乎蓋指公也至是卒驗云公之生爲洪武戊寅四月二十七日得壽六十所司籍公家自朝廷所賜外他無一物未幾陳汝言代公爲兵部以賄敗

上命陳所籍物於大內廡下召大臣入視且曰景泰間謙任事久且專沒無餘物汝言未期何得賄無算耶

上色變久之亨等俛首不敢動撫寧伯朱永出謂人曰今日觀

上意亨輩將無所逃矣一日邊報甚急休廷臣議恭順侯吳瑾進曰於謙在邊患不至此

上爲之默然初公被害時

皇太后未及知比聞嗟悼累日

上聞之益悟其冤深悔之旣而有貞以罪遠竄亨等坐謀逆夷滅此皆

上心有所懲而亦天道好還之明驗也初公之遺骸賴都督陳逵密賂守者牧瘞踰年冕遣義兄康詣逵逵具棺衾俾康扶歸杭葬於祖塋卽今建祠地也公天性狷介不立私黨一以忠誠結主知分謗任怨無所顧忌不貸贓吏而恆宥小過急於薦賢不遺一善凡公所甄拔如孫原貞王來皆巡撫時所舉其它文臣武將功名顯著者尢多所至聲績懋異遺愛不忘故江西祀公郡學名宦祠河南祀公開封庇民祠二省之民家有公像飲良必祝至於今不廢及己巳之變軍旅方興中外論事者紛然議下兵部公悉裁之以理可者行之否則止之知無不言言無不盡一時克詰戎兵登崇智男卒之肅淸大憝迎復乘輿以安社稷固邊圉此誠不世之功也歷事

三朝位極人臣然故廬之在杭者未嘗增飭尺寸丁內外艱歸蕭然不異寒士孤忠峻節夷險弗渝可謂難矣平居好學手不釋卷爲文有奇气詩詞淸麗在江西時和祭酒胡頤庵山居十詠在河南時和馮海粟梅花百詠詩皆頃刻而就膾炙人口尢長於奏疏至今視以爲準當政務旁午章日數上累千萬言揮筆如流一皆切中事機人服公明決率推爲天下奇才平生著述甚多今僅存節庵詩文稿奏議各若干捲禍變之餘蓋千百之什一耳配董氏累贈一品夫人翰林庶吉士永丰知縣某之女柔惠靜專克謹內助先公十一年卒公年未五十遂不娶亦無媵侍人皆義之生子一卽冕自副千戶攺受兵部員外郎進禮部郎中南京太僕少卿應天府尹文學政事無忝家法女一適錦衣衛千戶朱驥坐公累戍邊比宥還累官都指揮使掌錦衣衛事孫女六吏科給事中張晟工部員外郎倪阜蓋都知縣孫武卿徳淸縣學生徐九萬杭州府學生沈繼榮其婿也嗚呼公之功業在天下公論在人心傳在國史

列聖眷卹恩命屢頒一時之屈萬世之伸公可無憾也巳嶽生也晚𨿽自童丱得之見聞然才力綿弱不能揄揚朝廷褒忠錄功之曠典與公忘身爲國之大節姑卽冕所述掇拾其槪俾立石墓道以爲他日爲臣者勸焉惟公諱與先考同未敢以私故闕而不書蓋公之所關者大也臨文疏然銘曰

惟天純佑賢俊挺生實商昭周爲國之楨惟公之生允濟斯世雄才卓識孤忠正气始鎭兩藩迄主五兵民困畢蘇邊塵肅淸時方宴安慮忽竊發

皇曰往哉執挺以撻公疏懇畱六師巳陳越關而北曾未浹旬虜敢犯順

皇輿遠狩公獨治兵痛心疾首浮議譊譊公斥正之人心搖搖公鎭定之內決廷論外當虜衝一時安危萬目視公國步載寧

皇輿遂復名髙毀來功大弗錄公存以功公亡以冤於惟

聖明克俾昭宣萬世之名一日之厄失短獲長公亦何責穹祠顯號報祀無窮西湖之■﹝田需﹞嶽廟攸同廟貌儼然公其如在嗟嗟後人守視無懈

○張時徹

明開國翊運守正文臣資善大夫贈太師謚文成護軍誠意伯劉公神道碑銘

△明開國翊運守正文臣資善大夫贈太師謚文成護軍誠意伯劉公神道碑銘

文成劉公其先丰沛人也後徙鄜延名延慶者宋宣撫都統少保厥子光世以平方臘功爲兵馬總管髙宗南渡部兵以從累官開府儀同三司錄尙書事進太師楊國公因家臨安子堯仁過麗水而樂之遂徙其邑之竹洲四傳至集又卜居靑田之武陽去縣治者百五十里世所稱南田福地也俗尙儉朴有唐風之遺焉遂世定厥居兢兢於仁義之訓五傳而至濠宋翰林掌書益慈惠好施每淫雨積雪登髙而望裏中有不舉火者卽分廩賑之會宋亡乃荒遁自適時有林融者徵聚義旅興復宋室元討平之逮融至京世祖義而弗殺也融歸而至甌越之間地名牙陽四溪者而復嘯其徒元乃馳驛使簿錄其脇從將盡殲之而鄕豪因以仇怨相傾引蓋善良鮮有脫者使者返夜次武陽會天大雪與居民百錢市酒而市者則至濠家具語之故濠卽間行謁使者得所簿錄數而深心惻焉時孫爚侍年方十齡陰爲策計濠則大喜輒盛供具以逆使者醉而寢之樓乃探篋啟牘錄其渠魁二百人巳乃遂火其居焰灼於樓倉皇掖使者跣而走誥旦大恚曰將何籍以復闕下殆誅死不赦矣濠辟之曰濠不幸災乾居室震驚使者濠誠死罪意者簿錄有冤天欲生之乎使者事竟不復可至濠幸有密親於彼度往返者四日可以相報使者曰幸甚但半之亦可矣巳而以前所錄二百人者授之得命誅死諸所全活無算濠卽文成公之王大父也祖孫同心破家以活萬命篤生文成爲一代元勛子孫千百世食其報豈幸然哉濠生庭槐博洽墳籍爲太學上捨槐生爚通經術元遂昌教諭是爲公祖公父後皆以公貴封永嘉郡公祖母梁氏母富氏皆封永嘉郡夫人公諱基字伯溫神知迥絕讀書能�行俱下年十四入郡膠師受春秋未嘗執經誦讀而默識無遺辯決疑義出人意表爲文輒有奇气諸家百氏過目卽洞其旨嘗遊燕京間閱書肆天文書翊日背誦如流其人大驚欲以書授公公曰此巳在吾胸中矣時從鄭復初先生遊講濂洛之學先生大器異之語公父曰吾將以天道不報善人此子必髙公之門矣揭文安公曼碩見公輒曰此魏徵之流而英特過之將來濟時器也西蜀趙天澤亦以爲諸葛孔明之儔蓋𨿽未試於用亦巳穎露囊中矣甫弱冠舉元進士授江西髙安縣丞以廉節著名發姦摘伏不避彊禦爲政嚴而有惠小民咸慈父戴之而豪右數欲陷焉時上下信其廉平卒莫能害也新昌州有殺人者獄公覆案得實而初撿官以不實當罪乃其家欲甘心於公江西行省大臣辟公爲掾史舒解之巳而與幕官議事不合遂投效去後爲浙江儒學副提舉行省考試官頃之建言監察禦史失職事爲憲臺所沮則又投劾去嘗遊西湖有異雲起西北時同遊者魯道原宇文公諒輩皆以爲慶雲將分韻賦詩公獨縱飲不顧大言曰此天子气也應在金陵十年後有王者起其下我當輔之時元方全盛諸同遊大駴以爲狂也而悉去之公益呼酒放歌極醉而罷方或珍反海上省憲復舉公爲浙東元帥府都事公卽建議城慶元等路賊不敢犯及左丞帖裏帖木耳招諭方寇復辟公行省都事公議方氏首亂罪不可赦宜捕誅其兄弟而招安諸脇從者方氏大懼行重賂求解而公峻卻之執前議請於朝方氏乃走賂闕下而省院臺則胥甘焉降詔招安授國珍官駁公議以爲傷朝廷好生之仁且檀作威福則罷左丞輩而羇管公於紹興自是方氏遂橫莫可制山穴皆從亂如歸公在紹興則放浪山水以詩文自娛於當途蓋篾如也乃行省復以都事起公招安山寇使自募義兵賊拒命不服者輒禽誅之略定其地巳復以爲行樞密院經歷與行院判石末宜孫守處州安集之後授行省郎中時經略使李谷鳳奏守臣功績而執政者皆右方氏遂抑公功僅繇儒學副提舉格授處路總管府判諸將莫不解體公拜敕曰臣不敢負國今無所宣力矣遂棄官歸時義從者俱畏方氏殘虐從公居靑田山中乃著郁離子客或說曰今天下擾擾以公才略據括蒼並金華明越可拆簡而定方氏將浮海避公矣因畫江守之此勾踐之棊也公笑曰吾平生忿方國珍張士誠輩徒狗鼠耳而柰何效之且天命有歸子姑待焉會

髙皇帝下金華定括蒼公指乾象謂客曰此非向所雲天人者乎客遂亡去公決計趨金陵悉以眾付其弟升並家人參掌之曰善守境土母爲方氏得也適總制孫炎以

上命來聘公遂繇間道詣焉陳時務一十八策

上悉從之會陳氏入寇或謀以城降或以鐘山有王气宜奔據之或欲決死一戰不勝而走未晚也公獨張目不言

上召公入內計之公奮曰先斬主降議及奔鐘山者乃可破賊耳

上曰計將安出公曰如臣之計莫若傾府庫開至誠以固士心且天道後舉者勝宜伏兵伺隙擊之取威制敵以成王業在此舉也

上遂用公策斬獲凡若干萬巳而頒賞則力辭不受中書省設禦座將奉小明王以正月朔旦行禮公大怒詬曰彼牧豎爾奉之何爲遂不拜巳而見

上陳天命所在

上大感悟遂定徵伐之計兵攻晥城自昏達旦不拔公謂宜捨堅城而徑拔江州遂平江州

上嘗使都督馮勝攻敵城命公授方略以云物爲驗及克敵一一如旨陳氏洪都�將胡均美使子約降請禁止若干事上初有難色公自後踢所坐胡牀

上意悟許之均美遂以城降時苗軍反金華括蒼殺守將胡大海等衢州亦謀翻城應之守將夏毅計無所出適公以憂歸道其地入城一夕而定公卽遺書金處屬邑諭以固守所部遂同郡平章諸軍克復處城苗帥就擒公時語所親

上必有天下眾心翕然方氏勢日沮喪數遣人奉款於公不納而白於

上

上因令公與之通問公乃宣國家威徳而方氏遂納土入貢矣

上時使人以書訪軍國事公條答悉合機宜會公赴京經建徳適張氏入寇守將曹國公欲奮擊之公止之曰不出三日賊尙自走追而擊之此成禽耳巳而果然時陳友諒據湖廣張士誠據浙西眾謂蘇湖富饒宜先取之公曰士誠自守虜耳友諒居上流且名號不正宜先焉陳氏旣滅取張氏如探囊中物耳會陳氏復攻洪都

上遂伐陳氏大戰彭蠡湖公密啟移軍湖口以避難星期以金木相犯日決勝

上從之遂殲友諒次取張士誠次定中原蕩羣雄逐胡狄再造區夏凡皆公之密謀也

上時至公所屏人而語率至移時𨿽至親密莫知其端公爲太史令一日見日中有黑子奏曰東南當失一大將時參軍胡深伐福建果敗沒又見熒惑守心羣臣皆震懼公密奏謂宜罪巳以回天意次日

上以公語諭羣臣眾心始安後大旱

上命公諗滯獄凡平反若干人雨卽隨澍公因奏請立法定制以止濫殺

上方欲刑人公請其故

上語公以所夢云云公曰是眾字頭上有血以土傳之得土得眾之象計得夢後三日當有報至

上遂停刑以待如期報海寧果以城降

上大喜悉以欲刑之人俾公縱之張士誠平後有張泉者欲亂政上書稱頌功徳勸上宜及時爲樂

上以示公公曰是欲爲趙髙也上頷之■﹝日上永下﹞以爲發其姦也而怨之使齊翼巖等詷公陰事欲陷焉未及發而■﹝日上永下﹞先事受誅會司天臺災翼巖上書言事欲以中公而

上洞其姦切責翼巖斬之窮治黨與盡得其與■﹝日上永下﹞通謀狀

上不慊於丞相李善長而憲使淩悅因彈之公爲營救

上曰是數欲害汝汝乃爲之地耶汝之忠勛足以任此矣公首觸地曰是如易柱須得大木若束小木爲之將速顚覆如臣駑鈍尢非所堪

上怒乃解洪武攺元

上登大寶拜公禦史中丞時定處州七縣稅額計臣謂比宋制畝加五合

上特命靑田縣糧畝止五合曰使劉伯溫鄕裏子孫世世爲美談也

上幸鳳陽使公居守公志在澄淸天下

言宋元以來寬縱日久當使紀綱振肅而後惠政可施也乃命憲司糾劾無所避公因案中書省都事李彬不法事罪當死而李善長素善彬請緩其事公竟奏誅彬繇是與善長大忤力請歸鄕裏臨行奏鳳陽𨿽帝鄕非建都之地王保保𨿽可取然未易輕舉也巳而定西失利王保保竟走沙漠

上益思公言手詔敍公勛伐召赴京師同盟勛冊公至賜賚甚厚贈公祖公父爵皆永嘉郡公累欲晉公爵而公固辭不拜

上知其至誠不彊也時

上謀所相首楊憲次汪廣洋次胡惟庸公皆謂不可

上乃曰是無逾先生矣公曰臣豈不自知況臣疾惡太深又不耐繁劇爲之秪孤大恩耳天下何患無才願明主悉心求之如目前諸人臣誠未見其可也三年七月授弘文館學士十一月進封誠意伯四年正月賜歸老於鄕八月

上手書克期問天象事公條具以奏大意謂霜雪之後必有陽春今或威巳立自宜少濟以寬

上嘉納之以付史館公所奏記諸如此類率焚其艸人莫得其詳也初甌括間有隙地曰談洋界於福建之三魁元末頑民鬻販私鹽因挾方寇爲亂久之不靖公言於

上設巡撿司控之而頑民猶復逆命適茗洋逃軍周廣三反吏匿不以聞公令長子璉赴京奏之不先白中書省而徑詣

上前時胡惟庸主省事怒其不白也而重以舊怨惎刑部尙書吳云�老吏訐公謂謀談洋爲墓地而弗得也而建議立司以播遷居氓激之爲變

上素知公置不問又請逮璉置獄復不許於時非得

上渥眷公且族矣比公入朝惟引咎自責先是楊憲敗而相汪廣洋未幾貶廣東乃相惟庸公大戚曰使吾言不驗蒼生之福也言而驗者其如蒼生何遂憂憤增疾蓋公年正月云惟庸以醫來飲其藥至再有物積腹中彭彭如拳石公遽白

上而疾遂益篤三月

上知公且不起禦制文遣使馳驛送之歸歸一月而薨公生至大辛亥六月十五日薨於洪武乙卯四月十六日享年六十有五歲是年六月葬於夏山之原所著有郁離子十�覆瓿集二十四卷寫情集四卷犁眉公集五卷皆傳於代公初與同郡葉景淵胡仲淵章三益金華宋景濂以徳蓻相慕尙至居官任政則各行其志俱以功名顯於世而公�宋公又以文章爲當代稱首云公生平剛毅慷慨有大節每論天下安危則義形於色與人交洞見肝腑至義所不直無少假借𨿽親之者以此而忌之者亦以此惟

上察其至誠任以心膂公以爲不世之遇知無不言每遇急難勇气奮發計劃立就儔輩莫能測也累贊大功

上嘗臨朝稱之公輒逡巡遜謝家居惟飲酒奕棋未嘗一齒前事每天象有變則累口不懌蓋志念深矣

上天威嚴重惟公抗言直議不以利害自沐

上亦甚禮之常稱爲老先生而不名時曰吾子房也又曰居則每匡治道動則仰觀乾象以至讞獄審刑罰之中議禮新國朝之制運籌決勝功實茂焉又曰每於閒暇之時數以孔子之言道予是以頗知古意此其知遇之隆世寧有儷哉廷臣以過被譴公密爲救解其人知而謝之輒拒不納其人不知卒亦未嘗言也公之將薨也以天書授璉使服闋奏進且戒之曰勿令後人習也復命仲璟曰胡惟庸在位欲奉遺表無益也敗後

上必思我倘有問以遺疏密奏之其略以修徳省刑祈天永命且爲政寬猛如循環耳諸形勝要害之地宜與京師聲勢連絡惟

聖明畱意

上益念之公初娶富氏封永嘉郡夫人繼陳氏賜章氏陳生子男二長璉繇考功監丞任江西參政卒於官次仲璟授閣門使

賜除姦敵佞鐵簡侍

朝尋升谷府左長史提督肅遼慶寧代谷六王府軍務

成祖時死事叩有傳公以中毒死

上深憫其冤乃命長孫廌世襲伯爵給之金書鐵劵後

文皇帝北徵沙漠定鼎燕都而廌子幼弱不能赴

闕遂停祿爵至景泰間七世孫劉祿始授翰林院世襲五經博士弘治間九世孫劉瑜授處州衛世襲指揮使立祠本郡蓋數用言者所請云至嘉靖間後納郎中李瑜下禮兵二部議大略曰基當艸昧之初首識眞主金陵遏帝動中機宜觀其陳天命之有在斥僞主爲不足事捨安慶而徑拔九江款士誠而急攻友諒江南大勢巳定於此其後屢從徵伐觀天察象設策運籌知無不言言無不驗仰副順天應人之舉翊成用夏滅夷之功我

髙皇帝延攬豪俊創造丕圖𨿽一時佐命之臣並軌宣翼而贊畫帷幄之奇謀恢復中原之大計往往屬之基故在軍有子房之稱剖符發孔明之諭功臣廟廡旣圖其迹靑田邑租復減其科推基之功於國家豈有量哉蓋思創造之難則當隆佐命之恩修社稷之功則當篤延世之賞況翊運開基勛業炳烈如基者哉奏上報允遂進公配享於

太廟乃復瑜伯爵世世承襲焉公臨終戒子孫母仕且不利九世方興至今若合左劵云徹鄕裏後進伏讀功臣翊運諸錄而景公之勛烈讀郁離子諸集而慕公之文章夜旦皇皇恆思執鞭而不可得玆其孫世延篤厲操尙繩其祖武恐芳懿之不彰也而繆以隧道之碑見屬卽不文庸何敢辭銘曰

於惟掌書樂善好施雨雪分餉閭閈稱慈無辜被錄百千其徒何以拯之爰火其居我也無棲人則釋誅篤生孫子爲時巨儒武縕韜鈐文富詩書璣衡洞燭囊括寰區元失其馭四國卒瘏如鼎斯沸莫赤匪狐乃有眞主應天受符間關艸昧翼龍以飛運籌帷幄以張以弛天牖其衷人罔攸窺羣雄竊據次第芟除大命旣集戎胡卒逋

帝曰汝功汝侯汝公公曰天眷微臣曷庸功成身退從遊赤松

帝寵其直人嫉其忠奄殞非命實恫

帝衷丹書錫爵賞延不窮厥惟胤子忠考彌崇均輸大節益闡丕風嗣傳式微謂天瞢瞢爰有封章頻吁九重哲後考徳宗工記功乃集廷議報稱宜隆侑享

太廟俎豆春容君臣一體祀典攸同於萬斯載嗣續公封百爾圭裳胥慶厥逢公文日星公烈華嵩旣載旗常亦銘鼎鍾孰是不共況也梓裏奕世其風渺予小子夙夜欽崇不腆者詞曷賁玄宮庶托貞瑉光昭罔終

皇明文徵卷六十九

●皇明文徵卷七十

晉江何喬遠穉孝選

神道碑二﹝名臣忠勇名秩髙道藝能款夷﹞

◆名臣

李東陽

李賢

楊一淸

劉鴻

○李東陽

光祿大夫柱國太子太保吏部尙書贈太師謚端毅王公神道碑

△光祿大夫柱國太子太保吏部尙書贈太師謚端毅王公神道碑

自古凡治朝盛世必有恢弘博大之臣布列廟廊陳昌言著偉績顯於天下播在史冊以傳不朽然不可遽得求什一於千百得焉亦足矣自我

英宗皇帝旁求賢哲其所敷遺閱

憲宗

孝宗累數十年時則有若王端毅公固其人哉公諱恕宗貫陜西三原人也正統戊辰舉進士爲翰林庶吉士授大理寺左評事景泰間遷左寺副條刑罰不中六事上之朝擢知揚州府屢辧疑獄歲饑發廩不俟報且醫藥多所全活作資政書院教羣子弟科不乏人天順間遷江西右布政使楊人爲立石頌徳廣賊寇贑州公帥兵剿平之遷河南左布政使成化間擢都察院右副都禦史撫治南陽諸府南陽豪爭礦殺人公獲其魁余悉解散以內艱去會襄陽盜起詔公起復會兵搗其巢走之及劉千斤輩作亂公亦會王師剿平之大帥欲縱兵搜山公不可因下令曰擅殺者斬復榜示流民諭使復業爲建生祠繪像事之乞終制不許尋奉敕巡撫河南遷左副都禦史歲旱蝗上疏請崇儉去奢以回天意入朝言時政六事遷刑部左侍郎丁外艱服闋攺刑部妄治漕河成言弭災數事未幾而蠲租之詔下矣攺南京戶部再攺左副都禦史以地切交址言禦夷方略劾鎭守中官諸不法事沒其部下所得金寶輸之京師勛臣世帥亦爲斂戢所役官軍士民皆還部業使人至夷方無敢索賂勢家假驛傳船私貨者皆自顧役於是聲震遠邇攺南京都察院參贊畱務兼督巡江尋攺南京兵部尙書考選官屬不受請托爲同事所忌命兼左副都禦史巡撫蘇松諸府會江南地震乞歸不許言內外官收納過重請爲禁革光祿寺歲供粲槪及庖人賤工請爲分別派買物料織造彩幣及貢獻禽鳥花木請爲省節又請免常州夏稅六萬餘石以羨米還之又以補諸府戶口鹽鈔六百萬貫又以木旱災請免秋糧數十萬艸半之以官田賦重減耗米十餘萬發廩賑饑民令減價糶谷又周行賑貸以戶計者幾二百萬以口計者有加焉有中官以買書收藥爲名括徧江南千戶王臣者爲之助惡公累疏言之上乃命械系中官梟臣於市而中官亦誣奏公及知府孫仁仁就逮公又力捄之得免又請罷內降官數人又以京師地震乞辭位不許尋復攺南京兵部尙書仍參畱務聞秦晉饑言便宜十事聞林俊張黼之謫乞還其官因請罷永昌寺役加太子少保言政令必信不宜數攺語尢淚旋落太子少保以尙書致仕

孝宗在東宮巳聞公名旣登極首降敕詔之攺吏部尙書加太子太保階榮祿大夫臺諫劾巡撫及藩郡官奉旨黜革公以爲不得其職連疏乞休皆不許南臺薦公可入內閣

上曰朕用蹇義王直故事委恕吏部若有謀議亦無不聽乃巳弘治從耕籍田預九推禮視學命下公請釋茵用幣爵用三獻分獻官致拜詔

上許分獻行拜禮公又爭之乃於孔子前加幣用大牢攺獻爲奠至日分奠鄒國亞聖公侍經筵偶議不合辭印乞休上曰君臣之間恩同父子各陳所見何嫌何疑可視事如故乃起就職屬有疾

上命醫診視遣中官賜酒米諸物南京給事中周紘禦史張昺奉命點軍爲畱司所奏出補外公論捄之未得命臺諫交奏以爲老臣言當聽紘昺乃得攺南京別任徽王奏乞升鈞州爲府晉王乞爲世子別設典膳皆論止之知州劉槪與禦史湯鼐言涉狂誕當道欲坐以死禦史李興多杖罪人至死亦坐重辟公皆論捄乃從末減山西叛賊王良等旣伏誅或議除其黨千餘輩公以爲脇從宜免議始定公又請老詔大風雨雪免朝又免午朝復以彗見自劾求退不許進階光祿大夫勛柱國封三代有旨令中官會選禦醫公執不可壽王冠充副使都禦史秦紘以總督兩廣軍務奏安遠侯柳景不法坐致仕去公極言紘當用乃起爲南京戶部尙書太醫院判劉文泰者言公不當令人傳議者以爲有所受公具自列乃下文泰獄降禦醫公又乞休蓋自蘇松以來前後疏十餘

上乃賜允命給驛還鄕有司月給米二石歲給夫役二人賜寶鏹三千貫居十有三年

聖天子登極詔賜牢醴遣行人存問於家復加米及夫隸數倍於昔且賜璽書有加猷入告語公復上疏言數事正徳戊辰某月某日卒於正寢壽九十有三矣訃聞

上震悼贈特進左柱國太師賜謚曰端毅遣官諭祭著令有司給棺槨治葬事公墓在西園尙書府君墓次其所自卜地也元配蓋氏繼張氏皆累贈一品夫人文氏封一品夫人二室張氏少所育子曰承祚爲義官有丈夫子五人承佑南京前軍都督府經歷早卒承祿義官承祥順天府通判承禋亦爲義官承裕舉進士累官吏科都給事中孫十三人曾孫四人公平生好博涉經籍至老不倦所著有漕河通誌介庵奏議石渠意見經籍格言行於世承裕予禮部所舉士因奉戶部尙書劉公用齋狀來請銘是惡可不銘銘曰

巖巖華嶽雄鎭秦封靈秀攸萃爲人中雄端居廟堂進退不辟髙舉長步直言正色奮翼而起排云屬空紛彼羽族瞠其下風羣疑紏紛中有定括南山可移三軍可奪用我則出捨我則還外若可撓其中浩然秉彜在躬弗失其所畱其餘者以還造物駐車守閭世豈無才持以大用匪違則乖滔滔江流中有砥柱頑波狂瀾不見其處功名始終自古謂難我所自立其成則天國史有書鄕賢有祀公名不隳公墓在此

○李賢

贈禮部尙書謚文淸前禮侍郎兼翰林院學士薛公碑銘

△贈禮部尙書謚文淸前禮侍郎兼翰林院學士薛公碑銘

予惟吾道正脈實繇近世周程張朱有以倡明之也至於我朝乃始表章諸儒之言頒行天下繇是天下士習一歸於正嗚呼盛哉然今之君子能欣悅愛慕而篤信之者未有過於薛公也今也云亡可勝悼耶乃按其徒前國子監丞閻禹錫狀爲公神道碑銘公諱瑄字徳溫世爲山西河津人其先自奚仲封爲薛侯居河東子孫遂以國爲氏曾祖常祖仲義皆通經教授鄕裏不求仕進父貞洪武初領鄕薦爲眞定元氏教諭仲義貞俱以瑄貴贈通議大夫大理寺卿妣皆爲淑人初齊淑人夢一紫衣人謁見而生公祖以生時卜之大吉曰此子必大吾門矣童時教之詩書輒成誦日記千百言貞爲榮陽教諭公隨侍時年十二以所作詩呈監司監司大奇之公聞魏範二老先生深於理學乃禮延於家供弟子職日與講習周程未張性理諸書久之嘆日此道學之正脈也遂焚其所作詩賦專心於是至忘寢食永樂巳亥貞攺任河南鄢陵公慮任將滿尙乏科貢乃充邑庠生赴鄕闈遂中解魁貞大喜以爲得子之助明年登進士第名動縉紳間是歲秋貞有疾公親嘗湯藥不離左右居喪一遵古禮服闋願就教職會

宣廟思振風紀選擢雲南道監察禦史尋差監湖廣銀場公聞前監者多致富舉古詩云此鄕多寶玉愼莫厭淸貧至則黜貪默正風俗手錄性理大全一書潛心讀誦每至夜分方寢或思有所得卽起而燃燭記之或通宵不寐味而樂之不知手舞而足蹈也丁繼母憂服闋會有言學政不舉者吏部尙書郭進首薦公提調山東學挍公欣然就之曰此吾事也每臨諸生必親爲講解不事檟楚皆呼之曰薛夫子未幾用楊文貞公薦召爲大理寺古少卿明年轉爲左少卿公作大理寺箴以自�時中官王振權傾一時欲邀公拜其門公正色曰安有受爵公朝拜官私門邪巳而遇諸途眾行跪禮公獨不屈振繇是不悅會有獄夫實病死其妾私於人欲嫁之妻弗聽遂誣妻魘魅夫死公爲辯其冤都禦史王文諂事振乃誣公出入人罪系符決人皆危之公怡然曰辯冤獲咎死何愧焉手持周易讀誦不輟將決大臣有申救之者得免官放歸田裏公居家六年閉門不出畱心理學造詣益深正統己巳以言官論薦起公爲大理寺丞時虜騎薄都城公分守北門都帥初欵其迂及聞言論遂訪策焉公曰以天時人事驗之北虜必宵遁旣而果然貴州苗寇猖獗

朝廷命將徵之委公督運餉事竣而還景泰初公懇乞致仕學士江淵上疏畱之明年升南大理寺卿有富豪殘虐人命者獄久不決執法者欲貨之公曰死者何辜竟抵於法時有謠語頌公明斷刑部尙書楊寧都禦史張純初以才力相當及與公同事嘆曰如公當於古人中求之守備中官原成無與抗禮者惟公至以賓主相待又中官金英過南京公卿俱餞於江上公獨不往英至京言於眾曰南京好官惟薛卿耳壬申秋復召爲大理寺卿時艸場災

朝廷欲置典守者於法公力辯之獲免蘇松有饑民乞粟富家吝而不與遂火其屋蹈海以避罪時遣太子太保王文往廉之文以謀叛籍其家眾皆畏勢莫敢辯公抗章辯之文亦悟其非待公益加敬焉是歲公年近七十復乞致仕不允天順攺元

英廟復位素知公學行遷禮部右侍郎兼翰林院學士召入內閣知

制誥尋

命爲會試官事竣爲左侍郎居數月公見姦臣石亨等竊弄威權嘆曰君子見幾而作豈俟終日乎遂引疾懇乞致仕居家八年四方學者從之甚眾公惓惓以復性爲教嘗曰此程朱喫緊爲人處歐陽公言性非所先誤矣又曰學者讀書窮理須實見得然後驗於身心體而行之不然無異於買櫝而還珠也忽遘疾彌畱衣冠危坐於正寢精神不亂悠然而逝時風雷大作有白气上升天順甲申六月十五日也距生洪武己巳八月初十日享年七十有六配寗氏贈淑人生子四人長曰溥次曰淳次曰浚爲邑庠生早卒次曰治亦卒孫男四人禥登天順甲申進士第孫女六人夫公之學踐履篤實之學也嘗曰格物只是格个性吾於日用之間必體察之何事是仁之發見何事是義之發見至於萬物各具一理萬理同出一原是其貫通處也每以聖賢爲師隨其所寓圖書箴規常在左右手不釋卷一言一動於理稍有違失便覺身心不安凡辭受取予必揆諸義一毫不苟晚年玩心髙明默契其妙有不言而悟者矣其出處大節光明峻潔於富貴利達泊如也接人無大小眾寡一以誠待之教人有序而其言平易簡切不爲穿鑿奇僻之說爲文必根於理辭旨條暢詩則古淡出於自然所著讀書錄行於世河汾集藏於家嗚呼宣徳甲寅秋予始識公於河津乃知造詣之深自後仕途參商弗獲相從有時同朝亦各守職務或有所疑但以簡質問而巳天順初公入內閣予亦濫與其間幸得相從曾未數月公致仕去矣有道者之難遇也如此公之沒也四方之士聞之莫不嗟悼訃聞

朝廷贈禮部尙書謚文淸遣官諭祭令有司營葬可謂生榮而死哀矣爲之銘曰

昔有王氏鳴道河汾流風餘韻以啟後聞乃若薛公不以自足濂洛關閩音向甚篤籍其出仕實始爲親揚歷中外進學日新學旣日新道亦有得身體力行志無少息操僅堅定外務不移中心自固夫豈有私富貴利達患難貧賤隨寓而安曷有欣羨成就後學大小不遺繇麄而精以隨其資嗟今之人無公所好公今巳矣誰臻其奧勒銘於石以詔鄕人千載而下庶獲其眞

○楊一淸

明故特進光祿大夫左柱國少師兼太子太師吏部尙書華蓋殿大學士致仕贈太師謚文靖劉公神道碑銘

△明故特進光祿大夫左柱國少師兼太子太師吏部尙書華蓋殿大學士致仕贈太師謚文靖劉公神道碑銘

公以正徳丙寅得請致仕越二十一年嘉靖丙戌十一月六日以疾卒於家有司以訃聞

帝若曰是惟先朝耆壽俊又朕聞而不及見今亡矣爲輟視朝一日賜祭九壇命有司營葬域贈太師謚文靖其孫中書舍人成學走京師謁予朽告曰先祖父生前被榮遇享眉至矣身道碑有銘乃出公門人禮部侍郎上黨劉公龍所著行狀拜以請予少入翰林公時爲館職辱有教比公進位丞弼予自外服召入太常擢官都臺出總戎務多公引薦號知巳銘固予事也公諱健字希賢別號晦庵景泰癸酉舉於鄕天順庚辰登進士簡爲庶吉士授翰林編修成化甲午以修

英廟實錄遷修撰丙申滿九載遷右春坊右諭徳丁酉以修續資治通鑑綱目成遷左春坊左庶子丙午遷詹事府少詹事丁未

孝廟登極遷禮部右侍郎兼翰林院學士入內閣參預機務弘治攺元戊申

孝廟初禦經筵勑同知經筵事越三年辛亥修

憲廟實錄成遷禮部尙書兼文淵閣大學士又三年甲寅加太子太保武英殿大學士賜玉帶麒麟服戊午修大明會共成加少傅兼太子太傅戶部尙書謹身殿大學士蔭孫成恩爲中書舍人癸亥加少師兼太子太師史部尙書華蓋殿大學士再賜玉帶及蟒龍衣一襲是歲九載考績賜勑獎諭加特進兼支大學士俸乙丑

武廟嗣位加左柱國支正一品俸賜誥命贈及三代正徳攺元歲丙寅乞致仕疏屢上允之賜勑兼賜寶鏹白金襲衣給傳還鄕有司月給公廩五石歲撥夫隸八名供役使始終遭際蓋文臣之極致也公之學根極理性以傴洛爲師書非正不讀發爲文章務闡明義理羽翼風教刊落華藻而悉歸於純厚作舉子業亦以理爲主不逐時好門生受業學多知近裏其主考兩京鄕試者二同考會試者四主考會試者一殿試讀卷者六取人皆以是爲的故所得多端士爲修撰有薦爲提學憲臣者公筮之得咸之九五百咸其晦無悔曰周公教我也乃不果行脢庵之號取諸此其纂裁國史簡而核無溢美無蔓辭稱直筆焉晚年遭際

孝廟與西涯李公木齋謝公同心輔政有所獻納多荷采行遇有缺失盡心匡正無所避忌前後所被錫賚白金文綺廏夷奴之類甚多

上推心任之不時顧問三公亦慨然以天下爲巳任中外欣欣謂治平方始而龍馭忽上賓矣大漸之日召公及李謝二公至寢殿榻前顧命累十數言公等頓首泣受嗚咽不忍出逮事

武宗耕籍田幸大學冊大婚頒詔天下嘉惠貧民肅然正始屬逆瑾竊柄姦諛盤據國事日非公與二公上疏極言至再至三不得報則相率求引退蓋不旋踵而公與謝公相繼去矣旣去忌者媒孽未巳幾中奇禍公杜門不出過客請見一例謝絕然聞六飛出狩終日不樂至廢眠食曰古人處江湖則憂其君況嘗備位大臣者乎今

上嘉靖攺元降勑存問加賜公廩二石輿隸二名次年壽躋九十遣巡撫重臣大問並致束帛餼羊上尊之賜公上疏謝再蔭成學今官公教人常以收放心爲主嘗語諸子姓曰吾寵榮巳極壽躋耄耋此心猶日兢兢不敢放爾曹生膏梁中易流侈肆少弗知撿將損若身敗若家可不愼與公素善調攝少疾偶不懌遂絕粒至屬纊前數日有大星隕於洛城赤气亙天公遂不起劉之先太康人曾祖諱紹祖元順徳路總管配翟氏河南洛陽人生子榮方九歲畱居順徳值元亂翟之二弟迎歸洛陽入國初遂定居焉配曹氏生亮公父也以永樂庚子鄕薦歷仕三元縣學教諭配張氏次白氏以公貴曾祖考祖考考俱累贈特進光祿大夫左柱國少師兼太子太師吏部尙書華蓋殿大學士曾祖妣祖妣妣俱累贈一品夫人公配王氏先卒贈一品夫人生子男二長來以子貴贈中書舍人次東累官兵部員外郎俱蚤卒女一適舉人髙惟賢繼配陳氏封一品夫人生女二長適順天通判丰儉次適南京通政程文再繼夫人張氏生子傑男孫二卽成恩成學女孫二適監察禦史杜昌大理評事胡湘曾孫男二望之得之曾孫女二成學將以卒之明年某月某日啟王陳二夫人竁合葬於某山之原惟我國朝文臣得謚文靖者三人尙書蕭山魏公年九十六顧未得柄用不甚顯少師宜興徐公顯矣壽才七十二耳公位極人臣壽至九十有四功成身退完名以歸其鄕者二十年有奇謂爲古今之僅見者然耶銘曰

在昔

孝皇天下文明乃眷舊學登之弼丞公爲元宰式總樞衡帝曰良哉玆作朕股肱惟李與謝引之同升沃心造膝言聽諫行如輔車相依如耦在耕不識不知以迓熙平玉几旣憑顧命丁寧爰相

武廟惟弘治是承有弗循度不遺力以爭羣梟在廷撓我鳳鳴請借尙方謝

先帝之靈豈能幹沒默以爲容讒譖蝟興

帝則諒只詔允歸休優遊桑梓以其餘齡導鄕人孫子謂我余忠庶幾在此天錫之上壽待綏治理我

皇中興念舊徳當禮勑使存問於公之裏尙詢玆黃髮公則巳矣嵩卭鬱鬱伊洛彌彌我志我銘以備公終始

○劉鴻

太保兵部尙書余公神道碑

△太保兵部尙書余公神道碑

成化中兵部尙書余公奉

勑行邊宣布

天子威徳屹然西北長城天下豪傑想望其風采愚不肖懷杞人之憂聞公名恆思一拜其下風於巨不果公薨之又若干年始獲托交公之子寘請公奏章讀之忠愛耿耿蓋未嘗一日忘

朝廷也寘以公行事謁傳於丘文莊公而神道之刻謬以委予予少且賤不可犯不韙而公之勛徳海內人樂誦之遂不敢辭公諱子俊字士英四川眉州靑神人其先世家郢之京山元末遷眉父祥

國朝洪武中戶部郎中公十歲而孤鞏資穎異在羣兒中識者巳爲之屬目長從吳憲使中受毛詩中景泰辛未進士拜戶部江西司主事升福建司員外郎淸通疆毅遇事冰解有甲乙皆勢家爭田未決者久之部以執事檄公甲姓偶同地名遂執田爲故產公一言近譬以明其不然遂帖服能聲流聞眾難叢委無不了了者天順庚辰拜西安知府西安當三邊孔道使節旁午公旣經紀郡政而尢旁周庶務六年治績最關中

天子下璽書褒異之明年擢陜陜西右參督三邊又明年升右布政使滿四之變兵需百給區畫多出公手庚寅轉浙江左布政六閱月西夏有警

廷議謂公居陜久熟虜情枚卜諸人無以逾者遂拜右副都禦史巡撫延綏延慶在三邊爲內地東西諸邊皆營休阨塞而延慶無阻賊偵知之至是入黃河套以伺機變

朝廷屢遣文武重臣整軍爲備兵費不貲公在邊躬歷疆場山行日數十里盡得形勢之勝建議仿正統中諸邊故事築邊立砦堡以禦之會虜出套庀工斬山伐石塹而墉之東起淸水營之紫城砦西至寧夏之花馬池延蔓幾千里墩臺相望曲有規制楡林戍自正統中成化初始立衛諸皆艸具至是公請以陜西軍籍之隸他衛及初謫戍南方者之子孫免其遠役編罝伍中拓城溝除戎器請建學樹師教其子弟俾感激知方課督閭閻責之樹藝界石之外拓地屯田分給軍民耕種得糧數千石以助經費自是楡林郁爲重鎭鼎立三邊虜過其下不敢睢盱而去癸巳以功轉左副都禦史乙未進右都禦史仍鎭延綏丙申以本官移鎭關中有

詔經畫方略公條衛國保民弭盜安民選將守隘善後七事皆關中軍民切務前人未舉者疏入皆從之行之至今稱便是秋入議時政奏免岷河洮三衛之戍南方者一萬有奇易置南北之更戍者六千有奇就以分戍固原之葫蘆峽並魏王城又設平虜鎭戍二千戶所領之旣歸鎭岷州生羌作亂討平之捷聞

賜勑獎勵有北虜懾其威聲西戍遭其創衄之褒公在西安嘗病城中水多鹻苦引滴河自丈八頭通十閘行十五里灌城中以足民用而泄其餘於城外積久水嚙城址欲修之未果至是開新渠以達渭河公私並濟人號余公渠涇陽洪口堰地勢斗塞鑿山浚流漑田四千頃費出公帑民不告勞而食無窮之利丁酉召拜兵部尙書論前功加一品俸逾年加太子太保

賜碼碯帶織金麒麟衣一襲時巡邊大臣附巨璫請舉兵徵建州內附女直

詔下兵部詓公以爲禦戎宜先守備建州邊衛

祖宗時羈縻而巳而深治也今其酋伏當加罪狀未著遽徵之非

祖宗初意必不得巳當別遣重臣往節制之相機戰守公意欲奪邀功者之計也至不可阻則復亟論之時權焰方張公抗言人甚危之亡幾彼相繼敗去公卒無它貴州守將有所憑恃亦言播賊賫果等侵掠恐滋後患乞調湖廣四川軍馬五萬會貴州討之公言賊在四川而貴州守將請討是當有主者且饋糧無水道推挽度非時勿擊便

上是之乃止播亦如故庚子丁內艱服除驛召攺戶部尙書癸卯大同有儆僉議邊防久弛非公無與彈壓者乃命節制沿邊諸軍事公請兵數萬分戍要害以遏虜勢令行閫外紀律嚴斬虜聞之引去

召還加太子太保甲辰星變上言乞

朝廷罷土木重鹽法停濫賞禁爭利社貴幸之乞閒田罷中官之預外事者皆人所難言中外快之亡何

上以大同宣府

國家藩蔽兵荒之餘民疲政蠱他人未足深仗

命總督兩軍自總兵而下咸聽節制公至按壘誓師出其心法作練武圖頒之將士知兵者以爲奇度地形上疏請如延綏法築邊墻斥壕塹宣府大同及偏頭關東西千三百二十里之間各立墩臺懸樓可以瞭望擊賊軍民一勞而省費萬萬

命下如公奏施行旣而宣府守將違約束公奏劾之忌者中公飛語攺左都禦史專鎭大同因攟摭公行事

上命按之一無所得止落太子太保以左都禦史致仕逾年復起公典兵政入

朝以疾乞休致不許悉復舊所兼官再閱月

憲朝升遐今

上嗣位以疾屢求去不允溫賜有加疾且亟猶俛起視事屬四川湖廣大荒公慮有變奏遣將臣鎭壓之以銷未然旣封進數問得報否或曰未默然良久卒時己酉二月二日享年六十一

上震悼輟朝一日遣官祭葬贈特進光祿大夫太保賜謚肅敏娶魏氏封夫人子男二寘以鄕進士從蔭累功官至鉑衣衛指揮僉事次寄早卒女三長適兵部主事歐鉦次適吳度閩次適萬翚孫男二承芳承祖錦衣百戶孫女二重桂重秀公純明愷悌孝友天至先公不逮養言及時時悲痛奉太夫人傾誠愛日惟恐不當其心在陜中名位方升連章乞終養不許至形之詩曰半生未遂陳情表萬死眞爲不孝兒舉朝傳誦之弟子偉先公遺腹生公篤愛之早卒撫其孤寰踰巳子移所蔭升太學生曰以成太夫人之志其制行有本如此爲人沈毅寡言雅尙風節文章根據義理而時出奇气見集中如其人與人重然諾居鄕有愛利能忘勢下人蒞官勤愼不爲皦皦之行而淸操皭然𨿽盜賊亦知之至過門不入

國家大事無巨細身任之持論始終如一所最惡邀功殺人者出居庸時宣府有百戶韋瑛者詣軍前告人妖言謀不軌請圖之公曰韋瑛曩以附勢得謫此必其誘致人罪而發之以爲功者諭曰非師命不許則以白所私太監張善定西侯蔣琬張蔣與公同事旣眤瑛且覬功賞力白公舉事又不許至假大義激公乃下有司捕其有名籍者百餘人械至行臺二人者欲公棙所司煆成之公曰此大事朝廷當付法司我輩無庸幹也疏上辭旨二人殊

上命羣臣廷鞫之一如公言卽日有旨斬瑛洎李某餘人皆不問遣之眾咸服公不動聲色而能全活生人如此嗚呼公非所謂社稷臣耶公發身賢科十一居內十九居外而其經濟之功赫赫於人耳目至其極力終身不忘者在邊墻一事蓋公實見其利害成敗斷斷乎不可移易宜其勇決而不疑堅是而不變也惜爲忌者所阻而楡林之功不能大集於三邊天下古今不滿人意類此比年戎馬南牧

朝廷𨿽多方禦之不使污我比鄙而爲力固有徑庭矣此公之精忠千載當與日月爭光而讒人者所以至今得罪於天下也𨿽然如公之才器徳望豈直一試邊墻而巳哉玆又天時人事之不可問者敬書以俟方來

◆忠勇

宋濂

○宋濂

東丘郡侯花公墓碑

△東丘郡侯花公墓碑

皇上渡江之六年庚子夏閏五月癸酉僞漢主陳友諒以舟師入寇圍太平行樞密院判花公麾麾下三千餘人結陣迎戰三日賊不得入乙亥城中乏食公士馬憊城陷賊縛公急公怒奮身大叫縛盡解起奪守者刀殺五六人罵曰虜非吾主敵也曷不趣降賊怒碎公首縛於舟檣眾射之公至死罵賊不少變巳而賊犯龍江

上命諸將力戰賊敗遁去後五年甲辰

上卽吳王位追封公東丘郡侯又十六年其子僉水軍左衛指揮司事煒泣曰先公歿今二十年無文銘於神道竊恐忠烈不白於後世敢請惟公勛業始卒宜載國史余嘗待罪太史氏不敢以耄辭公諱雲姓花氏世爲懷遠人自考以上姓名皆亡莫知遷徙世次然皆不顯公少孤隨母嫁張氏貌偉而黑驍勇絕人儕輩畏服之歲癸巳仗劍謁

上於臨濠

上奇其材力俾將兵各地所至輒克破懷遠城口虜其帥以歸進攻全椒拔之羣寇據繆家寨公候夜襲之寇散走上將取滁州單騎前行遇賊數千人於道拔劍躍馬衝其陣而過賊驚曰此黑將軍勇甚不可與爭鋒兵旣至遂克滁甲午從

上取和州得卒三百以功授管勾明年乙未率所部先渡江

上克太平以公忠勇可信任命宿衛左右丙申

上破集慶公得兵千人升總管狥鎭江丹陽丹徒金壇諸縣皆下之過馬馱沙劇盜數百遮道索戰公且行且鬭三日夜皆禽殺之授前部先鋒攻常州拔其城駐守牛唐營夏六月立行樞密院於太平遂拜公院判階安遠大將軍丁酉春正月克常熟州獲卒萬餘命公將之秋七月以兵三千之寧國陷山澤中者八日羣盜蟠結梗道公操矛鼓噪出入營壘間斬首千百計而身中一矢還命守太平後四年遂卒卒時年三十有九夫人郈氏公與僞漢戰時一子方三歲夫人以牲酒祭家廟會家人泣曰今城且破吾夫忠義人必以身死之吾夫死吾必不獨生然不可使花氏無後嬰兒在若等善撫育之聞公就禽夫人赴水死年甫三十有五侍兒孫氏瘞夫人屍遂抱兒以行僞漢軍虜之至九江軍中惡養小兒孫氏以兒授漁家屬之曰此兒良宜善視之是年冬王師伐僞漢漢敗孫氏至漁家視兒在■﹝日間﹞漁人出竊負以走夜宿陶穴中天曙脫簪僦舟渡江遇漢敗軍奪舟棄江中孫氏抱兒遇斷木浮附之入葦洲采蓮實哺兒七日不死夜半聞人語聲呼之逢老父號雷老告之故與其俱行明年辛丑春二月達

上所孫氏泣抱兒拜

上上亦泣寘兒於膝曰此將種也賜雷老衣遣之復其徭巳而令人追之忽不見兒八歲侍

皇太子就學年十三歲授虎賁右衛副千戶後七年拜官卽煒也煒於洪武丁巳偕孫氏至太平奉夫人骸骨歸乃束艸像公以二月巳未合葬上元縣南五十里之水橋嗚呼觀公之死賊與妻妾之報公可以知公之爲人矣天不殄其後豈不宜哉銘曰

云雷遘屯區宇分篤生眞人鎭乾坤騎龍鞭霆下天門前翼後衛蓊若云誰其最雄花將軍力驅智駕敵萬人蹂躒羣盜猶■﹝鹿外加內﹞麏大刀長戟屬櫜鞬左麾右刺流電奔緋衣緇弁貔虎屯駐馬飲江江水渾吳楚之域殺气昏手挽天河洗妖氛軍聲隆然若雷震遭者膽落兩足蹲元戎開府大江濆腰佩兵符威令尊控制上游爲國藩僞漢恃力不圖存建旗揚帆事鉦鼖朦朣蔽江躡鉤援搥牛享士士气伸馳馬督戰寧顧身賊焰熾若烈火焚大戰三日勢愈殷單騎赴之齒囓怒發上指目吐煙【葉】汝賊凶頑犬與豚願醢汝肉一口吞賊慚耳塞不忍聞至死不屈酬國恩飄然乘雲叩帝閽請爲厲鬼扼賊元賊當殛死洗厥冤

天子下詔褒忠勛東丘立侯賁九原孤兒保育寵便蕃不墜宗祀天所惇生爲烈士死明神神靈在天光焞焞嗟爾來觀萬子孫繼忠思孝愼勿諼弗信請考太史文

◆名秩

王世貞

○王世貞

明故翰林院侍讀學士掌南京翰林院事奉訓大夫華公墓碑

△明故翰林院侍讀學士掌南京翰林院事奉訓大夫華公墓碑

公諱察字子潛常之無錫人也葆冑殷宗錫胤公族其在春秋右師表君臣之訓迨乎晉季孝子艱不娶之貞乃後仲息遂昌厥裔宋氏之始肇基東亭及明播遷於蕩口世秇黍稷爰有資橐公父奉政府君息轅素封解褐半刺業慕文事恥以貲顯

泰陵委和之運震澤靈秀之匯時惟慶門乃篤生公公生而髫秀長不膚立攬玉塵以齊潤客訝寧馨挹銀海之渟澄人誇阿堵誦收三餘之晷論窮九師之辧府君乃延耆碩以攻玉購英哲而斷金公毫不停綴鋒無抗衡薄遊賢關則林宗之首八俊髙步秇苑則田巴之屈千人屬龍飛之紀元歌鹿鳴而登薦江左之珠競靈蛇誰當照乘燕中之金收蹀躞誤蹶追風驚取一鳴獻無再刖竟登南宮上第射策金馬讀書中祕每試與吳郡陸君浚明更擅甲乙故太保費文憲公讀其文而嘆曰東南之美盡在是乎公遂與陸君申友於之分錢通則管鮑慚分气投則逖琨讓舞九畹齊秀居然大國之香連城並輝宛爾淸廟之器然而珍阻投夜產忌當門枚馬之吹噓甫上綘灌之詆訶先入陸旣攺省夕拜公亦出郎民部淮漕之舳艫飛雪義絕染指神武之衣冠若云心安襆被遂以疾予告棲遲逾年意泊如也府君篤資事之分別晨昏之戀彊公起補椽武庫遷佐職方蓄學與五兵偕富宏識則九域同朗尋正車駕銳精置郵民鮮告痡國減冗耗遇恩實授進封府君如其官母鄒爲宜人斯皇朱紱宗黨榮之會

天子方飭金華而治經術開白虎而講同異首以舊學兼采時獎攺翰林修撰拜命之日俾仍五品祿章奏最之辰通理三考遷次銀緋綰曳之美徊徨弗居愽望淸華之選逡巡若畏詔美撝謙特聽所守尋與挍

累朝寶訓實錄宸章之炳烺若燭何假靑藜天祿之恬淡如飴無謝玄白以錄成進侍讀同考會試

皇太子立

詔諭朝鮮賜公一品服充使者以往父老雜進方欽長卿之見難豪帥歸誠自繇然明之卻賄鴨水傳爲盛事馬韓載在稗史公旣嫻婉其度加以長慮浹識故太傅李文康公任在首揆號爲知人適有密勿之陳薦公堪寄端右會詔靑宮巳齒三至宜備四友公前握司經局洗馬臺臣謂公酣酗不當儲輔

天子外伸諍路特寢新除仍顧輔臣出李啟事曰是尙堪朕輔者胡以不當儲耶且以酣酗加華某何異謂黃門爲宣淫坐閽伯以闌入也公旣卻軌無通李復削艸不泄時始兩賢之娥眉見嫉班姬所以奉帚蒓鱸非美季鷹托而扁舟予告歸裏至是者再昔安石偃蹇朝命棲遲東山自謂去巢許非遠公築園傍捨名曰嘉遁亦何以異玆而復見迫府君黽勉北上非其志也俄補故官命主南畿鄕試貝玉走不踁之集桃李成無言之蹊前後二試若少宰茅公宗伯瞿文懿公兩魁天下尙書翁公陳公劉公殷公侍郎兩朱公畢公曹公淩公輩出入三事蔚然名臣垂白羔鴈不廢師禮公程試之作世所指南片辭而模楷攸寓百試而光景恆新未幾超拜侍讀學士握篆而南素薄宦情更涼物能冥鴻超蹈之旨默授流言靑蠅點污之談翻成知巳乃以微謫露章乞骸駕言倦遊篤懷養志

主上湣其情不之彊也公以學士侍二親且五十矣夔夔齋栗不攺孺子之慕蒸蒸克諧遂成太和之風俄而奉政府君捐館匪法太連之善居有踰浚衝之死孝溢米時進親慈爲之祝噎雞骨支牀門故虞其毀性亡何又丁鄒宜人艱哀以歲加禮無老廢乃大營冡域茂樹楸檟鍾侯之墓田丙舍原氏之南陽新阡方斯篾矣公謂龍袉屈伸士之恆遇社樹之蔭百尺黃河之潤九里故計倪五策匪徒謀伯王丹千金聊以足志四姓之炊煙待暖羣稚之孤煢托儔取若囷廩寄之袵席役助資匱之畝裏搜匿之田涸轍多潤乎蹄涔爲漁豈安乎竭澤至於取予歸節丰約因心𨿽連云之翚革爭騫而三簋之豚肩不掩物情頗異行之自如若乃樹梓種漆樊君云之迂筴也木屑竹頭陶士行之瑣算也惟公行之獨得其效公𨿽家埒素封服陽陵君之善對名在丹扆安張長公之退節時有佞相假賜環而爲釣復遘幸帥指推轂以求脂甘語狎至危機隱括有爲公動者公如不聞間謂所親曰昔人有投鹽於水以明非惜惜所與也吾守先人饘粥之遺而捐以塡狹邪之徑乎且使白首嫠婦丹唇衒門匪惟失節徒增其醜俄而佞相幸帥相繼淪敗始服公之遠識公林居凡三十載矯履迅步若士之狎雲霄柔肌粲顏姑射之淩冰雪髙標鮮令簡度淸貴室絕二八之媵坐無九九之客懸榻稀下應門鮮通然而五祠並建躬辟圭之蒸嘗千里裹糧手故人之訊親仁汛愛道不相謀酬恩狥知誼有攸當至於齊相脫驂未收越石之感孝標著論不免到漑之嫌情意所安毀譽爲汰公旣杜口朝事遠迹世途取亢寂寞之鄕長王嶕峣之色偶周行墓所顧盻松栢泫然久之謂諸子曰昔與陸生周旋館閣各言爾志陸生慷慨裹革吾欲雍容經濟今皆巳矣九原有知寧無少憾君子以是知公之未盡忘世也公素彊無疾歲昭陽之作噩辜塗之月覺筋骨少異意殊忽忽叔子方侍容臺典屬國促令請告奔波以歸見之喜動顏色沈屙少平迄於攺鉆竟不時損飾巾待期綽乎太丘之度易簀就正儼矣子輿之啟大怖將臨熙怡若寐小斂旣畢容色欣然公以弘治丁巳季夏之六日生卒以萬曆之甲戌仲夏二十七日春秋七十有八所著有碧山堂知退軒翰苑畱院東行紀興巖居諸稿及纂華氏家乘九卷續傳芳集六卷東璧蘭臺之撰舂容雅麗爲宗一壑三徑之辭簡遠玄澹爲主𨿽黼芾人倫膾炙羣吻俱擅珪璋靡慚竹素而巖居一集迥乎超矣公天與撿鏡夙成規彀右文之景𨿽未竟其虹攄於陸之儀僅微微於鴻漸使際虞代則巢臯分徳其在孔門亦憲賜裁衷矣寢疢之際三子七孫長者垂紳服衿以侍湯藥少者累棊采蠟以娛遊目謝庭蘭玉之榮吾宗琳瑯之秀人理靡虧夫子可瞑甫及授窆叔子繼之乃知水竭鵬海珊瑚隨而告枯鳳歸弔鳥鵷雛以之從逝修短迥絕衰榮不恆其門人王世貞等感匠石之見采悲融帳之莫從恩澤未零音徽就杳進不能請華衮於公朝退不獲寓心喪於私壠敢造菲頌寄之堅瑉其爵裏父母子姓詳具於左銘曰

矯矯先生履坦安貞進不離體退不近名讎史東觀授書西淸譏以譽伏榮將瘁井三事步武一書投削蓬心廟廊華邸丘壑天與眞貴人豈縻爵畢力溫淸戢躬湯藥以儉成饒以饒成徳用必取贏施必歸澤內眾千指覯焉若畫環公之鄕爰諮爰式裏有仁父家有嚴君是亦爲政奚其離羣我徵在昔身隱焉文君子修之必�必聞材足奢取事誡盈忌不朽讓一達尊居二隱幾委形超然曷累追契千古聲施來祀

◆髙道

姚綬

王尙絅

○姚綬

外史張公墓碑銘

△外史張公墓碑銘

嗚呼此句曲外史貞居先生張公墓也南屏之右西湖之陽梁題玉鉤澗度靈石路披筱樹塢帶煙霞石室藏書碑文紀事其形𨿽逝其神則存翰黑在人文章垂世儼然生气之張皇謦欬無聲周旋滅影穆若大虛而示寂開元精舍久無繼續之賢句曲貞居全乏訪求之彥遂使墓門荒翳兆趾崩奔松栢摧薪莫設時樵之禁身世何物曾罹夜客之侵痛玆劍躍雷津慨爾研離玉匣旣往何咎將來可圖曠世而默契予心尙友而景行前哲爰合佳士聿來嗣人卽冡士以增崇求體魄之綏靜其灌其栵於以植夫美材有紀有堂於以開夫幽隧不有伐石將安載詳是欲喚起令威再返遼東之白鶴招還曼倩同瞻云外之靑鸞第恐紫極髙棲罔繇下邁自謂黃中密邇端冀旁臨先作傳以述夫始終翠瑉是托復贅銘以紀夫歲月彤管庸書銘曰

於厥張公天雨伯雨是名是字蚤曰貞居晚曰外史厥號不一幻仙亦爾文章闖古鑿鑿齒齒書法俊逸不邕以止樂道忘我人莫之訾相靈石澗爰墓於此有峯而岋有水而駛喬喬者林盈盈者芷迥絕風塵攸驅虎兕以巖爲扃以云爲畤朝煙夕霏紆靑委紫時遠世異毋怪頹圯聿增修之屬後來士於厥張公克具眾美周■﹝目冉﹞之學洞究玄旨獨立羽化匪忽焉死光華曷居天漢之涘誦予銘者式味玅理矧嗣教人其不興起薦溪之毛挹齊之醴公恆賁斯以陟降只

○王尙絅

春坊贊善大夫愚庵李公墓碑銘

△春坊贊善大夫愚庵李公墓碑銘

公諱希顏姓李氏號愚庵本夾谷隱士也學源伊洛遙出東魯去尙絅百年於玆慨生也晚願乖幾杖嘗聞之父老云公性行峻茂貫酣羣籍

太祖髙皇帝用薦手書徵之南畿擇爲諸王子師今分建十王者是巳教法嚴毅𨿽諸王子有弗若教者或擊額以管帝撫而怒

仁孝髙皇后問故曰惡有以堯舜訓爾子顧怒之邪

帝威用霽立朝風節巍然傳聞海宇授左春坊贊善大夫巳而

太宗比歸公歸舊隱矣道窮根抵期於力行淂意則容與謳歌立論首忠孝遇事以仁義夾谷孔子廟嘗授教生徒優遊耕讀落魄顑頷時或陶情以酒或資以禳祈囂然有操築鼓刀之風感時懷憤足迹不涉城市一日藩司騶輿訪公途遇一老枕袋側臥前驅蹴之乃先生也遂與班荊傾囊以別首戴篛笠身著緋袍時臨盛會客嘲之曰戴者本質著者君賜也榘矱莫周鄕井罔識時惟先太僕王公亞卿張公乃翁獨從公遊見各翁墓碑學諭李君嘗邀爲諸生開講公訖以詩謝之先君尙識其丰采篤信守度孤介寡合卒忍煢以死葬合塔亭保八畝地生卒歲月茫亡從考國初猶給戶繇告身蠲賦役嗣後宮司罔卹二子流落宛鄧田廬就虛祠墓荒蕪害逼耕犁寖有歲年乃下無所舉而上焉弗詢觀風弔古心玆名教者其可嘆巳平生著述諫艸詩文散逸所及見者大學中庸心法張公嘗刻之陜藩歲久並毀予醫士祖良佐翁抄本幸存先君攜之漢中每經更定命絅識之一統郡邑誌略可徵云嗚呼道之無傳也久矣非道之無傳人心之不明也使人皆知之則聖賢可以無言安有所謂心法云也軻慕子思子思慕孔子得諸意象曰傳與授凡以理在人心者同爾絅玆藐焉去先君輒復二紀顧惟衝年蠢冥犬馬賤齒荏苒四十使旦夕塡委溝壑則百世之下鐘靈毓秀開風興慕者往孰以傳來孰以據絅罪孰與辭哉乃相與求公之墓祠之謹再拜刻銘曰

孰用非義卓彼西山孰悟非愚陋巷如顏忠兮必用湘水其先義兮必舉介阜胡然義贊太公賢歸尼父柅姤膏屯匪今伊古席珍罔傳渾璞罔售粵言與行厥迹可究乃迹孔嘉求孰釋女乃恩孔渥抑孰其所拜公斯名繹公斯號聲迹寥廓貽子至教維名伊何去階而天維教伊何乘波而淵不同者世緊同者心世遠心邇無弦有琴孰云夾谷而隱斯文山崩谷壞此墓常存廉頑昭蘊庶格其神掃松祭萊■﹝口荖﹞爾後人

◆藝能

祝允明

○祝允明

都帥郭公葬部人陳頤之碑

△都帥郭公葬部人陳頤之碑

某都指揮使司都指揮僉事郭公之鎭南畿也崇文下能有古臺將風部轄之下苟具寸藝片策罔弗簡升時有蘇兵陳頤以丹靑名公因引致戲下時賜延見俾解執父之役肆興含豪之業山溪人物信發而成艸樹煙霞無故而妙蓋頤初法京師杜古狂堇中亦依範沈氏而其中情放浪外狀散逸又稍賢於外犬內豕之輩是故吾曹亦知取之而都帥公明賢雅徳遂能以貴下能含短撝長焉及公移鎭淮閫時亦徵頤從事嘗棨戟臨吳命作繪事因計期錫以良醴十罌殽果十席兼下薪粟如度戒其徒俾投其日畫之空輒沃以一罌曰不可使頤憂珠桂以撓趣興不可使頤受枯渴以違性情庚戌之夏頤復拜公於淮公畱之數月賞予周賑穠縟有加然且使人掌而時歸之曰頤太疏縱宜畱縮以答其家望也巳而頤歸則巳病矣淹畱又數月竟死家貧不克葬明年辛亥都帥公復以公程按吳聞頤之死尢復閔之卽出俸囊白金若干兩付衛指揮孫君使召其家人用其半以葬頤仍克日反命以要其成存其半買槥以待頤母之死曰此頤未死志也我爲全之於是其家敬奉嚴令卜以其年十一月某日窆於橫山修竹塢旣得主事楊君銘頤之墓且以爲僣享仁公之恩莫頌小人之口意有伺予猶未脫舌予旁聞盛事亦奮欣衷爰陳大歸用告未識嗟夫自忠篤風靡上下不通卑列者困役而靡愬髙地者傲分而弗援甚者顓閼伎能肆啖手足獨何心哉長此涼徳有如都帥公者挽拔幽滯彰錄技業坦蕩位勢周孚物情因公用人不廢無衣之職熟武嗜文同符壺歌之雅器人者明忘巳者大至於送死明之與大罔足究之則旣仁矣至於推愛所天委到滂溥則仁又莫止而勸孝之道弘矣盛矣是系公之大節偉略豈特一頤之云乎於乎吾知挾纊之士思結艸於默默之地者多矣

◆款夷

胡廣

○胡廣

浡泥國恭順王墓碑

△浡泥國恭順王墓碑

水樂六年秋八月乙未浡泥國王麻那惹加那乃來朝率其妻子弟妹親戚陪臣凡百五十餘人至闕下上表貢方物

上禦奉天殿受其獻退卽奉天門召與語象通其言曰僻壤臣妾誕被聖化思覩淸光靡知忌畏輒敢塵瀆又曰天以覆我地以載我天子又以寧我我長我幼處有安居食有和味衣有宜服利用備器以資其生彊不敢淩弱眾不敢欺寡非天子孰使之然也天子功徳曁於我者同乎天地然天地仰而見局而履惟天子邈而難見是故誠有所不通僻陋臣妾不憚險遠浮詣闕下以達其誠

上曰嘻惟天惟

皇考附予以天下子養民天與

皇考祝民同仁予其承天與

皇考付畀之重惟恐弗堪弗若汝言則又頓首曰自天子攺元之初載臣國屢丰和山川之蘊珍寶者霅然而呈艸木之不華者藿然而實異禽蹌鳴而走獸率舞也臣國之老曰中國聖人徳教流溢於玆臣土𨿽遠京師然爲天子氓故矜奮而來覲

上嘉其誠優待禮隆錫予甚厚初賜宴於華蓋殿旣連宴於奉天門每宴則命公夫人宴其妻於內館罷宴勑大官厚具獻食日命大臣一人待於所捨中貴人專接年盛其斑張丰其廩餼入朝班次上公寵渥至矣踰月王忽感疾

上命醫賜善藥調治遣中貴人勞問旦暮相繼日命大臣視王疾差劇聞小瘳喜見顏色王疾篤語其妻以下曰我疾貽天子憂念脫有大故命也我僻處荒徼幸入朝覲天子聲光卽死無憾死又體魄托葬中華不爲夷鬼所憾者受天子深恩生不能報死誠有負指其子曰我卽不起其以兒入拜謝天子誓世世毋忘天子恩若等克如我志瞑目無憾矣十月乙亥朔王卒得年二十有八

上甚悼之輟正朝三日勑有司治喪具厚卹賜謚曰恭順遣使諭祭又遣使撫慰其妻子王之妻拜使者曰乃下臣祚薄弗克負荷天子深恩不能終事且沒有遺命以世世毋忘天子恩克守其言則死不死矣王之妻之言亦可謂賢也巳是月庚寅以禮葬王於安徳門外石子岡勑爲文志其壙王父曰麻那惹沙那旺沙母曰刺失八的妻曰他系邪子一人曰遐旺甫四歲女二人以遐旺襲王爵賜以冠服玉帶儀仗鞍馬服物器皿及金銀錦綺錢幣甚厚賜王妻以命服珠冠白金錦綺錢幣諸物其餘賜各有差官王之弟施裏難那那惹施裏微喏那沙那那萬喏邪三人俾輔遐旺詔有司立祠於王墓寘守墳者三戶敕建碑祠下命臣廣制刻文臣廣仰惟

皇上綏寧宇內茂揚天徳淺博周徧凡日月照臨之地皆心悅誠歸惟恐或後奉琛秉贄之國綴集於庭歲以萬數浡泥王去中國累數萬里一旦舉妻孥弟妹親戚陪臣浮巨海來朝不以爲難叩陛陳辭忠誠溢發其心堅確有如金石至其臨終之言尢惓惓屬其下以不忘天子恩聖徳漸漬感動於人心其心如此於乎盛哉惟王賢達聰明忠順之節始終一致宜其身被寵榮澤延後嗣用紀其實聲爲銘詩昭示無極以彰王之所以受恩深厚者繇其誠也銘曰

大明禦天臣妾萬方孰不來享孰不來王倚歟浡泥邈處炎徼感化來歸風騰雲趡曰婦曰子弟妹陪臣秩秩稽顙趨汴甡甡跪曰天子作我父母我生我樂天子之祜戴天覆地疇此幪帡翹首大明遹來獻誠天子曰吁予統宇內綏爾於寧惟徳罔逮王拜稽首萬歲歡呼服徳懷仁春育海濡國有山川匿其寶物靈發其藏不愛而出荏苒艸木惟葉蓁蓁煌煌者華有實有蕡異禽和音鳴拂其羽走獸麌麌亦蹌以舞國黃耇曰聖化所漸臣國𨿽逿臣心仰瞻天子嘉悅待以異禮宴勞賜賚有厚而旨云胡期月疾忽及之奄然而喪復悼而悲臨終之言謂其遘痻死有弗忘天子深恩於乎賢王卓特超逸西南諸番靡堪王匹生著誠款沒有謚銘爵於王胤世世其承有墳如堂有祠翼翼以妥王靈其永無斁王𨿽不歸王聞孔彰天子恩隆萬世有光

皇明文徵卷七十

●皇明文徵卷之七十一

晉江何喬遠穉孝選

祭文﹝何喬遠輯明神前賢名碩節槪英舊忠勇﹞

◆何喬遠輯

武宗毅皇帝祭閣老靳貴文

○武宗毅皇帝祭閣老靳貴文

嗚呼朕在東宮先生爲傅朕卽帝位先生爲輔朕今渡江聞先生訃嗚啾哀哉

◆明神

薛瑄

趙釴

○薛瑄

沅州禱雨告神文二首

△沅州禱雨告神文【二首】

維年月日謹差沅州知州李果以淸酌之奠告於明山之神曰凡山之髙大表爲一方之望者爲其能興雲雨也明爲沅之傑然挺出荒服以神爲之主也宜乎祀典代承而莫敢去也逮玆秋旱爲雪禾將盡稿而民無以處也神司膏澤胡吝不與也禦史虔誠遣告神必惠然許也玄云勃興斯須雨天宇也四野大穰欣欣觀子女也民獲報祀進牲醑也吹擊管鼓式歌且舞也禦史當侈神之名播中土也尙饗

維年月日差知州李果以淸酌之奠告於城隍等神曰間者秋旱爲雪一何極也是用有祈於羣神羣神聽果不惑也有云欝興一雨蒲三日也晚稻將稿神賜以實也山稼將枯神賜以粒也小民將饑神賜以食也百用將竭神賜以給也官宜卽罰神賜以釋也凡百有心感神徳也何以報神選肥潔也詞以侑之神來格也神惠其繼之承事永無斁也尙饗

○趙釴

祭石鼓山土地之神文

△祭石鼓山土地之神文

人之生也皆資於土其終也皆還於土是土皆可生則是土皆可藏土旣皆宜於人人當無擇於土自堪輿之說一行而尋龍之法滋起砂水向背議論紛紜謂可拱手救貧謂可立地取貴天若無地道獨擅權遂致多門鮮有一驗又有髙士超出羣情或欲荷鍤自隨或欲袒裸就壙此達者曠舉吾所不能而愚者拘方亦所不屑惟玆一丸之土寔在萬山之中本無奇形亦非異穴指迷何有鶴降望气安比牛眠但歲時耕於斯雲霞自足料他日老於此魂魄亦安先鑿一隅預托四大表以石柱環以石垣石取於移匪以爲美涓辰定位神其相我乎吾知山川有待造化無私山靈必不拒吾吾亦不負山靈吾有古書一腹仁義一腔山水眼一雙掞天口一張詩酒腸一丈觀化之日一副將來與山靈出入於淸泉白石徙倚於修竹茂林無古無今任來任去不亦樂耶淸酤芳品盟心告虔神其饗之

◆前賢

張邦奇

徐階

○張邦奇

道州祭周元公文

△道州祭周元公文

嗚呼剛柔善中陰陽之會其體靜眞罔有攸累去聖千載道墜於地上智挺生闡發幽祕無極之眞如掌斯視自子迄今五百餘歲道孰於任利欲紛熾愚者沈淪賢者矯厲競狥目前於道日戾善而弗中子亦猶慮弗善柰何使我心痗道無形聲至隱而費體道之心謙沖恬易天何言哉煥發無旣嗟嗟淺夫乃甘暴棄羊質虎皮見艸則嗜孰誠弗形徒使心愧子服下僚復自韜晦淸獻之賢加子盛气矧其下者孰識其貴子於斯時心在萬世浮雲過前寧以屑意誦子之言敬惟其義曷存曷亡千載如契顧予謭陋欲奮猶躓謬膺湖湘風教之寄適子之邦濟濟英又啟廸無方夙夜憂畏惟道之中守貴行利弗恊於極匪予胡罪於昭明神眷玆多士默相予衷庶幾錫類

○徐階

祭豫章先生文

△祭豫章先生文

道南之傳前後五公惟公之生實居其中四公視公如肘有腕腕病而脫手臂衡斷公視四公如軸負輪軸折不支輪僕以因偉哉惟公纘楊鑄李程得成終朱得成始身任繼開道兼授受四公之功皆公之有翼翼公祠嘉薦令芳以報以崇百世勿尙饗

◆名碩

方孝孺

金幼孜

李東陽

董玘

崔桐

張邦奇

王韋

鍾芳

霍韜

李舜臣

徐階

羅洪先

申時行

王錫爵

伍袁萃

袁宏道

○方孝孺

祭太史公文

△祭太史公文

公之量可以包天下而天下不能容公之一身公之識可以鑑一世而舉世不能知公之爲人道可以陶冶造化而不獲終於正寢徳可以涵濡萬類而不獲蓋其後昆其所有者皆眾人之所難勉而未嘗自以爲足其所遇者皆眾人之所難處則快然委命而不置乎戚欣此公之所以跨越前古拔匯超倫控宇宙而獨立後天地而長存者乎世烏足以知之徒傳誦其雄文執其詞者惑其意得其似者失其眞彼好慕者且若此又何怪乎臧倉與叔孫宜夫公之厭斯世而不居甘遠迹於峨岷蓋將弔重華於九疑唁屈子於江濱而不忍污乎流俗之埃塵也然則公固以死生榮辱爲夢幻得失毀譽爲浮雲六合之內孰非其第宅薦紳之士皆若其曾玄尙何窮達之足云乎吾獨悲嘆而不止者上以憂乎斯道下以憫乎斯民愧受恩而未報懼來者之無聞嗚呼哀哉公其捨此而安之豈其與形俱逝與物同泯乎吾猶彷佛見公騎風馭气鞭日月而叱星辰遨遊乎昆侖之野出入乎無窮之門是蓋處乎世者止七十有三年而不死者不知其幾千萬春其遇乎人者𨿽若艱危而可痛而樂乎天者不可數計而具陳而吾猶噭噭哭於山嶺與水濆是皆公之所笑而奚能酬教育之厚恩嗚呼哀哉列秦華以爲殽注滄海以爲尊吾知公之不我顧而庶幾可以報公者習其所聞以求不負乎明訓行其所得以冀有益於黎元酹皇天與后土尙同鑑乎斯言

○金幼孜

祭兵部尙書陳洽文

△祭兵部尙書陳洽文

惟公之生性行貞純忠謹謙和翼翼恂恂初以才薦首列近侍繼典銓衡載職大理夙夜弗懈惟明惟公寔稱委任仰副宸衷交人梗化肆造叛逆公贊元戎屢效勞績閱歷二紀撫鎭炎陬累徵不靖惟公懷憂寧橋之役公謀旣善彼拒弗納失在輕戰師徒爲衄寇勢披猖惟公秉義奮气彌剛公蹈白刅如履平地一心爲國有死無貳孤忠偉節日月爭光凜凜英風振於遐荒公死如歸國有懿典生著榮名歿尢光顯稽行錫謚恩卹有加命子以官鷥誥寔華予忝交遊夙惇情好公旣永逝益增悲悼有殽載俎有酒盈樽一觴致奠靈爽如存

○李東陽

祭外舅蒙泉先生文

△祭外舅蒙泉先生文

嗚呼人有不必得世有不可無故君子有所任以爲重物論有所藉而不虛愚嘗觀於古之人或不滿夫一嘆及其至也何止乎涕淚之與欷歔在朝廷則廟堂若增而髙在關徼則山嶽若增而重在鄕邑則文物若增而都如公者勢不可以多得而今亦巳矣又安用此乎堪輿愚嘗論公之心狀公之行而不可得也蓋能誦古人之書矣文起八代之衰道濟天下之溺忠犯人主之怒勇奪三軍之帥如是而後舉公之節槪如雷霆之爲威而雨露之爲澤如龍虎之爲猛而鸞鳳之爲祥如是而後盡公之規模然公之直知者或以爲辟公之儉不知者亦或以爲污豈愚識之未臻與抑所謂情者將人人殊也嗚呼其在天下者不敢知愚之痛其莫予紓也方愚之未見固畏其風格髙厲進而復卻者屢矣及其見也不知夏日之旣晡論書法必窮漢晉之源論文章必極馬韓之趣論理數必探河洛之圖愚生也晚考徳問學無所底定如瞶者之於聽盲者之於途孰意公之有意於愚也門墻之托方以爲終身幸別而復合者曾不過一再見之餘病不侍於牀紖不越於野而窆不哭於墟愚於公之愛可以爲辜矣公之文多旣逸之槁公之門無可屬之孤此愚志之不敢忘而力不可疆而驅也平生名節其所以報公者庶其有此公亦有以鑑愚之區區也邪

○董玘

祭張東白先生文

△祭張東白先生文

嗚呼斯文之籙代不數賢猗與我公續墜以延秀挺豫章气吞彭蠡發爲文章渾噩無汱摩經竄史搯擢胃腎金鼎九煉飛澒革鈏邐迆平麓矗起崇岡駕風驅霆拉獵云硠當其無爲兀坐終日解旆束枉愕不可詰有叩而應手不停筆犀燃牛渚萬怪畢出天順庚辰公乃筮仕翰長宮端歷事四世撮其立朝不踰一紀韜光毓龢益閎以斐衣冠如雲趨拜於門有得一言寶若玙璠國有制作輒一致之席不及暖翩其逝之蒲輪屢旋位秩薦至帝則公眷公豈是覬

孝皇圖治鑑古察言召拜淸卿實總摩編有離有合有繁有殺庶言相持公執其槪昭典未就龍馭巳升今

皇禦極少宰是升萋斐成錦煩言屢騰人忿而疑公屹不移曰昔易退豈今之迷貽謀付我遑卹予私報知裨徳庶幾其玆悻悻之介固所優爲蓋公之心纂述是任畢玆遺編超然乃遁此志未白遽爾云亡云胡不相哲人之殃嗚啾痛哉鴻漸於逵斥鶡是嗤持金於市眾口鑠之豈世異好其勢固宜汲水於鄰終世不怒試攘珠玉按劍相顧公之文章震驚一世公之聞望朝列寡二名髙毀來自昔所忌謗與身亡公則奚厲某等早蒙甄拔幸奉教育戴徳莫酬懷情獨欝輕車載途攀號不復陳辭敍美曷能髣髴江漢滔滔日注於東我心所懷曷其所窮嗚呼哀哉尙饗

○崔桐

祭周白川太宰文

△祭周白川太宰文

嗟乎先生之不可作也眞邪非邪英靈正气今安歸邪念先生之風範修髯皓髮雙晴煜然神采整峻動履便旋羣以爲天下之慶必永其年奉瞻未幾胡云巳矣誰能捨旃先生學醇而古蚤涉道涯靜而有養介而不華諫垣抗論臺憲繩邪揚歷中外一節無瑕蕭然廯橐尺寸莫加是之謂有爲有守知有國而忘其家先生才長而毅行篤而純振振君子蹇蹇王臣克敬克戒攄悃一人夙興夜寐獨任苦辛旌別淑慝盡瘁以淪是之謂奉公委質知有君而忘其身先生之未秉銓衡也公論攸歸望之如渴旣拜新命也輿情翕然朝野共悅彼蒼者天胡福之而遽殃予之而尋奪凡厥有知孰不爲之欷歔哽咽況在同鄕舊愛情何能遏嗟乎有酒旅筵有殽旅俎聊寄哀思神其弗吐尙饗

○張邦奇

祭西涯李文正公文

△祭西涯李文正公文

嗚呼公之名動海內久矣而吾猶憾夫知公之希也國家開太平貞元之气交構磅礡數十年乃發爲亨嘉之會而公生焉神智天成不假人力自經書道術以及乎百家眾技靡不通究文章詞翰極工且富以爲一代宗而莫敢或尙焉者人固得而知之矣至其察始慮終審微知著極力殫謀以陰裨乎世道公固不以言而人亦未易以測也

先皇帝時民熙物丰百司庶府率繇成憲公秉鈞軸無一事可見而內閣所陳便殿所對凡以益聖心而裨治化者人未必聞其詳也及夫憸凶竊柄雪流橫溢剛者觸柔者靡公於其間鎭以譽望之重感以徳器之純左堤右防先縱後操以全士類而銷雪焰者功亦偉矣而人未或窺其際也巳而致政家居身不接匪人足不踰戶閾口不談時事食菲衣敝室廬修然蓋廉夫狷士或不能及乃又掩於文章功業之盛而人或不以名言信乎知公之深者亦或希矣某也𨿽未敢謂知公抑辱公之見知山非一日天下士聞公之沒𨿽邈不相識亦爲之欷歔而不自禁況久受知愛者邪顧玆肅命遐方趨奠未繇敢以腥爓遙薦重帟之下而緘詞以聲予哀公尙有以知予之言乎嗚呼悲夫

○王韋

代祭李西涯文

△代祭李西涯文

惟公鍾嶽麓之秀靈自髫齕以神稱當

憲廟之初年方岐嶷而數齡釋𦇤褓於懷負揮巨筆於殿庭回天頻於一豫謂公輔之可徵數承恩於賜賚召玉署以傅經惟歲甲申公登進士官仍翰學職當文字含義理於精深慱古今於宏肆在學者有開發在朝廷有謨議旣鴻漸於史局復豹變於樞寄及

孝宗之盛時肆勵精以圖治承顧問於朝夕同雲龍之是契或諫疏以論思或講帷而獻替當上下之交孚將雍熙可立致慨鼎湖之遐舉漸姦逆之爲戾箠朴徧於州郡桎梏加於士類人相驅而爲盜天文變而見彗爰周旋乎其間靡心力其不至弗諤諤以害成弗諾諾以傷義始彈壓而以正終誅殄而用智回泰階於旣平念功成而身退疏屢上而得謝審福祿其遐詣胡遽爾而摧傾願慗遺之莫遂嗚呼哀哉公之徳量盎焉如春古亦有言溫溫恭人懷季路之侃侃示閔損之誾誾隘者燻而就宏暴者見而還淳爲儒家之彥聖寔廊廟之良臣公之文章邈焉獨步體裁孟韓出入遷固或噓風而變云或縈煙而繞霧細虫鳥之嚶鳴大驊驑之馳騖挺匠石之宗工萃兵家之武庫公之書翰自成機杼不習故常虯騰鳳舉不端勁而拘撿不放逸而逾矩若篆籕之能事眇一時而無侶重篋笥之拱璧獲毫墨於片楮嗚呼哀哉人惟無善有善則傳人或有慱惟公爲全生則有功於時沒則有光於前緬玆哀訃衋此仁賢凡百君子能不愴然

○鍾芳

祭吳司空東湖文

△祭吳司空東湖文

嗚呼先生而止於是耶鍾雲麓之奇挹離火之秀崛起南服以鳴於盛際是足以徵帝化之敷延而豪傑奮興固亦不系於世類也世之知先生者見其貫串載籍稱其慱夙夜亹亹稱其勤歷官所至聲實宏焉稱其能臨事精審而石不撓於物稱其斷方物出謀執義正言而無諱也稱其諒律身嚴而不苟取也稱其潔然而出處大致磊磊落落進則爲臺省爲公輔退則爲稗官爲田夫或炫焉膺黼繡之榮或薾焉就縲紲之拘或肆志而講唐虞之盛或任靑而甘泉石之娛可榮可辱可貴可賤惟吾分之所值順而履之而無所系焉是蓋深於義命者之所優爲而執滯於勢分膠固於外誘者殆不足以窺其涯涘也夫悔常生於顧戀福尢戒於盈溢畏途險傾而冥行不休卒以取敗乃惟先生仕全始終超然遠騖若冥鴻遼鶴翩躚云外而不可系縳也豈不燁有餘耀哉緬懷休風我心慘切矢辭致奠永慰幽靈尙饗

○霍韜

祭王晉溪冡宰

△祭王晉溪冡宰

予生也晚曾不公識予生東南公生西北萬里相隔乃越萬里相信相得如共室席嗟嗟此心誰則迹測公履仕途前三十年予履仕途後三十年秩不階偕政不牘聯乃心交孚膠然漆然嗟嗟此心則誰與言公才天篤雄偉奇特气浩色厲剛方駿發公心實宏亦寬亦夷時怒而怒非其怒私人不公知或則公疑或則公猜構公危機後生何知惟公詆非予職職方載覯公牘覯公謀國兵柄是握時也多艱內多狡慝外多反仄公不動色內處狡慝率弗越則外定反仄率則式克履危虞時膽力愈定裁叢燭棼如鉞如鏡閫謨密運萬里策勝乃大服公於焉起敬載曰嗟乎始不公覯則惟公病菲萋訾翕孰則是正我思古人負屈而垢豈其無有玉默以瑉苗蔽以莠一犬吠謬羣嗥齊口哀哀史臣所以鮮後爲公興吒十年墻牗恆念公覯共此浩嘆乃公再來我嬰家難相望相思邈彼云漢相慰相師只兩手翰嗚呼孰云於公竟隔云漢孰云知公只此手翰嗚呼公歿三年我心一日今古神交世情叵識聊爾效敬寫此鬲臆公之孫子尙紹公徳效忠於皇國予之後人或執力役於皇畿域覯公孫子講此世徳庶幾於公冥神師師世亦於緝也

○李舜臣

祭故戶部尙書九峯孫公文

△祭故戶部尙書九峯孫公文

嗚呼孫公夷夏之望一夕星隕必報公亡公𨿽在野如川無梁明明日月爲慘精光公始遭遇昔舉銓司知人則哲惟公在玆

孝皇之世賢才一時寔惟公等平衡是持文章至是其變漸衰儲喬始奮何李追隨公寔雅量崇而進之有位感勵或者能爲巳復引拔常若後期鬱鬱乎文旣興若斯至今作者猶公是資𨿽公是資退若弗足巖巖宰府後公爲副值時艱危人如在木蠢彼殘夫肆其荼毒嗟此縉紳逢其窘束或不自持望塵俯伏公本名流肯同薄俗志不少辱官竟南遷如彼鶴鳴聲聞於天一朝雄斷取其凶愆方以司徒召公南還𨿽則召還時事猶未未及用公公竟辭貴國則無人典刑殆旣

武皇之末言之可畏黃河載淸

聖人旣生自在藩邸巳薦休聲復以廷議徵公地卿時方民力困極靡贏實賴休息連年勿徵公本舊徳樹立益宏旣瞻百寀亦慰羣情忽然引去十年在荊海內庶幾猶爲蒼生如何昊天旣喪老成嗚呼哀哉江漢滔滔流而不息矧彼衡山雄於南域鍾爲哲人實民之則公外閒閒而中抑抑無義不精無施不克迨事四朝榮寵亦極宜稱耆儒爲世名徳太上有徳其次有言言則可遠而徳則尊惟忠惟敬惟志之惇食無重味郭無名園古稱大臣徵乎進退進則康時退無患悔惟公裁之咸義所在遺範斯存永世不廢訃聞在僚能無感慨薄奠遠將如公在對嗚呼哀哉

○徐階

祭少師鵝湖費公文

祭蔣敬所公文

△祭少師鵝湖費公文

嗚呼公遽至於此夫公年二十而擢魁大廷歷仕四朝而三秉鈞軸人咸謂公之生爲至榮然階獨知公欿乎未始以自足也譽望極士林之尊仰褒卹備國恩之優渥人咸謂公之卒爲無憾然階獨知公戚乎不能以瞑目也維公之素蘊固不假華燁於科名借寵靈於爵祿而究公之爲志實將吏縉紳覩徳讓之風蒼生享和平之福故誠未足以悟主則𨿽再相再黜不以爲辱義不在於潔身則𨿽六月赴召不以爲速何遠猷之未試遂長往而不復蓋天下所以望公者在千百世之事功而公之所以答天下者僅一死以狥國嗚呼玆固公之不能含笑於九泉抑豈非吾人所共撫膺而痛哭者乎階濫出門墻恩同覆育曩苕溪之追送幸瞻依於信宿顧豈意永訣之在玆肆狂言以譏觸嗟時命其柰何黯獨傷此衷曲然而生死之所懷固猶炳乎其在矚敢哭公而與誓期踐修之無恧尙饗

△祭蔣敬所公文

昔在

憲皇時稱多士凡八臨軒最後丁未有四元老公居其一夷淸惠和金聲玉色

孝皇之初公侍講幃肅如其容譪如其輝葆正養中不假言語披拂陽春漸濡膏雨曁相

武皇后先羣姦不激如川不動如山調護從容匡扶懇惻身名俱全上下交徳庚辛之間國方遘屯公及成都奮不顧身翼龍於淵殪狐於穴旋轉乾坤揭昭日月維公之相功在邦家長沙京口徒以詞華維公之相卓爾全徳姚江洞庭自謂不及

帝方圖舊公乃抗辭成而不享勞而不屍公身則歸公望彌重曰裴在唐曰馬在宋公年未衰庶幾復起時卜安危道占泰否胡事之乖哲人不作靈返星躔气收光嶽維公在朝善類有依公今歿矣孰主孰持維公在野後生有式公今歿矣孰引孰翼某等無似濫出公門哭公之歿憶公之存感非私恩哭豈私戚維公有知鑑此衷臆尙饗

○羅洪先

祭楊文襄公文

祭歐陽南野公文

△祭楊文襄公文

邃庵楊公旣卒之若干年今上用所司議節惠易名賜謚曰文襄舊之出入門下者感公身後之有遭也俱各撰言相弔且寓追慕之意憶嘗道曲阿訪毘陵與唐應徳氏論公平生唐謂某曰世以多欲病公亦孰知其廉介者某曰何曰聞有故人饋寶珠一斗受之客旣退分勞左右投之地頃刻立盡而門生有以貧歸者發囊助給率數十百金爲常夫爲天下用財而不以私蓄卽比於一介不取可也非廉介乎某聞而頷之輒應聲曰世亦以尙通病公又孰知其方嚴者唐曰何曰先君實其熟稔交也爲武選郎八年出之守郡曰此地不可無此人不知其抑也又三年轉而備兵徐州曰此地不可無此人不虞其淹也夫爲天下用人而不以私惠卽比於一介不通亦可也非方嚴乎唐聞而頷之嗚呼世之追慕公者亦嘗聞此兩言否先君承公訃泣連日曰公固愛我其忘抑與淹者不以俗人視我也嗚呼知公者不必盡形之言能爲言者或不足以知公知不知於公何與世道之升降系之矣公如聞言其亦頷之否乎嗚呼

△祭歐陽南野公文

嗚呼學有顯晦道有險夷二者相值千載一時憶接浙之去魯與隱幾而出齊空遲遲乎故域念孰爲之提攜迨舂陵之感奮啟閩洛之精微或登筵而獨對或專郡而分麾言入禍出行髙毀隨龜山之召殆其一幾幸委曲於權變竟莫拯夫傾危嗣是有作大行曷裨自陽明之復起而東南再造於瘡痍斯文天喪國是孰資旣顚摧於荒裔猶集詬而交嗤先生弱冠早自得師誾誾侍側解悟無疑當是時也豪傑蝟聚議論蜂馳稟承讎難聽者忘疲及其久也通方內外與時推移洞人情之隱忽總異說之紛披蓋獨有得於圓融不測之智而才力贍搏又皆足以發之不獨四海縉紳讓其步驟卽同時儕輩幾能盡撤其藩籬而又位在密勿久奉疇咨九重眷注蓋巳納之帷幄而二三元老亦且寄之肝脾倘其稍延歲月少竭心思調停於可否之際引納於和平之歸可使善人恃以無恐志士展其所爲則當年傳授不爲虛誕無疆宗社固將藉以維持也胡爲乎賜燭之寵方渥而鼎覆之哀遽貽繡裳之慕未厭而臺坼之占莫違豈民生之無祿抑覆載之有私吾不知得才之難而顧值數之奇又不知自古奇數胡獨值於間世之才與夫成功之日而顧他無與於興衰也噫嘻噫嘻洪先束髮快覩光儀初入禁近朝夕相依語必札記信如蓍龜廿年暌遠書問不遺近歲以來或合或離默默有懷思報所知道遠莫致欲待來玆望而不卽如何弗悲每讀夫子拔本塞源之論與眞訣初心之詩未嘗不三嘆而欷歔先生巳矣來日可期果能無憾於斯否乎嗚呼

○申時行

祭太保王公文

△祭太保王公文

嗚呼士大夫之生同鄕仕同朝同歸老於家者有矣而未必始終出處之皆全卽全矣猶以迹合非以心知也而惟公之與余臭味相入而情意相聯公舉南宮對大廷載筆紬書徊翔於館局也餘皆與公接武而駢肩金匱石室之編摩廣廈細旃之誦說靡不共朝夕而相後先凡公之潤色討論論議著作餘皆斂袵避席而願爲之執鞭公以持正不阿拂衣歸裏余愧不能從也而挾睚眥逞齮齕者嘗爲公委宛而周旋及時有鼎革上方總攬余乃得推轂勸駕奉詔爰立而起公於林泉時則宵人憑社簸煽傾排余且奉身思避矣而公昌言正色獨持國是卒能鎭躁而扶顚以余之拘謭固陋或剸裁之不當與匡維之不逮者公未嘗不苴補其闕而規切其愆公性嚴急而余劑以寬和公言戅直而余諷以含蓄若鹽梅之相濟而宮徵之相宣至其密勿敷陳幾微諷諫外廷不聞而余獨與聞者無非奉公憂國出於忠愛之惓惓及再承召命抗疏力辭而密有陳奏亦循疇昔之故事而冀

上心之轉圜胡羣情之不察而眾口之紛然乃至躡影尋聲餘波橫及不能不興慨於靑蠅之剌貝錦之篇當其寵辱之交湊與其憂病之纏綿余甚念之而孰意蘭溘然捐館厭塵世而挾飛仙嗚呼痛哉夫是非之衡常決於端人正士而不決於流俗臧否之論常定於千秋百世而不定於當年餘以一生之操履信公爲人倫之英傑以七年之夾輔信公爲社稷之忠賢無論進退相依若手足之一體而歲寒相許與金石而同堅乃玆覩公遺像讀公遺表𨿽音容如在而精神意气邈乎不可得而傳且也哲嗣中摧孤孫孑立悵繐帷之寂寂嗟棘人之欒欒安得不使余感愴今昔而涕泗之漣漣也昔元伯爲巨卿見夢伯牙以鍾期絕弦公今巳矣誰能贖之百身起之九原而獨其休戚之愛生死之交不能不含悲飲痛披肝膽於幾延公其鑑余之衷悃而僾然其來格焉

○王錫爵

祭趙定宇公文

祭王鳳洲公文

祭朱金庭公文

祭馮琢庵文

△祭趙定宇公文

嗚呼俗化而僥士也輕節有俛其眉有紆其舌以柔繞指謂之明哲柄臣之門槐柳齊列猗維趙公璧立霞舉筮仕詞林挾其囊楮顧藐雕虫羞玆茅靡直躬正色爲時柱砥江陵之盛炙手勢奮奪情事起有五鳳鳴公實倡之首千雷霆章交公交車血灑禁庭一九鼎角巾歸榮天下譚士藉以揚聲天道小往世局遄更越從田間華膴踐登石渠紬史廣廈橫經再領師席旋貳冡卿揆路只尺目佇同升忽而中讒馳傳歸里人望謝公旦莫且起頻年稱病稍謝友朋人望景仁彈冠就徵人心之思可以觀惪名不虛附望豈終失一疾告殂於何其亟道之不行有淚沾臆嗚呼哀哉某也不敏附公賢書後先登仕頡頏禁廬歸隱同時志亦同趨公气嶽嶽我步於於人之相知不必相如公過我規我病君藥人之目好不必惟諾豈無萋菲乘人於暴肘足交囁眉睫攺調我心匪石鑑可以照誦言若寐握手一笑君子之交終始勿貌一旦棄我中心是悼束芻臨門敢以情告嗚呼哀哉

△祭王鳳洲公文

萬曆十九年正月初三日吾瑯琊鳳洲兄訃聞京師其友弟王某爲位而哭越二月朔始獲走一介修素羞玄酒之祭而告之以辭曰嗟乎予之無聊也出山蓋六年矣踽踽之行闖闖之守得麄完面目於風塵澒洞之中則誰爲之救失而補敗哉奄奄之息孑孑之身得苟支歲月於死喪疾苦之餘則誰爲之舒憂而分痛哉嗟嗟弇州兄竟去我逝矣仲冬十六日手書具在不忍讀矣冏伯之歸而曾不及啟手片言之訣不忍問矣昔者黃冠共隱白社共盟臥起共榻飲啜共盂得失其俔子弟共教今事事都盡不忍言矣先是予與兒婿之別冏伯也邏而雨淚泛瀾不能自止蓋一年前妖夢巳卜兄之不起矣而所恃者兄之先幾引決屬猒世味以畱有餘之福一宜壽研詠名理相羊文酒年至而益彊身閒而益修二宜壽生平服老氏三寶曰慈曰儉曰不敢爲天下先唾面能幹餧肉能忍三宜壽嗟嗟豈其所受語於化人甲申之讖八八之數遂不可逃邪將垂絕半偈卑曾參傲漆園別有爲之梯航覺路引證夙因者邪屬纊之外聞且誡妻妾勿近子孫勿哭而予以摩趺把臂之友獨不勝雍門峴山之感臨風涕泗彌月於玆蓋亦知婦人之態非所以事兄而試設以身處兄之地有如犬馬身先朝露而隕則兄能漠而忘我否也嗟嗟三江砥柱一代文昌九世卿族二難物望口豈爲一人生而一人死者四方後代之士聞兄者慕哭兄者哀讀兄之文章與識其子孫者喜則兄又豈其以形生生而形死死者顧支遁霣神於法虔羊曇持服於謝傅彼皆所謂達生知命仁人而情至猶爾況以予之下劣不肖而方羇紲世网又嘗以其餘膻漫兄契闊六年遂成隔世則今日釃酒緘詞哭望兄於冥云寒露之表而如聞行車嘒管之聲睹玄冕垂纓之狀又何恬獨生爲矣念與兄言誓猶新神理未邈故不復敢雕飾文句鋪張宦業而直敍家人父子之情同志公私之痛如此

△祭朱金庭公文

甲午之歲詔許歸田垂死病中若負去肩公來受事後十餘年時益艱難躓後跋前萬年之基如波蕩船豈無羣策築室道邊老夫耄矣猶爲涕漣矧公之身百憂所纏外疑操柄內乏轉圜孰知苦心惟我曾先嗚呼哀哉衰年廢疾危幹朝露尸居餘息何堪特顧乃招羣言紛紛若霧譬彼老馬僵僕中路幸解羈■﹝馬上中下﹞林下偃臥忽來人間自求馳騖然乎不然請尋其故蒙譏受�余心無惡公獨何臯及我餘禍鳴呼哀哉憶昨之歲惠我尼書憂切或家言與淚俱謂旁觀者豈有嘉謨余謂政地密勿是圖入告嘉猷外則弗居公爲國老豈其忘諸密疏未報訟言巷衢我思古人無乃過歟尙有簡牘斯言不磨何斯人斯重加詆誣皎皎白日載鬼百車王帛相見屢張之弧嗚呼哀哉忠或罹謗信或見疑自古當然何況今玆八十老翁意欲何爲進不怙勢退不營私

髙廟神靈庶其鑑之人之多言蓋亦勿思

△祭馮琢庵文

嗚呼惟公之年耆艾未來名則山斗位則鼎臺人之躋此巳九層臺公而止此如棟未材瞻仰昊天不雨焉雷人之云亡惡能不哀公去大拜咫尺之間爲丙爲魏爲範爲韓未見其止略窺一班窺公文章有筆如口開我大冶諸變來耦斵輪宗工廊廟老手千古目前萬卷肘後大者藥石小亦瓊攻窺公局量如器萬斛難親難疏不淸不濁立於中央材俊輳輻道孤迹羣謀眾斷獨其在侍從禁局尙冷爲霖之望朝野引領及貳兩卿事權未握風裁侃侃主者畫諾末世傾仄忌於見奇毀譽每偕恩怨互隨公獨何施獲此眾宜蓋世之才震世之望虎尾不咥龍頷不亢箸借一籌牘補仍上都兪時來緩急是仗如聞密畫爰度爰咨聿奠主器果命後夔浴日旋幹千載一時武侯八字司馬五規簪笏以待旦暮見之如何夙夜竟此盡瘁我躬勿卹我志誰寄屍諫之艸語語涕淚九閽不開重臺永閟節義文章總此一喟嗚呼哀哉遡公之生名世再來河嶽不靈箕尾乍回眞宰有無爲此作態元運漓薄大徳不載道與世衰梁木先壞剝果巴食泰茅焉匯嗚呼哀哉方公中祕余忝署事文字之外別相賞異我異我規謝我俯拾爾步爾趨槐爾弗及歸田以來百念永蟄我過未補遲爾爰立何圖老眼爲公而濕兒子一介雅知暮賢然明執手僅在一言終望龍門如登髙大晚而得師在三罔缺匆匆東歸遽爾長別公私並痛俯仰腸絕誰無知巳泣不可啜嗚呼哀哉維春之季秦公手墨其距易簀僅以一昔瑯瑯數言約結胸臆語不及他勉旃報國腔淚巳枯眼血猶碧而我父子負師負友魚潛鼠循奚取丘首自有簡書爲公不朽我欲言之我顙有泚所不能忘生平而巳悠悠天地誰代缾恥輟斤斷弦吾言止此嗚呼哀哉

○伍袁萃

祭海忠介公文

△祭海忠介公文

明故南京右都禦史忠介海公發迹瓊臺蜚�天壤勾吳伍袁萃聞其風而慕之有年矣萬曆乙巳觀察海北會海南林憲長臭味交孚乃檄有司構祠祀公旣成祭告其辭曰公之衷如皎日公之履若凝霜公之心信於君子公之迹疑於小人公之胤斬於一時公之名垂於萬世人之知公者在繩紏一疏可以見公之槪余之知公者在終始一節可以定公之品初厄於吳相繼厄於楚相今二相之灰冷矣而公之忠誠益顯初毀於省臣繼毀於臺臣今二臣之骨寒矣而矣之聞譽彌光萃也徧閱名世衡鑑頗審或矯飾於外貌而中情實悖或矜奮於壯年而末路頓隳全節完名惟公一人公之神在天公之像在堂廉正者謁之而欣然有會於心貪邪者謁之而泚然有汗於顙卽矯托者謁之亦見其足將進而趑趄也嗚呼是足以扶植名教而振起世風矣尙饗

○袁宏道

祭楊少宰先生文

△祭楊少宰先生文

惟公道同魯狷學宗尹覺三十年間專守一壑如大呂之含音如太阿之斂鍔道愈升而愈光身屢進而屢卻五載銓衡水平山■﹝山上咢下﹞澄汰九流廉頑厲濁人曰朱門公也岫壑牀無帷帳門無簾箔月夜橘湯曉窓芹月隺一編韋冷六時影卓𨿽聯班於龍尾儼雞羣之獨鶴幸

明主之眷知胡彼蒼之忽奪方今浩衢𨿽通陽明漸鑠𨿽人賢之間升如先忌而後藥幸我公之持正司羣彥之關鑰瀝肝膽而向人澆薪焰以巨杓遽石火之無光悲九原之不作倘時艱之可濟念忠魂之猶躍其或澆頹相因泄泄猶昨𨿽白日其何爲豈若長夜之安樂身𨿽棲於黃腸道豈隔於冥寞捐無情之涕淚布丹心於脂膜聊酹酒而陳詞知魂兮之無怍

◆節槪

蔡元偉

許獬

成器

○蔡元偉

祭周迹山先生文

△祭周迹山先生文

嘉靖二十年戶部主政周迹山先生以諌獲罪斃獄中越三日乃得舁其屍以殯都下士大夫知與不知皆爲掩涕賻其喪者無慮數百人其邑人蔡元偉以酒一杯香一炷生芻一束哭於先生之靈曰嗚呼先生少時無一廛之土一畝之宅待求而歠僦屋而居殺衣黜食以遺父母隱餓忍凍以讓諸昆轗軻備極堅厲彌篤鄕閭中巳稱其爲偉器矣及舉鄕薦連登甲科握官戶曹不汲汲送窮以思方思自祗懼日究心當世之務平居緘口拱手悉鋤去陵谷若無能人然凝重潛深簡易和粹容止疾徐默有矩度凜不可犯及至遇深知促席陳利害劍鋒差差聽者若毛聳乃知其眞欲任國家事者先時鎭守之罷士民歡歌以計遽復中外愓息公卽艸疏欲上言辭剴切會未幾復罷乃不果其後扈從車駕典司倉儲舉止設施咸卓有可稱楊禦史之獄舉朝哽咽無首論捄獨先生以羸瘠抱病之身奮然倡聲抗疏絕毫茫顧慮朋友不與見妻子不聞端奏章巳上眾心爲之震悸而公談笑如常及命下拘囚從容就刑無咄噆之狀識者莫不交驚互舚擊節稱嘆豈以先生眞能悻直亡身犯

聖卜之所深怒之死靡悔狥身後之名之爲烈哉此繇天植忠赤積於中而時發於外平生足取信而言論中幾宜也楊之疏在仲春望以前公之疏在仲夏朔以後夫豈符掖臺之言而不侵其美且以仰天威之霽而不亟其禍搔首延佇欲寬二人之死以勸千萬人之忠者未始不一日數回於腸也及長望而救聲寂頒宥而揭名非矧逢

廟災適承求言之詔斯而緘默則爲貪位故先生之言匪舒匪棘舒吐積誠以幾萬一其所不可及者正以其忠而不驟也嗚呼今之士秉觚牘焦思慮充棟列肆與身俱沒而公之不杤獨抗疏之一章言若拘行若制積功累行幾成復僨而公之不亡獨孤忠之一死少而情壯而肆將老而悟窮力盡气未能庶幾以斃而公之有俶令終乃在於三十有一之齡巋乎迹山其又何悲然以公之學仗假之年則其文之格君而垂世者又可以多啟我後生以公之忠使未卽死則其功之植國而鳩民者又可以永熙於鴻號以公之質懿而夙成使其壽如衛武公蘧伯玉則其徳之日升川至吾不知其何所底而遽止於斯胡能以無慟乎某與君方擬蘭契生也得執之手以訣歿也獨得撫其屍九原如可作也吾其與徜徉而委蛇嗚呼哀哉尙饗

○許獬

祭李松汀文

△祭李松汀文

嗚呼人之生世無所不可知而有所不可知所可知者朝端有公論閭閻有是非𨿽匹夫匹婦之愚而莫之或欺所不可知者一人之喜怒弗夷弗時而尢不可知者天道之與善人乃有豊有嗇有有遺靳弗盡施曩者先生抗疏靑瑣凜然弗避流竄之辱斧鉞之殃亦惟是爲天下大本計是隱是圖夫豈無當幹

皇衷而先生無祿一斥弗庸邇來

主上加恴元良遂正東宮諸所缺失漸反故常豈異人議亦惟是先生疇昔之畫是聽是從並時以言事去者方且彈冠相慶連袂升朝而先生無祿乃以疾終愚不知國家之於先生胡爲乎用其言而棄其人造物之於先生胡爲乎厚與之以名而薄與之以榮𨿽然其言行而先生之所造於天下不輕其名成而造物之所以寵先生者𨿽不有九列六事之貴而其榮巳過於三旌名者豪傑之所競而造物之所忌故彼蒼之於先生不惟不盡與之以髙位重祿而且不盡與之以修齡然苟名之旣成而使海內士屈指而數曰吾鄕之以直諫顯者自李先生則𨿽不獲盡享其位與其齡而先生其何媿於九京先生尙饗

○成器

祭忠臺劉侍講文

△祭忠臺劉侍講文

於乎先生龍逢爲行兮比干爲心紓忠竭志兮日月照臨慨前代任閹豎之失徳痛當今復因循而蹈襲伏闕抗疏太息掩泣

帝曰汝嘉寔感睿衷惟彼羣姦切齒相從幽之錦衣肆其鞫凶龍逢蒙旤兮比於葅醢云霏霏其承宇兮天髙而莫余宰顧虀粉之是甘兮羗時事之可慨予會稽之後生兮頗忠義之是懷鑑往事猶感慨兮腸一日而九回側聞先生之死兮又奚啻乎七哀扣帝閽其無路兮徒煩冤而隕涕歌楚些而招魂兮弔汨羅以爲計於是割雞釃酒望風奠祭懼於家登彼龍崖崖石齒齒兮竹松閒閒厺天日其咫尺兮將英魂之可攀恭載拜以長慟兮跽敷袵以陳告惟蹇蹇以自完兮得死所其奚悼顧棄徳而崇姦兮尾日大而不能掉彼閹豎其何誅兮痛廟堂之具臣曷其不撲滅於早兮旤滔天而無津乃首鼠以自保兮獨先生之奮身使舉朝皆抗扼兮何猖狂之餘腐也嗟剛中而無應兮適以快其怒也矻砥柱於洪波兮聊以示此度也視媕婀之流輩兮直驚鴻與脫兔也生無益於時兮貴且富其何數也吁嗟先生之死兮寔知名於孺婦也器謹志以法像兮中心好而非浮慕也或緣此以賈旤兮吾不惕以攺其素也

◆英舊

李東陽

王世貞

○李東陽

祭彭民望文

△祭彭民望文

老葵彭君民望旣卒且禫其子長沙府學生騏歸自京師君之友某乃能以束香端布爲文寓騏使歸以祭君曰

嗚呼老葵而止於斯生無以爲存而死無以爲歸有祿也而家不得以爲養有家也而身不得以爲棲君於此時𨿽欲爲無名之士不識字之人而亦不可得而爲也然則學何爲而慱詩何爲而奇舉何憑而捷聞何藉而馳彼造物者何所厚而予又何所靳而不施邪嗟今之交如手翻覆惟我與子義則骨肉然而濟難銘死吾不如孔易致賻啟殯吾不如宗器著狀買石吾不如元王妻嫠居於家而吾不能贍子遊學於外而吾不能淑乃徒絮酒爲儀悲歌當哭掛徐劍而傷心返橋車而痛腹是將何助乎君而亦何慰乎僕也我堂子居我陌子遊魂乎來乎其在故丘山川悠悠道阻且修爾孤之還宛乎若送子之輈也數千里之外九原之下其有感於予之求之也邪

○王世貞

祭黎惟敬少參文

祭兪仲蔚文

△祭黎惟敬少參文

嗚呼丙辰之春胥會招提余使而東於鱗乃西宗徐並鑣觴榼提攜明卿繼之若鳥逐棲卻誤伯承攺轍幾迷君甫畢試其頰猶黧竭蹷而趨式燕以嘻余戲謂君生黎熟黎君笑而答生熟均半摉其褒中乃多篇翰虯龍郁屈虹霞煥爛二京可嗣五嶺推冠余時吐舌口不及贊攺席卜夜淸吹妙彈遏云停空呼斗插漢君獨頹然樂靡及亂庶幾新沓不作中散曾幾何日南北各天君椽鑾坡余耕甫田世之棄餘如一敗旃公獨寶之若狐白焉倦羽頳鱗銀鉤燦然愧無玉案以報瓊篇散若蓬飛聚則絲牽餘部吳興君爲不速顚倒裳衣酒炙相屬遂登峴山探討松竹顏公窪樽磨蘚以讀放舟碧浪攺席浮玉明月飛鏡皎潔天目髙山激弦回波流曲名畫法書恣君品錄屈指千載此勝疇續其後五歲餘領冏卿君佐兩制出入承明休沐之暇余或逢迎款段系門鑿落細傾僅火再鉆乃西鄖徵君唱驪駒餘音裊旌丙子之冬納節歸耕君時起告訪我園亭短屐輕舠一二友生躡披巑岏覽擷蔥靑賓主東南胖事頗並粵嶠之南耿焉文星知君得老懸車羊城鱗羽𨿽艱音郵互繼君健飲噉百年可致有友楨伯書及家弟豫章片石刻君夢記謂一羽流矯矯其袂致音元美君爲我使醒而筆之三日忽逝若醉若寐又若蟬蛻非君仙遊則我鬼趣君有令昆亦有哲嗣並君其三俱拜天曹縉紳之閥孰與君髙雅量中襟恬進潔操千頃宏波掙不爲濤千仞層崕陟不令勞廣文之絕供奉之豪君實兼之所享獨饒有宮易僊郁乎岧峣二子棲焉服餌逍遙信君所夢君必與遨折者奚憾存者奚切嗚呼哀哉

△祭兪仲蔚文

維萬曆七年己卯秋八月癸酉朔越三日丙子兪仲蔚先生卒其又六日癸未友人王某始能以酒炙羮飯往奠而哭之曰嗚呼仲蔚大與之隱俾辟世塵天與之文隱不就淪天與之貧俾�世態天與之徳貧不見憊天與之藝輔文而行天與之友翼徳以稱凡子之贏皆受之天其不知者以爲嗇焉有子而痼有媼而衰有孫而孩有女而嫠人所言嗇嗇於目前吾所謂贏則千萬年在漢恬衝無若叔度微言蔑聞胡以殆庶在晉藻雅玄晏先生未究八法墨池隤聲子之於詩上窺建安盡洗色澤天骨巉岏其於他文單辭輒工衍爲賦誄亦表春容子之於書愈小愈妙柳骨褚姿鑿山陰竅稍縱而行襄陽米顚彊弩斫陳兒駒嘶煙與予劇談耳不盡酬稍出片辭確乎陽秋入子斗室春風譪然𨿽邇闤闠心遠地偏子之閭左於旄時溢及乎公庭敻絕子迹皂帽蒙頭隱囊庇肘手綴目營圖左書右徐瀹淸荈時進甘果調鸚聽鶯日以自課六合之外子或冥思一室之外子不與知營微精堅可永無敗如何一疾遽爾長夜嗚呼仲蔚吾昔進子以交子與自是三人遂成爾汝徐生泛愛惟子是篤殷勤分橐訾亹推轂徐之不祿子後我先入霅痛哭拊棺一言窀穸之期爲樹丰碑我文子書曾未移時子亦告逝誰爲終此二子之責俱在後死月晦叩門子病向■﹝谷丸﹞回眸眄睞托我以臆誰謂一睽地老天荒遺骸在木遺文在牀他所不能能使不朽所不終事有如此酒嗚呼哀哉

◆忠勇

沈煉

○沈煉

祭張將軍文

△祭張將軍文

嗚呼哀哉維天有柱維地有維柱天維地忠義其誰姦臣執柄綱紀大虧虜寇陵負若欺小兒三軍望風不戰自疲外通賊賂內結權私社稷之計蕩於霜枝割人爲虜奪虜自資報功欺主曾無媿辭將軍初來意气恢恢言念國恩流涕滿腮口論三軍執挺持椎此行竭力有去無回攘臂渡河奮呼登岸手刄良多殺傷過半力屈勢窮精靈不散天發震雷來斥虜患亦有官軍屯聚若云按兵不動誰爲救焚我亦有生汝亦有死何其忍心睨而無泚張公𨿽死神气長生諸將𨿽在奄奄無聲汝不忠義知有權貴權貴行誅汝骨亦碎先死爲榮後死爲辱死辱生榮其辧如燭汝不自力欺君誤國茶毒生靈爲鬼爲蜮不輯其徒不恭其職所過騷然大爲滛慝張公有靈誅此逆賊逆賊不誅伊何爲徳

皇明文徵卷七十一

●皇明文徵卷七十二

晉江何喬遠穉孝選

誄

◆誄

徐禎卿

唐順之

劉鳳

吳國倫

兪允文

沈明臣

○徐禎卿

文溫州誄

△文溫州誄

故溫州府君文侯景範幽玄日以綿邁國隕貞幹士喪徳程於戲柰何門生服義號慕忉惻追而誄之辭曰

於昭府君軌行峻潔約迹無雙優明典術行宦遠方甌魯小邑法度顯明彊右拘縶惠化滂暢羣息咸植公朝旌嘉疏爵大廏澤及蕃畜騋牝三千服憂致疾去官歸田詔命督辟再領郡符朱輪入溫男女擁車���道不得行視政未期仁渥威宣舉直致賢姧伏杜萌䢐諼格化盜不窺城平植市價繇賦稽程貪漁斷割流冗徠恩務彊教誨懸書告邑男樂處業女乏淫佚睦族斷訟圜土虛寂戶不舉女連坐臯慝淵徳覃波諸有喘息山海醜類翹翹首義解獷自訟公來何莫仁格後皇谷穎岐穗潔心端操不懈於位風聲騰躍布散海內宜居臺鼎爲世作式其十有二年寢疾超喪招徠弗獲士民騰號鄰寀犇弔淚醊可注攀悲市道田野空耜山谷震悼回犢南駕州裏悵訝不寤府君奄忽而謝故舊隕涕彥哲傷慕而相嘆曰昔漢表蜀郡魏振江夏府君繼武名迹不亞司命無良天年不假千秋億世芳名難化嗚呼哀哉亂曰恭騫小署聲問羾兮黃朱申命徳彌洞兮賢猶蹇瘁負皇棟兮與郡杜參伯仲兮神冥喪親命弗控兮南陽樹阡式士頌兮乾坤難獘光億萬世

○唐順之

王禦史毅齋誄

△王禦史毅齋誄

余讀毅齋公事而傷之嗟乎瑾之禍烈矣然瑾竟不能殺公於虐焰橫被之日而公所劾侍郎某者乃能扼公於眾正匯徵之後遂至擯棄以死然則柰何獨罪閹哉余旣髙公之節又與公之子挻相友善乃爲之誄曰

丙寅初元是生孽牙誰爲其虺忽焉爲蛇金陵鳳陽以及宮禁星隕雷擊爲國妖讖公爲禦史執法臺端謂此不言焉用豸冠披腹叫閽變豈虛來匪實不應請絕內批閹見之怒碎而投地公再上章其气彌厲弗預爲防噬臍何益黨錮甘露豈一朝夕虎豹狺狺九關帝居獻忠不足賈禍有餘彼閹燻灼口出詔制爵人族人專行弗忌長跪者誰金玉其帶桓桓臺司望塵亦拜大杖髙枷慘於炮烙公竟不免筋絕骨鑠始系詔獄免歸故郡謂閹可矣而又欲甚再加之罪百計捃摭罰米輸邊積二百石鄰貸裏質猶不及額書籍亦空何況田宅害气有盡彼閹卽誅公復其官拔茅以茹臺章薦公曁劉及謝【東山木齋】次且其行竟終牖下繄何人斯賑而匿米公爲禦史上章露詆時維秉鈞盡力以扼此士人也閹又何責在閹煽虐冤骨縱橫曷賢不及而公猶生迨閹旣誅彈冠生气曷賢不及而公以廢則閹之虐猶尙可逭彼姦之毒其誰能挽嗚呼孽狐鼫鼠何世蔑有天熒日晶潛形縮首雨晦風冥紛出爲丑公也不辰獨罹其否小大往來陰陽纏紏再拜誄公我心孔疚

○劉鳳

李於鱗先生誄

△李於鱗先生誄

歷城李君當

世宗肅皇帝時登朝位列曹郎時景命熙洽四方學士大夫輻輳省寺然自李何以還气亦稍衰下矣公與三數少年夙夜淬勵力振起之風於是再變雄峭奇勁矜厲莊迒可謂古之極軌無復遺憾詩則唐氏之盛七言軼丙且之餘轍極丰隆之杪勢自昔構篇者未之有矣免關內後居數年復起兩歲再遷以太夫人不祿歸遽卒嗚呼若君之生實二气之光靈數百年來所孕毓以顯章我國家盛業昊天有成命非所得議其長短也卽不登三事然使一代之文與典誥並光四始六義王風不墮是誰之力與余與君同舉吏嘗接杯酒殷懃之歡自後相見亦甚疏獨聲气之合有槪於中遂爲之誅曰

於維浩淳龐深混溟瀚瀚光象陶冶無名孰可儀軌儲與誕精穆允乃初劭質以正逖亂爽耀式遏三靈挻以日惂窕汰焉取麗靡之降浸以謾侮獘摋嫗掩流散墮窳不有髙張更節易柱風之蕩蕩不圖庸愈粵乃皇造惠諗九土矯矯李君覃作於魯泰岱融絡蒼精嘔育纏戒婁分星璣爚煜時文峻命疇不祗肅昌徽茂符見象川瀆苗裔肇啟漂黃曆虙襲殷逮周窮於汗竹■﹝日冉﹞始著姓越乃邦族爰所憑借亦旣湛畜气之和雍遐不熙淑時乃有挺耽耽其詣恉美沈梁惇備醇至介以幼淸齊給辯肆秉斯烈朗恬不待惎洪承顯休迄我敷賁駿發於文薄於霄戾倔奇麟振駭疾龍掣條出間入莫知其際風雨飄忽體變機勢芬思敏裕虛神漠志踸踔玄昧幽理翳翳力自摽揵黜絕侈獘古有休則是惟弘諦曠代綿邈抑豈無綴時與道裂重戡言衛心河洛騰湧滔音帖心懘結駟方馳鳴鑾顚蹶乃䢐自東奮彼千裔式從選造一有揚藝翩其飄翔載惟專厲昭亮介業不忘劬勩時之淪踰獨我其系誰謂翳淹以先朝日制誰謂邃遐欲及吾世潏追爰臺排�幾謇誶隱軫雄深轢轥佻易郁勃气往淩切才肄橫奔絕驅焉復曩態【葉他計】拓落逢時偃蹇曹闥【葉徒對】抗論振矜正色抵袂朝右畢傾英賢以匯猋湧云蒸籍甚蠭气憑負節俠危行髙晲二三君子共獎厥懿推瀾沂源浮揚擊汰同律緝聲陳風敍致調上徽急節峻音比格以慨憤偏宕沈鷙激則哀促疾則彊忮壯絞彌極慘不傷衛足駘籍無當脫略睢恣在衷斯諭諷而無刺情動言形抑豈其畄止怒懲忿風政焉寄乖乃兆衰競亦知沴齊气之奮不乃侘傺質文相變代有所毖雅鄭殊曲孰知其曁彷徉自放禦有逸轡譎而能整切人不媚極所蕩沃排調貴位興旣洪鬯芒亦廉劌倘目莽不殊曾是足所務快心遑忤觸計眾或側目從之釁颣乃顧發舒托於泲齊遠棄列埒非謂則醉偭彼如荼幾何不麗出守畿輔邢襄焉試身可抑折中可諉諈撿察六條孤立行意狂笑山川碣石瞋恚觀者自失莫敢婞媢據理心開刺史髙第稍用序遷受憲關澨封傳薄移紛擁髦眊輔以文法胡寧藝事縕籍無害雅所淸潰徳之休明膠遂所視惇惟在寬國中策篲誘啟弼成邁績上冣聲勛絫積榮聞塗曳云何渭涘不可涉揭惟燻自煎皦固來忌英儁並遊慍於大憝容與濟上匄請蚤稅芳之不邵豈惟鷤鵱札望攜手隨踵言逝取酒貰媼織絇忘衛千里命謝憑口獨喟綽其弘髙徐然域外屬運更始乘天之懠惠此羣公徵命遑逮無餘舊疆推擇言蒞致令舉典俾於於治公曰驅之賦於百吏敢介用逸臣職覃瘁式時薦徵朋從方萃爰登其幾勿庸以次再陟作監蓋此未歲昭玆儁功榮寵相穉茂楊豫土匪亟來字追綜召周赫赫分地庶其益躋隆我鼎司【葉息利】慈養倏違衋焉摧毀在疚亡何遽軫傷泗殄矣伊人邦之云悴人倫嶽隕典墳靈墜有識纏哀豪彥興涕斯緒適造失之胡亟烈烈桓桓白日幽瘞嗚呼傷哉憶昨周道款言江汭死生契闊胡泣之啜間承燕閒殷奉崇議刊酌流略軌程篇制騁觀三五窅渺閎邃掊擊作者鉤深探祕標之遒崒崛稱雄愾非之先覺猶飺後悔晉氏流靡餘波方潰子興視之豈獨無裁俛仰一時�足罄款卽有避回辭何不載洞達中懷生气如在慷慨謂何旋卽冥昧嗚呼傷哉公首辟沈越在輯玉代興依誰錯衡是繼操馭學篤其功不啻緬想容觀郁何棣棣狀不甚偉視精而銳疏縱不拘敢往開叡造辰彌海雲淸霧霽比量絜度云孰能企萬務粃糠才術氓隸蒙叟臭芬曠祀遙酹嗒然俱亡惟爾淸酨嗚呼傷哉故以昭塗議君之出【葉尺類】不固其節庸有所觖忠蹇投軀獎卹赴義業𨿽未融精貫可示禮有表署大夫置貳公於厚終可謂不匱良友睢睢急公之嗣悉支其書使遂傳被蘭臺石室將焉著記生平故人不眇吹瀣總一厥文徊遑嘆噫【葉烏界】包洞鬼神含朗方罣九原可興嗟孺子款死者復生生者不愧嗚呼傷哉

○吳國倫

禦史大夫左司馬王先生誄並序

△禦史大夫左司馬王先生誄並序

嗚呼王先生余師也諱忬字民悅吳郡人故司馬質庵公仲子舉嘉靖辛丑進士授行人握侍禦史巡行晉楚卓有風裁受知

肅皇帝命按畿輔屢上書言邊事甚具

帝嘉納之會庚戌匈奴大入邊京師震恐先生業巳先馳通州敕吏士堅壁淸野待之虜至一無所掠

帝聞之喜曰微禦史先卽通州委積數十百萬皆盜糧耳因夜拜禦史爲中丞開幕府漁陽備虜後虜退詔鎭山東巳兩浙警島夷詔鎭兩浙巳雲中警虜又詔移鎭雲中所至宣上威徳戮力保障最後以雲中破虜功進禦史大夫兼左司馬入鎭薊門總諸路兵外制諸夷內蔽京師陵寢蓋股肱鎭也先是

帝嘗下密札政府稱先生眞忠故屢見拔擢任用皆出

帝手詔政府不及知乃相臣嵩心嫉之矣曁先生鎭薊門三年累著勛伐

帝寵賜益優而先生之子世貞世懋又先後登仕有令名嵩愈不能平會虜縱數十騎出射雕神將望見不知其餌也以爲騎少易與自部數百人追之而爲所掩殺嵩遂嗾關使者劾主將輕敵喪師辭連先生下吏議議坐主將法而不及先生嵩又陰許脫主將而嗾之以死爭因從中行密譖遂移坐先生不能白二子俱蓬累伏闕下請以身代不報遂及於禍嗚呼冤哉先生死之日天下無問識不識哭之盡哀居二年

帝暴嵩罪惡放流之並僇其胤子籍其家又五年

穆廟攺元詔復先生官屬有司爲起冡祠以中牢先生之冤庶幾平矣嗚呼方先生詣請室時余適謪外不及納橐饘曁承詀抱痛又恨不能手劍先生之讎於市比其葬也又不能效桓榮侯芭爲先生負土逮今二十餘年宰木巳可材而余罷且老獨念先生國士恩耿耿不能負如一日也因買舟浮江越二千餘里拜先生之墓而以炙雞絮酒酹焉昔者魯哀公之誄孔子也曰哀哉尼父魯莊公之誄賁父也曰非其罪也況先生死非其罪天下至今有餘哀余小子敢以不敏而缺斯典乎乃抆涕作誄其辭曰

鈒鏤洪族命自太原厥有天祚流裔寔蕃嬴炎以降世濟多賢江左華冑鳳舉蟬聯考應昌辰起家儒碩宣力四方永懷精白建節封疆遠猷赫奕夾輔之勞施於竹帛誕我夫子龍騰渥窪腹笥羣籍志隘八遐褆躬玉潤敷藻春華爲楨於國俾熾而家薦升司徒冠冕時儁服在近寮鬯哉榮問入簪白筆出策聰駿朝有司直野聞崇論按部宣風歷晉與楚所至澄淸爰逮畿輔畿輔晏然軫情桑土

帝省按章文能飭武歲在庚戌虜薄郊圻臺司震恐皇路嵚崎夫子奮臂單騎先馳嬰危弗顧嘗險弗辭夜抵洛邑扼虜要衝酌機縣礧厲士彀弓堅壁淸野以守爲功膚偵械備莫犯其鋒芻粟陳陳委積在潞潞守旣完潞儲益固萬卒千官一身爲護臣不自功帝巳東顧手詔自天超陟開府綏帶輕裘坐嘯郤虜旋握軍符鎭靖齊魯南北多艱軍命旁午紆籌卑智馳騖行間海鯨旣俎胡馬不還帝壯其猷一歲累遷蘭臺樞筦節制三關載轅其門而羽其纛馭將陳師拱翼輦轂授鉞寢專宣威孔肅帝鑑忠勤慰勞優渥有美象賢宛其雙璧相望登朝令名籍籍符彩簪纓光揚祖徳寰宇世家蓋鮮其匹詎彼權姧嫉非其黨造釁害能陰設文罔蠍譖虺讒謂直爲枉忠至難明功髙不賞嗚呼哀哉中山胡信息瓖胡疑毀譽不測賀弔相推宥過勸能古道中微崇邪禍正善人是危國無祈奚疇免羊職王尉一言酇侯立出蒙難寡援仰天悒悒二孤叩閽爭死何及嗚呼哀哉咄咄權姧惡極罪殊曾不旋踵天鉞加誅霍氏怙勢噍類無餘竇君席寵宗黨殲除爰及

嗣皇稽庸盟府首錄遺勛光復珪組冡象祈連祀崇舴簠朝論載明幽光亦吐嗚呼哀哉嗟余小子夙伏鯫隅一遭掄拔通藉上都憑籍寵靈投分二孤蘭杜斯馨金石靡渝師友存歿結志綢繆先民有言無徳不酬惜哉未報貿首之讎澘然老矣匍匐致芻嗚呼哀哉

○兪允文

天目徐公誄

△天目徐公誄

公諱中行字子與姓徐氏湖中長興人也舉嘉靖庚戌進士歷刑部主事員外郎出爲汀州太守外艱服闋補汝寧被謗貶長蘆鹽運司運判內艱家居遷瑞州府同知服闋擢湖廣按察僉事雲南布政司參議福建按察副使轉按察使遷江西右布政尋轉左布政春秋六十有二萬曆六年冬十月十三日得暴疾卒於位嗚呼哀哉公自少知名結綬登朝所至遺愛刻石頌徳其所友善才彥則陜西按察使濟南李攀龍於鱗南大理卿吳郡王世貞元美福建按察副使廣陵宗臣子相山人臨淄謝榛茂秦與公爲五人時謂之五子數餘年子相於鱗茂秦皆先後淪謝而兵部左侍郎歙汪道昆伯王河南左參政荊楚吳國倫及元美弟江西按察副使世懋敬美最後入亦謂之五子初元美未嘗與余交顏每稱庩五子間以爲不可使若人湮沈不起長譽於人間也繇是五子者各遣書致殷懃多驩而辱公愛厚尢至餘二十年矣奄忽摧折傷其柰何公之歿也敬美方與公同官遂得經紀其喪定其後嗣元美亦巳周護其家爲撰神道碑文伯玉銘其墓石謂余宜作誄詞旌之餘曰公等皆通顯淸譽滿天下其文必能俾子與之遺聲昭當年而垂後代爲不朽矣且子與誠知人而沒後率多賴公等之力若允文衰廢末才又奚能測大雅以酬其厚徳然述近情而極纏綿淒愴之詞非長戚幽居如允文者不能爲也輒爲哭而誄之其辭曰

穆矣徐公天挺哲人純懿惇大慈惠恭溫研幾隱賾博宗典墳發篇藻麗蘭敷蕙芳聲實之隆靡不彰聞爰惟厥初矯翼斯升乃署爽鳩克允克明哀矜折獄眾彌歸誠平反實多益大厥聲作牧於汀廣寇憑陵日肆侵偪萬姓震驚公納流竄城門寢扃險備周悉梟風不行簡稽猋勇要擊武平斬首藍屋餘黨是懲亂繩以理境內肅淸乃罹厥艱尋補汝寧殫精圖治細齊民情堤障決河革剗煩徵恢崇孝弟甄獎湮淪弘開講堂登進諸生扶衰拯廢贍死周貧化極中和俗以還淳天貺休瑞郊出麒麟桂生有蠹人實害能公遂遭貶鹽筴是經遮道願畱攀輪失聲古之遺愛權此爲輕逢辰之缺內艱薦仍茹憂成疢閉絕巖衡沈彩終發藏輝必呈公於此時華問載興累遷藩臬楚澤滇云竭心公朝罔憚劬辛乃建隼旟廉察八閩紀綱條振列辟儀刑進陟藩伯保釐豫章吏懷其徳民識其方魯不踰歲遽及殘殃哭位夭乏柩櫬荒涼寮屬軫動父老增傷合襚致禮賻贈充箱神駕東還川塗感咽楚招幽怨齊挽遙切天不慗遺仁賢殞絕嗚呼哀哉惟公才彥秀越時倫惟公光儀輝映玗瑉泛愛博納賓客盈門家𨿽屢匱公獨自欣鄭莊旣遠文舉亦陳其在於公事近猶新玄牀未妥素榻隨塵嗚呼哀哉公昔奉使按部吳鄙枉駕蓬窟許爲知巳欵睠之厚與日積累其後汝寧郡誌失記謬延纂緝遣幣千里具言嵩髙二室之美昌蒲九節巨栢千祀仙瀘潛盤歆其必至值公被播臨發旋止公愈加懃慰籍無巳諸所推拔匪終伊始每謀我貧饋遺相繼我之懷慚曾不遐棄綢繆惠好合志同气如何奄忽頓成異世嗚呼哀哉曩者首夏公還京師契闊旣久枉耀東來元美亦集置酒河湄流連信宿以副渴饑余時規公沈湎奚爲願保精粹黃髮爲期公笑緩答行當佩之朅來四書並審安恞忽承詀問驚怛且疑連得後信公果長乖故疾之亟卒使不治如公仁賢受數則奇晚就榮路大位日躋將闡王略以贊明時命不終泰才不盡施銜恨沒齒吉往凶歸嗚呼哀哉人之相知始終幾何余性狷狹公以寡和若石投水莫覿瀾波追想歡言怳然在目昔之往也談笑華屋今之往也涕泣相續徒有百身痛不可贖余旣衰病生日苦促死有遺靈見公亦速死儻無知永隔冥邈嗚呼哀哉

○沈明臣

明故少保胡公誄

△明故少保胡公誄【並序】

維嘉靖四十有四年仲冬日明故光祿大夫少保兼太子太保兵部尙書兼都察院右都禦史奉敕都督浙直江福四省軍務新安胡公以逮詣卒於京師嗚呼哀哉三臺中坼太星告殞夷夏同悲黃稚走哭畊夫爲之釋耒織妾爰以下機捨佩捐珥者充問輟相興謠者載路𨿽哀鄧劈面而慕羊罷市蔑以過也嗚呼哀哉公進士髙等筮知益都服闋補令余姚旋擢監察禦史出巡窮邊繼臨舊楚聲髙避馬光燭埋輪皇朝著令凡宦履所先之地不得重爲巡察而公乃以殊異�格重來漸水增波鎭山借色於時卉��侵疆獷內扇鯨鯢肆毒吳越丘墟�閩江淮流血成海朔方中山韓魏齊楚之甲巴蜀番禺麻陽永順保靖容美思田之眾椎結髽首負毒弩而橫戈投石超距挽彊弓以揮戟士馬四集旛旗蔽野𨿽控弦十萬水犀三千何足以云然一賊彍弩百吏不前譬之匹禽負矢而百禽皆奔矣故陸戰則僵屍千里水戰則浮骸蔽江剽城攻邑剝掠虔劉縉紳屠戮士女蒙污𨿽非折骸易子之危實有負汲然眉之困於是

天子震怒臨朝不怡提兵綰符一二大吏咸伏法受誅焉公乃慨然忘死誓不遺賊爰聲大義則張膽明目疊出奇策則潛慮密謀延攬英豪選銳授甲勸以賞賜紏以刑罰於時賊逼檇李而公適行部赤城邊遽告急輕馳星赴灼賊可餌甕酒於毒賊果自餧不戰而斃於是授畫苗兵殲之王江涇上斬首三千流屍萬計軍威大振士气倍百於是我兵始知賊亦易與競思踏軍搴旗坎墉先登之緒矣舊吳遂有�缶脰陸壩橫涇之捷東越遂有淸風仙居龕山之捷皇陵四抗夷魄盡褫牛蹄之鱗悉委命於涸轍矣狀聞天威始霽手降褒綸超序中司載貳夏部東南軍務悉委總督公私計禍本不薙東裔之難未夷內蠹猶存南國之淸無日乃用偵諜餌以重賄剪徐海葉明陳東於吳境購王直於松浦東收金塘後梅翁洲之績西奏乍浦維陽之功於是六合荷淸塵之期而四海罷晏開之警矣

天子嘉乃於襄之勛使正圻父之位秩崇宮保榮晉臺孤鏳先敍後光榮異常丰功顯賞豈不於赫乎召灼於一時者哉然風波潛駭危機密發朝霞啟暉太陽戢曜蔥聚來代牧之命昌國脫走趙之身公乃詣闕請辜分塡溝壑

天子明聖下詔放歸隱悼播越及於寬政𨿽無忘存闕之誠亦庶幾首丘之志矣無何復有言者蓋克霍而返讒言彌興庸人上變污連亞夫於是有檻車之徵不免相國之系時

天子𨿽發重問之詔而實存議勞之仁惜左右寡郵良鑑鳩之進公遂卒於獄焉嗚呼哀哉蘭菃傾頓桂林移植激情風烈憤意云踴是故士治受誣於王渾安西含冤於鍾會眥睢積釁功不償死蓋自昔而巳然矣嗚呼哀哉屬者

先帝賓天今

上繼緒舊冤俱刷萬品咸新地下無吞聲之鬼人世多揚眉之夫公獨銜卹黃原覆盆寢日伏闕尠呂彊之書頻之功莫發吁天乏朱勃之疏馬援之罪誰明嗚呼哀哉臣也昔叨記室誼若門生提章慚郭亮之風變服媿魏邵之節使公之偉烈不著於旗常而微過未湔於聖世不亦悲乎乃退而作誄以自傷焉其詞曰

天稟上才爲國綱紀嶽瀆降靈虞帝攸祉封陳歸姓爰謚從起炎策流聲子孟伯始首察孝廉姦收禦史操行潔淸質威父子安定漢居新安晉徙代鴻閥閱家襲靑紫顯矣集英大鄣發迹祠事廬江實光祖徳卓卓令公英英悊選犀角丰盈髙明昭顯磊�斗慷慨閎廓深遠經術起家策名霄漢揚芳飛文龍章虎矕再綰邑符靑越名令廉能奉公斑宣法政踔遷禦史惠文執法百寮師風三楚澄轍懸鏡不疲覆案虛實於時吳越申禍無良東鯷鼓浪短髮跳梁土孽內訌陳葉徐王大亂之剡苛我陲疆東國南紀蕭條萬里慘酷荼毒城邑崩毀野絕靑煙關門晝鍵官無完寺卒不一戰虎符四發徵兵滿地懸師費億曠積年歲覆軍殄將知勇俱廢隳法干典誅及大吏駭薄舊京

皇帝震赫譬彼疾病大風苛毒傳化上下良醫所恧

天子曰吁惡用六師不有三尺孰爲我持廷議眾集維憲克之危事不齒誰敢先對昔有條章簡帝之內

帝曰汝憲汝其往治越禁取能以救時獘繡斧再臨起我百廢愼用六柄爲民紀統紏刑明罰肇末竱本誓淸江裔以報

天子公曰瞿瞿椎牛享士均服振振勇不逃死王涇出奇軍始作气捷凱屢收羣凶就殪東土底平萬國寧謐繄昔王涇何戰之鏖裝露橈船共儲酒醪宂毒瓶甒醒湎羣梟三軍鬭志闞虓百倍露布爾日揚賊爲燋悴肉薄登陴鼓行而進席屢勝威雷擊霆震於鑠令公後歸先出擐甲揚鋒申明軍律誅賞亟行功罪靡失大戰十餘小戰千百知不及謀勇不程力玩弄股掌目無全賊阻險在心前籌處中偏禆授策戰士用命出鑿凶門刻期取勝用裕頭屑使當履舄宣法勤身以定南國罷枕霜戈饑啜江淥夜不蓐寢重繭驅逐死不敢請夷無筋骨伏弢衉血鼓音不息噫嗟令公四海承風暢於異類臣節以共凱奏帝闕奉觴上壽

帝曰在廷孰居憲右禦眾牧人文武具才中丞司馬進序棘槐以率受爵轂閫便宜公曰臣憲死不敢辭受命忘家抱鼓忘身簡服士卒約朿重申建節銜命以明四方拊循和輯以肅戎行若換耳目弗移聲章於時內孽叫囂狂奴宂裏外伏直乃魁渠姦軌逞志絓禍鼓釁心不可畜偸生以殉維我令公殫心作圖譎謀博畫獨運神樞柔遠剛邇左牝右牡疊用周旋機弗恆究賄成間使囈堅文降妁辭逸志厚交貳黨飛渡溟浡賊落吾掌孤城圍解罪人伏辜惶怖歸死執馘獻俘■﹝氵剪﹞鏟大憝京觀彰功除殘去穢六合同風弭其百苛妎其讒慝江海環之民無攺易陸人居陸水人居水擊艸除田櫜弓臥鼓安居槳業甘食美服田野市井遊敖嬉逐鳴雞吠狗煙火相屬民命在天挈懸我公公寔再造東岱匪庸勛載盟府彜鎪鼎鐫方仲顏行伊尙隨肩錫與蕃渥位尊九列三孤崇階靑宮並揭式胙茅土庶徵髙伐公曰明聖自神以和帝天靈赫廟算孔嘉先王鍾鼓詎敢自多威愾夷夏功名發聞讒人側目載禍及門造作飛條競欲咀嚼爭寵害能燻胥怨卽內寡休休外乏諤諤抹殺鴻巨指索纖薄謂功爲罪移淸以濁

天皇聖明不罪言者讎功寬過放在艸野回受誹謗投杼以三羣輕折軸悲何以堪乃釁於難卒死於讒嗚呼哀哉飛章申構赤車來徵投杯而起朿身歸庭上書自理庶回天聽誰爲主圖以免尹鐸怨若怨焉夫哉伯樂今也不然罰善寶惡卒忤貴臣禍在不測積不相能玉雪難白嗚呼哀哉昭私難作昔人攸慨微基厚墉崇朝而壞逐匄以戈善逃安在嗚呼哀哉若盧決命符彼新丰絕食廷尉條侯倏恫銜淒嗚咽烏盡藏弓豈無聖主天聽則靈伏波槁葬薏苡未明功臣骨解天下涕零輿哀殯喪我心怦怦嗚呼哀哉小物不勤大患終掇不善過賓家覆身歿魚也死賄食其亡羊蓄怨滋厚咎豈在明嗚呼哀哉成天地功子孫必章斯理不欺吾信其常嗚呼哀哉

皇明文徵卷七十二

●皇明文徵卷七十三

晉江何喬遠穉孝選

墓表﹝道行淸徳名宦忠諫死難齒徳﹞

◆道行

方孝孺

吳寬

王鏊

張詡

喬世寧

○方孝孺

兪先生墓表

△兪先生墓表

元旣有江南以豪侈粗戾變禮文之俗未數十年燻漬狃狎骨化風成而宋之遺習消滅盡矣爲士者辮髮無衣效其語言容飾以附於上冀速獲仕進否則乩笑以爲鄙怯非確然自信者鮮不爲之變是時金華兪先生獨率其家以禮深衣危冠坐談古道客造門肅威儀俯首拱而趨以迓至門左右立三揖至階揖如初乃升及位又揖者三每三揖皆有辭相稱忍慶贊周旋俯仰辭气甚恭鄕人小子去宋久不知宋俗皆然或竊指先生爲異或尢以爲迂緩先生不顧年七十又二卒於元至治四年正月十七日先生旣卒而宋之遺風無有知者矣先生諱金字升器其先杭人吳越錢氏時仕其國爲戶部尙書董營田使者曰公帛嘗道婺義烏愛其地遂遷邑之鳳林鄕戶部生徳銓徳銓生■﹝言爽﹞又徙金華之孝順鎭■﹝言爽﹞生海海生善轉善智有子四人皆爲儒惟善智子昌言宋大觀五年上捨釋褐進士知永丰蕭山二縣而善轉子奉復家溪南之琴山奉生上虞主簿允允生性性生壽壽生義義先生父也母某氏先生少好學善自程督鉤發水涵木滋月長歲化壯而有名一試不合有司卽退修於家於經史尢潛心搜討較辯疑昧多所益附學者師尊之受業者繼於門先生徳愈加志愈篤爲學晚而彌成人望其致用而宋亡矣故先生之名不大顯於世惟發之文章以自見久而亦散軼不傳世繇是無從知先生知而言之者鄕人而巳然先生之所存鄕人未必知之知之之詳惟先生【缺】娶王氏生五子曰祿衍椿蓍某而卒諸子以卒之歲十一月某日葬於義和裏之楊家園今觀先生卒時十年而先生之孫欽麒釋觀慶用亦爲老成人曾孫十五人巳多長云人於曁孫至曾祖則巳疏矣使復越數世尙有知者乎篤行自省固不卹乎人之知否然徳如先生而不傳則天下之爲善者怠矣余是以論列之以見不苟合於時者乃所以合乎後世也

○吳寬

史明古墓表

△史明古墓表

吳江穆溪之上有隱士曰史明古其爲人足迹不出百里之外然江淛間人知其名至於郡縣大夫亦皆禮下之而予取以爲友蓋四十年於此矣其志正而直其言確而厲其所爲無弗依於禮者當其壯時患閭裏之人以巫覡惑眾上書縣中欲盡除之曰此皆不容於先王之世者不除則風俗不正禮敬何繇而行耶與人論事辧說超踔坐客莫能屈至有所感奮詞气益峻𨿽達官貴人衝突不顧見依違狥情者心輒鄙之其治家辧內外定上下嚴若官府凡吉凶之事悉違俗而行必仿於古知禮者取之其學於書無所不讀而尢熟於史論千載事歷歷如見而剖斷必公蓋有宋劉道業之精至於時事人言得於聞見往往筆之成編則有洪容齋之愽若錢谷水利之類皆知其故使得郡縣而治之恢恢乎無難者爲文章紀事有法醇雅如漢人語詩則不屑爲近體興至吟聲咿咿冥搜苦索欲追魏晉而及之家居甚勝水竹幽茂亭館相通如入顧辟疆之園客至陳三代秦漢器物及唐宋以來書畫名品相與鑑賞好著古衣冠曳履揮麈望之者以爲仙也間與親友吳鐵峯數人扁舟往來月爲雅集以觴詠相娛樂又嘗與劉僉憲沈石田諸公遊武林經月忘返所至爲文記之曰此未愜吾志也會當絕大江忠遊中原覽岱華涉河濟循王屋廬阜而歸乃爲快耳晚歲益務淸曠室無姬侍築小雅之堂方牀曲幾宴坐其中或累月不至城郭至卽止宿僧捨前二年予家居一日忽冒暑見過飲水數椀而去又二旬而疾作家人進藥俾持去曰吾治棺待盡久矣且吾年六十三又天耶竟卒弘治丙辰六月庚子也明古狀貌奇偉須髯奮張平生喜交遊持信義四方之士過其門者不絕於所厚者有過尢好面折故人以直諒稱之少謁武功徐公公與談史卽許其有識遂數從議論三原王公巡撫江南時聞其名延見之詢以政務尢器其才然未嘗言及私事公益重之且恨其老而不用於世也君諱鑑字明古自號西村人稱西村先生曾祖彬祖晟父珩母淩氏繼母朱氏娶李氏子男二人曰永錫太學生曰永齡縣學生女一人適鄕貢進士吳鎣孫男四人曰曾同曾繼曾遇曾達曾同縣學生孫女二人曾孫男一人曰夢禎明古卒之明年予與文溫州宗儒往哭之其二子卽以墓文請予代失此良友方竊悲傷何文之能爲顧有終不得而巳者乃卒之四年巳未三月庚申葬於吳縣西山之博士塢爲表之曰呼嗚世有信古執禮如斯人者乎世有博洽好學如斯人者乎有才之達論之正如斯人者乎亦有剛直好義髙曠絕俗如斯人者乎有如斯人當觀其終達生順命能保其躬嗚呼明古庶無媿於其中

○王鏊

大理寺副李君墓表

大厓李先生墓表

△大理寺副李君墓表

天下之所共是吾獨得不是𨿽然於心有不安焉亦不得而是也天下之所共非吾獨得不非𨿽然於心有不安焉亦不得而非也心之所安者何安於理而巳矣理有懵於眾之所同而發於一人之獨見天下後世翕然從之者有之矣又可謂今之世無其人耶𨿽其所至不能無髙下淺深要亦自信其心而非苟然者若吾茂卿者可不謂難乎茂卿諱承芳李姓世爲湖廣嘉魚人舉進士官大理寺評事三年進右寺副君貞髙志在大理不甚事事獨以講學明道爲務敢爲危言激論常謂當今壞天下者莫如學挍科舉甚者儒先注疏欲一切廢棄抹樧直探孔子孟軻之奧聞者駭其詞莫察其意羣咻眾訕指以爲狂爲惑而茂卿傲然不顧不惑不沮也久之遂謝病去與其弟世卿講道於黃公山疏食屢空兄弟相顧自得也若君非所謂負獨知之見者耶能自信其心卓然自立不顧俗流之非笑者耶求合乎義不求合乎人求信於後不求信於今者耶君歸八年弘治十六年五月卒某年月日葬蒲圻烏石湖之旁世卿少亦同舉於鄕後徒步萬里從白沙陳先生遊不復舉進士兄弟之間自相師友云至是世卿命其徒蕭生自楚之燕自燕之吳求予文碣諸墓旣又遣其二子教整自楚來速於戲君之自立髙矣奇矣予望之邈然莫能窺其所至又安以予文云𨿽然後千百年復有李茂卿者出焉將必能知之故表

△大厓李先生墓表

楚之嘉魚有兩李先生伯承芳字茂卿人稱東嶠先生仲承箕字世卿人稱大厓先生二人皆淸修苦節好古力行鬱鬱抱奇气不屑與世俛仰學皆不治章句必欲直探孔孟遺旨成化間爲庠生巳厭科舉之學所司迫蹙不得巳就試歲丙午同占湖藩鄕書庚戍茂卿登進士授官大理世卿不肯會試時五嶺之南有陳公甫者號白沙先生以道學名重天下白沙之學不立文字教人端坐澄心優遊停涵久之渣滓消融神明內朗其學號簡易直捷一時學者翕然趨向然亦或訾且議之大厓心獨喜其說往見白沙大喜曰吾與子神交久矣自嘉魚至新會涉江浮海水陸幾萬里君往見者四白沙與之登臨弔古賦詩染翰投壺飲酒終不及爲學之方久之世卿曰箕得之矣凡學以言傳非眞傳也其有目擊而道存者乎遂歸初世卿讀書山中作亭瞰水扁曰洗耳固巳超然有混濁寰宇之志及歸自白沙日端坐一室洗滌身心不涉階級徑造本眞或勸之著述曰近世箋注繁蕪郢書燕說鼎沸絲棼方欲一剆去之而更推波助瀾耶顧猶喜吟詠客至相與劇飲賦詩醉起書之札艸濡墨斜斜整整無不如意及爲文章刮渥陳垢無起無止莫可端倪如山川出雲雷雨交至攸然雨霽天日淸朗亦可謂奇偉傑特者矣久之茂卿自大理得歸二人日聚黃公之臺更唱疊酬伯仲之間自相師友家徒壁立磬縣家人告不足二人相視而笑曰吾道非耶壬戍五月茂卿卒己丑二月二十日君亦無疾而終春秋五十有四一下惜其學之不及顯也李之先自江西武寧來居嘉魚宋慶曆間有宗儀宗儒開義學於湖西之濱鈿祖煥鹽課大使祖善珙縣學教諭考阜封大理評事配任氏亦甘貧苦節子男六教嚴整虔攺放整鄕貢進士女一歸鄕進士胡堯愷孫男八以正徳丁卯正月八日祔葬何公侖之原昔茂卿之葬君命教整自楚來吳屬予表其墓及是整與放復來請豈以予嘗窺其造詣之一二耶且二子遠來之意不可虛辱則爲之表於墓曰人或曰白沙之學不事著述大厓之見於文與詩抑何多耶豈以是爲非著述乎余曰道去言耶去行那聞昔之君子有終日言而未嘗言者余何足以知之大厓之銘白沙曰虛以立本動而能神凝而涵之天飛淵淪於乎其殆以自見也夫其殆以自見也夫

○張詡

白沙先生墓表

△白沙先生墓表

天旋地轉今浙閩爲天地之中然則我百粵其鄒魯與是故星臨雪應天道彰矣哲人降生人事應矣於焉繼孔氏絕學以開萬世道統之傳此豈人力也哉若吾師白沙先生蓋其人也先生以道徳顥天下天下人向慕之不敢名字焉共稱之曰白沙先生先生生而資稟絕人幼覽經書慨然有志於思齊間讀秦漢以來忠烈諸傳輒感激賫咨繼之以涕洟其向善蓋天性也壯從江右吳聘君康齋遊激厲奮起之功多矣未之有得也曁歸社門獨掃一室日靜坐其中𨿽家人罕見其面如是者數年未之有得也於是迅掃夙習或浩歌長林或孤嘯絕島或弄艇投竿於溪涯海曲忘形骸捐耳目去心智久之然後有得焉於是自信自樂其爲道也主靜而見大蓋濂洛之學也繇斯致力遲遲至於二十餘年之久乃大悟廣大髙明不離乎日用一眞萬事本自圓成不假人力其爲道也無動靜內外大小精粗蓋孔子之學也濂洛之學非與孔子異也中庸曰誠者天之道也誠之者人之道也誠者誠之其理無二而天人相去則遠矣繇是以無思無爲之心舒而爲無意必固我之用有弗行行無弗獲有弗感怠無弗應不言而信不怒而威故病亟將絕不以目而能書不以心而能詩天章云漢而諧金石胡爲其然也蓋其學聖學也其功效絕倫也固宜或者以其不大用於世爲可恨者是未知天也天生賢聖固命之以救人心也救人心非聖功莫能也聖功叵測其可以窮達限耶且治所以安生也生生而心死焉若弗生也吾於是乎知救人心之功大矣哉孟子曰禹稷顏回同道韓子曰孟子之功不在禹下此之謂也先生𨿽窮爲匹夫道徳之風響天下天下人心潛移默轉者眾矣譬諸艸木一雨而萌芽者皆是艸木蓋不知也其有功於世豈下於抑洪水驅猛獸哉若此者天也非人力也先生諱獻章字公甫號石齋旣老曰石翁吾粵古岡產也祖居都會先生始徙居白沙曰沙者村名也天下因稱之其世系出處見門人李承箕銘湛雨狀者詳矣詡特以天人章應之大者表諸墓以明告我天下後世俾佑道統之不絕天意之有在者蓋如此

○喬世寧

孫仲子墓表

△孫仲子墓表

士有抱才瑰異者安可使終絀弗用也又安忍弗壽以死乃今見孫仲子若此矣余安得不憐才悲嘆也仲子者楚華容人也名宜字仲可一字仲子又兄弟行亦仲也於是稱仲子云父繼芳雲南提學副使兄宗玉山令副使公官郎吏時仲子年五歲隨侍京師見羣兒講誦卽低徊不能去稍長卽穎記能屬文巳卽能爲詩賦其敏慧蓋天授云始副使公師事何大復先生以何先生乃得盡交海內諸名人是時諸名人過副使公輒見仲子輒索觀仲子詩賦或卽面試仲子無不嘉嘆以去巳又轉相語縉紳間一時名動都下以爲張衡王勃復生也嘉靖戊子舉於鄕明年試禮部不第後數試數不第然詩文日益名家海內文學士日益稱傳矣辛丑罷試聞副使公訃日夜奔歸哭過哀遂病目四年始愈蓋自是息心世故矣而家故在洞庭湖上乃時時泛洞庭遊君山樂焉乃嘆曰與吾熙熙穰穰逐世俗功名孰與卽名山著書終身也於是自稱洞庭漁人著七遊以見志巳又著遁言十七篇遁言者潛夫漫叟之謂也時年三十有八遂不復就試禮部不謁公府士大夫非專訪者輒避弗與見人呼進士則不應呼漁人則應巳乃構洞庭艸堂置古書名畫其中晨夕奉母兄遊覽甚歡也時復招故人門生遇山翁方外人亦招飲不辭性豪飲能數斗不醉每酒酣讙極呼盧擊缶放歌漁父詞意翩翩然若遺世獨立者當其時寧論形骸卽天地萬物何有也如是者蓋十餘年人益慕仲子義髙謂可逍遙永年也乃僅五十歲而卒卒之夕仲子方省侍母歸歸項之卒人無不嘆異傷之其女適蕭氏者先是夢神人持璧幣聘仲子云此豈長吉玉樓之兆邪嗟乎以仲子之才顧義不就有司而薦辟不行公交車亦不復聘士遂使偃蹇自廢以死豈非蒼生之憾哉余於仲子蓋嘆天道時制云仲子自經史子籍博及莊老浮屠外家言其稱說國朝事迹遠方謠俗與名臣行業歷歷足聽又善決時事利害率奇中性尢愛才好士士以此多歸之所著洞庭漁人集五十卷巳刻傳嶽州府誌洞玄志明初略槁藏其家孫氏日抄孫氏世譜王氏易與天文書華容縣誌編未就往余會仲子湖上見漁人集蓋有離騷史漢之遺風雲是時仲子又且修董生劉向之業乃今不究其志也嗟嗟傷哉仲子卒於嘉靖丙辰十月葬以戊午三月其二子曰斯億斯傳斯億縣學生能世其家學喬子曰仲子有太史才乃顧獨以詩名往尙書霍韜欲以誥勑事特薦仲子仲子竟固謝巳之平生立介行蓋如此於是按斯億狀爲表其墓曰此華容孫仲子之墓後人過墓下其以此想見其人

◆淸徳

何喬新

○何喬新

桂林太守衡公墓表

△桂林太守衡公墓表

皇明有廉吏曰桂林太守衡公汝寧西平人也其歷官三十餘年淸白之操若冰玉然其謝事家居貧不自存其歿也身無以爲斂子孫無以爲喪眞爲吏者之師表也公歿廿餘年予爲河南按察使移檄汝寧訪求公後得公之子平召而詢之道公之履歷甚詳且丐文表諸墓公之守桂林也先公實薦之予於公有世舊誼不可辭乃爲敍之公諱嶽字世瞻其先世家隨州父通元季以武功絫官至百夫長共屯香山國初棄官歸過西平道梗不便遂畱家焉母周氏慈惠喜施予公少以俊茂補郡學弟子員中河南鄕試遂升太學洪武三十年詔國子監選諸生通理道者赴詹事府議事六館之士咸推公往公敷陳時政切而不迂所司以聞擢廣東潮州府同知公酌巳惠民自常祿外饋遺一無取布衣蔬食不異寒士嶺海間翕然稱其廉三十五年遷陜西西安府知府其淸操善政如在潮時丁內艱去職服闋攺知慶陽益以淸白自勵民愛之如父母僚友諸婦嘗會飲公之內子與焉在席者金鈿綺繡爛然而公內子荊釵布裙而巳旣罷頗不樂公曰汝坐於何處曰首席公曰旣坐首席又要服色華好富貴可兼得邪慶陽人至今以爲口實永樂十年朝覲至京以言事忤旨謫戌交址慶陽西安二郡民千餘人詣闕請貰公以終其惠不報

仁宗皇帝嗣位下詔求賢監察禦史袁錠鹽運使何士英指揮範智交章薦公起爲南城令以舊官復任攺南丰令其爲令祿薄不足用常於官舍種蔬以自給家人或有慍色輒曰不猶愈於充軍時邪無不意滿正統四年夏五月公秩滿至京欲告歸時先公爲刑部侍郎薦公於朝遂擢桂林守在郡五年廉愼之操愷悌之政始終如一以年踰七十玫其政而歸景泰三年三月三日終於家享年八十有四葬於縣大堰彎之原配王氏有淑徳子七曰友民曰忠曰用曰平曰直曰美曰慶孫八曰世隆曰鏞曰世雄曰林曰海曰鉞曰鎧曰錠今都禦史江浦張公巡撫河南過西平聞公之賢令有司卹其家且補世隆鏞邑庠弟子員俾紹素業嗚呼廉吏之不聞於世久矣碩鼠之剌城烏之謠在古且然況後世乎世所謂貪者固不足道其矯而爲廉者垢衣敝屨以欺人而後房姬媵極珠翠之麗亦豈眞廉者哉若公者乃眞廉吏也予故表其墓以爲世勸

◆名宦

徐階

呂經

○徐階

中憲大夫陜西行太僕寺少卿可亭趙公墓表

△中憲大夫陜西行太僕寺少卿可亭趙公墓表

公諱時字中甫別號可亭又自號大定山人犍爲人也通春秋舉正徳丁卯鄕試庚辰公旣數不得意於有司又以母老急於祿養乞爲耀州知州州數若旱公旣盡汰去前政之不法則自齋沐以禱於神無不立雨竟三年土地辟流亡復增戶千二百口二千七百有奇巳則攺治其學捨祠故守範文正公館諸生於其側教之以次正其俗之嫁娶能聲流聞嘉靖乙酉薦徙幹州於是時幹人樊紳以幻術愚致其民又多斂金帛殺告巳者其黨與至連蔓州郡人授僞官裂帛尺署之曰大中令夜則相與聚南山中妄有所占候指畫公至佯不聞募丐兒之黠者使詗紳而作役法以寓兵政曰幹賓客之所出也使百夫出一車車置器械旗幟日以十車役於官竟十日而伐忣秋紳勢益張公幸可得止遣紳甥王國往諭紳不從而謀攻幹之東門公乃徵車徒集吏士設黃幄堂上手一籍旁立呼曰某守是某佐之某若某隸之其器械長短惟其習其戰守候望惟其才其徒旅眾寡惟其地其寢食更番惟其時令旣畢則前奏曰逆民紳將犯州城臣督吏民以死守有弗率者請處以軍法眾羅拜曰惟命於是索民之與賊通者刖其魁十餘人明日賊至亟呼開門公出刖者示之賊气沮益發矢石擊賊殺數十人未幾退去出死士二百追擊而伏兵揚竿村賊戰敗伏兵繼發擒殺又千二百人士巡撿於翺與賊通其所領卒素悍不可制公度賊急必走翺求援手爲書諭翺禍福而開羣盜自言者以脇從除罪相捕斬者賞如率紳果盡失其眾以二千騎奔翺翺醉縛之捷聞諸大吏咸增秩賜金而公猶以激變僅許自贖州人徳公者相與斂私錢爲祠以祀總制邃庵楊公上疏訟公且請爲蘭靖兵備會丁母郭恭人憂事遂格巳丑服除補商州州南之新洞多礦亡命相聚旬日至萬人公揚言率兵封洞諸亡命驚曰是破樊紳趙侯耶卽其日焚廬舍去秦嶺卒斃於虎爲文告城隍祠明日虎自道死州嘗有蝗又有鼠災躬自引責一夕雷雨作焚灼無遺者居二年遷雲南大理同知視篆蒙化土捨左鑰犯法吏莫敢問公獨執誅之還署大釐罷采石之役與郡之取非其有者其大吏舉所爲書傳一省以爲式大候夷相殺傷吏奉檄往勘積十餘年不能決公繼往夷以金一馱爲餉公卻之一訊遂服乙未少宰渭崖霍公攝部事思振淹滯課名實以警動有位遷公廣南知府廣南謂裏爲牛地凡四十八牛而去省治遠行者涉建水循阿迷度維摩野宿七日然後至故凡領郡者率憚不敢入而土官因得以諸牛私食其子弟及後地益分土捨各以力相雄長則土官亦不能自制其族相政奪無寧歲嘉靖初土捨儂承壽欲並其弟承恩而承恩祖土官同知仕■﹝豸解﹞愛其少子文彬承壽因使跛西間承恩於仕■﹝豸解﹞兩人者遂治兵相攻會八寨土捨龍的叛大吏並以討請兵旣集公奮曰夷譬若禽獸然相噬其常性不足煩王師也攜步卒五十人直入廣南召仕■﹝豸解﹞語之曰祖孫至親亦相殘耶是特姦人欲疲汝並取之耳召承恩數之曰祖不順又從而尢之獨無人心耶兩人者皆泣巳乃縛跛西杖殺之曰間汝祖孫者此人也兩人者又皆泣連頓首以謝諸夷聞爭持牛酒勞公公悉辭讓不受諸夷大悅計以爲郡有公則土官土捨不敢肆而土捨或逼於彊大亦欲恃公無恐相與葺廨宇儲蒭粟畱公以居不旬月徙而從者萬家公使人還報大吏大吏方討八寨不能克遽曰趙廣南得人心果然者當使爲我擒龍的以來公卽使承恩以兵五千間道趨八寨破的走之於是大吏薦公才請久任以責成效公乃益招輯諸夷若撫驕子勞來誨誘漸約之以法諸夷固信公爭用公教三年其衣服言語供輸役作與內郡等又一年知文移又二年仕■﹝豸解﹞死而子文寬襲者馬寨公笑曰此送死也伺其歸伏兵百人擒誅之又一年其子弟知學當是時廣南之治炳然出諸郡上薦公者前後相屬也壬寅僅以資擢陜西行太僕寺少卿諸夷遮道泣送馬幾不得前及抵臨安送者猶以千計明年癸卯三月十六日公在太僕四閱月未及有所爲得痰疾以卒壽六十七君爲人慷慨洞達尢以名節自持始爲諸生貧甚得遺金二鎰訪其主還之平生於物無所好取於人一介無所苟然至振孤弱篤故舊卽未嘗計費卒之前三日得夢怪之爲書遺其子正學目修身報主外語無他及蓋其大節如此配江氏封恭人子男五長正吉國子生次正言蚤卒次卽正學舉進士今爲吏部稽勛郎中惇朴有志節次正心邑學生次正庚亦卒勛部君旣以公卒之年十二月某日葬公金華山之陽閱七年而奉都諫岷江劉君狀請予表墓往予讀漢書見所稱黃霸穎川之政慨然慕之及讀張敞傳言霸守京兆尹以不稱罷歸而敞獨不失名久任職然霸之能旣巳不及敞而敞亦終不得列於循吏予蓋未嘗不嘆才之難兼也乃今觀公治耀州佐大理輯廣南慈仁殷懃卽霸不足多矣至其破樊紳散礦役走龍的殪儂文寬霆擊飆舉𨿽敞又何加焉公所謂不器者非耶昔班固稱董仲舒公孫弘倪寬居官可紀而歸本於儒者予聞公爲學不事章句行有不得輒自咎責其在廣南作居之軒行矣亭以見志嗚呼公之政誠有所本也夫

○呂經

狄郎中墓表

△狄郎中墓表

嘉靖丙申予領檄治溧陽旣至問其大夫之賢者皆曰司空劉先生進士繆先生賢者也於是劉先生寓長興余卽見繆先生繆先生爲予言其亡友春溪狄大夫之浿余私心慕之他日又之繆先生所而狄氏孤在焉余進而問曰子之喪先子也幾年矣何以未除也曰果也病未克襄事余曰禮也𨿽然子亟圖之矣果退而卜地其原以其日葬巳乃奉某先子遺文及劉先生所爲志請余表諸墓余受而讀之其文詩蓋數百千篇亦洸洋漫衍矣篇中多婉密深靖油然有勤巳惠物之思焉至與時事相感發輒放於慷慨磈碕不爲卑戚兒女語蓋想見其平生云其志曰大夫名衝字仲虛生穎慧朗秀十餘歲知屬文十八補邑弟子員二十有四舉應天鄕試四十舉進士又一年出爲江西淸江縣知縣縣中故多豪族而武氏最雄數以事干大夫大夫弗爲省左右僚吏皆請大夫曰某與某貴人善幸少借之大夫笑曰吾老儒爲天子命吏乃爲裏中兒亂三尺法邪操切益堅明年大夫考最天官例當內補竟出知貴之獨山州乃某貴人爲之也旣至問民疾苦悉與法洗之明年民用誠和於是召其父

徙州治於白巖山之陽旣得卜大夫笑曰有是哉吾兒時嘗夢羽客授餘石篆曰白巖仙余之至於斯命也誰謂讒者役我耶遂自稱曰白巖山人居之欣然若將終焉不復知其在蠻夷也會部中兩獞族相仇殺其東族上變告其西族事下督府命獨山具兵食且誅之大夫曰蠻夷吞噬其天性然耳安足以煩吾兵具牒請督府乃募客間往西族見其酋率皆曰吾自攻吾仇非與官家事何故誅我願得親見外郎言狀死不恨矣夷蓋謂朝廷曰官家官曰外郎他語多不可解其要旨如此客還具言之大夫笑曰固如吾計吾自訊之卽日與客禦一騎挾兩老卒深抵夷落行數十里山石嵸巃矗矗如攢戟大夫下馬徒跣以入其酋率聞大夫來皆大笑出迓遮道羅拜大夫曰吾知汝無異也又皆羅拜相謂曰外郎活我矣旦夕擊馬牛羊爲具享大夫大夫爲畱數日於是東族聞其弗且解必欲構之乃訛言於外曰狄外郎不復還矣西族烹其馬殺其左右矣又謂西族曰狄外郎不可信還卽掩捕族汝矣其陰計譸幻蓋如此大夫稍聞之亟取善馬馳出卽日白上其事久之兩族亦解仇自歸境中晏然明年遷雲南武定府同知又明年調江西瑞州府三年遷南京工部乽隸司員外郎尋遷郎中加奉政大夫居歲餘乃卒其家世子孫具在劉先生志中予表其大者云沃洲生曰鸞鶴之垂趐不如雞鶩之翺翔豈不信哉余觀大夫抗義持志矻然終身不阿考其所論著可謂恊矣然卒用是齟齬不竟其施以死惜哉以彼其才浮沈於世豈必背華涉滇崎嶇萬里數年然後遊於金陵乎假令大夫筮仕爲朝郎峩弁束帶徜徉公卿間亦安所見其奇耶

◆忠諫

張嶽

○張嶽

大理寺評事贈太常丞石峯林君墓表

△大理寺評事贈太常丞石峯林君墓表

正徳己卯春三月辛亥

武皇將南幸中外洶訩危疑堥臣交章諫

上怒責先諫者跪外廷待五日罪止來者勿敢諫丙辰行人司奏繼上

上愈怒羣捽去下詔獄翌日大理闔寺繼之又翌日工部屬三人又繼之

上讀奏怒如行人司加甚命鎖項械手足暴廷中五日復系詔獄待後命是時余備數行人司同年長樂林君質夫爲大理評事質夫長餘十歲稟素臒系械出入神气閒靜無異騎從出入棘署也越四月壬申杖於獄又越五日丁丑杖闕下質手兩臋無完肉流血漬街砌竟杖息微微弗續舁至同年刑部主事鄭君與聚捨遂絕就殮焉余時臥瘡不能視質夫之殮而親見其死狀爲之伏枕流涕累日是夏六月餘謫南京或子監學正便道省視乃攜質夫喪偕行至延平付子逢春歸葬質夫爲人忠孝沈默心事瑩明無一不可質諸鬼神其事親居家孝友恭儉與人信詳刑謹細不以一字苟喜怒於人可謂賢者當質夫未死時士大夫知質夫者大率謂其淸修雅飭爲善人而巳及其勇於赴義臨死生而志不懾气不衰然後知其浩然有烈丈夫之風非止世所謂善人也黃後峯伯固於質夫分素淺在獄中熟察其所爲私謂余曰吾取友幾徧天下乃近遺質夫蓋將委心焉然質夫死未幾伯固亦死天於賢者气數何如也今

天子卽位贈質夫太常丞遣官諭祭錄逢春入太學授光祿署丞轉九江府推官升署正逢春嘗以墓表屬余久之佅能作甲辰冬餘撫江西逢春繇九江將之光祿任謁余別復申前請嗚呼同質夫時諫者百數人械系詔獄者三十七人死者十一人自己卯至今二十七年械系所存二十六人者惟餘彊顏苟祿而巳霜雪雨露無往非天甘苦聖脆萬物各以其生質受之爲變不齊然莫非天之道也於天乎奚有欣戚質夫之全歸與逢春之成立皆可以自信而無憾矣故書以授逢春使歸刻之石以示後世之欲知質夫者且慰九原之志云質夫名公黼別號石峯死時年四十四墓在長樂縣某鄕之原配某氏子一卽逢春嘉靖甲辰小至日書

◆死難

崔銑

王愼中

○崔銑

孫少卿墓表

△孫少卿墓表

正徳六年蜀盜寇漢中略陽漢中間道也都禦史藍公章集省臺議略陽知縣嚴順懦扶風知縣孫璽毅而多知可使遂檄璽往城略陽扶風君旣至略陽將下令順恥之教邑人賂扶風君金求勿城扶風君不聽日周行相地勢布民築之期一月成城未屆期蜀盜卒至城三面成東門觀堵始立城中兵適調他所嚴順曰城必不可守巳曷亡扶風君又不聽順故令也城中人聞之嘩欲亡扶風君抽佩刀斫坐幾曰敢言亡者如幾乃盡出城中弓矢刀令士賈輿隸人持之登城礌石積城上如阜水沃氈披之障矢小甲總十人總甲統五十人總甲五十人官與士統之曰令爾守南城曰簿守北城曰典吏爾守西城曰東城未堅惟予守曰爾士爾甲賊如陷城戮爾父子妻爾女火爾室傷爾蓄爾寧勿傷心義生勇勇則無敵曰凡我官存亡視城民胡可棄天子命吏勿奔曰爾士爾甲晝傳食夜張火鳴柝爾甲執予扇傳命斷者刑舟爲令發篋上舟獲之割舟人耳鼻以狥閱三日賊弗克攻欲去會賊執告急人殺之發公移知城中窘悉賊眾環攻之攻東城自辰至晡不下有健賊戴木案趨城下礌石下破腦而死巳而順奔賊陷南城入執扶風君扶風君罵賊賊臠殺之七月十四日也賊大掠三日去順渡江還牘報曰與扶風知縣同奔而溺水蕩扶風知縣屍都禦史怒責求屍棘順大窘與簿謀取江濱一屍棺之還其鄕其兄弟曁子曁族人啟視之多髯而碩體非扶風君也乃走京師投匭辧事下禦史王廷相治乃得實奏上制贈光祿少卿賜祭蔭子紹卿爲國子生於乎順非宿憾君惟恥其無能語曰忮心慘於戈小忿必敗大謀扶風君死信烈矣漢中非荒裔也猶待辯而核否則上下罔於順而不知自蜀盜起至扶風君死時巳數年是時薊盜寇中城桃源盜寇江西虜數入邊值世久平文臣短於吁武臣短於勇長吏習於奔初棗彊陷民於城下得屍肘系縣印知爲令段豸也朝廷創聞死事者嘉之贈太僕少卿蔭子爲錦衣百戶世襲巳而予所聞上蔡令霍恩西平令王佐裕倅郁采與扶風君事甚偉夫迫而死偶而死畏而死激亢而死彼猶有驅之也志定矣功修於素節堅於危而安眞丈夫哉扶風君字廷信山西代州人明春秋深慕荀息之爲人少舉於鄕初令諸城再令扶風有治績死時年四十七其兄璒弟珂從子太史紹先紹祖子卿具衣冠招魂葬於代州東門外

○王愼中

張毅齋先生墓表

△張毅齋先生墓表

議國之大事而處其禍之必至幸則其議行而國享於安而其處之也爲不中之言不幸則事及於禍而其言中蒙國之大難而矢其身之必捐幸則其難濟而身獲其利而其矢之也爲不踐之盟不幸則身及於難而其盟踐前識足以決議而節不副奇節足以殉身而識不豫此力之不可兩能者也有兩能者矣識及於議而不當蒙難之役則思復濟以死而無繇身從於難而不在揆議之列則欲先關其忠而不得此又其事之不必兼盡者也若夫始及於議卒蒙其難至於言中而盟踐其亦仕者之不幸矣以其不爲徒死而可以有傳於世則人猶將幸之仕於人國者至以此幸其傳亦可悲夫其人𨿽幸而其國有大不幸繇其國敗君出故彼有以著節而成其名也國大不幸而死者以其自不幸爲人幸之死者有知決不以人之幸自幸矣身之不幸而大幸在國卓然效死之節獨以國完君復而揜其名使人不得以其傳幸之於不幸之中宜若又不幸焉惟其大幸之有所存死者之心宜不以爲不幸也正統己巳歲值也先犯塞權璫王振實倡親徵之計以誤廟謀車駕戒發備百官以從而刑部之屬以主事張公塘應詔公首率同曹具疏極陳萬乘不可輕動而深斥近姦獻計之非其言甚危卒不見省則慷慨從行不處家事而去家人固問曰君出與出君入與入何問焉師次居庸時倉卒出師士無宿備而紀律尢不整公策其必敗三疏請還軍爲權璫所沮不報及土木而難作車駕蒙塵公乃誓不獨入遂死之巳而犬羊悔禍化逆爲順羣執羈紲禦銜橜奉車駕還都鸞不爽節鋈靷無脫者而國勢尊鞏曾靡障陴戌壘之隳蓋國之大幸也嗟乎公始議見沮而後六師輕出師巳出而再議見沮而後輕入胡地方事之未然其慮審而憂深而言詘於不肖使晉臣慶鄭遠違諫廢卜之怨且快於君止以實其言而公之在仕黽勉軄業守潔而行髙仕十三�猶爲主事而髙官厚祿以寵於朝者何限使衛之士大夫當之必有使鶴之詬公獨踐必之盟畢其身以狥所事之重不爲苟遁以求全嗚呼可謂烈矣然亦何其不幸也以彼其烈而人之幸公而傳之者當與庾瑉王雋辛賓李若水同其傳然今之誦慕公者自不得以與四人者同談而他日之記者亦不當與四人者同書則以國完君復列其事無所當而名因爲之揜也公之存不爲晉臣衛人之詬而一意於國死而不冺誠知國完君復方且慊其期於安國之本懷與存君之初志烏以名不得列於昔之死君者之間爲不幸哉噫此公之心也公沒百年某始從公之族孫鄮西君謙得聞其事相與歔欷慨嘆想見其烈而余又有感也予嘗好觀國朝故事竊窺

英廟實錄載扈從死事之臣巳遺公名所謂事烈而其名揜爲不得與昔之死君者同書耳其事固當書也孰佑其身死而事不存巳不得在史氏記則其名殆將沒矣此吾黨之所宜圖也於是張君出故都憲王節齋公小傳以示予曰傳以藏之家墓上有石不可以不識也蓋公沒旣久而其子撫州推官圭始斂衣冠而葬焉濁墨形魄公旣決棄不復推懷齒髮骼胔化爲朔陲之驚塵以從飄風其混於沙礫委蔓艸而啖烏鳶皆非公所恨惜其魂气之淸英昭爽必且飛揚淒愴睠故都而棲舊裏附衣冠之潔莊而常遨遊於鄮山甬水之側則亦何以異於全歸而深藏於此年運而往木拱且抱虆葛施石而狐兔穴室牧豎樵子頑懵不靈將有其踞嗥跳於其上而睨艸木以爲薪槱之資胡以嚴往烈而象幽光寧獨其家孫子之戚且愧而巳惟刻詞於石以表於其阡庶其免夫予謂公之魂气旣常棲遊於玆阡土魍木夔猶知呵庇崇護而不敢狎而永免於岡陁石泐之患然以其烈如此而事巳不在史氏記才及百年而昧陋如某者非張君以告則莫繇聞而藏衣冠之域又當絕去城郭在遼墟榛莽之間鄕裏後生與四方之遊客有講古尙友之好者入其境登其山而不知有斯人之墓忽焉過之而不致其肅則無以告之者之罪也至於時移事攺此石幸不顚踣或不幸而僕猶不爲風霜之所剝蝕訪古之士或得之於蒙薈蔽翳之中模而傳之復出於人間𨿽史氏所不記而一旦震耀諠詑播爲奇聞異迹卒可以補其遺而終以不沒於後則吾黨之所圖庶不爲無益於是爲撮其事而論其意書以授鄮西君使歸刻焉而表於其墓

◆齒徳

程敏政

○程敏政

百歲程君墓表

△百歲程君墓表

貴三公富萬石文章功業名一時者人皆可致之惟壽則有不可彊焉者況壽而至於百有餘歲者哉非上有極建錫福之君而斯人之得於天者獨厚且完烏足致此若吾宗以道君之壽豈直一家之盛哉固海內之所鮮也君與予同出梁將軍程忠壯公之後所居汊川其族以宋端明殿學士洛水先生益顯曾祖煥祖連父安嗟乎士而不饜糟糠則終身阨也丞登澤宮貳巖邑非阨矣彼刀筆吏或以簿尉卒史起家率捆載歸猶然厭梁肉卽丞非膴浦江非饒奚不簿尉卒史若也且也上農九人上賈千指其下猶能自食百工亦然乃丞閔焉以溝壑終余嘗傷之矣往丞居邑爲名髙余獨多丞濁世奚宜得此顧羣吏逓若潮汐時至則以新沒故何論淸濁哉丞一旦罷累累然從諸捆載者歸如之何其不瘠且死也彼其捆載而還鄕裏豈不揚揚有道者視之猶禦耳將不得與農賈百工齒況士乎卽丞閔焉以溝壑終卒不失爲廉士齊侯千駟夷齊首陽誦義者在此不在彼矣嗟乎鄧伯梁武猶不免爲餓人故道有污隆命有贏詘君子亦惟修身俟之耳如命何余故封丞墓而碣之將以愧簿尉卒史之��封者

●皇明文徵卷七十四

晉江何喬遠穉孝選

墓志銘﹝名哲節槪文詞仕宦隱逸閨閣釋衲﹞

◆名哲

睦■﹝木挈﹞

林志

劉儼

葉盛

陸粲

李舜臣

唐順之

○睦■﹝木挈﹞

先師左中川先生墓志銘

△先師左中川先生墓志銘

先師中川先生諱國璣字舜齊其先古潤之丹陽人十九代祖徵君鄴潔身不仕以五季俶擾隱居永新逢橋其後子孫因家焉鄴之下傳十七世而曰東吳者生伯恭伯恭生仁宏仁宏生輔輔舉進士授監察禦史以言謫炎方驛丞擢尉氏知縣後知泰州是爲泰州公公生朝列府君夢麟卽先生父也府君美辭貌有雋才初先王恭靖避水入尉氏見而奇之遂載歸妻以孫女廣武郡君階朝列大夫宗人府儀賓左氏遂占籍尉氏云成化庚子八月乙亥先生生生而穎異七歲卽解音律日讀書數千言不忘府君乃令如京師就姊夫北郡李公夢陽學六年業畢歸補開封郡學生正徳丙子舉於鄕聲稱藉甚四方好古之士踵接於門其至都下諸公卿大夫又爭迎致與之遊者或累日忘歸獲其片紙只削輒藏以爲寶乃數奇累試不利乙未歲後詣禮闈其年試策問治道者二先生乃敷陳化理鑑析獘源考今驗古恢恢乎運天下於指掌其語頗及當世典文者不悅遂擯斥之先生賦詩示意寄王司成曰負鼎感隆湯五羖信開秦裹足向燕京投策千要津冀與時賢遊隨車躡淸塵赫赫明廷中聊得有所陳九度涉關梁賫志難爲伸乃知懷中玉不是荊山珍抱痾復歸來耦耕穎水濱刈蘭欲自佩歲晚色不新攺轍在其初末路多邅屯所願惠金玉樂爲丘中民維時太宰許公贊禦史大夫王公廷相毛公伯溫聞之皆欲薦入官先生辭以疾而還於是考雅謨之委源究微言之未絕參諸子之異同達天人之隱奧六年盡獲其願所著有經解賦頌碑誄序記五七言詩各累萬言行於世門人遠近而受業者蓋不可勝紀十九年乽禦史富平李公宗樞爲按察使時嘗欲擬衡山文子薦於朝會李以喪免不果嘉靖庚子六月丙戍先生終旣殯之三月其甥李君主事枝以狀請銘且授以諸門人私謚曰先生懷瑾握瑜世莫有知者乃甘心隱約沒迹於蒿廬白屋之下而不屈志以狥時玆不謂之貞乎先是朝列府君病革彊坐會气絕廣武君溺佛力主坐葬又十年先生冠矣以坐葬非禮也乃泣而白於母始獲遷窆非首焉玆不謂之孝乎當國初淳風未散文體未顯薦紳先生猶承金元故習匪失之俚則傷之靡逮北郡公出乃倡明古學一時海內翕然從之而先生親受意旨獨得其要今空同旣歿經生學士皆宗左氏謂之貞孝文子不亦宜乎李君告睦■﹝木挈﹞曰狀且不盡據此可槪見矣先生所著稿不欲存余嘗求之僅得數卷皆親知各出所藏者余刻之陂上傳諸其人先生配金氏生子一曰駗側室李氏生子三曰駟曰騏曰駉孫四之明之睿之智之發金氏及駗駟騏俱先卒之明卜以丙午十二月八日葬先生於大梁白塔之原起金夫人封合焉銘曰

和不必惠淸不必夷匪和匪潔惟適其時猗嗟先生爲世指歸乃植九徳乃明六籍乃摛三儀曰不慭遺余將疇依文玆樂石藏於幽棲白塔之西面流抱堤萬世永思

○林志

漫士髙先生墓銘

△漫士髙先生墓銘

永樂二十有一年二月十三日翰林典籍漫士髙先生廷禮卒於南京之官舍年七十有四其子熟還襯以葬於長樂縣崇丘裏之半占山使致韓府長史楊曜宗狀來北京俾芋爲詞將以刻焉先生愽學能文尢雄於詩𨿽談笑奮筆而精思力摹莫及蓋詩始漢魏作者至唐號爲極盛宋失之理趣元滯於學識而不知繇悟以入自襄陽楊士弘始編唐音正始遺響然知者尙鮮閩三山林膳部鴻獨倡鳴唐詩其徒黃玄周玄繼之以聞先生與皆山王公起長樂頡頏齊名至今閩中推詩人五人而殘膏�馥沾漑者多黃終於教官周顯行曹員外郎先生與皆山並以詩遇今

上初二人自布衣召入翰林皆山卽除典籍卒先生爲符詔九年始升典籍平生賦詠流傳海內有槁曰嘯臺集曰木天淸气集母慮千餘篇其選唐詩品匯九十卷拾遺十卷議者服其精博能書工畫時稱三絕書得漢隸筆法畫原於米南宮父子出入商髙間方壺子畫妙貞一初識先生稱賞不寘曰異時當爲名家在翰苑二十年四方求詩畫者爭致金帛修餼歲常優於祿入神瑩低融襟懷髙簡善飲酒喜談謔與人無賢愚新故盎然如一素彊無病冕得風昡疾歲輒發無甚苦一日與故人飲極歡夜分乃寐旦忽眩作弗能言卒考諱駒淸才不羈蚤世謚皎白居士妣陳氏宋樞密使洽之孫先生事母孝謹年五十七方貴未幾而母沒娶陳氏先卒葬得佳兆虛右壽藏三十四年乃合葬三子曰熊曰熟曰然五孫曰箕曰唐曰默曰堅曰莆城先生諱棅字彥恢仕名廷禮漫士其號也實宋尙書張鎭之後曾祖麟以出蒞髙氏祀復無子取猶子隆爲後遂從髙姓是爲先生之祖系曰

吳航山川蜿蟺扶輿是生偉人間气之符嘯風噓雲山含川嚅乾文坤象隨厥吐舒金石鏘鳴琚珩拱趨他人戞戞巳獨於於上追杜李髙岑爲徒畫船煙埃石經玄圃精聚神交■﹝目穴﹞無今古三絕何資一官而旅春夢雲臺冕心棋墅龍門其居樓曰翫宇落月綺裘淸風玉麈鴻儀冥冥遊羽楚楚其神天遊而蛻玆土

○劉儼

行人羅君墓志銘

△行人羅君墓志銘

正統十四年秋虜入寇逼宣府城告急者日數至太上皇帝時在禦親率六軍往拒之分官扈從而行人司則司正尹君昌行人羅君如墉濱行約同行於尹君所凡四人尹於子居相比羅君過予曰適與妻子別諭曰從

駕出徵危事也非使命時比萬一不幸我必死以報國我死其抱吾二子徵狀元劉先生編修陳先生文以著吾不朽予驚拒之曰何爲出此言也君笑曰一得之愚及敗績報至子往問其家道臨別之言如出一口予乃痛哭曰如墉必死無歸矣其臨別之言可信也明日尹君先自軍前遺歸其僕至於行裝中得詩凡十八首皆與如墉及刑部員外某相倡和其詩大率傷姦臣擅權軍無紀律憤以不虧臣節相勉期予讀之竟痛哭曰如墉必死無歸之觀是詩可知也其後同行四人三有詩者果不還予以是知土木之役有棄義而逃者有𨿽知義而迫於不得巳者有如吾如墉素定於此其於所謂從容就義者幾矣及是

朝廷旌其義詔其子鑑入太學以俟擢用鑑來徵銘於乎此如墉之志也言猶在耳予敢辭乎如墉字本票別號竹峯世家廬陵之印崗髙祖中正元瀘州同知曾祖伯剛元鄕貢士祖彥偲父惟最皆績學有弭公自少穎異初從安慶司訓母舅王來旬讀禮記垂成乃嘆曰詩吾世業也可自吾絕耶遂學究兩經鄕大家交聘爲子弟師太守四明陳公聞而召之見試以長江萬里圖賦君援筆立成累千言皆新奇有深意公奇之以爲邑庠生予時於陳公所見是錻巳心識而敬服矣正統七年君繇鄕貢與於同以文辭登進士第除行人司行人繇是日親且厚間從出使歸必過予道其道途所過古聖賢祠墓遺迹處或祭以文或歌以詩亹亹不厭且論所至藩臬郡縣官賢否歷歷如指諸掌後驗其人果然蓋君若溫然和易而其中剛介明白人不得而欺故所至人皆敬而畏之平生孝於親友於兄弟於朋友急其難𨿽禍患有所不避其文章辯愽暢達喜往復然皆有法度而宿於理其材贍故求無不應者卒之日年四十有六兩娶皆郭氏子男三人長卽鑑次某俱繼室出某遺腹生也諸孤以某年月日立木主葬公於某山之原於乎民生於三事之如一惟其所在則致死焉君能致其死無愧爲人臣矣銘曰

忠魂義气與造物遊隨寓而安奚必首丘亦有歸時玆爲幽宅人感其義過焉必式

○葉盛

興化知府致仕嶽君墓志銘

△興化知府致仕嶽君墓志銘

英宗皇帝旣復辟宥密之臣累出親擢其第六人則吾友燕山嶽君正也君固奇士而王吏部忠肅公又嘗亟稱其賢

上雅重之君亦自幸魚水之遭凡所陳請所撰述所對答竭盡忠藎多稱

旨一日湯序言變異以占法進云姦臣未盡之故

上以問君君叩首曰姦臣未聞求之將人人自危況序術疏淺宜不足信

上悅時石曹二猾勢方張君虞其將來必不靖因極言於

上前且退而面開導之使爲保全計二猾𨿽陽喏好辭中實銜之蓋未幾君之禍作矣

上猶惜君甚止出爲欽州同知旣又追及逮系責戍甘肅之鎭夷二猾尋踵敗

上惻然有思曰嶽正言是也召還將復有所用而

龍馭上升矣成化初君居母憂服闋禦史有言當亟召用君以勸忠詔仍元職吏部言當調南京有

旨其勿調命充經筵講官纂修

先朝實錄適兵部淸黃官闋部院大臣會薦君遂以成化元年四月俾知興化府以行君在官生財惠民民始嘩而終服號賢守有司者或不知禮君君乃有歸志歲己丑來朝請致仕家居越三載爲成化八年九月十一日疾卒得年五十五公卿以下皆往弔哭莫不嗟悼曰嶽先生亡矣君字季方別號蒙泉畿內漷縣人曾祖徳甫祖思明父興懷遠將軍輕車都尉府軍前衛指揮同知母太淑人劉氏君少年巳能學有名二十一領鄕薦卒業太學正統戊辰會試同考誤寘落卷中侍講杜寧獨驚其文言於髙文義公以爲此吾輩中人遂占首選廷試第三名授翰林編修景泰三年升右春坊贊善兼編修天順初元攺修撰是年六月被

命入內閣參預機務及其得罪去僅一月耳君偉貌美髯言論灑灑竻循矩度居家孝弟交朋友有始終之誼平生性剛而志髙抱負經濟不輕屈下人有古豪傑之風石曹事或迂議之且以未信爲言直應之曰何得以諫官處我我道當如是其篤於自信如此人有不可意事𨿽權貴人當言卽言之無宿藏而人不之察以故愛君者𨿽多卒不能勝夫嫉君者之屢也配宋氏孺人側室周氏王氏子男二增堂皆夭女六長許嫁而卒巳嫁者婿朱昱生員李經翰林編修李東陽余未行君之學精愽旁熟莊騷至方外度數諸書無所不窺所著經解務出新意多儒先所木發惟深衣纂誤成書文章有類愽槁若干卷書法晉唐可名家於乎才美如君卽特置華要

先皇帝之明也中間蹇連坎坷有若不堪處者然觀君今日之金緋在躬考終牗下自非

先皇帝

今上皇帝之明且仁則𨿽欲得此難矣若是者在君其亦可以無憾哉以卒之年十月七日葬祖塋之側君之兄端府軍千戶祥哀君無子率其猶子培均坪坦墉長號向予乞銘予爲作銘慰答之亦以慰君於地下焉爾銘曰

古有李白其人亡嗣亦有柳州擯斥以死其名之長弗系乎此

○陸粲

祝先生墓志銘

△祝先生墓志銘

先生諱允明字希哲蘇之長洲人也其先出古太祝以官氏或曰黃帝之後封於祝以國氏云七世祖碧山勝國時繇松江來守郡後卒官一子畱於蘇遂爲蘇人祖顥正統巳未進士終山西布政司右參政父瓛母徐氏大學士武功公女先生少穎敏五歲作徑尺字讀書一目數行下九歲能詩有奇語旣天賦殊特加內外二祖咸當代魁儒目濡耳染不離典訓稍長遂貫綜羣籍稗官雜家幽遐嵬瑣之言皆入記覽發爲文章崇深巨麗橫從開闔茹涵古今無所不有或當廣坐詼笑雜沓援毫疾書思若泉湧一時名聲大噪歲壬子舉於鄕故相王文恪公主試事手其捲不置曰必祝某也旣而果得先生文恪益自喜曰吾不謬知人自是連試禮部不第當道奇其才會修史將名薦之弗果初仕興寧令地介嶺海民尙嘩訐惑於機祥先生示之禮簡進秀異授以經學親爲講解遂一變其俗羣盜竄處山谷時出焚敓爲設方略一旦捕得三十餘輩旵以無警稍遷通判應天府亡何乞歸又五年卒春秋六十有七夫人李氏鄕先生太僕少卿應禎之女子男二長續進士入翰林累遷陜西按察副使次側出幼未名女嫁潮州府經歷王谷禎先生簡易髙曠不樂拘撿在眾若無能者然默而好深湛之思時獨居著書解衣盤礡遊心玄簡賓客來者叩戶呼之若弗聞也性善書出入魏晉諸家晚益奇縱或購得之輒藏去爲榮喜獎掖後進終身不言人過其爲家未嘗問有無得俸祿及四方餉遺輒召所善客與噱飲歌呼費盡乃巳或分與持去不遺一錢故其沒也幾無以斂云先生少有意用世旣濩落不試一發於文𨿽聲實閎振猶非其志也所著書合詩文集爲數百卷藏於家陸粲曰斯文之用與天地凖繇漢氏來纘言之士臻於斯極者亦僅可數巳

明興百年士猶膠守章句未覩其恢然者也乃

憲

孝之際始彬彬矣祝先生繇諸生起覃精發藻橫逸踔厲超追古昔盛哉若其湛浮自得龍變不羈大觀逍遙廓然離俗矣夏侯湛贊東方生云明濟開豁包含弘大拔乎其萃遊方之外者殆先生哉殆先生哉先生沒以嘉靖丙戌冬十有二月二十七日又明年戊子冬閏十月十六日葬橫山丹霞塢太原王寵撰次其事行粲爲之銘銘曰

維聖有文自天啟之其卒敝刓孰振起之猗嗟先生發天之明達聖之經播爲渾鍠舉世震驚維時弗逢食貧以終獨昌其辭以燭羣蒙橫山之原崇四尺者先生之墳後勿壞傷視此銘文

○李舜臣

李教諭墓志銘

△李教諭墓志銘

君姓李氏諱克恭字敬之益都人也曾大父諱某父諱某肥鄕學訓導配曹氏生君補郡學生以事大母孝行爲督學上元陳公所勸應正徳丙子歲貢戊寅授晉州學訓導君廉有素無所受於諸生而某某顧時時荷君賜諸有喪親躬弔之視其所爲其親治具察其色苦戚乎爲之興咨移時畱未能輒來今師儒入薄可知也必有所出以貸於棘不能爲其親喪者曰吾何安於乃心獨廢勿乎酬答疑義俄數百言存辭旨暢達儼然一時從侍諸生盛暑𨿽寒不敢見微倚容於童孺尢嚴一一手介之編旦日必誦言往爲勤裏童子師弗逾矣而嘗以晴日合羣童孺令肄昏若冠儀不中者撻夜二皷猶左塾坐未入內也忽起行舍若夜二皷捨有燃燭書聲聞令敂門道李師李出其人誰勞苦之遇有可語止與語隨所披捲爲之剖釋禮仲春秋上丁祭報先師孔子籩豆獨詳何也君罷昏錄巳攝衣冠危坐當是時諸生無敢不衣巾卽所供次凝立俟君過閱所饌視不中儀手爲易置曰生知享乎孰也獻也通也不如是吾一二小子曷通微衷於明神哉嘗署州務獄有承死鞫者非其罪也君上其情郡太守得免死出於是其人謁君出百金狀欲爲君報君諭令去弗受矣嘉靖丙戍遷新樂學教諭以是年致仕歸始太夫人之卒也君弟寬信敏惠隆弱俱未立太夫人以屬君撫視至於有室費莫不出自君必招諸弟晉若新樂往曰吾𨿽薄祿然非汝輩無與共矣讀書至卒嘉靖癸卯十有一月六日也距生成化戊子享年七十有六配董氏先君卒子燦輝煌俱生員君葬鳳山之北銘曰

君才蓋備而官止儒然晉新樂𨿽往曷逾所造諸生前後非一亦徵攝州冤獄能出百金良難今畢是述往獨門庭師嚴之日惟人賢者所至有立君始孝友舉於鄕邑山有名鳳降李世家其北鬱鬱壠樹非耶

○唐順之

吏部郎中薛西原墓志銘

△吏部郎中薛西原墓志銘

西原先生姓薛氏名蕙字君采先生憫學者漓於多岐作約言學者執言詮以求見聖人之心而不能自見其心也作五經雜說方士穿鑿乎性命之外而不知養性之爲養生也世儒泛象於有無之內而不知無爲之爲有爲也作老子解先生之學無所不窺不名一家中歲始好養生家言自是絕去文字收斂耳目澄慮默照如是者若干年而卒未之有得也久之乃悟曰此生死障耳不足學然因是讀老子及瞿曇氏書得其虛靜慧寂之說不逆於心巳而証之六經及濂洛諸說至於中庸喜怒哀樂未發之謂中曰是矣是矣故其學一以復性爲鵠以愼獨爲括以喜怒哀樂未發爲奧以能知未發而至之爲竅自是收斂耳目澄慮默照如是者又若干年而後信乎其心其自信之確也而後著之於書嗚呼心學之亡久矣有一人焉倡爲本心之說眾且嘩然老佛而詆之矣學者避老佛之形而畏其景𨿽精微之論出於古聖賢者且惑而不敢信矣先生且援世儒之所最詆者以自信而不惑其特立者歟先生少嘗刻鏤於詩世絕喜其工今所傳西原集者少所作也旣有志於道則棄不復爲𨿽爲之亦絕不較工與否然西原集世爭慕效之而約言老子解好者希矣先生以正徳甲戍舉進士授刑部主事病免起爲刑部主事以才調吏部主事嘉靖中先生在吏部歷考功司郎中而罷後十八年辛丑正月九日以病卒於家年五十有三其罷也坐論大禮先生自爲刑部時值

武廟南狩抗疏諫禍叵測先生早然後大禮之議起乃撰爲人後解爲人後辧奏入下獄巳而復其官然巳爲權貴人所不釋矣巳而竟坐給事中某構先生罪先生上書訟坐是罷後所構事解吏部數移文促先生赴官時權貴人且張甚曰是可褰裳而蹈淵也哉竟屢薦不復起先生貌臞气淸行巳素峻潔其才𨿽髙然坦易洞朗破去厓岸豪傑皆慕與之交其庸眾亦無所嫉者獨以一二權貴人故至一斥遂不用先生方且藝圃灌花澹如也居鄕絕不肯爲人干請至戚裏有疾親爲之撿方制藥嘗脫綿襖施凍者或曰焉得人人而濟之曰吾不愧此心耳始號西原居士後扁其齋曰大寧齋更號大寧齋居士而世猶稱西原先生云薛氏故隸偃師國初以戍武平遂爲亳人祖琇父封吏部主事曰鎰自封主事君而上皆不顯然世推長者妣楊安人生三子先生其仲也與其季萱皆無子而伯兄蘭有一子曰存先生與蘭友愛莖其沒也蘭爲之經紀其喪將葬先生於亳城南先塋之次而緘其遺書請銘於余無何蘭使人來速銘且告葬期曰卒之歲某月某日近矣曩先生嘗寓書於余叩以致虛極守靜篤於未發之中其旨同異余未及復請於先生也竊妄意之寂而未嘗無感而未嘗有吾儒之所指爲中也乎內有鍵而不出外有扞而不入老氏之所指爲虛靜也乎以是復於先生先生其許我哉𨿽然先生之注老子則可謂得其髓者矣乃竊取先生之意而爲之銘曰

在昔老■﹝目冉﹞握玄化樞人皆競巧巳獨若愚吾師嘆焉其猶龍乎棼芬末學枝葉日繁豈不莞然而撥其根維■﹝目冉﹞之生寔是譙亳寂寥至今西原有作閉戶獨窺微言五千參諸孔庭獲我同然孔曰未發■﹝目冉﹞曰靜虛立教有二其究豈殊譬如入海所貴得珠其所從入孰一其途自是反躬精思力踐默然一悟與天遊衍訫之南墟有欝其墳嗚呼西原其尙何存

◆節槪

宋濂

王世貞

○宋濂

故江南等處行省都事追封丹陽縣男孫君墓銘

△故江南等處行省都事追封丹陽縣男孫君墓銘

君諱炎字伯融姓孫氏金陵句容人曾祖某祖父嗣父顯卿皆爲儒母洪氏君身長六尺餘面黑如鐵一足偏跛於書少所不通喜雄辧累累數千言常窮一座人人莫不畏其口長於歌詩元至正中天臺丁君復同郡夏君煜皆以詩名君遊此兩人間日夜相切劘益得其旨趣下筆一掃百紙可立盡辭彩爛然驚動江東雅好飲酒常與夏君對飲賦詩各務出奇相勝每得一雋語槌案大呼嘩聲撼四鄰所與交皆當時豪傑間出遊四方君旣以气自負常輕視章句儒眾中常自許曰孫炎豈齪齪輩伍邪然卒無容之者竟困而歸歲乙未今

上皇帝渡江來金陵開江南等處行中書省聞君名召見與論君陳元運將終勸

上延攬智能士以圖大業

上甚悅辟爲掾每問以事慷慨激然所謀多合

上心

上愈嘉重以爲可用戊戍從徵浙東以勞擢同知池州府事尋攺池爲華陽府卽拜君爲知府皆有聲明年十一月召爲省都事會處州降擇鎭安之者咸以處在山海間盜賊憑結非君莫可治

上亦才君入省月餘遂命爲處州總制錢谷兵馬之柄悉委之不取中報且以省符未署者付之聽其自辟任君疋馬入處州時城外七里卽賊營老酋黠蠻狼嗥虎踞不奉官府約束君至坐廳事驅城中民跽階下諭以元將亡及

上起兵意謂民奉法則全否必爲虀粉語甚剴切民皆叩頭流血誓不敢二心退則轉告其鄕民以爲孫使君仁且武不比舊官可玩狎君亦下檄屬縣徧諭之繇是投兵來降者相繼於門數月皆化爲良民君復擇其驍勇者練爲兵時時肄習之拔其服眾者爲長有寇則率以禽寇事罷散歸爲農有所警發馳一符立至軍門無敢或後姦吏巨族素驕橫者斂手吐舌畏之如神不敢出聲語𨿽在數百里外皆縮气屏息如臨其家郡民賴以安皆謂得孫使君治郡晚時

上欲用人而秀民有才能者見方戰爭勝負未分皆伏匿山谷中不肯出君患之鉤致一二人問有才者爲誰今皆安在錄其姓名爲書遣使者招之而劉君基章君溢尢爲處士所推劉君最有名亦豪俠負气與君類自以仕元恥爲他人用使者再往返不起以一寶劍奉君君作詩以爲劍當獻之天子我人臣不敢私用封還之爲書數千言開陳大命以諭劉君無以答逡巡就見君置酒與飲論古今成敗如傾河決峽略無疑滯劉君乃深嘆服曰某始自以爲勝公觀公論議如此基何敢望也君旣以口舌安反側郡

上方徵伐無一兵與壬寅二月苗將賀甲李乙叛襲君而所練卒亦應之君無援被禽幽空室中列卒環守脇君降君紿之曰若生吾吾能成若事賀李知非其本心恐畱自遺患遇夜以燖鴈鬥酒饋君曰以此與公訣君拔佩刀割鴈舉卮酌酒仰天嘆曰嗟乎丈夫乃爲鼠輩禽然我死義爾賊死肉臭狗且不爾食卒恐持劍嗔目擬之君飲酒自如食竟叱其解衣君罵曰此紫綺裘乃

上賜吾者賊勿解吾當服以死引枕而臥賊俟其睡乃害之時某日也年三十又幾事弭

上嗟悼久之是年某月日以其喪歸葬金陵南門外聚寶山之陽後二年贈徵事郎戊申

上卽帝位念君死事之忠追封丹陽縣男仍命有司復其家君先娶王氏初國兵入金陵不屈死生一子毅繼平氏君事親孝與人交緩急可仗有古烈士風遭時遇變所爲可稱道守死不二卒成美名可謂俊傑𨿽位不大顯生不永年然忠義之士當與天地長存不足爲君憾也君所爲詩若干捲門人蔣敬編次傳於世銘曰

元季政亂盜若螽戈矛相劉河漢紅江淮中間飛一龍誰其輔之惟羣雄維時孫君起章逢齒牙差差萬劍鋒陛前論事聲震鏞

帝一見之爲動容俾知大府佐幕中鋤姦剔蠹別罪功括蒼告降內猶訌詔君持節總兵戎疋馬三矢韔一弓徐行直入如涉空羣酋禁伏傴且恭大開城門滅燧烽口宣檄告悛頑凶敢有弗悛屠其宗銷兵鑄鐵耕以農生民有如魚脫童拔諸水火哺飧饔苗徭內蝕據崇墉乘其不備襲且攻君气吞賊兵力窮長蛟在陸制蟻虫仰天叱月月爲東義不負國狥以躬遊魂上天化白虹下壓賊營賊眼朦大軍四來若雷舂折骸解項殲彘豵死事上聞

帝哀恫贈官復戶頒爵封生气燁然薄蒼穹生爲偉人死則忠位卑壽嗇名譽丰脫令耆艾登侯公死而無聞鬼猶懜取彼棄此孰纖洪史臣焯行鎭幽宮名與天地期無終

○王世貞

明故錦衣衛經歷贈奉議大夫光祿寺少卿靑霞沈公墓志銘

△明故錦衣衛經歷贈奉議大夫光祿寺少卿靑霞沈公墓志銘

當

先皇帝己酉庚戌間余守尙書刑部郎而沈公繇淸丰令人爲錦衣衛經歷數從故尙寶丞張遜業飲沈公少飲輒醉醉則擊缶嗚嗚誦出師二表赤壁賦巳慷慨曼聲長嘯泣數行下余私心慕異之而亡何虜闌入塞都門不啟

天子坐西齋宮憂之亡所出會虜獲我中貴人爲謾書附以進曰予我幣通貢卽解圍不者歲一髠而郭時華亭公領大宗伯要諸大臣以禦朝請而

天子下其書大宗伯會文武羣臣計卽予貢弗予孰便甫就計國子司業趙先生貞吉曰虜所謂貢者也耶彼傅城而軍我城下盟耳竊以爲

天子禦奉天門出內帑饗士醳言者旌功臣虜固當自退而檢討毛先生起囁嚅言吾姑寬虜以予貢而出之而後議守便趙先生廷叱之爭之堅而沈公復爲申趙理剌剌不休太宰夏公怪而問曰若何小吏也沈公目攝之曰大吏噤弗言故小吏言胡怪也且不曰主辱臣死耶太宰意不自得罷而華亭公持眾議上竟弗予貢次日

天子出視朝有所誅進矣當是時沈公气甚壯欲力吞虜幾得以身當一面畢見其長乃上疏言請以萬騎護陵寢萬騎防通州餉而合勤王之師十餘萬鼓而薄其惰歸必大勝報聞罷蓋是時相嚴嵩獨貴幸用事數寢抑邊事不以報而見事急則若爲開言路有所誅進者將帥當事臣迫誅益入賄居間嵩以免而其進有時賄賄價暴起言者日以益嵩日以重於是沈公飲張丞所泣而嘆曰詩不云乎歙歙訿訿亦孔之哀謀之其臧則具是違謀之不臧則具是依巳矣亡所信吾謀矣吾卽不死而苞苴日蠅然過我而集於西第何也且夫社稷何賴焉乃抗疏言相嵩父子翼虎鼠社悞國大計請僇之以謝天下太宰阿私亡所異同宜從坐詔以公昔歲嘩嘩亡人臣禮今復誣詆大臣自爲名廷榜之數十謫田塞外而先是趙先生亦坐他法謫斥矣沈公當田保安倉卒寄妻子廣柳車未有捨而保安賈某者傍睨公曰公非上書請誅嚴氏人耶揖之入徙家而家沈公公始有居矣里長老問知沈公狀咸大喜助薪粲而遣其子弟來從學公稍與語忠義大節則又大喜而塞外人戇爭爲公詈相嵩以快公公亦大喜日相與詈嵩父子以爲常至爲偶人三象唐相林甫宋相檜及相嵩而射之語稍稍聞嵩父子銜之切骨思有以報公而侍郎楊順來總督順故嵩客也前大帥某業以選愞避虜俟其解則縱吏士取死人首甚者夜徼避兵人僇之以爲功沈公廉得其首主名貽書誚之前大帥恚旣得伐卽以屬順曰是故撓乃公事者丁巳虜大入破應州堡四十餘順見以爲失事當坐益縱吏士殺僇避兵人上首功以自解而公復廉得其狀貽書誚順語加峻且賦詩及樂府者二或謂公遷人非有言責母爲爾公怒曰吾向者豈亦有言責耶若視眼在否而欲盲我夫殺人而欺其君以要賞吾誓不與共天順聞益恚以其私人經歷金紹魯指揮羅鎧走嵩子世蕃所曰是夫也結死士支劍習射將以間而取若父子世蕃曰吾固知之卽以屬巡按禦史李鳳毛鳳毛謬爲謝曰有之竊陰巳解散其黨矣鳳毛得代歸遷爲光祿少卿而禦史路楷來楷又嵩客也世蕃爲酒壽楷而使謂順曰幸爲我除吾瘍事成大者侯小者卿順則與楷合筴捕諸白蓮教通虜者竄公名籍中以謀叛聞而前大帥時理兵部無異取中旨僇公籍其家而予順一子錦衣千戶楷候遷五品卿寺順猶怏怏曰丞相負我薄我賞猶有所不足乎謀之楷取公二子杖殺之而移檄越逮公長子諸生襄至則日掠治困急且死會給事中吳君時來上疏論順楷悞國大罪

上怒相嵩不及爲之地急下緹騎捕治順楷而襄得釋居久之相嵩敗世蕃磔死禦史維新復論順罪而微爲襄理還其諸生今

皇帝初詔褒言事者沈公冤始大白贈光祿少卿贈祭錄一子太學襄用諸生久次膺貢上春官伏闕上書極言總督順巡按楷殺人姦黨狀而給事時亮瓚相繼以封事請詔可捕順棍司寇獄論抵罪始沈公少而讀書有異質從故王伯安先生遊先生一再與語卽奇之曰生千里才也辛卯舉鄕試又七年成進士爲溧陽令其治以搏擊豪彊衛赤子爲急用伉倨忤禦史得調荏平以父憂歸服除補淸丰令愈自刻苦有惠愛洱故錦衣帥陸炳聞而賢之請吏部得公爲經歷至則與均禮不敢以分加公公愈益發舒嘗從世蕃酒所世蕃虐所狎客給事飤非其任彊灌之公卽以灌世蕃曰吾代客酬也當虜掠近郊時都門閉公急謂陸公勿閉門閉門予敵民矣陸公爲言於

上而許之所入男女以巨萬計公旣謫保安而屬歲大侵傾橐裝作粥粥饑者收百里內骸買地而瘞之其人率相與爲祠生祀公公於詩文援筆立就奇麗甚而不能盡削其牢慅憤激之气往往多楚聲竟以是獲禍其傳者十不能一二人讀而憐之沈公諱煉字純甫別號靑霞山人其死以丁巳之十月十七日距其生丁卯得年五十有一父處士公璧母兪夫人尿於徐有丈夫子四長卽襄次衮次褒卽死於公難者也最少子袠以穉免襄旣白報公讎推太學恩袠而身之金陵謁吳君表其墓巳復之吳興謁不佞某志而銘之以慰公嗚呼公有子矣銘曰爲國擊嵩不勝公徙爲嵩擊公勝而公死公死不死神燁燁者億百千祀嗚呼嵩乎蕃乎順乎楷乎死而死矣

◆文詞

楊愼

○楊愼

李解元墓銘

△李解元墓銘【名東儒雲南劍川州人】

嗚呼李氏子吾眼中望士昔也髫蒼穎發駒齒千里宵肄八行下朝書罄百紙一日起荒徼兩都齊英軌糟粕漉醇醪菁華汰粃滓深湛汲古綆堅利劘往壘名者造物忌林風摧秀蘤鴻蜚�其翼狼跋以疐尾興山俄止簣學海涓流泛旅次溘朝露永訣期溓水顏回敗叢蘭冉耕歌芣苡司命鈞播物殲良玆何理闔胡視其■﹝穴上良下﹞賫志竟巳矣刻誄慰營魄嗚呼李氏子

◆仕宦

楊愼

○楊愼

湘潭貳令文公墓銘

△湘潭貳令文公墓銘

膏之燭光必沃川卭浦脈繄屬文之冑叢於蜀公之降嗣遙躅起布素膺章綠丞湖麋理蛟窟卻脂潤脫埃溽朅而歸灌畦蔌偃焱颮暴春旭全以歸壽且祿郡順慶瑞安福唐都埜文山麓鍥崇桓昭幽谷

◆隱逸

宋濂

王鏊

王鏊

韓邦奇

歸有光

○宋濂

元隱居子東陽陳公先生鹿皮子墓志銘

△元隱居子東陽陳公先生鹿皮子墓志銘

婺之東陽有隱君子戴華陽中裁鹿皮爲衣種藥銀谷澗中當春陽正殷翫落紅於飛花亭上亭下有流泉花飛墜泉中與其相回旋良久而去君子樂之日往觀弗厭旣而入太霞洞著書其書縱橫辧博孟軻氏而下皆未免於論議元統間濂嘗候君子洞中君子步履出速坐之海紅花底戒侍史治酒漿葅醢親執斝獻酬歌古詞以爲驩酒巳君子慨然曰秦漢而下說經而善者不傳傳者多不得其宗淳熙以來羣儒之說尢與洙泗伊洛不類余悉屏去傳注獨取遺經精思至四十春秋一旦神會心融灼見聖賢之大旨譬猶明月之珠失之二千年上自王公下至甿隸無不倀倀日索之終不可致牧豎乃獲於大澤之濱豈可以人賤而並珠弗貴乎吾今持此以解六經決然自謂當斷來說於吾後云濂乃避席而問曰其意云何君子曰吾以九疇爲六府三事而圖書爲易象者不可誣以片言統萬論而天下古今無疑義以庸言釋經子而野人君子無異辭謂神所知之謂智知天下殊分之謂禮知分之宜之謂義知天地萬物一體之謂仁禮復則和之謂樂謂大地萬物一體經子之會要一視萬物則萬殊之分正家齊國治而天下平矣濂未達請復問其詳君子曰國家天下一枳也枳一爾而穰十焉枳有穰而一視之其於人則仁也發而視之穰有十則等有十其於人則君臣父子長幼之等夷刑賞予奪之殊分所謂禮也視十爲十者禮之異視十爲一者仁之同分愈異則志愈同禮愈嚴則仁愈篤者先王之道也分愈異者志愈同故合枳之穰反求其故地枚舉而銓次焉者差之黍銖則人巳無別犬牙錯而不齊斂之不合而一不可一見禮愈嚴者仁愈篤故治國家天下者不以禮則彜倫斁禮樂廢而仁亡是故洙泗伊洛朝夕之所陳者天下萬殊之分視聽言行之宜所操者禮之柄耳故學聖人者必始於禮焉故一體萬殊者孔子之一貫於洙泗伊洛之言無不統者也理一分殊之義廢則操其枝葉而捨其本根洙泗伊洛之會要不可見章句析而附會興遺經不可識矣濂受其說以歸間嘗質之明經者或者曰近時學經者如三尺之童觀優於臺下但聞臺上語笑聲而弗獲見其形所以不知妍媸惟人言是信君子之論偉矣或者曰伊洛之學大明於淳熙未易遽取捨之也自時厥後爲貧遊仕奔走於四方不及再候君子以畢其說聞君子益以斯道爲巳任汲汲焉惟恐不傳靡晝靡夜操觚著所見於書書成卽刻梓示人復貽書於濂曰予瀕死吾道若無所授子聰明絕倫何不一來片言可盡也憂患相仍亦未及往而天下日趨於亂君子之室廬亦毀於兵寓子婿王爲家畱六年之久遘微疾默坐於一室不食飲者踰月縣令遣醫來視疾君子麾去曰吾年八十又八其死宜矣何藥之爲未幾翛然而逝實至正乙巳十月戊申也君子姓陳氏諱樵其字爲君采人因其衣鹿皮故又號爲鹿皮子�隱趣也其先居睦之���之中葉來徙東陽太平裏世爲衣冠巨族曾祖居仁祖嚞登仕郎父取靑國學進士從鄕先生石公一鰲與聞考亭之學有志節嘗抗章詆權臣賈似道誤國及宋亡元丞相伯顏見其章欲用之辭君子幼學於家庭繼受易書詩春秋大義於李公直方其於天下之書無不讀讀無不解學成而隱邈然不與世接惟寤寐羣經思一洗支離穿鑿之陋形於談辧見於文辭恆懇懇爲人道之文辭於狀物寫情尢精然亦自出機軸不蹈襲古今遺轍讀之者以其新逸超麗諭爲挺立孤松羣葩俯仰下風而莫之敢抗或就之學則斥曰後世之辭章乃士之脂澤時之淸玩耳捨六經弗講而事浮辭綺語何哉少作古賦十餘篇傳至成均生徒競相謄寫謂絕似魏晉人所撰君子則諱欴不復肯爲也君子足迹未嘗出裏門而名聞遠達朝著知名之土若虞文靖公集黃文獻公溍歐陽文公玄皆慕之以爲不可及移書諮訪如恐失之性復至孝父患風嵐君子扶之以行歲久益勤後爲風痰所侵气弱不能吐君子截竹爲筩時吸而出之母郭夫人歿君子不見見其遺衣輒奉之嗚嗚而泣生平未嘗言利苟非其義千駟萬鍾弗爲動家𨿽素饒遲貲痛懲膏梁之習惡衣菲食以終其身遇歲儉輒竭粟賑裏閭自取來牟以續其姇嘗發所藏錫爲器工人持歸乃白金也悉易之或以告君子君子一咲而巳嗚呼君子巳矣世豈復有斯人哉君子所著書曰易象數新說曰洪範傳曰經解經曰四書本旨曰孝經新說曰太極圖解曰通書解曰聖賢大意曰性理大明曰答客問曰石室新語曰淳熙紏繆曰鹿皮子曰飛花觀小槁合數百卷君子正配朱氏先若干年卒生延年大年耆年喬年昌年大年至正庚寅中鄕闈乙榜第一署徽州路歙縣教諭側室某氏生逢年君子沒時諸子惟喬年在餘皆先卒女三人其婿卽王爲次則兪某張紹先孫男九人某某曾孫男五人某某喬年等洎王爲以是年某月某日奉柩葬於縣西南懷徳鄕斗潭山之原縣長貳及學士大夫門弟子咸會莫不酒泣葬後五年其髙弟弟子楊君芾乃爲撰列行狀一通而喬年同王爲持示金華宋濂再拜請爲銘嗚呼君子以超絕之資曠視千古若一旦暮期以孔子爲師而折衷羣言之是非不狥偏曲不尙詭隨必欲暢其巳說而後巳可謂特立獨行而無畏懾者也非人豪其能之乎𨿽然淳熙二三大儒其志將以明道也初亦何心於固必使君子生於其時與之上下其論未必無起予之嘆而君子之眾說亦或藉其損益以就厥中則所造詣者愈光輝混融而卓冠於後先矣天子生材相違而不相值每如此竟何如哉然君子措慮之深望道之切其所傳者確然自成一家言殆無疑者世之人弗察伐異黨同常指君子爲過髙是豈窺見其衡气機者哉濂也不敏竊有慕洙沺伊洛之學有志弗彊日就卑近不足以測君子所至之淺深而君子則欲進而教之今因請銘故備著昔日問答之辭於其首後傳儒林者尙有所稽焉其稱爲君子者君子蓋有徳之通稱尊之可謂至矣銘曰

洙泗傳聖髓兮伊洛發遺精天人旣混合兮陽陰悉苞並無弭不開闡兮金石奏和平自玆益演繹兮白日中天行如彼藝黍稷兮薅去莠與稂舂實成白粲兮詔使來者嘗有夫起東海兮吐言一如鏞噌吰達幽隱兮務使聲遠揚豈欲異塗轍兮理致無終窮著書動盈車兮片言類括囊中有萬寶玉兮包絡無遺亡解之溢眾目兮瓌異吁可驚似玆海外珍兮神光燁如虹茍施琢刻工兮定可獻明廷下可奉公侯兮上可奠方明胡爲墮空山兮枯槁埋光晶鹿皮剪爲裘兮峩冠剩垂纓臨流翫飛花兮心與煙霞冥淸風與逸气兮橫絕宇宙中食道息自腴兮疇計祿位丰婆娑太霞洞兮卒以上壽終斗漂向東流兮內有八尺塋鬼神必訶護兮靈气結華英永爲文字祥兮千祀垂休聲

○王鏊

石田先生墓志銘

△石田先生墓志銘

有吳隱君子沈姓諱周啟南字而世稱之惟曰石田先生先生世家長洲之相城裏曾大父良琛始辟田以大其家大父孟淵考恆吉皆不仕而以文雅稱先生風格潔修眉目娟秀外標朗潤內蘊精明書過目卽能默識凡經傳子史百家山經地誌醫方卜筮稗官傳奇下至浮屠老子亦皆涉其要掇其英華發爲詩雄深辧博開闔變化神怪疊出讀者傾耳駭目其體裁初規白傳忽變眉山或兼放翁而先生所得要自有不凡近者書法涪翁遒勁奇倔間作繪事峯巒煙雲波濤花卉鳥獸虫魚莫不各極其態或艸艸點綴而意巳足成輒自題其上時稱二絕一時名人皆折節內交自部使者郡縣大夫皆見賓禮縉紳東西行過吳及後學好事者日造其廬而請焉相城居長洲之東偏其別業名雨竹居每黎明門未辟舟巳塞港矣先生固喜客至則相與燕笑詠歌出古圖書器物摸撫品題酬對終日不厭間以事入城必擇地之僻隩者潛焉好事者巳物色之比至則履蒲戶外矣先生髙致絕人而和易近物販夫牧豎持紙來索不見難色或爲贗作求題以售亦樂腖應之數年來近自京師遠至閩浙川廣無不購求其迹以爲珍玩風流文翰照映一時其亦盛矣先生自景泰間巳有重名汪郡守滸欲舉應賢良不果王端毅公巡撫南畿尢重之延問得失而先生終不及時政曰吾野人也於時事何知然每聞時政得失則憂喜形於顏面人以是知先生非忘世者初先生事親色養無違母張夫人以髙壽終先生巳八十而孺慕毀瘠杖而後興弟病瘵終年與同臥起館嫠妹撫孤侄皆有恩義尢喜獎掖後進有當其恴者爲延譽不巳先生娶於陳生子曰云鴻官昆山縣陰陽訓術早卒庶子復孫履皆郡學生先生以正徳四年八月二日卒壽八十有三復相履治喪以壬申十二月二十一日葬相城西牒字圩之原所著有石田稿石田文抄石田詠史補忘客坐新聞沈氏交遊錄若干捲獨其詩巳大行於時文徵明曰石田之名世莫不知知之深者宜莫如吳文定公及公闡其潛而掩諸幽則惟公在予諾焉銘曰

或隆之位而慳其受或敓之秩而侈其有較是二者吾其奚取嗟嗟石翁掇眾遺棄發爲輝煌震驚一世彼榮而庸磨滅皆是相城之墟湖水沄沄於戲邈矣我懷其人

○王鏊

陸處士墓志銘

△陸處士墓志銘

處士陸姓諱俊字伯長古貌古心古衣冠治家居鄕出詞行事世多迂之而予特愛其近古也年八十有四以弘治五年二月十二日癸丑卒十一月甲申祔葬蔣塢之先塋處士予叔祖行也幼特受知焉今還不及見也爲文祭之且志其墓陸氏爲馬甲處士悉馬甲之害也將疏以聞大意以北人習馬南人習船南人爲馬甲

太宗權時之制耳今宜南北各復其舊便又言吳下官田稅十民田稅一均之則國用不虧民不困又言錢久不鑄且竭宜復五銖備一代制又言州縣官克下宜多設官相監制又言鹽法急盜滋多弛其禁盜將自息其書凡數千言其艸數謄易無問寒暑晝夜行坐寢飯得一字輒起易之欣欣告人意以爲必可行也始以干當道當道若不聞巳乃不問貴賤賢愚遇人輒授之又牓於道路市肆曰庶有見而行之者積三十餘年費紙筆如山或信或咲或以粘壁淨幾處士終不之池予間謂曰何爲紛紛翁家所苦者馬役吾能言於官而免之處士曰君豈爲我設哉吾以爲天下也吾家固自宜役其志公其念深其自信篤於戲使世之在位者皆有是心國事其有隳乎吾又以悲處士之不遇也處士類寬厚而治家甚嚴嘗曰壞人家者臧獲也故陸氏𨿽富有傭無奴私鹽升合不得入戶年八十以詔恩授冠帶然家常罕禦曰吾自宜山林之服也此固世之所謂迂者乎豈所謂古者多近於迂乎其平生精力具馬役書故特詳焉配周氏與處士合徳卒亦年八十四子男二長均顯蚤死次均昂克世其家孫男二曰豸曰彖豸爲邵庠生銘曰

孰謂丘壑國憂是瘁飽食優遊媿爾有位

○韓邦奇

西河散人墓志

△西河散人墓志

西河散人郭守道自號也散人者散散之人八極之表漈落之淵舉萬物而拘焉乾坤不得覆載我日月不得照燭我雨露不得沾濡我四時不得寒燠我陰陽五行不得化育我究其本眞歸諸大源莫容莫破莫得而名焉又其次爵祿不能維系我貨利不能引誘我功名不能羈絆我寵遇橫逆不能感激我若千仞之鳳萬里之鵬飛翔扶搖十天衢之外人孰得而攀之散之義大矣守道自號也何居考其言論幾於窺次散之意乎守道天資異越胸襟脫落觀其外循循乎若無懷氏葛天氏之民也叩其中其莊南華邛弦洞之儔歟郭氏關之大族祖父以來中衰矣守道裕然自適若無不足者旣老猶不長尺寸初里人以守道之能能大郭氏者勸之營產業爲妻子計守道曰法聞之斯世羈棲之宅也夫婦偶合之情也兒女邂逅之恩也吾身性眞之主也夫羈棲者至暫也性眞者至重也偶合之情邂逅之恩至輕也夫營全於至暫之寓者愚戕至重以趨至較者惑法弗能智亦安敢愚法弗能哲亦安敢惑法不敢愚且惑故不敢勞勞然以傷吾眞也有詈守道於市者若罔聞知人或爲之怒曰郭守道何有於豎子耶顧爲之辱於市守道曰人之所爭者勝也彼詈吾吾回勝矣今夫人於羣眾之中曰某徳之表也則將欣然而悅之矣某徳之棄也則將忿然而怒之矣彼無故而詈吾於市彼徳之亡眾所耳目也彼固自詈而頌吾徳矣焉用較有司兩舉鄕飲皆不就或謂之曰鄕飲禮法之所在也深衣幅巾所以示成徳也斯固榮名之所在而鄕裏之所崇矣守道曰誠若此共乎吾之撰夫禮法者性之縲紲也巾服者身之桎梏也榮臺者人之陷穽也若之何而被縲紲荷桎梏自蹈於陷穽之中歟初張居士王伯利者關之善士也中興二氏公納交而崇讓之長老或謂守道曰郭氏子何崇二氏之深也無乃羨其能而見其有乎守道曰然顧法無所利也夫矜不能而妬勝巳避巳嫌而遠善人常情也惟有度者能不妬能不避也法焉有度心實好之矣一日與鄕老泛舟而觴一叟澘然泣下守道亦泣焉守道曰吾叟何悲也叟曰吾傷夫流水之無盡吾生之易窮也吾始成童吾祖父攜吾舟於斯固若是之蕩蕩也吾壯而客於江湖之外幾往而幾歸固若是之蕩蕩也古今之代謝生死之相繼吾如水何哉守道曰叟過矣往者過來者續叟見水之無盡也然過者過矣過者未嘗不續也焉出悲叟曰子亦何悲也守道曰吾見叟之悲而悲之又以見物我之同情矣水與吾固一體也又何羨於彼乎正徳丁丑十二月十一日守道疾革呼諸子曰生寄也死歸也如久客於外而得返鄕園樂莫大焉諸子可勿深哀遂卒年八十三守道諱子法守道其字也吾朝邑大慶關人配張氏子男二長侃起家幾萬金秦府典膳關𨿽幾千家莫侃並焉以爵克佐侃守業孫男五孫女七銘曰

守道又有言曰地無撮勺之土天無呼吸之气江河巍巍而髙泰華滔滔而逝晝昏昏而夜昭昭象兩翼而鶴兩齒茫茫宇宙孰生孰死載觀斯言亦散之旨

○歸有光

詹仰之墓志銘

△詹仰之墓志銘

仰之姓詹氏諱髙年二十餘自休寧來客於昆山客四十餘年年六十二而卒夫仰之所事者機利也其於文章非能學而知之也顧生平好之甚於知之者至忘其所事迨於死而巳世之論者必知之而後能好而仰之之好之甚於知此豈其出於性然邪爲賈與爲學者異趨也今爲學者其好則賈而巳矣而爲賈者獨爲學者之好豈不異哉初仰之從予友英秀甫遊秀甫死數年矣仰之且死之歲亟來見予予與之談秀甫之爲人恍然如生相與爲淚下然其意欲有所求者而不言也一日仰之沐浴整衣冠召其所與厚者與之訣料撿其篋中文字數十卷付其子遂卒予悲仰之之志會其子巖秀昆秀以其喪歸休寧問其葬曰某年月日某原也因與之銘曰詹氏出於詹侯其後有詹父詹嘉詹何詹尹而唐宋公有奉忠公五大將軍以忠勇秩於祀共今爲休寧五城之詹然世貴顯者蓋少也𨿽然賢如仰之也而予爲之銘夫亦烏用貴顯者耶

◆閨閣

李夢陽

○李夢陽

封宜人亡妻左氏墓志銘

△封宜人亡妻左氏墓志銘

左氏者李夢陽妻也左氏蓋廬陵人曰仁宏者生泰州知州輔輔生宗人府儀賓夢麟而儀賓婚廣武郡君成化乙未十月己丑生左氏於汴邸郡君者鎭平恭靖王孫周定王第八子也左氏生十六年歸李氏李氏者陜以西人也李子父曰奉直君奉直君爲封丘溫和王教授居汴而挈其子夢陽來初李妁婚妁咸不之婚也曰教授微而貧及妁左氏儀實則顧獨臺入白其母並郡君氏母郡君乃亦咸不之婚也曰夫非李教授兒邪微而貧儀賓曰李氏子才竟婚李氏是時李子生十有九年矣明年爲弘治辛亥左氏生子枝云踰年壬子李子舉陜西鄕試第一癸丑登進士第左氏從李子京師會姑舅連喪李子西於是從而西戊午李子拜戶部主事居京師左氏復從京師巳從誦州己未

孝宗皇帝上

聖慈仁壽皇太后尊號封左氏安人給敕命壬戍李子榷舟河西務左氏從河西務明年李子餉軍西夏挈左氏還過汴是時儀賓母儀賓亡矣獨郡君而左氏翟冠翠翹揚帔曳裙見焉其行於於也晳而頎瑱而流珠郡君喜巳而泣顧謂侍人曰向謂李生微而貧乃今若此矣因道儀賓語云云愈益泣而慟乙丑李子進戶部員外郎會今

皇帝上兩宮尊號左氏進封宜人給誥命兩命咸美辭云明年丙寅爲正徳元年李子進郎中是年冬尙書洪洞韓公率百官彈宦官劉瑾等瑾以彈事出李手明年正月驀逐李子奪其官於是左氏從李子還而潛大梁墟中己巳左氏兒有婦矣庚午瑾誅明年李子起江西按察司副使提學是年左氏有孫壬申李子迎左氏於江西左氏沂河行值椿舟破僅免入江過馬當帆腳打僮人落江沒及湖口風逆困崖下洄渦中舟突崖石時時響於是左氏怖欲死計系之登石免甲戌李子以與江禦史構從理官於上饒而徙左氏星子會訛言賊過星子於是左氏自徙於潯陽是年李子官復罷道潯陽就左氏溯江入漢至於襄陽將居焉會秋積雨大水堤幾潰左氏曰子不心大梁非患水邪夫襄汴奚殊矣且蘇門箕穎之間可盡謂非丘壑地哉李子悟於是挈左氏歸歸而左氏病踰年骨立死死之日正徳丙子五月丁未年四十二矣翌日牲奠左氏烹牲腸腸自團織文理陰陽狀若流蘇垂綏夾耳提褉在上李子觀之哭愈慟曰嗚呼神哉於是賦結腸之篇李子哭語人曰妻亡而予然後知吾妻也人曰何也李子曰往予學若官不問家事今事不問不舉矣畱賓酒食稱賓至今不至矣卽至弗稱矣往予不見器處用之具今器棄擲弗收矣然又善碎損往酰醬鹽豉弗乏也今不繼舊矣雞鴨羊豕時食今食弗時瘦矣妻在內無嘻嘻門予出卽夜弗扃也門今扃內嘻嘻矣予往不識衣垢今不命之澣不澣矣縫剪描剌妻不假手不襲巧咸足師今無足師矣然又假手人往予有古今之愾難友言而言之妻今入而無與言者矣故曰妻亡而予然後知吾妻也李子買大陽之山嘉靖某年月日葬左氏山下杉棺栢槨負坎抱離四山三水是山也鈞州北三十里裏曰東張南稱杷裏右嵩前潁左連具茨李子曰嗚呼匪志曷彰匪銘曷藏志防虞銘永處矧吾妻矧又吾知吾妻於是志之而復銘之而刻之石銘曰

坎而宮汝藏汝封亦旣考終汝曰咈約而修伸������與伸繇人匪人繹而思之我心������生𨿽汝分歿汝共墳萬祀千秋孰短孰修汝樂斯丘

◆釋衲

錢溥

○錢溥

明故曉庵法師塔銘

△明故曉庵法師塔銘

師諱善啟字東白號曉庵俗姓楊氏蘇之長洲人五世祖慶宋發遣常州主管學事贈左朝奉旣家吳之支硎山值兵徙北郭父永年性好善稱楊佛子母陸氏師甫能言通佛共父母異之命入無量壽院禮永荿院主爲浮圖旣長屏迹龍山窮日夜力於經史百氏不輟聲譽隱然日起少師姚公廣孝善世洽公南洲皆器重之而典記於洽公者甚久永樂元年薦主蘇之永定寺六年主松江延慶寺逾年擢本府僧綱司副都綱尋應召纂修永樂大典預挍大藏經賜金織袈裟一襲時三殿災詔求直言師上疏陳利病不報內交沈少卿民望王侍講希範土贊善汝玉陳檢討嗣初益深造詣而與璧庵完公輩還有江行倡和詩一卷與甫裏趙公宗文酬倡尢多歲遇牡丹開時必盛集題賞錢唐睢公宗吉雄於詞賦嘗用一韻往復幾百首而詞鋒益銳海內皆傳焉正統八年十一月八日卒距洪武三年十一月十五日世壽七十五僧臘六十以其示寂之歲十二月二十三日弟子慶暲等與其侄旻升奉柩歸葬於舊隱之龍山遵治命也旣葬且二十年而溥於塔銘尙未之作者志蓋有待乎叨居侍從之列利澤不加於民空言無補於世則亦負師期望久矣玆使交還獲訪墓於龍山下見其塔銘尙虛以待之則溥亦何待而不言哉夫以交之深者知必至也言之夥者情必厚也昔宣徳間大理卿胡公槪巡撫東�威聲大振而於師獨加敬禮時溥方冠欲應鄕舉謁公師怨見而喜之遂入白於公得預鄕舉然溥亦始聆論議察其動止毅然一儒者繇是生還日就款洽數日不見必折簡招之簡類歐語作子有帖意見必肅衣焚香啜茗坐語移時去則且談且送𨿽艸艸禮亦不廢或閉戶發篋出古人眞迹對閱評品如論宋仲溫陳文東二先生書宋筆正鋒陳或偏鋒故宋優於陳吳中稱髙楊張徐爲近代四傑然季廸眾作皆得體如律仿劉長卿選兼韋應物皆人所不到宜爲其最文則喜柳宗元遇有作必朗誦數篇得其恴趣然後下筆而詩則宗季廸也然皆不務蹈襲以爲奇至論儒釋之辯曰且各爲其教又曰東魯垂道西竺見性皆莫先於厚本故𨿽離父母而養生送死率從厚與兄弟極友愛撫諸侄教養兼至而交四方宿儒名緇必以誠未嘗見懈體惰容然非其人亦未嘗一與之交此韓子謂墨名而儒行王文正謂此夫而彼得焉宜爲法門之僅有吾人之願交也而況溥也荷師期待旣久不亦知之至而情之厚哉倘以余齒無負於斯世則亦無負於所知矣姑書此以與其徒慶暲等刻石於墓而且系以銘曰

唐有師暢曰喜文辭宋有惠勤亦號能詩��韓子儒行以彰勤藉蘇公得附歐陽顧今東白有學有徳旁邃詩文兼此二釋豈無韓蘇俾世有聞我何人也敢預斯文龍山之陽齊闉之北寂焉淵焉於此埋玉奔走幾年始遂弔謁有言莫酬庶永其碣

皇明文徵卷七十四

