

欽定四庫全書

集部八

梁文紀

總集類

提要

臣等謹案梁文紀十四卷明梅鼎祚編是集采梁一代之文多取之梁書南史及諸家文集故所錄不甚繁碎考證亦頗精核惟以後梁蕭巋退附外國之後不與諸王同列殊乖次序又侯景矯詔入於簡文帝文內亦非事寔他若梁武帝請諡答詔不著其人稍爲疎漏江淹集作於齊代者割以入齊齊文紀旣已發例何佟之之文乃云以上作於齊朝以下作於梁世但爲分注而全入此集亦未免自亂其例然較他集終爲有條理也梁代沿永明舊制競事浮華故裴子野撰雕虫論以砭其失簡文帝與湘東王書曰六典三禮所施則有地吉凶嘉賔用之則有所未聞吟詠性情反擬內則之篇操筆寫志更摹酒誥之作遲遲春日反學歸藏湛湛江水遂同大傳又曰時有效謝康樂裴鴻臚文者亦頗有惑焉謝客吐言天拔出於自然時有不拘是其糠粕裴氏乃良史之才無篇什之美謝故巧不可階裴亦拙不宜慕一代帝王持論如是宜其風靡波蕩文體日趨華縟也然古文至梁而絕駢體乃以梁爲極盛殘膏賸馥沾漑無窮唐代沿流取材不盡譬之晚唐五代其詩無非側調而其詞乃爲正聲寸有所長四六旣不能廢則梁代諸家亦未可屏斥矣乾隆四十三年十月恭校上

總纂官【臣】紀昀【臣】陸錫熊【臣】孫士毅

總校

官【臣】陸費

墀

欽定四庫全書

梁文紀卷一

明梅鼎祚編武帝【姓蕭名衍字叔達齊髙帝族弟子仕相國封梁王簒齊國號梁都建業在位四十八年爲侯景幽逼薨廟曰髙祖】

答蕭穎冑【穎冑字雲長蘭陵人齊冠軍將軍】

【髙祖爲雍州刺史將起義師東昏以劉山陽爲巴陵太守使過荊州就行事蕭穎冑以襲襄陽及至巴陵髙祖遣參軍王天虎賫書與穎冑兄弟以疑山陽山陽果疑不上穎冑乃斬天虎山陽信之將數十人馳入穎冑伏甲斬之送首髙祖仍以南康王尊號之議來告且曰時月未利當須來年二月遽便進兵恐非廟算髙祖答之發襄陽穎冑領兵防於軍】

今坐甲十萬糧用自竭況所借義心一時驍鋭事事相接猶恐疑怠若頓兵十旬必生悔吝童兒立異便大事不成今太白出西方仗義而動天時人謀有何不利處分已定安可中息昔武王伐紂行逆太嵗復須待年月乎

諭袁昂手書

【昂仕齊爲吳興太守永元末義師至州牧郡守皆望風降欵昂獨拒境不受命髙祖手書諭昻昂答之建康城平昂束身詣闕髙祖宥之不問也南史江革傳云武帝入石頭時吳興太守袁昻據郡拒義師乃使革制書與昻於坐立成辭義典雅帝深賞嘆之令與徐勉同掌書記】

夫禍福無門興亡有數天之所棄人孰能匡機來不再圖之宜早頃借聴道路承欲狼顧一隅旣未悉雅懷聊申往意獨夫狂悖振古未聞窮凶極虐嵗月滋甚天未絕齊聖明啟運兆民有賴百姓來蘇吾荷任前驅掃除京邑方撥亂反正伐罪弔民至止以來前無橫陣今皇威四臨長圍已合遐邇畢集人神同奮鋭卒萬計鐵馬千羣以此攻戰何往不克況建業孤城人懷離阻面縛軍門日夕相繼屠潰之期勢不云逺兼熒惑出端門太白入氐室天文表於上人事符於下不謀同契實在玆辰且範岫申冑久薦誠欵各率所由仍爲掎角沈法瑀孫肸朱端已先肅淸吳防而足下欲以區區之郡禦堂堂之師根本旣傾枝葉安附童兒牧豎咸謂其非求之明鑑實所未達今竭力昏主未足爲忠家門屠滅非所謂孝忠孝俱盡將欲何依豈若翻然攺圖自招多福進則逺害全身退則長守祿位去就之宜幸加詳擇若執迷遂往同惡不悛大軍一臨誅及三族𨿽貽後悔寧復云補欲布所懷故致今白【悉南史作諭兆民作億兆勢作當由作守未足作未是】

袁昂答書【昂見後】

都史至辱誨承借以眾論謂僕有勤王之舉兼防誚責獨無送欵循復嚴防若臨萬仞三吳內地非用兵之所況以偏隅一郡何能爲役近奉敕以此境多虞見使安慰自承麾斾屆止莫不膝袒軍門惟僕一人敢後至者正以內揆庸素文武無施直是東國賤男子耳𨿽欲獻心不增大師之勇置其愚黙寧沮眾軍之威幸借將軍含之大可得從容以禮竊以一飡防施尙復投殞況食人之祿而頓忘一旦非惟物議不可亦恐明公鄙之所以躊躇未遑薦璧遂以輕防爰降重命震灼於心忘其所厝誠推理鑑猶懼威臨【並梁書師南史作軍眾軍作眾帥】

與蕭寶夤書【寶夤字智亮齊明帝第六子魏雍州刺史謀反賜死】

【寶夤本齊建安郡王及髙祖克建業殺其兄弟寶夤潛逃入魏封齊王靈太后臨朝髙祖遣康絢於浮山堰淮以灌揚徐魏除寶夤爲鎭東將軍以拒之髙祖手書與寶夤寶夤表送其書陳其忿毒之意魏朝爲之報答】

謝齊建安王寶夤亡兄長沙宣武王昔投漢中值北寇華陽地絕一隅內無素畜外絕繼援守危防勒計逾田單卒能全土破敵以弱爲彊使至之日君臣動色左右相賀齊明帝每念此功未嘗不輟箸咨嗟及至張永崔慧景事大將覆軍於外小將懷貳於內事危累卵勢過綴旒亡兄忠勇奮發旋師大峴重圍累日一鼓魚潰克定慧景功逾桓文亡弟衛尉兄弟戮力盡心內外大勲不報翻罹荼酷百口幽執禍害相尋朕於齊明帝外有龕敵之力內盡帷幄之誠日自三省曽無寸咎逺身邊外亦復不免遂遣劉山陽輕舟西上來見掩襲時危事迫勢不得已所以誓眾樊鄧會逾孟津本欲翦除梅虫兒茹法珍等以雪寃酷拔濟親屬反身素裏屬張稷王珍國已建大事寶晊子晉屢動危機迫樂推之心應上天之命事不獲已豈其始願所以自有天下絕棄房室斷除滋味正欲使四海見其本心耳勿謂今日之位是爲可重朕之視此曽不如一芥𨿽復崆峒之蹤難追汾陽之志何逺而今立此堰卿當未達本意朕於昆虫猶不欲殺亦何急爭無用之地戰蒼生之命也正爲李繼伯在壽陽侵犯邊境嵗月滋甚或攻小城小戍或掠一村一里若小相酬答終無寧日邊邑爭桑吳楚連禍所以每抑鎭戍不與較計繼伯旣得如此濫竊彌多今修此堰止欲以報繼伯侵盜之役旣非大舉所以不復文移北土卿幼有倜儻之心早懷縱橫之气往日卿於石頭舉事𨿽不克捷亦丈夫也今止河洛眞其時矣𨿽然爲卿計者莫若行率此眾襲據彭城別當遣軍以相影援得捷之後便遣卿兄子屏侍送卿國廟並卿室家及諸侄從若方欲還北更設奇計恐機事一差難重復集勿爲韓信受困野雞【魏書懿字元達髙祖長兄仕齊歷梁南梁二州刺史遷益州入爲尙書令弟暢爲衞尉懿爲東昏所害梁初追封長沙王暢衡陽王東昏侯立寶夤開府領石頭戌事東昏惛狂直後劉靈運等謀奉寶夤事敗以爲人所逼不罪責也】

與諸王及吳平侯景書【景字子昭髙祖從父弟歷郢州刺史周捨字升逸顒子拜尙書祠部郎禮儀損益多自捨出先是武帝與諸王及吳平侯書云】

弟捨立議引武王周公故事皆曰汝從之【南史】

與何書【字子季防弟初二兄求防並棲遁求先卒至是又隱世號防爲大山爲小山仕齊領臨海巴陵王師拜表辭職以防稽山多靈異往居若邪山雲門寺髙祖霸府建引爲軍謀祭酒與書】

想恆淸豫縱情林壑致足懽也旣內絕心戰外勞物役以道養和履無爽若邪擅美東區山川相屬前世嘉賞是爲樂土僕推遷薄宦自東䢐西悟言素對用成暌闋傾首東顧曷日無懷疇昔歡遇曳裾儒肆實欲臥逰千載畋漁百氏一行爲吏此事遂乖屬以世道威夷仍離屯故投袂數千尅黜舋禍思得矚捲諮欵寓情古昔夫豈不懷事與願謝君淸襟素托棲寄不近中居人世殆同隱淪旣俯拾靑組又脫屣朱黻但理存用捨義貴隨時往識禍萌實爲先覺超然獨善有識欽嗟今者爲邦貧賤咸恥好仁由已幸無凝滯比別具白此未盡言今遣承音息矯首還翰慰其引領

請補謝胐何表【齊永明三年詔徵朏時東昏下在所使迫遣之值義師已近及髙祖平京邑進位相國表請於順帝亦並不至】

夫窮則獨善達以兼濟𨿽出處之道其揆不同用捨惟時賢哲是蹈前新除侍中太子少傅胐前新除散騎常侍太子詹事都亭侯羽儀世冑徽猷冠冕道徳聲業康濟雅俗昔居朝列素無宦情賔客簡通公卿罕預簪紱未褫而風塵擺落且文宗儒肆互居其長淸規雅裁兼擅其美並達照深識預覩亂萌見庸質之如初知貽厥之無寄拂衣東山眇絕塵軌𨿽解組昌運實避昏時家膺鼎食而甘玆橡艾世襲靑紫而安此懸鶉自澆風肇扇用南成俗淳流素軌餘烈頗存誰其激貪功歸有道康俗振民朝野一致𨿽在江海而勲同魏闕今泰運甫開賤貧爲恥況乎久蘊瑚璉暫厭承明而可得求志海隅永追松子臣負荷殊重參贊萬機實賴羣才共成棟幹思挹淸源取鏡止水愚欲屈居僚首朝夕諮諏庶足以翼宣寡薄式是王度請並補臣府軍諮祭酒上言選舉表【詔梁國初建宜須綜理可依舊選諸要職悉依天朝之制髙祖上表詔依施行】

臣聞以言取士士飾其言以行取人人竭其行所謂才生於代窮達惟時而風流遂往馳騖成俗媒孽誇衒利盡錐刀遂使官人之門肩摩轂擊豈直暴蓋露冠不避寒暑遂乃戢屨杖策風雨必至良由鄕舉裏選不師古始稱肉度骨遺之管庫加以山河梁畢闕輿徵之恩金張許史忘舊業之替吁可傷哉且夫譜諜訛誤詐僞多緒人物雅俗莫肯畱心是以冒襲良家卽成冠族妄修邊幅便爲雅士負俗深累遽遭寵擢墓木已拱方被徽榮故前代選官皆立選簿應在貫魚自有銓次冑籍升降行能臧否或素定懷抱或得之輿論故得簡通賔客無俟掃門頃代陵夷九流乖失其有勇退忘進懷質抱眞者選部或以未經朝謁難於進用或有晦善藏聲自埋衡蓽又以名不素著絕其階緒必須畫刺投狀然後彈冠則是驅迫廉防奬成澆競愚謂自今選曹宜精隱括依舊立簿使冠履無爽名實不違庶人識崖涘造請自息且聞中閒立格甲族以二十登仕後門以過立試吏求之愚懷抑有未達何者設官分職惟才是務若八元立年居皂而見抑四凶弱冠處鼎族而宜甄是則世祿之富無意爲善布衣之士肆心爲惡豈所以奨風流希向後進此實巨蠧尢宜刋革不然將使周人有路傍之泣晉臣興漁獵之嘆且俗長浮競人寡退情若限嵗登朝必增年就宦故貌實昏童籍已逾立滓穢名敎於斯爲甚臣總司內外憂責是任朝政得失義不容隱伏願陛下垂聖淑之姿降聽覽之末則彛倫自穆憲章惟允移京邑檄【東昏卽位淫虐不道髙祖爲雍州刺史起兵襄陽移檄京邑兼衛尉張稷等弒東昏送首義師】

夫道不常夷時無永化險泰相沿晦明非一皆屯困而後亨資多難以啟聖故昌邑悖徳孝宣聿興海西亂政簡文升歷並拓緒開基紹隆寶命理驗前經事昭往策獨夫擾亂天常毀棄君徳姦回淫縱嵗月滋甚挻虐於鬌鬋之年植險於髫丱之日猜忌凶毒觸途而著暴戾昬荒與事而發自大行告漸喜容前見梓宮在殯靦無哀色懽娛逰宴有過平常奇服異衣更極誇麗至於選采妃嬪姊妹無別招侍巾櫛姑侄莫辧掖庭有稗販之名姬姜被幹殳之服至乃形體宣露防衣顚倒斬斮其間以爲懽笑騁肆淫放驅屏郊邑老弱波流士女塗炭行產盈路輿屍竟道母不及抱子不遑哭刼掠剽虜以日繼夜晝伏宵逰曽無休息淫酗醟肆酣歌壚邸寵恣愚豎亂惑妖嬖梅虫兒茹法珍臧獲廝小專制威柄誅翦忠良屠滅卿宰劉鎭軍舅氏之尊盡忠奉國江僕射外戚之重竭誠事上蕭領軍葭莩之宗志存柱石徐司空沈僕射搢紳冠冕人望攸歸或渭陽余感或勲庸允穆或誠著艱難或劬勞王室並受遺托同參顧命送往事居俱竭心力宜其慶溢當年祚隆後裔而一朝韲粉孩稚無遺人神怨結行路嗟憤蕭令君忠公幹伐誠貫幽顯往年寇賊逰魂南鄭危逼拔刃飛泉孤城獨振及中流逆命慿陵京邑謀猷禁省指授羣帥尅翦鯨鯢淸我王度崔慧景奇鋒迅駭兵交象魏武力喪魂義夫奪膽投名送欵比屋交馳負糧景從愚智競赴復誓旅江甸奮不顧身奬勵義徒電掩彊敵克殲大憝以固皇基功出桓文勲超伊呂而勞謙省已事昭心迹功遂身退不祈榮滿惇賞未聞禍酷遄及預稟精靈孰不寃痛而羣孽放命蜂蠆懷毒乃遣劉山陽驅扇逋逃招逼亡命潛圖密構規見掩襲蕭右軍夏侯徵虜忠斷夙舉義形於色奇謀宏振應手梟懸天道禍淫罪不容戮至於悖禮違敎傷化虐人射天彈路比之猶善刳胎斮脛方之非酷盡防縣之竹未足紀其過窮山澤之兔不能書其罪自艸昧以來圖牒所記昬君暴後未有若斯之甚者也旣人神乏主宗稷阽危海內沸騰氓庶板蕩百姓懍懍如崩厥角蒼生喁喁投足無地幕府荷眷前朝義均休戚上懷委付之重下惟在原之痛豈可臥薪引火坐觀傾覆至尊體自髙宗特鐘慈寵明並日月粹昭靈神祥啟元符驗當璧作鎭陜藩化流西夏謳歌攸奉萬有樂推右軍蕭穎冑徵虜將軍夏侯詳並同心翼戴卽宮舊楚三靈再朗九縣更新升平之運此焉復始康哉之盛在乎玆日然帝徳𨿽彰區宇未定元惡未黜天邑猶梗仰稟宸規率前啟路卽日遣冠軍竟陵內史曹景宗等二十軍主長槊五萬驥騄爲羣鶚視爭先龍驤並驅步出橫江直指朱雀長史冠軍將軍襄陽太守王茂等三十軍主戈船七萬乘流電激推鋒扼險斜趣白城南中郎諮議參軍軍主蕭偉等三十九軍主巨艦迅檝衝波噎水旗鼔八萬焱集石頭南中郎諮議參軍軍主蕭憺等四十二軍主熊羆之士甲楯十萬防波馳艓掩據新亭益州刺史劉季連梁州刺史柳惔司州刺史王僧景魏興太守裴師仁上庸太守韋叡新城太守崔僧季並肅奉明詔龔行天罰蜀漢果鋭沿流而下淮汝勁勇望波遄騖幕府總率貔貅驍勇百萬繕甲燕弧屯兵冀馬摐金拂地鳴鞞聒天霜鋒曜日朱旗絳防方舟千里駱驛系進蕭右軍訏謨上才兼資文武英略俊逺執鈞匡世擁荊南之眾督四方之師宣讚中權奉衞輿輦旍麾所指威稜無外龍驤獸步並集建業黜放愚狡均禮海昏廓淸神甸掃定京宇譬猶崩泰山而壓蟻壤決懸河而注熛燼豈有不殄滅者哉今質斧所加止梅虫兒茹法珍而已諸君咸世冑羽儀書勲王府皆俛眉姦黨受制凶威若能因變立功轉禍爲福並誓河嶽永紆靑紫若執迷不悟距逆王師大眾一臨刑玆罔赦所謂火烈髙原芝蘭同冺勉求多福無貽後悔賞罰之科有如白水【宗稷一作宗社】

平京邑大赦令

皇家不造遘此昬凶禍挻動植虐被人鬼社廟之危蠢焉如綴吾身籍皇宗曲荷先顧受任邊疆推轂萬里眷言瞻烏痛心在目故率其尊主之情厲其忘生之志𨿽寶歷重升明命有紹而獨夫丑縱方煽京邑投袂援戈克弭多難虐政橫流爲日旣久同惡相濟諒非一族仰稟朝命任在專徵思播皇澤被之率土凡厥負舋咸與惟新可大赦天下惟王咺之等四十一人不在赦例

又令

夫樹以司牧非役物以養生視人如傷豈肆上以縱虐廢主棄常自絕宗廟窮凶極悖書契未有徵賦不一苛酷滋章緹繡土木菽粟犬馬發徵閭左以充繕築流離寒暑繼以疫癘轉死溝渠曽莫救卹朽肉枯骸烏鳶是厭加以天災人火屢焚宮掖官府臺寺尺椽無遺悲甚黍離痛兼麥秀遂使億兆離心疆徼侵弱斯人何辜離此塗炭今明昏遞運大道公行思治之氓來蘇玆日猥以寡薄屬當大寵𨿽運距中興艱同艸昧思闡王休與之更始凡昏制謬賦淫刑濫役外可詳檢前源悉皆除蕩其主守散失諸所損耗精立科條咸從原例

又令

永元之季幹維落紐政實多門有殊衛文之代權移於下事等曹恭之時遂使閹尹有翁媼之稱髙安有法堯之防鬻獄販官錮山護澤開塞之機奏成小醜直道正義擁抑彌年懷寃抱理莫知誰訴姦吏因之筆削自己豈直賈生流涕許伯哭時而已哉今理運惟新政刑得所矯革流寔在玆日可通檢尙書眾曹東昏時諸諍訟失理及主者淹停不時施行者精加訊辧依事議奏

又令

朱爵之捷逆徒送死者特許家人殯葬若無親屬或有貧苦二縣長尉卽爲埋掩建康城內不達天命自取淪滅亦同此科

又令

夫在上化下艸偃風從世之澆淳恆由此作自永元失徳書契未紀窮凶極悖焉可勝言旣而琁室外構傾宮內積奇技異服殫所未見上慢下暴淫侈競馳國命朝權政移近習販官鬻爵賄貨公行並甲第康衢漸臺廣室長袖低昂等和戎之賜珍羞百品同伐冰之家愚人因之浸以成俗驕艷競爽誇麗相髙至乃市井之家貂狐在禦工商之子緹繡是襲日入之次夜分未反昧爽之朝期之淸旦聖明肇運厲精惟始𨿽曰纉戎殆同創革且淫費之後繼以興師巨橋鹿臺凋罄不一孤忝荷大寵務在澄淸思所以仰述皇朝大帛之防俯厲防躬鹿裘之義解而更張斲雕爲朴自非可以奉粢盛修紱冕習禮樂之容繕甲兵之備此外眾費一皆禁絕禦府中署量宜罷省掖庭備禦妾之數大享絕鄭衛之音其中有可以率先卿士準的甿庶菲食薄衣請自孤始加羣才並軌九官咸事若能人務退食競存約已移風易俗庶期月有成昔毛玠在朝士大夫不敢靡衣偸食魏武嘆曰孤之法不如毛尙書孤𨿽徳謝往賢任重先達寔望多士得其此心外可詳爲條格

進爵梁王原赦令

孤以虛昧任執國鈞𨿽夙夜勤止念在興治而育徳振民邈然尙逺聖朝永言舊式隆此眷命侯伯盛典方軌前烈嘉錫隆被禮數昭崇徒守願節終隔體諒羣後百司重玆惇奬勉玆厚顏當此休祚望昆彭以長想欽桓文而嘆息思政塗莫知津濟邦甸初啟藩宇惟新思覃嘉慶被之下國國內殊死以下今月十五日昧爽以前一皆原赦鰥寡孤獨不能自存者賜谷五斛府州所統亦同蠲蕩

卽位告天文【天監元年】

皇帝臣諱敢用牡昭告於皇天后帝齊氏以歷運斯旣否終則亨欽若天應以命於諱夫任是司牧惟能是授天命不於常帝王非一族唐謝虞受漢替魏升爰及晉宋憲章在昔咸以君徳馭四海元功子萬姓故能大庇氓黎光宅區宇齊代云季世主昏凶狡焉羣慝是崇是長肆厥姦回暴亂以播虐於我有邦俾溥天惴惴將墜於深壑九服八荒之內連率嶽牧之君蹶角頓顙匡救無術臥薪待然援天靡訴諱投袂星言推鋒萬里厲其掛冠之情用拯兆民之切銜膽誓眾覆鋭屠堅建立人主克翦昬亂遂因時來宰司邦國濟民康世實有厥勞而晷緯呈祥川嶽效祉朝夕坰牧日月郊畿代終之符旣顯革運之期已萃殊俗百蠻重譯獻欵人神逺邇罔不和防於是羣公卿士咸致厥誠並以皇幹降命難以謙拒齊帝脫屣萬邦授以神器諱自惟菲徳辭不獲許仰迫上之睠俯惟億兆之心宸極不可久曠民神不可乏主遂借樂推膺此嘉祚以玆寡薄臨禦萬方顧求夙志永言祗惕敬簡元辰恭玆大禮升壇受禪告類上帝克播休祉以盛烈式傳厥後用永保於我有梁惟明靈是饗【諱卽衍字從史書之】

大赦詔

五精遞襲皇王所以受命四海樂推殷周所以攺物𨿽禪代相舛遭防異時而防明疊用其流逺矣莫不振民育徳光被黎元朕以寡闇命不先後寧濟之功屬當期運乘此時來因心萬物遂振厥弛維大造區夏永言前蹤義均慙徳齊氏以代終有徵歷數云攺欽若前載集大命於朕躬顧惟菲徳辭不獲命寅畏上靈用應景業執禋柴之禮當與能之祚繼迹百王君臨四海若涉大川罔知攸濟洪基初兆萬品權輿思俾慶澤覃被率土可大赦天下攺齊中興二年爲天監元年賜民爵二級文武加位二等鰥寡孤獨不能自存者人谷五斛逋布口錢宿債勿復収其犯鄕論淸議髒污淫盜一皆蕩滌洗除前注與之更始

齊世王侯降省詔

興運升降前代舊章齊世王侯封爵悉皆降省其有效著艱難者別有後命惟宋汝陰王不在除例

又詔

大運肇升嘉慶惟始劫賊余口沒在臺府者悉可蠲放諸流徙之家並聽還本

放還後宮詔

宋氏以來並恣淫侈傾宮之富遂盈數千推算五都愁窮四海並嬰罹寃橫拘逼不一撫弦命管良家不被蠲織室繡房幽厄猶見役獘國傷和莫斯爲甚凡後宮樂府西解暴室諸如此例一皆放遣若衰老不能自存官給廩食

內侍周省四方詔

觀風省俗哲後規狩嶽巡方明王盛軌所以重華在上五品聿修文命肇基四載斯履故能物色幽防耳目屠釣致王業於緝熙被淳風於遐邇朕以寡薄昧於治方借代終之運當符命之重取監前古懍若馭朽思所以振民育徳去殺勝殘解网更張置之仁壽而明慙照逺智不周物兼以嵗之不易未遑卜徵興言夕惕無忘鑑寐可分遣內侍周省四方觀政聽謡訪賢舉滯其有田野不辟獄訟無章忘公殉私侵漁是務者悉隨事以聞若懷寶迷邦蘊奇待價蓄響藏眞不求聞達並依名騰奏罔或遺隱使輶軒所屆如朕親覽焉

贖罪條格詔

金作贖刑有聞自昔入縑以免施於中代民悅法行莫尙乎此永言叔世偸薄成風嬰諐入罪厥塗匪一斷獘之書日纒於聽覽鉗欽之刑嵗積於牢犴死者不可復生生者無因自返由此而望滋實庸可致乎朕夕惕思治念崇政術斟酌前王擇其令典有可以憲章邦國罔不由之庶愧心於四海昭情素於萬物俗僞日久禁錮彌繁漢文四百邈焉已逺𨿽省事淸心無忘日用而委銜廢防事未獲從可依周漢舊典有罪入贖外詳爲條格以時奏聞

置謗木肺石函詔

商俗甫移遺風尙熾下不上達由來逺矣升中馭索增其懍然可於公車府木肺石傍各置一函若肉食莫言山阿欲有橫議投木函若從我江漢功在可防犀兕徒龍蛇方縣次身才髙妙擯壓莫通懷傅呂之術抱屈賈之嘆其理有皦然受困包匭夫大政侵小豪門陵賤四民已窮九重莫達若欲自申並可投肺石函

議罰詔

禮闈文閣宜率舊章貴賤旣位各有差等俯仰拜伏以明王度濟濟洋洋具瞻斯在頃因多難治綱弛落官非積及榮由幸至六軍屍四品之職靑紫治白簿之勞振衣朝伍長揖卿相趨步廣闥並驅丞郎遂冠履倒錯珪甑莫辧靜言疚懷思返流獘且翫法惰官動成逋弛罰以常科終未懲革夫檟楚申威蓋代斷趾笞捶有令如或可從外詳共平議務盡厥理

端右風聞奏事詔

成務風肅厲內外實由設官分職互相懲糾而頃壹拘常式見失方奏多容違惰莫肯執咎憲綱日弛漸以爲俗今端右可以風聞奏事依元熙舊制

定梁律詔【天監元年八月明年頒新律於天下】

律令不一實難去獘殺傷有法昏墨有刑此蓋常科易爲條例至如三男一妻懸首造獄事非慮內法出恆鈞前王之律後王之令因循創附良各有以若遊辭費句無取於實錄者宜悉除之求文指歸可適變者載一家爲本用眾家以附景丁俱有則去丁以存景若景丁二事注釋不同則二家兼載咸使百司議其可不取其可安以爲標例宜云某等如幹人同議以此爲長則定以爲梁律畱尙書比部悉使備文若班下州郡止撮機要可無二門侮法之獘審古樂詔【梁初樂緣齊舊武帝思古樂天監元年詔訪百寮尙書僕射沈約奏答是時對樂者七十八家】

夫聲音之道與政通矣所以移風易俗明貴辧賤而韶頀之稱空傳咸英之實靡托魏晉以來陵替滋甚遂使雅鄙混淆鐘石斯謬天人缺九變之節朝燕失四懸之儀朕昧旦坐朝思求厥防而舊事匪存未獲釐正寤寐有懷所爲嘆息卿等學術通明可陳其所見

沈約奏答

竊以秦代滅學樂經殘亡至於漢武帝時河間獻王與毛生等共采周官及諸子言樂事者以作樂記其內史丞王定傳授常山王禹劉向校書得樂記二十三篇與禹不同向別錄有樂歌詩四篇趙氏雅琴七篇師氏雅琴八篇龍氏雅琴百六篇惟此而已晉中經簿無復樂書別錄所載已復亡逸案漢初典章滅絕諸儒捃拾溝渠墻壁之間得片簡遺文與禮事相闗者卽編次以爲禮皆非聖人之言月令取呂氏春秋中庸表記防記緇衣皆取子思子樂記取公孫尼子檀弓殘雜又非方幅典誥之書也禮旣是行已經邦之切故前儒不得不補綴以備事用樂書事大而用緩自非逢欽明之主制作之君不見詳議漢氏以來主非欽明樂旣非人臣急事故言者寡陛下以至聖之徳應樂推之符實宜作樂崇徳殷薦上帝而樂書淪亡尋案無所宜選諸生分令尋討經史百家凡樂事無大小皆別纂錄仍委一舊學撰爲樂書以起千載絕文以定大梁之樂使五英懷慙六莖興愧

曹郎奏事詔【天監元年八月】

自禮闈陵替歷玆永久郎署備員無取職事糠粃文案貴尙虛閒空有趨墀之名了無握蘭之實曹郎可依昔奏事

罷鳳凰銜書伎詔【宋齊以來三朝有此詔罷之】

朕君臨南面道風蓋闕嘉祥時至爲媿已多假令巢侔軒閣集同昌戶猶當顧循寡徳推而不居況於名實頓爽自欺耳目一日元會太樂奏鳳凰銜書伎至乃舍人受書升殿跪奏誠復興乎前代率由自逺內省懷慙彌與事篤可罷之【並隋書】

申敕諸州臨訊詔【二年】

三訊五聽著自聖典哀矜折獄義重前誥蓋所以明愼用刑深戒疑枉成功致治罔不由玆朕自藩部常躬訊錄求理得情洪細必盡末運弛綱斯政又闕牢犴沈壅申訴靡從朕屬當期運君臨兆億𨿽復齋居宣室畱心聽斷而九牧遐荒無因臨覽深懼懷寃就鞫匪惟一方可申敕諸州月一臨訊博詢擇善務在確實

分命從行諸郡詔【下並三年】

昔哲王之宰世也每嵗卜徵躬事巡省民俗政刑罔不必逮末代風凋久曠玆典𨿽欲肆逺忘勞究臨幽仄而居今行古事未易從所以日晏踟躕情同再撫摠摠九州逺近民庶或川路幽遐或貧羸老疾懷寃抱理莫由自申所以東海匹婦致災邦國西土孤魂登樓請訴念此於懷中夜太息可分將命巡行州部其有深寃鉅害抑欝無歸聽詣使者依源自列庶以矜隱之念昭被四方逷聽逺聞事均親覽

除贖罪科詔

設教因時淳薄異政刑以世革輕重殊風昔商俗未移民散久矣嬰网陷辟日夜相尋若悉加正法則赭衣塞路並申宥則難用爲國故使有罪入贖以全元元之命令遐邇知禁圄犴稍虛率斯以往庶幾刑措金作權典宜在蠲息可除贖罪之科

置五經博士詔

今九流常選年未三十不通一經不得解褐若有才同甘顏勿限年次置五經博士各一人

置五經博士詔【以明山賔沈峻嚴植之賀瑒爲博士】

二漢登賢莫非經術服膺雅道名立行成魏晉浮蕩儒敎淪歇風節罔樹抑此之由朕日昃罷朝思聞俊異収士得人實惟醻奬可置五經博士各一人廣開館宇招納後進

停止宮人觀禮詔

夫禋郊饗帝至敬攸在致誠盡慤猶懼有違而往代多令宮人縱觀玆禮幃宮廣設輜軿耀路非所以仰防蒼昊昭感上靈屬車之閒見譏前世便可自今停止

搜選郡國舊族詔【下並五年】

在昔周漢取士方國頃代凋訛幽仄罕被人孤地絕用隔聽覽士操淪胥因玆靡勸豈其嶽瀆縱靈偏有厚薄實由知與不知用與不用耳朕以菲徳君此兆民而兼明廣照屈於堂屍飛耳長目不及四方永言愧懷無忘旦夕凡諸郡國舊族邦內無在朝位者選官搜括使郡有一人

防刑詔

朕昧旦齋居惟刑是卹三辟五聽寢興載懷故陳肺石於都街增官司於詔獄殷勤親覽小大以情而明愼未洽囹圄尙擁永言納隍在予興愧凡犴獄之所可遣法官近侍遞錄囚徒如有枉滯以時奏聞

陳言詔【下並六年】

徑寸之寶或隱沙泥以人廢言君子斯戒朕聴朝晏罷思闡政術𨿽百辟卿士有懷必聞而蓄響邊遐未臻魏闕或屈以貧陋或間以山川頓足延首無因奏達豈所以沈浮靡漏逺邇兼得者乎四方士民若有欲陳言刑政益國利民淪礙幽逺不能自通者可各詮條布懷於刺史二千石有可申采大小以聞

禁祝史祈福詔

夫有天下者義非爲已防荒疾癘兵革水火有一於此責歸元首今祝史請禱繼諸不善以朕身當之永使災害不及萬姓俾玆下民稍防寧息不得爲朕祈福以增其過特班逺邇咸令遵奉

常侍侍中詔【散騎常侍與侍中通官後通直員外用衰老人士故其官漸替至梁謂之散騎省天監六年詔分門下二局】

在昔晉初仰惟盛化常侍侍中並參帷幄員外常侍特爲淸顯陸始名公之位居納言曲防優禮方有斯授可分門下二局委散騎常侍侍中並侍帷幄尙書案奏分曹入集書通直常侍本爲顯爵員外之選宜參舊準人數依正員格【杜氏通典多隋書侍中句】

大啟庠斆詔【下並七年】

建國君民立敎爲首不學將落嘉植靡由朕肇基明命光宅區宇𨿽耕耘雅業闡藝文而成器未廣志本猶闕非所以鎔範貴遊納諸軌度思欲式惇讓齒自家刑國今聲訓所漸戎夏同風宜大啟庠斆博延冑子務彼十倫此三徳使陶鈞逺被微言載表

屯戍開禁詔

芻牧必往姬文垂則雉兔有刑姜宣致貶藪澤山林毓材自出斧斤之用比屋所資而頃世相承並加封固豈所謂與民同利惠玆黔首凡公家諸屯戍見封愾者可悉開常禁

置陵令詔【天監七年○唐書官品志】

陵監之名不出前誥且宗廟憲章旣備典禮園寢職司禮不容易諸王陵先立監者攺爲令

敍錄通經詔

學以從政殷勤往哲祿在其中抑亦前事朕思闡治綱每惇儒術軾閭辟館造次以之故負袠成風甲科間出方當置諸周行飾以靑紫其有能通一經始末無倦者策實之後選可量加敍錄𨿽復牛監羊肆寒品後門並隨才試吏勿有遺隔

王子從學詔【下並九年】

王子從學著自禮經貴遊咸在實惟前誥所以式廣義方克隆敎道今成均大啟元良齒讓自斯以降並宜肄業皇太子及王侯之子年在從師者可令入學

職僚集議詔

朕達聽思治無忘日昃而百司羣務其途不一隨時適用各有攸宜若非總防眾言無以備玆親覽自今臺閣省府州郡鎭戍應有職僚之所時共集議各陳損益具以奏聞

五都令史詔【天監九年於是五都令史視奉朝請】

尙書五都職參政要非但總領眾局亦乃方軌二丞頃𨿽求才未臻妙簡可革用士流以盡時彥庶同持領秉此羣目【隋書】

公卿陳啟詔【十年】

昔公卿面陳載在前史令僕陛奏列代明文所以釐彼庶績成玆羣務晉氏陵替虛誕爲風自此相因其失彌逺遂使武帳空勞無汲公之奏丹墀徒辟闕鄭生之履三槐八座應有務之百官宜有所論可入陳啟庶借周爰少匡寡薄

停老小將送詔【下並十一年】

夫刑法悼耄罪不収孥禮著明文史彰前事蓋所以申其哀矜故罰有弗及近代相因厥网彌峻髫年華發同坐入諐𨿽懲惡勸善宜窮其制而老幼流離良亦可湣自今逋讁之家及罪應質作若年有老小可停將送

収藏戰亡遺骸詔

去嵗朐山大殲醜類宜爲京觀用旌武功但伐罪弔民皇王盛軌掩骼埋胔仁者用心其下靑州悉使収藏

又詔【下並十二年】

掩骼埋胔義重周經槥櫝有加事美漢策朕向隅載懷每勤造次収藏之命亟下哀矜而防縣遐深遵奉未洽髐然路隅往往而有言湣沈枯彌勞傷惻可明下逺近各巡境界若委骸不葬或蒢衣不攺卽就収斂量給棺具庶夜哭之魂斯慰霑霜之骨有歸

修起明堂詔

明堂地勢卑濕未稱乃心外可量就埤起以盡誠敬

天監十四年親祠南郊詔

朕恭祗明祀昭事上靈臨竹宮而登泰壇服裘冕而奉蒼璧柴望旣升誠敬克展思所以對越乾元宣徳教而缺於治道政法多昧實佇羣才用康庶績可班下逺近博采英異若有確然鄕黨獨行州閭肥遁丘園不求聞達蔵器待時未加収采或賢良方正孝悌力田並卽騰奏具以名上當擢彼周行試以邦邑庶百司咸事兆民無隱又世輕世重隨時約法前以劓墨用代重辟猶念攺悔其路已壅並可省除

條奏吏民詔【十五年】

觀時設教王政所先兼而利之實惟務本移風致治咸由此作頃因革之令隨事必下而張弛之要未臻厥宜民瘼猶繁廉平尙寡所以竚旒纊而載懷朝玉帛而興嘆可申下四方政有不便於民者所在具條以聞守宰若淸潔可稱或侵漁爲蠧分別奏上將行黜陟長吏勸課躬履堤防勿有不修致妨農事闗市之賦或有未允外時參量優減舊格

天監十六年親祠南郊詔

朕當扆思治政道未明昧旦劬勞亟移星紀今太皥禦气勾芒首節升中就陽禋敬克展務承天庥而布玆和澤尢貧之家勿収今年三調其無田業者所在量宜賦給若民有產子卽依格優蠲孤老鰥寡不能自存咸加賑防班下四方諸州郡縣時理獄訟勿使寃滯並若親覽

議代牲祀詔【天監十六年八座議以大脯代一元大武】

夫神無常饗饗於克誠所以西鄰禴祭實受其福宗廟祭祀猶有牲牢無益至誠有累冥道自今四時烝嘗外可量代

又薦時蔬詔【十六年十月議以大餅代大脯】

今𨿽無復牲腥猶有脯修之類卽之幽明義爲未盡可更詳定悉薦時蔬【並隋書】

流移還本詔【十七年】

夫樂所自生含識之常性厚下安宅馭世之通規朕矜此庶氓無忘待旦亟生聚之略每布寛防之恩而編戶未滋遷徙尙有輕去故鄕豈其本志資業始闕自返莫由巢南之心亦何能弭今開元發嵗品物惟新思俾黔黎各安舊所將使郡無曠土邑靡遊民雞犬相聞桑柘交畛凡天下之民有流移他境在天監十七年正月一日以前可開恩半嵗悉聴還本蠲課三年其流寓過逺者量加程日若有不樂還者卽使著土籍爲民準舊課輸若流移之後本鄕無復居宅者村司三老及余親屬卽爲詣縣告請村內官地官宅令相容受使戀本者還有所托凡坐爲市埭諸職割盜衰滅應被封籍者其田宅牛車是民生之具不得悉以沒入皆優量分畱使得自止其商賈富室亦不得頓相兼並遁叛之身罪無輕重並許首出還復民伍若有拘限自還本役並爲條格咸使知聞

親祠南郊詔【下並普通二年】

春司禦气防恭報祀陶匏克誠蒼璧禮備思隨幹覆布玆亭育凡民有單老孤稚不能自存主者郡縣咸加収養贍給衣食每令周足以終其身又於京師置孤獨園孤幼有歸華發不匱若終年命厚加料理尢窮之家勿収租賦

攺作南北郊詔

夫欽若昊天歷象無違躬執耒耜盡力致敬上協星鳥俯訓民時平秩東作義不在南前代因襲有乖禮制可於震方簡求沃野具玆千畝庶允舊章

停賀瑞詔

王公卿士今拜表賀瑞𨿽則百辟體國之誠朕懷良有多愧若其澤漏川泉仁被動植气調玉燭治致太平爰降嘉祥可無慙徳而政道多缺淳化未凝何以仰葉辰和逺臻防貺此乃更彰寡薄重增其尢自今可停賀瑞

躬耕籍田詔【二年】

夫耕籍之義大矣哉粢盛由之而興禮節因之以著古者哲王咸用此作眷言八政致玆千畆公卿百辟恪恭其儀九推畢禮馨香靡替兼以風雲叶律气象光華屬覽休辰思加奬勸可班下逺近廣辟良疇公私畎畝務盡地利若欲附農而量種有乏亦加貸防每使優徧孝悌力田賜爵一級預耕之司尅日勞酒

徵魏詔【六年】

廟謨已定王略方舉侍中領軍將軍西昌侯深藻可便親戎以前啟行鎭北將軍南兗州刺史豫章王綜董馭雄桀風馳次邁其餘眾軍計日差遣初中後師善得嚴辦朕當六軍云動龍舟濟江

給俸詔【大通元年】

朕思利兆民惟日不足气象環回每優簡百官俸祿本有定數前代以來皆多評準頃者因循未遑攺革自今以後可長給見錢依時卽出勿令逋緩凡散失官物不問多少並從原宥惟事涉軍儲取公私見物不在此例

南郊恩詔【元年】

奉時昭事防薦蒼璧思承天徳惠此下民凡因事去土流移他境者並聴復宅業蠲役五年尢貧之家勿収三調孝悌力田賜爵一級

推恩宗戚詔【中大通三年】

推恩六親義彰九族班以侯爵亦曰惟允凡是宗戚有服屬者並可賜沐食鄕亭侯各隨逺近以爲差次其有防親自依舊章

獻讜言詔【下並大同二年】

政在養民徳存被物上令如風民應如艸朕以寡徳運屬時來撥亂反正倐焉三紀不能使重門不閉守在海外疆場多阻車書未一民疲轉輸士勞邊防徹田爲糧未得頓止治道不明政用多僻百辟無沃心之言四聰闕飛耳之聴州輟刺舉郡忘共治致使失理負謗無由聞達侮文弄法因事生姦肺石空陳懸鐘徒設書不云乎股肱惟人良臣惟聖實賴賢佐匡其不及凡厥在朝各獻讜言政治不便於民者可悉陳之若在四逺刺史二千石長吏並以奏聞細民有言事者咸爲申達朕將親覽以紓其過文武在位舉爾所知公侯將相隨才擢用拾遺補闕勿有所隱

檢括封事詔

古人有言屋漏在上知之在下朕所鐘過不能自覺江子四等封事如上尙書可時加檢括於民有蠧患者便卽勒停宜速詳啟勿致淹緩

南郊等令詔

南郊明堂陵廟等令與朝請同班於事爲輕可攺視散騎侍郎

州郡言政事詔【五年】

朕四聰旣闕五識多蔽畫可外牒或致紕繆凡是政事不便於民者州郡縣卽時皆言勿得欺隱如使怨訟當境任失而今而後以爲永準

守防晉宋齊諸陵詔【下並六年】

命世興王嗣賢傳業聲稱不朽人代䢐遷二賔以位三恪義在時事浸逺宿艸榛蕪望古興懷言念愴然晉宋齊三代諸陵有職司者勒加守防勿令細民妄相侵毀作兵有少補使充足前無守視並可量給

朝堂參議疑事詔

經國有體必詢諸朝所以尙書置令僕丞郎旦旦上朝以議時事前共籌懷然後奏聞頃者不爾每有疑事倚立求決古人有云主非堯舜何得發言便是是故放勛之聖猶咨四嶽重華之叡亦待多士豈朕寡徳所能獨斷自今尙書中有疑事前於朝堂參議然後啟聞不得習常其軍機要切前須諮審自依舊典

優赦逋耗詔【下並七年】

民之多幸國之不幸恩澤屢加彌長姦盜朕亦知此之爲病矣如不優赦非仁人之心凡厥諐耗逋負起今七年十一月九日昧爽以前在民間無問多少言上尙書督所未入者皆赦除之

禁占公田詔

用天之道分地之利蓋先聖之格訓也凡是田桑廢宅沒入者公創之外悉以分給貧民皆使量其所能以受田分如聞頃者豪家富室多占取公田貴價僦稅以與貧民傷時害政爲蠧已甚自今公田悉不得假與豪家已假者特聴不追其若富室給貧民種糧共營作者不在禁例

禁斷遊軍私屯詔

古人云一物失所如納諸隍未是切言也朕寒心消志爲日久矣每當食投箸方眠撤枕獨坐懷憂憤慨申旦非爲一人萬姓故耳州牧多非良才宰守虎而傅翼楊阜是故憂憤賈誼所以流涕至於民間誅求萬端或供廚帳或供廏庫或遣使命或待賔客皆無自費取給於民又復多遣逰軍稱爲遏防姦盜不止暴掠繁多或求供設或責腳步又行劫縱更相枉逼良人命盡富室財殫此爲怨酷非止一事亦頻禁斷猶自未已外司明加聴采隨事舉奏又復公私傳屯邸治爰至僧尼當其地界止應依限守視乃至廣加封固越界分斷水陸采捕及以樵蘇遂至細民措手無所凡自今有越界禁斷者禁斷之身皆以軍法從事若是公家創內止不得輒自立屯與公競作以収私利至百姓樵采以供煙爨者悉不得禁及以采捕亦勿訶問若不遵承皆以死罪結正

謁陵頒賚詔【下並十年】

朕自違桑梓五十餘載乃眷東顧靡日不思今四方欵闗海外有截訟獄稍簡國務小閒始獲展敬園陵但增感慟故鄕老少接踵逺至情貌孜孜若歸於父宜有以慰其此心並可錫位一階並加頒賚所經縣邑無出今年租賦監所責民蠲復二年並普賚內外從官軍主左右錢米各有差

赦除罪逋詔

今玆逺近雨澤調適其獲已及冀必萬箱宜使百姓因斯安樂凡天下罪無輕重已發覺未發覺討捕未擒者皆赦宥之侵割耗散官物無問多少亦悉原除田者荒廢水旱不作無當時文例應追稅者並作田不登公格者並停各備臺州以文最逋殿罪悉從原其有因饑逐食離鄕去土悉聴復業蠲課五年

條上民患詔【下並十一年】

皇王在昔澤風未逺故端居扈拱黙巖廊自大道旣淪澆波斯逝動競日滋情僞彌作朕負扆君臨百年將半宵漏未分躬勞政事白日西浮不遑飱飯退居猶於布素含咀匪過藜藿寧以萬乘爲貴四海爲富惟欲億兆康寧下民安乂𨿽復三思行事而百慮多失凡逺近分置內外條流四方所立屯傳邸冶市埭桁渡津稅田園新舊守宰逰軍戍邏有不便於民者尙書州郡各速條上當隨言除省以舒民患

贖罪詔

堯舜以來便開贖刑中年依古許罪身入貲吏下因此不無姦猾所以一日復敕禁斷川流難壅人心惟危旣乖內典慈悲之義又傷外教好生之徳書云與殺不辜寧失不經可復開罪身皆聴入贖

除坐罪父母祖父母詔【下並中大同元年】

禽獸知母而不知父無賴子弟過於禽獸至於父母並皆不知多觸王憲致及老人耆年禁執大可傷湣自今有犯罪者父母祖父母勿坐惟大逆不預今恩

通用足陌錢詔

朝四而暮三眾狙皆喜名實未虧而喜怒爲用頃聞外間多用九陌錢陌減則物貴陌足則物賤非物有貴賤是心有顚倒至於逺方日更滋甚豈直國有異政乃至家有殊俗徒亂王制無益民財自今可通用足陌錢令書行後百日爲期若猶有犯男子謫運女子質作並同

祠南郊頒恩詔【下並太淸元年】

天行彌綸覆燾之功博乾道變化資始之徳成朕沐浴齋宮防恭上帝祗事槱燎髙熛太一大禮克遂感慶兼懷思與億兆同其福惠可大赦天下尢窮者無出卽年租調淸議禁錮並皆宥釋所討逋叛巧籍隱年闇丁匿口開恩百日各令自首不問往罪流移他鄕聽復宅業蠲課五年孝悌力田賜爵一級居局治事賞勞二年可班下逺近博采英異或徳茂州閭道行鄕邑或獨行特立不求聞達咸使言上以時招聘

分置二豫詔

二豫分置其來久矣今汝潁尅定可依前代故事以懸瓠爲豫州壽春爲南豫攺合肥爲合州北廣陵爲淮州項城爲殷州合州爲南合州

緣邊初附詔

今汝南新復嵩潁載淸瞻言遺黎有勞鑑寐宜覃寛恵與之更始應是緣邊初附諸州部內百姓先有負罪流亡逃叛入北一皆曠蕩不問往諐並不得挾以私讎而相報復若有犯者嚴加裁問

舉士詔【太淸二年】

爲國在於多士寧下寄於得人朕暗於行事尢闕治道孤立在上如臨深谷凡爾在朝咸思匡救獻替可否用相啟沃班下方嶽傍求俊乂窮其屠釣書其巖穴以時奏聞

立晉安王綱爲皇太子詔【中大通三年昭明太子薨詔立是爲簡文皇帝】

非至公無以主天下非博愛無以臨四海所以堯舜克讓惟徳是與文王捨伯邑考而立武王格於上下光於四表今岱宗牢落天步艱難淳風猶欝黎民未乂自非克明克哲允武允文豈能荷神器之重嗣龍圖之尊晉安王綱文義生知孝敬自然威恵外宣徳行內敏羣後歸美率土宅心可立爲皇太子【藝文類聚末云庶百年勝殘方流餘慶畢世後仁永固洪業光於作光被】

免臨川王宏詔【宏文帝第六子妾弟吳法壽殺人南司奏免司徒驃騎揚州刺史武帝詔曰】

愛宏者兄弟私親免宏者王者正法所奏可【南史】

贈臨川王宏詔【宏髙祖弟普通七年薨】

侍中太尉臨川王宏器宇衝貴雅量通爰初弱齡行彰素履逮於應務嘉猷載緝自皇業啟基地惟介弟久司神甸歷位臺階論道登朝物無異議朕友於之至家國兼情方燮贊儀刑列辟天不憖遺奄焉不永哀痛抽切震慟於厥心宜增峻禮秩式昭懋典可贈侍中大將軍揚州牧假黃鉞王如故

安成王機諡詔【秀之子爲湘州刺史大通二年薨】

王好內怠政可諡曰煬

贈南平王偉詔【髙祖弟】

旌徳紀功前王令典愼終追逺歷代通規故侍中中書令大司馬南平王偉器宇宏曠鑑識簡爰在弱齡淸風載穆翼佐艸昧勲髙樊沔契闊艱難劬勞任寄及贊務論道玆衮職奄焉薨逝朕用震慟於厥心宜隆寵命式昭茂典可贈侍中太宰王如故

贈鄱陽王恢詔【髙祖弟】

故使持節散騎常侍都督荊湘雍梁益寧南北秦八州諸軍事驃騎大將軍開府儀同三司荊州刺史鄱陽王恢風度開朗器情凝質爰在弱嵗美譽克宣洎於從政嘉猷載緝方入正論道燮臺階奄焉薨逝朕用傷慟於厥心宜隆寵命以申朝典可贈侍中司徒王如故永陽王伯遊拜防稽太守詔【髙祖次兄敷之子】

兄子伯遊𨿽年識未意尙粗可浙東奧區宜須撫蒞可督防稽東陽新安永嘉臨海五郡諸軍事輔國將軍防稽太守

詔西丰侯正徳【正徳見後】

【武帝初養正徳爲子及生昭明太子正徳還本心常怏怏以黃門侍郎爲輕車將軍奔魏復逃歸特復本封志行淫虐普通六年隨豫章王北侵輒棄軍委走爲有司所奏下獄帝復詔之徙臨海郡】

汝以猶子情兼常愛故越先汝兄剖符連郡往年在蜀暱近小人猶謂少年情志未定更於吳郡殺戮無辜劫盜財物雅然無畏及還京師專爲逋逃乃至江乘要道湖頭斷路遂使京邑士女早閉晏開又奪人妻妾略人子女徐敖非直失其配匹乃橫屍道路王伯敖列卿之女誘爲妾媵我每加掩抑冀汝自新了無悛革怨讎逾甚遂匹馬奔亡志懷反噬遣信慰問冀汝能還果能來歸遂我夙志謂汝不好文史誌在武功令汝仗節董戎前驅豈謂汝狼心不攺包藏禍胎志欲覆敗國計以快汝心今當宥汝以逺無令房累自隨敕所在給汝廩餼王新婦見理等當停太尉間汝余房累悉許同行

蕭景監揚州詔【景髙祖從父弟】

揚州應須緝理宜得其人侍中領軍將軍吳平侯景才任此舉可以安右將軍監揚州並置佐史侍中如故

追贈張籍詔【籍髙祖母獻皇后弟】

亡舅齊鎭西參軍素風雅猷夙肩名輩降年不永早世潛輝朕少離苦辛情地彌切𨿽宅相克成路車靡贈興言永往觸目慟心可追贈廷尉卿

贈張策【策獻皇后從父弟仕衛尉東昏餘黨爲亂入府害之】

亡從舅衛尉慮發所忽殞身妖豎其情理淸貞器識淹濟自藩升朝契闊夷阻加外氏凋衰饗嘗屢絕興感渭陽情寄斯在方賴忠勲翼宣寡薄報效無徵永言增慟可贈散騎常侍車騎將軍給鼓吹一部諡曰湣

南昌公王儉降封詔【子鶱襲爵爲侯】

庭堅世祀靡輟於宗周樂毅錫壤乃昭於洪漢齊故太尉南昌公含章履道艸昧興齊謨明翊贊同符在昔𨿽子房之蔚爲帝師文若之隆比王佐無以尙也朕膺歷受圖惟新寶命莘莘玉帛升降有典永言前代敬惟徽烈匪直懋勲義兼懷樹可降封南昌縣公爲侯食邑千戶

追贈王茂詔

旌徳紀勲哲王令軌念終追逺前典明誥故使持節散騎常侍驃騎將軍開府儀同三司江州刺史茂識度淹廣器宇凝正爰初艸昧盡誠宣力綢繆休戚契闊屯夷方賴謀猷永隆朝寄奄至薨殞朕用慟於厥心宜增禮數式昭盛烈可贈侍中太尉加班劍二十人鼓吹一部諡曰忠烈

追贈柳慶逺詔

念往篤終前王令則式隆寵數列代恆規使持節都督雍梁南北秦四州郢州之竟陵司州之隨郡諸軍事安北將軍寧蠻校尉雍州刺史雲杜縣開國侯柳慶逺器識淹曠思懷通雅爰初艸昧預屬經綸逺自升平契闊禁旅重牧西藩方治道奄至殞喪傷慟於懷宜追榮命以彰茂勲可贈侍中中軍將軍開府儀同三司鼔吹侯如故諡曰忠恵賻錢二十萬布二百匹

追封蕭穎冑詔

念功惟徳列代所同追逺懷人彌與事篤齊故侍中丞相尙書令頴冑風格峻逺器宇深邵淸猷盛業問望斯歸締構義始肇基王迹契闊屯夷載形心事朕膺大攺物光宅區宇望岱觀河永言號慟可封巴東郡開國公食邑三千戶本官如故

贈蔡道恭詔

持節都督司州諸軍事平北將軍司州刺史漢壽縣開國伯道恭器幹詳審才志通烈王業肇構致力陜西受任邊陲效彰所蒞寇賊憑陵竭誠守禦奇謀間出捷書日至不幸抱疾奄至殞喪遺略所固得移气朔自非徇國忘已忠果並至何能身沒守存窮而後屈言念傷悼特兼常懷追榮加等抑有恆數可贈鎭西將軍使持節都督刺史伯如故並尋購喪櫬隨宜資給

贈鄭紹叔詔

追往念功前王所篤在誠惟舊異代同規通直散騎常侍右衛將軍東興縣開國侯紹叔立身淸正奉上忠恪契闊藩朝情績顯著爰及義始實立茂勲作牧疆境效彰所蒞方申任寄協贊心膂奄至殞喪傷痛於懷宜加優典隆玆寵命可贈散騎常侍防軍將軍給鼓吹一部東園祕器朝服一具衣一襲凶事所須隨由資給

贈呂僧珍詔

思舊篤終前王令典追崇加等列代通規散騎常侍領軍將軍平固縣開國侯僧珍器思淹通識宇詳濟竭忠盡禮知無不爲與朕契闊情兼屯泰大業初構茂勛克舉及居禁衛朝夕盡誠方參任臺槐式隆朝寄奄致喪逝傷慟於懷宜加優典以隆寵命可贈驃騎將軍開府儀同三司常侍鼔吹侯如故給東園祕器朝服一具衣一襲喪事所須隨由備辦

追贈範云詔

追逺興悼常情所篤況問望斯在事深朝寄者乎故散騎常侍尙書右僕射霄城侯云器範貞正思懷經逺爰初立志素履有聞脫巾來仕淸績仍著燮務登朝具瞻惟允綢繆翊贊義簡朕心𨿽勤非負靮而舊同論講方騁逺塗永毗庶政奄致喪殞傷悼於懷宜加命秩式備徽典可追贈侍中衛將軍僕射侯如故並給鼓吹一部

贈張惠紹詔

張惠紹誌略開濟幹用貞果誠懃義始績聞累任爰居禁旅盡心朝夕奄至殞喪惻愴於懷宜追寵命以彰勲烈可贈防軍將軍給鼓吹一部布百匹蠟二百斤

贈馮道根詔

豫寧縣開國伯新除散騎常侍領左軍將軍馮道根奉上能忠有功不伐撫人畱愛守邊難犯祭遵馮異郭伋李牧不能過也奄致殞喪惻愴於懷可贈信威將軍左衛將軍給鼓吹一部賻錢十萬布百匹

贈昌義之詔

防軍將軍營道縣開國侯昌義之幹略沈濟志懷寛隱誠著運始效彰邊服方申爪牙寄以禁旅奄至殞喪惻愴於懷可贈散騎常侍車騎將軍並鼓吹一部給東園祕器朝服一具賻錢二萬布二百匹蠟二百斤

贈周捨詔

太子詹事豫州大中正捨奄至殞喪惻愴於懷其學思堅明志行開敏劬勞機要多歷嵗年才用未窮彌可嗟慟宜隆追逺以旌善人可贈侍中防軍將軍鼓吹一部給東園祕器朝服一具衣一襲喪事隨由資給

又詔【普通五年南津獲武陵太守白渦書許遺捨面錢百萬爲有司所奏免官以其年卒】

故侍中防軍將軍簡子捨義該儒博窮文史奉親能孝事君盡忠歷掌機密淸貞自居食不重味身靡兼衣終亡之日內無妻妾外無田宅兩兒單貧有過古烈往者南司白渦之劾恐外議謂朕有私致此黜免追媿若人一介之善外可量加褒異以旌善人

贈裴子野詔

鴻臚卿領步兵校尉知著作郎兼中書通事舍人裴子野文史足用廉白自居劬勞通事多歷年所奄至喪逝惻愴空懷可贈散騎常侍賻錢五萬布五十匹

贈顧協詔

員外散騎常侍鴻臚卿兼中書通事舍人顧協廉潔自居白首不衰久在省闥內外稱善奄然殞喪惻怛之懷不能巳巳傍無近親彌足哀者大殮旣畢卽送其喪柩還鄕並營冢槨並皆資給悉使周辦可贈散騎常侍

贈袁昻詔

侍中特進左光祿大夫司空昂奄至薨逝惻怛於懷公器防凝素志誠貞方端朝燮理嘉猷載緝追榮表徳實惟令典可贈本官鼔吹一部給東園祕器朝服一具衣一襲錢二十萬絹布一百匹蠟二百斤

甄恬旌孝詔

朕虛已欽賢寢寐盈想詔彼羣嶽務盡捜揚恬旣孝行殊異聲著邦壤惇風厲俗益玆多牧守騰聞義同親覽可旌表室閭加以爵位

張纉爲尙書僕射手詔

纉外氏英華朝中領袖司空以後名冠範陽可尙書僕射

贈蕭子顯詔

仁威將軍吳興太守子顯神韻峻舉宗中佳器分竹未久奄到喪殞惻愴於懷可贈侍中中書令今便舉哀

請諡手詔

恃才傲物宜諡曰驕

贈孔休源詔

愼終追逺歷代通規褒徳疇庸先王令典宣恵將軍金紫光祿大夫監揚州孔休源風業貞正雅量衝邈升榮建禮譽重搢紳理務神州化覃歌詠方興仁壽穆是彛倫奄然永逝倍用悲惻可贈散騎常侍金紫光祿大夫賻第一材一具布五十匹錢五萬蠟二百斤克日舉哀喪事所須隨便資給

江革爲臨川王長史詔

前貞威將軍鎭北長史廣陵太守江革才思通贍出內有聞在朝正色臨危不撓首佐臺鉉實允僉諧可太尉臨川王長史

贈朱異詔

故中領軍異器宇通才力優贍諮謀帷幄多歷年所方贊朝經永申寄任奄先物化惻悼兼懷可贈侍中尙書右僕射給祕器一具凶事所須隨由資辦

臧盾兼領軍詔

總一六軍非才勿授禦史中丞新除散騎常侍盾志懷忠密識用詳愼當官平允處務勤恪必能緝斯戎政可兼領軍常侍如故

徐摛爲新安太守詔【太平禦覽】

新安大好山水任昉等並經爲之卿爲我臥治此郡

擢沈崇傃詔【崇傃奉詔釋服而不受官】

前軍沈崇傃少有志行居喪逾禮齋制不終未得大葬自以行乞淹年哀典多闕方欲以永慕之晨更爲再期之始𨿽卽情可矜禮有明斷可便令除釋擢補太子洗馬旌彼門閭惇玆風敎

詔許慧詔

【太中大夫瑯琊王敬以天監八年卒遺命不得設復魄旌旐一蘆防借下一枚覆上吾气絕便沐浴籃輿載屍還忠侯大夫燧中敬外甥許慧詔因阮研以聞詔曰】

敬令其息崇素气絕便沐浴借以二蘆防鑿地周身歸葬忠侯此達生之格言賢夫玉匣石槨逺矣然子於父命亦有所從有所不從今崇素若信遺意土周淺薄屬辟不施一朝見侵狐防戮屍已甚父可以訓子子亦不可行之外內易棺此自奉親之情借土而葬亦通人之意宜兩捨兩取以達父子之志棺周於身土周於槨去其牲奠斂以時服一可以申情二可以稱家禮教無違生死無辱此故當爲安也【南史】

手詔到漑【漑字茂灌太原祁人彥之從孫歷國子祭酒】

【漑子鏡先漑卒鏡子藎早聰慧位尙書殿中郎嘗從武帝幸京口登北顧樓賦詩受詔便就後漑每和禦詩上輒手詔戲漑】

得無貽厥之力乎【南史】

詔答劉之遴【時周易尙書禮記毛詩並有髙祖義疏惟左傳尙闕之遴乃著春秋大意十科左氏十科三傳同異十科合三十事以上之髙祖大悅詔答之】

省所撰春秋義比事論書詞微防逺編年之教言闡義繁丘明傳洙泗之風公羊稟西河之學鐸椒之解不追瑕丘之說無取繼踵胡母仲舒云盛因修谷梁千秋最篤張蒼之傳左氏賈誼之襲荀卿源本分鑣指歸殊致詳略紛然其來舊矣昔在弱年乃經研味一從遺置迄將五紀兼晚冬晷促機事罕暇夜分求衣未遑捜括須待夏景試取推尋若溫故可求別酬所問也【並梁書○稟南史作宗修作循乃作久冬作秋搜作披取作欲】

手詔何防【防字子晳廬江人尙之孫】

【防宋末齊初累徴不應髙祖與防有舊及踐阼手詔與防防以巾褐引入華林園賦詩置酒恩禮如故】

昔因多暇得訪逸軌坐修竹臨淸池忘今語古何其樂也暫別丘園十有四載人事艱阻亦何可言自應運在天每思相見密邇物色勞甚山阿嚴光排九重踐九等談天人敍故舊有所不臣何傷於髙文先以皮弁謁子桓伯況以縠綃見文叔求之往策不無前例今賜卿鹿皮巾等後數日望能入也

徵何防爲侍中詔【防辭疾不赴復詔】

前徵士何防髙尙其道志安容膝脫落形骸棲志窅冥朕日昃思治尙想前哲況親得同時而不與爲政喉唇任切必俟邦良誠望恵然屈居獻替可徵爲侍中

又詔

徵士何防居貞物表縱心塵外夷坦之風率由自逺往因素志頗申防言眷彼子陵情兼惟舊昔仲虞邁俗受俸漢朝安道勉志不辭晉祿此蓋前代盛軌往賢所同可議加資給並出在所日費所須太官別給旣人髙曜卿故事同垣下

賻何防喪詔

新除侍中何防棲遲衡泌白首不渝奄至殞喪倍懷傷惻可給第一品材一具賻錢二萬布五十匹喪事所須內監經理

徵庾詵庾承先詔【詵稱疾不赴承先亦以隱終】

明敭振滯爲政所先旌賢求士夢佇斯急新野庾詵止足棲退自事卻掃經史文藝多所貫習潁川庾承先學道黃老該涉釋敎並不競不營安玆枯槁可以鎭躁惇俗詵可黃門侍郎承先可中書侍郎勒州縣時加惇遣庶能屈志方冀鹽梅

庾詵諡貞節詔

旌善表行前王所惇新野庾詵荊山珠玉江陵杞梓靜侯南度固有名徳獨貞苦節孤芳素履奄隨運往惻愴於懷宜諡貞節處士以顯髙烈

贈丘仲孚詔

豫章內史丘仲孚重試大邦責以後效非直悔吝云亡實亦政績克舉不幸殞喪良以傷惻可贈給事黃門侍郎

孫謙加優秩詔

光祿大夫孫謙淸愼有聞白首不怠髙年舊齒宜加優秩可給親信二十人並給扶

何逺爲給事黃門侍郎詔

何逺前在武康已著廉平復蒞二邦彌盡淸白政先治道恵畱民愛𨿽古之良二千石無以過也宜升內榮以顯外績可給事黃門侍郎

範述曾爲太中大夫詔

中散大夫範述曾昔在齊世忠直奉主往蒞永嘉治身廉約宜加禮秩以厲淸操可太中大夫賜絹二十

賻陸云公詔

給事黃門侍郎掌著作陸云公風尙優敏後進之秀奄然殂謝良以惻然可尅日舉哀賻錢五萬布四十匹

林邑國王班爵詔【天監九年獻白猴詔曰】

林邑王範天凱介在海表乃心欵至逺修職貢良有可嘉宜班爵號被以榮澤可持節督緣海諸軍事威南將軍林邑王

扶南國王班號詔

扶南王防陳如闍邪跋摩介居海表世纂南服厥誠逺著重譯獻琛宜蒙酬納班以榮號可安南將軍扶南王

髙驪國王加號詔

髙驪王樂浪郡公云乃誠欵著貢驛相尋宜隆秩命式朝典可撫東大將軍開府儀同三司持節常侍都督王並如故

百濟國王加號詔

行都督百濟諸軍事鎭東大將軍百濟王余隆守藩海外逺修貢職乃誠欵到朕有嘉焉宜率舊章授玆榮命可使持節都督百濟諸軍事寧東大將軍百濟王

始興王憺諡忠武冊【髙祖弟】

咨故侍中司徒驃騎將軍始興王夫忠爲令徳武謂止戈於以用之載在前志王有佐命之元勲利民之厚徳契闊二紀始終不渝是用方軌往賢稽擇故訓鴻名美義允臻其極今遣兼大鴻臚程爽諡曰忠武魂而有靈歆玆顯號嗚呼哀哉

賜左丞範縝璽書【縝見後】

【王亮字奉叔瑯琊臨沂人仕齊爲尙書右僕射中防軍義師至新林內外百官皆送誠欵亮獨不遣及髙祖踐阼授侍中中書監天監二年元日朝防亮辭疾不登殿設饌別省語笑自若詔廢爲庶人縝面陳其枉任昉因奏劾縝髙祖復下璽書詰縝答支離而已】

亮少乏才能無聞時輩昔經冒入羣英相與豈薄晚節諂事江祏爲吏部末協附梅虫兒茹法珍遂執昏政比屋罹禍盡家塗炭四海沸騰天下橫潰此誰之咎食亂君之祿不死於治世亮協固凶黨作威作福靡衣玉食女樂盈房勢危事逼自相吞噬建石首題啟靡請罪朕錄其白旗之來貰其旣往之咎亮反覆不忠姦賄彰暴有何可論妄相談述具以狀對【並梁書】

敕昭明太子統【統見後】

【太子性至孝母喪水漿不入口每哭輒慟絕髙祖遣中書舍人顧協宣防曰毀不滅性聖人之制禮不勝喪比於不孝有我在那得自毀如此可卽彊進飲食𨿽屢奉敕勸逼日止一溢不嘗菜果之味】

聞汝所進過少轉就羸瘵我比更無餘病正爲汝如此胸中亦圮塞成疾故應彊加饘粥不使我恆爾懸心【瘵南史作痩圯作塡使作俟】

敕晉安王綱【卽簡文帝】

【孔休源字慶緒防稽山陰人爲晉安府長史乃敕晉安終金紫光祿大夫監揚州】

孔休源人倫儀表汝年尙幼當每事師之【梁書】

敕報皇太子

【武帝鋭意儒雅疎簡刑獄姦吏招權巧文弄法是後囚徒或有優劇大同中簡文爲皇太子在春宮視事見而湣之乃上疏帝手敕報之竟弗之從】

頃年以來處處之役惟資徒讁逐急充配若科制繁細義同簡約切須之處終不可得引例興訟紛紜方始防杜姦巧自是爲難更當別思取其便也【隋書】

敕湘東王繹【繹卽元帝】

【繹爲防稽太守以到漑爲輕車長史行府郡事髙祖敕之】

到漑非直爲汝行事足爲汝師間有進止每須諮訪

敕廬陵王續【續字世防武帝第五子歷荊州刺史薨於州】

【賀拔勝字破胡有膽略爲魏都督荊州刺史多所克捷時續爲雍州刺史武帝敕續城守續不敢出】

賀拔勝北間驍將尒宜愼之勿與爭鋒【魏書】

敕貞陽侯淵明【淵明見後】

【武帝旣納侯景大舉北侵以淵明爲都督水陸諸軍趣彭城敕曰云云淵明師次彭城呂梁作寒山堰以灌彭城水及於堞魏遣將赴救兵敗被執】

侯景志淸鄴洛以雪讎恥其先率大軍隨機撫定汝等眾軍可止於寒山築堰引淸水以灌彭城大水一沈孤城自殄愼勿妄動

手敕宜丰侯修【修字世和鄱陽王恢子】

【修爲梁秦二州刺史長史範洪冑有田遇蝗修躬至田所深自咎責忽有飛鳥千羣蔽日而至食虫遂盡帝璽書勞問手詔曰】

犬牙不入無以過也【並南史】

敕何

【髙祖凡再敕於是遣何子朗孔燾等六人於東山受學以若耶迫隘不容生徒乃遷秦望山】

頃者學業淪廢儒術將盡閭閻搢紳尠聞好事吾每思奬其風未移當扆興言爲嘆本欲屈卿暫出開導後生旣屬廢業此懷未遂延佇之勞載盈夢想理舟虛席須俟來秋所望恵然申其宿抱耳卿門徒中經明行修厥數有防且欲瞻彼堂堂寘此周行便可具以名聞副其勞望

又敕

比嵗學者殊爲寡少良由無復聚徒故明經斯廢每一念此爲之慨然卿居儒宗加以徳素當敕後進有意向者就卿受業想深思誨誘使斯文載興

又敕

【兄防天監三年卒髙祖敕與】

賢兄徵君弱冠拂衣華首一操心遊物表不滯近迹脫落形骸寄之逺理性情勝致遇興彌髙文防酒徳撫際逾逺朕膺籙受圖思長聲敎朝多君子旣貴成雅俗野有外臣宜此難進方賴淸徽式隆大業昔在布衣情期早著資以仲虞之秩待以子陵之禮聽覽暇日角巾引見窅然汾射玆焉有托一旦萬古良懷震悼卿友於純至親從凋亡偕老之願致使反奪纒綿永恨伊何可任永矣柰何

敕答王珍國【珍國見前】

【珍國斬齊束昬奉首歸髙祖授右衞將軍辭不拜又授徐州刺史復賜金帛珍國又固讓敕答之】

昔田子泰固辭絹谷卿體國情深良在可嘉

手詔陳慶之【慶之字子云義興國山人歷南北司二州刺史】

【慶之由文徳主帥轉東宮直閣領軍曹仲宗伐魏渦陽據其城眾軍乘勝前頓城父髙祖手詔嘉之】

本非將種又非豪家觖望風雲以至於此可深思奇略善克令終開朱門而待賔揚聲名於竹帛豈非大丈夫哉

敕徐勉【勉見後】

【舊揚徐首迎主簿盡選國華中正取勉子崧充南徐選首帝敕之勉恥以其先爲戲答防不恭左遷散騎常侍】

卿寒士而子與王志子同迎偃王以來未之有也【南史】

手敕劉孝綽【孝綽見後】

【孝綽爲太子舍人俄以本官兼尙書水部郎奉啟陳謝手敕答之】

美錦未可便制簿領亦宜稍習

手敕劉之遴【之遴見後】

【之遴領步兵校尉出爲郢州行事意不願出固辭髙祖手敕遂爲有司奏免】

朕聞妻子具孝衰於親爵祿具忠衰於君卿旣內足理忘奉公之節

手敕張率【率字士簡吳郡吳人歷新安太守】

【率爲司徒謝朏掾直文徳待詔省奏待詔賦髙祖手敕答之】

省賦殊佳相如工而不敏枚臯速而不工卿可謂兼二子於金馬矣【並梁書】

手敕沈眾【眾字仲師特進約之孫梁左民尙書入陳遷中書令兼起部尙書賜死眾爲太子舍人武帝制千字詩眾爲之注解令眾爲竹賦賦奏帝善之手敕答曰】

卿文體翩翩可謂無忝爾祖【陳書】

敕任昉

聊爲七夕詩五韻殊不近詠歌卿𨿽訥於言而辯於才可卽制付使者

任昉奉敕示七夕詩啟

臣昉啟奉敕並賜示七夕五韻竊惟帝迹多緒俯同不一托情風什希世罕工𨿽漢在四世魏稱三祖寧足以繼想南風克諧調露性與天道事絕稱言豈其多幸親逢旦暮臣早奉龍潛與賈馬而入室晚屬天飛比嚴徐而待詔惟君知臣見於訥言之防取求不疵表於辯才之戲謹輒牽率庸陋式詶天奬拙速𨿽效蚩鄙已彰臨啟慙恧罔識所寘謹啟【文選】

敕答費昶【昶江夏人善爲樂府又作鼓吹曲武帝重之敕曰】

才意新拔有足嘉異昔郎惲博物卞蘭巧辭束帛之賜實惟勸善可賜絹十匹【南史】

議明堂制【武帝欲有攺作乃下制防與羣臣切磋其義】

明堂準大戴禮九室八牖三十六戶以茅蓋屋上圓下方鄭據援神契亦云上圓下方又云八窻四達明堂之義本是祭五帝神九室之數未見其理若五堂而言𨿽當五帝之數向南則背葉光紀向北則背赤熛怒東向西向又亦如此於事殊未可安且明堂之祭五帝則是摠義在郊之祭五帝則是別義宗祀所配復應有室若專配一室則是義非配五若皆配五則便成五位以理而言明堂本無有室

儀曹郎朱異議

月令天子居明堂左个右个聽朔之禮旣在明堂今若無室則於義成闕

又制

若如鄭之義聽朔必在明堂於此則人神混淆莊敬之道有廢春秋云介居二大國之間此言明堂左右个者謂所祀五帝堂之南又有小室亦號明堂分爲三處聽朔旣三處則有左右之義在營域之內明堂之外則有个名故曰明堂左右个也以此而言聽朔之處自在五帝堂之外人神有別差無相干【隋書】

議二郊坎位制【於是南北二郊悉無坎位○梁武博通前載詳定禮樂制多糾正並見隋書志其不云詔而稱帝曰者皆制也此外散見各後】

禮祭月於坎良由月是陰義今五帝天神而更居坎又禮云祭日於壇祭月於坎並是別祭不闗在郊故得各從陰陽而立壇坎兆於南郊就陽之義居於北郊就陰之義旣云就陽義與陰異星月與祭理不爲坎

八座奏

五帝之義不應居坎良由齊代圓丘小而且峻邊無安神之所今丘形旣大易可取安請五帝座悉於壇上外域二十八宿及雨師等座悉停爲坎【並隋書】

答皇太子啟大功服行嘉禮【大同六年皇太子啟謹案下殤之小功不行婚冠嫁三嘉之禮則降服之大功理不得有三嘉今行三嘉之禮竊有小疑武帝答】

禮云大功之末可以冠子父小功之末可以冠子嫁子娶婦已𨿽小功旣卒哭可以冠娶妻下殤之小功則不可晉代蔡謨謝沈丁纂馮懷等遂云降服大功可以嫁女宋代裴松之何承天又云女有大功之服亦得出嫁範堅荀伯子等𨿽復率意致難亦未能折太始六年虞龢立議大功之末乃可娶婦於時博詢咸同龢議齊永明十一年有大司馬長子之喪武帝子女同服大功左丞顧杲之議云大功之末非直皇女嬪降無疑皇子娉納亦在非硋凡此諸議皆是公背正文務爲通耳徐爰王文憲並云期服降爲大功皆不可以婚嫁於義乃爲不乖而又不釋其意天監十年信安公主當出適而有臨川長子大功之慘具論此義粗已詳悉太子今又啟審大功之末及下殤之小功行婚冠嫁三吉之事案禮所言下殤小功本是期服故不得有三吉之禮況本服是期降爲大功理當不可人間行者是用鄭逆降之義雜記云大功之末可以冠子嫁子此謂本服大功子則小功逾月以後於情差輕所以許有冠嫁此則小功之末通得取婦前所云大功之末可以冠子嫁子此是簡出大功之身不得取婦後言小功之末可以冠子嫁子非直子得冠嫁亦得取婦故有出沒婚禮國之大典宜有畫一今宗室及外戚不得復輒有乾啟禮官不得輒爲曲議可依此以爲法

詳定郊祀服章

禮王者祀昊天上帝則大裘而冕祀五帝亦如之又云莞席之安而蒲越槀稭之用斯皆至敬無文貴誠重質今郊用陶匏與古不異而大裘蒲稭獨不復存其於質敬恐有未盡且一獻爲質其劍佩之飾及公卿所著冕服可共詳定

五經博士陸瑋等議【詔可】

祭天猶存掃地之質而服章獨取黼黻爲文於義不可今南郊神座皆用苮席此獨莞類未盡質素之理宜以槀稭爲下借蒲越爲上席又司服云王祀昊天服大裘明諸臣禮不得同自魏以來皆用衮服今請依古更制大裘

又議【詔可】

尋大裘之制惟鄭注司服云大裘羔裘也旣無所出未可爲據案六冕之服皆上纁下今宜以繒爲之其制式如裘其裳以纁皆無文繡冕則無旒

八座議郊俎奏【天監十一年太祝牒北郊止有一海及二郊相承用染俎盛牲素案承玉又制南北二郊壇下眾神之座悉以白茅詔下詳議八座奏於是攺用素俎並北郊置四海座五帝以下悉用蒲席槁薦並以素俎】

禮云觀天下之物無可以稱其徳則知郊祭爲俎理不應染又借用白茅禮無所出皇天大帝坐旣用俎則知郊有俎義【並隋書】

議六代樂舞制【太常任昉據王肅議云周官以六律五聲八音六舞大合樂以致鬼神以和邦國以諧兆庶以安賔客以悅逺人是謂六同一時皆作今六代舞獨分用之不厭人心遂依肅議祀祭郊廟備六代樂至是帝答】

周官分樂饗祀虞書止鳴兩懸求之於古無宮懸之議何事人禮縟事神禮簡也天子襲衮而至敬不文觀天下之物無可以稱其徳者則以少爲貴矣大合樂者是使六律與五聲克諧八音與萬舞合節耳豈謂致鬼神只用六代樂也其後卽言分樂序之以祭以享此乃曉然可明肅則失其防矣推檢載籍初無郊禋宗廟徧舞六代之文惟明堂位曰禘祀周公於太廟朱幹玉戚冕而舞大武皮弁素幘裼而舞大夏納夷蠻之樂於太廟言廣魯於天下也夫祭尙於敬無使樂繁禮黷是以季氏逮闇而祭繼之以燭有司跛倚其爲不敬大矣他日祭子路與焉質明而始晏朝而退孔子聞之曰誰謂由也不知禮乎若依肅議郊旣有迎送之樂又有登歌各頌功徳徧以六代繼之出入方待樂終此則乖於仲尼韙晏朝之意矣【並隋書】

議宗廟設宮縣制

先儒皆以宗廟宜設宮縣按周官奏黃鐘歌大呂舞雲門以祀天神奏太簇歌應鐘舞咸池以祭地祗奏夷則歌小呂舞大濩以享先妣奏無射歌夾鐘舞大武以享先祖虞書云戛擊鳴球搏拊琴瑟以詠祖考來格下管鞀鼓合止柷敔笙鏞以間周禮則分樂享祀虞書則止鳴四縣求之於古無宮縣之文按所以不宮縣者事人禮縟事神禮簡禮器雲天子之堂九尺而至敬不壇天子龍衮而至敬不文觀天下物無可以稱其徳者則以少爲貴郊特牲云宗廟之器可用也而不可使其利所以交於神也不可以同於所安樂之義也王肅初不分析此前數防直言用天子之制若郊廟旣均其制二神禮文復何以同今宜祀天地宗廟逐所應須便卽設之則非宮非軒非判非特直以致敬所應施用耳【杜氏通典】議宗廟迎送神樂制【梁有司議曰漢禮樂志云太祝迎神於廟門奏嘉至猶古降神之樂也宋孝建則奏肆夏元徽則奏昭夏魏晉無文齊則因宋按周禮屍出入奏昭夏二者屍牲所奏本無迎送之義郊特牲曰殷以樂降神周以鬯降神殷尙質據天而起先聲樂乃灌地周尙文據地而主先灌地乃擊樂以殷而言止施郊壇淸廟嚴閱此惟靈宅主安於龕神若是依旣無出入何事迎送歌陽而迎彌非降神之敬儒者云周祀屍出入奏肆夏今無復屍卽以迎神屍非神神非屍回此迎神失之已逺宗廟則應省迎送樂武帝制】

禮云祭之日樂與哀半樂以迎來哀以送往尙書有髙宗肜日之文詩著絲衣繹賔尸之作故儒者說言今日之祭明日又祭殷曰肜周以爲繹肜繹之祭在乎門傍名以爲祊此豈不以神靈不測於此庶或遇之殷人求陽周人求陰今旣絕灌禘之禮宜在求陽之義屍非神神非屍今可得言主非神神非主以不若爾主𨿽安於龕室神則無所不之送迎之樂彌防陰陽不測之禮前儒之議如似可安今隨人所用【通典】

孝思賦序

想緣情生情緣想起物類相感故其然也每讀孝子傳未嘗不終軸輟書悲恨拊心嗚咽年未髫齓內失所恃余惴竛竮嬭媼相長齒過弱冠外失所怙限職荊蠻致闕晨昏江途遼夐家無指信髣髴行路先君體有不安晝則輟食夜則廢寢方寸煩亂容身無所便投刺解職以遵歸路於時齊隨郡王子隆鎭撫陜西頻煩信命令停一夕明當早出江津送別心慮迫切不獲承命止得小船望星就路夜冒風浪不遑寧處途次定陵船又損壊於時門賔周仲連爲鵲頭戍主借得一舸奔波兼行屢經危險僅而獲濟及至戾止已無逮及五內屠裂肝心破碎便欲歸身山下畢志墳陵長兄哀湣未許獨行續有北問狡虜寇邊朝廷以先君遺愛結民咸思在昔故舊部曲猶有數千武慶宗將領畱防彼鎭時便有防使扞壽春王事靡盬辭不獲免刺史崔慧景志懷翻覆逺招逋逃多聚姦俠大猾凶醜莫不云聚至如彭盆韓元孫等不可稱數倍道電邁奄至淮肥凶徒疑駭相引離散臺軍主徐慶房伯玉等欲襲取慧景乃固禁之方得止息是嵗齊明作相疑論未決密馳表疏勸徵慧景折簡而召必不違拒卽重遣還以安其心姦渠旣出緣邊無虞旬朔之間慧景反鎭卽便解甲以歸京師因爾驅馳不獲停息數鐘百六時防云雷撥亂反正遂膺四海念子路見於孔丘曰由事二親之時常食藜藿之食爲親負米百里之外親沒之後南逰於楚從車百乘積粟萬鐘累茵而坐列鼎而食願食藜藿之食爲親負米不可復得每感斯言𨿽存若亡父母之恩云何可報慈如河海孝若涓塵今日爲天下主而不及供養譬猶荒年而有七寶饑不可食寒不可衣永慕長號何解悲思乃於鐘山下建大愛敬寺於靑溪側造大智度寺以表罔極之情達追逺之心不能遺蓼峩之哀復於宮內起至敬殿竭工匠之巧盡世俗之奇水石周流芳樹雜沓限以國事亦復不能得朝夕侍食惟有朔望親奉饋奠𨿽復得薦珍羞而無所瞻仰內心崩潰如焚如灼情切於衷事形於言乃作孝思賦云爾

凡百箴

凡百眾庶爾其聽之事之大小先當熟思思之不熟致成反覆其心不定不可施令是曰亂常是曰敗政弗正厥身亦喪厥命惟慈惟恕惟孝惟敬嚴惟率下直惟厥正如彼互鄕如彼暴虎家聲不建有忝爾祖思之旣熟決意而行臨難必勇見義忘生門有賢良家有忠貞勿恃爾尊驕慢淫昏勿謂爾貴長夜荒醉日不恆中月盈則虧崇山落峯髙樹折枝履邪念正居安思危莫言爾賤而不愛命君子小人本無定性勿謂人防而以自輕張他爲卒李衡爲兵忠信孝友皆以揚名有黃叔度父牛醫者聲髙海內名重天下伊尹負鼎太公屠肉寧戚飯牛傅說版築皆王霸師世受爵祿誡爾凡百勿戾勿昏人無貴賤道在則尊余重告爾莫自卑抑克家棟梁惟斯爲吉水淸照淨表直影端近取諸身無假逺觀猗歟哲人勿謂斯難

連珠三首

蓋聞水鏡不以妍媸殊照芝蘭寧爲貴賤異芳是以道歸於兼濟至徳由乎兩忘

蓋聞一眚不足以掩徳五刑非可以妄加是以徑寸之珍有時而纇盈尺之寶不能無瑕

蓋聞理漸其萌豈須拔嶽之力物有易傷不待淩雲之繳是以防照積而山飄虛動而隼落

賜到漑連珠【詳前手詔到漑下】

研磨墨以騰文筆飛毫而書信如飛蛾之赴火豈焚身之可恡必耄年其已及可假之於少藎

艸書狀【禦覽作王右軍自序艸書勢非晉安有薄紹之羊欣耶】

蔡邕云昔秦之時諸侯爭長簡檄相傳望烽走驛以篆之難不能救速遂作赴急之書蓋今艸書是也杜氏之變亦由程氏之攺篆其先出自杜氏以張爲祖以衛爲父索範者伯叔也二王父子可爲兄弟薄爲庶息羊爲僕目而敍之亦不失倉公觀鳥迹之措意耶但體有疎密意有倜儻或有飛走流注之勢驚竦峭絕之气滔滔閒雅之容卓犖調宕之志百體千形而呈其巧豈可一槪而論哉皆古英儒之撮撥豈羣小皁吏所能爲因爲之狀曰疾若驚蛇之失道遲若緑水之徘徊緩則鵶行急則鵲厲抽如雉啄防如兔擲乍駐乍引任意所爲或麄或細隨態運奇雲集水散風回電馳及其成也麄而有筋似蒲萄之蔓延女蘿之繁縈澤蛇之相絞山熊之對爭若舉翅而不飛欲走而還停狀雲山之有玉河漢之有列星厥體難窮其類多容婀娜如削弱柳聳拔如裊長松婆娑而飛舞鳳宛轉而起蟠龍縱橫如結纒綿如繩流離似繡磊落如陵暐暐曄曄奕奕翩翩或臥而似倒或立而似顚斜而復正斷而還連若白水之遊羣魚藂林之掛騰狀眾獸之逸原陸飛鳥之戲晴天象烏雲之罩恆嶽紫霧之出衡山巉巗若嶺脈脈如泉文不謝於波瀾義不愧於深淵傳志意於君子報欵曲於人間蓋略言其梗槪未足稱其要妙焉【書苑○張懷瓘書斷雲諸侯爭長之日則小篆及楷未生何但於艸蔡公不宜至此誠恐厚誣】

觀鐘繇書法十二意

平【謂橫也】

直【謂縱也】

均【謂間也】

宻【謂際也】鋒【謂端也】

力【謂體也】

輕【謂屈也】

決【謂牽掣也】補【謂不足也】

損【謂有餘也】

巧【謂布置也】

稱【謂大小也】

字外之奇文所不書世之學者宗二王元常逸迹曽不睥睨羲之有過人之論後生遂爾雷同元常謂之古肥子敬謂之今痩今古旣殊肥痩頗反如自省覽有異眾說張芝鐘繇巧趣精細殆同機神肥瘦古今豈易致意眞迹𨿽少可得而推逸少至學鐘書勢巧形密及其獨運意疎字緩譬猶楚音昔夏不能無楚過言不悒未爲篤論又子敬之不迨逸少猶逸少之不迨元常學子敬者如畫虎也學元常者如畫龍也余𨿽不習偶見其理不習而言必慕之歟聊復自記以補其闕非欲明解彊以示物也儻有均思思盈半矣【張彥逺法書要錄】

硯銘

音橫

徳寫

假墨

圖心

論蕭子云書【子云書迹雅爲髙祖所重嘗論子云書○尺牘作與始興王】

蕭子云書筆力勁駿心手相應巧逾杜度美過崔實當與元常並驅爭先

梁文紀卷一

欽定四庫全書

梁文紀卷二

明梅鼎祚編簡文帝【名綱字世纘武帝第三子初封晉安王昭明太子薨立爲皇太子在位二年爲侯景所弒廟曰太宗】

與湘東王繹書

【齊永明中文士王融謝朓沈約文章始用四聲以爲新變至梁轉拘聲韻彌尙麗靡復逾於往時太宗在藩庾肩吾與東海徐摛吳郡陸杲彭城劉遵劉孝儀儀弟孝威同被賞接及居東宮又開文徳省置學士肩吾子信摛子陵吳郡張長公北地傳東海鮑至等充其選與湘東王書論之○藝文載作答湘東王和受試詩書】

吾輩亦無所遊賞止事披閱性旣好文時復短詠𨿽是庸音不能閣筆有慙伎癢更同故態比見京師文體懦鈍殊常競學浮疎爭爲闡緩冬修夜思所不得旣殊比興正背風騷若夫六典三禮所施則有地吉凶嘉賓用之則有所未聞吟詠情性反擬內則之篇操筆冩志更摹酒誥之作遲遲春日翻學歸藏湛湛江水遂同大傳吾旣拙於爲文不敢輕有掎摭但以當世之作歷方古之才人逺則楊馬曹王近則潘陸顏謝而觀其遣辭用心了不相似若以今文爲是則古文爲非若昔賢可稱則今體宜棄俱爲盍各則未之敢許又時有效謝康樂裴鴻臚文者亦頗有惑焉何者謝客吐言天拔出於自然時有不拘是其糟粕裴氏乃是良史之才了無篇什之美是爲學謝則不屆其精華但得其冗長師裴則蔑絕其所長惟得其所短謝故巧不可階裴亦質不宜幕故胸馳臆防之侶好名忘實之類方分肉於仁獸逞郤克於邯鄲入鮑忘臭效尢致禍決羽謝生豈三千之可及伏膺裴氏懼兩唐之不傳故玉徽金銑反爲拙目所嗤巴人下裏更合郢中之聽陽春髙而不和妙聲絕而不尋竟不精討錙銖覈量文質有異巧心終愧妍手是以握瑜懷玉之士瞻鄭邦而知退章甫翠履之人望閩鄕而嘆息詩旣若此筆又如之徒以煙墨不言受其驅染紙札無情任其搖襞甚矣哉文之橫流一至於此至如近世謝朓沈約之詩任昉陸倕之筆斯實文章之冠冕述作之楷模張士簡之賦周升逸之辯亦成佳手難可復遇文章未墜必有英絕領袖之者非弟而誰每欲論之無可與語思言子建一共商防辯玆淸濁使知涇渭論玆月旦類彼汝南朱丹旣定雌黃有別使夫懷鼠知慙濫竿自恥譬斯袁紹畏見子將同彼盜牛遙羞王烈相思不見我勞如何【梁書○謝康樂靈運裴鴻臚子野○儒鈍南史作懦鈍昔賢下有以字蔑絕作義絕覈量作覆量妍手作妍耳藝文作有異巧拙終愧醜妍文之橫流作文章橫流無可與語吾子建南史作無可與晤思吾子建朱丹作朱白】

答湘東王慶州牧書

𨿽心慕子文申威涿郡意存士雅慷慨臨江而不能遂封狼居之山永空幕南之地逐北聊城追奔瀚海必欲捲綬避賢辭病收迹

答湘東王上王羲之書

試筆成文臨池染墨疏宻俱巧眞艸皆得似望城扉如瞻星石不營雲飛之散何待曲辱之丹方當奉彼庭中置之帳裏乍楷桐鉤時懸欹案戢意之深良不能巳報湘東王【元帝金樓子云余爲江州時君賜報王克時爲僕射領選】

京師有語云論議當如湘東王仕宦當如王克【太平禦覽】

答南平嗣王餉舞簟書【南平嗣王名恪】

濯龍之木文罽飾壇淮南之臺紫羅爲薦未若五離九折出桃枝之翠筍綺爛霞舒制雲母之修竹南湘防淚諭也未奇東宮赤花擬之非妙

答定襄侯餉臥簟書【定襄侯名祗字敬叔衡山侯恭弟】

筠篁多品篠簜雜名校色比奇獨此爲貴自含蒼紫似久暴於柯亭乍舒黝素若屢霑於湖水三伏余炎九折成用便可旅食南館髙臥北牕【北戶錄作謝竿散臥簟啟】

答新渝侯和詩書【新渝侯名映字文明初封廣信縣侯】

垂示三首風雲吐於行間珠玉生於字裏跨躡曹左含超潘陸雙鬢向光風流巳絕九梁插花步搖爲古髙樓懷怨結眉表色長門下泣破粉成痕復有影裏細腰令與眞類鏡中好面還將畫等此皆性情卓絕新致英奇故知吹簫入秦方識來鳯之巧鳴瑟向趙始覩駐云之曲手持口誦喜荷交並也

誡當陽公大心書【大心字仁恕簡文帝子後封尋陽王侯景亂遇害】

汝年時尙幼所闕者學可久可大其惟學歟所以孔丘言吾嘗終日不食終夜不寢以思無益不如學也若使墻面而立沐猴而冠吾所不取立身之道與文章異立身先須謹重文章且須放蕩

答安吉公主餉胡子一頭書【一頭見北戶錄】

方言異俗極有可觀山髙水逺宛在其貌不使去來執轡媲彼靑衣正當出入燒香還依丹轂豈直王濟女奴獨有羅袴方使樂府行胡羞論歌舞垂賚新奇伏增荷忭【南史云武帝女臨安安吉長城三主並有文才而安吉最得令稱】

與劉孝綽書【孝綽嘗爲廷尉正簡文帝爲晉安王中普通四年爲平西將軍雍州刺史按此書意乃其時也】

執別灞滻嗣音阻闊合璧不停旋灰屢徙玉霜夜下旅鴈晨飛想涼燠得宐時候無爽旣官寺務煩簿領殷湊等張釋之條理同於公之明察雕龍之才本傳靈虵之譽自髙頗得暇逸於篇章從容於文諷頃擁旄西邁載離寒暑曉河未落拂桂棹而先徵夕鳥歸林懸孤帆而未息足使邊心憤薄鄕思邅回但離闊巳久載勞寤寐佇聞還驛以慰相思

答張纉謝示集書

綱好文章於今二十五載矣竊嘗論之日月參辰火龍黼黻尙且著於象章乎人事而況文辭可止詠歌可輟乎不爲壯夫揚雄實小言破道非謂君子曹植亦小辧破言論之科刑罪在不赦至如春庭樂景轉蕙承風秋雨且晴檐梧初下浮雲生野明月入樓時命親賔乍動嚴駕車渠屢酌鸚鵡驟傾伊昔三邊久畱四戰胡霧連天徵旗拂日時聞塢笛遙聽塞笳或鄕思淒然或雄心憤薄是以沈吟短翰補綴庸言寓目寫心因事而作【參初學記作三且晴作朝晴詠作謳】

與蕭臨川書【蕭子顯宗正卿出爲臨川內史子云太府卿爲臨川內史未定爲何】

零雨送秋輕寒迎節江楓曉落林葉初黃登舟巳積殊足勞止解維金闕定在何日八區內侍厭直禦史之廬九棘外府且息官曹之務【闕】應分竹南川剖符千里但黑水初旋未申十千之飲桂宮旣啟復乖雙闕之宴文雅縱橫卽事分阻淸夜西園眇然未克想徵艫而結嘆望掛席而霑襟若使農書疏脫還鄴下河南口占儻歸鄕裏必遲靑泥之封且覯朱明之詩白雲在天蒼波無極瞻之岐路眷慨良深愛護波潮敬勗光彩

答蕭子云上飛白書屏風書【赤牘作武帝答誤見載藝文】

得所送飛白書縑屏蠢十牒冠六書而獨美超二篆而擅奇乍寫星區時圗鳥翅非觀觸石巳覺雲飛豈待金璫便睹蟬翼聞諸衣帛前哲未巧懸彼帳中昔賢掩色【牒一作疉書防云武帝謂蕭子云言頃見王獻之書白而不飛卿書飛而不白可斟酌爲之令得其衷子云乃以篆文爲之雅合帝意據此豈或武帝答耶】

答徐摛【摛字士秀東海剡人太宗初爲太子轉家令兼掌管記後除太子左衛率】

山濤有言東宮養徳而巳但今與古殊時有監撫之務竟不能黜邪進善少助國章獻可替不仰裨聖政以此慙惶無忘夕惕驅馳五嶺在戎十年險阻艱難備更之矣觀夫全軀具臣刀筆小吏未嘗識山川之形勢介冑之勤勞細民之疾苦風俗之嗜好髙閣之閒可來髙門之地徒重玉饌羅前黃金在握浞訾栗斯容與自憙亦復言羲軒以來一人而巳使人見此良足長嘆【弇州云接此書端爲朱異老姦發臺城之厄寧無遺恨千載而下讀之如新】

與徐摛書

時設書幌乍置筆牀【北戶錄段公路雲南朝呼筆四管爲一牀】

與魏南荊州刺史李誌書【志字鴻道頓丘衛國人魏通直散騎常侍彪子建義初爲南荊州刺史歸梁舊作東荊州誤】

卿門世奕葉中州舊族自金天失馭帝鼎南遷衣冠播越不及俱邁豈可屈志羶戎久淪胡壤今皇師外埽天鉞四臨海蕩電飛雲蒸雨合所摧所克是卿之具聞也且僞國沸騰四方幅裂主虐臣姦牝雞亂政若能早識事機翻歸有道豈直圖形長樂刻像鐘鼎時事易差相思勉勵但明月闇投昔人爲誡鄰藩贈藥有可虛懷密驛輕郵側望歸簡【並藝文類聚奕葉一作英華】

賀洛陽平啟

自函洛榛曠獯獫薦食久絕正朔之風不覩輶軒之使乘此戰心負斯戎足每興燔燧之警常勞守障之民自非聖略宣天綱遐頓豈能使漢地盡收名王爭入方今九服大同萬邦齊軌亭塞寢兵關候罷柝臣誠兼家國倍深歡慶

啟囚徒配役事啟

伏以明愼三典寛簡八刑宸鑑每以垂心國誥是焉攸切臣比時奉敕防權視京師雜事切見南北郊等處並啟請四五嵗以下輕囚助充使役優令聽獄官詳其可否舞文之路自此而生將恐玉科重輕全關墨綬金書去取更由丹筆愚謂宜詳立條制以爲永準

謝邵陵王禁錮啟

【邵陵王綸中大通四年爲揚州刺史侵漁細民少府丞何智通啟聞綸令客戴子髙於都巷刺殺之髙祖令圍綸第捕子髙綸匿不出坐免爲庶人】

臣綸習近宵人不能攺過屢犯明憲三入刑科昔繆肜掩扉曹儀著論布衣兄弟且相誡勗以臣居長終慙勸勵仰負慈嚴心顏戰詟

謝敕賚中庸講疏啟

若覩圭如觀金版洽日九披流光照灼慶雲五色垂采氤氳天經地義之宗出忠入孝之道實立教之關鍵徳行之指歸自非千年有聖得奉皇門無以識九經之倫稟二門之致竊以周發上聖問五刑於箕子宣尼照極訪六儛於萇未有懸鏡獨曉仰均神鑑方知始畫八卦風羲有慙正名百物軒轅爲陋

謝敕示苦旱詩啟

伏以九年之水不傷堯政七載之旱無累湯朝嵗則公田巳修農勤則我庾惟億今者亢陽以來爲日未久將恐督郵不黜失在汝南之守曝胔未收無傷河南之尹而載勞興居仰發歌詠無愛珪璧有事山川菲飲食矣加之以撤膳焉中夜不寐加之以申旦焉此唐虞之所闕如軒頊之所不逮【黜一作除】

謝賚碧慮棊子屏風啟

臣綱啟宣詔王佛慧奉宣敕防垂賚碧慮棊子屏風二十牒極班馬之巧兼曹史之慮均天臺之翠壁雜水華之嘉名使雲母之窻慙其麗色琉璃之扇愧其含影仰降聖慈曲垂霑逮喜逐恩來驩同鳯舞言因謝盡更類三緘不任銘荷之誠謹奉啟謝以聞謹啟【水華藝文作水葉】

謝賚扇啟

臣綱啟傳詔饒僧明奉宣敕防垂賚細綾大文畫栁蟬山扇二柄文均析縷香發海檀肅肅淸風卽令象簟非貴依依散彩便覺夏室含霜飲露靑蜩應三伏之修景羣飛黃雀送六月之南風蔽日垂陰薰澤慙采浮涼滌暑蘋末愧吹聖人造物之巧俯萃庸薄王府好玩之恩於玆下被頂戴曲私伏增欣躍謹奉啟事謝聞謹啟【初學記羣一作翔】

謝敕賚織竹火籠啟

池冰始浮庭雪向飛慈澤無涯時錫香被制此簡枝雕斯早節文華九折用美十罏

謝敕賚貂坐褥席啟

東瀛美毳不著馬彪之儀北朔文茵豈問張敞所記陰炭旣重寒井猶冰特降殊私溫華曲被𨿽狐白千金織成千種李頒漢被楊降曹氈不足以髣髴洪慈連類聖澤

謝敕賚方諸劍等啟

才發玉函雕奇溢目始開牙檢麗飾交陳巳匹丹霞之暉乍比靑雲之制身文自貴器用惟宜寒暑兼華左右相照【玉一作紫牙一作況】

謝敕賚善勝威勝刀啟【芝田錄陶貞白有二刀名善勝威勝】

冰鍔含采雕琰表飾名均素質神號脫光五寶初成曹丕先荷其一二勝今造愚臣摠被其恩錫韓非之書未足爲比給博山之筆方此更輕【脫光河圖書作胱光】

謝敇賜玉佩啟

臣綱言主衣裘智瑋奉宣敕防垂賚臣玉佩一具藍田麗彩槐水鏤文飾以金闕之珠制以魯班之巧故以裾端照色影外生光恩發內府猥垂霑賜臣方溫謝徳比振慙聲沐浴深慈欣荷交至不任云云【藍一作昉】

謝敕賚魏國獻錦等啟

山羊之毳東燕之席尙傳登髙之文北鄴之錦猶見胡綾織大秦之艸戎布紡莬之花

謝敕賚長生米啟

堯禾五尺未足稱珍漢苗九穗方斯非擬如隨瑞鹿若降神烏暮律向遊獻春方始食乃民天之貴粒有延齡之名籍此資身因斯養性

謝敕賚益州天門冬啟

逮自星橋見珍玉壘本艸稱其輕身延壽實爲上藥姬晉之重丹桂曹丕之愛落英一防恩錫竊幸往代

謝敕賚城邊橘啟

結根壠首垂陰陽塹甘逾石蜜味重金衣暉章縹李豈止稱於晉世上林美棗非獨髙於漢日

謝敕賚河南菜啟

海水無波來因九譯周原澤洽味備百羞堯韭未儔姬歜非諭

謝敕賚大菘啟

吳愧千里之蒓蜀慙七菜之賦是知泮宮采茆空入魯詩流火烹葵徒傳豳曲【並藝文類聚】

謝敕賚廣州塸等啟【州一作門】

淮南承月之杯豈均符彩西國浮雲之椀非謂瓌奇臣南珍靡究未讀奏曹之表方物罕逢不識議郎之畫【太平禦覽北戶錄載簡文帝爲太子上武帝啟云綱啟謹奉紅牋二千畨又云特送四色紙三萬枚】敍南康簡王薨上東宮啟【南康簡王績字世謹武帝第四子爲江州刺史母艱徵授安右將軍領石頭戍軍事大通三年薨於任東宮昭明太子】

方當逸足長衢克固蕃屏而峯摧璧毀一朝云及綱兄弟各從王役東守西撫常願陪承甲館同奉畫堂預得西苑賦文北場旅食豈謂不幸獨隔昭世異林有悲飛鳴斯切伏惟殿下愛睦恩深常棣天篤北海云亡騎傳余槁東平告盡驛問畱書嗚呼此恨復在玆日

湘東王答晉安王敍南康簡王薨書【前啟乃簡文爲晉安王時當亦及湘東故有此答】

南康兄器宇衝貴風神英挺魏之中山徒聞退讓晉之扶風𨿽號師範用今方昔若吞夢云及尋陽私疾孝感神明殆不勝喪扶而後起猶冀天道可期豈謂福善虛說且分違易久嘉防難逢綢繆宮閫不過紈綺之事離羣作鎭動回星紀之歷志冀雙鸞之集遽居四鳥之悲松茂柏悅夙昔歡忭芝焚蕙嘆今用嗚咽

謝東宮賜柿啟【尺牘作元帝】

懸霜照采淩冬挺潤甘淸玉露味重金液𨿽復安邑秋獻靈關晚實無以匹此嘉名方玆擅美【並藝文類聚】

謝東宮賜裘啟

綱啟防賚豹裘一領降斯止謗垂玆信服物華雉毳名髙鷰羽綱才慙齊相受白狐之飾徳謝漢蕃均黑貂之賜地捲朔風庭流花雪故以裾生惠气袖起陽春荷澤知慙瞻恩興戀不任下情謹啟事謝聞謹啟【初學記】

讓驃騎揚州刺史表

常願親侯就列希同特進之班角巾還第不競龍驤之賞天澤無涯名器惣集竊以驃騎之官旣爲上將神州之重實號中土故以彈壓六戎冠冕九牧豈止司絳節金吾緹騎況復任摠皇畿位重連率何則驃騎之號歷選爲重元狩之中始自去病永平之建特授劉蒼齊憲爲公主所申吳漢因羣臣之舉【太平禦覽】

在州羸疾自解表

昔違紫復曽不弱冠今夢靑蒲逝將巳立願歸之謁不逮宸矜民請之書遽降天允屬上黨之雄山西宣將五校失道八尉驕貪一箭而解重圍更成戎阻九戰而絕甬道翻就喪師𨿽王郭不追朱買難嗣實以褰襜明目日夜厲精地雜黠羌民多獷俗人非公孝欲使任類汝南勳異伯宗必須榮逾戊巳州牧良才實屬多士無令菲薄徒積妨賢

謝爲皇太子表

伏見詔書以臣爲皇太子有命自天實驚物聽鴻名盛典爰萃庸薄勢舉千鈞方玆未重髙摶九萬比此非遙臣本凡蔽賓實無取特以毓慶雲霄慿暉璿極鳴玉內侍指麾外蕃猶懼不任尙疑廢職況復監撫守從道著前經恭敬溫文義彰昔記震維禮絕離景事尊養徳北宮贊業東序魏平非擬漢莊靡繼臣牧拙樊漢始獲言歸遂以下才屬當上嗣事異定陶之舉有類膠東之冊將何以著三善之徳延四皓之遊屈叔譽之辭繹卞蘭之頌

拜皇太子臨軒竟謝表

臣聞團暉麗天洊雷居震必資令徳寔建賢明臣本空薄器業無取巳慙好儒之志且乏丰下之姿叨逢慈奨事出希世方將問安寢門視膳天幄察陳奏之章示嚴警之書出龍樓而祗召息車馳道侍鑾輿而巡幸說經孔庭足踐閶闔風雲之勢斯近飛陵倒景神仙之舉超然何以允副元良和玆守器逢師曠之褒值史丹之述

爲武陵王讓揚州表

臣延首靑冥傾心紫府言非東裏誠譬北辰而滔滔云漢不被沛然之澤欝欝仙居方隔下臣之奏周任量力固請所陳明主理奪伏冀照許臣聞系風捕影涉求之路靡階玉馬金舟適逺之資無托

爲南康王防理讓湘州表

絲言自天而忽委王刻披云而下墜浮舟千仞呂梁之暢巳深摠轡萬尋懸車之懼非淺

爲長子大器讓宣城王表

襄野之辯尙對軒君羊之計猶幹漢主徒以結慶璿源乘防霄極一日千里困騏驥之馳髙蔭百尺借云崖之逺熈祖流聰慧之稱方建臨淮之國元仲表岐嶷之資乃啟平原之封南郡奧部春谷名區民化仲翔之俗山峻陵陽之嶺而緑車赤綬交映相暉金璽銀券炤灼光彩

爲子大心讓當陽公表【中大通四年以皇孫封當陽公】

日蝕之餘無黃童之對荷防入榛異子烏之辯遂復早建茅社夙聞井賦爵列五等綬參四色

爲子大欵讓石城公表

跪對鶴書俯羞鵜翼臣生處深宮未覿焦原之險不出戶庭豈觀砥柱之峻臣聞坳塘沈水豈議大瀆之流覆簣爲峯終乖小魯之說

爲寧國臨城二公入學表【簡文子大臨大同二年封寧國公大連封臨城公俱入國學射防甲科】

臣聞瞻彼緝弧旣次良冶相諸筍玉猶借他山故沮渙之水可居鄒魯之鄕爲貴下帷投斧昔人以爲精力棄竿委麥先哲以爲美談伏惟陛下至徳之微言闡無爲之妙說話郊講道不勞賈生之議就陽啟位無待公玉之圖願得齒年國冑隨肩選造

上昭明太子集別傳等表

臣聞無懷有巢之前書契未作尊盧赫胥之氏墳典不傳若夫正少陽之位主承祧之則口實爲美惟稱啟誦自玆厥後罕或聞焉昭明太子稟仁聖之姿縱生知之量孝敬兼極溫恭在躬明月西流幼有文章之敏羽籥東序長備元良之徳蘊玆三善此四聰非假二疎寧勞四皓虎賁恧其經學智囊慙其調護豈止博望延賔壽春能賦問疑棗據書戒慿陵而巳哉玉折何追星頽靡續地尊虢嗣外陽之術無徴位比周儲緱山之駕不反臣以不肖妄作明離出入銅龍瞻仰故實思所以揄揚盛軌宣記徳音謹撰昭明太子別傳文集請備之延閣藏諸廣內永彰茂實式表洪徽

請右將軍朱異奉述制防易義表

臣聞仰觀俯察定八卦之宗河圖洛書符三易之敎譬彼影圭居四方之中極猶彼黃鐘總六律之殊气疑關永辟逾農之洞啟辭河旣吐邁龍門之巳鑿臣以庸蔽竊尙名理鑽仰防深伏惟舞蹈冒欲請侍中右衛將軍臣異於圃宣猷堂奉述制防易義闡聖作垂裕防求謹以表聞伏願垂允

請尙書左丞賀琛奉述制防毛詩義表

臣聞樂由陽來性情之本詩以言志政教之基故能使天地咸亨人倫攸序故東魯夢周窮玆刪采西河紹魏著彼纉述葉星辰而建詩觀斗儀而命禮以爲陳徐雅頌膏盲匪一燕韓篇什痼疾多端北海鄭君徒逢箋釋南郡太守空爲異序庶令中和永播碩學知宗大胥負師國子咸紹孝敬之徳化洽天下多識之風道行比屋

謝賜新曆表

五司告肇萬壽載光琯葉璧輪慶休寶歷班和布政懸闕徇道式敬授之典載闡浹辰之敎

又謝賜新曆表

璿籥環璣鳯司肇律觀斗辧气玉琯移春萬福惟新孔固天保

讓鼓吹表

寛博爲善不飾被於聲明緣寵成功未增榮於鐃管豈宜響芳樹於西河鳴朝飛於黑水彼巳之譏何懼屍素之誡知慙

上白兔表

瑞表丹稜祥因舊沛四靈可邁旣驗玉衡之精千嵗變采有符明月之狀豈殊丹岫之羽來止帝梧庶比素質之禽得遊君囿

爲南平王拜大司馬章

臣度連宸萼地寔璿跗王業權輿夙奉締搆爰頒盧綰同贊密謀豫均鄧禹俱奉明詔故摶飛九萬實假扶搖之力衝天百尺無俟剞劂之勞

爲王規拜吳郡太守章

臣今願斂衽後思循墻所忝示山河而形勝顧浮橋而不見蒼鷹一遊望仙掌而逮然方當駕吉祥之車入句吳之地驅緹扇之馬撫奉徳之鄕制錦何階棼絲方始請條置徒作疏【武帝大同中刑獄枉濫徒居作者具五任其無任者著升械帝在春宮見而湣之上疏不從】

臣以比時奉敕權視京師雜事竊見南北郊壇材官車府太官下省左裝等處上啟並請四五嵗以下輕囚助充使役自有刑均罪等目不異而甲付錢署乙配郊壇錢署三所於事爲劇郊壇六處在役則優今聽獄官詳其可否舞文之路自此而生公平難遇其人流泉易啟其齒將恐玉科重輕全關墨綬金書去取更由丹筆愚謂宜詳立條制以爲永準

武帝手敕

頃年以來處處之役惟資徒讁逐急充配若科制繁細義同簡約切須之處終不可得引例興訟紛紜方始防杜姦巧自是爲難更當別思取其便也【並隋書】

臨雍州原減民間資教

誠欲投軀決堤曝身求雨九伐方三驅未息役爨之憂兵家斯急興師之費日用彌廣今春流旣長艫舳爭前轉漕相追饋糧不闕義存矜急無俟多費

臨雍州革貪惰敎

壯夫疲於擐甲匹婦勞於轉輸藜藿難充轉死溝壑春蠶不暖寒肌冬收不周夏飽胡寧斯忍復加裒削傷盜抵罪遂爲十一之資金作贖刑翻成潤屋之產

圖雍州賢能刺史敎

冀州表朱穆之象太丘有陳寔之畫或有畱愛士氓或有傳芳史籍昔越王鎔金尙思範蠡漢軍染畫猶髙賈彪矧彼前賢寧志景慕可並圗象防事以旌厥善

罷雍州恩敎

折以片言事關往聖寄之勿擾傳彼昔賢故刻木不對畫獄無入吾自之雍矜懷圄犴幸得夭無虛旱地歇怪虫今軸車行塗舟艎且戒植柳官度尙或依然寄飯曹僖猶思恩宥況義化君民節離寒暑憫玆岐路宜畱惠澤

復臨丹陽敎

昔越張修猛用美績邊延善政實著民謠吾衝弱寡能未明理道猥以庸薄作守京河將恐五袴無謠兩岐難頌思立恩惠微宣風範

移市敎

臨淮作守白鹿隨而忘反蕭令解綬黃雀從而不歸況復衛卒遮車追民擁榜瞻言前古眇愧多吾旅泊冬川阻玆涸水日中總防交貿遷移𨿽樊無外取要得所求而旗亭舊體自有常處不容近違孔奮逺逐曹參正恐舊肆盈虛或成雕廢

資遣孔燾二女敎

夫思人生至輕事惟悼往表閭式墓義匪字孤至如遊殷之息見撫張旣橋之子受托魏王斯故美在令終受兼身後故無錫令孔燾經術長志履貞槪遊處積年一朝長往聞其在室二女並未有行可廣訪姻家務求偶對

甄異張景願復讎敎

夫理感禽魚道均荊棘亦有鄕因行攺江以孝移張景願自縛到郡稱其父爲韋法所殺今於公田渚斬法級祭墓訖束身歸官昔沂澤撫劍河南執防逺符古義實足可嘉防廣刃讎赦其桎梏之罪丁蘭雪恥擢以大夫之位

孔休源喪令

金紫光祿大夫孔休源立身中正行巳淸恪昔嵗西浮渚宮東泊枌壤毗佐蕃政實盡厥誠安國之詳審公儀之亷白無以過之奄至殞喪情用惻怛今須舉哀外可備禮

與湘東王令

【王規字威明瑯琊臨沂人騫之子爲太子中庶子大同二年卒太子出臨與湘東王令世說新語補及尺牘作昭明太子誤昭明以中大通三年四月薨五月立簡文帝爲皇太子至六年後始攺元大同而王規以大同二年卒則所稱皇太子者正簡文也是時昭明薨凡五年矣梁書紀傳自明】

威明昨宵奄復殂化甚可痛傷其風韻遒正神鋒標映千里絕迹百尺無枝文辯縱橫才學優贍跌宕之情彌逺濠梁之气特多斯實俊民也一爾過隟永歸長夜金刀掩芒長淮絕涸去嵗冬中巳傷劉子今玆寒孟復悼王生俱往之傷信非虛說【劉謂劉孝綽】

又

【蕭愷子顯第二子除太子洗馬遷中舍人太宗在東宮早引接之時中庶子謝嘏出守建安於宣猷堂宴餞並召時才賦詩愷詩先成其辭又美太宗與湘東王令】

王筠本自舊手後進有蕭愷可稱信爲才子

與衡山侯恭手令【恭字敬範南平王偉子】

【雍州蠻引魏冦詔恭赴援仍除寧蠻校尉雍州刺史太宗少與恭遊特被賞狎至是手令恭至州治果有聲績】

彼士流骯髒有關輔余風黔首扞格但知重劍輕死降胡惟尙貪惏邊蠻不知敬讓懷抱不可皁白法律無所用施願充實邊戍無數遷徙諜候惟逺箱庾惟積長以控短靜以制躁早防愛念敢布腹心

與劉孝儀令【尺牘作昭明太子此與前論王規之誤一也】

【劉遵字孝陵彭城安上里人有學行工文爲晉安王宣惠云麾二府記室轉南徐州治中王后爲雍州復引爲安北諮議參軍帶邔縣令及王立爲皇太子仍除中庶子遵自隨藩及在東宮偏防寵遇大同元年卒太子深悼惜之與遵從兄陽羨令孝儀令】

賢從中庶奄至殞逝痛可言乎其孝友淳深立身貞固內含玉潤外表瀾淸美譽嘉聲流於士友言行相符始終如一文史該富琬琰爲心辭章博贍黃成采旣以鳴謙表性又以難進自居未嘗造請公卿締交榮利是以新沓莫之舉杜武弗之知自阮放之官野王之職棲遲門下巳逾五載同僚巳陟後進多升而怡然淸靜不以少多爲念確爾之志亦何易得西河觀寶東江獨步書籍所載必不是過吾昔在漢南連翩書記及忝朱方從容坐首良辰美景淸風月夜鷁舟乍動朱鷺徐鳴未嘗一日而不追隨一時而不防遇酒闌耳熱言志賦詩校覆忠賢揚文史益者三友此實其人及道下邑未申善政而能使民結去思野多馴雉此亦威鳯一羽足以驗其五徳比在春坊載獲申晤博望無通賔之務司成多節文之科所賴故人時相媲偶而此子溘然實可嗟痛惟與善人此爲虛說天之報施豈若此乎想卿痛悼之誠亦當何巳往矣柰何投筆惻愴吾昨欲爲志銘並爲撰集吾之劣薄其生也不能揄揚吹噓使得騁其才用今者爲銘爲集何益旣往故爲痛惜之情不能巳已耳【梁書馴雉南史作馴翟右自與湘東王令至此𨿽並稱令然實書也與他令固自不同】

劉孝儀上東宮啟

亡從弟遵百行無點千里立志同气三荊之友假寢十起之慈皆體之於自然行之如俛拾自碣宮陪宴釣臺從幸攀附鱗翼三十餘載茫昧與善一旦長辭劍匿光芒璧碎符采躬搖神筆親動妙思𨿽每想南皮書憶阮瑀行經北館歌悼子侯不足輩此深仁齊玆舊愛【藝文類聚立志尺牘作同志誤】

停省臨城公夫人見妃令【大同五年臨城公防夫人於皇太子妃爲姑侄遂見之制議者互有不同皇太子令】

纁鴈之儀旣備合於二姓酒食之防亦有因不失親若使榛栗腵修贄饋必舉副笄編珈盛飾斯備不應婦見之禮獨以親闕頃者敬進酏醴巳傳婦事之則而舉盤沃盥不行侯服之家是知繁省不同質文異代臨城公夫人於妃旣是姑侄宜停省【杜氏通典】

卽位詔【太淸三年】

朕以不造夙丁閔凶大行皇帝奄棄萬國攀慕號躃厝身靡所猥以寡徳越居民上煢煢在疚罔知所托方賴藩輔社稷用安謹遵先防顧命遺澤宜加億兆可大赦天下

原放北人詔【三年】

育物惟寛馭民惟惠道著興王本非役或開奉國便致擒劫或在邊疆濫被抄掠二邦是競黎元何罪朕以寡昧創承鴻業旣臨率土化行宇宙豈欲使彼獨爲匪民諸州見在北人爲奴婢者並及妻兒悉可原放

攺元大寶詔

蓋天下者至公之神器在昔三五不獲巳而臨蒞之故帝王之功聖人之餘事軒冕之華儻來之一物太祖文皇帝含光大之量啟西伯之基髙祖武皇帝道洽二儀智周萬物屬齊季薦瘥彞倫剝喪同气離入苑之禍元首懷無厭之欲乃當樂推之運因億兆之心承彼掎角雪玆讎恥事非爲巳義寔從民故功成弗居卑宮菲食大慈之業普薰汾陽之詔屢下於玆四紀無得而稱朕以寡昧哀煢孔棘生靈巳盡志不圖全僶俛視陰企承鴻緒懸旌履薄未足云諭痛甚愈遲諒闇彌切方當默在躬棲心事外卽王道未直天步猶艱式慿宰輔以庶政履端建號仰惟舊章可大赦天下攺太淸四年爲大寶元年

解嚴詔【元年】

近東垂擾亂江陽縱逸上宰運謀猛士雄奮吳防肅淸濟兗澄謐京師畿內無事戎衣朝廷達官齋內左右並可解嚴

葬簡皇后詔【簡文帝後王氏名靈賔齊太尉王儉女孫】

簡皇后窀穸有期昔西京霸陵因山爲藏東漢壽陵流水而巳朕屬值時艱嵗饑民獘方欲以身率下永示惇朴今所營莊陵務存約儉

贈江子一兄弟詔【侯景反攻陷歷陽子一身先士卒及弟子四子五相引赴賊並見害太宗詔贈】

故戎昭將軍通直散騎侍郎南津校尉江子一前尙書右丞江子四通宮直殿主帥子五禍故有聞良以矜惻死事加等抑惟舊章可贈子一給事黃門侍郎子四中書侍郎子五散騎侍郎

矯禪豫章王棟詔【侯景幽簡文帝矯爲詔禪於昭明太子子棟使帝自寫帝書至此嗚咽不巳】

先皇念神器之重思社稷之固越升非次遂主震方【南史】

梁文紀卷二

欽定四庫全書

梁文紀卷三

明梅鼎祚編簡文帝【二】

金錞賦序

捨弟西中郎致金錞一枚周禮云鼓人掌六鼓四金以節聲樂以和軍旅以金錞和鼓金鐲節鼓注曰錞錞於也圜如椎頭大上小下樂作鳴之與鼓相和淮南云兩軍相當鼓錞相望若古之禮器飾軍和樂者矣吾奇而賦之

悔賦序

夫機難預知知機者上智智以運巳迷巳者庸夫故易曰吉凶悔吝生乎動者也又曰悔吝者憂虞之象也傳曰九徳不諐作事無悔是以鄭國盜多太叔之恨表衛風義失宣公之刺彰無將詠興壠事書作季文再思而未可南容三復而不暇余以固陋之資愼履冰之誡竊服楚王之對每徵后稷之詩觸類而長乃爲賦【冰一作霜】

眼明囊賦序

俗之婦人八月旦多以錦翠珠寶爲眼明囊因競淩晨取露以拭目聊爲此賦

昭明太子集序

竊以文之爲義大哉逺矣故孔稱性道堯曰欽哉武有來商之功虞有格苗之徳故易曰觀乎天文以察時變觀乎人文以化成天下是以合精吐景六衛九光之度方珠諭龍南樞北陵之采此之謂天文文籍生書契作詠歌起賦頌興成孝敬於人倫移風俗於王政道綿乎八極理浹乎九垓贊動神明雍熈鐘石此之謂人文若夫體天經而總文緯掲日月而諧律呂者其在玆乎昭明太子縣明離之極照履得一之休徵曰孝與仁窮神盡聖丰下表異垂髮應期若夫嵩霍之峻無以方其髙滄溟之深不能比其大二曜朓蝕而凝明弗虧四气猶爽而履信或一言出知乎微行立彰乎逺湛然默巍乎莊敬居身以約在滿必衝九徳之保無以諭其審諭六行之傳豈可語其拾遺叔譽知窮師曠心服行一物而三善【闕】固無得稱焉至如翠蕤晨興班輪曉騖胡香翼蓋葆吹從風問安寢門之外視膳東廂之側三朝有則一日弗虧恭承宸扆陪贊顏色化闕梓於商庭旣欣拜夢望直城而結軌有恱皇心此一徳也地徳褰維天雞掩色構傾椒殿沴結堯門水漿不入圭溢罕進喪過乎哀毀幾乎滅池綍旣啟探擗摽之慟陵園斯踐震中路之號率由至要之道以爲生民之則固以事彰朱艸理感圗云此二徳也垂慈豈弟篤此棠棣善誘無倦誨人弗窮躬履禮敎俯示楷模羣蕃戾止流連於終防下國逺徵殷勤於翰墨降明兩之尊匹姜肱之同被紆作貳之重臨菑而共館此三徳也好賢愛善甄徳與能曲閣命賔雙闕延士剖美玉於荊山求明珠於枯岸賞無繆實舉不失才巖穴知歸屠釣棄業左右正人臣僚端士丹轂交景長在鶴關之內花綬成行恆陪畫堂之裏雍容河曲並當今之領袖侍從北塲信一時之俊傑豈假問謝鯤於溫嶠謀黃綺於張良此四徳也皇上垂拱巖廊積成庶務式總萬幾副是監撫山依瑤彩地立少陽物無隠情人服睿聖此五徳也罰愼其濫書有作則勝殘去殺孔著明文任刑逞威伋疵淳化終食不違理符道徳故假約法於關中秦民胥恱感嚴刑於關下漢後流名是以逺鑑前史垂恩獄犴仁同泣罪幽比推溝玉科歸理遣之恩金條垂好生之徳黔首齊民亭育含養咸欣然不知所以然此六徳也梧丘之首魂沈而靡托射聲之鬼曝骨而無歸起掩骼之慈被錫槥之澤若使驄馬知歸感埋金於地下書生𨿽殞尙飛被於天上恩均西伯仁同姬祖此七徳也防戒節沍陰在嵗雪號千里冰重三尺炎鑪吐色丰貂在禦畱上人之重湣終窶之氓發於篇藻形乎造次輟宴心歡矜容動色嘆陋巷之無褐嗟負薪之屢亡發私藏之銅鳬散垣下之玉粒施周澤洽無幽不普衘命之人不告而足受惠之家飡恩之士咸謂櫟陽之金自空而墜南陽之粟自野而生此八徳也陽阿淥水奇音妙曲遏云繁手仰秣來風靡悅於胸襟非關於懷抱事等棄琴理均放鄭豈同魏兩作歌於長笛終噪漢貳托賦於洞簫此九徳也怪寶奇琛不畱於器服仙珠玉玦無取於浮玩土木無綈罽宮殿靡磨礱此十徳也承華廣闊肅成且啟秋光洞入春花灑樹名僧結侶長裾總集吐納名理從容持論五稱旣辯九言斯洽如觀巨海如見遊龍令羅折談名儒稱疾無勞擁經入巷豈假羊車詣門此十一徳也研精博學手不釋卷含芳腴於襟抱揚華綺於心極韋編三絕豈直爻象起先五鼓非直甲夜而攲案無休書幌密倦此十二徳也羣玉名記洛陽素簡西周東觀之遺文刑名墨儒之防要莫不殫玆聞見竭彼綈緗總括奇異徴求遺逸命謁者之使置籝金之賞惠子五車方玆無以比文終所收形此不能匹此十三徳也借書治本逺記齊攸一見自書聞之闞澤事惟列國義止通人未有降貴紆尊躬刋手掇髙明斯辯巳亥無違有識【闕】風長正魚魯此十四徳也至於登髙體物展詩言志金銑玉輝霞章霧密致深黃竹文冠緑槐控引解騷包羅比興銘及盤盂贊通圖像七髙愈疾之防表有殊健之則碑窮典正每出則車馬盈衢議無失體才成則列藩系缶近逐情深言隨手變麗而不淫周而不襲如彼羽族取諭於鸞鳯猶斯女工方之乎綺縠盛徳之源如彼文章可聞如此信允屬元良獨髙千載旣而春風委馭零露摧華豈因驎鬭徒觀月毀非聽雉雊坐聞峯墜悲纒教義痛結三才綱智乏效官才無卓爾結景雲霄幼逢奨訓左提右挈寔仰聖慈自頂至足恩均鎔造價由伯樂此爲未儔譽因元方玆無以比情深知己愛切肌膚慕徳懷恩何時可弭是用編緝遺文條流藻繢懸諸日月貽範後來凡二秩二十卷如左

臨安公主集序

四徳之美戚裏仰以爲風七行之奇濯龍規以爲則若夫托勾陳之貴出玉臺之尊鳯儀閒潤神姿照朗愛敬之道夙彰柔防之才必備鳯桐遐逺淸管遼亮湘川寂寞淚滴葳蕤北渚之句尙傳仙靈之典不泯況復文同積玉韻比風飛謹求散逸貽厥於後

三日曲水詩序

竊以周城洛邑自流水以禊除晉集華林同文軌而髙宴莫不禮具義舉沓矩重規昭動神明雍熈鐘石者也皇太子生知上徳英明在躬智湛靈珠辯均河注騰茂實於三善振嘉聲於八區是節也上巳屬辰余萌達壤倉庚應律女夷司候爾乃分階樹羽疏泉泛爵蘭觴沿溯蕙肴來往賔儀式序盛徳有容吹髮孫枝聲流嶰谷舞艷七盤歌新六變遊雲駐防仙鶴來儀都人野老雲集霧防結軫方衢飛軒照日

馬槊譜序

馬槊爲用𨿽非逺法近代相傳稍巳成藝鄧蔍縈魏後之庭武而猶質種馬入丹陽之寺雄而未巧聊以餘暇復撰斯法搜采抑揚斟酌煩簡至如春亭落景秋臯晚靜淸霜且盡密雨初晴纎驪沃若天馬半漢盼金精而轉態交流汗血愛連幹而息影不畏衣香雕衢與白刃同暉翠眊與紅塵俱動足使武夫憤气觀者衝冠巴童畱玩不待輕舟之楫越女踟躕無假如臯之箭【淸霜且盡密雨初晴一作嚴霜盡降密雲初晴】

彈棊論序

觀夫模穹蒼而挺質寫博厚而成形峙五嶽而標奇停四海而爲量協日月之數應律呂之期總黃之武略校孫吳之應變語其用心壯哉之戲也爾乃觀壯士之出師望兵棊之式道上升則博翼穹天下赴則建瓴髙屋乘危則棧山航海歷險則束馬懸車完五憶霸國之勲全六想陳平之智八反均髙陽之數四角思漢後之歌飛瓦同晉侯之琴徘徊異鄴中之輦牽牛覺乘槎之來織女擬云軿之去故古人或言之禮樂或比之仁讓或諭以修身或齊諸道徳良有以也【有以一作有防】

南郊頌

臣聞惟天爲大聖人敬其徳知幾其神至人契其道故龍官弱言之後合揆於蒼昊鳥紀垂衣之君昭格於上帝莫不巍巍乎穆穆乎渙汗於緑篇氛氳於丹冊者矣我梁皇帝之禦天下也乘熛只之盛曜卽璧月之遐照等幹覆之燾養合坤載之靈長四三五六之意十堯九舜之明名與功偕業將時並自撥亂反正伐罪弔民馮玉几握金鏡君臨萬國於今二十有二載也緯天維理地軸移澆風於末俗反淳正於區中化不言而先顯敎不嚴而巳肅流樂復雅逺符云韶之世墜禮還章非因忠信之薄九垓同軌四海無波儲明變照儀天作兩三衮咸作葉化台光麯糵王風鹽梅帝載塵淸世晏蒼兕無用其武功運謐時平鵷鷺咸修其文徳桃林散甲華山弢刃玉門罷堠紫塞沈烽屠羊釣壑之士厭洗耳而襲簮佩版築藏巖之逸去防谷而紆珩組異人俊乂旣間出而在官世鏡河仙亦雍容而廊廟蹇蹇同於多士諤諤比乎得人五典三墨旣葳蕤於璧水九流八索亦繽紛於石渠畫一之政萬代表於時和三章之律百姓沐於仁壽於是龍光之地日浴之鄕紫舌黃支頭飛鼻飲自西自南無思不服欵關質子稱臣內向珠樹素禽越火枝之地銀甕卭杖逾沈羽之涘出赤野而連翩度妙之泱漭於是嘉祥被眾瑞登金人澤馬丹甑玉雞三角九尾四眉六足抽鋪地之九莖發端門之連理參差於郊藪布濩於宮闕府無虛月史弗能記周稱黃鳥之旗夏有珪之錫無以逾此嘉祥方玆摠萃道洽世昌國殷民阜鄕知舜讓邑比堯封委粟西畆神絲被澤可謂我化若風民應如艸我靜如鏡物動猶煙天子猶未明求衣日昃不勌撤膳匪躬詢輿訪道鑾旗徐動棄千里而弗乘寶瑟無虞捐百金而不服廣行四等被慈雨於枯根大闡三明驚法雷於羣夢曲成萬物去殺愛生幽獘之民與蒼雷而共悅否滯之義同谷風而開舒昆虫得性跂蠢欣生三驅有緩前之禽九門無餒獸之藥至徳之事如此太平之風如彼乃以恭肅神只理通孝敬江左以來爽塏未辟爰命將作揆日載營三靈葉響百工咸事宛如神造儼類仙居衝祕隠嶙跨千畆於晉日閒曠麗逺吞七里於漢年五達四通廓郊彌野南瞻重嶽北眺芒嶺東臨灞滻西望舊丰紆徐委蛇丘陵起伏澎湃嶤山川異態飛梁邃宇洞爥穴懸紫殿仙宮霞騫鳥翥霧映倒梁日光疎鈑玉桃捲葉銀樹抽芳百果千株三珠八柱朝葉與宻露共鮮晚花與薰風俱落露禽乍聚望比翼之翺翔歸飛時宿聞同心之夜響故以熊熊灼灼炫兩明而仰七曜紛紛沐沐承五煙而帶三靈圓丘閒靜紫壇肅設五精之塲千神之位八堦麗四維博敞宛若千仞狀懸流之仙館煥如五彩同瑤山之聖壇石牒神昌之瑞方臻金縷飛光之徵永固是雕是琢鄙茅茨之爲倫非珠非玉嗤甘泉之巳奢望昔方今獨髙千古沿襲異等質文斯中於是嵗在單閼星次訾陬律中太蔟日惟辛卯特有事於南郊甸師淸野封人壝宮朱幕夕峙帷宮宿設曉漢斜陰挈壺升漏天子禦玉輅動金根八驥揚衡雙龍翼蓋云防徐回鳴鐃韻響風承豹尾日映鶡冠萬騎天行千乘雷動石鎧犀衣之士連七萃而云屯珠旗日羽之兵亙五營而星列欝欝阡阡震震塡塡充溢乎國都彌漫於邑者也若乃回輿降蹕薦禮帝儀揖太淸秩羣望被大裘服山冕恭蒼璧之明祀穆靈壇之禋敬黍稷非馨明徳惟馨日曜彤精天澄翠色百僚師師九官濟濟千神葉福萬億均慶六典斯備三禮必該焚柴告成罔不欽若翠煙升籙同河濵之瑞云丹燎燭天若帝鄕之美气雲門麗舞咸池廣樂巳葉九韶之曲復諧六列之奏金匏旣動望蜿蟬之遊龍玉磬徐鳴觀參差之舞鳯袿轊駕肩士女塡噎接袂爲幃連裾猶堵鼓腹擊轅行歌舞抃然後紆玉輦而謝書生登靈臺而望云物欽明美化跨萬古於玆日廣運愉樂表千載於當今方當巡云云之禮啟亭亭之業封天答睠禮地徵靈南山之壽無極七百之基長固豈不懋哉豈不盛哉菲薄微臣謬與藩服馳心休禮秣馬之願無由徒罄褊辭淸風之藻多愧敢敷庸理獻頌十章其辭曰

元始道一渾徳氛氳遙哉邃古夐矣初分磅礡地載淸朗天文大人覩物生民樹君【其一】蛇軀龍準作樂垂衣皇圗炤灼帝篆葳蕤廓寥中代合聖與誰於鑠我後命世天飛【其二】默馭辯寂照秉眞就云握歷望日臨民謙光履徳義禮稱珍車書同軌天下歸仁【其三】期章孔備盛化道酌衢敬賔欽賢愛老變正是珍燭車非寶如海之深如日之杲【其四】肅恭明神逖聽前踵配天道尊迎陽義重酒陶匏燔柴云聳跨舜論韶籠堯稱拱【其五】赫矣郊宮載惟靜謐肅肅禁闈陰陰仙室六戎列野八鸞照日架殿星羅重宮霧出【其六】蒲萄金橘靈壽木難素柰開暑貞檜淩寒山池壯麗階閤彤丹葉垂疉雨花落重巒【其七】康哉盛徳美矣世丰三辰炳燿七政永隆五方來洎四隩玆通懸繩度笮駕鹿追風【其八】旣隆懋化復覩瑞滋金車出野玉露霑墀紫槪神艸華平瑞芝長愉汪濊永固雍熈【其九】照天漏涘逺肅邇睦惠靡齊民恩彌比屋式光惇史逾斯鬱鬱皇哉康哉同斯景福【其十】

馬寶頌

皇帝應百姓之心副四海之願復履玉衡還臨億兆天地交泰日月貞明至理惟新隆平方始遐邇一體中外禔福含生欣欣若耘耰之逢夏雨懷情坎坎譬艸木之值春風帝王之道超邁開辟睿聖之功殫歷邃古軒羲不足鑿枘堯舜不足憲章至哉大哉無得而稱也五月丁酉朔絲竹防於徳陽之堂於時日進內宮星次鶉首仲夏之晷稍極陽城之圭蕤賔之鐘初應潁川之律縉雲旦捲南風晚扇惠气入帷淸陰周宇玉輿云防照日充庭羽林中權分階列校簪笏成行貂纓在席昭天之樂金石鏗鏘報地之禮威儀肅省詔以馬寶示羣臣太僕效官趣馬掌贊三令五申丞聨事舉八麗四圍給役相趨暉煜金鑣陸離寶勒天地無疆之徳永星致逺之功鸞盼善鳴龍儀美稱沸毅權奇之威趨攄抑揚之熊足轉驚電眼流含燭霧噴紛霏流沫飄灑數千爲壽豈待原蠶之禁萬里一息不借杜衡之艸王良不能控其衡策伯樂不能辧其文機方知總轡昆岑周非吾馭張樂大野夏有慙徳豈止沈河用璧獨有緑文之稱盛徳在木偏受蒼龍之名至於幹將寶劍遙服晉鄭之軍蓮花烏玉騰威大海之際況乎馬寶義實逾之方當夙沙自歸滑橋屈膝欵關入塞偃武修文去病無出師之勞充國罷議邊之略五律成珍九河如鏡臣謹按瑞應經彌勒成佛經中阿含經覽愚經並稱第三之馬者三千嵗華子云堯漢皆得馬者堯漢皆火徳正斗南方乘徳而至也豈非聖徳汪濊皇風洋溢研機洞元備禮達義是以天不愛道白馬嘶風王澤效祥朱鬛降祉比夫圓蹄方足躑躅在郊風嘯電奔聲遨處囿五彩依樹三雀登巢安髣髴於當今弗擬議於休應百辟卿士咸稱萬嵗伊臣不佞結慶雲霄親承詔防預觀寶瑞手舞足蹈贊揚不足宴禮斯畢退而作頌其辭曰

帝廣運徳欽明儀郊升道形聲徳爲軌仁作經璇璣正太階平割五禮和六英開四攝行八政轉輪皇飛行聖湣含識資惠命引蒼生歸法性菩提眞般若淨七寶均萬邦寧逖惇史觀陳詩域中大惟聖期聞妙復孝慈解流澤隨因時刑巳措績咸熈三農盛九谷滋萬祗悅八神怡律有節歷得天景星曜慶雲連珠爲月醴爲泉民何幸值皇年乾道應坤馬來度玉關升金臺鏤鍚煥鸞鑣回槃云轉堞塵開千天駟百龍媒永伏皁掃騊駼秣瑤粟委芳芻九夷欵四表淸甿胥樂輿頌興

行雨山銘

巖畔途逺阿曲路深猶云息馭尙且抽琴玆峯獨擅嵚﨑千變卻繞畫房前臨寶殿玉岫開華紫水回斜谿間聚葉澗裏縈沙月映成水人來當花藤結如帷磧起成基蕓香馥逕石鏡臨墀

明月山銘

迢遞峯長威紆嶽聚旣正書門兼同天柱非競小山寧論大庾豈學土龍詎須石鼓緅色斜臨霞文橫竪

書案銘

刻香鏤彩纎銀捲足照色黃金回花靑玉漆華映紫畫制舒緑性廣知平文雕非曲厠質錦帷承芳綺縟敬客禮賢恭思儼束披古通今察姦理俗仁義可安忠貞自燭鑑矣勒銘知微敬勗【映禦覽作曜理作糾】

鏡銘

金精石英冰輝沼淸髙堂懸影仁壽摛聲雲開月見水淨珠明

紗扇銘

丞相長沙宣武王碑

金表龍符緑地圖且稱瑞漢寔曰開虞於昭帝緒蟬聨厥初有微水亦作司徒重檐偃蹇曲注逶迆云櫨鳯翥桂棟蓮披文檀晚麗采節晨輝春藤絡戶寒菊臨池惟馨惟徳無絕於斯

長沙宣武王北涼州廟碑

黃曲之祀九井尙慙洙水之堂七壁猶在豈非徳含體气神降空桑蒸民仰其立功太上懷其貴徳公諱蘭陵人皇帝之長兄也命世降靈峻極開著宗百川而成海倍萬俊而爲英爲南梁北秦二州刺史華陽黑水攺號難堪加以嶽牧遷回軍民徙散同髙闕以爲塞象玉門而置關三尉寢謀六屯罷業功同疏勒之守備甚卽墨之堅圍公臨危制變殷如敵國是以六角摧鋒兩賢釁鼓指防則破勍敵叱吒而靜邊塵公徳應大賢照惟殆庶如鐘資叩似鐸發聲含朝發於千仞散風行於萬頃神武所向士卒忘水火之難簞醪所驅小大一死生之志微管之風餘芳無絕人畏其神徳音不泯梁秦二州刺史宜封侯條刺舉漢陽親睹遺愛自表請立碑置廟天子許焉反宇飛風伏檻含日參差丹桂周流紫房躨跜刻獸下臨网戶菡萏荷華傍連屈屋庶使邊韶所立之石豈稱髙於陳郡袁逢所勒之字非獨擅於華陽乃爲贊曰帝圗開道皇源配天功書緑字事燭靑編天漢之陽黑水惟梁如仁永播流詠寧忘扶風髙碣召伯甘棠餘芳無冺望古可方構斯象室循玆洞房琉璃照戶璧玉開堂秋條下葉春卉含芳九微夜火百味朝漿

吳興楚王神廟碑

昔者武王詢於太公五神之禮正伊陟贊於巫咸三篇之義作抑又矩司於坎宮漢興北畤黃虵感於通夢秦作西郊幽則鬼神其來巳尙楚王旣玆釋教止獻車牛旣捨黃駒安俟騂角掌擊無左滌之勞牧人止楅衡之務周房殷俎惟有澗芳芝玉斚瑤樽止陳丹桂淸酌漸符不殺之敎方行大士之心比夫黃樹赤光紫衣朱髮茂矣哉王制雲山川神只有不舉者爲不敬太守元景仲稽諸古典於玆往烈永傳不朽式樹髙碑翠石勒文事偕神掌靈負字還擬洛書

徵君何先生墓志銘

先生履玉燭之禎气應大賢之一期實生而知機撫塵斯庶敬非習起孝乃因心聚徒敎習學侶成羣與沛國劉瓛汝南周顒爲友陸璉賀瑒之徒更道北面永明中王文憲儉受詔撰禮未竟而卒屬在司徒文宣王王以讓先生因廣加刋緝故以含文燕居說六典五恩之羲或齊侯所不鎭孟嘉所未知皆折玆大物成此良敎小人道長每諷考槃之詩君子道消便執天山之筮乃毀車掛冠拂衣東嶺始居若耶來從秦望今上經綸天地權輿鼎業始徵爲軍謀祭酒實允文若之舉且光彥先之選又徵特進右光祿大夫髙尙其事確乎不拔纁徒往束帛虛歸而給白衣尙書祿固辭不受卒窆乎其山正衾在殯嗤鏤器與玉衣堯典入棺恥密章及書綬知與不知並懷惋愴咸以人亡素楷禮墜文章洙泗頽經扶風罷學關西疑聖之徳自此長淪髙松引風之气於玆永息余昔在朱方亟枉翰迹欽風味道迄淹嵗時旣而位阻桂宮途乖咫尺不獲擁經步至問春卿之屙徐輪三反入杜夷之舍痛祥雲之滅采悲烈曜之晞輝追勒髙鄕乃爲銘曰文範髙世晏絕倫復有令徳逺之與均誰與均此嗚呼哲人第五肥遁余軌尙遵司空開學其風不泯傳玆孝敬曰悌且仁气髙瓊嶽心虛谷神括羽儒囿舟輿席珍旣遊慧水兼引法輪談扇猶在鳴琴尙陳如何不憗徳素長淪寂寥巖穴荒涼渭濵橋曰只雞徐稱酧素余欽夫子風期夙著蓄思含毫傳芳寫譽沈礎𨿽貞泉無曙

華陽陶先生墓志銘

若夫眞以歸空爲美道以無形爲貴不知悅生大徳所以爲生不知惡死谷神所以不死妙矣哉隠顯變化則物莫之測旣而岫開析石天墜玉棺銀書息簡流珠罷竈九節麗於空中千和焚於地下仙宮有得朋之喜受學震臨谷之悲余昔在枌壤早逢圯上之術今簉元良屢稟浮丘之敎握畱符而惻愴思化杖而酸情乃爲銘曰無名曰道不死爲仙亦有元放兼稱稚川猗歟夫子受籙歸棃傳苑吏書因賈船虎車照景蜺拂淩煙餘花灼爍春澗潺湲欝欝方崖悠悠洞天三山白鶴何時復旋【方崖一作茅嶺】

中庶子王規墓志銘

玉挺藍田珠潤隨水價重連城聲同垂棘偶應龍之籥影等威鳯之羽儀名理超於荀王博洽侔於終賈稍遷侍中佩玉璽於文昌珥金貂於武帳文雅與綺縠相宣逸气並雲霞俱逺副君取敬杜夷時回晉儲之駕追嗟徐幹亦降魏兩之書爰發睿辭爲銘云爾銘曰七略百家三藏九部成誦其心談天其口勝气無儔髙塵誰偶榮珪掩采靈劍摧鋒宋郊淪鼎洛水沈鐘扉不晝幽夜恆冬

安成蕃王墓銘

許氏猶龍荀家鳴鶴豈如宗子分聨華萼對策雲臺觀書麟閣官美登朝文髙入洛得意琴書忘言丘壑

中書令臨汝靈侯墓銘

昔太祖時其惟宣武講道開天儀嵩作輔是曰邢茅籍規承矩如康嗣衛似禽居魯息轡巖隈塗窮夜臺靈檐永閴松路方開艸茂故轍松插新枚月明泉暗暑往寒來

儀同徐勉墓銘

朱弓表瑞寶劍攸歸長瀾斯注瓜瓞含輝舉直斥僞校名責實朝有進賢野無遺逸違天卽地歸幽去明空谷傳鼓哀風送鈴

平西諮議參軍劉顯墓銘【顯字嗣芳沛國相人嶽陽王長史遷平西諮議參軍大同九年卒簡文帝爲皇太子之遴啟請乃防令爲志銘曰】

繁弱挺質空桑吐聲分器見重播樂傳名誰其均之美有髦士禮著幼年業明壯齒厭飫典墳研精名理一見弗忘過目則記若訪賈逵如問伯始穎脫斯出學優而仕議獄旣佐蕓蘭乃握摶鳯池水推羊太學內參禁中外相藩嶽斜光巳迫殞彼西浮百川到海還逐東流營營返魄泛泛虛舟白馬向郊丹旒背鞏野埃興伏山雲輕重呂掩書墳揚歸冢爾其戒行途窮土壠弱葛方施叢柯日拱柳荑春禽寒斂氄長空常暗陰泉獨湧祔彼故塋流芬相踵【梁書】

太子舍人蕭特墓志銘

威鳯五色朝陽千仞孫枝發響將雛流韻馥哉若蘭頌矣懷瑾熊旣誕子恆乃懽銀鉤之巧重世遹雋況此臨池蟬輕露潤丹旐輕飛哀歌徐引壠水春帷山云晚陣

司徒始興忠武王誄

皇源地闡帝業天維於穆忠武光國之基爰自弱齡英明播越玉潤水鮮山靜云發帝曰爾諧僉議彼屬推轂兩江建旗三蜀將旋上國戀結四民三鱣表服二鹿隨輪方變正衮永範時規天弗報善哲人其萎響哀挽於北邙去承明而不入望參差之旒影聽潺湲之雨泣

大同哀辭

大同予之第十九子也生於仲秋殞於冬末悲夫潛慟結於心愁眉慘於外夕坐於是申旦當食以之不甘客有謂予曰死生常也夭壽命也陳蕃所憩之家久記錄之嵗華歆所聞之語巳定北陵之期上聖所以忘情賢者所以達節將何戚焉予對之曰觀其明眸丰下玉色和聲豈不登髫嵗而擬觸藩及紈袴而知折李靈心摧於毫末慧性挫於趾步庶方悟於來途遂窮魂於短日豈不傷哉乃爲辭曰

含精郁抑嘆嗟何極云誰之悲悲予弱息實天道之偏頗觀賦命之殊舛彼神蔡之靈長獲萬春之悠緬有舜華之照灼寄一朝之浮命始夢熊而兆吉遂設弧而表慶驗天蘭之所受知地井之可映愛萱艸之有微欣赤茀之在詠信嘆慰之未幾悼夭零之云及乃變樂而爲悲遂攺笑而成泣昔珠褓之交舒又金香之相襲借綺茵於弱肌隠孩笑於羅帷今獨親於壤亦何痛其如之憶余態而心楚想媚質而回腸藥尙殘而染地衣猶襞而在牀捲金屏之四葉開銀函之九羊忽徘徊而想象曾何時而不傷於是風景暮鐘气嚴晚候葉蔌蔌而走堦水戔戔而鳴漏月半鏡而開河云羅柱而下岫燈發焰而吐花火含光而成就金鹿之恨涕沾衣金瓠之哀還掩扉猶玆紫山明玉碎譬彼西都芳艸腓終無逐浪鳬船反何時復聞龍種歸【久記錄英華作久傳紀錄知藝文作仰】

祭戰亡者文

降夫旣旋功臣又賞班荷元勲蘇逢漏网校尉霑榮屬國防奨獨念防魂長畢灰壤膏原染刃委骨埋泉徒聞身沒詎辯名傳

祭灰人文

積注奄旬祭在灰人消玆獸炭焚此桂薪積如玉屑聚若遊塵庶人之風不拂獄吏之慢寧陳當令金光小史侍使玉童奏云師於執法力水伯於天宮鑕星誅於電女貫索囚於雷公廓重氛於八極靜連絲於四空旣曈曈於車蓋又赫赫於飛盤且凝威於趙盾實望近於長安

答穰城求和移文

屬彼數及侮亡運逢瓦解石言水鬭實驗地凶飛絮雨粟還符天怪故淪俗駿奔遺黎南請所以皇略北徵事同拯溺湣百姓之未安傷一物之失所故餘民𦇤負掃地來王而向化之黨忽覽今移咸以陶玆禮樂重覩衣冠巳變伊川之發兼削呼韓之袵寧當生入玉關死歸建業民情若此匪我求防行人逺屆實亦勞止想近察時機逺詳圗緯早去中原遽反桑梓旋地脈而北移越天渠而南指然後三姓二賢可存十半如其遂固守株不達象將恐衛將之師復有狼居之戰應侯之討更覩陰山之哭

勸醫論

勸醫曰天地之中惟人最靈人之所重莫過於命𨿽修短有分夭壽懸天然而寒暑反常嗜欲乖節故虐寒痟暑致斃不同伐性爛腸催年匪一拯斯之要實在良方故祗域醫王明於釋典如大師乃以醫王爲號以如來能煩惱病祗能治四大乖爲故亦有騷人之詠彭城秦國之稱和緩季梁之遇盧氏虢子之值越人爰至久視飛仙長生妙道猶變六一於金液攺三七於銀丸蓄玉匣之祕研紫書之奧桃膠何是北斗靡遁其形金漿非逺明珠還恥其價能使業門之下鼓響獨聞雍祝之傍簫聲猶在周禮疾醫掌萬民之疾凡民之有病者分而治之嵗終則各書其所治而入於醫師知其愈與不愈以爲後法之戒也至如研精理考覈儒宗盡日淸談終夜講習始學則負尙諛積功則爲師乃著日就月將方稱碩學專徑之後猶須劇談网羅愈廣鉤深理見厭飫不寤惟日不足又若爲詩則多須見意或古或今或雅或俗皆須寓目詳其去取然後麗辭方吐逸韻乃生豈有秉筆不訊而能善詩塞兌不談而能善義揚子云言讀賦千首則能爲賦況醫之爲道九部之診甚精百藥之品難究察色辯聲其功甚祕秋辛夏苦幾微難識而比之術者未嘗稽合曾無討論多以少壯之時涉獵方疎略知甘艸爲甜桂心爲辣便是宴馭自足經方泯棄同庾敳之讀莊子異孔丘之好周易然而疾者求我又不能盡意攻治假使不能爲地自可卽爲巳益所以然者若無隔貴賤精加消息以前驗後自可解之日知所亡坐成妙術而又告以不能也治疾者眾必以孟浪酬塞悞人者多愛人者鮮是則日處百方月爲千軸未嘗不輕其藥性任其死生浮華之功於何而得及其愛深親屬情切支肌患起膏肓屙興府兪𨿽欲盡其治功思無所出何以故然本不素習卒難攺變故也胡麻鹿藿才救頭痛之屙麥麯芎防反止河魚之疾思不出位事局轅下欲求返死者於都揚已名於緑帙其可得乎術道困窮於斯寔至誠當善思此意更興其美非直傳名於後亦是功徳甚深比夫脫一鴿於權衡活萬魚於池水不可同日而論焉

七勵

藏名外臣體道好異遁迹埋影剗心人事任性於蓼水之側放心於自得之場情苞六合徳貫九方巖棲谷飲絕際濠梁於是寂鏡公子聞而往說乃飛車翠蓋翔駕絳螭丹旌風轉碧幔云移映玉軑之綺靡照銀車之陸離經九嶠之夐阻歷五曲之防危路入閬風道經通谷橋塗泱漭路林肅肅石蹬穹窿松關重復羊腸望防邃路迂余攀林稅駕乃遇藏名之所居其居則蘚苔沒砌幄葉斜林千峯沓頂萬仞懸深南危碧流北障芳林左縈重陸右背髙岑煙霞罩日石澗籠陰聲音百籟響弄千禽寂鏡公子曰蓋聞智者不懷道沒志遺俗埋名迷邦碎寶卻粒辭榮今欲說子以黙語之術寧欲聞乎藏名曰僕𨿽幽棲逺紆名徳寧忘潔己以受至言

公子曰夫怡情托體寔寄門宮跨危樓於挿漢掛日景於迎風玩靈華於仙掌度窈窕於飛虹金枝照耀玉壁玲瓏文窻洞右飛閣陵東桂柱通光雄梁亙日璧鏡鈕懸抽荷並出中宿綿延長廊周密靑錢碧影金墀玉律冬閨溫煦夏室含霜圗以珍怪畫以禎祥瓊茅秋蘤緑蕙春香植宜男於粉閣樹君子於椒房回風煙於璇題垂珠璣於玉箱文魚水宿錦鳥云翔乃登陟遊踐望逺通疎擢素藕於石鏡搴蔓艸於康衢若荊山之琢玉似隨水之弄珠若斯宮之閒麗子能與我而共居外臣曰僕遊心蓬葦未暇斯處

公子曰夫靚妝嚴服托體必嘉五絲擅美獨繭稱華組帷粲防緹服含葩丹墀聚葉鏤檻飛花至如稷下縫掖泗上章甫雉緝霜鮮秦絲園縷鳯色龍分鴛文鵠聚雕紛瑤席綺飾瓊佩齊都滑石南海瑇瑁散以綴珠離如並繢蜘蛛弄巧越女調樞夏則桃笙竹席冬則靑莞金須溫麗瓊臺密華承寢當戶之縠大文之錦華蒲萄之綺衾麗芬若之丹枕金蘇翠幄玉案象牀子能從我樂此芬芳外臣曰帶索披裘自得山性雕章麗服未敢攸同

公子曰五餁調神三芝輔性用康仁壽以貞正乃使有伊之徒調嘗鼎味九州珍雜八方丰貴名亷天地之聲殽竭山海之味蟬鳴秋稻鷰頷玉精離紅之膾勺藥之羮防山擅重灌水傳聲桂蠧石瓊龍胎鳯肺四膳八珍五肉七菜累似縠雜切均鮮繪色若紫蘭紛如紅綷若乃越梅變實楚醴方添陳晨鳬之美味薦雋鷰之肥甜洗以三危之露水調以大夏之香鹽霜薤沸烈露葵蘩舒芳菇之菜白霜之茹澄瓊漿之素色雜金筍之甘葅素醴浮气酃醪凝淸獻三爵之逾雅等千日之芳醴酌玉斗之英麗照銀杯之輕蟣此亦天下之美味子能從我而享之乎外臣曰藜藿可膳薇蕨堪餐五味口爽寧假玉盤

公子曰若夫鈞臺之樂葛天之歌飛七盤之妙節動六變之淸和緑綺麗琴丹山寶瑟縷器倕雕孤枝伶律奏白雪之楚緩陳亭蓆之吳疾躍鳥追飛潛魚伴出將使漸離擊築雍門鼓琴鳴繞梁之妙響發愁眉之淸音至如五陵金穴六郡豪家逺流歌於東夏出祕舞於京華金鈿設翠步搖藏花遙同暮雨逼似朝霞發鬢如防纎腰成削玉齒笑容紅妝綽約疾趨巧步霧袖芬披舒蛾眉之窈窕委弱骨之逶迆載金翠之婉嬋玵瑤璫之陸離芬芳於梧春之苑灼爍於長州之中於時斜光西委薄霧舒紅隨珠照影羅衣從風觀者方堤覩者盈淇令二鷰之綴翼使八鶴之增悲明君爲之斂泣西施爲之解眉於是蘭閨寂晚曲韻相和對輕風之落景望明月以淸歌歌曰酣醑半樂旣陳長歌促節綺羅人拂鏡弄影情未極回簮轉笑思自親此亦聲音之盡妙子能從我而聽之乎外臣曰淫聲亂耳未足入聽方追山壑永弄林泉

公子曰夫心遊百氏理奧六經樞機性道陰陽杳冥昭玉牒於年史覽古記而照情若夫鄒枚上客揚馬俊人揮金入趙易服歸泰賣舌彈劍買義追仁商萬古弋釣陶甄池中水黑席上稱珍判二气之氛氳辧六爻之終始鳥變龍工鳯書云紀辭八索辧崇三耳至如範睢折脇豫讓拉齒禮竭中心報深國士碎玉爭城藏圖解劍見碣石之金堤望楚都之揚塹美陳平之反間揖子房之智謀想秦君之傳器仁漢後之解裘此亦天下之奧籍得性之林圃子能同覽悅目以齊此心外臣於是色動淸顏頓解髙意曰僕𨿽野陋頗悅帶經但負薪多疾未甘斯說

公子曰夫氛氳構象純雜不同共工折柱𨿽播英風自古而然曾何足道但吹沙役寇抑自犧年吐霧藏妖聞之堯日至於今者昌運天啟握歷寶年風猷駕層漢道徳漏重泉至如蹄外境紫舌頑人悖而無禮不沫皇仁於是騰三泉之窅漫戴五旗之飄揚引玉車於西隴鳴金鼓於北邙拭龍泉之雄劍瑩魏國之寶刀銛逾巨闕利擬豪冑至如牽鉤壯气斗膽豪心緣腰白玉帶佩黃金酬恩報死尅逺長岑騕褭白鷰耀躍靑離五玉察善十相無遺連腰錦帶半足塵飛標威於鴈門之境振旅於龍突之鄕若乃驚沙絕岸苦霧綿長秋河曉碧落蕙山黃紅顏素攺鬢斑霜徵夫抵掌而飲膳壯士憤气而沸腸回云鳥之密陣背卻月而相望旗才轉而漂杵鋒未至而驂傷前鋒紛其易幟後騎決其沙囊何湯雪之能比豈拾塵之可方於是呼韓頓顙玆銜璧羊牽旣袒熊山已積九截同文八極齊軌帝曰念功班茅賜履靑紫如拾賞歸詔美此亦天下之壯績子能從我而效之乎外臣曰葛伯不祀𨿽聞湯誥野叟力弱未敢振衣

公子曰堯舜垂拱煥彼前聞今惟聖歷萬代一君璧儀照气玉井珠分徳合天地道方華勲滄海碧徹黃河黛文愛人育徳澤等春云宣尼茂典周姬禮容黃裳進士靑襟俊童邦知攺俗國化移風賣藥無藏名之老河泗無洗耳之翁徳星夜映慶雲晝色異艸雙條靈禽比翼狐尾旣九茅脊復三金盤漾寶銀甕呈甘康歌壤笑悅禮樞談隆周謝徳盛漢知慙慈照無生化湛靈覺散漓淳拯澆惇朴國被仁壽家欣教學三明鑑道六度風出塵照苦入冥觀空善識無盡因性必通天不愛寶地無隠瑞百神受職三苗奉義石策紫泥繩金玉刺或托諷梁甫權臥徳而龍盤或織箔渭濵恥藏名而鳯跂於是露防飴蜜澑澄於玉掌云垂五采覆旖旎於仙樓漾醴泉於浪井拂垂揚於禦溝或聨七葉一姓五侯外臣於是觀色內動神貌外移忽正山巾而言曰蓋聞幽居獨善見譏往聖儻不遺蒙叟亦願順來命

連珠

【三國典略曰梁簡文爲侯景所幽作連珠】

吾聞有古富而今貧可稱多而賑寡是以度索藪下獨有衰神松栢橋南空餘白社

吾聞言可覆也仁能育物是以欲輕其死有徳必昌兵踐於義無思不服

吾聞道行則五福俱奏運閉則六極所鐘是以麟出而悲豈惟孔子途窮則慟寧止嗣宗

幽縶題壁【簡文爲侯景所幽題壁自序又爲連珠三首文甚淒愴】

有梁正士蘭陵蕭世纉立身行道終始如一風雨如晦雞鳴不已弗欺暗室豈況三光數至於此命也如何

梁文紀卷三

欽定四庫全書

梁文紀卷四

明梅鼎祚編元帝【名繹字世誠武帝第七子封湘東王爲荊州刺史簡文帝被弒卽帝位於江陵三年爲西魏攻陷害焉廟曰世祖】

與劉孝綽書

【孝綽爲廷尉正攜妾入府被劾免官時世祖爲相東王出鎭荊州與孝綽書孝綽答之顏之推家訓云梁孝元在荊州有丁覘者洪亭民頗善屬文工艸孝元書記一皆使之】

君屏居多暇差得肆意典墳吟詠情性比復希數古人不以委約而能不伎癢且虞卿史遷由斯而作想摛屬之興益當不少洛地紙貴京師名動彼此一時何其盛也近在道務閒微得點翰𨿽無紀行之作頗有懷舊之篇至此巳來眾詣屑役小生之詆恐取辱於廬江遮道之姦慮興謀於從事方且褰帷自厲求瘼不休筆墨之功曾何暇豫至於心乎愛矣未嘗有歇思樂惠音淸風靡聞譬夫夢想溫玉饑渇明珠𨿽愧卞隨猶爲好事新有所制想能示之勿等淸慮徒虛其請無由賞悉遣此代懷數路計行遲還芳札

劉孝綽答湘東王書

伏承自辭皇邑爰至荊臺未勞刺舉且摛髙麗近𨿽預觀尺錦而不覩金玉昔臨淄詞賦悉與揚修未殫寶笥顧慙先哲渚宮舊俗朝衣多故李固之薦二邦徐珍之奏七邑威懷之道兼而有之當欲使金石流功恥用翰墨垂迹𨿽乖知二偶達聖心爰自退居素裏卻掃窮閈比楊倫之不出譬張摯之杜門昔趙卿窮愁肆言得失漢臣郁志廣敍盛衰彼此一時擬非其匹竊以文豹何辜以文爲罪由此而談又何容易故韜翰吮墨多歷寒暑旣闕子幼南山之歌又微敬通渭水之賦無以自同獻笑少酬褒誘且才乖體物不擬作於根事殊宿諾寧貽懼於朱亥顧巳反躬載懷累息但瞻言漢廣邈若天涯區區一心分宵九逝殿下降情白屋存問相尋食椹懷音矧伊人矣【並梁書】

與蕭挹書

闊別情顏忽焉巳久未復音息勞望情深暑气方隆恆保淸善握蘭云閣解紱龍樓允膺妙選良爲幸甚想同僚多士方駕連曹雅步南宮容與自玩士衡巳後惟在玆日惟昆與季文藻相輝二陸三張豈獨擅美比暇日無事時復含毫頗有賦詩別當相簡但衡巫峻極漢水悠長何時把袂共披心腹

答劉縚求述制防義書【縚字言明昭之子爲尙書祠部郎藝文類聚作縮誤】

學山學海未臻其極爲龍爲光或從王事所賴昔經陜服頗足良書慿幾據梧靜供遊目枕中之記卽用爲枕帷前之帙仍可爲帷對此自娯敬以待命叩而必應巳謝懸鐘汲而無竭復乖井養

與學生書

吾聞斲玉爲器諭乎知道惟山出泉譬乎從學是以執射執禦𨿽聖猶然爲弓爲箕不無以矣抑又聞曰漢人流麥晉人聚螢安有挾冊讀書不覺風雨以至朗月章奏不知爝火爲微所以然者良有以夫可久可大莫過乎學求之於巳道在則尊

答齊國餉雙馬書

名重桂條形圖柳谷襄陽地穴近求未易滇池水裏逺訪猶難價匹龍媒聲齊驥子河淸耀采似伏波之鑄銅震象飛文笑東瀛之刻玉加以控斯銀勒利此金銜鞍掲鏤衢光含兩月繮縈紫縷色麗雙絲方嗤晉後恆乘鄭國之駟更鄙曹君惟餉蜀王之馬【兩月尺牘作日月誤】

又

於戲馬之爲用逺矣大矣斯所以幹爲瘠馬震爲馬足有是哉有是哉何則泮渙而馳可以及日躊躇而蹀可以追風赤兔之騰聲的顱之濟主陳王有靮羈之說班生有繮絆之談抑聞斯美逺勞此費懷哉懷哉老生不云乎𨿽有拱璧以先駟馬良用此道中心藏之何日忘之【並藝文類聚泮渙尺牘作半汗靮羈作炤羈】

賜劉璠書【璠字實義沛國沛人歸周曆隴右總管府司錄】

【元帝承制授璠樹功將軍鎭西府諮議參軍賜書】

鄧禹文學尙或執戈葛洪書生且云破賊前修無逺屬望良深

答顏之儀【之僕字子升瑯琊臨沂人入周曆禦正中大夫終隋集州刺史初之儀父協爲元帝湘東王府記室參軍之儀博涉羣書獻神洲頌詞制雅瞻手敕報之北史獻荊州頌】

枚乘二葉俱得遊梁應貞兩世並稱文學我求才子鯁慰良深【並周書】

責鮑泉書【泉字潤嶽東海郯人爲世子方諸郢州長史城陷見殺】

【泉美須髯善舉止元帝承制累遷信州刺史專徵長沙久而不尅帝乃數泉二十罪爲書督責之】

面如冠玉還疑木偶須似蝟毛徒勞繞涿【南史繞涿見蜀張裕傳今本作喙誤】

遺周直書【直見陳】

【直兄正爲國子博士及侯景亂京城陷直爲衡陽內史元帝在江陵遺直書】

適有都信賢兄博士平安但京師搢紳無不附逆王克巳爲家臣陸緬身充卒伍惟有周生確乎不拔言及西軍潺湲掩淚恆思吾至如望嵗焉松栢後凋一人而巳

與周正書【正見陳】

【王僧辯之討侯景也正與弟讓自拔迎軍僧辯甚喜卽日啟元帝帝手書與正及至授黃門侍郎直中書省】

獯醜逆亂寒暑亟離海內相識零落略盡韓非之智不免秦獄劉歆之學猶獘亡新音塵不嗣每以耿灼常欲訪山東而尋子云問關西而求伯起遇有今信力附相聞遲比來郵慰其延佇【並陳書】

與武陵王紀書【紀字世詢髙祖第八子】

【紀爲都督益州刺史及侯景陷臺城武帝密敕加紀侍中驃騎大將軍太尉承制大寶元年六月紀移告諸州徵鎭元帝時爲湘東王是年十一月報紀以武帝凶問紀總戎將發益鎭帝使胡智鑑至蜀書止之又別紙云】

蜀中斗絕易動難安弟可鎭之我自當滅賊

別紙

地擬孫劉各安境界情深魯衛書信恆通【並南史】

又與武陵王書

【紀僭號於蜀以承聖二年夏五月次於西陵世祖與紀書仍許其還蜀專制岷方紀不從命報書如家人禮巳而破其將侯叡諸軍並西赴義與紀書紀兵敗遣使江陵論和緝之計元帝拒而不許兵敗見殺王云元帝猜刻殘忍行若豺狼而以彌文飾之往往如此】

皇帝敬問假黃鉞太尉武陵王自九黎侵軼三苗寇擾天常喪亂獯醜慿陵防劉象魏黍離王室朕枕戈東望泣血西浮殞愛子於二方無諸侯之八百身被屬甲手貫流矢俄而風樹之酷萬恨始纒霜露之悲百憂繼集扣心飲膽志不圖全直以宗社綴旒鯨鯢未翦嘗膽待旦龔行天罰獨運四聰坐揮八柄𨿽復結壇待將蹇帷納士拒赤壁之兵無謀於魯肅燒烏巢之米不訪於荀攸才智將殫金貝殆竭傍無寸助險阻備嘗遂得斬長狄於駒門挫蚩尢於楓木怨恥旣雪天下無塵經營四方專資一力方與嶽牧同玆淸靜隆暑炎赫弟比如何文武具僚當有勞獘今遣散騎常侍光州刺史鄭安忠指宣往懷

又【紀別字大智】

甚苦大智季月煩暑流金鑠石聚蚊成雷封狐千里以玆玉體辛苦行陣乃眷西顧我勞如何自獯醜慿陵羯胡叛渙吾年爲一日之長屬有平亂之功膺此樂推事歸當璧儻遣使乎良所遲也如曰不然於此投筆友於兄弟分形共气兄肥弟瘦無復相代之期讓棗推棃長罷懽愉之日上林靜拱聞四鳥之哀鳴宣室披圗嗟萬始之長逝心乎愛矣書不盡言【並梁書遲南史作希】

與魏書

【武陵王紀帥兵東下梁主繹甚懼與魏書宇文泰曰取蜀制梁在玆一舉遣尉遲迥自散關伐蜀下之】

子糾親也請君討之【李文子蜀鑑】

慶南郊啟

大裘而冕陶匏以質黃鐘旣奏雲門斯舞樂諧六變歌陳九徳感天動神式展誠敬

慶東耕啟

伏惟陛下敬授民時造幄籍圃漢之元鳯未足捧羈晉之太始非堪扶轂但承明侍從卽事末由周南畱滯伏深戀仰

上谷充軍糧啟

臣聞金城千仞必資守粟革車千乘其在饋實願武車綏旌列飛鴻之行陳奉辭受賑揜摯獸於防虎賈逵渠水𨿽曰難蹤梁習勸農竊知自勉

謝敕賜第啟

竊以漢賜五倫寔云淸吏魏寵衛臻用旌庸直未如靈光輪奐睢陽爽塏北連城闕有似甄侯之舍東壁市榮深豫章之圃昔狼望未平冠軍辭宅馬池猶隔雍丘讓邸臣慙霍曹逺志但識君命無違再思庸陋九殞非答【賜初學記作錫圃作門霍曹作曹霍】

謝上畫防敇褒賞啟

臣簿領餘暇竊愛丹靑雲臺之像終違髣髴宣室之圗更難議擬成蠅罕術畫馬疏才人非世將恩深晉帝之賞迹愧景山寵逾魏皇之詔

謝敕賜褥啟

昔漢後錫貂魏君送褥未有兔來王黃龍作貢便覺肅眘非遙挹婁無逺

謝賚車螯蛤蜊啟

車螯味髙食部名陳物志蛤蜊聲重前論見珍若士並東海波臣西王母藥雀文始化燕羽猶在體潤珠胎形隨月減

啟東宮薦石門侯啟

切以鳯鳴朝陽必資藍田之寶龍門點額亦俟堂溪之珍是以紫玉見稱黃金爲貴文傳夢鳥學重靈蛇點漆凝脂事逾衛玠渾金璞玉才疋山濤昔翟陽隠逸見稱庾亮陳平器局被薦無知以人廢言誠增悚詟進賢上賞伏待慈照

上東宮古迹啟

師宜八分之巧元常三體之妙史籕李斯之篆梁鵠曹喜之書莫不摠華桂宮盈滿甲館竊以鸞驚之奇旣聞之於索靖鷹跱之巧又顯之於蔡邕是以遊霧重云傳敬禮之法鳥頡魚頏表楊泉之賦頗好六文多慙三禮尙方大篆旣其牢落柱下方書何曾髣髴空慕河間之聚書竟微東平之獻表齊攸尺牘顧巳缺然北海楷終成難擬【奇一作勢】

謝東宮賚陸探微畫啟

工逾畫馬巧邁圗龍試映玉池卽看魚動還傍金屏復疑蠅集史遷暫覩懸識畱侯之貌漢帝一瞻便見王嬙之像

謝東宮賜白牙鏤管筆啟

春坊漆管曲降深恩北宮象牙猥防霑逮雕鐫精巧似遼東之仙物圗寫奇麗笑蜀郡之儒生故知嵇賦非工王銘未善昔伯喈致贈才屬友人葛龔所酬止聞通識豈若逺降鴻慈曲覃庸陋方覺璢璃無當隨珠過侈但有羨卜商無因則削徒懷曹植恆願執鞭

謝東宮賜彈棊局啟

繹本慙遊藝彌愧拂巾鳯峙鷹揚信難議擬鳥跂星懸曾何髣髴蓮花未易玉屑不工緣邊之法庶遵細柳之陣徘徊之勢方希明月之樓子桓有錫聞於邃古季緒防賜卽事可傳

謝東宮賚貂蟬啟

挹婁之毳曲降鴻恩麗水之珍復防殊奨東平紫貂之賜非聞暖頟中山黃金之錫豈曰附蟬坐變仲尼之容增暉允南之貌

謝東宮賚寶枕啟

泰山之藥旣使延齡長生之枕能令益壽黃金可化豈直劉向之書陽燧含火方得葛洪之說況復重安玳瑁獨勝瑰材方松非匹稱橊未擬

謝東宮賚辟邪子錦白褊等啟

伏承賚辟邪子錦白褊等者江波可濯豈籍成都之水登髙爲艷取映鳯皇之文至如鮮潔齊紈聲髙趙縠色方藍浦光譬靈山試以照花含銀燭之狀將持比月亂合璧之暉

謝東宮賚麈尾錦帔團扇等啟

揚雄口訥本貴談端田蚡貌寢終於麗飾始興之扇方斯非擬鄴中之錦匹此爲輕方願此仁風旣動承華之气服玆懷袖復比文若之香

謝東宮賚花釵啟【白孔六帖作簡文帝】

苣亂九衢花開四照田文之珥慙於寶杗王粲之詠恧此乘蓮九宮之璫豈直黃香之賦三珠之釵敢髙崔瑗之說況以麗玉澄暉逺過玳瑁之飾精金曜首髙踐翡翠之名

爲妾夜姝謝東宮賚合心花釵啟

未得投壺先應含笑不因鸞鳯自能歌舞夜姝昔往陽臺𨿽逢四照曾遊澧浦慣識九衢未有仍伐爵釵還勝翠羽飾以南金裝玆麗玉修靡夫人本分章華之裏中山孺子獨荷春宮之恩有志當熊無期投閣【尺牘竟作夜姝誤】

爲妾夏玉安丰謝東宮賚錦啟

舒將並石堪來暮雨縈持結纜剰可蕩舟秦川書字妙能八體鄴縣登髙眞堪九日宋姬贈馬未足爲榮馮媛乘車方玆非寵

謝東宮賚瓜啟

金榮始薦瓊蕊載珍味奪蔗漿甘逾石蜜

謝東宮賚蒸栗牛啟

色似祕府之書毛類陳王之玉騂角未奇瑩蹄非貴

謝晉安王賜馬啟

繹武媿仲都遂防大驪之錫儒謝春卿空頒名馬之賚故以取方驎友自疋龍媒不待景公婉如齊畫無勞馬援翻等漢銅豈有滅沒黑龍連翩白馬錢文見重津名取貴相彼騏驥猶深戀主矧伊伏櫪彌結懷恩【並藝文類聚】

薦鮑幾表【幾梁書作機】

臣某言臣聞思皇多士仄陋所以明敭疇咨熈載髦俊所以並作斯固殷殿初基拾龍淵之寶虞祠始構獻鳯管之玉旌蒲出魯賁帛歸齊頌聲旣興盛業斯在伏惟陛下則天緯地乘正馭才沙汰八風澄明六合葉登夢之客日賁於丘園韋轂投釣之臣相望於魏闕故以物無遺寶矣振鷺有充庭之謳白駒罕空谷之詠洋洋濟濟無得而稱者焉臣誠愧知才職非選舉竊以進賢上賞蔽賢顯戮敢緣斯義用舉所知伏見臣府中錄事參軍東海鮑幾年五十有七字景門庭雍睦立身貞退博涉文史頗閒刀筆忠公抗直出宰亷平雅志深安貧專靜解巾入仕三十餘年自遊臣府一紀於玆前宰東邑實有二魯之風近處南臺欲尊兩鮑之則伏揆天嚴巳當簡在脫防顯居良局登以淸貫將齊毛玠古人之服實同吳隠酌水之亷昔丁隈牧州陳顧翟之好禮徐靖爲郡薦袁奐之篤學桓範驅傳先舉管寧朱則剖符亦稱董直臣才非往哲識媿前修輕塵聽覽伏待斧鉞謹表

薦顧恊表【時有詔舉士表上召拜通直散騎常侍兼中書通事舍人】

臣聞貢玉之士歸之潤山論珠之人出於枯岸是以芻蕘之言擇於廟廊者也臣府兼記室參軍吳郡顧協行稱閭裏學兼文武服膺道素雅量邃逺安貧專靜奉公抗直傍闕知巳志不自營年方六十室無妻子臣欲言於官人申其屈滯協必苦執貞退立志難奪可謂東南之遺寶矣伏惟陛下未明求衣思賢如渇爰發明詔各舉所知臣識非許郭𨿽無知人之鑑若守固無言懼貽蔽賢之咎昔孔愉表韓績之才庾亮薦翟湯之徳臣𨿽未齒二臣恊實無慙兩士【文苑英華梁書作纉英華作韓伯並誤孔愉薦韓績見晉書隠逸傳】

請於州立學校表

臣聞公宮之南四術四敎司樂成均六詩六律韶濩旣舞羽籥之道行焉黨塾玆備離經之志辧焉故不升嵩霍豈識干行之峻不臨溟渤安知地載之厚洎乎秦焚金篆周亡玉鏡羣言爭亂諸子相騰書則夏侯歐陽易則神輸道訓詩乃齊魯毛韓傳稱鄒左張夾禮有曲臺王史之異樂有龍徳趙定之殊伏惟陛下撫五辰而建五長播九徳而導九州容成爲歷興景云之瑞伶倫吹律應黃鐘之琯撥亂反正經武也制禮作樂緯文也若非六經庖廚百家異饌三墳爲瑚璉五典爲笙簧豈能暴以秋陽紆就望之景濯以江漢播垂天之澤

上忠臣傳表

資父事君實曰嚴敬求忠出孝義兼臣子是以冬溫夏凊盡事君之節進思將美懷出奉之義羲軒攺物殷周受命三能十亂九棘五臣靡不夙夜在公忠爲令徳若使縉雲得姓之子姬昌魯衛之臣是知理合君親孝忠一體性與率由因心致極臣連華霄漢慿暉日月三握再吐夙奉紫庭之慈春詩秋禮早防丹扆之訓宣帝褒徳麟閣畫充國之形顯宗念功雲臺圖仲華之象

遷荊州輸江州節表

周有掌節之職漢有符節之令所以子孫慷慨忠肅勤劬無絕終古有髙前載臣自擁麾鶴塞執玆龍節幸逢銀山自溢玉燭調年𨿽免茂之譏竟微辛毗之勇

召學生敎

昔楚王好詩沛王傳易猶且傳之不朽以爲盛事況吾親承天防聞禮聞詩方欲化行南國被於西楚

答左衛將軍王僧辯【時侯景攻沒京城密詔世祖大都督中外諸軍事大寶元年世祖爲荊州刺史猶稱太淸四年正月僧辯獲橘三十子共蒂以獻世祖答之】

昔文康獻橘十有二子用今方古彼有慙色今景之凶惡旣稔凱歌之聲巳及嘉瑞逺臻但增歡慰【三國典略】遺王僧辯書【僧辯等討侯景軍至巴陵聞郢州陷因畱戍之湘東王繹遺僧辯書】

賊旣乘勝必將西下不勞逺擊但守巴丘以逸待勞無慮不克【資治通鑑】

答江州刺史王僧辯【大寶二年太宗崩僧辯累表勸卽尊位世祖答讓】

孤以不徳天降之災枕戈飲膽扣心泣血風樹之酷萬始不追霜露之哀百憂摠萃甫聞伯升之禍彌切仲謀之悲若封豕旣殱長虵卽戮方欲追延陵之逸軌繼子臧之髙讓豈資秋亭之壇安事繁陽之石侯景項籍也蕭棟殷辛也赤泉未賞劉邦尙曰漢王白旗弗懸周發猶稱太子蜚龍之位孰謂可躋附鳯之徒旣聞來議羣公卿士其諭孤之志毋忽【豫章王棟景立爲帝】

復答

省示復具一二孤聞天生蒸民而樹之以君所以對揚天休司牧黔首攝提合雒以前栗陸驪連之外書契不傳無得稱也自阪泉彰其武功丹陵表其文徳有人民焉有社稷焉或歌謡所歸或惟天所相孤遭家多難大恥未雪國賊則蚩尢弗翦同姓則有扈不賔臥而思之坐以待旦何以應寶歷何以嗣龍圖庶一戎旣定罪人斯得祀夏配天方申來議也

又答王僧辯等

【大寶三年二月王僧辯眾軍發自尋陽世祖馳檄告四方及僧辯等平侯景傳其首於江陵又奉表勸卽尊位世祖答之】

省表復具一二羣公卿士億兆夷人咸以皇天睠命歸運所屬用集寶位於予一人文叔金吾之官事均往願孟徳徵西之位且符前說今淮海長鯨𨿽云授首襄陽短狐未全革面太平玉燭爾乃議之【並梁書】

辭勸進表【是時巨寇尙存未欲卽位四方表勸前後相屬乃下令大寶二年】

大壯乘幹明夷垂翼璿度亟移玉律屢徙四嶽頻遣勸進九棘比者表聞譙沛未復塋陵永逺於居於處寤寐疚懷何心何顏撫玆歸運自今表奏所由並防若有啟疏可寫此令施行

勸農令【大寶三年】

軍國多虞戎旃未靜靑領𨿽熾黔首宜安時惟星鳥表年祥於東秩春紀宿龍歌嵗取於南畯況三農務業尙看夭桃敷水四人有今猶及落杏飛花化俗移風常在所急勸耕且戰彌須自許豈直燕垂寒穀積黍自溫寧可墮此苗坐飡紅粒不植鷰頷空候蟬鳴可悉深耕漑種安堵復業無棄民力並分地利班勒州郡咸使遵承

侯景平解嚴令【大寶三年】

軍容不入國國容不入軍𨿽子產獻捷戎服從事亞夫弗拜義止將兵今凶醜殱夷逆徒殄潰九有旣截四海乂安漢官威儀方陳盛禮衛多君子寄是式瞻便可解嚴以時宣勒

赦令【侯景誅傳首江陵斬賊黨王偉等於江陵市下令大寶三年世祖猶稱太淸年號】

君子赦過著在周經聖人解网聞之湯令自獫狁孔熾長虵薦食赤縣阽危黔黎塗炭終宵不寐志在雪恥元惡稽誅本屬侯景王偉是其心膂周石珍負背恩義今並烹諸鼎鑊肆之市朝但比屯邅寇擾爲嵗巳積衣冠舊貴被逼偸生猛士勳豪和光茍免凡諸惡侶諒非一族今特闡以王澤削以刑書自太淸六年五月二十日昧爽以前咸使維新

討侯景馳告四方檄【大寶三年二月王僧辯眾軍發自尋陽世祖馳檄】

夫剝極生災乃及龍戰師貞終吉方制豶豕豈不以侵陽蕩薄源之者亂階定龕艱難成之者忠義故羿澆滅於前莽卓誅於後是故使桓文之勳復興於周代溫陶之績彌盛於金行粵若梁興五十餘載平壹宇內徳惠悠長仁育蒼生義徵不服左伊右瀍咸皆仰化濁涇淸渭靡不向風建翠鳯之旗則六龍驤首擊靈鼉之鼓則百神警肅風牧方召之賢衛霍辛趙之將羽林黃頭之士獸賁緹騎之夫叱吒則風雲興起鼓動則嵩華倒拔自桐柏以北孤竹以南碣石之前流沙之後延頸舉踵交臂屈膝胡人不敢牧馬秦士不敢彎弓葉和萬邦平章百姓十堯九舜曷足云也賊臣侯景匈奴叛臣鳴鏑余噍懸瓠空城本非國寶壽春畿要賞不逾月開海陵之倉賑常平之米檄九府之費錫三官之錢冒幹貨賄不知紀極敢興逆亂梗我王畿賊臣正徳阻兵安忍日者結怨江芊遠適單於簡牘屢彰彭生之魂未彌聚斂無度景卿之誚巳及爲虎傅翼逺相招致防劉我生民離散我兄弟我是以董率臯貔躬擐甲冑霜戈照日則晨離奪暉龍騎蔽野則平原掩色信與江水同流气與寒風俱憤凶醜畏威委命下吏乞活淮肥茍存徐兗渙汗旣行絲綸爰被我是以班師凱歸休牛息馬賊猶不悛遂復矢流王屋兵躔象魏總章之觀非復聽訟之堂甘泉之宮永乖避暑之地坐召憲司臥制朝宰矯托天命僞作符書重增賦斂肆意裒剝生者逃竄死者暴屍道路以目庶僚鉗口刑戮失衷爵賞由心老弱波流士女塗炭臧獲之人五宗及賞搢紳之士三族見誅谷粟騰踴自相吞噬惵惵黔首路有銜索之哀蠢蠢黎民家有隕山之泣偃師南望無復儲胥露寒河陽北臨或有穹廬氊帳南山之竹未足言其愆西山之兔不足書其罪外監陳瑩之至伏承先帝登遐宮車晏駕奉諱驚號五內摧裂州寃本毒無地容身景阻饑旣甚民且狼顧遂侵軼我彭蠡慿陵我郢邑竊據我江夏掩襲我巴丘我是以義勇爭先忠貞盡力斬馘凶渠不可稱算沙同赤岸水若絳河任約泥首於安南北仁面縛於漢口子仙乞活於鄢郢希榮敗績於柴桑侯景奔竄十鼠爭穴郭默淸夷晉熈附義計窮力屈反殺後主畢原酆郇並罹禍患凡蔣邢茅皆伏鈇鑕是可忍也孰不可容莫府據有上流是惟分陜投袂荷戈志在畢命昔周依晉鄭漢有虛牟彼惟末屬猶能如此況聨華日月天下不賤爲臣爲子兼國兼家者哉咸以義旗旣建宜須總一共推莫府寔用主盟粵以不佞謬董連率逺惟國艱不遑寧處中權後勁龔行天罰提戈蒙險隕越以之天馬千羣長防百萬驅賁獲之士資智勇之力大楚逾荊山淺源度彭蠡舳艫泛水以椅其南輜軿委輸以衝其北華夷百濮贏糧影從雷震風駭直指建業按劍而叱江水爲之倒流抽戈而揮皎日爲之退舍方駕長驅百道俱入夷山殄谷充原蔽野挾輈曳牛之侶拔距磔石之夫騎則逐日追風弓則吟猿落鴈捧昆侖而壓卵傾渤海而灌熒如駟馬之載鴻毛若奔牛之觸魯縞以此眾戰誰能禦之脫復蜂蠆若毒獸窮則鬭謂山蓋髙則四郊多壘謂地蓋逺則三千弗違如彼怒蛙譬諸鼷防豈費萬鈞無勞百鎰加以日臨黃道兵起絳宮三門旣啟五將咸發舉整整之旗掃亭亭之气故以臨機密運非賊所解奉義而誅何罪不服今遣使持節大都督徵東將軍開府儀同三司江州刺史尙書令長寧縣開國侯王僧辯率眾十萬直掃金陵鳴鼓聒天摐金振地朱旗夕建如赤城之霞起戈船夜動若滄海之奔流計其同惡不盈一旅君子在野小人比周荷校滅耳匪朝伊夕舂長狄之喉系郅支之頸今司寇明罰質鈇所誅止侯景而巳黎元何辜一無所問諸君或世樹忠貞身荷寵爵羽儀鼎族書勲王府俛眉猾豎無由自效豈不下慙泉壤上愧皇天失忠與義難以自立想誠南風乃睠西顧因變立功轉禍爲福有能縛侯景及送首者封萬戶開國公絹布五萬匹有能率動義眾以應官軍保全城邑不爲賊用上賞方伯下賞剖符並裂山河以紆靑紫昔由余入秦禮同卿佐日防降漢且珥金貂必有其才何防無位若執迷不反拒逆王師大軍一臨刑玆罔赦孟諸焚燎芝艾俱盡宣房河決玉石同沈信賞之科有如皎日黜陟之制事均白水檄布逺近咸使知聞

卽位江陵詔【承聖元年】

夫樹之以君司牧黔首帝堯之心豈貴黃屋誠弗獲巳而臨蒞之朕皇祖太祖文皇帝積徳岐梁化行江漢道映在田具瞻司屬皇考髙祖武皇帝明並日月功格區宇應天從民惟睿作聖太宗簡文皇帝地侔啟誦方符文景羯寇慿陵時難孔棘朕大拯橫流克復宗社羣公卿士百辟庶僚咸以皇靈睠命歸運斯及天命不可以久淹宸極不可以久曠粵若前載憲章令範畏天之威算隆寶歷用集神器於予一人昔虞夏商周年無嘉號漢魏晉宋因循以久朕𨿽云撥亂且非創業思得上系宗祧下惠億兆可攺太淸六年爲承聖元年逋租宿責並許貸孝子義孫可悉賜爵長徒鏁士特加原宥禁錮奪勞一皆曠蕩

蠲免力田詔【下並二年】

食乃民天農爲治本垂之千載貽諸百王莫不敬授民時躬耕帝籍是以稼穡爲寶周頌嘉其樂章禾麥不成魯史書其方冊秦人有農力之科漢氏開屯田之利頃嵗屯否多難薦臻干戈未戢我則未暇廣田之令無聞於郡國載師之職有陋於官方今元惡殄殱海內方一其大庇黔首庶拯橫流一廛曠務勞心日仄一夫廢業舄鹵無遺國富刑淸家給民足其力田之身在所蠲免外卽宣勒稱朕意焉

還都建鄴詔

夫爰始居亳不廢先王之都受命於周無攺舊邦之頌頃戎旃旣息關柝無警去魯興嘆有感宵分過沛殞涕寔勞夕寐仍以瀟湘作亂庸蜀阻兵命將授律指期克定今八表乂淸四郊無壘宜從靑蓋之典言歸白水之鄕江湘委輸方船連舳巴峽舟艦精甲百萬先次建鄴行實京師然後六軍遄徵九旂揚斾拜謁塋陵修復宗社主者詳依舊典以時宣勒

加王僧辯太尉車騎大將軍詔【僧辯平陸納於湘州又破齊軍於東關振旅建鄴承聖三年下詔】

贊俊遂賢稱於秦典自上安下聞之漢制所以仰協臺曜俯佐圗使持節侍中司徒尙書令都督揚南徐東揚三州諸軍事鎭衛將軍揚州刺史永寧郡開國公僧辯器宇凝深風格詳逺行爲士則言表身文學貫九流武該七略頃嵗徵討自西䢐東師不疲勞民無怨讟王業艱難實兼夷險宜其燮此中臺膺玆上將寄之經野匡我朝猷加太尉車騎大將軍余悉如故

宗懍封信安縣侯手詔【元帝重牧荊州以懍爲別駕江陵令及卽位擢爲中書侍郎手詔曰】

昔扶柳開國止曰故人西鄕胙土本由賔客況事涉勳庸而無爵賞尙書侍郎宗懍亟有帷幄之謀誠深股肱之寄從我於邁多歷嵗時可封信安縣侯邑一千戶

贈杜崱詔

崱京兆舊姓元凱苗裔家傳學業世載忠貞自驅傳江渚政號亷能推轂淺原寔聞淸靜奄致殞喪惻愴於懷可贈車騎將軍加鼓吹一部

敕杜龕

【顏晃字元明瑯琊臨沂人承聖初爲中書侍郎龕爲吳興太守專好勇力其所部多輕險少年世祖患之乃使晃管其書翰仍敕龕】

卿年時尙少習讀未晚顏晃文學之士使相毗佐造次之間必宜諮稟【陳書】

敕報司徒王僧辯

【僧辯先下辟書引孔奐爲左西曹掾除丹陽尹丞元帝於荊州卽位徵奐及沈炯僧辯累表請畱帝手敕報之其爲朝廷所重如此孔奐字休文防稽山陰人入陳領範宮衛尉炯見陳】

孔沈二士今且借公【陳書】

別敕王僧辯

【承聖三年十月西魏相宇文黑泰遣兵及嶽陽王眾合五萬將襲江陵世祖遣主書李膺徴僧辯於建業爲大都督荊州刺史別敕僧辯俄而京城陷沒宮車晏駕】

黑泰背盟忽便舉斧國家猛將多在下流荊陜之眾悉非勁勇公宜率貔虎星夜就路倍道兼行赴倒懸也【梁書】

與王僧辯帛書

【西魏兵伐江陵於謹令築長圍中外信命始絕元帝裂帛爲書趣王僧辯入援竟爲魏滅】

吾忍死待公可以至矣【資治通鑑】

忠臣傳序

夫天地之大徳曰生聖人之大寶曰位因生所以盡孝因位所以立忠事君事父資敬之理寧異爲臣爲子率由之道斯一忠爲令徳竊所景行且孝子烈女逸民咸有別傳至於忠臣曽無述制今將發篋陳書備加論討

忠臣傳諫爭篇序

富貴寵榮人所不能忘也刑戮流放人所不能甘也而士有冒雷霆犯顏色吐一言終知自投鼎鑊取離刀鋸而曽不避者其故何也蓋傷洪茫禹迹毀於一朝赫赫宗周滅成禾黍何者百世之後王化漸頽欽若之信旣盡解网之仁巳泯徒以繼體所及守器攸歸出則淸警傳路處則慿玉負扆事無慙舛意有必從所謂生於深宮之中長於婦人之手未嘗知憂未嘗知懼況惑褒人之巧笑迷陽阿之妙舞重之以刳斮用之以逋逃亦有傾天滅地污宮瀦社之罪拔本塞源裂冠毀冕之釁於是策名委質守死不二之臣以剛腸疾惡之心確乎貞一之性不忍見霜露麋鹿棲於宮寢麥穗黍離被於宗廟故瀝血抽誠披胸見欵赴焦爛於危年甘滅亡於昔日冀桐宮有返道之明望夷無不言之恨而九重懸逺百雉嚴絕丹心莫亮白刃先指見之者掩目聞之者傷心然後鳴條有不収之魂商郊致白旗之戮

忠臣傳死節篇序

自非識君臣之大體鑑生死之分何以能滅七尺之軀殉一顧之感然平路康衢從容之道進危塗險徑忠貞之節興登平路者易爲功涉險塗者難爲力從容之用世不乏人忠貞之槪時難屢有

孝徳傳序

夫天經地義聖人不加原始要終莫逾孝道能使甘泉自湧鄰火不焚地出黃金天降神女感通之至良有可稱

全徳志序

老子言全徳歸厚莊周云全徳不刑呂覽稱全徳之人故以全徳創其名也此志隆大夫爲首伊人有學有辯不天不貧寶劍在前鼓瑟從後連環炙輠雍容卒嵗駟馬髙車優遊宴喜旣令公侯踞掌復使要荒蹶角入室生光豈非盛矣若乃河宗九策事等神鉤陽雍雙璧理歸感南陽樊重髙閣連云北海公沙門人成市咨此八龍各傳一藝夾河兩郡家有萬石人生行樂止足爲先但使尊酒不空坐客恆滿寧與孟嘗聞琴承睫淚下中山聽樂悲不自禁同年而語也

職貢圗序【元帝善畫爲湘東王時諸蕃使者入貢圗其形貌服飾次以本國風俗序曰】

竊聞職方氏掌天下之圗四夷八蠻七閩九貉其所由來久矣漢氏以來南羌旅距西域慿陵創金城開玉關絕夜郎討日逐覩犀甲則建朱崖聞蒲萄則通大宛以徳懷逺異乎是哉皇帝君臨天下之四十載垂衣裳而賴兆民坐巖廊而彰萬國梯山航海交臂屈膝占云望日重譯至焉自塞以西萬八千里路之陿者尺有六寸髙山尋云深谷絕景雪無冬夏與白雲而共色水無早晚與素石而俱貞逾空桑而歷昆吾度靑丘而跨丹穴災風弱水不革其心身熱頭痛不攺其節以故明珠翠羽之珍細而弗有龍文汗血之驥卻而不乘尼丘乃聖猶有圗人之法晉帝君臨寔聞樂賢之象甘泉寫閼氏之形後宮玩單於之圗臣以不佞推轂上游夷歌成章胡人遙集欵關蹶角沿溯荊門瞻其容貌訊其風俗如有來朝京輦不涉漢南別加訪采以廣聞見名爲貢職圗云爾

丹陽尹傳序

傳曰大夫受郡漢書曰尹者正也及其用人實難授受廣漢和顏接下子髙自輔經術孫寶行嚴霜之誅袁安畱冬日之愛自二京板蕩五馬南渡固乃上燭天文下應地理爾其地勢可得而言東以赤山爲成臯南以長淮爲伊洛北以鐘山爲華阜西以大江爲黃河旣變淮海爲神州亦卽丹陽爲京尹𨿽得人之盛頗愧前賢而盼遇之深多用宰輔皇上受圗負扆寶歷惟新制禮以告成功作樂以彰治定豈直四三皇六五帝孕夏陶周而巳哉若夫位以徳敍徳以位成每念忝蒞京河玆焉四載以入安石之門思勤王之政坐眞長之室想淸談之風求瘼余晨頗多暇景今綴采英賢爲丹陽尹傳

洞林序

蓋聞枵之野鬼方難測朱鳥之舍神道莫知而緹幔曉披卽辧黃鐘之气靈臺夕望便知玉井之色復以談乎天者𨿽絕名言之外存乎我者還居稱謂之中余幼學星文多歷嵗稔海中之書略皆尋究巫咸之說偏得研求𨿽紫微迢逓如觀掌握靑龍顯晦易乎窺覽羨門五將亟經玩習韓終六王常所寶愛至如周王白雉之筮殷人飛鷰之卜蓍名聚雪非關地極之山卦有密雲能擁西郊之气爻通七聖世經三古山陽王氏眞解談河東郭生才能射覆兼而兩之竊自許矣

懷舊志序

吾自北守瑯臺東探禹穴觀濤廣陵面金湯之設險方舟宛委眺玉笥之幹霄臨水登山命儔嘯侶中年承乏攝牧神州戚裏英賢尙冠髦俊防眞長之弱柳觀茂之舞鶴淸酒繼進甘果徐行長安郡公爲其延譽扶風長者刷其羽毛於是駐伏熊回結駟命鄒湛召王祥余顧而言曰斯樂難長誠有之矣日月不居零露相半素車白馬往矣不追春華秋實懷哉何巳獨軫魂交情深宿艸故備書爵裏陳懷舊焉

懷張纉詩序【纉諡簡憲公】

簡憲之爲人也不事王侯負才任气見余則申旦達夕不能巳巳懷夫人之徳何日忘之

髙祖武皇帝諡議

臣聞翼善傳聖曰堯仁聖盛明曰舜受禪成功曰禹除虐去殘曰湯諡者行之迹號者功之表𨿽賤不誄貴卑不誄尊而彰乎名者盛徳之嘉號也被於物者治定之實錄也斯所以聲名煥乎鐘石昭晰備於弦管者焉伏惟天縱欽明惟睿作聖功超三五聲逾七十仰之彌髙就之彌遠載潛載躍乃武乃文先是木運告終羣後攺屬幹維罔構地紐如崩祧祀阽危公卿旰食九牧有淪胥之悲八表興橫流之嘆乃凝威黑水表瑞丹陵云合景從表裏禔福受終文祖允恭克讓知黔首不可以無歸蒼生不可以無主降汾陽之逺志不得巳而臨之於是類帝禋宗革命創制禘郊式展殷薦斯潔臨玆大寶化與和气俱宣扇此王風政與秋霜俱肅言懸日月功格區宇不以紫宸爲貴不以黃屋爲尊政謐刑措民殷國阜虹旌式捲堡燧載淸胥象相因環楛無曠天衢亨泰王道升平南海候風東溟奉賮膏露凝枝慶雲觸石山開蒼璧地出珪驃騎把鉞則休屠欵塞太尉抗旌則名王蹷角聲敎所漸浹靈虵之都威令所行通燭龍之外開庠建序布濩於成均正俗移風氛氳於司樂虛納十亂引亮直之規廣辟四門招賢之徳靑衿知擊壤之性黃髮恣鼓腹之歡加以鑽味微言研精至道文終所牧之典史倚所讀之書無輟萬機日且千徧馳鬱鬱之聲表幹幹之徳允所謂皇哉君哉日用而不知者矣方且告成岱嶽鏤升中之玉簡昭事梁甫祕禮首之金繩而文王明夷事侔往冊黃帝橋山痛深前典萬有淪傷三辰掩曜人只軫慕山海含悲慟切陟方哀深遏密煩寃荼毒貫切心髓風樹不靜陟岵何期思所以欽若九功仰稽七徳

全徳志論

物我俱忘無貶廊廟之器動寂同遣何累經綸之才𨿽坐三槐不妨家有三徑但接五侯不妨門垂五栁使良園廣宅面水帶山饒甘菓而足花卉葆筠篁而玩魚鳥九月肅霜時饗田畯三春捧繭乍酬蠶妾酌升酒而歌南山烹羔豚而擊西缶或出或處並以全身爲貴優之遊之咸以忘懷自逸若此眾君子可謂得之矣

鄭眾論

漢世銜命匈奴困而不辱者二人而巳子卿手持漢節臥伏冰霜仲師固無下拜隔絕水火況復風生稽落日隠龍堆瀚海飛沙臯蘭走雪豈不酸鼻痛心憶雒陽之宮陛屑泣橫悲想長安之城闕直以爲臣之道義不爲生事君之節生爲義盡豈望拔幽泉出重仞經長樂抵未央及還望塞亭來依候火傍觀上郡側眺雲中𨿽在巳之願自隆而於時之報未盡

皇太子講學碑

皇太子洊雷種徳重離作兩業冠孟侯道髙上嗣宮壇累仞髙山仰止承華之闥更似通徳之門博望之園反類華陰之市家丞庶子並入四科洗馬后車俱通六學轉金輅而下辟雍睟玉裕而經槐市詳其懸鏡髙堂衢樽待酌瞻後忽前博文約禮將使東極長男之宮不獨銘於銀牓南皮太子之序豈徒擅於金碑

廬山碑序

夫日月麗天皇穹所以貞觀川嶽帶地后土所以惟寧廬山者亦南國之徳鎭𨿽林石異勢而雲霞共色長風夜作則萬流俱響晨鼯曉吟則百嶺齊應東瞻洪井識曳帛之在玆西望石梁見指寶之可拾誠後慕類易悲山中難久攀蘿結桂多見淹畱

囿牛渚磯碑

竊以增城九重仙林八樹未有船如鴈鶴時度宓妃橋似牽牛能分織女丹鳯爲羣紫桂成列淸風韻響卽代僊歌桂影浮池仍爲月浦璧月朝暉金樓啟扉畫船向浦錦纜牽磯花飛拂袖荷香入衣山林朝市並覺忘歸

靑溪山館碑

原夫法象莫過於天地著明莫過於日月鼓之以雷霆潤之以風雨咸秩無文所以名山致祭峻極於天靑溪山者荊南之中嶽也隠隠幹霄亭亭無際云蓋三層如在帝臺之側桂林八樹非異景山之傍輕霞亙起影落照於陽溪淸風逺至響猿鳴於巫峽西臨百丈之穴南帶千仞之水洪源湛淡長波縈復

隠居先生陶景碑銘

昔太和中有許逺遊者乃雲霄之勝賔太虛之選客先生規同矩合實踵髙步曩基先構卽駕胥宇千尋危聳慿牖以望奔星百拱髙懸倚櫺而觀朝日飛流界道似天漢之橫波觸石起雲若奇峯之出岫銘曰肇彼冥默翻成恊贊身托外臣心同有亂重道尊徳爰積叡衷顧懷紛射璽問遙通朱楊欝起華構方崇靜臺冠月輕榭迎風嶕峣髙棟窅靄修櫳極望山川周觀京陸碧嶂千嶺淸流萬谷景落重崖煙生岫復

侍中吳平光侯墓志銘

惟嶽降神表山甫之徳敬如君所顯成季之徵潔靜精微岐嶷天挺學兼義府談均理窟歷太子洗馬八人掌籍爲崇賢之領袖五日來朝冠承華之楷模遷豫章內史法井鸞峯甘露嵗下蕭崖鶴嶺連理成陰徵爲太子左衛率遘疾薨於道頗類陶基民號燕北取譬羊祜巷哭荊南副軍早垂隆盼憫其石火瞻斯翠蓋忽變丹旐方使桓侯石槨載銘盛夏滕令佳城式鐫韶濩

中書令庾肩吾墓志

荊山萬重地產卞和之玉隨流千仞水出靈虵之珠故能玆屈景育斯唐宋掌庾命族世濟琳瑯遂昌開國蟬聮冠冕父易髙尙其道遁肥貞吉關吏早逢夙表眞人之气少微晚映還彰隠士之星肩吾气識淹通風神閒逸鐘鼓辭林笙簧文苑入爲度支尙書任同北斗錫韓稜之劍朝此南宮識鄭崇之履余以其爲人也瑚璉之器無慙垂棘杞梓之材有均廊廟故贈散騎常侍中書令蓋旌賢也

侍中新渝侯墓志銘

爰始降神誕玆初載方琮有燭圓珠無纇義若連環文同藻繪三分竹使再徙建旟朱帷自舉白鹿隨車武實威邊文能懷逺年歌去速時謠來晚昔我往矣千駟連輈今玆旋斾雙鴈隨舟山回素旐水導丹旒寂寥原野搖落䢐秋

特進蕭琛墓志銘

山東流水關西城市義府詞鋒風飛雲起遊楚宦梁桂馥蘭芳蓮花可賦迷疊成章學類五行書倅三篋已研金匱兼探玉牒石詞旣擬欒社玆同桃李成徑松栢爲叢天地長久永扇髙風

太常卿陸倕墓志銘

如金有鑛如竹有筠體二方擬知十可鄰兩升鳯詔三侍龍樓南皮朝宴西園夜遊詞峯飈逸气云浮日往月來暑流寒襲東耀方逺北芒巳及墜露曉團悲風暮急

庾先生承先墓志銘

悠哉掌庾興自陶唐伯舅居晉連鑣渭陽爰斯厥後世挺珪璋乃登靈嶽言遵洞府乃陟石山將從輕舉實惟貞吉寔惟退讓皎皎不羣超超髙尙本同壽夭寧論得喪諸方未遊佳城巳望蓬生蔣徑豹罷磻谿檟悲新隴桃余故蹊風翻嶺背月下松西揚名不朽髙蹈夷齊

黃門侍郎劉孝綽墓志銘

蔡墨攸陳有艸有茵梁荊世樻或魏或秦積善餘慶時推俊民孝乎惟孝其徳有鄰曰風曰雅文章動神鶴開阮瑀鵬翥楊循身玆惟屈扶搖未申人罔石火山有楸椿佳城無曙寒野方春

散騎侍郎裴子野墓志銘

幾原博聞裁爲典墳比良班馬等麗卿云薰蕕旣別涇渭以分聖皇禦極欽賢盱顧儲後特聖降情文苑旣匹嚴朱復同徐阮如何不愸卜期不逺

東宮後堂仙室山銘

太華削成本擅奇聲峯如雪委嶺若蓮生云除紫塞霞通赤城金壇是籙玉記題名鳯依桐樹鶴聽琴聲殿接南箕橋連北斗秋河從帶春禽銜綬朱鳥安窻靑龍作牖

漏刻銘

玉衡稱物金壺博施司南司火未符玆義帝曰欽哉納隍斯譬實惟簡在窮神體智宮槐晚合月桂宵暉淸臺莫爽嶰谷胥依七分六日五祀三微事齊幽贊乃防通幾碧海有幹絳川猶竭飛流五色涓涓靡絕龍首傍注仙衣俯裂箭不停晷聲無暫輟用天之貞分地之平如斯直如渭斯淸

香鑪銘

蘇合氤氳非煙若云時穠更薄乍聚還分火微難盡風長易聞孰云道力慈悲所薰

忠臣傳記托篇贊

太眞英挺投袂勤王伯猷蹈節身殞名揚嶷嶷景倩主亡與亡嗟乎尙矣惟國之良

忠臣傳諫諍篇贊

子政鏗鏗誠存社稷朱云折檻遂其婞直

忠臣傳執法篇贊

設官分職咸曰師師彼其之子邦之直司豺狼當道安問狐貍昏明有世直道無時

孝徳傳皇王篇贊

天子之孝曰聖與仁重瞳表徳參漏通神皇矣髙祖連鑣舜禹天經地義重規沓矩道逾七十聲超三五

孝徳傳天性篇贊

生之育之長之畜之顧我復我答施何時欲報之徳不可方思涓塵之孝河海之慈廢書嘆息泣下漣洏

職貢圗贊

北通菟南漸朱鳶交河悠逺合浦回邅瀚海無際陰山接天遐哉鳥穴永矣雞田

祭東耕文

三農九谷爲政所先萬箱億庾是曰民天系稱斲耜書美厥田花開杏樹凍解新泉當使黍稷莫莫民翳胥樂甘雨祁祁遂及我私我私之熟表裏禔福禔福中田嵗取十千是藨是蓘登頌有年

釋奠祭孔子文

粵若宗師猗歟乃聖惟嶽降神惟天所命上善如水至人若鏡

祭顏子文

欽哉體一亞彼至人乍分介石時知落鱗不先稱寶席上爲珍致虛守靜曲巷安貧欽風味道其徳有鄰

山水松竹格

夫天地之名造化爲靈設奇巧之體勢寫山水之縱橫或格髙而思逸信筆妙而墨精由是設粉壁運神情素屏連隅山脈濺瀑首尾相映項腹相近丈尺分寸約有常程樹石雲水俱無正形樹有大小叢貫孤平扶疎曲直聳拔淩亭乍起伏於柔條便同文字【闕】

或難合於破墨體向異於丹靑隠隠半壁髙潛入

防插空類劍陷地如坑秋毛冬骨夏蔭春英炎緋寒碧暖日涼星巨松沁水噴之蔚同褒茂林之幽趣割雜艸之芳情泉源至曲霧破山明精藍觀宇橋彴關城行人犬吠獸走禽驚髙墨猶緑下墨猶赬水因防而流逺云欲墜而霞輕桂不疎於胡越松不難於弟兄路廣石隔天遙鳥徵雲中樹石宜先點石上枝柯末後成髙嶺最嫌林刻石逺山大忌學圗經審問旣然傳筆法祕之勿泄於戶庭

敬帝【名方智字慧相元帝第九子封晉安王江陵陷司空陳霸先立之在位三年禪於陳】攺元紹泰大赦詔

王室不造嬰罹禍釁西都失守朝廷淪覆先帝梓宮播越非所王基傾防率土罔戴朕以荒幼仍屬艱難泣血枕戈志復讎逆大恥未雪夙宵鯁憤羣公卿尹勉以大義越登寡闇嗣奉洪業顧惟夙心念不至此庶仰慿元靈傍資將相克淸元惡謝寃陵寢今墜命載新宗祊更祀慶流億兆豈予一人可攺承聖四年爲紹泰元年大赦天下內外文武賜位一等

修孔祀詔【太平二年】

夫子降靈體喆經仁緯義允光素王載闡功仰之者彌髙誨之者不倦立忠立孝徳被蒸民制禮作樂道冠羣後𨿽泰山頺峻一簣不遺而泗水余瀾千載猶在自皇圖屯阻祀薦不修奉聖之門嗣殱滅敬神之寢簠簋寂寥永言聲烈寔兼欽愴外可搜舉魯國之族以爲奉聖後並繕廟堂供備祀典四時薦秩一皆遵舊

梁文紀卷四

欽定四庫全書

梁文紀卷五

明梅鼎祚編昭明太子統【字徳施武帝長子立爲皇太子中大通三年薨】

答晉安王綱書

得五月二十八日疏並詩一首省覽周環慰同促膝汝本有天才加以愛好無忘所能日見其善首尾裁淨可爲佳作吟玩反覆欲罷不能相如奏賦孔璋呈檄曹劉異代並號知音發嘆淩雲興言愈病嘗謂過差未以信然一見來章而樹諼忘痗方證昔談非爲妄作炎涼始貿觸興自髙覩物興情更向篇什昔梁王好士淮南禮賢逺致賔遊廣招英俊非惟籍甚當時故亦傳聲不朽必能虛己自來慕義含毫屬意差有起予攝養得宜與時無爽耳旣責成有寄居多暇日殽核典墳漁獵詞林上下數千年間無人致足樂也知少行遊不動亦靜不出戶庭觸地丘壑天遊不能隱山林在目中冷泉石鏡一見何必勝於傳聞松塢杏林知之恐有逾就吾靜然終日披古爲事泛觀六籍雜玩文史見孝友忠烈之迹覩治亂驕奢之事足以自慰足以自言人師益友森然在目嘉言誠至無俟旁求舉而行之念同乎此但淸風朗月思我友於各事藩維未克棠棣興言屆此夢寐增勞善護風寒以慰懸想指復立此促遲還書某疏【知之句有誤】

答湘東王繹求文集及詩苑英華書

得疏知須詩苑英華及諸文制發函伸紙閱覽無輟𨿽事涉烏有義異擬倫而淸新卓爾殊爲佳作夫文典則累野麗亦傷浮能麗而不浮典而不野文質彬彬有君子之致吾嘗欲爲之但恨未遒耳觀汝諸文殊與意會至於此書彌見其美逺兼邃古傍槪典墳學以聚益居焉可賞吾少好斯文迄玆無倦談經之暇斷務之餘陟龍樓而靜拱掩鶴闗而髙臥與其飽食終日寧遊思於文林或日因春陽其物韶麗樹花發鶯鳴和春泉生暄風至陶嘉月而嬉遊借芳艸而眺矚或朱炎受謝白藏紀時玉露夕流金風時扇悟秋山之心登髙而逺托或夏條可結倦於邑而屬詞冬雪千里覩紛霏而興詠宻親離則手爲心使昆弟宴則墨以硯露又愛賢之情與時而篤冀同市駿庶匪畏龍不追子晉而事似洛濵之遊多愧子桓而興同漳川之賞漾舟圃必集應阮之儔徐輪博望亦招龍淵之侶校覈仁義源本山川防酒盈罍嘉殽溢俎曜靈旣隠繼之以朗月髙舂旣夕申之以淸夜並命連篇在玆彌博又往年因暇搜采英華上下數十年間未易詳悉猶有遺恨而其書巳傳𨿽未爲精覈亦粗足諷覽集乃不工而並作多麗汝旣須之皆遣送也某啟【遒一作逮槪一作曁飽一作余時扇一作多扇】

與何書

某叩頭叩頭昔園公道勝漢盈屈節春卿明經漢荘北面況乃義兼乎此而顧揆不肖哉但經途千里眇焉莫因何嘗不夢姑胥而郁陶想具區而杼軸心往形畱於玆有年載矣方今朱明受謝淸風戒寒想攝養得宜與時休適耽精義味理息囂塵玩泉石激揚碩學誘接後進志與秋天競髙理與春泉爭溢樂可言乎豈與口厭芻豢耳聆絲竹之娛者同年而語哉方今泰階端平天下無事修日養夕差得従容鑽閱六經泛濫百氏研尋物理領略淸言旣以自慰且以自儆而才性有限思力匪長熱疹惛憒多慙過目釋卷便忘是以防求之懷於玆彌軫聊遣典書陳顯宗申其蘊結想敬【缺】宜此豈盡意某叩頭【受藝文作在樂可言乎冇二句熱疹惛憒作熱疾憒其神風蔽其體】

何答啟

啟函典書陳顯宗至奉八月十二日令防恩洽庸陋榮被蓬蓽開紙披讀伏深慶幸性愛山泉情篤魚鳥而縦鷗未狎入獸相驚兼年齒衰莫荒徑榛梗旣無語稼之客寧有論書之賔緘黙畎畆棲息丘壑秀木淸潭於玆永巳伏惟明睿之徳誕縦自天忠孝之規不待因習猶復畱神六經降意百氏同仁博古等物簉聞辟承華而延儒雅掃黃闈而引文學嘉美聿宣無思不勸無解頥之談屢防奨飾之重匪南皮之舊貫荷存問之恩私銜慈永極罔知攸寘不任銘佩屏營之情謹附啟謝謹啟【並昭明太子集】

與殷鈞書【鈞字季和陳郡長平人歷國子祭酒】

【鈞爲臨川內史母憂去職居喪過禮太子憂之手書誡諭】

知比諸徳哀頓爲過又所進殆無一溢甚以酸耿迥然一身宗奠是寄毀而滅性聖教所不許宜防自遣割俯存禮制饘粥果蔬少加勉彊憂懷旣深指故有及並令繆道臻口具【梁書陳書姚察傳察母韋氏喪制適除後主遣中書舎人司馬申宣防誡諭曰知比哀毀過禮甚用爲憂卿迥然一身宗奠是寄毀而滅性聖教所不許宜防自遣割以存禮制憂懷旣深故有此及按梁書本姚思廉撰思廉乃察之子不應陳後主所誡諭其父者乃竄入殷鈞傳中此不可曉】

殷鈞答書

奉賜手令並繆道臻宣防伏讀感咽肝心塗地小人無情動不及禮但稟生尫劣假推年嵗罪戾所鐘復加橫疾頃者綿防守盡晷漏目亂黃心迷哀樂惟救危苦未能以逺理自制姜桂之滋實聞前典不避粱肉復忝今慈臣亦何人降此憂湣謹當循復聖言思自補續如脫申延實由亭造【並梁書】

與張纉論張緬書【纉見後】

【緬字元長範陽方城人歷拜太子洗馬中舎人遷禦史中丞侍中卒太子與緬弟纉書】

賢兄學業該通蒞事明敏𨿽倚相之讀墳典郤縠之惇詩書惟今望古蔑以斯過自列公朝二紀將及義惟僚屬情實親友文筵講席朝遊夕宴何曾不同玆勝賞共此言寄如何長謝奄然不追且年甫彊仕方申才力摧苗落穎彌可傷惋念天倫素睦一旦相失如何可言言及增哽擥筆無次

始興王憺喪禮令【舊事以東宮禮絕傍親書翰並依常儀太子意以爲疑命僕射劉孝綽議其事僕射徐勉左率周捨家令陸襄並同孝綽議太子下令司農卿明山賔步兵校尉朱異議稱慕悼之解宜終服月於是令付典書遵用以爲永準】劉孝綽議

案張鏡撰東宮儀記稱三朝發哀者逾月不舉樂鼔吹寢奏服限亦然尋傍絕之義義在去服服𨿽可奪情豈無悲鐃歌輟奏良亦爲此旣有悲情宜稱兼慕卒哭之後依常舉樂稱悲竟此理例相符謂猶應兼慕請至卒哭

令

張鏡儀記云依士禮終服月稱慕悼又云凡三朝發哀者逾月不舉樂劉僕射議云傍絕之義義在去服服𨿽可奪情豈無悲卒哭之後依常舉樂稱悲竟此理例相符尋情悲之說非止卒哭之後緣情爲論此自難一也用張鏡之舉樂棄張鏡之稱悲一鏡之言取捨有異此自難二也陸家令止云多歷年所恐非事證𨿽復累稔所用意常未安近亦常經以此問外由來立意謂猶應有慕悼之言張豈不知舉樂爲大稱悲事小所以用小而忽大良亦有以至如元正六佾事爲國章𨿽情或未安而禮不可廢鐃吹軍樂比之亦然書疏方之事則成小差可緣心聲樂自外書疏自內樂自他書自己劉僕射之議卽情未安可令諸賢更共詳衷

貽明山賔令【山賔字孝若平原鬲人僧紹子】

【山賔遷散騎常侍爲靑冀二州大中正東宮新置學士又以山賔居之俄以本官兼國子祭酒初山賔在州所部平陸縣不稔啟出倉米以贍人後刺史檢州曹失簿書以山賔爲耗有司追責籍其宅入官山賔黙不自理更市地造宅太子聞築室不就有令並詩】

明祭酒𨿽出撫大藩擁旄推轂珥金拖紫而恆事屢空聞構宇未成今送薄助並貽詩曰平仲古稱奇夷吾昔擅美令則挺伊賢東秦固多士築室非道傍置宅歸仁裏庚桑方有系原生今易擬必來三逕人將招五經士

與殷蕓令

【山賔歷爲國子博士以本官權攝北兗州事及卒太子爲舉哀賻錢布與前司徒左長史殷蕓令】

北兗信至明常侍遂至殞逝聞之傷怛此賢儒術該通誌用稽古溫厚淳和倫雅篤授經以來迄今二紀若其上交不諂造膝忠規非顯外迹得之胸懷者蓋亦積矣攝官連率行當言歸不謂長往眇成疇日追憶談緒皆爲悲端往矣如何昔經聯事理當酸愴也

輿晉安王令

【攝北兗州事明山賔尋陽太守到洽太常卿陸倕新安太守張率並相繼殂沒昭明與王令到洽字茂沿彭城武原人余並見前】

明北兗到長史遂相系凋落傷怛悲惋不能巳巳去歲陸太常殂沒今玆二賢長謝陸生資忠履貞冰淸玉潔文該四始學徧九流髙情勝气貞然直上明公儒學稽古淳厚篤誠立身行道始終如一倘值夫子必升孔堂到子風神開爽文義可觀當官蒞事介然無私皆海內之俊乂東序之祕寶此之嗟惜更復何論但遊處周旋並淹嵗序造膝忠規豈可勝說幸免祗悔實二三子之力也談對如昨音言在耳零落相仍皆成異物每一念至何時可言天下之寶理當惻愴近張新安又致故其人文筆雅亦足嗟惜隨弟府朝東西日久尢當傷懷也比人物零落特可傷惋屬有今信乃復及之【並梁書按近張新安一段復載張率傳尺牘但錄率傳所載】

謝勅賚地圖啟

漢氏輿地形玆未擬晉世方丈比此非妙匹之長樂惟畫古賢儔之未央止圖將帥未有洞該八藪混觀六合域中天外指掌可求地角河源戶庭不出豈問千秋自識烏桓之地脫逢壯武方著博物之書【藝文類聚】

十二月啟

太簇正月【宋大觀間南湖杜門撰錦帶補注與今昭明集句字小異】

伏以北斗周天送冥之故節東風拂地起靑陽之芳辰梅花舒兩嵗之裝柏葉泛三光之酒飄颻余雪入簫管以成歌皎潔淸冰對蟾光而寫鏡敬想足丁神遊書帳性縦琴堂談叢發流水之源筆陣引崩云之勢昔時文會長思風月之交今日言離永嘆參商之隔但某執鞭賤品耕鑿庸流沈形南畆之間屏迹東臯之上長懷盛徳聊吐愚衷謹憑黃耳之傳佇望白雲之信

夾鐘二月

伏以節應佳辰時登令月和風拂迥淑气浮空走野馬於桃源飛少女於李徑花明麗月光浮竇氏之機鳥哢芳園韻響王喬之管敬想足下優遊泉石放曠煙霞尋五栁之先生琴樽雅興謁孤松之君子鸞鳯騰翩誠萬世之良規實百年之令範但某蓆戶幽人蓬門下客三冬勤學慕方朔之雄才萬卷常披習鄭之逸气旣而風塵頓隔仁智並乖非無衰侶之憂誠有離羣之恨謹伸數字用寫寸誠

姑洗三月

伏以景逼䢐春時臨變節啼鶯出谷爭傳求友之音翔蕊飛林競散佳人之靨魚遊碧沼疑呈逺道之書燕語雕梁狀對幽閨之語鶴帶云而成蓋遙籠大夫之松虹跨澗以成橋逺現美人之影對玆節物寧不依然敬想足下聲馳海內名播雲間持郭璞之毫鸞詞場月白吞羅含之彩鳯辯囿日新但某山北逸人墻東隠士龍門退水望冠冕以何年鷁路頽風想簮纓於防載旣違語嘿且阻江湖聊寄八行之書代申千里之契【注本吞羅含句在郭璞前】

中呂四月

伏以節屆朱明晷鐘丹陸依依聳蓋俱臨帝女之桑鬱鬱丹城並掛陶潛之栁梅風拂戶牖之內麥气擁宮闕之前敬想足下聲聞九臯詩成七步涵蚌胎於學海卓爾超羣蘊扺鵲於文山儼然孤秀但某窮途異縣岐路他鄕非無阮籍之悲誠有楊朱之泣每遇秋風振響鶉驚子夏之衣夜月流輝鵲繞將軍之樹旣乖連璧之契終隔斷金之情中心藏之卑誠至矣今因去雁聊寄芻蕘如遇回鱗希垂玉翰

蕤賓五月

伏以麥隴移秋桑律漸暮蓮花泛水艷如越女之顋蘋葉漂風影亂秦臺之鏡炎風以之扇戶暑气於是盈樓凍雨洗梅樹之中火雲燒桂林之上敬想足下追涼竹徑托蔭松間彈伯牙之素琴酌嵇康之緑酒縦橫流水酩酊頽山實君子之佳遊乃王孫之雅事但某沈屙漳浦臥病泉山頓懷劉幹之勞鎭抱相如之酷是知枯榮莫測生死難量驗風燭之不停如水泡之易滅聊申獘札以代勞人佇覩芳詞希垂愈病【札一作禮誤】

林鐘六月

伏以三伏漸終九夏將謝螢蜚腐艸光浮帳裏之書蟬噪繁柯影入機中之髩濯枝遷而潦溢芳槿茂而發榮山土焦而流金海水沸而漂爍敬想足下藏形月府遁迹冰牀披荘子之七篇逍遙物外玩老耼之兩卷恍惚懷中但某白社狂人靑緗末學不従州縣之職聊立松鶴之間時假徳以爲鄰或借書而取友三千年之獨鶴暫逐雞羣九萬里之孤鵬權潛燕侶旣非得意正可忘言諸不具伸應俟面會【月府一作夜府】

夷則七月

伏以素商驚辰白藏屆節金風曉振偏傷徵客之心玉露夜凝直仙人之掌桂吐花於小山之上梨翻葉於大谷之中故知節物變衰艸木搖落敬想足下時稱獨步世號無雙萬頃澄波黃叔度之器量千尋聳幹嵇中散之楷模但某一介庸才三隅頑學懷經問道不遇披云負笈尋師罕逢見日俯仰興嘆形影自憐不知龍前不知龍後鷽鵬𨿽異風月是同幸矣擇交希垂影拂【鷽一作鶯誤】

南呂八月

伏以一嘆分飛三秋限隔遐思盛徳將何以伸白雲斷而音信希靑山暝而江湖逺敬想足下羽儀勝睠領袖嘉賓傾玉醅於風前防瓊駒於月下但某登山失路涉海迷津聞猿嘯而寸寸斷腸聴鳥聲而雙雙下淚當以黃花笑冷白羽悲秋旣傳蘇子之書更泛陶公之酌聊因三鳥略敍二難面會取書不能盡述或叨鳯念不黜魚緘

無射九月

伏以宿昔親朋平生益友不謂窮通有分雲雨將乖旣深伐木之聲更問采葵之詠屬以重陽變敍節景窮秋霜抱樹而擁柯風拂林而下葉金堤翠栁帶星采而均凋紫塞蒼鴻追風光而結陣敬想足下秀標東箭價重南金才過吞鳥之聲徳邁懷蛟之智但某衡門賤士甕牖防生旣無白馬之談且乏碧雞之辯嘆分飛之有處嗟會面以無期聊申布服之言用述並糧之志

應鐘十月

伏以節屆靈鐘應陰律愁雲拂岫帶枯葉以飄空朔气浮川映危樓而疉迥胡風起截耳之凍趙日興曝背之思敬想足下山嶽鐘神星辰挺秀潛明晦迹隠於朝市之間縦法化人不混鄕閭之下但某陋巷孤遊穿墻自活終朝息爨若孔子之爲貧竟日停炊如範生之在職牛衣當被畏見王章犢親操恐逢犬子𨿽此慚賤而不羞貧綺服有時此言何述

黃鐘十一月

伏以日往月來灰移火變暫乖語嘿頓隔秦吳旣傳蘇李之書更共範張之志泠風盛而結鼻寒气切而凝唇虹入漢而藏形鶴臨橋而送語彤雲垂四面之葉玉雪開六出之花敬想足下世號冰壺時稱武庫命長袂而畱客施大被以招賢酌醇酒而拒切骨之寒溫獸炭而祛透心之冷但某持戈日久荷防年深揮白刃而萬定死生引虹旗而千決成敗退龍劍而卻步月下開營進鯨鼓而橫行雲前起陣徒勞斬斫豈用功勲諸不具陳謹伸防意

大呂十二月

伏以分手未遙翹心且積引領企踵朝夕不忘眷友思仁行坐未捨旣屬嚴風極冷苦霧添寒冰堅漢地之池雪積袁安之宅敬想足下棲神鶴駕眷想龍門披玩之間願無捐徳但某種瓜賤士賣餅貧生入爨竈以揚聲不逢蔡子駕鹽車而顯迹罕遇孫陽徒懷叩角之心終想曝腮之患旣爲久要聊吐短章紙盡墨窮何能懇露【錦帶書藝林伐山引錦帶書迎候賓啟水候錦纜陸遲華鑾又云虹鏡開炎耀晷方畏】

請停吳興丁役疏【吳郡屢以水災不熟有上言當漕大瀆以瀉浙江中大通二年春詔遣前交州刺史王弈假節發吳郡吳興義興三郡民丁就役太子上疏髙祖優詔以諭焉】

伏聞當發王弈等上東三郡民丁開漕溝渠導泄震澤使吳興一境無復水災誠矜卹之至仁經略之逺防暫勞永逸必獲後利未萌難覩竊有愚懷所聞吳興累年失収民頗流移吳郡十城亦不全熟惟義興去秋有稔復非常役之民卽日東境谷價猶貴刼盜屢起所在有司不皆聞奏今徵戍未歸彊丁疎少此𨿽小舉竊恐難合吏一呼門動爲民蠧又出丁之處逺近不一比得齊集已妨蠶農去年稱爲丰嵗公私未能足食如復今玆失業慮恐爲獘更深且艸竊多伺候民間虛實若善人従役則抄盜彌增吳興未受其益內地巳罹其獘不審可得權停此工待優實以行聖心垂矜黎庶神量久巳有在臣意見庸淺不識事宜茍有愚心願得上啟【發南史作遣常作恆以行作以不】

文選序

式觀元始眇覿風冬穴夏巢之時茹毛飲血之世世質民淳斯文未作逮乎伏羲氏之王天下也始畫八卦造書契以代結繩之政由是文籍生焉易曰觀乎天文以察時變觀乎人文以化成天下文之時義逺矣哉若夫推輪爲大輅之始大輅寧有椎輪之質增冰爲積水所成積水曾防增冰之凜何哉蓋踵其事而增華變其本而加厲物旣有之文亦宜然隨時變攺難可詳悉嘗試論之曰詩序云詩有六義焉一曰風二曰賦三曰比四曰興五曰雅六曰頌至於今之作者異乎古昔古詩之體今則全取賦名荀宋表之於前賈馬繼之於末自玆以降源流實繁述邑居則有憑虛己是之作戒畋遊則有長楊羽獵之制若其紀一事詠一物風雲艸木之興魚虫禽獸之流推而廣之不可勝載矣又楚人屈原含忠履潔君匪従流臣進逆耳深思逺慮遂放湘南耿介之意旣傷壹郁之懷靡愬臨淵有懷沙之志吟澤有憔悴之容騷人之文自玆而作詩者蓋志之所之也情動於中而形於言闗雎麟趾正始之道著桑問濮上亡國之音表故風雅之道粲然可觀自炎漢中葉厥塗漸異退傅有在鄒之作降將著河梁之篇四言五言區以別矣又少則三字多則九言各體互興分鑣並驅頌者所以遊揚徳業褒讚成功吉甫有穆若之談季子有至矣之嘆舒布爲詩旣言如彼總成爲頌又亦若此次則箴興於補闕戒出於弼匡論則析理精防銘則序事淸潤美終則誄發圖像則讚興又詔誥教令之流表奏箋記之列書誓符檄之品弔祭悲哀之作答客指事之制三言八字之文篇辭引序碑碣志狀眾制鋒起源流間出譬陶匏異器並爲入耳之娛黼黻不同俱爲悅目之玩作者之致蓋云備矣余監撫餘閒居多暇日曆觀文囿泛覽儒林未嘗不心遊目想移晷忘倦自姬漢以來眇焉悠邈時更七代數逾千祀詞人才子則名溢於縹囊飛文染翰則捲盈乎緗帙自非略其蕪穢集其淸英蓋欲兼功大半難矣若夫姬公之籍孔父之書與日月俱懸鬼神爭奧孝敬之凖式人倫之師友豈可重以芟夷加之剪截老荘之作管孟之流蓋以立意爲宗不以能文爲本今之所撰又亦略諸若賢人之美辭忠臣之抗直謀夫之話辯士之端冰釋泉湧金相玉振所謂坐狙丘議稷下仲連之卻秦軍食其之下齊國畱侯之發八難曲逆之吐六奇蓋乃事美一時語流千載槪見墳籍旁出子史若斯之流又亦繁博𨿽傳之簡牘而事異篇章今之所集亦所不取至於記事之史系年之書所以褒貶是非紀別異同方之篇翰亦已不同若其讚論之綜緝辭采序述之錯比文華事出於沈思義歸乎翰藻故與夫篇什雜而集之逺自周室迄於聖代都爲三十卷名曰文選云爾凡次文之體各以彚聚詩賦體旣不一又以類分類分之中各以時代相次

陶淵明集序

夫自衒自媒者士女之醜行不忮不求者明達之用心是以聖人韜光賢人遁世其故何也含徳之至莫逾於道親己之切無重於身故道存而身安道亡而身害處百齡之內居一世之中倏忽比之白駒寄寓謂之逆旅宜乎與大塊而榮枯隨中和而任放豈能戚戚勞於憂畏汲汲役於人間齊謳趙舞之娛八珍九鼎之食結駟連鑣之遊侈袂執圭之貴樂則樂矣憂則隨之何倚伏之難量亦慶弔之相及智者賢人居之甚履薄冰愚夫貪士競此若泄尾閭玉之在山以見珍而招破蘭之生谷𨿽無人而猶芳荘周垂釣於濠伯成躬耕於野或貨海東之藥艸或紡江南之落毛譬彼鵷雛豈競鳶防之肉猶斯雜縣寧勞文仲之牲至如子常寧喜之倫蘇秦衛鞅之匹死之而不疑甘之而不悔主父偃言生不五鼎食死卽五鼎烹卒如其言亦可痛矣又有楚子觀周受折於孫滿霍侯驂乘禍起於負芒饕餮之徒其流甚眾唐堯四海之主而有汾陽之心子晉天下之儲而有洛濵之志輕之若脫屣視之若鴻毛而況於他乎是以聖人達士因以晦迹或懷玉而謁帝或披裘而負薪鼔楫淸潭棄機漢曲情不在於眾事寄眾事以忘情者也有疑陶淵明之詩篇篇有酒吾觀其意不在酒亦寄爲迹焉其文章不羣詞采精拔跌蕩昭章獨超眾類抑揚爽朗莫之與京橫素波而旁流漧靑雲而直上語時事則指而可想論懷抱則曠而且眞加以貞志不休安道苦節不以躬耕爲恥不以無財爲病自非大賢篤志與道污隆孰能如此者乎余愛嗜其文不能釋手尙想其徳恨不同時故更加搜求粗爲區日白璧防瑕者惟在閒情一賦揚雄所謂勸百而諷一者卒無諷勸何必搖其筆端惜哉亡是可也並粗防定其傳編之於錄常謂有能讀淵明之文者馳競之情遣鄙吝之意祛貪夫可以廉懦夫可以立豈止仁義可蹈爵祿可辭不勞復傍遊太華逺求柱史此亦有助於風教爾【媒一作謀榮枯作盈虛幸作卒爵祿可辭上有抑乃二字】

七契

奚斯逸士肥遁棄榮蓮峯於焉剗迹灌木是用庇形口不悅於五味心不娛於八聲鄙巢父之爲哲笑蘇門之爲英鵠蓋龍旂初不闗意鳯吹鼉鼓終不屑情跨四海而擅美邁三古而振名居山林而不返終無慮而無營於是辯博君子詞若湧泉言逾卻秦之魯辯超稷下之田欲抑則大鵬埀翅欲抗則尺鷃衝天聞逸士之懷寶乃拂衣而造焉駕兩驂之如手乘輕車之若流爰自畿甸徑造山周傍瞻虹見俯眺云浮鳴禽聒耳零露蔽眸惟一壑之爲阻無三逕之可求於是披榛陟路援蘿踐防𨿽跋涉而不休覩逸士之所托其爲居也寂焉而靡所聽暝然而無所瞻三椿蔓戶八桂攢檐蓽門鳥宿圭竇狐潛風來室搖霧下窗霑實人迹之罕至逸士於此而獨淹君子曰蓋聞智士不希狷介仁者莫有迷邦傅說終受殷爵呂望遂啟齊封余敬吐誠而畢慮子能畱志而見從乎逸士曰鄙人固陋自潛幽藪必枉話言敬聆金口君子曰若夫夾鐘之節春景依遲碧樹初蕊緑艸含滋春防之樂信矣熙熙於是百金之士萬鐘之家招搖隆富徴集豪華駕紫驑之馬乘靑蓋之車出自髙宇行無狹斜陶嘉月而結交遊借芳辰而宴朋友望宜春以隨肩入長楊以攜手金盤薦美借之珍玉杯泛縹淸之酒義曰和神事非爽口於是娛樂未終畱光將夕飛觴引滿奮袖舉白投轄安坐歡甚促膝以會雕虫之賓加有淸談之客論同炙輠藻若淩雲戴憑不能髙其說相如不能擅其文無不析無細不分搦簡玉振下筆蘭芬乃亦六郡未擬非直三蜀蔑聞屬虞泉气晚朗月潛曜淸巵未防宵景方照奇舞逓作名謳斯召約綽妍姿嬋嫣宜笑綺縠風吹珠璣星耀齊竽揚參差之響趙瑟奏鏗鏘之妙玆亦遊防之至娛子能偕此而爲樂乎逸士曰輕蕩遊觀非予所眈得性行樂従好山南君子曰輔性和神實爲至味非直方今所重乃亦自古攸貴不周之和調腸補胃雜以龍肝玃炙豹舌猩唇劉氏之醢範公之麟鶬出雲際鱘來江岷蒲俎芬馥古聖所珍其酒則蒼梧九醖中山千日取譬湛露擬之飴蜜百味交馳三雅間出若其珍異則修筵斯溢千品萬類不可詳悉西母靈桃南楚萍實東之瓜北燕之栗湖畔之柿江陰之橘張掖白柰恆陽黃梨河東洗犬隴蜀蹲鴟並怡神甘口窮美極滋加以伊公調和易氏燔爨傳車渠之椀置靑玉之案瑤俎旣巳麗奇雕盤復爲美玩子能與予而享之乎逸士曰甘膬腸腐五味口爽伊人素蓄無羨方丈

君子曰千里之駒自出余吾伯樂所選伏波所模通肩合相平腹應圖激電比速躡影競驅騰黃弗敢擬駿赤兔莫與爭途異態蹥踡奇姿猗倚逸足驟反遊雲移駛形函遊華日不暇徙乃飾金羈之昭晰加以玉鞍之輝煥連幹麗靡輕蘇粲爛逸气旣爲勝矚美飾重成壯觀蹏蹶紅塵膺流絳汗風起龍驤灰聲鳥散自古迄今人誰不玩逸士能就余而乘之乎逸士曰遊逸輕佻防馬爭驅粵今樂靜豈能感娛

君子曰光形飾體莫過鮮衣冠鵕防之長纓若曾云之零霏瑯玕珩佩言飾於背飄颺輕裾是用曜軀方空之綬弱紈之蕉暑才炙而巳卻風未至而先搖旣惟照麗兼以輕鏘似朝霞之發彩若夕景之舒光至夫杪秋旣謝寒緒中人則輕狐稱美丰貂表珍斯乃赤也所以去魯孟嘗所以出秦步光之妙櫑具之華君子武備所用禦邪標以珠玉飾以蓮花其任則百冶精鋭利擬秋霜豈止在身爲美服襲稱臧固乃龍躍於襄水見气於南昌幽通神化其妙難詳將與逸士服之以相徉逸士曰紾絺避暑緼袍禦冬鮮麗綺靡未之或従

君子曰是有喬桐抽葉靑蔥結根善地擢幹華嵩棲鳳曾山之側藏龍平陵之東拂靉叇之髙云鼓捎殺之雄風苕亭萬仞實造天中乃使匠石運斤班輸琢錘制起修形逾緑綺與金石而鏗鏘共絲竹而曼靡托北方之佳人命髙樓之杞氏間以巴隴才僮邯鄲妙妓騁獸爲之輟馳飛禽爲之不徙加以荊和之飾照耀柘絲之弦激揚三聲吐韻四結流唱辭髙薰奏響溢芝房竹來嶰谷律寫歸昌再鼔而鶴集九成而儀鳳翔初音魚踴余妙繞梁何止田文慷慨劉靖心傷而巳哉中山靑曲若折而和揚美目以流盼啟玉齒而安歌歌曰陽阿奏兮激楚流望洛水兮有好仇縦輕櫂兮泛龍舟將與逸士陟彼華堂憩諸閎館玉宇明華文階燦爛璇題昭晰珠簾彪煥身托瑇瑁之筵日寓瓊華之玩且以悅諸和性之樂豈非綺麗之觀哉逸士曰居玆四郭寧辧五音靡曼不極君子弗欽𨿽聞贍辭之鋭無會野人之心君子曰白藏肅殺天髙野淸玉樹始落金蕊初榮幕燕北反沙雁南徵實秋収之美節將校獵以娛情使櫪無伏馬巷靡遺行執戈於芊眠之野彎弧於曠浪之陰養由輕盼則林摧鷙獸蒲且效技則虛下翔禽騰猿蹶其足虓虎不擇音掩兔轔鹿旣蔑古之烏有塡坑滿谷亦眇昔之上林至於輕繳才飛則連鴻解羽防纎始放則並鱗失波豈論泉之則寧願將遨之歌弭節言旋禽不可算周旋眺覽足爲京觀子𨿽山棲其従此玩逸士曰解网垂仁殷王美則聞聲不食孔聖淑音害蠢類而爲樂豈君子之用心

君子曰蓋聞地美養禾君仁愛士澤被無垠光照郊鄙蒲輪必鄒魯之儒宗紆靑必洛陽之才子大漢愧得人之盛有周慚以寧之美萬國若翕従四海同使指刑措弗用囹圄斯空旣講禮於太學亦論詩於石渠戈有載戢史無絕書銅律應度玉燭調和黃髮擊壤靑衿興歌元帥奇士庠序鴻生求禮儀之汲汲行仁義之明明隆采椽之義卻瑇瑁之榮當朝有仁義之睦邊境無煙塵之驚信如四气明並三光廚萐挺茂堦蓂吐芳瑞鹿摛素祥熊耀黃靈禽樂囿儀鳳棲堂太平之瑞寶鼎樂協之應玉羊丹烏表色玉露呈瀼野絲垂木嘉苗貫桑固以徳苞子姒道邁虞唐六合寧泰四宇咸康不煩一防東甌膜拜詎勞一卒西域獻琛鹿蠡稽顙以悛惡樓蘭面縛而革音吾皆去鼻飲之穴棄烏舉之深固以澤流無外恩被遐方福比嵩岱道則穹蒼豈冇聞若斯之化而藏其皮冠哉逸士曰鄙人寡識守節山隅不聞智士之教將自潛以糜軀請伏道而従命願開志以滌慮

華陽隠居墓銘碑

維大同二年龍集景辰克明三月壬寅朔十二日癸丑巳時華陽洞陶先生蟬蛻於茅山朱陽館先生諱景字通明春秋八十有一屈伸如恆顏色不變有制贈以中散大夫諡曰貞白先生遣舎人主書監護喪事十四日窆於雷平之山若夫眞以歸空爲美道以無涯爲眞不知悅生大徳所以爲生不知愳死谷神所以不死妙矣哉隠顯變化物莫能測旣而岫開析石天墜玉棺銀書息簡流珠罷竈九節麗於中天千和焚於地下仙官有得朋之喜受學振空谷之悲余昔在枌壤早逢屺上之術今簉元良屢稟浮丘之教握畱符而惻愴思化杖而酸辛乃爲銘曰

無名曰道不死爲仙亦有元放兼稱稚川逃形解化自昔同然猗歟夫子受籙歸棃傳苑吏書因賈船虎車煦景蜺拂淩煙餘花灼爍春澗潺湲鬱鬱茅嶺悠悠洞天三仙白鵠何時復旋【十四日下有巳時二字無涯爲眞作無形爲貴愳死作惡死中天作空中空谷作臨谷煦作照鵠作鶴】

爾雅制法則贊

惟斯法則信如四時嚴此刑政刑輕罪疑霜威巳振民不敢欺

蟬贊

玆虫淸潔惟露是餐寂寞秋序咽哳夏防定伊不美曜彼華冠

弓矢贊

弓用筋角矢制良工亦以觀徳非止臨戎揚葉命中猿墮長空

有司奏崇丁貴嬪【貴嬪諱令光譙國人世居襄陽髙祖臨州納之生昭明太子及太子定位有司奏備典章禮數同於太子】

禮母以子貴皇儲所生不容無敬宋泰豫元年六月議百官以吏敬敬帝所生陳太妃則宋明帝在時百官未有敬臣竊謂母以子貴義著春秋皇太子副貳宸極率土咸執吏禮旣盡禮皇儲則所生不容無敬但帝王妃嬪義與外隔以理以例無致敬之道也今皇太子聖睿在躬儲禮夙備子貴之道抑有舊章王侯妃主常得通信問者及六宮三夫人𨿽與貴嬪同列並應以敬皇太子之禮敬貴嬪宋元嘉中始興武陵國臣並以吏敬敬所生潘淑妃路淑媛貴嬪於宮臣𨿽非小君其義不異與宋泰豫朝議百官以吏敬敬帝所生事義正同謂宮閹施敬宜同吏禮詣神虎門奉牋致謁年節稱慶亦同如此婦人無閫外之事賀及問訊牋什所由官報聞而巳夫婦人之道義無自專若不仰系於夫則當俯系於子榮親之道應極其所榮未有子所行而所従不足者也故春秋凡王命爲夫人則禮秩與子等列國𨿽異於儲貳而従尊之義不殊前代依準布在舊事貴嬪載誕元良克固大業禮同儲君實惟舊典尋前代始置貴嬪位次皇后爵無所視其次職者位視相國爵比諸侯王此貴嬪之禮巳髙朝列況母儀春宮義絕常算且儲妃作配率由盛則以婦逾姑彌乖従序謂貴嬪典章太子不異

安成王秀【字彥達太祖第七子歷雍州刺史】

僦度教【秀爲江州刺史時盛夏水汛長津梁斷絕外司請依舊僦度収其價直秀下教給船而巳】

刺史不徳水潦爲患可利之乎

招隠逸教【秀爲荊州刺史立學校招隠逸下教】

夫鶉火之禽不匿影於丹山昭華之寶乍耀采於藍田是以江漢有濯纓之歌空谷著來思之詠風闡道靡不由玆處士河東韓懷明南平韓望南郡庾承先河東郭麻並脫落風塵髙蹈其事兩韓之孝友純深庾郭之形骸枯槁或橡飯菁羮惟日不足或葭墻艾席樂在其中昔伯武貞堅就仕河內史云孤劭屈志陳畱豈曰場苗實惟攻玉可加引辟並遣諭意旣同魏侯致禮之請庶無辟疆三緘之嘆

衡陽王元簡【字熙逺武帝弟衡陽王暢子襲封歷郢州刺史】

獻劍奏【天監七年元簡爲會稽太守上言】

余姚縣掘地得劍二口又於縣東江水中得劍一口文漫若雌雄【太平禦覽引梁書】

南平王恪等【字敬則襲父偉爵尙書令司空揚州刺史】

勸世祖卽位牋

【世祖初封湘東王爲荊州刺史太淸三年侯景寇沒京師宻詔世祖爲侍中假黃鉞大都督中外諸軍事司徒承制明年十一月南平王恪侍中臨川王大欵桂陽王大成散騎常侍江安侯圓正侍中左衛將軍張琯司徒左長史曇等府州國一千人奉牋勸進世祖下令辭讓】

竊以嵩嶽旣峻山川出云大國有藩申甫惟翰豈非皇建斯極以位爲寶聖教辧方眘名與器是知太尉佐帝重華表黃玉之符司空相土伯禹降圭之錫伏惟明公大王殿下命世應期挺生將聖忠爲令徳孝實天經地切應韓寄深旦奭五品斯訓七政以齊志存社稷功濟屯險夷狄內侵枕戈泣血鯨鯢未掃投袂勤王能使遊魂請盟以屈膝醜徒銜璧而詟气親蕃外叛釁均吳楚義討申威兵不血刃湘波自息非築杜弢之壘峴山離貳不伐劉表之城九江致梗二別殊派才命戈船底定灊霍溯流窮討路絕窺窬胡兵侵界鐵馬霧合神規獨運皆卽梟懸翻同翅折遂修職貢梁漢合契肆犀利之兵巴漢俱下竭驍勇之陣南通五嶺北出力原東夷不怨西戎卽敍可謂上流千里持防百萬天下之至貴四海之所推也今海水飛雲昆山起燎魏文悲樂推之嵗韓宣嘆成禮之日陽臺之下獨有冠蓋相趨夢水之傍尙致車輿結轍麰麥兩穗出於南平之邦甘露泥枝降乎當陽之境野蠶自績何謝歐絲閒田生稻寧殊雨粟莫非品物咸亨是稱文明光大豈可徽號不彰於彜典明試不陳乎車服者哉昔晉鄭入周尙作卿士蕭曹佐漢且居相國宜崇玆盛禮顯答羣望恪等稽尋甲令博詢惇史謹再拜上進位相國總百揆竹使符一別準恆儀仗金斧以翦逆暴乘玉輅而定社稷傍羅麗於日月貞明合於天地扶危翼治豈不休哉恪等不通大體自昧伏奏以聞

世祖令答

數鐘陽九時惟百六鯨鯢未翦寤寐痛心周粵天官秦稱相國東至於海西至於河南次朱鳶北漸塞率玆小宰斯大徳將何用繼蹤曲阜擬迹桓文終建一匡肅其五拜𨿽義屬隨時事無虛紀傳稱皆讓象著鳴謙瞻言前典再懷哽恧【並梁書】

邵陵王綸【字世調髙祖第六子】

隱居貞白先生陶君碑

夫夜光結緑非胠篋之恆珍逸羽翔鱗豈園池之近玩寧期心於逺大蓋不知其所以然也是以潁陽髙蹈洗耳於唐朝漢陰貞棲滅迹於周代盛徳風流有自來矣應期而曜質者其在玆乎先生名景字通明本冀州平陽人也其先自帝堯陶唐氏之後堯治冀州平陽故因居止龍馬見五色之符欽明表八彩之瑞光宅於天下允釐於庶職洪源夐逺系緒綿長漢興陶舎爲髙祖右司馬子靑翟位至丞相後至漢未南渡始居丹陽七世祖濬仕吳爲鎭南將軍荊州刺史祖降宋南中郎防軍事父貞寶司徒建安王國侍郎並立履淸約博涉文史先生含元精之和气蓄陵飇之雅姿兼宣七善總修九徳行仁蹈義嶽峙淵渟墻仞無以覩淸濁不能測道風與星漢同髙勝气與煙霞共逺六嵗便解書能屬文七嵗讀孝經毛詩論語數萬言曼倩幼習典墳公幹少誦詩賦方之於古彼有多慚是以岐嶷流聲黃中著稱有鄕人得葛洪神仙傳見淮南八公諸仙事乃嘆曰讀此書便使人有淩雲之气於是寢興諷誦晨興不輟年二十七爲宜都王侍讀總知管記事榜道求賢焚林招士朝難其選是曰得人阮瑀之書記不足扶衡孫楚之才辭何以捧轂齊代好治宮室方修苑囿淸溪舊觀更就起築仍奉表上頌辭事兼美邁彼樂職之篇逾乎景福之制帝省覽久之益以爲善除奉朝請恪居官次夙夜惟寅春朝秋請是棫朴者也先生本不希榮常欲辭退乃與親友書曰疇昔之意不願處人間年登四十志畢山藪今三十六矣時不我借知防其神乎無爲自苦明年遂拜表解職抽簮東都之外解組北山之陽同稷丘之棲眞慕畱侯之卻粒便具舟楫永言東邁朝廷錫問時賢餞別祖以二疎招玆四皓超然輕舉異世符同爾杖防孤徵遊踐山嶽旣而到於句容登於茅嶺以此地神仙之宮府靈異之棲托往不能返遂卜居焉先生曰夫子云隠居以求其志行義以達其道吾聞其語未見其人我今義通無復其一請同求志之業故自稱隱居亦猶稚川之抱朴士安之晏倚巖棲隱依林遁迹交柯結宇剗徑爲門懸崖對澑悲吟灌木深壑絕峭組織煙霞枕石漱流水禽無撓采藥耦耕野獸不亂逍遙閒曠放浪陵山嗒然若喪確乎難拔屬齊末道消天命旣否水鬭谷洛地震由辰先生靜思防數豫識防兆於是近逺書問悉皆杜絕昔乃聞之夏甫今則見之先生我大梁休運應期受天明命三辰開朗四海寧謐先生奉表稱慶於是信問復通天監以來常有勅防供給藥餌不之嵗時渥澤湛恩莫之與比先生七年暫遊南嶽玆山也譬閬風之地軸若昆陵之天鎭八桂傍臨九純間設樹有瑯玕艸生車騎遺世獨往是用忘歸一十年有敕遣左右司徒惠明徵還先生茅山別給廨宇軒後之降精天老漢帝之致禮河宗況於玆日弗能尙也養志山阿多歷年所攝生旣善冥祥亦降猛獸不據魑魅莫逢庭無荊棘逺同裏階吐神泉逕茂松柏於是羽人徘徊仙客上下鸞鳳遊集芝英丰潤大造佛像爰及寫經起塔招僧備諸供養自誓道場受菩薩法夢登七地又得佳名具以啟聞防敕許可葛之夢見開士朱鸞之逺望尊儀何以擬玆通感匹此徵應以大同三年嵗次丙辰三月壬寅朔日癸丑告別年化春秋八十有一天子嗟惜儲皇軫悼有詔稱譽追贈中散大夫諡曰貞白先生禮也以其月十四日窆於丹陽郡句容縣雷平山若軒轅之葬衣冠如王喬之藏劍舄化於玆日可得偶焉先生器宇凝深思識精贍含章貞吉不修廉隅年將中壽匪逾於矩眉目疏朗儀貌鮮潔實亡勸沮多行徳惠恡惜光景愛好墳籍篤志勵節白首彌至若乃淮南鴻寶之訣隴西地動之儀太乙遁甲之書九章歷象之術幼女銀鉤之敏允南風角之妙太倉素問之方中散琴操之法咸悉搜求莫不精詣爰及卞射茍棊蘇卜管筮一見便曉皆不用心張華之博物馬鈞之巧思劉向之知防葛洪之養性兼此數賢一人而巳門人恆法闓等慕遙風於緱氏繪遺像於橋陽勒碑而相質騰絳霄之流芳乃爲銘曰

畱舄表化棄劍凝神徘徊紫气照耀丹鱗厥迹猶在余風可遵誰其嗣此淵哉淑人髙行邁種盛徳日新朗猶懸鏡欝似貞筠身以道行不違仁昔遊纓綬頡頏縉紳厭乎匡救勞彼問津亦旣解組乃襲山巾逺尋丘壑髙蹈風塵情無緬世隱不隔眞結宇依巖貞棲茂艸水玉畱年精華卻老乃有令問兼斯壽考泉過危庭峯臨窈洞露凝蘭階云生桂棟日斜欄席花落窗甕尙平未反王孫不旋海桑交易陵谷貿遷丰碑有樹遺烈無騫與湘東王繹書【侯景亂世祖徵兵湘州刺史河東王譽拒命世子方等徵之敗死圍譽長沙旣久內外斷絕雍州刺史武陵王紀率師東下時綸爲南徐州刺史加大都督討景至郢州聞譽圍急欲往救之爲軍糧不繼遂止與世祖書世祖復書陳河東有罪不可解圍之狀綸省書流涕曰天下之事一至於斯世祖聞其彊盛乃遣王僧辯帥舟師一萬以逼綸譽城陷被誅綸討景兵敗走汝南爲魏人所害】

伏以先朝聖徳孝治天下九親雍睦四表無怨誠爲國政實亦家風惟餘與爾同奉神訓宜惇防諭共承無攺且道之斯美以和爲貴況天時地利不及人和豈可手足肱支自相屠害日者聞譽專情先訓以幼陵長湘峽之內遂至交鋒方等身遇亂兵斃於行陣殞於吳局方此非寃聞問號怛惟增摧憤念以兼悼當何可稱吾在州所居遙隔𨿽知其狀未諭所然及屆此藩備加覿訪咸云譽應接多替兵糧閉壅弟教亦不悛故興師以伐譽未識大體意斷所行𨿽存急難豈知竊思不能禮爭復以兵來蕭墻興變體親成敵一朝至此能不嗚呼旣有書問雲雨傳流噂其間委悉無因詳究方今社稷危恥創巨痛深人非禽虫在知君父卽日大敵猶彊天讐未雪余爾昆季在外三人如不匡難安用臣子惟應剖心嘗膽泣血枕戈感誓蒼穹憑靈宗祀晝謀夕計共思康復至於其餘小忿或宜寬貸誠復子憾須臾將柰國寃未逞正當輕重相推小大易奪遣無益之情割下流之悼豁以理通識勉之今巳喪鐘山復誅猶子將非揚湯止沸吞冰療寒若以譽之無道近逺同疾弟復效尢攸非獨罪幸寬於眾議忍以事寧如使外寇未除家禍仍構料今訪古未或弗亡夫徵戰之理義在克勝至於骨肉之戰愈勝愈酷捷則非功敗則有喪勞兵損義虧失多矣侯景之軍所以未窺江外者正爲藩屏盤固宗鎭彊宻若自相魚肉是代景行師景便不勞兵力坐致成效醜徒聞此何快如之又荘鐵小豎作亂久挾觀寧懷安二侯以爲名號當陽有事充掣殊廢備境第聞徵伐復致分兵便是自於瓜州至於湘雍莫非戰地悉以勞師侯景卒承虛借舋浮江豕突豈不表裏成虞首尾難救可爲寒心其事巳切弟若苦陷洞庭兵戈不戢雍川疑迫何以自安必引進魏軍以求形援侯景事等內癰西秦外同癅腫直置闗中以爲咽气況復貪狼難測勢必侵吞弟若不安家國去矣吾非有深鑑獨能理正是采借風謠博參物論咸以爲疑皆欲解體故耳自我國五十許年恩格穹徳彌赤縣𨿽有逆難未亂邕熙溥天率土忠臣憤慨比屋罹禍忠義奮發無不抱甲負戈衝冠裂眥咸欲剚刃於侯景腹中所須兵主唱耳今人皆樂死赴者如流弟英略振逺雄伯當代惟徳惟藝資文資武拯溺濟難朝野咸屬一匡九合非弟而誰豈得自違物望致招羣讟其間患難具如所陳斯理皎然無勞請箸驗之以實寧須確引吾所以間闗險道出自東川政謂上游諸藩必連師狎至庶以殘命預在行間及到九江安北兄遂溯流更上全由餼饋懸斷卒食半菽阻以菜色無因進取侯景方延假息復緩誅刑信增號憤啟處無地計瀟湘谷粟猶當紅委若阻弟嚴兵惟事交切至於運轉恐無暇發遣卽日萬心慊望惟在民天若遂等西河時事殆矣必希令弟豁照玆途解汨川之圍存社稷之計使其運輸糧儲應贍軍旅庶葉力一舉指日寧泰宗廟重安天下淸復推弟之功豈非幸甚吾才懦兵寡安能爲役所寄令弟庶得申情朝聞夕死萬殞何恨聊陳聞見幸無怪焉臨紙號迷諸失次緒【梁書藝文載云先朝聖徳孝治天下九親維睦四表無怨誠爲國政實亦家風弟識逺鑑無俟傍說事重情切不能黙巳勞兵損義虧失多矣可謂吞冰療寒揚湯止沸侯景所以未敢窺兵江外正爲藩屏盤固宗鎭彊宻若自相魚肉是謂代景行師昔廉藺二虎且猶不鬭況弟與湘雍方須葉力惟親惟急萬倍於斯同怨同恥尢甚昔事豈得各恣日前不思久逺安臥積薪日待焚熾狂夫尙猶阻之智者反致其惑所冀聴識一聞斯悟與前語小異】

責王僧辯書

【綸大修鎧仗將討侯景湘東王繹惡之遣僧辯等帥舟師東趣江郢聲言拒任約且云送邵陵王還江陵軍至鸚鵡洲司馬劉龍虎等潛送質於僧辯綸遣其子將兵擊之以書責僧辯僧辯送書於繹繹令進軍綸軍潰走武昌】

將軍前年殺人之侄今嵗伐人之兄以此求榮恐天下不許【資治通鑑侄謂河東王譽僧辯討斬之】

謝令賚馬啟

連翩絕景沃若追風超渥水之形逾大宛之狀荷傳西蕃將達宮閫無任城之气勇降東平之嘉錫何以揚名沙漠仰稱隆慈戀徳銘心矚恩雨淚【藝文類聚】

讓丹陽尹初表

臣進非民譽退異宗英尸居戎號巳紊彜典況京兆五守西漢難追河南二尹東京罕繼審己循涯自知莫可街談巷議尢見不勝

祀魯山神文

敬奠魯君之靈竊以首山郁律表二叔之淸風趙國隠淪擅三公之靈迹北阪祠城流光夜起東嶺叢室甘雨晝零故能徵應不騫介福無爽金壇玉宇是眾妙之遊遨丹崖翠幄信靈人之響像霓裳孔蓋轉日車而競前駕象乘豹載靈旗而總集江妃漢女含睇來趨湘娥洛嬪宜言在側鳴璆撫劍浹席徘徊絳節陳竽滿堂繁會奠椒懷糈之歡傳巵代舞之樂桂醑溢於羽樽蕙肴盈於蘭借旣醉旣飽景福攸同不震不騰神保是格炰胾之薦巳畢慶報之澤攸先願化昌而俗阜俾多祜之在旃同匪石之無轉欣滯穗之有年惟東皇兮戾止等南山而不騫

贈言賦序

張云麾問望之美作牧南蕃維舟江漢畱連飲餞發邁有期會面無日依依別袂恨恨江幹古人贈別以言聊爲贈言賦

忠壯世子方等【字實相元帝長子爲都督徵河東王溺死】

散逸論【方等有俊才性愛林泉特好散逸母徐妃以嫉妬失寵世祖因惡方等方等懼故述論以申其志焉】

人生處世如白駒過隙耳一壺之酒足以養性一簞之食足以怡形生在蓬蒿死葬溝壑瓦棺石槨何以異玆吾嘗夢爲魚因化爲鳥當其夢也何樂如之及其覺也何憂斯類良由吾之不及魚鳥者逺矣故魚鳥飛浮任其志性吾之進退恆存掌握舉手懼觸搖足恐障若使吾終得輿魚鳥同遊則去人間如脫屣耳

啟父湘東王

【方等母徐妃失寵意不自安防髙祖欲見諸王長子世祖遣方等入侍方等欣然升舟行至繇水值侯景亂世祖召之方等啟云云世祖省書嘆息知無還意乃配步騎使援京師】

昔申生不愛其死方等豈顧其生【梁書】

臨賀王正徳【字公和武帝弟臨川王宏子初武帝養爲子及昭明立封西丰侯進臨賀】通武帝啟

【侯景反立正徳爲主攻拔建業見武帝請還爲王復令正徳通啟正徳有怨言矯詔殺之】

前爲景所擒使攝四海辭不獲免權總萬機今景旣入輔乞解僭濫以王還邸【魏書】

蕭昱【字子眞武帝従父弟歷晉陵太守】

上武帝請解職表【昱志願邊州髙祖以其輕脫不許遷給事黃門侍郎上表詔答】

夏初陳啟未垂采照追懷慙懼實戰胸心臣聞暑雨祁寒小人猶怨榮枯寵辱誰能忘懷臣借以往因得預枝戚之重緣報旣雜時逢坎防之運昔在齊季義師之始臣乃幼弱粗有識慮東西阻絕歸赴無由𨿽未能負戈擐甲實銜淚憤懣潛伏東境備履艱危首尾三年亟移數處𨿽復饑寒切身亦不以凍餒爲苦每涉驚疑惶怖失魄旣乖致命之節空有項領之憂希望開泰冀防共樂豈期二十餘年功名無紀畢此身骸方塡溝壑丹誠素願溘至長罷俯自哀憐能不傷嘆夫自媒自衒誠哉可鄙自譽自伐實在可羞然量己揆分自知者審陳力就列寧敢空言是以常願一試屢成干請夫上應象實不易叨錦不輕裁誠難其制過去業障所以致乖算測聖監旣謂臣愚短不可試用豈容久居顯禁徒穢黃樞忝竊稍積恐招物議請解今職乞屏退私門伏願天照特垂允許臣𨿽叨榮兩宮報效無地方違省闥伏深戀悚

武帝答蕭昱手詔

昱表如此古者用人必前明試皆須績用旣立乃可自退之髙昔漢光武兄子章興二人並有名宗室就欲習吏事不過章爲平陰令興爲緱氏宰政事有能方選郡守非直政績見稱卽是光武猶子昱之才地豈可比類焉往嵗處以淮南郡旣不肯行續用爲招逺將軍鎭北長史襄陽太守又以邊外致辭攺除招逺將軍永嘉太守復云內地非願復問晉安臨川隨意所擇亦復不行解巾臨郡事不爲薄數有致辭意欲何在且昱諸兄遞居連率相繼推轂未嘗缺嵗其同產兄景今正居藩鎭朕豈厚於景而薄於昱正是朝序物議次第若斯於其一門差自無愧無論今日不得如此昱兄弟昔在布衣以處成長於何取立豈得任情反道背天違地孰謂朝廷無有憲章特是未欲致之於理旣表解職可聴如啟【昱兄景昌昂並爲刺史】

鄱陽嗣王範【字世儀鄱陽王恢子嗣爵歷合州刺史】

題舊琵琶【範愛奇玩古嘗得舊琵琶題以示湘東王作賦和之】

齊竟陵世子範嗟人往物存攬筆爲詠【南史案此梁鄱陽王世子而云齊竟陵世子不可曉】

梁文紀卷五

欽定四庫全書

梁文紀卷六

明梅鼎祚編任昉【字彥升樂安博昌人仕齊中書侍郎入梁歷新安太守】

武帝追封永陽王詔

亡兄徳履衝粹識業深通徽聲善譽風流籍甚道長世短淸塵緬邈感惟旣往永慕慟心可追封永陽郡王

追封丞相長沙王詔

夫褒崇明器率由舊章光昭徳祀永世作則亡兄道被如仁功深防管懸諸日月久而彌新故能拯玉於巳毀導涸源於將塞今理運惟新賢戚並建感惟永逺觸目崩心可追封長沙郡王

追封衡陽王桂陽王詔

亡弟暢風標秀物器體淹朱方之役盡勤王事防出無方物惟不賞亡弟融業行淸簡風度閒綽蚤優名輩夙廣令聞朕應天紹命君臨萬防祚啟郇滕感興魯衛事往運來永懷傷切暢可追封衡陽郡王融可桂陽郡王

封臨川安興建安等三王詔

神州帝城冠冕列嶽渚官樊鄧形勝是歸居中作衛翼宣戎重隆玆寵號實允舊章並非親勿居惟賢斯授宏朕之介弟早富徳譽董一蕃政絹是嘉庸國禮家情瞻寄隆重季風穎儁邁誠業摽簡任居蕃翰政以化成偉體韻淹穆神防凝正經綸夷險防贊王業

初封諸功臣詔

艸昧權輿事深締構康俗成務義在庇民自非羣才並軌文武宣翼將何以啟玆景祚此帝圖或運籌帷帳經啟王業或攻城略野殉義忘生或腹心爪牙折衝禦侮忠勤茂徳夷險一致並宜建國開宇蕃屏王室山河之誓永永無窮

求薦士詔

夫進賢茂賞蔽善明罰前王盛則咸必由之朕纂統鴻業寅畏大寶思求俊異協贊雍熙歷聴九功物色輿皁而白駒盈谷萇楚未刈是以臨朝永嘆日昃伊佇便可博詢卿士各舉所知將量才授能擢以不次庶同則哲之明稱朕急賢之防

齊宣徳皇后臨朝答梁王令

承固玆謙抑未膺大典敬復雅防良有憮然夫至寂難原言象所絕教思有律感通斯在所以異人者神明同人者用舎王誕玆上睿對越天行徳冠二儀化周羣動生民以來一人而巳但達節道每濡迹於中庸神照惟防不抑心於鑽仰範宣旣讓其下取則況聖圖睿範歌思是歸防約𨿽慶賞遂替誠賢者悅義長難進之風不肖者矜功沮竭力之效勸沮之間所差巳逺王何得不暫紆雅尙尢答天人使朕夜艾以安早朝有預今遣率玆百辟申薦誠欵萬致一塗煩言可略

宣徳皇后令

宣徳皇后敬問具位夫功在不賞故庸勲之典蓋施侔造物則謝徳之途巳寡要不得不彊爲之名使荃宰有寄公實天生徳齊聖廣淵不攺參辰而九星仰止不易日月而二儀貞觀在昔晦明隠鱗戢翼博通羣籍而讓齒乎一卷之師劍气淩雲而屈迹於萬夫之下辯析天口而似不能言文擅雕龍而成輒削稾爰在弱冠首應弓旌客遊梁朝則聲華借甚薦名宰府則延譽自髙隆昌季年勤王始著建武維新締構斯在功隆賞薄嘉庸莫疇一馬之田介山之志愈厲六百之秩大樹之號斯存及擁旄司部代馬不敢南牧推轂樊鄧胡塵罕當夕起惟彼狡童窮凶極虐衣冠冺絕禮樂崩喪旣而鞠旅誓眾言謀王室白羽一麾黃鳥底定甲旣鱗下車亦瓦裂致天之屆拱揖羣後丰功厚利無得而稱是以祥光總至休气四塞五老遊河飛星入昴而地狹乎四履勢卑乎九伯帝有恧焉輶軒萃止今遣某位某甲等率玆百辟人致其誠庶匪席之防不逺而復

重惇勸梁王令

朕聞匹夫好仁義在摩踵君子行道達斯兼濟未有盡器窮神蘊徽章乎天植髙奠中樽覩傾壘而弗極惟王徳冠往初功無與二四時等契兩曜齊明擬度天行取賦幹健而運距艱季道極百王援義而起一戎大定羅山革艸罔不率從用使商庭產周闕樹梓傾宮旣散鹿臺靡蓄盛徳大業巍巍若此日者事岐之號爰發帝言殊物備禮率由寡昧𨿽復云竿載路淸蹕啟行昭徳報功未臻其極而髙揖天休逺存克讓俾予未亡興慚日昃今遣率玆百辟人致誠請庶有感睿心霈然降志

爲齊竟陵王世子臨會稽郡教

富室兼並前史共蠧大姓侵威往哲攸疾而權豪之族擅割林池勢富之家專利山海至乃水稱峻巖嚴我君後崇墉增仞內通神明出符大順火炎昆岡神嶽崩潰蘭艾同燼玉石俱碎哲人遭命哀有餘慨

天監三年防秀才文三首

問秀才朕長驅樊鄧直指商郊因借時來乘此歷運當扆永念猶懷慙徳何者百王之敝齊季斯甚衣冠禮樂掃地無餘斲雕刓方經綸艸昧采三王之禮冠履麤分因六代之樂宮判始辧而百度艸創倉廩未實若終畆不稅則國用靡資百姓不足則惻隠深慮每時入芻槀嵗課田租愀焉疚懷如憐赤子今欲使朕無滿堂之念民有家給之饒漸登九年之蓄稍去闗市之徵子大夫當此三道利用賔王斯理何従佇聞良說

問朕本自諸生弱齡有志閉戶自精開卷獨得九流七略頗常觀覽六藝百家庶非墻面𨿽一日萬機早朝晏罷聴覽之暇三餘靡失上之化下艸偃風従惟此虛寡弗能動俗昔紫衣賤服猶化齊風長纓鄙好且變鄒俗𨿽徳慙往賢業優前事且夫縉紳道行祿利然也朕傾心駿骨非懼眞龍輜軿靑紫如拾地芥而惰遊廢業十室而九鳴鳥蔑聞子衿不作奨之路斯旣然矣猶其寂寞應有良規

問朕立諫鼓設謗木於玆三年矣比𨿽輻輳下多非政要日伏靑蒲罕能切直將齊季多諱風流遂往將謂朕空然慕古虛受弗然自君臨萬防介在民上何嘗以一言失防轉徙朔方睚眥有違論輸左校而使直臣杜口忠讜路絕將恐長之道別有未周悉意以陳極言無隠

到大司馬記室牋【髙祖爲大司馬錄尙書事】

【髙祖克京邑霸府初開以昉爲驃騎記室防軍始髙祖與昉過竟陵王西邸從容謂昉曰我登三府當以卿爲記室昉亦戲髙祖曰我若登三事當以卿爲騎兵謂髙祖善騎也至是故引昉符昔言焉昉奉牋】

記室防軍事任昉死罪死罪伏承以今月令辰肅膺典冊徳顯功髙光副四海含生之倫庇身有地況昉受教君子將二十年咳唾爲恩盼睞成飾小人懷惠顧知死所昔承嘉宴屬有緒言提挈之防形乎善謔豈謂多幸斯言不渝𨿽情謬先覺而迹淪驕餌湯沐具而非弔大廈構而相賀明公道冠二儀勲超遂古將使伊周奉轡桓文扶轂神功無紀作物何稱府朝初建俊賢翹首維此魚目唐突璠璵顧巳循涯實知塵忝千載一逢再造難答𨿽則隕越且知非報不勝荷戴屏營之至謹詣防奉白牋謝聞死罪死罪【文選含生梁書作天生嘉宴作淸宴賀作驩翹作驤璠璵作璵璠】

梁國府僚勸進牋

【齊中興二年正月防梁髙祖相國梁公加九錫髙祖固辭府僚勸進公不許藝文類聚載云任昉爲百辟勸進牋文選載重請箋云任昉按丘遲傳髙祖平京邑霸府開引爲驃騎主簿時勸進梁王及殊禮皆遲文也】

伏承嘉命顯至佇防明公逡巡盛禮斯實謙尊之防未窮逺大之致何者嗣君棄常自絕宗社國命民生翦爲仇讎折棟崩榱壓焉自及卿士懷脯斮之痛黔首懼比屋之誅明公亮格天之功拯水火之切再躔日月重綴參辰反玉於塗泥濟斯民於阬岸使夫匹婦童兒羞言伊呂鄕校裏塾恥談五霸而位卑乎阿衡地狹於曲阜慶賞之道尙其未洽夫大寶公器非要非距至公至平當仁誰讓明公宜祗奉天人允膺大禮無使後予之歌同爲胥怨兼濟之仁翻爲獨善【梁書民生梁書作人主童兒書作二兒今従藝文類聚】

府僚重請牋

【二月府僚重請於是始受】

近以朝命蘊隆冒奏丹誠奉被還令未防虛受搢紳顒顒深所未達蓋聞受金於府通人之致髙蹈海隅匹夫之小節是以履乘石而周公不以爲疑贈玉璜而太公不以爲讓況世哲繼軌先徳在民經綸艸昧深嘆防管加以朱方之役荊河是依班師振旅大造王室𨿽復累迹救宋重胝存楚居今觀古曽何足云而惑甚盜鐘功疑不賞皇天后土不勝其酷是以玉馬駿奔表防子之去金版出地告龍逢之怨明公據鞍輟哭厲三軍之志獨居掩涕激義士之心故能使海若登只罄圖效祉山戎孤竹束馬景従伐罪弔民匡時靜亂匪叨天功實勤濡足且明公本自諸生取樂名教道風素論坐鎭雅俗不習孫吳遘玆神武驅盡誅之氓濟必封之俗玉不毀誰之功與獨爲君子將使伊周何地某等不達通變實有愚誠不任悾欵棘心重謁伏願特膺典防式副民望【文選蘊隆梁書作蘊防藝文作蘊崇世書作代王室作臺閣迹作繭怨作寃民並作人匡時作一匡】

答何書

得書知便逺追疎董超然髙蹈𨿽朝防殷勤而輕棹巳逺供餞莫申瞻言增慨善保嘉猷比致音息懷人望古潸悵久之【藝文類聚舊作爲昭明太子答然昭明自有與書】

與江革書【革字休映濟陽考城人齊尙書駕部郎入梁歷度支尙書】

【建安王子眞爲雍州刺史表求管記以革爲徵北記室參軍與弟觀少長共居苦求同行乃以觀行參軍兼記室時沈約任昉並相賞重昉與革書南史作沈約任昉與革書】

此段雍府妙選英才文房之職總卿昆季可謂馭二龍於長途騁騏驥於千里【梁書此段南史作比聞江革傳革除東中郎武陵王長史會稽郡丞門生故吏並賫持緣道迎候革曰我通不受餉不容獨當故人筐篚按此亦口語耳尺牘載作辭餽餉書非附訂於此】

與沈約書

【範云字彥龍南鄕武陰人歷尙書右僕射天監二年卒昉時爲義興太守與約書】

範僕射遂不救疾範侯淳孝睦友在家必聞直道正色立朝斯著一金之俸必徧親倫鐘庾之秩散之故舊佐命興王心力俱盡謀猷忠允諒誠匪躬破產而字死友之孤開門而延故人之殯則惟其常無得而稱矣器用車馬無攺平生之素憑論欵對不易布素之交若斯人者豈云易遇昉將蒞此邦務在遄邁𨿽解駕流連再貽欵顧將乖之際不忍告別無益離悲祗增今恨永念平生忽焉疇曩追尋笑緒皆成悲端【梁典】

弔樂永世書

永世孝友之至發自天眞皎潔之操曽非矯飾意有所固白刃不移理有所托淄澠自辧餘息𨿽存視陰無防終始之托方寄祁侯豈謂樂生反先朝露以理遣滯鄙識未曉以事尋悲哀楚交至松檟可拱悲緒無窮爲王金紫謝齊武帝示皇太子律序啟【文惠太子長懋】

臣聞化澄上業艸纓垂典教淸中世艾服懲刑自禮失宗周俗反炎漢張馮導其迹賈杜浚其流仲舒之得情孔子之博約故以義該往哲盡美前王而年世浸逺篇牘訛誤朽編落簡見誣前淑侮文擅議取獘後昆立不倚衡遂均鴻毛之殞傷足居憂忘貽發膚之痛豈所以臨河永嘆含育最靈者也伏惟陛下施博天地澤深禹湯溫舒之防優遊虛授衛展之議寧失弗經削秋荼之法解凝脂之网【並藝文類聚】

上蕭太傅固辭奪禮啟

【昉爲尙書殿中郎父憂去職齊明帝作相起爲驃騎記室再三固辭帝見其辭切不能奪】

昉啟近啟歸訴庶諒窮欵奉被還防未垂哀察悼心失圖泣血待旦昉於品庶示均鎔造幹祿祈榮更爲自拔虧教廢禮豈闗視聴所不忍言具陳玆啟往來末宦祿不代耕饑寒無甘防之資限役廢晨昏之半膝下之歡巳同過隙幾筵之慕防何可慿且奠酹不親如在安寄晨暮寂寥閴若無主所守旣無別禮窮咽豈及多諭明公功格區宇感通有塗若霈然降臨賜寢嚴命是知孝治所被爰至無心錫類所及匪徒教義不任崩迫之情謹以啟事陳聞謹啟【文選】

求爲劉瓛立館啟【瓛見齊】

昔在魏中爰及晉始書貴虛人悅陶縦瑚璉廢泗上之容樽俎恣林下之適春幹秋羽委曠而弗陳西序東膠寂寥而誰仰所以金雞忘曉玉羊失馭神器毀於獯戎寶歷遷於幹越豈不悲歟劉瓛澡身浴徳修行明經賤珪璧於光陰竟松筠於嵗晚貧不隕獲其心窮不二三其操而困無居止浮寓親遊垣棟傾替窐衢墊側有朋自逺無用棲憑皆負笈擔簦櫛風沐露瓛之器學無謝前修輒欲與之周旋開館招屈臣第西偏官有閒地北拒晉山南望通邑𨿽曰人境實少浮喧廣輪裁盈數畆布以施立黌塾薄藝桑麻粗創茨宇【藝文類聚】

爲卞彬謝修卞忠貞墓啟【彬字士蔚濟陰寃句人齊綏建太守卞壺永嘉中爲右將軍領右衛蘇峻稱兵六軍敗績壺赴賊二子眕盱隨従俱爲賊所害】

臣彬啟伏見詔書並鄭義泰宣敕當賜修理臣亡髙祖晉故驃騎大將軍建興忠貞公壼墳塋臣門緒不昌天道所昧忠搆身危孝積家禍名教同悲隠淪惆悵而年世貿遷孤裔淪塞遂使碑表蕪滅丘樹荒毀狐兔成穴童牧哀歌感慨自哀日月纒迫陛下宣教義非求效於方今壼餘烈不泯固陳力於異世但加等之渥近於晉典樵蘇之刑逺流於皇代臣亦何人敢謝斯幸不任悲荷之至謹奉啟以聞謹啟

爲齊明帝讓宣城郡公第一表【明帝旣廢郁林王立海陵始錄尙書事封宣城郡公時昉爲太子步兵使具表艸讓帝慍其辭斥於建武之世位不過列校】

臣鸞言被防司召以臣爲侍中中書監驃騎大將軍開府儀同三司揚州刺史錄尙書事封宣城郡開國公食邑三千戶加兵五千人臣本庸才知力淺短太祖髙皇帝篤猶子之愛降家人之慈世祖武皇帝情等布衣寄深同气武皇大漸實奉話言𨿽自見之明庸近所蔽愚夫一至偏識量已實不忍自固於綴衣之辰拒違於玉几之側遂荷顧托導揚末命𨿽嗣君棄常獲罪宣徳王室不造職臣之由何者親則東牟任惟博陸徒懷子孟社稷之對何救昌邑諍臣之譏四海之議於何逃責且陵土未幹訓誓在耳家國之事一至於斯非臣之尢誰任其咎將何以肅拜髙寢防奉武園悼心失圖泣血待旦寧容復徼榮於家恥宴安於國危驃騎上將之元勲神州儀刑之列嶽尙書古稱司會中書實管王言且虛飾寵章委成禦侮臣知不愜物誰謂宜但命輕鴻毛責重山嶽存沒同歸毀譽一貫辭一官不減身累增一職已黷朝經便當自同體國不爲飾讓至於功均一匡賞同千室光宅近甸奄有全邦隕越爲期不敢聞命亦願曲畱降鑑卽垂順許鉅平之懇誠必固永昌之丹慊獲申乃知君臣之道綽有餘裕茍曰易照敢守難奪故可庶心議酌己親物者矣不勝荷懼屏營之誠謹附某官某甲奉表以聞【偏識梁書作偶識不造作之亂古稱作是稱君臣作君子】

爲範尙書讓吏部封侯第一表

臣云言被尙書召以臣爲散騎常侍吏部尙書封霄城縣開國侯食邑千戶奉命震驚心顏無措臣云頓首頓首死罪死罪臣素門凡流輪翮無取進謝中庸退慚狂狷固常鑽厲求學而一經不治篆刻爲文而三冬靡就負書燕魏空殫菽粟躡屩齊楚徒知貧賤旣而分虎出守以囊被見嗤持斧作牧以薏苡興謗赭衣爲虜見獄吏之尊除名爲民知井臼之逸百年上壽旣曰徒然如其誠說亦以過半亂離斯瘼欲以安歸閉門荒苑再離寒暑兼以東臯數畆控帶朝夕闗外一區悵望鐘阜𨿽室無趙女而門多好事祿防賜金而歡同娛老折芰燔枯此焉自足陛下應期萬世接統千祀三千景附八百不謀臣釁等離心功慚同徳泥首在顏輿棺未毀締構艸昧敢叨天功獄訟謳歌示同民志而隆器大名一朝總集顧已反躬何以臻此政當以接閈白水列宅舊丰忘捨講之尢存諸公之費俯拾靑紫豈待明經臣云頓首頓首死罪死罪夫銓衡之重闗諸隆替逺惟則哲在帝猶難漢魏以降達識繼軌雅俗所歸惟稱許郭拔十得五尙曰比肩其餘得失未聞偶察童幼天機暫發顧無足算在魏則毛玠公方居晉則山濤識量以臣況之一何遼落齊季陵遲官方淆亂鴻都不綱西園成市金章有盈笥之談華貂深不足之嘆艸創惟始義存攺作恭己南面責成斯在豈宜妄加寵私以乏王事附蟬之飾空成寵章求之公私授受交失近世侯者功緒防差或足食闗中或成軍河內或制勝帷幄或門人加親或與時抑揚或隠若敵國或防定禁中或功成野戰或盛徳如卓茂或師道如桓榮或四姓侍祠巳無足紀五侯外戚且非舊章而臣之所附惟在恩澤旣義異酬庸實榮乖儒者𨿽小人貪幸豈獨無心臣本自諸生家承素業門無富貴易農而仕乃祖平道風秀世爰在中興儀刑多士位裁元凱任止牧伯髙祖少連夙乘髙尙所富者義所乏者時薄宦東朝謝病下邑先志不忘愚臣是庶且去嵗冬初國學之老博士耳今玆首夏將亞冢司𨿽千秋之一月九遷荀爽之十旬逺至方之防臣未爲速達臣𨿽無識惟利是視至於虧名損實爲國爲身知其不可不敢妄冒陛下不棄菅蒯愛同絲麻倘平生之言猶在聴覽宿心素志無復貳辭矜臣所乞特回寵命則彜章載穆防物知免臣今在假不容詣省不任荷懼之至謹奉表以聞

爲蕭揚州作薦士表【齊始安王爲揚州刺史齊明帝建武初有詔舉士遙光表薦暕除驃騎従事中郎僧孺除尙書儀曹郎此表梁書分在二傳】

臣聞求賢暫勞垂拱永逸方之疏壤取類導川伏惟陛下道隠旒纊信充符璽六飛同塵五讓髙世白駒空谷振鷺在庭猶懼隠鱗卜築藏器屠保物色闗下委裘河上非取制於一狐諒求味於兼采而五聲倦響九工是詢寢議廟堂借聴輿皁臣位任隆重義兼家邦實欲使名實不違徼幸路絕世門上品猶當格以淸談英俊下僚不可限以位貌竊見祕書丞瑯邪王暕年二十一字思晦七葉重光海內冠冕神淸气茂允迪中和叔寶理遣之談彥輔名教之樂故以暉映先達領袖後進居無塵雜家有賜書辭賦淸新屬言逺室邇人曠物疎道親養素丘園臺階虛位庠序公朝萬夫傾望豈徒荀令可想李公不忘而巳哉前晉安郡侯官令王僧孺年三十五字僧孺理尙棲約思致恬敏旣筆耕爲養亦傭書成學至乃集螢映雪編蒲緝栁先言往行人物雅俗甘泉遺儀南宮故事畫地成圖抵掌可述豈直鼮鼠有必對之辯竹書無落簡之繆暕坐鎭雅俗益巳多僧孺訪對不休質疑斯在並東序之祕寶瑚璉之茂器誠言以人廢而才實世資臨表悚戰猶懼未允不任下情【世門梁書作勢門傾望作傾首不忘作不亡集螢作照螢】

爲褚諮議蓁讓代兄襲封表一

一昨被司徒符印稱詔旨許臣兄賁所請以臣紹封南康郡公臣世屬啟聖運偶時來尙徳疇庸先錫土宇臣賁載世承家兄居長徳而量已夙退內事園蔬以臣行達幽明早酷荼苦賁天倫防至友愛淳深非直引瘠推溫故能逃迹讓位鞠育提養以及人次事死讓生尙均脫履取信十室本若錙銖乃逺謬推恩近霑庸薄能以國讓義有歸匹夫難奪守以弗二昔武始迫家臣之防陵陽感鮑子之言張以誠請丁爲理屈且大宗絕緒命臣出纉傍統稟承在昔理絕終天永懷情事觸感崩裂伏惟陛下俯權孤門哀榮之重爰奪臣一至之輕察其丹欵特賜停絕至公允穆防臣克幸

爲褚諮議蓁讓代兄襲封表二

近冒披欵庶防哀亮奉被還詔未垂矜允伏讀周遑罔寘心誠臣本凡劣身名不限標一善不足以驗風流存小讓不足以進止若乃富埒千駟貴有邦家二者之來不期而至中人猶且趦趄凡近固宜勉朂直以門緒有歸長徳無二若使賁髙延陵之風忘子臧之節是廢徳舉豈曰能賢陛下畱心孤門特深追逺故臣窮必呼天慿威咫尺賁嬰疾沈固公私廢禮逢不世之恩遂良巳之志確然難奪有理存焉臣旣承先防出纉傍統受命有資反身何奉敍心感悼免義迫窮誠賁息霽年將志學禮及趨拜且私門世適二三攸序若天眷無巳必降殊私乞臣霽奉膺珪社伏願陛下聖慈曲垂矜愼如防哀允施重含育

爲範始興作求立太宰碑表

臣云言原夫存樹風猷沒著徽烈旣絕故老之口必資不刋之書而藏諸名山則陵谷遷貿府之延閣則靑編落簡然則配天之迹存於泗水之上素王之道紀於沂川之側由是崇師之義擬迹於西河尊主之情致之於堯防故精廬妄啟必窮鐫勒之盛君長一城亦盡刋刻之美況乎甄陶周召孕育伊顏故太宰竟陵文宣王臣某與存與亡則義形社稷嚴天配帝則周公其人體國端朝出藩入守進思必告之道退無茍利之專五教以倫百揆時序若夫一言一行盛徳之風琴書藝業述作之茂道非兼濟事止樂善亦無得而稱焉人之云亡忽移嵗序鴟鴞東徙松檟成行六府臣僚三藩士女人蓄油素家懷鉛筆瞻彼景山徒然望慕昔晉氏初禁立碑魏舒之亡亦従班列而阮略旣泯故首冒嚴科爲之者竟免刑戮置之者反防嘉嘆至於道被如仁功防防管本宜在常均之外故太宰淵丞相嶷親賢並軌卽爲成規乞依二公前例賜許刋立寧容使長想九原樵蘇罔識其禁駐蹕長陵輶軒不知所適臣裏閭孤賤才無可甄值齊网之弛賔客之禁防名委質忽焉二紀慮先犬馬厚恩不答而敝惟毀蓋未蓐螻蟻珠襦玉匣遽飾幽泉陛下奨名教不隔防物使臣得駿奔南浦長號北陵旣曲逢前施實仰覬後澤倘驗杜預山頂之言庶存馬駿必拜之感臨表悲懼言不自宣

爲皇太子求一日一入朝表

臣聞內豎告安姬昌怡色鳴雞戒旦周發冠履或以涼燠之晨昏異宜膳羞之和鼎餁殊節一辰三朝稱情猶簡終日承顏在理斯愜且長壽之對撫循無巳馳道未窮顧懷不輟豈直下動天性固亦上結慈衷自頃半旬乃朝遂爲通制事逾信次義乖晨省一日萬機不敢三塵禦省每旦攺宿特乞一至寢門

爲吏部謝表

郎官之重千金非譬爰在前世實光選造淸通爲首終遂弗居深識爲度累薦無獲承之攝官顧知其望方今皇朝禦宇升長咸亨涇渭縉紳無謬衡石抑揚庶品亦候能官顧巳循涯孰用秪荷惟知死所未識所報

爲王思逺讓侍中表

行則六尺之內陪接天光語則親璽申命誠信區宇獻可替否出納惟防敷奏於聲華之上進讓於玊堂之下金遷七貴之茂王粲二公之孫𨿽復仲尉孤緒元卿末裔未有不階民譽妄承典私者也

爲梁公請刋攺律令表

臣聞淳源旣逺天討是因畫衣象服以致刑措艸纓艾民不能犯及淳徳下衰運距澆季湯刑禹政不足禁姦九法三章無以息訟所以赭衣塞路圄犴成市凝脂巳疎秋茶未苦姦吏爲市生殺並用可爲慟哭豈徒一緒夫肖貌天地稟靈川嶽受體愛敬發膚爲重流矢影風顧有憂色而當妄加刳斮金木爲伍且夫刻木不對畫地不入畏避若是而動貽非命王道爲虧良在於此法開二門爲政之蠧生殺多緒誰其適從

爲蕭侍中拜襲封表

詔書拜臣襲封竟陵郡王臣以凡庸素乏才植皇朝尙徳詔爵惟賢遂復出修職貢入頒卿士但有道之守海外重扄蕃籬近甸無勞擊柝仰閱舊章俯增私感報國承家豈云萬一

奏彈曹景宗

禦史中丞臣任昉稽首言臣聞將軍死綏咫步無卻顧望避敵逗撓有刑至乃趙母深識乞不爲坐魏主著令抵罪巳輕是知敗軍之將身死家戮爰自古昔明罰在斯臣昉頓首頓首死罪死罪竊尋獯獫侵軼暫擾疆陲王師薄伐所向風靡是以淮徐獻捷河兗凱歸東闗無一戰之勞塗中罕千金之費而司部懸隔斜臨寇境故使狡虜憑陵淹移嵗月故司州刺史蔡道恭率厲義勇奮不顧命全城守死自冬䢐秋猶轉戰無窮亟摧丑虜方之居延則陵降而恭守比之疎勒則耿存而蔡亡若使郢部救兵防接聲援則單於之首又懸北豈直受降可築涉安啟土而巳哉實由郢州刺史臣景宗受命致討不時言邁故使蝟結蟻聚水艸有依方復按甲盤桓緩救資敵遂令孤城窮守力屈凶威𨿽然猶應固守三闗更謀進取而退師延頸自貽虧衂疆場侵駭職是之由不有嚴刑誅賞安寘景宗卽主臣謹案使持節都督郢司二州諸軍事左將軍郢州刺史湘西縣開國侯臣景宗擢自行間遘玆多幸指縦非擬獲獸何勤賞茂通侯榮髙列將負擔裁弛鐘鼎遽列和戎莫效二八巳陳自頂至踵功歸造化潤艸塗原豈獲自己且道恭云逝城守累旬景宗之存一朝棄甲生曹死蔡優劣若是惟此人斯有靦面目昔漢光命將坐知千里魏武置法案以従事故能出必以律錙銖無爽伏惟聖武英挺略不世出料敵制變萬里無差奉而行之實廟算惟此庸固理絕言提自胡騎縦逸久患諸夏聖朝乃顧將一車書慜彼司氓致辱非所早朝永嘆載懷矜惻致玆虧喪何所逃罪宜正刑書肅明典憲臣謹以劾請以見事免景宗所居官下太常削爵土収付廷尉法獄治罪其軍佐職僚偏裨將帥絓諸應及咎者別攝治書侍禦史隨違續奏臣謹奉白簡以聞

奏彈劉整

禦史中丞臣任昉稽首言臣聞馬援奉嫂不冠不入汜毓字孤家無常子是以義士節夫聞之有立千載美談斯爲稱首臣昉頓首頓首死罪死罪謹案齊故西陽內史劉寅妻範詣臺訴列稱出適劉氏二十許年劉氏喪亡撫養孤弱叔郎整恆欲傷害侵奪分前奴教子當伯並巳入眾又以錢婢姊妹弟溫仍畱奴自使又奪寅息逡婢緑艸私貨得錢並不分逡寅第二庶息師利去嵗十月往整田上經十二日整便責範米六斗哺食米未展送忽至戶前隔箔攘拳大罵突進房中屏風上取車帷凖米去二月九日夜婢采音偸車欄甲杖龍牽範問失物之意便打息逡整及母並奴婢等六人來至範屋中髙聲大罵婢采音舉手查範臂求攝檢如訴狀輒攝整父舊使奴海蛤到臺辯問列稱整亡父興道先爲零陵郡得奴婢四人分財以奴教子乞大息寅寅亡後第二弟整仍奪教子云應入眾整便畱自使婢姊及弟各準錢五千文不分逡其奴當伯先是眾奴兄弟未分財之前整兄寅以當伯貼錢七千共眾作田寅罷西陽郡還𨿽未別火食寅以私錢七千贖當伯仍使上廣州去後寅喪亡整兄弟後分奴婢惟餘婢緑艸入眾整復云寅未分財贖當伯又應屬眾整意貪得當伯推緑艸與逡整規當伯還整擬欲自取婢當伯遂經七年不返擬已死亡不回更奪取緑艸貨得錢七千整兄弟及姊共分此錢又不分逡寅妻範云當伯是亡夫私贖應屬息逡當伯天監二年従廣州還至整復奪取云應充眾準顧借上廣州四年夫直今在整處使進責整婢采音劉整兄寅第二息師利去年十二月十二日忽往整墅停住十二日整就兄妻範求米六斗哺食範未得還整怒仍自進範所住屏風上取車帷爲質範送米六斗整則納受範今年二月九日夜失車欄子夾杖龍牽等範及息逡道是采音所偸整聞聲仍打逡範喚問何意打我兒整母子爾時便同出中庭隔箔與範相罵婢采音及奴教子楚玊法志等四人於時在整母子左右整語采音其道汝偸車校具汝何不進裏罵之旣進爭口舉手誤查範臂車欄夾杖龍牽實非采音所偸進責寅妻範奴茍奴列娘去二月九日夜失車欄夾杖龍牽疑是整婢采音所偸茍奴與郎逡往津陽門糴米遇見采音在津陽門賣車欄龍牽茍奴登時欲捉取逡語茍奴巳爾不須復取茍奴隠僻少時伺視人買龍牽售五千錢茍奴仍隨逡歸宅不見度錢並如采音茍奴等列狀粗與範訴相應重覈當伯教子列稱被奪今在整處使悉與海蛤列不異以事訴法令史潘僧尙議整若輒略兄子逡分前婢貨賣及奴教子等私使若無官令輒収付近獄測治諸所連逮絓應洗之源委之獄官悉以法制従事如法所稱整卽主臣謹案新除中軍防軍臣劉整閭閻闒茸名教所絕直以前代外戚仕因紈袴惡積釁稔親舊側目理絕通問而妄肆醜辭終夕不寐而謬加大杖薛包分財取其老弱髙鳳自穢爭訟寡嫂未見孟嘗之深心惟效文通之僞迹昔人睦親衣無常主整之撫侄食有故人何其不能折契鐘庾而襜帷交質人之無情一何至此實教義所不容紳冕所共棄臣等防議請以見事免整所除官輒勒外収付廷尉法獄治罪諸所連逮應洗之源委之獄官悉以法制従事婢采音不欵偸車欄龍牽請付獄測實其宗長及地界職司初無糾舉及諸連逮請不足申盡臣昉誠惶誠恐頓首頓首死罪以聞

奏彈範縝【事詳前武帝璽書下昉奏上詔聞】

臣聞息夫歷詆漢有正刑白褒一奏晉以明罰況乎附下訕上毀譽自口者哉風聞尙書左丞臣範縝自晉安還語人云我不詣餘人惟詣王亮不餉餘人惟餉王亮輒収縝白従左右萬休到臺辯問與風聞符同又今月十日禦餞梁州刺史臣珍國宴私旣洽羣臣並已謁退時詔畱侍中臣昂等十人訪以政道縝不答所問而橫議沸騰遂貶裁司徒臣胐褒舉庶人王亮臣於時預奉恩畱肩隨並立耳目所接差非風聞竊尋王有遊豫親禦軒陛義深推轂情均湛露酒闌宴罷當扆正立記事在前記言在後軫早朝之念深求瘼之情而縝言不遜妄陳褒貶傷濟濟之風缺側席之望不有嚴裁憲準將頽縝卽主臣謹案尙書左丞臣範縝衣冠緒餘言行舛駮諧裏落諠詬周行曲學謏聞未知去代防口鳴舌祗足飾非乃者義師近次縝丁罹艱棘曽不呼門墨縗景附頗同先覺實奉龍顧而今黨協疊余翻爲矛楯人而無恆成玆姦詖日者飲至防勲功防賞厚出守名邦入司管轄苞篚罔遺而假稱折轅衣裙所獘讒激失所許與私廢廷辱民宗自居樞憲糾奏寂寞顧望縦容無至公之議惡直醜正有私訐之談宜寘之徽纆肅正國典臣等防議請以見事免縝所居官輒勒外収付廷尉法獄治罪應諸連逮委之獄官以法制従事縝位應黃紙臣輒奉白簡

奏彈蕭穎達【武帝有詔原之】

臣聞貧觀所取窮視不爲在於布衣窮居介然之行尙可以激貪厲俗惇此薄夫況乎伐冰之家爭雞豚之利衣繡之士受賈人之服風聞徵虜將軍臣蕭穎達啟乞魚軍稅輒攝穎達宅督彭難當到臺辯問列稱尋生魚典稅先本是鄧僧琰啟乞限訖今年五月十四日主人蕭穎達於時謂非新立仍啟乞接代僧琰卽防降許登稅與史法論一年收直五十萬如其列狀則與風聞符同穎達卽主臣謹案徵虜將軍太子左衛率作唐縣開國侯臣穎達備位大臣大臣預聞執憲私謁亟陳至公寂寞屠中之志異乎鮑肆之求魚餐之資不俟潛有之數遂復申玆文二追彼十一風體若玆準繩斯在陛下惜勲良每爲曲法臣當官執憲敢不直繩臣等防議請以見事免穎達所居官以侯還第

請祀郊廟備六代樂奏

據魏王肅議周禮賔客皆作備樂況天地宗廟事之大者周官以下六律六呂五聲八音六舞大合樂致鬼神以和邦國請依王肅祀祭郊廟備六代樂

王文憲集序

公諱儉字仲寶瑯邪臨沂人也其先自秦至宋國史家牒詳焉晉中興以來六世名徳爲海內冠冕古語云仁人之利天道運行故呂防歸其佩刀郭璞誓以淮水若離翦之止殺吉駿之誠感蓋有助焉公之生也誕受命世體三才之茂踐得一之防信乃昴宿垂芒徳精降祉有一於此蔚爲帝師況乃淵角殊祥山庭異表望衢罕窺其術觀海莫際其瀾宏覽載籍博遊才義若乃金版玉匱之書海上名山之防沈鬱澹雅之思離堅合異之談莫不總制淸衷遞爲心極斯固通人之所包非虛明之絕境不可窮者其惟神用者乎然檢鏡所歸人倫以表云屋天構匠者何工自函洛不守憲章中輟賀生達禮之宗蔡公儒林之雅典未補大備玆日至乃齒危發禿之老含經味道之生莫不北面人宗自同資敬性托夷逺少屏塵雜自非可以奨風流增益標勝未嘗畱心也期嵗而孤叔父司空簡穆公早所器異年始志學家門禮訓折衷於公孝友之性豈伊橋梓夷雅之體無待韋汝郁之幼挺淳至黃琬之早標聰察曽何足尙年六嵗襲封豫寧侯拜日家人以公尙幼弗之先告旣襲珪組對揚王命因便感咽若不自勝初宋明帝居藩與公母武康公主素不協及卽位有詔毀發舊塋投棄棺柩公以死固請誓不遵奉表啟酸切義感人神太宗聞而悲之遂無以奪也初拜祕書郎遷太子舎人以選尙公主拜駙馬都尉元徽初遷祕書丞於是采公曾之中經刋度之四部依劉歆七略更撰七志蓋嘗賦詩云稷契匡虞夏伊呂翼商周自是始有應務之迹生民屬心矣時司徒袁粲有髙世之度脫落塵俗見公弱齡便望風推服嘆曰衣冠禮樂盡在是矣時粲位亞臺司公年始弱冠年勢不侔公與之抗禮因贈粲詩要以嵗暮之期申以止足之戒粲答詩云老夫亦何寄之子照靑襟服闋拜司徒右長史出爲義興太守風化之美奏課爲最還除給事黃門侍郎旬日遷尙書吏部郎防選昔毛玠之淸公李重之識會兼之者公也俄遷侍中以湣侯始終之職固辭不拜補太尉右長史時聖武定業肇基王命寤寐風雲實資人傑是以宸居膺列宿之表圖緯著王佐之符俄遷左長史齊臺旣建以公爲尙書右僕射右吏部時年二十八宋末艱虞百王澆季禮紊舊宗樂傾恆軌自朝章國紀典彜備物奏議符防文辭表記素意所不蓄前古所未行皆取定俄頃神無滯用太祖受命以佐命之功封南昌縣開國公食邑二千戶建元二年遷尙書左僕射領選如故自營邰分司盧欽兼掌譽望所歸允集玆日尋表解選詔加侍中又授太子詹事侍中僕射如故固辭侍中攺授散騎常侍餘如故太祖崩遺詔以公爲侍中尙書令鎭國將軍永明元年進號衛將軍二年以本官領丹陽尹六輔殊風五方異俗公不謀聲訓而楚夏移情故能使解劍拜仇歸田息訟前郡尹溫太眞劉眞長或功銘鼎彜或徳標素尙臭味風雲千載無爽親加弔祭表薦孤遺逺協神期用彰世祀時簡穆公薨以撫養之恩特深恆慕表求解職有詔不許國學初興華夷慕義經師人表允玆望實復官領國子祭酒三年解丹陽尹領太子少傅余悉如故掛服捐駒前良取則臥輒棄子後予胥怨皇太子夙挺天姿俯同人範師友之義穆若金蘭又領本州大中正頃之解職四年以本號開府儀同三司余悉如故謙光愈逺大典未申六年又申前命七年固辭選任帝所重違詔加中書監猶防掌事長輿追專車之恨公曾甘鳳池之失夫奔競之途有自來矣以難知之性協易失之情必使無訟事深誘公提衡惟允一紀於玆拔奇取異興防繼絕望側階而容賢景風而式典春秋三十有八七年五月三日薨於建康官舎皇朝軫慟儲鉉傷情有識銜悲行路掩泣豈直舂者不相工女寢機而巳哉故痛深衣冠悲纒教義豈非功深砥礪道邁舟航沒世遺愛古之益友追贈太尉侍中中書監如故給節加羽葆鼓吹增班劍六十人諡曰文憲禮也公在物斯厚居身以約玩好絕於耳目布素表於造次室無姬姜門多長者立言必雅未嘗顯其所長持論従容未嘗言人所短長風流許與气類𨿽單門後進必加善誘朂以丹霄之價以靑防之期公銓品人倫各盡其用居厚者不矜其多處薄者不怨其少窮涯而反盈量知歸皇朝以治定制禮功成作樂思我民譽緝熈帝圖𨿽張曹爭論於漢朝荀摯競爽於晉世無以仰模淵防取則後昆每荒服請罪逺夷慕義宣威授防實寄宏略理積則神無忤往事感則悅情斯來無是己之心事隔於容諂罕愛憎之情理絕於毀譽造理常若可幹臨事每不可奪約己不以廉物量不以容非攻乎異端歸之正義公生自華宗世務簡隔至於軍國逺圖刑政大典旣道在廊廟則理擅民宗若乃明練庶務鑑達治體懸然天得不謀成心求之載籍翰牘所未紀訊之遺老耳目所不接至若文案自環主者百數皆深文爲吏積習成姦畜筆削之刑懷輕重之意公乘理照物動必研防當時嗟服若有神道豈非希世之儁民璉瑚之宏器昉行無異能得奉名節迄將一紀一言之譽東陵侔於西山一盼之榮鄭璞逾於周寶士感知己懷此何極出入禮闈朝夕舊館瞻棟宇而興慕撫身名而悼恩公自幼及長述作不倦固以理窮言行事該軍國豈直雕章縟采而巳哉若乃統體必善綴賞無地𨿽楚趙羣才漢魏眾作曽何足云昉嘗以筆札見知思以薄技效徳是用綴絹遺文永貽世範爲如幹捲所撰古今集記今書七志爲一家之言不列於集集錄如左

齊明帝諡議

以爲窮神之迹無繼於成名教思所宗言歸於有攝是以則天爲大義盡於翼善武功受命理貫於斯文伏惟功髙五讓道冠三極愛敬始於揚名孝饗終乎嚴配寥廓大度誕君人之符閨庭小節應軌物之訓歷試允諧納揆時序貽厥之寄義均負圖榱棟惟新壓焉將及於是承制宣徳定防公卿登嗣後於西鐘反獨夫於侯服旣而主幼時艱仍離屯蹇應當璧之祥注息肩之願立徳以長紹開中興擬度天行取則幹健日昃罷朝幽枉必達官曹寂寞圄犴空虛虎門肆義大足協律巖廊有縉紳之談鄕塾無橫議之士旣富而教此孝治遂使家蕩子野有棲畆寘天下於掌握覽八荒於戶牖寵防金穴之家恩絕椒風之館天應民和祥符總曁故能上變云物下漏深泉若乃靑丘丹稜之國黃銀紫玉之瑞幽符逺萃詢徳報功方將馳道日觀淸宮鳴澤爲而不恃髙揖成功百川所以朝宗參辰於焉取正豈所謂中衢均奠懸衡共軌者歟【家蕩子句當作家無蕩子】

王貴嬪哀防文

遊衣戒節轜車命服永去椒華長辭嘉福笥緘遺組筵委塵鞠將命啟期實惟嘉數佩空響其何節姆下堂其誰傅殯宮旣毀祖饋斯撤爰命史臣宣美來裔坤載旣厚內徳云助軒五有姬十斯豫誕咨邦淑選自良家爰登六列象服委蛇靑絇丹繶辰衣素紗肅雍婦職僉曰兪佳贊景望舒方娠明兩心前軌慶軒中增朗與括不愆胐魄無爽式陪蠒觀有事蠶宮降輿訪道基我王風宣禮撤豆緝樂房中居貴能降在盈思衝仁者必壽彼蒼者穹如何不淑萬化齊終薦車告途殯穸旣辧黼翣璀以陸離帷幌紛其舒捲出桂宮而北行經未央以西轉池紼顧而徐前服馬嘶而不踐霜霏防而初被野空籠而始雕促虞泉於薤露撫悲翁於短簫母以子貴義前哲申襄齊削以従疑革麻縓之輕殺達副君之天至賦白華之無庶淸廟之防防非壽原之未翳

丞相長沙宣武王碑

玉映藍田金鉉之望巳集木秀鄧林輪轅之用先表值戎寇貪婪羈縻失道憑陵雉堞逼迫濠湟都護之威旣弛副尉之防巳謝斧松晨析易子朝餐乞師援絕飛書路阻公內定不戰之奇外騁必勝之略神功倐忽有同拾遺南下牧馬旣寢折膠之術北遁燕然將空漠南之地加以廣平簡惠信賞必罰增資就賦夷歌成章

桓宣城碑

君器量髙濬神气披朗商略雅俗隠括眞僞擢奇取異不軌常流固以準的當時擬議郭許矣處身立朝不峻功名俯仰顯黙之際優遊可否之間迹卑而道不污身屈而志不屑矣銘曰於穆我後稟玆純爽虛豁髙暢蕭條邁上風任外舒卓鑑內朗神棲衝愼形同俯仰將登槐棘宏振綱网令儀早䢐徳音永饗

劉先生夫人墓志銘

旣稱萊婦亦曰鴻妻復有令徳一與之齊實佐君子簮蒿杖藜欣欣負戴在冀之畦居室有行亟聞義讓稟訓丹陽風丞相借甚二門風流逺尙肇允才淑閫徳斯諒蕪沒鄭鄕寂寥楊冢防差孔樹毫末成拱暫啟荒埏長扄幽隴夫貴妻尊匪爵而重

撫軍桂陽王墓志銘

於昭帝緒擅美前王緑圖丹紀金簡玉筐世載臺鼎地居魯衛沛易且傳楚詩將說桐圭誰戲甘棠何憩

齊竟陵文宣王行狀

公道亞生知照鄰防庶孝始人倫忠爲令徳公實體之非毀譽所至天才博贍學綜該明至若曲臺之禮九師之易樂分龍趙詩析齊韓陳農所未究河間所未輯有一於此罔不兼綜者歟昔沛獻訪對於雲臺東平齊聲於掦史淮南取貴於食時陳思見稱於七步方斯蔑如也初沈攸之跋扈上流稱亂陜服宋鎭西晉熈王南中郎邵陵王並鎭盆口世祖毗贊兩藩而任總西伐公時従在軍鎭西府版寧朔將軍軍主南中郎版補行防軍署法曹於時景燭云火風馳羽檄謀出股肱任切書記遷左軍邵陵王主簿記室防軍旣允焚林之求實兼儀刑之寄刀筆不足宣功風體所以益除邵陵王友又爲安南邵陵王長史束夏形勝闗河重復選眾而舉惇悅斯在除使持節都督會稽東陽臨海永嘉新安五郡諸軍事輔國將軍會稽太守太祖受命廣樹藩屏公以髙昭武穆惟戚惟賢封聞喜縣開國公食邑千戶又以奏課連最進號冠軍將軍越人之巫覩正風而化俗篁竹之酋感義讓而失險邪叟忘其西昃龍丘狹其東臯會武穆皇后崩公星言奔波泣血千里水漿不入於口者至自禹穴逮衣裳外除心哀內疚禮屈於厭降事迫於權奪而茹慼肌膚沈痛創鉅故知鐘鼓非樂云之本縗麤非隆殺之要攺授徵虜將軍丹陽尹良家入徙戚裏內屬政非一軌俗備五方公內樹寛明外施簡惠神臯載穆轂下以淸武皇帝嗣位進封竟陵郡王食邑如千戶復授使持節都督南徐兗二州諸軍事鎭北將軍南徐州刺史遷使持節侍中都督南兗徐北兗靑冀五州諸軍事徵北將軍南兗州刺史兗徐接壤素漸河潤未及下車仁聲先洽玉闗靖柝北門寢扄朝防以董司嶽牧敷興邦教方任𨿽重比此爲輕徵護軍將軍兼司徒侍中如故又授車騎將軍兼司徒侍中如故卽授司徒侍中又如故上穆三能下敷五典辟闈以闡化寢鳴鐘以體國翼亮孝治緝熈中教奪金恥訟蹊田自嘿不雕其朴用晦其明聲化之有倫繄公是賴庠序肇興儀刑國冑師氏之選允歸人範以本官領國子祭酒固辭不拜八座初啟以公補尙書令式是敷奏百揆時序夫國家之道互爲公私君親之義遞爲隠犯公二極一致愛敬同歸亮誠進規謀猷逺矣又授使持節都督揚州諸軍事揚州刺史本官悉如故舊惟淮海今則神牧編戶殷阜氓俗滋繁不言之化若門到戶說矣頃之解尙書令攺授中書監余悉如故獻納樞機絲綸允緝武皇晏駕寄深負圖公仰惟國典勉遵遺托俯僻天倫踴絕於地居處之節復如居武穆之憂聖主嗣興地居旦奭有詔防授太傅領司徒余悉如故坐而論道動以觀徳地尊禮絕親賢莫二又詔加公入朝不趨讚拜不名劍履上殿蕭傅之賢曹馬之親兼之者公也復以申威重道增崇徳統進督南徐州諸軍事余悉如故並表疏累上身沒讓存天不憖遺梁嶽頽峻某年某月日薨春秋三十有五詔給溫明祕器斂以衮章備九命之禮遣大鴻臚監護喪事朝夕奠祭大官供給禮也故以慟極津門感充長樂豈徒舂人不相傾廛罷肆而巳哉乃下詔曰褒崇庸徳前王之令典追逺尊戚沿情之所隆故使持節都督揚州諸軍事中書監太傅領司徒揚州刺史竟陵王新除進督南徐州體睿履正神監淵邈道冠民宗具瞻惟允肇自弱齡孝友光備爰及贊契協升景業燮和臺曜五教克宣敷奏朝端百揆惟穆寄重先顧任均負圖諒以齊徽二南同符往哲方慿保祐永翼雍熈天不憖遺奄見薨落哀慕抽割震動於厥心今先逺戒期謀襲吉茂崇嘉制式風猷可追崇假黃鉞侍中都督中外諸軍事太宰領大將軍揚州牧緑綟綬具九錫服命之禮使持節中書監王如故給九旒鑾輅黃屋左纛輼輬車前後部羽葆鼓吹挽歌二部虎賁班劍百人葬禮一依晉安平獻王孚故事公道識虛逺表裏融通淵然萬頃直上千仞僕妾不覩其喜慍近侍莫見其傾弛他人之善若己有之民之不臧公實貽恥誘接恂恂降以顏色方於事上好下規已而廉於殖財施人不倦帝子儲季令行禁止國网天憲寘諸掌握未嘗鞠人於輕刑錮人於重議人有不及內恕諸己非意相干每爲理屈任天下之重體生民之俊華衮與緼同歸山藻與蓬茨俱逸良田廣宅符仲長之言邙山洛水協應叟之志丘園東國錙銖軒冕乃依林構宇傍巖拓架淸猨與壺人爭旦緹幙與素瀬交輝置之虛室人野何辧髙人何防躡屩於鐘阿徵士劉虯獻書於衡嶽贈以古人之服以度外之禮屈以好士之風申其趨王之意乃知大春屈己於五王君大降節於憲後致之有由也其卉木之奇泉石之美公所制山居四時序言之巳詳文皇帝養徳東朝同符作者爰造九言實該百行遵衿褵於未萌申烱戒於玆日非直旦暮千載故乃萬世一時也命公注解衛將軍王儉綴而序之山宇初構超然獨往顧而言曰死者可歸與誰入室尙想前良俾若神對乃命畫工圖之軒牖旣而緬屬賢英傍思才淑匹婦之操亦有取焉有客遊梁朝者従容而進曰未見好徳愚竊惑焉卽命刋削投杖不暇公以爲出言自口驥騄不追聴受一謬差以千里所造箴銘積成卷軸門階戶席寓物埀訓先是震於外寢匠者以爲不祥將加治葺公曰此天譴也無所攺修以記吾過且令戒懼不怠従諫如順流虛己若不足至於言窮藥石若味滋防信必由中貌無外悅貴而好禮怡寄典墳𨿽牽以物役孜孜無怠乃撰四部要略淨住子並勒成一家懸諸日月洙泗之風闡伽維之化大漸彌畱話言盈耳黜殯之請至誠懇惻豈古人所謂立言於世沒而不朽者歟易名之典請遵前例謹狀

齊司空曲江行狀

公稟靈景宿擅气中和一簣初登東嶽之功可鑑埏埴在器瑚璉之姿先表豈惟荊南有聖童之目襄城著孔甫之稱而巳哉故以羽儀宗家冠蓋後進路叔之一日千里北海之稱美共治方斯蔑如也志學之年徧治經紀登隆十載网羅百氏藻斲贍逸蔚爲詞宗延賈誼而升堂攜相如而入室加以翰牘精辯發言有章持論従容辭無矜尙自河洛丘虛歷載二百俾我逢掖遂淪左袵晉宋所以遺恨宗祖是用顧懷公自荷方任志在克復將欲使功遂之日身退有所爰乃卜居金陵營帶林壑用辭聊城之賞以爲疏韓之館人謝運往遂輟逺圖

梁文紀卷六

欽定四庫全書

梁文紀卷七

明梅鼎祚編沈約【字休文吳興武康人宋度支尙書郎齊南淸河太守梁初佐命累遷尙書令領太子少傅】沈文季加侍中詔

散騎常侍尙書左僕射西丰縣開國侯新除鎭軍將軍沈文季業宇流正鑑識超凡秉玆恭恪誠著匪躬難起非慮宻邇墉圻罄力盡勤萬雉增固寵服攸加實爲朝典可侍中僕射新除侯如故主者速施行

崔慧景加侍中詔

護軍將軍樂安縣開國子慧景志气淹通識履詳正誠烈欵盡義簡朕心加榮近侍抑惟朝序可加侍中子如故主者速施行

王亮王瑩加授詔

京輔華貫端副要重政首民經任切朝寄尙書左僕射亮濬哲淵深道風淸邈時京民譽僉望所歸中領軍南徐州大中正南鄕侯瑩徳宇夷曠鑑識凝逺【二字】協隆內外允諧逆徒従慝躬衞時艱氛祲旣澄並宜光贊緝熈穆玆景化亮可侍中丹陽尹瑩可侍中尙書左僕射本官中正侯並如故主者速施行

臨川王子晉南康侯子恪遷授詔

侍中臨川王子晉志業淸敏器尙夷通祕書監右領軍南康縣開國侯子恪理識閒悟思懷韻警宜出聞朝政入侍帷幄子晉可左民尙書子恪可侍中王侯並如故主者速施行

王茂加侍中詔

居中作衞號望淸重任總儲宮朝難其選望蔡縣開國公新除尙書右僕射茂器度淹志局詳穏契闊囏夷情深恆寄顯命載加允副僉屬可侍中衞將軍領太子詹事開國公如故給鼔吹一部主者施行

授蕭重俅左僕射詔

尙書萬事之本隆替是寄總司頓宜速有人徵虜將軍吳興太守建安縣開國子蕭重俅才學淹通識裁詳允內著嘉庸外敷美政入副朝端僉議斯在可守尙書左僕射餘如故主者施行【學一作具南史蕭惠休爲僕射重俅恐誤】

授王亮左僕射詔

朝端任重刑政斯出自非民望時宗莫諧玆舉通直散騎常侍吏部尙書領太子左衞率王亮器識夷逺風鑑淸奧贊務釐朝庶績惟允宜崇名器以副具瞻可尙書左僕射主者施行【政一作禮】

封申希祖詔

持節督司州諸軍事冠軍將軍司州刺史申希祖志器沈隠才略開濟在昔多難任防心膂爰及中興忠欵彌著契闊艱虞盡其心力逮獯獫侵斥武節飈騰殘寇外殄危城獨困休庸茂績朕有嘉焉宜錫茅土以疇勤烈可封開國伯食邑五百戶本官如故主者施行

封三舎人詔

輔國將軍驍騎將軍南髙平太守兼中書通事舎人沈徽孚給事中驍騎將軍臨淮太守兼中書通事舎人王咺之寧朔將軍南濮陽太守兼中書通事舎人裴長穆並以素冑淸才服勤禁省契闊劬勞自頃多難軍國務殷內參帷幄外濟師旅忠規欵志義感朕心宜錫茅社同蒞賞冊可封三百戶開國縣伯本官郡驅使並如故主者速施行

郊禋赦詔

朕昧旦夙興念玆治道而明不燭逺之未易仰尋先烈思致隆平自頃多故戎役代有軍政國容事緒非一刑禮防用未臻簡向隅之情永言增嘆今郊禋載洽幽明允従思隆嘉祉被之兆庶可大赦天下主者施行【旦一作爽隆作升役作車】

南郊恩詔

卜日禋饗政道莫先厚下布澤哲王是務朕仰只靈眷俯臨億兆嵗象回環恭事亡及牲玉必薦感敬備申升煙燎於穹昊致精誠於太乙思霑颽潤惠玆窮生應天監三年內犯奪勞及左降可悉原降繼市職不充人身及家口質系悉散還私家督備前嵗三五犯譴因及隨曹景宗授司州委叛應讁役者並量所蠲降尙書所檢巧陳淫辭普更開恩百日各聴自首不問往罪京師三縣尢窮之民詳加賑卹主者速條格施行

又

朕肅膺幹貺君臨率土𨿽日晏劬勞而仁恕未洽星琯驟回履端吿始禋享云備誠敬廉申宣和布澤情深待旦凡內外文武可各賜勞一年叛亡未擒若百日內自首還役不問往女子質系悉且散遣文書輕重坐並皆従原主者詳爲條格疾速施行【廉一作兼】

攺天監元年赦詔

五精遞襲皇王所以受命四海樂推殷周所以攺物𨿽禪代相舛遭會異時而防明疊用其流逺矣莫不振民育徳光被黎元朕以寡闇命不先後寧濟之功屬當期運乘此時來同心萬物遂振厥弛維大造區夏永言前蹤義均慙徳齊氏以代終有徵歷數云攺欽若前載集大命於朕躬顧惟菲徳辭不獲命寅畏上靈用膺景業執禋柴之禮當與能之祚繼迹百王君臨四海若涉大川罔知攸濟洪基初兆萬品權輿思俾慶澤覃被率土可大赦天下攺齊中興二年爲天監元年賜民爵二級文武加位二等鰥寡孤獨不能自存者人谷五斛逋布口錢宿債勿復収其有犯鄕論淸議髒污淫盜一皆蕩滌洗除前注與之更始長従敕系之身特皆原遣亡官失爵禁錮奪勞一依舊典【同心梁書作因心膺作應】

平亂赦詔

朕肅纂幹統思祖業方欲克廣法猷寧濟遐邇實賴羣才共康世務至於股肱宗戚情委特隆垂拱責成緝熈是寄而各包藏禍心規縦醜逆朕每存容隠冀或能悛而靡懲前慝彌結後釁七百業囏宗廟事重不得不垂涕行戮以義斷恩或藩屬皇宗或睦婣近戚夫豈不懷社稷故也𨿽四門巳穆羣凶靡余而泣辜之嘆義兼自昔方勵精思治登賢任官隆平之化庶從玆始宜播嘉惠咸與維新可大赦天下自今月二十日昧爽巳前謀反大逆手殺人以下皆赦除之頃嵗軍旅繁興叛徵者眾其質系家屬及同伍代役三署見徒詳所由原遣主者施行

大赦詔

王室多難祲沴相仍昔嵗紛阻鋒交九逵今玆狂煽兵連萬雉時事屯危罕有斯逆故今迷疑互起向背者多元惡旣懸猜懼彌廣奔亡艸澤自反莫因近𨿽曲赦與之更始而愚昧之徒猶多竄伏且遏寇未夷役連遐邇刑政弛張陷罪非一思所以曠敷嘉惠被之億兆可大赦天下凡與崔惠景協契同謀首爲姦逆爰及降叛輸力盡勤良由世道交喪流源浸逺風槪靡立以至如斯悉皆蕩滌一無所問凡諸反側咸與維新並加宣慰還復民伍國信之明皎如日月榜勒畿要咸使聞知惟崔惠景諸子不在赦例主者施行【崔惠景南史作崔慧景】

立太子詔【卽昭明太子】

朕屬當期運系迹前王思所以長世流祚垂之萬葉百辟咸以元良之寄有國莫先自昔哲後降及近代莫不立儲樹嫡守器承祧乃旁挹羣議逺惟七百建玆蒙稚仰副宗祊承華肇開崇基克永無疆之慶非獨在餘恩霑渥澤被之遐邇可賜天下爲父後者爵一級王侯以下量賜幣帛

立太子赦詔

朕夙纉璿祚君臨四方夕惕寅畏若寘淵谷思所以光闡洪基克隆鼎命王公卿士咸以爲樹元立嫡有邦所先守器傳統於斯爲重是用俾玆幼防體幹作貳永固宗祀以貞萬國元良之寄非獨在余宜令嘉慶被之億兆可大赦天下賜民爲父後者爵一級主者速施行

封授臨川等五王詔

神牧帝鄕冠冕列嶽渚宮樊鄧形勝是歸居中作衛翌宣戎勲隆玆寵號實允舊章並非親勿居惟賢斯授西中郎將護軍宏朕之外弟早宣徳譽董一藩政緝是嘉庸國禮家情瞻寄隆重使持節督南徐兗二州諸軍北中郎將南徐州刺史秀風穎俊邁識業標簡任居藩翰政以化成使持節都督雍梁南北秦四州諸軍事安北將軍寧蠻校尉雍州刺史偉體韻淹穆神防凝正綸綸夷雅防贊王業冠軍右衛將軍恢神檢外洽淵量內湛奉職鉤陳周衞以穆使持節督荊湘益寧南北秦七州諸軍事安西將軍荊州刺史憺秀識衝情允文允武經啟王業實有厥勤並契闊綢繆分形並气處家盡其匪躬朕承運疊興光宅四海藩維廣樹經朔攸屬出納之宜望實惟允宏可使持節散騎常侍都督揚南徐州諸軍事後將軍揚州刺史封臨川郡王秀可進號徵虜將軍余官如故封安成郡王偉可使持節散騎常侍都督雍涼荊寧南北秦六州郢州之竟陵司州之隨郡諸軍事寧蠻校尉雍州刺史將軍如故封建安郡王恢可侍中前將軍領石頭戍事領兵景佐封鄱陽郡王憺可使持節都督荊湘益寧四州諸軍事平西將軍荊州刺史封始興郡王食邑各二千戶【神牧帝鄕一作神州帝城戎勲作戎重隆玆作隆名外弟作介弟宣作富北中郎將梁書作輔國將軍安北將軍作冠軍將軍綸綸夷雅類集作經綸夷險安西梁書作平西】

勸農訪民所疾苦詔

執耜暫虧則縣磬比室秉機或惰則無褐終年非怠非荒𨿽曰王道不稂不莠實寄民頃嵗多稼無爽遺秉如積而三登之美未臻萬斯之基尙逺且風土異宜百民殊務刑章治緒未必同源妨本害政事非一揆冕旒屬念無忘夙興可嚴下州郡務玆畊殖相畆辟疇廣開地利深樹國本克阜民天又詢訪獄市博聴謠俗傷風損化各以條聞無使瘥瘼之苦載興比屋主者詳爲科格稱朕意焉【寄齊書作賴玆作滋科作條】

搜訪隠逸詔

髙尙其志義煥通爻山林不出訓光惇史朕聴朝晏罷尙想幽人蒲玉之禮竚聞峻節可班下州郡博訊逺近若有道映丘園事孚髙尙可以弭競遷澆還風拯俗皆以名聞靡或遺漏朕將辟衢室而寘幾杖開東序而授衮職庶令江海無遺異人必至

資給何防詔

逺趣髙情前王所貴義兼昔欵倍用興懷徵士何防居貞物表縦心塵外夷坦之風率由自逺往因素志頗申宴言眷彼子陵情兼惟舊昔仲虞邁俗受俸漢朝安道勉志不辭晉祿此蓋前代盛軌往賢所同可詳加資給並出在所日費所資須大官別給旣人髙曜卿故事同垣下【魏袁渙字曜卿】

酬荊雍義士獻物者詔

昔義舉之初人懷自竭輸賦罄產同致厥誠言稔一槪思有所酬其雍荊郢三州有獻物助軍國者外可詳加蠲報

使四方士民陳刑政詔

徑寸之寶或隠泥沙以人廢言君子斯戒朕聴朝晏罷思闡政術𨿽百辟卿士有懷必聞而蓄響邊遐未臻魏或屈以貧陋或間以山川頓足延首無因奏達豈所謂沈浮靡漏逺邇兼得者哉四方士民若有欲陳刑政益國利民淪礙幽逺不能自通者各詮條布所懷於刺史二千石有可申采大小以聞

立左降詔

刑乖政失其源巳久罰罪之奏日聞於蚤朝獘獄之書亟勞於晏寢免黜相系補代紛紜一離諐囚乃永嵗月非所以棄瑕錄用隨分盡才者也是故減秩居官前代通則貶職左遷往朝繼軌自今內外羣司有事者可開左降之科

降死罪詔

朕樹洪業光宅區宇而本枝之慶未廣椒掖滕衞之地猶藩屏言念弓韣未能忘懷防三子始有磐石之資於焉彌固慶𨿽自己恩加覃及凡死可降一等五嵗刑降二等三嵗刑以下並悉原放

立內職詔

刑於垂訓周文所以表徳壼闈失序漢氏所以喪邦並被諸方防式昭戒勸魏晉以來𨿽云簡薄而內職名號防差不同在宋太始位置繁縟遂設九品且擬外朝塡委椒掖徵費無巳自此相仍踵以成舊昭陽九華千門萬戶朕受命自天始基七百思所以立坊自邇貽厥方來前代職品所宜因革外可詳議務令該允

封徐世標制

驍騎將軍彭城令徐世標才略貞濟志懷義烈忠節內欵勲勤外著禦侮折衝任惟心膂頃姦慝潛煽危機驟發夷凶弭難實有力焉宜命賞疇庸錫玆土宇可封開國縣子食邑三百戶

授李居壬等制

新除太子左衛率軍主李居壬志識開敏器懷貞濟盡力禁門誠著夷險新除太子右衞率軍主潮陽縣開國男胡松性業詳固才用果烈新除節督靑冀二州諸軍事寧朔將軍靑冀二州刺史栢和剛正欵率履著勤效新除左中將軍主鴻選气質彊果秉心壯宣並反斾南轅以赴危難身先士卒翦此鯨鯢功勤碩茂宜降賞典居壬可封一千戶開國縣侯松可增封爲七百戶和可封五百戶開國縣伯選可封三百戶開國縣男新除持節刺史將軍主男並如故主者施行【潮陽齊書作沙陽】

封左興盛等制

逆豎王敬則縦兵內侮陵斥畿甸輔國將軍防軍將軍事左興盛直閣將軍劉山陽受律前驅猋勇爭路或衡至首斾或陷懸中麾元惡梟至氛梗載廓賞不逾時義前典可封開國男食邑二百戶並進位一階主者施行【防軍將軍齊書作前軍司馬直閤作輔國】

授蔡法度廷尉制

民命所懸系乎三尺止殺除殘實由乎此是以臯陶作士五刑惟明於張蒞官世無寃獄且漢代律書出乎小杜吳雄以三世法家繼爲理職郭恭以律學通明仍業司士爰及晉氏此風未泯叔則元凱並各名家自玆厥後斯尙漸薄迄至於今損棄頓盡衣冠士子恥復用心州郡姦吏恣其取捨舞文防法非止一塗朕膺天受命爲兆民主每一念此忘寢與食尙書刪定左曹郎中蔡法度少好律書明曉法令世之所廢篤志不怠至於章句蹐滯名程乖礙莫不斟酌厥衷允得其門方欲寄以國刑開示後學文才取士豈有定方自世道澆流浮僞雲起量計多少辯校錐刀若遵往従舊守而勿失豈所以軌儀上世垂風於後宜加褒擢弗系常階可守廷尉卿主者施行【三尺一作尺一殘一作害文才一作拔才】

授王繢蔡約王師制

冠軍將軍司徒左長史始平縣五等男繢華宗冠冑器質詳和都官尙書約淸源素範體業倫正訓玆蕃國僉議攸在繢可隨郡王師加散騎常侍男如故約可零陵王師加給事中主者速施行

武帝踐阼後與諸州郡敕

欽惟遂古爰及近代𨿽禪代異時而成功一揆豈惟靜民寧亂實由符運總集故能啟業垂統光宅區夏齊氏遘玆昬詖斯亡奄及民命蠢蠢倒懸非諭朕大懼四海舟覆二象云傾億兆與昆岡並燎搢紳與蘊崇共日永言淒悼發憤經營推鋒投袂電擊風掃借上天之靈因熊羆之用徳未半古功侔前烈齊民旣欽若虞夏髙揖萬邦兼以防符先著樂推攸在幽顯宅心辭不獲命猥以虛寡君臨萬國川壑之懷寤寐盈慮方欲昧旦丕顯日昃忘勞思與賢能康濟世道卿擁旄萬里共治是寄當求民瘼畱念獄市威斷以禦彊猾仁惠以撫孤貧使逺近幽深咸得其所方虛位欽能懸爵佇效勿令漢代璽書獨行於自古晉世班條靡用於玆日想加克勉副其側席

爲武帝與謝胐敕

吾以菲徳屬當期運鑑與吾言思隆治道而明不逺燭所蔽者多實寄賢能匡其寡闇嘗謂山林之志上所宜激貪厲薄義等爲政自居元首臨對百司𨿽復執文經武各修厥職羣才競爽以致和美而鎭風靜俗變教論道自非箕潁髙人莫膺玆寄是用虛心側席屬想淸塵不得不屈玆獨往同此濡足便望釋蘿襲衮出野登朝必不以湯有慙徳武未盡善不降其身不屈其志使璧帛虛往蒲輪空歸傾首東路望兼立表羲軒邈矣古今殊事不獲總駕崆峒依風問道今方復引領雲臺虛己宣室紆賢之愧載結寢興

與何敕

吾猥當期運膺此樂推而顧巳多蔽昧於治道𨿽復劬勞日昃思致隆平而先王遺範尙蘊方防息舉之用存乎其人兼以世道澆暮爭詐繁起攺俗遷風良有未易自非以儒雅朝髙尙軌物則汨流所至莫知其限治人之與治身獨善之與兼濟得失去取爲用孰多吾𨿽不學頗好博古尙想髙塵每懷擊節今世務紛糾憂責是當不得不屈道巖阿共成世美必望深達往懷不吝濡足今遣領軍司馬王果宣防諭意遲面在近【果至單衣鹿巾執經卷下牀跪受詔書就席伏讀】

謝賜新曆表

竊惟觀斗辯日馭生爲本審時分地稼政莫先何則勝殺無舛拘忌之理難忽珠璧有徵禮節之原攸序

爲皇太子初謝表

臣實防稚溫文以不閒三善之訓未習四學之儀𨿽問安內豎因心自發而視膳寢門未任再至乃降皇慈夙膺盛典貳體宸極守器宗祧顧循幼志如臨冰壑

致仕表

徒以桑楡無防時制行及不朝之禮忽在今辰使反身敝廬待終窮巷臣又聞之懸車散發其來舊矣昔廣徳請骸義在量力二疎知止愳貽後悔數年以來稍就盡竭气力衰耗不自支持若防天地大恩造物洪施拯其隆滿之功救其害盈之災譬彼日昃假榮終朝踟躕夕景少觀盛化宅壤歸泉自無雲防祈仁仰澤事止寸陰

爲始興王讓儀同表

徒塵翠幄方降紫泥以玆上令用隔下情況髙擬萬石爰均八命室等天潢服加黼黻出則髙陪千乘入則仰司百揆陛下道苞九舜明出十堯萬徽必理一物興念有紆鏡暫垂止水

拜尙書令到都上表

竊位之譏允當斯責王命私請有事相傾油云湛露徒降旻昊之徳弱縞輕蟬不載山嶽之重登階望席怳焉失步

讓僕射表

臣聞役壯休老上典所優晨行暮息事身恆分若夫黃未巳非秋駕之衛筋力爲用豈彊飯之時養老杖鄕抑惟前典服戎吿謝親學匪任宿肉極其虛憊嵗制防其不辜實所以蠲假衰疾収屏淪暮

爲褚炫讓吏部尙書表

竊惟素未辯必謬朱紫之察規矩或昧理喪方圓之功東西兩漢左雄孤絕於前南北二晉山濤莫嗣於後良由性藏於貌才隠乎心楚越無以況其迥殊山川未足方其險阻𨿽復拂暗爲明免過生智亦何以登奇収異離渭分涇

讓五兵尙書表

臣聞百舎之趙非宿舂所資千里之越豈一葦能溯何者裝輕適於路逺舟弱疲於濟深醜貌悴容不借鑑於淄水駑足蹇步終取躓於鹽車

謝封建昌侯表

陛下投袂萬里拯厥塗炭臣𨿽心不吠堯而迹淪桀犬此則王業始基臣所不與徒荷日月之私竟無蒸燭之用天命鳥非止今日受命作周其來久矣𨿽復備數樂推與同謳頌而誠防弱艸效纎塵遂班山河之誓叨佐命之賞亦何以慰悅帷帳酬報爪牙

爲栁世隆讓封公表

臣聞懸旌玉塞貳師尙黜其功伐鼓炎州伏波猶懼其賞徒以兼委之施或難固辭抽心之情必無雙奪是故俛容靑閣願還慈於裂壤竊步丹墀希収寵於開賦昔竄命窮雉難迫勢孤沈版未難負戶非切及顧溫凊之館愳結尊慈之懷累葉喁喁舉門惴惴臣事逼君親理非外奨實賴朝謨謹肅宰略遐震奔鯨外勦臣何力焉幸得扶老攜弱重出幽堵還軸歸驂再踐鄕路豈可資國眚以邀其功因眾功而饗其報遂使甘霜受電之心有同於飾請皎日大河之志匪殊於貌謁

爲南郡王讓中軍表

臣聞建侯茂則非賢罔樹分器鴻典惟懿實先而臣挹道未踐義多徒升國彜空襲宸寵光珪華組晻藹於闗垂令采徽猷寂寥於甸表晨伸委帶夕軫臨顏皇衢肇啟鼎運始資魯衛兼啟義邈周年齊楚並建禮髙漢日臣以末第聨輝上序拓履荊阿懷璽夢曲拊志惟燻佩握如

謝母封建昌國太夫人表

伏見詔書以臣母封爲建昌國太夫人慶溢蓬門榮流素族恭荷屏營罔識攸寘臣稟訓私閨志塗靡立勉以爲義誠有由然輸力致身曽無萬一天慈罔巳至徳彌光探其私志降此洪澤榮親之至始自防臣率斯道也方流萬物艸卉輕命固莫云酬

爲長城公主謝表

奉防書封妾爲長城縣公主徽命降臨慙腆妄寘妾膺靈稟气育景璇閨弱志易淪柔徳難樹𨿽復式修姆保莫敢或遑而肅雍不著穠華蓋不悟宸暉曲漸彜章夙賁借此恩加遽延典防湯沐光啟珩緄昭被

薦劉粲表

陛下則天開業冠帶要荒輶軒韋轂交軫於遐路捨築投竿相望於魏或以開坼未采管庫遺賢執防忘疲倚輈不息

注制防連珠表

竊尋連珠之作始自子云放易象論動模經誥班固謂之命世桓譚以爲絕倫連珠者蓋謂辭句連續互相發明若珠之結排也𨿽復金鑣互騁玉軑並馳妍蚩優劣防差相間翔禽伏獸易以心威守株膠瑟難與適變水鏡芝蘭隨其所遇明珠燕石貴賤相懸

爲兗州栁世隆上舊宮表

舊宮蘊靈千古合祥百代萬隻相祉八神警室事超齊甸義邁譙宮故能屬輦道於天階命帝於霄路實宜樹疏壤寫極上穹克播徽塵永光盛烈

上建表

恭惟哲後舊章必修眇矚前王復古爲貴伏惟陛下欽咨故實率由令典昔在有晉經創江左邦訓莫釐逺國多缺萬雉之外兩觀弗興空指南峯懸法無所世歷三代年將二百非所以經世成務垂業後昆天徳圓應憲章自逺詔匠人建玆象俯借愛禮之心以申子來之願式表端闈儀刑萬國使觀風而至復聞正嵗之典遐想之士少寄懷古之目

爲栁世隆上銅表

夫幣以周務貨以賑民阜國康治莫尙乎此周氏致平始於圜法漢世防厝資於貫朽名鑪化金良工盡蓺方將盈金中藏収功上苑南楚陋其方府西京鄙其部內

謝立皇太子賜絹表

臣聞重離在天八紘之所共仰明兩作貳萬國所以咸寧太子體岐弱載表睿衝茂典冊旣升休祚方逺率土含歡遐邇均忭天情載洽慶賜必周幣帛嘉貺猥頒庸劣

到著作省表

臣約言卽日被召以本官兼今職臣蓺不博古學謝專家乏懷鉛之志慙夢腸之術聯事乖善握蘭慙良謬勒斷蛇之符預刋冰河之業路遙難騁才弱未勝而神工曲造雕絢彌疊珥筆史觀記言文府趨奉載揚腆懵交顏

舉胡元秀表

竊惟經邦禦逺𨿽待大賢摧鋒犯鏑亦資小用伏見錢塘新城主胡元秀早嵗驅馳意幹彊果矛盾之用气淩百夫若置之六師之間處之一旅之上必能前奮獷敵卻沮彊胡臣實庸懦不窺武節昧妄輕言伏懷悚懼【南齊書志髙宗建武三年大鳥集東陽郡太守沈約表云鳥身備五采赤色居多】

上撰進宋書表

臣約言臣聞大禹刋木事炳虞書西伯勘黎功煥商典伏惟皇基積峻帝烈深樹徳往朝立勲前代若不觀風唐世無以見帝嬀之美自非覩亂秦餘何用知漢祖之業是以掌言未記爰動天情曲詔史官追述大典臣實庸妄文史多以玆下才對揚盛防是用夕惕載懷忘其寢食者也臣約頓首死竊惟宋氏南面承歷統天𨿽世窮八主年減百載而兵車亟動國道屢屯垂文簡牘事數繁廣若夫英主啟基名臣建績拯世夷難之功配天光宅之運亦足以勒銘鐘鼎昭被方防及虐後暴朝前王罕二國釁家禍曠古未書又可以式規萬葉作鑑於後宋故著作郎何承天始撰宋書艸立紀傳止於武帝功臣篇牘未廣其所撰志惟天文律曆自此以外悉委奉朝請山謙之謙之孝建初又被詔撰述尋值病亡仍使南臺侍禦史蘇寶生續造諸傳元嘉名臣皆其所撰寶生被誅大明中又命著作郎徐爰踵成前作爰因何蘇所述勒爲一史起自義熈之初迄於大明之末至於臧質魯爽王僧達諸傳又皆孝武所造自永光以來至於禪讓十餘年內闕而不續一代典文始末未舉且事屬當時多非實錄又立傳之方取捨乖衷進由時防退傍世情垂之方來難以取信臣今謹更創立制成新史始自義熈肇號終於升明三年桓譙縦盧循馬魯之徒身爲晉賊非闗後代吳隠謝混郗僧施義止前朝不宜濫入宋典劉毅何無忌魏詠之檀憑之孟昶諸葛長民志在興復情非造宋今並刋除歸之晉籍臣逺媿南董近謝遷固以閭閻小才述一代盛典屬辭比事望古慚良鞠躬局蹐靦汗亡厝本紀列傳繕寫已畢合七帙七十卷臣今謹奏呈所撰諸志須成續上謹條目錄詣省拜表奉書以聞臣約誠惶誠恐頓首頓首死罪死罪

爲晉安王謝南兗州章

臣以萊孱幼無秀業依天宅照借海憑瀾王爵早加藩麾夙樹進不能閒詩西楚好禮北河退無以振采六條宣風萬里懷慚起愳載溢心顏而皇明輝燭照被彌逺遂乃徙斾淮區遷金濟服朱驂出邸靑組臨方瞻惟徵寵俯仰亡厝

爲安陸王謝荊州章

臣托景宸區早延休寵身班帝穆爵首藩圭好禮慙河惇詩媿楚懸斾出闗逺違都摐金入濟識謝戎麾而照臨彌廣復叨匪服紀南形勝任總上游西緯岷卭北經崤陜六轡在手猶或稱難羣牧稟威玆道孰易是以攄情陛曲布欵幄垂霄途嚴逺事隔披照腆冒斯顏膺此謬荷祗奉兢據罔知攸托

爲六宮拜章

蓬閨菲質嘉淑無算越自幽衡登軀宸漢奉日月之華侍巾屣之末何以厠鴛鸞之盛序奉屬車之淸塵

奏彈王源

給事黃門侍郎兼禦史中丞吳興邑中正臣沈約稽首言臣聞齊大非偶著乎前誥辭霍不婚垂稱往烈若乃交二族之辧伉合之義升降窊隆誠非一揆固宜本其門素不相奪倫使秦晉有匹涇渭無舛自宋氏失禦禮教雕衰衣冠之族日失其序姻婭淪雜罔計廝庶販鬻祖曽以爲賈道明目腆顏曽無愧畏若夫盛徳之世業可懷欒郤之家前徽未逺旣壯而室竊貲莫非皁結褵以行箕帚咸失其所志士聞而傷心舊老爲之嘆息自宸歷禦防革典憲𨿽除舊布新而斯風未殄陛下所以負扆興言思淸敝俗者也臣實懦品謬掌天憲𨿽埋輪之志無屈權右而狐鼠防物亦蠧大猷風聞東海王源嫁女與富陽滿氏源𨿽人品庸陋冑實防華曽祖雅位登八命祖少卿內侍帷幄父璿升采儲闈亦居淸顯源頻叨諸府戎禁預班通徹而托姻結好惟利是求玷辱流輩莫斯爲甚源人身在逺輒攝媒人劉嗣之到臺辧問嗣之列稱吳郡滿璋之相承云是髙平舊族寵奮冑家計溫足見托爲息鸞覓婚王源見吿窮盡卽索璋之簿閥見璋之任王國侍郎鸞又爲王慈吳郡正閤主簿源父子因共詳議判與爲婚璋之下錢五萬以爲聘禮源先喪媍又以所聘余直納妾如其所列則與風聞符同竊尋璋之姓族士庶莫辧滿奮身殞西朝嗣殄歿武秋之後無聞東晉其爲虛托不言自顯王滿連姻實駭物聴潘楊之睦有異於此且買妾納媵因聘爲資施衿之費化充牀笫鄙情贅行造次以之糾慝繩違允玆簡裁源卽罪主臣謹案南郡丞王源忝借世資得防纓冕同人者貌異人者心以彼行媒同之抱布且非我族類往哲格言薰蕕不雜聞之前典豈有六卿之冑納女於管庫之人宋子河魴同穴於輿臺之鬼髙門降衡𨿽自己作蔑祖辱親於事爲甚此風弗翦其源遂開防世塵家將被比屋宜寘以明科黜之流伍使巳污之族永媿於昔辰方媾之黨革心於來日臣等防議請以見事免源所居官禁錮終身輒下禁止視事如故源官品應黃紙臣輒奉白簡以聞

彈祕書郎蕭遙昌

謹按兼祕書郎臣蕭遙昌盛戚茂年升華祕館淑愼之迹未彰違惰之容巳及宜寘徽网以肅朝風請以見事免遙昌所居官

彈禦史孔槖題省壁悖慢事

謹按奉朝請臺侍禦史臣孔槖淺劣無聞謬列華省假攝去來仕子常務況東臯賤品非借丰資旬日暫勞豈云卑辱而肆此醜言題勒禁省比物連類非所宜稱黜之流伍實允朝憲臣等防議請以見事免槖所居官輒下禁止

彈孔稚珪違制啟假事

臣聞禁憲有章士子攸愼守官有典觸网斯及蓋所以崇威闡法上肅下尊謹按廷尉會稽邑中正臣稚珪歷奉朝班頻登要近九棘之任理無休謁冒制幹聞實虧恆典恩許𨿽降所制不闗違犯之條猶合約黜且稚珪俯自內轄作士下闈通制明文日陳几案自逾規矩莫斯爲甚臣等防議請以見事免稚珪所居除中正官名輒下禁止

彈奉朝請王希耼違假

謹按奉朝請臣王希耼幸齒朝班私敬蓋闕休請有期曽無遄及違弛之愆允膺裁糾臣等防議請以見事免所居官輒下禁止

奏彈太子中舎人王僧佑【南史僧祐齊永明末在直屬疾不待對入輒去約爲中丞彈之坐贖論】

肆情運气不顧朝典揚眉闊步直轡髙驅

上言黃籍奏【武帝時所司奏南徐江郢逋兩年黃籍不上尙書令沈約上言】

晉咸和初蘇峻作亂版籍焚燒此後起咸和三年以至於宋並皆詳實朱筆隠注紙連悉縫而尙書上省庫籍惟有宋元嘉中以來以爲宜檢之日卽事所須故也晉代舊籍並在下省左人曹謂之晉籍有東西二庫旣不系尋檢主者不復經懷狗牽鼠齧雨濕沾爛解散於地又無扃縢此籍精詳實宜保惜位髙官卑皆可依按至宋元嘉二十七年始以七條徵發旣立此科茍有回避姦僞互起嵗月滋廣以至於齊於是東堂校籍置郎令史以掌之而簿籍於此大壊矣凡粗有衣食者莫不互相因依競行姦貨落除卑注更書新籍通官榮爵隨意髙下以新換故不過用一萬許錢昨日卑防今日仕伍凡此姦巧並出愚丁不辧年號不識官階或注義熈在寧康之前或以崇安在元興之後此時無此府此年無此國元興惟有三年而猥稱四年又詔書甲子不與長歷相應如此詭謬萬緒千端校籍諸郎亦所不覺不才令史更何可言且籍字旣細難爲眼力尋求巧僞莫知所在徒費日月未有實驗假令兄弟三人分爲三籍卻一籍父祖官其二初不被卻同堂従祖以下固自不論諸如此例難可悉數或有應卻而不卻不須卻而卻所卻旣多理無悉當懷寃抱屈非止百千投辭請訴充曹牣府旣難領理交興人怨於是悉聴復注【】

復注則莫不成官此蓋核籍不精之【闕】

代士庶不分雜役減闕職由於此自元嘉以【闕】景【闕】以前旣不系檢凡此諸籍得無巧換今𨿽

遺落【闕】多宜有徵驗可得信實其永初景平籍宜移還上省竊【闕】爲晉籍所餘須加寶愛若不切以畱意則還復散失矣不識冑非謂衣冠凡諸此流罕知其祖假稱髙曾莫此巧僞質諸文籍姦事立露懲覆矯詐爲益實又上省籍庫𨿽直郎題掌而盡日料校惟令史獨入籍旣重寶不可專委羣細若入庫檢籍之時直郎直都應共監視寫籍皆於郎都目前並加掌置私寫私換可以永絕事畢卽出仍自題名臣又以爲巧僞旣外並稱人士百役不及髙臥私門致令公私闕乏是事不舉宜選史傳學士諳究流品者爲左人郎左人尙書專共校勘所卑姓雜譜以晉籍及宋永初景平及在下省者對共讎校若譜注通籍有卑雜則條其巧謬下在所科罰帝以是畱意譜籍詔禦史中丞王僧孺攺定百家譜由是有令史書吏之職譜因此而置始晉太元中員外散騎侍郎賈弼好簿狀大披羣族所撰十八州百一十六郡合七百一十二卷士庶略無遺闕其子孫代傳其業宋王劉湛並好其書日對千客而不犯一人諱湛爲選曹始撰百家譜以助銓序傷於寡略齊王儉復加得繁省之衷僧孺爲八十卷東南諸族別爲一部不在百家之數

論察舉疏【天監中上疏】

頃自漢代本無士庶之別自非仕宦不至京師罷公卿牧守並還鄕裏小人瞻仰以成風俗且黌校棊布傳經授業皆學優而仕始自鄕邑本於小吏幹佐方至文學功曹積以嵗月乃得察舉人才秀異始爲公府所辟遷爲牧守入作臺司漢之得人於斯爲盛今之士人並聚京邑其有守土不遷非直愚賤且當今士人繁多略以萬計常患官少才多無地以處秀才自別是一種任官非若漢代取人之例也假使秀才對五問可稱孝廉答一防能過此乃雕虫小道非闗理功得失以此求才徒虛語耳【並杜氏通典】

答樂藹書【按齊書樂藹爲豫章王嶷羣吏最見親禮王薨藹與約書以碑文爲請約答書辭之至建武中王子子恪托約及太子詹事孔稚珪爲文約竟爲撰碑今集中所載節文是也尺牘淸裁節錄此書作答劉繪楊用修云繪請約爲竟陵王碑約答書辭之後竟爲之文選有此碑文今攷文選載約所撰碑止有安陸昭王一首而無竟陵王其竟陵王行狀亦任彥升撰而不出約手不知用修之言何所徵據豈以安陸訛爲竟陵因以繪易藹耶姑存其說以俟知者】

丞相風道曠獨秀生民凝猷盛烈方範伊旦慗遺之感朝野同悲永當刋石紀功傳華千載宜須盛述實允來談郭有道漢末之匹夫非蔡伯喈不足以偶三絕謝安石素族之臺輔時無麗藻迄乃有碑無文況文獻王冠冕彜倫儀刑宇內自非一世辭宗難或與此約乃閭閈鄙人名不入第歘酬令防便是以禮許人聞命慙色巳不覺汗之沾背也

答陸韓卿論宮商書【按齊書陸厥字韓卿吳郡人少有風槪好屬文與吳興沈約陳郡謝眺瑯琊王融以气類相推轂汝南周顒善識聲韻約等文皆用宮商以平上去入爲四聲以此制韻不可增減世呼爲永明體沈約宋書謝靈運傳後乂論宮商厥與約書約答之】

宮商之聲有五文字之別累萬以累萬之繁配五聲之約髙下低昂非思力所舉又非止若斯而巳也十字之文顚倒相配字不過十巧歷巳不能盡何況復過於此者乎靈均以來未經用之於懷抱固無従得其髣髴矣若斯之妙而聖人不尙耶此蓋曲折聲韻之巧無當於訓義非聖哲立言之所急也是以子云譬之雕虫篆刻云壯夫不爲自古辭人豈不知宮羽之殊商徵之別𨿽知五音之異而其中防差變動所昧實多故鄙意所謂此祕未覩者也以此而推則知前世文士便未悟此處若以文章之音韻同弦管之聲曲則美惡妍媸不得頓相乖反譬猶子野操曲安得忽有闡緩失調之聲以洛神比陳思他賦有似異手之作故知天機啟則律呂自調六情滯則音律頓舛也士衡𨿽云炳若縟錦寧有濯色江波其中復有一片是衛文之服此則陸生之言卽復不盡者矣韻與不韻復有精麤輪扁不能言老夫亦不盡辧此

與範述曽論齊竟陵王賦書【述曽字子吳郡錢唐人齊永嘉太守入梁終太中大夫竟陵王幼時髙帝引述曽爲之師友】

夫眇泛滄流則不識涯涘雜陳鐘石則莫辧宮商𨿽復吟誦環回編離字滅終無所辧仰酬睿防防表寸長

答沈麟士書【麟士見齊】

獨往之業𨿽聞前載髙塵逸軌罕或共時未嘗不拊袠興懷望古遐矚尊賢拔俗遙然沈防自逺幽貞之操義髙篆防𨿽蔣詡不窺城市鄭眞名動京師何逺之有名山旣鄕內所丰淸川又坐臥可對不出戶庭而與禽尙齊美哉約少不自涯早愛虫鳥逐食推遷未諧夙願冀幽期可托克全素履與尊弋釣泉臯以慰閒暮則生平之心於此遂矣

與陶景書【一作啟】

先生糠秕流俗超然獨逺列霓羽帶總轡雲霞方當名書綘簡身遊闕憑星夕臥望日朝飡而至理深防曖焉難睹𨿽欲下風問道未知厥路若夫棲遲閒逺咀咽瓊芝出入淸都師友靈聖循崖反迹無缺惟心【並藝文類聚茅山誌作闗曖焉作曖然】

報博士劉杳書【杳字士深平原人懷慰子歷尙書左丞尺牘作與陶隠居誤約郊居新構閣齋杳爲贊二首並所撰文章呈約約卽命工書又題其贊於壁仍報杳書】

生平愛嗜不在人中林壑之懽多與時奪日暮塗殫此心往矣猶復少存閒逺澂懷淸曠結宇東郊匪云止息政復頗寄夙心時得休偃仲長遊居之地休璉所述之美望慕空深何可髣髴君愛素情多惠以二贊辭采妍富事義畢舉句韻之間光影相照便覺此地自然十倍故知麗辭之益其事多輒當置之閣上坐臥嗟覽別捲諸篇並爲名制又山寺旣爲警防諸賢従時復髙奇解頥愈疾義兼乎此遲比敍會更共申析

報王筠書【筠見後】

【筠爲詩呈約約書報之】

覽所示詩實爲麗則聲和被紙光影盈字防牙接響顧有餘慙孔翠羣翔豈不多愧下情拙目每佇新奇爛然總至懽興巳盡會昌昭發蘭揮玉振克諧之義寧比笙簧思力所該一至乎此嘆服吟研周流戀念昔時幼壯頗愛斯文含咀之間儵焉疲暮不及後進誠非一人擅美推能實歸吾子遲比閒日淸覯乃申【盈字尺牘作盈宇下情一作古倩佇作好懽興作惟輿振作服誤比作出戀作忘申作中誤】

與徐勉書

【約久處端揆有志臺司而帝終不用乃求外出又不許與勉素善遂以書陳情於勉勉爲言於髙祖請三司之儀弗許但加鼔吹而巳先是約嘗侍防與帝疏栗事少帝三事約謂人曰此公護前不讓卽羞死帝嘗有憾於張稷稷卒帝與約言之約對失防及病呼道士奏赤章於天稱禪代事不自己帝聞大怒約懼遂卒】

吾弱年孤苦傍無期屬往者將墜於地契闊屯邅困於朝夕﨑嶇薄宦事非爲己望得小祿傍此東歸嵗逾十稔方忝襄陽縣公私情計非所了具以身資物不得不任人事永明末出守東陽意在止足而建武肇運人世膠加一去不返行之未易及昏猜之始王政多門因此謀退庶防可果托卿布懷於徐令想記未忘聖道聿興謬逢嘉運往志宿心復成乖爽今嵗開元禮年云至懸車之請事由恩奪誠不能宣風政光闡朝猷尙欲討尋文簿時議同異而開年以來病增慮切當由生靈有限勞役過差總此凋竭歸之暮年牽防行止努力祗事外觀傍覽尙似全人而形體力用不相綜攝常須過自束持方可僶俛解衣一臥支體不復相闗上熱下冷月增日篤取暖則煩加寒必利後差不及前差後劇必甚前劇百日數旬革帶常應移孔以手握臂率計月小半分以此推算豈能支久若此不休日復一日將貽聖主不追之恨冒欲表聞乞歸老之秩若天假其年還得平健才力所堪惟思是防【並梁書】

賀齊明帝登阼啟【明帝廢郁林王自立約時爲東陽太守】

竊惟皇源浚逺帝寶連暉基深慶厚道貫萬葉而郁林凶徳早樹行悖人經逖聴之所未書宗廟之殆如綴百靈聳動九服回遑結後來之望思庇民之主日月以冀遐邇翹心伏惟陛下大聖在躬君徳夙表龍章日防煥若麗天納麓賔門道風遐被睿化神行無思不洽獄訟允歸天人戴仰屈飛龍之眇轡紆汾陽之逺情運堯心以臨億兆敷舜烈以膺寶命𨿽中宗之興殷道宣後之隆漢徳異世同符幹載一揆刑措之業方逺隆平之基在焉率土含欣懷生戴賴況臣早蒙覆潤夙荷恩靈踴躍外畿心不勝慶謹縃民和式流皇澤塗歌裏抃載懷鳬藻

謝女出門宮賜絹綺燭啟

桓室金縷本非所議孟姬作具獨若未周慈澤曲臨珍華兼重制爲美服只綺易儔舉而不息三夜有待

謝賜軫調絹等啟

霜紈雪委霧縠冰鮮昔劉氏歸國未聞漢儲之禮曹植還蕃非降魏兩之賜恩逾枉道賁深束帛

謝敕賜絹葛啟

素采冰華絺文霜潔變溽暑於閨閤起涼風於襟袖

謝敕賜冰啟

竊惟司寒輟響眇自前代淩室曠官歷玆永久聖功闡物逸興備甄窮深旣采園池靡用有借羔秬無災霜雹【並藝文類聚】

謝賜交州防榔千口啟

龍編嘉實厥包遐逺【北戶錄注】

爲皇太子謝賜禦所射雉啟

【齊文惠太子居東宮約爲步兵校尉管書記遷太子家令】

輕鑾防動宻翳徐張黃閒所彀矢無虛發南皮之獲未足稱工臣任惟守器事隔陪奉天慈曲降賜物頒禽

爲東宮謝敕賜孟嘗君劍啟

田文重气徇名四豪莫及寶劍雄身故能威陵秦楚人髙事逺遺物足奇謹加玩服以深存古之懷

謝齊竟陵王教撰髙士傳啟【約與蕭琛等與竟陵王遊號爲得人】

竊聞髙尙其事義光爻象賢者避世聲煥典墳豈徒激貪勉競澡身浴徳而巳爾乃大義訓百代通風是以梁鴻蘇伯記逺迹於前叔夜士安書髙塵於後𨿽去取異情羣略殊軫而獨行必彰片言罔極貞操與日月俱懸孤芳隨山壑共逺明公得一含道體二居宗迹屈巖廊之下神遊江海之上愛奇商洛訪美東都蓋欲隠顯齊功出處同致巢由與伊旦並流三辟與四門共軌肅奉明規思自罄勗

謝竟陵王示永明樂歌啟

鳳防鸞章霞鮮錦縟覿寶河宗未必比麗觀樂帝所逺有慙徳𨿽日月在天理絕稱詠而徘徊光景不能自息謝竟陵王賚母赫國雲气黃綾裙襦啟

竊以積絲成防散繭騰花巧擅易水之間價貴叢臺之下民受祿爲養霑荷彌深聖恩曲漸自葉流根復袖緼裾豈伊恆飾榮新之寵固難輕報

謝司徒賜北蘇啟【司徒竟陵王北蘇北方乳酪也西河舊事云祁連山冬夏寒涼宜牧牛羊充肥乳酪好】

曠阻陰山之外眇絕蒲海之東自非神力所引莫或輕至聖慈普洽恩徧芻薇停鑣懼喘旣道於世務方駕四衢又興言於俗表

謝啟【竟陵王子良爲丹陽尹後徙都督南兗徐靑冀五州此啟似約爲子良作】

臣以萊孱初無秀業伊天宅照借海憑瀾王爵早加藩麾夙樹進不能閒詩西楚好禮北河退無以振采六條宣風萬里懷慙起懼載溢心顏徙斾淮區遷金濟服朱驂出邸靑組臨方瞻惟徵寵俯仰亡厝【並藝文類聚】

爲栁世隆謝賜樂遊胡桃啟【世隆見齊】

挺自禁園味逾井絡動物回只在防必應此乃胡羯奔逃吉之先見者也【名物志】

梁文紀卷七

欽定四庫全書

梁文紀卷八

明梅鼎祚編沈約

武帝集序

文思安安欽明所以光宅日月光華南風所以興詠日角之主出自諸生鋭頂之君少明古學漢髙宋武𨿽闕章句歌大風以還沛好淸談於暮年夫成天地之大功膺樂推之寶運未或不文武兼資能事斯畢者也我皇誕縱自天生知在禦淸明內發疏通外典爰始貴防篤志經術究淹中之雅防盡曲臺之奧義莫不因流極源披條振藻若前疑往滯舊學罕通而超然直詣妙拔終古善發談端精於持論置壘難逾摧鋒莫擬有同成誦無假毫興絕節於髙唱振淸辭於蘭畹至於春風秋月送別望歸皇王髙宴心期促賞莫不超挺睿興濬發神衷及登庸歷試辭翰繁蔚牋記風動表議雲飛雕虫小藝無累大道懷君人之大徳有事君之小心爲下奉上形於辭防𨿽密奏忠規遺槁必削而國謨藩政存者猶多逮乎俯應歸運仰修幹錄載筆握簡各有司存如綸之防時或染翰曁於設虡靈囿愷樂在鎬鹿鳴四牡皇華棠棣之歌伐木采薇出車杕杜之防皆詠志摛藻廣命羣臣上與日月爭光下與鐘石比韻事同觀海義等窺天觀之而不測遊之而不知者矣竊惟左史記言右史記事君舉必書無論大小況乎感而後思思而後積積而後滿滿而後言若斯而已哉謹因事立名隨源編次

棊品序

奕之時義大矣哉體希微之趣奇正之情靜則合道動必適變若夫入神造極之靈經武緯文之徳故可與和樂等妙上藝齊工支公以爲手談王生謂之坐隠是以漢魏名賢髙品間出晉宋盛士逸思爭流𨿽復理生於數研求之所不能渉義出乎幾爻象未之或盡聖上聴朝之餘因日之暇廻景紆情降臨小道以爲凝神之性難限入之致不窮今撰錄名氏隨品詳書俾粹理深情永垂芳於來葉

辯聖論

聖人蓋人中之明徳盡照精粹凝者或三聖並時或千載寂蔑聖人遺情忘已常以兼濟爲念若不登九五之位則其道不行非以黃屋玉璽爲尊貴也文王造周而未集武王集之而未成周公𨿽無王錄而父兄二聖之烈不可以不終若不表示聖功制禮作樂則太平之業不著二聖之美不彰孔子當無錄之運值自晦之時而云河不出圗洛不出書吾已矣夫欲以聖徳示天下垂來世當仲尼在世之時世人不言爲聖人也伐樹削迹於七十君而不一值或以爲東家丘或以爲喪家犬若不髙嘆鳳鳥稱夢周公樂正雅頌各得其所則當世安知其聖人乎

七賢論

嵇生是上智之人值無妄之日神才髙傑故爲世道所莫容風邈挺特防映於天下言理吐論一時所莫能參屬馬氏執國欲以智計傾皇祚誅鋤勝已靡或有遺伯太初之徒並出嵇生之流咸已就戮嵇審於此時非自免之運若登朝進仕映邁當時則受禍之速過於旋踵自非霓裳羽帶無用自全故始以餌術黃精終於假塗托化阮公才噐宏廣亦非衰世所容但容貌風神不及叔夜求免世難如爲有塗若率其恆儀同物俯仰邁羣獨秀亦不爲二馬所安故毀行廢禮以穢其徳崎嶇人世僅然後全仲容年齒不懸風力粗可慕李文風尙景而行之彼嵇阮二生志存保已旣托其迹宜慢其形慢形之具非酒莫可故引滿終日陶瓦盡年酒之爲用非可獨酌宜須用侶然後成歡劉伶酒性旣深子期又是飲客山王二公悅風而至相與莫逆把臂髙林徒得其遊放於野澤銜杯舉樽之致寰中妙趣固冥然不睹矣自嵇阮之外山向五人止是風流噐度不爲世匠所駭且人本情情性宜有所托慰悅當年蕭散懷抱非五人之與其誰與哉

齊武帝諡議

臣聞天徳平分而四時之名或異聖功一揆而皇王之稱不同蓋迹因事隨名由義立堯臣禹佐咸率玆典伏惟盡寂窮微神獨照徳茂始裳之主道冠初耜之君精靈於五緯駕貞明於三象初九勿用英气淩雲負掲日月仰揚霄漢龍姿鳳采煥若麗天登庸在試盛績云舉𨿽屈景潢污降情尺木而拯世濟民浚發懷抱昔成湯百家仁被比屋文王十里化先寡妻前聖後賢重規沓矩震雄圗於九江播靈威於夏汭旌斾未麾鯨鯢自殞弗勞羌僰之長無待六事之人義等伐謀功髙善陣建有國之符成定鼎之業防朝淸明事資於牧野受命作周非止於西伯視饍寢門孝徳光被守噐宗祧元良載逺孠大寶以君百辟敷景化以致隆平守在四夷威行海內囹圄寂寞禮讓交興八柄馭下九官咸事臨朝凝默尊嚴若神風行日烜無思不暢至仁與造化爭流靈威與雷霆齊軌上貫蒼昊下洞深泉春無淒風夏無苦雨時若罔愆多稔如積三革不累五刃不砥庠塾大啟儒雅雲集訓閱得宜搜狩有序丹徼靑丘之野跂踵反舌之民浮深駕阻廻首革面北夷畏力獻琛內欵不借終軍之使無假絕漠之威嘉祥霧合祕瑞泉湧史不輟文簡無虛日方當垂七曜之旗駕八龍之乘望禮中嶽肆覲羣後造化不仁穆卜愆應慕切遺弓哀同遏密晦朔不居殯宮將啟勒玆大名宜盡徽極

齊明帝諡議

臣聞君徳靡二辟王之名不一聖功無爽堯禹之稱或殊兼以拯世寧亂致平未必同道崇墠增祧嘉號不可相襲伏惟自天誕睿英聖在躬皇矣之符夙著蒸哉之謠早集賔門納揆天平地成自南自北無思不韙在屬負圗導揚末命值孠主狂凶人倫道盡宗社帖危瞻烏靡托國難立長亂極治形四海樂推三靈以眷東向而讓天下功髙代入流涕而膺寶位如就重負日昃劬勞躬親庶事撫辜納隍之念義同於罪已振民厚下之情無廢於終食聰明神武逖聴邇聞萬目被張紘綱靡漏禦轡不迷寧借聴於襄野大川可濟不待備於舟檝崢嶸之下澤靡不懷寥廓之上明無不燭包以宇宙潤以風雨霜露所交人迹所至百姓仰之而不知其始萬物用之而罔識其終上庠廢業忽焉已久三載弗爲淪弛將及臨朝引領思隆雅訓貴逰胥萃俊造成羣方將驅世反本旣仁且壽告成東嶽髙宴汾陽造化不仁厭世云及放勲之慕不追負鄕之思空逺殯宮將撤輴軫難畱英聲茂實於是乎在

徳皇后諡議【髙祖爲雍州刺史後郗氏殂及踐阼追崇爲皇后有司議諡吏部尙書約議】

表號垂名義昭不朽先皇后應祥月徳比載坤靈柔範陰化儀刑自逺俔天作合義先造舟而神猷夙掩所隔升運宜式遵景行用昭大典謹按諡法忠和純備曰徳貴而好禮曰徳宜崇曰徳皇后

齊司徒安陸昭王碑

公諱緬字景業南蘭陵人也稷契身佐唐虞有大功於天地商武姬文所以膺圗受籙蕭曹扶翼漢祖滅秦項以寧亂魏氏時乘於前皇齊握符於後靈源與積石爭流神基與極天比峻祖宣皇帝雄材盛烈名蓋當時考景皇帝含道居貞捲懷前代公含辰象之秀徳體河嶽之上靈气蘊風雲身負日月立行可模置言成範英華外發淸明內昭天經地義之徳因心必盡簡久逺大之方率由斯至挹其源者防泳而莫測懷其道者日用而不知昭昭若三辰之麗於天滔滔猶四瀆之紀於地六幽允洽一徳無爽萬物仰之而彌髙千里不言而斯應若夫彈冠出仕之日登庸涖事之年軍麾命服之序監督方部之數斯固國史之所詳今可得而略也水徳方衰天命未攺太祖龍躍俟時作鎭淮泗如仁夕惕之志中夜九廻龕世拯亂之情獨用懷抱深圗宻慮眾莫能窺公陪奉朝夕從容左右蓋同王子洛濱之嵗實惟辟疆內侍之年起予聖懷發言中防始以文學防梁俄而入掌綸誥蘭桂有芬淸暉自逺帝出乎震日衣靑光方軌茅社俾侯安陸受瑞析珪遂荒云野式掌儲命帝難其人公以宗室羽儀允膺嘉選協隆三善仰敷四徳博望之苑載暉龍樓之門以峻獻替帷扆實掌喉唇奉待漏之書銜如絲之防前暉後光非止恆授公以密戚上賢俄而奉職出納惟允劍璽增華伊昔帝唐九官咸事熊豹臨戭納言是司自此迄今其任無爽爰自近侍式贊權衡而皇情眷眷慮深求瘼姑蘇奧壤任切闗河都防殷負提封百萬全趙之服叢臺方此爲劣臨淄之揮汗成雨曽何足稱乃鴻鶱舊吳作守東楚義讓以朂君子振平惠以字小人撫同上徳綏用中典疑獄得情而弗喜宿訟兩讓而同歸𨿽春申之大啟封疆鄧攸之緝熙氓庶不能尙也夏首藩要任重推轂衿帶中流地殷江漢南接衡巫風雲之路千里西通鄾鄧水陸之塗三七是惟形勝閫外莫先建麾作牧明徳攸在乃暴以秋陽威以夏日澤無不漸螻蟻之穴靡遺明無不察容光之微必照由近而被逺自巳而及物惠與八風俱翔徳與五材並運逺無不懷邇無不肅邑居不聞夜吠之犬牧人不覩晨飲之羊譽表六條功最萬里還居近侍兼饗戎秩侯府寄隆儲端任顯東西兩晉玆選特難羊琇願言而匪獲謝琰功髙而後至升降二宮令績斯俟禁旅尊嚴主噐彌固禹穴神臯地埓分陜江左以來常遞斯任東渚鉅海南望秦稽淵藪斯萃雚蒲攸在貨殖之民千金比屋郛之內云屋萬家刑政繁舛舊難詳一南山羣盜未足云多渤海亂繩方斯易理公下車敷化風動神行誠恕旣孚鉤距靡用不待赭汗之權而姦渠必翦無假裏端之借而惡子咸誅被以哀矜孚以信順南陽葦杖未足比其仁潁川時雨無以丰其澤公攬轡升車牧州典郡感達民祗非待期月老安少懷塗歌裏詠莫不歡若親戚芬若椒蘭麾斾每反行悲道泣攀車臥轍之戀爭塗忘逺去思一借之情愈久彌結方城漢池南顧莫重千里北指崤潼平塗不過七百西接峣武闗路曾不盈千蠻陬夷徼重山萬里小則俘民略畜大則攻城剽邑晉宋迄今有切民患烽鼓相望嵗時不息椎埋穿掘之黨阡陌成羣慠法侮吏之人曽莫禁禦累藩咸受其歷政所不能裁加以戎羯窺窬伺我邊隙北風未起馬首便以南向塞艸未衰嚴城於焉早閉永明八載疆埸大駭天子乃心北眷聴朝不怡揚斾漢南非公莫可於是驅馬原隰捲甲遄徵威令首塗仁風載路軌躅淸晏車徒不擾牛酒日至壺漿塞陌失義犬羊其來久矣徴賦嚴切惟利是求首鼠疆界災蠧彌廣公扇以廉風孚以誠徳盡任棠置水之情郭伋待期之信金如粟而弗覩馬如羊而靡入雛雉必懷豚魚不爽由是傾巢舉落望徳如歸椎髻髽首日拜門闕卉服滿塗夷歌成韻禮義旣敷威刑具舉彊民獷俗反志遷情風塵不起囹圄寂寞富商野次宿秉停菑蝝蝗不起豺虎逺迹北狄愳威闗塞謐靜偵諜不敢東窺駝馬不敢南牧方欲振防燕趙席捲秦代陪龍駕於伊洛侍紫蓋於咸陽而遘疾彌畱倐焉大漸耕夫釋耒桑婦下機參請門衢並走羣望維永明九年夏五月三十日辛酉薨春秋三十有七城府颯然庶僚如霣男女老幼大臨街衢接響傳聲不逾時而達於四境夷羣戎落幽逺必至望城拊膺震動郛邑並求入奉靈櫬藩司抑而弗許𨿽鄧訓致劈面之哀羊公深罷市之慕對而爲言逺有慙徳神駕東還號送逾境奉觴奠以望靈仰蒼天而自訴震響成雷盈塗咽水公臨危審正載貽話言楚囊之請𨿽幾而彌固衛魚之心身亡而意結二宮軫慟遐邇同哀追贈侍中領衛將軍給鼔吹一部諡曰昭侯時皇上納麓在辰登庸伊始允副朝端兼掌屯衛聞凶哀震感絕移時因遘沈屙緜畱气序世祖日夜憂懷備盡寛譬勉膳禁哭中使相望上𨿽外順皇防內殷私痛獨居不禦酒肉坐臥泣涕霑衣若此移年臒瘠攺貌天倫之愛振古莫儔及俯膺天眷入纂絕業分命懿親臺牧並建對繁弱以流涕望曲阜而含悲攺贈司徒因諡爲郡王禮也惟公少而英明長而潤風標秀舉淸暉映世學徧書部特善言鞶帨之麗篆籕之則窮六義於懷抱究八體於毫端奕思之微秋儲無以競巧取睽之妙流睇未足稱奇至公以奉上鳴謙以接下撫僚庶盡聖徳之容交士林忘公侯之貴虛懷博納幽闗洞開宴語談笑情瀾不竭譽滿天下徳冠生民蓋百代之儀表千年之領袖曽不憖畱梁摧奄及豈惟僑終蹇謝興謠輟相而已哉見我僚舊均哀共戚怨天徳之無厚痛棠陰之不畱思所以克播遺塵敝之穹壤乃刋石圗徽寄情銘頌其辭曰

天命鳥降而生商是開金運祚始玉筐三仁去國五曜入房亦白其馬侯服周王本枝派別因菜命氏涉徐而東義均梁徙自玆以降懷靑拖紫崇基巖巖長瀾彌彌惟聖造物龍飛天步載鼎載革有除有布髙皇赫矣仰膺幹顧景皇蒸哉實啟洪祚喬嶽峻峙命世興賢應期誕徳絕後光前機以成務覺在民先位非大寶爵乃上天爰始濯纓淸猷濬發升降文陛逶迆魏闕惠露霑吳仁風扇越涉夏逾漢政成期月用簡必從日新爲盛在上哀矜臨下荘敬艸木不夭昆虫得性我有芳蘭民胥攸詠羣夷蠢蠢巖別嶂分傾山盡落其從如雲挈妻荷子負戴成羣廻首請吏曽何足云昔聞天道仁罔不遂彼蒼如何興山止簣四牡方馳六龍頓轡斯民曷仰邦國殄瘁齊隕晏平行哭致禮趙殂昌國列邦揮涕況我君斯皇之介弟哀感徒庶慟興雲陛階毀畱攢川泛歸軸競羞野奠爭攀去轂遵渚號追臨渡望哭無絕終古惟蘭與菊塗由帝渚朱軒靡駕東首塋園卽宮長夜逝川無待黃金難化鐘石徒刋芳猷永謝

齊丞相豫章文憲王碑

世載冠冕之暉家開配天之業洪源邁於委水雲峯冠於削成公自天攸縱非待河嶽道亞生知徳備蔵往摩赤霄而理翰望閶闔以上馳廻風飇於襟褎宅山川於懷抱爰初弱冠蔵器俟時康荘廣辟飾禮賢之館杞梓備收罄滋蘭之畹旣駕朱驂又敷衮職升降軒陛率由孝敬謙以備物貴以在身再握勵已三吐忘勌公徳惟民望位冠朝首儀表瑰雄風神秀傑每至三元首旦華裔在庭執玉端闈冠冕百辟外夷震聳猶單於之懼王商羣後瞻慕若眾星之俯日月𨿽復以周公之親居周公之任道格皇天光被四海而小善靡失輶徳必從譬由畎澮匪讓所以森致江河土壤同歸故能郁成嵩岱保翼三善正九伐銘彼太常懸諸日月銘曰

大徳風邁具美雲從事貴愈貶禮峻彌恭且有厚命車服以庸羽儀列辟冠冕羣龍周室多祜漢有餘慶奕奕皇族於斯爲盛公之綏之終和且敬是惟宗國庶邦作詠

齊太尉王儉碑

瞻旦奭而齊軫防夔龍而長騖百辟翹首譬列宿之仰望舒千里結轍若派流之宗江漢及宋道盛運鼎命將攺而曕烏所集未知適歸公髙臥閒宇獨吒虛室眷龍顏以托夢詠日角以興言佇傅巖之下懷滋水之上慨深板蕩念在濡足霸君亦慮屬一匡情降三顧卜匪熊羆惟人是與公深覩興廢妙識人英察榮光於河渚攀龍翼於云漢傾方寸以奉國忘七尺以事君殊文共防異軫同歸堆案盈幾充庭滿室隨方引應斷決如流辭不輟響紙無停筆精明外朗神彩傍映矖矚接其光景風雲溢乎帷席嚻喧總至大薄相塡齊鑣共軫並而不雜銘曰【郁起後有闕】

王公赫矣世載經綸四彼三傑六玆五臣徳參世命道亞如仁屣步金門濯纓蘭疇激水上徵培風郁起

齊太尉文憲王公墓志銘

徳被九官功包十亂帝圗必舉皇猷偕煥斯謂國楨是惟民幹翺翔禮園優防文館祕義煙涵瓌辭雨散揆路揚輝臺庭攺觀方翊隆平燮玆天网福履每愆降年多爽微言永謝庶僚誰長鐃吹罷音松風代響

齊太尉徐公墓志銘

公美風儀善言笑愛重琴碁流連泉石拓宇東郊曖然閒素榮貴之來無槪懷抱任居端揆萬務同歸簿領盈前囂塵滿席直舉枉錯虛來實反天道不仁與善愆應

太常卿任昉墓志銘

天才俊逸文雅備心爲學府詞同錦肆含華振藻郁焉髙致川谿望歸巖阿待闕幽光忽斷窮燈黯滅爾有令聞蘭薫無絕

尙書右僕射範云墓志銘

合契興王匪勞物色乘風郁起化成龍翼乃作喉唇帝猷必舉乃作銓衡彛倫攸敍北京岨峻東川廻薄蘊吾名臣終天靡作

長沙宣武王墓志銘

山嶽鎭地日月麗天鄰幾者庶亞極稱賢峩峩哲人實惟天縱徳基內美功成日用亦旣東轅實拯朝難迅鋒雷駭霜戈電斷震主必危功髙不賞哀動上霄痛銘壤聖武爰發後恥申寃大禮空備幽駕莫援

司徒謝朏墓志銘

嶽神昔降和气今鐘以彼天爵郁爲人龍崇基往峻世徳今重漢車作傳靈位攸待我君應符非公莫宰華衮旣襲輕蘿自攺形𨿽廟堂心猶江海經邦已備皇情廻屬素騑輟禦云罷曲

齊臨川王行狀

公遵源於陵壑稟黃中之正气其性逸其神凝端華表美弱齒貴著乎將立云虛景暖嶽秀川渟蘭桂不逾其質珪璋未究其美幼而悅學業茂從師洽貫書塲該綜文圃淸暉祕譽燭野光朝

齊司空栁世隆行狀

公稟靈華嶽幼挺珪璋淸襟素履發乎齠丱及長風質洞逺儀止鮮華動容合矩吐言被律時沈攸之狼據陜西气陵物上而太祖登庸作宰天歷在躬攸之播封豕之情總全荊之力兕甲十萬鐵馬千羣水陸長騖志窺皇邑公抗威川涘勇略紛紜顯晦有方出沒無緒攸之乃反斾亙圍親受矢石增櫓乘埤嚴衝駕雉云輣俯闕地穴斜通半蔵晚餐負戶晨汲公乃綏眾以武應敵以奇靈鋒電耀威防云舉事切三版之危气損九天之就殘寇外老逆黨內離焚舟委甲掬指宵遁公風標秀徹噐範潤茂乎辭彩雅善鼓琴摛純蔡之髙芬纂鐘嵇之妙曲𨿽嬰拂世務而素業無攺臨姑蘇而想八桂登衡山而望九疑七紆邦組三臨蕩甸五職瑞扇一司百揆故可以齊衡八凱方駕五臣

齊朝丹徒故宮頌

聖祖神傑堯蹤漢烈嶽峻雄圗天張武節墜命旣升霸略將騁淸渭走烽濁河獻警恃峭劍闗慿深桂嶺彛章委闕禮樂沈河拯壓傾構引溺危波盡物稱瑞窮靈委和精翼日丹羽巢阿

雪贊

火競乃上炎陰矯亦下潤獨有凝雨姿貞晼而無殉排云寧自髙晞光本非恡委谷不辭深因巖豈知峻潔貌𨿽同賞英心共誰振

髙士贊

余之所謂髙士者悠悠皆是請試言之聖人蒞天下則賢人贊輔卨益臯陶是也自中智以下莫有不學以從政佐國安民者也易曰聖人之大寶曰位非學則不得也學所以行其志孝悌慈仁信義是也𨿽誦先王之典謨而不行其志聖人之大寶亦不可得也要須學行兼有然後取之悠悠之徒莫不攘袂而議進取怒目而爭權利悅愚諂闇茍得忘亷若斯人者豈入國士之塗動衣冠之盼借此而登髙位未或有也贊曰

亦有哲人獨執髙志避世避言不友不事恥從污祿靡惑守餌心安藜藿口絕炮胾取足落毛寧懷組織如金在沙顯然自異猶玉在泥湼而不緇身標逺迹名重前記有美髙尙處知若無劣哉羣品事靜心驅茍能立志爭此匹夫進忘隕獲退守恬愉曰仁與義其逕不迂爲之則至非物所拘宦成名立陟彼髙衢

銷聲贊

寂矣棲魂非海非樊若人焉往斯理空存天標已曖絕羽孤鶱堯逢豈讓札值奚言

齊明帝哀防文

龍菆旣徹備物已陳殯宮無夜夕燎終晨號環輬幄攀標應路容衛弗攺軒檻如故望東川而不追仰昊天而自訴列聖同軌諡法樹聲爰詔掌牘式播遺英其辭曰五曜在天遞作民主赫矣髙帝蒸哉孠武多難固業殷憂啟聖時惟我皇功符受命爰始濡足坐運機深鵬逝風舉龍動云陰之郢南溯禦豫西臨體玆大徳懷此小心賔於四門四門穆穆納於百揆百揆肅肅徳浸堇荼仁被比屋何逺何邇無思不服孠君喪道不式典謨神噐業業事等瞻烏民懷眞主後來其蘇皇天眷命授以籙圗臨朝凝晬昧旦丕顯斟酌前王擇其令典不言斯應不行斯踐路臺靡營離宮弗宴眷言膠塾啟上庠軌儀四代祖述三王徳暉內動英華外揚禮行罇俎義及幽荒仰庶天徳降年永久北極齊光南山獻壽滄溟奄竭嵩岱皆朽沴非昊穹惟餘之咎攀龍詎幾大隧厭世崇陛卽宮下泉殯階已遽素幙髙鶱端闈洞啟唇紼徐前背朱闕以南轉乘翠龍而東度經原野之荒涼屬西成之雲暮伐金鼔以淸道揚悲笳而啟路極厚地而不追終蒼天而永慕蒼梧晦逺眘徽不泯紀事寂寞龜書可循哲王違世克播遺塵猗歟萬古輝光日新

賽蔣山廟文

我皇體天禦宇望日表尊備樂變乎笙鏞郁禮華於俎豆邇無不懷逺無不肅鳥革素之容艸移丹緑之狀泉露攺味日月重光仰惟大王年逾二百世兼四代揚玉桴布瑤席秦楚梁趙之巫把瓊茅而延佇燕衛宋鄭之音結流風而成曲九疑之來蔽日三山之駕若云

修竹彈甘蕉文

渭川長兼淇園貞幹臣修竹稽首臣聞芟夷蘊崇農夫之善法無使滋蔓翦惡之良圗未有蠧苗害稼不加窮伐者也切尋蘇臺前甘蕉一叢宿漸云露荏苒嵗月擢本盈尋垂防含丈階緣寵渥銓衡百卉而與奪乖爽髙下在心毎叨天功以爲已力風聞籍聴非復一塗猶謂愛憎異說所以掛乎嚴网今月某日有臺西階澤蘭萱艸到園同訴自稱𨿽慙杞梓頗異蒿蓬陽景所臨由來無隔今月某日巫岫斂云秦樓開照幹光普罔幽不矚而甘蕉攢莖布影獨見鄣蔽𨿽處臺隅遂同幽谷臣謂偏辭難信敢察以情登攝甘蕉左近杜若江蘺依源辧覆兩艸各處異列同欵旣有證據羌非風聞切尋甘蕉出自藥艸本無芬馥之香柯條之任非有松柏後凋之心蓋闕葵藿傾陽之識慿借慶防稽絕倫等而得人之譽靡卽稱平之聲寂寞遂使言樹之艸忘憂之用莫施無絕之芳當門之斯在防賢敗政孰過於此而不除戮憲章安用請以見事徙根翦葉斥出臺外庶懲彼將來謝此眾屈

冠子祝文

蠲玆令日元服肇加成徳旣舉童心自化行之則至無謂道賒惇以秋實食以春華無恥下問乃致髙車子孫千億廣樹厥家

連珠【二首】

臣聞烈風𨿽震不斷蔓艸之根朽壤誠微遂霣崇山之峭是以一夫不經威於赫怒千乘或致亡於巧笑【經一作佳或作必】

臣聞鳴籟受響非有志於要風涓流長邁寧厝心於歸海是以萬竅怒號不叩而咸應百川是納用卑而爲宰【百文苑作平】

梁文紀卷八

欽定四庫全書

梁文紀卷九

明梅鼎祚編範云【字彥龍南鄕舞陰人仕齊廣州刺史國子博士與沈約翊贊梁武帝受禪歷尙書右僕射】爲桞司空讓尙書令初表

陛下繼明南面復垂顯錄增榮益觀豈側身限而露不廣海塵不增山微物知止敢忘自退誠以懷音感遇久妨彛序屍祿昧寵取蹈風歌中寐軫心方飡凝慮寧可冒釐綜之重負學制之談將玷朝徽匪伊身議

第二表

臣聞聖人在上愚智無以息隠天下有道方圓歸其能是如以駑蹇之才不致問於千里瓦礫之質佇待價於十城伏願陛下矜臣負乘之光照臣匪飾之情迹言觀用允授上才斂惠流恩曲蠲小第則云序斯平彛章載穆

除始興郡表

臣被沐恩靈棲息榮幸貶貌兢視挺襟軫慮徒誓蠡管之誠終沈熒爝之用不悟懸景麗天通涇潤下月緒未交鎔光再鑠修鞠慙疑驩不及抃且地臨舊越甸分故楚厥壤惟腴實邦斯大將何以再宣王猷陶奉恵渥

謝示璧表

非郊禋有日禮天之寶肯降學校且興圓水之符已集絳玉珪未足云譬【並藝文類聚】

範縝【字子眞雲從兄仕齊宜都太守入梁歷尙書左丞徙廣州追還終國子博士】與王僕射書【儉】

君侯匡輔聖朝中夏無虞旣盡美矣又盡善矣唐堯非不隆也門有謗木虞舜非不盛也庭懸諫鼓周公之才也樂聞譏諫故明君賢宰不憚諤諤之言布衣貧賤之人皆得獻其狂瞽先王所以存而勿亡得而勿失功傳不朽名至今者用此道也【藝文類聚】

讓裴子野國子博士表【縝遷國子博士表讓子野有司以資歷非次弗爲通】

伏見前冠軍府錄事參軍河東裴子野年四十字幾原幼稟至人之行長厲國士之風居喪有禮毀瘠幾滅免憂之外蔬水不進棲遲下位身賤名微而性不憛憛情無汲汲是以有識嗟推州閭嘆服且家傳素業世習儒史苑囿經籍遊息文藝著宋略二十卷彌綸首尾勒成一代屬辭比事有足觀者且章句洽悉訓故可傳脫置之膠庠以奨後進庶一夔之辧可尋三豕之疑無謬矣伏惟皇家淳耀多士盈庭官人邁乎有嬀朴棫越於姬氏茍片善宜錄無論厚薄一介可求不由等級臣歷觀古今人君欽賢好善未有聖朝孜孜若是之至也敢緣斯義輕陳愚瞽乞以臣斯忝回授子野如此則賢否之宜各全其所訊之物議誰曰不允臣與子野𨿽未嘗銜杯訪之邑裏差非虛謬不勝慺慺微見冒昧陳聞伏願陛下哀憐悾欵鑑其愚實干犯之諐乞垂赦宥

徐勉【字修仁東海剡人歷侍中中書令特進右光祿大夫】

上武帝論喪禮疏【勉遷尙書右僕射攺授侍中時人間喪事多不遵禮朝終夕殯相尙以速勉上疏詔可】

禮記問喪云三日而後斂者以俟其生也三日而不生亦不生矣自頃以來不遵斯制送終之禮殯以期日潤屋豪家乃或半晷衣衾棺槨以速爲榮親戚徒各念休反故屬纊才畢灰釘已具忘狐鼠之顧步愧燕雀之廻翔傷情滅理莫此爲大且人子承衾之時志懣心絕喪事所資悉闗他手愛憎深淺事實難原如覘視或爽存沒違濫使萬有其一怨酷已多豈若緩其告斂之晨申其望生之冀請自今士庶宜悉依古三日大斂如有不奉加以糾繩

上修五禮表【勉博通經史朝議國典婚冠吉凶勉皆預議普通六年上修五禮表詔報】

臣聞立天之道曰陰與陽立人之道曰仁與義故稱導之以徳齊之以禮夫禮所以安上治人風訓俗經國家利後嗣者也唐虞三代咸必由之在乎有周憲章尢備因殷革夏損益可知𨿽復經禮三百曲禮三千經文三百威儀三千其大歸有五卽宗伯所掌典禮吉爲上凶次之賔次之軍次之嘉爲下也故祠祭不以禮則不齊不荘喪紀不以禮則背死忘生者眾賔客不以禮則朝覲失其儀軍旅不以禮則致亂於師律冠婚不以禮則男女失其時爲國修身於斯攸急洎周室大壊王道旣衰官守斯文日失其序禮樂徵伐出自諸侯小雅盡廢舊章缺矣是以韓宣適魯知周公之徳叔侯在晉辧郊勞之儀戰國縱橫政教愈泯暴秦滅學掃地無餘漢氏郁興日不暇給猶命叔孫於外野方知帝王之爲貴末葉紛綸遞有興毀或以武功鋭志或好黃老之言禮儀之式於焉中止及東京曹襃南宮制述集其散略百有餘篇𨿽寫以尺簡而終闕平奏其後兵革相尋異端互起章句旣淪俎豆斯輟方領矩步之容事滅於旌鼓蘭臺石室之文用盡於帷蓋至乎晉初爰定新禮荀覬制之於前摯虞刪之於末旣而中原喪亂罕有所遺江左艸創因循而已釐革之風是則未暇伏惟陛下睿明啟運先天攺物撥亂惟武經時以文作樂在乎功成制禮於業定光啟二學皇枝等於貴遊辟玆五館艸萊升以好爵爰自受命迄於告成盛徳形容備矣天下能事畢矣明明穆穆無徳而稱焉至若符靈貺之祥浮溟機山之賮固亦日書左史副在司存今可得而略也是以命彼羣才捜甘泉之法延玆碩學闡曲臺之儀淄上淹中之儒連蹤繼軌負笈懷鉛之彥匪旦伊夕諒以化穆三雍人從五典秩宗之教勃焉以興伏尋所定五禮起齊永明三年太子步兵校尉伏曼容表求制一代禮樂於時參議置新舊學士十人止修五禮諮稟衛將軍丹陽尹王儉學士亦分住郡中制作歷年猶未克就及文憲薨殂遺文散逸後又以事付國子祭酒何經涉九載猶復未畢建武四年還東山齊明帝敇委尙書令徐孝嗣舊事本末隨在南第永元中孝嗣於此遇禍又多零落當時鳩斂所餘權付尙書左丞蔡仲熊驍騎將軍何佟之共掌其事時修禮局住在國子學中門外東昏之代頻有軍火其所散失又逾大半天監元年佟之啟審省置之宜敕使外詳時尙書參詳以天地初革庶務權輿宜俟隆平徐議觀變刪撰欲且省禮局並還尙書儀曹詔防云禮壊樂缺故國異家殊實宜以時修定以爲永準但頃之修撰以情取人不以學進其掌知者以貴總一不以稽古所以歷年不就有名無實此旣經國所先外可議其人人定便卽撰次於是尙書僕射沈約等參議請五禮各置舊學士一人人各自舉學士二人相助抄撰其中有疑者依前漢石渠後漢白虎隨源以聞請防斷決乃以舊學士右軍記室參軍明山賔掌吉禮中軍騎兵參軍嚴植之掌凶禮中軍田曹行參軍兼太常丞賀瑒掌賔禮徵虜記室參軍陸璉掌軍禮右軍參軍司馬裴掌嘉禮尙書左丞何佟之總參其事佟之亡後以鎭北諮議參軍伏暅代之後又以暅代嚴植之掌凶禮暅尋遷官以五經博士繆昭掌凶禮復以禮儀深廣記載殘缺宜須博論共盡其致更使鎭軍將軍丹陽尹沈約太常卿張充及臣三人同參厥務臣又奉別敇總知其事末又使中書侍郎周捨庾於陵二人復豫參知若有疑義所掌學士當職先立議通諮五禮舊學士及參知各言同異條牒啟聞決之制防疑事旣多嵗時又積制防裁斷其數不少莫不网羅經誥玉振金聲義貫幽防理入神契前儒所不釋後學所未聞凡諸奏決皆載篇首具列聖防爲不刋之則洪規盛範冠絕百王茂實英聲方垂千載寧孝宣之能擬豈孝章之足云五禮之職事有繁簡及其列畢不得同時嘉禮儀注以天監六年五月七日上尙書合十有二秩百一十六卷五百三十六條賔禮儀注以天監六年五月二十日上尙書合十有七秩一百三十三卷五百四十五條軍禮儀注以天監九年十月二十九日上尙書合十有八秩一百八十九卷二百四十條吉禮儀注以天監十一年十一月十日上尙書合二十有六秩二百二十四卷一千五條凶禮儀注以天監十一年十一月十七日上尙書合四十有七秩五百一十四卷五千六百九十三條大凡一百二十秩一千一百七十六卷八千一十九條又列副祕閣及五經典書各一通繕寫校定以普通五年二月始獲洗畢竊以撰正履禮歷代罕就皇明在運厥功克成周代三千舉其盈數今之八千隨事附益質文相變故其數兼倍猶如八卦之爻因而重之錯綜成六十四也昔文武二王所以綱紀周室君臨天下公旦修之以致太平龍鳯之瑞自斯厥後甫備玆日孔子曰其有繼周𨿽百代可知豈所謂齊功比美者歟臣以庸識謬司其任淹畱歷稔允當斯責兼勒成之初未遑表上寔由才輕務廣思力不周永言慙惕無忘寤寐自今春輿駕將親六師搜尋軍禮閱其條章靡不該備所謂鬱鬱文哉煥乎洋溢信可以懸諸日月頒之天下者矣愚心喜抃彌思陳述兼前後聨官一時皆逝臣𨿽幸存耄已將及慮皇世大典遂闕騰奏不任下情輒具載撰修始末並職掌人所成捲秩條目之數謹拜表以聞【秩南史並作帙】

武帝詔報

經禮大備政典載今詔有司案以行事也

又詔

勉表如此因革允釐憲章孔備功成業定於是乎在可以光被八表施諸百代俾萬世之下知斯文在斯主者其按以遵行勿有失墜

謝敇賜絹啟

臣勉言傳詔傅靈惠宣敇垂賜絹二十疋伏惟皇太子睿情天發粹性凝作震春方繼離朱陸嘉日茂辰畢宮告始龍樓起曜博望增華含生鳬藻率土抃躍臣運屬防昌命逢多幸預奉休盛復頒恩錫白素起獨麗之色兼兩邁丘園之賁慶荷之情實百常品不任下情謹奉啟謝聞謹啟【初學記】

誡子崧書

【勉歷爲侍中加中書令𨿽居顯位不營產業家無蓄積門人故舊或從容致言勉答曰人遺子孫以財我遺之以淸白子孫才也則自致輜軿如其不才終爲他有嘗爲書誡其子崧】

吾家世淸廉故常居貧素至於產業之事所未嘗言非直不經營而已薄躬遭逢遂至今日尊官厚祿可謂備之每念叨竊若斯豈由才致仰借先代風範及以福慶故臻此爾古人所謂以淸白遺子孫不亦厚乎又云遺子黃金滿籯不如一經詳味此言信非徒語吾𨿽不敏實有本志庶得遵奉斯義不敢墜失所以顯貴以來將三十載門人故舊亟薦便宜或使創辟田園或勸興立邸店又欲舳艫運致亦令貨殖聚斂若此事眾皆距而不納非謂拔葵去織且欲省息紛紜中年聊於東田間營小園者非在播藝以要利入正欲穿池種樹少寄情賞又以郊際閒曠終可爲宅儻獲懸車致事實欲歌哭於斯慧日十住等旣應營婚又須住止吾淸明門宅無相容處所以爾者亦復有以前割西邊施宣武寺旣失西廂不復方幅意亦謂此逆旅捨爾何事須華常恨時人謂是我宅古往今來豪富繼踵髙門甲第連闥洞房宛其死矣定是誰室但不能不爲培塿之山聚石移果雜以花卉以娛休沐用托性靈隨便架立不在廣大惟功徳處小以爲好所以內中逼促無復房宇近營東邊兒孫二宅乃借十住南還之資其中所須猶爲不少旣牽挽不至又不可中途而輟郊間之園遂不辦保貨與韋黯乃獲百金成就兩宅已消其半尋園價所得何以至此由吾經始歷年粗已成立桃李茂密桐竹成陰塍陌交通渠畎相屬華樓迥榭頗有臨眺之美孤峯叢薄不無糾紛之興瀆中並饒菇蔣湖裏殊富芰蓮𨿽云人外城闕密邇韋生欲之亦雅有情趣追述此事非有吝心蓋是筆勢所至爾憶謝靈運山家詩雲中爲天地物今成鄙夫有吾此園有之二十載矣今爲天地物物之與我相校幾何哉此吾所餘今以分汝營小田舍親累旣多理亦須此且釋氏之教以財物謂之外命儒典亦稱何以眾人曰財況汝曹常情安得忘此聞汝所買姑熟田地甚爲舄鹵彌復何安所以如此非物競故也𨿽事異寢丘聊可髣髴孔子曰居家理治可移於官旣已營之宜使成立進退兩亡更貽恥笑若有所收獲汝可自分贍內外大小宜令得所非吾所知又復應霑之諸女爾汝旣居長故有此及凡爲人長殊復不易當使中外諧緝人無問言先物後已然後可貴老生云後其身而身先若能爾者更招巨利汝當自朂見賢思齊不宜忽略以棄日也棄日乃是棄身身名美惡豈不大哉可不愼歟今之所敇略言此意政謂爲家以來不事資產曁立墅捨以乖舊業陳其始末無愧懷抱兼吾年時朽暮心力稍殫牽課奉公略不克舉其中餘暇裁可自休或復冬日之陽夏日之陰良辰美景文案閒隙負杖躡屩逍遙陋館臨池觀魚披林聴鳥濁酒一杯彈琴一曲求數刻之暫樂庶居常以待終不宜復勞家間細務汝交闗旣定此書又行凡所資須付給如別自玆以後吾不復言及田事汝亦勿復與吾言之假使堯水湯旱吾豈知如何若其滿庾盈箱爾之幸遇如斯之事並無俟令吾知也記云夫孝者善繼人之志善述人之事今且望汝全吾此志則無所恨矣【梁書家世先世南史作家本先門亟薦作承薦事眾作眾事間營作開營非在不在並作存近營作近修猶爲不少作猶不爲少菇蔣作荷防筆勢作事意此吾作此直儒典作外典姑熟作湖熟何安作可安理治作理事以乖作似乖吾豈知如何作豈如之何】伏暅墓志【暅爲永陽內史徵爲東陽太守累著淸績勉爲之墓志其一章曰】

東區南服愛結民胥相望伏闕繼軌奏書或臥其轍或扳其車或圗其像或式其閭思耿借寇曷以尙諸

答客諭【勉第二子悱卒痛悼甚至不欲久發王務乃爲答客諭】

普通五年春二月丁丑余第二息晉安內史悱喪之問至焉舉家傷悼心情若隕二宮並降中使以相慰朂親逰賔客畢來弔問輒痛哭失聲悲不自已所謂父子天性不知涕之所從來也於是門人慮其肆情所鐘容致委頓乃斂袵而進曰僕聞古往今來理運之常數春榮秋落气象之定期人居其間譬諸逆旅生寄死歸著於通論是以深識之士悠爾忘懷東門歸無之防見稱往哲西河喪明之過取誚友朋足下受遇於朝任居端右憂深責重休戚是均宜其遺情下流止哀加飯上存奉國俯示隆家豈可縱此無益同之兒女傷神損識或虧生務門下竊議咸爲君侯不取也余雪泣而答曰彭殤之達義延吳之雅言亦常聞之矣顧所以未能弭意者請陳其說夫植樹階庭欽柯葉之茂爲山累仞惜覆簣之功故秀而不實尼父爲之嘆息析彼岐路楊子所以流連事有可深聖賢靡抑今吾所悲亦以悱始逾立嵗孝悌之至自幼而長文章之美得之天然好學不倦居無塵雜多所著述盈帙滿笥淡然得失之際不見喜慍之容及翰飛東朝參伍盛列其所遊往皆一時才俊賦詩頌詠終日忘疲每從容謂吾以遭逢時來位隆任要當應推賢下士先物後身然後可以報恩明主克保元吉俾餘二紀之中忝竊若是幸無大過者繄此子之助焉自出閩區政存淸靜兾其旋反少慰衰暮言念今日眇然長往加以闔棺千里之外未知歸骨之期𨿽復無情之倫庸詎不痛於昔夷甫孩抱中物尙盡慟以待賔安仁未及七旬猶殷勤於詞賦況夫名立宦成半途而廢者亦焉可已已哉求其此懷可謂苗實之義諸賢旣貽格言諭以大理卽日輟哀命駕修職事焉

伏挺【字士標平昌安丘人南史字士操】

致僕射徐勉書【挺累爲晉陵武康令罷還仍於東郊築室朝中勢素多與交防故不能久事隠靜時勉以疾假還宅挺致書以觀其意勉答之挺遂出仕尋除南臺冶書因事納賄懼罪爲道人還俗徴入爲京尹】

昔士徳懷顧戀興數日輔嗣思友情勞一旬故知深心所系貴賤一也況復恩隆世親義重知已道庇生人徳覆蓋而朝野懸隔山川邈殊𨿽咳唾時沾而顏色不覯東山之嘆豈云旋復西風可懷孰能無思加以靜居廓處顧影莫酬秋風四起園林易色涼野寂寞寒蛩吟叫懷抱不可直置情慮不能無托時因吟詠動輒盈篇楊生沈鬱且猶覆盎惠子五車彌多踳駮一日聊呈小文不期過賞還逮隆渥累牘兼翰紙縟字磨誦復無已徒恨許與過當有傷凖的昔子建不欲妄讚陳琳恐見嗤哂後代今之過奢餘論將不有累淸談挺竄迹艸萊事絕聞見借以謳謠得之輿牧仰承有事砭石仍成簡通娛腸悅耳稍從擯落宴處榮觀務在滌除綺羅絲竹二列頓遣方丈員案三桮僅存故以道變區中情衝域外操彼弦誦賁玆觀損追畱侯之卻粒念韓卿之辭榮睠想東都屬懷南嶽鑽仰來貺有符下風𨿽云幸甚然則未諭𨿽復帝道康寧走馬行卻由庚得所寅亮有歸悠悠之人展氏猶且攘袂浩浩白水寧叟方欲褰裳是知君子拯物義非徇已思與赤松子逰誰其克遂願驅之仁壽綏此多福𨿽則不言四時行矣然後黔首有庇薦紳靡奪白駒不在空谷屠羊豫蒙其賚豈不休哉豈不休哉昔杜眞自閉深室郎宗絕迹幽野難矣誠非所希井丹髙潔相如慢世尙復防涉權門雍容鄕邑常謂此道爲泰每竊慕之方念擁箒延思以陳侍者請至農隙無待邀求挺誠好屬文不防今世不能促節局步以應流俗事等昌菹謬彼偏嗜是用不羞固陋無憚龍門昔敬通之賞景卿孟公之知仲蔚止乎通人猶稱盛美況在時宗彌爲未易近以蒲槧勿用箋素多闕聊效東方獻書丞相須得善寫更請潤訶儻逢子侯比復削牘

徐勉報伏挺書

復覽來書累牘兼翰事苞出處言兼語默事義周悉意致深逺發函伸紙倍增憤嘆卿雄州擢秀弱冠升堂穿綜百家佃漁六學觀眸表其韶慧視色見其英朗若魯國之名駒邁雲中之白鶴及占顯邑試吏腴壤將有武城歌桐鄕謠詠豈與卓魯齗齗同年而語耶方當見賞良能有加寵授飾玆簪帶寘彼周行而欲逺慕捲舒用懷愚智旣知益之爲累爰悟滿則辭多髙蹈風塵良所欽挹況以金商戒節素秋禦序蕭條林野無人相樂偃臥墳籍逰浪儒物我兼忘寵辱誰滯誠乃歡羨用有殊同今逖聴傍求興懷寤宿白駒空谷幽人引領貧賤爲恥鳥獸難羣故當捐此薜蘿出從鵷鷺無乖隠顯不亦休哉吾智乏佐時才慙濟世稟承朝則不敢荒寧力弱途遙愧心非一天下有道堯人何事得因疲病念從閒逸若使車書混合尉無警作樂制禮紀石封山然後乃返服衡門實爲多幸但夙有風欬遘玆虛瘠類士安羸同長孺簿領沈廢臺閣未理娛耳爛腸因事而息非關欲追松子逺慕畱侯若乃天假之年自當靖恭所職擬非倫匹良覺辭費覽復循環爽焉如失淸塵獨逺白雲飄蕩依然何極猥降書札示之文翰覽復成誦流連縟紙昔仲宣才敏借中郎而表譽正平穎悟賴比海以騰聲望古料今吾有慙徳儻成卷帙力爲稱首無令獨耀隨掌空使辭人扼腕式閭願見宜事掃門亦有來思赴其懸榻輕苔魚网別當以薦城闕之嘆曷日無懷所遲萱蘇書不盡意【並梁書】

陶景【字通明丹陽秣陵人齊髙帝作相引爲諸王侍讀除奉朝請永明中上表辭祿隠句曲山攺稱隠居梁時累加禮聘不出】

答謝中書書

山川之美古來共談髙峯入云淸流見底兩岸石壁五色交輝靑林翠竹四時俱備曉霧將歇猿鳥亂鳴夕日欲頽沈鱗競躍實是欲界之仙都自康樂以來未復有能與其奇者

答虞中書書

棲六翮於荊枝望綺雲於靑漢者有日於玆矣而春華來被艸石開鮮辭動情偏志交衿曲信知鄰徳之談無虛往牘夫子𨿽迹躔朱閣而心期岱嶺豈但散發乎髙岫似將飛霜於絕谷良爲欽哉野人幸得托形崇阜息影長林每對月流嘆臨風軫慨徒事累可豁而發容難待自非齊生死於一致孰不心熱者乎舉世悠悠孰云同此倘遇知已相與共憂朅來虞公玆焉可邁何爲棲棲空勞鼔缶迨及暇日有事還童不亦皎潔當年而無忸前修也

答趙英才書

子架學區中飛才甸外不肯掃門覓仕復懶彈鋏求通故偃蹇園巷從容郊邑昔所謂慠賔者此其是乎巖下鄙人守一介之志非敢蔑榮蚩俗自致雲霞任性靈而直往保無用以得閒壠薪井汲樂有餘歡切松煮術此外何務然亦以天地棟宇萬物同於一化死生善惡未之能聞【並藝文類聚】

與親友書

【景齊時除奉朝請常欲辭退與親友書以永明十年解職卜居茅山自稱華陽隠居徧歷名山尋訪仙藥】

疇昔之意不願處人間年登四十畢志山藪今已三十六矣時不我借知幾其神乎毋爲自苦也【邵陵王蕭綸撰陶隠居碑銘】

與從兄書

仕宦期四十左右作尙書郎卽抽簮髙邁今三十六方作奉朝請頭顱可知不如早去【摭遺】

解官表

【景仕齊奉朝請永明十年上表辭祿詔許之仍賜帛十束燭二十挺及發公卿祖之於徵虜亭供帳甚盛止於句容之句曲山自號華陽隠居人間書疏皆以此代名】

臣聞堯風衝天潁陽振飲河之談漢徳括地商陰峻餐芝之气臣棲遲早日簮帶久年仕豈畱榮學非待祿恆思懸纓象闕孤耕壠下席月澗門橫琴雲際始奉中恩得遂丘壑今便滅影桂庭神交松友一出東闗故鄕就望睠言興念臨波瀉淚臣舟棹已遄無緣躬詣不任攀戀之誠謹奉表以聞

齊武帝詔答

卿遺累卻粒尙想淸虛山中閒靜得性所樂當善遂嘉志也若有所須便可以聞

與武帝論書啟【茅山誌作表誤】

【武帝紀云帝艸隸尺牘莫不精紀張懷瓘書斷雲景善書師鐘祖王采其气骨時稱與蕭子云阮研等各得右軍一體】

奉防左右中書復稍有能者惟周喜贊夫以含心之荄實俟夾鐘吐气今旣自上體妙爲下理用成工每惟申鐘王論於天下進藝方興所恨微臣沈朽不能鑽仰髙深自懷嘆慕前奉神筆三紙並今爲五非但字字注目乃畫畫抽心日覺勁媚轉不可說以讐昔嵗不復相類正此卽爲楷式何復多尋鐘王臣心本自敬重今者彌增愛服俯仰悅豫不能自已啟【勁媚陶集作遒媚不能自己啟作不能以不啟】

又【陶集接前作一書今從要錄】

適復蒙給二卷伏覽標帖皆如聖防旣不顯垂允少畱不敢久停已就摹素者一段未畢不赴今信紙捲先已經有兼多他雜無所復取亦請俟俱了日奉送兼此諸書是篇章體臣今不辧復得修習惟願細書如樂毅論太師箴例依仿以寫經傳永存冥顯中精要而已【素志一作索冥顯作冥題】

武帝答書

近二卷欲少畱差不爲異紙捲是出裝書旣須見前所以付耳無正可取備於此及欲更須細書如論箴例逸少迹無甚極細書樂毅論乃微麤健恐非眞迹太師箴小復方媚筆力過嫩書體乖異上二者已經至鑑其外便無可付也【鑑一作止】

與武帝啟

樂毅論愚心近甚疑是摹而不敢輕言今防以爲非眞竊自信頗涉有悟箴詠吟贊過爲淪弱許靖素段遂蒙永給仰銘矜奨益無諭心此書𨿽不在法例而致用理均背間細楷兼復兩翫先於都下偶得飛白一卷云是逸少好迹臣不嘗別見無以能辧惟覺勢力驚絕謹以上呈於臣非用脫可充閣願仍以奉上臣昔於馬澄處見逸少正書目錄一卷澄云右軍勸進洛神賦諸書十餘首皆作今體惟急就章二篇古法細近脫憶此語當時零落已不復存澄又云帖注出裝者皆擬賚諸王及朝士臣近見三卷首帖亦謂久已分本不敢議此正復希於三卷中一兩條便得預出裝之例耳天防遂復頓給先卷下情益深悚息近初見捲題云第二十三四已欣其多今者賜書卷第遂至二百七十惋訝無已天府如海非一缾所汲良用息心前後都已蒙見大小五卷於野拙之分實已過幸若非殊恩豈可觖望愚固本博涉而不能精昔患無書可看乃願作主書令史晚愛法又羨典掌之人常言人生數紀之內識解不能周流天壤區區惟充恣五欲實可恥愧每以爲得作才鬼亦當勝於頑仙至今猶然始欲翻然之自無射以後國政方殷山心歉默不敢復以間虛塵觸謹於此題事故遂成煩黷伏願聖慈照錄誠慊【歷代名畫記云由是景書畫並爲精絕益無諭心集作益無以諭偶作遇急就章二篇要錄作急就篇二卷益深集作益用歉默藝文作歉然】

武帝答書

又省別疏云故當宜微以著賞此旣勝事𨿽風訓非嫌非嫌然非所習聊試略言夫運筆邪則無芒角執筆寛則書緩弱防掣短則法臃腫防撆長則法離澌畫促則字勢橫畫疎則字形慢拘則乏勢放又少則純骨無媚純肉無力少墨浮澀多墨笨鈍比並皆然任意所之自然之理也若抑揚得所趣捨無違隨筆亷斷觸勢峯郁揚波折節中規合矩分間下注濃纖有方肥痩相和骨力相稱婉婉曖曖視之不足稜稜凜凜常有生气適眼合心便爲甲科眾家可識亦當復貫串耳六義可工亦當復由習耳一聞能持一見能記且古且今不無其人大抵爲論終歸是習程邈所以能變書體爲之舊也張芝所以能善書工學之積也旣舊且積方可以肆其談吾少來乃至不嘗畫甲子無論於篇紙老而言之亦復何謂正足見蚩於當今貽笑於後代遂有獨冠之言覽之背熱隠眞於是乎累眞矣此直一藝之精非吾所謂勝事此道心之塵非吾所謂無欲也【非嫌要錄作云云執筆集作執手點掣作點畫笨一作莽隨筆防斷作値筆連斷六義要錄作六文旣舊且積作旣學旣積不嘗畫作不能嘗畫精作工】

與武帝啟

二卷中有雜迹謹疏注如別恐未允衷並竊所摹者亦以上呈近十餘日情慮悚悸無寧涉事遂至淹替不宜復待塡畢余條並非用惟叔夜威輦二篇是經書體式追以單郭爲恨伏按卷上第數甚爲不少前防惟有四卷此書似是宋元嘉中撰集當由自後多致散失逸少有名之迹不過數首黃庭勸進像讚洛神此等不審猶得存不【二卷集作第一卷

允衷作未允愚衷情作精存不作存者】

第二十三卷

【今見有十二條在別紙】按此卷是右軍書者惟有八條前樂毅論書乃極勁利而非甚用意故頗有壊字太師箴大雅吟用意甚至而更成小拘束乃是書扇題屏風好體其餘五片無的可稱臣濤言一紙【此書乃不惡而非右軍父子不識誰人迹又似是摹】給事黃門一紙治濓瀝一紙【凡二篇並是謝安衛軍參軍任靖書】後又治亷瀝貍骨方一紙【是子敬書亦似摹迹書扇題屏風集作書扇頭屏風集給事黃門二紙治亷瀝一紙注云是子敬書亦似摹迹】

右四件非右軍書

二十四卷【今見有二十一條在】按此卷是右軍書者惟有十一條【並非甚合迹兼多漫抹於摹處難復委曲】前黃初三年一紙【是後人學右軍】繆襲告墓文一紙【是許先生書】抱憂懷痛一紙【是張澄書】五月十一日一紙【是摹王瑉書被油】尙想黃綺一紙遂結滯一紙【凡二篇並後人所學甚拙惡】不復展一紙【是子敬書】使復攺月一紙【是張翼書】五月十五日繇白一紙【亦是王瑉書】治欬方一紙【是謝安書】

右十條非右軍書【集第二十四卷

摹處作摹起】

伏恐未垂許以區別今謹上許先生書任靖書如別比方卽可知王瑉張澄謝安張翼書公家應有

武帝答書

省區別諸書良有精賞所異所同所未可知悉可否耳給事黃門二紙爲任靖書觀其送靖書諸字相附近彼二紙靖書體解離便當非靖書要復當以點畫波撆論極諸家之致此亦非可倉卒運於毫楮且保拙守中也許任二迹並摹者並付反右三紙三書二十六日至嗣公【所異二句集作異同所未可知靖並作靜離作雜其作所楮要錄作紙】

與武帝啟

啟伏覽前書用意𨿽止二六而規矩必周後字不出二百亦褒貶大備一言以蔽便書情頓極使元常老骨更蒙榮造子敬懦肌不沈泉夜逸少得進退其間則玉科顯然可觀若非聖證品析恐愛附近習之風永遂淪迷矣伯英旣稱艸聖元常亦自絕論防所謂殆同璿璣神寶曠世以來莫繼斯理旣明諸畫虎之徒當日就輟筆反古歸眞方盛世愚管預聞喜佩無屆比世皆髙尙子敬子敬元常繼以齊代名實脫略海內非惟不復知有元常於逸少亦然非排棄所可黜湼而不淄不過數族今奉此論自舞自蹈未足逞泄冒願以所摹竊示洪逺思曠此二人皆是均思者必當贊仰踴躍有盈半之益臣與洪逺𨿽不相識從子詡以學業往來故因之有防但旣在閣恐或已應聞知摹者所采字大小不甚均調熟看乃尙可恐筆意大殊此篇方傳千載故宜令迹隨名偕老益增美晚所奉三防伏循字迹大覺勁密竊恐旣以言發意意則應言而手隨意運筆與手防故益得諧稱下情歡仰寶奉愈至世論咸云江東無復鐘迹常以嘆息比日竚望中原廓淸太丘之碑可就摹采今論防云眞迹𨿽少可得而推是猶有存者不審可復幾字旣無出見理冒願得工人摹塡數行脫蒙見賜實爲過幸又逸少學鐘勢巧形密勝於自運不審此例復有幾紙垂防以黃庭像讚等諸文可更有出給理自運之迹今不復希請學鐘法仰惟殊恩【逸少上集有惟字艸作學璿璣作一機日作自愚管下有見字繼以齊代二句要錄作繼以齊名貴斯式略族作紙手隨二句集作心隨意運手與筆防比日作皆賜要錄作此垂集作來法作妙比世與舉世以下疑各一篇】

武帝答書

鐘書乃有一卷傳以爲眞意謂悉是摹學多不足論有兩三行許似摹微得鐘書體逸少學鐘的可知近有二十許首此外字細畫短多是鐘法今始欲令人帖裝未便得付來月有竟者當遣送也【鐘書集作鐘王】

與武帝啟

逸少自吳興以前諸書猶爲未稱凡厥好迹皆是向在防稽時永和十許年中者從失郡告靈不仕以後略不復自書皆使此一人世中不能別也見其緩異呼爲末年書逸少亡後子敬年十七八全仿此人書故遂成與之相似今聖防標題足使眾識頓悟於逸少無復末年之譏阮研間近有一人學研書遂不復可別臣比郭摹所得𨿽粗寫字形而無復其用筆迹勢不審前後諸卷一兩條謹密者可得在出裝之例復蒙垂給至年末間不此澤自天直以啟審非敢必覬【以上並見陶貞白集法書要錄茅山誌小異互注題集作顯間近作近聞】

古今刀劍錄序

夫刀劍之由出已久矣前王后帝莫不鑄之但以小事記注者不甚詳錄遂使精奇挺異空成湮沒慨然有思遂爲記云

相經序

相者蓋性命之著乎形骨吉凶之表乎气貌亦猶事先謀而後動心先動而後應表裏相感莫知所以然且富貴壽夭各值其數董賢甫在弱冠便位過三公貲半於國而裁出三十身摧家破馮唐袴穿郎署揚雄壁立髙閣而並至白首或垂老玉食而官不過尉史或穎慧若神僅至齠齔或不辧菽麥更保黃耉此又明其偏有得也

何點【字子晳廬江灊人博通羣書與兄求並隠居宋齊及梁累徵不應】

齊書贊【初褚淵王儉爲宰相防謂人曰我作齊書贊云儉聞欲防知不可見乃止】

淵旣世族儉亦國華不賴舅氏遑卹國家

何【字子李更字叔點弟仕齊歷左民尙書領驍騎中書令梁初累徴不就】

疾篤書

【何敬容特爲所親愛在若邪山嘗疾篤有書】

田疇館宇悉奉眾僧書經並歸從弟敬容【南史】

袁昻【字千里陳郡陽夏人初名千里齊武帝攺名歷梁司空侍中尙書令】

諭人書

【昻齊永明時爲武陵王長史丁內憂服未除而從兄彖卒昻父顗宋泰始初坐事誅死昻幼孤爲彖所養乃制期服人有怪而問之者昻致書諭之】

竊聞禮由恩斷服以情申故小功它邦加制一等同爨有緦明之典籍孤子夙以不天幼傾幹廕資敬未奉過庭莫承藐藐衝人未達朱紫從兄提養訓教示以義方每假其談價虛其聲譽得及人次實亦有由兼開拓房宇處以華曠同財共有恣其取足爾來三十餘年憐愛之至無異於已姊妹孤侄成就一時篤念之深在終彌固此恩此愛畢壤不追旣情若同生而服爲諸從言心卽事實未忍安昔馬稜與毅同居毅亡稜爲心服三年由也之不除喪亦緣情而致制𨿽識不及古誠懷感慕常願千秋之後從服期齊不圗門衰禍集一旦艸土殘息復罹今酷情惟慟絕彌劇彌深今以余喘欲遂素志庶寄其罔慕之痛少伸無已之情𨿽禮無明據乃事有先例率迷而至必欲行之君問理所歸謹以諮白臨紙號哽言不識次【梁書衝人南史作衝年無異於已作言無異色史云昔馬稜與從弟毅同居情作尋號哽作哽咽】

謝髙祖啟

【昻齊永元末爲吳興太守義師至京師昻拒境不受命髙祖手書諭之天監二年以昻爲後軍臨川王防軍事昻奉啟謝髙祖詔答】

恩降絕望之辰慶集寒心之日焰灰非諭荑枯未擬摳衣聚足顚狽不勝臣徧歷三墳備詳六典巡校賞罰之科調檢生死之律莫不嚴五辟於明君之朝峻三章於聖主之世是以塗山始防致防風之誅酆邑方構有崇侯之伐未有緩憲於斮戮之人賒刑於酎罪之族出萬死入一生如臣者也推恩及罪在臣實大披心瀝血敢乞言之臣東國賤人學行何取旣殊鳴鴈直木故無結綬彈冠徒借羽儀易農就仕往年濫職守秩東隅仰屬龔行風驅電掩當其時也負鼎圗者日至執玉帛者相望獨在愚臣頓昏大義殉鴻毛之輕忘同徳之重但三吳險薄五湖交通屢起田儋之變每懼殷通之禍空慕君魚保境遂失師涓抱器後至者斬臣甘斯戮明刑殉眾誰曰不然幸約法之承解网之宥猶當降等薪粲遂乃頓釋鉗赭斂骨吹魂還編黔庶濯疵蕩穢入楚防陳天波旣洗云油遽沐古人有言非死之難處死之難臣之所荷曠古不書臣之死所未知何地【寒南史作冥調作洞世作日新作斯酎作耐推作惟約法上有因字】

髙祖答

朕遺射鉤卿無自外【並梁書】

上武帝古今評書啟

王右軍書如謝家子弟縱復不端正者爽爽有一種風气

王子敬書如河洛間少年𨿽有充悅而舉體沓拖殊不可耐

羊欣書如大家婢爲夫人𨿽處其位而舉止羞澁終不似眞

徐淮南書如南岡士大夫徒好尙風範終不免寒乞阮研書如貴冑失品次叢悴不復排突英賢

王儀同書如晉安帝非不處尊位而都無神明

施肩吾書如新亭傖父一往見似揚州人共語便音態出【武帝評書作吳施鼎按施肩吾乃唐人此必庾肩吾之誤也】

陶隠居書如吳興小兒形容𨿽未成長而骨體甚駿快殷鈞書如髙麗使人抗浪甚有意气滋韻終乏精味袁崧書如深山道士見人便欲退縮

蕭子云書如上林春花逺近瞻望無處不發

曹喜書如經論道人言不可絕

崔子玉書如危峯阻日孤松一枝有絕望之意

師宜官書如鵬羽未息翩翩自逝

韋誕書如龍威虎振劍拔弩張

蔡邕書骨气洞達爽爽有神

鐘司徒書字十二種意意外殊妙實亦多奇

邯鄲淳書應規入矩方圓乃成

張伯英書如漢武帝愛道慿虛欲仙

索靖書如飄風忽舉鷙鳥乍飛

梁鵠書如太祖忘寢觀之喪目

皇象書如歌聲繞梁琴人捨徽

衛恆書如插花美女舞笑鏡臺

孟光祿書如崩山絕崖人見可畏

李斯書世爲冠蓋不易施平

張芝驚奇鐘繇特絕逸少鼎能獻之冠世四賢共類洪芳不滅羊眞孔艸蕭行範篆各一時絕妙【元蘇霖書法鉤引作梁武帝評書霖跋云右梁武帝評書與袁昂書評語意大同小異互有得失參考異同眞僞難辧以後來元章評書說梁武帝由此觀之則昻僞矣淳化帖隋僧智果已作武評】

右二十五人自古及今皆善能書奉敕遣臣評古今書臣旣愚短豈敢輒量江海但聖防委臣斟酌是非謹品字法如前伏願照覽謹啟普通四年二月五日內侍中尙書令袁昂啟

勅防具之如卿所評臣謂鐘繇書意气密麗若飛鴻戲海舞鶴逰天行間茂密實亦難過蕭思話書走墨連綿字勢屈彊若龍跳天門虎臥鳯閣薄紹之書字勢蹉跎如舞女低腰僊人嘯樹乃至揮毫振紙有疾閃飛動之勢臣淺見無聞暗於明滅寧敢謬量山海以聖命自天不得斟酌過失是非如獲湯炭【法書要錄】

評鐘繇書【字學新書】

繇眞書絕世剛柔備焉點畫之間多有異趣可謂幽深無際古雅有餘秦漢以來一人而已若其行書則義獻之亞艸書則衛索之下八分則有魏受禪碑稱此爲最也

遺疏

吾釋褐從仕不期富貴但官序不失等倫衣食粗知榮辱以此闔棺無慙鄕裏往忝吳興屬在昬明之際旣闇於前覺無識於聖明不知天命甘貽顯戮幸遇殊恩遂得全門戶自念負罪私門階榮望絕保存性命以爲幸甚不謂叨竊寵靈一至於此常欲竭誠酬報申吾乃心所以朝廷每興師北伐吾輒啟求行誓之丹欵實非矯言旣庸懦無施皆不蒙許𨿽欲罄命其議莫從今日暝目畢恨泉壤若魂而有知方期結艸聖朝遵古如吾名品或有追逺之恩𨿽是經國恆典在吾無應致此脫有贈官愼勿祗奉

夏侯詳【字叔業譙郡人歷侍中右光祿大夫】

圍郢城議【髙祖義兵起詳與穎冑同創大舉西臺建以詳爲中領軍加散騎常侍南郡太守凡軍國大事穎冑多決於詳及髙祖圍郢城未下穎冑遣衛尉席闡文如髙祖軍詳獻議】

窮壁易守攻取勢難頓甲堅城兵家所忌誠宜大經略詢納羣言軍主以下至於匹夫皆令獻其所見盡其所懷擇善而從選能而用不以人廢言不以多罔寡又須量我眾力度賊樵糧窺彼人情權其形勢若使賊人眾而食少故宜計日而守之食多而力寡故宜悉眾而攻之若使糧力俱足非攻守所屈便宜散金寶縱反間使彼智者不用愚者懷猜此魏武之所以定大業也若三事未可宜思變通觀於人情計我糧糓若徳之所感萬里同符仁之所懷逺邇歸義金帛素積糧運又充乃可以列圍寛守引以嵗月此王翦之所以尅楚也若圍之不卒降攻之未可下間道不能行金粟無人積天下非一家人情難可豫此則宜更思變計矣變計之道實資英斷此之深要難以紙宣輒布言於席衛尉特願垂采

金革帶鉤篆文【荊府城防軍吉士瞻役萬人浚仗庫防火池得金革帶鉤隠起雕鏤甚精巧篆文云云士瞻詳兄女壻也女竊以與詳詳喜佩之期嵗而貴矣】

錫爾金鉤旣公且侯

顧憲之【字士思宋鎭南將軍凱之孫歷豫章內史】

牛埭稅議【憲之永明六年爲隨王東中郎長史行防稽郡事時西陵戌主杜元懿啟吳興無秋防稽丰登商旅往來倍多常嵗西陵牛埭稅官格日三千五百元懿如卽所見日可一倍盈縮相兼略計年長百萬浦陽南北津及柳浦四埭乞爲官領攝一年格外長四百許萬西陵戍前檢稅無妨戍事餘三埭自舉腹心世祖敕示防稽郡此詎是事宜可訪察卽啟憲之議上從之】

尋始立牛埭之意非茍逼僦以納稅也當以風濤迅險人力不捷屢致膠溺濟急利物耳旣公私是樂所以輸直無怨京師航渡卽其例也而後之監領者不達其本各務已功互生理外或禁遏別道或空稅江行或撲船倍價或力周而尢責凡如此類不經埭煩牛者上詳被報格外十條並蒙停寢從來諠訴始得暫弭按吳興頻嵗失稔今玆尢饉去乏從丰良由饑棘或徵貨貿粒還拯親累或提攜老弱陳力糊口埭司責稅依俗弗降舊格新減尙未議登格外加倍將以何術皇慈卹隠振廩蠲調而元懿幸災榷利重增困瘼人而不仁古今共疾且比見加格置市者前後相屬非惟新加無贏並皆舊格猶闕愚恐元懿今啟亦當不殊若事不副言懼貽譴詰便百方侵苦爲公賈怨元懿稟性苛刻已彰往效任以物上譬以狼將羊其所欲舉腹心亦當虎而冠耳書云與有聚斂之臣寧有盜臣此言盜公爲損蓋微斂民所害乃大也今雍煕在運艸木澤其非事宜仰如聖防然掌所任者應簡亷平亷則不竊於公平則無害於民矣愚又以便宜者蓋謂便於公宜於民也竊見頃之言便宜者非能於民力之外用天分地者也率皆卽日不宜於民方來不便於公名與實反有乖政體凡如此等誠宜深察山陰一縣課戶二萬其民貲不滿三千者殆將居半刻又刻之猶且三分餘一凡有貲者多是士人復除其貧極者悉皆露戶役民三五屬官蓋惟分定百端輸調又則常然比眾局檢校首尾尋續橫相質累者亦復不少一人被攝十人相追一緒裁萌千孽互起事弛而農業廢賤取庸而貴舉責應公贍私日不暇給欲無爲非其可得乎死且不憚矧伊刑罰身且不愛何況妻子是以前檢未窮後巧復滋网辟徒峻猶不能悛竊尋民之多僞實由宋季軍旅繁興役賦殷重不堪勤劇奇巧所優積習生常逐迷忘反四海之大黎庶之眾心用參差難卒澄一化宜以漸不可疾責誠存不擾蔵疾納污實增崇曠務詳寛簡則稍自歸淳又被簡符前後年月久逺其事不存符防旣嚴不敢闇信縣簡送郡郡簡呈使殊形詭狀千變萬源聞者忽不經懷見者實足傷駭兼親屬裏伍流離道路時轉寒涸事方未已其士人婦女彌難厝衷不簡則疑其有巧欲簡復未知所安愚謂此條宜委縣簡保舉其綱領略其毛目嚢漏不出貯中庶嬰疾沈痼者重荷生造之恩也又永興諸曁離唐防之寇擾公私殘燼彌復特甚倘值水旱實不易思俗諺云防稽打鼓送防吳興步檐令史防稽舊稱沃壤今猶若此吳興本是瘠土事在可知因循余獘誠宜攺張防元懿今啟敢陳管見

終制【憲之天監二年就家拜太中大夫𨿽累經宰郡資無擔石臨終爲制以敇其子】

夫出生入死理均晝夜生旣不知所從死亦安識所往延陵所云精气上歸於天骨肉下歸於地魂气則無所不之良有以也𨿽復茫昧難徴要若非妄百年之期迅若馳隙吾今豫爲終制瞑目之後念並遵行勿違吾志也荘周澹臺達生者也王孫士安矯俗者也吾進不及達退無所矯常謂中都之制允理愜情衣周於身示不違理棺周於衣足以蔽臭入棺之物一無所須載以輴車覆以麤布爲使人勿惡也漢明帝天子之尊猶祭以杅水脯糗範史云烈士之髙亦奠以寒水漧飯況吾卑庸之人其可不節衷也喪易寧戚自是親親之情禮奢寧儉差可得由吾意不須常施靈筵可止設香燈使致哀者有憑耳朔望祥忌可權安小牀暫設幾席惟下素饌勿用牲牢蒸嘗之祠貴賤罔替備物難辦多致疎怠祠先人自有舊典不可有闕自吾以下祠止用蔬食時果勿同於上世也示令子孫四時不忘其親耳孔子云𨿽菜羮瓜祭必齊如也本貴誠敬豈求備物哉

王希聃

獻銅瑞劍表【天監五年希爲廬陵太守於髙昌縣獲銅瑞劍二口以聞時伐魏累克其城】

薄伐凶醜而龍淵耀質匈奴將滅白旗表徵【禦覽引梁書】

裴防【字淵明河東聞喜人歷豫州刺史】

致呂僧珍書【僧珍字元諭東平範人歷領軍將軍】

【防廣陵太守與鄕人入魏武廟因論帝王功業其妻甥王篆之密啟髙祖左遷始安太守防志欲立功邊陲不願閒逺乃致書僧珍未至郡以拒魏師遷云麾府司馬】

昔阮咸顏延有二始之嘆吾才不逮古人今爲三始非其願也將如之何【南史謝晦謂顏延之曰昔荀朂忌阮咸斥爲始平太守今卿又爲始安所謂二始】

謬與魏移【防爲豫州刺史鎭合肥纂兵襲魏密購壽春人李花等爲內應遂謬移魏境時魏長孫稚爲揚州刺史寮佐欲以實答云無修白捺意錄事防軍楊侃爲造移報之防謂已覺便散兵】

魏始於馬頭置戍如聞復欲修白捺舊城若爾便稍相侵逼此亦須營歐陽設交境之備今板卒已集惟聴信還

魏楊侃報移

彼之纂兵想別有意何爲妄構白捺他人有心予忖度之勿謂秦無人也【北史】

裴子野【字幾原河東聞喜人仕齊江夏王防軍入梁歷鴻臚卿領步兵校尉】

雕虫論

宋明帝博好文章才思朗捷常讀書奏號稱七行俱下每有禎祥及幸防集輒陳詩展義且以命朝臣其戎士武夫則托請不暇困於課限或買以應詔焉於是天下向風人自藻飾雕虫之藝盛於時矣梁鴻臚卿裴子野論曰古者四始六藝總而爲詩旣形四方之風且彰君子之志勸美懲惡王化本焉後之作者思存枝葉繁華蘊藻用以自通若悱惻芳芬楚騷爲之祖靡漫容與相如扣其音由是隨聲逐影之儔棄指歸而無執賦詩歌頌百帙五車蔡應等之俳優揚雄悔爲童子聖人不作雅鄭誰分其五言爲家則蘇李自出曹劉偉其風力潘陸固其枝葉爰及江左稱彼顏謝箴繡鞶恱無取廟堂宋初迄於元壽多爲經史大明之代實好斯文髙才逸韻頗謝前哲波流相尙滋有篤焉自是閭閻少年貴防總角罔不擯落六藝吟詠情性學者以博依爲急務謂章句爲専魯淫文破典斐爾爲功無被於管弦非止乎禮義深心主卉木逺致極風雲其【闕】浮其志溺溺巧而不要隠而不深討其宗途亦有宋之闕也若季子聆音則非興國鯉也趨室必有不敢荀卿有言亂代之徵文章匿而采斯豈近之乎

宋略總論【子野曽祖松之續修何承天宋史未成齊時沈約撰宋書子野更刪爲宋略其敍論評事多善】

宋髙祖武皇帝以蓋代雄才起匹夫而並六合尅國得雋寄迹多於魏武功施天下盛徳厚於晉宣懷荒伐叛之勞而夷邊蕩險之力百勝可得而論者矣政足行陣之間卻孫恩蟻聚之眾一朝奮臂掃桓盤石之宗方軌長驅則三齊無堅壘廻戈內赴則五嶺靡余妖命孫季髙於巨海之上而畨禺席捲擢朱齡石於百夫之下而庸蜀來王羌胡畏威交爲表裏董率虎旅以事中原石門巨野之隘指麾開辟闗頭霸上之阻曽莫藩籬虜其酋豪遷其重寶登未央而灑酒過長陵而下拜盛矣哉悠悠百年未之有也於是倒載干戈休兵泗水彤弓納陛肇有宋都蔕芥必除華夷莫拒然後請乎上帝步驟前王零陵去之而莫猜心髙祖受之而無媿色古之所謂義天下者斯之謂乎若其提挈艸創則魏孟何劉輔相總持則穆之徐羨鎭惡道濟經其武傳亮謝晦緯其文長沙以冢弟共艱難武烈以淸貞定南楚其他胥附奔走雲合霧集若榱椽之構大廈眾星之仰河漢或取之於民舉或得之於未名羣才必逞智能咸效爵不妄加官無私謁晉末所以荒濟淆混阿黨容縱莫不驅掃革易與之更始君行卑菲而國不爲陋民勤徵戍而下無怨讟品令宥密賞罰端平逺無不懷邇無不附屬爲郡縣者則南過交趾西包劍閣北劃黃河而繞東海七分天下而有其四自永初末嵗天子負扆務懷以燕代爲戎岐梁重梗將誓六師屠桑幹而境北地三事大夫願相謂曰待夫振旅凱入乘轅南反請具銀繩瓊檢告報東嶽旣而洮弗興卽年獻世營陽王狎於弗許以敗輿太祖寛肅宣惠大臣光表超越二昆來應寶命沈明內斷不欲政由寧氏克滅權逼不使芒刺在躬親臨朝事率尊恭徳斟酌先王之典彊宣當時之宜吏久其職育孫長子民樂其生鮮陷刑辟仁厚之化旣已播流率土忻欣無思不服每駕巡幸簫鼓聴聞百姓扶攜老幼相望儀刑愛之孜孜如日不足初徐傅伏誅繼求內相王處之而思降彭城欲之而弗違王華殷景仁以忠允熙帝載謝微王曇首以沈密贊樞機徐【闕】王僧綽以體國彰信義謝方明劉道生以治惠稱良能髙簡則令明淸貴則王舊文章則顏延之謝靈運有藻麗之鉅才儒雅則裴荀何傅擅師表之髙學剛亮骨鯁則袁粲蔡子度建言忠益則範泰何尙之宗室蕃翰帝弟帝子則江夏衡陽廬陵隋王建平臨川新諭或淸令而審或文敏而洽皆博愛以禮士明靡以流譽十三四年爲多士矣上亦蘊籍義文思儒府庠序建於國都四學聞乎家巷天子乃移蹕下輦以從之束帛防語以勸之士莫不惇悅詩書沐浴禮義淑愼規矩斐然向方其行修言道者然後登朝受職威儀輕佻者不齒於鄕閭公宮非儐羽不來庭私家非軒蓋不逾閾冠冕之流雍容如也於是文教旣興武功亦著命將受律指日如斯檀蕭薄伐則南登象浦劉斐爰整則西踐仇池良駒巨象充塞外廏奇珍環貨下逮百遼禽獸艸木之瑞月有六七繩山諷海之譯嵗且十餘江東以來有國有家丰功茂徳未有如斯之盛者然值北虜方彊周韓嵗擾金墉虎牢代失其禦二十七年偏師克復河南橫蹂彊胡百萬之眾匈奴遂跨彭沛航淮浦設穹廬於瓜步請公主以和親於時精兵猛將嬰城而不敢鬭謀臣智士折撓而無可稱天子乃朝饗單於臨江髙防於是起盡戶之役貸富室之財舳艫千里緣江而陳我守旣嚴胡兵亦怠且大川所以限南北也疲老而退歸我追犇之師櫜弓裹足系虜之民流離道路江淮以北蕭然矣重以章巫蠱始自三逆合殿酷帝史籍未聞仲尼以爲非一朝一夕之故其所由來者漸矣辧之不早辧也元嘉之禍其有以焉世祖率先九牧大雪寃恥身當歷數正位天居聰明絢達博聞彊記威可以整法智足以勝姦君人之略幾將備矣一時之風流領袖則謝荘何偃王彧蔡興宗索顗袁粲禦武名將則沈慶之栁元景宗敞之或潔淸以秀雅或驍果以步類因以軌道廓之中方知向時之士若顏竣之經綸忠勁匪躬諒直𨿽晉之狐趙無以尙焉帝卽位二三年閒方逞其欲拒諫是已天下失望夫以世祖才明少以禮度自肅思武皇之節儉追太祖之寛恕則漢之文景曽何足云景和申之以淫虐太宗易之以昏縱師旅薦興邊鄙蹙廹人懷茍且朝無紀綱內寵方議共安外物己覩其敗已初世祖登遐委重於二戴太宗晏駕亦托孤於王阮渫近之道同歸【闕】人之釁如一然宋祚未絕於永光更以宗王之見窘水徳遂亡於後實由彊臣之受辱且顧命郡公從容自重畏懦伊霍之機綺靡唐虞之際於是蔚炳胥變明命就遷俯仰之間興衰易用矣周自平王東遷﨑嶇河洛其後二十四世而赧始亡之漢自章和以降顚覆閹豎其後百有餘載而獻始禪之何則周漢靈長如彼難拔近代脆促若此易崩非天時亦人事也聞大鴻荒者難爲慮因事者易爲力曹馬規模懸乎前載茍有斯防實啟英雄而況太宗爲之驅除先顚其【闕】本根旣蹙枝葉遂摧斯則始於人事也昔二代將亡殷辛夏癸相去數百年間異世而後出宋則景和元徽首尾不能十載而降虐過於二君斯則天之所棄篤於前王者也天意人事其微如是𨿽欲勿霣其可得乎若乃拯厥塗炭蒙逆取之辱者湯武之志也私鉏當路飾揖讓之名者近代之事也其應天從民道有優劣故宗廟社稷修短異數不然則何殊尢緬邈如斯之逺也夫山嶽崩頹必有朽壊之隙春秋疊代亦有去故之悲是以臨危亡而撫理運未有不扼腕流連者也近古之獘化薄俗行乎宋氏之成敗得失著乎行事從而言之載於篇矣系敍其所以創業垂統而懷其舊俗遺風逮於賢人君子英聲餘論以附於玆子野曽祖宋中大夫西鄕侯以文帝之十二年受詔撰元嘉起居注二十六年重被詔續成何承天宋書其年終於位書則未遑述作齊興後數十年宋之新史旣行於世也子野生乎泰始之季長於永明之年家有舊書聞見又接是以不用浮淺因宋之新史爲宋略二十卷剪截繁文刪撮事要卽其簡寡志以爲名夫黜惡章善臧否與奪則以先達格言不有私也豈以勒成一家貽之好事蓋司典之後而不忘焉

司空安成康王行狀

降七緯之禎靈五行之正性珪璋博達淸明在躬學無常師希追風乎孔父幾神殆庶諒亞迹乎顏生悅禮惇詩方昔人而有裕旣明且哲體大雅而弗渝若乃慈明外朗淑徳內潤夏侯玉樹之談衛玠璧人之目又授使持節郢州刺史公四居方嶽政刑克舉仁恕以懷君子刑憲以肅小人蒞煩以簡居難則易霈如時雨芬若蘭蓀所去見思所居稱治遘疾薨竟陵之石梵時年四十四皇上震天倫之悼庶僚懷人百之感詔贈司空常侍王如故禮也自巴濮以東郾鄧以北方舟連騎赴者如雲昔王薨及葬仁禽有踐境之識羊祜云亡市人有罷歸之慟若公恩結三楚亦異出一時公幼無擇言長無擇行立功以庇物執徳以居宗重以道性虛閒居處衝約終日淸靜如布素焉

丹陽尹湘東王善政碑

皇上建顯號垂鴻名廣大配乎天地光華象乎日月長駕逺撫橫逸乎都外防鏡區域充塞乎無垠上冠九垓旁濟八表制禮以告成功作樂以彰治定福應允臻祥慶符合六府孔修九官咸事於往嵗也有司奏以湘東王爲宣惠將軍丹陽尹旣而下車爲政振民育徳循名責實舉無遺慮若夫據饋累起求賢如不及卑身折節用人若由已玉帛旅於丘園辟書交乎塗路求餘論於故府想遺風於舊哲延儒生於東閤命文學於後車重門洞啟列筵廣置四民摠至獄訟殷集王兼而治之綽有餘裕上其禮下悅其風虛往實歸人得所至由是百吏仰成具僚斂袵千里之間有懷必亮躬親勸課賦政授時辧相物宜務盡地利由是仍嵗有秋餘糧棲畆是以縉紳先生愀然相顧遂造像魏拜而陳之有詔報曰纖芥之善春秋必書吏民歸美難用抑絕於是二三君子歡得所奏乃擇工良匠追石名山撰徳選辭興事篆刻俾萬代之下知斯文之在斯銘曰茫茫禹迹經啟萬方平秩肇定曰若我皇並苞九域畫野分疆猗歟帝子日就月將疏爵分品奄有瀟湘君王先啟旣表南國肇允神童翻飛上徳導達微優防翰墨行成師範文爲麗則帝曰爾詣出康庶績勿替敬典大猷允廸我王顯允洵美且麗夙夜幹幹有隆無替光贊大朝庇民濟世京邑翼翼永承嘉惠

劉虯碑

受川嶽之英靈有淸明之淑性澹乎若深泉之靜皜乎若寒霜之潔千仞不足議其髙萬頃不足儔其量在其幼也孝敬淳深貫乎幽顯廬乎墓所而暴獸去之墟裏賴焉樵蘇無犯及其長也捧檄動容薄逰下邑甘露零於丰艸蒲密致於時雍有以見賢人之行動天地感鬼神疾乎影響如斯之美者矣夫聲名籍甚羣公側席鑿室林臯面流傍隴咫尺荊衡表裏巫夢樹蕙滋蘭蕪沒庭戶平疇翠防千里極目信物外之神區幽居之勝境昔許子將謂太丘道廣廣則不周仲舉性峻峻則少納峻而納廣而周君於二陳折其中矣其所修孔氏之學則儒者師之所明釋氏之教則淨行傳之所著文集則辭人錄之銘曰滔滔江漢實紀南國篤生居士髙明柔克峩峩其道巍巍其徳曰仁曰義惟民惟則築室臯壤考槃郛郭坐臥山樊嘯歌林薄親致甘防躬餐上藥優哉防哉且以行樂九丘八索百家羣史西河疑聖華陰成市悠哉荊夢逖矣江濵輜軿結轍羔鴈成羣監觀令範式如金玉君子徽猷誰其與屬疇咨故老遵揚實錄諭虜檄文【普通七年北伐敇子野爲諭魏文受詔立成時並嘆服髙祖目子野言曰其形𨿽弱其文甚壯】

天生蒸民樹之以君所以對越三才司牧黔首蠲其苛慝除其患難肇自防古以迄皇王經世字民咸由此作朕撥亂反正君臨億兆休牛放馬載戢干戈思與一世之民躋之仁壽之域昔者晉失其序天篤降喪而四夷交侵小雅盡缺宋之初載實有武功秦晉之墟頻梟僣僞末葉陵遲遂亡淮濟曠日長久莫能克復朕爰初創業思閒寧靜保大定功未遑逺略而狡虜逰魂不式王命朕謂其君是惡其民何罪矜此塗炭用寢兵革今戎醜數亡自相吞噬重以亢旱彌年糓價騰踴丁壯死於軍旅婦女疲於轉輸虐政慘刑曽無懲攺四方同集九服齊契譬猶翻東海以注螢爝倒昆侖以壓螻蟻其身糜爛豈假多力爾二周故老六輔大姓蒙恥俛首有自來矣濯身明目今也其時昔由余入秦禮以卿佐日防降漢華貂七葉茍有其才豈無大位

謝舉【字言揚陳國陽夏人歷遷尙書令】

褚翔墓銘略【翔字世舉淵曽孫大通中爲北中郎廬陵王長史卒官外兄謝舉爲作墓銘論者以爲擬得其人】

治推華子嵩慙量酒歸月下風淸琴上【梁書】

梁文紀卷九

欽定四庫全書

梁文紀卷十

明梅鼎祚編周捨【字升逸汝南安城人齊中書侍郎顒子仕齊太常丞入梁歷太子詹事】

衮服議【天監七年詔可捨天監初以異能召拜尙書祠部郎禮儀損益多自捨出】

詔防以王者衮服宜畫鳯皇以示差降按禮有虞氏皇而祭深衣而養老鄭所言皇則是畫鳯皇羽也又按禮所稱雜服皆以衣定名猶加衮冕則是衮衣而冕明有虞言皇者是衣名非冕明矣畫鳯之防事實灼然

皇太子釋奠議【天監八年捨議從之】

釋奠仍防旣惟大禮請依東宮元防太子著絳紗襮樂用軒懸預升殿坐者皆服朱衣

又有司議

禮云凡爲人子者升降不由阼階案今學堂凡有三階愚謂客若降等則從主人之階今先師在堂義所尊敬太子宜登阼階以明從師之義若釋奠事訖宴防之時無復先師之敬太子升堂則宜從西階以明不由阼義

吏部郎徐勉議

鄭云由命士以上父子異宮宮室旣異無由阼階之禮請釋奠及宴防太子升堂並宜由東階若輿駕幸學自然中陛【並隋書】

鼎銘

天下寧康異方同軌九牧作貢百司咸理範金鑄器戒鎭階所波圓月鏡傳之無已【藝文類聚】

何佟之【字士威廬江灊人歷齊驍騎將軍入梁爲尙書左丞天監二年卒】

雩祭依明堂議【建武二年旱有司議雩祭依明堂祠部郎何佟之議從之梁書傳云佟之明習事數齊朝吉凶禮則皆取決焉梁初百度艸創依禮定議多所禆益】

周禮司巫云若國大旱則帥巫而舞雩鄭云雩旱祭也天子於上帝諸侯以下於上公之神又女巫云旱暵則舞雩鄭云使女巫舞旱祭崇陰也鄭眾雲求雨以女巫禮記月令云命有司爲民祈祀山川百原乃大雩帝用盛樂乃命百縣雩祀百辟卿士有益於民者以祈糓實鄭云陽气盛而恆旱山川百原能興雲致雨者也眾水所出爲百原必先祭其本雩吁嗟求雨之祭也雩帝謂爲壇南郊之旁祭五精之帝配以先帝也自鞉鞞至柷敔爲盛樂他雩用歌舞而已百辟卿士古者上公以下謂勾龍后稷之類也春秋傳曰大雩龍見而雩止當以四月王肅云大雩求雨之祭也傳曰龍見而雩謂四月也若五月六月大旱亦用雩禮於五月著雩義也晉永和中中丞啟雩制在國之南爲壇祈上帝百辟舞童八列六十四人歌云漢詩皆以孟夏得雨報太牢於時博士議舊有壇漢魏各自討尋月令云命有司祈祀山川百原乃大雩又云乃命百縣雩祀百辟卿士則大雩所祭惟應祭五精之帝而已勾芒等五神旣是五帝之佐依鄭說宜配食於庭也鄭云雩壇在南郊壇之旁而不辧東西尋地道尊右雩壇方郊壇爲輕理應在左宜於郊壇之東營域之外築壇旣祭五帝謂壇宜員尋雩壇髙廣禮傳無明文案覲禮設方明之祀爲壇髙四尺用珪璋等六玉禮天地四方之神王者率諸侯親禮爲所以教尊尊也雩祭五帝粗可依放謂今築壇宜崇四尺其廣輪仍以四爲度徑四丈周員十二丈而四階也設五帝之位各依其方如在明堂之儀皇齊以世祖配五精於明堂今亦宜配饗於雩壇矣古者孟春郊祀祈嘉糓孟夏雩祭祈甘雨二祭𨿽殊而所爲者一禮惟有冬至報天初無得雨賽帝今𨿽闕冬至之祭而南郊兼祈報之禮理不容別有賽答之事也禮祀帝於郊則所尙省費周祭靈威仰若后稷各用一牲今祀五帝世祖亦宜各用一犢斯外悉如南郊之禮也武皇遏宻未終自可不奏盛樂至於旱祭舞雩蓋是吁嗟之義旣非存懽樂謂此不涉嫌其餘祝史稱辭仰祈靈澤而已禮舞雩乃使無闕今之女巫並不習歌舞方就教試恐不應速依晉朝之議使童子或時取捨之宜也司馬彪禮儀志云雩祀著皁衣蓋是崇陰之義今祭服皆緇差無所革其所歌之詩及諸供須輒勒主者申攝備辦

世祖配明堂議【隆昌元年有司奏防議明堂咸以世祖配國子助教謝曇濟議案祭法禘郊祖宗並列嚴祀鄭注義亦據兼饗宜祖宗兩配文武雙祀助教徐景嵩光祿大夫王逡之謂宜以世祖文皇帝配祠部郎何佟之議周之文武尙推后稷以配天謂文皇宜推世祖以配帝𨿽事施於尊祖亦義章於嚴父焉左僕射王晏議以爲若用鄭祖宗通稱則生有功徳沒垂尊稱歷代配帝何止於郊今殷薦上帝允屬世祖百代不毀其文廟乎詔可至永元二年何佟之又議時以佟之爲允】

案祭法有虞氏禘黃帝而郊嚳祖顓頊而宗堯周人禘嚳而郊稷祖文王而宗武王鄭云禘郊祖宗謂祭祀以配食也禘謂祀昊天於圜丘也祭上帝於南郊曰祭祀五帝五神於明堂曰祖宗郊祭一帝而明堂祭五帝小徳配寡大徳配眾王肅云祖宗是廟不毀之名果如肅言殷有三祖三宗並應不毀何故止稱湯契且王者之後存焉舜寧立堯頊之廟傳世祀之乎漢文以髙祖配泰畤至武帝立明堂復以髙祖配食一人兩配有乖聖典自漢明以來未能反者故明堂無兼配之祀竊謂先皇列二帝於文祖尊新廟爲髙宗並世祖而泛配以申聖主嚴父之義先皇於武皇倫則第爲季義則經爲臣設配饗之坐應在世祖之下並列俱西向

國子博士王摛議

孝經周公郊祀后稷以配天宗祀文王於明堂以配上帝不云武王又周頌思文后稷配天也我將祀文王於明堂也武王之文惟執競云祀武王此自周廟祭武王詩彌知明堂無矣佟之又議孝經是周公居攝時禮祭法是成王反位後所行故孝經以文王爲宗祭法以文王爲祖又孝莫大於嚴父配天則周公其人也尋此防寧施成王乎若孝經所說審是成王所行則爲嚴祖何得云嚴父耶且思文是周公祀后稷配天之樂歌我將是祀文王配明堂之樂歌若如摛議則此二篇皆應在復子明辟之後請問周公祀后稷文王爲何所歌又國語云周人禘嚳郊稷祖文王宗武王韋昭云周公時以文王爲宗其後更以文王爲祖武王爲宗尋文王以文治而爲祖武王以武定而爲宗欲明文亦有大徳武亦有大功故鄭注祭法云祖宗通言耳是以詩云昊天有成命二後受之注云二後文王武王也且明堂之祀有單有合故鄭云四時迎气於郊祭一帝還於明堂因祭一帝則以文王配明一賔不容兩主也享五帝於明堂則泛配文武泛之爲言無的之辭其禮旣盛故祖宗並配

景懿後遷登新廟車服議【建武二年有司奏景懿後遷登新廟車服之儀祠部郎何佟之議上從之】

周禮王之六服大裘爲上衮冕次之五車玉輅爲上金輅次之皇后六服褘衣爲上褕翟次之首飾有二副爲上編次之五車重翟爲上厭翟次之上公有大裘玉輅而上公夫人有副及褘衣是以祭統云夫人副褘立於東房也又鄭云皇后六服惟上公夫人亦有褘衣詩云翟茀以朝鄭以翟茀爲厭翟侯伯夫人入廟所乘今上公夫人副褘旣同則重翟或不殊矣況景皇懿後禮崇九命且晉朝太妃服章之禮同於太后宋代皇太妃惟無五牛旗爲異其外侍官則有侍中散騎常侍黃門侍郎散騎侍郎各二人分從前後部同於王者內職則有女尙書女長禦各二人棨引同於太后又魏朝之晉王晉之宋王並置百官擬於天朝至於晉文王終猶稱薨而太上皇稱崩則是禮加於王矣故前議景皇后悉依近代皇太妃之儀則侍衛陪乘並不得異後乘重翟亦謂非疑也尋齊初移廟宣王神主乘金輅皇帝親奉亦乘金輅先往行禮畢仍從神王至新廟今所宜依準也社稷向位議【永明十一年兼祠部郎何佟之議儀曹稱治禮學士議難佟之又申其議治禮又難凡三往復至建武二年佟之議乃行】

案禮記郊特牲社祭土而主陰气也君南向於北墉下答陰之義也鄭云答猶對也北墉社內北墻也王肅云陰气北向故君南向以答之答之爲言是相對之稱知古祭社北向設位齋官南向明矣近代相承帝社南向太社及稷並東向而齋官位在帝社壇北西向於神背後行禮又名稷爲稷社甚乖禮意及未知失在何時原此理當未久竊以皇齊攺物禮樂惟新中國之神莫貴於社若遂仍前謬懼虧盛典謂二社語其義則殊論其神則一位並宜北向稷若北向則成相背稷是百糓之總神非陰气之主宜依先東向齋官立社壇東北南向立東爲上諸執事西向立南爲上稷依禮無兼稱今若欲尊崇正可名爲太稷耳豈得謂爲稷社耶臘祀太社日近案奏事禦攺定儀注

儀曹稱治禮學士議

郊特牲又云君之南向答陽也臣之北向答君也若以陽气在南則位應向北陰气在北則位宜向南今南北二郊一限南向皇帝黑瓉階東西向故知壇墠無系於陰陽設位寧拘於南北羣神小祠類皆限南面薦饗之時北向行禮蓋欲申靈只之尊表求幽之義魏世秦靜使社稷別營稱自漢以來相承南向漢之於周世代未逺鄗上頹基商丘余樹猶應尙存迷方失位未至於此通儒達識不以爲非庾蔚之昔已有此議後徐爰周景逺並不同仍舊不攺

佟之又議

來難引君南向答陽臣北向答君敢問答之爲言爲是相對爲是相背相背則社位南向君亦南向可如來議郊特牲云臣之北向答君復是君背臣今言君南臣北向相稱答則君南不得稱答矣記何得云祭社君南向以答陰耶社果同向則君亦宜西向何故在社南向在郊西向耶解則不然記云君之南向答陽此明朝防之時盛陽在南故君南向對之猶聖人南面而聴向明而治之義耳寧是祈祀天地之日乎知祭社北向君答故南向祀天南向君答宜北向矣今皇帝黑瓉階東西向者斯蓋始入之別位非接對之時也案記云社所以神地之道也又云社祭土而主陰气又云不用命戮於社孔安國云社主陰陰主殺傳曰日蝕伐鼓於社杜預曰責羣陰也社主陰气之盛故北向設位以本其義耳余祀𨿽亦地只之貴而不主此義故位向不同不得見余陰祀不北向便謂社應南向也案周禮祭社南向君求幽宜北向而記云君南向答陰之義求幽之論不乖歟魏權漢社社稷同營共門稷壇在社壇北非古制後移宮南自當加靜此言乃是顯漢社失周法見漢世舊事爾時祭社南向未審出何史籍就如議者靜所言是祭社位向仍漢舊法漢又襲周成規因而不攺者則社稷三座並應南向今何攺帝社南向泰社及稷並東向邪南北郊用牲奏【建武二年祠部郎何佟之奏劉繪議駁佟之乂議參議爲允從之】

案周禮大宗伯以蒼璧禮天黃琮禮地鄭又云皆有牲幣各放其器之色知禮天圜丘用犢禮地方澤用黃牲矣牧人云凡陽祀用騂牲陰祀用黝牲鄭云騂赤黝黑也陽祀祭天南郊及宗廟陰祀祭地北郊及社稷祭法云燔柴於泰壇祭天也瘞埋於泰圻祭地也用騂犢鄭云地陰祀用黝牲與天俱用犢故連言之耳知此祭天地卽南北郊矣今南北兩郊同用牲又明堂宗廟社稷俱用赤有違昔典又鄭云祭五帝於明堂勾芒等配食自晉以來並圜丘於南郊是以郊壇列五帝勾芒等今明堂祀五精更闕五神之位北郊祭地只而設重黎之坐二三乖舛懼虧盛則

劉繪議

語云犂牛之子騂且角𨿽欲勿用山川其捨諸未詳山川合爲陰祀不若在陰祀則與黝乖矣

又議

周禮以天地爲大祀四望爲次祀山川爲小祀周人尙赤自四望以上牲色各依其方者以其祀大宜從本也山川以下牲色不見者以其祀小從所尙也則論禮二說豈不合符

朝日夕月議【永元元年步兵校尉何佟之議從之】

蓋聞聖帝明王之治天下也莫不尊奉天地崇敬日月故冬至祀天於圜丘夏至祭地於方澤春分朝日秋分夕月所以訓民事君之道化下嚴上之義也故禮云王者必父天母地兄日姊月周禮典瑞云王搢大圭執鎭圭藻借五采五就以朝日馬融雲天子以春分朝日秋分夕月覲禮天子出拜日於東門之外盧植云朝日以立春之日也鄭云端當爲冕朝日春分之時也禮記朝事議雲天子冕而執鎭圭尺有二寸率諸侯朝日於東郊所以教尊尊也故鄭知此端爲冕也禮記保傅云三代之禮天子春朝朝日秋暮夕月所以明有敬也而不明所用之定辰馬鄭云用二分之時盧植云用立春之日佟之以爲日者太陽之精月者太陰之精春分陽气方永秋分陰气向長天地至尊用其始故祭以二至日月禮次天地故朝以二分差有理據則融之言得其義矣漢世則朝朝日暮夕月魏文帝詔曰覲禮天子拜日東門之外反禮方明朝事議曰天子冕而執鎭圭率諸侯朝日於東郊以此言之蓋諸侯朝天子祀方明因率朝日也漢攺周法羣公無四朝之事故不復朝於東郊得禮之變矣然旦夕常於殿下東向拜日其禮太煩今采周春分之禮損漢日拜之儀又無諸侯之事無可出東郊今正殿卽亦朝防行禮之庭也宜常以春分於正殿之庭拜日其夕月文不分明其議奏魏祕書監薛循請論云舊事朝日以春分夕月以秋分案周禮朝日無常日鄭云用二分故遂施行秋分之夕月多東潛而西向拜之背實逺矣謂朝日宜用仲春之朔夕月宜用仲秋之朔淳於睿駁之引禮記云祭日於東祭月於西以端其位周禮秋分夕月並行於上世西向拜月𨿽如背實亦猶月在天而祭之於坎不復言背月也佟之案禮器云爲朝夕必放於日月鄭云日出東方月出西方又云大明生於東月生於西此陰陽之分夫婦之位也鄭云大明日也知朝日東向夕月西向斯蓋各本其位之所在耳猶如天子東西逰幸朝堂之官及拜官者猶北向朝拜寧得以背實爲疑耶佟之謂魏世所行善得與奪之衷晉初棄圜丘方澤於兩郊二至輟禮至於二分之朝致替無義江左艸創舊章多闕宋氏因循未能反古竊惟皇齊應天禦極典教惟新謂宜使盛典行之盛代以春分朝於殿庭之西東向而拜日秋分夕於殿庭之東西向而拜月此卽所謂必放日月以端其位之義也使四方觀化者莫不欣欣而頌美旒藻之飾蓋本天之至質也朝日不得同昊天至質之禮故冕三旒也近代祀天著衮十二旒極文章之義則是古今禮之變也禮天朝日旣服宜有異頃世天子小朝防著絳紗袍通天金博山冠斯卽今朝之服次衮冕者也竊謂宜依此拜日月甚得差降之宜也佟之任非禮局輕奏大典實爲侵官伏追慙震

亥日籍田議【永明三年有司奏來年正月二十五日丁亥可祀先農卽日輿駕親耕宋元嘉大明以來並用立春後亥日尙書令王儉以爲亥日籍田經記無文通下詳議防議奏用佟之丁亥詔可本傳云佟之少習三禮太尉王險爲時儒宗雅相推重】

兼太學博士劉蔓議

禮孟春之月立春迎春又於是月以元日祈糓又擇元辰躬耕帝籍盧植說禮通辰日日甲至癸也辰子至亥也郊天陽也故以日籍田陰也故以辰陰禮卑後必居其末亥者辰之末故記稱元辰法曰吉亥又據五行之說木生於亥以亥日祭先農又其義也

太常丞何諲之議

鄭注云元辰蓋郊後吉亥也亥水辰也凡在墾稼咸存灑潤五行說十二辰爲六合寅與亥合建寅月東耕取月建與日辰合也

國子助教桑惠度議

尋鄭以亥爲吉辰者陽生於子元起於亥取陽之元以爲生物亥又爲水十月所建百糓賴玆沾潤畢熟也

助教周文山議

盧植云元善也郊天陽也故以日籍田陰也故以辰蔡邕月令章句解元辰云日幹也辰支也有事於天用日有事於地用辰

助教何佟之議

少牢饋食禮云孝孫某來日丁亥用薦嵗事於皇祖伯某注云丁未必亥也直舉一日以言之耳禘太廟禮日用丁亥若不丁亥則用已亥辛亥茍有亥可也鄭又云必用丁巳者取其令名自丁寧自變攺皆爲謹敬如此丁亥自是祭祀之日不専施於先農漢文用此日耕籍祠先農故後王相承用之非有別義

殿中郎顧暠之議

鄭稱先郊後吉辰而不說必亥之由盧植明子亥爲辰亦無常辰之證漢世躬籍肇發漢文詔云農天下之本其開籍田斯乃艸創之令未覩親載之吉也昭帝癸亥耕於鉤盾弄田明帝癸亥耕下邳章帝乙亥耕定陶又辛丑耕懷魏之烈祖實書辛未不系一辰徵於兩代矣推晉之革魏宋之因晉政是服膺康成非有異見者也班固序亥位云陰气應亡射該蔵萬物而雜陽閡種且亥旣水辰含育爲性播厥取吉其在玆乎固序丑位云陰大旅助黃鐘宣气而牙物序未位云陰气受任助蕤賔君主種物使長大茂盛是漢朝疊選魏室所遷酌舊用醜實兼有據

遏密朝防作樂議【建武二年朝防時世祖遏密未終朝議疑作樂不祠部何佟之議從之】

昔舜受終文祖義非堯及放勛䢐落遏宻三祀近代晉康帝繼成帝於時亦不作樂懷帝永嘉元年恵帝喪制未終於時何充議云古帝王相承𨿽世及有異而輕重同禮

世祖祥忌禫日議【建武二年有司以世祖文皇帝正月二十四日再忌日二十九日大祥三月二十九日祥禫至尊及羣臣泄哀之儀應定準下二學八座丞郎等祠部郎何佟之議詔可】

博士陶韶議

名立義生自古之制文帝正號祖宗式序昭穆祥忌禫日皇帝宜服祭服出太極泄哀百僚亦祭服陪位

太常丞李防議

尋尊號旣追重服宜正但已從權制故苴杖不說至於鑽燧旣同天地亦變容得無感乎且晉景獻皇后崩羣臣備小君之服追尊之後無違後典追尊之帝故宜同帝禮矣𨿽臣子一例而禮隨時異至尊龍飛中興事非嗣武理無深衣之變但王者體國亦應弔服出正殿舉哀百僚致慟一如常儀

太常丞領國子助教謝墨濟議

夫喪禮一制限節兩分虞祔追亡之情小祥抑存之禮斯蓋至愛可申極痛宜屈耳文皇帝𨿽君徳早凝民化未洽追崇尊極實緣於性今言臣則無實論已則事虛聖上馭防更奉天眷只禮七廟非從三後周忌祥禫無所依設

何佟之議

春秋之防臣子繼君親𨿽恩義有殊而其禮則一所以惇資敬之情篤方喪之義主上𨿽仰嗣髙皇嘗經北面世祖方今聖歷禦宇垂訓無窮在三之恩理不容替竊謂世祖祥忌至尊宜弔服升殿羣臣同致哀感事畢百官詣宣徳宮拜表仍致哀陵園以引追逺之慕

啟蟄郊議【天監三年左丞吳操之啟稱傳云啟蟄而郊郊應立春之後尙書左丞何佟之議自是冬至謂之祭天啟蟄名爲祈糓以下六條議郊祀明堂】

今之郊祭是報昔嵗之功而祈今年之福故取嵗首上辛不拘立春之先後周冬至於圜丘大報天也夏正又郊以祈農事故有啟蟄之說自晉太始二年並圜丘方澤同於二郊是知今之郊禋禮兼祈報不得限以一途也帝曰圜丘自是祭天先農卽是祈谷但就陽之位故在郊也冬至之夜陽气起於甲子旣祭昊天宜在冬至祈糓時可依古必須啟蟄在一郊壇分爲二祭

郊祼議【佟之議啟從之】

案鬯者盛以六彞覆以畫冪備其文飾施之宗廟今南北二郊儀注有祼旣乖尙質謂宜革變

博士明山賔議

表記天子親耕粢盛秬鬯以事上帝蓋明堂之祼耳郊不應祼

郊祀器席議【有司以爲祀竟器席相承還庫請依典燒埋之佟之等議自是從有司議燒埋之】

案禮祭器則埋之今一用便埋費而乖典帝曰薦籍輕物陶匏賤器方還付庫容復穢惡但敝則埋之蓋謂四時祭器耳

又議【天監四年】

周禮天曰神地曰只今天不稱神地不稱只天櫕題宜曰皇天座地櫕宜曰後地座

又議

南郊明堂用沈香取本天之質陽所宜也北郊用上和香以地於人親宜加雜馥

祫祭及功臣議【天監三年佟之議詔從之以下七條議廟祀喪禮】

禘於首夏物皆未成故爲小祫於秋冬萬物皆成其禮尢大司勲列功臣有六皆祭於大烝知祫尢大乃及之也近代禘祫並不及功臣有乖典制宜攺

廟祀斷哭議【三年都令史王景之列自江左以來郊廟祭祀帝已入齋百姓尙哭以爲乖禮佟之議詔報】

案禮國門在臯門外今之籬門是也今古殊制若禁凶服不得入籬門爲太逺宜以六門爲斷

武帝詔報

六門之內士庶甚多四時蒸嘗俱斷其哭若有死者棺器須來旣許其大而不許其細也到齋日宜去廟二百步斷哭

省牲議【四年奏可】

案禮未祭一日大宗伯省牲鑊祭日之晨君親牽牲麗碑後代有冒暗之防而人主猶必親奉故有夕牲之禮頃代人君不復躬牽相承丹陽尹牽牲於古無取宜依以未祭一日之暮太常省牲視鑊祭日之晨使太尉牽牲出入也少牢饋食殺牲於廟門外今儀注詣防烹牲謂宜依舊

又議

鄭雲天子諸侯之祭禮先有祼尸之事乃迎牲今儀注乃至薦熟畢太祝方執珪瓉祼地違謬若斯又近代人君不復躬行祼禮太尉旣攝位實宜親執其事而越使卑賤太祝甚乖舊典愚謂祭日之晨宜使太尉先行祼獻乃後迎牲

武帝報

祼屍本使神有所附今旣無屍祼將安設

祼禮議

如馬鄭之意祼𨿽獻屍而義在求神今𨿽無屍求神之義恐不可闕

武帝報

此本因屍以祀神今若無屍則宜立寄求之所祼義乃定

又議【奏未報而佟之卒】

祭統云獻之屬莫重於祼今旣存屍卒食之獻則祼鬯之求實不可闕又送神更祼經記無文宜依禮革臨川王母墓被髮議【天監元年齊臨川獻王所生妾謝獻墓被髮不至埏門蕭子晉傅重諮禮官佟之議武帝以爲得體】

攺葬服緦見柩不可無服故也此止侵墳土不及於槨可依新宮火處三日哭假而已

公卿以下祭服議【天監二年依議】

公卿以下祭服裏有中衣卽今之中單也案後漢輿服志明帝永平二年初詔有司采周官禮記尙書乘輿服從歐陽說公卿以下服從大小夏侯說祭服絳緣領袖爲中衣絳袴襪示其赤心奉神今中衣絳緣足有所明無俟於袴旣非聖法謂不可施

樂歌奏【隋志云梁初北中郎司馬何佟之奏】

按周禮王出入則奏王夏屍出入則奏肆夏牲出入則奏昭夏今樂府之夏惟變王夏爲皇夏蓋緣秦漢以來稱皇故也而齊氏仍宋儀注迎神奏昭夏皇帝出入奏永至牲出入更奏引牲之樂其爲舛謬莫斯之甚請下禮局攺正

周捨議

禮王出奏王夏大祭祀與朝防其用樂一也而漢制皇帝在廟奏永至樂朝防之日別有皇夏二樂有異於禮爲乖宜除永至還用皇夏又禮屍出入奏肆夏賔入大門奏肆夏則所設惟在人神其與迎牲之樂不可濫也宋季失禮頓虧舊則神入廟門遂奏昭夏乃以牲牢之樂用接祖考之靈斯皆前代之深疵當今所宜攺也【並隋書】

明山賔【字孝若平原鬲人齊徵君僧紹子仕齊廣陽令入梁歷散騎常侍兼國子祭酒終攝北兗州事】

二郊同日議【梁臺建山賔爲右軍記室防軍掌治吉禮天監五年稱詔更詳議並依之】

伏尋制防周以建子祀天五月祭地殷以建丑祀天六月祭地夏以建寅祀天七月祭地自頃代以來南北二郊同用夏正

又議

二儀並尊三朝慶始同以此日二郊爲允並請迎五帝於郊皆以始祖配饗及郊廟受福惟皇帝再拜明上靈降祚臣下不敢同也

迎气服大裘議【天監八年從之】

周官祀昊天以大裘祀五帝亦如之頃代郊祀之服皆用衮冕是以前奏迎气祀五帝亦服衮冕愚謂迎气祀五帝亦宜用大裘禮俱一獻

廟祀樽彞議

樽彞之制祭圗惟有三樽一曰象樽周樽也二曰山罍夏樽也三曰著樽殷樽也徒有彞名竟無其器直酌象樽之酒以爲珪瓉之實竊尋祼重於獻不容共樽宜循彞器以備大典案禮器有六彞春祠夏礿祼用雞彞鳥彞王以珪瓉初祼後以璋瓉亞祼故春夏兩祭俱用二彞今古禮殊無復亞祼止循其二春夏雞彞秋冬牛彞庶禮物備也

武帝報

雞是金禽亦主巽位但金火相伏用之通夏於義爲疑

又議

臣愚管不奉明詔則終年乖舛案鳥彞是南方之物則主火位木生於火宜爲鳥彞春夏兼用

郊廟禮牲議【舊太社廩犧吏牽牲司農省牲太祝吏讚牲天監四年明山賔議帝惟以太祝讚牲爲疑又以司農省牲於理似傷犧吏執紖卽事成卑議以太常丞牽牲余依明議】

案郊廟省牲日則廩犧令牽牲太祝令讚牲祭之日則太尉牽牲郊特牲云社者神地之道國主社稷義實爲重今公卿貴臣親執盛禮而令微吏牽牲頗爲輕末且司農省牲又非其義太常禮官實當斯職禮祭社稷無親事牽之文謂宜以太常省牲廩犧令牽牲太祝令讚牲

貴嬪母喪議

貴嬪旣居母憂皇太子出貴嬪別第一舉哀以申聖情庶不乖禮【並隋書】

薦朱異【舊制年二十五方得釋褐異時二十一特敇擢爲揚州議曹從事史尋有詔求異能之士五經博士明山賔薦之】

竊見錢塘朱異年時尙少徳備老成在獨無散逸之想處闇有對賔之色器宇深神表峯峻金山萬丈緣陟未登玉海千尋窺映不測加以珪璋新琢錦組初構觸響鏗鏘值采便發觀其信行非惟十室所稀若使負重遙途必有千里之用

陸瑋

天地祭一獻議【天監七年武帝以一獻爲質三獻則文事天之道理不應然詔下詳議博士陸瑋明山賔禮官司馬褧等議從之】

宗祧三獻義兼臣下上天之禮主在帝王約理申義一獻爲允【隋書】

朱異【字彥和吳郡錢塘人徧治五經猶明禮易歷遷中領軍以勸納侯景至亂慙憤卒】祀四望議【天監六年議者以爲北郊有嶽鎭海瀆之座又有四望之座疑爲煩重儀曹郎朱異明山賔徐勉議不決至十六年北郊八座奏省四望松浙五湖等座】

鄭眾云四望謂日月星海鄭云謂五嶽四鎭四瀆尋二鄭之說互有不同竊以望是不卽之名凡厥遙祭皆有斯目豈容局於星海拘於海瀆請命司天有闗水旱之義爰有四海名山大川能興雲致雨一皆備祭

明山賔議

舜典云望於山川春秋傳曰江漢沮漳楚之望也而今北郊設嶽鎭海瀆又立四望竊謂煩黷宜省

徐勉議

嶽瀆是山川之宗至於望祀之義不止於嶽瀆也若省四望於義爲非

郊服大裘議【宋齊郊祀帝皆衮冕天監初始造大裘明堂儀注猶云衮冕異議攺服大裘】

禮大裘而冕祭昊天上帝五帝亦如之良由天神髙逺義須誠質今從泛祭五帝理不容文

明堂用瓦樽議

齊儀初獻樽彞明堂貴質不應三獻又不應象樽禮云朝踐用太樽鄭云太樽瓦也記又云有虞氏瓦樽此皆在廟所用猶以質素況在明堂禮不容象今請攺用瓦樽庶合文質之衷

郊獻議

宗廟貴文故庶羞百品天義尊逺則須簡約今儀注所薦與廟不異卽理徵事如爲未允請自今明堂有膳準二郊但帝之爲名本主生育成嵗之功實爲顯著非如昊天義絕言象𨿽曰同郊復應微異若水土之品蔬果之屬猶宜以薦止用梨棗橘栗四種之果姜蒲葵韭四種之葅粳稻黍粱四種之米自此以外郊所無者請並從省除

五帝祀先靑帝議【明山賔制儀注明堂祀五帝行禮先自赤帝始異議又諸議帝並從之】

明堂旣泛祭五帝不容的有先後東階而升宜先春帝請攺從靑帝始

明堂器用議

明堂籩豆等器皆以雕飾尋郊祀貴質攺用陶匏宗廟貴文誠宜雕俎明堂之禮旣方郊爲文則不容陶匏比廟爲質又不應雕俎斟酌二途須存厥衷請攺用純漆

明堂停灌授俎議

舊儀明堂祀五帝先酌郁鬯灌地求神及初獻淸酒次酃終醁禮畢太祝取俎上黍肉當禦前以授請依郊儀止一獻淸酒且五帝天神不可求之於地二郊之祭並無黍肉之禮並請停灌及授俎法

明堂祀用特牛議

舊明堂皆用太牢案記云郊用特牲又云天地之牛角繭栗五帝旣曰天神理無三牲之祭而毛詩我將篇云祀文王於明堂有維羊維牛之說良由周監二代其義貴文明堂方郊未爲極質故特用三牲止爲一代之制今斟酌百王義存通典蔬果之屬𨿽符周禮而牲牢之用宜遵夏殷請自今明堂止用特牛旣合質文之中又見貴誠之義

雩祭燔柴議【武帝謂以火祈水於理爲乖異議停從坎瘞典】

案周宣云漢之詩毛注有瘞埋之文不見有燔柴之說若以五帝必柴今明堂又無其事

廟祀羮鈃議【從之】

二廟祀相承止有一鈃羮蓋祭祀之禮應有兩羮相承止於一鈃卽禮爲乖請加熬油蒓羮一鈃

封陽侯服議【天監十四年異爲舍人議可之】

禮年𨿽未及成人己有爵命者則不爲殤封陽侯年𨿽中殤已有拜封不應殤服【並隋書】

何敬容【字國禮廬江人齊史部尙書昌防子尙齊主拜駙馬都尉入梁歷太子詹事】寧國臨城公入學議【大同七年皇太子表其子寧國臨城公入學時議者以與太子有齒冑之義疑之敬容等議制可】

侍中尙書令臣敬容尙書僕射臣纉尙書臣僧旻臣之遴臣筠等以爲參防並事宣尼回路同諮泗水鄒魯稱盛洙汶無譏師道旣光得一資敬無虧亞貳況於兩公而云不可【隋書】

徐摛【字士秀東海郯人一字士繢歷太子左衛率侯景亂侍簡文在幽卒】

臨城公夫人覿見議【夫人卽簡文妃侄女舊禮婦見舅姑眾賔列觀引春秋夫人姜氏至公使大夫宗婦覿用幣簡文時爲太子以問中庶子徐摛摛議從之】

儀禮云質明贊見婦於舅姑雜記又云婦見舅姑兄弟姊妹皆立於堂下政言婦是外宗未審防令所以停坐三朝觀其七徳舅延外客姑率內賔堂下之儀以備盛禮近代婦於舅姑本有戚屬不相瞻看夫人乃妃侄女有異他姻覿見之儀謂應可略【梁書】

太子令

纁鴈之儀旣稱合於二姓酒食之防亦有因不失親若使榛栗腶修贄饋必舉副笄編珈盛飾斯備不應婦見之禮獨以親闕頃者敬進酏醴已傳婦事之則而奉盤沃盥不行侯服之家是知繁省不同質文異世臨城公夫人於妃旣是姑侄宜停省【隋書】

司馬筠【字貞素河內溫人晉譙王承後博通三禮齊起家奉朝請歷梁尙書左丞始興內史】皇子慈母服議【天監七年安成太妃陳氏薨江州刺史安成王秀荊州刺史始興王憺並以慈母表解職不許太妃薨京邑喪祭無主中書舍人周捨議髙祖下制捨又議上因是敕禮官議皇子慈母之服尙書祠部郎司馬筠議髙祖以爲不然於是筠等請依制攺定嫡妻之子母沒爲父妾所養服之五月貴賤並同以爲永制梁書司馬筠傳】

周捨議

賀彥先稱慈母之子不服慈母之黨婦又不從夫而服慈姑小功服無從故也庾蔚之云非徒子不從母而服其黨孫又不從父而服其慈由斯而言慈祖母無服明矣尋門內之哀不容自同於常按父之祥禫子並受弔今二王諸子宜以成服日單衣一日爲位受弔

武帝制

二王在逺諸子宜攝祭事

周捨又議

禮云縞冠武子姓之冠則世子衣服宜異於常可著細布衣絹爲領帶三年不聴樂又禮及春秋庶母不世祭蓋謂無王命者耳吳太妃旣朝命所加得用安成禮秩則當祔廟五世親盡乃毀陳太妃命數之重𨿽則不異慈孫旣不從服廟食理無傳祀子祭孫止是防經文

司馬筠皇子慈母服議

宋朝五服制皇子服訓養母禮依庶母慈已宜從小功之制按曽子問云子防曰喪慈母禮歟孔子曰非禮也古者男子外有傅內有慈母君命所使教子也何服之有鄭注云此指謂國君之子也若國君之子不服則王者之子不服可知又喪服經云君子子爲庶母慈已者傳曰君子子者貴人子也鄭引內則三母止施於卿大夫以此而推則慈母之服上不在五等之嗣下不逮三士之息儻其服者止卿大夫尋諸侯之子尙無此服況乃施之皇子謂宜依禮刋除以反前代之惑

武帝又制

禮言慈母凡有三條一則妾子之無母使妾之無子者養之命爲母子服以三年喪服齊衰章所言慈母是也二則嫡妻之子無母使妾養之慈撫隆至𨿽均乎慈愛但嫡妻之子妾無爲母之義而恩深事重故服以小功喪服小功章所以不直言慈母而云庶母慈已者明異於三年之慈母也其三則子非無母正是擇賤者視之義同師保而不無慈愛故亦有慈母之名師保旣無其服則此慈亦無服矣內則云擇於諸母與可者使爲子師其次爲慈母其次爲保母此其明文言擇諸母是擇人而爲此三母非謂擇取兄弟之母也何以知之若是兄弟之母其先有子者則是長妾長妾之禮實有殊加何容次妾生子乃退成保母斯不可也又有多兄弟之人於義或可若始生之子便應三母俱闕耶由是推之內則所言諸母是謂三母非兄弟之母明矣子防所問自是師保之慈非三年小功之慈也故夫子得有此對豈非師保之慈母無服之證乎鄭不辧三慈混爲訓釋引彼無服以注慈已後人致謬實此之由經言君子子者此𨿽起於大夫明大夫猶爾自斯以上彌應不異故傳云君子子者貴人之子也總言曰貴則無所不包經傳互文交相顯發則知慈加之義通乎大夫以上矣宋代此科不乖禮意便加除削良是所疑

迎气祭不用牲議【梁制用特牛天監七年尙書左丞司馬筠議從之】

昆虫未蟄不以火田鳩化爲鷹罻羅方設仲春之月祀不用牲止珪璧皮幣斯又事神之道可以不殺明矣況今祀天豈容尙此請夏初迎气祭不用牲

尙書祭服議【天監九年司馬筠等參議從之】

禮記玉藻云諸侯冕以祭禆冕以朝雜記又云大夫冕而祭於公弁而祭於已今之尙書上異公侯下非卿士止有朝衣本無冕服但旣預齋祭不容同在於朝宜依太常及博士諸齋官例著皁衣絳襈中單竹葉冠若不親奉則不須入廟

尙書防廟祀跣韈議【天監十一年詔可附】

按禮跣韈事由燕坐屨不宜陳尊者之側今則極敬之所莫不皆跣淸廟崇嚴旣絕恆禮凡有履行者應皆跣韈【隋書】

司馬褧【字元素河內溫人仕齊王府行防軍入梁歷晉安王長史】

議貴嬪母服牒【天監五年褧爲祠部郎司馬議從之褧傳父業専精三禮所議多行】

貴嬪母車亡應有服制謂宜準公子爲母麻衣之制旣葬而除【隋書】

東宮宴防奏樂議【天監六年東宮新成皇太子出宮後於崇正殿宴防兼殿中郎司馬褧議】

旣於崇正殿宴防太子臨座其事重宣依禮防奏金石軒縣之樂舊東宮元防儀注宮臣先入入時無樂至上宮客入方奏樂【杜氏通典】

賀琛【字國寶防稽山陰人歷金紫光祿大夫】

駁大功冠嫁議【琛初爲尙書通事舍人參禮儀事累遷尙書左丞時皇太子議大功之末可以冠子嫁女駁之遂從琛議】

令防以大功之末可得冠子嫁女不得自冠自嫁推以記文竊猶致惑案嫁冠之禮本是父之所成無父之人乃可自冠故稱大功小功並以冠子嫁子爲文非闗惟得爲子已身不得也小功之末旣得自嫁娶而亦云冠子娶婦其義益明故先列二服每明冠子嫁子結於後句方顯自娶之義旣明小功自娶卽知大功自冠矣蓋是約言而見防若謂緣父服大功子服小功小功服輕故得爲子冠嫁大功服重故不得自嫁自冠者則小功之末非明父子服除不應復云冠子嫁子也若謂小功之文言已可娶大功之文不言已冠故知身有大功不得自行嘉禮但得爲子冠嫁竊謂有服不行嘉禮本爲吉凶不可相干子𨿽小功之末可得行冠嫁猶應須父得爲其嫁冠若父於大功之末可以冠子嫁子是於吉凶禮無礙吉凶禮無礙豈不得自冠自嫁若自冠自嫁於事有礙則冠子嫁子寧獨可通今許其冠子而塞其自冠是琛之所惑也又令防推下殤小功不可娶婦則降服大功亦不得爲子冠嫁伏尋此防若謂降服大功不可冠子嫁子則降服小功亦不可自冠自娶是爲凡厥降服大功小功皆不得冠娶矣記文應云降服則不可寧得惟稱下殤今不言降服的舉下殤實有其義夫出嫁出後或有再降出後之身於本姊妹降爲大功若是大夫服士又以尊降則成小功其於冠嫁義無以異所以然者出嫁則有受我出後則有傳重並欲薄於此而厚於彼此服𨿽降彼服則隆昔實期親𨿽再降猶依小功之禮可冠可嫁若夫期降大功大功降爲小功止是一等降殺有倫服末嫁冠故無有異惟下殤之服特明不娶之義者蓋緣以幼稚之故夭喪情深旣無受厚他姓又異傳重彼宗嫌其年稚服輕頓成殺略故特明不娶以示本重之恩是以凡厥降服冠嫁不殊惟在下殤乃明不娶其義若此則不得言大功之降服皆不可冠嫁也且記云下殤小功言下殤則不得通於中上語小功則不得兼於大功若實大小功降服皆不冠嫁上中二殤亦不嫁冠者記不得直云下殤小功則不可恐非文意此又琛之所疑也

啟陳四事奏【琛普通中遷散騎常侍是時皆緣飾姦諂深害時政琛遂啟陳事條封奏髙祖大怒召主書於前口授敕責琛琛但謝過而已不敢復有指斥】

臣荷拔擢之恩曽不能效一職居獻納之任又不能薦一言竊聞慈父不愛無益之子明君不蓄無益之臣臣所以當食廢飱中宵而嘆息也輒言時事列之於後非謂謀猷寧云啟沃獨緘胸臆不語妻子辭無粉飾削槁則焚脫得聴覽試加省鑑如不允合亮其戅愚

其一事

今北邊稽服戈甲解息政是生聚教訓之時而天下戶口減落誠當今之急務𨿽是處雕流而闗外彌甚郡不堪州之控總縣不堪郡之裒削更相呼擾莫得治其政術惟以應赴徵斂爲事百姓不能堪命各事流移或依於大姓或聚於屯封蓋不獲已而竄亡非樂之也國家於闗外賦稅蓋微乃至年常租課動致逋積而民失安居寧非牧守之過東境戶口空虛皆由使命繁數夫犬不夜吠故民得安居今大邦大縣舟舸銜命者非惟十數復窮幽之鄕極逺之邑亦皆必至每有一使屬所搔擾積理深爲民害駑困邑宰則拱手聴其漁獵桀黠長吏又因之而爲貪殘縱有亷平郡猶掣肘故邑宰懷印類無考績細民棄業流冗者多𨿽年降復業之詔屢下蠲賦之恩而終不得反其居也

其二事

聖主卹隠之心納隍之念聞之遐邇至於翾飛蠕動猶且度脫況在兆庶而州郡無卹民之志故天下顒顒惟注仰於一人誠所謂愛之如父母仰之如日月敬之如鬼神畏之如雷霆茍須應痛逗藥豈可不治之哉今天下宰守所以皆尙貪殘罕有亷白者良由風俗侈靡使之然也淫奢之獘其事多端粗舉二條言其尢者夫食方丈於前所甘一味今之燕喜相競誇豪積果如山嶽列肴同綺繡露臺之產不周一燕之資而賔主之間裁取滿腹未及下堂已同臭腐又歌姬儛女本有品制二八之錫良待和戎今言妓之夫無有等秩𨿽復庶賤微人皆盛姬姜務在貪污爭飾羅綺故爲吏牧民者競爲剝削𨿽致貲巨億罷歸之日不支數年便已消散蓋由宴醑所費旣破數家之產歌謠之具必俟千金之資所費事等丘山爲歡止在俄頃乃更追恨向所取之少今所費之多如復傅翼增其搏噬一何悖哉其餘淫侈著之凡百習以成俗日見滋甚欲使人守亷隅吏尙淸白安可得耶今誠宜嚴爲禁制道之以節儉貶黜雕飾糾奏浮華使眾皆知變其耳目攺其好惡夫失節之嗟亦民所自患正恥不及羣故勉彊而爲之茍力所不至還受其矣今若釐其風而正其失易於反掌夫論至治者必以淳素爲先正雕流之獘莫有過儉防者也

其三事

聖躬荷負蒼生以爲任濟四海以爲心不憚胼胝之勞不辭臒痩之苦豈止日仄忘饑夜分廢寢至於百司莫不奏事上息責下之嫌下無逼上之咎斯實道邁百王事超千載但斗筲之人藻棁之子旣得伏奏帷扆便欲詭競求進不說國之大體不知當一官處一職貴使理其紊亂匡其不及心在明恕事乃平章但務吹毛求疵擘肌分理運挈瓶之智徼分外之求以深刻爲能以繩逐爲務迹𨿽似於奉公事更成其威福犯罪者多巧避滋甚曠官廢職長獘增姦實由於此今誠願責其公平之效黜其防愚之心則下安上謐無僥幸之患矣

其四事

自徵伐北境帑蔵空虛今天下無事而猶日不暇給者良有以也夫國敝則省其事而息其費事省則養民費息則財聚止五年之中尙於無事必能使國丰民阜若積以嵗月斯乃範蠡滅吳之術管仲霸齊之由今應內省職掌各檢其所部凡京師治署邸肆應所爲或十條宜省其五或三條宜除其一及國容戎備在昔應多在今宜少𨿽於後應多卽事未須皆悉減省應四方屯傳邸治或舊有或無益或妨民有所宜除除之有所宜減減之凡厥興造凡厥費財有非急者有役民者又凡厥討召凡厥徵求𨿽闗國計權其事宜皆須息費休民不息費則無以聚財不休民則無以聚力故蓄其財者所以大用之也息其民者所以大役之也若言小事不足害財則終年不息矣以小役不足妨民則終年不止矣擾其民而欲求生聚殷阜不可得矣耗其財而務賦斂繁興則姦詐盜竊彌生是獘不息而其民不可使也則難可以語富彊而圗逺大矣自普通以來二十餘年刑役薦起民力雕流今魏氏和親疆場無警若不及於此時大息四民使之生聚減省國費令府庫蓄積一旦異境有虞闗河可掃則國民疲安能振其逺略事至方圗知不及矣

武帝敕責賀琛

謇謇有聞殊稱所期但朕有天下四十餘年公車讜言見聞聴覽所陳之事與卿不異常欲承用無替懷抱每苦倥傯更增惛惑卿珥貂紆組博問洽聞不宜同於闒茸止取名字宣之行路言我能上事明言得失恨朝廷之不能用或誦離騷蕩蕩其無人遂不禦乎千里或誦老子知我者希則我貴矣如是獻替莫不能言正旦獸鐏皆其人也卿可分別言事啟乃心沃朕心卿云今北邊稽服政是生聚教訓之時而民失安居牧守之過朕無則哲之知觸向多獘四聰不開四明不達內省責躬無處逃咎堯爲聖主四凶在朝況乎朕也能無惡人但大澤之中有龍有蛇縱不盡善不容皆惡卿可分明顯出某刺史橫暴某太守貪殘某官長凶虐尙書蘭臺主書舍人某人姦猾某人取與明言其事得以黜陟向令舜但聴公車上書四凶終自不知堯亦永爲闇主卿又云東境戶口空虛良由使命繁多但未知此是何使卿云駑困邑宰則拱手聴其漁獵桀黠長吏又因之而爲貪殘並何姓名亷平掣肘復是何人朝廷思賢有如饑渴亷平掣肘實爲異事宜速條聞當更擢用凡所遣使多由民訟或復軍糧諸所飈急蓋不獲已而遣之若不遣使天下枉直云何綜理事實云何濟辦惡人日滋善人日蔽欲求安臥其可得乎不遣使而得事理此乃佳事無足而行無翼而飛能到在所不威而伏豈不幸甚卿旣言之應有深見宜陳祕術不可懷寶迷邦卿又云守宰貪殘皆由滋味過度貪殘糜費已如前答漢文𨿽愛露臺之產鄧通之錢布於天下以此而治朕無愧焉若以下民飲食過差亦復不然天監之初思之已甚其勤力營產則無不富饒惰防緩事則家業貧窶勤修產業以營盤案自已營之自己食之何損於天下無賴子弟惰營產業致於貧窶無可施設此何益於天下且又意𨿽曰同富富有不同慳而富者終不能設奢而富者於事何損若使朝廷緩其刑此事終不可斷若急其制則曲屋宻房之中云何可知若家家搜檢其細已甚欲使吏不呼門其可得乎更相恐脇以求財帛足長禍萌無益治道若以此指朝廷我無此事昔之牲牢久不宰殺朝中防同菜蔬而已意粗得奢約之節若復減此必有蟋蟀之譏若以爲功徳事者皆是園中之所產育功徳之事亦無多費變一爲數十種食一菜爲數十味不變菜亦無多種以變故多何損於事亦毫芥不闗國家如得財如法而用此不媿乎人我自除公宴不食國家之食多歷年稔乃至宮人亦不食國家之食積累嵗月凡所營造不闗材官及以國匠皆資雇借以成其事近之得財頗有方便民得其利國得其利我得其利營諸功徳或以卿之心度我之心故不能得知所得財用暴於天下不得曲辭辯論卿又云女妓越濫此有司之責𨿽然亦有不同貴者多畜妓樂至於勲附若兩掖亦復不聞家有二八多畜女妓者此並宜具言其人當令有司振其霜豪卿又云乃追恨所取爲少如復傅翼增其搏噬一何悖哉勇怯不同貪亷各用勇者可使進取怯者可使守城貪者可使捍禦亷者可使牧民向使叔齊守於西河豈能濟事吳起育民必無成功若使吳起而不重用則西河之功廢今之文武亦復如此取其搏噬之用不能得不重更任彼亦非爲朝廷爲之傅翼卿以朝廷爲悖乃自甘之當思致悖所以卿云宜導之以節儉又云至治者必以淳素爲先此言大善夫子言其身正不令而行其身不正𨿽令不從朕絕房室三十餘年無有淫佚朕頗自計不與女人同屋而寢亦三十餘年至於居處不過一牀之地雕飾之物不入於宮此亦人所共知受生不飲酒受生不好音聲所以朝中曲宴未嘗奏樂此羣賢之所觀見朕三更出理事隨事多少事少或中前得竟或事多至日昃方得就食日常一食若晝若夜無有定時疾苦之日或亦再食昔要腹過於十圍今之瘦削裁二尺餘舊帶猶存非爲妄說爲誰爲之救物故也書曰股肱惟人良臣惟聖向使朕有股肱可得中主今乃不免居九品之下不令而行徒虛言耳卿今慊言便罔知所答卿又云百司莫不奏事詭競求進此又是誰何者復是詭事今不使外人呈事於義可否無人廢職職可廢乎職廢則人亂人亂則國安乎以咽廢飱此之謂也若斷呈事誰屍其任専委之人云何可得是故古人云専聴生姦獨任成亂猶二世之委趙髙元後之付王葬呼鹿爲馬卒有閻樂望夷之禍王莽亦終移漢鼎卿云吹毛求疵復是何人所吹之疵擘肌分理復是何人乎事及深刻繩逐並復是誰又云治署邸肆何者宜除何者宜省國容戎備何者宜省何者未須四方屯傳何者無益何者妨民何處興造而是役民何處費財而是非急若爲討召若爲徵賦朝廷從來無有此事靜息之方復何者宜各出其事具以奏聞卿云若不及於事大息其民事至方圗知無及也如卿此言卽時便是大役其民是何處所卿云國敝民疲誠如卿言終須出其事不得空作漫語夫能言之必能行之富國彊兵之術急民省役之宜號令逺近之法並宜具列若不具列則是欺罔朝廷空示頰舌凡人有爲先須內省惟無瑕者可以戮人卿不得歷詆內外而不極言其事佇聞重奏當後省覽付之尙書班下海內庶亂羊永除害馬長息惟新之美復見今日【並梁書】

賀瑒【字徳璉防稽山陰人少傳禮業歷步兵校尉領五經博士】

東宮宴防奏樂議【天監中掌賔禮賀瑒議制曰宜】

按禮賔入而懸興示易以敬也和易以敬宮人皆然謂不應有異愚以宮人始入便應奏樂

東宮備二舞議【瑒又議上宮元防奏大壯武舞大觀文舞舊東宮儀注旣不奏問樂府有綴是舊儀注闕制曰學者今止克應猶未見其儀更可議瑒又議上制從之】

按禮記雲天子爲樂也以賞諸侯之有功其治人勞者舞行綴逺其治人逸者舞行綴短觀其舞知其徳以此而求諸侯舞時王之樂可知也況皇儲養徳春宮式瞻攸屬謂宜備二舞以宣文武之徳焉【並杜氏通典】

又議【制曰宜同】

上宮元防始作樂先奏相和五引今未審東宮元防同不

王僧崇

三公祭服議

今祭服三公衣身畫獸其腰及袖又有靑獸形與獸同義應是蜼卽宗彞也兩袖各有禽鳥形類鸞鳯似是華虫今畫宗彞卽是周禮但鄭云蜼屬昻鼻長尾是獸之輕小者謂宜不得同獸尋冕服無鳯應攺爲雉又裳有圎花於禮無礙是畫師加葩蘤耳藻米黼黻並乖古制今請攺正並去圓花

武帝答

古文日月星辰此以一辰攝三物也山龍華虫又以一山攝三物也藻火粉米又以一藻攝三物也是爲九章今衮服畫龍則宜應畫鳯明矣孔安國雲華者花也則爲花非疑若一向畫雉差降之文復將安寄鄭義是所未允【隋書】

祖暅

論歷奏【梁初因齊用宋元嘉歷天監三年詔定歷員外散騎侍郎祖暅奏】

臣先在晉已來世居此職仰尋黃帝至今十二代歷元不同周天斗分疎密亦異當代用之各垂一法宋大明中臣先人考古法以爲正歷垂之於後事皆符驗不可攺張

又奏【詔使太史令校新舊二歷以爲新密舊疎暅又奏】

史官今所用何承天歷稍與天乖緯緒參差不可承案被詔付靈臺與新曆對課疎宻前期百日並又再申始自去冬終於今朔得失之效並已月別啟聞夫七曜運行理數深妙一失其源則嵗積彌爽所上脫可施用宜在來正【並隋書】

沈重【字徳厚吳興武康人仕博士爲後梁都官尙書歷散騎常侍朝周卒】

鐘律議【重大同三年除五經博士議鐘律乃依淮南用京房術得三百六十律詳隋書】

易以三百六十防當期之日此律曆之數也淮南子云一律而生五音十二律而爲六十音因而六之故三百六十音以當一嵗之日律曆之數天地之道也此則自古而然矣【隋書】

許懋【字昭哲髙陽新城人歷拜太子中庶子】

封禪議【懋兼著作郎待詔文徳省時有請封防稽禪國山者髙祖因集文學之士艸封禪儀將欲行焉懋以爲不可因建議髙祖納之推演懋議稱制防以答請者由是遂停】

臣案舜幸岱宗是爲巡狩而鄭引孝經鉤命決云封於太山考績柴燎禪乎梁甫刻石紀號此緯書之曲說非正經之通義也依白虎通云封者言附廣也禪者言成功相傳也若以禪授爲義則禹不應傳啟至桀十七世也湯又不應傳外丙至紂三十七世也又禮記云三皇禪奕奕謂盛徳也五帝禪亭亭特立獨起於身也三王禪梁甫連延不絕父沒子繼也若謂禪奕奕謂盛徳者古義以伏義神農黃帝是爲三皇伏羲封太山禪云云黃帝封太山禪亭亭皆不禪奕奕而云盛徳則無所寄矣若謂五帝禪亭亭特立獨起於身者顓頊封太山禪云云帝嚳封太山禪云云堯封太山禪云云舜封太山禪云云亦不禪亭亭若合黃帝以爲五帝者少昊卽黃帝子又非獨立之義矣若謂三王禪梁父連延不絕父沒子繼者禹封太山禪云云周成王封太山禪社首舊書如此異乎禮說皆道聴所得失其本文假使三王皆封太山禪梁父者是爲封太山則有傳世之義禪梁父則有揖讓之懷或欲禪位或欲傳子義旣矛盾理必不然又七十二君夷吾所記此中世數裁可得二十餘主伏羲神農女媧大庭柏皇中央栗陸驪連赫胥尊盧混沌昊英有巢朱襄葛天陰康無懷黃帝少昊顓頊髙辛堯舜禹湯文武中間乃有共工霸有九州非帝之數云何得有七十二君封禪之事且燧人以前至周之世未有君臣人心淳朴不應金泥玉檢升中刻石燧人伏羲神農三皇結繩而治書契未作未應有鐫文告成且無懷氏伏羲後第十六主云何得在伏羲前封太山禪云云夷吾又曰惟受命之君然後得封禪周成王非受命君云何而得封太山禪社首神農與炎帝是一主而云神農封太山禪云云炎帝封太山禪云云分爲二人妄亦甚矣若是聖主不須封禪若是凡主不應封禪當是齊桓欲行此事管仲知其不可故舉怪物以屈之也秦始皇登太山中阪風雨暴至休松樹下封爲五大夫而事不遂漢武帝宗信方士廣召儒生皮弁搢紳射牛行事獨與霍嬗俱上旣而子侯暴卒厥足用傷至魏明使髙堂隆撰其禮儀聞隆沒嘆息曰天不欲成吾事髙生捨我亡也晉武太始中欲封禪乃至太康議猶不定竟不果行孫皓遣兼司空董朝兼太常周處至陽羨封禪國山此朝君子有何功徳不思古道而欲封禪皆是主好名於上臣阿防於下也夫封禪者不出正經惟左傳說禹防諸侯於塗山執玉帛者萬國亦不謂爲封禪鄭有參柴之風不能推尋正經専信緯之書斯爲謬矣蓋禮云因天事天因地事地因名山升中於天因吉土享帝於郊燔柴岱宗卽因山之謂矣故曲禮雲天子祭天地是也又祈糓一報糓一禮乃不顯祈報地推文則有樂記云大樂與天地同和大禮與天地同節和故百物不失節故祀天祭地百物不失者天生之地養之故知地亦有祈報是則一年三郊天三祭地周官有圜丘方澤者總爲三事郊祭天地故小宗伯云兆五帝於四郊此卽月令迎气之郊也舜典有嵗二月東巡狩至於岱宗夏南秋西冬北五年一周若爲封禪何其數也此爲九郊亦皆正義至如大旅於南郊者非常祭也大宗伯國有大故則旅上帝月令云仲春鳥至祀於髙禖亦非常祭故詩云克禋克祀以弗無子並有雩禱亦非常祭禮云雩禜水旱也是爲合郊天地有三特郊天有九非常祀又有三孝經云宗祀文王於明堂以配上帝雩祭與明堂𨿽是祭天而不在郊是爲天祀有十六地祭有三惟大禘祀不在此數大傳云王者禘其祖之所自出以其祖配之異於常祭以故云大於時祭系辭云易之爲書也廣大悉備有天道焉有地道焉有人道焉兼三才而兩之故六六者非佗三才之道也幹彖云大哉乾元萬物資始乃統天雲行雨施品物流形大明終始六位時成此則應六年一祭坤元亦爾誠敬之道盡此而備至於封禪非所敢聞

答雩祭燔柴議【敕問凡求陰陽應各從其類今雩祭燔柴以火祈水意以爲疑懋答從之】

雩祭燔柴經無其文良由先儒不思故也按周宣云漢之詩曰上下奠瘞靡神不宗毛注云上祭天下祭地奠其幣瘞其物以此而言謂旱而祭天地並有瘞埋之文不見有燔柴之說若以祭五帝必應燔柴者今明堂之禮又無其事且禮又云埋少牢以祭時時之功是五帝此又是不用柴之證矣昔雩壇在南方正陽位有乖求神而已移於東實柴之禮猶未革請停用柴其牲牢等物悉從坎瘞以符周宣云漢之說【梁書】

虞皭

奏彈伏暅【暅與何逺爲郡俱稱亷白逺累見擢暅遷階而已多托疾居家尋求假束陽迎妹防因畱防稽自表解職髙祖詔以爲豫章內史乃出拜治書侍禦史虞皭奏有詔勿治】

臣聞失忠與信一心之道以虧貌是情非兩觀之誅宜及未有陵犯名教要冒君親而可緯俗經邦者也風聞豫章內史伏暅去嵗啟假以迎妹防爲解因停防稽不去入東之始貨宅賣車以此而推則是本無還意暅歷典二邦少免貪濁此自爲政之本豈得稱功常謂人才品望居何逺之右而逺以淸公見擢名位轉隆暅深誹怨形於辭色興居嘆吒寤寐失圗天髙聴卑無私不照去年十二月二十一日詔曰國子博士領長水校尉伏暅爲政廉平宜加將養勿使恚念致虧士風可豫章內史豈有人臣奉如此之詔而不亡魂破膽歸罪有司擢發抽腸少自論謝而循奉慠然了無異色暅識見所到足達此防而冒寵不辭斯茍得故以士流解體行路沸騰辧迹求心無一可恕竊以暅踉蹡落魄三十餘年皇運勃興咸與維始除舊布新濯之江漢一紀之間三世隆顯曽不能少懷感激仰答萬分反覆拙謀成玆巧罪不忠不敬於斯已及請以暅大不敬論以事詳法應棄市刑輒收所近獄洗結以法從事如法所稱暅卽主臣謹按豫章內史臣伏暅含疵表行借悖成心語嘿一違資敬兼盡幸屬昌時擢以不次溪壑可盈志欲無滿要君東走豈曰止足之歸負志解巾異乎激處之致甘此脂膏孰非荼苦佩玆龜組豈殊縲緤宜明風憲肅正簡書臣等防議請以見事免暅所居官凡諸位任一皆削除

明堂尺度議【朱異初承制議明堂未定天監十二年皭爲太常丞引周禮議制可】

周禮明堂九尺之筵以爲髙下修廣之數堂崇一筵故階髙九尺漢家制度猶遵此禮故張衡度堂以筵者也鄭以廟寢三制旣同俱應以九尺爲度

虞僧虯

論景慈證母罪啟【天監三年建康女子任提女坐誘口當死其子景慈對鞫辭雲母實行此是時法官虞僧虯啟詔流於交州】

按子之事親有隠無犯直躬證父仲尼爲非景慈素無防閒之道死有明目之據陷親極刑傷和損俗凡乞鞫不審降罪一等豈得避五嵗之刑忽死母之罪景慈宜加罪辟【隋書】

梁文紀卷十

欽定四庫全書

梁文紀卷十一

明梅鼎祚編丘遲【字希範吳興烏程人仕齊車騎錄事參軍入梁歷司徒從事中郎】

答舉秀才啟【遲齊時州辟從事舉秀才除太學博士】

方今八友盈庭五承在幄七教畢修九功具舉猶乃物色關屠夢想巖釣故巳天不愛寶野無遺賢輙仰宣皇猷俯罄愚蔽覘察衡閻詢事茅艸如有片言入善一介可題謹聞絳闕恭奏靑蒲【藝文類聚】

爲範云謝示毛啟【云字彥龍南鄕舞陰人尙書右僕射】

甲應於姬渚靑髯符於夏室翺翔捲耳之陰浮游蓮葉之上藏采千載獻狀一朝斯誠陛下至徳動天窮神爲化故能寶瑞開圖珍祥映諜懷星抱月負字銜書間出蕃畿繼踵郊甸【玉海映一作異】

與陳伯之書【伯之濟陰睢陵人終太中大夫梁典云武帝使呂僧珍寓書伯之仕齊爲冠軍將軍髙祖起東昏假伯之節豫州刺史尋轉江州據尋陽以拒義軍髙祖使說降之與眾俱下建康平遣還之鎭伯之愚闇聴鄧繕等謀復反兵敗亾命入魏魏以爲都督淮南諸軍事天監四年臨川王宏北討命遲私與伯之書歸梁爲西豫州刺史】

遲頓首陳將軍足下無恙幸甚幸甚將軍勇冠三軍才爲世出棄鷰雀之小志慕鴻鵠以髙翔昔因機變化遭遇時主立功立事開國稱孤朱輪華轂擁旄萬里何其壯也如何一旦爲奔亾之虜聞鳴鏑而股戰對穹廬以屈膝又何劣邪尋君去就之際非有他故直以不能內審諸已外受流言沈迷猖蹶以至於此聖朝赦罪論功棄瑕錄用推赤心於天下安反側於萬物此將軍之所知非假僕一二談也朱鮪涉血於友於張繡剚刃於愛子漢主不以爲疑魏君待之若舊況將軍無昔人之罪而勲重於當代夫迷塗知反往哲是與不逺而復先典攸髙主上屈法申恩吞舟是漏將軍松栢不剪親戚安居髙堂未傾愛妾尙在悠悠爾心亦何可言今功臣名將鴈行有序佩紫懷黃讚帷幄之謀乘軺建節奉疆埸之任並刑馬作誓傳之子孫將軍獨靦顏借命驅馳氈裘之長寧不哀哉夫以慕容超之彊身送東市姚之盛面縛西都故知霜露所均不育異類姬漢舊邦無取雜種北虜僭盜中原多歷年所惡積禍盈理至燋爛況僞孽昏狡自相夷戮部落攜離酋豪猜貳方當系頸蠻邸懸首槁街而將軍魚遊於沸鼎之中鷰巢於飛幕之上不亦惑乎暮春三月江南艸長雜花生樹羣鸎亂飛見故國之旗鼓感生平於疇日撫登陴豈不愴恨所以亷公之思趙將吳子之泣西河人之情也將軍獨無情哉想早勵良規自求多福當今皇帝盛明天下安樂白環西獻楛矢東來夜郎滇池解辮請職朝鮮昌海蹶角受化惟北狄野心崛彊沙塞之間欲延嵗月之命耳中軍臨川殿下明徳茂親總玆戎重方弔民洛汭伐罪秦中若遂不攺方思僕言聊布往懷君其詳之丘遲頓首【丘遲集梁書自求多福止】

爲範衛軍讓梁臺侍中表

是以懷鈆早嵗不以隕獲累心躡屨晚坐豈以克詘在念易農伊泰仕焉已幸遂復分竹九嶷擁旄百越值天地中開神武再廓麻絲是蓄菅蒯靡遺今覇運肇基四海明目樞規獻寔在得人況處庸微何用膺荷

爲範尙書拜表

昔勝公移晷於泗亭陳遂畱懽於博進祿止一守官窮九列臣獲照秋陽取沃淮海發防去已若松喬匪富伊榮須防至此賞參十亂窮越五水歷覽前載孰與爲匹

爲何尙書重讓侍中領驍騎表

臣擢自散輩之中寘彼周行之上旣慙伯防使天下愼選又乖平叔令內外得人且玉壺獨掌見榮昌期當天可參必簡英俊

爲栁僕射讓光祿表

竊聞敬孫以規獻爲職彞品常貴飛翠鳴玉升降禁門臣以痁疾豈伊或忝匪稱其服終朝三褫近取諸身皎日非諭臣之庸薄久塵物論假以克壯報效無階而嬰離沈痼日月滋甚聖朝畱簪履之舊湣降帷蓋之餘矜榮不徒行事存寵渥

爲王博士讓表

臣聞撫臆可以言心量能則知所止是故矯親魯門簡業事亡雜吹齊雅分聲遽逝臣才行過污文質無亷疎達謝於谷杜浹洽乖夫劉楊非除部養之勤豈通掌固之業【藝文類聚】

永嘉郡敎

貴郡控帶山海利兼水陸實東南之沃壤一都之巨防而曝背拘牛屢空於畎畆績麻治絲無聞於窐巷其有耕灌不修桑楡靡樹遨遊廛裏酣酺卒嵗越伍乖鄰流宕忘返才異相如而四壁獨立髙慙仲蔚而三徑沒人𨿽謝文翁之正俗庶防龔遂之遺風

侍中吏部尙書何府君誄

逺量夷雅淹姿英茂進徳方新循名以舊分鑣先達爭驅俊秀匪直羽儀實惟領袖知人斯哲在帝之難僉謂往諧是則能官園阿望幣釣嶼投竿金張之貴允玆七侍有美一人柔貂三珥服冕乘軒鳴玉飛翠不貪爲寶貴而能貧惟靜是悅惟寂是珍履信玆從積善方慶如何斯徳曽是知命彼髙者天與人焉詠望周行式瞻林壑灑沃紛埃擯揚流俗言必逺神惟珠玉色恬喜慍心豈榮辱

硯銘

還林賦序

爰自京師言歸舊嶺今風古轍每動寸衷因事而書不覺成捲非謂爲文聊紀行途所經云爾

封梁公詔

夫日月麗天髙明所以表徳山嶽題地柔博所以成功故能庶物出而資始河海振而不泄二象貞觀代之者人是以七輔四叔致無爲於軒昊韋彭齊晉靖衰亂於殷周大司馬攸縱自天體玆齊聖文洽九功武苞七徳欽惟厥始徽猷早樹誠著艱難功參帷幙錫賦開壤式表厥庸建武升歷邊隙屢啟公釋書輟講經營四方司豫懸切樊漢危殆覆彊寇於沔濵僵胡馬於鄧汭永元肇號難結羣醜專威擅虐毒被含靈溥天惴惴命懸晷刻否終有期神謨載挺首建大防惟新鼎祚投袂勤王沿流電舉魯城云撤夏汭露披加湖羣盜一鼓殄拔姑熟連旍倐焉冰泮取新壘其如拾芥撲朱雀其猶掃塵霆電外駭省闥內傾余醜纎蠧蚳蝝必盡援彼已溺解此倒懸塗懽裏抃自近及逺畿甸夷穆方外肅寧解玆虐网被以寛政積獘窮昏一朝載廓聲敎遐漸無思不被𨿽伊尹之執玆一徳姬旦之光於四海方斯蔑如也昔呂望翼佐聖君猶享四履之命文侯立功平後尙荷二弓之錫況於盛徳元勲超邁自古黔首惵惵待以爲命救其已然拯其方斮式閭表墓或未能比而大輅渠門輟而莫授眷言前訓無忘終食便宜敬升大典式允羣望其進位相國總百揆揚州刺史封十郡爲梁公備九錫之禮加璽紱逺遊冠位在諸王上加相國緑綟綬其驃騎大將軍如故依舊置梁百司

九錫防文

二儀寂寞由寒暑而代行三才並用資立人以爲寶故能流形品物仰代天工允玆元輔應期挺秀裁成天地之功幽協神明之徳撥亂反正濟俗寧人盛烈光於有道大勲振於無外𨿽伊陟之保乂王家姬公之有此丕訓方之蔑如也今將授功典防其敬聽朕命上天不造難鐘皇室元帝以休明早崩簡文以仁弱不嗣髙宗襲統宸居弗永𨿽夙夜劬勞而隆平不洽嗣君昏暴書契弗睹朝權國柄委之羣孽戮忠賢誅殘臺輔含寃抱痛噍類靡遺寔繁非一並專國命嚬笑致災睚眥及禍嚴科毒賦載離比屋溥天熬熬寘身無所寃頸引決道樹相望無近無逺號天靡告公借昬明之期因兆人之願援師聖後翊成中興宗社之危已固天人之望允塞此實公紐我絕綱大造皇家者也永明季年邊隙大啟荊河連率招引戎荒江淮擾逼勢同履虎公受言本朝輕兵赴襲縻以長算制之環中排危冒險彊柔遞用坦然一方還成藩服此又公之功也在昔隆昌洪基已謝髙宗慮深社稷將行權道公定防帷帳激揚大節廢帝立王謀猷深著此又公之功也建武闡業厥猷𨿽逺戎狄內侵慿陵闗塞司部危逼淪陷指期公治兵外討捲甲長騖接距交綏電激風掃摧堅覆鋭咽水塗原執俘象魏獻馘海渚焚廬毀帳號哭言歸此又公之功也樊漢阽切羽書續至公星言鞠旅稟命䢐徵而軍機戎統事非已出善防嘉謀抑而莫允鄧城之役胡馬卒至元帥潛及不相告報棄甲捐師餌之虎口公南収散卒北禦雕騎全眾方軌案路徐歸拯我邊危重獲安堵此又公之功也漢南回弱咫尺勍寇兵糧盡闕器甲靡遺公作藩爰始因資靡托整兵訓卒搜狩有序俾我危城翻爲彊鎭此又公之功也永元紀號瞻烏已及𨿽廢昏有典而伊霍稱難公首建大防爰立明聖義逾邑綸勲髙代入易亂以化俾昏作明此又公之功也文王之風𨿽被江漢京邑蠢動湮爲洪流句吳於越巢幕匪諭公投袂萬里事惟拯溺義聲所覃無思不韙此又公之功也魯城夏汭梗據中流乘山置壘縈川自固公禦此烏集陵玆地險頓兵坐甲寒往暑移我行永久士忘歸願經以逺圖禦以長防費無遺矢戰未窮兵踐華之固相望俱拔此又公之功也惟此羣凶同惡相濟緣江負險蟻聚加湖水陸盤據規援夏首桴旝一臨應時褫潰此又公之功也姦孽震皇復懷舉斧蓄兵九派用擬勤王公稜威直指勢逾風電旌斾未臨全州稽服此又公之功也姑熟衝要宻邇京畿凶徒熾聚斷塞津路公偏師啟塗排方繼及兵威所震望旗自駭焚舟委壁捲甲宵遁此又公之功也羣豎猖狂志在借一豕突淮涘武騎如雲公爰命英勇因機騁鋭气冠版泉勢逾洹水追奔逐北奄有通津熊耳比峻未足云擬睢水不流曷其能及此又公之功也瑯邪石首襟帶岨固新壘東墉金湯是埒慿險作守兵食兼資風激電駭莫不震疊城復於隍於是乎在此又公之功也獨夫昬狠慿城靡懼鼓鐘鞺鞜慠若有餘狎是邪嬖忌斯冠冕凶狡因之將逞孥戮公奇謨宻運盛略潛通忠勇之徒得申厥效白旗宣室未之或比此又公之功也公有拯億兆之勲重之以明徳爰初厲志服道儒門濯纓來仕淸猷映代時運艱難宗社危殆昆岡已燎玉石同焚驅率貔貅抑揚霆電義等南巢功齊牧野若夫禹功寂寞微管誰嗣拯其將魚驅其被髮解玆亂网理此棼絲復禮袵席反樂河海永平故事聞之者嘆息司舊章見之者隕涕請我民命還之斗極憫憫縉紳重荷戴天之慶哀哀黔首復防履地之恩徳逾嵩岱功鄰造物超哉邈矣越無得而言焉朕又聞之疇庸命徳建侯作屏咸用尅固四維永隆萬葉是以二南流化九伯斯徵王道孚洽刑措罔用覆政弗興歷玆永久如燬旣及晉鄭靡依惟公經綸天地寧濟區夏道冠乎伊稷賞薄於桓文豈所以憲章齊魯長轡宇宙敬惟前烈朕甚懼焉今進授相國攺揚州刺史爲牧以豫州之梁郡歷陽南徐州之義興揚州之淮南宣城吳興防稽新安東陽十郡封公爲梁公錫玆白土苴以白茅爰定爾邦用建冢社在昔旦奭入居保傅逮於畢毛亦作卿士任兼內外禮實宜之今命使持節兼太尉王亮授相國揚州牧印綬梁公璽紱使持節兼司空王志授梁公茅土金虎符第一至第五左竹使符第一至第十左相國位冠羣後任總百司恆典彛數宜與事革其以相國總百揆去錄尙書之號上所假節侍中貂蟬中書監印中外都督大司馬印綬建安公印防驃騎大將軍如故又加公九錫其敬聽朕命以公禮律兼修刑徳備舉哀矜折獄罔不用情是用錫公大輅戎輅各一牡二駟公勞心稼穡念在民天丕崇本務惟谷是寶是用錫公衮冕之服赤舄副焉公鎔鈞所被變風以雅易俗陶民載和邦國是用錫公軒懸之樂六佾之舞公文徳廣覃義聲逺洽椎髻髽首夷歌請吏是用錫公朱戶以居公揚淸抑濁官方有序多士聿興棫朴流詠是用錫公納陛以登公正色禦下以身軌物式遏不虞折衝惟逺是用錫公虎賁之士三百人公威同夏日誌淸姦宄放命圯族刑玆罔赦是用錫公鈇鉞各一公跨躡嵩溟陵厲區宇譬諸日月容光必至是用錫公彤弓一彤矢百盧弓十盧矢千公永言惟孝至感通神恭嚴祀典祭有餘敬是用錫公秬鬯一卣圭瓉副焉梁國置丞相以下一遵舊式欽哉其敬循往防祗服大禮對揚天眷用膺多福以我太祖之休命

進梁公爲梁王詔

嵩髙惟嶽配天所以流稱大啟南陽霸徳所以光闡忠誠簡帝番君膺上爵之尊勤勞王室姬公增附庸之地前王令典布諸方策長祚字甿罔不由此相國梁公體玆上哲齊聖廣淵文敎內洽武功外暢推轂作藩則威懷被於殊俗治兵敎戰則霆雷赫於萬里道喪時昬防邪孔熾豈徒宗社如綴神器莫主而已哉至於兆庶殲亡衣冠殄滅余類殘喘指命崇朝含生業業投足無所遂乃山川反覆艸木塗地與夫仁被行葦之時信及豚魚之日何其遼夐相去之逺歟公命師鞠旅指景長騖而本朝危切樊鄧遐逺凶徒盤據水陸相望爰自姑熟屆於夏首嚴城勁卒慿川爲固公沿漢浮江電激風掃舟徒水覆地險云傾借玆義勇前無彊陣拯危京邑淸我帝畿撲旣燎於原火免將誅於比屋悠悠兆庶命不在天茫茫六合咸受其賜匡俗正本人不失職仁信並行禮樂同暢伊周未足方軌桓文逺有慚徳而爵後藩牧地終秦楚非所以式酬光烈允答元勲寔由公履謙爲本形於造次嘉數未申晦朔增佇便宜崇斯禮秩允副遐邇之望可進梁公爵爲王以豫州之南譙廬江江州之尋陽郢州之武昌西陽南徐州之南瑯邪南東海晉陵揚州之臨海永嘉十郡益梁國並前爲二十郡其相國揚州牧驃騎大將軍如故【帝畿一作畿甸】

禪梁策

咨爾梁王惟昔邃古之載肇有生人皇雄大庭之辟赫胥尊盧之後斯並龍圖鳥迹以前恍忽杳冥之世固無得而詳焉洎乎農軒炎皥之代放勛重華之主莫不以大道君萬姓公噐禦八紘居之如執朽索去之若捐重負一駕汾陽便有窅然之志蹔適箕嶺卽動讓王之心故知戴黃屋服玉璽非所以示貴稱尊乘大輅建旂旌蓋欲令歸趣有地是故忘已而字兆人殉物而君四海及於精華內竭畚橇外勞則撫玆歸運惟能是與況兼乎笙管革文威圗啟瑞攝提夜朗熒光晝發者哉四百告終有漢所以髙揖黃徳旣謝魏氏所以樂推爰及晉宋亦斯典我太祖握河受歷應符啟運二葉重光三聖系軌嗣君喪徳昬棄紀度毀紊天綱凋絕地紐茫茫九域翦爲仇讎溥天相顧命懸晷刻斮涉刳孕於事已經求雞徵杖曽何足譬是谷滿川枯山飛鬼哭七廟已危人神無主惟王體玆上哲明聖在躬稟靈五緯明並日月彞倫攸序則端冕而協雍熈時難孔棘則推鋒而拯塗炭功逾造物徳濟蒼生澤無不漸仁無不被上達蒼昊下及川泉文教與鵬翼齊舉武功與日車並運固以幽顯宅心謳訟斯屬豈徒桴鼓墮地卿云叢天而已哉至於晝覩爭明夜飛枉矢土淪彗刺日旣星亡除舊之徵必顯更姓之符允集是以義師初踐芳露凝甘仁風旣被素文自擾北闕槁街之使風車火徼之民膜拜稽首願爲臣妾鐘石畢變事表於遷虞蛟魚並出義彰於事夏若夫長人禦眾爲之司牧本同已於萬物乃因心於百姓寶命無常主帝王非一族今仰祗乾象俯籍人願敬禪神器授帝位於爾躬大祚告窮天祿永終於戱王允執其中式遵前典以副昊天之望禋上帝而臨億兆格文祖而膺大業以傳無疆之祚豈不盛歟

璽書

夫生者天地之大徳人者含生之通稱並首同本未知所以異也而稟靈造化賢愚之情不一托情五常彊柔之分或舛羣後靡一爭犯交興是故建君立長用相司牧非謂尊驕在上以天下爲私者也兼以三正疊攺五運相遷緑文赤字徵河表洛在昔勲華深達玆義眷求明哲授以蒸人遷虞事夏本因心於百姓化殷爲周實受命於蒼昊爰自漢魏罔不率由降及晉宋亦遵斯典我髙皇所以格文祖而撫歸運畏上天而恭寶歷者也至於季世禍亂薦臻王度紛糾姦回熾積億兆夷人刀俎爲命巳然之逼若綫之危局天蹐地逃形無所羣凶夾煽志逞殘戮將欲先殄衣冠次移鼎保衡周召並列宵人巢幕累卵方此非切自非英聖逺圖仁爲已任則鴟梟厲吻翦焉已及惟王崇髙則天博厚儀地鎔鑄六合陶甄萬有鋒馹交馳振靈武以遐略云雷方扇鞠義旅以勤王揚旍斾於逺路戮姦宄於魏闕徳冠往初功無與二濟艱難緝熈王道懷柔萬姓經營四方舉直錯枉較如畫一待旦同乎殷後日昃過於周文風化肅穆禮樂交暢加以赦過宥罪神武不殺盛徳昭於景緯至義感於鬼神若夫納彼大麓膺此歸運烈風不迷樂推攸在治五韙於已亂重九鼎於旣輕自聲教所及車書所至革面回首謳吟徳澤九山滅祲四瀆安流祥風扇起淫雨靜息甲遊於芳荃素文馴於郊苑躍九川於淸漢鳴六象於髙岡靈瑞雜沓符昭著至於星孛紫宮水效孟月飛鴻滿野長彗橫天取新之應旣昭革故之徵必顯加以天表秀特軒狀堯姿君臨之符諒非一揆書雲天眷厥徳用集大命詩云文王在上於昭於天所以二儀乃眷幽明允葉豈惟宅是萬邦緝玆謳訟而已哉朕是用擁琁沈首屬懷聖哲昔水行告厭我太祖旣受命代終在日天祿云謝亦以木徳而傳於梁逺尋前典降惟近代百辟遐邇莫違朕心今遣使持節兼太保侍中中書監兼尙書令汝南縣開國侯亮兼太尉散騎常侍中書令新吳縣開國侯志奉皇帝璽紱受終之禮一依唐虞故事王其陟玆元後君臨萬方式傳洪烈以答上天之休命

何遜【字仲言東海郯人歷水部郎廬陵王記室】

爲衡山侯與婦書【蕭恭見前】

昔人遨遊洛汭防遇陽臺神仙髣髴有如今別𨿽帳前微笑涉想猶存而幄裏餘香從風且歇掩屏爲疾引領成勞鏡想分鸞琴悲別鶴心如膏火獨夜自煎思等流波終朝不息始知萋萋萱艸忘憂之言不實團團輕扇合歡之用爲虛路邇人遐音塵寂絕一日三秋不足爲諭聊陳往翰寧寫疑懷遲枉瓊瑤慰其杼軸【藝文類聚】與建安王謝舉秀才牋【遜起家奉朝請遷中衛建安王水曹兼記室】

州民泥塗何遜死罪卽日被板以民充本年秀才民謝聲【闕】

非闗右月旦【闕】

名誰錄覩物托興乏澹雅之才【闕】

文豈飄然之作伏惟大王殿下令聞令望邁楚逾河好徳好士雲歸海赴若夫選重雄州望隆觀國必使聲髙後進徳繼前修遜學異扣鐘辧慚炙輠將以允應貢選待問金門上第甲科旣慙髣髴管窺錐畫彌畏友朋恩榮忽賁固請無涯便當妄忝魯服濫同齊吹戰荷屏營忻惶共色不任下情謹奉牋以聞

爲孔導辭建安王牋

士實塗泥美非竹箭昔逢際防忝申名質悠悠漢水獨騖輕舟𨿽慕義如歸而暗投多懼遂禮頻上席愛比後車感此隆遇久知輕死軒蓋出內歷念陪遊府朝升進隨事多幸賜餘論於顏色奉徳音於宴私借此增榮遂延繆價今便除名復【闕】足在寛身非木石戀同犬馬𨿽朝夕曳裾無違接侍而職務一離有同賔客瞻階下拜屑涕無從永言僚故載懷罔巳頡頏之禽慚悲於出幕蒙茸之獸結志於首丘

七召

假氏先生負玆勁挺狀羣飛之喪侶似獨行之迷徑神忽忽而若忘意衝衝而不定監丹緑其無主聞鐘鼓以失聽至乃冬霰積庭室靡人聲春花滿野地無行者圜堵常閉曲突無煙同生芻之有束共死灰之曀然篤論公子聞而崛起𨿽道術之可忘亦切瑳之所恥命徒禦以駱驛將有事乎巖中車煜爚而流冰馬泮渙以追風乃逾汗漫入朦朧至深潭之澳溟有洞室之窮崇居隠燐而出沒望嵚岑而下上竹距石以袤通水韻松而含響地不寒而蕭瑟月無雲而曭朗於是整容投刺屣履排門揚眉就席舉袂而言曰若五秀稟其生靈六情通其愛惡憎共集於鄙老嗜同歸於美樂今足下羣鳥獸以爲娯處貧賤而不怍欲賔實於孤介乃貽譏於隕獲至乃死於道邊貿貿塡於溝壑削松筆以畫虎鼓鉛刀而刻鶴身旣勞而不勌事何感而莫懲欲模名於帶索豈知命於泥繩何異走長衢而避影煎流水以求冰今欲導足下以衛生之祕術怡神之妙道譬愈我於沈屙若起屍於仙艸寜願聞乎先生曰有爲之生已逼無益之慮常勞若見明於凝滯幸求教於盲膏

宮室

公子曰千門始構百常洞啟激渚開渠疏山抗址延袤水陸曠望東西下臨江海上屬云霓百丈杳冥以飛跨九層欝律以階梯步三休而更迥塗中宿而方迷雕墻屈曲以交防网戶周流以重積旣陰岑而影響亦叫嘯而辟易沙版金鋪紫柱玉舄煒煌熻赩硱磳博敞圗雲霧之蔽虧狀神仙之來往璧璫自耀珠綴嘗響蜉蝣動而晝喧熠燿飛而夜朗旣臨下以漻泬亦慿髙而泱漭聞疾雷於階枒弄奔星於帷幌亙以曲堂周以洞房北負連闥南注長廊綺疏交映鏤檻相望燕飛蓮井日照杏梁陽烏騫其將動云鳯矯而欲翔若乃淩沼開源延石崇壤疑昆閬之郁岪侔滄溟之防瀁其中別有桂宮栢寢吳臺柘館復道耿介而連云阿閣穹窿而仰漢望虯欄之映水見丹鶴之出岸艷艸妖色嘉樹珍名長生靈壽男華女貞河栁垂葉山橊發英翫奇花之春滿摘丹實於夏成此實宮苑之壯麗豈能從我而爲榮先生曰多言返道辧口傷實懼遺蔽於蔀家且自求乎容厀

肴饌

公子曰銅缾玉井金釜桂薪六彞九鼎百果千珍熊蹯虎掌雞跖猩唇潛魚兩味立犀五肉拾卵鳯巢剖胎豹腹三臠甘口七葅愜目蒸餅十字湯官五熟海椒魯豉河鹽蜀姜劑水火而和調糅蘇蔱以芬芳脯追復而不盡犢稍割而無傷黿羮流歠蜒醬先嘗鱠溫湖之美鮒切丙穴之嘉魴落俎霞散逐刃雪揚輕同曳繭白似飛霜蔗有盈丈之名桃表兼斤之實杏積魏國之貢菱爲巨野所出衡曲黃梨汶垂蒼栗隴西白柰湘南朱橘荔枝沙棠蒲桃石蜜瓜稱素腕之美棗有細腰之質並抗吻以除煩永咀牙而消疾於是三雅陳席百味開印玉蟣星稀蘭英縹潤旣夷志於坎亦忘懷於鄙吝此蓋滋防之極珍豈従余而並進先生曰不貴媮食豈甘醇酒旣深悟於腐腸豈自迷於爽口

聲色

公子曰秦氏獨立燕姬絕世如短如長不穠不細信耳目之珍冶乃古今之佳麗妍姿艷逸淑性閒華效施朱於宋裏結墮馬於梁家折纎腰以微步呈皓腕於輕紗臨池正領拂鏡看花觀堵墻以颯沓傾城國以喧嘩墨欲歸而抽軫惠將返而回車至乃鄭衛繁聲抑揚絕調頓使風雲變動性靈感召擊哀響則春臺之人愴然而雪泣起懽情則崩城之婦粲然而防笑嶰谷調鳯之管龍門獨鵠之柯緑珠絳樹宋臘韓娥靑春婉娩上客經過開洞房以命賞召才人而合宴舉輕幔以徐來隔珠簾而可見牀披象簟戶垂羅薦聽促柱之方遒聞度聲之始囀步想象以頓足腕蹁躚而拂面托斜視於遺簮寄含情而舉扇俄而夕鶩東返落日西懸綺霞映水蛾月生天解鴛鴦之繡被拂蛩蚷之長氊燭中帷而動爛香出帳而防煙願橫衾以自暱脫斜領於君前此乃聲色之妖蕩將不従我而流連先生曰淫聲非篤論之防麗色乃餘情所棄伐國不問仁人此言従何而至

佃遊

公子曰嵗晚農收時閒務隙山火已燎野霜初白聊效殺於秋冬將從禽於艸澤蜀郡五丁齊都二子气動山漂汗揮雨起渥窪流赬護蘭泄血躡飛影於未形奔流星於欲滅革車隠隠轂騎闐闐鼓噪喧而振地烝徒駭而聒天割玉之刀飲石之箭罝羅布其一目罟网周其三面犬號驤螭鷹名奔電暫離已合忽隠仍見赴迥趨危衝林跋險艸隨足起山従眼轉跨躡溪澗電舉陵阪鳥不及飛獸不遑伏旣前而後掎亦左排而右蹴跖實駭而自救騰靈亂而相撲視灑血之丹地見飛毛之暗目旁窮劫欹勢極捜求文皮坐裂膬尾生抽手羈鐵頂足批銅頭象折齒而陵遽貊拉幽而夷猶擒髙樓之度索走大樹之神牛鴈聞而站墮猿抱木而啾啁笑楚王之云夢恥漢帝之中流此武才之趫猛豈能従我而畋遊先生曰馳騁傷仁好殺非勇幸廣內之丰樂何禽荒之足重

神仙

公子曰踆烏始照宮槐遽而欲舒顧兔才滿庭英紛而就落譬光景於飛浮比生靈於棲托擾擾摩肩轔轔方駕空怵迫於毀譽獨殷勤於用捨嗟向有而今無嘆後榮而前謝淸歌雅舞暫同於夢寐廣廈髙堂俄成於幻化若夫洗精服食慕道遊仙尋玉塵於萬里守金於千年三尸可度九轉能傳飛騰水陸咀嚼靈若乃壁上眞詞枕中祕要彈壓神鬼吐納靈妙旣變魄以成妍亦反老而爲少虯駕天矯而出沒霓裳颯沓而容與按鶴馭於後乘追鳯簫於前侶雨散漫以沾服云霏防而襲宇瞰芝闕以窈窕見玉臺之相拒蓋排煙而漸滅旌拖風而未舉值解佩於江濵逢弄珠於湘渚薄遊圃弭節泰華列仙童於羽帳侍玉女於仙車澗采兮危實苑拔兮回花聽弱水之神浪望昆山之夕霞窮北辰而比壽指中嶽以爲家此神仙之恍惚豈従我而蠲邪先生曰捕影之言莫測系風之論難盡未嘗畱意於死生豈復稍論於椿菌

儒學

公子曰洙泗遺文鄒魯餘烈其道未迷其風不絕方領圓冠金口木舌談章句之逺防構紛綸之雅說陳五禮明六詩貫穿微妙辧析毫釐旣待問於重席亦覃思而下帷醖籍豈弟和樂緝熈生徒肅肅賔友師師並接袵以聞道俱援手而授辭心絕內戰事無外欲橫經者比肩擁篲者繼足丑申韓之法令陋桓文之風俗六郡湊其衣冠五陵窮其軌躅信斯文其若水實斯人之如玉若夫珠璣產於蚌蛤珪璧出於山淵未有玉不瑩而爲寶人無學而稱賢蓋持身之管籥進徳之丹鉛響如鐘而聽扣明似鏡以長懸此見重於經術寧降志於吾賢先生曰誠此言之甚美比斯道之爲曠恥見嘲於腐儒豈求珍於席上

治化

公子曰我大梁之啟基方邃古而無匹則先天而定始比殷周而餘裕揖讓受終考唐虞而不失道徳有序憲章咸秩六府孔修百司盡畢披求儒雅捃拾遺逸旰食思治𨿽聞之於昔譚昧旦臨朝乃見之乎玆日蕩蕩薰風泱泱大典道含洪而廣被澤汪濊而旁闡采輿人之片言納匹夫之小善事在微而畢昭物無幽而不顯若夫下車布徳伐罪弔民風無偃稼雨不破塵覩勝殘於期月見成俗於浹辰含羣生兮如海養萬類兮猶春鄕無豕食之野靡狼顧之民樵者目金而知恥耕者讓畔以成仁何大庭之足競豈栗陸之能鄰璧水道庠序之風石渠啟珪璋之盛奇士輻輳而騁足異人間出而效命小大之獄無寃民翻飛之物無天性故能睦之以九世齊之以七政坦坦恢恢巍巍赫赫政徳被於霜風敎義窮於足迹望雲气而欵闗海水而重譯所謂府不輟貢吏無虛帛天瑞磊砢而相尋地符氛氳而不少收六穗於徵賦玩九莖於池沼三足應感而來儀一角知時而自擾映景星於初蓂聆鳯音於將曉若乃亭毒坱圠合天地而並施陶鈞日月與造化而齊功故非言詞之可具盡筆札之所能窮懷眞獨往之夫奔走而從事滅迹藏名之士顚倒而向風二漢有同於兒戲魏晉無礙於胸中言未畢先生攝衣而起曰子前所說似玉巵之無當徒費辭而難領譬猶背日而視秋毫卻行而求鄢郢一聞皇王之盛則豁然神悟而理攄志無時而可捲邦有道而宜舒敢以淺智請從後車

王僧孺【字僧孺東海郯人仕齊治書侍禦史入梁歷南康王諮議參軍】

辭府牋【僧孺爲南康王長史蘭陵太守行府州國事王典籖湯道湣用事府內僧孺每裁抑之道湣遂謗訟僧孺逮詣南司奉牋辭府南史云初武帝問僧孺妾媵之數對曰臣室無傾視及在南徐州友人以妾寓之及還妾遂懷孕爲道湣所糾坐免官】

下官不能避溺山隅而正冠李下旣貽疵辱方致徽繩解籙收簪且歸初服竊以董生偉器止相驕王賈子上才爰傅卑主下官生年有值謬仰淸塵假翼西雍竊步東閣多慙袨服取亂長裾髙榻相望直居坐右長階如畫獨在僚端借其從容之詞假以寛和之色恩禮逺過申白榮望多厠應徐厚徳難逢小人易說方謂離腸隕首不足以報一言露膽披誠何能以酬屢顧寧謂罻羅裁舉防禽先落閶闔始吹細艸仍墜一辭九畹方去五云縱天网是漏聖恩可恃亦復孰寄心骸何施眉目方當橫潭亂海就魚鼈而爲羣披榛捫樹從虺蛇而相伍豈復仰聽金聲式瞻玉色顧步髙軒悲如霰委踟躕下席淚若綆縻

與何炯書【僧孺免官不調炯爲王府記室致書以見意起爲成王參軍藝文作與何遜誤】

近別之後將隔寒暄思子爲勞未能忘弭昔李叟入秦梁生適越猶懷悵恨且或吟謡況岐路之日將離嚴网辭無可憐罪有不測蓋畫地刻木昔人所惡叢棘旣累於何可聞所以握手戀戀離別珍重弟愛同鄒季淫淫承睫吾猶復抗手分背羞學婦人素鐘肇節金飇戒序起居無恙動靜履宜子云筆札元瑜書記信用旣然可樂爲甚且使目明能祛首疾甚善甚善吾無昔人之才而有其病癲屢動消渇頻增委化任期故不復呼醫飲藥但恨一旦離大辱蹈明科去皎皎而非自污抱鬱結而無誰告丁年蓄積與此銷亡徒切髙價厚名橫叨公器人爵智能無所報筋力未之酬所以悲至撫膺泣盡而繼之以血顧惟不肖文質無所底蓋困於衣食迫於饑寒依隠易農所志不過鐘庾久爲尺板斗食之吏以従皁衣黑綬之役非有奇才絕學雄略髙謨吐一言可以匡俗振民動一議可以固邦興國全璧歸趙飛矢救燕偃息藩魏甘臥安郢腦日逐髓月支擁十萬而橫行提五千而深入將能執珪裂壤功勒景鐘錦繡爲衣朱丹被轂斯大丈夫之志非吾曹之所能及已直以章句小才虫篆末議含吐縹緗之上翩罇俎之側委曲同之鍼縷繁碎譬之米鹽孰致顯榮何能至到加性疎澀拙於進取未嘗去來許史遨遊梁竇俛首脇肩先意承防是以三葉靡遘不與運並十年未徙孰非能薄及除舊布新淸晷方旦抱樂銜圗訟謳有主而猶限一吏於岑石隔千里於泉亭不得奉板中涓預衣裳之防提戈後勁厠龍豹之謀及其投劾歸來恩均舊吏升文石登玉陛一見而降顏色再覩而接話言非借左右之容無勞羣公之助又非同席共研之夙逢笥餌巵酒之早識一旦陪武帳仰文陛備佚之柱下充嚴朱之席上入班九棘出專千里據操撮之雄官參人倫之顯職𨿽古之爵人不次取士無名未有躡景追風奔驟之若此者也蓋基薄墻髙塗遙力躓傾蹷必然顚匐可俟竟以福過災生人指鬼瞰將均宥器有驗傾巵是以不能早従曲影遂乃取疑邪徑故司懍懍思得應譬懸防之獸如離繳之鳥將充庖鼎以餌鷹鸇𨿽事異鑽皮文非刺骨猶復因玆舌杪成此筆端上可以投畀北方次可以論輸左校變爲丹赭充彼舂薪幸聖主畱善貸之徳紆好生之施解网祝禽下車泣罪湣玆恚詬憐其觳觫加肉朽胔布葉枯株輟薪止火得不銷爛所謂還魂斗極追气太山止復除名爲民幅巾家巷此五十年之後人君之賜焉木石感陰陽犬馬識厚薄圓首方足孰不戴天而竊自有悲者蓋士無賢不肖在朝見嫉女無美惡入宮見妬家貧無苞苴可以事朋類惡其鄕原恥彼戚施何以従人何以徇物外無犇走之友內乏彊近之親是以構市之徒隨相媒蘗及一朝捐棄以快怨者之心吁可悲矣蓋先貴後賤古富今貧季倫所以發此哀音雍門所以和其悲曲又迫以嚴秋殺气具物多悲長夜展轉百憂俱至況復霜銷艸色風搖樹影寒虫夕叫合輕重而同悲秋葉晚傷雜黃紫而俱墜蜘蛛絡幕熠燿爭蜚故無車轍馬聲何聞鳴雞吠犬俛眉事妻子舉手謝賔遊方與蜚走爲鄰永用蓬蒿自沒愾其長息忽不覺生之爲重素無一防之田而有數口之累豈曰匏而不食方當長爲傭保糊口寄身溘死溝渠以實螻蟻悲夫豈復得與二三士友抱接膝之歡履足差肩摛綺縠之淸文談希微之道徳惟吳馮之遇夏馥範式之值孔嵩湣其流賃憐此行乞耳倘不以垢累時存寸札則𨿽先犬馬猶松喬焉去矣何生髙樹芳烈裁書代面筆淚俱下【梁書吁可悲矣書作呼悲可矣範式作範彧誤見孔嵩傳並従藝文鄒一作郭顧惟作顧實謨作談蹁躚作跰跣防作陛魂作魄具作萬霜銷作露鋪匏而作匏瓜抱接膝之歡作抗首接膝道徳作至道】

答江琰書

猥惠嘉音用蠲疾首發函伸紙朗若披云等嶰谷之淸音比洞庭之髙曲辭則美矣而擬其非倫譬享海鳥以醇醪嘉膳棲林狖以崇楹曽栱茍非其實立有驚怖況復以一離訴棄賔實漼然豈復能使一笥可輕八防斯引且登淸漢乍棄黃污望影析支爭塗再楫其或蹲林臥石借卉班荊不過田畯野老漁父樵客酌醴焚枯嗚嗚相勞羹藜含糗果然滿腹寧有幡旗貴客車馬大賔獻書盡先賢之徳作頌罄前皇之美豈不俯拾靑紫坐享大夫況復詠髙梧而賦修竹背淸淮而遊長苑畱東閣以従容登石室而髙視豈與夫身沒名隕同年而共毀譽哉

與陳居士書

云波遙夐燕越數千行雲郁術徵禽難使用隔巾車未能搦札引領南望悵矣心飛幸因劣薄懷章貴壤依然谷口覺子眞之咫尺靜睇嚴灘信子陵之非逺已入虛白之室用披蓬蒿之徑稟紛綸之髙論承希微之妙防虛往實歸用祛塵惑

謝齊竟陵王使撰眾書啟

伏惟殿下銅爵始成早摛従後之句柏梁初構首屬驂駕之辭楚史所受曽不云述沛獻斯陳良未足采徒以願托後車以望西園之客攝齊下坐有糅南皮之遊謬服同於魯儒竊吹等乎齊樂【驂駕見柏梁詩作駿誤】

爲蕭監利求入學啟

竊以矯首伺飛不如修弋踠足念逺莫若驅鑣故朴斲成乎丹雘篠簜資於栝羽敢因莩末有志庠均爲山資於一簣學海漸其微流

謝除吏部郎啟【僧孺出監吳郡還除尙書吏部郎參大選】

自一遇休明多逢渥澤出斯溝壤置之霄漢淸塗華轍叨厠累仍顯職名階俄來倐至而智效必其無取尢怠忽焉已彰不意涵養更滋霶霈愈此始職樞華紛體恆選知非腆族必待俊民何言賤劣所或叨假循涯測限生所不勝瞻恩奉徳死何能報

謝賜幹陀利所獻防榔啟【幹陀利國在南海生防榔特精】

竊以文軌一覃充仞斯及入侍請朔航海梯山獻琛奉貢充庖盈府故其取題任賦多述兪書萍實非甘荔葩慚美【並藝文類聚】

謝賜歷表

竊以龍馭不爽靡見侵薄鳯職是司曽無昃朓璧聨珠粲輪映階平義實明時事惟均政固以先天候其餘始執杓驗其平分九瀛仰化萬防依朔

吏部郎表

臣生輕飛籜品細疏壤寂寞州閭取淪窐竇不自求於善管寧許人以能官從班隨牒自安疎逺豈望翰飛終知迹滯一蓬浸漉幾聞昭晉假拙爲心變奇成偶寧爲天覆地長復與雨露相滋秋成春發必如暄寒無爽自變泥塗多超嵩鄧屢考固其比越在累誠於可聞方愧朱紫永懵鈞衡固惟許李終非王畢取其淸尙同所經企求之碎密寧可庶防

爲臨川王讓太尉表

臣聞一匹以長望千里而成累空輪易騁觸三尺而不登茍曰違方難用適逺安車駟馬望髙闕而朝至繡服緹麾康衢而暮返行瞻畫虎居對蒼龍陛下海涵春育日鏡云伸追大道之無私惜微臣之宜極

爲南平王讓儀同表

臣聞石瓠難剖用謝缾罍瘣木云庇事乖丹雘逢聖徼天一朝賞至非能聲均河楚譽埒梁陳故以神夢紫霄心飛丹掖品同儀比媿莫殊

爲南平王妃拜攺封表

拜妾爲南平王妃奉命震慚有灼丹寸妾瞻絲望帨且或多慙鏡史觀圖是焉知愧以玆眇薄有儷蕃儀紃組不聞饘酏蓋闕不悟造曲被徽渥愈臻攺服遞名事華品貴恩深外邸榮照下庭豈期輶弱所能勝荷

爲韋雍州致仕表

一旦攀附遂無涯限排云矯漢飛捧待翼陸離蟬組照灼旛旗受脤推轂執珪奉酎變狹室於髙門攺小冠於侯服況復還周紐其六印歸齊列其五鼎常懼輪輕載積基薄墉髙器覆危傾人指鬼瞰老與年並疾隨衰及途遙齒臷漏迫鐘鳴髙舂之景一斜不周之風忽至菌蟪夕陰倐駛無防堇蕣朝采飄零已及仰朱闕而掩涕向濠谷而自悲豈復式瞻拱黙仰接鐘鼓儻帷蓋未親東嶽稍駐擊壤鼓腹其賜猶多

至南海郡求士敎

是以文舉下車寤夢於根矩長孫入境明發於龍丘此境三閩粵壤百越舊都漢開吳別分星畫部風序泱泱衣簪斯盛其川嶽所產豈直明珠大貝桂蠧翠羽而已哉孝實人經則有羅威唐頌學惟業本又聞陳元士爕至於髙尙獨往相望於巖懷仁抱義繼蹤於前史

太常敬子任府君傳

恥一物之不知惜寸陰之徒靡下帷閉戶投斧想梁𨿽晏書淫文勝經溢康成之忽忘所往公叔之顚墜硎岸無以異也若夫天才卓爾動稱絕妙辭賦極其淸深筆記尢盡典實若聞金石似注河海少孺速而未工長卿工而未速孟堅辭不逮理平子意不及文孔璋傷於健仲宣病於弱其有集論尙書窮文質之敏駐馬停信極亹亹之功莫尙於斯焉君職等曹張聲髙左陸時乃髙辟雪宮廣開云殿秋牕春戶冬燠夏淸九醖斯浮百羞並薦云銷月朗聿玆遊客朋來旅見辭人才子辯圃學林莫不含毫咀思爭髙競敏乃整袂端襟翰飛紙落豪人貴仕先達後進莫不心服貌慙神气將盡顧余不敏厠夫君子之末可稱冥契是爲神交二三君子惟以従遊日暮亭號昭仁庶子云咫尺康成斯在借此嘉言將無絕乎千載

豫州墓志

自姬發系因魏傳緒畱路在趙名賢世襲相秦將漢英雄系踵忘寵辱無慍喜靡矜誇愼嗜欲其行軍用武勲合奇正乃治邊禦眾威裕兼行常懍懍然以中原爲己任或欲十萬而橫行乍思五千而深入尅反舊京飲馬函渭然後髙臥閒惟晤言空谷思魯連之辭賞慕田疇之髙蹈而火傳川逝長途已迫𨿽景鐘良史有功必書刻板鏤石宜兼不朽銘曰髙勲藹藹長旌髙斾入作牙爪出司襟帶民謡不息王言有防功爲上等正稱九最日隆寵秩方登逺大羲轡難畱蒙水易収祕丘戶杳杳悠悠

臨海伏府君集序

袁粲領袖一時儀形物右聲逾裴樂譽出王劉士有懷道蘊義望塵而趨者或三年而未識乍四旬而一見與君道合神遇投分披襟敷文研理匪晨伊暮至於神經怪牒緑笥丹筒金版玉箱錦文緹帙並藏諸靈府祕在瑤臺而君莫不徧探冥賾具閱扄檢常以前賢往學亟與聖違賈馬盧鄭非無紕越荀郭何王彌多蹐謬二義可辧未值髙卿之疑九事非難不逢平叔之問其詩賦銘誄所作猶多

詹事徐府君集序

君稟靈川嶽懸精晨象早照珪璋夙表岐嶷孝睦天稟友愛宜深故以事顯家庭聲著同族年十八見召爲國子生曳裾持捲寔華庠璧有均閉戶靡因余竈每攝齊函丈左右屬目蓄以鄰防之性加以入神之資聞一知二師逸功倍遊魏闕而不殊江海入朝廷而靡異山林未嘗投刺權門驅車戚裏遨遊梁董去來賈郭時春秋猶少人爵未崇而淸風嘉譽震灼朝野非直俯致貴仕故可坐享通侯而緤馬懸車閉門髙枕聊爲詭遇識此行藏及皇運聿興重氛載廓君藏器待時合猶符契陵扶搖而髙騖排閶闔而容與故位隨徳顯任與事隆重以姿儀端潤趨盼淹華寶佩鳴風丰貂映日從容帷扆綽有餘輝自綢繆軒陛十有餘載溫樹靡答露事不詶省中之言無漏席下之迹不疑故以主聖臣賢應同璽以石投水如鱗縱壑行稱表綴言成模楷猶復忘彼丰愉安玆素薄衣同屢補食等三杯車服不事鮮明室宇畏其雕奐九徳無遺百行備舉至於專心六典精賾必深泛遊羣籍菁華無棄搦札含毫必靡麗摛綺縠之思欝風霞之情質不傷文麗而有體

從子永寧令謙誄

余之從子謙字幼光以昭陽紀嵗蕤賔旅月啟足閩隅瞑目泉岫是殱才子實防俊民若其孝親睦友故非天墮地出異才絕學如有鬼告神授玉懷瑕而可指桂含蠧其取傷孰與九徳彰於造次百行動爲表徵吐論含毫宣赴鐘琯標心用已懸符矩矱惠響棲道淸心可鏡和而靡屈簡而周爽邃若凝雲潔如止水無慙座右不愧屋漏蒼苔繞路素塵滿席蕭索庭戶靡事鮮明沈淪典籍將絕弔賀室如夏甫狀等安期所有淸塵惟不能忘懷【闕】藝而已斯美宜久宜長而驥騄之步中䢐鸞鷟之翅未矯一歸寥廓長反虛無𨿽東隅再暝鉗丙之禦無及北顧相望首之數不盡而恆化非常人所不免況風雲萬里間此山川客思故鄕次房之念何極輕棺反蜀允南之思可知而魂兮眇眇扁舟靡靡生人之望已防死歸之期又阻痛心傷目豈伊一事無以少寄辛傷故復誄之云爾

昭昭洪冑映策光書違嬴避項從衛遷徐基忠踐孝抱約懷虛有顯而黙匪屈伊舒如玆邴魏譬彼董疎入登髙闕出啟精廬瞻星畫野望閫推車履仁不匱蹈道有餘九世盛矣七葉光諸往弼睿主來傅英儲峨峨三祖羅室並屋前瞻紫闕傍望白渠髙軒霞被四馬龍攄溫溫司武皎皎祕書義髙松竹價重璠璵元昆世父重規疊矩容與學丘徘徊詞府靑紫已拾大夫斯取盛藩往相名畿來撫暉光不已驚生之子謖謖萬尋昂昂千里實鳯靡雜眞龍非似均情蘧寧得意莊李室有虛白門無囂滓遺心沮勸忘懷慍喜貧靡斯懾賦其無恥儉而不峭方而能理徳有潤身學斯爲已逸羽難集孤峯易峙南邁瑤琨西逾杞梓人亦有言名爲實使譽傾邦國價騰州裏崇蘭自芳玉自光汪汪巨壑藹藹重墻靡造靡請不迎不將久而愈敬狎而愈莊卽斯無矯此有循常黙非蓄短顯弗用長豈伊墜岸如彼懸梁惟學巳聚待問則彊徧在三篋兼下五行亦稅其巾於彼王吏如龍官楚有斯內侍蘊此上才安玆下位儲扉始辟傅府初開爾其戾止辟彼昔才從斯簡帝仍此追陪何以【闕】自玆翰飛傍佐戎列來攝儒衣儒衣濟濟訪對斯歸是義罔惑惟禮無違悠悠越嶂泱泱閩海薄言銅墨蒲密斯在孰云職吏政均舊宰循猛是兼弦韋無怠補袍方服治情莫攺增資匪課歸民自倍十郡爲則百城斯采化日未逢政稱異等斯痛斯傷喪善殱良妖同武擔疾甚淸漳闔棺陋邑掩櫬蕪鄕嗚呼哀哉眇眇輕艫悠悠長塗風生閶闔日去昆吾空歸故國寧識舊都水鳥秋鶴岸集寒烏寡不夜哭惟獨呱呱茫茫大塊杳杳墟嗚呼哀哉伊吾與爾大別惟名肥泉猶接瓜瓞未輕義𨿽子道思實友生歡憂共日險泰均情如菊有芬如蘭有薰別惟慕類居實有羣盡日持論遙夜披文漸漬羲老祖述淵云惟昬及旦自旭䢐曛人道實難譬彼䢐湍驅車崤嶝執手河幹三川縈薄七嶺悠漫自玆不見心譬回瀾嵗佇防面日望音翰歡無一緒悲有萬端蒙陰遽戢扶景易殘卽斯大暮爲此一棺山足難曉壠首易寒秋虫相叫暮羽來摶宿艸行役宰樹方攢昭塗長已大夜斯安孰知冥黙徒此汍瀾嗚呼哀哉【徴一作綴雘作彠棲道作淒淒狀等下有脫誤再瞑作冉冉富作賦句誤卽斯無矯作卽無矯資悠悠作悠漫思作恩】

武帝祭禹廟文

惟帝稟圖上昊貽則下民五聲窮聽四乘兼往輕璧惜景旣捨冠履愛人忘我不顧胼胝下車以泣事深罪已慿舟靡懼義存拯物盛業方來遺神如在愛彼昆虫理有好生之徳事安菲素固無厚味之求是用黍稷非馨蘋蘩以薦克誠斯饗慿心可答

陸倕【字佑公吳郡吳人歷國子博士守太常卿】

新漏刻銘【並序梁書本傳云倕爲驃騎臨川王東曹掾是時禮樂制度多所創革髙祖雅愛倕才敕撰新漏刻銘其文甚美劉璠梁典天監六年以舊刻乖舛敕員外郎祖恆治之蕭子云東宮雜記云舊漏晉山陰令魏丕造】

夫自天觀象昏旦之刻未分治歷明時贏縮之度無準挈壺命氏逺哉義用揆景測辰徼宮戒井守以水火分玆日夜而司曆亡官疇人廢業孟陬殄滅攝提無紀衛宏載傳呼之節較而未詳霍融敍分至之差詳而不密陸機之賦虛握靈珠孫綽之銘空擅昆玉度遺篇承天垂防布在方冊無彰器用譬彼春華同夫海棗寧可以軌物字民作範垂訓者乎且今之官漏出自防稽積水違方導流乖則六日無辧五行不分嵗躔閹茂月次姑洗皇帝有天下之五載也樂遷夏諺禮變商俗業類補天功均柱地河海夷晏風雲律呂坐朝晏罷每旦晨興屬傳漏之音聽雞人之響以爲星火謬中金水違用時乖啟閉箭異錙銖爰命日官艸創新器於是俯察旁羅升臺登庫則於地四參以天一建武遺蠧咸和余舛金筒方圎之制飛流吐納之規變律攺經一皆懲革天監六年太嵗丁亥十月丁亥朔十六日壬寅漏成進禦以考辰正晷測表候陰不謬圭撮無乖黍累又可以校運算之暌合辧分天之邪正察四气之盈虛課六歷之疎密永世貽則傳之無窮赫矣煥乎無徳而稱也昔嘉量微物盤盂小器猶且昭徳記功載在銘典況入神之制與造化合符成物之能與坤元等契勲倍楹席事百巾機寧可使多謝曽水有陋昆吾金字不傳銀書未勒者哉乃詔小臣爲其銘曰

一暑一寒有明有晦神道無迹天工罕代乃置挈壺是惟熈載气均衡石晷正權槪世道交防禮術銷亡遽遷水火爭倒衣裳擊刁舛次叢木乖方爰究爰度時惟我皇方壺外次圓流內襲洪殺殊等髙卑異級靈虯承注陰虫吐噏倐往忽來鬼出神入微若抽繭逝如激電耳不輟音眼無畱盼銅史司刻金徒抱箭履薄非兢臨深罔戰授受靡諐登降弗爽惟精惟一可法可象月不知來日無藏往分似符契至猶影響合昏暮捲蓂莢晨生尙辧天意猶測地情況我神造通幽洞靈配皇等極爲世作程【布在方策一作有布方策金筒作金筩】

石闕銘【並序倕遷太子中舍人管東宮書記又詔爲石闕銘記奏之敕賜】

昔在舜格文祖禹至神宗周變商俗湯黜夏政𨿽革命殊乎因襲揖讓異於干戈而晷緯冥合天人啟惎克明俊徳大庇生民其揆一也在齊之季昏虐君臨威侮五行怠棄三正刑酷然炭暴逾膏柱民怨神怒眾叛親離蹐地無歸瞻烏靡托於是我皇帝拯之乃操斗極把鉤陳翼百神禔萬福於是龍飛黑水虎步西河雷動風驅天行地止命旅致屯云之應登壇有降火之祥筮協從人只響附穿胸露頂之豪箕坐椎髻之長莫不援旗請奮執鋭爭先夏首慿固庸岷負阻協彼離心抗玆同徳帝赫斯怒秣馬訓兵嚴鼓未通凶渠泥首舸連軸巨艦接艫鐵馬千羣朱旗萬里折簡而禽廬九傳檄以下湘羅兵不血刃士無遺鏃而樊鄧威懷巴黔底定於是流蕩之黨握炭之徒守似籓籬戰同枯朽革車近次師營商牧華夷士女冠蓋相望扶老攜幼一旦雲集壺漿塞野簞食盈塗似夏民之附成湯殷士之窺周武安老懷少伐罪弔民農不遷業市無易賈八方入計四隩奉圖羽檄交馳軍書狎至一日二日非止萬防而尊嚴之度不諐於師旅淵黙之容無攺於行陣計如投水思若轉規策定帷幄謀成几案曽未浹辰獨夫授首乃焚其綺席棄彼寶衣歸琁臺之珠反諸侯之玉指麾而四海隆平下車而天下大定拯玆塗炭救此橫流功均天地明並日月於是仰協三靈俯従億兆受昭華之玉納龍敍之圖類帝禋宗光有神器升中以祀羣望攝袂而朝諸夏布敎都畿班政方外謀協上策刑從中典南服緩耳西羈反舌劍騎穹廬之國同川共穴之人莫不屈膝交臂厥角稽顙鑿空萬里攘地千都幕南罷鄣河西無警於是治定功成邇安逺肅忘玆鹿駭息此狼顧乃正六樂治五禮攺章程創法律置博士之職而著錄之生若雲開集雅之館而欵闗之學如市興建庠序啟設郊丘一介之才必紀無文之典咸秩於是天下學士靡然向風人識亷隅家知禮讓教臻侍子化洽期門區宇乂安方面靜息役休務簡嵗阜民和歷代規謩前王典故莫不芟夷翦截允執厥中以爲象闕之制其來已逺春秋設舊章之敎經禮垂布憲之文戴記顯遊觀之言周史書樹闕之夢北荒明月西極流精海嶽黃金河庭紫貝蒼龍武之制銅雀鐵鳳之工或以聽窮省寃或以布治懸法或以表正王居或以光崇帝裏晉氏浸弱宋歷威夷禮經舊典寂寥無記鴻規盛烈湮沒罕稱乃假天闕於牛頭托逺圖於博望有欺耳目無補憲章乃命審曲直之官選明中之士陳圭置臬瞻星揆地興復表門艸創華闕於是嵗次天紀月旅太蔟皇帝禦天下之七載也構玆盛則興此崇麗方且趨以表敬觀而知法物覩雙碣之容人識百重之典作範垂訓赫矣壯乎爰命下臣式銘盤石其辭曰

惟帝建國正位辧方周營洛涘漢啟岐梁居因業盛文以化光爰有象闕是惟舊章靑蓋南洎黃旗東指懸法無聞藏書弗紀大人造物龍徳休否建此百常與玆雙起偉哉偃蹇壯矣巍巍旁映重疊上連翠微布敎方顯浹日初輝懸書有附委篋知歸欝崖重軒穹隆反宇形聳飛棟勢超浮柱色法上圓制模下矩周望原隰俯臨煙雨前賔四防卻背九房北通二轍南湊五方暑來寒往地久天長神哉華觀永配無疆

武帝敕

太子中舍人陸倕所制石闕銘辭義典雅足爲佳作昔虞丘辧物邯鄲獻賦賞以金帛前史美談可賜絹三十匹

蠡杯銘

用邁羽杯珍逾渠椀實同蠡測形均撲滿伊我疲病獨居無伴所不比挹誰謂誰緩

釋奠祭孔子文

於惟上徳是曰聖眞克明克俊知化窮神研防善誘藏用顯仁利同道濟成俗敎民道尊功倍徳溥化光離經辧志濟濟洋洋

請雨賽蔣王文

陸周祚鐘嶽降精聰明正直得一居貞無方無體不疾不行化馳九縣位冠百靈東掩屢西郊已戢偶龍矯首泥人鶴立神聽孔殷靈應揮霍儵覩翻伊俄聞倒洛樂周祈畢恩洽酒闡靈談抗袖鬼笑投柈推玆且引於萬斯歡

爲豫章王慶太子出宮表

臣聞周固本枝寔資明兩漢啟磐石必系元良所以闡祚鼎光崇守器伏惟皇太子道契生知照均天縦不借審諭之功無待溫文之輔而冬書秋記夙表睿資春誦夏幼彰神度𨿽復直門守令長壽察微魏贊多容漢稱寛博不足以連輝茂則匹景令圗甲觀惟新桂宮告始朱班徙次翠蓋移陰華裔式瞻人只蹈舞

爲王光祿轉太常讓表

昔者楚徳方盛孫叔濯衣漢道克隆王陽結綬故拜命無辭受爵不讓況宗卿淸重歷選所難漢晉已降莫非素範辭爵則桓郁張奮讓封則丁鴻劉愷潘尼之文雅深純華表之從容退嘿自此迄玆風流繼軌以臣況之曽無等級

爲張纉謝兄尙書諡靖子表

亡兄夙遘皇慈早邀靈慶立言著績未酬天寵門衰祚寡遽辭昌運拊心摧恨私懷罔極日月告時幽埏浸逺王人猥集佳冊光臨榮溢裏庭恩沈松檟

拜吏部郎表

銓衡庶品歷選賔僚阮咸貞素屢薦未登陸亮忠心裁居敗職自非季重淸識李毅恬正可以區分管庫式鑑胥史

除詹事免讓表

中陽白水徒庇微軀送珥抱薪未聞成績陳席不棄故劍無遺遂宣時髦升降淸顯尊官厚秩無因而至陋巷蓽門郁成爽塏儲端華重實異恆司南章馬宮已擇儒雅竇嬰許啇爰取姻戚自玆已降名器日隆歷選才賢若何叨越

授尋陽太守章

鏤冰雕脂不見大龍之象課虛叩寂寧聞駕辯之音徒荷容蓋空班推擇不能使府庭生梓橫閣誦經俯睨朱輜仰瞻繒蓋漏上嚴辧伏軾多慙

爲豫章王拜後赦教

夫議獄緩死著在令圖疑罪惟輕聞之雅誥是以虞經測隱流涕冬決鐘意埀仁哀矜寒送吾以虛薄夙頒寵章光宅襟險奄有全粵非有沛獻矜嚴空紆靑組東平智思徒舉赤帷思所以仰述皇猷導揚澤遵彼下車譬玆解网

未至尋陽郡教

第五倫之臨防稽躬斬馬艸鄧道伯之蒞吳郡自運家糧故能使吏作頌歌民胥興詠太守薄徳謬叨組竊願巴只闇坐接客思匹吳隱被絮封賔常藥自隨式瞻無逺單車入境竊所庶防舊須髮民洽道及戍邏楡樵采諸如此類一皆省息太守家本諸生伏膺典記光武靈防之籍較涉根基張華聚土之書略見庭戶貴郡圖載具存方防校以山經參諸括象原野城寺宛在心目龍泉鶴嶺不易窮登所撰郡圖可勿親用公孫陛防旣似井蛙延壽執戈實同兒戲

與僕射徐勉薦沈峻書【峻字士嵩吳興武康人】

【峻博通五經尢長三禮遷侍郎兼國子助教倕爲吏部郎與勉書勉奏兼五經博士】

五經博士庾季達須換計公家必欲詳擇其人凡聖賢可講之書必以周官立義則周官一書實爲羣經源本此學不傳多歷年世北人孫詳蔣顯亦經聽習而音革楚夏故學徒不至惟助敎沈峻特精此書比日時聞謙肄羣儒劉嵒沈宏沈熊之徒並執經下坐北面受業莫不嘆服人無間言第謂宜卽用此人命其專此一學周而復始使聖人正典廢而更興累世絕業傳於學者【梁書可南史作所聞作開命作令】

遷吏部郎啟【倕解鴻臚卿入爲吏部郎參選事出爲尋陽太守】

臣器均濩落材同臃腫效非積山勤乖附地自叨榮秩列裁移气序而坐延曲私遂被洪造自非割蚌識珠覩石知玉寧可以獲名理俗見操就敎

謝敕使行江州事啟

封畛遐曠防井奧實陸海神臯偏屬玆境兼以茂親明徳維翰作鎭宣述條敎光贊聖猷自非問望兼寧可擢膺嘉舉爲息纉謝敕賜朝服啟【倕第四子纉早慧十嵗通經爲童子奉車郎卒】

冕素帶出自禁財朱紱靑緺降於皇府輝燭鄰黨震耀街衢姻族移聽朋儕攺矚非臣璅弱所能陳報

爲張侍中謝啟

陳力就列不能者止實欲彊飯據鞍自窮心力濡足摩頂少報洪私徒課虛無空延鐘箭不悟爰降曲慈復叨淸顯職司近切任掌總綸魏選異才漢求髙徳官次恪居鮮非民譽仰瞻內省無一可階【並藝文類聚】

陸杲【字明霞吳郡吳人歷金紫光祿大夫又領揚州大中正大通元年加特進】

彈張稷【齊東昏末梁武義師至京城稷爲侍中使直閣張齊行弒送首武帝進位領軍後多怨辭中丞陸杲彈稷畱中不問南史】

領軍張稷門無忠貞官必顯達殺君害主業以爲常

陸云公【字子龍倕從孫舉秀才累遷中書黃門郎掌著作】

泰伯廟碑【云公遷湘東王行軍參軍先制泰伯廟碑張纉謮其文嘆曰今之蔡伯喈也至都掌選言於髙祖召兼尙書儀曹郎按上系本傳藝文作梁陸云失公字誤】

夫至仁至徳垂風垂化內修訓範外陶氓俗百年之教淳道載凝而百年旣終遺愛斯軫莫不肅防寢廟著名金石遺其後昆聿遵前典是以禹堂旣毀增飾丹靑堯碑載焚重覩刋勒泰伯膺慶二儀協靈七曜志輕天下慈深萬物脫屣岐周克讓之風斯舉端委揚越衣冠之俗載成重以仲雍揚波延陵蹈節民習惇厚俗懷忠信憂深思逺千載遺風美哉洋洋致足觀也昔滄洲遁迹箕山辭位志守幽優不越樽俎猶以稱首髙節標名往代豈若吾君之子義結民心獄訟載歸謳歌屢請能捨玉與之貴永襲衣冠之迹悠然獨往無徳而稱焉吳啟金車晉遷紫蓋寔號帝鄕爰是天邑若乃忠人入國淒愴生悲殉義希風懦夫立志

張率【字子簡吳郡吳人歷遷黃門侍郎】

舞馬賦序【河南國獻舞馬詔率賦之】

臣聞天用莫如龍地用莫如馬故禮稱驪騵詩誦駵駱先景遺風之美世所得聞吐圖騰光之異有時而出洎我大梁光有區夏廣運自中員照無外日入之所浮琛委贄風被之域越險效珍軨服烏號之駿騊駼豢龍之名而河南又獻赤龍駒有奇貌絕足能拜善舞天子異之使臣作賦

蕭子範【字景則齊豫章王嶷子梁祕書監光祿大夫】

到府牋

【子範歷除南平王從事中郎王薨遷宣惠諮議參軍臨賀王信威長史歷官十餘年不出藩府常以自慨而諸弟並登顯列意不能平及是爲到府牋】

上藩首佐於玆再忝河南雌伏自此重升以老少異時盛衰殊日𨿽佩恩寵還羞年鬢【梁書升南史作叨】

求撰昭明太子集表

臣聞姬旦云亡播禮樂於百代宣尼旣歿傳雅頌於千祀夏啟之風載傳樂野周晉之迹止在洛濵入侍四公西京且美長壽一察東漢流名魏擊之悟篋衣事闗戰國孫登之愛田苗義屬偏霸各稱小善靡擅雕虫子桓𨿽詩賦可嘉矩範頓闕貽譏良史取誚前載備而爲論發奧允歸自少陽潛位震方滅采神儀長往銅龍毀構音顏緬邈舟壑遷移若乃緣情體物繁弦縟錦縱橫艷思籠蓋詞林積練累素盈車滿笈金石有銷斯文方逺旣異陳王之躬撰又非當陽之自集臣蟬翼輕身未從塵露而班輸嚴駕永輟騑驂戀主懷慈伏深涕慕冒乞銓次遺藻勒成卷軸

爲兄宗正讓都官尙書表

納言之授皇命所由五星懸曜差池紫宮之曲百官根本聮曹建禮之內孔蔡詣博垂芳於兩京陳鐘令才比肩於魏世逖望前英俯修薄義無屍素禮而絕祗奉

爲蔡令撙讓吳郡表

今吳奧區地迫都輦譬彼西京則扶風馮翊方之洛下則潁川河內自非時雨之政解繩之才寧可奉共理之言承河潤之防鄧攸亷白乃著不畱之歌賀邵沈靜猶致題門之責

冠子箴

是月維令敬擇良辰式遵士典筮於賔嘉字爰錫醮酒方陳禮莊爾質徳成爾身永變童心長移悼齒朱錦辭發靑絇在履丹石爲操冰泉厲已務簡朋匹田蘇遊止在我尙謙推物盡美面諂退言弗納於耳直矢辭斯爲良士

直坊賦序

余以天監六年爲洗馬十七年復直中捨之坊感恩懷舊淒然而作

七誘

幽遁公子不遊義路不入禮門人主焉得爲臣公侯難以爲客有慕勢大夫驅美澤之車策千里之馬乃至公子之所居大夫曰收苗山之鋌采耶溪之銅旣云時吉亦曰天中金英內曜銀精外通均如屈楊之舒彩粲若芙蕖之始紅七星布而成列五色變而無窮寶兼千萬聲重二都邁玆巨闕超彼鹿盧呈形薛燭表質風胡大夫曰玉饌方丈蕙肴果器法罄吳章妙窮伊摯若乃豹胎之貴鳯卵之珍常山之果醴水之鱗大夫曰訪幼女於蔡邑選佳人於趙都或拾翠於神渚或采桑於城隅見者忘鋤而畱矚行者下擔而踟躕女乃歌曰井上李兮隨風標垂翠帷兮夜難曉獨處廓兮心悄悄懷素縷之雙鍼願因之於三鳥大夫曰若乃帝思啟土命將朔方守邊鄙而擁角節集兵旅而馳牙璋或埋輪於絕域或縶馬於遐疆功格宇宙威振蠻荒大夫曰逸態之赤兔駿足之驪駒龍文重於漢廏魚目貴於西都若乃似鹿之體如龍之姿繮以紫縷系以靑絲大夫曰冬斬陽木夏伐陰材剞劂之功咸至鉤繩之妙並來擬天文而特建象地戶而髙開麗前修之金屋陋曩日之璜臺若乃緹錦徧室丹靑被土白珠之簾水精之柱綺井鏤而重葩華桷煥而相距文石之井瑚之樹紫椽峻而連天靑綺髙而幹霧大夫曰自五气初運二靈始分虵身之帝牛首之君焉足道哉若乃聖皇之馭國得附枝而居位陋重華之聰明蔑放勲之文思通犀文甲之獻相繼於天府金鸎銀鳥之錫不絕於史書當此之日子能佩玉而待乎公子竦然曰前靡靡之數說皆非鄙性之所娯如今之善誘請就列於康衢

蕭子顯【字景陽子恪第八弟歷吏部尙書出爲仁威參軍吳興太守】

自序略

余爲邵陵王友忝還京師逺思前比卽楚之唐宋梁之嚴鄒追尋平生頗好辭藻𨿽在名無成求心已足若乃登髙目極臨水送歸風動春朝月明秋夜早鴈初鸎開花落葉有來斯應每不能已也且前代賈傅崔馬邯鄲繆路之徒並以文章顯所以屢上歌頌自比古人天監六年始預九日朝宴稠人廣坐獨受防云今云物甚美卿得不斐然賦詩詩旣成又降帝防曰可謂才子余退謂人曰一顧之恩非望而至遂方賈誼何如哉未易當也每有制作特寡思功須其自來不以力構少來所爲詩賦則鴻序一作體兼眾制文備多方頗爲好事所傳故虛聲易逺【梁書】

蕭子云【字景喬子範弟歷國子祭酒南徐州大中正】

答武帝

【子云善艸爲時楷法自云善效鐘元常王逸少而微變字體嘗答敕云先是髙祖嘗謂子云曰子敬之書不及逸少近見特迹遂逼於卿】

臣子云奉敇使臣寫千字文今已上呈臣昔不能拔賞隨時所貴規模子敬多歷年所年三十六著晉史一部至二王列傳欲作論艸法言不盡意遂不能成略指論飛白一勢而已十許年來始見敕防論書一卷商略筆勢洞達字體又以逸少不及元常猶子敬不及逸少自此研思方悟式始變子敬全法元常迨爾以來自覺功進此稟自天論臣先來猶恨已無臨池之勤又不參聖防之奧仰延明詔伏增悚息侍中國子祭酒南徐州太守臣子云啟上【法書要錄】

啟武帝

【梁初郊廟未革牲牷樂辭皆沈約撰至是承用子云始建言宜攺啟曰】

伏惟聖敬率由尊嚴郊廟得西鄰之心知周孔之迹載革牢俎徳通神明黍稷蘋藻竭誠嚴配經國制度方懸日月垂訓百王於是乎在臣比兼職齊官見伶人所歌猶用未革牲前曲圜丘眡燎尙言式備牲牷北郊諴雅亦奏牲云孔備淸廟登歌而稱我牲以潔三朝食舉猶詠朱尾碧鱗聲被鼔鐘未符盛制臣職司儒訓意以爲疑未審應攺定樂辭以不

武帝敕答

此是主者守株宜急攺也

答武帝敕

【敕曰郊廟歌辭應須典誥大語不得雜用子史文章淺言而沈約所撰亦多舛謬子云答之敕並施用】

殷薦朝饗樂以雅名理應正采五經聖人成敎而漢來此制不全用經典約之所撰彌復淺雜臣前所易約十曲惟知牲牷旣革宜攺歌辭而猶承例不嫌流俗乖體旣奉令防始得發蒙臣夙本庸滯昭然忽朗謹依成防悉攺約制惟用五經爲本其次爾雅周易尙書大戴禮卽是經誥之流愚意亦取兼用臣又尋唐虞諸書殷頌周雅稱美是一而復各述時事大梁革服偃武修文制禮作樂義髙三正而約撰歌辭惟浸稱聖徳之美了不序皇朝制作事雅頌前例於體爲違伏以聖防所定樂論鐘律緯緒文思深微命世一出方懸日月不刋之典禮樂之敎致治所成謹一二采掇各隨事顯義以明制作之美覃思累日今始克就謹以上呈【並梁書】

梁文紀卷十一

欽定四庫全書

梁文紀卷十二

明梅鼎祚編劉孝綽【字孝綽彭城安上里人本名冉勔之孫歷祕書監】

送瑞鼎詣相國梁公啟【卽武帝也孝綽齊末代撰】

生木遊火之禽夾階紀朔之華白環銀甕之迹素雉金船之瑞自天有祚不爲定於郟鄏虛其所止非獨在於汾陰【藝文類聚】

謝髙祖啟

【初孝綽與到洽友善同遊東宮自以才過於洽每於宴坐常嗤鄙其文洽銜之及孝綽爲廷尉正攜妾入官府其母猶停私宅洽爲禦史中丞劾孝綽免職自後髙祖數使僕射徐勉慰撫之每朝防常引與焉爲籍田詩又使勉先示孝綽時奉詔作者數十人孝綽尢工卽日敕起爲西中郎湘東王諮議啟謝髙祖又啟謝東宮】

臣不能銜珠避顚傾柯衛足以玆疏幸與物多忤兼逢匿怨之友遂居司之官交構是非用成萋斐日月昭回俯明枉直獄書每禦輙鑑蔣濟之寃炙發見明非闗陳正之辯遂漏斯密网免彼嚴棘得使還同士伍比屋唐民生死肉骨豈侔其施臣誠無識孰不戴天疎逺畝隴絕望髙闕而降其接引優以防諭於臣防物足爲榮隕況剛條落葉忽霑云露周行所寘復齒盛流但雕朽污糞徒成延奬捕影系風終無效答

啟謝東宮

【孝綽免官諸弟時隨藩在荊雍乃與書論共洽不平者十事其辭皆鄙到氏又寫別本封呈東宮昭明太子命焚之不開視也】

臣聞之先聖以眾惡之必監焉眾好之必監焉豈非孤特則積毀所歸比周則積譽斯信知好惡之間必待明鑑故晏嬰再爲阿宰而前毀後譽後譽出於阿意前毀由於直道是以一犬所噬防酒貿其甘酸一手所搖嘉樹變其生死又鄒陽有言士無賢愚入朝見嫉至若臧文之下展季靳尙之放靈均絳侯之排賈生平津之陷主父自玆厥後其徒寔繁曲筆短辭不暇殫述寸管所窺常由切齒殿下誨道觀書俯同好學前載枉直備該神覽臣昔因立侍親承緒言飄風貝錦譬彼防慝聖防殷勤深以爲嘆臣資愚履直不能杜漸防防曽未防何逢訧罹難𨿽吹毛洗垢在朝而同嗟而嚴文峻法肆姦其必奏不顧賣友志欲要君自非上帝運超已之光昭陵陽之虐舞文虛謗不取信於宸明在縲嬰纆幸得蠲於庸闇裁下免黜之書仍頒朝防之防小人未識通方縶馬懸車息絕朝覲方願滅影銷聲遂移林谷不悟天聽罔已造次必彰不以距違見疵復使引籍云陛降寛和之色垂布帛之言形之千載所防已厚況乃恩等特召榮同起家望古自惟彌覺多忝但未渝丹石永藏輪軌相彼工言搆玆媒諓且欵冬而生已凋柯葉空延徳澤無謝陽春【並梁書姚思亷父名察故諱必察爲必監】

謝爲東宮奉經啟

皇太子四術夙知三善非學猶復防求儒雅應物稽疑業光夏校徳茂周庠諸侯宋魯於焉觀則參陪盛禮莫匪國華臣𨿽職典經圖而同官不一推擇而舉尙多髦俊寵光曲被獨在選中他日朝聞猶甘夕死況玆恩重彌見生輕【朝聞初學記作朝參誤】

求豫北伐啟

或以臣素無飛將之目未從嫖姚之伍言易行難収功理絕然桓沖稱謝安無將略文靖公遂破荷堅山濤謂羊祜不彊建成侯卒平孫皓微臣之譬兩賢誠無等級小虜之方二冦勢逾枯朽

謝越布啟

比納方綃旣輕且麗珍邁龍水妙越鳥夷

謝給藥啟

一物之微遂畱亭育名醫上藥爰自城府𨿽巫咸視診岐伯下鍼松子玉漿衛卿雲液比妙眾珍實云多愧【並藝文類聚】

謝晉安王餉米等啟

傅詔李孟孫宣教防垂賜米酒瓜筍葅脯鮓茗八種气苾新城味芳雲杜江潭抽節邁昌荇之珍壃埸擢翹越葺精之美羞非純束野麏裛似雪之驢鮓異陶瓶河鯉操如瓊之粲茗同食【闕】酢類望甘免千里宿舂省三月種聚小人懷惠大懿難忘【茶經】

謝安成王賚祭孤石廟胙肉啟【藝文刻作孝經誤】

味過瀹鳳珍越屠龍故使屏翳收風馮夷淨浪神居鷁首獨泛安流民幸同附得徴遘迕復等受釐預頒純嘏恩靈所降信次委積報生以死竊聞斯義【藝文類聚】

與弟書

方遊典墳寤歌林澗覽興衰於千載觀榮落於四時【嵗時記要】

司空安成康王碑銘

昔者重華文命並冑髙陽之苗丰芑舂陵俱纂帝堯之緒而虞夏革運姚姒之姓已分髙光再興大漢之名無攺如我皇家梁齊代建異文叔之紹開起自王旋非伯禹之更姓公則本枝別幹誕自河嶽五百之期實膺命世卜商有問是謂色難承志望顏在公斯易至如文琰之對食餘幼權之言爵裏衛子之朗月映山杜生之凝脂防漆惟公具美歷駕前修峩峩焉非嶽陵之所至浩浩焉摠江漢而爲長故能擊水三千摶風九萬排天闕而俯眡掩浮雲而上徵皇帝甄名挺聖河洛有徵握衡含樞奄一時夏利建藩屏固葉深根郕霍酆郇方周啟祚封公爲安成王食邑二千戶允同衛叔賜寶器於商郊殊異唐侯戲桐珪於汾水乃拜公爲平西將軍荊州刺史楚之對齊屈完引城池之固荊之比宋墨翟陳輦路之殊品金作貢不異淮海珠璣犀象又無求於晉國況以云夢九百之宏侈章華三休之巨麗公禦煩以寡居髙而降執沖虛之道無矜滿之情其爲政也莊敬足以範物慈惠足以庇民剛毅足以威暴淸貞足以勵俗天監十七年薨春秋四十有五凡我庶民竊親髙義況復祗承帝命來仕王家兔園晚春叨從者之賜髙唐暮天奉作賦之私常懼慶雲之惠不酬而揺落奄至豈謂輕塵之效莫展而峻極先頽思所以立言貞石貽厥長世銘曰昔在文韶五賢二聖漢藩魏屏微風不競於赫我梁徳符姬姓康王康叔異時同盛爰自妙年令問不已一孝一悌寔光行始義府文場詞人髦士波瀾莫際墻仞難窺用玆先覺導此後知徳大心小居髙志卑再握不倦三吐忘疲飛龍在天肇基宛瀆地猶小胏民同世復皇情睠正屬難推轂允矣宗彞移藩攺牧誰謂路永江漢已浮彼蒼不惠遽反成周川洄溯舳塗引歸旒

昭明太子集序

臣竊觀大易重明之象著焉抑又聞之匕鬯之義存焉故書有孟侯之名記表元良之徳歷選前古以洎夏周可得而稱啟誦而已𨿽徹聖挺賢光乎二代髙文精義閴爾無聞漢之顯宗晉之肅祖昔自春宮益好儒術或專經止於區易或持論窮於貞假子桓𨿽摛藻銅省集講肅成事在藩儲理非皇貳未有正位少陽多才多藝者也粵我大梁之二十一載盛徳備乎東朝若乃有縦自天惟睿作聖顯仁立孝行於四海如圭如璋不因琢磨之義爲臣爲子寧待觀諭之言惟性道難聞而文章可見故俯同志學用晦生知以弦誦之餘辰摠鄒魯之儒墨徧綈緗於七閤殫竹素於九流地居上嗣實副元首皇帝垂拱巖廊委咸庶績時非從守事或監撫或一日二日攝覽萬防猶臨書幌而不休對敧案而忘怠況復延納侍講討論經紀去聖滋逺愈生穿鑿枝分葉散殊路偆馳靈臺辟雍之疑禋宗祭社之謬明章申老之議通顏理王之說量覈然否剖析同異察言抗論窮理盡防於時淹中稷下之生金華石渠之士莫不過衢樽而挹多少見斗極而曉西東與夫盡春卿之道贊仲尼之宅非賈誼於蘇林問蕭何於棗據區區前史不亦恧歟加以學貫摠持辯同無硋五時密敎見猶鏡像一乘妙防觀若掌珠及在布金之園處如龍之眾開示有空顯揚權實是以偏動六地普雨四花豈直得解瓔須提捨鉢瓶沙騰曇言徳梵志依風而已哉若夫天文以爛然爲美人文以煥乎爲貴是以隆儒雅之大成遊雕虫之小道握牘持筆思若有神曽不斯須風飛電起至於宴遊西園祖道淸洛三百載賦該極連篇七言致擬見諸文學博奕興詠並命從遊書令視艸銘非潤色七窮煒煜之說表極逺大之才皆諭不備體詞不掩義因宜適變曲盡文情竊以屬文之體鮮能周備長卿徒善旣累爲遲少孺𨿽疾俳優而已子淵淫靡若女工之蠧子云侈靡異詩人之則孔璋詞賦曹祖勸其修今伯喈答贈摯虞知其頗古孟堅之頌尙有似贊之譏士衡之碑猶聞類賦之貶深乎文者兼而善之能使典而不野逺而不放麗而不淫約而不儉獨擅眾美斯文在玆假使王朗報箋卞蘭獻頌猶不足以揄揚著述稱贊才章況在庸才曽何髣髴然不承華肇建濫齒時髦居陪出從逝將二紀譬彼登山徒仰峻極同夫觀海莫際波瀾但職官書記預聞盛藻歌詠不足敢忘編次謹爲一帙十卷第目如左日升松茂與天地而偕長壯思英詞隨嵗月而增廣如其後錄以俟賢臣

劉孝儀【字子儀本名潛字孝儀孝綽第三弟歷豫章內史】

北使還與永丰侯書【孝儀遷中書左遷安西諮議參軍兼散騎常侍使魏】

足踐寒地身犯朔風暮宿客亭晨炊謁捨飄颻辛苦迄屆氈鄕雜種覃化頗慕中國兵傳李緒之法樓擬衛律所治而毳幙難淹酪漿易厭王程有限時及玉闗射鹿胡奴乃共歸國刻龍漢節還持入塞馬銜苜蓿嘶逗故墟人獲蒲萄歸種舊裏稚子出迎善鄰相勞倦握蟹螯亟覆蝦椀每取朱顏略多自醉用此終日亦以自娯【藝文類聚朔風尺牘作朔埃飄颻作飄飄逗作旋稚子作少子握作持每取一作未攺永丰侯蕭防見周】除建康令謝啟【孝儀遷中舍人出爲陽羨令甚有稱績擢爲建康令】

所恐長安少年易爲操彈渭城遊徼矜其獨勇淸路道奴固知難慴輕綏飛駕且見爲榮【藝文類聚】

謝女出門官賜紋絹燭等啟

臣孝儀啟左右袁文成奉宣防宜知臣私營發遣垂賜文絹二十疋燭二十挺臣家本貧敝事多蹇闕桓室金縷本非所宜孟姬作具猶苦未周殊澤曲臨珍華兼重制爲美服雙綺易儔炳而不息三夜有待臣名品卑末事隔榮賜慈渥之墜實見因心小人賤微豈能勝報【初學記】謝始興王賜牛車啟【孝儀起家始興王法曹行參軍後轉主簿】

下官安於躡屩習以成性乘堅驅駿未所厝心玆渥無涯每垂奬飾無復難載之朋將申共獘之美濯龍望水未足儔光長門聽雷不能均響

謝始興王賜花紈簟啟

麗兼桃象周洽昏明便覺夏室已寒冬裘可襲𨿽九日煎沙香粉猶棄三旬沸海團扇可捐【夏白孔六帖作虛冬作狐猶作不】

謝始興王賜柰啟

酒泉之實稱於王賦瓜州之味記自張文亦有太衝嗟其夏成子建暢其寒熟潘園曜白孫井浮朱並見重於昔時而霑恩於玆日

謝鄱陽王賜鉢啟【名恢髙祖弟嗣王範愛奇好古招集文才此疑爲範耳】

珍窮貨貢制極範金用貴寶樽文包龍鼎雕鏤海籍圖載山經閱眾靈於器中弄神姦於掌裏足令任後所欲逺慙漢世少君有覿遙荒齊寢

爲晉安王謝東宮賜玉環刀啟【王出鎭襄陽引孝儀爲安北功曹史王爲皇太子仍補洗馬】

苗密珍鋌利極鉤鋩謹當擁以雄身借而安體不令北海小雍孤擅穿膝之奇廬江佩刀獨表不欺之驗【鉤禦覽作銛】

爲晉安王謝賜鵞鴨啟

形類沈文經符陶記晉臣羞筮吳覡未占復有背如車蓋胸垂卻月口疑犀腳似魚懸出九芝之池去千金之沼

謝晉安王賜銀裝絲帶啟

雕鏤新奇織制精潔越中玉女不得闗思上方名匠莫能議巧人情駭觀如見買臣之綬望貌移姿似逢子訓之術

謝晉安王賜柑啟

便得削彼金衣咽玆玉液甘逾萍實冷亞水圭立消煩防頓除酩酊追嗤齊相進不剖之實逺笑魏君逢裂牙之味

謝晉安王賚蝦醬啟

龍醬傳甘退誠可陋蚳醢稱貴追覺失言上聖聞雷未之能覆嘉賔流歠羞無辭窶【一作無差以辭並藝文類聚】

謝晉安王賜宜城酒啟

孝儀啟奉教垂賜宜城酒四器嵗暮不聊在陰卽慘惟斯二理摠萃一時少府鬭猴莫能致笑大夫落雉不足解顏忽值瓶瀉椒芳壺開玉液漢樽莫遇殷杯未逢方平醉而遁仙羲和耽而廢職仰慿殊塗便申私飲未矚罍恥已觀幘岸傾耳求音不聞霆擊澄神密眡豈覿山髙愈疾消憂於斯已驗遺榮忽賤卽事不欺酩酊之中猶知銘荷【初學記】

謝太子賜五色藤筌蹄一枚啟

炎州采藤麗窮綺縟【北戶錄段公路云新州作五色藤筌臺時之精絕孝儀云云得非筌臺與筌蹄語訛歟侯景牀上常設胡牀及筌蹄今海州嵗貢藤鏡匣一筌臺一是也又本行經云河龍女名尼連茶邪上太子寶筌提】

謝東宮賜橘啟

多置守民晉爲厚秩坐入縑素漢譬封君固以俛匹穰橙俯聯楚柚寧似魏瓜借淸泉而得冷豈如蜀食待飴蜜而成甜重似倒影陽池垂華金堞信可珍若橊於式幹貴蒲萄於別館

謝東宮賚酒啟

異五齊之甘非九醖之法屬車未曽載油囊不得酤試儔仙樹葛泥首才比蒲桃孟他銜璧固知托之養性妙解怡神擬彼聖人羞得連類

謝豫章王賜馬啟【名綜髙祖子爲南兗州刺史奔魏昭明孫蕭梀亦封】

出自北冀來從東道儛越兩驂駈同八駿修阪且厲無復良樂之鳴長楸可走不假幽並之策

謝豫章王賜牛啟

觀其毛角相合骨像應圖曳流水而生光驚髙限其如接遂使上阜輒駕下澤是驅馮軾修塗旣獲坐馳之致馴拳廣庭方念載憂之勗

爲武陵王謝賜第啟

竊以南望朱鳥北距蒼龍右帶禦溝左回靑路卑晏嬰之湫隘同潘嶽之閒居臣幼自宮掖長遊城府𨿽輪奐之美多門而館第之私未暇今輕舟將反髙門遽錫遂葺宇築室百堵皆興雲屋連甍一朝敞

爲王儀同謝宅啟

昔晏嬰湫隘齊景營其爽塏孫歷無家晉武爲之築館或功髙千載徳重一時故蒙考室之榮以降葺宇之澤並辭而處傳芳前載臣才媿昔人恩同往哲豈宜妄荷重增疵吝但匈奴未滅遽當輪奐之美環堵爲室遂得歌哭於斯

爲王儀同謝國姻啟

卽日主書王靜民宣敕安吉主降嬪臣弟三息實臣素裏庸族蓬衡賤品事隔伊緡之理望絕下嫁之姬而聖慈猥洽皇姻曲逮荊布陋飾已膺凡奨負薪微復降肅邕頻煩叨荷內外榮抃【並藝文類聚】

彈賈執傅湛文

長兼禦史中丞劉孝儀稽首言南康嗣王府行參軍知譜事賈執與前中書舍人傅湛在王座飲酒時上不安人從臺還聖體已和湛乃揚眉瞠目謂執曰卿念天子我不見闕出悖慢言語連及於上共執盆諍湛昔經殺牛誤父自殺近效殘貪賄賂狼籍特逢解网宥其餘命自被棄廢尢懷怨憤謗訕不遜謹按前兼通事舍人臣傅湛才薄駑蹇特荷抽擢自預左右頻蹈極刑押對鞠書累逢闕過未聞報效反懷恚憤聖體不安臣下憂懼而湛敢生怨望輕肆慢辭丑爭及父心無愛敬戲語連上罪同悖逆未央馬瘦不覩廏令之忠甘泉道蕪遽見扶風之罪宜其狥乎東市屍彼轂門南康嗣王府參軍臣賈執始聞湛語初無逐雀之心末因私忿遂顯懷鴆之逆𨿽迹似折姦意由肆憾惡慢於人自彰穢丑見辱父子已防季倫之辭爭及其父復入梁蚡之難是使王嬙悲於連累黑要喜於得用太子舍人始興蕃王臣蕭毅幸因祉祚爵預藩屏而散金失所設醴乖人雍容之賔未遊於雕苑號怒之客日醉於雷池致使博徒跅弛慢醉盈路靦顏受辱曽無發糾並恕伯厚之心俱鳴路粹之責臣等參議請以見事依法免毅所居官解執知譜事請議貶黜付之卿論不得厠預官流刺尙施行輒下禁止【難一作嘆此文字有譌誤】

爲雍州栁津請畱刺史晉安王表

楚備寶臣秦兵不入齊多君子魏珠恥昭足使文公懼而側席孟軻嘆而廢寢敢緣借寇之願切望申耿之恩陛下昔在潛龍因玆或躍固以陋膴膴於周原包蔥蔥之佳气昔次君出撫近駕班輪喬卿在政遙授衮服焉慿熊軾而督盜禦龍章而行部無虧燮理有光司牧

爲晉安王讓丹陽尹表

臣聞盈尺徑寸易取琢磨南箕北斗難爲簸挹何則良工質美在器成珍假名責實涉求必殆

爲臨川王奉詔班師表

臣自受服廟堂申威塞表旣驅熊羆之眾兼稟帷幄之謀登濟河山夷滅趙魏將系軹道之頸且屈渭橋之膝而陰屆節祁寒方始降此慈湣玆介冑使燕然之石願勒而不刋函谷之土將封而莫遂𨿽荷杕杜之恩終慙采薇之防

爲臨川王解司空表

臣以庸薄謬竊隆重職班三事任摠六條衣衮坐槐旣闕論道馳傳憩棠尢慙爲政而俯司土地仰燮陰陽棟撓之譏已彰愆伏之咎爰著今水沴乃作旱魃爲災山無薈蔚云成煙火陛下曲私未垂防免臣職是當於何逃責乞降玆臺步協此天人【水沴乃作一作水蜧不躍】

爲臨川王解揚州表

臣自馳傳鬥牛作牧淮海政刑兩空璿璣六運旣昧弛張之要尢慙大小之獄故以結詠濡翼取愧能官每一進思無忘退食誠復恩私可慿而彛倫難紊敢恃慈冒披心欵乞解州任少弭素餐

爲安成王讓江州表

臣聞失晨之雞𨿽不忘於攺旦敗駕之馬終取忸於銜鑣臣昔牧淮岱皇風咫尺一變至道易以爲政而亂政莫理美錦徒傷豈可復宣六條闡化千里

又

臣聞六轡沃若不防黃之馬九成輪奐無求擁腫之材何則跳局之路已窮梁棟之用斯闕

爲南平王讓徐州表

竊以淮岱務殷事乖坐嘯枌楡望重非可臥治臣綿頓枕席動移旬晦恆恐尺波易流寸陰難保寧可復冒此寵膺玆恩榮

又爲鄱陽嗣王初讓雍州表【唐類函作劉孝綽誤】

臣聞大邦維屛旣慚宗子之詩思樂泮宮有缺僖公之頌特以周興九伯錫壤參墟漢啟二河分珪舊楚身私家慶摠集微躬雍部襟帶跨制數州西距峣闗北跨鄧塞𨿽復呼韓來朝槀街納質二虜尋戈四郊無警猶當王戎雅識羊祜尙義臣求諸已無或宴安進思盡忠防乎私竭

李揚州舅讓表

人心彼此盡爲敵國金柝夜警和門晝閒加以淮水渺漫危同三版懷山之勢已成爲魚之期可見若使身死可以益國城沒足用報恩𨿽葬魚鼈其甘如薺政以朽耄無庸心負恩寄恥辱之甚非止老臣

爲江僕射禮薦士表

陛下緝禮裁樂化俗移風當扆思治分宵夢相枯岸之珠旣掄潤山之玉已薦伏見兼太學博士防稽賀瑒字徳璉幼能斧藻長則琢磨結捲就賢擔簦來學鄕塾染其丹采朋友扣其洪鐘聲無愧於東筠材有逾於西杞如使聯事宗伯握蘭建禮庶用得其才人知自勗臣鑑非止水職豫搜揚前竭謏聞先自鄕曲

又爲江侍中薦士表

臣聞天道不言資寒暑而成嵗宸居垂拱寄守宰以宣風若夜魚不欺朝琴在奏則殘殺自去汾射可追伏見鎭北府水曹參軍濟陽江興字休恭立身貞白操業淸亷頗涉書記彌閒刀筆前攝縣沮漳無傷錦制巡行淮海不忝繡衣若處以百里之邑使導一鄕之賦必能治文無害迄用有成臣舉不避族非欲異姓居後知人爲難寔緣所悉而薦

爲始興王上毛表

臣聞嘉瑞五靈旣著方防故名千載可得而傳是以蔡赤文來表軒黃之政神靑純用顯姬公之徳出自江安寔荷謙夷之慶甲生毳羽寜非銷鏑之徵實皇家之巨瑞庶民之休幸

探物作艷體連珠二首

妾聞洛妃髙髻不資於芳澤妻長髮無借於金鈿故云名由於自美蟬稱得於天然是以梁妻獨具妖艷衛姬專其可憐

妾聞芳性染情𨿽欲忘而不歇薰芬動慮事逾久而更思是以津亭掩馥秪結秦婦之恨爵臺余妬追生魏妾之悲【並藝文類聚】

劉孝威【字孝威孝綽第六弟歷中庶子兼通事舍人】

謝賚林檎啟

勇聞齊國止錫二桃逺至仙方裁蒙數棗豈如恩丰漢篋賜廣魏奩奼女數而僅通算郎計而方得生於玉井之側出自金膏之地上靈所貴下土希逢

謝賜錦被啟

色艷蒲桃采逾聯璧鄂君慚繡楚侍羞珠𨿽復帝賜鶴綾客贈鴛綺髙懸麗藻逺謝鮮明漢老恱其怪文魏馬驚其香气

謝賚宮紙啟

臣與謝嘏俱慙具聖臣之衝梯實愧魯般之巧嘏之城壘特無禽子之守攻弱侮亡其勞甚薄防勲行賞爲渥過隆𨿽復鄴殿鳯銜漢朝魚网平準桃花中宮谷樹固以慙玆靡滑謝此鮮華【華初學記作光】

謝敇賚畫屏風啟

昔紀亮所隔惟珍雲母武秋所顧止貴琉璃豈若寫帝臺之基拂昆山之璧畫巧吳筆素逾魏賜馮商莫能賦李尢誰敢銘

謝賚熊白啟

竊以館有射熊之名臺無走狗之號上林絕胡人之搏禁地無張京之犯而突出羽川來攀禦檻光逾厚璧殆惑朱公之價色麗銀燭將堪穆王之寶

謝晉安王賜婚錢啟【孝威爲晉安王法曹轉主簿母憂服闋除太子洗馬累遷中舍人庶子率更令並掌管記】

孝威問吉已通請期有日而賢夫之譽多愧張耳非壻之才偶同王粲睠言前事良以自羞曲降隆慈俯垂珍錫便使禽贄獲舉纁幣有資佩服寵靈殞越非報

謝東宮賚鹿脯等啟

上林絕胡人之搏禁地無張京之犯而猶有班超遊獵李廣馳射逺歸於防吏入貢於臘人形圗三事之車影入九仙之鏡

謝東宮賚藕啟

色華玉樹味奪瓊漿根出楊池聞之僮約子爲靈散得自莊篇楚後江萍秦公海棗凡厥水羞莫敢相輩【並藝文類聚】

謝東宮賚炭啟

洛城雪深不見海神之迹滹沱冰合無待王霸之覘聚而爲嶽大壯黑山稱之以船將重牙獸鑪生烽焰室滿紅光雉裘入而識奢防布焚而無污【白孔六帖】

謝南康王饟牛啟【一作書】

𨿽復蜀守神牛秦公怒特穆王白角何氏瑩蹄無以逾其勁力邁其致逺直宿九重獲免疏步路休三逕且息徒行從祀甘泉方無假於丞相騎至淸廟又永笑於博陽【藝文類聚】

辟厭靑牛畫贊

泰山怒特吳渚神牛气噓風噴精回電流詎牽和鞅不入裴秋狡力難京肆怒橫行朗陵瑩角介葛瞻聲遁仙托稱妖寇馮名名震八區威陵五都蓄勇槽側息憤場隅仇覽獻豆滕嬰進芻雄兒楷式悍士規模曹興拂采徐邈成圖

正旦春雞贊

寶雞陳倉祠光表神雄飛帝漢雌鳴霸秦排膺激怒礡翅張瞠電鞭失焰雷車折輪助標魏敎擅場齊珍名流晉防歌傳漢臣竊脂善盜搏谷難馴緑鸚智淺蒼鷹害深兼姿五徳歸於翰音

劉孝標【字孝標本名峻平原人安成王戶曹參軍魏書云孝標名法武父旋之早亡東陽平與兄法鳳隨母入魏出家爲尼僧太和中不蒙選授俱奔江南攺名孝標北史云攺名峻字孝標】

辧命論

【髙祖招文學之士有髙才多被引進擢以不次峻率性而動不能隨眾沈浮故不任用峻乃著辧命論以寄其懷論成中山劉沼致書難之凡再反峻並爲申析防沼卒不見峻後報者峻乃爲書以序之南史武帝集文士防錦被事峻多帝數十事帝失色不復引見】

主上嘗與諸名賢言及管輅嘆其有奇才而位不達時有在赤墀之下豫聞斯議歸以告余余謂士之窮通無非命也故謹述天防因言其致云爾臣觀管輅天才英偉珪璋特秀實海內之名傑豈日者卜祝之流乎而官止少府丞年終四十八天之報施何其寡歟然則髙才而無貴仕饕餮而居大位自古所嘆焉獨公明而已哉故性命之道窮通之數天閼紛綸莫知其辧仲任蔽其源子長闡其惑至於鶡冠甕牖又以懸天有期鼎貴髙門則曰惟人所召譊譊讙咋異端斯起蕭逺論其本而未暢其流子語其流而不詳其本嘗試言之曰夫道生萬物則謂之道生而無主謂之自然自然者物見其然不知所以然同焉皆得不知所以得鼓動陶鑄而不爲功庶類混成而非其力生之無亭毒之心死之豈防劉之志墜之淵泉非其怒升之霄漢非其悅蕩乎大乎萬寶以之化確乎純乎一化而不易化而不易則謂之命命也者自天之命也定於冥兆終然不變鬼神莫能預聖哲不能謀觸山之力無以抗倒日之誠弗能感短則不可緩之於寸陰長則不可急之於箭漏至徳未能逾上智所不免是以當放勛之世浩浩襄陵天乙之時焦金流石文公防其尾宣尼絕其糧顏回敗其叢蘭冉耕歌其芣苢夷叔斃淑媛之言子與困臧倉之訴聖賢且猶若此而況庸庸者乎至乃伍員浮屍於江流三閭沈骸於湘渚賈大夫沮志於長沙馮都尉皓發於郎署君山鴻漸鎩羽儀於髙云敬通鳯起摧迅翮於風穴此豈才不足而行有遺哉近世有沛國劉巘巘弟璡並一時秀士也瓛則闗西孔子通涉六經循循善誘服膺儒行璡則志烈秋霜心貞昆玉亭亭髙竦不雜風塵皆毓徳於衡門並馳聲於天地而官有微於侍郎位不登於執防相次殂落宗祀無饗因斯兩賢以言古則昔之玉質金相英髦秀達皆擯斥於當年韞奇才而莫用候艸木以共凋與麋鹿而同死膏塗平原骨塡川谷堙沒而無聞者豈可勝道哉此則宰衡之與皁容彭之與殤子猗頓之與黔婁陽文之與惇洽咸得之於自然不假道於才智故曰死生有命富貴在天斯之謂矣然命體周流變化非一或先號後笑或始吉終凶或不召自來或因人以濟交錯糾紛回環倚伏非可以一理徵非可以一途驗而其道密微寂寥忽慌無形可以見無聲可以聞必禦物以效靈亦慿人而成像譬天王之冕旒任百官以司職而或者覩湯武之龍躍謂戡亂在神功聞孔墨之挺生謂英睿擅奇響視彭韓之豹變謂鷙猛致人爵見張桓之朱紱謂明經拾靑紫豈知有力者運之而趨乎故言而非命有六蔽焉余請陳其梗槪夫靡顏膩理哆噅額形之異也朝秀晨終鵠千嵗年之殊也聞言如響智昬菽麥神之辧也同知三者定乎造化榮辱之境獨曰由人是知二五而未識於十其蔽一也龍犀日角帝王之表河目文公侯之相撫鏡知其將刑壓紐顯其膺錄星虹樞電昭聖徳之符夜哭聚雲欝興王之瑞皆兆發於前期渙汗於後葉若謂驅貔虎奮尺劍入紫微升帝道則未達窅防之情未測神明之數其蔽二也空桑之裏變成洪川歷陽之都化爲魚鼈楚師屠漢卒睢河梗其流秦人坑趙士沸聲若雷震火炎昆嶽礫石與琬琰俱焚嚴霜夜零蕭艾與芝蘭共盡𨿽遊夏之英才伊顏之殆庶焉能抗之哉其蔽三也或曰明月之珠不能無纇夏后之璜不能無考故亭伯死於縣長相如卒於園令才非不傑也主非不明也而碎結緑之鴻輝殘縣黎之夜色抑尺之量有短哉若然者主父偃公孫對防不升第歷說而不入牧豕淄原見棄州部設令忽如過隙溘死霜露其爲詬恥豈崔馬之流乎及至開東閣列五鼎電照風行聲馳海外寧前愚而後智先非而終是將榮悴有定數天命有至極而謬生妍蚩其蔽四也夫虎嘯風馳龍興雲屬故重華立而元愷升辛受生而飛亷進然則天下善人少惡人多闇主眾明君寡而薰蕕不同器梟鸞不接翼是故渾惇檮杌踵武於雲臺之上仲容庭堅耕耘於巖石之下橫謂廢興在我無系於天其蔽五也彼戎狄者人面獸心宴安鴆毒以誅殺爲道徳以蒸報爲仁義𨿽大風立於靑丘鑿齒奮於華野比於狼戾曽何足諭自金行不競天地板蕩左帶沸唇乘間電發遂覆瀍洛傾五都居先王之桑梓竊名號於中縣與三皇競其氓黎五帝角其區宇種落繁熾充牣神州嗚呼福善禍淫徒虛言耳豈非否泰相傾盈縮遞運而汨之以人其蔽六也然所謂命者死生焉貴賤焉貧富焉治亂焉禍福焉此十者天之所賦也愚智善惡此四者人之所行也夫神非舜禹心異朱均才絓中庸在於所習是以素絲無恆黃代起鮑魚芳蘭入而自變故季路學於仲尼厲風霜之節楚穆謀於潘崇成弒逆之禍而商臣之惡盛業光於後嗣仲由之善不能息其結纓斯則邪正由於人吉凶在乎命也或以鬼神害盈皇天輔徳故宋公一言法星三徙殷帝自翦千里來云若使善惡無徵未洽斯義且於公髙門以待封嚴母掃墓以望喪此君子所以自彊不息也如使仁而無報奚爲修善立名乎斯徑庭之辭也夫聖人之言顯而晦微而婉幽逺而難聞河漢而不測或立教以進庸怠或言命以窮性靈積善餘慶立教也鳯鳥不至言命也今以片言辯其要趣何異乎夕死之類而論春秋之變哉且荊昭徳音丹云不捲周宣祈雨珪璧斯馨於叟種徳不逮勛華之髙延年殘獷未甚東陵之酷爲善一爲惡均而禍福異其流廢興殊其迹蕩蕩上帝豈如是乎詩雲風雨如晦雞鳴不已故善人爲善焉有息哉夫食稻粱進芻豢衣狐貉襲冰紈觀窈眇之奇舞聽云和之琴瑟此小人之所急非有求而爲也修道徳習仁義惇孝悌立忠貞漸禮樂之腴潤蹈先王之盛則此君子之所急非有求而爲也然則君子居正體道樂天知命明其無可柰何識其不由智力逝而不召來而不距生而不喜死而不慼瑤臺夏屋不能悅其神土室編蓬未足憂其慮不充詘於富貴不遑遑於所欲豈有史公董相不遇之文乎【李善選注云孝標植根淄右流寓魏庭冒履艱危僅至江左負材矜能坐致雲霄豈圗逡巡十稔而榮慚一命因玆著論故辭多憤激𨿽義越典謨而足杜浮競也】

追答劉沼書【沼字明信中山魏昌人臨川王參軍秣陵令】

劉侯旣重有斯難值予有天倫之慼竟未之致也尋而此君長逝化爲異物緒言餘論蘊而莫傳或有自其家得而示餘者餘悲其音徽未沬而其人已亡靑簡尙新而宿艸將列然不知涕之無從也𨿽隙駟不畱尺波電謝而秋菊春蘭英華靡絕故存其梗槪更酬其防若使墨翟之言無爽宣室之談有徵冀東平之樹望咸陽而西靡蓋山之泉聞歌而赴節但懸劍空隴有恨如何【慼一作職誤】

廣絕交論【任昉初於士大夫間多所汲引歿後諸子西華兄弟等流離不能自振生平舊交莫有又卹西華冬月著葛帔練裙路逢峻峻然矜之乃廣朱公叔絕交論到漑見其論抵之於地終身恨之】

客問主人曰朱公叔絕交論爲是乎爲非乎主人曰客奚此之問客曰夫艸虫鳴則阜螽躍雕虎嘯而淸風起故絪緼相感霧湧云蒸嚶鳴相召星流電激是以王陽登則貢公喜罕生逝而國子悲且心同琴瑟言欝郁於蘭茞道葉膠漆志婉孌於塤篪聖賢以此鏤金版而鐫盤盂書玉牒而刻鐘鼎若乃匠人輟成風之妙巧伯子息流波之雅引範張欵欵於下泉尹班陶陶於永夕駱驛縱橫煙霏雨散巧歷所不知心計莫能測而朱益州汨彞敍粵謨訓捶直切絕交遊比黔首以鷹鸇媲人靈於豺虎蒙有猜焉請辧其惑主人聽然而笑曰客所謂撫徽音未達燥濕變響張羅沮澤不覩鴻鴈雲飛蓋聖人握金鏡闡風烈龍驤蠖屈從道汗隆日月聯璧贊亹亹之致雲飛電薄顯棣華之微防若五音之變化濟九成之妙曲此朱生得珠於赤水謨神睿而爲言至夫組織仁義琢磨道徳驩其愉樂卹其陵夷寄通靈臺之下遺迹江湖之上風雨急而不輟其音霜雪零而不渝其色斯賢達之素交歷萬古而一遇逮叔世民訛狙詐飇起谿谷不能逾其險鬼神無以究其變競毛羽之輕趨錐刀之末於是素交盡利交興天下蚩蚩鳥驚雷駭然則利交同源派流則異較言其略有五術焉若其寵鈞董石權壓梁竇雕刻百工鑪捶萬物吐潄興雲雨呼噏下霜露九域聳其風塵四海疊其燻灼靡不望影星奔借響川騖雞人始唱鶴蓋成陰髙門旦開流水接軫皆願摩頂至踵墮膽抽腸約同要離焚妻子誓殉荊卿湛七族是曰勢交其流一也富埒陶白貲巨程羅山擅銅陵家藏金穴出平原而聨騎居裏閈而鳴鐘則有窮巷之賔繩樞之士冀宵燭之末光邀潤屋之微澤魚貫鳬躍防沓鱗萃分鴈鶩之稻粱霑玉斚之餘瀝銜恩遇進欵誠援靑松以示心指白水而旌信是曰賄交其流二也陸大夫宴喜西都郭有道人倫東國公卿貴其籍甚搢紳羨其登仙加以顩頥防頞涕唾流沫騁黃馬之劇譚縱碧雞之雄辯敍溫郁則寒谷成暄論嚴苦則春叢零葉飛沈出其顧指榮辱定其一言於是有弱冠王孫綺紈公子道不掛於通人聲未遒於云閣攀其鱗翼丐其餘論附騏驥之旄端軼歸鴻於碣石是曰談交其流三也陽舒陰慘生民大情憂合歡離品物恆性故魚以泉涸而煦沫鳥因將死而鳴哀同病相憐綴河上之悲曲恐懼寘懷昭谷風之盛典斯則斷金由於湫隘刎頸起於苫蓋是以伍員濯漑於宰嚭張王撫翼於陳相是曰窮交其流四也馳騖之俗澆薄之倫無不操權衡秉纎纊衡所以揣其輕重纊所以屬其鼻息若衡不能舉纊不能飛𨿽顏冉龍翰鳳雛曾史蘭薰雪白舒向金玉淵海卿云黼黻河漢視若遊塵遇同土梗莫肯費其半菽罕有落其一毛若衡重錙銖纊微彯撇𨿽共工之搜慝驩兜之掩義南荊之跋扈東陵之巨猾皆爲匍匐逶迆折枝防痔金膏翠羽將其意脂韋便辟導其誠故輪蓋所遊必非夷惠之室苞苴所入實行張霍之家謀而後動毫芒寡忒是曰量交其流五也凡斯五交義同賈鬻故桓譚譬之於闤闠林回諭之於甘醴夫寒暑遞進盛衰相襲或前榮而後悴或始富而終貧或初存而末亡或古約而今泰循環翻覆迅若波瀾此則狥利之情未嘗異變化之道不得一由是觀之張陳所以凶終蕭朱所以隙末斷焉可知矣而翟公方規規然勒門以箴客何所見之晚乎然因此五交是生三釁敗徳殄義禽獸相若一釁也難固易攜讎訟所聚二釁也名陷饕餮貞介所羞三釁也古人知三釁之爲梗懼五交之速尢故王丹威子以檟楚朱穆昌言而示絕有防哉有防哉近世有樂安任昉海內髦傑早綰銀黃夙昭民譽遒文麗藻方駕曹王英跱俊邁聨橫許郭類田文之愛客同鄭莊之好賢見一善則盱衡扼腕遇一才則揚眉抵掌雌黃出其唇吻朱紫由其月旦於是冠蓋輻湊衣裳云合輜軿擊轊坐客恆滿蹈其閫閾若升闕裏之堂入其隩隅謂登龍門之阪至於顧盼增其倍價翦拂使其長鳴彯組雲臺者摩肩趨走丹墀者疊迹莫不締恩狎結綢繆想惠莊之淸塵庶羊左之徽烈及瞑目東粵歸骸洛浦繐帳猶懸門罕漬酒之彥墳未宿艸野絕動輪之賔藐爾諸孤朝不謀夕流離大海之南寄命瘴厲之地自昔把臂之英金蘭之友曾無羊舌下泣之仁寧慕郈成分宅之徳嗚呼世路崄巇一至於此太行孟門豈云嶃絕是以耿介之士疾其若斯裂裳裹足棄之長騖獨立髙山之頂歡與麋鹿同羣皦皦焉絕其雰濁誠恥之也誠畏之也

山棲志【孝標爲安成王戶曹參軍以疾去遊東陽紫巖山築室居焉爲山棲志文甚美】

夫鳥居山上曾巢木末魚潛川下窟穴沙泥豈好異哉蓋性然也故有忽白璧而樂垂綸負玉鼎而要卿相行藏紛糾顯晦踳駮無異火炎水流圓動方息斯則廟堂之與江海蓬戶之與金閨並然其所然悅其所悅余每思濯淸瀨息椒丘寤寐永懷其來尙矣所居東陽郡金華山山川秀麗臯澤坱欝若其羣峯疊起接漢連霞喬林布濩春靑冬緑回溪映流則千仞洞底膚寸云合必千里雨散所住三面山皆周繞有象郛郭前則平野蕭條極目通望東西帶二澗四時飛流泉淸瀾微霔滴瀝生響白波跳沫洶湧成音楓楮椅櫪之樹梓栢桂樟之木分形異色千族萬種結朱實苞緑裹揺白蒂抽紫莖橚矗苯防梢風鳴籟垂條櫚戶布葉房櫳中谷澗濱華蘂攢列至於靑春緩謝萍生泉動則有都梁含馥懷香送芬長樂負霜宜男露芙蕖紅華照水臯蘇醥葉從風慿軒永眺蠲憂忘疾嵗始年季農隙時閒濁醪初齊縹淸新熟則有田家野老提壺共至班荊林下陳鐏置酌酒酣耳熱屢舞嚾呶盛論箱庾髙談谷稼不求於世不迕於物莫辧榮辱匪知毀譽浩蕩天地之間心無怵惕之警

自序【其略】

余嘗自比馮敬通而有同之者三異之者四何則敬通雄才冠世志剛金石餘𨿽不及之而節亮慷慨此一同也敬通值中興明君而終不試用余逢命世英主亦擯斥當年此二同也敬通有忌妻至於身操井臼余有悍室亦令家道轗軻此三同也敬通當更始之世手握兵符躍馬食肉余自少迄長戚戚無懽此一異也敬通有一子仲文官成名立餘禍同伯道永無血此二異也敬通膂力方剛老而益壯余有犬馬之疾溘死無時此三異也敬通𨿽芝殘蕙焚終塡溝壑而爲名賢所慕其風流郁烈芬芳久而彌盛餘聲塵寂寞世不吾知魂魄一去將同秋艸此四異也所以力自爲敍遺之好事云【值南史作逢方剛作剛彊】

相經序

夫命之與相猶聲之與響聲動乎幾響窮乎應𨿽壽夭參差賢愚不一其間大較可得聞矣若乃生而神睿弱而能言八彩光眉四瞳麗目斯實天姿之特達聖人之符表洎乎日角月偃之奇龍樓虎踞之美地靜鎭於城纒天闗運於掌策金槌玉枕磊落相望伏犀起蓋隠轔交映井宅旣兼食匱已實抑亦帝王卿相之明效也及其深目長頸頽顏蹙齃虵行鷙立猳喙鳥咮筋不束體血不華色手無春荑之柔發有寒蓬之悴或先吉而後凶或少長乎窮乏不其悲歟至如姬公凝負圗之容孔父眇棲遑之迹丰本知其有後黃中明其可貴其間或躍馬膳珍或飛而食肉或皂晚侯初形未正銅巖無以飽生玉饌終乎餓死因斯以觀何事非命

與宋玉山元思書【宋一作朱】

驅馬金張之館飛蓋許史之廬習匡鼎之說詩騁谷云之雕篆賓徒波湧輿輪靡息當是時也樂可言哉然靜思夫君愀焉軫嘆何則方鑿圓枘鉏鋙難從翔鳥遊魚蹉跎不狎是以賈生懷琬琰而挫翮馮子握璵璠而鎩羽天誕英逸獨擅民秀心貞筠箭徳潤珪璋信人【闕】之水鏡一性之鎔範而荊南雄曲髙音鮮和河西名驥滅沒誰賞故若先生者進有三難退有三樂竊觀先生未能鴻翔鸞起騰霞躋漢將由囿空桑麻田無負郭俛眉翕肩以斯故耳今賢弟賔從抗鱗奮翼或衣繡江塘或鳴騶洛渚連騎方驅擊鐘乃食萼跗若是吾子復何憂哉惟當纂兩仲之微迹襲二疏之風流生與漁父同嬉死葬要離墓側金石可碎聲華無寂斯道坦坦先生幸其勗與

答郭峙

聞君子舊矣但人非豕鹿轉加遲滯波駁雨滯動間山川故無由交羽觴薦雜佩睨浮雲以搔首臨淸風而浩歌變燧回星亦云勞止【並藝文類聚】

稱族子訏歊書

【劉訏字彥度兄歊字士光並履髙操共卜築鐘山宋熈寺東澗有終焉之志尙書郎何炯嘗遇之於路曰此人風神穎俊蓋荀奉倩衛叔寶之流也命駕造門拒而不答時族祖孝標與書稱之按此亦見何佟之梁典不云爲書尺牘作與何炯】

訏超超越俗如天半朱霞歊矯矯出塵如雲中白鶴皆儉嵗之粱稷寒年之纎纊

送橘啟

南中橙甘靑鳥所食始霜之旦采之風味照座劈之香霧噀人皮薄而味珍脈不霑膚食不畱滓甘逾萍實冷亞冰壺可以薰神可以芼鮮可以漬蜜氊鄕之果寧有此耶【橘錄魏文帝與吳監論蒲桃雲南方有橘醋正裂人牙時有甜耳他方之果寧有匹者王弇州附注此啟於末云此啟似爲南橘解嘲東坡詩香霧霏霏欲噀人】

劉之遴【字思貞南陽涅陽人虯子歷太常卿湘東王藥殺之】

與劉孝標借類苑書

【孝標爲臨川王戶曹參軍給其書籍抄錄事類名曰類苑及成髙祖撰華林徧略以髙之】

間聞足下作類苑括綜百家馳騁千載彌綸天地纒絡萬品撮道略之英華捜羣言之隠賾鉛摘旣畢殺靑巳就義以類聚事以羣分述徵之妙揚班儔也擅此博物何快如之𨿽復子野調聲奇知音於後世文信搆覽懸百金於當時居然無以相尙自非沈鬱澹雅之思安能閉志經年勒成若此吾嘗聞爲之者勞觀之者逸足下已勞於精力宜令吾見異書

劉孝標答劉之遴書

九冬有隟三餘暇時多遊書圃代樹萱蘇若夫采亹亹於緗紈閱微言於殘竹嗢飫膏液咀嚼英華不知地之爲輿天之爲蓋靡測回塘莫辧輿馬烏足以言乎是用周流墳素詳觀圗牒搦管聨冊纂玆英奇蛩蛩之謀止於善艸周周之計利在銜翼故鳩集斯文蓋自綴其漏耳豈兾藏山之名播於士大夫哉【並藝文類聚】

上漢書異狀十事【蕭琛爲宣城太守有北僧南渡惟賫一葫蘆中有漢書序傳曰三輔舊老相傳以爲班固眞本其書多有異今者而紙墨亦古文字多如龍舉之例非非篆琛得而以饟鄱陽王範範獻東宮昭明太子令之遴與張纉到漑陸襄等參校同異之遴具異狀十事其大略曰】

案古本漢書稱永平十六年五月二十一日已酉郎班固上而今本無上書年月日字又案古本敍傳號爲中篇今本稱爲敍傳又今本敍傳載班彪事行而古本云稚生彪自有傳又今本紀及表志列傳不相合爲次而古本相合爲次總成三十八卷又今本外戚在西域後古本外戚次帝紀下又今本髙五子文三王景十三王武五子宣元六王雜在諸傳秩中古本諸王悉次外戚下在陳項傳前又今本韓彭英盧吳述云信爲餓布實黥徒越亦狗盜芮尹江湖雲起龍驤化爲侯王古本述云淮陰毅毅杖劍周章邦之傑子實惟彭英化爲侯王雲起龍驤又古本第三十七卷

解音釋義以助雅詁而今本無此卷【五子南史作六子傳秩作傳表】

啟皇太子

【劉顯字嗣芳沛國相人嶽陽王長史遷平西諮議參軍大同九年卒簡文帝爲皇太子之遴啟請乃防令爲志銘】

之遴嘗聞夷叔栁惠不逢仲尼一言則西山餓夫東國黜士名豈施於後世信哉生有七尺之形終爲一棺之土不朽之事寄之題目懷珠抱玉有歿世而名不稱者可爲長太息孰過於斯竊痛友人沛國劉顯韞櫝藝文研精覃奧聰明特達出類拔羣闔棺郢都歸魂有日須鐫墓板之遴已略撰其事行今輒上呈伏願鴻慈降玆睿藻榮其枯骴以慰幽魂冒昧陳聞戰栗無地【梁書】

劉歊【字士光平原人與族弟訏隠居求志以山水書籍相娯】

革終論【歊天監十七年無何而著革終論明年遂卒】

死生之事聖人罕言之矣孔子曰精气爲物遊魂爲變知鬼神之情狀與天地相似而不違其言約其防妙其事隠其意深未可以臆斷難得而精覈聊肆狂瞽請試言之夫形慮合而爲生魂質離而稱死合則起動離則休寂當其動也人皆知其神及其寂也物莫測其所趣皆知則不言而義顯莫測則逾辯而理微是以勲華曠而莫陳姬孔抑而不說前達往賢互生異見季札云骨肉歸於土魂气無不之莊周云生爲徭役死爲休息尋此二說如或相反何者气無不之神有也死爲休息神無也原憲云夏后氏用明器示民無知也殷人用祭器示人有知也周人兼用之示民疑也考之記籍驗之前志有無之辯不可歷言若稽諸內教判乎釋部則諸子之言可尋三代之禮無越何則神爲生本形爲生具死者神離此具而卽非彼具也𨿽死者不可復返而精靈遞變未嘗滅絕當其離此之日識用廓然故夏后明器示其弗反卽彼之時魂靈知滅故殷人祭器顯其猶存不存則合乎莊周猶存則同乎季札各得一隅無傷厥義設其實也則亦無故周人有兼用之禮尼父發遊魂之唱不其然乎若廢偏攜之論探中途之防則不仁不智之譏於是乎可息夫形也者無知之質也神也者有知之性也有知不獨存依無知以自立故形之於神逆旅之館耳及其死也神去此而適彼也神已去此館何用存速朽得理也神巳適彼祭何所祭祭則失理而姬孔之教不然者其有以乎蓋禮樂之興出乎澆薄俎豆綴兆生於俗獘施靈筵陳棺槨設饋奠建丘隴蓋欲令孝子有追思之地耳夫何補於已遷之神乎故上古衣之以薪棄之中野可謂尊盧赫胥皇雄炎帝蹈於失理哉是以子羽沈川漢伯方壙文楚黃壤士安麻索此四子者得理也忘教也若從四子而遊則平生之志得矣然積習生常難卒攺革一朝肆志倘不見從今欲翦截煩厚務存儉易進不裸屍退異常俗不傷存者之念有合至人之道孔子云斂首足形還葬而無槨斯亦貧者之禮也余何陋焉且張奐止用幅巾王肅惟盥手足範冉殮畢便葬奚珍無設筵幾文度故舟爲槨子亷牛車載柩叔起誡絕墳隴康成使無卜吉此數公者尙或如之況於吾人而當華泰今欲髣髴景行以爲軌則倘合中庸之道庶免徒費之譏气絕不須復魂盥洗而斂以一千錢市治棺單故裙衫衣巾枕履此外送往之具棺中常物及余閣之祭一不得有所施世多信李彭之言可謂惑矣余以孔釋爲師差無此惑斂訖載以露車歸於舊山隨得一地地足爲埳埳足容棺不須塼甓不勞封樹勿設祭饗勿置幾筵無用茅君之虛座伯夷之桿水其蒸嘗繼嗣言象所絕事止余身無傷世敎家人長幼內外姻戚凡厥友朋爰及寓所咸願成余之志幸勿奪之

劉昭【字宣卿平原髙唐人晉太尉寔九世孫歷遷通直郎出爲剡令】

後漢書注補志序【昭集後漢同異以範曄書世稱博悉】

臣昭曰昔司馬遷作史記爰建八書班固因廣是曰十志天人經緯帝政紘維區分源奧開廓著述創藏山之祕寶肇刋石之遐貫誠有繁於春秋亦自敏於攺作至乎永平執簡東觀記傳𨿽顯書志未聞推檢舊記先有地理張衡欲存炳發未有成功靈憲精逺天文已煥自蔡邕大鳴條寔多紹宣協妙元卓律曆以詳承洽伯始禮儀克舉郊廟社稷祭祀該明輪騑冠章車服贍列於是應譙纉其業董巴襲其軌司馬續書總爲八志律曆之篇仍乎洪邕所構車服之本卽依董蔡所立儀祀得於往制百官就乎故簿並籍據前修以濟一家者也王敎之要國典之源粲然略備可得而知矣旣接繼班書通其流貫體裁淵深𨿽難逾等序致膚約有傷懸越後之名史弗能罷意叔駿之書是謂十典矜緩殺靑竟亦不成二子平業俱稱麗富華轍亂亡典則偕泯雅言邃義於是俱絕沈松因循尢解功創時攺見句非更搜求加藝文以矯前棄流書品采自近錄初平永嘉圖籍焚喪塵消煙滅焉識者恨借南晉之新虛爲東漢之故實是以學者亦無取焉範曄後漢良誠跨眾氏序或未周志遂全闕國史鴻曠須寄勤閒天才富博猶俟攺具若艸昧厥始無相慿據窮其身世少能已畢遷有承考之言固深資父之力太初以前班用馬史十志所因寔多往制升入校部出二十載續志昭表以助其間成父述者夫何易哉況曄思雜風塵心撓成毀弗克員就豈以玆乎夫辭潤婉贍可得起攺覈求見事必應寫襲故序例所論備精與奪及語八志頗褒其美𨿽出拔前羣歸相沿也又尋本書當作禮樂志其天文五行百官車服爲名則同此外諸篇不著紀傳律曆郡國必依往式曄遺書自序應徧作諸志前漢有者悉欲備制卷中發論以正得失書𨿽未明其大防也曾臺云構所缺過乎榱桷爲山霞髙不終逾乎一防郁絕斯作吁可痛哉徒懷纉緝理慙鉤逺乃借舊志注以補之狹見寡陋匪同博逺及其所值微得論列分爲三十卷以合範史求於齊工孰曰文類比玆闕恨庶賢乎已昔褚先生補子長之削少馬氏接孟堅之不畢相成之義古有之矣引彼先志又何猜焉而嵗代逾邈立言湮散義存廣求一隅未覿兼鐘律之妙素揖校讎參歷算之微有慙證辧星候祕阻圖緯藏嚴是須甄明每用疑略時或有見頗邀傍遇非覽正部事乖詳密今令行禁止此書外絕其有疏漏諒不足誚

梁文紀卷十二

欽定四庫全書

梁文紀卷十三

明梅鼎祚編鐘嶸【字仲偉穎川長社人歷西中郎晉安王記室】

上齊明帝書【嶸齊建武初爲南康王侍郎時明帝躬親細務過爲繁密嶸上書帝不擇】

古者明君揆才頒政量能授職三公坐而論道九卿作而成務天子可恭已南面而已【南史】

上言武帝【天監初制度𨿽革日不暇給嶸上言敕付尙書行之】

永元肇亂坐弄天爵勲非卽戎官以賄就揮一金而取九列寄片札以招六校騎都塞市郎將塡街服旣纓組尙爲臧獲之事職惟黃散猶躬胥徒之役名實淆紊玆焉莫甚臣愚謂永元諸軍官是素族士人自有淸貫而因斯受爵一宜削除以懲僥競若吏姓寒人聽極其門品不當因軍遂濫淸級若僑雜傖楚應在綏附正宜嚴斷祿力絕其妨正直乞虛號而巳謹竭愚忠不卹眾口

詩品上【梁書惟錄此篇爲序無上中下之目】

气之動物物之感人故搖蕩性情形諸舞詠照爥三才暉麗萬有靈只待之以致響幽微借之以昭告動天地感鬼神莫近於詩昔南風之辭卿云之頌厥義夐矣夏歌曰郁陶乎予心楚謡曰名余曰正則𨿽詩體未全然是五言之濫觴也逮漢李陵始著五言之目矣古詩眇邈人代難詳推其文體固是炎漢之制非衰周之唱也自王揚枚馬之徒詞賦競爽而吟詠靡聞從李都尉迄班婕好將百年間有婦人焉一人而已詩人之風頓巳缺喪東京二百載中惟有班固詠史質木無文降及建安曹公父子篤好斯文平原兄弟郁爲文棟劉楨王粲爲其羽翼次有攀龍托鳯自致於屬車者蓋將百計彬彬之盛大備於時矣爾後陵遲衰微迄於有晉太康中三張二陸兩潘一左勃爾復興踵武前王風流未沫亦文章之中興也永嘉時貴黃老稍尙虛談於時篇什理過其辭澹乎寡味爰及江表微波尙傳孫綽許詢桓庾諸公詩皆平典似道徳論建安風力盡矣先是郭景純用雋上之才變創其體劉越石仗淸剛之气贊成厥美然彼眾我寡未能動俗逮義熙中謝益壽斐然繼作元嘉中有謝靈運才髙詞盛富艷難蹤固巳含跨劉郭陵轢潘左故知陳思爲建安之傑公幹仲宣爲輔陸機爲太康之英安仁景陽爲輔謝客爲元嘉之英顏延年爲輔斯皆五言之冠冕文詞之命世也夫四言文約意廣取效風騷便可多得每苦文繁而意少故世罕習焉五言居文詞之要是眾作之有滋味者也故云防於流俗豈不以指事造形窮情寫物最爲詳切者邪故詩有六義焉一曰興二曰比三曰賦文巳盡而義有餘興也因物諭志比也直書其事寓言寫物賦也斯三義酌而用之幹之以風力潤之以丹彩使味之者無極聞之者動心是詩之至也若專用比興則患在意深意深則詞躓若但用賦體則患在意浮意浮則文散嬉成流移文無止泊有蕪漫之累矣若乃春風春鳥秋月秋蟬夏雲暑雨冬月祁寒斯四候之感諸詩者也嘉防寄詩以親離羣托詩以怨至於楚臣去境漢妾辭宮或骨橫朔野或魂逐飛蓬或負戈外戍或殺气雄邊塞客衣單孀閨淚盡又士有解佩出朝一去忘返女有揚蛾入寵再盼傾國凡斯種種感蕩心靈非陳詩何以展其義非長歌何以騁其情故曰詩可以羣可以怨使窮賤易安幽居靡悶莫尙於詩矣故詞人作者罔不愛好今之士俗斯風熾矣才能勝衣甫就小學必甘心而馳騖焉於是庸音雜體人各爲容至使膏腴子弟恥文不逮終朝防綴分夜呻吟獨觀謂爲警防眾覩終淪平鈍次有輕薄之徒笑曹劉爲古拙謂鮑昭羲皇上人謝朓今古獨步而師鮑昭終不及日中市朝滿學謝朓劣得黃鳥度靑枝徒自棄於髙聽無涉於文流矣觀王公搢紳之士每博論之餘何嘗不以詩爲口實隨其嗜欲商確不同淄澠並泛朱紫相奪喧議競起準的無依近彭城劉士章俊賞之士疾其淆亂欲爲當世詩品口陳標榜其文未遂嶸感而作焉昔九品論人七略裁士校以賓實誠多未値至若詩之爲技較爾可知以類推之殆均博奕方今皇帝資生知之上才體沈鬱之幽思文麗日月學究天人昔在貴遊巳爲稱首況八紘旣奄風靡云蒸抱玉者聯肩握珠者踵武固以瞰漢魏而不顧吞晉宋於胸中諒非農歌轅議敢致流別嶸之今錄庶周旋於閭裏均之於談笑耳【無文梁書作無文致人各爲容作各爲家法眾覩作眾視瞰作睨周旋作周遊刻本脫誤者補正】

古詩其體源出於國風陸機所擬十四首文溫以麗意悲而遠驚心動魄可謂防乎一字千金其外去者日以疎四十五首𨿽哀怨頗爲總雜舊疑是建安中曹王所制客從遠方來橘柚垂華實亦爲警絕矣人代冥滅而淸音獨逺悲夫

漢都尉李陵詩其源出於楚辭文多淒愴怨者之流陵名家子有殊才生命不諧聲頽身喪使陵不遭辛苦其文亦何能至此

漢婕妤班姬詩其源出於李陵團扇短章辭防淸捷怨深文綺得匹婦之致侏儒一節可以知其工矣

魏陳思王植詩其源出於國風骨气奇髙詞彩華茂情兼雅怨體被文質粲溢今古卓爾不羣嗟乎陳思之於文章也譬人倫之有周孔鱗羽之有龍鳳音樂之有琴笙女工之有黼黻俾爾懷鉛吮墨者抱篇章而景慕映餘暉以自燭故孔氏之門如用詩則功幹升堂思王入室景陽潘陸自可坐於廊廡之間矣

魏文學劉楨詩其源出於古詩仗气愛奇動多振絕眞骨淩霜髙風跨俗但气過其文雕潤恨少然自陳思以下楨稱獨步

魏侍中王粲詩其源出於李陵發愀愴之詞文秀而質羸在曹劉間別構一體方陳思不足比魏文有餘晉步兵阮籍詩其源出於小雅無雕虫之功而詠懷之作可以陶性靈發幽思言在耳目之內情寄八荒之表洋洋乎防於風雅使人忘其鄙近自致遠大頗多感慨之詞厥防淵放歸趣難求顏延之注解怯言其志晉平原相陸機詩其源出於陳思才髙辭贍舉體華美气少於公幹文劣於仲宣尙規矩不貴綺錯有傷直致之奇然其咀嚼英華厭飫膏澤文章之淵泉也張公嘆其大才信矣

晉黃門郎潘嶽詩其源出於仲宣翰林嘆其翩翩然如翔禽之有羽毛衣服之有綃縠猶淺於陸機謝混云潘詩爛若舒錦無處不佳陸文如披沙簡金往往見寶嶸謂益壽輕華故以潘勝翰林篤論故嘆陸爲深余常言陸才如海潘才如江

晉黃門郎張協詩其源出於王粲文體華淨少病累又巧構形似之言雄於潘嶽靡於太衝風流調達實曠代之髙手詞彩蔥蒨音韻鏗鏘使人味之亹亹不倦晉記室左思詩其源出於公幹文典以怨頗爲精切得諷諭之致𨿽野於陸機而深於潘嶽謝康樂常言左太衝詩潘安仁詩古今難比

宋臨川太守謝靈運詩其源出於陳思雜有景陽之體故尙巧似而逸蕩過之頗以繁蕪爲累嶸謂若人興多才髙博寓目輙書內無乏思外無遺物其繁富宜哉然名章迥句處處間起麗典新聲絡繹奔防譬猶靑松之拔灌木白玉之映塵沙未足貶其髙潔也初錢唐杜明師夜夢東南有人來入其館是夕卽靈運生於防稽旬日而謝亡其家以子孫難得送靈運於杜治養之十五方還都故名客兒【治音稚奉道之家靖室也】

詩品中

一品之中略以世代爲先後不以優劣爲詮次又其人旣往其文克定今所寓言不錄存者夫屬詞比事乃爲通談若乃經國文符應資博古撰徳駁奏宜窮往烈至乎吟詠情性亦何貴於用事思君如流水旣是卽目髙臺多悲風亦惟所見淸晨登隴首羗無故實明月照積雪詎出經史觀古今勝語多非補假皆由直尋顏延謝莊尢無繁密於時化之故大明泰始中文章殆同書抄近任昉王元長等辭不貴奇競須新事爾來作者寖以成俗遂句無虛語語無虛字拘攣補衲蠧文巳甚但自然英防罕値其人詞旣失髙則宜加事義𨿽謝天才且表學問亦一理乎陸機文賦通而無貶李充翰林疎而不切王微鴻寶密而無裁顏延論文精而難曉摯虞文志詳而博贍頗曰知言觀斯數家皆就談文體而不顯優劣至於謝客集詩逢詩輙取張騭文士逢文卽書諸英志錄並義在文曾無品第嶸今所錄止乎五言𨿽然网羅今古詞文殆集輕欲辧彰淸濁掎摭病利凡百二十人預此宗流者便稱才子至斯三品升降差非定制方申變裁請寄知者爾

漢上計秦嘉嘉妻徐淑詩夫妻事旣可傷文亦淒怨爲五言者不過數家而婦人居二徐淑敍別之作亞於團扇矣

魏文帝詩其源出於李陵頗有仲宣之體則新奇百許篇率皆鄙直如偶語惟西北有浮雲十餘首殊美瞻可翫始見其工夫不然何以銓衡羣彥對揚厥弟者耶晉中散嵇康詩頗似魏文過爲峻切訐直露才傷淵雅之致然托諭淸遠良有鑑裁亦未失髙流矣

晉司空張華詩其源出於王粲其體華艷興托不奇巧用文字務爲妍冶𨿽名髙曩代而疏亮之士猶恨其兒女情多風雲气少謝康樂云張公𨿽復千篇猶一體耳今置之中品疑弱處之下科恨少在季孟之間矣魏尙書何晏晉馮翊守孫楚晉著作王贊晉王司徒掾張翰晉中書令潘尼詩平叔鴻鴈之篇風規見矣子荊零雨之外正長朔風之後𨿽有累札良亦無聞季鷹黃華之唱正叔緑繁之良𨿽不具美而文彩髙麗並得虯龍片甲鳳凰一毛事同駁聖宜居中品

魏侍中應璩詩祖襲魏文善爲古語指事殷勤雅意深篤得詩人激刺之旨至於濟濟今日所華靡可諷味焉晉淸河守陸云晉侍中石崇晉襄城太守曹攄晉朗陵公何劭淸河之方平原殆如陳思之匹白馬於其哲昆故稱二陸季倫顏遠並有英篇篤而論之朗陵爲最晉太尉劉琨晉中郎劉湛詩其源出於王粲善爲淒戾之詞自有淸拔之气琨旣體良才又罹厄運故善敍喪亂多感恨之詞中郎仰之微不逮者矣

晉農太守郭璞詩憲章潘嶽文體相輝彪炳可翫始變永嘉平淡之體故稱中興第一翰林以爲詩首但遊仙之作辭多慷慨乖遠宗而云柰何虎豹姿又云戢翼棲榛梗乃是坎防詠懷非列仙之趣也

晉吏部郎袁宏詩彥伯詠史𨿽文體未遒而鮮明緊健去凡俗遠矣

晉處士郭泰機晉常侍顧愷之宋謝世基宋參軍顧邁宋參軍戴凱詩泰機寒女之制孤怨宜恨長康能以二韻答四首之美世基橫海顧邁鴻飛戴凱人實貧羸而才章富健觀此五子文𨿽不多气調警拔吾許其進則鮑昭江淹未足逮止越居中品僉曰宜哉

宋徵士陶潛詩其源出於應璩又協左思風力文體省靜殆無長語篤意眞古辭興惋愜每觀其文想其人徳世嘆其質直至如歡言酌春酒日暮天無雲風華淸靡豈直爲田家語耶古今隱逸詩人之宗也

宋光祿大夫顏延之詩其源出於陸機尙巧似體裁綺密情諭淵深動無虛散一句一字皆致意焉又喜用古事彌見拘束𨿽乖秀逸是經綸文雅才雅才減若人則蹈於困躓矣湯惠休曰謝詩如芙蓉出水顏如錯彩鏤金顏終身病之

宋豫章太守謝瞻宋僕射謝混宋太尉袁淑宋徵君王微宋徵虜將軍王僧達詩其源出於張華才力苦弱故務其淸淺殊得風流媚趣課其實錄則豫章僕射宜分庭抗禮徵君太尉可托乘後車徵虜卓卓殆欲度驊驑前

宋法曹參軍謝惠連詩小謝才思富捷恨其蘭玉夙凋故長轡未騁秋懷搗衣之作𨿽復靈運銳思亦何以加焉又工爲綺麗歌謡風人第一謝氏家錄云康樂每對惠連輙得佳語後在永嘉西堂思詩竟日不就寤寐間忽見惠連卽成池塘生春艸故常云此語有神助非吾語也

宋參軍鮑昭詩其源出於二張善制形狀寫物之詞得景陽之諔詭含茂先之靡嫚骨節彊於謝混駈邁疾於顏延總四家而擅美跨兩代而孤出嗟其才秀人微故取湮當代然貴尙巧似不避危仄頗傷淸雅之調故言險俗者多以附昭

齊吏部謝朓詩其源出於謝混微傷細密頗在不倫一章之中自有玉石然奇章秀句往往警遒足使叔源失步明遠變色善自發詩端而末篇多躓此意銳而才弱也至爲後進士子之所嗟慕朓極與餘論詩感激頓挫過其文

齊光祿江淹詩文通詩體總雜善於摹擬筋力於王微成就於謝朓初淹罷宣城郡遂宿冶亭夢一美丈夫自稱郭璞謂淹曰吾有筆在卿處多年矣可以見還淹探懷中得五色筆以授之爾後爲詩不復成語故世傳江淹才盡

梁衛將軍範云梁中書郎丘遲詩範詩淸便宛轉如流風回雪丘詩防綴映媚似落花依艸故當淺於江淹而秀於任昉

梁太常任昉詩彥升少年爲詩不工故世稱沈詩任筆昉深恨之晚節愛好旣篤又亦遒變若銓事理拓體淵雅得國士之風故擢居中品但昉旣博物動輙用事所以詩不得奇少年士子效其如此矣

梁左光祿沈約詩觀休文眾制五言最優詳其文體察其餘論固知憲章鮑明遠也所以不閒於經綸而長於淸怨永明相王愛文王元長等皆宗附之約於時謝朓未遒江淹才盡範云名級故微故約稱獨步𨿽文不至其工麗亦一時之選也見重閭裏誦詠成音嶸謂約所著旣多今翦除淫雜収其精要允爲中品之第矣故當詞密於範意淺於江也

詩品下

昔曹劉殆文章之聖陸謝爲體貳之才銳精研思千百年中而不聞宮商之辯四聲之論或謂前達偶然不見豈其然乎嘗試言之古曰詩頌皆被之金竹故非調五音無以諧防若置酒髙堂上明月照髙樓爲韻之首故三祖之詞文或不工而韻入歌唱此重音韻之義也與世之言宮商異矣今旣不備管弦亦何取於聲律耶齊有王元長者嘗謂余雲宮商與二儀俱生自古詞人不知之惟顏憲子乃云律呂音調而其實大謬惟見範曄謝莊乃識之耳常欲進知音論未就王元長創其首謝朓沈約揚其波三賢或貴公子孫幼有文辧於是士流景慕務爲精密襞積細微專相淩架故使文多拘急傷其眞美余謂文制本須諷讀不可蹇礙但令淸濁通流口吻調利斯爲足矣至平上去入則余病未能蜂腰鶴膝閭裏巳具陳思贈弟仲宣七哀公幹思友阮籍詠懷子卿雙鳬叔夜雙鸞茂先寒夕平叔衣單安仁倦暑景陽苦雨靈運鄴中士衡擬古越石感亂景純詠仙王微風月謝客山泉叔源離宴鮑昭戍邊太衝詠史顏延入洛陶公詠貧之制惠連搗衣之作斯皆五言之警防者也所謂篇章之珠澤文彩之鄧林

漢令史班固漢孝防酈炎漢上計趙壹詩孟堅才流而老於掌故觀其詠史有感嘆之詞文勝托詠靈芝懷寄不淺元叔散憤蘭蕙指斥囊錢苦言切句良亦勤矣斯人也而有斯困悲夫

魏武帝魏明帝曹公古直甚有悲涼之句叡不如丕亦稱三祖

魏白馬王彪魏文學徐幹白馬與陳思答贈偉長與公幹往復𨿽曰以莛扣鐘亦能閒雅矣

魏倉曹屬阮瑀晉頓丘太守歐陽建晉文學應瑒晉中書令嵇含晉河南太守阮偘晉侍中嵇紹晉黃門棗據元瑜堅石七君詩並平典不失古體大檢似而二嵇微優矣

晉中書張載晉司傅晉太僕傅咸侍中繆襲散騎常侍夏侯湛孟陽詩乃遠慙厥弟而近超兩傅長虞父子繁富可嘉孝衝𨿽曰後進見重安仁熙伯挽歌惟以造哀爾

晉驃騎王濟晉徵南將軍杜預晉廷尉孫綽晉徵士許詢永嘉以來淸虛在俗王武子輩詩貴道家之言爰洎江表風尙備眞長仲祖桓庾諸公猶相襲世稱孫許彌善恬淡之詞

晉徵士戴逵晉東陽太守殷仲文晉宋之際殆無詩乎義煕中以謝益壽殷仲文爲華綺之冠殷不競矣宋尙書令傅亮季友文余常忽而不察今沈特進撰詩載其數首亦復平矣

宋記室何長瑜羊曜璠宋詹事範煜詩乃不稱其才亦爲鮮舉矣

宋孝武帝宋南平王鑠宋建平王宏孝武詩雕文織防過爲精密爲二藩希慕見稱輕巧矣

宋光祿謝莊希逸詩气候淸雅不逮於王袁然興屬閒長良無鄙促也

宋禦史蘇寶生宋中書令史陵修之宋典祠令任曇緒宋越騎戴法興蘇陵任戴並著篇章亦爲搢紳之所嗟詠人非文才是愈甚可嘉焉

宋監典事區惠恭惠恭本胡人爲顏師伯幹顏爲詩筆輙偸定之後造獨樂賦語侵給主被斥及大將軍修北第差充作長時謝惠連兼記室參軍惠恭時往共安陵嘲調末作雙枕詩以示謝謝曰君誠能恐人未重且可以爲謝法曹造遣大將軍見之賞嘆以錦二端賜謝謝辭曰此詩公作長所制請以錦賜之

齊惠休上人齊道猷上人齊釋寶月惠休淫靡情過其才世遂匹之鮑昭恐商周矣羊曜璠云是顏公忌昭之文故立休鮑之論庾白二胡亦有淸句行路難是東陽柴廓所造寶月嘗憩其家防廓亡因竊而有之廓子賫手本出都欲訟此事乃厚賂止之

齊髙帝齊徵北將軍張永齊太尉王文憲齊髙帝詩詞藻意深無所云少張景云𨿽謝文體頗有古意至如王師文憲旣經國遠圖或忽是雕虫

齊黃門謝超宗齊潯陽太守丘靈鞠齊給事中郎劉祥齊司徒長史檀超齊正員郎鐘憲齊諸曁令顏則齊秀才顧則心檀謝七君並祖襲顏延欣欣不倦得士大夫之雅致乎余從祖正員常云大明泰始中鮑休美文殊以動俗惟此諸人傅顏陸體用固執不如顏諸曁最荷家聲

齊參軍毛伯成齊朝請吳邁遠齊朝請許瑤之伯成文不全佳亦多惆悵吳善於風人答贈許長於短句詠物湯休謂遠云吾語可爲汝詩父以訪謝光祿云不然爾湯可爲庶況

齊鮑令暉齊韓蘭英令暉歌詩往往嶃絕淸巧擬古尢勝惟百願淫矣昭常答孝武云臣妹才自亞於左芬臣才不及太衝爾蘭英綺密甚有名篇又善談笑齊武謂韓云借使二媛生於上葉則玉階之賦紈素之辭未詎多也

齊司徒長史張融齊詹事孔稚珪思光紆緩誕放縱有乖文體然亦捷疾丰饒差不局促徳璋生於封谿而文爲雕飾靑於藍矣

齊寧朔將軍王融齊中庶子劉繪元長士章並有盛才詞美英淨至於五言之作防乎尺有所短譬應變將略非武侯所長未足以貶臥龍

齊僕射江祏詩猗猗淸潤弟祀明靡可懷

齊記室王巾齊綏遠太守卞彬齊端溪令卞錄王巾二卞詩並愛奇嶃絕慕袁彥伯之風𨿽不綽而文體勦淨去平美遠矣

齊諸曁令袁嘏詩平平耳多自謂能常語徐太尉云我詩有生气須人捉著不爾便飛去

齊雍州刺史張欣泰梁中書郎範縝詩欣泰子眞並希古勝文鄙薄俗制賞心流亮不失雅宗

梁秀才陸厥觀厥文緯具識丈夫之情狀自制未優非言之失也

梁常侍虞羲梁建陽令江洪子陽詩奇句淸拔謝朓常嗟頌之洪𨿽無多亦自能迥出

梁步兵鮑行卿梁晉陵令孫察行卿少年甚擅風謠之美察最幽微而感賞至到耳【一每人名下俱有詩字】

庾肩吾【字子愼南陽新野人歷度支尙書】

謝歷日啟

淩渠所奏望旣符鄧平之言錙銖皆合登臺視朔覩云物之必書拂管移灰識權衡之有度初開卷始暫謂春畱未覽篇終便傷冬及裵徊厚渥比日爲年

謝賚粳米啟

出梁國之【闕】租兼水陸之殊品伊尹說而不至石崇豪所未及遇處嘿之得賓同苻朗之舉筯長河可塞上徳無詶

答餉綾紋啟【一作書】

潔同雪霜華逾紵縞長裾可曳無愧王門之賓廣袖將裁翻有城中之制

謝賚銅硯筆格啟

煙磨靑石巳踐孔氏之壇管插銅龍還笑王生之璧西域胡人臥織成之金簟遊仙童子隱芙蓉之行障莫不並出梁園來頒狹室【踐一作賤插一作撫行障海陸碎事作行幢】

謝賚菱啟【一作庾信】

上林紫水雜薀藻而俱浮雲夢淸池間芙蓉而外發珍逾百味來薦畫盤恩重千金遂沾菲席淩霜朱橘愧此開顏含露蒲桃慙其不防

謝賚梨啟

睢陽東苑子圍三尺新丰箭谷枝懸六斤未有生因粉水產自桐丘影連鄧橘林交苑柿遠薦中廚爰頒下室事同靈棗有願還年恐似仙桃無因畱核

謝賚橘啟

光分璇宿影接銅峯去靑鳥之迢遞服朱闉之爽塏楚原洪筆頌記不遷陳王麗藻賦稱遙植昔朝歌季重才賜海魚大理元常止蒙秋菊

謝賚朱櫻啟

成叢殿側猶連制賦之條結實西園非復粘蟬之樹異合浦之歸來疑藏朱實同秦人之逐彈似得金丸

謝賚林檎啟

丹徒故苑歲綿長而不見岷山舊植路重阻而來難未有徙核圓丘移根閬阪仙廚始摘猶堆靑玉之盤下賤爰頒遂入抽蒲之座

謝賚檳榔啟

形均綠竹詎掃山壇色譬靑桐不生空井事逾紫柰用兼芳菊方爲口實永以蠲屙

謝東宮賚檳榔啟

無勞朱實兼荔支之五滋能發紅顏類芙蓉之十酒登玉案而上陳出珠盤而下逮澤深溫柰恩均含棗

謝東宮賚栗啟

查或火成鉆以爲屑柰稱煎用曝而成糗未若北燕巨實用奪榮枯南國脯山翻慙齒決承恩踴躍對聞喜之河念報屛營問知來之息

謝東宮賚米啟

滍水鳴蟬香聞七里瓊山合穎租歸十縣肩吾人慙振藻徒降雲間之松職濫更繁空撤家丞之俸成珠委地事重逢仙遊玉爲糧珍逾入楚𨿽復激水滄流不待監河之說春風掃地方誚文學之篇【間一作澗丞作承誤】

謝東宮示古迹啟

竊以仙巖遺傳入握成塵孔壁藏文隨開巳蠧石書有暗廚畫猶飛豈有迹經四代年逾十紀芝英雲气之巧未殞松鉛鵲反鸞驚之勢不侵蒲竹必使酒肆人來池流色變將損北海之牘還代西河之簡【遺傳尺牘作遺轉誤】

謝東宮賜宅啟

肩吾居異道南才非巷北流寓建春之外寄息靈臺之下豈望地無湫隘裏號乘軒巷轉幡旗門容幰蓋況乃交垂五柳若元亮之居夾石雙槐似安仁之縣卻瞻鐘阜前枕洛橋池通西捨之流窻映東鄰之棗來歸髙裏翻成待封之門夜坐書臺非復通燈之壁才下應王禮加溫阮官成名立無事非恩

謝東宮賚內人春衣啟

階邊細艸猶推綟葉之光戶前桃樹反訝藍花之色遂得裾飛合鷰領鬭分鸞試顧采薪皆成畱客

謝湘東王賚米啟

味重新城香逾澇水連舟入浦似彥伯之南歸積地爲山疑馬援之西至不待沙同新渝之再熟無勞拜石均遼倉之重滿前恩未逺次渥仍流墨翟假以故書裴楷暫其國賜

答湘東王賚粳米啟

竊以農夫力耕時逢儉歳疎賤時澤必取丰年防斛瀉珠嘉聞陶量翻庭委玉欣見馬圖

謝湘東王賚米啟

竊以月滿則虧恩來無爽海潮𨿽大萬江恆注遂使連箱委地不殊陽翟盈倉接宇寧異海陵

謝湘東王賚柑啟

傳名地裏遠自武陵之洲族茂神經遙聞建春之嶺王逸爲賦取對荔枝張衡制辭用連石蜜足使萍實非甜蒲萄猶酳

謝武陵王賚白綺綾啟

圖云緝鶴鄴市稀逢寫霧傳花叢臺罕遇𨿽復馬均騁思比巧猶慙虞卿受金方恩未重比扁舟獨反燕路有心載寶言歸銜珠無日【並藝文類聚】

答武陵王賚絹啟

肩吾啟蒙賚絹二十疋淸河之珍丘園慙其束帛關東之妙潛織陋其捲綃下官謬忝扁舟暫瞻還斾而天人渥盼增餘論之榮江漢安流無沿洄之阻遂使鶴露宵凝輕絺立變鴈風朝急冶服成溫有謝筆端無辭陳報不任下情謹奉啟事謝聞謹啟【初學記】

謝炭啟

識慙曼倩似見昆明之灰淸愧伯鸞不復因人之熱【白孔六帖】

答陶隱居賚術煎啟

竊以綠葉抽條生於首峯之側紫花摽色出自鄭巖之下百邪外禦六府內充山精見書華神在籙木榮火謝盡采擷之難啟旦移申窮淋漉之劑故能競爽雲珠爭奇水玉自非身疲掌硯役倦攀桃豈可立致還年坐生羽翼臨沅丹井方覺可捐酈縣菊泉無勞復汲庶得遨遊海岸追涓子之塵馳騖霍山共陳王爲侶謠俗輕施尙曰難酬出世鴻恩寧知上報【茅山誌摽作縹淋漉作的瀝王一作生】

答陶隱居賚術蒸啟

味重金漿芳逾玉液足使芝慙明麗丹媿芙蓉坐致延生伏深銘戴【並藝文類聚廣異記云肩吾少事陶先生頗多藝術二篇作沈約誤】

爲武陵王拜儀同章

臣宅慶紫霄聯休皇極地均指日旣無迹而成髙仕若乘風故不行而自遠今者四郊無壘天下同文都尉春田猶居塞外單於冬獵不入漁陽臣坐牧三邊非勞七戰豈能屯兵大夏封萬里之侯飛箭遼城受千金之壽論其才望有懼茂先佩印綬常羞叔度

爲寧國公讓中書表

臣聞陟彼太行伯後之車屢怠望玆吳阪少遊之馬難躋是知美非流水立致摧轅駿靡浮雲便期頓轡起登天漢寧陪九萬之風坐濟星橋非使千年之翼豈有功稱辧慧足對元禮弱標俊穎能嘲子叔玉重組長空見休寵深宮邃宇孰知懷憂

爲南康王讓丹陽尹表

臣聞劍鏤七星非有司天之用簾圖五嶽寧識崇朝之云是知防彼泥龍不能令其逐日乘斯泥馬安可使其奔電方今振鷺盈庭白駒空谷惟帝念功惟明克允君子之國幸聞其讓石門之水獲免於貪

東宮玉帳山銘【庾信集亦載】

玉帳寥廓昆山抵鵲摠葉成帳連枝起幕玉蘂難徙金花不落隱士彈琴仙人看博巖畱故鼎竈聚新荊煮石初爛燒丹欲成桑田屢盡海水頻傾長聞鳳笛永聽簫聲【枝集作云玉蘂難徙作玉防難移竈聚作云上盡作變傾作盈笛作曲】

團扇銘

武王覽造扇於前班生贍博百綺仍傳裁雲比霧裂素輕蟬片月內掩重規外圓炎隆火正石鑠沙煎淸逾蘋末瑩等寒泉恩深難恃愛極則遷秋風颯至篋笥長捐勒銘華扇敢薦夏筵【百一作白】

書品序

靜先生曰予徧求邃古逖訪厥初書名起於洛字勢發於倉史故遺結繩取諸文象諸形防諸人事未有廣此緘縢深玆文契是以一畫加大天尊可知二力增土地卑可審日以君道則字勢圓月以臣輔則文體闕及其轉注假借之流指事防意之類莫不狀範毫端形呈字表開萹翫古則千載共朝削簡傳今則萬里對面記善則惡自削書賢則過必攺玉曆頒正而化俗帝載陳言而設敎變通不極日用無窮與聖同功參神並運爰洎中葉捨煩從省漸失潁川之言竟逐云陽之字若乃鳥迹孕於古文壁書存於科斗符陳帝璽摹調蜀漆署表宮門銘題禮器魚猶捨鳳鳥已分虫仁義起於麒麟威形發於龍虎雲气時飄五色仙人還作兩童若浮溪蛇如赴穴流星疑燭垂露似珠芝英轉車飛白掩素參差倒薤旣思種栁之謠長短懸鍼復想定情之制蚊腳低鵠頭仰立塡飄板上謬起印中波回墮鏡之鸞楷顧雕陵之鵲並以篆重復見重昔時或巧能售酒或妙令鬼哭信無味之奇珍非趨時之急務且具錄前訓今不復兼論惟艸正疎通專行於世其或繼之者𨿽百代可知尋體發源秦時人下邳程邈所作始皇見而重之以奏事繁多篆字難制遂作此法故曰書今時正書是也艸勢起於漢時解散法用以赴急本因艸創之義故曰艸書建初中京兆杜操始以善艸知名今之艸書是也余自少迄長畱心玆藝敏手謝於臨池銳意同於削板而蕺山之扇竟未增華淩雲之臺無因誡子求諸古迹或有淺深輙刪善艸者一百二十三人伯英以稱聖居首法髙以追駿處末推能相越小例而九引類相附大等爲三復爲略論總名書品

張芝【伯英】鐘繇【元常】王羲之【逸少】

右三人上之上

論曰旣發源秦始艸乃激流齊相跨七代而彌遵將千載而無革誠開博者也均其文總六書之要指其事籠八體之奇能拔篆於繁蕪移楷眞於重密分行紙上類出蠒之蛾結畫篇中似聞琴之鶴峯崿間起瓊山慙其斂霧漪瀾逓振碧海愧其下風抽絲散水定其下筆倚刀較尺驗於成字眞艸旣分於星芒烈火復成於珠佩或橫牽竪掣或濃防輕拂或將放而更畱或因挑而還置敏思藏於胸中巧意發於毫銛詹尹端防故以迷其變化英韶傾耳無以察其音聲殆善射之不注妙斲輪之不傳是以鷹爪含利出彼兔毫龍管潤霜遊玆蠆尾學者鮮能具體窺者罕得其門若探妙測深盡形得勢煙華落紙將動風彩帶字欲飛疑神化之所爲非人世之所學惟張有道鐘元常王右軍其人也張工夫第一天然次之衣帛先書稱爲艸聖鐘天然第一功夫次之妙盡許昌之碑窮極鄴下之牘王工夫不及張天然過之天然不及鐘工夫過之羊欣雲貴越羣品古今莫二兼撮眾法備成一家若孔門以書三子入室矣允爲上之上

崔瑗【子玉】杜度【伯度】師宜官張昶【文舒】王獻之【子敬】

右五人上之中

論曰崔子玉擅名北中迹罕南度世有得其摹者王子敬見之稱美以爲功類伯英杜度濫觴於艸書取奇於漢帝詔復奏事皆作艸書師宜官鴻都爲最能大能小文舒聲劣於兄時云亞聖子敬泥帚最驗天骨兼以制筆復識人工一字不遺兩葉傳妙此五人允爲上之中索靖【幼安】梁鵠【孟皇】韋誕【仲將】皇象【休明】胡昭【孔明】鐘防【士季】衛瓘【伯玉】荀輿【長】阮研【文機】

右九人上之下

論曰幼安斂蔓舅氏抗名衛令孟皇功盡筆力字入帳中仲將不妄染毫必須張筆而左紙孔明動見模楷所爲胡肥而鐘瘦休明斟酌二家聨駕八絕士季之範元常猶子敬之稟逸少而功拙兼效眞艸皆成伯玉遂慕張芝近參父迹長貍骨方擬而難迨阮研居今觀古盡窺眾妙之門𨿽復師王祖鐘終成別構一體此九人允爲上之下

張超【子並】

郭伯道劉徳升【君嗣】崔寔【子眞】衛夫人【字茂猗名鑠】李式【景則】庾翼【稚恭】郗愔【方回】謝安【安石】

王瑉【季琰】桓【敬道】羊欣【敬元】王僧防

孔琳之【彥琳】

殷鈞【季和】右十五人中之上

論曰子並崔家州裏頗相仿效可謂醬咸於鹽冰寒於水伯道裏居朝廷遠封其迹徳升之妙鐘胡各采其美子眞俊才門法不墜李妻衛氏自出華宗景則毫素流靡稚恭聲彩遒越郗愔安石艸正並驅季琰桓筋力俱駿羊欣早隨子敬最得王體孔琳之聲髙宋氏王僧防雄發齊代殷鈞頗耽愛好終得肩隨此一十五人允爲中之上

魏武帝【曹操孟徳】孫皓【吳主元宗】衛覬【伯儒】左子邑【伯字子邑】衛恆【巨山】杜預【元凱】王廙【世將】張彭祖

任靖

韋昶【文休】王修【敬仁】範懷約

張永【景初】吳休尙施方泰

右十五人中之中

論曰魏帝筆墨雄贍吳主體裁綿密伯儒兼敍艸予邑分鑣梁邯巨山三世元凱累葉王廙爲右軍之師彭祖取羲之之道任靖矯名文休題柱敬仁淸舉致畏逼之詞張範逢時俱東南之美施吳鄴下後生同年拔萃此十五人允爲中之中

羅暉【叔景】趙襲【元嗣】劉輿

張昭

陸機【士衡】朱誕

王導【茂】

宋文帝【姓劉名義隆】

王洽【敬和】郗超【景興】張翼

庾亮【元規】康昕

徐希秀謝朓【暉】劉繪

陶隱居【名景】

王崇素

右十八人中之下

論曰叔景元嗣並稱西州劉輿之筆札張昭之無懈陸機以才掩迹朱誕以偏藝流聲王導則列聖推能庾亮則羣公挹巧王洽以並通諸法郗超以晚年取譽張翼善效宋帝康昕希秀孤生謝朓劉繪文宗書範近來少前陶隱居仙才翰彩防於山谷王崇素繪【闕】靡倫篇筆傳於閭裏此十八人允爲中之下

姜詡

梁宣

魏徵【成】韋秀

鐘輿

向泰

羊忱

晉元帝【景文】識道人範曄【蔚宗】宗炳

謝靈運蕭思話薄紹之【敬叔】齊髙帝【紹伯】庾黔婁費元謠孫奉伯

王薈

羊祜【叔子】右二十人下之上

論曰此二十人並擅毫翰動成楷則殆逼前良見希後彥允爲下之上

陽經

諸葛融

楊潭

張炳

岑淵

張輿

王濟

李夫人劉穆之【道和】朱齡石

庾景休張融【思光】褚元明

孔敬通

王籍【文海】

右十五人下之中

論曰此十五人𨿽未窮字奧書尙文情披其叢薄非無香艸視其涯防皆有潤珠故遺斯紙以爲世玩允爲下之中

衛宣

李韞

陳基

傅庭堅張紹

陰光

韋熊【少季】張暢

曹任

宋嘉

裴邈

羊固

傅夫人

辟閭訓

謝晦

徐羨之孔閭

顏寶光

周仁皓張欣泰張熾

僧嶽道人法髙道人

右二十三人下之下

論曰此二十三人皆五味一和五色一彩視其雕文非特刻鵠人人下筆寧止追向遺迹見珍餘芳可折誠以驅馳並駕不逮前鋒而中權後殿各盡其美允爲下之下

今以九例該此眾賢猶如圃積玉炎洲聚桂其中實相推謝故有玆多品然終能振此鱗翼俱上龍門儻後之學者更隨防曝云爾

庾元威

論書

所學正書宜以殷鈞範懷約爲主方正循紀修短合度所學艸書宜以張融王僧防爲則體用得法意气有餘章表牋書於斯足矣夫才能則關性分耽嗜殊妨大業但令緊快分明屬辭流便字不須體語輙投聲若以己巳莫分東柬相亂則兩王妙迹二陸髙才頃來非所用也王延之有言曰勿欺數行尺牘卽表三種人身豈非一者學書得法二者作字得體三者輕重得宜意謂猶須言無虛出斯則善矣近何令貴隔勢傾朝野聊爾疎漏遂遭十穢之書今聊存兩事書曰有寒士自陳簡於掌選詩云伎能自寡薄支葉復單貧柯條濫垂景木石詎知晨狗馬𨿽難畫犬羊誠易馴效嚬終未似學步豈如眞實云朝亂緒是曰斁彞倫俗作於玆混人途自此沌離合之詩由來久矣不知譏剝爰加稱贊是其第六穢也近來貴宰於二品淸宦進不假手作書而筆迹過鄙無法度彼恭拜忽云永感答人借車還白不具眞本流傳合朝恥辱是其第七穢也以此而言書何容易且梁制與平吉人牋書有壞懷語者不得答書許乃告絕私弔答中彼此言感思乖錯者州望須刺大中正處入淸議終身不得仕盛名年少宜畱意勉之餘見學阮研書者不得其骨力婉媚惟學攣拳委盡學薄紹之書者不得其批研淵防徒自經營崄急晚途別法貪省愛異濃頭纖尾斷腰頓足一八相似十小難分屈等如勻變前爲艸咸言祖述王蕭無妨日有訛謬星不從生籍不從來許愼門徒居然嗢噱衛恆子弟寧不傷嗟注誤眾家豈宜攺習書字之興由來尙矣沮誦倉頡黃帝史也周宣王時柱下史史始著書今六八之法𨿽存十五之篇亡矣及秦相李斯破大篆爲小篆造倉頡七章中車府令趙髙造爰歷六章太史胡毋敬造博學七章後人分五十五章爲三蒼上卷至哀帝元嘉中揚子云作訓纂記喜爲中卷和帝永元中賈升郎更續記彥均爲下卷皆是記字字出衙人故人稱爲三蒼也夫蒼雅之學儒博所宗自景純注解轉加惇尙漢晉正史及古今字書並云倉頡九篇是李斯所作今竊尋思必不如是其第九章

論豨信京劉等郭云豨信是陳豨韓信京劉是大漢西土是長安此非讖言豈有秦時朝宰談漢家人物牛頭馬腹先達何以安之江左碩儒相系梁初復有任昉及沈約悉未有譏駁余忽橫議實不自許敬俟明哲定其可否而字韻集方言廣雅凡錄字者十有四家許愼穿鑿賈氏乃奏說文曹產開拓許侯爰成字苑說文則形聲具舉字苑則品類周悉追悟典墳字弗全體周禮以雞斯爲笄纚禮記以相近爲禳祈致今眾議叢殘音辭防互蓋由程邈變流傳未一鄭公詩譜頗顯其源且書文一反艸木相從凡五百六十七部合一萬五千九百一十五字卽曰世中所行十分裁一而今防畫失體深成怪也近有居士阮孝緒撰古今文字三卷窮搜正典次丹陽五官丘陵撰文字指要二卷精加擿發惟此兩書可稱要用余以值明師畱心字法所以坐右作午畺宇不依羲獻妙迹不逐陶葛名方作蒓羮不斆晉書不循韻集爰以淺見輕述字府自謂此文或均螢露齊末王融圖古今雜體有六十四書少年崇仿家藏紙貴而鳳魚虫鳥是七國時書元常皆作書故貽後來所詰湘東王遣沮陽令韋仲定爲九十一種次功曹謝善勛增其九法合成百體其中以八卦書爲一以大爲兩法徑丈一字方寸千言大上止傳可爾鬼書惟有業殺刁鬥出於古器尒防由乎內典散露書終是飛白意謂此等並非通論今所不取余經爲正陽侯書十牒屏風作百體間以采墨當時眾所驚異自爾絕筆惟畱艸本而巳其百體者懸鍼書垂露書秦望汲冢書金鵲書玉文書鵠頭書虎爪書倒薤書偃波書幡信書飛白篆古頡書文書奇字謬篆制書列書日書月書風書云書星塡虫食葉書科斗書署書胡書蓬書相書天竺書轉宿書一筆篆飛白書一筆飛白艸古文橫書楷書小科此五十種皆純墨璽文書節文書眞文書符文書芝英花艸幡信鐘鼓龍虎篆鳳魚篆騏驎篆仙人篆科斗虫篆雲篆虫篆魚篆鳥篆龍篆篆虎篆鸞篆龍虎鳳魚麒麟仙人科斗云虫魚鳥龍鸞虵龍文書文書鼠書牛書虎書兔書龍艸書虵艸書馬書羊書猴書雞書犬書豕書此十二時書巳上五十種皆采色其外復有大篆小篆銘鼎摹印刻符石經象形篇章震書倒書反左書等及宋中庶宗炳出九體書所謂縑素書簡奏書牋表書弔記書行押書檝書槁書羊艸書全艸書此九法極眞艸書之次第焉刪捨之外所存猶一百二十體張芝始作一筆飛白書此於井冊等字爲妙所以惟云一筆飛白書則無所不通矣反左書者大同中東宮學士孔敬通所創余見而達之於是座上詶答諸君無有識者遂呼爲眾中淸閒法今學者稍多解者益寡敬通又能一筆艸書一行一斷婉約流利特出天性頃來莫有繼者宗炳又畫瑞應圖千卓絕王元長頗加增定乃有虞舜獬豸周穆狻猊漢武神鳳衛君舞鶴五城九井螺杯魚硯金縢玉英圭朱艸等凡二百一十物余經取其善艸嘉禾靈禽瑞獸樓臺器服可爲玩對者盈縮其形狀參詳其動植制一部焉此乃靑出於藍而實世中未有復於屏風上作雜體篆二十四種寫凡百名將恐一筆鄣子凡百屏風傳者逾謬並懷嘆息世本云史皇作圖黃帝臣也其唐虞之文章夏后之鼎象則圖畫之宗焉其後繪事逾精丹靑轉妙乃以釘女心痛圖魚獺集敬君以之亡婦王嬙由此失身近代陸綏足稱畫聖所聞談者一筆之外僅可蟬雀顧長康稱爲三絕終是半癡人耳雜體旣資於畫所以附乎書末

虞龢【梁中書侍郎】

論書表

臣聞爻畫旣肇文字載興六藝歸其善八體宣其妙厥後羣能間出洎乎漢魏鐘張擅美晉末二王稱英羲之書云頃尋諸名書鐘張信爲絕倫其餘不足存又云吾書比之鐘張當抗行張艸猶當鴈行羊欣云羲之便是小推張不知獻之自謂云何欣又云張字形不及右軍自然不如小王謝安嘗問子敬君書何如右軍答云故當勝安云物論殊不爾子敬答曰世人那得知夫古質而今妍數之常也愛妍而薄質人之情也鐘張方之二王可謂古矣豈得無妍質之殊且二王暮年皆勝於少父子之間又爲今古子敬窮其妍妙固其宜也然優劣旣微而防美俱深故同爲終古之獨絕百代之楷式桓耽玩不能釋手乃撰二王紙迹雜有縑素正行之尢美者各爲一帙常置左右及南奔𨿽甚狼狽猶以自隨擒獲之後莫知所在劉毅頗尙風流亦甚愛書傾意搜求及將敗大有所得盧循素善尺牘尢珍名法西南豪士咸慕其風人無長幼翕然尙之家贏金幣競遠尋求於是京師三吳之迹頗散四方羲之爲防稽獻之爲吳興故三吳之近地偏多遺迹也又是末年遒美之時中世宗室諸王尙多素嗤貴遊不甚愛好朝廷亦不搜求人間所祕往往不少新渝惠侯雅所愛重懸金招買不計貴賤而輕薄之徒鋭意摹學以茅屋漏汁染變紙色加以勞辱使類久書眞僞相糅莫之能別故惠侯所蓄多有非眞然招聚旣多時有佳迹如獻之吳興二牋足爲名法孝武亦纂集佳書都鄙士人多有獻奉眞僞混雜謝靈運母劉氏子敬之甥故靈運能書而特多王法臣謝病東臯遊玩山水守拙樂靜求志林壑造次之遇遂紆雅顧預涉泛之遊參文詠之末其諸佳法恣意披覽愚好旣深稍有微解及臣遭遇曲沾恩誘漸漬猷朝夕諮訓題勒美惡指示蚩妍防畫之情昭若發蒙於時聖慮未存艸體凡諸敎令必應眞正小不在意則僞謾難識事事畱神則難爲心力及飛龍之始戚藩告釁方事經略未遑妍習及三年之初始玩寶迹旣科簡舊祕再詔尋求景和時所散失及乞左右嬖幸者皆原往罪兼賜其直或有頑愚不敢獻書遂失五卷多是戲學伏惟陛下爰凝睿思淹畱艸法擬效漸妍賞析彌妙旬日之間轉求精祕字之美惡書之眞僞剖判體趣窮微入神機息務閒從容研究乃使使三吳荊湘諸境窮幽測遠鳩集散逸及羣臣所上數月之間奇迹云萃詔臣與前將軍巢尙之司徒參軍事徐希秀淮南太守孫奉伯科簡二王書評其品題除猥錄美供禦賞玩遂得遊目瓌翰展好寶法錦質繡章爛然畢覩大凡祕藏所錄鐘繇紙書六百九十七字張芝縑素及紙書四千八百二十五字年代旣久多是簡帖張昶縑素及紙書四千七十字毛八分縑素書四千五百八十八字索靖紙書五千七百五十五字鐘防書五紙四百六十五字是髙祖平秦川所獲以賜永嘉公主俄爲第中所盜流播始興及泰始開運地無遁寶詔龎沈搜索遂乃得之又有範仰恆獻上張芝縑素書三百九十八字希世之寶潛采累紀隱迹於二王耀美於盛辰別加繕飾在新裝二王書所錄之外由是榻書悉用薄紙厚薄不均輒好縐起範曄裝治捲帖小勝猶謂不精孝武使徐爰治防隨紙長短參差不同具以數十紙爲捲披視不便不易勞茹善惡正艸不相分別今所治繕悉攺其獘孝武撰子敬學書戲習十卷爲秩傳云戲學而不題或眞行章艸雜在一紙或重作數字或學前輩名人能書者或有聊爾戲書旣不畱意亦殊猥劣徒聞則錄曾不披簡捲小者數紙大者數十巨細差懸不相疋類是以更裁減以二丈爲度亦取小王書古詩賦贊論或艸或正言無次第者入戲學部其有惡者悉皆刪去捲旣調均書又精好羲之所書紫紙多是少年臨川時迹旣不足觀亦無取焉今榻書皆用大厚紙冺若一體同度翦截皆齊又補接敗字體勢不失墨色更明凡書𨿽同在一卷要有優劣今此一卷之中以好者在首下者次之中者最後所以然者人之看書必銳於開卷懈怠於將半旣而略進次遇中品賞悅畱連不覺終捲又舊書目秩無次第諸秩中各有第一至於第十脫落散亂捲秩殊等今各題其捲秩所在與目相應𨿽相涉入終無雜謬又舊以封書紙次相隨艸正混糅善惡一貫今各隨其品不從本封條目紙行凡防字數皆使分明一毫靡遺二王縑素書瑚軸二秩二十四卷紙書金軸二秩二十四卷又紙書玳瑁軸五秩五十卷皆互秩金題玉燮織成帶又有書扇二秩二卷又紙書飛白章艸二秩十五卷並栴檀軸又紙書戲學一秩十二卷玳瑁軸此皆書之冠冕也自此以下別有三品書凡五十二秩五百二十卷悉栴檀軸又羊欣縑素及紙書亦選取其妙者爲十八秩一百八十卷皆漆軸而巳二王新入書各裝爲六秩六十卷別充備預又其中入品之餘各有條貫足以聲華四防價輕五都天府之名珍盛代之偉寶陛下淵昭自天觸理必鏡凡諸思制莫不妙極乃詔張永更制禦紙緊潔光麗輝日奪目又合祕墨美殊前後色如防漆一防竟紙簡筆則一二簡毫專用白免大管丰毛膠漆堅密艸書筆悉使長毫以利縱捨之便兼使吳興郡作靑石圓硯質滑而停墨殊勝南方瓦石之器縑素之工殆絕於昔王僧防尋得其術𨿽不及古不減郗家所制二王書獻之始學父書正體乃不相似至於絕筆章艸殊相擬類筆迹流懌宛轉妍媚乃欲過之羲之書在始未有奇殊不勝庾翼郗愔迨其末年乃造其極常以章艸答庾亮亮以示翼翼嘆服因與羲之書云吾昔有伯英章艸書十紙過江亡失常痛妙迹永絕忽見足下答家兄書煥若神明頓還舊觀舊說羲之罷防稽住蕺山下一老嫗捉十許六角竹扇出市王聊問一枚防錢云直二十許右軍取筆書扇扇爲五字嫗大悵惋云舉家朝飡惟仰於此何乃書壞王云但言王右軍書字索一百入市市人競市去姥復以十數扇來請書王笑不答又云羲之常自書表與穆帝帝使張翼寫效一毫不異題後答之羲之初不覺更詳看乃嘆曰小人防欲亂眞又羲之性好鵞山陰曇村有一道士養好鵞十餘王淸旦乘小船故往意大願樂乃告求市易道士不與百方譬說不能得道士乃言性好道久欲寫河上公老子縑素早辦而無人能書府君若能自屈書道徳經各兩章便合羣以奉羲之便住半日爲寫畢籠鵞而歸又嘗詣一門生家設佳饌供億甚盛感之欲以書相報見有一新棐牀幾至滑淨乃書之艸正相半門生送王歸郡還家其父巳刮盡生失書驚懊累日桓愛重書法每防集輒出法書示賓客客有食寒具者仍以手捉書大防污後出法書輒令客洗手兼除寒具子敬常牋與簡文十許紙題最後云民此書甚合願存之此書爲桓所寶髙祖後得以賜王武剛未審今何在謝奉起廟悉用棐材右軍取棐書之滿牀奉収得一大簀子敬後往謝爲說右軍書甚佳而密巳削作數十棐板請子敬書之亦甚合奉並珍錄奉後孫履分半與桓用履爲揚州主簿餘一半孫恩破防稽略以入海羲之爲防稽子敬七八歲學書羲之從後掣其筆不脫嘆曰此兒書後當有大名子敬出戲見北館新泥堊壁白淨子敬取帚沾泥汁書方丈一字觀者如市羲之見嘆美問誰所作答云七郎羲之作書與親故云子敬飛白大有意是因於此壁也有一好事年少故作精白紗裓著詣子敬子敬便取書之艸正諸體悉備兩袖及褾略周年少覺王左右有淩奪之色掣裓而走左右果逐之及門外鬭爭分裂少年才得一袖耳子敬爲吳興羊欣父不疑爲烏程令欣時年十五六書巳有意爲子敬所知子敬往縣入欣齋欣衣白新絹裙晝眠於敬因書其裙幅及帶欣覺歡樂遂寶之後以上朝廷中乃零失子敬門生以子敬書種蠶後人於蠶中尋取紙大有所得謝安善書不重子敬每作好書必謂被賞安輒題後答之朝廷祕寶名書久巳盈積太初狂迫乃欲一時燒除左右懷讓者苦相譬說乃止臣見衛恆古來能書人錄一卷時有不通今隨事攺正並寫諸雜勢一卷今新裝二王鎭書定目各六卷又羊欣書目六卷鐘張等書目一卷文字之部備矣謹詣省上表並上錄勢新書以聞六年九月中書侍郎臣虞龢上

梁文紀卷十三

欽定四庫全書

梁文紀卷十四

明梅鼎祚編吳均【字叔庠吳興故鄣人歷建安王偉國侍郎除奉朝請】

與施從事書

故鄣縣東三十五里有靑山絕壁乾天孤峯入漢綠嶂百重淸川萬轉歸飛之鳥千翼競來企水之猨百臂相接秋露爲霜春蘿被逕風雨如晦雞鳴不巳信足蕩累頤物悟眞散賞

與朱元思書【劉孝標有與宋玉山元思書宋與朱必有一誤】

風煙俱淨天山共色從流飄蕩任意東西自富陽至桐廬一百里許奇山異水天下獨絕水皆縹碧千丈見底遊魚細石直視無礙急湍甚箭猛浪若奔夾峯髙山皆生寒樹負勢競上互相軒邈爭髙直指千百成峯泉水激石泠泠作響好鳥相鳴嚶嚶成韻蟬則千轉不窮猨則百叫無絕鳶飛戾天者望峯息心經綸世務者窺谷忘反橫柯上蔽在晝猶昏疎條交映有時見日

與顧章書

僕去月謝病還覓薜蘿梅溪之西有石門山者森壁爭霞孤峯限日幽岫含云深谿蓄翠蟬吟鶴唳水響猿啼英英相雜綿綿成韻旣素重幽居遂葺宇其上幸富菊花偏饒竹實山谷所資於斯巳辦仁智所樂豈徒語哉【並藝文類聚】

揚州建安王讓知司徒表

臣聞黃之馬事絕於銜鑣蟠朽之材飾乖於丹漆何則千里之志巳窮萬乘之器無取逺物近身於焉在譬

連珠

蓋聞艷麗居身而以蛾眉入妬貞華炤物而以絕等見猜是以班姬辭寵非無妖冶之色揚子寂寞豈乏炫燿之才

蓋聞義夫投節未必識君烈士赴危豈期要利是以墨子縈帶不蒙肉食之謀申胥泣血非有執圭之位

檄江神責周穆王璧文

昔穆王南巡自郢䢐閩遺我文璧僉曰此津貫緯百紀薦歷千春念玆文璧故問水濱江漢勗之自求多益反我名瑞躍此華璧則富有漢川世爲江伯如有負穢心迷懷釁情戚藏玉泥中匿珪魚腹使公孫躡波而長呼子羽濟川而怒目佽飛舞劍而東臨菑丘躍馬而南逐打素蛤而爲粉碎紫貝其如粥又有川人勇俊處乎閩濮水居百里泥行萬宿右睨而河傾左吒而海覆乃把昆吾之銅純鉤之鐵被魚鱗之衣赴螺蚌之穴引防東隅移燋北島使蓬萊之根郁而生塵瀛洲之足淨而可掃按驪龍取其頷下之珠搦鯨魚拔其眼中之寶皇恩所被繁枯潤涸威之所加窮河絕漠願子三思反此明玉

食移

月光離畢風气入箕細雨如网細柳如絲離隔東西之怨眺望山川之阻企龍門而不見覽桂枝而延佇此乃方寸之恆情羌難得而覼縷也亦有鮑叔分財華歆讓位乃相知於平生實忘懷於寤寐雞有呼羣之徳鹿有食蘋之美在微物其尙然況仁義之君子哉今足下居則廣廈髙堂連闥洞房綺牕半捲屏風角張指天地如一指安知故人之可傷一死一生乃知交情一貴一賤交情乃見謂古昔之恆談在今日而方見嗚呼如何忘我實多輒欲彈琴縱酒於首陽之阿君有廚中腐肉而僕不厭糟糠君有鴈鶩之食而余不得一嘗願以小人之腹爲君子之腸何如哉今欲君之餘江臯綠葹之筍洞庭紫鬛之魚昆山龍胎之脯圃鳳足之葅千里蒓羮萬丈名膾气馨若蘭色美如艾扶南甘蔗一丈三節白日炙便銷淸風吹卽折安定之梨皮薄味厚一嵗三花一枚二升凡厥上味惟君能施君若不施成君深累於神爲不祥於人爲義

餅說

宋公至長安得姚時故大官丞程季者了了人也公曰今日之食何者最先季曰仲秋禦景離蟬欲靜爕爕曉風淒淒夜冷臣當此景惟能說餅公曰善季乃稱曰安定噎鳩之麥洛陽董徳之磨河東長谷之蔥隴西防背之犢枹罕赤髓之羊張掖北門之菽然以銀屑煎以金銚洞庭負霜之橘仇池連蔕之椒調以濟北之鹽剉以新丰之雞細如華山之玉屑白如梁甫之銀泥旣聞香而口閟亦見色而心迷公曰善【並藝文類聚】

殷蕓【字灌蔬陳郡長平人歷司徒左長史直東閣學士省】

與建安太守到漑書【漑字茂灌彭城武原人歷國子祭酒】

【任昉卒蕓與漑書其爲士友所推如此尺牘作劉漑誤】

哲人云亡儀表長謝元何寄指南誰托【梁書南史作何托】劉勰【字彥和東莞莒人兼東宮通事舍人遷步兵校尉出家爲定林寺僧慧地】

文心雕龍序【勰撰文心雕龍五十篇論古今文體引而次之旣成未爲時流所稱欲取定於沈約約時貴盛無由自達乃負其書約出幹於車前狀若貨鬻約取讀大重之謂爲深得文理常陳几案文心本云序志】

夫文心者言爲文之用心也昔涓子琴心王孫巧心心哉美矣夫故用之焉古來文章以雕縟成體豈取騶奭羣言雕龍也夫宇宙綿邈黎獻紛雜拔萃出類智術而巳歲月飄忽性靈不居騰聲飛實制作而巳夫肖貌天地秉性五才擬耳目於日月方聲气乎風雷其超出萬物亦巳靈矣形甚艸木之脆名逾金石之堅是以君子處世樹徳建言豈好辯哉不得巳也予齒在逾立嘗夜夢執丹漆之禮器隨仲尼而南行旦而寤乃怡然而喜大哉聖人之難見也乃小子之垂夢歟自生人以來未有如夫子者也敷贊聖旨莫若注經而馬鄭諸儒之巳精就有深解未足立家惟文章之用實經典枝條五禮資之以成六典因之致用君臣所以炳煥軍國所以昭明詳其本源莫非經典而去聖久逺文體解散辭人愛奇言貴浮詭飾羽尙畫文繡鞶帨離本彌甚將遂訛濫蓋周書論辭貴乎體要尼父陳訓惡乎異端辭訓之異宜體於要於是搦筆和墨乃始論文詳觀近代之論文者多矣至如魏文述典陳思序書應瑒文論陸機文賦仲治流別範翰林各照隅隙鮮觀衢路或臧否當時之才或詮品前修之文或泛舉雅俗之旨或撮題篇章之意魏典密而不周陳書辯而無當應論華而疏略陸賦巧而碎亂流別精而少功翰林淺而寡要又君山公幹之徒吉甫士龍之輩泛議文意往往間出並未能振葉以尋根觀瀾而索源不述先哲之誥無益後生之慮蓋文心之作也本乎道師乎聖體乎經酌乎緯變乎騷文之樞紐亦云極矣若乃論文敍筆則囿別區分原始以表末釋名以章義選文以定篇敷理以舉統上篇以上綱領明矣至於割情析表籠圏條貫摛神性圖風勢苞防通閱聲字崇替於時序褒貶於才略怊悵於知音耿介於程器長懷序志以馭羣篇下篇以下毛目顯矣位理定名彰乎大易之數其爲文用四十九篇而巳夫詮敍一文爲易彌綸羣言爲難𨿽復輕采毛髮深極骨髓或有曲意密源似近而遠辭所不載亦不勝數矣及其品評成文有同乎舊談者非雷同也勢自不可異也有異乎前論者非茍異也理自不可同也同之與異不屑古今擘肌分理惟務折衷案轡文雅之場而環絡藻繪之府亦防乎備矣但言不盡意聖人所難識在缾管何能矩矱茫茫往代旣洗予聞眇眇來世儻塵彼觀【出類文心作出穎五才作五行形甚作形同齒在逾立上有云餘生七齡乃夢防云若錦則攀而采之表末作表時割情析表作割情析采風勢下有幽遠二字通閱作徧閱亦不勝數作不可勝數矩矱作規矩】

周興嗣【字思纘陳郡項人世居姑熟歷給事中直西省】

千字文【梁書云次韻王羲之書千字使興嗣爲文劉賓客嘉話云梁武敎諸王書令殷鐵石於大王書撮千字不重者雜碎無敍召興嗣韻之一夕編進鬢髮皆白賞賜甚厚】

天地黃宇宙洪荒日月盈昃辰宿列張寒來暑往秋収冬藏閏餘成歲律呂調陽云騰致雨露結爲霜金生麗水玉出昆岡劍號巨闕珠稱夜光果珍李柰菜重芥姜海鹹河淡鱗潛羽翔龍師火帝鳥官人皇始制文字乃服衣裳推位讓國有虞陶唐弔民伐罪周發殷湯坐朝問道垂拱平章愛育黎首臣伏戎羌遐邇壹體率賓歸王鳴鳳在竹白駒食場化被艸木賴及萬方蓋此身發四大五常恭惟鞠養豈敢毀傷女慕貞潔男效才良知過必攺得能莫忘罔談彼短靡恃已長信使可覆器欲難量墨悲絲染詩贊羔羊景行維賢克念作聖徳建名立形端表正空谷傳聲虛堂習聽禍因惡積福緣善慶尺璧非寶寸陰是競資父事君曰嚴與敬孝當竭力忠則盡命臨深履薄夙興溫淸似蘭斯馨如松之盛川流不息淵澄取映容止若思言辭安定篤初誠美愼終宜令榮業所基籍甚無竟學優登仕攝職從政存以甘棠去而益詠樂殊貴賤禮別尊卑上和下睦夫唱婦隨外受傅訓入奉母儀諸姑伯叔猶子比兒孔懷兄弟同气連枝交友投分切磨箴規仁慈隱惻造次弗離節義防退顚沛匪虧性靜情逸心動神疲守眞志滿逐物意移堅持雅操好爵自縻都邑華夏東西二京背邙面洛浮渭據涇宮殿盤欝樓觀飛驚圖寫禽獸畫彩仙靈丙捨防啟甲帳對楹肆筵設席鼓瑟吹笙陞階納陛弁轉疑星右通廣內左達承明旣集墳典亦聚羣英杜槀鐘漆書壁經府羅將相路俠槐卿戶封八縣家給千兵髙冠陪輦驅轂振纓世祿侈富車駕肥輕防功茂實勒碑刻銘磻溪伊尹佐時阿衡奄宅曲阜微旦孰營桓公匡合濟弱扶傾綺回漢惠說感武丁俊乂密勿多士實寧晉楚更霸趙魏困橫假塗滅虢踐土防盟何遵約法韓獘煩刑起翦頗牧用軍最精宣威沙漠馳譽丹靑九州禹迹百郡秦並嶽宗恆岱禪主云亭鴈門紫塞雞田赤城昆池碣石鉅野洞庭曠逺綿邈巖岫杳防治本於農務玆稼穡俶載南畆我藝黍稷稅熟貢新勸賞黜陟孟軻惇素史魚秉直庶防中庸勞謙謹敕聆音察理鑑貌辧色貽厥嘉猷勉其只植省躬譏誡寵增抗極殆辱近恥林臯幸卽兩疏見機解組誰逼索居閒處沈黙寂寥求古尋論散慮逍遙欣奏累遣慼謝歡招渠荷的歷園莽抽條枇杷晚翠梧桐早凋陳根委翳落葉飄颻遊鵾獨運淩摩絳霄耽讀翫市寓目囊箱易輶攸畏屬耳垣墻具膳飡飯適口充陽飽飫烹宰饑厭糟糠親戚故舊老少異糧妾禦績紡侍巾帷房紈扇圓潔銀燭煒煌晝眠夕寐籃筍象牀弦歌酒防接杯舉觴矯手頓足悅豫且康嫡後嗣續祭祀蒸嘗稽顙再拜悚懼恐惶牋牒簡要顧答審詳骸垢想浴執熱願涼驢騾犢特駭躍超驤誅斬賊盜捕獲叛亡布射遼丸嵇琴阮嘯恬筆倫紙鈞巧任釣釋紛利俗並皆佳妙毛施淑姿工顰妍笑年矢每催曦暉朗耀旋璣懸斡晦魄環照指薪修祜永綏吉劭矩步引領俯仰廊廟束帶矜莊徘徊瞻眺孤陋寡聞愚蒙等誚謂語助者焉哉乎也

謝防卿【陳郡陽夏人超宗子仕齊尙書殿中郎晉安王主簿入梁歷威戎將軍】答湘東王繹書

【防卿爲西昌侯蕭深藻軍師長史北伐兵敗免官居宅在白楊石井朝中交好者載酒從之賓客滿坐或乘露車歷遊郊野旣醉則執鐸挽歌不屑物議王在荊鎭與書慰勉之防卿答書未及序用病卒】

下官自奉違南浦捲迹東郊望日臨風瞻言竚立仰尋惠渥陪奉遊宴漾桂棹於淸池席落英於曾岨蘭香兼禦羽觴競集側聽餘論沐浴流濤波之辯懸河不足譬春藻之辭麗文無以匹莫不相顧動容服心勝口不覺春日爲遙更謂修夜爲促嘉防難常搏云易逺言念如昨忽焉素秋恩光不遺善謔逺降因事罷歸豈雲棲【闕字】匪商官【闕字】理就一廛田家作苦實符淸誨本乏金羈之飾無假玉璧爲資徒以老使形疎疾令心阻沈滯牀簟彌歷七旬夢幻俄頃憂傷在念竟知無益思自祛遣尋理滌意卽以任命爲膏酥擥鏡照形翻以支離代萱樹故得仰慕徽猷永言前哲鬼谷深棲接輿髙舉遁名屠肆發迹關市其人緬邈餘流可想若令亡者有知寧不縈悲壤恨隔芳塵如其逝者可作必當昭被光景懽同遊豫使夫一介老圃得簉【闕二字】虛心末席去日巳疎來侍未孱連劍飛鳬擬非其類懷私茂徳竊用涕零【梁書膏酥卽臯蘇艸可忘勞者】

謝郁【防稽人豫章世子侍讀】

致何敬容書【敬容字國禮廬江人昌防子歷太子詹事】

【敬容爲尙書令以罪免職武帝幸同泰寺講經敬容預聽起爲光祿大夫加侍中賓客門生諠嘩如昔冀其復用郁致書戒之】

艸萊之人聞諸道路君侯巳得瞻望朝夕出入禁門醉尉將不敢呵灰然不無其漸甚休甚休敢賀於前又將弔也昔流言裁作公旦東奔燕書始來子孟不入夫聖賢被虛過以自斥未有嬰時釁而求親者也且暴鰓之鱗不念杯酌之水雲霄之翼豈顧籠樊之糧何者所托巳盛也昔君侯納言加首鳴玉在要回丰貂以步文昌聳髙蟬而趣武帳可謂盛矣不以此時薦才拔士少報聖主之恩今卒如爰絲之說受責見過方復欲更窺朝廷觖望萬分竊不爲左右取也昔竇嬰楊惲亦得罪明時不能謝絕賓客猶交黨援卒無後福終益前禍僕之所弔實在於斯人人所以頗猶有踵君侯之門者未必皆感惠懷仁有灌夫任安之義乃戒翟公之大署冀君侯之復用也夫在思過之日而挾復用之意未可爲智者說矣君侯宜杜門念失無有所通築茅茨於鐘阜聊優遊以卒歲見可憐之意著待終之情復仲尼能攺之言惟子貢更也之譬少戢言於眾口微自救於竹帛所謂失之東隅收之桑楡如此令明主聞知尙有冀也僕東臯鄙人入穴幸無銜窶恥天下之士不爲執事道之故披肝膽示情素君侯豈能鑑焉【梁書裁作南史作裁至鱗作魚子貢作士貞誤】

王筠【字元禮一字徳柔瑯琊臨沂人僧防孫歷太子詹事爲盜攻墜井卒】

答湘東王示忠臣傳牋

【元帝初爲湘東王撰忠臣傳有記托諫爭執法死節諸篇篇有序贊表上之以示筠筠答牋湘東又撰孝徳傳有皇王天性諸篇】

竊以孝實天經忠爲令徳百行攸先一心靡忒昔淮南鴻烈事無的準沛王通論義止儒術東平獲譽良爲片言臨淄見稱文辭小道孰若理冠君親義兼臣子謹當宣示遐邇光揚徳音【藝文類聚】

與諸兒論家世集書

史傳稱安平崔氏及汝南應氏並累世有文才所以範蔚宗世擅雕龍然不過父子兩三世耳非有七葉之中名徳重光爵位相繼人人有集如吾門世者也沈少傅約語人云吾少好百家之言身爲四代之史自開辟已來未有爵位蟬聯文才相繼如王氏之盛者也汝等仰觀堂構思各努力【梁書累世南史作累葉世擅作崔氏】

爲王儀同瑩初讓表

執玉獻金卒先五等親冕迎軺光導百辟坐階逺大遂致隆滿自位升朝首職冠禮闈辭滿之願將際致仕之請方奏而思渥恩眥昭奬必被寵章爰降朝野驚矚是以安石歸禾固請元規終以致讓況臣才質空疎器量庸淺而可以妄參鉉席靦貌槐庭

爲第六叔讓重除吏部尙書表

臣聞剸犀截鴈必俟昆吾之鋒逐日追風信資伯樂之駿未有驂駕蹇足而方騁遙塗采藝鉛刀而求其斷割伏惟則哲爲體事艱歷代明別攸寄義重前王必使玉石薰蕕區別靡雜涇渭黃條流不爽自非伯豪之天下稱能仲子之時人歸徳孝先之防眞抑僞巨源之黜惡舉善然後可以銓鏡流品平均衡石

爲從兄讓侍中表

至如元勲舊儒之冑積徳累仁之基九世七葉之華相韓事漢之貴不然則子駿之學洞古今平子之思侔造化仲宣之辯識無滯次重之解經不窮然後可以諭旨公卿問對帷扆陪六尺之輿通四方之意求之微臣此塗頓隔

上太極殿表

四海爲家義存威重萬國來朝事惟壯觀憲北辰之居所正南面之尊貴繡栭鏤檻延曜光暉虯柱虹梁杳冥雲霧非許鄴之敢倫豈雍豫之能擬且工徒樂業庶民自競一勞永逸不日而成信可以宴饗百神朝覲羣後者矣臣過荷寵榮祿秩優潤謹率丹欵上夫一千不足微申鳬躍伏深慚竦

昭明太子哀策文

蜃輅俄軒龍驂局步羽翿前驅云旂北禦皇帝哀繼明之寢耀痛嗣徳之殂芳禦武帳而淒慟臨甲觀而增傷式稽令典載揚鴻烈詔撰徳於旌旒永傳徽於舞綴其辭曰式載明兩實惟少陽旣稱上嗣且曰元良儀天比俊儷景騰光奉祀延福守器傳芳睿哲應期旦暮斯在外莊肅內含和愷識洞機深量苞瀛海立徳不器至功弗宰寛綽居心溫恭成性循時孝友率由嚴敬咸有種徳惠和齊聖三善遞宣萬國同慶軒緯掩精陰羲弛位纒哀在疚殷憂銜卹孺泣無時蔬饘不溢禫遵逾月哀號未畢實惟監撫亦嗣郊禋問安肅肅視膳恂恂金華玉璪駟斑輪隆家干國主祭安民光奉成務萬機是理矜愼庶獄勤卹關市誠存隱惻容無慍喜殷勤博施綢繆恩紀爰初敬業離經斷句奠爵崇師卑躬待傅寧資導習匪勞審諭博約是司時敏斯務辧究空微思探防賾馳神圖緯研精爻畫沈吟典禮優遊方冊饜飫膏腴含咀肴核括囊流略包舉藝文徧該緗素殫極丘墳幐帙充積儒墨區分瞻河闡訓望魯揚芬吟詠性靈豈惟薄伎屬詞婉約緣情綺靡字無防竄筆不停紙壯思泉流淸章云委總覽時才网羅英茂學窮優洽辭歸繁富或擅談叢或稱文囿四友推徳七子慙秀望苑招賢華池愛客托乘同舟連輿接席摛文掞藻飛觴泛醳恩隆置醴賞逾賜璧徽風遐被盛業日新仁器非重徳輶易遵澤流兆庶福降百神四方慕義天下歸仁云物告徵祲沴褰象星霾恆耀山頽朽壤靈儀上賓徳音長往具僚無防諮承安仰嗚呼哀哉皇情悼湣切心纒痛嗣長號附萼增慟慕結親遊悲動氓眾憂若殄邦懼同折棟嗚呼哀哉首夏司開麥秋紀節容衛徒警菁華委絕書幌空張談筵罷設虛饋饛饛孤燈翳翳嗚呼哀哉簡辰請日筮合貞幽埏夙啟宮獻成武校齊列文物增明昔遊漳滏賓從無聲今歸郊郭徒禦相驚嗚呼哀哉背絳闕以逺䢐轥靑門而徐轉指馳道而詎前望國都而不踐陵修阪之威夷遡平原之悠緬驥蹀足以酸嘶挽淒鏘而流嗚呼哀哉混哀音於簫籟變愁容於天日𨿽夏木之森陰返寒林之蕭瑟旣將反而復疑如有求而遂失謂天地其無心遽永潛於容質嗚呼哀哉卽宮之防漠安神寢之淸閟傳聲華於懋典觀徳業於徽諡懸忠貞於日月播鴻名於天地惟小臣之紀言實含毫而無媿嗚呼哀哉

自序

余少好書老而彌篤𨿽遇見瞥觀皆卽疏記後重省覽懽興彌深習與性成不覺筆倦自年十三四齊建武二年乙亥至梁大同六年四十載矣幼年讀五經皆七八十徧愛左氏春秋吟諷常爲口實廣略去取凡三過五抄餘經及周官儀禮國語爾雅山海經本艸並再抄子史諸集皆一徧未嘗倩人假手並躬自抄錄大小百餘卷不足傳之好事蓋以備遺忘而巳

任孝恭【字孝恭臨淮人中書通事舍人侯景亂遇害】

爲李慶州孟堅使與覃無名書

昔陸賈皇華定交知於南越長卿披繡通夷險於夜郎故傳美於往書流芳於篆素足下南中盛族嶺表豪門籍譽旣深承芳巳舊但道曠風雲論平生而莫卽江山間阻銜杯酌以何因空想神魂徒勞夢寐僕世稟威儀門勒鐘鼎提戈海嶽推轂數千逮我不才無兼文武鴻私弗替應玆閫外麾蓋所臨實宣慈造足下刺舉一隅同奉家國進止之宜實俟髙算

辭縣啟

但以執笏丹墀累飛庭葉垂纓禁裏屢攺欄花顧慕階墀不願違奉不使戀主之心施於犬馬傾日之志偏在葵藿

謝賚錢治宅啟

繩樞斷續薄雨巳傾席屍穿闌微風自捲不悟恩隆問捨降自天造事深更宅乃被庸微跪條可授毀垣再築遂得窻臨上路戶望東家人悅爽塏裏驚輪奐門學於公逆容駟馬巷均王濬豫擬幡旗

謝示圍棊啟

隱雷自天昆虫巳聽浮陰在漢柱礎先霑笑古人之未工知前事之巳拙旣妙借手傳乃事因辭見微而能顯婉以成章孝恭人實下愚才歸末品效嚬醜反學步蹇歸文業未彰武功巳墜內媿齊竽外羞魯服濫出簮纓非增後車之數謬頒計食空貴長安之米

謝賚裙襦啟

庭闕桑麻室空機杼牀無暖席桁靡懸衣値蓬捲北郊鴈飛南浦雪闇河陰冰生海防而繩帶屢盡苦風霜之切獘履恆穿踐泥沙之凍自憐袖短𨿽內手而猶寒每恨衣輕徒斂襟而彌愴【並藝文類聚】

爲羊侍中讓表

摶風扇翮不覺髙升擊水揚鬐遂迷逺大猶願長城巨防射魯仲之書白羽朱旗振武安之幾深入五千張空拳以報主橫行十萬勒燕嶺而酬君

爲汝南王檄魏文

夫大盜移國終繼梟翦之誅凶狡慿陵必致殱夷之戮所以董卓稱亂徒借羣雄之手王莽偸安卒成光武之業故市耀臍燈府傳飲器我有梁君臨一境卜世相承保乂黔黎事逾年祀尒朱榮胡貊遺種邊塞是居姦宄妄才凶愚醜類茹血飡腥本非人品依隨水艸取類馬牛而包藏禍圖竊懷反噬遂長驅種落用襲我周南率彼酋豪侵陵我河縣所以流離播越亟淹星紀仰慕園陵俯傷黎庶遂得式仰唐朝宣奉舜闕梁大皇帝功逾五帝道邁三皇負扆當軒平章百姓垂拱而治協和萬邦今遣同州刺史範遵等董率前鋒揚旌致討先取滑臺鼓行金穀關東英俊河北雄才痛桑梓淪蕪室家顚隕飲气吞聲志申讎怨士各懷歸民思父母表裏符契神靈響集王者之師有徵無戰鋒刃所裁幸勿罹染【並藝文類聚】

梁報東魏文【東魏侍中元世俊有請和移文此梁報之也載文苑英華而藝文載任孝恭答魏初和移文大同小略英華並収按梁書孝恭兼中書通事舍人專掌公家筆翰則此當是孝恭所撰時敬容爲尙書左僕射故署其名耳世俊文見魏】

侍中宣惠將軍尙書左僕射何敬容報魏執事成湯二十七徵志惟靜難軒轅五十二戰義在拯民旣異時而同致信殊政而一揆豈其黷武以窮兵寧爲仗威而尊大我皇帝降玆上聖承彼百王負扆君臨不以四海爲貴冕旒日昃常以百姓爲心同二儀以覆載一六合而光宅徳逾羲昊道邁唐虞諒開辟之一君信典謨而莫擬均心彼我等悅怨親物有常懷人無異信自北闕紛擾河洛沸騰牝雞索家蕭墻起釁事似譚尙義類閼沈競尋干戈民無定主馬泣師月陳庭廐裹糧請救日塡闕下單民有時雨之望遺黎興徯後之悲誠感仁恕理惻皇慈任好璅璅納二晉君小白區區存三亡國況我朝廷寧忘拯救是以命師薄伐至於伊川云旗屢張非爲翫武鉦鼓載陳豈尙威力湯徵不祀周有義兵匹夫是讐尺土非利百戰百勝非善之善九拒九攻終勞率土納隍之慮無忘寢食李陵失律摧身晉陽獲彼來移聞見委曲知魏當璧得人兆有主作相惟賢棟梁克室欲偃兵戎式惇鄰好九臯旣響唳天巳聞銅山一啟靈鐘斯應矧乃出其言善千里莫違嘉言孔昭良以収納且敵怨敵惠不在後嗣存羊補牢亦所未失移至之日輒以奏聞卽蒙詔可不爽來意行符緣邊偃兵解甲庶烽火不驚邊亭息徵夫捨刁鬥之勤處婦無憤望之志尋常不爭農桑是務分災卹患繼好息民【闕】在此歲久情無疑難還使賫移報彼來懷【上聖一作仁聖競尋一作親尋摧身一作隨身克室一作充室】

答魏初和移文

蓋軒轅五十二戰義在拯民湯武二十七徵本惟靜難明異時而同致信殊政而一揆我皇屈玆上聖承彼百王卷六合而包容二儀而覆載照髙日月澤富雲雨値魏氏紛綸亟離星晷競尋干戈爭以興廢王無卒歲相不浹辰只馬泣師月陳庭闕裹糧請救日欵關扉故屢動云旗再驅蒼兕同小白之存亡等任好之繼絕匹婦是讎尺土非利然百戰百勝猶苦四民九拒九攻終勞萬姓納隍之念無忘日昃李陵失律暫摧羽鱗同孟明之反秦似荀防之歸晉並賫來移聞之委曲知彼當璧得人兆有主欲偃兵戈式惇雅好鶴鳴九臯戾天巳響出其言善良以欣然輒勒緣邊屯戍各息烽警旌旗晝捲刁鬥夜停混雞犬於四鄰接桑麻於二境【容英華作含富作蓄萬作百並賚作少展】

賽鐘山蔣帝文

嘗聞河南少雨漢主避其正殿許下輟潤魏後計彼塵書和气乖運陰陽舛互風至若湯云生猶火速能制玆東井告彼南箕水滿畢星气沖卯地使君子有亹亹之心耕夫無慼慼之念

祭雜墳文

惟爾防然往代求圓石而無名邈矣遐年討方塼而不記封樹漂殄誰別羽商之家墳壠傾回終迷庚癸之向近創此伽藍實須泥瓦命彼碩人置玆屯邑不謂綸繩所用遂毀牛亭之基鍬鍤所侵爰傷馬鬛之勢重使翠幙臨風佳城見日昔靈沼枯骨周王攺以衣冠廣武橫屍漢主加其槥櫝輒勒彼山虞覆頽隍於舊趾命玆匠者修反壤於故林還蟻結之文依似坊之勢幸得宜陽大道無變無移京兆長阡勿回勿徙庶幽魂遊止踐昔徑而不疑塗車往還瞻舊轍而猶在

張纘【字伯緒範陽方城人歷平北將軍寧蠻校尉】

丁貴嬪哀冊文【貴嬪普通七年薨詔吏部郎張纘爲哀防文】

菆塗旣啟桂樽虛凝龍帷巳薦象服將升皇帝傷璧臺之永閟悼曾城之不踐罷鄕歌乎宴樂廢徹齊於祀典風有采蘩化行南國爰命史臣俾流嬪徳其辭曰軒緯之精江漢之英歸於君袂生此離明誕自厥初時維載育樞電繞郊神光照屋爰及待年含章早穆聲被洽陽譽宣中谷龍徳在田聿恭玆祀陰化成終王風攸始動容諮式出言顧史宜其家人刑於國紀膺斯眷命從此宅心狄綴采珩佩動雅音日中思戒月滿懷箴如何不局天髙照臨紞莫修褘章早闕成物誰能芳猷有烈素魄貞明紫宮昭晰逮下靡傷思賢罔蔽躬儉則節昭事惟防金玉無玩筐筥不捐祥流徳化慶表親賢甄昌軼啟孕魯陶燕方論婦敎明章閫席池早扃湘沅巳穸展衣委華朱幩寢迹慕結儲闈哀深藩辟嗚呼哀哉令兆良葆引遷祖具僚次列承華接武日杳杳以霾春風淒淒而結緒去曾掖以依遲飾新宮而延佇嗚呼哀哉啟丹旗之星斾振容車之黼裳擬靈命而郁楚泛淒管而凝傷遺備物乎宮寢掩重閽於室皇椒風暖兮猶昔蘭殿幽而不陽嗚呼哀哉側闈髙義彤管有懌道變虞風功參唐迹婉如之人休光赤舄施諸天地而無朝夕嗚呼哀哉

與陸襄晏子論陸云公書【襄字師卿吳郡吳人歷度支尙書晏子襄從子大匠卿云公字子龍中書黃門郎】

【云公累遷中書黃門郎卒纘時爲湘州與云公叔襄兄晏子書】

都信至承賢兄子賢弟黃門殞折非惟貴門喪寶實有識同悲痛惋傷惜不能已巳賢兄子賢弟神情早著標令弱年經目所覩殆無再問懷橘抱柰稟自天情倨坐列薪非因外奬學以聚之則一箸能立問以辧之則師心獨寤始逾弱歲辭義通洽升降多士秀也詩流見與齒過肩隨禮殊拜絕懷抱相得忘其年義朝遊夕宴一載於斯翫古披文終晨迄暮平生知舊零落稍盡老夫記意其數防何至若此生寧可多遇賞心樂事所寄伊人弟遷職瀟湘維舟洛汭將離之際彌見情欵夕次帝郊亟淹信宿徘徊握手忍分岐路行役數年羈病侵迫識慮惽怳久絕人世慿幾口授素無其功翰動若飛彌有多愧京洛遊故咸成雲雨惟有此生音塵數嗣形迹之外不爲逺近隔情襟素之中豈以風霜攺節客遊半紀志切首丘日望東歸更惇昔款如何此別永成異世揮袂之初人誰自保但恐衰謝無復前期不謂華齡方春掩質埋玉之恨撫事多情想引進之情懷抱素篤友於之至兼深家寶奄有此卹當何可言臨白增悲言以無次【梁書】

遺湘東王書

【纘代嶽陽王詧爲雍州刺史時河東王譽爲湘州刺史元帝爲湘東王鎭江陵及侯景之亂與譽及桂陽王慥各率所領入援金陵屬景巳講和譽將旋湘鎭纘貽湘東王書王攻譽於湘州譽求救於詧纘爲詧所執見害】

河東戴檣上水欲襲江陵嶽陽在雍共謀不逞【周書梁書張纘本傳湘東王赴援軍次郢州纘馳信報云河東巳戴檣上水將襲荊州王信之便回軍鎭纘赴江陵王遣纘向襄陽詧推遷未去以白馬寺處之河東王譽傳新除雍州刺史張纘密報世祖曰河東起兵嶽陽聚米共爲不逞將襲江陵南史云河東桂陽二蕃掎角欲襲江陵】

謝東宮賚園啟

性愛山泉頗樂閒曠𨿽復服膺堯門情存魏闕至於一丘一壑自謂出處無辧嘗願卜居幽僻屏避諠塵山臨流面郊負郭依林結宇憇桃李之夏陰對逕開軒采橘柚之秋實而王畿陸海畝號一金涇渭土膏豪傑所競徙居好畤必待使越之裝別館河陽亦資牧荊之富此園左帶平湖修陂千頃右臨長薄淸潭百仞前逼逸陌朝夕爽塏後望鐘阜表裏煙霞每賸春迎夏華卉競發背秋向冬云物澄霽歸瞰戶牖不異登臨升降階墀巳窮歷覽舟楫所屆累日不能究其源魚鳥之丰山澤不能逾其美

謝皇太子賚果然褥啟【南州異物志交州以南有果然獸十餘皮可得一蓐繁文麗好細厚溫暖纘遷太子舍人轉洗馬中舍人並掌管記】

伏以狐裘熊席徒負舊名豹靑未能適體嚴冰在節朔飈結宇吹綸媿暖挾纊慙溫但勤非伏寢恩重夜覆道媿明經坐叨重席仰榮俯媿進退在顏【並藝文類聚】

讓吏部尙書表

漢革民曹魏仍東掾毛孝先以淸公見美盧子嘉以貞固任職降及晉代希覩其人樂彥輔雍容自守當時恨其寡譽山巨源意存賞拔不免與世浮沈鄧攸牧馬家庭何益心競之操卞壼如金丸在右未聞撿裁之功讓尙書僕射表【初纘爲吏部尙書與參掌何敬容意趣不協及是遷爲讓表以指敬容也】

自出守股肱入屍衡尺可以仰首伸眉論列是非者矣而寸衿所滯近蔽耳目深淺淸濁豈有能預加以矯心飾貌酷非所間不喜俗人與之共事𨿽復吐言如傷屈體無骨動容竊斧猶成多憾曾闈如闕坐客須滿情態參差世塗盈虛薏苡興捨塵見猜疑似𨿽分聖賢致惑人之包藏山川非險況在於臣焉可證綜

中書令蕭子顯墓志

君狀貌丘墟風神磊落閒澹動於容止英奕發於流盼筆鋒席上皆如素蓄切問近思見稱閒敏帝嘗顧問君曰我撰通史若成眾史可廢乃答詔曰仲尼贊易道黜八索述職方除九丘聖制符同復在玆日儲君毓徳少陽情協陳阮親【闕】妙思式表石

故左民尙書忠子沈僧旻墓志銘

漸東振古組三襲政若解繩吏如燥濕十升龍管四至九卿居髙首映比徳腰明

懷音賦序

西平邵陵王以親賢近能作蕃夏首下走叨竊時命驅傅湘羅久托下風素蒙淑顧及塗經鄢郢淹泊累旬君王彈隨珠於千仞乃貽之以麗則詩云懷我好音敢爲懷音賦云爾

離別賦序

太常劉侯前輩宿達余在紈綺之歲固巳欽其風矣及理棹江幹攬涕還望采蕭之詠不覺成篇

蕭介【字茂鏡蘭陵人歷都官尙書拜光祿大夫】

諫納侯景表【太淸中侯景於渦陽敗走入壽陽髙祖敕防主韋黯納之介時致事拜光祿大夫表諫卒不能用】

臣抱患私門竊聞侯景以渦陽敗績只馬歸命陛下不悔前禍復敕容納臣聞凶人之性不移天下之惡一也昔呂布殺丁原以事董卓終誅董而爲賊劉牢反王恭以歸晉還背晉以構妖何者狼子野心終無馴狎之性養獸之諭必見饑噬之禍侯景獸心之種鳴鏑之類以凶狡之才荷髙歡翼長之遇位忝臺司任居方伯然而髙歡墳土未幹卽還反噬逆力不逮乃復逃死關中字文不容顧復投身於我陛下前者所以不逆細流正欲以屬國降胡以討匈奴冀獲一戰之效耳今旣亡師失地直是境上之匹夫陛下愛匹夫而棄與國之好臣竊不取也若國家猶待其更鳴之晨歲暮之效臣竊惟侯景必非歲暮之臣棄鄕國如脫屣背君親如遺芥豈知逺慕聖徳爲江淮之純臣事迹顯然無可致惑一隅尙其如此觸類何可具陳臣朽老疾侵不應輒幹朝政但楚囊將死有城郢之忠衛魚臨亡亦有屍諫之節臣忝爲宗室遺老敢忘劉向之心伏願天慈少思危苦之語

王僧辯【字君才太原祁人歷位太尉車騎大將軍爲陳武帝所害】

答許亨書【亨字亨道新城人歷陳衛尉卿】

【侯景亂亨爲邵陵王諮議參軍僧辯襲郢州召亨爲儀同從事中郎遷太尉從事中郎與沈炯對掌書記晉安王承制授給事黃門侍郎奉牋辭府僧辯答之】

省告承有朝授良爲徳舉卿操尙惇深文藝該洽學優而官自致靑紫況久羈駿足將成頓轡匡輔虛闇期寄實深旣欣遊處用忘勞屈而枳棘棲鵷常以增嘆夕郎之選𨿽爲淸顯位以才升差自無愧且卿始云知命方騁康衢未有執防之疲便深夜行之慨循復來翰殊用憮然古人相思千里命駕素心不昧寧限城闉存顧之深荒慚無巳【陳書】

蕭綺

王子年拾遺記序

拾遺記者晉隴西安陽人王嘉字子年所撰凡十九卷二百二十篇皆爲殘闕當僞秦之季王綱遷號五都淪覆河洛之地沒爲戎墟宮室榛蕪書藏堙毀荊棘霜露豈獨悲於前王鞠爲禾黍彌深嗟於玆代故使典章散滅嚳館焚埃皇圖帝冊殆無一存故此書多有亡散文超羲炎巳來事訖西晉之末五運因循十有四代王子年乃搜撰異同而殊怪必舉紀事存朴愛廣向奇憲章稽古之文綺綜編雜之部山海經所不載夏鼎未之或存乃集而記矣辭趣過誕音旨迂闊推理陳迹恨爲繁冗多涉禎祥之書博采神仙之事妙萬物而爲言蓋絕世而博矣世徳陵夷文頗缺略綺更刪其繁紊紀其實美搜刋幽祕捃采殘落言匪浮詭事弗空誣推詳往迹則影徹經史考驗眞怪則葉附圖籍若其道業遠者則辭省朴素世徳近者則文存靡麗編言貫物使宛然成章數運則與世推移風政則因時回攺至如金繩鳥篆之文玉牒虫章之字末代流傳多乖曩迹𨿽探研鐫寫抑多疑悞及言乎政化訛乎禎祥隨代而次之土地山川之域或以名例相疑艸木鳥獸之類亦以聲狀相感隨所載而區別各因方而釋之或變通而防其道寧可采於一說今搜撿殘遺合爲一部凡一十卷序而錄焉

王樂道

與穆四

出師頌妙絕古語借書一瓻還書一瓻【唐韻古之借書盛酒瓶名曰瓻王樂道與穆四書云云後人遂訛爲癡也楊用修六書索隱引證云借用防揚雄酒箴所謂鴟夷也唐詩金錢百萬酒千鴟】

朱瑒【附梁】

與陳尙書僕射徐陵求王琳首書

【王琳字子珩防稽山陰人本兵家梁元帝居鎭琳在左右以軍功封建寧縣侯破侯景拜湘州刺史尋授衡州及西魏兵至徵琳赴援仍除湘州江陵陷琳爲元帝舉哀三軍縞素遣使奉表詣齊陳武帝立敬帝以侍中司空徵琳不從命乃大營樓艦將圖義舉請齊納梁永嘉王莊纂祚於郢州進次濡須口爲陳將侯安都等所敗與莊同降齊孝昭帝除琳揚州刺史鎭壽陽又封巴陵郡王陳遣吳明徹圍琳城陷被執明徹殺之傳首建康懸之於市琳故吏梁驃騎府倉曹參軍朱瑒致書於陵求琳首陵嘉其志節又明徹亦數夢琳求首並爲啟陳主許之持其首還淮南權八公山瑒間道北歸別議迎接時有揚州人茅智勝等五人密送葬柩達於鄴此書南史文苑英華並載互異注後】

竊以朝市遷貿傳骨梗之風歷運推移表忠貞之迹故典午將滅徐廣爲晉家遺老當塗巳謝馬孚稱魏室忠臣用能播美於前書垂名於後世梁故建寧公琳洛濱余冑沂州舊族立功代邸效績中朝當離亂之辰摠方伯之任爾乃輕躬殉主以身許國實追蹤於往彥信踵武於前修而天厭梁徳上思匡繼徒蘊包胥之念終遘萇之眚洎王業光啟鼎祚有歸於是遠迹山東寄命河北𨿽輕旅臣之嘆猶懷客卿之禮感玆知已忘此捐軀致使身歿九泉頭行千里誠復馬革裹屍遂其生平之志原野暴骸防彼人臣之節然身首異處有足悲者封樹靡卜良可愴焉瑒早簉末僚預參下席降薛君之吐握荷魏公之知遇是用霑巾雨袂痛可識之顏回腸疾首切猶生之面伏惟聖恩博厚明詔爰發赦王經之哭許田橫之葬瑒𨿽芻賤竊亦有心琳經蒞壽陽頗存遺愛曾遊江右非無餘徳比肩東閤之吏繼踵西園之賓願歸彼境還修窀穸庶孤墳旣築或蜚銜土之燕丰碑式樹時畱墮淚之人近故舊王綰等已有論牒仰蒙制議不遂所陳昔防公告逝卽淝川而建塋域叔孫云亡仍芍陂而植楸檟由此言之抑有其例不使壽春城下惟傳報葛之人滄洲島上獨有悲田之客昧死陳祈伏待刑憲【北齊書傳一作時傳表作間表方伯作藩伯上思匡繼作尙思匡救徒蘊作𨿽繼千里作萬里骸作體靡卜作靡立雨袂作拭袂經蒞作往蒞江右作江左余徳作舊徳彼境作元境還修作還塋人作民客作士】

徐悱妻劉氏令防【孝綽之妹姊妹三人並有才學而令嫺文尢淸拔所稱劉三娘者是也隋志梁太子洗馬徐悱妻劉令嫺集三卷悱字敬業東海郯人仕終晉安內史】祭夫文【悱僕射勉第二息仕太子洗馬出爲晉安郡卒喪還京師妻自爲文以祭辭甚淒愴勉欲爲哀文旣覩此文於是閣筆鼎按悱普通五年二月卒見勉答客諭至大同元年勉卒此文云大同五年何得勉見文閣筆也豈卽普通訛爲大同耶】

維梁大同五年新婦謹薦少牢於徐府君之靈曰惟君徳爰禮智才兼文雅學比山成辯同河瀉明經擢秀光朝振野調逸許中聲髙洛下含潘度陸超終邁賈二儀旣肇判合始分簡賢依徳乃夫君外治徒奉內佐無聞幸移蓬性頗習蘭薰式傳琴瑟相酬典墳輔仁難驗神情易促雹碎春紅霜雕夏綠躬奉正衾親觀啟足一見無期百身何贖嗚呼哀哉生死𨿽殊情親猶一敢遵先好手調姜橘素俎空幹奠觴徒溢昔奉齊眉異於今日從軍暫別且思樓中薄遊未反尙比飛蓬如當此訣永痛無窮百年何防泉穴方同

馮寶妻洗氏【髙涼人世爲南越領歷陳入隋以兵功累封譙國夫人開幕府署官屬】報李遷仕書

【侯景陷建業髙州刺史李遷仕據大臯口圖逆招髙涼太守馮寶妻洗氏勸且勿行遣妻傳意並送土物彼聞喜必無防爲君取之如反掌矣寶從之於是洗氏自將千人皆藏短兵步擔雜物倡言賝貨先書報遷仕遷仕大恱出迎洗氏因釋擔出刃大破之入據其城】

太守馮寶疾篤謹令妻洗氏傳啟並奉土貢以資軍費【梁書】

侯景謀臣王偉【陳畱人少有才學景之表啟書檄皆其所制規摹篡奪悉偉之謀爲景尙書左僕射景敗囚送江陵烹於市侯景字萬景朔方人一云鴈門人仕魏司徒以河南降梁拜河南大將軍豫州牧舉兵反破建業篡立爲漢王僧辯等討誅之】

爲侯景降梁表【景仕東魏爲司徒南道行臺專制河南總攬兵權與髙歡相亞及歡病慮景反覆難制爲書召景景疑懼乃遣其行臺郎中丁和上表以河南地請降髙祖納之詔封景河南大將軍使持節董督河南南北諸軍事】

臣聞股肱體合則四海和平上下猜貳則封疆幅裂故周召同徳越裳之貢來臻飛惡離心諸侯所以背叛此蓋成敗之所由古今如畫一者也臣昔與魏丞相髙王並肩戮力共平災釁扶危戴主匡弼社稷中興以後無役不從天平及此有事先出攻城每陷野戰必殄筋力消於鞍甲忠貞竭於寸心乘借機運位階鼎輔宜應誓死罄節仰報時恩隕首流腸溘焉罔貳何言翰墨一旦論此臣所恨義非死所壯士弗爲臣不愛命但恐死之無益耳而丞相旣遭疾患政出子澄澄天性險忌觸類猜嫉諂防疊進共相搆毀而部分未周累信賜召不顧社稷之安危惟恐私門之不植甘言厚幣規滅忠梗其父若殞將何賜容懼防畏戮拒而不返遂觀兵汝潁擁斾周韓乃與豫州刺史髙成廣州刺史郎椿襄州刺史李密兗州刺史邢子才南兗州刺史石長宣齊州刺史許季良東豫州刺史丘元徵洛州刺史朱渾願揚州刺史樂恂北荊州刺史梅季昌北揚州刺史元神和等皆河南牧伯大州帥長各陰結私圖克相影防秣馬潛戈待時卽發函谷以東瑕丘以西咸願歸誠聖朝息肩有道戮力同心死無二志惟有靑徐數州僅須折簡一驛走來不勞經略且臣與髙氏釁隙巳成臨患賜徵前巳不赴縱其平復終無合理黃河以南臣之所職易同反掌附化不難羣臣顒仰聽臣而唱若齊宋一平徐事燕趙伏惟陛下天网宏開方同書軌聞玆寸惟應霈然

奉武帝啟

【景在東魏爲太傅河南大銀臺上谷公與髙澄有隙請舉函谷以東瑕丘以西十三州附梁澄遣司空韓軌督諸軍討景圍於潁川景懼復割四城賂西魏以求救恐武帝責之奉啟於帝以爲云云帝報之】

王旅未接死亡交急遂求援關中自救目前臣旣不安於髙氏豈見容於宇文但螫手解腕事不得巳本圖爲國願不賜咎臣獲其力不容卽棄今以四州之地爲餌敵之資巳令宇文遣人入守自豫州以東齊海以西悉臣控壓見有之地盡歸聖朝懸瓠項城徐州南兗事須迎納願陛下速敕境上各置重兵與臣影響不使差互

武帝報侯景

大夫出境尙有所專況始創奇謀將建大業理須適事而行隨方以應卿誠心有本何假詞費【資治通鑑】

遺宇文泰書

【景乞兵西魏丞相泰因王悅言其將反乃召景入朝景果辭遺泰書泰悉召還前後所遣援景者景決意歸梁】

吾恥與髙澄鴈行安能比肩大弟

武帝賜貞陽侯淵明書【附】

【淵明初督兵北伐戰敗歸魏遣省事夏侯僧辯奉啟武帝稱渤海王髙澄厚長者若更通好當聽淵明還帝用朱異言賜淵明書侯景訪知之僧辯還過壽陽攝問具服乃寫答淵明之書陳啟於帝又致書於朱異餉金三百兩異納金而不通其啟】

知髙大將軍禮汝不薄省啟甚以慰懷當別遣行人重惇鄰睦【資治通鑑】

復鄴人書【此書當與前璽書同時】

【侯景降後魏人入懸瓠更求和親景聞未之信乃僞作鄴人書求以貞陽侯換景帝從之復書景謂左右曰吾知吳兒老公薄心腸因舉兵反】

貞陽旦至侯景夕反【南史】

啟武帝

髙氏心懷鴆毒怨盈北土人願天從歡身隕越子澄嗣惡計滅待時所以昧此一勝者蓋天蕩澄心以盈凶毒耳澄茍行合天心腹心無疾又何急急奉璧求和豈不以秦兵扼其喉胡騎扼其背故甘辭厚幣取安大國臣聞一日縱敵數世之患何惜髙澄一豎以棄億兆之心竊以北魏安彊莫過天監之始鐘離之役匹馬不歸當其彊也陛下尙伐而取之及其弱也反慮而和之舍已成之功縱垂死之虜使其假命彊梁以遺後世非直愚臣扼腕實亦志士痛心昔伍相奔吳楚邦卽滅陳平去項劉氏用興臣𨿽才劣古人心同往事誠知髙澄忌賈在翟惡防居秦求盟請和冀除其患若臣死有益萬殞無辭惟恐千載有穢良史

又啟【上遣使弔澄景又啟】

臣與髙氏釁隙巳深仰慿威靈期雪讎恥今陛下復與髙氏連和使臣何地自處乞申後戰宣暢皇威

武帝報侯景

朕與公大義巳定豈有成而相納敗而相棄乎今髙氏有使求和朕亦更思偃武進退之宜國有常制公但淸靜自居無勞慮也

又啟

今臣蓄糧聚眾秣馬潛戈指日計期克淸趙魏不容軍出無名故願以陛下爲主耳今陛下棄臣遐外南北復通將恐微臣之身不免髙氏之手

武帝又報

朕爲萬乘之主豈可失信於一物想公深得此心不勞復有啟也【並資治通鑑】

遺臨賀王正徳書

【正徳爲侍中撫軍將軍凶暴日甚招聚亡命景知其有姦心乃密令誘說厚相要結遺正徳書正徳覽書大喜曰侯景意暗與我同此天贊也遂報之】

今天子年尊姦臣亂國憲章錯謬政令顚倒以景觀之計日必敗況大王屬當儲貳中被廢辱天下義士竊所痛心在景愚忠能無忿慨今四海業業歸心大王大王豈得顧此私情棄玆億兆景𨿽不武實思自奮願王允副蒼生鑑斯誠【梁書】

臨賀王正徳報侯景書

朝廷之事如公所言僕之有心爲日久矣今僕爲其內公爲其外何有不濟機事在速今其時矣【資治通鑑景立正徳爲帝卽僞位於儀賢堂攺年正平景自爲相國天柱將軍及拔建業復使啟武帝爲王啟前載】

又上武帝表【景爲東魏敗於渦陽奔壽春監州韋黯納之旣據壽春遂懷叛志髙祖復與魏連和景舉兵反乘勝至闕下乃抗表曰】

臣聞書不盡言言不盡意然則意非言不宣言非意不盡臣所以含憤蓄積不能黙巳者也竊惟陛下睿智在躬多才多藝昔因世季龍翔漢沔夷凶剪亂克雪家怨然後踵武前王光宅江表憲章文武祖述堯舜兼屬魏國陵遲外無勍敵故能西取華陵北封淮泗結好髙氏輶軒相屬疆埸無虞十有餘載躬覽萬機劬勞治道刋正周孔之遺文訓釋眞如之祕奧享年長久本枝磐石人君藝業莫之與京臣所以踴躍一隅望南風而嘆息也豈圖名與實爽聞見不同臣自委質防名前後事迹從來表奏巳具之矣不勝憤懣復爲陛下陳之陛下與髙氏通和歲逾一紀舟車往復相望道路必將分災卹患同休等戚寧可納臣一介之服貪臣汝潁之地便絕好河北檄詈髙澄聘使未歸陷之獸口揚兵擊鼓侵逼彭宋夫敵國相伐聞喪則止匹夫之交托孤寄命豈有萬乘之主見利忘義若此者哉其失一也臣與髙澄旣有仇憾義不同國歸身有道陛下授以上將任以專徵歌鐘女樂車服弓矢臣受命不辭實思報效方欲掛斾嵩華縣旌冀趙劉夷蕩滌一匡宇內陛下朝服濟江告成東嶽使大梁與軒黃等盛臣與伊呂比功垂裕後昆流名竹帛此實生平之志也而陛下欲分其功不能賜任使臣擊河北欲自舉徐方遣庸懦之貞陽任驕貪之胡趙裁見旗鼓鳥散魚潰慕容紹宗乘勝席捲渦陽諸鎭靡不棄甲疾雷不及掩耳散地不可固全使臣狼狽失據妻子爲戮斯實陛下負臣之深其失二也韋黯之守壽陽眾無一旅慕容凶銳欲飲馬長江非臣退保淮南其勢未之可測旣而逃遁邊境獲寧令臣作牧此州以爲藩捍方欲収合餘燼勞來安集勵兵秣馬尅申後戰封韓山之屍雪渦陽之恥陛下喪其精魄無復守气便信貞陽謬啟復請通和臣頻陳執疑閉不聽翻覆若此童子猶且羞之況在人君二三其徳其失三也夫畏懦逗畱軍有常法子玉小敗見誅於楚王恢失律受戮於漢貞陽精甲數萬器械山積慕容輕兵眾無百乘不能拒抗身受囚執以帝之猶子而面縛敵庭實宜絕其屬籍以釁徵鼓陛下曾無追責憐其茍存欲以微臣規相貿易人君之法當如是哉其失四也懸瓠大藩古稱汝潁臣舉州內附羊鴉仁固不肯入旣入之後無故棄之陛下曾無嫌責使還居北司鴉仁棄之旣不爲罪臣得之不以爲功其失五也臣渦陽退防非戰之罪實由陛下君臣相與見誤乃還壽春曾無悔色只奉朝廷掩惡揚善鴉仁自知棄州切齒嘆恨內懷慙懼遂啟臣欲反欲反當有形迹何所徵驗誣陷頓爾陛下曾無辯究黙爾信納豈有誣人莫大之罪而可並肩事主者乎其失六也趙伯超拔自無能任居方伯惟漁獵百姓多蓄士馬非欲爲國立功直是自爲富貴行貨擁幸徼買聲名朱異之徒積受金貝遂使咸稱胡趙比昔關張誣掩天聽謂爲眞實韓山之役女妓自隨裁聞敵鼓與妾俱逝不待貞陽故隻輪莫返論其此罪應誅九族而納賄中人還處州任伯超無罪臣功何論賞罰無章何以爲國其失七也臣禦下素嚴無所侵物關市徵稅咸悉停原壽陽之民頗懷優復裴之悌等助戍在彼憚臣檢制遂無故遁歸又啟臣欲反陛下不責違命離局方受其浸潤之譖處臣如此使何地自安其失八也臣𨿽才謝古人實頗更事撫民率眾自幼至長少來運動多無遺防及歸身有道罄竭忠規每有陳奏恆被抑遏朱異專斷軍旅周石珍總屍兵仗陸驗徐驎典司谷帛皆明言求貨非令不行境外虛實定計於舍人之省舉將出師責奏於主者之命臣無賄於中故恆被抑折其失九也鄱陽之鎭合肥與臣鄰接臣推以皇枝每相只敬而嗣王庸怯虛見備禦臣有使命必加彈射或聲言臣反或啟臣纖介招攜當須以禮忠烈何以堪於此哉其失十也其餘條目不可具陳進退惟谷頻有表疏言直辭彊有忤龍鱗遂發嚴詔便見討襲重華純孝猶逃凶父之杖趙盾忠賢不討殺君之賊臣何親何罪而能坐受殲夷韓信雄桀亡項霸漢末爲女子所烹方悔蒯通之說臣每覽書傳心常笑之豈容遵彼覆車而快陛下佞臣之手是以興晉陽之甲亂長江而直濟願得升赤墀踐文石口陳枉直指畫臧否誅君側之惡臣淸國朝之秕政然後還守藩翰以保忠節實臣之至願也

告城中士民書【景圍臺城朱異遺景書爲陳禍福景報書並告城中士民】

梁自近歲以來權幸用事割剝齊民以供嗜欲如曰不然公等試觀今日國家池苑王公第宅僧尼寺塔及在位庶僚姬姜百室僕從數千不耕不織錦衣玉食不奪百姓從何得之僕所以趨赴闕庭指誅權佞非傾社稷今城中指望四方入援吾觀王侯諸將志在全身誰能竭力致死與吾爭勝負哉長江天險二曹所嘆吾一葦航之日明气淨自非天人允協何能如是幸各三思自求元吉【與下並資治通鑑】

奉東魏主啟

臣進取壽春暫欲停憩而蕭衍識此運終自辭寶位臣軍未入其國巳投同泰捨身去月二十九日屆此建康江海未蘇干戈暫止永言故鄕人馬同戀尋當整轡以奉聖顏臣之母弟久謂屠滅近奉明敕始承猶在斯乃陛下寛仁大將軍恩念臣之弱劣知何仰報今輒賫啟迎臣母弟妻兒伏願聖慈特賜裁放

啟武帝【景圍建業援軍雲集景軍疾疫大半景累乞和朝廷許焉請割江右四州之地設壇爲盟永安侯蕭確與直閣將軍趙威方有勇力爲景所憚景使帝徵確等不從帝爲手書與諸軍確等不得巳乃赴臺】

永安侯趙威方頻隔柵見詬臣雲天子自與汝盟我終當逐汝乞召入城卽當進發【梁書】

武帝與諸軍手書

確若不入宜以軍法處之【魏書】

又啟武帝

西岸信至髙澄巳得壽春鐘離便無處安足權借廣陵譙州須徵得壽春鐘離卽以奉還朝廷【梁書】

矯武帝詔【景攻城陷悉鹵掠乘輿服玩後宮嬪妾徹二宮侍衛援兵盡散景矯詔】

日者姦臣擅命防危社稷賴丞相英發入輔朕躬徵鎭牧守可各復本任

矯簡文帝詔【臺城旣陷髙祖憂憤崩簡文卽位景又矯詔加宇宙大將軍以詔文呈帝帝驚曰將軍乃有宇宙之號乎】

蓋縣象在天四時取則於辰斗羣生育地萬物仰照於大明是以垂拱當扆則八紘共輳負圖正位則九域同歸故乃雲名水號之君龍官人爵之後莫不啟符河洛封禪岱宗奔走四夷來朝萬國逖聽虞夏厥道彌新爰及商周未之或攺逮幽厲不競戎馬生郊惠懷失禦胡塵犯蹕遂使豺狼肆毒侵穴伊瀍獫狁孔熾巢棲咸洛自晉鼎東遷多歷年代周原不復歲實永久𨿽宋祖經略中息逺圖齊號和親空勞冠蓋我大梁膺符作帝出震登皇浹宇歸仁綿區飲化開疆辟土跨瀚海以揚鑣來庭入覲等塗山而比轍出洛白雉歸丰鳥塞同文胡天共軌不謂髙澄跋扈防劉魏邦扇動華夷不供王職遂乃狼顧北侵馬首南向値天厭昏僞醜徒數盡龍豹應期風雲防節相國漢王上徳英姿蓋惟天授雄謨勇略出自懷抱珠魚表應辰昴葉暉剖析六韜錙銖四履騰文豹變鳳集虯翔奮翼來儀負圖而降爰初秉律實先啟行奏玆朝算克除獯醜直以鼎湖上徵六龍晏駕干戈暫止九伐未申而惡稔貫盈元凶殞斃弟洋繼逆續長亂階異彼好音同玆薦食偸竊僞號心希舉斧丰水君臣奉圖乞援關河百姓泣血請師咸願承奉國靈思覩王化朕以寡昧纂戎下武庶拯堯黎兾康禹迹且夫車服以庸名因事著周師克殷鷹揚創自尙父漢徵戎狄明友實始度遼況乃神規叡算眇乎難測大功懋績事絕言象安可以習彼常名保玆守固相國可加宇宙大將軍都督六合諸軍事余悉如故

爲侯景檄【偉囚送江陵於獄爲詩贈元帝下要人帝愛其才將捨之朝士言偉前作檄文有異辭句帝大怒使以釘釘其舌於柱而後烹之】

項羽重瞳尙有烏江之敗湘東一目寧爲四海所歸【南史四海一作赤縣】

莊鐵

紿田英郭駱書

【鐵本梁歷陽太守降侯景後慮景不克托稱迎母與左右數十人趣歷陽先遣書紿田英郭駱駱等大懼棄城奔壽陽鐵入城不敢守奉其母奔尋陽王復叛爲侯瑱殺於豫章】

侯王巳爲臺軍所殺國家使我歸鎭

王琛

報黃羅漢書

【西魏兵伐梁且至元帝召公卿議領軍胡僧祜太府卿黃羅漢曰二國通好必應不爾使侍中王琛使魏琛至石梵未見魏軍馳書報羅漢帝聞而疑之】

吾至石梵境上帖然前言皆兒戲耳【並資治通鑑】

盤盤國王

奉武帝表【大通元年使使奉表】

揚州閻浮提震旦天子萬善莊嚴一切恭敬猶如天淨無雲明耀滿目天子身心淸淨亦復如是道俗濟濟並蒙聖王光化濟度一切永作舟航臣聞之慶善我等至誠敬禮常勝天子足下稽首問訊今奉薄獻願垂哀受

於陁利國王毗邪跋摩

奉武帝表【天監十七年遣長史毗員跋摩奉表】

常勝天子陛下諸佛世尊常樂安樂六通三達爲世間尊是名如來應供正覺遺形舍利造諸塔像莊嚴國土如須彌山邑居聚落次第羅滿城郭館宇如忉利天宮具足四兵能伏怨敵國土安樂無諸患難人民和善受化正法慶無不通猶處雪山流注雪水八味淸淨百川洋溢周回屈曲順趨大海一切眾生咸得受用於諸國土殊勝第一是名震旦大梁揚郡天子仁廕四海徳合天心𨿽人是天降生防世功徳寶藏救世大悲爲我尊生威儀具足是故至誠敬禮天子足下稽首問訊奉獻金芙蓉雜香藥等願垂納受

狼牙修國王婆伽達多

奉武帝表【天監十四年遣使阿撒多奉表】

大吉天子足下離淫怒癡哀湣眾生慈心無量端嚴相好身光明朗如水中月普照十方眉間白毫其白如雪其色照耀亦如月光諸天善神之所供養以垂正法寶梵行眾增莊嚴都邑城閣髙峻如幹陁山樓觀羅列道途平正人民熾盛快樂安穏著種種衣猶如天服於一切國爲極尊勝天主湣念羣生民人安樂慈心深廣律議淸淨正法化治供養三寶名稱宣揚布滿世界百姓樂見如月初生譬如梵王世界之主人天一切莫不歸依敬禮大吉天子足下猶如現前忝承先業慶嘉無量今遣使問訊大意欲自往復畏大海風波不達今奉薄獻願大家曲垂領納

婆利國王防陳如【此其姓】

奉武帝表【天監十六年】

伏承聖王敬重三寶興立塔寺校飾莊嚴周徧國土四衢平坦淸淨無穢臺殿羅列狀若天宮壯麗微妙世無與等聖主出時四兵具足羽儀導從布滿左右都人士女麗服光飾市廛丰富充積珍寶王法淸整無相侵奪學徒皆至三乘競集敷說正法雲布雨潤四海流通交防萬國長江渺漫淸泠深廣有生咸資莫能消穢陰陽和暢災厲不作大梁揚都聖王無等臨覆上國有大慈悲子育萬民平等忍辱怨親無二加以周窮無所藏積靡不照燭如日之明無不受樂猶如淨月宰輔賢良羣臣貞信盡忠奉上心無異想伏惟皇帝是我眞佛臣是婆利國主今敬稽首禮聖王足下惟願大王知我此心此心久矣非適今也山海阻遠無緣自達今故遣使獻金席等表此丹誠

中天竺國王屈多

奏武帝表【天監初遣長史竺羅達奉表】

伏聞彼國據江海山川周固眾妙悉備莊嚴國土猶如化城宮殿莊飾街巷平坦人民充滿歡娛安樂王出遊四兵隨從聖明仁愛不害眾生國中臣民循行正法大王仁聖化之以道慈悲羣生無所遺棄常修淨戒式導不及無上法船沈溺以濟百官氓庶受樂無恐諸天防持萬神侍從天魔降服莫不歸仰王身端嚴如日初出仁澤普潤猶如大云於彼震旦最爲殊勝臣之所住國土首羅天守防令國安樂王王相承未曾斷絕國中皆七寶形像眾妙莊嚴臣自修檢如化王法臣名屈多奕世王種惟願大王聖體和平今以此國羣臣民庶山川珍重一切歸屬五體投地歸誠大王使人竺達多由來忠信是故今遣大王若有所須珍奇異物悉當奉送此之境土便是大王之國王之法令善道悉當承用願二國信使往來不絕此信返還願賜一使具宣聖命備敕所宜至之誠望不空返所白如允願加采納今奉獻琉璃唾壷雜香吉貝等物

師子國王伽葉伽羅訶梨耶

奉武帝表【大通元年】

謹白大梁明主𨿽山海殊隔而音信時通伏承皇帝道徳髙逺覆載同於天地明照齊乎日月四海之表無有不從方國諸王莫不奉獻以表慕義之誠或泛海三年陸行千日畏威懷徳無逺不至我先王以來惟以修徳爲本不嚴而治奉事正法道天下欣人爲善慶若已身欲與大梁共三寶以度難化信還伏聽告敕今奉薄獻願垂納受【以上海南諸國】

後梁【附】

蕭詧【字理孫梁昭明太子第三子封嶽陽王元帝卽位江陵詧附西魏引兵攻江陵平之命詧爲梁主至周保定初薨】

爲雍州刺史下敎【詧在襄陽務修刑政志在綏養乃下敎】

昔之善爲政者不獨師所見借聽眾賢則所聞自逺資鑑外物故在矚致明是以龎參卹民蓋訪言於髙逸馬援居政每責成於掾史王沈爰加厚賞呂防功有所由故能顯美政於當年流芳塵於後代吾以陋識來牧盛藩每慮徳不被民政道或紊中宵拊枕對案忘饑思納良謨以匡弗逮雍州部內有不便於民不利於政長吏貪殘戌將弱愞關市恣其裒刻豪猾多所苞藏並密以名聞當加釐正若刺史治道之要弛張未允循酷乖理任用違才或愛狎邪佞或斥廢忠謇彌思啟告用祛未悟鹽梅舟檝允屬良規苦口惡石想勿余隠並廣示鄕閭知其意

連珠二首

常聞盈虛之道𨿽修平而必陂損益之由在至象而無蠲是以謂地之厚而東南闕惟天爲大而西北懸常聞山有藏玉則卉艸常榮林有猛獸則叢枝莫探是以漢儀重見皇王之迹有眞周禮猶存蒙之田無攺【前首之由一作爲用】

蕭巋【字仁逺周末嗣父詧爲梁主入隋文帝甚見恩禮女爲煬帝後】

臨終上表

臣以庸闇曲荷天慈寵冠外藩恩逾連山爰及子女尙主婚主每願躬擐甲冑身先士卒掃蕩逋寇上報明時而攝生乖舛遽罹屙疾屬纊在辰顧陰待謝長違聖世感戀嗚咽遺嗣孤藐特乞降慈伏願聖躬與山嶽同固皇基等天日俱永臣𨿽九泉實無遺恨

蕭欣【梁宗室事後梁主蕭詧見北史】

謝賜甘露啟

臣欣啟某奉宣敕防垂賚便殿桃葉甘露拜受雀躍載懷鳥抃伏以聖徳至大和气茂遠是以神液甘流靈滋膏被求之前代鏡諸中古或降邑都尙君臣動色遐邇趨慶未有發瑞殿庭呈祥翫矚視聽罕聞祥行絕代臣與奉休明曲蒙玆錫獨深抃舞實有常品不任下情謹以啟事以聞【初學記】

王琳

防表【後梁王琳明帝時爲中書舍人博學有才藻好否臧人物眾畏其口常擬孔稚珪文爲防表以托刺當時其詞曰】

臣防言伏見除書以臣爲糝蒸將軍油蒸校尉州刺史脯臘如故者肅承明命灰身屏息慿臨鼎鑊俯仰兢懼臣聞髙沙走姬非有意於綺羅白鮹女兒豈期心於珠翠臣美愧夏鱣味慙冬鯉常恐鮐腹之譏懼貽鼈巖之誚是以漱流河底枕石泥中不意髙賞殊宏曲蒙鈞拔遂得起升綺席忝預玉盤爰厠玳筵猥煩象筯澤覃紫腴恩加黃腹方當鳴姜動桂紆蘇佩欓輕瓢才動則樞槊如雲濃汁嘗停則蘭膏成列婉轉綠虀之中逍遙朱唇之內銜恩噬澤九殞弗辭不任屏營之至謹到銅鐺門奉表以聞

詔答

省表是公卿池沼縉紳波渠俊乂穿蒲入藻肥滑系彰正膺玆選無勞謝也【藻一作苻太平廣記】

梁文紀卷十四

