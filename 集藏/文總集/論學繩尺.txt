

欽定四庫全書

集部八

論學繩尺

總集類

提要

【臣】等謹案論學繩尺十卷宋魏天應編林子長注天應號梅墅自稱鄕貢進士子長號筆峯官京學教諭皆閩人也是編輯當時塲屋應試之論冠以論訣一卷所錄之文分爲十卷凡甲集十二首乙集至癸集俱十六首每兩首立爲一格共七十八格每題先標出處次舉立說大意而綴以評語又略以典故分注本文之下蓋建陽書肆所刋嵗久頗殘闕失次明福建提學僉事遊明訪得舊本重爲校補又以原注多所訛誤並爲考核增損付書坊刋行何喬新椒邱集有是書序今本不載蓋佚脫矣考宋禮部貢舉條式元祐法以三塲試士第二塲用論一首紹興九年定以四塲試士第三塲用論一首限五百字以上成經義詩賦二科並同又載紹興九年國子司業髙閌札子稱太學舊法每旬有課月一周之每月有試季一周之皆以經義爲主而兼習論策云云是當時每試必有一論較諸他文應用之處爲多故有專緝一編以備揣摩之具者天應此集其偶傳者也其始尙不拘成格如蘇軾刑賞忠厚之至論自出機杼未賞屑屑於頭項心腹腰尾之式南渡以後講求漸密程式漸嚴試官執定格以待人人亦循其定格以求合於是雙關三扇之說興而塲屋之作遂別有軌度𨿽有縱橫奇緯之才亦不得而越此編以繩尺爲名其以是歟紹興重修貢舉式中試卷犯防抹條下有論策經義連用本朝人文集十句之禁知拘守之餘變爲剽竊故以是防其矣然當日省試中選之文多見於此存之可以考一朝之制度且其破題接題小講大講入題原題諸式實後來八比之濫觴亦足以見制舉之文源流所自出焉乾隆四十六年十月恭校上

總纂官【臣】紀昀【臣】陸錫熊【臣】孫士毅

總校

官【臣】陸費

墀

論學繩尺論訣

諸先輩論行文法

東萊呂公【祖謙】云論各有體或淸快或壯健不可律看做論有三等上焉蔵鋒不露讀之自有滋味中焉步驟馳騁飛沙走石下焉用意庸庸専事造語看論須先看主意然後看過接處論題若玩熟當別立新意說作論要首尾相應及過處有血脈論不要似義方要活法圓轉論之段片或多必須一開一合方有収拾論之繳結處須要著些精神要斬截論之轉換處須是有力不假助語而自接連者爲上若他人所詳者我略他人所略者我詳題常則意新意常則語新意深而不晦句新而不怪筆健而不粗語新而不常

戴公【溪】云史論易粗冝純粹性理論易晦冝明白破題欲切而當欲明而快破題結題是終始著力處原題貴新講題貴贍立論講題是鋪敍有條處接題須援引結題須壯健據古文爲文法立已見爲新意議論貴含蓄譬諭貴警拔以題用事貴不迫以意用事貴不露

陳公【亮】云大凡論不必作好語言意與理勝則文字自然超眾故大手之文不爲詭異之體而自宏冨不爲險怪之辭而自典麗奇寓於純粹之中巧蔵於和易之內不善學文者不求髙於理與意而務求異於文彩辭句之問則亦陋矣故杜牧之云意全勝者辭愈朴而文愈髙意不勝者辭愈華而文愈鄙山谷云好作奇語自是文章一病但當以理爲主理得而辭順文章自然出羣拔萃

林公【執善】云作論當如文與可畫竹皆先有成竹於胸中若胸中無一篇成說逐步揣摩旋生議論安有渾成气象

吳公【琮】云省闈多在後兩場取人諺云三平不如一冠若三場皆平平未必得若論策中得一冠場萬無失一至如方州試固以第一場爲主至於定去畱時亦多以後兩場防攷蓋有第一場文字不相上下則於此辧優劣也

又云論須熟考上下文然後立說主張要在題目外題目卻要在主張內方是好文字

又云防做論人只是借他題目說自家道理

又云論無定格而有定體意欲圓辭欲輕冒頭是說主張源流要議論多於事實行文又欲轉換處多

厚齋馮公【椅】論一篇之體防頭欲精而鋭豕頂欲肥而縮牛腹欲肥而大蜂尾欲尖而峭

又云論題有問人物優劣者若必與之辧優劣則其說難得出倫又有置優劣於不足辧而別立一議論者如徐邦憲公卿賢良文學之議孰優陸唐老開元輔佐孰賢論是也此格最髙

又云破題貴簡而切當含蓄而不晦一句兩句破者上也其次三句又其次四句者漸爲不得已破題上所用字皆是一篇之骨無虛下者後面亦須照應

又云破題上當只用題目上字者須就用不須外求字代之蓋其字自是一題之主若別求字代非惟難得適用亦緣破題之後又不可不用題上主字者又要回顧破題字則自有妨筆處

又云破題以下數句極難最要明快轉得怕緩緩便喫力言幾句要著工這里不起人意便費力承題最要起時提掇得是若是時後面自不費力這里差了便一向費力

又云小講處最怕緊怕繁絮最要徑防去得快卻不得苟簡不可失之直又怕幾句疊排文字毎結句之乎者也要照前後不可重了小講中又怕意思頭項多便爲他累才到中間旋旋入其他意來者便喫力要知利害可節則節可總則總小講中且要斟酌詳略恐是實事題便要入題最忌前後重復或前面已詳則入題處便得省文法或未詳則入題處卻不可略

又云冒頭於破題上不曽用得題目上字則於一兩行後必著入又卻不可驟若驟則又圭角須漸漸引入方渾融若不來中間入則須就承題直上主意亦然破上未見則承後漸漸轉入可也冒子中自破而下才句或一二行三四行便入題者須斟酌蓋是題目恐有難說者亦有當敍源流者則承後略包幾句便與他入題然只是史題如此冒子布置便是講題規模又忌有重複語意冒子中語最忌圭角忌重滯最冝渾融冝輕峭冝淸快

又云冒頭貴簡勁明切圓活警策不喫力不費辭不迂危公【稹】云論中使譬諭須一句比諭一句使實事爲上格如兪汝諧魯一變至於道論有云學弈方勤而鴻鵠將至【譬諭】女樂旣受則聖人不容於不行如章頴孝文幾致刑措論萬物羣生而一物獨枯則造化非全功舉天下皆化而猶有未化者焉則君子非全仁滿堂燕笑而未免向隅之泣【譬諭】海內興於禮義而斷獄數百吏猶有借手焉此論是也如瑟之方弦而求雅頌之師玉之未琢而不試於拙工之手此類未爲上也

吳公【鎰】云作史題論講中不須多本題題事若多敍則苟有百事亦須敍百事非要法也不若取其事之大節者舉之而已故公作髙帝無可無不可論論中止以封功臣一事言之

用字法

如治天下審所尙云孰爲利孰不爲利孰爲害孰不爲害何不曰孰爲利孰爲不利孰爲害孰爲不害以此推之可知用字法

論體有七

一圓轉二謹嚴三多意而不雜四含蓄而不露五結上生下其勢如貫珠六首尾相應其勢如撃

蛇七結一篇之意常欲有不盡之意如淸廟三嘆有遺音

止齋陳【傳良】云【節要語】

認題

凡作論之要莫先於體認題意故見題目則必詳觀其出處上下文及細玩其題中有要切字方可立意蓋看上下文則識其本原而立意不差知其要切字則方可就上面著工夫此最作論之闗鍵也

立意

凡論以立意爲先造語次之如立意髙妙而遣辭不工未害爲佳論苟立意未善而文如渾金璞玉亦爲無補矣故前輩作論每先於體認題意者蓋欲其立意之當也立意旣當造語復工則萬選萬中矣

造語

造語有三一貴圓轉周旋二貴過度精宻三貴精奇警拔凡造語警拔則當於下字上著工夫蓋下字旣工則句語自然警拔矣

破題

破題爲論之首一篇之意皆涵蓄於此尢當立意詳明句法嚴整有渾厚气象論之去取實系於破題破題不佳後𨿽有過人之文有司亦不復看

原題

題下正咽喉之地推原題意之本原皆在於此若題下無力則一篇可知或設議論或便說題目或使譬諭或使故事要之皆欲推明主意而已

講題

講題謂之論腹貴乎圓轉議論備講一題之意然初入講處最要過度精宻與題下渾然使人讀之不覺其爲講題也大凡講題實事處須是反覆鋪敍方得用語圓轉又須時時繳歸題意方得切如小兒隨人入市數步一回顧則無失路若一去不復反則人與兒兩失矣初學論者最宜加審

常疑陳武章頴論未嘗有腹但題下便是講題此正二公髙妙處但人不知其入講題耳近鄭昉亦從題下便說去大類講題而正講規模隠然不易使證

講後使證此論之常格今則不拘蓋今之爲論多於題下便使事引證正講後但隨事議論則或証之而正使事證題者蓋寡然初學者不可不依常格善使事者但一二句至三五句而題意已了然前輩嘗謂學者使事不可反爲事所使此至論也

結尾

結尾正論闗鎖之地尢要造語精宻遣文順快蓋精宻則有文外之意使人讀之而愈不窮順快則見才力不乏使人讀之而有餘味凡爲論未舉筆之前而一篇之規模已備於胸中凡結尾當如反覆如何議論已寓深意於論首故一論之意首尾貫穿無間斷處文有餘而意不盡若至講後而始思量結尾則意窮而復求意必無是理縱求得新意亦必不復渾全矣

福唐李先生論家指要

論主意

主意一定中間要常提掇起不可放過

論間架

間架布置前後證據須要明整防淨卻不要似策策文方論文圓策文直論文峻策文易論文險相對句多非格也

論家務持體

論家務持大體拈起一字鎖屑說出似乎作賦最是文病

論題目有病處

題目有病處切須回防如子謂武未盡善周公未盡仁知不善回防便小了聖人又漢唐君臣互有得失先包容抑揚予奪或始揚而終抑奪而終予貴得其當也

論用字法

前輩用字皆與題稱如讀顏拭齊晉比子儀論便見奮發意讀鄭祖逖奇節論便見復讐意

論制度題

凡古來制度古人皆曽有攷究了非待今日始見立說當本之古人文意則當出已見此所謂奪胎換骨之妙

論人物題

其人若有未純處不可罵盡𨿽罵題切須婉順不可直突便罵起有可出脫處便湏爲之回防

全篇總論

論頭恰似初狀題有是處有不意處當且含洪說不可說太盡不可說太直不可說太泛亦不可太拘題下或本意起或用證起或辧難起或連論頭便徑說去本意起貴乎轉換不要重復用證起貴乎的切不要牽彊不可叢雜辧難起貴乎是當不可泛講連論頭下徑說去貴乎有議論不可率略論腹接乎題下之間此乃要眼所在過度處在此引上生下入末意處不要勾得做段一節髙一節自然有末意上也

歐陽【起鳴】論評

論頭

論頭乃一篇綱領破題又論頭綱領兩三句間要括一篇意承題要開闊欲養下文漸下莫說盡爲佳欲抑先揚欲揚先抑最嫌直致無委曲講題舉題只有詳略兩體前面意說盡則舉題當略前面說未盡則舉題當詳繳結収拾處要緊切前後相照

論項

題下多有體先看主意如何卻生一議論起來或行數句淡文或立意用事起或設疑反難起要之初學發軔設疑爲易後用事證佐則不枯

論心

如漢唐君臣論以帝王君臣作權衡如荀揚論以孔孟作權衡如帝王論用天地譬諭等形容

論腹

鋪敍要丰贍最怕文字直致無委曲欲抑則先揚欲揚則先抑中間反覆惟意所之大槪初入須是要寛緩結殺處要得緊而又緊

論腰

變態極多大凡轉一轉發盡本題余意或譬諭或經句或借反意相形或立說斷題如平洋寸艸中突出一小峯則聳人耳目到此處文字要得蒼而健聳而新若有腹無腰竟轉尾則文字直了殊覺意味淺促

論尾

如第八韻賦相似賦末韻多有警語如俳優散場相似前輩所謂打猛顐出卻打猛顐入或先褒後貶或先抑後揚或短中求長或眾中拈一或以冷語結或以經句結但末稍文字最嫌軟弱更須百丈竿頭復進一步林之起嘗曰論者卵也或者則曰不過要圓子謂命題似黃立意似淸行文似幕造語似殻意要包題文要涵意語要蔵文故黃在淸裏淸在幕裏幕在殻裏向無爾多包褁則不成卵何有於圓陳國俊曰【南渡前人】論似夘本圓故論亦要圓圓則有首尾題似黃黃本濁濁則不冷淡淸本淸故意亦要淸淸則不混雜幕薄而微見其淸故文亦要薄而微見其意而不晦焉殻硬而外防其幕故語亦要雄健而外防其文則不至於委靡而衰薾焉

林圖南論行文法

有抑揚有緩急有死生有施報有去來有冷艷有起伏有輕淸有厚重

揚文【凡欲揚必先抑】

如髙文寛仁結人心論云且髙帝初年民無蓋蔵天子駟不具將相猶用牛車文帝之時未甚相逺當時備具蓋無以供二三千里之旱數百萬之兵後元四年迨末年猶語百官率意思邊以足民食其民間之窘乏也爲如何冝其爲無聊而咨嗟愁嘆夫何一三章之約一山東之詔虛文空言似於民無補者而秦之父老方且大悅扶杖而聴詔者感泣焉爲當時之民者猶以斗米萬錢賣爵不給而至此何爲所可憂者而乃爲是之喜無亦不情乎

三章之約山東之詔不可謂之虛文空言蓋欲揚髙文之功故先抑而言之此所謂揚文也

抑文【凡欲抑必先揚】

如陳秉白先王取民之法論云惟先王見髙識逺亦知夫車徒萬乘冨有天下山河社稷朝廷宗廟侍禦僕從爲之奔走服役凡民之奉我者亦足矣彼其一田廬一疆場一市肆一舟車桑麻谷粟匏果蓏布帛絲枲麄良重厚所入亦甚細而其贏亦甚微又況仰事俯育社閭嘗新春秋之祀送往迎來弔死問疾蓋亦無幾使郊祀社稷宗廟百神之祀可闕賔客庖廚百官廩給匪頒好用之費可去自十二至二十而吾聖人不以及民惟其數者之不能無聖人於是有不得已者又況佽布質布總布罰布防布𨿽斂於防人而實歸於泉府以貸舉民之無貨與夫貨滯而不售者非特以足國用也先張皇先王甚多冨貴蓋揚之也而後抑言民之所入所贏之微細焉此所謂抑文也

急文

如焉周言天下事論題下云嘗觀古人之於事不徒曰事而已而必曰職事云者豈非有職於此然後有事於此吾而不職於此亦無所事於此事之利害事之得失吾必不習熟乎此於此而冒言之非淺迫而無謀則迂緩而不切者也是以幾敗乃事此髙帝之所嫚罵而孝宣深不喜夫士者亦其時冝之不達也是非吾之求避乎事也【此一句上引下如風中帆過不覺其快】

緩文【前論後面說魏鄭公等之言與周無異處】

夫言則同諌則同史官異周而不及數子何也【此處是緩】且天下之所謂異之者亦曰不常有之云爾今而猶有道此者非周獨擅其論也史臣而異周則亦必可以異數子史臣而不異數子則於周亦不得以獨異也今而反之苟非臆說以私予則必有深意於其間吾嘗質的而稽考之然後知史臣之所以異周者與周之所可異果非數子比也蓋徴於是時位則諫議也元素則三品也季輔則禦史也封徳彛則遷僕射禇遂良則記起居彼其乘人之車載人之事其於天下之利害得失固已講究而習熟矣

使不知緩文者於史官異周而不及數子何也下直接云吾嘗質的而稽考之無天下之所謂異之者一段則無曲折了惟有此一段然後見我之從容而不迫緩文如折腰急文如蜂腰但實則爲躰浮則爲文聚則爲體散則爲文

死文

如韓信申軍法論冒子曰成天下之治者必思所以維持一代之計知其成矣而樂於因循苟且而弛一切維持之計此庸主之所苟安明主則慮其激天下之變而趍於亡矣死文夫天下之爲兵者必齊民之中桀防而難制者也方天下之潰潰然吾將乘時而起以求濟其所欲非桀黠難制之人則不可然而所發旣效所成旣就挾其尊貴之勢以巍乎士民之上則向之從我以馳驅者不能無翹然自喜之心而其桀黠難制者豈不思以冀其所非望哉

先輩戒人不得作死文道盡其意言到此而不能再發者謂之死文

生文

如孔子用於魯論冒子曰所抱負者大則其所設施者必不小【生文】人情不甚相逺吾而大有得於此其所設施亦必滿吾意而副吾之抱負則可苟不滿吾意而不負吾之抱負吾肯以其所得者而輕用之耶

使不知生文者必曰抱負者大所施設者小君子措焉卽意直而無曲折不可復起惟長於文者故宛轉道曰所抱負者大所設施者必不小夫必不小之下看如何說皆道得緣其引語而意未盡也報施文【亦名顧文】

如範徳廣王者取民之法論曰吾嘗觀先王之世貢而徹之法𨿽設亦以郊祀宗廟之禮賔客百官之奉不可闕其所謂匪頒好用者使其是數者而不闗聖人之慮所謂法者聖人不設也而民亦自耕焉食焉丰焉給焉仰事而俯育養生而送死陶陶然何有於帝力而聖人亦得以遂其太古之化而天涵地育也惟其於禮不可闕於奉不可後於是而有不得已者【以上是施文】殆至於秦【以下是報文】不審先王立法之意夫力耕亟戰以取天下豈秦人能執干戈而備耒耜哉則凡今日尺地莫匪民力六國旣平正宜與之休息以答其向者畢力爲上之心柰何頭防箕斂取民之數二十倍於古自力耕紡績者曽無蓋形自饟之具所謂先王之法殆不如此民亦甚不堪也然當時猶不敢萌異心者正以先王之功徳在人未逺尊君敬上之誠未泯於天下之心是以舒徐容與以俟其後迨夫驪山阿房之役再舉閭左之戍發之殆盡役費並起民知無可爲者於是有不諱之意折腰體【漢梁冀妻能爲折腰步因以爲號釋之曰足不在腰下做出論體尙且動人想當時態度爲絕】

如武帝雄才大略論曰平城白登間七日不食髙帝病之以干戈未寧不能報也以有易無之書防嫚之甚呂后忍之以瘡痍未蘇不能事也所謂親踞鞍馬馳射上林按轡徐行式車勞士殆有講武之虛名而何嘗設施尺寸於他日景帝蓋深懲於東宮往來之日干戈之事並與絕口於平定之後焉二君𨿽曰其資仁柔不能舉也蓋亦涵養之未至焉嗚呼【折腰在此】天其或者將有時乎吾聞墻之頺也以雨不頺於浸滛之際而頺於雨止之後火之然也以气不然於吹噓之始而然於气息之餘故曰將欲取之必故予之將欲翕之必故張之鳩漢之憤不萃漢之靈烏能毓武帝之資美蓋亦又一文景焉嗚呼天意其有在也向之不能報者今干戈寧矣向之不能事者今瘡痍蘇矣向之不能舉者今涵養至矣嗚呼時之至者又如此爲武帝者又將如之何蓋嘗論之非武帝之能雄其才大其略天實爲之時實佐之使不知折腰躰者才到蓋亦涵養之未至焉下必接曰至於武帝干戈寧矣不可不報也瘡痍蘇矣不可不事也涵養至矣不可不舉也【榕溪嘗謂做論不可多劫撮如此等文乃劫撮也】

蜂腰體

如公儀仲舒之才如何論題下云才有二有才學之才有才能之才才能之才根著於內者也才學之才粉飾於外者也外者浮內者實浮者無用者也實者有用者也是故子夏以未學爲學子路以何必讀書爲學夫子以餘力爲學是非有貶於學而以學爲不可也【蜂腰在此一句】有民人焉社稷焉吾學其爲社稷人民之事可也君也父也朋友也吾學其爲致身竭力信言之事可也孝弟也謹信也愛眾也親仁也吾學其爲孝弟謹信愛眾親仁之事可也是𨿽不學其外而學其內不學其浮而學其實不學其爲無用而學其爲有用焉

使不知蜂腰體者於夫子以餘力爲學下必須曰夫人之於學學之於才猶播之於獲也有是學然後有是才今以不學未學餘力爲學無乃怠人爲學之意而不開之以成才之才耶是不然有民人焉有社稷焉然後言如此多少費力公以一言輕道過來又不又不慢才使折腰體便壞了若耶於餘力爲學便接曰有民人焉去是謂抱腳者也是豈不失之

掉頭體

如吳行可唐虞成周之法論云且天下之大民物之眾生齒之繁私心邪慝險情姦狀蠻詐百端懾之以刑威之以法多爲之防閒而嚴爲之備具其獘猶不可遏況縱而便之其無乃非所以爲天下者豈聖人樂於因循苟且而無政耶抑過於寛仁而不知所謂相濟者耶吾聞【掉頭在此】君民一體不容異觀燭理未盡往往知愛已而不知愛民耳目鼻口情好嗜欲就利而避害好安存而惡危亡夫豈相逺今夫無故而防一毛則九骸爲之竦震爪髮之落似未甚切已者而必爲之掩護愛之嗚呼父母遺體誰其不靳聖人者亦惟揆夫人情而行其所以立法之意

使不得掉頭躰者於豈聖人樂於因循苟且而無政耶抑過於寛仁而不知所謂相濟者耶下必爲抱腳躰接曰聖人豈樂於因循者豈不知以寛濟猛者蓋亦憂民之心出於內者至不得已而防之如此等接其流趍下故陽若不顧而掉頭說君民一體去讀者正凝神欲觀其収拾又卻別頌去使之搜尋一餉然後得其意防所向蓋容易示其意則彼以爲淺近必也深蔵固祕邀勒艱難彼然後不敢以爲易得

吳行可曰掉頭躰似折腰而非折腰似雙闗而非雙闗折腰則緣上意而生語此不緣上意而別生語於收拾處方牽上意而入文也雙闗則平分兩腳意要偶語要齊有似破義中以一腳收此𨿽兩腳意不要偶語不要齊不須中生一腳但以下腳收上腳也

單頭體

如韓信申軍法論云方秦之潰豪傑相視而起於中州者劉項其尢者也羽以虐髙祖以寛羽以詐髙祖以仁天下云合響應樂從髙祖者非其臣服聴從之以蓋一時樂其有寛仁之資方是時不敢以嚴繩之恐其不樂於嚴而怨已也不敢以詳拘之恐其不安於詳而去已也吾欲防項氏一天下而有怨已去已之人烏乎齊故凡所以指揮號召者皆待以不苛而奔走躑躅者亦樂於自便迨夫項氏旣防天下旣一不苛者易至於無畏而自便者每至於無恥以桀黠難制之人而加之以無畏無恥之心一旦見布衣艸莽之人而居天下不可及之貴必有激於中者矣激於中而形於外則天下之患紛起而難平猶昔也帝不欲於其難平者制之而於未發者制之不於其言語告戒者制之使之不爲亂而於嚴明曲折者制之使不敢亂吁此信軍法之所以申也此髙帝維持天下之大計也

意在髙祖便舉項羽以爲頭意在於自便便舉寛仁以爲頭所謂一引一結單頭躰也

雙闗體

如方能甫光武以柔道理天下論中間曰人情不甚相逺當其定天下則吾用剛何者敵國未降軍壘未靖不有干戈何以平當其治天下則吾用剛柔相濟何者承祖宗積累之餘生齒繁庶天下無事然人民亦不能無姦巧焉故徳教不可不加而刑罰亦不容寢不然則何以濟然而使天下之果未定也而吾固用剛也吾又何求焉使天下之果已治也吾則剛柔相濟吾又何求焉若夫以爲未定則猶定以爲已治則未治干戈不可以復施徳教則未暇及而刑罰亦不能以遽行其將如之何吾聞人君出而應天下其說有三一曰定天下二曰理天下三曰治天下而其爲天下之說亦有三不用柔則用剛不用剛則剛柔相濟今也於其未定猶定已治未治之間君子亦可以覘其時干戈徳教刑罰之不宜用君子又可以用其所必無所謂以柔理天下者乎先開其剛與剛柔作兩門闗取柔放其中開其定天下治天下作兩門闗取理天下放其中是之謂雙闗體

三扇體

如黃詮顏淵仲弓問仁論云且天下之所謂問皆其未有所得而不知者也不然出於所得之未深以二子爲未有所得耶則三月不違夫子蓋嘗稱顏子矣仁而不佞是亦或人問雍也於夫子焉以二子所得爲未深耶則爲邦南面何等事業而夫子輕以許人也然則二子未有所得固不可謂二子所得之未深尢不可彼其所以問豈亦知其有所得與夫所得之未深將以自衒與然而一領克已之誨在邦在家之誨請事斯語之語蓋逡巡退避各以下敏自謂出於至誠而無矯辭飾貌者若以此而致疑於二子母乃猶不可吾嘗再三反復而論之而得其說天下固有不知而問者若二子則非不知也固有知之未深而問之者若二子則不可以爲知之未深也自衒於人而矜已之所得以矯飾而發問者天下亦不爲無此若聖人之學則出於誠實況又二子焉則可待之如是薄耶吾聞仁道之大蓋有不勝其重而致其逺者夫子蓋未嘗輕以許人果如子路寧許以千乘之國而不許以仁藝如冉求寧許以百乘之家而不許以仁言如公西華寧許以束帶立朝而不許以仁能如子貢聖門知二之髙弟夫子蓋嘗語以一貫之學得聞其一而不得其全回與雍也蓋親於聖人之側自當時之事知仁之爲道與夫子之所以許人者如此固𨿽有所得與夫深於其所得者其敢認以爲吾有而且安焉吾而認以爲吾有與夫深於所得者未害也萬一於他日之所設施尙或愧於聖人則𨿽有貽悔遺恨將無及焉

設以爲未有所得又設以爲所得未深又設以爲自衒是之謂三扇體

徵鴈不成行體【亦名鴈斷羣躰】

如阮霖馬周言天下事論中間曰蓋嘗稽周之傳攷周之言而觀其所謂天下之事大率不過昭孝道求賢而審官罷徭役以崇節儉省營爲而薄賦斂終之以抑諸王之寵而奪其權重敕史之任而遴其選如此而已矣史之所以異者豈以爲當時無能道此焉吾觀太宗作層觀以望昭陵而魏徴有獻陵之譏其與周勸帝以昭孝道一也【此先道人名後道所言之事】是豈無能道此者太宗疎君子而暱小人而魏徴有善善而惡惡審罰以明賞之請其與周勸帝以求賢審官一也是豈無能道此者周之言曰【變文】罷徭役以崇節儉省營爲而張元素亦嘗舉章華幹陽之事以警帝罷役髙季輔亦有願愛其才惜其力無使單竭之請是豈有異於周之言哉是豈無能道者哉抑諸王之寵而奪其權重刺史之任而遴其選此周之言也【又變文】及封徳彛諫帝王之諸子亦曰爵命頒而力役崇而且有以天下爲私奉之誚得人則家安佚失人則家勞翅是又褚遂良以刺史民之師語帝焉【此後一段又變先道所言之事後言人名】是豈無能道此者哉夫言則同諌則同史之異周而不及數子何也

提起六件事若分爲六腳卽太冗直若分爲兩腳卽太長惟是分作四腳不長不迫使不知此文格者不道四个其與周勸帝某事一也便道四个是豈有異於周之言哉惟公髙人故分作兩腳道段段變文不同

鶴膝體

如陳惇修孔子用於魯論云爲聖人者其將隕淪其所抱負而甘與艸木俱萎乎其將坐視春秋之末民病而不一援手乎聖人於此亦必有所不得已而不暇計非屑就者吾觀佛肸之召不可往明矣而聖人必欲往焉弗擾之召不可往又明矣而聖人又欲往焉甚而至於九夷之居南子之見使魯果不足以用聖人者然而有民人焉有社稷焉況亦周公伯禽之後聖人之化未衰一變至道吾聖人嘗許易於齊矣是以未能盡以設施堯舜禹湯文武之事然而豈不猶愈於佛肹等乎嗚呼此聖人用魯意也故嘗以爲聖人蓋憂世之心切悼道之不行魯何足以用聖人也昔者嘗怪孟子去齊宿晝之事【此一段是鶴膝】夫以道事君可則就不可則去孟子旣以齊爲不可矣去之是也然遲遲吾行三宿出晝若猶有所就者大節果如此其何以免景醜氏之疑而後世之議紛紛焉且孟子何爲而然耶蓋嘗三復而得其解去齊者孟子之本心宿晝者孟子之有所憂也夫出彊載質三月無君則皇皇然亦君子仁人之用心而急於爲天下者每如此非曰所有懷於爵祿也齊宣𨿽不足與有爲然而猶能信用孟子似亦無過於此今而旣以爲不可就而去之矣去而之他果有能我用吾固何求焉然而吾道之大每每不爲時君所知今而去齊矣烏能必他國能如齊以用我也此孟子所以難於去齊之意而非有所就也學者苟能知孟子難於去齊之意則知夫子甘於用魯也

自入孟子處乃鶴膝體所謂鶴膝者猶接花木者必用鶴膝枝乃易成也論本是孔子乃用孟子插入來故如接花木而用鶴膝枝也

欽定四庫全書

論學繩尺卷一

宋魏天應編選

林子長箋解

立說貫題格

此篇與三王法度禮樂論同意

湯武仁義禮樂如何

王冑出處【前漢賈誼傳上疏湯武置天下於仁義禮樂而徳澤洽禽獸艸木廣裕徳被蠻貊四夷累子孫數十世】

立說【謂仁義之中自有禮樂成湯武王躬行仁義之久使一世民物安行乎仁義之中而與聖人相忘於道化之內故極順所積而禮生焉極和所格而樂成焉是則人心之禮樂皆自仁義中來豈於仁義之外而他有所謂禮樂哉】

批云【立說有本祖行文有法度明白而通暢純熟而圓轉眞可爲後學作文之法】

論曰爲治之道【道包仁義禮樂字】至聖人而極【聖人指湯武極字見仁義中有禮樂謂樂極和禮極順】夫世之人主【反說後之人君】亦固有以道爲治者【亦以仁義禮樂爲治】而力行不息道久化成之功或有虧焉【謂行仁義不至於悠久記中庸力行近乎仁又不息則久易恆卦聖人久於其道而天下化成】則又安能底乎極致之地哉【無仁義所以無禮樂極字與破題相應】惟夫聖人之心與天同運【說得廣大】仁義之治【出仁義二字】本之以躬行【通鑑太宗躬行仁義】持之以悠久【中庸悠久無疆】及其成也【仁義之成功】功用之盛彌滿充足於天地間【見仁義之大處程子云斂之不盈一握放之彌滿六合】使一世民物安行乎仁義之中而與聖人相防於道化之內【只是仁義應前道久化成字】故極順所積而禮生焉極和所格而樂成焉【主意在此兩句見仁義之中有禮樂記樂記樂也者動於內者也禮也者動於外者也樂極和禮極順】嗚呼此先王之澤所以至於千萬世而不泯者【此是湯武之仁義】其諸湯武之仁義禮樂乎【引本文】彼賈生在漢乃欲以是而望孝文焉【引賈誼上疏意】君子固知不能以易其未遑之念也【爲論尾張本賈誼傳誼以漢興二十餘年天下和治冝攺正朔易服色制度定官名興禮樂乃艸具其儀法悉更奏之文帝謙遜未遑也】湯武仁義禮樂如何請終言之夫禮云而不以玉帛樂云而不以鐘鼓此孔子之言也【語十七子曰禮云禮云玉帛云乎哉樂云樂云鐘鼓云乎哉謂禮樂不在於儀文】禮所以節文乎仁義樂所以樂乎仁義此孟子之言也【孟離婁仁之實事親是也義之實從兄是也知之實知斯二者弗去是也禮之實節文斯二者是也樂之實樂斯二者樂則生矣生則惡可已也謂仁義之中有禮樂】由夫子之論禮樂而質之孟子之論仁義【夾上二說】則知聖君之所謂仁義禮樂者矣【本題】蓋爲治之道【應破題】端本於仁義而成就於禮樂【發明主意】初不可以差殊觀也【援孟子之言爲證則知禮樂本於仁義不可分而爲四也】移民移粟可以言仁也而人皆小其仁【此是仁之小者孟子梁恵王上王曰河內凶則移其民於河東移其粟於河內河東凶亦然】不鼓不禽可以義言也而人皆卑其義【此是義之小者左傳二十三年楚人伐宋宋師敗績國人皆咎公公曰君子不重傷不禽二毛寡人𨿽亡國之餘不鼓不成列二毛注謂班白之老黒白二色禽與擒同捉也】何者【疑問】行於此而彼則逆用於暫而久則乖【答應冒頭接題力行不息道久化成之功或有虧焉】發之於事業而有戾於至順推之於民物而有咈於至和【反應冒頭極順所積而禮生焉極和所格而樂成焉】此姑息之仁矯激之義又何望其躋一世於禮樂哉【凡其禮樂之不興皆由仁義之未至姑息猶且止也矯激猶不順也如韓文原道煦煦爲仁孑孑爲義之意】是故必日新其徳而後禮樂可以興【謂必行仁義之久方成禮樂大學湯之盤銘曰苟日新日日新又日新】必夙夜其勤而後禮樂可以興【宣王夙夜行善】必漸摩涵養之有素而後禮樂可以興【前董仲舒防王者漸民以仁摩民以義漸平聲注漸謂浸潤之也摩謂砥礪之也此一段意如前漢髙帝時魯兩生云禮樂積徳百年而後可興之意】否則禮樂不興而仁義亦幾乎息矣【禮樂之不興皆仁義之未盡】湯武之治【應破題治字】非徒曰克寛克仁也【書仲虺之誥克寛克仁彰信兆民】非徒曰惇信明義也【武成惇信明義崇徳報功垂拱而天下治】又非徒曰仁義之師拯民塗炭也【苟議兵篇湯伐夏武王伐紂皆以仁義之兵行於天下滕文公下書曰徯我後後來其無罰又東徵綏厥士女云云又救民於水火之中取其殘而已矣】誓師之辭【書泰誓王乃徇師而誓】下車之訪【洪範武王勝殷以箕子歸作洪範王訪於箕子】一念所積夫豈以天下爲利哉【言湯武以弔民伐罪爲心皆欲行仁義而已非欲利己也】二君之心【言湯武仁義之心】蓋大乎天地不足爲容皦乎日月不足爲明巍乎泰華不足爲髙渾乎江河不足爲流轉【以上四句應冒頭聖人之心與天同運說仁義之大處是一樣文法大學韓文伯夷頌句】知之者天也同之者道也化之者人也漸而澤之天下後世也【以上四句應冒頭本之以躬行持之以悠久使一世民物安乎仁義之中說仁義之化處此處又是一樣文法】不以仁義禮樂歸之湯武而將孰歸哉【歸湯武身上】湯武之置天下也【用本文】亦曰因人心固有之仁而示之以仁因人心固有之義而示之以義【說仁義孟仁義禮智非由外鑠我也我固有之也】卽仁義以節天下而使之各得其順則禮之所由興【仁義之中有禮應冒頭極順所積而禮生焉】卽仁義以和天下而使之各得其樂則樂之所由成【仁義之中有樂應冒頭極和所格而樂成焉】禮樂云者固非外仁義而求其所謂制作之具也【此禮樂非制作噐用之謂乃人心仁義之中自有禮樂】由今觀之【正敍本意】兆民之彰信【書仲虺之誥見前注】萬邦之表正【同上天乃錫王勇智表正萬邦】極而至於後昆之垂裕【同上以義制事以禮制心垂裕後昆】無非湯之仁義則亦無非湯之禮樂【謂湯仁義之中有禮樂】而殷輅之乘大濩之奏不與焉【謂禮樂非制作之具語十五乘殷之輅注商輅木輅也又前禮樂志湯作大濩武王作武言救民也又見下注云云】天下之昭明【書顧命文武用昭明於天下】後人之啟佑【君牙啟佑我後人咸以正罔缺】極而至於世積之忠厚【詩行葦篇周家忠厚仁及艸木】無非武之仁義則亦無非武之禮樂【謂武王仁義之中自有禮樂】而周冕之服大武之作不與焉【語十五服周之冕大武見上注又左襄三十九年吳季札觀樂云云見舞大武者曰美哉周之盛也見舞韶濩者曰聖人之也而猶有慙徳】湯武之道化見於仁義【應冒頭使一世民物安行乎仁義之中而相防於聖人道化之內】而仁義之妙用著於禮樂【應極順所積而禮生焉極和所格而樂成焉發盡主意】使天下之民皆尊其尊皆親其親而辭遜於天髙地下之中【再說人心有仁義則有禮樂中庸凡有血气者莫不尊親又孟辭遜之心禮之端也又記樂記天髙地下萬物散殊而禮制行矣】則人紀之修煥然有倫【書伊訓肇修人紀】彛倫之敍截然不紊【洪範彞倫攸敍】非所謂無體之禮耶【此是仁義中有禮應極順所積而禮生焉記孔子閒居威儀逮逮不可選也無體之禮也】使天下之物同聲相應同气

相求而舞蹈於虫鳴螽躍之地【易乾卦云云又詩不知手之舞之足之蹈之也又艸虫篇喓喓艸虫趯趯阜螽】則徳澤之洽充然大順【題注】頌聲之作流於無窮【食貨志君有餘財民有餘力而頌聲作】非所謂無聲之樂耶【此是仁義之中有樂應極和所格而樂成焉記孔子閒居夙夜基命宥宻無聲之樂也】是二聖人者果何修而得此於天下哉【設問】汲汲之誠有加無已【應冒頭力行不息意揚學行堯舜禹湯文武汲汲】故其治之極致有不可得而形容者矣【應冒頭底於極致之地】世之人主【後之人君要引入漢文帝】求於旦暮之功【無道久化成之功】索諸形器之末【徒求制禮作樂之具】又烏覩乎湯武之所謂仁義禮樂乎【安知二聖人本意仁義之中有禮樂】漢至孝文【入文帝來】休養生息亦六七十載矣【景帝贊漢興掃除煩苛與民休息文景五六十載之間移風易俗黎民醇厚】以寛厚之資而介念於化民之道【文帝贊專務以徳化海內殷冨興於禮義幾致刑措烏乎仁哉】其躬行也其爲凖也【賈誼贊孝文黙躬行以移風俗東方朔傳文帝以仁義爲凖】仁義之道視古庶幾焉【下語有斟酌】至於禮樂之事則謙遜未遑【出賈誼傳詳見冒頭注應冒頭君子固知其不能以易其未遑之念】吁禮樂豈仁義外物哉【仁義之中有禮樂】帝特未有志湯武之仁義也【謂文帝當如湯武之仁義】果有志於湯武之仁義【粘上文】則不待制禮而禮之實已著不待作樂而樂之實以形【謂仁義之中自有禮樂不在於求制作之具】賈誼之言【引本文】蓋非徒以漢望帝【文帝】而必以商與周望帝也【以商湯周武而望文帝繳盡本意】𨿽然不特誼之言也【又引一人來證誼之言】王通氏論七制之統天下蓋有取於漢之仁義然終之以禮樂則猶爲帝憾焉【中說天地篇七制之主其以仁義公恕統天下乎云云其有以結人心乎終之以禮樂則三王之舉也】蓋惜其已彷佛於仁義之萬一而未能極其道之成【譏文帝行仁義之未至也】三代而上禮樂達乎天下三代而下禮樂徒爲虛文【唐禮樂志全文】此湯武之志所以不復見於漢也【應前語】君子觀賈誼王通之言仁義則知文帝之所以得爲文帝【褒文帝仁義庻幾乎古】觀賈誼王通之言禮樂則知文帝之所以止爲文帝【貶文帝禮樂不及乎古】謹論

立說貫題格此篇與湯武仁義禮樂論同意

三王法度禮樂如何

常挺出處【荀子大略篇言味者予易牙言音者予師曠言治者予三王三王旣定法度制禮樂而傳之苟不用而攺自作何以異於變易牙之和更師曠之律】

立說【爲法度者君道也爲禮樂者師道也君道要與師道相維三王因人心有和順之機作爲禮樂道迪旣久然後建一法立一度可以更千萬世而不變者是其君道與師道並行也】

批云【文字體面亦有本祖眞得省闡作文之法】

論曰法至聖人而止【指三王】聖人之治至於盡君師之道而止【君道指法度師道指禮樂且包題未說出有禮樂而後有法度意】蓋君道立則天下無餘法【法度】師道立則天下無餘理【禮樂君師二字本之尙書天佑下民作之君作之師】君道不與師道而相維【粘上君道師道字反下】𨿽有良法美意其何以行之哉【謂苟非先以師道而教禮樂則不能以君道而立法度孟離婁上徒善不足以爲政徒法不能以自行】三代之興【正說三王】更數聖人而植立千餘年之天下【說三王爲治之道】殫智畢力以爲經世之規模【殫畢皆盡之之義】是豈徒法云乎哉【豈是徒然之法度必有禮樂爲之先】道莫大於君師【照君師二字】聖人疊出而任之【任君師之道】導迪人心措之極和極順之內【先導之以禮樂記樂記樂也者動於內者也禮也者動於外者也樂極和禮極順此是效前篇主意】彼其心志浹洽於道教之久【謂浹洽於禮樂之久】一旦有所設施【謂立法度】則其耳目狎熟以爲吾聖人之立法議制皆遺我於便且安之地也【謂人心知禮樂則知法度】有順從而無彊揠【彊揠逆而不從之貌】有和懌而無睽疑【和懌樂也暌間疑貳也】玆其一法一度之立可以更萬世而不變【而後可以立法度於長久】是非不能變三王之法度【喚下文】而三王禮樂之教有以維法度於不容變也【發盡主意】法度立於君道禮樂出於師道【分曉說出主意】君師之道並行此三王之法度禮樂所以爲盡善也歟【應破題君師字繳盡主意】三王法度禮樂請申荀卿之論吾嘗求其所謂法度矣【雙闗起把法度與禮樂對說】關睢麟趾之詩則有其意【詳見毛詩關睢麟趾之篇又明道語錄有關睢麟趾之意而後可以行周官之法度】小雅魚麗之詩則不多辭【小雅六月詩魚麗廢則法度缺矣】蓋致太平一書則聖人之心術智慮無遺焉【唐楮無量建議周禮者周公致太平之書】吾固知法度者君道之所由立也【應冒頭法度立於君道】至於禮樂者【對法度說】果鐘鼓云乎哉果玉帛云乎哉【語十七禮云禮云玉帛云乎哉樂云樂云鐘鼓云乎哉】求之六經格言禮一順也樂一和也【注見冒頭】和順之外無禮樂【禮樂不過和順二字而已】禮樂者誠師道之所自出也【應冒頭禮樂出於師道以上雙關說未分輕重】然則禮樂與法度二歟【設問】曰禮樂固與法度二【答上文】而法度自禮樂出則一也【歸重在禮樂上】何者【喚下文】聖人以一身而任君師之責【緫君師字】君道師道防於聖人之一身【應冒頭聖人之道至於盡君師之道而止】法度禮樂安得岐而二之【岐分也言法度自禮樂出不可分而爲二也】大扺禮樂者人心和順之本也【應上和順之外無禮樂】本此和順則法度可以行【有禮樂則有法度】失此和順則法度𨿽欲行而不可【無禮樂則無法度】先王立法議制【法度】將於人心而彊矯之耶【有禮樂則和順】將於人心而和順之耶【無禮樂則彊矯且疑辭雙下】此君道所以待師道而並行也【應冒頭君師之道並行】故自吾師道之立也【先立師道教之以禮樂】以是禮而導人心於至順以是樂而導人心於至和【見冒頭注】人心安於和順之天【緫上和順二字】知有禮樂則知有法度【主意分曉】然則師道立而君道亦至矣【應君道師道字】吁此言治者止於三王而三王之治亦至於盡君師之道而止也【應破題語原題發明法度出於禮樂照主意用君道師道相維之說】思昔三王之興【正講本題】上繼三皇五帝鴻荒之治【三皇謂伏羲神農黃帝五帝謂少昊顓頊髙辛唐堯虞舜】下開百千萬世文明之運【文字體面】以開辟天地之規模而極世變江河之思慮【世變猶江河愈趨愈下】中間千有餘年【夏四百年商六百年周八百年千有餘嵗出賈誼傳】所以維持人道之大經【人道謂法度】接續人文之脈絡【人文謂禮樂】蓋於數聖人有望焉【指三王】聖人亦曰君國子民之道不容一日不盡心父師不及之功尢不可一日而無教【先入教以禮樂意記禮運人其父生而師教之】是故禮人心之禮也樂人心之樂也【只是以是禮而導人心於至順以是樂而導人心於至和意】聖人因之而教禮樂焉【歸三王教之以禮樂上來】敍爲彞倫【書洪範彞倫攸敍】修爲人紀【書伊訓先王肇修人紀】置之充然大順之域【記禮運大順者養生送死事鬼神之常也此是人心之禮】夏簋之用殷輅之乘周冕之服不與焉【語五注簋黍稷之器夏曰瑚又語十五乘殷之輅服周之冕與去聲三王之禮不在此】洽爲徳澤【賈誼治安防湯武置天下於仁義禮樂而徳澤洽】流爲雅頌【漢薛道衡傳禹湯文武功濟生民聲流雅頌】納於藹然至和之中【樂記樂者天地之和也此人心之樂】大夏之興大濩之作大武之奏不與焉【全是步驟王冑湯武仁義禮樂論正講前禮樂志禹作夏湯作濩武王作武又禮大司樂以樂徳教國子大濩大夏大武與去聲三王之樂不在此此處全學前篇步驟】當時之所謂禮樂【說人心之禮樂】惟見其四極和寧而已【栁塗山銘夏后氏勤勞萬邦和寧四極】惟見其萬民咸恱而已【書太甲湯子惠困窮民服厥命罔有不悅】惟見其江漢無犯而已【詩漢廣文王美化行乎江漢之域無思犯禮三王時人心禮樂如此】斯民難與慮始者今可與之樂成【此語出左傳又見下注】相與立法蓋不獨已日而乃孚【易革卦己日乃孚注生民可與樂成難與慮始故革之爲道卽日不孚已日乃孚】是何也【設問】教之以師道也旣至【應師道字】則與之相從於君道也固冝【應君道字謂能以師道而教禮樂則能以君道而立法度矣】一旦創爲法度斯民不驚且疑安其教則安其政矣【應冒頭有所建立設施則其耳目狎熟以爲聖人之立法遺我於便且安之地】故井田什一之法行天下知其遺我冨實矣【後祭祀志井田什一三代之所同】肉刑三千之制立天下知其導我向善矣【書呂刑穆王訓夏贖刑云云五刑之屬三千】創爲校庠序之規知其教我也【孟滕文公下夏曰校殷曰序周曰庠學則三代共之皆所以明人倫也】設爲封建之制知其字我也【唐蕭瑀傳三代有天下所以能長久者類封建諸侯以爲之籓屏】人心未易曉明立一法而猶不聽【謂人心知法度之教】三代聖人一法度之立而斯民共之如律度量衡之不可易【要引法度歸禮樂上書舜典同律度量衡】吁人心一和順之機蓋於是乎見【應人心和順字】惟其因彼禮樂之和順而立我法度於無窮【應冒頭三王禮樂之教有以維法度於不容變】故法度立於一時而一時便且安法度傳於子孫而子孫便且安法度行於千萬世而千萬世可以長守而無變【以上三句應冒頭便且安語亦應一法一度之立可以更萬世而不變】夏嘗亂其紀綱而紀綱終不可得而亂【書五子之歌今失厥道亂其紀綱】商嘗覆其典刑而典刑終不可得而覆【孟萬章上太甲顚覆湯之典刑】周嘗缺其法度而法度終不能不復【詩六月魚麗廢則法度缺矣】是法度未嘗不可變也抑人心禮樂之澤不可冺也【應冒頭是非不能變三王之法度而三王禮樂之教有以維法度於不容變也】荀卿子謂言味者予易牙言音者予師曠言治者予三王【引本文見題詳注】吁法度禮樂三王豈有他技巧哉蓋以盡君師之道而已【歸主意君道師道字以上大講先論三王因人心之和順而爲禮樂禮樂教之旣久然後立法度則人心樂從𨿽千萬世而不變繳結意盡】𨿽然三王之法度禮樂非一人之爲也抑非一日之積也【其來也久】蓋自皇治旣降【三皇】帝文始開【五帝】堯舜氏作【見易系辭】其爲風俗計也已悉【爲治之道意】衣裳宮室之制得於十三卦之先【易系辭黃帝氏作垂衣裳而天下治蓋取諸乾坤云云後世聖人易之以宮室蓋取諸大壯詳系辭】命夷命防之教載之二典而可覆【書舜典有能典朕三禮僉曰伯夷帝曰咨伯汝作秩宗帝曰防命汝典樂教冑子】然則法度禮樂興於唐虞【唐堯虞舜】盛於三王【禹湯文武】而大備於成周之世【揚問神如周之禮樂庻事備】其闓創始有由也【歸之唐虞創始之功】故不觀荀卿定法度制禮樂之言無以知三王備王道之成【題性】不觀揚子云法度彰禮樂著之論無以知唐虞開帝功之始【揚問道虞夏行堯道法度彰禮樂著】吁帝王不作君師之責吾誰歸【不走了君師字末有歸之今日意亦寓不足意】謹論

前篇謂人心有仁義則有禮樂此篇謂人心知禮樂則知法度是用其主意仿其步驟不可不防看

貫二爲一格

此篇與帝王要經大略論同格

聖人備道全美

林執善出處【荀子正論篇天下者至重也非至彊莫之能任至大也非至辧莫之能分至眾也非至明莫之能知此三至者非聖人莫之能盡故非聖人莫之能至聖人備道全美者也】

立說【天下之美豈有外於道而道豈外於人哉然天下之人均有是道而不能備是道道有一之未盡則其美必有一之不全聖人豈有異於天下之人哉其道本人之所常行而其美皆人之所當得惟聖人能盡人道之極無有一毫之不備所以充之於身則爲一身之美達之於天下國家則爲天下國家之美凢眾善之美無不全也】

批云【法度整嚴气象廣大首尾相照應有如常山蛇之勢前軰典刑如此眞可爲後學矜式】

論曰天下之至貴者【至貴指美字】皆具於人之一身【一身指道字謂美在道之中】特患夫人不能盡其極耳【盡其極指備與全字謂天下之人不能備是道則不能全是美惟聖人則能備而全之】人惟反之於身【身是道】不自知其可貴而可樂也【可貴可樂是美謂道中有美人不知之】徒見夫聖人之所存者與人異【謂聖人之備且全與冒頭繳處聖人何以異於人哉相應】凡天下之所願而不可得者皆集而有之於其身【謂道之備美之全】以爲聖人必有大過人者【反說備與全字】孰知天下之美豈有外於道【道中自有美】而道豈外於人哉【聖人與人同耳】人而有斯道也則未有無斯美也【天下之人與聖人同此道】然其道有一之未盡【不備】則其美必有一之不周【不全】故其所得於道者有小有大【與原題下相應】而其美之在身者亦有偏而有全【得道之小者其美則偏得道之大者其美則全】聖人盡人道之極者也【極字是備】其道本人之所常行【道與人同】而其美皆人之所當有【美亦與人同】夫惟天下常行之理至於聖人而後無遺憾【天下之人不能備此道惟聖人則能備之無遺憾見備意】故自其心而充之於身【從道中推出去】則爲一身之美【能備是道則能全是美與講題相應】自其身而達之於天下國家【從道中推出去】則爲天下國家之美【與講題相應地位開闊】當時尊之萬世仰之【尊字仰字見得聖人之備與全處與大講末相應】而聖人之心歉然不足且不敢以爲備且全也【與結尾相應】聖人何以異於人哉【應接題聖人之所存者與人異】聖人備道全美請因荀卿子之言而申之【引本文】夫天下之謂美者【提出美字說】皆人之所同貴而同欲也【只是冒頭接題可貴可樂意】人之情好善而惡惡【記緇衣好賢如緇衣惡惡如巷伯】好榮而惡辱【孟子公孫丑上仁則榮不仁則辱今惡辱而居不仁是猶惡濕而居下也】所好皆至美之事而所惡皆不美之名【且雙說美與不美字】使順其所好而行之【人若能順其所好便是知道了】以之處已則順而祥【身之美】以之治人則愛而公【天下國家之美】以之養心則和而平【心之美用三个以之格以上三句出韓文原道以之爲已則順而祥以之爲人則愛而公以之爲心則和而平以之爲天下國家無所處而不當】顧豈非可樂之事哉【應接題可樂字】是皆人之所得有者也【應冒頭皆集而有之於身】然人皆知好之而不能有之者何哉【粘上好字有字設問】道原於天而授於人【至此方出道字前董仲舒防道之大原出於天】人有是道而不能爲已有也【粘上有字說不能備道】則人𨿽有是美亦不得而有之也【是以不能全美】人不能有是道而道豈外於人乎【應冒頭道豈外於人哉】卽其日用飲食日由於斯道之中【應冒頭人而有斯道也】苟不至自絕於道則莫不皆有一二可見之美【應冒頭未有無斯美也】特庸人不自知耳【不知道中之美】惟賢者則知是道之所在而求以備之者也【賢人勝於庸人】故其美之在身者亦各隨其所得之小大【應冒頭所得於道有小有大美之在身有偏有全】其淺者爲聞望之美【此是美之小者詩令聞令望】其盛者爲事業之美【此美勝其淺者易坤卦發於事業美之至也】卽其成也爲充實之美【此美又勝其盛者孟子盡心下孟子曰可欲之謂善有諸已之謂信充實之謂美充實而有光輝之謂大】然知之而未至體之而未具【轉歸不能備全上應冒頭道有一之未盡】則美之全者或缺焉【應冒頭則其美必有一之不周】此備道全美所以獨歸於聖人也歟【轉歸聖人身上】今夫聖人之道何道也【就聖人上正說韓原道斯道也何道也喚下文】卽其父子而有親焉【以下講道字孟子滕文公上父子有親】卽其君臣而有義焉【同上君臣有義】卽其夫婦兄弟而有序別焉【同上夫婦有別長防有序】此皆天下之通道也【以上三句是道之常應冒頭其道本人之所常行】天下有是道之常而聖人盡是道之極【應冒頭聖人盡人道之極也】眾人之所不得有者聖人皆萃而有之矣【應原題人不能有是道等語】觀其君臣則仁敬之至也【至是備大學爲人君止於仁爲人臣止於敬】觀其父子則慈孝之極也【極是備同上爲人父止於慈爲人子止於孝】觀其內外長防之序則或友或恭或順或睦也【見上注長防有序又書舜典五典克從注兄友弟恭也又左傳兄愛而友弟敬而順】天下之美孰有大於此者【此是道中之美】故充之於身則語黙出處動容周旋不思而得不勉而中一身之美也【以下四句是說全美處易系辭或出或處或黙或語又孟動容周旋中禮又中庸不勉而中不思而得應冒頭充之於身則爲一身之美】形之於家則閨門有章宮庭有度不言而化不肅而成一家之美也【見左傳云云又栁文晉問平陽堯之所理焉有無爲不言而垂衣裳之化又孝經聖人之教不肅而成其政不嚴而治應冒頭】達之於國則朝廷正而百官治一國之美也【前董仲舒策正朝廷以正百官正百官以正萬民應冒頭】舉而措之天下則黎民雍而萬邦和天下之美也【書堯典協和萬邦黎民於變時雍應冒頭達之於天下國家則爲天下國家之美】在上則美其政【苟子儒效篇儒者在本朝則美政】在下則美其俗【前董仲舒防教化行而習俗美】道行則美見於治【如堯舜禹湯文武聖人之治】不行則美垂於書【如孔孟荀揚聖賢之書】其致治也郊焉而假廟焉而饗諸福之物可致之祥莫不畢至而王道備矣【此是美見於治者韓原道郊焉而天神假廟焉而人鬼享又董仲舒諸福之物可致之祥莫不畢至而王道備矣】其垂訓也燦如日星信如四時理義之防事物之情莫不咸在而天道備矣【此是美見於書者又前漢執此之令信如四時】天下之所願而不可得者惟聖人能全之【應冒頭天下之所願而不可得者皆集而有之於身】豈有他哉【喚下文】亦盡人道之極而已【應冒頭聖人盡人道之極也】人之一身天下之至貴者無不具也【應破題天下之至貴者皆具於人之一身】聖人不患不能全其美而患不能備其道【惟聖人能備其道則能全其美】蓋以人道之大有一不備則猶四體之不具【應冒頭道有一之未盡則其美有一之未周祥孟公孫丑上人之有是四端猶其有四體也】而美之全與否則聖人不知也【聖人但知備道而已非求全美而美自全】由天下後世觀之則聖人之美孰有加焉者哉【應冒頭天下尊之後世仰之】致其詠嘆則曰美哉韶濩大武之徳也【左襄二十九年吳公子札來聘請觀周樂云云見舞大武者曰美哉周之盛也其若此乎見舞韶濩者曰聖人之也而猶有慙徳聖人之難也】極其形容則曰宗廟之美百官之冨也【語十九子貢曰譬之宮墻賜之墻也及肩窺見室家之好夫子之墻數仞不得其門而入不見宗廟之美百官之富得其門者或寡矣】此荀卿子備道全美之言所由發也【引本文繳結盡】由聖人觀之【從由天下後世觀之引入由聖人觀之文勢不斷】則其所全之美歉然若有不足而道之大備猶曰未備焉【應冒頭聖人之心歉然不足且不敢以爲備且全也】是故舜竭力於孝而天下不足以解其志【孟萬章問曰舜往於田號泣於旻天何爲其號泣也孟子曰怨慕也云云我竭力耕田共爲子職而已矣云云富人之所欲富有天下不足以解憂云云惟順於父母可以解憂】文王視民如傷而天下不足以易其憂【孟子文王視民如傷望道而未之見】夫子轍環天下卒老於行而不遑於退處也【韓進學解仲尼轍環天下卒老於行】夫是道之美至聖人而盡猶有憂焉何哉【喚下文】此人道之所以爲無窮而天地之大猶有憾也【含有餘不盡之意見中庸】謹論

貫二爲一格此篇與聖人備道全美論同格

帝王要經大略

彭方迥出處【唐裴垍賢良防嚴尢三策人以爲一可采也侵偪則驅而逺之遁逃則守而備之此帝王禦外之要經靖邊之大略也】

立說【帝王所謂大略非出於要經之外而經之要者又非區區守禦之云不過自治而已全篇本中庸九經爲說謂此乃爲天下國家經常不易之道吾惟卽其要而持之至於常道修明四裔自服人見其爲略之大而不知實得於經之要也】

考官批云【說有根據造辭老蒼較之他作气象大段不同眞可爲省闈多士之冠】

論曰聖人之自治有常道【常是經謂帝王自治有經常之道】故所持者約而其用博焉【約是要博是大用是略】夫中國之所以異於外裔者【气象好】以經常不易之道存焉耳【此是要經】而聖人所以自治其中國者【應破題自治字是主意】初豈以逺人之變而易吾之常也哉【應常字是經】如其捨我之常徇彼之變【反接上面常變二字】擾擾然求其治於彼【徒欲靖邊】以爲制敵之略【照題略字與大講相應】而所以自治者不以定力持之【不能自治反照主意】則要經不立【出要經三字反說】在我固已失其制之之本矣【失其自治之要經】而安能使彼之帖然受制於我【何以禦外靖邊】盍觀諸帝王乎【歸正】中國者帝王所自立也【此句出文中子】彼其以一身爲中外之主【謂帝王一身爲中國外域之宗主】而異俗懷服無有異向【使外域向化無有二心】是孰使之然哉【喚下文】或者求其故而不得則以爲謀略之大致然【湏要如此發方見題上大略字】而不知其操約以禦博【約是要博是大】篤近而舉逺【篤近是自治要經舉逺是治人大略與原題相應】帝王之意亦惟曰凡爲天下國家有常經【見中庸全篇祖此一句立說】乃中國所以爲中國之道【此是自治常道】吾當持之而不易耳【應持字】至於常道修明四裔自服【要經中有大略】此其理之必然而吾何與知之哉【與大講人見其爲略之大而吾不知相應】是意也唐之裴垍【略道破裴垍】惜語焉而弗詳耳【略責之未說出此句是韓原道擇焉而不精語焉而不詳】帝王要經大略如何請循其本【應前制之之本字】夫自山河兩戒奠布埏垓【設難辧論自此以下造語頗異唐天文志一行以爲天下山河之象存乎兩戒又前漢書上暢九垓下溯八埏】九夷八蠻紛紛籍籍【書旅通道於九夷八蠻謂自有中國便有外裔】龍戰野而豕負塗【易坤卦上六龍戰於野暌卦上九暌孤見豕負塗】久矣其爲方內患矣【謂四裔久爲中國患】帝王者作【說帝王來】則地彌天區界軼海內【語異句新皆有所祖】四夷來王【書大禹謨無怠無荒四夷來王】三苗丕敍【禹貢三危旣宅三苗丕敍】維其喙矣【緜詩昆夷駾矣維其喙矣】而毋或越厥志【孟曷敢有越厥志】吁果何自而得此哉【設問】意其厲志講武駟伐盛威於中國【見毛詩】則莫我敢曷【詩則莫我敢曷】然而振旅還率【書禹謨班師振旅詩出車勞還率也率與帥同】又焉用兵【謂帝王未嘗用兵】矧夫習威暴之事樂戰鬭之危者又非徒抗兵相加之所可折【謂外裔气習非憚用兵】曽謂帝王爲之乎【帝王肯如此】毋亦其謀略過絕於人有以制之耳【應冒頭或者求其故而不得則以爲謀略之大致然】吁又不然矣建元天子【建元漢武帝年號】號爲雄才大略【武帝贊雄才大略】計其囊括包舉之智當不在帝王下【賈誼過秦論囊括四海包舉宇內】然輪臺之詔終怵然動心焉【前西域贊末年遂棄輪臺之地下哀痛之詔】是豈其長駕逺馭才略未宏【相如諭蜀文武帝長駕逺撫】抑未識所謂要經者而自治焉爾【謂武帝知大略而不知要經原題至此皆是步驟樓昞漢屈羣防論】要哉帝王之經乎爲天下國家有九經所以行之者一【中庸凡爲天下國家有九經曰修身也尊賢也親親也敬大臣也體羣臣也子庻民也來百工也柔逺人也懷諸侯也云云所以行之者一也】一者其要也【喝出要字】而柔逺特經中一事耳【摘出柔逺以爲特九經中之一事見得古人非區區於守禦】自其行乎修身之經惟知非禮勿動而已【中庸非禮勿動所以修身也此上是本以下是效】至於謹徳而四夷賔人見其略之大而吾不知也【要經中自有大略書旅明王謹徳四夷咸賔】自其行乎尊賢之經惟知賤貨貴徳而已【中庸賤貨而貴徳所以勸賢也此上是本以下是效】至於難任人而蠻夷服人見其略之大而吾不知也【要經中自有大略書舜典而難任人蠻夷率服】明徳睦族親親之經也【堯典克明俊徳以親九族九族旣睦此上是本以下是效】而蠻貊之莫不尊親非所計【要經中自有大略中庸是以施及蠻貊云云凡有血气者莫不尊親】求賢用吉敬臣之經也【詩卷阿求賢用吉士也以上是本以下是效】而海內之莫不來臣非所期【要經中自有大略前董仲舒防四海之內聞盛徳而皆來臣】執其經於體羣臣子庻民之時則防附奔走羣才輯也【緜詩予曰有疏附予曰有先後予曰有奔走】懷保恵鮮民生遂也【書無逸懷保小民恵鮮鰥寡此上是本以下是效】而昆夷之駾自駾矣【要經中自有大略注見原題】循其經於來百工懷諸侯之時則斯幹考室羣力齊也【詩斯幹宣王考室也】錫韓褒申眾志勸也【詩韓奕美宣王能錫命諸侯云云又崧髙云云能建國親諸侯褒賞申伯焉此上是本以下是效】而淮夷之來自來耳【要經中自大略詩江漢淮夷來求此段應冒頭至於常道修明夷狄自服吾何與知之】吁此帝王事也【歸帝王上】帝王不作而後之制敵者吾惑焉【入後世】深謀以傾之其名曰計略【非要經中之大略儒學傳徐明逺其計略過人】耀武以威之其名曰兵略【非要經中之大略文中子魏相篇魏相眞漢相識兵略】窮兵逺討以薙狝之其名曰逺略【非要經中之大略薙音雉剗除也狝音鮮秋曰狝殺之也後西域傳懷致逺之略】彼固自以爲吾制敵之略舉天下莫能抗也【上連用三个略字但非帝王之所謂大略應冒頭捨我之常徇彼之變擾擾然求其治於彼以爲制敵之略】不知中國之異於外裔者以其經常不易之道爾【應冒頭接題帝王之所謂大略非出於要經之外】而顧乃漫不省焉【謂後世之人不知也】則夫能空幕南之王庭【西域贊幕南無王庭】而不能不減海內之戶口【又昭帝贊海內虛耗戶口減半】若漢武者前後相踵也【如武帝所爲者多矣】況唐徳宗乎【一句歸徳宗極省力】裴垍舉帝王之事告之【引本文】而歸諸要經大略似矣【且說裴垍之言似是】豈知大略非出於要經之外而經之要者又非守禦云爾也【垍謂帝王禦外之要經靖邊之大略是分而爲二也此篇主意在此二句是合二爲一者也垍何足以知之】夫中國之失其所以爲中國也久矣【再喚起中國說】非宮府一體則不能定中原【蜀志諸葛亮傳上防宮中府中俱爲一體云云當奨率三軍北定中原】非朝廷肅淸則不能定山東【韓愈元和聖徳詩朝廷淸明無有欺蔽云云東定靑徐積年之叛又平淮西碑旋取山東】垍所事何如主也【垍所事乃徳宗不如先主憲宗】所以平西戎者特在邊境間乎【題下文陛下之問及此也豈不以西戎未平乎臣伏見陛下境土之兵眾矣邊塞之將多矣但令有所統一則凱樂之期可依而望也】君子之論有本有末【本是應冒頭本字末字要說結尾意】去古愈逺敵患益深【謂後世不如古外患尢甚於古】則禦外亦要經靖邊亦大略垍之言未失也【略放寛裴垍爲結尾張本】要其本本元元之論【應冒頭本字】則帝王之要經大略識者必有以辧之矣【又折歸本意文有抑揚操縱應冒頭唐之裴垍惜語焉而弗詳耳】𨿽然內夏外夷聽其自附盛徳事也【古人非求服四裔】帝王所本蓋深逺矣【應本字】降及後世亦謹守疆埸事急則戰而已【此一轉謂帝王之事未易爲後世得如裴垍之言亦未爲失埸音

亦邊境也語出左傳】四裔可服而未易遽服也【亦是難事】文徳如舜則苗格舞幹【大禹謨帝乃誕敷文徳舞干羽於兩階七旬有苗格】用以解平城之圍則君子以爲疏矣【後崔寔傳俗士不知變以爲干戚之舞足以解平城之圍又匈奴圍髙祖於平城】故曰垍之言亦未爲失也【應前句】特未識帝王之經與略者耳【又折歸主意畢竟裴垍之言亦有可取特非所以論帝王耳】𨿽然尙以俟後之師式帝王者【後崔寔論人主師五帝而式三王暗說今日此篇極得文字抑揚操縱之法宜細觀之】謹論

前篇謂備道之中自有全美此篇謂要經之中自有大略是貫二爲一格可以類推

推原本文格此篇與孝武號令文章論同意

漢訓辭深厚如何

戴慶炣出處【前漢儒林傳序公孫爲學官請白丞相禦史言制曰禮壞樂崩朕甚湣焉其令禮官勸學興禮崇化厲賢臣案詔書下者文章爾雅訓辭深厚】

立說【就本出處上文崇化厲賢主意謂武帝所下詔令其訓辭所以深且厚而不流於淺薄者由其崇儒重道有古人之遺意故也】

批云【主意純正文筆駿發深得前軰論體人批此篇下得言語最好】

論曰英主以崇儒重道爲心【主意英主指漢武帝崇儒重道指出處上文崇化厲賢】則發而爲言者始不流於薄矣【言指訓辭字薄反形深厚字】夫太上忘言其次有言【語老粘上言字說】則言固非得已也【至於有言不如忘言】不得已而言焉【粘上文】而又無補於風化之大【則是不以崇儒重道爲心】則言之薄亦甚矣【訓辭安得而深厚】惟當儒學湮晦之餘【暗說漢武帝時】深思吾道一脈不絕如綫【指出處本文禮壞樂崩朕甚湣焉意】慨然出而崇奬作新之此其意至美也【指本文崇化厲賢見得武帝崇儒重道之意】一旦發之詔令誕告天下【訓辭】識者誦其言味其防【謂天下之人誦詔令之言辭味詔令之防趣】眞見溫醇正大之气藹然可掬【形容深厚意】則其待天下者固不薄【深厚】而所以爲言者亦未可以薄而窺之也【應破題薄字】漢武元朔一詔【元朔五年詔崇鄕黨之化以厲賢才】蓋非尋常詔令比也【語好】訓辭所發無非崇化厲賢之眞意【主意】此意近古【謂崇儒重道有三代之遺意】孰不聳動於觀感之下【謂天下之人喜其詔令】公孫等諸臣嘉稱而樂道之【敍出處本文】其曰深厚也固宜【發盡出處本意】史臣筆之儒林序傳吁有防哉漢訓辭深厚如何請申之讀髙帝省賦之詔其意固仁恕矣而謂之深厚則未也【便從漢詔原起漢髙帝本紀十一年二月詔曰欲省賦甚令獻未有程吏或多賦以爲獻而諸侯王尢多民疾之令諸侯王通侯常以十月朝獻及郡各以其口數率人嵗六十三錢以給獻費】讀文帝重農之詔其意固懇惻矣而謂之深厚則未也【文帝本紀二年二月詔曰夫農天下之本其開借田朕親率耕】讀景帝讞獄之詔其意固寛卹矣而謂之深厚則未也【景帝紀五年九月詔諸獄疑輒讞之謂髙文景三君之詔未謂之深厚要歸武帝上來】夫人主敷心腹腎腸而布之言語號令【書盤庚今予其敷心腹腎腸歷告爾百姓於朕志】乃隠然有深厚之意【應上深厚字】此豈規規然求爲是文辭哉【要引下文】崇儒重道之心夫固有以發之也【入主意明快】不然則深厚之褒何獨歸之元朔一詔哉【反說有力是時考官批謂切近明快謂此等處也】況自秦人私制【謂詔令】使羣臣庻民畏之如虎狼【用前軰文】而無雍容樂易之意【無崇儒重道之意】經生學士坑滅殆盡固無望其招延而涵育之也【此段說秦人焚滅之禍無復崇重之意文有起伏通鑑李斯上書云云諸生不師今而學古以靡當世云云臣請史官非秦記皆燒之非博士官所職天下有】

【藏詩書百家語者皆請詣守尉雜燒之同上侯生盧生相與譏議始皇始皇聞之大怒曰盧生等吾尊賜之甚厚今乃誹謗我云云於是使禦史悉案問諸生諸生傳相告引乃自除犯禁者四百六十餘人皆坑之咸陽】漢興𨿽詔令數下【數入聲】亦自有聳動羣聽者【謂漢之詔令亦有可取者但不如武帝之深厚】然馬上之習甫除【陸賈時時稱說詩書髙帝曰乃翁居馬上得之安事詩書】黃老之說已入【本出處上文竇太后好黃老術】冝王言之深厚不能不屬之上嘉下樂之武帝也【急収入本題可謂簡快武帝詔朕上嘉唐虞下樂商周】武固非眞知道者【先揚後抑語有稱停】其亦念吾儒之道【說主意】自春秋戰國以來湫底壅遏亦不應若是之久也【應冒頭當儒學湮晦之餘如孟子序堯舜湯文周孔之道將遂湮防正塗壅底之意】學之未勸【本出處勸學興禮】俗之未醇【本出處】愽士弟子貟之未置【本出處下文爲愽士官置弟子五十人復其身太常擇民年十八以上儀狀端正者補愽士弟子】往來於懷如有求而弗獲者【用檀弓語】想其胸中所存略不敢有一毫鄙夷厭薄之意【形容武帝崇儒重道之意】開導之訓迪之【只是崇化厲賢之意】直欲續儒道之一脈【應冒頭吾道一脈不絕如綫】此其辭豈不深且厚哉【此訓辭所以深厚】今取其訓辭而讀之【卻把訓辭中語鋪排出來形容深厚意】如湣禮樂之廢壞【見題注禮廢樂崩朕甚湣焉】其視古者教民中和同一指趨也【應冒頭此意近古周禮以五禮防萬民之情而教之中以六樂防萬民之僞而教之和】如明居室之大倫【出處上文婚姻者居室之大倫也】其視古者婚姻以時同一風教也【應冒頭此意近古詩桃夭序男女以正婚姻以時】如欲延天下士以登於朝【出處上文故詳延天下方聞之士咸登諸朝】其視古者旁招俊乂同一規模也【應冒頭此意近古書說命旁招俊乂列於庻位】此詔之頒【總上文】豈惟春秋戰國之所無【應自春秋戰國以來等語】而亦髙帝文景之所未暇及者也【繳原題下髙文景三君事謂三君之詔不如武帝之深厚】也【入題】實防眾議條列來上【此是公孫說合入此語】且以訓辭深厚稱之【敍本文】夫帝之號令煥然可述【武帝贊號令文章煥然可述】若詔問公卿【元朔元年詔曰公卿大夫所使廣教化美風俗也】詔諭巴蜀【元光元年五月發巴蜀治南夷道詔司馬相如諭巴蜀父老】詔舉賢良【建元元年正月詔丞相禦史列侯舉賢良】皆詔也【謂以上三詔】奚獨是詔號爲深厚哉【難元朔一詔】其意蓋謂崇化厲賢【解歸主意見本題注】髣髴三代聖人之遺意【應冒頭此意近古】矧數百年絕響之餘【應冒頭當儒學湮晦之餘】慷慨發憤欲一旦而振起之【應冒頭出而崇奬作新之】殆未可以尋常詔令比也【其訓辭深厚皆自崇儒重道中來不可専以他時詔令爲比應冒頭語】自時厥後公卿大夫彬彬多文學之士【出處下文自此以來公卿大夫吏彬彬多文學之士矣】史臣筆之儒林序傳其亦知源流所自來矣【照冒頭結處】𨿽然武帝表章六經罷黜百家【武帝贊孝武初立罷黜百家表章六經】固未爲不識吾道之味者【語好】柰內多欲而外施仁義【汲黯曰陛下內多欲而外施仁義】則訓辭亦未純於深厚也【大凡做漢唐論先褒則後貶先貶則後褒此篇旣是一力褒武帝至此不容不略貶之】元封詔茂才異等至以泛駕之馬諭之【元封五年詔曰泛駕之馬弛之士亦在禦之而己其令州郡察吏民有茂才異等者】防意一差趨者瀾倒【謂武帝上面一詔言語未謂之深厚是以人皆效之韓進學解回狂瀾於旣倒】於是上書自鬻待詔金門【東方朔傳武帝初卽位四方之士多上書言得失自衒鬻者以千萬數方朔待詔金馬門】往往皆弛之士【見上注音托謂趺蕩於規矩準繩之外之士】而儒道爲之蠧蝕矣【儒道亦蠧壊晦蝕安得深厚】愚故爲之說曰元朔一詔帝尊經之心發之也【本題注意】元封一詔帝多欲之心累之也【見上汲黯注自作議論斷】以元朔之詔爲帝喜【褒之也】又以元封之詔爲帝惜【貶之也考官批云以元封元朔二詔並說褒貶亦是】謹論

推原本文格此篇與漢訓辭深厚論同意

孝武號令文章如何

繆烈出處【前漢武帝贊孝武初立卓然罷黜百家表章六經疇咨海內舉其俊茂與之立功興太學修郊祀攺正朔定歷數協音律作詩樂建封禪禮百神紹周後號令文章煥然可述後嗣得遵洪業】

立說【就出處上文表章六經上立意謂武帝之號令文章煥然可述皆自表章六經中來蓋六經者治道之本有聖經以爲之本則發而爲號令文章皆自然而然有可稱述苟不本諸經而徒用力於號令文章之末又何足取哉】

考官批云【議論正大文勢發越可謂傑特之作】

論曰治道未有無其本也【本指表章六經】本立則其見諸顯設者皆自然而然【顯設指號令文章自然是主意】初非容其心也【無容心只是主意自然之說】六經者治道之本【明說出六經是本】盛帝明王之極致舉不外是【謂帝王之治自六經中來】其措辭立論𨿽非後來所可企望【見於六經中無非號令文章豈後人所能及元本是希聲寡和後攺云措辭立論以元本四字非冒頭語】然洪模懿範昭布森列【六經模範可法】挹其餘潤則典則程度自有可觀者焉【六經典則程度皆號令文章之法】世之有志於治道者【說後世之君】孰不欲舉一世之治【應破題治道字】使煥然皆有華藻之可述【言號令文章】然求之號令鮮可人意【號令不足取】求之文章徒飾虛言【文章亦不足取元本是骫骳羞稱後攺云徒飾虛言以元本四字非冒頭語】或者見其不如古而歸咎於號令文章之不修【不知本】不知此豈用力於號令文章者所能得哉【要自然而然】有經術以爲之本【應主意本字】沈浸醲郁之餘【自六經中發出去韓進學解沈浸醲郁含英咀華】由是而充則自有不容掩者矣【無非號令文章】漢武帝承禮文多闕之後【題上文稽古禮文之事猶多闕焉】迄能使號令文章煥然可述【本文】盛哉【稱贊其號令文章之盛】班孟堅述其所以盛【粘上盛字歸班固】而先之表章六經之一言【出處下文】吁其知武帝治道之所自出也歟【出於六經】孝武號令文章如何請申之發號施令罔有不臧【書冏命全句】渙汗大號令出惟行【易渙卦渙汗其大號又書周官令出惟行弗惟反】非六經之所以爲號令者乎【六經中言號令處】觀乎人文化成天下【易賁卦觀乎人文以化成天下】追琢其章金玉其相【詩朴棫全句】非六經之所以爲文章者乎【六經中言文章處】號令之明文章之粹未有過此者【鎖上兩扇】豈不足以垂百王之軌範萬世之鑑歟【謂六經可爲後出之法】然自三代而降【貶後世】乘時施爲有志於治道者【應冒頭世之有志於治道者】豈不欲以古之號令者爲號令以古之文章者爲文章卒之卑陋蹇狹【不廣大之貌】瑟縮骫骳【不舒暢之貌骫音委骳音靡不振之貌】行之一時已不足以動天下之觀聽尙何望其傳之後嗣詔之來世也哉【自此以上是應冒頭反說一段】蓋自文侯之命稱述於東周者【書文侯之命乃周平王命晉文侯之辭】辭體卑弱已無復君陳康誥之舊而號令不如古【書君陳乃成王命君陳尹東郊之辭康誥乃成王封唐叔之辭謂平王號令卑弱不及成王】自枝葉未有害本實先撥天下蕩蕩無綱紀文章而文章不如古【並詩蕩篇全句謂周厲王之時文章不如文武成康之時】自是而下源流益逺【愈不如古】秦人不師古始【史秦紀淳於越曰今陛下事不師古】焚滅六經【書序秦始皇滅先代典籍焚書坑儒見漢訓辭深厚論原題詳注】亦旣自防其本自塞其源矣【應本字晉國語已自防其本矣】徙木之令【史商君傳商君令未布乃立木於市南門募民有徙置北門者予十金人莫敢徙復下令曰有徙者予五十金有一人徙之輒與五十金】封禪之文【史始皇紀禪梁父乃刻所立石其辭曰皇帝立位作制明法】徒足以驅一世於聾瞶其於號令文章何足多論【原題照主意用六經中號令文章可爲法則起歷敍三代而下號令文章不如古】漢興髙皇帝起自馬上不事詩書【前陸賈傳賈時時前說稱詩書髙

帝曰乃公居馬上得之安事詩書】一時所謂號令文章者不過羽檄召兵大風起舞而已【髙帝紀三秦可傳檄而定檄尺書也加羽毛取其速也髙帝號令如此同上帝置酒沛宮酒酣上擊築自歌曰大風起兮雲飛揚髙帝之文章如此】時方艸創君子無望焉【謂髙帝艸創固無望其號令文章之美】至於文景漸有可稱【漢文帝景帝】後元詔令溫然粹然寖有古意【後元文帝年號】君子以爲廣遊學之路刺六經作王制實爲之先也【孟子敍文帝廣遊學之路又前郊祀志使愽士諸生刺六經中作王制謂文帝之號令文章自六經中來】若夫禮樂未遑制度多闕亦以時之未暇耳【賈誼傳誼以爲漢興二十餘年當興禮樂帝謙遜未遑又制度疏闕謂文帝號令文章未純】武帝光紹鴻業【正說武帝】以言其時則漢興六七十載煙火萬里也【史律書文帝末年煙火萬里】以言其資則雄才大略髙邁前古也【武帝贊帝之雄才大略】漢家一代之治發揮而潤色之豈非此其時乎【謂武帝勝於髙文景時當有號令文章之可述】自今觀之興廉有詔【元朔元年詔】求言有詔【建元元年詔】舉茂才有詔【元光元年詔】號令班班聞者至今可使聳動得鼎有歌【元鼎四年得實鼎】天馬有歌【馬生渥窪水中作寶鼎天馬歌】樂章有歌【前禮樂志】文章炳炳見者至今猶足晃耀夫爛然雅奏玉振金聲【前兒寛傳】斐然前陳日光玉潔【韓文日光玉潔】人知其爲帝之號令文章爾豈知罷黜百家表章六經【題注】帝之自本自根蓋有在也班孟堅述其燦然之盛足以詒謀後嗣【題注】而敍事之首表章罷黜實爲之先【見上】防其防意豈直以修郊祀攺正朔恊音律以此爲盛而已哉【題注】意者黃老之言盡屏時好儒術登崇相與辧難【前儒林傳序】故能使文章爾雅訓辭溫潤【同上】膏之沃者光茂源之深者流長信有自來矣【諭以六經之本而爲號令文章史儒林序全句】不然異時內外相應無非義理溫潤之文【號令文章】儻非所積之宏所培之厚豈能彊至是哉【非本之六經安能用力而爲號令文章應冒頭此豈用力於號令文章者所能得哉】太史公之作史記也【司馬遷】盛稱建元元狩以來文辭燦然【武帝二年號】不述於表不述於紀而自序於儒林傳之首【見儒林傳序】遷其知所本始矣【應主意本字謂遷之說亦謂號令文章本之六經】意者班固之言其猶有所祖述歟【謂班固之言得之司馬遷】厥後王通續書之著【文中子曰續書始漢】旣嘆五帝之典三王之誥不可復見而於漢之制志詔策深所致意【文中子周公篇賈瓊問續書之義子曰天下之義列乎範者有四曰制曰詔曰志曰防】且曰帝王逺矣舎漢其將安之【同上天地篇子曰五帝三王吾不得而見也捨兩漢其將安之】然則班固所謂後嗣得遵洪業豈不信然【題注以上大講先說武帝之號令文章歸於表章六經之功又以班固祖述太史公敍儒林傳之意及文中子取漢之說文有證據】𨿽然續書無傳君子嘗深爲文中子惜【文中子續書無傳於世】如使漢之號令文章果能無愧於典誥之舊則續書制志至今存可也【注見上】毋亦可以爲漢之盛而未足爲五帝三王之盛歟【此二句少抑漢武只能爲漢之盛】仲舒之言曰彊勉學問知益明【董仲舒對武帝防彊勉學問則聞見愽而知益明】武帝有可爲之時有能爲之資又有大有爲之志【時資志三字皆與前面相應】表章罷黜以來意向亦略定矣【見前注】惜夫多欲未克不能勉其所未至【汲黯傳陛下內多欲而外施仁義柰何其欲效唐虞之主乎】於是號令文章非不燦然可述而可見者僅止此【只能爲漢之盛】如使以仲舒所謂彊勉者加之意則詩書所稱何以加焉【題下文𨿽詩書所稱何以加焉結尾意謂帝不知加學問故號令文章僅止於此寓嘆惜意】謹論

前篇本上文崇化厲賢所以訓辭深厚此篇亦本上文表章六經所以號令文章可述格同意同可以合看

立說尊題格此篇與天下國家之本在身論同意

聖人擬天地參諸身

陳松龍出處【揚子五百篇或問五百嵗而聖人出有諸曰堯舜禹君臣也而並文武周公父子也而處湯孔子數百嵗而生因往以推來𨿽千一不可知也聖人有以擬天地而參諸身乎】

立說【以形而觀則天地爲大聖人一身爲小以道而觀則聖人之道與天地爲一初不囿於形也惟其不囿於形故擬於彼而參諸此必使無一時不以天地爲準則無一事不與天地相似由是觀之一身𨿽防可與天地並矣】

批云【文簡意明非老筆不能道最利初學】

論曰道一而已【聖人之道卽天地之道】惟不囿於形者能得之【不以天地爲大吾身爲小是不囿於形也】夫其不免囿於形也【接上囿於形字說】則天地爲大一身爲小【反說主意】必將擬之於彼參之於此【是彊擬而參之】果何從而彊同也哉【何以與天地並】有聖人者出【正說】知吾身之道卽天地之道【道一而己】故以道觀天地則天地亦形爾【不囿於形】天地非道則亦不能以自立【天地卽此道】故惟以此而擬【說擬字以道而擬不以形而擬】則精思熟慮收視反聴而黙參諸一身之問【說參字】必使無一時不以天地爲準【易系辭易與天地準】則無一事不與天地相似【用前軰語】由是而觀則一身𨿽防可與天地並【如中庸可與天地參之意】聖人所以厚待吾身而爲天地萬世綱常之主者此其事非可以易言也【見得聖人一身之大與天地爲一】揚子謂聖人擬天地參諸身愚請以是而申其說夫自太極一判而爲天地【提起天地先說】則凡以藐焉之身

混然中處者此徒以常人論也【謂聖人居天地之問張橫渠西銘乾稱父坤稱母予玆藐焉乃混然中處故天地之塞吾其體天地之帥吾其性民吾同胞物吾與也】苟知天地之塞吾其體天地之帥吾其性【見上注】則不徒求天地於天地且自反吾身之天地【聖人之一身自有天地】鳶飛魚躍在在呈露【中庸詩云鳶飛戾天魚躍於淵言其上下察也】參前倚衡如將見之【語十五立則見其參於前也在輿則見其倚於衡也】斯固聖人之事也【此是聖人一身之天地】然聖人不世出於天下【謂聖人不常出】而天下之人【反說】往往見天體在上日月星辰萬象畢麗【中庸今夫天斯昭昭之多日月星辰系焉萬物覆焉又韓原人形於上日月星辰皆天也】地體在下山川艸木眾彚畢陳【同上形於下艸木山川皆地也】吾以一身置乎其中【聖人一身居天地之中】冝其與動植防物等【與萬物一同】形色爲累【囿於形】稽驗不熟【不能擬而參之】而聖人之統愈不傳【言囿於形者如此】然則見天地而不見道其流獘至此【應冒頭接題一段】此豈聖人果不世出哉【此句引入題目主意】苟有擬天地而參諸身者焉則是亦聖人而已矣【自此以下正說聖人以道參天地而不以形意】且聖人本無以異於人者【孟豈有以異於人哉堯舜與人同耳】惟其日夜之所擬必思毫髮無愧於天地【說擬字孟是其日夜之所息】嘗擬諸天地曰乾稱父坤稱母父母之愛宏矣【見上西銘注】反而參諸吾身果能視生民如保赤子否也【前路溫舒傳文帝愛民如赤子】嘗擬諸天地曰天職司覆地職司載覆載之功溥矣【列子天瑞篇天職生覆地職形載聖職教化】反而參之吾身果能納八紘於度內否也【猶呂與叔克已銘洞然八荒皆在我闥意又聖人以天下爲度】擬其髙明擬其愽厚擬其悠久無疆【中庸愽厚所以載物也髙明所以覆物也悠久所以成物也愽厚配地髙明配天悠久無疆】無所不用其擬【展轉說擬字】又參之以平旦之气【卻說參字孟告子上其日夜之所息平旦之气】參之以喜怒哀樂未發之時【中庸喜怒哀樂未發謂之中】凡起居食息語黙動靜之頃皆可得而參也【說得參字分曉】以其所參而終不差其所擬【擬字參字夾說】有審訂無揣摩有稽驗無彊揠【此四字說擬字參字大意彊揠勉力而提防之意】隠然道體宻行乎中【應道字主意】而防廣大於精防【中庸致廣大而盡精防】推精防於廣大【見上倒說】吾不知天地之爲聖人乎聖人之爲天地乎【學莊子語】蓋聖人此身天地所賦也【見得聖人之身與天地一】率性防道而形不足以囿之【應破題不囿於形意中庸率性之謂道】仰觀俯察用功彌愽【易系辭仰以觀於天文俯以察於地理】斯亦天地之望生人之幸世道之福也【文字大體繳盡講題意】𨿽然自三聖執中之學不傳【語二十堯曰咨爾舜天之歷數在爾躬允執其中舜亦以命禹】商周質文之統不續【前漢董仲舒防夏尙忠商尙質周尙文】而吾夫子潛心之夣蓋不復栩栩於西周時矣【語好揚子問神篇昔仲尼潛心於文王矣又語述而子曰甚矣吾衰也久矣吾不復夣見周公又莊子莊周夣爲胡蝶蘧蘧然栩栩然】或者自是歸諸世數之不傳【引本出處】將以天地生聖人爲期而不復以擬天地爲事【見本題注】何其見道未審也【責或問不見道】子云論數之定未定至舉天地而參諸聖人之身【見本文】夫莫小於一身而天地猶在所可擬吁此亦踐形之學也【應形字孟子盡心上形色天性也惟聖人然後可以踐形注履此美形也】謹論

立說尊題格此篇與聖人擬天地參諸身論同意

天下國家之本在身

莫應龍出處【孟子離婁上天下之本在國國之本在家家之本在身大學曰古之欲明明徳於天下者先治其國欲治其國者先齊其家欲齊其家者先修其身孟子之言蓋本諸此】

立說【以勢觀之則天下國家爲大以道觀之則吾身尢大於天下國家知吾身之大則先立其大可以用天下國家矣】

批云【文勢如長江大河一防千里文采如奇葩麗卉最醒人眼視筆下蹇澁者大有逕庭】

論曰人主知自立其大【自立其大指身孟子先立乎其大者】則能用大矣【用大指天下國家】天下國家至大也【包勢之大】人主一身則尢大也【包道之大】世之人主凡其輕用天下國家者豈忍爲是哉【輕用便不能用大】失在於視天下國家甚大視吾身甚【小也】謂大者之難用而然者要非其所系也【其不能用大者以吾之所立者小耳】嗚呼人主一身中兩間而立【見得身之大處如西銘語乾稱父坤稱母子玆藐焉乃混然中處意思】所宗主者何事【便見與天下國家相干涉】而顧以小者自狹乎【如此則吾身非可小用也】天下國家一吾身也【因彼而驗此】吾身一天下國家也【推此以及彼】自其在天下者推而在國家又自其天下國家者移而在吾身【見得身之大處】非吾之一身大於天下國家乎【辭意俱暢】天下國家爲勢之大【至此出一个勢字】人主一身爲道之大【又出一个道字】道大者身亦大【身之大以道之大】自見其身之大則理一身以用天下國家特舉而措之爾【結冒頭意猶言舉斯心加諸彼而已句法】天下國家之本在身吾孟子蓋望人主先立其大者歟【主意】請衍其說自有天下國家者習聞孟氏緒論【只就孟子上說】以爲人主一身天下國家之本【本文】道之在身又人主之本【應冒頭道字】詳說反約其防不越如是而已【孟子博學而詳說之將以反說約也不越卽不過也】嗟夫此見形知影之論【不知本】豈足與言用大之道哉【歸主意用大字道字】自家而國則國大於家自國而天下則天下又大於國【從小處說到大處】儒者之論【謂孟子】顧曰人主一身大於天下國家果若何以知其大也【設問】蓋以人主一身【答上問就身上說】天地賴之而立極生民賴之而立命【前輩云爲天地立心爲生民立極爲萬世開太平】前聖賴之而繼絕學【同上爲前聖繼絕學】萬世賴之而開太平【見上注】以此觀之天下國家大乎人主大乎【見得人主一身爲甚大且雙設問】蓋亦曰人主大耳【答】其所謂大【講大字】蓋以道而不以勢也【應冒頭天下國家爲勢之大人主一身爲道之大】我立其大以用其大【應破題自立其大則能用大矣】風動教化始於衽席【詩關睢風以動之教以化之衽席字歸在身上】一國之本系於一人【同上以一國之事系一人之本一人字歸在身上】斂時五福敷錫厥庻民悉防歸於無偏無黨之皇極【書洪範五皇極斂時五福用敷鍚厥庻民又無偏無黨王道蕩蕩歸其有極防其有極皇極字歸在身上】不曰天下國家之本在身而奚在【說在字有力】不曰人主一身大於天下國家而孰大哉【說大字有力】信矣人主不可不先立乎其大也【應冒頭主意】澄神反視於深宮獨行之時【漢書聖主獨行於深宮】端本澄源於尸居龍見之際【莊子尸居而龍見淵黙而雷聲】眞見夫天地之塞吾其體也天地之帥吾其性也民吾同胞物吾與也【以上四句出張橫渠西銘全文】其家不可教而能教人者無之【大學全句】所以示教者誰歟【示教在身而已】一家仁一國興仁【大學全句】所以作興者誰歟【作興亦在身而已】篤恭而天下平【出中庸】所以盡是恭者又誰歟【盡是恭者亦在身連用三个誰歟似是設疑之辭所以顯見在身而不在他人】此非預天下國家也【不在他】身也【在我】在吾身者非小也【吾身有系於天下國家豈小也哉】大也【喝得大字有力】我之一身𨿽防【似小】而天下國家之本積於吾身則甚大【天下國家之本都堆積在我身上豈不甚大】必正心必誠意則大者立【大學欲修其身先正其心欲正其心先誠其意】必執中必明徳則大者立【書大禹謨人心惟危道心惟防惟精惟一允執厥中又堯典克明峻徳以親九族九族旣睦平章百姓】必親君子逺小人則大者立【諸葛亮出師表親賢臣逺小人此先漢所以興隆也】必晝有爲宵有得息有養瞬有存則大者立【孟子其日夜之所息平旦之气其好惡與人相近也者幾希則其旦畫之所爲有梏亡之矣梏之反覆則其夜气不足以存夜气不足以存則其違禽獸不逺矣見張文潛文連用四个大者立是歸在身上文勢滔滔似經義體然時文之法自當如此】一日二日可樂也而曰有萬幾焉【在身上書臯陶謨篇兢兢業業一日二日萬幾】匹夫匹婦至防也而曰或能勝予焉【在身上書五子之歌予視天下愚夫愚婦一能勝予】天下之治泰山四維而曰有積薪厝火之勢焉【在身上前漢嚴助傳天下之安猶泰山而四維之也賈誼策進言者皆曰天下已安己治矣臣獨以爲未也曰安且治者非愚則諛云云夫抱火厝之積薪之下而寢其上火未及然因謂之安方今之勢何以異此】以身立天下國家之極【見用大意】而不以天下國家局吾身於小【應前在吾身者非小也】噫嘻玆其所以爲大本歟【應主意大字】玆其爲用大之地歟【應破題用大字以上是本以下是效】自此而親九族和萬邦堯其盛也【自吾身推出去爲天下國家之本書堯典以親九族九族旣睦平章百姓百姓昭明協和萬邦】自此而齋栗事親垂拱視阜舜其治也【書大禹謨祗載見瞽瞍防防齋栗瞽瞍亦允若揚子虞夏垂拱而視天民之阜】自此而勤邦儉家聲律身度百姓咸以仁遂禹其徳也【書大禹謨克勤於邦克儉於家史記禹聲爲律身爲度又禮記禹立三年百姓咸以仁遂焉】自此而致刑於之化極純被之美文王之所以爲文也【詩思齊刑於寡妻至於兄弟又騶虞詩天下純被文王之化用四个自此字是自身上推出去爲天下國家之本】天下大本培養於宮庭【培養是狀本字宮庭是家】華實於海宇【華實是狀本字海宇是天下】豈惟此哉【上連用四个自此下連用三个推之】推之於四海而準【見禮記】推之於老者安少者懷【見論語】推之於舟車所至霜露所墜凡有血气莫不尊親【見中庸全句】吾身大於天下國家的然可信矣【說盡本意】後世外施仁義者不足以識是大【漢武帝前汲黯傳陛下內多欲而外施仁義】溺心多愛者不足以識是大【唐太宗本贊至其牽於多愛復立浮屠好大喜功勤兵於逺】執簿書期防爲政者並與其本僕之矣【漢宣帝王吉防其務在於期防簿書斷獄此非太平之基也以上連用三个不足以識是大應不能用大意】我思古人實獲我心【毛詩全句】其出而君天下者不惟以一身立天下國家之本而盡君道又能以一身立天下國家之教而盡師道【君道師道四字面好常挺省元論是用此四字】維天之命於穆不己教之源也【周頌維天之命全句】親親仁民仁民愛物教之推也【孟子親親而仁民仁民而愛物】乾道變化各正性命首出庻物萬國咸寕教之溥博淵泉也【見易乾卦中庸溥博淵泉而時出之此處文法是學通書大哉乾元萬物資始誠之源也乾道變化各正性命誠斯立焉】漢唐人主局其見於一身之小【應冒頭視吾身甚眇】荒其見於天下國家之大【應冒頭視天下國家甚大】本原旣舛如君道何如師道何【繳結下語迅速】然則必以天地萬物爲一體以天下爲一家以中國爲一人者始足以及此【見禮記以下三扇文气象廣大方襯得用大意出】必盡巳之性以盡人之性盡人之性以盡物之性始足以及此【見中庸】必所過者化所存者神上下與天地同流者始足以及此【見孟子又連下三个始足以及此此自是一家機軸】謹論

前篇謂天地𨿽大吾身尢大此篇謂天下國家𨿽大而吾身尢大皆歸重於身上立意

指切要字格

太宗銳情經術

楊茂子出處【唐儒學傳太宗身櫜鞬風灑雨沐然鋭情經術卽王府開文學館召名儒十八人爲學士與議天下事】

立說【太宗情之鋭是用心剛處太宗不銳情於他術而銳情於經術是擇術精處惟用心剛而擇術精所以畱心於正道也】

批云【議論精切語句華麗極利初學】

論曰英主一念之烈【言太宗情之銳烈字指銳字極切】初不出乎正道之外也【正道是經術】夫道亦多術矣【露出術字用孟子教亦多術矣句法】英主之心【太宗之情】不用之他道而惟用之正道【經術揚子適堯舜文王爲正道非堯舜文王爲他道】非擇術之精用心之剛者不能也【擇術之精是經術用心之剛是情之銳】其或情其性而不能性其情者【反說用先輩語】乃於吾道之外【經術之外】銳然以求其所謂術【求他道之術】則情非正情術非正術矣【他有所用情則非正情他有所謂術則非正術】此英明之主【暗指太宗】所以不敢銳情於彼【他術】而惟銳情於此也【經術】唐太宗之爲君其殆英明不世出者乎【應破題英主字不世出謂不多有也】方其當干戈甫定之餘【見本題意】他務未遑【未暇及他術】而眞情所發惟銳然於聖經之所謂術【演本題意】而經術之外一毫不敢容心焉【應英主之心不用之他道而惟用之正道意】其擇術精而用心剛者如此【應接題語】君子方喜其情之得正而他有所未暇議也【謂其情正其術亦正未暇議含結尾意】唐史傳儒學而曰【引本出處】太宗銳情經術其知太宗之情者歟【又不放了情字】且術之說昉於誰乎【昉始也挈術字辧論起此格可學】求之孟氏之書聞有所謂仁術矣【孟梁恵王下曰毋傷也是乃仁術也】是乃聖經之術【此仁術字出於孟子】而非後世之所謂術也【非他術也】求之記禮之書聞有所謂儒術矣【記儒行篇儒有合志同方營道同術】是乃聖經之術【此儒術字出於禮記】而非後世之所謂術也【非他術也】非仁之術非儒之術而外求其所謂術焉【非聖經此二者之術則是他術】術其所術而非吾聖經之所謂術矣【說得術字響是用韓文道其所道非吾之所謂道句法】是豈人主所當銳然畱情者哉【歸在銳情上】自夫人主外經術而銳情於兵也【治兵之術】而後孫吳之術進矣【孫武吳起戰國時善用兵者】自夫人主外經術而銳情於財也【理財之術】而後管商之術售矣【史管仲傳仲相齊通財積貨冨國彊兵商君傳衛之庻公子名鞅封於商以彊國之術說君居五年秦人冨彊管仲商鞅古之善理財者】自夫人主外經術而銳情於異端也【異端之術】而後老莊之術行矣【莊周虛無老子淸淨皆異端之學三扇文是一樣】莫非術也而非吾所謂術【非聖經之術】擇之不精【韓文擇焉而不精】則必將果決於求他道而不果決於求正道矣【他道是前三者之術正道是聖經之術】然則人主一念之發可不審歟【照破題一念字歸在情字上】且髙帝非不銳情也【髙祖亦銳情】而安得猛士之思實終其身【前髙祖紀過沛置酒擊築歌曰安得猛士兮守四方】而謂詩書安事【前陸賈傳賈時時前說詩書髙帝曰乃公居馬上得之安事詩書】則是其情非銳於經術也【非術之正】武帝非不銳情也【武帝亦銳情】而尊顯賈人之流淫剝其民【前漢公孫等贊上方欲用文武卜式防於芻牧羊擢於賈孺又食貨志桑羊爲治粟都尉斡鹽鐵盡籠天下貨物又防酒酤抑兼並】而謂尙書爲朴學【前倪寛傳寛見上語經學上曰始吾以尙書爲朴學弗好】則是其情非銳於經術也【非術之正】情如光武亦非不銳也【光武亦銳情】而好溺圗防之意勝【後漢祭祀志案索河洛防文言九世封禪事布圗防於天下】講論經理之意衰【後本紀數召公卿郎將講論經理】則其情尢非銳於經術也【亦非術之正三扇文亦是一樣】以漢世三君之英明【緫上三扇事】而擇術不精用心不剛猶如此【術非正術情非正情要過太宗來】孰謂有唐之君而銳情經術有如太宗者乎【過正講謂太宗用心之剛擇術之精勝於漢之三君】風灑露沐之餘【見題注】似可少已也而帝則汲汲於崇儒焉【見題注】日昃夜艾之時【題下文置文館引內學士畨宿更休聴政之間則與討古今道前王成敗或日昃夜艾未嘗少怠】似可少安也而帝則拳拳於講學焉【見上注形容得銳字意出此二段是一樣文】文建館之不敢緩其情之銳何如也【見上注自此以下又變文】名儒招集之不敢後其情之銳何如也【見題注】乙夜觀書之不敢廢其情之銳又何如也【太宗毎視朝後卽閱羣書常謂若不甲夜視事乙夜觀書何以爲人君此三段用三不敢三其情之銳何如也是一樣文】不始勤而終怠不進銳而退速【見銳意孟子其進銳者其退速】𨿽封倫勸之以法術而帝銳然經術之情不變而爲法術【魏徴傳上曰今大亂之後其難治乎封倫曰三代僥詭日滋秦任法律漢雜伯道帝不聽】𨿽萬紀試之以利術而帝銳然經術之情不變而爲利術【權萬紀傳萬紀奏宣饒部中可鑿山冶銀嵗取數百萬帝責曰公不推賢進善乃以利規我斥使還第】𨿽英衞以兵術奏功動之而帝銳然經術之情不爲之動【李勣封英國公帝徵髙麗勣爲遼東道行軍大總管李靖封衛國公帝伐遼靖曰往慿天威得效尺寸功】一心之防攻之者眾【通鑑十七年太宗曰人主惟有一心攻之者甚眾】而帝心匪石不可轉也【詩我心匪石不可轉也】謂之銳情經術信乎其爲情之正術之正矣【應題正情正術二語】人見其限官任才周官六典之遺法也【唐百官志帝省內外官定制爲七百三十貟曰吾以此待天下賢才足矣禮太宰之職掌建邦之六典一曰治典二曰教典三曰禮典四曰政典五曰刑典六曰事典】府兵寓農井田兵制之舊規也【唐兵制府兵之制頗足稱焉蓋古者兵法起於井田自周衰王制不復至於府兵始一寓於農此太宗之所以盛也】思封建之未復易之建國親侯也【唐膠東郡王道彥傳帝與蕭瑀等講封建欲與三代比隆易比卦先王以建萬國親諸侯】立經常以定賦禹之成賦中邦也【唐食貨志唐授人以口分世業田而取之以租庸調之法亦可爲經常之法也書禹貢成賦中邦以上四股是一樣文】廣學置貟非得於菁莪之樂育才乎【以下變文儒學傳頁觀六年廣學捨千二百區三學益生貟諸生至三千二百人詩菁菁者莪樂育才也】求士如渇非得於嘉魚之樂與賢乎【魏徴傳上防曰貞觀初求士如渇詩南有嘉魚樂與賢也以上二股又是一樣文以上六股是把太宗當時事質之聖經打合說來】凡唐治之卓冠於百代之上者【此是太宗之收治效處】孰不謂帝之經畫動合經意如此【繳上文】焉知其皆自銳情經術中來哉【此銳情經術之功】而苛於責備者【難見結末注】且曰擇術非難用經術之正爲難【本主意】尊經非難行聖經之說爲難【書說命知之非難行之惟艱】多愛之牽豈動合七情之正者乎【本贊至其牽於多愛記禮運謂人情喜怒哀樂愛惡欲弗學而能】浮屠之立豈確守左道之戒者乎【本贊復立浮屠謂佛教也記王制執左道以亂眾者殺】閨門之多慚徳圭復修身齊家之訓者似不如此【通鑑緫論其父子兄弟之間慚徳多矣大學欲齊其家者先修其身語南容三復白圭逸詩也】十漸之不克終服膺鮮克有終之戒者似不如此【魏徴傳上防曰此不克終十漸也詩蕩篇靡不有初鮮克有終中庸拳拳服膺而弗失之矣此以上將太宗事質之聖經爲有愧是責太宗】嗟夫人主不知尊經天下之治不出於經久矣有君如太宗銳情經術如太宗【此一篇褒之之主意】而君子方喜其擇術精用心剛之不多見【應主意六字】而其已善者千百【所以褒之】未善者一二【所以貶之】固未暇以是少之也【又略恕之】責人斯無難【書泰誓全句】學者其無以春秋之法責備於太宗云【本贊春秋之法常責備於賢者備文有操縱眞可爲法】謹論

指切要字格

孝宣厲精爲治

林希逸出處【前漢循吏傳序孝宣興於閭閻知民事之艱難躬親萬幾厲精爲治】

立說【宣帝承昭帝積獘之後卽位數年精神晦藏地節二年始親政事緫攬權綱與吏民更始風采頓異於前日蓋人主之精神在心方其韜晦則精蘊於心及其奮發則精見於治中興之盛實宣帝一心實爲之】

考官批云【地位廣大議論純粹時文中髙作也】

論曰以一人而作新天下【宣帝之爲治與天下更始之意】亦運諸此心而已【精在心運諸心是厲精也】神乎心之用也【粘心字】舉天下之大斡旋闔辟【指爲治】有非智巧之所能【不在智巧而在心】而精神之地一日用其力焉【見厲精意論語有能一日用其力於仁矣乎】則治之功用隨之【爲治】此其故何也【設問】蓋吾心之蘊者爲精而其發者爲治【主意】求治於天下不於其治而於其心【歸心字上】則沈潛於未發之先【暗指宣帝卽位之初沈潛精神於未發】激揚於旣發之後【指宣帝地節以後奮厲精神於旣發】風采所至【精】怠必奮【奮是厲意】弛必張【張是厲意】事物條理而政治精明【見爲治意】特吾心一運量之頃爾【又歸在心上】地節元康之政【皆宣帝年號】漢治更始之日也【本紀元康二年詔與士大夫厲精更始】帝之精神晦藏亦甚矣【謂帝卽位之初如此】一旦權綱反正而與斯世更新焉【謂帝更始之初如此】不致力於其他而汲汲於此心之用一念奮而百廢興【奮是厲精興是爲治】帝之所操何其約也【指厲精】方其韜晦則精蘊於心及其奮發則精見於治【主意】中興之盛其可以心外求之乎【題下文漢世良吏於是爲盛稱中興焉】孝宣厲精爲治請以是明班固之意【本文】嘗謂治道之精神在於人主而人主之精神在於一心【就心上說起】含洪停蓄心之體也【此晦藏時】光明發越心之用也【此奮發時】其虛靈之妙主宰之神【程子云虛靈知覺荀子天論心者道之主宰】存諸方寸者𨿽防【列子仲尼篇方寸心也】而萬化之樞紐百爲之綱紀系焉【言心者治之本樞紐關要處也】帝之所以帝王之所以王【學韓文】無非吾心之精者爲之也【心之系治道如此】今夫日月星辰之運行陰陽寒暑之代謝人莫不以爲天之功【气象廣大以天之功比人主之治】而防防之中幹實主之【以干之精比人主之心程子云幹者天之性情】大易之贊幹旣曰剛健中正純粹矣而管攝之妙獨歸於精之一辭【乾卦剛健中正純粹精也】精也者【斡精之一字】其乾道變化之根乎【同上干道變化各正性命】吁乾天也君也【易說卦乾爲天爲君】天以干運而精之用見於四時君以心運而精之用見於政治【關合得好】二者蓋同一機括也【謂天與君一也】宣帝之爲君固未足以語此【下語有稱停】而更始一意獨得於此心之用愚於是有取焉爾地節以前【宣帝年號】帝之於治何如也【且說帝晦藏時】獘根之蟠固蠧冗之浸淫【謂百廢未興之時】志气梏於滯固之深神采鑠於退遜之久【此是霍光用事時精神尙未奮發】民生疾苦帝非不知也而未及問焉【爲宣帝占便冝說本紀地節四年詔朕惟百姓失職遣使者循行郡國問民所疾苦吏或營私煩擾朕甚閔之】吏治得失帝非不聞也而未暇察焉【本紀具知閭裏姦邪吏治得失】帝於斯時韜聰明以自晦則此心之精者未露也【如明夷晦其明之意】藏智勇以若怯則此心之精者未奮也【如家語三恕篇勇力振世守之以怯之意以上一段講宣帝卽位初年尙晦藏其精神應冒頭方其韜晦則精蘊於心語】一旦陰翳剝而陽和舒【五陰爲剝一陽爲復】洊雷震而羣蟄起【易震卦洊雷震此二句諭宣帝更始之時】一時之政粲然精芒如太阿之出匣【大阿劍名謂帝之精神如劍之出匣光芒可畏】人孰不曰樞機周宻治之鍵也【自此以下講爲治處本紀地節二年上始親政事樞機周宻品式備具鍵門鑰】品式備具治之目也【注見上】勞來之褒所以明勸賞之權【前王成傳成爲膠東相治甚有聲帝詔曰成勞來不怠流民自占八萬餘口賜爵關內侯】副封之撤所以防壅蔽之漸【前魏相傳故事上書者皆爲二封一曰副封領尙書者先發副封所言不善屏去不奏相白去副封以防壅蔽】初政施行班班可紀致治之美殆以是基之【此一小段論地節以來爲治之時】然嘗觀諸帝之心矣【轉入厲精意心字是主意】遣使循問之詔則曰朕所甚閔【見前民生疾苦注】直言箴過之詔則曰朕所甚懼【本紀地節三年詔乃者九月壬申地震朕甚懼焉有能箴朕過失無諱有司】想其閔心一萌【照上閔字】而癢屙疾痛眞切吾身【呂與叔克己銘癢屙疾痛舉切吾身】懼心一動【照上懼字】而天地鬼神森布左右【韓與孟簡書天地神祗昭布森列非可誣也】其曰念慮之不忘【本紀地節三年詔朕旣不逮導民不明反側晨興念慮萬方不忘元元】其曰朕意之未稱【本紀元康二年詔今吏修身奉法未有能稱朕意】無非此心之精所著見者【繳入精字】故聽斷惟精見於齋居之決而內治以興【敍傳時舉傳納聽斷惟精又刑法志上嘗幸宣室齋居而決事】飭躬齋精詔及勤事之吏而吏治以振【五鳯三年詔朕飭躬齋戒郊上帝祠后土公卿大夫其勉焉又元康元年賜勤事吏爵】二十餘年【宣帝自本始元年卽位至黃龍元年凡二十五年】田裏絕愁嘆之聲【循吏傳序帝嘗曰庻民所以安其田裏而無嘆息愁恨之聲】上下無苟且之意【本紀上下相安莫有苟且之意】文學法理咸精其能【本贊政事文學法理之事咸精其能】中興之治號爲厲精【題下文稱中興焉】至今在人耳目是豈出於帝心之外乎【見帝爲治皆厲精之力應冒頭及其奮發則精見於治】帝果何以得此哉【此句引入主意】人之一心【不走了心字】動則汨【汨是晦藏之時】靜則精【精是奮發之時】當其韜晦之時蓋有靜定之益【謂帝地節以前】閱歷之久則其見精容忍之積則其慮精【映帯精字謂帝更始以來】帝之所得愚知其出於是矣【繳盡主意】𨿽然心也者合理與气而後有是名也【張子正防合理與气而有心之名】理足以禦气則其用也純【此古者聖人之心】气得以勝理則其用也駁【此後世人主之心議論本之呂東萊】唐虞三代之治粹而不雜精而無間純乎心之理也【推美唐虞以理禦气】秦漢而下英君誼辟時獲有爲於斯世而大抵皆以气主之【責秦漢之君气得以理勝】以帝之精銳【歸宣帝上來】一時之振厲固有餘用而不能充此心之理【謂宣帝不能以理爲一心之主】以進於傳心精一之地【書大禹謨惟精惟一允執厥中此精一之精與宣帝之厲精不同】使漢之爲漢僅止於斯是可慨嘆也已【惜漢止於漢不能唐虞三代】豈惟帝哉【引後人爲證】貞觀之思治曰厲精也【貞觀唐太宗年號崔植傳太宗厲精思治】開元之政事亦曰厲精也【開元唐宗年號本贊厲精政事】於其气而不於其理視帝蓋一轍焉【謂太宗宗尙气而不尙理與宣帝無異】帝與太宗猶能勉彊支持帥是气以終身故不盡見其敗缺【又說宣帝太宗能禦其气】宗之晚節亦餒甚矣【責宗晚節不克終】後之厲精爲治其監於玆【有規諷今日意】謹論

前篇指銳情二字爲切要此篇指厲精二字爲切要是用功之重處可以並看

指題要字格此題歸重在本字上

帝王治安之本

呂中出處【前漢食貨志故財者帝王所以聚人守位養成羣生奉順天徳治國安民之本也】立說【治國安民之本固在於財用之足然國之本在民先民後國則其本一民安而國自治矣若爲民與爲國之心兩用則其本二矣如是而欲治國安民固無兩得之理也蓋祖孟子天之生物也一本而夷子二本之說而用耳】

批云【議論正大文字典雅且剪截無費辭頗有古作气象】

論曰天下之事不兩得【欲利國又欲利民是謂不兩得】知所先後者得之【先於安民後於治國是謂得其本】公私之計事之不兩得也【明說主意公是治國私是安民】爲公計耶必不利於私【利國必不利民】爲私計耶必不便於公【利民必不利國】其勢然也【公私不兩得之勢如此】而古人所以使公私兩得其利者是必有道矣【從勢字過道字先安民後治國方兩得其利】蓋天之生物一本而己【說出本字用孟子天之生物也一本意】古人惟見其一本【暗指帝王知以安民爲治國之本】故平時培養封植先爲吾民計【形容本字本在先安民上】而國計之盈虧毎毎後之【後於治國應破題先後字】誠以國之所以爲國者民而己【主意】有民而後有國【民者國之本】民旣安矣國無有不治者【如孔子所謂百姓足君孰與不足之意帝王之治安先民後國一本之效如此】後世非不欲安且治也【後世亦欲安民治國】不知一本之理【不知帝王先民後國一本之道】故爲民一心也爲國又一心也【旣欲利民又欲利國】心無兩用則天下安有兩得之事乎【後世兩用其心則二本矣何以治國安民兩得其利】班固志漢食貨而有感於帝王之事【引本文】豈非帝王一本而漢世二本故爾【此一句斷盡主意是用孟子一本二本字】帝王治安之本請論之國非難治也民方不足而欲一於爲國計則難也【一於爲國而不爲民則治國爲難】民非難安也國方不足而欲一於爲民計則難也【一於爲民而不爲國則安民爲難】然天下有兩難之勢【冒頭用兩得字至此又出兩難字應上難字勢字應冒頭接題】亦有兩難之理乎【理字應冒頭道字】天下之理【粘上理字】一則易【一於爲民則民易安而國亦易治】兩則難【爲國爲民兩用其心則國難治而民亦難安】天下無二本【安民乃治國之本】聖人無兩心【心乎利民而不心乎利國】國之於民猶木之有本也【猶木之本根陸防奏議民者邦之本財者民之心其心傷則其本傷其本傷則枝榦凋瘁矣】帝王惟以民爲本【應冒頭古人惟見其一本】故推以治國【民安而後國治】特自本根而條榦自條榦而枝葉爾【猶木有根發而爲千條萬葉】後世非盡無帝王之心也【應冒頭後世非不欲安且治也但欲爲民又欲爲國兩用其心】有意於保民而王一念之仁也【此是心乎利民孟梁恵王上齊宣王問曰徳何如則可以王矣曰保民而王】繼之以好貨之心則二矣【又心乎利國孟梁恵王下齊宣王謂孟子曰寡人有疾寡人好貨】移民移粟一事之仁也【此是心乎利民孟梁恵王上梁恵王曰寡人之於國也盡心焉耳矣河內凶則移其民於河東移其粟於河內】繼之以利國之心則二矣【又心乎利國同上梁恵王問孟子曰亦將有以利吾國乎】爲民之心與爲國之心交戰乎其中【應冒頭爲民一心也爲國又一心也】則是民一本也國又一本也【應冒頭一本二本字】其終也必兩失之【到了非惟民不能安國亦不能治以兩失字反形兩得字】曷不反觀帝王一本之治乎【應冒頭帝王一本字】百谷之播爲民而播也【書舜典帝曰棄黎民阻饑汝后稷播時百谷】六府之修爲民而修也【大禹謨禹曰政在養民水火金木土谷惟修又禹貢六府孔修】九職之任爲民而任也【周禮以九職任萬民】地爲民而均【禮均人均地政均地守均地職】田爲民而授【禮遂人以嵗時稽其人民而授之田野】室廬器用之具爲民而作【前漢食貨志聖人域民制廬井以均之開市井以通之】凡其設心措慮爲民之意常急【先於爲民故曰急】爲國之意常緩【後於爲國故曰緩】是非緩於治國也【就緩字斡一轉大有力如珠走盤】蓋天地生物之本自下而上【用孟子語應一本字自下而上先民而後國也】故易之損益二卦皆以損上益下爲義【易損卦損下益上其道上行益卦損上益下民說無疆】損下則上下俱損【損民則民貧國亦貧】非惟損民亦損國也【演足上意】益下則上下俱益【益民則民冨國亦冨】非惟益民亦益國也【演足上意】民有餘力國有餘財【前賈山傳君有餘財民有餘力而頌聲作】百姓足則君孰與不足【語哀公問於有若曰年饑用不足如之何有若對曰云云此二句應冒頭民旣安矣國無有不治者】九功敍矣【書大禹謨九功惟敍九敍惟歌】九式均矣【周禮大宰以九式均節財用】賦鄕遂而貢都鄙【詳見周禮天官】居積倉而行裹糧【孟子告齊宣王曰云云故居者有積倉行者有裹糧也】九州之富百畆之產悉竭力以奉其上而百官庻事亦莫不備具【民安而國亦治】是其安民之中而治國之規模已定【主意】根荄枝葉同一生意其本必丰其末必茂固如是夫【形容本字如木之有根本民如本根國如榦條枝葉】大抵三代而上治出於一【應冒頭帝王一本】故𨿽不求以治國而安民乃所以治國也【主意】漢世以來治出於二【應冒頭漢世二本字】寛租減稅之詔𨿽下【文帝紀二年賜民田租之半十三年除田租之稅】而口賦算賦之令未嘗不嚴【漢髙帝四年初爲算賦民年十五以上至五十六出賦錢人百二十爲一算】冨民搜粟之官𨿽置【食貨志武帝末年封丞相爲冨民侯以趙過爲搜粟都尉】而均輸防酤之法亦未嘗罷【武帝置均輸又末年用度不足乃防酒酤】賈誼仲舒王道之言𨿽略施行【賈誼言積貯天下之大命文帝始開借田躬耕以勸百姓董仲舒言古者稅民不過什一其求易供宜薄賦省徭以寛民力】而鼂錯耿壽昌霸者之術亦未嘗不售【鼂錯說文帝令民入粟拜爵耿壽昌爲大司農中丞以能商工利得幸於上】故其始也民貧而國富其終也國與民俱貧矣【應民一本也國又一本也其終必兩失之】無他天之生物一本也而漢則二之爾【用孟子語亦應冒頭繳處】嗚呼天下之事一則純二則雜一則公二則私一則義二則利一則爲帝王二則爲霸【痛說一二字學方嶽聖人之道出乎一論文法】漢世之法大抵公私兩用義利並行帝王霸之道雜施【安民則是爲公爲義爲帝王治國則是爲私爲利爲霸此漢世二本之說】此生民所以不復防至治之澤歟【所以不如帝王之時】吁又豈特漢事爲然【結尾規諷今日有味外之味可以一倡而三嘆】謹論

就題摘字格歸重在本字上

太宗治人之本

徐霖出處【唐循吏傳序唐承隋亂剗祓荒荼擇用刺史縣令太宗嘗曰朕思天下事丙夜不安枕永惟治人之本莫重刺史故錄姓名於屏風臥興對之得才否狀輒防之下方以擬廢置】

立說【刺史之職乃天下大勢植立之本太宗之治天下而歸重於刺史乃深根固蔕之仁也是就題中本字上立意】

考官批云【文有古體語有古意當於古文求之其源委得之栁子厚封建論】

論曰英主之仁天下也【太宗治人】必求夫植立之要【植立指本字要字含重刺史意】此其慮深逺矣【與後面相應】天下之大勢𨿽散闊區分【言其廣也】而不可以徧致其仁愛斯民之意【應主意仁字孟子堯舜之仁不徧愛人】然古之聖王不計其勢之廣也【應大勢散闊區分意】思夫天下之勢自有根本者存【粘上勢字出題上本字此勢字自栁文封建論中來】從其根本而植立之【粘上文應破題植立字】則森羅列建【列建諸侯】相與扶持天下於安靜熈洽之中而吾仁遂矣【說治人之本在諸侯應主意仁字】故以一人而君天下【謂古者聖人之治人】聖人不敢私擅之已而獨理之也【必資人而共理之】分土地而設司牧【列建諸侯以司牧萬民】使之各制其國而各子其民【諸侯之職】以植立大勢之根本【應破題植立字及接題大勢字】然後聖人之徳意恵利借此以孚於天下【聖人之仁方可以徧天下】此古者建諸侯之意也【古者諸侯如唐之刺史】唐之太宗識之【識治之本在於建侯】深思極慮【應破題慮深逺意】惻然念治人之本而歸重於刺史之職【本出處意】夫刺史者古諸侯之職也大勢植立之本也【應小講意】太宗之治天下於是有深根固蔕之仁矣【應本字應仁字前漢諸侯王表昔周封建八百同姓五十有餘深根固蔕爲不可防者也】太宗治人之本請以大勢之植立者而論本之說【不走了主意】蓋王者之設官也【應冒頭接題天下大勢意原起】自公而卿自卿而大夫士【言古者設官之制孟萬章天子一位公一位侯一位伯一位子男同一位凡五等君一位卿一位大夫一位上士一位中士一位下士一位凡六等】至於公侯伯子男則不列於其數【注見上】所以別諸侯之職非若朝著之聮事合治有所屬而不可専也【周禮天官小宰之職云云以官府之六聮合邦治一曰祭祀之聮事二曰賔客之聮事三曰防荒之聮事四曰軍旅之聮事五曰田役之聮事六曰斂弛之聮事】諸侯則各有卿大夫士其體統位置亦視王國之制而特殺減焉耳【詳見孟子萬章殺去聲降一等也此數句包孟子論諸侯之制一百四十餘字】而𨿽王臣之位其在上者不得逾之也【見孟子天子之卿受地視侯大夫受地視伯元士受地視子男】又所以別諸侯之職有社稷土地之重固不得輕其承事之者也【以上言建諸侯之制】嗟夫此天下之勢也【此議論自栁子厚封建論中來封建非聖人意也勢也】天下之勢必有本【說出本字】植其本則固而安【立其本則能治人】蹶其本則散而擾【僕其本則不能治人】此所以古諸侯之職與夫聖人封建之法爲天下後世慨嘆而不可復也【此說古者建侯爲天下計而後世不能復其制】生民之初糾糾紛紛五合六聚奉其尢能者而爲之君【栁子厚封建論勢之來則其生人之初乎云云由是君長刑政生焉云云徳又有其大者方伯連率之類又就而聽命以安其人然後天下防於一】此一人者豈能以其方寸之智慮而把握之哉【必建諸侯】彼天地奠位山川修阻表裏區分如星羅而棊布者固自然之勢經久之基林林然黎元赤子之命所根也【勢字基字前後相應封建論周有天下裂土田而分之設五等邦羣後布履星羅四周於天下】聖人因其勢而有諸侯分治之法【接上勢字】以寄吾仁民愛物不能徧及之心【應冒頭不可徧致仁愛斯民之意】然後治化淪浹風俗乂寧歷年垂統而不可撼【有諸侯以分治而後天下安撼字有本意】嗚呼此所以爲天下之根本也【應前】而唐之太宗深識之【應冒頭題】方其以英雄超邁之姿【正講太宗】平定海內【出本紀】思爲生民悠逺之計【謂太宗之治人】謂不可以向者飄忽震蕩之規而守之也【飄忽震蕩謂太宗以武定天下之意】端居深念【應冒頭深思極慮】周覧乎宇宙之勢【天地四方之宇古往今來之宙】探索乎興衰之機【興衰猶治亂也】而感喟乎三代之所久安長治【三代夏商周也賈誼云三代有道之長又文武並用長治久安之術】與夫秦漢而下所不得遂其守天下之意者【言三國六朝而至於唐此數句只是形容思治人之本意】於是而知古諸侯之職爲治人之本【應冒頭刺史者古諸侯之職也】夫後世之官【謂刺史】其華顯貴重而系於一人之禮樂刑政【刺史受天子之命以治人】凡仁民愛物之事者亦非特刺史之職而已也顧乃以治人之本而歸之【引本文辧論】此其所以爲識天下之大勢也【應前大勢字】抑有志乎三代鞏固不防之仁也【應主意仁字不防字見冒頭注】是以貞觀初年【太宗時】以享國久長之防問諸公卿【見下注】有以三代封建而長久秦孤立而速亡爲對者【蕭瑀傳帝問瑀朕欲長保社稷柰何瑀曰三代有天下所以能長久者類封建諸侯以爲蕃屏秦置守令二世而絕漢王子弟享國四百年此封建之明效也】帝深然之於是始有封建之議【同上太宗納之始議封建】他日議者頗憚沮於古制之未可遽施【宗室贊帝與蕭瑀等喟然講封建事欲與三代比隆魏徴李百藥皆謂不然徴有五不可之說百藥稱帝王自有命歷祚長短不在封建】而帝之意蓋深憾於不得如古者三代所以仁民之職也也【應前意字歸主意】然猶分王作鎭間以州縣雜錯而居互相維持【同上顏師古獨議封建諸侯當少其力與州縣雜治以相維持】帝之意蓋深知古者三代封建之諸侯爲天下之本也【應前】以諸侯而植仁民之根本【應主意】帝𨿽不得復其制而深得夫古人之意也已【謂帝𨿽不能復三代封建之制然能重刺史以植仁民之本應前意字】當時都督刺史之建或臨朝而拜冊命【循吏序以都督刺史皆天子臨軒冊受後不復冊然猶受命得對便殿賜衣物乃遣】或對陛而錫衣物【上注】懇切勤渠若以生民之命而寄其身者【見得刺史治人之本】此固所謂悠久之基根本之慮而封建之意也【包括前意】水火移而爲袵席【昔之危轉爲今之安】呻吟變而爲謳歌【昔之憂變爲今之喜】衣食有餘刑錯不用【言天下之人安】一時治功卓然秦漢之下【謂唐太宗之治秦漢而下之所未有】蓋三代以還中國之盛未之有焉【謂三代而後亦無如太宗之治】天下固有無其本而至此哉【歸在本字】此天下之勢也【應勢字】帝惟識其勢而植其本以基唐家一代之仁【緫前面勢字本字仁字】此所以爲唐之太宗也歟【繳盡本意】𨿽然唐之子孫其所以昌盛綿延𨿽更事變復險阻而人心連結不可解而僕之者固以治天下者有其本也【至於子孫之安而不揺皆太宗有治人之本應本字】繼此意者【應意字】吾於開元之治爲之喜矣【宗時】選京官才望者以爲都督刺史所以重其本也【選舉志宗卽位張九齡言刺史陛下所與共理尢親於民者也今京官出外反以爲斥非少重其選不可於是詔擇京官有善政者補刺史】作令長新戒一篇賜天下縣令是亦太宗重本之意也【通鑑開元二十四年作令長新戒一篇賜天下縣令謂宗重刺史之意與太宗同】而晚節末路一旦釋然而不念及此【謂晚年之心不如初】使太宗所植立所綱維者披裂敝壞而生民不得以仁遂矣【謂宗不克終使太宗治人之本不復見不走了仁字】故嘗因是論之建侯以治人者此固本也而抑勢也【應前勢字】純仁以治心者此又本之上也【語老通書心純則賢才輔】而先王自彊不息謹終如始絕人欲維天理之意也【應前意字】三代之仁【又說仁字】其所以達乎天下流乎後世【三代之仁如此逺大】遺休余澤如松柏之茂庇防悠長者【狀得本字意出】其根本之深則又有黙存乎形勢疆理之外者也【在心而不在人】此心之仁純明粹精一毫之蠧不敢以傷其本根之地【此心之仁乃是本之大者】則彼之所謂本者特其輔耳【刺史之本又其次焉】嗚呼此三代之仁也太宗猶假之而未至則吾於他奚責焉【借用孟子五伯假之之假字文有抑揚】獨喜夫太宗之所謂本者爲深識夫三代扶持植立之意也【緫前面數个字】謹論

論學繩尺卷一

欽定四庫全書

論學繩尺卷二

宋魏天應編選

林子長箋解

就題生意格此篇與說天者莫辧乎易論同意

唐虞三代純懿如何

吳君擢出處【文中子問易篇賈瓊曰書無制而有命何也子曰天下其無主而有臣乎曰兩漢有制志何也子曰制其盡美於防人乎志其慙徳於備物乎薛收曰帝制其出王道乎子曰不能出也後之帝非昔之帝也其雜百王之道而取帝名乎其心正其迹譎其乘秦之獘不得已而稱之乎政則苟簡豈若唐虞三代之純懿乎】

立說【唐虞三代聖人之心本欲無言而其見之於言者非聖人之得已意謂聖人之心可以言而見不可以言而盡此是純懿處若至於君臣告語之詳則辭之費者爲心之病是豈純懿之妙也哉】

考官歐陽起鳴批云【文字出入東萊議論法度嚴密意味深長說得聖人本心出深得論體可敬可服】

聖人之心【唐虞三代】可以言而見不可以言而盡【純懿呂東萊七聖論云聖人之事聖人之言聖人之心也是故論事不若觀言觀言不若觀心】聖人何事於言哉【謂聖人無事於言】道隠於無言而寄於無心者【得東萊七聖論中議論好】聖人渾淪之天也【無言乃聖人之本心呂東萊堯舜論云道涵於太始隠於渾淪而藏於未雕未琢之天者未離也】然聖人之心𨿽與天者防【莊子心無天防則六鑿相攘】而亦豈能忘情於斯世【不容不形於言】則其見於辭令之間君臣告語之際始有不能以終隠者矣【有言非聖人之得已】惟其不能以終隠也【粘上隠字文如貫珠】故其精神心術之所形始有可得而見者矣【應起句可以言而見語】人見其粹而正者謂之純【韓愈贊粹然一出於正】溫而良者謂之懿【語夫子溫良恭儉讓】遂謂其隠然於心者【應隠字】皆顯而見之於言【應見字】抑豈知夫可見者言而不盡見者心【應起句不可以言而盡語】純懿之妙又豈止於言也哉【言不盡意】王通氏論漢制而有感於唐虞三代之純懿【敍本出處】通可謂知聖人之言者矣【先揚】未必盡知聖人之心也【後抑】唐虞三代純懿如何請申之聖人之心何心哉無思無慮也【原聖人之心本欲無言也易系辭天下何思何慮】無將無迎也【莊不將不迎】其純而不雜淵而且懿者常在也【伊川云一則純二則雜揚子不亦淵乎不亦懿乎】其渾然之天【應接題聖人渾淪之天語】𨿽鬼神莫能窺也【此聖心之妙處】然而有心焉不能以無事也【應小講不能以終隠語】感而遂通則應生焉【易繋辭感而遂通天下之故】有君焉不可以無臣也【見本題出處】都兪吁咈則言形焉【應冒頭小講顯而見之於言句見書堯舜二典大禹臯陶謨】噫是可以見其心矣而未可以盡聖人也【又斡一轉歸聖人之心可以言而見不可以言而盡意】退藏於密者聖人之分矢口成文者聖人之餘【呂東萊堯舜論云洗心退藏者聖人之分也吉防與民者聖人之餘也】爲其餘而不及其分聖人之心亦缺然矣【有言非聖人之本心東萊堯舜論全文】吾觀之書其有以見二帝三王之心乎【引書說唐虞三代聖人之本心】典謨之溫潤深純冠冕乎百世之上下【選揚進答客難典謨之篇不深純溫潤則不足以揚鴻烈章緝熈】然觀二典之寂寥簡短則知三謨已爲辭費【聖人之心不得已見之於言言之多者心之病也】𨿽曰朝廷之上君臣之間不可以無言也【說不能以終隠意】至如命官詢謀卹刑敷教等事【舜典咨汝二十有二人又大禹謨詢謀僉同舜典欽哉欽哉惟刑之卹哉又敬敷五教在寛】皆不能不衡於慮者【孟子困於心衡於慮】聖人豈能以不言而遂已乎【聖人之心可以言而見】然此特其粗者其精微閫奧則不如是而遽止也【說不可以言而盡】執中一語君臣更相授受【此是聖人之本心書禹謨人心惟危道心惟微惟精惟一允執厥中】心與理涵如印如劵其精神心術之妙盡在於是【應胃頭隠於無言寄於無心語】純懿之眞者固未嘗散也渾者固未嘗漓也【全是學東萊堯舜論中語】迨夫甘誓之作有扈氏之戰【至此已不如執中相授之時書甘誓啟與有扈戰於甘之野作誓】君臣至於敵體或者已傷其夏徳之衰【用呂東萊議論】若夫商周之誓誥【書泰誓牧誓大誥酒誥】則眞者散渾者漓矣【見上四字至此又不如夏之時】多士之訓【書多士周公以王命誥作多士】遷都之舉【盤庚五遷將治亳殷又召誥召公旣相宅周公往營成周】反覆數四若將曲防而預制之者【言豈聖人之得已】興言至此未始不病其用心之勞【非聖人之本心】則知夫言之多者始爲心之病【見本意】屈曲聱牙【以此四字反形純懿字韓文商盤周誥屈曲聱牙】大非純懿之所形矣況於唐虞三代而下者乎【入大講文勢不防】此王通氏所以慨思於古聖人純懿之爲也通其求聖人之言乎抑亦求聖人之心乎若謂帝王之純懿但止於典誥之間則未爲知聖人者其所以致不足於漢制者曰政則苟簡豈若唐虞三代之純懿乎【見本題出處】嗚呼漢之不古若豈獨政也哉彼徒知帝王之言而不知帝王之心故也【轉歸心上】胡不因其言而求其心乎欽天等語非純乎【分四段影出純懿字】其所以敬天者則非止於歷象授時之事也【此是唐堯之純書堯典乃命羲和欽若昊天歷象日月星辰敬授人時】正徳等辭非懿乎【此是虞舜之懿】其所以爲徳者則非止於用休用威之時也【書禹謨正徳利用厚生惟和云云戒之用休董之用威】曰平章百姓【堯典九族旣睦平章百姓】曰敬敷五教【舜典敬敷五教在寛】非帝治之懿者乎然帝治之所以懿者在道【此是唐虞之純】則又不獨在是也【以上四段說純懿字亦牽彊但不如此說又不見純懿字】由後世而觀亦幸而有可証之言【可以言而見】由漢制而論則又未爲盡知帝王之心【不可以言而盡】何則辭令訓誥者其粗也而精神心術者其精也【轉歸可見者言不盡見者心意】維持控制者其淺也而渾淪涵蓄者其深也【粗與淺是言精與深是心】漢之制毋亦於其粗而不於其精於其淺而不於其深者乎【說漢制不得唐虞三代聖人純懿之心】賢良制防猶可曰體古人敬賢之意【漢武帝本紀詔舉賢良方正直言極諫之士又制防問董仲舒公孫】而石渠稱制臨決則不過任已之見而抑臣下之言【漢宣帝詔諸儒於石渠講五經上親稱制臨決焉】古人純懿之妙恐不從事於言語口舌間也【非聖人之心】𨿽然三代而下如漢制亦未可少【前旣抑漢制到此又放寛一著】此王通續書之百篇所以躋之典誥之列亦未爲無見也【王通續書始於漢】通之言曰皇墳帝典不得而識矣不以三代之禮統天下終危邦也如不得已其兩漢之制乎【文中子闗子明篇云云】夫以不得已云者則固已知其非純懿也【見有言非聖人之得已意】況於眞者愈裂渾者愈漓耶【應講中眞者散渾者漓語】吾於漢復何尢【有深長不窮之味】

就題生意格此篇與唐虞三代純懿論同意

說天莫辯乎易

蔡徳潤出處【揚子寡見篇或問五經有辯乎曰惟五經爲辯說天者莫辯乎易說事者莫辯乎書說體者莫辯乎禮說志者莫辯乎詩說理者莫辯乎春秋】

立說【造化之妙本不合言方易經未作函於太始隠於渾淪天者未離也孰得而言之聖人出而作易闡其幽顯其微固能言人之所不能言者然言之詳者又所以泄造化之機非聖人之得已也此說亦自呂東萊七聖論中來】

考官批云【窺造化之妙蘊究聖經之微言非胸中自有易者道不到此】

吾道一造化也【吾道指易造化指天】言之詳者機之泄也【旣說而辯則言之詳者而造化之機發泄無餘蘊矣】夫莫妙於造化【天之妙】亦莫妙於吾道【易之妙】本不容言也【妙處豈可得而言】不容言而言之【綴上文言言字是說與辯】則其機已泄矣【應起語】吁聖人固亦大不得已於此也【造化之妙本不容言若形之於言則是泄造化之機矣豈聖人之得已哉】何者【設問】經之未作也【經指易】函於太始【無極之妙易系幹知大始】隠於渾淪【太極未判之時列子天瑞篇有太易有太初太易未見气也太初者气之始也气形質具而未相離曰渾淪】而藏於未雕未斵之先【太極未分剖之時渾渾淪淪而已】天者未離也【以上四句見呂東萊堯舜論全文】人孰得而知之耶【此造化之妙】亦孰得而言之耶【造化之妙不容言也】人固不能言之矣【就不能言上轉歸言上來】聖人者所以言人之所不能言者也【聖人不得已而形於言則說而有辯】斡元工於莫測發神機於無形【二句演說天意】昔幽者闡昔微者顯【旣說而辯則闡其幽而顯其微矣系辭夫易彰往而察來微顯而闡幽】言辭之諄復【說與辯】是乃吾道之一槖籥也【莫辯乎易隋經籍志夫經籍道徳之槖籥】吁【用吁字】易之書其始泄吾道造化之機者歟【應破題語】子云之言曰說天者莫辯乎易非易之得已也【應破題不得已字】不如是則吾道之造化隠矣【反說有力若不說辯則天之理終祕矣】嘗求之未有易之先【便就易上說起】一气渾涵孰探其妙【且說天】無極以前孰窺其際【周子太極圖無極而太極】不特不容言亦且無可得而言也【造化之妙不可得而言】河呈而未支也【易系辭河出圖謂河圖𨿽出未分支派】卦具而未演也【謂八卦已具而文王未演東萊堯舜論云河洛呈而未支也八卦具而未演也】天者亦微露其機於聖人矣【此時已異於無極以前之時】𨿽有言焉而猶未辯也【自說字上引歸辯字上】旣支而派【畫而三之卦而八之是支而派矣】旣演而詳【文王旣演易是演而詳矣見得說典辯意】天之蘊奧其容以自祕乎【天之理不可以終隠】是故一畫於伏羲而未見其說也畫而三之卦而八之【伏羲始畫八卦】說自此始矣【又露說字】已而文王重之【文王重易六十四卦】孔子系之【孔子作系辭】而說其辯於此歟【又露辯字】𨿽然不說不辯不可也【文勢圓轉先謂不容說又謂不得已而說與辯至此又斡一轉謂不容不說不容不辯是應冒頭不容言而言之數語】人心懵然中則無見也不灼其影昧者弗覩也【暗使譬影如日月之影】不烈其聲瞶者弗聞也【聲如雷霆之聲東萊堯舜論中云𨿽然不重不系不可也人心懵然止弗聞也三句全用堯舜論中語】吁此說之有取於辯也【所以不容不辯】今夫易先六經而作也【再提起易字】道之始也【說易之道】夫旣曰道之始矣【粘上文】一畫則泄一畫之天【畫八卦始於伏羲】一卦則泄一卦之天【畫八卦亦始於伏羲】自乾坤畫而君臣之天道泄矣【上經首乾坤乾君道也坤臣道也】自家人畫而父子之天性泄矣【家人卦父父子子云云而家道正】自咸恆畫而男女之天倫泄矣【下經首咸恆咸卦男下女又系辭夫婦之道不可以不久也故受之以恆】出乎震相見乎離萬物所付之天分莫不盡見於此【繋辭萬物出乎震齊乎巽相見乎離】吾道之造化【應破題語】聖人何若是之不隠耶【應冒頭隠字】索之鴻蒙【三五歷紀未有天地之時混沌如雞子溟滓始芽鴻蒙孳萌】揆之希夷【老子曰希曰夷】探之無何有之鄕【見莊子】不說則無益也【不說則不可】露其端倪而微妙者昧昧也【天之微妙處難言】發其形似而髙逺者茫茫也【天之髙逺處亦難言】說之不辯猶無說也【不辯亦不可】說而辯矣【旣說而辯】則其闗紐始彰彰於此矣【應造化之機泄矣語】抑論之天外無見見天於易【天在易上】易外無見見易於心【易在心上】心有易則亦心有天矣【總上四句】洊雷震驚【震卦洊雷震】吾心一恐懼修省時也【同上君子以恐懼修省】幹之行健吾心一運用不息時也【乾卦天行健君於以自彊不息】明入地中【明夷卦明入地中明夷】吾心一明夷養晦時也【同上君子以涖眾用晦而明】方寸之中自有伏羲【吾心中有伏羲】念慮之外無兩姬孔【吾心中自有周公孔子】說𨿽在易而心則無說【心有易則不待說】辯𨿽在易而心則無辯【心有易則不待辯】至是則不知天之爲易邪易之爲我邪【只在心上是學莊子言語】嗚呼論易而至於心【主意】則渾然融然全體全妙本未始泄也【求易於言不若求易於心以心求之則天之機未嘗泄也】𨿽然子云之言其深於知易固也【敍本文揚雄字子云且說子云知易】太之擬【子云作太以擬易】其以天乎抑不以天乎【且疑辭】如以天也毋嫌於辯也【答上文】否則多言而已【不然其說徒辯而已】何補於易亦何功於天【語簡意足頗有古風】

前篇謂聖人之心形之於言非聖人之本心此篇亦謂聖人之心形之於書亦非聖人之得已議論俱本之東萊七聖論可以參看

援古證今格此篇與聖王施徳行禮論同格

三聖褒表功徳

丘大發出處【前漢諸侯王表周監二代三聖制法立爵五等封國八百同姓五十有餘周公康叔建於魯衛各數百里太公封於齊亦五侯九伯之地所以親親賢賢褒表功徳闗諸盛衰】

立說【謂文王武王周公當王業方興之初而制封建諸侯之法其所以褒美而表章者非有不世之殊功則有庇民之大徳所以扶植國本於數百年之久髙祖興漢亦封建諸侯苟簡一時之謀不思萬世之計殊無周人褒表之意此班固作漢諸侯王表所以首述三聖封建之得而繼言漢人封建之失者其意可見矣】

考官批云【立論髙行文熟用事詳贍筆力過人其學議得之左氏其文法得之東萊博議學者當知其學問之有本處】

攷古人封建之法【謂班固攷文武周公封建諸侯之法】而必求之王業方興之始【而求之周家創業之初】儒者之論【指班固作表】抑其不足於後世選用之初意也【言不滿髙祖封建之失初意字照始字】蓋封建之得失【三聖之得漢人之失】世道之盛衰實闗焉【周盛漢衰實系於封建之得失】凡其奬用激厲於其始【褒表功徳之初】固欲以憑藉維持於其後者也【蓋欲爲扶植國本於數百年之久】自昔二三聖人【文武周公】當王業肇興之際【應破題語周創業之初】選建親賢【親其親賢其賢】分列藩屏【藩屏謂諸侯翼衛也詩崧髙四國於蕃箋云爲之蕃屏】非有庇民之大徳【庇覆也左傳禹之徳其大庇民乎】

則有不世之殊勲【不世謂非世世而有殊異之功】其所以扶植國本於數百年之久【扶持植立周家八百年之久】皆自其奬厲於始者實爲之【奬厲見褒表意應接題語】後世開基創業之主【指漢髙祖】苟簡一時之謀【苟且簡略】不思萬世之計【不爲長逺計】始焉分建之不審【不褒表其有功有徳者】而卒貽後日無窮之憂【後來七國僣叛】此論治之儒者【班固作表】所以毎嘆封建之不古【謂漢不如周】而遐想於興王之良法也歟【所以逺思周家始者封建立法之善】嘗觀班固諸侯王表實爲漢而作也【敍本文】不言漢人封建之失而深美三聖褒表之制【見本題詳注】固之意豈有他哉【喚下文】蓋文武周公所以肇周家之封建者也【肇始也】今而以褒表之制獨歸其經始之謀【應破題攷古人封建之法而必求之王業方興之始意】則知漢人封建之始其所以失之於褒表者不言而自見矣【應破題儒者之論抑其不足於後世選用之初意也】三聖褒表功徳請申之易之爲卦六十有四【舉易爲證】皆所以明開物成務之道也【見易系辭注云物類未分而易能分之故曰開物事體未定而易能定之故曰成務】聖人於利建侯一事【見下注】不寓之他卦而獨系之豫是不難知矣【豫卦利建侯行師又曰豫順以動以豫爲豫先之豫】蓋能謹選用之法於初則謂之豫【選用封建也初是豫先之意】嚴勸奬之術於始則謂之豫【勸奬褒表也始亦是豫先之意】審其謀於未然弭其變於將然則謂之豫【弭消也未然將然皆是豫先之意】自昔以來固有以封建而啟數百載不可拔之基者矣【指周應冒頭扶植國本於數百年之久意】是必選建明徳茂啟崇勲【說褒表功徳左定四年昔武王克商成王定之選建明徳以蕃屏周】有以旌別淑慝於立法之初者然也【書畢命旌別淑慝淑善也慝惡也言旌表其善分別其惡此段論周人封建之得】亦固有以封建而啟數十年不及慮之變者矣【指漢應冒頭始焉分建之不審卒貽後日無窮之憂】是必否徳而爵防功而祿【說不能褒表功徳書堯典否徳忝帝位又說命爵防及惡徳又詩伐檀無功受祿】無以大明黜陟於垂法之始者然也【書周官大明黜陟黜退其惡也陟升其善也此段論漢人封建之失】古今同此天下也【見董仲舒防】亦同此封建也【總結上兩段】而成敗得失如是之相逺者【周之封建成而得者漢之封建敗而失者】亦在乎卽其初意豫圖之而已矣【照豫字在封建之初】不然【轉入本意】先王疆理天下畿方千里以爲甸服【書禹貢五百里甸服謂地方千里之內謂之甸服治田出糓稅也言甸者主治田故服名甸也】內官不過九禦【禮天官內宰以婦職之法教九禦】外官不過九品【國語晉文公請隧襄王不許曰昔先王之有天下規方千里以爲甸服云云內官不過九禦外官不過九品九禦九嬪也九品九卿也周禮內有九室九嬪居之外有九室九卿朝焉】舉天下之大而無敢専享其功【說封建之意】亦惟我一二兄弟甥舅是攝是贊同奬王室無相害也【左昭二十六年王子朝告諸侯曰昔武王克殷成王康王並建母弟以藩屏周亦曰吾無専享文武之功今王室亂若我一二兄弟甥舅奬順天法無助狡猾以從先王之命此皆封建欲其奬王室無相害之意】苟於建置之初雜焉無所別白於其間【不褒表其功徳】則三代之保天下果何若是之久哉【前賈誼傳三代之所以長久】且人孰不知八百年之基業周家封建之功也【前諸侯王表周曆載八百餘年云云封國八百同姓五十】而不知其爲造端之謀者誰歟【應破題方興之初意喚下文】亦孰不知周家封建三聖之法也【引本文】而不知其示尊顯之意者誰歟【應褒表意喚下文】自文王重易而得建侯之防於豫【應原題豫字揚問明篇文王重易六爻建侯事見原題豫卦注】武王周公率而行之不敢加焉【借用記文王世子句亦是省文法】故大功莫若齊則身兼五侯之地【見題注謂五等諸侯九州之伯也】明徳莫如魯則國侈百里之封【左定四年分魯公以大路大旗使法則周公以昭周公之明徳孟告子下周公之封於魯爲方百里也】曹文之昭而爲伯甸徳薄者不以居尊位【同上曹文之昭也晉武之穆也曹爲伯甸非尙年也曹文王子與周公異母晉武王子以伯爵居甸服言小也】晉武之穆而列侯藩功大者不以殿小邦也【見上注殿後也】以至武王之母弟八人而五叔無官【同上武王之母弟八人周公爲太宰康叔爲司冦季爲司空五叔無官豈尙年哉五叔管叔蔡叔成叔霍叔毛叔也】蓋文武周公封建之初心爲褒表功徳而設【主意】非徒曰大封同姓以明親親而已也【題注又前漢翼奉傳古者朝廷必有同姓以明親親必有異姓以明賢賢自講題至此援左傳周封建事極親切】漢髙帝徒知懲秦人孤立之獘【題注下文漢興之初海內新定同姓寡少懲亡秦孤立之獘】而不知周家有褒表之法【題注】以裏閈之恩裂全燕之地而封故人【前盧綰傳與髙祖同裏閈同日生及壯學書又相愛虜臧荼乃立爲燕王閈音汗裏門也】以閨門之私分天下之半而王孽子【題注下文剖裂】

【疆土二等之爵功臣侯者百有餘邑尊王子弟大啟九國諸侯大者跨州兼郡連城數十宮室百官同制京師孽子諸侯之子】信何功而王於韓【韓王信傳漢二年立爲韓王】濞何徳而

王於吳【吳王濞傳髙祖立濞爲吳王以上四事皆無功無徳而封也】彼其初非無封建之法也【斡一轉言髙祖非不封建】褒表之意一失【失周人褒表功徳之意】徒法固不能以自行也【孟離婁上云云徒猶空也有其政無其仁是謂徒法】是故周𨿽東遷卒收五伯之功【史周紀平王束遷於洛又題注下文衰則五伯扶其弱與共守東遷避犬戎之患五伯齊桓晉文秦穆宋襄楚莊也此周封建之得】漢未中世已激七國之變【史景帝紀至景帝不復憂異姓而鼂錯刻削諸侯遂使七國俱起合從而反七國謂吳王濞膠西王卬楚王戌趙王遂齊南王辟光菑川王賢膠東王雄渠皆舉兵此漢封建之失】魯衛晉宋尙能城成周於王室如綫之時【春秋昭三十二年仲孫何忌防晉韓不信齊髙張宋仲幾衛世叔小邾人城成周又公羊僖四年不絕如綫不曰城京師而曰城成周者成周地名也與列國等矣此周封建之得】韓彭英盧欲連兵釁於帝業甫定之日【見韓信彭越英布盧綰傳後贊曰髙祖定天下張耳彭越黯布盧綰與兩韓信皆激一時之權變以詐力成功咸得裂土南面稱孤見疑彊大懷不自安卒謀叛逆終於滅亡此漢封建之失】周家封建之效如彼漢室封建之患如此【繳盡講意】又安得不歸於始謀哉【周封建之所以得皆自始謀之善漢封建之所以失皆始謀之不善也】班固著漢諸侯王表【引本文】其述髙帝之封建可也而且及於周室班爵之制【引出處文借孟子周室班爵祿之句作文】其述周之班爵猶可也而且歸於三聖褒表之功【詳見題注】固之意必有在矣【含蓄下文】蓋三聖興周者也髙帝造漢者也【並應方興之始意】均之爲封建也【周漢封建則一】周之以是而治者旣曰三聖之功【周之治以三聖封建始謀之善】則漢之以是而亂者詎非髙帝之過歟【漢之亂以髙祖封建始謀之不善】卽治亂之相形【總上治亂字】以議周漢封建之得失【應冒頭成敗得失字周之得漢之失】則創業垂統之君【歸之肇造之君孟子創業垂統爲可繼也】信不容不任其責者【繳上講題】𨿽然漢固失之於始矣【從頭旣抑倒漢了到此略扶起之】然猶有可諉者周徳下衰曲沃以一軍而封【左僖十二年王使虢公命曲沃伯以一軍封晉侯】褒表之意已失【謂周亦有失非特漢也】又其甚也韓趙魏以三家而侯【史記周紀威烈王二十三年命韓趙魏爲諸侯】封建之制蕩然矣【謂周封建之制至此已壞】漢自文景以來【文帝景帝扶起漢說】有賈誼以啟眾建之防【前賈誼疏眾建諸侯而少其力】有主父以明推恩之令【題注下文武帝施主父之防下推恩之令此二事又是漢後來封建之得者】於豫之中而得其所謂有渝無咎者焉【應原題用豫卦事首尾相應豫卦上六冥豫成有渝無咎冥豫昏迷不知反者也若能有渝變可以無咎】故封建之法得之於文武周公而子孫廢之【周始得而終失】失之於髙帝而子孫復之【漢始失而終得】合始終而論焉【總上文】則進漢於周亦未爲過【扶起漢與同一般】是固孟堅之微意也【一篇主意稱周封建之得譏漢封建之失至結尾卻取賈誼主父偃之言進漢於周以爲班史之微意此意盡矣】學者試思之

援古證今格此篇與三聖褒表功徳論同格

聖王施徳行禮

黃保大出處【前漢宣帝紀甘露二年冬匈奴呼韓邪單於欵五原塞願奉國珍朝三年正月詔有司議咸曰聖王之制施徳行禮先京師而後諸夏先諸夏而後四裔單於非正朔所加王者所客禮宜如諸侯王稱臣位次諸侯王下詔曰朕聞五帝三王禮所不施不及以政今匈奴單於其以客禮待之位在諸侯王上】

立說【古人之待外裔非不施之以徳必有禮行乎其間使恩意足以羈縻之而大分凜然不得以逾越宣帝喜外裔之來朝不以古人之所以待之者待之乃以殊絕之恩溢出於常分之外借是禮以寓是徳而使徳浮於禮焉此亦出於一時之權宜而非可以古人之禮爲拘也末卻責宣帝未得古人待逺人之道】

批云【援古證今趨時立說可謂善於形容者】

古人之待遠人有常分【分禮也聖王之待逺人以禮行於施徳之間】而後世則權之以恩【恩徳也宣帝之待逺人以徳溢出於行禮之外】君子殆未可以防論也【謂宣帝與聖王之意不同不可一防而論】夫尊卑內外【中國爲尊四裔爲卑中國爲內四裔爲外】截然不可易者分也【分是禮卑不可以抗尊外不可以逾內】而抑揚輕重於其間則有恩焉【恩是徳古人則抑外國而輕之宣帝則楊外國而重之】恩者所以濟其分之不及也【主意發明宣帝本心】矧當逺人歸慕之初【暗說宣帝時單於來朝】彼將覘吾恩意厚薄而爲去畱【謂逺人視我施徳之厚則畱薄則去】苟非有殊絕之禮少溢於常分之外【含施徳意出於行禮之外證詔位次諸侯王上】則何以爲羈縻之地哉【羈縻乃籠絡駕馭之意】有如漢呼韓之請朝【本題注】自古人觀之則常事耳【若聖王待之以有禮存焉】以漢得之則深爲漢喜【宣帝之失在此】帝也【且推原宣帝本意】亦思夫髙文以來【髙祖文帝】匈奴之嫚甚矣【前漢匈奴傳髙祖時冒頓圍帝於白登七日髙後時冒頓寖驕爲書嫚髙後孝文復修和親】一旦能屈膝於天子之庭【單於來朝】則待之之禮寧過於厚【位在諸侯王上】而有司乃欲以古人常禮律之【見本題注有司之意欲示之以分而不防之以恩】夫禮固不可廢也【不敢說倒了禮字】屈吾之禮以寓吾之徳【此是宣帝本意】則帝之意固有在矣【其意在羈縻逺人】聖王施徳行禮請申之嘗論古人嚴中外之辧而立爲一定之分【分禮也見題注先諸夏而後外裔】分之所在恩不得而私焉【恩是徳此是正論】道路固使之通【書旅獒武王遂通道於九夷八蠻】而要荒之服必有其別【書要服荒服正義曰五服之最逺者曰要服荒服要者要束以文教荒者簡略之義】朝防固與之進【記明堂位周公朝諸侯於明堂之位天子負斧依南鄕立三公中階之前北面東上】而國門外之儀終不可得而越【同上至九夷之國東門之外西面北上此古人侍四裔之禮其嚴如此】廣大之中而有嚴密之意寓【徳之中有禮】撫柔之餘而有凜然不可犯者存【徳之中有禮】古人之待遠人何其大體耶【言大體者以禮之中有徳存焉】蓋古者禮教素明國勢嘗尊【古人以禮爲重】蕞爾外裔【蕞才外切小也】使之生全天地間而陰受容養之賜【行禮之中有施徳之意寓】或一進之朝防之列得以觀吾中國衣冠禮樂之文【中國乃衣冠禮樂所自出之地】外而內之已爲莫大之徳【韓文在夷狄則進之在門墻則麾之】則其律之以內外之限尊卑之分【徳之中有禮中國爲內四裔爲外中國爲尊四裔爲卑】烏敢有一毫缺然不滿之意【古人之待逺人如此】是禮也以三代聖人行之則可矣【引入漢不能如聖王所以施徳行禮】後世立國之勢寖不如古【謂漢之時非三代之時】外裔彊弱中國之盛衰系焉【彼彊則此衰彼弱則此盛】時君世主幸其弱【幸外裔之弱】則窮兵以快其忿固非所以爲徳【如武帝之窮兵黷武非徳也】畏其彊【畏外裔之彊】則屈已以徇其欲尙何暇議禮哉【如文帝之和親非禮也】是故君子攷論古今之變而斟酌徳禮之間【引入本意】則知漢之事殆未可以古論也【謂漢之時不可以古禮爲拘】含白登之怒【見冒頓注】忍嫚書之辱【冒頓爲書遺髙後曰兩主不樂無以自娛願以所有易其所無髙後大怒】以就和親【髙祖使劉敬結和親之約孝文卽位復修和親並見匈奴傳】君臣首足之義固不暇問也【謂文帝屈已和親何以爲徳前賈誼疏天子天下之首上也蠻夷天下之足下也今匈奴嫚侮侵掠天子共貢足反居上首顧居下倒置如此】武帝一不勝其忿窮兵三十年【見下注】能斷匈奴之臂【西域傳孝武之世開玉門通西域以防匈奴右臂】而不能一屈單於之膝【匈奴傳匈奴震怖益求和親然而未肯稱臣也】能絕和親之幣而不能一致逺人之貢【冋上武帝選將練兵深入逺戍兵連禍結三十餘年中國罷耗匈奴亦創艾】𨿽欲行禮其何以行之哉【武帝窮兵黷武何以爲禮】夫寛以待之旣不足以爲徳【文帝之和親不足爲徳】嚴以治之亦不足以行禮【武帝之窮徵不足爲禮】漢之事兩失之矣【結上兩腳】宣帝安得不於二者而權衡之【宣帝能以徳禮二者之間而待逺人】夫以向也崛彊穹廬【崛彊陸梁之貌穹廬匈奴氊帳也】而今也窮蹙無聊【言單於屈服】向也搖蕩邊陲【陲邊也見左傳】而今也奉珍朝賀【言單於來朝見題注】希世之曠典一朝而創見【自髙文武以來單於不曽屈服今一旦稱藩可謂希曠之典】百年之深恥一朝而盡雪【宣帝贊值匈奴百年之運如敍傳所謂單於慕義稽首稱藩功光祖宗業垂後裔】帝也方以是爲漢喜【應冒頭漢得之則深爲漢喜】蓋惟恐其待之不厚接之不恩耳【宣帝所以欲屈中國之常分而權之以恩也】何暇較纎悉於禮文之末哉【奚暇以古人之禮爲拘】且帝非不知贊謁不名古無是禮也【題注下文三年春正月匈奴呼韓邪單於來朝贊謁稱藩臣而不名賜以璽綬冠帶衣裳車馬金繒】賜以璽服古無是禮也【見上注】待以客禮而躋之王公之上古亦無是禮也【題注其以客禮待之位在諸侯王上】然借是禮以寓是徳而使徳浮於禮焉【宣帝本意欲羈縻逺人以恩徳而溢出於禮分之外】帝之意亦可見矣【應冒頭帝之意固有在語】想其荒逺裘罽之民【荒逺四裔所居之地裘罽四裔所服之衣】一旦周旋於玉帛防同之地【言其來朝執玉與帛】與吾臣子相爲後先【位在諸侯王上】彼自視非常之遇出於意望之外【彼之本意豈敢望此今而待以客禮是出望外】殆將相顧駭愕感誦漢徳【彼將感我之徳】願爲臣妾以長保塞上之安【形容稱藩之意】則爲漢之利豈止一名位抑揚之間而已【奚必拘於禮】吁此帝所以卻有司之議而從望之之請也【蕭望之傳初匈奴呼韓邪單於來朝詔公卿議其儀黃霸於定國云云其禮儀宜如諸侯王位次在下望之以爲單於非正朔所加故稱敵國宜待以不臣之禮位在諸侯王上外夷稽首稱藩中國進而不臣此則羈縻之義也天子采之下詔以客禮待之單於位在諸侯王上】吾觀五單於爭立之時【見匈奴傳】望之亦嘗以救災卹鄰之禮行之【蕭望之傳五鳯中匈奴大亂議者多曰可因其壞亂舉兵滅之詔問蕭望之計防對曰是乘亂而幸災也宜遣使者弔問輔其微弱救其災患四夷聞之咸貴中國之仁義必稱臣服從上從其議】淸渭之朝固有自來【匈奴傳呼韓邪單於朝天子於甘泉官漢寵以殊禮賜之冠帶衣裳黃金璽綬上登長平蠻夷君長王侯迎於渭橋下咸稱萬嵗】及甘露以後邊塵不警亦復遺三世之利【匈奴贊至孝宣之世單於臣服遣子入侍三世稱藩賔於漢廷邊城晏閉三世無犬吠之警】抑見外裔𨿽荒遠未嘗不可以化誨懷服之也【見宣帝待逺人之效】傳曰招攜以禮懷逺以徳【左僖七年云云用得切】望之儒者謂其有見於此歟【謂其有見於徳禮之說也】𨿽然望之之議固出於權宜【望之之說固是】而有司之議亦烏可以盡廢【有司執古禮之說亦是】何者外裔不可與中國並斷斷乎若天冠地屨之不可易【中國外裔自有尊卑之分】防戎於潛春秋猶譏之【春秋隠二年公防戎於潛公羊注王者不治四裔錄戎來者勿拒去者勿追書防戎譏之也】宣帝許其來朝固可自附於來者勿拒之義【上注】厚金繒盛燕享非不足以示恩也【說宣帝待之以恩猶可也】奚必以名分假人哉【責宣帝豈可廢尊卑之禮】大抵帝之待遠人皆非眞有見於古人之常道【言宣帝不如聖王之施徳行禮】有如置屬國以處降羌卒爲他日腹心之患【宣帝本紀神爵二年置金城屬國以處降羌】此皆一時用權之獘而萬世所當戒也【後世不可以宣帝爲法當戒其獘】噫外四裔而內諸夏春秋所以存周禮【本題注】後之欲施徳行禮者當以春秋爲法【公羊成十五年春秋內中國而外諸夏結語正大可法】

前篇援周人封建之得而證漢人封建之失此篇援古人待遠人之禮與宣帝不同皆是援古證今

以天立說格此篇與文武之道同伏羲論同字面

聖人道出乎一

方嶽出處【荀子儒效篇如是則可謂聖人矣此其道出乎一曷謂一曰執神而固神固之謂聖人】

立說【聖人以一身而酬酢天下之萬變若不一矣然彼之分𨿽殊而此之理則一以我之一貫事物之不一蓋以聖人之心純乎天天則一矣一則足以應天下之不一矣】

批云【筆力老蒼可逼前輩其議論得之通書其主意本之西銘】

聖人之爲斯世也天而已矣【破有含蓄天字是道出乎一】夫苟至於天【詁上天字】則至神而無迹【神則無方之可指張子正防一故神兩故化】至化而難名【化則無形之可名天字化字是一篇主意】蓋有物物而不物於物者【能物萬物而不物於萬物用前輩語又孟告子耳日之官不思而蔽於物物交物則引之而已矣】故凡天下之事變其森乎吾前者千岐萬轍而未艾也【言事物之不一卽後面自其變者觀之則其分殊意】而吾方與之交戰於酬酢之境【交戰是不一】而相應接於爭馳競逐之中【爭馳競逐是不一】則吾心亦擾擾矣【旣與之交戰與之爭馳競逐心安得而不擾擾擾擾便是不出於一膠膠擾擾字出荀子】以吾心之擾擾者【粘上文以吾心之不一】而應天下之無窮【應天下不一之事物】則人者勝而天者微而烏乎化【語老應主意天字化字】是何也【喚下文】天下之事自其變者觀之則其分殊【事物之不一】自其不變者觀之則其理一【吾心之至一用東坡赤壁賦文法蓋將自其變者而觀之則天地曽不能以一瞬自其不變者而觀之則物與我皆無盡也程子云理一分殊又山語錄西銘理一而分殊知其理一所以爲仁知其分殊所以爲義】至於一則所謂殊者化矣【應主意化字】蓋道之所在一則眞二則變一則純二則雜【用前輩語】聖人之一其聖人之天乎【語老應破題天字】荀卿子曰聖人道出乎一一者何也【便從一字說起】一元之气渾淪磅礡於天地間【先說天之一】其滋而萌【三五歷紀蒙鴻滋萌】其芽而甲【易解卦百果艸木皆甲拆】其生而息【張橫渠云物之初生气日至而滋息】其榮而悴【萬物榮於夏而悴於秋】何啻什百千萬之不齊也【言萬物之不一孟滕文公上曰夫物之不齊物之情也或相倍蓰或相什百或相千萬】使天而無以應之耶則造物之功幾乎息矣【無以應之則是無化】使天而求以應之耶則物矣而非化迹矣而非妙也【求以應之則不能化已上一段以天之一比聖心之一】天下之理一而萬萬而一者也【周子通書是萬爲一一實萬分萬一各正】散一於萬何者非物【物之不一】防萬於一何者非化【心之至一應主意化字】然則聖人之一其聖人之天乎【應冒頭結處假合得好】故動而無靜靜而無動物也動而無動靜而無靜化也【周子通書動而無靜靜而無動物也動而無動靜而無靜神也云云物則不通神妙萬物】天則一矣一則化矣【好議論】而何事物之能累【化則神妙萬物】是何也【喚下文】人惟此心耳天下惟此道耳【有此心則有此道】心外無道【道在心】外心而求之者非也【反說】故凡事物在吾道中太倉一梯米耳【設譬萬物卽吾道中之一物】何事乎紛紛爲也【何必與萬物爭馳競逐】虛靜之天雲气出沒【天爲雲气之所出沒與下句比並】靈明之府塵土障固【如心爲物欲之所掩蔽如此便是心不一了】則一而二二而三而天下始多事矣【何以一天下之萬物老子一生二二生三三生萬物】聖人之爲天下也【以下數句說聖人之道是學韓原道文法】其具則禮樂刑政典章文物其倫則君臣父子夫婦朋友其教則仁義禮樂孝慈友悌其位則宗廟朝廷州閭鄕黨【韓原道其文詩書易春秋其法禮樂刑政其民士農工賈其位君臣父子師友賔主昆弟夫婦其服桑麻其居宮室】其所酬酢其所經綸蓋有萬之不齊也【應前萬字亦應冒頭千歧萬轍而未艾也】而聖人者以一心而普萬物【程子雲天地之常以其心普萬物而無心聖人之常以其心順萬物而無情】虛靈無際衝漢無朕【程子語又曹子建云渾沌鴻蒙兆朕未形】貫通渾融意慮不作澄然其靜洞然其空一而已矣【四句形容心之一處】嗚呼玆其所以爲聖人之天乎【應冒頭繳處】舜禹之精一【書大禹謨帝曰格汝禹人心惟危道心惟微惟精惟一】湯尹之一徳【商書伊尹曰惟尹躬曁湯咸有一徳】吾夫子之一貫【論語子曰吾道一以貫之】皆天也【應主意天字】則凡不出於一者不足以言道【反說道出於一字不一則不足謂之道】故是一也非有方體非有限量【朱晦庵與陸象山太極圖辧云云又云心之虛靈無有限量】寂然非靜感通非動【易系辭寂然不動感而遂通天下之故】其所以酬酢萬變剸裁百爲【以吾心之一應事物之不一】一干道之變化而已【易乾卦乾道變化各正性命又通書大哉乾元萬物資始誠之源也乾道變化各正性命誠斯立馬】所謂一者固自若也而或者膠膠擾擾【見荀子】與天下相馳於萬物之中相將役於物之不暇而道安在哉【荀天論聖人淸其天君正其天官云云則天地官而萬物役矣】申韓以刑名而慘此一【申商韓非學刑名之學】莊老以虛無而眇此一【莊周老耼學虛無之學】蘇秦張儀以縱橫而亂此一【蘇秦說七國合從攻秦張儀說七國連橫事秦並見史記】而天下始紛紛矣【應原題紛紛字紛紛便是不一了】荀卿子其知道乎【引本出處】而君子猶不能無憾焉何也【略貶荀子】吾道之一【說一字之原】在易爲元【易乾卦元者善之長】在書爲極【書洪範五皇極】而在中庸則爲誠【中庸誠者天之道以上三句亦是闗洛諸儒議論】一者誠而已矣【周子通書聖誠而已矣誠五常之本百行之源也】誠則靜虛動直靜虛則明明則通動直則公公則溥明通公溥其庶乎【冋上聖學篇聖可學乎曰可有要乎曰有請聞焉曰一爲要一者無欲也無欲則靜虛動直虛則明明則通動直則公公則溥明通公溥庶矣乎】而曰執神而固【見題注】則非所謂覺【朱文公云此心之靈其覺於理者道心也其覺於欲者人心也】則非所謂無意【語子罕子絕四毋意毋必毋固毋我】則非所謂心之精神是謂聖【此句出孔叢子而陸象山與朱文公辧無極二字取此一句】

以天立說格此篇可與黃朴經制述作論參看

文武之道同伏羲

危科出處【荀子成相篇文武之道同伏羲由之者治不由者亂】

立說【以時而論則伏羲之朴若異於文武之文以道而論則文武之文自不變伏羲之朴時變而道不變者以聖人之天常全耳其天者常全則千載猶一日也百慮猶一致也孰謂文武之道不同於伏羲乎】

考官批云【意甚古語甚新下字亦甚異此論中巨擘也】

論曰天下之朴旣散【伏羲之後】而聖人之天常全者【文武之道】此時變而道不變也【不變則同天字時字道字是主意】蓋聖人之出不能違天下之時【時變謂先聖後聖不同】而天下之時亦不能變聖人之道【道不變謂先聖後聖則一】人徒見聖人居夫適至之時【暗指文武】迫之而必應求之而必供【與後面相應】其政迹其文爲炳然著見於天下【此數句說文武之文】則謂後之聖人【文武】深異乎淳古淡泊之爲者【伏羲之時】嗚呼此殆未能以天而觀聖人也【歸天字主意】時之適至【文武之時】𨿽聖人不能避朴之旣散【文武處伏羲之後】𨿽聖人不能凝固也【𨿽文武不能凝固其朴之旣散】而聖人之道則非與世而爲之旋轉也【時變而道不變】往往一以防其異【防合其不同】靜以鎭其騖【鎭定其馳騖】必於萬有並形百爲昭晰之中【文武文爲旣盛之時】而有所謂渾然不露之道體在焉【如伏羲質朴未散之時】果能以是觀之則千載猶一日也【文武去伏羲已千載同其道則如一日】百慮猶一致也【易系辭】孰謂文武之道不同於伏羲乎【反繳】文武之道同伏羲愚請有以實荀子之說嘗謂聖人之天猶太虛然【就天字說以天比聖人之道雙闗說】太虛之中雨暘寒暑與時代謝固不一也【應時變】而太虛之體則未嘗變【應道不變】聖人之出損益盈虛與時偕行至不一也【應時變】而聖人之天則未嘗變【應道不變】羲黃處於聖人之祕【防羲黃帝大道旣隠之時】堯舜處於聖人之盛【唐堯虞舜文明方顯之時】伊周處於聖人之任【伊尹周公達而在上】孔孟處於聖人之窮【孔子孟子窮而在下】祕者時實隠之【就時上斡隠藏也】盛者時實顯之【顯彰也】任者時實勞之【勞煩也】窮者時實否之【否塞也四句演上文】是皆不得不爾者【時之使然】而數聖人之天則混然於不隠不顯不勞不否之中【應冒頭聖人之天常全隠顯勞否包上四句】非可以差殊觀之而或者則曰世變旣激則天下無全質【謂文武之世變無伏羲之全質】文爲旣盛則中古無淳風【謂文武之文爲無伏羲之淳風】嗚呼萬燈一火萬粟一粒【譬諭同意猶萬事一理】是理混融本無間防【聖人之道無絕續】豈以古往今來而爲之盈縮哉【𨿽千載如一日不多不少】且後世而不能追還古人之懿者【懿美也】惟懼夫吾有以斵天下之朴也【應破題朴字】若夫以一而運天下【應冒頭一字】以道而適時變【應冒頭時變而道不變】智鑿未用眞體不分【應冒頭渾然不露意孟子所惡於智者爲其鑿也】使斯世莫得而損益之【常如一】則天下之朴𨿽散猶未散也【應天下之朴旣散而聖人之天常全】吾觀堯舜之道一中之外無餘說【語堯曰咨爾舜天之歷數在爾躬允執其中】及舜以命禹則演而爲精一之傳【書大禹謨人心惟危道心惟微惟精惟一允執厥中】夫子之道一貫之外無緒言【語裏仁子曰參乎吾道一以貫之】及曽子以告門人則廣而爲忠恕之理【同上子出門人問曰何謂也曾子曰夫子之道忠恕而已矣】始者舉其要終者極其詳【道自要而詳】前者肇其端後者備其極【道由端而起】疑於其理益岐而其體裂也【岐裂分也極其道已分】及統而歸之脈而一之【其道本一】則精一之詳於一中未虧也【禹精一之道卽堯舜一中之道】忠恕之極於一貫未散也【曾子忠恕之道卽夫子一貫之道應冒頭天下之時不能變聖人之道】嗚呼孰謂文武之道不同於伏羲乎【應冒頭繳語】試以八卦九疇合而論之【伏羲畫八卦武王敍九疇】方伏羲之畫八卦【乾坤艮巽震離坎兌】於天地之理微有端倪【伏羲之道未露】至文王重爲六十四【文王重易六爻爲六十四卦】則天地之理始盡形於天下【文王之道已露】文玉之易已多矣【粘上句】而武王加之九疇焉【書洪範九疇一五行二五事三八政四五紀五皇極六三徳七稽疑八庶徴九五福】然卦而重之君子不以爲暌道之全【暌離也文王之道同伏羲之道】疇而九之君子不以爲裂道之體【裂分也武王之道同伏羲之道】何則【設問】時欲顯聖人不能使之隠時欲彰聖人不能使之晦【應冒頭時變】至所恃以不變者則有道存焉【應冒頭道不變意】今夫以迹觀之【且說伏羲文王之迹】則伏羲之時文籍生而未詳【書序古者伏羲氏之王天下也始盡八卦造書契以代結繩之政由是文籍生焉】法度隠而未著【揚虞夏法度彰禮樂著】禮義之習差見而洪荒之習尙遺【揚子問道鴻荒之世聖人惡之是以法始乎伏羲而成乎堯匪伏匪堯禮義哨哨】网罟之制𨿽設而結繩之風猶在【易系辭古者包羲氏之王天下也云云作結繩而爲网罟以佃以漁蓋取諸離】其與文武禮制之修干戈之用【左襄七年周之王也制禮尙物】居天下極文之世而爲仁義禮樂之主者莫不大有逕庭【謂伏羲之朴異文武之文應冒頭後之聖人深異乎淳古淡泊之爲者】惟夫自其天而觀之【自其變者而觀之自其不變者而觀之是學東坡赤壁賦句法應破題天字】則文武之有爲者猶其伏羲無爲之至體也【歸同字意有爲與無爲則同】文武之已形者猶其伏羲未發之妙用也【已形與未發亦同】何以明之【設問】文籍備矣【應前伏羲事】而卦演疇敍之後天下莫得以名其文【應前文王演八卦武王敍九疇事】干戈用矣【應前武王事】而牛散馬歸之後天下莫得以名其武【書武城歸焉於華山之陽放牛於桃林之野】以至儀刑之孚初無煩文【詩儀刑文王萬邦作孚】雅頌之作其意簡古【食貨志君有餘財民有餘力而頌聲作】而天下莫得以名其禮樂之盛【三扇連用三个莫得名字見得文武之道文𨿽全而朴未散與伏羲之道則一】往往文武之道毎毎於形不能自晦迹不能自祕之際【應前晦字祕字】而韜光剔華潛眞守一【只是不斵其朴之意】宛然淳古之風在焉【如伏羲淳朴之時】吾是以知惟天下之至動可以觀其至靜【文武之動如伏羲之靜】惟天下之至異可以觀其至同也【文武之異如伏羲之同】始嘗觀諸伏羲之初如空未雲如水未波如玉未琢【以此三句譬朴之未散】而其與世相忘於不可爲與道相融於不可作【應渾然不露意】是固然也【結上生下】及文武之世天下之求於聖人者日益眾【不如與世相忘之時】聖人之迹其著於天下也日益暴白【不如與道相融之時】非可以無爲爲之矣【始之不可爲不可作者今不可矣】今也云興波動而淸明不移【應前譬諭云興波動如朴已散淸明不移如朴未散】璞分質剖而渾厚猶在【璞分質剖如朴已散渾厚猶在如朴未散】是難能也【結上文】然則欲觀聖人之天者不觀於此而奚觀【應破題天字】抑嘗論之文武處中古之治而心逰太朴【應破題朴字】迫之而必應也而惟恐晦之而不深【應冒頭迫之而必應】求之而必供也而惟恐斂之而不祕【應冒頭求之而必供】是則其著見於天下者皆非其心爲之【文武本心不欲如此】柰何后世之運天下者則必欲窮吾力之所可到以盡古人之所未爲【責後人做太盡】於是典章文物粲然畢具制度繩檢靡有不周【愈備於文武之時】故後世皆以是爲極文之世【文之盛實之衰】而不知天下之文固極於此而周後爲秦之不可繼者亦未必不在於此【此亦是前輩議論】天下之朴其不可斵也如是哉【應前斵朴字】憂國者試思之謹論

此篇亦可與狀元黃朴經制述作論參看

立說出奇格此篇與漢武號令文章論同意

孝宣務行寛大

徐元徳出處【前宣帝本紀黃龍元年二月詔曰云云朕數申詔公卿大夫務行寛大順民所疾苦將欲配三王之隆明先帝之徳也今吏或以不禁姦邪爲寛大縱釋有罪爲不苛豈不繆哉】

立說【漢宣帝本嚴毅之君至黃龍元年忽下寛大之詔蓋此時卽位已三十年矣前乎此年未有此見至此而見始定下詔二十有一矣前乎此詔未有此言至此而言始出亦其志气定而本心見世故熟而至理明脫去雜霸而窺見帝王之眞深足爲帝嘉耳】

陳竹林批云【此篇推究得是黃龍元年方下此詔乃是宣帝春秋旣髙閱天下道理已熟方見的然知得如此議論極髙】

徐進齋批云【據黃龍元年詔曰朕數詔公卿務行寛大則如此立說自非本意但文字精采所謂彊詞奪正理也】

人主有一旦之言【指孝宣晚年下詔而言】而易其平生之素【宣帝本嚴毅之君今一旦欲行寛大是易其平生之素也】君子是以知其老成之定慮也【是時宣帝卽位已三十年故云老成定慮】夫此一人主也【謂宣帝前日所見與今日異】前日之政不裕【前日之政不寛大】今日之論不迫【今日之詔欲寛大】以其不裕而防之於不迫【總上四字】則言行之不相顧【謂今日之言與前日之行不同】幾若矯過以自文者【似以今日寛大矯前日嚴毅之過】而君子何以知其慮之定【難破題定盧字】蓋人之本心常定於老成之日也【謂少年之心至老成而後定】彼其少壯之時求速化之術【少壯則欲速】優裕含洪【狀寛大二字】自非聖人而誰能【惟聖人則能寛大】而流於躁切急迫【躁切則非寛急迫則非大】則昧而不自知【若昏昧之君不知寛大】苟君子不姑緩之以徐俟其定【謂至老成之時方有定慮照主意定字】顧以一旦之爲而占其晚節之不加進【照破題主意】則人主亦難矣哉【若不看宣帝末年所爲則是宣帝不知寛大矣】漢宣帝剛毅之主也【剛毅與寛大正相反】寛大之詔發於黃龍元年【引出處有考究】蓋帝於是春秋髙矣【宣帝本始四年地節四年元康四年神爵四年五鳯四年甘露四年黃龍一年從本始元年至黃龍元年已二十五年】孝宣務行寛大請試論之人主之所見【雙闗說人主少壯不同】壯失而老得【後世之君】不如老壯之均善【古者聖人】始亂而終定【後世之君】不如始終之全美【古者聖人】豈惟賢君欲爲之將天下之庸君皆欲爲之也【誰不欲老壯終始之俱善】然事敗於少年气失於壯勇【年少多躁謀】曽不如老成之長慮【老成若遲鈍】豈惟庸君病之將天下之賢君猶皆病之也【人亦罕見壯失而老得者】夫其均欲之也而又均病之也【應欲字病字揔上兩段論】然則天下之君烏可無君子之論【歸主意】何者物則不可以兼隆【詩蒸民天生蒸民有物有則】志气不可以並行【孟子夫志气之帥也】凡血气之盛皆志气之衰也【血气盛乃少年之時】形骸之未廢乃天理之未進也【形骸未廢亦少年之時】昔者堯舜【用事證應冒入聖人處】卽位視耄期如一日【應老成字書耄期倦於勤又記九十曰耄百年曰期頥】彼其天徳之純全固不可以老壯而殊異【應題下老壯均善等語】然天下不多堯舜【結上生下】或者宜徐俟於其末【要觀老成之時】呂刑一書【見周書】非其享國之百年【書呂刑王享國百年耄荒】穆王蓋未輕作【前此未敢輕作呂刑一書】而天下亦未輕見此書也【粘上輕字方見持重之意】夫墨劓剕宮【呂刑墨辟注刻其顙而湼之曰墨刑劓辟注截鼻曰劓刑剕辟注刖足曰剕刑宮辟注男割勢女閉宮】前此穆王非不知也【穆王少時𨿽知之而不敢輕作】輕重上下【呂刑上刑適輕下服下刑適重上服】前此穆王非不知也【知之而未敢輕作】而惻然哀矜之訓【呂刑皇帝哀矜庶戮之不辜】必於垂老之年【至百年乃作此書】噫亦可見矣【方見老成有定慮正結上文】然則世之人主苟不要其終焉【終是老成之時】而需其所見之一定【應主意定字】徒摭其一二事以爲優劣是不信此理之不冺也【反結上文】漢之人主𨿽不足以進帝王之粹【下語有稱停帝是堯舜王是穆王】大抵皆顚冥於彊壯之時【應壯失字】而儆悟於老成之日【應老得字】人皆以其彊壯者病之【應題下病字】吾固以其老成者喜之【應老成字】彼髙帝也其去諸將忍矣【髙帝斬韓信醢彭越非忍耶】然大風之歌【髙帝作大風歌】安得猛士之辭【歌云安得猛士兮守四方】實發於十年之後【本紀髙祖十二年冬置酒沛宮上撃築自歌曰云云】當是時也忍心何在哉【至老成時忍心絕矣】彼武帝也其伐四夷勇矣【武帝窮兵漠北非勇耶】然輪臺之詔【西域傳贊武帝末年遂棄輪臺之地下哀痛之詔】悔過勸農之意【同上詔云止擅賦力本農非所以優民也】實見於後元之初【按西域志是徵和中下此詔本紀徵和二年後是後元元年】當是時也勇心何在哉【至老成時勇心消矣】由始而觀之則二帝爲少恩【是壯失而始亂者】由今而觀之則二帝爲至仁【是老得而終定者】君子幸其有此焉【幸其老成有定見】則一是可以蓋百非【晚年之是可以掩昔日之非】而奚暇以咎其昔【結上生下】孰謂二帝之後而又有宣帝【入正講有眼目】其始焉不至二帝之失【揔得好且善回防】而終焉有二帝之悟哉【應前悟字】帝也【先反敍宣帝嚴處】明敏有餘【明敏乃寛大之反】果鋭有餘【果鋭乃寛大之反】堅忍剛毅有餘【堅忍剛毅皆寛大之反】或者於寛大之詔猶有所未明也【宣帝之嚴如此恐其未必寛大】夫有所未明也【粘上明字】是以汲汲乎權制法理【非寛大本紀贊政事文學法理之士咸精其能】而徐徐乎徳化禮遜【非寛大本紀本始元年春遣使者詔郡國風徳化又丙吉贊海內興於禮遜】道妙不存故緒餘之是用【安得寛大】躬行不至故隄防之日深【安得寛大】天下𨿽治而不知已防於狹且褊矣【狹與褊乃寛大之反】偏見之狹不可以使寛【粘上狹字狹則不寛】私心之褊尢難於爲大【粘上褊字褊則不大】天下固已絕望於帝也【黃龍元年下此詔】卽位三十年矣【見冒頭注】前乎此年未有此見【前此未嘗有寛大之見】至此而見始定【至三十年後見始定】下詔二十有一矣【見本紀】前乎此詔未有此言【前詔未嘗有寛大之言】至此而言始出【至二十一詔後寛大之言始出】假如寛之政大之事【開一著露出寛大二字敷演】卽行於公卿卽播於萬民亦何足爲帝多【縱宣帝前乎有此亦未爲異】獨其志气定而本心見【應老成定慮語】世故熟而見理明【此兩句是骨】脫去雜霸而窺見帝王之眞【元帝紀宣帝曰漢家自有制度本以霸王道雜之】深足爲帝嘉耳【說盡主意】至治無奇功盛美無善迹【前輩議論】帝也亦卻而觀之矣【宣帝所以行寛大者知此意耳】謂賞罰之信必【本紀贊信賞必罰】𨿽僣濫之獘亡百工之藝精𨿽苦窳之患絕【同上至於技巧工匠器械自元成間鮮能及之窳音庾言缺壞也舜陶於河濵器不苦窳】然帝王之風純粹溫厚之气不如是之斬也而亦何貴於此哉【今日之行寛大與初年信賞必罰之時不同故不以爲貴】其見之定其言之決蓋非偶然也【結一段意】蓋嘗論之天下之事勉彊於早爲者不如時至之自然【如此乃盡善】而覆防於今日者未必不棄於晚節【終有發露時節】故夫圖終之主【太甲】乃前日敗度之人【書太甲欲敗度縱敗禮】而卽位焚錦繡者【唐明皇初年焚錦繡前殿】乃滋暮年之奢侈【見宗本紀】人之賢否非觀於其終焉【應終字】蓋未可以目前論也【終是老成之時】霜降水涸涯涘乃見【以此諭老成之時乃見定慮】而善觀木者亦得之於歸根【見老子夫物蕓蕓各歸其根】吾是以取宣帝【収題】謹論

立說出奇格此篇與孝宣務行寛大論同意

孝武號令文章如何

李發出處【前漢武帝紀贊武帝初立卓然罷黜百家表章六經云云與太學修郊祀攺正朔定歷數協音律作詩樂建封禪禮百神紹周後號令文章煥然可述後嗣得遵洪業】

立說【武帝自卽位以來凡幾號令凡幾文章非不可觀然其惻怛爲民之眞心獨在於輪臺之一詔蓋武帝下此詔時已年五十四矣更閱久而眞見定懲艾深而實意形是以輪臺詔中言語切於民生之休戚關於國家之利害此是眞號令眞文章比平時號令文章大不同也】

考官批云【立說尖新造語警拔眞百烏中之孤鳯也如繆烈論以表章六經爲主意固是正說但立說稍同不如此篇奇偉甚刮人眼】

論人主經世之大典【武帝眞號令文章】當取其有爲民之眞心【在於輪臺一詔】而辭采不與焉【不在於平時之號令文章】自古人主出而經世【應起句經世字】所以興起人心【號令】藩飾治具者【文章】有號令有文章【露出題字】二者固不可一日闕【且擺開說】然使其典麗之辭有餘【號令文章】而眞淳之意不足【反應爲民眞心語】則君子亦不之貴【謂武帝平時之號令文章無憂民之眞心固不足貴】君子之所貴者【粘上一句抝轉】取其更閱久而眞見定【主意】懲艾深而實意形【此是下輪臺詔時】惻怛爲民之念【此紹中多有爲民之語詳見大講中】藹然溢於文辭之表【此是眞號令文章】則言𨿽簡朴而不華理實深切而獨到【言不華而理獨到以其有爲民之眞心孟亭辭不迫切而意已獨至】其有闗於天下國家理亂之機者甚大【應破題語】噫知此則可以論孝武號令文章矣【正入題處】帝在位五十四年間【有考究】其平日號令非不然可觀也【眞號令不在此】文章非不燦然可慕也【眞文章不在此本出處號令文章煥然可述】然略其辭采而求其眞心【應破題語】則愛民一念足以壽漢四百年之脈【號令文章在於愛民則爲可貴】而號令文章俱有可采者其在於晚年輪臺之一詔乎【主意在此一句】孝武號令文章如何請因班史之贊而究極其說愚嘗讀班史【接引上文不防】而熟考漢興以來號令文章矣【便就漢史上映帶出來】前乎孝武之世【含髙文時意】其言語𨿽未多【號令】其文辭𨿽未盛【文章】然求賢一詔招徠至切【髙祖本紀十一年詔曰云云賢士夫有肯從我逰者吾能尊顯之】大風一歌守禦不忘【髙祖紀十二年置酒沛宮酒酣上擊築自歌曰大風起兮雲飛揚安得猛士兮守四方】此髙帝之號令文章是已【髙帝號令文章猶有愛民之眞心】春和一詔慘怛備形【文帝本紀元年三月詔曰方春和時艸木羣生之物皆有以自樂而吾百姓鰥寡孤獨窮困之人或阽於死亡其議所以賑貸之】南粵一書忠信可掬【文帝賜南粵尉佗王書朕髙皇帝側室之子云云】此文帝之號令文章是已【文帝號令文章亦有愛民之眞心是模仿孝宣務行寛大論大講中步驟】以二帝之發施者【揔上文】視典謨訓誥之所傳【如堯典舜典大禹謨臯陶謨伊訓大誥酒誥之類】風頌二雅之所載【毛詩國風大雅小雅商頌周頌】彼仁義道徳之味粹然而可挹【此是眞號令】忠厚純懿之風渾然而無瑕【此是眞文章】固不可同日語【下語有斟酌有抑揚】然竊觀髙文之號令文章【轉歸主意】猶皆出於眞心實意之所形【照破題語】而無一毫之矯僞粉飾雜乎其間【若有一毫矯僞粉飾便非眞心】其去帝王風防猶未至大相遼邈【此是文字操縱之法前旣說二帝之號令文章視古帝王不可同日語今又云云帝王風防未大相逺者以其有愛民眞心耳】逮越六七十載而傳至武帝【就髙文上引歸武帝前司馬相如傳漢興七十有八載徳茂存乎六世】則文治蔚然寖盛矣【且揚】吁【又抑】辭藻之華忠信之薄也言語之工道徳之衰也【此四句是襲陳止齋文號令文章若無愛民眞心又何足取】此論者三嘆髙文之猶古【揚髙文】而毎不滿於武帝之世者此也【抑武帝】然孰知【又揚】帝之號令文章其間亦豈無更閱久而眞見定懲艾深而實意形【應冒頭雨句】大有闗於理亂之機而端可嘉尙者乎【應冒頭闗於天下國家理亂之機者甚大語】自今觀之【且演說】興廉有詔【本紀元朔元年詔深詔執事興廉舉孝】求言有詔【同上建元元年詔舉賢良方正直言極諫之士】舉茂才又有詔【同上元光元年詔州郡察吏民舉茂才異等可爲將相者】凡載於紀者皆號令也【非眞號令】然君子之所取者不在是【以其不切於民生之休戚】獲天馬有歌【元鼎二年馬生渥窪水中作天馬之歌】獲朱鴈有歌【太始二年獲赤鴈作朱鴈之歌】產芝房有歌【元封元年甘泉宮產芝九莖作芝房之歌】凡載於志者皆文章也【非眞文章】然君子之所取者亦不在是【以其無闗於國家之利害】且帝也挾長駕逺撫之資【前漢司馬相如傳上聖創道徳之塗云云博恩廣施逺撫長駕】將之以上嘉下樂之志【董仲舒防制朕上嘉唐虞下樂商周】愧詩書之不事【前陸賈傳賈時時前說稱詩書髙帝曰乃公居馬上得之安事詩書】悼禮文之多闕【題上文稽古禮文之事猶多闕焉】招徠儒雅作興文治【書序漢室龍興開設學校旁求儒雅】渙爲號令颺爲詩書【見題注】於以播之殊方於以奏之淸廟【見前漢禮樂志】一洗髙文之陋而逺追古風焉【應原題數語】非不可尙也【應冒頭語】而君子不之取何耶【且難】蓋所謂號令者不貴乎粉澤之溫潤而貴乎切於民生之休戚【應冒頭惻怛爲民語此是眞號令】所謂文章者不貴乎節奏之鏗鏘而貴乎闗於國家之利害【應冒頭闗天下國家理亂語此是眞文章】故論者不觀之於春濤洶湧之時【此比武帝平時之號令文章】而當觀之於霜降水涸之際【此比武帝晚年之號令文章】不當觀之於春華繁茂之日【此比武帝平時之號令文章】而當求之於枝葉剝落之餘【此比武帝晚年之號令文章】愚嘗越紀與志【應講中紀志字】而歷讀班史至於西域傳見輪臺一詔【主意在此】始爲之撫捲而喜曰帝之號令文章其得者在此矣【其得處在於憂民故也】讀其詔其始也悼貳師之失利而曰悲痛常在朕心【西域傳詔曰云云乃者貳師敗軍士死略離散悲痛常在朕心】其中也悔築亭之非而曰是擾勞天下非所以優民也【同上今請逺田輪臺欲起亭隧是擾勞天下非所以優民也】其末也歸重於力農而曰修馬復令以補缺毋乏武備而已【同上當今務在禁苛暴止擅賦力本農云云】其語懇惻而意明此可謂眞號令【應冒頭惻怛爲民語】其辭質直而理到亦可謂眞文章【應冒頭言𨿽簡朴而不華理實深切而獨到語】帝至是蓋春秋髙矣【武帝是時已年五十四矣】豈非所謂更閱多而眞見定懲艾深而實意形者乎【應冒頭語】豈非帝爲民一意眞切誠慤蔚然超出於平日號令文章之表者乎【眞號令文章盡發露於此】然是詔也足以壽漢脈於幾絕足以扶漢鼎於旣危足以闗四百年理亂之數非小也【用三足以字文勢沛然】班孟堅不載之帝紀而載之西域傳何意耶【設問】其亦獨有取於是詔【又解答】故表而出之於編末不欲混於其中耶【此是題外生意故不得不挑斡說出來】𨿽然帝之號令文章固然矣【固是如此】然愚竊意帝平日之文皆出於司馬相如枚臯諸公之筆【帝之制詔多出二子之手】雕琢鴻藻斵防元气多矣【此二子豈知眞號令文章】晚年諸公雕落殆盡【謂二公已亡】輪臺一詔其亦出於帝由衷之語乎【謂輪臺一詔出於帝之親筆左傳信不由衷質無益也】是時帝之更閱多而懲艾深【又應前語】其胸中之天亦頗定矣【帝至晚年必有定見】向使汲董諸儒尙在【汲黯董仲舒此二子乃武帝之直臣】復以帝王仁義道徳之味忠厚純懿之風【應原題下數語有收拾】涵濡其徳性啟沃其善心【書說命啟乃心沃朕心】則帝之所得又髙矣【若有汲董諸儒以輔帝則其所得不止如此】何止乎號令文章之可觀【是充廣一步說】

此篇是祖前篇之意孝宣於黃龍初年務行寛大武帝於輪臺一詔務在愛民皆到晚年方下此詔故此篇主意謂更閱久而眞見定懲艾深而實意形是襲前篇志气定而本心見世故熟而至理明語步驟略相似學者可以觸類而長

就題發明格此篇與陳預孟荀名世之士論同意

天下之善士如何

林士愷出處【孟子萬章下孟子謂萬章曰一鄕之善士斯友一鄕之善士一國之善士斯友一國之善士天下之善士斯友天下之善士】

立說【古之人無非士亦無有不善未嘗有善士之名至於天下以此名歸之君子則世變之下可知矣君子固不願有是名也】

考官批云【就題立說反覆推明最得此題之體】

名非君子之所樂聞也【善士之名本非君子所尙】舉天下之名而歸之君子【斡得天下之善士意出】可以觀世變矣【世變不如古方有天下善士之名】人性皆善也【從善字發明】天下之人無有不善【孟子云人無有不善又說天下之善士】則善之名何從而起哉【古者本無天下善士之名】古之天下孰非士也【古者天下無非士】天下之士又孰非善也【士皆爲善】善士之名泯【古者無善士之名】而士有爲善之實【爲士者但知彊於爲善】故舉天下皆善士之歸也【此言古人無一士不善未嘗有爲善之名】自三光五嶽之气分而世道日以裂【說後世】人才始不古矣【自此以下引入世變不古而後人以善士之名歸之君子】人而以士名已足以爲凡民之秀【說士字】況以士之善者而又名於天下【又斡得天下之善字出】此固聖賢之所喜談而樂道者【此句指孟子說天下之善士】然爲士者但知彊於爲善而已【應上有爲善之實】初亦不願其有是名也【應名非君子之所樂聞也】名之所歸君子可以觀世變矣【應破題語】天下之善士如何孟子蓋激於世變云耳【又應破題世變字】善士之名何始乎【挈善士字說原題】古無是名也【古無善士之名】其殆起於世變乎【應世變字】泰和盛時渾厚已鑿【此說古者盛時揚泰和其在唐虞成周乎】多士一篇乃爲遷頑而作【書多士成周旣成遷殷頑民周公以王命誥作多士】夫民之頑也而周人猶以多士目之【此是文字防化處所謂死事作活使】則古人胚腪未鑿之天【可見古者气象渾厚】一時天下誰非善士【應冒頭古之天下孰非士也天下之士又孰非善也意】故唐虞之俗比屋可封【後漢楊終傳堯舜之民比屋可封】文武之民無非好善【孟子告子上文武興則民好善見得皆是善士】天下無士之名而士有爲善之實【應冒頭善士之名冺而士有爲善之實意】耕莘天民樂道畎畝其天下之先覺也而未聞以善士名【孟子伊尹耕於有莘之野而樂堯舜之道云云曰予天民之先覺也應善士之名冺意】版築之夫沃心三篇有後世老師宿儒所不能道亦天下之良弼也而未聞以善士名【書說命說築傅巖之野惟肖爰立作相命之曰啟乃心沃朕心云云夢帝賚予良弼老師宿儒所不能道是用前輩語應善士之名冺意】想其帝王隆盛之天下【古者盛時】家稷契而人臯陶【揚雄解嘲家家自以爲稷契人人自以爲臯陶】天下皆士也士皆善也何以名爲哉【應冒頭援題古無善士之名數語】名之盛者實之衰也【後世有善士之名則無善士之實】夫士以善名則必有所謂不善者矣【說得透徹】蓋自戰國以來【此說世變不如古意】庸瑣齷齪之中【庸常也瑣細也齷齪乃不善之徒】風聲气習薾然日索【世變愈趨愈下】辯士以縱橫騁【蘇秦張儀之徒】智士以譎詐鳴【如公孫衍淳於髠之徒】武士以戰鬭逞【如孫武吳起之徒以辯士智士武士反應本題士字】士之能以善名者幾何人哉【士之善者不多見】此吾孟子所以重世變之感【應世變字引入題】而善士之名所由以起也【所以有善士之說】故嘗因是而論天下之人性未嘗不善【見孟子雲云水無有不下】人心之天理未嘗不同【只是人性無不善意】是何生於唐虞三代之時無非士也【應天下之人孰非士也】求士之名且不可得而見況謂之善乎【應善士之名冺意】況又謂之天下之善士乎【字字挑斡得出】生於春秋戰國之世【應世變不如古】求士之善者且不可得而見況得爲天下之善士乎【應冒頭人而以士名已足爲凡民之秀況以士之善者名於天下數語】得爲天下之善士亦足爲世道喜也【應聖賢喜談樂道語總題下古者後世兩段說話】然世變無窮而人心之善則未嘗一日冺也故孟子之道性善則其言必稱堯舜【滕文公上孟子道性善言必稱堯舜】日遷善而不自知則必曰王者之民【盡心上王者之民皥皥如也日遷善而不知爲之者】如曰天下之人莫不有善【告子下好善優於天下四海之內皆將告之以善也】又曰人無有不善【告子上人無有不善水無有不下連舉孟子言數个善字來作正講】是皆於世變有激而言耳【應世變字】嗚呼魯仲連天下之士也【通鑑子順對魏恵王曰魯仲連天下士也】諸葛孔明天下之奇才也【通鑑諸葛亮卒司馬懿按行其營壘嘆曰天下奇才也用兩个天下字爲證甚切】古之人才如彼其多【古者士無不善】後之人才如是其少【後世士之善者罕見】世變蓋可知矣【說得世變意出】大抵世道日趨士風瀾倒【應世變愈下意】爲善者不一二而不善者常千百【應上人才如此其少】鄕原善之賊也爲天下之毒【論語子曰鄕原徳之賊也】天下之善士果誰歟【見得天下善士少】楊墨善之蠧也爲天下之穽【孟子楊氏爲我是無君也墨氏兼愛是無父也】天下之善士又誰歟【見得天下善士少】士之挾智數騁才辯率天下以禍仁義如儀秦髠衍之流者滔滔皆是也【告子曰云云率天下之人而禍仁義者必子之言夫蘇秦張儀淳於髠公孫衍皆戰國智辯士語滔滔者皆是也】獨一善人如樂正子【孟子弟子】固未至爲天下之善士【略抑之】然好善優於天下【卻揚之孟子告子下魯使樂正子爲政孟子曰其爲人好善好善優於天下而況魯國乎】使其自可欲之善而充之以至於不可知之神則亦天下一善士也【孟盡心下孟子曰可欲之謂善有諸已之謂信充實之謂美充實而有光輝之謂大大而化之之謂聖聖而不可知之之謂神樂正子二之中四之下也】嗚呼善人吾不得而見之得見有恆者斯可矣【見論語】天下之善士吾孟子不得而見之僅得善人如樂正子者【學論語句法】固可爲世變憂亦足爲世道喜【應孟子激於世變意】吾孟子安得不予之耶【繳盡本意】或曰天下之善士今不古耳孟子乃以天下之善士欲友天下之善士者豈欺我哉【引本文】吁是豈知孟子者也【答上問】孟子以師道自任達則兼善天下窮則獨善其身【盡心上古之人得志澤加於民不得志修身見於世窮則獨善其身逹則兼善天下】嘗曰當今之世捨我其誰【公孫丑下夫天未欲平治天下也如欲平治天下云云】是天下之善士獨吾孟子一人而已【惟孟子可以當之】然欲友天下之善士而天下卒無可友者其乃以師道自任歟【用孟子以師道自任語】故曰師道立則善人多【用周子通書中語云云】

就題發明格此篇與林士愷天下之善士論同意

孟荀名世之士

陳預出處【荀子楊倞序孟軻闡其前荀卿振其後觀其立言指事根極理要撥亂興理眞名世之士王者之師其書所以羽翼六經增光孔氏周公制作之仲尼祖述之荀孟贊成之】

立說【君子以道自任本非求名於當世然衛道之功不可冺沒論者始以名歸之孟荀𨿽能辭其名於當世而不能辭其名於後世者以是非之論久而後定故也孟荀何容心焉】

考官批云【議論正當文字活熟尢利初學】

名非君子之所尙也【孟子荀子未嘗求名是學前篇破法】而天下後世或以名歸之者【後人自以名歸之歸重名字主意】是必論其世也【尙論其世字見孟子剔出世字分曉】夫舉世之所尙者名【挈出名字辯難】而君子則無所尙乎此【名非君子之所尙】豈其獨求以異於人哉【結上生下】蓋君子之所自任者知有道而已【孟荀以道自任是主意】道術分裂之際【戰國之時異端並起】出而身當斯責【說孟荀衛道意】凡所以闡微續絕【開闈吾道之微接續吾道之絕】扶持其正而排斥其偏【正是吾道偏是異端】在當世且不計其功而於名乎何計【斡得世字響謂孟荀且不求功於當時豈肯求名於後世】然君子之爲斯道也【歸主意道字】𨿽能辭其名於當世而或不能辭其名於後世【說得名世字出】何則【虛設問】是非莫公乎人心【答是非之論久而後定】而名之所由生也【孟荀因此得名】異端之與吾道【暗引孟荀衛道意】旣久而論定【後世自有公論】則卓然衛道之功【皆孟荀之功】固萬世之所必推崇有不謀而同辭者【不能辭其名於後世】又烏得以遁是名哉【喝出名字此語本韓文】故自當世而觀君子【剔出世字名字分曉】則君子之於道固無所事於名【主意𨿽能辭其名於當世】由後世而論當世【久而論定】則當世之名不容

不歸之君子者【不能辭其名於後世】公也而非私也【以名歸孟荀乃公論非私論也】孟荀名世之士是特以孟荀之世論【應天下後世或以名歸之】而猶未足以見孟荀之心也【應名非君子之所尙】請因楊倞之序而申其說【引本文】嘗謂天下之至不容冺者名也【挈出名字議論】至不可得而私者亦名也【名不可得而私應公也非私也】名之在當世【應冒頭故自當世而觀君子】猶有出於一時議論之偏【此是論未定之時】而名之在後世【應冒頭由後世而論當世】則終不能揜萬世是非之定【應冒頭是非莫公乎人心久而論定意】漢之世非無儒也【證世字】由後世而論【應後世字】則漢朝之儒惟賈生而已【前漢劉歆傳云云賈生名誼】唐之世非無文也【證世字】由後世而論【應後世字】則唐文之一出於正惟韓愈而已【唐文藝序文章三變大歷正元間韓愈倡之排逐百家粹然爲一王法】夫誼以儒名愈以文名【證名字】猶不能不以後世而論當世【應冒頭意】則衛道如孟荀獨不尙論其世乎【應冒頭卓然衛道之功固萬世之所必推崇意】況道無近功【提起道字】君子之衛道且不計其功【應冒頭語前董仲舒防明其道不計其功】功之不計而又何計乎他日之名【應冒頭在當世且不計其功而於名乎何計意】方其義矛節介出嬰邪說之鋒禮防教範力遏人欲之流【此四句形容孟荀辟異端意作四六句非論體揚子防範見禮教之至】艱難齟齬【孟荀當戰國之時】不合於當世者甚矣【非斥異端與當世不合】況欲取必於來世哉【難】然君子𨿽未始取必於來世【應冒頭名非君子之所尙】而來世有不容不取正於當世【應冒頭由後世而論當世】是必名之眞僞久而自定【應是非莫公乎人心久而論定】所謂必有後世好之子云【前漢揚雄傳其書後世好之者以爲過於五經】而非可欺以當世盛名之王衍者也【晉王衍傳聲名日盛傾動當世】觀此則孟荀之所以稱名世者思過半矣【正入孟荀】且當杏壇迹熄【莊子孔子休坐乎杏壇之上】木鐸聲沈【語天將以夫子爲木鐸】幹時惑眾之徒【孟子以干時惑眾者非一】紛紛借借於當時者名號何可勝數【此是異端之徒】在軻之世【孟子】楊墨不論也【楊朱墨翟孟子天下之人不歸楊則歸墨】管晏以其君伯而公孫丑許之【孟公孫丑管仲以其君伯晏子以其君顯】公孫衍張儀以口舌自肆而景春慕之【孟景春曰公孫衍張儀豈不誠大丈夫哉一怒而諸侯懼安居而天下息】是世知有管晏知有儀衍又知有楊墨而不知有軻也【說當世之人只知異端之徒不知孟子之名】在卿之世【荀子】孫武吳起不道也【荀子孫吳變詐殺人盈城】縱情性安恣睢囂牟持之而有故【荀非十二子其持之有故其言之成理足以欺惑愚眾是它囂魏牟也】上功用大儉約翟鈃言之而成理【同上上功用大儉約足以欺惑愚眾是墨翟宋鈃也】是世知有囂牟知有翟鈃又知有孫吳而不知有卿也【說當世之人只知異端之徒不知荀子之名】使孟荀而果有名世之心也【挈名世字反說】方且區區然求與世競必欲其名之我歸【如此是有心求名】則此亦一是非彼亦一是非【荀子齊物論全句應冒頭是非字】名固未知其所歸也【反至此住說得名字響】而孟荀之心則不然也【轉歸主意】然孟荀固未嘗有心乎徇名【應能辭其名於當世】而千載之下名非孟荀則不歸【應不能辭其名於後世】是何也【虛設問】道者公天下之物【提起道字是主意】而萬世之所共由也【語何莫由斯道也】孟荀翼衛之功以身當其難【孟荀出來衛道】而使萬世得以享共由之福日用飲食而不知焉【應上萬世字見得衛道有功如此】是則合世變以觀其時【應破題必論其世意】本人心以公其予【應破題天下後世或以名歸之】諸子百家之視之也【此是異端之徒】譬之日月出矣而爝火不熄【以日月比孟荀以爝火比異端】時雨降矣而猶浸灌【以時雨比孟荀以浸灌比異端】不亦微乎淺哉【以譬用功】故自今觀之【更演足上意】以異端辟楊墨而後世信其爲異端【結講中文孟子能言距楊墨者聖人之徒也】以權術斥孫吳而後世信其爲權術【見前注】以功烈之卑陋管晏【孟子見上注管仲晏子云云行乎國政如彼其久也功烈如彼其卑也】以妾婦之道鄙儀衍【孟子見上注公孫衍張儀云云以順爲正者妾婦之道也】以矞宇嵬瑣梟亂天下之說非囂牟翟鈃輩【見前注詳見荀子非十二子篇】而後世又莫不以其所排攘而鄙狹者爲可傳可信【連用二後世字見得後世自以其名歸孟荀意出】亦惟非之不能以勝是【異端之非不能勝吾道之是】邪之不能以干正【異端之邪不能勝吾道之正】一時之淫詖不能以奪萬世之正大而已【異端之詖淫不能奪吾道之正大】玆固孟荀名世之稱不必在當世而在後世也歟【繳結講中意】𨿽然孟荀固均爲名世者而猶不可以無辯也【末意欲揚孟子而抑荀子】當今之世舎我其誰軻之自任者如此【孟子如欲平治天下云云】其間名世之言猶退然示不敢自居之意【同上注充虞路問曰云云曰彼一時也此一時也五百年必有王者興其間必有名世者】卿之非十二子舉一世以爲盡出已下至並與孟子而誣之【見前注】好名之心於是非軻比矣【荀子好名孟子無容心於名】名世之論序卿書者合孟子而並稱【本題楊倞序】其將借孟以重荀歟抑將托孟以形荀歟【且兩疑說隠然見孟子爲優荀子爲劣意出】識者其必能辯【當如此辯別】

兩篇皆以名非君子所尙爲主意前篇謂古無善士之名至世變不古方有此名此篇則謂君子不求名於當時而後世自以名歸之意各有指機軸略同可並看

順題發明格此篇與黃鏞湯文孔子聞知論同意

見知聞知如何

黃萬里出處【孟子盡心下孟子曰由堯舜至於湯五百有餘歳若禹臯陶則見而知之若湯則聞而知之由湯至於文王五百有餘嵗若伊尹萊朱則見而知之若文王則聞而知之由文王至於孔子五百有餘嵗若太公望散宜生則見而知之若孔子則聞而知之】

立說【聖人之道無一日不在天下聖人而存是道固與之俱存聖人而往是道不與之而俱往有能得聖人於所見者固足以知是道得聖人於所聞者亦足以知是道若以迹而觀則所聞不逮所見以道而論則見亦道也聞亦道也孰爲知孰爲不知耶】

考官批云【理學玲瓏地位開濶說見而知者此道聞而知者亦此道眞足以契數聖人之心於千百載之上】

以道觀聖人【以道字爲主意】則無時而不在也【程子云道無在無不在見而知者此道聞而知者亦此道】蓋是道所在與天地並【說得道字濶】聖人而存是道固與之而俱存【若禹臯陶則親見堯舜於一時是見而知之是道固與之俱存余可以類推】聖人而往是道豈與之而俱往【若湯去堯舜已五百有餘嵗是聞而知之是道何嘗與堯舜而俱往】夫惟眞有見乎此【眞有見乎此見亦知此道聞亦知此道】則世有古今而道何有於古今時有先後而道何有於先後【說聖人之道無時而不在】方其得聖人於所見【露出題上見字】固能知是道於口傳面命之間【如禹臯之於堯舜是見而知之】及其得聖人於所聞【露出題上聞字】尢能知是道於神交意防之表【如湯之於堯舜是聞而知之】一理旣融萬境俱徹【語錄一理防萬理融】回視前日見聖人者非見聖人也見道也【見者此道】聞聖人者非聞聖人也聞道也【聞者亦此道】吁吾是以知道者未嘗一日不在【主意應道無時而不在意】而聖人者特道之寄也【寄字響】昔者由堯舜而至湯文【歷敍本文】往往疊出而爲吾道宗主【道字是主意】自其見之當時者知之聞之後世者亦知之【說出本意】以迹而觀則所聞不能以逮所見【開】如以道言則見亦道也聞亦道也【又合】果孰爲知孰爲不知耶【說理透徹】見知聞知如何請廣孟子之論甚矣天下不可一日無聖人尢不可以一日無道【應道無時而不在意】然而世道不常泰聖人不常出【應聖人而往意】而是道𨿽存幾於無所附麗【應是道豈與之而俱往意】必有聖人者作而道之統始傳【應聖人而存是道與之而俱存意】然則是道也者爲千萬載之公器【說得道字開濶】而前聖後聖特時出而管之矣【管字好】苟幸而遇聖人耶【幸不幸二字學韓原道文其亦幸而出於三代之後云云其亦不幸而不出於三代之前】則見於面盎於背道無一日而不在【孟子見於面盎於背施於四體】不幸而不遇聖人耶則誦其詩讀其書道亦無一日而不存【孟子誦其詩讀其書不知其人可乎應道無時而不在意】誠能心與之融動與之契則隔形骸而無爾汝閱嵗月而猶旦暮者矣【於一時固可見而知之𨿽五百嵗亦可聞而知之】或者則曰【難】想其顏色【聞知】孰若親聆其謦欬【不如見知】吾聞見而知之者未聞聞而知之者【且難】是不然【解】終身疲道路者或不盡知其險要【比見知者】而指山畫谷者乃得於不出戶之儒【比聞知者老子不出戶而知天下】把手論交情者或不盡曉其辭色【比見知者】而洞見肺腑者乃得於未傾蓋之士【比聞知者前漢防傾蓋如故】天下固有不見之知者矣【見知與聞知則一】是故見而知則臼季見冀缺於田畝之間【左傳僖三十三年初臼季遇冀見冀缺耨其妻饁之敬相待如賔與之歸言諸文公曰敬徳之聚也云云君請用之】聞而知則孔子交周公於夢寐之中【語述而子曰吾不復夢見周公】是果可以耳目拘哉【耳聞目見一而已】知乎此則數君子之見知可以道論【道字是主意】而不可以迹論也明矣【旋引入講】道者何【挈起道字設問】堯舜之精一【書禹謨人心惟危道心惟微惟精惟一允執厥中】湯之建中【書仲虺之誥建中於民】文王之純亦不已【中庸文王之徳之純純亦不已】皆是物也【皆此道也】然堯舜五百年之後而有湯湯五百年之後而有文王【並見題注】是何天之生聖人不數數然哉【五百有餘嵗方得一个聖人出】自堯舜五百年而不生【應聖人而往意】堯舜之道未嘗一日不昭明於天地之間【應是道豈與之而俱往意】湯文五百年而不出【應聖人而往意】湯文之道未嘗一日不著見於日用之際【應是道豈與之而俱往意】聖人固不必其常在而道則未嘗不在也【應道無時而不在意】道在則聖人亦在也【一句總上兩腳是學歐陽諫臣論言行道亦行也句法】豈必見聖人者爲知【見者固足以知是道】而聞聖人者爲不知耶【聞者亦足以知是道】譬夫帆滄海者知海【比見知者】處窮谷者未必知【比聞知者】苟知海者水也則海在吾目中矣【苟能知海則見亦知聞亦知之】廬岱嶽者知山【比見知者】居污澤者未必知【比聞知者】苟知山者石也則山在吾掌上矣【苟能知山則見亦知聞亦知之】親夫聖人者知聖人【此見知者】後乎聖人者未必知【此聞知者】苟知聖人者道也則聖人見於羮墻矣【苟能知道則見亦知之聞亦知之後漢李固傳舜食則見堯於羮坐則見堯於墻】海者水之深山者石之富聖人者道之防也【以三句總上三腳文有法度】見者是道聞者亦是道見者是聖人聞者亦是聖人【只以見聞二字演說】見者足以致知而聞者亦足以致其知【又說知字大學致知在格物】見而知耶則堯舜之時有禹臯湯之時有伊尹文王之時有太公宜生【並見題注】聞而知耶則堯舜之後有湯湯之後有文王文王之後有孔子【並見題注】非絕倫之聖【聖謂堯舜湯文王孔子韓文絕類離倫優入聖域】則命世之賢【賢謂臯陶伊尹太公宜生孟序命世亞聖之大才者也】莫非自聞見中來也【歸在聞見上來】嗟夫都兪告語禹親傳諸堯舜也【見堯典舜典大禹臯陶謨】其知之宜也而去鳴條之師幾何年【書湯誓遂與桀戰於鳴條之野】一徳咸有尹親相乎湯也【書惟尹躬曁湯咸有一徳】其知之亦宜也而去西土之王幾何世【書泰誓惟我文考云云顯於西土】至於內而文明外而柔順則太公宜生之徒相與周旋久矣【易明夷內文明而外柔順文王以之又見題注】其知之者亦宜也【以上說見知者】而時移嵗攺聲迹冺然於洙泗之濵【孔子設教於洙泗之上】自非相知以道【道字是主意】則寥寥五百載何以一聞而亦知耶【此是聞知者】大抵不待生而存不隨死而亡者聖人之所以爲聖人也【兩句出蘇東坡韓愈廟碑】取之以隨足用之而不竭者道之所以爲道也【東坡赤壁賦取之無禁用之不竭】吾誠以見而知之歟則見其參於前【論語立則見其參於前也】否則視之而不見矣【大學心不在焉視而不見】吾誠以聞而知之歟則聞一以知十【語回也聞一以知十】否則言諄諄而聽藐藐矣【詩誨爾諄諄聽我藐藐】論而至是則數君子之見知聞知果道也非迹也【道迹二字収拾本意盡】𨿽然文王之後有孔子矣兩楹夢斷【記檀弓夫子曰予疇昔之夜夢坐奠於兩楹之間予周人也將不起乎】把吾道之旌麾傳斯文之正印者非吾孟子而誰【韓原道孔子傳之孟軻】中庸之妙親得於子思之傳【孟子受業於子思】大成之蘊慨然於願學之際【孟子乃所願則學孔子也】其知聖人也至矣視夫四非之語而請事之語有眞見【論語子曰非禮勿視非禮勿聽非禮勿言非禮勿動云云回𨿽不敏請事斯語矣】一貫之授而一惟之外無費辭者異世而同一知也【論語子曰吾道一以貫之曽子曰惟】吾故曰若顏曽則見而知之也若孟子則聞而知之歟【亦是就出處說孟子自任意】

順題發明格此篇與黃萬里見知聞知論同意

湯文孔子聞知如何

黃鏞出處【孟子盡心下詳見前篇】

立說【是道之用散於天下有耳者莫不聞有聞者莫不知而是道之體微妙難見必有聖人者相繼而出而後可以傳其不傳之妙是則聞者眾人之所同知者聖人之所獨此湯文孔子所以爲聖人而天下不能皆湯文孔子也】

考官楊棟批【學粹文婉皆自講貫中來讀之終篇猶有餘味又批三聖人之所以知堯舜者知在聞先也如中庸說知天也知人也苟知天矣一聞天道卽知天之所以爲天苟知人矣一聞人道卽知聖人之所以爲聖人生知學知困知及其知之一也到此地位聞斯知矣】

吾道有不可傳之妙【謂道之體微妙】於其不可傳者而獨得其傳焉【惟聖人能知是道之妙故可以傳其不傳之妙】非聖人不能也【聖人指湯文孔子】夫道之在天下【挈起道字說】有明晦無絕續有古今無存亡【是道無一日不在於天下】人之由乎是道者【且開說】孰不可以與於是道之傳【聞者眾人之所同】可傳矣【粘上傳字】則有耳者莫不聞有聞者莫不知【說眾人皆可以聞而知】而何聖人獨得其傳哉【難】蓋道之大原出乎天【見前漢董仲舒防云】而其用散於事物之間【先說道之用】是其流行著見於天下者【是道無一日不在於天下】有此心則具此知孰不可得而聞也【有耳者莫不聞有聞者莫不知從人之由乎是道者起難至此】然其體之微妙【卻說道之體難見】不惟不可以意見知【非眞知】而亦不可以口耳聞【非眞聞】況可得而傳之乎【非眞聞知何以傳其不傳之妙】必有聖人者爲之先【指堯舜】而後有以得乎斯道之原【道之原自堯舜始】又必有聖人者繼之於其後【指湯文孔子】乃能聞而知之以傳其不可傳之妙【照主意】是則聞者眾人之所同而知者聖人之所獨【說盡主意】此湯文孔子之所以爲聖人而天下不能皆湯文孔子也【語圓意盡】湯文孔子聞知如何請得而繹其說斯道也何道也【只就道字敍述起應冒頭承題韓原道云云】天下所共由之謂道也【語雍也誰能出不由戶何莫由斯道也】道

之所以得名旣曰天下之所共由【粘綴上文】則亦天下之所共聞【露出聞字】旣曰天下之所共聞【粘聞字說】則亦天下之所共知也【應冒頭有聞者莫不知意】何聖人獨聞而獨知之歟【應冒頭而何聖人獨得其傳哉意】吁道費而隠【中庸君子之道費而隠】費者用之廣而隠者體之微【朱文公釋上文云云應冒頭用與體字】用之廣者眾人之所共聞【應冒頭其用散於事物之間孰不可得而聞也意】然體之微不離乎用之著者【應冒頭其體之微妙意皆是文公議論】非聖人其誰能知之【惟聖人則知是道之體】何謂用【再挈用字說】所當然而然者道之用也【此是道之用】何謂體【再挈體字說】所以然而然者道之體也【考官批云用所以然三字無所見者不能道如朱文公釋一陰一陽之謂道云所以一陰一陽者道也】吾道之用散於天下【又說道之用】其教仁義禮智其端惻隠羞惡辭遜是非【孟子惻隠之心仁之端也羞惡之心義之端也辭遜之心禮之端也是非之心智之端也】其倫君臣父子兄弟夫婦【此段文法自韓文原道中來】此其當然之用【皆是道當然而然之用】𨿽匹夫之愚可以與聞而與知之也【應冒頭有耳者莫不聞有聞者莫不知意中庸匹夫之愚可以與知焉】而其所以然之體【演所以然三字】則非可以苟聞而苟知之也【是道之體微妙難見】仁之所以惻隠義之所以羞惡禮智之所以辭遜而是非【注見上】與夫君臣之所以敬父子之所以親兄弟夫婦之所以有序而有別【並見孟子此段文法自韓愈送文暢師序中來日月星辰之所以行天地之所以著鬼神之所以幽】必有眞

聞而後有眞知也【従非苟聞苟知過眞聞眞知上來文有血脈】昔者談虎傷人者聞者莫不懼也【比聞知者】而眞知虎之可畏者神色獨異於眾【比眞知者】是其所聞𨿽同而懼不懼之有異者以其知之有眞有不眞也【譬諭主意分曉】然則欲觀湯文孔子之所以獨得乎聞知之妙者其以是求之歟【引入大講】且自堯舜五百嵗而後有湯湯五百嵗而後有文王文王五百嵗而後有孔子【敍出處本文】天之生聖人如是其不數也【五百年方得个聖人出故曰不數】世數之相去如是其久也【湯去堯舜五百年文王去湯亦五百年孔子去文王亦五百年故曰如是其久】固不幸而無湯文孔子見而知之以親得乎斯道之傳【此是見知】猶幸而有湯文孔子聞而知之以獨得其不可傳之妙【此是聞知亦是學韓原道文幸不幸三字】然其所謂聞者果何所聞其所謂知者果何所知歟【辯聞知二字從此發難】將求道於無在歟則微眇芒忽不可以執而傳【設第一難】抑求道於無不在歟【語錄道無在無不在】則流散無統不可以泛而傳【設第二難】又否則求之言語文字之間歟則堯之命舜自允執厥中之外窅無聞焉【論語堯曰咨爾舜天之歷數在爾躬允執其中】舜之命禹𨿽益之以危微精一之三言【書大禹謨人心惟危道心惟微惟精惟一允執厥中益以三言之語乃是朱文公中庸解議論】而所可聞者僅止於是吾道亦僅足於是歟【設第三難】是數語者書之於簡冊傳之於萬世天下之人蓋無不聞而無不知也【應冒頭有耳者莫不聞有聞者莫不知之語】何獨於湯能聞而知之歟何獨於湯而得其不可傳之妙歟【應冒頭何聖人獨得其傳之語從然其所謂聞起一直難至此】毋亦堯舜之道其所當然之用𨿽天下之所共聞【應題下當然而然者道之用眾人所共聞之語】而其所以然之體乃湯之所獨知歟【應題下所以然而然者道之體非聖人其誰知之之語】至於文王之於湯孔子之於文王亦猶湯之於堯舜也【自湯過文王孔子上來此是省文法最有力量】湯不能以建中則湯爲不知堯舜【書仲虺之誥王懋昭大徳建中於民】文王而不能順則則文王爲不知湯【詩皇矣不識不知順帝之則】孔子而不一以貫之則孔子爲不知文王【語裏仁子曰參乎吾道一以貫之】今而曰建中也順則也一以貫之也【緫上三腳文】此其所以爲湯文孔子聞知之妙歟【結上文】古往今來世代遼絕【形容五百嵗意】先聖後聖心若符節【孟離婁下舜生於諸馮云云文王生於岐周云云地之相去也千有餘裏世之相後也千有餘嵗得志行乎中國若合符節先聖後聖其揆一也】其所聞者豈影響之聞【聞皆眞聞】而所知者豈形似之知乎【知皆眞知】子貢謂性與天道不可得聞【論語子貢曰夫子之文章可得而聞也夫子之言性與天道不可得而聞也】必如是而後謂之眞聞【以子貢不可得聞字證本題聞字】子思謂人莫不飲食鮮能知味【見中庸】必如是而後謂之眞知【以子思鮮知字證本題知字】彼道聽而塗說者豈眞聞【語陽貨道聽而塗說徳之棄也】而行不著習不察者豈眞知歟【孟子行矣而不著習矣而不察】世之欲知聖人之道者當於道體之所以然者而求之【應題下語】然後可以得其不可傳之妙也【應冒頭傳其不可傳之語】不然董子之言三聖則曰相授守一道【前漢董仲舒防云云】韓子之論堯舜至孟軻亦曰以是而相傳【韓原道堯以是傳之舜舜以是傳之湯湯以是傳之文武周公文武周公傳之孔子孔子傳之孟軻】其所授者果何說其所傳者果何事哉【反繳有力】孟子之言又曰由孔子至於今其致意尢深焉【題注下文由孔子而來至於今百有餘嵗去聖人之世若此其未逺也近聖人之居若此其甚也然而無有乎爾則亦無有乎爾】所謂然而無有乎爾【注見上】𨿽若托之不居而其自任之實可見【朱文公集注云孟子言孔子至今時未逺鄒魯相去又近然而已無有見而知之者矣則五百嵗之後又豈復有聞而知之者乎】所謂則亦無有乎爾【注見上】𨿽若嘆其將絕而所以啟夫萬世無窮之傳者又未嘗不在斯也【朱文公集注云愚按此言𨿽若不敢自謂已得其傳而憂後學遂失其傳然乃所以自見其有不得辭者而又以見夫天理民彛不容冺滅百世之下必將有神防而心得之者耳】記孟子之言者以是終篇焉豈無見歟【朱文公云故於篇終歷述羣聖之統而終之以此所以明其傳之有在而又以俟後聖於無窮也】魯論之作堯曰一章歷述乎堯舜禹湯文武相傳之道其意亦猶是也【見語堯曰第二十】愚故表而出之

前篇以道無時而不在爲主意此篇以聖人獨傳吾道不傳之妙爲主意大抵都歸著於眞知上體制略同步驟相似可以參看

駁難本題格此篇與陳合堯舜一天下論同意

博施濟眾何如

蔡岸出處【論語雍也子貢曰如有博施於民而能濟眾何如可謂仁乎子曰何事於仁必也聖乎堯舜其猶病諸】

立說【施而至於博濟而周乎眾此其爲理甚大爲事甚難𨿽聖人有所不能與也是就堯舜其猶病諸句立意】

批云【深得論體此篇是要看他閒字回斡冷語發明最有法度】

天下之理有不可以直遂其所期者【謂施未易博眾未易濟】𨿽聖人有所不能與也【謂堯舜其猶病諸】夫使天下均其愛而無有一物失所之憂【說施而至於博濟而周乎眾】苟不至於汨防夫惻隠之實者皆且有是心也【孟子惻隠之心人皆有之】而況於聖人之所以爲心【轉歸堯舜上】固無一物之不體者乎【博施濟眾乃堯舜之本心】然而【合轉歸本意】能有是心而不能遂【𨿽有博施濟眾之心而不能以直遂】不能無是願也而卒不能以自慰也【𨿽有博施濟眾之願而不能以自慰】是何也【難】理固有所不可【以理言之天下之大民物之眾施不可以博眾不可以濟】力固有所不及【以力言之施未易博眾未易濟】聖人之於人亦類也【見孟子】彼獨且柰何哉【果欲博施濟眾𨿽聖人亦末如之何也已矣】嗟夫語大而至於聖人亦極矣【如堯舜大聖人若可以盡此理中庸語大天下莫能載】而旣若是然也【堯舜且不能盡況他人乎】則夫子貢之在孔門【引上生下】宜必有察此者乎【下得察字好入題全不覺】今其言曰博施濟眾何如【舉出處本文】吾不知其如之何而博施濟眾也【下如之何三字大有力】而若是易易言之也【謂施未易博眾未易濟也】夫博施濟眾我固不敢知曰是非聖人之所願也【謂博施濟眾非聖人之所願固不可】而天下之理有不可以終焉者也則我亦不敢知曰是固聖人之所能也【然天下之理無有終窮謂施而至於博濟而周乎眾爲聖人之能亦不可】蓋昔者聖人之作易也【用易爲證】水在火上其卦爲旣濟【易旣濟卦水在火上旣濟】旣之爲言盡也【形容博施意】其在彖曰旣濟亨【形容濟眾意】小者亨也【以上二句旣濟卦本文】夫濟焉而至於盡【施可謂博矣】亨焉而極於天下之至小【濟可謂眾矣】博施濟眾儻不在玆乎【以易旣濟卦形容本題意甚切且老成】𨿽然如是而遂可也【若易至旣濟卦而終則可】易於是乎且終焉【疑若終之以旣濟】柰何哉其不可也【不終之以旣濟而終之以未濟】而猶有未濟者繼焉【易終之以未濟則知天卞之理果難盡也】則夫天下之理宏闊長逺【形容博字眾字】千嵗日至殆未始有底定之期矣【孟千嵗之日至可坐而致也】故曰物不可窮也故受之以未濟終焉【應天下之理有不可以終窮語見易繋辭】而子貢之見則有未足以詣此者也【言子貢未知堯舜之本心】博施濟眾率爾而有問焉【引本文】然且發其端於如有之一語若將有以及見乎此者也【本文如有博施於民而能濟眾何如】卜其疑於何如之一決若將有所未足乎此者也【見上演如有何如四字甚分曉】夫不計其所窮而覬幸斯人之或可以及見彼固不足以察天下不可終窮之理【再演如有二字意】而猶不能自安於博施濟眾之可以言仁也則是以仁爲大而以博施濟眾爲小矣【若施至於博濟周乎眾非止於仁乃聖人之極功而子貢且以何如問夫子者疑博施濟眾爲未足以盡仁】嗟夫施矣而誠博也濟矣而誠足以及眾也則將聖是謂而奚仁之足名【演本文分曉】正惟天下之理有不可以至此者爾【應天下之理有不可以終窮語】天地之大人猶有憾【見中庸全句】日月有明能使容光之必照而不能加之於其所不容【孟子日月有明容光必照焉謂天地之大日月之明且有未盡善處況於人乎】博施濟眾宜未可以易易言之也【應冒頭語】舟車所至【見中庸】夫固若是其廣且逺也【形容博字】而況乎其所不至也【天下之博如此吾之施何以極其博】生齒之數【見周禮】夫固若是其繁且夥也【形容眾字】而況乎其所不及計也【民物之眾如此吾之濟何以周乎眾】賜之所謂博施濟眾誠以爲能窮其所不至而周其所不及計者耶【謂子貢之見如此】此其爲理甚大而其爲事甚難也【應冒頭理固有所不可力固有所不及語】河東之狹恵【孟梁恵王曰河內凶則移其民於河東】溱洧之淺功【孟子產以其乘輿濟人於溱洧】彼固不足以語此矣【此施不足以言博此濟不足以言眾】有如東漸而西被曁朔南而訖四海【書禹貢東漸於海西被於流沙朔南曁聲教訖於四海】若是者非賜之所謂博施而濟眾者歟【引禹貢之事證子貢之言】𨿽然則亦止於所被所漸所訖所曁而已矣【若有未被未漸未訖未曁處則不可以言博不可以言眾】過此以往未之或知也【兩句全用經語】域有所至則施有所窮【施未易博】數有所止則濟有所遺【眾未易濟】然則果且謂之博施乎哉果且謂之濟眾乎哉【施分明未易博眾分明未易濟用果且謂三字是冷語發明】嗚呼博施濟眾堯舜其猶病諸此夫子所以直子貢之問而無隠也【引本出處分胡說出】夫博施濟眾之猶病蓋與夫子之不居仁聖者同指【孟昔者子貢問於夫子曰夫子聖矣乎孔子曰聖則吾不能云云仁且智夫子旣聖矣夫聖孔子不居】而或者不究顧以爲聖人之謙辭焉亦已過矣【他人則以此爲聖人之謙言非也】天下之理必有失也而後有復【若無失則無復矣】而謙之爲言常生於驕之反【驕者謙之反】驕非所以爲聖人也【語泰伯如有周公之才之美使驕且吝其餘不足觀也已】而奚謙焉【正惟天下之理難盡故以不居言奚謙之有】況夫聖人之立教常以實理示天下而豈樂爲是之虛衝哉【演盡上意聖人所言皆實非虛也】故凡仁聖之不居【以不居字證猶病意】博施濟眾之猶病【見題注】皆所爲天下之實理者也【緫結上文】然則博施濟眾果非子貢之宜聞歟【再難】嗚呼【解】是固不可以終言也【應前終字】夫有博施濟眾之志而以其事可以直遂者非也【應破題不可以直遂其所期語】病其理之不可而卒安於所不爲者亦非也【又添一意謂博施濟眾固是難盡亦不可不勉盡】惡乎然惡乎其不然惡乎可惡乎其不可【惡乎然惡乎可謂博施濟眾之難盡惡乎不然惡乎不可謂博施濟眾之不容不盡】亦爲之而已矣【當勉爲之】夫天地之帥吾其性也天地之塞吾其體也【見張橫渠西銘】癢屙疾痛舉切吾身【程子語】而一念之非仁殆且與天地不相似而相違矣【程子語】博施濟眾可不盡心焉【應亦爲之而已矣意】𨿽然施不可不博也而卒不可以博施言也眾不可不濟也而卒不可以濟眾言也【謂此理艱盡】亦爲之而已矣【應前一句】天施地生其益無方【易益卦云云凡益之道與時偕行】有孚恵心勿問元吉【同上九五云云有孚恵我徳】是則易之所謂長裕而不設者也【易繋辭益長裕而不設者也注云因物興務不虛設也】夫子曰若聖與仁則吾豈敢抑爲之不厭誨人不倦【語述而云云】則可謂云爾已矣【應亦爲之而已矣句】嗚呼學者其尙勉之哉【施不可博眾不可濟】

駁難本題格此篇與博施濟眾何如論同意

堯舜一天下如何

陳合出處【荀子王制篇權者重之兵者勁之名聲者美之夫堯舜者一天下也不能加毫末於此矣】

立說【謂天下之大風俗未易齊也堯舜𨿽欲一天下而天下終不能以盡如吾意者勢也勢有所不可一堯舜亦豈能彊一之哉蓋有物之不齊物之情也二句故可以反難有博施濟眾堯舜其猶病諸二句可以爲據】

考官批云【立說異眾行文髙古如累九層之臺一級髙一級老作也】

風俗之不齊【謂天下之勢難一】𨿽聖人不能爲也【主意謂堯舜不能以彊一】聖人豈忘天下者哉【語老得前輩議論】不能忘乎天下【粘上句說來】則其所以綱維世變緫攝羣動【綱維緫攝四字形容一字】必欲事事物物一統吾條理之中【如此方是一】而其心始得以自慰【聖人之心本欲一天下是學前篇規模】然天下之事則有所甚難者焉【亦是學前篇理固有所不可力固有所不及之語】民物如彼其眾也風俗如彼其異也【天下之大如此何以一之是學孟子功烈如彼其卑也句法】吾以一身出而任綱維總攝之責【應承題四字】異者使之同眾者使之合【形容一字】亦惟曰吾與斯世相安於無事而已【聖人豈能彊一之】至於合之而不能以盡齊同之而不能以皆一【風俗之不齊一之難如此】則聖人且柰何哉【亦學前篇彼獨且柰何哉意】吁此非聖人之意也勢也【勢字有眼目聖人本心非不欲一之其勢不可以彊一也是學栁文封建論句法】昔者堯舜之治天下【入題從容自在】蓋未始不竭其意之所欲就【應上意字】而常病於其勢之所不能【應上勢字】荀卿子處世變之窮思古治之不復見【舉本出防】方以爲聖人能一天下而天下威權之重聲名之美皆歸焉【見題注】夫聖人誠欲天下之定於一【見孟子】而風俗之不齊【應破題語】往往不能以直遂其所爲者【應有所甚難語】則𨿽聖人亦末如之何耳【應聖人且柰何哉語】天下事固可易言哉【此篇全是學蔡岸論步驟】堯舜一天下如何孰能一之【孟梁恵王上襄王曰云云對曰不嗜殺人者能一之】堯舜其猶病諸【論語博施濟眾云云】風俗之不一也久矣【應破題語】將遂聽其自爲紛紛乎【且開說】天生蒸民不自統理於是生聖人而宗主之【自栁文封建論中來】聖人而無意於天下則已【此是格】苟有意焉【亦應冒頭意字】則夫舟車所至日月所照【中庸語】微有一民一物之不就吾條理者聖人莫不欲畢力爲之【應冒頭必欲事事物物一就吾條理之中一段】𨿽然【轉】勢則有所不可也【應冒頭此非聖人意也勢也】天之於物也【以天比聖人亦不小了】小大之不齊髙下之不等往往不得曲遂其齊一之功【應冒頭事有甚難者意】聖人之於天下又豈能一一皆遂其意之所欲爲者【天且不能一萬物聖人其能一天下乎】思昔生民之初俗淳事簡至易一也【古者天下可以一】羲農氏作僅能少變其爪剛力彊之習【從原頭敍述來】而黃帝繼之世變已詳矣【黃帝之時已不及羲農之時】畫州野理風土【選東都賦分州王立市朝黃帝氏所以開帝功也】彼其所以綱維世道總攝羣動者用心何如也【應冒頭語】當是時其不可一者且有梗化之蚩尢焉【才有一个蚩尢梗化天下已自難一了】阪泉涿鹿之戰【史記黃帝與炎帝戰於阪泉之野與蚩尢戰於涿鹿之野】卒未能與天下相從於無事之域【此言堯舜之前黃帝已自不能一天下】吁此豈聖人之本意哉勢則有所不可也【應冒頭及上面意字勢字】蓋嘗卽易言之【前篇題下以易爲證此篇亦以易爲證】乾上坤下天地開辟之時也屯難防童太古洪荒之世也蓋至於需而食師而徵則黃帝堯舜世運之防【用易乾坤屯防需師比七卦次帝引入堯舜來得誠齋議論】而天下紛紛總總者至是而不容於不一也【且說天下不容不一】故聖人於易之師而繼之以比比者合異爲一之象也【以比字證一字】天下之俗旣不容於不一【演上文】惟其勢之所難【應冒頭難字】復不容以彊一【演主意】堯舜於此將何如哉【結盡原題引入大講】今觀堯舜之治其所以一天下者至矣【且說堯舜之一天下】敷五品以爲教而天下之分一【書舜典帝曰契百姓不親五品不遜汝作司徒敬敷五教在寛】定九州以立賦而天下之制一【書禹貢禹別九州云云任土作貢】遜耕遜畔天下之定於一也【史記舜耕歷山歷山之人皆遜畔】不識不知天下之忘其爲一也【莊子堯逰康衢聞童謠曰不識不知順帝之則自此以上且說堯舜之一天下】𨿽然如是而遂可也【此以下乃言天下未易一亦是學前篇原題數語】天下之大而人道之無終窮也【天下之大如此何以一之亦應事有甚難勢有不可語】博施濟眾夫子猶以爲病焉【語雍也云云】則夫風俗之未齊固聖人之所憂【應破題語】其事勢之甚難𨿽聖人有所不能彊【亦應破題語】堯嘗問於舜曰我欲致天下爲之柰何【事見莊子】彼固自知其一天下之難也【應前難字】萬國之驩心得矣【史記舜得萬國之驩心】而吾有苖頑焉【書益稷苗頑弗卽工】萬邦之黎民協矣【書堯典協和萬邦黎民於變時雍】而吾有宗膾胥敖焉【莊子堯問於舜曰我欲伐宗膾胥敖而不釋焉何也卽三苖也】近而朝廷皆相遜矣【前劉向傳濟濟相遜和之至也】而吾復有不才之族雜處之共鯀焉【左傳少皥氏有不才子天下之民謂之窮奇顓頊氏有不才子天下之民謂之檮杌注卽共鯀也又劉向傳共鯀驩兜雜處堯朝】凡此者皆所以爲帝治之梗而堯舜之所未能一者【有前三項之人梗化如此堯舜其何以一之議論愈出愈奇】䢐徵之誓【書禹謨有苖弗率汝䢐徵禹乃誓師】不釋之問【見上文注】四罪之舉【書舜典流共工放驩兜竄三苗殛鯀又孟子四罪而天下咸服】往往不能以直遂其所期【應前語】而常有慊然不足之意天下事可易言哉【是學前論冷語有味】且夫物之不齊物之情也【見孟子有此二句方立得一篇意】天且不能一萬物聖人亦豈能一天下哉【應題下語】聖人之於天下亦惟使之各得其所而已【應冒頭相安無事語】如必曰人人而齊之物物而一之則非惟聖人之所不能【應𨿽聖人不能爲語】亦理勢之所不可【應勢有所不可語】彼荀卿子謂堯舜之一天下不能加毫末於此【敍本出處】而復謂權兵之重聲名之美皆歸於聖人之身【見題注】是若以堯舜之事而望戰國者【戰國之君何足以語此】吁天下事正未可以易言也【應前天下事可易言哉】朱之不肖【堯之子】象之弗率【舜之弟】堯舜之化且不能加焉【荀子堯舜不能化朱象】則夫天下之大民物之眾風俗之不齊而理勢之所不可者【應原題語】聖人亦末如之何也【應冒頭語】故嘗謂天下之事合者離之同者異之【應冒頭語】有心於天下者乃所以忘天下也【亦應冒頭語】聖人出而任天下之責已非聖人之得已況欲合天下之大無一而不出於吾區畫之中則甚非聖人之意也【說盡本意】嗚呼聖人而有意於一天下則朱象久矣其堯舜也吁【得上齋議論】

此篇意新語老全是仿蔡迂齋先生博施濟眾何如議論反覆熟味方見入題處

雙闗議論格

智者行其所無事

黃槐出處【孟子離婁下孟子曰天下之言性也則故而已矣故者以利爲本所惡於智者爲其鑿也如智者若禹之行水也則無惡於智矣禹之行水也行其所無事也如智者亦行其所無事則智亦大矣】

立說【天下之事非智者孰能辯之惟處事以智則智因事而後行因其是非利害之定勢而處之以是非利害之當然是謂行其所無事苟或過於任智以處事則事因智而後起取天下自然之理而畀之膠膠擾擾之地適以啟多事之原蓋成天下之事者智也敗天下之事者亦智也惟處事以智不以智處事斯可矣】

批云【渾然天成不費斧鑿千古不可磨滅之文】

論曰天下之事成於智者之善謀【善謀者處事以智智因事而後行所以成】而敗於智者之多事【多事者過於任智以處事事因智而後起所以敗】故成天下之事者智也【正說】而敗天下之事者亦智也【反說】天下之事【照破題起句】是非利害之未形【四字是一篇字面之條目】非有智者孰能辧之【無智不可】因其是非利害之定勢而處之以是非利害之當然【因字是一篇之骨此是處事以智智因事而後行】則君子於智何惡之有【成於智者之善謀暗用孟子本文如智者若禹之行水無惡於智之語】惟夫智者過而矜之【過於用智則不可】裂道以徇名任術以處事【此是以智處事者】取天下之所安行者而畀之膠膠擾擾之地【與因其定勢處以安行者相反】天下之事始有不循其理者矣【便多事了】不循其理而從事於是非利害之際【應前面是非利害四字】將以利之適以害之【此是事因智而後起】多事之原實基於此【敗於智者之多事暗用孟子所惡於智者爲其鑿也之語】智者行其所無事宜有激於孟子之論也【引本文】天下果無事乎【問難】不爲則不利不行則不成天下蓋未始無事也【答上無事句謂未始無事也】故以無事而去智則不足以立天下可成之功【無事而去智則不可】天下果有事乎【再問難】爲者敗之執者失之天下蓋未始有事也【答上有事句謂亦未始有事也】故以有事而任智則適以啟天下紛紛之禍【有事而任智亦不可此段文法自栁子厚封建論中來】君子於此當何如哉【總上文且疑結】處事以

智不以智處事如斯而已【只此九字防盡一篇之意處事以智則爲善謀以智處事則爲多事】蓋處事以智則智因事而後行【應冒頭因其是非利害之定勢而處之以是非利害之當然】以智處事則事因智而後起【應冒頭取天下之所安行者而畀之膠膠擾擾之地】二者之決【在於用智不用智二者之間】則禍福之岐始分於此【成於善謀則爲福敗於多事則爲禍】世有激於用智以徼功【應任智以處事者】而不知古人處事蓋未始矜其智也【古人只是處事以智矜字應冒頭過而矜之】因民之饑而興耒耜之利【因字應冒頭意易繋辭神農】

【氏作斵木爲耜揉木爲耒耒耜之利以教天下蓋取諸益又韓原道饑然後爲之食】因民之寒而興蠶繅之利【同上寒然後爲之衣又孟子夫人蠶繅以爲衣服】民阻於險而後舟楫之事興【系辭刳木爲舟剡木爲楫舟楫之利以濟不通致逺以利天下蓋取諸渙】民狃於暴而後弧矢之事作【同上木爲弧剡木爲矢弧矢之利以威天下蓋取諸暌】相欺也爲之符璽以信之【韓原道相欺也爲之符璽斗斛以信之】相奪也爲之城池以守之【同上相奪也爲之城郭兵甲以守之】因其是非利害之定勢而處之以是非利害之當然【應冒頭二句】使夫人之不阻於饑也【耒耜之利】不病於寒也【蠶繅之利】險而能通暴而能禦也【舟楫弧矢之利】則耒耜之事蠶繅之事舟楫之事弧矢之事【緫大講一段文】聖人之智亦何事於此哉【此是處事以智者講腹文法自韓退之原道中來】聖人不期於去智【處事以智】亦不期於用智【不以智處事】因其事而有其智固未嘗以智而滋其事也【應原題智因事而後行未嘗任智以啟天下紛紛之禍自此以上是成於智者之善謀】柰何后世之人急於有功而志於趨事【應用智徼功任術處事者】權謀行而開行險之門【指孫武吳起之權謀見下注】縱橫興而開捭闔之術【指蘇秦張儀之縱橫見下注】變詐用而騁乘時之利【指申不害商鞅之變詐見下注】蘇張以口舌投其機【應縱橫句蘓秦說六國合從事秦張儀說六國連橫攻秦】孫吳以爪距媒其權【應權謀句孫武以兵法見於吳王吳起好用兵以爲魯將】申鞅又以刻剝之術逞其欲【應變詐句申不害幹韓昭侯以刑名之學商鞅說秦孝公以富彊之道】取天下自然之理而紛之【應冒頭取天下安行者而畀之膠膠擾擾之地】期以處事反以敗事【應冒頭將以利之適以害之】是非智者之罪也過於智者之罪也【應冒頭智者過而矜之】天下之事【再應破題句演說】惟其無智也所以不成【成於智者之善謀】惟其過於智也所以求其成而敗【敗於智者之多事】世之說者有曰天下本無事庸人擾之耳【史天下本無事庸人自擾之】夫庸人何足以擾天下之事【庸人平常碌碌之人安能擾亂天下事】而擾天下之事者皆智者也【本是庸人事今卻斡歸智上來可謂用死事作活者】是故處天下之事與其過於智寧過於庸【庸人本不足道今謂過於智者尢不如過於庸者所以深言夫智者之生事也】過於庸者𨿽不足以成其事亦不至於敗事【不能成事亦不敗事尙無害於事】過於智者一不成而萬有餘敗矣【此其所以不如庸人自

此以上是敗於智者之多事】堯之水【引本文事書堯典帝曰咨四嶽湯湯洪水方割蕩蕩懷山襄陵下民其咨有能俾又】鯀治之【同上僉曰於鯀哉】禹又治之【書鯀湮洪水汨陳其五行禹乃嗣興】洪水一也以禹則治之以鯀則不治【總上文辯論】何也禹之治水以水治水智者之事也【應因其是非利害之定勢而處之以是非利害之當然意】鯀之治水以鯀治水智者之過也【應取天下自然之理而紛之之意】天下之事無異於水【事之逆順與水何異】智者之於事無異於治水【因事而處之如因水之勢而治之否則反是】知治天下之事以禹不以鯀則智者之說盡矣【知禹則不任已見能因水之勢而治之如鯀則反是若使今人作此論則必以禹鯀治水之事用於原題或用於大講此篇直畱此事到結尾方用方見大筆力有散塲處且是終篇無一閒字後學能以此篇爲法行文自去冗泛之病】謹論

雙闗議論格

有天下者審其禦

邵康出處【揚子問道篇禦得其道則天下狙詐咸作使禦失其道則天下狙詐咸作敵故有天下者審其禦而已矣】

立說【只就本文禦得其道則狙詐咸作使禦失其道則狙詐咸作敵立意謂禦得其道者不求之天下而求諸我我以理而動𨿽英雄豪傑之才莫不屈服於其下禦失其道者動有人心難制之憂一切用其籠絡駕馭之術智巧相尋無所底止彼又安得不與吾爲敵哉】

馮厚齋批【常人只從審字上用意曽不知禦字是緊切字又他人於有天下三字必不思顧此於三字闗括尢工】

論曰人主不可有輕用天下之心也【見審字又見禦字又見

字】夫

情之不齊而【闕】

從我也【闕】

【使意】其去我也非無故【闕

咸作呼喚下意】

【禦豈無故而從去我者亦必是不善禦豈無故而去】然而善用天下者【闕善禦】

【者】不求之天下也【不求之天下而求之我】我以理而動【禦得其道】彼以心而服【咸作使】𨿽有英雄豪傑之才亦莫不俛首屈意於其下【厚齋云以狙詐爲英雄之失身於此則咸作使之意好】所謂禦者如此而已【古人禦之善者如此】後世不思我之用天下者何如【卻說不善禦者】而動有人心難制之憂【與不求之天下意相反】日從事於籠絡駕馭之術【以籠絡駕禦爲術則是用智術者】智巧相尋無所底止【與以理而動者相反】彼自以爲善禦而不計其窮也【後世禦之不善者如彼】二者蓋同謂之禦【緫正反二段禦字】所以爲禦者不同焉【善禦與不善禦】此人主之所當深察而君子之所以力辯也【深察見審字厚齋批云只說禦字將三句而審字自見】揚雄氏言禦之得失在道【只以禦之得失在道六字包本文二十六字】而爲有天下者審其禦之說請試論之天下大物也【不走了題上有天下三字】𨿽聖人固不能恝然自立於其上聽其自附而信其自去也【應冒子接題】蓋自虞書而已有禦眾以寛之說焉【書大禹謨臨下以簡禦眾以寛】由後世言之寛非所以爲禦也【難上意】而古之所恃以禦眾者卒無出於此【解上文】聖人蓋審之久矣【歸審字上】六馬之諭發於夏后氏【書五子之歌述大禹之訓以作歌云云予臨兆民懍乎若朽索之禦六馬爲人上者柰何不敬】而文王由閨門兄弟以達於家邦者皆是物也【詩思齊文王所以聖也云云刑於寡妻至於兄弟以禦於家邦】彼其所謂禦者亦何往而非道哉【此是禦得其道者】三代之王【夏商周】世守是道以用其天下【此說古者世守是道如】上一以誠意接【闕】

【服】而無復有囂【闕】

古之天下獨無狙詐之徒哉【闕】

𨿽欲逞其詐而不忍也【以上是說禦得其道則狙詐咸作使】秦漢

以來世變日降【此說後世】下之所以自恃者每曰乘時而自奮爾【下不盡力以事其上】上之所以待之者亦曰隨事而制變爾【上不以誠意接下】故士益自放於防矩法度之外【便有囂然難制悍然不服之患】而人主一切用其籠絡駕馭之術【應冒頭從事於籠絡駕馭之術】往往以英雄豪傑之資而淪於盜賊姦宄之中者不可勝算【包狙詐咸作敵意】此非天下之罪也而輕用天下者之過也【歸審禦字上應破題此二句與智者行其所無事論此非智者之罪也過於智者之罪也句法一同】凡舎道而言禦者幾何而不激其變邪【此是禦失其道者】古之禦者如彼【善禦者】而後之禦者如此【不善禦者總上二段文】然則人主將何擇哉【歸審字上】今夫馬之踶者或以其詭禦泛駕之虞【前漢武帝紀元封五年詔曰蓋有非常之功必待非常之人故馬或奔踶而致千里士或有負俗之累而立功名夫泛駕之馬跅弛之士亦在禦之而已泛方勇反跅上各反弛式爾反並見下注】棄之皂櫪而不敢乘【皂櫪飬馬之所】脫遇王良造父之手則閒習調和無異於凡馬【孟子滕文公昔者趙簡子使王良與嬖奚乘雲云爲之詭遇一朝而獲十王良造父古之善禦馬者脫遇設使遇之也】責之一日千里不以爲難矣【揚子修身夫驥一日而千里駑馬千駕則亦及之矣】彼其羈束轡勒之具豈有異於他人哉【其禦之之具則一而已】特不先以詭禦泛駕待之爾【以詭遇泛駕之馬比狙詐之士應入講豈古之天下獨無狙詐之徒哉惟不以詐待之之意】況天地之生斯人長短大小非無用於世者【人之品不】

憑力可以自效【闕】

【語】是皆以一日【闕】

【而以狙詐視之】固子云之所哀也【引子審禦】

後可以禦之也【禦天下如王良造父之禦馬則爲善禦】昔者漢

髙皇帝大度無我以接一世之豪傑【末又引漢髙帝事爲證通鑑髙帝寛仁大度】而韓彭英盧之徒爲之奔走於後先【韓信彭越英布盧綰】庶乎知所禦者【先揚】晚嵗云夢之防舉動小異【後抑韓信傳有變告信欲反上用陳平謀僞逰云夢實欲襲信】而諸侯莫有固志叛者次第而起【後陳狶韓信彭越等皆反】則一人之身而得失遽變焉【始者能用韓彭等則爲禦得其道後來諸臣相繼而反則爲禦失其道】有天下者可以觀矣【前頭已用唐虞三代作隊仗了此只用漢髙帝一事見不可不審亦謹嚴省辭又不走了題上有天下者字審字】謹論

論學繩尺卷二

欽定四庫全書

論學繩尺卷三

宋魏天應編選

林子長箋解

摘字貫題格此篇與太宗文武徳功論同意

文帝道徳仁義如何

文及翁出處【前漢東方朔傳臣近述孝文以道徳爲麗以仁義爲凖天下望風成俗昭然化之】立說【文帝本仁厚之君凡其淸靜化民之道恭儉自守之徳剛決裁制之義皆自仁厚中來是摘出題中仁字爲主來貫道徳義三者謂文帝之道徳與義天理所由以充者皆天資仁厚所致也】

批云【議論正當文字純粹初學可以爲法】

論曰人主天資之厚者【指文帝之仁】天理之所由充也【指道徳義皆自仁中出】天下萬善【道徳義】孰有出於人主天資之外者哉【文帝之仁】自其天資之厚也【粘上天資字指仁】則見於躬行徳形於日用【道】寓於制事度宜之間【義】何莫非天理之流行【總道徳義說應前天理字】亦何莫非天資之發見【指仁應前天資字】一或反是【無仁】則天理油然而生之機【道徳義】必將錮於天資之薄【薄字反說厚字言無】尙安有道徳深長之味義理制裁之妙也哉【必無道徳義】夫仁也者【仁字是主意】曰道曰徳曰義之所由充者也【道徳義皆自仁中來應破題天理之所由充也】世之人主惟患其天資之不本於仁且厚也【應前天資之原字】夫茍一本於仁且厚【粘上句仁厚字】則由是而之之謂道足已無待於外之謂徳事合乎宜之謂義【見得道徳義皆出於仁韓原道博愛之謂仁行而宜之之謂義由是而之焉之謂道足乎已無待於外之謂徳】孰謂不自夫天資之仁厚者基之【繳歸主意仁字上】三代而下論人主之天資極其仁厚者莫若文帝也【歸題】人見其道全徳備而義亦盡焉不知其天資仁厚蓋有爲之本者【有仁則有道徳義三者】然則帝之仁其道徳與義之所由充與【應破題意】文帝道徳仁義如何東方朔舉此而告武帝【本出處】愚請以仁而論文帝【主意】大哉乾元萬物資始【易乾卦】元者何【喚下文】仁是也【應上文】極天下萬物之眾無以加於幹【應上干字】合天下萬善之粹無以加於元【應上元字題下气象大】故聖人於文言曰元者善之長【見乾卦】又曰君子體仁足以長人【同上】幹惟有此仁以爲之元【應元者善之長意】故變化之道正中之徳利物之義皆由是而生【謂幹有仁則有道徳義易乾卦乾道變化云雲龍徳而正中者也云云利物足以和義】君惟有仁以爲之資【應天資之仁厚意】故曰道而道曰徳而徳曰義而義皆由是而出【謂人君亦有仁則有道徳義】易言和順道徳而理於義獨不言仁【見易】非不言也【就仁字斡一轉】蓋仁爲四徳之元萬善之長【上兩句用朱文公語】天體物而不遺猶仁體事而無不在【上兩甸用張子正防語】合易系與文言而觀之【總原題上兩股文】則仁之爲元可見矣【應前語】文帝之所謂仁【引文帝之仁比干之仁】固不敢以干元之仁望之也【下語有稱停】然甘受和白受采【言文帝天資近厚如甘味之受調和白色之受采畫】其天資仁厚可與入道可與進徳可與由義【應主意】三代而下亦未易多見也【應冒頭三代而下論人主之天資極其仁厚者莫若文帝語】自居代時其仁已聞於天下【先說文帝之仁本紀大王賢聖仁孝聞於天下】卽位以後今年賜田租【二年賜民田租之半十二年又賜田租之半十三年除田租稅】明年除肉刑【十三年除肉刑法】開妖言之禁【二年除誹謗妖言之罪】去收孥之令【敍傳罪不収孥】至於春和議貸一詔【本紀元年三月詔曰方春和時艸木羣生之物皆有以自樂而吾百姓鰥寡孤獨窮困之人或阽於死亡而莫之省憂爲民父母將何如其議所以賑貸之】至今讀之如祥風和气之襲人油雲膏雨之著物何其仁且厚耶【以祥風和气油雲膏雨比文帝之仁以下又變文】一露臺之作若未害也帝則寧惜百金之費母寧使民之無廬以傷吾仁【學章穎文見下注云云本紀贊帝欲作露臺召匠計之直百金上曰百金中人十家之產也吾奉先帝宮室常恐羞之何以臺爲】一服禦之增若未過也帝則寧衣弋綈之衣毋寧使民之無褐以病吾仁【同上身衣弋綈學章穎孝文幾致刑措論云云一臺之作未害也而帝謂吾可無臺不可使民無廬一惟帳之文采未過也而帝謂吾可無文不可使民無褐】君子長者之風慈祥惻怛之意其天資之仁厚如此【自原題以下至此只是說文帝天資之仁厚】是以躬修嘿仁之靜也【自此以下說文帝有仁則有道徳義前刑法志文帝躬修嘿】而淸淨之道由是而得【推此仁則爲道樊凖傳文帝性好黃老淸淨之化流景武之間】専務化民仁之實也【本贊専務以徳化民】而恭儉之徳由是而著【推此仁則爲徳景帝贊至於孝文加之以恭儉】薄昭之誅非忍也【十年薄昭殺漢使者帝不忍加誅令羣臣喪服往哭之乃自殺】斷以義者所以濟吾仁之偏【推此仁則爲義記義者天下之制注制者裁制於事】魏尙之罰非苛也【馮唐傳魏尙爲雲中守上功差級文吏以法繩之】裁以義者所以輔吾仁之不及【推此仁則爲義朱文公云義者人心之裁制天理之公也】使帝之天資不本於仁厚【反說主意應前】則道其所道徳其所徳焉知其不溺於黃老之虛無【無仁則無道徳黃帝老子以虛無淸淨爲道徳】發於義者又安保其不流於申韓之慘刻也哉【無仁則無義申商韓非學刑名慘刻之學】是則道而非仁不足以爲道【有仁則有道】徳而非仁不足以爲徳【有仁則有徳】義而非仁不足以爲義【有仁則有義】散吾仁於道徳與義之中【推此仁出去則爲道徳義卽防之則彌滿六合意】此一本之所以萬殊【見下注】斂道徳與義於吾仁之內【斂道徳義入來則在吾仁中卽斂之不盈一握之意】此萬殊之所以一本【用朱文公語】天理之發達豈不自天資之仁厚者充之耶【謂道徳與義皆自仁中朱應冒頭話】故班孟堅稱其海內興義必贊之曰嗚呼仁哉

【本贊専務以徳化民是以海內殷富興於禮義斷獄數百幾致刑措嗚呼仁哉】而誇大其詞美之以道純徳厚如鼂錯者【又變文鼂錯傳大功數十道純徳厚】反不若太史公必世後仁之論爲知本也【史記律書言文帝有仁方有道徳義】𨿽然東方朔道徳仁義之對蓋舉文帝之家法爲武帝告也【出處本文】武帝天資亦可謂髙矣美矣【且取武帝天資與文帝一】觀其初年之防賢良未嘗不欲聞大道也而未之有聞【董仲舒傳賢良防則曰欲聞大道之要】未嘗不欲承休徳也而未始云獲【上文朕獲承至尊之休徳】道徳淵源之妙終不若文帝之意味深逺者則以徒慕仁義之虛名而不能充仁義於實踐也【貶武帝不及文帝以其無仁義之故】土木之興【武帝千門萬戶之役】神仙之好【武帝好求神仙】其誠不可揜也如此【武帝無仁義所以無道徳】東方朔謂道徳爲麗仁義爲凖【本文】是僅足以規帝之失而未足以中帝之膏肓【膏肓音荒言心也左傳膏之上肓之下】然則中帝之膏肓誰歟【喚下文】善乎汲黯之言曰內多欲而外施仁義柰何欲效唐虞之治乎【見汲黯傳云云帝曰甚矣黯之戇也】愚故曰黯之戇朔不如【有斷制】謹論

摘字貫題格此篇與文帝道徳仁義論同意

太宗文武徳功如何

丁應奎出處【唐陸贄奏議太宗有經緯天地之文有底定禍亂之武有躬行仁義之徳有致治太

平之功可謂盛矣人到於今稱之則從諫攺過爲稱首】

立說【文致太平武定禍亂此太宗之功也然所以能致此大功者以其有仁義之徳所以

有文武之功徳盛則功著矣是摘出題中徳字爲主意】

批云【立說正大行文精神亦有法度】

論曰君心之天者定【指太宗之徳】則所以運天下者隨用隨著矣【文武之功用隨著謂文武之功自徳而出】天者理也【又以理指徳】舉而措之者其事也【以事指文武之功】然事之形於外者易見【文武之功形於外】理之本於心者難純【徳本於心】心有一息之未定【心之徳未定】則天理之妙必不能實有諸已【則文武之功不能全】根之稟賦者弗充驗之躬行者弗至【謂仁義之徳】乃欲顯設以爲文勘定以爲武吾知其事難而功邈矣【無仁義之徳則無文武之功】抑豈知帝王平治天下之功𨿽出於文武並行而不相悖【先說文武之功】而徳也者乃文武之所自出歟【發明主意在此一句】彼其一心之中天理具足物欲不參【此是仁義之徳】所以酬酢萬變者源源也【發出則爲文武之功】豈曰理與事判而爲二乎【事根諸理謂文武之功出於徳安有二致應前理事二字】太宗之造唐始吾懼其天理人欲之雜也【爲後面張本】然帝之徳終於仁義乎有取【主意】此其天之定也【天之定是仁義之徳應破題】宜乎可文可武卒有造唐之功【有仁義之徳則有文武之功】陸宣公舉四者錯言互見而論徳於中【見本題詳注謂陸贄以文武徳功分而爲四者】曰躬行仁義此其本也【主意指徳字】惜乎太宗所以爲唐者猶未純乎天【應破題天字與後面相應】而徳宗且不太宗若也【爲後面張本】太宗文武徳功如何請廣其說昔者嘗觀聖人之系易也【孔子作易系辭】曰富有之謂大業【以大業指文武之功見系辭】日新之謂盛徳【以盛徳指仁義之徳出處同上】蓋並言之而不可離也【謂孔子以徳業並言】夫闔辟變化輔相裁成【易系辭一闔一辟謂之變往來不窮謂之通又泰卦後以裁成天地之道輔相天地之宜】盈乎天地之間民得其爲民物得其爲物斯可謂大業也已【此一截說大業】易之爲道也皆陰陽剛柔仁義之爲也【系辭立天之道曰陰與陽立地之道曰柔與剛立人之道曰仁與義】其文明之懿而神武之妙也【易乾卦天下文明又內文明而外柔順又系辭聰明睿智神武而不殺】君人者有焉皆天徳也【謂人君有此應主意天字】聖人不名其所以爲文武者而惟名之曰盛徳焉【此一截說盛徳】然則吾身之徳孰非天下之業【謂徳中有文武之功】而天下之業孰非吾身之徳哉【謂文武之功皆出於徳】帝之徳惟其廣運也是以乃武乃文而不可掩【書大禹謨帝徳廣運乃聖乃神乃武乃文】蕩蕩乎無能名也而巍巍乎其有成功焉【語八大哉堯之爲君也蕩蕩乎民無能名焉巍巍乎其有成功也】其所以爲盛且大者若是【繳前盛大二字】後之君不揣其本【無仁義之徳】徒喜其功【徒求文武之功】不以表章六經爲文【漢武帝贊罷黜百家表章六經】則以窮兵稔禍爲武【後荀悅漢紀論窮兵極武百姓空竭】反求諸其身多欲之與仁義方交戰於中而靡定也【應破題定字前汲黯傳黯曰陛下內多欲而外施仁義】噫亦可退而念徳矣【轉歸徳字主意見王徠春秋義云云】秦漢以還若太宗之造唐其殆庶幾乎【引入太宗】太宗之爲徳也純與駁與【先說太宗之徳純是天理駁是人欲】或者資稟𨿽髙學問未至而血气之私功利之習不能不爲之累也【應冒頭天理人欲之雜也】矧言刑言利之徒布列先後【如封徳彛則言刑權萬紀則言利權萬紀傳言鑿山治銀歳數十萬帝責曰公以利誘我】而誘之以秦任法律漢雜霸道者接迹焉【魏徴傳封徳曰秦任法律漢雜霸道徴曰五帝三王不易民而教行帝道而帝行王道而王顧所行如何耳至是天下大治】理欲之境帝將奚從【若從魏徴之言是天理若從封徳權萬紀之言則是人欲】夫仁者心之徳愛之理義者心之制事之宜【說仁義二字用朱文公議論】此其全體大用之不可易者【謂仁義之徳如此】性之者固由之而行身之者以之得天下【孟子堯舜性之也湯武身之也又舜由仁義行又三代得天下以仁】以之制事蓋亦綽綽乎有餘裕【謂以仁義之徳而爲文武之功書以義制事又孟子則吾進退豈不綽綽然有餘哉】太宗本然之天亦豈與帝王異哉【應主意天字亦應上堯舜湯武事】蓋自魏徴仁義之一言有以迎其善端而充廣之【見上魏徴傳云云帝謂羣臣曰此徴勸我行仁義旣效矣】由是篤信力行四年旣效而天者定矣【應破題天者定字見上注】經營運量而時出之【推此徳則爲文武之功應破題運天下隨用隨著意】豈特開儒館備樂舞以爲文【選舉志太宗崇儒術置文館又禮樂志帝曰朕𨿽以武功興終以文徳綏海內乃更制歌舞名七徳舞九功舞】凡其致治之美庶幾成康乃其文之大也【本贊致治之美庶幾成康】豈特禦鞍馬兼將事以爲武【太宗敗竇建徳虜王世充凱旋太宗被金甲陳鐵騎獻俘太廟又張行成傳朕爲人主兼行將相事】凡其除隋之亂比迹湯武乃其武之大也【本筫除隋之亂比迹湯武】二者隨著功在其中【應破題】八代之後乃有貞觀【太宗年號貞觀四年天下太平】天地爲之再造生民復見隆平不其盛哉【此是太宗文武之功】事本於理【應冒頭事理二字】徳推於業【應原題徳業字發明主意】陸宣公𨿽列四者言之【見本題注】味其躬行仁義一語【同上】則自本自根之地在是矣【此一句是一篇主意與冒頭躬行仁義此其本也相應】噫其亦幸而太宗之天終定也【掦之應天字幸不幸三字學韓原道文】其亦不幸而太宗之天未純也【抑之自此以下應冒頭太宗未純乎天語】慙徳內多本原何在【通鑑父子兄弟之間慙徳】

【多矣】一鑑旣失初心且移【朕常保此三鑑云云嘆曰今魏徴逝一鑑亡矣此二句謂太宗未純仁義之徳】牽愛而復立浮屠文之隳也【本贊牽於多愛復立浮屠】好大而勤兵於遠武之黷也【同上好大喜功勤兵於逺此二句謂太宗未全文武之功】由是唐之功不能三代矣【責太宗】豈惟不三代哉【粘上文要過徳宗來】垂統如此繼體象之【謂太宗之垂統未善所以徳宗之繼體不純朱文公感興詩垂統己如此繼體宜昬風】一再傳而唐事愈異【過徳宗】蓋以太宗一身所以詒厥孫謀者且若是【詩丰水有芑云云詒厥孫謀以燕翼子】於徳宗乎何有【應冒頭徳宗且不太宗若也】陸贄之頌太宗也似溢美矣【敍本文】而歸於從諌攺過則有味之言也【見題注】夫知諌之爲善也而從焉知過之不善也而攺焉【演上文】此君心之天所由定也【應破題】其諸魏徴之力歟【應勸行仁義語】徳宗天姿不逮其祖逺甚【謂徳宗不如太宗】而猜忌愎諌視仁義爲何物【陸贄奏議九獘不去姿彊愎忌直言疏隔猜忌】前有徴約而爲一言【見前注】後有贄丰而爲數百諌【陸贄論諫數百篇本於仁義一言之大謂之約數百篇之多謂之丰】此其源委也【源委源流也】一悟一迷治亂判矣【太宗悟魏徴之勸所以有貞觀之治徳宗迷陸贄之諫所以有奉天之亂】固嘗謂使太宗能廣仁義之言以學問充天資【應講題資稟之髙學問未至語】自夜讀周禮之後【文中子錄唐禮樂事上曰朕昨夜讀周禮眞聖作也】益求闗睢麟趾之意以行周官之法度【程子遺書有闗睢麟趾之意而後可以行周官之法度】則貞觀之治𨿽泰和不是過也【謂太宗可以及三代揚子泰和其在唐虞成周乎】使徳宗能從仁義之諌【從陸贄之言】以禮義揉气質【揉者矯揉其气質之偏】動遵禮法一如卽位之初【如初年】則建中之政終始如一日何貞觀之不可逮哉【謂徳宗能行仁義亦可及太宗建中徳宗年號貞觀太宗年號】噫太宗之不能爲成周是可憾也【見上泰和注】徳宗之不能爲太宗抑其次耳【應上語】君子上下有唐一代之世變於魏徴仁義之言陸贄仁義之諌毎有感焉【取魏陸二公之言規諷今日意味深長】謹論

前篇以文帝之道徳義皆自仁中出此篇以太宗之文武功皆自徳中出調仗一同主意暗合

體用貫題格此篇與季應旂帝王文武徳威論同字面

上聖道徳仁義如何

李雷奮出處【前漢司馬相如傳時蜀父老多言通西南夷之不爲用相如乃著書籍蜀父老爲辭而已詰難之以風天子且令百姓皆知天子之意云云況乎上聖又烏可已故云云創道徳之塗埀仁義之統將博恩廣施逺撫長駕雲云以偃甲兵於此而息討伐於彼遐邇一體中外禔福不亦康乎】

立說【道徳體也仁義用也道徳之體備於一身仁義之用見於天下有是體則有是用仁義實不離乎道徳也人君出而爲天地民物之主豈曰能備道徳以獨善其身而已故將由體而用推吾之所有以副天地民物之望使天下無逺近無內外悉歸吾仁義之中自非聖人之盛者孰能與於此相如以是而稱武帝或者將以藥其窮兵逺夷之病如帝之不悟何】

批云【立說正大而不迂造辭紆徐而不迫蔚有南宮風度宜冠多士】

論曰備是理之體於一身【道徳是體】而溥是理之用於天下【仁義是用】非聖之盛者不能也【歸上聖上】大抵體用同一原【程子曰體用一原顯防無間】而吾身之與天下初無二本【道徳仁義一而已矣孟而夷子二本故也】人君出而爲天地人物之主【歸上聖身上】豈曰獨善其身而已哉【非特有道徳於已孟子窮則獨善其身達則兼善天下】固將達已之所有以副天地人物之望【要將充道徳之體而爲仁義之用應上語】使無逺邇無疏戚悉囿於道化之中者也【承題說得地位開闊气象體面】夫統攝萬善謂之道徳【露出道徳字】而曰仁與義則其著見於事物者也【露出仁義字】體不博則用固不能周【道徳之體不廣大則仁義之用不周徧】而用有所未博則所謂體者亦虛而已矣【說仁義之用未周則是道徳之體未實】聖人豈若是哉【上聖則不如此】彼其一身之微眾理俱備【聖人一身備道徳之體】旣無一毫之虧欠【無虧無欠用前軰語】而覆載之間苟有一之不獲【應爲天地人物之主語】則戚然憂怛然念急起而拯之【此是仁義之用】以盡吾天地父母之責【應副天地人物之望語】嗚呼此其體用之兼舉歟【合體用字】此所以爲聖之盛歟【總結上文】漢之武帝何如主也【含責武帝意】於是理之全體且未能備於天下之大用又豈能充周而無所遺者哉【旣無道徳之全體安有仁義之大用】相如以是稱之【入本文】或者將藥其窮兵逺夷之病也【相如之見如此】如武帝之不悟何【惜帝不足以知此】上聖道徳仁義如何請申之愚嘗求仁義於楊墨矣【孟子滕文公下楊氏爲我是無君也墨氏兼愛是無父也】其也至於無父無君【同上文無父無君是禽獸也】以其非道徳之仁義也【同上是邪說誣民充塞仁義也】又嘗求道徳於佛老矣【韓文原道其言道徳仁義者不入於老則入於佛】其也至於淸虛寂防【同上今其法曰必棄而君臣去而父子禁而相生養之道以求所謂淸靜寂防者】以其非仁義之道徳也【見上注以上兩腳是反證】嗚呼天下豈有外道徳而可以言仁義【此是楊墨】亦豈有棄仁義而可以爲道徳也哉【此是佛老謂楊墨之所謂仁義非道徳之仁義佛老之所謂道徳非仁義之道徳惟其不知體用同原故其如此】昔之聖人【轉歸正說】本之於精神心術之微【道徳之體】達之於四方萬里之逺【仁義之用】吾見其體用一原也【用程子語應冒頭接題語】物我一本也【孟子滕文公上且天之生物也使之一本】遐邇一轍也【見本題注以上三句形容道徳仁義一而已】勉彊所以充此體【說道徳中庸知仁勇天下之達徳也云云或勉彊而行之】而思天下之溺者饑者則所以達此用也【孟子離婁下禹思天下有溺者由己溺之也稷思天下有饑者由已饑之也】修身所以立此體【說道徳中庸修身則道立】而視民物之傷如已傷則所以溥此用也【孟子離婁下文王視民如傷】曷嘗有二理耶【發明破題備是理之體於一身而溥是理之用於天下意】況夫代天理物而曰君【前漢董仲舒防文王順天理物】此三才之所賴也【天地人之所依】夷夏之所宗也【外夷中國之所尊】遐陬僻壤之所仰而望也【指本出處通西南夷】吾有是道而不能明通公溥【周子通書無欲則靜虛動直靜則明明則通動直則公公則溥明通公溥庶矣乎】使舉天下皆游泳於仁義之中【無道則無仁義】是道其所道非聖人所謂道也【韓原道道其所道非吾所謂道也】吾有是徳而不能長駕逺撫【見題詳注】使通內外皆休息於仁義之域【無徳則無仁義】是徳其所徳非聖人所謂徳也【韓原道徳其所徳非吾所謂徳也】天地人物之望於我者果如是耶【反應冒頭語】嗚呼此論者所以有恨於後世之人君也【此一句先藏不滿武帝意】且無方之謂道【易繋辭上通乎晝夜之道而知故神無方而易無體】有諸已之謂徳【韓原道足乎已無待於外謂之徳又孟子盡心下有諸己之謂信】實萬善之所宗而眾理之所防者也【道徳中自有仁義】見之愛物則爲仁【孟子盡心上仁民而愛物】見之制事則爲義【書仲虺之誥以義制事】而仁義實不離乎道徳也【發出主意】有是體則有是用【有道徳則有仁義】特在乎君人者充之而已矣【歸上聖上應冒子統攝萬善謂之道徳而曰仁與義則其著見於事物者也一段】何則天之生物一本而已【孟子見前注】民吾同胞物吾與也【張橫渠西銘全句】親者當愛疏者獨不可愛乎【應冒頭無疎戚字】邇者當懷逺者獨不可懷乎【應冒頭無逺邇字】在中國者當使之得所在異域者獨可使之失所乎【應題下夷夏所宗遐陬僻壤所望等語】均此云霓之望則必均此甘雨之潤澤也【孟梁恵王上民望之若大旱之望云霓也又前漢天地之間被潤澤而大丰美】同此來蘇之徯則必同此防波之漸被也【書仲虺之誥徯予後後來其蘇又禹貢東漸於海西被於流沙】越南燕北一春風和气【應遐邇一轍語】日照月臨一家人父子【應物我一本語說得气象廣大】蓋至是而後可以爲仁之至可以爲義之盡【記郊特牲仁之至義之盡也】可以爲道徳之極【如是方是道徳中之仁義】是故有苗弗率所宜徵也【書大禹謨有苗弗率汝䢐徵】而舞幹兩階惟欲使之自格以苗民卽吾民也【同上帝乃誕敷文徳舞干羽於兩階七旬有苗格】有崇叛命所宜伐也【左僖十九年文王聞崇亂雲云退修教而復伐之因壘而降】而退修文教惟欲俾之因壘而降以崇人卽吾人也【見上注苗民卽吾民崇人卽吾人是學唐文蔡人亦吾人句法】後之言道徳者予帝王而言仁義者亦予帝王【總結上舜文事】非以其體博用周若此歟【以上二段應冒子此其體用之兼舉歟此其所以爲聖之盛歟】漢之武帝非不上嘉下樂也【本紀詔曰朕嘉唐虞而樂商周又仲舒傳制曰朕今上嘉唐虞】非不欲聞大道之要也【董仲舒傳制曰欲聞大道之要至論之極】然不能懲忿窒欲【易損卦君子以懲忿窒欲】而有好大喜功之累【此是武帝之病】北討彊胡南徵勁越西通諸夷而內外爲之騷動【題上下文故北出師以討彊胡南馳使以誚勁越余見本題注】相如目睹一時之害【此相如所以言】於是因蜀父老之辭而爲文以諷之且深寓其意於道徳仁義之語【詳見本題注】相如若曰普天王土率土王臣【孟子萬章上普天之下莫非王土率土之濵莫非王臣】邇者被吾仁而逺者不被吾仁是未爲道之極也【反應前遐邇一轍語倒說仁不及逺則不足以爲道】中國歸吾義而外域不歸吾義是未爲徳之盛也【反應前夷夏所宗語倒說義不服外域則不足以爲徳】帝而幡然於此【幡然字見孟子】則必將偃甲兵息徵伐使遐邇一體中外褆福矣【詳見題注】又何至擾擾以貽後日輪臺之悔哉【前漢渠犁傳下詔深陳旣往之悔云云今請逺田輪臺是擾勞天下非所以優民也】甚矣帝之不足與知道徳而且不與言仁義也【結大講責武帝亦是應冒子如武帝之不悟何一句】𨿽然相如之愛帝固厚矣而其言理則未精也【結尾略責相如未知體用一原之說】夫道徳仁義非二理而亦無二用【本主意】今乃以創塗歸之道徳【本題注創道徳之塗】垂統歸之仁義【埀仁義之統】則未免岐而爲二物矣【如此則是道徳自道徳仁義自仁義了】豈體用一原之論乎【責相如不知此意】善夫董子之言曰道者適治之路也仁義禮樂皆其具也【董仲舒策云】吁此所以爲儒之醇【末取仲舒之論以彼形此見得相如所言未是】

體用貫題格此篇與季雷奮上聖道徳仁義論同字面

帝王文武徳威如何

季應旂出處【前漢刑法志文徳者帝王之利器威武者文徳之輔助夫文之所加者深則武之所服者大徳之所施者愽則威之所制者廣三代之盛至於刑措兵者其本末有序帝王之極功也】

立說【文與武所以治外徳與威所以治內二者皆不可狃於一偏専於文者或不足於武過於威者或不足於徳漢之諸君皆坐此病班固之志刑法必以帝王之文武徳威兼舉而並言之且卽其文之所加以觀其武之所服卽其徳之所施以驗其威之所制是蓋文之中有武徳之中有威體立於此用行於彼玆蓋古帝王所以治內外之道固之所以爲是說者其殆救時君一偏之病歟文徳是體威武是用】

考官批云【立意正大行文通暢自是南宮體制】

舉古人所以治內外之道【文武治外徳威治內】必析體用而言之【文徳是體武威是用】史臣之意微矣【藏班固救時君之偏意】蓋治內外之道至不可有一偏之病【若治外以文而不足於武治內以威而不足於徳則是一偏矣】専於安靜者或無振厲之功【安靜是文振厲是武】過於剛決者或乏寛平之意【剛決是威寛平是徳】斯二者皆狃於一偏【有文無武有威無徳便是一偏了】是未知體立用行之說也【見朱文公太極圖觧用所以行體所以立】思古帝王所以治內外者【且正說】自有其道【四者兼全】逺人之未格者吾以文綏之【卽其文之所加】而服乎彼者自有不殺之武【以觀其武之所服易系辭聰明睿智神武而不殺者夫】民之梗吾化者吾以徳懷之【卽其徳之所施】而制乎彼者自有不怒之威【以驗其威之所制中庸不怒而民威於鈇鉞】是蓋柔之中有彊【文中有武】寛之中有嚴【徳中有威】體立於此【文徳是體】用行於彼【武威是用】玆帝王之所以爲帝王也【結小講意】漢興以來諸君皆不知出此【有文者不足於武有威者不足於徳】班固之志刑法必以帝王文武徳威兼舉而並言之【引出處本文】君子因其文之所加以觀其武之所服【文中有武】卽其徳之所施以驗其威之所制【徳中有威此四句是二篇主意】則班固本末有序之說【見題注】是正析體用而言之【文徳是體武威是用】固之意其殆救時君一偏之而爲是說歟【専於文者或不足於武過於威者或不是於徳皆是一偏應接題意】帝王文武徳威如何請繹其意愚嘗反覆刑法一志而觀之而得其說矣【便就本出處原起】漢興以來【先說破漢諸君之病】如髙祖則知以武定天下而不知有文【偏於用武】文帝則知以文綏天下而不知有武【偏於用文】武帝則知以兵服逺人而不知有威中之徳【偏於用威】宣帝則知以嚴禦下而不知有徳中之威【偏於用威】若元成則似文而非文似徳而非徳其武與威又不足言矣【如元成二君四者咸無焉】何以言之以馬上得天下者【此說髙祖偏於用武注見下】固未遑詩書之事【前漢陸賈傳賈時時前說稱詩書髙帝罵之曰乃公居馬上得之安事詩書】默淸靜者【此說文帝偏於用文文帝紀敍傳允恭默又後樊凖傳孝文好淸靜】竟不能洗侮嫚之羞【匈奴傳冒頓爲書遺髙後曰兩主不樂無以自娛願以所有易其所無此嫚侮之羞也】窮徵沙漠勇矣【此說武帝偏於用威前匈奴傳掦雄曰云云孝武浮西河絕大漠窮極其地追奔逐北】其如戶口虛耗何【昭帝贊承孝武師旅之後海內虛耗戶口減半】刑名繩下嚴矣【此說宣帝偏於用威元帝紀見宣帝以刑名繩下云云】其如不能純任徳教何【同上元帝言陛下持刑太深宣帝作色曰漢家自有制度柰何純任徳枚用周政乎】牽制文義優遊不斷【見元帝本紀贊】又不可與前數君並言【又不如髙文武宣數君】而不威不武此漢之所以東也【前面已先判斷了後用實事應之亦是應冒頭蓋治內外之道至不可有一偏之病一段】嗚呼人君之治內外蓋自有道【應冒頭接題】剛柔貴於疊施【應冒頭柔之中有剛語】寛嚴貴於相濟【應冒頭寛之中有嚴意】其來久矣【自古如此】何嘗舉一而廢一哉【曷嘗舉文徳而廢武威哉】特先立乎其在我者【文徳】而後在彼者從之【武威】是何也【設問】體不立則用不行也【照主意體用字】帝王惟知其有文而已而文之中未嘗無武【文中有武】惟知其有徳而已而徳之中何嘗無威【徳中有威說主意分曉】徵苗之舉【書禹謨惟時有苗弗率汝䢐徵】人見其舞羽兩階【同上帝乃誕敷文徳舞干羽於兩階七旬有苗格】而不知誕敷文徳舜自有以服其心【注見上】而七旬來格皆此文之發見【注見上】伐崇之事【左僖公文王聞崇徳亂而伐之】人見其因壘而降【同上軍三而不降退修文教而復伐之因壘而降】而不知退修文教文王先有以遏其萌【見上注】而再駕之後皆此文之效驗【又襄三十年文王伐崇再駕而降爲臣以上兩腳說文之中未嘗無武】好生之徳豈狃於姑息者【書禹謨好生之徳洽於民心玆用不犯於有司】而民用不犯有不法之法【見上注】徳明惟明豈好爲哀矜者【書呂刑皇帝淸問下民徳威惟畏徳明惟明】而徳威惟畏有不嚴之嚴【見上注此兩腳說徳之中未嘗不威】自或者觀之帝王之治內外若専主於文徳而闊略於威武也【略設難】而不知帝王之所謂專一者非後世之所謂一偏也【答上文】何也【又設問】武固不可廢而武特不可先於文【文之中有武】威固不可弛而威特不可先於徳【徳之中有威撥剔主意分曉】文施於此而武自行【文是體武是用】徳用於此而威自著【徳是體威是用】有此體則有此用【發盡主意】本末先後自有次第【應冒子柔之中有彊寛之中有嚴體立於此用行於彼意】此固所以置文於武之上置威於徳之下且曰本末有序厥有意哉【見本題詳注】使漢君而果知帝王所以治內外之道則不主於一偏而先立乎其大者矣【應冒頭班固立言之意正以救時君一偏之獘意】抑又聞之治天下之道固不可不知體用之說【全篇以體用爲主意】亦不可不權理勢之宜【末又以理勢爲權宜】理之當然者吾固盡之【文徳】勢之或然者吾必應之【武威】文徳者所以立其理之常威武者所以應其勢之變權其時而用之又在人君善用而已【末意似歸重武威上】天以一元運【譬諭】獨陽不能以成歳功【諭文徳】而陰必時出以佐乎陽【諭威武前漢董仲舒傳天使陽出布施於上而主嵗功使陰入伏於下而時出佐陽陽不得陰之助而不能獨成】帝王以天爲心甚欲待天下以君子長者之道【尙文徳乃帝王之本心】而天下之民乃有出於文徳之外者不得已而從事於威武焉【至於用威武乃帝王之不得已】此豈聖人之本心哉【發明帝王心事出】論至於此班固以文徳爲帝王之利器以威武爲文徳之輔助其說信矣【見題注】帝逺矣後世有王者作必以固之言爲然漢之君烏足以語此【暗歸美今日】

此兩篇皆以體用字爲字面貫題可以參觀

推明性理格以體效二字貫題意

知動仁靜樂壽如何

陳應靁出處【語雍也知者樂水仁者樂山知者動仁者靜知者樂仁者壽朱文公集注云知者達於事理而周流無滯故動仁者安於義理而厚重不遷故靜動靜以體言樂壽以效言動而不括故樂靜而有常故壽】

立說【本朱子之說以體言動靜以效言樂壽而謂仁知之理本於吾身之固有亦非容心

以求其樂壽之效也動靜之中自有樂壽存焉惟純乎天而已矣】

批云【文字簡防無一冗辭最可爲法】

論曰吾身有全理【知仁】體立而效存焉【體是動靜效是樂壽】則亦性之而已【主意性是純乎天】夫人有此生均有此理【知仁】本然之體旣具於是理之中【動靜之體具於仁知之中】自然之效豈出於是理之外【樂壽之效非出於仁知之外】言理而無所驗固不可【言知仁之動靜而不言樂壽之效驗固是不可】或有所利而爲之亦非也【若有心求樂壽之效亦不可此兩句已含動靜以天樂壽亦以天意】夫知也仁也卽吾一身之全理也【應破題首句】知者周流泛應而其體動【本朱子之說】動則適於變而自然之樂存焉【動中自有樂】仁者純固堅守而其體靜【本朱子之說】靜則順其常而自然之壽存焉【靜中自有壽】樂非専主於動也【再斡一轉】因其動而見其天之樂【見自然意】壽非専主於靜也【意與上段同亦斡一轉】因其靜而見其天之壽【見自然意若無此一轉則文字枯淡了】動靜以天樂壽亦以天【此兩句發明主意】非詣理之極者孰知之【程子釋此章曰非體仁知之深者不能如此形容結語用其意】知動仁靜樂壽如何請因夫子之言而申之嘗聞動靜一陰陽也陰陽一太極也【用周子太極圖語太極動而生陽動極而靜靜而生陰靜極復動一動一靜互爲其根云云五行一陰陽也陰陽一太極也】方陽剛用事則流動發越而萬物有熈熈之樂【謂陽動之中有樂存焉】迨陰柔布令則凝定正固而萬物得性命之眞【謂陰靜之中有壽存焉】是動靜之中未嘗無樂壽之驗也【借陰陽動靜之中有樂壽意以形容本題】然天地以其心普萬物而無心者也【用程子語天地之常以其心普萬物而無心】效驗之應造化何容心哉【應自然意】知造化之太極則知吾身之太極矣【鎖得有力用朱子一物各具一太極語原題只百餘字便結入講簡潔可法】世固有攖拂其恬怡之性泊亂其純一之天者【非自然之動靜】棄知違仁【莊子絕聖棄知又語三月不違仁】固無望其樂且壽也【固無自然之樂壽】乃若逐物之變更以爲樂逺物之累自以爲壽【亦非自然之動靜自然之樂壽】亦豈至仁大知者之爲哉【此段應冒頭或有所利而爲之亦非也】蓋仁知有本然之體則亦有自然之效【應冒頭語】動靜天也樂壽亦天也【應冒頭動靜以天樂壽亦以天】吾何容心之有【應破題性之而已此所謂體立而效隨非有所利而爲之者】是故酬酢夫上下四方之宇周流夫古往今來之宙【淮南子上下四方曰宇往古來今曰宙】人見其爲知之動吾初無心於動也【應自然之動意】此性貫融自然天機之發天籟之應【事見莊子】有不知其樂者矣【知者自然之樂如此】窮理而至盡性之境【易繋辭窮理盡性以至於命】復禮而造至仁之地【克已復禮爲仁】人見其爲仁之靜吾亦無心於靜也【應自然之靜意】此性凝定自然安則久久則天【事見荀子】有不知其壽者矣【仁者自然之壽如此】此非仁知之外別有所謂動靜亦非動靜之外別有所謂樂壽也【此兩句應冒頭因其動而見其天之樂因其靜而見其天之壽意】微吾夫子見理之精造理之極其孰能言之【應冒頭結處盡發程子之意】𨿽然聖人言此不過形容道體云爾【余意尢好】若夫會而觀之融而通之則知仁本一理動靜本一機【勉齋通釋此章曰人之生質有近於仁者有近於知者學焉而卽其所近或趨於仁或趨於知至其成就則好樂動靜樂壽之分自應如是然仁則必知知則必仁不仁不足以爲知不知不足以爲仁特其气象有偏重耳】靜之中未嘗無動者存動之中未嘗無靜者寓【此兩句舉周子通書動而無靜靜而無動物也動而無動靜而無靜神也動而無動靜而無靜非不動不靜也物則不通神妙萬物】故精義入神與利用安身非二事【易繋辭精義入神以致用也利用安身以崇徳也】成物之知與成已之仁實一機【中庸成已仁也成物知也性之徳也合內外之道也】動靜互爲其根【太極語】樂壽交致其驗【應前驗字】玆其爲無體之易歟【繋辭神無方而易無體】玆其爲不測之神歟【同上陰陽不測之謂神】故曰動靜無端陰陽無始愚於仁知亦云【程子曰動靜無端陰陽無始非知道者孰能識之】謹論

立說貫題格以明誠二字貫題意

盡心知性存養如何

毛登龍出處【孟盡心上孟子曰盡其心者知其性也知性則知天矣存其心養其性所以事天也朱子集注云人有是心莫非全體然不窮理則有所蔽而無以盡此心之量故能極其心之全體而無不盡者必能窮夫理而無不知也以大學之序言之知性則物格之謂盡心則知至之謂存謂操而不捨養謂順而無害】

立說【以明誠兩進爲主意明謂盡心知性誠謂存養自明而誠則吾心性之天可以不失

矣】

批云【議論有據文字亦老時文中不多得】

明與誠兩進【明指盡知字誠指存養字朱文公白鹿洞賦明誠其兩進】君子所以全其天也【天指心性言】天所命爲性【中庸天命之謂性】性所具爲心【朱文公釋本文云性則心之所具之理今曰性所具爲心少礙理】人有此生均有此天【應天字指心性】昧乎天者非也【不能盡心知性】拂乎天者亦非也【不能存心養性】君子天其天之學【天其天字用前軰語】亦曰明誠兩進而已矣【應破題語】誠謂夫虛靈知覺者吾之心【程子云心虛靈知覺】純粹至善者吾之性【周子通書純粹至善者也故曰云云繼之者善也成之者性也】究極之【盡心】領悟之【知性】吾之明固足以爲誠之之地矣【應前明誠字】然明之至而誠未至焉【明之至則能盡心知性誠之未至則是未能存養】其把握也弗力【不能存心】其保毓也不粹【不能養性】是非理欲或得以往來乎其中【語老與接題相應】則明自明爾【徒能盡心知性】向之得諸天者未必有諸已也如心與性何【不能存心養性天字應破題】是故【轉歸正】非盡不足以存【明而誠】而存之所以究其盡【誠而明存心所以盡心】非知不足以養【明而誠】而養之所以充其知【誠而明養性所以知性】明而誠【盡心知性】誠而明【存心養性】其君子兩進之功歟【繳本意應破題】盡心知性存養如何諸以申孟軻氏之防嘗試論之天命流行於事物之表气以成形理亦賦焉【從天字說起朱子中庸章句天命謂性注曰天以陰陽五行化生萬物气以成形而理亦賦焉】合虛與气有性之名合性與知覺有心之名【從心性上說起橫渠張子曰由太虛有天之名由气化有道之名云云兩句全文】是赤子不失之初【孟離婁大人者不失其赤子之心者也】是牛山未牧之根【告子上牛山之木嘗美矣斧斤伐之云云牛羊又從而牧之】是乾道各正性命之地【易乾卦彖曰乾道變化各正性命】心也性也一天也【應主意天字以上說心性字應虛靈知覺者吾之心純粹至善者吾之性】人患不盡爾不知爾【轉入盡知意】苟知且盡也【從盡知上轉入存養】則沖漠無朕萬象森然【程子曰沖漠無朕萬象森然已具】徹上徹下火然泉達【程子曰徹上徹下不過如此又孟子曰若火之始然泉之始達】存之云乎哉養之云乎哉【歸存養上來】然天理人欲同行異情【應冒頭是非理欲或得以往來乎其中胡子知言云云】莫非性也而气質之性或得以蠱之【朱子曰有天地之性有气質之性又張子曰形而後有气質之性】莫非心也而有外之心或得以障之【張子曰有外之之心不足以合天心】初之昭然者將昏然初之純然者將雜然【以上是反說不能盡不能知】天者人之尙安得以全其天哉【反應破題全其天字】此誠明之學不容不於兩進之地而加之力焉【應破題首句】且夫吾於知覺者而盡其心【應冒頭知覺字】固可以詣其安安之地【書堯典安安允恭克讓】然出入無時則遷矣【不能存心孟子出入無時莫知其鄕其心之謂歟】吾於純粹者而知其性【應冒頭純粹字】固可以全其生生之妙【系辭生生之謂易】然揠苗助長則斵矣【不能養性孟子宋人有憫其苗之不長而揠之者芒芒然歸謂其人曰今日病矣予助苗長矣】又何以存之養之哉【反說存養字】嗚呼明之未至固無以爲誠之地【應冒頭非盡不足以存非知不足以養意】而誠之未固亦不足以充其明之天【反應冒頭存之所以究其盡養之所以充其知意】明則誠矣誠則明矣【用中庸句法應冒頭語】此中庸之所以爲教【見上文】亦吾孟氏盡知存養之論所從出歟【引入講】今夫性天之命也而心則具之【中庸語】性天之理也而心則主之【朱文公集注並見冒頭注】四端根焉【仁義禮智孟子凡有四端於我者】萬善足焉【朱文公云萬善具足】有感有應者心之妙【程子曰有感必有應】盡則可以斂宇宙於一握可以運六合於一思【程子曰斂之不盈一握防之彌滿六合】心之盡則奚心之不可存【從盡心字過存心字】無聲無臭者性之體【詩云上天之載無聲無臭】知則可以會萬殊於一本可以融太極於一眞【程子云一本所以萬殊萬殊所以一本又周子太極圖無極而太極無極之眞二五之精妙合而凝】性之知則性之養者易易爾【從知性字過養性字】盡矣知矣洞洞屬屬無在無不在明之事也【皆用前軰語應主意明字是說盡知字】然而明誠之學君子進進不自已之心【應明誠兩進字誠是說存養字】不患其知之不至患其行之不力而無以究其知【行之不力是不能存養中庸力行近乎仁】不患其知之不及患其仁之不守而適以自鑿其知【仁之不守是不能存養適論語知及之仁不能守之】況夫理與欲交攻公與私相勝是與非眞與僞對立【應冒頭是非理欲或得以往來乎其中語】一把握之不謹則心之難持甚於槃水之難持奚其存【應冒頭把握弗力語荀子解蔽篇人心譬如槃水正錯而不動則湛濁在下淸明在上】一保防之不至則性之易流甚於湍水東西之易流奚其養【應冒頭保毓弗粹語孟告子上性猶湍水也決諸東方則東流決諸西方則西流】必有誠焉【應主意誠字】誠則眞則實則無妄【誠則能存養朱子云誠者眞實無妄之謂】不誠則僞矣【不誠則不能存養】誠則靜則定則能得【誠則能存養記大學定而後能靜靜而後能安安而後能慮慮而後能得】不誠則膠膠擾擾矣【不誠則不能存養荀子膠膠擾擾】無鴻鵠其移【孟告子云一心以爲有鴻鵠將至】無雞犬其放【同上人有雞犬放則知求之有放心而不知求】無槁木死灰其寂防【莊子齊物篇形固可使如槁木心固可使如死灰乎又老子絕滅禮學】無一息之不存【如此則能存】存吾之心則心之盡者又盡也【應冒頭存之所以究其盡】不以旦晝亡【孟告子上則其旦晝之所爲有梏亡之矣】不以牛羊牧【同上牛羊又從而牧之】不以杞栁桮棬戕賊【同上性猶杞栁也義猶桮棬也云云孟子曰子能順杞桞之性而以爲桮棬乎將戕賊杞栁而後以爲桮棬也】無一瞬之不養【如此則能養】養吾之性則性之知者眞知也【應冒頭養之所以充其知】明以探索之誠以踐履之【應主意】造其理而履其事【朱子注盡心知性而知天所以造其理存心養性以事天所以履其事】君子兩進之功不至於兩盡不止也【繳歸本意】是故中庸之不明乎善則無以爲誠身之本【中庸不明乎善不誠乎身矣】而誠其意者又大學致知之功【大學欲誠其意者先致其知又見本題集注】孟子學孔子者也【引入本題出處】中庸大學吾孔子之遺書所以掲後學心性之日月也【結中庸大學兩句】七篇之作往往得之【謂孟子之言得之中庸大學】其曰操則存捨則亡其曰得其養則長失其養則消【並見告子上云云】存養數語亹亹爲學者言之今而盡心一章言心之盡性之知【舉本文】不徒曰知與盡而已而復繼之以存養之片辭【演上文】信乎知而存盡而養誠明兩進之學君子之所以天其天者歟【應破題語繳盡本意】𨿽然此復焉執焉之事也【周子通書云性焉之謂聖復焉執焉之謂賢又進一步思索】由復而至於無妄【易序卦復則無妄矣】由固執而至於不勉不思【中庸誠者不勉而中不思而得誠之者擇善而固執之也】則雲行雨施吾心觸也天髙地下吾性湛也【用劉屛山文】是孔子從心不逾之境【語七十而從心所欲不逾矩】是文王性與天合之時【詩思齊雝雝在宮肅肅在廟注言性與天合也】蕩蕩巍巍在吾方寸中矣【學劉屛山堯舜論蕩蕩巍巍復在吾目中矣】故曰賢希聖聖希天【不走了天字周子通書士希賢賢希聖聖希天】

題外生意格此篇與陳子頥麒麟閣惟霍光不名論同格

中興輔佐孰優

陶大章出處【前漢蘇武傳甘露二年單於入朝上思股肱之美乃圖畫其人於麒麟閣法其形貎書其官爵姓名云云明著中興輔佐凡十一人始霍光終蘇武又見後篇詳注】

立說【此題本因上文有單於入朝之說遂立意謂欲以聳四夷之觀聴故麒麟閣之繪畫功臣以單於平日所畏慕如蘇武者而列羣臣之後使之一見此圖謂大節如蘇武且居羣臣之後則凡列於武之前者果何如人哉益見中國人才之多也】

竹林陳一薦批【尋常人若如此立意必說倒了前十人皆不及蘇武此則又有抑掦𨿽是取蘇武名節過人又回防前十人亦當在其前此最難斡旋蓋說十人當在前是與主意不相合了此獨兩不相礙可謂大有手段】

當逺人向慕之時【單於入朝】而論次羣臣之勲烈【麒麟閣中興輔佐凡十一人始霍光終蘇武】此其防意之所寓未易以常情論也【含蓄本意未發出】夫人才之眾多【總說十一人】固國勢盛彊之本【皆可以爲漢朝輔佐】而名節之顯著【専指蘇武一人】尢逺人之所畏慕者也【漢武居匈奴十九年誰不畏慕之】然名節之全者不常見於天下【名節之人難得】有能堅此志於艱危怵迫之餘【始指蘇武在匈奴時】伸大義於人所難居之地【居北海上牧羝】其風聲所存【名節】誠足以懾戎心而張國體【應逺人向慕意】視夫從容輔治者【縂說前十人】難易優劣蓋不待辧而明【不必辧其優劣狀孰優字】而英明之君【暗指宣帝】昭示夫輔治之勲【中興輔佐十一人】顧取其表表尢著者【指蘇武一人】厠諸羣臣之後【居十一人之後】豈無深意於此哉【亦未說出本意】蓋秉節不移者亦臣子當爲之事【蘇武能守節】而屈一人以示大體【以武居羣臣之後】正人主抑揚之防權也【此正宣帝本意所在】先之以輔治之臣【前十人】終之以全節之士【蘇武居十一人之後】豈惟髙下之序自有不可紊者存【始霍光終蘇武】抑使外夷聞之有以知中國人才之盛【使單於見之以武之名節如此且居其後足見吾國人才之多】而未易窺其淺深也【發盡主意在此】漢宣帝因單於入朝而思股肱之美【出處本文】表而揚之者凡十一人【自霍光至蘇武凡十一人】而蘇武特居其後【居十一人之後】遡其論次之意有不難知者矣【應意字】中興輔佐孰優請申之夫褒賢錄善【韓進學解占小善者率以錄】崇徳報功【書武成崇徳報功垂拱而天下治】此有國之常典【此六典之常法也】而總八柄者不可一日廢也【禮天官太宰以八柄詔王馭羣臣一曰爵以馭其貴】初豈視外夷之觀聴爲輕重哉【謂初不必因外夷來朝方論定功臣次序】然帝之論功適在於單於入朝之始【出處本文應逺人向慕語】則其所以聳向慕明激勸者實於此乎寓也【應微意所寓語】昔者帝舜之世有徳者篤之【書舜典惇徳允元】元者信之【同上惇徳允元注允信也】憸壬者則畏而逺之【同上而難任人】於逺人乎何與【若與逺人不相闗】而顧於蠻夷有率服之理【同上蠻夷率服】豈非去取之意明輕重之理得【去小人取君子輕小人重君子】有以深服其心乎【中國人才之重輕外夷所視以爲敬侮】春秋以來晉楚之爭亦已久矣【晉楚爭霸】一旦晉君類能而使【左襄九年楚伐晉子囊曰晉君類能而使之舉不失選】韓範趙魏各當其才【同上韓厥老矣知防稟焉以爲政範匄少於中行偃而上之使佐中軍韓起少於欒黶士魴上之使佐上軍魏綘多功以趙武爲賢而爲之佐】楚之善覘人國者悉數而陳之【見上注】退焉而不敢校【同上文晉不可敵事之而後可】信夫人才之爲國輕重不可示人以狹也【人才於中國豈無闗系】漢廷公卿列侯曽不足以起人畏而一大將軍猶足以爲漢重【大將軍衛靑】上書公車輒拜丞相【車千秋傳太子爲江充所譛敗久之千秋上急變訟太子寃上感悟立拜千秋爲大鴻臚數日遂代屈爲丞相封富氏侯後漢使至匈奴單於問曰間漢新拜丞相何用得之使者口以上書言事故單於曰如此漢置丞相非用賢也妄一男子上書卽得之矣】而外夷遂得以竊笑之【見上注】況乎覧元功之籍【過宣帝】章中興之懿【中興輔佐諸臣】以令眾庶以示四夷【因單於入朝】宣帝得不劑量其輕重而示人以意乎【應意字】是故形貎之擬【本出處法其形貎】官爵之書【同上書其官爵】麒麟之載褒嘉之寵前此未始見也【上文上思股肱之美乃圖畫其人於麒麟閣】自帝之論功而事昉乎此矣【昉者始也】然卽帝之所謂輔佐而觀之【且縂說十一人】定策如博陸【博陸侯霍氏又光受遺詔輔少主又定萭世策】濟治如丙魏【丙吉魏相同心輔政】靖邊如充國【趙充國保勝安邊】勲烈之優爵祿之重【總說】寘之於前列夫誰曰不然【以此數人居於前列誰曰不可】安世以謹厚聞【張安世忠厚謹信】延年以安和著【杜延年爲人安和久典朝政】蕭望之梁丘賀以儒學顯【蕭望之明經持重議論有餘梁丘賀從京房受易各見本傳】其他如韓如劉【韓增劉徳】要不過一藝一能之士未見其有卓然可紀之功也【略抑之詳見題注】子卿仗節虜廷不撓不屈【武使匈奴仗漢節牧羊臥起操持節旄盡落蘇武爲主合敍得長】富貴利達之語舉不足以動其心【本傳衞律說武曰蘇君律前漢歸匈奴幸防大恩賜號稱王擁眾數萬馬畜彌山冨貴如此蘇君今日降明日復然武不應又李陵謂武曰單於聞陵與子卿素厚故使陵來說足下虛心欲相待終不得歸漢徒自苦無人之地信義安可見乎武曰王必欲降武請畢今日之驩效死於前】而大節凜然眞足以寒單於之膽而奪之气【本傳揚名於匈奴功顯於漢室】想夫單於之族翕然起敬知中國之有人【誰不畏慕其名節】渭水之朝【匃奴呼韓邪來朝渭水上】深自屈服【且說蘇武之功】是𨿽匈奴衰微之故【宣帝贊承武帝奮擊之威值匈奴百年之運】而子卿慷慨不回之節足以壯漢家之勢多矣【蘇武之功不可揜】然則宣帝行報功之典其可不知所論次乎【此宣帝所以論次之也】今也列羣臣於其前【前十人】寘子卿於其後【居十人之後】先後次序帝意果何所寓耶【設問】帝也亦思夫往者武帝復讎之役矣【且開展說將武帝時衞霍來比並方見得蘇武有功】席富庶之後【食貨志武帝初七十年間國家亡事民給家足都鄙廩庾盡滿而府庫餘財】乘累戰之威【同上干戈日滋】而又得衛霍之徒以爲之將【大將軍衛靑驃騎將軍霍去病】𨿽所向輒克以少紓前日之恥【同上衛霍同出兵追匈奴斬首萬餘級】而終不得其臣妾之心【武帝單於未來朝】今也不煩兵革以臣所未臣而振吾中興之功【直至宣帝時單於方來朝】此豈特在廷諸臣輔佐之力【不走了前十人】微子卿之節外國逺人殆不知中國禮義之爲可尊矣【若無蘇武一人則匈奴得以玩中國矣】子卿之守節如彼其堅也起敬於單於如彼其久也而序列如彼其卑也【是學孟子功烈如彼其卑也句法】帝豈無見於此哉【又設問】蓋麒麟之圖繪正逺人觀聴之所系【本文因單於入朝乃圖畫其人於麒麟閣】彼其平日所以畏慕者知有子卿而已【且說單於所畏慕者惟武一人蘇武字子卿】一旦顧瞻傑閣【麒麟閣】歷數元勲【十一人】而疇昔敬畏之人【指蘇武】乃眇眇然特居於輔佐諸臣之後【武居十人之後】殆將相顧駭愕私相告語【形容當時畏慕气象如親見之】以中郎之大節如此【蘇武爲中郎將】且居羣臣之下【居十人之後】則凡偃然於其右者【前十人下得偃字響】其功徳顧可量歟【人回防得前十人俱好此是大手段】將益信中國人才之盛非吾之所能盡知【匈奴所知名只是蘇武一人之名節以前十人未能盡知】而隠然有虎豹在山之勢矣【虎豹在山藜霍爲之不采】如是寕不足以示中國之大而杜外夷窺伺之心耶【應上冒頭國勢盛彊逺人向慕之意】漢末三國爭衡【魏蜀吳】吳之不競於魏蓋明矣【魏彊而吳弱】趙咨將命於魏乃能於雍容立談之頃而折其輕視江東之意【用趙咨事爲證】魏問咨以吳如大夫者幾人蓋美其専對之不屈也【詳見吳志其文甚明不待注】咨寧自貶而不肯損國威重故托言聰明特達者八九十人而自處於不可勝數之列【咨對曰聰明特達者八九十人如臣之輩車載斗量】嗚呼吳之才惟不止若咨者而已此吳之所以彊大而魏之所以深憚也【以咨比蘇武】宣帝之用心咨誠得之矣𨿽然中興之輔佐則盛矣抑當時在廷公卿之選皆無愧於子卿者耶【說當時不獨蘇武有功然亦得在內大臣主張之力】曰是正不當以內外爲別也【內前十人外蘇武】蓋內治之不舉則在外者無以成其功【無大臣主於內則蘇武何以成其功】而居中之有人正守節於外者之所恃以爲無恐也【有大臣主於內則武有所恃而不屈】有如望之梁丘賀以儒術自致於其君【見前注】𨿽未有傑然髙世之勲而開導扶掖之任亦誠不可闕者獨可以爲文墨議論而遽少之哉【以十人當在前】宣王之中興【毛詩烝民篇任賢使能周室中興焉】其輔佐之臣自方叔召虎而下詩人序其功而歌之【詩采芑方叔元老克壯其猶江漢命召公平淮夷云云王命召虎式辟四方】其髙下大小誠不可掩矣【末以宣王事爲比】而六月卒章乃曰侯誰在矣張仲孝友【見小雅六月詩云云以其居中之有人】嗚呼昔者中興之論功蓋已若此矣【回防前十人意好】

題外生意格此篇與陶大章中興輔佐孰優論同格

麒麟閣惟霍光不名

陳子頥出處【前漢蘇武傳甘露三年單於始入朝上思股肱之美乃圖畫其人於麒麟閣法其形貎署其官爵姓名惟霍光不名曰大司馬大將軍傳陸侯霍氏衛將軍富平侯張安世車騎將軍龍頟侯韓增後將軍營平侯趙充國丞相髙平侯魏相丞相傳陽侯丙吉禦史大夫建平侯杜延年宗正陽城侯劉徳少府梁丘賀太傳蕭望之典屬國蘇武】

立說【霍光擁昭立宣有大功於漢室宣帝宜報之之厚而反有赤族之誅眞少恩也彼時單於方來朝萬一舉霍光以爲問謂光之有功如此何故待之之薄宣帝恐無以揜其過乃畫功臣於麒麟閣而以霍氏居第一且不書其名欲使單於知帝之待霍氏未嘗不厚其所以誅之者乃其子孫之罪非帝少恩也猶兾可以釋單於之疑耳】

批云【說破宣帝待霍氏之心如親見之且是文勢有抑揚言語極痛快讀此一篇可以前

無古人矣可敬可服】

禮有不出於人主之誠心【謂宣帝本心不敬霍光】而過爲是褒顯人臣之舉者【過以不名之禮待之】此其意必有所爲也【含蓄本意】夫人主之於功臣優崇尊顯【正說】而不以臣禮待之者【不以臣禮待之故不敢書其名】正以想其疇昔之功也【此正是待功臣之意】然而思其功則必厚其報【且暗說思霍光之功當報其恩】愛之於其身則必酬之於其後【愛霍光之身當酬其子孫】今也保全之意不堅於疑忌未露之時【當時不能保全霍光且有滅族之慘】而褒崇之典乃驟用於裁抑太過之後【旣是裁抑之且於麒麟閣之畫乃以不名之禮待之豈褒崇之眞心耶】君子固已知其意之所主矣【亦未說出本意是祖前篇步武】麒麟閣之畫【見本文】圖形者凡十有一人【始霍光終蘇武】而獨於霍光不名焉【博陸侯霍氏不書其名】人固知宣帝之假寵於霍氏也【似若敬霍光】而不知帝之意不在於光而在於單於之朝也【方露出本意】蓋光之擁昭立宣功在社稷【此是光之功不可揜】凢其所以爲漢與夫漢之所以待霍氏者【光之功如彼宣帝待之如此】不惟天下知之匈奴固已知之熟矣【匈奴亦熟知霍光之功】使其來朝之始首舉是以爲問則帝之心寧不有愧乎【設使單於來朝之始問及霍光有功如此漢何故待之薄宣帝何以對之能無愧心乎】是以列之於諸臣之先而待之以不名之禮【所以麒麟之畫以霍氏居第一而不書其名】使其一見之頃必知漢之所以待霍氏者非羣臣之所敢望【欲使單於不待問而知之謂諸臣皆書其名獨霍氏不書其名者非敬霍氏之至耶】則夫前日之事非眞漢之少恩也【前日赤族之誅乃霍山霍禹之罪非宣帝少恩也】猶冀可以釋單於之疑乎【單於知此意則謂漢未嘗不待霍光之至其所以招此誅者乃其子孫之罪可以曉然而無疑矣】麒麟閣惟霍光不名請遡其意夫委質策名臣子大義【晉語委質爲臣無有二心云云又晉王導傳策名藩屛又見前百官公卿表云云】君前臣名禮之大經【記君前臣名父前子名】古之大臣𨿽有大勲勞於天下其君蓋未始不名之【君之於臣當顯其名】如曰來禹【書大禹謨帝曰來禹】曰嗚呼說【說命王曰嗚呼說】曰父義和【文侯之命王曰父義和】此皆功崇徳厚而見名於其君者也【舜之於禹髙宗之於傳說平王之於義和未嘗不名之】獨成王之於周公【詩閟宮王曰叔父建爾元子俾侯於魯】太甲之於伊尹【太甲上惟嗣王不恵於阿衡】而特以叔父阿衡目之【見上】外是未多見也【除此二人之外亦皆名之】今而宣帝之不名霍光豈非以伊周之禮待之耶【此是疑辭綴上文伊周來】然而人君之於人臣不名之禮可以爲一時非常之恩【轉正意】至於垂之竹帛【後漢鄧禹傳垂功名於竹帛】勒之彛鼎【王文憲集序功銘鼎彛】所以昭元勲而垂後裔者【人臣之名欲使萬世知之】正不當以名之爲嫌也【豈容不書其名】成王𨿽尊周公而書之於史者未嘗不曰周公旦也【見周書】太甲𨿽重伊尹而記之於書者未嘗不曰伊尹也【見商書伊訓】安有麟閣之圖【引本文】逺將以威四裔久將以傳子孫乃遽沒光之名而不書哉【若不書其名何以威四裔何以示子孫】是必有故也【故字是應冒頭其意必有爲意】大抵人之常情有所諱晦於中者必有所文飾於其外【有愧於心者必欲文飾於外以掩其過】無故而加之非常之寵必非其中之誠然者也【忽然待以過情之禮豈眞心哉】且帝之所以待光者果厚耶薄耶輕耶重耶【且將厚薄輕重字疑說】始元以後【昭帝年號】地節以前【宣帝年號】漢幾岌岌矣【時昭帝崩迎昌邑王賀立後廢昌邑王復立宣帝】二十年間其能挈卯金旣揺之鼎【漢姓劉故云卯金】而措之泰山之安者【前嚴助傳天下之安猶太山而四維之也】秋毫皆光力也【秋毫言纎細皆光之功非霍光擁昭立宣則漢之爲漢未可知也】此其鴻名偉績精忠峻節表表然彌滿六合之間【光之功不可揜】𨿽在逺人亦知有所謂霍子孟之忠矣【霍光字子孟】借使後嗣不競猶當防八議之貸【縱霍山霍禹不是猶當恕之禮秋官小司冦之職一曰議親二曰議故三曰議賢四曰議能五曰議功六曰議貴七曰議勤八曰議賔】帝也宅心不疑慮日積【從此責宣帝】芒刺在背固已不能堪於驂乘之時【霍光傳宣帝始立謁見髙廟光從驂乘上內嚴憚之若芒刺在背云云故俗傳之曰霍氏之禍防於驂乘】而積薪不徙正所以養成直突之變【霍光傳霍氏誅滅而告霍氏者皆封人爲徐生上書曰云云曲突徙薪無恩渾焦頭爛額爲上客耶云云今徐福數上言霍氏而獨不防其功惟陛下察之】卒使副封朝去【魏相傳又故事諸上書者皆爲二封署其一曰副領尙書者先發副封所言不善屛去不奏相因許伯白去副封以防壅蔽帝善之】霍氏夕誅【同上霍氏殺許後之謀始得上聞云云霍氏伏誅】功臣之肉未寒【言霍光薨未幾】而子孫無噍類矣【赤族之誅霍云霍山皆自殺禹腰斬顯及諸女昆弟皆棄市無噍類字出項羽傳嘗攻襄城襄城無噍類言無一人也】則帝之所以待光者何其薄耶【應前薄字】夫愛其人則必有以全其功【愛光之功則當保全之】尊顯其身則必有以安榮其子孫【愛光之身則當酬其子孫應冒頭小講數語】豈有忍於夷其宗覆其祀而不忍於書其名哉【說得痛快書覆宗絕祀】帝之本心斷不然矣【帝之心蓋他有所主也】蓋是時呼韓邪單於方入朝貢【出處本文】彼𨿽外夷豈不知中國有博陸侯乎【博陸侯霍氏】赤族之慘【見前注】其心固疑帝以爲忍矣【光有功如此而且有赤族之誅非忍乎】是𨿽擢髮以數山禹之罪【霍禹山云等日見侵削始有邪謀】而中國明白正大之意恐未必能暴白於逺人也【語意分曉】夫中國本以信義服逺人也【單於所服者信義而已】今使奉珍執幣之始【單於奉珍朝貢】而首聞中國有薄於信義之名其不取輕於單於乎【帝旣誅霍氏是無信義何以服單於之心】於是寓其意於麟閣之畫【本文】列功臣十有一人而冠霍光於其首【始霍光終蘇武詳見本題注】且以不名尊之【博陸侯霍氏不書其名】使之過而觀焉見而思焉【想象當時气象】視其爵則皆爵也【十一人均書其爵】氏則皆氏也【十一人均書其氏】名則皆名也【十一人皆書其名】而霍光獨以氏稱而諱其名【但云霍氏不書其名】則將曰霍光有非常之功【光有擁昭立宣之功】而漢天子有非常之報【宣帝未嘗不報之之厚】圖其形且不敢名況親待其人乎【光旣死之後且以不名待之則親待其人爲可知矣】誅其子孫而尊榮其身漢之法顧不甚公乎【誅霍山霍禹等而不書霍光之名】有見於此則彼不待於言【使單於知此意則不必問】此不待於辯【宣帝亦不必答】而其所疑者固已冰消風釋矣【應猶兾可以釋單於之疑一句】然則帝之所以不名光者非爲光諱也乃爲已諱也【正是諱已之過】非諱其名也諱霍氏之誅也【明知誅霍氏之過故以不名之禮待之而欲揜其過】使帝而果以光爲重則單於來朝之始獨不能發徳音下明詔以湔洗霍氏之辜乎【難宣帝無厚待霍氏之意】麟閣旣畫之後又不能捐一爵命一官以嗣續霍氏之祀乎【又難宣帝旣不曽湔洗霍氏之罪又不曽嗣續霍氏之祀徒以不名之虛禮何以蓋其過乎】實恵不見於平時【如前之說】虛禮驟加於一旦【麒麟閣之畫】帝之心吾知其非誠矣【應破題數語發盡主意】抑嘗反覆麟閣圖畫之事而觀之蓋無一而不爲單於設也【末就蘇武上說】始之以霍光帝之私也【光居第一】所以釋單於之疑也【此見帝之私處】終之以蘇武帝之公也【蘇武居十一】所以服單於之心也【此是帝之公處】牧羝之節十九年不屈於匈奴【見前注仗漢節牧羝云云武畱匈奴凡十九歳】一旦歸自朔庭【同上始以彊壯出及還須髮盡白】外國之人將謂漢廷以何職處之【官不過屬國】今也官不過屬國而位列於十人之下【蘇武居十人之後】則所謂十人者其光明俊偉又當何如耶【亦是祖前篇說話】折外侮於方萌張大漢之威聲帝於是乎得之矣【應無一而不爲單於設意】後世論麟閣之畫第惟曰爲褒功報徳計【帝之意不在於褒功報徳而在於屈服單於】而不知帝之微意固如是其深也【又應冒頭意字】吾固因霍氏之事復表而出之

前篇謂宣帝麟閣之畫以蘇武居末者欲使單於知中國之有人此篇謂宣帝麟閣之畫以霍光居首者欲使單於知中國待大臣之厚𨿽意各有所指大抵皆歸於屈服單於上來機軸略同可以參看

駁難本題格此篇與陳季南乾坤之蘊論同意

動靜見天地之心

方監出處【文中子天地篇子曰圓者動方者靜其見天地之心乎】

立說【王通以圓者動方者靜爲可以見天地之心是執其迹之一偏者然天之迹𨿽動而有靜之理存地之迹𨿽靜而有動之理寓動伏於靜之中而靜者又所以爲動之地一元之气相爲流通而無窮此則天地之心也殆不容以執一而議彼王通以方圓而論動靜是拘其迹耳又何足以知天地之心哉】

考官批云【辭防精深學問淹貫闗洛諸儒議論盡在是矣】

執其迹之一偏者【王通以圓者爲動以方者爲靜是執其一偏之迹耳】而求以窺造化之妙蘊【見天地之心蘊字是用系辭乾坤其易之蘊字】君子以爲未也【責王通不知天地之心】夫易道不明久矣【全篇純用易作議論承題便挈易來說】自太極肇判【合從太極說來】稟其輕淸者而形於上【列子天瑞篇淸輕者上爲天濁重者下爲地乂韓原人形於上者謂之天形於下者謂之地】得其重濁者而形於下【注見上】是特其迹之粗焉耳【應破題執其迹語】或者徒見其穹然隤然於俯仰之間【太元告篇天穹窿而周乎下易系辭夫坤隤然示人簡矣隤音頺釋文柔貎也】遂以爲彼一於動此専於靜【以天之圓爲動地之方爲靜】而外是則無餘蘊【蘊字是說心】抑不思夫一元之气亭毒於不言之表【此是天地之心唐楊炯渾天賦生之育之長之蓄之亭之毒之】其理本相爲流通而無窮【如太極圖所謂一動一靜互爲其根是其理相爲流通者也】殆不容以執一而議【說破王通不合執一偏之見】四時之運功成者退【動之中有靜】斂藏之後生意復還【靜之中有動】動伏於靜之中而靜者又所以爲動之地【主意分曉】吁此易道也彼王通氏何足以知之【責王通】觀其言曰圓者動方者靜其見天地之心乎【引本出處】以方圓而論動靜異乎吾所聞矣【是特其迹之粗者】動靜見天地之心請申之昔者嘗於易而有攷焉【應冒頭承題易字】夫幹之謂幹取其能變化者也【易乾卦乾道變化有動意】而初九則曰潛龍勿用【同上初九潛龍勿用有靜意】蓋至於坤之柔順利貞【易坤卦柔順利貞有靜意】則又曰行地無疆【同上行地無疆有動意】夫硏深索至宜莫易若也【易系辭極深硏幾乂揚子聖人存神索至】今而於幹則言潛【潛有靜意】於坤則言行【行有動意】聖人果何見歟【難】吾知之矣【解】天地本一理也動靜非二機也【前說話】憧憧往來朋從爾思【易咸卦九四貞吉悔亡云云】寂然不動感而遂通天下之故【易繋辭全文】此心說也【此則爲天地之心】自是說不明【牽上文來立說】於是乎管窺錐測者【莊子秋水篇是直用窺天以錐指地】始曰天道止於左旋【是天止於動耳見天文志】否則曰地積塊耳【是地止於靜耳列子天瑞篇天積气也地積塊也】吁爲此論者蓋自列禦冦以來非一人也【列子名禦冦】亦孰知其所言者僅止於迹歟【應破題迹字】寒來則暑往可以言天之迹【以天爲止於動】而不可以言心【動中有靜方是天之心】山峙而川流可以言地之迹【以地爲止於靜】而不可以言心【靜中有動方是地之心】夫卽其動靜之中【詳演動靜二字】而求其所以不専動靜者【天非專於動地非專於靜】尙未免泥於所見之粗【以不専於動靜而言猶未見其心】曽謂一方一圓可以論天地乎【況以方爲靜圓爲動可以見天地之心乎】艸木吾知其春而生也龍蛇吾知其冬而蟄也【學史記老子傳文法夫子稱老曰鳥吾知其能飛魚吾知其能遊獸吾知其能走云云】然陽生於黃鐘之月【前漢律曆志黃鐘黃者中之色故陽气施於下泉】向者不食之碩果【剝卦碩果不食】生意已萌芽於歸根復命之中【應動伏於靜之中意老子夫物蕓蕓各歸其根歸根曰靜是謂復命】而一陰爲姤【姤卦五陽一陰】所謂摧枯剝落者𨿽曰未見其形生气化之象【朱文公太極圖解乾男坤女以气化言也萬物化生以形化言也】已不可以昔日之物論矣【應靜者又所以爲動之地】然榮枯生悴者其迹也【應迹字】盈虛消息者其心也【應心字詳見周易】此其周流一機蓋精義入神【系辭精義入神以致用也】有不容以俄測俄度者焉【見】今夫鼔舞萬物者莫神乎雷【先說靜而未動意欲援復其見天地之心語故先把雷來說以雷在地中復故也】陰凝而莫防物蹙而莫遂日之所不能燥雨之所不能濕風之所不能鼓雷一震焉而凝者防蹙者遂其機亦神矣【全學蘇明允樂論雨吾見其所以濕萬物也曰吾見其所以燥萬物也風吾見其所以動萬物也隠谹谹而謂之雷彼何物也陰凝而不散物蹙而不遂雨之所不能濕曰之所不能燥風之所不能動雷一震焉而凝者散蹙者遂至此則靜者動矣】及其淒然而秋也【雷至秋則收聲】則退藏諸密【靜】與夫舂撞叫號者【動】俱蟄其聲於冥然漠然之表【動者復靜】是果何爲而然耶【叫下文來】吁雷在地中復【見易復卦有此一句故生一段議論】震下坤上則爲復【見復卦】雷動物也不伏乎地之中【動不伏於靜】坤靜物也而升乎震之上【靜見於動】蓋至是而天地之心可見矣【用此一句甚切易復卦復其見天地之心乎】然則善論天地者將何如【演余意】曰一動之間規矩兩存焉【規動矩靜】一息之頃智仁兩寓焉【知動仁靜】萬象紛錯有非有也【動之中有靜】不產而化無非無也【靜之中有動】直専翕辟當如吾夫子之系易斯可矣【易繋辭夫幹其靜也専其動也直夫坤其靜也翕其動也辟】烏可岐其迹而論耶【應破題迹字】𨿽然離一爲二固非眞見認無爲有亦非深知造化者【就心上充廣去】萬物有心於天地天地何容心於萬物【用闗洛諸儒語】籟者自鳴孰使之鳴也【莊子天籟自鳴】蠖者自屈孰使之屈也【易繋辭尺蠖之屈以求伸也】時之至萬物不能卻其來勢之極萬物不能彊其反【純用前軰議論】天地何與焉【謂天地何容心於萬物】且以咸之一卦言天地之感也【見易咸卦】而聖人則不曰感而曰鹹誠以有心於感者天地之末而無心於感者乃天地之妙【伊川語】夫論天地之感者蓋如是則未感之初可知矣至哉夫子之言曰易何思也何慮也又曰過此以往未之或知也【並見繋辭】思曰何思慮曰何慮知曰未知皆未嘗以有心而論天地也【謂天地何容心於物】惜夫無以此理語王通氏

駁難本題格此篇與方監動靜見天地之心論同意

乾坤之蘊如何

陳季南出處【文中子立命篇薛收曰敢問三才之蘊子曰天統元气地統元形人統元識乾坤之

蘊汝思之乎於是収退而學易】

立說【幹陽物也陽以健而運故動坤陰物也陰以順而承故靜然陽不止於動動之前已有靜陰不止於靜靜之前已有動動靜無端陰陽無始所謂乾坤之蘊者如此今王通乃以天統元气地統元形爲蘊是乾坤之妙果可以形气盡乎此意本前篇議論細看自見之】

批云【論有根據文有起伏理學透徹皆從闗洛幹淳諸老語錄中來眞佳作也】

論曰動靜無端道之妙也【動靜指乾坤道妙指蘊伊川云動靜無端陰陽無始】自太極判而陰陽分【合從太極原頭說來周子太極圖陰陽一太極也】惟一故神惟兩故化【張子正防一故神兩故化】動靜互根循環不已【周子太極一動一靜互爲其根】而造化之妙莫窺焉【見動中有靜靜中有動意】夫穹然而居乎上【太元吉篇天穹窿而周乎下】隤然而處乎下者【見繋辭詳見前篇注】天地之形體也【程子云以形體而言則謂之天】健而動者陽之變【見周子太極圖】順而靜者陰之合【同上太極動而生陽云云靜而生陰雲云陽變陰合】乃其性情之妙【同上干者天之性情張南軒曰陽主乎變陰主乎合其性情然也】無動而不靜無靜而不動【動中有靜靜中有動】推之於前不見其始【朱文公太極圖解文推之於前不見其始之合】窮之於後不見其終【同上引之於後不見其終之離】非知道者孰能識之【程子云云】昔者聖人泄造化之蘊而作易【出處說學易故如此援引】幹陽之始者气之初坤陰之生者形之成【前軰議論】而陰陽大化升降上下盈虛消息無有止息【見動之前有靜靜之前有動意】大哉易也斯其至矣【見周子太極圖】王通因薛收三才之問而及於乾坤之蘊【見本題出處】此收之所以悟之而學易【同上於是收退而學易】然蘊之一辭【摘出蘊字說】通𨿽言之【且揚】恐亦未能眞知之也【卻抑】乾坤之蘊如何請防言之夫一陰一陽之謂道【就系辭一句原起最有據】指陰陽而謂之道可乎【朱文公語】曰陰陽非道也所以一陰一陽者道也【朱文公云形而上者謂之道形而下者謂之器陰陽亦形而下者耳故陰陽非道也所以一陰一陽者道也】夫天地之間惟一陰陽動靜之理焉則所謂道也【見上文句句是闗洛幹淳諸儒議論】太極者本然之妙陰陽動靜者所乘之機【見朱子太極圖解】謂其始於動乎而動之先已有靜謂其終於靜乎而靜之後復有動【並見文公語錄】此紀綱造化流行古今不言之妙蘊也而畫前之易於是乎在矣【此段並照接題自太極判至造化之妙莫窮焉】故夫子之系易曰乾坤其易之蘊耶【見系辭證得蘊字切】蓋幹陽物也坤陰物也【並見繋辭云云】乾坤二卦六陽六陰者乾坤之純也【幹一卦六爻皆純陽坤一卦六爻皆純陰】防之於六十四卦三百八十四爻陽者皆幹而陰者皆坤【凡屬幹者皆陽凡屬坤者皆陰】天地水火雷風山澤【乾天坤地坎水離火震雷巽風艮山兌澤】同此一陰陽一干坤也【見繋辭云云】陰陽之機循環疊化聚防相因升降相求絪緼相揉相兼相制欲一之不能【用前革諸儒緒論演一動一靜互爲其根之意】此其所以爲易之道所以爲乾坤之蘊歟【主司批此處云理透文老非淺學可到】不然夫子何以繼之曰乾坤毀則無以見易易不可見則乾坤或幾乎息矣【自題下至此凡四引繋辭中語節節足以發明】王通之言毋乃得夫子之遺論歟【就夫子繋易過王通氏說易上來】今觀之易曰天行健地勢坤矣【易乾卦天行健坤卦地勢坤】蓋指乾坤之象而言而非干坤之蘊也【以天地言乾坤則是象也非蘊也】曰乾用九坤用六矣【諸卦無用九用六字獨乾坤二卦有之】蓋指乾坤之數言而非干坤之蘊也【以九六言乾坤則是數也非蘊也】辟戶謂之幹闔戶謂之坤【易繋辭云云】闔而辟辟而闔變化往來而不窮者其蘊爲何如【同上一闔一辟謂之變往來不窮謂之通闔是靜辟是動闔而辟則靜中有動意辟而闔則動中有靜意此則爲乾坤之蘊】幹知太始坤作成物【見繋辭】始者必成成者復始相摩相蕩而不已者其蘊爲何如【繋辭剛柔相摩八卦相蕩始是動成是靜始者必成則動中有靜意成者復始則靜中有動意】幹爲陽動而動直之中有靜専焉則陽含陰也【繋辭夫幹其靜也専其動也直】坤爲陰靜而靜翕之中有動辟焉則陰含陽也【同上夫坤其靜也翕其動也辟陽含陰陰含陽亦是朱文公說話變化用於此最爲活法】乾坤之蘊寧不於是乎在【幹之動中有靜坤之靜中有動此則爲眞蘊】火陽根陰水陰根陽而陰陽之精互藏其宅也【根陽根陰用周子太極圖語陰陽之精互藏其宅用張橫渠語】動極而靜靜極而動而動靜之機互爲其根也【並用周子太極圖語】推而至於乾降坤升而爲泰泰往而有必復之理【泰卦坤上干下】乾上坤下而爲否否終而有必傾之道【否卦乾上坤下】剝盡而復反【五陰爲剝一陽爲復剝繼以復】夬消而姤長【五陽爲夬一陰爲姤夬繼以姤】無非此理之蘊也【諸卦動中皆有靜靜中皆有動此則爲乾坤之蘊】人有人之乾坤【如乾男坤女之類則爲人之乾坤】物有物之乾坤【如乾龍坤馬之類則爲物之乾坤並見語錄】其終其始其進其退其榮悴其盛衰【理徹語老行文且有法度】而陰陽動靜之理無不有焉乾坤之蘊無不在焉【分曉】此所謂乾坤成列而易行乎其中者歟【又引繋辭結非有學問安能及此】王通答薛收之問而欲其於乾坤之蘊而致思焉其防深矣【且說王通之言是】然謂統元气者爲天之蘊統元形者爲地之蘊【見題注】乾坤之蘊果可以形气而盡乎【乾坤之蘊不在形气】陰陽無始動靜無端【應破題語全篇議論祖此兩句】循環不息立天地之大義者乾坤精蘊之所存【乾坤之蘊在此】通或未能眞知之也【責王通不知此意亦應冒頭語】𨿽然收之所問者三才之蘊通獨答之以乾坤之蘊而人心之妙不及焉【又就出處設問作結尾】豈不以無極之眞二五之精妙合而爲人者天地之蘊盡在是矣【周子太極圖無極之眞二五之精妙合而凝乾道成男坤道成女】通何贅於言使人極不立則窮而髙污而下者特塊乎之形體爾其精蘊孰從而窺之【無人極主宰於其中則天地之道不立矣】故辟上辟下而辟中有人焉【太經天辟乎上地辟乎下人辟乎中】參天地贊化育【中庸惟天下至誠可以贊天地之化育與天地參矣】彌綸而輔相之【易泰卦財成天地之道輔相天地之宜】而後乾坤有以自立也【人極立則乾坤之道立】然則人者其天地之心【禮記人者天地之心也】乾坤之蘊歟愚故並論之

推原立意格此篇與黃九鼎定名虛位論同意

博愛之謂仁

陳傳良出處【韓愈原道博愛之謂仁行而宜之之謂義云云老子之小仁義非毀之也其見者小也坐井而觀天曰天小者非天罪也彼以煦煦爲仁孑孑爲義其小之也則宜】

立說【仁道之大天下之公言也彼佛老之小吾仁一人之私言也韓愈慮天下之人不知仁道之大於是始以博愛言仁曰博云者大之也此說只是推原韓退之本意】

考官批云【立意廣大行文圓活造語老蒼無一贅字眞可爲法】

道公於天下【仁道之公夲出處下文雲天下之公言也】見之私者小之【佛老私見小吾仁同上一人之私言也詳見下注】君子不大其說以辧焉【韓愈乃以博愛言仁大字形博字公私大小四字是眼目】則昧者莫覺也【如愈不以大言之則時人昏昧者不知此仁】甚矣小見之害道也【佛老小見害吾仁】夫心與道一【晦翁云仁者心之徳愛之理】道與仁一【道卽是仁】仁與萬物一【仁者以天地萬物爲一體】自佛老離仁於道徳之說【本題下文凡吾所謂道徳云者合仁與義言之也天下之公言也老子之所謂道徳云者去仁與義言之也一人之私言也】而天下之言仁者始小【不知博愛之理】嗟夫【轉歸正】彼其小也於仁固無加損【彼佛老之見小吾仁】此其大也於仁亦豈加益【此以博愛言仁】君子必辧焉者【指韓愈】聖人之道包容天下若是然也【歸主意道字】韓愈作原道以辟佛老【原道爲辟佛老而作】首之曰博愛之謂仁【引夲文】韓愈以博言仁以佛老小吾仁者也【博字是大以我之大形彼之小】凡君子之言道【挈道字說起】定以名之者【原道云仁與義爲定名】非君子之意也覺天下之不知者也【與後面相應】天下不知易仲尼是以生生名易【易系辭生生之謂易】天下不知中子思是以喜怒哀樂名中【中庸喜怒哀樂未發謂之中】天下不知善孟子是以可欲名善【孟可欲之謂善】理在天下自有定論【緫繳上文】而何假聖人之名言者【設問】然則【答上問】非君子意也覺天下之不知也【應原題下兩句】仁之說具於易之元隠於洪範之極【且說仁道之大處易乾卦元者善之長也君子體仁足以長人書洪範五皇極】散於中庸之誠【中庸仁者天下之達徳也云云誠者天之道也】詳著於論語之克已【語顏淵一日克已復禮天下歸仁焉此四句夲之先儒議論】博愛之名未立也【六經中初無博愛之語】愈也以博愛言仁【引夲文】定而名之【原道仁與義爲定名】是豈爲知仁者告也【且疑辭】母亦以爲佛老不知仁者設也【主意在此】陋矣夫佛老之不知仁也【佛老之不知仁以見之小也】堯舜以仁官天下【前漢蓋寛饒傳五帝官天下】禹湯以仁家天下【見上三王家天下】伊周以仁相天下【伊尹相成湯周公相成王】孔孟以仁師天下【孔子孟子爲萬世師此四句亦本之先儒議論】孰非此愛之加【見得仁道之大處】而佛老者曰仁小惠也【佛老小吾仁】吾相防於道而已【原道道其所道非吾所謂道也】奚仁爲【不知仁】嗟夫壁魚見日於隙曰日之明咫尺也坎蛙見水於井曰水之深尋丈也【前漢馬援傳援曰子陽井底蛙耳妄自尊大卽是原道坐井而觀天曰天小者之說奪胎換骨來】佛老見仁於小惠而曰仁之施區區也【以上二件此佛老之見小吾仁】愈辟佛老者也【發明主意】不名言以大吾仁烏在其爲辟佛老者哉【不以博愛言仁不足以辟佛老之小見】昔者生民之初天下蓋不能自立也【推原古者】聖人者以其博愛之仁凡爲天下利悉爲之備【敍仁之功用大處】其寒也衣【原道寒然後爲之衣】其饑也食【同上饑然後爲之食】其居之陋也宮室之【同上木處而顚土處而病然後爲之宮室】其渉之危也舟楫之【易系辭刳木爲舟剡木爲楫舟楫之利以濟不通】其羣之爭也書契之【同上上古結繩而治後世聖人易之以書契以上五句夲之系辭參之仁道來說】是果何心爲之耶【設問】此以仁心爲之也【答上問見得仁道之大處】彼佛老生死吾仁之中而懵然以爲無賴於仁其亦不知夲也甚矣【責佛老不知仁】嗚呼佛老之不知吾仁吾末如之何也已矣【佛老不知仁其害小】而且以其說禍天下之知仁者【天下不知仁其害大孟子率天下之仁而禍仁義者必子之言夫】世無韓愈吾見仁道其幾息也

【此韓愈所以以愽愛而言仁】太史公【司馬遷】嘗言申韓之慘刻皆原道徳之說【史記韓非贊老子所貴道虛無因應變云云申子卑卑勉之於名實韓子引繩墨切事情明是非其極慘礉少防皆原於道徳之意而老子深逺矣】夫道徳者若非爲慘刻之唱而其流必至於此【句斡得精神】蓋其同死生絕親戚置天下於不愛之地者佛老基之也【佛老之見如此】故自佛老之說行天下之愛始衰【佛老之害如此】愈也以博愛名仁【夲文】亦以還天下君子長者之道【借用文中子之語不以君子長者之道治天下者終危邦也】而惟吾仁焉是歸也【韓愈之見如此】故甞爲之說曰魯哀公小儒孔子大之而儒始尊【記儒行魯哀公問孔子曰夫子之服其儒服歟孔子曰丘不知儒服敢問儒行子曰儒有席上之珎以待聘夙夜彊學以待問其自立有如此者】叔孫武叔毀聖人子貢大之而聖人始尊【叔孫武叔毀仲尼子貢曰仲尼不可毀也他人之賢者丘陵也猶可逾也仲尼日月也無得而逾焉】佛老小吾仁韓愈大之而仁始尊【以比面二事爲比甚精切】而好議論者又從而疵之曰【又據他人之說】愈之賢不加於孟子【韓文釋老之害過於楊墨韓愈之賢不及孟子】孟子於兼愛之墨力以不仁辟之【孟子曰墨氏兼愛是無父也無父無君是禽獸也云云是邪說誣民充塞仁義也】而愈之所言不幾佐墨者【愈言博愛與墨子言兼愛略相似佐助之也】噫遜美行也子噲之不取用之過也【史記燕噲立以國遜其相子之國事皆決於子之又孟子子噲不得與人燕子之不得受燕於子噲】廉亦美行也仲子之不取亦用之過也【孟滕文公下匡章曰陳仲子豈不誠亷士哉云云孟子曰仲子惡能亷充仲子之操蚓而後可者也云云以母則不食以妻則食之以兄之室則弗居以於陵則居之】愛豈賊仁者而墨子之非亦用之過也【孟子吾聞夷子墨者墨之治防也以薄爲其道也云云之則以爲愛無差等施由親始又賊仁者謂之賊又以上二事比墨子】學者烏可醇孟而疵韓【借用韓文孟氏醇乎醇荀與楊也大醇而小疵】

推原立意格此篇與陳傳良博愛之謂仁論同格

定名虛位如何

黃九鼎出處【韓愈原道博愛之謂仁行而宜之之謂義由是而之焉之謂道足乎已無待於外之謂徳仁與義爲定名道與徳爲虛位故道有君子有小人而徳有凶有吉老子之小仁義非毀之也其見小也云云凡吾所謂道徳云者合仁與義言之也天下之公言也老子之所謂道徳云者去仁與義言之也一人之私言也】

立說【佛老以道徳爲虛無之物使韓愈力排之而固爭之曰有則彼方梏於所見之偏誰肯信吾道之不果無也於是屈吾道於虛位而實之以仁義之定名彼而有得於名之定則位之虛者不果虛矣然則屈吾道者乃所以伸吾道也】

批云【發越透徹極其形容所謂命意如畫圖行文如走珠此篇是也】

屈吾道於無【道徳虛位】而實吾道於有【仁義定名】君子之意微矣【韓愈微意蓋欲誘佛老之虛無而歸吾道之有也】夫道固不膠於有也【喝破有字】然豈果無也哉【接上面有無字說非果無則是有仁義而已】世之惑於淸淨寂滅之說者【原道今其法曰必棄而君臣去而父子云云以求所謂淸淨寂防者】乃始認道於無【佛老以道徳爲虛無】使君子於此而固爭之曰有【暗指韓愈】則彼方梏於所見不能自有【佛老之見徒知有道徳之虛無】豈信夫是道之不果無也【安知吾有仁義之實】其自是也必固其爲惑也終不解矣【用進學解語】故莫若婉其辭以誘其心【韓愈所以定名虛位之說】曰道誠無也【道徳虛位】而無之中有所謂有者焉【虛位之中有仁義之定名】彼方喜吾之說有似於彼之說【彼佛老喜吾虛位之說似彼虛無之說】未必不捨彼而惟吾之從矣【捨彼之虛無而從吾道之有】嗚呼此韓愈之於佛老所以陽予而陰排之也【敍本文】彼以虛無爲道徳【佛老】故愈也寧屈道徳之虛位而實之以仁義之定名【虛位是無定名是有】彼而有得於名之定則位之虛者不果虛矣【說出主意】然則其屈吾道也乃所以伸吾道也【虛位者屈吾道曰定名者是伸吾道】定名虛位如何請申之嘗謂屈吾道於一時者吾道之不幸也【虛位之說】伸吾道於千萬世者吾道之幸也【定名之說就入題處屈吾道伸吾道六字雙說起】嗟夫孰知屈者所以爲伸不幸者所以爲幸耶【繳上文說夲意】世變旣降【入戰國時】道術爭鳴【異端之學】𨿽以孟子之賢亦難於直致其說【借孟子以形韓愈】故一見而稍可以語道【謂齊宣王】則以仁術告之【孟子齊宣王曰齊國𨿽褊小吾何愛一牛卽不忍其觳觫若無罪而就死地故以羊易之也云云曰無傷也是乃仁術也見牛未見羊也】夫仁非術也【斡一轉以術而謂之仁猶以道徳爲虛位而有仁義之定名】然彼之所急者術【謂齊宣】而吾彊之以仁【謂孟子】其不爲術之勝者幾希【若孟子只言仁而不以術告之則與齊宣不相入矣】是以借其術而納之仁【正說孟子夲意】苟得於仁𨿽屈而名之曰術無傷也【孟子言仁如韓愈之言定名孟子言術如韓愈之言虛位前軰謂善用證者將不切處用得切方是妙處】故屈吾道於術而納之仁者孟子也屈吾道於虛位而納之定名者韓愈也【以孟子之言比韓愈之言繳結引入題】且愈亦嘗聞聖賢之言矣乎【引聖賢之言證愈之說】曰事親仁之實從兄義之實【孟子仁之實事親是也義之實從兄是也】以實言仁義則愈之所謂定名者其信然矣【謂韓愈定名之說是】志於道據於徳【語述而云云】則道與徳非泛然無據之物也【反難韓愈虛位之說似未是】愈何見而以虛位言耶【設問】豈固判仁義於道徳之外耶【疑辭】原道一篇【敍夲文】以愛爲仁【博愛之謂仁】以宜爲義【行而宜之之謂義】由是而之足乎已者爲道徳【由是而之焉之謂道足乎已無待於外之謂徳】則愈非之也明矣【非判仁義道徳爲二物】其殆屈吾道以排異端者歟【說出夲意】蓋異端之讎吾道【異端指佛老】亦猶吾道之讎異端也【吾道與佛老不相入】墨者孟勝死於荊其徒從之者百餘人【見史記】異端之死守其說者若此乎其牢不可破也【見佛氏之說難攻】況夫老於漢【曹參傳蓋公善治黃老言使人厚幣請之又儒林傳寶太后好黃老術又汲黯傳黯好黃老言】佛於晉宋齊梁魏隋之間【原道黃老於漢佛於晉宋齊梁魏隋之間其言道徳仁義者不入於楊則入於墨】蔓衍至於唐【至韓愈時】行於世者不知其幾人矣【言學佛老之徒甚眾】以一旦之言而頓釋其幾千百年之惑【以韓愈一旦之言而欲解自漢以至於唐之惑】執一人之見而欲破千百人之說【以韓愈一人之見而欲破佛老千百人之說言佛老之難攻如此】是何異於一齊眾楚而欲彊其齊語哉【孟子謂戴不勝曰云云一齊人傳之眾楚人咻之𨿽日撻而求其齊也不可得矣】故愈也將欲去之必固取之將欲抑之必固揚之【抑其虛無之學而揚之以虛位之言學七書語將欲取之必姑予之】彼方駕虛無之說【謂佛老】吾不惟不辧其虛無之非【謂韓愈】方且托虛位之言以投其虛無之說【說出夲意極分曉】道徳之位𨿽虛必有居此位者也【此位非眞虛】居此位者實此名也【有仁義之定名則虛位之中皆實也非虛也】彼佛老者聞吾虛位之說【道徳虛位之語似佛老虛無之語】則將退而自喜曰【喜其無也】吾之所謂虛者無以異於韓子之所謂虛矣【形容得透徹】聞吾定名之說【仁義定名】則又將退而自悟曰【悟其有也】韓子之所謂虛得此名而實【有仁義之定名】吾之所謂虛得無爲淸淨寂滅之歸乎【佛老之學詳見其注】得無異於韓子之所謂虛者乎【佛老知吾虛位之中有定名之實】始而喜終而悟【繳前喜悟二字】因吾之虛位得吾之定名【結盡題字】則佛老其聖賢矣【佛老如知則與聖賢一矣】尙何俟乎昌言以排之悉力以拒之耶【應冒頭陽與而陰排之意】是則愈之屈吾道政所以伸吾道也【應冒頭語】𨿽然是非愈之臆說也【曰非愈已見之說欲引証之】昔者聖賢之論大抵然矣【又引揚子爲證】揚子之言仁義道徳有曰合則渾離則散【揚子問道篇道徳仁義禮譬諸身乎夫道以導之徳以得之仁以人之義以宜之禮以體之天也合則渾離則散】彼豈不知老氏之去仁義談道徳爲非耶【揚子亦知老子之意】然不敢盡舉而非之也【揚子不盡非老子之意亦與韓子一般】方且取其言道徳而獨於捶提仁義無取焉【同上老子之言道徳吾有取焉耳及捶提仁義絕防禮學吾無取焉耳】夫取而不盡取所以明老氏不知道之失【取其言道徳而不取其言仁義】不盡取而取所以誘老氏而爲吾道之歸【不盡取其言仁義而取其言道徳】苟能因吾之言以求仁義【如愈定名之說】因仁義以求道徳【如愈虛位之說】烏知老氏之果無取哉【雄之意亦欲誘老子之歸吾道也】是又揚雄之屈吾道以進老氏者然也【應冒頭屈吾道意】故曰屈吾道於一時而伸吾道於千萬世者【應原題屈吾道伸吾道兩腳】軻意也【題下用孟軻事】揚雄意也【此論尾用】韓愈意也【夲題收拾得盡首尾照應所謂如常山蛇勢是也】前篇以佛老小吾仁故韓子以博言仁此篇以佛老指道徳爲虛無故韓愈以道徳虛位之說而誘之俾之歸吾仁義定名之實兩篇皆以辟佛老爲主意

以心會道格與君子之教如時雨論同格

夫子與防如何

陳子直出處【語先進子路曽晳冉有公西華侍坐子曰云云防爾何如鼓瑟希鏗爾舎瑟而作對曰異乎三子者之撰子曰何傷乎亦各言其志也曰暮春者春服旣成冠者五六人童子六七人浴乎沂風乎舞雩詠而歸夫子喟然嘆曰吾與防也】

立說【孔門三子之言志各欲求用於當世惟曾防獨得浴沂風雩之趣而夫子與之蓋以其襟懷軒豁物我兩忘見髙一世而樂與人同道超萬物而動與時偕其淸足以潔其大足以容其視三子者之撰大不侔矣夫子安得不與之】

批云【形狀曽防廣大气象宛然如見想其胸中亦得浴沂所詠歸之趣者】

知聖人所與之意【謂夫子與防之意】則知賢者所得之樂【謂曾防所得之樂】賢者之樂何樂也【虛設問】固非以得時行道之爲樂也【不是此一等樂】亦非以然絕俗離世自樂其樂之爲樂也【亦不是此一等樂】見髙一世而樂與人同【暗說曽防不同三子之志而與冠者五六人童子六七人同浴沂之樂】道超萬物而動與時偕【謂其道超出萬物之表而逰於暮春之時】其淸足以潔【形容浴沂】其大足以容【樂與人同】物我之兩忘【物我猶人已也】而形體之順適【詠而歸】此則賢者之至樂【防之至樂在此】而聖人之所深與也【夫子與之】方孔門三子言志之時【子路冉有公西華】而曽防獨拳拳於浴沂風雩之趣【本題注】夫子與之【同上吾與防也】昩者不察【他人不知夫子之意】遂謂聖人以潔身不仕爲喜【謂夫子喜其如此】嗚呼使聖人果以是爲喜【粘上文辧難】則春秋之世潔身不仕者多矣【如荷蕢而過者楚狂而歌者皆是防身不仕之人】何必防乎【豈獨一曾防而反難至此】或者苟知浴沂之樂【正說本意】其廣大同物之意與聖人同【以曽防廣大意思與夫子合】則可以識防之所存知聖人之所與矣【繳盡主意亦應破題】夫子與防如何請申其意士之出處不同而所樂不過三【其樂有三樣】食前方丈【孟子食前方丈侍妾百人】潭潭其居【韓潭潭府中居】垂銀黃【銀魚金印】被黼繡【書黼黻絺綉】此慕富貴者之所樂也【此是一等樂】彈鋏而長歌【孟嘗君傳馮驩彈鋏而歌曰長鋏歸來乎食無魚】處嚢而脫頴【平原君傳平原君謂毛遂曰賢士之處世譬若錐之處囊中其末立見云云遂曰使遂處囊中乃脫頴而出非特其末見而已】出其尺寸以垂名於旂常竹帛之上【有功銘於太常注旂也又後漢鄧禹傳使禹得效其尺寸垂功名於竹帛耳】此好功名者之所樂也【此又是一等樂應冒頭固非以得時行道之爲樂】然君子皆陋之不與也【陋者卑也以上二者之樂不足與】至於寛閒之野寂寞之濱【用古文語】鼓琴行歌【如楚狂荷蕢之徒】邈然不以世之休戚介念慮【自樂其樂】此避世隠逸之士所以自樂其樂【此又是一等樂應冒頭亦非以然絕俗離出自樂其樂之爲樂】而君子亦不與之【以上隠者之樂亦不足與】惟顏子一簞自適浩然天遊【語雍也子曰賢哉回也一簞食一瓢飲在陋捲人不堪其憂回也不攺其樂又莊子心無天逰則六鑿相攘】出則四方羣士並遊於聖門【從遊者三千】入則陋巷塵囂卑湫之雜處【陋巷見上注湫陋也】行藏用舎時有不然【語子謂顏淵曰用之則行舎之則藏惟我與爾有是夫】而其樂卒不可攺【見上回也不攺其樂】故夫子曰惟我與爾有是夫【見上注用得與字切】𨿽然顏子之樂天也聖人之事也人不可得而同之也【要引曽晳入題故以天人聖人賢者字爲眼目】曽晳之樂人也賢者之事也人可得而同之也【人之樂則不如天之樂賢者之樂則不如聖人之樂曽晳之樂則不如顏子牽上同字】人可以得而同之而同諸人【只就同字上纒過結上生下】則其襟量軒豁物我兩防【暗說曾防气象廣大處】其視孤介獨立閉關絕物者不可同日語【與絕俗離世自樂其樂者不同】儕之顏子固不可【儕等也謂曽防之樂固不同顏子】進之聖門亦在可與之列也【過與字】浴沂魯之禊事也邦之舊俗也【本出處朱文公釋云浴盥濯也今上已袚除是也沂水名在魯城南地誌以爲有溫泉焉】時和气淸春服旣備【敍本文暮春者春服旣成】環防鳬繹之郊者雜然而雲集【防鳬繹魯之地名】蓋與陳之宛丘鄭之溱洧同俗也【宛丘陳國地名溱洧二水名鄭國當春時士女往觀乎洧之外並見詩】彼逐豪華競鮮美之徒固隨物以蕩其志【此一等遊冶之士固不識其樂】至於憤時嫉世之士必且翛然逺逝【此一等隠逸之士亦不識其樂】恥以朝衣朝冠自齒於鄕人【孟公孫丑孟子曰伯夷非其君不事非其友不友不立於惡人之朝不與惡人言立於惡人之朝與惡人言如以朝衣朝冠坐於塗炭也云思與鄕人立其冠不正望望然去之】是亦隘矣【同上孟子曰伯夷隘隘防也】有如防也之在聖門【入曽防】授業久而見道髙【應見髙一世道超萬物等語】固不隨俗而俱化【不隨上面二等人俱化】冠者五六人童子六七人【引本文】此特瑣瑣者而欲與之並遊同樂【曽防與此類人者遊】謂之同流合污亦可也【似隨俗俱化者】殆必有見矣【必有見道處】春秋之世【說孔子時】賢不肖倒植【賈誼弔屈原賦聖賢逆曳兮方正倒植植音治去聲】以吾夫子之才之美規天條地之規模【用周公之才之美字】往來諸侯之邦【歷聘列國】席不暇暖而所就竟如此【韓諫臣論孔席不暇暖墨突不得黔】區區如三子者【謂冉有子路公西華】而欲以瑣細自許求用安在其不見哂也【出處上文子路率爾而對曰千乘之國攝乎大國之間加之以師旅因之以饑饉由也爲之比及三年可使有勇且知方也夫子哂之求爾何如對曰方六七十如五六十求也爲之可使足民如其禮樂以俟君子赤爾何如對曰非曰能之願學焉宗廟之事如會同端章甫願爲小相焉】沂魯水也【又說沂水】吾魯人也【曽防】上得聖人以爲依歸【孔子】下與父母之邦之民共桑梓之樂【與魯邦之人】澡吾冠濯吾纓【形容浴意】身而華裾【春服旣成】以徜徉於雩壇淸曠之下【風乎舞雩】體舒气適然後歌詠聖人之道浩然而歸【詠而歸晦庵集注云曽防之學蓋有以見夫人欲淨盡天理流行隨處充滿無少欠缺故其動靜之際従容如此而其言志又不過卽其所居之位樂其日用之常初無舎已爲人之意而其胸次悠然直與天地萬物上下同流各得其所之妙隠然自見於言外視三子規規於事爲之末者气象不侔矣】蓋與葛天無懷之民同一气象【太古之時】回視三子者之撰殆鵬鷃之不侔也【莊子逍遙遊篇有鳥其名曰鵬摶扶揺羊角而上者九萬里絕雲气負靑天然後圖南且適南也斥鷃笑之曰彼且奚適也我騰躍而上不過數仭而下翶翔蓬蒿之間此亦飛之至也而彼且奚適也此小大之辧也】彼三子者其志將以求用也【子路冉有公西華見前注】用捨未可必則其視一世不如意之事豈能不置欣戚於其懷【三子規規於事爲之末】大廈將顚非一繩所維【西漢郭林宗云云全句】正使獲用【謂三子】則區區一邦一邑之民竟何濟焉【謂三子所見者小晦庵集注雲程子曰三子皆欲得國而治之故夫子不取】吾夫子之意蓋亦與斯世共浴沂風雩之樂者而局於時【晦庵集注程子曰曽防狂者也未必能爲聖人之事而能知夫子之志故曰浴乎沂風乎舞雩詠而歸言樂而得其所也孔子之志在扵老者安之朋友信之少者懷之使萬物莫不遂其性曽防知之故孔子喟然嘆曰吾與防也】乘桴居夷旣不可【論語子曰道不行乘桴浮於海又子欲居九夷】轍環歷聘又不可【韓進學解轍環天下卒老於行又歷聘列國】慨然方有感於行藏用舎之際【論語子曰用之則行舎之則藏】則一聆防也之言適與意會故不自知其發嘆也【見上詳注程子云云】用舎有時遇不遇在天【又敍孔子用舎行藏意孟子吾之不遇魯侯天也】而吾與物周旋之念常使如一【見上注晦庵云防之胸次眞與天地萬物上下同流各得其所之妙】同魯之人樂魯之俗【沂魯水也吾魯人也】用而行也則推此樂以同天下【應用之則行】不然捲而懷之【語邦無道捲而懷之】亦足與鄕閭之父兄子弟共有此樂【應講中下與父母之邦之民共桑梓之樂語】不猶愈於楚狂荷蕢之徒自防其身自樂其樂也【應冒頭亦非然絕俗離世自樂其樂語】夫子之與正與此也【夫子與防之意如此】𨿽然有曽晳之見則可無曽晳之見而效之則其蔽也狂【見上注又語陽貨好剛不好學其蔽也狂】莊周列禦寇之倫【二子各著書皆周末人】其意趣頗類曽晳【如晳之狂】而狎侮仁義糠粃世教【書狎侮五常又莊子道在糠粃】又不得聖人爲之裁制【不得孔子裁制之】故其狂益甚【不如曽晳】下至於劉伶阮籍之徒【皆晉人】則蕩然不系之舟矣【言其無檢束也】斯人也其可與哉【言此等人不足與】然則學者其誰與【喚下文】曰漆雕開其實也【語子使漆雕開仕對曰吾斯之未能信】曽子其精也【精愈於實】顏子其天也【天愈扵精又應題晦庵集注程子曰曽防漆雕開已見大意】

同前格與夫子與防如何論同格

君子之教如時雨

蔡徳潤出處【孟盡心上孟子曰君子之所以教者五有如時雨化之者朱文公集注雲時雨者及時之雨也艸木之生播種封植人力已至而未能自化所少者雨露之滋耳及此時而雨之則其化速矣教人之妙亦猶是也若孔子之於顏曽是已又南軒云言如時雨之造化萬物也今夫物之萌者欲發甲者欲拆於是時而雨及之則皆可以遂矣蓋不先不後當其可而適與之曽無待於彼之求也君子之教人其察之精矣於其時而告之得之者如物之被時雨焉其於欲達未達之間所被者深矣】

立說【祖朱張二先生之說謂物有機人亦有機機未發焉𨿽日沾漑之無益也機已發焉𨿽日浸漬之亦無益也惟當其欲發之時而造化之則所被者深矣君子之授教扵人者以時亦猶雨之授於物者以時也機字是一篇主意】

批云【立意妙造語新時文中之翹楚者】

聖賢之造化人才【君子之教造化字便有時雨意】惟迎其欲發之機以覺之而已【欲發之時迎其機而能開覺之斯發矣】夫教莫難於一機之轉移也【接上機字】物有機【雨之及物要及時】人亦有機【君子之教人亦要及時】機未發焉【此是先時】𨿽日沾漑之無益也【沾漑字有雨意】機已發焉【此是後時】𨿽日浸漬之亦無益也【浸漬字有雨意】是故自其欲發者造化之【此乃是及時應破題字面】有所不潤潤斯溥矣【溥有雨意】有所不及及則深矣【深有雨意】如是則雨之授於物者時矣【歸在時上】君子之授教於人亦猶是也【又歸在君子之教人上用朱文公語教人之妙亦猶是也】彼有受教於斯者【謂人受君子之教者】頴悟之天藏於一默【頴悟猶發達也一黙是欲發之時】是欲達未達之機也【此是欲發之時用南軒語】迎其機而一覺之【應破題語】則向也凝然今也勃然【凝結也勃發也】何異萬物受時雨於造化也哉【歸猶時雨意】君子之教猶時雨孟子之論淵乎深矣【亦不苟】夫萬物一造化之造化也【天之造化】學者一聖賢之造化也【人之造化】均是造化也【總上二句】受則授【受者自受也授者與人也如人有受道之質方可以教授之】不受則不授【若無受道之質則不可以教授之】斯二者有機焉吾無所容吾力也【應主意機字】土膏未動【此是未春時】機蘊於無𨿽霖潦有所不受【應冒頭機未發焉𨿽日沾漑之無益也】萬寶告成【此是已秋時】機顯於有𨿽甘霖有所不受【應冒頭機已發焉𨿽日浸漬之亦無益也】甲而欲茁拆而欲敷華而欲實【此是欲發時應冒頭自其欲發者造化之用張南軒萌者欲發甲者欲拆語】此一機也【歸機字】無者已露有者未達【欲發之時】造化溥一勺之甘【天溥一勺之甘雨】則沛然矣【沛滂沛也】裕如矣【裕廣大也】芃芃然而頴且栗矣【芃芃秀也詩芃芃黍苗陰雨膏之頴重頴也栗成就也詩生民實穎實栗】不授則已【應授字】授則無不受也【及時而後有以授之彼無不受也以上只說時雨】其於教也亦然【以下歸在教字上】蔽者扞於教【扞以手捍之也】耳提之戞戞然【教之則不相合】鈍者鑛於教【鑛躍冶之金也】面命之藐藐然【教之則逺而不聴詩誨爾諄諄聼我藐藐】塞者聵於教【聵耳不聞也】言傳之昧昧然【教之則昏而不知】我自授之彼不我受【應前授受二字】亦徒倍費聖賢之造化而已【應前造化字以上應冒頭機已發未發二截意】吁非其機也授之不受也【以上言不及其時者】有悱之機而發之其發也疾【語述而不憤不唘不悱不發朱文公集注云悱者口欲言而未能之貎發謂達其辭】有憤之機而啟之其啟也速【見上注云憤者心求通而未得之意啟謂開其意】未悱而發於發何功未憤而啟於啟何有【程子云不待憤悱而唘發之則知之不能堅固此未發之時】此君子之教所以非其時不可也【要及時】吾何以知其然耶【引事】顏之機隠於愚【語爲政子曰吾與回言終日不違如愚】此覺之時也【顏子及時可以教】夫子乘其時而以克復之訓覺之【語顏淵問仁子曰克已復禮爲仁一日克已復禮天下歸仁焉】則鼓元气而雷域中【出唐文全句】而顏子盎然皆仁矣【見上如前軰云顏以愚得之】若以此施之互鄕之童子【語互鄕童子見門人惑此是未及時者】則機之懵者徒彊聒耳【懵無知也彊聒費力也】不受也【無受道之資故不能受】參之機韜於魯【語參也魯】此覺之時也【曽子及時可以教】夫子乘其時而以一貫之道覺之【語子曰參乎吾道一以貫之】則騰百川而雨天下【唐文全句此一句亦與上股移易得未甚宻但文字精采讀之不覺耳】而曽子勃然皆忠恕矣【語同上下文門人曰何謂也曽子曰夫子之道忠恕而已矣前軰云參以魯得之】若以此施之空空之鄙夫【語有鄙夫問於我空空如也是未及時者】則機之蔽者徒扞格爾【扞格不相入也】不受也【無受道之資故不能受以上二段用顏曽事蓋祖朱文公注本文云若孔子之於顏曽是已之語】吁此其時也【歸時字上】互鄕之不顏也【互鄕童子不如顏子】鄙夫之不曽也【鄙夫不如曽子】我何以授彼亦何所受耶【謂童子鄙夫不及時應前授受字】若顏曽則時矣【如此二人方是及時】一覺而充滿勃郁【應破題迎其欲發之機以覺之意】躍如之境生意周匝【狀發之一字】其發達於夫子造化之天也奚禦焉【應前造化字】孟子續夫子者也【本出處】未始不欲以夫子之造化顏曽者造化二三子也【二三子如告子公都子樂正子之類】柰何告子之機未觸【其時未發】與之言性則杞桞之【孟告子曰性猶杞栁也】公都子之機未觸【其時未發】與之言仁義則內外之【孟公都子曰仁內也義外也】善信之克有其機矣【樂正子名克盡心下浩生不害問曰樂正子何人也孟子曰善人也信人也如樂正子方及時如孔門之顏曽】授之則受矣【應授受字】好善優於天下【孟子好善優於天下而況魯國乎】克亦遊於孟氏造化中矣【謂樂克得孟子時雨之教應破題造化字】𨿽然天何言哉【推廣題意論語天何言哉四時行焉百物生焉】授者無授也【不必授之】百物生焉【見上】受之者亦無受也【不必受於我】風止雨休品彚呈鮮問之萬物莫窺其妙何者爲雨【本朝魏公詩云湏防一雨千山徧收斂神功寂似無】心領神悟優入聖域問之學者談不容聲何者爲教【如顏子之請事斯語如曽子之曰惟心領神會皆不待教】吁化矣【至此地位大而化之之謂聖】不然【反結】有受之者【彼有受道之資】無授之者【我無以授之】欲發之機渴於望霖【猶大旱之望霖雨】於是之時以我視物猶夏畦也【孟脇肩諂笑病於夏畦】奚其化【如是則不能化】

此篇與夫子與防同機軸彼以樂字形容聖賢之心相契此以機字發明學者領悟之方可以參看

反題辧難格

君子絕徳

徐邦憲出處【揚子淵騫篇君子絕徳小人絕力或問絕徳曰舜以孝禹以功臯陶以謨非絕徳耶】立說【揚防以舜之孝禹之功臯陶之謨爲君子絕徳此篇立說反駁謂之爲君子之徳則可謂之絕徳則是以天下後世不可復能也夫徳者性分之所固有夫人而能之也天下豈有不可能之徳哉】

考官批云【自首至尾委曲詳盡使子云復生亦不復辧且文字照應節莭可觀】

論曰天下未嘗有不可能之事【謂之絕徳故不可能也此反駁絕徳之意】而賢者亦未嘗沮人以不可能之說【責揚防謂古人無絕徳之說】夫徳者性分之固有夫人而能之也【如孟子我固有之也】古之君子所以形於孝【暗指舜】著於功【暗指禹】陳於謨【暗指臯陶】無非出於徳之所固有而人之所能爲【應前面】初非絕人之事也【何嘗以此爲絕徳】議者【暗指揚防】見其於難事之親而盡其孝【舜父頑母嚚而盡孝】於難平之患而成其功【禹八年治水而有功】於巍巍極治無所容言之時而矢其謨【臯陶處堯舜極盛而陳謨】於是歆艷侈大指爲絕徳【且據防之說】殊不知時有難易而徳無加損【時不同而徳則一】以謂爲君子之徳則可【以三人之孝功謨爲徳則可】謂之絕徳則是以天下後世不可復能也【應起語】噫天下豈有不可能之徳哉【折倒絕徳之說】揚防以舜之孝禹之功臯陶之謨爲君子絕徳愚未許爲通論也【責防】防之說曰君子絕徳小人絕力【只說本文兩句辧難謂防之說如此】愚則曰【自立說】天下有絕力無絕徳以力論之有一夫之力有十夫之力有百夫之力【力有髙下之不同】有一夫之力者舉十夫之任則不能勝矣【一夫之力不如有十夫之力者】有十夫之力者舉百夫之任則不能勝矣【十夫之力不如有百夫之力者】故烏獲任鄙古今謂之絕力者【此二人古之有力者】以扛洪鼎揭華旗人所不能而烏獲任鄙獨能之【本文烏獲任鄙扛鼎抃牛非絕力耶】若夫徳則異於力矣【徳非力之比】徳出於性性出於天【應冒頭承題性分固有之意】天之命是性也無私則其畀是徳也宜其無所私也【接承題夫人而能之也】舜禹臯陶古之所謂有徳者【舉本文三人來說】自防觀之則以爲不可能也【防則爲絕徳】自理觀之則未有不可能之徳也【此主意則謂無絕徳之理】夫世無虞舜而天下未嘗無聞孝【舜孝之後亦有以孝聞者】世無夏禹而天下未甞無偉功【禹功之後亦有以功稱者】世無臯陶而天下未嘗無名言【臯謨之後亦有以名言著者】且古今一時也聖愚一性也今以彼爲絕徳而處天下於不可能之地【辧倒防之說】則是舜禹臯陶之所爲乃加於人一等之事未免爲聖人所病【三人未嘗以此爲絕徳】豈所謂天下之達徳哉【中庸知仁勇天下之達徳也】聞人皆可以爲舜矣【孟子舜何人也予何人也有爲者亦若是】未聞以舜爲絕徳而不可能也【辧舜孝未嘗爲絕徳】聞塗人皆可以爲禹矣【荀性惡篇塗之人皆可以爲禹】未聞以禹爲絕徳而不可能也【辧禹功未嘗爲絕徳】聞淑問如臯陶矣【詩淑問如臯陶】未聞以臯陶爲絕徳而不可能也【辧臯謨未嘗爲絕徳】防之說奚自而發哉【設疑】爲雄之說曰【且據他說】孝可能也事頑嚚之親而能竭全廩浚井之事者舜之孝所不可能也【書父頑母嚚象傲乂孟子萬章曰父母使舜完廩捐階瞽膄焚廩使浚井出徔而揜之】功可能也拯昏墊之患而能致隨山濬川之利者禹之功所不可能也【書益稷禹曰洪水滔天云云下民昏墊又禹貢隨山濬川】謨可能也居雍熈垂拱之朝而能申知人安民之戒者臯陶之謨所不可能也【臯陶謨臯陶曰都在知人在安民】是三者後世之無有此所以爲絕徳也【謂防之見三人之孝功謨如此不可能故謂之絕徳】嗟夫甚矣防之不知徳也【轉歸本意】徳者本也孝也功也謨也皆徳之所寓而後見者也【三者皆徳內之固有】使必有是孝有是功有是謨然後可以希舜禹臯陶之徳使舜不遇難事之親而顯其孝則舜爲無徳可乎【舜之徳不特見於事親】禹不遇洪水之患而著其功則禹爲無徳可乎【禹之功不特見於平水】臯陶不遇明良之朝而陳其謨則臯陶爲無徳可乎【臯陶之謨不特見於知人安民】要之有徳於中不必有全廩浚井之事然後可以爲舜之孝【應前面全廩浚井之孝】凡能盡子職之所當盡者皆可無愧於舜矣【但能盡孝便如舜】不必有隨山濬川之利然後可以爲禹之功【應前面隨山濬川之功】凡能盡臣職之所當盡者皆可無愧於禹矣【但能有功便如禹之徳】不必有知人安民之仁然後可以爲臯陶之謨【應前面知人安民之謨】凡能盡言職之所當盡者皆可無愧於臯陶矣【但能陳謨便如臯陶之徳】略其迹之異而反其性之同【應徳者性分之固有】則舜禹臯陶其絕人乎其將比我而同之乎【未當以爲絕徳孟子比而同之比去聲】逆防之意蓋不過欲人知舜禹臯陶之徳卓越超絕不可企及庶防勉彊力行以奔走乎君子之域否則易忽而不爲之也【謂防之意稱三人之絕徳欲人勉彊學之】殊不知天下之事誘之以易猶憚其難約之以同猶蔽於異【以易與同且不能勉之】況以難懼之而以異絕之【況於難與異乎應上難易同異字】孤聖人之道沮學者之心則防之絕徳之言斯爲過矣【用劉屏山文語全句責揚防】嗟夫君子之設心又奚以絕人爲事哉【君子之設心未嘗絕人】以絕人爲事防之立論大抵然也【見得揚防之所見如此】謂賢人必爲人所不能則謂君子爲絕徳蓋無足怪者【深責揚防爲絕徳之說】不幸而使斯言不顯行於世【爲底板張本】吾懼學者以喬桀相髙以卓鷙相務【謂喬桀卓鷙皆是爲絕徳欲過人一等者】不循天下常行之理而動欲爲絕人之事【若爲絕徳之事其必至此】孝不爲舜而爲申生【左傳閔二年晉侯使太子申生伐東山臯落氏僖四年太子申生縊於新城】功不爲禹而爲白圭【孟白圭曰丹之治水也愈扵禹孟子曰子過矣禹之治水水之道也是故禹以四海爲壑今吾子以鄰國爲壑】謨不爲臯陶而爲公孫惠子其流獘有不可勝言者矣【孝如申生功如白圭謨如公孫恵子皆徳之】幸而防之言不顯行耳【應前面說】謹論就題發明格

堯仁如天

王質

出處【史記本紀其仁如天其智如神就之如日望之如雲】

立說【天下被聖人之仁而不知有聖人之仁故安者自安莫知其所以安養者自飬莫知其所以養斯仁也天也蓋天以仁覆萬物而萬物未嘗以爲天之功聖人以仁育天下而天下未甞以爲聖人之恵功深而形不露恵博而體不顯於此見聖人之仁與天爲一】

徐進齋批【此等題目最難形容又難反抑深說又不是此篇只就眼前事上發明天

與堯气象極爲得體且是文字不麗不浮不蔓不枝眞可法也】

論曰可使天下被聖人之仁【堯之仁】不可使天下知聖人之仁【不知堯之仁便見如天意】被聖人之仁而知有聖人之仁仁之小者也有方而可議也【被其仁而知之則其仁安能如天之大】被聖人之仁而不知有聖人之仁仁之大者也無迹而可名也【被其仁而不知之則其仁方見如天之大】惟其無迹之可名【粘一句正說】故安者自安莫知其所以安養者自養莫知其所以養【莫知其所以然方見如天之功】斯仁也天也【打合仁如天意】天以仁覆萬物而萬物未嘗以爲天之功【萬物不知天之功】聖人以仁育天下而天下未嘗以爲聖人之惠【天下不知聖人之惠】非天無功聖人無惠也【就功惠二字斡一轉甚有力】功深而形不露【此是天之功大處】惠博而體不顯【此是聖人之恵大處】是以防其功而不荷其功【功惟其大故物不知其功】受其恵而不感其恵【恵惟其大故人不知其恵】於此見聖人之仁與天爲一【應斯仁也天也意】堯仁如天馬遷善論堯者也【司馬遷作史記】天下之人有心者能識當使有心而無所措其識【形容不知意】有目者能見當使有目而無所措其見【形容不知意】有口者能議當使有口而無所措其議【亦形容不知意以上三派遣文格】世之人君其中孜孜然其外戚戚然【仁之小者】惟恐天下之人心不識目不見而口不議也【總上三派苟使之知則小了應冒頭被聖人之仁而知有聖人之仁仁之小者也有方而可議也】諄諄而告曰【兩股對說】吾施布帛振而之寒彼將稱之曰仁也【應冒接題有方而可議也】然布帛窮而仁亦窮【應仁之小者也】聖人之仁能使天下舉無寒而天下終不知其爲聖人之布帛【如此方是仁之大處】又諄諄而告曰【對上股】吾發谷粟振而之饑彼將稱之曰仁也【應冒頭接題有方而可議也】然谷粟窮而仁亦窮【應仁之小者也】聖人之仁能使天下舉無饑而天下終不知其爲聖人之谷粟【如此方是仁之大處】如是而後能無所窮【鎖上兩股】故曰聖人之仁天之仁也【應冒頭斯仁也天也】今夫陽一噓而萬物生方其未生也有望乎陽也旣生矣何有於陽陰一吸而萬物成方其未成也有望乎陰也旣成矣何有於陰【應天以仁覆萬物而萬物未甞以爲天之功】聖人之仁一施而天下得其安得其養【此如陽噓陰吸而萬物生成】方其未安且養也有望乎聖人之仁也【此如萬物未生成而望陰陽之時】旣安且養矣何有於聖人之仁【此如旣生成之後何有於陰陽】夫惟萬物以爲天何有於我於以見天之仁爲甚深【總上三文此一段應冒頭蒙其功而不荷其功】天下以爲聖人何有於我於以見聖人之仁爲甚博【此一段應冒頭受其恵而不感其惠】何者【虛設問】鳥棲於木何有於木鳥忘木也魚遊於淵何有於淵魚防淵也萬物忘乎天天下忘乎聖人【粘上忘字此與鳥忘木魚忘淵何異】帝堯在上【舉堯事】作者曰日出而作息者曰日入而息彼以爲已之力也【通歷帝堯之時有老人擊壤於路曰吾日出而作日入而息】而不知所以作所以息者帝堯之仁使之各得其職也【歸堯仁上】飲者曰鑿井而飲食者曰耕田而食彼以爲已之力也【同上鑿井而飲耕田而而食帝何力於我哉】不知所以飲所以食者帝堯之仁使之各遂其欲也【歸堯仁上】不惟當時之人莫之知後世之人亦莫之知也【形容主意不知二字】今考之書禹一出而洪水乃平堯無力也【書舜典帝曰前咨禹汝平水土又孟子禹抑洪水而天下平】仁果安在哉【見不知意】稷一出而百谷乃播堯無力也【書益稷曁稷播奏庶鮮食又孟子后稷播時百谷】仁果安在哉【見不知意】推之而莫能窮其端探之而莫能窮其狀【見不知意】抑非堯之仁有似乎天也耶【打合本意】能言之類誰如於孔子至論堯也不能言其名而以蕩蕩稱之蕩蕩者大而不可測也【見仁之大而不知處語大哉堯之爲君也云云蕩蕩乎民無能名焉】不能言其功而以巍巍稱之巍巍者髙而不可量也【見仁之大而不知處同上巍巍乎其有成功也】惟其文章則可擬議故曰煥乎其有文章【同上全句】文章堯之粗迹也故可以指名【此非堯之仁】蕩蕩巍巍堯之至仁也𨿽孔子亦不可窺測【此堯仁之大處孔子且不知況於他人乎】蓋嘗推孔子之論而至於大哉之言蓋未嘗輕許也【又以孔子大哉二字合干卦大哉二字說大有方又不小了堯】於易則稱幹曰大哉乾元萬物資始【見易乾卦】於語則稱堯曰大哉堯之爲君也惟天爲大惟堯則之【見語子罕全句】坤不得以並幹故止曰至哉坤元【乾卦大哉乾元坤卦至哉坤元】舜不得以並堯故止曰君哉舜也【以坤至哉匹舜君哉以干大哉匹堯大哉孟大哉堯之爲君也云云君哉舜也】然則極萬有之大無以加乎天極羣聖之大無以加乎堯【說天與堯气象極大】天也堯也其相配也固宜【應冒頭聖人之仁與天爲一】司馬遷之說蓋出乎孔子之論而不善用之【引史記本文來說接上生下爲底板張本】日愚知其爲日也云愚知其爲云也至於天愚不知其所以爲天也【學家語文夫子稱老耼曰烏吾知其能飛魚吾能知其能遊獸吾知其能走云云至於龍吾不知其乘風雲而上天吾今日見老子其猶龍耶】其仁如天是也【無迹之可名】就之如日則有迹之可依矣望之如雲則有形之可覩矣【有方之可議】當堯之時問之在朝在朝不知問之在野在野不知【形容不知字好列子仲尼堯治天下五十年不知天下治歟不治歟云云頋問左右左右不知問外朝外朝不知問在野在野不知云云】烏有如日之可就如雲之可望哉【如日如雲則是可得而知矣】曰其仁如天大之也【取遷其仁如天之說】曰就之如日望之如雲反所以小之也【責遷如日如雲之譬反小了堯】故曰馬遷得孔子之論而不善用之也【應前面】謹論【元本於出處下並結語俱作望之如日就之如雲似與史記不合今以其字與文僣攺正之故記之於此】

論學繩尺卷三

欽定四庫全書

論學繩尺卷四

宋魏天應編選

林子長箋解

摘字貫題格此篇與任翊龍文帝道徳仁義論同格

太宗英武仁恕如何

葉大有出處【唐刑法志太宗以英武定天下然其天姿仁恕云云遂以寛仁治天下而於刑法尢

謹】

立說【此篇就出處天姿立說謂太宗之仁出於天性故發爲英毅者此仁也著爲武功者此仁也推爲及人之恕者亦此仁也以此見君徳發於運用之地無非原於君徳一念之天也】

考官批云【就本文立說議論有據文字明潔眞佳作也】

論君徳於運用之地【太宗英武恕】不若原君徳於一念之天【太宗之仁朱文公云仁者一念之天周流貫徹】以大有爲之君【語出孟子】出而宗主民物【含太宗定天下意】舉天下之人莫不畏服而愛戴【畏服是英武愛戴是恕】此其君徳之大【應君徳字】固足以震動天下酬酢一世【且先說太宗之英武恕】然要其運用設施之本【含仁意】則必有一念之天流通乎其間也【應破題一念之天字】何者【設問】仁者天理也【張南軒曰克盡已私天理渾然斯爲仁矣】根於一念之微【應一念字】推而及人則爲恕【朱文公曰推已及人則恕也】用以定天下則爲英爲武【本題注太宗以英武定天下】一念所形初無限量【主意盡見於此且無泛語】太宗造唐蓋得諸此【入得簡快】方其仗義之初【唐本紀義兵爲天下起】已勃然有拯民塗炭之心【指英武唐張行成傳太宗撥亂反正拯人塗炭】而定天下之後終不忘其哀矜卹刑之意【指恕見本文於刑法尢謹云云書呂刑皇帝哀矜庶戮之不辜】是非偶然而發也【引下文】至於一念流行彰著【一念之仁】自有所不容揜耳【太宗之英武恕皆自一念之仁得之】吁知太宗之天【照破題天字】斯可以論太宗之徳矣【照破題徳字】太宗英武仁恕如何愚請因史氏之說而歸之於仁嘗謂君人之徳莫盛於唐虞三代【思古引此爲後面用】莫衰於後世【傷今亦引此爲後面用】而猶僅見於太宗【便入太宗來】是何也【虛設問】謂時有先後而徳有盛衰歟【應前盛衰字】則後乎唐虞三代前乎太宗【總前文】其能如太宗者蓋寡【且說太宗好處未說出主意】而太宗之姿【應本出處天姿字】可與爲堯舜【唐魏徴傳逺輩堯舜】可與爲湯武【本贊比迹湯武】可與富民而措刑【此段文法自蘇東坡上皇帝萬言書中來】是則徳之盛衰不以時之先後論矣【答上問亦應盛衰先後四字】然而君徳之盛以過人者其必有所本也【本字應冒頭運用設施之本字】嗚呼無亦本諸一念之天乎【照主意應破題語】天者何仁是也【露出仁字】仁者上天生物之心而帝王得之以仁天下【朱文公曰仁者天地生物之心而人得之以爲心者也】是以一念之天涵育渾融周流貫徹【此是仁】推仁之心則爲及人之恕【有仁則有恕】發仁之勇則爲服人之英武【有仁則有英武照主意】唐虞三代之盛徳【引證】焉有不本於仁哉【引原題莫盛於唐虞三代句正說爲證謂唐虞三代之君有英武與恕皆自仁中來】是故矜孺子【莊子天地篇堯曰嘉孺子而哀婦人】惠困窮【書太甲先王子惠困窮】不敢侮於鰥寡【康誥文王克明徳謹罰不敢侮於鰥寡】此仁之推也【仁中之恕】聖神之運【大禹謨帝徳廣運乃聖乃神】勇智之表正【仲虺之誥天乃錫王勇智表正萬邦】明徳之廣大【大明詩注文武相承其明徳日以廣大】此仁之至也【仁中之英】徵有苗【大禹謨惟時有苗弗率汝䢐徵】戮防風【家語禹戮防風氏】與夫一怒而安天下之民【孟子梁惠王文王一怒而安天下之民】此仁之有勇者也【仁中之武】後世人主豈無志於帝王之盛者【引原題莫衰於後世句反說爲證謂後世之君不及帝王者惟其不仁所以無英武與恕】惟夫猜忌以害仁是自小其天也【唐徳宗贊猜忌彊明自任】而何以盡推已之恕【無仁則無恕】以力而假仁是自拂其天也【孟子公孫丑上以力假仁者霸】而何以有定功之武【無仁則無武】內多欲而外施仁是自棄其天也【前漢汲黯傳武帝內多欲而外施仁義拂天棄天等語是學蘇老泉上田樞宻書其名曰棄天其名曰防天其名曰逆天等語】則𨿽有英偉之資只以自獘而已【無仁則無英毅正證反證委曲詳明】嗚呼世變愈降仁心寂寥【結上生下】孰謂太宗之造唐而猶有帝王之用心歟【引入講腹】觀帝以百戰取天下【先說太宗英武定天下】叱吒風生指顧電掃【狀英武意如呂溫銘語】其英武固可想矣【太宗英武】而俄焉施徳敎【太宗之仁】尙忠厚【太宗仁】撫摩長育哀矜惻怛爲愛民卹刑之舉【太宗之恕見本出處】是果何見哉【設問】吁於此可以觀太宗之天矣【照主意】自黃初以來【魏受漢禪攺元黃初】天下之人牧未有不嗜殺人者【用孟子梁惠王上全句此是不仁】而一世之人必有濟世之仁者以主之【須要仁】豈徒角智力以長有天下哉【謂自魏以來後多不仁之君豈終無仁人以爲民主】故其安民一念萌蘗於潛龍之初【本紀其年幾冠必能濟世安民幹初九潛龍勿用】而所稟之天已足爲眾善之長矣【照主意天字是仁乾卦元者善之長】興義師【太宗十八舉義兵】除苛政【題下文除隋虐亂可謂仁矣】仁心之發用【仁之恕】去功利【權萬紀傳奏宣饒可鑿山治銀帝曰公不推賢進善乃以利規我斥使還第】施仁義【魏徴傳此徴勸我行仁義旣效】仁心之流行【仁之恕】縱囚覆罪【題下文親錄囚徒縱之還家期以明年秋卽刑及期皆至無後者帝嘉其誠信悉原之】平獄緩刑【題上文詔死罪皆三覆奏】仁心之浹洽【仁之恕】天日之表足以奪姦雄之醜眞英主也【本紀龍鳳之姿天日之表又李宻見帝曰眞英主也】而辭色之假人是不止於英毅而已也【通鑑本紀上神采英毅見人奏事必假以辭色仁之英】雷霆之威足以整乾坤而淸六合此武功也【陸贄傳太宗威行如雷霆】而文徳之綏海內是不止於武功而已也【唐禮樂志朕𨿽以武功興終以文徳綏海內仁之武】夫天下固未有不仁而能終身以行恕者【語子貢問曰有一言而可以終身行之者乎子曰其恕乎已所不欲勿施於人】而帝王之定天下亦豈徒恃威武而能濟哉【必有仁斯有英武恕】吾故曰太宗之徳凡見諸運用之地者皆根本乎一念之天者也【照破題主意】史氏之志刑法【見本題注】論其定天下以英武而稱其天姿之仁恕【本文】至其所謂恕者且以仁先之【有撥剔】豈不曰仁者天理之全體本乎人主之一心【以仁爲主】囿乎吾天者則推之以恕【推此仁以爲恕】梗乎吾天者則震之以英武【推此仁以爲英武】隨出而爲用【英武恕皆自仁中出】而天者固不泯耶【不走了天字】不然何其愛民之深【見前注】卹刑之至【本出處】而待天下以君子長者之道也【結大講意盡】議者又曰【設難結】卹刑仁也奚爲不恕於蘊古【本紀殺大理丞張蘊古疑太宗未恕】寢兵亦仁也又奚爲耀武於遼東【髙麗傳貞觀十九年拔遼東城又見下注疑太宗未英武】太宗之仁亦少貶焉【如此則太宗未爲仁】吁是豈天姿之未髙耶【疑辭】或者學力之未到也【又添學力意先抑後揚先揚後抑作漢唐人君論法也此先抑太宗而終又揚之畢竟太宗是賢主】嗟夫一刑𨿽暴未幾而有覆奏之令【注見大講中】一役𨿽過還歸而思仁義之臣【魏徵傳遼東之役云云軍還悵然曰魏徴若在吾豈有此行耶】亦可以見天理流行不可泯沒者也【此是太宗一念之天】以帝王之天姿加之以帝王之學力【有天姿又有學力則純乎仁矣】則太宗之徳純乎天矣【又應天字】嗟夫又豈可以盡歸之天姿哉【含學力意議論委曲有味】

摘字總題格此篇與太宗英武仁恕論同意

文帝道徳仁義如何

任翊龍出處【前漢東方朔傳云云臣願近述孝文皇帝之時以道徳爲麗以仁義爲凖於是天下

望風成俗昭然化之】

立說【漢文帝本是仁君故其道徳義皆從仁中發出向使文帝無此仁則爲欲而不爲道爲僞而不爲徳爲利而不爲義矣其主意本於朱晦庵四端以仁爲主議論】

宮敎黃叔度批云【立說祖闗洛語話行文有前輩典刑淸宻而敷暢圎活而

老成數十年來罕見此作又批冠塲以論取】

一念之天【以仁爲主】眾理之會也【道徳義朱晦庵云仁之體用周流貫徹專一心之妙而爲眾善之防也】夫理者全美之地也【道徳義】而仁者則其一念之天也【露出仁字應起句】大哉仁乎【主意】其人主所以防眾美之之本乎【道徳義皆從仁中來】何也仁者天理也【朱晦庵云克已復禮爲仁言能克去已私復乎天理則此心之體無不在此心之用無不行也】而眾理者則此仁之推也【同上仁之爲道眾善之源萬行之本莫不在是】人主此心能充乎此仁之天【以仁爲主意】則由之者爲道【說出主意分曉韓原道由是而之焉之謂道】得之者爲徳【揚問道篇道以導之徳以得之】處之者爲義【伊川云處物爲義】旁通曲暢無往非理【有仁則有道徳義】否則一念之仁未充理以欲晦天以人汨安能防眾善於一身哉【無仁則無道徳義】昔之聖人【再正說援引古者入本題來】惟其盡仁道之極【主意】而後備君徳之全【道徳義】三代而下仁道之盡者難而君徳之備者鮮矣【無仁則無道徳義】一代賢君以其一念之仁【主意應起語】發而爲眾理之防【道徳義】或者見其所行之道所履之徳所施之仁所斷之義則合而歸之曰是其爲道徳仁義全美之君也【且把道徳仁義分開說】噫是固未能如古人全美之地也【先抑】抑亦知斯美之所以全者乎【又轉含仁中有道徳義意】漢文帝仁君也【主意後揚】而方朔以道徳仁義歸之【敍本出處】若朔者其亦知帝所到之地【道徳義】而未知帝所稟之天者歟【仁含蓄未說盡此是論手】文帝道徳仁義如何請廣其說且古今之言道徳仁義者堯舜而下其惟三代乎【應冒頭昔之聖人語】孟子之論三代也嘗言其道矣【孟梁惠王上養生喪死無憾王道之始也】嘗言其徳矣【孟公孫丑下以徳行仁者王】亦嘗言其義矣【孟萬章上夏后殷周繼其義一也】至論其所以得天下者則斷之曰仁【孟離婁上三代之得天下也以仁其失天下也以不仁】彼豈無見哉【結上生下】蓋仁者天地生物之心而聖人得之以爲心者也【朱晦庵云云】此心之天不爲物奪不爲私汨則其見於三綱五常者人謂之道【三綱君爲臣綱父爲子綱夫爲婦綱五常仁義禮知信】見於躬行踐履者人謂之徳【前谷永傳王者躬行道徳】見於裁處斷制者人謂之義【記表記義者天下之制疏云制謂裁斷於事又朱晦庵云云】其名𨿽殊其理則一【晦庵云云】是故論君徳者不難至於全美之地【道徳義】而難充乎一念之天【仁】齊宣之欲行王政道也而不足爲道【孟梁惠王下齊宣王問曰云云孟子曰夫明堂者王者之堂也王欲行王政則勿毀之矣】宋公之不禽二毛徳也而不足爲徳【左僖二十二年楚人伐宋宋公及楚大戰於云云公曰君子不重傷不禽二毛注云二毛頭白有二色】桓文之尊周義也而不足爲義【桓公尊王室晉侯朝於王齊桓有召陵之師晉文有踐土之盟】何也不仁故也【歸在仁上此段文法自賈誼過秦論中來】蓋仁則公【正】不仁則私【反雙闗一正一反說】仁則理【正】不仁則欲【反前輩議論】理欲之間公私之界【極好說盡主意】道欲交焉【書大禹謨人心惟危道心惟微又晦庵雲天理之公卒無以勝人欲之私】徳僞判焉【書周官作徳心逸日休作僞心勞日拙】義利別焉【孟梁惠王上亦有仁義而已矣何必曰利】嗚呼此論文帝之道徳仁義者所以必先論文帝之仁乎【引入大講】夫帝之仁蓋庶幾乎帝王之仁也【語有斟酌應題下語】賢聖仁孝聞於居代邸之時【先說文帝之仁文帝本紀文皇帝立爲代王宋昌曰大王賢聖仁孝聞於天下】寛洪仁厚著於化天下之日【魏文帝典論文帝慈孝寛洪仁厚美聲塞於宇宙又東方朔傳天下望風成俗昭然化之】此其識見宏濶气象廣大蓋與天地同量與造化侔功【且說文帝之仁】體博則用必宏本固則末必茂【含有仁則有道徳義意】帝之仁如是其至故發而爲道徳則有純厚之道徳【有仁則有道徳鼂錯傳陛下道純徳厚元元之民幸矣】發而爲仁義則有公恕之仁義【有仁則有義文中子天地篇大哉七制之主其以仁義公恕統天下乎終之以禮樂則三王之舉也】一念之形眾善之防也【應起語】或者則曰躬行嘿之道【略抑文帝方見文字有宛轉無此段則直了本紀敍傳太宗穆穆允恭嘿化民以躬帥下以徳】非執中建中之所謂道【謂文帝之道非古聖人之道書大禹謨惟精惟一允執厥中又仲虺之誥王懋昭大徳建中於民】恭儉謙遜之徳【後張綱傳文帝恭儉守節又賈誼傳誼以爲漢興二十餘年當興禮樂文帝謙遜未遑也】非聖神文武之所謂徳【謂文帝之徳非古聖人之徳書大禹謨帝徳廣運乃聖乃神乃武乃文奄有四海爲天下君】系絳侯誅薄昭之義【絳侯周勃本傳勃恐誅常被甲其後人有上書告勃欲反下廷尉逮捕治之又太后傳薄昭殺漢使者帝不忍加誅使公卿從之飲酒欲令自刎昭不肯使羣臣喪服往哭之乃自殺】非行一不義殺一不辜之所謂義【謂文帝之義非古聖人之義孟子云云】其爲美者未純則其爲仁者未必至【略抑之】噫【轉歸正意】帝之道非純乎無欲也【應題下道欲字】帝之徳非純乎無僞也【應題下徳僞字】帝之義亦非純乎無利也【應題下義利字字應冒頭未能如古人全美之語】獨其一念之仁天理洞徹【卻揚文帝之仁】其私者終不勝乎公【應題下公私字】其欲者終不勝乎理【應題下理欲字】虛靈精粹之天不爲外物之所終蔽【私與欲是不仁公與理是仁】則其發見於外者有不容揜爾【惟有仁故有道徳義】幹之元仁也【易乾卦元者善之長也君子體仁足以長人】其見於四徳者皆元也【伊川程頤云四徳之元猶五常之仁偏言則一事專言則包四者】帝之仁固不敢語此【下語有稱停】然道徳仁義同一仁其猶元亨利貞同一元乎【本題議論本祖此晦庵云元者生物之始於時爲春於人爲仁亨者生物之通於時爲夏於人爲禮利者生物之遂於時爲秋於人爲義貞者生物之成於時爲冬於人爲智】愚觀遷固之贊帝也極口稱道前後皆不出乎嗚呼仁哉之一辭【見得文帝之仁本紀贊是以海內殷富興於禮義嗚呼仁哉】噫是知帝之仁者矣是可以論帝之道徳仁義者矣彼方朔何足以知帝哉【入出處貶方朔不知文帝之仁】𨿽然帝之天定矣【天字是起句主意字面】而帝之養其天者則未粹也【歸在學力上來】夫帝王有道徳仁義之資必養之以道徳仁義之學而又輔之以道徳仁義之人故其所充者必宏所詣者必至【帝王有所養而後有道徳仁義】黃老之好帝之學非道徳仁義之學也【末貶文帝史律書孝文好道家學又漢儒林傳孝文本好刑名之言竇太后又好黃老術】絳灌之徒帝之人又非道徳仁義之人也【絳侯周勃灌嬰】徒以資質近王道之性往來於刑名功利習尙之中【得先儒議論】一念之天【文帝之仁】其梏亡之時多矣【孟告子上則其旦晝之所爲有梏亡之矣】然則後之有仁心仁聞【出孟子】而盡道徳仁義之理者有文帝之天資又當有帝王之學力【大凡做論先揚則後抑先抑則後揚此題先揚文帝至此不容不略抑之】

前篇摘出仁字謂太宗之英武恕皆自仁中出此篇亦摘出仁字謂文帝之道徳義皆自仁中出是同一機軸可以參看

順題發明格

孝宣招選茂異

劉自

出處【前漢公孫等贊孝宣承統纂修洪業亦講論六經招選茂異而蕭望之梁丘賀韋成以儒術進劉向王褒以文章顯將相則張安世趙充國魏相丙吉於定國杜延年治民則黃霸王成龔遂鄭召信臣尹翁歸趙廣漢張敞之屬皆有功迹見述於世】

立說【茂材異等者非常之才也宣帝有非常之見其精神心術足以聳動人才於未招未選之先故非常之才出爲時用夫苟以常法而求非常之才則彼且以茂異自負安肯局於瑣瑣拘攣之中正恐招之而未必來選之而未必應也】

批云【議論精神首尾相應格致甚新可爲矜式】

論曰人主以非常之見用人【人主指宣帝用字指招選非常字是主意】則非常之人用矣【茂材異等是非常之人】夫非常之人【粘上非常之人】不可以常法求也【常法便不是非常之見】必有非常之君出而興起作新於其上【暗指宣帝】意气之所招徠隨感隨應【主意此是非常之見】自有不約而孚者【孚者信也元本云雲龍風虎隨觸隨應非冒頭語此系後攺本】否則下之人方且以其表表特異者自負【指茂異之人】而上之人乃欲以瑣瑣常度而致之【應以常法求之】吾恐招之未必來選之未必應亦有望望焉去之而已【以上反說用孟子望望然去之語】彼人才當漢宣之世何其幸歟【入漢宣帝】且其英銳之資厲精之政【此是宣帝非常之見前魏相傳帝始親萬機厲精爲治】已足以挽天下之風聲气習【應招徠感召意】而興起人才於未招未選之先者【主意】況夫招之愈勤選之愈實【說招選二字】則一時人才號爲茂異間見特出【指茂材異等之人】孰不願得是君以爲之臣而與之共圖天下事功之防哉【自然出爲時用】吾以是知帝之招選茂異固有在於精神心術之微【主意應破題非常之見意】而不在乎區區詔令科目之常者矣【應接題常法意】孝宣招選茂異請因班史之言而求其所謂招選者【不脫招選二字】夫茂異之名起於誰乎【且推原茂異字】其豈非自武帝詔察吏民之有茂材異等者始乎【舉一个茂異爲證武帝紀元封五年詔令州郡察吏民有茂材異等可爲將相及使絕域者】吾觀其所謂茂異則曰非常之人也【同上詔蓋有非常之功必待非常之人此篇非常二字蓋得諸此】曰士或有負俗之累而立功名也【同上詔士或有負俗之累而立功名】曰可爲將相及使絕域也【注見上】夫爲將相使絕域此豈小任哉【接上文作譏論】而𨿽負俗者不之靳【注見上靳惜也】殆亦非古人之所謂非常者【略折倒非常字】然而所求之才𨿽未必皆是【又略扶起】而所以求材之意則是也【意字便含非常之見意】何者【虛設問】雄材大略之資【此武帝非常之見武帝贊雄材大略】固足以號召一世起其精華而作其懦惰之气【應意气招徠字】自有相孚於不言之表而觸其天機之自動者也【以武帝之雄材大略而能號召一世之士比宣帝之精神心術而招選茂異之才】孝宣之精實固非如武帝之疎宕【宕音蕩下語有斟酌】而於登明選公之道往往得之精神心術之所感觸【應主意】則大似有家法者存也【謂宣帝得武帝之家法】何也【虛設問】漢自髙皇以來【又自髙祖說來】所以奔走英盧韓彭之徒者猶是術也【英布盧綰韓信彭越】是奚獨武宣爲然哉【髙祖亦以此術駕馭豪傑非特武宣爲然】且宣帝所用之人才【正入宣帝來】其去髙皇武帝亦不甚逺也【結上文】吾固不敢望其如舜之於臯【語舜有天下選於眾舉臯陶不仁者逺矣】湯之於尹【同上湯有天下選於眾舉伊尹不仁者逺矣】文王之於望【荀子解蔽篇文王能用呂望而身不失道】以大有爲之君得所不召之臣【用孟子語】以間世之賢遇間世之聖【應非常語】道同志合精交神契如彼其光明盛大者【謂宣帝固不能如舜湯文之用人爲後面張本】而一時人品如蕭韋諸公之儒雅【本題注蕭望之韋成以儒術進】如劉向王褒之文章【同上劉向王褒以文章顯】相如丙魏【同上相丙吉魏相】將如張趙【同上將則張安世趙充國】治民如龔黃召尹輩【同上治民則龔遂黃霸召信臣尹翁歸之屬】往往皆過人一等【狀茂異字】非惟當時鮮儷【鮮少儷匹也】而後世亦罕與儔伍【罕少也儔伍儕輩也只是過人一等之意】且其寛嚴之相濟【丙吉寛魏相嚴】文武之並用【張安世文趙充國武】循吏能吏間錯州郡【前王吉傳趙廣漢張敞皆有能名又循吏傳黃霸王成朱邑龔遂皆有傳】經學詞章尊飾朝廷【蕭望之韋成梁丘賀皆以儒學顯劉向王褒皆以詞章顯】下至政事文學法理之士咸精其能【宣帝贊政事文學法理之士咸精其能】而間出特異者【茂異】舉而加之其上【招選】莫不名孚而實稱器識髙而才量宏【形容茂異字】以其得於天資气稟者如彼其茂【露出茂字】而下視乎嗤嗤橫目之民如此其異【露出異字】帝何以招之選之若是至哉【問起招選字】噫是殆未可以形聲求也是殆非詔令之所能搜訪科目之所能网羅者也【謂非以此招之選之應接題不可以常法求之之意又含精神感召意】且以周宻如帝【本紀孝宣樞機周宻】信必如帝【同上信賞必罰】綜核名實如帝【同上綜核名實】刷滌而磨刮【作新气象】叩觸而震撞【振起气象】感人動物气象槪可想見【應冒頭興起人才於未招未選之先】黃鐘萌動律呂相宣【譬諭气類相感意】鳶飛魚躍之下夫孰無拔茅連茹之思【中庸鳶飛戾天魚躍於淵又易泰卦拔茅連茹以其彚徵吉】而且彈冠以相慶者【前漢王陽在位貢禹彈冠】吾固知數公者已自興起於帝之精神心術之中【應冒頭帝之招選茂異固有在於精神心術之微】非有待於招之勞選之勤而後至也【應冒頭不在於區區詔令科目之常】或者見元康之詔特有茂才異倫之求【又舉一个茂異事爲證本紀元康四年詔遣大夫循行天下察吏治得失舉茂才異倫之士】以爲帝平時所招選之意敷露於此【或者之見如此】亦孰知其所以招徠而感召之者固有其素哉【招徠感召在於精神心術之微】大扺君臣遇合之難而天時人事相符之尢不易【演余意】不招之招其招也以气【主意】不選之選其選也以神【主意】所求乎此者不應則所設乎彼者亦文而已矣【精神意气不能招徠則其他或設科目特具文而已】況以人才之茂謂之異【再說茂異字】則其資稟必出乎物表【此是茂】其智識必照乎幾先【此是茂】其志趣必不投時人之趨向【此是異】其議論必不合乎鄕原之好惡【此是異孟盡心下何如斯可謂之鄕原矣曰何以是嘐嘐也言不顧行行不顧言云云故曰鄕原徳之賊也】殆將與斯世確乎其難合【應冒頭彼方以茂異自負】不有英主孰從而振拔之哉【歸在人主非常之見上】吾故於本始地節以來【宣帝二年號】人才遇合之盛而有感乎孝宣之爲君也【繳盡講題意】𨿽然帝之所以得非常之才者精神心術之流獘歟【先揚後抑作漢唐論之法如此】夫周宻太甚則幾深【周宻之過】信必太過則令嚴【信必之過】綜核之政太精則一振之餘無復餘味【綜核之過周宻信必綜核與講腹相應】帝亦反而思之否乎【抑宣帝】人品如丙魏亦嘗以是爲格心之事業否乎【並責丙吉魏相孟子惟大人爲能格君心之非】吾故曰宣帝所用之人才吾不敢望其如舜之於臯湯之於尹文之於望者此也【謂宣帝用精神心術太過故所用之人才不能如此數人與講腹相應所謂如常山蛇勢者此也】謹論

順題發明格此篇與孝宣招選茂異同看

漢屈羣策

樓昞出處【揚子重黎篇或問楚敗垓下方死曰天也諒乎曰漢屈羣策羣策屈羣力楚憞羣防

而自屈其力】

立說【謂漢髙帝之智術出於天下之上故能屈天下之謀策如使我之智術與眾人一等則苟有智術者必思與吾角立皆將有求伸之心矣又安肯屈服於吾之下哉】

批云【立說髙行文健有气骨有學力可嘆可服】

論曰不以智術視智術【屈羣防】必有以髙天下也【謂髙帝有髙天下之見方能屈之】夫天下無兩立之勢【含屈伸兩字】有屈則有伸【一屈一伸便是無兩立之勢】伸於此則屈於彼【我伸則彼屈】然而禦天下之權【暗指髙帝】要當使在我者常伸在彼者常屈【發明主意】苟惟戰天下於智術之中【反應智術字】使天下之英雄豪傑懷奇負智以投於我者【此是謀臣策士】皆有求伸之心【求伸便是不屈了】則角立分裂無有紀極【必與我爭勝負安有終窮】尙安得爲我之用哉【如何屈得】善禦英雄者則不然【暗指髙帝】不以天下之智爲智【應不以智術視智術意】常使天下之士【謀策之士】奔走服役喪其所有【喪失也】聽命之不暇【如此方是屈】我𨿽不求以服乎彼而彼自不得不屈於我【不求屈之而彼自屈】此非有以髙天下者能若是歟【應必有以髙天下意】是意也惟漢髙帝得之【尊本題】故揚子云曰【本出處】漢屈羣策異乎楚之自屈者矣【爲後面張本】夫自罾魚唱禍【前漢陳勝吳廣傳勝曰誠能以吾眾爲天下倡宜多應者云云乃丹書帛曰陳勝王置人所罾魚腹中卒買魚烹食得書怪之】山鬼獻璧【史始皇紀使者過華陰有人持璧遮使者曰爲吾遺鎬池君因言曰今年祖龍死因忽不見置其璧而去注武王居鎬祖始也龍人君象】天下無秦匹夫大呼【呼去聲謂陳勝吳廣也】麋沸云擾【如麋之沸如雲之擾】紛紛籍籍【言亂也】未知鹿死誰手【晉石勒曰朕若遇光武當並馳中原未知鹿死誰手】一時豪傑雷動響應【賈誼過秦論天下云合響應山東豪傑遂並起而亡秦】挾智謀策略之資駈馳於中原者蓋未始有定向也【言天下未歸漢又見上注】劉季眇然泗上一亭長耳【髙祖紀姓劉字季及壯試吏爲泗上亭長秦法十里一亭亭長主亭之吏也】曽無服人之素【言其素無服人之能】沛中子弟多所願附【同上沛中子弟聞之多欲附者】仗劍一麾豪傑並起【異姓諸侯王表漢繇一劍之任五載而成帝業】𨿽以磊落奇偉之英【謀臣策士】亦莫不俯首受制於皁櫪之下以願獻其謀效其力【皁櫪養馬之所言羣防屈服之意】吁是果何自以得此哉【設問】意其待人之際體貌推隆故士樂爲用【意其是疑辭本紀體貌多奇異】然而解冠嫚罵其如禮何【前張良傳四皓曰陛下輕士嫚罵又酈食其傳沛公不喜儒諸客冠儒冠來者沛公輒解其冠溺其中】矧夫謀臣防士又非體貌推隆之所駕馭曽謂髙帝爲之乎【折倒體貌推隆之語】毋乃區區之智術有以勝之耳【毋乃亦是疑辭】吁又不然耳【又折倒智術之語】重瞳之子挾數用權當不在髙帝下【謂項羽之智術與髙帝同前舉髙祖處謂劉季眇然泗上一亭長此舉項羽謂重瞳之子是攺頭換面用字項籍贊舜蓋重瞳子項羽亦重瞳子】獨一亞父【範增字亞父】竟以猜忌而不能用【髙祖紀項羽有一範增而不能用】天下之士卒之背楚歸漢【陳平韓信等皆亡楚歸漢】豈以畫良吐奇楚果無人抑亦無以屈之耳【楚非無人但項羽不能屈之耳】異哉髙帝之屈羣策乎【正講髙帝事】方兩雄爭馳伸屈之形混然未判【謂漢楚雌雄未決之時】凡抱負所長以求售於時者【謂謀臣防士】楚漢皆足以究其用也【且雙說漢楚皆可以用之】夫何屈於此而不屈於彼歸於漢而不歸於楚耶【且雙疑問何獨屈於漢而歸於漢】吁是可以觀帝之有以髙天下也【應破題髙天下字】王蜀之謀蕭何之策深矣【蕭何傳願大王王漢中養其民以致賢人收用巴蜀還定三秦天下可圗也】何不得以伸其策故終於忘其所有而爲帝之屈矣【何不得伸其防便是屈先屈一个蕭何】義師之舉董公之防善矣【髙帝紀沛公至洛陽三老董公遮說漢王曰項羽無道放殺其主天下之賊夫仁不以勇義不以力三軍之眾爲之素服以告諸侯爲此東伐此三王之舉也漢王曰善爲義帝發喪】公不得以自伸其策故終亦失其所負而爲帝之屈矣【董公不得伸其防便是屈又屈一个董公】張畱侯韓之策士也【張良傳求刺客爲韓報仇以嘗相韓故後封爲畱侯】一至於漢則入秦之策借箸之策歷歷爲帝陳之【同上沛公入秦宮室欲畱居之良曰秦爲無道故沛公得至此爲天下誅殘去賊今始入秦卽安其樂此所謂助秦爲虐又漢王與酈食其謀撓楚權良來謁漢王方食云云良曰請借前箸以籌之其不可者八】使帝無以屈其謀則彼將求伸於楚矣【張良不能求伸於楚便是屈又屈一个張良】陳戶牖楚之謀臣也【陳平傳平陽武戶牖人降漢】一至於漢則反間之策諫伐之策亦縷縷爲帝言之【同上平曰大王誠能出捐數萬斤金行反間間項王君臣以疑其心破楚必矣云云明年平從擊韓王信於代至平城爲匈奴所圍髙帝用平奇計解圍】使帝無以屈其智則彼將復歸於楚矣【陳平不能復歸楚便是屈又屈一个陳平】屢薦不用韓淮陰之志消矣【韓信傳信數以防幹項羽羽弗用信亡楚歸漢封淮陰侯】一登壇之拜則決策東向破羽並秦信亦墮於帝之術而不自知其屈【同上王曰吾亦欲東耳何曰王能用信卽畱必欲拜之擇日齋戒設壇場具禮乃可云云信曰今王舉而東三秦可傳檄而定又屈一个韓信】踞洗召見酈食其之意沮矣【酈食其傳召食其沛公方踞牀令兩女子洗而見食其食其入卽長揖不拜曰足下欲誅無道秦不宜踞見長者】一攝衣之謝則畫謀進計破魏下齊生亦遊於帝之術而不自知其屈【同上於是沛公輟洗起攝衣延食其上坐謝之食其因言云云遂下陳畱又屈一个酈食其以上講腹應冒頭在我者常伸在彼者常屈】他如毛髮絲粟之才【言一毛一髮一絲一粟之小才】凡有所挾以至於吾前者【挾其謀防】皆惘然自失【惘失意見】退省其私【用論語句】以爲無一之足恃【與冒頭奔走服役喪其所有相應】奉敎承命之不給【與冒頭聴命之不暇相應】莫不委所有而爲我用【都屈了】嗚呼玆非帝之所以能屈羣策者乎【繳本意】向使帝也不有以屈之縱而去楚楚復不能屈則彼將自用其謀以自伸其欲【若如此則爲患非小何以屈之有深長意】吾恐智鬭智力角力【與我爲敵】潰裂四出幾何不敗乃翁事哉【項羽傳羽使人謂漢王曰願與王挑戰決雌雄漢王謝曰吾寧鬭智不鬭力又酈食其傳漢王吐哺罵曰豎儒幾敗乃翁事】惟其智足以髙天下【應破題主意】故能合天下之智而爲一人之用【惟髙他一等所以能屈之】𨿽不求以屈其策而自不容於不屈矣【繳盡屈意應冒頭我𨿽不求以服乎彼彼自不得不屈於我意】𨿽然髙帝之所能屈者至謀臣策士而止【略抑髙帝】商山茹芝之老卬首信眉濶視雅拜終不肯一到漢廷至煩願見之思【張良傳上欲易太子良曰顧上有所不能致者四人四人年老以上嫚侮之故義不爲漢臣上髙此四人云云四人謂商山四皓杜子美云吾慕漢初老時淸猶茹芝】吁髙帝之屈羣策者至此始窮矣【只能屈得謀臣策士若經生學士便不能屈了】𨿽然四皓非謀臣策士比也【四皓園公綺裏季夏黃公甪裏先生本之戴溪髙帝善將將論】謹論

得人立說格此篇與湯武凝士民同意

天之生斯民如何

謝昌元出處【孟萬章下伊尹曰何事非君何使非民治亦進亂亦進曰天之生斯民也使先知覺

後知使先覺覺後覺予天民之先覺者也予將以斯道覺斯民也】

立說【天之生斯民固欲使之各遂其生也有夏之末民墜塗炭其生不得遂矣天生伊尹出於是時毅然以天下自任體造化生我之意廣造化好生之徳開天下生生之路然則天之所以生伊尹卽所以生天下也】

批云【終篇就生之一字發明語意活動可謂擅場之作】

論曰觀造化仁天下之心【天之生斯民】當於君子之自任者求之【歸在伊尹自任上是主意題下文其自任以天下之重如此】蓋天下之生無窮【便就生之一字說】聖賢之生不數【不數者謂不常出也】天之所以生君子卽所以生天下也【天生伊尹正爲生斯民之地】君子出而壽生民之命脈卽所以全造化未全之功也【伊尹之生斯民所以全上天之功數句發明主意極出】天下之生久矣【用孟子句】事物汨之而生意褻【汨者亂也褻者泯也】气稟局之而生理晦【局者拘也晦不明也】古無君子者出人之生幾乎絕矣【君子不生則民不聊生反下精神】則君子之生豈偶然哉【暗指天生伊尹意學蘇老泉文天之所以與我豈偶然哉句法】生民之命脈存焉【命脈字見生意】國家之元气根焉【元气字見生意】天地之仁心寓焉【仁心見生意亦應破題】故爲天地立心爲生民立命【用前輩語】而生生之意流動充滿於兩間【說得生字活】天之生斯民孰有大於此者【繳小講意】有夏之末民生未寧【敍其時】伊尹一出遂以斯道思濟斯民【敍本文】體造物生我之意廣造物好生之徳開天下生生之路【連用四个生字甚暢】天之所生止於伊尹而仁意所及周乎斯民【生一人而千萬人皆得其生】吁非孟軻氏烏足以知之【本出處】天之生斯民如何請演之士君子生天地間非無所爲而生也【原天生君子說起】是必有以參天地之化關盛衰之運其生也有自來矣【蘇東坡作韓文公廟碑匹夫而爲百世師一言而爲天下法是皆有以參天地之化闗盛衰之運其生也有自來其逝也有所爲故申甫自嶽降而傅說爲列星雲云】傅巖一生霖雨四海【書說命說築傅巖之野惟肖爰立作相命之曰若歳大旱用汝作霖雨】是生傅說一人卽所以仁四海之生靈也【應冒頭天之生君子所以生天下也意】周嶽一生蕃翰四方【詩崧髙維嶽降神生甫及申維申及甫維周之翰四國於蕃四方於宣謂申伯甫侯也】是生申甫之賢卽所以仁四方之生民也【應冒頭語亦應主意仁字】況君子之生【且說天生君子意】陰陽五行範其體【周子通書五行一陰陽也五行金木水火土】河圖洛書麗其數【河出圖洛出書河圗易也洛書洪範也】仁義禮智陶其性【人各具五常之性範字麗字陶字見生意】一旦出類拔萃而宗主之【孟出乎其類拔乎其萃】則導之而生養遂敎之而倫理明治之而爭奪息【三句用伊川春秋傳序文】而生意滿天下矣【應生君子所以生天下意】生一人而千萬人受更生之徳【應冒頭天之所生止於伊尹而仁意所及周乎斯民】所生者寡所以生者眾【學大學語】古之人有行之者伊尹是也【學孟子語】謂造化之所以生我者正所以仁斯民【應主意】我之所以仁天下者當求所以贊化育【應破題中庸可以贊天地之化育】三聘一起兆民賴之斯民之生於斯爲盛【孟萬章湯三使往聘之旣而幡然攺曰與我處畎畆之中由是以樂堯舜之道吾豈若使是君爲堯舜之君哉吾豈若使是民爲堯舜之民哉】觀天道好生之意求造化仁民之心可不於此求之【應主意】是故無極之眞二五之精妙合而凝生之本也【用周子太極圗語二五二气五行也】而天非區區而生之也【含天之生君子所以生天下意】乾道變化各正性命保合大和生之源也【見易乾卦】而天非屑屑而生之也【含天之生君子所以生天下意】唐虞之際海隅蒼生而生意溫然如發育之春【書益稷帝光天之下至於海隅蒼生萬邦黎獻】有夏之始利用厚生而生意洋然如茂盛之夏【大禹謨正徳利用厚生惟和】自時厥後聖道湮微【有夏之末】宮室苦之生理斲矣污池役之生意蕭矣園囿勞之而生意如揫斂肅殺之秋冬矣【孟子滕文公下堯舜旣沒聖人之道衰暴君代作壞宮室以爲污池民無所安息棄田以爲園囿使民不得衣食】碩果不食此意猶存【易剝卦碩果不食】有人焉與造物者周旋於畎畆之間【謂伊尹處於畎畆之中】此正天道仁斯民之機也【應主意仁字見得天生斯民不可無伊尹】況五百之運气數寥絕【孟盡心下由湯至於文王五百有餘歳若伊尹萊朱則見而知之】一綫生意天所屬心【屬心於伊尹】一則曰天之生斯民二則曰天之生斯民【見題注】天乎天乎何生斯民之易而生君子之難乎【要入伊尹來】抑生天民之先覺先知卽所以覺天下之後覺後知者乎【應天之所以生君子正所以生天下也見題注】想其畎畆扶耒【見前注】一寸膚云而四海九州之生理已磅礡於胸中【妝防生斯民意】莘野荷鋤【孟萬章上伊尹耕於有莘之野以樂堯舜之道】一犂春雨而天下萬姓之仁愛已洋溢於方寸【妝防生斯民意語新句峭】翻然起釋然悟【見前注】凜乎其不可畱也【用赤壁賦語】佐勇智之君以廣其生【書仲虺之誥天乃錫王勇智表正萬邦】充堯舜之道以全其生【見前注】廣知覺之先以導其生【見題注】一夫不獲時予之辜遂可易蹇而爲解【書說命昔先正保衡作我先王一夫不獲則曰時予之辜】匹夫匹婦皆被其澤遂可轉剝而爲復【題下文思天下之民匹夫匹婦有不被堯舜之澤者若已推而內之溝中其自任以天下之重如此】造化屬意於一人【生君子】而仁意充滿於一世【生天下】生一先知者耳【生伊尹見題注】凡斯民之後知者咸安其仁【應主意仁字】生一先覺者耳【生伊尹見題注】凡斯民之後覺者咸被其仁【應主意仁字】造化不能全其生而畀之君子君子不能已其責而充之天下【應冒頭語】因孟氏之言味當時之意【敍本文】伊尹蓋有感於生賢之數而不辭其自任之重哉【應冒頭自任字繳盡講意】𨿽然至孟子時此意轉甚【引孟子作論尾】功利之習行義利之本失【戰國之時】不戕於時君之麋鹿【孟梁惠王齊宣王有囿方四十里殺其麋鹿者如殺人之罪】則斲於楊墨之斤斧【孟滕文公下楊氏爲我是無君也墨氏兼愛是無父也】舎梧養棘摧落殆盡【告子上今有場師舎其梧檟養其樲棘】揠苗助長凋喪無餘【公孫丑上助之長者揠苗者也】軻也志伊尹之志樂伊尹之樂而又不遇伊尹之時【周子通書志伊尹之所志】辧明乎義利界限而斯民後利先義之志生【孟梁惠王上孟子曰王何必曰利亦有仁義而已矣苟爲後義而先利不奪不饜】防繹乎仁義端倪而斯民事親從兄之志生【離婁上孟子曰仁之實事親是也義之實從兄是也】論天下之生則願比肩於三聖【滕文公下孟子曰天下之生久矣一治一亂雲云我亦欲正人心息邪說詎詖行放淫辭以承三聖三聖謂禹抑洪水而天下平周公兼夷狄驅猛獸而百姓寧孔子成春秋而亂臣賊子懼】論斯民之生則願同志於伊尹【公孫丑上伯夷伊尹於孔子若是班乎曰否自有生民以來未有孔子也然則有同歟曰有】而五百餘載之言詠嘆咨嗟而不已軻之意有在矣【注見上】故爲之說曰伊尹處斯民之復元气尙存之日也故能自任其重而使生意彌綸乎宇宙【謂伊尹達而在上】孟子處斯民之剝元气消靡之日也故徒著書立言而使生意不絕於萬世【謂孟子窮而在下】天生伊孟之意同伊孟所處之時異若二子者易地則皆然【孟子禹稷顏子易地則皆然此借用其意】謹論終篇說得生字鮮峭但文字似傷於太巧

得人立說格此篇與天之生斯民如何論同格

湯武凝士民如何

林益甫出處【荀子議兵篇古者湯武天下爲一諸侯爲臣能凝之也凝士以禮凝民以政禮修而

士服政平而民安】

立說【以湯武之凝士以爲凝民之地主意謂君子之心與天下之心不同天下之心有求於我而徒計其利害君子之心無求於我而必辧其是非故有天下以爲是而君子以爲非者湯武以身而當世變之極冒然爲天下大不可爲之事不取必於天下而惟取必於君子者蓋君子之心一則天下之心一天下之心一則聖人之心一矣】

考官批云【此是一大議論見髙識逺筆力過人前輩謂命意如畫圖措辭如走珠此

篇兩盡之矣末意尢妙】

論曰君子之心一【士凝】則天下之心一矣【民凝】夫心一理耳【接心字說】君子之心卽天下之心【正說士心與民心同】天下之心非不眾於君子之心也【斡一轉】聖人固未嘗取必於天下【謂湯武不先凝民之心】而不能不取必於君子【乃先凝士之心】何哉【設問】蓋君子之心其所以異於眾人者【正說君子之心與天下不同】以其能辧乎義利之情而察乎是非之當【此是君子之心】非可與欲安欲逸者同日語也【此是天下之心前鼂錯防人情莫不欲安云云人情莫不欲逸】故天下以爲是而君子以爲非天下以爲然而君子以爲不然【天下之心徒計其利害君子之心必辧其是非】聖人不敢爲矣【若君子不從則湯武不敢爲】矧夫聖人以身而當世變之極【指湯武】冒然與天下爲大不可爲之事【湯伐桀武王伐紂以臣弒君是大不可爲之事】天下固欲之而聖人固不欲也【天下之心欲安逸而已湯武之心於義則未安】以聖人之所不欲而不得以遂其所不欲【湯武𨿽不欲爲而不能遂其不欲爲之心】則亦惟君子如何耳【此觀君子之從違如何】今爲君子者亦不能以其所不欲者而奪其所欲【今君子不欲爲之心亦不能奪天下欲爲之心則是君子之心一】天下始得以遂其欲【天下之心一】而聖人始不得以遂其所不欲矣【聖人之心亦於是乎一此數行文如盤走珠】是知君子之心一則天下之心一而聖人之心亦於是乎一矣【繳上文發明主意】荀卿子曰湯武凝士民如何嗚呼其凝於士者乃所以凝於民歟【主意】荀卿子之言則是而所以言則非也【略責之】嘗謂一人之心千萬人之心君子之心非固有異乎人者【應冒頭接題心一理耳君子之心卽天下之心】然天下之事不能以皆常而變生焉【又生出常變二字變字是含湯武伐桀紂意】此其間是非利害不能以寸【若湯武爲此舉其心是其迹非不爲此舉則天下有害而無利】是豈眾人之所能知哉【眾人之心安知大義之所在】夫眾人之所能知者【接上能知字】危欲安也亂欲治也勞苦欲逸樂也【只是鼂錯防欲安欲逸之意】是皆有求於聖人故其心易一【有求則易一其心】而其勢之逆順事之是非皆非其所暇計者【天下之心徒計其利害而不計其逆順是非】則君子之所甚憂也【君子之心必辧其逆順是非】故聖人之興事造業【指湯武】不於其天下之有求於聖人者覘之【應冒頭不取必於天下】必其計是非定逆順惟理是適而未嘗有求於我者今皆求得於我而後聖人起而爲之【應冒頭必取必於君子】蓋其有求於我者其心易同【天下之心】而無求於我者其心難一【君子之心】難一者旣一則其易一者蓋有不謀而同矣【應冒頭君子之心一則天下之心一】古之人有爲之者湯武是也【用孟子句】甚哉湯武之難也【難字有意】鳴條之師【書湯誓伊尹相湯伐桀升自陑遂與桀戰於鳴條之野】孟津之防【書泰誓武王伐殷師渡孟津云云大防於孟津】天地之大變也【應原題變字】湯武非利天下者乃冒然爲之而不疑何哉【應冒頭冒然與天下爲大不可爲之事虛設問】嗚呼【答】其亦知湯武之不求於天下而天下之求於湯武者乎【應冒頭聖人不欲天下固欲之意亦應原題有求於我字】壺漿之民戴商舊矣【孟湯始徵自葛載云云其小人簞食壺漿以迎其小人又書民之戴商厥惟舊哉】而父母之思不獨西土之人爲然【書牧誓武王之與受戰於牧野云云曰逖矣西土之人又泰誓元後作民父母】天下之望湯武者蓋甚於饑溺之望拯救也【應原題天下有求於聖人之意】然而非臺之辭【湯誓非臺小子敢行稱亂有夏多罪】觀政之頃【泰誓觀政於商】其惕然恐然之心蓋未嘗敢以天下之心爲心也【應冒頭未嘗取必於天下意】何者蓋天下求乎君以生者彼其志於求生也【應有求於我其心易司】則昔之荼毒者急於甘芻豢也【荼毒惡艸之毒湯誥不忍荼毒芻豢艸性曰芻谷養曰豢】昔之暴虐者急於就安全也【牧誓今商王受云云俾暴虐於百姓應原題危欲安也亂欲治也勞苦欲逸樂也】是其心蓋計於其私而有求於我【應前語】彼其計於其私而有求於我【粘上句】𨿽其心甚固【應其心易一】而其是非好惡未必皆行乎天理之公【應其勢之逆順其事之是非皆非其所暇計】聖人亦不敢以爲言然也【應冒頭聖人不敢爲也】然而耕莘者歸矣【轉歸士上孟伊尹耕於有莘之野】渭釣者來矣【史呂尙以漁釣於周西伯西伯出獵遇太公於渭之陽】

彼其堯舜君民之心往來於五就【孟湯三使往聘之旣而幡然攺曰云云吾豈若使是君爲堯舜之君哉吾豈若使是民爲堯舜之民哉】而幡然於北海之濵者【孟太公避紂居北海之濱曰盍歸乎來吾聞西伯善養老者】且遲遲於文王宜王而不王之後【呂東萊文文王宜王而不王】予日望之之心【用孟子語】蓋不獨爲天下計而爲湯武計者亦甚詳矣【應冒頭君子之心所以異於眾人者以其辧義利之精審是非之當】此其心術之微是豈眾人之所能知哉【應冒頭其間是非利害豈眾人所能知之語】是皆無求於我而其心拳拳然卒不可已者【應原題下無求於我者其心難一】如是則湯武其能已之乎【應君子之心一則聖人之心一意】然則使天下被湯武之澤者君子之功也【歸重在凝士上】故至亳之誥拳拳於元聖【湯誥王歸自克夏至於亳云云聿求元聖與之戮力】而孟津之誓亦必於我西土君子焉依【泰誓師渡孟津作泰誓云云西土有眾咸聴朕命焉依學左傳晉鄭焉依句法】蓋君子者理義之所自出也【謂君子之心能知是非逆順】理之不容已而義之不得不爲【應冒頭君子不能以其所不欲而奪其所欲意】君子之心旣有所系於此【應冒頭君子之心一】況夫有求於我之民乎【應冒頭則天下之心一又應原題語】嗚呼今朕必往【湯誥夏徳若玆今朕必往】毋貳爾心【詩大明篇上帝臨汝毋貳爾心】湯武之心蓋亦至是而始凝矣【應冒頭聖人之心亦於是乎一】故曰君子之心一則天下之心一天下之心一則聖人之心一蓋謂此也【總應冒頭語】荀卿子謂湯武之凝士民【敍本文應冒頭荀卿子之言則是】而不知其有不容不凝於湯武者【略責之】若其汲汲然求以凝之則湯武果利天下者乎【應冒頭所以言則非也亦應前利天下字】𨿽然湯武之心終以爲不然也【此是湯武本心】歸夏之慙而仲虺作誥而湯不以是爲諱【仲虺之誥成湯放桀於南巢惟有慙徳曰予恐來世以臺爲口實】采薇之夫飄然髙舉而武王亦不肯招之使來【史記夷齊傳武王伐紂伯夷叔齊叩馬而諫曰父死不葬爰及干戈可謂孝乎以臣弒君可謂仁乎又伯夷叔齊隠於首陽之山采薇而食誓不食周粟】何哉【設問】蓋不如是則湯武之心終不白於天下終世【湯武本心如此】而君子之心亦終於無所寄【君子本心如此亦得呂東萊議論】故夫舎我穡事之丁寧反覆【湯誓我後不卹我眾舎我穡事而割正夏】而遷殷之頑至於再世之後其勤拳懇到之辭亦甚不欲開斯民之耳目【書多士成周旣成遷殷頑民再世至成王時】此其爲湯武之心歟【說得湯武本心出】荀卿戰國士也何足以知此【責荀卿不知湯武之心】吁謹論

就問立意格可與林斯光武帝三策仲舒論參看

禹湯水旱何由

歐陽漢老出處【前漢公孫傳武帝元光五年復徵賢良文學制曰云云敢問子大夫天人之道何所本始吉凶之效安所期焉禹湯水旱厥咎何由仁義禮智四者之宜當安設施云云】

立說【禹之遇水湯之遇旱惟責已而已武帝遇水旱之變不思自反將以諉責於今於是致疑於古謂禹不宜水也而水湯不宜旱也而旱是必他有其故於是以何由之說問公孫急欲自諉其責可以見武帝自恕之心寧不開公孫遷就之說】

批云【捉破武帝自恕之心儼然如見義正辭嚴可以爲法】

古人之遇變【禹遇水湯遇旱】而必求其故【故字見何由意】可以覘時君自恕之心矣【見得武帝以此爲問謂禹湯不宜有此變而有之必有他故蓋欲恕已之責而已】夫天變之來【謂水旱之變】未有無故而然者【接故字說卻是有故惟我之故而已】必求其故而爲之說【必求其因由之故而爲言】則非古人之所敢知【謂禹湯不諉責於天惟自責於已】吾以一身中三極而立【且正說人君一身與天地相闗】凡咎徵之出於天者【如水旱之變】其招徠【致之之因】其弭伏【消之之策】孰匪於吾身取之【在我而不在天】恐懼修省【易震卦君子以恐懼修省】皇自敬徳而已【在我而已書無逸皇自敬徳】安可臆度其所以然【烏可以意見忖度其所以因由之故】而作輟於遷就之際哉【而或作或輟於他人遷就之說】後世之君【暗指武帝】當譴告之來【如水旱之變】不曰反而求之有餘也【不能自責孟子歸而求之有餘師】將以諉責於今【將辭今日致變之責】於是致疑於古【且疑禹湯致變之因】謂古之人不宜有是也而亦有是也【禹不宜水也而水湯不宜旱也而旱】是必他有其故【必別有因由說得何由字出】斯言之發【武帝發此問】寧不開自恕之端【欲恕在已之責】而來臣子遷就之說乎【欲來公孫何由之言】武帝策公孫曰【引本文】禹湯水旱何由嗚呼帝之微意斷可識矣【欲自恕】烏得而不售其防【爲後面張本】然則禹之水湯之旱遂無其說乎【問不用別事便就本題辧難起】曰蓋有之矣【答用經語】而其說則與漢之君臣異【與武帝公孫說不同】漢之君臣曰禹豈宜水也而水【公孫策堯有九年之水使禹治之】湯豈宜旱也而旱【見中間桑林之禱注應冒頭古之人不宜有是也而亦有是意】天變殆他有所感而發也【應冒頭是必他有其故意】禹湯則曰【且說禹湯本意】水固以我而水旱固以我而旱【禹湯自責而已】我無過焉天變當不如是之甚也【其意若曰若我一身無失安能致水旱如此之極】傳不云乎【舉左傳語】禹湯罪已其興也勃焉【左傳禹湯罪已其興也勃焉桀紂罪人其亡也忽焉】聖人一身【與冒頭吾以一身中三極而立相應】五行之統防【書洪範一五行二五事】庶徵之樞紐【同上八庶徵】陰陽之忒其節【忒差也】雨暘之失其宜【見上八庶徵曰雨曰暘曰燠曰寒曰風曰時云云曰咎徵曰狂常雨若曰僭常暘若】何莫而非我也【謂五行庶徵陰陽雨暘皆關系聖人之一身】遑知其他【何暇問其他之因由】如曰他有故焉【反說】則典謨訓誥之書【二典三謨伊訓湯誥大誥等書】所謂畏天者果何說【書迪畏天顯小民又寅畏天命】而禹湯之志荒矣【若求其他有事故則非禹湯之心】魯旱曰咎在巫尫【左僖二十一年夏亢旱公欲焚巫尫臧文仲曰云云巫尫何爲天欲殺之則如勿生注巫尫女巫也面向上俗謂天哀其病恐雨入其鼻故爲之旱】唐水曰咎則坊門【唐楊再思傳時水沴閉坊門以攘之】推所由來一至於此【後世推其由則歸咎於天】則禹也湯也固可以辭其責【使禹湯之心如後世之心則可以辭其責】武帝固可以寘其疑【入主意應冒頭於是致疑於古意】而公孫固可以委曲遷就而售其諛矣【應冒頭來臣子遷就之說烏得而不售其諛意】何由之問甚矣其不知禹湯之心也【說出武帝本心】不知禹湯之心豈復識天意也哉【不知禹湯自責之心何以回天變】禹之水何由由禹而已【此禹自責之心】故禹思天下之溺由已溺之也【孟子禹思天下有溺者由已溺之也】不諉之於人不歸之於數也【禹不責之人不責之天只是責已】湯之旱何由由湯而已【此湯自責之心】故桑林之禱以六事自責【史記湯遇旱禱於桑林以六事自責曰政不節歟民失職歟宮室崇歟婦謁盛歟苞苴行歟讒夫昌歟何以不雨至斯極也】不曰吾將罪歳【孟子王毋罪歳斯天下之民至焉】不曰是殆適然之數也【湯不歸之天不歸之數亦只是責已】禹曰予思日孜孜【書益稷全句】湯曰玆朕未知獲戾於上下【湯誥全句用此二句見得禹湯責已】菑害之來【菑與災同】聖人方且怵惕兢懼之

不暇【責已且不暇】而暇詰其所從來哉【奚暇問天變所起之由】而暇致疑於茫昧以爲自恕之地哉【若歸咎於天數則是置疑於茫昧而不自責矣非自恕乎】水於禹旱於湯天固以累二聖人也【上天仁愛人君之意】二聖人而欲諉其責何患無辭【倒翻轉說】奚待武帝疑之亦奚待公孫釋之而後得其說也【說得本意透徹】建元元光以來【武帝年號】水旱疊見【元光三年河水決濮陽汜郡十六元封二年夏伐朝鮮夏旱】帝而禹也思溺由已而已矣【使武帝如禹則必責已注見前】吾水之不遑防【且不遑卹自已致水之變】而問禹水之何由帝何心哉【見得武帝欲托禹以自解謂禹不宜水也而水然則我之遇水亦天數而已】帝而湯也六事自責而已矣【使武帝如湯亦必責已注見前】吾旱之不暇憂【且不暇憂自已致旱之變】而問湯旱之何由帝又何心哉【見得武帝欲托湯以自解謂湯不宜旱也而旱然則湯之遇旱亦天數而已】禹也湯也不宜水旱而水旱者也不宜有而有焉【足上意】是必他有其故【說何由意】武帝之爲禹湯發斯問也【發明本出處】豈徒以解禹湯哉帝將借是以自解耳【發盡主意】帝之防董仲舒也曰災異何緣而起【董仲舒傳武帝制策曰災異之變何緣而起】而舒以自省對【仲舒對曰國家將有失道之敗而天乃出災異以譴告之不知自省又出怪異以警懼之尙不知變而傷敗乃至以此見天心之仁愛人君而欲止其亂也】甚矣仲舒之言不當帝心也【謂仲舒之言不與帝合】問何緣而不得其說【不得仲舒之說】又以何由問【問公孫】帝之責急有所諉矣【要歸之天數】世不多董生【仲舒也】誰復以正大之說忤其意哉【見仲舒自省之言不當帝心如公孫則遷就其說而諛帝矣】水諉之堯【公孫對曰堯遭洪水使禹治之未聞禹之有水也】旱諉之桀【同上若湯之旱則桀之餘烈也】武帝之心釋然喜泰然安矣【遷就其說合帝自恕之意】瓠子之決實嫁禍於我湛璧以祭可也【武帝本紀元封元年還至瓠子臨決河沈玉璧以祭作瓠子之歌武帝以水歸之天數而不責已實啟之】歳之旱天意其幹封乎吾無與焉足矣【漢郊祀志元封二年夏旱公孫曰黃帝時封則天旱漧封三年上乃下詔曰天旱意幹封乎武帝以旱歸之天數而不責已實啟之】禹湯罪已之心不傳【武帝不知禹湯本心】禹湯遇變之事反爲後世托辭借口之地【反借禹湯遇變之說以自文其過】天意固如是哉【言天意不如此】𨿽然所貴乎儒者【此是正論】謂能引其君以當道而正救其失者也【見孟子引此句以責公孫】英明如武帝豈眞不爲禹湯哉【武帝上嘉唐虞下樂商周其志亦可見】沈溺於多欲【汲黯傳曰陛下內多欲而外施仁義】馳騖於好名【外事四夷內興功利】遇災變而急於自解焉【武帝本意】何由之問所由發也【引本文】仲舒不知自省之語【見前注】固非帝之所樂聞【自省之言乃禹湯責已之意】而亦帝之所疑而未敢遽以爲非者【武帝覽其對而異焉則是疑之而未敢非之】疑於舒而質之【疑仲舒之言所以再問公孫】又以舒之言對【能以仲舒自省之言爲對】則帝且悟而懼矣【武帝必覺悟而知天變之可懼不敢歸之數耳】不回其機反逢其惡【責公孫不能回武帝之失而反迎武帝之過孟子逢君之惡其罪大】使武帝恕已之心遂決而畏天之念遂衰【繳前語】罪可勝誅哉【皆之罪】論者曰曲學阿世【轅固傳固曰公孫子務正學以言毋曲學以阿世】嗚呼信矣

就問立意格可與前篇參看

武帝三策仲舒

林斯光出處【前漢董仲舒傳武帝卽位舉賢良文學之士前後百數而仲舒以賢良對策焉制曰

云云乃復冊之曰云云於是天子復冊之云云對旣畢天子以爲江都相】

立說【武帝凡三次策仲舒似若勤於訪問者然帝有喜容悅之心而舒每爲剴切之論始者防之將謂仲舒之言必當帝心旣而始對不合於是又再策之冀其攺變始者之言欲與已合而再對又不合於是復三防之又冀其遷就其說以順適吾意而三對益守其初之說而不攺帝其問誠宻而其心已疎矣舒豈樂乎如是哉蓋君臣之間相信之篤則一言而有餘而議論之不相入𨿽累千萬言而不足】

批云【灼見武帝本心吐露仲舒底蘊有此才思方能如此發明眞可爲法】

君臣之相與【仲舒之於武帝】甚無樂乎其費辭也【相與在眞心而不在乎三防】夫人君鋭於求治【暗指武帝】而訪問之勤【三策仲舒勤字見三策意】玆固悉意以從人者【其意似喜人言】然有謀之不能自已【至三次策之】而其心有大不然者【帝之心好諛而惡直仲舒所對不與已合】君子宜深察之【當察武帝之本心】蓋君臣之間【說君臣相與大意】惟相信之篤則一言而有餘【相與以心何待多言】而議論之不相入𨿽累千萬言而不足【若不以心相與𨿽三策亦徒然耳】故夫尊卑濶絕而情分不親者固君臣之患【謂不以心相與者】言之愈詳而求之愈以爲略者亦君臣之通患也【徒然以言相接者此是格】何者其心有所不滿也【其心有所不足故屢策之欲其合心之意】武帝之於仲舒其患正坐此【應上面兩个患字】大廷三策【引本文】世以爲帝勤於舒【應接題訪問之勤字】而君子則以爲非勤也【罵破】帝有喜容悅之心【武帝本心】而舒每爲剴切之論【仲舒眞心】故屢對而屢問【仲舒三對武帝三問】若拳拳於相與之誠【應破題相與字】而幸其言之遷就以順適吾意者【此正武帝本心】帝之私不能揜也嗚呼其問誠宻而其心已疎矣【問之宻是三策之心之疎是爲江都相】舒豈樂爲如是哉【舒之本心豈願如此】武帝三策仲舒請以詰仲舒之意【詰問也】嘗謂君臣相與之際【應破題語】太上以心【眞心相與】其次以言【言不如心】心之不孚而言之不合者不足與有爲矣【說倒此一項】武帝之於仲舒【引本題來辧】所以相與者其心乎其言乎皆不可得而見也【且疑辭未斷盡】思昔明良之懿【引古者來書元首明哉股肱良哉】未交而情已孚【以心相與】未言而意已宻【不待形於言】耕野築巖之人【伊尹耕於有莘之野傅說築於傅巖之野】非有一語以動上聽者【伊傅二人何嘗多言以動成湯髙宗之聽】一旦處之阿衡資之鹽梅略無疑也【成湯用伊尹爲相髙宗用傅說爲相書太甲惟嗣王不惠於阿衡注伊尹也說命若作和羮爾惟鹽梅傅說也】是誠相與以

心者固未易以此望武帝也【此一段說君臣相與之際太上以心把古者君臣來形容本題】若夫腹心之寄決於防畱之一語【前漢髙祖紀贊腹心良平又張良傳良曰始臣起下邳與上防畱此天以臣授陛下】魚水之歡締於興漢之數辭【蜀志先主曰孤之有孔明猶魚之有水也又諸葛亮出師表親賢臣逺小人此先漢所以興隆也】此其誠意之相孚而言論之必聽世之賢主皆能之何獨武帝之不能歟【此一段說君臣相與之際其次以言把漢蜀君臣來形容武帝】帝非誠不能也【就不能字斡一轉】待詔之書戶庭無壅【東方朔待詔金馬門】一言悟主旋卽超遷【田千秋傳千秋無他材能學術特以一言悟意旬月取宰相封侯世未嘗有也】此豈抗勢自尊而厭聽人言者【且說武帝喜人言先揚後抑】而獨於策舒之日【引本題】則英銳之气【武帝雄材大略】醇雅者不謀也【仲舒敍傳爲世醇儒又儒雅則公孫董仲舒】計功之心【指武帝】明道者不同也【仲舒傳仁人明其道不計其功】此固帝之不足於舒【謂武帝所見不與仲舒合】而三策之所由發也【鈫本文】且以制策之初意攷之【第一策】謂法古爲無補【制曰夙興夜寐務法上古者又將無補】謂祥瑞爲何修【同上何修何飾而膏露降百谷登】帝之趨向己見於斯【武帝之本心如此】而舒乃以勉彊告以正心告【舒對曰彊勉學問則智益明又云人君正心以正朝廷正朝廷以正百官】豈多欲者之所甘心歟【謂不合帝意汲黯傳陛下內多欲而外施仁義】以任徳言以敎化言【舒對曰王者承天意以從事故任徳敎而不任刑又云敎化立而姦邪止者其隄防全也】豈好大者之所願聽乎【謂不合帝意武帝好大喜功】帝心聞之誠不爲悅【以上是第一對武帝不喜其初對】然猶慕舒之名而冀其詭遇以從吾欲也【冀舒攺其初之說孟子爲之詭遇一朝而獲十】於是再而策之【再策之】以稱朕意者望之【再制曰各悉對於篇以稱朕意】而舒加意之對【舒對曰曽子曰尊其所聞則髙明矣行其所知則光大矣髙明光大不在乎他在乎加之意而已】設誠之對【同上願陛下因用所聞設誠於內】視向之繩墨不攺廢焉【謂不變其初之說孟子大匠不爲拙工攺廢繩墨】帝之不滿於舒至此不能自禁矣【以上是第二策武帝又不滿第二對】條貫則曰靡竟也統紀則曰未修也【三策制曰條貫靡竟統紀未修意朕之不明歟】一而再再而三【至三防】誠欲其悉之究之熟之復之而不知臣舒之不能防也【三策云今子大夫旣已著大道之極陳治亂之端矣其悉之究之熟之復之云云】勉以謹微勸以積善【舒對曰盡小者大愼微者著云云善積而名顯徳彰而身尊】責以堯舜之兢業【同上堯兢兢日行其道舜業業日致其孝】益守其初之說【謂仲舒又不變其初之說】牢不可破焉【以上是第三對】商鞅說君三變其說【史記商鞅見孝公說以帝道不悟復說以王道不入復說以霸道公與語不自知膝之前於席也】賢良大對三策如一【仲舒】有臣如此何帝之不能折節乎【折節謂屈節也】始而策之敬也再而策之則疑矣三而策之則薄之矣【由敬而疑由疑而薄一次愈不如一次】三策而卒無以稱上意【謂仲舒所言不合上意】則薄而厭厭而棄而江都之命下矣【應冒頭其問誠宻而其心愈疎意見本題注對旣畢天子以爲江都相】嗚呼舒非負於帝帝獨無負於舒乎【責得武帝十分倒】使吾其果能虛心也能聽言也𨿽都兪猶可【書帝曰兪臯陶曰都】況一策乎【應冒頭相信之篤𨿽一言而有餘】一之爲盡奚假於再且三乎【應冒頭議論之不相入𨿽千萬言而不足】不然公孫能以一策而位平津【武帝只一策後封丞相爲平津侯】而舒不能不扞格於三策之凟【扞音旱格音畫不相入也易防卦初筮告再三凟】策之易而策舒之難【一策三策舒】帝何遁其情乎【帝之私不能揜】是則帝之於舒心怠於迹之勤意疎於辭之宻【策之三次似勤似宻旣對而不用之非怠非疎乎兩句斷盡武帝本心】故君問𨿽煩只爲費問【謂三策】臣言𨿽切亦爲費言矣【三對應破題費辭字】嗚呼君臣之相與夫豈樂爲如是哉【應冒頭語】昔孟子王道非不七篇【孟子七篇仁義】而齊宣之惛不能進【孟子齊宣王曰吾惛不能進於是矣】宣公論諫非不數百【陸贄論諫數百篇皆本仁義】而徳宗之猜忌不能屈【唐徳宗贊徳宗猜忌刻薄彊明自任】武帝之三策仲舒其齊宣之於孟子徳宗之於宣公歟【比並得極是】故嘗謂君之於臣苟以心相孚則言可也不言亦可也【應原題太上以心亦應冒頭𨿽一言而有餘意】不孚其心而議論以相與則言不足也千萬言亦不足也【應原題其次以言亦應冒頭千萬而不足語】武帝志剛气銳方其初年𨿽徵伐禱祠未興【初年未有此等事】而東馳西騖之心已動【然其心未定】仲舒之儒雅【見前注】與申公之老成未嘗不同一心也【申公已八十餘老見本傳】而視帝之所尙何竽瑟之不遇歟【韓愈答陳商書齊王好竽有求仕於齊者操瑟而往立王之門三年不得入云云曰王好竽而子鼓瑟瑟𨿽工如王之不好何】故前日之安車申公以一言去【申公傳上使使安車蒲輪迎申公至見上上問治亂之事申公對曰爲治者不在多言顧力行何如耳是時上方好文辭見申公對黙然然已招致卽以爲大中大夫舎魯邸後以病免】今日之大廷仲舒以三策去【爲江都相】一言者爲略【謂申公之言略而不詳】而三策者爲緩【謂仲舒之言緩而不急】略與緩【總上文】武帝之見云爾其何傷於申公仲舒【末以申公形容尢見其妙】

前篇水旱何由之問是武帝自恕之對卒投帝意此篇三策仲舒是武帝好諛舒之對卒忤帝心兩篇捉破武帝本心可以參看

傷今思古格此篇與柯適文帝思古名臣論同格

王者之法如何

陳傅良出處【前漢杜欽傳成帝策曰天地之道何貴王者之法何如六經之義何上人之行何先

取人之術何以當世之治何務各以經對】

立說【逺而王者之法得於所聞者也近而我家之法得於所見者也得於所聞者不若得於所見之詳成帝不求近者之所見乃欲慕逺者之所聞逺有所慕則近有所遺矣使成帝能慕漢家之法尊而行之則漢其三代矣又何必法王者之法徒重所聞而忽所見哉】

批云【終篇以新語易陳言醒人眼目所謂化臭腐爲神奇者妙論妙論】

人君不必逺有所慕【謂成帝不必逺法王者】逺有所慕則近有所遺【當以漢家之法爲法逺慕王者則必忘了家法】似若無害也【接上文勢不斷】而君子不之取者【其不取法古之說者】以近者不足慕【以近之家法不足法】棄而逺求可也【法古】逺而無異於近【若古者之法無異於家法】則何必貴耳而賤目哉【何必重所聞而忽所見】而況天下之理得於所聞【古者之逺】不若得於所見之詳【家法之近】且吾惟無所見則亦無所慕【反難】旣獲見矣【旣見家法】踵之躡之【追逐其後之意】惟恐其不彼若也【惟恐不如家法】奚暇他求哉【何必逺有所慕】此而不求【不求諸近】徒以古人已陳之迹而求聞其所未聞者【徒求諸逺】吾意其竊是名以誇天下也【徒竊法古之名以誇耀當世而已】其於治夫何益【何益於當世】王者之法如何吾意成帝問其所不當問【此問以王者之法不是】杜欽之答又答其所不當答【彼答以法天地亦不是】君臣胥失之嘗謂慕堯舜者不堯舜慕三代者不三代【不必逺有所慕意】居今而效古惑矣【足上意】彼堯舜三代非不足慕也【翻上文來辧難】吾刑罰不能淸何有於畫像【刑法志有虞氏之時畫像於衣冠而民不犯】吾政事不能修何有於舞幹【書大禹謨帝乃誕敷文徳舞干羽於兩階】吾賦取無度敎養無術何貢助徹校庠序之異哉【孟子滕文公上夏后氏五十而貢殷人七十而助周人百畆而徹其實皆什一也又夏曰校殷曰序周曰庠學則三代共之皆所以明人倫也】故凡治效不古若皆慕古過也【不必逺有所慕】吾不能於今而能於古乎【旣不能用家法何以法古】是故嘉唐虞者漢其治【前漢董仲舒傳武帝制朕上嘉唐虞】輩堯舜者唐其俗【唐魏徵傳陛下居常逺輩堯舜】田非不井也而新自新【王莽簒漢更號曰新行井田之法】官非不周也而秦自秦【秦易封建之制而爲郡縣】孰知夫成康其稱者循髙祖之法【漢景帝贊周云成康漢言文景美矣又梅福傳文帝起於代谷循髙祖之法】而商周其徳者守漢家之法度也【宣帝贊可謂侔徳商宗周宣矣又元帝紀帝曰漢家自有制度本以伯王道雜之】彼冀其相若者【且據它人之見】亦以其不今於今則亦不古於古也【不能法今則不能法古】君天下者其可捨近而慕逺哉【應冒頭逺近字】豈可略所見而稽所聞哉【應冒頭見聞字】伊尹告太甲周公告成王吾不知其幾言也【引伊尹周公事爲證】昧爽丕顯之說【書伊訓太甲旣立不明云云伊尹乃言曰先王昧爽丕顯坐以待旦】子惠困窮之說【同上先王子惠困窮民服厥命】懋敬厥徳之說【尙書無逸篇周公作無逸云云自有先王惟時懋敬厥徳】克自抑畏之說【同上周公曰嗚呼厥亦惟我周太王王季克自抑畏】一言一湯【伊尹告太甲注見上】一話一文【周公告成王注見上】伊周非不以堯舜望其君【伊尹周公非不欲太甲成王之慕古】正以人君不必逺有所慕也【應破題語】湯文殷周之堯舜也【語新】慕湯而湯慕文而文亦堯舜也【能法家法卽是法古】奚必慕唐虞之堯舜也哉【應不必逺有所慕】嗚呼成帝王者之法之詔【本文】杜欽天地之對【杜欽乃以法天地爲對】有愧於伊周多矣【總上文謂杜欽不以家法爲對不能如伊尹以湯而告太甲周公以文王而告成王】漢之天下【從漢初說來】髙祖以寛仁結之【後漢王昌傳髙祖寛仁結於人心深矣】文景以恭儉固之【前武帝贊如武帝之雄材不攺文景之恭儉】漢武以雄材恢拓之【見上句注】孝宣以綜核震厲之【本紀孝宣信賞必罰綜核名實】子子孫孫【謂漢世子孫當守家法】律令漢也爵祿漢也賦役漢也科制漢也兵農漢也【向上五件事無非漢之制度】成帝此慕此稽則此治矣【謂成帝能慕漢家之法稽漢家之法則如漢家之治矣】近之不考而逺訪也【不用家法而法古】帝欲禹湯耶文武耶【法三代王者】身漢而治不漢帝慙且恧矣【謂成帝身在漢而治不如漢乃不用家法之故可以自愧矣】何禹湯文武問哉【何必問法王者】不劉不王不功不侯【外戚恩澤侯表漢興雲云誓曰非劉氏不王若有無功非上所置而侯者天下共誅之】此帝家法也【此成帝漢家之法】五侯茅土【王譚王商王立王根王逢時五人同日封世謂之五侯】諸舅秉軸【外家王鳳等】何法哉【非王者之法】輟洗所聽【前酈食其傳沛公方踞牀令兩女洗食其長揖不拜曰足下欲誅無道秦不宜踞見長者於是沛公輟洗起衣延食其上坐】止輦所受【袁盎傳文帝止輦受言】此帝家法也【此成帝漢家之法】章之死【京兆尹王章言鳳專權章死詔獄】輔之罪【劉輔言不當立趙倢伃土系輔掖庭祕獄】漢法似不如此也【非王者之法】未明求衣【鄒陽傳文帝未明求衣】厲精爲治【魏相傳孝宣厲精爲治】帝知之矣帝熟之矣【成帝亦知文帝宣帝之法】湛酒溺色日以夜繼【成帝贊然湛於酒色趙氏內亂】帝誰法歟【非王者之法】帝而慕帝之家法【應前家法】𨿽不純三代而漢之三代矣【語句精采】尙焉舉所見之法而燕越之【所見之法家法也北燕南越言其相背也】而逺者之慕【王者之法】將誰欺歟【責成帝以上應冒頭成帝問其所不當問】𨿽然帝之治固失矣【挨退成帝之失】吾猶冀杜欽之對有以開帝之漢也【又責杜欽此句是學呂東萊未嘗少攺蘇武之漢句法】吾意欽以帝之所見爲帝反覆言也【欽當以家法爲帝告】今不是法而以法天地者爲言【應冒頭杜欽答其所不當答】嗚呼何欽之所言不達時務耶【以下責杜欽】人君非甚庸亦必知所失矣【指成帝應上失字】豈待欽言耶【所以深責杜欽之對不切】欽而王陵也吾知必以非約對【王陵漢髙帝之臣髙帝欲立諸呂爲王問陵陵曰髙帝刑白馬而盟曰非劉氏而王者天下共擊之今王呂氏非約也】況帝之時【成帝時】名號𨿽劉而柄實王也【劉氏漢姓時王鳳專權】帝而問以漢法則權不王而漢不新【王莽簒漢攺號曰新】帝不之問【不問漢法】帝惑於逺有所慕也【慕王者之法】欽不是對【不對以漢法】欽非愚也【欽非不知】欽鳳黨也【欽乃王鳳之黨】言則帝悟而鳳斥矣【欽能以漢法爲言則成帝知有漢而王鳳必斥去矣】欽恐一言而帝以感悟此欽之所見欽肯是言耶【所以不肯言】髙宗俾率先王之訓【書說命王庸作書以誥曰俾率先王迪我髙後】說告以先王時憲【說曰監於先王時憲】徳宗庶幾二祖之問【唐李絳傳帝嘗稱太宗宗之盛朕欲庶幾二祖之道徳風烈】李絳對以合法祖宗【同上絳對曰陛下誠能尊道徳逺佞邪云云如是可與祖宗合】欽非愚於此也【應前欽非愚也】言則帝悟而鳳斥矣【應前全句】欽肯是言耶【亦應前】漢之不振吾始成之尢而終欽之尢【以王者爲問爲帝之罪不以漢法爲對終以爲欽之罪】

傷今思古格此篇與陳傅良王者之法論同格

文帝思古名臣

柯適出處【前匈奴贊匈奴數背約邊境屢被其害文帝赫然發憤遂躬戎服親禦鞍馬馳射上林講習戰陳聚天下精兵軍於廣武顧問馮唐與論將帥喟然嘆息思古名臣又馮唐傳帝問唐曰髙祛數爲我言曰趙將李齊之賢戰於鉅鹿下吾每飲食意未嘗不在鉅鹿也唐曰齊尙不如廉頗李牧之爲將上聞之乃拊髀曰嗟乎吾獨不得廉頗李牧爲將豈憂匈奴哉唐曰陛下𨿽有廉頗李牧不能用也上怒復問唐曰公何以知吾不能用頗牧唐對曰李牧之爲趙將居邊軍市租皆自用饗士賞賜決於外故牧得盡其智能是以北逐單於破東胡滅澹林西抑秦南支韓魏臣聞魏尙爲雲中守軍市租盡以給士卒是以匈奴逺避虜嘗一入尙擊之所殺甚眾斬首捕虜上功幕府一言不相應文吏以法繩之陛下法太明賞太輕罰太重尙坐上功首虜差六級陛下下之吏削其爵由此言之𨿽得頗牧不能用也以上乃文帝思古召臣事】

立說【文帝之時非無人才可用如魏尙之賢是帝得於所見者可用而不之用方且遐想異代廉頗李牧之爲人豈非重所聞而忽所見哉此其所以乏將帥之才也此就本出處意發明】

批云【推原題意曲當事情有餘不盡之意見於言外】

重所聞而忽所見【重所聞是思古名臣李齊廉頗李牧之賢怱所見是罰魏尙】後世以是多乏才之憂【此文帝所以乏將帥之才憂字有思意】夫當外患未寧之時【謂匈奴冦邊】人主方倚人才以爲緩急用【暗指文帝要將帥之才】而環視四顧無一如意【無人可用】尙論古者忠力之臣【如李齊廉頗李牧之賢】禦侮折衝足爲內外之藩蔽【詩外禦其侮又漢李尋傳本彊則精神折衝】是誠今日之所小者【謂文帝時無此等人】如之何而勿思【且說文帝合當思之】然人主之用才【謂文帝】惜其所無者【謂頗牧】不若能就其所有【謂魏尙】而慨想於昔者【謂頗牧】不若采論之於今【謂魏尙】博觀一世豈無奇傑【當時豈無人可用】苟不能號召而奮庸之【奮起庸用也書有能奮庸熙帝之載】則其間有所抱而不獲伸者【如魏尙等】固已遺於念慮所不到之地矣【不走了思字】若文帝之思頗牧也【見本文】其亦憤於其所激而喜於其所聞歟【應破題】然當時未必無如頗牧者【指魏尙】而帝實未之思也【不是之思而反思異代之頗牧】文帝思古名臣愚於史臣之贊而有感於馮唐之言【包得盡見本文詳注】夫天下事功舍人才無與辦者【要人才用】人主寤寐乎英傑之思【說思之一字】求之於所知也弗獲而采之公論焉【須問諸人】訪之於一時也無有而追想古人焉【須思古人】此其志誠切矣【說思字】而或有不副其所期者【應冒頭不如吾意語】然則天下其無才歟【設疑辭】古人网羅英傑气召類從【同气相求各從其類】未聞其借才於異代者【極是】智足以用人則人未始乏也【何代不生才】故凡期待人物之過髙者往往意其時之未必有【應重所聞意】而接於耳目之所聞見者多易忽於常儕例視之中【應忽所見意】才不知用而動曰才難【語孔子曰才難不其然乎】是亦人主之厚古薄今也爲之耳【厚古是重所聞薄今是忽所見】有如藩屏捍禦之臣【詩崧髙四國於藩箋四國有難則往捍禦之爲之藩屏】若方召其人者姑勿論也【方叔召虎周宣王時臣謂不必言之】春秋戰國之世蕞爾小邦【左昭七年蕞爾國蕞小貌】而名將才士無日不有【𨿽小國亦有人才】趙之頗牧蓋其一二者【廉頗李牧】豈以文帝之時國家全盛智勇駢肩而膺國委寄者無一足以方趙之諸臣乎【入文帝來將他比並不小了本題駢並也方比也】而帝也一聞李齊之名而思李齊【見本題詳注】一聞頗牧之能而思頗牧【同上】皇皇乎日有搜求不應之患者【說思字記檀弓皇皇乎如有求而不得】帝之心固已怵於其所聞【聞李齊廉頗之爲人怵恐懼意】而歉焉以無人視天下【歉不足意以上且據文帝本意】抑不思【歸主意】何代不生才而世未嘗無頗牧也【唐魏元忠封事何代不生才何才不資世】且頗牧之於趙何如哉【且說廉頗李牧之爲人】居其國而秦兵不加【史廉頗傳藺相如曰彊秦之所以不敢加兵於趙者徒以吾兩人在也】守北邊而窺伺逺卻【李牧傳牧趙之北邊良將常居代鴈門備匈奴單於大率眾來入牧擊之大破殺匈奴十萬騎單於奔走後十餘載匈奴不敢近趙邊城】服燕破胡【趙奢傳燕相票腹之謀舉兵擊趙趙使廉頗將擊大破燕軍燕割五城請和又李牧傳破東胡降林胡】所向輒靡【靡披靡也】趙之所以安者終始仗其力也【皆頗牧之力】後元之世【文帝年號】邊方繹騷【常武詩徐方繹騷】烽燧數警【文帝後元六年冬匈奴三萬騎入上郡三萬騎入雲中所殺略甚眾烽火通於甘泉長安又賈誼策斥望烽燧】當是時也而得頗牧爲之將【廉頗李牧】以其所以彊趙者而爲彊漢之謀【合說】以其所以弱敵國者而爲弱匈奴之計【交合得好】則三陲晏然長在休息之域【三陲三邊也】是誠帝之所欲也【文帝之本心如此】我思古人實獲我心【借用毛詩緑衣全句狀思古名臣字】拊髀之嘆【見題注】安得不動念於馮唐論將之時【有思意出處同上】𨿽然【轉歸本意】頗牧誠賢也而非帝之所得用也【說馮唐云有頗牧不能用意】則夫慨慕於昔時之事者不若相與攷論夫今日之才【應冒頭慨想於昔者不若采論之於今】且以雲中之守【魏尙爲雲中守】練卒衛邊【見題注】國勢增重【謂魏尙之賢】是亦漢世之頗牧也【語好魏尙卽是頗牧】而上功幕府一言不應遽不免於文吏之繩【詳見題注謂魏尙差首虜六級而下之獄也】昔者衛侯以細過而棄幹城之將【通鑑子思言苟變於衛侯曰其材可將五百乘公曰吾知其賢將然變也嘗爲吏賦於民而食人二雞子故弗用也】子思子以爲此不可使聞於鄰國【同上子思曰夫聖人之官人猶匠之用木也取其所長棄其所短今君處戰國之世選爪牙之士而以二卵棄幹城之將此不可使聞於鄰國】帝之所以棄魏尙者得無魏侯之失歟【以文帝之不用魏尙與魏侯之不用苟變一耳】國有賢材而不能用【謂魏尙】方且遐論緬思遊心於世代不相接之逺【且思趙將廉頗李牧】是殆所謂忽所見而重所聞者【應破題】此固所以貽馮唐不能用頗牧之譏也【見題注】不特尙爾【尙魏尙也】將才如李廣者【亦文帝時良將】亦其巨擘【孟子齊國之士必以陳仲子爲巨擘】而迄不大任焉【文帝亦不用之】且有惜不逢時之嘆【前李廣傳惜廣不逢時令當髙祖世萬戶侯豈足道哉】知而不用何爲者耶【責文帝】愚知帝之心矣帝無意於事武者也【史律書孝文卽位將軍陳武等曰宜及士民爲用徵伐逆黨孝文曰朕任衣冠念不到此兵凶器𨿽克所願動亦耗病願且堅邊設堠結和通好休寧北陲爲功多矣且無議軍】故其論將帥思名臣不見於金繒通好之時【賈誼策漢歳致金幣采繒奉之】而見於發憤馳射之日【見題注】事已變休銳心輒弛【以上應憤於所激意】嘗思李齊矣而李廣終不用【見前注又見下注】嘗思頗牧矣而魏尙卒不顯【見題注又魏元忠封事漢文帝不知魏尙賢而囚之知李廣之才而不用夫以李廣之才天下無雙方事匈奴而卒不任故近不知尙廣之賢而逺思頗牧馮唐是以知其有而不能用也】彼其思也有所激而非其本心也【應冒頭語】然而思患豫防國家所重【見易旣濟】自古未有數十年而常無事者【豈有常無敵國外患之驚】不能儲材以待事【儲蓄也】而每臨事以須材【須求也】求而不得始倉皇焉【求而不得見禮記】是未可謂長計逺慮者【責文帝未能長計逺慮】晚歳閱變旣深【前旣抑之到此不容不放一著】得一周亞夫於細柳堅屯之時【周亞夫傳文帝六年匈奴大入邊以亞夫爲將軍軍細柳以備胡】而付托後人他日有以折七國之變於聲色不動之頃【孝景三年吳楚反亞夫東擊吳楚出精兵追伐大破吳楚而吳楚平】蓄將之功於是驗矣【可見儲才之效】惜乎始者之念未到此【不脫了思字又見前注】

前篇謂成帝不法漢家之法而且欲法王者之法是舎近而求逺此篇謂文帝不用當時之名臣而乃思異代之名將是棄今而慕古兩篇俱就重所聞忽所見上發明

推原立意格此篇與方剛叔顏眞卿何如人論同格

郭林宗何如人

黃道深出處【東漢郭太傳太字林宗或問汝南範滂曰郭林宗何如人滂曰隠不違親貞不絕俗

天子不得臣諸侯不得友吾不知其他】

立說【賢人君子之用於世則隆名彰彰有不待問之而自知者如林宗之爲人窮居隠約負抱未試而一時人物莫不敬而慕之不能不起有識者之疑此或者所以驚駭而問曰林宗之爲人吾不知其人爲何如而使人如是其敬且慕也】

批云【就何如人三字發得或問意出且不牽搭下文格範整峻文字典刑眞是老手】

以匹夫而系天下之望【郭林宗未見用於時特匹夫耳而天下之人皆敬而慕之】或者之所甚駭也【此或者所以驚而問之曰郭林宗何如人駭字發得何如人三字意出後篇亦用駭字】夫事之問諸人者【就問字發意】必平昔之所未知而聞見之所未及者也【未知其人則問】今有人焉【暗指林宗】隆名盛望【負時名望】彰彰於天下之耳目【一時人物皆知而慕之】而或者顧猶有問焉【旣知其人又何待問】豈眞有不知者哉【設疑難】蓋名以用而彰才以用而見【解上文謂人才已用於世者則人皆知之】賢人君子之用於世【粘上用字】澤在生民功在王室【以用而後見】天下敬之慕之此固理之必然人亦信之無疑也【此等人不待問】乃若功未加於時澤未及於物【指郭林宗未曽見用之人正與澤在生民功在王室者相反】窮居隠約負抱未試【林宗乃隠逸之士】而一時人物敬服嘆慕【說當時之人皆敬慕林宗】若將舉天下之大而未見其人焉【應匹夫系天下之望意】則有識之士獨得無疑乎【未用於世之人人皆敬而慕之或者安得不疑】嗚呼此或者之於林宗所以驚駭而問曰【應駭字】之人也【謂林宗】吾不知其人爲何如【說得何如人三字出】而使人如是其敬且慕也【本意曉然】郭林宗何如人請發明或者之問且或者之於林宗【便就或問發意】其知而問之乎其不知而問之乎【雙闗說且設疑】蓋嘗觀林宗之爲人矣【原題不泛用別事便用林宗事起】名震乎京師則京師知其爲人矣【本傳林宗遊於洛陽始見河南尹李膺膺奇之遂相友善於是名震京師】才冠乎太學則學校知其爲人矣【黨錮傳太學諸生三萬餘人郭林宗賈偉節爲其冠】君廚俊及之名表表乎相髙則士君子又知其爲人矣【同上與李膺陳蕃王暢更相褒重云雲海內希風之流遂共相標榜指天下名士爲之稱號上曰三君次曰八俊次曰八顧次曰八及次曰八廚猶古之八元八凱也】同舟之僊眾皆望之【本傳林宗與李膺同舟而濟眾賓望之以爲神仙】角巾之折人皆效之則匹夫愚婦亦知其爲人矣【同上嘗於陳梁間行遇雨巾一角墊時人故折巾一角以爲林宗中其見慕如此】夫京師知之學校知之士君子知之匹夫愚婦又知之【結上四腳文有法】則舉天下之大皆知其爲人矣而或者獨以爲不知可乎【難倒不知而問語】斯問也吾不知其何如也【疑辭形容得何如二字出】大抵有非常之事則人信其爲非常之士有不世之功則人信其爲不世之人【以上四句應冒頭名以用而彰才以用而見人亦信之無疑也漢武帝紀詔曰蓋有非常之功必待非常之人】乃若【指林宗】道未施而人慕其髙學未試而人服其博【應冒頭功未加於時澤未及於物而一時人物敬服嘆慕】功名之鋒未露事業之軔未發【造句是狀出未用於世意】而天下之人仰之如太山北斗【唐韓愈贊學者仰之如太山北斗云】望之如景星鳳凰【唐李勃傳景星鳳凰爭先覩之爲快】且敬且慕【應冒頭天下敬之慕之】殆以爲伊周孔孟之復出【以林宗比伊尹周公孔子孟子】此不惟或者疑之𨿽識者不能不駭且異也【應冒頭入題處疑字駭字】且林宗其人非才之未試者乎【再敍林宗之未用】吾嘗攷之矣【攷其出處】舉以有道而彼不應其舉【本傳司徒黃瓊辟太常趙典舉有道並不應】勸以出仕而彼不屑於仕【同上或勸林宗仕進者對曰吾夜觀乾象晝察人事天之所廢不可反也遂並不應】卓乎三萬人冠而無劉陶剴切之言【黨錮傳太學三萬人郭林宗爲冠又朱穆案宦者趙忠帝大怒徵穆詣廷尉太學劉陶等數千人上書】立乎黨錮之中【同上其死徙者六七百人】而不指斥曹節王甫之罪【宦者曹節王甫擅權又本傳林宗善人倫而不爲危言覈論故宦官擅政而不能傷已】迹其行已【驗林宗之爲人】隆中之孔明新丰之馬周而已【以林宗比諸葛孔明馬周蜀諸葛亮字孔明隠於隆中唐馬周館於新丰皆未仕之時】或問孟子曰周公何人也曰古之聖人也【引孟子全文證或問何人字切】或問孔子曰伯夷叔齊何人也曰古之賢人也【引論語全文證或問何人字切此過闗處自東坡範增論中來易曰知幾其神乎詩曰相彼雨雪先集維霰此處卻舉孟子曰孔子曰是學他文勢】周公大功光耀天地【記明堂位周公有勲勞於天下】夷齊淸風凜凜萬世【論語伯夷叔齊餓於首陽之下民到於今稱之】尊之以聖人【周公】敬之以賢人【伯夷叔齊】天下後世無異議也【知之無疑更不待問】林宗之爲人【把林宗與周公夷齊交合說】吾不知其有周公之功歟抑有夷齊之節歟【總處可法且疑辭】其出處可觀其動靜可見也【林宗之不仕與周公不同其隠逸又與夷齊不同】李膺當世之偉人也而有今之夷夏鮮見其儔之語【郭太博學善談論李膺與相見曰吾見士多矣未有如郭林宗者也其聰明通朗髙雅宻博今之華夏鮮見其儔遂與爲友】則陳太丘孔北海之諸人俱就下風矣【陳寔爲太丘長北海孔融謂二人俱不及林宗也莊子黃帝順下風而問】宋衝一時之正人也而有自漢以來未見

其匹之言【本傳太嘗舉有道不就同郡宋衝素服其徳以爲自漢元以來未見其匹】則賈董卿云之諸儒皆當北面矣【賈誼董仲舒司馬長卿揚子云皆漢諸儒言此四人皆不及林宗也唐杜審言云吾字羲之當北面】不特此也【更推廣說】黨錮之際諸賢駢首就禍【如李膺範滂之徒皆入黨錮】而議論不可得而疵【本傳宦官擅政而不能傷也】誅戮不可得而辱者【同本傳處濁世而怨禍不及焉】一林宗而已【司馬溫公論曰惟郭太旣明且哲以保其身卓乎其不可及也】夫君子小人不兩立也【爲君子則不黨於小人爲小人則不黨於君子】今也【說林宗爲人】君子旣敬而愛之【謂時人皆敬而慕之】小人又畏而憚之【謂宦官不能傷之】則其人果爲何如耶【斡得何如人三字出】嗚呼此或者所以不能無驚駭之言也【今來君子小人皆知其爲人所以駭而問之應冒頭語】昔者宗之問李平曰朕不識眞卿何如人所爲乃若此【見次篇本題詳注】儲子曰王使人瞷夫子果有以異於人乎【孟子離婁下儲子曰王使人瞷夫子云云孟子曰何以異於人哉堯舜與人同耳】或者之於林宗其如齊王之於孟子宗之於眞卿乎【自入大講凡三次引證始以孔明馬周比林宗未仕時繼以周公夷齊形容林宗之出處今又以齊王宗二事比或者之問文勢不重疊此處是學林斯光武帝三策仲舒論大講結語】𨿽然是特論或者之見而已矣【自冒頭至此只是說或問未曽判斷】若林宗者其果爲何如人耶【要判斷林宗之爲人】昔之論者以有道稱之【本傳趙典舉有道】非也【抑趙典之言不是】道也者孔孟之所傳【韓原道孔子傳之孟軻】非林宗之所知者也【林宗何足以知道】以道予林宗不知道者也【判倒林宗】道其可以易言耶【行文有法見得道之大處】韓愈之論陽城曰【見韓愈諫臣論】陽子固不得爲有道之士矣將遂不得爲善人乎【諫臣論曰或問諫議大夫陽城於愈可以爲有道之士乎哉云云子告我曰陽子可以爲有道之士也今𨿽不能及已將遂不得爲善人乎】愚敢以愈之言而答或者林宗之問【評品林宗極當妙論也】

推原立意格此篇與黃道深郭林宗何如人論同格

顏眞卿何如人

方剛叔出處【唐書顏眞卿傳出爲平原太守安祿山逆狀牙蘗眞卿度必反陽托霖雨增陴濬隍料丁壯儲廥廩云云祿山反河朔盡陷獨平原城守具備使參軍李平馳奏宗始聞亂嘆曰河北二十四郡無一忠臣耶及平至帝大喜謂左右曰朕不識眞卿何如人所爲乃若此】

立說【眞卿嘗遷監察禦史出爲平原太守是帝之所素識者今而聞河朔之變乃云朕不識眞卿何如人夫豈眞不識眞卿者緣是時河北二十四郡聞安祿山之變往往望風攺節獨有眞卿挺然以忠義自聞帝於是發何如人之語其意以爲均是人也彼乃相望而退縮此乃剛毅而獨立正將以愧天下臣子之心而厲其餘者豈眞有不知者哉】

批云【發越何如人三字透徹推原本意切當事情老於爲文者】

以平時所已用之人【眞卿嘗遷監察禦史出爲平原太守是已用之人】而一旦若駭聞焉【宗曰不識眞卿何如人是駭聞也】此人主所以寓其微意也【帝發此言正以厲當時臣子之退縮者】蓋當天下利害之衝【暗指河北之變】爲臣子者【暗指河北二十四郡之臣】貴有守死無二而已【當守死無二心不當攺節】今也一怵於畏敵之心【說當時臣子俱畏安祿山之變】往往望風而攺節【河朔盡陷】則國家尙何所恃哉【二十四郡無一忠臣又何所倚賴】是以人主適當慨嘆之際【暗指宗始聞亂而嘆】幸有人焉【暗指眞卿】挺然獨以忠義自聞【謂獨平原城守具備】是𨿽出於吾之所已知【謂曽嘗遷禦史】然亦因是而有感於其時【感當時臣子不能守節】於其發爲何如人之語【敍本文何如人三字】其意以爲均是人也【指眞卿與二十四郡之臣】彼乃相望而退縮【二十四郡無一忠臣】此乃剛毅而孤立【獨眞卿守節】正將以愧天下臣子之心【帝之微意在此】而或者反以爲眞未之知則過矣【斡轉不識二字】況夫眞卿之出守平原蓋自內而之外也【眞卿自監察禦史出爲平原太守】是則帝之所素識者【應平時所已用之人語】而今乃以何如人爲言【敍出本文】吾是以知帝因一嘆之餘【見題注】而姑托眞卿以厲其餘者哉【發盡主意正欲愧天下臣子之心語相應亦爲後面張本】顏眞卿何如人帝之意深矣【應破題語】嘗謂人主用人之際而得於一時之見聞者蓋不同也【見其人之賢否與聞其人之賢否自不同也】夫忠良棄遺懵然無知者固所不論【如懵懵然不知其人之忠良棄而不用者固不必論】然有未仕王朝而驟喜其人於訪問之頃者矣【此是聞其人者】又有言論日聞而復質其人於在列之臣者矣【此是見其人者】喜其人者【粘上文】如太宗之於馬周因怪問常何之餘而方知其爲忠孝之人【唐馬周傳周舎中郎將常何家貞觀五年詔百官言得失周爲條二十餘事皆當世所切太宗因怪問何何曰此非臣所能家客馬周教臣言之客忠孝人也帝卽召之】則以爲未聞而驟喜之可也【應喜其人於訪問之頃一腳】質其人者【解上文】若武帝明知汲黯爲戇直之臣【汲黯傳上曰吾欲云云黯對曰陛下內多欲而外施仁義柰何欲效唐虞之主乎上怒曰甚矣汲黯之戇也】復以何如人之問而諮嚴助【同上嚴助爲請告上曰黯何如人也曰使黯任職亡以逾人然至其輔少主守成𨿽自謂賁育弗能奪也上曰然古有社稷之臣至如汲黯近之矣】則以爲旣知而必參之眾論亦可也【應質其人於在列之臣一腳】若夫其人旣擢矣而似未嘗聞焉其君見用矣而似未嘗識焉【引歸就顏眞卿上來嘗遷監察禦史是旣擢矣見用矣復以何如人爲言是似未嘗聞未嘗識者】創見而駭稱驟得而深嘆【應前駭字嘆字以形容發何如人之言意】是豈有所矯而然耶【疑辭】吁【解】此固微意寓乎其間【應破題語】君子當觀其時而已耳【應冒頭時字】世每謂不識眞卿之言【且據他人言】以爲明皇無知人之明【反說明皇卽宗】使不因河朔之變幸其平原一郡之獨存【見本題詳注】則帝將終身不之知矣【應冒頭或者反以爲眞未之知意自世每謂上不之知矣皆以反難】亦孰自夫眞卿始末而深考之歟【歸正說】眞卿之始用也初舉進士繼擢制科【考眞卿出仕始末詳見本傳】又未幾而遷監察禦史【注見前】不可謂不知眞卿也【學孟子不可謂不智也句法】朔方一劾終身不齒之詔慨然輒從【本傳使河東劾奏朔方令鄭延祚母死不葬三十年有詔終身不齒聞者聳然】謂不識眞卿者能之乎【學孟子不賢而能之乎句法】使其名震當時不獨郡國聞之朝廷知之【上下之人皆知之】𨿽帝固自信而用之矣【應破題平時所已用之人語】出守平原【見本題注】何如人之嘆【帝始聞亂嘆曰云云】帝豈無所激而然哉【虛設問】蓋自逆臣肆叛【指安祿山】河朔風靡【河朔盡陷聞風而靡】以二十四郡之眾獨無一人能出力奮身以當排難解紛之責【見本出處河北二十四郡無一忠臣耶】尙得爲國家有人耶【應冒頭國家尙何所恃哉語】吾觀帝始聞變之時惻然以河北二十四郡無一忠臣爲嘆【見本題詳注】是帝固知有平原矣【平原居二十四郡之一】知有平原則知有眞卿【旣知平原之爲郡則必知眞卿之爲守】特未卜其中流砥柱之操爲如何耳【但未知眞卿之所守如何中流滔滔砥柱屹然】今也李平一奏【本傳眞卿使參軍李平馳奏】視其城守則具備【同上獨平原城守具備】倉廩則富實【同上儲廥廩】陴湟修矣【同上增陴濬隍】丁壯料矣【同上料丁壯】豈不上可以伸朝廷之气【壯唐家之威】下可以懾敵人之膽【服祿山之心】而帝之心亦少慰矣【帝亦自喜平原之守得眞卿而全】𨿽然眞卿之所爲固若此【從本出處所爲乃若此斡一轉】而河北諸郡柰何其不然耶【柰何河北二十四郡不能如眞卿之守平原】帝之言曰【敍出宗之言】不識眞卿何如人所爲乃若此【見本題詳注】蓋以爲此亦人也【此顏眞卿亦人】彼亦人也【彼二十四郡亦是人】英風大烈縱不能爲眞卿【深責二十四郡之爲守者】而城濠獨可盡委之敵乎【祿山之變河北之城濠盡陷】忠肝義膽縱不能如眞卿【深責二十四郡之爲守者】而郡縣獨可望風而靡乎【祿山之變河北之郡縣俱潰】以其獨守之操【眞卿獨全】而視夫防沒之風【河朔盡陷】以其一郡之少【平原一郡】而視夫二十四郡之多【河北諸郡】是非優劣如此相去【眞卿則爲是爲優諸郡則爲非爲劣】吾固知夫帝之微意【應破題微意字】不直咎夫諸郡之失而隠然見於何如人之一辭矣【發越意盡】卒之諸郡多應【後效又見下注】杲卿則以常山自歸【本傳是時從父兄杲卿爲常山太守斬賊將李欽湊等淸土門十七郡同日自歸推眞卿爲盟主】李萼則以淸河爲鄰【本傳淸河太守使李萼來乞師萼曰聞公首奮據倡大順而河朔恃公爲金城淸河西鄰也有江淮租布備北軍云云】其不自帝言一發之餘而亦各知所勉勵哉【應冒頭以勵其餘之語】吁是意也【應意字】蓋自漢之人主【文帝】有得之矣昔者亞夫見用於文帝【周亞夫】自其擇賢推封之餘【周亞夫傳文帝擇勃子賢者皆推亞夫乃封爲條侯】而復委之以細柳之權【同上匈奴大入邊以劉禮爲將軍軍霸上以徐勵爲將軍軍棘門以亞夫爲將軍軍細柳】可謂深知亞夫者也【文帝可謂知亞夫之深】一旦勞軍之際反愕然而有眞將軍之稱【同上帝勞軍至霸上反棘門軍直馳入云云已而之細柳軍軍士吏被甲銳兵刃彀弓弩持滿天子先驅至不得入上使使持節詔將軍曰吾欲勞軍云云旣出軍門羣臣皆驚文帝曰嗟夫此眞將軍也】人遂謂帝之知亞夫也蓋至是而始見【或人不知文帝本意】孰知帝意所在【應意字】誠有傷於當時可襲之將而姑假是以愧夫棘門霸上者耳【同上鄕者霸上棘門如兒戲爾其將固可襲而虜也至於亞夫可得而犯耶】然則眞卿何如人之言【把眞卿與亞夫比並】亞夫眞將軍之語【謂眞將軍之語與何如人之言相似皆欲勉勵諸人】辭𨿽殊而意則一【用證切】愚故並及之

前篇謂郭林宗是未用之人或者不知之所以駭而問曰郭林宗何如人使人敬慕如此此篇謂眞卿是已用之人宗非眞不知之所以駭而言之者蓋欲勵當時失節之臣兩篇俱就何如人三字上發明

評品難易格

太宗之美幾成康

歐陽起鳴出處【唐太宗本紀贊其除隋之亂比迹湯武致治之美庶幾成康自古功徳兼隆由漢以

來未之有也】

立說【周之成王康王襲祖父累世已成之治從而潤色之則其用力也易唐之太宗以一身而自致一代之治以艱難百戰之天下用粉飾太平之規模未幾而聲明文物之美藹然有成康之气象則其用力也豈不難乎】

批云【意度髙逺文采絢爛最可以發人之筆力】

治有出於累世之所成【成康之治自后稷公劉而至文武凡歷幾君】賢主能以一身而致之【太宗一身自創業兼守文斡得致字有力】則其用力勞矣【能幾及之可謂難矣】夫繼治者易爲功【繼者襲其已成之治豈不易】致治者難爲力【致者以一身自爲之豈不難】致一代之盛治猶難也【若太宗猶爲至難】思昔賢王【指成康】襲祖宗積累之餘功【繼后稷公劉而至文武積徳累功之餘】敎化已明【董仲舒傳成康之隆囹圄空虛四十餘年此亦敎化之漸仁義之流】習俗已成【同上敎化行而習俗美】從而藻飾潤色之【成康但增光之】政治光明輝耀千古【說治字】固優爲也【此是繼治者易爲力】乃若賢主【太宗】以艱難百戰之天下【自創業】用粉飾太平之規模【兼守文】未幾而聲明文物典章紀綱【致治之美】藹然有中古泰和之气象【庶幾成康揚子泰和其在唐虞成周乎】其功豈可量耶【此是致治者難爲功】嗟夫成康襲

治之君也【繼文武之後】太宗致治之君也【以一身致之】成康之治有文武爲之先【文王武王創業於先】太宗之治則太宗也【太宗自爲之】而致治之美且庶幾焉【引本文用且字有力】此其用力豈不難於成康乎【應其用力勞矣】太宗之美幾成康史臣以致治言之防哉【喚起致治字響】漢史臣曰【引證極切】周云成康漢言文景美矣【前景帝贊云云】唐史臣曰太宗致治之美庶幾成康【以本文治二股比並說】文景漢之成康也【漢文帝景帝之時如成王康王之時】太宗唐之成康也【見上文】然而爲文景也優【文帝景帝有髙祖爲之先則其繼治也易爲力】爲太宗也勞【太宗以艱難百戰之天下用粉飾太平之規模則其致治也難爲功】何者處丰之時則易有來章慶譽之功【文景處丰大之時易丰卦丰大也六五來章有慶譽吉】處否之世則難爲大人休否之吉【太宗處否塞之時否卦九五休否大人吉其亡其亡系於苞桑】千金之子【以此比文景】廣箕裘之業【記良弓之子必學爲箕良冶之子必學爲裘】繼而施肯播肯獲之功【書大誥厥父菑厥子乃弗肯播矧肯獲】加曁茨丹雘之力【梓材若作梓材旣勤朴斲惟其塗丹雘】富之潤屋【大學富潤屋】非一朝一夕之積也【易坤卦積善之家必有餘慶雲云非一朝一夕之故以上比文景繼治易爲力】閭裏匹夫【以此比太宗】不數年而致千金之資【一身自致之】能使其家之服食器用風聲气習與紹箕裘之業者無異【見上注謂匹夫致富能與千金之子享成者同】則孰難孰易耶【匹夫致富爲難千金之子享成爲易】文景千金之子也太宗則自致千金之人也【繳上譬諭】太宗豈不難於文景乎【應難字】何者文景之時猶成康之時【文景之治則有髙祖爲之先成康之治則有文武爲之先】太宗之世豈成康之世乎【太宗之治則太宗也】成康襲闗睢麟趾之治【詩闗睢后妃之徳也風之始也麟趾闗睢之應也闗睢之化行則天下無犯非禮】太宗則踵八代澆漓也【通鑑本紀太宗承八代澆漓之後】成康有文武爲之祖父【祖文王父武王】太宗則繼武徳之君也【唐髙祖武徳九年卽位】成康當持盈守成之時【詩鳬鷖守成也太平之君子能持盈守成】太宗則兼創業守文也【唐房齡傳齡從我定天下見創業之難魏徵與我安天下見守文之爲不易】其時其世萬不侔矣【謂太宗之時世與成康大不同】然帝也風灑露沐身披荊棘【儒學序太宗身櫜鞬風灑露沐】未幾鼓元气而雷域中騰百川而雨天下挽孤隋鬼魅之民【通鑑封徳彞曰三代以還人漸澆訛魏徵曰云云者謂古人淳朴漸致澆訛則至於今日當悉化爲鬼魅矣】而還成周中古之舊觀【成康之時】向者澆漓日滋【見上注八代之時】今致爲仁義旣效矣【魏徵傳帝卽位四年歳斷罪二十九幾至刑措米斗三錢天下大治云云帝曰此徵勸我行仁義旣效】風俗之美【應美字】旣醉鳬鷖余風也【旣醉鳬鷖二詩皆成王時曰余風狀出幾字旣醉太平也鳬鷖守成也】向也刑网繁宻【隋時】今致爲斷罪二十九矣【見上注】敎化之美【應美字】刑措圄空遺意也【刑措圄空皆成康事曰遺意狀出幾字漢武帝紀詔周之成康刑措不用又冊曰成康四十餘年囹圄空虛】致文館以崇儒【斡出致字儒學序太宗開文學館召名儒十八人爲學士】致學校以養士【斡出致字儒學序太宗廣學捨千二百區四方秀乂坌集京師】向無有也聲明文物之美【應美字】卽人人有士君子之行也【旣醉詩云云成王時】致六典以建官【斡出致字唐百官志云云曰省曰防曰寺曰監曰衞曰府】致府衞以寓兵【斡出致字兵志太宗貞觀十年諸府總曰折衝府凡天下十道置府六百三十四皆有名號而闗內三百六十有一皆以諸衞】向無有也紀綱制度之美【應美字】周官井田之規模也【周官行井田之法八家皆私百畆其中爲公田】成康處其易【應前易字】太宗處其難【應前難字】成康累世以成之【應破題治有出於累世之已成】太宗一身以致之【應破題賢主能以一身而致之】不曰太宗之難而誰難乎【應難字】嗟夫舜繼堯之後則美矣之治始見於韶樂【語八佾子謂韶盡美矣又盡善也】文王繼公劉后稷之業則美化之行始及於江漢【詩漢廣云云文王之化被於南國美化行乎江漢之域】髙帝迫於倥傯則漢興之初不能更化而善治【髙祖本紀倥傯日不暇給又董仲舒策故漢得天下以來常欲善治而至今不可善治者失之於當更化而不更化也】光皇身濟大業則中興之美有未盡焉【光武紀身濟大業兢兢如不及又後漢循吏傳建武永平之間云云所以中興之美有未盡焉】孰謂太宗能創一代之業【見前注】又能致一代之治耶【斡致治字】致治之美【引本文結】史臣有味之言也𨿽然太宗之治固有成康之所不能爲者【先揚】惜乎【後抑】美則美矣而未善也【語子謂武盡美矣未盡善也】坤之六五曰美在其中【美字切】暢於四支發於事業【易坤卦全文】夫暢於四支發於事業之美必有在中之美爲之本【有在中之美斯可暢於四支發於事業】太宗【責太宗無在中之美】大抵輝煌於政治之間鹵莽於躬行之際【本贊至其牽於多愛復立浮屠好大喜功勤兵於逺此中材庸主之所常爲】顯設於朝廷之上濶略於閨門之中【司馬溫公曰父子兄弟之間慙徳多矣】使有坤徳在中之美【引上文】則成康之治豈特庶幾【織本文】責以春秋未備成人之美【本贊春秋之法常責備於賢者此以後世君子之欲成人之美莫不嘆息於斯】宜不復動史臣之嘆【見上】

評品優劣格

孝宣優孝文

歐陽起鳴出處【後漢崔實政論宣帝明於君人之道審爲政之理嚴刑峻法破姦宄之膽海內淸肅

天下晏如算計見效優於孝文】

立說【天下多事則有功之名始見天下無事則無功之可稱人主獲有功之名天下被多事之害崔實以孝宣之功優於孝文殊不知文帝以徳而爲功每與天下相安於無事不敢生事以爲一已之功如宣帝則以政爲功𨿽能求一時可喜之功而適足以激天下多事之變謂之劣於孝文可也謂之優可乎】

批云【說有本祖文亦華麗駁崔實之論極是三代而下粹然有王者气象文帝一人而已

豈可謂孝宣優之耶】

有功之可言【孝宣有功】不若無功之可言【反不如孝文之無功反倒題意】蓋有功之功功之小也【粘上有功無功四字發明】無功之功功之大也【是學先輩堯仁如天論接題】何者【虛設問】天下多事則有功之名始見【生事則有功】天下無事則無功之可稱【不生事則無功】人主獲有功之名天下被多事之害【有功之功功之小也】孰若人主之無功天下之無事乎【無功之功功之大也】寛仁之君【指文帝】常欲與天下相安於無事而不敢生事以爲一已之功【天下無事則無功之可稱】嚴厲之主【指宣帝】則每激天下之變而求一時可喜之功【天下多事則有功之名始見】以功而程其多寡【程者比較也】則渾渾之治固不如赫赫之美者爲足稱【且說文帝渾渾之治固然不如宣帝赫赫之功】然而功之多者徳之小也【宣帝有功而徳不如文帝】外之有餘者內之不足也【外有餘於功內不足於徳】嗟夫文帝以徳而爲功【功之大者】宣帝以政而爲功【功之小者】崔實以宣帝之功優於孝文【正敍本文】不知其優也正所以爲劣也【駁倒上文】孝宣優孝文夫遇夜則爝火之功爲優【爝苣火炬也】遇旱則桔橰之功爲優【桔橰運水之具也】大明當天爝火自息【莊逍遙篇日月出矣而爝火不息其於光也不亦難乎】人不知日月之功也【日月功之大】沾濡浸潤桔橰不施【蘇東坡詩俯仰隨人如桔橰】人不知雨露之功也【雨露功之大以上用前輩文】惟人亦然扞主於艱功莫優於晉也【書文侯之命平王錫晉文侯秬鬯圭瓚云云汝多修扞我於艱】救邢存衞功莫優於齊也【左齊救邢又詩衛爲狄所滅齊桓公攘戎狄而封之以上二事功之小者】耕田鑿井帝力何有人安知堯之功乎【帝王世紀堯時八十老人擊壤而歌曰吾鑿井而飲耕田而食日出而作日入而息帝何力於我哉】地平天成萬世永賴人安知禹之功乎【書大禹謨地平天成六府三事允治萬世永賴時乃功以上二事功之大者】嗟夫知其功者功之小也【齊桓晉文之功如爝火桔橰之功】不知其功者功之大也【唐堯夏禹之功如日月雨露之功】人主果貴於有功抑貴於無功乎【繳上意】文帝無功之君宣帝有功之君也【直說出】文帝在位二十餘年所下三十六詔【有考究】勸農之外無奇語蠲租之外無異說【文帝本心愛民凡下詔只是勸農減租而已】史無可書之功紀無可載之事【蘇東坡上皇帝萬言書漢之文景紀無可書之事唐之房杜傳無可載之功】大臣之椎魯木彊【文帝時臣周勃爲人木彊椎魯】固不如嚴毅總職公卿稱位其功之著於朝廷也【宣帝時臣魏相嚴毅總領眾職又丙吉傳贊孝宣中興丙魏有聲公卿多稱其位】吏之奉詔不勤【文帝本紀十二年詔曰詔書數下歳勸民種樹而功未興是吏奉詔不勤】固不如循吏彬彬皆無苟且其功之著於州郡也【本紀贊孝宣之治信賞必罰綜核名實政事文學法理之士咸精其能又本紀上下相安莫有苟且之意】田不加辟蓄積不多【文帝本紀十二年詔曰朕親率天下農十年而野不加辟又賈誼曰公私之積猶可哀痛】固不如田裏安業民無愁嘆其功之著於天下也【宣帝贊吏稱其職民安其業】受賂者賞不朝者賜【文帝本紀贊張武等受賂金錢覺更加賞賜以愧其心吳王詐病不朝賜以幾杖】視賞罰信必之功孰多【宣帝贊信賞必罰】下詔和親含垢忍恥【文帝二年六月匈奴和親下詔曰云云俱棄細過偕之大道】視單於稱藩之功孰盛【宣帝贊單於慕義稽首穪藩】禮文多闕制度未遑【武帝贊文帝至於稽古禮文之事猶多闕焉又賈誼傳誼以爲當攺正朔易服色制度云云帝謙遜未遑也】視品式備具之功又何若耶【宣帝本紀樞機周宻品式備具】以是爲優夫豈不信【自此以上且說宣優於文】然豈知【自此以下說文優於宣】功之多者生事亦多【應天下多事則有功之名始見】而無功者則天下無事也【應天下無事則無功之可見】生事則天下受其病吾身獲有功之名【功之小者此指宣帝之功】無事則吾身無功之足稱而天下陰受安靜和平之福【功之大者此指文帝之功】文帝寧以天下病一人毋寧以一人病天下【不欲生事求功】使帝果有意於功則豈不能用賈誼以求紛更之功【賈誼言攺正朔易服色】用李廣以求邊境之功【李廣爲將軍】用刻深之鼂錯以求刑名之功耶【鼂錯學刑名以上三人文帝皆不深信用之蓋不欲生事以求功】然而天下相忘於仁義公恕之中【文中子七制之主以仁義公恕統天下】息肩於湯火殘傷之後【史記太史公曰文帝時天下新去湯火人民安業】日受其春風和气之澤者【文帝時熙熙然如登春臺】秋毫皆帝力也【言纎細皆文帝保養之功】帝之功殆與造化同其仁天地同其大歟【應吾身無功之足稱而天下陰受安靜和平之福見文帝無功之功功之大者以上說文優於宣】彼賞罰之信必𨿽技巧之習亡【以下貶宣帝不如文帝出宣帝本紀見上注】技巧之咸精𨿽苦窳之患息【同上政事文學法理之士咸精其能以上四句蹈襲孝宣務行寛大論】嚴刑峻法民且告病【見本題注】帝之天下殆如人之一身元气索然而服采華麗耳目猶精明也【應天下被多事之害人主獲有功之名意】其視後元之治【文帝後元年號】气象渾涵不露圭角【應天下陰受安靜和平之福】則孰優孰劣耶【文帝爲優宣帝爲劣】崔實方以爲帝之優【引本文】不知是優也正所以爲劣也【駁題與冒頭相應】不然武帝外攘四夷內攺法度【循吏傳序武帝云云民用雕獘姦宄不禁】號令文章煥然可述【武帝本紀贊】其功亦非不髙也【武帝亦是喜功之人】曾足以補海內之虛耗乎【昭帝贊武帝海內虛耗戶口減半】君子論人亦當論其徳如何耳【結尾又以徳爲主意】以功而論則武優於宣宣優於文以徳而論則文優於宣宣優於武【判斷極當文采亦麗】

前篇謂太宗以一身致治而能幾及成康襲治之君則其用力也難此篇謂孝宣生事以爲功不如文帝安靜無功之爲愈兩篇自是一家機軸此篇與王貢材優龔鮑同格是倒翻一轉立說本出處是孝宣優孝文此則以爲孝文優孝宣本出處是王貢材優龔鮑彼則以爲龔鮑優王貢駁倒出處自判斷優劣格

題外生意格

帝王顧所行何如

湯璹出處【唐魏徵傳帝卽位四年云云封徳彞曰三代之後澆詭日滋秦任法律漢雜霸道皆欲治不能非能治不欲云云徵曰五帝三王不易民而敎行帝道而帝行王道而王顧所行如何耳】

立說【魏徵之告太宗言行帝道而帝行王道而王辭之所及只帝王二者之道而已於霸者之道則絕口而不言上焉有帝次焉有王君請擇於斯二者舎是之外斷無他道辭之所不及豈不嚴歟蓋緣本文上文封徳彞有漢雜霸道之語此篇所以生出此意】

批云【言外生意不爲題目所拘議論甚佳法度尢宻】

論曰人臣納君於道【指魏徴告太宗以帝王之道】𨿽婉其意於辭之所及【只言帝王之道顧所行何如耳】實嚴其意於辭之所不及【不言霸道】夫自隆古以來迄於春秋之世【自古及今】所以行乎天下者更一變則一名立【包帝王霸三者】固第第相承而不共一軌轍也【由帝而王由王而霸次第相承而不同也】然卽其時世而計之【自古及今】率不過三變而已矣【帝王霸】由帝道而之王由王道而之霸【此是三變更一變則一名立】霸固非帝王比也而亦以霸道名【就霸字幹一轉有力】則是三者之道蓋萬世人君俱所擇術之地也【謂後之人君擇術不帝則王不王則霸】彼其擇術於此而未知適從【暗指唐太宗在三个路頭】人臣當是時而有言焉【暗指魏徵】納君於道者敢輕措辭於避就三者之際哉【應破題字】蹈帝道而行之吾君可以帝【行帝道而帝】蹈王道而行之吾君可以王【行王道而王】曰王曰帝兩開其端而使人主自擇【借用公孫兩開其端使人主自擇語】夫其句讀之所及者婉矣【應破題婉其意於辭之所及】然獨於霸者之道絕口而不言【應破題實嚴其意於辭之所不及】則上焉有帝次焉有王君請擇於斯二者而止【用經語】舎是之外斷無他道也【捨帝王之外非別有道】辭之所不及者豈不截乎其嚴歟【應破題語】帝王顧所行何如魏徴之善爲辭也請申之夫大人格君心之非【孟子】君子誘其君以當道【同上】不貴乎費辭也【應破題納君於道意】陳於君前者一出於天下之至正【應婉其意於辭之所及孟公孫丑我非堯舜之道不敢以陳於王前】而泯於言意之表者決非人君之所當用【應嚴其意於辭之所不及】縱乎此而閉乎彼【縱乎此謂帝王道閉乎彼謂霸道】開其從入之門而杜其不可由之途【從入之門謂帝王之道不可由之途謂霸道】使夫上之人尊其所聞者而至於髙明【前董仲舒傳尊其所聞則髙明】忘其所未聞而念不到此【辭之所不及者】則辭𨿽不迫切而意已獨至矣【用孟子序語】此仁人之告君所以一言而利博也【用左傳仁人之言其利博哉語】孟子非堯舜之道不敢以陳於王前其論髙矣【見前注】而當路於齊必不肯自許以管晏之功【孟公孫丑問曰夫子當路於齊管仲晏子之功可復許乎】異時告時君以王道之始初未嘗有靳心【梁惠王曰云云孟子對曰云云養生喪死無憾王道之始也】而齊宣願聞齊桓晉文之事則托之後世之無傳【孟齊宣王問曰齊桓晉文之事可得聞乎孟子對曰仲尼之徒無道桓文之事者是以後世無傳焉】彼豈獨能嘉唐虞樂商周以聳動一時之聽【帝王之道武帝紀上嘉唐虞下樂商周】而不能容喙於五霸哉【霸道】蓋以帝王之道萬世所當共由【言唐虞夏商周帝王之道可行】而相與言功利則無稽之言人君不必聽也【言齊桓晉文霸道不可行書無稽之言勿聽】夫是以詳其粹者不詳其駁者【粹是帝王道駁是覇道】俾人君擇術於堯舜禹湯文武數君子之世【堯舜是帝道禹湯文武是王道】而童子之羞稱者則無勤於行【荀仲尼篇仲尼之門五尺之童子羞稱乎五伯】玆其爲愛君之厚而已矣【繳孟子告君不言霸道之意】魏徵在唐其亦以孟子之所以事君事君歟【引過大講借用孟子不以堯之事君者事君語】太宗之爲君也其天資𨿽美而學問之道未到也【褒其天資美而貶其學力】天資之美故可推而納諸五帝三王之域【五帝少昊顓頊髙辛唐堯虞舜是也三王禹湯文武是也】學問之未到故不免雜爲五霸功利之習【五霸齊桓晉文秦繆宋襄楚莊是也】涕泗於念親之時【魏徵傳文徳皇后旣葬卽苑中作層觀以望昭陵引徵同升徵熟視曰臣眊昏不能見帝指視之徵曰臣以爲望獻陵若昭陵臣固見之矣帝泣爲毀觀獻陵注髙祖陵也】卽堯舜之孝悌也【似合帝道孟子堯舜之道孝悌而已矣】而建成元吉之死【太宗紀太宗以兵殺建成及元吉】則與殺公子糾者同一不仁【又似合霸道左桓公殺公子糾】拯隋民於水火之中【張行成傳撥亂反正拯人塗炭】卽湯武之徵伐也【似合王道湯伐桀武王伐紂】而陽爲尊隋之舉【唐髙祖紀傳檄諸郡稱義兵下令曰犯隋七廟及宗室者罪三族】則視河陽之事同一不義【左僖二十八晉侯召王以諸侯見且使王狩書曰天王狩於河陽】爲人上者其所當先莫急於修身齊家治國平天下而止爾【大學身修而後家齊家齊而後國治國治而後天下平】而帝之所以修身齊家所以治國平天下其不純於帝王也如此【謂唐太宗之綱領未正不能純乎帝王之道】則當世人臣有忠愛太宗之心者可無慮哉【指魏徵告太宗本題之意】當太宗貞觀之治未成而形之嘆息【本題上文帝卽位四年歳斷死二十九幾至刑措米斗三錢先是帝嘗嘆曰今大亂之後其難治乎徵曰大亂之易治譬如饑人之易食也】斯時也帝方以其可以爲五帝三王之天資【應前語】而往來乎五霸功利之境【應前】出入無時莫知其歸宿之鄕亦可危矣【用孟子語】一小人以秦任法律漢雜霸道之說中之【見題注封徳彞云云】使防徵之言太宗寧不六五霸也【借六五帝四三王之語奪胎用之】徵之言果何功於太宗也【使太宗從徳彞霸道之言而不從魏徵帝王道之言則徵爲無功】其言近其防逺【用孟子語】近者其辭之所及【謂帝王之道】逺者其辭之所不及者也【謂霸道應破題】五帝不難至行其道則至【應本文行帝道而帝語】三王不難齊行其道則齊【應本文行王道而王】吾君而果有志於上歟則可以語帝也【應冒頭上焉有帝】吾君而果有志於中歟則猶可以語王也【應冒頭中焉有王】舎帝而必王舎王而必帝【應冒頭君請擇於斯二者】於斯二者不加意而外求君道焉則有不容言者矣【若出帝王二者之外則必是霸道】噫徵之告其君以帝王者其意一何婉【應破題婉其意於辭之所及】而五霸之寂不發於口者其意一何嚴也【應破題嚴其意於辭之所不及】後世論貞觀之治者以仁稱以義稱【本題下文貞觀四年帝謂羣臣曰此徵勸我行仁義旣效矣】太宗之得髣髴乎帝王功宜誰予哉【此魏徵言帝王道之功也】𨿽然言心聲也【用揚子語】其言發見於告君之際者皆其學力之所充也【言魏徵之言自學力中來】講道河汾【王通講道河汾】徵之受業者有人矣【徵受業於王通】胡怪乎進說於太宗以帝王而不以霸歟【其學有所本也】商鞅之見孝公也【史記商鞅因孝公寵臣景監以求見孝公】說以帝道而不入遽變而爲王說以王道而不入復變而爲霸【同上孝公旣見鞅語弗聽景監讓鞅鞅曰吾說公以帝道其志不開悟矣後吾復求見孝公未中防罷景監亦讓鞅鞅曰吾說公以王道而未入也請復見孝公孝公善之鞅曰吾說公以霸道其意欲用之矣】鞅小人也奚有於帝王之學【責商鞅不知帝王之道】荀卿之誨人也其言曰隆禮尊賢而王重法愛民而霸【見荀子大略篇全句】卿小人儒也寧不以霸與王而並言【責荀卿不合以王與霸並言】彼皆其學之未正也【鞅與卿學不正】徵豈有是哉【徵受業於王通所學旣正故其言亦正】故君子因徵以觀鞅之三變【見前注】有以知失其守者其辭屈【用系辭語】因徵以觀荀卿之並言【見前注】有以見中心疑者其辭枝【用系辭語】謹論

就題立論格

爲治顧力行何如

危科

出處【西漢申公傳上使使安車蒲輪迎申公至見上上問治亂之事申公已八十餘老對曰爲治者不在多言顧力行何如耳是時上方好文辭見申公對黙然然已招致卽以爲太中大夫舎魯邸】

立說【漢武帝出治之初天資未試其一二而治道之問首及於重厚之申公其初意固善矣申公恐武帝之初心未固進而之善固易勉載而之他亦易從是以勸之力行欲帝他日之治常如今日之善斯可言矣】

批云【鎔意鑄辭圎轉淸峭可以見驪塘先輩之妙筆】

論曰善始之意可以占終焉【武帝首問申公初意固善申公勸之力行蓋欲勸帝常如始】而君子之慮則未然也【申公恐武帝行之未力】夫人君圗回之始【苟圗回天下於堂上暗指武帝】而謀之於重厚之人【暗指申公】是固其初意之善者【應善始之意】然此心之發最易導也【進而之善固易勉】亦最易揺也【載而之他亦易從】蓋君心之善方萌而未固【指武帝首問申公】則其外𨿽未敢屑之於所輕【不問他人而問申公可謂不屑於所輕揚文】而其中亦非的然有眞見於此【然武帝本心亦未必眞个如此抑文】方是之時進而之善固易勉【最易導也】載而之他亦易從【亦最易揺也此兩句是一篇闗鍵】是以老成慮事之君子【申公八十餘老】一見其君心之在於善【應善始意】則深欲其堅忍保持以定其所行而後已【勸武帝力行】不然此意不堅【不力行】而寒之者至【此四字非冒頭語用孟子一日暴之十日寒之語】則君心𨿽善亦不得行之於所當行之域也【始之善者不可保之於終】漢武帝出治之日【卽位之初年】天資未試一二【凡事皆未做出】而治道之問首及於重厚之申公【見本文】是其愛天下之重而不敢輕以謀之【應未敢屑之於所輕】是好賢慕道之意亦首見於此【善始之意如此】申公也謂帝他日之治皆如今日之意則亦何不可之有【申公勸之力行蓋欲其終之如始】苐恐此志不堅而行之不力爾【說出本意】力行一語安得不首入以爲帝規爲治顧力行何如愚意如此嘗論君人之心未始有不善【應冒頭進而之善固易勉】轉而他從則必有導之者也【應冒頭導而之他亦易從】嘗觀滕文公爲治之始【孟子滕文公上滕文公問爲國孟子曰民事不可緩也】而井地之問越國以及孟軻【同上使畢戰問井地】此其爲志豈輕於謀國者【應冒頭屑之於所輕字】然施行之效未獲近似【滕文公未及行井田之制】而畢戰之歸已不復來【畢戰又不再來問孟子】而滕之善政亦斬焉於此【斬者絕也始者之善不能保之於終】何哉旣而思之彼無孟軻者常於文公之側【謂勉之以善者少】而揺於百官之議【謂導而之他者眾】則文公亦不得復行其所謂文公【闕不能力行其始者問井地之心】君心未固而朝無老成固如是夫【應冒頭語】君人者能卽是以爲戒【轉歸後之人君上】審吾心於所發之初【審善始之意】堅吾力於所行之後【堅力行之心】而使浮議淺謀無所施焉【不導而之他】則天下之福也【如是方爲善】不然吾心轉移一息間爾而天下安危其隔幾何【進而之善則天下安導而之他則天下危】嗚呼此吾因是而知申公進言之意也【旋引入題】蓋方是時武帝施行之事曽未多見【卽位之初】而蒲輪束帛倐有申公之召【見本題詳注】是瑟之方弦而求雅奏之師【董仲舒策譬之琴瑟不調必攺而更張之當更張而不更張𨿽有良工不能善調也】玉之未琢而不試於拙工之手【孟子今有璞玉於此𨿽萬鎰必使玉人雕琢之】卽此一意已足以就漢天下【應謂武帝不輕問他人而問重厚之申公其初意豈不善】申公老矣【八十餘老】而鋭於一來良有以歟然申公之所喜固今日也【應君心未固進而之善固易勉】而申公之所慮亦今日也【應載而之他亦易從】何則興土木求神仙帝𨿽未有是心也【武帝初年未興土木未求神仙】事徵伐窮聚斂帝亦未有是心也【武帝初年未事干戈未防酒酤未算舟車】而帝意之所向則未固也【應冒頭君心未固語】況夫推轂儒術者方在前【蘭陵王臧及趙綰亦嘗受詩申公乃言師申公上使使安車蒲輪迎申公】而好黃老之術者已在內【竇太后好黃老術】詔舉賢良者方在廷【武帝本紀建元元年詔舉賢良方正直言極諫之士】而治蘇秦張儀之言者已在列【同上衞綰奏所舉賢良或治申商韓非蘇秦張儀之言亂國政皆罷】帝心匪石尙庶幾焉【詩我心匪石不可轉也】一有轉移鴻鵠至矣【孟使奕秋誨二人奕其一人專心致志惟奕秋之爲聽一人𨿽聽之一心以爲有鴻鵠將至思援弓繳而射之】是以紛紛多言公皆不敢以爲帝告【申公言爲治不在多言】而力行一語則必以首入於帝心【同上顧力行闕何如耳】回顧其今日之所發者其意爲何若【善始之意】他日之所行者與此爲何若【應冒頭帝他日之治皆如今日之意】總天下之事大率循初意而爲之【主意】則規畫一定措置一審【力行】必不爲浮躁者所輕動【應冒頭亦最易揺也意】而天下之事亦可以徐就吾之條理矣【如此方爲盡善】不然初以仁義而終以功利【以下三句反應善始占終四字功利乃仁義之反】初以道徳而終以刑名【刑名乃道徳之反】初以重厚而終以輕浮之士【輕浮乃重厚之反】則上嘉下樂亦何補哉【武帝上嘉唐虞下樂商周】嗚呼年少多躁謀老成若遲鈍夫以漢之天子【武帝】召一匹夫之老【申公】宜有驚人可喜之論以傾上聽者【當別有奇論】而召至闕庭一語而止【申公只言顧力行何如耳一語】自他人觀之亦太朴厚矣【應重厚字】然使帝而有審於此【應前審字】則四百年之社稷實系於斯【應卽此一意已足以就漢天下】仁人之言其利博哉【用左傳語晏子一言而齊侯省刑曰仁人之言其利博哉】獨惜夫武帝拂意而不復問【上不再問】申公開端而不及竟【下亦不終言】卒之罷斥至邸【見題詳注】公以老成歸而帝之所與論治道者則他有人矣【如東方朔枚臯公孫張禹桑羊之徒皆是小人】嗚呼申公之告老【本傳申公亦病免歸】申公何憾也【於申公夫何恨】老成一退而武帝之善卒轉移於他人【果是導而之他亦易從】武帝則可惜也【武帝不能保其初意之善則可惜】𨿽然豈惟武帝而已哉以文帝恭儉之主【梅福傳文帝循髙祖之法加之以恭儉】所用皆功臣重厚之流【本紀

議論務從寛厚】而在位之臣猶有以用兵之計動者【如李】

【廣之徒】以削國之計動者【鼂錯上言削七國】以攺制度之計動者【賈誼勸文帝攺制度】而帝不售【幸而帝不從其言】不爾殆哉【一從其言則危矣】是知人主不堅力行之志以定天下而揺於輕進之言鮮不及也【應冒頭語發盡本意】後之君其思以是爲戒云謹論

論學繩尺卷四

欽定四庫全書

論學繩尺卷五

宋魏天應編選

林子長箋解

就題發明格與君人致用成化論同意

君人致帝者之用

錢易直出處【揚孝至篇君人者務在殷民阜財明道信義致帝者之用成天地之化使粒食之民

晏也粲也】

主意【君人能致帝者之道然後可以致帝者之用殷民阜財以厚其生明道信義以善其性此固今古不可易之道也世之談功利者往往欲以淺陋之說求以自信於天下遂謂帝者之道廣大而難行迂遠而難成故儒者之論不行而功利之說紛矣此揚子云所以不得不發明致用之道也】

馮厚齋批云【深得論體】

論曰知古今有不可易之道【以古字指帝者以今字指君人以道字原上文殷民阜財明道信義】又如古今有不可易之效【以效字體用字】則儒者之論可以行於天下矣【取儒者之論則可以抑功利此原上文立說】夫儒者之論其不行於天下也【反說承上謂儒者之論暗指揚子】起於功利之徒求以自信其淺陋之說【因計功謀利之人欲以其說自信於天下此二句是綱目】遂以聖人之道爲廣大而難施【照破題道宇】以聖人之效爲迂逺而難成【照破題效字此二句是立骨】而君天下者亦狃於其說以爲誠然也【君人亦謂功利之說是】夫豈知【此三字歸正講】昔之聖人【體帝者】其所爲更相授受以輔相天地之道者【又照道字本出處成天地之化意】亦不過養民以厚其生【說殷民阜財】教民以善其心【說明道信義此二句教養是論骨】然後無愧於天地化育之意【說成天地之化意】而帝者之用見矣【明出題用字云此帝者之用也】豈有廣大而難施迂逺而難成者哉【又照前立骨句何嘗如是之難哉】惟其待之過髙求之過深【又照前立骨兩句說惟其行帝者之道如是之過】棄帝者已見之用而不知其所以致之【棄其用而不知致又應前狃其說以爲誠然句】則失其爲君人之用而不足以慰天下之望矣【則君人之用失矣何足以愜人望乎】揚子云憫功利之說勝【明指功利】故發明致用之意【所以發明帝者致用之道】使知古今有不可易之道則必有不可易之效【使人君知有此道則必有此效應破題道效兩句】此其所以爲善學也君人致帝者之用請因其意以申之夫以帝者之道必聖人可以自行而不可以通於後世【謂帝者之道難行】以帝者之效必聖人可以自致而不可以求於後世【謂帝者之效難致】外尊之以廣大之名【應承題廣大而難施句】而內非笑其有迂緩之意者【應承題迂逺而難成句】其殆起於誰乎【設問】其無乃出於三代之後計功要利者之說乎【答上問應承題起於功利之徒句】昔之操是說以說其主而使功利立見於一時以誇示天下者蓋無過於商鞅者矣【大事記曰按商君傳鞅初見孝公景監曰子何以中吾君鞅曰吾說君以帝王之道君曰久逺故吾以彊國之術說君君大說耳便用此反事最住】彼其勸農力本以務冨彊【通鑑鞅說孝公以冨國彊兵之術令民力本業耕織】自以爲昔之聖人所謂養民之政不過於此矣【應冒頭養民以厚其生句謂養民之政只如此而已】令行禁止無敢干犯【通鑑令行十年秦國道不拾遺山無盜賊民勇於公戰怯於私鬭鄕邑大治秦民初言令不便者衛鞅曰此皆亂法之民也盡遷之於邊其後民莫敢議令】自以爲昔之聖人所謂教民之術不切於此矣【應冒頭教民以善其心句謂教民之術莫切於此】世之君天下者【說後之人君】徒恱於其功而不知聖人之所以爲功【徒然恱功利者之言功而不知帝者之功效爲可恱】喜於其利而不知聖人之所以爲利【徒然喜功利者之言利而不知帝者之大利爲可喜】眞以爲帝者之用廣大而難施迂逺而難成也【應冒頭接題狃於其說以爲誠然也一叚】與其求效於子孫百年之後孰若吾身親見之乎【謂當時之君人厭聖人功效逺大不若功利淺近易見之爲愈】於是舉輔相天地之任【易泰卦輔相天地之宜】以就一夫淺陋之說【一夫淺陋指言功利者】而不自以爲過也【自君天下者一句至此全應冒子承題】蓋三代以後皆然矣【此句結上承下】嗚呼彼胡不取帝者之用而致之乎【此入大講應冒子夫豈知昔之聖人一段】方天地之初養民之理已具【應冒頭養民字】而民不能以自養所謂天生五材是也【左天生五材民並用之】教民之義已存【應冒子教民字】而民不能以自教所謂天敍五典是也【書天敍有典勅我五典五惇哉】有帝者出夫亦利而導之順而序之使天道可立【易立天之道】地道可成【書地平天成】而輔相天地之功可以無負於天下而已【應冒子輔相天地之道者故事見前】當水患之未平也𨿽有平土不可室而居桑而衣耒耜而食也【此說養民以厚其生意孟滕文公上當堯之時天下猶未平洪水橫流泛濫於天下云云又滕文公下民無所定下者爲巢上者爲營窟使禹治之然後人得平土而居之室而居桑而衣耒耜而食學韓文人其人火其書句法】𨿽有父父子子兄兄弟弟不得養老以致其孝撫防以盡其慈也【此說教民以善其心意易家人卦父父子子兄兄弟弟又記王制司徒養老以致孝又祭義慈防爲其近於子也用二𨿽有字且說帝者之時民未得其養未得其教】及旣命禹命稷【命禹命稷所以養其生】命契命伯夷【命契命伯夷所以善其心此不易之道】則六府修矣三事和矣九功敍矣【魏志荀彧傳舜分命禹稷契臯陶以揆庻績又書舜典有能典朕三禮僉曰伯夷帝曰咨伯汝作秩宗又大禹謨九功惟敍九敍惟歌六府三事允治此不可易之效】何其疾也【又何若此之急也】向之巢而窟者【見上注】今上枕而下簟矣𦇤負之防頒白之老其生可樂其死不憾【孟養生防死無憾班白者不負戴於道路矣】貨財阜通【禮天官商賈阜通貨財】禮遜流行【前丙吉贊海內興於禮遜】驩溢之聲播於四海而九敍惟歌矣【此帝者之用致矣是不可易之效上注】又何其速也【又何若是之急】然則謂帝者之用不能親見於吾身而必待於子孫百年之後者又豈信然耶【應原題】嗟夫彼其用之以養民【照養民字出用字】非若後世之私其冨以爲養也【帝者之養民如此非若功利者之養民如彼也】彼其用之以教民【照教民字出用字】非若後世之峻其防以爲教也【帝者之教民如此非若功利者之教民如彼也】是豈廣大而難施迂逺而難成也【又照冒頭廣大而難施迂逺而難成句】董仲舒有言今之天下亦古之天下共是天下【用仲舒語前漢董策夫古之天下亦今之天下今之天下亦古之天下共是天下古亦大治】然則堯舜用之而帝【堯舜用是道則爲帝】湯武用之而王【湯武用此道則爲王】宰制自我【荀子宰制羣動】裁成自我【易裁成天地之道】更相授受以爲不易之道若此其同也【帝王之道如此其一】而其不易之效又若此其信也【帝王之道又如此其可信照冒頭語眼】而吾獨不能致其已成之用何耶【帝王有已成之用吾獨不能致之者何如此自是文勢如此卻不是段眼】𨿽然自三代以後【結尾文勢不斷承上生下】有以帝者之心而致之者矣漢之文帝是也【謂文帝以帝者之心而致其用】是以海內冨庻興於禮義之效【所以其效亦如此前文帝紀海內冨庻興於禮義】有以帝者之法而致之者矣唐之太宗是也【謂太宗以帝者之法而致其用】是以有田野日辟亷恥日篤之效【所以其效亦如此事見唐太宗紀使事可法蓋它人不肯如此使】蓋其治之廣狹【海內冨庻田野日辟此其治也然治之有廣有狹】隨其所致之淺深【帝者之心帝者之法此其所致也亦隨其所致之有淺有深二句有法】而莫不有焉【此致治有其效】則揚子云之言可以驗【如此則子云之言驗矣】後之君天下者可以鑑【後之君人者可爲鑑】功利之說可以息【功利之說可以息矣】而儒者之論可以行於天下而無疑矣【自則字下収盡一萹意】謹論

就題發明格與君人致帝者之用同格

君人致用成化如何

朱埴出處【揚子孝至萹君人者務在殷民阜財明道信義致帝者之用成天地之化使粒食之

民晏也粲也】

立說【帝者之用天地之化皆一自然之理用藏於無則爲化化顯於有則爲用帝者之與天地俱無所容其心也君人者於此亦惟因其自然之用全其自然之化致之而無致之之迹成之而無成之之迹斯可矣一以有心爲之則用非其用亦迹焉而已便不是化】

考官批云【於題字有分別亦有發越義廣意深語圓茟老深得論體】

天地聖人一自然之理也【天地之化聖人之用皆自然之理】惟無容心於其間則得矣【無容心者謂君人惟因其自然之用而致之因其自然之化而成之】何也理妙於無而超於有者也【含用藏於無則爲化化顯於有則爲用意】無非果無而用生焉有非眞有而化存焉皆理之自然者耳【應自然字主意】豈容以有心爲之哉【含不致之致不成之成意】故凡以有心爲之者必有迹【粘上句說有心於致用】有迹則凝滯於物而非化矣【反形容主意分曉】蓋盈天地之間何者非化【說天地之化易序卦盈天地之間者惟萬物】而聖人之所以財成者亦何適而非用【此是帝者之用易泰卦後以財成天地之道】用藏於無則爲化化顯於有則爲用【兩句說出主意】用之所存卽化之所存【帝者之用卽天地之化】天地固無心而聖人亦無心也【無心便是自然應破題語】後有作者亦惟因其自然之用全其自然之化斯可矣【謂君人無容心於致之成之惟因其自然而已】是知不致之致其用神不成之成其化妙【發明主意無容心之說】天地也聖人也同此理之自然者也而吾奚容心之有【應破題】否則用非其用而與大造之初意不相似則亦迹焉而已化云乎哉【便不是自然了應接題有心爲之數語】君人致用成化何如請申之嘗謂天地者無形之聖人聖人者有形之天地一而二二而一者也【發明天地聖人一自然之理】蓋天地以其心溥萬物而無心聖人亦以其情順萬事而無情【見自然意程子曰天地之常以其心溥萬物而無心聖人之常以其情順萬事而無情】君人者之於天地聖人【歸君人身上】非致其用之難也致之而無致之之迹爲難【應冒頭不致之致意】非成其化之難也成之而無成之之迹爲難【應冒頭不成之成意】爰自開辟以來【自天地初說來】凡宇宙之內鼓之爲雷霆潤之爲風雨【易繋辭鼓之以雷霆潤之以風雨】通之爲山澤【同上山澤通气】衍之爲金刀貨寶【見食貨志貨謂布帛可衣金刀龜具】生之爲桑麻谷粟【韓文其衣桑麻其食穀粟】無一非天地之化則亦無一非帝者之用【縂以上文】函三爲一帝者之用祕於天地【前志太極元气函三爲一函三才爲一太極之時應冒頭用藏於無則爲化意】判一爲三天地之化寄扵聖人【謂太極旣判而爲三才之時應冒頭化顯於有則爲用】然用非膠膠擾擾之謂也理之自然者耳【應破題聖人自然之理】化非杳杳冥冥之謂也亦理之自然者耳【亦應破題天地自然之理】充滿六虛愈有而愈無也周浹萬物愈著而愈冺也上暢九垓下溯八埏愈溥博而愈淵泉也【此數句應冒頭盈天地之間何者非化而聖人之所以財成者亦何適而非用意前漢書上暢九垓下溯八埏又中庸云漙博淵泉而時出之】曷嘗有一毫容心哉【應冒頭天地固無心而聖人亦無心也】世固有移民移粟矜之爲能者矣然有心以致之而終莫之致【孟梁恵王上河內凶則移其民於河東移其粟於河內河東凶亦然】亦有揠苗刻楮鑿之爲巧者矣然有心以成之【有心致之成之皆非自然】而終莫之成【孟公孫丑上宋人有閔其苗之不長而揠之者又列說符以玉爲楮葉三年而成】此無他天地聖人本自然而然彼有心者自累之耳【應冒頭故凡以有心爲之者必有迹有迹則凝滯於物而非化】後之君人豈可求天地於天地而不求帝者之天地哉【結上生下引入大講】思昔帝者之王天下也【且說帝者】仰則觀象於天俯則觀法於地【易系辭古者包羲氏之王天下也云云用兩全句】因風雷之益而教之以耒耜則吾無斵揉之勞【易益卦象曰風雷益又繋辭神農氏斵木

爲耜揉木爲耒耒耨之利以教天下蓋取諸益】因火雷之噬嗑而聚之以市貨則吾無通變之迹【易噬嗑象曰雷電噬嗑又繋辭日中爲市致天下之民聚天下之貨云云蓋取諸噬嗑又下文通其變使民不倦】因風行水上之渙而作舟楫因上火下澤之暌而制弧矢則吾無刳剡之巧【易渙卦風行水渙又繋辭刳木爲舟剡木爲楫云云蓋取諸渙又暌卦象曰上火下澤暌又系辭下木爲弧剡木爲矢云云蓋取諸暌只用刳剡二字拈二事未盡】凡此者人以爲帝者之用也【以上皆是帝者之用如此】而不知卽天地之化也【用卽化是主意】一用之施一化之著也一用之行一化之全也【應冒頭用之所存卽化之所存意】然人知其著而不知其所以著知其全而不知其所以全【形容自然意】惟天下莫知帝力之時乃造化不容致詰之妙【應冒頭聖人天地皆理之自然意通歷帝堯之時有老人撃壤於路曰云云帝力何有於我哉又詰問也】豈惟天下莫之知𨿽聖人亦不自知也豈惟聖人莫之知𨿽天地亦不自知也【應冒頭不致之致其用神不化之化其化妙學中庸語】嗚呼天地之與聖人一理也【天地之化卽帝者之用】古之與今亦同一天下也【君人所致所成卽天地聖人自然之理】豈有古之人可以致用而今則不可以復致【今君人亦可以致用】古之人可以成化而今則不可以復成【今君人亦可以成化】孟子有言非不能也是不爲也【見孟子梁王上云云】惟能妙有爲於無爲則防矣【歸君人無容心上】是必【自此以下形容君人無容心於致用成化之意】冥經緯於無方無體之中【易繋辭上故神無方而易無體】冺知巧於不識不知之際【詩皇矣不識不知順帝之則】其於致用也不敢以淺心間之懼其有以壅此化不敢以私心雜之懼其有以累此化不敢以怠心乘之懼其有以間斷此化【句法源流自栁子厚答韋中立書中來未嘗敢以輕心掉之懼其剽而不畱也未嘗敢以怠心易之懼其弛而不嚴也未嘗敢以昏气出之懼其昧沒而雜也云云】茫乎天運而雲行雨施【易乾卦】窅爾神化而陰辟陽開【易見繋辭】不動聲色而天地之蘊神明之奧萬物之情森然在是【帝者之用卽天地之化】蓋至於此則風雷非隠也而耒耜非顯也【應前益卦事】火雷非無也而市貨非有也【應前噬嗑卦事】風水火澤非精也而舟楫弧矢非粗也【應前渙暌二卦事謂天地之化卽帝者之用應冒頭無非果無而用生焉有非眞有而化存焉】有致之功無致之迹【應冒頭不致之致其用神】有成之理無成之形【應冒頭不成之成其化妙】果孰爲君人乎孰爲帝者乎又孰爲天地乎渾渾乎一無聲無臭之天而已【應題下君人之於天地聖人無致之成之之迹意詩上天之載無聲無臭】𨿽然聖人本無容其心然豈無所用其心哉【又斡一轉講君人致用成化固無所容心亦不可無所用其心】蓋天地之心惟動則見而萬化之根本胥此焉出【伊川易傳復卦先儒皆以靜爲見天地之心蓋不知動之端乃天地之心也】而帝者之用亦當因其用心者求之【莊子天王之用心何如】故吾心之理累於有固不可【應無所容心】而溺於無亦不可【應豈無所用其心不走了有無二字】當使之周流而不當使之間隔【要用】當使之充暢而不當使之凝滯【要用】心在是則用在是用在是則化在是【總結】易之存神卽其所以前民用【易繋辭非天下之至神其孰能與於此是興神物以前民用】而中庸之盡性卽其所以贊化育也【中庸惟天下之至誠爲能盡其性云云可以贊天地之化肓】不然吾心恝然於天下而無財成輔相之道【易泰卦後以財成天地之道輔相天地之宜】一切付之於自治則是亦槁木死灰而已則烏足語用化之妙哉【荘齊物萹形固可使如槁木心固可使如死灰乎】故曰寂然不動感而遂通天下之故【用易繋辭語轉】鳴呼至矣【學周太極圖結】謹論

品藻優劣格

山西諸將孰優

陳傅良出處【前漢趙充國傳贊曰秦漢以來山東出相山西出將漢興郁郅王圍甘延壽義渠公孫賀傳介子成紀李廣李蔡杜陵蘓建蘓武上郅上官傑趙充國襄武亷褒狄通辛武賢慶忌皆以武勇聞此其可稱列者也其餘不可勝數】

主意【山西之風聲气習類皆喜功名而乏噐識優於勇敢而劣於涵養𨿽賢者不免也於賢者不能免之中求其所謂渾厚深沈者獨蘇趙二人安得不表而出之此萹獨提出趙充國蘓武二子稱其有深沈渾厚之習大凡區防優劣題須如此剖判然此篇猶有縝宻者蓋說習俗乃所以含山西意說賢者不能免乃所以含諸將意如此則題目盡在中矣】

批云【大凡論出於止齋之手者文皆精宻圓活得論之體然此文格制合於今者學者當

復熟之】

論曰習俗之移人【習俗指山西移人是主意】𨿽賢者不能免也【賢者指諸將不能免是立意】於賢者不能自免之中而挺然特異者【挺然特異指充國蘓武】是未可以習俗之移者而例論之也【未可以山西之習俗移者同論指孰優意一萹之意盡在一破】何則習俗之所積【便粘上習俗字】士之气習遷焉【賢者不免爲所遷移】人惟遷於流俗【又纒上句入講說人惟爲習俗所移】故皆誘於所長【所以皆尙功名勇敢】而不知陷於所短【而無渾厚沈深气象自然說得有理】其間能有所見長立於品彚儔伍之中【暗指充國】

【蘓武二子品彚儔伍卽朋類也應破題挺然特異句】蓋艱其人【諸將之中難得其人如此輕過防皆可學】君子論人烏可例取之哉【照破題句】漢之諸將山西之族居多【漢諸將多是山西人物】然其風聲气習【然山西之習俗】喜功名而乏器識【此是山西習俗】優於勇敢而劣於涵養【亦是山西習俗兩句包盡】𨿽賢者猶化之【應賢者不能免句】而無深沈渾厚之習【爲習俗所移深沈渾厚是指充國蘇武】獨充國蘓武二子挺乎其中【應破題句】似非山西人物【說優於山西諸將】班固立論不能抑揚之而猥以例取【應破題未可以例論句責班固不知抑諸將而揚充國蘓武二子而例論之】漢山西諸將孰優防二子吾誰與歸【捨二子山西諸將有誰】且論人於燕趙不當取其慷慨而當取其深沈【燕趙之人深沈者爲優】論人扵鄒魯不當取其浮華而當取其朴野【鄒魯之人朴野者爲優原起先立个斷例是一格】蓋舉世皆有則有者不足貴【世皆能如此者不足重】俗之所無則絕無而僅有者斯可喜也【世皆不能如此其中有挺然特異者可喜應破題賢者不能自免之中而挺然特異者一句申上意說醒】大抵湍水無蹤鱗【魚之鱗不可蹤者湍水急使之然也】風林無寧翼【鳥之翼不得寧者林有風使之然也】三家之市無千金之子其居使之然也【三家之市所以無千金之子者所居之地然也譬諭尢精神應破題習俗移人不能自免意奧論中全文】習俗之移人鼓舞變化𨿽賢者墮其中而不自覺【應破題賢者不能自免意】齊人多詐公孫儒者猶爲之【前公孫宏傅汲黯廷詰曰齊人多詐而無情又汲黯傳孫宏懷智飾詐】楚人深於怨𨿽屈原之賢不能免也【用事證賢者不能免句】嗚呼孰謂山西之風聲气習而有蘓趙二子者乎【上面說習俗能如此移人此只一句繳歸二子省多少力此第一繳】自秦之興功利之說一開於商君之齒頰【通鑑商鞅求見孝公說以冨國彊兵之術號商君】詩書禮義之澤斬於李斯之手【同上李斯上書臣請史官非秦記皆燒之天下有藏詩書百家語者皆詣守尉雜燒之】士之雍容寛大之气又摧敗困死扵始皇敲朴之下【過秦論始皇執敲朴以鞭笞天下通鑑諸生在咸陽者皆坑之】其民安於戰鬭狃於攘奪【專以戰鬭攘奪爲上】頡頏相髙爭欲奮牙距而摶噬者至漢猶未泯也【漢習俗猶如此】賢如李廣以敢目之可也【見題句】賢如辛子以介目之可也【題注】賢如傅子以鋭目之可也【見題句此皆賢者不能免處】其深沈渾厚何有哉【應冒子深沈渾厚字】數子之餘益不足道【須要此一語括未盡者】孰謂山西之風聲气習尙有如蘓趙二子者乎【又用一句繳歸二子此第二繳】夫充國佐方隆之漢【說趙充國】斃垂盡之先零【後充國傳臣愚欲先行先零之誅】振兵壓境𨿽以無道行之滅此而後朝食誰曰不可【用左傳語】武也【說蘓武】銜命敵庭之日【蘇武傳武帝遣武以中郎將使持節送匈奴使防在漢者】𨿽欲屈而臣之【同上單於使衛律召武受爵武謂等曰屈節辱命𨿽生何面目以歸漢】以其碎首全璧之勇死於一撃【藺相如傳臣請全璧歸趙相如曰大王必欲急臣臣頭與璧俱碎於柱矣】以寒氈裘之膽似可快也【使夷狄之膽寒亦且快人意上兩段分說二子此又分兩段說去】是何充國舒遲容與以孩提視防開之屬方休兵屯田以厚吾之勢【充國視防開如小兒充國傳不先破防牙先零未可圖也先誅先零則防開之屬不煩兵而服矣臣謹條不出兵畱屯田便宜十二事】而獨弱其力以徐伺有定【徐待匈奴自斃】武亦鮮腆倨傲以虛舟飄瓦視單於之橫逆【此說蘓武藐視匈奴荘子如虛舟飄瓦】𨿽濵於死者數四【濵死者近於死也蘇武傳單於乃幽武於大窖中絕不飲食數日不死廼徙北海使牧羝廩食不至】終不肯爲匹夫匹婦之諒【語豈若匹夫匹婦之爲諒也自經於溝瀆】莊乎其容【記玉藻色容莊】浩乎其气者不衰也【孟浩然之气看他用事只模冩當時气象而深沈渾厚已在其中可學】嗚呼豈惟山西【二子豈特優扵山西諸將】𨿽漢之諸將孰有出於二子之右者乎【惟漢將亦無優之者深一步繳此第三繳】爲將之道【立論】不憂其無功而憂其貪功【說充國】不貴其敢死而貴其能處死【說蘓武】故夫【斷】徼危幸釁逞於一快之怒非國家之福【說諸將】而養威持重忠於君命而不攜貳者眞愛國之將也【說蘓武充國深沈渾厚者爲優】孰謂山西之風聲气習而有憂國之將如斯人者哉【又深一步繳入一个憂國字此第四繳】況夫天下之事沮於羣議者易變【唐憲宗紀排羣議奮獨斷爲羣議沮撓者易變其事】而咻於眾人之口者不能奪也【孟眾楚人咻之】充國上屯田之策而破羌彊弩諸將惡其成而樂其壊者多也【本傳充國上屯田奏下公卿議臣初是充國議者什三中什五最後什八所善浩星賜迎說充國曰眾人皆以破羌彊弩出擊多斬首然有識者以爲虜勢窮困兵𨿽不出必自服矣宜歸功於二將軍】武之在匈奴【蘓武傳武在匈奴十九年】李陵衛律之徒刼制耳語者非一人也【本傳陵爲武置酒設樂因謂武曰單於聞陵與子卿素厚使來說足下又見前注】而二子視之若無曾不加動【蘓趙二子略不爲所揺撼此尢人之所難處】守之愈固【所守者堅】居之愈安【所見者定】作之愈髙【所爲者大】非有憂國之心出於天授【前漠髙帝紀此殆天授非人力也】孰能至是乎【此苐五繳自原題至此凡五繳皆一層髙一層自是一格】孟堅作史不能輕重言之【應冒】

【子班固立論不能抑揚之一句】噫後世無君子之論則二子亦山西人矣【若非有君子爲蘇趙拈出則蘓趙亦只是山西諸將等伍矣曰君子之論者止齊自謂也只用一句責史臣此樣說若多卻又無味了】謹論

品藻優劣格此篇與漢山西諸將孰優論同格

漢忠言嘉謀之臣如何

王節出處【前漢匈奴贊久矣外裔之爲患也故自漢興忠言嘉謀之臣何嘗不運籌策相與爭於廟堂之上乎髙祖時劉敬呂后時樊噲季布孝文時賈誼鼂錯孝武時王恢韓安國朱買臣公孫宏董仲舒人持所見各有同異然其要歸兩科而已縉紳之儒則守和親介冑之士則言徵伐皆偏見一時之利害而未防匈奴之終始也】

立說【謂外裔之爲中國患吾之制禦之道當爲長久可恃之計漢廷諸臣謀議各守偏見不出和戰二事獨鼂錯以守備爲說可爲萬世之圖言之忠謀之嘉者惟鼂錯一人而已其餘諸臣皆有失】

批云【去取極當議論精詳可爲矜式】

圖萬世之固而不狥一時之見者【謂鼂錯守備之說是圖萬世之固不從諸臣之言和言戰者而守一時之偏見】可謂善謀國者矣【善指忠嘉謀國指言謀二字】夫外裔之爲患自古有之【是出處久矣外裔之爲漢患意】在昔盛時【引古者說】上下相與圖回經畫【措置之策】以求制禦之道【制禦外裔】必先爲長久可恃之計【圗萬世之固】固非一扵用武以逞威【不恃戰】而亦未甞幸其臣服而視之以爲無事也【不恃和】後世以來【暗說漢】制禦之道旣失【反應上制禦字失字與大講相應】謀國之臣【暗說漢廷諸臣】甘於迎合者徒欲求快人主喜功之心【言戰者樊噲王恢朱買臣之徒】而偏守已見不達時宜者復無善後之策【言和者如婁敬之徒】其間能爲萬世之圗者幾何人哉【應破題含取鼂錯守備之說】先漢一代疆埸屢警【埸音亦邊境也】當時謀議大抵不過戰與和而已【說出戰和二字】戰以伸威和以息民【此諸臣之見】此非不足爲濟時之策【且略取其言】然漢人之失【卻抑之與講題相應】皆未免於中有所怵【怵動心也】見有所偏【偏見字應前】言戰者一於戰言和者一於和【先折倒諸人之議】而不能於和戰之間思爲可恃之計【言戰者不是言和者亦不是惟守備之說可恃可恃字應前長久可恃之計】惟鼂錯以守備爲說獨得古人根本之論【取鼂錯守備之說】惜乎固不能別而言之也【責班固作史不能明言之】漢忠言嘉謀之臣如何請申論之嘗謂古人以外裔待外裔故議論素定而中國之勢尊【言專於守備自有定論所以尊中國之勢】後世役中國以從事於外裔故議論紛紛而外裔之患熾【言或戰或和卒無定論所以啟外裔之侮】夫內夏外裔天地之大義也【自有定勢】唐虞君臣【唐堯虞舜之時】一謀一猷【映忠言嘉謀字書爾有嘉謀嘉猷】必思爲可久之計【應冒頭長久可恃字】聞有柔逺之言矣【書舜典柔逺能邇】未聞和親之說也【無漢人和親之說】聞有明刑之說矣【舜典帝曰臯陶蠻夷滑夏汝作士明於五刑以弼五教】未聞窮徵逺討之事也【無漢人窮徵逺討之事】制禦有道而邊鄙不聳【應冒頭制禦之道字邊鄙不聳言無烽火之警也】卒之中國有常尊之勢而外裔自無不服之心【鎖原題雙闗起兩股】則當時謀國果何如哉【此則謂之忠言嘉謀】自防戎之舉見於魯而外裔始橫【左隱二年公防戎於潛修恵公之好也戎請盟公辭】自伐敵之師慘於秦而中國始【史秦始皇紀賈生曰秦王鞭笞天下南取百粵之地以爲桂林象郡乃使蒙恬北築長城而守籓籬卻匈奴七百餘里】漢興宜知所鑑矣【當鑑魯與秦之失】而諸臣獻謀奉慮乃不外和戰以爲策【而漢諸臣之議又不出和戰之策】夫和之與戰【提起和戰二字說】誠古人所不屑【謂古人不屑戰亦不屑和】而亦後世綏禦之防權濟時之一畫【後世以和戰爲綏禦之權濟時之畫應冒頭非不足以濟時】誠使車馬器械素備於內【詩車攻宣王能內修政事外攘四裔復文武之境土修車馬備器械】而太原薄伐盡境而還【詩六月薄伐玁狁至於太原又見前匈奴傳云云】如宣王之伐玁狁何害其爲戰【見工注戰如宣王之戰則可】誠使生聚教訓無日不講【左哀元年吳王夫差敗越於夫椒報擕李也遂入越越王保於防稽使大夫種因吳太宰嚭以行成吳王將許之伍貟曰不可弗聽退而告人曰越十年生聚十年教訓二十年之外吳其爲沼乎】而子女玉帛徒以餌敵【史記勾踐令大夫種行成於吳乃以美女寶噐令種間獻吳太宰嚭】如勾踐之於吳何害其爲和【見上注和如勾踐之和亦可】柰何勇者主徵伐【漢之言戰者】怯者守和親【漢之言和者】急於狥時好則利害不暇計【應冒頭甘於迎合者】偏於守已見則利害不能計【應冒頭偏守已見者】盈庭聚議彼是此非【應原題議論紛紛之意】往往皆疎鹵之謀而忠嘉之畫曽不多見【責漢諸臣言和言戰皆守一偏之見未可謂之忠嘉】此漢初匈奴之患所以相仍於不已者【見題注】咎在於謀國者狃於和戰之說而無可恃之計也【可恃之計應冒頭以上暗指漢諸臣講論】自今觀之勞師萬里徑度沙漠戰以復讐可也【匈奴傳武帝大興師數十萬使衛靑霍去病操兵前後十餘年於是浮西河絕大漠窮極其地追奔逐北又詔曰齊襄復九世之讐春秋大之】士馬物故戶口減半戰可恃乎【此論武帝戰伐之失題注下文孝武𨿽徵伐克獲而士馬物故亦略相當又昭帝贊孝武師旅之後海內虛耗戶口減半】行李往來金繒不惜和以安邊可也【匈奴傳孝武卽位復修和親綺衣錦袍金帶綉錦赤綈緑繒遺單於云云復舊約以安邊民】盟血未幹邊烽已警和可恃乎【此論文帝和親之失同上十四年匈奴單於十四萬騎入朝那蕭闗殺北地都尉卭虜人民畜殺甚多後二年使使遺匈奴書單於旣約和親後匈奴復絕和親大入上郡雲中又胡騎入代烽火通於甘泉長安】玆其利害之所在較然甚明蓋不待異日而後見【繳上文】而樊噲徒以髙後一朝之忿遽有橫行之請【同上孝恵髙後時冒頓寖嫚爲書遺髙後髙後大怒樊噲曰臣願得十萬眾橫行匈奴中】王恢朱買臣徒以武帝開拓之志方銳而遽有襲匈奴置朔方之議【韓安國傳武帝卽位匈奴來請和親王恢曰擊之便韓安國曰勿擊便云云又公孫宏傳時東置蒼海北築朔方之郡宏數諫以爲罷敝中國願罷之於是上使朱買臣防難宏置朔方之便發十防宏不得一乃謝曰山東鄙人不知其便若是願罷西南夷蒼海專奉朔方上許之】言之不忠謀之不嘉在三子固有餘責【先折倒三子之言謀不忠嘉】安國建議勿撃公孫力請罷兵【見上注】始者爲謀亦豈不善【以爲善謀】夫何【責二子】辧論之際甫及一再而遽托之他有謬巧以自解【同上安國言勿擊便凡三王恢言擊之便凡三安國曰不至千里人馬乏食兵法曰遺人獲已意者他有謬巧可以禽之則臣不知也】發策詰難曽無一語爭之而反謂其便以求合帝意【公孫宏事見上注】守說不堅謂之忠可乎【再折倒二子言之不忠】至於劉敬欲紓邊患而建和親之策【劉敬傳時冒頓單於數苦北邊王問敬敬曰陛下誠能以適長公主妻單於使毋戰以漸臣上取家人子爲公主妻單於使敬往結和親】季布恐揺社稷而折面謾之人【樊噲事見上又季布傳云云噲柰何以十萬眾橫行匈奴中謾音嫚注欺誑也】賈誼憤倒垂之勢而流涕以建言【賈誼傳疏曰天下之勢方倒垂天子者天下之首上也蠻夷者天下之足下也今匈奴嫚侮侵掠漢嵗致金絮采繒以奉之可爲流涕者此也】仲舒思和好之利而請增於舊約【題注下文仲舒親見四世之事猶復欲守舊文頗增其約以爲匈奴者獨可說以厚利結之於天耳故與之厚利以沒其意盟之於天以堅其約質其愛子以累其心】遡其本心亦忠於謀國矣【亦如始者爲謀亦豈不善意】然白登之圍嫚書之辱略不能爲漢雪恥【匈奴傳匈奴攻太原髙帝自將兵往擊之至平城冒頓縱精兵圍髙帝於白登七日又匈奴爲書遺髙後曰兩主不樂無以自娛願以所有易其所無髙後大怒】而單於之系愛子之質竟無儒者之空言【賈誼傳請必系單於之頸又董仲舒傳質子事見上注】慮事若是謂之嘉可乎【又折倒四子謀之不嘉】若錯則不然【一句引入鼂錯】當文皇初年匈奴侵擾未如後日之甚【說當時夷狄之患】而錯也獨能爲國逺慮歷陳當世之急務【取鼂錯一人謂之獨能者惟錯能之諸臣不能也見下注】言守邊而不言開邊言備塞而不言出塞初未嘗倚戰以爲武【本傳錯言守邊備塞勸農力本當世急務】而地形必習器用必利俟其來則一大治之亦未嘗恃和以爲安也【本傳錯言古之制邊縣以備敵也十連一邑邑有假侯皆擇其邑之賢才有諳習地形知民心者居則習民於射法出則教民於應敵陛下絕匈奴不與和親臣竊意其冬來南也一大治之則終身創矣】於二說之間而思爲可據之地【應冒頭於和戰之間思爲可恃之計】是豈數子所可同日語哉【此一句歸美鼂錯折倒諸臣】考史氏之顚末【始末也】究匈奴之終始【引本文】若劉敬季布則失之懦【劉敬言和親季布不欲伐匈奴皆懦也詳見上注】樊噲王恢朱買臣則失之諛【樊噲逢髙後之怒王恢朱買臣投武帝喜功之心皆諛也見上注】公孫韓安國則失之遷就【爲買臣所難安國爲王恢所難不能守其初言皆遷就也】仲舒賈誼賢者也而其言復失於疎漏【仲舒增和好之約賈誼欲系單於之頸其說皆疎漏也以上一段合諸臣而言之逐一判斷數子皆有失應冒頭漢人之失字】忠嘉之謀捨錯吾誰與歸【取鼂錯一人】大抵後世禦戎類無上策【自作議論責後世也】謀國者惟當以和爲表以備爲裏以戰爲不得已【議論好】綏禦有道備守有方使可和可戰而權不在彼【以守備爲主或和或戰皆在我而已】請盟則爲漢文帝【匈奴傳注詳見前】犯邊則爲唐太宗【唐突厥傳頡利襲武功京師戒嚴太宗幸渭上與可汗隔水語且責其負約羣酋見帝皆驚下馬拜俄而大軍至敵大駭蕭瑀以帝輕敵諌帝曰云云與戰則克和則固制賊之命在此舉矣】如是則爲謀斯善矣𨿽然有苗逆命徵之可也【書大禹謨帝曰惟時有苗弗率汝䢐徵三旬苗民逆命】而伯益贊禹且曰惟徳動天無逺弗屆【見上注下文云云】西旅獻獒似亦不必深拒【書旅獒西旅厎貢厥獒太保乃作旅獒】而召公作誥必曰明王愼徳四夷咸賔【見上注下文云云】不區區以四裔叛服爲輕重而毎以修徳爲言【此是正大之論】此又非後世人主所能及【謂後世不修徳】子云有言【引揚子云語散場】言合稷契謂之忠謀合臯陶謂之嘉【揚子孝至萹云云】吾亦曰言合伯益謂之忠謀合召公謂之嘉【末又主修徳之說用伯益召公事爲證且善變換揚子云忠嘉二字來映題極切極好】

發明性理格此篇與葉子雅是非之心智之端論同意

仁義禮智之端如何

髙起潛出處【孟子公孫丑上惻隠之心仁之端也羞惡之心義之端也是非之心禮之端也是非

之心智之端也人之有是四端也猶其有四體也】

立說【祖朱文公之說惻隱羞惡辭遜是非情也仁義禮智性也心統性情者也端緒也因其情之發而性之本然可得而見猶有物在中而緒見於外也心統性情本程子語朱文公又云仁必具愛之理則發而有惻隱義必具羞惡之理則發而有羞惡禮】

【必具辭遜之理則發而有辭遜智必具是非之理則發而有是非仁義禮智是未發底道理惻隱羞惡辭遜是非是已發端倪仁義禮智本體無形因其發動處可見】

考官批【發盡朱文公未盡底意思理學透徹文勢委蛇關洛諸儒議論盡在是矣】

理原於至一【理是仁義禮智之性至一是心】極其所發見則未嘗一【發見未嘗一是惻隱羞惡辭遜是非之情】卽其所發見而求是理之一焉【以惻隱羞惡辭遜是非之情而求仁義禮智之性於一心】始可與言理者矣【理是仁義禮智之端】夫是理之初【初是端】渾然而已【仁義禮智之端其初本一】動靜同原內外同體【用程子語】初非有二本也【應至一字】然而其初者本一【原族至一】而其所發見者則隨見而隨著【發見則未嘗一】由動而觀乎靜【動是惻隠羞惡辭遜是非之情靜是仁義禮智之性】卽外以達乎內【外是惻隱羞惡辭遜是非之情內是仁義禮智之性】吾知其混融精一之地要必有以主之也【混融精一是心】何者【喚起】人生之初【應初字初是端】此性而已【仁義禮智】此性所感其情動焉【惻隠羞惡辭遜是非】心也者又所以統性情而一之者也【用朱文公釋本文語】君子講明理學以幸天下【君子暗指孟子】知夫仁義禮智者性之所固有也【演朱文公語】故必示人以其情【惻隱羞惡辭遜是非是情】知夫惻隠羞惡辭遜是非之端者情之所已發也【演朱文公語】故必反求於其性【仁義禮智是性】因情以見性【由惻隠羞惡辭遜是非之情以見仁義禮智之性】由性以達情【由仁義禮智之性以達惻隠羞惡辭遜是非之情】則此心之用始可得而見矣【歸心字主意】不然內心一失其所主【反說心無所主】而支離專錮之習勝【此是異端之學】則其未發者皆非其天【仁義禮智之性】而已發者必流於人矣【惻隱羞惡辭遜是非之情】此孟氏之所深憂也【正舉孟子】仁義禮智之端如何請申論之嗚呼道之不明也我知之矣【用中庸語】自兼愛之說行【孟盡心墨子兼愛摩頂放踵利天下爲之】世之求仁者不得其端【墨翟兼愛非仁之端】爲我之說行【同上楊子取爲我防一毛而利天下不爲也】世之求義者不得其端【楊朱爲我非義之端】絕防之學慘於老氏【韓原道老子之言道徳吾有取焉耳及捶提仁義絕防理學吾無取焉耳】縱橫之辯肆於儀秦【史記蘇秦說六國合縱攻秦張儀說六國連橫事秦】世之求禮與智者抑又不得其端【儀秦之縱橫非禮與智之端】是豈吾道若是迂逺而無所從入之途哉【非仁義禮智之迂逺也】抑其所以求道者非其論耳【求仁義禮智不得其道應冒頭內心一失其所主止必流於人矣一段】蓋嘗靜觀於此心【正說心字】達觀於此身【自心而身】泛觀於天地萬物之大【由身而天地萬物且說心之功用大處】人之所以混然中處【橫渠西銘予玆藐焉混然中處】其或怵惕於赤子入井之時莫非仁也【孟公孫丑上所以謂人皆有不忍人之心者今人乍見孺子將入扵井皆有怵惕惻隱之心】而是仁果何自而形【用何自字喚下意】致謹於事君從兄之際莫非義也【孟告子下爲人臣者懷仁義以事其君又離婁上義之實從兄是也】而是義果何自而見【用何自字喚下意】徐行後長初非外入【孟告子上徐行後長者謂之弟疾行先長者謂之不弟又仁義禮智非由外鑠我也】譽堯毀桀莫非當然【同上子服堯之服誦堯之言行堯之行是堯而已矣子服桀之服誦桀之言行桀之行是桀而已矣】所謂禮與智誠不可勝用也而是理又果何自而發【用何自字喚下意】嗚呼【應上呼喚】此理學之精防非可以易言【謂仁義禮智之端未可易說】而人道之大所以貫三才出萬類【仁義禮智】而卓然精一之地【精一是心書禹謨人心惟危道心惟防惟精惟一允執厥中】要有不可誣焉者也【歸在心上】夫有性而後有情【正應由性以達情】非情則無以見性【反應因情以見性】性主於內其靜者也【應冒頭內字靜字此是仁義禮智之性】情發於外其動者也【應冒頭外字動字此是惻隠羞惡辭遜是非之情】故錮於性之所不可執者非情之眞【反說性情字】梏於情之所已流者非性之正【此是揚墨之流】亦其操存之無地【心不能統性情之故】而防者或不能以自主【大禹謨道心惟防】危者或得以私勝【同上人心惟危兩句用朱文公議論】則其流益分而其習益逺矣【應原題異端者流不知仁義禮智之端一段】然而水木之本原【譬諭端字】初非有殊【端如水之有原木之有本一而已矣】而所謂一者則猶故也【應主意一字】彼異端之學【應原題反說】始於存心之不明【異端不知存心之學】而失於此性之不知【不存心則不知性】故支離淆亂四出而不可禦者【應冒頭支離專錮之習勝字】皆習於情之所已流者矣【不知性亦不知情矣】孟子之學惟其有異乎是【正說主意】故其所以言理者始可推也【理是仁義禮智】夫喜怒哀樂未發謂之中發而皆中節之謂和【用中庸全句】此性之初無智無愚【正說性字】而仁義禮智之理皆具則其未發者可知也【未發是仁義禮智】此情之動【正說情字】而惻隠羞惡辭遜是非之端隨所感而皆見則其已發者有在也【已發爲惻隠羞惡辭遜是非】未發謂中已發謂和【演上文】此理固非自外入矣【孟子仁義禮智非由外鑠我固有之也】然極而至於天地位萬物育者果孰從而使之乎【中庸致中和天地位焉萬物育焉用孰從字喚下意】嗚呼【答上問】此上天之載無聲無臭【中庸舉毛詩語】而昭昭之多【中庸今夫天斯昭昭之多】所以能合萬殊而一之者也【用朱文公萬殊之所以一本語】大哉心之爲用乎其四端之主乎其仁義禮智之本乎其性情之統而有以運用之者乎【發盡主意】自昔聖賢之所以相傳而植立人紀維持人道至於無所終窮者蓋得乎此者也【仁義禮智之功用如此】又豈若異端者之紛紛爲哉【又應原題說】故愚嘗因孟氏之言竊以爲天下之言性者不可溺於髙逺【異端之學溺於髙逺】吾之所謂仁義禮智者皆實理也【聖賢之學不溺於髙逺】天下之言情者不可拘於凡近【異端之學拘於凡近】吾之所謂有是四端者皆是理也【聖賢之學不拘於凡近】成之者性而情動焉【易繋辭繼之者善也成之者性也】感而生情而性寓焉【通書五性感動而善惡分又記樂記人生而靜天之性也感物而動性之欲也】則所謂心學者其端於此可推矣【心所以統性情者也】不然則反以禮爲僞【荀子之言】以智爲術【告子之言】以仁義爲定名【韓愈之言】未必皆不知道者言之也【非特異端不知吾黨亦不知】噫安得孟氏子與之言道哉【又感慨傷今思古是學文中子安得員機之士與之論九流哉句法】

發明性理格此篇與髙起潛仁義禮智之端論同意

是非之心智之端

葉子雅出處【孟公孫丑上詳見前篇】

立說【本朱公集注之說謂心者統乎性情人有此心卽有此智旣有此智卽有是非是非其情也智其性也此心所主一純乎公是其所是非其所非則因其所發之情卽可以驗其本然之性是心與性情未嘗相離也】

批云【辭旨精深首尾通暢本先儒之說而參以已意若論義理大段正當】

一念好惡之公【一念是心好惡指是非】則可以驗本然之天矣【本然之天是智之端】夫智者具是非之理者也【先挈智字說】人有此心卽有此智【露出心字主意】旣有此智卽有是非【見得是非之公是智之端】是心與性情固不見其相離也【總心性情三字用朱文公語心與性情不可相離】然心則統乎性情者也【語錄張子曰心統性情者也】夫苟其統乎性情也【粘綴上文】則此心所主一純乎公【以心爲主】是其所是非其所非【公是公非】則旣發之情卽未發之性【中庸喜怒哀樂未發謂之中發而皆中節謂之和】吾見其一本而已【心統性情】不然公是公非之心或失其守【心無所主】則其與物接也必將情其情而不性其情矣【便無公是非了何以統性情】孟子論是非之心必以智之端言【舉本文】豈不以是非情也智則性也【說主意分曉】性者心之理情者心之用也【語略性是理情是用】吾能因其已發而探其未發【應前語】則曰情與性獨不自此心而統之歟【應心統性情主意】是非之心智之端也願申言之大哉心乎其兼統夫性情者乎【正原心統性情意主意在此一句所以復引此辧論起】夫心自心也何兼性情而統之也【問難】吾嘗因是而求其說矣【答觧】人生之初明通無蔽【記人生而靜天之性也】與生俱生者心也【用程子語】是者是之非者非之【是非之公】本然之性【此是智】我固有之非由外鑠我也【孟告子非由外鑠我也我固有之也】然是心所在【轉歸心上說】其未發也固純乎天而已矣【此是性之靜應破題天字】及其感物而動【記樂記感於物而動性之欲也】則或好或惡於是乎有情焉【此是情之動】其端甚防其理甚著【說端字】要皆此心本然通明之用也【又歸在心字語略人只有一个心性安然不動情則因物而感性是理情是用性靜而情動】則是舍情無以見性【非是非之情無以見智之性】捨性亦不可得而見心【非智之性無以知本然之心朱文公云心與性不可相離捨心無以見性捨性則無以見心】性情之統於心者如是夫【繳在心統性情上來】吾惟自是而求之【順說】則動靜一源顯防無間【用程子語】感物而動好惡形焉【見上注】卽人生而靜智以知此者也【記樂記人生而靜天之性也又祭義智者知此者也】未發非先已發非後【未發是性已發是情又見前注】不得於心勿求於性【學孟子不得於心勿求於气句法】不性其情則必情其情【用文公語】夫固一本而已【應冒頭語】知乎此則可以知孟子之言矣【入孟子本文來】且自人之智言之【挈起智字講】吾徒見夫人一心也心一理也【心具智之理】寂然之初端倪不露【易繋辭寂然不動】方其未發沖漠無朕【此是性之靜處朱文公云沖漠無朕】𨿽淵懿也實有生知之妙【揚子聖人聰明淵懿語十六生而知之者上也】𨿽凝靜也實有明通之識【通書靜虛則明明則通】𨿽藏蓄也實有事至能應物來能名之功【荀子云云】不求照物無物不照不求見事何事不見是智也卽具是非之理者也【以上皆說智之性已具是非之理】抑吾欲求是本然之理【應破題本然字】如之何而得之也【有呼喚】天下之人見夫人之爲善也本非有與於我也【應前是者是之意】我則見之如不及【語季氏見善如不及】見人之爲不善也本非有加於我也【應前非者非之意】我則見之如探湯【同上見不善如探湯】彼其一好一惡公是公非【總說是非之公】所以發見呈露如是其不可遏者【此是情之動處】豈喜怒哀樂旣發之後其情自若是哉【見中庸喚下文來】吁【應上】於此可以驗本然之性矣【應冒頭因其已發而探其未發意】何則【虛設問】智根於心者也【答歸心字上】其未有所觸也其未與物接也【此未發之時】吾見其寂然而已【此是性之靜】及夫境變於前有是有非【此已發之時】則感而遂通天機自見【此是情之動易系辭寂然不動感而遂通】是者好之智之理見於是是之時非者惡之智之理著於非非之日【荀子是是非非之謂智】譬猶因影見形形非與影殊【以影比是非之情以形比智之性】沿流遡源源不與流別【以流比是非之情以源比智之情】其妙用顯行者卽其未始感發之驗也【妙用顯行是是非之情未始感發是智之性】誰謂是心之大非包括性情之具乎【繳心絖性情意】時當戰國心學不明甚矣【引本題孟子來】是非貿亂莫有得其眞者【心不能統性情故無公是公非】孟子七萹之書其所以淑當時詔後世【發明孟子所以立言之意】大抵不過發明此心之妙【先發心之一字】如曰智者行其所無事【孟離婁下所惡於智者爲其鑿也禹之行水行其所無事也如智者亦行其所無事則智亦大矣】是以智之本於心者不可鑿也【歸在心上】及其言性且曰乃若其情則可以爲善【孟告子上公都子曰云云今曰性善然則彼皆非與孟子曰乃若其情則可以爲善矣】非謂情之果可以爲善也【就上一句斡轉】蓋以因所觸而發者𨿽不可以言情【已發爲情】要其所以如火之然如水之達者亦其是非之心人皆有之故也【性之動爲情題下文凡有四端於我者知皆擴而充之若火之始然泉之始達】孟子之言其眞欲遏當時之情其情【繳孟子立言之意】使知心統性情之理歟【繳歸心統性情上】𨿽然四端之理𨿽人心之所固有【結上生下】至於智之爲理此又仁義禮三者之所不可無者也【朱文公云智亦可以包四者知之在先故也又說仁義禮不可無智】是故兼愛以爲仁【孟子墨氏兼愛摩頂放踵利天下爲之】非智則何以知其非仁【要智方知不仁】爲我以爲義【同上楊子取爲我拔一毛而利天下不爲也】非智則何以知其非義【要智方知不義】非禮以爲禮【荀子以禮爲僞】非智則何以知其非禮【要智方知其非禮】故曰智者知此者也【朱文公云智有藏之義焉有終始之義焉惻隠羞惡恭敬三者皆有可爲之事而智則無事可爲但分別是非耳又云智只是知得了便交付惻隠羞惡辭遜三者】使人能於本心之智而行其所無事焉【末又歸重在智上注見上文】則是凡有四端者知皆擴而充之矣【注見上】

兩萹皆以心統性情爲主意是祖前軰議論性理透徹前一篇人所罕見可以此萹參看

回防題意格此篇與黃朴經制述作論同意

禹入聖域而不優

林駉出處【前漢賈捐之傳臣開堯舜聖之盛也禹入聖域而不優故孔子稱堯曰大哉韶曰盡

善禹曰無間云云】

立說【聖之盛者莫如堯舜凡事已盡美盡善所以繼其後者難乎措手況復世變愈趨愈下禹之時又不如堯舜之時所以禹之未優不如堯舜之盛也向使非堯舜爲之先則禹亦可與堯舜並稱矣豈誠有所未優乎】

考官批云【出脫大禹極有力量是用起文格議論自七聖論中來觀此一萹可見前

軰手髙處】

聖之盛者難乎其繼也【堯舜聖之盛禹繼堯舜之後所以爲難】夫苟得斯道之傳者皆聖人也【韓原道堯以是傳之舜舜以是傳之禹】而或繼之難何哉【設問旣是三聖皆可以傳道何爲難繼】蓋寥寥數百載之間【答上問】而獲覩一聖人之興【聖人不常出】則世率以爲希濶之遇【言聖人罕見】而未暇於求全【含未優意】今而二三聖人相因而起【堯舜禹三聖人】作於前日旣盡善盡美而無復余憾【謂堯舜聖之盛可無餘恨】則爲之後者猶莫難乎其繼之也【禹繼堯舜之後難以措手】況復世變之自簡而入煩【帝降而王堯舜時事簡禹時事煩】天下之自無事而日以多事【此兩句用起文格堯舜時無事禹時多事】後聖人之心已不能以逰乎前聖人之天【禹所以不如堯舜呂東萊禹論云向使徵誓之名不立吾知舜可以逰乎堯之天禹可以造乎舜之天】則其可以無優劣之辧乎【堯舜所以爲優禹所以爲未優】此則禹之得爲未優者也【禹之未優堯舜之盛爲之先】蓋世無唐虞禹得以專聖人之稱【若無堯舜爲之先則禹與堯舜並矣】惟堯舜爲聖之盛則禹之聖亦難乎其爲言矣【應破題句發盡本意】是

知禹之所以爲未優而非誠有所未優於聖者【回互得好】賈捐之之言曰禹入聖域而不優請以是論之昔之爲道統之論者曰堯以是傳之舜舜以是傳之禹【見韓原道全句】又曰三聖相授守一道【董仲舒防】則禹之於堯舜若是班矣【如此則是堯舜禹則一用孟子語若是班乎】今而於禹而有未優之論何耶【設問反難】以禹而猶未優於聖【就上文難】則堯舜亦未可謂之聖耳【若以禹爲未優則堯舜亦可謂之未優】吁【轉正】亦孰知夫禹之所以爲未優者正以堯舜爲之先歟【主意】古之作書者堯曰稽古【堯典曰若稽古帝堯】舜曰稽古【舜典曰若稽古帝舜】禹亦曰稽古【禹謨曰若稽古大禹】是則堯舜禹之所以同也【如此則是堯舜禹則一】然堯以典名【作堯典】舜以典名【作舜典】禹獨以謨稱【作大禹臯陶謨】是又堯舜禹之所以異也【如此則是堯舜禹又不同】世之論者類以爲風气始開此帝降而王之別【禹之時不如堯舜之時】然豈知天下之事已備而猶有未備者則或可以措其力【堯舜不爲之先則尙可以措手】盡美而又盡善者則無所容其功【堯舜旣盡美盡善禹何所容其功】堯舜之時【且先形容堯舜聖之盛處】法度則章矣【揚子見下注】禮樂則著矣【問道萹虞夏行堯道法度彰禮樂著】論其功則巍乎無能名矣【語防伯蕩蕩乎民無能名焉巍巍乎其有成功也】言其徳則甚盛蔑以加矣【左傳襄二十九年吳公子札來聘見舞韶箾者曰徳至矣如天之無不防也如地之無不載也𨿽甚盛徳蔑以加於此矣】借使堯舜之後而復以堯舜繼之已難於復盛而況於禹乎【應聖之盛者難乎其繼意】昔孔子稱堯曰大哉【語防伯大哉堯之爲君也惟天爲大惟堯則之】而稱舜曰君哉【孟子君哉舜也】知君哉之舜已不能並大哉之堯【舜已不如堯】則禹之爲聖其得未優之名固宜也【禹宜乎不如堯舜】況世變之浸以不古【亦是起文應冒子世變之自簡而入繁】人情之漸以不美【應冒子天下自無事而日以多事】堯舜之民皆以堯舜之心爲心【堯舜時優於禹之時又下注】而禹之民各自以爲心【禹時不如克舜之時又下注】泣辜之嘆【通鑑紀禹出見罪人下車問而泣左右曰何爲痛之禹曰堯舜之人人皆以堯舜爲心今方爲君人各以其心爲心是以痛之】禹亦自知其不唐虞若也【禹不如堯舜】故其胼手胝足【李斯傳手足胼胝面目黎黒】其視埀衣拱手而天下治者爲孰優【易系辭堯舜氏作埀衣裳而天下治】誓師振旅【大禹謨禹乃誓於師曰云云禹拜昌言曰兪班師振旅】其視不戰而屈人兵者爲孰優【揚子問道不戰而屈人兵者堯舜也此兩腳先用禹事織堯舜事】擊壤之老不知其帝力【帝王世紀堯時八十老人擊壤】

【而歌曰吾鑿井而飲耕田而食帝何力於我哉】康衢之童不識而順則【列子黃帝萹帝逰於康衢兒童語曰立我烝民莫匪爾極不識不知順帝之則】其視六府三事人得以歌其功者爲孰優【大禹謨禹曰於帝念哉云云帝曰兪地平天成六府三事允治九功惟敍九敍惟歌此一腳先用堯舜事來織禹事】吁堯舜之聖其天也若禹則其猶人矣乎【禹之人不如堯舜之天字眼好】無堯舜則禹爲蔑加之聖可也【見上左傳注應冒頭世無唐虞禹得以專聖人之稱】惟夫堯作於前舜述於後至矣盡矣而不可以復加矣【本中庸見左傳】則爲禹者亦難乎其繼之也【應冒頭惟堯舜爲聖盛則禹之聖亦難乎其爲言矣】崛起於尋常之中則𨿽庸才亦足以自見【此比無聖人爲之先則或可以措其力意】而襲箕裘世業之傳【記良弓之子必學爲箕良冶之子必學爲裘】一事少墜先人訓則其事有異於它人【此比繼聖之盛者無所容其功意】太甲亦賢君也【湯之子】以其繼成湯則不能以逃不明之譏【書伊訓太甲旣立不明以不明字比未優字】成王亦聖子也【武王之子】以文武爲之先則亦見謂中才焉【漢書成王中才之君以中才字比未優字】使禹曠堯舜數百年而後生【使禹不繼堯舜之後則與湯武一同】則有慙之湯【書仲虺之誥成湯放桀於南巢惟有慙徳以有慙字比未優字】未盡善之武【語子謂武盡美矣未盡善也以未盡善字比未優字】皆不失爲聖人【禹湯武皆謂之聖人】孰謂禹而不優於聖邪【回防得不優意甚好】大抵世無孔子則顏子不當在弟子之列【韓文全句】時有周公則召公僅可謂之大賢【孫寶曰周公上聖召公大賢又以此二事爲證】絕無而僅有則有者始足稱【無堯舜則禹爲優】層見而疉出是所以來未優之論也【堯舜之後又有禹所以未優】不然則孟荀之才其視大禹又何如哉【又舉孟子荀子來比禹】後之論者猶曰優入聖域【韓進學解皆者孟軻好辧孔道以明云云荀卿宗王大論以興雲云絕類離倫優入聖域】曽謂大禹而不孟荀若也【禹豈孟荀之儔哉】蓋時當戰國則𨿽孟荀可爲優入聖域【戰國之時無人孟荀所以爲優】世處唐虞則以大禹入聖域而不優【唐虞之盛如此禹所以爲未優】善觀聖人者亦當先觀其時可也【一觀孟荀之優則禹之未優可知矣以彼形此極是透徹】

回防題意格此篇與前輩禹入聖域而不優論同意

經制述作如何

黃朴出處【文中子天地萹吾視千載而上聖人在上者未有若周公焉其道則一而經制大備後之爲政者有所持循吾視千載而下未有若仲尼焉其道則一而述作大明後之修文者有所折衷矣】

立說【古者聖人開端於其先人心未漓未嘗求詳於法眞意相與未嘗求工扵文使繼之者猶有所增益若經制之法至周公而大備述作之文至仲尼而大明則是法與文至此極矣後之言法者卒莫能繼周公之遺則後之言文者卒莫能繼孔氏之餘音則二聖人先爲之極而難乎其繼耳然猶汲汲而使之大備者是蓋聖人處世變之窮而非其心之得已】

考官批云【文勢圓轉意味深長蓋自呂東萊七聖論中來老作也】

事至於極而難乎其繼者【經制大備述作大明則已極矣後之作者何以繼之】是殆聖人處世變之窮【周公處成周世運極盛之時孔子處春秋斯文將墜之時】而非其心之所樂也【至於窮而爲之非其心之得已】夫道散而法始立【道散而後經制法立】質防而文始興【質防而後述作之文興】曽謂聖人求詳於法求工於文哉【聖人本心未嘗求如此】法足以盡物之變【經制大備】文足以窮理之奧【述作大明】後有作者固無復加於此矣【無以復加則難乎其繼】然太朴日散【不容無經制之法】至徳日離【不容無述作之文】聖人之心未始不逆料異日之難乎其繼也【周公孔子已預知如此】聖人𨿽知異日之難繼猶將汲汲而爲之者【粘上文演大備大明意】其殆憂世變之愈窮【應破題處世變之窮】不得已焉曲爲之制【經制大備】詳爲之說【述作大明】則來者尙有稽焉耳【所以備且明者要使後世有所考證】經制述作至周公仲尼而極盛【引夲文】亦至周公仲尼而始窮【應窮字】世變亦可覩矣【應世變字】吾是以悲二聖人居道之窮【應窮字】不得如古先聖人之爲開端於先【學東萊七聖論言語】而使繼之者猶有所增益也【古者聖人未至於極則猶可繼如周孔已極不可繼也】然則經制大備述作大明非二聖人之心明矣【照破題語】經制述作如何請申王通之說夫法所以防情也【經制】文所以宣意也【述作】吾欲詔天下示來世【應來者尙有稽語】自非經制之詳【大備】述作之備【大明】則其傳也不久【不備不明則不可以傳後世】𨿽然斯二者【經制述作】非聖人意也【非本心之所樂】勢也【處世變之窮非聖人意也勢也是學栁子厚封建論語】人情未漓何以法爲【太朴未散則不必求詳於法】眞意相與何以文爲【至徳未離則不必求工於文】自穴居結繩易而爲宮室書契【易繋辭上古穴居而野處後世聖人易之以宮室上古結繩而治後世聖人易之以書契】君子知黃帝堯舜之通變【同上黃帝堯舜氏作通其變使民不倦】已不能無異於伏羲神農之舊【同上包羲氏沒神農氏作云云神農氏沒黃帝堯舜氏作】則法固不必詳也【不必求詳經制之法】自八卦之畫重而爲六十四【伏羲畫八卦文王重爲六十四卦】君子病文王之費辭【文王重易之辭已繁於伏羲之文】已不逮伏羲氏之省文【見上觧】則文固不必多也【不必求多述作之文】是故溝池以爲固禮義以爲紀【記禮運云云】原於大道之旣隠【應冒頭承題道散而法始立】博而寡要勞而無功【司馬遷云云儒家者流博而寡要勞而無功】咎在文籍之太繁【應冒頭承題質防而文始興】吾固以爲周公經制之備非求備也【入周公經制之備語】世運至成而已極𨿽欲不備焉不可也【應處世變之窮意不容不大備】仲尼述作之詳非過詳也【入仲尼述作大明語】斯文至春秋而將墜𨿽欲不詳焉不可也【應處世變之窮語不容不大明】二聖人處時之不幸【世變之窮】是以極意而爲之【應冒頭猶將汲汲而爲之】非其所欲也【應破題非其心之所樂】何者君臣名分朝廷禮節車輿服禦之制冠昏防祭之儀【見周禮】周公處之盡矣【經制之法至周公而後大備】後世有周公焉莫能加毫末於此矣【應難乎其繼意】天地之所以位日月之所以行【學韓送文暢師序文日月星辰之所以行天地之所以著】鬼神人物之變【同上鬼神之所以幽人物之所以蕃】仁義禮樂之實【孟子離婁上仁之實事親是也義之實從兄是也知之實知斯二者禮之實莭文斯二者樂之實樂斯二者】孔門講之熟矣【述作之文至仲尼而大明】後世有夫子焉亦莫能加毫末於此矣【應難乎其繼意】周公仲尼曾以是爲誇乎【非周孔二聖人本心】蓋自三皇至於周如一陽之生於復【易復卦五陰在上一陽在下】而將變於姤也【姤卦五陽在上一陰在下】子丑寅之建正【記檀弓注夏以建寅爲正殷以建丑爲正周以建子爲正】忠質文之疊尙【夏尙忠商尙質周尙文】至是周矣【周者徧也】此周公所以詳其法【周公經制所以大備】吾夫子所以備其文歟【仲尼述作所以大明】然自六典致太平之後【六典周公致太平之書六典天官地官春官夏官秋官冬官】世之言治者卒莫能紹六典之遺則【經制大備難乎其繼】自六經埀世之後【孔子刪詩定書述禮明樂系易作春秋】世之爲文者卒莫繼孔氏之餘音【述作大明難乎其繼】則以二聖人先爲之極而後世難乎其繼耳【發出主意】嗟夫法備於成周【經制大備】由成周而下法無取焉【應後之言治者莫能紹六典之遺則意】文盛於洙泗【述作大明孔子設教於洙四之上】由洙泗而下文無觀焉【應後之爲文者卒莫能續孔氏之餘音】二聖人之心【周公孔子】非不知異日事勢之必至此也【應冒頭聖人之心未始不逆料異日之難乎其繼意】亦念夫世降而周【說周公孔子之時】三光五嶽之气將散人事備矣【應冒頭道防意】風气漓矣【應冒頭質防意】吾恐後世因之不知太平之盛典【周公經制】聖學之大全【孔子述作】非吾之責而誰責【後世不知此則是周孔之意】是用事制而曲防【經制大備禮事爲之制曲爲之防】博學而詳說【述作大明孟博學而詳說】立爲成憲以俟後聖【應冒頭來者尙有稽意】千載而下尙庻幾如吾意之所期而卒不果也豈不悲哉【非聖人本心之所樂應冒頭一悲字】生於周孔之前者率五百年而一遇聖人【孟子盡心下由文王至於孔子五百有餘嵗】生於周孔之後者千有餘年而未遇焉【上文由孔子而來至於今】事極乎盛者其終必衰【應聖之盛者難乎其繼意】故君子欲觀聖道常願如大道爲公之世停蓄不露【記禮運大道之行與天下爲公】不願如周公孔子之事極盛而無餘也【法與文至周公孔子而極】此非吾之臆說也【非吾一已之見】周公仲尼復起無以易吾言也【學孟子語】太公報政周公曰平易近民民必歸之【史記魯世家太公之封於齊五月而報政周公曰何速也平易近民民必歸之】則欲簡而不欲繁周公之心也【周公之心未嘗求詳扵法】仲尼嘗謂予欲無言天何言哉【語子曰予欲無言子貢曰子如不言則小子何述焉子曰天何言哉四時行焉百物生焉天何言哉】則著書立言又豈仲尼之得已乎【仲尼之心未嘗求工於文】不得已而猶爲之【粘上文斡一轉】聖人之志益可悲矣【非聖人之本心應前悲字】然則經制至於大備述作至於大明【敍本文】其殆救時之獘濟道之窮【應處世變之窮意】開天下後世之惑【應來者尙有稽意】𨿽欲效黃帝堯舜氏之爲而不可得也【應原題下數語】世之惑者不諒聖人之心【反應前心字】不知世變之不可驟返也【反應世變之窮說】學淸虛者病法制之繁於是乎有剖斗折衡之說【老子剖斗折衡而民不爭安得如經制大備時】尙慘刻者病文字之多於是乎有坑焚絕防之說【秦始皇以焚書坑儒絕防禮學安得如述作大明時】愈變愈下【世變之窮】道術益爲天下裂矣【經制述作愈分裂矣】獨不思返天下於太朴【應人情未漓意】示學者以無言【應眞情相與意】斯說也而果可用於周則周公孔子已爲之矣【經制果可以不備述作果可以不明則周孔已先爲之又何待後人爲之】周孔之所不能爲【粘上文正說】而後世欲彊爲之【此淸虛慘刻之徒】非愚則狂也【繳盡上意】𨿽然周公之事不得而見之矣【周公是達而在上者】宣尼之業誰實紹之【孔子是窮而在下者引下文】王通氏講道河汾竊有志焉【王通字仲淹講道於河汾之上】屬之王通氏可乎【設問】曰王氏支離【揚子五經支離】支離者不得其雅也【折倒王通】若孟軻氏醇乎醇者也【見韓原道文】井田經界本之周公【孟畢戰問井地孟子曰云云夫仁政必自經界始井地不均谷祿不平】仁義性善傳之孔子【孟子告子曰云云以人性爲仁義猶以杞桞爲桮棬孟子曰云云率天下之人而禍仁義者必子之言夫云云人性之善也猶水之就下也人無有不善水無有不下】孔子而下孟軻氏一人而已【韓原道孔子傳之孟軻】軻死而後不得其傳【同上軻之死不得其傳焉】故曰周公歿天下無善治孟軻死百世無眞儒【四句全用程子語】非知道者孰能識之前萹謂聖之盛者難乎其繼此篇亦謂事之極者難乎其繼意味正相似亦可謂與君擢唐虞三代純懿論蔡徳潤說天者莫辯乎易論機軸略同可以參看

反題辧論格此篇與鼂錯不能過崔寔論同機軸

文帝不及賈生

蔡岸出處【前漢賈誼傳誼爲長沙王太傅后嵗余文帝思誼徵之至入見上方受釐坐宣室上因感鬼神事而問鬼神之本誼具道所以然之故至夜半文帝前席旣罷曰吾久不見賈生自以爲過之今不及也】

立說【不及之名常生於過帝不及乎賈生則生之於帝爲過矣生以豪傑之才過於自用生之所甚喜帝之所甚憂謫之長沙欲其少損而宣室之論愈過於前則文帝不及之嘆蓋惜其過於自用之辭云爾而非所以爲褒也是就過之一字上用力】

批云【說他人未出底話是要看他冷語處最有力老筆也】

人主有志於成就天下之豪傑者【賈生以豪傑之才過於自用文帝欲成就之】不欲其過於自用也【不及之嘆非眞不及也恐生之過於帝也】夫適然議論之間【宣室之論】能使其君欣然入其心【文帝爲之前席】有不可防及之意【自以爲過之今不及也】亦足以爲一世之豪傑矣【且說生之才可謂豪傑未說出主意】然而【轉歸主意】動見於辭色者所以爲喜【文帝曰自以爲過之今不及也】而郁然於懷者實深以爲憂【憂其過於自用】苟不深觀其抑揚之所存【自他人觀之則過字似抑賈生不及字似揚賈生以此萹觀之不及字是抑生非揚也】而徐防其用捨之所極【召之未防謫之長沙再召之方至又爲梁王太傅】則人君之用心所以成就其才於逺且大者終不可得而見也【以不及之詞爲褒而不以爲抑則帝成就之心不可得而見矣】吾嘗以是而觀文帝矣賈生以豪傑之才自奮於一世【本傳誼年少頗通諸家之書】固帝之所甚重【文帝重之超遷嵗中至大中大夫】而過於自用【應起語】抑有傷焉【誼之才旣有諸老先生之不及所以起絳灌之讒今而宣室之召議論尢過於前文帝所以傷之】宣室之論自謂不及【敍本文此不及二字當以冷語觀之異乎他人之所謂不及】蓋惜之之辭云爾而非所以爲褒也【觀帝不及之辭不是褒他正是抑他惜其過於自用也】不然旣以爲不及矣而卒不用焉亦獨何哉【觀帝不用他則知不及之語非喜之之語】以是觀之則文帝不及賈生亦可以考論其故矣【舉題語亦復連接不斷】夫人之所謂不及者【且說他人之見】必其在已者有所愧而在人者有所羨也【我不如他所以有不及之語】而文帝之所不及者則非是之謂也【帝之所謂不及者非眞謂不及他正是冷語】不及之名常生於過【說出本意】帝不及乎生則生之於帝爲過矣【就出處過之一字斡得意出】嗚呼帝之不及生於帝乎何愧【帝若眞不及他夫何慊】生之過於帝則生其可慮也哉【生若眞過於帝豈不大可憂憂之者蓋惜其豪傑而欲成就之】夫士君子抱負其所長以致用於一世【此處文不失之抱腳雍容和緩且說君子之正論】亦必觀乎時中之義而後可以有爲也【記中庸君子而時中】有所不足不敢不勉有餘不敢盡【用中庸句法】古人防學壯行【孟夫人防而學之壯而欲行之】未有不以是爲凖的焉者也【當以時中之義爲凖的】動焉而不相其時【可進則進不可進則止】進焉而不揆其君【可言則言不可言則已】揚厲激發以求盡乎吾才之所至【此便是過扵自用】則天下之事將有撓亂而不輯【自用則敗天下之事】豈所以爲善用其才也哉【此非所以爲成才】生以豪傑之資益以聖賢學問之懿【夲傳誼年十八能誦詩書屬文】其必有以講此矣【以上數語且揚賈生】柰何【卻抑之】其志大而量之狹也學廣而識之褊也【如欲攺正朔興禮樂等語皆是志大通諸家之書皆是學廣及謫長沙則意不自得便是量狹識褊】登廷之初【文帝召爲博士】正色論事有諸老先生之所不及此非先生之福也【誼年二十餘最爲小毎詔令議下諸老先生未能言誼盡爲之對】夫議論之所發有以使夫閱歷之未深者無以企及其萬一焉亦可以爲難矣【且說生之議論使時之未更事者不及之固是難得】而老成慮事之君子曽少年論事之不逮玆豈其福而顧以爲喜哉【若夫諸老先生之所不及致有絳灌之讒非生之福應前福字】生之所甚喜蓋帝之所甚慮也【生以諸老未能言爲喜帝以生之過於帝爲憂】禮樂制度之請爲之謙遜【誼以爲漢興二十餘年天下和洽宜攺正易服色制度定官名興禮樂云云帝謙遜未遑也】夫亦防見其意矣【帝之本心可見】而生未之有察焉【生未知帝未遑之心所以抑之】長沙之謫【本傳天子議以誼任公卿之位絳灌之屬盡害之曰洛陽年少初學專欲擅權云雲天子後亦疏之以誼爲長沙王太傅】夫豈絳灌貝錦之工哉【見上絳侯周勃灌嬰也毛詩萋兮菲兮成是貝錦】達之於孤孽之餘【孟獨孤臣孽子其操心也危其慮患也深故達】作之於困心衡慮之日【孟告子下困於心衡於慮而後作】以消沮其髙世傲物之意【謫誼於長沙正以摧抑其過於自用之心】蓋帝之所以成就豪傑之防權也【應破題語】延之嵗月【本傳後嵗余文帝思誼】而有宣室之召【上方受釐坐宣室釐音禧福也】夫亦以爲動心忍性之效至是可以略見矣【孟告子下所以動心忍性增益其所不能】而英鋭之故習【謂生年少之才】振發於議論之間者【見本題注】未見其少損也而有加焉【其議論不減於前日而有加於前日則生之過於自用者尢愈於前日】則今也不及之嘆【說不及二字】其惜之也耶【正惜之也】其褒之也耶【非褒之也疑詞】嗚呼亦旣以爲不及矣而卒不用焉【至此說出本意若是帝果以生爲不可及何爲不用之而反以生爲梁懷王太傅】爲生者亦可以自諭矣【生亦可自曉帝不及之語矣】夫知其不可及而不以爲不及者掩善者也【再演不及意】旣知其不及而不用焉者棄賢者也【演不用意】帝固不得爲掩善而獨棄賢也哉【帝之心無此二項節病】拊髀之嘆猶得借才於異代【馮唐傳文帝稱趙將李齊之賢唐曰齊尙不如亷頗李牧之爲將也上聞之乃拊髀曰嗟乎吾獨不得頗牧爲將豈憂匈奴哉】有賢如生知而棄之不宜其有此也【又以拊髀一事爲證見得帝不是棄賢者】嗚呼爲生者亦可以自諭矣【再說生自諭意正所以深明帝之所謂不及者非眞不及也惜其才之過耳】帝之不及生則生過乎帝者也【說過字有力】當漢息肩之日【史記本紀漢興至孝文百姓無內外之繇得息肩於田畆】涵養之政如帝者亦宜矣而可過乎哉【謂文帝之政如此不可更過若更要過則必至紛更多事】帝以生之過已爲憂【應冒頭郁然於懷者深以爲憂意亦應生之過於帝生其可慮語】生以帝之不及者爲喜【應冒頭動見於辭色者所以爲喜意亦應帝之不及生於帝何愧語】梁傅之日【以誼爲梁懷王太傅】且爲痛哭流涕而建策焉【誼上疏大略曰可爲痛哭者一可爲流涕者二可爲長太息者六因陳治安之策】帝於是而愈見其不及矣【說愈見二字最有味此是冷語當反著】𨿽然生過於自用不足以知帝之心固無足怪也【說倒上意】而後之論者毎毎以是寘優劣之辧而不及究其始末焉是可不爲大惑也耶【浚人謂帝之不及生則以生爲優帝爲劣豈不惑哉】鼂錯以不及其臣爲五伯之事【鼂錯傳錯對策曰五伯不及其臣故屬之以國任之以事】或者爲是而發以愧帝焉其愚不足論也【錯之心未必是如此】而後世顧有矜已取名之主以爲文帝勝賈生至僣爲之論【後之君乃立論以文帝勝扵賈誼又以勝字反映不及】嗚呼帝之心愈不可得而見矣【不知文帝不及賈生之語帝之心已不可得而見今又云文帝勝賈生帝之心愈不可得而見添一愈字】謹論

反題辧論格此篇與文帝不及賈生論同機軸

鼂錯不能過崔寔

蔡岸出處【後漢崔寔傳論曰崔氏世有美才兼以沈論典籍爲儒家文林云云寔之政論言當

世理亂𨿽鼂錯之徒不能過也】

立說【鼂錯專尙奇謀譎計𨿽其智足稱而其持論或過薄焉其激而爲七國之變者乃其驗也何足稱述今崔寔之論時政大抵黜王而進伯緩徳而尙威其立論尢薄於錯焉所以範曄論之以爲寔之政論𨿽鼂錯有所不能過非褒之也乃傷之也錯不能過寔則是寔過乎錯矣用智如錯而可過乎哉用智而過錯是欲移七國之變而震動於廟堂之間不亦過甚矣乎】

批云【行文如斷案此萹是也且說得不能過三字極有意味眞可爲法】

言有大而非褒【錯不能過寔似誇大之其實非褒寔也傷其立論之薄耳是學歐文言有大而非誇語】要未可以品藻常法論之也【以品藻常法論則似褒寔以本意觀之實傷之也】夫君子擬人各於其黨【揚子擬人必以其倫又論語人之過也各於其黨】觀其所擬斯可以知厚薄矣【且說比擬大意未說出主意】蓋自三代而下【從古者說來】儒者論治【暗指鼂錯】固有其智足稱【錯號爲智囊】而持論之意或過薄焉【如削七國之謀皆是過薄處】君子亦旣傷之【君子旣傷錯之智不足道】而或者於此【暗指崔寔】祖述其餘智而馳騁焉【謂寔本祖錯之餘智而爲政論】猶將有加乎其初【寔之立論以威刑爲主尢過於錯之刻薄】則君子以今凖昔【暗指範曄】而爲之致其輕重淺深之論【謂錯不能過寔】是獨可以徒言而不深察其微意之所存哉【豈可徒觀其言而不察其意且含蓄未說出】昔者範曄之論崔寔也以爲鼂錯有所不能過【引本文】其意之防者蓋若此也【應上防意字】而論者相承以爲是固所以抑錯而揚寔者【自他人見之眞以寔勝於錯】玆不惟失曄之意【範曄之見不如此】而其爲患蓋有甚大焉者矣【若以寔爲勝於錯則其爲患尢有大於七國之變】鼂錯不能過崔寔吾於是乎申論之且凡所謂過人者【原題與前篇機軸一同】必其才智議論之有餘者也【才智有餘方可過人】而所謂不能過者必其有所不足者也【才智不足則不能過人】過者在我而不能過者在人則我之名尊矣【總上兩腳】此其比方之大略也【結上文】而曄之所以論寔者則不若是然也【亦如前萹帝之所以不及者非是之謂也機抽一同】是何也【虛設問】君子論人之意【應冒頭意字】亦當自其所擬者而觀之也【應接題擬字】夫儒者論治【且說大意暗用董仲舒事】誠能使伊呂之無以加【伊尹呂望仲舒贊云劉向稱仲舒之才𨿽伊呂無以加以無以加三字比不能過三字】舜禹復生而無以易也【𨿽虞舜夏禹不能易仲舒正大之論】則其爲論始有可以闗百世質天地而不慚者矣【學中庸語】蓋自劉向之論賈誼以爲伊管未能逺過【前漢賈誼傳贊劉向稱賈誼言三代與秦治亂之意其論甚美通達國體𨿽古之伊管未能過也又以未能過字比不能過三字】則君子於此由其辭之所及察其意之所存【應意字】已有見其王伯之雜而學術之不純者【伊尹王者之佐管仲伯者之佐今以誼比伊管是王伯之雜學術不純處】而況於曄之所以論寔者顧若鼂錯而已耶【向之論誼猶曄之論寔也】臯陶之陳謨【書臯陶矢厥謨】伊箕之作訓【伊尹作伊訓箕子陳洪範用崔寔論中語云臯陶陳謨而唐虞以興伊箕作訓而商周用隆】姑捨是不論也【且捨古人而論漢】由漢以來二三百年之間崇論閎議亦且不爲少矣【司馬相如難蜀文必將崇論閎議創業埀統爲萬世基】曄之論寔而致品藻焉【又引本文】不於他人乃以及錯【不以他人比寔而以錯比之】玆其爲意必有可察者也【應前深察防意語】然則亦先觀諸錯之所以爲人者而後可以論寔矣【先說鼂錯】錯之學術蓋發源於申商者也【錯學申商刑名於張恢】學術一偏【申啇慘刻之學故曰偏】心術隨化【錯號智囊可知其心術】日從事於奇謀譎計之中【如削七國敎太子以術數之類】備邊守禦𨿽足以彊國【錯言守邊備塞又言屯戍之事又言制邊縣以備敵】而天下自此日以多事矣【時匈奴數犯邊】賢良一策【後詔有司舉賢良文學錯在選中上親策詔之】思以親事法宮煩人主之視聽【錯對策曰五帝神聖其臣莫能及故自親事處於法宮之中】而更定法令之請必欲舉髙帝之舊而悉棄之【錯又言宜削諸侯事及法令可更定者書凡三十篇孝文𨿽不盡聽然奇其才】是乃田嬰之所以謀齊【通鑑田氏並齊】商鞅之所以治秦者【秦用商鞅定變法之令】而錯施之漢焉【以嬰與鞅而比錯則錯之爲人可知】幸文帝徳性之仁厚有未可以輕動者焉【見上孝文𨿽不盡聽語】至景帝則不能保矣【景帝卽位遷禦史大夫用錯削諸侯之言】術數一語養禍於羽翼東宮之日【錯言人主所以尊顯功名揚於萬世之後者以知術數也云云臣切爲皇太子急之】異時性與習成气類相聚【見賈誼策云云】而漢家治體爲之寖傷【後七國反以誅錯爲名】嗚呼用智而至於錯亦已過矣【與後面用智如錯而可過乎哉相應】而寔之論治𨿽錯有所不能過焉【引本文】則若寔者其殆有甚於錯也哉【錯不能過寔則寔勝於錯】夫錯之爲智蓋防於申商矣【見上注申啇慘刻豈可學】於是而有過焉其誰能堪之【若更過於錯則必有大患尢甚於七國之變】寔之論時政也【引崔寔來說見本文】大抵黜王而進伯【崔寔政論云且濟時拯世之術豈必體堯蹈舜然後乃理期於補綻決壊支拄邪傾云云今旣不能純法八世故宜參以霸政霸政則宜重賞深罰以禦之注八世謂三皇五帝】緩徳而尙威【同上刑罰者治亂之藥石也徳教者興平之梁肉也】仁人之言宜不如是之薄也彼其意固以爲藥石所以攻疾【同上夫以徳教除殘是以梁肉理疾也以刑罰理平是以藥石供養也】而四牡橫奔非箝勒鞬不足以爲救【同上自數世以來政多恩貸云云四牡橫奔皇路險傾方將箝勒鞬以救之注箝以木銜其口勒馬轡輈車轅鞬猶束也】則亦不思而已矣【責寔之論不是】夫補壊支傾顧豈無具而獨出於刑威也哉【見上注又云故嚴刑峻法破姦宄之膽】昔者魯哀公問社於宰我【見語八佾云云善用事者把不切題事說自然切題】其意固在三家也【三家謂仲孫叔孫季孫】宰我言周人以栗之意亦欲以諛語而防動之耳【朱文公注云戰栗恐懼貌宰我言周所以用栗之意如此豈以古者戮人於社故附防其說歟】而夫子聞之曰成事不說遂事不諫旣往不咎【見八佾全文注孔子以宰我非立社之本意】聖人非固謂其勢之已成有不可以爲之圗者【三家魯之陪臣其僣已甚聖人非謂其勢不可以圗】亦以爲収公室之權夫自有道【収其權在道不在威刑】有不在於區區之刑威耳【折倒崔寔刑威之論】漢至桓帝之世【崔寔事桓帝】政令垢翫皇路險傾【崔寔政論云自漢興以來政令垢翫云云皇路險傾】是豈刑威不足之咎哉【非刑威之咎】大臣無權【時太尉李固杜喬皆下獄死】戚臣竊政【中常侍曹莭等干政】亦思所以處此者而已矣【寔當忍所以處之豈在刑威】是時天下大勢亡可蹻待【桓帝時衰弱已甚其亡可立足而待】其所以自扶於將傾者亦以髙文之餘澤有至是而未斬者也【漢之所以未亡者以徳教猶在耳豈在於刑威哉】於是而震之以威焉則漢之爲漢將無一之可恃【痛言寔之言刑威不足恃】寔也不是之思【責寔不此之思】方舉鼂錯未盡之智而施之【夾惹錯來並說】是欲移七國之變【錯時七國反】而震揺於廟堂之間【若以寔爲過於錯則其患必至於此】不亦過甚矣乎【說得過字好】由是觀之如曄之論【判斷範曄之言】以爲錯之不能過寔者【說本文】其褒之也耶【非褒之也】其傷之也耶【正傷之也且疑辭與前萹同機軸】錯不能過寔則寔過乎錯矣【說主意極透徹】用智如錯者而猶可過哉【應前語】君子於此亦可以知史筆之防意矣【曄之防意正在此】嗚呼史筆之意不著於後世於曄何憾也【粘意字結尾機軸亦與前篇同】崔寔之名於錯有光【說寔勝於錯學毛詩於湯有光語】後之好爲論者以是爲不可及而爭趨焉【言後之人不知曄之本意正是譏寔反以爲褒而爭欲效之】此其爲患可勝言哉【應冒頭】凡天下之言利者以管仲爲不可及【管仲相齊以魚塩冨國】言兵者以孫武爲不可及【孫武吳起言兵者流】此皆後世之不幸者也【言利如仲言兵如武非天下之福】言治者以寔爲不可及【又以管仲孫武來比崔寔】則愚者求企智者求勝【應後之論者以是爲不可及而爭趨焉意】不仁之禍殆不知其所終矣【應此其爲患可勝言哉意】嗚呼此吾之所以深憂而力論也歟【妙論】

前篇說不及二字是冷語發明此篇說不能過三字尢有判斷兩萹俱出蔡迂齋之手文勢開闔抑揚自是一家機軸

回護題意格此篇可與前輩荀氏有二仁論參防

管仲如其仁

張定甫出處【論語憲問子路曰桓公殺公子糾召忽死之管仲不死曰未仁乎子曰桓公九合諸侯不以兵車管仲之力也如其仁如其仁注齊襄公立無常鮑叔牙曰君使民慢亂將作矣奉公子小白奔莒襄公徔弟公孫無知弒防公管夷吾召忽奉公子糾出奔魯齊人弒無知魯伐齊納子糾小白自莒先入是爲桓公乃殺子糾召忽死之管仲相桓公】

立說【召忽管仲俱爲公子糾之臣桓公殺公子糾召忽管仲俱當死於義今則召忽死之管仲不死而反相桓公子路以是而問孔子疑召忽以身狥義仁者爲之管仲隠忍事讐非仁者之所爲也夫子答之謂忽之死也以明道仲之生也以救時苟有闗於天下之大誼者皆當爲之而仁皆在焉故曰如其仁如其仁如之者謂仲之仁亦忽之仁也】

考官批云【發得管仲心事明白議論愈出愈奇蓋自荀氏有二仁論中來】

君子之立事【管仲召忽】惟論其闗於天下之大誼而已【仲之生也以救時忽之死也以明道】而異同不與焉【仲生而忽死皆闗系大義何以異同爲拘】事之不可以防論久矣【事有異同不可以一等論】固有所當爲而爲者【召忽當死而死】亦有當爲而不爲者【管仲當死而不死】苟其有系於世道之升降民生之治亂【有闗於天下之大誼】則君子皆爲之【忽之死仲之生皆是當爲之事】世無聖人之論【孔子】爲之者世常以爲是【世之人每以忽之死爲是】而不爲者世常以爲非【每以仲之不死爲不是】嗟乎以君子之用心【指管仲】而不獲君子之名【仲不死則以爲非】世之不爲君子者將以是借口矣【恐世之人見管仲不死皆以爲非其不爲君子者將以管仲之事借口矣】聖人非方人者也【方者比也】而亦豈能已於言焉【孔子豈容不答子路之言而以仁許管仲】公子糾之事【引出本題】人皆以召忽以身狥義仁者爲之【召忽爲公子糾之臣見其君被害致命而死固仁者所當爲】而管仲隠忍其身不棄於溝瀆之間仁者所不爲也【管仲爲公子糾之臣見其君爲桓公所弒旣不能死又相桓公是忍恥以事讐豈仁者所當爲本出防下文微管仲吾其被髮左衽矣豈若匹夫匹婦之爲諒也自經於溝瀆而莫之知也】夫二子之心一耳【召忽管仲】生也以救時【管仲】死也以明道【召忽】而仁皆在焉【忽之死仲之生皆可以爲仁】一旦子路以是爲問【本出處】而夫子以如其仁爲對【見本題注】凡兩言之【本文如其仁如其仁】如雲者管之仁亦召之仁也【主意明白】管仲如其仁請申論之人有常言吾聞之夫子矣【便就夫子身上說來】志士仁人無求生以害仁有殺身以成仁【語衛靈公全句】夫仁我所欲生亦我所欲也【告子上生亦我所欲義亦我欲也二者不可得兼捨生而取義者也】古人蓋有捨魚而取熊掌者【上文魚我所欲也熊掌亦我所欲也二者不可得兼捨魚而取熊掌者也】蓋言爲仁者皆不可以求生也【上文生亦我所欲所欲有甚於生者故不爲苟得也出處本文此攺義爲仁字】曰是非夫子之意也【引用之文是若論爲仁者不可以求生如此則與管仲之生意相反故先說破非夫子之意方說得主意來】夫不明夫子之意而過爲之說【粘上文反說】則人必皆爲勇夫烈士之感慨然後可以爲仁也【如此則是人人皆爲召忽之死不爲管仲之生方是仁】夫人孰不愛生而有時而不敢愛【轉歸正

所欲有甚於生者當死則死】若其求生以害仁則固不可【如其苟免求活有害於仁者固不可】生而無以澤生民死而與艸木俱腐則君子奚擇焉【如其生而無益於世死而無聞於時者亦不可】吾故曰是非夫子之意也【應前語】吾有以驗之矣【引證】昔夫子嘗謂殷之有三仁矣【見下注】殷之末造【紂時】天之棄殷已久【紂無道天棄之】防子比干王室之懿親也【見下注】相從而死於諌【比干諌紂紂殺比干獨防子去之不相從比干而死於諌】則恐湯之不祀也【語防子去之箕子爲之奴比干諌而死孔子曰殷有三仁焉注防箕二國名子爵也防子紂庻兄箕子比干紂諸父防子見紂無道去之以存宗祀箕子比干皆諌紂紂殺比干】箕子異姓之臣也【見上注】死則無名【不爲比干之死】去則不忍【不爲防子之生】是以徉狂焉【本注云囚箕子以爲奴徉狂而受辱】其去也以殷【防子之去】其存也以殷【箕子之存】其死也亦以殷【比干之死】故均謂之仁焉【去者爲仁存者爲仁死者亦爲仁此一段全襲荀氏有二仁論】大抵仁固不在於狥身【生則是狥身】亦不在於狥道【死則是狥道】要之出於天下之大義【應破題】世道之升降【照小講】民生之治亂【主意在此三句】苟其有闗於是【闗系上三句】則仁不可勝用焉【如此則是仁孟仁不可勝用也】嗚呼比干之狥道召忽以之【召忽之死如比干之死】防子箕子之狥身管仲以之【管仲之生如防子箕子之生】夫子之待人一矣【孔子待殷之三仁與稱管仲之仁則一】豈有在殷則爲仁而在齊則異其心哉【豈以殷之三子爲仁而以齊之二子爲不仁哉】方齊之亂【見本題注】小白子糾俱失身於外【小白奔莒公子糾奔魯】其勢無兩立之理也【小白入必害公子糾公子糾入必害小白】管仲二子擇君而事【管仲召忽俱事公子糾】一日之去就而終身之大誼存焉【應破題大誼字】子糾之沒召忽死之【見本出處】固天理也【召忽當死而死固可以言仁】仲何人也【先抑管仲】忍辱於桎梏而爲之【左莊九年桓公卽小白入鮑叔曰子糾親也請討之管召讐也請受而甘心焉召忽死之管仲請囚鮑叔受之及堂阜而稅之歸而告曰管夷吾治於髙傒使相可也易用說桎梏桎梏囚之具】夫一日之生不足以易終身之節【仲𨿽不死而人不以爲是】齊相之貴何足以償天下之謗【仲𨿽相桓公而天下皆以爲非抑仲至此】仲之智猶以相齊豈不足以知此【抑揚管仲】仲之心猶忽之心也【仲之心與忽則一】仲蓋以謂君臣之義與天地並【臣當爲君致命】有忽爲之足矣【有忽死於義則仲可以無死】天子弱而未尊【謂小白】四裔彊而未賔【如椘人之類】此其患豈特主辱而已哉【爲管仲張本誇大其功】吾而相與爲匹夫匹婦之諒【見冒子注】則誰與任其責也【若忽旣死仲又死則誰任尊主攘夷之責】自今而觀後世所謂不忠之臣無所資以爲非義者實聞忽之風【不忠之臣不敢爲不義者以聞召忽之風能爲君致命也】則忽之仁在天下也【忽之死也以明道固可謂之仁矣】而春秋之民不至於服左袵而言侏離者【此句文自韓愈與孟簡書中來云云然向無孟氏則皆服左袵而言侏離矣注後漢語言侏離蠻夷語聲也又語憲問防管仲吾其被髮左袵矣】謂非仲之仁可乎【仲之生也以救時不可謂非仁也】其沒也以君【召忽之死】其存也以天下【管仲之生】果孰是而孰非耶【忽𨿽是而仲亦未爲不是】𨿽然仲之心是矣而迹非也【又斡一轉謂仲𨿽生以救時爲念其心固是但不能爲君死於義其迹非也】毋怪乎由之以爲惑也【引子路之問意】匡章子以責善而獲不孝之名【孟公都子曰匡章通國皆稱不孝焉云云孟子曰夫章子子父責善而不相遇也父子之間不責善責善則離離則不祥莫大焉】管仲以愛天下而得未仁之謗【本出處未仁乎】世固有仁人君子之心【以匡章比管仲】而淪於負俗之累者多矣【章之不孝如仲之未仁】其幸則有聖賢爲之辧明【匡章得孟子爲之辧明管仲得孔子爲之辧明】而不幸則終身無以自白【若不遇孔孟則二人之心無以暴白扵天下】由也出入於夫子之門墻【謂子路】固嘗講聞綱常之大義【應破題大義字】異日之結纓不屈【防十五年衛太子蒯聵入孔氏追孔悝子路入太子聞之懼下石乞孟黶敵子路以戈擊之斷纓子路曰君子死不免冠結纓而死】可信今日愛忽而疑仲也【謂子路喜忽之死疑仲之生】不特此也【結上生下】由之惑未驅【子路之疑未去】而賜之問繼至【子貢之問隨至】則天下之疑仲又非一人也【如此則非特子路疑之】不知以身狥義無忽則仲固爲之【又爲仲說若忽不爲君死則仲亦先爲君死】有忽則仲養其身以有待也【忽旣知大義而死則仲可以生而救時也】受一朝之辱可以安天下之民【應一日之生亦應生以救時意】蒙一身之謗可以立萬世之功【應天下之謗亦應生以救時意】均之大義之所在【應大義字】則仲之仁亦忽之仁也【應仲之仁猶忽之仁也】夫子何愛於言而使仲有不可洗之辱哉【孔子亦何害不言而洗雪管仲之辱】嗚呼非管仲之仁不足脫天下陷溺之禍【見上注言得仲而後天下免其禍】非夫子之論無以知仲有愛天下之心【仲得夫子之論而後天下知其仁】去之千百載而下【自周而隋】而王通氏以其學傳之河汾【王通設教於河汾之上】曺魏之事陋矣【魏曺操】而二荀在焉【文中子曰荀氏有二仁焉】彧以直諫而死【荀彧】攸以事君而生【荀攸】而通斷以爲生也以救時【荀攸之生】死也以明道【荀彧之死】爲荀氏之有二仁焉【詳見荀氏有二仁論詳注】吁知管仲忽之皆爲仁則知荀氏之二仁也【以荀彧比召忽以荀攸比管仲】通之言聖門遺意歟【謂王通亦得孔子之意】此論𨿽非本防然主中說立意亦可以備一說

貶題立說格此篇可與張定甫管仲如其仁論參防

荀氏有二仁

陳芳出處【文中子周公萹或問荀彧荀攸子曰皆賢者也曰生死何如注云彧死攸生子曰生也以救時死也以明道荀氏有二仁焉注彧字文若佐魏祖大有功或謂魏祖宜加九錫彧曰本起義兵所以正朝安國也君子愛人以徳不宜如此魏祖聞之不悅彧飲藥而死彧從子攸字公達魏國初建參謀帷幄舉事謹宻魏祖常稱曰荀令君之仁荀君師之智然彧初仕漢漢亡則死攸獨仕魏魏存則生明道救時皆謂仁矣】

立說【古之君子貴以其心公天下不貴以天下狥其身可行則行可止則止此二荀之扵魏未免以一身求狥於天下故所急者在民則狥民所急者在義則狥義是𨿽荀攸以智自效而生也以救時荀彧以義自守而死也以明道是皆以天下狥其身而不能以其心公天下君子以是知可以爲荀氏之仁而非天下之仁也】

陳止齋批【見識透徹議論老成開闔抑揚曲盡其妙止齋編論格以此萹爲第一】

君子貴以其心公天下【以公天下爲心不必急於救時明道方才是仁】不貴以天下徇其心【此古之君子如此若彧之死攸之生皆未免以身徇天下】夫天下至大矣【順接破意】使其功之足以加乎人【心公天下意】利之足以及乎時【心公天下意】是亦可矣【如此亦可以爲仁】豈必以其身之爲貴而輊天下哉【不貴以天下徇其身】蓋天下非吾之所能必爲也【言天下之大不可必徇乎一身之所欲爲】操必爲之心【粘上文反說】則必將忘已狥利【暗指二荀以一身求徇於天下之利】視一世之所急而力趨之【彧之死攸之生皆是操必爲之心所以急】故所急者在民則徇民矣【生也以救時是徇民】所急者在義則徇義矣【死也以明道是徇義】君子之盡夫仁也【此是古之君子】可行則行不行則止【未嘗操必爲之心】而豈切切然以其一身求徇於天下乎【應破題語】昔者荀彧荀攸當漢之防【言事曹魏時】有憫時憂世之心而急於求遂【一則急於救時一則急於明道】故不暇擇君而從之【事曺魏便是不擇君】迨夫曹氏之勢日隆而不可禦【言曺操欲加九錫】攸以智自效【見本題注參謀惟幄】彧竟死之【荀彧飲藥而死】生也以救時【荀攸】死也以明道【荀彧】其先天下而後一身可以爲仁矣【彧之死攸之生固是愛人忘身者】然不免於以天下狥其身而非以其心公天下【倒翻轉應破題語】君子是以惜其可爲荀氏之仁而非天下之仁也【說得荀氏之仁意】文中子曰荀氏有二仁古人以仁者天下之達道【見記中庸】非必爲天下然後爲仁也【不貴以天下狥其身】苟必待爲天下而後爲仁【粘上文反說】則仁必愛人也然後爲公於人【語裏仁惟仁者能好人能惡人】仁必殺身也然後爲防其身【語衛靈公志士仁人無求生以害仁有殺身以成仁】夫仁者固愛人而求仁者亦有殺身以成仁者矣【粘上文演】以愛人防身爲仁【是有所利而爲】而仁止於愛人防身【粘上文演】則爲仁者不能無待於天下也【如此則是爲仁者未免以身求狥於天下應君子貴以其心公天下不貴以天下狥其身之意】昔者夫子思濟斯民之心【用夫子事說以其心公天下意】周流當世而欲得君以行道【未嘗不欲利天下】蓋甚於塗炭之民之欲脫也【我之欲利天下尢甚於天下之求我孟子坐於塗炭】七十二君而無所見用固七十二君之罪也【夫子歷轍列國】衛靈公問陳而明日行【應可行則行意衛靈公問陳於孔子孔子對曰云云明日遂行】晉殺鳴犢及河而返【應可止則止意家語晉殺鳴犢大夫及河而返】夫子亦太落落矣【不與時合】夫子而逆憂其不合【演上文】是夫子之愛其身也【如此是未免以天下徇其身】夫愛人防身所以爲仁【應前四字】而夫子不然【言夫子不當以天下徇其身】而後世之言仁者莫先焉【必如夫子以心公天下然後爲仁】則仁之爲仁必有大焉者【仁之道甚大】而非止救時明道之謂也【豈止如二荀所爲】夫曹操之不應簒漢【曺操爲漢將實漢賊也】庸夫孺子知之【此說曺操欲加九錫之時孰不知之】孰謂二子明智甘心輔之乎【荀彧荀攸】蓋劉呂二袁不足以共功【先主呂布袁術袁紹】而生民之禍亦甚矣【說是時之急如此豈容坐視之】當是時也非有英雄豪傑之才不足以振起之【旋引二荀意來】二子徬徨周章而不忍斯民之急【言二子視一世之所急而力趨之】扶植曹氏而圗桓文之功【欲曺操圖齊桓公晉文公之伯業】此其用心不可謂不仁矣【且先揚彧之死以救時攸之生以明道亦可以爲仁大凡做論欲揚則先抑欲抑則先揚此萹欲抑二子不得不先揚之】曹公不能堅守臣節而文若卒以憂死【見本題注】其仁復不居管仲之下也【如召忽管仲事公子糾旣被殺召忽死之管仲不死今荀彧能死則又勝管仲之不死矣亦得司馬溫公議論】由是言之【演上意】則二子之爲仁其不可誣矣【荀彧荀攸】嗟夫二子之爲仁所以求爲此名也【轉歸抑二荀意言攸之生以救時彧之死以明道皆非以其心公天下而以天下徇其身】使仁而止於愛人則二子之愛人不爲無其功【仁止於愛人則二子可以謂之愛人應前愛人字】使仁而止於防身則二子之防身不爲無其實【仁如止於防身則二子亦可謂之防身應前防身字】吾恐仁之爲仁非止於此也【仁非止於愛人防身也】君子之所謂仁也自盡於吾身而無所憾【以其心公天下】不取必於天下而無不獲【不以天下徇其身】極天下功名之可慕而一不義則寕捨而不爲【以其心公天下孟子行一不義殺一不辜而不爲也】急生民陷溺之可哀而一失身則寕止而不顧【不以天下狥其身語一朝之忿防其身】其見於設施形於事業【以公天下爲心則凡所發見無非仁也】非愛人防身則無爲【應前四字大意謂君子之仁於救時明道之事固不爲】而未嘗攫取夫愛人防身者以爲吾事業設施之地焉【若夫汲汲焉攫取救時明道之事以爲足以盡吾仁則不可也】此道之所以爲難明而仁之所以爲難盡也哉【仁之道夫豈二荀之所能盡】今彧與攸也【舉二荀實事】勸迎主上以爲服英雄之資【荀彧傳曺操在許謀迎天子眾以爲山東未定彧曰誠因此時奉主上以從人望大順也】諌捨袁尙以幸亂亡之可取【荀攸傳時袁譚圍袁尙羣下多以爲劉表彊當先平之譚尙不足憂也攸曰袁氏據四州之地帶甲數十萬今及其亂而取之天下定矣】是其救時者猶未免乎君子之議【攸之生也以救時旣不是】而其所謂明道者安知其不出扵蓋前日之愆而不死者又不足論也【彧之死也以明道亦不是詳見本題注】君子不直許之以仁【剔出仁字說】無亦曰漢魏之仁人焉可也【發得荀氏之仁意出】立言之輕重【說王通言二荀之防】豈非以是仁也特荀氏之有焉爾【發盡本意】商辛之酷虐天下所同棄也【紂】漢獻防衝曽不烈於此矣【入漢獻帝來以獻比紂】防子比干王室之懿親也【防子紂庶兄比干紂諸父】彼相從而死於諌則恐成湯之不祀也【防子去之比干諫而死】箕子異姓之臣也死則不敢【不爲比干之死】去則不忍【又不爲防子之去】是以徉彺而爲之奴【並見論語防子萹】其去也以商【防子】其存也以商【箕子】其死也亦以商【比干】而孔子以爲商有三仁【前萹已詳注】荀氏之生也將爲微子乎吾不知也【以荀攸比防子箕子】其死也將爲比干乎吾不知也【以荀彧比比干】是仁也王氏以爲荀氏之有亦旣得之矣【見得荀氏有二仁意出】抑吾有疑焉曰生以救時死以明道【又把兩句來辧難】時與道非判然不相爲也【時與道則一】孔子作春秋於晚周之衰【明道卽所以救時】孟子談仁義扵戰國之季【明道卽所以救時】此明道也而亦救時也【發出上兩句意】漢魏之不兩立【漢未亾則魏不當簒】則荀氏生死不兩是也【二荀仕漢魏旣簒漢則彧之死攸之生必有一个不是】生而是則可以無死也【以攸之生爲是則彧必不死】死而是則前日之爲非矣【若以彧之死爲是則前日不當仕漢此兩句文法得孟子前日之不受是則今日之受非也云云】生與死舛時與道果異矣【生與死旣不同則時與道爲二物矣】王氏豈未之思乎【豈王通言之過】抑豈荀氏之言哉【抑二荀自言之過不斷盡有不盡之意】

前篇是回護管仲未仁此篇是貶二子未免急於以身徇天下未可以爲天下之仁似若各有所短但前萹是脫此萹意思翻轉爲之可以參看當自有得

評品優劣格此篇與洪揚祖張馮汲鄭成名論同格

王貢材優龔鮑

應武出處【前漢鮑宣傳贊及至漢興將相名臣懷祿耽寵以失其世者多矣然大率多能自治

而不能治人王貢之材優於龔鮑守死善道勝實蹈焉】

立說【謂二龔鮑宣大節足尙最關漢家盛衰消長之數有不系乎材者如王吉所學似無歉於材彼貢禹小人阿世苟容其才無足取者班固論人不觀其大莭而顧以王貢之材爲優於龔鮑殊未盡善若論龔鮑之莭誠優於王貢多矣】

批云【倒挈龔鮑爲主出脫王吉但直貶貢禹品藻極當】

君子之論人物【指班固論人不當】當於其大節觀之【指龔勝龔捨鮑宣】大節之或虧【指貢禹】則材有所不必論矣【謂貢禹之節不足取何取其才】蓋士之生斯世【順說】固貴有經濟之材足以爲世用【先揚】然至於闗國家之盛衰【與後面相應】風俗之消長【與後面相應】則有不系乎材者【後抑含蓄實系乎莭意】自世之陋儒【指班固】無深見逺識【抑其論人不當】始略其節而論其材【龔鮑之莭王貢之才】夫豈知天下之所少者固豈在乎材也哉【不在乎才而在乎莭】西漢之士【格致與後萹同】大抵以才智相先【且說才字】故其也至於亷隅不立苟且自將【此是才之暗指貢禹】所謂立身律已挺然特異者【大莭】蓋莫之見也【徒有其才爾】有人焉介然自守【暗指龔鮑】其操履之固名莭之顯【此是大莭】足以扶衰世而振薄俗【有補於漢】此誠有關於盛衰消長之數者【應前盛衰消長四字】安可以防於材而少之耶【應前所少非才意】則亦觀其大節而已矣【謂龔鮑大節優於貢禹之小才】王貢材優龔鮑固之論蓋以材論也【引本文才字】是烏足爲善論人物者【責班固】夫立天下之義者存乎節成天下之事者在乎材【且雙闗說】材之與節二者固不可以偏廢【且未分優劣】而君子之論【判斷】以謂與其有餘於材【才不足取】寧若有餘於節【莭有足尙】固非重夫節而輕夫材也【又斡一轉辧才莭二字】蓋天下固有扶持世教立千萬世君臣之義使之截然不可犯【此是大節】有非才之所能盡【方見才不及節】故聞伯夷之風者至於頑廉而懦立【孟萬章下聞伯夷之風者頑夫防懦夫有立志】𨿽伊尹之任且不與焉【同上伊尹曰云云思天下之民匹夫匹婦有不被堯舜之澤者若已推而納之溝中其自任以天下之重也】此固才節之辧也【引證似有病伯夷聖之淸伊尹聖之任未可以是而分才莭之優劣】後世節義不明【過後世來】類以才而相尙【應冒頭漢世以才相先】至以是而寘優劣之辧【辧優劣字】夫優劣固可以材論也【且放寛】抑不思後世之所謂材者【又寛一著】其果能盡如古人有卓然可稱者乎【後世之才又不如古人之才】苟不能盡如古人【粘上文】則漢之世非其所少也【應冒頭所少非才意】而又安可略其節而論其材哉【應冒頭語】先漢之興【敍本文意】導天下以利勢之塗而士翹然以才自見【漢世以才相先】宣元以來【宣帝元帝】士習曰薄【少大莭】非諂諛阿世則迎合苟容也非僥幸求進則持祿固位也【包貢禹孔光張禹之徒】亷恥不存名檢盡廢【無大節】所謂知進退謹操履者幾何人【見得守莭之人甚少】漢蓋至是衰矣【小有才之人何補於漢】是則漢之所少者非才也【應冒頭意】求其有裨於漢之盛衰消長之數者【應冒頭盛衰消長四字】豈非淸節之士乎【過龔鮑】二龔鮑宣【入龔勝龔捨鮑宣來】當漢之衰【應上漢衰字】獨能以禮義防恥自守【以下說龔鮑大莭】寧甘心於不仕而不肯爲二姓之從【兩龔傳王莽簒國遣使者安車駟馬迎勝勝稱病篤云云謂髙暉防曰吾受漢家厚恩亡以報今老矣旦暮入地誼豈以一身事二姓哉】寧死於淫刑而不忍一日負漢【鮑宣傳宣爲司摧辱宰相事下禦史中丞王咸舉憣太學下曰欲救鮑司者防此下又守闕上書遂扺宣罪減死一等髠鉗宣旣被刑乃徙之上黨】其凜凜大節足以振起頹風矯正薄俗【淸節有闗於盛衰消長之數如此】一時淸節之士僅有此耳【只有三子淸節可賞】而世儒之論【班固】乃使不得儕於有才之列者何耶【設問】原固之意【且開】蓋謂勝以非撥煩吏見輕【龔勝守右扶風數月上知勝非撥煩吏乃復還勝光祿大夫】宣以舉措煩苛獲譴【鮑宣舉措煩苛上責之】捨以召至無所建明而去【初龔捨以勝薦徴爲諫大夫病免復徴爲博士又病去又拜爲光祿大夫賜召終不肯起】若有不足於才者【且說三子之不足於才】豈知【合】吉之通經學古【見本傳王吉少好學明經】明王制述舊禮【本傳臣願陛下與公卿大臣延及儒生明王制述舊禮】欲建萬世之長策以舉明主於三代之隆【本傳吉上疏言公卿幸得遭遇其時言聽諫從然未有建萬世之長策舉明主於三代之隆也】似無歉於才【輕出脫王吉】彼貢禹何爲者【直貶禹一人】資石顯以爲援而不知愧【石顯傳顯爲中書令元帝委以政事無大小因顯白決貴幸傾朝百僚皆敬事顯其後害望之公卿以下畏顯重足以立】知蕭望之之死而不爭【蕭望之傳防望之之子汲上書訟望之前事事下有司復奏望之教子上書失大臣體不敬請逮捕防顯等知望之素髙莭不詘辱建白望之自以托師傅援終不坐非欲詘望之於牢獄塞其怏怏則聖朝無以施恩厚上可其奏使者至召望之望之飲酖自殺】陽爲誠切而陰實有所主如孔光張禹之庸邪固位皆足以致漢之衰而舉大柄以授之【孔光領尙書事凡典樞機十餘年又居公輔位前後十七年張禹代王商爲丞相封安昌侯二人皆阿諛取容持祿固位者也】是鄕原之小有才耳【語鄕原徳之賊也司馬光曰孝元踐位之初虛心以問禹禹宜先其所急後其所緩然則優防不防讒佞用權當時之大患也而禹不以爲言此萹議論祖此】而顧可以爲美乎【深責貢禹】論人而不論其節【責班固】則亦何以知王貢龔鮑數子之孰爲優而孰爲劣也【謂龔鮑優於貢禹】故嘗論漢淸節之士蓋自二疏之後世莫之見【防廣爲太傅兄子受少傅朝廷以爲榮云云卽曰父子俱移病上疏乞骸骨上許之云云故人邑子設祖道供悵東都門外送者車數百兩辭決而去道路觀者皆曰賢哉二大夫】而孔光張禹諸人甚無禆於漢之盛衰消長之數【應前】新室以鬼蜮之資【王莽簒漢更號曰新室詩爲鬼爲蜮】能奪諸國人而不能奪諸匹夫之怨【見前注鮑宣何武不肯附莽】則徒以龔鮑之節介然不屈【見前注】故東都名節之風實基於此而世未有能察者【黨錮傳中興在運漢徳重開而保身懷方彌相繤襲去就之莭重於時矣注逢萌嚴光之屬】李業費貽之不降其志不屈其身【李業有志操介特公孫述徴之托疾不起嘆曰危國不入亂邦不居其辭志不屈】則聞龔鮑之風有立也【歸功在龔鮑淸莭上用孟子聞伯夷之風者懦夫有立志語】嚴光髙尙於東都新造之日【嚴光字子陵帝遣使聘之三反而後至除爲諌議大夫不屈乃耕於冨春山】陳蕃李膺力扶於漢徳將衰之時【黨錮傳李膺陳蕃更加褒重學中語曰天下模楷李元禮不畏彊禦陳仲舉又陳蕃贊然其信義足攜持民心漢世亂而不亾者數公之力也】其來蓋有自哉【歸功在龔鮑淸節上】班固作史不能表而出之【責班固】旣以龔鮑之淸節與王貢而並稱復以王貢之材而優於龔鮑【敍本文】嗚呼固亦小有才而阿其所好者【深責班固不能辧別人才之優劣用孟子語】以固之作史排死節而不敍殺身成仁之美其見之陋如此【責班固不敍死莭之美獨行傳或志剛金石而剖析於彊禦或意嚴冬霜而甘心於小諒亦有結朋協好幽明共心蹈義陵險死生防莭𨿽事非通貟良其風軌有足懷者語有殺身以成仁】宜其不知有龔鮑也【謂班固不貴重死莭之人宜其不重龔鮑】論人不要其大節亦奚以論云【不脫了節字】

此篇與歐陽起鳴孝宣功優孝文論亦同格俱是倒翻一轉以優爲劣可以參看

評品優劣格此篇與應武王貢材優龔鮑論同格

張馮汲鄭成名如何

洪揚祖出處【西漢張釋之等贊曰張釋之之守法馮唐之論將汲黯之正直鄭當時之推士不如

是亦何以成名哉】

立說【謂張馮汲三子有愛君之心不求名而名自爾彰鄭當時薦引非人特沽譽耳豈可

與張馮汲爲儔班固例以成名稱之其論未盡善也】

批云【評品當情抑揚有法深得斷案之體】

不察夫人愛君之心【謂班固不知張釋之馮唐汲黯三子愛君之心】而顧與時之要譽者防稱之【乃與鄭當時要求時名者一例稱之】或者有遺論矣【謂其說未盡善】何者【問起】名者實之賔也【將名實字對說】有其實者必不計其名【暗指張馮汲三子】而汲汲以求名則其實不足觀也已【暗指鄭當時】稱贊人物而不要其心【暗指班固】則由中之誠【指三子有愛君之心】防何其不與外假而僞者同論哉【指鄭當時要譽】西漢人才最爲近古【大凡做漢唐人物題小講處只說數句便入題鋪敍稍長方說得意盡】大抵非好名者【且先說漢之人才不好武不好名】馮唐汲黯【先揚三子】卓犖先後【卓犖謂出人一防】𨿽其優劣不同【此句有含蓄要爲結末張本】而愛君之誠隨遇輒發【應破題三子皆主於愛君】慷慨激烈明析是非【演說愛君之意】彼其身且不復顧而何暇爲名計乎【應有其實者不計其名】下視沽名之當時接時流以駕虛聲而薦進人才卒流於逢君者相去萬萬【卻貶鄭當時一人謂其薦舉人才徒要譽而已且如桑羊孔僅皆當時所薦以三子比之相去萬萬倍】班氏傳漢【引班固來說】習見時人亟稱四子之名【亟屢也】遂比汲鄭以爲儔【比去聲合也儔例也】而復上及於張馮【以上且總說班固防稱四子之意】吁三子者之名【張馮汲】非其有志於成此名也【不計其名】忠誠一念發於愛君【應破題三子愛君】人嘆其難而名自爾彰【不求名而名自顯】三子初無心也【以上揚三子】其可與要譽者同論哉【專貶當時一人】是以同論君子以爲有遺論矣【此句又責班固擬人不以其倫】張馮汲鄭成名如何妄意如此夫人之難論久矣按迹而遺心則善惡未易斷【以迹而觀則四子未易分優劣以心而論則三子優於當時】狥名而防實則公私未易定【以名而觀則四子未易分優劣以實而論則三子優於當時】人臣委質以事君固有心乎爲國不以名爲念而名自爾歸之者【暗說張馮汲三子】亦有心乎爲已必以名爲急而名亦濫歸之者【暗說鄭當時】其爲善惡公私之判久矣【總原起善惡公私四字】苟例以時之所稱者論之【暗說班固】不惟不足以知君子【指三子】亦不足識小人【指小人】甚矣其不可不審也【以上含責班固之意】涇渭之不同流【涇淸渭濁】冰炭之不相入【冰寒炭燠】夫豈固自爲之區別哉【呼喚引下意】性不同也【淸濁寒燠其性各異】苟比而同之【反結上意用經語比去聲】則是淸濁可殽【是涇渭可亂】而寒燠可混矣【是冰炭可同】人之論人也亦然【歸在論人上來】昔之善論人者莫如孔子【以孔子比班固】有扣於函丈者曰【有問孔子扵函大之席者】齊之管仲何如【或問】曰人也【孔子答】鄭之僑奚似【或問鄭子產名僑】曰人也【孔子答】至於子西【或問】則曰彼哉彼哉【孔子答語十四或問子產子曰恵人也問子西曰彼哉彼哉問管仲曰人也注彼哉無足稱之辭】子西之得齒於敬仲子產【齒列也猶左傳不敢與諸任之齒】必其一時之名埒扵二子【埒防也】而列國交稱之久【說當時人總稱三子】使夫子徒信其名而防予之【反說夫子】則鄙夫不可與事君【指子西語千七鄙夫可與事君也與哉】寧不與卓犖之士同科歟【指子產管仲】吾是以深不取孟堅之同贊四子也【原題下用證以夫子之論三子勝於班固之論四子以管仲子產比張馮汲三子以子西比鄭當時謂惟夫子方能判防三子之優劣班固妄以四子比而同之】夫四子之名𨿽同【且總說】而其所以爲名者則異【要別優劣】心乎求名惟莊爲然【先貶鄭當時一人前漢鄭當時字荘】平時志尙以任俠自喜【同上以任俠自喜】悅慕知名之友【同上其慕長者如恐不稱知友皆天下有名之士】以求表見於天下【是有心於求名】好名之念翹然於中【指出當時好名】凡其置驛以示勸【同上常置驛馬長安諸郊請謝賔客】推轂以爲公者【同上每朝必言天下長者其推轂士及官屬丞史誠有味其言也】非爲國也要譽以成名也【應破題要譽字】惟賢知賢古稱連茹【議論好易防卦防茅連茹】莊爲何人【責當時】宜其所舉者皆聚斂之臣【前食貨志東都咸陽孔僅桑羊二人言利事析秋毫故當時進言】而逢君之惡【孟告子下逢君之惡其罪大】以重漢民之朘削也【謂當時薦言利之臣剝刻萬民之膏脂】若是而以推士名【引本文】其有負於君多矣【所以深責當時】莊之心豈三子愛君之心哉【此一句斡歸不如三子有愛君之心】盜環犯蹕帝怒方震【卻取三子前張釋之傳文帝出中渭橋有一人徔橋下走乘輿馬驚捕屬廷尉釋之奏犯蹕當罰金上怒】而釋之嬰逆鱗之鋒以平國法【同上釋之曰法如是更重是法不信於民也其後有人盜髙廟玉環下廷尉奏當棄市上欲致之族釋之曰盜廟噐而族之假令愚民取長陵一抔土陛下何以加其法乎數批逆鱗用魏徴語】幕府差級王誅且加【見下注】而馮唐乘拊髀之機以存良將【前馮唐傳文帝輦遇問唐曰吾聞趙將李齊之賢父老知之乎唐曰齊不如亷頗李牧上拊髀曰吾得頗牧爲將豈憂匈奴哉唐曰陛下𨿽有頗牧不能用也上怒對曰魏尙爲雲中守軍市租盡給士卒是以匈奴逺遁今坐上功首虜差六級陛下下之吏削其爵𨿽得類牧不能用也是日令唐持莭赦之復爲雲中守】黯之忠鯁尢出天性【見汲黯傳】正直規主切中膏肓【見本文凡所言皆中帝之心膏肓用左傳膏之上肓之下語】𨿽枘鑿如武帝【謂與武帝不相合枘方鑿員】亦以社稷之臣許之【汲黯傳武帝招文學儒者上曰吾欲云云黯曰陛下內多欲而外施仁義柰何欲效唐虞之主乎上曰甚矣汲黯之戅也後上謂嚴助曰古有社稷臣黯近之矣】天下想望其風采巍如天人莫可梯接【謂汲黯如天人之不可以階升】則三子之名可謂卓卓矣【總說張馮汲三子】然亦豈有心扵成此名者哉【歸主意不計其名】十年不調駸駸遐遁【張釋之爲騎郎十年不得調遐遁謂逺避去】自代爲郎遲遲暮齡【馮唐傳父徙代唐以孝著爲郎暮齡謂晚年也】黯也排屏罷黜了不介意【汲黯屢罷出】而拳拳愛君猶感激於再召之時【汲黯後坐免數年召爲淮陽太守黯泣曰今病力不能勝郡事願爲中郎出入禁闥補過拾遺】坎流周旋徐攄忠略【已上言三子惟在愛君不計其名】此豈汲汲好名欲借譽於防士以自成其名者之爲哉【三子豈鄭當時好名者之比】以三子而視當時【分優劣】蓋不啻涇渭冰炭之分矣【照前涇渭冰炭四字繳倒鄭不及三】固不能鑑人品之善惡【子又責班固不知人品優劣鑑】燭志慮之公私【察也燭】而牽合同傳已爲非是【照也謂固牽合四子】且復例以成名者誇之【同贊引】固之論人龎矣【本文龎】吁【雜也演】固之論時人之論也【余意謂班固之論必本於】時人之論者四子之名【一時之人】而四子之心時人未必知也【露出名字時人知其名之同】固欲汗靑以傳不朽【不知其心之異謂班固作漢書汗靑】乃亦隨聲雷同謂其各以一莭成名【竹也古者以竹爲簡】莊之名莊之欲也【謂班固隨時人之論】三子之名豈三子之志哉【鄭當時之心本好名】知三子之心者一洗之【三子之心不計其名】庻乎其無遺論矣【要知三子愛君之心此段責班固以四子】𨿽然莊不足道也【並稱不當理】三子者之優劣【破題相應駁退鄭當】吾必以長孺爲稱首【時於三子之中又分髙下取】蓋二子之忠在扵一事【汲黯又優於二子】而黯之忠見之終身【黯字長孺二子之忠不及黯黯】二子之名著於一時【之忠過於二子前後】而黯之名髙乎百世【所言皆忠直二子】又有不可同論者【之名亦不及黯黯之】守莭死義僉論屬心【名亦過二子又不可以三子並稱汲黯傳淮】𨿽多欲之譏【南王謀反憚黯曰黯好】積薪之諭【直諌守莭死義見前注內多欲而外施仁禦史大夫黯見上曰陛下用羣臣如積薪耳後來者居上】防近於戅【見前甚矣汲黯之戅也】而肝膽秋霜矣【忠肝義膽凜然如秋霜之可畏】揖客之亢重朝廷也【同上衛靑旣益尊黯與亢禮或謂曰君不可不拜黯曰大將軍有揖客反不重也】刀筆之誚厚天下也【同上張湯數奏決讞得幸黯曰刀茟之吏專深文巧詆陷人於罔】昆邪之諫尊中國也【同上昆邪王率眾來降漢發軍二萬乘迎之從民貰馬黯曰何至疲中國急外裔乎】孰非愛君之心所充乎【應愛君二字】正色朝端而淮南之謀寢要必有爲之本者【唐裴度傳韋處厚疏汲黯在朝淮南寢謀】嗚呼安得若人者用之以尊朝廷哉【末又並將張馮抑退只取汲黯能尊朝廷最有見識】名不足羨也【有判防】

前篇取龔鮑之莭而抑貢禹之材此萹取張馮汲之愛君而抑鄭當時之要譽是分優劣格

就題褒貶格

魏相稱上意

陳傅良出處【前漢魏相傳相爲丞相總領眾職甚稱上意】

主意【宣帝自是刑名之主而魏相當有以濟其所不及乃復以嚴毅佐之是徒將順其君所行之便相徇而至於相歡而已此實當時君臣之病大凡褒貶題須是褒無溢美貶無溢惡𨿽使其人聞之亦爲之心服方是的當此題本是褒題然魏相卻有當貶處故以相知褒其稱上意卻以相濟不足貶其不能輔宣帝之不及也】

批云【止齋之論此篇卻蒍有段眼易學者】

論曰古之君臣【非如宣帝魏相】其心則相知【意𨿽相得】而其道則相濟【寛嚴要相濟】相知之深而相濟之不足【意𨿽稱帝意不當濟之以嚴】君子猶以爲未善也【貶魏相爲臣之道未盡善】凡人臣之事君【且泛說】不度其君之所可爲以就其有爲之志者非也【此說不能相知】安扵其君之所可爲【是稱上意】而不輔其所不能爲之缺者亦非也【卻不能濟其不及亦未是此格可學】何者【申】咈其上之所欲【不能稱人君之意】相持而至扵相戾者【彼此相制至於乖戾】固君臣之患【固是君臣相與之病處】惟其所欲之便【稱其意】相徇而至於相歡者【徇情而不相濟】尢君臣之患也【尢非君臣相與之道看他節節生意】故夫【正總論】善事君者【能盡臣道者】𨿽不逆其意而戾其所欲【𨿽不拂其所欲】亦不逢其意以求中其所欲【亦未嘗逢君之惡】是非相知以心相濟以道者不能也【謂如此之臣必相知而能相濟者也應破題句】漢之魏相有聲於宣帝之日【前宣帝贊孝宣中興丙魏有聲】君子賢之【且先褒魏相此欲抑先揚格】然帝以刑名繩下【宣帝紀宣帝以刑名繩下】相以嚴毅總職【魏相傳相總領眾職云云相爲人嚴毅刑名嚴毅以寓貶之意】史臣謂其稱上意是已【敍出處】獨惜乎相知之深而相濟之不足猶未可爲善也【照破題句是貶之也】魏相稱上意請申論之夫自知其君可以王而與之王者伊尹也【孟湯三使往防之旣而憣然攺曰吾豈若使是君爲堯舜之君哉】自知其君之可以霸而與之霸者管仲也【孟管仲以其君霸】是故伊尹之說成湯無卑論【後馮衍傳伊尹幹湯七十說而乃信王故曰無卑論】湯之受之也無難色【湯卽受伊尹之說】管仲之說桓公無侈說【家致思萹管仲說桓公桓公不受公之闇也以伯故曰無侈說】而桓公之受也亦無異圖【桓公卽聽管仲之言】君臣之間相知如此而不可以致治者無有也【君臣若此之相知如之何不能致天下於治照冒子相知字】噫【嘆辭】君臣之相知誠樂其如此也已【君臣固當如此無有也更轉亦得然賴有此一句然後轉得不急】然而【轉相濟意文意俱好】人主之患毎易恃其所長而狃於其所快【暗說宣帝刑名繩下意】夫恃其所長【便自觧說亦一法】則其才果於自用【恃其有才而不信任人】狃於其所快【拘於快意之事】則其志易失之偏【凡事易失於一偏說盡爲君情狀】而爲之臣者【暗指魏相】又毎售其所喜【應冒子求中其欲意】而不責其所難入【應冒子相防而至於相歡意】夫售其所喜【又自解說同上格】則其過也莫之抑【應冒子惟其所行之便意】不責其所難入【應冒子安其君之所可爲意】則其不及也莫之彊【應冒子不輔其所不能爲缺者句說盡爲臣情狀】以自用之才加之以易偏之志而徒見夫不抑其過不彊其不及之說【上已有議論了只如此縂結便明若更說則反冗了】嗚呼【嘆辭引入大講】徒相知無以相濟【照破題相知相濟字】其患蓋如此哉【照冒子君臣之患字】漢之宣帝人皆知其爲英主也【宣帝英明之主也】不懼其不明也【崔寔政論宣帝明於人君之道】懼其明之過於察而入於苛也【明過於太察明苛矣】不懼不斷也【宣帝紀聽斷惟精】憂其斷之過於嚴而流於忍也【斷過於太嚴則忍矣】不憂其不勤也【張敞傳宣帝厲精政事】憂其勤之過於銳而幾於侵下也【勤過於太鋭則下行有司矣連下三个過宇有味】魏相輔之總領眾職【題注】使上下無苟且之意【前宣帝紀上下相安莫有苟且之意】而公卿多稱位之人【魏相傳眾職修理公卿多稱其位】其無負於宣帝之爲者【且還他眞个稱上意】相知以心【照破題相知字】孰如相之於帝也哉【無如魏相之與帝相知也】惜乎【轉貶】徒相知而無道以濟其短【相徒稱意而不能濟宣帝之不及應冒頭承題而不輔其所不能爲之缺者】君子不爲無恨於弱翁也【弱翁魏相也用魏相又用弱翁是用左傳互文法】昔韓厥言於晉侯曰成季之勲宣孟之忠而無後爲善者懼矣【左成公八年韓厥言於晉侯成季之勲宣孟之忠而無後爲善者懼矣】周公之法議能議功【周禮秋官上以八辟麗邦法一曰議親二曰議故三曰議賢四曰議能五曰議功六曰議貴七曰議勤八曰議賔】不遽以一眚絕天下之才也【左不以一眚而掩徳】霍光親握天子璽擁而立之【霍光本贊擁昭立宣】借使無後猶將十世宥之【左十世宥之以勸能者】相乃發其已往之私【魏相傳光薨相因許伯白去副封以防壅蔽殺許後之謀始得上聞】卒使功臣之盟未寒【霍光漢之功臣】而赤族之誅已及【光本傳光身死而宗族竟誅】何刻哉【相何慘刻如此】趙廣漢之吏才漢廷希有也【廣漢之才漢吏所少也】不幸而麗乎罪【周禮秋官上毋使罪麗於民】尙宜以八議之法貸之【見上注】相獨以忤已之私憾而於民泣而請代者舉京兆弗卹也【趙廣漢傳丞相婢死廣漢入相府召夫人責以殺婢事丞相魏相上書自陳蕭望之奏廣漢摧辱大臣天子可其奏吏民觀泣者數萬人願代京兆死廣漢竟要斬】何刻哉【只用二事舉其大者】以宣帝之刑名【注見前】而相以嚴刻佐之【注見前】甚稱上意史臣之言則信矣【敍出處】然孝宣之治甘於雜伯【宣帝紀漢家自有制度本以伯王道雜之】亦相之無以廣之也歟【責得魏相極是】大抵人臣之相其君【用起議論結上生下】非於其有餘者將順之爲可喜【應原題售其所喜句】而增其所不能【應原題彊其所不及一句意】裁其勝而約之中者斯可貴也【應原題抑其過一句意】髙祖自任以爲馬上治天下向防陸賈詩書之說【前陸賈傳陸賈時時前說稱詩書髙帝罵之曰乃公居馬上得之安事詩書賈曰馬上得之寕可以馬上治乎】帝之勇气未衰也【此是裁其勝而約之中處】以唐徳宗之猜忌【唐李石傳徳宗多猜忌】宜趨於亾而未亡者【時徳宗有奉天之幸】陸贄之仁義【陸贄傳贄論諌數十百萹篇皆本仁義】實扶持之【此是增其所不能處此陸賈陸贄二子能正其君之偏者非若相之徒相知而不能相濟也】嗚呼【嘆辭】孝宣固未必愧扵二君也【孝宣比二君未必有忝】孰謂相賢相也而有愧於二臣哉【誰謂魏相爲漢賢相卻不及陸賈陸贄結最有法辭簡而意盡】謹論

就題褒貶格

使功不如使過

陳傅良出處【唐李靖傳靖至峽州阻兵帝詔斬靖許紹爲請免畱防防州靖率兵破之帝謂左右

曰使功不如使過靖果然】

立說【天下之事恃其所長者必無所成而恥其所不能者常獲人惟摧敗困踣之餘故其心毎切於自效而愧於無以自贖也一旦使之則用力也專爲謀也戒而天下之事集矣若夫驕其有功志滿意得斯人也其不敗於乃公事者幾希人主其可以摧折拂亂而棄天下之英防豪傑哉此使功不如使過之意】

批云【反覆功過二字結處防防破意便曉然矣亦不甚守常體】

論曰天下之事恃其所長者必敗【恃其所長指功】而恥其所不能者常獲【恥其不能指過必敗常獲字含不如意破自是一法】故夫意得志滿者【說功】不可屢逞【功者不可常承上必敗意】而摧敗困踣者【說過】是乃明王之不棄者也【人君所不棄說使字】何則【此二字設問】人臣之立功【入講立說詠題意】不憂其挫【不慮其摧敗困踣】而憂其鋭【而慮其志得意滿】不畏其敢【不懼其敢爲】而畏其專【而懼其專】蓋惟【此二字答上】挫者有所戒【解上謂挫者有所儆懼說過應上挫字】而鋭者必驕【鋭者必自驕應上鋭字】敢者處事以易【敢爲者輕易其事應上敢字】而專之者難之也【應上專字】夫事不如意者十常八九【說功此一段非冒子法不甚守常體】天下之事倚其必集者【恃其必成者】未必能有所就也【卻未必能成含不如使過意亦應破恃其所長者必敗意】以天下不可必集之事而使意得志滿驕且易者爲之【說使功應承題句】嗚呼【嘆辭】難矣哉【數字輕収拾了】惟夫【此下說不如使過】摧敗困踣之餘【體過應承題句】則其心之切於自效【凡事盡力爲之】而愧於無以自贖也【欲贖其過】切於自效則其用力也專【牽上句文謂自效則專於用力】愧於無以自贖則其爲謀也不敢以不戒【欲自贖其過則凡事必儆戒】以此遇事其與夫驕且易者逺矣【方說不如應上片驕易字】人君圖任之際【圖任字體使字】其可棄斯人也哉【厚齋批云此一段亦非冒子體】此使功不如使過之意人有常言敗軍之將不可以語勇【前漢紀廣武君曰敗軍之將不可以語勇重在過字原題偏於過字著力】嗟夫【二字活】士不可以成敗論也【豈可以成敗論人才】士以成敗論【申上文】天下防全人矣【有過者】凡天下之物【設譬】遭一蹶者得一便【蹶失足也曽一失足後必不復蹈矣】更一過者長一識【一畨有過後必識其非】傷弓之鳥髙飛【鳥曽爲弓所傷則其飛愈髙】驚餌之魚深逝【魚曽爲餌所驚則其逝愈深此譬專說過字】世之深思逺慮之士亦未始不以其困得之也【未嘗不因其困而得之困字應冒子句】故曰常勝之家難與慮敵其操心也危其慮患也深故達必世之所謂孤臣孽子也【孟子全文用經史語法作散文】士果可以成敗論哉【申言之謂果可以成敗論人乎】況夫英雄豪傑之士非以其才有餘爲可喜【不以其有才爲喜說功應破題恃其所長必敗意】而以其更事之不多器識堅勇之不足爲可慮也【正說不如使過意應冒子意得志滿驕且易句】啟發之機必生於憤悱之後【語不憤不啟不悱不發】知情僞者亦得於險阻艱難備嘗之中【左僖二十八年險阻艱難備嘗之矣民之情僞盡知之矣】久於得志非人臣之福也【恃其所長者必敗】故凡英雄豪傑之士【故凡二字以下是結上生下】不有以沮抑其气拂亂其所爲【應冒子摧敗困踣之意】以固其謀而大其所受者不足以大用於天下【不如使過之意是祖孟子勞其筋骨餓其體膚將以大其用也之說】昔者畱侯以其讎秦之志不勝其忿而奮於一擊之間當是時子房蓋防死矣【前張良傳秦滅韓求客刺秦王爲韓報讎得力士爲鐵椎重百二十斤秦皇東逰至博浪沙中良與客俱擊秦皇誤中副車畱侯子房互用得左傳敍事法】及其以謀輔髙帝則能舒徐陰伺以決楚漢之雌防【此過者常獲處】李陵之勇【陵恃有功處】嘗以數百騎深入不毛之地蓋漢將之翹楚也而終於僨軍降敵【前李陵傳陵將步卒五千人渉單於庭陵軍無後救射矢且盡陵曰無面目見陛下遂降司馬遷曰𨿽古名將不過也】是何【設問】其拙於前者【是有過】或智於後【卻有功】勇於昔者【是有功】乃大謬於今耶【卻有過】蓋惟夫【答上】一撃之誤陷於虎口者有以忸怩畱侯之心而增益其所未能【此應破題恥其所不能者常獲與冒子小講挫者有所戒意是說防侯之恥其有過處】深入之功髙出漢庭之右者乃所以盛李陵之气奪其魄而覆其軍也【此應破題恃其所長者必敗與冒子小講鋭者必驕意此說李陵恃其有功處】嗚呼人君其可以摧敗拂亂之者而棄天下之英雄豪傑也哉【照冒子摧敗困踣之餘其可棄斯人也哉句說使意】大抵【再起兩段用懼忽二字生下意】天下之功未嘗不成於有所警懼【天下之功以警戒而成】而敗於有所忽也【以玩忽而敗】懼心起於自訟【應破題恥其不能意】忽心起於自矜【照破題恃其所長意】玆二者功過使之也【明出使功使過字】昔人有夜行者【用旁諭尢佳】見寢石以爲伏虎也【以石爲虎是有懼心也】援弓而射之【援彎也】一發沒矢【一發箭而羽沒於石】下視之乃石也【及視之非虎乃石也】卻而復射【卻步而再射之】則矢躍無迹【則矢不復入矣是以石視石而有忽心也劉向新序云椘熊子夜行見寢石以爲伏虎關弓射之沒矢翎羽下視乃石也卻復射之矢躍無迹又見李廣傳】夫射一也而中否異焉【同是射也一中一否】何哉【設問】以虎視石則其心有不免之懼【是有懼心】以石視石則恬不知怪而以戲處之者也【是有忽心】故夫有功處事以石視石者也【照冒子驕且易意】以過處事以虎視石者也【照冒子不敢不戒意】人君之用人也【用人說使字】能得以虎視石之心者而用之亦何所不濟哉【此說不如使過意】而每每以過棄人是未免以成敗論矣【至此方應原題】吾嘗見司馬子長論李將軍爲將其言哀痛反覆深悲其無成以謂百姓知與不知皆爲流涕【前李廣傳廣結髮與匈奴大小七十餘戰今幸從大將軍出接單於兵大將軍徙廣部行回逺又迷失道豈非天哉遂引刃自剄百姓聞之知與不知老壯皆爲埀涕】至論霍去病無他美獨天幸不至乏絕【前霍去病傳霍去病所將常選驍然敢深入亦有天幸未嘗困絕將四件事織成二段議論衮纒將去更不可把捉文之妙處】夫子長不少假借於屢勝之去病【不少假借是不貸也】而獨惓惓於老死不侯之李廣【惓惓者畱意也】何也亦嘗疑之矣【設疑】蓋至於孟明秦穆之事【答上問左僖三十三年敗秦師於殽獲百里孟明視西乞術白乙丙以歸公使陽處父追之及諸河則在舟中矣釋左驂以公命贈孟明孟明稽首曰君之恵不以累臣釁鼓若從君而免之三年將拜君賜云云大夫何罪且吾不以一掩徳】然後喟然嘆曰嗟夫子長之意深矣【到此卻判斷】世無秦穆不識孟明【要說使過意】士之以有過棄者不獨李廣也【士以有過見棄於人者多豈特李廣而已】賈誼紛更之請似有少年浮躁之失【前賈誼傳誼以爲宜攺正朔易服色制度定官名絳灌之屬曰洛陽年少紛亂諸事天子後亦疏之不用其議以爲長沙王太傅】誼之思未熟也【賈誼未之熟思】長沙之謫誼有大過人者矣而亦卒以不用死【注見上】嗚呼誼之不得爲孟明不足恨也【孟明賈誼皆摧敗困踣之餘言賈誼不得如孟明之遇秦穆公不足爲恨】文帝之不得爲秦穆可惜也哉【文帝之不如秦穆之識孟明爲可惜也結處文字變化出沒】謹論

論學繩尺卷五

欽定四庫全書

論學繩尺卷六

宋魏天應編選

林子長箋解

回防題意格

與陳止齋子謂武未盡善論同意

武成二三策如何

呂祖謙出處【孟盡心下孟子曰盡信書則不如無書吾扵武成取二三策而已矣仁人無敵於天下以至仁伐至不仁而何其血之流杵也下注云武成周書篇名武王伐紂歸而記事之書也策竹簡也取其二三策之言其餘不可盡信也程子曰取其奉天伐暴之意反政施仁之法也又講中注】

立說【武王之伐紂出於不得已非爲已也爲天下也書之武成記武王伐紂之事其辭未盡明白孟子憂武王仁天下之心不白扵後世恐或者因血流漂杵之言以啟其不仁之念所以但謂吾之所取者惟二三策而已其餘者不可盡信也庶幾可以遏天下不仁者之心乎】

批云【議論髙辭防婉非孟子不足以明武王之本心非此論不足以發孟子之微言前輩

筆力如此後學當三復降歏】

論曰聖人之心不白於天下【謂武王伐紂𨿽出於不得已不能不起天下之疑是武王之心不能自明白於天下】後世之儒者始有言外之意【後世儒者謂孟軻也孟子明武王之心釋天下之疑故扵武成之書但取其二三策而不取其血流漂杵之語】夫以聖人之心何至於有所不白者【且占彊說破聖人之心】而事變之來不能不防人之疑也【便解本意謂武王伐紂有此變故不能不受人之疑】而聖人適遭其時【武王當紂之時】不得已焉而爲之【不得已而爲伐紂之舉】聖人之心始晦矣【晦只是不白之意】夫惟其心之晦於此【綴上文】而書復紀於此【謂書之武成篇紀載武王伐紂之事】使後之人得借是以自便其無忌憚之爲【後之人見武王如此必借其殺伐之事以便一已之所欲爲而肆無忌憚也】儒者憂之而有言焉【孟子憂天下不知武王之心】意謂寧以吾言病聖人【孟子謂寧可使吾取二三策之言而爲武王病】無寧以聖人之故病天下【不可使聖人之心不明白於天下而爲天下病此二句是骨】此武成二三策之說所由發也【舉本出處】嗚呼軻其有憂天下後世之心乎【孟子憂天下後世不知武王之意故發是語】武成二三策如何此孟軻言外之意【應冒頭語】而亦悲武王之不幸也【悲武王不幸而有伐紂之舉應後面】人徒見武王聖人也【難起】而孟軻有盡信書不如無書之言【敍出處本文】遂謂軻非知武王者【且難孟子之說】嗟夫【解】軻豈不知武王者哉【便解孟子立言本意】七篇之書其論武王詳矣【又泛舉孟子七篇多言武王之事】故舉武王之言則曰無畏寧爾也【孟盡心下武王之伐殷也革車三百兩虎賁三千人王曰無畏寧爾也非敵百姓也】又曰非敵百姓也【見上】其論武王之勇則曰安天下之民也【孟梁恵下武王亦一怒而安天下之民】又曰救民於水火之中也【孟滕文公徯我後後來其無罰云云救民於水火之中取其殘而已矣】夫以軻之舉其言也如此而論其勇也又如此【總前面孟子舉武王之言】武王之心軻知之矣【謂武王心事孟子其知之矣】然則武成取二三策之言是果何爲而發耶【以本出處文再難】夫亦憂武王仁天下之心不白於後世【又解應主意】恐防者因辭以害意【恐天下之人因血流漂杵之言疑武王殺人之慘如此而不知武王爲天下之本心是因辭害意也】得以啟其不仁之念【開其殺伐之心】故不得不借此以諭彼也【借此取二三策之言以曉諭天下之人謂武王本無心於武事】不然聖人豈果不足於中者哉【應聖人之心何至於有所不白者】昔仲虺作誥【舉證】甞述湯之慙不釋於伐夏之日【書仲虺之誥成湯放桀於南巢惟有慙徳曰予恐來世以臺爲口實注云仲虺恐湯憂愧不已乃作誥以解防其意】夫以湯升陑之師【湯誓伊尹相湯伐桀升自陑遂與桀戰於鳴條之野】是皆應天順人之舉【易革卦湯武革命順乎天而應乎人】則亦何慙之有【謂湯之伐桀亦爲天下而又何慙之有】湯乃不待人之慙身自爲之而身自慙之【申本意】誠恐吾之心不白於天下而後世或得以貽口實也【貽口實注云恐天下後世借以爲口實也】是故湯寧自貶而不忍以自隠也【自貶只是惟有慙徳之語】𨿽然【此𨿽然二字乃是連綴文意非是自爲一叚】湯之不自隠而得仲虺陳義以白之湯無慙矣【湯有慙徳不能自隠而有仲虺作誥陳大義以明白成湯之心湯則無慙愧矣】若武王之心則未白【從湯過武王上來】而武成之書則實言【舉武成書言武王伐紂事】孟軻則不容以不辧【孟子安得不爲武王辧】嗚呼孟軻之意其亦仲虺之慮天下後世也歟【總上文謂孟子之意與仲虺同仲虺慮湯放桀之爲慙孟軻悲武王伐紂之不幸恐天下後世以是借口】是亦悲武王之不幸而無仲虺之誥又有武成之書歟【湯之慙以仲虺之言而釋武王之不幸旣無仲虺之誥爲之釋且有武成之書以實其事孟子安得不悲之而爲之辧】且商之作威非一日也【書泰誓今商王受狎侮五常云云作威殺戮毒痡四海】武王嘗觀政矣而商不悛【悛攺也同上肆予小子發以爾友邦冡君觀政於商惟受罔有悛心】嘗師次於河朔矣而商復不悛【同上惟戊午王次於河朔云云今商王受力行無度】然則武王何拳拳於商之悛也【設問】悛不悛何足介也【答謂商王之攺過不攺過不足芥蔕】而無辜則吁天也【所慮者天下之人皆怨之也書泰誓無辜吁天穢徳彰聞】百姓則暴虐也【牧誓俾暴虐於百姓以姦宄於商邑】四海則毒痡也【見上注】武王𨿽無心於商而有心於民也【總上文見得武王本心非是自欲伐紂爲天下而伐之也】是則武王之事誠有大不得已者【爲天下而伐紂是武王之心不得已】士女一綏而我師罔敵【武成肆於東徵綏厥士女云云受率其旅若林防於牧野防有敵於我師】牧野一誓而前徒倒戈【牧誓與受戰於牧野作牧誓又武成云云前徒倒戈攻於後以北】武王豈得已哉【應上不得已字】故歸馬放牛爲天下也非爲已也【說得武王本心出武成武王伐殷云云乃掩武修文歸馬於華山之陽放牛於桃林之野】防財發粟爲天下也非爲已也【同上防鹿防之財發鉅橋之粟】武王仁民之心遂【至此則武王仁天下之心始成遂】而武成之書所由作也【從武王事過孟子來】武成之書𨿽作而武成之辭則未白也【武成萹有血流標桿之言恐天下後世疑其殺戮之慘是其言辭未明白也】武成之辭未白【申上文】是聖人以無心待天下後世【謂武王本無心伐紂】柰之何天下後世不以無心待聖人也【何天下後世反疑武王有心於伐紂】戰國之世【說孟子時】用兵爭彊以相侵奪【此時専事戰爭】爭城以戰則殺人盈城爭地以戰則殺人盈野【見孟子】甚而長平之川陰山之北皆且血流而鬼哭矣【戰國時爭戰之禍如此當時之人未必不以武王伐紂事爲借口通鑑武安君坑趙卒四十萬於長平】想夫孟軻之意以謂聖人之心不白於天下【應主意】而後世黷武之慘得非武成之書有以啟之乎【說主意明白謂後世錯認武成血流漂杵之語詳見後血流漂桿下注云云】於是有盡信書不如無書吾於武成取二三策之言【敍出處本文】軻之所取二三策固未易輕指【且含蓄其所取二三策之說】而其所不取者則血流漂杵之一語矣【不取者在此一句集注云武成言武王伐紂紂之前徒倒戈攻於後以北血流漂杵孟子言此則是不可信者然書本意乃謂商人自相殺非謂武王殺之也孟子之設是言懼後世之惑且長不仁之心耳】夫其所取者不必論【謂二三策】所以不取者則不容以不論【謂血流漂杵之說】漂杵之說是固爲攻其後以北者而設非謂武王也【釋武成書中所言又見上集注云云】特武成之辭不白耳【孟子憂書中所言不明白故力辧應前】而孟軻之憂則恐已亥之誤不止於三豕也【家語讀史誌者言晉師伐秦三豕渡河子夏曰非也己亥耳】故嘗謂聖人仁天下之意昭如日星越千載猶一日【演聖人仁天下之心本自明白徔古至今如此】吾言書之不可信於聖人乎何損【爲孟子解盡信書不如無書之言】而於天下後世則可以遏其不仁之心而其利則博矣【發盡主意】軻之言在此而意實在彼也【孟子之言𨿽曰不信書而意實在於止天下之不仁】論者當因其言而遡其意【粘上言意字眼目】不可冺其其意而信其言也【不可冺沒其本意而徒信其不盡信書之言】蓋嘗因是而觀之牧野之師【書武王云云與受戰於牧野】伯夷固嘗非之矣【史伯夷傳武王載木主號爲文王東伐紂伯夷叔齊叩馬而諫曰父死未葬爰及干戈可謂孝乎以臣弒君可謂仁乎】然則伯夷非武王之非也【斡歸本意】憂天下後世無君者見之誤而非之也【伯夷之見與孟子同】夫武之樂【漢禮樂志武王作武武言以功定天下者也】仲尼之在周末又嘗謂其未盡善矣【語八佾謂武盡美矣未盡善也】然仲尼非謂武王之未盡善也【斡歸下意】憂天下後世用武者失之黷而未善之也【孔子之見亦與孟子同】吾亦曰孟子言書不可盡信非不取武王也【斡上歸下意】憂天下後世殺人者流於慘而不取也【以前二人證孟子之言爲天下後世不仁者設】伯夷也孔孟也是或一道也【總工三腳文有法】吾於孟子夫何議【爲孟子解歸重在孟子上則意不偏】而亦悲武王之不幸而生於商之末也【爲武王解應冒頭不幸意】謹論

回防題意格

與呂東萊武成二三策論同意

子謂武未盡善

陳傅良出處【語八佾子謂韶盡美矣又盡善也謂武盡美矣未盡善也孔曰武武王樂也以徵

伐取天下故未盡善】

立說【武王之伐紂不得已焉而冒爲之而其不足之心所在形見而不顧天下之議必其身後之名有不暇計而後爲之也然則武王之樂爲未盡善固武王之不幸有夫子焉而知其本心乃武王之幸也】

巽齋歐陽守道批【前軰作文多從大處起議論如此萹更不論樂只從未盡善上說武王心事見得聖人大公至正無一毫欺隠於人而所謂未盡善者亦非眞可愧之事文字感慨旣能爲武代辭說又自爲武王惜之】

論曰聖人之心【謂武王之心】苟有所不足於中者無隠也【不足字便見其未盡善意謂武王遭時之窮不得已而爲伐紂之事本心𨿽有所不足而不敢自隠故形之於樂而未盡善】以聖人之心何至於有所不足者【且占彊說破聖人之心接全與前篇合】而事變之來不能盡如意也【謂紂之變】事變之來不能以盡如吾意【申上文】而吾適遭其所窮【謂武王適遇紂之時】不得已焉而冒爲之【不得已而爲伐紂之舉】聖人之心始病矣【出於不得已必以爲病病便是不足了】夫惟其病於此者【粘上病字格與前萹一同】而天下之大無足以解吾之戚然愧然之意【以武王气象見不足之意】蓋將所在乎見之而不能以自禁【見之於樂𨿽未盡善亦不能以自禁止】見之而不能以自禁【申上文止齋文法例如此疊句轉】而又何暇乎文之以爲欺【𨿽未盡善見之於樂亦無隠何暇文飾以欺夫人】嗚呼玆其爲盛徳之事也【惟其不以未盡善而不自隠所以爲盛徳少有諱晦則非徳之盛事】武王之武所以爲未盡善【更須舉全題方爲盡善】而吾夫子所以深察其心也【深察其心字見子謂意與結尾相應】大凡人之不幸而犯不韙之名者其辭气容色必有所諱晦者也【舉凡人之不能自隠乃所以形出武王之無隠韙音偉釋是也左犯五不韙】於其辭气容色有所諱晦【疊句轉】則君子必以爲犯是不韙也必其本心爲之而非有所隠詘【由其外可以觀其中惟其無諱晦方見得是無心若是有諱晦便是有心了詘與屈同禮記不充詘於冨貴】何者【喚起歸本意】吾心果有所詘【粘上詘字轉】則亦何畏乎天下後世之共知也【若有所詘則不必隠】古之聖人【暗說武王】所自見者吾心【但知在我而已】而非所卹於天下後世之辧吾與否【何暇顧他人之議辧吾者知我也否者不知我也知我固不卹不知我亦不卹】故𨿽有負俗之累而蒙人之疑【應有不足之事心亦無隠漢武帝詔士或有負俗之累而立功名】亦以爲吾取之而不辭【亦只得自受】鳴呼【嗟嘆】玆武王之武也【武是武王之樂名】所以見武王之心【武王以徵伐取天下故作武樂以象其徳】而亦足以悲武王之不遇也【發主意】固矣【固矣猶固然也】文王之宜王也文王宜王而不王者也【宜王不王並去聲呂東萊文王論云而天下亦曰文王宜王也夫文王固宜王也而文王之心則以爲奚王也從文王說見得武王之事有不得已者】然文王能逃諸其身而不能逃諸其子【語泰伯三分天下有其二以服事殷周之徳其可謂至徳也已矣武王伐紂】能不興周而不能保商之不亾【周以武王興商以紂而亡】能止汝墳之怨【詩汝墳文王之化行乎汝墳之國婦人能閔其君子猶免之以正也】而不能遏孟津之集【史記武王東觀兵至於孟津諸侯不期而防者八百此叚文法本祖東坡韓文公廟碑亦與東萊文王論略同】則夫武王之事誠有所大不得已者【事勢如此武王不容不伐紂發主意】天下之美名【且開說】豈惟夫人樂得之聖人亦樂得之【誰不欲得盡善之名】武王亦何爲安於居天下之謗【又設難】而使夫後之人得借以自便其無忌憚之爲者【語意與前篇冒頭語合】武王而安於居天下之謗【因上文轉歸正】則必其身後之名有所不忍計而後爲之而非其所欲【若武王好名則不肯受人之謗惟其安然爲之所以見本心不好名此數語是機轉】蓋使吾身獲防退之名而斯民被不可一朝居之禍【若武王退避而不伐紂則天下必被紂之禍慘矣】則是一人病天下也【此是武王之本心】武王寧以天下之故病一人【寧可伐紂而救天下以不美之名歸之我】無寧以一人之故病天下【不可自得美名而爲天下病】則牧野之師豈必待伯夷非之而後知【見前萹伯夷叩馬而諫注】𨿽武王固自非之而不得不爲之【武王本心是如此議論出人意表】吁武王之勢極矣【應冒頭適遭其所窮】象成之樂無亦爲周之王天下而作者邪【入武字來記樂記子曰夫樂者象成者也總幹而山立武王之事也】以周之王天下而至於作象成之樂【申上文】而武王之志尢怛然甚矣【怛然驚動之意也】於此乎有不足之意焉【應主意】固非武王之恥亦非武王之謙也【旣不以爲恥又不以爲謙見得武王心事之無隱】武王之心猶湯之心也【引證切甚欠此事不得】湯之慙見於言【書仲虺之誥云云詳見前萹注】而武王之未盡善見於樂【本題武樂】聖人豈固以聲色欺人者【應冒頭文之以爲欺意亦應原題】蓋其胸中之藏與天地並【見得聖人之心廣大處】固不肯以其心之知而忌夫人之知也【武王旣自知其非豈忌他人知己之非此是無隠處】後世或有察焉【正說應舉題深察其心字】蓋將緣是而得吾之防【知得我之伐紂出於不得已】而吾亦庻乎其有辭於天下【則我亦可以辭其未盡善之名】後世而不吾察【反說察字不知吾之心出於不得已】則將叢謗於吾身吾無憾焉爾【叢者聚也是聚天下之謗於一身皆議吾之未盡善吾亦無恨】嗚呼世之察不察不足道【總上文兩腳】而武王之心則見矣【應破題無隠字】魯昭公之爲人皆知其非禮【語述而陳司敗問昭公知禮乎孔子曰知禮】則黨君之責其過也無疑【同上孔子退揖巫馬期而進之曰吾聞君子不黨君子亦黨乎】故夫陳司之有言也【見上注】夫子亦安受之曰邱也幸苟有過人必知之【同上出處下文云云】夫以過聞天下而夫子以幸言之【申上文】則亦寧有所避【亦是無隠意】而或者後世必有知吾言之非黨者也【知夫子之非黨則知武王之未盡善】然則武王之樂其未盡善也固武王之不幸【應前不遇意】而周衰焉有夫子焉知之【此是見察於後世處又繳出題子謂字】乃武王之幸也【此幸字與夫子邱也幸字亦相應】謹論

前篇謂聖人之心不白於天下有孟子知之此篇聖人之心無隠於天下有孔子知之是同一意

發明題意格

仁聖博施濟眾

馮椅出處【語雍也子貢曰如有博施於民而能濟眾何如可謂仁乎子曰何事於仁必也聖乎堯舜其猶病諸朱文公集注云仁以理言通乎上下聖以地言則造其極之名也乎者疑而未定之辭病心有所不足也言此何止於仁必也聖人能之乎則𨿽堯舜之聖其心猶有所不足於此以是求仁愈難而愈逺矣】

立說【本晦庵之說謂施至於博濟及乎眾此固仁道之極致仁者之至願然而有次第有分量也盡此道者必聖人而後能之然聖如堯舜猶以爲病則其功用之大不容以易致也此夫子所以明仁聖精防之辧歟又朱文公云博施者豈非聖人之所欲然必五十乃衣帛七十乃食肉聖人之心非不欲少者亦衣帛食肉也顧其養有所不贍耳此病其施之不博也濟眾者豈非聖人之所欲然治不過九州聖人非不欲四海之外亦兼濟也顧其治有所不及爾此病其濟之不眾也】

批云【文勢圓轉節節相應深得論體】

論曰事有功用之大者不容以易致也【謂施而至於博濟而及乎眾非止爲仁𨿽聖人猶難之】則亦求其所以致之之道而已矣【貫上致字】夫推一已之所爲【指施與濟字】以被天下之至廣【指博與眾字】此豈非仁道之極致而行仁者之至願歟【喝出仁字】然而【轉】固有次苐也固有分量也【不容易致意與講中相應】而奚可以仁定論哉【謂何事於仁】等而上之必有天徳之聖人能合天下以爲一體【謂必也聖乎】而動化之妙運用之神有不待推行之勞而自合者【能博施濟眾則是聖人地位】至此而後功用之大始可言矣【應破題語】然聖人尙竊難之而曽謂可以易致也【謂堯舜其猶病諸應破題】嗚呼此仁聖精防之辧【辧仁聖二字不同】固有待於講明而必折衷於夫子歟【去聲引本文】仁聖博施濟眾請卽夫子之言而申之謂仁聖別乎【疑辭問起別言其異也】堯舜性之所以爲聖而仁覆之功用後世無及也【孟離婁上堯舜之道不以仁政不能平治天下云云繼之以不忍人之政而仁覆天下矣】然則有同歟【疑辭】曰必也曰何事【本文】夫子奚爲截然不肯少紊【紊亂也】而眞若仁之別於聖者是可不深求其故耶【謂夫子言仁與聖不同從原起辧難至此】蓋嘗泛觀之天下【解上意】舟足以航川而施之陸則不行【莊天運夫水行莫如用舟陸行莫如用車以舟可行於水也而求推之於陸則不行】葛足以當暑而施之寒則無補【史李斯傳堯冬日鹿裘夏日葛衣】則所施者有病於博【謂一物不可兩用見得博施之難】大明普照而蔀屋弗覩【易丰卦丰其蔀日中見斗注蔀覆曖鄣光明之物斯丰在蔀幽而無覩者也又丰其屋蔀其家】陽和發育而寒谷或凝【劉向別錄鄒子在燕燕有黍谷地美而寒不生五穀鄒子居之吹律而溫气至】則所濟猶有慊於眾【謂日月天地之大且有不足處見得濟眾之難】然則施之博濟之眾【總上文】此固仁道之極致而皇皇之四達者也【應冒極致字莊知北逰四達皇皇】固仁者之至願而所欲之不存者也【應冒至願字孟盡心廣土眾民君子欲之所樂不存焉又見本題朱文公注】舉而謂之仁夫豈不可【喝出仁宇】然而固有次第也固有分量也【應冒頭小講兩句】則豈容於不講耶【施之博濟之眾旣未易盡夫子之言不容不講明】今夫自一念之愛推而達之一身而支體髮膚之無遺育【由心而身則身爲大】自一身之愛推而達之一家而父子兄弟之無異和【家大於身】又自家而國自國而天下【國又大於家天下大於國】先後之不同科也厚薄之不同品也其次第固如此【謂有次第】而豈易致耶【以上應次第二字發出不容易致之意】豈曰仁而已耶【非止於爲仁】夫苟非泊然無意於斯世者則皆知所以求仁也【自此以下說分量意】而愛天下利生民之深心固有倫類之不通而不能推者矣【謂施難至於博濟難至於眾】或勉彊而行之或利而行之【中庸】固有推之而不能逺逺之而不能盡者矣【見得施難至於博濟難至於眾】遲速不論也久近不論也【包上意謂有分量】其分量如此又豈易致耶【以上應分量二字發出不容易致意】豈曰仁而已耶【非止爲仁】是故非聖人不足以盡仁而苟未至於聰明睿知而達天徳【語見中庸應冒頭語】則所施之博所濟之眾誠不敢知也【未到聖人地位則難盡這个道理】惟夫與造化同功與萬物同體其徳盛其化神【此是聖人地位程子曰仁者以天地萬物爲一體】有所不爲爲之而行有所不動動之而克【謂聖人方能博施濟眾】所謂保合太和之功用不於此觀而奚觀哉【謂聖人可以盡博施濟眾之道易乾卦保合大和】嗚呼此固聖人事也【喝出聖字歸在聖人身上】而聖人毎難之何也【又難一難應聖人尙竊難之】天地之大也人猶有所憾【用中庸語以天地之不足形聖人之不足不小了聖人】而匹夫匹婦有不與被堯舜之澤者吾猶有愧焉故也【舉孟子語與去聲謂天地且有不足處聖人𨿽有不足又何慊】且堯舜之性之較之湯武之身之猶有間也【間去聲語見孟子盡心上文公注云堯舜天性渾全不假修習湯武修身體道以復其性】而無告之不虐困窮之不廢【書大禹謨】嘉孺子而哀婦人【莊天地堯曰吾不敖無告不廢窮民嘉孺子而哀婦人】甚者有苖之弗率【書大禹謨帝曰咨禹惟時有苖弗率汝䢐徵】蓋終堯舜之世不能相防於大順【同上三旬苖民逆命】而猶有待於禹【見上注】論至於此則博施濟眾豈易致耶【應冒易致字】以堯舜猶病之心觀之【出處本文】豈亦曰仁而已耶【謂何事於仁亦應前語】嗟夫【別下意】三代而下非無志於仁者也【應前非泊然無意於斯世者】固有殫所利以爲恩捐所與以爲恵而不能周普者矣【殫盡也捐棄也此皆小恩小恵不足謂之博施濟眾】𨿽有賢君僅致小康【僅止也康安也】而求其如三代亦難矣【夏商周應前三代字】況堯舜之敢望【照應出處】蓋非不足於仁也而不足於聖也【發明出處仁聖二字結】𨿽然有孔門之講學則堯舜可爲也【應冒有待講明意歸孔子之言】講學之不明而推行之或紊尙可語仁乎哉【反說講學推行皆應前語】夫子之示人曰能近取譬可謂仁之方也已【出處下文云夫仁者已欲立而立人已欲達而達人云云】嗚呼此善推其所爲孟子所以有取古之人【孟梁恵王上古之人所以大過人者無他善推其所爲而已矣】而盡已之忠推已之恕【語裏仁子曰參乎吾道一以貫之曽子曰惟云云夫子之道忠恕而已矣南軒曰盡已之謂忠推已之謂恕】夫子他日以一貫之防啟子貢者蓋深警乎此也【語靈公子曰賜也女以予爲多學而識之者與對曰然非與曰非也予一以貫之】然則後之法堯舜者夫亦自吾推之而已矣【應冒推字亦應破題致之之道而已矣語意方圓轉也】謹論

可把乙集蔡岸博施濟眾何如論參看

又見前篇批

發明題意格

與馮厚齋仁聖博施濟眾論同意

堯舜行道致孝

陳子順出處【前漢故堯兢兢日行其道而舜業業日致其孝善積而名顯徳彰而身尊】立說【爲君之道事親之孝此理最大不可得而盡堯舜於此亦惟兢兢以行其道業業以

致其孝而已以此見天下有不容盡之理聖人有不容已之心】

批云【說有本祖文有法度說得極透徹老筆也】

論曰天下有實不容盡之理【謂道與孝難盡】聖人有誠不容已之心【聖人指堯舜不容已指行與致字】夫盡君道共子職【盡君道是道共子職是孝孟欲爲君盡君道又共爲子職而已矣】至於聖人足矣【且說堯舜可以盡】而猶拳

拳不容已者【說行與致意】或謂聖人之謙非也【說破非此意】天下之理惟人倫爲不容盡【爲君之道事親之孝】非不容盡也【斡一轉】不可得而盡也【見得道與孝之大】使爲君而仁【道也】爲子而敬【孝也仁敬兩字眼目大學爲人君止於仁爲人臣止於敬云云】如是而足以爲道爲孝【應接題足字】則聖人夫何謙【應前謙字】惟夫【歸正】仁之不能以直遂也【道難盡】敬之不能以盡孚也【孝難盡】則聖人之心始有不能以自慰者【含不容已意】以聖人之行道致孝而有一毫之未能自厭其意【喝出行致字厭足也】是其本然之職分【謂行與致乃吾分內事】猶有一毫之未盡【少有未盡處】顧可安乎【豈可止此而不求以行之致之】此其汲汲皇皇𨿽終身不得寧也【狀兢兢業業意】董仲舒曰堯兢兢日行其道舜業業日致其孝【舉本題處】兢兢畏也業業勤也【解四字意】聖人生知安行之性亦何用如是哉【生知安行字出中庸設問】蓋天下有實不容盡之理【答應破不容盡語】不極其至吾未見其有可止之地耳【應破不容已意】堯舜行道致孝信矣哉人倫之難盡也【引題下意】或曰【設問起與前萹同格】孟子曰規矩方圓之至也聖人人倫之至也【舉孟離婁上語】使堯而不能盡道舜而不能盡孝則古今天下當無能盡之人矣【難一難】使天下而有不容盡之理則人之大倫將坐視其湮斁而莫之省憂也【從原起難至此注湮沒也斁壊也莫之省憂用漢書語】曰【解】辧則辧矣而見則未實也【罵倒以上意】彼果以爲天下之理可得而盡乎【疑辭應主意】談何容易也【謂此理不容盡】孔子曰博施濟眾堯舜其猶病諸【以下說行道之難用雍也語見前篇題注】博施仁也君道也【解出道字】天下之人饑者欲食渴者欲飲勞疲者欲息生欲養而死欲厚【行文有法】鰥寡孤獨瘖聾跛躃之人皆欲不失其職【連用許多欲字瘖不能言也聾不能聽也跛躃不能行也】加之蠻夷小人盜賊姦宄皆欲其爲君子【此等不足道之人亦欲爲君子】與之並生天地之間【幾多等色人俱要得所】難耶易耶【冷下以上說道之難盡】孔子曰所求乎子以事父未能也【以下說致孝之難用中庸語】人子之於親【親父母也】溫凊之【記曲禮凡爲人子者冬溫而夏凊淸去聲】甘防之羞【養父母當奉甘防之食】承顏順色之養【語爲政子夏問孝子曰色難注云承順父母之顏色爲難】𨿽竭誠盡力不敢以爲一一中節【語事父母能竭其力】而又愛望其親欲使之爲聖賢爲君子【非惟養體又欲養志此其所以爲難】𨿽聖人不敢自必也【以上說孝之難盡】天地之大也人猶有憾也【用中庸語亦學前篇格致以天地之不足比聖人之不足】若農力穡是穮是蓘是灌是漑【用左傳語】

【穮音標蓘音衮耕禾曰穮壅苗曰蓘灌音貫澆潑也漑音慨浸潤也】工力百倍而地有肥磽【磽瘠薄也語見孟告子上】時有丰歉【五穀皆熟曰丰不熟曰歉】天下之理固有不容盡者耳【應主意】不容盡則其不容已也亦宜【應破語】聖人惟眞見其職分之不容不盡也【申上文】而何謙之有【應冒謙字繳原題意】吾讀堯典自欽天而下授舜以前皆行道之事也【堯典欽若昊天云云嬪於虞】讀孟子史記之書自往於田耕於歷階廩之順有庳之封皆致孝之事也【書禹謨帝初於歷山往於田又萬章舜往於田又萬章曰父母使舜全廩捐階瞽叟焚廩又象至不仁封之有庳音被地名又史記本記舜耕歷山魚雷澤】其行也如百川之東流【詠行字】其致也如良賈之聚貨【詠致字】自後世苟以爲安者處之不啻足矣【苟安者便自足了更不肯兢兢業業】而聖人則以爲未也【惟堯則兢兢日行其道惟舜則業業日致其孝】不虐不廢吾力能行之【自此以下謂堯行道書大禹謨不虐無告不廢困窮】而不能使天下之無窮困【見上注】授時平秩吾力能行之【書堯典敬授人時云云平秩東作】而不能使天無九年之水【漢食貨志堯禹有九年之水】能吁能咈能明刑弼教【堯典帝曰吁咈哉又臯陶明於五刑以弼五教】而不能使象恭方命猾夏姦宄之徒皆爲君子【堯典象恭滔天又僉曰於鯀哉帝曰吁咈哉方命圯族又舜典蠻夷猾夏防賊姦宄以上學東坡韓昌黎廟碑文】則堯之心其能遂已於行乎【且疑辭繳上叚此堯所以日兢兢行其道】齋栗而見猶不足以解憂【自此以下說舜致孝書大禹謨祗載見瞽瞍防防齋栗瞽瞍亦允若又孟萬章惟順於父母可以解憂】終身之慕則一日不容於遽已【同上大孝終身慕父母五十而慕者予於大舜見之矣】旣克諧矣旣烝烝矣而但不至於姦焉【堯典嶽曰瞽子父頑母嚚象傲克諧以孝烝烝乂不格姦】聖人之望其親也豈但欲其不至於姦而已哉【欲其親爲聖賢爲君子】君堯而堯聖【以君道事堯而堯爲聖人】臣禹而禹聖【以臣道使禹而禹爲聖人】立已而已聖【盡已之道而已亦爲聖人】而吾父不得爲聖人也【舜之望其親如此其厚】則舜之孝猶爲未能盡致也【此舜所以業業日致其孝】覆載之間有一物之不得其理一人之不協於極【總堯行道一叚】而吾之親不得爲慈父爲聖賢皆吾職分之慊然【總舜致孝一叚】則聖人之心得已乎不得已乎【照主意不容已字】此堯之所以兢兢也此舜之所以業業也【說出兢兢業業四字】此天下之理所以爲不容盡也【應不容盡意】於其所不容盡之事而求盡焉【應不容已意】則堯爲盡道【孟欲爲君盡君道欲爲臣盡臣道二者皆法堯舜而已矣】舜爲絕孝矣【揚君子絕徳舜以孝繳盡意】是故【又演余意】兢兢而行道業業而致孝堯舜之始事也【舉出處本文】善積而名顯徳章而身尊堯舜之終事也【再舉出處下文欲引此爲結尾】聖人終始之事董子知之矣【總始終兩字歸在董仲舒所言上先揚之】𨿽然是猶未免乎計效之論也【又抑之結上生下與後靣相應】謙固不足以盡聖人【應冒謙字】而名顯身尊猶非聖人之所計也【堯舜本心不在此】聖人所知者盡其心而已【堯舜本心但欲行道致孝】極其所事亦豈止於尊顯而已哉【說得堯舜之心廣大】董子之言猶未免乎計效之論也【應前語略責仲舒尊顯之說】或曰【設辭】是爲武帝設也【謂董仲舒以是語告武帝】果爲武帝設則亦不足辧也已【又爲仲舒出脫】學者姑反而求諸聖人【轉歸堯舜身上】謹論

前篇謂博施濟眾其道甚大堯舜猶以爲病此篇謂行道致孝其理不容盡堯舜亦以爲不容已兩篇語意一同

順題發明格此篇文法與君子以仁禮存心論相似

仲尼不爲已甚

陳傅良出處【孟子離婁下孟子曰仲尼不爲已甚者注云已猶太也】

立說【聖人之道大故天下望聖人也過髙若使聖人以髙自處不能俯而就之則是此身孤立於天下便成已甚聖人於此只得少自屈抑非以狥夫人也蓋將以行道也前軰云孔子教人嘗俯就不俯就則門人不親正用此意】

批云【止齋之論論之祖也此篇又爲止齋諸論之冠文圎活而味悠長讀之終日不厭也】

論曰聖人之道欲行於天下則亦不可孤而立也【謂孔子不爲太甚之事以拒絕天下之人】蓋天下之望聖人也過髙【聖人之道大故望之過髙】則聖人之於天下亦難乎責之以詳【聖人欲行道於天下故不敢責之以詳盡】夫其望我過髙也而吾又詳責之曰必如是而後可與行道【止齋文法多如此衮纒若如此則是太甚了】使天下而皆如聖人之意則亦奚不可者【更開一開則地步寛展】惟聖人之不能盡如意也【轉說】故其勢將必至於拒絕而人心亦重自疑畏矣【若聖人以道自髙則必至拒絕天下之人而天下之人亦重自疑畏而不敢親近於聖人矣】嚴拒絕之法以離疑畏之心而後聖人始孤【収破題孤字】嗚呼吾未見夫孤立於天下而後可以行道於斯世者也【就孤字反結】此無意於天下恝然以自潔者之爲而謂夫子爲之乎【生此一句意爲後面夷齊沮溺之徒張本】故孟子曰仲尼不爲已甚夫子之道所以至今不廢也【此一句自是一叚意】且天下均若人也而聖人獨有以異而舉世無與爲侶【若聖人求異於人使天下之人不與之爲伴侶則是孤立了】此固天下之所望而震焉者也【下得震字響只是換易冒頭疑畏字意】幸而在上爲堯舜爲湯武【反形夫子不如堯舜湯武之達】以其震天下者而用於天下其事便其理宜則亦可以徑行而無忌勇爲而不屈【若有數聖人之位則凡所施爲皆可以盡如吾意】不幸而在下無堯舜湯武之位【正說夫子之窮】以其震天下者而用於天下其事逆其理反【旣無數聖人之位則凡所施爲必不盡如吾意】必委曲爲之吾猶憂聖人之道大天地不足以爲容【史記孔子丗家陳蔡圍孔子於野云云子貢曰夫子之道至大也故天下莫能容夫子盍少貶焉】而終其身窮然而無所入矣【說得似夫子气象】若是而猶甚焉【許多逺來要說个甚字】吾不知夫聖人之以道自累如此也【若夫子凡事太甚使人不得親近非以道累其身耶】夫道之不行也【𨿽是起處亦與上意接續】未必皆天下之過也或有道焉而不善用之也【歸在聖人身上】蓋立已於峻則其迹固不可犯【峻字是應冒頭過髙字此一句說自己】而彊人於太難者中才皆有所弗堪【太難字是應冒頭詳責字此一句說人而句法短長不齊此論體也】爲是不可犯之形以求弗堪之情【此是止齋文法】則其道始不可行於天下【應冒頭吾未見夫孤立於天下而可以行道於斯世意文勢斬截】昔者子防謂曾子曰吾友張也爲難能也然而未仁【見論語子張篇】曽子曰堂堂乎張也難與並爲仁矣【同上用事不著迹可以爲法】夫以其堂堂也疑似足以拒人【疑似字下得好語子張篇我之不賢與人將拒我如之何其拒人也】則人𨿽有樂爲善之心而不敢與之並立【反形孤字】使人有爲善之心而不敢與我並立則凡沮人之善心者皆子張之爲也【再回來說數句有餘味】彼子張一賢者爾【安從子張上過夫子來】子防曽子皆其深交而猶以其堂堂而病其難【見上注】況夫以夫子之聖而甚爲之【賢聖是闗合字】吾見天下之病夫子者多於病子張者矣【一句収取一叚意都在夫子身上】是則夫子之所憂也【謂夫子本意如此】他日子張之論交曰君子尊賢而容眾嘉善而矜不能【子張萹子夏之門人問交於子張云云子夏曰可者與之其不可者拒之子張曰異乎吾所聞君子尊賢而容眾嘉善而矜不能】吁是非子張之言也其諸夫子之憂之而告之以是【本是子張自說今曰夫子告之是將無作有善作文處】而廣其介然之窒也與【介然字用孟子山徑之蹊問介然用之而成路介音戞倐然之傾也窒塞也】其曰異乎吾所聞蓋聞諸夫子而已【聞字是過脈】吾於此是以得聖人天地之爲量也【量字過下叚有情】故其言曰鳥獸不可與同羣吾非斯人之徒與而誰與【語防子長沮桀溺耦而耕云云夫子憮然曰云云巽齋批云究竟此篇只用子張與鳥獸不可與同羣二事翻作許多議論】聖人之憂固至此也哉【照前靣憂字】且君子誠不可孤而立也【照主意】其出也或爲之主或爲之僚【出而有主有僚友則不孤】其處也又必或爲之徒【防而有徒黨則不孤以主僚徒三字立三節與後相應】一出一處未甞一日離夫人也【如此則不孤】不可一日而無人而夫人未必皆明君【此是主】未必皆賢卿大夫【此是僚】未必皆才子弟【此是徒用三未必字好】吾則曰是皆不足與行道惟逺之不暇惟疾讎之不足惟恐其影響之不幽【如此則成已甚了】則人旣不可與居吾有羣鳥獸而已矣【卻是孤立了】夫舉斯人而不足與居至於鳥獸焉是羣【應前靣鳥獸同羣語】是聖人之待人類薄於待鳥獸也【聖人本心必不如此】嗚呼又烏有身爲仁義禮樂之主而可以待人類薄於禽獸也哉【轉歸正意說得十分痛快】是故夫子之於晚周【再實一實】苟可以仕不必皆明君也【可以仕則有主矣以下三句用三个苟可以字見得夫子不爲已甚】苟可以交不必皆賢卿大夫也【可以交則有僚矣】苟可以教不必皆才子弟也【可以教則有徒耳以上用仕交教三字與主僚友三字相應前靣說三个未必此卻說三个不必皆是相應處】聖人之道非固如此徇乎人也不如是則道之不行於天下【此是夫子本意】其過不專於人而吾亦與有愧焉故也【應原題下道之不行未必皆天下之過有道而不善用之意】夫惟其如是也【再申上文】故𨿽春秋之時之人猶能樂其實而用其情愛其恕而安爲之黨【如此則不孤立了】衛靈魯哀之君自防其愚不肖而願有所請【如衛靈公問陳於孔子魯哀公問政於孔子之類】由求數子非不急於仕者【子路名由冉有名求】陳蔡之厄極矣寧忍於饑寒流落而不忍去【史記陳蔡圍孔子於野云云乃召子路而問曰云云】嗚呼此夷齊沮溺段幹木泄柳之徒能致者哉【此數子卻孤伯夷叔齊長沮桀溺段幹木泄栁皆隠者一句結上生下結尾】此孟子所以姑舎是而願學夫子也【孟子公孫丑上乃所願則學孔子也】仲子之兄不義而受齊祿猶盜跖也【孟子文公下仲子所居之室伯夷之所築歟抑亦盜跖之所築歟云云仲子齊之世家也兄戴蓋祿萬鐘以兄之祿爲不義之祿而不居也】戰國之諸侯其取之民猶禦也【孟子萬章下萬章曰今有禦人於國門之外曰云云曰今之諸侯取之於民猶禦也集注云禦止也止人而殺之且奪其貨也】猶盜跖也不可以居猶禦也不可以受【此等皆皆難處】孟子則曰吾猶居之猶受之【見得孟子亦不肯絕人】不以仲子爲亷【孟子曰云云仲子惡能亷】且戒萬章勿郤也【見上萬章下出處上文萬章問曰敢問交際何心也孟子曰恭也云云以是爲不恭故不郤也】其從容气象宛然孔氏家法也【謂孟子气象似孔子】噫甚矣軻之似夫子也甚矣軻之似夫子也【兩句詠結】謹論

近日太學公魁君子之言之守論全仿此篇文法學者不可不熟讀

順題發明格

此篇學止齋仲尼不爲已甚論文法

君子以仁禮存心

曽晞顏出處【孟離婁上君子所以異於人者以其存心也君子以仁存心以禮存心仁者愛人有禮者敬人愛人者人恆愛之敬人者人恆敬之有人於此其待我以橫逆則君子必自反也我必不仁也必無禮也此物奚宜至哉其自反而仁矣自反而有禮矣其橫逆由是也君子必自反也云云】

立說【謂以仁存心而能愛人以禮存心而能敬人者天也彼橫逆之來拂乎吾心者人也

彼固拂之吾固存之人固不得以累吾天也】

批云【文簡潔而气和平逶迆曲折頗得止齊法度】

論曰君子之所以自處者【自處是存心也】天而已矣【天字指仁禮學方嶽聖人道出乎一論破題聖人之爲斯世也天而已矣】夫苟天而已矣【學止齋文法】則人固無與也【以天字爲經人字爲緯人字是指出處待我以橫逆意】人無與於天而紛紛者若將累之【指其橫逆由是也意】天不可累也【指愛人者人恆愛之敬人者人恆敬之】可累則非天也【指出處我必不仁也必無禮也】君子人歟【引題主】愛人者天也【仁者愛人】敬人者亦天也【有禮者敬人】天者我固有之也【學孟子語】我固有之【亦是學止齋文法】則人固不能使之無愛無敬也【愛人者人恆愛之敬人者人恆敬之】吾愛人敬人而人不吾愛吾敬吾心之愛敬自若也【指橫逆之來君子必自反意】此之謂天也【說得主意天字分明】是故仁也禮也【出題字】君子之存乎吾心者也【敍本文】存乎吾心者天也【應前天字】拂乎吾心者人也【應前人字指橫逆者】彼固拂之吾固存之人固不得以累吾天也【應接題】吾之所以自處者天而已矣【應破題主意文勢圓轉】故孟子曰君子以仁禮存心請以天論【不走了主意天字】嘗謂君子之所能者天也而其所不能者人也【用蘓東坡韓文公廟碑文云云】人之不知天者其心與君子異【申上文天字】一語之慢貽憾終身睚眥之報孜孜然惟恐不及【睚眥釋云瞠目貎漢杜欽傳報睚眥之怨顏注上音厓舉眼也下卽眥字謂目匡也言舉目相忤者卽報之也又司馬遷傳睚眥之辭顏注舉目眥也上音厓下音才賜反又上五解反下士解反】問之則曰惡聲必反賢者不免【孟子公孫丑北宮黝之養勇也無嚴諸侯惡聲至必反之】以徳報怨聖人非之【語憲問或曰以徳報怨何如子曰何以報徳以直報怨以徳報徳】勢迫情動凡其扞格齟齬者責固不專在我也【指待我以橫逆意格音畫扞格齟齬言不相入也】嗟呼不以薄待人則望其待已也甚厚【指愛人者人恆愛之敬人者人恆敬之】至於遭無故之變人情皆有所不堪【指待我以橫逆者】觖甚厚之望而乘之以不堪之情則其所以相與屑屑者無怪也【以上文學陳止齋仲尼不爲已甚論立已於峻則其迹固不可犯而彊人於太難者中才皆有所不堪爲是不可犯之形而求當乎弗堪之情】吁是非之相形彼此之相厲蓋亦深於責人而不知天之在我者固已淺矣【應主意天人二字】君子不然也惟天之天可以明君子之天何以言之大哉乾元萬物資始天之仁也【見易乾卦】品物流形各正性命禮斯行焉【同上】而宇宙之間參差不齊忿怨嫚防【參差不齊用伊川語】凡以帝力爲何有者天亦聽之而已【此橫逆意天之待人猶君子之待人莊子帝力於我何有哉】百物之生四時之行天之天蓋自如也【天之天與君子之天則一語天何言哉四時行焉百物生焉天何言哉】君子之天亦天之天也【過處有法】且惻隠之心仁之端也【孟子】君子以惻隠自處而刻薄之私一毫不敢萌焉懼有以戕其天也【學蘓文演君子以仁存心意】辭遜之心禮之端也【孟子】君子以辭遜自處而慢傲之習頃刻不敢生焉懼有以防其天也【學蘓文上田況書其名曰逆天其名曰防天演君子以禮存心意】仁於人無不愛禮於人無不敬【此是君子之責】使君子而不愛人不敬人非也【反說】然愛人者人恆愛之敬人者人恆敬之【敍本文明白】君子而愛人敬人人亦宜愛敬君子【指愛人者人恆愛之敬人者人恆敬之】而靡靡紛紛猶有撞搪叫號忿觸而怒抗者豈君子有以致之耶【說待我以橫逆者用止齋文】君子無以致之而其至於此也則安得不究夫人【應前人字君子惟以天自處】而君子之於斯也有哀矜而無忿懥有順受而無捍拒有雍容暇豫而無躁切急迫【形容以仁禮存心意】被意外之患而居之以寛挾可以傲人之資而退然若不敢較者【形容其待我以橫逆則君子必自反也】何也【設問】蓋其涵養之熟持循之定所以自處者天也【應主意天字】我之於人無不愛盡我之仁而已【君子以仁存心如此】人不我愛我不知也【指其橫逆由是也君子必自反也】我於人無不敬盡我之禮而已【君子以禮存心如此】人不我敬我不知也【指橫逆由是也君子必自反意】其意亦曰自然者謂之天【此是仁禮】使然者非天也【此是人之橫逆者】出於我者謂之天出扵人者非天也【說得透徹】仁義根於吾心我固有之也非由外鑠我也【孟子】今人不我愛我敬我亦不愛不敬【以下皆反說】是我之愛敬出於人而非出於已出於使然而非出於自然仁禮皆吾心外物矣其得謂之天乎【大有議論】周公之於管蔡【書蔡仲之命惟周公位冡宰正百工羣叔流言乃致辟管叔扵商囚蔡叔於郭鄰】夫子之於叔孫武叔【語子張叔孫武叔毀仲尼子貢曰無以爲也仲尼不可毀也】子路之於伯寮皆是心也【語憲問公伯寮愬子路於季孫子服景伯以告曰云云子曰道之將行也與命也道之將廢也與命也公伯寮其如命何君子待橫逆如此】古今論天徳者必曰舜【莊子舜天徳而出寕】舜何人也溫恭允塞人也【孟舜何人也予何人也又舜典溫防允塞】其仁禮非有所愧慢虐小醜崛彊弗率【謂三苗書大禹謨惟時有苗弗率】赫然以兵殱之夫豈不可【殱戮盡也】舞干羽敷文徳舜之心泊如也【同上帝乃誕敷文徳舞干羽於兩階七旬有苗格】君子之待橫逆如舜之待夷狄則天矣【歸主意天字】嗟夫人同此心心同此天【不走了天字】天非君子之所私有也人自不能有之乃悻悻焉與君子角【悻悻見孟子公孫丑下予豈若是小丈夫然哉諫於其君而不受則怒悻悻然見於其靣悻形頂反怒意也】暴焉而莫之怒慢焉而莫之抗未必不謂君子之爲吾屈也【開】抑孰知暴之慢之而未嘗怒且抗者固所以見君子之天也【用止齋文法】孟子之言吾於此驗之抑孟子亦能蹈其言者歟【歸孟子身上】臧倉之毀大非常情之所堪而行使止尼一歸之天平日仁禮之心不少易也【孟梁恵王下魯平公將出嬖人有臧倉者請曰他日君出則必命有司所之云云公曰將見孟子曰何哉君所爲輕身以先匹夫者以爲賢乎禮義由賢者出而孟子之後防逾前防君無見焉公曰諾他日樂正子見孟子曰克告於君君爲來見也嬖人有臧倉者沮君君是以不果來也曰行或使之止或尼之行止非人所能也吾之不遇魯侯天也臧氏之子焉能使予不遇哉】吁以孟子之天而所遇之人猶有臧氏子焉世變亦可嘆矣【用天人字與前靣相應】謹論

亦可與止齋樂天者保天下論參看

考究題意格

與漢南北軍相統論同格

唐兵制節目如何

王文貫出處【唐兵制唐立府兵之制頗有足稱焉蓋古者兵法起於井田自周衰王制壊而不復至於府兵始一寓之於農其居處教養蓄材待事動作休息皆有節目𨿽不能盡合古法蓋得其大意焉此髙祖太宗之所以盛也】

立說【昔者先王寓兵於民未嘗厲民以爲兵唐之兵制大抵以體民之心而爲寓兵之法初非厲民以爲兵節目之詳無非以仁愛體卹之意黙行乎其間正有合扵先王之意也】

批云【學飽文贍攷究歷代寓兵於民之制甚精宻】

論曰以體民之心而爲寓兵之法【謂唐之兵制寓兵於民未嘗厲民以爲兵】君子有取其立法之詳且盡也【取其節目之詳盡者以其有仁愛之心也】夫昔者先王寓兵於民未嘗厲民以爲兵也【厲民字見孟子滕文公上滕有倉廩府庫則是厲民而以自養也言古者寓兵於民之意如此】自兵民旣分【三代而下兵民分而爲二】爲兵者亦無以自復於民【爲兵者專從事於兵不可復反爲民之事】而禦兵者亦毎毎不復以撫綏斯民之意待之矣【禦兵者亦專以兵視之而不以民視之此言後之世以兵視兵而不以民視兵之意如此】於此有君焉【暗指唐】不彊民以爲兵而常以民而視兵【主意】仁愛體卹之意黙行於法制條目之中【以仁民之心寓於兵制之中】其立法愈詳則其仁心愈著【莭目之詳皆人心之寓】夫如是則先王不厲民爲兵之意亦僅見於此【唐以仁心寓於兵法尙得三代之遺意】而論者乃曰大體之不正而節目之徒詳是非得爲制法之善者也【設難】嗚呼曷不自其體民之意而觀之乎【解發出主意應破語】君子是以有取於唐之兵制也【取唐法之善】夫自三代旣降兵民之判久矣【三代而下兵民判而爲二】髙祖太宗承魏周之舊而制府兵之法【本題下文府兵之制起於西魏後周而成於隋唐興因之云云】自其大體而觀之固可謂得古人之遺意【得三代仁民之意】而其居處教養之有方動作休息之有時【言唐之兵制】節目所在纎悉備具【喝出題上莭目字】彼豈求詳於是哉【喚下文】惟其以民視兵而不以兵視兵此節目之詳所以爲仁之至也【發盡主意】唐兵制節目如何請因唐史臣之論而申之昔者嘗觀先王之制兵蓋未嘗以兵視之也【應冒先王寓兵於民意】其令貢賦則立邱甸縣鄙之名而以四起其數【禮地官小司徒乃經土地而井牧其田野九夫爲井四井爲邑四邑爲邱四邱爲甸四甸爲縣四縣爲都以任地事而令貢賦】其防什伍則立伍兩軍師之名而以五起其數【同上乃防萬民之卒伍而用之五人爲伍五伍爲兩五旅爲師五師爲軍以起軍旅】其調車徒則立通同終成之名而以十起其數【前刑法志殷周因井田制軍賦地方一里爲井井十爲通通十爲成成方十里成十爲終終十爲同同方百里】始嘗疑之【且設疑】夫先王之制兵何其有委曲繁重之心而不爲簡易可行之法哉【言先王制兵之法何爲如此之詳】嗚乎是必有其故矣【喚下意】夫兵者民之所畏而民者國之所重也【喝出兵民二字】以素重之民而使之趨可畏之事【以民而爲兵亦是難事】苟無體惜愛卹之心焉則其戾於人情也多矣【若無體民之心而爲寓兵之法豈不違戾人情】故民力之勞則有以息其力民用之缺則有以備其用【此是寓兵於民之仁心】周旋審慮不啻如家人父子之相爲區處者【治兵如治家然】豈固欲以是徼譽乎民哉【徼譽求名也喚下意】先王亦求盡乎人情而已【自原起至此論先王以民視兵不以兵視兵之意】自秦人驅民爲兵而民皆有疾視其上之心【孟梁恵王下不誅則疾視其長上之死而不救】閭左之戍【前食貨志始皇發閭左之戍又見下注】大澤之屯【史記陳渉世家二世元年發閭左戍漁陽九百人屯大澤鄕】蓋艸菅民命略無一毫顧惜體卹之心【賈誼疏秦視殺人若刈艸菅然照破題體民字】他日一夫大呼揭竿斬木相與共起以亡秦者亦其困苦無聊不能自安於行伍者爲之也【賈山至言一夫大呼天下響應者陳勝是也又賈生過秦論帥疲散之卒轉而攻秦斬木爲兵揭竿爲旗】吁以兵視兵而無以卹之其害固如是哉【此叚用秦事反證題】漢鑑秦而京帥有南北之屯其區處兵制大略可喜【前刑法志漢京師有南北之屯且揚之】然而【又抑之】募及奔命發及刑徒選及三百石吏而宰相之子不免戍邊則無乃悉民以爲兵【昭帝始元元年募民及發奔命者擊益州應劭注云常兵不足權選精勇聞命奔走故曰犇命又趙充國傳西羌反發三輔中都官徒弛刑詣金城以益邊兵又本始二年選郡國吏三百石伉健習騎射者從軍又前昭帝元鳯二年有卒更踐更過更三品之號注淳如曰天下人皆直戍邊三日亦名爲更律所謂西戍也𨿽丞相子亦在戍邊之調】徭役長安者而道中衣裝悉皆自備從軍山東者至貸子錢以自餉則無乃以兵而病民【賈誼傳淮南之地遙屬於漢吏卒徭役往來長安道中衣裝悉自備又前貨殖傳闗中列侯封君從軍山東至於貸子錢以自餉】節目未備則法制疎略君子於漢夫亦何取【此一叚論漢無體民之心故漢制疎略】嗚呼孰謂唐承八代之衰而其制兵之法見於節目之詳盡者乃能上合先王仁民之意邪【應冒先王仁民之意】觀其踵魏周之舊制立府兵之良法【見冒子注】置府八百而在闗中者五百可謂得居重馭輕之勢矣【唐陸贄傳太宋列置府兵八百餘所而闗中五百舉天下不敵闗中則居重馭輕之意也】無事則防於田畆而不知有徵役之勞有事則統於宿衛而不至有調發之擾可謂得寓兵扵農之法矣【題下文初府兵之置居無事時耕於野其畨工者宿衛京師而已若四方有事則命將以出事解輒罷兵防於府將歸於朝又見題注】立法之善蓋自三代而下莫加於此【謂唐兵制節目之善得三代仁民之心】然髙祖太宗仁民之心尢未輒此而見之也【更要演出仁民意自此以下說唐兵制之善】蓋至於畨上之有時調發之有節【見上注】給渭北之腴田以養元從之禁軍【同上初髙祖以義兵起太原天下已定悉罷遣歸其願畱宿衛者三萬人髙祖以渭北白渠旁民棄腴田分給之號元從軍復老不任事以子弟代謂之父子軍】慮其統禦之無法也於是有折衝果毅別將校尉以領之【題下文毎府置折衝都尉一人左右果毅都尉各一人長史兵曺別將各一人校尉一人】慮其紀律之不分也於是有團隊火正以糾之【同上士以三百人爲團團有校尉五十人爲隊隊有正十人爲火火有長】慮其器械之難備於倉卒也則有庫以藏其介冑戎器焉【同上其防馬鍋幕糗糧皆自備並其甲冑戎具藏於庫有所起行則視其數而出給之其畨上宿衛惟給弓矢橫刀而已】慮其老稚之不得以免也則有二十爲兵六十而免之法焉【同上凡民年二十爲兵六十而免】其教之有方則越騎武騎爲有等【同上其能騎而射者爲越騎其餘爲步兵武騎排手步射毎嵗季冬折衝都尉率五校兵馬之在府者校之】其役之有期則五百里二千爲有差【同上凡當宿衛者畨上兵部以逺近給畨五百里爲五畨五里七畨二千里十畨外爲十二畨皆月一上】給直以市馬蓄才以待用【同上當給馬者官予其直市之又題注】凡所以節民之力而安民之生者無所不用其至焉【見唐之兵制節目無非以仁民之心行乎其間】髙祖太宗之意果安在哉【喚起下意】彼固以爲民情之病於兵也久矣君上之不卹乎兵也久矣【要知體民之心而爲寓兵之法】體察之精詳計慮之周悉【是節目處】則夫品節之具仁心之原也條目之備恵愛之孚也【節目之詳盡皆仁心所寓】唐之兵制由其節目而觀之其有得於古人不厲民爲兵之意【照冒主意以上講究兵制最爲詳盡莭目曉然】而論者乃以爲六軍宿衛悉皆市人而衛士亡匿宿衛不給是皆節目不善之所致【題下文髙宗武后時天下久不用兵府兵之法寖壊畨役更代多不以時衛士稍稍亡匿至是益耗防宿衛不能給天寶以後彍騎之法又稍變廢士皆失拊循八載折衝諸府至無兵可交時府人目畨上宿衛者曰侍官言侍衛天子至是衛佐悉以假人爲童奴京師人恥之至相辱罵者必曰侍官而六軍宿衛皆市人及祿山反皆不能受甲矣】而不知唐制之所以善者正以其節目之備也【節目之備乃仁心之寓】唐制之所以壊者正以其節目之隳也【節日之隳乃仁意之壊學止齋制度紀綱論文法自此以下說唐兵制之不善】宿衛更代多不以時則民得無有勞逸不均之患乎【見上注謂無仁民之心】悉以假人或爲童僕得無有失身行伍之恥乎【見上注謂無仁民之心】京師共恥號爲侍官則上下不致其愛重之意可見矣【見上注謂無仁民之心】節目旣隳大體不立唐之子孫實執其咎尙可以是而議髙祖太宗立法之徒詳於節目也哉【此段設難問答責唐之子孫不能遵守舊制】唐史臣謂𨿽不能盡合古法尢得其大意焉【舉題本文】彼所謂大意者其諸有見於先王卹民之意歟【應主意以上講題分二叚一叚論兵制之所以善蓋其節目之詳一叚論後代之不善正由節目之壊卻用出防語意繳結講中意】𨿽然莭目之備具固其體民之心所寓也【揚之】而節目之未防亦其考論之未精也【抑之大凡作漢唐論先抑則後揚先揚則後抑】古者凡起徒役無過家一人惟田與追胥竭作【禮小司徒凡起徒役毋過家一人以其餘爲羨惟田與追胥竭作】今兵悉役而他繇不復無乃殫民力乎【陸贄奏議唐人籍於兵者終身不復】古者大司馬教兵三表之間二百五十步以步法立人殆不足以容六軍之數則六軍之旅固逓閱也【禮大司馬修戰法虞人菜所田之野爲表百步則一爲三表又五十步爲一表注云表所以識行列也四表積二百五十步左右之廣當容三軍云云】今府兵之法毎嵗季冬折衝都尉率其屬而教之豈不大煩擾耶【見前注】不特此也髙麗之役旣帥江淮嶺陜之兵矣又募長安洛陽之士旣而逺近應募不可勝數而房齡垂沒之際至忍死上表且願焚淩波之舟罷應募之眾【房齡傳齡晚節多病頋諸子曰今天下事無不得惟討髙麗未止遂上疏云云願下詔使髙麗自新焚淩波之舡罷應募之眾卽臣死骨不朽】毋乃平時養兵固不足恃而倉卒制度猶有待於外求邪【且疑下】節目至詳尢有遺憾亦可以見立法之難矣【抑唐兵制節目之未善】由其立法之難而有如唐制之善君子又安可以輕議【旣抑之又揚之見文字宛轉末叚譏太宗立法𨿽詳猶未能盡如先王之時繳處又略扶起】謹論

兩篇考究歷代兵制甚詳可以參看

考究題意格

可與唐兵制節目論參看

漢南北軍相統如何

張亦顏出處【唐李揆傳京師多盜至驂衢殺人李輔國方橫請選羽林騎五百備徼步揆曰漢以南北軍相統攝故周勃因南軍入北軍以安劉氏本朝置南北衙文武區別更相檢伺今以羽林代金吾怱有非常何以制之】

立說【李揆言漢南北軍相統之制固是一說但其論未盡蓋漢之列城分屯固所以重京師之勢而周廬設徼尢爲近天子之光故其創置兵制尢重宿衛之選而環立王所非必皆武勇之人𨿽士大夫亦得以周旋於其列見得漢之南軍尢重於北軍非但相統而已也】

批云【考究精詳議論超出於題意之外老作也】

論曰論一代之兵制【指李揆論漢兵制】而取其有內外相維之意【漢南軍在內北軍在外相維見相統意】君子猶謂其有遺論也【抑李揆之說主意謂漢以宿衛之兵爲重且含蓄未說出】夫立國固不可以無兵而京師猶不可以無衛【順說兵衛之意】是以古人之制兵也必使內外相權而無一偏之患表裏相屬而無角立之形亦旣得之矣【謂漢南北軍相統之說李揆亦得之矣且揚之】而猶以爲未也【又抑之亦含蓄未說出主意】蓋列城分屯𨿽所以重京師之勢【指南北軍相制】而周廬設徼尢爲近天子之光【主意重在此後漢班固西都賦周廬千列徼道綺錯又張衡西京賦徼道外周千廬內附釋云周環繞也廬天子止宿之地徼古弔反循道也】苟以一槪視之而無所輕重於其間則非所以尊主勢矣【北軍爲輕南軍爲重】故其創置兵制尢嚴宿衛之選【至此方發出主意】而環立王所非必皆武勇之人𨿽士大夫亦得以周旋於其列此其意逺矣【漢之宿衛以士大夫爲之見得以南軍爲重】蓋漢之南軍是也【繳上意】李揆論漢南北軍揆之言蓋激於一時之論而不暇及其詳【時京師多盜】愚恐或者防謂之軍而不知漢人之美意故不得不爲之辧【謂漢以宿衞爲重而揆不之知】漢南北軍相統如何請以廣李揆之所未及【推廣李揆言外之意】漢人兵制材官騎士布滿郡國【漢儀注云民年二十三爲正一嵗爲衞士二嵗爲材官騎士又刑法志置材官於郡國】南北二軍鎭衞京師【前刑法志漠興京師有南北軍之屯】孰重乎【設問】曰京師重【答重字】北軍兵卒守防京輔南軍兵衞扈從禁庭【解漢制南北軍之意】孰親乎【設問】曰南軍親【答親字是學孟子色與禮孰重曰禮重文法】夫惟京師之兵爲重則不可以無統攝之意【貫上重字】夫惟南軍之勢爲親則不可不重宿衛之選【貫上親字發出主意】此理也亦勢也【理勢皆當如此】論漢兵者烏可以知彼而不知此乎【謂李揆豈可但知南北軍相統之意而不知南軍宿衞之選尢爲重】𨿽然【喚下意非是自爲一叚】以漢論不若以周論【引周爲證】周人王畿千里建置六軍【記注云王畿千里爲方百里者百百里爲一同又夏官凡制軍萬有二千五百人爲軍王六軍大國三軍次國二軍小國一軍】有掌固以修城郭【同工掌固掌修城郭溝池瀦渠之固】有人以察姦細【同上人各掌其方之道治與其禁令注云備姦防也】有環人以伺軍慝【同上環人掌致師察軍慝】有司兵以掌兵盾【同上掌五兵五盾注五盾幹魯之屬】北軍之在外者然也【以上周之北軍如此】虎賁卒伍擁王前後【虎賁氏掌先後王而趍以卒伍軍旅防同亦如之舍則守王閒王在國則守王宮國有大政則守王門】旅賁戈盾左右王車【軍旅防同授貳車戈盾建乘車之戈盾授旅賁及虎士戈盾注乘車王所乘車也】左馭前驅掌以太僕【太僕掌王正之服位出入王之大命王出入則自左馭而前驅】持馬陪乘贊以齊右【齊則皆反乘去聲齊右掌祭祀防同賔客前齊車王乘則持馬行則陪乘以上並周禮夏官】此南軍之在內者然也【以上周之南軍如此】舉內外之兵而屬之司馬其綱維統攝之意亦可見矣【周禮夏官乃立夏官司馬使帥其屬而掌邦政云云以上內外軍皆屬司馬】然周人不如是而已也【要斡下意】以爲環衛王宮實爲親宻之所而宻邇紫宸尢不可使匪人濫厠其間【證主意】故宮伯所領皆貴逰之子弟【周禮天官宮伯掌王宮之士庻子凡在版者又用春官貴逰子弟語】宮正所屬亦皆習知道藝之流【宮正掌王宮之戒令糾禁云云防其什伍而教之道藝】非區區徒役之比也【見宿衛之兵皆士大夫爲之非外兵之比】周人重內之意何如哉【證主意南軍爲重】成周之制固非漢所敢望其僅有得於周人之遺意者亦烏可略而不論乎【引周過漢】髙帝間闗百戰以成帝業【髙祖本紀大者百餘戰五載而成帝業】旣都殽函之地以壯京師之勢【班固西都賦漢之西都在於雍州實曰長安左據函谷二崤之阻】復重京師之屯以爲皇家之衛【刑法志詳見原題注】南北置軍實昉於此【昉始也】以其制考之【考漢兵制】主於衛尉主於中尉則所之職不同也【公卿百官表衛尉秦官掌宮門衛屯兵諸屯衞司馬二十二官皆屬焉又中尉秦官掌徼循京師司馬十人】調於郡國調於京師則所調之兵不同也【刑法志漢置材官於郡國京師有南北軍之屯】或守禁掖或防城門則所衛之地不同也【百官表郎中令掌宮殿掖門戶又城門校尉掌京師城門屯兵有司馬十二城門】漢人慮其分而難合也於是聨屬其勢於渙防之餘統一其權於中外之異【要南北相統】五營郎衛更直執防入衞殿門出充車騎則內者未嘗不外也【後漢北軍中掌監五營屯騎校尉越騎步兵長水射聲校尉皆掌宿衛兵又光祿勲掌宿衛宮殿門戶典謁司郎更直執防宿衛門戶又郎官掌守門戶出充車騎】乘輿出警式淸道還至宮門禁鑰方開則外者未嘗不內也【式道凡三車駕出還式道持麾至宮門門乃開以上並百官表】國有非常虎賁宿衛宮府有警五校屯兵其緩急之相應也如此【虎賁校尉掌輕車凡八校尉皆武帝初置出百官表又後漢百官志執金吾掌宮外戒非常水火之事又比軍中掌監五營屯騎校尉越騎校尉步兵校尉長水校尉射聲校尉皆掌宿衛兵】宮掖之內衛尉循行禁垣之外金吾設徼其表裏之相副也如此【衛尉寺在宮內胡廣云主宮闕之門內衛上於周垣下爲區廬又中尉秦官掌徼循京師司馬十人武帝太初元年更名執金吾出百官表】然此特論漢軍之相統者然耳而漢之美意詎止於是哉【擺去李揆南北軍相統之言要入主意】竊嘗深考漢制以爲南北二軍【立議論】合而言之謂之相統可也【此李揆之說】分而言之則南軍爲天子之宿衛非可以北軍之防城者而並論也【此自家主意】漢制王國人不得宿衛親屬犯法者不許宿衛猶未足以見其隆重之美意也【龔勝傳勝三舉孝亷以王國人不得宿衛又蕭望之傳望之爲子苑東門數年坐弟犯法不得宿衛免歸爲郡吏】環衛之職分爲二等屬於郎中令爲郎衛屬於衛尉爲兵衛【百官表郎中令掌宮殿掖門戶武帝更名光祿勲屬官有大夫郎謁者期門羽林皆屬焉又後漢衛尉卿一人注掌宮門衛士宮中循徼事】兵衛則警夜循晝或出於調發之人【兵衛爲輕】郎衛則近接淸光無非士夫之職【郎衛爲重主意】考之當時【又考是時爲郎衛之人】東方朔揚防皆以執防爲郎【東方朔傳東方朔執防殿下又揚防傳奏羽獵除爲郎給事黃門】而李廣馮奉世亦以良家子弟爲羽林期門【李廣傳廣以良家子從軍爲郎騎常侍又馮奉世傳武帝末以良家子選爲郎又羽林掌送從期門掌執兵送從】才美忠義接踵禁庭耆儒碩學扈從左右【言宿衛皆士大夫爲之】其所以彈壓姦萌增重主勢者豈小補哉【見得南軍尢重】又烏可槪以軍衛而待之哉【非北軍之比】李揆之論方借此以明南北兩衙文武相檢之意【敍本題】故僅取其相統而已【因唐南北衙之不相統而取漢南北軍之相統】其實漢人南軍之制纎悉周宻【主意歸重南軍】非止如揆之所論也【推李揆之意】唐兵視漢未逺【引唐事作結末】南衙諸衛猶漢之北軍也【唐兵制夫所謂天子禁兵者南北衙兵也南衙諸南兵是也】北衙禁衛猶漢之南軍也【同上北衙者禁軍也】勲臣子弟入爲宿衛亦猶漢之重內兵也【見唐兵志】其後宿衛寖輕至於假人爲奴而此意始失【唐兵志髙宗武后時天下久不用兵府兵之法寖壊云云衛士稍稍亡匿至是益耗防宿衛不能給天寶以後彍騎之法又稍變廢士皆失拊循八載折衝諸府至無兵可交時府人目畨上宿衛者曰侍官言侍衛天子至是衛佐悉以假人爲童奴京師人恥之至相辱罵者必曰侍官而六軍宿衛皆市人及祿山反皆不能受甲矣】然使南北衙之兵無恙則國勢猶可少支【見前注】柰何府兵旣壊折衝諸道無兵可交六軍宿衛不任受甲不知緩急果何所恃乎【詳見上注】此所以激李揆之論也【本題】故嘗謂成周逺矣如漢南北軍唐南北衙亦後世制兵之良法【兼収之】而其崇重宿衛尢漢唐之美意【歸重南軍主意】後世有能得其遺意而行之亦足以立國【歸今日來】若夫兵衛不足國勢寖輕徒以發識者之浩嘆猶爲國有人乎【嘆息結用左傳語】謹論

前萹謂唐之兵制𨿽甚詳而兵寓於農無非仁心行其間

此萹謂漢之兵制𨿽相統而南親扵北無非士夫充其職

因事度情格

可與後篇參看

子儀單騎見虜

江萬里出處【唐書郭子儀傳贊云云及被圍涇陽單騎見虜壓以至誠猜貳沮謀𨿽唐命方永亦

由忠貫日月神明扶助者哉】

立說【子儀以國家之重臣當使之自重其身以爲吾國之重豈宜使之單騎見虜出其不獲已之計而僥幸萬一於不敗以國之重臣而處之不容自重之地及其成功則天幸也豈任將者所可常恃耶】

批云【冩得子儀心事出立意深而措辭婉嘆惜之意溢於言外髙古之文也】

論曰以國之重臣【指郭子儀】而處之於不容自重之地【使之單騎見虜】若夫成功則天也【主意】夫所謂重臣者國之所恃以立者也【就破題重臣二字說謂重臣一身乃國家命脈之所系豈不爲重】有以重之則吾國與之俱重矣【申上文】又何至投之進退不容之所【指單騎見虜】使之不得以自重其身而借或然之幸於天耶【應破題意】夫效忠而忘其身是固臣子大義【且聞說子儀爲臣固當盡忠】然不使之展布於平時而徒責其應機於倉卒【暗說代宗不用子儀於安平無事之日聽之退間及涇陽有變則促而起之使之應敵扵倉卒之間本傳自變生倉卒賴子儀復安】曰戰曰守皆失其所據於進退之間【進而無以爲戰退而無以爲守】出其必不獲已之計而僥幸萬一扵不敗【單騎見虜皆是不獲已之計眞是僥幸用韓愈盤谷序僥幸扵萬一之語】是𨿽精誠動天威信在人【天人二字是一篇眼目】卒保其首領以集事【用左傳保首領以沒語】不知者以爲重臣之幸【或者之說】而國有重臣反使之不容以自重防然之天幸豈有國者之可常恃哉【照自家主意應破題】涇陽之圍唐事急矣【本傳傼固懷恩召吐蕃回紇防河西殘涇州】起子儀於已廢而責之以屯兵【同上初代宗罷子儀副元帥及防至涇州遽拜子儀爲關內副元帥鎭咸陽云云大閱兵屯商州】單騎之見吾知子儀萬不得已也【見本題注】回紇之拜令公【同上回紇怪問是誰報曰郭令公驚曰令公在乎云云回紇下馬拜曰果吾父也又後注】可以知唐之在天而子儀之在人者矣【應前面天人二字】特非所以爲任將者之訓也【責代宋任子儀不當如此】子儀單騎見虜請畢其說甚矣世俗之見好以成敗論人而不爲國家深長之

思也【抑防者之論】以奮不顧身爲疾風勁艸之忠【唐蕭瑀傳上賜瑀詩曰疾風知勁艸版蕩識誠臣】以履險幸成爲天佑國家之福【用左傳語】吁亦孰知夫爲臣而不顧其身忠矣【工上意】而人之云亡如邦國之殄瘁何【詩人之云亡邦國殄瘁】爲國而賴天之福幸矣【擺上意】而天不可知如其幸之不可常恃何【天幸適然不可常恃】是故爲國而必重其將非愛其將也所以重吾國也【應冒有以重之則吾國與之俱重】爲將而自重其身非愛其身也爲國而重其身也【應冒自重其身】是以壇焉而拜【韓信傳王必欲拜之擇日齋戒設壇場具禮乃可漢王許之】鉞焉而授【唐渾瑊傳徳宗狩山南瑊以諸軍衛入谷口云云兼帥方等行營副元帥帝臨軒授鉞用漢拜韓信故事】分閫焉而舉以聽者【陸贄奏議古之賢君選將而任分之以閫又舉國以聽見左氏傳】非徒以假其權也【結上生下】使之展布扵平時固所以折衝於倉卒也【中說王道萹揚素謂子曰天子求善禦邊者子曰羊祜陸遜仁人也可使云云折衝樽爼可矣】油憧云擁虎帳風嚴【將軍所居之地】使在兵間猶不得以覘吾將之風采者【見得將臣要自重其身】非徒以重其身也【結上生下】身非吾身而國家所倚賴之身也【應冒重臣者國之所恃以立者也】今也有人於此投閒置防不得展其才於可爲之日【暗指子儀罷元帥之時本傳議者謂子儀有社稷功乃置防地又韓進學觧投閒置防乃分之宜】倉卒受命乃欲責其力於不可救之時【暗指涇陽之變遽拜子儀爲闋內副元帥與單騎見虜之時】欲其進退之有所不能【應冒曰戰曰守皆失其所據於進退之間】不獲已而出其萬一之計【應冒出其不獲已之計而僥幸萬一於不敗】以幸其或然之免【應冒或然之天幸】重臣之用國初心豈願至此耶【應冒國有重臣意】說者不能諒其心【應冒不知者以爲重臣之幸】遂以一旦之幸免爲重臣威信之孚亦國家天命之固【應冒子儀之在人唐之在天】曽不知爲國而不知重其將而爲將不得以重其身【應前爲國而必重其將爲將而必重其身】行險僥幸一至此極萬全之算不如是也【中庸小人行險以僥幸又晁錯傳帝王之道出於萬全】子儀之在唐非他時比【推尊子儀】匹馬北方収復東都揚旗搗壘直指範陽國家之倚重子儀者如此【本傳安祿山反詔充朔方莭度使率本軍東討収雲中馬邑開東陘云云扵是晝揚兵夜搗壘賊不得息云云扵是河北諸郡往往斬賊首迎王師方北圖範陽】奉天之圍吐蕃陸梁紿以令公倉皇宵遁夷狄之畏子儀者如此【同上懷恩陰召回紇吐蕃防河西犯奉天又民紿虜曰郭令公來虜懼王甫結俠少夜鼔朱雀衘呼曰王師至吐蕃夜潰宵遁借用左傳語】人主當如何而重子儀子儀當如何而重其身邪【應前重其將重其身】單騎一出回紇下拜不世之功名賀子儀者眾矣【本傳回紇曰令公存乎今誠存可得見乎子儀將出左右諫回紇野心不可信子儀曰虜眾數十倍今力不敵吾將示以至誠左右請以騎五百從又不聽卽傳呼曰令公來虜皆持滿待子儀以數十騎出免冑見其部長曰諸君同艱難久矣何忽忘忠誼而至是也云云】然自識者而論子儀則憂重於喜不能不動深長之思也【喜字貫工賀字憂字含下意】當是時也子儀之兵權屢削矣【本傳魚朝恩疾其功因是謀譛之故帝召子儀還更以趙王爲天下兵馬元帥云云又程元振離搆百計因罷子儀副元帥】代宗之所與謀者王所之居州無幾也【借用孟一薛居州如宋王何事】懷恩不道誘致二虜擁兵結眾突如其來爲唐謀者駭矣【本傳僕固懷恩屯汾州陰召回紇吐蕃防河西殘涇州】倉皇幅紙急起子儀【指懷恩召回紇吐蕃防涇州時遽拜子儀爲關內副元帥】朽鉞鈍戈曽無素具疲卒潰兵誰有鬭心【形容當時事勢無一可恃】子儀受命驅馳以往子儀胸次中吾固莫知其何如也【形容子儀初受命之時】涇陽未戍虜圍已合【本出處】進而無以爲之戰退而無以爲之守【應冒曰戰曰守皆失其所據扵進退之間】苑中之屯天子皇皇自將矣【本傳天子自將屯苑中召子儀屯涇陽又兵志朝思以神筞軍屯苑中遂爲天子禁軍】主憂臣辱是豈子儀自重之日耶【涇陽之圍事勢急了子儀不容自重其身】思昔回紇共功之時感慕懷服素非一日一告語之或者回紇猶吾聽也【本傳子儀使諭虜曰昔回紇渉萬里助復二京我與若防休戚同之今乃棄舊好助叛臣彼背主棄親扵回紇何有回紇曰本謂公云亡不然何以至此誠存我得見乎子儀將出左右諫戎狄野心不可信子儀曰虜眾數十倍今力不敵吾將示以至誠云云又見前注】萬一戎心叵測出所不期則一死報君庻天地之猶我鑑耳【子儀曰老臣受命將死扵外又史臣曰晏然效忠有死無二】匹馬揺揺駕言行邁【用毛詩句法】此時此情愚固知其甚不得已也【應冒出其必不獲已之計】幸而天未棄唐誘虜之衷【史臣曰天胙王徳寔生汾陽又用左傳天誘其衷語應冒唐之在天】子儀恩信在回紇者未憖【本傳懷恩誘吐蕃回紇入防云云懷恩本臣禆將且皆臣故部以恩信結之彼忍以刃相向乎憖字是學左傳天不憖遺之憖應冒子儀之在人】下馬之拜晏飲之歡【同上回紇捨兵下馬拜曰果吾父也子儀卽召與飲遺錦采結歡誓好如初】反其向我之戈而爲吐蕃之襲【同上子儀曰吐蕃木吾舅甥國無負而來棄親也公防其倒戈乘之若俛取一芥云云子儀合回紇眾追躡大軍繼之破吐蕃十萬扵靈臺】令公之功固莫懿扵爲此役令公之謀尢莫危於爲此行也【上句揚之下句惜之應不自重意】論者不考子儀受任之素不察子儀所以見虜之情【此或者之論】顧謂子儀識回紇之素心故見之而不疑回紇驚令公之無恙故孫之而不抗【注見前應冒不知者以爲重臣之幸】不思鴻門之防張良信項伯矣項莊之舞誰其料之【髙帝紀項伯素善張良夜馳見良具告其寔云云沛公見羽鴻門增數目羽撃沛公羽不應範增謂項莊曰汝入以劍舞因擊沛公莊防劍舞項伯亦起舞常以身翼蔽沛公】平涼之盟渾瑊諒吐蕃矣刼盟之噪誰其抗之【唐渾瑊傳吐蕃畏瑊與李晟馬燧欲以計勝之乃詭辭重禮請燧講好帝乃詔約盟平涼川以瑊爲防盟使爲結贊所刼】兩敵相持惟力是視【用左傳語】失一重臣則無益於君將有不勝其悔者矣【應冒國有重臣而使之不容以自重】論至於此吾知子儀之不獲已也【應冒語】反報河中馳報天子代宗有靦面目矣【本傳遂還河中馳報天子云云】壓以至誠之贊殆未知子儀之不遇於唐也【見本題注】𨿽然子儀之不幸者人也子儀之幸則皆天也【應冒天人二字】元振之讒君惑之矣【本傳代宗立程元振自謂有功於帝忌宿將難制離構百計因罷子儀副元帥】朝恩之毀君又惑之【同上魚朝恩疾其功因是謀譛之故帝召子儀還】兵權所寄率視緩急而爲之予奪【見前注】人主之視子儀輕重可以防見矣惟天地焉鑑其精誠鬼神焉扶其忠力【應冒成功則天也意見前注又題注神明扶持】更變歷險如履平夷髙節全名炤燿今古子儀之天何如耶【本贊子儀全名髙莭燦然獨著】上帝臨汝無貳爾心將兵之將乃所願則學子儀【揚子儀詩大明上帝臨汝無貳爾心】將安將樂女轉棄予將將之君謹勿以代宗爲訓【責代宗詩將恐將懼惟子與女將安將樂女轉棄予又用韓信傳陛下不善將兵而善將將】謹論

因事度情格

與子儀單騎見虜論同意

將軍度虜何如

陳宗禮出處【前漢趙充國傳先零畔時充國七十餘上老之使丙吉問誰可將者充國對曰無逾扵老臣上遣問曰將軍度虜何如當用幾人充國曰兵難隃度臣願馳至金城圖上方略願陛下以屬老臣勿以爲憂注度入聲】

立說【宣帝非不知西羌之莫我敵也其遣問充國之時必欲使之度虜何如者非徒度虜也正欲度充國之爲人也充國是時已老其勇怯未可知宣帝欲於一問之頃覘彼之所答如何可以觀其勇怯何如耳】

批云【前軰吳公琮云主張在題目外題目在主張內此篇得之】

論曰講論羌人之彊弱【謂宣帝問充國使之度虜何如】英主所以黙寓其觀人之術也【帝欲覘充國也】夫羌人以小醜而犯中國剪而去之可也【指先零之犯漢伐之亦容易】而英明之主咨謀審顧若有不敢以輕進焉者【指宣帝之問充國】是固持重不亟之意也【緫說大意不使之輕於急進趙充國傳尢能持重】而其深意亦豈止扵持重不亟而已哉【將上意斡一轉生下意】蓋人之勇怯未易知也【勇怯二字是一萹綱領】而名遂身老之人時移志攺者常眾尢不可以平日之意向測識之也【謂充國已老未必如平時之常勇】於其未可測識之中【連上文如貫珠】而吾欲以察其所志【觀其爲人如何】苟事事而較之屑屑而試之甚非尊禮老臣之意也【與後面相應】孰若詢之以量敵制勝之謀【使之度羌虜何如】而隨察其處事應變之略【觀他所答區處如何】一商防之際【指遣問意】豈惟可以度虜而已【以意料之之謂度】因其所度而吾將帥之可倚與否盡在是矣【此意謂若充國勇於進則可倚仗之以伐羌若怯而不進則不足倚仗矣】漢宣帝豈不知虜勢非吾中國之敵哉【宣帝知西羌之情狀已久】而羌虜何如必欲充國度焉而後從【引本文】帝非徒度羌虜也帝蓋意充國之老而因以覘之爾【發盡主意】所度在彼所以度者在此【所度𨿽在羌虜所以度者在充國之勇怯如何耳】吁古今孰有能明宣帝之深意者哉【意在度充國】將軍度羌虜何如請申宣帝遣問之防【用本出處字】甚哉帝王之問未有能窺英主之閫奧也【就問字上原起】昔

漢楚方爭髙帝之咨韓信曰將軍何以教寡人計防【韓信傳王曰丞相數言將軍將軍何以教寡人計防信謝曰云云】武帝將有事於匈奴亦以攻之何如爲公卿問焉【韓安國傳元光二年春詔問公卿曰朕飾子女以配單於金幣文綉賂之甚厚單於待命加嫚侵盜亡已邊境被害朕今欲舉兵攻之何如王恢建議宜擊】世率謂咨謀詢度審而後發漢世人主大抵然耳【且總結上二事審問不輕之意】抑不思二帝之問若同而二帝之所以問者則不同也【要撥剔主意謂髙帝何以之問與宣帝同武帝何如之問與宣帝異】武帝志馳扵沙漠之北【用臧宮馬武馳志扵伊吾之北語】衛靑去病之徒久已在揣摩之列【武本紀大將軍衛靑驃騎將軍霍去病各將五萬騎出塞匈奴逺遁謂武帝素知衛霍二將軍之爲人】何如之詔【見上注】特欲知兵事之可否往戰之成敗云爾【武帝何如之問其意與宣帝不同】而髙帝之扵韓信則異於是焉【擺去上一股卻把髙帝之問韓信來比本題】擢之道亡之中邈無相知之素【韓信傳漢王至南鄭諸將多道亡何聞信亡自追之】計策之求【見上注】是覘信也非慮楚也【髙帝何如之問其意與宣帝同】然則宣帝羌虜何如之問【引本題】吾不知爲髙帝之問耶抑亦武帝之問耶【闗鎖上文且疑辭雙下】如以爲武帝之問【且難】則先零之小醜異乎匈奴之張皇不必爲是贅也【宣帝時先零之小醜不比武帝時匈奴之勍敵可畏其問若失之贅謂武帝之問公卿與宣帝之問充國異】意者韓信方來而髙帝以何以教我試之充國已老而宣帝以羌虜何如覘之其機一而已矣【打合得好謂髙帝之問韓信與宣帝之問充國一同】蓋漢之視匈奴不過漢之一大

縣【西漢書匈奴漢一大縣耳】先零之扵漢其爲縣也小矣【先零又不如匈奴之大】螳螂怒臂一蹙可斃是不必度也【言奮怒以伐羌虜立待其斃螳螂蟬之屬也荘人間世夫螳螂怒其臂可以當車轍不知其不勝任也】用兵先計而後戰在充國已非一日之故善兵之譽犬羊至爲之震驚焉隠然敵國何向不濟是又不必度也【趙充國傳充國行必爲戰備止必堅營壁尢能持重士卒先計而後戰又羌豪相責曰語女亡反今天子遣將軍來年八十九善爲兵今欲一鬭而死可得耶又用吳漠傳吳公隠然若一敵國語】扵不必度之中而有不容不度者帝特未知充國晚節之規模何如耳【發出主意】人之常情【立議論】固有勇鋭於少年而昏荒於耄老者矣【有勇扵少而怯扵老者】亦有涵養於血气方剛之時而精明於更事旣久之日者矣【亦有自少至老而俱勇者應冒人之勇怯未易知也而名遂身老之人時移志攺者常眾意】充國以七十餘老鋭然金城之往【見本題注】其耄而輕敵耶抑老而益壯耶【且疑辭雙下】是未可知也帝扵是時以爲冒然輕遣固恐有石碏無能爲矣之患【疑帝此問恐充國如石碏之怯左隠五年石碏使告於陳曰衛國褊小老夫耄矣無能爲也】苟切切然詰其勇怯進退之迹又非所施扵元老舊臣也又非吾所以推轂授鉞之禮也【又疑帝此問恐非待大臣之禮應冒苟事事而較之屑屑而試之非尊禮老臣之意馮唐傳跪而推轂曰闑閫以外將軍制之又唐渾瑊傳授以節鉞以戡多難】孰若就以羌虜之勢使之度之【歸主意亦應冒孰若詢之以量敵制勝之計】其或矜智負勇爲滅此朝食之計歟是旣老而輕不可將也【左滅此而後朝食】其或畏勞憂患爲師老財費之畫歟是旣老而怯亦不可將也【左老師費財老而輕與怯皆不可用擺去上二股】量彼量已乃善爲謀不阻不廹庶幾善勝【主意用兵法語】吾是以知何如之問宣帝𨿽以度羌虜也亦將以度充國也【發出主意應冒頭】自宣帝委充國以必度【本出處】而充國且躊躇不輕於隃度【隃與遙同出處下文兵難隃度臣願馳至金城圖上方略】帝扵此然後知充國臨事不苟爲謀必臧【記臨難母苟免詩謀之其臧注臧美也】西羌之舉始決然不屬之他人矣【代西羌之舉只屬之充國】而不察宣帝之防意者【應冒深意字】且曰量敵而進慮勝而防【用孟子語量敵而後進慮勝而後防】帝之發問亦惟欲度虜勢之彊弱以爲吾出師多寡之決爾外此非其所度也【開說謂他人不知帝之本意】吁【嘆惜】帝之所度果止於羌虜【與之辧】何爲卒聽充國之不度而遽委之一往哉【反說大有力】帝之潛測宻察有出於言意之外者矣【其言意在於度充國之勇怯】異時五溪之亂馬援以六十餘嵗之老毅然請行固光武之所未許也【以馬援之老比充國之老馬援傳劉尙擊五溪蠻夷深入軍沒援因請行時年六十二帝湣其老未許之】一試之餘踞鞍矍鑠然後信而遣之【同上援請曰臣尙能披甲上馬帝令試之援據鞍顧盼以示可用帝笑言矍鑠哉是翁也】其視宣帝之委寄充國殆無以異也【光武之遣馬援似與宣帝之遣充國同】然試而後見幾於素不相知者之爲【抑彼揚此謂光武試之而後用與宣帝問之而後遣其意不同試則渉於形迹】而援也顧盼以示可用殊異乎老成嚴重之體【謂援之自試求用亦不如充國之老成持重】曽不若宣帝度虜一問辭婉意切【推尊本題】上無校試之勤【宣帝勝光武】下無自試之輕【充國勝馬援】論至於此益知宣帝觀人之術蓋過人逺甚【應破語】自光武不能以造此而況他人乎【罵倒光武推尊宣帝】故嘗爲之說曰【就一轉語作結尾】果哉宣帝綜核名寔之主也【本紀信賞必罰綜核名實】老將之遣審而後行【本出處】屯田之奏議而後定【充國傳充國曰帝王之兵以全取勝臣謹條不出兵畱田便宜十二事】卽其後日議論再三之舉不肯輕是充國之說【同上奏上輒下公卿議初是其計者什三中什五最後什八又魏相曰臣愚不習兵事利害後將軍數畫軍其言常是臣任其計必可用也上從其計】則始者羌虜何如之問其意所主決有在矣【因後知前意字亦應冒】或曰方叔元老克壯其猷宣王不如是之也【詩采芑宣王南徵也云云】獨不思任賢使能豈泛然無所審訂者能之【詩蒸民尹吉甫美宣王也任賢使能周室中興焉】吁此宣帝所以侔徳周宣也【打合好本紀贊可謂中興侔徳商宗周宣矣】謹論

前篇謂代宗起子儀以平回紇使之單騎往見非所以使子儀自重其身也

此篇謂宣帝選充國以禦羌虜使之自度何如蓋將度充國之爲人何如也

評品優劣格

與蕭曺丙魏孰優同格

漢邊郡名將孰優如何

洪振龍出處【前漢李廣傳程不識與廣俱以邊太守將屯及出擊胡而廣行無部曲行陣人人自便不擊刁鬥自衛幕府省文書然亦逺斥未嘗遇害程不識正部曲行陣擊刁鬥吏治軍簿至明軍不得自便不識曰李將軍極簡易然虜卒犯之無以禁之而其士亦佚樂爲之死我軍𨿽煩擾虜亦不得犯是時漢邊郡李廣程不識爲名將然匈奴畏廣士卒多樂從而苦程不識】

立說【李廣之治軍也以簡易程不識之治軍也以嚴宻然廣能以威望服人而不識則兢

兢然保守尺寸人品優劣居然可見】

批云【文勢衮衮議論層出抑揚頓挫無毫髮遺恨數十年來不見此作可爲天下之矜式】

論曰考論將臣之事業【緫論李廣程不識二人】而能以威望服乎人者【指李廣有威望優扵程不識】此足以爲難矣【難字便見得李優而程劣】夫師出以律古之道也【此句有骨似若奨程不識治軍之嚴宻易師卦出師以律注謂用兵之初出就行列必用法律】今有人焉【指李廣】坦然自脫於規矩凖繩之外而一以簡易爲規模【李廣之治軍不甚守法律本傳廣行無部曲行陣又云李將軍極簡易】軍旅之事固未見其精且宻也【似若不如程不識之治軍精宻】然聲實素著扵平時威徳久孚扵眾聽【歸李廣有威望上】不勤教詔而士卒樂爲之用【指出處幕府省文書云云士亦佚樂爲之死意】使敵國望其巍巍而不敢犯【指匈奴畏廣意】此其人品豈可與兢兢保守尺寸者同日語哉【貶倒程不識見題注】蓋豪傑之士不可以尺度拘【李廣非兢兢保守尺寸者】而纎悉冗必非慷慨功名之將【程不識正部曲行陣擊刁鬥吏治軍簿至明軍不得自便】果使敵貳其威士攜其令【貳疑也攜離也】則𨿽紀律設而號召嚴亦無補扵事耳【指程不識觀此則李優而程劣明矣】程不識之視李廣其才品優劣可知也【且冷下語】文書行伍以廣方之固不足【以法律觀之李廣似不及程不識】至其隆威重望行乎匈奴士卒之間則非不識之所知也【威望觀之不識眞不及李廣】班孟堅以二子皆邊郡名將【指班固所言固字孟堅】愚謂以名稱者威望之謂也【發出主意】李廣爲近之【取李廣爲優】漢邊郡名將孰優請扵此而寘其辧且名將之士何如哉【引證】吳起之在西河而敵國不敢加兵【吳起傳將三軍使士卒樂死敵國不敢謀守西河而秦兵不敢東鄕】李牧之守鴈門而匈奴不敢犯塞此名將之事業也【以吳李二名將比李廣】世固有豪傑之士名塞宇宙威愕姦雄而不能錢谷簿書者矣【爲李廣占道理文帝本紀帝問勃曰天下一嵗錢谷出入幾何勃謝不知又王吉上疏其務在扵期防簿書斷獄聽訟而已】未有諄諄自守而能脫略邊愊以事度外之功名者也【謂程不識兢兢然保守尺寸】今夫禦三軍之眾【以下形容程下識之治軍】朝聚而告之曰厲乃戈植乃矛備乃車馬【舉書費誓語備乃弓矢鍜乃戈矛礪乃鋒刄又見下注】暮申而令之曰行而營壘治而簿書聲而刁鬥而又人人而閱之旦旦而視之非不勤也【見本題注又學栁子厚郭槖駞傳文旦暮吏來而呼曰云云蚤繰而緒蚤織而縷字而防孩遂而難豚鳴鼔而聚之擊木而召之以上形容不識之治軍煩擾處】然能使敵國不可犯而不能使敵國不敢犯【如程不識所爲使敵人不可犯如李廣所爲使敵人自不敢犯】能使三軍無揚幹亂行之誅而不能使三軍有投醪挾纊之气【左防三年晉侯之弟揚幹亂行扵曲梁魏綘戮其僕注揚干名也行陣次也又左宣十二年椘子伐蕭申公巫臣曰師人多寒王巡三軍撫而勉之三軍之士皆如挾纊注重絮也又古烈女傳越王勾踐伐吳客有獻醇醪一器王使注之上流使士卒飲下流而士卒戰百倍上句如程不識之治軍下句如李廣之治軍便見優劣了】平時威望不足以先懾

敵人之心【懾服也】待其有所悔而動也然後恃吾行陣部伍以禦之一勝一負安能保其所不殆哉【程不識所爲如此不及李廣了】或者之論則曰【設難】行陣軍行之紀綱簿書軍政之要領【且說程不識正部曲行陣吏治簿書至明亦是當爲之事】學不識而不能猶不失爲持重學廣而無成則一敗塗地矣【且據或者之論如此】然此特爲學者言也【解上文】愚之所論者二子人品之優劣【主意在威望上】且自或者之說而觀之【又開說】行無部曲誠不如營陣嚴整者之有紀也【李廣行無部曲程不識營陣嚴整】人人自便誠不如虜不得犯者之爲無虞也【李廣人人自便程不識虜不得犯】府無文書夜不設衛誠不如擊刁鬥治軍政者之爲詳且謹也【李廣府無文書夜不設衛程不識擊刁鬥治軍政並見題注以上說李廣之治軍簡易不如程不識之治軍嚴宻】然匈奴不畏不識而畏廣士大夫不歸不識而歸廣【歸主意見得李廣威望優扵程不識】孰優孰劣可以鑑矣【李優程劣】且廣亦安能使人畏服之如是哉【斡下意】大抵媮色婉容不待談笑而意自親【媮美也婉媚也】齊明盛服不待揖遜而威自重【中庸齊明盛服齊則皆反】老成宿將不待號令而人自服【說廣有威望而人自服之前二股比此一股】廣自結髮以戰於匈奴【本傳廣結髮與匈奴大小七十餘戰】歷事三世驅馳七郡威名著於夷狄久矣【以下說廣之有威望防歷事三世事文帝景帝武帝三朝馳驅七郡上谷上郡隴西北地鴈門雲中北平本傳云廣歷七郡太守又單於素聞廣賢】賜飲食必分麾下而且寛緩不苛以誠待士則士之樂爲用者固以此也【本傳得賞贈輒分其戲下飲食與士卒共之云云寛緩不苛士以此樂爲用戱與麾同】不識之軍煩擾而多端【見題注】兵機謂何乃治軍簿夜以達旦何疲苦之如是也【見題注言程不識之治軍煩擾不得士卒之心不如李廣治軍之簡易甚得士卒之心也】宋襄公不皷不成列適以取敗【左僖二十二年宋公及椘人戰於宋師敗繢國人皆咎公公曰不皷不成列比程不識】而陣出背水者乃反勝焉【韓信出皆水陣斬成安君泜水上本傳比李廣】諸葛亮罰二十以上必親終以自憊【諸葛亮傳罰二十以上皆親覧焉比程不識】而不學兵法者足以立一世之名【霍去病傳上嘗欲教之孫吳兵法對曰顧方略何如耳不去學古兵法比李廣】豪傑之功固不在扵簿書行陣之末也【謂李廣有盛望足以服人優扵程不識應講中簿書行陣語】或者又以鴈門之俘獲東道之失敗爲廣之病【廣擊匈奴匈奴兵多敗廣軍生得廣又與右將軍出東道惑失道後大將軍】不知名譽在我成敗在天【同上云云豈非天哉】武帝疑其數奇而靳之精兵【李廣傳大將軍陰受上指以爲李廣數奇令當單於數入聲】衛靑忌其成功而徙之逺遁【本傳廣曰今幸從大將軍出接單於兵大將軍徙廣部行回逺又迷失道】廣亦不能自奮矣【謂二人皆掣其肘使之不能展布非廣之過也】使程不識而當廣之事不知能爲廣之所爲否乎【倒翻在程不識身上來見不識之才不如廣】君子觀廣之守右北平也匈奴避之至數嵗不入界其小試之效固已如此【本傳廣在北平匈奴號曰漢飛將軍避之數嵗不入界】使得自將一軍以當單於則其功當不在衛霍之下矣【本傳大將軍衛靑驃騎將軍霍去病大擊匈奴廣數自請行上以爲前將軍云云廼今一得當單於臣願居前先死惜李廣不曽自當一軍若果當之其功尢在衛霍之上豈程不識之所能及】然則廣可以爲古之名將乎【設問轉作結尾】曰謂漢將則可謂古名將則未也【答云未可爲古之名將語有斟酌】何者廣能有其名而不能全其名能爲天子治邊而不能自治【略抑之】使其威望已著養晦待時則勲名事業庶幾與古方焉【謂廣失之太衒露不能涵養聲名所以不能比古之名將】柰何狃扵少年戰鬭之習數與虜確以敗其名【本傳公孫昆邪爲上泣曰李廣材气天下亡雙自負其能數與虜確恐亾之確音角與之角立戰鬭也】猶不得如程不識之碌碌【前面已罵倒不識了至此略揚不識前面已奨借李廣至此又略抑之見文字有抑揚】吁亦足惜也【嘆惜結了】然則後世憂邊之君【暗指今日】得有才如李廣者當愛防而用之【當重之】毋使冒危涉險以輕試其勇斯可矣【不可輕試之】謹論

評品優劣格

與漢邊郡名將孰優同格

蕭曹丙魏孰優

易祓出處【前漢丙魏贊髙祖開基蕭曹爲冠孝宣中興丙魏有聲】

立說【漢家以仁立國蕭何曹參丙吉三人爲相能體此意故其所爲毎務寛大以維持漢家一代之治體惟魏相以嚴毅輔宣帝整齊天下而致一時之近效然其虧漢家之治體多矣比之蕭曹丙三人則爲不及】

批云【議論當理文字圎熟終萹反復抑揚婉曲不直致判斷到優劣處又含蓄不明言褒

貶之意自見深得論體】

論曰大臣之用天下【大臣指蕭何曹參丙吉三人】固當維持天下之治體【指三人毎務寛大以維持天下之治體】而末節不與焉【如魏相之才智則是末節了】卽其區區之末節而較其一時之所長【接上句末節字起議論文勢連絡不斷一時字與千萬世字相形容褒中之貶】則其著見於事業者固不能無等級之辧【暗形魏相才智勝三子爲講題収魏相處張本】然非所以論大臣用天下之道也【轉歸主意】治天下有定體【接上天下字作議論】大抵寛大樂易者有經久之謀【此蕭曹丙三人之得】而剛銳果敢者皆廹切之計【此魏相之失】爲大臣者固當培植國本固結人心【此是治體】使天下之治至於千萬世而不窮焉可也【暗敍蕭曹丙三人維持治體千萬世字與一時字相反】苟惟治體之不察而一切之嚴毅者防心焉【接上治體字暗形魏相本傳相爲人嚴毅不如吉寛】則其目前之效非不聳然甚可喜【且揚之目前之效應接題一時字】而治道之元气索矣【又抑之不識治體了】昔者漢家之治源深流長【入題先把漢家治體立論若便從四子身上說來則文勢直致死殺了】誠不以一時之嚴毅者爲之也【應前面見得魏相不知治體】蕭何之畫一曹參之淸淨丙吉之長者是固足維持漢家仁厚之政【且拈出三子知治體卻說魏相則撥剔分曉曹參傳蕭何爲法講若畫一曹參代之守而勿失載其淸淨民以寕一丙吉長者見吉本傳】而魏相獨以嚴毅聞【嚴毅便與三子相反了】嚴毅非不足以爲政也【又斡一轉】而漢家之治體果如是乎【反應主意】君子扵是而考明之【立論斷之】則四子之所以用漢者殆不容無所辧【其意𨿽是貶魏相而語卻渾防用字應破題】蕭曹丙魏孰優請因班固之贊而申之有一代之治必有一代之治體【就治字生體字應主意】而其所以輔贊彌縫於不可終窮之地者【應冒使天下之治至扵千萬世而不窮】要必有以任其責也【含大臣意】苗民之弗率聲其罪而誅之無難也【反說形出下靣寛大意書大禹謨帝曰咨禹惟時有苗弗率汝䢐徵】而禹之相舜乃汲汲扵班師之舉【形寛大意映蕭曹丙吉同上禹拜昌言曰兪班帥振旅帝乃誕敷文徳】商民之弗靖𨿽鋤而絕之勿卹焉可也【反說形容下靣寛大意書大誥西土之人亦不靖】而周公之相成王乃諄諄乎姑惟教之之言【形寛大意映蕭曹丙吉書酒誥勿庸殺之姑惟教之】夫優防和緩之不足以制天下之變固也【且抑寛大之說】而聖人之心顧乃委其自安待其自定何也【設疑】蓋不如是【解】則不足以維持天下之治體也【歸自家主意上來】然則三代之所以爲有道之長者其以此歟【繳結原意賈誼防三代有道之長】西劉之興固不可以三代之治責之也【聨上三代字】然轉髙祖天資仁厚【貫下意】出秦民扵湯火之餘而納之扵袵席之上【先就漢治體說來講蕭何曹參則說髙祖講丙魏則說宣帝畢竟四子只是輔漢家之治】蕭曹二子亦且靜願少事而足以爲天下安養休息之政夫是以一代之治體可以久傳而無後患【後靣欲將四人實事分優劣此處只得虛講】自武而宣【過度入宣帝不覺】則其渾厚之气已少蠧矣【治體已不如髙帝時】丙吉之長者猶足以扶其顚而反其墜【說丙吉不若說蕭曺之詳亦是勢當如此】至於魏相之嚴毅則又益甚焉【上面已說三人只畱魏相在後與冒頭造文一同】是不可以不辧也【辧字應冒不容無所辧】而世之論者則曰【反說以下敍蕭曹丙不如魏相處】蕭何以民田而自污其視夫相之稱上意者爲孰愈【蕭何傳多買田地賤貰貸以自污又魏相傳總領眾職甚稱上意】曹參以醇飲而自肆其視夫相之總領眾職者爲孰優【曹參傳至者參輙飲以醇酒又魏相傳見上注】丙吉聞匈奴之警而後任科邊吏之責其視夫相之識兵略者爲孰勝【丙吉傳見驛騎持赤白嚢至知虜入雲中代郡吉召軍曹案邊長吏科條其人】自是而觀則相之才智自足以震耀扵一時而非三子之所可及也【後而將貶魏相故上面先褒後面將褒蕭曺丙吉故上面先貶大凡欲抑則先揚欲揚則先抑乃文法也一面褒一面貶則文法直了且說三子不及魏相】然君子不觀其才智之所用而深考其維持治體之所在【轉歸主意回顧字靣】則優劣之辧始有可得而論者【應四子所以用漠者殆不容無辧語意不廹而褒貶之意自見以下說三子優於魏】采明堂月令之說而不知其品式之繁誠不若三章之約爲簡且易也【魏相傳數表采易陰陽及明堂月令奏之又刑法志髙祖入闗約法三章云云三章之法不足以禦姦於是蕭何捃摭秦法作律九章】奏賈誼晁錯之言而不知其防於刑名之過誠不若獄市不擾者之爲安且久也【魏相傳相好觀漢故事及便宜章奏云賈誼晁錯董仲舒所言奏請施行之賈晁學刑名又曹參傳使者召參參去屬其後相曰以齊獄市爲寄愼勿擾也】稔霍氏之禍而不能救趙蓋楊韓之誅誠不若三公不按吏者之爲無後悔也【魏相爲相時宣帝赤族霍氏又宣帝誅趙廣漢蓋寛饒揚惲韓延壽時魏相爲相而不能救之又丙吉傳夫以三公之府有案吏之名吾竊陋焉云云公府不案吏自吉始格致全與前篇同】三子之所以維持治體者相果能之乎【斷倒魏相回顧主意字面】相當宣帝嚴毅之朝而不知守髙帝仁厚之治【嚴毅二字應前此處應前面說髙宣處有収拾仁厚字講題起頭用而復見扵此裏了一講】顧乃耗天下之脈而滋天下之變則三子之智似不如是【斷得婉】君子扵是而觀之則其人才之優劣蓋有定論矣【斷結應冒君子扵是而考明之殆不容無所辧詞含蓄不廹而意自見】𨿽然【演余意非是自爲一叚】漢家仁厚之治是固不可以不守也【又用仁厚字聨上】然文帝之朝公卿大夫風流篤厚恥言人過【文帝本紀】其仁厚可知也【揚之】至扵周勃之椎魯申屠之木彊是𨿽不至於激天下之變而亦何補扵漢家一代之治【將周勃椎魯申屠木彊映蕭曺丙吉之寛大椎魯木彊是寛大長者短處並見本傳】吁【觧】治天下之道【立論權衡】不病扵法制之不詳【寛大之】正病於法制之過詳也【嚴毅之】不病扵政令之不嚴【寛大之】正病扵政令之過嚴也【嚴毅之】用天下者苟能因其一代之體【回顧主意字面】而守其一定之法【應上面守字】則仁厚之澤𨿽至今存可也【應上面仁厚字】蕭曹逺矣丙吉之長者固莫得而見矣【撥退三人不撥退則魏相一人旣與蕭曹丙吉較優劣又與申屠嘉周勃較優劣則惹得腳手多了】與其爲魏相之嚴毅而至扵虧天下渾厚之气【抑退魏相】固不若申屠周勃之徒𨿽不足以聳天下之觀聽而亦不至於激天下之多事也【魏相尙不如申屠嘉周勃則不及蕭曹丙吉明矣語話皆應前面】君子其可不爲之辧明乎【収拾此叚】今觀班固之扵數子一槪而論之【引本出處作結尾】且曰君臣一體相待而成【見出處上文】則夫蕭曺丙魏之得君行道是固不可以優劣辧【先寛說未分優劣】然獨扵魏相之嚴毅而謂其不如吉之寛【見冒注終萹大意之本祖】則班固之論蓋亦深識乎天下治體而非泛然之論也【應治體字】猶之一身焉爲康彊無事之時【宣帝時治勢如此】而投之以決裂瞑之藥【魏相之嚴毅如此】非徒無益而又害之【學孟子語】此治體之說也【回顧主意字面】固之論數子則亦主乎此而已矣【聫上】學者當以是求之【収拾意盡】謹論

此是品藻去取題前篇取李廣爲優而程不識爲劣此篇取蕭曹丙三人爲優而魏相爲劣如戊集陳傅良山西諸將孰優論取蘓趙二人爲優而其餘十二人爲劣可以參看更有一樣不分優劣者如【闕】東京之士孰優【闕】

公卿賢良文學之議孰優是也此論續刋

言外發意格

此篇文法與漢吏防平如何論相似

漢世良吏爲盛

陳耆卿出處【前漢循吏傳序孝宣厲精爲治五日一聽事自丞相以下各奉職而進及拜刺使守

相輒親見問云云是故漢世良吏扵是爲盛稱中興焉】

立說【古者吏無不良安有良之名本非衰也安有盛之名爲吏而名之以良且以爲盛是傷古道之不復見也有如漢之髙恵文景非無良吏也未嘗誇之以爲盛至宣帝時班固乃稱之云良吏爲盛非眞以爲盛也意謂宣帝之吏治彰彰不復如古若髙恵文景未得爲衰則宣帝未得爲盛班固以爲盛者蓋不滿之也當扵言外之意觀之】

批云【議論層出意在言外老手也】

論曰吏治之有餘【有餘字見盛意】吏道之所以不足也【不足字是不盛了謂之不足則是漢世良吏不如古者之盛治與道字是眼目】夫古之爲吏者【古者之吏不與漢同】不以治而以道【治則誇以爲盛道則不名以爲盛】道之所在【喝上道字】吏防於民而民防於吏【防字見得未嘗有良與盛之名】不惟民防之而吏亦自防其所以爲吏矣【良與盛之名何從而生】當是時吏無不良也而安有良之名本非衰也而安有盛之名【發出主意】鳴呼爲吏而使人名之以良而且以爲盛【有此名便是不足了】是古道之可傷【古者未嘗求良與盛之名】君子之所甚不樂也【名之盛寔之衰也豈人所願聞】夫其不樂乎此【粘上二字】而乃侈言乎此【謂班固說本文】矜詡誇大似若眞以爲盛者【喝出盛字詡亦誇大也】君子豈眞以爲盛者哉【班固本意不如此】至是而後知言外之意【非盛也衰也】而喜之中有於邑也【於邑見漢書成帝贊言之可爲於邑注短气也讀如本字又於音鳥邑鳥合反】髙恵文景無循吏【把四君與宣帝比並形容出來】至宣帝則有循吏【彼無而此有則此若勝彼】以有爲盛則無者其衰乎【冷語發眀】然吾未見髙恵文景之所以衰者【以衰字反形盛字】髙恵文景未得爲衰則宣帝未得爲盛【理是如此】而班固猶以爲盛焉固之意其微哉【意在言外與結尾相應】漢世良吏爲盛請論之自唐虞以來不能以身爲天下而必以吏爲天下【與接題古之爲吏處相應】以吏爲天下則吏欲其盛宜矣【且說古者亦要盛】而或惡其盛何也【設難】然求之古人【觧轉歸正】未聞有良吏之名迹班班著見者【應冒頭安有良之名盛之名意】然則古無良吏歟【再設難】曰天下皆良吏故也【解】天下皆良吏則𨿽十典謨百雅頌若之何盡之【良吏旣多𨿽書與詩難以盡載】此古之盛而非後世之所謂盛也【喝出盛字古今有兩樣】蓋古之吏如春【譬諭再敍起】古之民如萬物之得春也【古者气象如此】物之得春不以爲恩【應冒頭民防扵吏意】春之蕩物不以爲徳【應冒頭吏防扵民意】不恩不徳名安從生【安有良與盛之名】是有慘刻然後有忠厚有貪垢然後有防潔【非彼無以形此】名者常人之所驚【常人則好名】君子之所不忍【君子不樂聞此名】天下殘我得寛名【眾殘而獨寛則天下受殘之禍者多】不若天下寛我無所用其寛也【有此名不如無此名】天下污我得淸名【眾污而獨淸則天下受污之禍者多】不若天下淸我無所用其淸也【有此名不如無此名】卽是而觀後世吏之盛者乃吏之衰也【喝出主意與冒頭相應】秦人以威毒天下【引秦來入漢】如燻如炙【刑法之慘如火之燻炙】爲吏者可想矣【吏亦必慘】漢之治變秦者也【入漢來】治變秦則吏當反秦【吏亦當變秦之慘】然漢之吏其可指者誰也【引下面循吏傳所載之人】班固豈沒人善者【班固稱漢之良吏爲盛非冺沒人之善】循吏傳之立所載者六【前漢循吏傳文翁王成黃霸朱邑龔遂召信臣】而宣帝已居其五【只有文翁一人是文帝朝自王成以下五人皆宣帝朝】前此者何如也【含髙恵文景意】夫豈髙恵文景爬搔拊摩以福天下者無一人能承其休徳邪【反說四君之時豈無一人爲良吏賈山至言天下之士莫不精白以承休徳】衣食殖而刑措【循吏傳漢興之初衣食滋殖又文帝紀幾致刑措】風俗易而民厚【前景帝贊移風易俗黎民醇厚】謂數君一手足之所致不惟誣吏是並誣數君者【非是數君之自爲亦是得人之力】然而有由也【要引下意】勞來膠東此王成也【王成傳詔曰膠東相成勞來不怠流民自占八萬餘口】吾意前乎此而能愛民者非止一王成也【比乎此爲盛】教化潁川此黃霸也【本傳詔曰潁川大守霸宣布詔令吏民鄕於教化】吾意前乎此而能正俗者非止一黃霸也【比乎此尢盛】朱邑之防潔【本傳詔日大司農邑防潔自莭退食自公】龔遂之富實【本傳遂至勃海勸民務農桑吏民皆冨實】召信臣之興利【本傳召信臣南陽太守爲民興利務在冨實】吾意前乎而能此者又非止二三子也【比乎此尢爲盛】漢以休息生養爲家法【說漢初之涵育人才未至如宣帝時之刻核】髙恵濬其源【濬深也】文景洪其流【洪大也】亦云盛矣【喝出盛字】自武帝湮塞之而爲吏者無復舊觀矣【已不如髙恵文景時】宣帝綜核信必所以起僕陶窳與天下更始者也【本紀信賞必罰綜核名實云云與天下士夫更始僕倒也窳音庾釋云器中之空缺者】故吏治至是而盛亦至是而衰【應主意名𨿽盛而寔則衰】有不若髙恵文景之時六合一和气也【不如漢初之渾厚】是故髙恵文景則不載【循史傳不載四朝良吏】至宣帝則備載【載王成防五人詳見前注】備載者不得不載也【言其少也】不載者不勝載也【言其多也】吾亦何以知固之不載【設問】曰【答】以吳公事知之【舉吳公一人】吳公治平爲天下第一是可謂之良也【言苐一則其良可知】固特附扵賈誼傳【吳公事附載賈誼傳】循吏傳則無名焉【卻不爲吳公立傳】大者尙爾【指吳公】他所遺落者多矣【不載其名者猶多引此事證本意斷得倒】由是言之【以下設疑問難】謂髙恵文景之循吏止於文翁者非也【言四朝循吏止文翁一人則不是】謂固扵髙恵文景之循吏獨取於文翁者亦非也【言固獨取此一人亦不是】然其獨載文翁者何也【又設問】曰翁之治主扵興學【文翁修起學宮扵成都詳見後萹注】五人之治主扵愛民【見前注】載一文翁所以見髙恵文景之循吏非宣帝比也【有眼目】且帝獨不見王成事乎【又舉王成事】名爲循吏而因列之傳者王成也僞增屍口以欺帝者亦王成也【舉此事斷得倒】一人之身瑕瑜已不相掩況其他乎【瑕疵也瑜美也旣曰循吏豈可僞增戶口且以此人居循吏之首其他可知又奚足謂之盛】帝之綜核信必至是窮矣【見前注】固之所爲深嗟而甚不滿也【謂班固稱其爲盛乃不足之也】以其深嗟甚不滿之心而爲善談樂道之言【以不足而爲有餘意在言外】固之意防而顯也【應冒頭繳處防字】範曄傳循吏視固特倍【東漢範曄作循吏傳凡十二人】君子知其名盛於西漢而其實愈衰於西漢也【名愈盛實愈衰】宣帝中興主也【舉題主】固言宣帝循吏之盛足稱中興【本題注】曄言光武則譏其吏事之深刻而於中興之美有所未盡【儒林傳序云云】曄之貶帝是也【貶其未盡之美】然曄以貶爲貶孰若固以褒爲貶哉【褒其盛實所以貶其衰】以貶而寓扵褒也則防不廹【謂班固其辭婉】以貶爲貶則迹太露【謂範曄其辭直】是又足以訂二子之優劣【固爲優曄爲劣有判防】觀史者當有權度【含不盡意】謹論

可與庚集陳賾唐虞扵斯爲盛論參看

言外發意格

此萹學漢世良吏爲盛論文法

漢吏防平如何

葉觀光出處【前漢循吏傳漢興之初反秦之敝云云至扵文景遂移風易俗是時循吏如河南守

吳公蜀守文翁之屬皆謹身帥先居以亷平不至於嚴而民從化】

立說【古之爲吏者防以處已平以待民未嘗求人之知至後世之吏則但求防平之名而已漢猶近古吏治有古人渾厚之風如吳公文翁之屬大抵以防平自將而不求知扵人有防平之名而無防平之迹故史臣以吳公文翁之屬而稱其防平不載它人者以此見吏治之盛不容迹觀】

批云【文有發眀意亦近古末叚愈髙】

論曰盡其在我而不求其在人【說爲吏者當知以防平處已而不當求人之知】此吏治之近古者也【謂漢之吏治有古人渾厚之風】夫爲吏之患莫大於求人之知【若欲求人之知則其防平必非出於中心之誠然】自其急扵求人之知【申上文】而古人渾厚之風始防矣【安得近古】蓋皦皦以自防者不足以爲防【非古者吏治之防】表表以自白者不足以爲平【非古者吏治之平】要之有形之可指不若無迹之可名也【有防平之名不如無亷平之迹】古之善爲吏者【正說】惟知吾之處已不可以不防吾之持心不可以不平【盡其在我】至於人之知不知不暇計也【不求其在人】斯民相防扵徳教之中而聲績冺然扵形迹之外【不必皦皦以爲亷表表以爲平而人自知之】至使史無可書之事傳無可名之功【暗形吳公文翁之屬】此其气象涵蓄圭角不露【無形迹之一可求】豈若後世刻畫以求名者之所爲哉【非若後世求亷平之名】若夫指一事而曰如是而爲亷如是而爲平吁亦淺矣【如此則是求人之知了】班固傳漢循吏有取於吳公文翁之屬【敍本文】以屬言者不可以一二數也【演屬之一字】然而或防謂之屬而不表其名【本出處只說吳公文翁之屬而不表他人之名】或𨿽表其名而不著其傳【如吳公則不立傳】或爲之立傳而亷平之迹復無所考【如文翁傳只載興學一事而不述其亷平之迹】固豈略於此哉【謂班固非略之而不載以當時吏治近古無迹之可求】或者漢猶近古而吏治之盛又不可以迹觀也【應破題主意或者猶意者】漢吏亷平如何請以是論古無忠義之名而忠義有傳自晉始【晉書有忠義傳】古無卓行之名而卓行有傳自唐始【唐書有卓行傳】愚讀史至此未嘗不深爲世道嘆惜【謂後世之求名不如古者之無迹】士君子爲國家任事所貴盡其在我而已【照破題盡其在我主意】正不必如是之表表也【照破題不求其在人】夫使人得以忠義卓行之名而歸之我或者已議其涵養之未深【有此名已自不可】而史氏又得以紀吾忠義卓行之迹以垂於世母乃圭角之太露乎【況可載其迹乎繳上意】甚矣人之好名也【照好名意】君子爲名而爲善則其善

必不純【映名字】人臣爲名而效忠則其忠必不盡郡縣之吏爲名而爲防平則其防與平也必非出扵中心之誠然【映名字如此則是求其在人而不盡其在我引上三句映出此句亷平意】凡此者皆吾分內事也而又奚以名爲哉【此爲善效忠爲亷平皆吾分內事豈可狥名】名非古人之狥也【應古人不好名意學前萹語意】唐虞三代盛時上自嶽牧侯伯下至邦邑都鄙非無吏也【嶽牧侯伯見書周官邦邑都鄙見周禮天官】而未聞以防平著名者【照名字】豈唐虞三代之人物獨不逮於漢乎【逮及也】名之盛者實之衰也人必皆貪而後防之名始顯【防之名以貪而後顯】世必皆枉而後平之名始彰【平之名以枉而後彰學前萹良吏爲盛論語意】以防平著名已非盛世事也【古者不如此】而況扵防平立名而欲人之知也乎【後世不如古】是當以世變厚薄論也【古者不求名則爲厚後世但好名則爲薄】且防平之名始於誰乎【喝出防平二字】豈非班固敍漢循吏有取於吳公文翁之屬者乎【敍本出防】夷考其傳與敍【循吏傳與敍】或槪謂之屬而不表其名【只說吳公文翁之屬而不載他人之名】或𨿽表其名而不著其傳【如吳公則不立傳】獨一文翁有傳而所紀載終始乎興學一事而防平之迹不傳固果何見哉【三件俱應冒頭舉題處前文翁傳文翁爲蜀郡守巴蜀地僻有蠻夷風文公欲誘進之乃選郡縣小吏有才者張叔防十人親自飭厲遣詣京師受業博士數嵗蜀生皆成就還歸又修起學宮於成都市中招下縣子弟以爲學官弟子由是大化蜀地學於京師者比齊魯焉至今巴蜀好文雅文翁之化也】以固爲掩人之善耶【且駁難班固】則傳敍所載已首稱之矣【已稱吳公文翁爲苐一】以固爲世逺而無所攷耶【再駁難班固】則他傳所述不爲不詳也【循吏各人有傳已自詳載】嗚呼此當以古論漢而不當以漢論漢也【見得漢近古照主意古字】何以言之有赫赫之名者其所發必淺【應冒頭皦皦以自潔者不足以爲防表表以自白者不足以爲平意】無彰彰之譽者其所養必深【應冒頭吾之處已不可以不亷持已不可以不平至扵人之知與不知則不暇計意】古之人非不以防潔自得也而未嘗沽激以爲防【古人之防非若後世之防】非不以平易近民也而未嘗矯枉以爲平【古人之平非若後世之平】吾惟盡職分之所當然而以安靜和平之福遺天下【遺去聲與之也應盡其在我而不求其在人意】古人用心大抵然也【古人不求名】漢興至於文景去古未逺【說漢猶近古意】議論務爲寛厚公卿恥言人過【見前漢刑法志孝文躬修黙將相皆舊功臣少文多質議論務在寛厚恥言人之過失】藹藹然君子長者之風【見近古意】而當時郡縣之吏不過承流宣化而已【前漢董仲舒傳郡守縣令民之師帥而以承流而宣化也】又安敢立異以爲能哉【不敢求亷平之名】自其謹身而至扵帥民自其不嚴而至於從化無一而非防平之實【見本題詳注】初非指某事以爲防指某政以爲平以自表暴扵世【無亷平之迹】而民生斯時陶陶然春風和气之內亦不知其孰爲防而孰爲平也【應冒頭斯民相防扵徳教之中聲績冺然扵形迹之外意】垂白之老至有終身而不見官府【如古者气象莊胠篋民至老而不相往來】而老癃之民皆思見徳化之成【前賈山傳山東吏布詔令民𨿽老羸癃疾扶杖而往聽之願少須叟無死思見徳化之成】農桑萬里相朢隴畆之間【史律書文帝曰今天下殷冨防火萬里】而雞鳴犬吠達乎四境之內【孟公孫丑云云】謂非亷平之功不可也謂以是防平之迹亦不可也【應冒無迹可求等語】如是則史何從而紀之耶紀之其可勝紀耶【說班固不詳載意】嗟夫紀載如固品如固【再演班固未盡之意】稱其功而莫能名其所以功述其美而莫能盡其所以美【只是無迹可求意】玆其所以爲近古歟【又入近古字繳】至於淳於公之防平亦齊中之所稱者【見下注】今不見齒於列傳而乃附載於刑法之志不見錄於史氏而乃僅形扵少女之書【前刑法志齊太倉令淳於公有罪當刑詔獄逮系長安其少女緹縈上書曰妾父爲吏齊中皆稱其防平今坐法當刑妾願沒入爲官婢以贖父刑罪】使淳於不被逮緹縈不上書萬世而下不復知有淳於之名矣【觀此一事則知當時之人不好名】固之所謂屬者得非若人乎【形容出屬字好】彼淳於之名特偶因少女一書而僅著【接上文歸正說得極是】其他無所托而傳以至於冺沒者又不知其幾人矣【發明透徹】名之存亾傳之有無與夫事之詳略又奚足爲漢史之增損哉【謂班固於循吏傳或載其人不足爲史之增或不載其人不足爲史之損】是知防平之名亦固彊以是而稱之【說出防平非固本意】吳公文翁之屬亦豈樂聞此名也【應不好名意】蓋嘗因是求之宣帝之朝【又舉宣帝來】帝以考核爲能以苛察爲明【本傳考試防能又綜覈名實又見宣帝紀以苛爲察以刻爲明】而當時人物亦莫不表表然求以自見【便不如文帝時】扵是朱邑以亷潔稱【前朱邑傳神爵元年天子下詔稱揚曰大司農邑防潔累守節可謂淑人君子】而黃霸以持平顯【前黃霸傳宣帝在民間時知百姓苦吏急聞霸持法平召爲廷尉正】載之史策班班可考非不足爲後人之美觀【又謂宣帝時吏之亷平自見者多】而气象呈露又非漢初之比也【應有形之可指不若無迹之可見意】然則循吏之傳六宣帝居其五而文帝居其一【循吏傳所載文翁王成黃霸朱邑龔遂召信臣只有文翁一人是文帝時循吏亦學前篇語意】果孰優而孰劣耶【若以不好名而論則文帝爲優宣帝爲劣】愚謂文翁之守蜀【又舉文翁說】向防興學一事【注見上】則其功名事業又將與吳公俱泯【賈誼傳帝聞河南守吳公治平爲天下第一召爲廷尉吳公無傳只附見於此見得吏以亷平著見於丗者不知亷平之名俱冺也】而未必與朱邑黃霸等齒也學者試思之【未謂朱邑黃霸防亷平皆有傳列於史譏宣帝朝非文景朝比】謹論

此二篇皆以吏治不好名爲主意但前篇是貶本題此篇是褒本題不可不知

立說出奇格

與後篇十二律八卦之變論同格

說天者莫辧乎易

潘牥出處【揚寡見篇或問五經有辧乎曰惟五經爲辧說天者莫辧乎易說事者莫辧乎書說

體者莫辧乎禮說志者莫辧乎詩說理者莫辧乎春秋】

立說【揚子謂說天者莫辧乎易吾以爲說易者莫辧乎幹蓋以形體而言則謂之天以性

情而言則謂之干言天而得其性情之妙斯謂之善辧】

批云【於數萬人叢中獨立此奇論主司安得不刮眼才調如此其魁天下也固宜】

論曰言天而得其性情之妙【伊川云幹者天之性情】此天下之至言也【至言指莫辧字謂說天者至易而止說易者至幹而止】夫天下之物名爲不可測識者莫天若【下語新謂天至難知】而易言天之書也【引易來說】故世之言天者至易而止【且據揚子所言】然而【轉】天也者世可得而識也【擺開上意】天之所以爲天者𨿽有善辧莫得而窺也【所以爲天含幹者天之性情意】故昔者聖人之作易也【用易系辭語】其於陰陽變易之理無一而不辧【應言天者至易而止】猶以爲未也【生下】意必求其所謂性與情焉【主意】何者【設問】穹然在上者天之形體【淮南子天穹窿而固乎上穹髙也】健而無息者天之性情也【伊川易傳云乾天也天者幹之形體幹者天之性情幹健也健而無息之謂幹】形體者其顯也【天也】性情者其隠也【幹也】言天而得其性情之妙【應破題主意】則𨿽其隱而在內亦莫得而遁焉【貫上隠字謂幹之性情遁逃也】此非天下之善辧乎【歸辧字上】子云曰說天者莫辧乎易【舉題】夫所謂辧者非形體之謂也性情之謂也【應冒頭語】是當於易之幹而觀之【冒只說天之性情未說出幹字至此方說出亦得作論之體】天下之物有可辧者有不可辧者【防下辧字】動吾知其爲風潤吾知其爲雨明吾知其爲日月【學史記老子傳言語】此皆天之類也而猶有象之可辧者也【此是天之形體】若夫天者可得而知也【擺上意應冒形體者其顯也】若性與情者不可得而知也【應冒性情者其隠也】昔者聖人之未畫易也【歸易上】吾意天下之人蚩蚩而羣蠢蠢而食【蚩蚩惇厚也蠢蠢無知也】彼且不知天之爲何物也【且不知天之形體】而況其中之不可名言者乎【安知天之性情】今夫人心不同有如其面【左傳防三十一年子產曰人心之不同如其面也】故世之觀人者於此毎失焉【史記仲尼弟子列傳以貎取人失之子羽】人藏其心尙不可測知也而況天乎【以人之心測天之性情】伏羲氏有憂之始爲之畫八卦曰如是而天也【易釋文序伏羲因河圖而始畫八卦】文王周公又從而和之曰如是而天也【揚問明文王重易六爻又問神易始八卦而文王六十四又釋文序周文拘扵羑里作卦辭周公作爻辭】故扵蠱扵剝而得天之行【易蠱卦終則有始天行也剝卦君子尙消息盈虛天行也】於大有於無妄而得天之命【大有卦順天休命無妄卦大亨以正天之命也】於泰謙臨恆觀而得天之道【泰卦後以裁成天地之道謙卦天道虧盈而益謙臨卦大亨以正天之道也恆卦天地之道常久而不已也觀卦觀天之神道而四時不忒】此天也【皆言天之形體】所謂性與情者果安在哉【未言天之性情】此易之所以爲善辧也【歸辧字上】夫天專言之則道也分而言之則主宰其帝也功用其鬼神也妙用其神也幹其性情也【伊川易傳夫天專言之則道也分而言之則以形體謂之天以主宰謂之帝以功用謂之鬼神以妙用謂之神以性情謂之幹】幹健也【易說卦】健而無息之謂幹【見前注】此幹之所以爲幹而天得之以爲天者也【幹者天之性情】吾何以知健之爲天哉【喚起辧】天陽物也【易系幹陽物也】秉陽而主健【記禮運天秉陽埀日星】天而不健則有時乎或息【見下系詞注】時乎或息則四時不行焉百物不生焉而天之道冺矣【語陽貨天何言哉四時行焉百物生焉】故曰健者天之性情也【答上問詳見冒注】而作易者獨辧之扵幹焉又豈非天下之大辧乎【發盡主意】或曰【設問】正大天之情也吾求之大壯而得其情焉【大壯卦正大而天地之情可見矣】動天之心也吾求之復而得其心焉【復卦復其見天地之心乎】心也性也情也皆是物也【疑大壯言情復言心與幹性情一樣】獨幹乎哉【設難】嗚呼【觧】幹易之門也【易系乾坤易之門】幹不作則易幾乎熄矣【易系辭乾坤其易之蘊邪干坤成列而易立乎其中乾坤毀則無以見易易不可見則乾坤或幾乎熄矣】何有於復與大壯哉【無干則諸卦皆無矣】此子云說天者莫辧乎易【舉本文】而吾亦謂說易者莫辧於幹也【發出主意】𨿽然觀天自易始觀易自幹始觀幹自四徳始【發明性情之說言語簡截】四徳者何【設問】元亨利貞是也【解】夫此四徳者他卦莫得而有焉惟幹有之是其所以爲幹也【諸卦皆無四徳惟幹獨有四徳】故仲尼於幹亦曰元亨者始而亨者也利貞者性情也【文言云云用此尢妙】然則天之性情在幹而幹之性情又有可得而辧者【又在四徳上】愚故並及之謹論

此是福州解試論人所罕見眞髙作

立說出奇格

與前篇說天者莫辧乎易論同格

十二律八卦之變如何

徐玉潔出處【晉律曆志六十律相生之法以上生下皆三生二以下生上皆三生四陽下生陰陰上生陽終於中呂而十二律畢矣中呂上生執始執始下生去滅上下相生終於南呂六十律畢矣夫十二律之變至於六十猶八卦之變至於六十四也十二律釋云六律陽聲黃鐘太簇姑洗蕤賔夷則無射也六呂陰聲大呂應鐘南呂林鐘中呂夾鐘也八卦乾坤艮巽震離坎兌也】

立說【十二律爲六十律八卦爲六十四卦是气數之所相生者爲不一然十二律始扵黃鐘八卦始於太極則是气數之所由生者爲至一蓋一者萬變之所由始也一不立則不一者不可得而見無所始則生生之機亦息矣】

批云【處難題於平易變腐語爲新奇直是庖丁手段】

論曰知气數之所相生者爲不一【指十二律與八卦】當知气數之所由生者爲至一【指十二律始於黃鐘八卦始於太極】夫物莫不有始【始字說所由生之意】一者萬變之所由始也【始於一】一不立則不一者不可見無所始則生生之機亦息矣【含無黃鐘則不能生十二律無太極則不能生八卦意】彼其陰陽互根【周子太極圖太極動而生陽靜而生陰一動一靜互爲其根】剛柔相蕩【易系辭剛柔相摩八卦相蕩】演而伸觸而長【同上引而伸之觸類而長之】律之變不一也卦之變亦不一也【且說十二律八卦之不一】然孰主張是孰綱維是【用莊天運全句】必有至一者以爲之本也【含黃鐘太極意】蓋律始於一【黃鐘】卦亦始於一【太極】自是一肇形而渾然全體已具乎其中【黃鐘生十二律太極生八卦】則所以變而通之者孰非此一之流行著見哉人徒見律之有十二五其十二而爲六十【一律生五音五个十二律便成六十律】卦之有八八其八而爲六十四【一卦生八卦八个八卦成六十四卦】則曰此變之不一者然也【應不一字】不知六十律一律也六十四卦一卦也【應至一字】一者何在卦爲太極在律爲黃鐘之宮是也【主意在此二句】十二律八卦之變如何愚請以是推廣志晉律曆者之說【本題出處】大哉一乎【就一字說】其气數之樞紐乎【樞紐字用朱文公語樞如戶之樞紐如衣之紐言要防】兩儀至大也萬物至眾也【言气數之所相生者爲不一】苟非至一黙有主宰乎其間【言气數之所由生者爲至一】則陰不能以生陽陽不能以生陰何以極其不一之妙哉【應接題一不立則不一者不可見】有如十二辰之變至扵六十若不一矣【此十二律至扵六十律見晉律曆志】而始於至一者甲子是也【比十二律始於黃鐘】八陣之變至扵六十四若不一矣【比八卦至扵六十四卦蜀諸葛孔明作八陣圖】而始於至一者握機是也【比八卦始於太極握機陣名】是以龍圗始出之時伏羲所畫者八卦耳【易釋文序伏羲因河圗而始畫八卦又昔伏羲之王天下也龍馬出河遂則其文以畫八卦謂之河圗】而六十四卦之全體已存不待文王而後重【文王重易六爻爲六十四卦】鳳鳴始聽之日黃帝所造者十二律耳【漢律曆志十二律黃帝之所作也使伶倫取竹之觧谷其竅厚均者斷兩莭間而吹之以爲黃鐘之宮制十二筩以聽鳳之鳴防鳴爲六雌鳴亦六以比黃鐘之宮皆可以生之是爲律本】而六十律之全體已具不待焦延壽而後著【同上元帝時京房知五音六十律之數上使元成問房於樂府房對受學於故小黃令焦延壽六十律相生之法云云詳見題注】律之始於十二而衍於六十【六十律】卦之始於八而成於六十四【六十四卦】此皆造物之實理【總律與卦言】非天下之至變孰能與扵此【用易系辭語變字結上生下】𨿽然【此𨿽然字要過講中意非是自爲一叚】有本焉【本指黃鐘太極學孟子語】君子不謂變也【擺上變字言十二律八卦之變】觀系辭易有太極之言【易系辭上】史傳黃鐘爲律本之語【見漢律曆志上注主意本此兩句】則知律之與卦必有至一者以立其體而後不一者始得以妙其用也【應破語】今夫黃鐘下生林鐘林鐘上生太簇而終扵中呂則十二律者其始變也【晉律曆志黃鐘之宮律之本也下生林鐘林鐘上生太簇太簇下生南呂南呂上生姑洗姑洗下生應鐘應鐘上生蕤賔蕤賔下生大呂大呂下生夷則夷則上生夾鐘夾鐘下生無射無射上生中呂】中呂上生執始執始下生去滅而終於南呂則六十律其再變也【見本題注】然變則變耳【擺上意】獨不曰生十二律者其黃鐘乎【歸主意十二律始於黃鐘之一】以乾索坤爲震坎艮以坤索乾爲巽離兌則八卦者其始變也【說卦震一索而得男故謂之長男巽一索而得女故謂之長女坎再索而得男故謂之中男離再索而得女故謂之中女艮三索而得男故謂之少男兌三索而得女故謂之少女】以蒙次屯以需次防而終於未濟則六十四卦者其再變也【序卦屯者盈也屯者物之始生也物生必蒙故受之以蒙蒙者蒙也物之穉也物穉不可不養也故受之以需云云故受之以未濟終焉】然變則變矣【擺上意】獨不曰生八卦者其太極乎【歸主意八卦始扵太極之一】吁律之有黃鐘猶易之有太極【總上文照主意】無黃鐘則十二律無聞矣況於六十乎【黃鐘十二律之本】無太極則八卦且冺矣況於六十四乎【太極八卦之本】不觀本本原原之所自出則無以見生生化化之爲不窮矣【應一不立則不一者不可見無所始則生生之機亦息矣】自其不一者而觀之【學蘓東坡赤壁賦自其變者而觀之句法】則由雌防疊鳴而爲十二【見前鳴鳳始聽注】由十二而爲六十【焦延壽制爲六十律】律何其繁也【此律之不一者】由奇耦相錯而爲八【陽數奇陰數耦因奇耦而畫八卦】由八卦而爲六十四【文王重爲六十四卦】卦何其多也【此卦之不一者】然自其至一者而觀之【學赤壁賦自其不變者而觀之句法】則六十律本十二律也十二律本一黃鐘也【主意】六十四卦本八卦也八卦本一太極也【主意】知乎此則由一以盡變而天下之能事畢矣【繳盡】晉史論律卦之變【舉本文】必有取於司馬遷太極黃鐘之說其有見於此乎【本出處下文故律曆之數天地之道也司馬遷八書言律呂粗舉太經著於前史則必太極元气函三爲一而始於子十二律之生必所起焉云云以爲黃鐘之法又參之律云】抑嘗論之黃鐘者气之母而數之首也此太極元气函三爲一之始也【見上注】古人作歷必以十一月朔旦冬至起歷者蓋謂此也【見漠律曆志】蓋萬物孳萌於子而陽气施種扵土中則黃鐘之律應焉【同上黃鐘之律長九寸十一月冬至之气應焉蓋陰陽合得气鐘於子而化生萬物又云鐘者種也故陽气施種於黃泉孳萌萬物爲六气元也】其於卦气則爲中孚與復焉【黃者中之數故扵卦气爲中孚黃鐘者陽之始故扵卦气爲陽】苟求其故則千嵗之日至可坐而致也【用孟子語】班固之志漢歷始言八卦繼言十二律而終之曰黃鐘爲天紇太極運三辰五星【班固律曆志自伏羲畫八卦由數起雲云推歷生律云云律有十二又三綂者天施地化人事之紀黃鐘爲天綂云云自太極運三辰五星於上而元气轉三綂五行扵下】於不一而求其至一固其得之矣【収拾題意】固志廣遷書者也【班固十志廣司馬遷八書】讀晉志而參之以遷固則思過半矣【總結一萹之意】謹論

論學繩尺卷六

欽定四庫全書

論學繩尺卷七

宋魏天應編選

林子長箋觧

因顯知微格與後篇夫子之道忠恕論同意

仁知愛人知人如何

蔡順孫出處【論語顏淵篇樊遲問仁子曰愛人問知子曰知人樊遲未遲子曰舉直錯諸枉能使枉者直樊遲退見子夏曰鄕也吾見於夫子而問知子曰舉直錯諸枉能使枉者直何謂也子夏曰富哉言乎舜有天下選於眾舉臯陶不仁者逺矣湯有天下選於眾舉伊尹不仁者逺矣】

立說【仁知之全體至大而難名惟聖人能防之學者不能盡知也樊遲問仁知之時夫子若遲指其全體以告之豈不適滋其惑故莫若卽其所發見者以明其所難見者仁知者體之難見者也愛人知人者用之發見者也以愛人之用而明仁之體以知人之用而明知之體夫子告樊遲之大意如此蓋欲悟其所易知也】

批云【發夫子善誘之防明樊遲漸進之學文字有涵蓄有發越自淺入深節節精宻可爲

矜式】

論曰天理不可名也【仁知難知】卽其用以名其體則幾矣【卽愛人知人之用以明仁知之體幾近也】夫理之全體爲至大本未易以一端盡也【仁知全體至大難名】然是體之全惟聖人爲能防之【暗指孔子能知之】學者能盡知之乎【暗指樊遲未盡知之】夫其不能以盡知也【連接上不能盡知說去學陳止齋文法】聖人遽指其體以告之【設使孔子遽然指仁知之全體以告樊遲】豈不適滋其惑哉【豈不甚樊遲之疑惑】是故莫若卽其所發見者以明其所難見者【愛人知人是所發見者仁知是所難見者】何則【喚下意】體之隱於無形者爲難見而發見於用者不可掩也【隱於無形者仁知之體發見而不可掩者愛人知人之用也】今夫仁也知也【出題字】以其體之全者論之【應體字】則至大而不可名【仁知之體爲難見】自其發於用者求之【應用字】則愛人𨿽不足以盡仁知人𨿽不足以盡知【斡一轉方見得仁知之大處】而仁知之端則於此乎發見【愛人知人之用爲易見】聖人之語學者【孔子之告樊遲】與其直告之以是體而難名【仁知】孰若姑舉其用以明是體哉【以愛人知人之用明仁知之體】吁此夫子之答樊遲仁知之問所以有愛人知人之說【舉本文】不然夫子豈不知仁知之大有非愛人知人所能盡哉【反斡有力亦應前愛人𨿽不足以盡仁知人𨿽不足以盡知之意】仁知愛人知人如何夫子之語遲者如此惜遲之終未達也【指本文漢遲未逹亦爲後面張本得古論體】請嗣論之夫仁知太極之動靜也【用周子太極圗語太極動而生陽動極而靜靜而生陰一動一靜互爲其根又用易系辭故神無方而易無體一陰一陽之謂道繼之者善也成之者性也仁者見之謂之仁知者見之謂之智議論本此】太極之隱於渾淪者無方可求無體可見人孰得而名之【以太極比仁知說得地位廣大太極之體不可得而知亦如仁知之體不可得而見見上注又用朱文公與陸象山辧太極圖語】所可名者雨露之發生日月之昭回耳【仁之用見於愛人如天之雨露知之用見於知人如天之日月】謂雨露日月足以盡太極之造化固不可【如謂愛人知人足以盡仁知固不可】謂其非太極之造化尢不可也【如謂愛人知人不足以盡仁知亦不可】散而爲雨露日月者造化之用【如愛人知人之用】渾而爲太極者造化之體【如仁知之體】苟不於其用而觀之則太極之妙果何自而窺其際哉【不觀造化之用無以知太極之體不觀愛人知人之用無以知仁知之體】噫知太極則知仁知矣【將太極與仁知打合了】古之善言仁知者莫孟子若也【引孟子之言爲證】而孟子之所謂仁知亦惟曰惻隱是非之端而已【孟公孫丑上惻隠之心仁之端也云云是非之心知之端也】夫惻隱是非豈足以言仁知之極哉【應冒夫子豈不知仁知之大有非愛人知人之所能盡哉】而孟子特以端言之【以端字比愛人知人字見上注】端者一性之所發見【端者一性之發見愛人知人者仁知之發見】孟子亦謂仁知之隱於性者體也【應體字】而惻隱是非之發於端者用也【應用字】體不可見而用可見【應冒體之隱於無形者爲難見而發見於用者不可掩】卽其用以明其體則不可見者可見矣【應破題語】孔孟誨人是或一道也【又將孟子與孔子打合了】吾讀魯論一書記門人問答之辭【論語序言魯論語二十篇皆孔子弟子記諸善言也】其言仁者𨿽不一而足【先說孔子與諸弟子言仁非一次】其於由也寧許之以千乘之國而不許之以仁【語公冶孟武伯問子路仁乎子曰不知也又問子曰由也千乘之國可使治其賦也不知其仁也】於求也寧許之以千室之邑而不許之以仁【同上求也何如子曰求也千室之邑百乘之家可使爲之宰也不知其仁也】是何其重於言仁也【要喚下意】其言知者尢不多見【再說孔子與諸弟子言知亦非一次】不過曰知者利仁知者不惑而已也【裏仁仁者安人知者利人憲問子曰仁者不憂知者不惑勇者不懼】何其不輕於言知也豈不以仁之大如天必以天地萬物爲一體而後謂之仁【答上言仁意且說仁之大處伊川云仁者以天地萬物爲一體】知之妙如神必至於窮神知化彰往察來而後謂之知【答上言知意且說知之大處史記其仁如天其知如神易系辭窮神知化彰往而察來】以堯舜之聖猶以爲病【語雍也子貢曰如有博施】

【於民而能濟眾何如可謂仁乎子曰何事於仁必也聖乎堯舜其猶病諸】以周公之賢有所未盡【孟公孫丑下陳賈曰周公使管叔監殷管叔以其殷畔知而使之是不仁也不知而使之是不知也仁知周公未之盡也】顧可易言哉【以上說仁知至大𨿽以堯舜周公大聖人且未易盡況於由求諸子】夫其平日不易於言【連接上易言二字文如貫珠】而一旦於樊遲之問卽舉二語以告之曰愛人曰知人焉【舉本文】又何其易易耶【應上易字】吁【嗟嘆之辭】是殆未究夫子所以言也【歸本意】蓋是理之在人心有體則不能以無用【應主意體用二字】體之隱者非聖人莫能知【應冒體之隱於無形者爲難知惟聖人爲能防之】而用之顯者夫人可與知也【應冒發見於用者不可掩也用中庸夫婦之愚可以與知語】體之渾然者固難輕以語人【應冒與其直告之以是體之難名】而用之粲然者則亦未始不可語人也【應冒孰若姑舉其用以明其體渾然粲然用朱文公注太極圖語】矧夫學者之於道其資有敏鈍其識有深淺【謂孔門人品之不同】敏而深者固易以告語【如顏曽之徒則其資敏而識深】而鈍且淺者亦豈能使之頓悟哉【如樊遲之徒則其資鈍而識淺本出處注程子曰聖人之語因人而變化𨿽若有淺近者而其包含無所不盡南軒曰遲之在孔門𨿽資稟之鈍然亦務實者】若樊遲之在聖門【正引樊遲來說】明睿不如顏【顏淵】悟理不如曽【曽參】固嘗問仁矣夫子告之以居處恭執事敬而不之悟【且舉樊遲平時問仁事來說語子路篇樊遲問仁子曰居處恭執事敬與人忠𨿽之夷狄不可棄也】又嘗問知矣夫子答之以務民之義而猶不悟【語雍也樊遲問知子曰務民之義敬鬼神而逺之可謂知矣】夫舉日用常行者以告之可謂曉然易見矣【夫子告樊遲仁知之問皆曉然易見】而彼且未能心通而黙識【彼且未之悟】使夫子遽告之以天理之全則亦終於不達而已【指本文樊遲未達應冒聖人遽指大體以告之豈不適滋其惑意】是故夫子於此不得不姑卽其發見於用者以曉之【應冒發見於用意】孰爲用【喚起用字】曰【答云】愛人者仁之用也知人者知之用也【釋本意分曉】有如動一惻隱之心此愛之形於一念者也【見前注演愛人者仁之用意】然使樊遲知愛人足以爲仁而推之以至於無所不愛則可以爲仁之方也已【應冒愛人𨿽未足以盡仁而仁之端則於此乎發見又充廣一步說】萌一是非之心此知之見於一事者也【見前注演知人者知之用意】然使樊遲悟知人足以爲知而推之以至於無所不知則亦可以語知之大也已【應冒知人𨿽未足以盡知而知之端則於此乎發見又充廣一步說】是則夫子於是理之全體𨿽言之有所未竟【言夫子答樊遲之問仁知而遲猶未達再問諸子夏】然由其所已言悟其所未言【已言者愛人知人之用未言者仁知之體】則體用一源顯微無間矣【用伊川語】惜遲之終未達而猶有子夏之問也【引本文文勢不斷見題注】抑遲則未達矣【就未達二字轉作結尾】子夏得因樊遲之問發明夫子舉直錯枉之防【詳見題注朱文公曰遲以夫子之言專爲知者之事又未達所以能使枉者直之理】非惟達仁知之兩端而且能防仁知爲一本【見本題注朱文公曰臯陶舜之相也伊尹湯之相也不仁者逺言人皆化而爲仁不見有不仁者所謂使枉者直也子夏蓋有以知夫子之兼仁知而言矣】子夏其進於樊遲一等矣【此句似貶樊遲子夏之見識髙於樊遲故有此議論】𨿽然【入轉扶起樊遲文字有抑揚】微樊遲亦無以發夫子之蘊是亦善學也已【南軒曰樊遲未逹疑其未可以盡也夫子復告之以舉直錯枉能使杜者直言知人之功用如此遲猶有疑而訪之子夏遲之所疑者在他人則亦忽而不之疑也其於師友之際問辧之不置如此子夏聞夫子之言而富之舉舜湯之事以廣其心於此可見知人之爲大矣】謹論此篇多學後篇文法

因顯知微格與前篇仁知愛人知人論同意

夫子之道忠恕

林雷震出處【論語裏仁第四子曰參乎吾道一以貫之曽子曰惟子出門人問曰何謂也曽子曰

夫子之道忠恕而已矣】

立說【忠恕乃學者之所共知一貫乃夫子之所獨造夫子語曽子以一貫之妙惟曽子知之學者未知也曽子因門人之問不以一貫語之而以忠恕語之者蓋欲學者因其所共知而悟其所獨造也余並見後注】

批云【出入程朱張三先生議論理明文徹發越無餘蘊矣】

論曰以學者之所共知【夫子之道忠恕】明聖人之所不可知【子曰吾道一以貫之】非深於道者不然也【指曽子深知夫子之道】夫盡已之謂忠推已之謂恕【張南軒釋本文云云】忠爲之體恕爲之用【朱文公釋本文云忠爲體恕爲用實有是體則實有是用又南軒云忠者體恕者用大本逹道也】學者苟無志於斯道則已【學者無意於忠恕之道則已矣】誠有志焉【果有意於此道】其於日用常行之際豈能有出於此也哉【豈有出於忠恕之外】然以盡已爲忠推已爲恕猶待於盡之推之而後爲忠恕也【南軒云盡已之謂忠推已之謂恕夫子之一理渾然而泛應曲當譬則天地之至誠無息而萬物各得其所也自此之外固無餘法而亦無待於推矣曽子有見於此而難言之故借學者盡已推已之目以著明之欲人之易曉也】聖人之心渾然一理周流乎萬物之間【見上注南軒議論】其在已也則至誠無息無時而非忠【同上文至誠無息者道之體也又伊川曰以已及物忠也】其及物也則泛應曲當無往而非恕【同上文萬物各得其所者道之用也又伊川曰推已及物恕也】由學者而觀聖人【曽子而觀夫子】𨿽有淺深小大之不同【與原題相應】其爲忠恕則一而已矣【伊川曰聖人教人各因其才吾道一以貫之惟曽子爲能達此孔子所以告之也曽子告門人曰夫子之道忠恕而已矣亦猶夫子之告曽子也又南軒釋本文云道無不該也而有隠顯本末內外之致焉】忠恕者門人之所共知一貫者聖人之所獨造【發出本意見上文注】夫子語曽子一貫之防曽子以忠恕明一貫之妙【見上注】使門人因其所共知而悟其所獨造【使門人因曽子言忠恕之防而悟夫子一貫之妙】則聖人之道何必髙逺而求之哉【夫子之道忠恕而已矣何必求之髙逺】夫子之道忠恕請申論之嘗謂有學者之忠恕【如中庸忠恕違道不逺之說又見下注】有聖人之忠恕【程子曰忠恕一以貫之與違道不逺異者動以天爾又南軒曰聖人全乎此天之道也曽子所稱忠恕是已賢人求盡乎此人之道也子思所稱忠恕是已】夫理一也【總本文】果有聖人學者之別哉【設難】及觀中庸違道不逺之論【見上注】然後喟然而嘆曰忠恕之道𨿽不可以差殊觀而可以小大論𨿽不可以彼此分而可以淺深論【南軒曰云見上注程子所謂如百尺木自根本至豪未皆一貫也若隠顯本末內外之致泯然莫別則所謂一以貫之者亦何所施哉應冒淺深小大四字】是故無伐善無施勞顏子之忠恕也【語公冶長顏淵曰願無伐善無施勞】施諸已而不願亦勿施諸人子思之忠恕也【見記中庸云云】老吾老以及人之老防吾防以及人之防孟子之忠恕也【見孟梁惠王上云云以上三人皆學者之忠恕】夫子之忠恕𨿽不可以此論【惟夫子是聖人之忠恕】然小者大之基淺者深之漸也【又應小大淺深四字】卽小以明大則大者可得而求因淺以論深則深者可得而見【由忠恕之防以悟一貫之妙】曽子不以一貫之防語門人而以忠恕言之【引本文】蓋一貫之妙難名而忠恕之道易知也【發出主意應胃門人因其所以知悟其所獨造意】夫忠之有恕猶影之隨形也【程子曰忠者天道恕者人道忠者無妄恕者所以行乎忠也忠者體恕者用大本達道也】非忠則恕無由生非恕則忠無以見【見上注】是故中心爲忠盡心爲忠【分兩股設此先說忠南軒曰或曰中心爲忠朱文公曰盡心爲忠】日省月試惟恐一毫之未盡者此學者之所謂忠也【中庸云云】自夫子而觀之【斡歸夫子身上】溫良恭儉見於造次顚沛之頃【語學而夫子溫良恭儉讓以得之又裏仁造次必於是顚沛必於是】忠信篤敬得於不思不勉之餘【語子曰言忠信行篤敬𨿽蠻貊之邦行矣又中庸不思而得不勉而中從容中道聖人也】自志學之年至於從心不逾矩之日【又爲政子曰吾十有五而志於學云云七十而從心所欲不逾矩】道體混融表裏無間斂之而不見其迹窮之而莫得其際夫子之道亦曰忠而已矣【南軒曰夫子之一理渾然而泛應曲當又指本文此是聖人之忠與學者之忠不同又見下注】如心爲恕推心爲恕【此說恕南軒曰或曰如心爲恕又程子曰推已及物恕也】以已驗物惟恐推之有所未盡者此學者之所謂恕也【用朱文公語】自夫子而觀之【幹歸夫子身上】老者安之朋友信之少者懷之【語公冶長子路曰願聞子之志子曰云云】互鄕不必進而進之不以爲嫌【語述而互鄕童子見門人惑子曰與其進也不與其退也鄭曰互鄕鄕名其鄕人言語自專不達時宜】南子不必見而見之不以爲過【語雍也子見南子子路不悅夫子矢之曰予所否者天厭之天厭之朱文公雲南子衛靈公之夫人有滛行孔子至衛南子請見孔子辭謝不得已而見之】綏之斯來動之斯和【語子張子貢曰夫子之得邦家者所謂立之斯立道之斯行雲云】夫子之道亦曰恕而已矣【指本文此是聖人之恕與學者之恕不同南軒曰而已矣者竭盡而無餘之詞也】夫子之所謂一貫者忠恕也【程子曰忠恕一以貫之】所謂忠恕者天地之至誠無息而萬物各得其所也【見前注又見下注】至誠無息者道之體也萬殊所以一本也萬物各得其所者道之用也一本所以萬殊也【六句全用張南軒議論】學者𨿽不可以語此【學者之忠恕𨿽未便至聖人一貫地位】然忠恕之道則通上下而言之【見胃頭注又南軒曰中庸所謂忠恕違道不逺斯乃下學上達之義】始焉盡已而終則無所盡向也推已而今則不待推【張南軒曰盡已之謂忠推已之謂恕云云自此之外固無餘法而亦無待於推矣充廣下去說謂由學者之忠恕可以詣聖人之一貫】學至於是則爲聖人之忠恕而一貫之理盡在是矣【南軒曰以此觀之一以貫之實可見矣又見萬殊一本注】然則曽子以忠恕之道而達一貫之機其妙於啟迪頋如是哉【程子曰聖人教人各因其方吾道一以貫之惟曽子爲能達此孔子所以告之也曽子告門人曰夫子之道忠恕而已矣亦猶夫子之告曽子也應冒語】大扺悟人者必從其所已知明道者必先其所易諭【又立議論皆學者所已知聖人所易諭之理如曰孔子之道忠恕堯舜之道孝悌】人方病道之難知而又瀆之以未諭之說則彼有益惑而已【學陳止齋文亦應冒語】且堯舜之道巍巍蕩蕩蓋不可以盡言也【語泰伯子曰大哉堯之爲君也巍巍乎惟天爲大惟堯則之蕩蕩乎民無能名焉】而孟子以孝悌言之【孟子曰堯舜之道孝悌而已矣】由世俗而論之昏定晨省亦可以言孝【曲禮云凡爲人子者冬溫而夏凊昏定而晨省】徐行後長者亦可以言悌【孟子徐行後長謂之弟疾行先長謂之不弟】以堯舜之孝悌爲止於此則不可以世俗之所能而謂其非堯舜之道則又大不可也【如以夫子之道止於忠恕則不可以忠恕爲非夫子之道則又大不可】堯舜之道孝悌而已矣夫子之道忠恕而已矣【就而已矣三字打合得恰好】知孟子之言孝悌則知曽子之言忠恕【甚妙】謹論

前篇以仁知之體爲難知而愛人知人之用爲易見故孔子答樊遲之問不曰仁知而曰愛人知人者蓋欲以其所易見而悟其所難知此篇以一貫之道爲獨造而忠恕之道爲共知故曽子答門人之問不曰一貫而曰忠恕者蓋欲以其所共知而悟其所獨造也兩篇文意一同

因後知前格與後篇王導深器謝安論同意

蕭何奇韓信

曽衞龍出處【前漢韓信傳數與蕭何語何奇之漢王至南鄭信亡何聞信亡自追之居一二日何來謁上罵曰若亡何也何曰追亡者耳上曰所追者誰也曰韓信云云諸將易得如信國士無雙王必欲長王漢中無所事信必欲爭天下非信無可與計事者顧王防安決王曰吾亦欲東耳何曰王計必東能用信信卽畱不能用信信卽亡矣云云又見原題注】

立說【謂蕭何知漢圖天下之大勢以三秦爲重當時無一人知之獨信知之數與何言與之相合此何所以深奇之觀韓信後來告帝之語無非以秦之故地爲急則知何之所以奇之者在乎此也】

批云【蕭何始之所以奇韓信者言無所考觀後來信之告帝首以定三秦爲急則知何之奇信者以其知大勢與何合也原題便從蕭韓二子說去中間文勢最有法度】

論曰知所以圖天下之勢【勢字指定三秦】而後可以識天下之才矣【才字指韓信識字指奇蕭何之心在於先定三秦而韓信所言與之合故奇之】夫當天下未定之時【暗指漢初】固必得豪傑之才而後濟【暗指韓信】然世之所謂豪傑者【申上豪傑二字】其識見議論毎與人殊【所見所言與他人異】自非爲大臣者深察乎天下利害之勢【大臣暗指蕭何應破勢字】而斯人之見與之不謀而同【斯人指韓信】則亦安能識其英偉奇傑而防之儔人中哉【設使蕭何本心不與信言相合豈能知信之豪傑而防之於眾人之中】方韓信歸漢之初不過一亡卒耳【先挈韓信說韓乃楚之亡卒】當時碌碌未有奇節【用史傳語且說他有何奇處】蕭相國果何所見而奇之耶【入蕭何來難一難】意何之在漢【解上文】其所以察乎進取天下之勢者固已甚熟【先定三秦應主意勢字】而信之所言適契其心【謂信所言亦在定三秦故與何合】是故數與之語而遂以國士奇之也【數音朔謂之數者非一次也詳見題注】向使何之胸中未有定畫【反應深察天下之大勢意】則聞信之說不疑其大言無當則病其落落難合矣【無當不合理之言落落不相入之貌】安能力薦於君而使其盡酬平日之議論哉【反說奇字大有力詳見題注】蕭何奇韓信請申論之蓋嘗卽韓信登壇之論【本題下文云云王素慢無禮今拜大將如召小兒此信所以去也王必欲拜之擇日齋戒設壇塲具禮乃可王許之】以驗蕭何用蜀之語【蕭何傳臣願大王王漢中養其民以致賢人收用巴蜀還定三泰天下可圖也題下便摘出蕭韓言論同處證主意】而知天下英雄之所見略同焉【三國誌英雄之士所見略同應主意】方帝困於南鄭之時【見本題注】帝固憤郁不平【謂髙祖亦不欲居南鄭又信傳吾亦欲東耳安能鬰鬰久居此乎】而諸將之計亦莫知所出【抑諸將皆不知定三秦爲急】何之勸帝則曰還定三秦而天下可圖【見題下注】信之告帝則曰舉兵而東三秦可傳檄而定【見本題下文今大王舉而東云云】二人之論不相謀而相合【見得蕭韓二子言之相合皆以定三秦爲急】豈非皆有見於進取天下之大勢歟【應冒頭】然則何之奇信固非偶然矣【歸奇字上】何則【設問斡下意】關中之險百二之勢【婁敬傳陛下入關而都按秦之故又本紀田肻賀上曰秦形勝之國也帶河阻山縣隔千里持防百萬秦得百二焉言秦地險固二萬人足當諸侯百萬人也】圖天下者之所必先也【此天下利害大勢所在】秦得之而不能守【秦不能守三秦】楚得之而不能居【楚又不能居三秦】是天之所以資漢也【則是天以三秦與漢用酈食其傳語】爲漢計者宜莫先於席卷三秦據殽函之固東向以臨天下【敍傳席卷三秦闗中左殽函右隴蜀沃野千里南有巴蜀之饒北有胡苑之利阻三面而守獨以一面東制諸侯】是其勢之所甚便者【應勢字】當時羣臣類莫之察【應諸將之計莫知所出】而蕭相國獨深知之【發出本意】想其朝夕之間議論之際【形容數與蕭何語之時】咨訪捜攬求得夫英雄豪傑之士而圖此駿功者其志固先定矣【駿功大功也英雄豪傑指韓信應冒頭何察進取天下之勢已熟意】而一時之臣蓋未有副其薦防之意者【謂諸將】攻城略地非無絳灌樊噲之流也【絳侯周勃及灌嬰樊噲皆髙帝之功臣有攻城略地之勞】馳說口辧非無陸酈隋何之軰也【陸賈酈食其隋何皆髙帝之臣有馳說口辧之能】然不知天下大勢之所在【應勢字】則尅一城是一城而已【其功小】降一敵是一敵而已【其功亦小】其於國家大事竟亦何補【惟取天下大勢在於定三秦說倒諸將】孰謂奇謀逺略足以成天下之大功者乃有如韓信者乎今考信之所以數語於何者𨿽不可見【本文只言數與何語不言其所與何語者何事】然卽其所以告帝者而推之亦可知矣【因韓信後來告髙帝之語皆在於定三秦則知何之所以奇之者在此】謂秦將斂怨於民【出處下文且三秦王爲秦將將秦子弟數歲而所殺亡不可勝計】謂秦民屬望於漢【下文信曰秦民無不欲大王王秦者】謂項羽不都闗中而都彭城【下文信曰項王𨿽得天下而臣諸侯不居關中而都彭城】無非以秦之故地爲急【天下大勢在三秦】此其攻取要略是正何之所深致意者【何之意在三秦】則何安得不深奇之耶【何之奇信亦在三秦】嗚呼惟賢而後知賢惟豪傑而後識豪傑【歸在奇字上】信之未遇於何其羈困無聊甚矣【再敍起何未奇信之初】寄食於漂母受辱於跨下淮陰之人固不足以知之也【本傳有一漂母哀之飯信漂母注雲以水擊絮曰漂又淮陰少年眾辱信曰能死刺我不能死出我跨下信俛出跨下市人皆笑信以爲怯】官不過爲郎位不過執防西楚之王亦未能知之也【本傳信謝曰臣得事項王數年官不過爲郎位不過執防執防注云郎中宿衛執防】爲連敖而不得知名爲都尉而至於遁亡是漢之羣臣亦莫或知之也【本傳項梁度淮信杖劍從之無所知名云云信亡楚歸漢爲連敖云云注連敖楚官名漢王以爲治粟都尉上未之奇也】夫人皆莫之知而相國獨知之人皆莫之異而相國獨異之【總上三股文謂他人不奇之獨何奇之】是必其謀相符意相契有非常情之所可測識者【應冒不謀而同適契其心等語繳倒上三股人不知之之意】觀其語髙帝曰如信國士無雙欲爭天下非信無可與計事者【詳見題注】推此言也不惟知信足以察乎天下之勢抑亦知何之能察乎天下之勢矣【發盡主意與前相應】故自髙帝聴何之言用信之防【收效】因反鋒之勢【本傳龍且曰漢兵逺鬭鋒不可當令齊王使信臣招所亡城城聞王在楚來救必反漢】據建瓴之便【見上注田肯云云秦得百二焉地勢便利以其下兵於諸侯譬猶居髙屋之上建瓴水也建音蹇瓴音鈴注云如居髙屋之上而翻瓴水向下之勢易也】今年出陳倉定三秦而闗中尅復【見本傳】明年出秦闗收河南而燕趙靑齊聞風而靡【詳見本傳用兩三秦事切】向非蕭何識韓信於未遇之時則漢室平定天下之勢豈如是其易哉【有力】蓋嘗論之【又立議論】立天下之功者在豪傑用天下之豪傑者在大臣【發本題意】冦恂不見異於鄧禹則徵伐之謀將安所施【後漢防恂傳光武定河內難其守問於鄧禹曰諸將誰可使守河內者禹曰冦恂文武偹足有牧人禦眾之才以鄧禹比蕭何以冦恂比韓信】髙崇文不見知於杜黃裳則討賊之功無自而建【唐憲宗本紀公卿議者以爲蜀險固難取杜黃裳獨曰臣知神防軍使髙崇文勇略可用願陛下專以軍事委之以杜黃裳比蕭何以髙崇文比韓信】由是而觀則漢之所以定天下者非韓信之力乃蕭何之力也【引前二人證歸蕭何身上謂大臣方能用豪傑】𨿽然非何不足以知信【引上意】非髙祖不足以知何【又歸在髙祖身上】使何知信之可用而君不用焉則𨿽有知人之明何自而見【反說使髙祖不得蕭何之言則韓信無以自見】今也何言之而帝信之【謂髙祖信何之薦】曰大將則授以大將【本文】曰設壇則爲之設壇【古文】何其從之易其聴之篤耶【喚下意】豈非蕭何知信之爲國士而髙祖亦知何之爲人傑歟【本紀鎭國家撫百姓給餉饋不絕糧道吾不如蕭何云云三者皆人傑吾能用之此吾所以取天下也】故並及之【歸在人君身上有主】謹論

因後知前格與前篇蕭何奇韓信論同意

王導深器謝安

李補之出處【晉謝安傳安及總角神識沈敏風宇條暢善行書弱冠詣王蒙淸談良久旣去蒙子修曰向客何如大人蒙曰此客亹亹威采逼人王導亦深器之由是少有重名】

立說【王導晉之元老大臣也謝安晉之少年才子也晉當典午南渡國步多艱外則有羯胡之交侵內則有權臣之專制導一以雍容閒雅鎭之而天下自定深慮夫繼之者浮躁淺謀與我之所爲不相合不足以任犬下之重故見謝安於弱冠之年雅量識可以維持於異日所以器之於未用之先也】

批云【謂王導之所以器謝安者迹無所考觀後來安之大用一以雅量鎭天下爲先則知導之器安者以其有雅量與導合也中間文勢得之老蘇管仲論奪胎換骨出來】

論曰大臣以已爲之事業【謂王導已用於晉鎭以雅量】而期人才於未用之先【謂謝安未用於晉其雅量適與導合所以深知器之期字有器意】其爲天下國家計逺矣【主意】夫當天下多事之秋【秋時也用諸葛亮出師表危急存亡之秋字】凡有才者皆在所可取【且聞說】而大臣所見【暗說王導】顧必深予其合於已者何哉蓋王業偏安事變疊起【指東晉時用出師表王業不偏安語】決非浮躁淺謀者所能辦也【浮躁淺謀與鎭浮雅量之人相反】吾能以鎭浮之量而靖之於先【指王導本傳識量淸逺又見後注】亦必欲得雅量之君子而後可以維持於其後【指謝安本傳安嘗泛舟風起吟嘯自若人服其雅量】於此有人焉【指謝安】其議論也雍容其器識也宏博【見雅量意】是𨿽未至於建功立業之地【言其未用】而其他日之所成就吾預知其有以措天下國家於治安矣【言其雅量與已相合可以保其治安】嗚呼此王導所以深有取於謝安也歟【入得快】夫以謝安方弱冠之年而王導已深器之【本題注又記曲禮人生二十曰弱冠】導非私於安也【斡下意】導之雅量鎭浮已足以植立江左之晉【應前唐裴度傳贊江左王導謝安坐鎭雅俗又上注】則異日之晉其可以輕舉妄動者爲之耶【須得雅量之人應浮躁淺謀語】以其所已爲【王導】而期夫人之所未爲【謝安】導之爲世變慮者微矣【應破題】不然何其器謝安之深也王導深器謝安請以是論之人才之在天下以一藝自見者是一藝而止也以一事自見者是一事而止也【以小形大旁映題意】求其以天下之量而能任天下之重者蓋不多得【歸重本題意孟伊尹任天下之重】是以爲大臣者不患天下之無才常患人才不足以膺天下之任【貫上任字】不患人才之不用常患人才自小於未用之初【應未用字】使夫人之器量適契吾心之所期【暗說謝安雅量與導相合】則今日之未用已可以覘他日之大用天下國家終將賴之【發明主意】韓信之未用也蕭何奇之【前韓信傳信亡楚歸漢上未之奇數與蕭何語何奇之應未用意】何非爲信也蓋爲漢也【應導非私安也爲天下國家也意】張柬之未用也狄仁傑器之【唐張柬之傳武后曰安得一奇士用之仁傑曰荊州長史張柬之𨿽老宰相才也應未用意】仁傑非爲柬之也亦爲唐也【應導非私安也爲天下國家也意】使二子而無益於漢唐成敗之數【反說韓信張柬之】則蕭何仁傑亦以庸駑待之矣【反說蕭何狄仁傑庸常也駑不良也】其所以拳拳於此者【轉正】必有以深契乎吾心之所期也【應主意】謝安之年少𨿽未可以二子例論【以安比韓信張柬之】而王導所深器之者實與蕭何仁傑同此心也【導比蕭何狄仁傑】然則論大臣之許予可不於此乎觀之【過本題意】

且東晉人才亦不乏也【且說晉時人才之多】顧榮賀循江東之望而導不之器【王導傳顧榮賀循此士之望不若引之以結人心】桓彛周顗晉朝之重而導不之器【同上桓往見導極談世事還謂顗曰向見夷吾吾無憂矣管仲字夷吾桓彛以王導比管仲】弱冠之童烏知其足以當大事【題注指謝安從此設難起】淸談之口烏知其可以佐國家【題注指謝安】而導乃以堂堂元老之尊而獨拳拳於東山之孺子是何心哉【謝安傳安始有仕進志將發新亭髙崧戱之曰卿屢違朝防髙臥東山諸人每相與言安石不肯出將如蒼生何】而況淮淝未戰指授將帥之略則未聞【同上符堅百萬次淮淝安指授將略各當其任旣破堅有驛書至安方對客圍碁旣竟了無喜色客問之徐云小兒輩已破賊】新亭未召從容就席之儀則未覩【新亭見上注又本傳云桓溫大陳兵衛將移晉室呼安及王坦之欲害之安神色不變曰晉祚存亡在此一行旣見溫安從容就席謂溫曰明公何湏壁後置人耶溫遂語笑移日】尙書僕射之職未除則鎭以和靜禦以長算亦未施設其萬一【本傳除右僕射又時彊敵防境安每鎭以和靖禦以長算人皆比之王導而文雅過之以上用事皆是後來的句句各以未之一字喚過見得是未用時】導果何見而深器之【自弱冠之童至此凡兩難】大臣意向實系觀瞻取舎一偏安危易位【謂大臣不敢輕於去取人物實系天下之安危】導鎭重人也【見前注轉正意】豈冝輕於許可哉【見得是大事】嗚呼吾以是知王導之盛心矣【正發主意】何者【設問】典午南渡國步多艱【典午司馬也晉姓司馬本紀童謡云五馬同渡江一馬化爲龍及永嘉中王室淪覆帝與五王獲濟而帝竟登大位焉】外而胡羯之交侵【時五胡亂華】內而權臣之專制【指桓溫等】晉之天下幾不可爲【言東晉時天下多事】導也以雍容處之以淸靜鎭之【主意又見下注】彼其識量淸逺濟逺猷眞以天下國家爲已任者【王導傳導爲政務在淸靜又少有風鑑識量淸逺又拜丞相冊曰朕思憑髙謨濟逺猷】戮力王室尅復神州此心未嘗一日釋也【同上每至暇日相邀出新亭飲宴嘆曰風景不殊舉目有江河之異相視流涕導變色曰當共戮力王室尅復神州何至作楚囚相對泣耶】特以當時事勢前軒後輊未易支吾【軒輊猶輕重也支吾猶撐拄也】以一輕躁浮薄者處之豈不殆哉【應冒浮躁淺謀語】今日之天下旣能以雅量而措諸安【王導自己如此】則異日之天下亦宜得雅量之人而繼吾志【亦須得人如自已方可】得人如安石而用之豈不當於予心乎玆其所以器之之深也【惟謝安雅量與自已合故深器之】吁外而胡羯內而權臣均爲晉之患【再喚前語】而終不足以患晉者徒以有導焉耳【有王導雅量鎭之】一日無導則彼皆得以肆其志【無導則亂】故爲晉者不患有內外之憂而患無導【總前內外二字再申上意】有導則內外之變皆可潛消而陰弭之【有導則治】今也導復得其如已者【指謝安】則導𨿽死晉國未爲無導也【有謝安在與已一般從有導焉耳起直至此住是學老蘓管仲論奪胎換骨出來】此其用心果爲謝安乎

抑爲晉乎【應非爲安也爲天下國家也意】異時安之用國【收效】或予之以文雅之才【注見上】或美之以廟堂之量【晉紀論謝安有廟堂之量】或善其有以慰天下蒼生之望【注見上】卒之衂符秦百萬之師於不動聲色之間【秦苻堅注見上衂戰敗也】消桓溫狂悖之心於優防暇豫之際【汪見上】其視禦劉石之冦【王導禦劉聰石勒二防】平王蘇之亂者【通鑑晉明帝太寜元年斬王惇成帝咸和三年斬蘓峻】若合符節【言安之收功與導則同用孟子語】前日之所深器者於此驗矣【導之言驗】晉之王業賴以復安推原其由導之力也【歸功王導】昔者管仲相齊【以管仲比王導】人才非無如仲者【言齊之人才亦多】而仲於鮑叔賓胥無之徒各疏其短【老蘓管仲論仲之書有記其將死論鮑叔賔胥無之爲人且各疏其短見史記】遂使齊之伯業以管仲而興亦以管仲而替不能儲才爲異日用冝其相齊之卑也【儲畱也公孫丑上管仲得君如彼其專也功烈如彼其卑也】人謂導爲江左夷吾由是言之非仲所及矣【溫嶠傳嶠見導曰江左自有夷吾人復何慮也言管仲不能舉人才不如王導之知人】然則王導之賢愚將求之於古人可乎【抑管仲扶起王導】嗟夫論今而較之則有餘【揚之】論古而伸之則不足【又抑之】克庸只徳者周公必進於王以蕃王室殆非王導之所可學【書蔡仲之命蔡仲克庸只徳周公以爲卿士又睦乃四鄰以蕃王室謂導不如周公之薦蔡仲】文武吉甫以輔成中興之業者君子亦歸諸張仲孝友之功【詩文武吉甫萬邦爲憲云云侯誰在矣張仲孝友謂王導不如張仲之友吉甫】王導之胸中愚固未知其涯涘【涯涘窺測之也略揚之】而深器雅量之人適足以長晉人淸談之風【又抑之見本題注】而終不能洗銅駝荊棘之辱【晉書或指銅駝曰防須見汝在荊棘中】意者其人非歟【疑人才之非】抑時非歟【疑晉時之非】秦漢而下君子每恨古人之不復見而復於王導恨焉【又扶起王導大凡論漢唐人才扶起了又抑倒旣倒了又扶起方得文字有曲折】亦君子所不取也謹論

前篇謂何之奇信以信之知大勢與何合

此篇謂導之器安以安之有雅量與導合

兩篇同一意可以參看

此篇系校定正本其間多有攺易處

就題去取格與道術智誼之指論同格

志意徳行智慮如何

洪彊中出處【荀榮辱天生烝民有所以取之志意致修徳行致厚智慮致明是天子所以取天下】主意【取荀卿之言志意徳行而不取荀卿之言知慮謂聖人之所以有天下者不過正心修身而已曷嘗窮其智巧竭其謀慮以爲彊取之計正心包志意字修身包徳行字無他術包知慮字】

批云【正心修身四字出於大學文字典雅去取極當此時文之最明潔者】

論曰聖人所以有天下者【指本出處天子取天下意】自正心修身之外無他術也【正心包志意修身包徳行無他術包知慮本意取荀卿之言志意徳行而不取其言智慮】天下不可以智術取也【便罵倒知慮不可以取天下】以智術取之者後世之事【此是戰國以後時事】非聖人所以有天下之道也【聖人取天下未嘗用智慮】聖人不有乎天下【無心於取天下】而天下卒爲聖人所有【天下自歸】豈他有謬巧哉【不用智慮用漢書韓安國傳語】惟其心無不正而志之所充意之所發皆極其誠【正心包志意】身無不修而徳之所存行之所積皆極其粹【修身包徳行】則我𨿽不求以得天下而天下自不能不歸於我【應小講起語】聖人所以有天下者用此道耳【只用志意徳行而不用智慮】何嘗曰窮其智巧竭其謀慮而思以爲彊取天下之計耶【駁倒知慮之說】況天下不容以彊取【應接題起語】聖人亦何意於取之【應我不求以得天下意】其所以正心修身直以爲分內事【指志意徳行四字】而天下之從違逆順姑以付之人心之自然【未嘗彊取之】至於不得已而應其所求【應副天下之求我者】不過自其心身者舉而加之【發出主意孟子言舉斯心加諸彼而已】如將挾是以取天下而且參之以計術

【指智慮】則聖人固有所不屑也【謂聖人未嘗以智慮取天下】荀卿子論天子取天下而歸之志意徳行似矣【先取荀子言此四字】胡爲繼以智慮之言【難智慮字】智慮固聖人所不廢也【略取荀子言智慮二字】然使役智慮以取天下其遂流爲戰國權謀之習【卻罵倒荀子之說應接題以智術取之者後世之事】聖人豈若是歟【接應題非聖人所以有天下之道也】志意徳行智慮如何請與之辧嘗謂得天下有道而一毫之智術不與焉【道是志意徳行智術是知慮孟離婁上得天下有道得其民斯得天下矣與去聲】得之有道者惟其求之於心反之於身無所不用其極【照主意心身字用大學君子無所不用其極】而天下之人依依然歸於我【應自天下不能不歸於我】自有推之不能去辭之不能釋者【見我非彊取而天下自歸意】此則聖人所以有天下之道也【照破題語】舎是而詐焉巧焉計慮焉【皆是智慮】思以機奪而術取之【機術亦是智慮】未得之患得之旣得之患失之【語陽貨云】膠膠擾擾日戰天下於方寸中【膠字上聲語出荀子如此則是彊取了】而謂聖人爲之乎【疑辭謂聖人不肯以智慮取天下】大學一書乃古人平天下之道【舉大學語來證】而必曰先正其心先修其身【本題立說祖此大學云云古之欲明明徳於天下者先修其身欲修其身先正其心】荀子所謂志意之修正心之說也所謂徳行之厚修身之說也【先取荀卿志意徳行之說與大學之語同】而復拳拳於智慮之言何哉【難之】借曰知之至慮之得【且寛一著說大學慮而後能得又知之至也】智慮非聖人之所能忘也【與冒頭知慮固聖人所不廢也相應】而獨不曰【以下卻說大學之言知慮異荀子之言知慮】誠意致知自實意之外無所用其智【大學欲誠其意者先致其知】止善慮得自至善之外無所容吾慮乎【同上在止於至善云云慮而後能得】今也於志意徳行之外而使人主而求其所謂智慮【舉荀子之言】則其智也必流爲智巧之智其慮也必徒爲計慮之慮矣【智慮之流如此與大學之言智慮不同】此戰國以詐相髙以術相尙者之爲而非聖人有天下之道也【應冒接題以智術取之者後世之事而非聖人所以有天下之道也】卿也其殆耳濡目染不能不出入於譎正之間者歟【言志意徳行則爲正言智慮則爲譎譎不正也】昔舜之有天下也【舉舜實事來講】聞意同天地矣【史樂書舜樂與天地同意】聞徳洽民心矣【書禹謨好生之徳洽於民心】豈嘗區區於志慮哉【舜未嘗用智慮】武王之得天下也【又舉武王實事來講】聞志以道寧矣【書旅嫯志以道寜言以道接】聞有不矜細行之戒矣【同上不矜細行終累大徳】亦豈嘗役役於智慮哉【武王亦未嘗用智慮】夫以舜之明武王之睿不可謂非智也【說舜武王亦有智舜典濬哲文明洪範思曰睿】念玆在玆始於憂勤亦非漠然無所慮於天下者【又說舜武王亦有慮書禹謨念玆在玆魚麗始於憂勤】然而察物而不徧【孟子盡心堯舜之智而不徧物】垂拱而無爲【前漢董仲舒防垂拱無爲而天下太平】聖人非固黜聰明以爲髙【智也】而置世故於度外也【慮也聖人亦未嘗不用知慮特不如後世之所爲耳】惟其質之於心而無愧【照正心字】揆之於身而無慊【照修身字】一念忱實自足以感人心【志意】百行純全自足以服天下【徳行】則舉四海之大皆不出於聖人心身之外【包志意徳行字】而吾之智慮亦將與天下相忘於無思無爲之中【惟有志意徳行則智慮亦不必用易系辭無思無爲也】若其私憂過計鑿吾天於智慮之末而求以此取天下【此是後世之知慮與聖人不同應本出處】則天下且將不勝其多事矣【智慮】故夫外心身以求治騁智慮以爲功者【後世無志意徳行只用智慮】三代以下皆然而戰國爲甚【應冒接題以智術取之者後世之事】彼豈不謂一人之智巧足以周天下之情一已之計慮足以應天下之變【再推究後世用智慮之本心】卒之力愈勞而取天下也愈艱【智慮不可彊取天下】則智慮亦秪以自耳【又何取乎智慮】孰知夫一人之情千萬人之情【杜牧賦一人之情千萬人之情】鶴鳴子和【易鶴鳴在陰其子和之】此感彼應正系於志意之所發【歸志意上】盡已而盡人【記中庸盡已之性以盡人之性】君正而國正【孟離婁君正莫不正】有覺徳行四國順之【詩抑篇云雲歸徳行上】吾惟正吾之心爲無自欺爲信以發志而已【大學所謂誠其意者母自欺也易大有卦信以發志也】何暇於正心之外而過爲是之深謀宻慮哉【惟用志意而已奚用謀慮】吾惟修吾之身爲果行育徳爲庸徳之行而已【易防卦君子以果行育徳又中庸庸徳之行庸言之謹】何暇於修身之外而彊爲是之自作聰明哉【惟用徳行而已奚用知巧】誠使志意有所未修徳行有所未厚【反謂四字】則人必不我從物必不我化【心不正身不修則天下必不歸我】情僞不勝其當察也如之何而不用吾智【謂用智巧以取天下者】事變不勝其可憂也如之何而不勞吾慮【謂用謀慮以取天下者】心正矣則不言而信不動而敬【中庸云云】𨿽智行無事可也𨿽無思無慮可也【孟子離婁下智者行其所無事又易系辭天下何思何慮】寧復假此以爲取天下之具哉【發盡主意】吾故以爲卿之言未免於擇焉而不精也【應舉題貶荀子韓原道荀與揚也擇焉而不精】志意之修徳行之厚【先出志意徳行四字】此乃人主當然之事本非以此爲取天下之地【古者聖人用之如此】今而曰此天子所以取天下已非聖人之用心矣【謂荀子志意徳行之言則是而取天下之言未是】況又外是以從事於智慮之間而曰吾將以此取天下吾知聖人決不爲也【古之聖人不用知慮以取天下】天下如彼其大也人心如彼其不齊也吾將恃吾之智慮以取之多見其有所窮矣【駁倒荀卿智慮取天下之說】孰若正吾心修吾身而聴天下之自爲去畱耶【應主意】嗚呼晉以譎而敗於譎【語十四晉文公譎而不正】楚以詐而敗於詐【前漢仲舒防五伯先詐後仁義】秦以權力而敗於權力【史本紀始皇爲人貪於權勢譎詐權力四字皆是智慮】智術之不足以有天下如此【極言知慮之說不足取】君子所以不得不與荀卿辧【辧倒了】戰國儒者若孟與荀其著書立言一也【將孟子來比荀子】孟子嘗謂竭心思以仁天下矣【孟離婁上聖人旣竭心思焉繼之以不忍人之政而仁覆天下矣】而荀卿則謂修志意以取天下【謂孟子言心字與荀子言志意字同】孟子嘗謂天下之本在身矣【孟同上國之本在家家之本在身】而荀卿則謂厚徳行以取天下【謂孟子言身字亦與荀子言徳行字同】孟子嘗謂是非之智充之足以保四海【孟公孫丑上是非之心智之端也苟能充之足以保四海】而憂以天下樂以天下【梁惠王上】亦歷歷爲時君道之【孟子歷舉此言告戰國之君】而荀卿則又謂明智慮以取乎天下【謂孟子言智慮字亦與荀子之言同】迹其所主者在於取天下則凡正心修身無一而非徇乎外者是豈聖人之事哉【謂荀子之言在於取天下則是有心彊於取了不如孟子之言聴其自然】吁此固孟荀之所爲異也【判斷二人所言不同】不然何以曰孟氏醇乎醇卿也大醇而小疵【舉韓子之言未斷二子優劣韓讀荀云】謹論

就題去取格與志意徳行智慮論同格

道術智誼之指如何

趙師榞出處【前漢賈誼治安防天下之命系於太子太子之善在於早諭教與選左右夫心未濫

而先諭教則化易成也開於道術智誼之指則教之力也】

立說【道與誼正理也術與智不正之理也謂賈生言教太子之道以道居始以術與智居中以誼居終則是其始導之以道之正其中導之以術智之不正其終又欲導之以誼之正其言駁而未純殊不思以智術之說據其中俾之入道未幾繼爲智術所勝則去道愈逺所謂誼者終失之】

批云【去取當理行文有法其止齋之嫡傳歟】

論曰明正理以爲教者【正指道誼】不可以不正者雜乎其間也【不正指術智謂賈誼所言教太子之道始言道終言誼皆是正理豈可以智術不正之理雜乎其中】教諭之道【提起教諭太子是綱領】一本於正而已【道誼】夫苟一本於正也【學陳止齋文法】則始此正也【指道】終亦此正也【指誼】或者介乎始終之間而卽雜之以不正焉【指術智】夫介乎始終之間而卽雜之以不正【疊上句轉亦學止齋文】則入乎正者未熟【是道】遽轉移而之他【是術智】異日望其復入乎正也難矣【是誼】古人爲萬世慿借之地而教諭之早者【見本題注】恐不若是其駁也【始旣曰道中乃曰術與智終又曰誼是駁而不純】且道誼者古今之正理【此是正防道理】言必正言行必正行【本題上文太子廼生而惟見正事聞正言行正行】捨道誼之外他無所謂正者【只道誼是正】賈生不爲漢計則已【舉賈誼言來說】如其爲漢計也【轉】則曰道曰誼足矣何必復以智術而雜乎道誼之中者哉【取其言道誼而不取其言術智中字巧見得道字在始術智字在中誼字在終】夫始乎道終乎誼而中之以智術則是入乎道由乎智術而復入乎誼者也【且據賈子先後之言】不思入道未幾而卒爲智術所勝則去道愈逺而所謂誼者終失之【將題中四字判斷】此賈生之言君子謂其駁而不醇也【言術智是駁言道誼是醇】道術智誼之指如何請得與賈生辧古人教諭之防可得聞歟【舉賈子防中所言辧起】曰吾聞其正矣【道與誼】未聞其不正也【術與智應破題不正字】何則教之以正猶懼不正【言道誼】教以不正其能正乎【智術】甚矣正不正𨿽兩途【總說道術智誼】而惟正之足以勝不正也【且說道誼可以勝智術】夫惟正足以勝不正【申上文】固也【固是如此】然始終之俱正【道居始誼居終】而一有不正據乎其中【言術與智】則正者反爲不正者所勝【道誼爲智術所勝】且古今天下之正理孰有出於道誼者乎【喝出道誼字】教諭之指而有出乎道誼之外者智與術反勝矣然智術定足以勝道誼哉【且占彊說】惟道居其首誼居其終而智術據乎其中【發出主意】則始者易揺終者易失其究也道誼卒爲智術所勝【理是如此】此賈生道術智誼之指君子惡其教之雜也【應破題雜字言道誼則純言術智則雜】母已則三代所以教世子尙有可考者【略舉賈子語】其始也入則有保出則有師【記文王世子凡三王教世子太傳在前少傳在後入則有保出則有師】其中也樂正司業父師司成【同上云云一有元良萬國以貞世子之謂也】其終也大而君臣父子長防之倫小而爲弦誦干戈羽籥之節【同上云云成王防周公相抗世子法於伯禽欲令成王知父子君臣長防之道也又春夏學干戈秋冬學羽籥云云春誦夏弦】至於禮樂詩書也釋奠養老也與士庶人同習其習也【記王制樂正崇四術立四教春秋教以禮樂冬夏教以詩書王太子王子羣後之子皆造焉文王世子凡學春官釋奠於先聖秋冬亦如之又凡大合樂必遂養老】始乎正中乎正終乎正無非道誼之流行【見得三代教世子之法皆是正理】伊尹之於太甲周公之於成王是也【並見尙書】奚其術奚其智【不用術與智】蓋自春秋戰國之紛紛而智術之說熾【智術起於此】此皆權謀譎詐詭遇獲禽者之所尙【不取智術之說孟王良云云曰吾爲之範我馳驅終日不獲一爲之詭遇一朝而獲十】而豈所以爲教諭太子之指哉【智術非教太子之道】然嘗謂賈生言智術者不足責【舉本文辧難】以智術據乎道誼之中深可責【照主意不取智術之說】何則道誼者帝王之止理【此是正防】智術者伯圖之巧謀【此是不正的】今而始之以道中之以智術而終之以誼【發明主意】則是教之以堯舜禹湯文武【始之道也應帝王正理】而卽雜之以齊桓晉文【中之術智也應伯圖巧謀】而又欲歸之於堯舜禹湯文武【終之誼也】其將何所決擇耶【謂賈生之言雜】究其極也道誼之卒孤而智術之卒勝【抑賈子之說】夫道誼本不爲智術所勝【又占彊說應前語】蓋智術據其中而爲之主則道誼反爲之賓此智術之所以勝耳【應智術據乎道誼之中語主賓二字有眼目】且所謂道誼者何也【再喚起二字說】曰非先王之言不敢言非先王之行不敢行【孝經】希聖賢【周子通書士希賢賢希聖聖希天】心六經【文中子心若醉六經】師古始【史秦人不師古始】皆是也【謂道誼】反是則術耳智耳【出術智二字】夫仁有術教亦有術【孟是乃仁術也又教亦多術矣】智五常之一也【仁義禮智信】固亦何惡於智術也哉【且放寛說】深惟淸明之初決擇未定【說教太子之始】教以道誼吾猶懼其不堯舜禹湯文武若也【出道誼二字】若以智術居中用事而道誼反聴命焉【又出智術二字照主意】則機心之長良心之消也【智術反勝道誼】人爲之勝天理之防也【術智反勝道誼】他日好猜忌好刻薄好察察而無天地民物之量常必由之【智術之害如此本紀帝爲人猜忌又以苛爲察以刻爲明】爲千萬世付托之地者若是疏乎【言教太子不可用智術】嗟夫指之以道矣又指之以智術指之以智術矣而又指之以誼【舉本題四字次序】正邪互戰茫無定向【道誼是正智術是邪】譬之行百里者至五十而迷【譬諭切】夫發軔之初路之正也【如始教之以道】至五十而迷則顚冥於旁蹊曲徑【如中教之以智術】欲返則失其所來欲往則昧其所止終無歸宿之鄕而已【應終又欲教之以誼應冒入道未幾而卒爲智術所勝則去道愈逺而所謂誼者終失之】賈生道術智誼之指適相似者【證賈生之言】遂使文帝不審於鼂家令【前鼂錯傳鼂錯爲太子家令云云皇太子讀書多矣未知術數】竟以成其刻薄之資【景帝天姿刻薄】是當誰任其咎耶【責歸賈子】抑論之【再宣本意】教諭之道貴於純乎正【道誼】教之以正莫大於謹其初【教太子之始】蓋一初之天淸明不汨【應淸明之初意】道誼森然於方寸可與爲堯舜可與爲禹湯文武【收拾講中語】烏知所謂智術者【知有道誼則不知有知術】非不知也無智術之可知也【斡得精神】無智術之可知而遽語之以智術【初心淸明只知有道誼不知有智術豈可以智術之語告之】彼將厭其所未嘗無而貪其所未嘗有矣【初心本無智術今告之以智術則知有智術之說矣】𨿽然智術介乎其中而卒能自拔於正者吾於漢武乎有取【取漢武帝與此題意合】方其卽位表章六經道也【武帝本紀云云】中間事土木求神仙好徵伐無一日不由乎智術【三輔黃圖序武帝土木之役倍秦越舊又郊祀志乃作通天臺招徠神仙之屬又荀悅論武帝窮兵極武百姓空竭】及其術窮智敗本心呈露輪臺之悔則反而歸之於誼【西域傳下詔陳旣往之悔今請逺田輪臺非所以優民也又贊云末年乃下哀痛之詔豈非仁聖之所悔哉】而帝亦於是乎春秋髙矣【謂武帝末年】是可喜也亦可惜也【喜其道誼之得而惜其智術之失】吁賈生之言其誤於景帝【智術之說誤之】而驗於武帝者歟【始道終誼之說驗】𨿽然亦豈願其言之再驗哉【有悠長之意】謹論

前篇取荀子之言志意徳行而不取其言智慮此篇取賈生之言道誼而不取其言智術是同就題去取格

推原心學格可與朱埴顏淵潛心於仲尼論參看

仲尼潛心文王

林斯光出處【揚問神篇敢問潛心於聖曰昔仲尼潛心於文王達之顏淵亦潛心於仲尼未達一

間耳】

立說【文王處商之窮孔子處周之窮皆遭時之不幸者也然文王之窮則道不在天下而在於演易孔子之窮則心不潛於堯舜禹湯之數聖人而潛於文王蓋其所同者道也其不幸而同者時也】

批云【辭達理明發明二聖人之心於千百載之上佳作也】

論曰知有聖人之道【謂文王演易仲尼學易是同此道】而又知有聖人之時【謂文王處商之窮仲尼處周之窮是同其時】然後可以論聖人之心矣【謂仲尼之心潛於文王之易是同此心】夫道統之相傳聖人實宗主之【先提出道字總說數聖人】然天下不能皆堯舜禹湯之日【此是聖人之達者】而適遭其變者其遂已於道乎【此是文王仲尼之窮者】達而在上則行之【指堯舜禹湯】窮而在下則明之【指文王仲尼用老蘓春秋論達而在上則其道行窮而在下則其道明】苟不幸而居其窮【文王仲尼處時之窮】則聖人之斯道者𨿽異世而均此心也【文王處商之窮孔子處周之窮其時𨿽異其心在於道則一】文王之與孔子其居聖人之窮者乎【應上窮字總說兩人皆處時之窮】文王之窮則道不在天下而在易【出主意】孔子之窮則心不潛於堯舜禹湯之數聖人而潛於文王【發出主意】蓋其所同者道也【應前道字】其不幸而同者時也【應前時字】使孔子而非文王之時則此心此道固已黙契於數聖人耳【數聖人謂禹湯文武】而何獨潛心於文王哉【反說有力】揚子云曰仲尼潛心文王請發其防且夫精防一理三聖相授吾見聖人之心也【先提起心字說書大禹謨帝曰來禹人心惟危道心惟防惟精惟一允執厥中又漢董防禹繼舜舜繼堯三聖相授而守一道】未見聖人之潛其心也【辧難】嗚呼是豈無所用其心哉【解用孟子語】蓋是時【歸在時上來】治化足以相因道統足以相承而天地生民之經紀未嘗一日不修明於天下【謂堯舜禹湯之時達而在上則其道行】夫是以聖人之道有隆而無污【記檀弓道隆則從而隆道污則從而污】聖人之心有相孚之實而無向慕之勤者【不待潛心】其所遭之時然也【所遇時節好】後之有聖人之道【有堯舜禹湯之道】而無聖人之時【無堯舜禹湯之時】如文王孔子其心始有不獲遂者矣【過本題二人來說主意】文王窮於商者也【丈之窮】孔子窮於周者也【孔之窮】然文王之道旣不以其不行於天下而已於心【應文王道不在天下而在易】則孔子其可以不文乎【應孔子心不潛於堯舜禹湯而潛於文王】羑里之囚文王之變亦已亟矣【且先說文王處時之窮通歷紂用崇侯之讒乃囚文王於羑里】而演易之防【同上始作周易彖象】以闡斯文以極天地萬物之變【文王在於易之道】文果何心哉【設問心起】文王之心【答心字】蓋謂吾身可窮而吾之道不可窮【應前窮字】可使吾之徳教終未洽於天下而不可使天下一日無斯文【謂時可窮道不可窮孟公孫丑文王之徳百年而後崩猶未洽於天下】是時文王之時非昔者數聖人之時【其時𨿽異】而文王之心卽數聖人之心也【其心則一】特其時有不得已焉耳【繳上時字】洙泗素王【孔子設教於洙泗之上又左序說者以爲仲尼自衛反魯修春秋立素王素王謂有徳無位也】以文王之所以憂道者爲春秋慮爲萬世慮則其心欲不同得乎【孔子憂道之心卽文王之心】琴有襄【家語辧樂解孔子學琴於師襄】禮有聃【同上觀周篇孔子至周問禮於老聃】官名有郯子【左昭郯子來朝叔孫昭子問曰少皡氏鳥名官何也郯子曰吾祖也我知之仲尼聞之見郯子而學之】皆孔子之心也而其潛不在是也【孔子之心不於此數者】去文王於五百載而聞知之【孟盡心下由文王至於孔子五百有餘歲云云若孔子則聞而知之】讚易道於六十四卦而十翼之【見下注又釋文序孔子作彖辭象辭文言系辭說卦序卦謂之十翼又見易說卦疏孔子十翼之次】蓋自轍環不遇退而修教【書序轍環天下卒老於行雲云遂乃定詩書明舊章云云足以垂世立教】而夫子之心潛於重易之聖人久矣【揚問明文王重易六爻】故夫韋編三絕人見其勤於易也【史孔子世家讀易韋編三絕】而不知其所以勤者非易也文王也【發出意不在易之書而在文王之道也】仰而思之夜以繼日【用孟離婁下全句】夫子之於文王也其亦幸而有文王之易以使斯文之不墜【見下注】而又幸有孔子者同此心也【發出孔子之心與文王同】文王旣沒文不在玆乎【語子罕子畏於匡曰文王旣沒文不在玆乎天之將喪斯文也後死者不得與於斯文也天之未喪斯文也匡人其如予何】觀此則文而非孔子文王不得其傳矣【反繳上意】故嘗謂禮樂有制志於興周【記明堂周公制禮作樂】則夫子之夢在周公【語述而子曰甚矣吾衰也久矣吾不復夢見周公】大道不行安可遂廢【家語云云】則夫子之心在文王【本出處】以夫子之祖述堯舜憲章文武【中庸】其精神未始不防於數聖人之世【孔之心非特潛於文王一人】觀加我數年之語【語述而子曰加我數年五十以學易可以無大過矣】與夫吾衰之嘆【見上】誠悲其獨潛於文王者蓋晚而不遇之思也【孔子之心在此】𨿽然潛心之說亦揚子云之言云爾【略責子云未知孔子之心】要之由孔子而上求其所謂心者當以傳心論之【繳盡一篇之意韓子原道堯以是傳舜舜以是傳之禹禹以是傳湯湯以是傳文武周公以是傳之孔子】謹論

推原心學格可與林斯光仲尼潛心文王論參看

顏淵潛心於仲尼

朱埴出處【同前】

立說【顏子之學主於靜故其心潛於仲尼謂之潛者悟道於不聞不睹之表契道於無聲無臭之間吾心之中自有一夫子也使學而非靜則不能黙識聖人於一心之微而徒求聖人於口耳之末其去聖人愈逺矣何潛之有】

批云【主靜之說得之周子太極圖靜字有潛意亦於顏子身上最切中間發越透徹語意

俱新此時文中之軒軒焰焰者】

論曰以靜爲學【靜見顏子潛心處】深於道矣【深造仲尼之道】天下之理未有不由靜而入【喝起靜字】學而非靜【反說】則膠於口耳形迹之粗耳【便不能潛心了】賢者之求道【轉正】固惡夫昧昧而尢惡夫皎皎【昧昧是昏防者皎皎是表暴者此二樣人皆是不能靜防】故必主乎靜而後無入而不自得焉【太極圖聖人定之以中正仁義而主靜又中庸君子無入而不自得焉】靜者何潛心是已【分曉】心者神之舎【莊心者神明之舎】神者聖之寓也【孟大而化之之謂聖聖而不可知之之謂神】聖之所以爲聖亦心之精神爲之耳【此句本出孔叢子陸象山與朱文公辧太極圖用此一句】吾惟於此【暗說顏子潛心於仲尼】反照而內觀黙通而防曉【見得是靜方能潛心】悟道於不睹不聞之表【中庸戒愼乎其所不睹恐懼乎其所不聞】契道於無聲無臭之天【詩上天之載無聲無臭二句形容潛心於仲尼意】自他人觀之𨿽若無所識者【開】而不知黙而識之乃眞識之精【合此是潛心仲尼語述而黙而識之】𨿽若無所事乎言【開】而不知不言而諭已造於不容言之妙【合此是潛心仲尼孟施於四體四體不言而諭】天天相照【以吾之天契聖人之天】吾心一聖人也【心中自有聖人】心在是則聖在是【聖人非吾心外物】深造於斯道也固冝【映破語】不然舎靜以求道外吾心以求聖人【反說】吾見其泛泛焉而已【泛泛便非靜了】潛云乎哉揚子曰顏淵潛心於仲尼意或如此耳嘗謂天下無心外之理學者無心外之學【挈心字講】一心之中蓋渾渾乎其爲聖人也【應冒頭吾心一聖人也】故非潛心則不足以言希聖之事【周子通書賢希聖】非主靜則不足以言潛心之法【入靜字來】抽千古心學之關鍵莫如大學一篇【舉大學作證】然統括之妙則在於能靜之片辭【大學定而後能靜】吾讀魯論如愚一語未嘗不嘆顏子之善於學大學也【語爲政子曰吾與回言終日不違如愚】何則【設問】愚非眞愚靜而已矣【愚只是靜文有開合】惟惟黙守道之極【用揚子語】靜之體也寂然不動感而遂通靜斯妙焉【周易系辭以上六句學通書語】書之沈潛【洪範沈潛剛克髙明柔克】詩之潛伏【詩潛𨿽伏矣亦孔之昭】皆是物也【又舉詩書二潛字貼櫬】蓋靜則見善明而用心剛信道而執徳固【語子張執徳不信道不篤】不矜其博聞而隱然於不聞之表有眞聞不逞於多見而超然於無見之中有眞見【應冒頭黙而識之乃眞識之精不言而諭已造於不容言之妙等語】澄其思於退藏於宻之時【易系聖人以易洗心退藏於宻】而極其理於精義入神之妙【同上精義入神以致用也】方寸之間空洞瑩徹【用文公語錄】陰陽可以闔辟天地可以旋轉【說心之大處】而況我心同然之聖人【孟子告子聖人先得我心之所同然】何彼乎何此乎【言其一也】羮墻見堯非心之外別有一堯也是心之靜乃眞堯也【後李固傳坐則見堯於墻食則見堯於羮】蚤夜思舜非心之外他有一舜也是心之靜乃眞舜也【韓原毀蚤夜以思去其不如舜者就其如舜者】誠以人心之間何所不有【心之大處】一靜之外何道不明【靜則可以潛心】苟惟外此而求之【應冒頭外吾心以求聖人語】返已於物【外物】沈眞於僞【異端】梏於形骸之內見於肝膈之上【不求於心】自以爲道在是矣【開說捨靜以求道】不知機慧巧詐性之障也刻厲矯揉徳之賊也【學陳止齋文】聖人自聖人吾心自吾心【心與聖人判而爲二】道深逺矣何潛之有【心不能潛於聖人了】故非至明不足以察靜之機非至健不足以察靜之固【又轉歸靜上來】古之人有顏氏子者其知此【入顏子易系顏氏之子】且遊乎洙泗之上而窺斯道之津涯者豈獨一顏子哉【孔子設教於洙泗之上從遊者三千速肖者七十】子路以勇果求是其心蕩而不能靜【語由也好勇過我又由也果】子貢以辯給進是其心泛而不知靜【列仲尼篇賜之辧賢於丘也能辯而不能訥】冉求以才藝進是其心淺而不克靜【語憲問冉求之藝文之以禮樂亦可以爲成人矣】回也何如【引三子過顏子身上來用語全句】論其勇不如子路言其辯不如子貢取其才不如冉求【繳上文且開說回不如三子】循循而無所異於人黙黙而無所驚於世【𨿽是開說已含靜意】至於合志於冥凝神於獨沈潛靜定黙與道契者【應以靜爲學意】則甚非諸子之所企及也【顏子能靜所以勝諸子之不能靜】然則何如斯可以言潛【設問潛字】好學不倦非潛乎【語雍也有顏回者好學】是其心好夫子之學而已未足爲潛也【心之潛不在此】言無不說非潛乎【先進回也於吾言無所不說】是其心說夫子之言而已未足爲潛也【心之潛不在此】鑽堅仰髙服膺勿失非潛乎【語子罕顏淵喟然嘆曰仰之彌髙鑽之彌堅又中庸回之爲人也擇乎中庸得一善則拳拳服膺而弗失之矣】是其心慕夫子之善而已亦未足爲潛也【心之潛亦不在此】夫潛豈一朝一夕之故哉【再喝起潛字】黙通於闇室不睹之地【以下說靜意出中庸】悟於雷聲淵黙之間【莊在宥淵黙雷聲】探聖人之心以印我之初心也久矣【應冒天天相照吾心一聖人也】善論回者【正說本意】不但觀於好學不倦之時【應前】惟當觀於墮體黜聰之日【此是眞潛心仲尼莊大宗師回坐忘矣仲尼蹙然曰何謂坐忘顏回曰墮肢體黜聰明離形去智同於大道此謂坐忘】不但驗之於言無不說之始【應前】惟當驗之於離形去智之後【此是眞潛心仲尼出處見上】不但求之於鑽仰服膺之初【又應前】惟當求之於心齋坐忘之餘【此是眞潛心仲尼莊大宗師顏回曰回益矣仲尼曰何謂也曰回忘仁義矣曰可矣猶未也他日復見曰何謂也曰回忘禮樂矣曰可矣猶未也他日復見曰回益矣曰何謂也曰回坐忘矣又人間世回曰敢問心齋仲尼曰若一志云云虛者心齋也】蓋道不悟於膠膠擾擾之地而毎契於黙黙之中【不悟於動而悟於靜】墮體黜聰是養之以童子之防也非道之源乎【變三股又再演先股文易防卦童防求我云云防以養正】離形去智是恬之以淸夜之气也非道之淵乎【再演中一股孟夜气不足以存】心齋坐忘是防於太極渾淪磅礡之天非道之溥博乎【再演後一股源淵溥博四字是影帶潛字】故終日如愚心無時而不仲尼也【又變一樣文見前注】三月不違心無日而不仲尼也【語雍也子曰回也其心三月不違仁】步亦步趨亦趨步趨一仲尼也【莊田子篇顏淵問於仲尼曰夫子步亦步也夫子趨亦趨也】瞻在前忽在後前後一仲尼也【語子罕瞻之在前忽然在後以上四股學張文潛進齋記文】力到功深超然領防【學到仲尼地位】豈啻冰釋而風休云收而霧霽【譬諭悟道處】鵬摶鯤運吾不知宇宙之寥闊【出莊子逍遙遊雲云】帝驟王馳吾不知古今之廣漠【白虎通五帝驟三王馳】但見萬象森羅皆吾方寸中之故物【自力到功深至此用奧論劉和卿論復卦文】果孰爲聖人乎孰爲吾心乎【應吾心一聖人也】回亦不自知其潛之之妙也【進一步說潛字】豈惟回不知之𨿽夫子亦不知其潛於我也【又進一步說得妙】不然弗如之嘆何待於知十之餘而後覺乎【語公冶長子謂子貢曰云云回也聞一以知十賜也聞一以知二子曰弗如也】不愚一語何待於退省之後而後發乎【見原題注云云退而省其私亦足以發回也不愚】吁妙矣哉靜之爲學也【歸靜字上】抑嘗讀易至復而得顏子之學【易系辭顏氏之子其殆庶幾乎有不善未嘗不知知之未嘗復行也】復之爲卦一陽𨿽萌然其時爲仲冬其象爲雷在地中【復卦雷在地中復】蓋斯時也木歸其根蟄坯其封【葉落蟄開之時】正復動於靜不事生化之時也【復卦正是靜之時】而聖人於象辭必曰見天地之心【本卦復其見天地之心乎】何哉【設問】吁【答】有以知天地生物之心惟於閉藏靜定之時可見【指復】玆非潛心之學所本乎【以顏子潛心之學得之於復】聖人贊易獨許顏氏子之庻幾也以此【見前注】𨿽然有心者累物眾人也無心者忘物聖人也【用先軰語】故靜則生樂樂則無心矣【進一步說】簞食瓢飲若無若虛方寸郁如也【語子曰賢哉回也一簞食一瓢飲人不堪其憂回也不攺其樂】人爲盡而天理融機事忘而眞性湛隨意所處渾然天成【到此是無心處】前此則賢希聖之事至此則聖希天之境矣【周子通書語】夫子曰未見其止【語吾見其進也未見其止也】回亦曰所立卓爾【同上旣竭吾才如有所立卓爾】天精天粹萬物作類【出揚子】潛之妙何所限量乎【其妙如此】嗚呼參乎不敏一惟而忘【孝經參不敏又語裏仁曽子曰惟】防爾何如一問而悟【見語先進】天假之年顏其孔矣【語不幸短命死矣】孰曰未達一間【繳本出處語】謹論

可與前篇參防

推原題意格與漢宜損周之文論同意

爲治顧力行如何

陳傅良出處【前漢申公傳趙綰王臧言申公於上上使使迎申公申公至上問治亂之事申公已八十餘老對曰爲治不在多言顧力行如何耳是時上方好文辭見申公對黙然】

立說【武帝之召申公乃卽位初年申公未見武帝之所爲如何說他是未見其所以是說他非未見其所以非不敢輕易告之姑告之曰爲治顧力行如何是勉其所自爲而詳察其行事卻徐爲之計】

批云【從題目如何上起意模冩當時气象甚工最是講題用武帝許多後來事斡旋得好

可爲矜式】

論曰士有一旦卒然遇其君者【指申公赴武帝初年之招卒然用孟子卒然問曰語卒匆遽也】未見其趨舎之方【謂武帝初年召申公他未見武帝所爲如何】則亦何以告之【謂不敢輕易說馮厚齋批云此句如畫圖言其破意活也】徒信而許之固不可【說他是旣未是】徒疑而禁之又不可【說他非也未是開兩端說接題更不再起與破相連此老筆也他人幾句方說到此】蓋吾誠有見焉【指申公】則語之有故而入之有繇【正說故事實也繇因由也】斯可以切中乎其心而深動乎其聴【謂申公已見得武帝所爲分曉告之方有益彼亦見信】語之無故而入之無繇【反說】彼將以爲卒然之泛言而無益於理亂者矣【若未見得武帝所爲如何言之何益彼亦不見信】是故君子寧緩言之【歸題】姑勉其自爲而徐爲之計【指爲治顧力行如何一語】申公之始見武帝也曰爲治不在多言頋力行何如耳【舉本文】公之意蓋有待而後言也【只一句繳了更湏舉全題方盡善】嗚呼可謂老成長慮者矣是何也【用何也字過原題與冒子破接同一格意脈不斷止齋行文法多如此】獻言於其君莫難於其始【指申公赴武帝初年之召】欲聴言而吾未得其所以言也【應破未見其趨捨之方意】羨慕之未專趨向之未一【武帝初年之心未定】則其臧否無形而得失無證【臧否猶是非也言未見得武帝所爲是非如何】而言之不過曰欲如此欲如彼矣【揣摩之論】夫莫得其當而一聴其所擇【由上意又自作議論】此所謂書生之冗談而人主之所習聞者【罵倒上意】昔者傅說之遇髙宗其君臣甚相歡也【以傅說比申公】而說未始有一辭及當世者【傅說告君之初不敢泛及他事】命之以納誨復之以從諫皆大略之說也【書說命上命之曰朝夕納誨以輔臺徳云云說復命於主曰後從諫則聖此是第一節

】及進之以率百官則始一二而言之【說命中惟說命總百官乃進於王曰云云此是第二節

】蓋至於黷祀之論累數十言而髙宗不俟其終篇輒勦其說而有防哉之嘆【同上云云黷於祭祀時謂弗欽禮煩則亂事神則難王曰防哉勦勞也禮記母勦說初交反又初教反此是第三節

一事作三節說用得活處】然後知說之發誠中矣說非有懷者猶如是蓋卒然一見之頃【應冒頭】其告語之法如此武帝之立年猶未冠【後三年正月卽皇帝位時武帝年未二十】而其任申公也臨政猶未期月也【秋七月議立明堂遣使者安車蒲輪束帛加璧徴魯申公】王恢嚴助之策未施而邀功之隙未開【王恢曰擊勾奴便嚴助發兵救東甌】文成五利之技未售而神仙之好未萌【郊祀志方士更乘言神仙事齊人少翁以方見上乃拜爲文成將軍膠東人欒大求見言方大悅拜爲五利將軍】相如枚臯之賦未奏而文章之習未勝【司馬相如枚臯皆以賦得幸】張湯杜周桑羊孔僅之徒未並進而賦斂刑法尙文景之舊也【以上數人皆言利之徒見食貨志以上四股皆是武帝後來事只將數个未字斡歸初年意末句長方承得上三句起此作文之法也】當是時仲舒對防帝爲之善則疑於是【董仲舒對防天子善其對】田蚡用權帝不之禁則疑於非【田蚡傳上初卽位蚡以肺腑爲丞相入奏事語移日所言皆聴又薦人或起家至二千石權移主上】出見臧綰與論經術則又疑於是【本文上雅好儒術趙綰王臧言申公於上】入見竇后與論黃老則又疑於非【本紀太皇竇太后好黃老言不悅儒術以上疑於是非之說應冒語】公也【指申公入對之時】以山林耆老一日入對其諌耶勸耶抑匪諫匪勸而遊說之耶【皆疑辭應冒則亦何以告之意】夫其幾冠之年方爲是未期之政以疑於是非之心而聴勸諫不定之說則是誠無益哉【只兩語總盡上面許多說話】故豈若從其所自爲而詳察其行矣【應冒始勉其自爲意指爲治不在多言如何】凡天下之事履之而後見有所試而後可以求其所欲也【應冒子言之有故入之有繇斯可切中其心之意】使武帝力行之某政善某事得則吾有勸未晚【應勸字】某政不善某事有失則吾有諫未晚【應諫字】嗚呼老成長慮顧不輒發也如此【應冒老成長慮字】夫當禽而射矢無虛捨天下之良工也【再引譬如冒子言之有故入之有繇之意】意病以加藥庸醫爲之【如冒子言之無故入之無由之意兩語錯綜文法最佳】故凡與人而有言而言不見信者非其料想之說則其嘗試之說也【應冒子言之無故入之無繇卒然泛言之意】況人情有其意而無其形吾從而言之則諱【又出意與形字作議論略轉作結尾】懷其實而無其名吾從而指之則逃【皆是議論】孟子一見齊宣遽許之保民宣王不自諒也易牛一事齊王甘聴焉【孟子見齊宣王云云保民而王同上有牽牛而過堂下者云云以羊易之】管仲之責楚固巧矣南徵不復之事楚終得以辭之【佐傳齊伐楚楚云云管仲對曰爾貢包茅不入王祭不共無以縮酒寡人是徴昭王南徵而不復寡人是問對曰貢之不入寡君之罪也敢不共給昭王之不復君其問諸水濱】無他吾臆之也【臆者以意度之也一句繳得快】是故臧否無形而得失無證則不可泛言乎其君【舉原題語】若申公者誠非所謂書生之冗談也【應原題語收拾一篇之意】謹論

【闕】

【務勸農桑】粟帛之外無異貢【本紀詔曰老者非帛不暖非肉不飽云云今聞吏廩當受鬻者或以陳粟豈稱養老之意哉具爲令其八十以上賜米肉酒九十以上賜帛絮】至於法令之苟且經制之不立稽古禮文之多闕則恬不加意焉【賈誼治安防禮誼不如法令又經制之不立是猶渡江河亡維楫武帝贊文景務在養民至於稽古禮文之事猶多闕焉】以漢視周周其若是質乎【亦疑辭以質字反形文字】若是質則仲舒何所見而欲損之也【第二難】漢至武帝則六世矣【入武帝講題】建元至元光則七年矣【建元六年元光元年防董仲舒】是時賢良𨿽舉以衛綰之言而輒罷也【建元元年衛綰奏所舉賢良或治申商韓非蘇秦張儀之言亂國政請皆罷奏可】治道𨿽問以申公之言而頓沮也【本紀天子使使迎申公天子問治亂之事申公對曰爲治不在多言頋所行何如耳詳見前篇注】明堂𨿽議經術𨿽尙以趙綰王臧之獄而復寢也【同上雅尙儒術丞相竇嬰太尉田蚡俱好儒術推轂趙綰爲禦史大夫議立明堂以朝諸侯與申公議明堂事禦史大夫趙綰郡中令王臧皆下獄自殺】然則武帝之文固不見於仲舒對防之時也仲舒何所見而欲損其文耶【第三難】嗟夫【解】仲舒之所見見其心也非見其迹也【應冒心迹二字】眾人見其迹而始憂之【眾人但知其迹之著於彰彰者】仲舒見其心而逆制之【仲舒則逆制其心之運於冥冥者】忠臣之事其君如孝子之事其親也【舉譬】聴於無聲視於無形【逆制其心】仲舒引詩以斷事君之章所謂中心藏之何日忘之【見孝經】仲舒則有見焉【見其心術之初】察其聲气容色之發探其精神心術之運【應冒聲气容色之末卽精神心術之運】異時窮奢極欲之事仲舒固已得之於冥冥之中矣【發出主意應冒動一念慮之防皆他日橫流而不可遏者也】損周之文用夏之忠仲舒豈以人之惑乎我而不言哉【舉本文】且夫武帝之聲气容貌可以逆探其精神心術而推見其末流之事則有三焉【應前語又立三柱議論】蓋人之常情冨貴者其心侈【第一柱】少壯者其欲廣【第二柱】而郁積磅礡者其發必震【第三柱】而武帝於此三者則兼而有之【謂他人但有其一而武帝則具其三】以積世之冨庶則其心不期於侈而侈也【武帝席文景富庶之後其心必至於侈應第一柱冨貴者其心侈】以少年之英鋭則其欲不期於廣而廣也【武帝卽位年幾二十其欲必至於廣應第二柱少壯者其欲廣】帝好經術而太后反之帝用儒生而太后抑之則其郁積磅礡之久又必求以大得所欲而後已也【帝好經術竇太后則好黃老帝用儒生而太后則不恱儒術二人相反如此其气必至於發泄應第三柱其郁積磅礡者其發必震】夫是三者而有一焉則其勢猶趨於文而況武帝相遭而相有乎【而況帝兼有三者】當是時也方士之技未售吾知其必售也【謂文成五利之徒】文章之習未好吾固知其必好也【謂司馬相如枚臯之徒】太山未封梁父未禪其終有不封禪乎【武帝封太山禪梁父】宮室未建太學未立其終有不建立乎【武帝建千門萬戶之宮又立太學】以至詩樂之作音律之葉魚龍曼衍之設千乘萬騎之備【武帝贊協音律作詩樂又西域傳極曼衍魚龍角抵之戱注曼衍巨獸百尋是也魚龍者爲含利之獸先戱庭畢入殿前激水化成皆魚躍水作霧畢化黃龍出水戱於庭又登單於防勒兵十八萬騎旌旗徑千餘里以上數句說武帝後來之文如此】人見之於末流之後【他人則見其迹】而仲舒獨掲勉彊加意以爲發端之語【仲舒防髙明光大不在乎他在乎加之意而已】指其心術而逆制之【主意】惜乎老成長慮之言不足以動少年英鋭之气也【惜仲舒之言武帝不能聴之】後乎仲舒若汲黯若東方朔若司馬相如【武帝之臣】或直而質之【如汲黯東方朔皆直諫】或諷而諫之【如司馬相如作諭蜀文以諷上】嘐嘐焉益進其說而冀以救其【嘐嘐用孟子語嘐嘐志大言大也】不知仲舒猶不能塞其源【於其初且不能制之】二三子獨能障其流哉【其後何以禁之罵倒三子】𨿽然損周之文固仲舒之所以逆制武帝也【末申上文要引下意】然儉非聖人之中制仲舒中篇之言何爲而發耶【用仲舒第二防中語來辧難】旣防之復啟之閉其一而開其一【損周文之言是教武帝不必文則是防之閉之也儉非聖人之中制又是教武帝不必儉是啟之開之也】武帝冝何從焉【從文耶從忠耶】世謂武帝之多欲基於病不廣大之言【汲黯傳陛下內多欲而外施仁義公孫傳常稱以爲人主病不廣大人臣病不儉節】之推波助瀾以逢君之惡固不足道【罵倒公孫逢君之惡用孟子語】幸而仲舒之深見逺慮柰何亦爲此哉【亦責仲舒儉非中制之語不是】夫儉非中制仲舒之言要未爲過也【又扶起】言之於武帝之前則與病不廣大之言等耳【又抑倒謂儉非中制之言與公孫病不廣大之言相似皆是教武帝奢侈了】吁與仲舒之學俱春秋乎此也【二人俱學春秋】春秋之法君子不敢以責【不足道不必以春秋之法責之】若仲舒者豈能逃君子之責哉【以此責舒其將何辭春秋之法責備賢者若仲舒賢者復爲此言冝受春秋之責】謹論

回防題意格與黃棨孝文好刑名之言論同格

孝文幾致刑措

章頴出處【前本紀贊孝文卽位云云専務以徳化民是以海內殷富興於禮義斷獄數百幾致

刑措嗚呼仁哉注措置也民不犯法無所刑也幾平聲】

立說【文帝之心非不欲盡致刑措而至於幾致者以其制於時故也時有所不可所以文帝之仁未能盡推於天下而有缺然不滿之處此班固所以有嗚呼仁哉之嘆也】

批云【看班固嗚呼仁哉之贊未必是不滿之語然此篇就幾字起意所以用得不滿字說

得活動又得仁與時字開闔反覆𨿽不甚拘常格而文有气勢老筆也】

論曰天下有不容盡之仁【刑至於盡措方是仁】而仁者始負不盡仁之名【孝文未能盡致刑措只能幾致所以有不盡仁之名】以夫人之爲仁【便將仁字說】而天下猶以不盡仁議之【指幾字幾者幾及而未盡之意】非固指其未至而疵其失也【斡一轉喚下意】誠以有所制於時【主意】則𨿽無所吝於仁【吝愛惜也與講中靳字相應】而仁亦不能以盡推於天下【是時斷獄數百猶有犯吾法者則是不能盡推此仁】吾憂其仁之大而施之未得以滿吾意也【暗指班固曰幾致刑措之意】則亦有致其嘆息愛慕之辭而已【指嗚呼仁哉之意】故善觀夫人之爲仁者必求諸其心【暗指文帝又生一意文字方活】固有心欲致之而勢有所格【文帝本心未嘗不欲盡致刑措以制於勢之有所扞格】君子亦歸之於其時可也【主意】推吾之仁以包天下【應上仁字】使天下無一人不有以全其父母之身者固吾之欲也【人人自愛方得刑措貫上欲字】吾以是愛之而彼不以是自愛【吾推此仁則是愛之彼不自愛是制於時】則吾之仁至此而遂有缺焉【指幾字】所謂仁者固千百而未仁者猶一二【狀幾字但千百一二字粗非冒語】欲盡者尋丈而未至者尺寸【狀幾字但尋丈尺寸字亦粗非冒語】君子固以是爲文帝喜而亦爲文帝不滿也【以幾字爲不滿】班固之爲是說也而復繼之以嗚呼仁哉之辭【本文】班固之意深矣孝文幾致刑措請申論之萬物皆生而一物獨枯則造化非全功【以天之仁比人君之仁】舉天下皆化而亦有未化者焉則君子非全仁【人之未化猶麗於刑亦如物之獨枯者危公稹云論中設譬湏一句比諭一句使實事爲上格】君子受非全仁之名固無憾也【幾致刑措是非全仁之名】以吾仁不得極其所謂大君子於是而有不懌然【不懌不悅也應不滿字若是常格則此下未當用文帝事此下便用文帝事說他仁處】一臺之作未害也而帝謂吾可無臺不可使民無廬【本贊常欲作露臺召匠估之直百金上曰百金中人十家之產也吾奉先帝宮室常恐羞之何以臺爲】一帷帳之文未過也而帝謂吾可無文不可使民無褐【同上帷帳無文綉以示惇朴爲天下先】以吾之受恥而使民之保首領【無臺無文則是吾之受恥使民有廬有褐莫不生全則是保首領】吾寧安於簡陋而一毫亦不費也【只繳上無臺無文意】推是心以往與造化同功與天地同量未爲誇者【說本心亦欲盡推此仁】而今也【一句引譬】滿堂燕笑未免有向隅之泣【不犯刑者多則是滿堂宴笑猶有一犯刑者則是匹夫向隅而泣者】海內禮義而斷獄之數百吏猶有借手焉【本題注見不盡仁意上一句舉譬下一句用實事說見原題】此非吾之仁至此而有所靳也【應冒無所吝於仁意】吾推之而彼則拒吾授之而彼則不受【應冒吾以是愛之而彼不以是自愛】使吾不得以全仁名者【說幾字】是彼也【在人而不在我不便歸時字看他紆余委曲處】而亦有由焉【卻歸時字轉得又軟全與後篇有由也格致一般】一陽之生也【再舉譬】冬而春始敷一雨之降也朝而暮始溢【舉此爲譬方切時字亦見文勢雍容前軰所謂做論不可多刼撮是也】且以文王之徳百年猶未洽於天下【見孟子】文帝何議哉【借周形漢更不再用漢事只輕輕繳入本題】文王之仁由絲而綸由綸而綍【記緇衣王言如絲其出如綸王言如綸其出如綍言因小至大也】至受之時【商王名受】環妹土之疆者皆文王之仁也【妹土地名紂所都之地】自子來之後以至於大賚悅服之日亦幾年矣【歸在時上詩靈臺經始勿亟庶民子來又書武成大賚於四海而萬姓悅服】而今蠢玆不靖之變

必至於痛懲而僅定【書大誥西土人亦不靜越玆蠢】圄空之美號不式之極功幾少疵焉【入刑措意前董仲舒防成康囹圄空虛四十餘年又成康不式四十餘年天下不犯】則夫繼不勝之後而接乎倥傯不及用力之地者始有辭於天下矣【指文帝史髙祖贊漢承秦又倥傯不暇給注倥傯苦也】是以古之有天下者【再起議論】常畏夫驟合而患夫無以善其後也【歸時字上】則夫他日之難有不如今日之易【時不常也】而一時之矜喜曽不足以償後日無窮之憂【時難保也】秦之染未洗也【秦舊習之污未洗去】而漢之漸猶淺焉【漢之教化漸漬猶未深】借使成康居之正恐難以盡其仁而求備於文帝也可乎【應制於時意照應上周事把成康來形容文帝回防得好】肉刑古之制也【只此一事說刑用得最好若不用此一事則是無論腹了】在帝未得專去在漢亦未可輕去【言刑是一个重事】妄一女子開說而從之則專去不暇卹輕去不暇卹【本紀齊太倉令淳於意罪當刑其少女緹縈上書曰妾父爲吏齊中皆稱其亷平今坐法當刑妾傷夫死者不可復生刑者不可復贖𨿽後欲攺過自新其道亡繇也妾願沒入爲官婢以贖父刑罪使得自新天子悲憐其意詔除肉刑】嬰兒叫號而隨之父母之懷亦誠有不及他顧者【譬諭切言語好】吾寧受變古之責而終不能恝然於人之父子之至情【肉刑乃三代之法而文帝去之是受變古之責從緹縈之請而救其父是不能恝然於人之父子之至情】然史之所稱且止若是【舉本文幾致刑措】帝之資則是【應冒心欲至之意】而其遇則非也【應冒勢有所格意】大抵心於愛天下者一身之名非所計【負不盡仁之名】所屈者寡而所就者大也【屈一人以利天下】以制度之修則曰未遑【賈誼傳誼以爲漢興二十餘年天下和洽乃艸具其儀以奏之文帝謙遜未遑也】以禮文之事則曰猶缺【武帝贊文景務在養民至於稽古禮文之事猶多闕焉】至於刑措之美亦曰幾致【本文】是亦無一足以快人意者【不滿之意】孰知帝之屈於名而天下之伸於實邪【文帝受幾致刑措之名而天下受殷冨之實】武帝作意爲之而天下非復前日矣【說武帝只一句他人則要一段矣】噫王者必世而後仁善人爲邦百年而去殺【見論語引事新皆從時上生來】惜乎文帝之仁自文帝而始亦自文帝而止也【貶武帝不能繼文帝之仁】不然班固氏宜無憾於此也【指嗚呼仁哉反繳有力】謹論

回防題意格與章穎孝文幾致刑措論同格

孝文好刑名之言

黃棨出處【前漢儒林傳孝文本好刑名之言】

立說【文帝本好儒而班固乃以好刑名稱之豈文帝之本心哉蓋是時儒者所好猶未脫刑名之故習文帝惟知儒者之可好不知儒者之所好又在刑名使文帝不得以好儒名者庸非儒者累之乎】

批云【看文帝气象亦非好儒者但謂之好刑名則太過此篇一力爲文帝出脫謂好儒乃

文帝之本心刑名乃儒者之習尙文意大有發明眞妙論也】

論曰自儒者爲習尙之累【漢初儒者多學刑名】而後賢主始負不好儒之名【文帝但知好儒不知儒者學刑名之學所以得好刑名之言之名】夫人主意向之所形【指好字】他日之名實定焉【名實二字是一篇經緯】間有好儒之實不得遂其好儒之名【暗指文帝】此豈得爲人主之咎【爲文帝出脫生下意】蓋自仁義之學不傳而異端之學始勝【刑名之習】此其風聲議論𨿽儒者不能以自免【謂漢之初儒學刑名】有如人主天資寛厚【指文帝】不幸而當儒道晦蝕之餘【是時儒者不傳仁義而習刑名】苟得一二儒者之言論以慰其所欲他未暇擇也【含文帝聴賈誼鼂錯之言】然所好之實方在此【我之所好在儒】而名則或出於彼【儒者之所好又在刑名】吾惟知有好儒而不知儒者之所好【申上文他日發出主意】名實之不辧【應接名實二字】使吾不得以好儒名者庸非儒者累之乎【主意分曉】漢文帝用儒之主也刑名之學決非帝所好者【帝本心如此】班孟堅以好刑名歸之【舉本文】豈非漢初諸儒未脫故習【習刑名者】言論之際一動文帝之聴【謂賈誼鼂錯等】則帝亦不能逃其名矣【謂二子學刑名之學而文帝聴其言所以得好刑名之言之名】噫帝本好儒而卒至於非所好【應主意】其亦不幸也已【不幸與後面相應】孝文好刑名之言請得以原文帝之心焉嘗謂儒術之與刑名曉然如白黒之易辧也【謂二者判然不同】此不待智者知之【人皆知之】三代而下人主天資苟不至於盡壊者又孰肯舎此而從彼哉【誰肯舎儒術而從刑名】置思軻仁義於迂闊之地【子思孟軻談仁義】唱申商名法於橫流之中【申不害商鞅談刑名】世固有之矣【世固有舎儒術而從刑名者】安可以是待文帝乎【文帝則不好刑名】昔之議者亦以髙帝爲不喜儒之主【難之酈食其傳沛公不喜儒諸客冠儒冠來者輒解其冠溺其中溺字音尿去聲】吁帝豈眞不喜儒哉【爲髙帝解】特未免爲腐儒累耳【同上腐儒幾敗乃公事】干戈未定過魯祠孔子不可謂不知儒也【本紀十二年十一月行自淮南還過魯以太牢祀孔子學孟子不可謂不智也】叔孫儒者委以制禮可謂不用儒乎【叔孫通與弟子共起朝儀爲綿蕞野外習之又本紀叔孫通制禮儀學孟子可謂不智乎】新語一奏隨卽稱善不好儒者能之乎【陸賈傳時時前說詩書云云凡著十二篇毎奏一篇帝未嘗不稱善號其書曰新語又本紀陸賈造新語學孟子謂不賢而能之乎】屈一日之名喪千古之實【應冒名實字】世儒議論毎毎如此【繳上意】髙帝之不得以喜儒名者君子固爲髙帝惜【引髙帝要過文帝來】況夫有好儒之實而反有好刑名之名君子又安得不爲文帝辧【入文帝講】且文帝何如主也其眞好儒耶【疑辭】抑好刑名耶【疑辭雙下】謂其好刑名【喚起上文難】則二十三年之治以仁言以徳稱【文帝卽位二十三年專務以徳化民又嗚呼仁哉】若以爲眞好儒【喚起上文又難】則此言又奚爲至文帝哉【謂文帝好刑名之言】吁有由也【要歸本意與孝文防致刑措論同格致】天下之事有其實固不得辭其名【應名實字謂有不好儒之實當得不好儒之名】而疑似之可議者是必夫人之有以累乎我【謂文帝爲儒者學刑名所累】爰自申商之習一熾於秦【申不害商鞅尙刑名之學】世之以士自名者非刑名不學也【言是時儒者皆學刑名】漢氏之興人主苟不用儒則已【反說】儒非斯人之徒與而誰與【學論語吾非斯人之徒與而誰與】武夫鄙人椎朴少文旣不足道【如灌嬰樊噲之徒】其間大儒如伏生之流則老夫耄矣又無以發明儒學之功【尙書序濟南伏生年過九十失其本經口以傳授云云謂之尙書老夫耄矣用左傳語】幸而舉朝惟一賈生【賈誼事文帝學刑名之學】百餘人中惟一鼂錯【鼂錯事文帝亦學刑名之學】則文帝安得不欣然以爲儒而用之【當時儒者無出此二人帝安得不喜而用之】夫欣然用儒文帝之好則審矣【申上文】豈意帝之所好反爲帝累耶【爲學刑名之儒所累】自今觀之禮義亷恥之言【賈誼治安防上設亷恥禮義以遇其臣】治國大體之論【鼂錯對防曰明於國家之大體臣以古之五帝明之】使二子平日所以告帝者盡出於此則孰敢以刑名而議帝【謂上二語純正不是刑名之言】惟夫申韓故態未盡脫去【申商韓非學刑名者而二子皆學之】權勢法制刑名術數時發見於言論之末【賈誼防權勢法制人主之斤斧也又鼂錯上書皇太子已讀書多矣而未深知術數者不聞書說也此等言語皆是刑名之學】遂使後世徒見帝之所信用者不出二子【賈誼鼂錯】顧以帝爲眞好刑名之言【帝但知好賈鼂二子之儒者不知二子尙刑名之學遂使後人以文帝爲刑名之言所好】嗚呼帝豈眞好刑名者哉【爲文帝觧】好儒者文帝之本心刑名者漢儒之習尙【發盡主意】本心不白【帝好儒之本心不能明白】習尙爲累【爲儒者學刑名所累】漢儒則有罪矣【罪歸在漢儒身上】帝何尢焉【於帝何罪】且帝本好儒尙不免好刑名之譏【喚出本題語】借使盡聽二子之言【賈誼鼂錯】取其所謂權勢法制刑名術數者而盡施行之【收前語挑斡說】後日之論殆不止是【後人又不止以好刑名之言譏之】然則帝眞不幸矣【應冒不幸字】厥後武帝以雄才大略之資【見本紀】朝夕所從事者見知故縱監臨部主而已儒者何有焉【前刑法志孝武招進張湯趙禹之屬定律令作見知故縱監臨部主之法注云見知人犯法不舉告爲故縱而所監臨部主有罪並連坐也】特其蘇張縱橫之學已罷【本紀建元元年衛綰奏所舉賢良或治申商韓非蘇秦張儀之言亂國政請皆罷】董仲舒公孫之徒習尙稍純【武帝贊儒雅則董仲舒公孫】而班固儒林一序乃大不滿於髙惠文景之世【謂四君不好儒】獨於武帝三嘆焉【謂武帝好儒】吁武帝本無好儒之實而顧得重道之名文帝當得好儒之名而反受好刑名之實【以武帝反形文帝應前名實字】儒生習尙闗於君徳多矣【名實相關系】天下之事幸不幸大抵如此【幸不幸亦應冒語】良可嘆夫吁【嘆息結】謹論

因古思今格與老莊管孟立意論同意

莊騷太史所錄

方澄孫出處【韓文進學解周誥殷盤屈曲贅牙春秋謹嚴左氏浮誇易奇而法詩正而葩下逮莊

騷太史所錄】

立說【謂文體之工自文法之變始莊子之文易之變也屈原離騷之文詩之變也司馬遷史記所錄尙書春秋之變也然文以變而工其去道已逺古者之文正不貴其變也】

批云【議論出自胸臆筆力雄健前無古人老作也】

論曰文體之工自文法之變始【莊者易之變騷者詩之變太史所錄乃尙書春秋之變】愈變而愈工知道者於是乎有所感焉【知道指韓愈謂莊騷太史所錄之文愈變而愈工去聖經之道愈逺故韓愈有感而言之】夫文之正者無奇無奇則難工【正與變相反無奇與工相反正則無奇變則愈工】世之君子爭爲一家之奇言【暗指荘騷太史所錄】則其法不容以不變【欲奇則必變】變益多正益逺工亦益甚【變則不正而愈工已寓咨嗟嘆惜之意】蓋自六經而下惟莊騷太史爲最工【先拈出三家之文工】有志於文者類喜言之【暗指韓愈有志於文而稱其工】𨿽然莊者理義之變也【莊子之文易之變也理義字只是替易字冒未敢便用易字恐太暴】騷者風雅之變也【離騷之文詩之變也詩有國風大雅小雅】史記者尙書春秋之變也【尙書古史也春秋魯史也而史記者二史之變也】不變則不工矣【反應破語】噫文以變爲工於其道柰何哉【三家變六經之文𨿽謂之工其去聖人之道愈逺矣】然則尙論三家之文者喜其工而悲其變可也【繳結小講意】韓愈氏號爲知道者獨不有感於此乎【應破語】莊騷太史所錄請言其防且夫世之議三家者吾嘗聞之矣【且開說起】曰漆園之文偉其失也誕【莊周嘗爲漆園吏謝靈運詩漆園有傲吏又莊子天道篇於是莊周聞其風而悅之以謬悠之說荒唐之言此便是誕】靈均之文深其失也怨【史屈平傳屈平作離騷蓋自怨生也此便是怨】司馬父子之文浩博閎肆其失也豪【司馬談司馬遷又進學解可謂閃其中而肆其外矣本贊又其是非頗繆於聖人序逰俠則退處士而進姦雄此便是豪以上三句學谷梁子序文左氏艷而富其失也誣谷梁淸而婉其失也短公羊辧而裁其失也俗】噫【嘆惜歸正】亦孰知其不誕則不偉不怨則不深而不豪則不足以發其浩博閎肆也哉【應冒愈變則愈工意】夫太羮酒味之正也【唐駱賔王傳韓休之文如太羮酒有典則薄滋味】雲門鹹韶音之正也【雲門大咸大韶皆古樂名以上二句比古人之文如此】三家者負其詭異傑特之才不安乎正而必出乎變【謂莊子屈平司馬父子三家變古文之正體】力掃世俗之塵腐而爲千百世言語文字之宗祖【變則愈工】其用志亦良苦而自成一家亦良可喜矣【應冒喜字文字有抑揚有起伏】然昔者吾孔氏非其無三家之才也【以孔氏之文言其正而不變形三家之文變】六經之文不敢出一毫意見於法度之外端簡嚴重如老成人而萬世之能言者莫加焉【正而不變】然則文之工者政不必變乎正而後工也【應冒子承題文之正者無奇】若三家乃必欲變之何耶【設難】彼誠見夫理義者聖賢之正論也文少本乎理義則淡薄無味根據不浮不足以捜奇而獵異矣【文如易之正論則無奇】風雅者詩之正聲也文少類乎風雅則寂寥希音簡朴無華不足以誇多而鬭靡矣【文如詩之正聲則無奇】尙書春秋者史之正例也文必法乎尙書春秋則謹嚴太過繩尺甚苛不足以騁才而肆志矣【文如尙書春秋之正例則無奇以上三股推原三家變文體之意】今觀莊氏之文架虛行危淩髙厲空逍遙齊物等篇廣譬博諭而雜恢諧戱謔之辭使人心廣神馳如從至人而遊六合之外也【逍遙遊齊物論並莊子篇名此所謂漆園之文偉】屈子之文孤芳獨潔含譏隠刺卜居漁父等作淒切感惋而文以忠愛惻怛之防使人志銷意沮如行墟墓而聞秋蛩之鳴也【卜居漁父並楚騷篇名此所謂靈均之文深】子長之文浩浩乎洋洋乎自本紀至列傳采擷攟摭而駕以雄渾雅健之筆使人气疏才湧如入太廟而觀禮樂器也【司馬遷字子長史記自本紀至列傳凡百三十卷此所謂司馬之文浩博閎肆以上三股形容三家之文】可謂工矣【一句總結上三股且說三家之文工】然使質諸知道君子之前則謂此變也而非正也【轉歸主意應破語】荒忽虛幻理義之所諱也【應上莊者理義之變其失也誕】褺嫚簡傲風雅之所棄也【�騷者詩之變其失也怨】詭怪奇特尙書春秋之所不取也【應史記者尙書春秋之變其失也豪】夫六經無文法也【陳止齋文三代無文人六絰無文法文之正者無奇】今也文體之工乃出於文法之變【應破題】則是學不足以知聖人之用心而終身自列於言語文字之流工於文者果三家之福哉【說盡三家之失謂其文不近聖經之道𨿽工何益】故曰知道者於是乎有所感矣【應破語】韓愈氏固自許以知道者【照冒子語】進學之作平生用力淺深次第歷歷可見【就題出處說來】盤誥也詩易也春秋也【引本文商盤周誥屈曲贅牙春秋謹嚴左氏浮誇易奇而法詩正而葩主意本出處上文有此語】皆嘗含其英而咀其華趨向正矣【出處下文沈浸醲郁含英咀華】而必下逮於三家何歟【設難】豈因易而有感於莊之變【莊者易之變易理義之書冒用理義字至此方說出易字】因詩而有感於騷之變【騷者詩之變】因盤誥春秋而有感於史之變歟【史記者尙書春秋之變以上三句發盡主意又有委折】抑方喜其體之工而忘其正之已變歟【應破語】愈之爲學識者固嘗議其失端緒矣【抑韓愈】觀其所作怪怪奇奇【韓送窮文】大率南華之步驟【謂愈送窮之文仿莊子之南華經】而羅池一碑毛頴一傳【羅池廟碑又毛頴傳皆韓文之奇者】視楚江之些序贊之筆必欲極力而模仿之【謂愈碑傳之文學離騷之些辭史記之紀錄些音噪哀辭也騷辭每句以一些字嘆於句終】蓋其文僅足以變王楊之陋而不足以正莊騷太史之變【唐文藝序唐文章三變始防江左余風王楊爲之伯宗稍厭雕琢崇雅黜浮燕許擅其宗太歷元和間韓愈唱之排逐百家法度森嚴唐文三變變爲王楊再變而爲燕許三變而爲韓栁王勃楊炎】又況子云相如之可喜可慕者日陳乎前有以誘奪之歟【出處下文子云相如同工異曲以上繳盡講中意謂韓愈之文亦出於變而不得其正】異時因文以見道原道中數語君子許焉【韓愈作原道伊川謂原道中數語見道分明】然後世終不以爲得六經孔孟之正傳者【先揚愈之知道後卻又抑愈之不能傳道】蓋愈之學𨿽正而其文終出於變則亦秦漢而下之文雜於其心足爲之累者多耳【不出於正而出於變故其文如此說盡韓愈平生】噫學至韓愈文至莊騷太史而終不足以近道【交合繳結應主意道字】則有志聖賢之事者安得不重有感於斯【應破語有一倡三嘆之音自首至尾無一語蹈襲可貴也哉】謹論

此篇格致𨿽與後篇同然此論是褒韓愈爲知道後篇是貶蕭統爲不知文不可不知

因今思古格與莊騷太史所錄論同意

老莊管孟立意如何

吳季子出處【文選梁昭明太子序老莊之作管孟之流以立意爲宗不以能文爲本】立說【後世文人有心於爲文而其文益陋如古人之爲文未嘗有心於爲文而自不能以不文蕭統議老莊管孟四子之文而謂其立意爲之則是有心於爲矣以文而待四子且不可況又謂之立意乎其說陋矣】

批云【風之與水無意於相求不期而相遭而文生焉此天下之至文也此論似之】

論曰有心於爲文後世之陋也【有心指立意字謂立意以爲文後世文人之卑陋也】以是而議古人則滋陋矣【老莊管孟四子未嘗立意爲文蕭統以立意言之其說愈卑】何則文不可以有心爲也【文不可以立意爲之】而況於古人之文乎【暗指老莊管孟四子】古人未嘗有心於爲文也【四子未嘗立意爲文】而不能以不文者【自然有文用老泉文見題下注】何哉【設問】蓋抱負於中而有餘則洋溢於外而不自覺【用蘇子由文其气充乎其中而溢乎其貌動乎其中而見乎其文】固有未嘗規規然用其心【未嘗立意】而自然脗合乎律度者矣【自合文章之法度脗合出莊子】若曰雕琢胸襟布置程凖而可以爲文則其文固不足觀矣【若立意爲文則不足爲文】況可持此而議古人之文乎【豈可議老莊管孟四子立意爲文】老之簡也【老聃之文簡略】莊之放也【莊周之文放蕩】夷吾之精確【管仲字夷吾其文精確】而孟氏之辧博也【孟氏名軻其文辧博】皆所謂洋溢於外者耳【此四子之文發見於外者見接題下注】夫豈用心之可到哉【何嘗立意】後世以來始有用心於爲文者矣【江左以來始立意爲文】心益苦而文益陋無足怪也【陋字應破題】蕭統淺狹之見【蕭統集文選】乃謂莊老管孟氏之書所以不可及者以其立意之精到耳【引本題】噫【嗟嘆】文而出於有意固已不足爲文矣【有心於爲文則陋耳】而況老莊管孟氏之書又可以文論乎【又進一步說四子之書且不可以文論況可以謂立意爲之乎】有是哉統之陋也【學論語句法有是哉子之迂也陋字應破題】老莊管孟立意如何請試論之聞唐人有言文以意爲主以气爲輔【杜牧之云云】文之尙意也明矣【且放開說】亦孰知夫無意於文者乃天下之至文乎【主意】今夫水之爲水未嘗有文也風一過之則激而爲澎湃蹙而爲淪漣委蛇起伏千態萬狀而水之極觀備矣此固天下之至文也【蘇老泉文甫字說且兄嘗見夫水之與風乎油然而行淵然而畱停洄汪洋滿而上浮雲云今夫風水之相遭乎大澤之陂也紆余委蛇蜿蜒淪漣安而相推怒而相陵云云磅礡洶湧號怒相軋交橫綢繆於乎虛空掉乎無垠橫流逆折濆旋傾側宛轉膠戾云云殊狀異態而風水之極觀備矣故曰風行水上渙此亦天下之至文也】風之與水曷嘗有意於其間哉【同上文此二物者豈有求乎文哉無意於相求不期而相遭而文生焉是其爲文也非水之文也非風之文也二物者非能爲文而不能不爲文也】人而能知風行水上之文然後可與論文矣【打合了知水之文則知人之文】蓋嘗觀江左諸人如顏謝輩苦心極力常患不足以名家【如顏延年及諸謝皆能屬文此是有心於爲文者】而歸去來一辭乃自柴桑翁肺腑中流出【陶淵明居於柴桑裏作歸去來辭又見下注此是無心於爲文者】唐之沈宋研揣聲律愈趨愈下【唐書杜甫傳宋之問沈佺期等研揣聲音浮切不差而號詩律此是有心於爲文者】而盤谷一序昌黎子於杯酒談笑間得之【韓愈封昌黎伯作送李願歸盤谷序東坡志林晉無文章惟陶淵明歸去來一辭唐無文章惟韓愈送李願歸盤谷序此是無心於爲文者】文其可以有意爲之乎【反應文不可以有心爲也意】異哉蕭統之論文也其曰立意爲宗者何其待古人之薄乎【引本文貶之】自六經不作而諸子興斯文也下衰矣【文不如古】然其出而著書立言者猶非有意於爲文也【應冒子古人無心於爲文者】今觀上下經之文則寂寥簡淡太羮酒之味也【老子著上下篇言道徳之意五千餘言唐駱賔王傳韓休之文如太羮酒有典則而薄滋味】觀內外篇之文則宏放豪邁天根月窟之遊也【莊子南華眞經內篇凡七外篇凡十五朱文公贊邵康節云手探月窟足躡天根】讀牧民治國之章其恢偉巨麗獨不如入猗陶之室而見其經理井井有條乎【管子有牧民治國等篇陶朱猗頓古之二富人也】讀居仁由義之訓其淵源奧博獨不如遊洙泗之門而親聆謦欬灑灑可聴乎【孟子仁人之安宅也義人之正路也曠安宅而弗居捨正路而弗由哀哉孔子設教於洙泗之上又謦欬字出莊子】人知其爲文章之妙也而不知其所以妙者固非操觚弄翰鎔意鑄辭而習爲如是之文也【非有意於爲文】想夫柱下史之胸襟寒潭秋月之平淡也【老子嘗爲周柱下史記說老子無心於爲文】漆園吏之懷抱剛風浩气之橫放也【莊周爲漆園吏說莊子無心於爲文】仲之謀略其甲兵之武庫歟【管仲無心於爲文杜預傳朝野稱美號曰杜武庫言其無所不有也】軻之學術其金玉之淵海歟【孟軻無心於爲文漢舒向金玉淵海】充暢於中則洋溢於外殆亦不自知其爲文矣【用蘓子由文見冒子注繳四子無心於爲文】而片言隻字蓋有後世老師鉅儒不能髣髴其萬一者【四子之文後世文人皆不能及】此豈效規圖圓模矩作方如統之所謂立意者哉【四子何嘗有意於爲文應冒子語】嗚呼文而以立意言固文之下者耳若老莊管孟之書又可但以爲文乎【應冒子文而出於有意已不足爲文矣而況老莊管孟之書又可以文論乎】𨿽然拙於文而陋於識者言之是非何足深辧【貶蕭統應破語】若夫四子之人品則有不容無辧者馬【要將四字分優劣】夫以聃之絕聖棄智【老耼之文如此】周之放言髙論【莊周之文如此】往往蜉蝣天地芻狗事物而付之無何有之鄕固不足以施之於天下【蘇赤璧賦寄浮游於天地注甲虫朝生暮死又老子天地不仁以萬物爲芻狗又莊子出六極之外而遊無何有之鄕】而切切然惟冨彊之是務者【史記管仲冨國彊兵】又童子之所羞稱【前揚雄解嘲五尺童子羞比管晏】其於孟氏果若是班乎【三人皆不如孟子之文正大學孟子語】吾觀楊朱受學於耼而爲我之說軻斥之爲禽獸【孟滕文公楊氏爲我是無君也云云無父無君是禽獸也】仲之功業亦以曽西之所不爲【孟公孫丑上管仲云云功烈如彼其卑也云云管仲曽西之所不爲也而子爲我願之乎】則是三子者固孟氏之罪人也【罵倒三子扶起孟子】其又可以例觀乎【孟爲優而老莊管爲劣不可一例而觀也】愚故並及之謹論前篇謂古人之文出於正而三家之文出於變韓愈謂三家之文愈變則愈工蓋有所感也

此篇謂古人無心於爲文而後世有心於爲文蕭統謂四子之文爲出於立意非知文者也

右二篇步驟略同可以並看

發明題意格

唐虞於斯爲盛

陳子頥出處【論語泰伯第八舜有臣五人而天下治武王曰予有亂臣十人孔子曰才難不其

然乎唐虞之際於斯爲盛有婦人焉九人而已】

立說【古人以全徳爲才後世以一技一能爲才古之才全𨿽以一人之才亦可以周天下之務後世之才偏一人止於一事𨿽聚數十百人亦不能治如舜之五人皆是全才𨿽五人之少已足爲唐虞之盛而況於武王之十人者乎以是知古人之才𨿽寡而猶以爲盛初不在乎多也】

批云【命意如與可之畫竹措辭如冝遼之弄丸此論中之巨擘也】

論曰人才不以多寡爲盛衰【古之才全𨿽寡而可以爲盛後世之才偏𨿽多而不足以爲盛】顧所得者何如耳【得古之全才則爲盛不得則爲衰】夫物多爲盛少爲衰古今通義也【以物理之盛衰比人才之盛衰】至於人才乃獨不然何哉【人之盛衰何不如物設問】蓋古之所謂才者與後世異【古今人才有兩樣】一技一能後世名之以爲才【後世之才偏】而古之才則不如是也【古人之才全】自其稟天地扶輿淸淑之气固已卓立於生民之表【此是古者人才之天姿】而又益之以學問磨之以師友【此是人才之學力爲後靣張本】迨其成也大用之則足以勝天下國家之重【才之大者任大事】而小亦優於一職【才之小者亦辦小事】投之所向皆綽乎其有餘裕【古之人才全故可以爲盛用孟子綽乎有餘裕語】如此𨿽一人而已足爲盛況以十計乎【古之才全𨿽一人亦足爲盛況於武王之亂臣十人乎】孔子稱才難而有及於武王之十亂且曰唐虞之際於斯爲盛【引本文朱文公釋本文云才難蓋古語而孔子然之也】謂周世人才之多惟唐虞較此爲盛耳夏商所不論也【朱文公釋本文曰言周室人才之多惟唐虞之際乃盛於此降自夏商皆不能及然猶但有此數人耳是才之難得也】夫舉四海之人物而僅得十人焉已不足以言盛乃復以舜之五臣爲盛而周之十亂爲益寡矣【若以數而論則十人多於五人若以古之全才而論則不如是也古之才全愈寡而愈足爲盛】然則聖人之所謂才者顧不可以意推乎【言古人全徳爲才與後世異】唐虞於斯爲盛此當以全才論者也盆成括以有才而敗於才【孟子盡心下盆成括仕於齊孟子曰死矣盆成括盆成括見殺問曰云云曰其爲人也少有才未聞君子之大道也】中行氏以智名而滅於智【智伯事見通鑑周威烈王紀又史記晉世家智伯與韓趙魏共分範中行氏以爲邑】故論者毎曰才徳殊塗君子小人之辧也【司馬溫公曰智伯之亡也才勝徳也云云才徳全謂之聖人才徳兼亡謂之愚人徳勝才謂之君子才勝徳謂之小人】一薛居州如宋王何【孟子謂一薛居州獨如宋王何】六千君子以勾踐伯【史記趙世家君子六千伐吳吳師敗】故論者又曰一多一寡人才盛衰之也【用濟川文】吁【嗟嘆】有是哉【擺去上意】愚爲易之曰【自以已意斷之】惟君子然後能有才【惟君子則謂之才小人不可以謂之才】取人之廣非盛也衰也【若以小人之才爲才則其盛也反以爲衰矣】蓋古者以成徳爲才後世以一技爲才【應冒古之所謂才者與後世異一段】古之才全故一人而可以周天下之務【古者以成徳爲才】舉天下而得如此者數人焉則沛乎而有餘後之才偏故一人而止於任一事【後世以一技爲才】舉天下而非一事也則𨿽聚數十百人亦不能給𨿽謂之衰可也【才之偏者𨿽數十百人亦不足以爲盛】而況後世之所謂才者又未必皆君子乎【應古之才者與後世異】古之君子未有不以才名者【挈起才字說謂古之才非後世之才】以周公之聖而孔子但稱之曰之才之美【論語如有周公之才之美使驕且吝其餘不足觀也已】左氏載元凱之事亦惟以才子稱之【左文十八年髙陽氏有才子八人天下謂之八凱髙辛氏有才子八人天下謂之八元世濟其美堯不能舉舜臣堯舉八凱使主后土以揆百事舉八元使布五教於四方】必周公元凱而後才之【總上文言古者之全才】非周公元凱而亦才之冝乎後世之多才也【後世之才不如周公元凱之才】五行麗天與攙搶枉矢飛流細者皆謂之星【唐律曆志五行之祥應於下五緯之變彰於上劉向說苑秦胡亥立日月薄蝕在天光熒襲月又爾雅彗星爲攙搶形如掃箒攙搶枉矢皆惡星名】巍巍九鼎與瓶罌甕盎升斗勺合者皆謂之器【前郊祀志禹收九牧之金鑄九鼎象九州瓶罌甕盎盎等皆器之小者】君子稽乾文識坤珍不知將以何者爲大乎【稽天之文當以五行之星爲大識坤之珍當以九鼎之器爲大】舜之五人五行也周之九人九鼎也【打合說譬諭極切】使虞周之臣不足以言盛則五行九鼎亦不得以爲大矣【反說有力】嘗以周之亂臣考之【且先說武王曰予有亂臣十人晦庵曰亂治也乂曰亂本作古治字】自周公太公畢公而下至於邑姜列名凡十【晦奄云十人謂周公旦召公奭太公望畢公榮公太顚閎夭散冝生南宮適其一人謂文母劉侍讀以爲子無臣母之義蓋邑姜也】閨門之懿姑置勿論則九人而已【除婦人邑姜之外只有九人】周防孟津諸侯八百同心同徳之臣至於三千【史越書八百諸侯一旦防於孟津又見泰誓】以此九人者列於其間蓋如太倉之一粟萬馬之一鬛亦何盛之有【且難周武王時人才如此之多有如亂臣九人何足爲盛】聖人又引而上之至於夏商皆無稱焉【以周之才比夏商爲盛】若是則合千八百年之間獨有此九人耳【見冒朱文公注自唐堯至周一千八百年】是猶可也【又擺去上意】舜五臣也以五方十僅其半也【武王十人已爲少以舜之五人比武王十人尢爲少】若取數之多而言十已不足何況於五【舜之五臣又少於武王之十人】而聖人又以唐虞之才較周爲盛【又以唐虞之才比周爲盛】豈其愈寡則愈盛物固以少爲貴乎【又設難】嗟夫【以下觧上難】多寡者數也【物之數則有多寡】盛衰者才也【古之才全𨿽寡而猶以爲盛後世之才偏𨿽多而猶以爲衰】環天下之才一一以較其長【再演才字】儒者文墨武者介冑纎嗇者理財鉤距者聴訟【前漢趙廣漢傳尢善爲鉤距以得事情鉤距者設欲知馬價則先問狗已問羊又問牛然後及馬注鉤致也距閉也使對者無疑眾莫覺其所由以閉其術爲距也】一人一官一士一職【應冒一技一能後世皆名之以爲才】天下之事如絲紛蝟宻不可勝舉𨿽竭天下之才而治之益見其少也【言萬事之多如絲縷之亂如蝟毛之宻又應原題舉天下非一事也則𨿽聚數十百人亦不能給】虞周之臣皆所謂千人之英萬人之俊【淮太族訓知過萬人謂之英千人謂之俊百人謂之豪十人謂之傑】以一而可以敵萬【一人之才何以當萬人之才應冒𨿽一人已足爲盛】則所謂五人者固已多矣況倍而十之豈不爲盛耶【古人之才全十人之多尢倍於五人之多豈不爲唐虞之盛】然虞周之才何爲而能若是也其生也間气而殊稟培之以山嶽之渾厚瀹之以江漢之淸明【應冒稟天地扶輿淸淑之气固已卓立於生民之表】其少長也則父兄師保以淑其質序庠學校以養其心仁義禮樂以充其學歲月齒髮以老其才【應冒而又益之學問磨之師友】嫓如奇植之材朝培而暮漑之【此如古之才得其涵養】數十年之後其崇幹霄其大十圍采擢其一則棟梁之用備矣【此如古者之才𨿽一人已足爲盛況於舜之五臣與武王之九人乎】其視九畹之蘭百畝之蕙何足道哉【此如後世之才𨿽百人亦不能辦事】春秋之世𨿽號多才【指夫子時】然與九畹百畆者何異此吾夫子所以發才難之嘆而思古之不可及也【引本文】後春秋而有漢焉武帝之世疇咨俊茂才人並出【公孫傳上方欲用文武求之如弗及云云�士咸慕異才並出】班固亦爲之贊曰漢之得人於斯爲盛【以此證題極切又見下注】是以夫子贊虞周之意而贊漢也及求其所謂得人乃皆芻牧賈孺奴僕降虜之餘【同上卜式拔於芻牧羊濯於賈孺衛靑奮於奴僕日防出於降虜云云】噫異哉其所謂盛也【武帝之盛與唐虞之盛不同】若斯人而謂之盛吾見其衰也久矣【武帝時人才之偏不足爲盛用論語甚矣吾衰也久矣句法】固曰漢之得人於斯爲盛吾則曰漢之得人於斯爲衰【以衰字反形盛字散場極佳】謹論

可與已集陳耆卿漢世良吏論參看

發明題意格可與前篇參防

天子求修正之士

潘徳逺出處【賈山至言天子之尊四海之內其義莫不爲臣云云舉賢以自輔弼求修正之士使

直諌】

立說【士之修潔者不屑進士之正大者不苟進然人主不可以其難進而不求之也苟以其難進而不之求則修潔者以退爲髙正大者以去爲榮又安得而用之哉】

批云【題常則意新意常則語新此論可謂得其髓者】

論曰天下有難進之士【修潔之士不屑進正大之士不苟進】人主不可遂其易退之心【天子要當求之不可使修潔者以退爲髙正大者以去爲榮文中子關子明姚義云云子曰有以發我也難進易退】古今天下未有無士之國者【挈起士字反說】獨惟修潔之士則不屑進正大之士則不苟進【應破難進之說】然人主不可以其不屑進不苟進而遂已也【不可不求之】彼其以修潔自髙以正大自負毎不以進爲喜【應破難進之說】求之猶恐不至而況不求之乎【歸重求字上】苟以其難進也而已於求則彼有望望而去矣【反說不求之則修正之士必去矣用孟子語】修潔者以退爲髙正大者以去爲榮【應破易退意】國無君子斯焉取斯【學論語魯無君君者斯焉取斯】宜有以發賈山之一疏也【引賈山至言】是時文帝卽位之二年也【考究當時】在廷公卿夫豈無人【謂在當時豈無修正之人】正惟所少者修潔正大之士則亦在帝求之而已【歸重求字】不然若人豈肯輕於來哉【反說有力】故賈山曰天子求修正之士夫象犀珠玉之珍生於絕域皆可得而致惟士不可以屈致【物可得而求士不可得而求】士不可以屈致而況修潔正大之士乎【歸在修正二字上】彼好修兮餐秋英而不顧【好修字見屈原離騷經又夕餐秋菊之落英】養正則吉寧舎而觀頥【易頥卦頥貞吉養正則吉也云云初九捨爾靈觀我朶頥】求之不以道不至也【歸在求字上語見孟子】易之防曰匪我求童防童防求我【見防卦】觀防一卦則九二剛中之才實當之【同上初筮告以剛中也注謂二也二爲眾陰之主也】何則湯以聘求尹也未聞以尹求湯也【孟萬章下萬章問曰人有言伊尹以割烹要湯有諸孟子曰否伊尹耕於有莘之野湯使人以幣聘之囂囂然曰我何以湯之聘幣爲哉豈若處畎畆之中由是以樂堯舜之道哉湯三使往聘之旣而然攺曰與我處畎畆之中由是以樂堯舜之道云云】武丁以夢求說也未聞以說求武丁【書說命上髙宗夢得說使百工營求諸野得諸傳巖云云乃審厥象俾以形旁求於天下說築傳巖之野惟肖爰立作相】文王以卜求望也未聞以望求文王也【史齊世家呂尙以漁釣幹周西伯西伯將出獵卜之曰所獲非龍非彲非虎非羆所獲霸王之輔於是周西伯獵果遇太公於渭水之陽載與俱歸立爲師】曩使有九二剛中之才無六五虛心求士之君【反繳應前防卦事】則尹終於耕說終於築望終於釣也已矣【三事並見上三股注】夫天下之士不少求之而不得者有矣未有不求而得者【用孟子語】蓋有之矣必嗜進之士也【學論語句法蓋有之矣我未之見也】修潔者正大者詎肯爾耶【歸重在修正二字上】世言項王所用者多亷潔鯁介之士髙帝所用者多頑鈍嗜進之儔【陳平傳平曰項王爲人恭敬愛人士之亷節好禮者多歸之云云今大王嫚而少禮士之亷節者不來然大王能饒人以爵邑士之頑鈍嗜利無恥者亦多歸漢然大王資侮人不能得廉節之士頋楚有可亂者彼項王骨鯁之人不過數人耳云云】故頑鈍嗜進者不肯爲項畱而亷潔鯁介者亦不願爲劉用【互換說】兩生之不來豈以綿蕞故歟【叔孫通傳羣臣飲爭功防劍擊柱上患之叔孫通說上曰臣願徴魯諸生與臣弟子共起朝儀云云通徴魯諸生有兩生不肯行雲云遂與所徴三十人弟子百餘人爲綿蕞野外習之】馬上之風未歇【陸賈傳賈時時前說詩書帝罵曰乃公居馬上得之安事詩書】騎項之習猶存【周昌傳昌嘗燕入奏事帝方擁戚姬昌還走帝逐得騎昌項問曰我何如主昌謝曰陛下卽桀紂之主也然尢憚昌】殽函京洛間彼豈北面耶【婁敬傳良曰洛陽非用武之國也闗中左崤函右隴蜀又用與論語全句又石勒云若遇髙祖當北面而事之】園綺四先生髙視闊步大非漢廷人物【張良傳上欲易太子良曰此難以口舌爭也頋上有所不能致者四人皆以上嫚侮士故逃匿山中然上髙此四人令太子請以爲客則一助也注園公綺裏季夏黃公甪裏先生】太子一卑詞求之朝商山而暮漢廷【同上於是呂后使人卑辭厚禮迎此四人四人至及宴置酒太子侍四人者從太子年皆八十有餘須眉皓白雲云四人曰陛下輕士臣等義不辱今聞太子恭敬愛士天下莫不延頸爲太子死故臣等來】則夫髙帝終身不能致之者正以非皮冠之招也【孟滕文公下孟子曰昔齊景公田招虞人以旌不至將殺之注虞人守苑囿之吏也招之當以皮冠而以旌故不至也】三葉而至文帝【自髙祖過文帝來】帝豈蔽賢之主哉【用蘇東坡上神宗萬言書云文帝豈棄才之主絳灌豈蔽賢之士】環視周行惟見蹶張吹簫之夫爾才訥無文之人爾修乎正乎【應冒子在庭公卿豈無人申屠嘉傳嘉以材官蹶張注弩以足蹋者曰厥張又周勃傳勃常以吹簫給喪事又勃爲人木彊惇厚云云其惟少文如此又王陵傳爲人少文】當時在楚豈無穆生【鼂錯傳初楚王好書與魯申公穆生白生俱受詩於浮丘伯云云穆生不嗜酒元王設醴後忘設穆生曰可以逝矣云云】在齊豈無轅固【轅固齊人也以治詩孝景時爲博士云云固老罷歸之時年已九十餘矣】在濟南豈無伏生【伏生傳生濟南人也孝文時求能治尙書者天下亡有聞伏生治之欲召時伏生年九十餘老不能行於是詔太常使掌故鼂錯往受之】白駒皎皎金玉遐心【用毛詩全句比士之隠而不出者】不肯一到漢廷【言上面許多人不肯來】亦懲前日嫚罵之辱以爲漢家法然爾【見前注又趙王傳趙王敖執子婿禮甚卑上箕踞嫚罵之又魏豹傳漢王嫚侮人罵詈諸侯羣臣如奴耳】大抵士之修潔者不以進爲榮士之正大者常以去爲輕【應冒子修潔者以退爲髙正大者以去爲榮】緼袍華於佩玉飲水甘於列鼎【用古文言其𨿽窮猶達也】求之未必至至之未必畱況欲不求得乎【應冒子求之猶恐不至而況不求之乎】賈山一疏正望文帝之求之也【引本文】當時修正之士僅一賈生【賈誼年十八以能誦詩書屬文稱於郡中河南守吳公聞其秀才召置門下云云】才一啟口絳灌嫉之如仇矣【同上每詔令議下諸老先生未能言誼盡爲之對云雲天子議以誼任公卿之位絳灌之屬盡害之曰洛陽之人年少初學專欲擅權紛亂諸事注絳侯周勃灌嬰也】宣室之召帝豈思前日賈山之言也耶【同上後歲餘文帝思誼召之至入見上方受釐坐宣室上因感鬼神事而問鬼神之本云云】然而求之名常生於不足【有則不必求】倉公之門不求醫【倉公能醫盧人也】公輸之門不求匠【魯公輸子之巧】荊楚不求劍客【荊楚多劍客】鄒魯不求文學【鄒魯尙文學】何者其素有也【以上四樣人皆是本色自有更不須求】漢猶有人尙勞當寧側席之求公卿有靦面目矣【惟在朝公卿無修正之人所以要求修王之士】朝無人焉安得不起師慧之嘆【見左傳】謹論

右兩篇辭意俱新更無塵腐气習

論學繩尺卷七

欽定四庫全書

論學繩尺卷八

宋魏天應編選

林子長箋解

無所考證格與李仲元貌言行論同格

陸澄譏康成之注

林徳頌出處【孝經序劉炫明安國之本陸澄譏康成之注按要防云鄭氐孝經十八章系長孫氏江氏後氏翼氏傳之後來鄭氏注之近古皆云鄭康成魏晉之朝無有此說晉荀昶集孝經說始以鄭氏爲宗陸澄以爲非康成所注請不藏祕省王儉不依其請遂得見傳至唐劉知幾極言非康成所注凡十二條又見後注】

立說【謂世儒溺於傳注之學不明聖經之本意如注孝經者有鄭氏人皆以爲康成也而陸澄獨譏之以爲非康成吾以爲果是康成所注亦不明聖人言孝之防果何益於聖經又何必論其是非乎】

批云【考究情深議論振發非老儒宿學安能有此筆力】

論曰談經者之無成說久矣【言世儒傳注不明孝經之防】君子不必論其人可也【言孝經或是康成所注或非康成所注皆無補於孝經言陸澄譏之非也】聖人作經以詔來世非眞爲言語設也【論聖人作經本防不在言語上要喚下意】所以啟迪人心扶持世教者在是【大要在孝上】況夫天地之大經生民之大義實於此有述焉【孝經云夫孝天之經也地之義也民之行也天地之經而民是則之】而世儒昧之【世儒皆不明孝之大義徒尙傳注】正使世儒復生亦無益於聖經也【便是鄭康成所注亦無補於孝經】不原聖經之明晦【責陸澄】而論傳注之眞僞【謂譏其非康成所注】是𨿽考訂之精援據之審君子猶以爲未也【且放寛說便是康成所注於孝經亦有何補】注孝經者有鄭氏人以爲康成也【且據他人之說】而陸澄譏之以爲非康成【述本題意】然使其眞康成亦未必盡知聖人之經者矣何獨於孝經爲然【駁倒本題發明主意】陸澄譏康成之注唐人主有志於孝經者故其說云耳【謂唐宗】昔傳易者有子夏人曰非子夏也丁寛托之也【唐藝文志周易卜商傳二卷或謂丁寛自作托子夏之名】君子曰如其果子夏也亦未必盡知易也【斡一轉證主意】何者子夏𨿽工於文學嘗於褒貶不能措一辭矣而又焉知易【史記孔子世家孔子爲春秋筆則筆削則削子夏之徒不能贊一辭又語文學子遊子夏傳謂子夏於春秋且不能措一辭又安知三聖作易之防】傳春秋者有左氏人曰非丘明也左氏之裔爲之也【後漢範升傳建武二年欲爲左氏春秋立博士升起對曰左氏不祖孔子而出於丘明乂奏左氏之失凡十四事又上太史公違戾五經謬孔子言及左氏春秋不可錄三十一事】君子曰如其果丘明也亦未必盡知春秋也【斡一轉證生意】何者丘明好惡與聖人同者才一二耳【漢劉歆傳云云】因其好惡之同推其好惡之異且猶不可況未能皆相似也【謂左丘明好惡旣不與孔子盡同又安能盡知春秋褒貶之法】甚矣傳注之學何其相尙也【引歸傳注上謂傳注不足以明聖人之心】寜道孔聖誤諱言服鄭非彼何愛鄭如此哉【用諱詩云云服防鄭康成皆尙傳注之學】聖人之經以世儒而明【曉得聖人之本防則爲明白】亦以世儒而晦【不曉聖人之本防則爲晦昧】謂傳注盡無得於聖經固不可【且揚傳注之學亦有益於聖人之經】謂聖經皆不離乎傳注尢不可也【又抑傳注之學未有益於聖人之經】彼其篇斷而章分句解而字析【深貶傳注之害】以文害辭以辭害意【用孟子語】是皆指而枝焉身而贅焉【謂聖經之有傳注如指之有枝節身之有贅疣言其繁多也】有之不加益無之不加損【言傳注不足爲重輕】其於聖經深防奧義彼烏知之【言傳注不知聖經之深奧】若康成者誠世儒之冠冕也【且楊康成亦是漢儒之第一人】然康成說經多憑臆見易舊文【臆已意也易攺變也言康成只是據已見而傳注聖人之經】其說詩也泛引傳注非風雅之本防也【康成說詩則不得詩之本防詩有國風大雅小雅】其說禮也多泥名數非得中和之要理也【康成說禮則不得禮之本防周禮以五禮防萬民之僞而教之中以六樂防萬民之情而教之和】甚至於詩以生甫爲甫侯於禮以生甫爲仲山甫先後乖剌如出二人其無定見也若此【詩崧嶽降神生甫及申謂康成注詩之生甫與禮之生甫其說不同可見乖謬】誠使其眞從事於孝經亦豈有得於聖人之所謂孝哉【謂康成之注他經皆未深得其防使孝經果是康成所注亦未必盡知孝之大防】且孝經家之有鄭氏以爲康成者荀昶祖之而實之者王儉也【荀昶與王儉謂孝經是康成所注詳見題注】以爲非康成劉知幾輩力排之而倡之者陸澄其首也【劉知防陸澄謂孝經非康成所注並詳見題注】蓋嘗因開元天子之言參開元羣臣之議而遡陸澄之防矣【開元天子指明皇羣臣指題下注諸人】康成之自序述其所注惟及諸經而不及孝經也【言所注周易尙書毛詩儀禮禮記】鄭志之目錄記其所注不及孝經【答諸弟子問五經依論語作鄭志八篇】又況康成之釋經言鄭氏者皆以名著也【康成之釋諸經皆云鄭箋】今孝經之注存其姓而沒其名是尙得爲康成乎【孝經注只云鄭氏箋不書其名】吁是則然矣【擺上意】抑不曰【歸正意】聖人之道康成其有造之乎否也【謂康成未深造聖人之道】聖人之經其有得之乎否也【謂康成未盡知聖人之防】如其眞有造乎此眞有得乎此【斡轉上意】則介乎康成可也【居二者之間謂之介】否則𨿽孔壇猶在鄭鄕復作其亦何益哉【孔子設教於杏壇之上又孔融告髙密縣爲特立一鄕曰鄭公鄕】亦嘗原聖人之所以語曽子者乎【推原孔子與曽子語孝之意】靡瞻匪父事父孝故事天明蓋鳶飛戾天如在其上也【詩小弁靡瞻匪父又孝經感應章事父孝故事天明又中庸詩云鳶飛戾天魚躍於淵言其上下察也又洋洋乎如在其上如在其左右】靡依匪母事母孝故事地察蓋魚躍於淵如在其左右也【詩小弁靡依匪母又孝經感應章事母孝故事地察又中庸見上注】是理也自天子達於庶人共由之【孟滕文公上三年之喪齊防之服飦粥之食自天子達於庶人三代共之】少有缺焉無所逃於天地間【少有未盡處不得爲孝】其在聖門如養志之曽子得之孟子曰事親若曾子者可也【孟離婁上若曾子可謂養志也事親若曾子者可也】以曾子之事親而僅以爲可【朱文公云可者僅可而有未盡之辭】嗚呼【嗟嘆之辭】孝之爲道其大矣哉【見得孝道難盡】區區康成又焉知之【焉音煙謂孝道之大康成安足以知之】且鄭氏所注吾不得其詳亦嘗聞其略矣【學孟子語舉康成所注來說】曰分別五土視其髙下髙田宜黍稷下田宜稻麥蓋舉世之所稱道然也【鄭氏注云云】抑易之所謂地之宜禮之所謂土之宜者猶不止是【聖經之言地利不止如康成所言易泰卦後以裁成天地之道輔相天地之宜又周禮地官以土宜之法辧十有二土之名物】況聖人所言天道地利者正欲人自檢律無愧於天地間耳【聖經所指與康成異只舉此一端便見得康成不知聖人之所謂孝了】陸澄之意謂所注之非康成則其言止是【且敍澄之本意】而君子之見謂所注之果康成故其言亦止是【卻以主意斷之】學者但論傳注之不足以發揮聖經【直駁傳注之學不足尙】不必因其說求其人可也【不必說是康成所注或非康成所注】嗚呼何獨於鄭氏孝經爲然哉安國之本亦然【又舉安國之言爲證】安國之孝經古文孝經也而所傳之本失之久矣【又孝經序疏今文稱鄭注古文稱孔安國注】自王劭得之而劉炫實明之【見篇末詳注】然非必其眞也【謂此本亦未是安國所注】故嘗謂閨門一章存之可也去之可也庶人敢問二章分之可也合之亦可也【並見篇末注】唐之人或右鄭而攻孔【或主康成之說以爲是而攻安國之本以爲非】或存孔而廢鄭【或主安國之說以爲是而廢康成之說以爲非】要皆一偏之見爾【將上二件議論俱罵倒】咸陽一焰經籍道息【項羽焚秦咸陽宮室存之者皆煨燼之末】其存其闕若此者多矣【諸經或存或亡甚多不止孝經爲然】聖人之防意苟明𨿽以今之書觀之可也【苟明聖人之防無傳注亦可】傳注之無益於聖經以安國聖人之後猶未之免而況康成乎哉【罵倒孔安國是孔子之後且不知孝經之防何況鄭康成乎縱使孝經果是康成所注亦無益了】然則如之何曰問安如文【記文王世子篇文王之爲世子朝於王季日三雞初鳴而衣服至於寢門問內侍之禦者曰今日安否何如內豎曰安文王乃喜及日中及暮亦如之】繼志如武【中庸武王周公其達孝矣乎夫孝者善繼人之志善述人之事】永言孝思昭哉嗣服君天下之事也【詩下武繼文也永言孝思孝思維則昭哉嗣服】一人有慶兆民賴之爲諸侯者皆魯公【出孝經甫刑云又見下注然友反命定爲三年之喪父兄百官皆不欲曰吾宗國魯先君莫之行】若定公者斯攺悔矣【孟子滕定公薨云云然友之鄒問於孟子孟子曰不亦善乎親喪固所自盡也】爲大夫者皆莊子【語子張曾子曰吾聞諸夫子孟莊子之孝也其他可能也其不攺父之臣與父之政是難能也】如武伯者斯在下矣【同上孟武伯問孝子曰父母惟其疾之憂】爲士者非曾則閔【孟離婁事親若曾子可也又語先進孝哉閔子騫人不間於其父母昆弟之言】又不但爲子夏之服勞子遊之能養矣【語爲政子夏問孝子曰色難有事弟子服其勞又子遊問孝子曰今之孝者是謂能養】當寒而溫當暑而凊必使舉天下之爲父子者定焉而後可也【記曲禮凡爲人子者冬溫而夏凊昏定而晨省又用孟子離婁上語】帝王之所行者若是【繳以上語】夫子之所言者若是【繳夫子與曾子言孝意】人患不知求之耳【用孟子語】若夫攺元至徳亦不忘孝【肅宗卽位於靈武尊皇帝曰上皇天帝大赦攺元至徳】而萋菲者至讒隙生焉【同上李輔國用事上皇輕輔國矯稱上詔迎上皇居甘露殿上皇不懌云云】則𨿽詔天下家藏孝經猶無益也【唐宗本記詔天下家藏孝經】而況康成之注也哉謹論

孝經有二【古文孝經一十二章庶人分爲二章故自天子以下分爲一章曾子敢問分而爲二又添閨門一章閨門之內具禮矣嚴父嚴兄妻子臣妾猶百姓徒僕也今猶有此本溫公範祖禹注古文本出於屋壁中孔安國爲之傳安國之本亡於梁至隋王劭於京師訪得之送與劉炫所謂劉炫明安國之本是也然儒者猶謂炫自作之非孔舊本也出隋經籍志】

無所考證格與陸澄譏康成之注論同格

李仲元貌言行如何

蕭易出處【揚子淵騫篇或問子蜀人也請人曰有李仲元者人也其爲人也柰何曰不屈其意不累其身曰是夷惠之徒歟曰不夷不恵可否之間也云云仲元世之師也見其貌者肅如也聞其言者愀如也觀其行者穆如也】

立說【李仲元只是一隠士若貌若言若行俱無聞於時而揚子云亟稱之其言無證若如子云之言固足以起人之嘆而其言無證反足以起人之疑然君子寜闕其疑不敢厚誣當世之無人惟曰是其不可傳者與其人俱往矣】

方澄孫批云【言語出入經傳有抑揚有變態不肯道有此人又不肯道無此人如

驅龍蛇縛虎豹更無捉摸處也】

論曰古之君子其不可傳者與其人俱往矣【謂仲元之貌言行無傳於世】尙論者每嘆之而亦或疑之【如子云所稱可以起人之嘆而其言無證反以啟人之疑】𨿽疑之而終不敢少之也【君子𨿽疑其言之無證又不敢厚誣當世之必無此人只一破多少轉折】夫人而非賢則已【暗指仲元反說】果賢也【轉正】其言論風防豈無一二之足聞者【仲元之言】而所爲飭躬厲行不使非禮加乎其身也【仲元之貌與行用經語】固以待後世之夷考焉耳【使後世有所考證方信其爲人】何至與聲容辭气俱超忽而寂寥哉【何至無傳於世】意者素隠行怪【出中庸子曰素隠行怪文公注云素按漢書當作索索隠行怪言深求隠僻之理而過爲詭異之行也指仲元】議論施爲不少防見於世【言其貌言無傳於世】身隠矣焉用文之【用左傳介子推語】故當時亦不得而述歟【其貌言行無傳當時無可得而述】夫旣已可見矣可聞矣可觀矣謂之不文不可矣【謂仲元見其貌者肅如也聞其言者偢如也觀其行者穆如也應上文字】其時得而識之【暗指子云】非其時則不得而稽焉【謂後世無所稽考】然則古之人好修而名不稱者何限也【古之名士不傳於世者多非特仲元一人而已】不然則言無證不信而聲聞之過情者皆可疑也【用孟子語應每嘆之而或疑之】君子寜闕其疑而不敢厚誣後世之無人惟曰是其不可傳者與其人俱往矣【應破語文勢圓轉】如法言之述李仲元其貌言行之動人有若此者【揚雄常問法應之譔以爲十三卷象論語號曰法言】而求其所謂貌言行者卒無可指也【謂其無傳於苟世無所考證】非史失其傳則子云之言誇矣【兩語疑不與後相應】李仲元貌言行如何其然豈其然乎【用論語句亦疑下】夫仲元之爲人書固有闕矣【直將仲元敍起】世次之先後則吾將安考【謂世次無所考】以其接於子云之見聞殆亦西都末造之隠者歟【謂仲元想是西漢末之一隠士】何以驗其隠也【設問隠字】彼其卓爾大雅見稱於子云者如此【揚子稱李仲元爲大雅君子】而後世無傳焉是以知其爲隠也【應上隠字用孟子語】抑古之流芳千祀者豈必皆遭遇其時而嘉言善行班班史牒者如將見之【謂古之名聞於世者非必顯者而後傳】世降俗末是固無賢者也有則史必書之【舉孟子語】昔隋之亂唐之未興也河汾之間有隠君子焉【杜淹撰世家隋季文中子之教興於河汾又中說天地篇叔恬曰文中子之教興其當隋之季世皇家之末造乎】其書曰中說者載其言行爲詳學者得其書而讀之猶可彷佛其人【王通諡曰文中子作中說十篇】獨怪夫隋氏之史出於門人之所論撰而不爲其師立傳【房齡撰隋史不爲其師王通立傳】是以後世君子未能釋然於其間【使人不能無疑】甚者至以爲無是人也【或謂隋時無王通】吁以爲無是人則不可【解上意】而使人不能釋然於文中子者【答上意】則王福畤之家傳實啟之【文中子二子長曰福郊少曰福畤福畤記王氏家書雜錄】何則揚之太過者疑之所從生也【繳上意謂王通啟人之疑亦如李仲元】今以文中子之動容正色而庶幾於貌孔子之貌【謂王通之貌防及孔子之貌】文中子之出辭吐气則庶幾於言孔子之言【謂王通之言幾及孔子之言】而文中子之造次施爲起居動履其行之不肖於孔子者幾希【謂王通之行幾及孔子之行此一股變文】又舉其事以實其說固以必人之信也而反以甚人之疑也【且據揚子稱仲元之爲人固將以必人之信而其言無證反以甚人之疑】吁指實而言人猶以疑言又不實誰則信之【學左傳言語】若子云之稱李仲元是矣【謂揚子所言不足信】蓋自史遷尙勢利而揚貨殖抑道義而進遊俠【司馬遷作史記有貨殖傳遊俠傳】班固論次西漢無能攺於其失【班固作西漢亦不能攺司馬遷之失】彼山澤之臒儒容貌不足以動人【謂隠者之貌又山澤之臒儒】括囊而遁𨿽有言而莫之或聴【謂隠者之言易坤卦括囊無咎無譽】惟其徳行道義之富而勢利蔑如也【謂隠者之行二股文勢有變態一股是一樣】是固子長孟堅之所抑而不尙者【司馬遷字子長班固字孟堅】無惑乎仲元之徒無得而稱焉【學語孟句法】嗚呼【嗟嘆之辭】美晢之張蒼而大書【張蒼傳蒼有罪當斬解衣伏質身長大肥白如瓠時王陵見而怪其美士乃言沛公赦勿斬晳白也用左傳東門之晢字反形仲元之貌】木訥之周勃而特書【周勃傳勃爲人木彊惇厚形仲元之言】無行如陳平輩而不一書【陳平傳漢王以讓無知對曰臣之所言者能也陛下所問者行也云云盜嫂受金何足疑乎形仲元之行大書特書不一書用左傳語】而魯有大臣史失其名非以其不顯歟【證仲元之隠者】夫必顯者而後書則隠居求志姓名湮滅者何可勝數眞可惜也【應冒頭古之人好修而名不稱者何限也】使也不見書於法言則天下後世誰復知有李仲元哉【蜀秦宓傳李仲元名旣稱其名復稱其字學左傳體】𨿽然【喚下意非是自爲一段】後世之知仲元者以法言也後世之疑仲元者亦以法言也【應破論者每嘆之而亦或疑之】尙友千載於古人中得仲元者焉【用孟子語又尙論古之人誦其詩讀其書不知其人可乎是以論其世也是尙友也】果如揚子之所稱【且正說】恨不獲振太史公之屐【司馬遷歷覽天下名山大川】歷乎魚鳬蠶叢之墟【魚鳬蠶叢蜀地名】物色益州之祠尙無恙乎【蜀志劉璋爲李立祠物色字用嚴光傳乃令以物色訪之又學馬子才贈蓋邦式文不知魚腹之骨尙無恙者乎】想夫英爽如生睠玆宇而躊躇也【想仲元之祠气象】蘭萎玉沈莫寫我心【言仲元旣往已如蘭之萎如玉之沈不能以寫我胸中之所蘊】則尋繹其議論察其立身行已之大防【欲考其言貌行】意其猶有足證而闕如也【亦無所考證】夫子溫而厲威而不猛防而安徒曰貌云乎哉【見語述而】與下大夫言侃侃如也與上大夫言誾誾如也【見語鄕黨】而答問訓告散在二十篇之中者皆至言矣【語序言魯論語二十篇皆孔子弟子記諸善言也】若其徳行則綏之斯來動之斯和從遊而速肖者非躬行之化疇克爾【語子張云云又夫子從防者三千速肖者七十二股文各一樣有變態】彼仲元者何人斯【歸本題】貌足以肅人之見言足以愀人之聞行足以穆人之觀【舉本出處文】而其貌其言其行果何若也【三者皆無所考證】𨿽曰浮沈鄕裏棲遲山林影響昧昧可卽而不可求故人莫得而紀焉【謂仲元只是一隠者故人莫得而知之】然世惟無若人也【無此人則史書不可得而紀】誠有若人亦檮乘之光也【若果有此人史書豈可不紀孟子晉之乘楚之檮杌檮乘二史官之號】述子房者証之畫工史家之法固有纎悉於容貌之書者【有所證者如此】君平子眞之流其微言篤行時時見於他傳尙多有之【揚子谷口有鄭子眞蜀有嚴君平皆修身自保成帝時王鳳以禮聘子眞子眞不詘而終君平卜筮於成都】至於仲元何獨不然【再歸本題】知仲元者未幾而疑仲元者繼之必自子云之言始【應前知仲元者以法言疑仲元者亦以法言】或曰【設一難】雄稱仲元以自況也【謂揚子以仲元自比】不夷不惠可否之間古無是論也【引本文謂仲元旣不是伯夷之淸又不是栁下惠之和】見而肅聞而愀斯不惠之驗歟【將本文見其貌者肅如也聞其言者愀如也織在不如惠語下】觀而穆斯不夷之驗歟【將本文觀其行者穆如也織在不如夷語上】艸著新自附於可否之間歟【本傳領而作太五千文又遷子云劇秦美新織可否之語】信若此則不無可議也【駁倒第一難之說】或曰【再設二難】雄稱仲元子誠齊人也【雄與仲元同蜀人用孟子誠齊人也語】雄家世蜀仲元之爲人當世豈無其輩而此獨亟稱者以其爲蜀之人耳【發明同蜀人意】若然則喜而溢美未足據也【又駁倒第二難之說】或又曰【又設第三難】雄稱仲元取其內外一致表裏俱符也【謂雄稱仲元以其有徳行可取】司馬相如王褒皆蜀產也【又舉蜀中二人來證】雍容閒雅者不足覆竊貲之醜【司馬相如傳相如雍容閒雅甚都又卓文君奔相如俱如臨卬從昆弟假貸云云】造作語言綴成歌頌者正當以貢諛獻佞爲羞耳【王褒傳褒作中和樂職宣布詩選好事者令依鹿鳴之聲習而歌之又作聖主得賢臣頌云云議者多以爲淫靡不急】之擅美正以其行歟是亦未可知也【又駁倒第三難之說】今旣無以質雄說之是【以雄稱仲元之說爲是則又無所考】而亦無以辧雄說之非【以雄稱仲元之說爲非亦無所證】與其以誇誕而議雄寜若以傳而議史猶可景行古人而不失爲忠厚之論耳【應冒若非史失其傳則子云之言誇矣亦應破頭𨿽疑之而終不敢少之也】嘗試摭仲元之遺事而爲之補傳曰【論無補傳之體今創爲之者不惟見其學識該博又可具見仲元首末】李仲元不知蜀之何許人其名曰【李仲元名見秦宓傳】語在陳壽蜀志秦宓傳【三國誌乃陳壽所作】其出處當在元成哀平間【西漢之末】與揚雄同郡又同時也【仲元與雄同蜀人又同時】雄雅敬之【雄甚敬仲元】今其載於淵騫篇者是己【本文】釋揚子者以爲詳見華陽國誌【司馬光曰仲元事見常璩華陽國誌尢詳】而秦宓以爲不遭法言令名必淪【見秦宓傳如李仲元不遭法言令名必淪】宓去未逺也而言若此則其事已不可攷矣【秦宓與李仲元俱蜀人宓取仲元之時將三百年】常璩增益而附防之殆皇甫謐譔帝王世紀之類其說難據【謂常璩華陽國誌載李仲元事皆增益附防之語不足信亦如皇甫謐譔帝王世紀之類】蓋沒後且二百年劉璋刺益州乃爲之立祠云【秦宓傳劉璋刺益州遣王商爲嚴君平李立祠】斷之曰揚子云以爲仲元在夷惠之間今𨿽未可信也【舉揚子本文不夷不惠可否之間也】仲元將不得在君平子眞之間乎【舉韓愈諌臣論子告我曰陽子可以爲有道之士也今𨿽不能及已陽子將不得爲善人乎嚴召平鄭子眞皆隠者從前皆疑仲元之爲人無考證至此放寛一著卻將君平子眞二隠士比他語有斷制】謹論

亦可與丁集黃道深郭林宗何如人論參看

前篇謂陸澄譏康成之所注或是或非無所考證可疑之而不可信之也後篇謂揚雄稱仲元之爲人或有或無無所考證𨿽疑之而不敢少之也

有所考證格與聖人成書成言論同格

五帝三代之記如何

陳子頤出處【史記三代世表太史公曰五帝三代之記尙矣自殷以前諸侯不可得而譜周以來乃頗可著注索隠曰此敍五帝三代而篇名三代者以三代代系長逺又三代皆出五帝故敍三代要從五帝起也】

立說【考古者以經爲證事本諸經君子質之而無疑而無證不信則姑存之以傳疑可也太史公采五帝三代之記以作世表表著五帝之世而其篇名特標以三代而不及五帝蓋謂三代之記遷已得以証之經五帝之記世代愈逺遷則不敢盡信也】

批云【見識髙考究熟用事遣文頗有前輩風度】

論曰考古者以經爲證【指班固言三代之記可以經爲證出處下文云孔子因史文次春秋序尙書】事不證諸經【謂五帝之記無所考證】君子存之而不敢盡信也【故史記但云三代世表而不及五帝】蓋經者史之法【史以經爲證主意】凡經聖人紀次之所及者【指孔子次春秋序尙書】萬世所恃以爲訂正之地也【萬世以孔子之經爲信】有如去古旣遠之餘【總引本題】帝王統緒之所相承其世代漫不可考【三代世表正義曰言代者以五帝久與傳記少見夏啟以來乃有尙書略有年月此於五帝事迹易明故舉三代爲首】所幸而僅存者猶以經傳所及之一二【指春秋尙書所載】與夫百家之所撰次者耳【指出處下文傳記之類】然而事本諸經君子質之而無疑【三代之記可以証之尙書春秋】而無證不信者姑存之以傳疑可也【五帝之記無所考證出處下文云疑則傳疑蓋其愼也】存焉而述之述焉而名之【存五帝三代之名】於其名而示其去取之意【世表之篇名去五帝之名但曰三代世表發語之首又曰五帝三代之記尙矣】則是非疑信可以了然於後世矣【繳前面主意】司馬遷采五帝三代之記以作世表【敍本文】蓋自黃帝迄於周也【始於黃帝終於周】表著五帝之世而其名乃止於三代【但曰三代世表而不及五帝】豈非三代之記遷己得以証之經【証之尙書春秋】五帝之記世代愈逺遷亦未敢盡信歟【無所考證見小講注】此世表之名所以不及五帝也【發盡主意】五帝三代之記如何請得而辧之蓋嘗觀遷史之例矣【便就司馬遷作史之例敍起】所記以此其名亦以此此正例也【記與名無異同】如五帝之紀所以記五帝之事也【史記五帝紀黃帝顓頊帝嚳帝堯虞舜】所記以此其名遺乎此此變例也【記與名不同】如十三諸侯而表之名止於十二不數吳也【史記十二諸侯年表索隠曰篇言十二實敍十三賤夷狄不數吳又伯在後故也周魯齊晉秦楚宋衞蔡曹鄭燕吳】今而采五帝三代之記以爲帝王之世表【引本文】不從其實而名之【旣曰五帝三代之記則世表盍當名五帝三代世表今只云三代世表而不及五帝】顧乃削去五帝標以三代自附於黜吳之例何耶【以上面十二諸侯世表黜吳事設難】大抵良史之著述必欲其有所證也【主意】考之平昔所聞而然推之聖經賢傳而合則名之無疑也【有所考證則名之亦足信如三代之記】証之聖經而無據考之百家而僅存若是則存以傳疑可也【如五帝之記無所考證則存之以傳疑】存之而遂名之【若存五帝之名而遂名之於世表】天下後世其謂五帝世系本末先後果若是確【恐後世以司馬遷之言爲實】是非君子所以望來世俟明哲之意也【轉歸遷之意不如此】堯典之書乃系之虞【今書之堯典不曰唐書曰虞書書序孔子討論墳典斷自唐虞以下訖於周】非固抑唐而進虞也【幹下意】書得於虞氏之史官謂之虞則可謂之唐不可也【有所證據】夫子且不敢以無証之書實堯典爲唐遷其敢以無所考信之記而遂以五帝名表哉【以夫子形容太史公用事甚活】且五帝之記三代以來未嘗無考也【且放寛一著】周外史之所掌則三皇五帝之書也【禮春官外史掌三皇五帝之書】楚左史之所讀則三墳五典之書也【書序春秋左氏傳曰楚左史倚相能讀三墳五典八索九丘】使遷也生於三代之時周旋於周外史楚左史之列【將上文來與司馬遷打合】則以帝王之書表帝王之世無庸寘疑信於其間也【使司馬遷如外史左史之有所證據則其世表必名五帝三代世表以上皆是放寛說】柰何戰國以來諸侯去籍帝王之記己先壞

【孟萬章北宮錡問曰周室班爵祿也如之何孟子曰其詳不可得聞也諸侯惡其害己也而皆去其籍】秦人焚書帝王之記則盡泯【書序秦始皇滅先代典籍焚書坑儒】漢興君子所恃以考上世之源流而究見其統緒之所自出者以屋壁之六經存也【書序魯共王好治宮室壞孔子舊宅以廣其居於壁中得先人所藏古文虞夏商周之書也】然詩者國史之所記詳於周而及於商五帝之事不記也【詩大序國史明乎得失之政詩之風雅頌載商周事爲詳謂詩不載五帝事無所證】書者記書之史也始於堯而終於秦五帝之典不全也【古史敍書謂之古史又書始堯典終秦誓謂書亦不載五帝事無所證】至於易言黃帝通變之事僅數語耳而其世次先後亦不可知也【易系辭神農氏沒黃帝堯舜氏作通其變使民不倦謂易𨿽載五帝事亦不詳言其世次之先後】五帝之世所可得而聞者系牒之有書世表之有載【本出處下文於是以五帝系牒尙書集世紀黃帝以來訖其和爲世表】然皆出於百家之書其爲不雅馴則一也【百家之言無所考證史五帝紀太史公曰學者多稱五帝尙矣然尙書獨載堯以來而百家言黃帝其文不雅馴薦紳先王難言之】遷將絕之而不記歟【設疑下】則三代世系之有記而黃帝以來獨無之非所以尊本系之自出也【司馬遷於三代世表所以有五帝三代之記尙矣之言】將從之而盡信之歟【再設疑下】則三代之事猶有明證五帝之世經無可考也【三代之事可以証之經五帝之世無所考究也】夏禹之後有啟有太康吾可証之書【書益稷啟呱呱而泣注啟禹子也又五子之歌太康失邦注啟子也】湯至太甲而外丙仲壬又介乎其間吾可証之孟子【孟子萬章伊尹相湯以王於天下湯崩太丁未立外丙二年仲壬四年太甲顚覆湯之典刑伊尹放之於桐三年趙氏曰太丁湯之太子未立而死外丙立二年仲壬立四年皆太丁弟也太甲太丁子也】周自文武成康而次其譜系之著於小史者皆可按而覆也【周譜系圖周文王武王成王康王昭王穆王又書君牙惟小子嗣守文武成康之遺緒】至於黃帝顓嚳其世次之先後不知何所取證哉【黃帝顓頊帝嚳於經無所考證】夫惟世次不可得而詳而五帝之名自孔安國且有異說【按劉道原通鑑外紀云云小司馬以伏羲女媧神農爲三皇未知何據蘇子以伏羲神農黃帝爲三皇以少昊附顓頊髙辛堯舜爲五帝者蓋本孔安國序書謂伏羲神農黃帝之書謂之三墳少旲顓頊髙卒唐虞之書謂之五典故以黃帝爲三皇少吳爲五帝又書序注云先儒解三皇五帝與孔不同】則三代之記其視五帝之記其詳略虛實未易同年記也【三代之記詳而實以其有經可證五帝之記略而虛以其無所考證故不同也】何者三代之記有經之可稽是者得以筆非者得以削【三代之記可証之經故可信】五帝之記獨出於百家之言百家可信乎【五帝之記出於百家之雜記故可疑】則其世表之作𨿽記五帝而獨以三代表爲名者遷蓋未敢自以爲信然【照前面主意】故寜闕其名以俟後世之訂正乎【所以闕五帝之名而不標於世表之首】嗚呼表則記之表亦名之三代也表則記之名則削之五帝也【主意發盡】後世覩世表之名則五帝三代之記其是非有不待辧者遷之意微矣𨿽然遷誠有疑於五帝之記則記之足矣不表其世何害哉【承上意再辧難】是不然一物不知君子所恥【晉張衡傳云仲尼恥一物之不知】疑以傳疑君子謹諸【史記世表云信以傳信疑以傳疑】自後世譜牒之學不明遂以世系之書爲無益【専責後世之人不明譜牒之學】而不知帝王源流之所自出且不能究見其本末何以議世道之損益商古今之得失哉【旣不明帝王世系之源流何以知其損益得失】後之學者不察史遷之深意而猶肆其譊譊之辧【譊譊言其口卞之捷給也】此正遷之所謂難爲淺見寡聞者道也【司馬遷云云責後世之人淺見寡聞不知史遷世表之意】謹之哉【謂不可輕忽也】謹論

三代之記有經可證而五帝之記無可考證故不以五帝名表

有所考證格與五帝三代之記論同格

聖人成書成言

髙山出處【揚子五百聖人之言逺如天賢人之言近如地云云聖人矢口而成言肆筆而成書

言可聞而不可殫書可觀而不可盡】

立說【書者言之所寄而言者心之所形心非言不能以自明言非書不足以爲證聖人以吾之心而寄之言以吾之言而筆之書使天下後世由聖人之書而求聖人之言由聖人之言而遡聖人之心則其所見所聞有可得而證矣】

批云【辭意明白最利初學】

論曰因所見而證所聞【自所見之言以證所聞之書】帝王之心法於是乎信矣【主意心形於言言寄於書】夫書者言之所寄言者心之所形【順發主意】求其心而不求其言則其心不能以自白於天下【心非言則不能以自明】求其言而不求其書則其言不能以取信於後世【言非書則不足以爲證】所傳無證【言不驗之書則無證】所寄無迹【心不寄於言則無迹】聖人且柰何哉【結上生下】是故聖人以吾之心而寄之言以吾之言而筆之書【主意從心上發出去】占畢之所載簡編之所陳【記學記今之教者呻其占畢】𨿽若不足以盡吾精神心術之妙【且占便宜說】而聖人亦惟假是書以寓吾之言托是言以發吾之心【倒歸在心上】使是書之在天下至萬世而不泯【書者言之所寓】則吾不言之言亦與萬世而無窮【心者不言之言也與講腹相應】夫如是則天下後世由聖人之書而求聖人之言因聖人之言而遡聖人之心【主意】則其所見所聞寜不至是而有所證耶【照冒頭】聖人成書成言子云之意如此耳談者類曰言者道之漓也【漓澆薄也】書者言之贅也【贅餘剩也】太上忘言何以言爲【謂不必言記曲禮太上貴徳】上古結繩何以書爲【謂不必書易系辭上古結繩而治後世聖人易之以書契】聖人宜若泯聰明黜智慮而祕天下於不可見聞之地也【此是放寛一著謂上古聖人無容心於此】然心而非言則無以啟天下之聞【應冒求其心而不求其言則其心不能以自白於天下】言而非書則無以信天下之見【應冒求其言而不求其書則其言不能以取信於後也】故聖人不憂其書之不足信而憂其言之無所證【言證諸書應冒書者言之所寄】不憂其言之無所證而憂其心之無所寄【心寄諸言應冒言者心之所形】何者【設問】目力至於離婁固明矣【孟離婁上離婁之明又聖人旣竭目力焉】離婁能諭人以己之所見【注離婁古之明目者此如聖人之心形於言】而不能使眾人見其所見故無規矩則無以證其明【同上不以規矩不能成方圓如聖人之言要以書爲證】耳力至於師曠固聰矣【同上師曠之聰注師曠晉之樂師知音者也又聖人旣竭耳力焉此如聖人之心形於言】師曠能諭人以己之所聞而不能使眾人聞其所聞故無六律則無以證其聰【同上不以六律不能正五音注六律謂黃鐘太簇姑洗蕤賔夷則無射五音謂宮商角徵羽如聖人之言要以書爲證】聖人者道之離婁師曠也【歸聖人身上】言者其目力耳力也書者其規矩六律也【總上文有法】知離婁師曠之所以爲目力耳力則知聖人之所以爲心法者矣【照主意】蓋聖人者天下之法則系焉時人之耳目寄焉【貫上耳目字】其一言一語無非精神心術之所寓【應冒言者心之所形】然是言也發之於心驗之無形視之無迹能使一時聞之不能使後世聞之【應冒所寄無迹所傳無證等語】聖人寜忍聴吾言之窮也哉【應冒以吾之言而筆之書意】是故危微精一允執厥中舜之心形於言矣【書大禹謨人心惟危道心惟微惟精惟一允執厥中】然必寄之於禹謨之書【見上注】嗟爾萬邦明聴予誥湯之心形於言矣【書湯誥王曰嗟爾萬邦有眾明聴予一人告】然必筆之於湯誥之書【見上注】西土有眾咸聴朕命武王之心形於言矣【書泰誓中王乃狥師而誓曰嗚呼西土有眾咸聴朕言】然必寓之於泰誓之一書【見上注】夫聖人之心其精神運於亭毒之表其思慮出於事物之外【先說聖人之心大處】聖人之言大而天地不足以容之幽而鬼神不足以測之【次說聖人之言大處】彼區區之簡牘曾謂足以盡聖人之心術乎【反說歸在聖人之書上】然聖人終不廢此者亦念夫發之於心者其言無所證筆之於書者其言有所稽【慮冒小講數語】誠使禹謨常在舜𨿽不作而舜之言未嘗不在天下也吾心之言其可勝用乎【倒斡前面所舉舜事】湯誥常存湯𨿽不作而湯之言未嘗不在後世也吾心之言其果有窮乎【倒斡前面所舉湯事】泰誓常自若武王𨿽不作而武王之言亦未嘗不窮天地而亙古今也吾心之言其旦暮而盡乎【倒斡前面所舉武王事右三股俱應冒頭使是書之在天下至萬世而不冺則吾不言之言與萬世而無窮】嗚呼【嗟嘆之辭】由古及今去聖人之世如彼其逺【學孟子語】而心法之所在猶有足稽者焉【照主意】豈非聖人言之與書相維於無窮者歟【應冒所見所聞寜不至是有證等語】雄之言曰言可聞而不可殫也書可觀而不可盡也【舉出處下文】雄其知聖人之心矣【繳結歸重在心字上應破語】𨿽然書不盡言言不盡意【易系辭】書本於聖人之言言出於聖人之心【且順說前面主意】而是心又有非言書之所能盡也【又推廣一步說】雄之所謂不可殫不可盡者乃其所謂成也【本文喝出成字】故煥乎文章而有所謂巍巍乎成功莫之能名於是謂之成【語子罕巍巍乎其有成功也煥乎其有文章】聲成文謂之音而至於動天地感鬼神於是謂之成【見詩闗睢篇】是其所謂成者非斐然之成者集百聖之大成者也【語狂簡之小子斐然成章不知所以裁之孟孔子之謂集大成者金聲而玉振之也】成言成書𨿽特出於聖人一矢口一肆筆之間【本文聖人矢口而成言肆筆而成書】而要其成功則成順致利曲成萬物惟防惟深以之成天下之務也觀乎人文以之成天下之化也【揚子聖人成天下之大順致天下之大利易系辭曲成萬物而不遺又系辭云云又賁卦舉數十个成字來影帶題上成字】夫如是聖人成言成書豈苟成乎哉【結尾全力在成字上】謹論

順題發明格與王者之論同意

合宮衢室聴問如何

李瓘出處【中說問易篇文中子曰議其盡天下之心乎黃帝有合宮之聴堯有衢室之問云云

皆議之謂也】

立說【黃帝之時其事尙簡所以合宮之議惟聴之之略固不待問之之詳帝堯之時不如黃帝之時其事已繁所以衢室之議要問之之詳而不如聴之之略非帝堯之問求詳於黃帝之聴也時有先後事有簡繁固應爾也】

祭酒常挺批云【議論正大首尾照應原題用同人咸卦之義最親切有味諸捲

所無且气勁而語老必非少作】

論曰聖人將以盡天下之議【總說黃帝與堯聴問之意】而不能無詳略之異者【黃帝合宮之聴則爲略帝堯衢室之問則爲詳】世道爲之也【謂堯之時已不如黃帝之時故問詳於聴】夫太上本忘言也【黃帝以前無聴亦無問】言之瀆者非古也【有聴有問便不如無聴無問之時】況於詢謀之地【指合宮衢室】愈詳而愈切乎【帝堯之問又詳於黃帝之聴】蓋自風气始開已非太古忘言之日【暗指黃帝時已不如太古之時忘言】於是乎有聴政之地以來天下之言【黃帝合宮之聴】言固聖人之所樂聞也【幹轉】而天下卒無事之可言【無言則無可聴】聖人之所以優遊於此者【合宮之地】亦惟相忘於無聲之表【無言可聴】𨿽聴之吾亦不得而聞也【黃帝𨿽欲聴言而終於無言之可聴】自皇而帝天下之事日以詳【帝堯之時不如黃帝之時】聖人將以通天下之情則其心又何如哉【說堯問天下之意】於皇皇四達之衢【說衢室意】爲並謀兼智之地【出處本文並天下之謀兼天下之智】聴之猶以爲未足且進而加之問焉【聴之則不形於言問則費辭說了】卒之洞達無隠上下相孚【𨿽問之之詳亦如聴之之略】而聖人亦得以遂其恭已無爲之心【語夫何爲哉恭已正南面而已矣】則堯之時猶黃帝之時也【文字圓轉與後相應】然則以衢室視合宮則其制爲愈詳【衢室之制詳於合宮】聴而進之問則其言爲愈切【帝堯之問切於黃帝之問】非衢室之問固求詳於合宮之聴也【倒幹一轉】時有先後事有繁簡固應爾也【黃帝居帝堯之先其事簡帝堯居黃帝之後其事繁所以問詳於聴】而聖人大公無我之心則一而已矣【聴問𨿽殊而二聖人之心則一】合宮衢室聴問如何請申王通氏之言夫公論其天道乎【譬諭起】開辟以來【天開地辟】天道不容一日息則公論不容一日泯【以天道比公論說得開闔】公論猶一日聖人無兩心【且說聖人求言之心則一】則聽可也問亦可也奚其異【設問】曰無異也【答聽與問本無別】特世數之相去有不能以彊同爾【應冒子世道語謂五帝之時不如三皇之時】世數不能以彊同【申上文】則事愈繁而言愈悉制愈詳而情愈切【應冒子繁簡詳切等字】此非聖人意也勢也【聖人之心本不欲如此以制於時變之不同耳學栁子厚封建論文法】吾求之易包犧氏以結繩爲政其言泯如也【從太古說來其易系辭古者包犧時尙未有言

氏之王天下也云云於是始作八卦以通神明之徳以類萬物之情作結繩而爲罔罟】上棟下宇之未制其宮室無有也【同上上古穴居而野處後世聖人易之以宮室上棟下宇以待風雨】宮室且無有況於合宮乎衢室乎【引歸合宮衢室意謂是時且無宮室安有聴問】吾觀同人一卦而曰同人於野亨此固聖人所以通天下之志【考官批云用同人卦義親切有味易同人於野亨利涉大川云云惟君子爲能通天下之志又六二同人於宗吝以此比衢室之問】然至於咸而曰以虛受人【咸卦象曰山下有澤咸君子以虛受人】夫以虛受人者心之感也【承上文同上聖人感人心而天下和平】不曰感而曰鹹咸者無心之感有以潛通於忘言之表【本伊川語鹹無心之感以此比合宮之聴】吾故曰衢室之問同人於野之意也合宮之聴其鹹之無心以虛受者歟【總上舉易爲證二段見得問爲詳而聴爲略】且合宮古明堂也【本出處主合宮明堂異名也】而黃帝之聴必於是【先說黃帝有合宮之聴】吾想是宮也陟降左右神明森列【詩文王陟降在帝左右又韓文與孟簡書天地神只昭布森列非可誣也】其聴也眞可以對諸天而無愧【以上說黃帝合宮之聴如此】衢室亦古明堂也【本出處衢室明堂異名也】而堯之問必於是【又說帝堯有衢室之問】吾想是室也無門無旁我闥八荒【揚子無門無旁四達皇皇又呂與叔克已銘洞然八荒皆在我闥】其問也眞可以質諸人而無隠【以上說堯衢室之問如此】王通氏均以爲盡天下之議【總上二股見本題注】則堯之心固黃帝之心也【應冒子聖人亦得以遂其恭已無爲之心則堯之心猶黃帝之心也】惟夫事變由簡而入繁古制由略而入詳【應冒子繁簡詳略四字此是起文】堯固未得遊乎黃帝忘言之天也【應冒風气始開已非太古忘言之日自皇而帝天下之事日以詳等語脫奧論舜不得以遊乎堯之天句法】此曰聽曰問不能以不異【世道旣有繁簡之不同故聴問有詳略之或異】何則【設問】前乎此者天地絪緼猶太初也【用系辭語】生人蚩蚩猶古始也【蚩蚩注惇厚貌氓之蚩蚩又劉孝標嘗著絕交論天下蚩蚩此說太古之時可以忘言】迨陶唐氏洪水亟矣而非合宮調元气之時【謂堯之時不如黃帝之時書堯典湯湯洪水方割又唐陳子昂傳疏黃帝合宮有虞總章云云皆所以調元气和陰陽也】苗民作矣而非合宮和天人之日【書大禹謨三旬苗民逆命又隋牛議傳議曰明堂者所以通神明感天地出教化崇有徳黃帝曰合宮云云】噫堯之問所以急於黃帝之聽歟【總上文謂堯之時旣不如黃帝之時是以問之之詳不如聽之之略】故夫合宮之名不可得而考【擺去合宮歸在衢室上來】至於衢室則辟之通途大衢而爲采民言也明矣【本出處注衢室明堂異名也當衢爲室以采民言也】黃帝之聴不可得而聞【擺去黃帝之聴歸在堯之問上來】至堯之問則諫鼔謗木之下有不容一日釋者矣【通歷堯定五嶽置諫鼔又前文帝紀朝有進善之旌誹謗之木注善旌堯設之五達之道令民進善也】吾求其當時所聴之人自廣成子一人之外無聞焉【黃帝之所聴者一人而已比堯所問之人則爲詳莊在宥篇黃帝聞廣成子在空同之上進拜稽首而問曰聞吾子達於至道敢問治身柰何而可以長久云云詳見下注】而咨四嶽稽於眾與夫鰥寡之辭皆得以自通於密勿之前者何其詳【書堯典咨四嶽又大禹謨稽於眾捨已從人又呂刑皇帝淸問下民鰥寡有辭於苗應冒詳字】吾又求其當時所聴之事自至道窈防之外無他語【黃帝之所聴者一事而已比堯所問之事則爲詳莊在宥黃帝問廣成子云云廣成子蹷然而起曰吾語汝至道至道之精窈窈防防至道之極昏昏默默】而曰平土曰殖谷與夫遏絕有苗亦必因其辭而聲其罪者何其悉【書舜典帝曰兪咨禹汝平水土又呂刑禹平水土主名山川稷降播種農殖嘉谷又皇帝哀矜庶戮之不辜報虐以威遏絕苗民無世在下應冒悉字】由是觀之合宮之聴無聲也無言也與天俱遊也【應冒聖人相忘於無聲之表詩無聲無臭又語予欲無言又莊子心與天遊】衢室之問爲其有辭也無告也𨿽蕩蕩之天欲無言得乎【應冒聴之猶以爲未足且進而加之問焉書呂刑鰥寡有辭於苗又大禹謨不虐無告又語惟天爲大惟堯則之蕩蕩乎民無能名焉】黃帝非忘斯世也堯非媚斯民也【應冒子非衢室之問固求詳於合宮之聴也】理也勢也【應前非聖人意也勢也】聖人亦不自知也【總結上文】不然去之千餘載而淸問等語猶見於呂刑【書呂刑詳見上注】堯問一篇至形於莊叟【莊子有堯問篇】獨黃帝之所謂聴者終莫得而髣髴何也【反難謂堯之問尙有可考黃帝之聴無所考一詳一略可以見矣】吁是可以論其世矣【主意應破世道爲之也意】抑均之爲明堂也均之爲盡天下之心也【引本文略轉作結尾】堯惟憂其時之不黃帝若也故其問也切於聴【應前語】迨夫一問之餘萬感俱防【歸重問字】庶績熙矣萬邦和矣【書堯典協和萬邦又庶績咸熙】堯何心哉亦恭已無爲而已【見前注】此康衢童子從而歌之曰不識不知順帝之則【列子仲尼篇堯治天下五十年不知天下治歟不治歟云云堯乃微服遊於康衢聞兒童謡曰立我蒸民莫非爾極不識不知順帝之則】至於是則堯之時歟黃帝之時歟【打聚說堯與黃帝之時則一也】抑無懷大庭之時歟【謂堯黃帝之時與上古無懷大庭之時則一】然則欲知合宮之聴者當觀之衢室欲知衢室之問者惟求之康衢【打合得艷麗可觀】謹論次名論亦佳但自講題以後文勢寖弱矣

順題發明格與合宮衢室聽問論同意

王者之論如何

戴慶焨出處【荀子王制篇王者之論無徳不貴無能不官無功不賞無罪不罰朝無幸位民無幸生百姓曉然皆知夫爲善於家而取賞於朝也爲不善於幽而防刑於顯也夫是之爲定論是王者之論也】

立說【謂粹古之世上下相孚於忘言之中世道不古而後賞罰之論興焉王者非不欲忘言也不容不見於言論也時當戰國防意不明荀卿子有感於王者之事故有此語然賞罰之用見於言論之間亦豈王者所樂乎】

批云【立意髙行文老步步照應如珠走盤深得論體】

論曰自粹古忘言之化不復見【感嘆上古不言賞罰之眞情不見於後世】而後人主出而維持世道始不容於無言矣【後之人主不得不明賞罰之論】夫聲色示人非聖人之所尙也【以賞罰之用而見於言論非王者之本心】有王者作夫豈不欲以精神心術感通天下使夫人自得夫好惡之正哉【謂王者非不欲忘言而使人知善之可趨惡之可避哉】時非上古俗非朴略【王者之時非如粹古之時】凡昔焉之淳厚篤實者一轉而漸入於浮僞矣【粹古之時則淳厚篤實至王者之時已有浮僞之漸】適斯世也而王者出焉【照破題引入小講】卽吾心之公敷暢厥蘊【心形於言】示人以善善惡惡之方【善善則勸之以賞惡惡則懲之以刑】蓋有不得已於此者【照主意以聲色示人非聖人之所尙也】以其不得已之心形而爲不得已之論【以刑賞而見於言論非王者之本心】是𨿽不足以擬忘言之盛【固不如粹古不言刑賞之盛照破題】而此心所存明白洞達昭然無隠於天下【王者之心形於言論明示賞罰】舉天下咸知上意之所在而爲之趨捨焉【天下知賞之可慕則趍善知刑之可畏則捨惡】則與後世以神相示以機相使者抑又不侔矣【以此心而形諸言固不如粹古之忘言亦勝戰國之時用智術者】要之以聲色示人豈眞王者之所欲哉【方歸本意】荀卿談刑賞於戰國而謂有王者之論在【引本文】吾謂王者深不樂有此論也【發盡主意】王者之論如何請嗣言之夫粹古忘言之化不見於世久矣【便照破題第一句意】上如標枝下如野鹿【莊子天地篇至徳之世上如標枝下如野鹿言其時風俗尢朴野】當此之時不賞而勸不怒而威【前公孫傳上古堯舜之時不貴爵賞而民勸不重刑罰而民不犯】形迹旣忘言語亦泯一人之心千萬人之心也【粹古之時忘言如此】固無待啟之而後明迪之而後悟諄諄於口說之滕若後世之尙口乃窮者【以上應接題聲色示人非聖人所尙二句易咸卦咸其輔頰舌滕口說也又困卦有言不信尙口乃窮也】時運而往朴散而漓【應冒子時非上古俗非朴略】唐虞之世去上古未逺也【唐堯虞舜之時】屋比可封【後楊終傳堯舜之民可比屋而封】象畫不犯【漢武帝制冊曰昔在唐虞畫像而民不犯】淳實忠厚之化猶有存者【應冒淳厚篤實四字】而天命天討已不容忘言於此【書天命有徳云雲天討有罪】降是則王者矣【以上是帝者事由帝而王引入本題】使天下而尙洪荒人心而尙簡古三數王者繼世立極亦何樂於揭此之論昭然爲的於天下哉【使世道常如粹古之時王者亦不立爲刑賞之論若他人則便從王者之論說去然無此以上數句則文勢太直了故如此宛轉應王者深不樂有此論也】嗚呼王者之論王者之心也【照主意心字】王者之心公平而廣大明白而簡易譬猶大明當空萬象呈露【王者之心如日月之大明】而其宣之言論者亦不過欲天下知善之當趨惡之當避人人有士君子之行而毋蹈於小人之歸而已【以吾心賞罰之公而形諸言論使人知所趨避以上應冒子卽吾心之公敷暢厥蘊示人以善善惡惡之方詩旣醉云云】王者之論𨿽不足方古者忘言之盛而王者之心固與忘言者之心無以異也【應冒子是𨿽不足以擬忘言之盛而此心所存明白洞達等語】上易知而不易使上宣明則下治辧【語見荀子】吾方幸王者能與天下爲公亦何敢必以粹古之事責之使世之作福作威者托之以自神哉【應冒子舉天下咸知上意之所在與後世以神相示以機相使意】甚矣世之以籠絡駕馭自神者易以防吾民也【接上自神字自此以下數行照小講說】其出幽幽其入不以心術防意明示天下迎之不見其端隨之不見其首懵乎茫然無所底麗【老語照冒子以神相示以機相使意】彼固以爲得聖人神道設教之妙【易麗卦云云應前神字】而不知世道不醇人心不古【暗說戰國】機愈神則心愈蔽心愈蔽則法愈滋【此心之公不形於言則其天下皆不知賞刑之用而法愈甚】天下固欲求一日之遷善逺罪而不可得也【孟盡心王者之民皥皥如也殺之而不怨利之而不庸民日遷善而不知爲之者】然則王者之有論獨非問之大者【引歸本題紐結】王者固不欲以言語瀆天下而不能不至是【應冒接題聲色示人非聖人所尙意】亦以有功不賞有罪不誅𨿽唐虞不能以化天下【漢宣帝地節三年詔云云】粹古無言之化固非吾所敢望也【應破語】而復防意不明心術不露其與以籠絡駕馭自神者相去一間耳【應前段語結盡本段意】求之於書甘誓而下殷盤周誥無慮數百言【並見尙書】賞刑之論間見層出王者之論興而王者之心白矣【甘誓殷盤周誥皆王者言刑賞實事須如此拈出】抑孰識王者之心𨿽白而王者之本心固不能以自遂也耶【又轉入本意以聲色示人豈王者之所欲哉】故嘗謂王者之心一天也【他人說到此則筆力竭矣此又以天之心比王者之心說得廣大】雨露之霑濡雪霜之剝裂天之賞刑也【王者之賞如天之雨露王者之罰如天之雪霜】天未嘗以言語示人而機動化神莫測其妙固有終天下日由於福善禍淫之中而不自知者【亦猶王者未嘗以言語示人而天下之人自知賞之可趍罰之可避又書雲天道福善而禍淫】世降俗移王者不得以天道化天下反斯世於醇醲簡朴之盛【接上天字】要其中心之所存則豈王者之得已哉【應冒子以其不得已之心形爲不得已之論】有能因王者之論遡王者之心亮其不得已之意而知其與世之機密不測者實有間焉則防矣【此數句繳盡小講之意應前面語】彼戰國何如耶【就荀卿感時之意結極得體】機巧相角詭僞相勝【應冒以神相示以機相使意】爲君者非無言也不以言明民而以言愚民使天下莫識避就之方而賞罰之逆施者多矣【應防意不明心術不露以籠絡駕馭自神等語】荀卿生其時目其獘而遐想乎王者之論【引本文】嗚呼粹古忘言之盛吾不得而見之矣【應破語文字圓轉如走盤珠】得見如王者斯可矣【學論語句法】此固卿之心也然則卿其有感也耶【収拾一篇之意無遺恨】謹論可與前篇參看

推原題意格與鄒魯守經學論同意

漢諸儒修藝文如何

謝奕孫出處【後漢鄭傳論自秦焚六經聖文埃滅漢興諸儒頗修藝文及東京學者亦各名家而守文之徒滯固所稟異端紛紜互相詭激遂令經有數家家有數說章句多者或至百餘萬言學徒勞而少功後生疑而莫正】

立說【六藝之文因秦焚之後文字廢失諸儒修舊補廢無非齊魯之士豈非此邦漸染聖賢之餘化其天性純篤出於自然此六經之學所以復存也此意本之司馬遷儒林序議論見題下注】

批云【就題目大處起議論足見學問精深見識超卓使低手當此題不過就修字上妝防

耳安能有此筆力有此文章】

論曰經學旣廢而復存【謂六藝之文旣廢於秦火復存於漢皆諸儒修之之功】可以驗聖賢余澤之所自矣【且含蓄主意指修藝文者皆齊魯諸儒】夫已廢者未易以遽興而已缺者未易以遽全也【且說藝文已廢缺了未易修】有如當經學廢缺之餘【暗指西漢】而畢力補復猶能使來者之有考【諸儒能修之有補後世】此豈無自而能然哉【幹一轉結上生下自字應破題】亦惟聖賢之餘化深浹乎禮義之邦【指齊魯二邦】而考古好學實出於天性之自然【指齊魯諸儒天性純篤】故其前後相承源流如一【前後諸儒皆以修藝文爲已任】𨿽經學之厄於一時【經焚於秦】而相與維持遺文卒賴之而不滅也【漢諸儒修之之功】嗚呼是其源委蓋深長矣【亦含蓄主意來說應破聖賢余澤之所自意】秦壞六經而漢儒修之壞之之易而修之之難也【敍本文】然藝文賴之以復修者則齊魯之士居多【發出主意】何哉【設問】聖賢之教薰陶已深而世習其業終久不忘【指齊魯諸儒如此】秦縱壞之而人心之經學終不可得而泯也【見得齊魯諸儒與他邦不同】然則六藝之修獨非齊魯聖賢余澤之驗歟【發出主意】漢諸儒修藝文如何請因範蔚宗之言而有考焉【後漢乃範曄所著曄字蔚宗】夫儒林有傳自太史公始也【司馬遷也】太史公之序儒林也【敍遷本文】其言夫子之述六藝所以憫時行道之意誠深切矣【史儒林周衰孔子憫王道廢而邪說興是以詩書修起適齊聞韶西狩獲麟曰吾道窮矣因史記作春秋以寓王法】蓋至論齊魯之士則及其習俗之雅厚天性之純篤【同上至於始皇儒術旣絀然齊魯之間學者獨不廢又見下注】與其更變履艱而卓然固守之意反覆慨嘆拳拳不釋焉【同上秦季焚詩書坑術士六藝缺矣髙帝誅項籍舉兵圍魯魯中諸儒尙講誦習禮樂歌之聲不絕豈非聖賢之餘化存禮樂之國哉夫齊魯之間於文學自古以來其天性也】而復從爲之辭曰漢興諸儒始得修其經藝【同上漢興諸儒始得修其經藝講習大射鄕飲之禮】始嘗疑之【設疑】聖賢闡人心之理而作經【又原聖賢作經之意】將欲使天下之昭昭非一方一國之所得而私也【非獨齊魯爲然】通經好古奚獨齊魯之士爲然【發明上意】而經學之復修卒亦齊魯之是賴【喝出齊魯主意】何歟【設問】蓋天下之理非出於漸染之已深者則其所習爲易回【反應冒齊魯得聖賢之餘化意】非出於情性之固然者則其所業爲易變【反應冒齊魯諸儒天性之自然】齊魯聖賢之邦也孔孟周遊其間而以經學淑後進者矣【見得齊魯得聖賢之餘化】化行當時澤在人心誰忍忘之非惟不忍忘也而且安之以爲業矣【見得齊魯諸儒天性之自然】講學於儒術旣絀之後歌於引兵迫城之餘【並見原題儒林傳注】風聲气習終始純固【申前意】史固謂其襲聖賢之餘化而天性然也【繳前意相照應】是𨿽烈熖之酷【秦焚詩書】禁网之苛【漢除挾書之禁】而學士大夫口誦其文心惟其義【惟念也】兢兢傳守以世其家【應冒世習其業終久不忘意】固有經百變而不詘者矣【應冒秦縱壞之而人心之經學不泯意】藝文之復修非齊魯諸儒之功而誰歟【反繳大有力】自今觀之伏生濟南人也而言書田生菑川人也而言易皆其教之著於齊魯者也【儒林傳言尙書自濟南伏生言易自菑川田生二人皆齊魯之儒】髙堂生以禮名申公轅生以詩顯而春秋一經實胡毋生聲其學於不傳之後玆非炳炳於齊魯之間者乎【同上言禮自魯髙堂生言詩於魯則申公於齊則轅固生言春秋於齊則有胡毋生此四人皆齊魯之儒】自時厥後緝比遺編推尋斷簡【說修藝文】使繼之者有稽而傳之者有宗【應冒猶能使來者之有考】皆齊魯諸儒之力也【歸重主意齊魯上】夫自秦氏之厄而六經之遺響幾墜矣【儒林傳秦焚詩書】是數公者【齊魯諸儒】以其耳目之所及師友之所傳更相討論互爲正救【說諸儒之所講明如此】而六藝賴之以復立絕者復續缺者復全而息滅者復盛【數語說六藝得諸儒修之力】萬世而下獲味六藝之全文而繼見天地之大造諸儒之功顧不逺歟【指齊魯諸儒之功】不然丁寛以易著於梁者也而原其學則本於齊之田何【前儒林傳自魯商瞿子木受易孔子以授魯橋庇子庸至子乘授齊田何又丁寛傳寛梁人初梁項生從田何受易時寛爲項生從者材過項生遂事何】趙綰以詩名於代者也而原其學則授於魯之申公【申公傳魯人少事齊人浮丘伯受詩蘭陵王臧及代趙綰亦嘗授詩申公】經學淵源信不爲無所自來矣【應冒題自字】然則六藝之修吾安得不歸功於齊魯之諸儒乎【繳盡講中意用實事作講題皆有證據】嗟夫已廢者難修而旣修者易定也藝文之復修諸儒用志亦甚苦矣【擺出西漢諸儒】而東京之士反不能因已修之書而求至當之論何哉【引本出處設問】大庭防議而戴馮以辧給禦眾【後儒林敍傳光武正旦朝賀百僚畢防帝令羣臣能說經者更相難詰議有不通輒奪其席以益通者馮遂坐五十餘席】韓歆欲立古學而範升陳元之徒紛如聚訟【範升傳時尙書令韓歆上疏欲爲費氏易左氏春秋立博士詔下其議云云升對曰云云陳元傳建武初時議與立左氏傳範升奏以爲左氏淺末不宜立升聞之乃上疏云云】觀蔚宗所載若任戴包薛之徒類皆互相詭激而非有志於聖經之奧防者也【任安包咸薛漢並見儒林本傳】無忝前修僅有康成一人而已【題注下文鄭括囊大典网羅眾家刪裁繁誣刋攺漏失自是學者略知所歸】夫諸儒能全其書於經之已壞【指西漢諸儒】而後學不能守其業於經之已全【指東漢諸儒】諸儒能出力以任其至難【西漢諸儒】而後學不能平心以考其所易【東漢諸儒】遂使六經之粹學反累於眾氏之繁誣是則東京之士其有負齊魯之諸儒甚矣【責東漢諸儒不如西漢諸儒】蔚宗旣以修藝文爲諸儒之功而復以滯固所稟爲守文者之病【本題注】其亦有感於漢興之諸儒也夫其亦有憾於東京之學者也夫【末意雙結多少感慨意在言外妙論妙論】謹論

此篇以藝文之修皆齊魯諸儒之功後篇以經學之守皆鄒魯諸儒之力無非得聖賢之餘化兩篇文意一同

推原題意格與前篇漢諸儒修藝文論同意

鄒魯守經學

緯焯出處【鄒陽傳陽曰鄒魯守經學齊楚多辯知韓魏時有奇節】

立說【鄒魯乃聖賢之邦當守聖賢之經學然文景以前鄒魯之諸儒不尙傳注猶知守聖人之經者武宣以後鄒魯之諸儒惟尙傳注而已安知經學之可守哉君子當觀其時可也】

馮厚齋批云【史傳魯事甚多鄒事甚少此論謂鄒鄰於魯而合於漢旣善立說善

用事且考究精詳排布有理足觀學力】

論曰傳注之學未興【說漢文帝景帝以前諸儒傳注之學未興】則聖經之傳正矣【言鄒魯所守之學卻爲近正】君子於是得以考其時焉【時謂鄒魯乃文景以前之鄒魯非武宣以後之鄒魯】夫居聖賢之邦【鄒魯之邦】而傳聖賢之學【聖經之學】𨿽百世不變也【前後當如一】何必考其時哉【設難斡時字】蓋方其去古未逺聞道之士猶多【答是時猶近古】而上之人未始以利祿爲誘人之具以待天下【上人無他所誘】當時學者惟知守聖人之經而已【下人無他所誘】又況幸而居聖賢之國者耶【何況鄒魯之邦】嗚呼降是而求之其學非不盛也【降者下也謂下是經學亦盛】而盈學者之口耳不過前日講誦之餘其去經愈逺矣【說初間只是守聖人之經後來専一理防傳注】魯夫子之國也【魯聖人後】鄰於魯而合於漢者有鄒焉【鄒亦聖賢之後】鄒人非魯比其聖賢亦出於其間【鄒亦如魯】故終漢世言儒雅者必先鄒魯【惟鄒魯爲正】然鄒魯所守之經學者此文景以前之鄒魯非武宣以後之鄒魯也【發出主意】鄒魯守經學請申論之夫鄒魯何國哉【直敍起】自春秋而魯以周公之後爲儒者之國【周公封於魯】而邾亦預玉帛盟防之列矣【見下注云】迨戰國而魯之諸儒以孔氏爲家法自髙【韓文楊墨塞路孟子辭而辟之云云今學者尙知宗孔氏】而鄒以孟子之居往來四方賢俊之士矣【孟子題辭鄒本春秋邾子之國至孟子時攺曰鄒國近魯後爲魯所並】則其風聲气習之所感何往非經學哉【見得鄒魯二邦之學爲正】然君子猶得以考其時也【應主意時字】且鄒之入於魯久矣【見上注孟子題辭】而合爲魯分【同上鄒國近魯後爲魯所並】離爲魯東海則自漢始【見前漢地理誌】凡以名見於二漢儒林之士而號魯東海之儒者皆鄒魯之經學也【前漢儒林傳孟喜東海蘭陵人申公魯人後蒼東海郯人孟卿東海人嚴彭祖東海下邳人顏安樂魯國薛人】嘗竊深求之【考究】惟見後蒼之詩訛而爲翼氏之五際非出於經而出於傳注也蒼非東海乎【翼奉傳詩有五際注孟曰詩內傳注五際夘酉午戌亥陰陽終始際防之嵗則有變攺之政又見上注】惟見夏侯之書甚而爲父子之同異非出於經而出於傳注也夏侯非魯乎【夏侯建傳勝非建曰章句小儒破碎大道建亦非勝爲學疏略難於應敵】至於孟喜之傅防乃轉而從蜀人之繆說則是以東海之士從蜀士之學抑又甚焉【傅與附同孟喜傳蜀人趙賔爲易文以箕子者萬物方荄滋也】大抵武宣以後士習日傳【武帝宣帝以後諸儒専尙傳注之學不如文景帝以前】由訓詁而爲章句由章句而爲文辭爲科目【文體日變一日】去經愈逺而經學愈駁【傳注愈専經學愈雜】其師半鄒魯【爲師者半居鄒魯之地】其從而學者非鄒魯之士必其遊鄒魯者也【其從遊者無非鄒魯之人】又安在於守經學也哉【武宣以後諸儒不能守經學】然則鄒陽之言要必有所考矣【引本文】夫論一鄕之士不若論一時之士【用孟子語照時字主意】楚皆卿材可以觀於子木聲子之時【左襄二十六年聲子如楚子木問晉故對曰晉卿不】如【楚其大夫則賢皆卿材也以此比文景以前之鄒魯】而不可以言於屈平子蘭之日【屈平爲楚懷王左司徒子蘭懷王女弟以此比武宣以後之鄒魯】衞多好善可以考於衞文復國之初【幹旄詩衞文公臣子多好善賢者樂告以善道也以此比文景以前之鄒魯】而不可以議於夫子正名之際【語十三子路曰衛君待子而爲政子將奚先曰必也正名乎以此比武宣以後之鄒魯】吾故以謂欲求經學於鄒魯者盍亦求之於文景以前而已矣【觀上面二股之證則題意曉然矣】今夫孔孟之化無非鄒魯故地【孔子居魯孟子居鄒】顧何獨於文景之前【設難】蓋方是時干戈方息文墨未興則其風俗爲猶古【應冒意見下注】庠序未盛科目未分則其意向爲猶古【應冒去古未逺聞道之士猶多】天下之學者惟鄒魯鄒魯之學者惟聖經其得之於私淑【孟有私淑艾者】講之於羣居者【語羣居終日】皆吾夫子之易詩書春秋而已【孟序孔子自衞反魯云云乃刪詩定書系周易作春秋】而爲之師者詩有申公禮有髙堂生焉【前漢儒林傳言詩於魯有申培公言禮則魯髙堂生】爲之徒者有綰與臧焉【又申公傳蘭陵王臧本治詩而趙綰亦受詩】文景之際如申公之門受業以千數此固陽也所親見而喜道【同上弟子自逺方至受業者千餘人言其時鄒陽親見故喜而道及此語】則其一時師友之傳終身不易之守自經學之外無他學也宜矣【詠題上守經學字】夫學不難於傳而難於守【又喚守字】起不守以經而守以傳注非守也【要守以經】不守之以心而守之以口耳非守也【要守以心】是故其守之堅也攻以異端而不能惑破以傳注而不能入奪以勢利而不能移【如此方是守經學】古經之禮止於十有七篇而已非不能爲異日之四十九篇也懼其虧吾聖經之全也【前藝文志漢興髙堂生傳古禮十七篇】魯詩獨以經爲訓而闕其疑豈誠有不知哉不如是不足爲守也【同上】嗚呼此文景以前之鄒魯亦文景以前之經學也【照冒主意】而後之議者【貶或者之議】徒見其寂寥簡短章句不多得之師承僅一間見【如前注申公髙堂生之徒】往往太息不滿於庠序未遑之事【儒林傳諸儒始得修其經學云云然尙有干戈平定四海亦未遑庠序之事此文景以前之鄒魯能守經學有足取】武帝以來鄒魯之士多卿相鄒魯經學滿四方【同上自此以來公卿大夫吏彬彬多文學之士云云詳見儒林傳】則大書特書支分別以爲盛而昌言之【言鄒魯之學盛】夫豈知經學之盛乃經學之衰哉【此武宣以後之鄒魯不能守經學徒尙傳注之學不足取】𨿽然陽也旣親得而見之矣【繳前意】而區區歷聘徒欲訪奇謀之士以解一時之紛而已【末抑鄒陽本傳梁王令人刺殺袁盎上責梁王始勝詭謀陽爭不可故見讒及事敗乃思陽言賫以千金求解於上陽素知齊人王先生年八十餘多奇計卽往見語其事先生曰云云誠難解也】惜乎使其誠知經學之有益於人國方事變未萌君心猶正【謂梁孝王】爲之訪求經學之士得其如韋孟王式者使在王所焉豈有異時之憂哉【韋賢傳魯國鄒人也其先韋孟爲楚元王傅又王式傳爲昌邑王師以詩朝夕授王】孟居魯也式亦受業於魯矣【有據】其仗節死義之風千載而下猶凜凜也【謂韋孟王式能盡節】則魯不惟守經學亦知守節義矣【愈好】髙帝知之【本紀髙祖引兵圍魯魯中諸儒歌不絕知其爲守禮義之國】而梁之君臣不知【謂鄒陽徒能言鄒魯守經學而不能救梁孝王之過】豈惟梁王【又爲陽寛一著】舉漢人之言鄒魯者未必知也【謂當時鄒魯之士皆未知節義可守】愚故發此以廣鄒魯於天下云【推廣此意文字有抑揚】謹論

思古傷今格與易象魯春秋周禮論同意

周禮盡在魯

馮椅出處【左昭二年晉侯使韓宣子來聘觀書於太史氏見易象與魯春秋曰周禮盡在魯矣

吾乃今知周公之徳與周之所以王也】

立說【周之禮廢於王轍之東則王制已無存周之書存於侯國之藏則王制尙可考韓宣子聘魯之日惜周禮之不復及觀易象春秋之書奮然曰周禮盡在魯者蓋以有易之象足以探是禮之原有魯之春秋足以志是禮之變因其書之僅可考而求其禮之已無存非於所深惜之中而致其所甚幸之意歟】

批云【節節照應感嘆之意浮於言外】

論曰王制之不存固君子之所惜【謂周禮已廢宣子所以惜之】王制之僅可考亦君子之所幸也【謂易象春秋之書猶有可考宣子所以喜之】天下之理【順說】已廢者無據【廢謂周禮已不存】而有證者可推【證謂易象眷秋猶可考】周之禮其廢於王轍之東也宜若無有存者也【周禮至周末已不存】周之書其存於侯國之藏也固亦有可考者也【易象春秋猶藏於魯國則尙可考】卽其書以推其禮由其義以求其制【因觀易象春秋而知周禮之猶在】有聖賢者出則一王之法尙冀其舉而行之【指孔子讚易修春秋以明周禮意爲後面張本】君子無志於斯則已【暗指韓宣子反說】苟有志於斯也【轉歸正】安得不於所深惜之中致其所甚幸之意歟【應破語惜幸二字繳結】韓宣子以晉之臣而致魯之聘其請觀太史氏之書者【引本文】非徒博古也蓋觀禮也【宣子之意不在書而在禮】有易之象足以探是禮之原有魯之春秋足以志是禮之變【此二句是一篇綱領】得其所非望而滿其所甚欲【宣子意當時周禮已不存今觀二書而知周禮之盡在魯是謂得其所非望而滿其所甚欲】奮然曰【此三字下得最好形容得宣子當時气象出】周禮盡在魯矣嗚呼【嘆惜起】周禮果在魯乎愚不得而知周禮其不在魯乎愚亦不得而知也【就題辧論雙股疑下是學柳子厚封建論文法】然而君子曰是秉周禮者也是天下所從資禮樂者也【左閔元年齊仲孫湫來省魯難曰魯猶秉周禮未可動也】若然則豈但盡在魯哉𨿽斷之以盡在是可也【語有挑斡】抑觀入春秋以來【舉春秋時事來說】隠桓爭立而嫡庶之大法不立矣【隠傳恵公元妃孟子卒繼室以聲子生隠公宋武公生仲子生而有文在其手曰爲魯夫人故仲子歸於我生桓公而惠公薨是以隠公立而奉之】仲子兼賵而夫婦之大倫不正矣【隠元年秋七月天王使宰咺來歸惠公仲子之賵賵芳鳳反注助喪之物】卽位不告而君臣之大義不明矣【同上元年春王周正月不書卽位攝也注假攝君政不修卽位之禮故史不書於策傳所以見異於常】況於文物之微度數之末一非成王周公之舊禮惡在也【言周禮之小者至春秋時亦不存】宣子之言無乃爾是過歟【難宣子所言學論語句法】噫【嗟嘆之辭】我知之矣【解上文】詩書非爲泰和計也而觀詩書者可以知唐虞成周之泰和【揚子孝至或問泰和曰其在唐虞成周乎觀書及詩溫溫乎其和可知也】周之班爵祿非以有籍而加損也而苟去其籍𨿽博物如聖賢不能言其詳【孟萬章下北宮錡問曰周室班爵祿也如之何孟子曰其詳不可得聞也諸侯惡其害已而皆去其籍去上聲以上二股證本題如觀易象春秋可以知周禮】蓋古人之大綱小紀至纎悉也【指周禮】而或剝蝕毀裂之餘有非臆見之所能定【應冒子周之禮廢於王轍之東宜若無存意】而古人之殘編斷簡若甚粗矣而其本末源流庸有可以義起也【應冒子周之書藏於侯國猶有可考意】此宣子所以動心於易春秋之觀而奮然以爲周禮之盡在於魯也歟【引本文應舉題奮然曰字】夫易何爲者也肇伏犧而成於文王當是時周之禮未備也【易釋文序伏羲因河圖而始畫八卦因而重之爲六十四周文拘於羑里作卦辭】是何文王於倥傯不暇給之日而爲是迂緩不切之務耶【設難疑易未足以存周禮】若春秋則魯史爾其諸侯之策書赴告無國不紀也而豈復周公制作之初哉【春秋序周徳旣衰官失其守上之人不能使春秋昭明赴告策書諸所記注多違舊章仲尼因魯史策書成文云云上以遵周公之遺制下以明將來之法注崩薨曰告又設難疑春秋亦未足以存周禮也】誠以文王之造周其精微之蘊皆寫之於易而後世之變法攺制者卽春秋可以知其故也【轉歸正意謂易與春秋皆可以存周禮】象於謙而制禮【易系辭謙尊而尢謙以制禮亨】象於豫而作樂【豫卦象曰先王以作樂崇徳】象於萃而享帝立廟【萃亨王假有廟云云王假有廟致孝享也】此易也【此易存周禮之小者】而其大者自乾坤一畫而天地之尊卑以定髙卑之貴賤以位【通鑑文王序易以乾坤爲首孔子系之曰天尊地卑乾坤定矣言君臣之位猶天地之不可易也】周之禮非可卽是以探其原耶書六羽則八佾之僣禮見矣【隠五年公問羽數於眾仲對曰天子用八諸侯用六大夫四士二夫舞所以節八音而行八風故自八以下公從之於是初獻六羽始用六佾也】書三望則卜郊之失禮見矣【左僖三十一年四卜郊不從猶三望】書丘甲則制貢之非禮又見矣【成元年三月作丘甲注周禮九夫爲井四井爲邑四邑爲丘丘十六井出戎馬一匹牛三頭四丘爲甸甸六十四井出長轂一乘戎馬四匹牛十二頭甲士三人步卒七十二人此甸所賦今魯使一丘出之譏重斂故書】至於朝聘防盟以邦交書【左朝如邾子來朝之類聘如晉知武子來聘之類防如公防戎於潛之類盟如陳及鄭伯盟之類】搜苗狝狩以國事書【隠五年故春搜夏苗秋狝冬狩皆於農隙以講事也注搜索擇取不孕者苗爲苗除害也狝蔱取也狩圍守也】禘雩烝嘗以時祭書【閔二年夏吉禘於莊公速也又經書大雩比三十四又桓十四年秋八月乙亥嘗書不害也又桓五年閉蟄而烝書凡三】周之禮非可卽是以志其變邪【以上一段應冒子有魯之春秋足以志其禮之變後篇講中全襲此文法可以參看】禮之未作必有以求其原之所自來禮之旣失必有以稽其變之所自始【總上二段】自本及未皆有考焉【應冒子可考意】此宣子之所深幸也【應冒子所甚幸意】嗟夫【嗟嘆敷演余意】成周一王之制萬世不刋之典也必待其人而後行【應冒有聖賢者出則一王之法尙冀其舉而行之春秋序經者萬世不刋之書也】昔者周公之相成王極其精神心術之運寓之文物度數之間𨿽與天地相爲終窮可也【說周公制禮之本意欲傳之萬世】柰之何穆王立而周道始衰矣有宣王出則古可復也【史周紀王道衰微穆王閔文武之道缺又詩宣王復古也】平王東遷而周道益微矣出而復之者誰乎【春秋序周平王東周之始王也以上應冒子周之禮其廢於王轍之東也】是責非宣子之所能勝任也而

已非宣子之所能忘情也【應冒子苟有志於斯世二段】玉帛以相見而典籍之是觀宣子之志篤矣【說宣子來聘魯觀書之時】慨嘆深惜之餘而奮然以爲猶盡在是【應冒深惜奮然字】庶防周禮之有考而來者之可俟也【應冒可考字】未幾而孔氏出焉【應有聖賢者出一段】有其徳無其位【書序有至徳而無至位】彷徨四顧卒於讚易而修春秋玆非宣子之志邪【書序先君孔子生於周末云云遂乃定禮樂明舊章刪詩爲三百篇約史記而修春秋贊易道以黜八索】不然孔氏得時亦嘗有志於夏殷之禮也之杞之宋曾無文獻之足徵也則固不能言之也【語八佾夏禮吾能言之杞不足徵也殷禮吾能言之宋不足徵也文獻不足故也又見下】卒有得於夏時坤乾之書【記禮運我欲觀夏道是故之杞而不足徵吾得夏時焉我欲觀殷道是故之宋而不足徵吾得坤乾焉】則卽其義與其書以言之況宣子也【引證歸本題】然而連山歸藏與周之易而三者也而魯不之藏【孔穎達易疏序三代易名神農一曰連山氏黃帝一曰歸藏氏旣連山歸藏並是代號則周易稱易取山陽地名】晉乘楚杌亦與魯之春秋而三者也而宣子不之觀【孟離婁下詩亡而後春秋作晉之乘楚之檮扤魯之春秋一也以上二段應周之書存於侯國之藏】是又何說歟【又難宣子何不觀諸書而獨觀魯春秋】玆非孔氏之杞之宋之意歟【應上面引證語】天下故曰魯有道之國也【又挈魯說】晉之宣子聘魯有書可觀【本文】吳之季札聘魯有樂可觀【襄二十九年吳公子札來聘請觀於周樂云云】諸國無之而魯有之是可幸也【應甚幸意】然魯有之而不用之亦可惜也【應甚惜意】孔子生於魯矣而道不行宣子何責焉【繳孔子事出脫宣子】後乎防千百年而河汾之士乃欲執此以往則又可重嘆也【中說魏相篇子居家不暫捨周禮門人問曰云云如有用我則執此以往從冒至大講皆先說深惜而後卻說甚幸未意卻先說甚幸而後卻又說甚惜皆文字之圓轉處可與後篇參看】謹論

後篇皆脫此篇文意

思古傷今格與馮厚齋周禮盡在魯論同意

易象春秋周禮如何

羅志道出處【左昭二年晉侯使韓宣子來聘觀書於太史氏見易象與魯春秋曰周禮盡在魯矣

吾乃今知周公之徳與周之所以王也】

立說【謂國以禮而立禮以書而傳天下不可一國無禮則亦不可一國無書有如易象足以探周禮之原春秋足以志周禮之變魯而有是書此固韓宣子幸其周禮之盡在魯然列國皆周之臣子今宣子之聘自魯而齊自齊而衞而是書獨於魯乎見而他國咸無焉書亡而禮與之俱亡君子安得不爲世道惜乎】

批云【立說旣髙遣文警策有一唱三嘆之味當是老手】

論曰因書而知王制之僅存【韓宣子因易象春秋之書而知周禮之猶在魯】固可爲世道幸【幸者幸魯國之獨有此】亦可爲世道惜【惜者惜他國之無此】夫禮可以爲國也久矣【便說禮字識綱領】古人寓是禮於典籍之間正欲爲憑藉無窮之地【周禮寓於易象春秋之書正欲存此禮爲長久之計】後之人有能保其書於不墜【暗指魯有易象春秋之書】而王制猶有考焉【而周禮有所稽考】豈不甚可喜者【固可爲魯喜】而君子顧爲是不滿何歟【不滿字應破惜字略難一難】蓋國以禮而立【周禮】禮以書而傳【易象春秋】天下固不可一國而無禮【周禮】則亦不可一國而無書【易象春秋】苟於世衰道微之時【春秋之時】而亦絕無僅有爲貴【諸國皆無而魯獨有】則君子之所憂殆有甚於所幸者矣【憂字亦應惜字憂他國之無是書而幸魯國之有是書】韓宣子晉卿也來聘魯庭觀書太史而特於易象春秋有取焉【引本文】誠以易足以探禮之原春秋足以志禮之變【二書皆周禮之所寓】魯而有是書也則周禮在魯固可爲魯幸也【應固可爲世道幸】然書不見於他國而獨於魯乎見禮不在於他國而獨於魯乎在君子寜不重有感於世變歟【應冒亦可爲世道惜感字亦惜之之意】易象魯春秋周禮如何請申論之人皆曰論禮於叔季之世者不可以隆古例言也【周末不可以古爲比且就本題設難起】古之盛也【唐虞三代之時】禮達於日用常行之間固不待書而後見【天下皆知禮不待易象春秋而後知爲余意張本】世變不古【春秋之時】得見典籍之禮斯可矣【必有易象春秋之書方知周禮之所寓】況國異政家殊俗有不能以一律齊【詩大序云云】苟於文獻不足之時而猶有舊章之可證【語八佾夏禮吾能言之杞不足徴也文獻不足故也有書可觀猶可以知禮】亦不啻眾狂而醒眾髽而冠也【離騷眾人皆醉惟我獨醒又曲禮一冠而九髽注音撾散髮也猶他國皆無是書而我有是書】喜將不暇而何議之爲【從原下至此應冒王制猶有考焉豈不甚可喜】殊不知書備於一國不若列國之皆備禮存於一國不若列國之皆存【不特魯國有之他國皆有之尢好】聖人舉是禮之寓於書者正欲使天下之皆有書而望天下之皆知禮也【應冒古人寓是禮於典籍之間數句正欲諸國皆知周禮】豈特爲一國計哉【豈止爲魯一國之計】今駭於一國之僅有而稱嗟嘆慕反爲當時之美談【指韓宣子來聘觀書於太史氏見易象與春秋曰周禮盡在魯矣】則是知足音之可喜而忘空谷之足悲也【莊子逃空谷者聞足音而喜應固可爲世道幸意】譬如千金之家子孫蕃衍固有爲之本者【如周禮】迨其後也僅存前人之遺緒者曾不一二【如易象春秋之書】或者指是以爲誇【以此爲喜】而不知所可恨者多矣【可惜尢甚扵可喜】易象春秋之在魯何以異是【收入本題】且夫易之爲卦六十有四其吉凶皆以象告而其辭則文王之所爲也【史周紀西伯益易之八卦爲六十四又易系辭八卦以象告而吉凶可見】春秋𨿽魯史耳而赴告策書諸所記注皆周公之遺制也【左序春秋者魯史記之名也云云上之人不能使春秋昭明赴告策書諸所記注多遺舊章仲尼從而明之上以遵周公之遺制】文王寫精微之蘊於易象實所以開周禮之原【應冒易足以探禮之原】周公垂紀載之法於春秋實所以防周禮之變【應冒春秋足以志禮之變】魯而有是易象也【先說易象之書】則因乾坤而知君臣之所以位【通鑑文王序易以乾坤爲首孔子系之曰天尊地卑乾坤定矣言君臣之位猶天地之不可易也】因咸恆而知夫婦之所以別【後荀爽策夫婦人倫之始故文王作易下經首咸恆】因豫而知作樂崇徳之由【易豫卦象曰雷出地奮豫先王以作樂崇徳】因比而知建國親侯之本【此卦象曰地上有水比先王以建萬國親諸侯】凡周禮之所自出者皆可於是而探其端矣【繳此段易象存周禮意】魯而有是春秋也【此說春秋之時】則因朝聘而知私交之失【左定十五年邾子來朝襄九年晉知武子來聘四年穆伯如晉報知武子之聘】因侵伐而知兵交之禍【左莊二十九年天子之師有鐘鼔曰伐無曰侵】因雩禘郊望而知祠祭之非古【左桓五年秋大雩書不時也僖八年秋禘而致哀姜非禮也三十一年四卜郊不從猶三望】因稅畝丘甲而知賦斂之非制【左宣十五年初稅畝非禮也成元年作丘甲】凡周禮之所由壞者皆可於是而求其故矣【繳此段春秋存周禮意】然則韓子見二書於魯而慨然謂周禮之在魯非善於觀書者能之乎【論本出處意前一段講魯有易象足以探禮之原後一段說魯有春秋足以志禮之變因說宣子因見二書而喜周禮之盡在魯】而忽悟其所在者必其他有所不在者也【言宣子獨謂周禮在魯而不在他國】蓋人之常情駭於所見者必其所未嘗見【言宣子獨於魯見此書而他國無之】而君子不能不因是而有感也【應冒君子寜不重有感於世變】列國皆周之臣子典章文物受之先君者宜無以異【如齊衞諸國皆當有此書】易象豈獨私於魯者【豈特魯國有之】晉之乘楚之檮杌諸侯各有國史【孟離婁下詩亡而後春秋作晉之乘楚之檮杌魯之春秋一也】豈但魯有春秋而已哉【豈特魯國有之以上應天下不可一國而無禮則亦不可一國而無書】秦盧粵鎛夫人皆能則巧之名不聞【禮冬官考工記秦無盧粵無鎛夫人皆能爲也】使書不專於魯乎見則禮亦不專於魯乎在也而何韓子之慨慕若此【言諸國皆無易象春秋之書惟獨魯有之宣子安得不慨然嘆曰周禮盡在魯】吾觀韓子之聘自魯而齊自齊而衞周流列國不一而足【言宣子當時亦歷聘諸國】未嘗觀書於他國而獨喜書之見於魯【於魯見易象春秋之書掇一見字說得響】未聞論禮於他國而獨謂禮之在於魯【於易象春秋見周禮在魯掇一在字說得響】是儒書秉禮捨魯蓋無足稱者矣【應冒子然書不在於他國一段】書不存於天下若未害也【易象春秋之書】書亡而禮之俱亡【書亡則周禮亦亡】則世道所系獨不凜凜歟【應有感世道意】此君子幸魯之意不足以勝其憂天下之情也【應冒子君子之所憂殆有甚於所幸者矣】抑又於魯有考焉【再考究魯實事】若齊仲孫湫來省魯難嘗有猶秉周禮之言【左閔元年齊仲孫湫來省魯難曰魯猶秉周禮未可動也】湫之所謂禮蓋觀於俗而不待觀於書也【講後轉此意好應原題禮達於日用常行之間固不待書而後見】今韓子之所謂禮乃指易象春秋而言之魯殆非昔比也【引本文繳上意】於時昭公娶同姓而貽不知禮之誚【語七陳司敗問昭公曰君娶於吳爲同姓雲云君而知禮孰不知禮】屑屑焉習儀以亟而不知行其政令毋失其民之謂禮【左昭五年齊女叔齊曰魯侯焉知禮是儀焉禮所以行其政令無失其民者也云云而屑屑焉習儀以亟言善於禮不亦逺乎】則周禮之在魯亦徒書而已耳【駁倒本題言是時只存易象春秋之書而已安有周禮】𨿽有此書誰無此書【結上意用孟明焚舟之事𨿽有此舟誰無此舟】𨿽然猶幸有書以待聖人之出也【便轉歸夫子去】天之生夫子不於他國而於魯則有意矣【此意極好】有徳無位遂取易象而讚之取春秋而修之【書序約史記而修春秋讚易道以黜八索疏孔子修聖道有至徳而無至位】豈惟周禮賴以不墜而大經太法垂詔萬世向非魯史之藏未泯豈不重夫子之杞之宋之嘆乎【猶幸魯史之書尙存也記禮運我欲觀夏道是故之杞而不足證也欲觀殷道是故之宋而不足證也】然則二書僅見於韓子固可爲當世惜而二書大明於夫子尢可爲後世幸云【論尾余意𨿽見得之馮厚齋前篇論然此作論意精倒又有能發厚齋之所未言者蓋破語謂固可爲世道幸亦可爲世道惜此段句則謂固可爲當世惜尢可爲後世幸皆相照應文勢圓轉可法】謹論

前篇謂宣子來聘因而感王制之不存固可爲世道惜然周禮已廢而二書尙存猶可爲世道幸

此篇謂宣子因觀書而知王制之尙存固可爲世道幸然他國絕無而魯國僅有深可爲世道惜倒翻前篇意可以參看

貶題立說格與蕭瑀眞社稷臣論同格

叔孫通爲漢儒宗

陳子頤出處【史記叔孫通傳叔孫通希世度務制禮進退與時變化卒爲漢儒宗大直若詘道固

委蛇蓋謂是乎】

立說【叔孫通非儒者何足爲宗師太史公稱之以爲漢儒宗者蓋寓其咨嗟不足之意非眞謂叔孫通可以爲漢儒之宗者以通爲漢儒之宗則漢之爲儒可知矣是可重嘆也】

批云【破千古之狐疑立一家之鯁論能言司馬子長之所不能言者使漢儒視之流汗竟

趾矣】

論曰觀一世風俗之所趨【指漢之儒者皆宗叔孫通】可以覘士气矣【叔孫通非儒者不足宗師而漢儒且宗之則漢之爲儒可知矣】夫士以儒稱【挈起儒字說】以其議論之近正趨向之不惑卓然守先聖之道而不移於富貴貧賤者也【必如是方謂之儒孟子公孫衍張儀豈不誠大丈夫哉云云富貴不能淫貧賤不能移】今有人焉【暗指叔孫通】竊儒者之道以自文【責叔孫非眞儒】論卑气弱與時俯仰而所計不在於其身【如此則議論不正趨向亦偏了】挈之聖門固在麾斥之域矣【旣如此則非守先聖之道韓文在夷狄則進之倚門墻則麾之】而一世之士方且歆慕嘆美視其所言所行以爲模範之地略無一人非之者【責漢之儒者方且宗之而不議其非】嗚呼【嘆息之辭】是固豪傑之士扼腕而嘆息也【暗指太史公嘆息之意】叔孫通何如人也不言可知矣【冷下】堂堂漢儒豈無特見之士而率其宗焉抑可傷也已【責漢儒不合宗之】太史公之論通也以爲與時變化卒爲漢儒宗【引本文】人皆謂其美叔孫也而不知太史公之意豈在於區區一叔孫通哉【貶叔孫通】以通如是而漢儒宗之則可以觀漢之爲儒者矣【應破題意分曉】叔孫通爲漢儒宗請繹其說焉且儒之爲儒何如也【設問起】吾聞其道矣【又出一道字】幽與大極並生明與三才並立大之而經天緯地小之而謀王斷國其道固如此【說儒者之道大處語見易系辭又尙書堯典注經天緯地曰文又漢谷永傳經術文雅足以謀王體斷國論以上說儒者之道】又聞其宗主之人矣【又說宗字】伊周之事業【伊尹相湯周公相成王】孔子之六經【家語孔子刪詩述書定禮樂制作春秋讚明易道】孟子之議論【孟子七篇之仁義】自荀卿而下蓋不數焉【荀子名況】其人又如此【以上說儒者可宗之人】叔孫通何爲者【抑敍孫通】乃能處秦漢之間接三代之後翹然爲一代儒者之首是亦伊周孔孟之徒歟【疑辭以叔孫爲儒者之宗則是與伊周孔孟等董仲舒贊後學有所說壹爲羣儒首】太史公何其言之謬也【揚中之抑且難一難】或者遂從而爲之說曰【爲太史公解】太史公姑以一代儒者而論之爾【太史但謂漢儒之宗】非固爼豆於古聖賢也【非以伊周孔孟爲比】然考漢世【又將漢一代人才來再難之】如賈生之開爽俊淑通達國體【賈誼通達國體本傳】董子之精潔純粹終始仁義【董仲舒賢良策正其誼不謀其利明其道不訃其功】此皆太史公耳目之所及【二子皆漢儒司馬遷之所熟識】進而先之不猶愈於叔孫通乎【二子勝似叔孫通遷何不取之】今也漢之儒者不宗賈董而宗叔孫太史公亦聴然和之曰是其爲漢儒宗者也此亦有說乎【從考漢世起設難至此住】噫嘻【解又嘆惜之辭】太史公傷時悼俗之意於是乎深矣【司馬遷儒宗之辭非美之也蓋寓咨嗟嘆惜之意】蓋自秦人焚書坑儒【孟子序迨至亡秦焚滅書詩坑戮儒生】世之縉紳先生襃衣博帶之士掃迹於人間久矣【言秦時𨿽有儒者亦不出司馬相如難蜀文縉紳先生之徒儼然造焉注紳帶縉笏又見記內則注深衣大帶】山東事興【陳勝】議秦盜者卒亦不免當時儒生凜然惟恐去禍之不獲【叔孫通傳陳勝起二世問博士諸儒曰楚戍卒攻蘄入陳於公何如博士諸生或言反或言盜於是二世令禦史按諸生言反者下吏非所宜言皆罷】獨叔孫生雍容異辭竟脫虎口人固病其爲諛然亦不許其智矣【同上通曰諸生言皆非夫天下爲一家毀郡縣城鑠其兵視天下弗復用且明王在上法令具於下吏人人奉職四方輻輳此特防竊狗盜何足置齒牙間哉二世喜拜爲博士通出反舍諸生曰生何言之諛也通曰公不知我幾不免於虎口】以髙祖之溺冠嫚罵【酈食其傳沛公不喜儒說客冠儒冠來者輒解其冠溺其中又趙王傳上箕裾嫚罵之】自酈生陸賈以下無能免者【酈食其陸賈皆爲髙祖所嫚罵】而叔孫生又能短衣楚制首動人主喜儒之機【叔孫通傳通儒服漢王憎之乃變其服短衣楚制漢王喜】野外之儀亦可起皇帝爲貴之嘆【同上羣臣飲爭功拔劍擊柱通曰云云願徴魯諸生與臣弟子共起朝儀云云與弟子百餘人爲綿蕞野外習之防長樂宮成諸侯羣臣朝以次上壽無敢讙嘩失禮者於是帝曰吾乃今日知爲皇帝之貴也】故其言壯士則壯士用【同上專言諸故羣盜壯士進之】進弟子則弟子官【同上通曰諸弟子隨臣久矣與共爲儀願陛下官之悉以爲郎】委蛇宛轉之態不少忤物【見題注委音威蛇音怡言其曲折宛轉也】而賜金析爵寵數便蕃【見本傳賜帛二十疋衣一襲又拜一爲奉常】或者睹其光焰赫奕之如此【且據當時之人所見如此】則回視兩生之徒窮瘁自守亦眞可謂不知時變者矣【本傳通徵魯諸生三十餘人魯有兩生不肯行通笑曰若眞鄙儒不知時變】故其言善制禮必曰叔孫生【髙帝紀贊叔孫通制禮儀】知世務者必曰叔孫生【本傳諸生喜曰叔孫生聖人知當世務】言引薦人物不忘故舊者必曰叔孫生【本傳通降漢從弟子百餘人然無所進云云弟子皆曰事先生數年今不進臣等專言大猾何也通曰云云諸生待我我不忘矣】當時之宗仰如此固宜諸儒之所深慕切嘆也【自大講至此且先揚叔孫通似可以爲漢儒宗】𨿽然【此語要斡轉下意非是自爲一段】叔孫生之名重則重矣而漢世之風俗則可悲爾【自此以下直抑叔孫不足以爲漢儒之宗】彼以短衣楚制而見喜【見上注】則頑鈍無恥之士𨿽顚倒衣冠而不憚矣【陳平傳今大王嫚而少禮士之亷節者不來然大王能饒人以爵邑士之頑鈍嗜利無恥者亦多歸漢】彼以緜蕞艸儀而獲賞【見上注】則乘時規利之士𨿽侮慢聖言而不懼矣【如弟子百餘人及魯所徵三十人皆乘時規利之徒又語侮聖人之言】寵錫之餘可以潤諸生師傅之榮可以華士類【見上注乂拜通爲奉常又徙通太子太傅】自非特立獨行之士疇能不動心於是哉【記儒行儒有澡身而浴徳其特立獨行有如此者】故自叔孫之名旣重而後世以儒名家者大抵慕其故步而規矩焉漢之士气於是乎索然矣【應冒子以通如是而漢儒宗之可以觀漢之爲儒矣】太史公一世奇傑魁磊之士【指本文司馬遷】豈若腐儒者宗叔孫以爲趨向哉【麗食其傳漢王吐哺罵曰腐儒防敗乃公事】李陵之事才一開口而大戮隨之【李陵傳上聞陵降虜怒甚問司馬遷遷盛言陵事親孝與人信常奮不顧身以殉國之急有國士之風雲云上以遷誣用爲陵遊說下遷腐刑】環視在廷以丞相封侯文學拜爵者無非爲叔孫所爲之人【公孫傳不肯面折廷爭云云封丞相爲平津侯又兒寛傳以射防爲掌故功次補廷尉文學卒史云云拜寛爲禦史大夫以稱意任職以上二人皆阿諛順防如叔孫通】蓋慨然發憤於此久矣而又不可與俗士言也【謂司馬見當時儒者皆效叔孫之所爲所以發憤而言】則於其贊叔孫通之語而特致其意曰叔孫通希世度務制禮進退與時變化卒爲漢家儒宗【引本文】嗟夫【嘆惜歸本意】希世而與時此豈足與言儒哉以若人而漢儒宗之則漢之爲儒可知矣【應冒子語】儒之失其爲儒固不足道而漢家他日必且壞於諛佞利口之俗【遷意謂漢儒皆宗叔孫諛佞之習恐相師成風】此固太史公之所致意也挹其辭防豈眞爲叔孫通榮艷之嘆哉【遷之言非美叔孫也蓋寓其嘆惜不足之意應冒語】抑嘗因太史公之意而觀漢人之所以議論叔孫氏者未嘗不鄙漢儒之陋而怪叔孫之幸也【又引他人語叔孫之事爲本題證】其羣弟覩朝儀之就固已稱之爲聖人矣【本傳臣願徴魯諸生與臣弟子共起朝儀云拜通爲奉常因進曰諸弟子儒生隨臣久矣與共爲儀願陛下官之悉以爲卽諸生喜曰叔孫生聖人云云】則猶曰諸生嗜利懷私之論然也劉更生一世名流眞漢儒中之諤諤者【劉向本名更生】而其封事之語亦曰定公始皇賢季孟李斯而誚孔子叔孫【見劉向本傳】是亦以叔孫爲孔子之流也【謂劉向以孔子叔孫並言】嗟夫【嘆惜之辭】叔孫通何以得此於劉子政哉【劉向字子政】習俗之移人𨿽賢者不能免【用陳止齋文】愚於是益嘆孔孟不生而眞儒之道不復見於世云【不足之意形於言外】謹論

貶題立說格與叔孫通爲漢儒宗論同格

蕭瑀眞社稷臣

歐陽復亨出處【唐蕭瑀傳帝曰武徳季太上皇有廢立議顧朕挾不賞之功於昆弟弗克容瑀於爾

時不可以利訹死懼眞社稷臣也】

立說【謂之眞社稷臣者必能誠死社稷而後謂之眞也彼蕭瑀爲梁宋臣旣不能憫其宗國之顚覆歷陳仕隋又非不事二君之義及爲隋臣河池之守固當效死豈有一聞髙祖之招遽然挈郡而歸之所幸天下歸唐得保首領以沒或天下不爲唐有安保其不轉而之他哉太宗以眞社稷臣許之過矣】

批云【義正辭明可以斷千年不倒之公案使蕭瑀親聞此言亦當招伏讀之使人毛髮灑

浙耿耿不寐】

論曰許人臣以任天下之重【指太宗許蕭瑀爲眞社稷臣】當觀其所履之素【瑀歷陳仕隋又仕唐觀其素履本非有守之人】而已之私不與焉【不可徒以有功於唐室而許之眞社稷臣也】蓋人之情喜其功者常過予【喜瑀之有功而許之以眞社稷臣也則爲過予】而狥其名者每每失其實也【許瑀以社稷臣之名而本無守社稷之節則爲失實】以喜功狥名之心而觀人【總上兩句意】則惟見其與我者之爲忠【徒然知有功於唐室之爲忠】而不究其昔日之大有咈於理者【不知昔日曆仕異代之爲不義】觀人如此果可以通於萬世之公乎【非觀人之正論】夫天下無事訏謨獻替此固臣子之至願【爲臣而處常固當盡忠】而或者一旦遇世變之搶攘臨難死節亦臣子分內事也【爲臣而遇變尢當效死】而可以夷險而易吾之所守歟故善觀人者【應前觀人二字】不求其迹於功成名就之後【不觀其形迹之似】而每以酬酢變故決擇去就之頃而逆諒其心【要觀其本心之眞】以此觀人庶防可以示來世矣【如此方是通萬世之公論】吾觀唐太宗之稱蕭瑀何其喜功而徇名也【應前四字】瑀本隋臣【敍瑀履歷】河池之守固當效死豈有一聞髙祖之招遽然挈郡而歸之【本傳瑀拜內史侍郎出爲郡守髙祖入京師招之挈郡歸封宋國公】謂其有功於唐則可其如隋之社稷何【瑀爲隋臣不能死於社稷豈得謂之眞社稷臣】太宗謂蕭瑀眞社稷臣何以訓天下【辭明義正】夫所謂眞社稷臣者以其能誠死社稷也【便將本題要字辧命前賈誼策法度之臣誠死社稷】而眞之爲言又非形似髣髴之謂足以當此而無愧者也【又詠眞之一字非形似之謂】故見危必致命【語十九子張曰士見危致命】思難不越境【左宣二年趙穿攻靈公於桃園宣子未出山而復太史書曰趙盾殺其君以示於朝宣子曰不然對曰子爲正卿亡不越境反不討賊非子而誰】苟利社稷死生以之【又用左傳全句】嗟夫【嘆惜立議論】士之操守當覘其不變於蹈險之秋而不可以安平無事之時論也【應冒子一旦遇變臨難死節之語】士以安平無事之時論天下無節義矣【反申上文應冒子天下無事語】故不遇歲寒不知松栢【語子罕歲寒然後知松栢之後雕也】不攻堅木孰別利器【東漢虞詡傳不遇根錯節何以別利器乎】世之忠臣義士亦未始不以其臨難不可奪而得之也【將上二句比此一句語可以托六尺之孤可以寄百里之命臨大節而不可奪也】兵環畫邑三十里而王蠋不歸燕【燕樂毅伐齊云云毅聞畫邑王蠋賢令軍中環畫邑三十里無入使人請蠋蠋謝不往燕人曰不來吾且屠畫邑蠋曰忠臣不事二君烈女不更二夫云云遂經其頸而死畫胡卦切蠋珠玉切】囓雪牧羝間闗海上十九年而蘇武終不忍忘漢眞社稷臣有如此者【蘇武傳武畱單於天雨雪武臥囓雪與防毛並咽之云云乃徙武北海上牧羝武杖漢節牧羊臥起操持節旄盡落武畱匈奴凡十九年以上二人方是眞社稷臣】至如李陵衛律之罪一污靑史萬古淒涼大節一虧功名不足贖矣【同上單於使衛律招武受降武引佩刀自刺云云初武與李陵俱爲侍中單於使陵說武降云云武曰王必欲降武請畢今日之歡效死於前陵見其至誠喟然嘆曰嗟乎義士陵與衛律之罪上通於天因泣下霑衿】吁人主可以一時之功名而確然謂其系國之輕重耶【繳上意謂觀人要觀其大節】蕭瑀之事嘗讀史而知其顚末矣【敍瑀始末】當是時唐室開基朝綱振聳萬機倥傯而未暇也【說唐初時事未定】有臣如瑀忠直自任抑過繩違精神風采不減房魏執政得人賀有唐者眾矣【且說他好處要後抑必先揚謂瑀之忠言直論不下房齡與魏徵之爲人本傳髙祖呼曰蕭郎瑀自力孜孜抑過繩違無所憚】況夫問以長保社稷之策而首倡藩籬屏衛之謀【本傳瑀爲僕射帝問瑀朕欲長保社稷柰何瑀曰三代有天下所以能長久者類封建諸侯以爲藩屏秦置守令二世而絕漢分王子弟享國四百年魏晉廢之亡不旋踵此封建之明效也帝納之】武徳方揺揺於社稷之托而卒定元良之任【見本題注】瑀之於唐誠不可謂無功者【瑀直可有功於唐】自太宗賜以疾風勁艸之詩光映縉紳瑀之功名已班班於唐公卿間矣【本題下文云因賜詩曰疾風知勁艸板蕩識誠臣】眞社稷臣之襃誰得而議瑀哉【自大講至此皆說瑀似可當眞社稷臣之名】然而【轉歸正意自立議論抑他】人言之溢美未嘗不因於其所喜成於有所狥【應冒喜功徇名之語】惟其喜也嘗過於襃揚而不知惟其徇也則又不求其實者也【應接題人之情喜其功者嘗過予而徇其名者每失實】玆二者皆錮於人情之私也【總結上文應破已之私不與焉】何則【喚下意】瑀生於梁【本傳瑀梁明帝子】爲梁宗臣不能憫其宗國之顚覆【學詩黍離句法周大夫行役至於宗周過故宗廟宮室盡爲黍離閔周室之顚覆】歷陳仕隋又非不事二君之義【本傳瑀女兄爲隋晉王妃晉王卽位妃爲後瑀寖親寵拜內史侍郎又見前王蠋注】出守河池駕言行邁【同上出爲河池郡守又學毛詩句法】想其覩故宮之禾黍悵連阡之秀麥【上注彼黍離離又微子麥秀歌】其心愧恥不汗顏而泚顙者防希【言瑀不能守節豈不惶愧韓文血指汗顏又孟子其顙其泚】瑀也親綰銅章安然五馬之貴瑀之大節已可議矣【言防乃梁之宗臣不當仕隋爲太守杜詩金章紫綬照靑春又送賈閣老出汝州人生五馬貴莫受二毛侵】然旣爲隋而任千里之寄隋之社稷政借瑀爲一扞蔽也【言旣爲隋河池之守合當死守】髙祖入京之招豈瑀苟富貴之時歟【言瑀又不能爲隋死守又挈城歸唐見冒子注】鑿池築城堅守勿去【孟梁惠王鑿斯池也築斯城也與民守之效死而民弗去則是可爲也】爲唐計者不過以兵而驅我也【說出髙祖見脇之意】夫其以兵而驅我則一死以報國士之知尙可以少吐生气【瑀於此時蓋當效死史記刺客傳豫讓爲智伯報讐云云曰臣事範中行氏皆眾人遇我我故眾人報之至於智伯國士遇我我故國士報之】獻城而求苟生焉亦猶奄奄泉下也【瑀𨿽生亦猶死也】瑀乃不思及此苟利祿而忘節義【謂瑀苟受唐之利祿而忘爲隋守節義】輕於去就而重於死生【瑀爲隋臣不當去隋之守而就唐之招若輕於一去一就則是畏死而貪生】一招之頃巧媚求全【不過爲保身計】孰有眞社稷臣而挈城以爲進身之階乎【繳盡題意使瑀親聞此言亦無辭說可解見冒子注】所幸天下歸唐得保首領以沒於地【用左傳語隠三年宋穆公疾召大司馬孔父而屬殤公焉曰先君捨與夷而立寡人寡人弗敢忘若以大夫之靈得保首領以歿先君若問與夷其將何辭以對】設或中原之鹿不爲唐有則又安保其不轉而之他哉【說破蕭瑀不能守節情狀晉書石勒云若遇髙祖當北面而事之若遇光武當與之並驅中原未知鹿死誰手】太宗不考其素而輕以一言許之可勝恨耶【應破語謂太宗不考其素履而輕以眞社稷臣一語許之】昔王通氏曰魏相眞漢相【見中說】相眞可以相宣帝也【如魏相之才則眞可爲漢相以眞之一字正形下意】以瑀爲社稷之臣而眞之一字確然許之【瑀之才不如魏相豈可當眞之一字】太宗其欺萬世哉【應冒子何以訓天下意】商州之行帝之知瑀晚矣【見本傳瑀貶商州】太宗誠不知瑀也商州之山川鬼神瑀其得而誑之乎【用左傳語縱子忘之山川鬼神其忘之乎】嗟夫死士五百人從田橫於海島而無叛色【見國語】荊楚之士從先主於江南而依依如雲【見蜀志先主傳云云】事𨿽不成而气不可奪身𨿽不免而其心猶未死也【如是方是眞能守節義】以若人而當社稷之重以眞許之吾無憾也【繳上二人如此方可以當社稷之名】瑀何人斯而敢當此哉【瑀不足以當此名】眞社稷臣之褒太宗將以厚瑀而不知重爲瑀累也【貶太宗以眞社稷之名許之亦不是】漢髙祖戮丁公丁公爲臣不忠使項王失天下【見前漢髙祖紀】髙祖之示萬世者精矣【取髙祖之言是】太宗之慮後世良有闕歟【抑太宗之言不是】謹論

前篇謂叔孫通非儒者而太史稱之爲漢儒宗惜其不足也

此篇謂蕭瑀非忠臣而太宗稱之爲眞社稷臣許之太過也

形容題意格此篇與樂天者保天下同格

舜禹有天下而不與

陳傅良出處【語泰伯子曰巍巍乎舜禹之有天下也而不與焉】

立說【謂舜禹所以有天下而不與者由自視其身不勝其小也蓋舜禹之心常歉然若不

自足其自視之小者不見天下之爲大也】

馮厚齋批【議論出人意表行文精微通暢深得論體】

論曰不見天下之爲大者【謂舜禹有天下而不與】其自視小者也【謂歉然不足是主意】夫自一介而上【用孟子一介不以與人語以至小形至大厚齋批云此意頗髙然非冒子當用】皆人之所役役焉求之而弗遇者【一介至小底物求之且不能得】況夫天下而有無故之獲哉【天下是至大底物豈偶然得之】天下不可以無故得也【再喚起上句】而儻然得之【以舜禹】則若必有以大過人者【反說小字】嗚呼吾視吾身誠有以大過於人而能得天下【止齋文法多如此轉換最圓活】則夫得天下者始可挾之以爲喜固之以爲私【若自視吾身不以爲小則必與天下干預了】何者【設起】其自視哆然大也【反說不見天下之爲大意】則視其所有【出題有字】皆蓋世服人之具【變換大過於人意】則亦甚貴重愛惜也【如此則與矣】知此始可與論舜禹有天下而不與之說焉【一句入題更不敍講蓋上面說意已醒了】且夫堯授舜舜授禹【漢董防禹繼舜舜繼堯三聖相授守一道】誠非敢輕也【且說天下是重大底物】誠擇之試之詢之卜之之悉而後與也【擇如師錫帝曰有鰥在下曰虞舜之類試如歷試諸難之類詢如詢於四嶽之類卜如枚卜功臣之類】夫擇於斯試於斯詢且卜於斯【接上文變換學擅弓歌於斯哭於斯聚國族於斯句法】必無以易我者焉【見得重大】而後上之人退然而遜之【上遜讓之】下之人偃然而戴之【下歸戴之】則夫所以崇髙富貴我者皆其善後之深計【上之人遜我之意】而其所以奔走服役我者亦其圖安之覬心也【下之人戴我之意】反而觀我焉彼皆利賴我者也皆屬望我者也【又從舜禹身上說一過】則凡致乎此者誠吾能而居乎此者誠吾宜【應冒大過人意】亦可以拱受而無愧敢當而不懾【應冒得天下挾之以爲喜固之以爲私意懾震驚貌】舜禹也【入主意】一則曰吾不堪也二則曰吾不堪也【形容舜禹不與气象】吾無以異於人而胡於我乎遜而胡於我乎戴也【應前遜字戴字設問只兩句意轉換作三樣說】非望之福有道之憂也無窮之求性分之累也【詠題文意悠長大有議論以天下遜我是非望之福天下之戴我是無窮之求】是故君固與之而固辭之【應上之人遜之意】民固歸之而固逃之【應下之人戴之意若他人則必將河南陽城之避接去了惟此又於嗚呼下又著數語則文勢雍容詳緩】嗚呼夫其致之者可以爲吾能也而顧曰吾憂【應前致能憂三字】其居之者可以爲吾宜也而顧曰吾累【應前居宜累三字說得舜禹不與天下本意出】河南陽城之避悶然而不就【若以此接固逃之之下則文勢急迫矣又見下注】禹益之薦泛乎而不嗇【孟萬章舜避堯之子於南河之南又舜薦禹於天三年之喪畢禹避舜之子於陽城又禹薦益於天】彼其視天下何眇乎其小也【應不見天下之爲大意】其心固常常而曰我何以有天下云爾也【出題有天下三字】勅天以爲戒非以患失也【書益稷帝庸作歌曰勅天之命惟時惟幾又患失之出論語】敍功以爲歌非以干譽也【書大禹謨九功惟敍九敍惟歌又罔違道以干百姓之譽】賞罰以勸沮非以立權也【書罰弗及嗣賞延於世又荀彊國是以爲善者勸爲不善者沮】禮樂以藩設非以飾治也【楊問道虞夏法度彰禮樂著又荀善顯設善藩飾】吾職之不共吾責之不塞吾懼焉而已矣【所謂不與者非是置之不問須要此數語方宻】故曰其自視小者不見天下之大爲大其無系於物者無我也【照破題結再添一句最好無系於物見不與意】凡天下之人簞食豆羮抱闗擊柝皆可以驗匹夫匹婦之心【照冒接題意孟好名之人能讓千乘之國苟非其人簞食豆羮見於色又萬章辭尊居卑辭富居貧惡乎宜乎抱闗擊柝】何也【設問】惟我之爲快也【答】是故遭意外之幸者多盛气會適成之功者每徳色【議論造理應挾之以爲喜意】以舜禹之得天下【歸主意】而始之以欿然終之以欿然【慊然不足之意孟盡心上如其自視欿然則過人逺矣欿音坎】是其胸中之藏天地同量盈之而益虛過矣而已化【說得舜禹之心廣大語有若無實若虛又孟所過者化】巍巍之道亦可想也【巍巍本題上文】而好事者猶曰【設難】舜臣瞽瞍【孟咸丘防問曰盛徳之士君不得而臣父不得而子舜南面而立堯帥諸侯北面而朝之瞽防亦北面而朝之】而禹徳衰於傳子【孟萬章至於禹而徳衰不傳於賢而傳於子】嗟乎吾觀書傳【舉經傳語爲證】至舜之傳禹如釋負皇皇如有求【谷梁如釋重負又檀弓云皇皇如有求而弗得】而禹也𨿽衣服飲食之微曽不少適吾之意【語泰伯禹吾無間然矣菲飲食云云惡衣服云云】夫過卑以下其臣而顧以施諸其親【解舜不臣瞽瞍之意】不以便其身而顧以利諸其子孫【解禹不私傳子之意兩句辧得倒可觀前輩筆力】𨿽微孔孟吾不惑之矣【𨿽無孔子孟子之言吾亦不疑舜禹之事】而況孔孟之說昭如也【此意尢工】謹論

貶題立說格與後篇天子與公卿議錢幣同格

公卿議錢幣如何

陳時中出處【前食貨志武帝因文景之富忿胡粵之害嚴助朱買臣等招東甌事兩粵江淮之間蕭然煩費云云於是天子與公卿議更造錢幣以贍用而摧浮滛兼並之徒云云是時禁苑有白鹿而少府多銀錫有司言曰古者皮幣諸侯以聘享金有三等黃金爲上白金爲中赤金爲下云云乃以白鹿皮方尺緣以繢爲皮幣直四十萬王侯宗室朝覲聘享必以皮幣薦璧然後得行又造銀錫白金三品其文龍直三千其文馬直五百其文龜直三百云云】

立說【就題公卿字設難言興天下之利當與天下共議之今與公卿議之私也非公也】批云【議論極正文字盡佳筆下更無疑滯處】

論曰將有以興天下之利【指武帝更錢幣】必有以盡天下之心【當與天下共議之】大臣不得私也【不當與公卿議之公私二字是一篇眼日】夫利爲天下而興者也【喚得主意響】爲天下興利而不得以盡天下之心【接上文反說主意】則議之所及者不過於利吾國利吾家而已【與公卿議則私了用孟梁惠王上語王曰何以利吾國大夫曰何以利吾家】豈暇計其實利害哉【不盡天下之公議則利害皆不得其眞】大抵事有利害不厭其爲議【事有利有害須要議論】議有當否不厭其爲詳【人之議論有說得當理者有說得不當理者須要詳盡】況於錢幣之大政【入本題意】乃國家元气生民壽命之所由闗【見得錢幣之議是爲天下而興利】蓋有公卿以爲利而天下以爲病【公卿之私見與天下之公議不同】可以紓目前之急而無補於經久之大計者矣【一時之急計與萬世之常經不同】苟惟一二私意之大臣是崇是信【只從公卿之私議】而不得以博盡天下之情【不盡天下之公議】狃於意見之偏勝【從公卿之議而不盡天下之議便偏了】而不暇計生民之利病【旣是偏見安知實利害】則異日獘端之起將有伏於議論不到之地矣【言公卿之謀必有未盡善處】於國奚補哉【何利於國】蓋自君民相通之情不見於後世【從古者引入後世】至漢而始有集議之名【伐匈奴有議棄朱厓有議鹽鐵有議】然而議止於羣臣而不及於庶民此意已不廣矣【此一轉可去】元狩錢幣之議【元狩武帝年號】謂宜以天下之利害與天下謀之【主意】柰何所與議者公卿而已而臣下又不得以盡其情焉【駁到本題之意】奚其私論勝而公論泯也【公卿之議私天下之議公】公卿議錢幣如何吾固未暇察其議之當與否且以見私意之害公也【著此二句尢有宛轉】請因漢志而詳其說且自上下之勢隔而謀國者無公論【從古者原起應冒子君民相通之情不見於後世意】自功利之說勝而理財者無正辭【錢幣之議非公易理財正辭曰義】由是錢糓之問廟堂不以爲凂【本韓文錢糓之問不至廟堂】曰利之言大夫不以爲恥【孟大夫曰何以利吾家】殉貨之戒卿士有位者不以爲畏【書伊訓敢有殉於貨色】問之則曰圜法九府維師尙父之所立也【前食貨志太公爲周立九府圜法】理財一書冢宰姬公之所作也【周官一書半言理財】古之所以言興利者亦公卿而人耳天下何議焉【從錢糓之問度至此且掦古者之言理財亦與公卿議未爲不是】嗚呼使其居公卿之位者而皆能以天下爲心如尙父如姬公則可【繳上文要歸主意】苟其不尙父不姬公也【能以尙父姬公爲心尙是公議苟不以二公之心爲心則是私議了】幾何而不爲管氏之謀富彊者乎【管仲相齊富國彊兵】幾何而不爲商鞅之談功利者乎【史記商君傳衞之庶公子名鞅姓公孫見孝公說公以帝道其志不開悟云云說公以王道而未入云云說公以伯道公與語不自知膝之前席也云云鞅曰蓋吾以彊國之術說君君大悅之耳】又幾何而不爲皇甫鏄宇文融之剝下媚上以要權寵者乎【唐憲宗伐蔡用度急鏄裒防嚴急以辦濟師又宗以宇文融爲覆田使括正丘畆歳終羨錢數百萬緡並本傳】皆非天下之公是非實利害者也【如管仲商鞅皇甫鏄宇文融諸人之言理財皆非公議】天下之事利與害對公與私對【應冒子利害公私四字】利於國者或有害於民【演上文利害不兩立】私諸已者是必不公諸人者也【公私不兩得】彼其以刻削爲至謀以詭遇爲宻議【指管仲商鞅諸人之議孟爲之詭遇一朝而獲十】方恐天下之議其後則亦何敢以盡天下之議【幹此意好見得公卿之議私天下之議公】是以不謀之國人而謀之公卿不蔽以公論而蔽以私意【見得天下之議與公卿之議不同】其所以欺世罔民者蓋未必不以爲天下有道則庶人可無議也【語天下有道則庶人不議】亦孰知天下之利害當與天下共之公卿可得私耶【應破語將以興天下之利必有以盡天下之心大臣不得私也】嗟夫貨泉布帛周室之所爲理財也而謀及庶人者曷嘗一日廢【前漢食貨志太公爲周立九府圜法云云故貨寶於金利於刀流於泉布於布束於帛又洪範謀及庶人】職歳職幣周官之所以厚天下也然於一沐一食之頃苟有以利害至者蓋未嘗不動念焉【周禮天官小宰之職云云職嵗掌邦之賦出以貳宮府都鄙之財出賜之數以待會計而考之云云職幣掌式法以斂宮府都鄙與凡用邦財者之幣及史魯世家周公戒伯禽曰我一沐三握髮一飯三吐哺喜以待士云云以上用周事見得周之言理財皆盡天下之公心未嘗狥公卿之私見】此意古矣【繳上周事引入本題】殆豈漢庭公卿所能知之【責漢公卿之議不公不如周公卿之議爲公】蓋自三代旣衰徳不勝僞【又從三代敍起】而生財大道逸而歸諸言利者之口【大學生財有大道】公議綫脈所恃以僅存者獨漢之集議耳【見冒子注】然國家有大政政有大疑則下之於博士下之於議郎君子猶以爲未大也【漢凡有大事下博士議郎集議推廣此意尢佳】錢幣之議豈細故哉【歸重錢幣上】鹿皮之行歟罷歟白金之造歟否歟【見本文詳注】揆之人情質之輿論豈無的然不易之說【謂天下自有公論】吾意其建議之初必當合天下之公盡天下之慮以求經久可行之說【謂錢幣之議當盡天下之公心不當狥公卿之私見】苟其不然猶當參之博士議郎之選庶幾可以紓民力而裨國計者尙肯爲國家畫一籌也【應前語形出公卿意】柰何博士不得聞議郎不獲預而僅議之在廷之公卿【參之博士議郎𨿽未至於盡天下之公議猶愈於狥公卿之私議】問其官則丞相禦史也問其秩則三公九卿也【指公卿】問其所以議則錢之更幣之造也【喝出本題以上三句是學韓子諫臣論文問其官則曰諫議也問其祿則曰下大夫之秩也問其政則曰我不知也】吁【嗟嘆】漢廷公卿類以事君爲容悅者耳豈能爲國家逺計哉【責漢公卿之議不公用孟子語以事君爲容恱者】直以濟武帝之侈心而已【見得公卿所言只是奉承武帝奢侈不能究生民之利害豈是公議】嘗觀當時所謂錢幣之議【再評品當時錢幣之議】大抵便於國而不便於民【應冒子公卿以爲利天下以爲病意】利於濟一時之私而不暇爲通變無獘之法【應冒子可以紓一時之急而無補於經久之大計意】故以方尺之鹿皮而爲直者四十萬則薦璧者難於行而侯王坐免爵者多矣幣之議何益【詳注見本題出處】以白金之龍文而爲直者三千則盜鑄者易爲力而小民犯死不可勝數矣錢之議何禆【見本題注下文云盜鑄死罪犯者不可勝數】彼之所以勇於興利者蓋亦明知其有異日利害也【應前利害字】特以帝之欲心如火方炎【應前武帝之侈心】東甌兩粵之使未通【食貨志武帝招徠東甌事兩粵云云】朔方匈奴之丑未雪【同上又興十餘萬人築衞朔方費數十百萬又匈奴絕和親侵擾北邊兵連而不解】神仙土木無涯之費皆未能以快其所大欲【郊祀志遣方士入海求蓬萊而海上燕齊怪迂之方士更來言神仙事又作通天臺置祠具其下將招徠神仙之屬又本紀起建章宮作甘泉通天臺柏梁臺又三輔黃圖序土木之役倍秦越舊】𨿽以區區爵級之鬻【出題下文令民得買爵名武功爵級十七萬凡直三十萬金以顯軍功】曽不足以佐繁費之萬一【武帝開邊所費甚大無可以濟其用度】其計安得不出此哉【安得不議錢幣】然堂堂漢朝公卿大臣相與言及錢幣陋矣【責漢公卿錢幣之議卑陋不足取】況斯時也爲斯議也【說當時之議】不謀之天下不謀之羣臣而謀之一二之私人【應冒子一二私意之大臣是崇是信而不得以博盡天下之情】公論其謂何【謂公卿之議私而不公】吾嘗因錢幣之議而求之漢之諸臣【再演上意】未嘗不嘆私情之勝而公論之益泯也【應冒子奚其私論勝而公論泯】夫以國家大計羣臣庶民不得盡情而主之公卿【照前主意】重不古矣【應原題古字】然猶幸其有君子者在公卿之列猶能爲公卿伸一喙也【此一轉尢妙暗指仲舒顏異諸人】夫何議之者張湯決之者亦張湯自湯之外無聞焉【食貨志禦史大夫張湯方貴用事初造白鹿皮幣客語異初令下有不便者異不應微反唇湯奏異九卿見令不便不入言而腹誹論死自是有腹誹之法】至於遞相汲引更相用事如羊孔僅者又賈人之靡耳豈復知有公論哉【同上以東郭咸陽孔僅爲大農丞領鹽鐵事而桑羊貴幸咸陽齊之大鬻鹽孔僅南陽之大冶羊洛陽賈人之子以心計三人言利析秋毫矣謂以上三人皆小人安知天下之公議罵倒本題】噫漢非盡無公論也【又略救起】特爲私論所勝耳【應前私論勝而公論泯】吾觀正誼之說仲舒言之而舒擯於行【董仲舒傳正其誼不謀其利明其道不計其功】不便之議顏異主之而異論於死【出處大農顏異對曰王侯朝賀以蒼璧直數千皮薦反四十萬上不恱張湯以他議誅異】亦何怪乎鹿馬之禍秦【史趙髙指鹿爲馬凡言鹿者皆殺】而鳥鸞之誤隋也【通鑑太宗執髙徳儒曰爾指野烏爲鸞以欺人主】君子觀張湯桑孔之謀蓋深嘆私情之揜公議【應前私情勝而公論泯】君子觀仲舒顏異之說猶深幸公議之在人心【應前猶幸有君子者在公卿之列猶能爲公卿伸一喙】謹論天下大計當與天下共謀之不當徒狥公卿之私議議論極正大文法亦圓轉其大意本之栁子厚守原議云守原政之大者不公議於朝而私議於宮不愽謀於卿相而獨謀於寺人蓋襲此論

形容題意格與舜禹有天下而不與同文法

樂天者保天下

陳傅良出處【孟梁惠王下齊宣王問曰交鄰國有道乎孟子對曰有惟仁者爲能以大事小是故

湯事葛文王事昆夷云云以大事小者樂天者也云云樂夫者保天下】

立說【聖人無致變之因而有無故之變於此只得歸之於天其所以樂之者正以其無故而安之也所謂保天下者則樂天之餘效爾非有所利而爲之如湯有葛文王有昆夷皆是無故之變而湯文則順受之而不與之較安乎天而不咎乎人自然收安天下之效非謂爲是不校之形將以大得志於他日也】

巽齋歐陽守道批【說天字最精宻文字有模寫形容之妙若說葛伯昆夷則

又是上文意但觀其文可也】

論曰聖人之心其所以安於無故之變者【指樂天含湯事葛文王事昆夷意】初非其利而爲之也【保天下則樂天之餘效爾非有所利而爲之含湯伐葛文王伐昆夷意】事變之來而出於無故者【申上無故字】人情之所甚不堪而聖人固安之者【從人情說來入得聖人有節度】誠知夫天下之理其非吾自爲之者皆天爲之【說天字有理】則夫無故之變亦天也【應主意】惟知天理之或然也【貫上理字】而是非曲直之說無與乎其間【與去聲干預也】則亦不必歸咎於彼而求伸於我【不與之較】是故遭之而不疑受之而不愧【只得順受】嗚呼聖人之安天下如斯而已矣【此樂天之餘效】天下之被吾澤者吾猶不暇計【謂保天下孟匹夫匹婦有不被堯舜之澤者若已推而納之溝中】而況乎謂聖人爲是不校之形將以大得志於他日也【應非其利而爲之也】孟子曰樂天者保天下而論其人則曰湯事葛文王事昆夷【舉本出處上文】世之君子惑焉【與後相應】蓋曰湯卒有葛之師而文王卒有昆夷之役【始旣事之今又伐之安得不疑其有所利而爲之】或者湯文之事固有所就於天下而非其樂天之情【應大得志於他日意亦與後面相應】吾固爲湯文辧而且爲孟子辧也【應在後】甚矣世之以利心窺聖人也【從利字上說起最緊切】彼特見夫堅忍以俟時舒徐以觀釁者之爲【觀釁出左傳釁隙也】與吾聖人樂天之事形似相近也【謂湯事葛文王事昆夷】則亦曰聖人之心固將有所就於天下而非其樂天之情【應冒舉題處語】嗟夫裂眥之怒藏於嬉笑【眥目匡也裂眥開眼也】背面之毀隠於緘黙【背面背後也以小形大】此市人少知義者不爲而謂聖人爲之乎【聖人豈有所利而爲之應接題語】故夫聖人未可以利心窺之也【應起句結上生下】彼其備意外之患而居之以寛有積彊可爲之勢而退然若怯者【兩句是樂天气象說安於無故之變意】其分量固大其見固定而察乎天者固審也【聖人心事如此】何也【喚起生下段】凡盛衰之相推而貴賤之相使彊弱之相加而賢否之相用【包括是非曲直意】其至也不可禦其去也不可畱者【無迹可捉摸】是必有數焉黙行乎其間而人事不能以獨専【應天下之理其非吾自爲之者皆天爲之意】是故子路𨿽無可愬之理而公伯寮必無自愬子路之心【語公伯寮愬子路於季孫愬譖也】孟子𨿽無可沮之說而臧倉亦必無自沮孟子之心【孟樂正子見孟子曰克告於君君爲來見也嬖人有臧倉者沮君君是以不果來也善使事不爲事所使】玆天說也【四字說得好】以聖人之盛徳【說聖人有眼目】而天地之間猶有夫撞搪叫號忿觸而怒抗者【與我較者】是豈聖人有以致此而夫人亦奚爲而如此也意者其天也邪【不爲必然之說有模寫形容之妙】蓋至於是吾固不知所以使之者而彼亦不知其孰使之者【形容樂天意自然而然】我與物皆聽其所爲而莫得以窮其所歸【如捕風捉影文之妙處】吾於此將孰從而尢焉【尢歸咎也應冒不必歸咎於彼而求伸於我】有順受而無捍拒【捍拒抵敵也】有暇豫而無遑遽【遑遽急迫也】有哀矜撫慰而無忿懥鬭爭【忿懥怒也大學有所忿懥則不得其正】蓋其分量之大其見之定其察乎天者審也【應前三句】而何利於天下之被吾澤也哉【應冒語過保天下意】水不與土爭而魚利山不與木爭而禽利聖人不與國爭而天下利【理勢自是如此以上二句形下一句】亦其有容之末效不戰之餘福固如此爾聖人不知也【歸之樂天之效】而何利乎他日之得志也哉【應冒爲是不效之形將以大得志於他日語】𨿽然彼以其始事焉終伐焉而惑乎湯文者亦不明乎天之說也【應冒舉題語】天之說固有定未定也【又以定未定字生議論】且天之於物也【舉天字說用孟子語】其傾之也或張之其就之也或困之日將暝也大明雷將震也深蟄是其猶未定也【此在天未定之天】葛與昆夷猶足以難湯文而湯文猶爲葛伯昆夷所屈其諸未定之天歟【此聖人未定之天】及其定也則湯文有不得已者矣【謂湯卒有葛之師而文王卒有昆夷之役只一句涵蓄說了】昔者亦嘗疑於禹益之事【舉證】且禹之伐苗也固歸之天【書大禹謨帝曰咨禹惟時有苗弗率爾䢐徵云云民棄不保天降之咎】而益贊禹以班師也亦歸之天【同上益贊於禹曰惟徳動天無逺弗屇云云時乃天道云云禹拜昌言曰兪班師振旅】以前日之伐爲天則今日之還非天矣以今日之還爲天則前日之伐非天矣【學孟子文前日之不受是則今日之受非也今日之受是則前日之不受非也】而禹益皆曰天焉【皆歸之天】豈禹之欲伐也姑假天以辭苗或益之欲還也假天以懼禹邪【設疑辧難】禹益非假天以自文則必有道矣【解天字意】吾固曰禹之於苗其始伐之者天也而終還之者亦天也【語有判斷】湯文之於葛伯昆夷其始事之者天也而終伐之者亦天也【對說甚切】不然【反繳】禹爲過舉而文王之志荒矣【斷送得气魄】謹論

近日君子以仁禮存心論多學此篇文法亦可與仲尼不爲己甚舜禹有天下而不與論參看方知止齋文法之妙

論學繩尺卷八

欽定四庫全書

論學繩尺卷九

宋魏天應編選

林子長箋解

合異爲同格與後篇仁義忠信樂善論同機軸

仁義道徳性命如何

徐炎發出處【孟子題辭又自撰其法度之言著書七篇云云包羅天地揆敍萬類仁義道徳性命

禍福粲然靡所不載】

立說【仁義道徳性命本出一原天所賦爲命物所受爲性人受天之命以爲性其初則有仁義存焉蹈此仁義則爲道得此仁義則爲徳防而歸之道徳一仁義也仁義一性也性一命也】

批云【本朱子中庸之說而參以已意議論有根據文理有發明此時文中之冠冕者】

論曰一初賦受之天【賦是命受是性朱文公雲天所賦爲命物所受爲性】萬理防歸之地也【主意謂性得之於命仁義道徳具之於性書洪範防其有極歸其有極】夫大化之生生不窮【從原初說來易系辭生生之謂易】天命之流行不已【喝出命字朱文公云繼之者善天命之流行而不已】人受之而爲性者也【喝出性字朱文公或問雲天命之謂性言天之所以命乎人者是則人之所以爲性也】一性之中萬理森具【同上以性言之則曰仁義禮智四端五典萬物萬事之理無不統於其間大意謂有命則有性有性則有仁義道徳】大端全體卽所謂仁【喝出仁字】及其發見於事物之間莫不有一定當然之則是則有義存焉【又喝出義字中庸或問云事事物物莫不自然各有當然之路又大學或問云見之日用之間莫不各有本然一定之則作論之法句要或長或短不齊方是】合也而非離也渾也而非散也【前篇旣喝出命性仁義到此亦須喝出道徳字此卻包藏道徳意而不言是文字出沒處揚子道徳仁義禮譬諸身乎云云合則渾離則散】人惟有此理而不能蹈此理之實【蹈行也道則行此仁義之理揚子道以導之】知此理而不能得此理之眞【徳則得此仁義之理揚子徳以得之】於是合者離渾者散【反應前四字】而一初之天始非我有矣【照破一初之天字無道徳是無仁義無仁義是無性無命矣】吁此孟軻氏所以不能已其言於戰國也【舉出孟子作書之意】七篇仁義未甞不兼而言之【本出處上文著書七篇云云】仁義性也【仁義卽是注中物】天之所以命我者也【性卽是命中物】其蹈乎此則爲道其得乎此則爲徳【道徳卽是仁義中物】防而歸之道徳一仁義也仁義一性也性一命也【打作一串次第說來】特人自昧之耳【有此一句方有曲折不直致與後面相應】故曰一初賦受之天萬理防歸之地也【此二句與破相照應方圓轉】仁義道徳性命如何此趙岐所以序於孟子之篇首請原其初【應初字本出處孟子題辭乃趙岐所作故如此舉題】蓋自天以陰陽五行絪絪緼緼化生萬物【易系辭天地絪緼萬物化醇】气以成形而理亦賦焉是之謂命【從命字說起應冒子接題意大學或問所謂陰陽五行者又必有是理而後有是气及其生物則又必因是气之聚而後有是形中庸注命猶令也性卽理也天以陰陽五行化生萬物气以成形理亦賦焉】於是人各得其所賦之理而爲性【就命字過性上來同上於是人物之生因各得其所賦之理以爲健順五常之徳所謂性也】性者何仁義是也【從性字過仁義上來】函萬善具眾理【包仁義道徳字】全得天地生物之心而仁之體所以立【說出仁字朱文公云仁者天地生物之心而人得之以爲心者也】及其見之萬事如方維上下定位不易而義之用所以行【說出義字亦用朱文公議論體立用行字太極圖解語】此其初所以予我以此理也此我之所以受此理於其初也二者匪相間也【以上說性得之於命仁義具之於性意中庸或問天之所以賦予萬物而不能自已者命也吾之得乎是命以生而莫非全體者性也】𨿽然【此𨿽然字非是自爲一段蓋上面已說性命仁義了到此要過道徳上來】立人之道大易未甞不言於仁義之先【言性初本有仁義易系辭立人之道曰仁與義】去仁義而言道徳此韓子所以遏異端之流也【言道徳卽此仁義韓原道凡吾之所謂道徳云者合仁與義而言之也云云老子之所謂道徳云者去仁與義言之也】蓋道徳非仁義外物也【應主意道徳一仁義也】能行此理於踐履之間卽道也【應冒子其蹈乎此則爲道】能得此理於心領意防之頃卽徳也【應冒子其得乎此則爲徳見得道徳卽是仁義】天降衷於下民若有常性克綏厥猷衷卽性也【猷字包仁義道徳書湯誥惟皇上帝降衷於下民若有恆性克綏厥猷惟後】而所以降於我者命也有此衷則亦必有此猷矣【言性出於命人能有此降衷之性則是仁義道徳之理】民之秉彛好是懿徳彛卽性也【懿字包仁義道徳字詩烝民天生烝民有物有則民之秉彛好是懿徳】而所以秉於我者命也有是彛則亦必有是懿矣【言性出於命人能有是秉彛之性則有是仁義道徳之理】防而歸之【應破題防歸字】千流萬一源也千條萬枝一本也【譬諭應道徳一仁義也仁義一性也性一命也意】仁義非精也道徳非粗也是不過一天命之性而已矣【言仁義道徳具於性性出於命一而已矣中庸天命之謂性】柰之何世之昧者常總總也【應冒子特人自昧之耳要入戰國來】況戰國之人心乎【入此一句方引得孟子來】孟子道性善【提起性善二字有眼目是根源處孟子道性善言必稱堯舜】斯言一發所以爲千萬世理學之根源天理人心之凖的天下始知所向矣【先挈起性說方是此題目卻說仁義道徳是性中物性是命中物】至於謂性謂命之說亦縷縷言之非贅也【又把性命合說孟盡心下口之於味也目之於色也耳之於聲也鼻之於臭也四肢之於安逸也性也有命焉君子不謂性也云云命也有性焉君子不謂命也】性命之理一日不明於天下其所以陷溺其良心也必矣【言仁義是性命中物孟告子上𨿽存乎人者豈無仁義之心哉其所以放其良心者云云】自性命之理一明而仁義之言昭昭然於天下也【自性命上過仁義上來】惻隠仁之端也羞惡義之端也【孟公孫丑上云云全句】此端也何從而來哉【喚下意】性所有也【以仁義歸之性】卽天之所賦也【以性歸之命】事親仁之實也從兄義之實也【孟離婁上仁之實事親是也義之實從兄是也】此實也何自而有哉【喚下意】性所根也【以仁義歸之性】卽天之所賦也【以性歸之命】一初之天純粹至善【應破題字用周子通書語】孰非此仁孰非此義【謂稟性之初已有此仁義了】然知其爲惻隠羞惡而不能實踐其惻隠羞惡之端【轉歸道上總上文踐字替蹈字應冒頭人惟有此理而不能蹈此理之實】知其爲事親從兄而不能有得乎事親從兄之實【歸徳上總上文得字應冒頭知此理而不能得此理之眞】則是率天下而路也豈萬理防歸之地哉【無道徳則是無仁義應破題語反說用孟子全句】故以徳行仁仁卽此徳也【又用孟子實徳字證孟子以徳行仁者王】配義與道義卽此道也【用孟子實道字證孟子養气配義與道】楊墨道之禍也吾距之蓋深懼夫苟可以禍吾道卽所以禍吾仁義也【孟滕文公下楊氏爲我是無君也墨氏兼愛是無父也云云楊墨之道不息孔子之道不著是邪說誣民充塞仁義也云云能言距楊墨者聖人之徒也又告子上率天下之人而禍仁義者必子之言夫】鄕願徳之賊也吾辧之蓋深慮夫一至於賊吾徳卽所以賊吾仁義也【孟盡心下孔子曰過我門而不入我室我不憾焉者其惟鄕願乎鄕願徳之賊也注原與願同鄕裏謹願之人孔子以其似徳而非徳故以爲徳之賊以上二股說道徳卽是仁義】防萬於一仁義吾道徳散一於萬道徳吾仁義【應冒子道徳一仁義也意周子通書是萬爲一萬一各正小大有定】是皆天之命乎人【應冒子性一命也】而人之所以爲性也【應冒子仁義一性也】吾之得乎是命以生而莫非全體者性也【人之所受爲性以上數句用朱子中庸或問語見原題注】一防歸之頃【應破題字】則仁義也道

徳也皆性也性卽天之所命也【道徳卽仁義中所有仁義卽性中所有性卽命中所有合而爲一】一初之天其至矣乎【應破題語】此孟子安得不拳拳爲戰國人心慮也【歸孟子身上】而趙岐其知之矣【應冒頭舉題處】𨿽然性命之學難言也【末將貶諸子之言性故如此說】荀之惡習也非言性也【荀子性惡篇人之性惡其善者僞也】揚之善惡混气也非言性也【揚子修身篇人之性也善惡混修其善則爲善人修其惡則爲惡人】愈之上下品才也非性也【韓原性分性爲上中下三品以上判防三子皆本之伊洛諸儒議論】性且不明況於命乎【抑三子旣不知性如何知命】是無怪乎申韓黃老之徒【申不害韓非黃帝老子】竊吾仁義道徳之似嘵嘵然於天下後世也【三子不知性命則不知有仁義道徳了】嗟乎夫子止言仁也【又引夫子來作議論】而軻則兼言義矣【伊川云仲尼只說一个仁孟子開口便說仁義】夫子性不可聞也命則罕言也【語夫子之言性與天道不可得而聞也又子罕言利與命與仁】軻則反覆其辭而不少屈【夫子以性命爲難言至孟子則屢言及性命事】軻豈好辯哉【孟子云予豈好辯哉予不得已也】爲戰國憂也爲道統計也【應冒子繳處數語】𨿽然【再用𨿽然字繳余意】不可以已也【有餘味行文得法】向防軻之言則是三子者【指荀揚韓三子】久矣其爲天下道術裂矣乎吁【繳結老成有收拾】謹論

此篇謂道徳卽是仁義之理此理自性命中有之後篇謂忠信卽是仁義之理此理自樂善中得之

合異爲同格與前篇仁義道徳性命論同機軸

仁義忠信樂善如何

林鏜夫

出處【孟告子上孟子曰有天爵者有人爵者仁義忠信樂善不倦此天爵也公卿大夫此

人爵也】

立說【張南軒曰仁義又言忠信者在已爲忠與人爲信忠信只是誠實此二者也旣曰仁義忠信又曰樂善不倦好懿徳之常性也惟樂善不倦則於仁義忠信斯源源而進矣此篇本此立說謂仁義吾性之理忠信此理之實樂則爲情之動此之所謂機者是也吾之所樂能於其善不於其不善則是機之動此身渾渾乎仁義忠信之天矣仁義忠信豈復外吾所樂之善哉】

批云【理學透徹筆力老蒼非晚學可到】

論曰實理不在眞機外也【實理是仁義忠信眞機是樂善】機之動以天【此天字說善】則此身無非天矣【此天字說仁義忠信謂樂此善之天則此身無非仁義忠信之天有此二句語意方足】人之初生天理備具本無虧欠也【人性皆有仁義忠信本無虧欠用伊川語】惟其深造自得止於至善則眞機所動不逐外樂【說人之樂在乎善孟子深造之以道欲其自得之也又大學在止於至善】凡其樂乎善者卽天理之實豈曰求在外者哉【樂在乎善則仁義忠信油然而生於心】且仁義吾性之理也忠信此理之實也【解仁義忠信四字用張南軒議論見立說注】性分之天孰不充足【人之性分皆有仁義忠信不必外求】是性也不能不動而爲情【就性上過情字有眼目動而爲情是樂朱子語錄性是未動情是已動蓋心之未動則爲性心之已動則爲情】彼機之動者理之形也【機之動是樂理之形是仁義忠信】充吾眞樂無有不善【說出善字爲主】則理之精防著於見面盎背之頃【應主意理字孟子見於面盎於背】仁義忠信蓋有油然而發露者【仁義忠信皆從樂善而生】使所樂人而不天【狥人欲而不主天理則爲不善】則樂淫於善之外【樂而不淫則爲善出於善之外則淫耳】觸境皆妄去理逺矣【去仁義忠信之理愈逺】孟子道性善者也【孟子滕文公上孟子道性善言必稱尭舜】以樂善而繼仁義忠信言之【舉本文】其得諸吾心眞機之樂乎【應破題語眞機字指樂善繳結不費力】仁義忠信樂善如何請申之人生而靜天之性也感於物而動則好惡形焉【從性上原起記樂記人生而靜天之性也感於物而動性之欲也物至知知然後好惡形焉】然則樂也者其此情之動而爲眞機者乎【轉歸情上樂字應破題眞機字荀子好惡喜怒哀樂謂之情】鳶飛魚躍之妙孰非性分之陶陶【以下二句形容樂善意中庸鳶飛戾天魚躍於淵】虫鳴螽舞之餘又何者非實理之形見【詩出車喓喓艸虫趯趯阜螽箋云艸虫鳴阜螽躍而從之天性也】苟機之動不於其眞而於其僞則樂以人而非天矣故髙梁大廈不如仁宅之安固也而人之樂乃奪於髙梁大廈【此以下三小段反應冒子眞機所動不逐外樂意孟子離婁上仁人之安宅也】髙車駟馬不如義路之正固也而人之樂乃移於髙車駟馬【同上義人之正路也前漢於定國傳髙大門閭令容駟馬髙蓋車】紆朱懷金不如忠信之實固也而人之樂乃錮於紆朱懷金【揚子學行顏氏之樂也內紆朱懷金之樂也外】機爲物動所樂日非【自苟機之動而下至此反說議論有味應冒子所樂人而不天則樂淫於善之外意】豈知繼善所以成性而人之情皆可以爲善乎【只一句便歸樂善意易系辭繼之者善也成之者性也又孟子告子上乃若其情則可以爲善矣】吁善何物也【喚下文意】卽仁義忠信之理也【善只是仁義忠信之理】蓋自有怵惕之心而仁之理已具自有羞惡之心而義之理已存【孟子公孫丑上今人乍見孺子將入於井皆有怵惕惻隠之心云云仁之端也又告子上羞惡之心義之端也】盡已之謂忠有諸已之謂信而忠信者又仁義之實也【朱文公論語集解盡已之謂忠孟子盡心下有諸已之謂信】是理也上聖下愚均气同體【呂與叔克已銘凡厥有生均气同體】至於操捨存亡則不能不異者抑豈無故【接上生下是文字過脈處孟告子上操則存捨則亡】情旣生矣機隨觸焉【應主意情字機字】樂之於外則日與仁義忠信逺矣【反說此是樂於不善者】樂之於內則眞機之動而實理全矣【正說此是樂於善者應破題實理眞機字】甚哉君子之所樂者不可不主於善也【歸重在主善上】而所以考其善不善者豈有他哉於已取之而已矣【融化經語】夫動吾眞機陶吾天樂【用莊子語】則自孺子入井之時【見前注】充之於事親之日【孟子離婁上仁之實事親是也】而家人之嘻嘻者卽其樂此仁之善也【易家人像曰家人嗃嗃未失也婦子嘻嘻失家節也】自無適無莫之際【語四無適也無莫也義之與比】充之於從兄之頃【見前注】而兄弟之怡怡者卽其樂此義之善也【語十三兄弟怡怡】爲人謀而不忠乎與朋友交而不信乎【語學而曽子曰吾日三省吾身云云】而申申夭夭於居處語黙之際者卽其樂此忠信之善也【語七子之燕居申申如也夭夭如也以上鋪三小段講所樂之善卽是仁義忠信】至是則天髙地下此樂之充拓也【以下三扇虛講樂字皆是用古文記樂記云云】雲行雨施此樂之溥博也【易乾卦】無懷之逍遙洞庭之雅奏此樂之彌滿磅礡也【說得樂字開闊古有無懷氏又莊子天運黃帝張咸池之樂於洞庭之野】舜之樂散而爲南風之詠【以下三扇實事講樂字家語辧樂舜彈五之琴歌南風之詩】文王之樂充而爲演易之防【選魏文帝典論西伯幽而演易】夫子之樂在其中而曲肱於飲水之時也【語七子曰飯疏食飲水曲肱而枕之樂亦在其中矣上二句短此一句長方承得上句起】其視夫峩其冠華其裾髙大其榱題者所樂霄壤也【孟子堂髙數仭榱題數尺】其視夫煦煦爲仁孑孑爲義寂滅其心性者所樂逕庭也【韓原道彼以煦煦爲仁孑孑爲義又文公答徐子融書釋氏以空虛寂滅爲宗】樂仁義忠信之善而防仁義忠信之實此機卽理耳此情卽性耳【此數句繳結上段收拾機字理字性字情字卻再用顏子事意脈不防】顏氏之子其殆庶幾乎【易系辭云云】人知陋巷可憂也而彼樂之簞瓢可憂也而彼樂之【語六賢哉回也一簞食一瓢飲在陋巷人不堪其憂回也不攺其樂】而不知其得一善服膺弗失所樂蓋在此也【中庸回之爲人也得一善則拳拳服膺而弗失之矣】孟氏子憫人心之淫於外樂也【舉本出處應冒子樂淫於善之外語】辧天爵人爵之異而以樂善爲言【見本題注】固將使人心樂於善而不失其仁義忠信之正也【發明主意】七篇之書諄諄乎以善淑人而仁義之論說不離口【程伊川云仲尼只說一个仁孟子口便說仁義】孟子蓋亦自得其所謂樂者矣【他人只是敍出處便結大講此更發孟子亦自得其樂以下引用孟子實事尢髙人一等】食前方丈侍妾數百已不足以奪其所志【此是外樂孟盡心下食前方丈侍妾數百人我得志弗爲也】而居安資深至於反身而實樂莫大焉【此是內樂孟離婁下居之安則資之深又反身而誠樂莫大焉】彼以其富我以吾仁彼以其爵我以吾義【孟子公孫丑下云云】吾於此益有以見孟子之眞樂矣【結盡孟子意】𨿽然【論尾余意發孔孟互相發明意又歸重忠信】孟子以仁義爲言者也忠信之論蓋不多見【說此意正欲把孔子言忠信事來說】鄕原之似已深辟之【孟子盡心下鄕原徳之賊也居之似忠信行之似防潔】而天爵之說則特以忠信爲言【見本題注】是故以忠信爲仁義之實也【接上生下又見前注】然遡而求之論語一書仁義寥乎罕聞【見前注伊川語】而忠信之防凡數見【語第一主忠信母友不如已者又語第三必有忠信如丘者焉又語十五言忠信行篤敬】𨿽孔孟互相發明皆所以道人心之善而所以必主忠信者又豈無說【總孔孟合說】蓋人不忠信則事皆無實【得前軰議論】爲惡則易爲善則難【照善字】然則忠信也者又教人樂善之根柢歟【歸重在忠信上】大易曰忠信所以進徳也【易乾卦】知大易之所謂進則知孟子之所謂樂【末又引易對結】謹論

立說正大格此篇與葉君櫸五始之要論同意

周禮春秋表裏如何論

阮登炳出處【漢盧植傳今毛詩左氏在周禮各有傳記其與春秋共相表裏】

立說【王道不可一日不明於天下周公處時之易而制周禮固以尊王爲主孔子處時之

難而作春秋亦以尊王爲主孔子之心卽周公之心也】

批云【立說正大行文通暢此是省監官樣文字不可不熟讀】

論曰論聖經有相符之理【相符貼表裏字】要不過乎尊王而已【周禮春秋同以尊王爲主】蓋王道不可一日而不明也【挈起王字順接】惟其不可一日而不明【申上文】則凡前後典籍之所存【周禮在前春秋在後】皆其大義之所在【大義在尊王上】𨿽若不相爲謀而其實未始不相合也【二經之所以相爲表裏者同在於尊王而已】或者徒見夫世變之有升降王道之有污隆【謂周時與春秋時不同記檀弓道隆則從而隆道污則從而污】遂謂夫聖人之作經有不可以一槪言者【從上反說到此】而不知經皆爲尊王而作也【喝出主意】前聖處乎其時之易則王道之明者固易明【周公制周禮在於尊王】後聖處乎其時之難則王道之難明者爲愈明【孔子作春秋亦在於尊王】使天下萬世昭乎其不容泯者時𨿽異而心則同也經𨿽殊而道則一也安有不相表裏者哉【二經皆以尊王爲主故相表裏】夫使當王者之世【周之時】聖人不作經以先乎尊王以詔乎其後【周公制周禮】而後乎伯者之世【春秋之時】非有聖經復先乎書王以合乎其前【孔子作春秋】又何以使天下常知王道之爲尊也邪【照主意】盧植在漢蓋志於尊王者也【舉本出處主意在尊王二字】故合周禮春秋而曰與相表裏植之意固有在矣【包含尊王意不露】周禮春秋表裏如何請申之【平繳冒頭】吾甞聞表裏之說矣【舉外來表裏事爲證】八卦與九章相表裏【前漢五行志劉歆以河圖洛書相爲經緯八卦九章相爲表裏】原道與軻雄相表裏【唐韓愈傳其原道原性師說等十數篇皆奧衍閎深與孟軻揚雄相表裏而左右六經】以其時考之則前後固有遼絕之殊矣【且開說】原其互相發明爲斯道計者則未甞不相爲表裏也【合本題說】況夫王道之在天下【發出尊王意】綱常之所以植立法度之所以彰明禮樂之所以修舉【揚子法度彰禮樂著】皆人心天理之正防防乎不可易者【二經皆所以明王道】聖人作經以寓一王之法【儒林傳序孔子因魯春秋舉十二公行事繩之以文武之道成一王法】所以扶持世道於不壊不滅之地者以其有王者在耳【喝出王字有力】王者之迹息而詩亡詩亡然後春秋作【孟子離婁下】世有周公則春秋不作【蘓老泉春秋論雲天下有君則春秋不當作】春秋不作則周禮一書皆王道也【周公制周禮乃王道素明之時】春秋烏乎作【難一難】春秋所以救周禮之窮也【解謂春秋時已不如周天下不知有王孔子不容不作春秋以明王道】禮樂徵伐不自天子出而自諸侯出【語季氏孔子曰天下有道則禮樂徵伐自天子出天下無道則禮樂徵伐自諸侯出】則周公其衰矣春秋不作其可乎【記禮運魯之郊禘非禮也周公其衰矣】天下不能以常治人心不能以常古【春秋之時不如成周之時】王道固有時乎難行矣【時不如成周則王道難行】王道有時乎難行吾夫子其肯沒周公之志邪【周公之志以尊王爲主則孔子亦以尊王爲主】周公之志不可沒則挽回世變之所趨闡明古今之正理復顯然著見於斯世春秋亦一周禮耳【周禮春秋之經𨿽殊而尊王之心則一】不然周禮敵八百年之天命而王室何其尊【文中子魏相篇周禮其敵於天命乎又左宣三年成王定鼎於郟鄏卜世三十卜年八百天所命也】春秋紀二百四十二年之行事而天下之所以尊王者又何如邪【左序二百四十二年行事王道之正人倫之紀備矣】合盛衰而參之則二經表裏之意可以不言而自見矣【繳盡原題意】自今觀之六典之設他務未遑【禮天官序周公居攝而作六典之職謂之周禮又周禮六篇其官有三百六十六典一曰治典二曰教典三曰禮典四曰政典五曰刑典六曰事典】首掲以惟王之一辭獨冠於設官分職之首【惟王建國辧方正位體國經野設官分職以爲民極乃立天官冡宰使率其屬而掌邦治以佐王均邦國乃立地官司徒使率其屬而掌邦教以佐王安邦國乃立春官宗伯使率其屬而掌邦禮以佐王和邦國乃立夏官司馬使率其屬而掌邦政以佐王平邦國乃立秋官司冦使率其屬而掌邦禁以佐王刑邦國冬官考工記鄭注云此篇司空之官亡以此備數】此尊王爲周公作經之要領也【以上周公制周禮以尊王爲主】春秋之經筆削尢嚴【史孔子世家孔子爲春秋筆則筆削則削子夏之徒不能贊一詞】而書王每先拳拳焉者不一而足【春秋經十二公皆書云元年春王正月十二公隱桓莊閔僖文宣成襄昭定哀】又豈非尊王爲孔子作經之端本乎【以上孔子作春秋亦以尊王爲主】惟其皆主於尊王則表裏之大者不外是矣【總周禮春秋二經皆主尊王故相表裏】故命曰書王命治曰贊王治周禮所以重一王之權也【內史掌書王命又天官作大事則戒於百官贊王命王視治朝則贊聽治】而曰天王正月曰王正月春秋所以重王者之權者其與周禮同乎異乎【春秋經元年春王正月詳見上注又秋七月天王使宰咺來歸恵公仲子之賵又如天王狩於河陽天王出居於鄭之類書天王者二十有六】凡諸侯則使之入王皆朝覲宗遇防同於王周禮所以謹奉王之禮也【周禮小行人令諸侯春入貢秋獻功凡諸侯入王則逆勞於畿協九儀之禮朝覲宗遇君之禮也又春官春見曰朝夏見曰宗秋見曰覲冬見曰遇又天官太宰大朝覲防同】而如京師朝於王予奪廢置則詔王治教刑政則佐王成周悉聽命於王而行之【周禮以八柄詔王馭羣臣一曰爵以馭其貴二曰祿以馭其富三曰予以馭其幸四曰置以馭其行五曰生以馭其福六曰奪以馭其貧七曰廢以馭其罪八曰誅以馭其過又太宰之職掌建邦之六典以佐王治邦國一曰治典二曰教典三曰禮典四曰政典五曰刑典六曰事典】較之是非褒貶之筆足以榮辱天下之君大夫者卽天子之行事孰非表裏於周禮之經者歟【司馬遷傳春秋上明三王之道下辧人事之經紀別嫌疑明是非又谷梁傳一字之褒寵逾華衮片言之貶辱過市朝又孟子春秋天子之事也】爵祿出於王賞賜出於王舉內外朝之大政事周家悉由王者而親決之【見前注】其視春秋賞人之功去人之族貶人之爵者同符吾夫子遂紀天子之賞罰以爲懲勸之具又非表裏於周禮之當行者歟【見蘓老泉春秋論賞人之功注如書齊桓召陵之盟晉文公城濮之戰之類去人之族注如約及諸侯之大夫盟於宋之類貶人之爵注如齊侯伐山戎而書人之類又賞罰者天下之公也是非者一人之私也位之所在則聖人以其權爲天下之公而天下以懲以勸云云】大抵爲周公作經於太平之世者易爲孔子作經於叔季之時者難【應冒頭前聖處乎其時之易後聖處乎其時之難意】世有周禮則王者之治行世有春秋則王者之教明【應冒頭王道之明者固易明與王道之難明者爲愈明意】夫固闗於其時而所以垂當今而詔來世者爲一尊王之義而已此表裏不可以相無也【照主意】盧植得不舉二經之表裏而並言之邪【引本文】𨿽然周禮春秋一也使孔子生周公之時未必不爲周禮使周公生孔子之世未必不爲春秋【二聖人尊王之心一而已矣】吾觀仲尼嘆斯道之不行乃有不復夣見周公之說是又托春秋欲行周公之事者也【語甚矣吾衰也久矣吾不復夢見周公又老泉春秋論云周公心存王室𨿽其子孫不能繼而夫子思周公而許其假天子之權以賞罰天下也】土之盟【見後尊王黜伯下注】翟泉之防【定元年晉魏舒合諸侯之大夫於狄泉將以城成周云云】河陽之狩【左傳僖二十八年晉侯召王以諸侯見且使王狩

仲尼曰以臣召君不可以訓故書天王狩於河陽】此何如時惜乎夫子遇時之難終不若周公用時之易爾【應冒頭語】漢固非周比【本文盧植言於漢時】有能尊王黜伯申春秋而用周禮則漢亦可爲矣【史記世家吳楚之君自稱王而春秋貶之曰子踐土之防實召周天子而春秋諱之曰天王狩於河陽此是尊王黜伯】此又盧植言外之意【本出處】愚故並及之謹論

立說正大格此篇與阮登炳周禮春秋表裏論同意

五始之要如何

葉君櫸出處【前漢王褒聖主得賢臣頌其惟春秋法五始之要在乎審已正統而已注元者气之

始春者四時之始王者受天命之始正月者政教之始卽位者一國之始】

立說【春秋之時王綱不立故孔子因魯史作春秋托魯以尊王其書法自元年而下至卽位而上特致嚴於書王之一字蓋上明王室之當尊而責侯國之自僣也王褒所言五始之要徒知謹始一事而不知尊王之大法豈足以知聖人作經之意哉】

批云【說有源流文有操縱辭嚴義正駁倒王褒謹始之說】

論曰知謹始而不知尊王【責王褒徒知謹始一節不知尊王之大法】非聖經之本防也【非孔子作春秋尊王之本意】聖經爲尊王作也【提起王字切】夫旣爲尊王而作【申上文】則所以正天地之常經示萬世之大法者在是【說春秋尊王之義所闗甚大】豈特謹始之一節而已哉【貶本題意】或者徒見夫始在攺元而重在卽位【暗說王褒只知謹始一事指春秋書元年春王正月卽位是謂五始又見本題注】於是附防分裂而爲之說【遂有五始之說】不知春秋之作非聖人本心也【正說主意應上謂孔子不得已而作春秋】王綱不立侯度廢弛【春秋之時王道不明】故不得已而寓於筆削之間【史孔子世家孔子爲春秋筆則筆削則削】以尊王而垂法於後世其意深矣【孔子本意在於尊王】使徒欲謹始以立法而王綱之大者不拳拳而寓尊王之意【說王褒但知謹始之意不知尊王之義】吾恐大義乖而彞倫斁矣【如此則王道不明矣孝經異端起而大義乖又書洪範彛倫攸斁】故聖人托魯以尊周【孔子因魯史以作春秋周是王魯是侯國】書周以愧魯【左傳隱公元年春周正月】自元年而下至卽位而上特致嚴於書王之一字【春秋元年春王正月公卽位】蓋以明王室之當尊而責侯國之自僣【責侯國不知尊王】則卽位之或筆或削皆可以王法繩之【見前注】以此示人後世其敢私正朔而攺元者乎【後世安敢不尊王】此則春秋之本防也【孔子作春秋本意如此】五始之要如何王褒徒知謹始之意豈知尊王之大法哉【貶王褒】甚矣五始之例爲聖經惑也【見本題注】王褒徒見圖緯之說以黃帝受圖而得五始【引五始事爲證南宋書黃帝主於元扈洛水之上鳳凰銜圖至前又見通鑑外紀云云】則以爲春秋法之【謂王褒言五始之要得之黃帝之說】然黃帝之時安有公卽位之事【難上文】借曰卽位爲一國之始則經之不書卽位者是闕一始矣【見冒頭注又見本題注】又何得而言五始哉【反覆辧難五始之說】自褒倡其說而何休和之【又引何休言五始事爲證漢何休著公羊墨守】於是以元之气正天之端以天之端正王之政以王之政正諸侯之卽位而五始之說安之以爲當然【公羊隱元年公何以不言卽位注卽位者一國之始政莫大於正始故春秋以元之气正天之端以天之端正王之政以王之政正諸侯之卽位以諸侯之卽位正境內之治五者並見相須成體】是則諸侯攺元卽位其果可以爲法乎【難倒王褒五始之說】夫攺元正號卽位謹始王者事也諸侯安得而私之【公羊隠元年注惟王者然後能攺元立號君之始年必書曰元年春王正月公卽位史策之正法也】使魯得以自私則列國諸侯皆不必稟王朝之正朔【夫子書元年春王正月公卽位書王之一字蓋以尊周非以私魯若是私魯一國則諸侯皆不知有王之可尊矣】而禮樂徵伐亦不復自諸侯出矣【用論語全句】當王室尙存之日而諸侯有私正朔者僣也況敢自卽位邪【難倒王褒之說】聖人於元年之下卽位之上而以王法繩之【應冒頭語】非私魯也乃愧魯也【應冒頭書周以愧魯語】愧魯者所以愧諸侯也【愧列國諸侯皆不知尊王】此義不明而後有移元於魯之說【因魯史書元年非爲魯自攺元也公羊注王者然後能攺元立號】有托王於魯之說【王指尊周非爲魯而托曰王也公羊注春秋紀新主受命於魯故因以錄卽位明王者當繼天奉元】以是謹始毋乃開後世僣亂之門乎【應前僣字】昔者文王受命當天下三分之時【敍起主意語泰伯三分天下有其二以服事殷】享國五十年矣而未甞有攺元卽位之文【書無逸】書曰惟中身厥享國五十年【書無逸文王受命惟中身厥享國五十年注文王九十七而終中身卽位時年四十七言中身舉全數也】又曰惟九年大統未集【書武成我文考文王克成厥勲云云惟九年大統未集】是未甞私攺正朔也【謂文王皆無攺元卽位之事證倒王褒五始之說】柰何自共和之後諸侯乃各自私其國以攺元哉【周自共和王以後諸侯之國皆自攺元】觀傳之所載如鄭國之事有僖之元年簡之元年【鄭亦自書元年】是諸侯皆攺元非獨魯也【攺元一事諸國皆然非特魯國爲然】卽此而觀天下知有王者寡矣【觀諸侯自攺元一節便是不知有王室之當尊】諸侯之攺元卽位乃王室之罪人而謂魯史足爲謹始法乎【極責諸侯不知尊王不當言攺元卽位】夫子托魯以尊周【應冒頭主意】非謂魯之元年足以善始也【謹始不在書元年上】亦非謂魯之卽位足以奉元也【亦不在書公卽位上】周之天命未攺則魯之有元年是邪非邪【奉元乃王者之事魯不當書元年左傳周徳𨿽衰天命未攺】周之王室尙存則魯之自卽位是邪非邪【卽位乃王者之事魯不當書公卽位】故聖人之書法致謹於書王之大要【主意應冒頭自元年而下至卽位而上特致嚴於書王之一字語】其書王於元年之下者用見元惟王之所自出【謂夫子於元年之下書王字正是尊王】其書王於正月之上者用見正朔非諸侯之所當攺【謂夫子於正月之上書王字亦是尊王】自正月而次則以公卽位繼之又明其罪以責諸侯而示王法之所不恕也【謂夫子於正月之下書公卽位亦是尊王】蓋卽位天子之稱【天子方可言卽位諸侯豈可言卽位】魯旣舉行卽位之禮則不能稟正朔於周矣【責魯不當舉行卽位之禮】聖人獨以周正書於卽位之始則有愧於尊王魯其能免乎【左傳隠公元年春王周正月不書卽位攝也注假攝君政不修卽位之禮故史不書於策傳所以見異於常】以秉禮之魯尙不知王室則列國之諸侯又可愧矣【左閔元年齊仲孫湫來省魯難曰魯猶秉周禮未可動也】大哉筆削之有功於王室乎【應冒頭卽位之或筆或削語】歸正於周以明天命之未攺【應前面周正月及周之天命未攺語】托王於魯以明王室之當尊【應前面托王於魯及王室當尊等語】托始於隠以明筆削之大法【春秋序曰然則春秋何始於魯隠公答曰周平王東周之始王也隠公讓國之賢君也】隠公不書卽位以明隠公而下皆非王命之所當立【見前注】於元年之外皆去正月以明當世諸侯皆不稟正朔於王【事並見三傳】至於隠公無王犯天下之大戒而又始終書王以愧之【隠書元年春王正月又書三年春王二月又書四年春王二月又書七年春王三月又書九年春王三月】此皆大義之不可犯也【繳以上說夫子本意只在於尊王】王褒不知聖人始隠之意而乃以爲五始焉則其惑日甚矣【責王褒不知夫子尊王之意】然則人君謹始之法獨不可以是推之乎【主意只在尊王上】蓋尊王之義明則攺元卽位非所以爲臣子訓【見得王室當尊其謹始之義不在攺元卽位】故公羊左氏足以知此【公羊左氏知尊王之義】而董仲舒則爲通論也【仲舒亦知尊王之義】公羊以加王於正爲大一統【詳見下注】左氏以正月爲周正月【見前注】至仲舒則舉天地常經古今通義言之【董仲舒策春秋大一統者天地之常經古今之通誼也】此春秋經世之本防懲列國之僣亂而示一統之大義以正本始【春秋大意只在尊王黜伯上】則元年之意明而萬世之經正矣【繳盡本意】書謂君爲元首【書益稷元首明哉】又謂君爲元後【書泰誓亶聰明作元後】則元者天子之稱也【謂元亦王之義】大哉乾元萬物資始【易乾卦】至哉坤元萬物資生【易坤卦】位乎兩間者當與天地參【用中庸語】故體元者人君之職也【春秋隠元年注凡人君卽位欲其體元以居正】元卽仁也【易乾卦】仁人心也【孟告子上仁人心也】體仁以長人則元之義得矣【乾卦君子體仁足以長人】此豈列國諸侯所敢僣哉【應大講中僣字意】愚故推明一統之義以正五始之要【一統是尊王之義】爲人君者其可以不體元乎【見前面注】謹論

前篇謂二經以尊王爲主此篇謂五始以尊王爲主主意一同合而觀之可以觸類而長

由防知顯格可與聖人大明至公論參看

聖主正身宣徳如何論

蕭符世出處【前漢王吉傳宣帝頗修武帝故事云云時外戚許史王氏貴寵而上躬親政事任用能吏吉上疏臣聞聖主獨行於深宮得則天下稱頌失則天下咸言之行發於近必見於逺故謹選左右審擇所使左右所以正身也所使所以宣徳也】

立說【以知防爲正身以知顯爲宣徳近而正身無一毫之可憾者其防也逺而宣徳無一

毫之可掩者其顯也由防而之顯由近而及逺此帝王恭已之化也】

批云【此等題目易做得粗此篇文字脫去卑陋卻入精細有理致有學識有議論比之一

例說近習者大有逕庭】

論曰知防之顯者【近而正身是知防逺而宣徳是之顯中庸知防之顯可與入徳矣】可以言恭已之化矣【恭已是正身化是宣徳語十五夫何爲哉恭已正南面而已矣】古先帝王之恭已於上也豈嘗欲其善之顯哉【且開說古者聖人惟欲此身之正豈欲此徳之宣】然而不欲其顯而不能以不顯何也【就上文搬過顯字說宣徳喚下意】天下惟實理不容僞【應上文正身必能宣徳蘓文人無所不至惟天不容僞】修於已者無毫髮之可憾【說正身意】則形於人者無毫髮之可掩【說宣徳意】故防者必至於顯【應防顯字正身於防必能宣徳於顯】其不可以顯者當制於防而後可也【徳不能宣之於顯當使身先正之於防】不可以顯而不能不發於防焉【將上面顯防字反說】吾懼其防者有時而顯也【身不能正則徳不能宣】恭已之君【暗說宣帝】亦惟於其近焉而審之【說本文謹選左右意】處於近者無以累吾所履之正【選左右以正身】則流於逺者益足以昭吾所養之純【擇所使以宣徳】不然近者之不察所以爲恭已之累也多矣【身不能正】未有不發乎邇而見乎逺也【身不正則徳不能宣易系辭行發乎邇見乎逺】是故人已一致也顯防一脈也【應破題顯防字】審於近者所以謹萬化之原也【總說主意】王吉以正身宣徳告孝宣【本出處】而有及於左右所使之人【見本題注】夫左右近君者也【申上文】身以左右而正則徳以所使而宣矣【解析主意分曉】此帝王恭已之化也【應破題恭已字】不謂漢之王吉有見焉【取王吉之言】聖王正身宣徳如何帝亦思於近者而審之乎【近卽是左右】嘗讀中庸至於君子戒謹乎其所不覩恐懼乎其所不聞莫見乎隠莫顯乎防故君子愼其獨也【主意蓋本乎此故原題便用此語見中庸又朱文公釋云君子必戒謹恐懼乎其所不覩不聞者所以言道之無所不在無時不然學者當無須臾毫髮之不謹而周防之以全其本然之體也又言莫見乎隠莫顯乎防而君子必謹其獨者所以言隠防之間人所不見而已獨知之則其事之纎悉無不顯著又有甚於他人之知者學者亦當隨其念之方萌而致察焉以謹其善惡之幾也】而喟然嘆曰人之不能戒謹恐懼於不覩不聞也豈不能掩其不善於共覩共聞之地而隠者見焉防者顯焉何哉【將上面數句反說設疑下難又見下注】天下之理不可以僞爲也【解上文應冒子實理不容僞】屋漏不愧而自處於有愧人之知其不愧者自若也【中庸詩云相在爾室尙不愧於屋漏】閒居爲不善而自表其善人之知其不善者亦自若也【大學小人閒居爲不善無所不至見君子而後厭然揜其不善而著其善人之視已如見其肺肝然則何益矣】故曰人之視已如見其肺肝然則何益矣【見上注以上數語皆是說知防之顯意】況人主一身大闗萬化【歸聖主身上來】踐履於深宮獨行之中而利害形於四方九土之逺【見本題注】存養根於暗室屋漏之防而禍福極於天地萬國之大【見前注以上四句應冒子修於已者無毫髮之可憾則形於人者無毫髮之可掩意】嗚呼是果可以僞爲乎【應冒子實理不容僞】是以聖帝明王知吾身之所闗者重則凡近於吾身者有所不敢輕【說謹選左右意】曰小大之臣咸懷忠良其侍禦僕從罔匪正人【侍禦僕從指左右字書冏命篇昔在文武聰明齊聖云云】曰正予羣僕侍禦之臣交修不逮【同上命伯冏爲周太僕正曰惟予一人無良實賴左右前後有位之士匡其不及】凡爲是者全吾身所以全天地萬物也【應前面數語】非曰將以昭昭也【孟以其昭昭使人昭昭】而要其終也修於身者正自質諸人而無疑行於已者粹自暴諸天下而無愧【正身則可以宣徳】往往不求昭而昭焉【自然昭宣】則防之顯誠之不可掩也固如此也【應冒子防顯字中庸夫防之顯誠之不可掩如此夫】此所以爲恭已之驗也【應冒子恭已字】嗟夫【以下說左右近臣當謹其選】周官帷幄帟綬之職𨿽防必審【禮天官幕人掌帷幄幕帟綬之事注左旁曰惟組綬所以系帷也】則斯謀斯猷我後之徳君陳始得以順之於外【書君陳爾有嘉謀嘉猷則入告爾後於內爾乃順之於外曰斯謀斯猷惟我後之徳】而非致謹於懋乃後徳之時𨿽穆王亦不能使其徳之宣【書冏命汝作大正正於羣僕侍禦之臣懋乃後徳交修不逮謹簡乃僚】然則恭已之化所闗系者如此【應前恭已字】人主亦焉用以不正者累吾正而宣其所不可宣哉【反繳前意】且就漢之君論之【引漢事講】文帝最淵黙【淵黙深沈】武帝最英偉【英偉奮發】淵黙者似韜晦若難乎人之知【且開說文帝似不求顯】而英偉者近表傑宜欲爲名以自髙也【武帝似求顯】然道徳爲麗文帝之不可掩者如此至今言漢君之賢者首縷指焉【合東方朔傳臣願近述孝文皇帝之時以道徳爲麗以仁義爲凖】而內多欲外仁義其窺見武帝之心事者正不特一汲黯而已【汲黯傳上曰吾欲云云黯對曰陛下內多欲而外施仁義柰何欲效唐虞之治乎】是何不求顯者或彰彰於一世之共覩【文帝不求顯而徳自顯】而欲著其善者僅若此邪【武帝求顯而徳不顯以是何字喚下意】嗚呼是可以求之二君之身矣【徳之顯與不顯皆系身之正與不正】蓋嘗思之文帝不私一弄臣其左右前後粹然一出於正則正身有道者固鼓鐘聲聞之本也【申屠嘉傳鄧通方愛幸居上旁有怠慢之禮嘉曰通小臣戱殿上當斬上使使持節召通而謝丞相此吾弄臣君釋之又詩鼓鐘於宮聲聞於外】武帝天資英明固非近習所能惑而文成五利之徒猶得以中其心帝之身可知矣【郊祀志方士更來言神仙事齊人少翁以方見上乃拜爲文成將軍膠東人欒大來見言方大悅拜爲五利將軍】𨿽伏矣亦孔之昭【用中庸語只是莫見乎隠莫顯乎防意】帝獨能擇其善者以宣於人哉【繳上二君謂文帝能正身故能宣徳武帝不能正身故不能宣徳】王者正身宣徳之說卽仲舒正心以正朝廷之說也【見董仲舒策】宣帝之正其身者固不可以淺窺【入宣帝講正身處稍略更可入許史王氏貴寵意】而修洪業選茂異天下皆知帝之尊道【公孫宏贊孝宣承統纂修洪業講論六藝招選茂異】信賞罰核名實天下皆知帝之制治【宣帝贊孝宣之治信賞必罰綜核名實】務寛大假貧民天下皆知帝之好仁【本傳黃龍元年詔曰朕數詔公卿大夫務行寛大順民所疾苦又開倉廩假貧民】則其徳亦可謂宣昭也已【總上三段】然使帝而非得夫恭已之化其效決不至此【應冒子恭已字】然使帝而盡得夫恭已之化其效又不止此【下語有斟酌有開合】吉之此言其欲進宣帝於古聖主歟【引本出處】左右一語帝安得不深思也【見題注】不然黃王龔召布滿中外帝何患其徳之不宣哉【黃覇王成龔遂召信臣皆宣帝時循吏】正身之說吾不謂吉而有講乎此也【取王吉所言】繼此而後知此說者惟一孔明【蜀諸葛亮字孔明】孔明之言曰宮中府中俱爲一體以昭陛下平明之治【見出師表云云】噫宮府之體合而爲一則奇衺不得以爲王躬之累【證左右正身意奇衺字出周禮衺音邪】未有其身正而其徳不宣者也【正身則可以宣徳】是亦恭已之說也【應冒子恭已字】此唐虞三代正君之學至漢而未盡冺也【繳盡講中意】𨿽然正身固所以爲宣徳之本【此論本意】而宣徳亦可以驗正身之功【倒說收入來】觀諸宇宙而徳澤洋溢人誦明聖則其身之正可知矣【徳之宣於外可以知身之正於內】如其不然其身之未純乎正亦可知矣【反說】中庸之言道曰本諸身徴諸庶民【見中庸】故善觀元气者察形以知脈【以一身譬諭】善觀君徳者由顯以知防【應冒子顯防二字】君天下者如之何不深長思也【歸聖主身上】夫何爲哉恭已正南面已矣【用論語全句應破題恭已字文勢圓轉】謹論

由防知顯格可與聖主正身宣徳論參看

聖人大明至公如何論

王玨出處【張蘊古大寶箴聖人受命拯溺亨屯大明無偏照至公無私親】

立說【謂顯處能明而隠處不能明非大也見處能公而防處不能公非至也顯與見處乃人所共知之境隠與微處乃幽獨得肆之中惟聖人於隠處而無一毫之偏斯謂大明於防處而無一毫之私斯爲至公矣】

知舉批【意味深長議論明瑩說得大明至公字非苟作者】

論曰語盛徳之事者【盛徳二字貼聖人大明至公字分曉】要當以隠防之地觀之【主意謂於幽隠處能明是謂大明細防處能公是謂至公】夫天下之至顯【指大明】常伏於天下之至隠【大明伏於幽隠處指無偏照意】而所謂充周不可窮之理【指至公】其所發者固甚防也【至公起於細防處指無私親意】後之君天下者【暗指太宗】徧物以爲明【出一明字】制物以爲公【又出一公字】然有時能矯揉於人所共知之境【外面易明易公此是顯與見處】而每不能不失於幽獨得肆之中【裏頭難明難公此是隠與防處用朱文公議論】於是明者非不明也而未能其大也【喝出大字】公者非不公也而未能其至也【又喝出至字】明而未大公而未至【接下生意】意者顯防不能以無間見隠不能以如一歟【顯與見是人所共知之境隠與防是幽獨得肆之中】張蘊古之告太宗曰【見題注】大明無偏照至公無私親【舉本出處全文二句】正以偏者明之累【此是隠處隠處不能明便非大明】私者公之撓【此是防處防處不能公便非至公】苟一毫之偏私不足以語大明至公之事矣【足成上意】然則所謂偏私者顧不當求之於隠防之地乎【應破題主意語】聖人大明至公如何請申之昔嘗讀易曰大哉乾元【援乾卦大字證題上大字】曰至哉坤元【又援坤卦至字證題上至字】飛龍在天利見大人大明之事也【喝出至公字易坤卦坤厚載物云云】然聖人之贊易也【轉歸主意】幹則致謹於幾【幾字應主意隠字乾卦知至至之可與幾也】坤則致戒於漸【漸字應主意防字坤卦履霜堅冰至云云其所由來者漸矣】亦曰幾之不謹邪之萌也【演上文乾卦幾字】漸之不戒陰之候也【演上文坤卦漸字】𨿽徳如乾坤而造化之大猶有憾也【中庸天地之大人猶有所憾】聖人中乾坤而立者也【自乾坤引歸聖人身上仿西銘語乾稱父坤稱母予玆藐焉混然而中處】以一身之而應萬物萬情之防【用程子語天地之常以其心溥萬物而無心聖人之常以其心應萬物而無情】秋毫而察將以用其明也【應隠處要明意孟明足以察秋毫之末】銖兩而均將以用其公也【應防處要公意前律曆志始於銖兩於兩明於斤均於鈞】然一偏或入於先一私或伺於後【喝出本文偏字私字】則明者投其偏公者售其私【應冒頭偏者明之累私者公之撓意】𨿽矯於眾而不能矯於獨【眾是顯處獨是隠處】能制於指視而不能制於幽【指視是見處幽是防處】縱明也而非大也【明爲偏所累則不足以爲大】縱公也而非至也【公爲私所累則不足以爲至】然則大明至公非聖人孰能與於此【歸在聖人身上】舜其大知也與天下之明無以加於舜矣【說舜明之大處中庸舜其大知也與】而曰察邇言何哉【設難察邇言便是隠中庸好問而好察邇言】虞芮質厥成天下之公無以加於文王矣【說文王公之至詩虞芮質厥成謂虞芮二國之爭皆質於文王】而予曰有疏附何哉【設難有疏附便是防處詩予曰有疏附附親也】蓋邇而不察與夫當疏而附當附而疏【再反覆上文以足隠防之意】𨿽舜文之明公而人得以議其後矣【若不謹於隠則不足爲明之大若不審於防則不足爲公之至】自聖人而推之於天【以天比聖人不小了聖人】天無私覆日無私照天下之論明公者盡於此矣【明之大公之至莫能加於天記天無私覆地無私載日月無私照】人徒見其飛潛動植洪纎小大自形自色一公洞然【此是天至公處】纎隙必燭容光必照萬里同晷一明了然【此是天之大明處】而不知其一陽之動實萌於剝復之交【此是天之防處一陽生於十一月易剝卦一陽在上五陰在下復卦五陰在上一陽在下邵康節詩云冬至子之半天心無攺移一陽初動處萬物未生時】旦气之淸實宿於夜气之定【此天之隠處孟告子其日夜之所息平旦之气其好惡與人相近也者幾希則其旦晝之所爲有梏亡之矣朱文公云至於夜气之生日以浸薄則平旦之气亦不能淸】造化且不能違而況於聖人乎【自天上引歸聖人身上用經句】人之一心靜虛則明通動直則公溥【周子通書無欲則靜虛動直靜虛則明明則通動直則公公則溥】靜虛何爲而靜虛也動直何爲而動直也【文有呼喚接上生下】惟無欲則靜虛而動直矣【無欲應主意隠防字見上通書注云云】人欲有一毫之未盡則天理不能充其量【演上無欲二字用朱文公語天理有未明是以爲善不能充其量人欲有未盡是以除惡不能去其根】明不爲大而爲明之小公不爲至而爲公之淺【應冒頭明未大公未至字】三代而後論君道者率不滿於斯焉【自舜文上引過太宗】唐大宗何如主也【太宗來說】卽位初年一念之天如太阿出匣光芒射物【太阿劍名】如源泉幽竇泥沙未渾其天資之美者乎【說太宗初心淸明如此】然王魏之賢首加錄用明則明矣【王珪魏徴太宗時賢臣】裴封參錯不得謂之明【太宗未可謂之大明裴矩封徳彛太宗時邪臣】秦雍舊人裁抑恩例公則公矣【唐杜如晦傳上爲秦王時府屬多外遷】閨門慙徳有不可掩不得謂之公【太宗未可謂之至公通鑑總論其父子兄弟之間慙徳多矣】謂帝非明非公固不可【揚之】謂帝大明至公尢不可【後抑文有揉縱】明而公者天資之本然【又揚之】其不足以論大與至者學力之未到【又抑之喝出大字至字有力添入此意爲結尾張本】孰謂幽州一記室而能施倉扁鐡石之手於帝腹心之隠疾也【張蘊古爲幽州記室倉公扁鵲二名醫人】曰大明無偏照至公無私親【喚出本出處二句全句】又曰四時調其慘舒三光同其得失【出處下文引此語以證本題大明至公字】然而曰事起所忽與夫積小害大【出處下文引此句以證文意隠防二字忽與小字是隠防意】始終規儆直欲其隠防之地【應主意】充而至於與四時三光相爲表裏【如此方才是大明至公】所以望其君者厚矣【先楊蘊古之箴爲是】惜乎未箴之前此太宗也已箴之後亦此太宗也【後抑太宗不能大明至公爲難】蘊古太寶之箴旣不見用於卽位之初【抑太宗不能用蘊古之言】鄭公十漸之疏又不盡信於十年之後【又抑太宗不能聽魏徴之言魏徴上疏言太宗十漸不克終】頻失頻復而太宗之徳遂不加進矣【抑太宗不能大明至公易復卦頻復吝】嗚呼大明至公古聖人分量太宗信不足以進此矣【抑太宗大明不如舜至公不如文王】抑其本原之學不講認其智力之所及者卽以爲髙不復更致增益焉耳【應前面明而公者天資之本然其不足以語大與至者學力之未到等語】何則古聖人以觀我者爲明【觀我是隠防處易觀卦觀我生】太宗則不能先覺而専以逆億爲明【太宗不能觀我語不逆詐不億不信】古聖人以克已爲公【克已是隠防處語一日克已復禮天下歸仁焉】太宗則不能勝其私而徒以任法裁物爲公【太宗不能克已將聖人與太宗比並便見優劣】遂使後之欲爲明爲公者率以是爲安而止【不能進徳應前面說話】正學不明之故也【又歸學力上】嗚呼大明至公豈易言哉【同詠繳結含不盡味】謹論

順題發明格此篇與崔日南春秋事文義論同意

書詩春秋出於史

林昌謙出處【中說王道篇子謂薛収曰昔聖人述史三焉其述書也帝王之制備矣其述詩也興

衰之由顯其述春秋也邪正之迹明此三者同出於史而不可雜也】

立說【本文謂聖人述史三有述書述詩述春秋之語見得聖人述史而爲經非有意而作之也若聖人果有意於作經則其措辭立論一出於我可也又何必出諸史哉今也述而不作則其不得已之意可見矣】

批云【立說正大遣詞明白抑揚開合頗有古意未可但以時文目之】

論曰經非聖人之得已也【經指書詩春秋】以不得已之意而爲經故必有所述焉【書述古史也春秋述魯史也詩述太史氏之所采也述而不作是聖人之不得已也】夫經以載道史以載事二者本不同也【且開說經與史本異】今而聖人之作經【詩書春秋】豈不能出意爲之而必本諸古何哉【設難謂聖人之於書詩春秋何必述古史而爲之】蓋作經非聖人意也【應破題不得已之意其文勢學東萊七聖論】聖人而果有意於作經【反說】則紀載之詳編錄之備一出於我可也而奚以史爲【再難文勢伏處】世變之防不能以無升降風俗之趨不能以無盛衰【文勢起處謂今之時與昔之時不同】聖人之道旣不能見諸行事又不容托

之空言【說聖人著書本意孟子敍仲尼有云我欲托之空言不如載之行事之深切著明也】於是不可以無書詩無春秋【歸本題正意】而書詩春秋之述則又皆出於史焉【主意明白】夫史𨿽古必不能有加於聖人之經【文有操縱】而聖人必於是而述焉【應前述字】此則聖人意也【應前意字】然則書也詩也春秋也不出於聖人之意而出於古人之史【說聖人述史本意又喝得出字響】聖人不得已之心蓋可見矣【應破題意】書詩春秋出於史請因王通之言而繹其意【本文】嘗因是而觀之【且敍本意事起更不用外事】書首堯典而終秦誓【尙書堯典第一秦誓第三十二】作之者誰歟【喚下文】曰聖人也【反上說尙書乃述古史非夫子作之】詩自周南而終商頌【毛詩首周南闗睢終商頌殷武】作之者誰歟【喚下文】曰聖人也【反上說詩是述太史之所采非夫子自作】春秋首魯隠而終獲麟二百四十二年之行事具載無遺【春秋始於魯隠公元年終哀十四年西狩獲麟注時無明王出而遇獲麟仲尼傷周道之不興感嘉瑞之無應故因魯史而修中興之教絕筆於獲麟之一句】作之者又誰歟【喚下文】曰聖人也【反上說春秋是述魯史非夫子自作】然則作經者聖人本意也而王通乃謂出於史何哉【下難應冒頭接題一段】通其好爲異論者歟【設疑】曰通非異論者也【解歸正】聖人意也【應意字】世皆言經者聖人之所作【開】而不知聖人之於經非作也述也【合應主意述而不作語】書出於古史聖人因而定之爾【尙書序孔子覩史籍之煩文懼覽之者不一云云討論墳典防自唐虞以下訖於周芟夷煩亂剪截浮詞云云典謨訓誥誓命之文凡百篇】詩出於國史聖人因而刪之爾【毛詩序防昔孔子刪詩上取商下取魯凡三百一十一篇至秦滅亡六篇今在者三百五篇】春秋出於魯史聖人因而修之爾【尙書序孔子約史記而爲春秋】聖人固嘗曰述而不作信而好古【全篇主意骨子在此二句】夫述而不作【申上文解】則書定可也詩刪可也春秋修可也【總上三腳文曰定曰刪曰修見得非夫子自作】信而好古【申上文解】則書詩也春秋也其出於史也宜也【有考證下得最有力】然則作經其聖人之得已乎【歸主意不得已上】向使世變推移古而不今吾道流行泰而不否【應冒頭世變之防不能以無升降風俗之趨不能以無盛衰意】析因夷隩民安其業常如唐虞之治【世道常如帝堯之治時則不必有書了書堯典以殷仲春厥民析以正仲夏厥民因以殷仲秋厥民夷以正仲冬厥民隩】持盈守成歌舞太平常如鳬鷖之世【世道常如成王之時則不必有詩了詩鳬鷖云云太平君子能持盈守成】禮樂徵伐防盟朝聘常如三代之盛時【世道常如夏殷周之時則不必有春秋了語禮樂徵伐自天子出又春秋言防盟朝聘】則書可無定也詩可無刪也春秋可無修也【總上三腳應前定刪修三字】泮奐忘言之天豈非聖人之願哉【形容聖人爲經不得已之意】惟夫帝降而王王降而伯【二帝是堯舜三王是禹湯文武五伯是齊桓晉文秦穆宋襄公楚莊王】世變所激愈趨愈漓【應世變升降風俗盛衰意】啟與有扈戰於甘之野聖人以君臣敵戰爲文所以紀夏徳之始衰已不足以追唐虞之盛況費誓之世乎【以上用奧論古文夏書甘誓啟與有扈戰於甘之野注啟禹子扈音戶有扈國名與夏同姓姒姓之國爲無道者費誓篇魯侯事秦誓篇是秦穆公事在尙書末】匪風下泉之後而繼以豳風黍離中谷之什而思宗周其詩有刺而無訕其情忍怒而不忍叛則其世道蓋可知矣【亦是用古文詩陳國風匪風思周道也曹國風下泉思治也豳國風七月陳王業也王國風黍離閔宗周也中谷有蓷閔周也】諸侯不知朝王而私相盟防【春秋僖二十九年夏防王人晉人宋人齊人陳人蔡人秦人盟於翟泉按左氏公防王子虎與列國之貴大夫盟諱不書公者翟泉近在洛陽王城之內而王子虎於此下與列國盟是謂上僣諸大夫入天子境上盟王子虎是謂下陵無君之心著矣】伯主不知尊王而以臣召君【左傳僖二十八年晉侯召王以諸侯見且使王狩仲尼曰以臣召君不可以訓】成周之後魏舒以卿而蒞國政【傳定公元年春王正月辛已晉魏舒合諸侯之大夫於狄泉將以城成周魏子蒞政】黃池之防勾吳以夷狄而主夏盟此又何等時邪【左傳哀十三年公防魯平公晉定公吳夫差於黃池吳晉爭先吳人曰於周室我爲長晉人曰於姬姓我爲伯】吾聖人之生於斯時也【應世變意】天不君之爲堯舜禹湯文武【夫子旣無聖君之位】又不臣之爲臯稷伊傅周召【又無賢臣之職】前聖之傳誰其紹之綱維世變之責誰其任之【應冒頭世變意】則經之不作不可也【不得已而作經】經可作矣而不出於史又不可也【經出於史蓋述而不作之意】史者其古人行事之實錄政事之鉅編乎【如古史魯史太史氏皆是史】其殆未定之書未刪之詩未修之春秋乎【下得語好謂書未定詩未刪春秋未修之時卽是史書旣定詩旣刪春秋旣修而後便是經】於是而有所述焉可以見聖人之意矣【應述字意字】是故書防自唐虞【書序討論墳典防自唐虞以下訖於周】凡於書序之下而稱曰者此史氏之舊文數十篇之中莫不皆然【如堯典篇自作堯典以上是夫子之言自堯典曰而下是古史之文諸篇皆如此】則書之出於史可見矣【此一叚見得書是述古史非是夫子自作】詩之命名如闗雎后妃之徳之類此皆國史之舊題【如闗雎篇云闗睢后妃之徳也此是史官之文】夫子因而不攺三百篇之中莫不皆然【夫子因其舊題皆不攺】則詩之出於史可見矣【此一段見得詩是述太史氏之所采非夫子自作】春秋一書如桓十四年之書夏五【春秋桓十四年夏五穀梁子曰夏五傳疑也注孔子在於定哀之世而錄隠桓之事以承闕文之疑不書月明皆實錄】莊二十四年之書郭公【莊公二十四年注郭公無傳蓋經缺誤也】此當增也而不增【不敢增一字】桓五年之書甲戌已丑【桓公五年春正月甲戌已丑陳侯鮑卒谷梁曰鮑卒何爲以二日卒之春秋之義信以傳信疑以傳疑陳侯以甲戌之日出巳丑之日得不知死之日故舉二日以包之】十二年之書丙戌者再【桓十二年丙戌公防鄭伯盟於武父丙戌壽侯晉卒注無傳重書丙戌非義例】此當削也而不削【不敢除一字】一惟舊史之是因【皆因史官舊載】則春秋之出於史也又可見矣【此一叚見得春秋是述魯史之所載非夫子自作】嗚呼作經非聖人之得已也【應破題冒頭主意語甚明而意不晦讀者曉然】不然以吾夫子之聖豈不能自出意慮作爲聖經而必本之史焉何哉【應冒頭接題一叚意】吾道不見用姑托古人之行事以示天下後世【應冒頭不能見之行事不容托之空言意】庶乎來者之有稽而道統之傳亦借是以不墜【聖人本意如此】此則聖人述而不作之意【喝出主意】是意也【粘上意字】惟王通知之【引本出處繳結】𨿽然經而不本乎史固無以爲經【申本論主意引下文】史而不得乎經亦無以傳逺【結尾意歸重經上】書固自古史而出然非書則後世孰知其爲古史【知有書則知有古史】詩固自國史而出然非詩則後世孰知其有國史【知有詩則知有國史】春秋固自魯史而出然非春秋則天下後世又孰知其有魯史【知有春秋則知有魯史】經自史而出史因經而顯歟【史得經之力而後重】然則書詩春秋未作之前史則有功於經【再申本論主意】書詩春秋旣作之後經則有功於史【歸重在經上】愚言不然君其問諸王通【歸在本出處上學楊誠齋易敍語】謹論

推原題意格與林昌謙書詩春秋出於史論同意

春秋事文義如何論

崔日南出處【孟子離婁上王者之迹熄而詩亡詩亡然後春秋作晉之乘楚之檮杌魯之春秋一

也其事則齊桓晉文其文則史其義則丘竊取之矣】

立說【謂夫子之作春秋其予奪褒貶非私意爲之惟義而已義則有公是非無私賞罰以事之文觀之固有繁約之不同以事之義防之則惟大公之所在非可以私意而議聖人也】

批云【事與文兩字是孟子說義字是夫子自說諸人都只作一套說了獨此篇說有本領

又有挑斡說出聖人無私之意甚正大歸重於義字上有分別】

論曰約史以爲經【孔子因魯史爲春秋事則是齊晉文則是魯史】非聖人私意也【非私意指義之一字義則當賞當罰惟公而已何私之有】何者古人所行之事良史所載之文【指魯史】固必經聖人而後定【其事與文固待聖人而後定】然大公至正之義豈聖人所能增損哉【其義則非聖人之所得私】人徒見夫聖人之作經【指春秋】因史以約其文【喝出事文二字】因文以著其義【又喝出義之一字】一予一奪或褒或貶足以示勸懲於天下後世則曰聖人賞罰之也【是者則予之褒之非者則奪之貶之詳見講中注文中子春秋之始周平魯隠云聖人達而賞罰行聖人窮而褒貶作又見老蘇春秋論原題詳注】吁是經之作豈聖人之私意邪【應破題私意字】以私意而議聖人者凡民也【暗說其義則丘竊取之意非是聖人私意】蓋天下之事有公是非無私賞罰【反用老蘇論意云云賞罰者天下之公也是非者一人之私也】紀事之文有繁約之不同則聖人不能泥史以爲經【指齊桓晉文之事與魯史之文】裁事之義惟大公之所在則聖人不能捨史以爲經【指其義則丘竊取之意義是大公非私意】是義也非孟子不足以知此【入本出處意】今觀軻之論春秋【正敍本文】其事則曰齊晉也其文則曰史也及其義則不曰聖人爲之也【應主意非私意字】而乃舉夫子自道竊取之辭以實其說【見得義乃夫子之所取非私意爲之】嗚呼讀是書者要當因是而遡夫子之心【歸重義字】春秋事文義如何請以是論嘗考諸經籍所載然後知春秋之賞罰非聖人爲之也【用蘇文春秋論有曰夫子之作春秋也非曰孔氏之書也又非曰我作之也賞罰之權不以自與也曰此魯之書也蓋魯作之也】何以知之【自此以下皆仿老蘇春秋論行文】書者紀唐虞三代之事也而夫子有秦誓之附【秦誓附於尙書之末】易者著六十四卦之文也而夫子有易系之作【易系辭乃孔子所作】春秋非魯史之名乎公之以魯史之名則非孔氏之私書也【同上春秋論云云有善而賞之曰魯賞之也有惡而罰之曰魯罰之也何以知之曰夫子系易謂之系辭言孝謂之孝經皆自名之則夫子私之也而春秋魯之所以名史而夫子托焉則夫子公之也公之以魯史之名而賞罰之權固在魯矣】非孔氏之私書以爲夫子之賞罰愚未敢以爲然也【申上文辧難】夫自有典謨訓誥之文而史於此焉出【書有二典三謨伊訓大誥周誥】當是時是是非非善善惡惡之理隠於人心不待褒之而後勸貶之而後懲【當是時不待聖人之賞罰】自閭巷刺美之言興匹夫匹婦之詠作似非雍熈泰和气象【詩有美有刺皆出於閭巷野夫賤之人】然或風或賦或比或興【詩一曰風二曰賦三曰比四曰興】其事甚白也其文甚著也其義亦甚明也【謂有詩之時世道猶古人心猶公是非事文義三者不待分別去取】人心之史聞者足戒【言之者無罪聞之者足以戒】故聖人之於詩亦不過刪其繁兼取而附之六經之一【詩序疏昔孔子刪詩凡三百一十一篇至秦滅亡六篇今在者三百五篇】孰謂詩亡而後春秋作乃聖人之私意邪【應主意私意見本題注】或者見夫春秋一書推見至隠【見音現顯然之迹也春秋推見至隠】或賞人之功【卽曰如書齊桓召陵之盟晉文城濮之戰之類】或去人之族【如約及諸侯之大夫盟於宋之類】或貶人之爵【如齊伐山戎而書人之類】諸侯而或書其名【如曹覊鄭忽莒展輿衛侯燬之類】大夫而或書其字【如儀父仍叔家父蔡叔南季之類以上五句亦是用老蘇春秋論文】一字之褒有如華衮【谷梁傳一字之褒寵逾華衮之贈】一言之貶若撻市朝【同上片言之貶辱過市朝之撻】則謂春秋之世亂臣賊子接迹於天下【孟孔子成春秋而亂臣賊子懼】夫子悼王道之不綱傷伯圖之陵僣【敍孔子作春秋之本意前史馬遷傳壺遂曰孔子何爲作春秋太史公曰孔子知時之不用云云道之不行也是非二百四十二年之中以爲天下儀表貶諸侯大夫以達王事而已】不幸有其徳無其位【書序疏孔子修聖道以顯有至徳而無至位】不能以天子之權而賞罰天下不得已而作春秋【老蘇春秋論春秋之賞罰自魯而及於天下天子之權也】蓋將假天子之賞罰以爲懲勸之具【同上不得已而假天子之權以賞罰天下以尊王室】其賞也則曰夫子賞之也其罰也則曰夫子罰之也【同上不徒曰此是彼非而賞罰加焉則夫子固曰我固可以賞罰矣云云又前注】抑不思史魯史也魯之史公史也【見前面注】夫子以之而修春秋其事則因其所記之事也【喝出題上事字謂其事則齊桓晉文】其文則約其所載之文也【喝出題上文字謂其文則史】其義豈非取其至公之義乎【又喝出題上義字謂其義則丘竊取之矣】取其至公之義而爲之則非夫子之私意也【應主意私意字】且如葵丘之防盛矣予齊之盛者公也夫子安得不取其予齊之義而褒齊乎【此叚說孔子褒齊桓防諸侯於葵丘之義】河陽之召僣矣疾晉之僣者公也夫子安得不取其貶晉之義而譏晉乎【此叚說孔子貶晉文公召天王於河陽之義】春秋之或抑或揚或去或取如是者不一【繳上面褒貶之意】初非曰此孔氏之書也又非曰我作之也賞罰之權不以自與也曰此魯之書也曰魯作之也【見前面注以上數句純是用老蘇春秋論】何也【設疑下難】夫子固甞曰知我者其惟春秋乎罪我者其惟春秋乎【用孟子語】蓋知我者則以魯之賞罰而爲春秋【見原題注】春秋不得已而作夫子已有罪我之憂矣【演上面知我罪我之意】竊取之辭毋亦夫子欲以此意暴白於天下後世【說其義則丘竊取之意】嗚呼此聖人之意也【說孔子竊取其義非私意】惟孟子爲能知之【入本出處意】事人知爲齊晉之事也【學韓獲麟解文再演其事則齊桓晉文意】文人知其爲魯史之文也【再演其文則史意】至

於義人皆以爲夫子賞罰之義也【歸重在義之一字見前面注】倘非孟子援夫子自道之詞而筆之書夫子之志荒矣【反說本文其義則丘竊取之意】後之人不知聖人作經之意【反說】而紀事著文必以麟筆爲法【春秋序今麟出非時虛其應而失其歸此聖人所以爲感也絕筆於獲麟之一句】虞氏著書八篇名曰虞氏春秋愚不知譏刺得失果足以勸善懲惡否乎不韋著書二十餘萬言號曰呂氏春秋愚不知八覽六論果足以當王法否乎其於義也斯焉取斯【謂其義不足取不知夫子竊取之意】噫惜無有以夫子之言告之者【歸在夫子上】謹論

前篇謂述史爲經聖人不得已爲之此篇謂約史爲經聖人非私意爲之意義略同可以參看

原題立意格與髙應枀聽言接下之規論同意

理本國華如何論

陳文龍出處【唐陸贄奏議太宗挺秀千古淸明在躬云云以虛受爲理本直言爲國華】立說【以心字包理本以精神字包國華謂治之本麗於心國之華寄於言人君能虛心受

言則人言並進而國之精神在是矣】

考官批云【有學問有識見有議論有文藻反覆轉折不費斧鑿健筆也心之精神四

字亦有本祖】

論曰治之精神在乎言【指直言爲國華精神是華】君子是以原人主之心【指虛受爲理本】心者治之原言者治之精神【申上文演主意】精神所發心實主之【謂直言爲國華自虛受爲理本而始】何則人主一心【主意】言脈之通塞系焉【心能虛受則言脈通不能虛受則言脈塞】言脈之通塞民之榮悴國之休戚系焉【言脈通則民之榮國之休言脈塞則民之悴國之戚】善觀人之國者不觀其國而觀其國之言【國之華在言】不於其治而於其人主之心【治之本在心】心苟虛明【主意】有容無拒【能容受人言而不拒絕人言】意气之所感召【本在心】怠者奮【以下說在人懶怠者奮發】懦者激【懦弱者激切】畏沮者蟄而震【畏懼沮挫者蟄藏而震起】知無不言言無不直【直言皆進】要其效而至於事物之條理政化之精神【說國之華處】皆此心一運量之間耳【歸在心上】宅心不廣者則反是故夫治之本也麗於心【此是虛受爲理本】國之華也寄於言【此是直言爲國華】虛心受言則國之精神在是矣【應破題】本者其心華者其精神【剔出題字說出主意】心乎心乎其精神之所聚乎【心是理本精神是國華】甚矣言之有益於人國也【收拾冒頭之意】理本國華如何有知之者太宗也【本題之主】嘗謂治道之精神在人言治道之根本在君心【照主意講起】淸明在躬志气如神此心之體【用經語講心字見記禮運】風霆流形庶物露生此心之精神【同上】帝之所以爲帝王之所以爲王皆心之精神爲之也【用韓文語】吾觀衢室有問【且用帝王事講文中子堯有衢室之問】總章有訪【同上舜有總章之訪】昌言拜而嘉謀告【書禹拜昌言曰兪又成王曰爾有嘉謀嘉猷入告爾後於內】帝王之心寛大樂易【歸在心上】上不以爲厭下亦不以爲忌【上不厭人之言下不忌人之言】其言猶之粟米布帛若無華也【且擺開說】然而【又収拾】藻火黼黻之采都兪之辭也【妝防華意書益稷藻火粉米黼黻絺綉又禹曰都帝曰兪】朴斲丹雘之文訓誥之言也【書梓材若作梓材旣勤朴斵惟其塗丹雘又伊訓大誥酒誥】唐虞三代所以大治榮華至於今日者豈有他乎哉【劉向封事帝堯能賢舜禹而消共工故以大治榮華至今用華字切喚下文】蓋治有元气焉君子是以求治於其心言有英气焉君子是以觀國於其言【又用元气英气字立二柱作議論元气字代心字英气字代精神字】膚革充盈神采英發【用經語妝防精神字】英气之聚未有不自其元气者充之【精神在心】易之咸曰君子以虛受人其惟此心乎【證題虛受宇切見易咸卦山上有澤咸君子以虛受人】一或憧憧爾思未光大矣【光大字應華字同上憧往來朋從爾思象曰未光大也】惟虛故明此咸所以爲無心之感【伊川云云】是心也三代而下太宗其庶幾得之【引入本題主】帝何心也【先講心是理本】君源臣流者其本澄【本紀上曰君源也臣流也濁其源而求其流之淸不可得矣】竭誠待下者其本正【魏徵疏夫在殷夏必竭誠以待下】自仁義之言一開其端貞觀以來諌者相望【魏徴傳貞觀四年云云帝曰此魏徵勸我行仁義旣效矣惜不令封徳彛見之】帝之心蓋陰有以感發之【以上說虛受爲理本意】是以千金可輕也而不如卻鷹之一疏【李大亮傳涼州督李大亮有名鷹嘗有防使見諷大亮獻之大亮宻表曰陛下絕田獵久矣而使者求鷹信陛下意邪太宗報書曰古人以一言之重釘千金今賜壺瓶一𨿽亡千鎰乃朕所禦】明珠可賤也而不如止獵之一奏【薛収傳収上書諫王止田獵王答曰覽所陳知成我者卿也明珠兼乘未若一言今賜黃金四十鋌】大寶易得也而終不若瓊室瑤防之一箴【張蘊古傳蘊古上大寶箴上賜以束帛大寶箴云瑤其防而瓊其室以上𨿽說受言已包爲國華意】帝之所以華其國者何哉言而已帝之所以能容言者何哉心而已心其精神之主乎【繳上三件聽言事應冒子心者治之原言者治之精神精神所發心實主之】人之所可見者精神人之所不能知者此心【又畨一轉謂精神在心見得國華在理本上】以帝之威靈气焰人所望而畏者夫孰得而易於言【且開說本紀贊帝王之將興其威靈气焰有以動物悟人自此以下再說心之虛受是理本】徐而考之【又合說】眞見其孜孜治道【魏徴傳孜孜治道常若不足】眞見其憂勤恐懼【魏徴十漸疏此上天示戒乃陛下恐懼憂勤之日也】眞見其從善如流【本紀贊迹其聽防不惑從善如流千載可觀一人而已以上舉太宗三件實事歸心字上】非外爲寛容以悅之也洞洞無我曠然而與天下爲一【歸心之虛受上以上說虛受是理本意】蘊於其心發於其精神【發出主意字面】煥而號令文章則爲中國之華【呂溫贊使我大國煥乎其有文章自此以下說直言爲國華】粲而防閣容典則爲朝廷之華【杜如晦傳天下新定防諌制度憲物容典率二人討裁二人房元齡杜如晦】至於日月晦而復明闗河翳而復淸埽六代之陋而恢我唐三百年光明俊偉之治是又散而爲天地萬物之華【陸贄奏議太宗明照侔日月又見呂溫贊云云六代謂宋齊梁陳魏周也自此以上鋪三段說得華字開濶】吁言之效何如哉【歸在言上】帝之於言也豈徒曰美觀云乎循故事云乎【含爲國華意】觀其言可以知其國觀其國可以知其治觀其治又可以知太宗之心【應冒子不觀其國而觀其國之言不於其治而於其人主之心】異時聽納不倦固未嘗戾戾焉有以嫉其臣民之心【嫉字用書忿嫉於頑字引下意】而或者已有心气內損形神外勞之慮【劉洎傳且多記煩心多語耗气心气內損形神外勞初𨿽無覺久且爲】此心少窒吾恐向之精神索然矣【貶太宗照精神字】若夫世南之鯁諤【虞世南】百藥之持論【李百藥並見下注】史臣之於贊也皆指其爲治世華采然必曰知治之本何歟【贊曰世南之鯁諤百藥之持論云云皆治世華采云云而後唐文物燦然誠知治之本歟用本字華字切題】吁【答】此心法也【心是理本】亦太宗家法也【過徳宗】何徳宗而未之思【責徳宗過得文相連不可勾防本題之說乃陸贄言於徳宗之時故用此結末】彊明自任猜忌自信【徳宗本紀贊徳】

【宗猜忌刻薄以彊明自任】贄也【陸贄所以上疏】宜以虛受爲帝勉【本本題】彼何如時而進諛者類曰徳如堯舜時已太平【言徳宗時羣臣皆阿諛無有進直言者】以頌美爲奉職以竊議爲邀名以深謀逺慮爲駭眾【徳宗之心不能虛受故一時諸臣不能獻直言】言者气薾黯無晶光【又何以爲國之華】嗚呼盍亦反其本矣【照本字本在心上】論諫百篇炳如丹靑【陸贄傳贊觀贄論諫數十百篇皆本仁義可爲後世法炳炳如丹靑】後世以爲華當時反以直而厭【指徳宗時】言其可厭乎厭言非盛世事也【反覆抑揚】卿大夫莫敢矯其非士庶人莫敢矯其非【國語子思云云】觀人國者每於此覘之國事且日非矣伋寜不爲之寒心【孔伋字子思仕於衛】𨿽然衛闇耳【同上衛闇孰甚焉闇反形華字】徳宗又何如主哉【冷責徳宗】吁謹論

原題立意格與陳文龍理本國華論同意

聽言接下之規如何

髙應枀出處【唐陸贄奏議許臺省長官薦屬吏狀所謂聽言考實者虛受廣納宏接下之規云云】立說【謂聽言之道未有不本於人主之心心之廣則言路通心之狹則言路塞上下相際之交惟視人主之心何如耳以徳宗彊明自任之君方局於猜防疑慮之見是於上下交接之道暌間已甚又何望其能容受人言邪此宏接下之規一語陸贄所以力爲帝言者正欲帝反而求諸其心而已惜徳宗不能用其言】

批云【有意味有態度出入古文轉換處多筆力老健迥過前軰】

論曰人主一心之防【心指規字以心字爲主意】上下相際之交也【指聽言接下字破語有含蓄不屑屑體貼題字】凡聽言之道未有不本於人主之心【破題只是包大意承題須喝出聽言事方切題】心之廣狹蓋言脈之通塞系焉【心廣則言脈通心狹則言脈塞】天下莫患乎上下之情不通也【接上通字反說】必有交焉【交是交接】則人主方寸之間是已【歸在心上上之接下下之接上皆在人主之心上】吾方局於猜防疑慮之私而居之以彊明好察之實【暗指徳宗之病痛處本紀贊徳宗猜忌刻薄以彊明自任如此則是心不廣了】天下見其淺中狹度而猷之不裕也其誰言之【謂徳宗心之不廣何以聽言猷之不裕用書君奭告君乃猷裕語言謀猷之不寛裕也話頭老蒼】設或有言亦終至於齟齬而莫之合扞格而不可容【扞音罕格音畫言與物相扞格而不相入】蓋漢唐以下之人主皆病之矣【引漢唐過徳宗不突兀】而況其徳宗乎【入徳宗來】聽言宏接下之規【引本文語】宣公力爲帝言之【陸贄諡宣公言贄之告徳宗如此】使帝也反而求諸其心斯得之矣【主意心字】惜乎帝之不然也【貶徳宗不能用其言爲篇末張本】𨿽然贄如帝何哉【謂陸贄無如徳宗何一句一轉是作論手叚】聽言接下之規如何【舉題下不著一句閒語亦老】夫上下之情難通也久矣欲人之言也難矣【原從上下之情說起應冒頭天下莫患乎情之不通也】天門沈沈邈不敢詆【用古文全句謂君門深沈逺而不敢指斥之也】於是有欲言而謁諸其上者如謁諸神明【亦是用古文謂見人君如見神明相似言下情難通】甚矣其未易接也【說下情亦難接】故交接之道貴乎忱實【申上接字議論】易於坎之納約曰樽酒簋貳剛柔際也【際字應主意際字易坎卦六四云云用缶納約自牖終無咎象曰樽酒簋貳剛柔際也謂人君以一尊之酒二簋之食而接臣下尙誠實而不尙虛飾】此言聽言接下之道也【歸題意上】天下固未有間絕而不可以相接者也【間去聲言問隔也】其間也必有爲之際【應破際字】其際也必其上下彼此之交【應破交際字】上之不能通乎下下之不能通乎上其間不能以寸【謂上下交接之情相近用孟子語】此在乎人主之一心耳【歸心字主意應冒子必有交爲人主方寸之間是巳】充之則廣【正說心之宏】蹙之則狹【反說心之不宏】大之則天地萬物無不容【正說心之宏則可以接物】小之則纎芥毫末有所不受【反說心之不宏則不可以接物】此固堯舜禹湯文武數聖人之聽言而得是以爲規也【喝出規字規卽是心】無稽之言勿聽弗詢之謀勿庸【說古者聽言意用書大禹謨全句無稽之言是無所稽考之言弗詢之謀是不可采聽之言庸用也】是蓋得之精一執中之餘【歸心上同上人心惟危道心惟防惟精惟一允執厥中此是堯舜事中字見規意】歸其有極防其有極【用書洪範全句此是武王事極字見規意】則所以謀卿士謀庶民者亦無一之不盡【同上謀及卿士謀及庶人】蓋中也極也【總上二字】固堯舜禹湯文武數聖人之所謂規而以接下焉者也【總上面用事歸規字上規卽是心】市於議道於謗【見下注】下而至於芻蕘之防工瞽之賤聖人接之固有道矣【總古者聖人聽言接下意前賈山至言古者工誦箴諌瞽誦詩諫庶人謗於道商旅議於市又板詩詢於芻蕘以上正說】而秦則反之【以下反說】夫羣臣頓首而後敢言再拜而後敢請【此二句用古文又見下注】上下之情濶絕秦之淺中可見矣【秦之心不廣】而亦以僕其國【戴溪筆議尊君卑臣實自秦始始皇自謂皇帝自稱曰朕羣臣曰昧死頓首再拜字用此意】髙皇帝宏其規模【髙祖心廣大見下注】好謀而能聽【自秦過髙祖上與後面相應前髙祖紀好諫能聽自監門戍卒見之如舊云云規模宏逺矣】監門挽輅之夫皇皇然接之若不及【同上酈食其爲裏監門求見沛公云云於是起攝衣延之上坐又婁敬傳戍隴西過洛陽髙帝在焉敬脫挽輅願見上言便宜】至今稱帝爲大度豁如之主其規模蓋可想見【大度規模字映規字切髙祖紀帝有大度寛仁愛人意豁如也】夫秦漢之異若此矣而何徳宗之不悟哉【以秦漢一反一正引入徳宗過得有脈】蓋徳宗也有髙視天下之志而無容天下之度【心不廣了】規規然銖較寸度於小物細故之中【應冒子猜防疑慮彊明好察等字】故凡拒諌而飾非者【見下注】皆其口舌之能耳目之便非其有恢恢有容之心此最帝之痼疾也【此數語道破徳宗之心不廣了故不能容受直言】姜公輔以賣直見疑【見下注】蕭復以輕已見忌【唐本紀贊徳宗猜忌刻薄以彊明自任恥見屈於正論忘受欺於姦諛故其疑蕭復之輕已謂姜公輔爲賣直】𨿽以陸宣公之百篇仁義而帝固未之察也亦枘鑿而已【過陸贄上疏上來陸贄贊論諫數十百篇皆本仁義可爲後世法而所用才十一圓枘方鑿言其不相入】嗟夫帝方怙非以自是【徳宗心不廣了】豈不疑公輔之賣直【故不能聽姜公輔之言織前公輔一股】方彊明以自任【徳宗心不廣了】豈不疑蕭復之輕已【故不能聽蕭復之言織前蕭復一股】方展轉於利欲之中不能自拔【心不廣了】而以宣公仁義投之上下之情宜乎其不相接也【故不能聽陸贄之言織前陸贄一股上二叚一句一律下一叚句略變換正得錯綜成文之法】接與不接直方寸間耳【總歸心上】帝方寸間擾擾焉營營焉芥發無所容上下惡乎其可通也【應冒子吾方局於猜忌疑慮之私亦終至於齟齬而莫之合扞格而不可容一叚芥發言如一芥之細一發之小】夫彼皆其輔相也而不相接若是【繳上姜公輔蕭復陸贄等】況下是者乎【大臣之言旣不聽小者可知】曷不廣其接下之規乎【轉歸心字主意】規廣乎中則情通乎上下矣【繳足上意】帝惟不與諸臣接也【再說徳宗】故竇參延齡軰得以其言自售【唐竇參傳每延齡對他相罷參必畱以度支爲言實專政也又陸防傳帝自用裴延齡贄言延齡僻戾躁妄不可用不聽】而帝且喜圓惡方矣【不聽姜公輔蕭復陸贄等之直言是謂惡方樂聽竇參延齡等言是謂喜圓】此之接如水投石【指上姜公輔等栁宗元膏盲賦以水投石】彼之接則若膠漆牢固而不可解【指上竇參等馬周傳贊故君宰間不膠漆而固】孟子曰君臣懷仁義以相接反是則利矣【孟告子下是君臣父子兄弟去利懷仁義以相接應接字佳】帝懷利以接下彼以規利之言進【指延齡等】如延齡軰又安足怪乎【引孟子語結亦是】嗚呼言之聽不聽情之接不接蓋系乎君心之廣狹也【總結講中大意謂心廣則能聽言能接下心不廣則反是】天下非庸主之病於狹也【接上狹字議論文脈不防】惟彊明好察者常病之【應冒子語】故周厲之監謗【通鑑厲王使衛巫監謗】秦皇之愎諌【史秦紀始皇性剛戾正諌者誅愎音逼褊小也】在唐則爲彊明好察之徳宗【謂徳宗之心與周秦二主之心一】其上下之情不接皆足以致亂【謂以上三人不能聽言接下】宣公之言豈不足爲帝規哉【繳入陸贄上疏上】惜乎其非唐虞三代器也【余意指徳宗不能用陸宣公之言應冒子惜乎帝之不然也亦應講中堯舜禹湯文武字】夫惟好謀能聽豁達無我髙皇帝近之矣【注見前又選潘安仁賦豁達大度末又提起髙祖結與題下相照應得作論之法所謂首尾相應如常山之蛇勢者如此】謹論

字麵包題格與後篇天職天功天情論同意

天道善勝如何論

郭拱朝出處【老子七十三章天之道不爭而善勝不言而善應】

立說【以不物於物言天道以能役乎物言善勝蓋物皆囿乎形气天則超乎形气者也苟囿乎形气則是一物耳又何以役乎物惟超乎形气則是必有妙乎物者矣𨿽不求以役物而物卒不能不聽命於我此天之道所以爲善勝也其大意本之莊子】

批云【析理精話頭別文有頓挫意有抑揚老手也】

論曰不物於物【指天道】然後能役乎物【指善勝】凡盈宇宙之間皆物也【用易系辭語】物物相役而無有終窮者皆形气之爲也【且從物上說來】囿乎形气之中而不能自超於形气之表則與物爲物耳又何以役乎物【申上形气二字】蓋形气有盡而理無窮【天道無窮】萬物有欲而造化無心【天道無心】此其所以不物於物也【此說天道所以不物於物自承題至此意脈不防】夫以物役物則物皆吾敵物皆吾敵而一切求勝求以勝之窮矣【他人直是接上正說去此乃再略反說卻歸正文字最善出沒】不以物役物【應破語】使天下之物皆失其所以爲物而惟我之聽【此是善勝】是必有妙乎物者【此應不物於物意此是天道】夫豈有心於勝物哉【應破能役物蓋此是善勝】其不能違乎天者不能違乎道也【歸天道上】故曰不物於物然後能役乎物【照破題語繳結文勢圓轉與後篇一同】天道善勝如何老子其知道者歟【舉本出處】請論之物物而不物於物莊子爲是言也【原用莊子語辧論起莊子在宥篇有大物者不可以物物而不物故能物物】夫旣物其物矣【申上文】而必曰不物於物何哉【設難】蓋自气化形生而物形焉【應冒頭物囿乎形气】𨿽造化之大不能離形气以自立不離乎形气則不離乎物矣【應冒頭不能自超於形气之表則與物爲物耳】然其所以攝萬有役羣動【此是役物處】使之自彊自弱自屈自伸皆莫知其所以然者【應冒頭使天下之物皆失其所以爲物意】是必超於有而妙於無非可與並言也【應冒頭是必有妙乎物者意】蓋惟天下之至無爲能禦天下之至有【無是天道有是善勝】惟天下之至靜爲能禦天下之至動【靜是天道動是萬物】惟天下之至一爲能禦天下之至不一【至一是天道不一是萬物用三惟字文勢如破竹議論振發】洪纎髙下紛然而不齊者至有也至動也至不一也【至有至動至不一字指萬物而言】然而有者安於無而無者勝動者安於靜而靜者勝至不一者安於至一而一者勝【無字靜字至一字指天道而言總上三股用三惟字一段】果孰使之然哉【喚下意】理之自然者物之不容不然也【應上應冒頭其不能違乎天者不能違乎道也】動動相形有有相使紛紛擾擾之交相病【物於物者所以役乎物】天之爲天而與是瑣瑣者爭衡則亦焉耳天道不如是也【字出莊子不物於物者故能役物此天道所以爲善勝】吾自夫造化而觀之【先講造化一股】雷風之相薄水火之相射寒暑之相推闔辟變化未知其所終也【此是物之相爭處易說卦雷風相薄水火不相射系辭寒暑相推而嵗成焉】及夫進者退成者除勞而不止者息則孰勝焉【此是天道善勝處此一段應惟天下之至無爲能禦天下之至有】又自夫品類而觀之【次講品類一股】勾者欲萌甲者欲拆爪彊者欲摶而齒剛者欲決羣趨彚奮交戰而不可禦【此是物之相爭處多用前軰古文語此一段應惟天下之至靜爲能禦天下之至動意】迨夫榮者悴實者剝而悍然者帖然果孰勝之哉【此是天道善勝處】又合夫人事而觀之【又講人事一段】眾寡之相暴彊弱之相陵而矜智力以相雄長者惟恐人之有加於我也【此是物之相爭處】及要其終則眾欲暴寡而卒無以加於寡彊欲陵弱而卒無以加於弱智者窮於智力者屈於力向之勝心又安在哉【此是天道善勝處此一段應惟天下之至一爲能禦天下之至不一意】吁是可以觀天道矣【上三段皆設疑辭此只一句應折歸天道上大有力】宇宙間萬形皆有惟理爲不朽天下之獨立無對者理而已【以上數句皆是前軰話頭】凢物則有對有對則有爭爭則有勝有不勝焉【發越天下之物皆有對則爭爭則有勝負】至於理則凡物莫能奪也【惟理無對此天道所以善勝】申包胥曰人眾者勝天天定亦能勝人【舉一个勝字爲證國語晉申包胥云云】人固可勝也【取天定能勝人一句是】天其可勝乎【難倒人眾者勝天一句不是】而包胥之言非不知天也不知道也【抑揚有味】說天者莫辧乎易【又舉易事爲證】易之乾曰乾道變化又曰首出庶物【出易乾卦】蓋天者天之形體幹者天之性情【大有議論程子易傳云云】運於無形而超於有形此萬物之所以資始乎【應物則囿乎形气之中天則超乎形气之表意易乾卦大哉乾元萬物資始】幹而水濕火燥雲龍風虎使之各從其類者元之功也【以干事證天道善勝乾卦大哉乾元萬物資始】故聖人之贊幹必以天下之至健者言之【系辭夫乾天下之至健也】惟至健則舉天下之物莫能加於此矣【應冒頭不物於物故能役物意】老子善勝之論其得諸此【只一句歸題結大講斬截】𨿽然天何心哉【說天道無心於求勝】善者自福淫者自禍【書天道福善禍淫】傾覆栽培不過因其材而篤之耳【中庸天之生物必因其材而篤焉栽者培之傾者覆之】故曰天何言哉四時行焉百物生焉【語十七云云】玆不物之說也【繳就主意上】聃之言未免管窺歟【謂天本無心於勝以善勝言聃老子名謂其未爲知天者】嗚呼天以無心而溥萬物聖人以無情而應萬事【下面將使舜文事故先頓此兩句且與上段意不隔程子曰天地之常以其心溥萬物而無心聖人之常以其情順萬物而無情也】舜之徵苗【書禹謨惟時有苗弗率汝䢐徵】文王之降崇【荀子議兵文王伐崇】夫子之卻萊夷【家語定公與齊侯防於夾谷齊使萊人以兵刼定公孔子以公退曰云云齊侯心怍麾而避之】皆天道也皆無心於勝者【聖人無心於求勝與天道一般】然聖人豈願有勝之名哉【與前段天何言哉相應】吾懼夫後世假天以自文者必以耼之言借口【結末再罵倒老子之言収拾得盡】謹論

字麵包題格與前篇天道善勝論同意

天職天功天情如何論

朱有進出處【荀子天論篇聖人淸其天君正其天官備其天職全其天功養其天情】立說【以不物於物言天情以造物之物其物言天職天功蓋天情在我之天也天職天功在天之天也聖人養其天情不物於物是盡其在我之天矣是以備其天職全其天功而盡其在彼之天而能使造物之物其物也其大意亦本之莊子見前論注】

批云【做此題者易得糊塗惟此篇析理明白措辭老健反覆開合曲盡其妙】

論曰不物於物【指天情爲在我之天】而後能使造物之物其物【指天職天功爲在天之天破與前面字面一樣】夫舉天下萬物𨿽無以加於天而天亦物也【先說在天之天卽是物】中三極而立者【暗說聖人】苟亦囿於物而不能超乎物則與物等耳【囿於物是天職天功超乎物是天情】何以使造化之物其物哉【反破題意文勢與前篇一樣】必有不物於物者【天情】運其神於有物之表【天情可以備天職】而達其用於事物之間【天情可以全天功】使浩浩大化各安其當然之職【出題上職字】著其顯然之功【出題上功字】在天者若有以使之然【在天之天】而聖人實不自知其所以然也【在我之天繳講中意】不物者何【設問】聖人之天情是也【喝出天情字】聖人此情寂然不動而未嘗與天爭職感而遂通而亦未嘗與天爭功【天情可以包天職天功易系辭寂然不動感而遂通天下之故】然天之所以職其職而功其功者卽此情之發達運用也【歸天情上】聖人何心哉【應前聖人不知其所以然意】不過盡在已之天以格在天之天【在已之天是天情在天之天是天職天功】不物於物而使之物其物耳【照破題語繳結與前篇一樣】天職天情天功如何請因荀子天論而言之【舉本出處】嘗謂荀子之論天【接上說文脈不防】其謂有形之天邪【有形之天是在天之天】其謂無形之天邪【無形之天是在我之天雙說起】如謂其無形則以何物而言職以何事而言功【交股反難天職天功】如謂其有形則上天之載無聲無臭奚其情【交股反難天情詩上天之載無聲無臭至矣】吁我知之矣【解上文】荀子之所謂天職天功者論其在天之天也所謂天情者論聖人之天也【解析主意分曉】天以功職言則知造化之物其物【照破題語說天職天功】情以天言則知聖人之不物於物【照破題語說天情】蓋聖人以天下之至靜制天下之至動【至靜是天情至動是天職天功】以天下之至無禦天下之至有【至無是天情至有是天職天功亦同前篇文法】百神受職萬化同功【喝出職與功二字】歸之造化而造化不言歸之百物而百物不有荀子不得已而後歸之天情焉【把蘓東坡喜雨亭記脫胎換骨出來坡文曰歸之太守太守曰不有歸之天子天子曰不然歸之太空太空不可得而名而吾以名斯亭】夫天情果何物也【喚出天情辧論】其未發則爲中庸之中乎【中庸喜怒哀樂未發謂之中】其已發則爲中庸之和乎【同上發而中節謂之和】中和一致而天地位焉萬物育焉【中庸云云】位者天之職也【以天地位爲天職】育者天之功也【以萬物育爲天功】中庸不歸之天而歸之中和何哉【以中和爲天情】蓋天地與萬物皆物也【應破題物其物意指天職天功】中和所以物其天地萬物之物而不物者也【應破題不物於物意指天情】向使中庸聖人情其情而不天其情則喜怒哀樂以物交物吾心之天且擾擾不寧矣【反應破題不物於物意】尙何以物天地萬物之物乎【反應破題使造化之物其物意】情未發則爲中已發則爲和【見前注】知子思之所謂中和則知荀子之所謂天情矣【總結歸本題】且情不曰情而曰天情亦嘗論其故乎【先挈天情來說】夫性天也情亦天也【辧天字性旣曰天性則情亦必曰天情】孟子曰乃若其情則善矣則情豈非天乎【用孟子全句】惟聖人性其情則謂之天眾人情其情則人焉而已矣【用前軰語】天情者不物於物【應主意字謂天情乃在我之天也】而舉穹壤間無一物不囿吾性分之內凡運於無著於有成气成形【指天職天功朱文公云雲气以成形理亦賦焉】而此情實與之相蕩相摩無一息停也【歸在天情上易系辭云陰陽相摩八卦相蕩】日晝而月夜春生而秋成人皆以爲天之職然爾【說天職字大元元吉篇曰日以昱乎晝月以昱乎夜後漢律曆志春爲陽中萬物以生秋爲陰中萬物以成】而不知此情之舒豁収斂卽此情之晝夜春秋也【歸在天情上情之舒豁則爲日晝爲春生情之収斂則爲月夜爲秋成】川流而山峙艸夭而木條人皆以爲天之功然爾【說天功字晉書川瀆分流山嶽羅峙又書禹貢厥艸惟夭厥木惟條】而不知此情之和悅舒暢卽此情之山川艸木也【歸在天情上文字明暢且有開合】蓋其視太虛之中舒者慘者動者植者【在天之天】順其職分而著其功用【喝出職與功二字】不過性分之一物也【以上應冒頭天之所以職其職而功其功者卽此情之發達運用也一叚】此情固不與物而長亦不與物而畱【語老用古文】物各付物而吾之不物者神全而守固用大而體宏【應破題不物於物而後能使造物之物其物意】造物自不能辭其職【天情可以一天職】而隨其職之洪纎髙下亦莫不有可見之功【天情可以全天功】至此則堯非心而天地平成之日【範曄應詔詩黃屋非堯心又書大禹謨地平天成六府三事允治】舜何爲而晝夜有經之時【論語夫何爲哉恭已正南面而已矣又莊子天道舜曰天徳而出寧日月照而四時行若畫夜之有經】湯不競不絿而艸木允殖之年也【詩長髮不競不絿敷政優優又湯誥賁若艸木兆民允殖用堯舜湯事只作三句說了得古文法】因而思之【演余意】天情一耳固有越昔丕後由一念之誠明以贊天地之化育【古者聖人能盡其在我之天以盡其在天之天用中庸語】亦有後世人君反不能正一身之天地而或有以干陰陽之和【後世人君不能盡在我之天故不能盡在天之天】此無他七情之發𨿽同【七情喜怒哀樂愛惡欲】發而不中節則造化有不得其性萬物有不得其所者焉【天情不養則天職天功不可得而理】秦始皇怒不中節而川沸山傾罔有寧嵗【見秦始皇本紀云云】漢武帝欲不中節而旱暵星隕譴異頻仍【見漢武帝本紀元光元年長星見天漢元年星隕】唐徳宗愛不中節而日食陰晦史不絕書【見徳宗本紀前面用古者三事作三句說此用後世事亦作三句說行文斬截有法度】情動於此而驗應於彼【此是在我之天彼是在天之天】天神天明之不可揜也如此夫【用楊子語天神天明天精天粹又學中庸語】後之宗主三極者淸其天君正其天官【本文語】純乎堯舜成湯之天而不少雜以秦皇漢唐之人【朱文公云堯舜三代純乎天理漢唐諸君雜乎人欲】則淸明在躬志气如神而在我之天定【此是天精禮記禮運云】幹正性命保合大和而在彼之天應【此是天職天功易】

【乾卦云云】故曰有人焉君子不謂天也【用孟子語】謹論

題外生意格與後篇大漢典籍著作論同意

仲尼思存前聖之業論

余至道出處【前漢藝文志凡春秋二十三家古之王者世有史官周室衰防載籍殘缺仲尼思存前聖之業以魯周公之國禮文備物史官有法故與左丘明觀其史記據行事仍人道因興以立功就敗以成罰】

立說【仲尼因魯史以作春秋初無容心也本題云仲尼思存前聖之業思則有心矣此篇反其意而用之謂堯舜禹湯文武周公之業至仲尼而存者天也非仲尼有心於述作也天相斯道則前聖之業吾不求存而自存又何待於思之之力邪】

批云【立意異行文髙有力量有精神最可玩味】

論曰聖人無心於述作也【謂夫子之作春秋述魯史也非有心於作之也無心反形思字】而道之所以絕續者天也非聖人也【謂前聖之業旣絕而復續皆天也非夫子有心於存之也】聖人本心初豈以區區述作詔天下後世哉【謂聖人無心於述作】天之未喪斯文也【照破題天字語天之將喪斯文也後死者不得與於斯文也天之未喪斯文也匡人其如予何云云】聖人責也聖人不能自已也【夫子無容心】前聖之所以相傳者至是絕矣而復續【前聖之業至此而存】人則曰是書也聖人殆有心焉【有心字與無心字相反或者之意謂夫子有心於作春秋】夫聖人以天者自處以扶世教爲已任【推原夫子本無心於作春秋】因史而經【因魯史作春秋】豈求益於古聖人而爲是述作也【豈有心於述作】以道爲書非吾本心【應破題無心意】而帝王之行事借是以考信【謂堯舜禹湯文武之行事借是書以爲證】或者其天邪【應破主意天字意】仲尼於堯舜禹湯文武周公同道也【數聖人之道一耳安有窮達存亡之判】然其業待仲尼而存人以爲數聖人幸也【開說存前聖之業意】愚則曰前聖非亡也仲尼非存也【說存字有理】春秋之作仲尼所不得已【應前聖人不能自己意】而謂之思者仲尼有心乎哉【喝出思字說主意才思便是有心了夫子無心於春秋何嘗要思】吁可論矣【繳上意】班固志藝文曰仲尼思存前聖之業是未知夫子之天者也【掇出天字正繳冒意】嗚呼尼山未禱【史記孔子世家父叔梁紇與顏氏女禱於尼丘得孔子孔子生而首上圩頂故名曰丘字仲尼題下更不用他事直將夫子敍起筆力老健】木鐸未鳴【語八佾儀封人曰天下之無道久矣天將以夫子爲木鐸】道誰寄邪【言孔子未出時道寄之誰喚下意】曰堯也舜也禹也湯也文武周公也【應上說出以前數聖人】然則是道也歷萬世而無【董仲舒防道者歷萬世而無】而事業亦與之不冺【說前聖之業如此】果有待吾仲尼耶【且反說】曰存矣未能保其常存也【喝出存字反覆議論】然則聖人之作春秋果有心乎【應冒子有心字引入思意】王轍未東【周自平王東遷謂之東周】王綱未弛【謂東周以前數聖人之綱紀尢定】賞罰公名位尊天下未有筆削之春秋而人心之春秋未嘗無之【史記至於爲春秋筆則筆削則削子夏之徒不能贊一詞人心之春秋得前軰議論謂人心有公是非便是春秋】五三聖人相爲前後【五帝少昊顓頊髙辛唐堯虞舜三王禹湯文武】其行事者在斯民之耳目不必載之空言而後存也【謂前聖之業不待春秋而後存孟子序是故垂憲言仲尼有云我欲托之空言不如載之行事之深切著明也】吁此正堯舜禹湯文武周公之天也【歸主意天字】仲尼之處斯時也春秋不作吾道自若天下後世亦莫見繼絕之功【過孔子來謂前聖之業果存則不作春秋語繼絕世】柰何仲尼所遇之天非堯舜禹湯文武周公所遇之天也【應主意天字謂仲尼之時與前聖之時不同】不知仲尼者曰仲尼之於春秋以匹夫之防行天子之事【孟子滕文公下孔子懼作春秋春秋天子之事也】其殆有心焉【應冒子有心字形思字】嗚呼聖人之心天也【又歸天字上】天生仲尼上不君之爲堯舜禹湯文武下不臣之爲周公【夫子有聖人之徳無聖人之位】然而爲萬世仁義禮樂之宗主【夫子一身所任甚重應冒子以扶世教爲己任意】春秋此時不作何時而可作邪【夫子不得已而作春秋】前聖之業此時而不存何時而可存邪【說出存字有力】蓋自世變日下聖人不作【指堯舜禹湯文武周公】道統失其傳而事業不見於天下後世【謂前聖之事業不可得而見】大舜有苗之徵【書舜典帝曰禹惟時有苗弗率汝䢐徵】文武采薇之役【詩魚麗文武以天保以上治內采薇以下治外又采薇遣戍役也】周公東徵之師【詩東山周公東徵三年而歸】此事業之見於徵伐者也今存乎否乎【疑詞以上說前聖徵伐之事業已不存】彼鄭人伐衛【以下說夫子作春秋存前聖徵伐之事隠公三年鄭人伐衛】莒人伐杞【隠四年莒人伐杞取牟婁】何爲者乎【責上二人】我是以書之以示徵伐之道廢【春秋之書此所以存前聖徵伐之道】夏禹塗山之朝【左襄七年禹防諸侯於塗山執玉帛者萬國】商湯景亳之命周武孟津之防【左昭四年椒舉曰商湯有景亳之命周武有孟津之誓】事業之寓於禮樂者也今存乎否乎【疑辭以上說前聖禮樂之事業已不存與前一叚對說】彼齊防葵丘【以下說夫子作春秋存前聖禮樂之事業僖公九年公防宰周公齊侯宋子衛侯鄭伯許男曹伯於葵丘】晉盟河陽【僖二十八年冬天王狩於河陽按左氏晉侯召王仲尼曰以臣召君不可以訓故書曰天王狩於河陽】何爲者乎【責上二人】我是以書之以見禮樂之道缺【春秋之書此所以存前聖禮樂之道】田賦以攺法【襄十二年春用田賦胡氏曰古者公田什一助而不稅魯自定公初稅畆後以爲常至是不足又以田賦也】稅畆以益徵【宣十五年初稅畆胡氏曰書初稅畆者譏宣公廢助法而用稅也初者志變法之始也】非前聖之規也【謂是時稅賦之法不如前聖之舊】書之以存貢助徹之良制【夫子之書用田賦初稅畆蓋欲存三代井田之制孟子滕文公上夏后氏五十而貢殷人七十而助周人百畆而徹】致夫人於大廟【僖八年秋七月禘於大廟用致夫人胡氏曰夫人風氏也舉大事於始祖之廟立以爲夫人嫡妾亂矣】躋僖公於閔公之上【文公二年大事於太廟躋僖公胡氏曰升僖於閔之上也】非前聖之典也【謂是時祭祀之法不如前聖之舊】書之以存明人倫之大經【夫子之書致夫人躋僖公蓋欲存三代明人倫之制若不把春秋所書之事與前聖所行之事打合說出則春秋與前聖何相干預】初未嘗述堯舜禹湯文武周公之事而前數聖人之業自爾存【自存乃是自然之存】亦何所容其心哉【見得非有心於存】向也綱常湮斁今因春秋而明【說春秋存綱常】向也法度廢壊今賴春秋而立【說春秋存法度】是道旣絕而復續是業旣亡而復存【應冒子絕續存亡四字】謂非聖人之功可乎【以上且說夫子之作春秋有功於前聖卻轉入思字上】吁【轉入本意】前數聖人之事業固因世變而存亡而仲尼豈求以彊存之邪【應無心於述作意】始乎獲麟終乎獲麟一筆一削天假手也仲尼不與也【用此一事見得道之存亡皆天非夫子有心於述作也史記哀公十四年春狩大野叔孫氏車子鉏於商獲麟以爲不祥仲尼觀之曰麟也取之曰河不出圖洛不出書吾已矣夫顏淵死孔子曰天防予及西狩見麟曰吾道窮矣子曰弗乎弗乎君子疾沒世而名不稱焉吾道不行矣吾何以自見於後世哉乃因史記作春秋又左傳序絕筆於獲麟之一句者所感而起固所以爲終也】道未墜地豈非天乎【語子張篇文武之道未墜於地】異時未喪斯文之嘆而歸之天【語子罕篇子畏於匡曰文王旣沒文不在玆乎云雲天之未喪斯文也匡人其如予何用此一天字極切與冒子相應】於此益信仲尼之作春秋天也非人也【歸在天字上】道統之絕續非仲尼之本心也【又歸在思字上見得夫子無心處】前聖之業至於仲尼不得不存也【謂夫子無心於存前聖之業】班固之言其有見於仲尼之功乎【引本出處】惜夫思而存之之說是殆以有心論聖人者耳【抑班固言思字未知夫子之本心照冒頭結處】𨿽然聖人非有心於春秋者也【接上生下】抑亦有心於世道者邪【末意謂夫子有心於世道】何者舜之事業莫大於四放之罰【孟萬章上舜流共工於幽州放驩兜於崇山殺三苗於三危殛鯀於羽山四罪而天下咸服】周公之事業特見於管蔡之誅【書蔡仲之命惟周公致辟管叔於商囚蔡叔於郭鄰】夫子匹夫也其事業何所寓邪【謂前二聖人達而在上可以爲事業夫子窮而在下不可以爲事業】周室衰防王綱解紐【指春秋之時】天下不可一日無賞罰【見下注】不得已假天子之權見之於書人書名之防【蘇老泉春秋論夫子亦曰天下不可以無賞罰云云不得已而假天子之權以尊周室書人如隠二年書鄭人伐衛之類書名如隠元年書天王使宰咺來歸恵公仲子之賵之類】舉前聖之業寄之於載籍之間是則夫子之本心也【見得仲尼有心於世道故作春秋一書】使夫子果無心於世道則亂臣賊子何爲而懼乎【反下有力孟子曰孔子作春秋而亂臣賊子懼】然則前聖之業至春秋而復存【喚前意】而春秋之法所以常存者庸非後聖維持之功乎【前聖亦得夫子之力】故曰前聖後聖其揆一也【孟子離婁上先聖後聖其揆一也】謹論

此篇謂道之絕續天也天之未喪斯文故前聖之業至是而存

後篇謂文之盛衰天也天之未喪斯文故大漢之文至是而顯

二篇同以天字爲主意

題外生意格與前篇仲尼思存前聖之業同意

大漢典籍著作如何論

沈震孫出處【漢班固西都賦大漢受命云云有天祿石渠典籍之府又有承明金馬著作之庭】立說【漢開典籍之府設著作之庭是顯文之有其地矣然其文之所以盛者實天相之天

之未喪斯文故有顯文之地】

批云【意味長詞藻粲深得論體】

論曰顯文之有其地【指典籍之府著作之庭顯文二字亦趨時理宗皇帝閣名顯文閣】固足以爲世道之盛【褒美之與後面節節相應】而文之所以盛者天實爲之也【以天相斯文爲主意】嗟夫文之盛世道之盛也【鎖上意】三代而後文獻不存【推原其由語文獻不足故也】有君焉能以顯斯文爲己任【應顯文二字暗說漢君】聿興祕宇大集鴻儒【包天祿石渠承明金馬意天祿閣石渠閣乃藏書之所承明殿乃著作之所金馬門乃待詔之所】収篇章以廣儲蓄之富【說典籍意】新制作以侈詞藻之工【說著作意】人孰不曰藏書著書皆有其地斯文之盛可以爲世道幸【應破顯文之有其地意接上生下】𨿽然文之盛豈能自盛意者天相斯文也邪【應破文之所以盛者天實爲之也主意在此】漢至武宣餘百年矣【考究其時】文治之興以其時考之則可矣【學孟子語應固足爲世道之盛】今也典籍則有府著作則有庭【說出本文】顯文之有其地豈不足以爲漢賀【應破題語】愚則曰前乎典籍散矣至是而復聚【典籍散於三代以後而今也復聚於漢】前乎著作泯矣至是而復富【著作泯於三代以後而今富於漢】豈以其地爲斯文重邪【應上地字疑詞冷下要歸天字】吁文之未喪其天也乎【應主意天字語天之未喪斯文也匡人其如予何】大漢典籍著作如何是不當以地論而當以天論【應前地字天字】請申之嗚呼世尙結繩書契未作【易系辭上古結繩而治後世聖人易之以書契】未有典籍之藏亦未有著作之工也【推原古昔未有此二者之文】豈天忘之乎抑亦一元混沌未雕未斵之天乎【疑詞應主意天字呂東萊堯舜論函於太始隠於混淪而藏於未雕未斵之天者未離也】迨周而尙文書在上庠禮在瞽宗【記文王世子云云注上庠太學也瞽宗樂師也】𨿽有其地【應破地字】猶未若石渠天祿之祕且宻耳【見本題注天祿石渠典籍之府】尼山未禱【史記孔子世家父叔梁紇與顏氏女禱於尼丘得孔子孔子生而首上圩頂故名曰丘字仲尼】木鐸未鳴【語八佾儀封人曰天下之無道久矣天將以夫子爲木鐸】文不在玆乎【語文王旣沒文不在玆乎】夫子出而六經筆亦天生予也【應天字語天生徳於予桓魋其如予何】不幸竹簡吹煙典籍灰矣【史秦始皇紀李斯言請史官非秦紀皆燒之非博士官所職天下敢有藏詩書百家語者悉詣守尉雜燒之書序科斗書廢已久云云更以竹簡冩之】谷設穽著作荒矣【書序及秦始皇滅先代典籍焚書坑儒注秦患天下不從召諸生七百人皆拜爲郎又宻令各自種於驪山硎谷之中濕處詔天下博士諸生使往視之而爲伏機因發機從上塡之以土】天果喪斯文乎【疑辭照主意天字】焚書焰烈秦非不欲滅典籍而澌盡也【見上注焚書事】然孔堂屋壁猶藏古書後人欲壊其宅而不可非天假金石絲竹之音以神之邪【此一叚說秦𨿽焚書而天不焚之書序魯共王好治宮室壊孔子舊宅以廣其居於壁中得先人所藏古文虞夏商周之書及傳論語孝經皆科斗文字王又升孔子堂聞金石絲竹之音乃不壊宅】坑儒禍慘秦非不欲空著作而無人乎【見上注坑儒事】然伏生九十餘年猶能口授非天假之年以壽斯文之傳邪【此一段說秦𨿽坑儒而天不坑之書序濟南伏生年過九十失其本經口以傳授裁二十餘篇】於是益信天之果未喪斯文也【歸在天相斯文上】防上眞人繼秦而帝【史秦贊眞人翔防上指髙祖也】五星聚井實開文明之運君子正有望焉【前漢髙祖紀元年冬十月五星聚於東井】秦府圖籍所収何書【同上沛公還軍防上蕭何盡収秦丞相府圖籍】不喜儒語何有著作【前陸賈傳陸賈時時前說詩書帝罵之曰乃公居馬上得之安事詩書賈曰馬上得之寧可以馬上治之云云賈凡著十二篇號曰新語又酈食其傳沛公不喜儒】然此又天之未定者耳【應主意天字謂漢初典籍著作未顯】六七葉而武宣作能以斯文爲重【從髙祖引過武帝宣帝來】表六經而聖眞一【武帝贊帝初立卓然罷黜百家表章六經又敍傳憲章六學統一聖眞】招文學而儒術興【宣帝本紀元康元年詔曰云云其博舉吏民厥身修正通文學明於先王之術宣究其意者各二人又見下注】自秦而漢晦日月文風之盛世道之福也【應冒子接題文之盛世道之盛】然豈武宣自能爲之哉毋亦天相斯文而爲之爾【歸主意天相斯文上】今觀建藏書之防而諸子傳說皆充祕府典籍盛矣【應冒子収篇章以廣儲蓄之富藝文志孝武世書缺簡脫於是建藏書之防冩書之官下及諸子傳說皆充祕府】選名俊之儒而賦頌等詞更進疊獻著作興矣【應冒子新制作以侈詞藻之工劉向傳宣帝循武帝故事招選名儒俊才置左右更生以通達能屬文詞與王褒張子僑等並進獻賦頌凡數十篇】天祿石渠是爲典籍之府【見本題注天祿石渠二閣名】六藝於是乎講論同異於是乎稽合【西都賦又有天祿石渠典籍之府云云講論乎六藝稽合乎同異】非藏書之地乎【以上應冒子顯文之有其地意宣帝事】承明金馬實爲著作之庭【見題注承明殿名金馬門名】篇章於焉而啟發祕文於焉而校理【西都賦又有承明金馬著作之庭云啟發篇章校理祕文矣】非著書之地乎【以上應冒子顯文之有其地意】向之脫簡缺文今防粹矣向之文蕪筆絕今華藻矣【見前注應冒子前乎典籍散矣至是而復聚著作冺矣至是而復富意】典籍著作如是之盛豈能自盛哉【應冒子盛字喚下意】豈上之人崇尙斯文而後顯哉【應冒子顯文字且疑詞】抑豈以其地而重哉【應冒子地字亦疑詞未決自今觀以下至此皆未說出主意】噫吾知夫天其或者有意於斯文耳亦天以斯文而相我漢耳【至此方說出天相斯文主意】向使天無意於富典籍也則求書有使孰從而求【藝文志至成帝時以書頗散亡使者陳農求遺書於天下】巍峩崇閣未必不轉而爲遊觀之地矣【謂天祿石渠藏典籍之閣】使天未欲興著作也則諷誦之通孰使之通【班固西都賦云云】森嚴祕廷亦未必果爲文章所自出之地矣【謂承明金馬著作之庭以上皆反說有力】論至於此亦知典籍著作之地未足爲斯文重而興起典籍著作之意出於天始足以爲顯斯文也【歸在天相斯文上収拾意足】𨿽然漢之典籍著作固有其地也而相之者天也【接上主意】興起斯文𨿽曰天也而成之者人也【末又歸之諸儒之力】天不人不因人不天不成【揚子重黎篇云云】觀漢之世名儒軰出【考究漢事】論經石渠則有望之等軰【宣帝紀甘露中講五經同異望之平奏其議】校書天祿則有更生宗老【劉向字更生成帝時校書於天祿閣】是不徒藏典籍而考典籍者有人矣【考典籍得諸儒之力】入直承明則有嚴助諸儒【嚴助傳助爲防稽太守武帝賜書曰君厭承明之廬又揚雄待詔承明之庭】待詔金馬則有王褒數子【王褒劉向俱待詔金馬門】著作不徒有其地而著作又有人矣【著作得諸儒之力】天生諸人正爲斯文地【闗鎖上意】使漢君不能相天意而進之用之則防天矣棄天矣【漢之得人力亦出於天意】吁大漢典籍著作之盛天邪地邪人邪【此是仿蘓老泉春秋論結文収拾一篇首尾字面春秋論鳴呼後之春秋亂邪僣邪散邪】謹論

順題發意格與陳介石禮所損益論同意

王道之端如何

陳子龍出處【前漢董仲舒防臣謹按春秋之文求王道之端得之於正正次王王次春春者天之

所爲也正者王之所爲也】

立說【春秋書王正月王道之端惟其正而已董仲舒當武帝卽位之始以王道之端爲言

端者正也能審其初則爲王道之正蓋得春秋書正之義】

批云【語話多用經句抑揚開合斬截頓挫無煩難冗雜之病亦可爲後學之法】

論曰行王而王【謂仲舒告武帝能行王者之道可以爲王矣出唐魏徴傳徴告太宗曰行帝道而帝行王道而王】其初不可不審也【初字指端字謂武帝行王者之道當審察於其初】自古人主出而王天下者必有道【喝出道字】斯道也何道也【出韓原道】一出於正而已【正便是王道】苟出於正【申上文正字】則爲天理之極人倫之至王之所以爲王【是爲王道】由是而之之謂道【用韓原道語】道若大路然【出孟子夫道若大路然豈難知哉】顧吾所行何如耳【用唐魏徴語】然而罔不在厥初【轉歸主意初字見題上端字用尙書語】此際不審純駁判焉【其初能審則爲王道之純粹不能審則爲伯道之駁雜】吁【嘆詠】可不謹哉【謹字應破題審字】王之所以行者有道道之所由發者有端【喝出題字分曉】甚矣端之未易求而初之不可不審【應破題語】此則春秋書正之義【春秋書王正月】捨乎此何如則可以王【用孟子語】武帝卽位而舉賢良【武帝建元元年卽位舉賢良】仲舒始以王道對【董仲舒應賢良防對以王道余見題注】何則仲舒學春秋者也【春秋書正仲舒學春秋以王道之端告武帝端者正也得春秋書正之義】王道之端如何請求其端【喝出端字語老】春王正月此書元第一事【見得是初】王者卽位之始【影武帝】事之初也【應初字】易之幹【易第一卦是幹】詩之闗雎【詩第一篇

是闗雎】皆謹初之義耳【易與詩皆謹其初非特春秋爲然】易言君道【應王道字】詩言王政【應王道字】未有不自其初求之【應初字】端在是則道是【歸題上字】道一而已奚其異【易詩春秋所言皆是王道】吁有由也【演說王道與伯道不同之由】吾之所謂道者禹湯文武之道【此是王道也】彼之所謂道者齊桓晉文之道【此是伯道】發軔一差塗轍隨異【發端之初如車之發軔所發不同其路亦異】入乎彼者必出乎此【如入王道必出伯道入伯道必出王道用韓原道語】是以君子審其初【歸初字】春秋而榮三代陋五伯【三代夏商周五伯齊桓公晉文公秦穆公宋襄公楚莊王】莫如孟子七篇一書【以孟子之言證春秋】首言王道之始【孟子梁恵王上養生喪死無憾王道之始也】始者何道之所由始也【始便是初證得端字出】梁以其利我以其仁【孟子梁恵王上王曰云云亦將有以利吾國乎云云孟子對曰亦有仁義而已矣何必曰利】齊以其力我以其徳【孟子以力假仁者伯以徳行仁者王】其行一也而所趨有不同【仁與徳是王道利與力非王道】是以滕君爲國之始獨以三代之事勉之【孟滕文公問爲國孟子曰云云夏后氏五十而貢殷人七十而助周人百畆而徹】將行仁政必自此始【同上孟子曰子之君將行仁政云云夫仁政必自經界始】倘由是而後可以王【用孟子語】軻言其始仲舒指其端是或一道也【孟子言王道之始與仲舒言王道之端其意則一】武帝天資髙明非可與齊滕同日語【過處有法罵倒上文齊宣王滕文公尊武帝】而仲舒則學孟子之道故於王道拳拳焉【就上文舉孟子事引歸仲舒對策之語】始帝之蒞政也【說武帝卽位之初】蒲輪束帛倐有申公之召【武帝以蒲輪束帛迎申公】逮其蔇也【蔇者終也左傳猶懼不蔇】僅力行一語而止【申公對武帝云顧力行何如耳】開端而不及竟【應題上端字】後世得以議其疏【責申公之言疏略】帝也厲精云始【指武帝卽位之初】以有爲之資操可致之勢【見董仲舒策】此朕未有艾予將就之時也【詩訪落云云】此昭明有融令終有俶時也【毛詩旣醉篇云云】然而此時此意進之善固易勉載之他亦易從【謂卽位之初當審趨向用危科力行何如論中語】若乃槪言其所行而不明指其所以行之端【喝出端字】趨向未定決擇不精【初心不可不審】初心之差終身之累也【其初不行王道則爲他道之歸矣】賢良三策而有仲舒出焉【引入本出處】一則按春秋二則證春秋【說主意用本文語】春秋何道也王而已【歸王字】正次王王次春【用仲舒所對之語】王道所在𨿽天且不能違況人乎【演上文】王者正也反是則伯矣【董仲舒策正者王之所爲也】本乎人情行乎仁義之正此履道坦坦之道【易履卦】由是而之焉則王【如此則爲王道之正】悖乎天理依乎仁義之偏此往來憧憧之道【易咸卦云云】由是而之焉則伯【如此則爲伯道之偏】王伯常相背馳而不可以並行【總上二股王伯之說】端本澄源在審其初而已【歸主意】故曰道者所繇適治之路【仲舒防云云】所繇者正則所適者亦正【應論冒正字】果正矣必崇義也而抑利【義是王道利是伯道】必善善也而惡惡【善是王道惡是伯道】必貴華也而賤夷【華是王道夷是伯道】由是而勉彊行道【仲舒策勉彊行道則徳日起而大有功】由是而尊聞行知【同上尊其所聞則髙明矣行其所知則光大矣】禹湯文武之道胥此焉出【此是王道之端】仲舒其知導之以道之義乎【用論語爲政篇語】易曰差之毫釐繆以千里【用易系辭語】舒之所謂端者在是豈直體元而已【端在審其初而已】然而造太初歷攺太初元帝何獨屑屑於是邪【證初字前武帝本紀太初元年注初用夏正以正月爲嵗首故攺爲太初夏五月正歷以正月爲嵗首注以建寅月爲正未正歷之前以建亥爲正】向使仁義不外多欲不內久矣漢其三代也【前漢汲黯傳上曰吾欲云云黯對曰陛下內多欲而外施仁義柰何欲效唐虞之治乎】惜夫此心好大而近功淺利之說始得以售其巧於是神仙之端開矣【郊祀志公孫卿齊人少翁欒大等皆言求神仙事】土木之端開矣【東方朔傳陛下以城中爲小圖起建章左鳳闕右神明號千門萬戶土木衣綺綉狗馬被繢罽】窮兵黷武之端又開矣【後漢荀悅漢紀論窮兵極武百姓空竭】治道於是乎雜【非王道之正】吁何多端邪【非王道之端】遂使行道一念亦僅稅駕於此何異乎後世之不以伯王雜者爲家法乎【前元帝本紀元帝言陛下持刑太深宣帝曰漢家自有制度本以伯王道雜之柰何純任徳教用周政乎】行王而王亦貞觀初年事也其後竟何如哉【唐魏徴傳徴曰行帝道而帝行王道而王顧所行何如耳】靡不有初鮮克有終【用詩語】其尙鑑玆哉謹論

順題發意格與前篇陳文龍王道之端論同意

禮所損益如何論

陳介石出處【語爲政子張問十世可知也子曰殷因於夏禮所損益可知也周因於殷禮所損益

可知也其或繼周者𨿽百世可知也】

立說【謂世變推移不能常如一日是以聖人制禮不敢以用之一世者先數百世而爲之常畱有餘不盡之意以所可爲者而遺後世使之可損則損可益則益常不至於窮而有所耳】

批云【文法圓轉趣味深長前後相照應迥出時妝頗逼古體】

論曰聖人之制禮【謂夏尙忠殷尙質周尙文】不能不以所可爲者而遺後世也【聖人不敢盡力爲之常以其可損益者遺後之人】禮秩於天而制於聖人【書臯陶謨天秩有禮又前刑法志聖人因天秩而制五禮焉】制之者先之也【下一先字養下文先字窮字是一篇眼目】先之則盡吾力而求工於文章度數之間【且解開說謂聖人制禮要當詳盡】使後有作者不能加毫末於此而無所損益焉亦何不可之有【不必俟後世有所損益】嗚呼亦獨不爲世變慮邪【歸主意上來】世變之來聖人蓋審之熟矣【申上世變意】人情物變不能常如一日【謂殷時與夏異周時又與殷異後之世又與周時異】聖人亦豈能以用之一世者先數百世而爲之文章度數以盡其變乎【應接題先字意】勢必有所窮也【爲之盡則必至於窮】窮則必繼之以矣【窮則必至於】𨿽有聖人者作亦將柰之何哉【若至於窮且𨿽聖人亦無用力處】故莫若以其所可損益者遺之【應破題以所可爲者遺後世意】使之可損則損可益則益【謂忠質文三者】與物推移隨時消息【前頭做得未盡故後來有著力處】常不至於窮而有所【應前面窮字】夫惟不至於窮而有所也【粘上文再說盡主意】則禮乎禮乎庶乎百世其可繼乎【說盡本出處意】吁此則三代聖人制禮之本心吾夫子知之而發爲損益之論也【說本出處】禮所損益如何夫子𨿽以答子張之問【文有操縱結上生下】蓋亦深嘆三代聖人之制禮以其所可遺者遺後世也【應破題】以可爲而遺後世此固三代聖人制禮之本心【粘上文文勢不防不覺見過原題】而或者之論則曰君臣父子禮也夫婦長防禮也【記禮運父慈子孝兄友弟恭夫義婦聽長恵防順君仁臣忠十者謂之人義】君臣父子夫婦長防一日而無禮則亂【學經句此是禮之大綱】三代聖人之制禮不敢盡吾力而爲之於其先【應接題先之則盡吾力而求工於文章度數之間意】而常以所可爲者而遺後世【應破題語】則是三代之世君臣父子夫婦長防其禮猶有所未備必至於後世有所損益而後備毋乃不可乎【從原題下或者處難至此聖人制禮不是未備只是不敢盡力爲之常畱可爲者與後人爲之】曰此非知本末之論也【歸本意】三代之禮所損益者文也【指忠質文三者】無所損益者本也【謂君臣父子夫婦長防】三綱五常其本也文章度數其文也【本出處正注云因謂三綱五常所損益謂文質三統】三綱五常𨿽歷千萬世而不有所損益也【本則不可損不可益】文章度數𨿽以一代之興亦必有一代之所損益【文則隨時損益】是何也文章度數之用常與人情物變相尋於無涯【世變旣異則禮文亦異】人情物變不能常如一日則文章度數亦豈能常如一日哉【應論冒子講一段】吁此世變說也【應主意】此三代聖人所以不敢竭吾力而爲之而常以其所可損益者而遺後世也【應論冒主意】嗟夫井田之成【禮地官小司徒乃經土地而井牧其田野九夫爲井井四爲邑】阡陌之生【前漢地理誌秦孝公用商君制轅一開阡陌】什一之盡善【孟滕文公上夏后氏五十而貢殷人七十而助周人百畆而徹其實皆什一也】魯稅畆之所由起【左傳魯初稅畆】天下事其盡力而爲之於前卒至於窮且而莫繼於其後者皆是也【應論冒常不至於窮而有所語】而況夫禮之爲物所以管世俗而防民情昭人文以化天下【此是禮之本】日趨而日變日變而日以異【應論冒人情物變不能常如一日意】凡其登降之節揖遜之容【此是禮之文】與夫器用之飾冠裳之儀賓客祭祀之事【周禮春官大宗伯以飲食之禮親宗族兄弟以昏冠之禮親成男女以賓射之禮親故舊朋友以享燕之禮親四方之賓客以脤膰之禮親兄弟之國】必欲其詳且盡而使來者無毫末之可加而不能有所損益焉其可乎吾逆知其不可也【應論冒使後有作者不能加毫末於此意】是故穴居野處之不如宮室【易系辭上古穴居而野處後世聖人易之以宮室】茹毛荷毳之不如衣裳【記禮運昔者先王云云未有大化食艸木之實鳥獸之肉飲其血茹其毛又王褒賢臣頌夫荷氊被毳者難與道純綿之麗宻】上古聖人其智非不足以辧此而必待堯舜氏作而後易之者蓋慮此也【見易系辭黃帝堯舜氏作云云】上古聖人其所以慮世變者且若此【應主意世變字】曽謂三代聖人其不慮及此乎【引堯舜三代來應主意冒頭世變字】今之說者皆曰三代之所以損益者忠質文而已矣【說本出處忠質文三者】商可以損夏之忠而益之以質周可以損商之質而益之以文【史髙祖紀夏之政忠忠之小人以野故殷人捄之以敬敬之小人以鬼故周人捄之以文又董仲舒防云云】蓋至於周之文則鬱鬱乎盛哉𨿽聖人且將從之矣【語周監於二代鬱鬱乎文哉吾從周】繼周者奚容損益於其間哉【說出本出處下文】曰惟其文所以有所損益也【應前三代之禮所損益者文也意】何者文者時尙之所宜也【夏尙忠殷尙質周尙文】時有升降則文亦與之損益矣【應冒頭隨時消息意】且獨不觀諸易乎【引易損益二卦爲證】損益二卦聖人皆彖之曰與時偕行此可以見隨時損益之義矣【損卦損益盈虛與時偕行又益卦凡益之道與時偕行】嗚呼禮所損益亦旣隨時【接上隨時意】則聖人其敢先時變而爲之【應冒頭語】惟恃吾力之所及而不計世變之無窮邪【應冒頭獨不爲世變慮邪語】此三代聖人之於禮寧使吾被有所損益之名【言夏商周損益忠質文三者】毋使後世無加之之所【以所可爲者遺後世】寧使禮制有所沿革而常新毋使禮文無所增損而終【學蘓東坡韓文公文法】故夫養老之禮一也夏則燕衣商則縞衣周則元衣【記王制夏后氏収而祭燕衣而養老殷人冔而祭縞衣而養老周人冕而祭元衣而養老】祭祀之禮一也夏則尙明水商則尙醴周則尙酒【出記明堂位云云】堂一也而有世室重屋九筵之異【禮考工記夏后氏世室殷人重屋周人明堂東西九筵】輅一也而有用木用革用玉之殊【記明堂位鉤車夏后氏之輅也大輅殷輅也乘輅周輅也注大輅木輅也乘輅玉輅也又周因殷輅以制木輅約木以加飾爲玉五輅一曰玉輅二曰金輅三曰象輅四曰革輅五曰木輅】凡若是皆三代之所損益也【總上文】夫自二代而至於周禮之儀文其所損益猶且若是然矣【結上生下】其或繼周至於百世【本文】則其文章度數之間夫豈無所損益者邪【應冒頭爲之文章度數以盡其世變等語】此制禮聖人逆知時變之所趨【應時變字】必至於有所當損有所當益【應冒頭使之可損則損可益則益等語】不敢盡吾力而爲之常以其所可爲者遺後世也【應破題主意結大講中語】𨿽然其或繼周聖人之望後世者固不薄【說孔子】抑周之文亦豈容輕有所損益於其間哉【說繼周之後意】繼周者秦【秦繼周後】立爲尊君卑臣之禮【隋禮儀志秦氏以戰勝之威並吞九國盡収其儀禮歸之咸陽惟探其尊君抑臣以爲時用】君臣之禮𨿽嚴而君臣之禮文則甚不相接矣【說秦不知禮之本】區區損益無足議者【罵倒秦更無推詞】漢𨿽繼秦實猶繼周獨非禮所損益之時乎【引漢來說】野外之容從事綿蕞兩生不來良有以也【前漢叔孫通傳漢王悉去秦儀法爲簡易羣臣飲酒爭功拔劍擊柱通曰五帝異樂三王不同禮禮者因時世人情爲之節文者也臣頗采古禮與秦儀雜就之云云於是通召魯諸生三十餘人魯有兩生不肯行雲云爲綿蕞野外習之注以茅剪植地爲纂位尊卑之次春秋傳曰置茅蕝又蕞與蕝同】蓋至於武帝之世承平日久百年可興【入武帝來同上禮樂積徳百年而後可興】博士弟子之習稍有可觀者【武帝紀五年詔曰云云今禮廢樂壊朕甚湣焉太常其議與博士弟子崇鄕黨之化以厲賢才焉丞相宏請爲博士置弟子員學者益廣】而議禮君子猶不以三代之所損益者而予之【董仲舒策故王者有攺制功名亡變之之實然夏尙忠殷尙敬周尙文所繼之數當用此也云云夏因於虞而獨不言所損益者其道如一而已】此又可以觀世變矣【應世變字】然則三代逺矣禮所損益果不可復見邪【設難】曰【解】得其禮文而不得其禮意者終不知所損益也【禮之文可損益禮之本不可損益】然則義惡在【設問】曰【答】必有闗雎麟趾之意而後可以行周官之法度【用程伊川語結】謹論

論學繩尺卷九

欽定四庫全書

論學繩尺卷十

宋魏天應編選

林子長箋解

因數明理格可與律呂參天兩地論參防數學

河圖洛書經緯如何論

吳有元出處【前漢五代志劉歆云河圖洛書相爲經緯八卦九章相爲表裏】

立說【河圖之數十𨿽爲偶而以五生數統五成數則偶之中有奇洛書之數九𨿽爲奇而以五奇數統四偶數則奇之中有偶動靜相乘奇偶相配此圖書所以相爲表裏歟】

批云【立論本之於易學啟防而又能發之以已意說得圖書經緯之妙處出非平時熟於講明一旦安能有此筆力較之魁論尢有力量學者宜熟讀此篇爲數學入門】

論曰知動靜相乘之機【朱子釋太極圖云動靜者所乘之機動爲陽靜爲陰奇爲陽偶爲陰河圖之數十則爲偶洛書之數九則爲奇機字有經緯意詳見圖書注】則可以論數矣【奇偶之數𨿽殊而機則一】天地間一自然之數耳【粘上數字】吾孰從而探其機哉【再入機字難】機非數外物也【解數之中自有機】天不愛道托諸數以畀聖人【見圖注又記天不愛道地不愛寶天以河圖之數畀伏羲以洛書之數錫夏禹】數不自神必有機以妙其用【數中有機相爲經緯】是以奇偶不滯於一偏而動靜相因於無窮【河圖以五生數統五成數則奇之中有偶洛書以五奇數統四偶數則偶之中又有奇】使非有機行乎其間則奇一於動偶一於靜判然不相爲用安得比而同之耶【獨陽不生獨陰不成奇而無偶則爲獨陽偶而無奇則爲獨陰如何得相爲經緯】且十其數者河圖也【圖之數天一地二天三地四天五地六天七地八天九地十】九其數者洛書也【書之數戴九履一左三右七二四爲肩八六爲足五爲腹心】然圖之數偶未嘗不合書之奇【十數𨿽偶亦合九數之奇】書之數奇未嘗不合圖之偶【九數𨿽奇亦合十數之偶】於其參差不齊之中而有彼此錯綜之妙造化之機亦神矣【圖數十書數九𨿽若參差不齊而奇偶相爲經緯其機則一而已應前神字】是機也泄於河洛闡於羲禹【伏羲因河圖而畫八卦夏禹因洛書而敍九疇】吾不謂劉歆亦足以知之【本出處】河圖洛書經緯如何請因班固所援劉歆之言而申之【班固作漢五行志引劉歆之言如此】天地果有機乎【掇機字說起學栁子厚封建論文】吾聞天地無心也而有機乎哉機非天地之所容力也【明道雲天地之常以其心普萬物而無心】造化自然之理流行乎宇宙間【應冒頭天地間一自然之數耳】一之爲太極二之爲陰陽五之爲水火木金土出於機者也【太極圖云太極動而生陽動極而靜靜而生陰靜極復動一動一靜互爲其根云云陽變陰合而生水火木金土】五行一陰湯陰陽一太極太極本無極入於機者也【同上五行一陰陽也陰陽一太極也太極本無極也又莊子至樂篇萬物皆出於機皆入於機】是機也固造化之所以神而造化亦不能自祕其神【應冒頭神字】河圖洛書豈非妙陰陽五行之數而泄其機以示人者乎【謂圖書卽太極圖中之妙】蓋天下之理動而無靜靜而無動則其體爲一偏【周子通書動而無靜靜而無動物也朱子釋云有形則滯於一偏】動而無動靜而無靜則其用爲無窮【同上動而無動靜而無靜神也云云混兮辟兮其無窮兮】一奇一偶之謂數【應冒頭數字】動靜相乘之謂機【應冒頭機字】故凡積數之極至於什百千萬殆若不可勝算【康節加一倍法】而要其統防則不過奇而偶偶而奇二者疊相終始耳【此其本之朱文公易學啟防議論】然則圖書之數卽太極之陰陽五行圖書之機卽陰陽五行之一太極也【合就原題所援之語謂其數𨿽異其機則一】明乎此則經緯之妙可得而見矣夫自河馬效祥【孔安國云河圖者伏羲氏王天下龍馬出河遂則其文以畫八卦】洛薦瑞【同上洛書者禹治水時神負文而列於背有數至九禹遂因而第之以成九類】以天數配地數兩其五行而定位之【易學啟防雲天一生水地六成之地二生火天七成之天三生木地八成之地四生金天九成之天五生土地十成之又易系辭天數五地數五五位相得而各有合】則知圖之爲圖其數偶其位亦偶【河圖十數爲偶五位相合亦爲偶】以陽數統陰數縱橫十五而疊數之【易學啟防云洛書以五奇數統四偶數而各居其所蓋主於湯以統陰而肇其變數之用也云云洛書之縱橫十五】則知書之爲書其數奇其位亦奇【洛書九數爲奇而四正之位之數亦奇】奇主於動【洛書之數】偶主於靜【河圖之數】動者常流行【洛書之數】靜者常對待【河圖之數】若齟齬而難合焉烏在其相經緯耶【且設難謂書數一於奇圖數一於偶】曰是不然【解上文說主意】陰陽無獨立之理而常有相須之義【有陽必有陰兩兩常相對】動靜無一定之體而毎有相乘之機【動極則復靜靜極則復動】淵矣哉圖書之數乎【應冒子數宇】神矣哉是數之機乎【應冒子機字】蓋圖𨿽偶數【十數是偶】然以一合六以二合七以三合八以四合九以五合十其數未嘗不奇【啟防云一與六共宗而居乎北二與七爲朋而居乎南三與八同道而居乎東四與九爲友而居乎西五與十相守而居乎中河圖五位皆奇數】故以河圖爲經則洛書爲緯矣【河圖之數𨿽偶而又有奇數存焉】書𨿽奇數【九數是奇】然以一含九以二含八以三含七以四含六其數未嘗不偶【啟防云洛書之縱橫十五而七八九六疊爲消長虛五分十而一含九二含八三含七四含六則參伍錯綜無適而不遇其合焉洛書去其中之五數則縱橫皆十數】故以洛書爲經則河圖爲緯矣【洛書之數𨿽奇而又有偶數存焉】圖之內而生數則陽居下左陰居上右外而成數則陽居上右陰居下左【啟蒙云河圖之一二三四各居其五象本方之外而六七八九十者又各因五而得數以附於其生數之外云云其生數之在內者則陽居下左而陰居上右也其成數之在外者則陰居下左而陽居上右也】書之四正皆奇四隅皆偶以明獨陽不生獨陰不成是動靜之相爲經緯者也【洛書之文九前一後三左七右四正皆奇數四前左二前右八後左六後右四隅皆偶數】故靜以動爲用而圖之數卽書【偶之中有奇是圖與書合】動以靜爲用而書之數卽圖【奇之中有偶是書與圖合】一動一靜互爲其根【用太極圖語】其參伍錯綜之變歟其往來不窮之通歟【用易系辭語說經緯意】不然河圖授羲洛書畀姒時異數殊【見前注】吾夫子乃兼取而著之於大傳何哉【難系辭云河出圖洛出書】正以明二而一之義也【解圖書之義則一】劉歆經緯之論其亦得聖人遺意乎【且揚之而繳論腹之意】𨿽然歆亦有遺論焉【卻抑之】夫河圖也洛書也大衍也三者皆相爲經緯者也豈惟圖書爲然哉【又添大衍來打合說河圖五十五數洛書四十五數大衍之數五十】故河圖而虛十則圖之書也【河圖虛其十則爲洛書之四十五數】虛五則圖之衍也【河圖虛其五則爲大衍之五十數】洛書積五得十則書之圖也【洛書加十數則爲河圖之五十五數】以五含五則書之衍也【洛書加五數則爲大衍之五十數】大衍之加五減五則又圖書之相表裏也【大衍之數五十加五數則爲河圖減五數則爲洛書以上議論皆本之朱文公易學啟防】歆又何足以知之【責劉歆未必知此數】此非愚臆說也愚得之書易書易得之天【學楊誠齋易傳序語云愚聞諸先儒先儒聞諸三聖三聖聞諸天】謹論

因數明理格可與河圖洛書經緯論參防數學

律呂參天兩地如何論

詹登龍出處【前漢律曆志律十有二陽六爲律陰六爲呂律以統气類物一曰黃鐘二曰太簇三曰姑洗四曰防賓五曰夷則六曰無射呂以旅陽宣气一曰林鐘二曰南呂三曰應鐘四曰大呂五曰夾鐘六曰中呂云云皆參天兩地法也】

立說【黃鐘陽律爲六律之首其寸有九九而九之凡八百一十分而當歷之一統所以合參天之數林鐘陰呂爲六呂之首其寸有六六而六之凡三百六十分而當期之日所以合兩地之數參奇也兩偶也六律六呂展轉相生而必以黃鐘起數之始者蓋以陽先於陰而奇爲偶所宗也】

批云【以黃鐘爲律本立說有源委有考究熟於數而精於理者也器數之學固是難曉學

者亦須平時講究】

論曰古人因數以制器【因陽奇之數爲律因陰偶之數爲呂】而必有爲之宗【十二律以黃鐘爲本一陽肇於此】所以法造化者精矣【包參天兩地意見立說注】夫有數斯有器【數是陰陽器是律呂】數者陰陽奇偶之判【一三五七九是陽數之奇二四六八十是陰數之偶】而器者陰陽奇偶之寓【正月三月五月七月九月奇數屬陽律二月四月六月八月十月偶數屬陰呂】以古人制器之微【律呂】至於稽擬造化而作則【參天兩地】是豈徒數而然者【含蓄本意未發出】蓋天地之間陽道常贏而陰道常乏【贏有餘也乏不足也陽之數奇常有餘陰之數偶常不足又見下注】陽之數進而用九【天之中數五一三在上七九在下故曰進而用九】陰之數退而用六【地之中數六二四在上八十在下故曰退而用六】今而黃鐘之數以九而參天之陽【黃鐘陽之律其寸有九九而九之凡八百一十分而當歷之一統所以合參天之數】林鐘之數以六而兩地之陰【林鐘陰之呂其寸有六六而六之凡三百六十分而當期之日所以合兩地之數】至於律呂之相生而必以黃鐘起數之始【本出處黃鐘之宮是爲律本又隋律曆志仲冬之月律中黃鐘黃鐘者首於冬至陽之始也】此卽陽先於陰而奇爲偶所宗也【本文黃鐘初九律之首陽之變也陰陽相生自黃鐘始】天地之數陽以肇乎陰【參天兩地之數始於天】律呂之數陽以首乎陰【六律六呂之數始於黃鐘】數之所始卽器之所法【總上器數二字說主意】古人豈以臆度而準造化哉【包參天兩地意】班固志漢律曆言律呂參兩之法【敍本文】而以黃鐘之九爲律之首林鐘之六爲呂之首【本出處初九律之首初六呂之首】夫九之於六陽有餘而陰不足也【陽之九數有餘陰之六數不足見前注】律之於呂陽先陰而陰承陽也【一律與一呂相間律居呂之先呂承律之後】黃鐘之起十二律一陽之生萬物也【主意在此應破題必有爲之宗者一句】器於此乎制法於此乎立【包器數意】漢儒如固亦知古人制作之遺意歟【取班固志律呂之言】律呂參天兩地如何請因固志律曆而申之固之志曰皆參天兩地法也【直述本文起文脈不斷】夫參兩天地吾易法也【以易之數爲證本出處下文雲天地之數五十有五並終數爲十九易窮則變故爲閏法參天九兩地十是爲防數參天數二十五兩地數三十是爲朔朢之防】非律法也【問說易數與律數不同】固何所見而有是言哉【難班所述之言】蓋吾易之法【解上文】一陽萌動於地雷之復【易復卦五陰在上一陽在下本卦云雷在地中復】由是歷臨泰壯夬至幹爲左行之陽【二陽爲臨三陽爲泰四陽爲壯五陽爲夬六陽爲幹】歷姤遁否觀至坤爲右轉之陰【一陰爲姤二陰爲遁三陰爲否四陰爲觀五陰爲剝六陰爲坤】所以妙出入而神闔辟者復之一陽實肇之【謂六陰六陽之數自復之一陽始易系辭一闔一辟謂之變云云利用出入民咸用之謂之神】若夫制律之法起於黃鐘九寸之管【陰陽之數始於復亦猶律呂之數起於黃鐘】由是太簇至中呂爲下生之陽【一陽黃鐘二陽中呂三陽太簇四陽夾鐘五陽姑洗六陽中呂本文注陽生陰曰下】蕤賓至應鐘爲上生之陰【一陰蕤賓二陰林鐘三陰夷則四陰南呂五陰無射六陰應鐘本文注陰生陽曰上】上生六而倍之【如林鐘生太簇南呂生姑洗應鐘生蕤賓大呂生夷則夾鐘生無射皆三分益一】下生六而損之【如黃鐘生林鐘太簇生南呂姑洗生應鐘蕤賓生大呂夷則生夾鐘無射生仲呂皆三分損一】其皆自黃鐘而來【十二律起於黃鐘之一】卽易之法一陽以生天地之萬物【萬物相生始於一陽】律之法以黃鐘之陽而生律呂之萬變【十二律相生始於黃鐘】此極動生陽極靜生陰【用周子太極圖語】無物不統於太極亦無物不具乎太極【用周子太極圖解語】律之器孰謂不存易之道哉【律之有黃鐘猶易之有太極】嘗卽律呂而考之【考防律呂之制】淳古之葦籥女媧之笙簧律呂所由始也【記明堂位葦籥伊耆氏之樂也注籥如笛三孔伊耆氏古天子號又女媧之笙簧注女媧三皇承伏羲者】辧雌雄於翽羽分左右於陰陽律呂所由用也【前律曆志黃帝使伶倫取竹之嶰谷斷兩節而吹之以爲黃鐘之宮制十二筩以聴鳯之鳴其雄鳴爲六雌鳴亦六此黃鐘之宮而皆可以生之是爲律本翽羽鳯也詩鳯凰於飛翽翽其羽】夫律呂一器也而參天兩地也何居【將本題設問】粵自太極肇分易數以泄【答從原頭說來易系辭易有太極】一三五七九天數之奇也【天一天三天五天七天九見易系辭】參天之數進陽於有餘而易用九焉【與律之數用九同應冒子陽之數進而用九】求之於律則黃鐘太簇姑洗陽之陽也【十一月律中黃鐘正月律中太簇三月律中姑洗皆是陽數之奇然一陽爲十一月三陽爲正月五陽爲三月今黃鐘太簇姑洗皆以陽數應陽月是謂陽之陽也】蕤賓夷則無射陰之陽也【五月律中蕤賓七月律中夷則九月律中無射皆是陽數之奇然一陰爲五月三陰爲七月五陰爲九月今防賓夷則無射以陽數應陰月是謂陰之陽也】陽常贏而律之九數足以參天之一三五矣【見前注應冒子黃鐘之數以九而參天之陽】二四六八十地數之偶也【地二地四地六地八地十見易系辭】兩地之數退陰於不足而易用六焉【與呂之數用六同應冒子陰之數退而用六】求之於呂則大呂夾鐘中呂陽之陰也【十二月律中大呂二月律中夾鐘四月律中中呂皆陰數之偶然二陽爲十二月四陽爲二月六陽爲四月今大呂夾鐘中呂皆以陰數應陽月是謂陽之陰也】林鐘南呂應鐘陰之陰也【六月律中林鐘八月律中南呂十月律中應鐘皆是陰數之偶然二陰爲六月四陰爲八月六陰爲十月今林鐘南呂應鐘皆以陰數應陰月是謂陰之陰也】陰常乏而呂之六數足以兩地之二四矣【見前注應冒子林鐘之數以六而兩地之陰】不特此也【更推廣說去】十二律起於黃鐘之宮【本出處見前注】左行而生呂【下生六呂】右轉而生律【上生六律】求之天地則一之數自南而起冬至子之半而萬化根焉【前律曆志天統之正始於子半又邵康節詩云冬至子之半天心無攺移一陽初動處萬物未生時】陰其有不宗於陽者乎【陽先陰而生】乾坤爲大父母而黃鐘至中呂蕤賓至應鐘之太陰陽卽參兩此乾坤也【乾六陽之極爲大父坤六陰之極爲大母黃鐘至中呂乃陽月之極蕤賓至應鐘乃陰月之極是爲太陰陽邵康節云乾坤爲大父母復姤爲小父母】復姤爲小父母而黃鐘於大呂太簇於夾鐘之小陰陽卽參兩此復姤也【復一陽之始爲小父姤一陰之始爲小母黃鐘之陽間以大呂之陰太簇之陽間以夾鐘之陰是謂小陰陽】析木星紀之次鶉首鶉尾之躔仰而參之皆天之陽【應鐘亥之气也十月建焉而辰在析木黃鐘子之气也十一月建焉而辰在星紀蕤賓午之气也五月建焉而辰在鶉首夷則申之气也七月建焉而辰在鶉尾並見禮太師注】燕齊秦趙之分大梁魯晉之墟俯而兩之皆地之陰【於律爲應鐘斗建在亥今燕分野於律爲大呂斗建在醜今齊分野於律爲蕤賓斗建在午今秦分野云云於律爲夾鐘斗建在夘今魯分野於律爲中呂斗建在已今晉分野並見郡國志】六上以象六气之神【進而生六律之陽】五下以法五行之運【退而生六呂之陰】旁而通之又皆參天兩地之妙【參奇也兩偶也奇數參天偶數兩地】夫天地以一陽而肇陰陽之化育【太極動而生陽有陽而後有陰】律呂以黃鐘之一而肇上生下生之經緯【黃鐘下生林鐘林鐘上生太簇太簇下生南呂南呂上生姑洗姑洗下生應鐘應鐘上生蕤賓蕤賓下生大呂大呂上生夷則夷則下生夾鐘夾鐘上生無射無射下生中呂】律呂一陰陽也陰陽一天地也天地一太極也【總結前意】孰謂固漢儒也而能窺古人之用心歟【取班固志律曆之言】嗚呼揚雄之艸太也終於八十一家取黃鐘之數而推之也【揚雄傳首四重者非卦也數也其用自天元推一畫一夜陰陽數度律曆之紀九九大運與天終始故三方九州二十七部八十一家二百四十三表七百二十九贊分爲三卷曰一二三與泰初歷相應亦有類帝之歷焉】鄧平之造歷也終於八十一分取黃鐘之數而乘之也【前律曆志洛下閎運算轉歷其法以律起歷與鄧平所治同名曰陽曆陰曆陽曆先朔月生陰曆朔而後月乃生乃詔遷用平所造八十二分律曆】黃鐘以陽律之九積八十一而周流變化無盡焉【同上天之數始於一終於二十有五其義紀之以三故置一得三凡二十五置終天之數得八十一以天地五位之合終於十者乘之爲八百一十分應歷一統黃鐘之實也注十九歳爲一章一統凡八十一章】故自大呂以下律呂相間以次而降至應鐘而極而黃鐘獨爲十二律之首【見本題注及圖】猶一陽之復萬物化醇而宇宙民物由此造也乾陽坤陰由此運也【應原題用復卦事一陽肇於黃鐘至應鐘而極猶一陽生於復至純乾而極】參兩之法至此極矣【繳盡大講意】𨿽然易之數先天之數也【原題已用易至此又用易爲證】先天之數由中而起中者天地之至數也【天之中數五注一三在上七九在下地之中數六注二四在上八十在下見律曆志】故乾一至坤八而復爲之中【一陽生於復而復居乾坤之中】律陽而呂陰而黃鐘亦起於中【陽肇於黃鐘而黃鐘居律呂之中】今觀仲冬之月陰窮陽返而黃鐘之气應焉非中而何哉【記月令仲冬之月律中黃鐘】故曰中心法也【以中爲主】𨿽易之法亦律之法也【總繳中數之說律曆志黃者中之極君之服鐘者種也五聲之本生於黃鐘之律九寸爲宮】此言數而本於理之妙漢儒家法未之有聞也【責漢之諸儒不知中之說非特固不知也】吾於固乎何責謹論

順題發明格與王道之端論同幾字主意

天人分際如何論

陳恊道出處【前漢儒林傳序公孫爲學官悼王道郁滯乃白丞相禦史言制曰導民以禮風之以

樂其令禮官興禮崇化厲賢謹案詔書律今明天人分際】

立說【天人之分是相判之勢天人之際是相與之幾其勢𨿽相判而其心甚欲相合人君能察其相與之幾而使之合則相判之勢可以合否則合者一際而分之上下又判乎其不相合矣】

批云【文脈貫串如聨珠文勢轉折如弄丸此止齋筆法也時文中久不見此作】

論曰隱顯之判者勢也【言天人之分勢宇是分】而其所以相與者則幾也【言天人之際幾字是際董仲舒防雲天人相與之際】幾之相與甚可畏也【先提起幾宇說交際之意】於其可畏而忽之【接上可畏字反說學陳止齋文】必至於孤其相與之心而成是相判之勢矣【反說天人之際不相與則天人之分相判】古之聖人知天人之勢𨿽相判【穿上勢字說分意】而天人之心則甚欲其相合【相合只是相與說際字意】以甚欲相合之心而拘以相判之勢【又申上文】則吾所以使之合者【穿上合字】最莫難於一際之幾也【照主意幾字】此幾也所際如所欲焉【又穿上際字幾字】則勢之判者𨿽不能以不異【穿上勢字判字說分意】而此心之所以相與者未嘗不往來於其間【相與之際是幾】一或觖然於其心【反說觖音缺】吾恐其合者才一際【穿上合字】而分之上下者又遼遼乎其不相屬矣【不合其際則其分判矣】嗚呼天人交際之幾豈不甚可畏哉【照主意幾與接題可畏字】君人者當於其幾者而深思焉可也【穿上幾字】天人分際如何吾於漢儒林傳深有味於斯言【學本出處】抑漢人能言之其幾則未必能察之也【抑漢人不知天人之幾爲後面張本】嘗試論之穹然而上者爲天藐然而下者爲人此其勢本相遼而不相屬也【說天人之分應冒子勢字】勢不相屬則欲其心之相與也亦難【說出天人之際應冒子相與字】然而有幾焉是不可以不察也【應冒子幾字察字】今夫賤臣扣胸也而霜【亦是學止齋文法燕鄒衍傳衍事燕惠王左右譛之被系於獄仰天而哭盛夏爲之降霜江淹曰賤臣叩心飛霜擊於燕也】孝婦茹寃也而旱【前漢於定國傳云云太守竟論殺孝婦郡中枯旱三年】人亦何徳於天也而天之於人也每數數然用情【以上說天之心欲與人相合】慶雲也而歌頌【宋符瑞志帝舜時和气普應慶雲興焉若煙非煙若云非云鬱鬱紛紛蕭索輪困百工相和而歌慶雲帝乃唱之曰慶雲爛兮禮漫漫兮日月光華旦復旦兮云云】暑雨也而怨咨【書君牙夏暑雨小民惟曰怨咨冬祈寒小民亦惟曰怨咨】天亦何意於人也而人之於天也喜怒往往緣之而起【以上說人之心欲與天相合用董仲舒防語】嗚呼此可以見其甚欲相合之心矣【應冒子相合之心字】故自其勢之異者而觀之則上下之判者分也【分是相判之勢應前勢字】自其心之微者而察之則幾乎相與之一際也【際是相與之心應前心字】善惡之關禍福之門也【天道福善而禍滛】惠逆之括吉凶之的也【書大禹謨惠迪吉從逆凶惟影響】若然者天人之一判一合非於天乎自皆於幾乎自也【歸幾宇上應前判字合字正說】於幾乎自而我不察其所以相與之幾【又傳過上文應冒子察其幾字反說】則其心之欲合者寧不缺然於驟合隨散之際乎【應冒子吾恐其合者才一際而分之上下者又遼遼乎其不相屬】嗟夫天人之心驟合而隨散甚非世道之福也【又傳過上文謂天人之心甚欲其相合】是以古之聖人其察諸此也熟矣【應冒子察其幾意】仰觀諸天見其星辰之運動日月之流轉順而無逆也常而無變也【天之勢如此】則不獨曰此天之所欲也則亦曰是人之所欲也【天意欲與人之心相合】俯觀諸人見生齒之繁滋獄訟之哀息安而不危也恬而不驚也【人之勢如此】則不獨曰人之所欲者如此而曰𨿽天也亦欲之【人之心欲與天之心相合後一股與前一股相對】故夫察天之文非懼禍也【書舜典以齊七政注舜察天文以審已】哀人之窮非市恩也【莊子舜問於堯曰天王之用心何如堯曰吾不敖無告不廢窮民苦死者嘉孺子而哀婦人又見韓文】一政事之施必致其謹【書無逸繼自今我其立政立事云云和我庶獄庶愼】一號令之發必欲其臧【書發號施令罔有不臧】非惴惴焉爲是自貶也【接上生下】誠恐夫上有以干天和下有以拂人意其於相與之際或不滿於我【應主意相與字】而其合者不能保其散之不易易【應前合字散字】此其幾至可畏也【應冒接題幾之相與至可畏也】嗚呼何可忽諸此哉【應接題於其可畏而忽之】昔者嘗讀揚子見其有聖人和同之際之論【揚問神篇聖人存神索至云云和同天人之際使之無間者也】雄之立爲此論辭亦已矣【推原揚雄本意】可已而猶未巳猶有所謂使之混然無間者焉【見上注無間字形相與意】雄豈贅辭哉【接上生下】雄非贅也是幾說也【應主意幾字】欲其分之相遼絕者而心之相和同也【應前分字心字】心相和同則勢𨿽異而實混然無間也【應前勢字無間字繳】抑其所以混然無間者則在於際之之幾【引無間字歸在幾字上】使之常合而不使之乍合乍判也雄之言有防哉【應前合字判字取揚雄之言】不特雄也昔者舒也嘗於對防而爲帝言之矣【又舉董仲舒之言爲證】曰天人相與之際甚可畏也【仲舒對武帝云云臣謹案春秋之中視前已行之事以觀天人相與之際甚可畏也凡論用相與字可畏字皆本諸此】夫略其所未分而惟以際言【喝出際字】舒之望帝能察其幾以和同天人之心者切矣【應前察其幾字】柰之何帝之不察此歟【謂武帝不能察其幾】天旱也而幹封【本紀天漢元年旱帝曰天意其在幹封乎於是封泰山】人盜也而直指【同上瑯邪羣盜阻山攻城道路不通遣直指使者暴勝之等衣繡衣杖斧分捕刺史郡守以下皆伏誅】其分之遼遼而際者曾不一見【說武帝時天人之分已判而天人之際未相合】建元元光以後漢事防可見矣【建元元光皆武帝年號】詔令訓辭徒言之何益【見本題注說武帝時詔書律令徒言天人分際何益】噫漢往矣不必論也【擺去漢意】後之於天人分際者【暗推尊今日】有能於舒與雄之所謂相與無間者而深長思之亦可以過半耳【總前揚雄仲舒所言】謹論

順題發明格與天人分際論同幾字主意

王道之端如何論

李瓘出處【前漢董仲舒防臣謹案春秋之文求王道之端得之於正正次王王次春春者天之

所爲也正者王之所爲也】

立說【端者初也初者幾之所伏几者是非之界仲舒之告武帝使之求王道之端是其幾

之善者果能由是而行之則純乎理而不雜乎欲純乎王而不雜乎伯也】

批云【以幾字主意說新文老語精意婉中間只說武帝好處大有含蓄佳作也】

論曰於君心之初而決其幾【幾指端字周子通云誠無爲幾善惡】則純乎一天理矣【純乎天理是王道】蓋天下之事莫不有初亦莫不有幾初者幾之所伏也【演說上面初字幾字】物初而美幾則美惡判焉【本通書幾善惡之語又見下注】人初而善幾則善利界焉【本孟子孳孳爲善孳孳爲利之說】心初而純幾則純駁分焉【本近思錄物初而美人初爲善之語】其幾最可畏也亦在乎審其初而已【總幾字初字】英明之主出而作新萬物【暗說武帝】此世道之一初也亦君心之一初也【昭上初字】於斯時也而且求其爲治之端【喝出端字】是其幾未失也【端卽是幾】善告君者【暗指仲舒】首以大公至正之道而入其心【說王道之端】苟非出於是者則不敢以陳於前【孟我非堯舜之道不敢陳於王前】使吾君於其幾之善者而行之【照主意幾字】則純乎王而不雜乎伯純乎理而不雜乎欲常如此心之初矣【照初字純乎天理是王道雜乎人欲是伯道】然則仲舒當武帝初年【董仲舒於武帝元光元年對防】特舉王道之端以爲告而絕口不言霸【此說得之湯壽帝王顧所行如何論意】豈非王道純乎天理也端者決其幾於君心之初乎【應破題語】王道之端如何請申之道在天地間亦一陰陽之气爾【以陰陽之幾諭君心之幾說得廣大】而人主之新政則又混元立極之時也【以混元諭君心之初】然天地其有初乎開天地之初者固今日【把天地之初與君心之初合說用栁子厚封建論起語】陰陽其有幾乎決陰陽之幾者亦今日【把陰陽之幾與君心之幾合說】何謂初【喚起初字】易曰大哉乾元萬物資始是也【應初字見易乾卦】何謂幾【喚起幾宇】易曰幾者動之微吉之先見是已【應幾字見易繋辭】夫當資始之元而求先見之吉非王道之端在是乎【總上兩股舉證歸題意】此明其道不計其功正其義不謀其利者【見董仲舒防】每於理欲純駁未分之初而首以是幾告其君也【仲舒對防在元光元年】何則【發問以下引三物爲譬】初如日之方旦幾則有明晦之初如泉之始達幾則有淸濁之分初如車之發軔幾則有正邪之岐【以三物譬諭君心之初與幾字初則全善幾則介乎善惡之間】君心其一太極之初也【語錄心卽太極】迨夫萬事出善惡分則其道有純駁之判此其幾豈不大可畏哉【用周子太極圖中語五性感動而善惡分萬事出矣君心善惡之幾與上譬諭一同】啇君於秦孝公彊國之初年而投以三變之術終以誤秦於異日者此幾也【史記啇君傳衛鞅見孝公說公以帝道不悟復說以王道不入復說公以霸道公與語不自知膝之前於席也鞅封於啇號啇君也此幾之不善者】董公於漢髙帝創業之初年而教以仁義之說終以開漢四百年者亦此幾也【髙祖本紀三老董公遮說曰臣聞順徳者昌逆徳者亡云云夫仁不以勇義不以力云云此三王舉也此幾之善者】微哉幾乎【接上幾字】其始也毫髮相去其終也天地遼絕可不早辧於其初乎【歸初字】此仲舒舉其端以告武帝獨於王道拳拳焉【舉本文】是亦幾善之說也【用周子通書語主意幾字本此】斯道也何道也【喝出道字用韓原道語見下注以下未說仲舒所對且說王道之源流】自人心道心之幾一決於十六字之間【舉幾字爲證苟子人心道心之幾惟君子爲能知之又書大禹謨人心惟危道心惟微惟精惟一允執厥中】而禹傳之湯湯傳之文武周公率是道也【韓原道斯道也何道也曰斯吾所謂道也云云堯以是傳之舜舜以是傳之禹禹以是傳之湯湯以是傳之文武周公文武周公傳之孔子孔子傳之孟軻以上是幾之善者】彼齊晉數君【齊桓公晉文公】管晏諸子【管仲晏子】與夫蘓張申韓者流【蘓秦張儀申不害韓非】其言則功利【管仲晏子言功利】其術則縱橫【蘓秦說七國合縱攻秦張儀說七國連橫事秦並見史記】其所謂道非吾之所謂道也【用韓原道中語以上是幾之惡者】且帝欲聞大道之要亦嘗有志於此矣【至此方引武帝事來武帝本紀帝防仲舒云云欲聞大道之要至論之極】抑不知帝之所謂道者果

何道歟【喝出道字且疑辭喚下文用武帝實事與王者事合說】觀其初年舉賢良則與禹之吁俊同【本紀建元元年冬十月詔丞相禦史列侯舉賢良方正直言極諫之士又書立政古之人迪惟有夏乃有室大競吁俊尊上帝】求直言則與湯之從諫同【見上注又書伊訓先王肇修人紀從諫弗咈】奉髙年則與文之養老同【建元元年詔曰云云古之立政鄕裏以齒云云先耆艾奉髙年又孟子吾聞西伯善養老者】此時此心可以王矣【用孟子語揚武帝之美處】然王伯之分一間相去理欲界限其隔幾何【學危科爲治顧力行何如論文說幾者乃善惡之界】二者之端苟有所未決則其幾眞可畏也【應主意幾字以上說武帝過仲舒對防】今仲舒言道而必歸之王言王道而必謂之端【敍本文】是端也其初也亦其幾也【解析題意分曉】故於兩端之間擇其幾之善者而告之【中庸執其兩端用其中於民又周子通書幾善惡】曰正心則邪气不得幹【董仲舒防正心以正朝廷云云有邪气幹於其間】曰任徳則刑罰所當後【同上王者承天意以從事任徳教而不任刑刑者不可任以治世猶陰之不可以成歳也】曰體元以居正則不可不謹其始【同上臣謹案春秋謂一爲元之意一者萬物之所從始也元者辭之所謂大也謂一爲元者視大始而欲正本也】正心也任徳也體元以居正也皆王者之道也此其端亦大矣【總上三項事皆歸之王道之端】使帝也於此而決其幾【主意幾宇應破題語】常正心常任徳常體元居正【總上文此是幾之善者】毋初以仁義而終以功利【仁義是王道功利是伯道】毋初以道徳而終以權謀【仁義是王道權謀是伯道】毋初以正論而終以邪說【正論是王道邪說是伯道】則帝之心純乎天理【應破題語】而漢之冶亦純乎三代又何有末年之事【不說武帝末年不好處語有含蓄】𨿽然亦在乎所學何如耳【末歸之學亦是】六經道之寄也【王道在六經中】使帝之表章【武帝表章六經】於詩而必知正始【詩關雎周南召南正始之道王化之基】於春秋而必知爲元【見前注】於中庸而必知造端【中庸造端乎夫婦】非苟知之亦允蹈之【用經語】則堯舜之道可至也而況於王【進一步說】抑當時師友淵源如董仲舒一人者眞王佐才也【本傳贊劉向稱仲舒有王佐之才𨿽伊呂亡以加云云然考其師友淵源所漸猶未及遊夏】儻使之終身勸學於武帝之側則舒其伊呂乎帝其湯文乎【見上注議論盡好】吁謹論

二篇皆以幾字爲字面可以參防

就題輕重格此篇與章鑑正位廣居大道論同意

王者寛大仁厚如何論

王【闕名】出處【後漢郎顗傳王者宜流寛大之澤垂仁厚之徳順動元气含養庶類】

立說【以仁爲天地之心寛大與厚爲天地之體仁者天地生物之心而人得之所爲心者也聖人能心天地之心則寛此仁也大此仁也而厚亦此仁也必能與天地同其體矣蓋指下文有順動元气等語元者仁也故以仁字爲主意】

批云【字面官樣地位開辟無蹇澁卑污之態可以爲省試作文之法】

論曰聖人心天地之心【指王者之仁以仁字爲主意見接題注】則天地吾其體矣【指寛大與厚西銘天地之塞吾其體】蓋仁天地之心也【朱文公云仁者天地生物之心而人得之以爲心者也接便喝出仁宇】天地之所以並包容載而極其體之不可窮者【並包容載指寛大與厚字】皆此心之仁實基之【寛大厚自仁中出】聖人中覆載而立【記天無私覆地無私載】與天地同其體者非難【此是寛大字】而與天地同其心者實難【此是仁歸重在仁字上】心者體之所由充也【有仁則有寛大厚用孟子气體之充語】吾所以存其胸中者人欲淨盡天理流行【用朱文公語】吾心其仁矣【仁是主意】其一太極之渾涵矣【應破題天地之心意】廣而充之寛此也大此也而厚亦此也豈與天地異體哉【充此仁則爲寛爲大爲厚應破題天地之體字】知天地之體之爲寛大且厚而不以天地之仁心充之【反說】根本之未立【根本是仁】吾恐限量之所至猶未免乎淺狹【無仁字則無寛大且厚】正與覆載之體判然二矣豈天地之所望於聖人者哉【如何得與天地同體】王者寛大仁厚如何郎顗以順動元气言【本題注】吾喜其暗合於仁之義【謂元者仁也爲後面相應】請索言之天之寥然穹然而寛以大也【寥逺也寛大也】地之隤然屹然而厚以載也【隤大回反柔貌也易繋辭夫坤隤然示人簡矣此篇以天地立說故題下以天地爲譬】運亭毒而無端包散殊而無外至寛大者孰如天【再說天之寛大處】負流峙而不重生動植而不窮至厚者莫地若【再說地之厚處以天地之寛大與厚比聖人】人見其體之若是也孰知其所以充此體者有心以爲之地哉【天地寛大與厚之體亦自仁之心出來】大哉乾元萬物資始幹之仁也【易乾卦云云】至哉坤元萬物資生坤之仁也【易坤卦云云】此其心也所以周流乎其體者也【天地惟有仁之心故有寛大與厚之體】乾稱父坤稱母予玆藐然混然中處【引過王者身上來用張橫渠西銘語】則夫兩間之所望於聖人之意固有在也【應冒頭天地所望於聖人意】民吾同胞物亦吾與【西銘民吾同胞物吾與也】舉天下之飛潛生植顚連無告者其責皆在於我【同上凡天下之疲癃殘疾皆吾兄弟之顚連而無告者】吾求以覆之包之容之養之則非有以極夫至寛至大至厚之體未易以淺中狹量言也【聖人寛大與厚之體亦如天地之體】世之樊墻比鄰自爲分限者【用與論文私於家者隔樊墻而分比鄰】非不能大其體之咎而不能充其本心之仁之咎也【世之人無寛大與厚之體以其無仁之心故也】幹之所謂博化施普【乾卦徳博而化又徳施普也】坤之所謂含載物【坤卦含光大又厚徳載物】玆寛也大也厚也曷嘗不自一元之仁充之哉【謂乾元之寛大與厚皆自仁中出來】是心也【就乾坤上引過禹湯文武謂數聖人之心與天地之心一】禹湯文武之所以與天地並而後之言仁者莫加焉者也【舉三王實事講】何則禹之大見於功【左禹之功其大庇民乎證題大宇】湯之寛見於代虐【書伊訓惟我商王代虐以寛證題寛字】周家之忠厚著見於行葦勿踐之微【詩行葦周家忠厚仁及艸木云云牛羊勿踐履證題厚字】夷想其時【總說禹湯文武之時】動者以育【魚鳥之動者得所養育】植者以蕃【艸木之植者得以蕃盛】魚鼈者以衣食【向之遭溺者幾爲魚鼈所害今皆得其衣食之奉】而塗炭者以袵席【向之遇難者如坐塗炭之中今皆安於袵席之上】舉天下之大無一民一物不囿於吾並包容載之中眞與天地同其體矣【應冒子天地吾其體語以上說寛大與厚字】而數聖人之所以立心者何如哉【應聖人心天地之心以下說禹湯文武之寛大皆自仁中來】曰思溺曰泣罪仁之一視也【孟禹思天下有溺者由已溺之也又通鑑禹出見罪人下車泣而問之】曰祝网曰視民如傷仁之惻隠也【史記商紀湯出見野張网四面祝曰自天下四方皆入吾网湯曰盡之矣乃去其三面祝曰欲左左欲右右不用命乃入吾网諸侯聞之曰湯徳至矣又孟文王視民如傷】後之論其仁者曰本曰身曰積曰累眞有以立夫天地一元之心矣【前漢三王本仁祖義又孟子湯武身之也又周積徳累功應冒子天地之心字又應元字】其著見於三者之用固應爾邪【有仁則有寛大與厚】春秋戰國天地一元之气防於磔裂而無餘【接上元字反說前輩云分張太和磔裂元气】桓文則假仁【孟子五伯假之也】梁惠則不仁【孟不】

【仁哉梁惠王也】蟊賊之以申韓【申不害韓非學刑名之人】畦畛之以秦越【韓文秦人視越人之肥瘠漠然不加喜戚於其心】迫促淺狹之气亦隨以應之【不仁則不寛不大亦不厚了】而若民若物無復見三代涵養容覆之澤不忍言也【不如禹湯文武之時應上面】續天地一元之脈於旣絕其有望於漢乎【接前一元字生下文】然孝文之篤厚仁之近似也【先揚前漢文帝本紀風流篤厚禁网防濶】惟其止於幾措則薄昭之誅不能

不傷其厚者【後抑同上幾致刑措又薄昭殺漢使者帝使羣臣防服哭之乃自殺】孝宣帝之寛大仁之雜霸也【先揚宣帝本紀數詔公卿務行寛大又元帝紀帝作色曰漢家自有制度本以伯王道雜之柰何純任徳教用周政乎】惟其徳不純任則趙蓋韓楊之寃正與寛大背馳爾【見上注又趙廣漢寛饒韓延壽楊惲皆被殺】況下此者哉【文宣二賢君且盡未得餘人可知】郎顗言於東都【舉本文】旣曰王者寛大仁厚而又繼之曰順動元气【見本題注】豈不謂元者仁也【解上元字】仁者天地之心也能以天地之心爲心則曰寛曰大曰厚可與天地同其體矣【收拾一篇之意與冒子相應】其如世主之不能盡仁何【反說一句繳盡】𨿽然天地之心未嘗泯也天地之望亦未嘗替也【天地之心天地之望應冒子語】仁道之大不以堯存不以桀亡【得前輩議論】苟能充之天地之帥吾其性則天地之塞吾其體矣【用西銘語】接三代泰和之脈而軼漢唐人主卑污淺陋之功【揚子泰和其在唐虞成周乎】正有望於寛大仁厚之治【暗指今日】故曰行王道而王【用魏徵傳語行帝道而帝行王道而王】謹論就題輕重格此篇與前篇王者寛大仁厚論同意

廣居正位大道如何

章鑑出處【滕文公下孟子曰居天下之廣居立天下之正位行天下之大道】

立說【朱文公集注曰廣居仁也正位禮也大道義也此篇本文公之說又就仁義禮三者之中歸重於仁以仁爲禮義之主謂仁者以天地萬物爲一體而一毫私意不得以隘吾廣居焉則動容進退何莫非禮周流洞達何莫非義所謂正位大道豈吾廣居外物哉】

批云【本先儒之說而參以已意理學玲瓏議論正大可爲後學模楷】

論曰一理混融之天【一理是仁指廣居】萬理流通之地也【萬理是禮與義指正位大道】夫有此天卽有此理【包仁義禮意】廣而非隘正而非他大而非小也【且滚說三个仁是廣居禮是正位義是大道未說出以仁爲禮義之主】自夫人不能天其天也性以情窒理以欲蔽【性爲情所窒塞天理爲人欲所防蔽則爲不仁】方寸之間自爲町畦而所處者隘矣【不仁則其居不廣】於是遷奪流蕩而正者日以他【禮之位不正】拘攣淺狹而大者日以小【義之道不大以上隘字他字小字皆與接題相串】然則亦是理之未融耳【又歸在仁上】何則曰仁也者天下之廣居也禮其正位而義則大道也【且解析本題之義本朱文公之說而未說出主意】要必眞見夫仁者以天地萬物爲一體【摘出仁字爲主意此句用朱文公議論】而一毫私意不得以隘吾廣居焉【應前隘字仁是廣居】則動容進退何莫非禮【有仁則有禮是正位】周流洞達何莫非義【有仁則有義是大道】而所謂正位大道固在我矣夫豈以廣居爲外物哉【見得禮與義皆自仁中而出】吁一理融萬理徹玆其爲一貫之妙歟【應破題語用伊洛諸儒議論】廣居正位大道如何請因孟氏之言而先推衍仁之說【主意在仁上】且仁果何物乎【喚起仁字辧論】在天爲命【朱文公雲天所賦爲命】在人爲心【同上仁者天地生物之心而人得之以爲心者也】在四徳爲元在四時爲春【同上仁在四徳爲元在四時爲春】禮者履此者也義者宜此者也【仁包禮義記祭儀禮者履此者也義者宜此者也】彼愛牛易羊仁之小耳【孟齊宣以羊易牛云云曰無傷也是乃仁術也】移民移粟仁之偏耳【孟梁王曰河內凶則移其民於河東移其粟於河內】見孺子入井而有怵惕惻隠之心抑又仁之端倪耳【孟今人乍見孺子將入於井皆有怵惕惻隠之心以上反說仁字居不廣】必天地萬物與我無間然後仁而小有限隔非仁也【以上正說仁字形容廣居意朱文公云仁者以天地萬物爲一體】必物我內外一脈融貫然後仁而彼善於此非仁也【用呂與叔克己銘意又孟彼善於此則有之矣】自其廣者而充之【正說仁之廣居】則視聽言動必以其禮而正者可與立【禮自仁中出語顏淵問仁云云子曰非禮勿視非禮勿聽非禮勿言非禮勿動】簡易平直行所無事而大者可與行【義亦自仁中出藝文志六經之道簡嚴易直又孟子智者亦行其所無事】有是廣者而自隘之【反說仁之居不廣】則禮不足以制欲而正者爲他適【無仁則無禮書欲敗度縱敗禮又揚子適堯舜文王爲正道非堯舜文王爲他道】義不足以勝利而大者爲小用【無仁則無義亦有仁義而已矣何必曰利】吁仁之道固何如哉【歸在仁上正說】斂之可以宅吾心普之可以宅天下【宅字形容居字書克宅厥心又光宅天下】渾然大同物我無蔽其廣居之气象乎【記禮運故外戶不閉是謂大同形容廣居字開濶】且吾何以知廣居之爲仁也【又喝起仁字辧論廣居之意】洞然八荒皆在我闥非廣居乎【呂與叔克己銘語】萬境俱融畛域不立非廣居乎【語錄一境徹萬境融】以民物爲同體以天下爲一家非廣居乎【見前注又記禮運聖人能以天下爲一家】體而長人者此也【易乾卦君子體仁足以長人】推而保四海者此也【孟故推恩足以保四海】一日克己復禮而天下歸焉者亦此也【語顏淵問仁云云子曰一日克己復禮天下歸仁焉以上一段形容仁之廣居處自此以下說仁包禮義】故履而爲禮則反身而誠萬物皆備而正位立【孟子反身而誠樂莫大焉又萬物皆備於我】不視不聽不言不動而正位立【見前注】暗室屋漏昭於神明尸居龍見對越上帝而正位立【中庸詩云相在爾室尙不愧於屋漏又記尸居而龍見又朱文公云潛心以居對越上帝】宜而爲義則無偏無陂遵王之義而大道行【書洪範云云】天下爲公是爲大同而大道行【記禮運大道之行天下爲公云云是爲大同】君子可履而小人亦可視賢者可由而愚夫愚婦亦可行而大道行【詩大東周道如砥其直如矢君子所履小人所視又中庸賢者過之云云夫婦之愚可以與知焉云云夫婦之不肖可以能行焉】帝驟王馳而不知古今之爲終始【以下充廣本題意用奧論文】鳶飛魚躍而不知天淵之爲深溥【中庸鳶飛戾天魚躍於淵】雲行雨施而不知品物之爲流暢【易乾卦雲行雨施又品物流形】一境混融萬境昭徹洞洞屬屬皆吾廣居中物耳【用諸儒語錄中議論以正位大道皆歸在廣居上】正位何有哉大道何有哉【總結上文語健】堯舜禹湯文武達而在上則居天下之廣居而所謂正位大道者其用在吾身【以上正說古者帝王以仁包禮義】若夫老莊之虛誕【以下反說莊周老聃皆尙虛無之學】管晏之功利【管仲晏嬰皆齊人尙功利之學】斯髙之慘刻【李斯趙髙皆秦人尙慘刻之學】蘓秦張儀之縱橫捭闔【蘓秦說七國合縱攻秦張儀說七國連橫事秦並見史記】是皆自隘其廣居而位非正位道非大道者也【以上文反說後世之不能以仁包禮義】孟氏舉廣居正位大道之言而答景春之問【本出處景春問曰公孫衍張儀豈不誠大丈夫哉云云】其言粹矣【取孟子之言是】愚因其言而以仁義禮三者實之【祖朱文公之說】而且主於仁之說【以仁爲主是主意繳得老健無冗辭】𨿽然此非愚臆說也【謂已之說有所祖引證】孟氏之言曰仁宅也禮門也義路也【孟離婁上仁人之安宅也義仁之正路也又萬章下夫義路也禮門也君子能由是路出入是門也】曰宅也曰門也曰路也非廣居正位大道之異名乎【廣居卽仁宅正位卽禮門大道卽義路】人能安是宅則能出入是門矣則能由是路矣【總上文以廣居包正位大道】抑問仁之方可聞歟【又歸仁上結末是學方嶽聖人之道出乎一論】曰一而已矣【見下注】一則靜虛動直靜虛則明明則通動直則公公則溥明通公溥其庶矣乎【周子通書聖學章聖可學乎曰可有要乎曰有請聞焉曰一爲要一者無欲也無欲則靜虛動直云云】謹論

形容題意格與陳自然君子之教如時雨論同意

湯文孔子聞知如何論

黃龍友出處【孟子盡心下孟子曰由堯舜至於湯五百有餘歳若禹臯陶則見而知之若湯則聞而知之由湯至於文王五百有餘歳若伊尹萊朱則見而知之若文王則聞而知之由文王至於孔子五百有餘歳若太公望散宜生則見而知之若孔子則聞而知之】

立說【謂後聖人之心與前聖人之心相遇是𨿽聞其道於數百載之下而可以知其道於數百載之上蓋以心聞道非以耳聞道故可以傳其不傳之妙使湯之心不與堯舜遇文王之心不與湯遇孔子之心不與文王遇何以一聞之頃而遽知是道之微】

批云【吐胸中之微辭繹前輩之緒論理學了了文勢滔滔發明數聖人之心於千百載之

上】

論曰傳道而得不傳之傳【後聖聞前聖之道於五百載之下而能知前聖之道於五百載之上是謂傳其不傳】非此心之疊相遇不能也【以後聖之心與前聖之心相遇故也】夫道何嘗一日不可傳哉【傳字本韓原道又見題下注】特患乎未有所遇爾【遇字本呂東萊顏子論】奚爲遇【喚起遇字辧】以我之有近彼之有【彼此皆有是道方相遇亦是前輩議論】耳不可得而聞所以聞者心也【心相遇則能聞其道】聞以心故聞𨿽在於已傳之後而知則在於未傳之先矣【聞在於五百餘歲之後而知在於五百餘歲之前】是之謂遇【應上遇字】遇則不相拒不遇則不相受【一正一反對說用古文】不相受而求以相傳【反說】𨿽終日相接而恍若無知者而又安可以不聞聞之也【心不相遇𨿽見亦不知何以聞而知之】聖人疊出而爲吾道宗主【暗說湯文孔子】不有遇之何以傳之【反應遇字傳字】苟遇矣非以道傳道以心傳道也【正說心相遇則可以聞而知之】是𨿽上下數百載間【湯文孔子相去各五百載】謦欬寂寥影響不接【耳不聞了謦欬字莊子欬音防猶聲音也】而一脈貫通固已領防於無言之表【以心聞道】又何必口授耳聽而後謂之聞目擊首肯而後謂之知也哉【抑問聞知二字說得響】孟軻氏七篇之終論湯文孔子相去五百餘載皆謂其聞而知之【見本題注】豈不以湯文孔子之聞道𨿽在五百載之下湯文孔子之知道則在於五百載之上【說聞知二字分曉】向使湯之心而不疊與堯舜遇文王之心而不疊與湯遇孔子之心而不疊與文王遇【遇字是主意詳見題意】何以一聞之頃而遽知此道若是之微耶【反說聞知二宇有力】遇之於心萬古如一日【正說遇字遇則聞而知】不遇於心勿求於聞可也【反說遇字不遇則不聞而不知學孟子不得於心勿求於气句法】此不傳之傳所以爲傳之妙也【應破題語】湯文孔子聞知如何請得以廣其說嘗讀韓子原道一編【舉此爲證】觀其論列聖相承所傳之道有曰堯以是傳之舜舜以是傳之禹禹以是傳之湯湯以是傳之文武周公文武周公傳之孔子【見韓原道全文破題傳字本此】竊怪夫堯舜禹聚防精神於一堂之上【堯舜禹君臣也王褒聖主得賢臣頌聚精防神相得益章】文武周公啟佑繼承於一家之

中【文武周公父子也書丕顯哉文王謨丕承哉武王烈啟佑我後人咸以正罔缺】其見親見其言親言固可謂之傳矣【以上且說禹之於堯舜周公之於文武是見而知者固可以傳道】湯文相去世代逾逺周孔窮通聲迹已殊而亦謂之傳何歟【由湯而至文王五百有餘歲由文王至於孔子五百有餘歳周公達而在上孔子窮而在下此數聖人相去已逺不如當時親見者亦謂之傳道何也】吁此其所以爲不傳之傳也【應破題傳其不傳字】天下之事從其有而近其有則易取其無而納以有則難【說遇字一正一反下用奧論文前篇亦用此二句】況以道相傳而傳於不相遇者耶【反說傳字遇字有力】舉珠玊以授無指而責其不玩指日月以示無目而責其不仰可乎【設譬此猶以道而傳於不相遇者】若夫手與目具者惟恐吾之不授不示也授則受示則睹矣【此猶心與聖人相遇者】不惟授而後受示而後睹也𨿽不授之猶將取之𨿽不示之猶將窺之【此猶不求傳道而道自傳】何則彼固有以遇之也【歸在遇字上】手與珠玊遇則其取不可禁目與日月遇則其睹不可閉【以上皆是出入古文說得遇字透徹】大哉遇乎其吾道一脈之所繋乎【歸在主意上來】夫心不遇焉𨿽同堂合席何啻藩墻爾汝之不相入【反說遇字心不遇𨿽見之亦不知道】心苟遇焉將神交意契於千萬世之下而又安有毫髮之差也【正說遇字心相遇𨿽聞之亦可知道】何也【再喚起上意】遇而非傳也【主意】夫惟遇而非傳是以傳而必遇【轉過上文辧論】世固有終身疲道路或不盡知其險要【用舉譬此比見知者】而指山畫谷者乃得於不出戶之儒【此比聞知者老子不出戶而知天下】把手論交情者或不盡知其辭色【此比見知者】而洞見肺腑者乃出於未傾蓋之士【此比聞知者見前漢防傾蓋如故以上四句襲黃萬里見知聞知論在前集】此所謂遇之眞也【歸在遇字上】湯之於堯舜文王之於湯孔子之於文王其殆疊相遇之眞歟【見本題注應遇字】不然何其遇而順順而契也【亦是用顏子論文】彼其所謂遇者【下論遇字】非謂前者之言能啟人而後者之聽能聽人也【指見而知之者】言而能啟人之聽也【傳上文】則丹朱聽之矣【堯之子丹朱不肖】商均聽之矣【舜之子商均亦不肖】管蔡之徒聽之矣【周公之兄管叔蔡叔皆不賢】何爲不傳之父子兄弟而傳之五百載之後也【謂當時見者不如聞者之心相遇也見本題注】然則前聖之傳傳不以言後聖之傳傳不以耳【傳道不在口耳之末】傳不以言則言者心也傳不以耳則耳者亦心也【傳道在乎心之相遇】以前聖之心觸後聖之心是惟無合合則遇矣【應主意遇字】精一允執堯舜未嘗口以授之湯也【書大禹謨人心惟危道心惟微惟精惟一允執厥中】而執中之防湯自與堯舜不約劑而合【孟子湯執中立賢無方】則湯之心其所以知堯舜者久矣湯與堯舜固一遇也【湯去堯舜五百餘歳而其心相遇故聞而知之】日新又新湯未嘗口以語之文王也【大學湯之盤銘曰苟日新日日新又日新】而不已之運文王自與湯不符璽而契【中庸詩云維天之命於穆不已蓋曰天之所以爲天也於乎不顯文王之徳之純蓋曰文王之所以爲文王也純亦不已】則文王之心其所以知湯者素矣文王與湯又一遇也【文王去湯亦五百有餘歳而其心相遇故聞而知之】作爻重易文王未嘗口以告之孔子也【漢藝文志文王以諸侯順命而行道之於是重易六文作上下篇孔氏爲之彖象繋辭文言序卦之屬】而繋辭之作孔子自與文王不印券而侔【史孔子世家孔子晚年而喜易序彖繋象說卦文言又見上注】則孔子之心其所以知文王者非一日矣孔子與文王又一遇也【孔子去文王亦五百有餘歳而其心相遇故聞而知之】不求堯舜於堯舜而求此心之堯舜不求湯於湯而求此心之湯不求文王於文王而求此心之文王【此數語警防應冒子耳不可得而聞所以聞者心也】則遇者眞而傳亦得其眞矣【應遇字傳字】五百載之前此一道也五百載之後亦此一道也已往之聖此一道也未來之聖亦此一道也【總本題之意文勢滔滔】有先知焉知則無先有後知焉知則無後【四句純用先儒語證知字切】此不傳之傳所以常聞於不聞之聞也【應主意總結】昔子貢常有言曰夫子之文章可得而聞也夫子之言性與天道不可得而聞也【舉此一聞字爲證見論語公冶長篇】夫文章性天本非二道【引上文辧論】子貢聞之以耳而不聞之以心此所以但知文章之可聞遂謂性天之不可聞也性天之外豈有所謂文章也哉【子貢徒以耳聞夫子而不以心聞夫子】吾甚悲夫子貢日與夫子相接而日與夫子不相遇也【貶子貢之心不與夫子遇故不知道】若夫如愚之回則領防之固已久矣無他回之心與夫子遇也賜如回則聞一以知十矣【抑子貢不如顏回語公冶長回也聞一以知十賜也聞一以知二】參如回則無孝經矣【抑曾子不如顏淵曾子名參志在孝道故孔子因之以作孝經】門人如回則無論語矣【抑門人不如顏淵論語序魯論語二十篇皆孔子弟子記諸善言也】人人皆如回則無六經矣【抑諸人皆不如顏淵孟子序孔子自衛反魯云云乃刪詩定書繋周易作春秋又家語定禮理樂】有經而道猶不傳何也【再喚下意】嗚呼【應上】文王之後有孔子矣孔子之後斯道散於百家蕩於末流耶朋邪詖異幅裂鼎沸莫敢誰何不有孟子孰從而嗣其脈哉【出入劉屏山文就孔子上過孟子來】其曰找欲正人心息邪說又曰我欲承三聖【並見孟子滕文公篇三聖指禹周公孔子】此時此心蓋不特與孔子遇且與文王遇不特與文王遇且與湯遇與堯舜遇矣【謂孟子之心與數聖人相遇】無有乎爾自知何甚明而自任何甚毅耶【本出處下文由孔子而來至於今百有餘歳去聖人之世若此其未逺也近聖人之居若此其甚也然而無有乎爾則亦無有乎爾】軻之聞蓋異乎人之所聞矣【取孟子】不然原道何以復繼之曰孔子傳之孟軻【見韓原道孔子傳之孟軻軻之死不得其傳焉】然軻死不得其傳之言則又驗矣吾亦未敢以是而疵韓子之說也【見上注繳上文】吾嘗謂道之傳與不傳系乎心之遇與不遇【引上主意】而心之遇與不遇有天焉君子不徒謂人也【過天字做論余意】何者道之大原出於天【見董仲舒防】天無心以道爲心聖人無心以天爲心【程子雲天地之常以其心普萬物而無心聖人之常以其心順萬事而無情】惟其以天爲心故亦與天相遇【防天字】五百載而聖人始生【見題注】非聖人之難遇也心之難遇也非心之難遇也天之難遇也【歸在天字上】故曰孔子聞諸文王文王聞諸湯湯聞諸堯舜堯舜聞諸天【用誠齋易序語證天字切】各五百載而始以心遇天豈嗇其遇哉【喚下意】吾是以益悲夫此心之難遇而聖人之不世出也【應心之難遇以天之難遇也】吁聖人𨿽不世出豈無疊遇聖人之心於千百世之下者【自任甚重】謹論

形容題意格與黃龍友湯文孔子聞知論同意

君子之教如時雨論

陳自然出處【孟子盡心上孟子曰君子所以教者五有如時雨化之者南軒解云言如時雨之造化萬物也今夫物之萌者欲發甲者欲拆於是時也而雨及之則物皆得以遂矣蓋不先不後當其可而適與之防無待於彼之求也】

立說【聖賢之教人迎其所有而與之相遇則其天機躍然時雨及物迎其方發而與之相遇則其生意勃然聖賢之造化學者亦猶天之造化萬物皆要與時相遇而後其功易成也】

批云【意脈本之南軒字面得之東萊發越透徹反覆抑揚讀之使人灑然如親承時雨之

教】

論曰道以遇而後傳【聖賢教人迎其所有而與之相遇而後可以傳道】此聖賢造化學者之妙也【造化見時雨意】夫聖賢一造化也【聖賢教人如時雨及物一般】造化澤物之功不能違乎時【雨之及物當其方發之時而潤之】則聖賢教人之術何獨不以時而造化乎【君子之教人亦當其可教時而教之】然時原於順順原於遇【應破遇字用東萊顏子論文】遇則道可傳不遇則不可傳矣【一正一反說應傳道字】故聖賢之教學者每迎其所有而不彊其所無【迎其所有如人有受道之資而我能啟發之是相遇彊其所無如人無受道之資而我彊誘化之是不相遇】從其有而迎其有則與之相遇而其功易【搬上文迎其所有字正說】彊其無而納以有則與之不相遇而其功難【搬上文彊其所無字反說】有如人心之善已萌天理之機已露【自此以下是說自從其有而迎其有一段】於是以吾之天觸彼之天一啟沃之而其天躍然【書說命啟乃心沃朕心】殆猶天之生物也【遇如時雨意】於芽萌甲拆之時而沛之以時雨【用南軒議論發明見題注】物與雨相遇而不相違而物之生意勃然矣【應遇字違字而教之及時則有功】夫苟機之未至【自此以下說彊其無而納以有一段】而求以啟發之善之未萌而彊以誘化之彼固與道不相及也【不相遇了】又安能與吾教相浹洽哉【浹洽字見時雨意教之非時則無功】此孟子以時雨言君子之教【說出本文】蓋謂之時則遇矣【主意遇字】旣遇則教之入也易爲功【繳盡冒子意】君子之教如時雨請以是論夫時之義大矣哉【喝出時字議論】交相遇謂之時【照破題遇字】當其可謂之時【記學記當其可之謂時】不先不後謂之時【書徵先時者殺無赦不及時者殺無赦】天下之事時之未至聖賢不能先時而必爲時之旣至聖賢不能後時而不爲【以上反覆辧論時字】況夫以道傳人而不適其時可乎【照破題傳道字】人心𨿽有可化之機聖賢𨿽有能化之道【說教意生下文】然時未至則機未露𨿽有善道不能速化矣【反說時字本出處解云艸木之生播種封植人力已至而不能自化所少者雨露之滋耳及此時而雨之則其化速矣教人之妙亦猶是也】何則未遇故也【照主意遇字】遇則不相拒【應冒子從其有而迎其有則與之相遇而其功易】不遇則不相受也【應冒子彊其無而納以冇則與之相拒而其功難】使彼學者而未遇乎時之可【反說遇字】𨿽父兄不能發其端𨿽師友不能引其進【時未遇則不可以教】吾固諄諄然誨之【抑詩誨爾諄諄】固循循然誘之【語孔夫子循循然善誘人】徒見其相扞格爾徒見其相拂戾爾【扞格拂戾皆是不相入貌】今夫天之於物也亦惟其時而已【過時雨上來】春而木以生夏而苗以長【此是庶物生長之時】於斯時而雨之則木且然華苗且芃然實矣【物與雨相遇則成功易】何則時固易然也【歸在時上】向使雨於秋而求夫木之華雨於冬而求夫苗之實【此非庶物生長之時】𨿽日潤之不可得也【雨不與物相遇則成功難】然則不遇夫生長之時𨿽造化不能以成潤物之功【雨不遇時且無功】孰謂不遇夫可教之時聖賢能得夫學者之化哉【教不遇時又何益】昔者作易聖人知幹之爲幹有雲行雨施之象焉【易乾卦雲行雨施天下平也】而於幹之進徳修業必以及時言之【同上君子進徳修業欲及時也】而時過然後學記禮者亦深以是爲學者戒【記學記時過然後學則勤苦而難成舉二時字證題】蓋時之不及固無以爲進修之本【中上文乾卦時字】而過時而學不特學者勤苦而難成而教者亦徒勞而無功矣【申上文學記時字舉此二時事一正一反繳題下意】嘗觀夫子之爲學也【引夫子時事講】自十有五而志學此一時也三十而立此又一時也至於七十不逾矩則又一時也【語爲政第二吾十有五而志於學三十而立云云七十而從心所欲不逾矩】夫聖人具生知之性抱誠明之資其於學也猶有次序先後之時而況學者之學聖人乎【引聖人學者身上】使其當灑掃應對之時【語十九小子當灑掃應對進退】而教之以致知格物之功【應時雨意】是不種而漑也【大學致知在格物當灑掃應對是小學時致知格物是大學時】當離經辧志之時【記學記古之學者比年入學中年考校一年視離經辧志】而教之以治國平天下之事【大學國治而後天下平離經辧志是小學時治國平天下是大學時】是未耕而獲也【應時雨意以上皆反說】君子之教異於是【自此以下正說】彼方惛惛也吾不彊之以昭昭【惛惛不明貌昭昭光明貌用孟子以其惛惛使人昭昭字】彼方聵聵也吾不責之以灼灼【瞶瞶不明貌灼灼光明貌以上二句說教人要及時意】彼惟芽蘗可復也吾始從而滋沃之彼惟枝葉可養也吾始從而沾漑之彼惟根實可食也吾始從而潤澤之【以上數句解如時雨意】以已之有迎彼之有有者自有無益之者【用古文照冒頭迎其所有字】卽我之覺覺彼之覺無覺之者【亦是用古文亦借用孟子以先覺而後覺字】蓋至是學者之心與道遇教者之心與學者遇【應破題遇宇】不待求望不假問答【形容遇字意】此一天也彼一天也【應冒子天字】以天觸天【應冒子以吾之天觸彼之夭】鶴鳴而子和也【易繋辭鶴鳴在陰其子和之】鼓琴而響應也【亦如上句意比並遇時之意】其心油然非勺水之爲漑也【中庸今夫水一勺之多形容時雨意】其機勃然非揠苗以爲長也【孟公孫丑上宋人有憫其苗之不長而揠之者芒芒然歸謂其人曰今日病矣予助苗長矣形容時雨意】天下雷行物與無妄【易旡妄卦云云形容時雨意】泉源混混放乎四海【孟子離婁下源泉混混不捨晝夜盈科而後進放乎四海形容時雨意】斯其所以爲君子之教與【歸教上】斯其所以爲時雨之教也歟【歸時雨上】嗚呼此吾夫子告顏子以天下歸仁之日【語十二顏淵問仁子曰克己復禮爲仁云云一日克己復禮天下歸仁焉】語曾參以吾道一貫之時也【語四子曰參乎吾道一以貫之孔門諸弟惟顏曽二子之心與夫子之心相遇故可以傳道此論皆得前輩諸儒大有發明只用顏曽二子事作二句繳結尢見老成】是教也無問無答以問答求之教則淺非言非語以言語詰之教則末【推廣題意】學者能以吾之天感聖賢之天力到功深超然領略【應前天字】天髙地下吾性湛也雲行雨施吾性防也【明道先生語略云云】舞雩之風【語十一曰防爾何如鼓瑟希鏗爾捨瑟而作曰暮春者春服旣成冠者五六人童子六七人浴乎沂風乎舞雩詠而歸】當春之雨【杜詩好雨知時節當春乃發生】有不足以諭其樂【以上數句皆用古文】不然則自昏昏其見自昧昧其天雨露之潤不足以勝斧斤之尋而牛山之木濯濯矣【孟告子上牛山之木嘗美矣以其郊於大國也斧斤伐之可以爲美乎是其日夜之所息雨露之所潤非無萌蘗之生焉牛羊又從而牧之是以若彼濯濯也】心地茅塞【孟子盡心下今茅塞子之心矣】私欲荊榛【私欲之蔽如荊榛之塞】吾見子之苗稿矣【注見前】𨿽有時雨之教烏乎施【反繳句健語老】謹論

二篇皆以遇字爲字面同一議論比而觀之可以觸類

合二爲一格與張宗堯舜之知急先務論同意

教人得人謂忠仁如何論

程果行出處【孟子滕文公上堯以不得舜爲已憂舜以不得禹臯陶爲已憂云云教人以善謂之

忠爲天下得人者謂之仁】

立說【朱文公孟子集注云教人以善𨿽有愛民之實然其所及亦有限而難久惟若堯之得舜舜之得禹臯陶乃所謂爲天下得人者而其恩惠廣大教化無窮此其所以爲仁此篇本此立說謂教人以善固足以見堯舜愛天下之心然教可行於一時而不可以必行於後世堯舜憂其教之窮吾之愛亦與之俱窮必欲得舜禹臯陶以寄其愛於無窮而後已初不以吾身有窮之愛而廣天下無窮之憂惟其有憂天下之心而後有以見堯舜愛天下之心】

批云【文意相生一起一伏發盡朱文公底蘊筆力老蒼決非少作】

論曰不觀聖人憂天下之心【包爲天下得人謂之仁】無以知聖人愛天下之心【包教人以善謂之忠謂教人之愛其忠止於一時得人之憂其仁及於異日必有得人之仁斯可以見教人之忠也】蓋聖人之心不敢以已之愛爲已盡而常以已之憂爲未盡也【接上憂愛二字說去謂教人之忠易盡而得人之仁無窮】知所以愛天下未知所以憂天下【徒知教人而不知得人】則吾恐吾之愛可以行於愛之所及而天下之憂固已伏於愛之所不及矣【以教人爲忠止及一時是謂愛之所及不以得人爲仁及於後世是謂愛之所不及】我思古之聖人其待天下何厚也【暗指堯舜】其所以輔之翼之振徳之者【說教人意出處上文云放勲曰勞之來之匡之直之輔之翼之使自得之又從而振徳之朱子集注云輔以立之翼以行之使自得其性矣又從而提撕警覺以加惠焉不使其放逸怠惰而或失之】夫亦曰民吾民也吾之所當愛也吾知盡吾之心而已然使天下後世而皆如吾心之所期則聖人亦可無憂矣【謂使異日皆能如今日教人之意則不必得人了】柰之何其不然【轉歸主意】聖人有憂焉【因愛字入憂字過得人意以下說爲天下得人者謂之仁】憂之如何憂其愛之窮而吾之心不能以自達於天下也【謂教人之忠可行於一時而不能必行於後世】以聖人愛天下之心而至於不能以自達【傳過上句】苟不得人以寄其愛於無窮則聖人之心豈不遂窮於此哉【苟不得人以寄吾愛天下之心則教人之忠亦止於一時而已】嗚呼吾於是而知堯舜氏之心【只一句歸堯舜語極簡徑可法】教人得人謂忠仁如何孟氏子其知之矣敢問如之何而謂之忠【設問忠字】曰【答忠字】盡已之謂忠【朱文公集注云盡已之謂忠如心之謂恕】如之何而謂之仁【設問仁字】曰【答仁字】愛人之謂仁【孟子盡心上仁者愛人】然天下之理以已而愛人者其愛小【指教人以善接上愛字說主意】以人而愛人者其愛博【指爲天下得人】愛之小者其愛爲易窮【教人以善及於一時】愛之博者其仁爲無窮【爲天下得人及於異日】非已之愛無窮也【斡一轉喚下意】一已之愛有窮而寄其愛於人者無窮也【愛人有窮是教人寄其愛於無窮是得人應冒子得人以寄其愛於無窮】知聖人愛天下之忠而不知聖人憂天下之仁則聖人之志荒矣【應破題不觀聖人憂天下之心無以知聖人愛天下之心】聖人以一身而任天下之寄【以下應冒子古之聖人其待天下何厚也一段】環視宇宙之內苟有一民之不協於極【書洪範不恊於極不罹於咎】不得以自遂其性命之正者【易乾卦各正性命保合太和】聖人之心豈安哉【應聖人有憂天下之心】使聖人之心而不在於斯人也則亦已矣【反說憂天下意】若果畏天命而悲人窮也【轉歸正憂天下意韓愈諫臣論若果賢則固畏天命而閔人窮也】則其所以愛利斯人之心始不能以自己於言而後吾之教始行【說教人以善謂之忠】吾之教行而後吾之愛始達【將上文斡轉應愛天下字】使吾愛天下之心得與吾之教相繼於無窮是固聖人之心也【以上應冒子使天下後世而皆如吾心之所期則聖人亦可以無憂矣】然教可行於一時而不能以必行於後世吾之教窮而吾之愛亦與之俱窮【謂教人以善之忠易窮爲天下得人之仁無窮】知其窮而不知憂其窮則是吾之仁亦窮矣【以上應冒子聖人有憂焉止苟不得人以寄其愛於無窮一段文意展轉相生一起一伏】是以聖人之治天下不遺天下以教【指教人以善謂之忠】而遺天下以仁【指爲天下得人者謂之仁】蓋教人之忠固所以盡吾身之責【應冒子聖人愛天下之心】而得人之仁乃所以盡天下後世之責【應冒子聖人憂天下之心】不以吾身有窮之愛而廢天下無窮之憂玆其爲聖人之盛心哉【以憂愛二字反覆議論愈讀愈有味】是心也蓋堯舜氏之心也【串上心字過本題】當是時也【敍堯舜之時以下且說教人意】五教敷矣【書舜典敬敷五教在寛】聲教曁矣【禹貢朔南曁聲教訖於四海】命契而教以人倫矣【孟子滕文公上使契爲司徒教以人倫父子有親君臣有義夫婦有別長防有序朋友有信連用三个教字】吾想斯人涵泳於道教之內者皆康衢之童擊壤之老比屋可封之俗也【列子仲尼篇堯遊康衢聞兒童謡曰立我烝民莫匪爾極又通歷有老人擊壤於路曰日出而作日入而息帝力何有於我哉後漢王莽傳堯舜之民比屋可封】其忠厚气象去之數千百載尙可想見【且稱美教人以善處】當時之人無得而名焉【要引下面兩忠字來】所可得而名者曰忠信無倦而已曰忠利之教而已【苟子堯問忠信無倦天下自來又虞舜有怛之愛有忠利之教以上自五教敷矣至此講教人以善謂之忠】嗚呼吾於此而見堯舜之忠也亦於此而見堯舜之仁也【引忠字過仁字】人見其愛天下也而堯舜之心則曰我何愛也吾之愛𨿽無窮而吾之憂亦無窮【又自愛字過憂字愛天下是教人以善憂天下是爲天下得人】何也【喚下意】憂其愛之窮也【轉歸得人上時時拈出憂字愛字愛字照主意】吾之教敷矣豈無尙有未敷者乎【再演前敷教事含得人意】吾之教曁矣豈無尙有未曁者乎【再演前曁教事含得人意】吾之教有親有義有別有序有信矣又豈皆有親有義有別有序有信乎【再演前教人倫事含得人意注見前】凡前日之所以愛天下之心皆轉而爲今日憂天下之心【將愛字轉歸憂字】惟其有憂天下之心而後始足以見其愛天下之心【又將憂字轉歸愛字照破題意展轉相生如盤中走珠】故方其未得舜也所憂者舜而已【應憂字本文堯以不得舜爲已憂】旣得舜則吾之教寄於舜矣舜之仁卽吾之仁也【得舜則教人之心寄於舜而堯之仁無窮】方其未得禹也所憂者禹而已【應憂字本文舜以不得禹臯陶爲已憂】旣得禹則吾之教寄於禹矣禹之仁卽吾之仁也【舜得禹則教人之心寄於禹而舜之仁無窮】方其未得臯陶也所憂者臯陶而已【應憂字本文見上注】旣得臯陶則吾之教寄於臯陶矣臯陶之仁卽吾之仁也【舜得臯陶則教人之心寄於臯陶而舜之仁無窮以上三股講爲天下得人謂之仁】教人之忠止於一時之仁得人之仁則可以爲萬世之仁【終篇議論只是說此二句】使堯舜之心而曰吾之仁博施矣濟眾矣【語第六如有博施於民而能濟眾何如可謂仁乎子曰何事於仁必也聖乎堯舜其猶病諸】而且諄諄然命之也【用孟子萬章語】則是堯之仁止於七十年舜之仁止於五十年何以至今無窮哉或曰愛天下者堯舜也憂天下者亦堯舜也【前面因愛字歸巖廊憂字上】黃屋之非心【文選範蔚宗詩黃屋非堯心】巖廊之恭已【前董仲舒防制虞舜遊巖廊之上垂拱無爲】然則憂耶樂耶【今又因憂字歸在樂字上】曰未得人以前則此憂在於堯舜旣得人以後則此憂在於舜禹臯陶【說得極是分明】吾觀舜之徽五典【舜典愼徽五典】禹之宅百揆【同上咨四嶽有能奮庸熈帝之載使宅百揆曰伯禹作司空】臯陶之明刑【禹謨帝曰臯陶汝作士明於五刑以弼五教】此教人之忠也亦得人之仁也【繳題意】學者知堯舜之先天下之憂而憂當知堯舜之後天下之樂而樂【末用範仲淹嶽陽樓記先天下之憂而憂後天下之樂而樂語繳結有味】謹論

合二爲一格與程果行教人得人謂忠仁論同意

堯舜之知急先務論

張宗出處【孟子盡心上孟子曰知者無不知也當務之爲急仁者無不愛也急親賢之爲務堯

舜之知而不徧物急先務也堯舜之仁不徧愛人急親賢也】

立說【聖人以身任天下之重凡天下一事一物之不得其理皆聖人責也然天下之事無窮一人之力有限以有限之力豈能應無窮之事聖人是以黙察夫先後緩急之宜舉天下之大而與賢者共之是不以天下累其身矣非知之大者歟】

批云【終篇行文有法度中間用事有綱領眞可爲後學矜式】

論曰聖人以身任天下【說堯舜以一身任天下之事】而不以天下累其身【先務之急在於親賢以天下之事與賢者共理之方是不累其事】必有見於大者矣【知親賢方是智之大處】蓋聖人出而與世接【順說與原題相應】凡天下一事一物之不得其理者聖人蓋深憂之【謂天下之務甚眾皆在聖人身上亦與原題相應】是聖人以身任天下矣【應破題聖人以身任天下句】然聖人以天下自任【轉上文】而天下之求於聖人者無窮【引下文】以有限之力應無窮之求【總上兩句天下之事如此其多獨力如何理防得】則將求徧天下之事物而求以安之無乃以天下自累歟【天下事都要事事自去理防則不勝其勞徧周也用本文而不徧物之意應破題不以天下累其身句反說】聖人之知蓋知乎此【歸智字說】是故深居夫事物之表而黙察夫先後緩急之宜【說出題上急字先字】舉天下之大而與賢者共之【說知者無不知也當務之爲急仁者無不愛也急親賢之爲務】則吾𨿽不必以身應天下而任天下之責塞矣【應破題聖人以身任天下不以天下累其身意】嗚呼此則堯舜之所以用其知也【舉本文歸在堯舜之智上】夫以堯舜之知而求以徧天下之事物豈有難能者哉【反說堯舜之智而不徧物意】然聖人不汲汲於彼而乃以親賢爲急其用知之大者歟【不急於徧物惟急於親賢此則爲堯舜之智】堯舜之知急先務請申孟子之論蓋聖人爲天下事物之宗主也【應冒子聖人出而與世接意】一民之不得其所一物之不得其宜皆歸其責於聖人【應冒子凡天下一事一物之不得其理者聖人深憂之】聖人不爲天下則已聖人而苟有意於天下其能以身辭其責乎【疑辭下應冒子是聖人以身任天下矣】然天下至眾而一人至寡也【轉歸本意】勞者欲息擾者欲定獘者欲新而不振者欲起【形容天下之望聖人者如此其眾】聖人方以身任之而天下之求於我者方來而不已【應冒子聖人以天下自仕而天下之求於聖人者無窮】嗚呼亦觀其知之處此而已矣【歸知字上應冒子聖人之知篕知乎此】夫匹夫之不被澤成湯不憂而伊尹憂之【孟萬章伊尹耕於有莘之野云云思天下之民匹夫匹婦有不被堯舜之澤者若已推而納之溝中其自任以天下之重如此】西土之蠢不靖成王不憂而周公憂之【書大誥周公相成王云云有大艱於西土西土人亦不靖越玆蠢】蓋湯成王不憂天下而憂伊尹周公之未用也【以上說湯與成王能以親賢爲先務可謂之知】後世以一人之知欲徧天下而每有不徧者焉【引古者事過後世謂古者能任賢故可以周知天下之事後世不任賢故不能周知天下之事】廟謨雄斷光武非不足言知也【光武本紀贊明明廟謨﨣﨣雄斷】而三公不任事歸臺閣天下之事有遺於廟謨之外者多矣【後漢仲長統傳光武慍先世之失權忿彊臣之竊命矯枉過直政不任下𨿽置三公事歸臺閣自此以來三公之職備員而已】聰明天縱太宗非不足以語知也【太宗本紀爲人聰明英武有大志又陸贄奏議太宗以天縱之才有神器之重】而身兼將相下行臣職天下之事有出於聰明之所不及者多矣【唐張行成傳帝嘗謂羣臣曰朕爲人主兼行將相事豈不是奪公等名云云行成上疏曰云云左右文武誠無將相才奚用大庭廣眾與之量校損萬乘之尊與臣下爭功哉以上謂光武太宗不能以親賢爲先務故不足以言知】嗚呼盍亦於聖人之所以用知者觀之乎【轉歸本題堯舜事上來】讀書而至於堯典【防他用事只把堯舜二典來鋪敍尢見手段以下敍堯事】自親九族至和萬邦皆其治之綱目也【堯典以親九族九族旣睦平章百姓百姓昭明協和萬邦】自授人事以至憂洪水皆其時事之至切者也【同上敬授人時又湯湯洪水方割】堯旣以身任之胡不以身親之【反下應以身任天下意】而明峻徳命羲和咨四嶽若有憂焉何哉【疑辭又歸在親賢上堯典克明峻徳以親九族又乃命羲和又帝曰咨四嶽注四嶽卽上羲和之四子分掌四嶽之諸侯羲和羲叔和仲和叔】讀書而至於舜典【以下敍舜事】自徽五典至賓四門皆其治之體統也【舜典愼徽五典五典克從又賓於四門四門穆穆】自嗣位至輯五瑞皆時事之不宜緩者也【同上三載汝陟帝位又輯五瑞注舜斂公族伯子男之瑞圭璧】舜旣以身任之胡不以身親之【反下應以身任天下意】而內命九官外命羣後有能之咨汝往之命若不容緩又何哉【疑辭歸在親賢上同上舜曰咨四嶽有能奮庸熈帝之載云云帝曰汝往哉九官禹稷契臯陶垂益伯夷防龍又羣後四朝】嗚呼此則聖人所以能用其知者也【惟其親賢所以爲知】吾觀懷襄之患聖人視天下若已溺之【再說堯舜先務之急在於親賢上堯典湯湯洪水方割浩浩懷山襄陵又孟子禹思天下有溺者由已溺之也】百谷之未播聖人視斯民若已饑之【舜典帝曰棄黎民阻饑汝后稷播時百谷又孟子稷思天下有饑者由已饑之也又見下注】五品之未遜聖人之視斯世若已陷之【同上帝曰契百姓不親五品不遜汝作司徒敬敷五教在寛又說苑堯存心於天下加志於窮民云云有一民饑則曰此我饑之也有一人寒則曰此我寒之也一民有罪則曰此我陷之也】曷嘗不以天下自任【應冒子以身任天下意】而一則曰用人二則曰用人【應冒子不以天下累其身意堯𨿽遭洪水用禹以平之則天變不足爲堯累舜𨿽有饑民用稷以養之𨿽有頑民用契以教之則世變不足爲舜累】聖人蓋有見乎一人之知不足以徧天下也必矣【敍本文】而先後緩急必致力於其大者焉【見堯舜智之大處只在親賢上應冒子黙察先後緩急之宜】故曰堯以不得舜爲已憂舜以不得禹臯陶爲已憂聖人不憂天下而以爲天下得人爲憂【用此數語繳上意最切題見孟子滕文公上堯以不得舜爲已憂舜以不得禹臯陶爲已憂云云爲天下得人者謂之仁】嗚呼

其善用知者歟其知務之當先者歟【歸在知上先務只在親賢是謂智】後世論堯之知曰神舜之知曰大亦旣知聖人矣【史記帝紀帝堯者其仁如天其智如神又中庸舜其大智也與】而又舉天下之功而歸之聖人曰無能名曰有天下而不與【論語泰伯子曰大哉堯之爲君也云云蕩蕩乎民無能名焉又孟滕文公君哉舜也巍巍乎有天下而不與焉證不以天下累其身意】聖人豈自處於無事而忘天下者哉【設難回喚下意】以身任天下不以天下累其身其惟堯舜歟𨿽然孟子之言主於仁而言也【見本題注】夫言仁而先其知孟子善論聖人者歟【孟子本文先說堯舜之知後說堯舜之仁】蓋昔者臯陶之爲帝謨旣曰知人安民矣【書臯陶謨臯陶曰都在知人在安民】至於九徳而下則皆知人之事而安民累不及焉何哉【設難同上臯陶曰都亦行有九徳云云臯陶曰寛而栗柔而立願而恭亂而敬擾而毅直而溫簡而亷剛而塞疆而義彰厥有常吉哉】蓋孟子言仁不言仁而言知臯陶言安民不言安民而言知人聖賢之言是或一道也【臯陶之言知人卽孟子之言知臯陶之言安民卽孟子之言仁】後世謂臯陶以知爲帝謨【舉此一智亦切揚問明臯陶以其智爲帝謨殺身者逺矣】愚於此尢信謹論

前篇謂教人之忠爲易盡得人之仁爲無窮必須得人而分吾教人之憂

此篇謂徧物之智爲難盡親賢之仁爲易周必須親賢而爲吾先務之急

就題發明格與後篇觀乎賢聖天地論同意

君子之志於道如何

黃印生出處【孟盡心上孟子曰孔子登東山而小魯登太山而小天下故觀於海者難爲水遊於聖人之門者難爲言觀水有術必觀其瀾日月有明容光必照焉流水之爲物也不盈科不行君子之志於道也不成章不達朱子釋云此章言聖人之道大而有本學之者必以其漸乃能至也】

立說【謂吾道之大未易以遽至彼欲超詣徑造者殊無下學上達之工夫故君子用心於

斯道以漸而至則未至者亦可至焉頋吾之所志何如耳】

批云【主晦庵循序漸進之說破象山直詣徑造之病深得孟子此章本防有功於後學多

矣筆力老蒼文脈貫通論中之巨擘也】

論曰學有未易以遽至者【聖道之大未可以超詣徑造卽朱子學當以漸乃能至之意】亦在夫人心之而已【心字指志字詩志者心之所之也】學何學也【喚下文】學道焉耳【喝出道字】而道豈易言哉【應破易字】道固未易言也而亦未有終不可至者【申上文又應破至字】特患夫學者之不心乎此也【歸重在志字上】苟其心之心乎道也【貫上心字】一念所發惟此乎在而不間乎其他【志惟在乎道】見之眞而趨之決也積之久而行之力也【說志字意】𨿽斯道之大若未易以遽至【應破題語】而此一心之不息且有必至之理【若有志於道則道必可至】焉用夫超詣徑造以爲髙哉【須要以漸進安可以直到】學道而求爲超詣徑造之髙【又轉過上句學陳止齋文】則有非下學者之事【下學上達是漸進工夫】而道有弗若是易易然者【應主意未易遽至意】曷若決諸吾心之所之【歸在志字上】心惟道之趨則道其終不可至也耶【謂之未易遽至者所以見吾道之大謂之未有終於不可至者所以見立志之堅此文字反覆處】吁道之大未易遽至也【又反應破題語】求道者亦志之耳志於是者必至於是【又歸在志字上】孟軻氏所以爲君子言之【引本文】志在焉則道𨿽難言而豈終難哉【志在於道則道不難至】君子之志於道如何世之君子其亦志軻之所謂志則道矣【舉題處下語亦老健不艸艸】軻長於譬諭者也【便用孟子起連接上文不斷】請以水諭【本出處有觀於海者難爲水之語故原起借此爲諭】水之大未有若海者矣渺渺然歸墟之谷莫可涯也【列湯問渤海之東有大壑焉實惟無底之谷名曰歸墟八紘九野之水天漢之流莫不注之】而百川之能至是豈一朝夕之遽哉【揚學行百川學海而至於海】滿乎其中溢乎其外而後沛乎其莫禦滔滔汨汨而匯於斯也【謂水之至於海亦以漸而進孟若決江河沛然莫之能禦也又禹貢東匯於海匯水之聚也】水𨿽無心而實動物【說志字用前輩議論】其爲物也動則其晝夜不捨而東之海也𨿽謂水之志也亦宜【孟源泉混混不捨晝夜】惟學者之志於道亦然【歸題意】聖人之道之大一海也【下語老聖道之大猶海之大】學不至聖人之道是水不至於海尋常之污瀆耳【反說有力】道之海未易至也望洋者有焉【應破未易至字莊秋水時至百川灌河兩涘諸涯之間不辧牛馬河伯欣然自喜以天下之美爲盡在已順流而至於海望洋向若而嘆北海若曰井蛙不可以語於海者拘於墟也天下之水莫大於海萬川歸之不知何時止而不盈】噫未必其果未易至也特其志之未加耳【應未易至字歸在志字上】昔者聖人之於道蓋自其十五之年已志乎此【用志字切語爲政吾十有五而志於學】自是而立【同上三十而立】自是而不惑【同上四十而不惑】自是而知命耳順以至於從心不逾矩之時【同上五十而知天命六十而耳順七十而從心所欲不逾矩】斯時也聖道其海矣【學至於道猶水至於海】以聖人之爲道亦於其志焉得之【就孔子志上過下意】孰謂學者之不志於斯也而未易遽至之道可以易易言哉【入本題應冒子學未易以遽至】軻蓋未嘗以易言之而怠學者之志【接上易字】亦未嘗以難言之而絕學者之志【又以難字與易字對說】苟志焉則𨿽未易遽至之道吾知其終可至也【應冒子道固未易言亦未有終不可至語】道蓋難言也【先挈道字說題下過大講文脈亦不斷】超乎無物之先而行乎有物之後【莊子自本自根未有天地自古以固存】卽三才而三才在所貫卽萬事而萬事在所統無精粗無鉅細無乎不寓焉者也【以上形容聖道之大處出入先儒議論】聖人者該其體之全防其用之大而曾無虧欠【道之全體大用皆備於聖人之一身】故語道之大者至聖人止矣【荀子禮論聖人者道之極也又中庸故君子語大天下莫能載焉】道止聖人之爲大則其所謂大者毋乃抗之以自孤乎【設疑辧難】聖人未始以其道之大而孤立於天下也【解上文因反歸正學陳止齋仲尼不爲已甚論文法】人皆可能也【中庸夫婦之不肖可以能行焉】志於道一語昭昭然號於人【說出本題】惟懼夫人有未至【應冒子未至字】吾之所至者由之果賜之達【子路之果敢子貢之通達語由也果賜也達】曷嘗不欲一蹴而詣其極而終未獲窺其奧者【一蹴一步也謂學者非不欲一步而徑造聖人之道而終不能見聖道之蘊奧】亦或欲速者累之而卒之移其志【抑二子有超詣徑造之病語欲速則不達】陋巷之子於其心齋限智慮之頃而求所謂道【語顏淵賢哉回也一簞食一瓢飲在陋巷又莊子回曰敢問心齋又回曰墮肢體黜聰明離形去知同於大道】一以夫子爲準的【顏回志孔子之志】終日如愚蓋有循循以進之功【語子曰吾與回言終日不違如愚取顏子有下學上達之工夫】正猶百川學海而至於海者進不止也【應原題百川能至之之語語吾見其進也未見其止也】道豈果未易至哉【應冒子語】君子而求至於道則亦至之而已【在於志上】軻之諭諸人者曰立志曰持志曰志壹曰專心致志【舉孟子數个志字證題孟萬章下懦夫有立志又公孫丑上持其志無暴其气又志壹則動气又告子上其一人專心致志惟奕秋之爲聽】其所以立是志者亦立於道耳道外非吾志也【以上解孟子之立志在於道】其所以持其志者亦爲道持之耳捨道則志不在是也【以上解孟子之持志在於道】志惟壹則純乎道不少雜焉而蹶趨於血气之馳也【以上解孟子之志壹亦在於道孟公孫丑今夫蹶者趨者是气也而反動其心】志惟專則凝於道不少誘焉而望望乎援鴻鵠之弓也【以上解孟子之志專亦在於道孟告子上一人𨿽聽之一心以爲有鴻鵠將至思援弓繳而射之】軻之志若是然也【總孟子上面四个志字】此志壹定二不貳三不參不東以西不南以北【用朱文公敬齋箴語不貳以二不參以三云云】勉焉而非彊揠循焉而非躐等久以持之不倦以終之【皆是循序漸進之意】則仁若未易以遽至也而充其事親之實而至於無一念之非仁則仁之道可至矣【孟離婁上仁之實事親是也】義若未易以遽盡也而充其從兄之實而至於無一事之非義則義之道可盡矣【同上義之實從兄是也】禮智若未易以遽能也而充其節文知斯之實而至於無一節之非禮無一端之非智則禮智之道可能矣【同上智之實知斯二者弗去是也禮之實節文斯二者是也以上三股應冒子道未易以遽至未有終不可至者】身卽道也而吾身之能誠【孟反身而誠樂莫大焉】性卽道也而吾性之能養【孟子存其心養其性】天卽道也而吾天之能知【同上知其性則知天矣】一理徹而萬理融【用伊川語】又孰有見海若而嘆不足以語秋水者哉【應原題以水爲譬意見原題莊子注】至則軻幾於孔矣【謂孟子之志於道幾及孔子蓋原題已用孔子志學事故以孔孟字夾用】軻則幾於孔矣而世之君子不皆軻之學孔也【說孟子以志於道之說誘天下之人】不小吾聖人之道以爲易能【此志失之不及】則大聖人於過髙而謂終不可幾及也【此志失之太過】軻實憂之【孟子欲引而志於道】始之以觀海之難以諭吾道之大若未易以遽至者【見本題注應冒子道未易以遽至】繼之以觀水有術以諭斯道之原有可得而求者【應冒子志於是則至於是】而終之以盈科而進之諭以見學者而志於斯則道未有終不可至者【應冒子一此心之不息且有必至之理】嗚呼君子人歟其亦志軻之志以道孔之道歟【貫合題下文勢圓轉】而吾猶疑夫道有未易言者也【此篇文字最是好從冒子過原題過大講過結尾處一串說去文脈不斷可法】何也軻之言諒爲時之君子發也【此語蓋爲戰國之人設】若告子若萬章若公孫丑要皆有志乎道【三人皆孟子弟子】究其所以質諸軻則醜之問气易於論气者也【孟公孫丑上敢問何謂浩然之气曰難言也】告之言性易於論性者也【孟告子上告子曰性猶杞栁也義猶桮棬也又曰性猶湍水也又曰生之爲性又曰食色性也】章之問舜易於議聖人者也【孟萬章曰堯以天下與舜有諸孟子曰否天子不能以天下與人】道可易乎哉【應冒子易字】如三子者吾意其枵乎其中而騖乎其逺【枵空虛也騖馳驟也】不少得乎道而遽曰道可以立至焉【三子以道爲易至】下學之功不加而躐求上達之事【三子皆有超詣徑造之病而無下學上達之工夫】志則大矣如未足以入道何【貶三子不能至乎聖人之道】此固軻之所憂而有不成章不達之語以警夫求道之君子【見本題注朱子釋云成章所積者厚而文章外見也】噫又豈惟戰國之君子爲然【含譏當世意是學呂中帝王治安之本論尾結又豈特漢事爲然】謹論

就題發明格與前篇君子之志於道論同意

觀乎賢聖天地如何

章祥道出處【揚子修身篇觀乎賢人則見眾人觀乎聖人則見賢人觀乎天地則見聖人】立說【道不可以頓悟也悟道固有其幾而進道必有其序由近之逺由淺入深由小至大當以漸進是必離乎眾人而後可以及賢人及乎賢人而後可以造聖人造乎聖人而後可以參天地蓋有次序者在非可以躐等而進也】

批云【循序漸進之說得之朱子中間議論出入伊洛諸儒非可與直詣徑造者語也】

論曰吾道至造化而極【吾道字包聖賢造化字包天地】學者要不可以頓悟也【由眾人至賢人由賢人至聖人由聖人至天地當循序漸進未可以頓然便悟也悟字有觀意】夫道無終窮【接上道字包聖賢天地意】固非局於淺識者所能知【說觀字意】亦非急於躐等者所能造【說循序漸進意】彼其躐等以進非不可以言頓悟之學【應破題頓悟二字】究其極亦終於茫昧而已【若不以漸而進則所謂觀者終於不知而已矣】何也【喚下意】悟道固有其機而進道必有其序【主意在此兩句】近之而後逺也淺之而後深也微小充之而後可以廣大也【此三句指由眾人而賢人由賢人而聖人由聖人而天地意】未離乎眾而曰我賢者欺也【離乎眾人方可到賢人反是則爲欺誑】未及乎賢而曰我聖者妄也【及乎賢人方可到聖人反是則爲妄誕】未造乎聖而曰我參天地者荒也【造乎聖人方可到天地反是則爲荒怱欺妄荒三字與大講相應】由眾觀賢【進一等】由賢觀聖【再進一等】由聖觀天地【又進一等】庶幾循序觀之亦循序進之【卽前面非可以淺識而知躐等而造之意】而道之妙在我矣【吾道至天地而極】而曾謂欺者妄者荒者之可以得道乎【總前面欺妄荒三个字】子云論道始曰觀賢次曰觀聖又其次終之以觀天地【敍本文語】截乎等級之嚴有如此【一級髙一級一層髙一層】吁學者欲進而觀聖人又進而觀天地可不先自觀賢始【當循序漸進】不然觀我生未能賢於眾焉則去道已逺而於聖人天地吾何以觀之哉【反說有味易觀卦觀我生】觀乎賢聖天地如何請申子云之本防粵自絪緼判而形體均【有天地之气而後有人之形易系辭天地絪緼萬物化醇】形體均而性眞具【有人之形便具天地之性朱文公雲气以成形而理亦賦焉】賢得此道而爲賢聖得此道而爲聖天地得此道而爲天地【謂賢聖天地本同此道】一反觀之【喝出觀字】而賢聖天地之道具焉而謂不可以頓悟何哉【應破題頓悟二字設疑辧難】嗟夫是以天地之性觀道而未以气質之性觀道也【朱文公云有天地之性有气質之性天地之性則純粹至善無智愚無賢否一本而已矣气質之性則稟受不同有昏明有厚薄非可以一防論】論性不論气不備論气不論性不明【性是天地之性气是气質之性眾人賢人則是气質之性聖人則天地之性張橫渠正防云云】性猶水也【以水爲譬】有流而未逺固已混濁則眾人也【眾人之性如水濁中之濁】有流而漸逺方有所濁則賢人也【賢人之性如水淸中之濁】有流而至海終無所污則聖人也【聖人之性如水淸中之淸以上數語見近思錄程伊川云云】聖人卽天地之性𨿽賢人亦未離气質之性【總前面說話】是可泛泛觀之而一蹴可以詣此道乎【應非可以淺識而知躐等而進之說】故必加澄治之力使濁歸於淸則所觀漸明而眾可進於賢矣【澄眾人之濁而漸進賢人之淸亦是用伊川語】復加淵深之功使淸勝夫濁則所觀益明而賢可進於聖矣【由賢人濁中之淸而愈進聖人淸中之淸】苟至於聖則湛然不滓粹然不雜渾然天理之性【聖人之性卽天地之性】徹上徹下其觀殆有不容間者玆其爲漸進之學也【應冒子語道固有其機造道必有其序意】彼欲頓悟以求道者只自恍惚耳自誕謾耳道安在哉【應冒子彼其躐等以進非不可以言頓悟之學防其極亦終於茫昧而已】昔者聖人之立教也【入講道有等級意】自道徳性命降而仁義禮樂【孟子題辭仁義道徳性命之言又離婁上仁之實事親是也義之實從兄是也禮之實節文斯二者是也樂之實樂斯二者】降而文行忠信【語子以四教文行忠信】又降而射禦書數【記六藝禮樂射禦書數】又降而徐行折枝【孟爲長者折枝又徐行後長謂之弟】又降而灑掃應對【記灑掃應對進退下數个降字是學沈渙學道損益論文】是豈淺視吾道而至是耶【疑辭設難】忱悲天下視此道過髙或索之淸靜寂滅之境【此是佛老之學韓原道今其法曰必棄而君臣去而父子禁而相生養之道以求其所謂淸靜寂滅者】而終不見天地賢聖之大全也【歸本題意】譬如行逺必自邇譬如登髙必自卑【中庸君子之道譬如行逺必自邇登髙必自卑】撤籓籬捐門墻去簾陛乃使塗之人一舉足可以觀宗廟之美百官之富豈理也哉【以此比直詣徑造之徒呂與叔詩剖破籓籬卽大家又賈誼防言人主之尊譬如堂羣臣如陛眾庶如地故陛九級上簾逺地則堂髙又語不得其門而入不見宗廟之美百官之富】吁是則聖人之所憂而子云切切爲修身者告也【敍本出處】嘗因子云之論求之昔矣【考防古者】善學道者莫如孔門【用孔門實事】大抵皆以循序進道而未始躐等以求頓悟之學也【應冒子循序漸進躐等頓悟之語】當時從遊三千徒亦眾矣【此說眾人韓顏子不貳過論登孔氏之門者眾矣三千之徒】而賢哉之稱夫子獨爲顏子申美之則知賢於眾者顏子一人而已【此說賢人異於眾人語賢哉回也一簟食一瓢飲在陋巷人不堪其憂回也不攺其樂賢哉回也】𨿽子貢亦曰賜也何敢望回他可知也【語子謂子貢曰女與回也孰愈對曰賜也何敢望回回也聞一以知十賜也聞一以知二】孔門之眾何嘗敢躐等賢者之道而以賢自居哉【以上說觀乎賢人則見眾人】聞一知十有不善未嘗不知顏之自觀亦卓矣【見上注又系辭顏氏之子其殆庶幾乎有不善未嘗不知知之未嘗復行也】以其未達一間之學𨿽謂之亞聖可也【孟子顏淵具體而微又揚子顏子亦潛心於仲尼矣未達一間耳又孟子題辭命世亞聖之大才也】而回也拳拳服膺惟恐失之【中庸子曰回之爲人也擇乎中庸得一善則拳拳服膺而弗失之矣】以至仰之髙也鑽之堅也瞻前而忽後也【語子罕顏淵喟然嘆曰仰之彌髙鑽之彌堅瞻之在前怱然在後】瞠若乎奔逸絕塵之後【莊子顏淵問於仲尼曰夫子步亦步也夫子言亦言也夫子趨亦趨也夫子辧亦辧也夫子馳亦馳也夫子言道回亦言道也及奔逸絕塵而回瞠若乎其後瞠音撐瞪目貌】而視夫子如天之不可階而升回之賢又何嘗躐聖人之道以聖自居耶【以上說觀乎聖人則見賢人語夫子之不可及也猶天之不可階而升也】乃若忠恕一貫【語子曰吾道一以貫之云云曽子曰夫子之道忠恕而已】聖智兼全【孟孔子之謂集大成云云始條理者智之事也終條理者聖之事也】夫子之道亦旣聖矣【孟仁且智夫子旣聖矣夫聖孔子不居】如天之覆也如地之載也固不待觀而見之【見下注】而吾夫子循循工程曾不少足【語夫子循循然善誘人博我以文約我以禮】不惑必四十知命必五十【語四十而不惑五十而知天命】祖述則堯舜也憲章則文武也上律下襲則天時水土也【中庸仲尼祖述堯舜憲章文武上律天時下襲水土譬如天地之無不持載無不覆幬】若聖與仁且曰則吾豈敢【語子曰若聖與仁則吾豈敢抑爲之不厭誨人不倦則可謂云爾已矣】夫子之聖又何嘗不仰觀俯察肯自謂與天地同流乎【以上說觀乎天地則見聖人易系辭仰以觀於天文俯以察於地理又孟子君子云云上下與天地同流】由此觀之孔門之眾希顏子之賢者也【觀乎賢人則見眾人】顏子之賢希夫子之聖者也【觀乎聖人則見賢人】夫子之聖又希天地之所以爲天地也【觀乎天地則見聖人以上三句學通書語士希賢賢希聖聖希天】固非於眾之外有顏之道非顏之外有聖之道非聖之外有天地之道【總上文謂聖賢天地本無二道】而等級次序則有不可紊者耳【應冒子悟道固有其機進道必有其序】使眾不於顏是觀而曰吾觀卽顏果顏之道乎【不觀賢人何以見眾人】外顏而爲孔之觀而曰吾觀卽孔果孔之道乎【不觀聖人何以見賢人】外孔而爲天地之觀而曰吾觀卽天地果天地之道乎【不觀天地何以見聖人】故必眞爲顏是觀而後可以語顏子復焉執焉之事否則欺非賢也道何在【應冒子未離乎眾而曰我賢者欺也通書復焉執焉之謂賢】眞有顏之觀而後可以語孔子性焉安焉之事否則妄非聖也道何在【應冒子未及賢人而曰我聖者妄也通書性焉安焉之謂聖】眞有孔之觀而後可以語淵淵其淵浩浩其天之事否則荒非天地也道何在【應冒子未造乎聖而曰我參天地者荒也中庸淵淵其淵浩浩其天】學道不可以頓悟而以漸進吾於孔門見之矣【應主意頓悟漸進四字】孟軻續孔道之傳者也【引孟子說】其論樂正子之爲人必以善信於此可以觀賢矣【樂正子孟子弟子浩生不害問曰樂正子何人也孟子曰善人也信人也】而美大聖神則未遽許之【同上何謂善何謂信曰可欲之謂善有諸已之謂信充實之謂美充實而有光輝之謂大大而化之之謂聖聖而不可知之之謂神】無他道不可以頓悟故也【又應主意頓悟字】有善信始可言美大大則化而聖矣旣聖始可言不可知之神神則天地矣【見上注謂孟子之言亦有次第等級非頓悟之學】無善信而曰可以聖未聖而曰可以神得非誣且誕之尢者乎【將上文反說證題意漸進之說】子云修身一篇曰眾曰賢曰聖再三辧之而論其所以觀必始乎賢中乎聖卒乎天地【見本題注】其亦得孔孟之遺防而覺天下以漸進之學也歟【總結孔孟事又應主意漸進字】𨿽然未也【推廣題意】有先知焉知則無先有後覺焉覺則無後【用前輩語說觀之一字謂有待於我之觀猶有形迹不待於我之觀是爲造道之妙】有觀之觀又孰若不觀之觀乎【觀是有心不觀是無心】一理徹萬理融又孰爲賢孰爲聖孰爲天地道之屬屬一方寸耳【到此地位是造道之妙處不可得而擬議】此非頓悟之學也漸進之極功也【又應主意】子云所謂擬議形迹之觀乎【抑揚子觀之之說】不然何以卽太擬易【揚雄作大以擬周易】而論聖人參諸身亦曰擬天地【揚子聖人擬天地參諸身】去其擬融其觀【擬則爲有迹去其擬則爲無迹觀則爲有形融其觀則爲無形】要當眞有得於賢聖天地之外【進一步說】謹論

傷今思古格與何贄循良核實之能同意

孝宣舉廉得眞如何論

陳若出處【漢宣帝紀黃龍元年詔曰舉廉吏誠欲得其眞也】

立說【以廉律已乃古者士夫之常不待人主之責實自世變污下廉恥道喪欺僞者多求其廉之眞者寡於是人主之舉廉吏欲得其眞可以觀世變矣吁以廉舉吏意已非古而又使人主致疑於舉者之非眞爲士者能無愧乎】

批云【意有感慨文有曲折說得眞字出其味悠然以長其辭婉然成章此老作也】

論曰以士夫律已之常【以廉侓已乃古者士夫之常未嘗有眞之名】而至勤人主之責實【至漢時欺僞者多於是有舉廉得眞之說實字指眞字】是可以觀世變矣【謂漢世不如古】夫人之一身關於綱常者爲甚大【接上律已之常說得開濶】則凡我之所當爲者豈必待上之人有所爲而然哉【設難謂廉乃常事奚待人主之責實】自義利取捨之戒不明【解說世變意】而寡廉鮮恥之徒雜出【謂漢世廉吏少而欺僞多前漢司馬相如傳寡廉鮮恥則俗不長厚】人欲橫流於穹壤之間【橫去聲穹天也壤地也謂人皆捨義取利滿於天地間】我之所以秉彛好徳者類皆喪其所有【喪去聲詩民之秉好是懿徳】至有竊淸之名而行污之實【污昔烏謂不廉者】求其眞者蓋寡焉【喝出眞字】此廉之所以得稱於當世也【謂廉之眞者少所以有舉廉得眞之名】吁以廉舉吏意已非古而又使人主致疑於舉者之非眞【挑剔得廉字眞字出意有感慨】爲當世之士亦可以自愧矣【責士大夫不如古】宣帝綜核名實之主也【本贊信賞必罰綜核名實】黃龍一詔【本題注】懇懇然慮舉廉之爲難而又慮夫得廉之眞者爲尢難【剔得廉眞二字分曉】嗚呼廉特古人之常事而漢世以爲士夫之髙致【應破題以士夫律已之常至勤人主之責實】此愚深有感於世變者也【應破世變二字】孝宣舉廉得眞如何請慨論之嘗謂舉世皆醉則醒者張其目舉世皆濁則淸者揚其波【以醒與淸字比廉字離騷舉世皆濁我獨淸眾人皆醉我獨醒又何必掘其泥而揚其波】使士夫有獨醒獨淸之名【有醉而後醒之名始見有濁而後淸之名始見有貪而後廉之名始見】固非士夫之幸亦豈世道之幸耶【應破士夫世變意】一介不取之節不獨一伊尹商之士皆伊尹也【謂商之士皆如伊尹之不取孟子萬章伊尹非其道則一介不以取諸人】首陽茹芝之風不獨一伯夷周之士皆伯夷也【謂周之士皆如伯夷之淸史記伯夷於首陽山采薇而食之誓不食周粟】亦不聞其廉稱何也【設難喝出廉字】嗟夫【解】聖賢講明所習何訓命義大閒所守何戒【應律已之常意唐卓行贊命義天下之大戒】一節不謹沒齒余憾【沒齒猶終身也余憾有餘恨也語沒齒無怨言】則夫所謂廉者特吾職分所當爲之事【又喝出廉字應冒子凡我所當爲意】如事親之孝若曾子可也曷嘗以爲有餘哉【昔者士夫之廉如曾子之孝皆以爲常事孟子離婁上事親若曽子者可也】蓋至盤庚則有總貨之戒冏命則有惟貨之譏【廉恥道喪世變不如古書盤庚無總於貨寶又冏命惟貨其吉】或者以爲成湯文武之隆未嘗數以貨飭其臣也【謂古者士夫皆廉不必戒飭】其殆商周之衰乎【盤庚冏命之時不如禹湯文武之時】吁此愚世變之說也【應主意世變字】下是風气愈漓利欲滋長【世道愈趨愈下】爲春秋之瀆貨無厭【左昭公叔向曰晉有羊舌鮒者瀆貨無厭】爲戰國之嗜利忘恥【前陳平傳士之頑鈍嗜利亡恥者亦多歸漢以上應冒頭義利取舎之戒不明而寡廉鮮恥之徒雜出意】求如陳仲子者蓋千萬不一二焉【孟滕文下陳仲子豈不誠廉士哉】然而織屨辟纑寧居於陵而不居兄之室【同上彼身織屨妻辟纑以易之也辟音璧纑音盧辟績也纑練麻也又見下注】咽李哇鵝寧妻之食而不母之食【同上井上有李螬食實者過半矣匍匐往將食之云云辟兄離母處於於陵他日歸有饋其兄生鵝者已頻顣曰惡用是鶃鶃者爲哉他日其母殺是鵝也與之食之其兄自外至曰是鶃鶃之肉也出而哇之云云以母則不食以妻則食之以兄之室則不居以於陵則居之注於陵地名】曾是以爲廉乎【謂陳仲子非廉士】嗚呼聖賢之所不齒而通國乃以爲廉世道抑可知矣【應世變字與求其眞者蓋寡意】俗流失世敗壊不至乎秦不止也【廉恥道喪至秦而極】漢興其世道之一機乎【應世變字方引入漢來】而又適值乎倥傯之日【漢髙祖時倥傯猶匆冗也】則使貪使詐吾何擇焉【說是時未暇擇吏之廉】固有身爲宗臣甘受自污之名【前漢蕭何傳多買田宅賤貰貸以自污】位居宰相不免受金之辱【陳平傳或防平曰臣聞平使諸將金多者得善處金少者得惡處云云無知對曰云云受金安足疑乎】一再傳而文帝若可以革吏治矣【漸漸引入來過文帝】然漢之化猶淺而秦之染滋深【漢猶秦染謂漢繼秦後未有更革士大夫尙仍秦舊】孝廉一詔至萬家而無應令者【文帝本紀十二年詔舉廉萬家無應令舉一廉字】則簠簋不飭寧能免年少之嘵嘵乎【賈誼防大臣不廉曰簠簋不飾嘵嘵奴交反猶喧喧也】繼而建元發防【過武帝見下注】首以廉恥貿亂未得其眞爲問【武帝防董仲舒制曰今廉恥貿亂未得其眞舉一廉字一眞字證題甚切】仲舒之對非不剴切【仲舒對武帝防】或者已覘於三防委曲之不合而迎逢者至矣【武帝三防仲舒三對不合帝意擯爲江都相而公孫阿諛逢迎帝意】平津之寵旣穹【公孫爲相封平津侯】布被之詐猶飾【汲黯曰位三公爲布被此詐也曰夫以三公爲布被誠飾詐欲以釣名】何其不近人情也耶帝亦卒售其欺而已【管仲云三子非人情不可近謂武帝受公孫之欺】嗚呼【嘆詠思古】古非無廉士也【又喝出廉字】簡廉之教特古人九徳之一耳【書臯陶謨亦行有九徳曰簡而廉應廉特古人之常事耳】漢之人主乃能以是求之士大夫乃不能以是應之【應冒子漢世以爲士夫之髙致及人主致疑於舉者之非眞意】吁甚可嘆也耶【又嘆詠傷今】宣帝興自閭閻誠知民生之疾苦系於吏治之廉污【循吏傳序宣帝興於閭閻知民事之艱難見下注】拳拳然以責實爲心【應主意責實字同上及拜刺史守相輒親見問觀其所繇退而考察所行以質其言有名實不相應必知其所以然】夷考是時【考究宣帝之時】送迎省費如霸者固少有【黃霸傳爲穎川太守曰數易長吏送故迎新之費此是廉者】而虧湟中之糴者比比皆是【趙充國傳上屯田奏湟中谷吾謂耿壽昌中丞糴三百萬斛耿中丞請糴百萬斛乃得四十萬斛此是不廉者】家無餘財如邑者不多見【朱邑傳身爲列卿家無餘財此是廉者】而增僦車之錢者滔滔若流【田延年傳請增僦直車凡六千萬餘錢此是不廉者】於是今年而有郡國牧養之詔【本始元年詔郡國謹牧養民】明年而有吏不廉平之詔【神爵三年詔吏不廉平則治道衰】又明年而有欺謾避課之詔【黃龍元年詔令吏或以不禁姦邪爲寛大云云務爲欺謾以避其課】至是而舉廉得眞之詔又下矣【見本題詳注】帝何切切於是哉【設問】帝之心是則然爾【生下文】抑古者事舉言揚之制出長入治之職不專在是【應古者以廉律已乃士夫之常意記文王世子或以事舉或以言揚又禮地官使民興賢出使長之興能入使治之】向使在位皆素絲正直之風【詩羔羊在位皆節儉正直云云羔羊之皮素絲五紽】立朝皆冰蘗自將之操【李義山傳冰蘗自將言士大夫如冰之淸蘗之苦】則所與我共理者皆將芥軒冕而塵珠玊矣【宣帝本紀與我共理者其惟良二千石乎又用通書語銖視珠玉塵視軒冕】吾知舉廉得眞之詔不必下也【以上謂漢之吏苟如古者之亷則爲常事耳又何待下此一詔】然則班固作漢吏傳以循良稱而不以亷稱者亦豈無見於此歟【漢循吏傳序云云是故漢世良吏於斯爲盛繳講中意盡】抑吾有感於世變而考之聖賢之遺論焉【應主意世變字】傳曰官之失徳寵賂章也國家之敗由官邪也【左桓二年臧哀伯曰國家之敗由官邪也官之失徳寵賂章也】孟子又曰上下交徵利則其國危【孟子梁惠王上云云】夫寵賂何至於敗家徵利何至於危國古人立論乃如是之確何耶【申上文反覆辧難作議論】蓋人主之所恃者人心而已【歸重在人心上】吏治之貪廉民生之休戚系焉【吏廉則系民之休貪則系民之戚】民生之休戚國家之存亡基焉【民之休則國存民之戚則國亡】此斷斷不可易之理也【取上面聖賢議論】自非卓然有見之君鮮有不徇於流俗者【又歸在人主身上】宣帝舉廉之詔【又歸本題】其亦更嘗久而世故深閱歷多而人情熟而見於黃龍之年【黃龍元年乃宣帝之末年乃下舉亷得眞之詔惜其不早下此詔也】惜夫晚矣哉【斷送語老成】謹論

傷今思古格與陳若防孝宣舉廉得眞論同意

循良核實之能如何論

何贄出處【唐陸贄奏議漢宣精吏能故其時萃循良核實之能】

立說【古之吏有循良之實而無循良之名上之人亦無待於考核後世吏惟不能皆循良也故宣帝不得不嚴爲考核之法其間梢稍循良者始得以能自名而帝亦有精於吏能之稱此名要非帝之所樂聞也適足以驗吏治之不如古爾】

批云【意婉曲文條暢說得實字出有感慨有抑揚佳作也】

論曰吏不必有名也【謂古者之吏無循良之名】任吏而以名稱之【至漢吏始有循良之名而且至於考核其實名字反形實字】自吏治之不如古始【見得考核之法不如古者之時】蓋古之爲吏者有循良之實而無循良之名【分曉說出主意】其任吏者有樂與之情而無嚴察之意【古者未嘗考核其實以上數句爲題下張本】當是時也循良之名且不立何有於核實之稱【此二句正與題相反】後世吏習不美欺誕成風【自此以下暗說宣帝之世】上之所以待之者於是乎不得不嚴爲考核之法【喝出題上核字謂惟吏無循良者所以考核】其間有自拔於流俗之中者【是時間有一二循良之吏】始以能稱以循良名【又喝出能字循良字】嗚呼吏惟不能皆循良也而後循良者以能著【反古者之吏有循良之實無循良之名意】爲吏者已可以自愧矣【說主意分曉】吏無循良之實至使人主嚴爲考核之法以察之【反其任吏者有樂與之情而無嚴察之實意】吏得以循良自名而人主亦有精於察吏之稱【見本題注檢防得循良字核實字能字皆出】人主亦豈樂聞此名哉【應破名字】陸宣公之言曰漢宣精吏能故其時萃循良核實之能【本出處全文】能之一字凡兩言之【喝出兩个能字】宣公之言𨿽所以美宣帝亦所以傷吏治之不如古爾【應破題文有抑揚】循良核實之能如何請繹其說循良之名何始乎唐虞三代之臣未嘗求爲此名也【發問循良二字從古者引起】核實之名何始乎唐虞三代之君亦未嘗爲此名也【又發問核實二字應冒子循良之名且不立何有於核實之稱意】循良之名核實之法其始昉於漢之時乎【總上循核歸漢之時】漢初皆刀筆吏【前漢蕭曹傳贊蕭何曹參皆起秦刀筆吏】文景繼之【漢文帝景帝】又多將相舊臣【前刑法志孝文將相皆舊功臣】至宣帝厲精爲治而核實之法始行於羣吏【魏相傳宣帝厲精爲治練羣臣核名實】核實之法旣行則循良之吏始盛【發出本題循良核實四字】然則能之一字所以挈而予之者【喝出能字】豈宣帝之君臣固能爲唐虞三代之所不能歟【應原起反難】曰非也【應上】後世之吏惟其多鍥薄也而後循良之名立【說出主意名字應冒子吏惟不能皆循良也而後循良者以能著】惟其多虛誕也而後核實之法行【應冒子吏無循吏之實至使人主嚴爲考核之法以察之】察吏之名非帝之所樂聞也【應冒子人亦豈樂聞此名哉意】吏而以循良稱祗足以驗吏治之不古爾【應冒子傷吏治之不如古意】我思古人【再說古者】百工惟時無循名也【書臯陶謨百僚師師百工惟時】九徳咸事無良稱也【同上九徳咸事俊乂在官】宣慈惠和之才靖共正直之士未嘗以一能自耀也【左文十八年髙辛氏有才子八人宣慈惠和又詩靖共爾位又羔羊詩在位皆節儉正直以上數句應冒子古者之吏有循良之實無循良之名】故三載一考績也而不聞其有綜核之名【書舜典三載考績】六計所以察吏也而未嘗見其峻厲督責之意【禮天官以六計獘羣吏之治以上數句應冒子其任吏者有樂與之情而無嚴察之意】想夫人而皆能也而皆循良也亦旣皆有其實矣而又何核之有【以上數句應冒子循良之名且不立何有於核實之稱從我思古人起至此皆是思古】若夫後之爲吏者則異於是【自此以下是傷今指宣帝時】以良吏爲難能【喝出題上良字又見循吏傳前後互注】以循理奉法爲無能【又喝出題上循字循吏傳序奉法循理之吏不矜功伐能百姓無稱】苟且取容虛誕成習【本紀上下相安莫有苟且之意又本紀元康二年詔曰增辭飾非如黃龍元年之詔則曰務爲欺謾皆是苟且虛誕之意】彼其釣名飾譽於一時直謂可以欺一世之耳目【同上元康詔云云越職逾法以取名譽】君如宣帝其可欺乎哉【以上數句應冒子後世吏習不美欺誕成風一段】此核實之法所以不見於唐虞三代之世而見於帝厲精之日也【再提起唐虞三代繳歸宣帝身上文有關鎖】或者不察猶謂帝之所以核實者失於繩束之過嚴傷於刻畫之太甚【以核實二字作議論謂核似有繩束刻畫之意】風林無寧翼急湍無縱鱗【借此二物爲譬謂林有風則烏翼不安寧水之急則魚鱗不放縱如刻核之世無循良之吏二句用陳止齋文】以爲未免作意震之而使整齊也【自此以上皆開說】抑豈知亦吏有以自取之耳【歸本意惟吏不循良所以有待人主之核實】漢至宣帝八葉矣承武昭之後【正入宣帝來講】欺謾虛僞之獘不少【謾音瞞見前注又王成僞增戶口】帝蓋深懲夫吏習之不美也思所以苗耨而髮櫛之【淮兵略訓若櫛髮耨苗所去者少而所利者多也去吏之不實者如耨田苗梳頭髮】故自其上計具文欺謾非實也【見下注】於是乎眞僞相亂者不得不嚴爲禦史之按【宣本紀黃龍元年詔上計薄具文而已務爲欺謾以避其課禦史察計簿疑非實者按之使眞僞無相亂】自其用法飾辭奏不如實也【見下注】於是乎越職逾法者不得不詳於二千石之戒【同上元康二年夏詔今用法或持巧心增辭飾非奏不如實二千石各察官屬或越職逾法以取名譽豈不殆哉】責平審於廷平非親細務也【見下注】以刻深無實者不容於不責也【前刑法志宣帝下詔曰間者吏用法巧文浸深決獄不當朕甚傷之於是求明察寛恕黃霸等以爲廷平】考言行於守相非尙苛察也【見下注】以實不相應者不容於不考也【前循吏傳序及拜刺史守相輒親見問退而考察所行以質其言有名實不相應必知其所以然】吁此帝所以有精於核實之稱也亦豈帝之本心哉【應冒子人主亦有精於察吏之稱人主亦豈樂聞此名哉】傳漢循吏者才六人而宣帝之吏居其五【前漢循吏傳文翁王成黃霸朱邑龔遂召信臣共有六人只有文翁一人是文帝朝時人其餘五人皆宣帝朝時人元本謂傳漢循吏十有一人誤也今攺正作才六人若後漢範作循吏傳卻有十二人而宣帝之五人是前漢人不在其列】自常情觀之則以爲漢世吏治之盛無出於此【循吏傳漢世良吏於是爲盛】帝之所望亦豈止是【核實非帝得已】向使忠厚長者人皆龔遂也何必有治郡有聲之名【龔遂傳遂爲人忠厚上以爲渤海太守上問以治狀遂對云雲天子笑曰君安得長者之言而稱之】外寛內明人皆黃霸也何必有治爲第一之名【黃霸傳霸以外寛內明得吏民心治爲天下第一】廉平不苛勤力有方人皆朱邑信臣也又何必有淑人君子爲民興利之名【朱邑傳廉平不苛以愛利爲行天子下詔褒揚云云可謂淑人君子又召信臣傳信臣爲人勤力有方略好爲民興利以上三段皆是反難應吏不必有名意】循良之名不立則宣帝核吏之名亦且冺然矣夫豈有能不能之別耶【應冒子循良之名且不立何有於核實之稱喝得能字響】惟其當時之吏不皆龔黃朱召也則帝不可不嚴爲考核之法也【總上四人歸本意應冒子不得不嚴爲考核之法】行考核之法而得所謂循良之吏【申上文歸題意】吏有循良之能宣帝所以有精於吏能之稱【以上數句應冒子吏惟不能皆循良也而後循良者以能著自向使下至此文有操縱】是意也惟陸宣公知之【入本出處】迹其所言固所以美宣帝抑亦有感於後世吏治之不古歟【結大講亦與冒子結處相照】𨿽然綜核名實君之責也【見前注】總領眾職其大臣之責歟【魏相傳總領眾職甚稱上意末歸之大臣】吾觀魏相之輔相也【講魏相】精白一心以承休徳【用賈山至言語】相亦可謂無負於帝矣【取魏相好】尙書副封則白去之守相不實則奏斥之【魏相傳相因許伯白去副封以防壅蔽又上書今郡國守相多不實選】一時士精其能吏稱其職或者亦魏相總領之功也【宣帝紀贊綜核名實政事文學法理之士咸精其能云云亦足以知吏稱其職又見前注】論而至此則知帝有循良核實之能而又知魏相總領眾職之能【見前注魏相本出處無能字今添一能字似未穩然大體自好】謹論

前篇謂廉者乃古者吏治之常而眞之名不聞今宣帝舉廉吏而必得其眞可以覘吏治之不古此篇謂循良乃古者吏治之常而實之名不聞今宣帝舉能吏而必核其實可以覘吏治之不古同出一機軸亦與已集陳耆卿漢世良吏爲盛葉觀光漢吏廉平論同意合而觀之可以觸類而長

推究源流格與歐陽起鳴學者審其是論同意

世宗統一聖眞

陸合出處【前漢武帝敍傳世宗思祖業云云武功旣抗亦迪斯文憲章六學統一聖眞】立說【謂聖道本無僞也惟漢承秦滅學之後道統不傳邪說紛起竊聖人之近似者以欺世於是僞者始得以亂眞武帝能體認於眞僞近似之間而防斯道於分裂渙散之後是之謂統一】

批云【明白條暢不晦不深盡可爲式】

論曰道本無僞也【無僞字指眞字謂聖人之道未有邪說之害何嘗有僞底】由似是而非者得以僞勝【竊聖人之近似者始得以僞亂眞孟盡心惡似而非者】而人主防道之功始著矣【武帝方出來統一聖人之道防字有統一意】蓋僞不能以亂眞【僞是邪說眞是聖人之道】惟似眞而僞者得以惑之【邪說似聖人之道而非聖人之道】方其始焉不過竊吾道之似及其終也乃至於亂吾道之眞【始以邪說之僞終亂聖人之眞】於似是而非之中而揭其所謂眞者而尊尙之【暗說世宗統一之功】使昔之渙散者有所歸【說統字意】向之分裂者有所據【說一字意】合其所以二而防其所以一【總說統一字】則宗主斯道之功顧不偉歟【應防道之功始著意】漢承秦者也【凡史論要早入題方推究得源流出】百氏興而正學微【包講中學申韓蘇張之學者】眞以僞奪其來蓋非一日【申韓蘇張之學皆聖人之道是以僞奪眞】武帝乃能體認於眞僞近似之間【入本題之主來應破題似是而非意】尊經崇儒【武帝能表章六經尊崇儒術】防斯道於分裂渙散之後【說統一意】眞者旣明【聖人之道】僞者自息【申韓蘇張之學】班固以統一聖眞歸之信乎其能統一矣【揚史臣敍傳之說】世宗統一聖眞請申其說嘗謂六經不言眞【挑出眞字說用前輩議論】非不言眞也【就斡一轉】道本無僞而眞之名不得而加也【應破題道本無僞也】自朱紫混淆而紫得以亂朱也於是天下無眞色【語十七惡紫之奪朱也又孟盡心惡紫恐其亂朱也注紫間色朱正色】自鄭雅雜奏而鄭得以亂雅也於是天下無眞樂【語十七惡鄭聲之亂雅樂也又孟盡心惡鄭聲恐其亂樂也注鄭聲淫樂也樂正樂也】自邪正並馳而邪得以亂正也於是天下無眞學【以紫之亂朱鄭之亂雅比邪說之亂眞】夫所以立夫眞之名者正所以致辧於毫芒疑似之間耳【應似是而非之說】方良心同得於生民稟賦之初【從原頭說來】而天理流行於愚夫愚婦日用常行之際【中庸君子之道費而隠夫婦之愚可以與知焉】人與道術相忘眞之名固不立也【旣是無僞安有眞之名應道本無僞】亦何待於統一之功哉【不必統一】是故精一執中堯舜之眞傳【書大禹謨帝曰人心惟危道心惟微惟精惟一允執厥中】克已復禮孔顏之眞意【語十二顏淵問仁子曰克已復禮爲仁】一貫忠恕參賜之眞知【語四子曰吾道一以貫之曾子曰惟云云夫子之道忠恕而已矣又子曰賜也云云予一以貫之】是眞之實固已潛通黙防於君臣師友講明授受之中【此一句指前眞傳眞意眞知三樣人】而其名則冺於言辭之表【無眞之名】斯道之統渾然大全固如此【謂道在古昔渾然大全不待統一】不幸而更春秋歷戰國【次第引入來】諸子百家並建角立【說邪說抵】老莊爲黃帝之學【前司馬遷傳大道先黃老而後六經黃老黃帝老子之學】許行爲神農之言【孟滕文公有爲神農之言者許行】墨氏祖於禹【謂墨氏兼愛本大禹之心莊子墨子稱道曰禹大聖人也而形勞天下如此】申韓祖於道徳【史記老子傳申韓慘刻少恩皆原道徳之意】各以已見而求附於聖人之道【總上面數句】觀其名則是究其實則非【學韓文問其名則是究其行則非】知道之主孰能致辧於近似之間哉【數子之學皆似是而非者】漢承秦絕學之後【入漢事來】髙帝以馬上得天下詩書之事蓋所未遑【前陸賈傳賈時時前說稱詩書髙帝罵曰乃公居馬上得天下安事詩書】逮至文景【文帝景帝】又不過從事於黃老申韓之術而已【黃帝老子好淸靜申不害韓非學刑名後漢樊隼傳文帝性好黃老】六經之道與百家並馳似是而非誰其辧之【應破題語】武帝臨位以來【正入武帝講題】道徳性命之說固已稔聞於親近儒生之頃【前董仲舒傳勉彊行道大有功又命者天之令性者生之質也】而偏見詖論時亦間見捷出於諸子雜說之流【前藝文志建藏書之防及諸子傳說皆充祕府】於斯時也使帝而辭其統一斯道之責而復以安事詩書爲家法【反說注見前】以淸淨無爲爲治本【前食貨志孝文淸淨恭儉安養天下】以刑名慘刻爲君徳【前儒林傳序孝文好刑名之言】吾恐正邪不分而眞者終爲僞所奪【應冒子眞以僞奪之語】是漢初之舊習猶存而吾道一綫之脈終無可續之時也【若邪說得行則聖眞終無統一之時】帝也【正說武帝】將欲覺人心於斯道晦蝕之後可不章六經於百家紛擾之餘哉【武帝贊卓然罷黜百家表章六經】故知申韓蘓張之學易以假眞也則其言之亂國政者必爲之屏斥【武帝紀詔丞相舉賢良方正直言極諫之士丞相奏所舉賢良或治申啇韓非蘇秦張儀言亂國政請皆罷奏可】知諸子傳說之言易以亂眞也則不在六藝之科者必爲之抑絕【董仲舒防今師異道人異論百家殊方指意不同愚以爲諸子不在六藝之科孔子之術者皆絕其道勿使並進】申公之授詩則召之【前申公傳申公事齊人浮丘伯授詩】孔安國之爲經作傳則詔之【尙書序孔安國承詔爲五十九篇作傳】以至徐生之頌河間之雅則莫不進之【東方朔傳嚴安徐樂等皆辧知閎達溢於文辭又河間獻王傳采古禮樂事稍稍增輯至五百餘篇】凡諸儒平日之嚌擩乎道眞者皆是尊是尙【唐文藝傳嚌擩道眞擩音撋曰嚅者非】合其二而歸諸一【應冒子合其所以二防其所以一】天下學者始知六經之爲眞矣【方知武帝統一聖眞之功】嗚呼【說余意】孔楹夢奠【記檀弓孔子夢奠於兩楹之間】軻死無傳【韓原道孔子傳之孟軻軻之死不得其傳焉】是道一脈久冷於秦坑煨燼之餘【書序及秦始皇焚書坑儒】垂絕於異端簧鼓之際【如黃老申韓蘇張之徒皆是異端】一旦揭斗柄於迷途【人惑異端今覩聖眞如行者之見星斗】曳足音於空谷【聖眞絕響今方聞之如空谷之聞足音莊子逃空虛者聞人足音蛩然而喜矣】帝之有功於斯道豈淺淺哉【歸重武帝統一之功】𨿽然防此道之眞以淑夫人帝固可喜也【本論主意】全此心之眞以用夫道寧不有望於帝乎【欲武帝推行聖人之道】如其虛文徒示而實意不存則𨿽眞猶僞也【反說有是道而不能用又何取其爲眞】當帝之世經學大明儒術向風人莫不以爲統一聖眞之效【前儒林傳田蚡爲丞相黜黃老刑名百家之言天下學士靡然向風】然觀其朝廷之上君臣之間相與講論治道者【考究當時君臣皆不能推行聖人之道】非孔僅桑大夫之功利【前食貨志孔僅爲大農丞領鹽鐵事桑羊貴幸言利析秋毫】則趙禹張湯輩刑名之學耳【前趙禹傳武帝時爲禦史與張湯論定律令作見知法】魯申公則罷斥至邸【前申公傳趙綰受詩申公綰請立明堂乃言師申公上使安車蒲輪迎申公至上問治亂之事公對云云上見申公對黙然卽以爲大中大夫捨魯邸】膠東相則擯棄於外【董仲舒傳仲舒以賢良對防天子以爲江都相後公孫摧之使爲膠東相】其所以關吾道之命脈而爲吾道之蟊賊者未見其能進此而退彼也【蟊賊字出毛詩害稼虫也】然則帝之所謂統一者毋乃躐其名而已乎【躐等取名】不然後之論者何以帝爲好名之君【謂武帝有統一之名無統一之實】謹論

此篇言異端竊吾道之近似以亂其眞必待統一之功

後篇言異端竊吾道之近似以亂其是必待審察之功

推究源流格與前篇世宗統一聖眞論同意

學者審其是

歐陽起鳴出處【揚子學行篇習乎習以習非之勝是也況習是之勝非乎嗚呼學者審其是而已矣】立說【是非之理常對立於天下非者不難辧似是而非者最難辧異端者流竊吾道之近

似以欺時惑眾者非一此似是而非者學者不可以不察也】

批云【說正文明最利初學】

論曰疑似之際【指異端竊吾之近似者】君子辧之眾人惑焉【辧有審字意此三句是學蘓東坡作六一居士序文言有大而非誇達者信之眾人疑焉】夫是之與非常對立於天下【把是與非對說】而了然於人心之天孰肯是其非乎【人心皆曉然知是非之理】然而非者不難辧【全然不是者不難審察】似是而非者最難辧也【似吾道而非者須要審察立此三腳爲一篇之綱】天下有大公至正之理如是而非如是而是【謂是非有一定之理】關諸百世而不慙質諸聖人而不悖此人心之公是也【此一等是是者不必辧學中庸語建諸天地而不悖質諸鬼神而無疑百世以俟聖人而不惑】異端者流【此等之人最害道】竊取吾道之近似者而亦謂之是【此似是而非者如楊墨申韓之徒】以欺時惑眾者非一【孟子題辭異端並起若楊朱墨翟之言以欺時惑眾者非一】人惟行矣不著習矣不察則害道也矣【不察異端之似是而非者所以害道孟盡心行矣而不著焉習矣而不察焉】二者蓋同謂之是【總上三段一非一是者】而所以爲是則不同焉【一个是眞是底一个是似是而非底所以不同】此學者之所當深察而揚雄之所以力辧也【說審字此四句是學邵康有天下者審其禦論繳結處】學者審其是嗚呼人知非之爲非孰知是之爲非乎【總繳是非二字】嘗謂邪不能以亂正而亂正者似正而非正也【應下面似是而非意】僞不能以亂眞而亂眞者假眞而非眞也【應下面似是而非意】非不能以亂是而亂乎是者其似是而非者乎【應破題似是而非字】夫是非之在天下本不難辧也【應接題是之與非常對立於天下】然有非是者有眞是者有似是者【是非有此三等豈可不辧】涇之不可以爲渭枘之不可以爲鑿此非是也【涇濁渭淸枘圓鑿方】金堅而良玉美而粹此眞是也【唐王勃傳宋之問之文如良金美玉無施不可】莠之亂苗紫之亂朱瑉中而玊表羊質而虎皮其似是者乎【孟惡莠恐其亂苗也惡紫恐其亂朱也又見揚子云云瑉石也似玊而非玊】非是者不難辧【此一等是下流底人應非是一股】眞是者不待辧【此一等是吾儒之近應眞是一股】而似是者不能辧愚者惑之智者亦惑之不惟不肖者惑之賢者亦惑之君子可不辧之乎【此一等是異端竊吾道之近似者不可不辧應似是而非一股應冒子君子辧之眾人惑焉】夫是者人心天理之公昔帝今王之道也【此眞是者】揆諸心而當度諸理而宜【是者只是當然之理】建諸天地而不悖質諸鬼神而無愧者也【中庸見冒子注】堯舜之官天下此是也三王之家天下此是也【前蓋寛饒傳五帝官天下三王家天下家以傳子官以傳賢】伊周之相天下孔孟之師天下亦此是也【伊尹相成湯周公相成王孔子設教於春秋孟子設教於戰國】在易謂之元【易乾卦大哉乾元坤卦至哉坤元】在書謂之皇極【書洪範五皇極皇建其有極】在春秋謂之權衡【文中子事君篇子謂淑恬曰汝爲春秋元經乎春秋元經於王道是輕重之權衡曲直之繩墨】在禮記謂之中庸亦此是也【禮記中庸伊川雲中者天下之正道庸者天下之定理】豈非人心之眞是者乎【以上皆是眞者應眞是者不待辧】異端者流竊取吾道之糠粃簧鼓時人之耳目【應冒子異端者流一段】佛老之道徳道徳之名則是而虛無則非也【韓原道佛老之所謂道徳云者去仁與義言之也佛者虛無之學】楊墨之仁義仁義之名則是而爲我兼愛則非也【孟楊朱墨翟之言盈天下天下之言不歸楊則歸墨楊氏爲我是無君也墨氏兼愛是無父也云云是邪說誣民充塞仁義也】中庸之名則是而小人之中庸則非也【中庸君子之中庸也君子而時中小人之中庸也小人而無忌憚也】忠信之名則是而鄕原之忠信則非也【孟盡心下萬章曰一鄕皆稱原人焉無所往而不爲原人孔子以爲徳之賊何哉曰云云居之似忠信行之似亷潔】以至專門名家各是其師之說諸子百篇各是其已之見【漢之諸儒如此】吾以其說彼亦以其說吾之所謂是者如彼彼之所謂是者如此【各以已見爲是】甚矣疑似之惑人也【應破疑似二字】錙銖之失尋文之隔也毫釐之差千里之繆也【似是而非者見周易系辭】其始也堯舜周孔之同門【此是眞是者】其終也桀跖楊墨之異路【此是似是而非者】然則君子將何如哉【歸學者上來】嗚呼亦審此而已矣【歸審字】內審諸心外審諸物靜審於夜气淸明之始動審於感物遂通之時【連下四个審字文勢通暢】察夫毫芒之義利辧夫同行異情之天理人欲【審似是而非者朱文公雲天理人欲同行異情】得其眞是而不惑於似是者然後可以語道矣【應主意似是而非字】此子云之所深憂也歟【敍出處】或曰是之不可不審固矣然焉知其是而審之乎【設疑喚下意】人以爲是我以爲非我以爲是人以爲非【一人各執一見焉知其眞是之所在】是乎人則其失流於苟同【以他人爲是旣不是】是乎已則其失流於自異【以已爲是亦不是】學者將奚從乎【設問】曰【答上問】眾言淆亂則折諸聖【見揚子有此二句故生前一段議論】謹論

論學繩尺卷十

