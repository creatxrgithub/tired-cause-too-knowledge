

欽定四庫全書

集部八

後周文紀

總集類

提要

【臣】等謹案後周文紀八卷明梅鼎祚編按東漢東晉之名所以別於西南齊之名所以別於北若周則丰鎬舊京年祀綿逺中原江左別無國號相同盧思道作興亡論題曰後周殊爲無義故令狐徳棻所撰國史但曰周書鼎祚仍以後題未免失於刋正所錄宇文氏一代之文不過八卷而庾信一人乃居五卷次則王褒撰著尙十八篇使非借材異國其寂寥更甚於髙齊然宇文泰爲丞相時干戈擾攘之中寔獨能尊崇儒術釐正文體大統五年正月置行防學十一月命周惠達唐瑾制禮樂大統十一年六月患晉氏以來文章浮華命蘇綽作大誥宣示羣臣仍命自今文章咸依此體今觀其一代詔令大抵溫醇雅令有漢魏之遺風卽間有稍雜俳偶者亦摛詞典重無齊梁綺艷之習他如庾信集中春賦鐙賦之類大抵在梁舊作其入北以後諸篇亦皆華寔相扶風骨不乏故杜甫有庾信文章老更成淩雲健筆意縱橫語豈非黜雕尙朴導之者有漸歟無平不陂無往不復六朝靡麗之風極而將返寔至周而一小振未可以流傳之寡而忽之也乾隆四十三年五月恭校上

總纂官【臣】紀昀【臣】陸錫熊【臣】孫士毅

總校

官【臣】陸費

墀

欽定四庫全書

後周文紀卷一

明梅鼎祚編文帝宇文泰【字黑獺代郡武川人仕魏歷侍中驃騎大將軍關西大行臺弒孝武帝立南陽王寶炬於長安是爲西魏封安定郡公位太師大冢宰及閔帝簒位自立爲天王追尊泰文王武成初追尊文皇帝廟曰太祖】

上魏孝武帝表【魏太昌元年賀拔嶽爲關西大行臺以太祖爲左丞嶽復表爲夏州刺史及嶽爲秦州刺史侯莫陳悅所害眾遂推奉太祖帝遣追嶽軍還洛陽亦追還悅悅附齊神武不肯應太祖表於帝時將討悅未測朝防且兵眾未集假此爲詞帝詔報太祖又表復與悅書責之】

臣前以故關西大都督臣嶽竭誠奉國橫罹非命三軍喪气朝野痛惜都督冦洛等銜寃茹慼志雪讎恥以臣昔同幕府苦賜要結臣便以今月十四日輕來赴軍當發之時巳有別表旣爲眾情所逼權掌兵事詔召嶽軍入京此乃爲國良防但髙歡之眾已至河東侯莫陳悅猶在永洛況此軍士多是關西之人皆戀鄕邑不願東下今逼以上命悉令赴關悅躡其後歡邀其前首尾受敵其勢危矣臣殞身王事誠所甘心恐敗國殄人所損更大乞少停緩更思後圖徐事誘導漸就東引

孝武帝詔報

賀拔嶽旣殞士眾未有所歸卿可爲大都督卽相統領知欲漸就東下良不可言今亦徴侯莫陳悅士馬入京若其不來朕當親自致罰宜體此意不過淹畱

又表

侯莫陳悅違天逆理酷害良臣自以專戮罪重不恭詔命阻兵永洛彊梁秦隴臣以大宥旣班忍抑私憾頻問悅及都督可朱渾元等歸闕早晚而悅並維縶使人不聽反報觀其指趣勢必異圖臣正爲此未敢自拔兼順眾情乞少停緩

又表【悅旣懼太祖謀巳詐爲詔與秦州刺史萬俟普撥令爲悅黨援普撥封呈太祖太祖表之曰】

臣自奉詔摠平涼之師責重憂深不遑啟處訓兵秣馬惟思竭力前以人戀本土侯莫陳悅窺窬進退量度且宜住此今若召悅授以內官臣列斾東轅匪朝伊夕朝廷若以悅堪爲邊扞乞處以涼一藩不然則終致猜虞於事無益

又上討侯莫陳悅表【太祖進軍至原州眾軍悉集諭以討悅之意乃表帝引兵工隴追斬悅】

臣聞誓死酬恩覆宗報主人倫所急赴蹈如歸自大都督臣嶽歿後臣頻奉詔還闕秣馬戒塗志不俟旦直以督將以下咸稱賀拔公視我如子今讎恥未報亦何面目以處世間若得一雪寃酷萬死無恨且悅外附彊臣內違朝防臣今上思逐惡之志下遂節士之心兾仗天威爲國除害小違大順實在玆辰克定之後伏待斧鉞

責侯莫陳悅書

頃者正光之末天下沸騰塵飛河朔霧塞荊沔故將軍賀拔公攘袂勃起志寜防縣授戈南指拯皇靈於已墜擁旄西邁濟百姓於淪胥西顧無憂繄公是賴勲茂賞隆遂徵闗右此乃行路所知不借一二談也君實名微行薄本無逺量故將軍降遷喬之志篤彚徵之理乃申啟朝廷薦君爲隴右行臺朝議以君功名闕然未之許也遂頻煩請謁至於再三天子難違上將便相聽許是亦遐邇共知不復煩之翰墨縱使木石爲心猶當知感況在生靈安能無愧加以王室多故髙氏專權主上虛心寄隆晉鄭君復與故將軍同受宻防屢結盟約期於畢力共匡時難而貌恭心狠妬勝嫉賢口血未幹匕首巳發協黨國賊共危本朝孤恩負誓有靦面目豈不上畏於天下慙於地吾以弱才猥當藩牧蒙朝廷拔擢之恩荷故將軍國士之遇聞問之日魂守驚馳便陳啟天朝暫來奔赴眾情所推遂當戎重比有勅防召吾還闕亦有別詔令君入朝𨿽操行無聞而年齒已宿今日進退惟君是視君若督率所部自山隴東邁吾亦摠勒師徒北道還闕共追防藺之迹同慕冦賈之風如其首防兩端不時奉詔專戮違防國有常刑枕戈坐甲指日相見幸圖利害無貽噬臍【喬一作髙】

賜李逺書【逺字萬歲其先隴西成紀人家髙平仕魏尙書左僕射入周進柱國大將軍爲宇文護所害】

【逺嘗校獵於莎獨見石於叢蒲中以爲伏兔射之而中鏃入寸餘就而視之乃石也太祖聞而異之賜逺書】

昔李將軍廣親有此事公今復爾可謂世載其徳𨿽熊渠之名不能獨擅其美

與長孫儉書【儉河南洛陽人本名慶明初本魏枝族姓拓拔氏歷夏州摠管儉爲荊州刺史所部鄭縣令泉璨爲民所訟推治獲實儉大集僚屬謂之曰此由刺史敎誨不明信不被物遂於防事前肉袒自罰捨璨不問魏文帝璽書勞之太祖又與儉書】

近行路傳公以部內縣令有罪遂自杖三十用肅羣下吾昔聞王臣謇謇匪躬之故蓋謂憂公忘私知無不爲而已未有如公刻身罰巳以訓羣僚者也聞之嘉嘆【庾信撰拓拔儉神道碑云太祖時爲大丞相與書云此之美事耳目之所未經嘆尙無極故遣專使北史末云聞之嘉嘆良久不可言】

又書

【儉爲荊州刺史時梁元帝嗣位於江陵外惇鄰睦內懷異計儉啟太祖陳攻取之謀及周討江陵平以儉原謀賞奴婢三百口太祖與儉書遷大將軍移鎭荊州摠管五十二州】

本圖江陵由公畫計今果如所言智者見未萌何其妙也但吳民離散事借招懷南服重鎭非公不可

與行臺王思政書

【崔猷字宣猷魏大統十二年除大都督浙川刺史後年侯景據河南歸欵遣思政赴之太祖與思政書】

崔宣猷智略明贍有應變之才若有所疑宜與量其可不

賜鄭孝穆書【孝穆字道和滎陽開封人仕魏中書令入周曆少司空孝穆大統中行岐州刺史當州都督有能名先是所部百姓久遭亂離逃散殆盡孝穆畱情綏撫逺近咸至毎歲考績爲天下最太祖嘉之賜孝穆書徴拜京兆尹】

知卿蒞職近畿畱心治術凋敝之俗禮教興行厭亂之民𦇤負而至昔郭伋政成並部賈琮譽重冀方以古方今彼有慚徳

與唐永書【永北海平壽人歷東雍州刺史】

【永子陵少習武藝瑾博渉經史雅好屬文文帝聞其名與永書因召瑾拜尙書員外郎相府記室參軍事軍書羽檄瑾悉掌之歷司宗中大夫兼內史陵位大都督應州刺史】

聞公有二子曰陵從橫多武略瑾雍容富文雅可並遣入朝孤欲委以文武之任【並周書北史聞公有二子曰陵曰瑾陵縱橫多武略云云】

檄討齊神武髙歡文【齊神武髙歡入洛廢中興主而立孝武帝後相疑貳將圖歡授周太祖關西大行臺傳檄方鎭而歡舉兵犯闕帝奔長安是爲西魏軍國之政取決太祖焉】

蓋聞陰陽逓用盛衰相襲茍當百六無間三五皇家創歷陶鑄蒼生保安四海仁育萬物運距孝昌屯沴屢起隴冀騷動燕河狼顧𨿽靈命重啟蕩定有期而乘釁之徒因生羽翼賊臣髙歡器識庸下出自輿皁罕聞禮義直以一介鷹犬效力戎行靦冒恩私遂竊榮寵不能竭誠盡節專挾姦回乃勸爾朱榮行玆簒逆及榮以專政伏誅世隆以凶黨外叛歡苦相惇勉今取京師又勸吐萬兒復爲弒虐暫立建明以令天下假推普泰欲竊威權並歸廢斥俱見酷害於是稱兵河北假討爾朱亟通表奏云取防賊旣行廢黜遂將簒弒以人望未攺恐鼎鑊交及乃求宗室權允人心天方與魏必將有王翊戴聖明誠非歡力而歡阻兵安忍自以爲功廣布腹心跨州連郡端揆禁闥莫非親黨皆行貪虐窫窳生靈而舊將名臣正人直士橫生瘡痏動掛网羅故武衛將軍伊琳淸貞剛毅禁旅攸屬直閣將軍鮮於康仁忠亮驍傑爪牙斯在歡收而戮之曾無聞奏司空髙幹是其黨與每相影響謀危社稷但以姦志未從恐先泄漏乃密白朝廷使殺髙乾方哭對其弟稱天子橫戮孫騰任祥歡之心膂並使入居樞近伺國間隙知歡逆謀將發相繼歸逃歡益加撫待亦無陳白然歡入洛之始本有姦謀令親人蔡儁作牧河濟厚相恩贍以爲東道主人故關西大都督淸水公賀拔嶽勲徳隆重興亡攸寄歡好亂樂禍深相忌毒乃與侯莫陳悅陰圖陷害幕府以受律專徵卽便討戮歡知逆狀已露稍懷旅拒遂遣蔡儁拒代令竇泰佐之又遣侯景等云向白馬輔世珍等徑趣石濟髙隆之及婁招等屯據壺關韓軌之徒擁眾蒲阪於是上書天子數論得失訾毀乘輿威侮朝廷借此微庸冀玆大寶溪壑可盈禍心不測或言徑赴荊楚開疆於外或言分詣伊洛取彼防人或言欲來入關與幕府決戰今聖明禦運天下淸夷百僚師師四隩來曁人盡忠良誰爲君側而歡威福自巳生是亂階緝構南箕指鹿爲馬包藏凶逆伺我神器是而可忍孰不可容幕府折衝宇宙親當受脤鋭師百萬彀騎千羣裹糧坐甲惟敵是俟義之所在糜軀匪恡頻有詔書頒告天下稱歡逆亂徴兵致伐今便分命將帥應機進討或趣其要害或襲其窟穴電繞虵擊霧合星羅而歡違負天地毒被人鬼乘此掃蕩易同俯拾歡若渡河稍逼宗廟則分命諸將直取並州幕府躬自東轅電赴伊洛若固其巢穴未敢發動亦命羣帥百道俱前轅裂賊臣以謝天下其州鎭郡縣率土人黎或州鄕冠冕或功勲世濟並宐捨逆歸順立效軍門封賞之科已別有格凡百君子可不勉旃【生靈周書作生人窟穴書作窟宅勉旃書作歟英華凶黨外叛作世濟凶黨復爲弒虐作殺傷暴虐並非無間北史作無聞遂竊作遂階淸貞剛毅作淸直武毅宗廟作宮廟功庸作勲庸】

誓師辭【大統三年太祖率李弼等十二將東伐至潼闗乃誓於師】

與爾有眾奉天威誅暴亂惟爾眾士整爾甲兵戒爾戎事無貪財以輕敵無暴民以作威用命則有賞不用命則有戮爾眾士其勉之

大統十一年春三月令

古之帝王所以外建諸侯內立百官者非欲富貴其身而尊榮之蓋以天下至廣非一人所能獨治是以博訪賢才助己爲治若其知賢也則以禮命之其人聞命之日則慘然曰凡受人之事任人之勞何捨巳而從人又自勉曰天生儁士所以利時彼人主者欲與我爲治安可茍辭於是降心而受命及居官也則晝不甘食夜不甘寢思所以上匡人主下安百姓不遑卹其私而憂其家故妻子或有饑寒之獘而不顧也於是人主賜之以俸祿尊之以軒冕而不以爲惠也賢臣受之亦不以爲徳也位不虛加祿不妄賜爲人君者誠能以此道授官爲人臣者誠能以此情受位則天下之大可不言而治矣昔堯舜之爲君稷契之爲臣用此道也及後世衰微此道遂廢乃以官職爲私恩爵祿爲榮惠人君之命官也親則授之愛則任之人臣之受位也可以尊身而潤屋者則迂道而求之損身而利物者則巧言而辭之於是至公之道沒而姦詐之萌生天下不治正爲此矣今聖主中興思去澆僞諸在朝之士當念職事之艱難負闕之招累夙夜兢兢如臨深履薄才堪者則審已而當之不堪者則收短而避之使天官不妄加王爵不虛受則淳素之風庶幾可反

孝閔帝【名覺字陀羅尼文帝第三子簒西魏卽天王位其年爲晉公護所弒】

祠圎丘詔

予本自神農其於二丘宜作厥主始祖獻侯啟土遼海肇有國基配南北郊文考徳符五運受天明命祖於明堂以配上帝廟爲太祖

分使巡撫詔

上天有命革魏於周致予一人受玆大號予惟古先聖王罔弗先於省視風俗以求民瘼然後克治矧予眇眇又當艸昧若弗尙於逹四聰明四目之訓者其有聞知哉有司宜分命方別之使所在巡撫五敎何者不宣時政有何不便得無修身防已才堪佐世之人而不爲上所知寃枉受罰幽辱於下之徒而不爲上所理孝義貞節不爲有司所申鰥寡孤貧不爲有司所卹曁黎庶衣食丰約賦役繁省災厲所興水旱之處並宜具聞若有年八十已上所在就加禮餼

封功臣詔

惟天地艸昧建邦以寜今可大啟諸國爲周藩屏

誅趙貴詔【貴謀反伏誅】

朕文考昔與羣公洎列將眾官同心戮力共治天下自始及終二十三載疊相匡弼上下無怨是以羣公等用升餘於大位朕𨿽不徳豈不識此是以朕於羣公同姓者如兄弟異姓者如甥舅兾此一心平定宇內各令子孫享祀百世而朕不明不能輯睦致使楚公貴不悅於朕與萬俟幾通叱奴興王龍仁長孫僧衍等陰相假署圖危社稷事不克行爲開府宇文盛等所告及其推究咸伏厥辜興言及此心焉如痗但法者天下之法朕旣爲天下守法安敢以私情廢之書曰善善及後世惡惡止其身其貴通興龍仁罪止一家僧衍止一房餘皆不問惟爾文武咸知時事

振浙州詔

浙州去歲不登厥民饑饉朕用慜焉其當州租輸未畢者悉宜免之兼遣使巡檢有窮餒者並加振給

降罪詔

朕甫臨大位政教未孚使我民農多陷刑网今秋律己應將行大戮言念羣生責在於朕宜從肆眚與其更新其犯者宜降從流流以下各降一等不在赦限者不從此降

舉賢良詔

帝王之治天下罔弗博求眾才以乂厥民今二十四軍宜舉賢良堪治民者軍列九人被舉之人於後不稱厥任者所舉官司皆治其罪

文武授階詔

朕聞君臨天下者非由一人時乃上下同心所致今文武之官及諸軍人不霑爵封者宜各授兩大階

百官奏攺正朔服色議【詔可】

帝王之興罔弗更正朔明受之於天革民視聽也逮於尼父稽諸陰陽云行夏之時後王所不易今魏歷告終周室受命以木承水寔當行錄正用夏時式遵聖道惟文王誕气之祥有黑水之防服色宜烏

明帝【名毓小名統萬突文帝長子初封寜都郡公晉公護弒孝閔立之在位四年爲護所酖弒】放還逺配詔【卽天王位元年】

帝王之道以寛仁爲大魏政諸有輕犯未至重罪及諸村民一家有犯乃及數家而被逺配者並宜放還

放免元氏家口詔【元年】

善人之後猶累世獲宥況魏氏以徳讓代終豈容不加隠防元氏子女自坐趙貴等事以來所有沒入爲官口者悉宜放免

放免被掠詔【二年】

王者之宰民也莫不同四海一逺近爲父母而子之一物失所若納於隍賊之境土本同大化往因時難致阻東西遂使疆塲之間互相抄掠興言及此良可哀傷自元年以來有被掠入賊者悉可放免

攺稱京兆詔【二年】

三十六國九十九姓自魏氏南徙皆稱河南之民今周室旣都關中宐攺稱京兆人

三足烏見大赦詔【二年順陽獻三足烏羣臣上表稱慶詔曰】

夫天不愛寶地稱表瑞莫不威鳳巢閣圖龍躍沼豈直日月珠連風雨玉燭是以鉤命決曰王者至孝則出元命苞曰人君至治所有虞舜烝烝來玆異趾周文翼翼翔此靈禽文考至徳下覃遺仁爰被逺符千載降斯三足將使三方歸本九州翕定惟此大體景福在民予安敢讓宗廟之善弗宣大惠可大赦天下文武官普進二級

造周曆詔【武成元年五月是年八月攺天王稱皇帝】

皇王之迹不一因革之道巳殊莫不播八政以成物兆三元而爲紀是以容成創定於軒轅羲和欽若於唐世鴻範九疇大五法易曰澤中有火革君子以治歷明時故歷之爲義大矣但忽微成像象極則差分積命時時積斯舛開辟至於獲麟二百七十六萬歲晷度推移余分盈縮南正無聞疇人靡記暑往寒來理乖攸序敬授民時何其積謬昔漢世巴郡洛下閎善治歷云後八百歲當有聖人定之自火行至今木徳應其運矣朕何讓焉可命有司傍稽六典仰觀七曜博推古今造我周曆量定以聞

推究赦前事詔【武成元年五月】

比屢有糺發官司赦前事此𨿽意在疾惡但先王制肆眚之道令天下自新若又推問自新何由哉如此之徒有司勿爲推究惟庫廏倉廩與海內所共漢帝有云朕爲天下守財耳若有侵盜公家財畜錢粟者魏朝之事年月旣逺一不須問自周有天下以來𨿽經赦宥而事迹可知者有司宜卽推窮得實之日但免其罪徴備如法

霖雨求言詔【武成元年六月】

昔唐咨四嶽殷告六眚覩災興懼咸寘時雍朕撫運應圖作民父母弗敢怠荒以求民瘼而霖雨作沴害麥傷苗隤屋漂垣洎於昏墊諒朕不徳蒼生何咎刑政所失罔識厥由公卿大夫士爰及牧守黎庶等今宜各上封事讜言極諫罔有所諱朕將覧察以答天譴其遭水者有司可時巡檢條列以聞

量賜夏州死事詔【武成元年六月】

潁川從我是曰元勲無忘父城實起王業文考屬天地艸昧造化權輿拯彼橫流匡玆頹運賴英賢盡力文武同心翼贊大功克隆帝業而被堅執鋭櫛風沐雨永言疇昔良用憮然至若功成名遂建國剖符予惟休也其有致死王事妻子無歸者朕甚傷之凡是先王向夏州發夏州從來見在及薨亡者並量賜錢帛稱朕意焉還長孫儉第詔【儉歷遷大將軍夏州摠管薨遺啟世宗葬太祖陵側並以所賜之宅還官後詔還之】

故柱國鄫國公儉臨終審正爰吐徳音以所居之宅本因上賜制度宏麗非諸子所居請以還官更遷他所昔叔敖辭沃壤之地蕭何就窮僻之鄕以古方今無慙曩哲而有司未逹大體遽以其第外給夫追善念功先王令典豈得遂其謙挹致乖懲勸令以本宅還其妻子俾淸風逺播無替聿修【北史周書略】

贈秦榮先滄州刺史詔【周書孝義傳】

孝爲政本徳乃化先旣表天經又明地義榮先居喪致疾至感過人窮號不反迄乎滅性行標當世理鏡幽明此而不顯道將何述可贈滄州刺史以旌厥異

大漸詔【武平二年帝因食遇毒薨其詔卽帝口授也】

人生天地之間稟五常之气天地有窮已五常有推移人安得長在是以生而有死者物理之必然處必然之理修短之間何足多恨朕𨿽不徳性好典墳披覽聖賢餘論未嘗不以此自曉今乃命也夫復何言諸公及在朝卿大夫士軍中大小督將軍人等並立勲效積有年載輔翼太祖成我周家今朕纉承大業處萬乘之上此乃上不負太祖下不負朕躬朕得啟手啟足從先帝於地下實無恨於心矣所謂恨者朕享大位可謂四年矣不能使政化循理黎庶丰足九州未一二方猶梗顧此懷恨目用不瞑惟兾仁兄冢宰洎朕先正先父公卿大臣等協和爲心勉力相勸勿忘太祖遺志提挈後人朕𨿽沒九泉形體不朽今大位虛曠社稷無主朕兒幼穉未堪當國魯國公邕朕之介弟寛仁大度海內共聞能我周家必此子也夫人貴有始終公等事太祖輔朕躬可謂有始矣若克念世道艱難輔邕以主天下者可謂有終矣哀死事生人臣大節公等思念此言令萬代稱嘆朕稟生儉素非能力行菲薄每寢大布之被服大帛之衣凡是器用皆無雕刻身終之日豈容違棄此好喪事所須務從儉約斂以時服勿使有金玉之飾若以禮不可闕皆令用瓦小斂訖七日哭文武百官各權辟衰麻且以素服從事葬日選擇不毛之地因地勢爲墳勿封勿樹且厚葬傷生聖人所誡朕旣服膺聖人之教安敢違之凡百官司勿異朕此意四方州鎭使到各令三日哭哭訖悉權辟凶服還以素服從事待大例除非有呼召各按部自守不得輒奔赴闕庭禮有通塞隨時之義葬訖內外悉除服從吉三年之內勿禁婚娶飲食一令如平常也時事殷猥病困心亂止能及此如其事有不盡準此以類爲斷死而近思古人有之朕今忍死書此懷抱【世道艱難北史作若克念世道顧其艱難近思作可忍書作盡】

武帝【名邕字彌羅突文帝第四子封魯國公宇文護弒明帝矯遺詔立之在位十七年廟曰髙祖】

攺元保定詔【以下並保定元年】

寒暑亟周奄及䢐嵗攺元命始國之典章朕祗承寶圖宜遵故實可攺武成三年爲保定元年嘉號旣新惠澤宜布文武百官各增四級

頒六官詔

履端開物寔資元後代終成務諒惟宰棟故周文公以上聖之智翼彼姬周爰作六典用光七百自玆厥後代失其緒俾巍巍之化歷千祀而莫傳鬱鬱之風終百王而永墜我太祖文皇帝稟純和之气挺天縱之英徳配乾元功侔造化故能捨末世之獘風蹈隆周之叡典誕述百官厥用允集所謂乾坤攺而重構豈帝王洪範而已哉朕入嗣大寶思揚休烈今可班斯禮於太祖廟庭

亢旱原降罪囚詔

亢旱歷時嘉苗殄悴豈獄犴失理刑罰乖衷歟其所在見囚死以下一歲刑以上各降本罪一等百鞭以下悉原免之

文武租賦詔【以下保定二年】

比以冦難猶梗九州未一文武之官立功效者𨿽錫以茅土而未及租賦諸柱國等勲徳隆重宜有優崇各準別制邑戶聽寄食他縣

減省禦供詔

樹之元首君臨海內本乎宣明敎化亭毒黔黎豈惟尊貴其身侈富其位是以唐堯疎葛之衣麤糲之食尙臨汾陽而永嘆登姑射而興想況無聖人之徳而嗜欲過之何以克厭眾心處於尊位朕甚恧焉今巨冦未平軍戎費廣百姓空虛與誰爲足凡是供朕衣服飲食四時所須爰及宮內調度朕今手自減削縱不得頓行古人之道豈曰全無庶幾凡爾百司安得不思省約勗朕不逮者哉

政事依月令詔【保定三年】

二儀創辟象著明三才已備歷數昭列故書稱欽若敬授易序治歷明時此先代一定之典百王不易之務伏惟太祖文皇帝敬順昊天憂勞庶政歷序六家以陰陽爲首洎予小子弗克遵行惟斯不安夕惕若厲自頃朝廷權輿事多倉卒乖和爽序違失先志致風雨時疾厲屢起嘉生不遂萬物不昌朕甚傷之自今舉大事行大政非軍機急速皆宜依月令以順天心

奴婢贖爲庶人詔【保定五年】

江陵人年六十五以上爲官奴婢者已令放免其公私奴婢有年至七十以外者所在官司宜贖爲庶人

甲子乙卯日停樂詔【天和元年五月】

道徳交喪禮義嗣興褒四始於一言美三千於爲敬是以在上不驕處滿不溢富貴所以長守邦國於焉乂安故能承天靜地和民敬鬼明並日月道錯四時朕𨿽庸昧有志前古甲子乙卯禮云不樂萇表昆吾之稔杜蕢有揚觶之文自世道喪亂禮儀紊毀此典茫然巳墜於地昔周王受命請聞顓頊廟有戒盈之器室爲復禮之銘矧伊未學而能忘此宜依是日省事停樂庶知爲君之難爲臣不易貽之後昆殷鑑斯在

舉孝行詔【天和元年八月】

諸有三年之喪或負土成墳或寢苫骨立一志一行可稱揚者仰本部官司隨事言上當加弔勉以厲薄俗

省徴發詔【建徳元年】

民亦勞止則星動於天作事不時則石言於國故知爲政欲靜靜在寜民爲治欲安安在息役頃興造無度徴發不巳加以頻歲師旅農畆廢業去秋災蝗年谷不登民有散亡家空杼軸朕每旦恭已夕惕兢懷自今正調以外無妄徴發庶時殷俗阜稱朕意焉【民亦勞止北史作民勞不止】

大旱詔【建徳五年五月大旱集百官於庭詔之曰】

盛農之月亢陽不雨气序愆度蓋不徒然豈朕薄徳刑賞乖中歟將公卿大臣或非其人歟宜盡直言無得有隠公卿各引咎自責

答太子詔【建徳二年太子於岐州獲二白鹿以獻詔答以下並二年】

在徳不在瑞

婚嫁禮制詔

政在節財禮惟寜儉而頃者婚嫁競爲奢靡牢羞之費罄竭資財甚乖典訓之禮有司宜加宣勒使咸遵禮制

頒授老職詔

尊年尙齒列代規序舊酬勞哲王明範朕嗣承業君臨萬邦驅此兆庶寘諸仁壽軍民之間年多耆耋眷言衰暮宜有優崇可頒老職使榮霑邑裏

建徳三年大赦詔

民生而靜純懿之性本均感物而遷嗜欲之情斯起𨿽復云鳥殊世文質異時莫不限以隄防示之禁令朕君臨萬防覆養黎元思振頽綱納之軌式比因人有犯與眾棄之所在羣官有過者咸聽首露莫不輕重畢陳纖毫無隠斯則風行艸偃從化無違導徳齊禮庶幾可致但上失其道有自來矣淩夷之獘反本無由宜加蕩滌與民更始可大赦天下

文宣皇后喪詔【建徳三年葬文宣後帝袒跣至陵所下詔終喪公卿固請過葬卽吉不許引古禮以答之】

齊斬之情經籍彛訓近代沿革遂亡斯禮伏奉遺令旣葬便除攀慕幾筵情實未忍三年之喪逹於天子古今無易之道王者之所常行但時有未諧不得全制軍國務重庶自聽朝衰麻之節苫廬之禮率遵前典以申罔極百寮以下宜依遺令【依北史作遵】

勸農詔【建徳四年】

今陽和布气品物資始敬授民時義兼惇勸詩不云乎弗躬弗親庶民弗信刺史守令宜親勸農百司分畨躬自率導事非機要並停至秋鰥寡孤獨不能自存者所在量加賑防逋租懸調兵役殘功並宜蠲免

伐齊詔【建徳四年帝疾引還】

髙氏因時放命據有汾漳擅假名器歷年永久朕以亭毒爲心遵養時晦遂惇聘好務息黎元而彼懷惡不悛尋事侵軼背言負信竊邑藏姦往者軍下宜陽釁由彼始兵興汾曲事非我先此獲俘囚禮送相繼彼所拘執曾無一反加以淫刑妄逞毒賦繁興齊魯軫殄瘁之哀幽並啟來蘇之望旣禍盈惡稔眾叛親離不有壹戎何以大定今白藏在辰涼風戒節厲兵詰暴時事惟宜朕當親禦六師龔行天罰庶憑祖宗之靈潛資將士之力風馳九有電掃八紘可分命眾軍指期進發

遣使周省四方詔【建徳五年】

朕克己思治而風化未永言前古載懷夕惕可分遣大使周省四方察訟聼謡問民防隠其獄犴無章侵漁黎庶隨事究驗條錄以聞若政績有施治綱克舉及行宣圭華道著丘園並須檢審依名騰奏其鰥寡孤獨寔可哀矜亦宜賑給務使周贍

又伐齊詔【建徳五年再伐齊克晉州又下詔】

僞齊違信背約惡稔禍盈是以親摠六師問罪汾晉兵威所及莫不摧殄賊眾危惶烏棲自固曁元戎反斾方來聚結遊魂境首尙敢趦趄朕今更率諸軍應機除剪

又詔【師次並州又詔自是齊之將帥降者相繼後主奔鄴】

【前闕】人寄喉唇之重棟梁骨鯁剪爲仇讎狐趙緒餘降成皁民不見徳惟虐是聞朕懷玆漏网置之度外正欲各靜封疆共紓民瘼故也爾之主相曾不是思欲構厲階反貽其梗我之率土咸求倳刄帷幄獻兼弱之謀爪牙奮干戈之勇贏糧坐甲若赴私讎是以一鼓而定晉州再舉而摧逋醜僞丞相髙阿那肱驅逼餘燼竊據髙璧僞定南王韓建業作守介休規相抗擬聊示兵威應時崩潰那肱則單馬宵遁建業則面防軍和爾之逃卒所知見也若其懷逺以徳則爾難以徳綏處鄰以義則爾難以義服且天與不取道家所忌攻昧侮亡兵之上術朕今親馭羣雄長驅宇內六軍舒斾萬隊啟行勢與雷電爭威气逐風雲齊舉王師所次已逹近郊望嵗之民室家相慶來蘇之後思副厥誠僞主若妙盡人謀深逹天命牽羊道左銜璧轅門當惠以焚櫬之恩待以列侯之禮僞將相王公已下衣冠士民之族如有深識事宜建功立效官榮爵賞各有加隆若下愚不移守迷莫攺則委之執憲以正刑書嗟爾士庶胡寜自棄或我之將卒逃彼逆朝無問貴賤皆從蕩滌善求多福無貽後悔璽書所至咸使聞知

平並州大赦詔【後主初奔鄴畱從兄髙徳王延宗守並州至是擒延宗並州平】

昔天厭水運龍戰於野西京圯隔四紀於玆朕垂拱巖廊君臨宇縣相邠民於海內混楚弓於天下一物失所有若推溝方欲徳綏未服義徵不譓僞主髙緯放命燕齊怠慢典刑俶擾天紀加以背惠怒鄰棄信忘義朕應天從物伐罪弔民一鼓而蕩平陽再舉而摧勍敵僞署王公相繼道左髙緯智窮數屈逃竄艸間僞安徳王髙延宗擾攘之間遂竊名號與僞齊昌王莫多婁敬顯等收拾餘燼背城抗敵王威旣振魚潰鳥離破竹更難建瓴非易延宗眾散觧甲軍門根本旣傾枝葉自霣幽靑海岱折簡而來冀北河南傳檄可定八紘共貫六合同風方當偃伯靈臺休牛桃塞無疆之慶非獨在余漢主約法除其苛政姬王輕典刑彼新邦思覃惠澤被之率土新舊臣民皆從蕩滌可大赦天下髙緯及王公以下若釋然歸順咸許自新諸亡入僞朝亦從寛宥官榮次序依例無失其齊僞制令卽宜削除鄒魯縉紳幽並騎士一介可稱並宜銓錄百年去殺𨿽或難希期月有成庶幾可勉【臣民北史作臣庶】

平鄴追卹戰亡士後詔【以下並建徳六年】

自晉州大陣至於平鄴身殞戰場者其子卽授父本官

追防斛律明月等詔

僞齊之末姦佞擅權濫罰淫刑動掛羅网僞右丞相咸陽王故斛律明月僞侍中特進開府故崔季舒等七人或功髙獲罪或直言見誅朕兵以義動翦除凶暴表閭封墓事切下車宜追贈謚並窆措其見存子孫各隨蔭敍錄家口田宅沒官者並還之

毀撤齊國園臺詔

僞齊叛渙竊有漳濵世縱淫風事窮雕飾或穿池運石爲山學海或層臺累構槪日淩雲以暴亂之心極奢侈之事有一於此未或弗亡朕菲食薄衣以風敎追念生民之費尙想力役之勞方當易玆獘俗率歸節儉其東山南園及三臺可並毀撤瓦木諸物凡入用者盡賜下民山園之田各還本主

平齊寛防詔

無侮防獨事顯前書哀彼矜人惠流往訓僞齊末政昏虐寔繁災甚滔天毒流比屋無罪無辜系虜三軍之手不飲不食僵僕九逵之門朕爲民父母職養黎人念甚泣辜誠深罪已除其苛政事屬攺張宜加寛宥兼行振防自僞武平三年以來河南諸州之民僞齊被掠爲奴婢者不問官私並宜放免其住在淮南者亦卽聽還願往淮北者可隨便安置其有癃殘孤老饑餒絕食不能自存者仰刺史守令及親民長司躬自檢校無親屬者所在給其衣食務使存濟

遣使巡方詔

東夏旣平王道初被齊氏獘政余風未殄朕劬勞萬機念存康濟恐淸淨之志未形四海下民疾苦不能上逹寢興軫慮用切於懷宜分遣使人巡方撫慰觀風省俗宣揚治道有司明立條科務在益

毀撤京師宮殿詔

朕欽承丕緒寢興夤畏惡衣菲食貴昭儉約上棟下宇土階茅屋猶居之者逸作之者勞詎可廣廈髙堂肆其嗜欲往者冢臣專任制度有違正殿別寢事窮壯麗非直雕墻峻宇深戒前王而締構敞有逾淸廟不軌不物何以示後兼東夏初平民未見徳率先海內宜自朕始其露寢防義崇信含仁云和思齊諸殿等農隙之時悉可毀撤雕斲之物並賜貧民繕造之宜務從卑朴【存北史作從】

毀撤並鄴宮殿詔

京師宮殿已從撤毀並鄴二所華侈過度誠復作之非我豈容因而弗革諸堂殿壯麗並宜除蕩甍宇雜物分賜貧民三農之隙別漸營構止蔽風雨務在卑狹

禁娶母同姓詔

同姓百世婚姻不通蓋惟重別周道然也而娶妻買妾有納母氏之族𨿽曰異宗猶爲混雜自今已後悉不得娶母同姓以爲妾其已定未成者卽令攺聘

除配雜科詔

以刑止刑世輕世重罪不及嗣皆有定科雜役之徒獨異常憲一從罪配百世不免罰旣無窮刑何以措道有沿革宜從寛典凡諸雜戶悉放爲民配雜之科因之永削【世輕世重北史作以輕代重】

減省六宮詔

正位於中有聖通典質文相革損益不同五帝則四星之象三王制六宮之數劉曹已降等列彌繁選擇徧於生民命秩方於庶職椒房丹地有眾如雲本由嗜欲之情非關風化之義朕運當澆季思復古始無容廣集子女屯聚宮掖贊後庭事從約簡可置妃二人世婦三人禦妻三人自玆以外悉宜減省

加晉公護殊禮詔【保定元年】

大冢宰晉國公智周萬物道濟天下所以克成我帝業安養我蒼生況親則懿昆任當元輔而可同班羣品齊位眾臣自今詔誥及百司文書並不得稱公名以彰殊禮

命晉公護東徵詔【保定四年】

神若軒皇尙云三戰聖如姬武且曰一戎弧矢之威干戈之用帝王大器誰能去兵太祖丕受天命造我周室日月所照罔不率從髙氏乘釁跋扈竊有並冀世濟其惡腥穢彰聞皇天震怒假手突厥驅略汾晉掃地無遺季孟勢窮伯圭日蹙坐待滅亡鑑之愚智故突厥班師仍屯彼境更集諸部傾國齊至星流電擊數道俱進斯在仲冬同防並鄴大冢宰晉公朕之懿昆任隆伊呂平一宇宙惟公是屬朕當親執斧鉞廟庭袛受有司宜勒眾軍量程赴集進止遲速委公處分

賜晉公護樂舞詔【天和五年】

光宅曲阜魯用郊天之樂地處參墟晉有大搜之禮所以言時計功昭徳紀行使持節太師都督中外諸軍事柱國大將軍大冢宰晉國公體道居貞含和誕徳地居戚右才表棟隆國步艱難寄深夷險皇綱締構事均休戚故以迹冥殆庶理契如仁今文軌尙隔方隅猶阻典防未備聲名多闕宜賜軒縣之樂六佾之舞

誅晉公護詔【天和七年】

君親無將將而必誅太師大冢宰晉公護地寔宗親義兼家國爰初艸創同濟艱難遂任摠朝權寄深國命不能竭其誠效罄以心力盡事君之節申送往之情朕兄故略陽公英風秀逺神機頴悟地居聖禮歸當璧遺訓在耳忍害先加永尋摧割貫切骨髓世宗明皇帝聰明神武【缺二字】藏智護內懷凶悖外托尊崇凡厥臣民誰亡怨憤朕纂承洪基十有三載委政師輔責成宰司護志在無君義違臣節懷玆蠆毒逞彼狼心任情誅暴肆行威福朋黨相扇賄貨公行所好加羽毛所惡生瘡痏朕約己菲躬情存庶政每思施寛惠下輒抑而不行遂使戶口凋殘徵賦勞劇家無日給民不聊生且三方未定邊隅尙阻疆場待戎旗之備武夫資扞城之力侯伏龍恩萬壽劉勇等未效庸勲先居上將髙門峻宇甲第雕墻寔繁有徒同惡相濟民不見徳惟利是眎百姓嗷嗷道路以目含生業業相顧鉗口常恐七百之基忽焉顚墜億兆之命一旦阽危上累祖宗之靈下負蒼生之責今肅正典刑護已卽罪其餘凶黨咸亦伏誅氛霧旣淸遐邇同慶朝政惟新兆民更始可大赦天下攺天和七年爲建徳元年

追尊孝閔帝詔【帝初封略陽公受魏禪爲晉公護逼遜位幽而弒之武帝誅護乃詔諡孝閔皇帝】

愼始敬終有國彛典事亡如存哲王通制義崇追逺禮貴尊親故略陽公至徳純粹天姿秀傑屬魏祚告終寶命將攺謳歌允集歷數攸歸上恊蒼靈之慶下昭後只之錫而禍生肘腋釁起蕭墻白獸噬驂蒼鷹集殿幽辱神器弒酷乘輿寃結生民毒流防縣今河海澄淸氛沴消蕩追尊之禮宜崇徽號

報於謹詔【謹遷太傅大宗伯保定二年以年老上表乞骸骨詔報】

昔師尙父年逾九十召公奭幾將百歲皆勤王家自彊不息今元惡未除九州不一將以公爲舟檝濟於艱難豈容忘二公之雅操而有斯請朕用恧焉公若更執謙沖有司宜斷啟

於謹爲三老詔

樹以元首主乎敎化率民孝弟置之仁壽是以古先明後咸若斯典立三老五更躬自袒割朕以眇身處玆南靣何敢遺此黃髮不加尊敬太傅燕國公謹執徳純固爲國元老饋以乞言朝野所屬可爲三老有司具禮擇日以聞

勞逹奚武璽書【武字成興代人歷位太傅】

【武爲同州刺史時屬天旱髙祖勅武祀華嶽嶽廟舊在山下常所禱祈武謂僚屬曰吾獨位三公不可同於眾人在常祀之所嶽旣巖路崄絕人迹罕通武年逾六十承藤援枝然後得上晚不得還卽於嶽上借艸而宿至旦澍雨逺近霑洽髙祖璽書勞武】

公年尊徳重弼諧朕躬比以陰陽序時雨不降命公求祈止言廟所不謂公不憚危險遂乃逺陟髙峯但神道聰明無幽不燭感公至誠甘澤斯應聞之嘉賞無忘於懷今賜公雜防百疋公其善思嘉猷匡朕不逮念坐而論道之義勿復更煩筋力也

幸李賢第詔【賢家髙平初髙祖齊王憲之在𦇤褓也以避忌不利居宮中太祖令於賢家處之六載乃還宮及後髙祖西巡幸賢第詔曰】

朕昔衝幼爰寓此州使持節驃騎大將軍開府儀同三司大都督州諸軍事州刺史賢斯土良家勲徳兼著受委居朕輔導積年念其規弼功勞甚茂食彼桑椹尙懷好音矧玆惠矣其庸可忘今巡撫居此不殊代邑舉目依然益增舊想𨿽無屬籍朕處之若親凡厥昆季乃至子侄等可並預宴賜

追贈李逺詔【逺子植與孝閔帝謀欲誅晉公護事泄護害植並逼逺自殺建徳元年護誅乃詔追贈謚曰忠】

故使持節柱國大將軍大都督陽平郡開國公逺早蒙驅任夙著勲績內參帷幄外屬藩維竭誠王室乃罹橫禍言念貞良追增傷悼宜加榮寵用彰忠節贈本官加陜熊等十五州諸軍事陜州刺史

封蕭大封大圜等詔【於謹攻江陵梁元帝令大封充使請和大圜副焉並梁簡文帝子也江陵平歸西魏至周保定二年詔封】

梁汝南王蕭大封晉熈王蕭大圜等梁國子孫宜存優禮式遺茅土寔允舊章大封可封晉陵縣公大圜封始寜縣公邑各一千戶

致後梁沈重書【重字徳厚吳興武康人】

【重仕梁歷五經博士及江陵平畱事後梁主蕭詧累拜都官尙書領羽林監髙祖以重經明行修至梁徴之仍致書保定末重至於京師詔令討論五經並校定鐘律授露門博士】

皇帝問梁都官尙書沈重觀夫八聖六君七情十義殊方所以防軌異代於是率由莫不趣大順之遙途履中和之盛致及靑緗起焰素篆從風文逐世疎義隨運舛大禮存於玉帛之間至樂形於鐘鼓之外𨿽分虵聚緯鬱鬱之辭蓋闕當塗典午抑抑之防無聞有周開基爰蹤聖哲拯蒼生之已淪補文物之將墜天爵具修人紀咸理朕夤奉神器恭惟寶闕常思復禮殷周之年遷化唐虞之世懼三千尙乖於治俗九變未葉於遺風欲定畫一之文思杜二家之說知卿學冠儒宗行標士則卞寶復潤於荊陰隨照更明於漢浦是用寤寐增勞瞻望軫念爰致束帛之聘命翹車之招所望鳳舉鴻翻俄而萃止明斯隠滯合彼異同上庠弗墜於微言中經罔闕於逸義近取無獨善之譏逺應有兼濟之美可不盛歟昔申培鮐背方辭東國公孫黃髮始造西京遂使道爲藝基功參治本今者一徴諒兼其二若居形聲而去影響尙迷邦而忘觀國非所謂也

詔答沈重

【建徳末重自以入朝旣久且年過時制表請還梁髙祖優詔答之重固請乃遣送梁主蕭巋拜太常卿隋開皇三年卒】

開府漢南杞梓每軫虛衿江東竹箭亟疲延首故束帛聘申蒲輪徴伏加以梁朝舊齒結綬三世沐浴榮光袛承寵渥不忘戀本深足嘉尙而楚材晉用豈無先哲方事求賢義乖來肅【並周書】

與傅伏【大安人齊行臺右僕射歸周終岷州刺史】

並州已平故遣公兒來報今授上大將軍武鄕郡公以金馬腦酒鐘二爲信公宜急下【三國典略北齊書傅伏傳伏東雍州刺史周武帝克並州遣韋孝寛與其子世寛來招伏曰並州已平故遣公兒來報便宜急下授上大將軍武鄕郡開國公卽給告身以金馬碯二酒鐘爲信伏不受按此亦本口語且止並州至急下爲語耳其授上大將軍云云則史氏敍事也尺牘亦載作書據所引典略也】

勅姚僧坦【字法衛吳興武康人】

公年過縣車可停朝謁若非別勅不勞入見【周書】

遺詔【宣政元年】

人肖形天地稟質五常修短之期莫非命也朕君臨宇縣十有九年未能使百姓安樂刑措罔用所以昧旦求衣分宵忘寢昔魏室將季海內分崩太祖扶危翼傾肇開王業燕趙榛蕪久竊名號朕上述先志下順民心遂與王公將帥共平東夏𨿽復妖氛蕩定而民勞未康每一念此如臨冰谷將欲包舉六合混同文軌今遘疾大漸气力稍微有志不申以此嘆息天下事重萬機不易王公以下爰及庶僚宜輔導太子副朕遺意令上不負太祖下無失爲臣朕𨿽暝目九泉無所復恨朕平生居處每存菲薄非直以訓子孫亦乃本心所好喪事資用須使儉而合禮墓而不墳自古通典隨吉卽葬葬訖公除四方士庶各三日哭妃嬪以下無子者悉放還家玉升銘【周武帝保定元年辛巳五月晉國造倉獲古玉升曁五年乙酉冬十月詔攺制銅律度遂致中和累黍積籥同玆玊量與衡度無差準爲銅升用頒天下內徑七寸一分深二寸八分重七斤八兩天和二年丁亥正月癸酉朔十五日戊子校定移地官府爲式此銅升之銘也其玉升銘曰】

維大周保定元年歲在重光月旅蕤賔晉國之有司修繕倉廩獲古玉升形制典正若古之嘉量太師晉國公以聞勅納於天府曁五年歲在恊洽皇帝廼詔稽準防考灰律不失圭撮不差累黍遂鎔金寫之用頒天下以合太平權衡度量【隋書律曆志案志此則銅升之銘其玉升云云則前似亦一銘矣然此云鎔金正銅升也未詳有二玉升隋志敍尺內又作修倉地得古玉斗以爲正器造律度量衡攺元天和】

後周文紀卷一

欽定四庫全書

後周文紀卷二

明梅鼎祚編宣帝【名贇字幹伯武帝長子卽位元年傳位太子闡自稱天元皇帝二年薨】

尊天元上皇太后冊【武帝阿史那皇后突厥木扞可汗俟斤之女宣帝自稱天元皇帝尊後爲天元皇太后大象二年復上尊號】

天元皇帝臣贇奉璽綬冊謹上天元皇太后尊號曰天元上皇太后伏惟窮神盡智含載物道洽萬邦儀刑四海聖慈訓誘恩深明徳𨿽冊徽號未極尊嚴是用增奉鴻名光縟常禮俾誠敬有展歡慰在玆福祉無疆億兆斯賴

天元聖皇太后冊【武帝李皇后大象元年爲天皇太后二年復上尊號】

天元皇帝臣【諱】奉璽綬冊謹上天皇太后尊號曰天元聖皇太后伏惟月精效祉坤靈表貺瑞肇丹陵慶流華渚𨿽率由令典夙奉徽號而因心盡敬未極尊名是用思稱首上昭聖徳敢竭誠敬永綏福履顯揚慈訓貽厥孫謀

天元四皇后加太冊【宣帝揚皇后隋文帝長女爲天元皇后尋又立天皇后及左右皇后與後爲四皇后二年詔並加太】

帝降二女後徳所以儷君天列四星妃象於焉垂耀朕取法上稽諸令典爰命四後內正六宮庶贊柔徳廣修粢盛比殊禮𨿽降稱謂曷宜其因天之象增錫嘉名

楊后爲天元太皇后冊

咨爾含章載徳體順居貞肅恭享祀儀刑邦國是用嘉玆顯號式暢徽音爾其敬踐厥猷寅答靈命對揚休烈可不愼歟

朱后爲天太皇后冊【宣帝朱皇后大象元年爲天皇后二年攺號太生靜帝】

咨爾彌宣四徳訓範六宮軒庭列序堯門表慶嘉稱旣降盛典宜膺爾其飾性履道無愆禮正永固休祉可不愼歟

陳后爲天左太皇后冊【宣帝陳皇后大象元年爲天左皇后二年攺號大又立爲天中太皇后】

咨爾儀範柔閒操履凝防淑問彰於逺近令則冠於宮闈是用申彼寵章加玆徽號爾其復禮問詩披圗顧史永隆嘉命可不愼歟

又立天中太皇后冊

正內之重風化之基嘉耦之制代多殊典軒嚳繼軌次妃並四虞舜受命厥娶猶三禮非相襲隨時不無朕祗承寶圗載徽號自我攺作超革先古曰天元居極五帝所以仰崇王者稱尊列後於焉上儷且坤儀比徳土數惟五旣縟恆典宜取斯儀四太皇后外可增置天中太皇后爰主粢盛徽音日躋肇建嘉名宐膺顯冊元後爲天元太皇后冊【宣帝元皇后大象元年爲天右皇后二年攺太】

咨爾資靈薑水載徳塗山懿淑內融徽音潛暢是用加玆寵數式光踐禮爾其聿修儀範肅膺顯冊祗承休命可不愼歟

尉遲後爲天左太皇后冊【後初適西陽公溫溫坐父亮反誅入宮拜長貴妃大象二年立爲天左太皇后】

咨爾門膺積善躬表靈貺徽音茂徳朕寔嘉之是用玆盛典申彼寵章爾其克愼厥猷寅答景命永承休烈可不愼歟

修復洛都詔【大象元年發山東諸州兵起洛陽宮移相州六府於洛稱東京六府】

河洛之地世稱朝市上則於天陰陽所防下紀於地職貢路均聖人以萬物阜安乃建王國時經五代世歷千祀規模逺邑居壯麗自魏氏失馭城闕爲墟君子有戀舊之風小人深懷土之思我太祖受命酆鎬胥宇崤函蕩定四方有懷光宅髙祖神功聖略混一區宇往巡東夏省方觀俗布政此宮遂移气序朕以身祗承寶祚庶幾聿修之志敢忘燕翼之心一昨駐蹕金墉備嘗遊覧百王制度基趾尙存今若因修爲功易立宜命邦事修復舊都奢儉取文質之間功役依子來之義北瞻河內咫尺非遙前詔經營今宜停罷【世北史作舊】

傳位太子闡詔【帝傳位自稱天元皇帝】

有聖大寶寔惟重器天表命人事與能幽顯同謀確乎不易域中之大實懸定於杳冥天下爲公蓋不避於內舉我大周感蒼昊之精受河洛之錫武功文徳光格區宇創業垂統永光無窮朕以寡薄祗承鴻緒上賴先朝得一之迹下借羣後不貳之心職貢與雲雨俱通憲章共光華並亙圎首方足咸登仁壽思隆國本用天歷皇太子衍地居上嗣正統所歸逺慿積徳之休允葉無疆之祚帝王之量未肅而成天祿之期不謀已至朕今傳位於衍乃睠四海深合謳歌之望俾予一人髙蹈風塵之表萬方兆庶知朕意焉可大赦天下攺大成元年爲大象元年

洛州遷戶聽還詔【大象元年】

洛陽舊都今旣修復凡是元遷之戶並聽還洛州此外諸民欲往者亦任其意河陽幽相豫亳靑保七摠管受東京六府處分

災異修省詔【大象元年十二月以災異屢見帝禦露寢見百官詔曰】

穹昊在上聰明自下吉凶由人妖不自作朕以寡徳君臨區防大道未行小信非福始於秋季及此冬幽顯殷勤屢貽深戒至有金入南斗木犯軒轅熒惑幹房又與土合流星照夜東南而下然則南斗主於爵祿軒轅爲於後宮房曰明堂布政所也火土則憂孽之兆流星乃兵凶之驗豈其官人失序女謁上行政事乖方憂患將至何其昭著若斯之甚上瞻俯察朕實懼焉將避正寢克居克念惡衣減膳去飾撤懸披不諱之誠開直言之路欲使刑不濫及賞弗逾等選舉以才宮闈修徳宜宣諸內外庶盡弼諧允葉民心用銷天譴【官人北史作宮人】除刑書要制詔【大象元年帝誅殺無度又廣刑書更峻其法】

髙祖所立刑書要制用法深重其一切除之【隋書】

追封孔子後置廟詔【以下大象二年】

盛徳之後是稱不絕功施於民義昭祀典孔子徳惟藏往道實生知以大聖之才屬千古之運載儒業式敍彞倫至於幽贊天人之理裁成禮樂之務故以作範百王垂風萬葉朕欽承寶歷服膺教義眷言洙泗懷道滋深且褒成啟號𨿽彰故實旌崇聖績猶有闕如可追封爲鄒國公邑數準舊並立後承襲別於京師置廟以時祭享

天旱原罪詔

朕以寡薄昧於治方不能使天地休和陰陽調序自春涉夏甘澤未丰旣軫西郊之嘆將虧南畆之業興言惕夕無忘鑑昧良由徳化未敷刑政多舛萬方有罪責在朕躬思覃寛惠被之率土見囚死罪並降從流流罪從徒五歲刑已下悉皆原宥其反叛惡逆不道及常赦所不免者不在降例

靜帝【名衍攺爲闡宣帝長子在位三年禪於隋】

司馬氏爲皇后冊【滎陽公消難之女大象二年立爲靜帝後以消難奔陳廢爲庶人】

坤道成形厚徳於焉載物陰精疊運重光所以麗天在昔皇王膺幹禦歷內政爲助昭被圗篆惟爾門積慶靈家韜休烈徽音令範無背一時是用命爾作儷皇極爾其克勵婉心肅膺盛典追皇英之逸軌庶任姒之芳塵褘翟有光粢盛無怠𨿽休勿休以隆嘉祚

誅尉遲迥大赦詔【大象二年】

朕祗承洪業二載於玆籍祖考之休慿宰輔之力經天緯地四海晏如逆賊尉遲迥才質凡庸志懷姦慝因緣戚屬位冠朝倫屬上天降禍先皇晏駕萬國深鼎湖之痛四海窮遏宻之思獨幸天災欣然放命稱兵擁眾便懷問鼎乃詔六師肅玆九伐而凶徒孔熾充原蔽野諸將肆雷霆之威壯士縱貔貅之勢芟夷縈拂所在如莽直指漳濵擒斬元惡羣醜喪魄咸集鼓下順髙秋之气就上天之誅兩河妖孽一朝淸蕩自朝及野喜抃相趨昔上皇之時不言爲治聖人宰物有教而己未戢干戈實深慚徳思寛簡之政用副億兆之心可大赦天下其共迥元謀執迷不悟及迥子侄逆人司馬消難王謙等不在赦例

賜姓復舊詔

詩稱不如同姓傳曰異姓爲後蓋明辯親疎皎然不雜太祖受命龍徳猶潛籙表革代之文星垂除舊之象三分天下志扶魏室多所攺作兾允上文武羣官賜姓者眾本殊國邑實乖胙土不歆非類異骨肉而共烝甞不愛其親在行路而敍昭穆且神徴革姓本爲歷數有歸天命在人推讓終而弗獲故君臨區防累世於玆不可仍遵謙抑之防久行權宜之制諸攺姓者悉宜復舊

攺元大定詔

朕以不天夙遭極罰光陰遄速遽及此辰窮慕纒綿言增號絕逾祀革號憲章前典可攺大象三年爲大定元年

舉才詔【大定元年】

帝王設官惟才是務人臣報國薦賢爲重去歲己未屢有妖防宰臣英算咸得淸蕩逆亂之後兵車始朅遐邇勞役生民未康居官之徒致治者寡斯故上失其道以至於玆亦由下有幽人未展其力今四海寧一八表無塵元輔執鈞垂風揚化若使天下英傑盡升於朝銓衡陟降量才而處垂拱無爲庶幾可至

晉公護【字薩保太祖兄邵惠公顥少子封晉國公位太師大冢宰以專暴爲武帝所誅】與趙公招書【趙公名招字豆盧突文帝子進封王以謀害隋文帝被誅陸騰字顯聖代人遷隆州摠管領刺史武成四年齊公憲與晉公護東徵請騰爲副趙公招時在蜀復畱之護與招書於是命騰入朝副憲東討】

今朝廷令齊公掃蕩河洛欲與此人同行汝彼無事且宜借吾也【周書】

閻姬【河南河陰人】

與子宇文護書

【護母閻姬與皇第四姑及諸戚屬並沒在齊護居宰相之後每遣尋求莫知音息至是並許還朝齊主以護旣當權重乃畱其母以爲後圗仍令人爲閻作書報護護得書悲不自勝報母書齊朝不卽發遣更令與護書要護重報往返再三而母竟不至朝議以其失信令有司移齊書未送而母至舉朝慶悅凡所資奉備極華盛榮貴之極振古未聞】

天地隔塞子母異所三十餘年存亡斷絕肝腸之痛不能自勝想汝悲思之懷復何可處吾自念十九入汝家今已八十矣旣逢喪亂備甞艱阻恆兾汝等長成得見一日安樂何期罪釁深重存歿分離吾凡生汝輩三男三女今日目下不覩一人興言及此悲纒肌骨賴皇齊恩防差安衰暮又得汝揚氏姑及汝叔母紇於汝嫂劉新婦等同居頗亦自適但爲微有耳疾大語方聞行動飲食幸無多恙今大齊聖徳逺被特降鴻慈旣許歸吾於汝又聽先致音耗積稔長悲豁然獲展此乃仁侔造化將何報徳汝與吾別之時年尙幼小以前家事或不委曲昔在武川鎭生汝兄弟大者屬防次者屬兔汝身屬虵鮮於修禮起日吾之闔家大小先在博陵郡住相將欲向左人城行至唐河之北被定州官軍打敗汝祖及二叔時俱戰亡汝叔母賀抜及兒元寶汝叔母紇於及兒菩提並吾與汝六人同被擒捉入定州城未幾間將吾及汝送與元寶掌賀防紇於各別分散寶掌見汝云我識其祖翁形狀相似時寶掌營在唐城內經停三日寶掌所掠得男夫婦女可六七十人悉送向京吾時與汝同被送限至定州城南夜宿同鄕人姬庫根家茹茹奴望見鮮於修禮營火語吾云我今走向本軍旣至營遂告吾輩在此明旦日出汝叔將兵邀截吾及汝等還得向營汝時年十二共吾並乘馬隨軍可不記此事緣由也於後吾共汝在受陽住時元寶菩提及汝姑兒賀蘭盛洛並汝身四人同學博士姓成爲人嚴惡汝等四人謀欲加害吾與汝叔母等聞之各捉其兒打之惟盛洛無母獨不被打其後爾朱天柱亾歲賀拔阿斗泥在關西遣人迎家累時汝叔亦遣奴來富迎汝及盛洛等汝時著緋綾袍銀裝帯盛洛著紫織成纈通身袍黃綾裹並乘騾同去盛洛小於汝汝等三人並呼吾作阿摩惇如此之事當分明記之耳今又寄汝小時所著錦袍表一領至宜檢看知吾含悲戚多歷年祀屬千載之運逢大齊之徳矜老開恩許得相見一聞此言死猶不朽況如今者勢必聚集禽獸艸木母子相依吾有何罪與汝分離今復何福還望見汝言此悲喜死而更蘇世間所有求皆可得母子異國何處可求假汝位極王公富過山海有一老母八十之年飄然千里死亡旦夕不得一朝暫見不得一日同處寒不得汝衣饑不得汝食汝𨿽窮榮極盛光耀世間汝何用爲於吾何益吾今日之前汝旣不得申其供養事往何論今日以後吾之殘命惟系於汝爾戴天履地中有鬼神勿云冥昧而可欺負汝楊氏姑今𨿽炎暑猶能先發關河阻逺隔絕多年書依常體慮汝致惑是以每存欵質兼亦載吾姓名當識此理勿以爲怪【三女北史作二女劉新婦等作劉新婦及汝新婦等恙作損次者作第二六七十人作六七千人分離作分隔不以作勿以】

宇文護報母書【護字薩保】

區宇分崩遭遇災禍違離膝下三十五年受形稟气皆知母子誰同薩保如此不孝宿殃積戾惟應賜鐘豈悟网羅上嬰慈母但立身立行不負一物明神有識宜見哀憐而子爲公侯母爲俘熱不見母熱寒不見母寒衣不知有無食不知饑飽冺如天地之外無由暫聞晝夜悲號繼之以血分懷寃酷終此一生死若有知兾奉見於泉下爾不謂齊朝觧网惠以徳音摩惇四姑並許矜放初聞此防魂爽飛越號天叩地不能自勝四姑卽蒙禮送平安入境以今月十八日於河東拜見遙奉顏色崩動肝腸但離絕多年存亡阻隔相見之始口未忍言惟敍齊朝寛每存大徳云與摩惇𨿽處宮禁常蒙優禮今者來鄴恩遇彌隆矜哀聽許摩惇垂敕曲盡悲酷僃述家事伏讀未周五情屠割書中所道無事敢忘摩惇年尊又加憂苦常謂寢膳貶損或多遺漏伏奉論述次第分明一則以悲一則以喜當鄕裏破敗之日薩保年已十餘歲鄰曲舊事猶自記憶況家門禍難親戚流離奉辭時節先後慈訓刻肌刻骨常纒心腑天長喪亂四海橫流太祖乘時齊朝撫運兩河三輔各值神機原其事迹非相負背太祖升遐未定天保薩保屬當猶子之長親受顧命𨿽身居重任職當憂責至於歲時稱慶子孫在庭顧視悲摧心情斷絕胡顏履戴負媿神明霈然之恩旣以霑洽愛敬之至施及傍人艸木有心禽魚感澤況在人倫而不銘戴有家有國信義爲本伏度來期已應有日一得奉見慈顏永畢生願生死骨肉豈過今恩負山戴嶽未足勝荷二國分隔理無書信主上以彼朝不絕子母之恩亦賜許奉答不期今日得通家問伏紙嗚咽言不宣心蒙寄薩保別時所畱錦袍表年歲𨿽久宛然猶識抱此悲泣至於拜見事歸忍死知復何心【宜見北史作宣先矜放作哀放哀動作哀慟各值作各遇霈然之恩作齊朝霈然之恩有家有國作有國有家】

周有司移齊書

夫有義則存無信不立山嶽猶輕兵食非重故言誓弗違重耳所以享國祝史無媿隨防所以爲盟未有司牧生民君臨有國可以忘義而多食言者也自數屬屯夷時鐘圮隔皇家親戚淪陷三紀仁姑世母望絕生還彼朝以去夏之初徳音爰發已送仁姑許歸世母乃稱煩暑指尅來秋謂其信必由衷嘉言無爽今落木戒冰霜行及方爲世母虛設詭詞未議言歸更徵酬答子女玉帛旣非所湏保境寧民又云匪報詳觀此意全乖本圗愛人以禮豈爲姑息要子責誠質親求報實傷和气有悖天經我之周室太祖之天下也焉可捐國顧家殉名虧實不害所養斯曰仁人臥鼓潛鋒孰非深計若令疊爭尺寸兩競錐刀瓦震長平則趙分爲二兵出函谷則韓裂爲三安得猶全謂無損益大冢宰位隆將相情兼家國銜悲茹血分畢寃魂豈意噬指可尋倚門應至徒聞善始卒無令終百辟震驚三軍憤惋不爲孝子當作忠臣去歲北軍深入數俘城下𨿽曰班師余功未遂今玆馬首南向更期重入晉人角之我之職矣聞諸道路早已戒嚴非直北拒又將南略儻欲自送此之願也如或嬰城未能求敵詰朝請見與君周旋爲惠不終祗增深怨愛親無慢垂訓尼父矜卹窮老貽則周文環玦之義事不由此自宜內省豈宜有間【並周書】

齊王憲【字毗賀突文帝第五子爲宣帝所誅】

上武帝助軍費表【髙祖東討憲贊成其事上私財以助軍費詔不納而以表示公卿乃詔憲率眾爲前軍齊主奔鄴及鄴破湝尙據信都憲軍過趙州獲湝間諜二人乃卽充使與湝書大破之禽湝】

臣聞撫機適運理借時來兼弱攻昧事資權道伏惟陛下繼明作聖闡業風思順天心用恢武略方使長虵外剪宇宙大同軍民內向車書混一竊以龍旗雷動天网云布芻粟糧餼或湏周給昔邊隅未靜卜式願上家財江海不澄衛玆請獻私粟臣𨿽不敏敢忘景行謹上金寶等一十六件少助軍資

與齊任城王湝書

山川有間每深勞佇仲春戒節履納惟宜承始屆兩河仍圗三魏二者交戰想無虧徳昔魏歷云季海內橫流我太祖撫運乘時大庇黔首皇上嗣膺下武式隆景業興稽山之防總盟津之師雷駭唐郊則野無橫陣云騰晉水則地靡嚴城襲僞之酋旣犇竄於艸澤竊號之長亦委命於旌門徳義振於無垠威風被於有截彼朝宿將舊臣良家戚裏俱升榮寵皆縻好爵是使臨漳之下效死爭驅營丘之前奮身畢命此豈惟人事抑亦天時宜訪之道路無俟傍說吾以不武任摠元戎受命安邊路指幽冀列邑名藩莫不屈膝宣風導化皆荷來蘇足下髙氏令王英風夙著古今成敗備諸懷抱豈不知一木不維大廈三諌可以逃身哉且殷微去商侯服周代項伯背楚賜姓漢朝去此弗圗茍狥亡轍家破身殞爲天下笑夫足下諜者爲候騎所拘軍中情實具諸執事知以弱卒獘甲欲抗堂堂之師縈帶污城兾保區區之命戰非上計無待卜疑守乃下策或未相許已勒諸軍分道並進相望非逺慿軾有期兵交命使古今通典不俟終日所望知機也【文苑英華作履納周書作納履三魏作三位導化作導禮獘甲作瑣甲】滕王逌【字爾固突文帝少子位上柱國爲隋文帝所害所著文章頗行世】

庾信集序

蓋聞五聲調應則宮徴成其文八音克諧則弦管和其韻所以周南召南之篇爲風人之首小雅大雅之作寔王政之由復有陽春白雪之唱郢中之曲彌髙秋風黃竹之詞伊上之才尢盛遂能孝敬敍人倫移風俗化天下兼夫吟詠情性沈欝文章者可略而言也開府司宗中大夫義城公庾信字子山南陽新野人也若夫有周之時掌庾源其得姓皇晉之代太尉闡其宗譜舄奕氤氳布在方策國史家牒世並詳焉入世祖滔散騎常侍領大著作遂昌縣侯祖易徵士隠遁無悶確乎不拔宋終齊季早擅英聲父肩吾散騎常侍中書令文宗學府智囊義窟鴻名重譽獨步江南或昭或穆七世舉秀才且珪且璋五代有文集貴族華望盛矣哉幼而淸惠惟良之美稱共治之能佩犢帶牛有侔龔遂桑枝麥穗無謝張堪入爲司憲中大夫帥掌三勑之法助宣五禁之書秋府得人於斯爲盛甞正旦上府賦詩曰詰旦啟門闌繁辭湧筆端蒼鷹下獄吏獬豸飾刑官司朝引玉節盟載捧珠盤窮紀星移次歸余律未殫雪髙三尺厚冰深一寸寒短筍猶埋竹香心未起蘭孟門久失路扶揺忽上摶棲烏遷得府棄馬復歸欄榮華名義重虛薄報恩難枚乘還起疾貢禹遂彈冠方隨蓮葉斂未用竹根丹一知象法詎思垂釣竿其王事之中優遊如此出爲洛州刺史徳茂褰帷才膺刺舉吏不敢賄人不忍欺上洛童兒如迎郭伋商山故老似値劉復爲司宗中大夫摠轄禮府佐治春卿辧九拜之儀敎六詩之義自梁朝筮仕周氏馳驅至今歲在屠維龍居淵獻春秋六十有七齒𨿽耆舊文更新奇才子詞人莫不師敎王公名貴盡爲虛襟信降山嶽之隆蘊煙霞之秀器量侔瑚璉志性甚松筠妙善文詞尢工詩賦窮緣情之綺靡盡體物之瀏亮誄奪安仁之美碑有伯喈之情箴似揚雄書同阮籍少而聰敏綺年而播華譽齠歲而有俊名孝性自然仁心獨秀忠爲令徳言及文詞穿壁未勤映螢逾甚若乃徳聖兩禮韓魯四詩九流七略之文萬卷百家之說名山海上金匱玉版之書魯壁魏墳縹帙緗囊之記莫不窮其枝葉誦其篇簡豈止仲任一見之敏世叔五行之速彊記獨絕博物不羣年十五侍梁東宮講讀𨿽桓驎十四之歲答宿客之詩魯連十二之年杜離堅之辧匪或斯尙同日語哉玉墀射策髙等甲科公孫金馬之時仲舒鴻漸之日未能連類曽何足云觧褐授安南府行參軍尺木未階髙衢方騁尋轉尙書度支郎中壯歲精練必以吏能上象列宿非因忿气夜不離閣無愧於黃香開霧睹天有同於樂廣仍爲郢州別駕刺史之半驥足斯展於時江路有賊梁先主使信與湘東王論中流水戰事醜徒聞其名徳遂卽散奔深爲梁主所賞蓋善戰者不陣此之謂乎兼通直常侍使於魏土接對有才辧𨿽子貢之旗鼓陳說仲山之專對智謀無以加也還本國爲正員郎職位淸顯以望以實又爲東宮領直春宮兵馬並受節度龍樓蘭錡寵寄逾隆値侯景簒逆攻圍淮海建康宮殿非無流矢之兵丹陽帝居遂有生荊之痛出往上流來歸全楚於時州後卽湘東王其後封豕旣誅長蛇受戮湘東有雪恥之功淮海有勤王之旅同少康之復夏若太戊之紹殷卽於荊江驟置文物復爲梁后主蕭繹禦史中丞中興司直具瞻斯在貴戚斂手豪族屏气遷散騎常侍右衛將軍丰貂右珥戎章再徙阮籍非好之職鄭黙參乘之官著徳廊廟切問近對拜武康縣開國侯開國承家信圭是執河帶山礪貽厥於後卽以本官奉使大國光華重出原隰再來太祖夾輔魏朝作相關右三分有二九合一匡徳邁晉宣雄逾魏武功髙网地道映在田一見子山賜識如舊屬我太祖獻策魏帝命將荊衡尋値本朝靑蓋入洛於是拾節入仕乃沐霸恩攺授使持節車騎大將軍儀同三司戎號光隆比儀臺鉉髙官美宦有逾舊國又遷驃騎大將軍開府義城公王沈晉代始授此榮黃權魏時首膺斯命降在季世秩居上品爵爲五等榮貴兩朝出爲農郡守職寔剖符寄深分竹加以冥心資敬篤信天倫孝實人師刑惟士則慍喜不形於色忠恕不離於懷矜簡儼然師心獨往似陸機之愛弟若韓康之養甥環堵之間怡怡如也屢聘上國特爲太祖所知江陵名士惟信而已綢繆禮遇造次推恩明帝守文偏加引接武王英主彌相委寄宻勿王事多歷歲年自攜老入關亟移灰琯烝烝色養勤同扇席及丁母憂杖而後起病不勝哀靑鸞降宿樹之祥白雉有依欄之感晉國公廟期受托爲世賢輔見信孝情毀至每自憫嗟嘗語人曰庾信南人羈士至孝天然居喪過禮殆將防性寡人一見遂不忍看其至徳如此被知亦如此昔在揚都有集十四卷値太淸罹亂百不一存及到江陵又有三卷卽重遭軍火一字無遺今之所撰止入魏以來爰洎皇代凡所著述合二十卷分成兩帙付之後爾余與子山夙期欵密情均縞紵契此金蘭欲余制序聊命翰札幸無愧色非有絢章方當貽範搢紳懸諸日月焉

於謹【字思敬河南洛陽人仕魏柱國大司徒入周遷太傅攺封燕國公】

傳梁檄【周伐梁於謹大軍攻樊鄧嶽陽王蕭詧防之傳檄於梁元帝出降西魏恭帝元年平江陵時宇文泰輔政三年而魏禪泰之子毓爲周典略竟稱周從之】

告梁文武眾官夫作國者罔弗以禮信爲本惟爾今主往遭侯景逆亂之始實結我國家以爲鄰援今忽背徳黨賊髙洋引厥使人置之堂宇傲我王命擾我邊人我皇帝龔天之意弗敢以寧分命眾軍奉揚廟略凡眾十萬直指江陵

伐梁射城內書【梁后略云上自長沙寺移住天居寺是日此君射書城內按此太平禦覧所引其云上者元帝也是時柱國於謹中山公護大將軍楊忠韋孝寬等並綂師不知此君爲何今附於謹後】

今者行兵不貪城隍土地不貪子女玉帛志存救獘濟此生民廣訪民人擇善而立梁朝士庶尙未相領觧蟻聚窮城寂無求問尋此異卜良用致惑

樂遜【字遵賢河東猗氏人歷授東揚州刺史】

上明帝陳時宐封事【武成元年六月以霖雨經時詔百官上封事遜陳時宜十四條其五條切於政事】

其一崇治方

竊惟今之在官者多求淸身克濟不至惠民愛物何者比來守令年期旣促歲責有成蓋謂猛濟爲賢未甚優養此政旣代後者復然夫政之於民過急則刻薄傷緩則弛慢是以周失舒緩秦敗急酷民非赤子當以赤子遇之宜在舒疾得衷不使勞擾頃承魏之衰政人習逋違先王朝憲備行民咸識法但可宣風正俗納民軌訓而已自非軍旅之中何用過爲迫切至於興邦致治事由徳教漸以成之非在倉卒竊謂姬周盛徳治興文武政穆成康自斯厥後不能無事昔申侯將奔楚子誨之曰無適小國言以政狹法峻將不汝容敬仲入齊稱曰幸若獲宥及於寛政然關東諸州淪陷日久人在塗炭當慕息肩若不布政優優聞諸境外將何以使彼勞民歸就樂土

其二省造作

頃者魏都洛陽一時殷盛貴勢之家各營第宅車服噐玩皆尙奢靡世逐浮競人習澆薄終使禍亂交興天下防敗比來朝貢噐服稍華百工造作務盡奇巧臣誠恐物逐好移有損政俗如此等事頗宜禁省記言無作淫巧以蕩上心傳稱宮室崇侈民力雕獘漢景有云黃金珠玉饑不可食寒不可衣雕文刻鏤傷農事者也錦繡纂組害女功者也以二者爲饑寒之本源矣然國家非爲軍戎噐用時事要湏而造者皆徒費功力損國害民未如廣勸農桑以衣食爲務使國儲丰積大功易舉

其三明選舉

選曹賞錄勲賢補擬官爵必宜與眾共之有明揚之授使人得盡心如覩白日其材有升降其功有厚薄祿秩所加無容不審卽如州郡選置猶集鄕閭況天下選曹不取人物若方州郡自可內除此外付曹銓者旣非機事何足可密人生處世以榮祿爲重修身履行以纂身爲名然逢時旣難失時爲易其選置之日宜令眾心明白然後呈奏使功勤見知品物稱悅

其四重戰伐

魏祚告終天睠在徳而髙洋稱僣先迷未敗擁逼山東事切肘腋譬猶棊刼相持爭行先後若一行非當或成彼利誠應捨小營大先保封域不宜貪利在邊輕爲興動捷則勞兵分守敗則所損已多國家𨿽彊洋不受弱詩云徳則不競何憚於病惟徳可以庇民非恃彊也夫力均勢敵則進徳者勝君子道長則小人道消故昔之善戰者先爲不可勝以待敵之可勝彼行暴戾我則寛仁彼爲刻薄我必惠化使徳澤旁流人思有道然後觀釁而作可以集事

其五禁奢侈

按禮人有貴賤物有等差使用之有節品類之有度馬后爲天下母而身服大練所以率下也季孫相三君矣家無衣帛之妾所以勵俗也比來冨室之家爲意稍廣無不資裝婢作車後容儀服飾華美曜街衢仍使行者輟足路人傾蓋論其輸力公家未若介冑之士然其坐受優賞自逾攻戰之人縱令不惜功費豈不有虧厥徳必有儲蓄之餘孰與務卹軍士魯荘公有云衣食所安不敢愛也必以分人詩言豈曰無衣與子同袍皆所以取人力也又陳事上議之徒亦應不少當有上徹天聽者未聞是非陛下𨿽念存物議欲盡天下之情而天下之情猶爲未盡何者取人受言貴在顯用若納而不顯是而不用則言之者或寡矣

柳虯【字仲蟠觧人歷祕書監加驃騎大將軍儀同三司魏恭帝元年卒】

上文帝論史疏【虯爲宇文泰丞相府記室以史官宻書善惡未足懲勸乃上疏事遂施行】

古者人君立史官非但記事而已蓋所以爲監誡也動則左史書之言則右史書之彰善癉惡以樹風聲故南史抗節表崔杼之罪董狐書法明趙盾之愆是知直筆於朝其來久矣而漢魏已還宻爲記注徒聞後世無益當時非所謂將順其美匡救其惡者也且著述之人宻書其事縱能直筆人莫知之何止物生橫議亦自異端互起故班固致受金之名陳壽有求米之論著漢魏者非一氏造晉史者致數家後代紛紜莫知準的伏惟陛下則天稽古勞心庶政開誹謗之路納忠讜之言諸史官記事者請皆當朝顯言其狀然後付之史閣庶令是非明著得失無隠使聞善者日修有過者知懼敢以愚管輕冒上聞乞以瞽言訪之眾議

書簡【魏文帝崩太子欽嗣立三年周太祖時爲安定公廢之立齊王廓是爲恭帝元年大饗羣臣魏史栁虯執簡書於朝太祖乃令太常盧辧作告諭公卿】

廢帝文皇帝之嗣子年七歲文皇帝托於安定公曰是子才由於公不才亦由於公宜勉之公旣受玆重寄居元輔之任又納女爲皇后遂不能訓誨有成致令廢黜負文皇帝付屬之意此咎非安定公而誰【是子才北史作此子也才】

盧辯爲安定公告諭公卿【辯字景宣範陽涿人】

嗚呼我羣後曁眾士維文皇帝以𦇤褓之嗣托於予訓之誨之庶厥有成而予罔能革變厥心庸曁乎廢墜我文皇帝之志鳴呼玆咎予其焉避予實知之矧爾眾人之心哉惟予之顏豈惟今厚將恐來世以予爲口實【革北史作弗】

長孫紹逺【字師河南洛陽人少名仁歷小司空】

啟明帝

【周六官建紹逺拜大司樂初紹逺爲太常卿廣召工人創造樂器土木絲竹各得其宜惟黃鐘不調嘗經韓使君佛寺其浮圗三層上有鳴鐸焉音合宮調取而配奏方始克諧因啟世宗行之所奏樂以八爲數故梁黃門侍郎裴正上書以七爲數詔與紹逺詳議遂定爲八後髙祖讀史見武王克殷而作七始又欲廢八懸七並除黃鐘之正宮用林鐘爲調首紹逺復奏然竟廢八音屬紹逺遘疾與樂部元樹書疾篤命其子覽曰夫黃鐘者天子之宮大呂者皇后之位今廢黃鐘之位是祿去王室若用林鐘爲首是政出私門將恐八百之祚不得同姬周之永也】

魏氏來宅秦雍𨿽祖述樂章然黃鐘爲君天子之正位往經創造歷稔無成方知水行將季木運伊始天命有歸靈樂自降此蓋乾坤佑助宗廟致感方當降物和神祚隆萬世

明帝詔答

朕以菲薄何徳可以當之此蓋天地祖宗之祐亦由公達鑑所致也

裴正上論樂書

昔者大舜欲聞七始下洎周武爰創七音持林鐘作黃鐘以爲正調之首

奏武帝

天子懸八肇自先民百王共軌萬世不易下逮周武甫修七始之音詳諸經義又無廢八之典且黃鐘爲君天子正位今欲廢之未見其可臣案周禮奏黃鐘歌大呂此則先聖之範不易之明證願勿輕變古典趣攺樂章

與樂部齊樹書【周書作與齊樹之】

伏聞朝廷前議而欲廢八縣七然則天子縣八有自來矣古先聖殊塗一致逮周武克殷逆取順守專用干戈事乖揖讓反求經義是用七音蓋非萬代不易之典其縣八筍簴不得毀之宜待吾疾瘳當別奏聞

遺表【紹逺疾篤命其子覧曰黃鐘者天子之宮大呂者皇后之位今廢黃鐘之位是祿去王室若用林鐘爲首是政出私門乃上遺表】

謹按春秋隠公傳雲天子用八周禮雲天子縣二八倕氏之鐘十六毋句氏之磬十六漢成帝獲古磬十六周禮圗縣十六此數事者照爛典章揚防而言足爲鏡伏惟陛下受圗蒼帝接統精秦漢以還獨爲稱首至如周武有事干戈臣獨鄙之而況陛下以臣自揣餘息匪夕伊朝伏願珍禦萬機不勞攺八從七【並北史】

賀蘭祥軍司

檄吐谷渾文【武成初吐谷渾侵涼州詔賀蘭祥與宇文貴摠兵討之詳乃遣其軍司檄吐谷渾與戰大破之拔其兆陽洪和二城】

夫二气旣分三才定位樹之以君本爲黔首豈使悖義違道肆於民上昔魏氏不綱羣方幅裂豺狼橫噬玉已毀喁喁黔黎咸墜塗炭我先皇神武應期一匡天下東戡南剪無思不服天鑑有周世篤英聖遂廓洪基奄荒萬防固則神臯西嶽險則百二猶在卿士師師羣後率職故三靈之所睠集四隩之所來蘇也彼國世在西垂作藩於魏値中原政亂遂阻皇風首防兩端伺我邊隙先皇含垢藏疾仍存聘享欲睦之以鄰好申之以婚姻彼國包藏禍心屢違盟約外結仇讎自貽近患是故往年致突厥之師也自爾迄今蜂蠆彌毒入我姑臧俘我河縣芟夷我菽麥防劉我蒼生我皇武以止戈文以懷逺徳覃四海化溢八荒以彼惡稔禍盈故命龔行九伐武臣猛將天張雷動皆六郡良家三秦精鋭揮戈擐甲同萃龍沙柱國博陵公祥貴戚重望乃文乃武受脤廟堂元戎啟路太傅燕國公於謹英猷不世應變無窮杖旄指麾爲其謀主柱國化政公貴早播威聲奇正兼設直取龍涸濟自南河突厥與國睦親同恥反道驅引弓之民摠窮廬之眾觧鞍成山雲蒸霧合往歲王師西伐成都不守桴鼓南臨江陵底定鑿空萬里辟地千都荒服畏威膜拜厥角成敗之機較然可見若能轉禍爲福深識事宜君臣相率輿櫬稽顙則爵等顯除永蕃西服如其徘徊危邦覬延時漏覆宇湮祀良助寒心幸思嘉謀以圗去就

李充信等

上言豳國公廣表【廣爲太祖兄邵公顥之孫除陜州摠管以病免毋李以廣患憂歿廣又以毀薨其故吏儀同李充信等上表加贈太保】

臣聞資孝成忠生民髙義旌徳樹善有國常規竊惟故豳國公臣廣懿親令望具瞻攸在道冠羣後功懋維城受脤建斾威行秦隴班條驅傳化溢崤函比腠理舛和奉詔還闕藥石所及沈屙漸愈而災釁仍集丁此窮憂至性過人遂增舊疾因玆毀頓以至薨殂尋繹貫切不能自己臣等接事每承餘論仰之平昔約已立身位極上公賦兼千乘所獲祿秩周贍無餘器用服玩取給而已每言及終始尢存簡素非秦政而褒吳禮譏石槨而美厚薪今卜兆有期先逺方及誠恐一從朝露此志莫伸伏惟陛下不世之慈垂霈然之澤畱情旣往降湣幽魂爰敕有司申其宿志窀穸之禮庶存儉約

武帝詔答

省充信等表但增哀悼豳國公廣藩屏令望宗室表儀言著身文行成士則方慿懿戚用匡朝政奄丁荼蓼便致毀滅啟手歸全無忘雅操言念旣往震於厥心昔河間才藻追敍於中尉東海謙約見稱於身後可斟酌前典率由舊章使易簀之言得申遺志黜殯之請無虧令終

黎季明【名景熈以字行河間鄚人歷車騎大將軍儀同三司】

上武帝言大旱書【季明好占象頗知術數爲外史下大夫保定三年盛營宮室春夏大旱詔公卿百僚極言得失季明上書】

臣聞成湯遭旱以六事自陳宣王太甚而珪璋斯竭豈非逺慮元元俯哀兆庶方今農要之月時雨猶愆率土之心有懷渇仰陛下垂情萬類子愛羣生覲禮百神猶未丰洽者豈或作事不節有違時令舉措失中儻邀斯旱春秋君舉必書動爲典禮水旱陰陽莫不應行而至孔子曰言行君子之所以動天地可不愼乎春秋莊公三十一年冬不雨五行傳以爲是歲一年而三築臺奢侈不卹民也僖公二十一年夏大旱五行傳以爲時作南門勞民興役漢惠帝二年夏大旱五年夏大旱江河水少谿澗水絕五行傳以爲先是發民十四萬六千人城長安漢武帝元狩三年夏大旱五行傳以爲是歲發天下故吏穿昆明池然則土木之功動民興役天輒應之以異典籍作誡倘或可思上天譴告攺之則善今若息民省役以答天譴庶靈澤時降嘉谷有成則年登可覬子來非晚詩云民亦勞止迄可小康惠此中國以綏四方或恐極陽生陰秋多水雨年復不登民將無覬如又薦饑爲慮更甚

又上書【時富豪之家競爲奢麗季明上書帝覧而嘉之】

臣聞寛大所以兼覆慈愛所以懷眾故天地稱其髙厚者萬物得其容養焉四時著其寒暑者庶類資其忠信焉是以帝王者寛大象天地忠信則四時招揺東指天下識其春人君布徳率土懷其惠伏惟陛下資幹禦防品物咸亨時乘六龍自彊不息好問受規天下幸甚自古至治之君亦皆廣延博訪詢采芻微置鼓樹木以求其過頃年亢旱逾時人懷望歲陛下爰發明詔廣求民瘼同禹湯之罪已髙宋景之守正澍雨應時年谷斯稔尅己節用慕質惡華此則尙矣然而朱紫尙耀於衢路綺縠猶侈於豪家裋褐未完於細民糟糠未厭於編戶此則勸導之理有所未周故也今𨿽導之以政齊之以刑風俗固難以一矣昔文帝集上書之囊以作帷帳惜十家之產不造露臺後宮所幸衣不曳地方之今日富室之飾曾不如婢之服然而以身率下國富刑淸廟稱太宗良有以也臣聞聖人久於其道而天下化成今承魏氏喪亂之後貞信未興宜先遵五美屏四惡革浮華之俗抑流競之風察鴻都之小藝焚雉頭之異服無益之貨勿重於時虧徳之器勿陳於側則民知徳矣臣又聞之爲治之要在於選舉若差之毫釐則有千里之失後來居上則致積薪之譏是以古之善爲治者貫魚以次任必以能爵人於朝不以私愛簡材以授其官量能以任其用官得其材用當其器六轡旣調坐致千里虞舜選眾不仁者逺則庶事康哉民知其化矣【至治北史作治道豪家作豪富用當其器作任當其用】

上言外史廨宇【時屢移未有定所季明上言於是廨宇方立】

外史之職漢之東觀儀等石渠司同天祿是以廣內祕府藏言之奧帝王所寶此焉攸在自魏及周公館不立臣𨿽愚瞽猶知其非是以去年十一月中敢冒陳奏將降中防卽遣修營荏苒一周未加功力臣職思其憂敢不重請

趙煚【字通賢天水西人仕周大宗伯入隋終冀州刺史】

請赦斛斯徴密奏【煚武帝時遷禦正上大夫素與齊州刺史斛斯徴不恊徴坐事下獄逾獄走帝購之甚急煚密奏從之】

徵自以罪重懼死遁逃若不北走匈奴則南奔吳越徵𨿽愚陋久歷淸顯奔彼敵國無益聖朝今炎旱爲災可因玆大赦【北史】

韓褒【字業昌黎人歷拜少保】

請放還俘賊奏【褒保定三年爲汾州刺史擊獲齊冦故事囚送京師褒奏許焉】

所獲賊眾不足爲多俘而辱之但益其忿耳請一切放還以徳報怨

後周文紀卷二

欽定四庫全書

後周文紀卷三

明梅鼎祚編

韋夐【字敬逺京兆杜陵人魏末拜雍州中從事去職徵辟不應號逍遙公】

戒子【建徳中夐以年老預戒其子等悉遵行之】

昔士安以蘧蒢束體王孫以布囊繞屍二賢髙達非庸才能繼吾死之日可斂舊衣勿更新造使棺足周屍牛車載柩墳髙四尺壙深一丈其餘煩雜悉無用也朝晡奠食於事彌煩吾不能頓絕汝輩之情可朔望一奠而已仍薦素蔬勿設牲牢親友欲以物弔祭者並不得爲受吾常恐臨終恍惚故以此言預戒汝輩瞑目之日勿違吾志也

韋孝寛【名叔裕以字行夐弟歷大司空爲徐州摠管封鄖國公】

上武帝陳平齊三策疏【建徳之後武帝志在平齊孝寛疏陳三策武帝遣使聘齊遂大舉克定卒如其策】

第一策

臣在邊積年頗見閒隙不因際防難以成功是以往歲出軍徒有勞費功績不立由失機防何者長淮之南舊爲沃土陳氏以破亡餘燼猶能一舉平之齊人歷年赴救喪敗而反內離外叛計盡力窮傳不云乎讎有釁焉不可失也今大軍若出軹關方軌而進兼與陳氏共爲犄角並令廣州義旅出自三鵶又募山南驍鋭沿河而下復遣北山稽胡絕其並晉之路凡此諸軍仍令各募關河之外勁勇之士厚其爵賞使爲前驅嶽動川移雷駭電激百道俱進並趨虜庭必當望旗奔潰所向摧殄一戎大定寔在此機

第二策

若國家更爲後圗未卽大舉宜與陳人分其兵勢三鵶以北萬春以南廣事屯田預爲貯積募其驍悍立爲羣伍彼旣東南有敵戎馬相持我出奇兵破其疆場彼若興師赴援我則堅壁淸野待其去逺還復出師常以邊外之軍引其腹心之眾我無宿舂之費彼有奔命之勞一二年中必自離叛且齊氏昏暴政出多門鬻獄賣官惟利是視荒淫酒色忌害忠良闔境熬然不勝其獘以此而觀覆亡可待然後乘間電掃事等摧枯

第三策

竊以大周土宇跨據關河蓄席捲之威持建瓴之勢太祖受天明命與物更新是以二紀之中大功克舉南淸江漢西龕巴蜀塞表無虞河右底定惟彼趙魏獨爲榛梗者正以有事三方未遑東略遂使漳滏遊魂更存余晷昔句踐亡吳尙期十載武王取亂猶煩再舉今若更存遵養且復相時臣謂宜還崇鄰好申其盟約安人和眾通商惠工蓄鋭養威觀釁而動斯則長策逺馭坐自兼並也

爲行軍元帥鄖國公韋孝寬檄陳文【孝寛大象元年除徐州刺史爲行軍元帥狥地淮南攻壽陽拔之陳人退走江北悉平】

僞陳私署公卿將校州鎭郡縣村屯邑落蓋聞五精上列耀摠其威靈萬國下分皇王攝其區域至其創業垂統革命受終奄有神州光宅函夏莫不垂極襲聖積徳累仁播厚利於人民建大功於天地然後幽明贊葉兆庶歸往瑞之以龍圗鳳紀崇之以玉璽黃屋故能照臨九防對越兩儀永保鴻名長爲元首未有蠻陬夷落裔土荒隅崛起阡陌之中妄竊帝王之號斯則僣越之首縣於漢闕亡吳之主防於晉臣布在方冊可以鏡者也我太祖文武皇帝自天攸縱應運挺生屈道蕃條或躍伊始屬運將攺祿去王室三川已震九鼎將飛事切在泥禍深流彘乃推誠仗義援手濡足迎衛乘輿崇建旐社舉天維於將墜振地軸於已傾血气食毛鹹受其賜是則我有大造於區夏也重以辟土服逺包荊捲蜀功髙於九合業重於三分愈執忠貞之操終以人臣之禮至哉大矣無得稱焉旣而謳歌允屬金石變響神器大寶用集我有周我閔皇帝乃上膺靈命俯順樂推揖讓而登皇極垂衣而歸撫運世宗纉統克隆洪緒武功文徳騰茂飛英我髙祖武皇帝以上聖隆下武以至道丕業其寂也象系不能究其微其動也雷霆不不能比其變僞齊竊據中原綿歷世祀帶之以巨海長淮鎭之以峻岱崇嶽其地廣其民眾其俗富其兵彊而帝遷明徳人思睿後金鉞一麾廓然大定申弔伐之義答億兆之心陟方之駕𨿽逺鼎湖之神未絕天元皇帝負四聖之休烈協千載之昌期懸金鏡振玉鼓宏天綱廣地絡東窮海外西極河源邛笮夜郎之所冒頓呼韓之類莫不屈膝稽顙泛水梯山被華夏之仁風仰中國之聖道惟彼揚越獨爲匪民菆芮魚鳥之郡晏安蛇之穴故僞魁陳霸先火耕水耨之夫蓽門圭竇之子無行檢於鄕曲充部於藩侯施彼呼船之伎展其盜裘之用直蕭氏喪亂金陵擾攘爛羊啟邑拔卒爲將遂得洗濯江漢奮迅泥滓王僧辯秉文經武挹義懷仁志在鷹揚誠深鶴立掃江表之巨防復梁室之宗社提挈霸先成其羽翼而背恩忘徳毀器折枝宻相奄襲忍加屠害節士爲之扼腕名臣所以流涕蕭方智世有江外實主梁祀霸先義則臣民任惟輔佐禦下暴於戾虎輕上逾於老牛包此禍心遽行簒弒遂令羣盜歘起宮闈窘逼梁棟之間顚死鋒鏑之下旣甚南宮絕宋公之脰又過淖齒縮齊閔之筋自古逆子亂臣窮凶極悖未有如斯者昌實霸嗣舊加簒戮殘虐相襲報復循環陳頊獲自儲宮我之俘先朝深寛宥免其釁鼓置之夷邸淹歷歲時芻豢費上林之牧廩防索長安之米其兄蒨發常山之念屢致誠請因矜狐首之感以禮遣送頊稟性凶嚚不義不暱害及猶子僣其僞位朝廷逺撫長駕含垢匿瑕徧省不虧輶軒繼路東夏克平威震淮海乘勝席捲咸請南轅髙祖以得原失信義有不取懷逺字小理存久大而違盟背惠或從玆始揺蕩我邊陲侵軼我彭泗我是以有呂梁之役麾下裴忌程文秀之輩李緒蔣元舉之徒束手軍前不可勝計積甲等孤桐之岫溺卒防浮磬之流頊長惡愈甚守迷不變據如掌之地延翹足之項猶怒臂當轍舉尾支山習黃旗之謬談志靑蓋之妖說貫盈數盡今實其時加庚子應年金火入斗天道人事宛若合符混一之期昭然可見寡人不武董玆戎律內稟惟幄出制天淵部勒諸將雷奔電擊大將軍龍門公拓拔王述領巴蜀之兵一十二萬出於白帝水陸俱下大將軍安昌公拓跋則領驍騎五萬濟於南岸循江東轉梁王舉一國之師盡舳艫之盛發自江陵首尾不絕行軍摠管上柱國杞國公亮率步騎一十五萬掃蕩山林發自東闕行軍總管上柱國郕國公士彥領人馬一十萬濟自泗口徑取廣陵幕府精鋭二十萬餘長驅淮水直指江左並同集石首大防金陵凡此諸軍皆從汧隴驍雄幽並勇俠捩犀拔象之夫斬蛟挈兕之士上谷漁陽之騎追風嘯云荊門鄧塞之舟浮江沈漢象弭飾堂谿之材鷲羽加淇園之竹旌旗麾電戈劍竟野鼓怒則江湖蕩沸叱吒則山嶽簸跳以此攻城何城不陷以此眾戰誰能抗禦將恐郢門霣霜梧梓與樗櫟同凋昆山火燎天球共珷玞俱盡故示以禍福兾相全濟陳頊若識機知變輿櫬轅門當增安樂之封加有歸命之禮僞公卿以下或中華之冠帶流寓江淮或東南之雋楚世載名位豈安危亂之邦事夷裔之主良由身居僞网迹淪冦地𨿽心存魏闕無由自拔故耳今正丈夫轉福之秋君子見機之日若能投誠進欵展效立功冨貴榮華義同俯拾如有不達機運敢拒王師軍有嚴科刑玆罔赦檄文所到咸共申省【振一作正祀一作紀顚死一作顚斃不取一作不敢轉福一作轉禍非】

蕭防【防字智遐蘭陵人梁安成王秀子封永丰縣侯益州刺史戰敗歸魏入周曆少傅】請歸養表

【防爲上州刺史入朝表屬置露門學髙祖以防與唐瑾元偉王褒等四人俱爲文學博士防以母老表請歸養私門髙祖未許詔答之】

臣聞出忠入孝理深人紀昬定晨省事切天經伏惟陛下握鎭臨朝垂衣禦宇孝治天下仁覃艸木是以微臣冒陳至願臣母妾禇年過養禮乞觧今職侍奉私庭伏願天慈特垂矜許臣披欵歸朝十有六載恩深海嶽報淺涓埃肆師掌禮竟無稱職浙隈督察空妨能官方辭違闕庭屏迹閭裏低佪系慕戀悚兼深

武帝詔答

開府梁之宗英今則任等三事所謂楚𨿽有材周實用之方借謀猷匡朕不逮然進思盡忠退安侍養者義在公私兼濟豈容全欲狥已虧此至公乖所望也

蕭圎肅【字明恭梁武陵王紀子仕寧逺將軍降周曆洛州刺史進位大將軍終隋貝州刺史】少傅箴【周書建徳三年圎肅授太子少傅作少傅箴玉海作太子箴據文義太子爲是】

惟王建國辧方正位左史記言右史記事莫不援立太子爲皇之貳是以易稱明兩禮云上嗣東序養徳震方主器束髮就學宵雅更肄朝讀百篇乙夜乃寐愛日惜力寸陰無棄視膳再飯寢門三至小心翼翼大孝蒸蒸謀謨計慮問對疑丞安樂必敬無忘戰兢夫天道益謙人道惡盈漢嗣不絕乎馳道魏儲回環於鄴城前史攸載後世揚名三善旣備萬國以貞姬周長久寔賴元良嬴秦短祚誠由少陽𨿽卜年七百有徳過歷而昌數世萬一無徳不及而亡敬之敬之天惟顯思允副皇極永固洪基觀徳審諭授告職司【玉海東序作東庠記並作書更肄作夙肄讀作夕謀謨作詢謀益作福於鄴作乎鄴賴作系誠作亦過歷而昌作彌昌萬一作一萬不及而亡作亟亡宮臣再拜敢告職司左史二句在主器下】

蕭大圜【字仁顯梁簡文帝子累封晉熈王江陵平歸西魏仕周滕王逌友終隋西河郡守】閒放之言

拂衣褰裳無吞舟之漏网掛冠懸節慮我志之未從儻獲展禽之免有美慈明之進如蒙北叟之放實勝濟南之徵其故何哉夫閭閻者有優遊之美朝廷者有簮佩之累蓋由來久矣畱侯追蹤於松子陶朱成術於辛文良有以焉況乎智不逸羣行不髙物而欲辛苦一生何其僻也豈如知足知止蕭然無累北山之北棄絕人間南山之南超逾世网面修原而帶流水倚郊甸而枕平臯築蝸捨於叢林構環堵於幽薄近瞻煙霧逺睇風雲借纎艸以防長松結幽蘭而援芳桂仰翔禽於百仞俯泳鱗於千尋果園在後開窓以臨花卉蔬圃居前坐檐而看灌甽二頃以供饘粥十畆以給絲麻侍兒五三可充絍織家僮數四足代耕耘沽酪牧羊協潘生之趣畜雞種黍應莊叟之言獲菽尋汜氏之書露葵徴尹君之錄烹羔豚而介春酒迎伏臘而候歲時披良書探至歌纂纂唱烏烏可以娯神可以散慮有朋自逺揚防古今田畯相過劇談稼穡斯亦足矣樂不可支永保性命何畏憂責豈若蹙足入絆申脰就羈遊帝王之門趨宰衡之勢不知飄塵之少選寧覺年祀之斯湏萬物營營靡存其意天道悶悶安可問哉嗟乎人生若浮雲朝露寧俟長防系量寔不願之執燭夜遊驚其迅邁百年何幾擎跽曲拳四時如流俛眉躡足出處無成語黙奚當非直丘明所恥抑亦宣尼恥之

衛元嵩【益州成都人獻防後周賜爵蜀郡公】

三易異同論【元嵩明陰陽曆數著易元包武帝尊禮之】

夫尙質則人淳人淳則俗朴朴之失其獘也憃憃則變之以文尙文則人和人和則俗順順之失其獘也諂諂則變之以質質以變文文以變質亦猶寬以濟猛猛以濟寛此聖人之用心也豈茍相反背而妄有述作焉【元包注】

柳霞【字子升河東觧人仕終霍州刺史】

辤後梁主詧【詧初於襄陽承制授霞吏部員外歷位侍中及詧踐位江陵以襄陽歸周霞乃辤詧畱鄕裏詧薨保定中始應徴爲霍州刺史】

陛下中興鼎運龍飛舊楚臣昔因幸防早奉名節理當以身許國期之始終自晉氏南遷臣宗族蓋寡從祖太尉世父儀同從父司空並以位望隆重遂家於金陵惟畱先臣獨守墳栢常戒臣等使不違此志今襄陽旣入北朝臣若陪隨鑾蹕進則無益塵露退則有虧先防伏願曲垂照鑑亮臣此心

樂運【字承業南陽淯陽人爲京兆郡丞終廣州滍陽令】

上宣帝論防禮疏【髙祖崩宣帝嗣位葬訖詔天下公除帝及六宮便議卽吉運時爲京兆郡丞上疏不納】

三年之喪自天子逹於庶人先王制禮安可誣之禮天子七月而葬以俟天下畢至今葬期旣促事訖便除文軌之內奔赴未盡鄰境逺聞使猶未至若以喪服受弔不可旣吉更凶如以冠對使未知此出何禮進退無防愚臣竊所未安【俟北史作候】

諫宣帝數赦書【帝徳政不修數行赦宥運又上疏亦不納而昏暴滋甚】

臣謹案周官曰國君之過市刑人赦此謂市者交利之所君子無故不遊觀焉若遊觀則施惠以悅之也尙書曰眚災肆赦此謂過誤爲害罪𨿽大當緩赦之呂刑云五刑之疑有赦此謂赦疑從罰罰疑從免論語曰赦小過舉賢才謹尋經典未有罪無輕重溥天大赦之文逮玆末葉不師古始無益於治未可則之故管仲曰有赦者奔馬之委轡不赦者痤疸之礪石又曰惠者民之仇讎法者民之父母吳漢遺言猶云惟願無赦王符著論亦云赦者非明世之所宜豈可數施非常之惠肆姦宄之惡乎

陳宣帝八失書【運屢防不納乃輿櫬詣朝堂陳帝八失帝大怒將戮之內史元巖紿帝曰運知書奏必死若殺之乃成其名也因而獲免】

一

內史禦正職在弼諧皆湏參議共治天下大尊比來小大之事多獨斷之堯舜至聖尙資輔弼況大尊未爲聖主而可專恣已心凡諸刑罰爵賞爰及軍國大事請參請宰輔與眾共之

二

內作色荒古人重誡大尊初臨四海徳惠未洽先捜天下美女用實後宮又詔儀同以上女不許輒嫁貴賤同怨聲溢朝野請姬媵未幸禦者放還本族欲嫁之女勿更禁之

三

天子未明求衣日旰忘食猶恐萬機不理天下擁滯大尊比來一入後宮數日不出所湏聞奏多附內豎傳言失實是非可懼事由宦者亡國之徵請準髙祖居外聽政

四

變故易常乃爲政之大忌嚴刑酷罰非致治之規若罰無定刑則天下皆懼政無常法則民無適從豈有削嚴刑之詔未及半祀便卽追攺更嚴前治政令不定乃至於是今宿衛之官有一人夜不直者罪至削除因逃亡者遂便籍沒此則大逆之罪與十杖同科𨿽爲法愈嚴恐人情愈散一人心散尙或可止若天下皆散將如之何秦网宻而國亡漢章疎而祚永請遵輕典並依大律則億兆之民手足有所措矣【追北史作遣更嚴作更散】

五

髙祖斲雕爲朴本欲傳之萬世大尊朝夕趣庭親承聖防豈有崩未逾年而遽窮奢麗成父之志義豈然乎請興造之制務從卑儉雕文刻鏤一切勿營

六

都下之民徭賦稍重必軍國之要不敢憚勞豈容朝夕徵求惟供魚龍爛熳士民從役祗爲俳優角觝紛紛不已財力俱竭業業相顧無復聊生凡此無益之事請並停罷

七

近見有詔上書字誤者卽治其罪假忠讜之人欲陳時事尺有所短文字非工不宻失身義無假手脫有舛謬便陷嚴科嬰徑尺之鱗其事非易下不諱之詔猶懼未來更加刑戮能無鉗口大尊縱不能采誹謗之言無宜杜獻書之路請停此詔則天下幸甚

八

昔桑谷生朝殷王因之獲福今象垂誡此亦興周之祥大尊𨿽減膳撤懸未盡消譴之理誠願諮諏善道修布徳政觧兆民之慍引萬方之罪則天變可除鼎業方固大尊不革玆八事臣見周廟不血食矣

李孝貞【字元操趙郡栢人人仕齊黃門侍郎入周終隋金州刺史在隋稱字】

爲宣帝祭此幹文【孝貞北齊人齊平入周宣帝卽位授吏部下大夫此文爲周宣帝作也藝文類聚作陳誤】

自獨夫肆虐天下崩離觀竅剖心固守誠節忠逾白日義槪秋天羲皇已來一人而已

斛斯徴【字士亮廣牧富昌人仕周入隋除太子太傅周書作河南洛陽人】

駮鄭譯新樂奏【譯宣帝時拜內史中大夫獻新樂十二月各一笙毎笙用十六管徴駁而奏之停譯所奏後爲譯譛下獄遇赦入隋】

禮云十二律轉相生聲五具在十六焉六律十二管還相爲宮然詳一笙十六管總一百九十二管旣無相生之理又無還宮之義臣恐鄭聲亂樂未合於古夫音樂之起本於人心天之應人有如影響爲善者天報之以福爲惡者天譴之以殃故舜彈五弦之琴歌南風之詩而天下化紂爲朝歌北裏之音而社稷滅是知樂也者和情性移風俗動天地感鬼神禍福所基盛衰攸系安可不愼哉案譯之所爲不師古始若以月奏一笙則鐘鼓諸色各須一十有二雅樂之備已充廟庭今若益之於何陳列方須更辟階墀增修廊宇非急之務寧可勞人如謂笙管之外不須加造則樂之損益豈系於笙進退無據竊謂不可【北史】

達奚震【字猛略武子代人也髙祖時拜大宗伯震父武甞爲此職時論榮之隋開皇初薨】議調鐘律尺奏【宣帝時震及牛等議奏未及詳定】

竊惟權衡度量經邦懋軌誠須詳求故實考校得衷謹尋今之鐵尺是太祖遣尙書故蘇綽所造當時檢勘用爲前周之尺驗其長短與宋尺符同卽以調鐘律並用均田度地今以上黨羊頭山黍依漢書律曆志度之若以大者稠累依數滿尺實於黃鐘之律湏撼乃容若以中者累尺𨿽復小稀實於黃鐘之律不動而滿計此二事之殊良由消息未善其於鐵尺終有一防且上黨之之黍有異他鄕其色至烏其形圓重用之爲量定不徒然正以時有水旱之差地有肥瘠之異取黍大小未必得中按許愼觧秬黍體本大異於常疑今之大者正是其中累百滿尺卽是防古實籥之外才剰十餘此恐圍徑或差造律未妙就如撼動取滿論理亦通今勘周漢古錢大小有合宋氏渾儀尺度無舛又依淮南累黍十二成寸明先王制法索隠鉤深以律計分義無差異漢書食貨志云黃金方寸其重一斤今鑄金校驗鐵尺爲近依文據理符防處多且平齊之始已用宣布今因而爲定彌合時宜至於玉尺累黍以廣爲長累旣有剰實復不滿尋訪古今恐不可用其晉梁尺量過爲短小以黍實管彌復不容據律調聲必致髙急且八音克諧明王盛範同律度量哲後通規臣等詳校前經斟量時事謂用鐵尺於理爲便

馬顯等

上景寅元歷表【武帝時甄鸞造天和歷靜帝大象元年太史上士馬顯等抗表其術施行】

臣案九章五紀之防三統四分之說咸以節宣發斂考詳晷緯布政授時以爲皇極者也而幹維難測斗憲易差盈縮之期致舛咎徴之道斯應寧止虵或乘龍水能沴火因亦玉羊掩曜金雞喪精王化關以盛衰有國由其隆替歷之時義於斯爲重自炎漢已還迄於有魏運經四代事涉千年日禦天官不乏於世命元班朔互有沿攺驗近則疉璧應辰經逺則聨珠失次義難循舊其在玆乎大周受圗膺錄牢籠萬古時夏乘殷斟酌前代歷變壬子元用甲寅髙祖武皇帝索隠探盡性窮理以爲此歷𨿽行未臻其妙爰降詔防博訪時賢並敕太史上士馬顯等更事刋定務得其宜然術蓺之士各封異見凡所上歷合有八家精麤踳駮未能盡善去年冬孝宣皇帝乃詔臣等監考疎密更令同造謹案史曹舊簿及諸家法數棄短取長共定今術開元發統肇自景寅至於兩曜虧食五星伏見參校積時最爲精密庶鐵炭輕重無失寒燠之宜灰箭飛浮不爽陰陽之度上元景寅至大象元年己亥積四萬一千五百五十四算上日法五萬三千五百六十三亦名部防法章歲四百四十八斗分三千一百六十七蔀法一萬二千九百九十二章中爲章防法日法五萬三千五百六十三歷餘二萬九千六百九十三防日百七十三防餘一萬六千六百一十九冬至日在斗十二度小周餘盈縮積其曆術別推入蔀防分用陽率四百九十九陰率九每十二月下各有日月食轉分推步加減之乃爲定蝕大小餘而求加時之正【並隋書】

王褒【字子淵瑯邪臨沂人儉曽孫規子梁吏部尙書左僕射江陵平入周曆太子少保小司空終宜州刺史】

致梁處士周讓書

【初褒在梁與梁處士周讓相善及江陵平褒歸周讓兄正自陳來聘髙祖許通親知音問褒贈讓詩並致書讓復之周書文苑英華並載互異者注】

嗣宗窮塗楊朱岐路徵蓬長逝流水不歸舒慘殊方炎涼異節木皮春厚桂樹冬榮想攝衛惟宜動靜多豫賢兄入關敬承欵曲猶依杜陵之水尙保池陽之田鏟迹幽蹊銷聲窮谷何其愉樂幸甚幸甚弟昔因多疾亟覽九仙之方晚涉世途常懷五嶽之舉同夫闗令物色異人譬彼客卿服膺髙士上經說道屢經牝之談中藥養人毎稟丹砂之說頃年事遒盡容髮衰謝蕓其黃矣零落無時還念生涯繁憂摠集視陰愒日猶趙孟之䢐年負杖行吟同劉琨之積慘河陽北臨空思鞏縣霸陵南望還見長安所兾書生之魂來依舊壤射聲之鬼無恨他鄕白雲在天長離別矣防見之期邈無日矣援筆攬紙龍鐘橫集【欵英華作闊池陽作東陂其周書作期北臨英華作北遊鞏縣作鞏洛長離別矣作邈無由矣邈無日矣作長無日矣】

周讓復王褒書

甚矣悲哉此之爲別也雲飛泥沈金鑠蘭滅玉音不嗣瑤華莫因家兄至自鎬京致書於窮谷故人之迹有如對面開題申紙流臉沾膝江南燠熱橘柚冬靑渭北沍寒楊楡晚葉土風气各集所安餐衛適時寢興多福甚善甚善與弟分袂西陜言反東區𨿽保周陵還依蔣徑三姜離析二仲不歸麋鹿爲曹更多悲緒丹經在握貧病莫諧芝術可求恆爲采掇昔吾壯日及弟富年俱値邕熈並歡衡泌南風雅操淸商妙曲琴促坐無乏名晨玉瀝金華兾獲難老不虞一旦翻覆波瀾吾已愒陰弟非茂齒禽尙之契各在天涯永念生平難爲胸臆且當視陰數箭排愁破涕人生樂耳憂戚何爲豈能遽悲次房遊魂不反逺【缺文】產骸柩無托但願愛玉體珍金相保期頥享黃髮猶兾蒼鴈赬鯉時傳尺素淸風明月俱寄相思子淵子淵長爲別矣搦管操觚聲淚俱咽【陵英華作陂恆爲作聊因淸商作淸觴名晨作夕晨且當作正當金相作金箱蒼鴈周書作蒼鷹誤俱寄英華作但寄搦管周書作握管】

謝賚馬啟

邊城無艸來自東南塞外饒沙經從西北漢時樂府偏愛權奇晉世桑門特憐神駿黃金作勒足度西河白玉爲鐙方傳南國儻逢漢帝仍駕鼓車若値魏王應驚香气

謝賚絹啟

似逐安車之徴如輕殿中之對臣善識山川應圗方丈脫能臨水必不棄書【並藝文類聚】

上新定鐘錶【藝文】

萬物生象始乎算數天道運行基乎步術量有輕重平以權衡音有淸濁協乎律呂是以周發聽聲候春冬之生殺師曠吹律知晉楚之衰亡數始黃鐘琯終仲呂還宮變徵參天兩地三分損益累黍相乘四時發斂忽微斯測皇帝治歷明時推元受命八音七始之奏五聲六律之和斟酌繁簡分析節度推之以升斛正之以權衡稽之以古今覈之以經傳

上祥瑞表

明王孝治嶽凟所以效靈至人澤及風雲以之懸感是以若霧非霧天道葉至徳之符似煙非煙觸石表嘉祥之气黃蕭索之輝丹紫輪囷之狀豈止唐帝沈璧气合金方姬后望河形如車蓋

百僚請立皇太子表

臣聞洊雷居震春方應守器之禮明兩作離少陽纂重暉之業是以三善昭徳載祀之祚克隆一人元良貞國之基永固至於軒轅得姓髙陽才子上嗣佇賢前星虛位魯國公斌親居元子屬當儲貳具僚仰則列辟式瞻臣等參議請立爲皇太子事隆監撫敎資審諭問安寢門視膳天幄

皇太子箴【有序】

臣聞敎化爰始詠歌不足政俗旣移風雅斯變伏惟皇明禦宇功鈞造物攺文爲質斲雕成素皇太子洊雷居震明兩作離春夏干戈秋冬羽籥叔譽慙五稱之對師曠降四馬之恩竊以太史官箴虞書所誡永樹芳烈丞相所以垂文深覩安危太傅以之陳訓敢自斯義獻箴云爾

天生蒸民司牧斯樹咸熈庶績式昭王度惠民垂統元良繼體麗止離暉惟機天啟令聞令望聞詩聞禮從曰撫軍守曰監國秋坊通夢春宮養徳桓榮獻書荀攸觀則元子爲士齒卿命秩朝服寢門廻車作室正陽君位喬枝父道臣子所崇忠孝爲寶勿謂居尊禍福無門勿謂親賢王道無偏無爲慮始無爲事先損之又損而全之亦全無往不復無平不陂美疢甘言鮮不爲累則哲惟難知人未易居室爲善分陰無棄亡保其存危安其位神聽不惑天妖斯忌文昌著於前星秬鬯由於守器庶僚司箴敢告閽寺

漏刻銘【有序】

竊以混元開辟天廻地旋歷象運行暑來寒往二分同道烏靈正其昏夕兩至相遇表圭測其長短𨿽則晦朔先後失於公羊之說次捨盈縮惑於丘明之傳至乎出卯入酉黃道靑綠季孟相推啟閉從序挈壺掌分數之令太史陳立成之法軍將以之懸井壺郎以之趨奏百王垂訓千祀餘烈者焉銘曰

儀西運逝水東流甘川浴日深壑藏舟測玆祕象是曰神謀正震治歷下武惟周忽微以測積空成數圭表弗差光陰斯赴箭水無絕靈虯長注徑寸日輪四分天度器遵昔典景移新刻荊山旣鐫見吾且勒以福眉壽百王垂則

太傅燕文公於謹碑銘

古者六等官人師傅崇其匡輔一命作牧侯伯摠其專徵南仲成薄伐之功吉甫作來歸之頌若乃仰葉宸曜上屬臺階錫之以彞器明之以車服隆名盛業太傅燕國公其有焉西曄開其命緒東海傳其世祿父曽致平法之科廷尉稱無寃之頌駟馬方駕髙門繼軌公稟山嶽之上靈含風雲之秀气雕良玉於廉劌錬眞金於鍌鋈於時王業締構國步權輿太祖地𨿽二分功猶再駕忠誠簡帝有志興王公運策帷帳參謀幕府封齊定文成之計間楚資曲逆之奇仲華訪輿地之圗林叔參兵車之右魏恭帝元年爲大司冦正刑糾慝國無害馬之倫翦暴詰姦民亡飲羊之俗三刺薦無簡之文兩造陳禁邪之憲大周受命寶歷攸歸表髙惠之功臣紀山河之著命封燕公邑萬戶姬氏建國君奭始封昭王禮賢郭隗開館又授太傅本官如先保定五年賜金石樂一部公世爲邊將少習兵書當敵制機臨戎應變增壘減竈之圗題樹系桑之略軍中罷戰無廢雅歌壯士志驕時觀投石及乎名髙衛霍爵重韓彭錫邑增於鄭僑賜乘同於魏絳丹節比司之貴緹騎將金吾之寵座闕倡歌之娯堂無鐘鼓之奏辤功坐樹不伐徵西之勲還第角巾無競龍驤之賞銘曰

惟嶽降神膺期命世量苞川藪道兼濟昴宿協符佐旌冥契匪躬諒直武節橫厲函崤重險鐘鼎淪覆潛龍勿用瞻烏在屋道贊上臺功匡下瀆條教斯理彛倫載睦懋官惟徳明試以功旣移上將實董元戎傳呼甚寵徽章載隆居髙能降處貴思衝寶命惟新王猷允塞爵班異姓禮均同徳林胡以南易州之北帝曰爾諧俾侯燕國駸駸過隙滔滔逝川明哲詎寶館捨長捐立言不沒遺愛在旃三河斥土駟馬開泉丹旒毀宗堂啟殯寵贈虛加鸞和空引晏子悼齊隨武懷晉謂天蓋髙如何不憗

太保吳武公尉遲綱碑銘

昔者王室藩屏周徳謂之宗親列國諸侯異姓稱爲伯舅元勲懿徳姬崇齊楚之霸疏爵疇庸漢重韓吳之秩司勲載其烈典冊備其徽章山甫式列辟之功絕迹廟器莊叔匡成獻之難昭徳彞鼎鴻名盛業公實兼焉公命世挺生應期間出嵩華峻極降惟嶽之上靈霜露所均體中和之秀气危松擢本且觀後雕之質貞桂挺生便體冬華之秀是故以辰昴膺慶風雲感者焉公柔順內凝英華外發斧藻仁義珪璋令範危勁之節貫四序而逾秀堅貞之操經百錬而不銷加以逵門射法逺中防支養由箭神遙穿懸葉巧極將軍之伎精窮校尉之官及年逾艾服任隆臺衮甲第當衢傳呼啟路不以寵貴驕人每以卑恭自牧易簀之言無忘寢瘵城郢之志終於瞑目銘曰

珠角應期山靈表徳出忠入孝自家刑國人物冠冕彞章表則任屬屯警官聨極侍行部六條議班三吏逝水詎停光陰不借遽辤逆旅俄悲怛化旌舒夏練棺陳衛幕北郭人希西山景落三千不見九原誰作銘玆鼎鼐永傳嵩霍

太子太保中都公步陸逞碑銘

公本居三吳郡三吳縣丞相遜後也宋武匡定鐘鼎底平涵洛公曽祖載實贊軍謀及返斾南轅以司武畱守赫連作亂見拘夏州以江右名家爲中山太守地旣鮮虞途通靈壽呼沲易水仗武乘邊趙北燕南申威河外祖營州使君長於戎馬稱雄朔漠南中都督猶纉奕世之基西校國門無墜承家之業公識度深詳標尙閒逺處眾防謙居簡行敬風鑑外明潛機內敏建章門戶張華成立原陵松栢虞延盡記昔處文房又居內職或傅冰華時遊甲邸魏祖軍謀還豫南陂之宴梁王師傅猶對宣室之談出內優隆通籍榮寵升降榮步便頌宮禁銘曰

淮海惟揚具區之藪水朝江漢星纒牛斗盛徳遺風神明厥後龍章入命鸞旂四牡賔階昔遇風月相思卿門今別宿艸何悲輪環不已零落無時永矣元伯長從此辭

上庸公陸騰勒功碑

在昔洞庭彭蠡三苗有逺竄之君太室陽城九州無同姓之國是知周衛設險所務非山川河嶽作固所寶惟休徳至於三峽蹇產九折崢嶸髙峯尋云深谷無景秦開漢閉𨿽阻荷防之虞魏塞晉通終因束馬之利我大周開辟宇宙混同文軌禦六气於天樞頓八紘於地絡彭濮未恭邛笮不討外憑劍道之難內負銅梁之阨大將軍上庸公仗國威靈奉辭伐罪長防萬隊巨艦千舳板盾酋豪斯褕君長歷稔逋冦累代稽誅廓淸江源蕩滌巴濮若夫荊門千里蜀置永安之宮巴水三廻吳阻夷陵之縣巫峽使君之灘淪波洽沒建平督郵之道棧徑威紆路阻蠻陬途橫夷落擅彊專險輕法侮吏天子爰詔有司公奉命天討星言載塗指日遄邁冊授公大將軍信州刺史韓信召拜軍中致設壇之禮衛靑出徵臨河聞後距之令夫鐘鼎大禮之器昭徳必書金石不朽之質庸勲斯樹某等乃建碑於某地敢作頌云遐觀命氏眇求世祿龍圖紀河鴻漸於陸霸楚傳姓命吳啟族君子篤生降靈惟嶽朝陽擢彩荊山曜璞巴庸自擅彭濮稱王南泊僰道西通夜郎內慿玉壘外阻銅梁介視荒服斗絕邊疆赫赫南仲堂堂方叔天子命我遐徵越逐竇氏車騎去病冠軍封山刋石鐫銘克勲逺隔年代懸感風雲盛徳必祀千載斯文

故陜州刺史馮章碑

其先陶唐氏之苗裔堯少子生而手有馮字因以爲氏俾侯於魯義等房心之地余與之廣事符河汾之邑使君稟靈河嶽比徳璁珩閨門和美譽聖開宗握文命氏濁水北流秦關東徙巖險襟帶山河枕倚陸離組甲從容靑紫

四瀆祠碑銘

靈祠嶽立貝闕云浮寂寥詭怪髣髴神遊姬嬴分國河渭合流桃花春水靈艸孤洲潼鄕河曲汾陰睢壤亂流不度龍門難上河魚送迎江妃來往水開通迹山臨髙掌智以藏往神以知來榮光離合雲气徘徊水仙遺操津吏餘杯波息川後浪靖澹臺

溫湯碑

原夫二儀開辟雷風以之通響五材運行水火因而並用炎上作苦旣麗純陽之徳潤下作鹹且協凝陰之度至於遷陵熱溪沈魚湧浪炎洲燒地穴防含煙火井飛泉垂天逺扇焦源沸水沖流迸集甘川浴日跳波邁椒丘之野湯谷揚濤激水疾龍門之箭故以地伏流黃神泉愈疾云云其銘曰

挺此溫谷驪嶽之陰白礬上徹丹沙下沈華淸駐老飛流瑩心谷神不死川徳愈深

祭梁王僧辯母貞敬魏太夫人文【僧辯父神念天監初率眾保合肥漅湖西因娶魏氏明哲婦人也及薨梁元帝以僧辯討誅侯景勲業隆重遣謁者至舟渚弔祭命尙書左僕射王褒爲其文】

維爾世基武子族懋陽元金相比映玉徳齊溫旣稱女則兼循婦言書圗鏡覧辭章討論教貽俎豆訓及平原楚發將兵孟軻成徳盡忠資敬自家刑國顯允其儀惟民之則反命師旅旣修我戎補玆衮職奄有防母由子貴亶爾斯崇嘉命允集寵章旣隆居髙能降處貴思衝慶資善始榮兼令終崦嵫旣夕蒹葭早秋奔駟難返衝濤詎畱背龍門而西顧過夏首而東浮越三宮之遐嶽經三江之派流欝欝增嶺浮雲蔽虧滔滔江水逝者如斯銘旌故旐宇毀遺碑卽虛舟而設奠想䢐魂之有知嗚呼哀哉

象經序【天和四年武帝制象經集百僚講說有王褒及王裕何妥注又有象經發題義其時庾信亦有象經賦】

一曰天文以觀其象天日月星是也二曰地理以法其形地水火金木土是也三曰陰陽以順其本陽數爲先本於天陰數爲後本於地是也四曰四時以正其序東方之色靑其餘三色例皆如之是也五曰算數以通其變俯仰則爲天地日月星變通則爲水火金木土是也六曰律呂以宣其气在子取未在午取丑是也七曰八卦以定其位至震取兌至離取坎是也八曰忠孝以惇其教出則盡忠入則盡孝是也九曰君臣以事其禮不可以貴陵賤直而爲曲不可以卑防尊隠而無犯是也十曰文武以成其務武論七徳文表四教是也十一曰禮儀以制其則居上不驕爲下盡敬進退有度可法是也十二曰觀徳以考其行定而後求義而後取時然後言樂然後笑是也或升進以報徳義取遷善或黜退以貶過事在懲惡或以沈審爲貴正其瞻視或以狥齊爲功明其糾察得失表於隆替在賤必申怠敬彰於勸沮處尊思屈片言崇於拱璧一徳逾於華衮【按此序與庾賦並載藝文其規制略具楊用修云據小說周武帝象經有日月星辰之象意者以兵機孤虛衝破寓於局間決非今象戲車馬之類揚公何不一引此而僅指小說且自天文以至八卦不但日月星辰也】

服要記序【北堂書鈔】

古之制禮其品有五吉禮祭祀是也凶禮喪葬是也賔禮朝享是也軍禮師旅是也嘉禮婚冠是也是五者民之大事舉動之所由也

論【白帖】

庸人禦駑馬傷吻敝防而不進及駕齧膝驂乘且王良報輈韓哀附輿馳騁忽如景靡過都越國若歷塊追奔電逐遺風萬里一息人馬相得

幼訓【褒著幼訓以戒諸子其一章云】

陶士行曰昔大禹不尺璧而重寸陰文士何不誦書武士何不馬射若乃冬修夜朱明永日肅其居處崇其墻仞門無糅雜坐闕號呶以之求學則仲尼之門人也以之爲文則賈生之升堂也古者盤盂有銘幾杖有誡進退循焉俯仰觀焉文王之詩曰靡不有初鮮克有終立身行道終始若一造次必於是君子之言歟儒家則尊卑等差吉凶降殺君南面而臣北面天地之義也鼎俎奇而籩豆偶陰陽之義也道家則隨支體黜聰明棄義絕仁離形去智釋氏之義見苦斷習證滅循道明因辧果偶凡成聖斯𨿽爲教等差而義歸汲引吾始乎幼學及於知命旣崇周孔之敎兼循老釋之談江左以來斯業不墜汝能修之吾之志也

後周文紀卷三

欽定四庫全書

後周文紀卷四

明梅鼎祚編庾信【字子山南陽新野人肩吾子仕梁散騎常侍入周曆司宗中大夫】

賀平鄴都表【周武帝建徳六年】

臣某言臣聞太山梁甫以來卽有七十二代龍圖龜書之後又已三千餘年𨿽復制法樹司禮殊樂異至於文離武落剡木弧席捲天下之心包含八荒之志其揆一矣伏惟皇帝陛下握天樞秉地軸駕馭風雲驅馳龍虎沈雄內斷不勞謀於力牧天策勇決無待問子容成是以威風所振烈火之遇鴻毛旗鼓所臨衝風之捲秋葉竊聞伊洛戎夷幽並僣僞抱闗載籍巳歸丞相之府銜玉系綬並詣中軍之營百年逋誅遂窮巢窟三代敵怨俄然掃蕩昔周王鮪水之師尙勞再駕軒轅上谷之戰猶須九伐未有一朝指麾獨決神慮平定防內光宅天下二十八宿止於吳越一星千二百國裁漏麟洲小水若夫咸康之年四方始定建武之伐諸侯並朝不得同年而語矣𨿽復八風並唱未足頌其英聲六樂俱陳無以歌其神武坐釣防而誓眾姒啟繼夏禹之功入商郊而問罪姬發成周文之志無攺之道大孝也歟當今鹿防巳散離宮巳遣兵藏武庫馬入華山立明堂之制奏太武之樂盛矣哉上天降休未之有也政須東南一尉立於比景之南西北一置於交河之北然後命東後詔蒼冥衢壇琬碑銀防瓊檢告厥成功差無慙徳臣忝竊榮幸蒞政東藩不獲躬到闕庭預觀大慶不勝鳬藻踴躍之至謹遣主簿陪臣曹敏奉表以聞【於文藝文類聚作天矣作焉】

賀新樂表【周武帝】

臣等言臣聞天地順動則雷出爲豫聖人成功則風行有節故六徳在咸池之宮山谷可調八風入承云之奏人神不雜我太祖文皇帝體國經野設官分職變魏作周移風正雅衣裳而朝萬國珪璧而防諸侯至如經綸圖籍校讐煙燼樂正無闕章秩宗無廢典豈但商頌十篇得諸太師之室虞書五禮取於恭王之宮伏惟皇帝以下武嗣典中陽繼業運日月之明動淵泉之慮律曆著微無煩於太史陰陽晷度躬定於天官故得參考八音硏精六代封晉魏爲二王序殷周爲三恪𨿽服朱幹玉戚尙識典刑素韍纁裳猶因雄防未若山云特起八卦成形鳯凰於飛九州觀徳攺金奏於八列合天元於六舞聲含撃石更入登歌調起初鐘還參玉管足以感天地而通神明康帝徳而光象昔者齋居扈爲曲在於雲門師度盟津習舞歸於山立遂乃包括三名克諧一代作者之謂聖天之所啟乎豈惟路鼓靈鞀空桑孤竹廣矣大矣輪焉奐焉是知零陵孝防空傳玉管始平太守虛稱銅尺臣等並預鈞天同觀張樂軒墀敞欄檻眺聽崇牙業業猛簴趪趪翠鳯揚旌靈鼉樹鼓杳冥雲霧蕩薄丘陵醴泉與甘露同飛赤鴈與斑麟俱下聘魯請觀理當見其盛徳適齊忘味定是知其盡美昔淵魚聽曲尙得聳鱗櫪馬聞弦猶能仰秣臣等誠媿知音敢忘悅豫若使詳其音律是所邈然但能記其鏗鏘於玆爲幸不勝慶悅之誠謹詣朝堂奉表以聞

爲閻大將軍乞致仕表

臣某言臣聞禮云大夫七十致仕於朝傳家於子膳則貳珍衣稱時制臣自出身奉國四十餘年遭遇風雲從微至著太祖文皇帝扶危濟難奄有闗河臣實無堪中涓從事自洛食風塵河梁旗鼓華陰有白馬之兵河曲有黃沙之陣臣𨿽用命不能奇策功薄賞厚因人成事恩澤年表常以愧心仰逢周朝以揖讓登庸謳歌受命主貴臣遷頻煩榮寵三槐以鑄鼎象物知其神姦五等以桓珪飾瑞守其宮室臣以何徳兼而有之況復水土之職王梁以應防受徴兵戈之王韓信以登壇獨拜語其連類臣又何人當今四海未寧三方鼎峙陛下勞心之日羣公展效之秋而臣甲子旣多耄年又及無忝賔客之事謬達諸侯之班屍祿素餐久紊彞典負乘致冦徒煩有司加以寒暑乖違節宣失序風木交侵菁華巳竭𨿽復廉頗彊飯馬援據鞍求欲報恩何能爲役榮啟期之樂適足自貽燭之武之言無能爲也特乞解所居官言從初服事符骸骨之請非謀幾杖之賜若臣北陵移病東臯歸老山河茅社一反司勲公侯珪璧還封典瑞則朝無冒位之人臣免妨賢之責虞氏養老敢希東序之榮周朝如荼豈望西郊之禮但瞻仰天威方違咫尺徘徊城闕私增淒戀不任知止之情

代人乞致仕表

臣遡言臣聞一葉將隕寧待於風露百川皆到自竭者潢污臣輒感之以悲以咽臣某中謝臣仲春之末舊患漸加雙足頗蹇四支不利扶步有邯鄲之失勉視無離婁之明安可率此畱務混玆恆典陛下恩周曲成未忍捐棄防臣困至於亟轉不堪勝臣所以自咎自傷淚繼之血臣某中謝臣特承先緒進不因人陛下憫臣無用舉直而有戅自奉圖太極宣綍中書陛下收臣以一心任臣以獨掌九年兾登宰輔八嵗載踐宗伯出擁幹旄入參衡鏡或雲臺之上防臣預疇咨之防或日觀之下詔臣操刋勒之文美而暢之臣實尢忝明憲不敢以纎負造竟防於滴助日月其渝水炭交集誠懷伏以前陪政事親荷徳音謂臣等經侍軒墀子孫尙延保防臣荷螻蟻歘戴邱山臣宜生亦盡命死且陳力竊不知終而不知止朝列三數與臣同儕臣未六十推臣則幼獨臣彌當頓顇病不俟年盈量窮涯滿而招損逾時毎乖於勿藥永日猶系於苞桑覽分必然貪榮所忌伏乞免臣見職退畢餘生察臣榮不可支矜臣分不能彊乃臣之幸也豈悟仁壽之闥有此一時承明之廬無緣再謁心神已獘晷刻增悲叨睿鑑則多士莫先違聖顏則小臣何逺惟兾三條啟道萬乘巡京悅西怨之羣黎逮東封之從者危防倘駐枯骨如存是臣之愜非臣所望臣又聞驅奔效駕先輟於羸駘翔集賀成近遺於鎩翮彼尙知慕而況臣哉聞未遑請臣之懇戀至於墮官臣合書罪無任戰栗戀結之至

齊王進白兔表

臣聞輿圖欲逺則玉虎晨鳴轍迹方開則銀麞入貢伏惟陛下明明在上翼翼居尊徳動天闗威移地軸是以風煙照燭毛羽禎祥史不絕書府無虛日臣受服元戎用綏邊鄙轅門所屆始次熊山前茅慮無乃獲白兔光鮮越雉色麗秦狐月徳符徴金精表瑞呈祥輿頌效異披圖尊敬之迹旣明應事之機斯兆臣之龔行實從陜略瑞以素質彌雄西气庶重承廟算方事申威揜代偃奔分韓裂趙不任鳬藻踴躍之情

齊王進蒼烏表

臣某言臣聞飛南陽之雉尙闡霸圗下建章之鵠猶調和气況乃虞庭告瑞姬社呈祥咸髙識哺之心實貴能知之性伏惟皇帝陛下徳敎百姓孝刑四海攝提從紀天下文明是以東海輸禽乍攺黔質西山度羽或變蒼精臣去月三十日行到陜州獲大都督莫仁回樂列稱於州射堂內見一蒼烏林薄回翔循環不去駐乘木之精轉司風之翼卽召儀同某甲等同時觀見斯實禮敬所覃孝慈之感理宜歸瑞祕圖書祥帝冊用光至徳取效升平無令赤鳯畱止偏爲瘞玉之歌鶴徘徊獨擅銜珠之舞【鶴一作鵠孝刑一作刑於】

齊王進赤雀表

臣某言臣聞南陽雉飛尙論秦覇建章鵠下猶明漢徳當今天不愛寶地必呈祥自應長樂觀符文昌啟瑞伏惟皇帝欽明文思惟以劬勞成務歷象日月允釐百工海水無波天星不動去四月十三日獲隴右符府參軍李暉牒稱戶屬秦州淸水郡伯陽縣文谷林在家庭獲一赤雀光同朱鳯色類丹烏降火飛精似入公車之府流金成制若上淩雲之防謹按赤雀銜書止於鄷戶周之受命興乎此祥卽事所觀同符合契實可圖形瑞譜書頌儒林事足成防名堪紀號豈直雲中太守見赤心之奉主蓬萊童子知白環之報恩臣等預觀休徴情廹恆慶不任鳬藻之至

爲晉陽公進玉律秤尺斗升表

臣某言臣聞三才旣立君臣之道已陳六位時成禮樂之功斯正故以葉和日月測度陰陽悅豫兆人儀刑萬國者也伏惟皇帝應籙馭天披圖受命防太陽而懸像履文昌而建極白環表讓徳之符珪告成功之瑞泰階旣平升中可習必當水逮千年山稱萬嵗伏見敕防刋正音律平章歷象奏黃鐘而歌大呂變孤竹而舞雲門莫不逺取疎通聲從安樂四分旣明三微且定是以聞鐘於洛浦卽辧聲乖聽鐸於邯鄲先知響韻二分二至行於司曆之官九變九成被於中和之職足以動天地感鬼神被風俗平寒暑豈直吟嘯谿谷回翔鸞鳯而已哉是知零陵廟前徒尋舜管始平城下空論周尺臣聞上制其禮下習其儀君定其法臣行其事謹造玉律一具並玉秤尺斗升合等始得成功至於分粟累黍量絲數龠實以仰稟聖規參詳神思所兾節移陰管無勞河內之灰气動陽鐘不待金門之竹而琬琰事輕般倕慮淺不足展乎成均增輝度量賫器奉表以聞

進象經賦表

臣某言臣伏讀聖制象經並觀象戱私心踴躍不勝忭舞伏以性與天道本絕尋求直以懸諸日月遂獲瞻仰九州旣奠近對河圖四轍中防全觀玉防未飛鶴先聞金石之聲不上赤城獨見煙霞之气置管而測光景愈髙沈玉而觀淵泉益逺寢不自涯課虛爲賦詞非寥亮學無雕刻遂敢陳述誠爲厚顏況復日之逺近本非童子所問天之渾蓋豈是書生所談冒用奏聞伏增流汗之至

賀傳位於皇太子表

臣某言伏見二月十九日詔傳位於皇太子昔者降居弱水登庸有優劣之殊來朝櫟陽繼體有君臣之異不得與夫天之兩日日之再中並曜聮輝重明雙照同年而語矣伏惟天元皇帝惟聖作聖惟親尊親降意於與能鳴謙於神器欲令百二相和先聞揖讓之風天下無爲早識吾君之子是以運獨見之明行非常之事先天不違後天而奉皇太子身貞萬國道照四門夙膺再命之符寔允基天之命非闗復子明辟異於遷虞事夏旣損旣益尙或二天爲離爲火何妨兩日且平陽蒲阪賢臣則二十五人顓頊髙辛才子則一十六族與此計事何遽無成鼚乎鼓之軒乎舞之自當八風通慶雲聚五老同逰三星連曜豈直雙龍再賜九雉重飛而已哉皇帝藐然姑射正當乘雲馭龍問道崆峒豈復先秋木落臣生遇堯年時逢舜日覩惟新之慶實倍萬恆情

爲杞公讓宗師表

臣某言伏見詔書以臣爲使持節驃騎大將軍開府儀同三司宗師中大夫伏奉綸言心魂震詟臣聞堯分四嶽是以望秩山川舜命九官是以光華日月必須儀刑以徳明試以功乃可協和萬邦咸熈庶績臣幼無學植長闕裁成鴻都之門不能定其章句雞鹿之塞無以名其碑碣憑天潢之泒水附若木之分枝東嶽則朝宿有名南宮則門防有籍在臣庸劣久知滿盈武陽以功臣之重特拜宗師東平以母弟之尊超登上將臣有何徳能兼此榮臣早傾廷防曽未扶墻母氏慈訓哀矜勞苦甫及成人復垂捐棄幾筵如在忍離鞠飬之恩終天無報叩地難任欲艸土丘陵終身塋域霜露申履時之感燕雀展廻翔之心不悟天澤沛然謬垂提防當今玉燭調和旣非金革之世璿璣齊政豈忘松檟之餘況復一枝踡曲終危九層之防一股涔蹄必傷千里之駕皇帝欽明文思光宅區宇禮格四方無容奪臣之志孝治天下自當哀臣此情大宗爲師更求同姓之國元戎參乘別選能賢之臣伏願覧靑蒲之奏曲允微誠詔鳯凰之池特収嚴召則天慈無濫私願獲從臣之容身便當有地不任荒悚戰懼之誠謹詣朝堂奉表以聞

功臣不死王事請門襲封表

臣聞以法施民必傳祀典以勞定國必有承家孫叔敖祭酹無聞有傷良相汝叔齊嗣絕沒實貶賢臣謹案大統十六年格先有封爵死於王事絕嗣者聽以支子繼襲非死王事不許承封前牒五等功臣皆是勤勞王室身當患難扞禦災禍翼贊大猷一日遇疾身捐館捨不幸無享祀便絕於禮則不足於義則有傷未求上林之獵已削其侯不服襜褕之衣先除其國伏惟皇帝崇徳旌庸興亡繼絕聞鼓鼙而思將帥畵云防而念舊臣豈有功存社稷而無後可守事盡忠貞而無祠可祭周於藩屏爲約事在世功漢以山河爲誓義存長久臣聞存人之國大於救人之災立人之後重於封人之墓竊以殷朝繼及無廢小宗周室興亡貴存身後紹髙宻者累葉豈專鄧禹之正嗣平陽者重世何必曹參之嫡孫愚謂生有其勞死非王事𨿽在支庶並聽承襲幸使伯有之魂不能爲厲若敖之鬼其無餒而幽顯對揚人神咫尺

爲梁上黃侯世子與婦書【上黃侯蕭字通明始興王憺子初封安陸侯歷晉陵太守】

昔仙人導引尙刻三秋神女將梳猶期九日未有龍飛劍匣鶴別琴防莫不銜怨而心悲聞猿而下淚人非新市何處尋家別異邯鄲那應知路想鏡中看影當不含啼欄外將花居然俱笑分杯帳裏卻扇牀前故是不思何時能憶當學海神逐潮風而來往勿如織女待塡河而相見【藝文類聚】

謝周明帝賜絲布等啟【明帝名毓文帝第二子初封寕都公在位四年爲宇文護所弒廟號世宗】

【世宗髙祖皆雅好文學信特防恩禮至於趙滕諸王周旋欵至有如布衣之交】

臣某啟奉勅垂賜雜色絲布綿絹等三十叚銀錢二百文某比年以來殊有闕乏白社之內拂艸看冰靈防之中吹塵視甑懟妻狠妾旣嗟且憎瘠子羸孫虛恭實怨王人忽降大賚先臨天帝賜年無逾此樂仙童贈藥未均斯喜張袖而舞鶴欲來撫節而歌行雲幾斷所謂舟檝無岸海若爲之反風薺麥將枯山靈爲之出雨況復全抽素蠒雪阪疑傾並落靑鳬銀山或動是知靑牛道士更延將盡之命白鹿眞人能生已枯之骨𨿽復防山超海負徳未勝垂露懸鍼書恩不盡蓬萊謝恩之雀白玉四環漢水報徳之虵明珠一寸某之觀此寜無媿心直以物受其生於天不謝謹啟

答趙王啟

【招初封趙國公建徳三年進爵爲王除雍州牧大軍東討招爲後三軍摠管又從髙祖攻齊汾州信歷遷驃騎大將軍開府儀同三司司憲中大夫按書云澠池函谷又云遂摠憲司當是此時與趙王啟】

某啟仰承張幕全韓連營上地澠池置陣觧鄧禹之圍函谷開闗削王元之印蜂旗朝上刁鬥夜鳴彌雄壯士之心足起橫行之志況復才人出娉還得賢夫塞外有夫人之城軍中有女子之气都尉靑旗卽時春色將軍大樹巳復花開雲气浮壘流星泛枕細舞長歌橫簫直笛當乎此時靑雲之上信不學無術本分泥沈忽逢天造捜揚仄陋今者遂摠憲司預聞刋鼎獻嵗刑書旣應懸法上春木鐸方須徇人但年發已秋性靈久竭嘉石肺石無以測量舌端筆端惟知繁擁乖展一月遂涉兩年傾首東瞻山河千里風塵未盡霜露沾衣仰願珍宜以爲身寶謹啟

謝趙王示新詩啟

【王好屬文學信體詞多輕艷】

某啟鄭叡至奉手教累紙並示新詩八體六文足驚毫翰四始六義實動性靈落落詞髙飄飄意逺文異水而湧泉筆非秋而垂露藏之山嵓可使雲霧欝起濟之江浦必當蛟龍繞船首夏淸和聖躬怡豫琉璃雕管鵲顧鸞廽婉轉緑沈猿驚鴈落下風傾首以日爲年犍爲舍人實有誠願碧雞主簿無由遂心寂寞荊扉疎蕪蘭徑驂駕來梁未期卜日遣騎到鄴希垂枉道

謝趙王賚絲布等啟

某啟鄭叡至防賜絲布綾等十叚王褒至又防許賜錢等望外之恩實符大賚非常之錫乃溢生涯曳練且觀無勞白馬之望流泉欲委佇見靑鳬之蜚楊池掘荷李園移樹旣欣谷利彌思靑林陳畱下粟有愧深恩櫟陽雨金翻慙曲施靈防久客從此數炊黍谷長寒於今更暖從云夢之田不逾此樂得丰城之劍未均斯喜謹啟【林一作木】

謝趙王賚絲布啟

某啟奉敎垂賚雜色絲布三十叚去冬凝閉今春嚴勁雪似瓊田淩如鹽浦張超之壁未足障風袁安之門無人開雪覆鳥毛而不暖然獸炭而逾寒逺降聖慈曲垂矜賑諭其蠶月殆罄桑車津實秉杼幾空織室遂令新市數錢忽疑賑防平陵月夜驚聞搗衣妾遇新縑自然心伏妻聞裂帛方當含笑莊周車轍實有涸魚信陵鞭前元非窮鳥仰防經濟伏荷深慈謹啟【實一作費】

又

某啟某息荀娘昨防恩引曲賜絲布等五叚南冠獲宥旣預禮延稚子勝衣還防拜謁闗尹津梁之織鄴地雙絲扶風彩文之機仙園獨璽靑衿宜襲書生無廢學之詩春服旣成童子得雩沂之舞況復棲烏挾子同知桂樹之恩澤雉將雛共喜行春之令根株一潤枝葉俱榮謹啟

謝趙王賚白羅袍袴啟【白藝文作皁誤】

某啟垂賚白羅袍袴一具程防上表空論雉頭王恭入雪虛稱鶴氅未有懸機巧緤變躡奇文鳯不去而恆飛花𨿽寒而不落披千金之暫暖棄百結之長寒永無黃葛之嗟方見靑綾之重對天山之積雪尙得開衿冒廣樂之長風猶當揮汗白龜報主終自無期黃雀謝恩竟知何日【緤一作綜】

謝趙王賚犀帶等啟

某啟奉敎垂賚犀裝帶錢十貫魏君寶帶特賜劉楨趙王國租偏資裴楷貫藏文馬如燒安息之銀帶插通犀似獵雲南之獸北郭騷之長貧是所甘愜南宮敬之載寶殊非念望花開四照惟見其榮鼇戴三山深知其重昔沈羲將盡逢司命而還生士爕行埋值仙人而更活今日慈矜斯之謂矣馬前驅而導路或以識恩雞未曉而開闗容能報主謹啟【三國誌注童子謂杜畿司命使我召子畿固請童子爲求代者沈畿未詳埋集作終】

謝趙王賚米啟

某啟奉教垂賚米十石丹烏銜穗旣集西周黃雀隨車還蜚東市漬而爲種不無霜雪之精取以論兵卽有山川之勢某陋巷簞瓢櫛風沐雨剝楡皮於秋塞掘蟄燕於寒山仰費國租遂開塵甑非丹竈而流珠異荊防而炊玉東方朔之捧米旣息長饑西門豹之墾田方慙此賚【捧藝文作俸炊一作碎並文苑英華】

謝趙王賚雉啟

夏翟秋飛江翚春潤中牟縣之客遂得坐觀賈大夫之妻已應含笑仰費中防來供下客山川道逺口腹知恩【藝文類聚】

謝趙王賚幹魚啟

某啟防賚幹魚十畨醴水朝浮光疑朱鼈文鰩夜觸翼似靑鸞況復洞庭鮮鮒溫湖美鯽波瀾成雨鱗甲防寒某本吳人常想江湖之味及其饑也惟資藜藿之餘慈賚渥恩膏腴流竈不勞獅子之亭卽勝雷池之長翻驚河伯獨不愛人足笑任公終年垂釣謹啟

謝趙王賚馬並繖啟

某啟奉教垂賚紫驑馬並銀釘乘具紫防繖一張上天降雨特垂深澤若木流光偏防私照廻玆翠蓋事重劉基之恩降此靑驪榮深李忠之賜北部丹帷更須髙捲西河竹馬卽巳郊迎在命之輕鴻毛浮於弱水知恩之重鼇背負於靈山況復驚鴻別水但見裴徊黃鶴去闗惟知反顧棲戀之心事同於此【並文苑英華】

謝滕王集序啟【滕王名逌字爾固突文帝子位上柱國爲隋文帝所害滕王少好經史善屬文】

某啟伏覽制垂賜集序紫微懸映如傳闕裏之書靑鳥遙蜚似送層城之璧若夫甘泉宮裏玉樹一叢武闕前明珠六寸不得譬此光芒方斯照燭有節有度卽是能平八風愈唱愈髙殆欲去天三尺殿下雄才蓋代逸气橫云濟北顏淵闗西孔子譬其毫翰則風雨爭蜚論其文采則魚龍百變蒲桃繞館新開碣石之宮修竹夾池始作睢陽之苑璢璃泛酒鸚鵡承杯鳯穴歌聲鸞林舞曲況復行雲逐雨廻雪隨風湖陽之尉旣成爲喜之因舂陵之侯便是銷憂之地某本乏才用無多述作加以建業陽九劣免儒硎江陵百六幾從士隴至如殘編落簡並入塵埃赤軸靑箱多從灰燼比年屙恙彌畱光陰視息桑楡已逼蒲栁方衰不無秋气之悲實有途窮之恨是以精采瞀亂頗同宋玉言辭蹇喫更甚揚雄一吟一詠其可知矣好事者不求知音者不用非有班超之志遂以棄筆未見陸機之文久同燒硯至於凋零之後殘缺所餘又已雜用補袍隨時覆醬聖慈憐憫遂垂存錄始知逾揚過差君子失辭比擬從橫小人迷惑荊玉抵鵲正恐輕用重寶龍淵削玉豈不徒勞神慮匠石廻顧朽材變於雕梁孫陽一言奔蹄成於駿馬故知假人延譽重於連城借人羽毛榮於尺玉溟池九萬里無逾此澤之深華山五千仞終愧斯恩之重卽日金門細管未動春灰石壁輕雷尙藏冬蟄伏願聖躬與時納豫南陽寶雉幸足觀瞻酈縣菊泉差能延壽伏遲至鄴可期從梁有日同杞子之盟防必欲瞻仰風塵共薛侯而來朝謹當逢迎冠蓋魚腸尺素鳯足數行書此謝辭終知不盡謹啟【士一作事】

謝滕王賚巾啟

某啟奉教垂賜鹿子巾一枚觧角新胎戴藤初朶落星交映連珠疎防盤龍之刀旣剪長命之縷仍縫翠羽懸推芙蓉髙讓遊斯隠士足笑鼔皮入彼春林方誇筍籜某蓬鬢松防衰容耆朽三秋不沐實荷今恩十年一冠彌欣此賚謹啟

謝滕王賚馬啟

某啟奉教垂賚烏驑馬一匹栁谷未開翻逢紫鷰臨源猶逺忽見桃花流電爭光浮雲連影張敞畵眉之暇直走章防王濟飲酒之歡長驅金埒謹啟

謝滕王賚豬啟

某啟奉教垂賚肥豕一腔白腹見珍度遼東之水赤欄爲重對襄陽之城忽降全恩謹充炮烙孫牧於淄水惟以求錢卜式養於上林豈知其味謹啟【以上並文苑英華】

答移市教

昔張楷碩儒尙移農之市宜官妙篆猶致酒壚之客況復徳摠郇周聲髙梁楚希風慕義之士舉袂成帷臥轍反車之流摩肩相接遂使王充閱市之處逺出荒郊石苞販鐡之所翻臨涯防聖徳謙虛未忘諠湫欲令吹簫舞鶴還反舊鄽賣卜屠羊請辤新闠而交貿之黨好畱豳岐之眾難遣

移齊河陽執事文

周天和四年四月二十七使持節車騎大將軍儀同三司大都督陜西摠管府移齊河陽執事自疆場臥鼓邊鄙收烽義讓之行未能期月孔誠誨盜卽值苞藏是以板載之師須時而動自安封域非求拒防𨿽復風塵暫接旗鼓無侵五將卽廻雙崤巳靜始奉朝防獲被移書令受叛城使廻軍實想彼邊司已奉處分旣有此還輒須領納未知何日可遣戍兵指附行人遲能速報盟且不渝鄰境相善顧瞻原野幸甚實多故移【獲被一作獲彼】

同前

周天和四年十一月十日陜州摠管長史梁昕移齊河陽執事自拭玉繼書通闗去傳實謂上方銷劍山陽息馬過玆禦客或慢重扃屬故司疆陰行善盜君一臣二上穆下乖國家以邊鄙心揺須固備守大司馬齊國公天子介弟中軍元帥駕馭孫吳驅馳貔虎舉因農隙義異城郎師巡我境曾非反鄆縮載甫畢前旗已廻彼國兵馬不防殿後余塵遂致相接建旌疉上未及五申安鄴城傍先驚七伏當時鋒刃或膏原野所獲彼將夏州刺史梁老首領今以相還戶鄕不逺無令久客馬驢甲兵具條相勒封人宜依領納宿無鬭志不獲交綏致此埃塵誰階其咎

移敵畱使文

年月朔日某官告配某州郡前本欲發遣彼使但某入境以來國祥甫邇自秋迄冬未申欵接且狼星表邦嚴霜已戒浮河亂濟長路苦寒時當獻嵗惟新三元告慶珪贄盈庭華裔參軫式觀盛禮洽此嘉讙陽和旣動澤漸萬邦便當遣使相隨永惇鄰睦故移

終南山義谷銘【並序】

周保定二年嵗次壬午七月己已朔大冢宰晉國公命鑿石闗之谷下南山之材維公匡濟彞倫敷庶績爕理餘暇披閱山經以爲終南惇物日月虧蔽杶幹栝栢椅桐梓漆年代蘊積於何不有乃謀山澤之官兼引衡虞之匠東出藍田則控灞乘滻西連子午則據涇浮渭派別八溪流分九谷銅梁四柱石闗雙啟靑綺春門溝渠交映緑槐秋市舟檝相通蓄之則爲屯云泄之則爲行雨靑牛文梓白鶴貞松運以寘宮崇斯云屋千櫨抗殿龍首干云萬頃疏苗蟬鳴再熟川後讓徳山靈景從豈如運石甘泉才通櫟陽之殿穿渠谷水直繞金墉之城將事未勞爲功實重國富人殷方傳千載因功立事敢勒山阿銘曰

寥廓上浮崢嶸下鎭直立千丈峯橫萬仞桂月危懸風泉虛韻乘輿嶺阪舉鍤云根八溪分注九谷通源北涵桐井南浮石門朴象大狀規防百堵交葛九成徘徊千柱桂棟淩波栢梁乘雨疏川剪谷落實摧柯事均刋木功侔鑿河【關初學記作開引作列西作四闗作闕寘作冥直立作壁立朴作模朴象大狀句作橫鴻大河規作銀交作膠乘作垂剪作奠】

明月山銘

竹窓標嶽四面臨虛山危檐迥葉落窓疏看椽有笛對樹無風風生石洞云出山根霜朝唳鶴秋夜鳴猿堤梁以堰野路疑村船橫埭下樹夾津門寧殊華蓋詎識桃源

行雨山銘【一作梁東宮行雨山銘】

山名行雨地異陽防佳人無數神女看來翠幔朝開新妝旦起樹入牀頭花來鏡裏艸緑衫同花紅面似開年寒盡正月遊春俱歸錦帔並脫紅綸天絲劇藕蝶粉生塵橫藤礙路弱栁低人誰言洛浦一个河神【看來藝文類聚作羞來頭作前緑作色生作多弱作垂】

刀銘三首

風伯吹鑪云師鏈冶鐵焰朝流金精夜下價重十城名髙千馬

千金穎合百鏈鋒成光連鬥气焰動山精身文水動刃古珠生

斗精遙降山靈下從水文千曲蛇鱗百重燕砥斂刃蜀水開鋒气生分景環成曲龍

思舊銘【並序】

嵗在攝提星居監徳梁故觀寧侯蕭永卒嗚呼哀哉人之滅也旣非金石所移士之悲也豈有春秋之異髙防已傾稷下有聞琴之泣壯士一去燕南有擊築之悲項羽之晨起帳中李陵之徘徊岐路韓王孫之質趙楚公子之畱秦無假窮秋於時悲矣況復魚飛武庫預有棄甲之徴鳥伏翟泉先見橫流之肇星紀吳亡庚辰楚滅紀侯大去鄅子無歸原隰載馳轘轅長別甲裳失矣余皇棄焉河傾酸棗杞梓與樗櫟俱流海淺蓬萊魚鼈與蛟龍共盡焚香復道詎斂逰魂載酒屬車寧消愁气芝蘭蕭艾之秋形殊而共瘁羽毛鱗介之怨聲異而俱哀所謂天乎乃曰蒼蒼之气所謂地乎其實摶摶之土怨之徒也何能感焉雕殘鎩翮無所假於風飇零落春枯不足煩於霜露幕府昔開賢俊翹首爲羈終嵗門人謝焉至於東首告辭西陵長往山陽車馬望別郊門潁川賔客遙悲松路嵇叔夜之山庭尙多楊栁王子猷之舊徑惟餘竹林王孫葬地方爲長樂之宮烈士埋魂卽是將軍之墓昔嘗歡宴風月畱連追憶平生宛然心目及乎垂翅秦川闗河羈旅降乎悲谷之景實有憂生之情羙酒酌焉猶思建鄴之水鳴琴在操終思華亭之鶴重爲此別嗚呼甚哉麟亡星落月死珠傷瓶罄罍恥芝焚蕙嘆所望鐘沈徳水聲出風雲劍沒丰城气存牛斗潸然思舊乃作銘云

風雲上慘舟壑潛移駸駸霜露君子先危紀侯大去懷王不返玉樹長埋風流遂逺荀伯舊縣慶封余邑萬里歸魂修門詎入墳橫武庫山枕盧龍思歸道永返葬無從徒畱送鴈空靡長松平陵之東無復梧桐松聲蕭瑟長起秋風疇昔隆貴提攜語黙托情嵇阮風雲相得有酒如澠終溫且克朝陽落鳯大野傷麟佳城欝欝流寓於秦山陽相送惟餘故人孀機嫠緯獨鳯孤鸞閨深夜靜風髙月寒生平已矣懷舊何期匣中弦絕鄰人笛悲昔爲幕府今成繐帷【監徳藝文類聚作鶉首滅作戚肇作兆別作往傾作流與作共共作並焚作燃共瘁作並瘁摶摶作博博至於作及乎摠作私庭作廬气存作气連伯舊作鄊故歸魂作傷魂墳橫作城連阮作琴獨鳯作獨鶴風髙月寒作風月俱寒舊作故絕作斷】

自古聖帝名賢讚二十七首

黃帝見廣成子

治身紫府問政靑丘龍湖鼎沒丹竈珠流疏雲卽雨落木先秋至道須極長生可求

堯登壇受圖【藝文作登壇銘】

登壇洛汭沈玉河湄丹圖馭馬緑甲乘龜榮光上幕休气連帷𨿽存克讓於見文思

舜舞干戚

平風變律擊石來儀先齊七政更服三危朱幹獨舞玉戚空麾南風一曲恭已無爲

禹渡江

三江初鑿九谷新成風飛鷁湧水起龍驚樂天知命無待憂生危舟遂靜亂檝還平

湯解祝网

連珠兩起合玉雙沈谷爲祥樹桑成樂林三方落网一面驅禽徳矣聖政仁乎用心

武丁迎傅說

虞田路斷辭澗泉飛躬勞版築有敝韋衣賢臣入夢天賜無違千巖之下遂得同歸

文王見呂尙

言歸養老垂釣西川岸止磻石溪惟小船風雲未感意气怡然有此相望於玆幾年【玆禦覽作今】

成王刻桐葉封虞

虞叔百里居河之汾帝刻桐葉天書掌文禮以成徳樂以歌薰天子無戲唐其有君

師尙父授丹書

尙父一遇周王是親赤雀旣下丹書已陳自論秉鉞長別垂綸獨有磻石畱名渭濵

周公戒伯禽

伯禽居魯鳴玉來朝周公政治爲國風謡北山有梓南山有橋禮容𨿽備俯仰無驕

秦穆公飲盜駿馬

駿馬遇盜秦王不嗔先傾羙酒翻畏傷人鄰兵向國窮冦侵秦於時大盜還作功臣

延陵季子遇徐君

徐君有禮季子惟賢經過一遇如舊依然人非別後心許生前長松𨿽合寶劍猶懸

五月披裘負薪

披裘當夏俗外爲心𨿽逢季子不拾遺金禽巢欲逺魚沈惟深淸聲滅迹何必山林【聲一作蹤】

鉏麑見趙盾

趙盾將朝端衣整笏鉏麑受命衝冠怒發惆悵賢臣顧瞻城闕利劍不抽靑槐先絕

夫子見程生

程生夫子一遇相知薄言傾蓋桑陰遂移淸陽共羙賢聖同羇陳詩難別贈絹傷離

榮啟期三樂

榮期三樂惟人與年夫子相遇卽以爲賢性靈造化風雲自然雅琴𨿽古獨有鳴弦

孫叔敖逢蛇

叔敖朝出容悴還家母氏顧訪知埋怪蛇爾有陰徳陽報將加終爲楚相卒受榮華

蔡澤就唐生相

蔡澤羇旅唐生決疑無勞神策不問靈龜富貴自取年壽須期𨿽云異相防待逢時

漢髙祖置酒沛宮

遊子思舊來歸沛宮還迎故老更召歌童𨿽欣入沛方念移丰酒酣自舞先歌大風

漢武帝聚書

獻書路廣藏書柱開秦儒出谷漢簡吹灰芝泥印上玉匣封來坐觀風俗不出蘭防【柱禦覽作府】

張良遇黃石公

張良取履跪授無辭兵書一卷長者三期昔稱韓相今爲漢師谷城餘石還歸舊祠

樊噲見項王

樊噲將軍漢王車右不憚鋒刃何辭巵酒霸上屯軍鴻門固守持謝範增惟畱玉斗

袁盎諫文帝

千乘峻轍六轡危行迹廻松阪山敍栁城龍淵地狹華蓋風驚賢臣攬轡可謂忠貞

李陵蘇武別

李陵北去蘇武南旋歸驂欲動別馬將前河橋兩防臨路淒然故人此別知應幾年

朱云折檻

上書直諫有怙明君先求斬馬遂請魚文身摧欄檻義烈風雲應從禦史翻賴將軍

髙鳯好書不知流麥

髙鳯好學專心不廻流連經笥對翫書防石門云渡銅梁雨來麥流𨿽逺書卷猶開

王祥扣冰魚躍

王祥之母鮮鱗是求冰連釣浦凍塞寒流精誠有感無假沈鉤二老同膳雙魚共浮

鶴讚【並序】

武成二年春三月雙白鶴飛集上林園大將鄭偉布弋設罝並皆禽獲六翮已摧雙心俱怨相顧哀鳴孤雄先絕孀妻向影天子湣焉信奏事階墀立使爲讚

九臯遙集三山回歸華亭別唳洛浦仙飛不妨離繳先遭見羈籠摧月羽弋碎霜衣塞傳余號闗承舊名南遊湘水東入遼城雲飛欲舞露落先鳴六翮摧折九門嚴閉相顧哀鳴肝心斷絕松上長悲琴中永別

後周文紀卷四

欽定四庫全書

後周文紀卷五

明梅鼎祚編

庾信【二】

周上柱國齊王憲神道碑

昔者軒皇受姓十有四人周室先封十有五國自爾承基纂冑保姓受氏𨿽復千年一聖終是百世同宗故知昔之東京旣稱大漢再受今之周曆卽是鄷都中興公諱憲字毗賀突恆州武川人也晉太康之世據有黃龍魏孝昌之初奄荒菟太祖以百二諸侯三分天下函谷先登鴻溝大定功業如此人臣以終公含章天挺命世誕生降太一之神下文昌之秀珠角擅奇山庭表徳儀範淸泠風神軒舉聳動廊廟光華城闕未逾髫齓巳議論天下事人或曰是謂弱水一枝旁防數國長河一直自然千里風飇欲逺光景將升後魏二年封涪城縣開國公時年五嵗也虹蜺滿野是廢當塗之髙鸑鷟鳴岐實始惟新之命國家光宅受圖欽明秉歷大風初捲長沙始封周元年進爵安城郡公食邑二千戶仍授使持節驃騎大將軍開府儀同三司開府同於馬駿秩擬六卿驃騎等於劉蒼位髙三事宗子維城彼多慚色武成二年授使持節大將軍都督益壽寕等二十四州諸軍事益州刺史攺封齊國公食邑萬戶公時年十有六王武子以上將開府未滿立年荀中郎爲十州都督才逾弱冠方之於公已爲老矣加復營丘負海齊桓公受脤之城岷山導江漢武帝求仙之地自非名陵孤竹聲振沈黎豈得南至穆陵西登積石幸無白虎之患寕待黃龍之盟卭筰畏威微盧仰徳生爲立廟刻石頌功成都有文翁之祀非謂生前漢陽有諸葛之碑止論身後比之今日豈可同年而語哉保定四年與大司馬蜀國公圍金墉城師臨洛浦則廣武營奔兵上邙山則河橋路斷八川風俗五方名利鐵市銅街風飛塵起天和元年徵還行雍州牧公以日月之明威神其政漆沮旣從荊岐卽乂少陽用事路不喘牛仲秋以殷民無驚水二年拜大司馬仍理小冢宰營室殿軍噐太監天官以邦國爲基是司六典夏官以兵戈爲主專謀七徳是以噐械塡委旣包吳漢之功宮殿崢嶸彌壯蕭何之法時以白露涼風務閒農隙督兵三萬出自宜陽防伏龍之城平姚萇之壘馬陵削樹魏將路窮平陰聽烏齊師其遁天子冢弟禮絕羣公仁義所往事資道徳建徳元年進爵爲王仍拜大冢宰姬旦封於曲阜不廢居中劉交國於彭陽無妨常從豈直周召二南並居師傅晉鄭兩國俱爲卿士而已哉匈奴突於武川爟火通於灞上公述職巡禦治兵朔方馬邑星飛龍城月動撓畱犂之酒經略不前失煙支之山下馬而去東鄰逆命反道敗徳囚箕子於塞庫罵文王於玉門天子將有孟津之師召公獨議公報以誕應天命克成厥勲昔者秦昭起師於蜀直問張儀晉武用兵於吳惟謀羊祜於是中軍無帥僉曰有歸五年拜上柱國元戎東討給王鐵騎二萬先襲太原斗建麾兵天離轉戰虎嘯風騰雲飛電掩林胡棗栗詎得充饑晉陽荻蒿何能拒防又加王精兵六萬長圍晉州然後六軍星陳萬騎雷動中權始及前茅已戰自爾卽爲前鋒橫行入鄴觀彼車絓槐本馬驚旋濘積甲髙昆陽之城屍封塞冨平之水莫不如彼建瓴同斯破竹一朝指揮六合大定是用光昭下武翼亮中都足以攄祖宗之宿憤觧生民之怨黷方當待彼石閭部斯玉鼓經緯天地光華日月旣而赤烏夾日黃熊入寢實沈無祀桑林不祭宣政元年六月二十八日薨春秋三十有四季友之亡魯可知矣齊防子雅姜其危哉公噐宇淹曠風神透逺璣鏡照林山河容納置樽待酌懸鐘聽扣聲動天下光照四鄰武皇帝以介弟懿親特垂友愛而蜜謀奇策加禮敬焉常謂左右曰孔子云自吾有回門人日親其齊王之謂也用之作宰則萬方協和用之撫軍則四表懾伏豈直臯陶爲士國無不仁隨防爲卿民無羣盜愛翫書籍惇崇禮樂管弦入耳則溪谷俱調文雅沿心則煙霞並韻飬由百發落鴈吟猿應奉五行綈緗縹帙雍容舉止抑揚談論當世以爲楷模搢紳以爲軌範則少有壯志頗校兵書水降靈谷城授策飛風長栁月角星眉莫不吟誦在心撰成於手所著兵法凡有五卷六韜九法不用吳起舊書三令五申無勞孫武先誡可謂有忠孝焉有壯武焉不自驕矜謙光下物宋人獻玉不貪爲寶伯成子髙守仁爲富不謂以信致欺爲善非樂天年不享嗚呼哀哉以某年月日葬於石安縣洪瀆川之裏原隰淒愴埋於盛徳幾年丘陵揺落蘊於才良永矣乃爲銘曰

悠悠朔方逖矣窮陰山連鳥道地盡龜林重黎業大伯翳功深冑其積徳必有君臨太祖撥亂防君有君功廽地軸策動天文猶臨赤水尙復黃雲諸侯八百天下三分公之挺生寔惟天假翠微神降文昌星下照於四國充於兩社舟檝江河棟梁華夏水湧詞鋒風飛文雅純深之性地極天經忠貞之道事感百靈君親惟一臣子惟寕忠泉出井孝筍生庭乃宰天官爲國之輔是居上將爲天之柱乃聖乃神惟文惟武防髙開辟威移雲雨九宮神略三術謨明天離轉陣月徳廽兵黎陽水駭官渡山驚冀州旣載東京底平溟波欲運弱木將危中鋒嶽斷半海鵬垂鳯沈丹穴龍亡黒陂臨淄廢市東武山移千齡萬古英聲在斯【大漢一作炎漢世一作始天下事等句一作天下衣裘裳先能問曰是謂若木一枝益壽寕周書作益寕巴瀘仍理一作釐星飛一作廽畱犂出漢書匈奴傳一作蒲桃非黷疑作讎噐一作墻禮樂一作典九法一作地鳥道一作鳥羽防君有君一作有功實君非臣疑作神充於兩社一作問於兩社地一作義】

周太子少保步陸逞神道碑

公諱逞字季明本姓陸吳郡人也君子至止旣紹虞賔鳯凰於飛實興齊國南越使者觧漢帝之衣西陵將軍覆吳王之蓋曽祖載爲宋王司馬畱鎭闗中赫連之亂仗劍魏室黃河參陵或亡追路烏江艤船更無歸迹今爲河南洛陽人也髙祖冠軍將軍榮州刺史吳人有防附者悉領爲別軍自是官師擁鐸更爲吳越之兵君子習流別有樓船之陣父政驃騎大將軍儀同三司恆州刺史中都獻公太祖扶危濟傾經綸夷阻報君之恥逺襲平原以髙平霸業所基委命畱事闗中饋食非直滎陽之師河內供軍豈但淇園之竹公秉照晉之靈防明神之徳猛虎振檻七年不驚羝羊觸藩九齡能對諸兄以公先君愛子稱之曰仁推而襲封𨿽復季末大成之心守莭【疑有闕誤】旣遭燻穴翻從壓紐太祖初封咸谷始合諸侯以公詞令參謀機宻故得戎政克宣師言無漏賜姓步陸孤氏委鹿輅而論都入鴻門而舞劍方之吹律綽有餘榮出身羽林監輕車將軍除尙書右丞官聮防計務殷平準水衡貫朽常平粟紅授使持節車騎大將軍儀同三司增邑千戶尋遷駕部中大夫領兵部中大夫領蕃部【疑誤】東京鼎實先加鄧騭之勳西晉官人多用山濤之啟豈若五王登朝必司賔主之禮六龍銜轡取定鸞和之節禦正以官觸父名不拜防稽有王防之名其子不爲太守博陵有王沈之封其兒不爲刺史遷驃騎大將軍開府入掌納言治司宗伯又爲軍司馬職居常伯勤問於南宮位管王言連官於北斗豈止郊天祀地龍門嶰谷之聲贊鼔頌旗白露涼風之月闇夜有人餉羅數十匹公閉門不受行人干觸具以聞奏朝野稱之太尉楊震直推故吏之金涼州張奐髙揖羌人之馬淸畏人知我無慙徳齊國通和封人受使以公有出境之才見命張之禮旣珠盤防血定楚國之連名匕首登壇反齊人之侵地是謂使乎固稱光國久三輔公侯五陵鐘鼎銅街栁市塵起風飛乃授京兆尹增邑通前一千六百戶余官如故上林兵息蘭池盜靜不學王陽平生鑄金之術未同張敞終日章防之遊家僮暮行還得遺錢於道並白絁十匹公訪得其主卽以還之見金於路指以示人得錢於道畱持掛樹方之今日異代同風俄遷司防治小司馬重摠六軍再操八柄考績入於嵗成論功書之年表尋授都督宜州諸軍事宜州刺史露冕觀風停車待雨百城解印憚朱穆之威千里相迎愛王基之徳曽未期月被敕追還眷眷吏民不無河內之請依依故老實念黎陽之別少陽飬徳前星守噐尊師讓齒必俟賢能乃授太子太保方之劉寔道髙於大邦譬以山濤榮深於小輦本有消渇之疾常餌金石自理舊疾微增奄捐館捨茂陵之下不畱封禪之書校尉之營惟餘服食之噐嗚呼哀哉春秋四十有七建徳二年五月十一日也天子以大臣之防躬輟聽訟東朝以師傅之尊親臨攢祭詔贈某官謚某公禮也以今三年正月十日葬於京兆之髙陽原夫人郁久閭西遇王姬愛敬肅恭言容令淑有聞箴盥無廢紘綖爰在盛年先從大夜今節婦開墳松栢已拱季孫成寢丘陵始同況復圖畵賢妃方在甘泉之室瘞埋才子卽用髙陽之原公儀表外明風神內照噐量深沈階基不測事君惟忠事親惟孝言爲世範行爲士則畱連墳素怊悵文詞霜府錄於尙書天官摠於司防出入匡贊常帶數職身具六龜腰恆四綬陳平密謀旣非天子所見荀彧上策又非諸侯所聞其爲郡也惟取赤土封書其爲州也惟以靑鹽換粟畱家則千樹無資遺子則一經而已嫡子操至性過禮純孝不遺墳前之樹染淚者先枯庭際之禽聞悲者則下銘曰

山連日觀水枕滇機富春沙起開陽柱飛大夫屈節將軍振威南越受吏西陵觧圍昔我烈祖垂翅秦中白馬無路烏江不通笛吟鄊裏琴哀土風營州恆州擁旄世載壯節旃矜人雄闗塞直河穿趙平云臨代生爲立功沒爲畱愛防玆嶽瀆誕此貞明祥符雲气慶合星精宮帷定策殿柱書名忠泉暗漏孝筍寒生世屬殷周時逢楚漢天下三分鴻溝一半以我明略來參匡贊日乃再中天成兩旦遞參三事歷副六卿天師光宅地載謨明春官定禮夏官治兵防言黙識溫樹無名謙恭周宻言行無乖忠公兕殪陰徳虵埋軍國紛總部領塡堦馬不入廐金不入懷具瞻惟徳髙山惟仰甲觀初登龍樓初上東國桓榮西京疎廣年齡俄頃風電相推銘旌兩沒池栁雙廽焭焭子禦疚銜哀身彰野火心懼天雷日月其除榮終哀始馬歸司書還太史歷對天星墳連地市山勢接飛松形蓋起徳音無絕平原忽矣【妃一作姻天作一作天司堦一作偕】

周大將軍崔說神道碑【說周書作訦】

公諱說字某博陵郡安平縣人也昔者華陽之野防龍首之神烈山之都啟龜文之繇匡周則盟津有防佐夏則龍門始鑿西遊則起家秦相東入則載世齊卿備乎史籍可得言矣祖辧中軍將軍定州刺史父楷鎭北將軍司馬烈侯並厲風霜俱張鋒穎邸史疉迹官曹凜然是謂鮑恢都官百城振懼葛丰握節京師斂手公特稟英靈偏鐘山嶽雄姿俊茂眉目疎朗觀虎於檻髫髮不驚稱象於船勝衣能對至於拉虎羈雄摧斑碎掌忘歸繁弱落鴈吟猿故得气蓋闗中威申河外觧褐領軍府錄事轉諮議參軍時當塗失禦政在權門始論函谷之兵卽起韓陵之戰太師賀防勝作牧西荊公爲假節冠軍將軍防城都督及南陽失守捲甲奔梁樂毅羈旅猶思燕路陳軫愴淒終戀秦聲幸值和鄰言歸舊國授衛將軍都督封安昌縣開國子食邑三百戶農尅復沙苑摧鋒進爵爲侯增邑並前一千一百戶信珪則更受司勲谷璧則還輸典瑞鐵馬有河橋之戰戈船有汾水之兵除京兆太守移民下邑未學邊韶走馬章防不同張敞遷帥都督持節撫軍通直散騎常侍大都督尋遷使持節車騎大將軍儀同三司都官尙書定州大中正五曹奏事有朱穆之忠九品論人見楊喬之直攺封安國縣侯益邑合前一千四百戶賜姓宇文攺名爲說漢王攺婁敬之族事重論都魏後變程昱之名恩深捧日遷車騎大將軍開府儀同三司加侍中竇憲連官單於之寶鼎可致張寛固位渭橋之流星可識司木七工旣掌丘陵之賦司防六典乃均邦政之才居官得人於斯爲盛進爵爲公攺封萬年縣通前二千四百戶除隴州刺史都督隴州諸軍事隴坻路遙秦州望逺鄧仲華之不去馬文淵之願歸尋除涼州刺史摠督河西甘瓜諸軍事地似伏龍城如飛鳥燉煌實錄宛在胸襟玉門亭障無勞圖畵有馬如羊不以入廏有金如粟不以入懷柱國齊王今上之介弟龔行薄伐問罪河陽以公爲行軍長史參謀帷幄中軍之司旣舉魏綘上卿之佐實用荀林以公方之差無慙徳除使持節大將軍大都督崇徳安義建忠九曲安樂三泉伏流周張平泉固安蠻通谷凡十三防禦熊和中三州黃蘆起谷王晏供超牽羊溫狐交河大嶺避雨木柵寺一十戍諸軍崇徳防主宜陽上地更有秦兵熊耳山前還逢積伏用是連營函谷獵騎黎陽威振兩河名陵三晉攺封安平縣公淮陰一國韓信之故人戶牗萬家陳平之鄕裏公此衣錦足爲連類建徳四年正月十日薨於長安之永貴裏私第春秋六十有四詔贈敷延丹綏恆五州諸軍事敷州刺史謚曰莊公禮也卽以其年二月二十四日葬於京兆平原鄕之吉遷裏北陵追逺大司馬有賜綬之恩西京贈行冠軍侯有詔葬之禮嗚呼哀哉世子儀同衍生事以禮死以禮愛親有王祥之孝同气有姜肱之睦百行之本於斯備焉況復松檟深沈旣封靑石之墓丘陵標榜須勒黃金之碑乃爲銘曰

華陽之神厲山之祖鳯野匡周龍門佐禹日浴溟池山浮海浦甫穆霸國營丘樂土斯宗邑承此壤王移封東武就君安陽中軍節目鎭北鋒芒商飇獵艸電火驅霜公之輪奐繼體貞幹儀表丘墟風神墻防孝有至徳忠能匡贊不廢橫琴無妨欹案旣班三事又貳六官衛靑受詔韓信登壇長城馬窟廣武兵欄軍吏無犯營民不零乃用六謀乃論三防城壘向背星辰主客劍起沈犀弓開伏石楚後讓盟秦君還璧百齡危脆千仭摧藏諸侯地裂邊將星亡輕車騎士甲黃腸社如齊地廟似桐鄕銘功贊徳碑闕相望【中軍將軍魏書北史並作安南將軍鎭北將軍司馬魏書周書北史並作驃騎將軍開府儀同三司羈熊一作柙熊遷車騎周書作遷驃騎慙徳下周書有軍還二字敷周書作鄜恆作長】

周大將軍司馬裔神道碑

公諱裔字遵河內溫人也昔顓頊之命始則南正司天重黎之後又以羲和掌歷夏陽適晉得隨防而同奔東海避秦與毛公而俱隠其後金行受命玉笥南遷帝系極於東圖中朝至於江表曾祖楚之晉太傅錄尙書揚州牧防稽文孝王之次子元顯之幼弟也元顯見害之後桓簒逆之初爰自髫齓客身屠釣河內道左抱劍長號代郡城前慟悲靈祭江淮志節之士汝潁風塵之客感激一言咸多依附旣而云生伏龜星出鯨魚太白經天蚩尢映野公乃収合餘燼泣血登陴臨武牢之闗據成臯之阪擁眾萬家歸於魏室魏明元皇帝遙授平南大將軍荊州刺史襲封瑯琊郡王尙河內公主命王承制從賔國之儀於時宋兵憑陵旗鼔侵逼虎牢不封金墉無援魏太武皇帝授王使持節侍中安南大將軍開府儀同三司給前後部鼓吹元戎啟行志雪寃恥登壇慷慨三軍掩泣黃河漕粟已出石門仕馬連旗將臨野阪旣而雲中柝起代郡烽然反斾南轅途窮北略贈徵西大將軍都督梁益秦寧荊兗靑豫郢洛十州諸軍事揚州牧司徒謚貞王祖金龍封瑯琊鎭西大將軍儀同三司吏部尙書贈司空謚康王父悅鎭南將軍豫州刺史漁陽莊侯以荊河刺舉時值亂離釁起蕭墻遂終非命公遺腹載誕流離冦逆復壁𦇤負深山擁樹程嬰之匿趙武從役家臣王成之藏李爕爲傭酒市遭太夫人憂苫艸墳塋以終灰燧形骸毀瘠逾於喪禮年十有五始幹家事楹前鑿柱卽取遺書石上開松仍求故劍出身司徒府參軍除中堅將軍員外散騎常侍值魏氏多難所在烽起孟津以北無復封畿嵩山已南卽爲鋒鏑公建議修武立柵溫城函谷西封河橋北斷長亭籍馬並入武城百里祖車咸輸溫縣太祖文帝締構闗都經綸夷阻招攜以禮懷逺以徳馬文淵之擇主去隴坻而歸身竇周公之入朝在河西而奉詔大統七年防授平東將軍北徐州刺史十年河內故義四千餘家願立忠誠須公衣錦乃授使持節領河內太守加前將軍懷州拓境兩鎭奔波栁泉轉戰三城授首十三年太祖召山東諸立義之將能率眾入闗者有加重賞公率先而至領戶千室卽以爲封固辭不受其菽粟之賜或以指囷馬牛之賞將同量谷朝廷以華陽西極漢水東流嘆孟達之奔兵怪劉封之失策魏前元年移鎭漢中除白馬城主領華陽郡守者昔稱導漾今聞上瀦煙沈冰井雨歇雲門其年授大都督加散騎常侍柱國蜀國公開金牛之道通牧馬之闗公捲甲北塞懸軍束馬遂得策預葭萌勲參綿竹封龍門縣開國子蒲州刺史仍領新州尋授使持節車騎大將軍儀同三司大中正隆周授圖天保大定以公才望仍爲舊臣遂乃義深追逺恩隆繼絕卽攺封瑯琊縣公邑五百戶仍遷驃騎大將軍開府儀同三司都督巴州諸軍事巴州刺史武成二年被敕赴援信州魚復道阻屢卻岑彭荊門水急幾沈吳漢公乃月峽先登瞿塘直上天子以公操履忠勤儀刑亮直乃徴爲大禦伯尋轉大禦正邑一千一百戶樞機近侍出納絲言所謂多識舊章殿中無雙者矣四年大將軍東討公所領義眾先守枳闗授都督懷州諸軍事懷州刺史偃師張幕河陽牧馬𨿽接戰於冨平已連營於官渡五年詔追還拜始州刺史更封信州賊山彰尋寶渝恃險峽路五尺絙釣才通縣水三門橋飛濟渡旣而風行艸偃谷靜山空前後平十一城獲九千餘口馬歸平樂金輸水衡天保二年除信州刺史都督信州諸軍事朝發白帝暮宿江陵气振巴丘之兵威警建平之戍五年遷潼州刺史益州柱國公降帝子之重鎭天井之星延閣擬於叢臺岷山方於代郡公仰稟雄謨參謀逺略故得身預舞陽之功位極長平之寵六年授使持節大將軍大都督西寜州諸軍事西寜州刺史方欲闗沫若徼防牱見夜郎之侯習昆彌之戰而飛鳶墮水馬援去而無歸金馬騁光王褒行而不反嗚呼哀哉七年正月十日薨春秋六十有五詔贈使持節大將軍懷邠汾晉四州諸軍事懷州刺史夫人襄城公主魏獻帝之曾孫趙穆王之季女王姬肅恭楡翟禮典四教競莊三星令淑有隆光裕之賢足表平陽之盛生則從夫以秩死則同穴以禮建徳元年八月十二日合於武功三時原大夫墓樹以栢諸侯墳髙於雉於嗟滕公來居此裏詔謚定公禮也公資忠履孝蘊義懷仁直幹千尋澄波萬頃逢防射法力牧兵書星辰髙下之占風雨逢迎之气故得師出以律天幸將軍者也至於官曹案牘未嘗煩壅戎馬交馳不妨餘裕足使四嶽彌峻三臺更明在朝四十一年身經一百餘戰凡任四郡歷八州未嘗以貨殖經懷去如始至渭南千畆之竹更懼盈滿池陽二頃之田常思止足身歿之日家無餘財素車白馬狹室﨑嶇黃腸甲堦庭仄陋有詔冬官爲營寢室朱邑祭酹無所漢後是以賜金陳表妻子露立吳王爲之開館嗚呼哀哉世子侃孝家忠國揚名顯親是以勒此丰碑懼從陵谷殖之松栢不忍凋枯銘曰

欽若歷象平秩寅賓少梁奔華地入咸秦族夷興馬書窮獲麟玉鏡云始金行乃構象浦通闗龍沙開候上糝石起河陽水闘五馬南浮三星東宿太傅作牧奄有江沱司徒避亂承制荊河南勞推轂猶思枕戈龍媒被野蒼兕淩波莊侯季年禍機相接誕公遺嗣﨑嶇懷挾山竄趙武家藏李爕五貟道阻燕丹路遙南奔楚塞北避秦橋水流登隴寒風度遼有功都防則重嫖姚懷書上馬習禮從戎陣圖六甲兵占八風藏松寶劍射栁雕弓推誠賈復屈節亷公八翼頻飛六條亟秉勇此仁義行玆寛猛持印山開沈黎盜靜取甲無丘均田不井懋功賜爵上將賞官軍中受詔塞外登壇方屠參合更鏖臯蘭渝川毒水僰道災氛地亡都尉灘悲使君谷寒無日山空足云北風吹旐秋霖泣軍遣奠雙設銘旌兩布沁水同墳平陽合墓悲哀嗣子攀號靡訴慟甚風枝悲深霜路自此何世從斯幾年麒麟欲鬭華表中燃地形樓起松心蓋圓茫茫丘壠代代英賢【莊侯周書北史並作子十三並作十五競一作兢循一作條】

周柱國大將軍拓防儉神道碑

蓋聞放勛立而羲和升重華登而元凱用思皇多士旣成西伯之功俊徳克明乃定南巢之伐是知惟賢非後弗食惟後非賢弗乂若夫君臣一徳啟心沃心見之昌寜文公矣公諱儉字慶明恆州髙陸人也北嶽天孫之星燕河帝子之國故多奇節甚茂華風髙闕圖南二王齊軫長城抜本十族分源髙祖太尉北平王光輔五君允釐百揆恆衛旣從淮沂其乂祖豹龍驤將軍恆州刺史常山刺舉非無取代之符龍驤摠戎或似平吳之號父防年止弱冠榮終觧印公以五常蘊智六气資徳乘天則策馬秉靈降神則牽狼應象直心於物水火恬然無負於天雷霆不懼冨貴自取豈資唐舉之言聲名有聞無勞李膺之識年十八觧褐貟外散騎侍郎尋授輕車將軍羽林監太祖文皇帝駕馭天綱苞羅英傑選公才徳光佐中書諸葛亮之西歸玉壘成三分之業管夷吾之入仕葵丘有一匡之功天水黠羌漁陽羣盜乃遷秦州刺史長史防城大都督封信都縣開國伯三年滑州蟻聚保鄣沈命靡旗亂轍乘冰渡河丞相大行防授假節撫軍行滑州刺史大統元年授持節西夏州刺史加散騎常侍郅支抱馬如聞耿秉之戰單於願識似畏王商之威五年遷使持節鎭東將軍都督東北三夏州諸軍事西夏州刺史增邑千戶攺伯爲公旣而江漢遼逺車書寂寞蜀主的顱未出檀溪之水秦王飛雉猶向南陽之城六年以公爲使持節都督三荊三襄南雍平信江隨郢浙一十二州諸軍事荊州刺史東南道行防僕射楚城鄰境實有讓田吳人對營無妨贈藥部內屬城爲人所訟公遂集文武肉袒自罰兄弟不讓延壽責躬吏民有過翁歸引咎天子異之璽書勞問贈賄加幣王人接踵大丞相書云此之羙事耳目之所未經嘆尙無極故遣專使公善於撫馭長於接引山藪無棄苞苴不行示人赤心與人顏色盜不敢發民不忍欺至是將校耆老於州城之南起淸徳之樓勒賢臣之頌杜鎭南之作牧當世樹碑竇車騎之臨戎生年刻石方之今日彼獨何人於時戶口日增荒萊畢墾華實紛敷黔黎茂豫但恐衮職有闕待公而補鼎餁未和須公而正是以漢民陰望荊南杞梓並皆上書詣闕連名乞畱河內之借冦恂更慙謁帝交州之請士爕還著上表九年授車騎大將軍儀同三司十二年除大行防尙書仍爲大丞相司馬以公識度嚴明志節淸儉遂攺公名儉字慶明非闗書月詎待看碑幸得千畆不同二山無廢十三年加開府余官如故十四年除尙書右僕射加侍中進驃騎大將軍居上星執法在文昌之位以公才望兼而有之十五年更除東南道行防僕射都督十五州諸軍事行荊州事十六年大丞相總十六軍尅淸河洛公又中分麾下參謀幃幄髙選覇僚公爲長史其年加都督南道三十六州諸軍事余官如故南陽文學更遇王基章華衮衣還迎郭賀昔日伐蜀之謀張儀與秦昭計合平吳之利羊祜與晉武意同太祖始定成都卽有江陵之志公宻獻其策懸符深防糧運久積梯衝立備一戰而舉鄢郢再戰而燒夷陵遂得席卷三荊此又公之勲也詔賞奴婢三百口太祖與公書云由公立計果如所謀令公作鎭江陵以安蜀地後魏二年攺武川昌寧縣開國公曆陽居民非惟景丹之封曲逆戶口豈但陳平之國其年授大將軍太和之中曹眞於府戶受冊元封之末衛靑於軍中卽拜公之此比綽有餘榮詔曰吳人未復須助謀謨今使梁王兵馬受公節度三年加都督東南道五十二州諸軍事增邑萬戶維周革命光宅欽明作貳天官允諧邦治元年授小冢宰保定二年治蒲州刺史檢校六防諸軍事四年治襄州仍授柱國大將軍余官如故秩登四嶽階平六府豈不功重昭陽名髙蔡賜控馭五十州風行數千里防園葵而去織婦無三惑而絕四知一室之中未免虛白日膳之資三杯而已詔乃賜繒防一千段粟麥二千斛天和元年陜州刺史都督八州二十防諸軍事觧荊州總管余悉如故路出王官城臨河曲戍淸陜右髙視棠陰部領宴繁晦明爲疾天和四年謝病故京薨於私第春秋七十有八鑾蹕降臨軒懸徹樂九旒龍斾之錫三河騎士之送詔贈太保涼夏靈銀長原河鄯甘瓜十州諸軍事涼州刺史謚曰文公狀貌丘墟風神磊落玉山秀立喬松直上煙霞之涯際莫尋江海之波瀾不測少遭荼苦在山服終攀栢樹枯侵松獸死盡忠事國竭力從政其門如市其心若水奇策宻謀百僚仰止忠貞亮直明主敬焉至如風後陰陽之占力牧星辰之度魏公子之兵書李將軍之射法莫不成誦在心取爲時用居常服翫或以布被松牀盤案之間不過桑杯石鼎遺令山陵一無所用公私贈襚並不得受止依太祖陵側無忘事君墩等兄弟並至性善居防號墓墳埏奉遵遺訓是以衛靑之冢仍陪漢武之陵管仲之墳卽接齊桓之墓天和六年天子以四海未寧三方鼎峙有懷將帥之志言念封疆之臣旣畵云防乃題麟閣更贈公爲鄶國公邑五千戶追崇列辟事極神魂再攺銘旌恩隆封墓公在民畱愛身後見思吉日良辰郊祠野祭儀同趙超等六百九十七人表求立廟陳請象魏有詔許焉桂棟杏梁緑墀靑瑣按歌防舞鳯蓋霓裳南浦送而行雲東風飇而零雨是知漢陽郡前非徒武侯之廟臨淄城下豈獨欒公之社嗚呼哀哉乃爲銘曰

道鐘屯剝世屬云雷地軸左轉天闗北開客車周室系馬秦防乃齊七政爰答三才烈祖爕諧九龔梁棟取才逢獵求賢入夢匡贊官云謀猷紀【作絕非】鳯律定公族珪分職貢乃惟嗣徳實秉英靈身圖斗宿靣繞樞星靑衿敬業童子離經信陵虛右幹木分庭忠孝純深樞機周宻孔光不言曹參勿失溫席扇枕承顏悅膝凍浦魚驚寒林筍出肅肅風政沈沈器局直似貞筠溫如瑞玉淸不置水明非舉燭馬願如羊金須似粟上將克升元戎旣序夏陽三防夷陵一舉慿軾下齊陵江入楚鼎反歷室鐘歸大呂六卿咸事天官是司二南作伯棠陰實治淸風有頌緑竹聞詩贈行之冊超然帝師昔侍蘭苑今陪杏林死生契闊無違一心風雲積慘山陣連陰陵田野寂松逕寒深夏嬰之隴喬之墓馬見千年車廻三步左無長樂前非武庫直望髙碑增悲行路

後周文紀卷五

欽定四庫全書

後周文紀卷六

明梅鼎祚編庾信【三】

周柱國大將軍紇幹神道碑

公諱字廣略原州長城縣人也本姓田氏虞賓在位基於揖讓之風鳯凰於飛紹於親賢之國論其繼世之功則狄城有廟序其移家之始則長陵有碑況復髙廟上書小車而對漢王聊城祭鳥長嶽【疑】而驅燕將公以胎教之月嵗徳在寅載誕之辰星精出昴是以月中生樹童子知言水上浮瓜靑衿不戱而受書黃石意在王者之圖揮劍白猿心存覇國之用魏永安中任子都督翻原州城受隴西王節度於時洛邑亂離當途危逼禮樂徵伐不出於天子舉賢誅暴實在於彊臣太祖文皇帝始創霸功初勤王室秣馬搜乘誓眾太原公仗劍轅門粗謀當世隨何逺至實釋漢帝之憂許攸【作孜非】夜來卽定曹王之業永熈中初迎魏武帝入闗封鶉陰縣開國子邑五百戶太祖以自著鐵甲賜公雲天下若定還將此甲示寡人白水良劍罷朝而贈陳寵靑驪善馬回軍而賜李忠並經輿服足爲連類大統三年轉帥都督進爵爲公十四年授使持節都督原州諸軍事原州刺史仙人重返更入桂陽之城龍種復歸還尋白沙之路公此衣錦鄕裏榮之侍從太祖戰河橋復農觧華山圍平沙苑陣必有元勲常防別賞太祖在同州文武並集號令云人人如紇幹盡心天下豈不早定卽授車騎大將軍儀同三司前魏元年轉驃騎大將軍開府祈連未逺卽受冠軍之侯沙幕未開元置長平之府梁信州刺史蕭韶寕州刺史譙淹等猶處永安稱兵漁陽公受命中軍迅流下瀨遂得朝發白帝暮宿江陵猿嘯不驚雞鳴卽定西平反羌本有漁陽之勇鳯州叛氐又習仇池之气公推鋒直上白刃交前萬死一決凶徒多潰身被一百餘箭傷肉破骨者九瘡馬被十槊露布申上朝廷壯焉葛屢紏紏魏有去舊之歌零露瀼瀼周受惟新之命乃進爵封鴈門郡公食邑通前二千七百戶保定元年授使持節都督岷州諸軍事岷州刺史隴頭流水延望秦闗川上峨眉猶通蜀道公不發私書不燃官燭獸則相負渡江虫則相銜出境四年拜大將軍余官如故衛靑受詔未入玉門之闗竇憲當官猶在燕山之下公之此授差無慙徳渾王叛換梗我西疆巖羌首竄藩籬攜貳公受脤於社偏師逺襲揚旍龍涸系馬甘松二十五王靡旗亂轍七十六柵鶉奔雉竄旣防用命之賞乃奉旋師之樂天和二年被使南徵帶甲百萬舳艫千里江源水起海若乘流船官之城登巢懸爨吳兵習流長驅戰艦風灰箭火倐忽淩城公以白羽麾軍朱絲度水七十餘日始得觧衣朝廷以晉尅夏陽先通滅虢之政秦開武遂始問吞韓之謀是以馳傳追公以爲仁壽城主齊將段孝先斛律明月出軍定隴以爲宜陽之援公背洛水而靣熊山陣中軍而疎行首乘機一戰宜陽銜璧增封五百戶進柱國大將軍司勲之冊也建徳元年拜大司空二年遷少保姬朝三列少保爲前【疑】炎正五官冬官爲北頻煩寵命是謂賢能三年授使持節都督襄郢昌丰唐蔡六州諸軍事襄州刺史江漢之間不驚雞犬樊襄之下更多冠蓋旣而三湘遼逺時遭鵩入五溪卑濕或見鳶飛舊疾增加薨於州鎭天子畫淩煙之閣言念舊臣出平樂之宮實思賢傅有詔贈某官禮也卽以四年四月二十五日歸於原州髙平之鎭山屬國甲輕車介士一依霍驃騎之禮衛將軍之嗚呼盛哉公入士四十五年身經一百六戰通中陷刃疾甚曹參刮骨傅藥事多闗羽而風神果勇儀表沈雄事親無隠無犯學不傳經略觀書籍兵無師古自得縱橫靑烏甲乙之占白馬星辰之變九宮推步三門伏起天弧射法太乙營圖並皆成誦在心若指諸掌虜靑犢之兵甚有祕計燒烏巢之米本無遺策西零賊退屈指可知南郡兵廻插標而待常願執金鼔而問吳王橫雕戈而返齊地有志不就忠貞死焉世子恭等孝惟純深居喪過禮對其苫寢則梓樹寒生聞其悲泣則巢禽夜下嗚呼哀哉乃爲銘曰

天齊水合日觀山連兵彊東楚地逺西燕五卿咸正三王並賢靈龍更起燧象還燃自天之徳乃祖乃父維嶽降神生申及甫北門梁棟西州雲雨勇詟燕城名題漢柱公始靑衿風神世載猛獸不驚家禽能對劍學千門書觀六代有竭忠貞無違敬愛乃數軍實乃握兵謀澆沙成疉聚石成圖風雲順逆營陣孤虛靈雨鉦鳴爟火飛狐淮陰受冊車騎登壇公爲上將有此同官下江燒楚上地吞韓推功玉案定策珠盤天有三階公承其命國有六卿公從其政臺曜偕輝槐庭重映匡贊七徳謨猷八柄腹滿精神心開明鏡伏波受脤樓船推轂東道未從南徵不復飲丹有井澆泉無菊功存栁林志在構木移茵返提柩山行芻靈隴水哀挽長城山如北邙樹似東平松門石起碑字金生眇眇山河防防子泣血徒步奔波千里孝水先枯悲云卽起世數存沒哀榮終始

周柱國大將軍大都督同州刺史尒綿永神道碑【姓氏書後爲綿氏】

公諱永字永賓東燕遼東郡石城縣零泉里人也本姓段昔者昌意陵居初分若水之姓共叔出奔始有京城之族西河居士蕃魏而卻秦北嶽將軍威夷而奉晉其後居於北代則先封遼水備乎史籍可略而言祖援鎭西將軍馮翊太守父儒平東將軍持節恆燕朔三州諸軍事恆州刺史公年裁弱冠卽值亂離驅馳闗塞之間早有縱橫之志軍陣方圎無勞聚米山川形勢不待披圖魏正光五年入仕觧褐殿中將軍孝昌三年加龍驤將軍永平二年授平東將軍都督中埏建義勲謀是先防賞倉泉縣開國男食邑一百戶其年淮淝侵軼南鄙徴公兵受脤偏師一月三防昔張遼奄至【闕】封沃陽縣開國伯食邑五百戶進爵爲侯永熈元年授使持節車騎大將軍左光祿魏武帝特召入仕閣內大都督馬武小心侍蕭王於臥內典韋忠壯陪魏後於宮中於時賊帥元伯破掠城市西自潼函東綿鞏洛京畿大都督請士馬五千公曰此賊無他策尋爲鳥散止請五百騎應手生擒朝廷賞其謀策百姓喜其除害旣而喪亂多生民板蕩乘輿西幸宗社北遷公妙識象深知歷數乃與昆弟謀爲自全斬西中郎將送首闗內防賞平昌縣開國子食邑三百戶犬統元年授使持節都督北徐州刺史平竇軍復農戰沙苑河橋公並預先登身當鋒首謨猷應變備在司勲增邑八百戶通前合二千戶進爵爲沃陽縣開國公授南汾州諸軍事南汾州刺史十四年增邑三百戶轉大都督其年授車騎大將軍儀同三司加散騎常侍十六年授驃騎大將軍開府加侍中尋授恆州諸軍事恆州刺史又遷云州刺史昔軒丘分族異姓者十四人酆邑建侯宗盟者四十國太祖文帝席捲闗河三分天下潁川從我並有鄕裏之親新丰故人非無布衣之舊更立九十九姓還存三十六國舊冑還姓尒綿增邑一千進爵爲廣州城郡開國公尋授文州諸軍事文州刺史國家以玉門西拒久勞亭障陽闗北牧多事風塵武成二年有詔進公都督瓜州諸軍事瓜州刺史是以名馳梓嶺聲振楡闗無雷畏威負霜懷惠保定三年還朝授工部中大夫尋遷軍司馬夏官司武待白露而治兵冬官考工紀云而授職四年增邑三百戶通前合三千九百戶其年授使持節大將軍都督治左八軍總管軍事洛食朝登上將暮防小卒事涉交接觀釁而返天和四年以本官領小司冦三度有星名天獄八卦有坎象刑書公繁不秋荼嚴無夏日民知約法未肯以獄吏爲尊吏識刑名無敢以死灰相懼又任左廂第三軍摠管仍被敇將兵馬北道教習韓信入闗卽申軍令陳農受詔仍校兵書豈直六郡良家五營騎士懸知正正之旗遙識亭亭之气防犯霜靄旗鼓驅馳俄而遘疾疹至大漸五年六月十六日薨於賀葛城春秋六十有八將軍死綏三軍行哭都護喪還緣邊追祭九月二十三日靈柩至於京師皇帝臨喪百寮赴弔詔遣使持節車騎大將軍儀同三司賀防軌監護喪事又遣使持節車騎大將軍儀同三司紇豆陵亮冊贈使持節柱國大將軍同華宜敷丹五州諸軍事同州刺史謚曰恭公其年十一月五日於京城南髙陽原髙司裏夫人赫連氏兗州刺史悅之女年十四適尒綿氏冊拜魯城縣君遷濟陰郡君又遷廣城國夫人肅恭令淑儀範賢才四徳有耀三星增輝三公夫人見於斯矣建徳元年十二月亡春秋五十有八二年正月歸於髙司之塋劉荊州之墓合於襄水之陽衛將軍之陵同穴於廬山之下嗚呼哀哉世子岌使持節儀同大將軍領兵部大夫純孝事親忠貞事國禮義自立聲名有焉銘曰軒防受氏若水降居西城仲北陸寘余山川雄烈風俗扶疏昔我闗塞沿襲干戈時遭防本世值橫波北封代郡東防遼河地未平一天猶薦瘥我公重光繼文踵武總牧三蕃兼治六輔雅俗觀風都亭待雨不逢問吏無闇桴鼓公以載世挺此令聞孝有三徳忠惟一君馬陵釋患聊城觧紛兵防滿月戰避迎雲長松都尉細栁將軍旣牧淮海且蕃恆代髙壁負闗長亭穿塞釁鼓司盟吏不能欺兵無敢背玉闗遺矩汾海畱愛大將受冊公升其壇六卿咸事公貳其官夷陵燒楚上黨分韓營軍參合校戰臯蘭年深厲起福過災生上臺裂嶽次將星傾赤虵悲淚白虎哀鳴懸弓靈幕系馬寒坰煙凝不動泉凍無聲天子愴然追於贈謚禮官賜冊陪陵受地印綬曰策衣衾曰襚窆就列黃腸在位自此何世從斯幾春樹爲櫟社陵成谷神詎知云閣名在功臣【二年本傳作四年】

周車騎大將軍賀婁公神道碑

昔者軒丘命氏初分兄弟之姓若水降居始建諸侯之國自是以官爲族因地爲宗水派枝分其可知矣公諱慈字元達本姓張淸河東武城人也仕於周張仲爲孝友謀於晉張彥爲賢臣韓有開地則五世彊國趙有孟談則三卿不戰祖慶少習邊將慿仗智勇𨿽復五車竹簡不取博士之名一卷兵書卽以將軍自許角端在手必無齊魯之侵蓮花挿腰甚得蛟龍之气爲車騎大將軍儀同三司散騎常侍覇城縣開國伯贈河州刺史父璨公子公孫有鎡基於天下良弓良冶有世業於家風書則百家可知劍則千人可敵三槐以鼎鼐象物知其神姦五等以桓珪班【原空】瑞守其宮室君以才望兼而有之終於使持節車騎大將軍儀同三司散騎常侍武定縣開國公贈河州刺史惟公稟山嶽之靈受星辰之气年在髫髮甫就勝衣竹馬來迎已知名於郭伋羊車在道卽見賞於王澄豈直童子明經書生說卦而已至於禪河淸論秋水髙談故以辧析龜林聲馳鹿野國家官族君爲首姓起家車騎大將軍儀同三司襲爵爲公邑合一千六百戶弱冠登朝傳呼甚寵漢魏臺鼎故無此比中朝方伯罕有其年大冡宰任總機衡是勤王略惜君忠壯委以牙鎭左廂親信出乃領梁州防主華陽西極漢水東流巴濮旣寜沈黎卽靜保定四年王師北伐以君驍勇被召將兵師下宜陽身登函谷將燒白馬之城以覆烏巢之壘旣而中途甚雨未獲圍原軍師聞喪不成侵宋柱國趙王今上之第九弟也文則河間上書武則任城置陣作鎭岷丘揚鈴錦水白虎之俗難安黃龍之盟不定以君智略入佐中權天和元年授使持節大都督治柱國摠府司錄仍轉司馬余官封如故相如西諭鏤石於靈山武侯南徵浮船於瀘水方之今日彼獨何人九品課工爲上之下四年入朝歸事宰旅卽授載師大夫將命齊國尋盟出境卽用和鄰之儀入國聞喪仍從防之禮可使南面此之謂乎尋以本官入治軍正至如渭水兵書在心爲志軒丘陣法聚石成圖旣得師不疲勞兵無怨讟入陪中禁更領儀同邸客城池門防戶籍咸資巡警並用司存帝城近臣公室宻戚如逢司似畏都官旣而孤城鄭嫗不相其年巴水深翁不醫其疾春秋三十有三奄捐官舍呂子明之疾甚嘆軫吳王阮元瑜之長逝悲深魏主有詔贈某官禮也以建徳四年三月日歸於河州苑川郡之禁山公六郡良家西河鼎族地壯金行人雄塞气兵書七卷河水浮來射法三篇天弧夜下鋒旗不息刁鬥恆驚猶得馬上讀書軍中習禮太史子義善於謀策諸葛公休長於撫馭四代儀同三司七世河州刺史鐘鼎成列冠蓋連陰謂生爲貴臣死爲貴神者也但以遊魂久客反途逺道阻山長妻孤子幼哀聲滿野愁气連云況復松檟飄颻方臨武威之戍丘陵迥逺直對臨洮之城馬援亡於武溪屍柩返於魏裏梁鴻死於防計妻子歸於平陵嗚呼哀哉嶇﨑逺矣昔者繁昌祠前卽有黃金之碣徳陽基下猶傳靑石之碑是謂勒功乃爲銘曰

七葉佐漢五世相韓忠臣入祀孝友當官靑城仙洞黃石祠壇防堪走馬書足廻鸞武定風飇霜城嚴肅並馳雙傳俱分兩竹重世刺舉連鑣衮服艸靡靑丘風馳赤谷世不乏賢挺玆上嗣孝有三徳忠無二志劍足身挺書堪面試旍節旣秉髙蟬且珥龜傳印函蛇盤綬笥左右將軍前後常侍繼踵五侯因循三事旍旃九阪艫舳雙流還驅木馬更引金牛江波錦落火井星浮樽酒望帝安歌蜀侯受服河陽偏師洛浦置陣成臯連旗廣武朝兵減竈夜營多鼓箭起六麋鋒摧九虎倐忽人世俄然今古祟發兩星醫驚二豎遊魂通夢言返舊塋紫泥賜冊黃腸贈行途登石紐路入金城寒闗樹直秋塞云平劍埋合柱書藏鑿楹武侯爲廟欒公爲社云蓋低臨霓裳紛下碑枕金龜松橫石馬永矣身世畱名華夏周上柱國宿國公河州都督普屯威神道碑

公諱威字某河南洛陽人也舊姓辛隴西人基若水之源纂商丘之冑邑於大亳實定其居封於小辛乃成其姓是以三川被髮辛有得見事之機八卦占爻辛廖有知人之鑑佐治以東都上將魏帝觧衣武賢以西國功臣漢王推轂祖大汗武川太守考生河州四面總管大都督隴右貴臣河西鼎族公侯踵武嶽牧連鑣並得聲振長楡名雄髙栁公秉靈山嶽誕載星辰結髮嶷然齠年成徳澄波萬頃建標千仞鋒穎旣髙光芒已逺靑衿學劍旣爲人主所稱童子論兵卽在中軍之策永熈元年入仕防授直蕩都督太祖文皇帝雪舊君之恥連西伯之功始裂鴻溝初登函谷公擢衣沐髮仗劍轅門撤洗足而相迎下賓階而顧問自此卽居帳內仍爲直寢授寜逺將軍羽林監白土縣開國伯邑五百戶大統元年從迎大駕進爵爲侯增邑三百戶加冠軍將軍散騎常侍轉大都督公善於用兵長於撫禦自攻洛陽定農戰河橋平沙苑冒刄衝鋒前無橫陣況以木六鉤函犀七屬門多懸冑箭必中鞍山積器械谷量牛馬軍吏計功司勲賞策授使持節銀靑光祿大夫進爵爲公增邑八百戶昔者受律赤符韓信當乎千里治兵白帝張飛擬於萬人比迹今日公之謂也五年授持節使都督揚州諸軍事揚州刺史浮於江海達於淮泗篠簜旣敷瑤琨卽序十三年授車騎大將軍儀同三司尋遷驃騎大將軍開府仍賜姓普屯卽爲官族入陪武帳出摠戎韜置府於陽闗張旃於瀚海故得上書於漢卽用同宗爭長於周還無異姓十六年授鄜州諸軍事鄜州刺史公頻領兩牧風政神明虎去西河梟移東郡河湄瑞气特表亷平鄜祀神光徧明正直及乎魏終天祿周受惟新明命已遷彞倫或革周元年攺授大將軍枹罕郡開國公增邑一千戶軍中受詔非論北伐之功大將登壇無待東歸之策置陣太平開陰晉之道連兵廣武納滎陽之城校戰丹山移營白壁莫不勇冠三軍名淩五將保定四年授寜州揔管掌其北門旣爲鄭國所委捍其西鄙無懼秦亭之逼是以築平綱之城衛人拱手戍滎波之澤梁氏寒心朝廷與公有內外之親令公從戚裏之貴乃以魏文帝女爲公夫人遂得長門之左別開公主之園濯龍之傍便有王姬之館五年被徴入京拜少司馬期於司武以公爲魏綘佐於中軍以公爲荀首豈直謂之鶉火稱之縉雲而已哉其年被使領兵出西涼州奉迎突厥皇后紀裂【原空】繻來卿爲君逆稱族而行尊君命也天和元年授柱國拜大司冦楚之柱國方之南火軒之司冦譬以西云摠授於公能官人也建徳二年授少傅四年授河州摠管都督七州諸軍事卽爲河州大中正公之桑梓本於此地再爲連率頻仍衣錦襄城龍種更反池防桂陽仙人還歸鄕裏故老親賓酣歌相慶安車駟馬天下榮之宣政元年授上柱國更加少傅配於上相卽陪扈之圖居於京師實有杞橋之策攺封宿國公食邑並前五千五百戶射鴻舊圃舞鶴余城旣浮酸棗之河聊對淇園之竹來朝建章則天子降席出遊戚裏則郡公下階是以行滿天地名聞四海方當光輔五軍參謀七政天厲弗戒薨於所居春秋六十有九栁莊告殯傾社稷之臣鄭僑云亡得諸侯之禮詔贈某官謚某公禮也以今開皇元年七月某日反於河州金城郡之苑川鄕山行隴底地入塞原望積石以緣河臨崆峒而下阪甲黃腸崎嶇亭鄣及云奠徹方勞楡沈若夫樹反壤也封夏屋焉終須潁川之碑乃見華陰之碣世子儀同永達孝性有聞居喪得禮嗟海變而田成懼山飛而地絕勒石墓田仍銘云爾

少典之孫王之子虹貫於月金承於水降及於周公侯復始風俗气山川表裏河連積石山帶崆峒秦庭北上漢使西通金行气壯地勢人雄稜稜髙節凜凜疏風祖考藩屏濁河淸渭兩地謨明雙流光賁水無別色云無異气爲吏爲民惟懷惟畏公之嗣世實秉英靈降神中嶽廻文列星鸞翔鳯顧珠角山庭臣深義本子極天經洛城戰陣河橋旗鼓箭飲石梁劍燃銅樹並麗六麋俱抽雙虎玉門開郡陽闗置府再爲上臺兩爲少傅模範帝師經綸國步允襲峻徳欽明審諭不吝車茵誰言溫樹天道茫昧年齡倐忽上將星開功臣鼎沒九原陵阜三河甲卒地險龜林營危馬窟西州永別北闕長辭山張虛蓋野祭空帷陵原地迥松路風悲銘於碣石勒以貞龜

周柱國楚國公岐州刺史慕容公神道碑

昔在殷書懋賞周禮議勲諸侯計功大夫稱伐惟師尙父昆吾載寶鼎之銘王命屍臣栒邑傳雕戈之賜故知太上立徳明試以功存有顯爵之榮歿有大名之貴昊天不弔其惟楚國公乎可以旌徳景鐘勒勲彞器式昭盛美載揚洪烈者焉公諱寜字永安昌黎徒河人也都尉總六縣之卿名山稱五嶽之佐燕太祖文皇帝慕容皝以當世英雄奄有河朔趙之南境且建王城冀之北土仍爲興國公旣皝之苖裔家世燕陲髙祖侍中使持節都督中外諸軍事太保錄尙書北地王慕容超之世藩屏王室詳之燕錄可得稱焉曽祖尙書府君因魏室之難攺姓豆盧仍爲官族祖仕魏文成皇帝考早亡朝廷以庸勲攸屬恩深追逺保定三年有詔贈柱國將軍少師涪陵郡開國公食邑二千戶公稟气中和防祥川嶽岐嶷表羈貫之年通禮稱綺紈之嵗夙著奇節幼表大成兄弟分果備知推讓賓客觧鈴曽無恡色永安元年太宰元天無穆魏室三【疑】輔握兵淮右抗權江南公時任別將便從徵伐自是長城峽石必光行陣秦南隴西毎當矢石權【疑】降乘勝莫不前驅策勲行賞常居第一永熈元年補子都督並加鼓節軍儀除桑幹太守轉補都督其年以魏皇西幸奉迎大駕賜封河陽縣開國伯增邑三百戶俄遷大中大夫攺伯爲侯增邑合九百戶仍授使持節都督顯州諸軍事顯州刺史四年遷鎭東將軍金紫光祿大夫其年秋河橋之役先登破陣遷爲車騎大將軍儀同三司五年沙苑之功加封合前二千戶俄授敷州刺史加散騎常侍外深推轂內侍集書十五年授右衞將軍十六年授大將軍後魏元年重授敷州刺史公以先經刺舉固辭不就三年攺封武陽郡開國公除尙書僕射職惟贊奏任居封掌分左右之儔兼典舉之選屬以江南阻兵渚宮邊敵軍機警急鋒鏑縱橫公奉命星言元戎啟路摠秦人之鋭士兼荊戶之廣卒水龍競雙刀之勢步奇陳四分之威夷陵旣燒黔中方定旋軍反斾觧甲休兵其後鳯州內叛成都外絕公又摠督眾軍搜乘卽道兵不血刄並皆擒獲遷其酋豪納其降附皇朝受終文祖革命神宗選賢與能攺弦創制爰降冊書授公柱國增邑四千戶二年授同州刺史衿帶闗輔唇齒秦晉編戶殷積邸閣儲峙藩籬是任親賢勿居公建旟作牧搴帷行部六條斯舉百城咸勸三年授公大司冦又以公勲庸特著冊封楚國公食邑一萬戶蓋因破侯方仁等於荊陜卽其地而封焉逖糾王慝弛張刑政式遏冦虐於是禦之以寛猛柔逺能邇然後平之以沖和舜任臯陶不仁者逺晉舉隨防羣盜皆奔保定四年授岐州諸軍事岐州刺史沈痼彌畱保定五年三月四日薨於私第春秋六十有二詔贈某官謚某公禮也十月庚申於洪瀆之川馳綍毀宗客車專道甲被屬國之兵介士陳輕車之騎克善令終生榮死感嗚呼哀哉公經徳秉哲體道居貞履貴思衝居盈念損澄波千頃不能變其淸濁髙墻百仞無以測其污隆立身行已居安如墜亡躬殉義視險若夷至於將略應變出奇設伏太一風角之占常從星辰之艛船戰陣之錄彊弩馳射之書莫不動防機神發符雷電梯衝所向地靡百樓之城長防所臨野闗三門之陣是以斬將搴旗四十三戰尊官厚祿三十七年武彰七徳之義謌誦九功之業迹紀庸器之文行昭易名之典昔臧文旣歿穆叔稱其立言鄭僑云亡宣尼泣其遺愛徳陽靑石之墓千年未平板江白虎之碑百代無毀敢因斯義乃作銘曰

遼水之東冀州之北旣曰都尉兼稱屬國斂气餘勇雄邊遺則孝實天經忠爲令徳冠冕世祿羽儀祚俗被燕丹風慚英藺劬勞後行辛苦行陣勇過溺駿气逾瓦震王國克生思皇多士溫溫恭人謙謙君子擁旄仗節出藩入仕五朝建旟千里時逢攺特【疑物】名載策勲淮陰召拜昭陽破軍職司刑政獄愼深文沈羊不飲萑盜無聞巴庸薄伐江漢專徵軍摠六校兵兼七營運長撃短後實先聲增壘威敵減竈潛兵鐘鳴夜漏晞露朝陽邑裏蕭索宅帷荒涼丰碑下柩題湊遷喪宮臨樗裏防傾孟嘗卜兆屆期逺辰告筮徳遺身後名昭沒世館捨長捐泉扃永閉晏嬰悼齊栁莊悲衛風秋北原日沒川逝田舊頃客土新封淚墮片石劍掛孤松淸徽令範千載余蹤

周兗州刺史廣饒公宇文公神道碑

唐朝以元凱並進十有六人周室以昭穆先封十有五國發源纂胃葉派枝分開國成家珠聯璧合是用克明峻徳思皇多士盛徳有後公其裕哉公諱常字子元豫州滎陽人也周宣中興然後樹賢建戚鄭武有國然後保姓受氏荊衡之賦千乘莫敢加兵虢防之封十城翻爲獻邑況復郊門致騎先迎內史之賓南宮旦朝獨識尙書之履祖思慶建威將軍山陽太守建威取曹仁之號可以定名山陽有王暢之賢足觀風俗考頊銀靑金紫方於溫羨傅祗鎭南徵東比於劉荀顗報功之冊則槐路是儀贈行之典則荊河惟牧公弱齡早慧幼志夙成立必正方言無剿說靑衿智勇卽埋云夢之蛇童子仁心已愛中牟之雉始遊庠塾不無儒者之榮或見兵書遂有風雲之志出忠入孝事盡於心修身立名理窮於性大統三年起義華陽先登廣武浮潛逾沔入渭亂河防授永安縣開國男輔國將軍自爾長從太祖入爲帳內都督河橋接戰秋水則三月不流洛城揮鋒金墉則一月路防西京不賓羌戎侵軼城如飛鳥地有伏龍公以金僕裁抽靈鉟暫舉蜂目已奔狼心遂革遷平東將軍帥都督十五年襲父封魏昌縣開國伯傅大都督魏後三年授使持節車騎大將軍儀同三司黃權受詔嘉其入魏之功竇憲當官賞其平戎之策公之此授勲庸著矣進爵廣饒縣開國公邑五百戶保定三年授都督羅州諸軍事羅州刺史仍領金州兵馬應接上庸公於文谷路溪澗崢嶸巖崖豁險山窮水防馬束橋飛中垺旣開雙城卽欵往者申息盡掩江黃無援涔陽極浦亟犯風塵夏首西浮頻遭鋒鏑公以伏波受脤樓船誓眾入橫江之陣進下瀬之兵越客文身湛盧終去吳人長鬛艅艎遂逺建徳四年授使持節開府儀同大將軍公孫敖下光祿之塞諸葛誕勒丸都之山公之處焉差無慙徳四方雜俗天下殊風以君防能使爲觀察馳傳擁節揚旍持斧旣乘驄馬仍被繡衣羣盜累足貴戚斂手鄕亭畱宿幸無歸忌之疑公車奏事寜有反支之日是使陽球司無所申威鮑恢都官因人成事髙祖武皇帝以仲春誓眾甲子濟河公仗劍六軍披圖八陣譬彼張遼前鋒而報魏主方之耿弇先戰而待蕭王及乎九州逌同四隩旣宅遂得功參勇爵名入司勲授上開府增邑五百戶加以舉功行賞推防分邑兼乘而反光乎譙郡之城載寶而歸照於臨漳之水卽日賜姓宇文與國同族婁敬上書於鹿輅項伯舞劍於鴻門公之此榮足爲連類以公績著屯險誠貫風霜其年授使持節都督東徐州諸軍士事徐州刺史宣政元年授都督南兗州諸軍事南兗州刺史作牧濟河風行於雷澤建旟海岱化被於淮沂襜帷入境貪殘者觧印冕旒從政仁義者郊迎豈直白石開渠靑鹽換粟祥雲入境行雨隨軒而已哉在任遘疾薨於方鎭皇甫嵩監禦斯牧賢能刺史荀中郎連率此則中興方伯英聲茂實公之有焉詔贈某官謚某公禮也以大象二年十一月十日歸於滎陽之某山舊基九原淒愴趙文子其何言駟馬悲鳴滕成公其已逺若夫勒鼎刋碑銘功頌徳陳其令範必在生前嗟乎此之樹碑異乎洙泗之水此之勒石異乎燕然之山嗚呼哀哉乃爲銘曰

髙陽之子少典之孫蒼林逺遘若水遙源公侯復始鐘鼎逾繁承基纂冑建國開藩我壯我武旣公旣侯緇衣出鄭卿士歸周魚陵北上滎澤東流河移酸棗雨粟陳畱祖守南邦考鎭東部兩龜爲印雙虵結綬日察陰陽星占長栁是曰世載其名不朽事親之道孝以立身事君之道忠以立仁今君嗣徳一此君親如松之茂如竹之筠功參荊棘職立兵戈北臨靑嶺南通白波直雲橫塞長星度河陳開沙防師移竈多舉功行賞封疆受位宮室鏤珪山河分地決勝千里謀深計祕建武功成名連星次建旟濟漯擁節龜防旣蠶桑土實撫梧桐野無異气河無別風吳亭楚障莫敢彎弓倐忽身世俄然松檟路轉銅魚山廻石馬武侯之廟欒公之社望此髙碑淒然淚下

周隴右總管長史贈太子少保豆盧公神道碑【本傳及碑中止云贈少保】

君諱永恩字某昌黎徒何人本姓慕容燕文明帝皝之後也朝鮮微子之封孤竹伯夷之國漢有四城秦爲一候其先保姓受氏初在栁城之功開國承家始靜遼陽之亂自天市星妖連津兵覆尙書府君攺姓豆盧筮仕於魏祖代左右將軍魏文皇帝直寢父長少以雄略知名不幸早世周朝以公兄弟佐命義存追逺保定二年有詔贈柱國大將軍涪陵郡公是知春雨潤木自葉流根西伯行仁推存及歿公以山嶽精靈星辰秀異气侔鐘鼎聲感風雲觀於秦兵尙稱童子對於楚戰猶在靑衿太祖文皇帝乘時撥亂奄有覇業潁州從我舊愛無渝舂陵故人相知惟眷普泰二年闗西建義授殄冦將軍奉迎大駕賜封新興縣伯邑五百戶開新安之鄕還移楊僕之闗觧農之圍更入劉昆之郡援桴並轡並預前驅大統三年有沙苑之戰四年河橋之役介冑蟣虱戎馬生郊公應變愈長風飇更勇隠若敵國差彊人意授龍驤將軍中散大夫八年授直寢右親信都督尋轉大都督加通直散騎常侍十六年授使持節車騎大將軍儀同三司魏元年授驃驃大將軍開府儀同三司鄧騭以漢朝親戚始授中臺黃權以魏國功臣初登上將公頻煩寵授朝野爲榮三年都督成州諸軍事成州刺史尋加侍中外摠連帥振威百城內參常伯榮髙八捨於時隴坻黠羌時穿上谷楡中羣賊或聚漁陽公捲甲星馳長驅千騎廻洛凶徒望風艸靡瓜州豪傑束手歸軍後魏元年攺封龍支縣侯三年朝廷使大將安政公隨突厥吐蕃渾歸國河鄯二州屬當路首公領騎八千以爲戎防南通丹粟西望白蘭闗塞無虞公之勲也周元年授都督鄯州諸軍事鄯州刺史其年攺封沃野縣公增邑千戶二年授隴右摠管府長史武成元年都督利涉汶三州諸軍事利州刺史五年兵破文州陽陣蠻仍平瀘水以保定元年將兵破巴州恆獌獠度瀘五月葛亮有深入之兵長阪九廻王遵有忠臣之路霜雹不驚水艸無乏天幸將軍斯之謂矣其年授司防八法斯掌九賦是均事總歳成功參日要三年還授隴右摠管府長史公屢弼英蕃頻相大府北海入朝仰以對問東平謁帝因而定禮遂使馬首懷燕不無樂毅蕃臣擬漢或多田叔兄楚國公以參和挹讓莊贊樂推建國開都奄荒南服求以先封武陽郡三千戶益公沃野之封朝廷有兄弟相讓不無前史推恩分邑有詔許焉增邑並前合四千七百戶旣而六气相犯五聲相觸靈壽不終遊魂且變薨於官舍春秋五十八詔贈少保幽冀定相等五州諸軍事幽州刺史謚曰敬公禮也天和元年二月六日於咸陽洪瀆川大夫墓樹以柏諸侯墳髙於雉嗚呼哀哉公資忠履孝蘊義懷仁直幹百尋澄波千頃畱心職事愛玩圖籍官曹案牘未嘗煩委戎馬交馳不妨餘裕兄弟公侯國朝宗戚宜春有湯沐之盛濯龍無流水之譏渭南千畆之竹尙懼盈滿咸陽二頃之田常思止足立身則十世可宥遺子則一經而已刺史賈逵之碑旣生金粟將軍衛靑之墓方畱石麟乃爲銘曰

朝鮮建國孤竹爲君地稱髙栁山名密雲遼陽趙裂武遂秦分寶珪世冑雕戈舊勲名稱賓實言謂身文挺此含章降玆岐嶷有犯無隠王道正直惟愛惟敬永成悅色枕籍禮闈畱連學殖策參帷帳功披荊棘韓陣揮戈齊城慿軾豹策乃建龍韜同啟校戰岐陽申威隴坻城壘畫地山林聚米上馬諭書臨戎習禮賈復開營防公屈體從容傅防占對造請用此防平終玆寛猛緑林兵息潢池盜靜名振赤山威髙靑嶺獸浮河飛螟出境災氛生巄毒水侵涇朝傾地鎭夜落臺星石壇承祀丰碑頌靈渭城髙柏昌陵下亭須知地市爲讀山盟【潁州一作潁昌應變一作靈變三年周書作二年龍支支作靡突厥下有天子二字蕃作谷七百作五百五十八作四十八元作六委作擁咸作池】

溫湯碑

咸池浴日先應緑甲之圖砥柱浮天始受夷之命仁則滌蕩埃氛義則激揚淸濁勇則負山餘力弱則鴻毛不勝仲春則楡莢同流三月則桃花共下其色變者流爲五云之漿其味羙者結爲三危之露煙靑於銅浦色白於鈆溪非神鼎而長沸異龍池而獨湧灑胃湔腸興羸起瘠秦皇餘石仍爲鴈齒之階漢武舊陶卽用魚鱗之瓦山間湧水實表忠誠室內江流彌彰純孝豈若醴泉消疾聞乎建武之朝神水蠲屙在乎咸康之世嵩嶽三仙之館不孤擅於天池華陰百丈之泉豈獨髙於蓮井

後周文紀卷六

欽定四庫全書

後周文紀卷七

明梅鼎祚編庾信【四】

周大將軍襄城公鄭偉墓志銘

公諱偉字子直滎陽開封人也周宣母弟就封於鄭河洛之地卽有民人虢鄶之君非無郡邑其後蛇鬭於門黿嘗於鼎韓侵負黍晉滅陽城其祀忽諸以國爲氏祖徹撫軍贈濟州刺史父先防驃騎大將軍儀同三司襄城郡公靑州刺史永安中洛城晝掩黃河淩合翟泉防盟之地蒼鳥忽飛武庫兵欄之中鱗魚遂上三師北絏五馬南浮梁武帝大造中原樹君伊洛公之憑軾棧車言歸舊壤起爲通直散騎侍郎天厭魏徳政在彊臣公恥入亂階乃於陳畱起義太祖封函谷而待諸侯坐鄷宮而朝羣後威懷是接席捲西飛大統三年入朝蒙授武陽縣開國伯食邑六百戶尋除龍驤將軍北徐州刺史開河橋之陳解玉壁之圍張旃於富平被練於伊闕探虎穴而揮戈上魚門而懸冑故以策名司勲功髙捨爵魏將侯景狼顧荊河天子命我偏師赴接垂餌虎口中途背盟事獲交綏公之力也除中軍將軍散騎常侍大都督襲襄城郡公食邑二千戶仍除使持節車騎大將軍儀同三司餘如故遷驃騎大將軍開府加侍郎常伯位重霍去病之登朝上將官尊公孫敖之出塞以今方昔異代同榮魏後二年授大將軍事江陵防主都督十五州諸軍事吳兵教士艫舳習流島嶼憑陵波瀾衝激公暫臨江界巳悉南越之兵裁泛樓船卽善昆彌之戰遂得安歌灃浦弭節涔陽畱魯侯而宴章臺對齊人而畋云夢周保定元年授使持節都督宜州諸軍事宜州刺史天和六年授都督華州刺史餘如故崤函重嶂汧渭分流陽陵之盜旣奔華陰之學還聚而消渴連年屢有相如之患至於大漸遂如範增之疾桐君對藥分闕神明李柱侍醫更無方便以天和六年四月十七日薨年五十七詔贈本官加少傅都督司豫洛相冀五州諸軍事司州刺史謚曰肅公禮也天子輟朝彌深大臣之議羣公防塟咸得同盟之禮夫人李氏頓丘貴姓卿相之門賢才之室霜露先侵策封郊次以其年十一月六日合塟於咸陽之長安縣某原合塟非古旣異三王之前死則同穴還同六載之始𨿽復銜珠兩鶴同歸紫蓋之松出匣雙龍共沒延平之水嗚呼哀哉乃爲銘曰國有巖邑朝多君子武公莊公平王卿士溫麥渝盟祊田廢祀驂乘停輿來朝識履惟祖惟考旣侯旣公樞機周宻出納淸通治繁政簡處亂心雄濟河遺恵海岱余封世濟其美載誕其器忠無不爲孝則不匱幽冀紛梗闗河鼎沸自北自南聲聞梁魏揚旌汝潁威震三川擁旄江漢席捲樓船成臯塵起廣武烽燃麋興麗箭鴈落驚摠衛蘭錡申威河外山類鼓樓樹如車蓋都護兩道將軍獨拜梧桐茂苑楊栁倡家千金回雪百日流霞凋零倐忽淒愴榮華河陽古樹金穀殘花隴昏云暝山深路晚風气才髙松聲卽逺疇昔親友懽愉交結不爲平生應爲此別【祖徹撫軍周書北史並作祖思明值閤將軍旃一作旂】

周驃騎大將軍開府侯莫陳道生墓志銘

君諱道生字某朔州武川人也本系陰山出自國族降及於魏在秦作劉父少興武川鎭將山河抗拒闗塞被邊早擅威聲咸多雄烈君子讀書馬上淸談劍端獨運六奇專精三略𨿽復身居末將而勇冠旌門位在支軍而謀參幕府魏正光五年任統軍天柱爾朱榮徵北海王永安三年隨太師賀拔勝入闗尋轉別將滑源捲甲闗城束馬並皆克防君有力焉永熙三年補都督太祖文皇帝奄有闗河令行天下以君幹略委之爪牙名洽中涓功參上造兵臨河曲前登白馬之津冦發蒲城先戰黃沙之苑臨晉橫船旣禽趙將馬陵削樹復下齊兵班瑞司勲披圖防爵授驃騎大將軍金紫光祿大夫鄠縣開國公食邑五百趙儼之爲驃騎正駕單車張堪之拜光祿長乘白馬以斯連類朝野榮之大統九年更姓侯莫陳氏隨大將軍拓跋逺經始陽二水長鬭三川無市擐甲構病死於轅門春秋五十一贈持節都督朔州刺史君在武川文皇帝同鄕裏霸功旣立王業克成不忘捨講猶論償博今嗣徳惟新功臣追逺東都馬鳴不無見日之嘆北陵車過終憶平生之言有詔更贈使持節驃騎大將軍開府儀同三司都督宜敷絳三州諸軍事敷州刺史謚某公禮也夫人拓跋氏安邑郡夫人庭有鐘鼓家承箴誡敎容敎徳言告言歸天和五年六月薨卽以其年十月同塟於京兆某縣洪源鄕武子成寢請西階而合塟平陽下嫁卽廬山而共墳銘曰凝陰逺寂廣漠平寒沙窮翰海地盡臯蘭塞鴻秋去稠桑夏幹風土壯气山河凜然師旅上谷威雄武川君則繼踵代不乏賢匣有忠劍庭流孝泉魏室多故余風未殄天保讓徳當塗廢典上將指蹤中涓力展洛城夜防河梁朝剪鐵劍金榮追玉鉉身冑漢祚門承魏緒並擅華宗俱稱當路伉儷云匹年齡並故趙瑟秦聲同爲丘墓小陵石槨洪源鄕泉芻靈兩引池栁雙前隧路仍合松城卽連霜隨柳白月逐墳圓芝蘭防代陵谷何年周車騎大將軍贈小司空宇文顯墓志銘

公諱顯字某上黨武鄕人也自大霧浮河長虹映渚承源於若水纂系於蒼林上黨居韓之西常山在趙之北因地爲氏可略而言焉祖求南衛將軍冀州刺史父金殿徵南將軍定州刺史並控鶴兵俱張戎樂聲榮之盛繼踵當年公稟山嶽之靈擅風雲之气容止矜莊聲名籍甚彎弧挽彊左右馳射故得名髙上谷威振樓煩襲爵安吉縣侯食邑五百戶永興三年幽並叛渙有無君之心帝顧謂公曰天下洶洶將若之何公曰擇善而從之乃誦詩云彼美人兮西方之人兮帝曰是吾心也乃定入闗之策以公母老家大令預爲計公曰今日之事忠孝不並君不宻則失臣臣不宻則失身帝愴然攺容曰卿是我王陵遷朱衣直閣閣內大都督攺封長廣縣公邑一千五百戶武帝初至潼闗太祖親迎溱水太祖素知公名而未之識也目於眾疑而不問直云令此人射水傍小鳥應手卽著太祖喜云我知卿名矣卽用爲帳內都督滄州諸軍事滄州刺史增邑並前二千五百戶黃公衡之決事魏後是以推心潘承明之忠壯吳王爲之盡禮異代同榮見之今日東夏邊隅地連荒服井陘塞道飛狐路斷乃以公爲使持節衛將軍都督東夏州諸軍事東夏州刺史白波靑犢之兵銅馬金繩之亂莫不交臂屈膝牽羊抱馬在州遘疾解任還朝小馬畱廐余牀掛壁吏人攀戀刋石陘山𨿽非漢陽之城還似扶風之路授使持節車騎大將軍開府儀同三司加散騎常侍以魏後元年疾甚亡於同州春秋五十七天子輟樂羣公防防太祖親臨弔祭哀慟左右於時兵革交侵普斷贈諡卽以本官印綬權塟於同州之北山今建徳二年二月二十三日遷於咸陽長安縣之洪瀆原時逢禮樂之遷代屬謳歌之變國𨿽異政人足追榮乃贈使持節驃騎大將軍開府儀同三司小司空丹延綏三州諸軍事延州刺史謚某公禮也夫人髙氏渤海人也柔參晉政拒曹爽之異謀起在漢庭共王陵而俱對況乎箴訓有儀言容以徳肅恭中興賢才內則豈直不聽雜樂以變齊國之風不食鮮禽以斷荊王之獵昔之命塟季武子之西寢今之同穴長平侯之北陵世子神舉兄弟至性純孝善居防禮有終有始於身無攺是以宦成名立孝顯忠貞銘曰

北嶽二名蔥河兩本其峻惟極其源惟逺俗稟山川人資臺衮義烈桓桓才雄悃悃乃祖乃父繼踵威雄摐金北陸鳴玉南宮隠若吳漢賢哉竇融負霜依徳無雷向風挺此含章生玆秉徳孝實天性忠爲人則暢轂鏤膺燕南趙北若水將通九部可勒帷幄參謀宮闈典職善擇忠言能防變色繁弱巳勁淇園乃直防中小支禽穿左翼建旟赤谷揮戈武州長城萬里河水雙流潁川多恙淮水未瘳義重穿壁恩深置郵於谷之口於渭之陽丘山零落碑闕低昂艸銜秋火樹抱春霜書劍俱沒人琴並亡哀哀嗣子純心靡托孝水未祜悲松先落室進巢鵀門通弔功臣身殞防圖麟閣

周大將軍瑯琊莊公司馬裔墓志銘

公諱裔字遵河內溫人也南正司天北正司地是謂羲和之官卽嗣重黎之政卬之歸楚與章邯而並封豫之避秦共毛公而俱去祖金龍仍居選部水鏡三臺父悅再牧荊河威風千里而身遭禍機遂爲季布所哭獲存遺嗣實賴程嬰之忠國家追念功臣更撫叔敖之子言思官族還求女齊之公始應辟爲河內功曹除員外郎常侍汲郡治兵黃河浮馬摧鋒軹闗之防逐北長城之陣授平東將軍北徐州刺史柳泉風塵三城席捲棠陰鋒鏑千室入闗遷車騎大將軍儀同三司開國龍門縣伯仍除巴州刺史𨿽復巴水三廻夷歌數曲徒逢白竹之弩巳濟靑衣之功朝廷以漢之功臣須開上將之府晉之代冑宜紹瑯琊之國遷驃騎大將軍開府攺封瑯琊公食邑一千五百戶宮闈近宻寔俟忠貞詔爲大禦伯仍除大禦正職司常伯任摠防龍王道旣平絲言惟允尋除始州刺史都督始州諸軍事蠻夷恃險狼顧鴟張髙山尋云深谷無景九地縱橫三門起伏峯危馬束水險橋飛遂得谷靜山空冰消霧散仍爲信州刺史都督信州諸軍事精兵守於白帝足懼巴州之城船秭下於荊州彌動西陵之戍卽授使持節大將軍都督西寜州諸軍事西寧州刺史將啟北戶之人向通南云之國聞寵若驚奄從深夜天和六年正月十八日亡春秋六十五詔贈本官加懷邵邠晉四州刺史諡莊公禮也以建徳元年七月十三日塟於武功郡之三疇原公愛敬純深有隠無犯忠貞亮直知無不爲在戎四十二年身經六十九戰至於多竈唱籌並得成功飛沙擁石未嘗乖律恂恂教義吳起西河之風閒閒鼓旗李牧長平之政身死之日家無餘財山木所資一由詔塟有始有卒生榮死哀銘曰

祝融是命重黎克舉公族乃建天官卽序避世於秦承家於楚金行失馭玉鏡淪輝我之烈祖識變乘機黃旗東沒靑蓋西飛落星置道長州出圍及我皇父荊河再撫世屬防亂身沒猾豎嗟我遺嗣崎嶇趙武寒覆鳥翼饑吞獸乳獲歸河內更襲瑯琊年方小馬怨結長蛇蔵兵九地置劍千家雪山理馬冰河陷車旣乃班政超然榮守朱鷺頻飛金轉紐築塞長楡營車髙栁玉案推食河橋勸酒石門冰釋金隄電散蘆水門闗茅津成觀馭風逸翮修途始半建武功臣先悲吳漢泬防揺落遊揚浸防金城路斷郿塢人稀風松云蓋白水山衣賢巳星殞人沒蘭衰

周大將軍懷徳公吳明徹墓志銘

公諱明徹字通昭兗州秦郡人也西都列國長沙王功被山河東京貴臣大司馬名髙霄漢豈直西河有守智足抗秦建平有城威能動晉而巳也祖尙南譙太守父標右軍將軍抗拒淮沂平夷濟漯代爲名將見於斯矣公志气縱橫風情倜儻圯橋取履早見兵書竹林逢猿徧知劍術故得勇爵登朝材官入選起家東宮司直後除左軍葛瞻始嗣兵戈仍遭蜀滅陸機才論功業卽值吳亡公之仕梁未爲逹也自梁受終齊卿得政禮樂徵伐咸歸舜後是以威加四海徳教諸侯蕭索煙雲光華日月公以明略佐時雄圖贊務鱗翼更張風飈遂逺冠軍侯之用兵未必師古武安君之養士能得人心擬於其倫公之謂矣爲左衛將軍尋遷鎭軍丹陽尹北軍中堠摠政六師河南京尹冠冕百郡文武是寄公無愧焉蕭湘之役憑陵島嶼風船火艦周瑜有赤璧之兵蓋舳襜艫魏齊有橫江之戰仍爲平南將軍開府儀同三司都督湘衡桂武四州刺史遂得左廣廻扃轔車反暢長沙楚鐵更入兵欄洞浦蔵犀還輸甲庫𨿽復戎歌屢凱軍幕猶張淮南望廷尉之囚合肥稱將軍之冦莫不失穴驚巢沈水陷火爲使持節侍中司空車騎大將軍都督南北兗靑譙五州諸軍事南兗州刺史南平郡開國公食邑八千戶鼓吹一部中臺在武之宮上將列文昌之宿髙蟬臨鬢吟鷺陪軒平陽之邑萬家臨淄之馬千駟坐則玉案推食行則中分麾下生平若此功業是焉旣而金精气壯師出有名石鼓聲髙兵交可逺故得舳艫所臨蓋於淮泗旌旗所襲奄有蒙魏將巳奔猶書馬陵之樹齊師其遁空望平陰之烏俄而南仲出車方叔蒞止暢轂文茵鉤膺鞗革遂以天道在北南風不競昔者禆將失律衛將軍於是待罪中軍爭濟荀桓子於焉受戮心之憂矣胡以事君宣政元年屆於東都之亭有詔釋其鸞鑣蠲其舋社始就館之禮卽受登壇之策拜持節大將軍懷徳郡開國公邑二千戶歸平津之館時聞櫪馬之嘶捨廣城之傳裁見諸侯之客亷頗眷戀寜聞更用之期李廣盤桓無復前驅之望覇陵醉尉侵辱可知東陵故侯生平巳矣大象二年七月二十八日气疾增暴奄然賔館春秋七十七卽以其年八月十九日寄瘞於京兆萬年縣之東郊詔贈某官謚某禮也江東八千子弟從項籍而不歸海島五百軍人爲田橫而俱死焉嗚呼哀哉毛修之埋於塞表流落不存陸平原敗於河橋死生慙恨反公孫之柩方且未期歸連尹之屍竟知何日逰魂羈旅足傷溫序之心夜思歸終有蘇韶之夢遂使廣平之裏永滯寃魂汝南之亭長聞夜哭嗚呼哀哉乃爲銘曰

九河宅土三江貢職彼美中邦君之封殖負才矜智乘危恃力浮磬戢鱗孤桐埀翼五兵早竭一鼓前衰移營減竈空幕禽飛羊皮詎贖畫馬何追荀防永去隨會無歸存沒俄頃光陰愴淒嶽裂中臺星空上將眷言妻子悠然亭障魂或可招防何可望壯志沈淪雄圖埋沒西隴足抵黃塵碎骨何處池臺誰家風月墳羈逺營魂流寓覇岸無封平陵不樹壯士之隴將軍之墓何代何年還成武庫

周大將軍上開府廣饒公鄭常墓志銘【墓志作鄭常九百十九卷神道碑作宇文常蓋其後賜也】

公諱常字某滎陽人也周宣王之弟初封其國鄭穆公之孫始成其姓祖思慶建威將軍山陽太守考頊儀同三司豫州刺史南陽坐嘯值此邦君西河建隼逢斯刺舉公侯繼踵冠冕連鑣可得而言傳於史籍公髫齓知禮早年馳譽就經黌捨略見書堂習武兵欄偏知劍術𨿽復年猶小學巳爲儒者所稱位在偏禆卽入將軍之賞大統三年起義華陽授本縣開國男文皇帝覇迹初基英雄輻輳公拔劍轅門潁川從我洛城逆戰壯於白馬之兵河橋解圍勇於烏林之策授平東將軍帥都督襲父封魏後三年授持節車騎大將軍儀同三司車騎用郭淮之勲儀同取王沈之貴公之此授僉曰得人進爵廣饒縣公邑千戶保定三年授使持節都督遷州諸軍事遷州刺史卽摠領金州兵馬開拓北戎髙山尋云深谷無景梯繩乃上浮竹裁通閩越影向勾吳聲勢公出戰短兵並皆奔北瓦解冰碎山空谷靜授持節開府儀同大將軍栢梁髙宴有大將軍之詩幕府初開有平陵侯之國比之今日豈可同年而語哉自是使車被之繡服風謡是察刑政是觀公露節東驅風奔羣盜埋輪當路威振中原武皇帝有盟津之師以公爲中權之勁外從決勝內侍軍謀及文軌旣同旃旌巳偃司勲行賞軍吏舉功乃授使持節上開府增邑五百戶賜姓宇文與國同乘之榮周之宗盟非復異姓之後藩屏是寄隆寵所歸公室無疏此之謂矣九州都督須得其才千里諸侯實俟其政乃爲使持節都督東徐州諸軍事徐州刺史尋遷南兗州諸軍事南兗州刺史公並摠六條再勞十部俗變風移人懷吏畏滯穂遺秉有利疲人山桑野蠶足充貢賦化被殊俗威行鄰境奏事京師四方第一謂眞刺史其在斯乎春秋未髙奄然遘疾以大象元年薨於州鎭時年六十三嗚呼哀哉吏人扳慕飛走變色河濟輟舂淮沂罷市以今年歸塟於滎陽之山詔贈某官禮也嗟陵谷之貿遷懼徽猷之永逺地久天長敢鐫貞石銘曰

荊河惟豫洛食之本水繞滎波山斜陸渾徳星猶照祥風未逺代不乏賢文無闕衮公之生也實降英靈忠爲徳本孝稟天經觀書虎館學劍龍亭雕弓偃月行馬流星置陣黎陽麾兵官渡平陰聽鳥馬陵書樹气視廻津星占飛步火斷羌營沙崩賊路及驅犀節乃牧雄州吏不驚犬人無喘牛西蠶得嵗東作逢秋艸爛獄戶星低市樓五將星亡三臺嶽折哀哉天道遂當明哲棟梁崩壊風雲寂滅北郭長悲東都永別幽深此地宅兆斯憑山廻虎圏路上魚陵悲風夜烈苦露晨凝蘭芬菊茂終古相成【遷州神道碑作羅州按隋地裏志西魏時於竹山縣置羅州宇文後周於房陵縣置遷州至隋並號房州】

周大將軍聞嘉公栁遐墓志銘【聞嘉當作聞喜】

君諱遐字子升河東解縣人也秦始徵晉之地漢開平越之鄕律中夷則星居鶉首況復莊謀於衛旣爲社稷之臣喜對於齊無廢諸侯之職祖叔珍宋員外散騎常侍義陽內史有徐邈之應對居於散騎之省有汲黯之正直理於淮陽之郡父季逺臨川王諮議參軍宜都太守蘭臺石室是所洽聞白馬飛狐逾髙詞气西都吳融擅名江表言談相防宛如舊焉君膺令徳之靈稟衝天之气齠齓髻髮夙智早成愛敬自天防恭得性含仁抱義履信居貞世父儀同忠惠公特加器異乃謂公曰吾昔逮事伯父太尉公見語云我昨夢汝登一髙樓樓盡峻麗吾以坐席乞汝汝或富貴恨吾不及見耳吾向聊復晝寢又夢將昔時坐席還復賜汝汝位官當復見及王祥佩刀世爲卿族鮑永驄馬家傳司以此連類差無慙徳輕車西昌侯作藩襄漢君時年十二以民禮修謁進止端詳神情雅正侯目送之不輟試遣左右踐君衣裾欲視舉動君徐步稍前曾無顧盻魏侯之見劉廙不覺斂容漢主之觀田鳯遂令題柱比之今日曾何足云驃騎廬陵王帝子出藩懸衡髙選以君華望召爲主簿張坦直諫旣稱荀令之香鄒湛知言彌見羊公之徳諮議府君於都薨背君奔赴六日卽屆京師形骸毀瘁不復可識靈柩渡江中川薄晚亂流乘選回風反防舟中之人相視失色抱棺號慟誓不求生俄爾之間風波卽靜咸以君精誠所致成都孝子自赴江流貴陽先賢身彰野火並存靈柩咸可傷嗟太夫人乳間發瘡醫云惟得人吮膿血或望可差君方寸已亂應聲卽吮旬日之間遂得痊復君之事親可謂至矣從兄右衞擁旌嶺表苦相攜致昔馬遊志气爲馬援所知班嗣才學爲班彪見賞復聞於今日矣乃除永化縣令靜除欹案或吟長岑之逺乍撫鳴琴不以河陽爲陋日南金柱合浦珠泉莫肯經懷未曾畱目解巾平西邵陵王法曹參軍仍轉尙書工部郎始入禮闈旣登蘭閣尙書僕射陳郡謝舉人望國華引君言論謂同位坐曰江漢英靈見於此矣西中郎嶽陽王以緑車之重臨西河之牧勅用君爲本州治中尋遷別駕王叔理以品物流名陳仲舉以題軒馳譽君之賢驥兼而有之及乎大盜移國王室騷然月動星揺云平虹直嶽陽王承制陜左當璧漢南天綱所頓英賢畢集授君散騎侍郎吏部員外郎散騎常侍兼太子侍讀監儲甲觀事重史丹侍講桂宮名髙張禹俄遷車騎大將軍大都督賜爵聞喜縣公侍中開府儀同三司餘如故方之驂乘霍去病爲侍中譬彼將兵公孫敖爲驃騎足以照曜六府謨明九徳豈直允諧上將匡贊中軍而已哉旣而言從梁國服政酆都管仲有詞卽受下卿之禮臧孫見徳還奉嘉賓之宴有詔授使持節驃騎大將軍開府儀同三司霍州諸軍事霍州刺史犀節去關衮衣馳傳迎郊則文學前驅賓衞則邦君負弩直以五溪遼逺馬伏波之思歸三湘卑濕賈長沙之不頋是以宜城刺史直防鹿門白沙故地仍防龍種天厲弗戒奄然終極天和五年歸窆於襄陽白沙之舊塋君器宇詳正風鑑敏澡身浴徳遊藝依仁汝南令望扶風長者不言財利王夷甫之爲徳不談人物阮嗣宗之爲人從容亂離之機保此令徳舒捲風雲之際無妨貴仕張衡渾儀之後卽賦歸田杜預沈碑巳來遂停鄕裏王仲宣有讀書之樓諸葛亮有彈琴之宅實欲因此謝病閒居終焉鳴琴在膝或對故人寶劍自隨時遇稚子百年俄頃嗚呼哀哉遂使君子之陵止埋銅劍賢臣之墓惟銘石函銘曰有莊有恵居魯居衛義是隨時才堪濟世北部尙書東京司必復其始侯君相繼華蓋一嶽文昌一星靑衿辧志童子離經義朂非馬書勤映螢往年靈柩漂泊江沲以君哀慟川後停波揚名北海馳譽西河誰登九折不入朝歌蔚炳胥變攀陪遂逺白鹿隨軒丹翚附冕位參上將榮兼本選蛇盤綬結廻印轉來朝平樂歸政咸陽蕃維卽啟軍幕仍張起玆禮數峻此戎章長離宛宛刷羽陵江世急奔流年催驚隼滅沒頓轡扶桑揺軫智士石折賢人星隕西鄂芝枯南陽菊盡愴焉啟首生榮終極相杵輟春鳴機罷織防防子視陰餘息霜露履之哀哉欒棘龍巢北望鳯闕前觀松長風逺地厚泉寒書埋簡落琴覆弦寛贈行之冊書而納棺【柳遐周書作柳霞吳融一作英融廬江周書作廬陵啟首疑作啟手】

故周大將軍義興公蕭公墓志銘

昔司徒之敷五教當堯讓之初丞相之摠萬機值秦亡之後若殷人受氏乃承防子之封梁運應圗實啟延陵之國公諱太字世怡蘭陵人也太祖文皇帝之孫鄱陽忠烈王之子派別天潢支分若木直幹自髙澄源巳逺茂親明徳是稱毛畢之功宗子維城乃建邢茅之國大同元年年十六封丰城縣開國公食邑五百戶山臨鶴塞非無陶侃之賔气連鬥牛卽有張華之劍解褐給事中仍太子洗馬公子出身非郎官而同品中朝洗馬異式道而前驅以公居之誠爲髙選大同元年入直殿省其年轉太子中書舍人南宮宿衛職司簡錡北閣崇班榮參顧問通籍兩宮得賢斯在大同三年授持節仁威將軍譙州刺史褰帷祥气之境刺舉消憂之地南陽風俗文學更多美稷相迎童兒逾逺旣而亂離漠矣王室騷然大夫有行役之悲君子有無期之怨背闗懷楚扁舟而行江漢奉當璧之君華夏歸中興之主承聖元年拜侍中無雙對問實踵武於丁鴻多識舊章足齊衡於王粲二年除持節平西將軍臨川內史仍轉平南將軍桂陽內史尙方鑄劍再轉金禦史分符雙封銅虎豈直鄧攸淸白見稱五鼓之歌劉寵防能名爲一錢之郡遂以天保未定王途多梗還吳不可歸蜀無路臨淄負海翻然攺圗竄身淸漳垂翅渤海蒙授車騎大將軍散騎常侍仍爲持節都督永州刺史而秦亭壓境邾柝聞城鼓角地鳴將軍天落𨿽復瓶缶聽聲無防於地道冠繩柴【疑】結不卻於云梯請命受降翻歸都防周朝以楚材晉用不停於平章趙璧秦求無論於羈逺以保定五年除使持節驃騎大將軍開府儀同三司義興郡開國公食邑一千三百戶天和二年授使持節都督蔡州諸軍事蔡州刺史楚頃襄之愛子旣布衣而戍谷魏安釐之母弟亦羈旅於邯鄲憂旣傷人降年不永春秋五十有一薨於蔡州之鎭送故入闗空餘衮服歸軒載道還更埀帷嗚呼哀哉有詔贈官謚禮也五年十一月塟於長安北原樗裏子之墳正臨武庫太史公之墓直對臯門銘曰

鳥逺烈相土謨東封宋社西斂秦圗人承佐漢國紹開吳有美令徳茂親藩邸建國皇支承家帝弟率由冥防亮直天啟轅固聞詩唐都習禮博望之苑金華之宮文林講徳武帳參戎名書柱上防滿帷中托身淄右蒞政淮東秦亭西逼楚澤南窮時驚獵火或懼秋風屬期逺略逢玆應變陣橫十里兵圍一面月暈孤城塵驚虛援春筍非糧秋蒿無箭埀翅臥龍夷衿輟戰時值懷來恩加始賞王爵愈峻戎章更上朱鷺才飛虞歌卽響泣子畱恨藏書長往炎涼疊運零落山丘霜芬幕月松气淩秋嗟南國之王子成東陵之故侯【諱太周書南史並作泰避周太祖諱攺中書舍人周書作太子中舍人南史止作中書舍人贈官周書作贈本官加並洛永三州刺史運一作送】

故周大將軍趙公墓志銘

公諱廣字幹歸邵恵公之元孫幽孝公之長子若水拂日長蛇委天龍圗幕河之光神鼎連云之气六辯搆字五運徴祥是以維嶽降神自天生徳凝脂防漆日角珠庭爲子則名髙五都爲臣則光照千里華蓋中天之峯未階其峻虞淵浴日之水不盡其源歳在雕車年方竹馬月內桂樹切問能訓石上木生懸思卽悟年十一孝公薨防防在疚孺慕過禮泉驚孝水竹動寒林三行克宣八翼斯舉大周建國宗子維城設壝封人分司典命開國天水郡公食邑二千戶元年授使持節驃騎大將軍開府儀同三司其年四月授都督秦州刺史孝公久牧汧隴遺愛在人今玆見撫我君之子豈獨司之臺鮑宣累葉丞相之府韋賢重代二年拜大將軍方衛靑之張幕冊重元勲譬韓信之登壇榮髙獨拜武成元年遷都督興梁等十九州諸軍事梁州刺史嶓冡導漾乃濟漢之東流蔡蒙旅平實華陽之西極其年九月攺封蔡國公食邑萬戶地接韓城闗鄰楚鄣戶封八縣恩深冦恂之功邑啟萬家事極曹參之賞保定元年授少司冦犴戶苔生囹闗籥動載酒屬車幸無寃气觀囚軍府或聽鳴琴二年轉守蒲城都督潼闗等六防諸軍事其年閏月遷都督秦渭等十二州諸軍事秦州刺史公亟牧冀城頻藩隴坻豪傑斂手貪殘解印加以上谷精兵漁陽噪鼓北臨髙柳南望長楡匈奴下馬之山貴相蔵酒之谷莫不逺慕威聲遙承風化二年奉詔向甘州迎皇后有文書手仲子之歸紀裂繻來卿爲君逆自非名髙絕國威被和鄰豈得稱族而行尊君之命四年授柱國大將軍昭陽以功髙見用頃梁以名將當官以今方之彼有慙徳天和三年授都督虞陜等八州甘防諸軍事陜州刺史屈產垂棘旣有滅虢之兵王官羈馬非無絕秦之路公以正正鼓旗閒閒車軌服叛威邊算無遺策但以中外久勞積斯災疾山川則並走羣望賔客則諸侯在門是以請謁承明言歸湯沐方詢夏郊之祀或辯桑林之祟更除秦州刺史仍襲父爵豳國公分流之嶺未登晚塞之城空望太夫人以公羸疾相守悲泣胸气交衝奄捐館捨公頓伏苫寢水漿不入𨿽王人勸奪創鉅愈增母死於子子死於親慈孝之道一朝摠集大漸之辰春秋二十有九四闗罷市三軍行哭言尋聽訟猶見寒棠還顧空營惟餘衰柳謚贈某官禮也六年六月歸塟於秦州之某原甲啟路追旌驃騎之功龍旂贈行深悼東平之逺公諒直惟忠溫恭惟孝居之仁義飾以禮樂風神機警聰叡精明有仭於宮墻無形於喜慍金版玉策之記枕籍忘疲蘭葉芝花之圗膏映必舉碣石秋云昭陽落月思風含臆言泉流吻翩翩書記則阮瑀陳琳荏荏風流則王蒙謝朓語其百發弓絕於猿吟論其百中劍深於鴈陣枚乘之望梁苑不憚棄官樂毅之求燕路無辭千里至如應變將略雷電立成帷帳謀猷孫吳闇合有品藻人偸之志有淸平天下之心鵬路忽催龍津遂壅嗚呼哀哉太宰早茂三荊長辭萬始撫養遺孤連枝同气馬援之戒兄子義存謹飭王沈之事世叔情深愛敬同徳比義此之謂乎乃爲銘曰

禦幹從紀乘離作聖白環讓徳珪受命平一地紐增輝天鏡傍廕數國前臨七政地屬先登時逢下武玉璜撥亂金縢光輔衛晉承家邢茅胙土波分建木派流扈景命寅序徽猷淵塞忠有令圗孝爲全徳山節涖政桓珪守國瀚海將臨燕山行勒平樂髙宴金華說經論儒璧水親禮明庭相風待賦承露須銘乘舟向日策馬隨星徳舉克明能賢允淑上將授脤元戎推轂趙失東漁敵亡南牧箭下遼城泥封函谷衮衣頻露丹襜亟捲約法情推繁辭理遣盜烏懸察疑蛇立辯人共官園家同野繭籋云推景轉風落仞星裂中臺山傾左鎭夏楹捨爵殷階啟殯縿幕躐行明旍庭引秦川直望隴水分飛山河滿目容衛靈歸陵圗石馬車畫衮衣小山揺落長林變衰淒愴原隰荒涼宅兆樹宻人稀山多路小十里松城千年華表夜臺尢寂窮泉無曉

後周文紀卷七

欽定四庫全書

後周文紀卷八

明梅鼎祚編庾信【五】

周譙國公夫人步陸孤氏墓志銘

夫人諱字本姓陸吳郡人也大夫拓境百越來庭丞相勒兵三江席捲髙祖載爲劉義眞長史畱鎭闗中旣沒赫連因卽仕魏臨終誡其子孫曰樂操土風不忘本也言念爾祖無違此心祖政驃騎大將軍儀同三司恆州刺史父通柱國大將軍大司馬文安公匡贊經綸參謀揖讓名髙廣武功重長平夫人七徳含章四星連曜敬愛天情言容禮典九日登髙作銘秋菊三元告始或誦春椒年十有四聘於譙國友其琴瑟愈恭節儉之心伐其條枚實秉憂勤之徳鄴地登髙之錦自濯江波平陽采桑之津躬勞蠶月天和元年冊拜譙國夫人東武亭之妻旣稱有秩南城侯之婦還聞受封柱國殿下以名華分照增城峻土揚旌棘道問政卭都白狼之溪途艱黃牛之阪荔枝之山地險蒲萄之國夫人別離親戚闗河重阻夷歌一曲未足消憂猿鳴三聲沾衣無巳是以夭厲之疾遂成沈痼玉瀝難開金膏實逺建徳元年七月九日薨於成都私第春秋二十有一卽以其年十一月二十二日歸塟長安之北原詔贈譙國夫人禮也殿下傷神秋月掩淚長松周季直之畱書更深冥漠潘安仁之詞藻徒增哀怨豈直西河女子獨見銀臺東海婦人先逢金闕銘曰

芟陵反斾椒山止戈金精據嶺昌閣淩波西防卿相東裂山河華亭冠冕谷水弦歌震維徙族燕垂從宦塞入飛狐闗連鳴鴈策預登阜功參臨澗寶鼎畱銘雕戈余贊應圗淑令秉禮言歸魚軒憑軾澤雉文衣明月照鏡仙石支機行雲細起廻雪輕飛北降帝子南麾蜀守若水旣開靈山巳鏤月峽猿啼江神牛鬭星機北轉日轡星廻陽泉伏气陰律沈灰鶴辭吳市鳯去秦臺神光離合燈影徘徊雙流反塟百両廻旌少女離位夫人去城帷堂野設帳殿郊營山川奇事風月無情揺落丘隴荒涼封域樹樹秋聲山山寒色艸短逾平松長轉直節墳方固園陵永植【無巳一作有感】

周趙國公夫人紇豆陵氏墓志銘

夫人諱含生本姓竇扶風平陵人魏其朝議列侯則莫能抗禮安丰奉圗功臣則咸推上席外戚列傳旣聞建武之書仲山古鼎或表單於之獻祖略少保建昌郡公父熾柱國大將軍大宗伯鄧國公孟津大誓常預同徳之臣咸陽違約克贊先登之主並得位入六府功參八柄夫人有文在手有象應圗榮曜夙彰徽華早茂肅恭以禮受教於公宮言容以徳有聞於師氏及乎進賢君子內主邯鄲琴瑟在堂輜軿是服長久於節不無秋菊之銘履端於始或有椒花之頌豈止莊姬掩笑楚相知慙定姜問兆齊兵不入武成二年冊拜趙國公夫人漢王聞立義之婦邑以延鄕齊侯見有禮之妻封之石窌異代同榮差無慙徳柱國殿下居若木之一枝在天漢之別揚旌玉壘驅傳銅陵南通向日之民東被無龍之國夫人從政月峽贊徳雲門濯錦江波還臨織室山明石鏡卽對妝樓旣而玉律頻移金鑪不變胡香四兩嗟西域之使稀靈艸一枝恨瓊田之路絕天和五年四月二十二日薨於成都之錦城春秋二十孫子荊之傷逝怨起秋風潘安仁之悼亡悲深長簟況復仙臺永別無復簫聲傅母長歸惟畱琴曲七年二月日歸塟於長安之洪瀆原詔贈趙國夫人禮也雲雨去來旣畱連於楚後光陰離合實惆悵於陳王銘曰

河西斗絕觀津孤起章武賢臣安丰賢仕木樓千仞金山萬里紹慶邢姨基昌宋子施衿趙北侍母秦南紘綖禮數厭狄騑驂義超江汜仁流葛覃玉筐迎防金籠助蠶敬愛純深端莊淑問有光國史無形喜慍舉案外恭停機下訓馨馥於蘭年華於蕣風雨消散神靈離絕婺女還星姮娥歸月左楹夕奠髙堂朝發空揚淩波更無廻雪下濕曰隰髙平曰原西臨火井北望寒門猶垂雉服尙駕魚軒平原忽矣天道何言山廻地市路沒滕城松悲鶴去艸亂螢生新云別起舊月孤明賢墳永式節隴常貞【一枝一作一株】

周安昌公夫人鄭氏墓志銘

夫人諱某滎陽陽武人也周宣王之母弟俾侯於鄭鄭莊公之重世卿士於周以國爲族自玆而始祖瓊太常恭侯父穆司空貞公西京賦詩奉常參柏梁之宴東都言防司空爲武衛之官籍連帝譜旣同磐石門稱通徳無廢儒林夫人禮義閨門端莊令淑采采芣苢萋萋葛覃及乎作配君子言事舅姑下气怡聲承巾奉箒親戚惟禮閨闈以睦保定二年冊拜滎陽郡君序戚升榮從夫有秩豈惟立義之婦邑以延鄕有禮之妻封之石窌大將軍沈犀二江夫人聞猿三峽明月靈關之阻秋風蜀道之難奄以瑤華先從春露天和十八年五月二十日薨於成都春秋三十六年詔贈安昌國夫人禮也卽以其年十一月十六日歸葬於咸陽之白起原遂使山廻反壤先封節婦之陵日入虞淵實掩賢姬之墓嗚呼哀哉乃爲銘曰

天河開國分畿置政地有十城人居九命疇昔之邑今玆成姓識履傳風參輿畱慶三星在戶百兩言歸防恭內政榮曜中闈承姑奉盥訓子停機桑園蠶績錦室鸞飛珩璜節步藻火文衣巴水幽咽猿鳴斷絕月落珠傷春枯桂折趙瑟長辭秦簫永別貞姬掩隧節女封墳洛濵無月荊臺失云鳥悲傷聽松聲愴聞千年遂古百代餘芬【武衛一作武后漢王梁傳赤伏符曰王梁主衛作武武水神也司空水土官也立義一作徳】周大將軍隴東郡公侯莫陳君夫人竇氏墓志銘

夫人諱某扶風平陵人也章武開國名髙外戚之右安丰入朝位在功臣之上祖以孝昌之始主諾淮陽父以正光之初褰帷海岱夫人生於禮義之門宗於箴誡之徳防恭惟禮令淑惟儀及乎百兩言歸三星在戶箴盥始事條枚是則有子從政猶無逸豫之心有夫出徵自識山陵之兆大統十六年冊授永安郡君婦以夫尊親由子貴朝章家慶兼而有之保定二年攺授隴國夫人車服禮數袿褵典則有美河魴足光彤史旣而風霜所及灰琯遂侵與善何言至於大漸天和六年四月七日薨春秋六十有六卽以其年十月十日遷葬於咸陽萬年縣之杜原山形起伏旣符白鶴之祥地勢風煙乃合靑烏之气銘日

觀津世族平陵豪姓四侯登仕三君從政白狼建功丹蛇襲慶漢之廣矣先聞淑令君子朝端賢才家政簮珥以禮軒車以命讓果成亷推珠止競百年超忽千金莫恃室謝賢夫庭辭貴子歸鞍輟露采蘩廢祀室委眠蠶衣畱畵雉云垂下澤日掩髙舂空帷舊館虛幕新封山廻廣栁路沒深松遊魂幾變大人何從【朝章家慶一作成家之慶及一作厲萬年一作石安考唐地理誌咸陽無石安縣元氏志作咸陽若安原】

周冠軍公夫人烏石蘭氏墓志銘

夫人諱某樂陵人也晉司徒樂陵公苞後子孫就封因卽家焉扶風舊城猶存鐡市河南故墅尙餘金穀或寓燕陲仍仕代郡祖行代郡尹父魏司空蘭陵郡公司空佐命魏朝少傅丞疑周室並爲大族俱蒙賜姓秦晉匹也是曰通家夫人年十七歸於宇文氏淑令端莊含章貞吉箴盥惟儀閨闈已正某年除金鄕郡君某年攺授冠軍夫人四徳小君宜其家室三事內主翻辭贊務以保定五年四月遘疾薨時年四十有四卽以其年某月日歸葬於京兆之某原人世風煙山川超忽陵波靑麥儻逢貞女之墳隴首白楊或表賢姬之墓乃爲銘曰三星麗天五嶽鎭地禮有其秩人居其位燕趙多奇山川雄气挺玆令淑惟此含章玉生庭照蘭開室香邢姨褧服宋子河魴百兩言歸九儀從聘褕狄七彩軒車六命鼎室辭親槐廷贊政世爲閱水人成大夢廻帳山門移燈泉洞金棗長含銀蠶永送香塡栢槨路閉松城悲鸞獨影雄劍孤鳴畱連趙瑟淒愴秦笙

周太傅鄭國公夫人鄭氏墓志銘

夫人諱某滎陽開封縣逺里人也七子賦詩足光賔客三卿從政實靜諸侯驂乘則晉後停輿來朝則漢君識履華冑蟬聮無虛史籍祖那秦州別駕父茂伯撫軍將軍涼州刺史伯陽縣侯夫人令淑早聞芝蘭獨茂旣容旣徳言告言歸悌實溫淸恭惟箴盥太傅弼諧周室股肱攸寄夫人輔佐君子勤勞是司琴瑟旣友條枚無伐故得用之邦國成之孝敬某年月日封鄭國夫人褕狄旣加紘綖是務夫人有安世之貴躬服浣濯子有文伯之尊無忘機杼表裏惟安閨闈且正醫門有疾藥對無徴天和三年三月二十日薨葬於長安之石安原世子某兄弟普助慈訓咸遵母儀霜露深悲寒泉增慟銘曰居徳圃田當官教府置騎賔來開黌學聚福履家室賢才踵武棠棣之華螽斯之羽人倫七徳風化二南采采芣苢萋萋葛覃節行聲玉副筓珈篸柳園秉杼桑津浴蠶春秋超忽零落無時家亡淑女國喪賢姬香墳永送舞鶴長辭山深月闇風急松悲千年開閉將驗靈【珈篸一作副珈�如無一作非】

後魏驃騎將軍荊州刺史賀抜夫人元氏墓志銘

在河之洲聞君子之配徳言采其蕨見�人之有禮用之風化人倫厚焉夫人諱安字大羅河南洛陽人也祖某京兆康王父昭驃騎大將軍開府儀同三司錄尙書司州牧汝陽郡王跗萼雄圗堦基覇迹公卿之室將相維國維家夫人能修法度無思犯禮恭儉節用憂在進賢大統五年封樂安公主歸於賀拔氏時年十三思事憂勤化成婦徳彤管載暉棠棣早茂及乎謳歌有歸褕狄降等輔佐君子猶安其室周天和元年乃封章武郡君霜露不居風煙飄忽遘疾累旬奄捐館捨以周天和四年二月二十六日薨於長安萬年裏春秋五十有二詔贈頓丘國夫人禮也卽以其年三月二十日歸塟於咸陽之石安原旣異乘鸞翻然永去𨿽非舞鶴卽掩泉門欲志佳城乃爲銘曰

逖矣雄謀悠哉覇轍九服潛運三川中竭卿相連鑣賢才舞絕琬琰令淑施衿結褵方之棠棣譬以螽斯旣全婦徳還稱母儀逝水滔滔危途冉冉問藥無對蒸丹不驗狄服空陳弦機虛掩郭門路轉哀挽途窮隴深結霧松髙聚風春蘭秋菊惟始惟終

周大都督陽林伯長孫瑕夫人羅氏墓志銘

夫人諱某恆州代郡太平縣人祖某父恆周大將軍南陽郡公夫人資於事親躬奉訓誡教於宗室足聞詩禮及乎言歸肅恭如事蘋藻維敬紘綖是勤內位克諧中閨以睦年齡不競霜露先侵更無延壽之杯遂闕長生之枕以周天和四年二月八日薨於長安之洪固鄕時年二十有三其年某月日塟於萬年縣之壽裏山非宋國翻爲節女之陵地異荊臺遂有賢妃之墓銘曰畢狼建國靈武開都地接天柱山臨寶符人資義烈世表雄圖葛覃維萋棠棣早盛旣安淑徳爰從配命四教宣三星克正霜凋桂苑風落芝田三從闕性五福傷年歸安永絕言告長捐淒切郊野紆廻隰原風慘云愁松悲露泣朗月空嗟傷神何及

周儀同松滋公拓拔競夫人尉遲氏墓志銘

夫人諱某河南洛陽人也祖父太師柱國公魏室防亂經綸夷阻周朝建國匡翊揖讓圖諜帝系卽有內外之親分裂山河仍爲舅甥之國夫人容範端莊儀型淑令六義觀徳南風有夫人之詩八卦成形東方有少女之位外傅習言公宮教業箴盥綫纊佩帨茞蘭年十有三出適儀同拓拔競衣且翟服旣得宗婦之儀乘其魚軒還從列國之禮摽梅三實無闕其時夭桃九華能修其政某年月日冊拜廻落縣君母金明公主魏文帝長女春則帝女采桑秋則王姬築館夫人出入主家遨逰戚裏濯龍園苑長門宮殿旣而膏腴美疚華茂傷年沈痼牀帳蒸離寒暑三世之術無乏於醫門百艸之本徒【疑】窮於藥性建徳三年五月七日亡春秋三十昔西河女子值九節之菖蒲東海婦人得三山之芝艸無由再遇悲矣如何卽以其年十一月十五日塟於京兆之北陵原筮告辰丘陵啟奠西臨織女之廟南望湘妃之墳嗚呼哀哉乃爲銘曰

父曰帝師母曰王姬車服不系江漢無思是生令淑觀禮惇詩聲超宋子徳茂邢姨繼世盛徳思賢克舉奠鴈迎門儒蘋實俎奉盥如事移茵卽序春冰浴蠶秋機秉杼帝鄕近親帝城近臣濯龍親戚平陽主人金波廻月玉樹臨春防玉鳯凰昌容紫艸自此千年無人得道舜華榮曜飄零何早渭水北原平陵故園才通谷口卽望寒門吁嗟此地去矣歸魂孟冬十月長松九年親賔掩淚淒愴何言【美疚一作美疾乏一作迨儒一作是】

周驃騎大將軍開府儀同三司冠軍伯柴烈李夫人墓志銘

夫人諱某隴西狄道人也周有柱史夫子以之猶龍漢有將軍宛城以之輸馬復有西入上書仍爲秦國之相東向問計卽是韓王之師父宜使持節大將軍南北二華州刺史順陽郡公魏武皇帝之長舅也穰侯魏冉居咸陽之宮曲陽王根借明光之殿語其貴戚差足擬倫論其退謙彼多慚徳夫人防而聰敏早聞令淑彤管有美賢才見稱弄其紙筆懼失諸兄之意剪其髫齡畏傷王母之心年十有一出適驃騎大將軍開府儀同柴烈烈以上將頒朔中臺受任軍國忠勤規模繁摠夫人輔佐君子言容匡贊增輝三星欽明四徳授巾沃盥有謹於事姑斷織停機無忘於訓子保定二年冊授大夏縣君旣以夫尊又云子貴乃遷順陽攺郡君夫人之邑或用鄕名小君之號多從夫秩典冊光臨足稱榮寵本有風气之疾頻年增動略多枕臥飛之散遣疾無徴畫龍之符畱年不驗以今建徳四年三月日薨於館捨春秋四十九卽以其年八月日塟於長安之洪瀆原神光離合尙在河湄雲气徘徊猶歸樓下嗚呼哀哉乃爲銘曰

上書秦相立功漢將隴水分流秦川遙望秋陸俗勇金行地壯廣武軍中安平河上妻者齊也謂嫁曰歸三星夜照百兩朝飛防狄有典容禮無違臺庭等秩侯服同衣子奉母儀夫聞家政七族承和九閨連慶紛帨恭肅溫凊孝敬杼秉秋成蠶隨春令年華未落電影先過徒餐日气空飲天河星凋玉井月捐金波虞淵落日薤露哀歌寂寞虛奠荒涼象設幽隴封重泉蟻結秋色淒愴松聲斷絕百年何防歸於此別

周使持節大將軍廣化郡開國公丘乃惇崇傳

崇恆州代郡彭城縣廣義鄕孝讓里人也昔壽丘建國賜姓者十二人平陽舉賢登朝者十六族況復大電繞樞流星入昴派分源別幹其嗣興者乎魏道武皇帝以命世雄圗飲馬河洛兄弟十人分爲十姓辧風吹律丘氏卽其一焉五代祖邈驃騎大將軍開府儀同三司營丘郡開國公於時天道西北旣稟謀謨馬首東南實資匡贊因以封名仍爲賜氏與夫南公伯卽有連類宗則【疑】樂正非無準則曾祖雙軌使持節驃騎大將軍司徒靑兗二州刺史範陽文昭公洛食之始上馬治國登庸之初升槐論道生則絕席武宮死則配祠淸室夫人太原王氏三世爲將四代爲公社稷大宗鐘鼎貴族伉儷是歸秦晉匹也祖提使持節衛將軍駙馬都督河交二州刺史靈壽縣開國公公子公孫聲名籍甚增輝增耀弱冠升朝夫人淸亷郡長公主孝文帝之第二女也王姬有行車服不系故得衛靑上將張耳賢夫父願使持節大都督徐州諸軍事徐州刺史平陽縣開國公食邑四千戶少年習象多見兵書澆沙聚石之營卻日橫云之陣彎弧則防破小支抽劍則泉飛枯井夫人宇文氏周文皇帝之第三妹也母儀令範女師賢哲徳髙隆慮義重河陽魏受其終周新其命式墓封墳追旌盛徳乃贈使持節大將軍廣化郡開國公食邑一千戶夫人贈安徳郡長公主遊魂寃結非無廣漢之城久客思歸惟有東平之樹自永安以來魏室大壊海水羣飛天星亂動禮樂徵伐不出於人主舉賢誅暴議在於彊臣髙丞相驅率風雲奄荒齊晉我舅氏文皇帝駕馭龍虎據有周秦南北渝盟東西敵怨旣而各受圗書並當珪璧百姓則父南子北兄東弟西事主則憂親求生則慮禍大周親戚偏鐘荼炭輸之城旦下之織室闗河嚴隔三十餘年天厭防亂人思反徳彼之風塵旣靜函谷此之冠蓋屢涉漳濵中山寃枉之餘代郡凋殘之澤並遇革音咸蒙禮送崇賔兄弟二人相防气息親愛凋零方寸久亂恆山殺翮豈望同飛而安國徒中鬰爲卿相班超絕域遂得生還天和四年至於新邑朝廷以舅甥之國外內之親乃授賔使持節驃騎大將軍開府儀同三司大都督安樂縣開國公食邑一千戶賓得免虎口仍上龍門聲價巳髙風焱卽逺方欲討論國恥申雪家寃橫屍原野是所甘心時不我與先從朝露春秋若干衛國興文子之慟長安有詔塟之悲乃贈本官加少傅蒲虞勲三州諸軍事蒲州刺史以天和六年某月日塟於長安之洪瀆原妻靑州石氏長城郡君子孤煢生妻嫠室卽能有節還成守義崇蒙授使持節大都督驃騎大將軍開府儀同三司廣化縣開國公食邑一千戶昆季二人同年上將彤庭交映棨防相臨昔二馮同徳繼踵當官兩杜齊名夾河爲郡比斯榮寵彼將慙色俄然賓疾奄捐館捨崇兄弟勝衣備罹禍酷同气長養得及全人今者來歸更憐凶閔每一悲慟行路傷心撫養愛子情深馬援之慈恭事寡嫂義甚顏含之孝天和六年授大將軍餘如故龍庭賞出塞之功玉門勞旋師之寵異代同和見之今日建徳二年授使持節都督宜州諸軍事宜州刺史忽忽橫閤但有頌書曖曖重帷惟聞善政淸不置水明非舉燭乃是入境移風非直停車待雨有敇大將軍宜州刺史廣化郡公崇自夏季無雨以迄於今𨿽靡神不禱仍未降感知彼州內獨蒙滂澤諒由大將軍精誠所至憂念郡人丰稔可希良以爲慰又敇廣化公崇知此存心政術治勤黎人受委稱職嘉尙無巳古人有言非行之難念加勉朂以致盡善指令宣納抑操賜齊陳物如別宜諭朕懷昔陽平太守別降紅粟之恩荊州刺史偏蒙衮衣之賜治績尢異此之謂乎崇淸靜爲政亷明爲法人不忍背吏不忍欺性不飲酒無所嗜欲深沈墻仞喜慍不形文必正詞弦惟雅曲仁義禮節是所用心緹袟緗素愛翫無巳當今四郊多壘尙有公卿之辱鼓鼙不息猶勞將帥之謀語其讐恥惟願橫行死地思其報國不身膏原野但令天假之年時綏之福忠貞之事公其取焉略書梗槪陳之直史

三月三日華林園馬射賦序

臣聞堯以仲春之月刻玉而遊河舜以甲子之朝披圖而巡洛夏后瑤臺之上或禦二龍周王圃之前猶驂八駿我大周之創業也南正司天北正司地平九黎之亂定三危之罪云紀禦官鳥司從職皇上有秉歷之符珪有成功之瑞豈直天地合徳日月光華而巳哉皇帝以上聖之姿膺下武之運通乾象之靈啟神明之徳夷典秩宗見之三禮防爲樂正聞之九成克己備於禮容威風摠於戎政加以卑宮菲食皁帳綈衣百姓爲心四海爲念西郊不雨卽動皇情東作未登彌廻天眷兵革無防非有待於丹烏宮觀不移故無勞於白鷰銀甕金船山車澤馬豈止竹兩艸共垂甘露靑赤三气同爲景星雕題鑿齒識海水而來王烏弋黃支驗東風而受吏於時鳥司曆蒼龍禦行羔獻冰開桐華萍生皇帝幸於華林之園玉衡正而泰階平閶闔開而勾陳轉千乘雷動萬騎云屯落花與芝蓋同飛楊柳共春旗一色乃命羣臣陳大射之禮𨿽行祓禊之飲卽用春搜之儀止立行宮裁舒帳殿階無玉璧旣異河間之碑戶不金鋪殊非許昌之賦洞庭旣張承云乃奏騶虞九節貍首七章正繪五彩之云壺寜百福之酒唐弓九合冬幹春膠夏箭三成靑莖赤羽於是選朱汗之馬校黃金之埒紅陽飛鵲紫燕晨風唐成公之驌驦海西侯之千里莫不飲羽銜竿吟猿落鴈鐘鼓震地埃塵漲天酒以罍行肴由鼎進彩則錦市俱移錢則銅山合徙太史聽鼓而論功司馬張旃而賞獲上則雲布雨施下則山藏海納實天下之至樂景福之歡欣者也旣若木將低金波欲上天顏惟穆賓歌惟醉𨿽復暫離北闕聊宴西城卽同酆水之朝更是岐山之防小臣不舉奉詔爲文以管窺天以蠡測海盛徳形容豈容梗槪【葦一作革玉璧一作玉甃】

哀江南賦序

粵以戊辰之年建亥之月大盜移國金陵瓦解余乃竄身荒谷公私塗炭華陽奔命有去無歸中興道銷窮於甲戌三日哭於都亭三年囚於別館天道周星物極不反傅爕之但悲身世無處求生袁安之每念王室自然流涕昔桓君山之志士杜元凱之平生並有著書咸能自序潘嶽之文彩始述家風陸機之詞賦先陳世徳信年始二毛卽逢防亂狼狽流離至於暮齒燕歌逺別悲不自勝楚老相逢泣將何及畏南山之雨忽踐秦庭讓東海之濵遂餐周粟下亭漂泊髙橋羇旋楚歌非取樂之方魯酒無忘憂之用追爲此賦聊以記言不無危苦之詞惟以悲哀爲主日暮途逺人間何世將軍一去大樹飄零壯士不還寒風蕭瑟荊璧睨柱受連城而見欺載書橫階捧珠盤而不定鐘儀君子入就南冠之囚季孫行人畱守西河之館申包胥之頓地碎之以首蔡威公之淚盡加之以血釣臺移柳非玉闗之可望華亭鶴唳豈河橋之可聞孫策以天下爲三分眾才一旅項籍用江東之子弟人惟八千遂乃分裂山河宰割天下豈有百萬義師一朝捲甲芟夷斬伐如艸木焉江淮無涯岸之阻亭壁無藩籬之固頭防箕斂者合從締交鋤耨棘矜者因利乘便將非江表王气終於三百年乎是知並吞六合不免軹道之災混一車書無救平陽之禍嗚呼山嶽崩頽旣履危亡之運春秋疊代必有去故之悲天意人事可以淒愴傷心者矣況復舟楫路窮星漢非乘槎可上風飈道阻蓬萊無可到之期窮者欲逹其言勞者須歌其事陸士衡聞而撫掌是所甘心張平子見而陋之固其宜矣

傷心賦序

餘五福無徴三靈有譴至於繼嗣多從夭拆二男一女並得勝衣金陵防亂相守亡歿羇旅闗河倐然白首苖而不秀頻有所悲一女成人長孫孩稚奄然壤何痛如之旣傷卽事追悼前亡惟覺傷心遂以傷心爲賦若夫入室生光非復企及夾河爲郡前途逾逺媫好有自傷之賦揚雄有哀祭之文王正長有北郭之悲謝安石有東山之恨豈期然矣至若曹子建王仲宣傅長虞應徳璉劉韜之母任延之親書翰傷切文詞哀痛千悲萬恨何可勝言龍門之桐其枝巳折捲施之艸其心實傷嗚呼哀哉

趙國公集序

竊聞平陽擊石山谷爲之調大禹吹筠風雲之爲動與夫含吐性靈抑揚詞气曲變陽春光廻白日豈得同年而語哉柱國趙國公發言爲論下筆成章逸態橫生新情振起風雨爭飛魚龍各變方之珪璧塗山之防萬重譬似雲霞赤城之巖千丈文參歷象卽入天官之書韻涉絲桐咸歸摠章之觀論其壯也則鵬起半天語其細也則鷦巢蚊睫豈直熊熊旦上增城抱日月之光焰焰宵飛南斗觸蛟龍之气昔者屈原宋玉始於哀怨之深蘓武李陵生於別離之世自魏建安之末晉太康以來雕虫篆刻其體三變人人自謂握靈蛇之珠抱荊山之玉矣公斟酌雅頌諧和律呂若使言乖節目則曲臺不顧聲止操縵則成均無取遂得棟梁文囿冠冕詞林大雅扶輪小山承蓋【藝文類聚】

擬連珠四十四首

蓋聞經天緯地之才抜山超海之力戰陣勇於風飇謀謨出乎胸臆斬長鯨之鱗截飛虎之翼是以一怒而諸侯懼安居而天下息

蓋聞蕭曹贊務雄略所資魯衛前驅威風所假是以黃池之防可以爭長諸侯鴻溝之盟可以中分天下蓋聞解封豕之結塞長蛇之源必須制裳千里喢血轅門是以開百里之圍用陳平之一防盟千乘之國須季路之一言

蓋聞得賢斯在不借揮鋒股肱良哉無論應變是以屈倪參乘諸侯解方城之圍幹木爲臣天下無西河之戰【倪當是完】

蓋聞邯鄲巳危徒思馬服薊城去矣空用荊軻是以竹杖扶危不能止武擔之石蘆灰縮水不能救宣房之河蓋聞蟻穴衝泉未知逺慮禽巢幕何能支久是以大廈旣焚不可灑之以淚長河一決不可障之以手蓋聞膏唇喋喋市井營營或以如簧自進或以狙詐相傾是以子貢使乎五都交亂張儀見用六國縱橫蓋聞謀猷是習權變須長時增齊竈或臥燕墻是以井陘之兵如鴻毛之遇火長平之卒若秋艸之中霜蓋聞彼黍離離大夫有防亂之感麥秀漸漸君子有去國之悲是以建章低昂不得猶瞻防岸徳陽淪沒非復能臨偃師

蓋聞市朝遷貿山川悠逺是以狐兔所處由來建始之宮荊棘參天昔日長洲之苑

蓋聞天方薦瘥防亂多空思說劍徒聞枕戈是以劉琨之英略莫知自免祖逖之慷慨裁能渡河【枕一作投】蓋聞谷林長送蒼梧不從惟桐惟葛無樹無封是以隋珠日月無益驪山之火雀臺弦管空望西陵之松蓋聞雷驚獸駭電激風驅陵歷闗塞枕跨江湖是以城形月偃陣气云鋪非緑林之散卒卽驪山之叛徒蓋聞死別長城生離函谷遼東寡婦之悲代郡孀妻之哭是以流慟所感還崩杞梁之城灑淚所霑終變湘陵之竹

蓋聞三世用兵旣非貽厥陰謀累葉必以凶終是以李都尉之風霜上蘭山而箭盡陸平原之意气登河橋而路窮

蓋聞營魂不反燐火宵飛時遭獵夜之兵或斃空亭之鬼是以射聲營之風雨時有寃魂廣漢郡之陰寒偏多夜哭

蓋聞江黃戎馬之徼鄢郢風飇之格乍有去而不歸或無期而逺客是以章華之下必有思子之臺云夢之傍應多望夫之石

蓋聞無怨生離恩情中絕空思出水之蓮無復回風之雪是以樓中對酒而緑珠前去帳裏悲歌而虞姬永別蓋聞樹彼司牧旣懸百姓之命及乎厭世復傾天下之心是以一馬之奔無一毛而不動一舟之覆無一物而不沈

蓋聞嚴霜之零無所不肅長林之斃無所不摽是以楚塹旣塡逰魚無托吳宮巳火歸燕何巢

蓋聞名髙八俊傷於閹豎之黨智周三傑斃於婦女之計是以洪澤之蛟遂挫長饑之虎平臯之蟻能摧失水之龍

蓋聞吳艘蜀艇不能無水而浮以紅間緑不能無而射是以籠樊之鶴寜有六翮之期骯之馬無復千金之價

蓋聞性靈屈折鬰抑不揚乍感無情或傷非類是以嗟怨之水特結憤泉感哀之云偏含愁气

蓋聞遷移白羽流徙房陵離家折裏淒恨撫膺是以吳起之去西河潸然出涕荊軻之別燕市悲不自勝蓋聞亷將軍之客館翟廷尉之髙門盈虛倐忽貴賤何論是以平生故人灌夫不去門下賔客任安獨存蓋聞執珪事楚博士畱秦晉陽思歸之客臨淄羇旅之臣是以親友防同不妨懷撫淒愴山河離異不妨風月闗人

蓋聞五十之年壯情久歇憂能傷人故其哀矣是以譬之交讓實半死而言生如彼梧桐𨿽殘生而猶死蓋聞秋之爲气惆悵自憐耿恭之悲疏勒班超之念酒泉是以韓非客秦避讒無路信陵在趙思歸有年蓋聞懸鶉百結知命不憂十日一炊無時何恥是以素王之業乃東門之貧民孤竹之君實西山之餓士蓋聞胸中無學猶手中無錢今之學也未見能賢是以扶風之髙鳯無故棄麥中牟之寧越徒勞不眠

蓋聞十室之邑忠信在焉五步之內芬芳可錄是以日南枯蚌猶含明月之珠龍門死樹尙抱咸池之曲蓋聞百尺之髙累於九碁之上千鈞之重懸於一木之枝是以截虎尾而非險傷龍鱗而未危

蓋聞居蘭處鮑在其所習白羽素絲隨其所染是以金性𨿽質處劍卽凶水徳𨿽平經風卽險

蓋聞豫章七年斃於丰艸幽蘭九畹淪於幽谷是以欲求其眞晉陽有自理之蒿若賞其聲吳亭有巳枯之竹蓋聞明鏡蒸食未爲得所幹將補履尢可傷嗟是以气足淩雲不應止官武騎才堪王佐不應直放長沙蓋聞勢之所歸威之所假必能系風捕影暴虎馮河是以輕則鴻毛沈水重則磐石淩波

蓋聞意气難幹非資扛鼎風神自勇無待翹闗是以曹劌登壇汶陽之田遽反相如睨柱連城之璧更還蓋聞捲葹不死誰必有心甘蕉自長故知無節是以螺蚌得路恐異驪淵雀防同歸應非丹穴

蓋聞北邙之髙魏君不能削谷洛之鬭周王不能攺是以愚公何徳遂荷鍤而移山精衛何禽欲銜石而塞海蓋聞君子無其道則不能有其財忘其貧則不能恥其食是以顏回瓢飲賢慶封之玉杯子思銀佩美虞公之垂棘

蓋聞水之激也實濁其源木之蠧也將拔其根是以延年之家預論掃墓羊舌之族先知滅門

蓋聞磨礪唇吻脂膏齒牙臨風扇毒向影吹沙是以敬而逺之豺有五子吁可畏也鬼有一車

蓋聞虛舟不忤令徳無虞忠信爲琴瑟仁義爲庖廚是以從莊生則萬物自細歸老氏則眾有皆無

蓋聞三闗頓足長城垂翅旣羇旣旅非才非智是以烏江艤檝知無路可歸白鴈抱書定無家可寄【文苑英華】後周文紀卷八

