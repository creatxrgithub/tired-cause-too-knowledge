明文霱

﹝明﹞劉士鏻評選

●目錄

序

舉例

卷之一

序一

卷之二

序二

卷之三

序三

卷之四

序四

卷之五

序五

卷之六

序六

卷之七

序七

卷之八

序八記一

卷之九

記二

卷之十

記三書事題跋

卷之十一

傳一

卷之十二

傳二像贊

卷之十三

碑一

卷之十四

碑二墓志銘一

卷之十五

墓志銘二墓表墓揭行實述

卷之十六

誄辭

祭文

卷之十七

雜文銘

頌贊

卷之十八

論說

解

卷之十九

書一

卷之二十

書二

●明文霱序

凡爲學者之患有二一曰蔽於虛而不知用一曰蔽於古而不知今今夫士抵掌而譚注注能道秦漢之遺事唐宋之逸軐而或不能語當代之故綱紀法制之所繇盛禮樂文物之所以華摻觚家�能騭揚遷孟之髙下■﹝艸滲﹞別應劉之瑕瑜而及叩之國家二百餘年以來搢紳先生道徳足以爲師文章足以垂法者或及不能詳其姓號舉其梗槪若此者豈非所謂蔽於虛而不知用蔽於古而不知今之患乎夫卿云文於唐時雕墻縟於虞代漢之賦頌影寫楚世晉之辭章瞻望魏采今古相閱逓相師祖亦何可偏廢者也予年友羽石氏憫乎若斯之患而欲拔學者之錮習通古今於一揆先是有文致之選以詮品前修而玆﹖﹖復有文霱之舉以提衡當代使吾徒從事於二集之間則亦可以亡乎前此二者之蔽矣然予以爲匯古者恆在於不備而次今者獨苦於不精何也古者世遠年湮沿流失實其間作者相傳一代不過數人一人又不過數首已耳然則名山藏寶石室閟靈淪於斷簡殘編食於魚餘燼迹空畱篇目罕覩成書可�道乎哉故恆在於不備若乃方今文明啟運翰■﹝艸滲﹞充林家探云簽人懷夢筆董韓猶云接踵歐蘇曾未比肩著作盛焉纘述繁矣此固非不備之足慮也而或未免於方域之岐則通都閧市者收而遐陬僻壤者滯或未免於隱顯之判則廟堂鍾呂者錄而澤藪煙霞者遺或甲可乙否而不�予奪者之日異或僉好曹惡而不覺去取者之雷同是故狥名不必兼獲實之功而采譽必致有匿訾之獘蓋耳目以近而移臧否囙情而僞故常呰於不精是二者又學者之大患也而予羽石之於是不然其匯古也則以精而爲備其次今也則不貴備而惟其精何以故夫飫於飲者則思有昆侖觴靑田壺之爲美厭於味者則期有豸﹖只炙搊腴縹膠鴿臛之爲貴飽於谷食者則欲有不周之槄壽木之華招搖之桂以爲珍玆選也誠雕龍之資糧掞辧之粱�豈獨免於前二者之患哉而在古未見不備於今良無不精古語云累眾賢之髙下賢於所累其予羽石之謂矣羽石淹貫博綜才識贍敏雅負當世之志予旣叨同籍而又幸同官署中藏本頗盈差足瀏覽睱則輒相率而簡閱編摩於以揚攉古今景仰先正每覺羽石偉議飄飄令我有千秋之气於是集也亦可以見其大凡焉矣

甲戌孟夏日豫章寅年弟朱徽頓首書

或問余曰文章之事開先難乎抑振後難也應之曰均之難也然後起者爲尢難文章發於人之精神成於時之風气風气結▲商音聿�音遹於此而開於彼精神會於旣往而引於將來故今之所爲後卽後之所先不該不徧或師遠而忽近或是古以非今捨方舟而遙瞻河漢屏笙簧而侈談土缶文之蠹蝕莫甚於玆君子懼焉夫言以載道道無暫廢之時文以宣情情無不用之日盛衰逓至而損益乘之以周公才際時極盛然鬱鬱之文不聞捨夏殷而師渾沌孔子作六經皆以宣明昭代下及諸侯以至黎庶漢事艸創槧如叔孫而綿蕞略采秦儀馬遷述唐虞以來至太初聖言旣絕則取之縱橫押闔諸家豈不慮雅鄭同宮冒是非頗繆之譏然綜其變不得不求其備固未可深責也故論治者法後王而欲知千歲則審今日其間沿革變通苟不欲明之則淩秦軼漢何論魏晉荀欲明之則弱宋文物備徵卽膻徳如元典章而外其間名人偉士之作音𨿽衰颯而旨尙可存設有大雅宏達者上下古今亦必究極於此而後可以知我朝文明誕敷反正起衰之力彼所以失卽此所以得蕩滌廓淸之所以爲創卽重熙累洽之所以爲應靈气所鍾先鴻龐盤郁於文人之心或純忠極孝之所自明或幽貞俠烈之所傾吐或以時平而曠遊物外抒淡泊之微情或以義盛而結契寰中極箴規之格論至於闡微則片石堪摹寓意則碎金如屑蓋非僅爲三百年太平藻繪亦非僅驅駕前代乃所以紹聖學於久湮而弘此將來也今之學者仰維聖明作人之不易力爲考訂修明之學則蹤迹湮滅者猶將搜采況鑿然可據如宋元乎𨿽前代粉餙之言亂世激烈之論亦必存之以志易暴所因況鋪揚抒吐比之於歸昌鳴鶴如昭代乎昔有稱歐陽修者執事之文非孟軻韓愈之文而歐陽子之文也�一文士耳未聞道也何足以當此我朝迅掃之烈尊於神禹而承平之統遠過有周斯當臨觀之際二五利見萬品昭融竊敢揚言累朝之文非周漢以後之文非周漢以前之文而大明之文也猗與那與爲章於天彼奏日下云五色者不亦僅哆創見哉羽石氏題所服誦者曰霱以志卿云瑞靄之爲嘗物也囿蓄祥麟沼育神龜之意也噫劉子之學勤而用博良難矣子非霱也乎哉

後學吳太衝題

選文不易言矣選今人文尢不易以蘭陵之天挺叡哲聚書三萬餘卷盡周秦兩漢魏晉齊梁千百載之奇而商榷於髙齋十學士之心與手所謂詞人才子名溢縹囊梁翰飛文卷盈緗帙尙謂略蕪集英僅得功兼大半我朝時方昭代數未三百臺閣創體繼以歐蘇慕昌黎者不無才短之譏習六朝者未免僻澀之誚淵源秦漢而或麤率弗工祖禰左檀而或才力綿淺有法而窘於變奚盡班史韓柳之奇整麗而不能圓未拋潘陸任庾之棧至若藝苑聲宏刷靑未竟名山寶祕國門無懸則网羅難陽春絕調不葉巴人山水淸音遠踰絲竹則識鑑難死者骨朽勇於唐突夷光生者談交不無刻畫膜母則膽力難近且野狐升座口﹖﹖正法爲無奇碧玉驂乘黜明璫以不韻則砥柱尢難不謂吾友羽石書倉旣富學海尢淵於羣言淆亂之時得折衷一是之妙謂我朝𨿽今二百八十餘載而名賢輩興風气遒上如所稱國初冠輔臺閣源流理學之逃造基藻梲此猶未離宋習若夫雅潔本之東京蒼老源於西漢或反先秦之正而造其玄或泛六朝之瀾而示之委則楚謠漢風魏制晉造巳兼有之昔人有云藍朱成彩錯雜之變無窮宮商爲音靡曼之態不極其我明之謂與卽夫帳祕未盡旁摉耳目所經亦無輕擲象罔未能深探詞場所膾罔敢闕遺至烹魚去乙定無刻死以媚生采腋成裘寧甘黜鄭而存雅比於蘭陵竊謂殆庶其曰文霱亦謂五色未昭只可自怡意耳乃其文致一選久巳楮貴雞林吾友元成遂因鼎揚鍾君之請而與吾師績庵稍裒中駟益以權奇蓋𨿽時數未逾千祀而所稱參秦駕漢鞭箠六代衙隸三唐之彥巳盡入其縹緗𨿽髙齋未及十人而儼然淩徐轢鮑蹴踏肩吾步武孝威之雋皆星聚於一室夫是周巡綿嶠所品皆珍楚望長瀾有收必寶譬竹匏異器並爲入耳之娛黼黻殊章俱充悅目之翫作者之致聊以述明爲者巳勞永貽觀逸羽石之有功於斯道多矣王仲任之言曰士能博覽古今者爲通人方弘正間以博覽彊記名者劉公鈗爲首而金昌劉棨貳焉乃北虜之變內外章疏千萬惟劉文安稱最其爲文髙古變化酷似眉山其學無所不窺皆品騭成誦羽石殆其人乎則夫旦旦光華天瑞五色自有羽石之筆墨淵海在此集𨿽襲霞貫月亦僅魯馬越龍未可謂金玉花葩精神遂爛漫於此也時

崇禎七年七夕社盟弟洪吉臣載之書於天星湖之煙艇

●舉例

一歬古名篇向經論定眀興作者疊主齊盟觸目琳瑯誰兮妍醜故歷來未有選且傳者奇賞帙繁流行未廣家季輯是集以行冀章一代人文之盛不欲耳食者賤同思古也

一文致以致爲宗是選多閎巨之什極深﹖﹖角變頗盡�場而吐納英華鼓吹風雅�彊半以致采入

一家季偕余受經發未燥而好古自命盡搜�父架上之藏且購貸以益之手自纂輯不翅截溫舒之蒲編孫敬之柳也嘉隆以前集不�收近時三數名公或僅淂之郵寄或偶購之肆中品騭甚嚴而耳目未備嗣有續選行世

一升庵有詩抄滄溟有詩選繼之愼山泉盧子眀頋玄言曹能始諸公所刻韻語搜采已盡玆不﹖﹖復載

一是選家季爲政互相揚搉則洪載之龔華茂張石宗也若夫渡河多誤掃葉同煩皆余結夏湖幹與鍾鼎揚所字參而句核者也

西湖劉懌元成氏識

劉簡生書

●明文霱卷之一

武林劉士鏻羽石父評選

序一

◆序一

詹學士文集序

桃花澗修褉詩序

顧謹中詩集序

宋遺民錄序

金小史序

詩集自序

陳少華詩集序

碧梧軒詩序

朱碧潭詩序

淸風樓選義序

竹亭選義序

○詹學士文集序

宋濂

往時湖湘間。材士大夫多以詞賦稱。若江夏詹先生同文其一也。蓋同文襟韻瀟灑。濟以雄博之學。故體物瀏湸。鏗鏗作金石聲。及歸我熙朝。遂以文鳴一時。當勝友如雲酒酣耳熱。有執捲來求者。同文振衣而起。捉筆四顧。文气絪縕。從口鼻間流出。頃刻盈紙。爛爛皆成五采。觀者從旁鼓噪。且謂萬言倚馬可待▲�態湧�

者。將無大相遠。自是有問奇俊士僉曰。同文同文云。予與同文交且久。而同官翰林。初見時甚驚。後屢見之。竊自嘆賦才暗劣。規規方圓中。日蹈古人軌轍。不敢奮迅吐一奇崛語。𨿽見諸簡牘者。近一二千篇。奄奄如無气人。作文固當如是邪。去年之秋。京畿試鄕貢士。今年南宮試天下士。同文皆持文衡。區區亦與聞末議。見同文考五經卷。朗讀數行。輒操瓢書云云。書巳復讀。又書云云。予視之。析理精致。如漢廷老吏議法。是非輕重不可掩。人以文辭稱同文。固未見其衡。气機如同文者。其何可及邪。其何可及邪。韓退之推李杜文章。光焰萬丈。少陵之作。頓剉沈鬱。髙不可攀。深不可探。謫仙之辭。飄飄然遊戲璇霄丹臺以鸞笙而食紫霞。絕去人間塵土。思此無他。精華發爲光耀。連綿交貫。不自知其所止。退之言當不誣。同文之能致是者。豈無其故哉。然予聞太史公周覽名山川。故作史記。燁燁有奇气。同文他日西還。予相將隨泛洞庭。浮沅湘。登大別九嶷之山。吸風吐云。一洗胸中穢濁。使虛極生明。明極光發。然後揮毫以尾同文之▲�精而�磔裂而出是文章快境

後。萃靈鳳之彩毛。擷天葩之奇馨。或者當有可觀。同文果以爲何如邪。同文以文集授予序。神思搖蕩。急展牘書之。愳其淩空飛去。是爲序。

【髙音亮節壯采鴻文以此黼黻謀猷足覘昌明之運】

○桃花澗修褉詩序

宋濂

浦江縣東行二十六里。有峯聳然而蔥蒨者。玄麓山也。山之西桃花澗。水出焉。乃至正丙申三月上巳。鄭君彥眞將修褉事於澗濱。且窮泉石之勝。前一夕宿諸賢士大夫。厥明日旣出。相帥向比行。以壺觴隨。約二里所。始得澗流。遂沿澗而入。水蝕道幾盡。肩不得比。先後絫絫如貫魚。又三里所。夾岸皆桃花。山寒花開遲。及是始繁。傍多髯松。入天如靑雲。忽見鮮葩點濕翠間。焰焰欲燃可玩。又三十步。詭石人立。髙可十尺餘。面正平可坐而簫曰鳳簫臺。下有小泓。泓上石壇。廣尋丈可釣。聞大雪下時。四圍皆璚樹瑤林。益淸絕。曰釣雪磯。西垂蒼壁。俯瞰臺磯間。女蘿與陵苕轇轕之。赤紛綠駭曰翠霞屏。又六七步。奇石怒出。下臨小﹝窪﹞﹝音窪﹞。泉冽甚。宜飲鶴曰飲鶴川。自川導水爲蛇行勢。前出石壇下。鏘鏘作環佩鳴。客有善琴者。不樂泉聲之獨淸。鼓琴與之爭。琴聲與泉聲相和。絕可聽。又五六步。水左右屈盤。始南逝。曰五折泉。又四十步。從山趾斗折入澗底。水匯爲潭。潭左列石爲坐。如半月。其上危嵓墻峙。飛泉中瀉。遇石角激之。泉怒躍起二三尺。細沫散潭中。點點成暈。眞若飛雨之驟至。仰見靑天鏡淨。始悟爲泉曰飛雨洞。洞傍皆山。峭石冠其顚。遠敻幽邃。宜仙人居。曰蘂珠嵓。遙望見之。痼登陟之勞。無往者。還至石壇上。各敷鞇席。夾水而坐。呼童拾斷樵。取壺中酒溫之。實﹝髹﹞﹝音竹漆器﹞觴中。觴有舟。隨彼沈浮。雁行下。梢前有中斷者。有屬聯者。方次第取。時輕飆東來。觴盤旋不進。甚至逆流而上。若相獻酬狀。酒三行。年最髙者。命列觚翰。人皆賦詩二首。卽有不成。罰酒三巨觥。眾欣然如約。或閉目潛思。或拄頰上視霄漢。或與連席者耳語不休。或運筆如風雨。且書且歌。或按紙伏崖石下。欲寫復止。或句有未當。搔首蹙額向人。或口吻作秋虫吟。或羣聚蘭坡奪觚爭先。或持捲授鄰坐者觀。曲肱看云而臥。皆一一可畵。巳而詩盡成。杯行無算。迨罷歸。日巳在靑松下。又明日。鄭君以玆遊良驩。集所賦詩而屬濂以序。濂按韓詩內傳三月上巳桃花水下之時。鄭之舊俗。於溱洧兩水之上。招魂續魄。執蘭艸以祓除不祥。今去之二千載。𨿽▲曲盡�文之態

時異地殊。而桃花流水。則今猶昔也。其遠裔能合賢士大夫以修褉事。豈或遺風尙有未泯者哉。𨿽然無以是爲也。爲吾黨�。當追浴沂之風徽。法舞雩之詠嘆。庶幾情與境適。樂與道俱。而無愧於孔氏之徒。無愧於孔子之徒。然後無愧於七尺之軀矣。可不勗哉。濂旣爲序其遊歷之勝。而復申以規箴如此。他若晉人蘭亭之集。多尙淸虛。亦無取焉。鄭君名鉉。彥眞字也。

【每怪羲之作序無端悲嘆此髙會不減蘭亭文特淸艷雋爽】

○顧謹中詩集序

解縉

臣縉少侍太祖髙皇帝。蚤暮載筆墨楮以�。聖情尢喜爲詩歌。睿思英發。神文勃興。雷轟電逐。頃刻玅造玉音。沛然數千百言。一息無滯。臣縉輒艸書連幅。筆不及停。點畫上進。﹝財﹞﹝仝�﹞點定數詠而巳。或不易一字。故常喜誦古人鏗鍧炳朗之作。尢惡咿喑■﹝齒蜀﹞齪鄙陋。以爲衰世之爲不足觀。而天下之士爲詩者。鮮能得意焉。有詩僧宗泐者。常進所精思而刻苦以爲得意之作百餘篇。皇上一覽。不竟日盡和其韻。雄深闊▲財仝才

偉。下視泐詩大明之於爝火也。蓋如泐者。尢不足以當聖意。聖賢度量。相懸固如是耶。近奉內廷。獲覩先皇所禦書籍。見其題曰。顧錄詩集二篇。蓋先皇所嘗置諸其左右。深有得於聖情者也。臣縉亟取而讀之。見其有髙一世之懷。而謂人莫巳知。洞萬古之志。而謂聖人可及。謂麒麟鳳凰可馴狎。而九天可安行。帝所可趨而進也。謂億千百爲須臾。而日月可撫弄。星辰可擠擲也。謂風雲可噓吸。雷電可奔走。造化鬼神可叱吒而使令也。其所以自持者。蓋將與天地久存。而列聖其徒也。此所以上合髙皇帝喜其詩不置。而天下之知者。以爲雲行水流。與物無競。而不知者。以爲狂爲愚也。然皆不足以知之。惟髙皇帝知之。臣縉知之於今。而後世復有知之。而將嘆其不可得而見矣。錄字謹中。松江人。初以太學生典太常簿。髙皇帝郊祀有執事之榮。後有才名。數爲人所排毀。髙皇帝憐而保全之。予素見其詩所進上也。今擢爲蜀王府教授。予素相知而不相識也。時年五十餘矣。一見如平生觀。傾情論詩。且以其集示予。因序其意如上云。

【詩教衰颯使曹瞞父子獨霸騷壇有識所嘆我�髙皇帝以再辟乾坤之手主持風雅賡和作興宜��其人文蔚起奕世沐菁莪之育也】

○宋遺民錄序

程敏政

予嘗讀宋王鼎翁謝臯羽唐玉潛三子者之事而悲之且名不載於史而其平生著述兵燹以來又多淪喪獨倡和稱述之間見於諸家別集中者猶可考也齋居之暇因﹝裒﹞﹝聚也﹞輯以傳而附以其一時意气相與之人爲十二卷題曰宋遺民錄序而藏之曰嗚呼甚哉宋待士之厚而獲士之報如此也江南北矣。帝子臣矣。勤王捍難之卿相擄且死矣。而三子者。皆布衣爲文丞相客。初未始都髙爵享厚祿也。乃獨拳拳思宋▲諸侯封邑曰都又美也

之不置。或欲死其主於方生以成其名。或欲生其主於旣死以暴其志。或欲存其廟食於旣亡。續其王气於巳斷。以求盡此心而不負其主。天理民彜藉之以不冺焉。夫然後知宋貽謀之善而士厚報之可以爲有天下國家者鑑矣吾嘗見前代亡國之君暴虐備至其臣有駢首就戮甘九死而不悔初未始系於國之貽謀焉者誠以君臣之義。截然有定。而秉彜好徳之良心。不容巳也。然亦有以其綱常之身與其君父之國委而與人以偸生苟活幸富貴於一時且自以爲得計者𨿽本諸其人之知愚賢不肖而國之眙謀亦容有未盡耳此秦隋之君一經敗亂卽如潰瓜不可復救而靖康之末忠臣義士死者接踵又相與維持立國至��五千年之久國亡主執而猶有如文丞相者挺然以其网常之身百折不屈就死如歸以明大義於天下後世而三子者之志於是誠可悲矣至今言者每以其名不載史爲恨然予嘗竊觀三子者之事而得其心矣方其運去物攺之後。彷徨徙倚於殘山剩水間。孤憤激烈。悲鳴長號。若無所容其身▲可以起�

者。苟可容身。就白刄以不辭。環而視之。非不自知其身。滄海之一栗也。而綱常系焉。故寧爲管寧陶潛之貧賤而不悔者。誠有見夫天理民彜之不可冺也然迹其平生則亦將求以不負此心而巳豈必人之巳知也哉而其志則巳光耀﹝硑﹞﹝仝砰﹞﹝鍧﹞﹝轟﹞於靑天皎日之下。𨿽歷萬世光景常新。不與海桑而俱化矣。固非若世之淺丈夫建尺寸之功。必待銘之鼎彜。刻之琬琰。而後名可永也。繇是觀之夫三子者豈以史之載不載爲加損者哉區區孤陋每摭拾其殘編斷簡而伏讀之▲砰石聲鍧鐘鼓聲

其言勁如風霆煒如日星而黍離麥秀之感溢於言意之表殊使人不能終篇固巳毛髮上指涕泗交頤如見其人於九京凜有生气欲從之遊而不可得也矧夫一時相與者。又皆慷慨悲歌之士。或倡和焉。或稱述焉。皆足以起人心之忠義。振末世之委靡。百代之下讀其文。想其人。將必有任天理民彜之責於一身。而與之冥契神交千百代之上者矣。然則有天下國家者可不鑑於此哉。編之末復附以元主爲宋裔之說一本諸故老之傳聞參之史傳之登載卓卓乎可以信後世而無疑蓋又將以慰夫三子者不忘宋之心於地下而宋貽謀之善之報亦於是乎見矣

【黍離之歌痛矣然以灑故國之涕則深以雪宗臣之恨猶淺也三人固皆布衣而裴徊墳激號�無聊爲師乎爲君乎較之斬衣以報國士者更異矣文中闡攄透快堪興百世之風】

○金小史序

楊循吉

女直東夷之至微者也乘契丹氏亂倔起海隅不一年遂有遼半宋之弗謀而與之連也天祚衰而二帝亦不免焉於是犬羊之徒腥污中國僞楚假齊繼爲子皇帝趙氏百年故疆蠹去十五九朝寬仁之恩一旦蕩矣天下之大變生民之至痛孰甚於此也建炎天子奮起歸徳中原咸有古社復還之望而姦檜沮成諸將敗气一飛死始眞棄半壁天下退居臨安僅僅爲一附庸或曰非特檜意也道君歸淵聖返而無所位置焉誠若是也宋實自壞罪豈獨在金歟自是厥後虜勢日盛南渡君臣甘心北面於吳乞買輩君之父之伯之叔之猶未厭也逆亮窺江禍及其躬而後巳焉當時士大夫。號爲橫經講道者何限。然目視君父歲捐數十萬。以拜跪事人如無也。其亦何顏於罪人耶。君子以爲有一管夷吾。遂足以興齊。宋誠有人豈至於是。然則終宋之世。不可謂非談儒者誤之也。賴天之鑑禍流毒不爽亶景亮三酋以次授命於其下如殺狗豕然無惜者而蔡城之焚墮宋目中百年之讎始爲人心一快。然而禮樂衣冠。爲其竊據多矣。亦何足以贖之乎。由今觀之猶能使談者气塞。則在當時宜何如也。或曰階厲自貫不然夷狄惟戰則遁耳是𨿽無貫亦至也奚獨罪其階厲哉檜和則罪貫與仇會戰則罪惟拱手而談者無罪則宋之不振宜矣自古夷狄安識禮義。所畏者戰耳。今日曰儲糧。明日曰練兵持重一語特爲宋家之障蔽至於壞盡社稷而不知也豈不痛哉。然則金之得成其虐者。人也。非天也。循吉伏覽往迹而輒悲之以爲金所關中▲痛快之論風霜之筆

國事至大竊因故史浩繁弗便觀於是摘其興滅之大故旁采他錄屬而書之綿歷千載始克成命曰金小史削其名號章政弗書斥僞而惡其竊也惟涉宋者𨿽細不棄史固爲國作乎嗚呼由當時觀之。則完顏氏帝也。盟主也。國也。由後世觀之。則夷狄也。禽獸也。大盜賊也。故循吉之爲此書也。所以甚金之惡而發之憤也。非爲金作也。

【欲使拱手而譚者與檜貫同弄剙論不磨而文復峭直淸堅】

○詩集自序

李夢陽

李子曰曹縣蓋有王叔武云其言曰夫詩者天地自然之音也。今途咢而巷謳。勞呻而康。吟一唱而羣和者。其眞也。斯之謂風也。孔子曰禮失而求之野。今眞詩乃在民間。而文人學子顧往往爲韻言謂之詩。夫孟子謂詩亡然後春秋作者雅也。而風者亦遂棄而不采。不列之樂官。悲夫。李子曰嗟異哉有是乎予嘗聆民間音矣其曲胡。其思淫。其聲哀。其調靡靡。是金元之樂也。奚其眞。王子曰眞者音之發而情之原也古者國異風卽其俗成聲今之俗旣歷胡乃其曲烏得而不胡也故眞者音之發而情之原也。非雅俗之辧也。且子之聆之也亦其譜而聲者也。不有卒然而謠。勃然而訛者乎。莫知所從來而長短疾徐無復諧焉。斯誰使之也。李子聞之矍然而興曰大哉漢以來。蓋不復聞此矣。王子曰詩有六義。比興要焉。夫文人學子。比興寡而直率多。何也。出於情寡而工於詞多也夫途巷蠢蠢之也。固無文也。乃其謳也。咢也。呻也。吟也。行呫而坐歌。食咄而寤嗟。此唱而彼和。無不有比焉興焉。無非其情焉。斯足以觀義矣。故曰詩者天地自然之音也。李子曰𨿽然子之論者風耳夫雅頌不出文人學子手乎王子曰是音也不見於世久矣𨿽有作者微矣李子於是憮然失巳灑然醒也於是廢唐近體諸篇而爲李杜歌行王子曰斯馳騁之技也李子於是爲六朝詩王子曰斯綺麗之餘也於是詩爲魏晉曰比辭而屬義斯爲有意於是爲賦騷曰異其意而襲其言斯謂有蹊於是爲琴操古歌詩曰似矣然糟粕也於是爲四言入風出雅曰近之矣。然無所用之矣。子其休矣。李子聞之闇然無以難也自錄其詩藏篋笥中今二十年矣乃有刻而布者李子聞之懼且慚曰余之詩非眞也王子所謂文人學子韻言耳出之情寡而工之詞多者也然又弘治正徳間詩耳故自題曰弘徳集每自欲攺之以求其眞然今老矣曾子曰時有所弗及學之謂哉是集也凡三十三卷賦三卷三十五篇四五言古體一十二卷四百七十篇七言歌行五卷二百一十篇五言律五卷四百六十二篇七言律四卷三百八十三篇七言絕句二卷三百二十七篇五言絕句並六言雜言一卷一百二十篇凡一千八百七篇

【要渺之言蒼澹之致陋彼雕虫離儔獨往】

○陳少華詩集序

王愼中

由漢而下爲詩者多矣其人大抵陵誇恣傲睥睨倨虛挾能盛气遌眾物而犯一世或放浪談譎剽輕不根喜自疊肆脫去繩朿而爲慢侮世皆可狎而於人無足嚴其憂愁陿迫懣憤無聊天地若無所容而人不可與偶好爲不平誚刺多怨而善悲故能設奇托怪。鉤深抉隱。窮四時之變。而引萬物之類。作爲語言。以道人情之所欲寫而不能本有而不得以巳者其詩之工。往往極其至焉。𨿽其詩之工。然亦以傲虐慢▲曲盡詩人之鋒气翔態

悔。怨悲誚刺。負世之累。有其材者固不免有其病歟。余少而喜爲詩以爲文之窮情極變引物連類指近而寓遠陳顯而寄微足以感人動物詠其所志者莫善於詩其好之甚專治之甚勤自顧其睢盱齷齪謹繩墨而蹈規矩於詩人之病不一似之宜其不能工也人各有所受。不能相襲。勉而爲之。卑气駑質。閒心緩性。震棹而排擊之。非其所習。終不似也。故亦卒莫能工之。乃吾讀陳少華君之詩心有異焉君簡重修潔禔肅寬穆步趨衣冠頎然成徳君子也於人無所不愛敬發慮出政以臨其民尢恐傷之有仁人之風於詩人之病非惟不似之乃薄不爲也其詩之工蓋余所爲窮情極變引物連類善言其志而足以感人動物者也如余之愚。苟無其病。則於爲詩不能副其勤。而足其所好。猶復貪暴彊勉。幾幸似之。終以不習而自止。非能薄不爲也。余誠愚不足論然觀昔之爲詩者皆雄偉恢閎絕倫特出之材猶不免有其病而僅能名其詩以見於世陳君獨兩得之豈非難哉余旣盡讀陳君之詩因論而序之以志吾愧且使學者知世之爲詩者固有無其病而成其材如陳君者。

【重巖復嶺煙雲相宕】

○碧梧軒詩序

王愼中

不得志於時而寄於詩以宣其怨忿而道其不平之思蓋多有其人矣所謂不得志者豈以貧賤之故也材不足以用於世而沮於貧賤宜也又何怨焉材足以用於世貧且賤焉其怨也宜也言之所寄出於不平煙雲水石虫魚鳥獸艸木之見者皆可怒之物寫而爲詩皆不樂之旨是其人於中𨿽未宏而亦其情之所不免與。淮府儀賓上海李君士達蓋士之不得志者予從其子博士榕得請其詩讀之所謂碧梧軒▲只爲不入仕無所用才寫得玲玲瓏瓏點晴手也

集者也君於詩獨沖融寬暇而有和平之想豈其狎於王門之富貴。漸染華靡。玩習宴偸。忘其所欲用於世者。而魁傑崛宕之气。揉磨鑠革。至此化盡。無所復存其怨耶。將其安於時之不可冀。命之無所復爲。放其志於事物之外。以自釋。而平其心也。不得志於世者於有可冀之中猶萬有一焉終不以爲不可復爲掇其冀之之心而渙然以釋也今之婚於宗室之屬者則絕其入仕之途而欲有爲於世者非入仕則無所用其才君所遇旣若此𨿽欲不放焉以自釋又可得乎不得志而貧且賤焉。其迹足以自髙。隱約枯槁偃蹇以見奇。齟齬忤觸。而泄越其芒角。其怨宜未甚今見謂不得志。而亦爲名寵命數之所羈絡。入與庸庸者伍。而出無以自別於系奢附倚者之徒其爲鬱鬱而不可以居殆有甚於貧且賤焉之所處君亦何以自釋而能平也嗟乎今之托婚於宗室之家者相誤以佚樂競爲綺艷膴腆而患於不足狗馬子女之養畢給而喜焉君獨深沈寂寞。畜其气。苦其思。以托於煙雲水石虫魚鳥獸艸木之間。極其陶冶雕鏤之力。與寒士爭其尺寸。如恐不及。是其心必大有所不適於富貴之養。憤懣郁積。決焉而肆於此也。孰謂君之心果能渙然以平而其詩詞𨿽不怒蓋其怨之所存者尢深矣。予旣觀其詩卒編因序以發之而以授博士君以醇學篤行爲鄕國善士而困於有司竟以一經教授尢所謂不得志者其天性獨至得吾之文必將泫然出涕不能自勝以爲知其父之志者莫予若也讀碧梧軒詩者觀於吾文庶有以得李氏父子云

【晴巒出云姿態橫逸而一瞬萬變極如布如牛如車如馬之幻】

○朱碧潭詩序

王愼中

詩人朱碧潭君汶以名家子少從父薄遊往來荊湖豫章泛洞庭彭蠡九江之間衝簸波濤以爲壯也登匡廬山遊赤壁覽古名賢棲遁嘯詠之迹有發其志遂學爲詩耽酒自放當其酣嬉顚倒笑呼歡適以詩爲嬉顧謂人莫能知我人亦皆易之無以爲意者其詩不行於時屋壁戶牖題墨皆滿塗污淋漓以詫家人婦子而巳貧不自謀家人誚之曰何物可憎徒�墻戶曾不可食其爲畫餅耶取筆硯投擲之欲以�君冀他有所爲君不爲怒亦不變也一日郡守出教訪所謂朱詩人碧潭者吏人持教諠問市中莫識爲誰久乃知其爲君也吏人至門彊君入謁君衣褐衣窄褒而長裾闊步趨府守下與爲禮君無所不敢當長揖上坐君所居西郊僻處田坳林麓之交終日無人迹守獨出訪之老亭數椽欹傾植竹撐柱坐守其下突煙晝濕旋拾櫧葉煨火燒筍煮茗以飲守皂隸忍饑詬罵門外君若不聞於是朱詩人之名嘩於郡中其詩稍稍傳於人口然坐以匹夫交邦君指目者▲有詩意有畫意

眾訕疾蠭起而守所以禮君如彼其降又不爲能詩故守父故與君之父有道路之雅以講好而報舊徳耳君詩𨿽由此聞於人人猶不知重其詩覆用爲謗嗚呼可謂窮矣凡世之有好於物者。必有深中其欲而大愜於心。其求之而得。得之而樂。𨿽生死不能易。而豈有所計於外。詩之不足賈於時以售資而取寵。君誠知之矣。苦爲閉關吟諷凍餓衰沮而不厭其好在此也。人之不知重其詩烏足以撓其气而變其所業哉君嘗謁予懷詩數十首爲贄色卑而詞欵大指▲何其淺也

自喜所長不病人之不知而惟欲得予一言以爲信也豈其刻腸鏤肺酷於所嗜𨿽無所計於外而猶不能忘意於區區之名耶嗟乎此固君之所以爲好也君旣死予故特序其詩而行之庶以不孤其意豈以予文爲足以重君之詩於身後哉

【其骨嵚崎其風肆好】

○淸風樓選義序

胡維霖

余幼讀弇州集。與於鱗先生登郡城樓詩。有天風嶽色之句。巳欣然神往。迨癸亥守邢與同寅登樓懷古。而三寅兄皆與歷下同裏。嫻於古文辭。因得以聞所未聞。每嘆今之天風嶽色。亦猶昔之天風嶽色也。生韻猶在人耳。生趣猶在人目也。無古文。無今文。皆是物也夫文必傳記之爲古而制義之爲今乎哉代聖賢之口以寫聖賢之心原是古文而傳今人記今事原是今文諸生過而問業者翩翩焉。羣集於國士書▲托體秀逸讀書眼

院。不能無疑於古今之說。因與細論文生於情。昔張�學艸書。觀公孫大娘舞劍而悟。諸士將爲文乎。將�情乎。而不聞之天風吹大陸乎。聖賢生韻鏗然在你耳乎。而不見之嶽色滿邢州乎。聖賢生趣蒼然在你目乎。凡才情視其所生。生於僻陋。神气旣怯。耳目復慳。從來趙地爲豪俠鍾靈之所邢州枕太行而帶漳﹖﹖釜諸士取精盜气於天地也多矣鵲山百泉幽奇神怪皆以供濯練神明之具而郵亭陌道裘馬弓劍冠蓋旌旗之所絡繹是不惟可助禪心兼可壯俠骨▲著此一��峯�爵回雄偉奪目

近日文體卑弱。半壞於坊刻充棟。蓋人少而慧。迷之以十部時文而慧心塞。何也。一食其塵。不可復鮮。文體浮薄。所患在舉止嫵媚。蓋天性渾沌。鑿之以百千獧巧而渾沌死。何也。一醉其醨。不可復醒而厭文勝者曰以正救奇是猶以湯消積以酒觧酲孰若消之以淸茗而觧之以淸泉諸士遠於坊刻。故靈心洞脫。直能言其胸中所欲言。而一切輕佻軋茁之習气。泊然無有。蓋彬彬質有其文。余甚愛之。屢進諸士試以理題。時時與論情。兼論法。情固巳備言之。法則有擒法。有代法。有賓法。有轉法。有斡法。有翻法。有脫法。古文今文。不出此法門。想你聞之你鄕先輩熟矣。余不過再一提撕。諸士不覺靈心飛動。期於情法之間。調之如意。三寅兄批閱指點之下。令光怪者。純常者。各有以見其長如大行之飛電隱虹灑云落漢不可迫視亦如大行之急脈緩受緩脈急受中有條理可與論性命之微天人之際矣欲題以國士書院課業。三寅兄哂曰。夫士也望之爲天下士。而國士云乎。豫讓亦何足多焉。不佞因思諸生之文。不爲厲風。不爲飄▲環引合節眞大家眞作�

風。唱於唱喁。眞能爲淸風。夫物惟淸則貴。風惟淸則髙。登淸風樓。觀邢州人文。其欣然者。勝讀王李二作。遂題之曰淸風樓選義詩首國風由風而雅而頌以葉明良之歌是在諸士

【劉彥和文心雕龍極情法之勝而其獘也或多蘩會爲未足達指傾聽矣惟王華川文訓一篇與此並堪垂久】

▲引詩�諷�然有體

○竹亭選義序

胡維霖

余自舞象時。輒喜吳文。不意取中遊泮宗師。與春秋兩房師。俱出三吳諸知友僉相詫以爲文固有神交哉乙丑奉

命備兵武林。署內有竹亭擢擢當軒靑靑拂砌因嘆竹裏了公事何減西湖適諸生有以文爲贄者。暇時縱筆點定。今夏代庖嘉禾苕霅間。得觀兩郡課業。心竊愛之。並攜竹林淸賞。前後批點積幾四百餘首。因散步竹亭而歌曰。彼蒼筤兮。聊將儀鳳質。蹔與俗人▲不減古�風味

諧。彼玉筍兮。心貞蚤見賞。籜小未成竽。是不可不付之剞劂。使天下喜讀吳文者。以持劵於異日。乃諸生猶有進而請者。余曰自隆萬來。制義之遁也五。始遁之周秦者。未幾遁之諸子。又未幾遁之玄釋。遁之宋元。遁之稗官小說。人巧極矣。盍轉而觀諸天文。天有元神元气。絪縕於太空。然後有日月五星。燦布而昭灼日行一歲一周天月行一月一周天此非文之緩脈急脈乎木火土金水順行而四餘矯然逆行此非文之翻法倒法乎四正爲之提綱復以獅子官爲樞▲驗文於天

論甚有本紐此非文之眼目與關鍵乎人得五行之淸者謂之文。得五行之厚者亦謂之文。何也。人有人之神焉。有人之精焉。气焉。骨肉色焉。舉天地間飛者躍者。無情之花木。有韻之古玩。皆可以濯練其虛明。而滋補其精液。況向之所謂五遁。有一不供其吐納也哉。士能通今愽古以大其才。未必能淡泊寧靜以調其情。果爾蕭條髙寄。以通天下之故。猶之神也有廓然者矣。猶之精气也有充然者矣。猶之骨肉色也有�然睟然者矣。其斯以爲人之文。而非周秦宋元之文也乎。是集也。天人俱到者。發大云之五色。天人得半者。懸少微之一星。於以效用其東箭耶。鳳羽耶。龍笛耶。諸生逡巡而退余復滿酌於竹亭而歌曰貞幹拂牗兮分龍影翠葉臨池兮待鳳翔儻有問奇於吳山者其問奇於竹亭選義可也是爲序。

【古人作文先有一段淋漓曠達之槪具於胸中然後托之毫素間涵泳而出所以騰湧一時傳載後籍何者其情勝也若此文只是情勝】

▲聲韻俱靈

明文霱卷之一

●明文霱卷之二

武林劉士鏻羽石父評選

序二

◆序二

遊甕山詩序

山海經後序

六書索隱序

按察李公永慕錄序

甘泉陸氏藏書目錄序

武舉錄後序

順天府鄕試錄序

畵史序

刻韓非子序

武舉錄後序

古今法書苑序

戚將軍紀效新書序

重刻呂氏春秋序

胡元瑞綠蘿館詩集序

尺牘淸裁序

宗子相集序

檢齋遺稿序

王明佐泰岱集序

何大復集序

○遊甕山詩序

倪嶽

漢志祓除晉敍修禊故同年諸君子有上巳之會成化戊子三月己巳會適主於余故以先一日戊辰有甕山之遊山在都城西三十里淸涼玉泉��西湖當其前金山拱其後山下有寺曰圓靜寺後絕壁千�石磴鱗次而上寺僧淳之晶庵在焉然玩無嘉卉異石而惟松竹之幽飾無丹添綺麗而惟土堊之朴而又延以崇臺繚以危檻可登而眺或近或遠於以東望都城則宮殿參差雲霞蒼蒼雞犬相聞煙火茫茫煥乎若是其廣也西望諸山則崖峭巖窟隱如芙蓉泉流波沈來如白虹渺乎若是其曠也至是茂樹回環幽蔭蓊蔚坳窪渟瀠百川所蓄窅乎若是其深者又臨瞰乎西湖者矣故夫有事於遊者沿城隍逾髙涼緣長堤歷崇岡窮玆山而止攀援而登箕踞而觀於是雲開日晴。川流山擁。艸木之蕃。鳥獸之動。回巧獻技。若迎若送者。則有不必窮深極幽。而西山之

奇。一覽俱足者矣。然後知是山之特出殆冠乎西湖之上。而余之遊於此者亦巳三矣是日退朝出阜成門行廿里許遂抵湖堤俛入林麓回遶而西湖波粳田映帶左右水風時來塵意俱散又數里復轉而北山木蔓絡欝然而靑苔徑逶迆坦然而平石梁可涉潺潺水聲此則所謂圓靜者矣乃相與下馬攝衣而行求晶庵而登焉至則僮僕俱在稍具�酌汲泉瀹茗巳乃就坐淸吟笑歌忘驅馳之勞引觴軒眉盡遊觀之樂風林暮色雅興未巳促駕而歸陶然忘醉

【寫景敍懷如遊絲春霏時堪顧盻】

○山海經後序

楊愼

左傳曰昔夏氏之方有徳也遠方圖物貢金九牧鑄鼎象物物物而爲之備使民知神姦入山林不逢不若魑魅魍魎莫能逢之此山海經之所繇始也神禹旣錫玄圭以成水功遂受舜禪以家天下於是乎收尢牧之金以鑄鼎鼎之象。則取遠方之圖。山之奇。水之奇。艸之奇。木之奇。禽之奇。獸之奇。說其形。著其生。�其性。分其類。其神奇殊匯。駭世驚聽者。或見或聞。或恆有或時有。或不必有。皆一一書焉。蓋其經而可守者具在禹貢奇而不法者則備在九鼎九鼎旣成以觀萬國同彼象而魏之日使耳而目之脫輶軒之使重譯之貢續有呈焉固以爲恆而不怪矣此聖王明民牗俗之意也夏后氏之世𨿽曰尙忠而文反過於成周太史終古藏古今之圖。至桀焚黃圖終古乃抱之以歸殷。又史官孔甲於黃帝姚姒盤盂之銘。皆緝之以爲書。則九鼎之圖其傳固出於終古孔甲之流也謂之曰山海圖其文則謂之山海經至秦而九鼎亡獨圖與經存晉陶潛詩流觀山海圖阮氏七錄有張僧繇山海圖可證巳今則經存而圖亡後人因其義例而推廣之益以秦漢郡縣地名故讀者疑信相半信者直以爲禹益所著旣迷其元而疑者遂斥爲後人贗作詭譔抑亦軋矣漢劉歆七略所上其文古矣。晉郭璞注釋所序其說奇矣。此書之傳二子之功與。但其著作之源後學或忽故著其說附之筴尾

【淸神茂骨古意盎然】

○六書索隱序

楊愼

愼自著學之年巳嗜六書之藝枕籍說文以爲折衷迨今四十餘年矣其遠求近取旁搜曲證說文而上則有大禹岣嶁之碑。周宣岐陽之皷。呂氏考古圖。宣和博古圖。郭忠恕汗簡。薛尙功鼎韻。古文也說文而下。則呂忱字林。顧野王玉篇。陸法言集韻。唐玄度九經字樣。張參五經文字。徐鉉系傅。林罕小說。張有復古編。黃公紹韻會。鄭樵周伯溫楊桓戴侗趙古則於六書皆有論著。悉翻討之又嘗受業西涯李文正公友太原喬公布太永嘉林生應龍亦以斯藝相取。文正公少愛周伯溫篆形之美茂肆筆斆之晚乃覺其解詁多背說文有誤後學欲釐正之而未暇也太原公嘗集諸家之篆以韻分之而無所升汰林生亦著通雅逸古編博矣而無所裁定謫居多暇乃取說文所遺諸家所長師友所聞心思所得匯梓成編以古文籀爲主若小篆則舊籍巳著予得而略也若形之同解之復而不刪者必有刊補也書成名之曰六書索隱以韻收者俾易翻耳遂申前說序而系之曰伏羲觀圖畫卦。文字生焉。虞舜依律和聲。音韻出焉。神皇聖帝君師萬�垂此二教至周公出。文則制乃書。詩則訓六義。郁乎備矣。古之名儒大賢。降而騷人墨客。未有不通此者也。秦之吏人猶能誦爰歷滂喜漢世童子無不通急就凡將至後漢許叔仲著說文十四篇五百四十部本蒼頡之篇九千三百五十三字。則秦篆之全其所載古文三百九十六籀文一百四十五。軒周之迹猶有存者。重文或體六百二十二則上有孔子說楚莊王說韓非說左氏說。下有淮南王說司馬相如說董仲舒說衛宏說揚雄說京房說劉歆說杜林說賈逵說桑欽傳毅說官溥說譚長說王育說尹彤說張林說黃顥說周盛說逯安說歐陽僑說寧嚴說爰禮說徐巡說莊都說咸宗古人不雜臆見。可謂有功小學矣。自程元岑之隸。史遊之艸。鍾繇之行楷出。而字日訛梁大同中顧野王著玉篇凡二萬二千七百七十九字。以小楷書寫籀古十訛其九巳自可憾。唐上元中南國一妄處士孫彊。又增加俗字。如竹尙少爲筍。升髙山爲杪此乃兒童之見俳優之嬉何足以污竹素也其間名爲此字學者若李陽永則戾古誑俗陸徳明則從俗訛音吾無取焉。宋則郭忠恕之雅楊桓之博張有之精吳才老通其音讀黃公紹沂其源委若鄭樵則師心妄駁戴侗則肆手影撰又字學之不幸也元猶有熊朋來趙古則窺班得■﹝棨﹐月代木﹞。擷英尋實。何物周伯溫者聞見旣陋。經術不通。類撼樹之蜉蝣似篆沙之蝸蚓字學之重不幸。又十倍於戴與鄭矣。今日此學景廢響絕談性命者不過剿程朱之■﹝艸灑﹞魄工文辭者止於拾史漢之贅牙示以形聲孳乳。質以蒼雅林統反不若秦時刀筆之吏漢代奇觚之童而何以望古人之宮墻哉愼爲此感欲以古文籀書爲祖許氏說文爲宗而諸家之說之長分注其下以衰老之年精力不逮且圖籍散失編閱不能乃拔其精華存其要領以爲此卷深於六書者試欽玩之知其會同發揮乎古人而非雷同剿說於諸家矣所收之字幸勿厭其少可以成文家象砭俗復古矣所注之義幸勿厭其繁可以詁經正史訂子匯集矣或覽之曰是則藝矣其如道何答之曰藝卽道也夫子之性道不離乎文章子貢未之合一耳。司馬子長愈益昧此。作孔子世家乃曰晚而喜易。韋編三絕。其以孔子爲揚子云。以易爲太玄。而詩書春秋爲甘泉四賦邪。子云若悟此。則藏心美根。豈出於雕虫篆刻。何必悔其少作乎。必以玄爲極致。而識字爲非。則吾夫子從心之年亦何嘗屏撤詩書焚棄春秋而後爲不踰矩哉。書成並識此於卷首吾黨有喜髙論而厭下學者聆予斯言其必喙咈而心兪矣夫

【華愽典核不愧作者】

○按察李公永慕錄序

李攀龍

公生十一年而太孺人卒踰二年而贈中書君卒卒後若干年而公舉進士授中書舍人攺監察禦史擢今官矣猶日儳焉如贈太孺人者之有所欲之而未能卽命也人情十三故父母則猶若始免於懷𨿽猶若始免於懷而視成人爲巳近精气鼓舞不可適以變著於愛斯愛著於悲斯悲矣𦇤褓而狎膝下曰父母是常一旦自顧苴如顧其父母宰如顧其榱棟幾筵宴如也顧之終鮮兄弟無以圖先徳而語世美顧之今不可爲而前不可知也其事異矣喘息之所不至而瞻依至焉瞻依之所不至而感通至焉以喘息則向絕以瞻依則形絕以感通則勢絕其類異矣。非復𦇤褓而狎膝下。曰父母是常者。此精气鼓舞而適變之始。公所繇一著於悲而情不能以時遷者也。是故終日言不遺巳之憂以憂父母終日行不遺巳之患以患父母則顧而言則顧而行矣公往按山東河南時僾然如父母見乎其位者思得賢也朝而必有薦疏愾然如聞父母之聲者思得冤也朝而必有白狀。所罷監司太守某以下若干人所奏逮論殺某若於人無不踟躕躑躅若卽命於父母者顧之諦於生也。顧之諦於生致顧之斯生矣是無是形而托儼然於堂上者是不需菽水而朝夕承歡者也夫精气善一。著於悲斯悲。是永慕之義矣。人情幻不及見父母可欺以非其父母此無他佹得之也老而喪父母不可柰何廢而任之於父母此無他佹失之也𦇤褓而狎膝下。生十三年曰父母是常。安所不得。安所不失哉。霜露旣降。淒愴履之。非其寒之謂也。身被國恩而與有榮施。乃自顧猶苴如。顧其父母猶宰如。顧其榱棟幾筵猶宴如也。繇是乃有重被國恩而若無與於榮施者是曾參所不願於椎牛季路有枯魚之嘆也。公再秉憲異臺同風余遠而望之湫然淸靜知其爲七尺之孤切而私之言行無罹於憂患知其著於悲而顧之致生也其在於公則言行成而容不知而錄之所繇以名永慕者乎

【言關至性惻惻動心詎必讀蓼莪而隕涕】

○甘泉陸氏藏書目錄序

祝允明

故浙江參政式齋陸先生文量以雅徳碩學偉才髙識立功立言於憲

孝兩朝間平生蓄書甚富旣沒其子鄕貢進士安甫匯列其目並巳所得者通系之凡爲經史子集合若干捲以示僕請序夫自髙論者以臯夔稷卨無假讀書而視藏書爲羨餘事不知書以道出道原於天發爲聖人臯稷聖人道所出亦書所出也臯稷不俟書以聖。而欲人皆聖不能以無書。今人不皆臯稷而欲捨書是將捨道道可捨乎哉又臯稷之聖著於典謨孔子刪舊冊以成書有典與謨又安知臯稷時不嘗有書也人饑寒需食與衣。病則需藥。富則需珠玉異玩。食衣與藥以活身。寶玩以娛耳目。智於活身者猶能棄珠寶以易食衣與藥。故稻菽裘布參苓狶勃兼收焉。而況智於修身以期配玄黃。均爲才者。當捨書乎哉。故人不皆聖而聖人不能無書。我不聖而不能捨書。不能無饑寒而不能捨食衣。不能無病而不能捨藥者也。矧藥活身活或不肖猶爲不活書以修身身修道立生將參玄黃夕死可矣又特藥等邪故善積者與積寶玩。寧積食衣藥。積食衣藥。無寧積書也。式齋先生之書躬積而躬發之其徳學力識所立巳如是是將𨿽不迨臯稷而當其徒矣至以是教安甫安甫用以進取徳學才識與先生惟肖異時所立當躅武繼響是積書之徵行之較著也巳於乎無怪乎其愛重章表至如是也

【山谷云士百不可爲惟不可俗俗便不可醫埒藏書於藏藥豈非療俗之刀圭】

○武舉錄後序【嘉靖二十九年】

王維楨

今年庚戌天下貢武士於京師維九月實當會試屬虜警至有司以天子命且捨而逐虜俄而虜遁比十月有司復以請乃試臣維楨濫竊臣瓚而典是役事竣亦宜有序序曰臣自守官史局得以濫稽祕書抽尋往迹睹於近事則深嘆國士之難焉昔我成祖之都燕也虜酋徙幕而北絕數千里猶尙以爲肩背之患興師窮追至南望斗杓而還當是之時士大夫以狥國爲榮。保軀爲辱。猛气英聲。振於殊俗矣。正統初虜復入寇賴二三驍將銳身與戰虜遭創奔去竟不更來綿歷而及弘治正徳數十年間卽有熢燧猶之驚電飆風倏起倏滅士大夫以爲亡足憂於是左干戈。右文墨。與時恬嬉。日有餘快。斯視軀重矣。皇上神武燀赫同符成祖之嘉靖來虜何嘗敢窺關南頃緣邊候稍懈奄焉擁入奄焉竄逝彼杖鉞登壇者豈少乎卒莫有摧輪而笞其背者則信乎狥國之難也。臣當攤捲品士時則仰天祝曰是安得狥國之士而收之哉誠嘆之也夫保軀之與殉國不可同日語矣士不免蹈此者何也士有三北不識形便與敵相迫者北。金皷之聲在耳。弗審利害者北。拙騎射者北。如此則保軀之士眾。而狥國之士鮮矣。臣以故按依舊令偏主射技射中多者卽文不副射收之文而能成形便指利害射又眾者亟收之凡以冀狥國之士出不至爲奔北保軀者等爾夫臣之於君。譬則手也。夫手上以修頭。下以修足。蜂蠆傳體。則搏而捍之。臣柰何務自保哉。故壁壘盈郊。烽火相燭。臣不爲懼。羯奴魁健。日厲兵馬而謀南向。臣不爲憂臣所懼而憂者惟不得狥國之士奮距先登俘名王執貴人連綴而獻之闕下爾誠令在收者有若人焉則豈惟宗社是倚亦臣之所大幸也臣竊見皇上加意邊庭思得猛士以寓托之未始一日釋於懷臣今收者若干人劍斷割則知利士驅使則知賢苟稍稍任用斯辧之矣今有賣珠於市者華其櫝而中亡珠貿人以美攜歸而啟視之則唶然嗟焉臣懼其與是類也惟任之哉惟任之哉

【和雅中不乏刻練望之蒼然咀之淵然】

○順天府鄕試錄序【嘉靖三十四年】

王維楨

今年乙卯順天府鄕試乃我皇上龍飛之第十二科也考試官諭徳臣維楨侍講臣煒皆以上命至同考試官進士臣復臣溱知縣臣孔墀教諭臣應和臣樞臣梅臣棟臣大魁臣式皆以聘至監試官禦史臣冀臣俊皆以請至其諸執事人眾則皆府尹臣耀府丞臣鏜辟至而臣鏜則職在提調董一切簾內外事先至諸臣咸至矣旣分之而各執乃事矣臣乃進提學禦史臣馬三才所選士及諸曹六館所選士三試焉乃復加志掄選錄雋者一百三十有五人焉士旣錄簾內外諸臣始相見乃喜而相慶曰嗟乎良哉選也藉是可以報天子矣然臣維楨顧有懼焉今者臣手錄以獻之上也色勃勃而不能持足盤盤而不能前誠懼之也臣聞之往古士有才賢而不獲進有司罪無赦進矣而才賢者不果效有司之罪亦無赦何者不智之故也今夫所乎樹木者。樹松栢也。其次樹桃李。松栢可材。桃李華悅。人所不足。不任風雨。然不與荊棘倫矣。卽若不意松栢化而爲桃李。桃李又化而爲荊棘。持是以譙呵樹者。則樹者口噤莫爲應。彼其初固嘗植之也。夫樹人亦類乎是者臣恐其或類之也故懼臣關中人也頃者臣自關中來而渡於孟津見有轉大木於河滸者前呼輿諤後皆應之木翩然如馳焉當是時也卽有齊謳郢調吳歈越吟與夫激羽流商之奏截云下塵之曲悉末之用矣臣以此則嘆以爲侈言無當。而繁華沒實。故今校諸生之文則直掇大指而棄其雕虫蓋切有悟於轉大木之事也旣行而及燕趙之間則今畿內地也在昔燕趙之間猶多奇偉俶儻之士今其人巳往其聲猶存也臣乃頓步躊躇於境上者久之。卽其人𨿽不純於先王之道。然以效節不顧身。盡公而不狥私。固亦有足多者焉。今此諸生以誦說詩書稱引先王則人人能矣令之受事而奇偉俶儻之气如彼何哉臣猶願諸生之慕之也今國家建都於燕四方奉贄納貢之士。𦇤屬而至。共諸齒角羽毛。百物珍異。皆禦府所餘。常山在其右。遼海在其左。厥形險固。造物者設此以作藩垣。又國家所有然所貴者惟獨節士之幹與忠義之腹耳異日者諸生誠養有節士之幹。而懷忠義之腹。則臣且望下風而拜之非拜諸生也拜節士與忠義之夫也臣列在交戟之內最久竊覩陛下之神明天授之也卽如一日之間國家之大議凡幾其大事凡幾然事皆炳於前知而議皆成於立斷諸司奏疏而得報者咸抱疏吐舌以爲弗及今此諸生豎儒耳豈能奉奔走哉然臣私以爲世無粹白之狐。而有粹白之裘。所求者愽。所取者微也。若是則臣乃敢以諸生進矣。而卒慮乎奔走之或後也。故事士旣錄順天府有宴宴諸生諸執事皆在焉臣將挾持前說須詣宴所一一爲諸生導之且因以爲勸焉而先以謁諸同事曰夫勸也若是而止歟於是臣應之曰諸執事亦嘗聞裏父之醮子乎裏父之醮其子於客位也爲之具三加著誡詞備矣客曰且更有加乎裏父曰無以加也曩吾父所以醮吾者固若是止矣今吾所以勸諸生者固吾昔所受於先達先生者也錄將獻臣宜有序引其端乃謹具其始末如此云

【雍雍肅肅正正姚姚月峯先生推爲國朝第一手亶其然乎】

○畵史序

劉鳳

夫圖像與書契並作虫魚之迹其流分遠哉然未始異也卽書古繁重奇奧後乃易疾便事則畫之於古今猶是乎唐虞以來施於黼黻文章旗常鼎彜爲用與書相雜而六書有象形則又出入其間矣周官畫繢之事後素功則法由此詳貴文而親用𨿽眇微未嘗苟也後代愈降則愈不相及獨畵然乎其書傳自南齊以來僅載曹陸顧展後之述者𨿽所著益多然若信陵宋元君之客解衣盤礡者戶牖間畫龍者寫成慶大衣冠者甘陵圖美人者漢以前不少曁見何哉豈遠而難詳。抑其事蓋卑。古能之者眾與。何弓矢輪梓。猶顯其名。而輸爾慶石。至於今不滅也。將存於圖像者易逸亡。惟得載於簡牘。遂因以久與。秦始皇與海神相見左右潛圖以足則古之善藝者不勝數而求以名聞固不易也晉宋多名流魏髙貴鄕公梁元帝皆以尊貴猶好點染其事固與書法同神逸自天性然是非學習之力𨿽云位置形勢。粗有其法。而回腕用指骨掌之巧人自爲極靈妙非言能諭。故品▲����

視其人。而人系其代。唐亦多出於貴遊若閻左相薛少保韓滉王維者此豈規規吮丹設色模效者遂擅逸代稱至見於歌詠者其人多骯髒負气邁爽故以此重卽不爲其人使庸俚而能與彼俊雄者角能哉至宋氏名者視唐始不如非以其人無復向者與故以工藝視之。則術賤以玩弄畜時以發其憤懣於胸臆著之筆墨素繪而寄之千載喜惋忿郁悲愁皆形見者則無復論�代皆可貴矣今書自謝赫姚最李嗣眞裴孝源釋彥悰道醇景玄若虛輩無論數十家皆標指得失論擬工拙提核品象該驗名實兼存記題目敍閡奧畦經筆手所宜備見古法暇乃萃爲一編獨今代名家𨿽有述者而未足覽觀因並爲核其事迹有所刪裁且以見古今之變可深嘅而惜予力不能收蓄又僻陋不得盡觀古名畫識謝流別爲上下其論其散遺人間者終歸於澌滅惟斯庶可少存乎哉

【骨力凝厚𨿽屬小景亦具精彊之色】

○刻韓非子序

劉鳳

韓非子書學者多有之太史公知其悲說之難而不自免夫非之言則足以死而巳。尙安咎乎。始非與李斯俱學斯自以爲不如斯顯於秦矣而求入焉一棲兩雄是將欲免乎哉且其言智術能法之士與重人者不兩存也可以寵過誣者公法而誅之不可寵過誣者私劍而窮之斯者非重人耶非於立談間。遂欲矯其情行而退之。斯又安得不逞其憾而隱忍爲也。故非者刻核人也並其身而不顧其論進說者之情備矣俟上之所向而以吾說當之是愈疑主而不敢輕任吾說也。可危也。謂人主之左右舉非伯夷而與愚不肖論賢智是顯言樹怨羣臣而不自圖。可危也。謂人主所以馭臣當操法術如朿濕如禦奔。可危也。深言人主以所不任備所任。所使備者卽所備也。可危也。謂君失一臣得百。上下之間惟以先發爲務。可危也。夫察見至隱語及上之所諱皆可畏忌者而非盡之欲自全也難矣。故率非之說。使人主備臣下。如嚴敵。𨿽甚驕隋之主。苟得聞之。未有不懼者也。懼則思思則不敢委其權於下使專壅巳是其庶乎哉故名法家言大抵能彊主心而忍其�厚於猜而不敢自恃臣子之恩薄而疑畏之迹深有以刻而失之者矣。未有以懦而蔽焉者也。是名法之所長也。今夫玉卮至貴也通而無當則不可以盛酒瓦甒之賤而不漏則人將安注漿哉故王道者玉卮也。而不能如刑名之易效者。謂無當則不可徒貴也。商申韓三子皆大略同術獨申不害者用韓之小國而能終其身治彊且無患鞅𨿽以其身覆而秦遂日以興韓則徒托▲數語足蔽申韓

之空言而巳嗚呼亦其遇不遇耶然非者韓之孽子也。而卒欲覆韓。其不務維城。抑何甚也。鞅魏人也。欺公子卭而虜之推是心也固吳起樂羊之不若也其疑人主而自薄也。術之敝若此何怪也。惜不害書久逸故申子者吾不得而見之得見二子者亦可以明名法之利害矣

【刻入幽隱當令畱材神畏而不出】

○武舉錄後序【萬曆二年】

許國

臣不佞猥以校書侍上東宮上旣禦極再蒙恩至今官備在講讀遭時熙洽北胡保塞南粵奏功海內宴如上日禦便殿陳經史引儒�誦說其義臣嘗從末行前說漢文帝。顧問馮唐拊髀頗牧事。退而深惟南北稍寧。其在成周。則桑土之時也。有如上問爾第如漢馮郎舉所知。卽臣安所置對。是秋會兵部請校武舉士上命左中允臣應期偕臣往臣豎儒不足以奉指使然竊自幸馮唐在漢。他無所表。著徒以舉一人而適。史氏志之。今臣乃被命校天下武士。視唐所舉孰多。士旣錄其策若論優者以獻如故事臣手其籍三復而嘆曰是其中顧安得盡頗牧也者而效之臣聞弓試而後知勁。馬試而後知良。士之能否。未可以空文見也假令魏尙不試於雲中安知其能今臣之以多士進也且意此若干人者人人而頗牧矣異日者試之行事臣又安能必知有十之一而頗牧者乎何也唐試而後舉。臣舉而後試也。夫士之遇不遇固有命。漢文帝以一言復雲中守。聽如轉圜。至李將軍親見其衝陷折關之能。而不用。曰惜乎子不遇時夫時者人主之所爲也此之不遇而誰遇哉。世之沈鷙雄略之士往往伏十艸澤卽世家子安知不有負才气無雙如廣者乎方其未遇人固未嘗奇之士獨自知耳乃今間歲搜材武士與大比士等士卽椎魯少文得攝弓馳馬挾策而進於有司稍稍見騎射之長曉孫吳之緒亟收之矣令猨臂者當斯時且褒然爲舉首國家何負於士哉昔人有言遇以國士報以國士此市道耳多士平生所自許報國者謂何累朝休養士生息其中雍容緩帶從其所好冠貂蟬之冑罝兔之夫並得屈首修業蓄而待時不以注意於文少絀焉天下無事。士抵掌而談疆場。豈不忼愾憤厲。竊附於先憂。以釁伏於南。孽縕於北。有鳴劍請纓。吞胡蹈粵之气哉。所籍而獻者具矣。顧臨事何如耳。今微獨士求遇於時卽有司亦求遇於士夫以李將軍不得於漢而士顧得於今時遇矣。執此以往。誠奮不顧身。以狥國家之急。而無食言。是有司之遇士也。臣安能知之。史稱李將軍口悛悛不能道詞使坐而操筆宜不及多士然身爲二千石四十餘年而家無餘財彼其忠實心信於士大夫非徒勇也雲中守上首功不應。𨿽詿誤宜及於法。然以家人子力戰。其所摧敗功亦足以暴於天下今武臣所患不獨選愞觀望在黷貨而冒功黷貨則浚下冒功則蔽上此兩者足以滑忠實之心而銷忼愾憤厲之气奪其平生臣願多士之戒之也。上神武天縱何論漢文頃以四方小警督過諸大吏孜孜帷幄中意未嘗忘閫外也繼今以往皆多士自效之地願▲戰勝之�

黷貨冒功何言之蕳而盡也以身試用。毋以身試法。使異日者按是錄而誚臣郎署長一舉一適今數十舉而不一適也則臣懼矣幕府分兵遣戰軍正必責狀焉以持其後其效則功券也不則罪劵也臣進多士。多士能則臣任。不能�臣不任。今任而劵功惟多士。不任而劵罪亦惟多士。臣今上狀矣。

【立言可模至論成範秉鉞執錐俱當三復斯語】

○古今法書苑序

王世貞

羲畫八方人文所繇萌聖人取夬以代結繩頡窺鳥迹而盡泄厥靈爰拆六書指事象形及有會意形聲轉注假借旁出異名以察百官以治兆氓赫赫六經是馮是徵述書源第一頡爲古文省而曰籕於義未悖籀省而斯小篆及邈秦隸繇起爰有次仲割篆之八以存其二三倉之後秦隸復省而爲漢隸隸圓而今稍飾丰華斯極鍾氏散爲章艸豎遊所創伯英乃最伯英蕩之窮變極態今艸以備損益其間以爲槁行匪流匪滯其觀日微其用日近而遠於致述書體第二用筆者天流美者地陰陽旣生。乃立形勢。有物有則與體俱詣舒而不慢密乃無際骨恆勝肉。法乃副意。述書法第三固爲漢史九品人倫肩吾則之懷瓘因之以�長文又備論之𨿽未盡見知而貴在尊聞述書品第四籀斯邈乎而元常伯英斯爲首出至右軍而集大成獻則武美。邕乃夷淸。唐猶國風。宋其黍離。彼無君子斯言取斯述書評第五醜類之談起自蕭梁參以袁昂眾實加詳若總若芾紛莫可量以似求有中含抑揚譬若粉澤。而覩雌黃。述書評之�第六崔張爲玉逸少比金以及鐘索焜煌藝林中者會目上者會心當心生嗜其下傅耳連城之賞。可要天子。中人十家。不敵片紙。述書估第七臨池之士代爲不亡其妙入室而次乃升堂其遠隔藩籬而邇窺宮墻或詠追八法或贊嘆遺蹤播響聲詩攄藻文章若少陵昌黎於業有光述文第八詩第九右軍淸眞以藝蔽之胡載在國史而贊獨稱制心慕手追千古流覬僧虔紀略彥遠博綴宣和臚體至陶而備述書傳第十縑素之力。不能千秋。其在人間。流落不收。右文見珍玉府是裒劫潤之厄兵燹爲讎所與存者。河圖天球。述書迹第十一維昔神禹鑄鼎以及細鐘蛟腳鵠頭。紫金■﹝氵肜﹞瀜。商質周文。刻畫雕虫。大小二篆於焉取宗述書迹之金第十二禹旣勒於岣嶁而宣有岐陽之狩嶧山瑯琊稍變先躅受禪勸進啟隸於後然而念太丘者以廓淸中原而受徵西者臥三日而不忍釋手蘭亭聚訟。淳化爭構。七尺之氓。匪脛而走。述書迹之石第十三子墨客卿氏曰世之能尊書者以爲是六義之精煜乎。與日月相爲昭乎。則乎嶽峙而川流。走飛夭喬乎哉。其急書者以等於菽粟布帛則又曰同文之用。周中國而施蠻貊乎哉。而卑之者以一藝之微而巳耶。終其身敝精神而無益於時者耶。則皆非也。述古今法書苑第十四

【學史漢述贊而龍翔鳳翥鐵畫銀�之態畢具】

○戚將軍紀效新書序

王世貞

閩中汪中丞使來云戚將軍用兵如神其所著紀效新書者公能無意一言乎不佞故嘗從王憲使論序戚將軍用兵狀曰戚將軍善用寡巳又曰戚將軍善用眾巳又曰戚將軍善用敗巳則曰戚將軍善用勝問所以善用狀則曰縣官自急海事來悉天下力厭之東南大約越卒十不能易倭一而戚將軍繇裨挍起提千餘烏合之士躪其穴而梟夷之若芟稿然卽無論戚將軍用寡巳今諸邊大將將不過三千人勢不能他有所舉而獨戚將軍任大將至將數萬人其精神之所提衡注使凜乎若出於一人而肝膽之是無論用眾也戚將軍所遣卒或不幸偶中敵以敗告戚將軍益治兵自如往往利用其瑕以誤敵敵懈見卽陰鼓我之气而驟用之以成大勛故戚將軍之敗往往爲勝端而他將士見小勝則志小溢見大勝則志大溢日擁鮮鬭華以勝形視下其下亦兢爲臾辭悅其上而貪於懈是故其勝往往爲敗端乃戚將軍益治兵自如卽不幸敵勝而不得以勝壓我我勝而▲可作兵書�

敵不得以其敗悞我今戚將軍起裨挍屢遷至大都督佩兩印跨制三道大小可數十百戰所殺鹵萬萬計稱東南名將無偶戚將軍者因出一編授余曰此戚將軍所著紀效新書也余得而讀之捲凡六百自朿伍以至水兵篇凡十有八精者揉無間操無形若莊生之談要眇粗者教技擊按營壘分水布陸纖悉條備若陶朱公之治生其明賞罰定章程刻核斷斷若韓非之論難刺見寇隱出神入鬼若季主君平之前知余乃作而嘆曰戚將軍能縣官誠用之北赭澣海封狼居胥取萬戶侯何足道哉是寧獨東南爲余嘗怪漢武帝時下朝鮮埽滇笮甌閩南越三越不旋踵而若承蜩然最難者匈奴耳而大將軍驃騎將軍以輕騎紀大漠數得志焉此豈盡出天幸不至乏絕哉而太史公傳自鹵獲封戶外略而不具載意其人以文章奇天下。怏怏奇數。不欲令武士見所長耳。及讀至帝欲以孫吳丘法教驃騎不肯受。曰不至學古兵法。顧方略何如。夫然後而知驃騎將軍與大將軍之微也。彼故長於技而短於法。卽不盡出天幸於後世何所自見焉。若孫吳穰苴韓信諸葛。發其藏爲一家言。業巳進是矣。其微旨奧義往往使介冑之士見之而不能�觚翰之士能習而不能用夫卑卑施名實焉。能廢戚將軍書哉。𨿽然兵陰道也而陽言之語云我能往寇亦能往戚將軍毋亦少閟所餘矣將軍名繼光東萊人中丞名道昆徽人閩功與戚將軍共之又操文章柄而汲汲然欲以餘言顯戚將軍王憲使名道行不識戚將軍顧獨遜戚將賢俱可書也

【尺幅內巳具六花八陣若必借口陰符恐誤卻趙括一輩】

○重刻呂氏春秋序

王世貞

呂氏春秋一曰呂覽故秦相國文信侯不韋與其客所著書也當書成而不韋縣之咸陽市肆曰疇有能損益一字者予千金而竟莫能一字損益也其書今頗行屬傳梓久不能無訛誤而雲間宋光祿邦又徐太學益孫輩相與挍訂重梓之而問敍於余余讀之未嘗不掩卷三嘆也穆叔之次立言於品三而操觚之士若爲之小屈然子桓以雄豪創起鼎革閒顧欿然不自挾其有而以經世大業不朽盛事舉而屬之文章彼誠有以見之也不韋者一賈人子爾操子母之術以間行於秦而得志焉舉秦之國於股掌閒挾其勁東向而瓜剖天下位相國號仲父爵通侯十萬戶彼豈有所不足哉而顧孜孜焉思成一家言以與諸儒生角而割後世名此猶未也不韋固莊生所不道莊生之識至欲齊死生平物我舉一切有爲之迹而空之乃亦孜孜焉而務欲成一家言度其於辭不工不止故夫古之稱立言者未有不爲名使者也且以不韋之詭譎狙詐豈其果與聞於道而其客亦務▲勘破古今著書人

相尙爲權奇錯廁於雞鳴狗盜之雄𨿽間采聖賢之長辭以文之。卽終夜一靜思。驗其言於所爲之迹。有不淟涊汗挾者邪。惟其機心之發。觸而爲機言。核割之於申韓。辧巧之於儀秦。有不知其所以合者。則固其恆也且也不韋之所爲千金者再耳一用之而聾瞽秦王割其國柄再用之而聾瞽一世之士而割其名𨿽得之而佹失之𨿽失之終微得之不韋固賈人子要亦其雄哉宋子徐子與其儕二三子俱能文章嗜古若渴慕先聖不以人廢言之義而梓行之所謂▲陽翟賈色喜

芙蓉發於遊泥采之而巳置遊泥勿問可也

【抑揚頓挫備磬控縱送之巧】

○胡元瑞綠蘿館詩集序

王世貞

自余結髮而好言詩所與海內豪儁遊亡不以詩進者犬馬齒日益稍見所論著則諸豪俊自喜行其詩少不以序請者余之不能工爲佞不能使人人極意以爲艱而思謝去之幾且焚筆研而最後乃爲胡元瑞序綠蘿館詩元瑞之爲言曰子所可必者一所大可恨者與我所不子負者各二子甚幸哉而我薦其敝帚以希一言之華衮則可必子許我而卽寵施我卽子一旦不可知大可恨我𨿽晚𨿽幸及子而不終子之惠使後世疑其異時不相當大可恨卽子過許我而我竭厥步武以求踐子之許不子負有所彈射而我惕焉以子爲鑢錫不子負子以爲奚若余乃謂元瑞毋剌促請息焉而爲若敍余之得元瑞於余仲者半歲所而元瑞進其詩餘覩之未嘗不三擊節嘆也天不靳人以材。而人顧取其凡者。气之流行亡所擇。而取其濁者與弱偎者。古人不祕格於後人。而取其下中者。天又不祕其聲色以供吾詩。而聲取其■﹝圭黽﹞哇者。色取其黝■﹝雨上黮下﹞者。象日吾接。吾汰其精而英者。情▲其致曲�庸人自�鄙瑣�天何�

自吾發。吾不衷其肺腑者。以是而治詩。以是而號於人曰吾善詩吾善詩者何也。元瑞木髙而气充象必意副情必法暢歌之而聲中宮商而徹金石攬之而色薄星漢而攄雲霞以比於開元大歷之格亡弗合也余嘗語余仲謂前我而作者。涵洪並纖。與亭毒並。吾故推獻吉。然不能諱其滓。絕塵行空。卿云爛兮。吾故推昌谷。然不能諱其輕。鳴鸞佩瓊。萬象咳唾。吾故推仲默。然不能諱其孱。刻羽雕葉。捨陳而新。吾固推子業。然不能諱其促。鞭風馭霆。以險爲絕。吾固推子相。然不能諱其疏。融而超之於鱗庶幾哉。然猶時時見孤詣焉。後我而作者其在此子矣夫其在此子矣夫以今証之抑何左契不爽也亡巳而有子規者在昔鞠傳之稱田光曰智深而勇沈不深不玄不沈不堅。入之沈深出之自然完之粹然如大釣雕物而不見工如良玉夜輝而冺其痕斯三百篇西京建安之懿乎是集也其始基之矣而猶未也子之邦君有諭子者其問梓焉而以不佞言質之

【此爲尊題格得聲正中可和君子之聽】

○尺牘淸裁序

王世貞

夫書者辭命之流也昔在春秋遊旌接轂矢揚刄飛之下不廢酬往嫻婉可餐故艸創潤色旣非一人謀野褆邦以爲首務然而出疆斷割因變爲規寄文行人之口無取載函之筆離是而還書郁乎盛矣用亦大焉故■﹝矢敫﹞箭聊城。則百雉自摧。奏章秦庭。則千橐盡返。少卿舒欝於毳帳。子長揚泯於蠶宮。良以暢人我之懷發今曩之蘊或揚扢沈冥或掊折疑豫或誘趍啟蔽或釋詛通媾走儀秦於寸管。組丘倚於尺一。思則川至泉湧。辧乃云蒸電■﹝火虐﹞。其盛矣哉然皆舂容大章汪洋菀翰鴈距弱雲路虞其修阻。魚腹狹波臣付以沈浮。則有黃麻�﹝蹏﹞﹝薄紙﹞緘蘇固蠟爛熳數行。遙裔千里。蓄�寒暄情專問慰。只事興端。片物托緒。毛生爲舌。墨卿代面醉瀋漓漇卮言熹微其造色也。烱兮隋珠之忽投。其寄悰也。裊兮春絲之不斷。是用河嶽𨿽移。漆膠愈結。徘徊吟咀。情事更絕明月宛其依懷白雲停而不飛斯則晉客玄談之委致。齊梁纖語之極規也。西蜀楊用修少遊金馬晚戍碧雞傾浮提之玉▲蹏音蹄仝

壺燃太乙之藜杖漁秇獵稗積有歲時爰薈斯篇凡十一卷命曰尺牘淸裁或因本寂寥或刪芟繁積其見文選諸書者不復更載麗砂的礫等謝氏之碎金玄圃崢嶸掩瑯琊之羣玉客有賫示余甚旨之第惜其時代名氏往往紕誤所漏典籍亦不爲少乃稍爲訂定仍加增葺及自唐氏迄今詞近雅馴亦附於後更爲二十四卷藏之櫝中於乎墳典旣遠淸徽多祕陳驚座之十吏遞供劉南昌之百函俱發流映前史以爲美談今皆闕如況其下者余旣慚半豹寧免魯魚故繇中郎酷私王充之論亦是卿家子云覆瓿之業耳

【謂此文逼六朝非也是唐貌而宋髓貌不唐不工髓不宋不快】

○宗子相集序

王世貞

嗚呼此廣陵宗臣子相之詩若文武昌吳國倫傳之而吳郡王世貞爲之序曰昔在建安。二曹龍奮。公幹角立。爰至潘陸衍藻。太衝修質。沈宋麗爾。必簡嶽嶽。李杜並驅。龍標脫銜。古之豪傑於辭者往往志有所相合而不相下。气有所不相入而相爲用。則豈盡人力哉。蓋亦有造物微旨矣。日余與李攀龍於鱗燕中遊也子相實挾吳生曁天目徐生來子相才髙而气雄自喜甚嘗從吳生一再論詩不勝覆酒盂嚙之裂歸而淫思竟日夕至喀喀嘔血也當其所極意神與才傅天竅自發叩之泠然中五聲而誦之爽然風露襲於腋而投於咽然當其所極意而尢不巳則理不必天地有而語不必千古道者亦間雜得之夫以於鱗之才。然不敢盡斤矩矱而創其好。卽何論世貞哉。子相獨時時不屑也曰寧瑕無碔又曰�良在禦精鏐在篚可以嚙決而廢千里餘則無以難子相也諸善子相者謂子相超津筏而上之少年間是非子相者謂子相欲踰津而棄其筏然雅非子相指也充吾▲弇州形容文章每每道出心髓

結撰之思際吾才之界以與物境會境合則吾收其全瑜不合則吾姑取其瑜而任瑕字不得累句。句不得累篇。吾時持上駟以次馳天下之中下者。有一不勝而無再不勝如是耳。今其篇章具在卽使公幹太衝必簡龍標小自貶損而附於諸賢之驥子相甘之哉子相於文筆尢奇第其力足以破冗腐成一家言奪今之耳觀者而大趣乃在北地李先生以子相之詩。足無憾於法。乃往往屈法而伸其才其文足盡於才。乃往往屈才而就法而又不假年以沒。悲夫悲夫。▲��境會

然具是不朽矣。世之立功名尙通顯者日譏薄文士無毛髮之用子相獨不然爲考功郎有聲以不能附會非人出參閩藩屬有島寇事袵席吏民調兵食規摹爲一方冠旣又佐其臬爲儒生師帥比死家祀而人哭之則子相居恆不懌謂麒麟鳳凰寧能並雞犬用乎不得之不能爲聖世吾厭吾雞犬行去矣於鱗大賞之爲詩曰一爲麟鳳言三嘆加飱食其曹偶持論若此

【奇析疑義奧闡玄風】

○檢齋遺稿序

王世貞

嗟乎天固有定有不定哉。君子幸而值其定。不幸而值其不定。然所謂定者何寡。而不定者何眾也。當成化末李孜省竊天憲而萬眉州陰附之天下之士气日削其八九於二姦之門而值天子卽大位方欲有所更署臺諫噤莫敢先發而麻城李君以一進士獨奮然上書大略謂人主之法不可褻而權不可下移宜裁抑中貴人廣言路正綱紀一風俗且薦故尙書河洲王公竑三原王公恕可大用南京刑部郎林俊思寧司理王公純直言當褒顯時中貴人恚假詔召公入左順門詰責甚峻公不爲動所以條對甚辧猶坐謫丞咸寧而亡何三原公拜太宰賢公擢爲兵部職方主事公主事僅十餘日而以吉舍人文疏忤旨逮株累謫興隆衛經歷興隆故鬼方地也公不鄙夷其吏人而爲之爬搔其垢數據理上事臺省咸服可當是時天下鄕慕公之風采若景星慶雲以爲旦夕且柄任而公竟用入賀至商河溺死矣其同公志而最賢者鄒先生智由庶吉士謫至石城以寒死丁先生璣由中書舍人謫稍遷至蜀臬亦以溺死夫中貴人大臣能竊天憲以謫斥公輩而所謂寒死溺死者則非其所能辦也曾未幾而天子大覸習政治耆喆登用相與修虞夏明良之業卽欲有所建白者不能出其智以髙於一時巳成之政毛舉細過卽有之而亦不能大有所指摘欲有忤而名髙也者驪龍之頷巳去其修鱗無所繇而就其名當是時賢者之天定。不十餘載而又變矣。是故屬天之未定也不特小人之所巧排而峻詆往往與天合而天亦巧爲之▲松而辣

用。若所以死公及鄒丁二先生者。然藉令公不死亦不過弘正間一名大臣而巳。距於今使人竦然聞公名而發立。讀公文與遺事。惋然而心痛。奕奕■﹝革華﹞■﹝革華﹞精神流行於三楚。有不死者天亦未可不謂定也公爲詩文咸明婉有致其於奏疏公檄剴切中事機𨿽再遘貶鄰鬼魅雜侏鴃無幾微不平之气亦不以遷客自髙曠佚於職乃其直節素志隱隱溢毫素間亦自不容掩也公歿且九十載而世貞宦遊楚公之孫某出其集而屬爲之序因得以卒業焉獨世稱公成進士時萬眉州使其孫文壁邀致其家題畵鳩公爲詩譏切甚著眉州銜之切骨今其語不存豈遺之耶抑有所諱耶世貞不敏爲敍所以而因嘆夫天之定不定。不足以憂賢者。而憂世道也。

【體气孤騫而宕激處直可撠掖玄造牢籠太虛】

○王明佐泰岱集序

王世貞

王明佐者其字初名治已名元治最後名逄年明佐少而磊落縕奇气自其爲諸生時固已厭薄其業而家世受翰林先生言明佐獨不好翰林先生言於詩慕稱風雅蘇李建安曹公父子搜陶謝包齊梁旁及開元近體騷楚賦蜀文多習左氏莊列申韓遷史檀弓汲冡越絕三十時所讀已數百千萬言其著艸亦數十萬言然時時從有司校第第輒下至庭詰明佐作何語何所來繇誑乃公爲也裏中兒前已不能無▲此輩人正多

少明佐矣至會有司扼之故視以益薄而明佐雅自張其名母許者乃大恨罷去依其鄕周虞部京師虞部慕雅士也以故善明佐時時爲扼腕稱說而因以見予酒間相得驩然恨晚也燕中最幸近者所忠之倫二人忘其名與明佐大人故有連投書自通誦偉麗甚明佐度以書無能當我必投屣擁篲敍論故舊虛左之席且薦我上林中而二貴人謬意明佐吳人當賫重來從事謁請我明佐窶殊非所望不報也明佐竟醉大罵去益困遂還吳久之明佐且復北而予待罪治兵靑州手裒其詩古近體若干爲書貽�其人遺之沂流中竟不達不知其書辭云何也予故以約明佐遊岱明佐旣報則北之岱而待予予日謝吏士結束待明佐而遊復巧左若辟然明佐旣之燕困如故質食漿家裋褐一饋履行雪中其上履也履下處乃視人足者乎丞相得其文讀之奇曰是夫能和栢粱者吾且辟而衣食之明佐竟謝弗肯往也丞相能坐我上坐稱謝教毌以文役我否淮陰魯道者不知其何如人獨好從明佐遊明佐始不能母望予後▲何蹤迹多奇也

具得溺書狀使魯道汰其詩而手自編帙以貽予曰連城之璞明月之蚌固珍怪也能具足行乎昆池之良驤首剪拂珊瑚漓■﹝氵徒﹞於鐵网物固有托而後著者予媿其意且命梓俄而遘家難棄官業行矣金華公方握藻柄與予掎業禪嗜也更以屬之於乎迹明佐後先事窮乃爾諺云力耕不如逄年其所稱名蓋其指卽以覬一日之遇哉迫可憫矣狎於辭綿麗宏傳纚纚不竭陸海之藏溢積充美固足以走程卓而喝陰鄧亡論也順風而呼。聲非加疾。其勢激也考洪鍾。辧鞞鐸之孰下。風齂然收矣。世固無無耳者。明佐之風且定矣。

【序事雜沓而翩翩逸雋風藻可披】

○何大復集序

王世貞

敬皇帝朝化休而融昌異時諸先生業文章顯甚重矣學士大夫固欣然稱說耳相慕也而獨北地李子以非心所好謝去之亡何而又有信陽何子者何子𨿽稍晚出其才質敏秀瑰麗各以長相當然而李子得何子爲益雄也鄙人之言何知仁義向利則徳是二君子抉艸莽。猖微言。非有父兄師友之素。而奪天下巳向之利。而自爲徳。於乎難哉。去其始可一甲子詩而亡舉大歷下者文亡舉東京下者卽誰力也然二君子之徒不能長緣其師所繇得毛舉論難之語以好爲勝而他工易者惡津篾者往往左袒何子而齕李子則又似非何子意也夫百羽集於詞林。而二子雄飛。或撇捩逆羊角而橫舉。或順飆而肆翔。其九萬里同也。李源風何源雅風故長變以明志耳且夫覩其沈深莽宕。激昂鼓壯。喑嗚澘淒。忽正而奇。正若嶽厲。奇若海颶。則李子哉是固少孫。要之其緣情卽象。觸物比類。靡所不遂。璧坐璣馳。文霞淪漪。緒飆搖曳。春華徐發。驟而如淺。復而彌深。疑無能踰何子而▲何宜降心於李

上者。何子爲文刻工左史韓非劉向家言大抵於詩雁行雲而關中康氏喬氏其鄕人樊孟氏則盛惜何子志業屈於年未竟世之談說經論抵掌事勛者其敖何子以不及如耶令何子不死而稱爲名公卿已耳所以削滌卑瑣振頹習扶昌運開中興者何物也於經綸孰多於是何子之甥袁燦來謂王生若爲何子敍其遺言王生曰何子彬彬大家也易言之有親則可久李子得助而久何子之功李子偉矣夫二子之功天下則偉矣夫

【以自巳筆寫他人手曲折無不匠心】

明文霱卷之二

●明文霱卷之三

武林劉士鏻羽石父評選

序三

◆序三

靑蘿館詩集序

合刻管子韓非子序

少陵志序

弇州山中四部稿序

楊忠湣公集序

文選序

袁文榮公文集序

蠛蠓集序

蓼莪增思捲序

蟠桃圖序

潛學編序

劉子威先生文集序

李霖寰遼東奏議序

楚遊稿序

陳將軍詩序

武試錄序

五嶽勝覽序

擬庚戌會試�舉錄序

竹箭編序

輿圖要略後序

○靑蘿館詩集序

王世貞

十鱗蓋嘗銓子與詩得十五之一而行之且許爲之敍而亡何於鱗沒矣伯玉敍而其略曰人言李何故相驩卒以名髙爲敵國乃子與嚴事於鱗元美直將屍而祝之二子周視中原亦首推轂子與夫元美者不佞貞也而又七載子與所爲詩日益富將有所續而合而其自銓視於鱗則益苦顧意怦然必欲推不佞爲之序夫不佞言而無所當於作者固無論。卽不佞言少有當於作者。以蘄信於天下後世。而天下後世固巳旨伯玉之敍而窺其後。是必曰伯玉夫乃爲訑而坐受成也。抑蘇代有言周埊賤媒爲其兩譽也。若子與之與於鱗元美也是不爲名髙敵者乃相媾而爲名髙者也夫以伯玉序而疑餘。以余序而疑子與之詩。又何取裁焉。乃子與意不巳曰非以子媾名也以子之一言而爲藝苑衷庶幾余自信云爾記不佞初識子與時子與業巳壯有遊大人名而一日▲取意甚巧

見於鱗而悅之盡棄其學而學焉卽有構而亡近於建安三謝開元大歷弗出也出而無當於於鱗之首肯弗存也凡與子與故倡和者或挽之或攝之或訾笑之而子與囂囂然而弗顧者三十年一日矣則子與之自信孰甚焉度子與生平詩今銓者僅十五之一而其所謂十五之一則皆其見於鱗以後者也其見於鱗前而膾炙學士大夫口者余猶能憶之子與削而亡所恡也夫子與亦詎必餘一言而稱自信哉伯玉又亟謂孝廟時有李何而副以徐昌谷謂子▲子與心服於鱗如此

與繼之若二徐云惟獻吉之序昌谷曰大而未化而操觚之士詎今爲昌谷扼腕者胡以未化耶愚則謂昌谷之所不足者大也非化也昌谷其夷惠乎偏至而之化者也若子與之於古近體庀材宏矣養气完矣意象合矣聲實衡矣庶所謂充實有光輝者哉語有之行年六十而六十化。子與甫六十。自是而往。皆化日之日也。將化境之境也。夫不佞請執簡以俟

【觀此則子與之服於鱗當甚元美古人學問隨見地以日進固不嫌後來者居上也】

○合刻管子韓非子序

王世貞

汝師之爲諸子於道好莊周列禦寇於術好管子韓非子謂其文辭亡論髙妙而所結撰之大旨遠者出人意表而邇者能發人之所欲發於所不能發顧獨管子韓非子不甚行世卽行而其傳者多遺脫謬誤讀之使人不勝乙往往不盡捲而庋之髙閣於是悉其貲力後先購善本凡數十窮丹鉛之用而後授梓梓成謂世貞曰子其序之世貞曰唯唯夫敬仲欲存紏於齊不得。攺而縛於小白。卒相之爲天下萬世榮。非子欲存韓於秦不得。攺而走秦。卒受僇爲天下後世笑。夫見榮之與見笑於人也。奚啻隔霄淵。𨿽然是二君子者其始寧不欲出奇損生以殉所事哉。然而奇有所不得不屈奇屈而生有所不得不愛愛生而欲有所自見則不得終避仇敵甘心焉而臣事之夫二君子者其所以愛生一也然而有相有僇者何也齊不成霸形。而桓公之霸心發。則機合。機合仲不得不重。秦並天下之形成。亡所事非。而非以並天下說之。欲勝其素所任之臣而自擅功。則機不合。機不合▲�然��直取�

�非不得不輕。夫豈��而巳。秦之幸非之利秦。以不若虞非之利韓遠也。今夫始皇者固暴伉嗜殺人也然其明智寧出齊桓下鮑子一薦仲而立相李斯一間非而立僇非二子之工於薦與間若是也勢也夫勢之所在則天也天不欲南浲楚北浲戎狄蠶食周故委仲於齊以爲周屏翰天不欲碩果韓芽五國棄而授之秦而轉授漢故聽非子之廋紲仰藥而不之卹夫鮑子者助天爲福者也非能爲福者也李斯者助天爲虐者也非能爲虐者也然則管子與非子材▲�組如�

班乎曰惡乎班夫管子者太公亞也太公所毘父子皆聖辟。其用國三分之二也。而以當必渙之受。管子之毘中人也。其用國九分之一也。而以當方勁之楚與戎狄。然則太公伸而周王。管子抑而齊霸周不太公不廢王齊不管子不爲霸固也不然而管子之書尙在其論四維辧心術亦寧無敬怠義欲之微旨一二乎哉孔子蓋深知之�慨然而嘆曰如其仁如其仁世固未有不仁其徳而仁其功者非子之所爲言𨿽鑿鑿衡名實推見至隱而其��於富彊而巳秦不用非不害爲並天下以秦之守守之必亡用非可以並天下並天下而以秦之守守之無救亡夫並天下之與亡俱等。亦安所事非子。是故非子之於霸若不足。而管子之於霸蓋有餘也。然則文殊乎曰不殊也管子齊巨卿也諸法語名迹門人家老能筆之稷下之學士大夫能飾之其�文也辧而核肆而典能爲戰國始者也。韓非子韓子疏屬公子也有所著述以發其蓄而鳴其不平其於文也峭而深奇而破的者也能以戰國終者也母論吾洙泗家言以較魯儒之左準右繩差不類然何至搉名法家苛察皦繞又若惠施公孫龍之汜濫詭誖哉其言各十餘萬而嬴度不能無傅而小有益者要之非西京以後傅益也吾故曰不殊也蓋管子之言後見汰於孟氏而極於宋韓子之言太史公若心喜之而列之老子傳唐以尊老子故析之宋以絀老子故復合之其析其合要非以爲韓非子也嗟夫儒至宋而衰矣。彼其睥睨三代之後。以末世無一可者。而不能不心折於孔明。乃孔明則自比�管子。而勸後主讀韓非子之書。何以▲�請一�

故宋儒之所得淺而孔明之所得深故也�以名捨之。是故小遇遼。小不振。大遇金。大不�。孔明以實取之。是故蔓爾之蜀。與彊魏角。而恆踞其上。嗟夫汝師之所爲合刻也其悠然而抱膝也毋乃有世思哉汝師曰否否吾嗜其文辭若薦三臡者以味薦而巳矣

【直將二人比論一番揲天�淵擢筯洞髓文人之鋒老吏之案】

○少陵志序

趙時春

杜陵之名舊矣少陵子生不能有其地死不占一隴歷唐開元至有明嘉靖幾千載有悅少陵子之道者長安太微張子乃以說禦史吉君卽其地祠少陵子以實所謂杜少陵者太微子又輯志以傳其考涉者詳矣想其雄都偉觀王公巨人一時地捨池囿服玩遊樂之盛聲華气焰之雄耀山川而賁艸木者可勝道哉少陵子薄遊寒士操觚吟詠立其旁渴得餘瀝饑扣厭肉固足矣彼皆殫智竭力而後有此地享此樂然樂之未久而其��丘墟陵谷巳變遷姓字巳磨滅矣安知千載之下以虛名享實祠者乃昔日孑然旅食之少陵子也世之得失利害安足道。士之榮辱成敗。何可量哉。或曰少陵子工爲詩詩人祠之然孔子定詩三百唐詩人亦數百家無獨祠者或曰少陵詩不忘君忠足祠焉然唐有安史之亂享祠忠臣甚眾今其存者無幾何矧有特志其地而追爲之祠者乎抑杜子一居朝班而自比稷卨備嘗艱阻而雅持不渝屯邅亂離之極而能順適委和其志有足稱者士尙志而詩言志此少陵子之所以祠而張子之志有足比而同之也與張子名治道大微其號正徳癸未進士爲刑部主事以不得其志棄歸尢以歌詩名少陵之之旁有虛位焉後有作者必將奉太微子於此矣

【踟躕掩映太有風容】

○弇州山中四部稿序

汪道昆

儒者雅言三代代興如錯行秦其歸余也漢與寓內更始時爲履端文帝虛巳下人賈生崛起進之陳說國體退之祖述楚辭有開必先此其嚆矢武帝孳孳文學多士應感而興兩司馬爲之擅場左右並建漢臣自侈當世炳焉與三代同風槪諸文獻有徵則其人以也由漢而下歸余於元我太祖再造中國咸與維新孝宗虛巳下人與孝文之治同道士興勃勃而李獻吉以修古特聞策事摛辭成籍具在方諸賈生近之矣世宗以禮樂治天下壽考作人何可勝原於時濟南則李於鱗江右則王元美畫地而衡南北遞爲桓文浸假與兩司馬相周旋騑騑足當駟牡夫得天者乘其運。逄世者挾其資。此六君子者非有所待而後興。非有所約而後合。天徳王則從而王。世道隆則從而隆。千載一時今爲烈矣。顧兩司馬以作者命世至今誦法不衰後死者幸得與於斯文殆亦瞠乎其後一旦互執鞭弭寧詎能方駕而駟之竊惟尺寸異長詩書異教藉令夔典禮而龍典樂將不耐不窮何以故所用非所長也長卿之長。長於敷陳。詩教也。子長之長。長於紀述。書教也。就其偏長。莫不畢至。脫或求其具足。能無窮乎。善乎元美之多於鱗也其言曰漢廷兩司馬吾代一攀龍言兼長也斯言也上士然之疑之中士駭之下士聞而笑之及於鱗之籍旣傳則然者疑亡駭者意下笑者掩口退矣於鱗役僕百家睚眥千古始得元美驩甚吾柰何從海內一當王生舉世方以無譽憚於鱗卽元美亦無所用譽不佞三從元美問籍元美猶然逡巡及其蒞四嶽而籍始傳蓋倍於鱗者六之五其分部者四其卷百八十其筴六十有奇自昔成一家言未有若此之富者也北地亡而大道隱於鱗桴而元美鼓之聞者具曰李王千里響應乃今二籍並著其誰能左右之耶於鱗與古爲徒祖三墳而襧六籍。其書非先秦兩漢不讀。其言非古昔先王不稱。其論著非挾日不成。其逐射而當古人非上駟不以駕。故片言出而人人自廢。不則無言。元美上窺結繩下窮掌故於書無所�讀於體無所不諳其取材也若良冶之操鑪■﹝革甫﹞卽五金三齊無不可型其運用也若孫武韓信之軍卽宮嬪市人無不可陳無不可戰左之左之無不宜之右之右之無不有之則惟元美能耳大較於鱗之業專。專則精而獨至。元美之才敏。敏則洽而旁通。濟南奇絕。天際峨嵋。語孤髙也。大海回瀾。則元美自道。不亦洋洋乎大哉要以峨嵋之髙蟠於四極惡在其不禦而三山雄峙■﹝氵羸﹞海肩五嶽如老更則天假於鱗以年終不暇乘桴而浮海至若元美所涉寧無蹴髙天俯積雪者乎首賦若在上林雁行當代無兩比千載▲巳盡山海之觀

筆學舊史氏如孫叔敖其稱詩著書力敵於鱗而富倍之矣賈其餘富爲說家言則諸君子之所不遑楚左史之所未覯者也且也病渴論腐兩司馬以局蹐終元美膂力方剛幸而得謝率履坦坦綽有前塗由今而望崦嵫不啻十捨玆所就業豈其稅駕所哉於鱗亟稱易辭日新之謂盛徳日新則髙明矣於鱗有焉要以富有而日新。非元美不任也。斯言也聞者不能無然疑無駭笑顧元美之籍傳矣以不聞聞者庶乎先得我心如或咻公孫爲齊人吾其引避之莊嶽以俟論定

【王李誠稱敵國然弇州才大間有弱句濟南气悍時露軍容至其回風激浪峭壁摩天滄溟實橫絕今古矣此文不無周媒兩譽而揚蕤掞藻巳撮兩家之勝】

○楊忠湣公集序

汪道昆

嘉靖中大將軍仇鸞主市議幾誤國楊忠湣力言其謬不可鸞間入貶臨洮無何族鸞召還忠湣忠湣則又極言大學士嚴嵩不法狀嵩主吏議傅上刑會縣官欲論他囚忠湣不免其後七年而嵩敗嵩子世蕃伏誅今上奉先帝遺詔卹諸直臣忠湣先帝操下廩廩。其明日月。其威雷霆。兩疏較若丹書。聞者可立辧巳。一不入則貶。再不入則刑之。何急也。諸先後言事者。率皆骨鯁之臣。要以得罪狀而務盡言。宜莫如忠湣。當忠湣抗疏豈不當先帝心無亦視將相若�肱將藉之以奉社稷投鼠猶然忌器況社稷乎衣不敝不新成股肱謂何耳故寧失藥石無寧失股肱彼一時也及庸人上變而鸞族。諫者後至而籍嵩家籍。令能言何有加於疇昔。卒之一怒而罪無赦。則忠湣先入之日更有明雷伏而震其所由來者漸也夫兵莫憯於志無論鏌鋣忠湣起牧豎間居常不忘溝壑方其討罪君側其志不萬死豈發哉縱彼反戈中之。業巳剚刃於其腹。然則忠湣所被。其殷▲如有幹旋

帝之含光邪。後之人言聽而法行。則鏌鋣之屬也。人謂忠湣以直言死明主未之前聞卽二氏殲曾何足以當忠湣夫鸞跋扈。嵩父子爲邪。憂在社稷。忠湣以身當社稷身死而社稷無憂得死所矣先帝不捨忠湣而卒用其言死且不朽天王聖明猶將報恩地下忠湣豈虛語哉初忠湣當大辟王元美抵嵩客說嵩會嵩黨格客議不行遂甘心忠湣元美從徐子與及諸郎哭忠湣郊外治其喪嚴氏迹之螫諸哭郊外治喪者於是元美首及難子與亦行乃今詔▲忠魂可質

下九原二大夫遞起元美自魏爲忠湣狀籍其遺書傅魏都子與分部漢陽則以籍授孫漢陽傳之楚餘人楚子與屬余序之當二大夫哭忠湣時余在告往余欲爲忠湣立傳會有詔錄先帝故實亡敢侵官元美有良史才狀備矣孫漢陽爲大宗伯公子余從忠湣元美後皆門下士云

【忠言擊賊原以爲國殺其身而棄其言固亦無憾況身死而言行哉讀天王聖明之語公定掀須九原】

○文選序

汪道昆

司馬氏曰自書契以及詩書則聖人無擇言矣後之言者非文不行如以其文惡得無擇故離朱辧色師曠審音梁昭明由此其選也夫隆污各以其世潤澤存乎其人其世則春秋秦漢魏晉齊梁其人則屈宋鄒枚賈馬蘇李班揚曹劉嵇阮潘陸陶謝其體則眾長具矣譬之黼黻錯陳金石疊奏槪諸後死者文在玆乎由是相沿以世爲次或曰文粹或曰文鑑或曰文衡皆是物也作者之視疇昔業巳徑庭藉令擇焉而必精其去昭明駸駸遠矣明尙經術學士非六籍不談凡諸柱下所藏不少槪見新都故文獻國也都人士猶知昭明不佞結髮起家。乃獲卒業。始則津津乎其合也。旣則渙乎其將離。久則參而伍之。依依乎其不忍捨也。六籍尙矣迄挽近世而其說長世儒近取而遠攻耳目塗矣一旦釋故�而新耳目豈不津津乎哉屬下裏者易爲聲歌。衣大布者易爲文繡。何以合易入故合也始吾求之昭明。三年而未得也。去而爲史遷。又五年而�����爲左氏。又十年▲先正讀書用心攻苦如此

而未得也。去而爲老爲莊。之數子者。業有成書。不遑稱載。幸而窺其典要。煌煌成一家言。譬之九成六章。聲色殫矣。彼其聞道百者惡足以侘大方。何以離求多故離也中歲而陳五車排眾戶乃知世之趨愈下也卽狶韋氏之波流與故赤日不耐不爲堅冰。絺綌不耐不爲狐貉。岷山積石不耐不爲江河。天地且不違。他��矣。如必老莊左史之是而昭明之非也是猶蒙縐絺而廢狐白望岷山祠積石而堙江河誖也吾故參而伍之依依乎其不能捨也然則文粹而下不皆非邪振川澤以挈江河鞟犬羊以禦狐貉君子以爲猶誖也說者謂昭明羅百家搜七代總之爲卷三十不亦儉乎近世或廣之或補之蓋舉其全也竊惟江河不集而足。狐貉不縕而溫。如將必取其所棄。猥云加少以爲多。誖之誖者也。當世之論士者具曰文勝諰諰焉務惇朴以維風夫文而不慚則漸俗然矣乃若博士諸生之所修業惡在其能文卽文矣曾不足以一當昭明惡在其能勝千金敝帚將謂文何崔大夫治新都壹稟於躬化大氐削雕爲朴思從先進而亟反之至其業博士諸生則梓昭明善本而布之境內諸生之帥教者蓋彬彬矣大夫齊魯士也固宜嫻於文哉

【博士家專熟一昭明固可鼓吹詞林然太函天葩艷逸之文也似得力於左居多】

○袁文榮公文集序

王錫爵

我世宗肅皇帝始定�禮和寧天人乃益向意文學之士奉璋祓廟橐筆成輦而稱禁近臣者廩廩庶幾賡歌揖讓之風焉而公交車司馬門鱗集待詔不能悉當上指則往窺緣它徑資唇吻以入於是柄臣左右之名薦士者天子時自以手書度次取捨稍抑奪其權而我師少傅袁文榮公重矣公初以明經上春官擢第一旣及第守翰林二十年而天子知公名日深延入侍帷幄晉參大政皆不卜不謀僴然恨得公晚𨿽公亦自謂千載一遇也故生平著作於代言應制爲多上數有所徵問夜分出片紙禁中使中貴人刻燭受公對對成以屬其傍侍史封題紀歲月而巳乃其出入風議。纚纚數千百言。自天子左右蘭臺石室外。閟而不傳者豈少哉。公圽後且數歲而厥嗣中書君葆佩手澤搜采廢遺得什一二於四方好事者刻之嗟乎此亦禁鼎一臠嘗者可以知味巳而錫爵間頗聞世懦之論欲以軋茁骫骳微文怒罵闖然入班楊阮謝之室故髙者至不可句而下乃如虫飛蟀鳴方嘵嘵哆公以爲文字至有臺閣體而始衰嘗試令之述典誥銘鼎彜則如埜夫閨婦彊衣冠揖讓五色無主蓋學士家溺其軄久矣自錫爵遊公門下公所爲文章皆肆意衝口對客立就古辭古事如鬼神輸運以供佐使而華富溫密卒澤於仁義炳如也。身不出長安門螭頭余泚所在成霖故無吻頰鳴悲之怨非兩漢三代之書不觀。非爾雅方聞之士不友。非咸夏鈞天之音不聽。故無棘塞詭眾之辭。夫天球綴璐陳列廣庭大劍髙冠班侍左右然後知魚目之亡光面墻之至困也公壬戌策士有云古之帝王建鴻悳者。必有鴻筆之臣。褒頌紀載。鴻悳乃彰。蓋若以自謂云時錫爵忝爲公髙弟弟子服義未深而公已升爲列星故於中書君之請序書以畀之非敢曰知文也

【文章無臺閣气必趨於虫矜鶴鬭之態華色淵心內外雙媺此爲盛世之鴻篇】

○蠛蠓集序

萬恭

諺曰相馬失之瘦相士失之貧予讀浮丘生所爲蠛蠓集蓋爲之懭恨淒楚云夫生馳心玄邈。玩情典墳。直入先秦漢天廚。咀共噲而囁其胾。假令校天祿石渠。其所制作。豈不爝然流光。直追古昔。而乃幽愁促迫。身且不容。桎梏拘囚。白日不照。幾與盜賊臧獲駢首而戮。悲夫。及觀獄中諸所上書。所爲諸賦。激烈悲愴。又有古先秦漢策士之風。何其雋也。何其雋也。昔卞和氏得璞獻之楚文王以示玉人曰石也刖其左足復以獻楚武王玉人曰石也刖其右足和抱璞泣王都門繼之以血乃剖之果良玉也君子謂卞和氏也智毀其足而存玉生置極刑入之復出之旣又入之視�和之刖何啻乃忘朝夕之命方且笙簧屈宋馳驟班馬此非所謂毀足存玉者耶然聞易牙初於齊桓公也飯土鉶調大羹齊君怒而唾之爲之臑熊蹯炙薄耆薦山梁之餐割豢豹之胎齊君甘焉爲封萬家之邑晉平公始禦師曠章英疊奏韶濩齊鳴晉侯左右視弗能竟也變爲激流羽商綴宣鄭衛揚北裏紹陽阿晉侯按節嘆曰天下之良工也夫易牙師曠非闇於前而智於後也性投於所隨而技變於所嗜也今天下之爲齊桓晉平也者豈尠少哉生幸見天日予讀生所爲蠛蠓集益爲之懭恨淒楚竊恐生終其身幽愁促迫殆又甚也然君子寧齊桓之不中不能爲易牙之變味寧晉平之不諧不能爲師曠之變聲何則情志通於寥廓。不可以世俗移也。生向不遇陸五臺先生吾恐生之胸不足以當伏鑕而生之頸不足以膏白刃也乃幸得遇陸五臺先生出之拘▲嶄然

囚之中登之詞藝之林老且白首獲與屈宋班馬挺刃而立荷戈而趨卽爲齊桓晉平所笑而獲固巳多矣終其身幽愁促迫夫又何傷也予性特好古而未之能見浮丘生所爲如是旣悲之則復善而著之

【匣劍悲鳴具有截水揮空之气】

○蓼莪增思捲序

髙應冕

余讀蓼莪增思捲益嘆孝子之哀情而重嘉良臣之寵光也求忠臣於孝子之門有味乎言哉夫人情有所觸。卽有所感。有所感。卽有所思。故曰悲者不可爲欷歔。思者不可爲嘆息。言有感也。故讀屈原傳便欲流涕讀荊軻傳便欲輕生夫豈有所謂哉千古同心一觸則感心生焉況孝思無窮尢天性不能自巳者此瑞泉張公所以感皇言蓼莪之錫而增思也公少孤力學每一念則吟吟嗟焉復簌簌淚下不止欲報罔極無由也嘗私語曰無父何怙無母何恃父母豈不欲顧復我哉天無私覆地無私載天地豈忍孤我哉吾思夫使我至此者求之而弗得也每一念則又盈盈嗟焉復簌簌淚下不能止曁登第則愀然曰紫泥之函將誰報哉尋授令長職則又嘆曰子路負米之言良亦悲哉尋又擢諫垣則又嘆曰使吾父母在必教我補衮拾遺正色立朝爲骨鯁臣今何賴耶適皇上推不測之恩榮及所親公出僉憲山東值考滿授誥贈之典又捧而嘆曰皇恩浩蕩哉皇言淵微哉使我父母在當先置冠袍帶舄貯華笥誡蒼頭馳歸昌江上使二親得榮君之賜北面稽首稱謝焉庶幾荷君恩以報罔極之私。柰何祿不逮養而今地下矣。知耶否耶。皇言蓼莪之錫。能不重增吾思乎。縉紳學士聞公言益憐公忠孝之情咸作詩歌詠嘆之屬小子序應冕子曰朝廷褒寵勸勵臣子之意豈不厚哉榮者身又顯其親而又推見至隱使時孝思何其懇切周悉如此耶宜公感嘆興思以彰聖朝尙孝之治亦不能自巳如此所以爲良有司則宣仁布惠▲轉思轉悲

爲諫議則宣猷效忠爲藩臬臺則隨在皆以淸介气節爲時重移孝爲忠未可涯涘眞無媿臣子之心矣余又竊疑之昔王褒誦蓼莪。則三復流涕。不忍讀。公今感蓼莪。則三復流涕。不忍不讀不忍讀不忍思也不忍不讀不忍不思也蓋王褒不忍思而公不忍不思何哉讀玆捲�當先察其所以思與不思之由。而考其時焉。則公之忠孝不尢彰明較著矣乎。此或公未發之微意云

【讀陳情表而不澘然流涕者其人必不孝吾於斯文乎有感】

○蟠桃圖序

薛蕙

大精�純粹之气。實蘊殊庭。寂寥希間之年。乃生神物。披圖按牒。駭耳洞心。想靈異於虛無。得形聲於髣髴。如其品匯。可得而言。若夫圓丘之麓。側出甘泉。增城之巓。藂生建木。金蕋葳蕤而五色。琪樹璀璨以三珠。帝女則碧艸分形。天孫則白楡匿影。西昆若木。擢重本於金樞。東海搏桑。揚修柯於日域。八桂成林於炎野。五芒含秀於鐘山。標美則環鮮麗倫。核用則迂大弗切。至若交梨火棗。本之則無。沆瀣朝霞。搏之不得。化牛之梓。厄斤斧而爲薪。伏菟之松。病雪霜而變石。桃飴豈蔭年之藥。鶴髓豈續骨之膏。九月入山罕逢威喜。三宿他發罔致玉靈。猥有嘉稱。未名眞物。肆編深於仙籙。信美麗於蟠桃。歷盤古而叵測。迨炎劉而始出。靑跗紫裹結根瑤艸之陰。玉袖金盤。獻實承華之殿。周穆至而空返。漢武覩而先驚。玄圃深巖。不假開明之守。溺流阻絕。寧余方朔之來。億萬歲之根株。三千年之華實。春秋未遠。詎論莊叟之椿。晦朔多更。方哂羿娥之桂。孕元精於無極。冠眾瑞於堪輿。繪彼靈柯。頌玆壽母。皜然白首。不戴勝而穴居。燁爾丹顏。怕諼而右臂。蓬山行藥。久陪阿母之遊。滄海成塵。重預麻姑之宴。徒效長生之祝。愧無絕妙之辭。

【學問人作駢麗語亦無花肉媚眉之態】

○潛學編序

陶望齡

黎州徵君鄧潛谷先生篤學嗜古隱徳弗曜著爲詩尙書三禮禮記繹春秋通函史皇明書各數十百卷咸鏤板傳於世余文尙若千萬言編曰潛學藏副未行其髙第弟子旴江左公景賢以侍禦史持節按浙至會稽從帳中以授郡理何君三畏教諭項君元�校而刻之而望齡受命爲序序曰古之學者其術簡。其該統愽。其所就精。求之有本。會之有歸。如場師種樹根莖尺寸。而枝榦旉實具焉。夫學以爲道而巳。殽爲事。事載爲文。六經古人之事也。其始特若後世詔教箋疏之章。樂語塗歌之向。方輿職官之志。掌故儀注之文。編年人政之記。太筮稽疑之書。朝家所載。俚俗所傳而聖八有以見天下之情以爲其精實微眇寓是也所言卽所用。所用卽所明。施之成務而卽謂之道。語之成文而卽命之經。道徳政事文章之塗常出於一。取之有要。故不煩。爲之有方。故一成而後世無以尙焉。三代而降道喪術乖而漢諸儒猶授受一經依以敷言持議斷獄決疑於時政治醇固文章爾雅尢名近古如故國舊家之餘守其宗器襲其衣冠其典刑气象有足述也道又下衰於是朴學專解詁詞家工藻翰儒林文苑畫爲二轍況暇語道徳政事之同異乎明興一以經術設科而帖括俳偶所詣彌下弘正間修詞家蔚起吐棄故爛更命古學於是古文經義之文又判然爲二矣然唐宋巨家取法庀材皆元本六籍金陵眉山輩𨿽名爲文章士而精討創構其勤過於老宿以故其所著醞涵浩愽往往可誦近之君子其爲經義羔雉而巳爲古業剽攘而巳其專不及漢儒。以愽又遠遜唐宋當治經旣不暇古業爲古業又不暇求本於六經閧市集潦積。薄流淺佻侻而鄙儉。蓋經術藝文之道。至此而交受其敝。潛谷先生據道也實矣然後繹之乎經離經也通矣然後函之乎史肄經史也洽矣然後摛之爲文其文意行理遣而命於法疑立萬行而余於態莊言雅奏而極於情若繭絲有緒布帛有幅纊有溫珠玉有澤蓋明興以來爲六經之文自先生始而景賢氏蚤歲負墻發五業之篇笥聆三長之雅論躬稟度律妙捐罤筌師資所契暢於事業所謂求之有本會之有歸於斯乎徵焉夫先生教民詔之尊師以示厚也景賢按治吳越身先美化振幽抉隱旌淑治姦所以風厲鐫曉其道具至厥有章設動稱先師如臨之敬嚴於手澤一出一入每奉以俱而又鋟梓布傳嘉惠來學俾海內讀先生書者覩其大全所以反俗澆薄歸之於厚旨甚盛也予髙先主之風而悅景賢之義敬爲之序云

【本圖驅學究爲經生卻反驅經生爲學究不能不深括帖之憾】

○劉子威先生文集序

余寅

蓋昔者嘗竊疑之我國家立隆鑠業盤以浩昌殷綸焯起視漢西京不啻百乎過之皇皇哉其精神殽於天地賁於川嶽房盎於方域而泄越於吾黨謂宜其人上追先民一當作者乃今不過三四公耳漢西京未百年而太史公司馬長卿巳雄太若此我國家二百餘年如兩公者幾人其它若董賈鄒枚諸公亦各以其巨奮興而吾黨輒卑之無論夷考之今復幾人似諸公者蓋吾獨以劉先生之爲烈然先生能以其西京勝。而又不特以其西京勝。上之若左氏三閭大夫南華老人韓之孽公子舉今人所不能詣絕者先生率該之而彬錯出之西京而下又先生最勝之餘事邪夫世下諸閟記。不足屬先生目也。使天上有籙。若霞宮丹甲諸等。先生盡耿諸其胸矣。使地下有藏。若汲冢覆釜諸等。先生又盡耿諸其胸矣。先生柰何不獨軼千載勝夫文亦人難言矣其肇也因體其放也繇充其究也緣化夫文未有不繇初授者也必有砰礡之魄焉。必有誕曼之气焉。必有鴻亢之觀焉。必有陵潏之紀焉。必有疏越之步焉。必有紆譎之注焉。然而得之則其赴之疾也。然乃不得之則率以舒也。然而至之則其忘也。然乃未或至之則無猶有圖也。劉先生岸然矯直冥心健志厥力孔肆機倪厚忘壹乎其未之張也總萬於翕也微至乎其意忽而電流也鍔錯而白日寒也其芒駭奪人而不缺嚙也神鼎鑄而姦怪畢鱗也鱗常飛不可狃也味以劑之故可酌於皇庖稱禁禦也又可以歆艸澤之臒使獵獵不止也聲以永之巨不爲覆細不爲淹立均而出度也旣其旣矣猶若未杪也頃刻而盈吾意卒歸於無也吾觀古人善詭而之於詭而輒而無復之善佚蕩遂之於佚蕩而輒而無復之善托諷遂衍而托於風而輒而無復之無復之是以至之至之卒以一品聖此無他古之人得全於不好兼今之人失全於好兼故今文可鏡也。論創始則彊。論極勢則弱。論窮變則彊。論精理則弱。論峭拔則彊。論玄化則弱。論﹖﹖纖裁則彊。論洪鼓則弱。劉先生之爲烈然也者豈非以前三者備玆四者克宅耶吾又竊疑之今天下率上▲奇正不�論文�幹彊�

其曹好曹嘈也嘈然唱以其響使天下亦嘈然奔以其響不顧其泰侵而爽於孚劉先生若罔聞斯輩也修之墨墨寶之仡仡無所緣而爲聞於世乃其聞遠矣或曰名惡乎薄之今之爲標後之爲楷也恐不在劉先生是惡睹吾劉先生夫使千載往者與其千載來者論子以爲何居當子云時疇識其文者乃今桓生之言信不信故吾謂劉先生千載人不直論我明氏者非苟爲詡而巳也夫吾與子之骨惡能待諸

【落紙有壓鯨之勢其腕力亦與子威相敵故洗髮崢嶸如錦濯蜀江而鮮滌以他水則錦力弱矣】

○李霖寰遼東奏議序

黃輝

予讀李公撫遼諸疏喟然曰微公且有遼乎然豈惟遼哉遼之隅泣久矣往聞之邊人曰遼無塞以堞畫胡耳沙日荒荒馬蹄蓬根膻風曀天寒燐晝流犬化爲犴骴視路人是時獨中虜而旣若此矣又況乎禍絓於倭也遼亟虜天下無預以天下救朝鮮遼乃當十二三又爲枕席而過天下之師以气息才屬之遼而首有戴肩有任腰有絙其不僵者一發耳。所以猶能遼而至今玆者右屯之守堅之也虜視右屯不啻口中之虱然驅數萬騎直走三里城下環攻之八九日而不能甘心焉者鎭武之捷奪之也假令鎭武無功則我益靡虜益進右屯以往可坐而蠶食矣我且不能遼何暇朝鮮朝鮮盡則倭又一虜也更數年無遼矣然則鎭武之功。天下之功也。初公至遼遼不能爲人公爲之請餉遼用有腹請馬遼用有足料士訓勇遼用有手殊戍於郵遼用有血脈明斥堠嚴偵諜遼用有耳目核功罪必賞罰遼用有气而公噢咻督勵時則父兄時則師帥自爲心膽乎其中於是乎遼

○楚遊稿序

利瓦伊楨

新安方子公年十有九。而爲楚遊。不得志歸。迨三十而再遊。則已稱詩。與四方能言之士相酬倡。而會其里人潘景升客楚。子公就之學詩。詩彌工。乃裒其詩名之楚遊。而謁諸不佞曰今天下薄遊士。而文僎遊道日廣。意知日益。今天下惟楚不競。而文僎遊楚日久。所入日深。夫家有敝帚享之千金。文僎沾沾自喜。獨是編耳。皆楚之賜也。則安忍忘楚。先生其爲我序之。以嫮鄙小縣。假寵多矣。不佞問子公。子詩所得於楚者何居。子公對曰。楚方城以爲城。漢水以爲池。組甲被練前茅。慮無中權後勁。折鉤喙以鑄鼎。戮鯨鯢而封觀。可謂彊矣。文僎遊焉。以治吾詩。而气不欲餒也。楚七澤案衍澶漫楩楠杞梓。金石竹箭羽毛齒革。果布之湊也。商賈列肆。百里。車舟。千里。衣食天下。可謂富矣。文僎遊焉以治吾詩。而蓄不欲寡也。自巫峽。瑤姫。江妃。漢女。以來。妖冶佳艷。實萃於楚。靡顏膩理。丰肉微骨。長髮曼鬋。小要秀頸。含睇宜笑。美貌橫生。於是爲激楚。結風。陽阿之舞。爲涉江采菱。駕辯。勞商之歌。微辭相感動。精神相依憑。惑陽城而迷下蔡。可謂姣好矣。文僎遊焉。以治吾詩。而情態不欲乏也。其居。則有藥房。辛楣。桂棘。蘭橑。曲屋。步�。層臺。累榭。冬燠憂寒。网戶朱綴。刻桷而畫龍蛇。其服。則有衣。芰荷裳。芙蓉。帶。長鋏。冠。切云。纖羅。霧縠。阿錫。紵縞。五采。若英。若神仙之髣髴。其食。則有五穀六仞。蕙肴蘭藉。灸鵠。烝鳬。臑鱉。炰羔。粔籹。蜜餌。涼酎。凍■﹝酓欠﹞。宜城。醹醁。恣所擇。而無厭。其香艸則有蘭九畹。蕙百畝。江蘺辟芷。申椒■﹝艸困﹞桂。畱夷結車。薜荔胡繩。秋菊落英。木蘭墜露。芳晻靄而襲人。可謂華整精微矣。文僎遊焉。以治吾詩。而味不欲薄。色澤不欲枯。追琢不欲﹖﹖來曼也。楚俗好鬼而重巫覡。祝融重黎雲中君湘夫人山鬼河伯。東君司命。國殤之屬。蹇修所媒。靈氛所占。須雲際而宿帝郊。騎白螭而駕靑虯。飄風先驅。凍雨灑塵倏來忽逝。翺遊周章。可謂奇詭矣。文僎遊焉。以治吾詩。而興寄物象變不欲窮也。文僎戀戀楚遊。職是故耳。不佞駭然曰。異哉。子再遊楚。而盡舉楚之所有。爲楚人者不亦難乎。吾將命四封之吏。閉關而謝遊客。而又何敢爲子序。使遠人生心。子公對曰。文僎之與楚遊者。其故實也。耳得十九。目得十一。今資用乏絕。去楚而歸。狀有愧色。顧其囊中艸隆然起。使奚奴負之。無致羞澀耳。先生不鄙夷而教之。他日更爲楚遊。夫宛委金簡。玄夷蒼水。使者之所祕也。大酉小酉。周穆王之所藏書也。三墳五典。八索九丘。左史倚相之所讀也。江漢之風。列於二南。周文公之所潤色也。離騷賦些。憲令屈原。宋王景差之所作也。雞次之典。蒙�之所負也。春秋傳國語。左丘明之所著也。陽春白雪。客之所歌於郢中也。將從先生卒業焉。不佞謝而曰。子前所言嘩囂之美也。子後所言楚之寶也。楚人所願學而未能也。顧其存者。僅僅二策耳。卽幸而得之。旣以與人巳愈有何吝於吾子。姑爲子序。今所得於楚遊者而巳矣。

【披文相質機杼天成若三十幅共一轂﹖足骨骹菑藪可規可萭可水可縣可量可權】

○陳將軍詩序

利瓦伊楨

往予分守虔州今永寧陳將軍有容方擢武科第一與之揖讓問答美秀而文讀其論策尺牘皆斐然有意以爲是少年書生未必優戎寄也明年君成武進士第二人爲都護分閫所至有聲其在閩時士脫巾而躁蹋郡守門有容跳身出解散之粵西思明諸夷負固不賓興師問罪猿鳥之徑蛇虺之穴虎豹之林山水毒淫甚於飲鴆煙雨瘴癘惡於跕鳶箐棘軋笏巉巖斗絕機弩藺石吹蠱含沙壯夫動色蹜足有容毅然先登師行千里如袵席上過無敢私民家編管秉稈者其威令如此批亢搗虛前無衡陳諸將多以首虜爲功有容所斬馘才二百許所招降部落八十有七所全活老稚男女一萬二千四百司馬程功有容復爲第一人太史公意張子房魁梧奇偉顧類婦人好女以貌取人幾何不失之有容今年有容以其遊閩粵所爲詩遺余余以按詩三百篇所稱引諸名將事其意气發揚。則擊皷其鏜。踴躍用兵之槪也。其規模儒雅。則朱芾斯皇。有瑲蔥珩之風也。其格局嚴整。則師幹之試。四騏翼翼之飭也。其詞句華藻。則貝冑朱綅。朱英綠縢之麗也。其結構密致。則遊環脇驅。陰靷鋈續之工也。其興寄微婉。則楊桺依依。雨雪霏霏之感也。其神情恬適。則蕭蕭馬鳴。悠悠旆旌之致也兵家詩家若交相爲用而兩相成矣曹氏父子上馬橫槊。下馬談詠。傅修期上馬擊賊。下馬作露板。周羅睺執筆賦詩。還如上馬入陣。不在人後。史冊書之傳爲美談。永寧詩可埒古人。其於天下奚啻不負衣食而巳耶。蓋自挽近世左武右文而志富貴利達者因是以生規避若呂安國欣有文授王敬則以讀書不過作尙書郎令史彼其所爲文猶夫俗人耳所爲武猶夫老兵耳何當於士君子之林乎以有容集較其行事世安得薄武人。又安得譏文士無用。至令文武如矛盾不相謀也。

【掞天擲地珠光玉潔之文】

○武試錄序

虞淳熙

臣一切豎儒悛悛上左右橫經晳義從容便殿間一再出典試儒人耳則鰓鰓懼無當夫儒臣所事也猶懼無當乃上顧獨謂其師不具文事武備耶來汝某尙出而典試武人從某住某或具體師氏乎然臣乃玆益懼無當夫武人之師呂望臣師見爲發揚蹈厲命曰亂臣以儷唐虞嘆才難焉夫何嘆嘆徳也徳之不詣而發揚蹈厲之巳蚤。臣誠不足以觀。況其徒衷不測之心第知勝敵耳無論勝怠勝欲矣七書之外罔識丹書。而竊附師術。以幾推轂。臣愚又何以觀之。顧業巳被命不敢辭退而受事事竣退而受簡序其後則拜手稽手揚言曰於昭聖武殆書所稱作之師者哉當今萬■﹝宀禹﹞謐寧所賢輸款易名而徼爵號解辮以問冠履世際升平主上無所耀其武然聖徳英毅間亦引彊騶發軒轅遜其五兵至占風候气申固邊圉則疇人謝不敏曾未嘗命臣等講讀韜鈐誦膺揚之詩也是天授非人力也無何而劍挺閧於吳市戟鋋淬於滇池流鏑鳴於幽薊天聰天明若察來以著象者是以七萃九軍之傑遠迹非熊如風從虎息心豪懻思鬯皇靈都肄則試弁舉關卽戎則負蘭投藺乘敵則坐甲枕轡人人幹城腹心矣此臣得之騎射者猶未也李廣飲羽。不加衛霍。曹彰擗象。名劣羽飛。羊盧摶■﹝扌必﹞。望絕敖曹。彼其稱力寧如稱徳。及觀諸士壯猷奇策。潏乎靡涯。有素書不爲深而陰符不爲玄者。抑又何雄視千古耶。夫發揚蹈厲。可以教佽飛蹶張。不可以訓逸材之傑。非夫聖武維揚。安所得是材而埏埴之。愚臣伏觀化源何敢深疑埏埴之士將庶幾幸免於懼𨿽然臣猶慮諸士窺天測海未盡大觀也往皇上數幸太學諸儒瞿然顧化然而掄材登俊尙懼勿稱今此期門材官之流豈其親炙王度見而知之乎臣憶九年大閱上詔侍臣葉仁義禮智信庸作歌紀其盛夫五徳者徳之詣者也。文事武備。於焉衡槪臣師得之以冠百王呂望得之以陳丹書存之斯爲理而聚之繇於敬是故敬怠理欲。吉凶之門。鑿凶門。操凶器。貴從其吉。師中有吉。汝其務之。五者一得。大白遙徙。蓋尙父不能畢其▲總是緝熙一脈此太公所以爲見而知之

詞我皇上�繹而昭宣之。諸士獨得不聞乎。聞之勝怠則無敗禮聞之勝欲則無敗度。無敗之行是爲全勝。推轂全勝是爲得士。得士者昌。夫復何懼。臣之願也。爾諸士他日列環衛奉禁禦盍相與言上曰髙皇帝之置軍府。有稽義稽禮稽智稽信五司焉。惟陛下其自得師。彼六王媲於十亂。五者之效也。諸格劍梃銷戟鋌返流鏑成六王之勛明五者之效臣藉有靈寵安問私懼且諸士虎臣自命方取萬姓之阽危震懾者而底定之使無�側獨柰何貽臣以懼又不圖報稱哉

【主敬之學久蒙腐儒臯比得此洗髮始知尙父鷹揚亦從此中得力渭水陰符洙泗俎豆可同堂共講戰勝不獨破孫吳之譎且足息洛朔之爭】

○五嶽勝覽序

虞淳熙

管夷吾書載天下名山五千三百七十蓋靡不宗五嶽雲自無懷氏以下登封者七十餘君意乃不在遊獨平子向平所思所期語涉遊覽冀選勝而娛焉然未覩圖紀也近世有岱史岱宗記五嶽記遊名山記而王恆叔太僕有遊嶽圖文附以異迹質之輿乘桑酈諸家言一日臥遊未能周五嶽矣況復騁亥步莊運專勝遊婚嫁之後哉乃今從楊生爾曾受施存縮地方寸晷五遊一何幸也子輿氏有言孔子登泰山而小天下繇斯以譚昊帡所覆吐符降神如昆侖廣乘長離麗農廣野諸嶽俯睇之五拳石耳內而九煙。微而疋練。詎足當河目之四營乎。而黃州孔子之山舄迹在焉。又將之楚收太和納於岱麓。不乃最勝之遺事耶。躡一嶽羣嶽盡赴。聖人覽勝之要如此。顧吾目力不逮顏淵庶幾見之緗帙則楊生之授是矣夫小天下當亦有方豈必離朱爲師吾往讀稗書山陽女子樂山而歿瘞久波斯剖其心玉瑩作美媛倚欄觀山狀樂而影徹遂同嵩丘達摩之壁有情無情交涉入固然也惟玆五嶽五星五帝之神其精中曰壽逸北曰登僧南曰丹靈峙東曰圓常龍西曰浩欝狩而將軍之主勝者並著姓名龍魚河圖可徵矣瞑焉■﹝目替﹞焉神與神遊景光內映靈扄運寸嶽容繪呈斯芥納須彌之諭勝不待選而集殆小天下之方非耶受斯方也者卽倒絳囊投眞形圓安問楮素苐混混野馬間京塵市塵醉鄕溫柔之鄕移塞虛白曾不若披圖采勝問程楊生之足浣黃埃滌緇氛矣余亦混混者車生耳蓬生心卽閩中五嶽不窺比仲舒之園恃▲風煙繚繞

胸中向無五嶽。申甫百靈。寧遐遺我。倏入此帙。類陳季鄕之入寰■﹝氵羸﹞圖將楊生爲終南叟葉舟導我耳帡覆下詎少我輩人。作遊侶。不寂寂也。

【昆侖頂金瑟玉簫更有千歲桃花香來破鼻】

○擬庚戌會試�舉錄序

王宇

今上庚戌秋羽林材�曁諸郡國良家子復屆武試集闕下上兪司馬請如格試騎射巳又進不失正鵠之耦若而人命臣某等發策視所置對甲乙之旣籍百二十人以獻醮當在臣夫今跗注君子所牢騷不能平者非惟文法之密與文吏之尊耶考之兵家言將自智信仁勇廉以至卒伍車騎攻圍進退其因天用地莫不有法是法者將所自出也當艸昧初英雄羣起。其不安於粗耰。志寧可知耶。一旦俯首受事。稱爪牙。授單旅。倘不提以三尺。則何道以屈羣力。迨武功定。文教興。吹簫屠狗輩。咸用�謝。而後世振與玩皆不可知。振虞過黷則無經。玩虞過薾則坐削。而紈袴世冑夫。且爲括而蹶。爲陵而潰。則何若設衡懸度。牙錯鉤連。一付諸文墨之吏。繩其步趨使奇不至竊銜庸有所赴的以長得震疊敉寧之用則文法文吏何負將哉且姬呂二公皆開周元老也以彼周禮鬱鬱丹書炳麟而鷹揚斧缺武節爛然其後吉甫歸鎬張仲爲賓樊侯城齊吉甫爲誦此以知文種武植。原▲�言一何奇

無軒輕。登壇乘障者無亦實有所缺失。以欿法中軼法外而補苴彌掩之不暇。文吏因而持之。則過有所分矣。偏輕重之極無不返者今障鄙多虞兜﹖牙﹖金﹖吐气比者遼左匱弱天子注意武功諸士適丁其際政使奉國家所立法爲凖。廟堂所立監爲師。無事投醪。有事援鼓。戎索無偸。軍實必討。卽一切擎曲無所用。其誰敢苛焉以速官謗。則奉法有狀而自豎不瑕也。且虜騎薄都城鳴鏑幾及甘泉宮非世廟時庚戌耶建夷之跋扈也賴首之鴟張也卜虜之首鼠也虜運卽不盛而且萌矣朝鮮之役大創未復琉球見吞閩海震鄰要以釋外懼毖內修是敵國外患所爲有益人國家諸士豈無抱不必然之慮思奮發爲天下雄且今兵空於伍餉空於儲非殫力圖新勢必不振而或謂天聽彌髙邀旨實難不知古有收合二邑復七十餘城偕往三十六人下五十餘國或出獵焚積因敵人糧或約眾勝敵以家貲賞者皆何人哉。夫逢時籍資以立功樹績。猶順風呼也惟至牽掣枝梧之際﹖﹖﹖披搗保聚之奇是文法之不能縶而文吏所不▲眞正英�定露��

及縛者熊羆之士。不二心之臣。其或計及此矣。

【先生之言非爲銀不律解過正欲金鏷■﹝金辜﹞有以自建耳今疆埸多警豈容債帥借文法以自覆耶】

○竹箭編序

屠隆

竹箭者吾大越之羙也吾大越實以此駕勁吳王君者吳人吳人名編則曷不取彼菇蘆而掩吾竹箭爲王君蓋嘗遊越絕而遂掩之也君發蛇門由禦兒港東渡錢唐取道西陵然後浮甬東出海門望三神山而歸復遵會稽立馬百帆秦望之上慷慨弔範蠡計倪諸君皆不在而所謂竹箭者獨蓊郁如昔於是感而欲掩之也以君磊塊發爲麗辭吐爲佳言是宜早致雲霄鼓吹人代乃夷光卒於浣沙鄭旦終於采葛亦足嘅矣逞其雄心跨越江海旣以撟舉菇蘆間又欲掩吾竹箭而有之嗟乎君欲良奢矣𨿽然吾大越有物。赤堇之山。破而出錫。若耶之溪。涸而出銅。雨師灑掃。雷公擊橐。蛟龍捧鑪。天帝裝炭。太一下觀。若是者君能並掩而有之耶。有之則僕請以一矢從公出雲門寺射虎南山矣

【疏宕瀏麗號幽吹而靄春云】

○輿圖要略後序

屠隆

夫古今之所以欲知輿圖形勝者大要不過四端帝王定鼎也英雄經略也將士戰陳也髙逸棲隱也帝王定鼎欲據形勝占王气扼險要制萬國立子孫萬世不拔之基至重且大也周都洛邑天地之中陰陽之交會道裏之適均玉帛攸同筐篚輻輳信王者之都也然議者以爲洛邑廣衍無名山大川之限四面受敵有徳則易以興無徳則易以亡故漢婁敬說髙祖從洛陽徙都關中關中金城千里天府之國左殽函右隴蜀披山帶河四塞以爲固卒然有急百萬之眾可立具阻三面而守獨以一面東制諸侯豈惟婁敬張良亦有之當時持別議者又言周王數百年秦二世卽亡安在其爲金城天府此亦似有理哉其後符姚都秦秦之山川險要非有攺於昔也而皆不如漢之長久推斯以譚帝王之保世永業。或者有不盡繇於定鼎者耶。漢唐都關中當時土風物產盛於西北江淮吳越尙屬邊夷故都秦雍爲便乃今則雍州瘠荒無復往時長安之盛而東南風气日開生齒日繁貨產聚於江海財賦甲於天下若都關中則僻在西垂地阻關隴東南遼遠運道不通吾未見其便也建康王者之都昔人謂鐘山龍蟠石城虎踞鬱蔥王气自秦時鑿之厭之亦東南一大都會然僻在江左難以經營中原六代偏安皆不能混一天下是則然矣而我太祖實自金陵混一區宇則知六朝之偏安良由人主之無遠略非地形限之也北平𨿽稱天險世淪胡虜俗染鮏羴若非我成祖始封於燕萬年定鼎未必決於此地自成祖徙都都城雄堅▲是破堪輿之說

皇居壯麗北控沙漠南帶靑徐山川增奇基業永固烈矣盛矣然愚竊以爲邊界堡塞密邇虜庭胡騎長驅朝發夕抵居近虎穴地鄰龍湫當其全盛虜貢市納款不敢生心萬一姦謀叵測能無剝牀蕭墻之憂乎大都帝王有道綱紀修明威令宣布則𨿽奮迹徒步不階尺土可以肇造鴻基僻處遐陬全無形勢可以彈壓疆宇不然揭竿斬木可推殽函攀樹緣崖可度蜀道險不足恃也歷代帝王其祖宗以徒手取天下而其子孫往往以天下輸他人古云在徳不在險▲亦堪■﹝木巳﹞憂

盡之矣英雄經略。昔吳王夫差擁吳都茂苑之盛。擅江海魚鹽之饒。控水犀魚腸之利。統艅艎舳艫之師。國富兵彊。雄視天下。越王句踐敗亡之餘。僅存殘喘。甲楯五千棲於會稽。此其大小彊弱之形。相去何如也。卒之夫差以奢淫亡吳。句踐以憂勤霸越兵力果足恃乎秦始皇仗雍州形勢。並吞六國。統一四海。自謂千萬世無窮之業。一夫作難而七廟隳。沙丘之骨。猶未寒也。項羽獨據徐沛江淮東南要地。置沛公於西蜀。限以巴江。阻以棧道。西楚霸王之業。屹於泰山而四維之矣。然而蜀兵一起。還定三秦。席捲天下。漢龍興而楚猴滅。何其反掌也。吳王濞當天下精兵處。采山爲銅。煮海爲鹽。享國富饒。連合七國。其鋒不可當。亞夫奮臂一呼。諸國散走。奚翅發蒙振槁哉。乃若熊鬻之開楚也。柏翳之啟秦也。泰伯之肇吳也。諸葛之治蜀也。竇融之保河西也。劉虞之撫幽州也。王猛之理苻秦也。張軌之據西涼也。李雄之君蜀漢也。公孫之守遼東也。錢鏐之總吳越也。皆斬荊棘。披蓽露。立綱紀。布恩信。化畏塗爲樂土。易弱邦爲彊�。�伐被於當時。聲名垂於後世豪傑經營何擇於地乎開天辟地疆理九州島其最大者莫如神禹四乘所至無遐不到無危不涉無幽不探無險不捫山川郡國與圖扼塞悉了了而羅之胸中作爲禹貢一書犂然指掌豪傑有志經略烏可不考鏡地形土風括其梗槪也大扺西北風土碩厚。其人物惇大而淳朴。東南風土淸弱。其人物韶秀而輕俊。此其大略也。秦晉雄險。其人壯悍。燕趙彊大。其人慷慨。齊魯龐厚。其人椎朴。河洛中土。其人沖和。巴蜀險阻。其人峭利。江淮澎湃。其人儁標。徐沛戰場。其人剛猛。荊楚廣腴。其人迅快。三吳秀潤。其人華浮。越國吳風。其人近靡。豫章瘠土。其人儉陋。七閩饒沃。其人膩柔。交廣炎州。其人漫散。滇南遼遠。其人閒適。貴竹僻絕。其人質野。蓋土風從古如此。乃近代以來地气稍變。燕齊秦晉之間。向稱龐厚。近則朴漸趨華。拙漸趨巧。脂韋妙捷。有東南人不能窺其藩籬者。而東南間或有直戇西北風。又不可以執一論也。晉之平陽蒲阪。秦之雍岐。經堯舜后稷公劉之後。今不復見有帝王先聖風。而咸陽渭水。▲�風會淳漓之變

亦無復秦漢舊時富盛。洛邑天地之中。今其人民亦不見沖和秀雅。獨以椎勝耳。齊魯仲尼之鄕。文學其天性然。太史公嘗言之。今何寥寥也。燕趙自荊卿髙漸離後。多慷慨悲歌士。近亦無有。而吳越在髙周時號爲斷髮文身蠻荒之地。不與中國冠帶之盟會。今詩書文學。遂以彬彬秀甲天下。特嫌其文勝而稍不實耳。閩楚文學頃亦有吳越風。殊不似當時所稱蠻俗。固知風气有時而開習俗有時而變也沛碭徐淮間。亦國家承平。久不用兵。其人不習戰鬭。勇悍沈鷙之气亦減。而浙自嘉靖時被倭患慘酷。士卒稍稍練習武事。今遂稱浙兵。吳從倪瓚顧瑛文徵明祝允明以來。詩畫器玩淸雅風調甚盛。閩自考亭豫章自新建過化。士大夫往往好譚性學。乃知前人風烈近則漸摩遠則湮散自然之勢也。善爲治者因勢而利導之故風土不可不知也將士戰爭必相地形險易某處平衍可以布陣成戰某處深阻可以藏機設伏。某處髙阜可據成建瓴之勢。某處雄壯可守立堅壁之形。某處爲首尾當乘要害以制敵人。某處爲腹背須置奇兵以防衝突。某水通某川可以順流可以決灌。某路達某地可以潛渡可以直抵。某處之人長於某技。勿以我短而犯其長。某處之人短於某技。宜以我長而挫其短。荀卿曰齊之技擊。不可以遇魏之武卒魏之武卒不可以遇秦之銳士秦之銳士不可以當桓文之節制桓文之節制不可以敵湯武之仁義言兵以地殊也鼌錯曰上下山阪出入溪澗險道傾仄且馳且射風雨罷勞饑渴不困此匈奴之長技也平原易地輕車突騎勁奴﹖月長戟射疏及遠下馬地鬭劍戟相接此中國之長技也言技以俗別也陸戰之能。南人不如北人。故王玄謨敗於滑臺。水戰之利。北人不如南人。故曹操困於赤壁。三面可守。一面制人。故養人卒並六國。出可乘勝。入可阻險。故漢髙昭烈卒成帝基。不徑入關而先據陳畱就積粟。酈生所以佐王業。將渡河津而略南陽下宛郡。張良所以開帝基。西築甬道。屬大河以拒楚軍。東屯鞏洛。守敖倉以示形勢。四百年炎祚規模宏遠矣。陳余不阻井陘之險。故韓信得斬余於泜水。吳王不守武關之隘。故亞夫得破吳於殽澠。陳豨不據邯鄲阻漳水。故軍敗代地。英布不取吳楚並齊魯。故困蘄西蜀。漢不塞陰平之口。故後主降於鄧艾。梁人不收采石之渡。故武帝困於侯景。戰陣之在先據地形也尙矣是以蕭何甫入關而首收圖籍知天下戶口阨塞識先眾人功髙諸將以此也髙逸棲隱或不受國君之徵聘養志山林或脫迹塵世之浮榮專修性命或借山川之映發抒文藻而品題故大禹有山海經。周人有越絕書。酈道元有水經。東方朔有十洲記。漢人有三輔黃圖。王子年有五山記。周處有風土記。王存有九域志。杜光庭有洞天福地記。眞誥有金壇林屋記。盛弘之有荊州記。常璩有華陽國誌。徐靈期有南嶽記。程大昌有雍錄。近世有方輿勝覽。一統志。名山記。由赤縣神州以及大荒之外考究載錄之詳矣一丘一壑石隱終身者足迹不必徧九州島居室不必托五嶽昔人譏支道林云不聞巢由買山而隱是也然無論名山洞府通都大邑遐陬僻壤但有聖賢豪傑。名人髙士。孕育棲托者。故宅舊迹。往往歷千百世不可磨滅。而古今鴻章佳什。勒石摹崖。流輝山川。照耀天地者。亦若爲神靈呵護。垂之無窮。一瓢一笠。蹤迹所寄。不過名山片石耳。而後人必指之曰某山某髙士之所棲隱也。某山某名賢之所經遊也。某山某文人之所題品也。而棲眞修道飡霞絕粒之人。亦多擇洞天福地而居之。抱朴子謂小山僻地乃妖邪所憑怕妬人成道而思嬈害之惟名山洞府正神掌治好助善人護法衛道故修道者所宜隱處洪崖居西山。匡俗居廬阜。廣成居崆峒。浮丘子晉居嵩髙。馬明生居東嶽。龍威丈人居洞庭。魏王子騫居武夷。眞武居太和。司馬季主居委羽。張輔漢居皂合。皇初平居金華。王瑋玄居林屋。羨門子居蒙山。沈文泰居九嶷。周義山居金庭。王褒居陽洛。何侯居蒼桐。王進居馬迹。葛由居綏山。平仲節居括蒼。茅眞陶都水居句曲。王子年居倒獸。劉綱居四。明許遠遊居懸澑。蕭子云居玉笥。孫登居蘇門。徐靈期居衡山。單道開葛稚川軒轅集居羅浮。孫思邈居峨眉。侯道華居中條。羅公遠居靑城。閭丘方遠居大滌。鐘離云房居終南。張紫陽居王屋。陳圖南居華山至人成道度世皆有勝地神明相之上帝命之亦緣也數也夫建都也經略也戰陣也在世之事也棲隱也出世之事也之四者皆有資於輿圖輿圖烏可不研討也蕭相國之收圖籍。專爲治世用。王子年之記五山。東方朔之記十洲。陶景弘之記金壇林屋。杜光庭之記洞天福地。專爲出世資。合而言之者不佞也夫出世而或抱治世之略在世而存出世之心如是而後至人其幾乎

【羅神州於指掌繪物狀於毫端參時勢而爲言可以經文可以緯武】

明文霱卷之三

●明文霱卷之四

武林劉士鏻羽石父評選

序四

◆序四

髙以達少參選唐詩序

騷苑笙簧序

合奇序

嶽王祠志序

張氏紀略序

徐文長逸稿序

頌節錄序

淇園序

紀修蒼浦園序

姚孟長洞庭諸剎記序

題徐大津制義序

聽艸序

王季重遊喚序

奇女子傳序

玉鴛閣詩集序

臥遊淸福編敍

王秋澄先生文集序

遊莫愁湖序

史記序

諸子序

吳兩階文艸序

○髙以達少參選唐詩序

屠隆

世之推英雄率卑詩曰士挾日月提雷霆鼓鑄六合而成巨人名則有山河大業在安事詩詩卽工如李杜髙陽徒爾余謂推英雄言良是而未盡也夫詩者技也技故其道不尊令明王在宥以斗大印置豪傑將相仲尼南面顏曾列坐而進退兩廡下賢人黃帝巨鹿之戰光武昆陽之師兩軍相持長戈互云急矢▲�鴻戲�

如雨當其時詩固無毛髮用措大持一詩向屠沽兒市杯醪片臠輒唾之不顧何如阿堵乃濟日用夫詩安能與死龜之殼敗皷之皮同價哉而學士大夫往往不廢者何。夫天地之生物用風雷雨露爾而不廢雲霞夫雲霞何用之有萬物之生用牛馬雞狗爾而不廢麟鳳夫麟鳳何用之有醍醐甘露。雪藕交梨。無療饑之益。而有消煩之功。世並珍之詩於道不尊於用無當而千秋萬歲不廢故不尊之尊蔑倫。無用之用滋大。市杯臠則不如阿堵。濟日用則不如皮�而舒畼性靈描寫萬象感通神大或有取焉。昔者趙簡子夢之帝所聽鈞天廣樂。李王孫木鬼耳。帝且召而賦玉樓焉。故知帝亦貴詩也仲尼手刪三百篇鼓吹人代矣。而又自爲倚蘭龜山諸操。金石其聲。故知仲尼亦貴詩也西王垂白雲之謠。眞誥著雲林之什。伯陽平叔譚金丹大道。何與於詩而語語節奏。故知列眞亦貴詩也大覺金仙修無上了義。卽山河大地無所不空。乃其所爲偈贊居然詩也。故知竺幹先生亦貴詩也泗上亭長。平生以馬上自雄。拔山扛鼎之夫。▲堪作詩家鼓吹

卽劍術且薄而不爲。而爲詩大風之歌。跌宕哉。虞兮虞兮。又何悲涼哉。隆中抱王霸之資。於人世固不屑屑。而猶托之梁甫以吐其風雲之气。古壯士英物何嘗不貴此道。獨所謂推英雄者賤焉。渠亦無乃度才量力而曲護其短邪。夫誠自掩也何賤之有誠賤也又何掩爲學士大夫之賤詩者代不乏而其稱詩者亦代不乏乃詩自三百篇漢魏而下獨推唐唐以詩登士士弗工詩則弗登故合山川之靈而畢其力以趨之有林臥讀書數十年而後發之爲詩者。取之千秋而收之詞組。索之人外而得之�前。構之累月而成之晷刻。當其思澀嘔血刳心玄鬢蚤白當其神來心曠气爽凡骨立仙略而讀之則山川花月機杼有限徐而味之則飛雲流霞意象無窮故語山川。則躁競之意煙消。談放曠。則鬱結之胸霧散。灑以凊涼。則內熱者飲冰。煦以浥辭。則苦寒者挾纊。賦邊霜。則徵夫霣涕。詠閏月。則思婦動魂。煙疾雄深。則風雨驟至。妙詣玄解。則神物下來。是唐人之所長也後世畢一生之精神於帖括以應有司何暇詩及吾成名爲之未晚一旦進賢加首輒抗顏而稱詩一篇甫出贊者巳在旁何其速肖也𨿽有瑕瑜曷由知乎古人讀書數十年。以全力而凝神於千秋。今人生平未嘗從事。以枵腹而求肖於一旦。又何怪詩之不古也。唐人詩如明月松間照淸泉石上流野曠天低樹江淸月近人雨中山果落燈下艸虫鳴夜靜江水白路回山月斜此似常境常談究其所以非腹有萬卷胸無一塵者不能辦柰何輕議詩哉楚髙以達先生所選唐詩餘得而卒業焉精且備矣昔髙廷禮氏選唐詩品匯備矣而太濫約而正聲精矣面多遺至李於鱗選更加精焉然取悲壯而去淸遠。求峭直而捨婉麗。重气骨而略性情。猶不無遺恨焉。先生所選精且備矣譬如鮫人入海所得皆珊瑚木難洵英靈之府哉先生爲人耿介髙曠風塵表物於世無所好而好詩宜其鑑裁玄朗若是後之學詩者請以玆選爲寶筏可乎

【峨眉積雪閬風蒸霞】

○騷苑笙簧序

湯顯祖

太史公以屈平正直忠智以事其君信而見疑忠而被謗能無怨乎離騷之作蓋自怨生也國風好色而不淫小雅怨誹而不亂若離騷者可謂兼之矣嗟夫此有道者之言也天下英豪奇磈之士。苟有意乎世者。容非好色者乎。君父不見知而有不怨君父者乎。彼夫好色而至於淫。怨其君父而至於亂者。則有意乎世之極。而不得夫道者也。至於宋玉景差之招魂賈誼之弔屈𨿽廢興異時有所憤惻迫發於其中一耳。厥後招隱哀時思沈調急先漢之人能爲楚聲余則賦而可矣故賦者騷之流而微異者也楡林杜君韜武以武爵貴介公子躬上將之姿而好左徒之業爲五嶽遊楚詞山中吟數卷名之曰騷苑笙簧其自序則以屈原離放傷悼家國有所不平而身當國家盛際信而蒙信忠而見忠無牢騷伊郁之思有瀟灑優悠之致引模擬義宜與騷遠原其攄懷述志時而放言獨往亦未有遠殊也誠有然者羽人乘遊則閬風昆侖之軌也飡霞蘭生則雲中堂下之思也次第有作靡不流離炫爛窅藐偃蹇就中辭義曲致宛爲正則之遺蓋無所好而自不至於淫。無所怨而自不至於亂。至其音淸節和。無攜無逼。眞有气逐指而成笙。思在口而爲簧者。殆非悲笳橫吹之助與。予有槪乎此風雅之道息聲貌流絕屈大夫獨與其弟子依詩人之義隤源發波崩煙決云。爲千秋賦頌弘麗之祖文則盛矣。當其時堯舜道徳之純粹。未得爲懷襄用也。言殺張儀止王無西而止。顧是時楚獨無將其將唐昧景鈇輩戰死。武安君且來。屈子之材誠用。固▲屈子心服

亦未能當也。蓋文盛武不能無衰。賴封疆之靈韜武從容詞旨。有墨卿文士所遜避者。至其登壇秉麾。鎭虜禽敵。居然宿將風。以一少年公子而文武兼盛。諒非有殊絕於人者不能。將萬里一疆。神明倍彊。古之所難。今之所易與。夫戰怨事也昔人有臨陣必先被髮吽天抗音而歌左右應之歌畢然後進戰其气然也誠得騷之意而行之悲惻排蕩愼悁噴薄馳而入三軍之中援玉桴兮擊鳴鼓誠旣勇兮又以武要未足爲兒女子道也或曰韜武積精於道於騷所爲托▲沈激似騷

遠遊而含朝霞者如將遇之若然則韜武固異日之莊騷也玆之笙簧殆劍首之一吷也予何足以稱之

【王微有云文情不怨思則流淡無未此文可以怨矣】

○合奇序

湯顯祖

世間惟拘儒老生。不可與言文。耳多未聞。目多未見。而出其鄙委牽拘之識。相天下文章。寧復有文章乎。予謂文章之妙不在步趨形似之間自然靈气恍惚而來不思而至怪怪奇奇莫可名狀非物尋常得以合之蘇子瞻畵枯株竹石絕異古今畵格乃愈奇妙若以畵格程之幾不入格�家山水人物不多用意略施數筆形象宛然正使有意爲之亦復不佳故夫筆墨小技。可以入神而證聖。自非通人。誰與解此。吾鄕丘毛伯選海內合奇文止百餘篇奇無所不合或片紙短幅寸人豆馬或長河巨浪洶洶崩屋或流水孤村寒鴉古木或嵐煙艸樹蒼狗白衣或彜鼎商周丘索墳典凡天地間奇偉靈異髙朗古宕之气猶及見於斯編神矣化矣夫使筆墨不靈聖賢減色皆浮沈習气爲之魔士有志於千秋。寧爲狂狷。毋爲鄕願。試取毛伯是編讀之

【輸瀉跳﹖﹖戚之勢洶洶如崩屋】

○嶽王祠志序

湯顯祖

越有忠佑祠者在臬司焉祀宋武穆王嶽飛也司故王宅王亡以爲太學元以爲司而祠王其東祠宋孝宗之爲也祠志爲冊六凡王所自爲文與其時至於今所以榮哀王者盡是梓而存之司庶拜王祠下者貌而旣其實云王之勇於忠孝其天性然斯志也其以資世之感愴流涕指發豈有間然者哉予獨怪王以大將之才。爲戰將之用。而用益以不終。當時無將將者。然則若肅代之將李郭可與。曰韓蘄王可以並郭而王賢於李髙宗之資。不能爲肅若代。亦其勢然。蘄王逸而鄂王拘。非鄂王勇而蘄王智也。鄂拘蘄乃逸。蘄逸而鄂之拘不免矣。肅代𨿽疑其臣。不得而誅之。外多大藩。帥或以爲名。如李司徒召之不來矣。終不能有加焉。王之不肯爲李。亦勢然也。或曰王何不竟滅虜而朝附於人臣出境遂事之義此不然也。觀金起時。其君臣父子叔侄將相之間。皆意念深毅。經略雄遠。非可猝猝乘獘而竟者。且其時諸將並以詔還。王以偏師濟乎。夫王以歸而死。得爲世所哀憐。佻▲凝如斷�

而■﹝逞﹐山代口﹞。王之爲王未可知也。王所謂進退維谷者與嗟夫有髙宗以其宅爲官故有孝宗附其官爲廟王爲人不可知神而後知之也𨿽然孝宗時而王在猶之不能用王蓋孝之不能爲代。亦猶髙之不能爲肅。何也徽髙在。髙與孝𨿽有志。勢皆有所不得行若使徽得幸蜀髙孝爲親父子髙總國而孝撫軍滔然無疑畫河南北之地以與諸將所克王收其全以俟此亦髙孝之所欲爲也勢不能也嗟乎古今相弔豈惟髙之於王而巳哉予志而悲之聊以告後之將將者

▲是眞正讀書人

【具此手眼才堪尙論古人】

○張氏紀略序

湯顯祖

晉人有言。比來離別。常數日作惡。余爲寬言之曰。生別猶可。死別何若。年過耳順。愈不喜逆。戒客幸無以悲傷事相聞。卽世間悲傷文字。亦不必見也。何也其敍述世家坎坷流連。乃至若數冬而不遘一春。恆夜而不經一旦者。固卻無視。視亦不竟。早衰恐神傷也。屬者。客乃以昆山張元長所志。六世以來行略見示。則有不忍不視。視而不忍不竟者。竟而去之。去之而復在在幾閣間。悱惻慨嘆。一月而神弗怡。客曰。夙若某若某者。皆嘗述其世家以煩子目。未見子不喣然而艷也。讀張氏略而泫然傷之。太比於人情與。余解之曰。固也吾亦世人耳。世之所喜。吾得不喜。世之所悲。吾得不悲。且彼其家男子而世纓組。婦女而世褘翟。外內休融壽考咸遂。何徳而至斯張之世徳詎遠於斯與。何久瘁而不艷也。客曰何如曰其六世祖道瑾起於贅壻。立而與婦願歸孝弟力田。以有其子徳聲爲縣從事。輒自免。自領賦萬石以休共同人。迂騎而�少婦之涉者。歲晚則與婦方浣枲紉縕。以衣裏中煢孺。廣糜餌以飼囚有徳者矣而子諸生唐文乃二十二歲而死。且死衣冠彊起坐使畵工傳之曰。後人庶知吾賫志以歿乎。妻爲盧節婦也。撫其子抑甫六歲。時秋夜起見月華云成五色。蔽天。呼母盧起視驚喜。令兒整襟肅拜。見短髮蕭蕭印月下。慟欲絕。爲述亡考讀書時事。相抱痛哭。而雲中鷹聲裂然。嗟乎聞此而有不泫然者情耶。抑甫爲諸生。巳復棄去。而其婦晉孺人。歲祭掃。必戒必泣曰。先姑有言。兒孫奉養有盡。但綠楊紙錢。年年如故。則兒家之祥也。至抑甫▲�然

有子諸生宗翰能文章有當世之志。幸乃五十二而貢於鄕矣。終六十二而不受一命之榮。婦季行年八十矣。而爲其子食貧■﹝糹辟﹞纑。不能自休以歿。此豈不足悲乎。生子也才如元長。發舒五世之郁。伊將是焉在而爲諸生且五十年竟以病廢。至雲母子之間徒以聲相聞者十四年。母病時以手按母肌肉消減。含泣大恐。而母夫人猶喘喘好語曰。恨兒不見吾面。猶未有死理也。斯語也。聞之而不亦悲乎。天下有目者皆欲與元長目不可得矣有子鐵兒而殤有女孝仲秀▲慘不忍讀

慧端婉。曉書傳大義。所謂閨閣中鍾子期也。爲孟家婦。幾年而復殤。天之困元長也。不愈悲乎。凡此數端者客以爲何如也。客曰。若然誠悲矣。安知今所云世家者之先容愈張氏。而張氏後乃終不如前數世家耶。夫冬之必有春。而夜之必有旦。亦天道也。子爲嘻然久之。曰固也。語不云乎。天不可與期。道不可與謀。元長且置無悲。需諸季之後。幸乃如客言可也。

【哀气激於天末悲風送之水涯】

○徐文長逸稿序

王思任

文章之托生與人無異有從天而下者有從星辰嶽瀆而降者有仙佛度世者有神道轉輪者有龍鬼精怪投胎吐气者天之文大而近星辰嶽瀆之文奧而尊仙佛之文旨而導神道之文肅而凖龍鬼精怪之文奇而幻吾以五經窺之易如天。書如星辰嶽瀆。詩禮如仙佛。春秋如神道。而龍鬼精怪之文。跳梁侁侁。每見於諸子百家。蓋此數族實出一冶。𨿽帶乹坤之駁气。而原奪乹坤之間气。正未易材也。三代以前不▲吳鉤新�光芒不可逼視

可考吾於短長時尋屈原尋列禦寇於漢唐下尋王衰尋揚子云尋維摩詰尋李賀尋韓柳尋王荊公於明尋孫大初桑民懌盧次楩王稚欽天池山人徐渭渭之才更刁悍尖湍欲據諸公之項而錐其頰口無舊唾不少譏呵目不再覽每多盱放又性癖潔陰瘠不愛錢貧卽鬻自所書畵得飲食便止終不蓄餘錢不懼死甚至感憤狂易槊耳鑲囊終不死不喜富貴人縱饗以上賓出其死獄終以對貴人爲苦輒逃去與不如公榮者飲卽快卒然遭之科頭戟手鷗眠其幾豕接其盆。老賊呼其名字。飲更大快。一有當意。卽衰童遢妓。屠販田儓。操腥熟一盛。螺蟹一提。敲門乞火。叫拍要挾。徵詩得詩。徵文得文。徵字得字。見激韻險目走筆千言。气如風雨之集。𨿽有時榮不擇茅金常夾礫而百琲之珠連貫沓來無畏之石鍼堅立破英雄气大未有敢當文長之橫者也。文長意空一世寧使作我莫可人知絕不欲有枕中之授亦不樂有名山之封故所著作隨付隨佚袁中郎從陶周望架上得其闕篇等集一夜狂走驚呼拜跪業已梓播人▲�風人陣木甲�殪

間而張文恭父子雅與文長遊好聞見旣多筆札饒辦其孫宗子箕裘博雅又廣搜之得逸稿分類如幹捲讀其文似厭薄五侯之鯖。獨存蔬筍之味又如著短後之衣縋險一路殺訖而罷讀其詩點法例法托法藏法漉趣織神每在人意中攘脆爭可巧迸口頭必不能出者而文長一語喝下題事了然讀其四六在黛眉淡骨之間讀其隱字對偶諸技以天成者佳以人勝者遜通方言者佳以越語者遜總之靈異立成爪發皆矗予斷以龍鬼精怪之文起文長而署之應以牘受爲我楚舞。飲八斗而醉二參也。是集也經予讎閱者什三予有搏虎之思止錄其神光威瀋欲嚴文長以愛文長而宗子有存羊之意不遺其皮毛齒角欲仍文長以還文長謀不同而道自合海內願沽者眾其必有以處玆玉也矣

【風入蹄輕絕塵而軼如艮驥之躪崇期】

○頌節錄序

王思任

可以死。可以無死。英雄豪傑自知之也。英雄豪傑一死不足了其事。則可以無死。其事巳了。而死至則可以死。孰爲英雄豪傑。孝子也。忠臣也。節婦也。一也。使必以一死爲貴。則死而死矣。何濟人世事。股可常刲乎。何以醫久病之親。肝可多納乎。何以感不痛之主。一爲未亡人。而遽投繯拒飲。不顧餒人之鬼。斬人之胤者。兒女子一時情至之事也。速途負重。畢世茹荼。彼不耐也。英雄豪傑知之而不爲也。歷陽馬太母以楊繼楊歸月塘文學。年方蒨而文學死。太母抱楊之二子哭於廟。抱巳之一子二女哭於堂。是時大官之後。忽焉中落。瞰室恆於斯。生戎恆於斯也。太母曰憊矣。吾死則一子二女子亦死。卽不爾。無人視廬墓。前二子亦死卽天不盡禍馬氏。畱數人視息。不繩祖武。不讀父書卽不死而亦死。吾一身爲馬氏之母。爲馬氏之父。爲馬氏之師。爲馬氏中興之主。爲馬氏稽核之督。爲馬氏禦侮之臣爲馬氏奔走之僕。不獨馬氏妻也。不獨爲馬氏也妻者而後可以不死。而後五十▲如風鼓橐如水揚波

年之中。庠其前子。餼其子。又衍而蕃大其子之子。於是騰仲乙卯來鄕枝辭太母恍然一快。默自語曰。祖武父書。將在此輩。不獨是兒姣慧也。臣心巳完。臣力巳竭。可以報月塘地下兩楊相見矣。而後乃澘然送之也。而後可以死。至於栢舟之閭。王言炳赫。黃鵠之弔。名公琰琬。騰仲躍然於前。繩繩未艾。而茁茁甫萌也。太母以爲極不足侈事。吾家世貞節。何藉於此。億萬子孫。但願爲福將。不願爲勇將。但願爲良臣。不願爲忠臣也。而後知太母眞英雄也。而後知眞英雄死方不死也

【天冶通侻想見東阿跳九舞蔗時】

○淇園序

王思任

天下山水。有如人相。眉巉目凹。蜀得其險。骨大肉張。秦得其壯。首昂須戟。楚得其雄。意淸態遠。吳得其媚。貌古格幻。閩得其奇。骨采衣妍。滇粵得其麗。然而韶秀衝停。和靜娟好。則越得其佳。故吾越謂之佳山水。吾郡中誤有八。而蕺最寵絕。眾玅繞環。似百千萬名姝。抱雲笙月皷。一簇太眞者。佳至蕺觀止矣。蕺腹有招提。是吾家逸少宅。而肩頂間爲相國呂文安祠。誦古栢行。祠下低徊不忍去矣。文安孫美箭氏。羮墻之暇。薙蕪擴隙。構園讀書。顏之曰淇園。成而遜予敍。敍曰。凡功名富貴有不難滿圓人意者。而惟山水之緣。定多缺陷。生長平原。一望天盡。鳩石尋丘。穴溝借瀦。回思本來面目。則不快。遠者百里。近者數十里。一時命駕。三日聚糧。至則輪饑蹄渴。酒澀肴枯不須興盡先懊初心則不快。諸人遊飲之趣。吝於日而侈於夜。僑於外而便於家。夕陽將下。眾志漸苦。點檢招搖。城闉雜沓。有如市罷歸來。則不快。家在山中。四圍裩朿。聽鬼愁風。因虎逃月。則不快。而峩峩兮登天。而沈沈▲語語驚異墜碎昆侖王琖

兮入淵。天靑日白。洞疑虛愒。時有性命之念。則不快。山水宜人。市居荒落。修琴買藥。引勝呼豪。則不快。隅守角全。捉襟露肘。地利人和。或爾限之。用是巨靈不神。桑田易老。則不快。土木水石。投胎奪命。財力可通。而惟老樹壽藤。天功難鬻。一暴十寒。三移九絕。則不快。凡此數者。皆勢之所不能爭。智之所不能幹。而道徳之所不能感化。文章之所不能增美者也。有福存焉。棋園胎而得越。生而得蕺。長而得旺於相國祠邊。枕負大海。襟帶二江。湖山溪壑之所飛回。雲霞日月之所跳蕩。以榻爲馬。而穹巒驚峭竟日賞心。以幾代舟。而漁笛菱歌隨風入耳。長松老檜。鬣怒鱗森。而匪陰宮古墓之忌。午夜明河單往長臥。而無非類若人之呵。夕梵晨鐘。聽下方則諸品靜矣。靑煙紅火。仰萬戶則圓覺生矣。當斯時也。書史對宛委而成籙。盤盂熱丹脂而勝鼎。卭竹乘雲气而擬龍。妻子偕鹿門而當友。雞犬吞圲實而成仙。此詎非美箭氏之福耶。吾越中居者知有仰屋。行者知有辯途。有身處山而目不見山者。有目見山而心不見山者。美箭躍然作百尺樓想而日供其身於丹峯翠靄之上則旣得福而又能用福美箭氏之福也滋大矣則𨿽易淇園爲福地可也。或曰命名淇園。蓋托於有斐之義。予謂竹之義從个。淇園有萬个而後謂之漪漪。美箭廣四筵而無闌入。以其所謂福者切磋友生。斐孰章焉。如是則子猷能徑詣而嘯者。淇園中又何可一日少此君也

【列�爲鞭望舒爲禦風馬星槎吟嘯上淸之客。】

▲闌入尙方掖宮無圖籍妄入宮曰

○紀修蒼浦園序

王思任

感慈祖父不如感韻祖父谷貽尙巳然分內事也廣書冊華宅田忍俠節仁遺黃金數簏慮子孫單蒙窮餓耳夫子孫亦天之所生者自有口有目有福有緣何必當單蒙窮餓也是故黃金可得宅田可買書冊可購朝弋朝獲暮弋暮獲子孫之所能自致者不甚感祖父也山水秀妙。區地扼勝。沒在傖右。心欲有之。則恚曰祖父不力。得區地矣見山水矣桐梓拱把。竹樹枯癩。侈陰之多。人壽幾何。則恚曰祖父不力。如此而能於代紀之前。心誠求之。使子孫低徊其下。再三唏嘆。以爲安得老吾老一觴酬之。此眞韻祖父也。而其慈也爲甚大。予遊賞園林半天下弇州名甚雲間費甚布置總佳我心不快獨快者永嘉之陽湖錫山之愚谷次寧瀨水之鼓園耳豈非以其天工世物愈古愈玅創不如守有非人力之所頓雄者耶光州劉襄子過我而言曰予大之中人也不腆敝壤處在光黃界吳鄰楚雨餘山黛如抹有徑一隅幽蒨而邃山名五龍長淮帶之蒼松老檜數千章竹萬个花稱是藤蘿蛇綰汀蓼石發錢菌云芝都不記歲月庶幾袁北山之江鷗海鶴孕產其間也王父夕郎鋤而�之大父伯仲又克爲之荷薪佚老者以歡講業者以奮顏之曰蒼浦亦旣聞於汝南矣先君子棄藐孤蚤墓檟之役風雨不弔入我戶庭旣得寧而後奉遺箒一糞除之也用是疏瀦扶頹誅茅剪棘增崇辟隘或結遠公或摹張緒或閉子猷或臨摩詰或一局疏簾或雙相巧�或瓦藥翻書或扶笻蠟屐有舟鷁如有蹇駁如有酒澠如有歌管如庶幾哉二三大夫變世以來之素也王子曰予聞之長公汝南風气適宜魚米可俯而拾常有終焉之意以今所聞天下之美在中天中之美又在於蒼浦水光接漢。木气蔽云。赤汗交下。神遊身處。百孔千毛。如風布雪。予當從襄子去願。署掃葉使安用此數峯靑哉而襄子猶嘵嘵山陰道上也文饒之囑不具論論其賢者習數行應制得意爲髙官守京混若檀國。還田裏稍息不勝夢寐托言憂天憫人矣。卽日對鳥魚不似其車塵騾渤之樂也。�者求問生端侵擴無巳園日涉而趣少。門屢飾而關多。更有前人之作未工。後王定者爲是。松惡其多號。蘭怒其當戶。祖父力而置諸原。子孫鄙而膏諸斧。由此言之祖父之求子孫甚於子孫之求祖父與其求子孫之賢不若更求子孫之韻也襄子還矣寄語蒼浦旣有故園復有喬木又有世臣是劉氏之祖父子孫代相韻以有成也昔孫興公�賦天臺終覺不似請以是言不爲記而爲記之引以俟海內之韻合者襄子肯諸

【祖父貽子孫以�不如貽子孫以徳子孫報祖父以韻不如報祖父以賢然其立言敗致矣】

○姚孟長洞庭諸剎記序

鄭以偉

鄭子曰人物山川應身也。而還以文章事業黼黻乎流峙。不則造化有奇。不過一片無面目之帝江耳。庚申余伴宮端孟長讀於瀛洲若永叔欲避子瞻一頭地白首入都又讀其所譔洞庭遊記謂吳中得玆鑿開混惇一竅人皆謂遊山川者。以孟長之聲。應不識不知之流峙而不知山川之遊孟長者。以山川之神化身爲孟長。而還爲胡臣胡靈鑿竅也。何則瀆嶽奇矣包山縹緲莫釐曰吾將學焉奮其身上薄星紀之上以張吳不則盡澤也不虞沼乎。湖之神曰惡用是集險脇施礫乎嶽嶽爲也。吾儲眾牝而放之布滿地戶盡朿羣山之足如大蛇之匝昆侖彼倒影而入第數枝金菡萏而我沄沄澹澹無窮矣洞神曰天下有極幽深之術我能使頂行水而腹穴使人傴僂肘行如蛇以晉之二雄又何知石公曰易言介我其疊而爲仲雍延陵之貞於是大小龍渚偕十八招提若虞初九百剪剪矯矯各呈其勝以競雄。又如吳越爭長角伎湖中。大虛空曰如是則吳窒矣是使婦姑勃▲������

蹊髙深邃堅我不如數子若空所有而能使雲煙艸樹倏陽霅陰空不空藏將屬之子�屬之我乎則孟長所遊而記者是。然南龍盡金陵腰結。姑蘇霸气消歇。其秀﹖﹖八不得不孕爲孟長。又以山光湖綠。供其飲乳。則孟長之工文章無怪也。仍持彩筆爲洞庭鬭眉。如洪穀子之畫。亦山川應身自寫顏面。若佛圖澄腹孔神光。自照五內耳。杜甫所稱我肺腑者良然良然。假令洞庭無玆記亦豈能自名何等態狀哉又使孟長未遊之先亦與余等何能分﹖�之識種種色相如記云云然則山川者孟長神識所繇來而玆記乃其貌象也。易生羲農羲農畫易亦復如是予讀道書孔子述謠云吳王山遊觀震湖龍威丈人山隱居北上包山入靈墟乃入洞庭竊禹書天地大文不可舒此文長傳百六初若彊取出喪國廬非其人不可彊取也余於石碽食指屢動矣孟長曰王聞修者吳僑盻也見玆記至孟長秉火蛇肘入林屋洞幾殆免而自號閏生因謂孟長勝國有劉養浩者作龍洞記亦幾殆戒後人勿以父母之身行殆而劉字同孟長名又一奇事顧聞塗毒而人盡死語不驚人死不休皆是也何必遊能殆人乎且出胎眼睛若不用火燻一度如黨家一對貼金瞳子何孟長謂余曰柳子鈷鉧潭諸記酷佳余謂鈷鉧者溫器又盛黍稷器也潭形僅此旋面洞庭可知他記多峭絕剬而不揚孟長正以揚而兼剬勝也余家靈山墨眞人洞天在焉乃無一元字腳在胸安在爲墨汁歟惟冰冰激明府山春鳴如雷而人不能鳴則靈者祕而余值其不靈其不能爲文章又無足怪也每過天平思一拜範文正孟長事業當與之等亦不足怪憶共文湛持許仲嘉遊虎丘因問湖遊湛持曰苦乏遊資耳孟良共衲子素饌以往此酸厝大省畫乂錢法也倘賦初衣。或遵此例。與山隱居約作客乎。將以玆記爲疏程。庶不至七聖之迷哉。而今且臥遊其中。

【夫差黃池之陳錞鐸鏵扣望之白如荼赤如火黑如�】

○題徐大津制義序

鄭以偉

徐大津孝廉出海陵顧黃門珠巖之門謂黃門出余門以詩及制義示余余奇之贈以詩適黃門奉諱大津走千里唁焉而余亦附致貫弓之敬黃門並寓書余曰徐生於吾師猶然大陽直裰也敢忘淵源之自而大津藝則所稱借竹樓稿蓋大津居杭地窄不得種竹鄰有竹樓當之大津曰搦筆樓上四面靑瑯玕奄爲已有若曰此貧女光也遂以竹所爲文所鄭子曰大津借竹亦知竹有所借乎夫竹之質非艸非木虛中直節繁枝善葉巳矣然竹之際不一風則夭夭然若笑晴則猗猗然若停月則皎皎然若竦雨則孌孌然若濯雪則娟娟然若削霧則靄靄然若矜非借風晴月雨雪霧以爲變態乎而若夭若停若竦若濯若削若矜者非風非�非月非雨非雪非霧所能爲乃竹之質自爲態也竹借諸際以供大津。大津又借竹以供時藝。又無子家錢之貸。昔王子猷借居空宅便令栽此君大津徑借主人之竹旣不費時又不煩漑非大便宜乎大津曰我惡知其然竹動其天機以與我值我又動其天機以與文會不知竹之非我我之非竹又不知竹之爲文文之爲竹也鄭子曰文必有來與心際然後有往與古際必梅也始宜淸淺。必芙蓉也始宜秋水。他物則不然。夫文之用六經二十一史諸子百家皆借也而皆不借也借者往際於古而不借者來際於心今經史子家巳無完膚而曾無一似者皆麒麟之楦無其質也大津文亦經亦史亦子亦家而其心另有獨解適與古際旨玄而味永無聱牙鯁喉以爲古無堆砌生嚼以爲富非經非史非▲非深於文際者不能道

子非家而自成一家言如竹之際物爲態而不窮則大津之質爲之也大津空空類中虛侃侃類直節剛不過拗柔不失挺如文湖州肝鬲皆竹而下筆竹生大津借竹竹借大津乎古云世間能事貴天生大津齡才及陸機入雒之秋而能事便畢知能事則知大津之借知天生則知大津之不借矣何必公孫大娘渾脫舞哉乃餘又慨宋季於衣服器用必刻一韻字夫韻豈不美虞其日趨於韻而日遠於大雅則近於服妖。文亦有妖焉。周之盛嘉禾異畝同穎唐叔乃爲之作嘉禾獻之天子蓋王者以前民用爲瑞也文亦有瑞焉。大津一洗俗之韻而成其爲瑞。結實以資鳳凰之食。行且借筯籌當世之務。余朽矣第乘雙不借登五嶽爲汗漫之遊何能爲何能爲顧得寓名於大津稿中則其所借又甚奢矣。

【抉發借義妙得文家三昧彼吞剝子史者何足語此】

○聽艸序

鄭以偉

堪歟金丹家。咸以逆爲妙。靈气有所盤礡回環。而後蓄積始大。黃河倒潄以養昆侖。然後五炁返而朝元。三花成以結頂。文章亦然。蓋物必盡順相聽乎。必造成一平鋪無凹凸之器。世界而後可。必盡逆不相聽乎。又必拗就一﹝齹﹞﹝雌﹞﹝齒﹖宜﹞﹝宜﹞不委順之器。世界而後可。夫江自岷山衝巫峽。下洞庭。匯九江。﹝沺﹞﹝浩渺也﹞沺蓅蓅。若聽其所之。至潤州不有金焦兩點屹突。橫截水口。與之相爭。則濫觴之瀾。一呷立盡。東南財賦人物何以甲天下。▲三才之道不外一逆何況文章齹﹝不齊﹞齒﹖宜﹝齒露﹞

故不聽其順流之。趨以成砥柱者金焦阻之也。盧肇所穪。潮日不同物相畏以成激者是。吾以是得文章之气焉。夫江之流。一鎖千灩澦數千里。再鎖於金焦。然後驚濤駭浪。雷咰而電張者。有收拾。有節奏。而沺沺蓅蓅者自如也。金焦亦若聽其汪洸滉囦。如三益進逆耳之助。相說以解也。然後江得山而朝宗之勢愈馬﹖央且決。東坡所穪行乎不得不行。止乎不得不止。風水相遭者是。吾以是得文章之情焉。向使聽其長邁。曾不一遏。則無凹凸而與之俱頹。亦文家直布袋耳。又使濆�祝﹖土塞。不聽犇放。則齹齒﹖宜而不得泄。如窒麻婆葫盧孔。亦終爲五丁鑿破。何以成天地之文章哉。吾怕登北顧。意赭衣所鑿。霸气不盡。鍾爲人文。一見於眭東孫太史。再見於徐振東文選。然皆與杜鵑花共歸閬苑矣。猶喜見我信之也。信之爲文選哲嗣。如見我文選庚午攜所爲聽艸請益。多西湖作。適遇試。又以試文二作示我。舟次爲之擊節。與江聲相答。信之識辯雞碑。學聚龜總。每試必冠軍。見知於柱史湘潭周柱明公。名噪東楚。玆鏤如輪王七寶出於自然。又如馬耳王以眾寶集成寶果。非栗散小王所有。吾怕笑蘇綽作文式是。不以文聽才。而以才聽格。獨孤尙書之文如長松怪石。傾倒溪澗。略無和暢。是不能以才聽情。以情聽神也。信之以。其學聽之於才。以其才聽之於气以其气聽之於情。其情深者其文明。乍激乍迃。時行時止。儵如千里之不滯。儵如萬﹖﹖﹖之壁立。卽信之亦不能自主。而聽乎數之自然。數之自然者神也。伎至此乎進乎道矣。洗眵一閱。喜振東爲李鴉兒之不亡矣。然信之爲予言。不谷性不能逐眾。沺沺蓅蓅。欲挽一世之波流茅靡而砥柱之。以一卷。且謂今天下之才情气魄。盡消耗於副墨之子。雒誦之孫。區區鞨靺遺孽。陷我遼左。十年不能恢。拂拂廬門乎。閶闔又不能禁。吾豈忍聽其至此。憾銀不律不化爲金鏷■﹝金辜﹞。乃終日作雒生吟何爲哉。予勉之曰。唯唯否否。大槍大劍。不先毛錐。子匪以賦稅從出。彼成采石之功者白面書生耳。本朝靖遠威寧新建。詎非握管作八股文字人邪。人亦有言。灌綘無文。隨陸不武。信之鼓不聽波流茅靡之气以往一第。誠不足相混合灌絳隨陸爲一文武。惟其所用勛庸聞望。與雙浮玉鼎。立爲三可也。

【冰稜石骨磊落莫測】

○王季重遊喚序

陳繼儒

名山大川。特水地二大中之一隅耳其旋轉生滅。多賴風輪。風輪何在。則文人才子之筆是也。王季重筆悍而神淸。膽怒而眼俊。其遊天臺鴈宕諸山。時懦時壯。時嗔時喜。時笑時啼。時驚時怖。時呵時罵。時挺險而鬼。時蹈虛而僊。其經遊處非特樵人不經。古人不歷。卽混沌以來。山靈數千年。未嘗遇此品題知巳。大抵山川有眉目借人而發。又無口借人而言。若遊者非文人才子。正如醉夢人。夢骨以爲丘陵。夢發以爲艸木。夢耳鼻以爲洞門。夢口以爲河。夢舌以爲沙。夢眼以爲日月。夢气以爲雲霧。困極迷離。遊而不得出。則囈語沸發。輒以一喚爲幸。問其夢何狀。則欠伸呿張。莫能名其所以。俗兒見山迫欲歸。歸則憒憒如故者何以異此。更有彊作解人。漫無可否。每輒言佳。此山水中鄕願王季重倔彊猶昔不屑也。季重此記原以喚舊遊王謝諸人。豈喚此等輩哉。

【晉人淸言】

○奇女子傳序

陳繼儒

陳子冬日居山中。擁短褐。偃曝於積薪之上。執易學義一卷。且讀且睡。齁齁然適也巳。童子扣扉投一緘。索敍奇女子傳。余曰易稱無成有終。詩稱無非無儀。女子而以奇顯。非閨髽事也。𨿽然河洛不載奇耦乎。易不載兌少女離中女巽長女乎。詩不載捲耳樛木乎。春秋左國不載共姜共伯之母乎。其它中壘之列女有傳。臨川之賢媛有世說。何獨於奇女子而異之。夫丈夫生而逢年。或不得志以歾。其磊砢光大之行。或見於學士大夫之史書。及逸民遺老之筆記。猶庶幾有一二存焉者。獨婦人女子生長深閨之中。淪落於山陬海曲。村墟艸莽間無限。𨿽有奇無聞。卽聞亦不過如野燒之迹。流螢之火。若隱若現。若存若亡。而巳。故長卿褒而集之。少加評鑑。其間有奇節者。奇識者。奇慧者。奇謀者。奇膽者。奇力者。奇文學者。奇情者。奇俠者。奇癖者。種種諸類。小可以撫掌解頤。大可以奪心駭目。古來才子。絕未嘗一盤拈出﹑何也男子如日。女子如月。日則亙萬古常圓。而月則有盈有缺有▲奇而確

晦。其得列於二史者。盈之象也其偶見於雜家小說而未摽其大全者。缺之象也。冺冺汶汶。晦之象也。若本無指摘而不幸爲綺語人所點綴。其蝕於太陽。翳於雲霧。風雨飛流伏匿於妖星惡曜者乎。自長卿此書出。譬如見月者或喜其新。或美其滿。或樂其萬里之淸虛。或快其重輪之華彩。天壤間好月可廢。則奇女子亦可廢也。請無以六經觧嘲矣。

【如月中天光彩盈宕】

○玉鴛閣詩集序

陳繼儒

檇李故範少伯西子之舊遊也南湖水落。妝臺之明鏡猶懸。西廓煙消。繡塔之彩雲不散。遂使當年之紅粉。幻出絕代之靑蛾。祕枕異書。結褵名士。陽春賡和。鸞鳳鏘鏘。子夜於飛。蝴蝶栩栩。肝膓如雪。能吟柳絮之詞。志節淩霜。直擬木蘭之操。筆牀茶竈。不巾櫛閉戶潛夫。寶軸牙簽。少須眉下帷董子。鳥銜幽夢。遠只在數尺紗窗。蛩逓秋聲。悄無言半龕燈火。手翻貝葉十指生香。詩■﹝口敕﹞蓮花一塵不染。煆煉成慧心道骨。惟知織素流黃。洗刷盡綺語艷歌。直欲惡朱奪紫。若向公交車待詔。必然金馬祕書郎。可憐洞府修文。竟作玉皇香案吏。斷膓兮珠彈雀而忽墜。傷心哉梭化龍而奮飛。栢子鑪寒。茱萸佩冷秦簫頓咽。範叔何堪。痛丹鉛巳蝕於烏絲。幸綠字尙縈於蛛网。是用收遺文於琬琰之上。掃人間粉黛三千。庶幾續淸韻於騷雅之餘。振古調國風十五。縱饒竇韜妻織錦。焉用文之。卽遣衛夫人吮毫。啜其泣矣。

【香艷欲飛】

○臥遊淸福編敍

陳繼儒

兪史君宰華亭之三年。政潔而民龢弦歌之暇。手纂臥遊淸福編。命陳子序之。余聞之。名山洞府。造物不付之冠劍車騎貴人。而私之隱君子。此語似有致而實否否。夫王公大人之遊。或侍宸輿。或領使節。屯軍駐驆。問俗褰帷。小有未濟。則兵丁曹伍腰鎌負鍤而前導之能使目與足兩無憾而後止。若蓬翟逸民。不過三尺笻。與一■﹝革兩﹞屐耳。歷覽幾何。而辱之曰遊。則不得不退尋紙上之陳迹。而指數之曰是某水。是某丘。若置其身於空靑鈍碧之間。以稍自寬云耳。則臥遊編者冠劍車騎貴人可無。而隱君子不可不有也。且山遊之難我知之矣。巨靈五丁洗鑿之地。半出於神鬼護呵。俗子命車。則風雷雨雹隨其後。非夙具靈根者不能遊。猱巖虎窟。蛟穴鼉宮。與夫族冢叢祠之林。狐貍嘯而鵂鶹啼。非有膽智者不能遊。棧腐梯殘。葛枯蘿脆。非捷如猿鳥而頑如樵牧者不能遊。寒暑載途。變色而進。喘不續吁。胸與膝拄。非精爽壯旺而好奇者不能遊。諸遊具矣。而紏於俗務。頓於老病。左於非時。甚則興盡者才盡。才盡者山川之秀亦盡。而遊不必記。記不必文者多矣。甚矣遊之難也。非遊之難也。難於上帝之淸福也。嗟乎。自古山川幻住。陵谷變遷。海底塵飛。蓬萊水淺。卽天地且無所恃以久存而何況山川。又何況遊者。嘗試訪古今遊客姓氏於僕碑斷礎中。野艸夕陽。冥冥漠漠。而幸有一二記遊尙在。則昔人湎云嘯月討松論桂之意。彷佛可求。而穆王八駿之所未巡。秦隋六龍之所不及。臨幸者。皆得與巢公一巢。壺公一壺。共縮而遊之幾上比之王玄仲舉煙爲信。韓昌黎慟哭縋書。詎爲勞逸哉。是編也無問隱君子與冠劍車騎貴人。但有淸福者。然後出此以授之。

【箒市陌之紅塵樹蘭畹之秀本幽馨四匝】

○王秋澄先生文集序

文翔鳳

天官氏王秋澄先生引繩而拒謁弗中貴人通中貴人銜之偵上有他震怒以其諫官起廢之函進遂以見放去蓋東序失河圖而名山有副墨矣羽蛻殆二十祀而愚始以按兩河侍禦張公命次第其詠謌史乘之在篋者竊嘆先生之力爲獨競也夫畵之力。八百年而殫。字之力。千二百年而殫。惟文章稱春秋之大者。直始終元气之母。而文章之力亦各自有有久近。如射者之佽拾而挾鍭。有至弗至焉者。苟力之弗競則爲秦武王之絕脰於歊云之鼎而力又弗止以丹濃靑縟載之而發以眞气爲大丙之衘如鳥語水流之自就音節也其吐之情而中肆聞之藹以入是以特久而瞇者借妍於繁廡之詞假態於排比之字顰笑弗宜呻吟無病如哀樂公之閉眸而淚弗注是彊悲也如副急淚之灑於帝妃而情在家姬𨿽悲弗涉也亂楮之玉三年詎得成林乘風之鳶十日不免墮地欲遠施而久著乎誇父之力終暵矣試發先生之策箒除季葉沿習之陋而洗髮心靈音節自葉於古▲有大力者正不見其用力處

法其辭或之左之遷劉向荀悅割席比幾韻文則代骨於靖節�照於蘇州摩詰之精﹖﹖映雙騫嘉州之蒼華並蹈而質固自秋澄其亮節直襟瑯然表鵷鷺之署進秉國成退關天步松風不和莎羽之鳴澗泉詎寫繁弦之響眞气所射宜石飲而札穿矣哲匠信範古而命鉶未始不援衷矢口也通人信博稽而圜矚未始不透悟拈宗也杜陵之愛君而至杜鵑朱櫻咸含情弗置者。故杜陵氏質也。靑蓮之俠而僊者。故靑蓮氏質也。而學者往往取樂府十九首各模一�胸臆之云何騷苟可宋歌何必九賦苟可枚發亦何必七矣向使秋澄人遜於往者卽終日七襄而報章詎成窮年五組而制錦徒學將一夫之朱冠而魯服。自姓孔而字仲尼者果爲不及禹三寸之腰與。卽我儕人弗秋澄師也而徒章擬句肖其文章亦奚異買絲繡平原而望其收卻秦存趙之功耶文中子之銓序六代詩如矯掌而獨以陳思爲君子非謂其深以典與朱文公獨以王梅溪配諸葛老杜昌黎之筆而信其爲君子松山﹖對而壁嶄不爲纖曲語也文章固有眞侍禦公命令斯文而亟表其師學行之豫方獻鄒魯之珍以暴諸同調愚獲於校讎之役有受持之而弗思服其人不同時是憾者愚其甘口過抑亦待八百年千百二年而聞者之尙藹以入也厥乃占力之獨競與。

【惟負聲之有力故振采而能鮮】

○遊莫愁湖序

文翔鳳

秦淮蓋吳氏當牗之通川。鷁首競騫歈歌互答。囂而不堪撇波也。玄武湖則幾於島嶼縈洄。海瀛錯組。又禁不得蕩漿。惟莫愁一湖。閴曠幽渺。鼓枻泛入。如踐明鏡之皓澄。坐靑天之碧雨﹖對。周圜數里。不通波於外津。而棹轉客酣。颯然有上假虛無之想。飛危樓於鳧鷖之岸。布列墅於萍荇之濱。眼並山靑。月將露白。北瞰則石城卓壁。西暢則鍾阜冠霞。翠微夭矯於空際。幽興淋漓於云還。客因稱南國佳人。盧家少婦。若將掃郁金之堂塵。數玳瑁之梁燕。頤酒人浮之。惟是暫謝輪鞅之役。直破琉璃之堆。代沆瀣於椒漿。和嚶鳴於風笛。澆心花之空湛。抗舌電之光流。其樂只且。何事請佩。江妃。索珠。漢女。握石。向成都之市。逐云入髙丘之阻。好色傷大雅靑蓮蓋微囅於楚人。若乃華淸爲玉環之芳泉。石淙實金輪之瑤幾。井以文君。村以明妃。濤擅浣花。施專若耶。必綠珠與紫玉。始虎丘而金穀。未厭吟頰。姝慚遠況。豈所謂天地有情色界在牢籠之內。江山匪勝艷姫爲寶貴之精與。

【設色璘雅】

○史記序

陳仁錫

見善不喜。見惡不怒。此人主也。文章亦然。易喜易怒。文之下也。不喜不怒難言矣。見善不喜。見惡不怒。其孰能與於此哉。六經是巳。若夫可喜而非無故以喜。可怒而非無故以怒。徉喜而亦似眞喜。徉怒而亦似眞怒。史記一書耳。嗟乎易文章之法祖也。詩文章之鈴鐸也。至哉易乎。書不盡言。言不盡意。立象焉足矣。又多言乎哉史記毋乃少盡歟。神而明之。默而成之。易也神而默。史也神而喧矣。其近於詩乎。詩之言興也。興辟雍之皷鐘。亦興捲阿之車馬。興鞅掌之勞吏。亦興白駒之逸民。興似續之古人。亦興雞鳴之夫婦。興前驅之將帥。亦興同仇之婦人。旣環天下人可於可喁。可風可雅。不加品題。貞淫自見。故世之治也用興。興之失繁。繁則可刪。俗之澆也用气。气之失驁。驁乃日蔓。是以孔子不惡繁而惡蔓。其於詩不尙气而尙興。此意惟太史公知之。他人不知也。何也西漢有文章。東漢有月旦。有文章人人喜於自見。有月旦人。人凜於自避。文如景星慶雲。可見而不可避之物也。太史公於書無所不取。可以不取而故存之。於人無所不收。可以不收而故錄之。何居以自成一家言乎。則夷然不欲以勸。夫人立言立徳立功。卽三者無一焉。而猶有翹翹自見之興。太史公樂矣。嗟乎此一種樂意。遂能釀百代能文之苦口而使之甘。柔百代評文之刻意而使之平。俾覽者眞喜似喜。徉喜徉不喜。常若觸之可喜。而不喜者自在。眞怒似怒。徉怒徉不怒。常若擊之可怒。而不怒者自在。太史公又樂矣。嗟乎。彈人。人所不欲也。謗巳。巳所不欲也。譽人以彈人。譽巳以謗巳。巳與人所不欲也。如萬石君傳。刺客遊俠諸傳。何嘗一字譽之哉。閱者擊節嘆賞以爲眞譽之也。噫。此興象也。天下明眼少而肉眼多。堂下人多而堂上人少。使肉眼爭相曜以和其心。而堂下人交相舞以作其勢。則事功興。議論止。天下和平矣。又如神仙諸傳。何嘗謗人主哉。自謗也。自謗而不諱。卽彈人而不怒矣。何以故月旦之失。非失於苛物。而失於恕巳也。是書始閱於丙寅歲除日。可以解解之。不可解置之。太史公不求甚解。而彊觧之。太史不甚求解人而彊索之。皆過也。離文明之象萬物皆相見。史記古今文人皆相見之書也。噫鼓之舞之以盡神風水遭而造物不默。能讀史記者可與言詩也巳矣亦可與言易也巳矣

【千古文章攝歸嗔笑非吾師實與相見安能道出如許樂境腐史頌言聒耳今始得此知心當亦淋漓叫絕】

○諸子序

陳仁錫

學莫要乎六經。人才莫急乎經濟。文章莫貴乎雄渾博大。何以有諸子之刻蓋欲返之於六經也以六經收諸子不若以諸子返六經彊其所厭。不若用其所喜。夫諸子多救時之人然六經治未病諸子治巳病六經治百家之病諸子治一時之病六經藥物悉備而不預裁一方病夫自取焉。諸子方太具。藥太猛。乃治巳也奇。治人也拙。治一國也奇。治一世也拙。奇以方。拙亦以方。後之習諸子者幾無疾而呻吟類無方▲兼斯三者爲大儒非吾師吾誰與歸

而操藥又近於入虎狼之窟采烏喙之毒奚取焉人皆曰子才也子識也子腸也其實不知子爲何氏能去驕气與多欲態色與淫心乎能曳尾塗中乎剡之野能使孔子朿帛以贈乎能卻聘幣終身不仕乎能旣放流睠乎能居遊必擇乎能招隱鬼谷乎不能何以知人能浩肆恢奇乎能不流邪說乎能峻潔老成懸之咸陽乎不能何以知言諸子中大醫王四欲反汝情性而無繇入老子醫怯夫一大手也故尙補。沃之淸冷之淵莊子醫熱夫一大手也故尙瀉。無政事則俗管子醫俗夫一大手也。故尙法。離騷有力於詩亡之後屈子醫戇夫一大手也故尙厚。𨿽然有其心無其術。墨子也中醫也。有其心有其術。不操其本及身而止。管子也時醫也。齊生死一壽殀。迂而自得。不關痛癢。不詳標本。莊子也儒醫也。以言竊國必有天刑。呂不韋毒醫也。天之刑申。不在耕戰而在告訐。其刑韓。不在名法而在以說難幹富貴也。貪醫也。然言與法不可冺矣。噫天生我材其要擇術管子多欲亦多君之欲而布局寬。可大不可久。晏子少欲亦少君▲眉列羣醫請者自擇

之欲而結體隘。善閉不善開。甚哉乎經濟之難。子華子不云乎爲人所處者不得安其所處吾猶病言之不廣夫所以處人與所以自處道在六經修辭立誠斯雄渾博大也巳因此前集故漢以下不具論

【所謂腠理之地聖人早從事焉六經是也諸子安能望其頃背然庸醫非能殺人延者自殺耳分別髙下增減古方雕攰其有起色矣】

○吳兩階文艸序

陳仁錫

風雷者天之力乎煙雲者天之力乎於堯峯於華頂觀日出知之日未出人寐天不寐大經鑄造。要之掉出日一輪云五色。能事巳畢故煙雲有力風雷無力動靜無力一動一靜之間有力嫫母無力佳人有力壯士無力謀夫有力題目無力題之先題之外有力兩階認題極透行文雋而膏味無窮而炙愈出眞絕代佳人夫作文不致力於題目猶法吏不勤觸邪彊吏不勤捍敵𨿽然文士賈勇與題角自謂聖賢忠臣▲鑿破混沌

不知巳非鄒魯孝子讀兩階文味腴搴芳如文甲綷毫剽筋壽革繹並所至而貴曷知其中有自得不以萬世換人一朝也哉李觀不云乎軾者如仙。禦者如夢。吾願舞兩階之驂也。

【奇髙之論前無古人】

明文霱卷之四

●明文霱卷之五

武林劉士鏻羽石父評選

序五

◆序五

浙江鄕試錄序

李岡甫制義序

鄭峚陽稿序

會試錄後序

祁止祥稿序

祁司李玉節傳奇序

張茂仲新藝序

送東陽馬生序

贈方松厓序

送畵史李約禮序

兵部尙書華容劉公歸序

送憲副張君之任陜西序

送艾典術歸隴州序

送郭君知上海縣序

送楊君知新諭縣序

送黎文淵還南城序

範母易氏貞節序

送都指揮兪君志輔序

贈趙千戶序

送王僉事序

送楊景周擢廣東按察副使序

贈王晉叔兵備平陽序

贈東谷先生考績序

贈靑巖胡君督學江西序

贈石洲張君擢守建寧序

○浙江鄕試錄序

黃道周

崇禎三年庚午秋八月天下當舉賢書於時東疆且靖矣海外殘寇過滄溟者亦鳥翔不下天子方舞干羽令諸臣共矢文徳而臣道周與兵科給事中臣徳陽得將事浙中臣顧影惕然自念初春臣自七閩攜家渡胥江奴丑未退行人縛馬足不動臣對妻孥言吾巳辭墓出山此七尺非復我有誠淹滯一日有如道路約四十日走都門箠系書陳其蛙志顧忸怩自止者再臣觀天下懦不文未有如臣者也臣爲書大要言殷髙周宣。不制勝無以中興。聖天子明徳照天下。國家年曆於今始泰。宜及此時克詰撻伐。躡其驕暮。不俟六月可奏膚功。臣度意無甚異人又談者猥多引於非分徒插筆取笑曾未幾時奴遁出關三輔廓淸臣承乏遂及玆命臣於是有宜辭者三臣自少爲文未澤於徳長談仁義逢盛時無起衰之力而浙爲﹖﹖﹖藩天下之所瞻顧宜辭者一臣負上守樹先後六年芝兔不徵而蓬蒿日長匍匐觀堯舜意願巳足不敢復梯榮宜辭者二臣旣攜家窮日夜趣輦見險不止無尺寸自效又持人襆被南行爲隱子所口﹖﹖誠愧非望宜辭者三然方循墻爲書生誠有所不敢故臣觀天下懦不文未有如臣者也臣蚤歲在海上未識胥濤。日在島中。讀陸宣公書。見其文寬詳洄互。謂是安瀾。猶有文人之意。輒寘之去。今三十年論其世。復其書。求一語之似不可得。旣朿帶及見先臣葉少師時稱湖學分署兩齋別兵農水利算數之務斷可行臣謂此在試場中不過是一﹖題目古人六藝服習終身令分別出途於曹郎中一簿吏手耳試在天下何所幹濟今士燥發摸孔孟。衣冠談笑無所不似。逮其離經爲天子使。回視兩家如未通姓。卽欲程以世務不過取幾種要書。割截諷誦大小數十條。稱通達人矣天下事獨領見奇羣習之何所不套以聖賢語著令。念誦白頭。尙如此。卽復摉藪舉孝弟力田亦與門蔭納粟同科安所得一藝上周孔之路然去今未幾年。求一人曉兵農算數亦不可得。▲��������

臣於是嘆知言知人之難也。仲尼平居以六辭觀人傅爲家法一日對魯公乃云辯言不足爲治子順對魏侯亦云知人甚難不如漸引之於禮夫自有虞以來。敷納明庶。捨兩知無稱。一旦對君上。輒易前辭。臣疑其必有所試。今身自試士。優洋之未知而勉勉學爲辯言。憶在往歲蓬跣單衣出闈。自誓謂如此不如蓬虆。旣冒昧拂拭。又操是以課譽髦之彥。卽欲先教敬而後觀心。當於何日始乎。臣始拜命出掖門遇諸同輩咸云浙中風尙近大異爾當何以砥之臣唯唯對何所用我砥人爲者每一先輩出典試與科臣俱相顧鄭重必云崇正體搜眞才而山川所貢神明所致國家參澤所被前效盡如此矣昔人亦云韋布之士出言動君相系於精神精神之動豈可學哉必執我見變行墨粹然而稱之反恐以是賈贗如臣意欲人皆法周孔。惇尙仁義。一■﹝逞﹐山代口﹞深造。爲自得之言。夫深造自得之言固督責剽襲之所不至也士不談仁義旣數十年如親父子老別不識頭面驟呼之眞聲發其汗泚而巳正恐汗泚而後此仁義相呼法周慕孔者又成套事宇宙如許大。風尙所赴。何在不波。要如此心獨得之下。𨿽隔一壁。豈可告語。志天下者不復知有鄕國志千古者不復知有天下今士望浙門不問何處便云於忠肅王文成且如忠肅文成。所處變革功名之際使周孔爲之亦豈僅如是巳乎人患不深造。不能自得於千古上下。徒仰面就人。一日服官。亦唯唯紙上。問左右取進止。其髙者乃雜米鹽。修一節。貌澹泊以自覆。其於聖門辯言知人之道。則又末矣。今天子聖明敻出百世寤寐旣三年未有物色出傅巖之下生平治精神不能玄感。而徒就行墨辯奇正。別醇醨。以邀一旦之遭。亦何所貴讀書爲者。士階級固無量周孔而下陸敬輿王文成而上中問位置尙可十百母曰天目臺宕不避岱華也

【吾師學貫天人道苞隱見凡性命理數兵刑錢谷精研博核無不成畫在胸故吐詞成經如寒纊儉稷足裨實用其云周孔而下文成而上位置尙可十百蓋自道也世以髙奇相讕猶膚革之見耳】

○李岡甫制義序

黃道周

別不晤李岡甫有傳岡甫論議稱唐人應試之作累千百牘無甚傳者所傳一二如錢起湘靈杜牧阿房假得於夙構感夢之餘幾幸不墜而猶以試體無傳間附於雜作予不見岡甫不知岡甫果爲是言以岡甫場捨之文及所惠予二十餘篇參之卽使岡甫晝行市中左吐右書無不傳者何所別體之有然以意揣今所爲文無世所摽艷施薪噓火者推之宜非岡甫不爲是言岡甫意以爲不絕之言。不托於眾獻隱食之臺。一日辟門。朝聚千人。暮聚千人。指動頤張。無一異詞者。𨿽有好語不可以祝洙泗。溱洧分流之間。父老涉水女子漚麻則亦可觀也。何也其志獨存焉耳。聖人不貴同存之辭而貴獨存之言獨存者誠然而存之眾所不涉驟駭而徐歷以其獨體行於比體之間若中國之使於連臂之國也以爲彼皆合存者。則以爲之獨存。獨存則體立。體立則神生。神生則變作。變作則體遷。體遷則感遇不一。而夜行者因以爲鬼神。夫鬼神者衰假之名也聖賢不立眾號以相恫而後彼得焉一垣之市荷筆成林無賢不肖皆口有所祈冀者鬼神方走共气焰空谷是處嘈聲之下畏不可聽也有言出而善者應之有言出不善者亦應之以其應而狂喜以其亦應而狂怪鬼神旣不受其狂喜而受其狂怪夫使無有則巳有之必以爲謾巳也十年之內而皆去其籍則自是無傳矣且以一垣之市荷筆成林祈向所托莫能相尙具體之倫大者數百小者數十鬼神一物附聲其問豈得所謂獨存者乎獨存之士。不戰於陰陽。不鬥於庸眾人。意所不▲奇文不杇

可。異物獻之而不肯受。意之所可。兆魄使去之而不敢去。彼其人固嘗竭志於寥廓。貴賤取捨笑罵之所不到而寘力焉。力志巳到。明膽合生。上下百世夫固多避焉者矣。富貴之士好言如流納之四壁除墨去楮不出百日取簡授之故有不麗十字者何其精爽气焰之不可再取也且所謂體者藏神之名非附神之名也神有遺體。明不生魄。如必其圓白者。則彈丸以粉而謂之月也。故曰體無滿缺神有生死獨存者皆無所借於彼而存之其同試而獨應若陽燧之取日方諸之取月映之而得水火其獨試而獨應若摩柳之得火呵虫﹖半之得水暝晦不齊而我皆存者獨有之也今之所謂體者必旁借其詞綿匝委隨爛紫敗素千段如一見者如夙習然而後以爲之標美夫如此者將其湛定退處有得而能之耶抑其詭隨漸﹖﹖修居肆而能之耶如其漸﹖﹖修居肆而能之將必首戴背負攬貨於天子之前一有緩急焚楮號神叩首而巳必且勉彊求其異等三日一筆十日一紙搖曳自得者而謂人傳之乎凡物之傳。皆有近於聖人。卽不至於聖人。皆有所實存於人。唐室之人以其才鬼自傳其靈而猶多不靈。今以路人而傳聖人。夢所不到。數面謾之而必以爲或傳者。猶優戲仲尼而石刻其曲也。必自爲傳而終於必亡。以是爲道可以涕哭。今以岡甫之意卽使新能不生舊奇不死朝逢夙物安筆書之保有富貴岡甫爲之乎。又以岡甫之意新能不生舊奇不死朝逢異物附耳低語倩筆書之亦有富貴岡甫爲之乎。岡甫二皆不爲則𨿽有大人上林繡補龍骨黃衣之老。引端其旁。岡甫當之。猶比於噉嘔也。而況於殘篇剩語略可上口。詫必存之以爲神晤者乎。又況於因人之言千﹖如一。服以成習而自爲試體試體者。宜岡甫之夙言之以爲不存也。岡甫自燕歸益新力於文章予去遠不時領異乃僅理其數語覆則不知以意射之如予者眞所謂寤言者矣

【洪音異象破瞽驚聾】

○鄭峚陽稿序

黃道周

天下人以气相取也。气之所不可取。如木與石。然且扣之。則各以其響應。響之所不應。若蜉蚍與蟻。相賓於燻弗之野也。歌舞拱揖禮殫矣而彼此不相覿夫彼以其體小乎則使犎牛立於西門爰居立於東門臆喙咢然而彼此若喑也故气有所不取。響有所不答。則天下之體影皆散。日離其表。吾鼌走而呼於道陽無人也有應者吾聞其響似吾夙昔之所耳營吾驟吒焉若語狎而從之則不知其處吾夕走而扇於道陰無人也有至者吾聞其气似吾夙昔之所服領冷冷而樂之夫此兩取者豈皆有藉假匹體與吾習熟而爲之乎仲尼鼌行而食於子產。夜行而叫於吳札。吳札之與國僑相去各數千里也。大禹出而與龍攄講語。入而與石母生子。其體比各不相感也。而感之甚於螽蚓之於筍﹖大﹖﹖虞。吾將以古之聖賢皆然。而今之聖賢則以爲怪今之所不怪必若飯之以糞呼豬之爲豨也夜夢不潔而朝得貨。夜得錢錐而痏肴生於身。彼所謂常識者安在乎。旣不得常識而以其體匹大小形影以爲常怪故人谷而呼曰魅來則魅來過明月而疑其影則必死於明月也。吾昔者夢渴而飲於江水方渙渙也左顧有人焉曰子鄭氏火色彪文微視而善笑右顧有人焉曰子蕭氏金色彲文大視而善叫此兩人者其形體各不相比也今從而比之果有之也子鄭氏方瀉於塗自以爲江水使子蕭氏鼓檝而樂之子蕭氏又以其波瀾招檝而耀予予卽自以爲木石其於子鄭氏獨無取乎且使子鄭氏爲木石予猶將從而取之加以弦必靜以淸以爲﹖﹖虞▲�他點晴伯玉亦有序

業必作而善鳴而今子鄭且置足於黃目之間則是天下不復形影之以爲常怪也形影之與響气則亦蘆捲焉耳此以相於羽彼以相於毛毛羽之言奚擇乎予向晝而臥於樹下烏過之啞啞鵲過之唶唶以爲是气也烏鵲挾取之而因爲喜悶其間旣則自以爲誕也我豈爲誕焉挾取其气而喙於子鄭氏之屋者乎子鄭氏之所喜悶。與世氏之啞唶。蓋久矣其不相躐也。而我且以是求之。無我亦自爲窪壑乎。從而呼之則應之曰諾是乃子蕭氏之所樂領也。我蓋猶▲匪夷所思

響存焉而未聞乎道言。

【荒幻奇誕試以雜諸莊叟猶中冷之子惠泉也】

○會試錄後序

倪元璐

蓋易有之曰聖人作而萬物覩何言乎其覩也上章美而見光。下著情而獻功。如相見然。故稱覩焉。易之言覩書之言霽也上古之蒙霽於二代堯之蒙霽於舜舜之接堯猶雨之合水也而其時則亦有若肇造啟辟然者此其以堯有靜深之息。而舜大見其道舜大見道是使四凶者不得不大見凶四凶者大見凶則十六族者不得不大見才也此十六族者當其席伊祈之暮气而罣於窮奇檮杌之繁妖如處襲石不可尋察而及其應運投知光气勃發燦然華舒爛於卿景故舜者明新之大歸冒萬類之才而與之相見者也今天子極聖左握大鑑右操健斧以章姦鋤逆使嚴雰坐淸大昏忽旦天子以爲如此則天下必有矯挺而出其才者矣故使臣等洞垣而求之文字自臣所見士之能言者性命俱流思理並竭窮致極能凡士之奇則無有不見於此者矣士之能爲此者運昌則气發。心開則力張。去諱絕嫌。則慮坦而其情易盡。此物之善覩者也。𨿽然臣疑士他日將或有遁焉者夫敝臣之遁其君者略有五術漢之臣則皆蹈之漢武帝責吾丘壽王曰子在朕前智略輻輳及連數十城之守職事並廢一遁也聚才以從其面退而解弛焉此一術也。嬰蚡之訟武帝問廷臣誰是韓安國兩是之鄭當時是嬰後不敢堅一遁也詭於中虛以爲無咎又一術也。文帝欲任賈生絳灌之徒則曰年少初學專欲擅權紛亂諸事一遁也駭非常之原而托於安靜且以老成制年少以談笑奪痛哭則其說易伸又一術也。文帝問陳平刑獄錢谷平曰有▲勘破窟�令遊�局面�何躲

主者問其職曰理陰陽順四時一遁也逃實課而卽於莾蕩以爲大又一術也。公孫弘對武帝曰臣誠詐使非汲黯忠陛下安得聞此言一遁也居身於謙謙之大美而使人主不可見詐又不可見忠又一術也。此五遁者大巧之臣皆用之以押闔其主漢之二主皆英主也然有不及覺者其情甚深其罪則與四凶等夫主甚陽其徳而臣則懷諼而棲於至幽此固流殛之刑所不原也故臣願士終顯白其意以與上相覩。相覩則無回心。無回心則無匿才。君父者呼▲新廷尉�

心之鐸心志者鍜才之鞲世顧安有負忠臣之心而患無其才智者乎。且夫明主在禦譬鏡之在懸也因鏡以正其容易而欲滅其醜難乘明主以致其功易而欲塗其過難況以上衝質而能大見舜五十在位之道使其年及舜必又出舜上而諸臣從之枕圭席鑕。不爲十六族。則爲四凶。不可愼哉。

【府經庖藝洗盡錄序格套搜剔五遁情形如秦鏡當懸孽無匿影又如越人神技洞見五臟直是千秋巨鑑豈止鼓吹一時】

○祁止祥稿序

倪元璐

文章之不治則由其才墮而體升才墮而體升者詭羮酒於太玄。逃燈劍曰帷釐。此二托者其名大尊。而其情如春冰彈指可破也。且夫太羮爲不味之烹玄酒卽非醨之釀不味比之生物非醨幾於澹水以此二者享諸眾口苟其嚌嚅唱旨悅懌騰酣則亦遂可尊屠手於易牙貴汲人於儀狄然固不能則其用之文章必有不可者矣而謂過宣必敝則有取於帷燈侈割將傷是所期乎匣劍然不知畜光需鑑養鍔待剸此以諭字未落紙之時意尙包胸之會未聞至幽相察而憂照深兩敵相威而嫌器利今欲辧層墻之中非漆襲石之裏無鉛𨿽復長號不可得信則其用之文章又必有不可者矣知其不可而顧爲之者其力薄而取途於易循中慚而駕髙名以自壯旣巳爲之必以笑天下之不爲此者衰狐升座而咒龍象之智爲羊鹿此天下之大痛志士所務白也故吾之意欲使羮人窮羮酒人窮酒燈者猶燈劍者猶劍則天卜之才出天下之才出。則文章之道大治矣。自吾持▲犀利妙言如�

共說二十年不敢以告人以爲言之天下必有劚吾舌者而今吾友祁止祥由共道則大效則是文章之事猶可爲而言之亦未必禍也止祥氏之文棲於奧深躍爲靈露觀其入刺然可寸計心觀其出瀉然可斛量血則其才無不致於其文者矣夫使止祥氏澹然而唱曉風殘月。或可以歡十七八女郎。信口而長吟。亦可以通曉白香山之老嫗。然止祥氏不爲。止祥氏以爲使天下婦人知之則不如窮以死耳觀於止祥氏之爲文亦足知羮酒燈劍四者之才可得而極而太玄帷匣之義自聖人言之亦爲多事庸人托之則大姦而已矣以止祥氏之才亦數舉乃售使吾言晚合然使止祥氏不大效者吾舌豈可得保乎

【撐霆裂月�作者之肝脾】

○祁司李玉節傳奇序

倪元璐

韻人管風弦月莊士矩倫矱理兩氏遇於塗必捽頂交唾而去今使兩手者左執檀口右執鐵肝兼寫並獻所不能矣夫文章之柔若媚狐比於巧令者莫甚元之曲子。而以爲繇其道之可以教忠。世培則有取爾也世培心恫於峕起蘓衛稿壤爲當場之弄其艷蘇意微其醜衛悵切嶽氏之祠泥範武穆金鑄檜卨人之欲不朽檜卨甚於存武穆也宮商鑄之。不愈於金乎。故是記則祁氏之刑書也名音曰律名法亦曰律故世培之能於司刑於此可知也然世培之於古之爲詞者則有異歸焉宋廣平剛腸而哦梅花則媚。歸於姿。世培妍面而敷勁旨。恊於銅琶鐵綽。歸於骨。王右丞奏郁輪袍。領解登第。歸於藝。世培旣登第而聲忠影叛。發其思存。歸於道。柳耆卿調桂子荷香。致金亮躍馬。歸於罪。世培拈一禿節子。近晶漢日。遠遏胡云。歸於功。且夫譜事爲詞使可歌舞其中有靈也巳以世培氏之詞爲臠享於諸氏聰氏享諧瞭氏享態藻氏享華俠氏享義而用物以配之逢花則艷著酒則豪當經則法伍史則鯁是固英怪非其才莫能爲之也。

【合音律於法律則知風雅場�未始不列咎繇一座】

○張茂仲新藝序

倪元璐

凡人福根深厚於文字中卽得福無盡文字之福集於數種之人其人不飺食則得之。引醨歡泚陳膻唱旨箸落風飛卒澤厥體此人享便福。其喉無血腥其策管如舞。其槁不再易。其靈臺之君甚樂而壽也。其人握固則亦得之。拘銅約鑪衡斤量銖鍾亦此鑄銚亦此模此人享定福。其目不東西視。其相題如孿子。其行墨贏縮可循。其於文先架骸結肢。而後召其情也。其人酒勇則亦得之。罵坐棄禮發言猶矢斬頭穴胸何知程李此人享浪福。其手足穴革出。其頭不狼顧。其架不畜箋傳。其爲文有興而無思。不求共文之用而甚自喜也。夫此三者枕鉛席觚未嘗嬰�而由其道則皆可以得富貴蓋其夙世嘗有造書制契之功於天下者故獲果於此也今天下之劌鉥其志意而戞乎示難者固皆根薄走苦之人矣夫其於文揮肉取瑤。排菹選蕋。滅巳爇之竈。擘未離之山。我法自擅而猶裾裾左持聖燈右操王鐵如是爲之性命將失得何福乎自吾友張茂仲之於公交車垂二十年而其文精奇宏深無不有者觀茂仲之文亦可以知神無膚取理無塗遇犯其劍閣搴陰平之勝旗造於具茨振襄陽之迷駕故避福而趨艱危莫甚茂仲也茂仲告我曰吾分不得福是吾夙世當有焚書之孽於天下者吾苟探手而得珠一曲再鼓之則面熱病發苟任走而叛聖人之情則夢驚魘中風憞混夫茂仲之言以爲他人之福。使在於已。則禍也已。然以茂仲之不爲是三者。將亦有享焉。今使茂仲提肝出喉。落紙可見。入則我自西顰。出則人爲尹泣。而詔捕發塜斬關之盜卽不我及也如此豈又非福乎舉世之於文皆好爲其安而處福者。不爲其危而造福者。姤九五曰含章有隕自天言無所盡力於其文而文適逢之如天降然者蒙安而多幸也丰六五曰來章有慶譽吉言有所盡力於其文而文終應之若被召而來歸者終譽而無凶也今時當艱危之際固取擔薪見功。不取衷帶鳴福。苟或有以司勛之律命文者曰。入虜地生致虜者上功。次多馘虜。次身負創數十。其諸握矛不刺。刺不深。不見虜還。野戰蹶者殉諸壘。卽不知彼三子者安歸乎。然則艱危果福而福果禍也巳。

【繁華驚奇雞舌�古嗅其一字當令腐骨全消】

○送東陽馬生序

宋濂

予幼時卽嗜學家貧無從致書以觀每假借於藏書之家手自筆錄計日以還天大寒硯水堅手指不可屈伸弗之怠錄畢走送之不敢稍逾約以是人多以書假予予因得徧觀羣書旣加冠益慕聖賢之道又患無碩師名人與遊嘗趨百里外從鄕之先達執經叩問先達徳隆望尊門人弟子塡其室未嘗稍降辭色予立侍左右援疑質理俯身傾耳以請或遇其叱咄色愈恭禮愈至不敢出一言以復俟其忻悅則又▲堪作進學箴

請焉故予𨿽愚卒獲有所聞當予之從師也負篋曳屣行深山巨谷中窮冬烈風大雪深數尺足膚皸裂而不知至捨四支僵勁不能動媵人持湯沃灌以衾擁覆久而乃和寓逆旅主人日再食無鮮肥滋味之享同捨生皆被綺繡戴朱纓寶飾之帽腰白玉之環左佩刀右備容臭燁然若神人予則縕袍敝衣處其間略無慕艷意以中有足樂者不知口體之奉不若人也蓋予之勤且艱若此今𨿽耄老未有所成猶幸預君子之列而承天子之寵光綴公卿之後日侍坐備顧問四海亦謬稱其氏名況才之過於予者乎今諸生學於太學縣官日有廩稍之供父母歲有裘葛之遺無凍餒之患矣坐大廈之下而誦詩書無犇走之勞矣有司業愽士爲之師未有問而不告求而不得者也凡所宜有之書皆集於此不必若予之手錄假諸人而後見也其業有不精徳有不成者非天�之卑。則心不若予之專耳。豈它人之過哉。東陽馬生�則在太學巳二年流輩甚稱其賢予朝京師生以鄕人子謁予譔長書以爲贄辭甚暢達與之論辧言和而色夷自謂少時用心於學甚勞是可謂善學者矣其將歸見其親也余故道爲學之難以告之謂予勉鄕人以學者予之志也詆我誇際遇之盛而驕鄕人者豈知予者哉

【前輩虛心攻苦乃爾今人稍解吚唔便栩栩意滿學問安能有進】

○贈方松厓序

林俊

五行具而五性分酸甘辛鹹各一其味而各相入也故皆易和惟苦獨無和酸甘辛鹹各有好而苦獨無好翰之蒓。亮之薤。元修之菜。槎頭之鯿。通印之子魚。岷山之蕷。邕之姜。蜀之椒桂。解之鹽。調而和之。其皆相入也。均之爲瓜不削者必苦均之爲李不摘者必苦均之爲筍獨成竹者亦必其不甘於味不相爲入者古之人行之苦有諭矣蘗是也政之苦有諭矣茶是也苦之不可近如此宜其好之者獨也抑聞之直木先伐井甘者必先竭又患夫生於材者之爲巳累也苦無適用之材而亦善收有自壽之利其未可少也。予弦直石介泥古而病爲通譬之於味所謂苦也落落無合動觸世機好咸者之所棄酸者所色喜而心疑者也無適用之材。而又不收有自壽之利。予之苦。尢乎其不相入也。然亦有聞其風而起抗眾詆而不奪者其故何謂也予取友於天下與其一鄕有未及一面而自謂知巳有肝肺相示久之而益見其親若松厓君者其是也夫善化者運獨爲同予僅安於獨者也然私計之芩連梔蘗。味之至苦者也自相爲類而自忘其獨故𨿽盧扁不廢夫調益元气𨿽不敢與參苓同功然�極胍脫气促而神昏以絕一轉息間熄薪止沸苦亦奏有微功矣。夫神完气足腠理彌密。內體固則外邪不能幹置一苦於無用之地醫之至也松厓其無思置予無用之地者乎。松厓有學識操養以不涉媕阿忤逆璫意退伏林下及是起憲副監軍川東而復回湖南也予亦欲東者因敍所贈處者如此

【備陳苦趣不覺遺�】

○送畵史李約禮序

劉崧

世稱善畵者曰畵史畵工也史官也畵者安得與史官並稱而謂之史哉及觀古之秉史筆者其傳是人也非徒紀載其徳性行事官職功業而巳乃並其狀貌顏色言之如曰美須髯長大也曰短小精悍也曰晳曰黔也曰黑而猜狠也其傳寫精妙千載之下如在目睫故吾嘗謂史官爲不丹靑之畵而畵工乃不文字之史則其謂之史也亦宜。然史官爲書或狥愛挾忿爲美惡髙下又其書常後時而出有不核不備人莫得而議之而彼或因之以欺世而後世卒亦罕有能辧其非者獨畵者之於傳神。其人恆相視於咫尺。其部位形采。肥脊長短。廣狹之際。分毫爽戾。則三尺童子指而議之矣。繇是觀之天下後世之公而直者宜莫若畵史之筆而余之所見者亦寡矣廬陵李約禮者爲人傳神極精妙方立談過目如不經意而落筆施采無不宛然能使見者卽知其爲某某而約禮固未嘗自言也其或盈縮於其間則約禮又能因夫人之言轍爲之更定而不厭及其成也人莫有能得而議之者是約禮非徒能信其技而又能信夫人之言者也嗚呼世蔑公論久矣安得如約禮者使之秉筆以公天下之疑信哉

【昂畫於史爲丹靑出色】

○兵部尙書華容劉公歸序

李夢陽

公自去歲上書乞骸骨上察其忠誠勉畱之至是三上書不許會公目疾引請益力上不得巳許焉賜璽書文鏹有衣一襲行之日冠蓋車騎塡塞路衢道旁觀者咸嘆息爭走覷公聚而轉相語豈不爲至榮幸事邪議者謂公前以司農卿歸先皇帝特詔起之置之左右委以腹心數召對訪延得失故每語�從侍必遺刻乃罷所謂帷幄舊臣者今天子幼沖煢煢在疚四境未輯忠鯁耆舊之臣不可一日去左右又大司馬者佐主平邦國者也公去誰與理邪公不聽比去議者以聞天子廉公有決志故卒不畱公夫士有必去之志。而後有不可奪之節。故古之人有招之不可來而臨事麾之有不可去者豈不爲俊偉烈丈夫邪爲公者誠曰吾可去去焉卿又曰吾可去去焉大夫又曰吾可去去焉朝去一公。暮去一卿。又去一大夫。君人者必謂榮貴利達不足以盡天卜之才天下之才亦必自以利其榮貴利達爲辱若是卽使公決於去何不可邪知天下之才以利共榮▲有關士風之言

貴利達爲辱。將遂以是風天下。故卒不畱公。若是�下之願仕於朝者且駪駪至也先王之訓人也語交際必曰義進退具焉先之以幾顯微生焉決之以時消長形焉故亡義者貪昧幾者危悖時者殘三者有一焉上之人必賤之曰是求榮貴利達者夫惟賤之也故天下願仕者不至故曰卽使公決於去何不可邪公前爲司農卿諸生以郎吏事公泊爲大司馬公以舊郎吏又數數見愚無似誠不能狀公然竊知古之所謂大臣者有是義也易曰不俟終日殆公之謂矣旣相率祖公於都門北地李某乃爲之序

【似有慨於固位者而發筆鋒鑱刻可以醒�】

○送憲副張君之任陜西序

羅玘

地之涯爲邊。衣之齊而緣也。亦謂之邊。凡器物之旁肉。通謂之邊。然則邊之云者中國之盡際外此則爲蠻爲戎爲羗爲狄。先王亦不得而兼治之。蓋越邊而求以爲衣求以爲器物不可也然物之壞也皆自其邊始故先王於此尢甚愛而重爲之防。非憂邊之民不足以抗之爲之憂也。憂夫無以使邊之民抗之有壞而入內之道焉之爲憂也邊之民其生而風土之鍾。長而气習之漸。大約與之亦不相遠。其山海與之相陟降而浮游也。其飲噉騎射漁獵。與之相錯而便習也。父華而子夷也。父夷而子華也。或其身之疊爲華夷也。皆不可得而凖也。而或者恃吾關吾堡塞在。猶謂吾中國如完衣器物然。其亦不思之甚矣。於乎邊圉之寄可視以爲何如。而獨付之武人。況憸人之與庸人乎。正速其壞��。西北之邊。古巳不與東南並。而西於今尢爲多警。洮岷亦西之一面。土蕃西羌之所窺覬。而比年伏釁孔深。天子以爲宜得憲臣之有威望者節制之以銷於未萌。於是以監察禦史張君爲陜西按察副使往卽其任。君前奉詔按甘肅邊臣諸不職者朝議服以爲能。蓋肅之距甘也五百里是爲瓜州。瓜之西古玉門關也而中國之地至是亦盡矣計其道裏之虺蟠蚓屈於河山之間。腰腹脊脇。要皆虜也。其穿而入也幾隧。其入而薄也幾城。其變也孰激之。其來也孰導之。敗孰爲之殿。罪孰爲之魁。君道時顧瞻躊躕固有定算而後諸囂嚚者無所動其喙不得盡其詞焉稱曰能宜也洮岷尢近於甘羌之彊不及於諸虜。偏裨將挍非大將尊重臣。而副使之得久於其任。又非禦史暫臨比也天子之所以用君烏得無情乎或謂君臺端之老者也宜在朝廷預政事其出非宜是之謂不知務蓋泥於五大不在邊五細不在廷之論而未考韓範二老負五大之望皆嘗在邊矣然則邊圉果可付少年乎凡器物於其旁肉之邊倍厚之然後可保其怕完而不壞用君於邊。固以厚邊也。庸非所以重君乎。此非予之言也其寮言之於予者也且使書之爲序以爲君行贈

【就一邊字生出許大議論巧不傷醇華不雕質】

○送艾典術歸隴州序

羅玘

史記天官書曰中國山川東北流其維首在隴蜀尾沒於勃碣故秦晉燕趙常多兵譬之人焉隴蜀之喉也。於中國爲項領。勃渤海也。碣石今淪於海。要皆在今大都東南大海濱。海爲尾閭。泄西維之水而脈絡實首尾焉。隴爲秦野其位輿鬼其捨鶉首其宮巨蟹其州雍其星太白太白西方金也大都爲燕野其位箕尾其捨析木其宮人馬其州幽其星辰星辰北方水也金水母也又兵象也有殺伐之气焉水火夫也。其爲體也柔。柔則爲沈鷙。其過也爲激射。爲奔放。則二野之分。其兵之用也。亦若有爲之者哉。然吾聞太白其卑近日其髙遠日出以辰戌入以丑未當出不出未當入而入天下於是乎偃兵五星皆從星辰而聚於一捨其國可以法致天下是二星也𨿽爲兵災亦或遺而爲祥其躔次羸縮因人而變宋襄公一言而熒惑退舍是也今乘輿所駐北極紫薇帝座也又辰星會太白五星聚於一捨位也日月如合璧望气者從天精而見景星索所謂彗字蚩尢旗枉矢旬始者卒不入於目中斯何時哉尙與天官書合也春秋之時言星者魯有梓愼鄭有禆竈齊有甘公魏有石申無國無之而燕秦無聞予意二國昧谷幽都地也。古和氏仲叔所居。其遺祕有非列國所得竊窺。無賴於以名見者。燕今司天在焉。豈出羲和氏之下哉。而秦隴之間。亦宜有如昔之不以名見者乎。隴之典術艾昭氏吾友閻允徳之異姓子姓也今年客於允徳重其世也少其官而欲勗之進而立於其先方伯公之地噫允徳之愛人至矣然昭業巳爲是特充其官焉則不能不以名見使秦有星家自昭始如甘石裨梓氏可不可乎。予故於昭之自燕歸秦也姑與之論燕秦分野。所以薄試其術。而登躋之。激發之。允徳其將謂我善成人否乎。

【��靈掌遊心亥步髙踞碧落之上始能槺粕分野苴土天官】

○送郭君知上海縣序

羅玘

進士盧龍郭君出知上海縣縣人在闕下者合而送之郊且重縣之得君也屬予言之人皆曰上海東海地也盧龍地瀕北海同一海也鹵舄咸鹻其水土同潮汐颶風以時發作其气同魚鹽蒲葦其產同在畿輔北赤縣其所隸同無宣使監司之轄其官之得行其志也又同以其生而習見者之同而治其所臨者之同行見郭君政之成也予又將何言君耶𨿽然君亦遽謂其信同耶君自是而往三千之程舟是馬也至之日掀蓬而四矚焉離離芃芃者稻也。無謂其艾蒿也。煙之蒙蒙者墟聚之爨也。無謂其野之燒也。聞其■﹝扌暴﹞然閧然者市囂也。無謂其逐駭鹿而噭噪也。帆之翩翩而織乎中流者糶舟也。布舸也。無謂其氈輈之旛也。入其市而歷錄然者。文茵紈綺之肆也。無謂其放供張而迎令也。坐其堂而訴牒倥傯者。膚受之訴也。無謂其眞椎埋而剽攻也。是蓋不俟終日而巳較然矣。其果同乎哉。晨而六百二十里胥集焉吏以漕目告則三十餘萬石也君思之盧龍其亦有是乎君思盧龍之所無則知上之所以用君者非以其同也上非以其同而用君。君固以其同而治上海哉。予始欲不言玆亦不得不言也請君擇焉

【翻復同異可謂尺水興波】

○送楊君知新諭縣序

羅玘

進士始仕必達官豈惟自祈其然人亦莫不祈其然南部郎曹臺屬卽達官也必曰吾奚不能爲北旣北矣居數歲見部寺臺之長其初亦進士也慕之或陟而位於外必曰吾奚不能爲長而擠若是人而非哲且賢與悶悶不慧者能無是心哉曾不思進士仕而爲縣者。必先湔去其始爲進士之心。甘淪於丞簿卑冗之伍。日與之浮沈。從事庸污狡悍。如近混。如蹈蒺藜然。將包荒之不暇也。郡督郵至槪以揖焉部使至槪以跪邀於途焉吏抱案卷其前槪以署焉又不幸逐逐其欲以敗事又槪以蒙誚讓焉又嘗與爲進士者過而於吾爲轄其忍爲轄槪以丞簿而不吾異也暮而入內愧其妻孥婢僕噤不以言焉如是而南部郎曹臺屬甚樂也不必北也居數歲而陟於外甚樂也不必部寺臺之長也其爲縣者又曾不思羣試於禮部。不幸而不得進士。固亦承與簿之列也。固亦有逆吾之荒而包之者也如是而爲縣甚樂也郎曹臺屬望之登山然。部寺臺之長望之登天然。其處旣卑。▲舌底瀾翻

其警益集。其心益危。其欲益易以足。力益思以奮。而功益因以倍者。勢不容以巳也。幸今天下用進士爲縣十六七而以功起爲達官亦十八九遂至於元老亦有之是其成也視始仕爲達官者不惟等耳或反過焉嗚呼縣於進士亦有功矣余姚楊君知敬將知新諭縣君進士也翁君應干與有戚謂必得予言而後進士爲縣之義始白𨿽然翁君不鄙予予之同年友也楊君世宦家又閱歷滋久而吐茹皎然得無以發蒙視予言乎

【只一進士爲縣生出波瀾如許筆有餘妍】

○送黎文淵還南城序

羅玘

建昌爲郡屬縣四其治南城縣縣有城在於黎旴二水交鳳凰山之陽城南出通會門百二十里爲南丰縣又百二十里爲廣昌縣東出武勝門踰黎旴百里爲新城縣而南城北下未三十里巳爲撫之臨川金溪二縣蓋郡之委也。亦要會也。故置戍衛以鎭遏不虞今去衛猶爲守禦所元季僞平章擅割據之雄爲僞都僣王號宣徳中荊又國焉其雉堞樓櫓門社之傑麗。臺池苑囿之髙深。芻牧廩廏之富。鍾竽笳角漏柝之喧。羽旌纛幢之樹。嬉遊歌舞之娛。騎射弋獵之便殊有京國之態豈王都相仍於其處而然邪然觀其奇花異卉珍菓嘉蔬酒醴之味直爭雄於洛陽姑蘇錢塘之盛要其土地之美山川之勝容有以召之也廣昌居上游林蒨蒙密瘴毒殺人新城差沃衍南丰多磽埆地皆不能與南城齒而其民亦多老死農圃固不能如南城民尙通而善賈樂爲遠遊薄�內外有之也吾嘗遊天下苟十室之邑三家之市吾可以張口飲醪辟囊受餼醉飽而嬉矣蓋吾裏閭之人多也最後之京師南郭之南市有吾里人偶語者以爲適然耳旣而隔墻而呼吾里人也髙門華堂坐而談吾里人也吾驚曰噫何里人之多也吾舉順天旁午來賀旦百人則南郭之人半焉丁仕隆擁重貲而好文黎文淵扈輦蹕而多技皆於吾如平生歡吾職史事於今八年文淵老矣請於其長得與其子益國護校秉羽幢下歸歸則猶食官餉曳裾王門榮矣哉然浴盱水。射遊魚。登鳳凰山。放紙鳶。倚通會武勝門。笑指負檐而入者。曰三縣山氓來矣。此則少時事也今虎旅司門無敢嘩無敢闌入山川禁厲鳥獸魚鱉咸內物也寧復得爾爲邪惟飲醇酒慶餘年得歸老以享鄕國之全盛招士隆輩亦歸使人謂南城人好遊遊而非忘返者於風俗不亦有助乎八月初吉偕仕隆來告別吾無以爲贐也以此贐之

【題無大主張只好就南城生情而風華輝映忘其寂寞】

▲����

○範母易氏貞節序

王愼中

昔夏侯令女不忍曹文叔之死誓以節自終爲曹氏婦而迫於父母至於割截鬒發刖劓耳鼻然後免乎見奪嗟夫彼其愛不出於烈行令名。而苟以保家室之歡。爲不失生子者之大願。如是而爲人父母兄弟固亦鄙矣。獨怪令女之節其英爽足以激發來世而不能諭當時之親。其悃懇足以悲感仇懟而不見信同體之人。豈其慷慨迫臆獨立不悶有以自持。而誠心精意伏潛著隱尙有所未至與。夫發斷耳刑。形巳毀矣。彼區區之愛其女者。猶欲修其巳毀之形而飾之。取其必守之節而奪之。豈非其無苟他之志而猶有可惑之容耶故使父母疑其容而兼失其心令女亦知巳容之累也故其計出於殘膚傷體而後得免嗚呼可以爲難矣然其志靡他而容至於召疑是其所爲苟難者亦所以爲未至也令女之事余每以是悲之乃今得見節婦易氏益因以有感云始易氏之歸於範氏而其夫君錫早死又無子以爲養也其舅姑固以爲不能終爲範氏婦欲再圖其所居易氏賦▲慱捖有巨力

柏舟之詩以死自誓其兄易愧虛先生與其夫弟範玉泉君者友也先生以責其友範君以諫其父而易氏之志得以不奪無殘膚傷體之痛。而志諭於內外之親。孝養慈育。備有令善。余是以知易氏之節。非徒慷慨迫臆。足以自持。而精意誠心。獨有至者。蓋其所守與令女同。而其所得則令女有不及也。嗟乎閨閣帷第潛移默感其欷歔嘅嘆有出乎情有循乎禮義其擗摽哭泣有動於欲有激於倫常其然其否隙露端引如鼓室中之鐘聲音不能匿笑貌不能藏兄不得以苟信其弟母不得以苟信其子而舅姑顧得以苟信其婦哉後世之士好以苟難爲賢震異尙刻之行駭於聽而怵於視易至於有述精誠篤至窮微徹幽非知徳者不能辧也故予序易氏之節與令女論而著之使世之士。知其志靡他。不愧於令女。而其行之難者。乃在此而不在彼也。

【側入偏出要歸於正。】

○送都指揮兪君志輔序

王愼中

生當封萬戶侯死當以革裹屍此古之英雄貪功殉節者所爲慷慨而自許也其生以封侯爲悅不惜一死以求侯旣得侯矣又烏能死哉狗馬實於外廏。玉帛羨於內府。子女聲色之美充於下陳。耳目之好旣以給矣。口體之養旣以備矣。患日之不足而巳。又烏能死哉。非獨然也。其始所爲勇於犯難而忘死者。志固不在死而在侯也。然而有死者矣。所謂以此始終者其事有所不免而豈其所自許者然哉慷慨之士不絕於世矜奮而自許吾將何以信之曰其事有在乎犯難而志不存於侯者吾將以是而信之矣自國家以武舉求天下之虎臣幾百年而吾泉州未有應者吾友兪君志輔始奮然而出以百戶中其科居常作止動息與兵爲徒擊劍馳槊適於持箠之嬉關弓捨矢狎於投礫之娛擐甲戴冑而踞鞍馬若袵枕席而便紈綺也其爲千戶於金門爲守備都指揮於汀漳所至與士卒同甘苦爨無精稻廚無虔肉而營伍之井匽庾竈必善且拊循勞勉人人必至惟恐傷之其誠心惻怛發於中而周於外不徒色之仁詞之厚而巳余見其所爲嘗駁之曰凡爲大將者視方略計數如何。烏在自操凶器。與卒伍爭忮而較勇。則是身不勝衣。射不穿札者。不得將上軍而冠徵南歟。號令明而嚴威致。則市召烏合之夫。可使前死。必人人得其心後與之蹈白刃。彼行廚棄梁肉而士有饑色者。非漢之名將哉。君所以復予則謂凡吾所爲必始於盡巳不習其事而苟據其權。不得其心而欲用其力。吾以爲於巳不盡。故不爲也。今使方略計數明矣。▲�本之�

而且習兵事。號令威嚴振矣。而又得士心。不尢爲兼備而無患哉。且古之不夙習兵而堪將。不素飬士而立勛者。推轂而出。鑿凶門而前行其權得以斬艾磔裂人而無所制於法故能以威使眾而可以有功今將無殺人之權。而制之者多。吾又將率之而與之共死。苟爲不素畜其心。則有渙然而走耳。士誠與我而自不習其事。悍然率而爲之先。是委虎以肉也。吾𨿽不愛死。乃當以不習兵死哉。以其所言考其所爲豈果以狗馬玉帛聲色子女於其志耶吾信君之能死也以此今僨軍亡將之釁屢見於邊上方聞鼓鼙而思將帥行且召君必不愛髙爵以醜立功之臣君旣習兵而素拊士所宜向無不成功君固當侯而無所致其死吾之說將不驗吾誠信君而人將不信吾之言人固不吾信。而吾尢自信其信之也不妄。於君之爲僉書都指揮於廣東也序以爲贈

【風華特達利目爽心】

○贈趙千戶序

王愼中

異時武人之容。冠猳冠。佩魚服短後之衣。撫劍而語難。飲酒呶號視直而不能側聲髙而不能下手足之力。有餘健而不可制。則蹴踘蹶張。投石超距。以泄其悁急而宣其气。卑躬俛首。靦顏笑而柔聲音。飄紳襜袂。與人爲俯仰。非其事也。永寧衛右所千戶趙君伯齡世武人宜有其容以吾所見皆反之何也異時武人。其容如彼。其所爲亦且暴戾恣睢忿忮。所至輒批搏人以自快嗜財悅色。則攫取挾狎而無所憚。時平▲寫得毒又提

久而文法行。往往見爲背惡。上之人輒操文法以困苦戮辱之。於是武人之容。爲世大詬。不思其爲則非而其容則是。彼其懲之之過而蘄以自免。輒攺其容以趨媚於世而求容乎上𨿽其進退蹈舞不驚人之耳目而矯彊果奮之气無復異時之效不亦可患也與且其容非矣而其所爲亦卒不能大變於其舊。是兩失之也。伯齡細謹自飭以恩義拊士卒如恐有傷尢廉於財貧而不侵乎下其所爲是矣予獨怪其容之反也豈非思自表見以趨世而冀上之用乎然竟▲更毒

落落在羣伍中。無以自異。事仕不及而材勇無以試飲酒不得醉醉亦不敢狂語徒飄紳襜袂與人爲俯仰以消沮其气良可悲也文法之盛。背惡者不得肆而斂飭者亦無以自異。將使武人何所視哉。吾甚患之故有以贈趙君

【變百煉爲繞指詎獨兜鍪然撫劍語難武人鄙態倘眞正虎臣亦未必作■﹝走斗﹞■﹝走斗﹞面孔向人】

○送王僉事序

趙時春

西蜀王士延。自刑部郎遷湖廣憲司僉事。僚友催懋言偕其濟追而餞之。酌酒而祝之曰。凡憲司之患非職者子知其所以然乎。患莫大於相疑。何耶天子不能獨理人。故畀之守令。顓天下之民者守令是巳。守令顓斯民生殺予奪之權。則將以其意行生殺子奪之權。可乎不可乎。天子亦知其不可。則設憲司以防之。故憲司之設。始於疑守令。憲司顓守令進退榮辱之權。設又以其意行進退榮辱之權。則天子又將大置人以防之。其疑固大於守令矣。然則爲憲司者。退以疑疑下。進受疑於上。上疑則下慢。疑下則上反。患顧不大哉。𨿽然上之所以疑我者。因我之以疑權疑下也。嗚呼。王子豈能必不疑守令之可疑。但能必不以我疑疑之權疑守令。豈能必不受人疑疑之權以疑我。但能必不以我疑疑之權受人疑。嗚呼王子行矣。勉之哉。吾不疑彼疑疑之權矣。而彼疑吾疑疑之權。是天也。子母怨。吾不以疑疑之權疑彼矣。而彼疑吾疑疑之權。是人也。子母尢。不怨天。不尢人。子有以▲上下交疑爲監�者良苦

報天子矣。然吾尢聞湖廣故楚地近獠夷。俗喜疑而叵信。子果能此。豈非鍼楚之秦緩與

【體骨矯挺】

○送楊景周擢廣東按察副使序

趙時春

明制內設禦史院。外立按察司以糾邦治。號曰風憲官。其職不親操政。主按政之得失而褒貶之。不蒞民事。主察民之利害而興釐之。故凡內外百司有失職者。必觳觫於衷曰彼風憲官。將以所治糾我。爲風憲官者。亦夙夜惕若曰我所糾之治有遺乎。則將爲我風憲羞。庸是百司無秕稗之政。黎民有嬉皞之休。風憲之設。亦侈大哉。初懼其權重難制。故班禦史院於六卿左。按察降二司一階。又以中丞攝大夫之職。副▲公文大有昌黎气魄

使佐按察使之治。凡使之治必關白而後行。有所漏罅。則佐而糾之。不以逼爲嫌故中丞舉其職則天下治副使舉其職則藩省治居是職者可謂得行其志矣。其後爲中丞者。自比於六卿。爲九卿姑引大體以自居。而下移其治於禦史。爲副使者亦自眤於二司爲三司。又以逼爲嫌。而挈其治擅之。使副使謙遜無所關。率升堂陪座狎案僉書。退食廨所。玩愒日月。或問之應曰我帖司副使當然。士大夫有擢是職者。必問其爲帖司否。帖司之說。豈法制使然哉。始余少讀官吏甲令所載風憲官冠豸冠服法服得以風聞章奏奏不如不治心甚駭之又聞長老言異時天造之始副使以下乘馬徑入省堂案驗公私掠治吏卒省中咸懾服請罪其威若此又大異之以爲人生而居是官得行其志。豈不役然大丈夫哉。弱齡入仕目睹所謂風憲官者巳稍異所聞心私怪焉又聞帖司之說則大以爲疑及爲刑部主事與郎中楊東溪爲陪或東溪旣果斷通敏則凡余之所治者一一屬之而余乃以閒暇爲樂始信所謂帖司者不惟風憲而百司亦皆有之會東溪擢廣東按察副使其僚友咸賀不敏以少當傳長者辭令則爲致其語曰我將以君爲帖司者耶。必令媕娿於流俗。徜徉以窮年。而奚庸餘言也。竊觀君之楚楚然懃勩王役。蹶蹶然不遑息。殆非喜爲帖司者耶。夫丈夫遭際休時。在側陋猶耀其光。況居大官衣章服。得行而志。固當嶄然巋然。砥礪臣節。訂頑砭懦。播汗流淸。巍然隮遐夷之民於陶唐政教之中矣將使後之人指目之而愕然駭異者亦猶今之駭異昔人此眞毅然大丈夫之事也君子所得爲也顧可以帖司自諉哉夫余固帖司者也然一聞其說。尙悚然而競厲。踧然不欲復諸身。況君之果斷通敏者也。嗚呼吾知東溪。其必不爲此也夫。

【今之不爲帖司者尠矣讀此能無汗顏】

○贈王晉叔兵備平陽序

熊過

王大夫旣典師平陽兵熊子曰學者言平陽之備以爲逼虜要非事實然考信往記參諸舊聞其地北接汾晉西通同華東連齊魯之墟南面以臨衛鄭莫能當者蓋興敗之故多出焉是四戰用武之國也昔秦以其彊盛衡制諸侯山東之國皆有害也然河曲卒困於趙盾走之兵法曰地有所必爭如平陽豈不然哉晉魏六朝之際兵戈相尋平陽益爲要害王猛敗慕容評滅燕宇文■﹝弜攵﹞策舉齊靡不由汾曲走出爲師凡東境之禍固皆掠境平陽者周振玉壁城齊據武關又皆設險伺非常之警然則攻守之便乃自古稱之矣今天下巳平治非有秦晉之怨燕秦之謀周齊之事也則言事者因亦後之然諸凡向善稱第者舊乃多參居其旁麗雒川諸偸故皆蕃落也負拳勇怙狡捷往往由平陽潛入行盜侵毆河南諸所往乃或攻破城府放囚徒取財鹵去年乃相參會殘石州此壤服之憂不得委蛇髙枕者也。夫蕃之雜久矣。卒欲去。不可得。籍第恐之亂又益盛。武備宜以時修舉。然不可專一恃也。苟不惟鎭撫慰籍。修其孝弟忠信。則親上死長之誼詘矣。𨿽兵亦何於用之。彼葛生鴇羽之次。𨿽以霸國之餘。勇敢之气。當其淫兵。未嘗不頻蹙稱窮謼號也。居居究究乃思它人。智者寧無懼哉。今平陽古唐區也人情大扺不遠獨恃兵者非完計也且夫唐虞之際蠻夷猾夏寇賊姦宄舜命臯陶爲士玆土言不及兵蓋刑淸政修。內不格姦。則邇至遠懷。地利不如人和。何必至今乃異也。臯陶之命曰明五刑以弼五教聖人之於民。固將教飬使安之。非徒以兵戕厲之也。予所厚善許主事曰正徳中賊流入境平陽人杖棘趨戰或持白木長柄續短刀鉤鐮褊袒呼而奔之有夫隕自樓救奪其妻子者賊卒憚殺其向道謂賣巳也而去之彼夫勇可以赴義矣子今刑官而又司兵山川兵革子所統也然幸無恃兵淑問如臯陶弼教而巳象刑惟明。則人知方。何畏遠不可革。況今之胠篋探囊者。何足慮也故兵備者備兵而巳非以爲可恃也

【言兵不可恃深晰邊要文亦駸駸西京以上。】

○贈東谷先生考績序

王維楨

今南京戶部尙書東谷孫先生者前爲南京工部尙書而攝兵部事其時會倭囚發先生諸所振舉皆可明臣節翊國難余私爲記之云始倭囚來侵海上也眾不過數百人微眇耳海道以書白兵部先生得書輒大驚其時屬大暑而又暮夜先生立呼火艸疏驛聞於上當此時客皆謂先生疏太遽且須之以觀其定先生固不肯居頃之諸道書旁午至或一日十數至上海言城陷太倉言城樓毀嘉定言城被攻甚殆賊眾見者至萬人其伏兵不知其數先生傳書令諸大夫徧觀之客前言先生疏太遽者乃皆造門下謝言先生識賊狀覩後事我等弗及也頃之有得賊諜者白雲賊且欲窺江上不但巳先生懼遂集諸守臣謀之有一人前曰苟必欲發兵固須請乃可耳先生目言者言者奉首退不敢復爭先生乃言曰夫春秋之義。先發後聞。謂倉卒之變生也。獨柰何守膠柱之見而不顧急難乎。於是自爲令分軍爲六道出屯戍要害處而各置一將領之而又爲之懸賞格申罰科旣巳定乃克日行宣言曰有來撓吾計者吾奏之不則與若俱伏矢石之下毋令誤國而徒自冺沒也其日兵遂出乃請糧於戶部戶部予之當兵出而行都市中卒皆練甲兵戈光燭云日父老觀者咸拊手嘆嗟以爲老且死乃始此睹何其盛與兵出可十日所而倭囚皆回舟不來先生禦寇凡三疏其二疏事旣巳斷乃後奏焉翰林王生曰夫從古以來負才之士非少矣然事每不立者坐有病四焉事勢奔迫。利居其一。害居其九。算較分明而怯心生焉。此病一也。獨智之慮。眾不及覩。而駭議隨之。自信不固。制於唇吻而遂止。此病二也。太阿倒持。授他其柄。動發舉事。未見福端。先嬰禍首。此病三也。投機之會。間不容髮。而逡巡猶豫。未有所決。譬之臨道踟躇。坐失千里。此病四也。斯四者固僨事之根蹶才之路也余常提是以驗天下之士百不失一而孫先生獨無一於斯四者此大計所由定。大事所由成也。在昔正徳之季年嘉靖之初■﹝礻冀﹞也傳有樂平喬先生者而又有儀封王先生者二先生相躡而爲南京兵部尙書南中人至今稱之以爲當其時江南保障東不在海北不在江在二先生之身焉由今孫先生觀之令與二先生出同時當鼎足立仕同地當比翼奮皆所謂上應四七下乘五百之運者也豈可數數見哉孫先生攝兵部時南中人咸事吁禱願先生爲眞兵部巳而攺南京戶部非其望矣南中人甚�之孫先生自爲尙書蓋三遷而滿三年當考臨行王生送之曰吾欲上書明先生之槪。乞攺玉授鉞以答下情。懼人以我爲越俎而阿私好也。吾欲纂述前事寄勒石室。而身在江表。懼人以我爲賣直而奪彤管之職也。故私獨記之。吾且欲謁歸。將持而藏之名山。令後世有知者求焉。先生毋以我爲無益於公也貳工部者歐陽先生見余記語人曰彼王氏記東谷先生事信魁然大矣然東谷前爲戶部而值財用屈也曾歲益巨萬之資以給之旣攺南京工部又復省財至不可勝算凡此皆大政乃皆遺而不錄何也王生聞之慚巳自解曰夫合浦之珠。网者詎有窮哉。則吾有遺錄焉。固也。

【安徐詳雅有輕裘緩帶之容】

○贈靑巖胡君督學江西序

王維楨

夫以胡君督學江西者則斯舉豈不誠甚當哉蓋人材之識拔在宰相。升進在銓衡。其風厲陶成則實隸學政者賴之。故此三列者咸各得當斯足矣。柰何患世乏才哉。日胡君拜新命諸嘗與胡君同中祕者皆嘉樂之頌說之固信有所感非私而巳也初胡君在翰林年甫踰冠時蜀有二俊其一則內江趙君乃胡君竟遷給事中去翰林非其當也豈固命坐彼不坐此哉其後十餘歲胡君忽而僕巳又僕而興漸徵漸▲督學與�相銓衡並重

引始歷今階命頓抑之耳胡君能與競乎今吾君齒髮逾壯神凝凝定矣夫士志定其神將安投弗善也胡君少而負奇恆以爲人臣委質而出。苟肯戮力進取。安事弗濟。故往在諫司輒有所論駁以明巳志。然本無他腸如世俗獵名自烜之爲。於是執事者追論之言其人拔爲諸生師表。誠擇其當也。亦命且達哉。鄙人楨關塞間人也塞間人十出九講戈矛戎馬之技乃楨濫典筆札之役則時時就胡君考訊載籍推探至窽旣虜數犯塞蜂火達於居庸則復與講戈矛▲以命字生波

戎馬之技小折大創之略頃胡君爲士者師矣余第執手默默不能出一語私謂其富積著可施余安裨之哉顧獨以胡君故則嘅噫甚焉夫古之人能當其任。位副其有。則何言命。躐趿而升殊雋。立談而貴尢人。則何言命。時之所予。序在鵷鴻。俗之所否。滯在塗泥。則何言命。非無命也所由自致命弗能格也惟士專言命於是君平之肆客常滿座季主之卜聲動長安術家主權修士墮守自漢迄今若是矣胡君順命而又好修其可恆覯之哉胡君拜命時宰相則袁州▲可破星說

��銓衡則四明聞公究其事宜傳述久遠趙君謂��斯毋典筆紮者之責乎勿令缺逸焉可也

【順命而好修知命與不知命者俱當不昧此語】

○贈石洲張君擢守建寧序

王維楨

夫仕宦而至領郡國歷太守蓋赫然顯盛矣顧獨以建寧令石洲張君往非計也余私竊咨咨嘅噫之焉今天下坐戎馬之驚浹歲以來騷然靡敝未有寧所又時有水旱之虞民人流﹖道路輕徙易搖卽若靑齊汴宋之間燕趙之分西至秦北至晉此十數郡者何嘗卒一歲無事哉然惟獨江南完在江南又惟獨閩中完甚建寧於閩又稱完郡蓋漸南漸遠漸遠漸安也以彼其所。卽令一長者行能治之。乃何必張君往也。若張君者固宜在靑齊汴宋之間燕趙之分秦晉之境譬猶病瘚而逢倉公苦髀而得利刃也豈不便哉。夫張君者蜀人也負才略慷慨爲南京浙江道禦史南中縉紳大夫之倫多稱之餘至南中見其人親覩其行事主在便國家利人民其伏姦宿蠹自張君在事猶之去腐置冰蚊■﹝亡上虫下﹞不就也假令張君得攝專制之權。據要害之衝。不以州府困其志局其才。其所興發建豎。當與古昔豪傑方軌而爭馳。抵足而論烈。乃令守一郡不能見張君奇。而又遷完郡將益靡▲故作波瀾

有見。余柰張君何哉。先王辧官論才。所從來久遠矣。祖宗時或以禦史遷都禦史。或從郡守轉六卿長者。若此類者往往而有。彼固謂其當也。他悉置弗論。近世之官人次合貫魚。積同累薪。次不及不進。累不謝不伸。𨿽有賢者懷拯救之志。挾批搗之能。亦引躬逡巡。莫敢自效。誠格於調也。故賢者或老白首。始躋大官。比其時且颯然衰矣。往日十舉十當。今不能五。若是以爲信名者非可哉故時過而種𨿽后稷一物不生老至而官𨿽有賢者鮮克立功張君方壯歲。能寒▲資格之限堪爲�腕

暑。忍饑渴。蓋四方士也。不及其時﹖重權。彊大業。徒令尺寸進。如待庸眾人焉。余恐其積效不暏老冉冉至矣。張君辭其寮往建寧其寮八九君第莞莞視張君笑一日其寮鳳竹徐君爲余述其事余問徐君笑何以徐君默不應余謂之曰今張君擢如此且在事幾何年矣徐君曰業六年滿矣且欲考而值此余呀然嘆之語曰南道如虎升官半府非虛言哉

【人以得完郡爲喜而此顧以得完郡爲惜名論森挺可備官人之鑑】

明文霱卷之五

●明文霱卷之六

武林劉士鏻羽石父評選

序六

◆序六

送柳濱先生赴平涼苑馬寺序

送大司馬鳳泉先生歸宜陽序

贈唐大夫幼貞出守廣平序

送彭通判致仕序

送太平守江君序二

送翁丹山參議貴陽序

贈吳宣府序

贈李長公序

馬太史孟河東封序

送袁履善郎中讞獄廣西序

送王中丞督理河道序

送中丞陳公撫塡河西序

贈王元美按靑州序

賀大中丞孟公生子序

送張幼於之金陵序

贈李於鱗序

送張有功尙寶左遷淮運序

送郭侍禦子靜左遷永安令序

贈袁抑之給事遷福建按察僉事序

送浙江右布政使華亭莫公予告序

薴蘿西子志敍

贈穆太公序

贈楊憑序

○送柳濱先生赴平涼苑馬寺序

王維楨

王維楨曰余嘗履平涼境云知平涼苑馬寺事平涼在重塞復嶺間遊軺罕至寺務甚簡又幾大夫綜之乃愈益。閒寂幽曠旦日循故事集揖衙署命坐呼茶茶巳轍揖退坐私關內吟臥自如興至則約與躡空同理觴詠如此悠悠率用爲常然志士勞人恆不樂就其所卽就思去如蹈坑溺中若曰土僻秩散比之隱丈人云寺少卿柳濱者固世先生之所稱志士勞人也自辰州才晉今官自姚安才攺辰州自部郎才刺姚安而發軔崛興則自吾華庠始官凡五遷歲凡二十更可不謂志士勞人耶論者咸稱今遷非先生樂就而先生以赴平涼道華州顧靡有弗樂於是王生欽之賀之以先生綜馬卽說馬爲贈夫莫險於山。踰之在馬。莫遠於天下。至之在馬。故馬者克險而到遠者也。擇地而蹈。不任險遠。毛卽奇無稱焉。有馬於此西超河華北踏幽燕南飲滇池旋越七澤赤汗血流逸足景靡歷四表弗病此其骨與气能常有哉然又夷途平阪。讓馬爭趨。文轅繡轂。讓馬爭服。朿脯石粟。讓馬爭秣。仙仗天閒。讓馬爭入。煙水之坡。莽蒼之野。抑首甘心。不一悲號顧焉故殫力任使貞志安遇非獨君子馬亦有之先生笑曰嗟允寧論馬而實謂我我倦遊人也玆赴信適於是王生又說禦夫世稱造父爲周王禦八駿日行千里周遊八極人咸怪之八駿信善馳能一騁千里哉惟禦者節其控縱。時其奔徐。察其休苦。不竭其才。遂千里至也。蓋百里一息。千里十息。八極可周。急轡疾鞭以速必到。崇朝而絕。故脫驂駐珂休力養健禦者之法也投閒抵散儲精需晉官家之度也先生又笑曰嗟允寧論禦而實謂我我倦遊人也安能千里允寧蓋余字余自學於先生而至今官先生執余手而喜曰吾識子在童駒時玆服在帝輦且範馳驅乃何憂識馬卽望平涼去

【規翔矩遊不失其馳而能至於遠正不必以嘶風畫電爲奇】

○送大司馬鳳泉先生歸宜陽序

王維楨

鳳泉先生者宜陽人也天性忠鯁少而講匡攘之略所居官多在秦之邊鄙凡虜情兵狀皆明知之聲名甚顯今天子之二十九年先生爲吏部侍郎其秋虜騎入關南京師震恐先生受詔督營兵以拒虜先生令士皆出郭而陣收郭外民皆入城民皆以私藏隨虜守十餘日竟不獲一物而還於是天子賢之頃之天子更兵制合十二營兵三分之如舊制爲三營而設戎政府及總理佐理之官二人遂以先生爲佐理官當是時先生奏罷中貴人不得預戎政又罷勛臣不勝任者二人。兵浸浸振焉。由此天子器先生愈益甚而會兵部尙書缺天子手批先生爲兵部尙書先生自以遭遘非常思傾身以報之旣拜乃遂條治兵五事上之疏入天子忽下詔讓先生先生恐卽上書納印綬遂罷而歸宜陽秦中人宦在京師故居先生之門下者凡若干人咸追而送之郊臨別史楨進而言曰先生且休矣少選之頃天於且復召先生起矣自楨濫竽供奉之班。立在交戟▲言人所不敢言

之內竊覩主上之英明獨斷論功不問其咎錄大不挍其細蓋自天地剖判以來未嘗有也在昔經國之臣有所謂楊石淙氏者其人如龍又有所謂王晉溪氏者其人如虎龍所在淵。雷雨興焉。虎所在山。艸木茂焉。人罔不仰其爲祥。亦罔不駭其爲異。上始皆斥之矣。後竟皆徵之。且方其時。讒者在側。而二氏復進。是蓋覩昭曠之道。越拘攣之見。不奪於三至之口。前世能有之乎。語云玉剖而良桂伐而芳言士不遭跌。其節未見也。故夫有非常之功者。必有非常之議。有非常之議。者必有非常之謗。謗久而益消。功久而益著。暫不勝久。則謗不掩功。而跌者卒奮。彼其媕婀附時。捨社稷之長策。徒以自固其祿位者。豈少乎。然一跌竟不復振。主上棄之如腐鼠然。誠見其莫有賴也。故楨願先生且休矣。召者頃復至矣。先生歸宜陽旣二年言官復奏之欲以爲兵部尙書未報若有須焉先生前所罷中貴人遂著爲令不得變所與共事號總理戎政者其人鷙悍先生故嘗嫉之卒陷於大辟其年先生之子王子儀選爲給事中有司以▲�未用��巳

以爲子儀名家子年少有大人風上因乃拜之今天下傳先生在兵部疏凡幾種獨至讀罷中貴人疏則皆變色嗟嘆以爲難能焉。疏略曰今國家之所患者惟虜所最甚患者惟士卒弗振臣以爲斯二患者非深患也所謂深患者惟在中貴人典兵權耳夫今之團營。卽漢之北軍。唐之府兵。宋之禁旅。所以衛京都。備不虞。至重矣其令勛臣掌之者謂其明武若其令文臣共之者謂其督怠弛其令中貴人監之者謂其防擁蔽。總之以厲兵振威焉耳。乃者胡馬來臣▲有此一疏便可送歸林下

調團營兵令出城擊胡而十二營半空見卒又罷弱不任旗鼓夫卒至罷弱。罪屬之文武二臣。不得解矣。至空無人者則乃中貴爲之耳外語藉藉。咸以爲有爲輸錢脫更者獘是本用監軍反用蠹軍矣。可痛陛下卽若不赫然立罷之。則歲月旣積。消耗益甚。假令虜踵前智。復射一矢於關下。誰與驅逐。此可爲寒心者也。夫刑余之人。典在傳公交車之命。供掃除之役耳。令其參列壃場。固巳虧體。而況於作蠹邪。臣聞久服之裘必敝常用之器必缺請罷中貴人。勿使更濫戎機。亦保軀善後之圖也。夫中貴人旣罷。則什伍充實。卽於什中選伍。於伍中選一。丰其饋饟。時其練習。卽可得精卒。以精卒當彊虜。何患哉。臣故曰二患非患。中貴人典兵權深患也。臣又觀在營諸徒善爲容難以效實臣欲調諸邊名將。久處行間。諳穰苴之略�。每營各置數人。而罷今之善爲容者。則李廣在軍而舞車之徒出。王翦開壁而超距之卒奮。所以攝外夷。安中國。滌舊恥。伸新威。計無急於此者。臣誠憤胡驕志在忠於陛下。故縷縷如此。夫撩蠆之尾。必中其螫。臣豈不卹。顧令戎事坐而益壞矣。願察愚悃降咫尺之詔。定萬世之規。臣不勝大願此疏初下時諸大夫見之驚曰古之言雒下多才名不虛矣

【和雅端凝居然大家其詳述罷中貴人典兵一節可謂探驪獲珠餘皆鱗爪矣】

○贈唐大夫幼貞出守廣平序

徐貞吉

余選漢記公孫昆邪惜上谷太守力戰事以爲若此近古憐才之義至文帝始持節赦雲中守嗚呼又何明也是時漢苦匈奴矣。終帝世兵竟不出。皆使屯將近郊。天子按行。示有兵而巳。其要領可覩也。文帝曰李廣奇才俾遇髙祖萬戶侯豈難得哉明巳之不以萬戶侯與廣也李廣事帝年尙壯也巳徧歷雁門上谷代郡守以此知帝之扞邊安民大略在愼擇守夫乘障收保聚。令虜不大入。得以殺獲上府計功過。卽守事亦易辦。豈得空國困用哉。至武帝之世則萬戶侯搖鐸而以與諸人於是廣去守而爲將𨿽其晚年而郅都一以扞圉名。則旣以其名困矣。明制橫邊守棊置虜連近歲大入殺略守民人顧法守不與考責僅督糈糗哺幕府行尺牘文墨自喜經國者謂出師難鎭兵又不足賴𨿽以萬戶侯市期無應者宜仿漢古法重擇近邊及甸輔太守得沈機才智勇略之士稍闊略文法假借之令率民自爲戰禦以寬內稱善計當是時而平陽太守。又竟以課民禦虜中不律。▲此法確宜行

�哉今之守。不得自補卒伍。如李廣魏尙有自衛也。率出顧募。非課人贖罰。則安所取直哉。以法不當。則謂收市租自用者又何如也大夫刑部唐君曰使平陽守競競守常磨歲月以彼才智自效虜亦易與烏可越格令率易若此予曰嗚呼行千里者宿春糧眂昭曠者不及於眉睫事有固然者是時虜旦夕入率婦子待命又奚暇磨歲月顧不念其時能令虜不入境也守𨿽操一切。不暇念民。亦遠出於坐視虜去後。深文平繩之。使後守徽維四肢。欲自奮無由則執計者之過也。烏在所稱闊略假借之初意。於是唐大夫出守廣平矣過予論事廣平畿南閟國不若上谷平陽要害然虜往年掠至完縣則廣平宜急備宜大夫以才士行大夫讀名實篤核擊斷之書久奮气再倍可以出而擊禦虜寬上憂不但專理民不得以繩文深恐爲解夫大夫談詩書起家者倘亦有鷹搏猿射之雄乎善乎田叔有言雲中之民自爲守出死力擊虜不可禁嗟乎尙得民心如此卽功名易成矣。此尙之能也。宜文帝之爲尙動。故予與大夫計邊言𨿽多又終以安民爲之本

【今無良守故無良將安民一語可廢萬卷韜鈐】

▲收有千鈞之力

○送彭通判致仕序【代府官作】

唐順之

古者僚友之間其相須至殷而其相比至勤也其去者。則居者曲爲之挽而畱之。於是有以去者從居者而居者不患於無與共勛伐焉則君奭之書是也。其居者。則去者曲爲之引而致之。於是有以居者從去者而去者不患於無與共泉石焉則北風之詩是也。其或去者不能爲居者畱。則居者爲之盛祖帳。車數十百兩。至作爲詠歌。倡而和者數十百人。於是居者慨然有羨於去者以其絕塵而不可及而去者亦待▲波瀾壯闊

居者以爲重然後風聲奕奕。耀人耳目。至幹久而益章。則漢人之於二疏。唐人之於賀監是也。自余官於常而得與石屋彭君爲同僚君溫雅純粹行潔而材裕𨿽在僚佐中而隱然系一郡之重輕余方幸於得君竊以爲彌縫缺失實惟君是賴曾不幾時而君謝病以去余爲之悵然自失旣自愧其力不能畱君且以余之迂拙無所用於世其去不宜在君後又自愧其縻於此而不能從也獨知慨然羨乎君之不可及而欲載之詩歌使君之風聲耀人耳目如古人者而又不能也則請聊述余所聞以贈君可乎夫去就有二途而仕隱無兩道在易之漸之上九旣巳漸於逵矣而孔子曰其羽可用爲儀不可亂也觀之上九可以肆志矣而孔子曰志未平也由此言之君子所以蚤夜孜孜期盡乎巳而被乎物者豈獨蹩蹩於世者則然𨿽肥遁髙尙之士亦固有責焉耳且君之居官淸遠閒散。翛然絕不以聲利自污。則仕固無異乎其隱。今君之去也將益盡乎巳而被乎物。使其志未平而其羽可用。則隱固亦無異乎其仕矣。故曰去就有二途而仕隱無兩道。苟徒枕石漱流。嘲弄煙月以爲曠達。而曰世與我旣相違矣。則余又何敢以此望君。且非君所以自待也。君行矣其亦有以處余也哉

【起勢如大海回風】

○送太平守江君序二

唐順之

古之仕者比閭族黨之長。皆不去乎其鄕。積而至於公卿大夫。皆不去乎其邦。出有祿位之榮。而入有桑梓之歡。其委贄而效之君也。未嘗一日違乎其親。其戮力於國也。未嘗一日捐乎其家。其或銜命而使蓋亦不過乎友邦侯服之間。而非有蠻陬海徼之遠且艱也。然而四�祈父之詩。上之所以深悉乎下。下之所以自鳴於上者。且眷然而不釋也。是故上不��其勢之所易以使。而下不必矯其情之所難以安上不忍奪人之私以蘄乎事之所必集。而下不必自割其私以狥乎公之所必急。於此之時士之不樂於仕者其亦鮮矣。後世之仕者不然。徼於一命之寄。則不得不去其鄕。鄕羈於畫土之守。則不得不違乎其親。其所冒而歷者。或絕棧驚波。翳瘴毒霧。夢寐之所駭而虞焉者也。其所羣而縻者。或侏■﹝亻離﹞猩語。豕竄鹿視。耳目之所怪而愕焉者也。此其勞逸愉悴。與古巳大異矣。而上之人方且據其勢之所易以使而惟蘄乎其事之所必集。下之人方且割其情之所難以安而惟狥乎其公之所必急。然則今之仕者其亦有所不樂乎否耶。白石江君歙人也乃今爲天子出守太平當南徼之絕去鄕萬里之外涉瘴癘之地與夷獠雜處君𨿽慷慨不畏艱阻然而君有老母在顧力不能偕也豈亦有不樂者乎君旣不得如古士大夫。各用於其鄕。而其勢又不得以其情自請近地。而朋友間亦無有能以柳易播如古人而又無有能代爲之請者其亦有所不樂乎否耶。𨿽然太平爲南徼雄鎭外拊交人之背內理綏諸蠻酋其爲地也最要。而其欲得良吏也甚急。君負材練達。气偉而志雄。意者太平固非君不可而君不宜以親爲辭耶。抑以天子方有事南郵欲借豪雋於鎖鑰之用而暫試之盤錯之效以待旦夕而事定則遂還君於內地以便君之私也歟。余固知君非淹邊郡者也。然則君其可以慨然請行。而祈父之歌餘知其必不作於他日矣。

【大意以邊遠爲嫌而頓挫往復有疊气灝摶行乎其間】

○送翁丹山參議貴陽序

侯一元

歲在辛丑丹山翁先生爲南比部郎且九載矣檄至以先生參議貴陽先生之爲郎也賢資又獨久乃其遷不能踰常而地又遠士之務進懷古者或不厭焉其歲三月翁大夫治行諸鄕先生咸往餞之都門之外冠蓋旣集馬鳴於衢於是有顧而嘆者曰是馬也範馳驅式王路弗弛弗蹷國馬也然而禦者方三十里五十里而休也可以爲良矣然而不若捷之速語卒視歸乎翁大夫大夫曰請受教竭駑以聽禦者。道𨿽遠以日月至之。巳而大夫前行至於舟於是有顧津人而嘆者曰善哉乎爲舟險而不敗戒而不袽是其材致而工習也𨿽然彼容與而擊楫者無衝波之虞而有善舟之名可不謂遇哉則又視歸乎翁大夫大夫曰請受教往求所濟。𨿽險也曷違之。巳而大夫登舟命師縱馬弛禦於是又有嘆者曰舟之於師也。馬之於禦也。不可易也。以其習也。易之則害於舟。害於馬。故治民者審宅五方。治音者審正七均。今大夫則巳易器而操矣竊爲大夫慮之大夫曰請受教往而學焉。聞之曰東西南北惟共。又曰車於室轍於途。若惟車弗飭。爾又奚問途。於是諸鄕先生顧元曰爾惟最少盍籍爾長者之言元旣受而籍之乃作而曰備哉言乎𨿽然天子之遇先生厚以先生大賢且托以明古之道振當世之急而議者類以爲先生不便是無以異上恩而矯士靡也且天下相趨於疾足邪徑。內顧自便之日久矣。靡不跂足而至公卿。以余耳目所睹記。郎吏之陟而外也。鮮及二考者。監司二千石之陟而上也。鮮及考者。是久仕之法隳也。巳陟矣。則欲以踰級自異。巳踰級矣。或曰地惡。或又曰遠。顧其身便否耳。慮不至乎民。是陳力之道圯也。昔人云易動而可慮者莫若遠民言制吏之難而達民之壅也。故惟自立之士。不削而正者。乃可以撫邊安圉。今士大夫之入者計不復出。出者計旦暮入。其況邊乎。是均勞之義格也。玆其來遠矣自汲孺之賢不������望之之不欲而難左遷祖尙之文武����又況材非慷慨隨風同波者哉夫若翁先生之材賢盛矣乃其爲郎而獨久遷而不踰常得地而獨遠則彼浮食乘墉集菀之人始厭然心沮矣是天子所以訛羣工宰臣所以抑僥幸不塞而自禁之具也濟涉方深。以先生表。逐獸方惑。以先生虞。社稷是役。又何疑焉。且諸鄕先生之言有未竟者吾聞東野之佚矣。未聞鳴鸞之敗績也聞虛中之濟矣。未聞忠信之陷也。五方異齊矣。不聞其不同禮也。七均異�矣。不聞其不中律也。故善馬所以善舟也善舟所以善政也一也異方而同區先生行矣余又聞之木巨者銳末源弱者洪浸不盈於大天有常予不爭於▲周匝

人人有常好夫貴陽非故西南夷之微與語曰樹惇帥徳而守終純固者惟夷能也而旣浹淪王教矣因長之以先生之慈惠維之以孚信鎭之以易靜此其回面而向徳也必倍乎中州之民異時擇公卿於馮翊。還列侯於河內乃知天子所以遇先生。徒執古之道。而其去世俗之慮遠矣。夫迂其身以善國正俗周公之事也於先生乎觀之

【玉藻溫麗金薤琳瑯文亦具蕭蕭馬鳴悠悠旆旌之意】

○贈吳宣府序

徐渭

當嘉靖乙卯間海上始大用兵兵隸諸大府者特驕甚偶絳衣襲錦而靴幆幹魁岸多力者三四人入越鄕把劍袖錐目夔夔以睨過市饔則醉飽系馬狹斜則擁紅紫以嬉如入其家之庖室都不與一錢日記昃知無所怫遂稍侵居人家居人聚嘩之則走撞縣門撼丞簿收笞居人猶呶呶睨丞簿丞簿畏得禍不敢動气與酒益奮尙恣睢街市中不去余方與君罷講稽山下逢之直前視彼四人者嗔曰酸何知敢視▲�矣然�指�能撲之未甚也今卒嘩於伍帥不敢訶撫不敢�矣

我直攫乃巾碎之耳余謂君曰市人足恃也盍抶諸君曰不約易散未可也君歸呼族人於家余歸呼族人於寓得七八輩余曰可矣君曰不約莫任其害未可也約族人曰儕等擊擊其下莫擊其上約市人曰儕等莫擊第喊而聲援遂擊四人者靡不僕幾爛擊者逞褫其絳錦與靴四人者裸而號乞命君曰悉還之稽首悔謝若崩角市者嘩而合掌君答而附曰勞矣稽首稱快若崩角顧謂余曰盍歸乎余曰諾過寓將別君曰未也巳令設於寓矣舉爵以揖升若次功▲儼然兵法快人快舉

級然盡醉而退翼旦丞簿若守並寄謝以言一日予把君手謂曰生平知公操筆而搖�誠不知用膽與略乃如是君笑曰使他日試某以兵亦猶是也巳而君果仕及今二十有二年。乃始爲明天子提十萬眾。守數千里亭障。不用其邊幅。直用一言以定虜。虜六年不敢決檻而哮。其求食也特稍稍然搖尾耳。中朝始翕然以君爲長城一時勛名無與比伍余於是益信士磊落奇瑰赫赫奕奕垂後世者不定於素不可以襲於一時若彼武侯淮陰。並以數言初見其主之時策天下於幾席非君稽山之一鬭烏足以倫哉於是君方以貢成晉兵侍又以秩滿膺贈與蔭而予適以公招在幕中感舊而贈以言

【舉止﹖﹖今踔須眉間帶有狹气】

○贈李長公序

徐渭

周公之教伯禽也令其辧木葉之俯仰以知父子之所當然夫木葉之於父子間至不相謀也而周公之所以教其子與伯禽之所以成其爲子者卒不過此蓋天下之事無一不成於道敗於不道而道莫要於孝弟議者不察乎此而謂兵之家尙詭與毅於是率鹵莽於家庭而僥幸於閫轂一涉孝弟事則見以爲迂闊鈍遲徒老生耳一切置不講而不知趙括長平之敗。乃由不善用其父書。而伯禽卒成淮徐之功。則以其惇信義習禮讓推本所致乃自木葉俯仰中積累而然非專於費誓旦夕間威以孥僇之效也予從五年前識今參戎李長公於燕邸蓋挾其兩弟新破胡而來也弓刀血尙殷投鞭一語輒竟日气陵逸不可控制視天下士無足當之者當其發未燥時從其尊人與匈奴戰大小不下數十首虜功滿上書中今其齒三十有二矣而始得拜參將於馬水予適客京邸馳騎致尺書予從容爲過之予莫論也而幕之中客長公無不爲結襪而篝袖以供食飲者計諸榷賦得入私藏可數十百金悉蠲以膏黔首�賈願出其途使卒不艱食一蔬一粟必取諸其家至其視士卒猶其子士卒之疾苦如疾苦其身死無以葬輒給槥錢減膳直以充祝飯予見而嘆曰孝弟之效其殆效於此歟。蓋公家居時侍其尊人寧遠公與母夫人望色而栗聞聲而長跪以須至今紆金而衷猊矣擁千人從東方來臨別卽輿一語不當卽脫牏而受撻在西方每食必思每語至感動必流涕噫此豈兵家之所謂沾沾於詭與毅者可同日語耶今夫兵猶博也孝弟者其資也勝而成功其采也資髙則气安而必勝資寡則气不安而必不勝玆予之爲公賀也爲資髙也。非眞爲必勝也。資髙者何。魯伯禽之孝是也。賀而必舉魯者何。寧遠公始封而有土也。

【沈毅渾雄如隼擊鷹揚滅沒空碧】

▲奇諭

○馬太史孟河東封序

趙釴

制封藩歲一行今年秋馬太史持節冊同列侯封山東諸侯王往諸侯王遇遣使時先令人偵伺得史氏則喜爲得人卽至郊設鹵簿儀仗迎下輿騎從使臣後使臣亦騎至國門諸侯王先從間道馳至駐節所候節至跪迎道左俟使臣過方起朝畢進勞使臣設宴如儀宴畢必進問國事使臣率嚴諸侯王毋有以國事對者多逡巡而退此非但失使臣體亦其爲國之意輕也今馬太史行諸侯王重其詞翰無不爭迎太史與太史語次必問國事問必首及倭次虜願太史毋論曰此外事不足論當論內事夫外事猶肢體疥癬之疾耳湯熨至率解去內事則在膏之上盲之下得其理則調失其理則耗治不可後諸侯王必起而問故曰所謂內當治者卽分祿是也我髙皇帝眾建諸藩枝本相輔然又深鑑漢唐而下直取法於虞於以國而不私以土一其親疏羣其才智賢良而規制之使坐食民上此其爲慮遠甚然豈知其後其入有限不足以上奉侯國者哉卽毋論數十世百世以後今周韓諸國祿米歲不能半支。往往稱困。久當若何。人臣不敢造事皆熟視而不發皇上亦重議親不忍更令在諸侯王則是自爲之計耳計將安出計定則上不困國下不困民法令旣行祿養亦贍玆百世屏翰之利也內治外可無大患諸侯王必矍然問計當曰此固自內發往宗室嘗有以分封婚嫁爲言者其論謂情有時而盡恩有時而止亦欲通變善治非不斷然可行而任事者莫敢堅請下之諸侯王議今竟莫有議�何也夫不知其後。視其往。不知其卑。視其尊。古云敬其所尊愛其所親其義一也尊者常君臨天下澤在寰土。九世之後祀且止。爲之後者豈不能廣數尺之室以奉之。乃私其牲帛俎豆割無窮之慕哉。情禮至是不敢過也。而於其所親者乃重爲恩愛。繇一世而至百世。澷無止極。是逮後之仁。乃隆於奉先之孝也。以故久則當議。山東諸侯王世守齊魯習聞禮教。豈無有百世慮能然其計而上請者乎。此亦世運之一會也。不然𨿽無外患。而內日匱竭。�終安支。是內自耗之者也。願太史發之此吾惟與太史語耳往見太史讀書中祕時卽慷慨言當世事作九邊計以見志張相公龍湖見而稱之曰馬生奇材可大授非徒文章士也使當時能如太史言寧復憂虜哉太史博洽髙義而又天與黼黻之性往往作事異人必不鹿鹿如他使下侯國者故爲之語以此至於登狙猍臨日觀瞰滄海過堯墟舜井周覽於靈光沂泗之間與諸故老賢士語其爲天下計必有出於吾言之外者吾不能知歸必有說

【一篇宗藩策借抒於使臣之口格奇而議正】

○送袁履善郎中讞獄廣西序

李攀龍

天子旣誅丁大司馬而下王職方獄也百官當秋論報則職方逮詣闕下簿責不服矣按事者爲奏移章司寇吏將覆劾之時天子傷悼元元肝腦塗地而痛謀或之臣卽有嚴威赫怒人何得測焉履善蓋嘗仰屋嘆曰昔者鄧公言鼌錯於景帝謂錯計劃始行卒受大戮內杜忠臣之口外爲諸侯報仇臣爲陛下不取也而帝復謂吾亦恨之可謂愛君哉夫北虜虔劉我人民大司馬悖愕自失至不敢出一騎他帥提▲起得突兀

重兵自鎭來復堅壁觀望未嘗發鏃矢何可不駢首戮也職方則微二重臣巳足對天下怨心卽使又誅一職方是匈奴旣大爲賊虐偃蹇肆志而朝廷復以其遺毒及吾臣子使相慶得計謂因疆場之政自屠執事之臣受爲匈奴報怨名天子仁聖愛畿內百姓甚於一大司馬而惡匈奴懷詐內侵甚於二三執事之臣眾何憒憒無鄧公之見也卽前職方訊章所麗大辟法又非我所轍取何不可以成案委顧人臣將順天子徳意揚主之明傾身爲之不欲阿邑辟患爾余聞大司馬訑訑不受人言北虜寇城下時職方數爲請戰不許也先是職方移檄諸道乘障吏及時伺北虜出沒奏凡數十章又甚備於法得讞奏矣履善非不親見大司馬受鉞懸首槁街三司使議獄少緩行笞於庭法吏固人人危使余至今病悸也職方必無幸矣一朝覆劾從末減以冒天子黨惡之怒而爲無益不批鱗者哉履善素少年是舉也卽宰相以爲其人計魁梧奇偉吐餔出見焉一日而名重公卿間矣夫廣西不猶漢百粵地哉昔王然於風諭滇王入朝而勞浸靡莫皆同姓相扶未肯聽今思田疆宗岑氏爲大詳爲內屬而羈靡自解斯同負固矣戈船下厲將軍出零陵下漓水桂林羣無害也今苗夷阻兵府江寇竊荔浦等郡矣配義侯因巴蜀罪人發夜郎兵下牂牁江黔郁之間𨿽蒼梧秦王助逆呂嘉何至大藤峽蠻剽戾如近時其在海濱西南夷譯者稱貢來往往禦人於貨使沈沙棲陸之珍紫貝翠羽之玩不得呈表瓌麗以雕被宮幄而賨■﹝巾冢﹞火毳馴禽封獸之賦不軨積於內府有司者治之按劍相盻則依憑深峭中原兵往援復以下潦上霧毒气蒸浥輜重阻絕弓淰鋌澀不可久居故聲教或難之也卽縣道官督大姦猾過嚴以爲起釁生事往往中罷長其不逞之心檄召酋豪使出爲戰。則枕籍城野又皆中國遷民流移亡命驅之鋒刃而不甚惜彼𨿽侏離蠢獷然其視利害禍福明矣我禦人於貨而譯者赭衣我日尋干戈而敵人受覆師之罪彼見髠鉗載道非其族類又安能不私相撫掌揶揄笑中國愚也。當使者五歲讞獄期。彼豈亦不惴惴恐冤者得直。而吾▲往往釀禍在此

禦人於貨。日尋干戈。將論報反逮也。乃使者怠於爰書。不折片言。否則反以夷狄國重事。不欲輕變。遂令系者繇我。遂不復望生時。不卹矣。何以大畏荒裔之志而制其命哉。蠻夷猾夏咎繇是聽中猾小章何以稱淑問哉履善論囚畿中時爲越石父於黎陽盧生也嘗受其所上獄中書蓋余巳異之又爲言廣中事多類王職方矣

【思路幽奇其髙凝在气體靜居之會】

○送王中丞督理河道序

李攀龍

今天下禦史中丞自臺中出開府者無慮數十所矣越在四境非北事胡卽南絓越其不事胡絓於越者宗人大藩仰給縣官橫不可治不則盜賊亡賴依阻山澤弄兵自喜不則挾持左道動搖眾心不知所爲此視之胡若越未亂而有其形矣而公方且督淮揚以北四部刺史大司空水部七使者行治河則天子璧馬實式靈之瀕河吏卒無伐買薪石之廢大興人徒之勞由淮揚以北數千里漕具如故江南數十郡之芻粟日衘艫而至也不北事胡而南絓越。無宗人大藩仰給之擾。盜賊弄兵之憂。左道動搖。不知所爲之慮。歲滿且拱手遷去矣。無巳而欲有所爲。則有餘以浸漑上潰其防令百姓引水饗其利不可也。使數千里多就渠用注塡閼之水漑澤鹵之地自疏水力𨿽使爲沃野猶之陸漕不可也。使君茭牧其棄地而聽其所爲自弛其禁瀦而不泄則曲障川以逆水勢𨿽有少府稍入不可也三者以利民然且不可公𨿽不拱手遷去不能矣余入關中蓋聞公嘗分臬潼▲�文妙於用後

水上備他盜得商洛山巨寇黃守矩者數十人格殺之及見公坐計陜以西緣邊四大中丞幕府軍士事胡者歲數百萬轉相餉也是年虜大入上郡以軍士食給亡所掠去又及見公與右史大梁李君計宗人在朝那占種民田不爲輸租縣官者殆萬頃議請上以其所不輸租算如祿使自入因著爲籍得田萬頃云此以事胡越而塡撫宗藩虞盜賊不知所爲者之變何不可者而以公督治河固以爲自臺中出開府者猶之有人哉惟是天子作新明堂而治。明年春▲�出本�

屬受計之期。朝諸侯而圖天下之事。蓋執玉帛者萬國焉。掄材使者乘傳出西南夷。得因巴蜀吏幣物。致其君長。而諭以天子徳意。使下所伐材木杉柟豫章鬱結輪囷長者竟數畝大者蔽兕象其液如凝膏其理如戞石椐椐疆疆由瞿唐而望荊門蕩若垂天之云被江流而下也明堂工師。操繩墨而南望。天子日夜思詠斯幹之雅。誠下詔切責掄材使者。公豈可謂非吾所敢知。由淮揚以北數千里秋水豈多有所休息於污澤令可導爲漕者乎。遊波有晧旴而離▲����

常流者乎。堤防有�寫不厚蓄者乎。何以令水力相積負大而不膠使杉柟豫章猶之杭葦者乎。四部刺史司空七使者奉職行水以爲非公不可爾公豈能爲先尙書禮奉使馬湖時。杉柟自行公所能爲者有河可行杉柟而巳是又非公可拱手遷去時也

【河爲經木爲緯五采焜耀爛然云錦之章】

○送中丞陳公撫塡河西序

李攀龍

中丞中河西四郡而立幕府治張掖焉東起武威而西出惇煌玉門關數千里北邊匈奴西控諸番而南制湟中羌非他若中丞得一意備胡者矣今年春匈奴出武威度河入寇隴西郡踰湟水擊諸羌掠申衝豪二部人畜去尋復牧西江上與諸羌爭水艸之利欲候便擊之何可久哉自漢表河曲而列四郡斷匈奴右臂令隔絕與羌通路今湟中羌羈縻內屬顧又且患苦胡而至占牧西海上出入其國旁不去則諸▲能自爲�又能運用古文如出一口

羌何以賴我而以爲中丞威重也日哈密諸番數萬又稱兵欲窺惇煌酒泉間假令國家怒而追哈密巳事。往正其罪。一旦開關延諸番名王貴人。使前受言。則有若匈奴在靑海上爲內應。又何以待之。中丞自在西曹時望見虜都城下扼腕朝廷無禽敵之士請上大閱六師不報余旣巳壯之也屬且督四道守臣使分護河西一太僕治外廏之政得以幕府西制殊域卽令驅其軍吏發四郡騎士爲天子揚推亡存之威刺土魯番之三褫哈密者傳首詣北闕下而勒功昆山之仄豈爲難哉今天下厭亂朝廷方滅倭而後朝食虜又頻年出雲中上谷公卿議畱上郡朔方入衛兵使者又出上郡朔方間幕他敢戰之士而市西北駿馬郡國二千石各上補邊狀與計對中丞卽欲事萬里外。吾恐國家與公卿議大策。非凡所見。事必不從。必且以爲無故勤四郡兵。生釁外國。卽詔書問中丞甚苦暴露。獨不計令徳柔遠。因循舊貫。與民休息。孰與此也。微中丞誰不樂此者。中丞而得讓。何以自解也。然則陳子公之功。沒齒不可復見矣。優遊河曲。終更亟還而取卿相。不巳足以復給事中之踦哉。他中丞得一意備匈奴何如中丞今得以羌備匈奴也匈奴欲與羌合者非一世矣其計常幸羌有中國之急先赴以堅其約然今觀望卑禾海上不卽爲寇者則猶私心不能忘恐中丞兵至而諸羌背之也中丞誠以爲羌小夷。卽小寇盜時殺人民。其原未可卒禁者。釋而不問問與匈奴解仇結約者再以此擁護大豪使卒歸義我勿輕治兵湟中使匈奴得施徳於羗而羗得以負匈奴之助然後▲籌虜目中

以金符之利制其命而虛其外廏豈不並制羌虜之道也羌十三種故皆有大豪保南山湟中視城郭國久矣豈其不度而損所恃以生之利於中國以托於自疑不堅之匈奴棄妻子於他種中以與中丞爲難必不然矣。夷狄所以易制者。以其種自有豪。數相攻擊。勢不一耳。若謂卑禾海上安得有匈奴。今安得從枕席上度虜也。則以責之四郡不築遮虜障者徒令障候長吏多出卒若取庸獵獸以皮毛爲旃罽日操量課■﹝木巳﹞采山理石爲觥自罷其力而爲實效何益哉。匈奴𨿽在西海上。羌能間得其降者。時時以諜來受事。中丞斥所欲至。伏所必入。使虜以謀泄自失。而與國爲累則羌爲之障矣此謂以羌備匈奴者也

【皆制邊要略而鑄以古裁不肯下一西京以後語】

○贈王元美按靑州序

李攀龍

元美所爲守尙書郎九歲當遷者再輒報罷則貴人側目矣亡何稱治獄使者北察燕趙諸郡居十月而竣事且入致命於天子乃遷按察刺使奉璽書治靑州部兵事焉攀龍曰靑州故四塞國也今其民豈猶無不吹竽鼓瑟。鬭雞走犬。六博蹋鞠者乎。臨淄之途。豈猶無不車轂擊。人肩摩。連衽成幃。舉袂成幕者乎。有之。然利不在上也。管夷吾用齊而罷士無伍與其爲善於鄕也不如爲善於家匹夫有不善可得而誅也斯禦戎翟衛中夏成九合一匡之功而諸侯皆得以鞭箠使矣今其民見以爲無不吹竽皷瑟鬭雞走犬六博蹋鞠相樂也然暴子弟無賴少年也。不采金於山。卽煮鹽於海矣。輕扞厲禁。恣睢辟倪。往往內交亡命。傾身爲急。仇家不解。白刃以視。與其逮於法也不如聽於豪。是大亂之形日具。而有司者所不知。卽爲有司者所知。微欲持其陰事。吾恐其發在左右之後也。由是中猾以下。猶姑逋逃。佯以示遜。殺有司之怒。而其大者不挾眾固負。卽自詣臺對。有司者不問矣有司者問之。柰何卒能以其黨令自攻今年一長吏明年一長吏又柰何卒能令有司者不問也三尋之矛惟敵是求振臂一呼超距十丈。引而更郤如曳風雨。其搏祕如組亦如掉蝟。其盤鋒如輪亦如積環。斗墻而進矢疾不能加。劍銛不得接。不竢尺符捷於烽火。三尋之矛若鄧林矣。然則今日臨淄之塗。車轂擊。人肩摩。連袵成幃。舉袂成幕者豪爲政也縣官豈有賴焉王於興師則占籍自偸不著同袍之義有司者一一治賦卽又狡憤而起坐索輜車裹糧於橐人歲不饜百𦇤髙秋徵戍攫市以行漁陽之埜何多韎韋之跗注君子也三尋之矛十五相構傳以章幟寢處其間釋冰而遊爰裘其馬不知玁狁受服。天子之鐘鼓。實式靈之。汝何多之有。柞浦之役有君子六千人島夷僞遁委以禦貨覆者三千人矣有司者初亦惟以汝爲功又不佞以勤縣官而怯於公戰卽有豪實應且憎以慚我有司我有司豈願有問也。語曰虧之若月靡之若熱元美若能使臨淄之民無不吹竽鼓瑟鬭雞走犬�博蹋鞠相樂也而又無采金於山煮鹽於海是匹夫不善可得而詠也何辭之與有若是采金於山煮鹽於海也尙將使其爲善乎鄕也無以異爲善乎家以爲罷士伍而輕扞厲禁恣睢辟倪豪大者其未可遽問也元美其從堂視室左右將自復若曰爲勞幾何而歲且鏹食縣官而必置之則是使暴子弟無賴少年登瑯琊之丘北向而嘆也其若徵戍以勤天子何何以春秋髙枕自愉快也夾谷之會。魯行相事者誰哉。元美之才。一日可鞭箠使靑州矣。何可使寇命也。不然元美狙喜自用某安能知之某可以知者元美有績以間執諸貴人系不食夫我者爾。

【赤羽自甲延亙平野如雲如風有貙有虎吁可畏也】

○賀大中丞孟公生子序

李攀龍

隆慶己巳蓋大中丞孟公始舉子焉明年左史許殿卿至自公所而謂余曰中丞公年旣巳六十有二矣而始舉子岌岌乎其佹得之也夫佹得之者幾得之也幾之爲言得不得未可知之辭也人之爲道厥初生民覃旌受姓以屬於今不絕如系一旦自我塔焉中止無論宗祧之血食社稷之委裘卽不堂不構不播不獲以比於作俑而題之曰三不孝則誰不皇皇焉而幾得之也弓襡以禱祠求之熊羆以寤寐求之卽未爲失也𨿽不肖焉不告而娶以權求之寧脫屣爵祿以其餘易焉以幸求之則誰不皇皇焉而幾得之也攀龍曰子不可幾而得以幾之而得子者其法當自得子者也公之於人道蘊藉長者裏中蓋視猶石相家卽某與殿卿所習也三十而遊京師其友親之曰亦旣抱子矣卽其厚必無不載也出宰縉雲�百姓父母之曰必有季仲而季且賢矣卽其仁必有後也四十而藩屏隴右秦人無異於越人也曰不筮而商瞿之膝下繩繩矣五十以大中丞督部河南北權豪斂手而百姓焉依莫不壯之曰公誠自愛是將退食獨立無柰趨庭者之肩摩踵接稱詩問禮之不暇何也卽其威重而气有必息也何以得此聲於梁楚間哉。然固未有子也。此自殿卿所及見而某所及聞於楚若越者。至今相謂公無恙邪何爲至今未舉子也無亦旣巳能禦乎不則咳而有名者幾人乎又不則將就館者幾人乎裏中旦夕覘其門有弧矢也家持羊酒往賀焉而旋且巳也是年六十而齒髮如平生也是自縉雲隴右河之南北歷數十年其儀不忒也亦誰不爲公幾得之也公乃今六十二年而始舉子。余固巳謂其法當自得子者也。人之幾之。益信其必至云爾。終豈謂幾得之哉。惟是幾之不得而怏怏。然後幾而得之之爲快也。气之所息必賢且貴是天之報公以答秦越河南北若裏中之所以幾公者也然後公之惇仁處厚養威持重之徳始成矣此可以持羊酒往賀時也遂爲殿卿具列之如此

【丰態婉轉兼明姝靜女之姿是於鱗變調】

○送張幼於之金陵序

劉鳳

撫景流連壯心慷慨登臨寫送烈士歔欷豈婉孌之弱慮獨磊落之雄姿眷容與而遲徊薄雲天而髙厲僕少時擊劍意慕縱橫伏軾遊談庶幾當世專嫉在前讒媢居後才大用小勢重發輕盤桓屢引回翔淹薄何嘗不蹀足謦髙蹈拊膺痛英年之不畱嗟逝波之靡及驚魂蕭槭流葉生哀孤影忽聞片虹中斷每生平親懿海內交遊晤言一室夢寐千里睇行雲以送歸。指飛蓬而傷遠。𨿽聲騁上國。光生路隅。亦復杯酒踟躕。握手興嘆。白雲飄飄。半是河梁之色。黃鵠一舉。空多異域之悲。況張君與予交外形骸气厲金石擊築筵上。失聲長號。吹簫市中。仰天悲嘯。霜旦晴初。酒中累月。神閒興劇賞好忘年邇乃理煙檝結霞軌掛柁巨海釣連六鰲遙指天末西尋白門二三君子相與祖之履綦接響觴詠錯陳新露微流金行初禦澗壑懷風林岫生韻軒宇淸冷。珠洗江中之月。毛髮灑淅。犀沈別浦之煙。虛爽空來占人衣袂覺襟期髙朗夙昔都盡眺引暢適四座皆傾沈醉關河枕席江漢蘿月半懸晨鶴未警而徵夫巳投袂卽路矣想流風於延瀨。追舊侶於山陽。辭多憤激興復惋楚聊申別章與長云而縹緲同煙水之悠悠耳

【能出鐘之銅滓而發其淸音】

○贈李於鱗序

王世貞

海內稱文章家不相下更齮齕勝巳者此其常云日吾之使而南也於鱗辱之言計於鱗所許亡過北地李生矣其次爲仲默又次昌谷而其微詞多譏切某郡某郡二君子二君子固蠖伏林野其聲方握柄所褒誅足浮沈天下士而其徒某某諸貴人日相與尊明其道引繩批根生平慕之後棄之者而一旦覩於鱗所非是寧不側目怪且詈哉吾歸不能持於鱗言示人卽示人而讀者不能句若爰居之駭鐘鼓未有卒其亂者卽有能讀一二語而二君子之聲固巳中人膏盲而易其視聽將無難於鱗哉嗟乎吾以爲千古所獨諭者此耳。子不能得之於父。仇者無以奪。而恩者無以致其效。且使所爲爭者必欲求勝而驅相易則可。不然蓬累而行乎宇宙之間。洸洋自恣。適巳並足。其又何難焉。夫於鱗之不勝二君子固當仲默沾沾气運弗克充志所長詩耳昌谷修靡麗弱不習古文辭北地生習古文辭而自張大語錯出不雅馴二君子卑卑成章也度北地生諸公才未易當於鱗而於鱗名位肖貌少足以動人鄙語雲天下熙熙皆爲利來又云利令智昏世闊希心好間一趨於鱗不如於鱗固無論遂如於鱗而覩其所鼓動而傳響寥寥如也又焉易其利二子者乎吾聞之君子不得志於今則欲信之後。旣不得志於今。庸冀後哉。則又欲徵之古。所謂古者獨其言在耳其人與骨皆巳朽矣柰之何其恃而勝之。吾復遊京師屬於鱗巳出守順徳吳興蔡某從西來過於鱗而論文某者故二君子友也其所持議與識亡以長於鱗則謂吾李守文大小出司馬氏司馬氏不六經隸人乎哉士於文當根極道理亡所蹈柰何屈曲逐事變模寫相役也吾笑不答於乎古之爲辭者理苞塞不諭假之辭今之爲辭者辭不勝跳而匿諸理六經固理區藪也。巳盡不復措語矣。繇秦漢而下。二千年事之變。何可窮也。代不乏司馬氏。當令人舉遺編而躍如。胡至今竟泯泯哉。蔡子無稱六經乃巳。蔡子而稱六經具在。又寧作錄中語。喋喋而占占。繁固奚當也。世之文行者曰碑志序記論辧固皆史變體也冒其名不曙所繇苦而要之理亦冤矣或更謂如君言於鱗誠文人文人者易事自喜宜不稱爲守今諸生相聚而訾易太史氏者非貨殖遊俠耶乃其辧方俗要塞纖侈其民人羯羠與物土膏瘠所宜否介若指掌然令他書生周行人間白首奚晳也而班氏稍能密於文敍循吏所以狀委致如其自敍亡憾此豈齷齪工紙上言者漢時君臣。小用之爲郡國守相。彼其所因利巧中。肯出吳公趙張下哉天地之精英發之於文章而粗迹及政事亡二也子何以一時而驕吾千萬年吾故舉之遺於鱗卽二君子之徒眵目吾吾且甘之矣

【今人排擊於鱗不遺餘力然讀先生贈言則爰居之駭昔固然矣折楊胡盧其謂是乎】

○送張有功尙寶左遷淮運序

王世貞

上旣采永嘉公言追尊先皇帝後巳遂相永嘉公先是中貴人監諸徵鎭於列踞撫帥右得徑下教令屬郡邑屬郡邑惴惴迎恐譴而又多從惡少子弟糜縣官帑卽代滿橐靡不巍然髙也居恆詫上私人卽三尺無柰我何而公旣相緣天子意乘間條所以害狀悉請一切罷報可中貴人最近幸者曰司禮固暱視閣臣自公相絕不復敢希請公亦絕不以殊禮目之此輩固旦夕屈指待發也非上仁聖及公謝苞苴內行整整焉覩俯首服哉公子姓鮮乞匄恩澤而上殊念之一日召其子有功有功稚而髫也授中書舍人公沒進舍人爲尙寶丞又數年大黜陟尙書以下丞乃奪階判鹺事矣上非忘永嘉公也豈奏牘冗未竟耶天夫司柄者何異乃爲中貴人甘心矣蓋有功能詩詩奇屈其坐客而又好治具浮白長夜飲此其去狀然卽挾先人遺脂車乘鬭雞走狗爲俠長安中者又何如也。且上以尙寶事簡於秩號淸貴故多錄相臣後使優遊食餘勛爾卽必取吏職裁之而孽之罪何以有辭於逝者永嘉公相十歲上任之他相取充位。而沒僅以身葬。亡遺貲。至有功從其鄕富人貸息佐酒費爾。召伯之詩蔽芾甘棠。勿剪勿伐。愛其人至惜其植永嘉公肉未寒又何屑屑阱推有功也且謂有功使酒難近如灌夫夫有功非誠能使酒難近如灌夫者當田太尉抑項恂恂不復語矣吾固惜其志未竟气間一二仕路風耳去所聞何大懸殊哉而是時諸樂有功去者難予永嘉公誠名卿然借上逆折苦朝士士气奪至今冤哉此又未究公也當言禮時諸君子得公肯巳之耶攻公者合不堅不足以勝故堅合而求勝公公幸勝矣不決不足以久故決以求伸勝且詔獄廷訊非自公相始也今外地自守令下洎氓畯卒戍不復見貂而璫者翼虎者少具一安枕朝士洋洋過殿廬中貴人多卻避𨿽心怨之見亦謬爲恭敬亡他於乎誰力耶。彼獨不覩二正朝事耳當疏上執政爲有功意憤然謀具狀畱有功固遜謝曰不肖之任子旣以辱先太師玆則何可重辱生不幸少職淸近鮮困心衡慮罪▲以雋筆�宏

議狀誠有之出爲卑小官當也乃止有功亦識慮過人遠矣士君子能爲此言何黜也予玆何以贈有功鹺治淮淮賦甲天下。而大司農爲軍興故實右臂焉。勢必纖取而倍計。知有功必不爲國■﹝修﹐虫代彡﹞■﹝虫庸﹞。蠹其積。然玆非尙寶優遊地也。稍緩稽不當。吏得執簿書繩一。亦誰爲若恚且惜矣。有功盍勉奮焉。毋使交好如予輩稱隴西李氏隳其家聲。其有以廓永嘉公之志。夫內外崇抑予則何較焉

【因有功而思永嘉委折寄慨深人折薪之感】

○送郭侍禦子靜左遷永安令序

王世貞

天子往赫然怒虜也詔諸大司馬以下而大司農坐軍乏興當罪罪稍次又會怒漸觧僅免歸而代者出倉卒匪豫時切責免冠謝皇恐計亡出於是大司農日夜騎馳無暇休沐且飯矣而給事禦史諸曹郎亦日夜相講尋利端間有所裨利利端無窮而利實寡時禦史臣仁言募民入粟數千碩者予武階至三等金吾緹騎得遷帥辠當戍繇多大富俠民非久輒跳去僅迹罰耳度令情稍輕得上貲免其重者自若而▲今亦坐�

他蠹隱匿狀如光祿將作諸監號中貴人陸海鉤校之罪益縣官芻挽費十二三天子方坐西齋宮覽書異之下有司次第報可而大司農揣策亡以當也請一切加諸道賦而最重者曰江南先是江南漕綱粟固什百他道而歲比凶人至破廬舍鬻妻稚以償未足也督賦使者冠蓋相望道路間猶不能悉舊負而詭出名迫之是不顚頓經溝壑且將遁從潢池中愽一生此何利哉。禦史乃條上大司農非計願特賜沮格他語或多戇而大司農挾奇人也陽驚爲上言禦史家江南嘗爲其鄕人上賦者以寬假風臣臣不應因妄云云夫諫官不卹國而顧卹其鄕人及家耶上心是禦史言而難大臣下遷禦史永安令嗟乎人臣議國事。不相當而相角。以有所摧折。且過矣乃至爲巧中軋巳而遂開人主疑端否閼言者路不亦大可畏哉夫使禦史語非是則可傳曰竭澤而漁明年無魚大司農試籌之卽無論諸軍食自宮第內外百司府孰有不仰江南給也黔首畢命耕墾悉地力致之國亦何忍竭而漁哉且不仁手足猶緩可任喉領气所緣而弗絕者也一旦遂決盡其脈何謬盭若此哉禦史非不見大司農日夜騎馳亡暇休沐且飯狀也又非不爲謀所以尺寸利國者大司農覩其利禦史覩其害夫利卒不勝害也然而禦史卒不勝大司農者則是爲大司農識者眾也至謂禦史家江南夫禦史僅負郭二頃增不過升斗豈要譽閭黨朋友然耶不家江南不悉江南利害狀矣大司農正坐此何怪焉。令禦史素饒治也始僅得言之尙欲抗貴人爲民一致福令𨿽小卑於永安豈直言福之乎予可無慮矣予可無慮矣

【議論大通篇俱工練無率語故佳】

○贈袁抑之給事遷福建按察僉事序

王世貞

父老稱孝皇帝朝每給事禦史上殿則大臣色惴惴重足立而是時上明法度人自奮羔羊之節亡選行何恐也豈給事禦史爲操切激卭聳動人主耶然足以明諫官之勢尊其默折逆消預於衰計深矣至武皇帝而始有坐糺彈不當意斥重且及笞鉗爲城旦而士伍者未久輒復貴貴或先其無故抑者卒不勝其伸者而名益重諸言事人自若已又大臣更自爲地爲上啟威勝之說一不當終其身不復舉然海內之士爭相指曰某某以某故罷賢也士議與吏議持諸言事人中半矣。亡何大臣計以終不能斷絕乃益務爲含容輸欵及亡素以蠱惑上使弗疑而久之徐中以他事巳發其端而人自敵天下駭其禍而亡其繇以爲當被者噤塞莫陳而豪傑之士漸解體不復振甚或不勝憤其姦力攻之語非重不達重卽天子以爲小臣暴橫亡狀投鼠不忌器耶大臣偃然而當其讎者天子也嗚呼吾任七載而▲趨�

乃聞之父老云以吾所一二者迹之大抵後所謂耳始抑之爲給事良久亡關白人相顧疑曰抑之默默歟曷不瞷時事度易行者抑之不顧一旦爲天子言吏部尙書侍郎不職狀上良是之切責尙書侍郎惶恐謝罪乃醳而抑之又言選曹政本也郎中挾詐受選人金贓累千萬尙書庇覆之耶翰林親切左右一檢討狐媚宰相挾其柄走中外托輿馬溢門巷虧損聖明宰相大恚恨抑之不敢引引見恐自發於是郎中某檢討某坐謫京師中士大夫亡論識不識咸喜爲稱說抑之出必相指示作何貌能爾天子不怒而抑之巳臲然無畱意今年二月閩以按察僉事闕聞吏部言抑之制曰可大臣當內快出抑之罷諫地可緣以中漢法耶夫諫官業巳言遂利國家尙得亡削貶秩五品治兵民一方何阻也其論事明切時隱中窽。然不爲硜硜矯亢。亡以間激上。當大臣所甚諱。而不得報極其意。此耳。夫爲小人謀抑之良中。爲抑之自謀亦中。按察得以法繩其屬。可否達意。又閩越在萬里外其吏士見天子赫然用骨鯁之臣臨之必感惕思奮又何疑哉吾七年而得�之第其行諸給事惜抑之以外故夫諸給事且薄按察不爲安望抑之也。

【言路之通塞繇於臺省之重輕刻畫情事風議凜然】

○送浙江右布政使華亭莫公予告序

王世貞

浙江右布政使華亭莫公言臣不幸有狗馬病願乞骸骨避賢者路上爲下吏部吏部持之曰是先帝以詔起者也而賢不可莫公則又以病篤請巡撫都禦史谷公爲言莫某誠賢顧病不任劇惟上幸哀憐之有以全終始按故事藩臬大臣非有他故而乞歸者聽以九卿秩歸養莫公於格宜遷詔復下吏部復持之曰莫某誠病顧賢也而且才是不可以歸狥也聽仍以右布政使卽家治病病良巳有司其具狀聞詔曰可於是莫公度巳得先請徑歸而公之鄕人官於浙者俱來謂不佞曰莫公豈不誠難進易退者哉當嘉靖中上畱意文采。誇飾治道。而公用推爲祠部郎。日治禮樂章程之事。駸駸貴矣。巳而力請外。請外而得督學使者。使者𨿽稱外則又貴。公一旦而遽乞歸。而收精藏明於牢騷閴寂之鄕。二十年而中不動。一旦天子采公卿諫臺議召公田間。不三載而屢長外藩。蓋步武卿相矣。公復飄然捨其重若脫屣。而究於向所謂牢騷閴寂者也。則誠安之矣。如莫公豈不難進易退大丈夫哉不佞世貞曰唯唯否否不佞日者幸於公以杯酒侍從容言先帝輕於捨。而重於用天下之人才急於得人主故人主獲操其急而擇臣今皇帝輕於用。重於舍人主恆急於得天下之才故人臣恆操其急而自擇若吾儕者亦可以自擇矣。莫公曰惡是何言也人主爲天下而用才。人臣爲人主而以才用。以兩交濟也。非以兩操急也。故夫人臣用而有所不敢輕用退而有所不敢輕退者分也非有所前主也日吾之得請於先帝也屬太夫人老而貴陽越在萬里外。意不欲偕。竊以爲人主不一臣而太夫人僅一子吾得請而男耒女臼。以奉太夫人。裏胥號吾門而呼吾役。如弗聞也者。吾之友介者以爲快。而達者以爲固。而如弗聞也者。臺使郡吏部剡交於馳朝。而如弗聞也者。吾知有太夫人也。太夫人固以天年終。而吾奉先帝命特起。數更大鎭。齷齪無所效爲念。而安敢治其私且夫人臣旣以棄其身而復自擇至欲屈天子之重以成吾髙於分何敢焉不佞謝失言更兩月而視莫公病而莫公業告歸也不佞請曰如向語何莫公曰不然也吾病度非可以旦夕巳。而旦夕有專職。天子之祿不以若吾而共吾疾。甚愧。吾以口計祿而不以力計職甚懼病則歸不病則不歸吾終始臣職而巳故夫莫公之得請於谷公也。不佞實將辭焉。公非專於難進易退者也公純乎爲人臣子者也鄕之人乃謂不佞曰信乎吾子言莫公病良巳有如尙書下尺一以國家大計迫召公公能遂晏然巳哉

【機如轂轉巧出神鏤眞有運斤成風之妙】

○薴蘿西子志敍

李淸

志西子將以薈蕞古今論說傳記歌詩及雜著小作凡足以存西子者類而成書以此爲志也西子之迹。盛著於吳志。其遺迹在越。獨薴蘿山浣紗江。至今猶以西子名。江浦有石。相傳西子浣紗支倚其上。餘同年毘陵王漢臣嘗記之志則成於同年丹徒張撤籓二君後先令諸曁西子遺迹未傳於當世及散見諸文字者得兩君子著而存之而且以序屬余余惟西子之事。則固巳極辧於前人。備載於志中矣。誠無取掇拾而論說之爲也。獨怪夫吳越之際。興亡之幾。如箭鋒抵觸。矢矢相著。越絕書言勾踐所以伯皆人也。袒西子者。遂以豢吳故而忠之功之。曰有婦人焉。將比於種蠡諸臣之後。乃餘則嘗聞諸夫子曰。天生宰嚭。欲以亡吳。嚭生於楚。未死於吳。而終以亡吳知嚭之生以天則知西子之生不當徒目以人也夫君臣一心。嘗膽臥薪。早朝晏罷。苦身焦思餘二十年。此人可爲耳東垂鄙陋賣薪女子艷質忽挺絕世獨立此𨿽勾踐腐心種蠡刻骨欲必得此於國中以供館娃▲覷破

響屧錦帆香水老死是鄕之靡曼誠朿手坐困之道乃終得有之。以成勾踐種蠡之志。豈非天乎說在乎薛燭之說劍矣曰赤堇之山破而錫出若耶之溪涸而銅生歐冶氏乃得因天精神。效人伎巧。夫赤堇非產錫之地。若耶非礦銅之所。顧忽破而終合。旋涸而方深此與荒汪斷浦僻塞所積忽產絕色效顰無何者不殊質而等觀也哉且歐冶氏劍器有五吳得其三其名魚腸者闔廬授之專諸刺王僚於窟室吳之禍亂實階於此大夫種獘吳有七術美好之西子進▲轉到劍上匪夷所思

而吳之財幣竭於遊騁工作淫於巧匠糴貴而出民罷而令諛臣之言日暱諫臣之口日彊闔廬寶越劍以弒君夫差嬖越女以亡國越失三劍而效其一失一美好女子而效其術七當其時。蠡得西子而進之勾踐。君與臣方咨嗟奇絕。以爲此兵用之當更神於劍器越棄之若斷梗。吳寶之若劍合。正不必燕處醉飽。陰有所乘。以成同牀之慝。卽此館娃響屧。錦帆香水。日玩共溫柔。時愛其綽約。蟬媛旖旎。精華銷鑠。所爲娛目騁懷。心賞斯極而曩時出入門闥傳呼警答▲髙秋獨眺霽晚孤吹

誓雪父仇之志气不知巳內徙去之不盡不巳也傷哉好色之刃。甚於利兵。木之蠹也。大風折之。墻之隙也。驟雨壞之越。方以西子爲夫差之蠹隙。而自以其君若臣之服術行法。風雨其後。故謂夫差亡國。不因色荒。千乘之君。不嫌嬖婦者。誠未曙於吳越之際。興亡之幾也矣。不然。艷色天下重。西施寧久微。此固女子無命。色是其命之說。向使無館娃響屧。錦帆香水。銷其冶艷。西子寧有稿項蓬室之理非其君之曲房則其諸大夫之專室勾踐畜之。安得與之臥薪而嘗▲此論人所未發

膽。種蠡畜之。安能爲之早朝而晏罷。生不堪與其君臥薪嘗膽。與其臣早朝晏罷也。欲不歸館娃響屧。錦帆香水不得也故曰天也繇是言之。尢物所生。不用以復讎雪恥。若龍漦之出。誠厲而非福。尢物所在。不至爲蛟爲螭。傾城傾國天意亦未肯虛生而遽巳千載而下。誦西子之名撫西子之迹者。亦可愯然以思。閴然以恐。又何待致憫流嘆於艷香塵土。乃以效通徳荒田蔓艸之沾泣乎。以余所聞範蠡佐勾踐滅吳戮太宰嚭以不忠於君與巳比周也浮西子於鴟夷▲文鷹轉天字

以謝子胥。館娃諸勝。巳麋鹿荊棘老矣。西子將安歸。破舌之報以告天下。卽以告勾踐也。乃自號鴟夷子竄身江湖。■﹝忄尉﹞西子而弔伍胥。以自終焉。有臣如此。勾踐能傾心聽受之良金寫其狀朝禮之環會稽三百禮封祝之夫差一敗不復振勾踐旣伯以令終吳越之際。興亡之幾。豈偶然哉。𨿽有天意其人謀抑何可忽也志西子者。其有慨於此也夫。序西子志者。能無慨於此也夫。

【鉛黛所以飾容而盻倩生於淑姿文采所以飾言而辯麗本於情性吾以舉似此文】

○贈穆太公序

王世貞

燕趙古稱多感慨節俠之士。而魏亦其輔國也。今其人尙矯矯修其行不衰。然俠者赴士之阨困急於巳。旣巳存亡死生矣。而不自矜其能。然一爲義而天下歸之。百里頌功。千里頌聲。若朱家季布之流彼猶爲名使也節者則不然其契顓而事迫。如羊角左伯嬰杵之徒。苟不濟則捐吾身而爲彼存者。事濟矣彼又捐其身而報逝者。所以爲兩人足矣彼猶爲气使也故夫節者狹而信其志。俠者泛而行其意。要之非甚其志也。有能人心爲質。惇誼明信。爲國惜楨。爲士惜儀。內足於志。外挫其名。斯進此二端矣。則穆太公其人哉。穆大公者魏人也有子曰文熙而顯文熙之友石給事星上疏論天下大計於左右有所指斥忤旨當受杖北闕下時左右中貴人挾上怒而修其郤敕閽吏毋得以給事從吏進文熙聞之曰果爾給事且死矣時當任工部郎未上闌入謁緹騎朱帥曰公以給事抗中貴人耶不佞筆不朽以中貴人死給事耶不佞筆亦不朽惟是公爲天下愛直臣爲萬世自愛朱頷之陰戒主杖者石給事卒物故令我愧見彊項郎而給事甫杖畢諸中貴人羣詈之給事亦詈則益怒箠榜交下文熙迫趣前以身蔽掖之而解帶綬戟支甚力曰此豈亦上旨耶中貴人恚而咻曰若何官非而闌入地也文熙叱之曰吾工部郎某也此廷臣廷非而闌出地也諸中貴爲詘稍稍引去文熙起給事血肉中而囊之出時給事爲編民矣文熙卽日僦捨都門外治醫藥給事數憒絕數爲噓气得蘇當是時文熙盡出其橐裝與賣宅直可二百金以▲且見肝膽

治給事歸計而度猶不足居旬日有策蹇■﹝敝﹞■﹝敝﹞來者則大公也撫給事謂殉而職足稱丈夫且身在胡地虞耶巳謂文熙若傾橐而資給事哉吾有子矣不腆之鍰以佐若可與偕歸矣時將冊東宮大公屬當封文熙念棄官易而獨難大公封大公覺之怒曰給事父猶布素泉下我何忍獨冠帶也且若以一冠帶足榮我乎趣以給事歸吾三人田間足矣給事時時語人北闕下之難。穆大公父子實再生我。吾身非吾有也。居久之文熙以行誼聞公卿薦紳間得推轂爲禮▲入題奇

部郎巳遷丞尙璽巳又攺吏部郎大公亦從封禮部郎然默默不自明里社外毋能名大公者而文熙爲吏部時欲以直匡其長於人才數數獎進不匿聲迹又其故人某侍禦有所彈劾不勝謝病歸文熙爲從中釣奇冀扼其人而伸侍禦疏者事覺外遷臬副亦謝病歸大公迎謂曰兒病晚矣吾向者業知之漢庭乃肯爲而再伸志也夫文熙初自罷以友故。而大公安之。最後罷復以友故。而大公復安之。無幾微見顏面。豈所謂內足於心。外挫其名者非耶。給事又謂大公習經史尢深於左氏家言或以爲學問之力然大公爲徳其鄕類是者非一特不自明故毋能名之者庶幾人心爲質惻怛子愛遇而輒發耳夫大公不以頃刻得官阻文熙棄官其於文熙之進退宜坦坦也蓋不佞嘗一再遇文熙與談說古今才術文秇交相器也不佞亦易棄官而觸當事者嗾言路齮齕之文熙走見其長畫地指天以免不佞而不使不佞知也大公壽不佞稍槪次其事而稱之以爲勝於古之好行節俠者或給事與文熙意也非大公意也

【摹寫文熙父子慷慨急難髙誼筆力馳騁態狀踴躍幾於髯上披霜腕中走電矣】

○贈楊憑序

王世貞

大海以西任俠者稱楊君兄弟二人君之兄尢﹝跅﹞﹝托﹞宕不問家家數起數廢而好樗蒲決數十萬一擲𨿽資不中豪其豪長目相攝亡敢犯君爲人長身便騎習鬭尢以信義稱旣濱海其人多業魚鹽君從其中度能任者致之爲撫卹計妻子良厚咸踴躍願爲楊君死甚或驁桀無狀眾所畏欲避而楊君獨押之得其力郡守尉業稍稍聞楊君於是郡多偸則下君捕諸任人咸來佐耳目微知偸處楊君坐起不離家指顧▲核而肆跅宕不檢束

曰某從某所得之或繇偸伍中發或偸臥甲者出於牀俱以次就縛亡一脫前時大盜洪等旣越獄則糺眾浮艨艟首犯郡欲以報執者直指使方行郡使軍將出擊之敗軍將死使大恐別遣將出而會有薦楊君乃令楊君參軍事諸橫海樓船別校陰取君進止君謂賊驟勝驕速掩之勿失因夜出黎明距賊里許鼓噪進軍麾其私屬直前搏賊大破擒酋洪余斬獲無遺使以下襲楊君功得遷君僅上賞格然不自明又捕商舶沒香藥珍瑤悉歸官楊君亡美衣鮮食之好少鹵獲輒分其下其輕財好施與蓋天性然楊君遊於魚鹽人乎。所結納多士大夫長者。乍見卑卑磬折。稍與論事宜。乃慷慨剖析。咸嘆服謂書生不如。今年夏島夷大舉犯郡其遊兵四出掠予方裏居從裏中少年揭竿木褁裳而拒之小利則益憂其大眾讎我楊君聞奮袂曰吾不可坐視帕首韎韐佩兩刀從健卒數十來赴至則坐大樹下料羣少年勇怯勇者給精器居前余分左右翼備聲援毋令輕嘗賊申約束定賞格。予恃以益彊。數日聞郡兵且出掩賊而六▲司當大將

合令自以果毅往張甚眾亡不色得楊君獨曰六合令非能見大敵者又帥二三當亡節度必敗尋敗問至眾驚而更問君君曰賊飽不久郤矣果卻其料審懸中若燭照然嗟夫傳所謂朱家郭解其人。咸負气豪。餘聲足以起海內。乃不爲縣官出死力。北滅匈奴。竟以俠敗。予固惜且恨之。周太尉得劇孟。喜若降敵國。然不聞事定後有所薦。豈吳得之重亡益漢。抑孟故自引晦或忌之耶。諸公固俠人亡見才今楊君見才無爲引楊君者何也使得五千組練。當東南寄。必有可觀者。予姑拭目以俟矣。

【踏天磨刀割紫雲】

明文霱卷之六

●明文霱卷之七

武林劉士鏻羽石父評選

序七

◆序七

送陳侍禦奉太夫人南還序

送薛靑雷都諫出參藩序

贈水部周漢浦榷竣還朝序

贈督府少司馬鄭公序

贈山西方伯吳公序

賀黃貞父轉膳部郎序

送殷無美出守夷陵序

滕侯趙仲一實政錄序

送錢先生歸婁東序

顧升伯太史別序

長安送黃竹石序

劉元博洛遊序

壽彭翁彥寬八十序

壽李元玉六十序

壽蕭先生序

壽大司馬督府太華何公序

爲孝廉顧道通追壽父母序

贈大都督玉江楊公五十序

奉襄王殿下序

養生契

薦履篇

壽瑯琊王閒仲先生六十序

壽楊太公七十序

○送陳侍禦奉太夫人南還序

馮琦

今年春。陳侍禦從龍以河南道主計吏。引繩墨別白黑。黜陟一稟於至公。朝紳爭識其風采。會言官以請訓儲。得重譴。省臺以論救而譴者十餘人。銓部以遷建言者官。而譴者四人。一時所稱端人正士。如鍾都諫羽正。張都諫棟。王選部教皆與焉。侍禦欲艸疏直其事。或謂侍禦前疏指切宮闈畱不報。今復有所論列。必將上干明主怒。以憂太夫人。太夫人亦數諭止之。屏居獨處。則使使偵侍禦何爲。出稍久不還。則使使趣召之。曰。得毋入。朝上封事也。侍禦久之不得發意。嘿嘿不自快。於是奉太夫人以歸。友人馮子酌之酒。而送之曰。嗟乎。端人正士盡之矣。或以言去。或以職去。或以不得其言與軄以去。朝士大夫其畏哉。君臣之離合。陰陽之消長。可復說也。蓋往歲之事驟進賢人而亟退不肖。夫名者爭之器也。予之美名。又驟與之美秩。天道所忌也奪之以所深利。而被之以大不肖之名。在人情必不堪處天之所忌。與人之所不堪。則其勢不可以久。夫甚精必愚。至潔易辱。硜硜者可激而盡也。士業以杭直爲世所指目。遇事必言。言必盡。盡言必得罪。一得罪則其類不可以獨安。非以言去。則以不言去。言與去皆足以自離於人主。人主旣不肯虛懷以聽。人臣又不肯降心以畱。此不盡不止之勢也。蓋自古旅進者必旅退。若旅退則未必復進。宋時諸大臣一言不合。卽下殿上札子求去。一正人去而眾正人從之。故有官家別用一番人之▲道家言

說。向使諸公稍濡忍調劑。無過持其髙論。使君子小人角立而爭。𨿽未必盡行其志。然決不至喪朋敗類。空人國家如是速也。由此言之。則君臣之離合。陰陽之消長。可具見於前事矣。方今君臣隔絕。外不寧而多內憂。悠悠萬事。未有反汗拔山可以口舌爭而得者。計獨有竭誠極忠。從容鎭定。而微防其不然。眞見不然。然後以死守之耳。蓋正人常利朝廷無事。而不肖人常利君子有事。君子居重爲輕根。處靜爲躁君。卽使闔閣無有所問而正人在朝廷。士之持兩端。且向且背者。亦猶有所系心卽眞爲不肖。亦有所憚不敢發。夫使不肖人有所憚不敢發。卽君子之類不盡。而天下事尙可爲。此詩人所爲賦白駒也。侍禦行矣。予假以歲暮爲期。侍禦愼毋有他請。使世多君子邪。我與天下同爲君子。世無君子邪。我獨爲君子。同爲君子其功大。獨爲君子其力專。侍禦言官也。安往不得自效。夫使侍禦險危其身以沽直名。太夫人不喜也。使侍禦變度易慮習爲周容。太夫人又不喜。使侍禦不勝膝下之戀。優遊遁思。坐而自廢。太夫▲此論不可少

當同不得之時只得獨做人又不喜。太夫人所喜者。惟侍禦爲君子。及與天下同爲君子耳。侍禦奉親孝能養志。其以予言質太夫人。以爲然否。

【似爲緘默者又開一便門然獨爲君子共爲君子之說侃侃名言有關風紀】

○送薛靑雷都諫出參藩序

馮琦

今年春薛君自都諫參楚藩其門下士問言於予薛君予所首舉士更十年而薛君遂自舉士且階三品官易達也時易逝也難合不可常也不佞於是乎三嘆初薛子自吉士爲給諫要人啖之引與共事薛子謝不往曰士而附人非士也居官業不能無是非毀譽如以附人人之得失我亦與焉是前之是非毀譽一而後之是非毀譽二一吾猶不任而況二也夫守身若薛子者可也蓋治世如治邊其淩厲搏擊持人短長相刅相劘如風如儔似。戰芘蔭宇下甘言媚詞覓人顏色無所不惟諾似和不激不阿不可親疏招不來麾不去屹然獨立於世而不跛倚似守故治邊涉世。皆有三策吾皆取守焉薛君曰夫守居先生之地可也而三才言官也未能崇論宏議極言闕失今且儼然參藩未有以報國恩後卽再欲有所補拾何由乎予以爲不然夫世無極言敢諫。則吾以責君。世盡欲爲直言敢諫則吾不以責君言路之塞也人盡不言其開也盡人而言盡人而言盡不言之漸也▲一身是�險哉精言可�

事不少不貴不極不反言者少而言始貴。言貴而名附之。名之所歸。趨者乃眾。言眾無以自異。則競爲激切觸冒忌諱。人主遂疑羣下與之爲抗。操成心以逆之。而言者始詘。三年以來一鳴輒斤一斤不收伏在艸莽者百餘人於是言官言者十而一非言官而言者百而一嗟乎士何其易勇而易怯也則所謂盡人言者盡不言之漸也。薛君爲諫官遇事卽言言當其事而止亦無依違亦無抗厲亦無附麗亦無避忌此所謂屹然獨立於世而不跛倚者邪無論守身。卽守▲所言今無不驗

官如此。未爲失也。蓋數年以前朝廷論議多待言官而發或行一政而言官操可否議其後於是任事者輕言事者重今言官之牘不必盡報報未必行言稍切或反以激而僨事不言又非其官則不如外僚尺尺寸寸可自樹也夫言所以爲幸也不行不如其巳今之言官。言而待人行之。今之藩臬。不必言而自行之。自行之與待人。難易相去遠矣。古行省大僚多自以其意爲治不盡循一途轍國家法度纖悉具備三尺律令人盡出其中能守法者稱賢耳由前言之則守官由今言之則守法吾始終所予皆在焉夫治邊者能守未必勝也可以無大敗居官禔身者能守未必利也可以無大害吾願與君終守此言也且以與君之門人共之

【立身居官無不盡於此文吾以爲箴】

○贈水部周漢浦榷竣還朝序

張居正

荊州榷稅視他處最少居吳楚上游舟楫鱗萃稱會區焉乃後稍稍寥寂啇旅罕至矣漢浦周子始至申甲令釐宿獘平物價卹無貲賦視舊額務在輕貸輿人誦焉張子曰余嘗與周子論始所建榷及後稍異者其略曰古之爲國者使啇通有無。農力本穡。啇不得通有無以利農則農病。農不得力本穡以資啇則啇病。故啇農之勢常若權衡然。至於病乃無以濟也。異日者富民豪族莫肯視農農夫藜藿不飽而大賈持其嬴余役使貧民執政者患之於是計其貯積稍取奇羨以佐公家之急然多者不過數萬少者僅萬餘亦不必取盈焉要在摧抑浮淫驅之南畝自頃以來外築亭障繕邊塞以捍驕虜內有宮室營建之費國家費用率數百萬天子旰食公卿心計常慮不能殫給焉於是徵發繁科急於救療而榷使亦頗騖益賦以希意旨賦或溢於數矣故余以爲欲物力不屈則莫若省徵發以厚農而資商欲民用不困則莫若輕關市以厚商而利農周子曰卽如是國用不足▲�時石�

柰何張子曰余嘗誦鹽鐵論觀漢元封始元之間海內困敝甚矣。當時在位者皆扼擥言榷利。而文學諸生而風以力本節儉。其言似迂。然昭帝行之卒獲其效。故古之理財者。汰浮溢而不騖厚入。節漏費而不開利源。不幸而至於匱乏。猶當計度久遠。以植國本。厚元元也。賈生有言生之者甚少靡之者甚多天下財力安得不詘今不務除其本而兢之賈豎以益之不難乎周子聞餘言則心是之𨿽余亦自謂惟周子可以爲此言也無何周子事竣代歸鄕大夫諸君祖於江上徵餘言以爲贈而余以病不能文因識其所以爲議論者如此

【榷虐特甚三復斯文動人澄本之思】

○贈督府少司馬鄭公序

利瓦伊楨

今世於武臣倚之甚重責之甚備而待之何甚薄也縉紳文墨論議。如畫餅不可啖。四方有故。躍馬摻戈而戰。惟介冑是賴。勝負安危。文臣命懸其手。可不謂重乎。尺籍伍符。一字舛誤必詰。斗粟一錢出入必稽。卽有大功亡矢遺鏃傷匹馬片甲必案。可不謂備乎。至其體貌陵夷無論部使者及監司。卽新進郡邑之吏。儼然踞其盛色奮气以瑯易淩轢之。而昔人所號爲三端者。武士之鋒。曾不敵筆舌百一。故武臣習而爲軟美以媚當路取容。一切軍實務文具。相言﹖﹖讕。而文臣齅其餌。飽其從謏。其或刻核大至。積漸不堪。則以不肖之心應之。發憤快意。剡手以衝讎人之胸。固爲俱靡而巳。此亦武夫之恆態也。牛𨿽瘠僨於豚上以彼右文而左武盛處賢而自予雄而究乃至於傷國體爲戎首國家亦何賴於文臣而虛以彈壓武臣之權寄之也往歲元戎率師徵播不佞承乏隴右請於督府石恭襄公定元戎與諸郡縣相接禮督府檄下郡縣奉行不忒故師和而有成功後官大梁武林見藩臬視閫帥過倨甚至入賀若上官恥不與均席竊爲不平而卒未有左袒不佞之說者比官上郡受事中丞鄭公所諸將吏娓娓誦公威徳不容口公居恆令曰夫武車不式介者不拜禮各有宜耳披堅執銳之夫而遺蛇其迹圈豚頤澑如儒生乎不韻甚矣屯細柳者以軍禮見。是爲眞將軍。故軍容必壯也。夫廉遠地則堂髙。周勞還帥。將士異歌異日。別尊卑也。將者國之行主。民之司命也。呼若小兒。奔走若輿臺。彼靦面目立三軍之上。喪气解體。往往坐此。故體貌必隆也。夫閫以外。上至天。下至地。將軍主之。軍旅事機之會。間不容髮。不假便宜。猶掣肘而使書也。故權不中禦也。夫馬聾虫也。蟻細物也。孤竹之伐於馬得途。於蟻得水。物誠有之人亦宜然。故楚之市偸。衛之二卵。齊之雞鳴狗盜。漢之吹簫販繒。亡命降虜可使也。夫行一棊不足見知。彈一弦不足見悲。三折肱而後知良醫。將如司馬喜不嫌臏。如孟明不嫌一眚。如曹沬管仲不嫌三北。彼或欲有所用其未足也。虜無入與禦虜同功。能禦虜而我兵小損者與全勝同賞。何者亡羊而得牛。斷指而免頭。𨿽以數千人委匈奴。甘受巾幗之贈何病焉。故與人不求備。功過不相掩也。夫鼓繁气衰。叫數力竭。東野稷之禦馬。求之不止。卒以取敗。數米而炊。簡發而櫛。日亦不足矣。故幕府省文書。立三階之上。南面而受要。上有餘日而下有餘力也。夫疑事無名。疑行無功。亡鐵而意鄰之子。無爲而不竊鐵矣。流丸止於甌臾。流言止於知者。中山之篋。息壤之盟。非明驗與。故浮議不搖也。人之有墻以蔽惡也。聰有所不聞。明有所不見。耳目人無巳時。惡惡可。吏污車菌。郎翻水漿。烏足治乎。故小過可聽也。邑中之黔。執朴行築者而■﹝牜失﹞其不勉者。故謗可分也。夫釣魚者縱而隨之。須可制而牽之。賦狙者朝三而暮四。以術愚之。久而露其獘。上下相猜則有攺服獻體而入門。爲警枕臥而一夕數徙者。心勞日拙矣。授萬金行間而不問。單騎見虜而不懾。不擊刁鬥而不虞。其忠實心信於人耳。故術數不任也。夫一壺飧一簞醪之惠也。而用命致死。一羊羮一盛酒之吝也。而墮黨崇讎。得失大小豈不懸殊哉。故絕甘分少。帳可爲襦。金可裁取。市租可饗。熟食可分。所嘗卒乘可與。韋袍復帽持更者可給也。蓋公之禦將也若造父禦馬內得於中心而外合於馬志百夫長以上一亭一障悉稱任使若夏侯玄參戟衙門莫非俊傑入而見公慰薦待遇殷勤發於至誠若趙廣漢吏皆輸寫心腹無所隱匿退而受公檄丁寧欵密若劉弘一紙書勝十部從事恩結於人心若武子之肉骨子西之翼卵樂爲盡力若岐山之陽三百人疾鬭若廣門之官七百人先登若雁門百金之士五萬人皆願一戰虜酋卜失兔兄弟不相能使使諭之釋憾沙計七酋挾賞不得寇孤山疏捕殪其子使使諭而罰之酋火落赤鼠竊西塞縛其梟騎百許人乞哀行罰並欵如故應對不入其數若班彪報答兆匈奴令必有適以威信解散虜謀若趙充國遣雕庫靡忘而卒降﹖﹖幹開。誅其人而無怨若﹖會宗擊殺番丘曉昆彌號泣罷去料事料敵若陳湯策烏孫五日必有吉語虜歸命若單於脫帽徒跣拜龐雄陳死罪還所鈔掠羽書不聞外戶不閉三年擢公少司馬督宣人���事將吏日數百千人畱行若班定遠入玉門爭抱馬腳不得前是寧有發徵期會抑寧聲音笑貌可僞爲哉不佞固以知公能總帥雄俊莫不宿道鄕方而務名聲部發於天地之間固非偶然彼塡然修飭邊幅如偶人形者眞井底蛙耳上雅知公得將吏心不卽代而會虜王病部曲麻沸邊人忸狀虜欵不無逸惰中外上章趣公赴鎭無虛日上乃兪公代而東諸將吏祝軷於郊屬不佞爲辭不佞諗於眾曰公遇諸君有禮矣。諸君何以報禮乎。昔郭汾陽部將皆王侯貴人子。而頤指趨諾不少借顏色。李元直平淮蔡具櫜鞬候裴令公馬首。令公以相禮受謁。彼見夫亂臣賊子。無禮於君所從來久矣。因以示之禮。郭不爲亢而李不爲詘。公今晉督府卽中丞元戎聽臂制。諸君若何。皆曰諾跪而上觴。一釂而灑灑如也。不佞更進曰此恭之小者耳。昔者鄧訓有恩黎陽旣徙上谷故吏貧羸者念訓常所服藥北州少有。歲推鹿車於洛陽市藥。知訓好靑泥封書過趙國載靑泥一朴往遺上谷。上谷今在公部。諸君得無意乎。皆曰諾跽而上觴公再釂而言言如也不佞更進曰此報之小者耳。昔者晉侯賞桓子狄臣千室。亦賞士伯﹖衍之縣吾獲狄土子之功也。賞胥臣先茅之縣。以舉郤缺也。韓增舉馮奉世下莎車寧西域。宣帝召見增賀將軍舉得其人。公初爲監司舉麾下士往往爲名將。諸君偏裨。公素所推轂。旦夕受鉞。誠折衡厭難爲國幹城。於公載錫之光矣。皆曰諾跽而上觴公三釂而油油如也揖而別山以西諸將吏喜色相告而鄭公今爲吾曹有矣

【運用家珍揮灑狼籍如隋焬之撒珠璣於鷁首以應雹聲拋龍腦於錦帆以象霰雪】

○贈山西方伯吳公序

利瓦伊楨

莆田吳公以名進士爲李官凡兩典大郡舉最徵爲天官尙書郎佐其長銓藻羣才歷四署而復出副觀察使事參藩陳臬遷右伯而今甫左蓋公登第二十餘年剔歷中外十有十任而在越者十有七筮仕卽得紹興藩臬之任四未嘗越越方寸地夫天下莫重於越。莫難於越。而越莫難於今之時。髙皇帝定鼎金陵創千古未有之業而越爲股肱縣官富有四海越稱上腴資之爲外府所收入丰殺京師視以肥瘠故曰莫重於越幅員千里庳者迫江海而髙者羣峭刺天生齒繁則散之四方仰機利而食輦轂之下諸曹椽書記舞知猜禍毫毛茂茂陷不可活者越人也三事八座九列百僚項背相望其宗族賓客依勢作威倚法以削細民疾首宛舌有司環睨而莫敢誰何故曰莫難於越嘉靖之季島夷暴起蹂躪其土而糜爛其人軍興十許年公私之積如掃彊者�者悉彼巳情形摩厲以須稍稍著戰功久之益習而南兵始重方內有事則輒行調發徒步白挺而握軍麾鄕裏艷之鷙猛敢往寢以成風悍驕而不可禦壬午之變大中丞佹免虎口其應募而以脫巾告者比比不絕憂不在倭矣比年中涓四出榷貨算緡以實少府水衡私藏騷擾相奉山童澤竭而越有三人焉作業日劇而財賂日衰耗民囂然喪其樂生之心羣不逞因以左道熒惑欲爲陳涉吳叔之所爲魯宋淮揚扼我亢嗌反迹見而尋端治之不勝誅夷憂不在越矣故曰越莫難於今之時吳公之五任越也薦紳縫掖介冑卒乘故舊賓旅長佐部屬四民百工皁臺輿僕府史胥徒崇卑顯晦賢愚良駑馴擾願詐靡人不有矣經術緣餙法比讞訊錢谷訾省簿書勾較期會奔奏戎兵禦侮勞來勸相刑賞黜陟靡事不爲矣其大者條上當路而其細者一切用便宜從事。其駛吏三尺無所回撓而不察淵魚。其禮貌士大夫譪然周詳而非義毛髮不可幹。其禦將不中制而默持摻縱之柄。其承諸臺使不亢直愽名髙而務申其志。賦職任功。舉善援能。以一國視視莫明焉。以一國聽聽莫聰焉。在位十有三年吏不家於官豪不虓於市鄕先生愽士弟子不混於庭桴皷不聞於野烽燧不傅於堠大司農以空文蠲以積逋課劑量其中而流離還定矣開府直指有大計大疑以質公如考鍾如指掌僚友從政者叩兩端而竭焉不索故府不發筐篋典刑具�莫之或欺矣炎炎者椓以理諭之以誠動之以正格之以權低昂之稍受櫽括不虜決裂矣他人難越而公獨易越越亦難他人而獨安公夫非久任之明效耶何以奪之越而﹖之晉且左右伯秩等令公僕僕道路奚爲哉。於是越左伯趙公晉人也舉觴而觴公曰晉不典肇自唐虞嶽牧亮天工實始基焉吳公天下才也當爲天下公用之而何私於越越飫公之賜歷年多。徼天之靈。晉獲在宇下。其波及晉者皆越之餘也。請爲吳公前馬以慰晉人之望。某辱在鴈行更起而觴趙公言是顧官階自左伯而上服勞於外者惟開府耳吳公名實加於上下開府誠旦暮事在越在晉所不敢知要以入佐六鄕當軸處中越人晉人何計而能使三年淹也𨿽然公之太公故宦越生公因以其地命公公顧名思義率其貽謀。保任其勞。精知略而行之。越是以安公。公卽不私越。能忘太公耶。他日冡宰推轂開府越者必首吳公。他日吳公爲大臣慮四方必首越。義各有攸重也。趙公輾然曰君食越之祿故觭重越乃爾吾聞昔賢有隨車甘雨。若泰山之云。不崇朝而霖雨天下吾晉得崇朝事公於願足矣卽如君言公爲大臣慮四方必首越次必及晉來不惜晚去不恨速也某以其語告越人之臥轍畱公者。莫不色喜而公甫成行。

【一副筆舌兩處周旋得妙解連環之法】

○賀黃貞父轉膳部郎序

虞淳熙

貞父予小時爾汝交也方其丱角入學宮試就案上舉一黛色棋之瑩牘者戲曰取靑紫如拾芥蓋音似之而後功名竟似之爲文章驚瑯琊先生亦竟似瑯琊先生世比之泰華兒撫家山兩天目孫兩峯矣初挽墨綬稱神明於進賢予謔之曰進賢受上賞而貞父漫應�進賢如不得巳儀而所進之賢輒冠南宮召入行納之靑瑣意所謂上賞者而居久之無如啼鴃何抑典鹺江淮間淡然應之豈其不得巳耶乃貞父則曰巳而巳而吾天目之懸流溢兩乳瀉雙溪入明聖之湖以載吾檻春桃秋蓉迎檻而送媚吾檻之名梅者闇然孤嶼之色耳捨而天遊采舟華於軒而收玄扈於禹飛蹻所登赤縣爲溢何復知世有靑紫耶迨遊記出壓柳河東而復羈一官同杜工部矣貞父意輕焉間歸浚映月之潭畱蟾光兔窟於金牛湖中倘日天可問乎孰爲聖孰爲明孰是而當卿士惟月者吾把酒與成三人然而寥寥蒼蒼之蒹葭而巳。會天子日奮桑隅照臨百官貞父亦稍受光再登春曹主王之膳非復往日典鹺當比調羮之前豆無論衡文醞釀南宮士使措大指動巳也。不知何人進賢。乃進貞父。綠綟丹衮。於是乎取焉。靑紫豈足道哉。同社諸君之占蒙气者見奎璧劃爾芒艷如此競來語我我方如訓狐繆名心月翹尾擎光照徵書而喜昌言祝曰天子旣明且聖。貞父行作卿月。遣常儀散玄杵藥藥我。盡天子所統。尫子痌人。一切拂痍洗痏生焉。斯不負進賢者乎。賞以臺司非過也。假令不厭舊遊三十年後餙梅檻。擊孤嶼下。吾能近邀太乙。答良藥之賜。俾顏再童丱。忘爾忘汝融形骸於銷金金鍋內並是一丸大丹軒皇神禹或來爭取君等母若杜子春而可皆笑而持去。貞父得之。將相與哄堂大噱。水廳爲熱。不日分熟及我耶。

【奇情雅謔風藻翩然】

○送殷無美出守夷陵序

屠隆

夫人徼山川。山川亦徼人。穆天子遊昆侖。涉瑤水。而後與西王母遇。軒轅氏登具茨崆峒。而後得一當廣成子。人不徼山川乎。會稽以神禹。茅山以叔申。匡廬以匡君。焦山以焦處士。山川不徼人乎。幽人曠士。月窮九州島。胸絓五嶽。卽一瓢一衲而從之。亦足愉快。而況綰符結綬。得天下佳山水處。臥而撫之。半治簿書。半理芝術。人吏散去。白雲下來。冷然足畼也。又何羨交戟之下乎。昔謝玄暉出守宣城。窗中遠岫。庭際孤松。標韻蕭遠。至今猶稱謝家靑山焉。風華映人遠哉。人世目金華爲淸虛。鄙簿領爲穢賤。夫淸濁寧視其境。視其心爾。故迹寂心喧。金華亦有穢賤。迹喧心寂。簿領亦有淸虛。大丈夫朝釋艸履。暮綰理人印。得以專城南面。而爲其所欲爲。而又得坐擁靈區秀壤。結人外之孤悰而寄胸中之寥廓。是人生大快事也。余友殷無美江左名士。結髮讀書。以蝥狐先登藝壇。南國之彥。靡然從風。年逾四十。始起家進士。以彼其才有國鴻寶。乃上不畱金馬之門。下不直含香之署。而僅領荊南斗大一州以出人多爲無美抱忿悁不平。謂騰空之驥。不以捕鼠。剸象之劍不以割鳬嗟無美而以捕鼠割鳬邪。余謂不然。陸士龍之於吏道甚習。嘗爲宰有異政。而卒以文掩。皮相之士。往往謂文人卽摛藻如春華。無益殿最毛髮。斯揚子云之所以薄雕虫。曹東阿之所以求自試也。無美斧藻之辭。業聞於天下。所不知者吏道也。而無美𨿽儒生。爲人顧深沈有計略。可與成大事。試之牧伯。且以綜核精彩。大鬯風猷。爲文士解嘲。而又以吏隱領略山川風物。美哉斯遊。又安所用其忿悁不平爲也。寰區由川風物之美。莫如荊南。蓋自古記之。七十二峯之上。朱陵紫蓋。兀立云表。洞庭云夢。浮天無際。薄魚龍而吞日月。片颿浮大江而上。蕩潏衝擊。波濤相磢。使人心气恐怖。驚其險絕。若夫順流東下。方舟如箭。鳥啼猿嘯。峯巒來迎。瞬息千里。使人神骨沖舉。樂其淩虛。仙靈怪異。則有巴陵黃鶴之遺焉。雄豪恢詭。則有七澤大獵之事焉。妙麗恍惚。則有涇陽龍姝。巫峽神女。漢臯湘浦之靈焉。閎肆巨麗。則有倚相屈宋之材焉。蘭芷射於茳離。麻﹖米蕪參差歷亂。咸可采擷。大丈夫握盈尺之組。儼然蒞荊王故國。而遐歷周覽六千里之山川。風物。暇日。集賓客登陽臺。把酒吟眺。卽神女滅沒隱見。修容端靜。不復敢以片雲點使君巾袖。躡君山。謁黃陵廟。而髣髴聽湘靈皷二十五弦。時倚春竹。時�暮花。亦足鬯矣。詎必騎一款段。日盤跚■﹝敝﹞■﹝薛﹞長安道上。而後稱顯融得志哉。嗟乎無美行矣。海上有得道神人。方且飡霞絕粒。而遊乎太淸之表。浮雲三事。若將凂焉。固無美平生師友也。卽欒巴王喬安知不爲無▲入玄圃而覽木難明月之珍登昆丘而覩天禾肉�之�不易��

美哉。余嘗濫靑溪。長不習爲吏。而刳心去智亦嘗與海上得道者伍。蓋庶幾無美同調乎。無美行矣。南嶽祝融之神且命掃地十里。而候使君前茅矣。

【骨騰肉飽采串英飛】

○滕侯趙仲一實政錄序

湯顯祖

佐王之才常寬而取伯之才常急非有相反。其時與地固然。寬之無宜以絙猶急之無宜以縵也蓋昔桀紂之法胥亡而毫鎬之法常在伊萊旦奭之輔固得以後容而鋪惪義敖翔而登太平及其時天下巳定法制巳信風俗巳成如是而誅之如是而賞之俯仰之間益可以休然而無事矣幽平之後先王雅頌之制衰廢無存諸侯相攻並敝者先亡勢不得不急法而治時則伯才興焉齊管仲楚吳起秦衛鞅三人者▲以寬�辧人才�伯

其著也大致亦周官正地比受官成畫一於經略會計之意而急持之歸於富彊其國曰誅殺不必則令不信不信則不行如是則國弱令不行𨿽有地力不可得而盡也如是者國貧貧則事𨿽小不可舉事𨿽小不可舉則是與亡國同也是故三人者急持其國而用以富彊如晉文公之伯晉子產之存鄭皆是也後世諸葛武侯以用蜀而王景略以用秦至王荊國以用宋而效異者何也勢不行也伯者審勢急。可以趣其國。不可以卒治天下。國狹吾之所得急爲。天下大。非吾之所得急爲也。如�王公自治其縣靑苗固效專之方嶽則均轉方田無不可者專之邊郡則保甲保馬無不可者何也勢所得爲也是故舉天下而急爲之安石不能用宋取一國而急爲之趙仲一可以用滕今且語天下以滕公之政吾嘗以於越長上計過滕時公上事一歲耳大祲之後人大相食公爲乞漕粟大府錢施其民間公庾庫中無如也徐起與我北去更三年而再計止滕待公不能得見後堂主籍者約視其牘積金乃至羨贏三千谷踰六萬予啞▲��

然而駭曰是何興之暴也主者曰公所費修治公私署堠禮際惠振收卹士民爲民贖子婦所亡失立茇捨牛種以業流集者復不在是予蓋異之移以富一國又何國而不遂以富乎退而謂滕人公何以致此對曰凡田賦影避盛則有所逋而後期公奮議度田上下相傾動恐喝不可而公輒巳單騎從所在父老行度之名其田有倨而撓者公故怒容渥丹奮髯眉相抵撓者行避去故壤則而賦平不比而爭輸羨若鍰一錢以上率以糶故異羨而粟流又公深民桑柳一籍數去縣十餘里要人孺子戲折其四五樹圍捕之償十五裁而後止罰必而先貴。故民不犯。所在賦饑人粥治■﹝土爰﹞河皆獨身馳數十里察視曉夜暴露不少休。故民無欺而不怨。衣褐食稗而宮館馳傳俎豆詠歌之節必明以淸。故民儉而知禮。語未卒予憮然而嘆曰此伯才也。乃先公行爲載其牘長安以示執政張公張公曰此固當以節鉞盡其任幸少須且以禦史行邊專屯田鹽筴開塞之事可也已而事移官止吏部郎以廉梗訐激執政不可復容罷官去嗟夫人有如此才。能盡之於法。而不爲盡。何也用非其才也。今夫以貧弱之滕。三年而暴富誠委之一二大鎭其行法益巨三年當不異滕富彊之效所求於臣者重。而所求乎人者輕。然而終無亡敝之憂者。固將曰天下巳定。風俗巳成。法𨿽有所緩失。亦未見急之能爲也。嗟夫言治滕者異矣皆以公才且老而非當急才之時不幸而可悲然以予意之公𨿽進不得如管葛諸公主臣一心光贊盛業退猶免於吳起衛鞅刻厲之禍其亦幸而生於王者之世矣

【以寬急辧王伯是救時切論文之深峻絕類疙公子】

○送錢先生歸婁東序

鍾惺

夫身吾之身也。一病以後。則醫者得而有之。一病以後不使其身爲醫所有則醫之心手有所不能盡用於病者亦非所以有其身之道也。𨿽然吾有身而使醫有之東方朔有言談何容易哉亦曰視所爲醫者其人何如而巳夫醫病者之司命也不誠則𨿽付之以身而彼有所不敢有誠矣而不巧則不能以其身還之病者而終使自有之誠與巧合則其術之工拙有所不得與吾所謂視其人者是也予今年感疾經秋涉冬自以爲無生矣自以爲無生而又更數醫計此身總非我所得有不若姑付之醫而醫賓莫敢有也莫敢有而又受吾所付付者與受付者非必其能愈吾病也然而不忍謝去之者以爲猶不至有所害苟爲無害而巳庶幾畱此病以待夫誠與巧者之至其不至則命也無何尹觀察子求先生謝其蘇松兵備歸蜀錢先生送至白門錢先生者以醫名東南家於婁東予去年遊吳曾飲於其家觀其歌舞與定交而贈之以詩不意今之至於斯至於斯而值予病也▲文情如龍見鳥瀾

相見悲喜歔欷泣數行下巳問予病及病而更醫狀曰子不忍謝去數醫一念乃子所以生而吾所以不約而至者也子於前數醫者猶不忍謝去以待其人之至而況其人有進於是者乎予𨿽不解醫而私計誠且巧者錢先生其人也得其人而付之以身使得而有之夫然後起居之蚤暮聽焉言動之喧寂聽焉食飲之丰約聽焉藥物之耗息聽焉試之至奇不驚投之至恆不厭而君之視予病也朝夕診切君不自有其欣戚以予息之平陂爲欣戚予不自有其凶吉以君顏之悲愉爲凶吉精神往來合爲一身中心達於面目意气通乎神明誠至而巧生醫王所用之藥仍是眾工所用而神存心手變化出焉蓋君性豪逸住白門歌舞隨身賓朋盈坐卽貴賤造請屍外之履恆滿而其意以予病之作止爲其去住之候凡兩月而後有瘳猶記君教予省思慮以筆研爲戒而今急急乎欲得予一文以歸婁門益以予操筆之日爲君停手之日也所謂能以病者所付之身還之病者則君周旋白門兩月之志也昔黃魯直得良藥以飲病▲�言實�

者或曰惜子所活皆庸人耳魯直曰有不庸者領一个來予愧以庸人試君良藥自今以往所有之身君則還之庶幾夙夜臨淵集木不自屑越以求不爲庸人是則予之所以報君者而巳

【苞義淸遠直是借醫說法耳】

○顧升伯太史別序

袁宏道

古今豪傑。未有忘情功名者。惟當不可用之時而求用。與值可以用之時而不能用。其無才等也。夫士當其可用則爲龍爲蛇爲鋒爲穎當其不可用則陸沈眾中寧晦勿耀寧與庸夫同其庸不與智士同其傑然可用不可用其幾甚微非至聖大賢不能測識天下方倒懸危迫家操戈而人盜賊此其時不可用矣。而豪傑之士曰可用。投身刀戟之林瀕死不悔不盡其用不止者張子房荀文若賈詡之流是也天下方治且安庸夫髙枕循資格而據上位。此其時可用矣。而豪傑之士曰不可用。捐棄世樂棲身荒寂視名位若桎梏去冠裳若塗炭者梅福梁鴻司空圖之屬是也故天下之患莫大於使豪傑不樂爲用而蔽賢爲小夫豪傑所以不樂爲用者非眞世不我容一時執政諸大臣有杞檜之姦林甫嵩之之媢嫉也其人固皆方正儒者也朝而聞吾言亦旣虛心而聽矣夕而一人焉設爲虛談以中之彼其是吾言猶是彼也於將伍於鉛刀楩梓昬於鄧林騏驥惑於皮毛鳳凰迷於冠鳥吾與之正言則嗔而詭言則喜其知足以知天下之假气魄僞節義而不能別天下之眞丈夫漢唐宋末季所謂賢人君子者其目大﹖﹖互若是也其勢不至於僞士滿朝腐儒誤國不巳豪傑之士孰肯樂爲之用者夫豪傑非不樂用者也。惟夫欲盡其用而不可得。故不樂也。時事至此尙安忍復言顧升伯嘗語余曰僕今年乞差南歸往返可得一歲將以七月了虎丘八月了西湖霜後渡洞庭拾橙橘來春探天目天都諸峯遊屐所至倘得一二佳山水處願得卜地一區爲他年棲隱之所然以僕觀之洞庭山水木石俱勝將終老於莫釐縹緲之間矣予聞之不答退而謂伯修曰升伯豪傑而用世者今其言若爾無必不用之迹有不用之心矣今之世爲可用耶爲不可用耶他日復以問升伯升伯不對

【以豪傑決世運有味乎其言也公安其有憂患乎】

○長安送黃竹石序

哀宏道

黃竹石從江陵負敝笈訪余長安余方視選曹曹故樹籬插棘地也不時見見輒爲杯罍所奪無他語艸艸暄寒而巳未幾辭余去乞一言爲別余曰子亦徧觀三衢九陌乎。穢塵張天。腥風逆鼻。行者溺於道。居者糞於市。椎埋屠狗之輩。敝衣百結之子。髙鬟衩襠。棗面歷齒之婦。肩駢踵接。此亦天下之至惡也。而顧瞻雲中。則鳳闕銅龍在焉。百官宗廟萃焉。引而之貫城之市。則夏之簧。周之天球。若日之璧。若月之珠。東夷北狄之珍異陳焉。巳而入云韶之院。過鳴珂之裏。則南之威。西之施。越之狡童。吳之弄兒。公孫大娘之劍僚之丸。賀懷智之琵琶。念奴之歌喉。霓裳羽衣之舞。呼盧博簺之戲。種種聚焉。今夫山郡水郭巷陌未始不淸楚衣冠未始不都雅然一人衣茜而過。則巳叢觀駭指。出漢唐之舊物一二。則張目不能指名。夫然後知京師之大愼勿以穢塵腥風遂謂都市之觀止此也夫古之聖賢豪傑巨公哲匠其亦猶京都之三衢九陌耳文耶道耶至此乃極子歸而求之有餘師

【不識長安道上游未足以豪】

○劉元博洛遊序

陳仁錫

吾聞善游者其神气淸以肅如白日朝鮮息心之交望風遙集元博挾淺汗之桃花徑之洛陽可謂放神靑雲外君行至明月山訪元僧持泥丸栢子彈滿山谷者。今髙幾十仞否。虛潭送響。幽澗開筵。如平樂石淙堪次韻否。醒酒臺。千丈珠簾。噴冰灑雪。持稜稜石骨傲劉伶日日如泥否。王喬洞石化樹。樹化石。而復產柯。可拆取一枝驕牡丹大富貴否。東望海岱。西眺昆丘。北顧析城。南俯黃河如綫。嵩山少室面河而峙。此王屋之巨觀也。爾時跳舞能似云花■﹝爕﹞蹀否。世傳析城之山升日气於天。落五峯化爲云。自石竇滴太乙池。可邀孫登共嘯否。池故有神靈浮藥。仙畫雲篆。石境半窺。大地如照王屋天燈。燦若流星。眞否幻否。白茅三鳳。參差翔舞。能鼓一翅負絕海否。天壇之影。旦則在西插天日髙。臥與海接。暮影在東先臥後立人世上孰形孰影。孰形影贈答。能作如是觀否。君行日暮過龍潭。讀堯叟水昏煙暝自成啚句。能添一墨否。嵩山石獬白行。三鴉引光武北趍河朔。可作一博物譜否。讀平淮西碑朗吟一過。吏部文章日月光亦可著詞組贊﹖文昌否丹崖山石皆赤。可興酣一掃否。硯有餘墨。能圖魏埜艸堂上天子於汾陰否。先賢嵩山之遊。師魯語怪。永叔子聰歌俚調。幾道吹洞簫。往往大笑絕倒。不知道路之長。此處定畱元博一席也。

【此洛遊記也點化事實如天女之散華】

○壽彭翁彥寬八十序

羅玘

彭之先世祖以壽考聞至越爲王始以貴顯而其名皆能與世相爲終窮更數千百年語壽者固未有賢於祖不獨彭氏也而越之貴彭氏迄玆蓋無之而他之氏族越之後如越者寧數百十而巳哉彭𨿽微越不失爲彭也故彭獨尊祖爲彭宗越𨿽貴不與焉抑越之戰劉項間其得王也虎口之餘臠耳計其利害直以生易貴其貴也亦未亢然南面稱孤固有可執而醢之道也使祖臨焉不以惡臭視之而恐其俛巳▲說彭越開文章生面

也幾希矣蓋其趨不同也。然莊周稱祖吹呴呼吸。吐故納新。熊經鳥伸以爲壽。是未免挾小數以攘竊機緘。逆其天常爲造物者之蠧。聖人之道無是也。及其歷年之數。容或諺聞之過。使有之。其戚屬朋友臣妾亦有與之抗年而俱存者乎。無也然則飲水露茹艸木與深山之木石大澤之龜蛇處可也古者堯舜百餘歲。文王武王皆九十餘歲。孔子大聖人也。亦七十餘歲。傳之所記。百歲爲期。期於此而巳矣。亦未聞聖人者數百歲云也蓋往者不過則來者不續吾見天地之運於是乎息矣其可乎子嘗持是說以祛歷世之惑且欲以告彭氏彭氏居京曰彥寬叟有孫妃於益國予裏益都也莫不與遊愛之而欲予言其八十壽以是月六日晨持以獻予知叟之欲繩祖武也亦明矣然其未得也有苦身吐納呼吸之難及其旣得也有約居野處之窮而又戾於聖人天地之道又況徒聞其語而巳孟子曰盡信書不如無書書聖人之言也且不可信。而語庸妄人之所傳以神者也可信乎。予請叟觀於傳質諸羣聖人徵諸天之道順其常而爲天下之大老亦一彭祖也巳

【太難爲彭祖矣然吐納盜年者不可不聞此言】

○壽李元玉六十序

江暉

李子元玉棲連磯之墟。涉燃犀之浦。憩乎浮丘而泳乎白璧。栩而行。喁而嘯。據幾而持罍。與然適也不闃厭不華蘄不僞藏不囂役蓋將糠粃世物。而以玄寂究乎道者矣。而視履若壯。形容若孺焉。是其諭於生也乎。夫賦軀也散萬不殊。而使其自理也。限者其誰與。是故有思莫無思。有爲莫若無爲。杜通黜明以凝天眞。常徳乃存。今夫民市處則嚜都處則佻塞處則橫朝處則僿丘谷然乎哉徼勝襲名趨躁耽兢志亄務營侈出荒俚成﹖﹖囪素履然乎哉是故谷居者顓。素尙者潔專不斵心潔不混神無索無盈。無垢無澄。可以固形。可以遠卭。可以永生。夫是謂道根。南海有魚焉廣數百里其鬣棟張其脊陵踞潛乎無極之淵息乎沆漭之鄕未有能原其紀者設移之瀦沼則魚﹖隋而醢矣安能充其巨乎。百圍之木峙乎嶚巢匠者莫近園有拱把杝而爲薪豈舛於度哉。邇易致也。故曰金以火範。火亦消之。絲以織章。織亦敝之。其揉也成也。其成也泯也。緒著一司。勢隆一時者。亦若是而巳。▲摹子之嚆矢

方今梏於裾緩之煩。泊於聲利之湍。而足專馳之。而目專覦之。而口專饕之。與世相劉相噬。日薾月戕。而不能止。可不爲大哀耶。誇毗珠襦以矜約。約者縕綈尙褐。無所用之以珠爲彈以錦爲羅而求雉於窮莽之中必迅作而不遘。故曰哲人知時。介人知守。達人知安。至人知存。今子遁世逃名而軼於塵穢之外。其意窅。其顏舒。其衷恬。洋乎其裕而不流也。卓乎其遺而不滲也。浩浩乎其似喜乎。湛乎其無所滓乎。逍遙中冥以基無垠。參寥罔象以基無朕不眚不疚安能窮其壽

【緯妙理以淸音新而不佻】

○壽蕭先生序

余文獻

大江以南豫章爲一都會豫章南則爲吉爲袁爲臨臨在袁吉間非通都大會民土著不習機利幹沒人其民老且惇願無他腸往年居鄕間長老談臨俗有蕭先生者幼卽孤不省其父狀爲何顧時時問諸鄕父老曰吾父狀爲何卽答曰某近似卽喜不者輒寢不起食鄕人憐之爭爲指擬彷佛其父狀肖成鄕人曰大肖而翁先生卽置中堂上出入伏請後行鄰有龔先生曰卽無論其肖不肖。人情終日唼唼語肺腸。▲是眞人行事

卽反面愼不相識。乃翁沒數十年顧求若狀乎。誰爲此。故里閈皆稱蕭先生爲孝友人先生後搜致百家曁齊民諸術皆得其雋永人勸其仕輒曰仕進難卽致通顯章表亦時時用機利學俯仰毋苦我乃卽鳳山下爲隱居後見道路人病又置宜旅館憩道路人道路人卽弗病今少傅嚴公爲之論著其事事俱見記中客聞之嘆曰若非道路人哉今士受天子簡書握金符膺專城視道傍殣相屬曰是道路人固當乃田野人見道路人云然如頃歲大祲江浙旱楚旱吳▲仕進者愧之

旱淮南又旱得公等數十人布天下豈令我皇上憂旱哉少傅公所論著有味哉有味哉故人皆知蕭先生爭爲之問體貌丰瘠年幾何其子若孫爲何歲甲辰臨蕭汝薦氏舉進士邸捨鄕人時過論汝薦坐終日�不道一詞袵下掖破葉葉補劈積見人持刺紙來額簽寸頳赤卽不懌曰士靡則誣國靡則逋務華去根者也。愚期期知其不可。客曰君安得此長者之言曰太公嘗以是教我大父卽蕭先生先生今年七十矣配某孺人亦七十一里人咸欲壽之文獻曰蕭先生長者也大雅整之於身施而不得所藏百姓蘊皆可著廟堂皆絕口不談顧其中愚若究竟之矣被固長者也語曰寧爲砥石毋爲蘭膏此言𨿽小可以諭大

【龐璞之遺可以惇澆挽靡莫徒作文字觀】

○壽大司馬督府太華何公序

王維楨

薊州故不置督府薊州督府之建則自今太華何公始焉何公蓋嘗有名於嘉靖之初以僉都禦史巡撫大同虜酋不敢窺大同巳而廢歸居關中然何公才髙頗自負以爲脫國有兵事且更復問我我臥未安也客從關東來言東隅輯寧烽燧不燔何公且喜或有警輒愀然動容若將持重﹖巳也居十九年而爲嘉靖庚戌虜酋擁眾從薊州界入殺掠數萬人而去烽火徹於郊關天子蓋憂之甚詔薊州置督府▲自負

公卿大臣謹擇可者以聞於是大宗伯徐公果乃言�公已何公徵至天子信宗伯言升何公右副都禦史尋進兵部右侍郎以薊州兵屬焉或言今何公守薊虜酋必不侵薊則西寇紫荊東犯遼陽必有之莫如取三鎭悉屬之何公則東西三千里俱安枕無事矣於是何公奉詔領三鎭初何公之徵入也縉紳之徒故聞何公名咸造門下請謁座客常滿客問計何公頗道之客見者輒自以爲不及也何公廢時年尙壯盛今其發班班變矣客曰天祚國家厚令何公駐顏可也何公旣諸鎭薊州巡撫都禦史吳君兵備副史王君皆輒以事白大槪言什伍虛耗塞垣不守也何公太息焉乃遂奏募兵築邊及分區列戍數事上皆允之於是東接山海西連宣大亭鄣星羅旗幹林立肅肅乎稱金城矣是時辛亥春也及夏而諸鎭防秋之兵四面踵至悉聽何公計何公則論較要害部署兵將所宜計定下令曰不如令者傅之法其遼陽紫荊兩鎭遠各以檄告設備虜酋往來塞垣下徘徊瞻顧不敢入旣秋八月虜酋度計困乃遣使上書乞修貢職比三衛天子不許許金幣市馬且示羈縻因以見我之廣大富厚焉是時屬有收禾稼登場馬不糞野長老頌徳童豎歌謠皆以爲得何公晚令昔年虜入而罹禍慘也於是吳君王君相與謀曰在昔有周有奏凱飲至之禮彼尙謂功成振旅也今何公在鎭不動眾不血刅而境內晏然如堵於古人且難焉其涓日持觴壽之宜卽爲約書移兩鎭兩鎭報書如指兩君因間白何公何公曰未也往虜之入也云三衛有導者夫三衛者薊州之藩蔽。虜東道之咽喉也。誠與虜通謂之近憂。急之則自撤其防。寬之則長姦滋患。柰何。會有請徵三衛者何公列狀具陳其不可卽其罪不赦第擒其導者示警足矣頃之何公果得其導者二人俘於朝

天子嘉其捷疾言效乃進秩蔭子寵光光大也兩君因再白欲壽何公曰待之卒不離次將未釋戈也卽觴之樂乎乃奏公近者歸伍遠者歸鎭各與犒乃遣比十月督府甚閒暇兩軍率諸從事部下者持觴觴何公何公曰諸軍幸今日樂乎故前爲壽也吾且有萬年之憂四▲眞大臣之言

焉夫三衛本狼子以人畜之終難一。邊人降虜者多則我眾減彼眾增二。募兵實邊非攻戰之資三。遠道徵卒疲於奔命薎吞虜之气四。夫圖目前之急而遺久長之利。非計也。何公且觴且論至酒罷未巳月餘王君以書抵史楨述其觴之日何公語楨乃嘆曰夫人苟以就功名。不慮其遺難於來者。眾甚也乃何公獨念萬世計古有社稷臣。至於公近之矣。何公爲人精研有數大放計然之策家居身所致貲數十巨萬一起而謀定疆場若此人退不免於寒餓進不能取尺寸之勛安可比丈夫哉楨何公里中士也相知特深故云而吾又嘆徐公知何公非尋常見哉

【閶闔疏鐘建章淸漏不棘不舒有節有度】

○爲孝廉顧道通追壽父母序

王世貞

凡人之情不假飾而發於性賢者恆任其過而不肖者恆任其不及自先王之禮教行不及者恆苦其勉企而過者恆苦於抑而不得仲然是先王之禮教𨿽本於財成而就中而其意若在伸而不在抑。故夫人子之事親生則致其養病則致其治歿則致其哀以爲是無以加矣養而不巳而至於鬻子。治而不巳而至於割股。哀而不巳而至於廬墓。先王猶以爲近於厚也而旌之。鬻子而無後。割股而傷生。廬墓而終身。至犯於生人之大訓。然先王猶以爲過而不以爲罪也。陳於陵之不食其母。許世子之不嘗藥。原壤之歌。而宰予之欲短喪。彼固幸而免於一時之法。然聖賢之所以抉其微而刑之萬世者。何嚴也。故夫律此而語彼而人子之於親寧任其過可也。友人孝廉顧道通一日冠裳而謁予再拜肅容而有請曰吾二親之棄不肖也實在壯先子北山篤行君�顧其名施遠不能出裏閈母何淑懿令人其教近不能出檐闥而是時不肖方�不敢以徼巨公長者而爲之銘若表蓋三十年如一日也計吾父母而在今歲當七十吾父母而七十不肖誠貧則必竭四方之醴齊醒盎以實吾觴。則必竭四方之殽胾膻薌以實吾俎。則必竭四方之賢士大夫歌誦敍記以實吾堂。而今悉巳矣。其所致而實觴俎者。度無以起吾父而薦之。而至於歌誦敍記。其文義之儁。足以時寄吾思。其美而傳。足以噓枯而骨肉而使之不朽。卽先生其人也。不肖願有請於先生予怪而語之夫所謂壽者黃耇駘背玄發兒齒之年而所以壽之者崇岡茂陵川升日至之語今舉堂上之祝而致之冡中之陳母乃非當乎道通拜不巳曰先生義正吾無以奪先生𨿽然其必有以慰吾逝者於地下而寓吾思吾固謝不許道通之友曹生從傍說曰吾吳之俗薄者懸弧之宴子轍避亡胃脯酒漿責直以償易簀而呼去撿橐裝送葬之子哭往醉歸墓木如拱博進易資孰與顧君之老而慕其父母乎卽厚者多作佛事號爲冥施浮屠黃冠是依是師斥其貝璣以馳京師購銜而旋冠其丰碑孰與顧君之知乞先生文以寄其慕者乎曹生之說云耳嗟夫顧君之所爲請誠不經而吾之許誠濫顧有感於曹生之說似猶得夫先生之所厚。而竊附於鬻子割股而廬墓者。因爲序而歸之。

【寫彷徨無巳之情怵然入肺】

○贈大都督玉江楊公五十序

王世貞

燭之武有云臣之少也尙不如人今老矣余未嘗不三復而嘆其言以爲人主坐視天下之才而使之老其過不在才也則又惜夫士之才少而當夫好老之主老而當夫好少之主終其身以窮也夫人主而誠能用其老。𨿽巳晚。然使夫握算卻顧。斂其果勢壯往之气。而收功於萬全。要之乎非少年所希者。故夫秦一筴而明不勝蹇。再筴而信不勝剪。漢三筴而武賢不勝充國何以故其采謀愽而計績悠也。吾友都督玉江楊公之少時以列校提一劍從軍與島倭角凡數十百戰小戰則小勝大戰則大勝其積級自十以至萬其積位自千戶以至僉都督其積職自禆將以至大將蓋不出十五年間。公旣不愛其才以媚人主。人主亦不愛其官以讎公。而一旦中中山之篋用單辭罷歸中外憂社稷而寶幹城者求其端而不可得遇有警輒以公名上南勁則借而南北勁則借而北意若不可旦夕少去而人主顧遲徊久之輒上輒報聞而公亦倦於世蓋嘗取其喑嗚叱吒躍馬而廢千人者弱其竅而爲嘯歌峩岢之艑駕長風而破巨浪者葦而之乎一沼一嶼計倪之書以治生穰苴之書以課臧獲蒙恬之書以樊圃而其書或驗或不驗家亦漸以旁落公今年五十稍稱病謝絕他事而其好賓客猶故於是其客若干人爭爲言以贈其言𨿽人人殊大要祝公之壽考而念公之尙壯而不見庸也獨余以爲諺有之函牛之鼎以烹雞多汁則淡而不可食少汁則熬而不可熟蓋器大而小用之則不宜也三秋之郊以見上帝會九賓而享諸侯▲�光騰飛

而後無捨鼎矣去今日公年日益進謀顧日益深有如人主下璽書寄以斧鉞之任明信武賢之徒瞠乎讓侯印公肘而不敢望也尙父鷹揚方叔壯猷緩之乎歲以待哉公謝曰不然子之言信美矣而非余任也昔李將軍之孫與太史公善其敍數逐虜數廢數起狀歷千百載而若新今吾幸及吾之身而善子又身得子之言而身讀之其幸不綦大乎請書而張之壁

【曳影處匣中猶作龍吟文之沈激亦復如是】

○奉襄王殿下序

張居正

今祝人主壽者曰萬歲祝侯王者曰千歲夫人壽之不可幾以千萬稔矣而祝者咸願之則世主侯王之與眾庶異也夫物有便於巳則願常有之無便於巳卽一日不能相守日之中天也有目者待以視有足者待以行雞三號延頸跂踵東面而晞無不願萬年有日者非愛之也恃賴焉故也五嶽四瀆之居於方隅也。興雲雨。胎寶藏。以給人之求。人莫不禱祀而祈福焉。利在焉故也。人主者日也侯王者嶽瀆也人主兼利天下天下無不願以爲吾侯王澤逮一國一國無不願以爲君故人主萬歲則天下之人以萬歲蒙其利矣侯王千歲則一國之人以千歲蒙其利矣故世之祝人主侯王者。莫不願其千歲萬歲。何者便於巳故也。非然者且爲厲爲孽。將誹讟之是承。何千萬之有。襄之建國百年矣世濟其徳以屏翊帝室至今王益有聲江漢間居正自家食時聞王之賢未見也及過襄陽竊從下風望見顏色王天下之賢王也夫賢者使人愛而戴之便而安之居正竊聞太守�大夫言王𨿽處崇巨其自約結恆如處子士大夫過封內者無問知與不知必降接禮遇下客巳甚其惠民也渥而馭左右也甚嚴事涉有司卽有司人百曲不罪也左右人𨿽百直猶不貸務在訕巳撿下以信有司之法故自太守以下至於編戶之氓咸曰王有大惠於襄之吏民吏民靡有秋毫可以報塞者獨願王千歲有國以重惠襄之人。此之爲徳不直一手一足便之而巳夫淵深而魚聚之林茂而鳥獸歸焉詩曰投我以桃報我以李王所以投於襄之吏民者厚▲卽此便爲賢王

矣非壽考祺福將安用報乎𨿽然竊有願焉王亦知夫敖民之積粟者乎周人有敖氏者積粟盈囷足支數十年未足也而問貯積於嗇夫嗇夫曰子之積厚矣吾無以益子子而計子之所者愼用之而巳夫圭撮之不愼鍾筥泄之鍾筥之不愼尾閭泄之江海𨿽大也以奉漏卮則沒世不能取盈焉我嗇夫也吾告子以嗇而巳夫神不可以騖用。嗇之則凝。福不可以驟享。嗇之則永。彊不可以厚恃。嗇之則堅。故聖人之言曰事天治人莫如嗇王今年三十春秋矣計三十之於千歲也不猶積貯盈囷而始去其圭撮者乎王誠能少垂聽於嗇夫之論無輕用其年力之富以�神而思永則所謂千歲云者猶近言之也

【千歲萬歲祝言耳卻有一段確然名理奇藻焜耀耳目一新】

○養生契

汪道昆

家大夫學道東海之上遇至人遷遷乎歸大藥可計日就也越十年而有難色禁勿談卽其技單其神王矣顧未艾而艾視夫人無異能焉母弟曰胡長公少爲淮海大賈日飲而傾四坐爲酒人雄夜歸挾邪二八更待欲至奢也行年六十而始艾猶然甘酒而嬖禦人夫養生莫善於家大人莫不善於舅氏兩人者血气等盛筋力等彊斑白淹速有差何相詭也黃庭君曰襄陽公多智人也故多思。多智多感。多思多勞。時而忽忽。時而營營。朝握發而夕稿矣。長公負盛气倜儻不羈遊困而無以爲家睚眥自若獨亟呼酒召諸客曰來吾與公等飲耳或構叔氏因而窘辱長公人將不堪長公睚眥自若獨亟呼酒召諸客曰來吾與公等飲耳其善自寬若此夫心勞則形易敝。逸則全。此其較也。襄陽公有弟同齒而黔首長公有少弟白首先之勞逸之徵何論血气曼室曰固也予小子侗然者也孩若犢童若駒結髮而受事若系匏瓜事畢若芻狗歸而周遊若麛鹿之適豊艸居若斥鷃所息不越乎楡枋絕智屏思庶幾乎渾沌氏之術乃今父母兄弟具在四十而見二毛敝無日矣何故哉黃庭君曰噫吾子過矣爾將以爲絕智顧未能忘是非爾將以爲屏思顧未能忘古昔惑且勞滋甚。謂養生何。軒轅氏有言母勞爾形母搖爾精乃可以長生爾默默爾冥冥爾無以堅白鳴其天全矣曼室曰固也舅氏不務重積左儀狄右麗姬勞之搖之何不用也顧行年六十而始艾宜無當於軒轅氏之言黃庭君曰不然請借佛爲諭佛子以身事佛惟飲食男女爲競競所謂持戒也戒則定。定則忘。未至於忘。猶知飲食男女在也忘則無酖毒無醍醐無甲兵無袵席諸漏盡矣是故具信心者戒。具深心者定。具解脫者忘。忘無心也。諸佛無漏。往往順事而逆施之。不知所戒尙安事持。不知所持尙安事定。非解脫寧詎能乎。善乎管夷吾之論養生肆之而巳朝穆妄自輕而困子產鄧析直以爲聖人則長公之徒也何謂形何謂精曼室退而自失曰異哉舅氏沿波流登彼岸矣舅氏聞之喜舉卮酒進嬖人修樂事如故

▲湛於性命之言

【似屬詼諧而映發養生妙義可翼道徳黃庭】

○薦履篇

汪道昆

戚將軍之將南北也蓋三朝今上五年將軍始艾人人謂將軍都上將將中軍壯而奉倭彊而奉虜歷二十年所無論珥貂紆土位極行間乃今介弟分麾息子分采至貴盛矣壽之日諸公卿使者若賓客畢集和門於時彤弓在懸列戟在禦閽人在戶謁者在庭和門開軍樂闋謁者入白曰良月令朔。東嶽降神。﹖﹖馬生將軍。以衛社稷。今玆諸公卿使者。若賓客。幸得爲將軍壽。其命閽人入之。將軍避席曰嘻余小子疇敢以犬馬之年勤諸公卿使者。若賓客謁君出矣。其善爲余小子辭者三。往先人夙有徵中歲舉余小子及余小子始受弓矢業巳不逮先人迄今五十之年其三四藐然孤矣舜五十而慕仲尼以至孝歸之卽余小子匪人無寧廢終慕而任爲壽一也少主方向文學則猶東顧而睠孤臣言者盈庭終不以一眚而﹖﹖﹖﹖﹖深詆臣光之齒浸長矣苐恐奄奄忽衰白無能以筋力答主恩二也往余小子從事南北則故大司馬若左司馬實先後之比年虜稱藩臣議者竊議兵弭兩公謀國安不忘危方將部署畿輔之中置便宜之帥虜可柔則彊幹以尊上國不可則辧應以當率然有如匈奴一旦生心則奉天討堂堂之師出矣兩公懷嘉謀而不遑入告其將有所待乎信其議行余小子請先矢石不有吾身矣旣而行者歸養居者首丘余小子倀倀何之尙賴二三君子庶免顚越乃今罪狀與年俱積不振且將日增尙安事壽三也謁君出矣其善爲余小子辭焉謁者曰不然諸公卿之使至自闕下不達將安歸車馬客至四方不肅將安稅將軍其拜使者之辱進賓客而畢禮之若諸將材官則紹介而後入於是諸公卿之使壽以篚諸賓客之爲壽者或以卮酒或以饒歌將軍用謁者言戶屨厪有存者謁者出乃召諸將材官脫有所陳其皆待命門外諸將材官自東南至者以負劍先謁者曰劍有說乎曰寶劍也。吳粵之惇劍者眾矣。其所寶者有差。彼其上決浮雲。下絕地紀。國之寶也。昔殷帝有三寶其一曰含光直之而莫得其形觸之而莫得其際其斯爲天下寶也往將軍畢力南服。移師薊門。奉倭倭平。奉虜虜格譬則硎之始發千里無畱行猶國寶也及其親輦轂。薄風霆鑠以危言淬以多口間以逆節齒以大軱今而後服若含光無形無際寶之上也請以是壽將軍謁者曰善哉卽得請其歸桃氏其自西北至者效良馬以先謁者曰馬惡乎良對曰天下馬也。空冀北而始得之。彼其騁康莊。中規矩。其步工矣。其猶國之良乎。乃若馳九折。歷羊腸。無險無夷。若滅若沒。其斯爲天下馬也。始將軍在事時而浙江時而閩海時而薊門視國都直歷塊耳其誰曰不良久之則周道阨於大行足跤跤且卻矣乃今抑騰驤安皁櫪踠餘力範馳驅視險若夷飄忽滅沒良以天下固其所也請以是壽將軍謁者曰善哉卽得請其歸圉氏其自燕趙至者聚族而進曰軍中無以爲戲請先鬭雞謁者曰鬭雞何爲也對曰小人之擾是雞也。蓋嘗從紀渻子受方。旬日而虛憍。旬日而應向。又旬日而徳全矣。似木雞矣。走敵矣。始將軍之決策制勝气勃勃自如旣而人或求多不忘守勝猶應之也乃今行有不得亦惟反巳以求全木徳王矣無敵矣請以是戲將軍憑軾而寓目焉小可諭大皆是物也謁�曰善哉卽得請其歸羅氏其後左司馬之使自新都至使者束書加履特達於庭稽首致辭曰主人敬問將軍將軍幸無恙主人有事子捨謹發一介之使爲壽將軍僻遠無以結足下驩辱使者薦將軍履將軍膝席曰幸甚薦履云何對曰使者受命主人矣在易之丈人。在詩之元老。太公居之。武功旣成。無慮百歲。周公賜太公履。俾得專徵。泱泱大風。至今爲烈。此太公所以表東海也。履而赤者何對曰周公之居成功。終不以跋疐而失幾幾。卒之上下胥應而誦赤舄者不衰。將軍東人觀二公﹖﹖﹖﹖﹖矣。往將軍所就業具在。盛年繇艾以爲階。齒太公差近其率太公之履光輔少主以承天休其奉周公以周旋卒保無瑕以令終始則主人之上願也於是將軍西向納履曰嘻余小子敢不拜左司馬之賜庶無得罪於先民使者申言。曰主人有弟寓使者言席將軍寵靈病良巳自今廢章句斷桮棬異日者挾諸劍客鬭雞走馬從將軍出獵渤海之東願取東胡頭飲將軍爲壽將軍顧謂謁▲天而非�總得气色

者曰次公當至其飭桃氏圉氏羅氏待之遏者唯唯

【莊而雅壯而和開闔變化整次有法足稱奇麗】

○壽瑯琊王閒仲先生六十序

陳繼儒

瑯琊王長公司寇次公奉常文苑代興學士大夫擬於眉山兩蘇氏而閒仲以朿發知名早九試輒冠軍海內傳誦其文不去口曰鳳麟衣缽定屬此君甲午繇明經中北闈榜司寇奉常已前逝而獨王文肅公父子奇重之操木天貴人相待逡巡三十載數奇不前謁選憲幕竟歸識者相爲慨然而余獨笑曰閒仲�舉大有識夫以閒仲卓斚命世才俯首而攻時調扛日﹖折弄丸何所施而不可苐精爽稍稍非昔矣卽與子彥褰裳匍匐而就計偕馬背續殘夢蝸角戰虛名閒仲其能忍此否。瑯琊司馬以來連圭疊笏長戟髙幡門庭世世不乏而身稱老孝廉又稱老參軍謁禦史大夫局﹖﹖﹖目﹖折腰需郎官太守俸歸飽妻孥抑何卑也又何憊也閒仲其能忍此否。今閒仲置身於不潛不見若夷若惠之間先世之萬軸牙簽付之子彥法書名畫金石鼎彜付之子彥弄幼兒耽著述雄文大篇長歌細律皆綜核故實描寫情形不妄襲一字不泛置一詞刻成攝月樓稿悉翻兩先生杼柚而欝欝芊芊之气自覺其秀而可傳�兩先生未及見之耳子彥美少年精嫻經術通達國體撿戒舍人見每以混吏庭旁獵戶外事爲可恥閒仲父子相師更有重於公西華之朋友處者家風如是豈必拋晚景之桑楡而就出山之小艸哉往者瑯琊諸君或跌宕少年場或馳逐大人遊或談宗或談气節性命瞠目甚口�名者尾而隨之予獨窺閒仲口無流涎兩眉端亦絕無栩栩羨色卿用卿法我用我法卓識玄覽早巳覺於玄黃未血之先進不倚冰山。退不墮火宅。鄴侯書。仲長園。陶令田。步兵酒。造化悉扄而畱之以待閒仲。卽眉山蘇氏父子。未必享此太平淸樂也。自今以始左手呼淵季。右手挽子顒。晞秋發之披肩。沐朝霞之掬面。優哉遊哉。但解富有日新。以儲攝月樓著作而巳。余曩與閒仲頗自負丙午卽向白石山前補百毳衲炊三足鐺齁齁作瞌睡漢久矣閒仲能來一訪我乎我將斫鱸擷蒓起爲閒仲壽嘆舊好之晨星顧新髭之如雪三百枯棊十千美酒卽信宿流連猶恨晚也居然成二老。來往亦風流。杜少陵此詩。得無爲我兩人設耶。世路悠悠。則請付之洗耳。

【風流逸宕】

○壽楊太公七十序

陳繼儒

侍禦楊公之按吳越也其率屬以推誠任素爲主其督鹽策以寬商卹竈爲主其調朝野之局以渙小羣萃大羣化異爲同爲主瀕行之日松父老堵而告口吾儕百日中若不知有侍禦臨郡者旣行而見繪像者擁門執香者導塗而後知有侍禦在也侍禦爲誰曰楚楊公所居何地曰古武陵桃源父爲誰曰太公七十矣積學貢於鄕以子貴封矣其孫弱冠成進士矣父老曰汝何從知之陳子曰侍禦嘗顧余艸堂徵文爲壽具言太公恢疏魁岸嵚■﹝山奇﹞磊落人也束髮攻文章蹭蹬場屋以老性不喜治生產而好爲人脫急緩禍不責人報不使人知其慷慨赴義徒步躍馬𨿽老雨甚風莫能遮止侍禦公初爲長安令經營滿咸陽者至不避鬼矢鼎鑊太公聞而笑曰兒得我骨文弱賈勇遊太華峩眉歸又笑曰孫得我膽蓋少而授書長而教以忠孝廉潔廩廩然惟居盈處亢之是懼今立朝居鄕一切以嬰兒眞性處之父子祖孫之間間且觴則觴奕則奕歌則歌宛然牽衣索果繞膝分甘時也夫五倫之中。兄弟狎則傲。朋友喋則瀆。婦子嘻則索。惟君臣主泰。而父子主和。公西華父子所謂朋友處者也。然章甫束帶趨廟立朝之重典。孔子不他與而與公西華氏。曾子之養親也如事嚴主烈君。然援木擊之有頃始蘇。子聞之愀然不樂曰參乎來勿內也。繇此觀之人子豈必拘﹖﹖僉心棗縮之爲孝也哉。嘗讀文弱之記曰山水之奇以曲而生直而散餘謂孩提之樂以直而生曲而散彼其幹啼濕哭饑嗔飽喜此眞性情也縳筍以爲輿執芰以爲蓋文𦇤錦襠呵口﹖殿而前導之曰官且至此眞功名也老人坐繩牀子孫擘棗捧罌擁項而進之口不及受噴而流涎傞傞歌舞以爲樂此眞禮樂也後世出就外傳而孝始文。入就仕途而孝始曲。跣上堂跪斟羹三時百拜而奏酒食。意非不善。禮非不莊也。然而君子有不貴焉者。謂其非眞也。���眞有家庭之樂者無如武陵楊氏父子祖孫豈特如朋友且嬉嬉如眞嬰兒矣太公與龍君禦先生善君禦傾天下知名之士客至太公亦爲具主禮近得陳氏廢圃行且結茆編竹如▲啼笑在呂

籬落村墟文弱治一舟奉太公漁釣其中而侍禦公又以使竣還裏門進無隱忠退無隱恨所談非經世則出世所樂非好山好水則異人異書趨操若一心雍睦類三代不知疇爲父而疇爲子也疇爲祖而疇爲孫也疇爲貴而疇爲賤疇爲老而疇爲少也則太和吉祥之至也非得之太公也。取漿而僕。王﹖大雛而啼蓋楚人老萊氏之故態也亦非得之老萊氏也。黃髮垂髫。怡然自樂蓋武陵桃源之遺俗也亦非得之桃源也。孝弟之樂不知足之蹈之手之舞之蓋孔孟鄒魯之家法也而又何疑於楊氏之父子祖孫。請以此爲太公壽。

【融融泄泄眞嬰孺光景不啻置身��時】

明文霱卷之七

明文霱

﹝明﹞劉士鏻評選

●目錄

序

舉例

卷之一

序一

卷之二

序二

卷之三

序三

卷之四

序四

卷之五

序五

卷之六

序六

卷之七

序七

卷之八

序八記一

卷之九

記二

卷之十

記三書事題跋

卷之十一

傳一

卷之十二

傳二像贊

卷之十三

碑一

卷之十四

碑二墓志銘一

卷之十五

墓志銘二墓表墓揭行實述

卷之十六

誄辭

祭文

卷之十七

雜文銘

頌贊

卷之十八

論說

解

卷之十九

書一

卷之二十

書二

●明文霱序

凡爲學者之患有二一曰蔽於虛而不知用一曰蔽於古而不知今今夫士抵掌而譚注注能道秦漢之遺事唐宋之逸軐而或不能語當代之故綱紀法制之所繇盛禮樂文物之所以華摻觚家�能騭揚遷孟之髙下■﹝艸滲﹞別應劉之瑕瑜而及叩之國家二百餘年以來搢紳先生道徳足以爲師文章足以垂法者或及不能詳其姓號舉其梗槪若此者豈非所謂蔽於虛而不知用蔽於古而不知今之患乎夫卿云文於唐時雕墻縟於虞代漢之賦頌影寫楚世晉之辭章瞻望魏采今古相閱逓相師祖亦何可偏廢者也予年友羽石氏憫乎若斯之患而欲拔學者之錮習通古今於一揆先是有文致之選以詮品前修而玆﹖﹖復有文霱之舉以提衡當代使吾徒從事於二集之間則亦可以亡乎前此二者之蔽矣然予以爲匯古者恆在於不備而次今者獨苦於不精何也古者世遠年湮沿流失實其間作者相傳一代不過數人一人又不過數首已耳然則名山藏寶石室閟靈淪於斷簡殘編食於魚餘燼迹空畱篇目罕覩成書可�道乎哉故恆在於不備若乃方今文明啟運翰■﹝艸滲﹞充林家探云簽人懷夢筆董韓猶云接踵歐蘇曾未比肩著作盛焉纘述繁矣此固非不備之足慮也而或未免於方域之岐則通都閧市者收而遐陬僻壤者滯或未免於隱顯之判則廟堂鐘呂者錄而澤藪煙霞者遺或甲可乙否而不�予奪者之日異或僉好曹惡而不覺去取者之雷同是故狥名不必兼獲實之功而采譽必致有匿訾之獘蓋耳目以近而移臧否囙情而僞故常呰於不精是二者又學者之大患也而予羽石之於是不然其匯古也則以精而爲備其次今也則不貴備而惟其精何以故夫飫於飲者則思有昆侖觴靑田壺之爲美厭於味者則期有豸﹖只炙搊腴縹膠鴿臛之爲貴飽於谷食者則欲有不周之槄壽木之華招搖之桂以爲珍玆選也誠雕龍之資糧掞辧之粱�豈獨免於前二者之患哉而在古未見不備於今良無不精古語云累眾賢之髙下賢於所累其予羽石之謂矣羽石淹貫博綜才識贍敏雅負當世之志予旣叨同籍而又幸同官署中藏本頗盈差足瀏覽睱則輒相率而簡閱編摩於以揚攉古今景仰先正每覺羽石偉議飄飄令我有千秋之气於是集也亦可以見其大凡焉矣

甲戌孟夏日豫章寅年弟朱徽頓首書

或問余曰文章之事開先難乎抑振後難也應之曰均之難也然後起者爲尢難文章發於人之精神成於時之風气風气結▲商音聿�音遹於此而開於彼精神會於旣往而引於將來故今之所爲後卽後之所先不該不徧或師遠而忽近或是古以非今捨方舟而遙瞻河漢屏笙簧而侈談土缶文之蠹蝕莫甚於玆君子懼焉夫言以載道道無暫廢之時文以宣情情無不用之日盛衰逓至而損益乘之以周公才際時極盛然鬱鬱之文不聞捨夏殷而師渾沌孔子作六經皆以宣明昭代下及諸侯以至黎庶漢事艸創槧如叔孫而綿蕞略采秦儀馬遷述唐虞以來至太初聖言旣絕則取之縱橫押闔諸家豈不慮雅鄭同宮冒是非頗繆之譏然綜其變不得不求其備固未可深責也故論治者法後王而欲知千歲則審今日其間沿革變通苟不欲明之則淩秦軼漢何論魏晉荀欲明之則弱宋文物備徵卽膻徳如元典章而外其間名人偉士之作音𨿽衰颯而旨尙可存設有大雅宏達者上下古今亦必究極於此而後可以知我朝文明誕敷反正起衰之力彼所以失卽此所以得蕩滌廓淸之所以爲創卽重熙累洽之所以爲應靈气所鐘先鴻龐盤郁於文人之心或純忠極孝之所自明或幽貞俠烈之所傾吐或以時平而曠遊物外抒淡泊之微情或以義盛而結契寰中極箴規之格論至於闡微則片石堪摹寓意則碎金如屑蓋非僅爲三百年太平藻繪亦非僅驅駕前代乃所以紹聖學於久湮而弘此將來也今之學者仰維聖明作人之不易力爲考訂修明之學則蹤迹湮滅者猶將搜采況鑿然可據如宋元乎𨿽前代粉餙之言亂世激烈之論亦必存之以志易暴所因況鋪揚抒吐比之於歸昌鳴鶴如昭代乎昔有稱歐陽修者執事之文非孟軻韓愈之文而歐陽子之文也�一文士耳未聞道也何足以當此我朝迅掃之烈尊於神禹而承平之統遠過有周斯當臨觀之際二五利見萬品昭融竊敢揚言累朝之文非周漢以後之文非周漢以前之文而大明之文也猗與那與爲章於天彼奏日下云五色者不亦僅哆創見哉羽石氏題所服誦者曰霱以志卿云瑞靄之爲嘗物也囿蓄祥麟沼育神龜之意也噫劉子之學勤而用博良難矣子非霱也乎哉

後學吳太衝題

選文不易言矣選今人文尢不易以蘭陵之天挺叡哲聚書三萬餘卷盡周秦兩漢魏晉齊梁千百載之奇而商榷於髙齋十學士之心與手所謂詞人才子名溢縹囊梁翰飛文卷盈緗帙尙謂略蕪集英僅得功兼大半我朝時方昭代數未三百臺閣創體繼以歐蘇慕昌黎者不無才短之譏習六朝者未免僻澀之誚淵源秦漢而或麤率弗工祖禰左檀而或才力綿淺有法而窘於變奚盡班史韓柳之奇整麗而不能圓未拋潘陸任庾之棧至若藝苑聲宏刷靑未竟名山寶祕國門無懸則网羅難陽春絕調不葉巴人山水淸音遠踰絲竹則識鑑難死者骨朽勇於唐突夷光生者談交不無刻畫膜母則膽力難近且野狐升座口﹖﹖正法爲無奇碧玉驂乘黜明璫以不韻則砥柱尢難不謂吾友羽石書倉旣富學海尢淵於羣言淆亂之時得折衷一是之妙謂我朝𨿽今二百八十餘載而名賢輩興風气遒上如所稱國初冠輔臺閣源流理學之逃造基藻梲此猶未離宋習若夫雅潔本之東京蒼老源於西漢或反先秦之正而造其玄或泛六朝之瀾而示之委則楚謠漢風魏制晉造巳兼有之昔人有云藍朱成彩錯雜之變無窮宮商爲音靡曼之態不極其我明之謂與卽夫帳祕未盡旁摉耳目所經亦無輕擲象罔未能深探詞場所膾罔敢闕遺至烹魚去乙定無刻死以媚生采腋成裘寧甘黜鄭而存雅比於蘭陵竊謂殆庶其曰文霱亦謂五色未昭只可自怡意耳乃其文致一選久巳楮貴雞林吾友元成遂因鼎揚鐘君之請而與吾師績庵稍裒中駟益以權奇蓋𨿽時數未逾千祀而所稱參秦駕漢鞭箠六代衙隸三唐之彥巳盡入其縹緗𨿽髙齋未及十人而儼然淩徐轢鮑蹴踏肩吾步武孝威之雋皆星聚於一室夫是周巡綿嶠所品皆珍楚望長瀾有收必寶譬竹匏異器並爲入耳之娛黼黻殊章俱充悅目之翫作者之致聊以述明爲者巳勞永貽觀逸羽石之有功於斯道多矣王仲任之言曰士能博覽古今者爲通人方弘正間以博覽彊記名者劉公鈗爲首而金昌劉棨貳焉乃北虜之變內外章疏千萬惟劉文安稱最其爲文髙古變化酷似眉山其學無所不窺皆品騭成誦羽石殆其人乎則夫旦旦光華天瑞五色自有羽石之筆墨淵海在此集𨿽襲霞貫月亦僅魯馬越龍未可謂金玉花葩精神遂爛漫於此也時

崇禎七年七夕社盟弟洪吉臣載之書於天星湖之煙艇

●舉例

一歬古名篇向經論定眀興作者疊主齊盟觸目琳瑯誰兮妍醜故歷來未有選且傳者奇賞帙繁流行未廣家季輯是集以行冀章一代人文之盛不欲耳食者賤同思古也

一文致以致爲宗是選多閎巨之什極深﹖﹖角變頗盡�場而吐納英華鼓吹風雅�彊半以致采入

一家季偕余受經發未燥而好古自命盡搜�父架上之藏且購貸以益之手自纂輯不翅截溫舒之蒲編孫敬之柳也嘉隆以前集不�收近時三數名公或僅淂之郵寄或偶購之肆中品騭甚嚴而耳目未備嗣有續選行世

一升庵有詩抄滄溟有詩選繼之愼山泉盧子眀頋玄言曹能始諸公所刻韻語搜采已盡玆不﹖﹖復載

一是選家季爲政互相揚搉則洪載之龔華茂張石宗也若夫渡河多誤掃葉同煩皆余結夏湖幹與鐘鼎揚所字參而句核者也

西湖劉懌元成氏識

劉簡生書

●明文霱卷之一

武林劉士鏻羽石父評選

序一

◆序一

詹學士文集序

桃花澗修褉詩序

顧謹中詩集序

宋遺民錄序

金小史序

詩集自序

陳少華詩集序

碧梧軒詩序

朱碧潭詩序

淸風樓選義序

竹亭選義序

○詹學士文集序

宋濂

往時湖湘間。材士大夫多以詞賦稱。若江夏詹先生同文其一也。蓋同文襟韻瀟灑。濟以雄博之學。故體物瀏湸。鏗鏗作金石聲。及歸我熙朝。遂以文鳴一時。當勝友如雲酒酣耳熱。有執捲來求者。同文振衣而起。捉筆四顧。文气絪縕。從口鼻間流出。頃刻盈紙。爛爛皆成五采。觀者從旁鼓噪。且謂萬言倚馬可待▲�態湧�

者。將無大相遠。自是有問奇俊士僉曰。同文同文云。予與同文交且久。而同官翰林。初見時甚驚。後屢見之。竊自嘆賦才暗劣。規規方圓中。日蹈古人軌轍。不敢奮迅吐一奇崛語。𨿽見諸簡牘者。近一二千篇。奄奄如無气人。作文固當如是邪。去年之秋。京畿試鄕貢士。今年南宮試天下士。同文皆持文衡。區區亦與聞末議。見同文考五經卷。朗讀數行。輒操瓢書云云。書巳復讀。又書云云。予視之。析理精致。如漢廷老吏議法。是非輕重不可掩。人以文辭稱同文。固未見其衡。气機如同文者。其何可及邪。其何可及邪。韓退之推李杜文章。光焰萬丈。少陵之作。頓剉沈鬱。髙不可攀。深不可探。謫仙之辭。飄飄然遊戲璇霄丹臺以鸞笙而食紫霞。絕去人間塵土。思此無他。精華發爲光耀。連綿交貫。不自知其所止。退之言當不誣。同文之能致是者。豈無其故哉。然予聞太史公周覽名山川。故作史記。燁燁有奇气。同文他日西還。予相將隨泛洞庭。浮沅湘。登大別九嶷之山。吸風吐云。一洗胸中穢濁。使虛極生明。明極光發。然後揮毫以尾同文之▲�精而�磔裂而出是文章快境

後。萃靈鳳之彩毛。擷天葩之奇馨。或者當有可觀。同文果以爲何如邪。同文以文集授予序。神思搖蕩。急展牘書之。愳其淩空飛去。是爲序。

【髙音亮節壯采鴻文以此黼黻謀猷足覘昌明之運】

○桃花澗修褉詩序

宋濂

浦江縣東行二十六里。有峯聳然而蔥蒨者。玄麓山也。山之西桃花澗。水出焉。乃至正丙申三月上巳。鄭君彥眞將修褉事於澗濱。且窮泉石之勝。前一夕宿諸賢士大夫。厥明日旣出。相帥向比行。以壺觴隨。約二里所。始得澗流。遂沿澗而入。水蝕道幾盡。肩不得比。先後絫絫如貫魚。又三里所。夾岸皆桃花。山寒花開遲。及是始繁。傍多髯松。入天如靑雲。忽見鮮葩點濕翠間。焰焰欲燃可玩。又三十步。詭石人立。髙可十尺餘。面正平可坐而簫曰鳳簫臺。下有小泓。泓上石壇。廣尋丈可釣。聞大雪下時。四圍皆璚樹瑤林。益淸絕。曰釣雪磯。西垂蒼壁。俯瞰臺磯間。女蘿與陵苕轇轕之。赤紛綠駭曰翠霞屏。又六七步。奇石怒出。下臨小﹝窪﹞﹝音窪﹞。泉冽甚。宜飲鶴曰飲鶴川。自川導水爲蛇行勢。前出石壇下。鏘鏘作環佩鳴。客有善琴者。不樂泉聲之獨淸。鼓琴與之爭。琴聲與泉聲相和。絕可聽。又五六步。水左右屈盤。始南逝。曰五折泉。又四十步。從山趾斗折入澗底。水匯爲潭。潭左列石爲坐。如半月。其上危嵓墻峙。飛泉中瀉。遇石角激之。泉怒躍起二三尺。細沫散潭中。點點成暈。眞若飛雨之驟至。仰見靑天鏡淨。始悟爲泉曰飛雨洞。洞傍皆山。峭石冠其顚。遠敻幽邃。宜仙人居。曰蘂珠嵓。遙望見之。痼登陟之勞。無往者。還至石壇上。各敷鞇席。夾水而坐。呼童拾斷樵。取壺中酒溫之。實﹝髹﹞﹝音竹漆器﹞觴中。觴有舟。隨彼沈浮。雁行下。梢前有中斷者。有屬聯者。方次第取。時輕飆東來。觴盤旋不進。甚至逆流而上。若相獻酬狀。酒三行。年最髙者。命列觚翰。人皆賦詩二首。卽有不成。罰酒三巨觥。眾欣然如約。或閉目潛思。或拄頰上視霄漢。或與連席者耳語不休。或運筆如風雨。且書且歌。或按紙伏崖石下。欲寫復止。或句有未當。搔首蹙額向人。或口吻作秋虫吟。或羣聚蘭坡奪觚爭先。或持捲授鄰坐者觀。曲肱看云而臥。皆一一可畵。巳而詩盡成。杯行無算。迨罷歸。日巳在靑松下。又明日。鄭君以玆遊良驩。集所賦詩而屬濂以序。濂按韓詩內傳三月上巳桃花水下之時。鄭之舊俗。於溱洧兩水之上。招魂續魄。執蘭艸以祓除不祥。今去之二千載。𨿽▲曲盡�文之態

時異地殊。而桃花流水。則今猶昔也。其遠裔能合賢士大夫以修褉事。豈或遺風尙有未泯者哉。𨿽然無以是爲也。爲吾黨�。當追浴沂之風徽。法舞雩之詠嘆。庶幾情與境適。樂與道俱。而無愧於孔氏之徒。無愧於孔子之徒。然後無愧於七尺之軀矣。可不勗哉。濂旣爲序其遊歷之勝。而復申以規箴如此。他若晉人蘭亭之集。多尙淸虛。亦無取焉。鄭君名鉉。彥眞字也。

【每怪羲之作序無端悲嘆此髙會不減蘭亭文特淸艷雋爽】

○顧謹中詩集序

解縉

臣縉少侍太祖髙皇帝。蚤暮載筆墨楮以�。聖情尢喜爲詩歌。睿思英發。神文勃興。雷轟電逐。頃刻玅造玉音。沛然數千百言。一息無滯。臣縉輒艸書連幅。筆不及停。點畫上進。﹝財﹞﹝仝�﹞點定數詠而巳。或不易一字。故常喜誦古人鏗鍧炳朗之作。尢惡咿喑■﹝齒蜀﹞齪鄙陋。以爲衰世之爲不足觀。而天下之士爲詩者。鮮能得意焉。有詩僧宗泐者。常進所精思而刻苦以爲得意之作百餘篇。皇上一覽。不竟日盡和其韻。雄深闊▲財仝才

偉。下視泐詩大明之於爝火也。蓋如泐者。尢不足以當聖意。聖賢度量。相懸固如是耶。近奉內廷。獲覩先皇所禦書籍。見其題曰。顧錄詩集二篇。蓋先皇所嘗置諸其左右。深有得於聖情者也。臣縉亟取而讀之。見其有髙一世之懷。而謂人莫巳知。洞萬古之志。而謂聖人可及。謂麒麟鳳凰可馴狎。而九天可安行。帝所可趨而進也。謂億千百爲須臾。而日月可撫弄。星辰可擠擲也。謂風雲可噓吸。雷電可奔走。造化鬼神可叱吒而使令也。其所以自持者。蓋將與天地久存。而列聖其徒也。此所以上合髙皇帝喜其詩不置。而天下之知者。以爲雲行水流。與物無競。而不知者。以爲狂爲愚也。然皆不足以知之。惟髙皇帝知之。臣縉知之於今。而後世復有知之。而將嘆其不可得而見矣。錄字謹中。松江人。初以太學生典太常簿。髙皇帝郊祀有執事之榮。後有才名。數爲人所排毀。髙皇帝憐而保全之。予素見其詩所進上也。今擢爲蜀王府教授。予素相知而不相識也。時年五十餘矣。一見如平生觀。傾情論詩。且以其集示予。因序其意如上云。

【詩教衰颯使曹瞞父子獨霸騷壇有識所嘆我�髙皇帝以再辟乾坤之手主持風雅賡和作興宜��其人文蔚起奕世沐菁莪之育也】

○宋遺民錄序

程敏政

予嘗讀宋王鼎翁謝臯羽唐玉潛三子者之事而悲之且名不載於史而其平生著述兵燹以來又多淪喪獨倡和稱述之間見於諸家別集中者猶可考也齋居之暇因﹝裒﹞﹝聚也﹞輯以傳而附以其一時意气相與之人爲十二卷題曰宋遺民錄序而藏之曰嗚呼甚哉宋待士之厚而獲士之報如此也江南北矣。帝子臣矣。勤王捍難之卿相擄且死矣。而三子者。皆布衣爲文丞相客。初未始都髙爵享厚祿也。乃獨拳拳思宋▲諸侯封邑曰都又美也

之不置。或欲死其主於方生以成其名。或欲生其主於旣死以暴其志。或欲存其廟食於旣亡。續其王气於巳斷。以求盡此心而不負其主。天理民彜藉之以不冺焉。夫然後知宋貽謀之善而士厚報之可以爲有天下國家者鑑矣吾嘗見前代亡國之君暴虐備至其臣有駢首就戮甘九死而不悔初未始系於國之貽謀焉者誠以君臣之義。截然有定。而秉彜好徳之良心。不容巳也。然亦有以其綱常之身與其君父之國委而與人以偸生苟活幸富貴於一時且自以爲得計者𨿽本諸其人之知愚賢不肖而國之眙謀亦容有未盡耳此秦隋之君一經敗亂卽如潰瓜不可復救而靖康之末忠臣義士死者接踵又相與維持立國至��五千年之久國亡主執而猶有如文丞相者挺然以其网常之身百折不屈就死如歸以明大義於天下後世而三子者之志於是誠可悲矣至今言者每以其名不載史爲恨然予嘗竊觀三子者之事而得其心矣方其運去物攺之後。彷徨徙倚於殘山剩水間。孤憤激烈。悲鳴長號。若無所容其身▲可以起�

者。苟可容身。就白刄以不辭。環而視之。非不自知其身。滄海之一栗也。而綱常系焉。故寧爲管寧陶潛之貧賤而不悔者。誠有見夫天理民彜之不可冺也然迹其平生則亦將求以不負此心而巳豈必人之巳知也哉而其志則巳光耀﹝硑﹞﹝仝砰﹞﹝鍧﹞﹝轟﹞於靑天皎日之下。𨿽歷萬世光景常新。不與海桑而俱化矣。固非若世之淺丈夫建尺寸之功。必待銘之鼎彜。刻之琬琰。而後名可永也。繇是觀之夫三子者豈以史之載不載爲加損者哉區區孤陋每摭拾其殘編斷簡而伏讀之▲砰石聲鍧鐘鼓聲

其言勁如風霆煒如日星而黍離麥秀之感溢於言意之表殊使人不能終篇固巳毛髮上指涕泗交頤如見其人於九京凜有生气欲從之遊而不可得也矧夫一時相與者。又皆慷慨悲歌之士。或倡和焉。或稱述焉。皆足以起人心之忠義。振末世之委靡。百代之下讀其文。想其人。將必有任天理民彜之責於一身。而與之冥契神交千百代之上者矣。然則有天下國家者可不鑑於此哉。編之末復附以元主爲宋裔之說一本諸故老之傳聞參之史傳之登載卓卓乎可以信後世而無疑蓋又將以慰夫三子者不忘宋之心於地下而宋貽謀之善之報亦於是乎見矣

【黍離之歌痛矣然以灑故國之涕則深以雪宗臣之恨猶淺也三人固皆布衣而裴徊墳激號�無聊爲師乎爲君乎較之斬衣以報國士者更異矣文中闡攄透快堪興百世之風】

○金小史序

楊循吉

女直東夷之至微者也乘契丹氏亂倔起海隅不一年遂有遼半宋之弗謀而與之連也天祚衰而二帝亦不免焉於是犬羊之徒腥污中國僞楚假齊繼爲子皇帝趙氏百年故疆蠹去十五九朝寬仁之恩一旦蕩矣天下之大變生民之至痛孰甚於此也建炎天子奮起歸徳中原咸有古社復還之望而姦檜沮成諸將敗气一飛死始眞棄半壁天下退居臨安僅僅爲一附庸或曰非特檜意也道君歸淵聖返而無所位置焉誠若是也宋實自壞罪豈獨在金歟自是厥後虜勢日盛南渡君臣甘心北面於吳乞買輩君之父之伯之叔之猶未厭也逆亮窺江禍及其躬而後巳焉當時士大夫。號爲橫經講道者何限。然目視君父歲捐數十萬。以拜跪事人如無也。其亦何顏於罪人耶。君子以爲有一管夷吾。遂足以興齊。宋誠有人豈至於是。然則終宋之世。不可謂非談儒者誤之也。賴天之鑑禍流毒不爽亶景亮三酋以次授命於其下如殺狗豕然無惜者而蔡城之焚墮宋目中百年之讎始爲人心一快。然而禮樂衣冠。爲其竊據多矣。亦何足以贖之乎。由今觀之猶能使談者气塞。則在當時宜何如也。或曰階厲自貫不然夷狄惟戰則遁耳是𨿽無貫亦至也奚獨罪其階厲哉檜和則罪貫與仇會戰則罪惟拱手而談者無罪則宋之不振宜矣自古夷狄安識禮義。所畏者戰耳。今日曰儲糧。明日曰練兵持重一語特爲宋家之障蔽至於壞盡社稷而不知也豈不痛哉。然則金之得成其虐者。人也。非天也。循吉伏覽往迹而輒悲之以爲金所關中▲痛快之論風霜之筆

國事至大竊因故史浩繁弗便觀於是摘其興滅之大故旁采他錄屬而書之綿歷千載始克成命曰金小史削其名號章政弗書斥僞而惡其竊也惟涉宋者𨿽細不棄史固爲國作乎嗚呼由當時觀之。則完顏氏帝也。盟主也。國也。由後世觀之。則夷狄也。禽獸也。大盜賊也。故循吉之爲此書也。所以甚金之惡而發之憤也。非爲金作也。

【欲使拱手而譚者與檜貫同弄剙論不磨而文復峭直淸堅】

○詩集自序

李夢陽

李子曰曹縣蓋有王叔武云其言曰夫詩者天地自然之音也。今途咢而巷謳。勞呻而康。吟一唱而羣和者。其眞也。斯之謂風也。孔子曰禮失而求之野。今眞詩乃在民間。而文人學子顧往往爲韻言謂之詩。夫孟子謂詩亡然後春秋作者雅也。而風者亦遂棄而不采。不列之樂官。悲夫。李子曰嗟異哉有是乎予嘗聆民間音矣其曲胡。其思淫。其聲哀。其調靡靡。是金元之樂也。奚其眞。王子曰眞者音之發而情之原也古者國異風卽其俗成聲今之俗旣歷胡乃其曲烏得而不胡也故眞者音之發而情之原也。非雅俗之辧也。且子之聆之也亦其譜而聲者也。不有卒然而謠。勃然而訛者乎。莫知所從來而長短疾徐無復諧焉。斯誰使之也。李子聞之矍然而興曰大哉漢以來。蓋不復聞此矣。王子曰詩有六義。比興要焉。夫文人學子。比興寡而直率多。何也。出於情寡而工於詞多也夫途巷蠢蠢之也。固無文也。乃其謳也。咢也。呻也。吟也。行呫而坐歌。食咄而寤嗟。此唱而彼和。無不有比焉興焉。無非其情焉。斯足以觀義矣。故曰詩者天地自然之音也。李子曰𨿽然子之論者風耳夫雅頌不出文人學子手乎王子曰是音也不見於世久矣𨿽有作者微矣李子於是憮然失巳灑然醒也於是廢唐近體諸篇而爲李杜歌行王子曰斯馳騁之技也李子於是爲六朝詩王子曰斯綺麗之餘也於是詩爲魏晉曰比辭而屬義斯爲有意於是爲賦騷曰異其意而襲其言斯謂有蹊於是爲琴操古歌詩曰似矣然糟粕也於是爲四言入風出雅曰近之矣。然無所用之矣。子其休矣。李子聞之闇然無以難也自錄其詩藏篋笥中今二十年矣乃有刻而布者李子聞之懼且慚曰余之詩非眞也王子所謂文人學子韻言耳出之情寡而工之詞多者也然又弘治正徳間詩耳故自題曰弘徳集每自欲攺之以求其眞然今老矣曾子曰時有所弗及學之謂哉是集也凡三十三卷賦三卷三十五篇四五言古體一十二卷四百七十篇七言歌行五卷二百一十篇五言律五卷四百六十二篇七言律四卷三百八十三篇七言絕句二卷三百二十七篇五言絕句並六言雜言一卷一百二十篇凡一千八百七篇

【要渺之言蒼澹之致陋彼雕虫離儔獨往】

○陳少華詩集序

王愼中

由漢而下爲詩者多矣其人大抵陵誇恣傲睥睨倨虛挾能盛气遌眾物而犯一世或放浪談譎剽輕不根喜自疊肆脫去繩朿而爲慢侮世皆可狎而於人無足嚴其憂愁陿迫懣憤無聊天地若無所容而人不可與偶好爲不平誚刺多怨而善悲故能設奇托怪。鉤深抉隱。窮四時之變。而引萬物之類。作爲語言。以道人情之所欲寫而不能本有而不得以巳者其詩之工。往往極其至焉。𨿽其詩之工。然亦以傲虐慢▲曲盡詩人之鋒气翔態

悔。怨悲誚刺。負世之累。有其材者固不免有其病歟。余少而喜爲詩以爲文之窮情極變引物連類指近而寓遠陳顯而寄微足以感人動物詠其所志者莫善於詩其好之甚專治之甚勤自顧其睢盱齷齪謹繩墨而蹈規矩於詩人之病不一似之宜其不能工也人各有所受。不能相襲。勉而爲之。卑气駑質。閒心緩性。震棹而排擊之。非其所習。終不似也。故亦卒莫能工之。乃吾讀陳少華君之詩心有異焉君簡重修潔禔肅寬穆步趨衣冠頎然成徳君子也於人無所不愛敬發慮出政以臨其民尢恐傷之有仁人之風於詩人之病非惟不似之乃薄不爲也其詩之工蓋余所爲窮情極變引物連類善言其志而足以感人動物者也如余之愚。苟無其病。則於爲詩不能副其勤。而足其所好。猶復貪暴彊勉。幾幸似之。終以不習而自止。非能薄不爲也。余誠愚不足論然觀昔之爲詩者皆雄偉恢閎絕倫特出之材猶不免有其病而僅能名其詩以見於世陳君獨兩得之豈非難哉余旣盡讀陳君之詩因論而序之以志吾愧且使學者知世之爲詩者固有無其病而成其材如陳君者。

【重巖復嶺煙雲相宕】

○碧梧軒詩序

王愼中

不得志於時而寄於詩以宣其怨忿而道其不平之思蓋多有其人矣所謂不得志者豈以貧賤之故也材不足以用於世而沮於貧賤宜也又何怨焉材足以用於世貧且賤焉其怨也宜也言之所寄出於不平煙雲水石虫魚鳥獸艸木之見者皆可怒之物寫而爲詩皆不樂之旨是其人於中𨿽未宏而亦其情之所不免與。淮府儀賓上海李君士達蓋士之不得志者予從其子博士榕得請其詩讀之所謂碧梧軒▲只爲不入仕無所用才寫得玲玲瓏瓏點晴手也

集者也君於詩獨沖融寬暇而有和平之想豈其狎於王門之富貴。漸染華靡。玩習宴偸。忘其所欲用於世者。而魁傑崛宕之气。揉磨鑠革。至此化盡。無所復存其怨耶。將其安於時之不可冀。命之無所復爲。放其志於事物之外。以自釋。而平其心也。不得志於世者於有可冀之中猶萬有一焉終不以爲不可復爲掇其冀之之心而渙然以釋也今之婚於宗室之屬者則絕其入仕之途而欲有爲於世者非入仕則無所用其才君所遇旣若此𨿽欲不放焉以自釋又可得乎不得志而貧且賤焉。其迹足以自髙。隱約枯槁偃蹇以見奇。齟齬忤觸。而泄越其芒角。其怨宜未甚今見謂不得志。而亦爲名寵命數之所羈絡。入與庸庸者伍。而出無以自別於系奢附倚者之徒其爲鬱鬱而不可以居殆有甚於貧且賤焉之所處君亦何以自釋而能平也嗟乎今之托婚於宗室之家者相誤以佚樂競爲綺艷膴腆而患於不足狗馬子女之養畢給而喜焉君獨深沈寂寞。畜其气。苦其思。以托於煙雲水石虫魚鳥獸艸木之間。極其陶冶雕鏤之力。與寒士爭其尺寸。如恐不及。是其心必大有所不適於富貴之養。憤懣郁積。決焉而肆於此也。孰謂君之心果能渙然以平而其詩詞𨿽不怒蓋其怨之所存者尢深矣。予旣觀其詩卒編因序以發之而以授博士君以醇學篤行爲鄕國善士而困於有司竟以一經教授尢所謂不得志者其天性獨至得吾之文必將泫然出涕不能自勝以爲知其父之志者莫予若也讀碧梧軒詩者觀於吾文庶有以得李氏父子云

【晴巒出云姿態橫逸而一瞬萬變極如布如牛如車如馬之幻】

○朱碧潭詩序

王愼中

詩人朱碧潭君汶以名家子少從父薄遊往來荊湖豫章泛洞庭彭蠡九江之間衝簸波濤以爲壯也登匡廬山遊赤壁覽古名賢棲遁嘯詠之迹有發其志遂學爲詩耽酒自放當其酣嬉顚倒笑呼歡適以詩爲嬉顧謂人莫能知我人亦皆易之無以爲意者其詩不行於時屋壁戶牖題墨皆滿塗污淋漓以詫家人婦子而巳貧不自謀家人誚之曰何物可憎徒�墻戶曾不可食其爲畫餅耶取筆硯投擲之欲以�君冀他有所爲君不爲怒亦不變也一日郡守出教訪所謂朱詩人碧潭者吏人持教諠問市中莫識爲誰久乃知其爲君也吏人至門彊君入謁君衣褐衣窄褒而長裾闊步趨府守下與爲禮君無所不敢當長揖上坐君所居西郊僻處田坳林麓之交終日無人迹守獨出訪之老亭數椽欹傾植竹撐柱坐守其下突煙晝濕旋拾櫧葉煨火燒筍煮茗以飲守皂隸忍饑詬罵門外君若不聞於是朱詩人之名嘩於郡中其詩稍稍傳於人口然坐以匹夫交邦君指目者▲有詩意有畫意

眾訕疾蠭起而守所以禮君如彼其降又不爲能詩故守父故與君之父有道路之雅以講好而報舊徳耳君詩𨿽由此聞於人人猶不知重其詩覆用爲謗嗚呼可謂窮矣凡世之有好於物者。必有深中其欲而大愜於心。其求之而得。得之而樂。𨿽生死不能易。而豈有所計於外。詩之不足賈於時以售資而取寵。君誠知之矣。苦爲閉關吟諷凍餓衰沮而不厭其好在此也。人之不知重其詩烏足以撓其气而變其所業哉君嘗謁予懷詩數十首爲贄色卑而詞欵大指▲何其淺也

自喜所長不病人之不知而惟欲得予一言以爲信也豈其刻腸鏤肺酷於所嗜𨿽無所計於外而猶不能忘意於區區之名耶嗟乎此固君之所以爲好也君旣死予故特序其詩而行之庶以不孤其意豈以予文爲足以重君之詩於身後哉

【其骨嵚崎其風肆好】

○淸風樓選義序

胡維霖

余幼讀弇州集。與於鱗先生登郡城樓詩。有天風嶽色之句。巳欣然神往。迨癸亥守邢與同寅登樓懷古。而三寅兄皆與歷下同裏。嫻於古文辭。因得以聞所未聞。每嘆今之天風嶽色。亦猶昔之天風嶽色也。生韻猶在人耳。生趣猶在人目也。無古文。無今文。皆是物也夫文必傳記之爲古而制義之爲今乎哉代聖賢之口以寫聖賢之心原是古文而傳今人記今事原是今文諸生過而問業者翩翩焉。羣集於國士書▲托體秀逸讀書眼

院。不能無疑於古今之說。因與細論文生於情。昔張�學艸書。觀公孫大娘舞劍而悟。諸士將爲文乎。將�情乎。而不聞之天風吹大陸乎。聖賢生韻鏗然在你耳乎。而不見之嶽色滿邢州乎。聖賢生趣蒼然在你目乎。凡才情視其所生。生於僻陋。神气旣怯。耳目復慳。從來趙地爲豪俠鐘靈之所邢州枕太行而帶漳﹖﹖釜諸士取精盜气於天地也多矣鵲山百泉幽奇神怪皆以供濯練神明之具而郵亭陌道裘馬弓劍冠蓋旌旗之所絡繹是不惟可助禪心兼可壯俠骨▲著此一��峯�爵回雄偉奪目

近日文體卑弱。半壞於坊刻充棟。蓋人少而慧。迷之以十部時文而慧心塞。何也。一食其塵。不可復鮮。文體浮薄。所患在舉止嫵媚。蓋天性渾沌。鑿之以百千獧巧而渾沌死。何也。一醉其醨。不可復醒而厭文勝者曰以正救奇是猶以湯消積以酒觧酲孰若消之以淸茗而觧之以淸泉諸士遠於坊刻。故靈心洞脫。直能言其胸中所欲言。而一切輕佻軋茁之習气。泊然無有。蓋彬彬質有其文。余甚愛之。屢進諸士試以理題。時時與論情。兼論法。情固巳備言之。法則有擒法。有代法。有賓法。有轉法。有斡法。有翻法。有脫法。古文今文。不出此法門。想你聞之你鄕先輩熟矣。余不過再一提撕。諸士不覺靈心飛動。期於情法之間。調之如意。三寅兄批閱指點之下。令光怪者。純常者。各有以見其長如大行之飛電隱虹灑云落漢不可迫視亦如大行之急脈緩受緩脈急受中有條理可與論性命之微天人之際矣欲題以國士書院課業。三寅兄哂曰。夫士也望之爲天下士。而國士云乎。豫讓亦何足多焉。不佞因思諸生之文。不爲厲風。不爲飄▲環引合節眞大家眞作�

風。唱於唱喁。眞能爲淸風。夫物惟淸則貴。風惟淸則髙。登淸風樓。觀邢州人文。其欣然者。勝讀王李二作。遂題之曰淸風樓選義詩首國風由風而雅而頌以葉明良之歌是在諸士

【劉彥和文心雕龍極情法之勝而其獘也或多蘩會爲未足達指傾聽矣惟王華川文訓一篇與此並堪垂久】

▲引詩�諷�然有體

○竹亭選義序

胡維霖

余自舞象時。輒喜吳文。不意取中遊泮宗師。與春秋兩房師。俱出三吳諸知友僉相詫以爲文固有神交哉乙丑奉

命備兵武林。署內有竹亭擢擢當軒靑靑拂砌因嘆竹裏了公事何減西湖適諸生有以文爲贄者。暇時縱筆點定。今夏代庖嘉禾苕霅間。得觀兩郡課業。心竊愛之。並攜竹林淸賞。前後批點積幾四百餘首。因散步竹亭而歌曰。彼蒼筤兮。聊將儀鳳質。蹔與俗人▲不減古�風味

諧。彼玉筍兮。心貞蚤見賞。籜小未成竽。是不可不付之剞劂。使天下喜讀吳文者。以持劵於異日。乃諸生猶有進而請者。余曰自隆萬來。制義之遁也五。始遁之周秦者。未幾遁之諸子。又未幾遁之玄釋。遁之宋元。遁之稗官小說。人巧極矣。盍轉而觀諸天文。天有元神元气。絪縕於太空。然後有日月五星。燦布而昭灼日行一歲一周天月行一月一周天此非文之緩脈急脈乎木火土金水順行而四餘矯然逆行此非文之翻法倒法乎四正爲之提綱復以獅子官爲樞▲驗文於天

論甚有本紐此非文之眼目與關鍵乎人得五行之淸者謂之文。得五行之厚者亦謂之文。何也。人有人之神焉。有人之精焉。气焉。骨肉色焉。舉天地間飛者躍者。無情之花木。有韻之古玩。皆可以濯練其虛明。而滋補其精液。況向之所謂五遁。有一不供其吐納也哉。士能通今愽古以大其才。未必能淡泊寧靜以調其情。果爾蕭條髙寄。以通天下之故。猶之神也有廓然者矣。猶之精气也有充然者矣。猶之骨肉色也有�然睟然者矣。其斯以爲人之文。而非周秦宋元之文也乎。是集也。天人俱到者。發大云之五色。天人得半者。懸少微之一星。於以效用其東箭耶。鳳羽耶。龍笛耶。諸生逡巡而退余復滿酌於竹亭而歌曰貞幹拂牗兮分龍影翠葉臨池兮待鳳翔儻有問奇於吳山者其問奇於竹亭選義可也是爲序。

【古人作文先有一段淋漓曠達之槪具於胸中然後托之毫素間涵泳而出所以騰湧一時傳載後籍何者其情勝也若此文只是情勝】

▲聲韻俱靈

明文霱卷之一

●明文霱卷之二

武林劉士鏻羽石父評選

序二

◆序二

遊甕山詩序

山海經後序

六書索隱序

按察李公永慕錄序

甘泉陸氏藏書目錄序

武舉錄後序

順天府鄕試錄序

畵史序

刻韓非子序

武舉錄後序

古今法書苑序

戚將軍紀效新書序

重刻呂氏春秋序

胡元瑞綠蘿館詩集序

尺牘淸裁序

宗子相集序

檢齋遺稿序

王明佐泰岱集序

何大復集序

○遊甕山詩序

倪嶽

漢志祓除晉敍修禊故同年諸君子有上巳之會成化戊子三月己巳會適主於余故以先一日戊辰有甕山之遊山在都城西三十里淸涼玉泉��西湖當其前金山拱其後山下有寺曰圓靜寺後絕壁千�石磴鱗次而上寺僧淳之晶庵在焉然玩無嘉卉異石而惟松竹之幽飾無丹添綺麗而惟土堊之朴而又延以崇臺繚以危檻可登而眺或近或遠於以東望都城則宮殿參差雲霞蒼蒼雞犬相聞煙火茫茫煥乎若是其廣也西望諸山則崖峭巖窟隱如芙蓉泉流波沈來如白虹渺乎若是其曠也至是茂樹回環幽蔭蓊蔚坳窪渟瀠百川所蓄窅乎若是其深者又臨瞰乎西湖者矣故夫有事於遊者沿城隍逾髙涼緣長堤歷崇岡窮玆山而止攀援而登箕踞而觀於是雲開日晴。川流山擁。艸木之蕃。鳥獸之動。回巧獻技。若迎若送者。則有不必窮深極幽。而西山之

奇。一覽俱足者矣。然後知是山之特出殆冠乎西湖之上。而余之遊於此者亦巳三矣是日退朝出阜成門行廿里許遂抵湖堤俛入林麓回遶而西湖波粳田映帶左右水風時來塵意俱散又數里復轉而北山木蔓絡欝然而靑苔徑逶迆坦然而平石梁可涉潺潺水聲此則所謂圓靜者矣乃相與下馬攝衣而行求晶庵而登焉至則僮僕俱在稍具�酌汲泉瀹茗巳乃就坐淸吟笑歌忘驅馳之勞引觴軒眉盡遊觀之樂風林暮色雅興未巳促駕而歸陶然忘醉

【寫景敍懷如遊絲春霏時堪顧盻】

○山海經後序

楊愼

左傳曰昔夏氏之方有徳也遠方圖物貢金九牧鑄鼎象物物物而爲之備使民知神姦入山林不逢不若魑魅魍魎莫能逢之此山海經之所繇始也神禹旣錫玄圭以成水功遂受舜禪以家天下於是乎收尢牧之金以鑄鼎鼎之象。則取遠方之圖。山之奇。水之奇。艸之奇。木之奇。禽之奇。獸之奇。說其形。著其生。�其性。分其類。其神奇殊匯。駭世驚聽者。或見或聞。或恆有或時有。或不必有。皆一一書焉。蓋其經而可守者具在禹貢奇而不法者則備在九鼎九鼎旣成以觀萬國同彼象而魏之日使耳而目之脫輶軒之使重譯之貢續有呈焉固以爲恆而不怪矣此聖王明民牗俗之意也夏后氏之世𨿽曰尙忠而文反過於成周太史終古藏古今之圖。至桀焚黃圖終古乃抱之以歸殷。又史官孔甲於黃帝姚姒盤盂之銘。皆緝之以爲書。則九鼎之圖其傳固出於終古孔甲之流也謂之曰山海圖其文則謂之山海經至秦而九鼎亡獨圖與經存晉陶潛詩流觀山海圖阮氏七錄有張僧繇山海圖可證巳今則經存而圖亡後人因其義例而推廣之益以秦漢郡縣地名故讀者疑信相半信者直以爲禹益所著旣迷其元而疑者遂斥爲後人贗作詭譔抑亦軋矣漢劉歆七略所上其文古矣。晉郭璞注釋所序其說奇矣。此書之傳二子之功與。但其著作之源後學或忽故著其說附之筴尾

【淸神茂骨古意盎然】

○六書索隱序

楊愼

愼自著學之年巳嗜六書之藝枕籍說文以爲折衷迨今四十餘年矣其遠求近取旁搜曲證說文而上則有大禹岣嶁之碑。周宣岐陽之皷。呂氏考古圖。宣和博古圖。郭忠恕汗簡。薛尙功鼎韻。古文也說文而下。則呂忱字林。顧野王玉篇。陸法言集韻。唐玄度九經字樣。張參五經文字。徐鉉系傅。林罕小說。張有復古編。黃公紹韻會。鄭樵周伯溫楊桓戴侗趙古則於六書皆有論著。悉翻討之又嘗受業西涯李文正公友太原喬公布太永嘉林生應龍亦以斯藝相取。文正公少愛周伯溫篆形之美茂肆筆斆之晚乃覺其解詁多背說文有誤後學欲釐正之而未暇也太原公嘗集諸家之篆以韻分之而無所升汰林生亦著通雅逸古編博矣而無所裁定謫居多暇乃取說文所遺諸家所長師友所聞心思所得匯梓成編以古文籀爲主若小篆則舊籍巳著予得而略也若形之同解之復而不刪者必有刊補也書成名之曰六書索隱以韻收者俾易翻耳遂申前說序而系之曰伏羲觀圖畫卦。文字生焉。虞舜依律和聲。音韻出焉。神皇聖帝君師萬�垂此二教至周公出。文則制乃書。詩則訓六義。郁乎備矣。古之名儒大賢。降而騷人墨客。未有不通此者也。秦之吏人猶能誦爰歷滂喜漢世童子無不通急就凡將至後漢許叔仲著說文十四篇五百四十部本蒼頡之篇九千三百五十三字。則秦篆之全其所載古文三百九十六籀文一百四十五。軒周之迹猶有存者。重文或體六百二十二則上有孔子說楚莊王說韓非說左氏說。下有淮南王說司馬相如說董仲舒說衛宏說揚雄說京房說劉歆說杜林說賈逵說桑欽傳毅說官溥說譚長說王育說尹彤說張林說黃顥說周盛說逯安說歐陽僑說寧嚴說爰禮說徐巡說莊都說咸宗古人不雜臆見。可謂有功小學矣。自程元岑之隸。史遊之艸。鐘繇之行楷出。而字日訛梁大同中顧野王著玉篇凡二萬二千七百七十九字。以小楷書寫籀古十訛其九巳自可憾。唐上元中南國一妄處士孫彊。又增加俗字。如竹尙少爲筍。升髙山爲杪此乃兒童之見俳優之嬉何足以污竹素也其間名爲此字學者若李陽永則戾古誑俗陸徳明則從俗訛音吾無取焉。宋則郭忠恕之雅楊桓之博張有之精吳才老通其音讀黃公紹沂其源委若鄭樵則師心妄駁戴侗則肆手影撰又字學之不幸也元猶有熊朋來趙古則窺班得■﹝棨﹐月代木﹞。擷英尋實。何物周伯溫者聞見旣陋。經術不通。類撼樹之蜉蝣似篆沙之蝸蚓字學之重不幸。又十倍於戴與鄭矣。今日此學景廢響絕談性命者不過剿程朱之■﹝艸灑﹞魄工文辭者止於拾史漢之贅牙示以形聲孳乳。質以蒼雅林統反不若秦時刀筆之吏漢代奇觚之童而何以望古人之宮墻哉愼爲此感欲以古文籀書爲祖許氏說文爲宗而諸家之說之長分注其下以衰老之年精力不逮且圖籍散失編閱不能乃拔其精華存其要領以爲此卷深於六書者試欽玩之知其會同發揮乎古人而非雷同剿說於諸家矣所收之字幸勿厭其少可以成文家象砭俗復古矣所注之義幸勿厭其繁可以詁經正史訂子匯集矣或覽之曰是則藝矣其如道何答之曰藝卽道也夫子之性道不離乎文章子貢未之合一耳。司馬子長愈益昧此。作孔子世家乃曰晚而喜易。韋編三絕。其以孔子爲揚子云。以易爲太玄。而詩書春秋爲甘泉四賦邪。子云若悟此。則藏心美根。豈出於雕虫篆刻。何必悔其少作乎。必以玄爲極致。而識字爲非。則吾夫子從心之年亦何嘗屏撤詩書焚棄春秋而後爲不踰矩哉。書成並識此於卷首吾黨有喜髙論而厭下學者聆予斯言其必喙咈而心兪矣夫

【華愽典核不愧作者】

○按察李公永慕錄序

李攀龍

公生十一年而太孺人卒踰二年而贈中書君卒卒後若干年而公舉進士授中書舍人攺監察禦史擢今官矣猶日儳焉如贈太孺人者之有所欲之而未能卽命也人情十三故父母則猶若始免於懷𨿽猶若始免於懷而視成人爲巳近精气鼓舞不可適以變著於愛斯愛著於悲斯悲矣𦇤褓而狎膝下曰父母是常一旦自顧苴如顧其父母宰如顧其榱棟幾筵宴如也顧之終鮮兄弟無以圖先徳而語世美顧之今不可爲而前不可知也其事異矣喘息之所不至而瞻依至焉瞻依之所不至而感通至焉以喘息則向絕以瞻依則形絕以感通則勢絕其類異矣。非復𦇤褓而狎膝下。曰父母是常者。此精气鼓舞而適變之始。公所繇一著於悲而情不能以時遷者也。是故終日言不遺巳之憂以憂父母終日行不遺巳之患以患父母則顧而言則顧而行矣公往按山東河南時僾然如父母見乎其位者思得賢也朝而必有薦疏愾然如聞父母之聲者思得冤也朝而必有白狀。所罷監司太守某以下若干人所奏逮論殺某若於人無不踟躕躑躅若卽命於父母者顧之諦於生也。顧之諦於生致顧之斯生矣是無是形而托儼然於堂上者是不需菽水而朝夕承歡者也夫精气善一。著於悲斯悲。是永慕之義矣。人情幻不及見父母可欺以非其父母此無他佹得之也老而喪父母不可柰何廢而任之於父母此無他佹失之也𦇤褓而狎膝下。生十三年曰父母是常。安所不得。安所不失哉。霜露旣降。淒愴履之。非其寒之謂也。身被國恩而與有榮施。乃自顧猶苴如。顧其父母猶宰如。顧其榱棟幾筵猶宴如也。繇是乃有重被國恩而若無與於榮施者是曾參所不願於椎牛季路有枯魚之嘆也。公再秉憲異臺同風余遠而望之湫然淸靜知其爲七尺之孤切而私之言行無罹於憂患知其著於悲而顧之致生也其在於公則言行成而容不知而錄之所繇以名永慕者乎

【言關至性惻惻動心詎必讀蓼莪而隕涕】

○甘泉陸氏藏書目錄序

祝允明

故浙江參政式齋陸先生文量以雅徳碩學偉才髙識立功立言於憲

孝兩朝間平生蓄書甚富旣沒其子鄕貢進士安甫匯列其目並巳所得者通系之凡爲經史子集合若干捲以示僕請序夫自髙論者以臯夔稷卨無假讀書而視藏書爲羨餘事不知書以道出道原於天發爲聖人臯稷聖人道所出亦書所出也臯稷不俟書以聖。而欲人皆聖不能以無書。今人不皆臯稷而欲捨書是將捨道道可捨乎哉又臯稷之聖著於典謨孔子刪舊冊以成書有典與謨又安知臯稷時不嘗有書也人饑寒需食與衣。病則需藥。富則需珠玉異玩。食衣與藥以活身。寶玩以娛耳目。智於活身者猶能棄珠寶以易食衣與藥。故稻菽裘布參苓狶勃兼收焉。而況智於修身以期配玄黃。均爲才者。當捨書乎哉。故人不皆聖而聖人不能無書。我不聖而不能捨書。不能無饑寒而不能捨食衣。不能無病而不能捨藥者也。矧藥活身活或不肖猶爲不活書以修身身修道立生將參玄黃夕死可矣又特藥等邪故善積者與積寶玩。寧積食衣藥。積食衣藥。無寧積書也。式齋先生之書躬積而躬發之其徳學力識所立巳如是是將𨿽不迨臯稷而當其徒矣至以是教安甫安甫用以進取徳學才識與先生惟肖異時所立當躅武繼響是積書之徵行之較著也巳於乎無怪乎其愛重章表至如是也

【山谷云士百不可爲惟不可俗俗便不可醫埒藏書於藏藥豈非療俗之刀圭】

○武舉錄後序【嘉靖二十九年】

王維楨

今年庚戌天下貢武士於京師維九月實當會試屬虜警至有司以天子命且捨而逐虜俄而虜遁比十月有司復以請乃試臣維楨濫竊臣瓚而典是役事竣亦宜有序序曰臣自守官史局得以濫稽祕書抽尋往迹睹於近事則深嘆國士之難焉昔我成祖之都燕也虜酋徙幕而北絕數千里猶尙以爲肩背之患興師窮追至南望斗杓而還當是之時士大夫以狥國爲榮。保軀爲辱。猛气英聲。振於殊俗矣。正統初虜復入寇賴二三驍將銳身與戰虜遭創奔去竟不更來綿歷而及弘治正徳數十年間卽有熢燧猶之驚電飆風倏起倏滅士大夫以爲亡足憂於是左干戈。右文墨。與時恬嬉。日有餘快。斯視軀重矣。皇上神武燀赫同符成祖之嘉靖來虜何嘗敢窺關南頃緣邊候稍懈奄焉擁入奄焉竄逝彼杖鉞登壇者豈少乎卒莫有摧輪而笞其背者則信乎狥國之難也。臣當攤捲品士時則仰天祝曰是安得狥國之士而收之哉誠嘆之也夫保軀之與殉國不可同日語矣士不免蹈此者何也士有三北不識形便與敵相迫者北。金皷之聲在耳。弗審利害者北。拙騎射者北。如此則保軀之士眾。而狥國之士鮮矣。臣以故按依舊令偏主射技射中多者卽文不副射收之文而能成形便指利害射又眾者亟收之凡以冀狥國之士出不至爲奔北保軀者等爾夫臣之於君。譬則手也。夫手上以修頭。下以修足。蜂蠆傳體。則搏而捍之。臣柰何務自保哉。故壁壘盈郊。烽火相燭。臣不爲懼。羯奴魁健。日厲兵馬而謀南向。臣不爲憂臣所懼而憂者惟不得狥國之士奮距先登俘名王執貴人連綴而獻之闕下爾誠令在收者有若人焉則豈惟宗社是倚亦臣之所大幸也臣竊見皇上加意邊庭思得猛士以寓托之未始一日釋於懷臣今收者若干人劍斷割則知利士驅使則知賢苟稍稍任用斯辧之矣今有賣珠於市者華其櫝而中亡珠貿人以美攜歸而啟視之則唶然嗟焉臣懼其與是類也惟任之哉惟任之哉

【和雅中不乏刻練望之蒼然咀之淵然】

○順天府鄕試錄序【嘉靖三十四年】

王維楨

今年乙卯順天府鄕試乃我皇上龍飛之第十二科也考試官諭徳臣維楨侍講臣煒皆以上命至同考試官進士臣復臣溱知縣臣孔墀教諭臣應和臣樞臣梅臣棟臣大魁臣式皆以聘至監試官禦史臣冀臣俊皆以請至其諸執事人眾則皆府尹臣耀府丞臣鏜辟至而臣鏜則職在提調董一切簾內外事先至諸臣咸至矣旣分之而各執乃事矣臣乃進提學禦史臣馬三才所選士及諸曹六館所選士三試焉乃復加志掄選錄雋者一百三十有五人焉士旣錄簾內外諸臣始相見乃喜而相慶曰嗟乎良哉選也藉是可以報天子矣然臣維楨顧有懼焉今者臣手錄以獻之上也色勃勃而不能持足盤盤而不能前誠懼之也臣聞之往古士有才賢而不獲進有司罪無赦進矣而才賢者不果效有司之罪亦無赦何者不智之故也今夫所乎樹木者。樹松栢也。其次樹桃李。松栢可材。桃李華悅。人所不足。不任風雨。然不與荊棘倫矣。卽若不意松栢化而爲桃李。桃李又化而爲荊棘。持是以譙呵樹者。則樹者口噤莫爲應。彼其初固嘗植之也。夫樹人亦類乎是者臣恐其或類之也故懼臣關中人也頃者臣自關中來而渡於孟津見有轉大木於河滸者前呼輿諤後皆應之木翩然如馳焉當是時也卽有齊謳郢調吳歈越吟與夫激羽流商之奏截云下塵之曲悉末之用矣臣以此則嘆以爲侈言無當。而繁華沒實。故今校諸生之文則直掇大指而棄其雕虫蓋切有悟於轉大木之事也旣行而及燕趙之間則今畿內地也在昔燕趙之間猶多奇偉俶儻之士今其人巳往其聲猶存也臣乃頓步躊躇於境上者久之。卽其人𨿽不純於先王之道。然以效節不顧身。盡公而不狥私。固亦有足多者焉。今此諸生以誦說詩書稱引先王則人人能矣令之受事而奇偉俶儻之气如彼何哉臣猶願諸生之慕之也今國家建都於燕四方奉贄納貢之士。𦇤屬而至。共諸齒角羽毛。百物珍異。皆禦府所餘。常山在其右。遼海在其左。厥形險固。造物者設此以作藩垣。又國家所有然所貴者惟獨節士之幹與忠義之腹耳異日者諸生誠養有節士之幹。而懷忠義之腹。則臣且望下風而拜之非拜諸生也拜節士與忠義之夫也臣列在交戟之內最久竊覩陛下之神明天授之也卽如一日之間國家之大議凡幾其大事凡幾然事皆炳於前知而議皆成於立斷諸司奏疏而得報者咸抱疏吐舌以爲弗及今此諸生豎儒耳豈能奉奔走哉然臣私以爲世無粹白之狐。而有粹白之裘。所求者愽。所取者微也。若是則臣乃敢以諸生進矣。而卒慮乎奔走之或後也。故事士旣錄順天府有宴宴諸生諸執事皆在焉臣將挾持前說須詣宴所一一爲諸生導之且因以爲勸焉而先以謁諸同事曰夫勸也若是而止歟於是臣應之曰諸執事亦嘗聞裏父之醮子乎裏父之醮其子於客位也爲之具三加著誡詞備矣客曰且更有加乎裏父曰無以加也曩吾父所以醮吾者固若是止矣今吾所以勸諸生者固吾昔所受於先達先生者也錄將獻臣宜有序引其端乃謹具其始末如此云

【雍雍肅肅正正姚姚月峯先生推爲國朝第一手亶其然乎】

○畵史序

劉鳳

夫圖像與書契並作虫魚之迹其流分遠哉然未始異也卽書古繁重奇奧後乃易疾便事則畫之於古今猶是乎唐虞以來施於黼黻文章旗常鼎彜爲用與書相雜而六書有象形則又出入其間矣周官畫繢之事後素功則法由此詳貴文而親用𨿽眇微未嘗苟也後代愈降則愈不相及獨畵然乎其書傳自南齊以來僅載曹陸顧展後之述者𨿽所著益多然若信陵宋元君之客解衣盤礡者戶牖間畫龍者寫成慶大衣冠者甘陵圖美人者漢以前不少曁見何哉豈遠而難詳。抑其事蓋卑。古能之者眾與。何弓矢輪梓。猶顯其名。而輸爾慶石。至於今不滅也。將存於圖像者易逸亡。惟得載於簡牘。遂因以久與。秦始皇與海神相見左右潛圖以足則古之善藝者不勝數而求以名聞固不易也晉宋多名流魏髙貴鄕公梁元帝皆以尊貴猶好點染其事固與書法同神逸自天性然是非學習之力𨿽云位置形勢。粗有其法。而回腕用指骨掌之巧人自爲極靈妙非言能諭。故品▲����

視其人。而人系其代。唐亦多出於貴遊若閻左相薛少保韓滉王維者此豈規規吮丹設色模效者遂擅逸代稱至見於歌詠者其人多骯髒負气邁爽故以此重卽不爲其人使庸俚而能與彼俊雄者角能哉至宋氏名者視唐始不如非以其人無復向者與故以工藝視之。則術賤以玩弄畜時以發其憤懣於胸臆著之筆墨素繪而寄之千載喜惋忿郁悲愁皆形見者則無復論�代皆可貴矣今書自謝赫姚最李嗣眞裴孝源釋彥悰道醇景玄若虛輩無論數十家皆標指得失論擬工拙提核品象該驗名實兼存記題目敍閡奧畦經筆手所宜備見古法暇乃萃爲一編獨今代名家𨿽有述者而未足覽觀因並爲核其事迹有所刪裁且以見古今之變可深嘅而惜予力不能收蓄又僻陋不得盡觀古名畫識謝流別爲上下其論其散遺人間者終歸於澌滅惟斯庶可少存乎哉

【骨力凝厚𨿽屬小景亦具精彊之色】

○刻韓非子序

劉鳳

韓非子書學者多有之太史公知其悲說之難而不自免夫非之言則足以死而巳。尙安咎乎。始非與李斯俱學斯自以爲不如斯顯於秦矣而求入焉一棲兩雄是將欲免乎哉且其言智術能法之士與重人者不兩存也可以寵過誣者公法而誅之不可寵過誣者私劍而窮之斯者非重人耶非於立談間。遂欲矯其情行而退之。斯又安得不逞其憾而隱忍爲也。故非者刻核人也並其身而不顧其論進說者之情備矣俟上之所向而以吾說當之是愈疑主而不敢輕任吾說也。可危也。謂人主之左右舉非伯夷而與愚不肖論賢智是顯言樹怨羣臣而不自圖。可危也。謂人主所以馭臣當操法術如朿濕如禦奔。可危也。深言人主以所不任備所任。所使備者卽所備也。可危也。謂君失一臣得百。上下之間惟以先發爲務。可危也。夫察見至隱語及上之所諱皆可畏忌者而非盡之欲自全也難矣。故率非之說。使人主備臣下。如嚴敵。𨿽甚驕隋之主。苟得聞之。未有不懼者也。懼則思思則不敢委其權於下使專壅巳是其庶乎哉故名法家言大抵能彊主心而忍其�厚於猜而不敢自恃臣子之恩薄而疑畏之迹深有以刻而失之者矣。未有以懦而蔽焉者也。是名法之所長也。今夫玉卮至貴也通而無當則不可以盛酒瓦甒之賤而不漏則人將安注漿哉故王道者玉卮也。而不能如刑名之易效者。謂無當則不可徒貴也。商申韓三子皆大略同術獨申不害者用韓之小國而能終其身治彊且無患鞅𨿽以其身覆而秦遂日以興韓則徒托▲數語足蔽申韓

之空言而巳嗚呼亦其遇不遇耶然非者韓之孽子也。而卒欲覆韓。其不務維城。抑何甚也。鞅魏人也。欺公子卭而虜之推是心也固吳起樂羊之不若也其疑人主而自薄也。術之敝若此何怪也。惜不害書久逸故申子者吾不得而見之得見二子者亦可以明名法之利害矣

【刻入幽隱當令畱材神畏而不出】

○武舉錄後序【萬曆二年】

許國

臣不佞猥以校書侍上東宮上旣禦極再蒙恩至今官備在講讀遭時熙洽北胡保塞南粵奏功海內宴如上日禦便殿陳經史引儒�誦說其義臣嘗從末行前說漢文帝。顧問馮唐拊髀頗牧事。退而深惟南北稍寧。其在成周。則桑土之時也。有如上問爾第如漢馮郎舉所知。卽臣安所置對。是秋會兵部請校武舉士上命左中允臣應期偕臣往臣豎儒不足以奉指使然竊自幸馮唐在漢。他無所表。著徒以舉一人而適。史氏志之。今臣乃被命校天下武士。視唐所舉孰多。士旣錄其策若論優者以獻如故事臣手其籍三復而嘆曰是其中顧安得盡頗牧也者而效之臣聞弓試而後知勁。馬試而後知良。士之能否。未可以空文見也假令魏尙不試於雲中安知其能今臣之以多士進也且意此若干人者人人而頗牧矣異日者試之行事臣又安能必知有十之一而頗牧者乎何也唐試而後舉。臣舉而後試也。夫士之遇不遇固有命。漢文帝以一言復雲中守。聽如轉圜。至李將軍親見其衝陷折關之能。而不用。曰惜乎子不遇時夫時者人主之所爲也此之不遇而誰遇哉。世之沈鷙雄略之士往往伏十艸澤卽世家子安知不有負才气無雙如廣者乎方其未遇人固未嘗奇之士獨自知耳乃今間歲搜材武士與大比士等士卽椎魯少文得攝弓馳馬挾策而進於有司稍稍見騎射之長曉孫吳之緒亟收之矣令猨臂者當斯時且褒然爲舉首國家何負於士哉昔人有言遇以國士報以國士此市道耳多士平生所自許報國者謂何累朝休養士生息其中雍容緩帶從其所好冠貂蟬之冑罝兔之夫並得屈首修業蓄而待時不以注意於文少絀焉天下無事。士抵掌而談疆場。豈不忼愾憤厲。竊附於先憂。以釁伏於南。孽縕於北。有鳴劍請纓。吞胡蹈粵之气哉。所籍而獻者具矣。顧臨事何如耳。今微獨士求遇於時卽有司亦求遇於士夫以李將軍不得於漢而士顧得於今時遇矣。執此以往。誠奮不顧身。以狥國家之急。而無食言。是有司之遇士也。臣安能知之。史稱李將軍口悛悛不能道詞使坐而操筆宜不及多士然身爲二千石四十餘年而家無餘財彼其忠實心信於士大夫非徒勇也雲中守上首功不應。𨿽詿誤宜及於法。然以家人子力戰。其所摧敗功亦足以暴於天下今武臣所患不獨選愞觀望在黷貨而冒功黷貨則浚下冒功則蔽上此兩者足以滑忠實之心而銷忼愾憤厲之气奪其平生臣願多士之戒之也。上神武天縱何論漢文頃以四方小警督過諸大吏孜孜帷幄中意未嘗忘閫外也繼今以往皆多士自效之地願▲戰勝之�

黷貨冒功何言之蕳而盡也以身試用。毋以身試法。使異日者按是錄而誚臣郎署長一舉一適今數十舉而不一適也則臣懼矣幕府分兵遣戰軍正必責狀焉以持其後其效則功券也不則罪劵也臣進多士。多士能則臣任。不能�臣不任。今任而劵功惟多士。不任而劵罪亦惟多士。臣今上狀矣。

【立言可模至論成範秉鉞執錐俱當三復斯語】

○古今法書苑序

王世貞

羲畫八方人文所繇萌聖人取夬以代結繩頡窺鳥迹而盡泄厥靈爰拆六書指事象形及有會意形聲轉注假借旁出異名以察百官以治兆氓赫赫六經是馮是徵述書源第一頡爲古文省而曰籕於義未悖籀省而斯小篆及邈秦隸繇起爰有次仲割篆之八以存其二三倉之後秦隸復省而爲漢隸隸圓而今稍飾丰華斯極鐘氏散爲章艸豎遊所創伯英乃最伯英蕩之窮變極態今艸以備損益其間以爲槁行匪流匪滯其觀日微其用日近而遠於致述書體第二用筆者天流美者地陰陽旣生。乃立形勢。有物有則與體俱詣舒而不慢密乃無際骨恆勝肉。法乃副意。述書法第三固爲漢史九品人倫肩吾則之懷瓘因之以�長文又備論之𨿽未盡見知而貴在尊聞述書品第四籀斯邈乎而元常伯英斯爲首出至右軍而集大成獻則武美。邕乃夷淸。唐猶國風。宋其黍離。彼無君子斯言取斯述書評第五醜類之談起自蕭梁參以袁昂眾實加詳若總若芾紛莫可量以似求有中含抑揚譬若粉澤。而覩雌黃。述書評之�第六崔張爲玉逸少比金以及鐘索焜煌藝林中者會目上者會心當心生嗜其下傅耳連城之賞。可要天子。中人十家。不敵片紙。述書估第七臨池之士代爲不亡其妙入室而次乃升堂其遠隔藩籬而邇窺宮墻或詠追八法或贊嘆遺蹤播響聲詩攄藻文章若少陵昌黎於業有光述文第八詩第九右軍淸眞以藝蔽之胡載在國史而贊獨稱制心慕手追千古流覬僧虔紀略彥遠博綴宣和臚體至陶而備述書傳第十縑素之力。不能千秋。其在人間。流落不收。右文見珍玉府是裒劫潤之厄兵燹爲讎所與存者。河圖天球。述書迹第十一維昔神禹鑄鼎以及細鐘蛟腳鵠頭。紫金■﹝氵肜﹞瀜。商質周文。刻畫雕虫。大小二篆於焉取宗述書迹之金第十二禹旣勒於岣嶁而宣有岐陽之狩嶧山瑯琊稍變先躅受禪勸進啟隸於後然而念太丘者以廓淸中原而受徵西者臥三日而不忍釋手蘭亭聚訟。淳化爭構。七尺之氓。匪脛而走。述書迹之石第十三子墨客卿氏曰世之能尊書者以爲是六義之精煜乎。與日月相爲昭乎。則乎嶽峙而川流。走飛夭喬乎哉。其急書者以等於菽粟布帛則又曰同文之用。周中國而施蠻貊乎哉。而卑之者以一藝之微而巳耶。終其身敝精神而無益於時者耶。則皆非也。述古今法書苑第十四

【學史漢述贊而龍翔鳳翥鐵畫銀�之態畢具】

○戚將軍紀效新書序

王世貞

閩中汪中丞使來云戚將軍用兵如神其所著紀效新書者公能無意一言乎不佞故嘗從王憲使論序戚將軍用兵狀曰戚將軍善用寡巳又曰戚將軍善用眾巳又曰戚將軍善用敗巳則曰戚將軍善用勝問所以善用狀則曰縣官自急海事來悉天下力厭之東南大約越卒十不能易倭一而戚將軍繇裨挍起提千餘烏合之士躪其穴而梟夷之若芟稿然卽無論戚將軍用寡巳今諸邊大將將不過三千人勢不能他有所舉而獨戚將軍任大將至將數萬人其精神之所提衡注使凜乎若出於一人而肝膽之是無論用眾也戚將軍所遣卒或不幸偶中敵以敗告戚將軍益治兵自如往往利用其瑕以誤敵敵懈見卽陰鼓我之气而驟用之以成大勛故戚將軍之敗往往爲勝端而他將士見小勝則志小溢見大勝則志大溢日擁鮮鬭華以勝形視下其下亦兢爲臾辭悅其上而貪於懈是故其勝往往爲敗端乃戚將軍益治兵自如卽不幸敵勝而不得以勝壓我我勝而▲可作兵書�

敵不得以其敗悞我今戚將軍起裨挍屢遷至大都督佩兩印跨制三道大小可數十百戰所殺鹵萬萬計稱東南名將無偶戚將軍者因出一編授余曰此戚將軍所著紀效新書也余得而讀之捲凡六百自朿伍以至水兵篇凡十有八精者揉無間操無形若莊生之談要眇粗者教技擊按營壘分水布陸纖悉條備若陶朱公之治生其明賞罰定章程刻核斷斷若韓非之論難刺見寇隱出神入鬼若季主君平之前知余乃作而嘆曰戚將軍能縣官誠用之北赭澣海封狼居胥取萬戶侯何足道哉是寧獨東南爲余嘗怪漢武帝時下朝鮮埽滇笮甌閩南越三越不旋踵而若承蜩然最難者匈奴耳而大將軍驃騎將軍以輕騎紀大漠數得志焉此豈盡出天幸不至乏絕哉而太史公傳自鹵獲封戶外略而不具載意其人以文章奇天下。怏怏奇數。不欲令武士見所長耳。及讀至帝欲以孫吳丘法教驃騎不肯受。曰不至學古兵法。顧方略何如。夫然後而知驃騎將軍與大將軍之微也。彼故長於技而短於法。卽不盡出天幸於後世何所自見焉。若孫吳穰苴韓信諸葛。發其藏爲一家言。業巳進是矣。其微旨奧義往往使介冑之士見之而不能�觚翰之士能習而不能用夫卑卑施名實焉。能廢戚將軍書哉。𨿽然兵陰道也而陽言之語云我能往寇亦能往戚將軍毋亦少閟所餘矣將軍名繼光東萊人中丞名道昆徽人閩功與戚將軍共之又操文章柄而汲汲然欲以餘言顯戚將軍王憲使名道行不識戚將軍顧獨遜戚將賢俱可書也

【尺幅內巳具六花八陣若必借口陰符恐誤卻趙括一輩】

○重刻呂氏春秋序

王世貞

呂氏春秋一曰呂覽故秦相國文信侯不韋與其客所著書也當書成而不韋縣之咸陽市肆曰疇有能損益一字者予千金而竟莫能一字損益也其書今頗行屬傳梓久不能無訛誤而雲間宋光祿邦又徐太學益孫輩相與挍訂重梓之而問敍於余余讀之未嘗不掩卷三嘆也穆叔之次立言於品三而操觚之士若爲之小屈然子桓以雄豪創起鼎革閒顧欿然不自挾其有而以經世大業不朽盛事舉而屬之文章彼誠有以見之也不韋者一賈人子爾操子母之術以間行於秦而得志焉舉秦之國於股掌閒挾其勁東向而瓜剖天下位相國號仲父爵通侯十萬戶彼豈有所不足哉而顧孜孜焉思成一家言以與諸儒生角而割後世名此猶未也不韋固莊生所不道莊生之識至欲齊死生平物我舉一切有爲之迹而空之乃亦孜孜焉而務欲成一家言度其於辭不工不止故夫古之稱立言者未有不爲名使者也且以不韋之詭譎狙詐豈其果與聞於道而其客亦務▲勘破古今著書人

相尙爲權奇錯廁於雞鳴狗盜之雄𨿽間采聖賢之長辭以文之。卽終夜一靜思。驗其言於所爲之迹。有不淟涊汗挾者邪。惟其機心之發。觸而爲機言。核割之於申韓。辧巧之於儀秦。有不知其所以合者。則固其恆也且也不韋之所爲千金者再耳一用之而聾瞽秦王割其國柄再用之而聾瞽一世之士而割其名𨿽得之而佹失之𨿽失之終微得之不韋固賈人子要亦其雄哉宋子徐子與其儕二三子俱能文章嗜古若渴慕先聖不以人廢言之義而梓行之所謂▲陽翟賈色喜

芙蓉發於遊泥采之而巳置遊泥勿問可也

【抑揚頓挫備磬控縱送之巧】

○胡元瑞綠蘿館詩集序

王世貞

自余結髮而好言詩所與海內豪儁遊亡不以詩進者犬馬齒日益稍見所論著則諸豪俊自喜行其詩少不以序請者余之不能工爲佞不能使人人極意以爲艱而思謝去之幾且焚筆研而最後乃爲胡元瑞序綠蘿館詩元瑞之爲言曰子所可必者一所大可恨者與我所不子負者各二子甚幸哉而我薦其敝帚以希一言之華衮則可必子許我而卽寵施我卽子一旦不可知大可恨我𨿽晚𨿽幸及子而不終子之惠使後世疑其異時不相當大可恨卽子過許我而我竭厥步武以求踐子之許不子負有所彈射而我惕焉以子爲鑢錫不子負子以爲奚若余乃謂元瑞毋剌促請息焉而爲若敍余之得元瑞於余仲者半歲所而元瑞進其詩餘覩之未嘗不三擊節嘆也天不靳人以材。而人顧取其凡者。气之流行亡所擇。而取其濁者與弱偎者。古人不祕格於後人。而取其下中者。天又不祕其聲色以供吾詩。而聲取其■﹝圭黽﹞哇者。色取其黝■﹝雨上黮下﹞者。象日吾接。吾汰其精而英者。情▲其致曲�庸人自�鄙瑣�天何�

自吾發。吾不衷其肺腑者。以是而治詩。以是而號於人曰吾善詩吾善詩者何也。元瑞木髙而气充象必意副情必法暢歌之而聲中宮商而徹金石攬之而色薄星漢而攄雲霞以比於開元大歷之格亡弗合也余嘗語余仲謂前我而作者。涵洪並纖。與亭毒並。吾故推獻吉。然不能諱其滓。絕塵行空。卿云爛兮。吾故推昌谷。然不能諱其輕。鳴鸞佩瓊。萬象咳唾。吾故推仲默。然不能諱其孱。刻羽雕葉。捨陳而新。吾固推子業。然不能諱其促。鞭風馭霆。以險爲絕。吾固推子相。然不能諱其疏。融而超之於鱗庶幾哉。然猶時時見孤詣焉。後我而作者其在此子矣夫其在此子矣夫以今証之抑何左契不爽也亡巳而有子規者在昔鞠傳之稱田光曰智深而勇沈不深不玄不沈不堅。入之沈深出之自然完之粹然如大釣雕物而不見工如良玉夜輝而冺其痕斯三百篇西京建安之懿乎是集也其始基之矣而猶未也子之邦君有諭子者其問梓焉而以不佞言質之

【此爲尊題格得聲正中可和君子之聽】

○尺牘淸裁序

王世貞

夫書者辭命之流也昔在春秋遊旌接轂矢揚刄飛之下不廢酬往嫻婉可餐故艸創潤色旣非一人謀野褆邦以爲首務然而出疆斷割因變爲規寄文行人之口無取載函之筆離是而還書郁乎盛矣用亦大焉故■﹝矢敫﹞箭聊城。則百雉自摧。奏章秦庭。則千橐盡返。少卿舒欝於毳帳。子長揚泯於蠶宮。良以暢人我之懷發今曩之蘊或揚扢沈冥或掊折疑豫或誘趍啟蔽或釋詛通媾走儀秦於寸管。組丘倚於尺一。思則川至泉湧。辧乃云蒸電■﹝火虐﹞。其盛矣哉然皆舂容大章汪洋菀翰鴈距弱雲路虞其修阻。魚腹狹波臣付以沈浮。則有黃麻�﹝蹏﹞﹝薄紙﹞緘蘇固蠟爛熳數行。遙裔千里。蓄�寒暄情專問慰。只事興端。片物托緒。毛生爲舌。墨卿代面醉瀋漓漇卮言熹微其造色也。烱兮隋珠之忽投。其寄悰也。裊兮春絲之不斷。是用河嶽𨿽移。漆膠愈結。徘徊吟咀。情事更絕明月宛其依懷白雲停而不飛斯則晉客玄談之委致。齊梁纖語之極規也。西蜀楊用修少遊金馬晚戍碧雞傾浮提之玉▲蹏音蹄仝

壺燃太乙之藜杖漁秇獵稗積有歲時爰薈斯篇凡十一卷命曰尺牘淸裁或因本寂寥或刪芟繁積其見文選諸書者不復更載麗砂的礫等謝氏之碎金玄圃崢嶸掩瑯琊之羣玉客有賫示余甚旨之第惜其時代名氏往往紕誤所漏典籍亦不爲少乃稍爲訂定仍加增葺及自唐氏迄今詞近雅馴亦附於後更爲二十四卷藏之櫝中於乎墳典旣遠淸徽多祕陳驚座之十吏遞供劉南昌之百函俱發流映前史以爲美談今皆闕如況其下者余旣慚半豹寧免魯魚故繇中郎酷私王充之論亦是卿家子云覆瓿之業耳

【謂此文逼六朝非也是唐貌而宋髓貌不唐不工髓不宋不快】

○宗子相集序

王世貞

嗚呼此廣陵宗臣子相之詩若文武昌吳國倫傳之而吳郡王世貞爲之序曰昔在建安。二曹龍奮。公幹角立。爰至潘陸衍藻。太衝修質。沈宋麗爾。必簡嶽嶽。李杜並驅。龍標脫銜。古之豪傑於辭者往往志有所相合而不相下。气有所不相入而相爲用。則豈盡人力哉。蓋亦有造物微旨矣。日余與李攀龍於鱗燕中遊也子相實挾吳生曁天目徐生來子相才髙而气雄自喜甚嘗從吳生一再論詩不勝覆酒盂嚙之裂歸而淫思竟日夕至喀喀嘔血也當其所極意神與才傅天竅自發叩之泠然中五聲而誦之爽然風露襲於腋而投於咽然當其所極意而尢不巳則理不必天地有而語不必千古道者亦間雜得之夫以於鱗之才。然不敢盡斤矩矱而創其好。卽何論世貞哉。子相獨時時不屑也曰寧瑕無碔又曰�良在禦精鏐在篚可以嚙決而廢千里餘則無以難子相也諸善子相者謂子相超津筏而上之少年間是非子相者謂子相欲踰津而棄其筏然雅非子相指也充吾▲弇州形容文章每每道出心髓

結撰之思際吾才之界以與物境會境合則吾收其全瑜不合則吾姑取其瑜而任瑕字不得累句。句不得累篇。吾時持上駟以次馳天下之中下者。有一不勝而無再不勝如是耳。今其篇章具在卽使公幹太衝必簡龍標小自貶損而附於諸賢之驥子相甘之哉子相於文筆尢奇第其力足以破冗腐成一家言奪今之耳觀者而大趣乃在北地李先生以子相之詩。足無憾於法。乃往往屈法而伸其才其文足盡於才。乃往往屈才而就法而又不假年以沒。悲夫悲夫。▲��境會

然具是不朽矣。世之立功名尙通顯者日譏薄文士無毛髮之用子相獨不然爲考功郎有聲以不能附會非人出參閩藩屬有島寇事袵席吏民調兵食規摹爲一方冠旣又佐其臬爲儒生師帥比死家祀而人哭之則子相居恆不懌謂麒麟鳳凰寧能並雞犬用乎不得之不能爲聖世吾厭吾雞犬行去矣於鱗大賞之爲詩曰一爲麟鳳言三嘆加飱食其曹偶持論若此

【奇析疑義奧闡玄風】

○檢齋遺稿序

王世貞

嗟乎天固有定有不定哉。君子幸而值其定。不幸而值其不定。然所謂定者何寡。而不定者何眾也。當成化末李孜省竊天憲而萬眉州陰附之天下之士气日削其八九於二姦之門而值天子卽大位方欲有所更署臺諫噤莫敢先發而麻城李君以一進士獨奮然上書大略謂人主之法不可褻而權不可下移宜裁抑中貴人廣言路正綱紀一風俗且薦故尙書河洲王公竑三原王公恕可大用南京刑部郎林俊思寧司理王公純直言當褒顯時中貴人恚假詔召公入左順門詰責甚峻公不爲動所以條對甚辧猶坐謫丞咸寧而亡何三原公拜太宰賢公擢爲兵部職方主事公主事僅十餘日而以吉舍人文疏忤旨逮株累謫興隆衛經歷興隆故鬼方地也公不鄙夷其吏人而爲之爬搔其垢數據理上事臺省咸服可當是時天下鄕慕公之風采若景星慶雲以爲旦夕且柄任而公竟用入賀至商河溺死矣其同公志而最賢者鄒先生智由庶吉士謫至石城以寒死丁先生璣由中書舍人謫稍遷至蜀臬亦以溺死夫中貴人大臣能竊天憲以謫斥公輩而所謂寒死溺死者則非其所能辦也曾未幾而天子大覸習政治耆喆登用相與修虞夏明良之業卽欲有所建白者不能出其智以髙於一時巳成之政毛舉細過卽有之而亦不能大有所指摘欲有忤而名髙也者驪龍之頷巳去其修鱗無所繇而就其名當是時賢者之天定。不十餘載而又變矣。是故屬天之未定也不特小人之所巧排而峻詆往往與天合而天亦巧爲之▲松而辣

用。若所以死公及鄒丁二先生者。然藉令公不死亦不過弘正間一名大臣而巳。距於今使人竦然聞公名而發立。讀公文與遺事。惋然而心痛。奕奕■﹝革華﹞■﹝革華﹞精神流行於三楚。有不死者天亦未可不謂定也公爲詩文咸明婉有致其於奏疏公檄剴切中事機𨿽再遘貶鄰鬼魅雜侏鴃無幾微不平之气亦不以遷客自髙曠佚於職乃其直節素志隱隱溢毫素間亦自不容掩也公歿且九十載而世貞宦遊楚公之孫某出其集而屬爲之序因得以卒業焉獨世稱公成進士時萬眉州使其孫文壁邀致其家題畵鳩公爲詩譏切甚著眉州銜之切骨今其語不存豈遺之耶抑有所諱耶世貞不敏爲敍所以而因嘆夫天之定不定。不足以憂賢者。而憂世道也。

【體气孤騫而宕激處直可撠掖玄造牢籠太虛】

○王明佐泰岱集序

王世貞

王明佐者其字初名治已名元治最後名逄年明佐少而磊落縕奇气自其爲諸生時固已厭薄其業而家世受翰林先生言明佐獨不好翰林先生言於詩慕稱風雅蘇李建安曹公父子搜陶謝包齊梁旁及開元近體騷楚賦蜀文多習左氏莊列申韓遷史檀弓汲冡越絕三十時所讀已數百千萬言其著艸亦數十萬言然時時從有司校第第輒下至庭詰明佐作何語何所來繇誑乃公爲也裏中兒前已不能無▲此輩人正多

少明佐矣至會有司扼之故視以益薄而明佐雅自張其名母許者乃大恨罷去依其鄕周虞部京師虞部慕雅士也以故善明佐時時爲扼腕稱說而因以見予酒間相得驩然恨晚也燕中最幸近者所忠之倫二人忘其名與明佐大人故有連投書自通誦偉麗甚明佐度以書無能當我必投屣擁篲敍論故舊虛左之席且薦我上林中而二貴人謬意明佐吳人當賫重來從事謁請我明佐窶殊非所望不報也明佐竟醉大罵去益困遂還吳久之明佐且復北而予待罪治兵靑州手裒其詩古近體若干爲書貽�其人遺之沂流中竟不達不知其書辭云何也予故以約明佐遊岱明佐旣報則北之岱而待予予日謝吏士結束待明佐而遊復巧左若辟然明佐旣之燕困如故質食漿家裋褐一饋履行雪中其上履也履下處乃視人足者乎丞相得其文讀之奇曰是夫能和栢粱者吾且辟而衣食之明佐竟謝弗肯往也丞相能坐我上坐稱謝教毌以文役我否淮陰魯道者不知其何如人獨好從明佐遊明佐始不能母望予後▲何蹤迹多奇也

具得溺書狀使魯道汰其詩而手自編帙以貽予曰連城之璞明月之蚌固珍怪也能具足行乎昆池之良驤首剪拂珊瑚漓■﹝氵徒﹞於鐵网物固有托而後著者予媿其意且命梓俄而遘家難棄官業行矣金華公方握藻柄與予掎業禪嗜也更以屬之於乎迹明佐後先事窮乃爾諺云力耕不如逄年其所稱名蓋其指卽以覬一日之遇哉迫可憫矣狎於辭綿麗宏傳纚纚不竭陸海之藏溢積充美固足以走程卓而喝陰鄧亡論也順風而呼。聲非加疾。其勢激也考洪鐘。辧鞞鐸之孰下。風齂然收矣。世固無無耳者。明佐之風且定矣。

【序事雜沓而翩翩逸雋風藻可披】

○何大復集序

王世貞

敬皇帝朝化休而融昌異時諸先生業文章顯甚重矣學士大夫固欣然稱說耳相慕也而獨北地李子以非心所好謝去之亡何而又有信陽何子者何子𨿽稍晚出其才質敏秀瑰麗各以長相當然而李子得何子爲益雄也鄙人之言何知仁義向利則徳是二君子抉艸莽。猖微言。非有父兄師友之素。而奪天下巳向之利。而自爲徳。於乎難哉。去其始可一甲子詩而亡舉大歷下者文亡舉東京下者卽誰力也然二君子之徒不能長緣其師所繇得毛舉論難之語以好爲勝而他工易者惡津篾者往往左袒何子而齕李子則又似非何子意也夫百羽集於詞林。而二子雄飛。或撇捩逆羊角而橫舉。或順飆而肆翔。其九萬里同也。李源風何源雅風故長變以明志耳且夫覩其沈深莽宕。激昂鼓壯。喑嗚澘淒。忽正而奇。正若嶽厲。奇若海颶。則李子哉是固少孫。要之其緣情卽象。觸物比類。靡所不遂。璧坐璣馳。文霞淪漪。緒飆搖曳。春華徐發。驟而如淺。復而彌深。疑無能踰何子而▲何宜降心於李

上者。何子爲文刻工左史韓非劉向家言大抵於詩雁行雲而關中康氏喬氏其鄕人樊孟氏則盛惜何子志業屈於年未竟世之談說經論抵掌事勛者其敖何子以不及如耶令何子不死而稱爲名公卿已耳所以削滌卑瑣振頹習扶昌運開中興者何物也於經綸孰多於是何子之甥袁燦來謂王生若爲何子敍其遺言王生曰何子彬彬大家也易言之有親則可久李子得助而久何子之功李子偉矣夫二子之功天下則偉矣夫

【以自巳筆寫他人手曲折無不匠心】

明文霱卷之二

●明文霱卷之三

武林劉士鏻羽石父評選

序三

◆序三

靑蘿館詩集序

合刻管子韓非子序

少陵志序

弇州山中四部稿序

楊忠湣公集序

文選序

袁文榮公文集序

蠛蠓集序

蓼莪增思捲序

蟠桃圖序

潛學編序

劉子威先生文集序

李霖寰遼東奏議序

楚遊稿序

陳將軍詩序

武試錄序

五嶽勝覽序

擬庚戌會試�舉錄序

竹箭編序

輿圖要略後序

○靑蘿館詩集序

王世貞

十鱗蓋嘗銓子與詩得十五之一而行之且許爲之敍而亡何於鱗沒矣伯玉敍而其略曰人言李何故相驩卒以名髙爲敵國乃子與嚴事於鱗元美直將屍而祝之二子周視中原亦首推轂子與夫元美者不佞貞也而又七載子與所爲詩日益富將有所續而合而其自銓視於鱗則益苦顧意怦然必欲推不佞爲之序夫不佞言而無所當於作者固無論。卽不佞言少有當於作者。以蘄信於天下後世。而天下後世固巳旨伯玉之敍而窺其後。是必曰伯玉夫乃爲訑而坐受成也。抑蘇代有言周埊賤媒爲其兩譽也。若子與之與於鱗元美也是不爲名髙敵者乃相媾而爲名髙者也夫以伯玉序而疑餘。以余序而疑子與之詩。又何取裁焉。乃子與意不巳曰非以子媾名也以子之一言而爲藝苑衷庶幾余自信云爾記不佞初識子與時子與業巳壯有遊大人名而一日▲取意甚巧

見於鱗而悅之盡棄其學而學焉卽有構而亡近於建安三謝開元大歷弗出也出而無當於於鱗之首肯弗存也凡與子與故倡和者或挽之或攝之或訾笑之而子與囂囂然而弗顧者三十年一日矣則子與之自信孰甚焉度子與生平詩今銓者僅十五之一而其所謂十五之一則皆其見於鱗以後者也其見於鱗前而膾炙學士大夫口者余猶能憶之子與削而亡所恡也夫子與亦詎必餘一言而稱自信哉伯玉又亟謂孝廟時有李何而副以徐昌谷謂子▲子與心服於鱗如此

與繼之若二徐云惟獻吉之序昌谷曰大而未化而操觚之士詎今爲昌谷扼腕者胡以未化耶愚則謂昌谷之所不足者大也非化也昌谷其夷惠乎偏至而之化者也若子與之於古近體庀材宏矣養气完矣意象合矣聲實衡矣庶所謂充實有光輝者哉語有之行年六十而六十化。子與甫六十。自是而往。皆化日之日也。將化境之境也。夫不佞請執簡以俟

【觀此則子與之服於鱗當甚元美古人學問隨見地以日進固不嫌後來者居上也】

○合刻管子韓非子序

王世貞

汝師之爲諸子於道好莊周列禦寇於術好管子韓非子謂其文辭亡論髙妙而所結撰之大旨遠者出人意表而邇者能發人之所欲發於所不能發顧獨管子韓非子不甚行世卽行而其傳者多遺脫謬誤讀之使人不勝乙往往不盡捲而庋之髙閣於是悉其貲力後先購善本凡數十窮丹鉛之用而後授梓梓成謂世貞曰子其序之世貞曰唯唯夫敬仲欲存紏於齊不得。攺而縛於小白。卒相之爲天下萬世榮。非子欲存韓於秦不得。攺而走秦。卒受僇爲天下後世笑。夫見榮之與見笑於人也。奚啻隔霄淵。𨿽然是二君子者其始寧不欲出奇損生以殉所事哉。然而奇有所不得不屈奇屈而生有所不得不愛愛生而欲有所自見則不得終避仇敵甘心焉而臣事之夫二君子者其所以愛生一也然而有相有僇者何也齊不成霸形。而桓公之霸心發。則機合。機合仲不得不重。秦並天下之形成。亡所事非。而非以並天下說之。欲勝其素所任之臣而自擅功。則機不合。機不合▲�然��直取�

�非不得不輕。夫豈��而巳。秦之幸非之利秦。以不若虞非之利韓遠也。今夫始皇者固暴伉嗜殺人也然其明智寧出齊桓下鮑子一薦仲而立相李斯一間非而立僇非二子之工於薦與間若是也勢也夫勢之所在則天也天不欲南浲楚北浲戎狄蠶食周故委仲於齊以爲周屏翰天不欲碩果韓芽五國棄而授之秦而轉授漢故聽非子之廋紲仰藥而不之卹夫鮑子者助天爲福者也非能爲福者也李斯者助天爲虐者也非能爲虐者也然則管子與非子材▲�組如�

班乎曰惡乎班夫管子者太公亞也太公所毘父子皆聖辟。其用國三分之二也。而以當必渙之受。管子之毘中人也。其用國九分之一也。而以當方勁之楚與戎狄。然則太公伸而周王。管子抑而齊霸周不太公不廢王齊不管子不爲霸固也不然而管子之書尙在其論四維辧心術亦寧無敬怠義欲之微旨一二乎哉孔子蓋深知之�慨然而嘆曰如其仁如其仁世固未有不仁其徳而仁其功者非子之所爲言𨿽鑿鑿衡名實推見至隱而其��於富彊而巳秦不用非不害爲並天下以秦之守守之必亡用非可以並天下並天下而以秦之守守之無救亡夫並天下之與亡俱等。亦安所事非子。是故非子之於霸若不足。而管子之於霸蓋有餘也。然則文殊乎曰不殊也管子齊巨卿也諸法語名迹門人家老能筆之稷下之學士大夫能飾之其�文也辧而核肆而典能爲戰國始者也。韓非子韓子疏屬公子也有所著述以發其蓄而鳴其不平其於文也峭而深奇而破的者也能以戰國終者也母論吾洙泗家言以較魯儒之左準右繩差不類然何至搉名法家苛察皦繞又若惠施公孫龍之汜濫詭誖哉其言各十餘萬而嬴度不能無傅而小有益者要之非西京以後傅益也吾故曰不殊也蓋管子之言後見汰於孟氏而極於宋韓子之言太史公若心喜之而列之老子傳唐以尊老子故析之宋以絀老子故復合之其析其合要非以爲韓非子也嗟夫儒至宋而衰矣。彼其睥睨三代之後。以末世無一可者。而不能不心折於孔明。乃孔明則自比�管子。而勸後主讀韓非子之書。何以▲�請一�

故宋儒之所得淺而孔明之所得深故也�以名捨之。是故小遇遼。小不振。大遇金。大不�。孔明以實取之。是故蔓爾之蜀。與彊魏角。而恆踞其上。嗟夫汝師之所爲合刻也其悠然而抱膝也毋乃有世思哉汝師曰否否吾嗜其文辭若薦三臡者以味薦而巳矣

【直將二人比論一番揲天�淵擢筯洞髓文人之鋒老吏之案】

○少陵志序

趙時春

杜陵之名舊矣少陵子生不能有其地死不占一隴歷唐開元至有明嘉靖幾千載有悅少陵子之道者長安太微張子乃以說禦史吉君卽其地祠少陵子以實所謂杜少陵者太微子又輯志以傳其考涉者詳矣想其雄都偉觀王公巨人一時地捨池囿服玩遊樂之盛聲華气焰之雄耀山川而賁艸木者可勝道哉少陵子薄遊寒士操觚吟詠立其旁渴得餘瀝饑扣厭肉固足矣彼皆殫智竭力而後有此地享此樂然樂之未久而其��丘墟陵谷巳變遷姓字巳磨滅矣安知千載之下以虛名享實祠者乃昔日孑然旅食之少陵子也世之得失利害安足道。士之榮辱成敗。何可量哉。或曰少陵子工爲詩詩人祠之然孔子定詩三百唐詩人亦數百家無獨祠者或曰少陵詩不忘君忠足祠焉然唐有安史之亂享祠忠臣甚眾今其存者無幾何矧有特志其地而追爲之祠者乎抑杜子一居朝班而自比稷卨備嘗艱阻而雅持不渝屯邅亂離之極而能順適委和其志有足稱者士尙志而詩言志此少陵子之所以祠而張子之志有足比而同之也與張子名治道大微其號正徳癸未進士爲刑部主事以不得其志棄歸尢以歌詩名少陵之之旁有虛位焉後有作者必將奉太微子於此矣

【踟躕掩映太有風容】

○弇州山中四部稿序

汪道昆

儒者雅言三代代興如錯行秦其歸余也漢與寓內更始時爲履端文帝虛巳下人賈生崛起進之陳說國體退之祖述楚辭有開必先此其嚆矢武帝孳孳文學多士應感而興兩司馬爲之擅場左右並建漢臣自侈當世炳焉與三代同風槪諸文獻有徵則其人以也由漢而下歸余於元我太祖再造中國咸與維新孝宗虛巳下人與孝文之治同道士興勃勃而李獻吉以修古特聞策事摛辭成籍具在方諸賈生近之矣世宗以禮樂治天下壽考作人何可勝原於時濟南則李於鱗江右則王元美畫地而衡南北遞爲桓文浸假與兩司馬相周旋騑騑足當駟牡夫得天者乘其運。逄世者挾其資。此六君子者非有所待而後興。非有所約而後合。天徳王則從而王。世道隆則從而隆。千載一時今爲烈矣。顧兩司馬以作者命世至今誦法不衰後死者幸得與於斯文殆亦瞠乎其後一旦互執鞭弭寧詎能方駕而駟之竊惟尺寸異長詩書異教藉令夔典禮而龍典樂將不耐不窮何以故所用非所長也長卿之長。長於敷陳。詩教也。子長之長。長於紀述。書教也。就其偏長。莫不畢至。脫或求其具足。能無窮乎。善乎元美之多於鱗也其言曰漢廷兩司馬吾代一攀龍言兼長也斯言也上士然之疑之中士駭之下士聞而笑之及於鱗之籍旣傳則然者疑亡駭者意下笑者掩口退矣於鱗役僕百家睚眥千古始得元美驩甚吾柰何從海內一當王生舉世方以無譽憚於鱗卽元美亦無所用譽不佞三從元美問籍元美猶然逡巡及其蒞四嶽而籍始傳蓋倍於鱗者六之五其分部者四其卷百八十其筴六十有奇自昔成一家言未有若此之富者也北地亡而大道隱於鱗桴而元美鼓之聞者具曰李王千里響應乃今二籍並著其誰能左右之耶於鱗與古爲徒祖三墳而襧六籍。其書非先秦兩漢不讀。其言非古昔先王不稱。其論著非挾日不成。其逐射而當古人非上駟不以駕。故片言出而人人自廢。不則無言。元美上窺結繩下窮掌故於書無所�讀於體無所不諳其取材也若良冶之操鑪■﹝革甫﹞卽五金三齊無不可型其運用也若孫武韓信之軍卽宮嬪市人無不可陳無不可戰左之左之無不宜之右之右之無不有之則惟元美能耳大較於鱗之業專。專則精而獨至。元美之才敏。敏則洽而旁通。濟南奇絕。天際峨嵋。語孤髙也。大海回瀾。則元美自道。不亦洋洋乎大哉要以峨嵋之髙蟠於四極惡在其不禦而三山雄峙■﹝氵羸﹞海肩五嶽如老更則天假於鱗以年終不暇乘桴而浮海至若元美所涉寧無蹴髙天俯積雪者乎首賦若在上林雁行當代無兩比千載▲巳盡山海之觀

筆學舊史氏如孫叔敖其稱詩著書力敵於鱗而富倍之矣賈其餘富爲說家言則諸君子之所不遑楚左史之所未覯者也且也病渴論腐兩司馬以局蹐終元美膂力方剛幸而得謝率履坦坦綽有前塗由今而望崦嵫不啻十捨玆所就業豈其稅駕所哉於鱗亟稱易辭日新之謂盛徳日新則髙明矣於鱗有焉要以富有而日新。非元美不任也。斯言也聞者不能無然疑無駭笑顧元美之籍傳矣以不聞聞者庶乎先得我心如或咻公孫爲齊人吾其引避之莊嶽以俟論定

【王李誠稱敵國然弇州才大間有弱句濟南气悍時露軍容至其回風激浪峭壁摩天滄溟實橫絕今古矣此文不無周媒兩譽而揚蕤掞藻巳撮兩家之勝】

○楊忠湣公集序

汪道昆

嘉靖中大將軍仇鸞主市議幾誤國楊忠湣力言其謬不可鸞間入貶臨洮無何族鸞召還忠湣忠湣則又極言大學士嚴嵩不法狀嵩主吏議傅上刑會縣官欲論他囚忠湣不免其後七年而嵩敗嵩子世蕃伏誅今上奉先帝遺詔卹諸直臣忠湣先帝操下廩廩。其明日月。其威雷霆。兩疏較若丹書。聞者可立辧巳。一不入則貶。再不入則刑之。何急也。諸先後言事者。率皆骨鯁之臣。要以得罪狀而務盡言。宜莫如忠湣。當忠湣抗疏豈不當先帝心無亦視將相若�肱將藉之以奉社稷投鼠猶然忌器況社稷乎衣不敝不新成股肱謂何耳故寧失藥石無寧失股肱彼一時也及庸人上變而鸞族。諫者後至而籍嵩家籍。令能言何有加於疇昔。卒之一怒而罪無赦。則忠湣先入之日更有明雷伏而震其所由來者漸也夫兵莫憯於志無論鏌鋣忠湣起牧豎間居常不忘溝壑方其討罪君側其志不萬死豈發哉縱彼反戈中之。業巳剚刃於其腹。然則忠湣所被。其殷▲如有幹旋

帝之含光邪。後之人言聽而法行。則鏌鋣之屬也。人謂忠湣以直言死明主未之前聞卽二氏殲曾何足以當忠湣夫鸞跋扈。嵩父子爲邪。憂在社稷。忠湣以身當社稷身死而社稷無憂得死所矣先帝不捨忠湣而卒用其言死且不朽天王聖明猶將報恩地下忠湣豈虛語哉初忠湣當大辟王元美抵嵩客說嵩會嵩黨格客議不行遂甘心忠湣元美從徐子與及諸郎哭忠湣郊外治其喪嚴氏迹之螫諸哭郊外治喪者於是元美首及難子與亦行乃今詔▲忠魂可質

下九原二大夫遞起元美自魏爲忠湣狀籍其遺書傅魏都子與分部漢陽則以籍授孫漢陽傳之楚餘人楚子與屬余序之當二大夫哭忠湣時余在告往余欲爲忠湣立傳會有詔錄先帝故實亡敢侵官元美有良史才狀備矣孫漢陽爲大宗伯公子余從忠湣元美後皆門下士云

【忠言擊賊原以爲國殺其身而棄其言固亦無憾況身死而言行哉讀天王聖明之語公定掀須九原】

○文選序

汪道昆

司馬氏曰自書契以及詩書則聖人無擇言矣後之言者非文不行如以其文惡得無擇故離朱辧色師曠審音梁昭明由此其選也夫隆污各以其世潤澤存乎其人其世則春秋秦漢魏晉齊梁其人則屈宋鄒枚賈馬蘇李班揚曹劉嵇阮潘陸陶謝其體則眾長具矣譬之黼黻錯陳金石疊奏槪諸後死者文在玆乎由是相沿以世爲次或曰文粹或曰文鑑或曰文衡皆是物也作者之視疇昔業巳徑庭藉令擇焉而必精其去昭明駸駸遠矣明尙經術學士非六籍不談凡諸柱下所藏不少槪見新都故文獻國也都人士猶知昭明不佞結髮起家。乃獲卒業。始則津津乎其合也。旣則渙乎其將離。久則參而伍之。依依乎其不忍捨也。六籍尙矣迄挽近世而其說長世儒近取而遠攻耳目塗矣一旦釋故�而新耳目豈不津津乎哉屬下裏者易爲聲歌。衣大布者易爲文繡。何以合易入故合也始吾求之昭明。三年而未得也。去而爲史遷。又五年而�����爲左氏。又十年▲先正讀書用心攻苦如此

而未得也。去而爲老爲莊。之數子者。業有成書。不遑稱載。幸而窺其典要。煌煌成一家言。譬之九成六章。聲色殫矣。彼其聞道百者惡足以侘大方。何以離求多故離也中歲而陳五車排眾戶乃知世之趨愈下也卽狶韋氏之波流與故赤日不耐不爲堅冰。絺綌不耐不爲狐貉。岷山積石不耐不爲江河。天地且不違。他��矣。如必老莊左史之是而昭明之非也是猶蒙縐絺而廢狐白望岷山祠積石而堙江河誖也吾故參而伍之依依乎其不能捨也然則文粹而下不皆非邪振川澤以挈江河鞟犬羊以禦狐貉君子以爲猶誖也說者謂昭明羅百家搜七代總之爲卷三十不亦儉乎近世或廣之或補之蓋舉其全也竊惟江河不集而足。狐貉不縕而溫。如將必取其所棄。猥云加少以爲多。誖之誖者也。當世之論士者具曰文勝諰諰焉務惇朴以維風夫文而不慚則漸俗然矣乃若博士諸生之所修業惡在其能文卽文矣曾不足以一當昭明惡在其能勝千金敝帚將謂文何崔大夫治新都壹稟於躬化大氐削雕爲朴思從先進而亟反之至其業博士諸生則梓昭明善本而布之境內諸生之帥教者蓋彬彬矣大夫齊魯士也固宜嫻於文哉

【博士家專熟一昭明固可鼓吹詞林然太函天葩艷逸之文也似得力於左居多】

○袁文榮公文集序

王錫爵

我世宗肅皇帝始定�禮和寧天人乃益向意文學之士奉璋祓廟橐筆成輦而稱禁近臣者廩廩庶幾賡歌揖讓之風焉而公車司馬門鱗集待詔不能悉當上指則往窺緣它徑資唇吻以入於是柄臣左右之名薦士者天子時自以手書度次取捨稍抑奪其權而我師少傅袁文榮公重矣公初以明經上春官擢第一旣及第守翰林二十年而天子知公名日深延入侍帷幄晉參大政皆不卜不謀僴然恨得公晚𨿽公亦自謂千載一遇也故生平著作於代言應制爲多上數有所徵問夜分出片紙禁中使中貴人刻燭受公對對成以屬其傍侍史封題紀歲月而巳乃其出入風議。纚纚數千百言。自天子左右蘭臺石室外。閟而不傳者豈少哉。公圽後且數歲而厥嗣中書君葆佩手澤搜采廢遺得什一二於四方好事者刻之嗟乎此亦禁鼎一臠嘗者可以知味巳而錫爵間頗聞世懦之論欲以軋茁骫骳微文怒罵闖然入班楊阮謝之室故髙者至不可句而下乃如虫飛蟀鳴方嘵嘵哆公以爲文字至有臺閣體而始衰嘗試令之述典誥銘鼎彜則如埜夫閨婦彊衣冠揖讓五色無主蓋學士家溺其軄久矣自錫爵遊公門下公所爲文章皆肆意衝口對客立就古辭古事如鬼神輸運以供佐使而華富溫密卒澤於仁義炳如也。身不出長安門螭頭余泚所在成霖故無吻頰鳴悲之怨非兩漢三代之書不觀。非爾雅方聞之士不友。非咸夏鈞天之音不聽。故無棘塞詭眾之辭。夫天球綴璐陳列廣庭大劍髙冠班侍左右然後知魚目之亡光面墻之至困也公壬戌策士有云古之帝王建鴻悳者。必有鴻筆之臣。褒頌紀載。鴻悳乃彰。蓋若以自謂云時錫爵忝爲公髙弟弟子服義未深而公已升爲列星故於中書君之請序書以畀之非敢曰知文也

【文章無臺閣气必趨於虫矜鶴鬭之態華色淵心內外雙媺此爲盛世之鴻篇】

○蠛蠓集序

萬恭

諺曰相馬失之瘦相士失之貧予讀浮丘生所爲蠛蠓集蓋爲之懭恨淒楚云夫生馳心玄邈。玩情典墳。直入先秦漢天廚。咀共噲而囁其胾。假令校天祿石渠。其所制作。豈不爝然流光。直追古昔。而乃幽愁促迫。身且不容。桎梏拘囚。白日不照。幾與盜賊臧獲駢首而戮。悲夫。及觀獄中諸所上書。所爲諸賦。激烈悲愴。又有古先秦漢策士之風。何其雋也。何其雋也。昔卞和氏得璞獻之楚文王以示玉人曰石也刖其左足復以獻楚武王玉人曰石也刖其右足和抱璞泣王都門繼之以血乃剖之果良玉也君子謂卞和氏也智毀其足而存玉生置極刑入之復出之旣又入之視�和之刖何啻乃忘朝夕之命方且笙簧屈宋馳驟班馬此非所謂毀足存玉者耶然聞易牙初於齊桓公也飯土鉶調大羹齊君怒而唾之爲之臑熊蹯炙薄耆薦山梁之餐割豢豹之胎齊君甘焉爲封萬家之邑晉平公始禦師曠章英疊奏韶濩齊鳴晉侯左右視弗能竟也變爲激流羽商綴宣鄭衛揚北裏紹陽阿晉侯按節嘆曰天下之良工也夫易牙師曠非闇於前而智於後也性投於所隨而技變於所嗜也今天下之爲齊桓晉平也者豈尠少哉生幸見天日予讀生所爲蠛蠓集益爲之懭恨淒楚竊恐生終其身幽愁促迫殆又甚也然君子寧齊桓之不中不能爲易牙之變味寧晉平之不諧不能爲師曠之變聲何則情志通於寥廓。不可以世俗移也。生向不遇陸五臺先生吾恐生之胸不足以當伏鑕而生之頸不足以膏白刃也乃幸得遇陸五臺先生出之拘▲嶄然

囚之中登之詞藝之林老且白首獲與屈宋班馬挺刃而立荷戈而趨卽爲齊桓晉平所笑而獲固巳多矣終其身幽愁促迫夫又何傷也予性特好古而未之能見浮丘生所爲如是旣悲之則復善而著之

【匣劍悲鳴具有截水揮空之气】

○蓼莪增思捲序

髙應冕

余讀蓼莪增思捲益嘆孝子之哀情而重嘉良臣之寵光也求忠臣於孝子之門有味乎言哉夫人情有所觸。卽有所感。有所感。卽有所思。故曰悲者不可爲欷歔。思者不可爲嘆息。言有感也。故讀屈原傳便欲流涕讀荊軻傳便欲輕生夫豈有所謂哉千古同心一觸則感心生焉況孝思無窮尢天性不能自巳者此瑞泉張公所以感皇言蓼莪之錫而增思也公少孤力學每一念則吟吟嗟焉復簌簌淚下不止欲報罔極無由也嘗私語曰無父何怙無母何恃父母豈不欲顧復我哉天無私覆地無私載天地豈忍孤我哉吾思夫使我至此者求之而弗得也每一念則又盈盈嗟焉復簌簌淚下不能止曁登第則愀然曰紫泥之函將誰報哉尋授令長職則又嘆曰子路負米之言良亦悲哉尋又擢諫垣則又嘆曰使吾父母在必教我補衮拾遺正色立朝爲骨鯁臣今何賴耶適皇上推不測之恩榮及所親公出僉憲山東值考滿授誥贈之典又捧而嘆曰皇恩浩蕩哉皇言淵微哉使我父母在當先置冠袍帶舄貯華笥誡蒼頭馳歸昌江上使二親得榮君之賜北面稽首稱謝焉庶幾荷君恩以報罔極之私。柰何祿不逮養而今地下矣。知耶否耶。皇言蓼莪之錫。能不重增吾思乎。縉紳學士聞公言益憐公忠孝之情咸作詩歌詠嘆之屬小子序應冕子曰朝廷褒寵勸勵臣子之意豈不厚哉榮者身又顯其親而又推見至隱使時孝思何其懇切周悉如此耶宜公感嘆興思以彰聖朝尙孝之治亦不能自巳如此所以爲良有司則宣仁布惠▲轉思轉悲

爲諫議則宣猷效忠爲藩臬臺則隨在皆以淸介气節爲時重移孝爲忠未可涯涘眞無媿臣子之心矣余又竊疑之昔王褒誦蓼莪。則三復流涕。不忍讀。公今感蓼莪。則三復流涕。不忍不讀不忍讀不忍思也不忍不讀不忍不思也蓋王褒不忍思而公不忍不思何哉讀玆捲�當先察其所以思與不思之由。而考其時焉。則公之忠孝不尢彰明較著矣乎。此或公未發之微意云

【讀陳情表而不澘然流涕者其人必不孝吾於斯文乎有感】

○蟠桃圖序

薛蕙

大精�純粹之气。實蘊殊庭。寂寥希間之年。乃生神物。披圖按牒。駭耳洞心。想靈異於虛無。得形聲於髣髴。如其品匯。可得而言。若夫圓丘之麓。側出甘泉。增城之巓。藂生建木。金蕋葳蕤而五色。琪樹璀璨以三珠。帝女則碧艸分形。天孫則白楡匿影。西昆若木。擢重本於金樞。東海搏桑。揚修柯於日域。八桂成林於炎野。五芒含秀於鐘山。標美則環鮮麗倫。核用則迂大弗切。至若交梨火棗。本之則無。沆瀣朝霞。搏之不得。化牛之梓。厄斤斧而爲薪。伏菟之松。病雪霜而變石。桃飴豈蔭年之藥。鶴髓豈續骨之膏。九月入山罕逢威喜。三宿他發罔致玉靈。猥有嘉稱。未名眞物。肆編深於仙籙。信美麗於蟠桃。歷盤古而叵測。迨炎劉而始出。靑跗紫裹結根瑤艸之陰。玉袖金盤。獻實承華之殿。周穆至而空返。漢武覩而先驚。玄圃深巖。不假開明之守。溺流阻絕。寧余方朔之來。億萬歲之根株。三千年之華實。春秋未遠。詎論莊叟之椿。晦朔多更。方哂羿娥之桂。孕元精於無極。冠眾瑞於堪輿。繪彼靈柯。頌玆壽母。皜然白首。不戴勝而穴居。燁爾丹顏。怕諼而右臂。蓬山行藥。久陪阿母之遊。滄海成塵。重預麻姑之宴。徒效長生之祝。愧無絕妙之辭。

【學問人作駢麗語亦無花肉媚眉之態】

○潛學編序

陶望齡

黎州徵君鄧潛谷先生篤學嗜古隱徳弗曜著爲詩尙書三禮禮記繹春秋通函史皇明書各數十百卷咸鏤板傳於世余文尙若千萬言編曰潛學藏副未行其髙第弟子旴江左公景賢以侍禦史持節按浙至會稽從帳中以授郡理何君三畏教諭項君元�校而刻之而望齡受命爲序序曰古之學者其術簡。其該統愽。其所就精。求之有本。會之有歸。如場師種樹根莖尺寸。而枝榦旉實具焉。夫學以爲道而巳。殽爲事。事載爲文。六經古人之事也。其始特若後世詔教箋疏之章。樂語塗歌之向。方輿職官之志。掌故儀注之文。編年人政之記。太筮稽疑之書。朝家所載。俚俗所傳而聖八有以見天下之情以爲其精實微眇寓是也所言卽所用。所用卽所明。施之成務而卽謂之道。語之成文而卽命之經。道徳政事文章之塗常出於一。取之有要。故不煩。爲之有方。故一成而後世無以尙焉。三代而降道喪術乖而漢諸儒猶授受一經依以敷言持議斷獄決疑於時政治醇固文章爾雅尢名近古如故國舊家之餘守其宗器襲其衣冠其典刑气象有足述也道又下衰於是朴學專解詁詞家工藻翰儒林文苑畫爲二轍況暇語道徳政事之同異乎明興一以經術設科而帖括俳偶所詣彌下弘正間修詞家蔚起吐棄故爛更命古學於是古文經義之文又判然爲二矣然唐宋巨家取法庀材皆元本六籍金陵眉山輩𨿽名爲文章士而精討創構其勤過於老宿以故其所著醞涵浩愽往往可誦近之君子其爲經義羔雉而巳爲古業剽攘而巳其專不及漢儒。以愽又遠遜唐宋當治經旣不暇古業爲古業又不暇求本於六經閧市集潦積。薄流淺佻侻而鄙儉。蓋經術藝文之道。至此而交受其敝。潛谷先生據道也實矣然後繹之乎經離經也通矣然後函之乎史肄經史也洽矣然後摛之爲文其文意行理遣而命於法疑立萬行而余於態莊言雅奏而極於情若繭絲有緒布帛有幅纊有溫珠玉有澤蓋明興以來爲六經之文自先生始而景賢氏蚤歲負墻發五業之篇笥聆三長之雅論躬稟度律妙捐罤筌師資所契暢於事業所謂求之有本會之有歸於斯乎徵焉夫先生教民詔之尊師以示厚也景賢按治吳越身先美化振幽抉隱旌淑治姦所以風厲鐫曉其道具至厥有章設動稱先師如臨之敬嚴於手澤一出一入每奉以俱而又鋟梓布傳嘉惠來學俾海內讀先生書者覩其大全所以反俗澆薄歸之於厚旨甚盛也予髙先主之風而悅景賢之義敬爲之序云

【本圖驅學究爲經生卻反驅經生爲學究不能不深括帖之憾】

○劉子威先生文集序

余寅

蓋昔者嘗竊疑之我國家立隆鑠業盤以浩昌殷綸焯起視漢西京不啻百乎過之皇皇哉其精神殽於天地賁於川嶽房盎於方域而泄越於吾黨謂宜其人上追先民一當作者乃今不過三四公耳漢西京未百年而太史公司馬長卿巳雄太若此我國家二百餘年如兩公者幾人其它若董賈鄒枚諸公亦各以其巨奮興而吾黨輒卑之無論夷考之今復幾人似諸公者蓋吾獨以劉先生之爲烈然先生能以其西京勝。而又不特以其西京勝。上之若左氏三閭大夫南華老人韓之孽公子舉今人所不能詣絕者先生率該之而彬錯出之西京而下又先生最勝之餘事邪夫世下諸閟記。不足屬先生目也。使天上有籙。若霞宮丹甲諸等。先生盡耿諸其胸矣。使地下有藏。若汲冢覆釜諸等。先生又盡耿諸其胸矣。先生柰何不獨軼千載勝夫文亦人難言矣其肇也因體其放也繇充其究也緣化夫文未有不繇初授者也必有砰礡之魄焉。必有誕曼之气焉。必有鴻亢之觀焉。必有陵潏之紀焉。必有疏越之步焉。必有紆譎之注焉。然而得之則其赴之疾也。然乃不得之則率以舒也。然而至之則其忘也。然乃未或至之則無猶有圖也。劉先生岸然矯直冥心健志厥力孔肆機倪厚忘壹乎其未之張也總萬於翕也微至乎其意忽而電流也鍔錯而白日寒也其芒駭奪人而不缺嚙也神鼎鑄而姦怪畢鱗也鱗常飛不可狃也味以劑之故可酌於皇庖稱禁禦也又可以歆艸澤之臒使獵獵不止也聲以永之巨不爲覆細不爲淹立均而出度也旣其旣矣猶若未杪也頃刻而盈吾意卒歸於無也吾觀古人善詭而之於詭而輒而無復之善佚蕩遂之於佚蕩而輒而無復之善托諷遂衍而托於風而輒而無復之無復之是以至之至之卒以一品聖此無他古之人得全於不好兼今之人失全於好兼故今文可鏡也。論創始則彊。論極勢則弱。論窮變則彊。論精理則弱。論峭拔則彊。論玄化則弱。論﹖﹖纖裁則彊。論洪鼓則弱。劉先生之爲烈然也者豈非以前三者備玆四者克宅耶吾又竊疑之今天下率上▲奇正不�論文�幹彊�

其曹好曹嘈也嘈然唱以其響使天下亦嘈然奔以其響不顧其泰侵而爽於孚劉先生若罔聞斯輩也修之墨墨寶之仡仡無所緣而爲聞於世乃其聞遠矣或曰名惡乎薄之今之爲標後之爲楷也恐不在劉先生是惡睹吾劉先生夫使千載往者與其千載來者論子以爲何居當子云時疇識其文者乃今桓生之言信不信故吾謂劉先生千載人不直論我明氏者非苟爲詡而巳也夫吾與子之骨惡能待諸

【落紙有壓鯨之勢其腕力亦與子威相敵故洗髮崢嶸如錦濯蜀江而鮮滌以他水則錦力弱矣】

○李霖寰遼東奏議序

黃輝

予讀李公撫遼諸疏喟然曰微公且有遼乎然豈惟遼哉遼之隅泣久矣往聞之邊人曰遼無塞以堞畫胡耳沙日荒荒馬蹄蓬根膻風曀天寒燐晝流犬化爲犴骴視路人是時獨中虜而旣若此矣又況乎禍絓於倭也遼亟虜天下無預以天下救朝鮮遼乃當十二三又爲枕席而過天下之師以气息才屬之遼而首有戴肩有任腰有絙其不僵者一發耳。所以猶能遼而至今玆者右屯之守堅之也虜視右屯不啻口中之虱然驅數萬騎直走三里城下環攻之八九日而不能甘心焉者鎭武之捷奪之也假令鎭武無功則我益靡虜益進右屯以往可坐而蠶食矣我且不能遼何暇朝鮮朝鮮盡則倭又一虜也更數年無遼矣然則鎭武之功。天下之功也。初公至遼遼不能爲人公爲之請餉遼用有腹請馬遼用有足料士訓勇遼用有手殊戍於郵遼用有血脈明斥堠嚴偵諜遼用有耳目核功罪必賞罰遼用有气而公噢咻督勵時則父兄時則師帥自爲心膽乎其中於是乎遼

○楚遊稿序

利瓦伊楨

新安方子公年十有九。而爲楚遊。不得志歸。迨三十而再遊。則已稱詩。與四方能言之士相酬倡。而會其里人潘景升客楚。子公就之學詩。詩彌工。乃裒其詩名之楚遊。而謁諸不佞曰今天下薄遊士。而文僎遊道日廣。意知日益。今天下惟楚不競。而文僎遊楚日久。所入日深。夫家有敝帚享之千金。文僎沾沾自喜。獨是編耳。皆楚之賜也。則安忍忘楚。先生其爲我序之。以嫮鄙小縣。假寵多矣。不佞問子公。子詩所得於楚者何居。子公對曰。楚方城以爲城。漢水以爲池。組甲被練前茅。慮無中權後勁。折鉤喙以鑄鼎。戮鯨鯢而封觀。可謂彊矣。文僎遊焉。以治吾詩。而气不欲餒也。楚七澤案衍澶漫楩楠杞梓。金石竹箭羽毛齒革。果布之湊也。商賈列肆。百里。車舟。千里。衣食天下。可謂富矣。文僎遊焉以治吾詩。而蓄不欲寡也。自巫峽。瑤姫。江妃。漢女。以來。妖冶佳艷。實萃於楚。靡顏膩理。丰肉微骨。長髮曼鬋。小要秀頸。含睇宜笑。美貌橫生。於是爲激楚。結風。陽阿之舞。爲涉江采菱。駕辯。勞商之歌。微辭相感動。精神相依憑。惑陽城而迷下蔡。可謂姣好矣。文僎遊焉。以治吾詩。而情態不欲乏也。其居。則有藥房。辛楣。桂棘。蘭橑。曲屋。步�。層臺。累榭。冬燠憂寒。网戶朱綴。刻桷而畫龍蛇。其服。則有衣。芰荷裳。芙蓉。帶。長鋏。冠。切云。纖羅。霧縠。阿錫。紵縞。五采。若英。若神仙之髣髴。其食。則有五穀六仞。蕙肴蘭藉。灸鵠。烝鳬。臑鱉。炰羔。粔籹。蜜餌。涼酎。凍■﹝酓欠﹞。宜城。醹醁。恣所擇。而無厭。其香艸則有蘭九畹。蕙百畝。江蘺辟芷。申椒■﹝艸困﹞桂。畱夷結車。薜荔胡繩。秋菊落英。木蘭墜露。芳晻靄而襲人。可謂華整精微矣。文僎遊焉。以治吾詩。而味不欲薄。色澤不欲枯。追琢不欲﹖﹖來曼也。楚俗好鬼而重巫覡。祝融重黎雲中君湘夫人山鬼河伯。東君司命。國殤之屬。蹇修所媒。靈氛所占。須雲際而宿帝郊。騎白螭而駕靑虯。飄風先驅。凍雨灑塵倏來忽逝。翺遊周章。可謂奇詭矣。文僎遊焉。以治吾詩。而興寄物象變不欲窮也。文僎戀戀楚遊。職是故耳。不佞駭然曰。異哉。子再遊楚。而盡舉楚之所有。爲楚人者不亦難乎。吾將命四封之吏。閉關而謝遊客。而又何敢爲子序。使遠人生心。子公對曰。文僎之與楚遊者。其故實也。耳得十九。目得十一。今資用乏絕。去楚而歸。狀有愧色。顧其囊中艸隆然起。使奚奴負之。無致羞澀耳。先生不鄙夷而教之。他日更爲楚遊。夫宛委金簡。玄夷蒼水。使者之所祕也。大酉小酉。周穆王之所藏書也。三墳五典。八索九丘。左史倚相之所讀也。江漢之風。列於二南。周文公之所潤色也。離騷賦些。憲令屈原。宋王景差之所作也。雞次之典。蒙�之所負也。春秋傳國語。左丘明之所著也。陽春白雪。客之所歌於郢中也。將從先生卒業焉。不佞謝而曰。子前所言嘩囂之美也。子後所言楚之寶也。楚人所願學而未能也。顧其存者。僅僅二策耳。卽幸而得之。旣以與人巳愈有何吝於吾子。姑爲子序。今所得於楚遊者而巳矣。

【披文相質機杼天成若三十幅共一轂﹖足骨骹菑藪可規可萭可水可縣可量可權】

○陳將軍詩序

利瓦伊楨

往予分守虔州今永寧陳將軍有容方擢武科第一與之揖讓問答美秀而文讀其論策尺牘皆斐然有意以爲是少年書生未必優戎寄也明年君成武進士第二人爲都護分閫所至有聲其在閩時士脫巾而躁蹋郡守門有容跳身出解散之粵西思明諸夷負固不賓興師問罪猿鳥之徑蛇虺之穴虎豹之林山水毒淫甚於飲鴆煙雨瘴癘惡於跕鳶箐棘軋笏巉巖斗絕機弩藺石吹蠱含沙壯夫動色蹜足有容毅然先登師行千里如袵席上過無敢私民家編管秉稈者其威令如此批亢搗虛前無衡陳諸將多以首虜爲功有容所斬馘才二百許所招降部落八十有七所全活老稚男女一萬二千四百司馬程功有容復爲第一人太史公意張子房魁梧奇偉顧類婦人好女以貌取人幾何不失之有容今年有容以其遊閩粵所爲詩遺余余以按詩三百篇所稱引諸名將事其意气發揚。則擊皷其鏜。踴躍用兵之槪也。其規模儒雅。則朱芾斯皇。有瑲蔥珩之風也。其格局嚴整。則師幹之試。四騏翼翼之飭也。其詞句華藻。則貝冑朱綅。朱英綠縢之麗也。其結構密致。則遊環脇驅。陰靷鋈續之工也。其興寄微婉。則楊桺依依。雨雪霏霏之感也。其神情恬適。則蕭蕭馬鳴。悠悠旆旌之致也兵家詩家若交相爲用而兩相成矣曹氏父子上馬橫槊。下馬談詠。傅修期上馬擊賊。下馬作露板。周羅睺執筆賦詩。還如上馬入陣。不在人後。史冊書之傳爲美談。永寧詩可埒古人。其於天下奚啻不負衣食而巳耶。蓋自挽近世左武右文而志富貴利達者因是以生規避若呂安國欣有文授王敬則以讀書不過作尙書郎令史彼其所爲文猶夫俗人耳所爲武猶夫老兵耳何當於士君子之林乎以有容集較其行事世安得薄武人。又安得譏文士無用。至令文武如矛盾不相謀也。

【掞天擲地珠光玉潔之文】

○武試錄序

虞淳熙

臣一切豎儒悛悛上左右橫經晳義從容便殿間一再出典試儒人耳則鰓鰓懼無當夫儒臣所事也猶懼無當乃上顧獨謂其師不具文事武備耶來汝某尙出而典試武人從某住某或具體師氏乎然臣乃玆益懼無當夫武人之師呂望臣師見爲發揚蹈厲命曰亂臣以儷唐虞嘆才難焉夫何嘆嘆徳也徳之不詣而發揚蹈厲之巳蚤。臣誠不足以觀。況其徒衷不測之心第知勝敵耳無論勝怠勝欲矣七書之外罔識丹書。而竊附師術。以幾推轂。臣愚又何以觀之。顧業巳被命不敢辭退而受事事竣退而受簡序其後則拜手稽手揚言曰於昭聖武殆書所稱作之師者哉當今萬■﹝宀禹﹞謐寧所賢輸款易名而徼爵號解辮以問冠履世際升平主上無所耀其武然聖徳英毅間亦引彊騶發軒轅遜其五兵至占風候气申固邊圉則疇人謝不敏曾未嘗命臣等講讀韜鈐誦膺揚之詩也是天授非人力也無何而劍挺閧於吳市戟鋋淬於滇池流鏑鳴於幽薊天聰天明若察來以著象者是以七萃九軍之傑遠迹非熊如風從虎息心豪懻思鬯皇靈都肄則試弁舉關卽戎則負蘭投藺乘敵則坐甲枕轡人人幹城腹心矣此臣得之騎射者猶未也李廣飲羽。不加衛霍。曹彰擗象。名劣羽飛。羊盧摶■﹝扌必﹞。望絕敖曹。彼其稱力寧如稱徳。及觀諸士壯猷奇策。潏乎靡涯。有素書不爲深而陰符不爲玄者。抑又何雄視千古耶。夫發揚蹈厲。可以教佽飛蹶張。不可以訓逸材之傑。非夫聖武維揚。安所得是材而埏埴之。愚臣伏觀化源何敢深疑埏埴之士將庶幾幸免於懼𨿽然臣猶慮諸士窺天測海未盡大觀也往皇上數幸太學諸儒瞿然顧化然而掄材登俊尙懼勿稱今此期門材官之流豈其親炙王度見而知之乎臣憶九年大閱上詔侍臣葉仁義禮智信庸作歌紀其盛夫五徳者徳之詣者也。文事武備。於焉衡槪臣師得之以冠百王呂望得之以陳丹書存之斯爲理而聚之繇於敬是故敬怠理欲。吉凶之門。鑿凶門。操凶器。貴從其吉。師中有吉。汝其務之。五者一得。大白遙徙。蓋尙父不能畢其▲總是緝熙一脈此太公所以爲見而知之

詞我皇上�繹而昭宣之。諸士獨得不聞乎。聞之勝怠則無敗禮聞之勝欲則無敗度。無敗之行是爲全勝。推轂全勝是爲得士。得士者昌。夫復何懼。臣之願也。爾諸士他日列環衛奉禁禦盍相與言上曰髙皇帝之置軍府。有稽義稽禮稽智稽信五司焉。惟陛下其自得師。彼六王媲於十亂。五者之效也。諸格劍梃銷戟鋌返流鏑成六王之勛明五者之效臣藉有靈寵安問私懼且諸士虎臣自命方取萬姓之阽危震懾者而底定之使無�側獨柰何貽臣以懼又不圖報稱哉

【主敬之學久蒙腐儒臯比得此洗髮始知尙父鷹揚亦從此中得力渭水陰符洙泗俎豆可同堂共講戰勝不獨破孫吳之譎且足息洛朔之爭】

○五嶽勝覽序

虞淳熙

管夷吾書載天下名山五千三百七十蓋靡不宗五嶽雲自無懷氏以下登封者七十餘君意乃不在遊獨平子向平所思所期語涉遊覽冀選勝而娛焉然未覩圖紀也近世有岱史岱宗記五嶽記遊名山記而王恆叔太僕有遊嶽圖文附以異迹質之輿乘桑酈諸家言一日臥遊未能周五嶽矣況復騁亥步莊運專勝遊婚嫁之後哉乃今從楊生爾曾受施存縮地方寸晷五遊一何幸也子輿氏有言孔子登泰山而小天下繇斯以譚昊帡所覆吐符降神如昆侖廣乘長離麗農廣野諸嶽俯睇之五拳石耳內而九煙。微而疋練。詎足當河目之四營乎。而黃州孔子之山舄迹在焉。又將之楚收太和納於岱麓。不乃最勝之遺事耶。躡一嶽羣嶽盡赴。聖人覽勝之要如此。顧吾目力不逮顏淵庶幾見之緗帙則楊生之授是矣夫小天下當亦有方豈必離朱爲師吾往讀稗書山陽女子樂山而歿瘞久波斯剖其心玉瑩作美媛倚欄觀山狀樂而影徹遂同嵩丘達摩之壁有情無情交涉入固然也惟玆五嶽五星五帝之神其精中曰壽逸北曰登僧南曰丹靈峙東曰圓常龍西曰浩欝狩而將軍之主勝者並著姓名龍魚河圖可徵矣瞑焉■﹝目替﹞焉神與神遊景光內映靈扄運寸嶽容繪呈斯芥納須彌之諭勝不待選而集殆小天下之方非耶受斯方也者卽倒絳囊投眞形圓安問楮素苐混混野馬間京塵市塵醉鄕溫柔之鄕移塞虛白曾不若披圖采勝問程楊生之足浣黃埃滌緇氛矣余亦混混者車生耳蓬生心卽閩中五嶽不窺比仲舒之園恃▲風煙繚繞

胸中向無五嶽。申甫百靈。寧遐遺我。倏入此帙。類陳季鄕之入寰■﹝氵羸﹞圖將楊生爲終南叟葉舟導我耳帡覆下詎少我輩人。作遊侶。不寂寂也。

【昆侖頂金瑟玉簫更有千歲桃花香來破鼻】

○擬庚戌會試�舉錄序

王宇

今上庚戌秋羽林材�曁諸郡國良家子復屆武試集闕下上兪司馬請如格試騎射巳又進不失正鵠之耦若而人命臣某等發策視所置對甲乙之旣籍百二十人以獻醮當在臣夫今跗注君子所牢騷不能平者非惟文法之密與文吏之尊耶考之兵家言將自智信仁勇廉以至卒伍車騎攻圍進退其因天用地莫不有法是法者將所自出也當艸昧初英雄羣起。其不安於粗耰。志寧可知耶。一旦俯首受事。稱爪牙。授單旅。倘不提以三尺。則何道以屈羣力。迨武功定。文教興。吹簫屠狗輩。咸用�謝。而後世振與玩皆不可知。振虞過黷則無經。玩虞過薾則坐削。而紈袴世冑夫。且爲括而蹶。爲陵而潰。則何若設衡懸度。牙錯鉤連。一付諸文墨之吏。繩其步趨使奇不至竊銜庸有所赴的以長得震疊敉寧之用則文法文吏何負將哉且姬呂二公皆開周元老也以彼周禮鬱鬱丹書炳麟而鷹揚斧缺武節爛然其後吉甫歸鎬張仲爲賓樊侯城齊吉甫爲誦此以知文種武植。原▲�言一何奇

無軒輕。登壇乘障者無亦實有所缺失。以欿法中軼法外而補苴彌掩之不暇。文吏因而持之。則過有所分矣。偏輕重之極無不返者今障鄙多虞兜﹖牙﹖金﹖吐气比者遼左匱弱天子注意武功諸士適丁其際政使奉國家所立法爲凖。廟堂所立監爲師。無事投醪。有事援鼓。戎索無偸。軍實必討。卽一切擎曲無所用。其誰敢苛焉以速官謗。則奉法有狀而自豎不瑕也。且虜騎薄都城鳴鏑幾及甘泉宮非世廟時庚戌耶建夷之跋扈也賴首之鴟張也卜虜之首鼠也虜運卽不盛而且萌矣朝鮮之役大創未復琉球見吞閩海震鄰要以釋外懼毖內修是敵國外患所爲有益人國家諸士豈無抱不必然之慮思奮發爲天下雄且今兵空於伍餉空於儲非殫力圖新勢必不振而或謂天聽彌髙邀旨實難不知古有收合二邑復七十餘城偕往三十六人下五十餘國或出獵焚積因敵人糧或約眾勝敵以家貲賞者皆何人哉。夫逢時籍資以立功樹績。猶順風呼也惟至牽掣枝梧之際﹖﹖﹖披搗保聚之奇是文法之不能縶而文吏所不▲眞正英�定露��

及縛者熊羆之士。不二心之臣。其或計及此矣。

【先生之言非爲銀不律解過正欲金鏷■﹝金辜﹞有以自建耳今疆埸多警豈容債帥借文法以自覆耶】

○竹箭編序

屠隆

竹箭者吾大越之羙也吾大越實以此駕勁吳王君者吳人吳人名編則曷不取彼菇蘆而掩吾竹箭爲王君蓋嘗遊越絕而遂掩之也君發蛇門由禦兒港東渡錢唐取道西陵然後浮甬東出海門望三神山而歸復遵會稽立馬百帆秦望之上慷慨弔範蠡計倪諸君皆不在而所謂竹箭者獨蓊郁如昔於是感而欲掩之也以君磊塊發爲麗辭吐爲佳言是宜早致雲霄鼓吹人代乃夷光卒於浣沙鄭旦終於采葛亦足嘅矣逞其雄心跨越江海旣以撟舉菇蘆間又欲掩吾竹箭而有之嗟乎君欲良奢矣𨿽然吾大越有物。赤堇之山。破而出錫。若耶之溪。涸而出銅。雨師灑掃。雷公擊橐。蛟龍捧鑪。天帝裝炭。太一下觀。若是者君能並掩而有之耶。有之則僕請以一矢從公出雲門寺射虎南山矣

【疏宕瀏麗號幽吹而靄春云】

○輿圖要略後序

屠隆

夫古今之所以欲知輿圖形勝者大要不過四端帝王定鼎也英雄經略也將士戰陳也髙逸棲隱也帝王定鼎欲據形勝占王气扼險要制萬國立子孫萬世不拔之基至重且大也周都洛邑天地之中陰陽之交會道裏之適均玉帛攸同筐篚輻輳信王者之都也然議者以爲洛邑廣衍無名山大川之限四面受敵有徳則易以興無徳則易以亡故漢婁敬說髙祖從洛陽徙都關中關中金城千里天府之國左殽函右隴蜀披山帶河四塞以爲固卒然有急百萬之眾可立具阻三面而守獨以一面東制諸侯豈惟婁敬張良亦有之當時持別議者又言周王數百年秦二世卽亡安在其爲金城天府此亦似有理哉其後符姚都秦秦之山川險要非有攺於昔也而皆不如漢之長久推斯以譚帝王之保世永業。或者有不盡繇於定鼎者耶。漢唐都關中當時土風物產盛於西北江淮吳越尙屬邊夷故都秦雍爲便乃今則雍州瘠荒無復往時長安之盛而東南風气日開生齒日繁貨產聚於江海財賦甲於天下若都關中則僻在西垂地阻關隴東南遼遠運道不通吾未見其便也建康王者之都昔人謂鐘山龍蟠石城虎踞鬱蔥王气自秦時鑿之厭之亦東南一大都會然僻在江左難以經營中原六代偏安皆不能混一天下是則然矣而我太祖實自金陵混一區宇則知六朝之偏安良由人主之無遠略非地形限之也北平𨿽稱天險世淪胡虜俗染鮏羴若非我成祖始封於燕萬年定鼎未必決於此地自成祖徙都都城雄堅▲是破堪輿之說

皇居壯麗北控沙漠南帶靑徐山川增奇基業永固烈矣盛矣然愚竊以爲邊界堡塞密邇虜庭胡騎長驅朝發夕抵居近虎穴地鄰龍湫當其全盛虜貢市納款不敢生心萬一姦謀叵測能無剝牀蕭墻之憂乎大都帝王有道綱紀修明威令宣布則𨿽奮迹徒步不階尺土可以肇造鴻基僻處遐陬全無形勢可以彈壓疆宇不然揭竿斬木可推殽函攀樹緣崖可度蜀道險不足恃也歷代帝王其祖宗以徒手取天下而其子孫往往以天下輸他人古云在徳不在險▲亦堪■﹝木巳﹞憂

盡之矣英雄經略。昔吳王夫差擁吳都茂苑之盛。擅江海魚鹽之饒。控水犀魚腸之利。統艅艎舳艫之師。國富兵彊。雄視天下。越王句踐敗亡之餘。僅存殘喘。甲楯五千棲於會稽。此其大小彊弱之形。相去何如也。卒之夫差以奢淫亡吳。句踐以憂勤霸越兵力果足恃乎秦始皇仗雍州形勢。並吞六國。統一四海。自謂千萬世無窮之業。一夫作難而七廟隳。沙丘之骨。猶未寒也。項羽獨據徐沛江淮東南要地。置沛公於西蜀。限以巴江。阻以棧道。西楚霸王之業。屹於泰山而四維之矣。然而蜀兵一起。還定三秦。席捲天下。漢龍興而楚猴滅。何其反掌也。吳王濞當天下精兵處。采山爲銅。煮海爲鹽。享國富饒。連合七國。其鋒不可當。亞夫奮臂一呼。諸國散走。奚翅發蒙振槁哉。乃若熊鬻之開楚也。柏翳之啟秦也。泰伯之肇吳也。諸葛之治蜀也。竇融之保河西也。劉虞之撫幽州也。王猛之理苻秦也。張軌之據西涼也。李雄之君蜀漢也。公孫之守遼東也。錢鏐之總吳越也。皆斬荊棘。披蓽露。立綱紀。布恩信。化畏塗爲樂土。易弱邦爲彊�。�伐被於當時。聲名垂於後世豪傑經營何擇於地乎開天辟地疆理九州島島其最大者莫如神禹四乘所至無遐不到無危不涉無幽不探無險不捫山川郡國與圖扼塞悉了了而羅之胸中作爲禹貢一書犂然指掌豪傑有志經略烏可不考鏡地形土風括其梗槪也大扺西北風土碩厚。其人物惇大而淳朴。東南風土淸弱。其人物韶秀而輕俊。此其大略也。秦晉雄險。其人壯悍。燕趙彊大。其人慷慨。齊魯龐厚。其人椎朴。河洛中土。其人沖和。巴蜀險阻。其人峭利。江淮澎湃。其人儁標。徐沛戰場。其人剛猛。荊楚廣腴。其人迅快。三吳秀潤。其人華浮。越國吳風。其人近靡。豫章瘠土。其人儉陋。七閩饒沃。其人膩柔。交廣炎州。其人漫散。滇南遼遠。其人閒適。貴竹僻絕。其人質野。蓋土風從古如此。乃近代以來地气稍變。燕齊秦晉之間。向稱龐厚。近則朴漸趨華。拙漸趨巧。脂韋妙捷。有東南人不能窺其藩籬者。而東南間或有直戇西北風。又不可以執一論也。晉之平陽蒲阪。秦之雍岐。經堯舜后稷公劉之後。今不復見有帝王先聖風。而咸陽渭水。▲�風會淳漓之變

亦無復秦漢舊時富盛。洛邑天地之中。今其人民亦不見沖和秀雅。獨以椎勝耳。齊魯仲尼之鄕。文學其天性然。太史公嘗言之。今何寥寥也。燕趙自荊卿髙漸離後。多慷慨悲歌士。近亦無有。而吳越在髙周時號爲斷髮文身蠻荒之地。不與中國冠帶之盟會。今詩書文學。遂以彬彬秀甲天下。特嫌其文勝而稍不實耳。閩楚文學頃亦有吳越風。殊不似當時所稱蠻俗。固知風气有時而開習俗有時而變也沛碭徐淮間。亦國家承平。久不用兵。其人不習戰鬭。勇悍沈鷙之气亦減。而浙自嘉靖時被倭患慘酷。士卒稍稍練習武事。今遂稱浙兵。吳從倪瓚顧瑛文徵明祝允明以來。詩畫器玩淸雅風調甚盛。閩自考亭豫章自新建過化。士大夫往往好譚性學。乃知前人風烈近則漸摩遠則湮散自然之勢也。善爲治者因勢而利導之故風土不可不知也將士戰爭必相地形險易某處平衍可以布陣成戰某處深阻可以藏機設伏。某處髙阜可據成建瓴之勢。某處雄壯可守立堅壁之形。某處爲首尾當乘要害以制敵人。某處爲腹背須置奇兵以防衝突。某水通某川可以順流可以決灌。某路達某地可以潛渡可以直抵。某處之人長於某技。勿以我短而犯其長。某處之人短於某技。宜以我長而挫其短。荀卿曰齊之技擊。不可以遇魏之武卒魏之武卒不可以遇秦之銳士秦之銳士不可以當桓文之節制桓文之節制不可以敵湯武之仁義言兵以地殊也鼌錯曰上下山阪出入溪澗險道傾仄且馳且射風雨罷勞饑渴不困此匈奴之長技也平原易地輕車突騎勁奴﹖月長戟射疏及遠下馬地鬭劍戟相接此中國之長技也言技以俗別也陸戰之能。南人不如北人。故王玄謨敗於滑臺。水戰之利。北人不如南人。故曹操困於赤壁。三面可守。一面制人。故養人卒並六國。出可乘勝。入可阻險。故漢髙昭烈卒成帝基。不徑入關而先據陳畱就積粟。酈生所以佐王業。將渡河津而略南陽下宛郡。張良所以開帝基。西築甬道。屬大河以拒楚軍。東屯鞏洛。守敖倉以示形勢。四百年炎祚規模宏遠矣。陳余不阻井陘之險。故韓信得斬余於泜水。吳王不守武關之隘。故亞夫得破吳於殽澠。陳豨不據邯鄲阻漳水。故軍敗代地。英布不取吳楚並齊魯。故困蘄西蜀。漢不塞陰平之口。故後主降於鄧艾。梁人不收采石之渡。故武帝困於侯景。戰陣之在先據地形也尙矣是以蕭何甫入關而首收圖籍知天下戶口阨塞識先眾人功髙諸將以此也髙逸棲隱或不受國君之徵聘養志山林或脫迹塵世之浮榮專修性命或借山川之映發抒文藻而品題故大禹有山海經。周人有越絕書。酈道元有水經。東方朔有十洲記。漢人有三輔黃圖。王子年有五山記。周處有風土記。王存有九域志。杜光庭有洞天福地記。眞誥有金壇林屋記。盛弘之有荊州記。常璩有華陽國誌。徐靈期有南嶽記。程大昌有雍錄。近世有方輿勝覽。一統志。名山記。由赤縣神州以及大荒之外考究載錄之詳矣一丘一壑石隱終身者足迹不必徧九州島島居室不必托五嶽昔人譏支道林云不聞巢由買山而隱是也然無論名山洞府通都大邑遐陬僻壤但有聖賢豪傑。名人髙士。孕育棲托者。故宅舊迹。往往歷千百世不可磨滅。而古今鴻章佳什。勒石摹崖。流輝山川。照耀天地者。亦若爲神靈呵護。垂之無窮。一瓢一笠。蹤迹所寄。不過名山片石耳。而後人必指之曰某山某髙士之所棲隱也。某山某名賢之所經遊也。某山某文人之所題品也。而棲眞修道飡霞絕粒之人。亦多擇洞天福地而居之。抱朴子謂小山僻地乃妖邪所憑怕妬人成道而思嬈害之惟名山洞府正神掌治好助善人護法衛道故修道者所宜隱處洪崖居西山。匡俗居廬阜。廣成居崆峒。浮丘子晉居嵩髙。馬明生居東嶽。龍威丈人居洞庭。魏王子騫居武夷。眞武居太和。司馬季主居委羽。張輔漢居皂合。皇初平居金華。王瑋玄居林屋。羨門子居蒙山。沈文泰居九嶷。周義山居金庭。王褒居陽洛。何侯居蒼桐。王進居馬迹。葛由居綏山。平仲節居括蒼。茅眞陶都水居句曲。王子年居倒獸。劉綱居四。明許遠遊居懸澑。蕭子云居玉笥。孫登居蘇門。徐靈期居衡山。單道開葛稚川軒轅集居羅浮。孫思邈居峨眉。侯道華居中條。羅公遠居靑城。閭丘方遠居大滌。鐘離云房居終南。張紫陽居王屋。陳圖南居華山至人成道度世皆有勝地神明相之上帝命之亦緣也數也夫建都也經略也戰陣也在世之事也棲隱也出世之事也之四者皆有資於輿圖輿圖烏可不研討也蕭相國之收圖籍。專爲治世用。王子年之記五山。東方朔之記十洲。陶景弘之記金壇林屋。杜光庭之記洞天福地。專爲出世資。合而言之者不佞也夫出世而或抱治世之略在世而存出世之心如是而後至人其幾乎

【羅神州於指掌繪物狀於毫端參時勢而爲言可以經文可以緯武】

明文霱卷之三

●明文霱卷之四

武林劉士鏻羽石父評選

序四

◆序四

髙以達少參選唐詩序

騷苑笙簧序

合奇序

嶽王祠志序

張氏紀略序

徐文長逸稿序

頌節錄序

淇園序

紀修蒼浦園序

姚孟長洞庭諸剎記序

題徐大津制義序

聽艸序

王季重遊喚序

奇女子傳序

玉鴛閣詩集序

臥遊淸福編敍

王秋澄先生文集序

遊莫愁湖序

史記序

諸子序

吳兩階文艸序

○髙以達少參選唐詩序

屠隆

世之推英雄率卑詩曰士挾日月提雷霆鼓鑄六合而成巨人名則有山河大業在安事詩詩卽工如李杜髙陽徒爾余謂推英雄言良是而未盡也夫詩者技也技故其道不尊令明王在宥以斗大印置豪傑將相仲尼南面顏曾列坐而進退兩廡下賢人黃帝巨鹿之戰光武昆陽之師兩軍相持長戈互云急矢▲�鴻戲�

如雨當其時詩固無毛髮用措大持一詩向屠沽兒市杯醪片臠輒唾之不顧何如阿堵乃濟日用夫詩安能與死龜之殼敗皷之皮同價哉而學士大夫往往不廢者何。夫天地之生物用風雷雨露爾而不廢雲霞夫雲霞何用之有萬物之生用牛馬雞狗爾而不廢麟鳳夫麟鳳何用之有醍醐甘露。雪藕交梨。無療饑之益。而有消煩之功。世並珍之詩於道不尊於用無當而千秋萬歲不廢故不尊之尊蔑倫。無用之用滋大。市杯臠則不如阿堵。濟日用則不如皮�而舒畼性靈描寫萬象感通神大或有取焉。昔者趙簡子夢之帝所聽鈞天廣樂。李王孫木鬼耳。帝且召而賦玉樓焉。故知帝亦貴詩也仲尼手刪三百篇鼓吹人代矣。而又自爲倚蘭龜山諸操。金石其聲。故知仲尼亦貴詩也西王垂白雲之謠。眞誥著雲林之什。伯陽平叔譚金丹大道。何與於詩而語語節奏。故知列眞亦貴詩也大覺金仙修無上了義。卽山河大地無所不空。乃其所爲偈贊居然詩也。故知竺幹先生亦貴詩也泗上亭長。平生以馬上自雄。拔山扛鼎之夫。▲堪作詩家鼓吹

卽劍術且薄而不爲。而爲詩大風之歌。跌宕哉。虞兮虞兮。又何悲涼哉。隆中抱王霸之資。於人世固不屑屑。而猶托之梁甫以吐其風雲之气。古壯士英物何嘗不貴此道。獨所謂推英雄者賤焉。渠亦無乃度才量力而曲護其短邪。夫誠自掩也何賤之有誠賤也又何掩爲學士大夫之賤詩者代不乏而其稱詩者亦代不乏乃詩自三百篇漢魏而下獨推唐唐以詩登士士弗工詩則弗登故合山川之靈而畢其力以趨之有林臥讀書數十年而後發之爲詩者。取之千秋而收之詞組。索之人外而得之�前。構之累月而成之晷刻。當其思澀嘔血刳心玄鬢蚤白當其神來心曠气爽凡骨立仙略而讀之則山川花月機杼有限徐而味之則飛雲流霞意象無窮故語山川。則躁競之意煙消。談放曠。則鬱結之胸霧散。灑以凊涼。則內熱者飲冰。煦以浥辭。則苦寒者挾纊。賦邊霜。則徵夫霣涕。詠閏月。則思婦動魂。煙疾雄深。則風雨驟至。妙詣玄解。則神物下來。是唐人之所長也後世畢一生之精神於帖括以應有司何暇詩及吾成名爲之未晚一旦進賢加首輒抗顏而稱詩一篇甫出贊者巳在旁何其速肖也𨿽有瑕瑜曷由知乎古人讀書數十年。以全力而凝神於千秋。今人生平未嘗從事。以枵腹而求肖於一旦。又何怪詩之不古也。唐人詩如明月松間照淸泉石上流野曠天低樹江淸月近人雨中山果落燈下艸虫鳴夜靜江水白路回山月斜此似常境常談究其所以非腹有萬卷胸無一塵者不能辦柰何輕議詩哉楚髙以達先生所選唐詩餘得而卒業焉精且備矣昔髙廷禮氏選唐詩品匯備矣而太濫約而正聲精矣面多遺至李於鱗選更加精焉然取悲壯而去淸遠。求峭直而捨婉麗。重气骨而略性情。猶不無遺恨焉。先生所選精且備矣譬如鮫人入海所得皆珊瑚木難洵英靈之府哉先生爲人耿介髙曠風塵表物於世無所好而好詩宜其鑑裁玄朗若是後之學詩者請以玆選爲寶筏可乎

【峨眉積雪閬風蒸霞】

○騷苑笙簧序

湯顯祖

太史公以屈平正直忠智以事其君信而見疑忠而被謗能無怨乎離騷之作蓋自怨生也國風好色而不淫小雅怨誹而不亂若離騷者可謂兼之矣嗟夫此有道者之言也天下英豪奇磈之士。苟有意乎世者。容非好色者乎。君父不見知而有不怨君父者乎。彼夫好色而至於淫。怨其君父而至於亂者。則有意乎世之極。而不得夫道者也。至於宋玉景差之招魂賈誼之弔屈𨿽廢興異時有所憤惻迫發於其中一耳。厥後招隱哀時思沈調急先漢之人能爲楚聲余則賦而可矣故賦者騷之流而微異者也楡林杜君韜武以武爵貴介公子躬上將之姿而好左徒之業爲五嶽遊楚詞山中吟數卷名之曰騷苑笙簧其自序則以屈原離放傷悼家國有所不平而身當國家盛際信而蒙信忠而見忠無牢騷伊郁之思有瀟灑優悠之致引模擬義宜與騷遠原其攄懷述志時而放言獨往亦未有遠殊也誠有然者羽人乘遊則閬風昆侖之軌也飡霞蘭生則雲中堂下之思也次第有作靡不流離炫爛窅藐偃蹇就中辭義曲致宛爲正則之遺蓋無所好而自不至於淫。無所怨而自不至於亂。至其音淸節和。無攜無逼。眞有气逐指而成笙。思在口而爲簧者。殆非悲笳橫吹之助與。予有槪乎此風雅之道息聲貌流絕屈大夫獨與其弟子依詩人之義隤源發波崩煙決云。爲千秋賦頌弘麗之祖文則盛矣。當其時堯舜道徳之純粹。未得爲懷襄用也。言殺張儀止王無西而止。顧是時楚獨無將其將唐昧景鈇輩戰死。武安君且來。屈子之材誠用。固▲屈子心服

亦未能當也。蓋文盛武不能無衰。賴封疆之靈韜武從容詞旨。有墨卿文士所遜避者。至其登壇秉麾。鎭虜禽敵。居然宿將風。以一少年公子而文武兼盛。諒非有殊絕於人者不能。將萬里一疆。神明倍彊。古之所難。今之所易與。夫戰怨事也昔人有臨陣必先被髮吽天抗音而歌左右應之歌畢然後進戰其气然也誠得騷之意而行之悲惻排蕩愼悁噴薄馳而入三軍之中援玉桴兮擊鳴鼓誠旣勇兮又以武要未足爲兒女子道也或曰韜武積精於道於騷所爲托▲沈激似騷

遠遊而含朝霞者如將遇之若然則韜武固異日之莊騷也玆之笙簧殆劍首之一吷也予何足以稱之

【王微有云文情不怨思則流淡無未此文可以怨矣】

○合奇序

湯顯祖

世間惟拘儒老生。不可與言文。耳多未聞。目多未見。而出其鄙委牽拘之識。相天下文章。寧復有文章乎。予謂文章之妙不在步趨形似之間自然靈气恍惚而來不思而至怪怪奇奇莫可名狀非物尋常得以合之蘇子瞻畵枯株竹石絕異古今畵格乃愈奇妙若以畵格程之幾不入格�家山水人物不多用意略施數筆形象宛然正使有意爲之亦復不佳故夫筆墨小技。可以入神而證聖。自非通人。誰與解此。吾鄕丘毛伯選海內合奇文止百餘篇奇無所不合或片紙短幅寸人豆馬或長河巨浪洶洶崩屋或流水孤村寒鴉古木或嵐煙艸樹蒼狗白衣或彜鼎商周丘索墳典凡天地間奇偉靈異髙朗古宕之气猶及見於斯編神矣化矣夫使筆墨不靈聖賢減色皆浮沈習气爲之魔士有志於千秋。寧爲狂狷。毋爲鄕願。試取毛伯是編讀之

【輸瀉跳﹖﹖戚之勢洶洶如崩屋】

○嶽王祠志序

湯顯祖

越有忠佑祠者在臬司焉祀宋武穆王嶽飛也司故王宅王亡以爲太學元以爲司而祠王其東祠宋孝宗之爲也祠志爲冊六凡王所自爲文與其時至於今所以榮哀王者盡是梓而存之司庶拜王祠下者貌而旣其實云王之勇於忠孝其天性然斯志也其以資世之感愴流涕指發豈有間然者哉予獨怪王以大將之才。爲戰將之用。而用益以不終。當時無將將者。然則若肅代之將李郭可與。曰韓蘄王可以並郭而王賢於李髙宗之資。不能爲肅若代。亦其勢然。蘄王逸而鄂王拘。非鄂王勇而蘄王智也。鄂拘蘄乃逸。蘄逸而鄂之拘不免矣。肅代𨿽疑其臣。不得而誅之。外多大藩。帥或以爲名。如李司徒召之不來矣。終不能有加焉。王之不肯爲李。亦勢然也。或曰王何不竟滅虜而朝附於人臣出境遂事之義此不然也。觀金起時。其君臣父子叔侄將相之間。皆意念深毅。經略雄遠。非可猝猝乘獘而竟者。且其時諸將並以詔還。王以偏師濟乎。夫王以歸而死。得爲世所哀憐。佻▲凝如斷�

而■﹝逞﹐山代口﹞。王之爲王未可知也。王所謂進退維谷者與嗟夫有髙宗以其宅爲官故有孝宗附其官爲廟王爲人不可知神而後知之也𨿽然孝宗時而王在猶之不能用王蓋孝之不能爲代。亦猶髙之不能爲肅。何也徽髙在。髙與孝𨿽有志。勢皆有所不得行若使徽得幸蜀髙孝爲親父子髙總國而孝撫軍滔然無疑畫河南北之地以與諸將所克王收其全以俟此亦髙孝之所欲爲也勢不能也嗟乎古今相弔豈惟髙之於王而巳哉予志而悲之聊以告後之將將者

▲是眞正讀書人

【具此手眼才堪尙論古人】

○張氏紀略序

湯顯祖

晉人有言。比來離別。常數日作惡。余爲寬言之曰。生別猶可。死別何若。年過耳順。愈不喜逆。戒客幸無以悲傷事相聞。卽世間悲傷文字。亦不必見也。何也其敍述世家坎坷流連。乃至若數冬而不遘一春。恆夜而不經一旦者。固卻無視。視亦不竟。早衰恐神傷也。屬者。客乃以昆山張元長所志。六世以來行略見示。則有不忍不視。視而不忍不竟者。竟而去之。去之而復在在幾閣間。悱惻慨嘆。一月而神弗怡。客曰。夙若某若某者。皆嘗述其世家以煩子目。未見子不喣然而艷也。讀張氏略而泫然傷之。太比於人情與。余解之曰。固也吾亦世人耳。世之所喜。吾得不喜。世之所悲。吾得不悲。且彼其家男子而世纓組。婦女而世褘翟。外內休融壽考咸遂。何徳而至斯張之世徳詎遠於斯與。何久瘁而不艷也。客曰何如曰其六世祖道瑾起於贅壻。立而與婦願歸孝弟力田。以有其子徳聲爲縣從事。輒自免。自領賦萬石以休共同人。迂騎而�少婦之涉者。歲晚則與婦方浣枲紉縕。以衣裏中煢孺。廣糜餌以飼囚有徳者矣而子諸生唐文乃二十二歲而死。且死衣冠彊起坐使畵工傳之曰。後人庶知吾賫志以歿乎。妻爲盧節婦也。撫其子抑甫六歲。時秋夜起見月華云成五色。蔽天。呼母盧起視驚喜。令兒整襟肅拜。見短髮蕭蕭印月下。慟欲絕。爲述亡考讀書時事。相抱痛哭。而雲中鷹聲裂然。嗟乎聞此而有不泫然者情耶。抑甫爲諸生。巳復棄去。而其婦晉孺人。歲祭掃。必戒必泣曰。先姑有言。兒孫奉養有盡。但綠楊紙錢。年年如故。則兒家之祥也。至抑甫▲�然

有子諸生宗翰能文章有當世之志。幸乃五十二而貢於鄕矣。終六十二而不受一命之榮。婦季行年八十矣。而爲其子食貧■﹝糹辟﹞纑。不能自休以歿。此豈不足悲乎。生子也才如元長。發舒五世之郁。伊將是焉在而爲諸生且五十年竟以病廢。至雲母子之間徒以聲相聞者十四年。母病時以手按母肌肉消減。含泣大恐。而母夫人猶喘喘好語曰。恨兒不見吾面。猶未有死理也。斯語也。聞之而不亦悲乎。天下有目者皆欲與元長目不可得矣有子鐵兒而殤有女孝仲秀▲慘不忍讀

慧端婉。曉書傳大義。所謂閨閣中鐘子期也。爲孟家婦。幾年而復殤。天之困元長也。不愈悲乎。凡此數端者客以爲何如也。客曰。若然誠悲矣。安知今所云世家者之先容愈張氏。而張氏後乃終不如前數世家耶。夫冬之必有春。而夜之必有旦。亦天道也。子爲嘻然久之。曰固也。語不云乎。天不可與期。道不可與謀。元長且置無悲。需諸季之後。幸乃如客言可也。

【哀气激於天末悲風送之水涯】

○徐文長逸稿序

王思任

文章之托生與人無異有從天而下者有從星辰嶽瀆而降者有仙佛度世者有神道轉輪者有龍鬼精怪投胎吐气者天之文大而近星辰嶽瀆之文奧而尊仙佛之文旨而導神道之文肅而凖龍鬼精怪之文奇而幻吾以五經窺之易如天。書如星辰嶽瀆。詩禮如仙佛。春秋如神道。而龍鬼精怪之文。跳梁侁侁。每見於諸子百家。蓋此數族實出一冶。𨿽帶乹坤之駁气。而原奪乹坤之間气。正未易材也。三代以前不▲吳鉤新�光芒不可逼視

可考吾於短長時尋屈原尋列禦寇於漢唐下尋王衰尋揚子云尋維摩詰尋李賀尋韓柳尋王荊公於明尋孫大初桑民懌盧次楩王稚欽天池山人徐渭渭之才更刁悍尖湍欲據諸公之項而錐其頰口無舊唾不少譏呵目不再覽每多盱放又性癖潔陰瘠不愛錢貧卽鬻自所書畵得飲食便止終不蓄餘錢不懼死甚至感憤狂易槊耳鑲囊終不死不喜富貴人縱饗以上賓出其死獄終以對貴人爲苦輒逃去與不如公榮者飲卽快卒然遭之科頭戟手鷗眠其幾豕接其盆。老賊呼其名字。飲更大快。一有當意。卽衰童遢妓。屠販田儓。操腥熟一盛。螺蟹一提。敲門乞火。叫拍要挾。徵詩得詩。徵文得文。徵字得字。見激韻險目走筆千言。气如風雨之集。𨿽有時榮不擇茅金常夾礫而百琲之珠連貫沓來無畏之石鍼堅立破英雄气大未有敢當文長之橫者也。文長意空一世寧使作我莫可人知絕不欲有枕中之授亦不樂有名山之封故所著作隨付隨佚袁中郎從陶周望架上得其闕篇等集一夜狂走驚呼拜跪業已梓播人▲�風人陣木甲�殪

間而張文恭父子雅與文長遊好聞見旣多筆札饒辦其孫宗子箕裘博雅又廣搜之得逸稿分類如幹捲讀其文似厭薄五侯之鯖。獨存蔬筍之味又如著短後之衣縋險一路殺訖而罷讀其詩點法例法托法藏法漉趣織神每在人意中攘脆爭可巧迸口頭必不能出者而文長一語喝下題事了然讀其四六在黛眉淡骨之間讀其隱字對偶諸技以天成者佳以人勝者遜通方言者佳以越語者遜總之靈異立成爪發皆矗予斷以龍鬼精怪之文起文長而署之應以牘受爲我楚舞。飲八斗而醉二參也。是集也經予讎閱者什三予有搏虎之思止錄其神光威瀋欲嚴文長以愛文長而宗子有存羊之意不遺其皮毛齒角欲仍文長以還文長謀不同而道自合海內願沽者眾其必有以處玆玉也矣

【風入蹄輕絕塵而軼如艮驥之躪崇期】

○頌節錄序

王思任

可以死。可以無死。英雄豪傑自知之也。英雄豪傑一死不足了其事。則可以無死。其事巳了。而死至則可以死。孰爲英雄豪傑。孝子也。忠臣也。節婦也。一也。使必以一死爲貴。則死而死矣。何濟人世事。股可常刲乎。何以醫久病之親。肝可多納乎。何以感不痛之主。一爲未亡人。而遽投繯拒飲。不顧餒人之鬼。斬人之胤者。兒女子一時情至之事也。速途負重。畢世茹荼。彼不耐也。英雄豪傑知之而不爲也。歷陽馬太母以楊繼楊歸月塘文學。年方蒨而文學死。太母抱楊之二子哭於廟。抱巳之一子二女哭於堂。是時大官之後。忽焉中落。瞰室恆於斯。生戎恆於斯也。太母曰憊矣。吾死則一子二女子亦死。卽不爾。無人視廬墓。前二子亦死卽天不盡禍馬氏。畱數人視息。不繩祖武。不讀父書卽不死而亦死。吾一身爲馬氏之母。爲馬氏之父。爲馬氏之師。爲馬氏中興之主。爲馬氏稽核之督。爲馬氏禦侮之臣爲馬氏奔走之僕。不獨馬氏妻也。不獨爲馬氏也妻者而後可以不死。而後五十▲如風鼓橐如水揚波

年之中。庠其前子。餼其子。又衍而蕃大其子之子。於是騰仲乙卯來鄕枝辭太母恍然一快。默自語曰。祖武父書。將在此輩。不獨是兒姣慧也。臣心巳完。臣力巳竭。可以報月塘地下兩楊相見矣。而後乃澘然送之也。而後可以死。至於栢舟之閭。王言炳赫。黃鵠之弔。名公琰琬。騰仲躍然於前。繩繩未艾。而茁茁甫萌也。太母以爲極不足侈事。吾家世貞節。何藉於此。億萬子孫。但願爲福將。不願爲勇將。但願爲良臣。不願爲忠臣也。而後知太母眞英雄也。而後知眞英雄死方不死也

【天冶通侻想見東阿跳九舞蔗時】

○淇園序

王思任

天下山水。有如人相。眉巉目凹。蜀得其險。骨大肉張。秦得其壯。首昂須戟。楚得其雄。意淸態遠。吳得其媚。貌古格幻。閩得其奇。骨采衣妍。滇粵得其麗。然而韶秀衝停。和靜娟好。則越得其佳。故吾越謂之佳山水。吾郡中誤有八。而蕺最寵絕。眾玅繞環。似百千萬名姝。抱雲笙月皷。一簇太眞者。佳至蕺觀止矣。蕺腹有招提。是吾家逸少宅。而肩頂間爲相國呂文安祠。誦古栢行。祠下低徊不忍去矣。文安孫美箭氏。羮墻之暇。薙蕪擴隙。構園讀書。顏之曰淇園。成而遜予敍。敍曰。凡功名富貴有不難滿圓人意者。而惟山水之緣。定多缺陷。生長平原。一望天盡。鳩石尋丘。穴溝借瀦。回思本來面目。則不快。遠者百里。近者數十里。一時命駕。三日聚糧。至則輪饑蹄渴。酒澀肴枯不須興盡先懊初心則不快。諸人遊飲之趣。吝於日而侈於夜。僑於外而便於家。夕陽將下。眾志漸苦。點檢招搖。城闉雜沓。有如市罷歸來。則不快。家在山中。四圍裩朿。聽鬼愁風。因虎逃月。則不快。而峩峩兮登天。而沈沈▲語語驚異墜碎昆侖王琖

兮入淵。天靑日白。洞疑虛愒。時有性命之念。則不快。山水宜人。市居荒落。修琴買藥。引勝呼豪。則不快。隅守角全。捉襟露肘。地利人和。或爾限之。用是巨靈不神。桑田易老。則不快。土木水石。投胎奪命。財力可通。而惟老樹壽藤。天功難鬻。一暴十寒。三移九絕。則不快。凡此數者。皆勢之所不能爭。智之所不能幹。而道徳之所不能感化。文章之所不能增美者也。有福存焉。棋園胎而得越。生而得蕺。長而得旺於相國祠邊。枕負大海。襟帶二江。湖山溪壑之所飛回。雲霞日月之所跳蕩。以榻爲馬。而穹巒驚峭竟日賞心。以幾代舟。而漁笛菱歌隨風入耳。長松老檜。鬣怒鱗森。而匪陰宮古墓之忌。午夜明河單往長臥。而無非類若人之呵。夕梵晨鐘。聽下方則諸品靜矣。靑煙紅火。仰萬戶則圓覺生矣。當斯時也。書史對宛委而成籙。盤盂熱丹脂而勝鼎。卭竹乘雲气而擬龍。妻子偕鹿門而當友。雞犬吞圲實而成仙。此詎非美箭氏之福耶。吾越中居者知有仰屋。行者知有辯途。有身處山而目不見山者。有目見山而心不見山者。美箭躍然作百尺樓想而日供其身於丹峯翠靄之上則旣得福而又能用福美箭氏之福也滋大矣則𨿽易淇園爲福地可也。或曰命名淇園。蓋托於有斐之義。予謂竹之義從个。淇園有萬个而後謂之漪漪。美箭廣四筵而無闌入。以其所謂福者切磋友生。斐孰章焉。如是則子猷能徑詣而嘯者。淇園中又何可一日少此君也

【列�爲鞭望舒爲禦風馬星槎吟嘯上淸之客。】

▲闌入尙方掖宮無圖籍妄入宮曰

○紀修蒼浦園序

王思任

感慈祖父不如感韻祖父谷貽尙巳然分內事也廣書冊華宅田忍俠節仁遺黃金數簏慮子孫單蒙窮餓耳夫子孫亦天之所生者自有口有目有福有緣何必當單蒙窮餓也是故黃金可得宅田可買書冊可購朝弋朝獲暮弋暮獲子孫之所能自致者不甚感祖父也山水秀妙。區地扼勝。沒在傖右。心欲有之。則恚曰祖父不力。得區地矣見山水矣桐梓拱把。竹樹枯癩。侈陰之多。人壽幾何。則恚曰祖父不力。如此而能於代紀之前。心誠求之。使子孫低徊其下。再三唏嘆。以爲安得老吾老一觴酬之。此眞韻祖父也。而其慈也爲甚大。予遊賞園林半天下弇州名甚雲間費甚布置總佳我心不快獨快者永嘉之陽湖錫山之愚谷次寧瀨水之鼓園耳豈非以其天工世物愈古愈玅創不如守有非人力之所頓雄者耶光州劉襄子過我而言曰予大之中人也不腆敝壤處在光黃界吳鄰楚雨餘山黛如抹有徑一隅幽蒨而邃山名五龍長淮帶之蒼松老檜數千章竹萬个花稱是藤蘿蛇綰汀蓼石發錢菌云芝都不記歲月庶幾袁北山之江鷗海鶴孕產其間也王父夕郎鋤而�之大父伯仲又克爲之荷薪佚老者以歡講業者以奮顏之曰蒼浦亦旣聞於汝南矣先君子棄藐孤蚤墓檟之役風雨不弔入我戶庭旣得寧而後奉遺箒一糞除之也用是疏瀦扶頹誅茅剪棘增崇辟隘或結遠公或摹張緒或閉子猷或臨摩詰或一局疏簾或雙相巧�或瓦藥翻書或扶笻蠟屐有舟鷁如有蹇駁如有酒澠如有歌管如庶幾哉二三大夫變世以來之素也王子曰予聞之長公汝南風气適宜魚米可俯而拾常有終焉之意以今所聞天下之美在中天中之美又在於蒼浦水光接漢。木气蔽云。赤汗交下。神遊身處。百孔千毛。如風布雪。予當從襄子去願。署掃葉使安用此數峯靑哉而襄子猶嘵嘵山陰道上也文饒之囑不具論論其賢者習數行應制得意爲髙官守京混若檀國。還田裏稍息不勝夢寐托言憂天憫人矣。卽日對鳥魚不似其車塵騾渤之樂也。�者求問生端侵擴無巳園日涉而趣少。門屢飾而關多。更有前人之作未工。後王定者爲是。松惡其多號。蘭怒其當戶。祖父力而置諸原。子孫鄙而膏諸斧。由此言之祖父之求子孫甚於子孫之求祖父與其求子孫之賢不若更求子孫之韻也襄子還矣寄語蒼浦旣有故園復有喬木又有世臣是劉氏之祖父子孫代相韻以有成也昔孫興公�賦天臺終覺不似請以是言不爲記而爲記之引以俟海內之韻合者襄子肯諸

【祖父貽子孫以�不如貽子孫以徳子孫報祖父以韻不如報祖父以賢然其立言敗致矣】

○姚孟長洞庭諸剎記序

鄭以偉

鄭子曰人物山川應身也。而還以文章事業黼黻乎流峙。不則造化有奇。不過一片無面目之帝江耳。庚申余伴宮端孟長讀於瀛洲若永叔欲避子瞻一頭地白首入都又讀其所譔洞庭遊記謂吳中得玆鑿開混惇一竅人皆謂遊山川者。以孟長之聲。應不識不知之流峙而不知山川之遊孟長者。以山川之神化身爲孟長。而還爲胡臣胡靈鑿竅也。何則瀆嶽奇矣包山縹緲莫釐曰吾將學焉奮其身上薄星紀之上以張吳不則盡澤也不虞沼乎。湖之神曰惡用是集險脇施礫乎嶽嶽爲也。吾儲眾牝而放之布滿地戶盡朿羣山之足如大蛇之匝昆侖彼倒影而入第數枝金菡萏而我沄沄澹澹無窮矣洞神曰天下有極幽深之術我能使頂行水而腹穴使人傴僂肘行如蛇以晉之二雄又何知石公曰易言介我其疊而爲仲雍延陵之貞於是大小龍渚偕十八招提若虞初九百剪剪矯矯各呈其勝以競雄。又如吳越爭長角伎湖中。大虛空曰如是則吳窒矣是使婦姑勃▲������

蹊髙深邃堅我不如數子若空所有而能使雲煙艸樹倏陽霅陰空不空藏將屬之子�屬之我乎則孟長所遊而記者是。然南龍盡金陵腰結。姑蘇霸气消歇。其秀﹖﹖八不得不孕爲孟長。又以山光湖綠。供其飲乳。則孟長之工文章無怪也。仍持彩筆爲洞庭鬭眉。如洪穀子之畫。亦山川應身自寫顏面。若佛圖澄腹孔神光。自照五內耳。杜甫所稱我肺腑者良然良然。假令洞庭無玆記亦豈能自名何等態狀哉又使孟長未遊之先亦與余等何能分﹖�之識種種色相如記云云然則山川者孟長神識所繇來而玆記乃其貌象也。易生羲農羲農畫易亦復如是予讀道書孔子述謠云吳王山遊觀震湖龍威丈人山隱居北上包山入靈墟乃入洞庭竊禹書天地大文不可舒此文長傳百六初若彊取出喪國廬非其人不可彊取也余於石碽食指屢動矣孟長曰王聞修者吳僑盻也見玆記至孟長秉火蛇肘入林屋洞幾殆免而自號閏生因謂孟長勝國有劉養浩者作龍洞記亦幾殆戒後人勿以父母之身行殆而劉字同孟長名又一奇事顧聞塗毒而人盡死語不驚人死不休皆是也何必遊能殆人乎且出胎眼睛若不用火燻一度如黨家一對貼金瞳子何孟長謂余曰柳子鈷鉧潭諸記酷佳余謂鈷鉧者溫器又盛黍稷器也潭形僅此旋面洞庭可知他記多峭絕剬而不揚孟長正以揚而兼剬勝也余家靈山墨眞人洞天在焉乃無一元字腳在胸安在爲墨汁歟惟冰冰激明府山春鳴如雷而人不能鳴則靈者祕而余值其不靈其不能爲文章又無足怪也每過天平思一拜範文正孟長事業當與之等亦不足怪憶共文湛持許仲嘉遊虎丘因問湖遊湛持曰苦乏遊資耳孟良共衲子素饌以往此酸厝大省畫乂錢法也倘賦初衣。或遵此例。與山隱居約作客乎。將以玆記爲疏程。庶不至七聖之迷哉。而今且臥遊其中。

【夫差黃池之陳錞鐸鏵扣望之白如荼赤如火黑如�】

○題徐大津制義序

鄭以偉

徐大津孝廉出海陵顧黃門珠巖之門謂黃門出余門以詩及制義示余余奇之贈以詩適黃門奉諱大津走千里唁焉而余亦附致貫弓之敬黃門並寓書余曰徐生於吾師猶然大陽直裰也敢忘淵源之自而大津藝則所稱借竹樓稿蓋大津居杭地窄不得種竹鄰有竹樓當之大津曰搦筆樓上四面靑瑯玕奄爲已有若曰此貧女光也遂以竹所爲文所鄭子曰大津借竹亦知竹有所借乎夫竹之質非艸非木虛中直節繁枝善葉巳矣然竹之際不一風則夭夭然若笑晴則猗猗然若停月則皎皎然若竦雨則孌孌然若濯雪則娟娟然若削霧則靄靄然若矜非借風晴月雨雪霧以爲變態乎而若夭若停若竦若濯若削若矜者非風非�非月非雨非雪非霧所能爲乃竹之質自爲態也竹借諸際以供大津。大津又借竹以供時藝。又無子家錢之貸。昔王子猷借居空宅便令栽此君大津徑借主人之竹旣不費時又不煩漑非大便宜乎大津曰我惡知其然竹動其天機以與我值我又動其天機以與文會不知竹之非我我之非竹又不知竹之爲文文之爲竹也鄭子曰文必有來與心際然後有往與古際必梅也始宜淸淺。必芙蓉也始宜秋水。他物則不然。夫文之用六經二十一史諸子百家皆借也而皆不借也借者往際於古而不借者來際於心今經史子家巳無完膚而曾無一似者皆麒麟之楦無其質也大津文亦經亦史亦子亦家而其心另有獨解適與古際旨玄而味永無聱牙鯁喉以爲古無堆砌生嚼以爲富非經非史非▲非深於文際者不能道

子非家而自成一家言如竹之際物爲態而不窮則大津之質爲之也大津空空類中虛侃侃類直節剛不過拗柔不失挺如文湖州肝鬲皆竹而下筆竹生大津借竹竹借大津乎古云世間能事貴天生大津齡才及陸機入雒之秋而能事便畢知能事則知大津之借知天生則知大津之不借矣何必公孫大娘渾脫舞哉乃餘又慨宋季於衣服器用必刻一韻字夫韻豈不美虞其日趨於韻而日遠於大雅則近於服妖。文亦有妖焉。周之盛嘉禾異畝同穎唐叔乃爲之作嘉禾獻之天子蓋王者以前民用爲瑞也文亦有瑞焉。大津一洗俗之韻而成其爲瑞。結實以資鳳凰之食。行且借筯籌當世之務。余朽矣第乘雙不借登五嶽爲汗漫之遊何能爲何能爲顧得寓名於大津稿中則其所借又甚奢矣。

【抉發借義妙得文家三昧彼吞剝子史者何足語此】

○聽艸序

鄭以偉

堪歟金丹家。咸以逆爲妙。靈气有所盤礡回環。而後蓄積始大。黃河倒潄以養昆侖。然後五炁返而朝元。三花成以結頂。文章亦然。蓋物必盡順相聽乎。必造成一平鋪無凹凸之器。世界而後可。必盡逆不相聽乎。又必拗就一﹝齹﹞﹝雌﹞﹝齒﹖宜﹞﹝宜﹞不委順之器。世界而後可。夫江自岷山衝巫峽。下洞庭。匯九江。﹝沺﹞﹝浩渺也﹞沺蓅蓅。若聽其所之。至潤州不有金焦兩點屹突。橫截水口。與之相爭。則濫觴之瀾。一呷立盡。東南財賦人物何以甲天下。▲三才之道不外一逆何況文章齹﹝不齊﹞齒﹖宜﹝齒露﹞

故不聽其順流之。趨以成砥柱者金焦阻之也。盧肇所穪。潮日不同物相畏以成激者是。吾以是得文章之气焉。夫江之流。一鎖千灩澦數千里。再鎖於金焦。然後驚濤駭浪。雷咰而電張者。有收拾。有節奏。而沺沺蓅蓅者自如也。金焦亦若聽其汪洸滉囦。如三益進逆耳之助。相說以解也。然後江得山而朝宗之勢愈馬﹖央且決。東坡所穪行乎不得不行。止乎不得不止。風水相遭者是。吾以是得文章之情焉。向使聽其長邁。曾不一遏。則無凹凸而與之俱頹。亦文家直布袋耳。又使濆�祝﹖土塞。不聽犇放。則齹齒﹖宜而不得泄。如窒麻婆葫盧孔。亦終爲五丁鑿破。何以成天地之文章哉。吾怕登北顧。意赭衣所鑿。霸气不盡。鐘爲人文。一見於眭東孫太史。再見於徐振東文選。然皆與杜鵑花共歸閬苑矣。猶喜見我信之也。信之爲文選哲嗣。如見我文選庚午攜所爲聽艸請益。多西湖作。適遇試。又以試文二作示我。舟次爲之擊節。與江聲相答。信之識辯雞碑。學聚龜總。每試必冠軍。見知於柱史湘潭周柱明公。名噪東楚。玆鏤如輪王七寶出於自然。又如馬耳王以眾寶集成寶果。非栗散小王所有。吾怕笑蘇綽作文式是。不以文聽才。而以才聽格。獨孤尙書之文如長松怪石。傾倒溪澗。略無和暢。是不能以才聽情。以情聽神也。信之以。其學聽之於才。以其才聽之於气以其气聽之於情。其情深者其文明。乍激乍迃。時行時止。儵如千里之不滯。儵如萬﹖﹖﹖之壁立。卽信之亦不能自主。而聽乎數之自然。數之自然者神也。伎至此乎進乎道矣。洗眵一閱。喜振東爲李鴉兒之不亡矣。然信之爲予言。不谷性不能逐眾。沺沺蓅蓅。欲挽一世之波流茅靡而砥柱之。以一卷。且謂今天下之才情气魄。盡消耗於副墨之子。雒誦之孫。區區鞨靺遺孽。陷我遼左。十年不能恢。拂拂廬門乎。閶闔又不能禁。吾豈忍聽其至此。憾銀不律不化爲金鏷■﹝金辜﹞。乃終日作雒生吟何爲哉。予勉之曰。唯唯否否。大槍大劍。不先毛錐。子匪以賦稅從出。彼成采石之功者白面書生耳。本朝靖遠威寧新建。詎非握管作八股文字人邪。人亦有言。灌綘無文。隨陸不武。信之鼓不聽波流茅靡之气以往一第。誠不足相混合灌絳隨陸爲一文武。惟其所用勛庸聞望。與雙浮玉鼎。立爲三可也。

【冰稜石骨磊落莫測】

○王季重遊喚序

陳繼儒

名山大川。特水地二大中之一隅耳其旋轉生滅。多賴風輪。風輪何在。則文人才子之筆是也。王季重筆悍而神淸。膽怒而眼俊。其遊天臺鴈宕諸山。時懦時壯。時嗔時喜。時笑時啼。時驚時怖。時呵時罵。時挺險而鬼。時蹈虛而僊。其經遊處非特樵人不經。古人不歷。卽混沌以來。山靈數千年。未嘗遇此品題知巳。大抵山川有眉目借人而發。又無口借人而言。若遊者非文人才子。正如醉夢人。夢骨以爲丘陵。夢發以爲艸木。夢耳鼻以爲洞門。夢口以爲河。夢舌以爲沙。夢眼以爲日月。夢气以爲雲霧。困極迷離。遊而不得出。則囈語沸發。輒以一喚爲幸。問其夢何狀。則欠伸呿張。莫能名其所以。俗兒見山迫欲歸。歸則憒憒如故者何以異此。更有彊作解人。漫無可否。每輒言佳。此山水中鄕願王季重倔彊猶昔不屑也。季重此記原以喚舊遊王謝諸人。豈喚此等輩哉。

【晉人淸言】

○奇女子傳序

陳繼儒

陳子冬日居山中。擁短褐。偃曝於積薪之上。執易學義一卷。且讀且睡。齁齁然適也巳。童子扣扉投一緘。索敍奇女子傳。余曰易稱無成有終。詩稱無非無儀。女子而以奇顯。非閨髽事也。𨿽然河洛不載奇耦乎。易不載兌少女離中女巽長女乎。詩不載捲耳樛木乎。春秋左國不載共姜共伯之母乎。其它中壘之列女有傳。臨川之賢媛有世說。何獨於奇女子而異之。夫丈夫生而逢年。或不得志以歾。其磊砢光大之行。或見於學士大夫之史書。及逸民遺老之筆記。猶庶幾有一二存焉者。獨婦人女子生長深閨之中。淪落於山陬海曲。村墟艸莽間無限。𨿽有奇無聞。卽聞亦不過如野燒之迹。流螢之火。若隱若現。若存若亡。而巳。故長卿褒而集之。少加評鑑。其間有奇節者。奇識者。奇慧者。奇謀者。奇膽者。奇力者。奇文學者。奇情者。奇俠者。奇癖者。種種諸類。小可以撫掌解頤。大可以奪心駭目。古來才子。絕未嘗一盤拈出﹑何也男子如日。女子如月。日則亙萬古常圓。而月則有盈有缺有▲奇而確

晦。其得列於二史者。盈之象也其偶見於雜家小說而未摽其大全者。缺之象也。冺冺汶汶。晦之象也。若本無指摘而不幸爲綺語人所點綴。其蝕於太陽。翳於雲霧。風雨飛流伏匿於妖星惡曜者乎。自長卿此書出。譬如見月者或喜其新。或美其滿。或樂其萬里之淸虛。或快其重輪之華彩。天壤間好月可廢。則奇女子亦可廢也。請無以六經觧嘲矣。

【如月中天光彩盈宕】

○玉鴛閣詩集序

陳繼儒

檇李故範少伯西子之舊遊也南湖水落。妝臺之明鏡猶懸。西廓煙消。繡塔之彩雲不散。遂使當年之紅粉。幻出絕代之靑蛾。祕枕異書。結褵名士。陽春賡和。鸞鳳鏘鏘。子夜於飛。蝴蝶栩栩。肝膓如雪。能吟柳絮之詞。志節淩霜。直擬木蘭之操。筆牀茶竈。不巾櫛閉戶潛夫。寶軸牙簽。少須眉下帷董子。鳥銜幽夢。遠只在數尺紗窗。蛩逓秋聲。悄無言半龕燈火。手翻貝葉十指生香。詩■﹝口敕﹞蓮花一塵不染。煆煉成慧心道骨。惟知織素流黃。洗刷盡綺語艷歌。直欲惡朱奪紫。若向公車待詔。必然金馬祕書郎。可憐洞府修文。竟作玉皇香案吏。斷膓兮珠彈雀而忽墜。傷心哉梭化龍而奮飛。栢子鑪寒。茱萸佩冷秦簫頓咽。範叔何堪。痛丹鉛巳蝕於烏絲。幸綠字尙縈於蛛网。是用收遺文於琬琰之上。掃人間粉黛三千。庶幾續淸韻於騷雅之餘。振古調國風十五。縱饒竇韜妻織錦。焉用文之。卽遣衛夫人吮毫。啜其泣矣。

【香艷欲飛】

○臥遊淸福編敍

陳繼儒

兪史君宰華亭之三年。政潔而民龢弦歌之暇。手纂臥遊淸福編。命陳子序之。余聞之。名山洞府。造物不付之冠劍車騎貴人。而私之隱君子。此語似有致而實否否。夫王公大人之遊。或侍宸輿。或領使節。屯軍駐驆。問俗褰帷。小有未濟。則兵丁曹伍腰鎌負鍤而前導之能使目與足兩無憾而後止。若蓬翟逸民。不過三尺笻。與一■﹝革兩﹞屐耳。歷覽幾何。而辱之曰遊。則不得不退尋紙上之陳迹。而指數之曰是某水。是某丘。若置其身於空靑鈍碧之間。以稍自寬云耳。則臥遊編者冠劍車騎貴人可無。而隱君子不可不有也。且山遊之難我知之矣。巨靈五丁洗鑿之地。半出於神鬼護呵。俗子命車。則風雷雨雹隨其後。非夙具靈根者不能遊。猱巖虎窟。蛟穴鼉宮。與夫族冢叢祠之林。狐貍嘯而鵂鶹啼。非有膽智者不能遊。棧腐梯殘。葛枯蘿脆。非捷如猿鳥而頑如樵牧者不能遊。寒暑載途。變色而進。喘不續吁。胸與膝拄。非精爽壯旺而好奇者不能遊。諸遊具矣。而紏於俗務。頓於老病。左於非時。甚則興盡者才盡。才盡者山川之秀亦盡。而遊不必記。記不必文者多矣。甚矣遊之難也。非遊之難也。難於上帝之淸福也。嗟乎。自古山川幻住。陵谷變遷。海底塵飛。蓬萊水淺。卽天地且無所恃以久存而何況山川。又何況遊者。嘗試訪古今遊客姓氏於僕碑斷礎中。野艸夕陽。冥冥漠漠。而幸有一二記遊尙在。則昔人湎云嘯月討松論桂之意。彷佛可求。而穆王八駿之所未巡。秦隋六龍之所不及。臨幸者。皆得與巢公一巢。壺公一壺。共縮而遊之幾上比之王玄仲舉煙爲信。韓昌黎慟哭縋書。詎爲勞逸哉。是編也無問隱君子與冠劍車騎貴人。但有淸福者。然後出此以授之。

【箒市陌之紅塵樹蘭畹之秀本幽馨四匝】

○王秋澄先生文集序

文翔鳳

天官氏王秋澄先生引繩而拒謁弗中貴人通中貴人銜之偵上有他震怒以其諫官起廢之函進遂以見放去蓋東序失河圖而名山有副墨矣羽蛻殆二十祀而愚始以按兩河侍禦張公命次第其詠謌史乘之在篋者竊嘆先生之力爲獨競也夫畵之力。八百年而殫。字之力。千二百年而殫。惟文章稱春秋之大者。直始終元气之母。而文章之力亦各自有有久近。如射者之佽拾而挾鍭。有至弗至焉者。苟力之弗競則爲秦武王之絕脰於歊云之鼎而力又弗止以丹濃靑縟載之而發以眞气爲大丙之衘如鳥語水流之自就音節也其吐之情而中肆聞之藹以入是以特久而瞇者借妍於繁廡之詞假態於排比之字顰笑弗宜呻吟無病如哀樂公之閉眸而淚弗注是彊悲也如副急淚之灑於帝妃而情在家姬𨿽悲弗涉也亂楮之玉三年詎得成林乘風之鳶十日不免墮地欲遠施而久著乎誇父之力終暵矣試發先生之策箒除季葉沿習之陋而洗髮心靈音節自葉於古▲有大力者正不見其用力處

法其辭或之左之遷劉向荀悅割席比幾韻文則代骨於靖節�照於蘇州摩詰之精﹖﹖映雙騫嘉州之蒼華並蹈而質固自秋澄其亮節直襟瑯然表鵷鷺之署進秉國成退關天步松風不和莎羽之鳴澗泉詎寫繁弦之響眞气所射宜石飲而札穿矣哲匠信範古而命鉶未始不援衷矢口也通人信博稽而圜矚未始不透悟拈宗也杜陵之愛君而至杜鵑朱櫻咸含情弗置者。故杜陵氏質也。靑蓮之俠而僊者。故靑蓮氏質也。而學者往往取樂府十九首各模一�胸臆之云何騷苟可宋歌何必九賦苟可枚發亦何必七矣向使秋澄人遜於往者卽終日七襄而報章詎成窮年五組而制錦徒學將一夫之朱冠而魯服。自姓孔而字仲尼者果爲不及禹三寸之腰與。卽我儕人弗秋澄師也而徒章擬句肖其文章亦奚異買絲繡平原而望其收卻秦存趙之功耶文中子之銓序六代詩如矯掌而獨以陳思爲君子非謂其深以典與朱文公獨以王梅溪配諸葛老杜昌黎之筆而信其爲君子松山﹖對而壁嶄不爲纖曲語也文章固有眞侍禦公命令斯文而亟表其師學行之豫方獻鄒魯之珍以暴諸同調愚獲於校讎之役有受持之而弗思服其人不同時是憾者愚其甘口過抑亦待八百年千百二年而聞者之尙藹以入也厥乃占力之獨競與。

【惟負聲之有力故振采而能鮮】

○遊莫愁湖序

文翔鳳

秦淮蓋吳氏當牗之通川。鷁首競騫歈歌互答。囂而不堪撇波也。玄武湖則幾於島嶼縈洄。海瀛錯組。又禁不得蕩漿。惟莫愁一湖。閴曠幽渺。鼓枻泛入。如踐明鏡之皓澄。坐靑天之碧雨﹖對。周圜數里。不通波於外津。而棹轉客酣。颯然有上假虛無之想。飛危樓於鳧鷖之岸。布列墅於萍荇之濱。眼並山靑。月將露白。北瞰則石城卓壁。西暢則鐘阜冠霞。翠微夭矯於空際。幽興淋漓於云還。客因稱南國佳人。盧家少婦。若將掃郁金之堂塵。數玳瑁之梁燕。頤酒人浮之。惟是暫謝輪鞅之役。直破琉璃之堆。代沆瀣於椒漿。和嚶鳴於風笛。澆心花之空湛。抗舌電之光流。其樂只且。何事請佩。江妃。索珠。漢女。握石。向成都之市。逐云入髙丘之阻。好色傷大雅靑蓮蓋微囅於楚人。若乃華淸爲玉環之芳泉。石淙實金輪之瑤幾。井以文君。村以明妃。濤擅浣花。施專若耶。必綠珠與紫玉。始虎丘而金穀。未厭吟頰。姝慚遠況。豈所謂天地有情色界在牢籠之內。江山匪勝艷姫爲寶貴之精與。

【設色璘雅】

○史記序

陳仁錫

見善不喜。見惡不怒。此人主也。文章亦然。易喜易怒。文之下也。不喜不怒難言矣。見善不喜。見惡不怒。其孰能與於此哉。六經是巳。若夫可喜而非無故以喜。可怒而非無故以怒。徉喜而亦似眞喜。徉怒而亦似眞怒。史記一書耳。嗟乎易文章之法祖也。詩文章之鈴鐸也。至哉易乎。書不盡言。言不盡意。立象焉足矣。又多言乎哉史記毋乃少盡歟。神而明之。默而成之。易也神而默。史也神而喧矣。其近於詩乎。詩之言興也。興辟雍之皷鐘。亦興捲阿之車馬。興鞅掌之勞吏。亦興白駒之逸民。興似續之古人。亦興雞鳴之夫婦。興前驅之將帥。亦興同仇之婦人。旣環天下人可於可喁。可風可雅。不加品題。貞淫自見。故世之治也用興。興之失繁。繁則可刪。俗之澆也用气。气之失驁。驁乃日蔓。是以孔子不惡繁而惡蔓。其於詩不尙气而尙興。此意惟太史公知之。他人不知也。何也西漢有文章。東漢有月旦。有文章人人喜於自見。有月旦人。人凜於自避。文如景星慶雲。可見而不可避之物也。太史公於書無所不取。可以不取而故存之。於人無所不收。可以不收而故錄之。何居以自成一家言乎。則夷然不欲以勸。夫人立言立徳立功。卽三者無一焉。而猶有翹翹自見之興。太史公樂矣。嗟乎此一種樂意。遂能釀百代能文之苦口而使之甘。柔百代評文之刻意而使之平。俾覽者眞喜似喜。徉喜徉不喜。常若觸之可喜。而不喜者自在。眞怒似怒。徉怒徉不怒。常若擊之可怒。而不怒者自在。太史公又樂矣。嗟乎。彈人。人所不欲也。謗巳。巳所不欲也。譽人以彈人。譽巳以謗巳。巳與人所不欲也。如萬石君傳。刺客遊俠諸傳。何嘗一字譽之哉。閱者擊節嘆賞以爲眞譽之也。噫。此興象也。天下明眼少而肉眼多。堂下人多而堂上人少。使肉眼爭相曜以和其心。而堂下人交相舞以作其勢。則事功興。議論止。天下和平矣。又如神仙諸傳。何嘗謗人主哉。自謗也。自謗而不諱。卽彈人而不怒矣。何以故月旦之失。非失於苛物。而失於恕巳也。是書始閱於丙寅歲除日。可以解解之。不可解置之。太史公不求甚解。而彊觧之。太史不甚求解人而彊索之。皆過也。離文明之象萬物皆相見。史記古今文人皆相見之書也。噫鼓之舞之以盡神風水遭而造物不默。能讀史記者可與言詩也巳矣亦可與言易也巳矣

【千古文章攝歸嗔笑非吾師實與相見安能道出如許樂境腐史頌言聒耳今始得此知心當亦淋漓叫絕】

○諸子序

陳仁錫

學莫要乎六經。人才莫急乎經濟。文章莫貴乎雄渾博大。何以有諸子之刻蓋欲返之於六經也以六經收諸子不若以諸子返六經彊其所厭。不若用其所喜。夫諸子多救時之人然六經治未病諸子治巳病六經治百家之病諸子治一時之病六經藥物悉備而不預裁一方病夫自取焉。諸子方太具。藥太猛。乃治巳也奇。治人也拙。治一國也奇。治一世也拙。奇以方。拙亦以方。後之習諸子者幾無疾而呻吟類無方▲兼斯三者爲大儒非吾師吾誰與歸

而操藥又近於入虎狼之窟采烏喙之毒奚取焉人皆曰子才也子識也子腸也其實不知子爲何氏能去驕气與多欲態色與淫心乎能曳尾塗中乎剡之野能使孔子朿帛以贈乎能卻聘幣終身不仕乎能旣放流睠乎能居遊必擇乎能招隱鬼谷乎不能何以知人能浩肆恢奇乎能不流邪說乎能峻潔老成懸之咸陽乎不能何以知言諸子中大醫王四欲反汝情性而無繇入老子醫怯夫一大手也故尙補。沃之淸冷之淵莊子醫熱夫一大手也故尙瀉。無政事則俗管子醫俗夫一大手也。故尙法。離騷有力於詩亡之後屈子醫戇夫一大手也故尙厚。𨿽然有其心無其術。墨子也中醫也。有其心有其術。不操其本及身而止。管子也時醫也。齊生死一壽殀。迂而自得。不關痛癢。不詳標本。莊子也儒醫也。以言竊國必有天刑。呂不韋毒醫也。天之刑申。不在耕戰而在告訐。其刑韓。不在名法而在以說難幹富貴也。貪醫也。然言與法不可冺矣。噫天生我材其要擇術管子多欲亦多君之欲而布局寬。可大不可久。晏子少欲亦少君▲眉列羣醫請者自擇

之欲而結體隘。善閉不善開。甚哉乎經濟之難。子華子不云乎爲人所處者不得安其所處吾猶病言之不廣夫所以處人與所以自處道在六經修辭立誠斯雄渾博大也巳因此前集故漢以下不具論

【所謂腠理之地聖人早從事焉六經是也諸子安能望其頃背然庸醫非能殺人延者自殺耳分別髙下增減古方雕攰其有起色矣】

○吳兩階文艸序

陳仁錫

風雷者天之力乎煙雲者天之力乎於堯峯於華頂觀日出知之日未出人寐天不寐大經鑄造。要之掉出日一輪云五色。能事巳畢故煙雲有力風雷無力動靜無力一動一靜之間有力嫫母無力佳人有力壯士無力謀夫有力題目無力題之先題之外有力兩階認題極透行文雋而膏味無窮而炙愈出眞絕代佳人夫作文不致力於題目猶法吏不勤觸邪彊吏不勤捍敵𨿽然文士賈勇與題角自謂聖賢忠臣▲鑿破混沌

不知巳非鄒魯孝子讀兩階文味腴搴芳如文甲綷毫剽筋壽革繹並所至而貴曷知其中有自得不以萬世換人一朝也哉李觀不云乎軾者如仙。禦者如夢。吾願舞兩階之驂也。

【奇髙之論前無古人】

明文霱卷之四

●明文霱卷之五

武林劉士鏻羽石父評選

序五

◆序五

浙江鄕試錄序

李岡甫制義序

鄭峚陽稿序

會試錄後序

祁止祥稿序

祁司李玉節傳奇序

張茂仲新藝序

送東陽馬生序

贈方松厓序

送畵史李約禮序

兵部尙書華容劉公歸序

送憲副張君之任陜西序

送艾典術歸隴州序

送郭君知上海縣序

送楊君知新諭縣序

送黎文淵還南城序

範母易氏貞節序

送都指揮兪君志輔序

贈趙千戶序

送王僉事序

送楊景周擢廣東按察副使序

贈王晉叔兵備平陽序

贈東谷先生考績序

贈靑巖胡君督學江西序

贈石洲張君擢守建寧序

○浙江鄕試錄序

黃道周

崇禎三年庚午秋八月天下當舉賢書於時東疆且靖矣海外殘寇過滄溟者亦鳥翔不下天子方舞干羽令諸臣共矢文徳而臣道周與兵科給事中臣徳陽得將事浙中臣顧影惕然自念初春臣自七閩攜家渡胥江奴丑未退行人縛馬足不動臣對妻孥言吾巳辭墓出山此七尺非復我有誠淹滯一日有如道路約四十日走都門箠系書陳其蛙志顧忸怩自止者再臣觀天下懦不文未有如臣者也臣爲書大要言殷髙周宣。不制勝無以中興。聖天子明徳照天下。國家年曆於今始泰。宜及此時克詰撻伐。躡其驕暮。不俟六月可奏膚功。臣度意無甚異人又談者猥多引於非分徒插筆取笑曾未幾時奴遁出關三輔廓淸臣承乏遂及玆命臣於是有宜辭者三臣自少爲文未澤於徳長談仁義逢盛時無起衰之力而浙爲﹖﹖﹖藩天下之所瞻顧宜辭者一臣負上守樹先後六年芝兔不徵而蓬蒿日長匍匐觀堯舜意願巳足不敢復梯榮宜辭者二臣旣攜家窮日夜趣輦見險不止無尺寸自效又持人襆被南行爲隱子所口﹖﹖誠愧非望宜辭者三然方循墻爲書生誠有所不敢故臣觀天下懦不文未有如臣者也臣蚤歲在海上未識胥濤。日在島中。讀陸宣公書。見其文寬詳洄互。謂是安瀾。猶有文人之意。輒寘之去。今三十年論其世。復其書。求一語之似不可得。旣朿帶及見先臣葉少師時稱湖學分署兩齋別兵農水利算數之務斷可行臣謂此在試場中不過是一﹖題目古人六藝服習終身令分別出途於曹郎中一簿吏手耳試在天下何所幹濟今士燥發摸孔孟。衣冠談笑無所不似。逮其離經爲天子使。回視兩家如未通姓。卽欲程以世務不過取幾種要書。割截諷誦大小數十條。稱通達人矣天下事獨領見奇羣習之何所不套以聖賢語著令。念誦白頭。尙如此。卽復摉藪舉孝弟力田亦與門蔭納粟同科安所得一藝上周孔之路然去今未幾年。求一人曉兵農算數亦不可得。▲��������

臣於是嘆知言知人之難也。仲尼平居以六辭觀人傅爲家法一日對魯公乃云辯言不足爲治子順對魏侯亦云知人甚難不如漸引之於禮夫自有虞以來。敷納明庶。捨兩知無稱。一旦對君上。輒易前辭。臣疑其必有所試。今身自試士。優洋之未知而勉勉學爲辯言。憶在往歲蓬跣單衣出闈。自誓謂如此不如蓬虆。旣冒昧拂拭。又操是以課譽髦之彥。卽欲先教敬而後觀心。當於何日始乎。臣始拜命出掖門遇諸同輩咸云浙中風尙近大異爾當何以砥之臣唯唯對何所用我砥人爲者每一先輩出典試與科臣俱相顧鄭重必云崇正體搜眞才而山川所貢神明所致國家參澤所被前效盡如此矣昔人亦云韋布之士出言動君相系於精神精神之動豈可學哉必執我見變行墨粹然而稱之反恐以是賈贗如臣意欲人皆法周孔。惇尙仁義。一■﹝逞﹐山代口﹞深造。爲自得之言。夫深造自得之言固督責剽襲之所不至也士不談仁義旣數十年如親父子老別不識頭面驟呼之眞聲發其汗泚而巳正恐汗泚而後此仁義相呼法周慕孔者又成套事宇宙如許大。風尙所赴。何在不波。要如此心獨得之下。𨿽隔一壁。豈可告語。志天下者不復知有鄕國志千古者不復知有天下今士望浙門不問何處便云於忠肅王文成且如忠肅文成。所處變革功名之際使周孔爲之亦豈僅如是巳乎人患不深造。不能自得於千古上下。徒仰面就人。一日服官。亦唯唯紙上。問左右取進止。其髙者乃雜米鹽。修一節。貌澹泊以自覆。其於聖門辯言知人之道。則又末矣。今天子聖明敻出百世寤寐旣三年未有物色出傅巖之下生平治精神不能玄感。而徒就行墨辯奇正。別醇醨。以邀一旦之遭。亦何所貴讀書爲者。士階級固無量周孔而下陸敬輿王文成而上中問位置尙可十百母曰天目臺宕不避岱華也

【吾師學貫天人道苞隱見凡性命理數兵刑錢谷精研博核無不成畫在胸故吐詞成經如寒纊儉稷足裨實用其云周孔而下文成而上位置尙可十百蓋自道也世以髙奇相讕猶膚革之見耳】

○李岡甫制義序

黃道周

別不晤李岡甫有傳岡甫論議稱唐人應試之作累千百牘無甚傳者所傳一二如錢起湘靈杜牧阿房假得於夙構感夢之餘幾幸不墜而猶以試體無傳間附於雜作予不見岡甫不知岡甫果爲是言以岡甫場捨之文及所惠予二十餘篇參之卽使岡甫晝行市中左吐右書無不傳者何所別體之有然以意揣今所爲文無世所摽艷施薪噓火者推之宜非岡甫不爲是言岡甫意以爲不絕之言。不托於眾獻隱食之臺。一日辟門。朝聚千人。暮聚千人。指動頤張。無一異詞者。𨿽有好語不可以祝洙泗。溱洧分流之間。父老涉水女子漚麻則亦可觀也。何也其志獨存焉耳。聖人不貴同存之辭而貴獨存之言獨存者誠然而存之眾所不涉驟駭而徐歷以其獨體行於比體之間若中國之使於連臂之國也以爲彼皆合存者。則以爲之獨存。獨存則體立。體立則神生。神生則變作。變作則體遷。體遷則感遇不一。而夜行者因以爲鬼神。夫鬼神者衰假之名也聖賢不立眾號以相恫而後彼得焉一垣之市荷筆成林無賢不肖皆口有所祈冀者鬼神方走共气焰空谷是處嘈聲之下畏不可聽也有言出而善者應之有言出不善者亦應之以其應而狂喜以其亦應而狂怪鬼神旣不受其狂喜而受其狂怪夫使無有則巳有之必以爲謾巳也十年之內而皆去其籍則自是無傳矣且以一垣之市荷筆成林祈向所托莫能相尙具體之倫大者數百小者數十鬼神一物附聲其問豈得所謂獨存者乎獨存之士。不戰於陰陽。不鬥於庸眾人。意所不▲奇文不杇

可。異物獻之而不肯受。意之所可。兆魄使去之而不敢去。彼其人固嘗竭志於寥廓。貴賤取捨笑罵之所不到而寘力焉。力志巳到。明膽合生。上下百世夫固多避焉者矣。富貴之士好言如流納之四壁除墨去楮不出百日取簡授之故有不麗十字者何其精爽气焰之不可再取也且所謂體者藏神之名非附神之名也神有遺體。明不生魄。如必其圓白者。則彈丸以粉而謂之月也。故曰體無滿缺神有生死獨存者皆無所借於彼而存之其同試而獨應若陽燧之取日方諸之取月映之而得水火其獨試而獨應若摩柳之得火呵虫﹖半之得水暝晦不齊而我皆存者獨有之也今之所謂體者必旁借其詞綿匝委隨爛紫敗素千段如一見者如夙習然而後以爲之標美夫如此者將其湛定退處有得而能之耶抑其詭隨漸﹖﹖修居肆而能之耶如其漸﹖﹖修居肆而能之將必首戴背負攬貨於天子之前一有緩急焚楮號神叩首而巳必且勉彊求其異等三日一筆十日一紙搖曳自得者而謂人傳之乎凡物之傳。皆有近於聖人。卽不至於聖人。皆有所實存於人。唐室之人以其才鬼自傳其靈而猶多不靈。今以路人而傳聖人。夢所不到。數面謾之而必以爲或傳者。猶優戲仲尼而石刻其曲也。必自爲傳而終於必亡。以是爲道可以涕哭。今以岡甫之意卽使新能不生舊奇不死朝逢夙物安筆書之保有富貴岡甫爲之乎。又以岡甫之意新能不生舊奇不死朝逢異物附耳低語倩筆書之亦有富貴岡甫爲之乎。岡甫二皆不爲則𨿽有大人上林繡補龍骨黃衣之老。引端其旁。岡甫當之。猶比於噉嘔也。而況於殘篇剩語略可上口。詫必存之以爲神晤者乎。又況於因人之言千﹖如一。服以成習而自爲試體試體者。宜岡甫之夙言之以爲不存也。岡甫自燕歸益新力於文章予去遠不時領異乃僅理其數語覆則不知以意射之如予者眞所謂寤言者矣

【洪音異象破瞽驚聾】

○鄭峚陽稿序

黃道周

天下人以气相取也。气之所不可取。如木與石。然且扣之。則各以其響應。響之所不應。若蜉蚍與蟻。相賓於燻弗之野也。歌舞拱揖禮殫矣而彼此不相覿夫彼以其體小乎則使犎牛立於西門爰居立於東門臆喙咢然而彼此若喑也故气有所不取。響有所不答。則天下之體影皆散。日離其表。吾鼌走而呼於道陽無人也有應者吾聞其響似吾夙昔之所耳營吾驟吒焉若語狎而從之則不知其處吾夕走而扇於道陰無人也有至者吾聞其气似吾夙昔之所服領冷冷而樂之夫此兩取者豈皆有藉假匹體與吾習熟而爲之乎仲尼鼌行而食於子產。夜行而叫於吳札。吳札之與國僑相去各數千里也。大禹出而與龍攄講語。入而與石母生子。其體比各不相感也。而感之甚於螽蚓之於筍﹖大﹖﹖虞。吾將以古之聖賢皆然。而今之聖賢則以爲怪今之所不怪必若飯之以糞呼豬之爲豨也夜夢不潔而朝得貨。夜得錢錐而痏肴生於身。彼所謂常識者安在乎。旣不得常識而以其體匹大小形影以爲常怪故人谷而呼曰魅來則魅來過明月而疑其影則必死於明月也。吾昔者夢渴而飲於江水方渙渙也左顧有人焉曰子鄭氏火色彪文微視而善笑右顧有人焉曰子蕭氏金色彲文大視而善叫此兩人者其形體各不相比也今從而比之果有之也子鄭氏方瀉於塗自以爲江水使子蕭氏鼓檝而樂之子蕭氏又以其波瀾招檝而耀予予卽自以爲木石其於子鄭氏獨無取乎且使子鄭氏爲木石予猶將從而取之加以弦必靜以淸以爲﹖﹖虞▲�他點晴伯玉亦有序

業必作而善鳴而今子鄭且置足於黃目之間則是天下不復形影之以爲常怪也形影之與響气則亦蘆捲焉耳此以相於羽彼以相於毛毛羽之言奚擇乎予向晝而臥於樹下烏過之啞啞鵲過之唶唶以爲是气也烏鵲挾取之而因爲喜悶其間旣則自以爲誕也我豈爲誕焉挾取其气而喙於子鄭氏之屋者乎子鄭氏之所喜悶。與世氏之啞唶。蓋久矣其不相躐也。而我且以是求之。無我亦自爲窪壑乎。從而呼之則應之曰諾是乃子蕭氏之所樂領也。我蓋猶▲匪夷所思

響存焉而未聞乎道言。

【荒幻奇誕試以雜諸莊叟猶中冷之子惠泉也】

○會試錄後序

倪元璐

蓋易有之曰聖人作而萬物覩何言乎其覩也上章美而見光。下著情而獻功。如相見然。故稱覩焉。易之言覩書之言霽也上古之蒙霽於二代堯之蒙霽於舜舜之接堯猶雨之合水也而其時則亦有若肇造啟辟然者此其以堯有靜深之息。而舜大見其道舜大見道是使四凶者不得不大見凶四凶者大見凶則十六族者不得不大見才也此十六族者當其席伊祈之暮气而罣於窮奇檮杌之繁妖如處襲石不可尋察而及其應運投知光气勃發燦然華舒爛於卿景故舜者明新之大歸冒萬類之才而與之相見者也今天子極聖左握大鑑右操健斧以章姦鋤逆使嚴雰坐淸大昏忽旦天子以爲如此則天下必有矯挺而出其才者矣故使臣等洞垣而求之文字自臣所見士之能言者性命俱流思理並竭窮致極能凡士之奇則無有不見於此者矣士之能爲此者運昌則气發。心開則力張。去諱絕嫌。則慮坦而其情易盡。此物之善覩者也。𨿽然臣疑士他日將或有遁焉者夫敝臣之遁其君者略有五術漢之臣則皆蹈之漢武帝責吾丘壽王曰子在朕前智略輻輳及連數十城之守職事並廢一遁也聚才以從其面退而解弛焉此一術也。嬰蚡之訟武帝問廷臣誰是韓安國兩是之鄭當時是嬰後不敢堅一遁也詭於中虛以爲無咎又一術也。文帝欲任賈生絳灌之徒則曰年少初學專欲擅權紛亂諸事一遁也駭非常之原而托於安靜且以老成制年少以談笑奪痛哭則其說易伸又一術也。文帝問陳平刑獄錢谷平曰有▲勘破窟�令遊�局面�何躲

主者問其職曰理陰陽順四時一遁也逃實課而卽於莾蕩以爲大又一術也。公孫弘對武帝曰臣誠詐使非汲黯忠陛下安得聞此言一遁也居身於謙謙之大美而使人主不可見詐又不可見忠又一術也。此五遁者大巧之臣皆用之以押闔其主漢之二主皆英主也然有不及覺者其情甚深其罪則與四凶等夫主甚陽其徳而臣則懷諼而棲於至幽此固流殛之刑所不原也故臣願士終顯白其意以與上相覩。相覩則無回心。無回心則無匿才。君父者呼▲新廷尉�

心之鐸心志者鍜才之鞲世顧安有負忠臣之心而患無其才智者乎。且夫明主在禦譬鏡之在懸也因鏡以正其容易而欲滅其醜難乘明主以致其功易而欲塗其過難況以上衝質而能大見舜五十在位之道使其年及舜必又出舜上而諸臣從之枕圭席鑕。不爲十六族。則爲四凶。不可愼哉。

【府經庖藝洗盡錄序格套搜剔五遁情形如秦鏡當懸孽無匿影又如越人神技洞見五臟直是千秋巨鑑豈止鼓吹一時】

○祁止祥稿序

倪元璐

文章之不治則由其才墮而體升才墮而體升者詭羮酒於太玄。逃燈劍曰帷釐。此二托者其名大尊。而其情如春冰彈指可破也。且夫太羮爲不味之烹玄酒卽非醨之釀不味比之生物非醨幾於澹水以此二者享諸眾口苟其嚌嚅唱旨悅懌騰酣則亦遂可尊屠手於易牙貴汲人於儀狄然固不能則其用之文章必有不可者矣而謂過宣必敝則有取於帷燈侈割將傷是所期乎匣劍然不知畜光需鑑養鍔待剸此以諭字未落紙之時意尙包胸之會未聞至幽相察而憂照深兩敵相威而嫌器利今欲辧層墻之中非漆襲石之裏無鉛𨿽復長號不可得信則其用之文章又必有不可者矣知其不可而顧爲之者其力薄而取途於易循中慚而駕髙名以自壯旣巳爲之必以笑天下之不爲此者衰狐升座而咒龍象之智爲羊鹿此天下之大痛志士所務白也故吾之意欲使羮人窮羮酒人窮酒燈者猶燈劍者猶劍則天卜之才出天下之才出。則文章之道大治矣。自吾持▲犀利妙言如�

共說二十年不敢以告人以爲言之天下必有劚吾舌者而今吾友祁止祥由共道則大效則是文章之事猶可爲而言之亦未必禍也止祥氏之文棲於奧深躍爲靈露觀其入刺然可寸計心觀其出瀉然可斛量血則其才無不致於其文者矣夫使止祥氏澹然而唱曉風殘月。或可以歡十七八女郎。信口而長吟。亦可以通曉白香山之老嫗。然止祥氏不爲。止祥氏以爲使天下婦人知之則不如窮以死耳觀於止祥氏之爲文亦足知羮酒燈劍四者之才可得而極而太玄帷匣之義自聖人言之亦爲多事庸人托之則大姦而已矣以止祥氏之才亦數舉乃售使吾言晚合然使止祥氏不大效者吾舌豈可得保乎

【撐霆裂月�作者之肝脾】

○祁司李玉節傳奇序

倪元璐

韻人管風弦月莊士矩倫矱理兩氏遇於塗必捽頂交唾而去今使兩手者左執檀口右執鐵肝兼寫並獻所不能矣夫文章之柔若媚狐比於巧令者莫甚元之曲子。而以爲繇其道之可以教忠。世培則有取爾也世培心恫於峕起蘓衛稿壤爲當場之弄其艷蘇意微其醜衛悵切嶽氏之祠泥範武穆金鑄檜卨人之欲不朽檜卨甚於存武穆也宮商鑄之。不愈於金乎。故是記則祁氏之刑書也名音曰律名法亦曰律故世培之能於司刑於此可知也然世培之於古之爲詞者則有異歸焉宋廣平剛腸而哦梅花則媚。歸於姿。世培妍面而敷勁旨。恊於銅琶鐵綽。歸於骨。王右丞奏郁輪袍。領解登第。歸於藝。世培旣登第而聲忠影叛。發其思存。歸於道。柳耆卿調桂子荷香。致金亮躍馬。歸於罪。世培拈一禿節子。近晶漢日。遠遏胡云。歸於功。且夫譜事爲詞使可歌舞其中有靈也巳以世培氏之詞爲臠享於諸氏聰氏享諧瞭氏享態藻氏享華俠氏享義而用物以配之逢花則艷著酒則豪當經則法伍史則鯁是固英怪非其才莫能爲之也。

【合音律於法律則知風雅場�未始不列咎繇一座】

○張茂仲新藝序

倪元璐

凡人福根深厚於文字中卽得福無盡文字之福集於數種之人其人不飺食則得之。引醨歡泚陳膻唱旨箸落風飛卒澤厥體此人享便福。其喉無血腥其策管如舞。其槁不再易。其靈臺之君甚樂而壽也。其人握固則亦得之。拘銅約鑪衡斤量銖鐘亦此鑄銚亦此模此人享定福。其目不東西視。其相題如孿子。其行墨贏縮可循。其於文先架骸結肢。而後召其情也。其人酒勇則亦得之。罵坐棄禮發言猶矢斬頭穴胸何知程李此人享浪福。其手足穴革出。其頭不狼顧。其架不畜箋傳。其爲文有興而無思。不求共文之用而甚自喜也。夫此三者枕鉛席觚未嘗嬰�而由其道則皆可以得富貴蓋其夙世嘗有造書制契之功於天下者故獲果於此也今天下之劌鉥其志意而戞乎示難者固皆根薄走苦之人矣夫其於文揮肉取瑤。排菹選蕋。滅巳爇之竈。擘未離之山。我法自擅而猶裾裾左持聖燈右操王鐵如是爲之性命將失得何福乎自吾友張茂仲之於公車垂二十年而其文精奇宏深無不有者觀茂仲之文亦可以知神無膚取理無塗遇犯其劍閣搴陰平之勝旗造於具茨振襄陽之迷駕故避福而趨艱危莫甚茂仲也茂仲告我曰吾分不得福是吾夙世當有焚書之孽於天下者吾苟探手而得珠一曲再鼓之則面熱病發苟任走而叛聖人之情則夢驚魘中風憞混夫茂仲之言以爲他人之福。使在於已。則禍也已。然以茂仲之不爲是三者。將亦有享焉。今使茂仲提肝出喉。落紙可見。入則我自西顰。出則人爲尹泣。而詔捕發塜斬關之盜卽不我及也如此豈又非福乎舉世之於文皆好爲其安而處福者。不爲其危而造福者。姤九五曰含章有隕自天言無所盡力於其文而文適逢之如天降然者蒙安而多幸也丰六五曰來章有慶譽吉言有所盡力於其文而文終應之若被召而來歸者終譽而無凶也今時當艱危之際固取擔薪見功。不取衷帶鳴福。苟或有以司勛之律命文者曰。入虜地生致虜者上功。次多馘虜。次身負創數十。其諸握矛不刺。刺不深。不見虜還。野戰蹶者殉諸壘。卽不知彼三子者安歸乎。然則艱危果福而福果禍也巳。

【繁華驚奇雞舌�古嗅其一字當令腐骨全消】

○送東陽馬生序

宋濂

予幼時卽嗜學家貧無從致書以觀每假借於藏書之家手自筆錄計日以還天大寒硯水堅手指不可屈伸弗之怠錄畢走送之不敢稍逾約以是人多以書假予予因得徧觀羣書旣加冠益慕聖賢之道又患無碩師名人與遊嘗趨百里外從鄕之先達執經叩問先達徳隆望尊門人弟子塡其室未嘗稍降辭色予立侍左右援疑質理俯身傾耳以請或遇其叱咄色愈恭禮愈至不敢出一言以復俟其忻悅則又▲堪作進學箴

請焉故予𨿽愚卒獲有所聞當予之從師也負篋曳屣行深山巨谷中窮冬烈風大雪深數尺足膚皸裂而不知至捨四支僵勁不能動媵人持湯沃灌以衾擁覆久而乃和寓逆旅主人日再食無鮮肥滋味之享同捨生皆被綺繡戴朱纓寶飾之帽腰白玉之環左佩刀右備容臭燁然若神人予則縕袍敝衣處其間略無慕艷意以中有足樂者不知口體之奉不若人也蓋予之勤且艱若此今𨿽耄老未有所成猶幸預君子之列而承天子之寵光綴公卿之後日侍坐備顧問四海亦謬稱其氏名況才之過於予者乎今諸生學於太學縣官日有廩稍之供父母歲有裘葛之遺無凍餒之患矣坐大廈之下而誦詩書無犇走之勞矣有司業愽士爲之師未有問而不告求而不得者也凡所宜有之書皆集於此不必若予之手錄假諸人而後見也其業有不精徳有不成者非天�之卑。則心不若予之專耳。豈它人之過哉。東陽馬生�則在太學巳二年流輩甚稱其賢予朝京師生以鄕人子謁予譔長書以爲贄辭甚暢達與之論辧言和而色夷自謂少時用心於學甚勞是可謂善學者矣其將歸見其親也余故道爲學之難以告之謂予勉鄕人以學者予之志也詆我誇際遇之盛而驕鄕人者豈知予者哉

【前輩虛心攻苦乃爾今人稍解吚唔便栩栩意滿學問安能有進】

○贈方松厓序

林俊

五行具而五性分酸甘辛鹹各一其味而各相入也故皆易和惟苦獨無和酸甘辛鹹各有好而苦獨無好翰之蒓。亮之薤。元修之菜。槎頭之鯿。通印之子魚。岷山之蕷。邕之姜。蜀之椒桂。解之鹽。調而和之。其皆相入也。均之爲瓜不削者必苦均之爲李不摘者必苦均之爲筍獨成竹者亦必其不甘於味不相爲入者古之人行之苦有諭矣蘗是也政之苦有諭矣茶是也苦之不可近如此宜其好之者獨也抑聞之直木先伐井甘者必先竭又患夫生於材者之爲巳累也苦無適用之材而亦善收有自壽之利其未可少也。予弦直石介泥古而病爲通譬之於味所謂苦也落落無合動觸世機好咸者之所棄酸者所色喜而心疑者也無適用之材。而又不收有自壽之利。予之苦。尢乎其不相入也。然亦有聞其風而起抗眾詆而不奪者其故何謂也予取友於天下與其一鄕有未及一面而自謂知巳有肝肺相示久之而益見其親若松厓君者其是也夫善化者運獨爲同予僅安於獨者也然私計之芩連梔蘗。味之至苦者也自相爲類而自忘其獨故𨿽盧扁不廢夫調益元气𨿽不敢與參苓同功然�極胍脫气促而神昏以絕一轉息間熄薪止沸苦亦奏有微功矣。夫神完气足腠理彌密。內體固則外邪不能幹置一苦於無用之地醫之至也松厓其無思置予無用之地者乎。松厓有學識操養以不涉媕阿忤逆璫意退伏林下及是起憲副監軍川東而復回湖南也予亦欲東者因敍所贈處者如此

【備陳苦趣不覺遺�】

○送畵史李約禮序

劉崧

世稱善畵者曰畵史畵工也史官也畵者安得與史官並稱而謂之史哉及觀古之秉史筆者其傳是人也非徒紀載其徳性行事官職功業而巳乃並其狀貌顏色言之如曰美須髯長大也曰短小精悍也曰晳曰黔也曰黑而猜狠也其傳寫精妙千載之下如在目睫故吾嘗謂史官爲不丹靑之畵而畵工乃不文字之史則其謂之史也亦宜。然史官爲書或狥愛挾忿爲美惡髙下又其書常後時而出有不核不備人莫得而議之而彼或因之以欺世而後世卒亦罕有能辧其非者獨畵者之於傳神。其人恆相視於咫尺。其部位形采。肥脊長短。廣狹之際。分毫爽戾。則三尺童子指而議之矣。繇是觀之天下後世之公而直者宜莫若畵史之筆而余之所見者亦寡矣廬陵李約禮者爲人傳神極精妙方立談過目如不經意而落筆施采無不宛然能使見者卽知其爲某某而約禮固未嘗自言也其或盈縮於其間則約禮又能因夫人之言轍爲之更定而不厭及其成也人莫有能得而議之者是約禮非徒能信其技而又能信夫人之言者也嗚呼世蔑公論久矣安得如約禮者使之秉筆以公天下之疑信哉

【昂畫於史爲丹靑出色】

○兵部尙書華容劉公歸序

李夢陽

公自去歲上書乞骸骨上察其忠誠勉畱之至是三上書不許會公目疾引請益力上不得巳許焉賜璽書文鏹有衣一襲行之日冠蓋車騎塡塞路衢道旁觀者咸嘆息爭走覷公聚而轉相語豈不爲至榮幸事邪議者謂公前以司農卿歸先皇帝特詔起之置之左右委以腹心數召對訪延得失故每語�從侍必遺刻乃罷所謂帷幄舊臣者今天子幼沖煢煢在疚四境未輯忠鯁耆舊之臣不可一日去左右又大司馬者佐主平邦國者也公去誰與理邪公不聽比去議者以聞天子廉公有決志故卒不畱公夫士有必去之志。而後有不可奪之節。故古之人有招之不可來而臨事麾之有不可去者豈不爲俊偉烈丈夫邪爲公者誠曰吾可去去焉卿又曰吾可去去焉大夫又曰吾可去去焉朝去一公。暮去一卿。又去一大夫。君人者必謂榮貴利達不足以盡天卜之才天下之才亦必自以利其榮貴利達爲辱若是卽使公決於去何不可邪知天下之才以利共榮▲有關士風之言

貴利達爲辱。將遂以是風天下。故卒不畱公。若是�下之願仕於朝者且駪駪至也先王之訓人也語交際必曰義進退具焉先之以幾顯微生焉決之以時消長形焉故亡義者貪昧幾者危悖時者殘三者有一焉上之人必賤之曰是求榮貴利達者夫惟賤之也故天下願仕者不至故曰卽使公決於去何不可邪公前爲司農卿諸生以郎吏事公泊爲大司馬公以舊郎吏又數數見愚無似誠不能狀公然竊知古之所謂大臣者有是義也易曰不俟終日殆公之謂矣旣相率祖公於都門北地李某乃爲之序

【似有慨於固位者而發筆鋒鑱刻可以醒�】

○送憲副張君之任陜西序

羅玘

地之涯爲邊。衣之齊而緣也。亦謂之邊。凡器物之旁肉。通謂之邊。然則邊之云者中國之盡際外此則爲蠻爲戎爲羗爲狄。先王亦不得而兼治之。蓋越邊而求以爲衣求以爲器物不可也然物之壞也皆自其邊始故先王於此尢甚愛而重爲之防。非憂邊之民不足以抗之爲之憂也。憂夫無以使邊之民抗之有壞而入內之道焉之爲憂也邊之民其生而風土之鐘。長而气習之漸。大約與之亦不相遠。其山海與之相陟降而浮游也。其飲噉騎射漁獵。與之相錯而便習也。父華而子夷也。父夷而子華也。或其身之疊爲華夷也。皆不可得而凖也。而或者恃吾關吾堡塞在。猶謂吾中國如完衣器物然。其亦不思之甚矣。於乎邊圉之寄可視以爲何如。而獨付之武人。況憸人之與庸人乎。正速其壞��。西北之邊。古巳不與東南並。而西於今尢爲多警。洮岷亦西之一面。土蕃西羌之所窺覬。而比年伏釁孔深。天子以爲宜得憲臣之有威望者節制之以銷於未萌。於是以監察禦史張君爲陜西按察副使往卽其任。君前奉詔按甘肅邊臣諸不職者朝議服以爲能。蓋肅之距甘也五百里是爲瓜州。瓜之西古玉門關也而中國之地至是亦盡矣計其道裏之虺蟠蚓屈於河山之間。腰腹脊脇。要皆虜也。其穿而入也幾隧。其入而薄也幾城。其變也孰激之。其來也孰導之。敗孰爲之殿。罪孰爲之魁。君道時顧瞻躊躕固有定算而後諸囂嚚者無所動其喙不得盡其詞焉稱曰能宜也洮岷尢近於甘羌之彊不及於諸虜。偏裨將挍非大將尊重臣。而副使之得久於其任。又非禦史暫臨比也天子之所以用君烏得無情乎或謂君臺端之老者也宜在朝廷預政事其出非宜是之謂不知務蓋泥於五大不在邊五細不在廷之論而未考韓範二老負五大之望皆嘗在邊矣然則邊圉果可付少年乎凡器物於其旁肉之邊倍厚之然後可保其怕完而不壞用君於邊。固以厚邊也。庸非所以重君乎。此非予之言也其寮言之於予者也且使書之爲序以爲君行贈

【就一邊字生出許大議論巧不傷醇華不雕質】

○送艾典術歸隴州序

羅玘

史記天官書曰中國山川東北流其維首在隴蜀尾沒於勃碣故秦晉燕趙常多兵譬之人焉隴蜀之喉也。於中國爲項領。勃渤海也。碣石今淪於海。要皆在今大都東南大海濱。海爲尾閭。泄西維之水而脈絡實首尾焉。隴爲秦野其位輿鬼其捨鶉首其宮巨蟹其州雍其星太白太白西方金也大都爲燕野其位箕尾其捨析木其宮人馬其州幽其星辰星辰北方水也金水母也又兵象也有殺伐之气焉水火夫也。其爲體也柔。柔則爲沈鷙。其過也爲激射。爲奔放。則二野之分。其兵之用也。亦若有爲之者哉。然吾聞太白其卑近日其髙遠日出以辰戌入以丑未當出不出未當入而入天下於是乎偃兵五星皆從星辰而聚於一捨其國可以法致天下是二星也𨿽爲兵災亦或遺而爲祥其躔次羸縮因人而變宋襄公一言而熒惑退舍是也今乘輿所駐北極紫薇帝座也又辰星會太白五星聚於一捨位也日月如合璧望气者從天精而見景星索所謂彗字蚩尢旗枉矢旬始者卒不入於目中斯何時哉尙與天官書合也春秋之時言星者魯有梓愼鄭有禆竈齊有甘公魏有石申無國無之而燕秦無聞予意二國昧谷幽都地也。古和氏仲叔所居。其遺祕有非列國所得竊窺。無賴於以名見者。燕今司天在焉。豈出羲和氏之下哉。而秦隴之間。亦宜有如昔之不以名見者乎。隴之典術艾昭氏吾友閻允徳之異姓子姓也今年客於允徳重其世也少其官而欲勗之進而立於其先方伯公之地噫允徳之愛人至矣然昭業巳爲是特充其官焉則不能不以名見使秦有星家自昭始如甘石裨梓氏可不可乎。予故於昭之自燕歸秦也姑與之論燕秦分野。所以薄試其術。而登躋之。激發之。允徳其將謂我善成人否乎。

【��靈掌遊心亥步髙踞碧落之上始能槺粕分野苴土天官】

○送郭君知上海縣序

羅玘

進士盧龍郭君出知上海縣縣人在闕下者合而送之郊且重縣之得君也屬予言之人皆曰上海東海地也盧龍地瀕北海同一海也鹵舄咸鹻其水土同潮汐颶風以時發作其气同魚鹽蒲葦其產同在畿輔北赤縣其所隸同無宣使監司之轄其官之得行其志也又同以其生而習見者之同而治其所臨者之同行見郭君政之成也予又將何言君耶𨿽然君亦遽謂其信同耶君自是而往三千之程舟是馬也至之日掀蓬而四矚焉離離芃芃者稻也。無謂其艾蒿也。煙之蒙蒙者墟聚之爨也。無謂其野之燒也。聞其■﹝扌暴﹞然閧然者市囂也。無謂其逐駭鹿而噭噪也。帆之翩翩而織乎中流者糶舟也。布舸也。無謂其氈輈之旛也。入其市而歷錄然者。文茵紈綺之肆也。無謂其放供張而迎令也。坐其堂而訴牒倥傯者。膚受之訴也。無謂其眞椎埋而剽攻也。是蓋不俟終日而巳較然矣。其果同乎哉。晨而六百二十里胥集焉吏以漕目告則三十餘萬石也君思之盧龍其亦有是乎君思盧龍之所無則知上之所以用君者非以其同也上非以其同而用君。君固以其同而治上海哉。予始欲不言玆亦不得不言也請君擇焉

【翻復同異可謂尺水興波】

○送楊君知新諭縣序

羅玘

進士始仕必達官豈惟自祈其然人亦莫不祈其然南部郎曹臺屬卽達官也必曰吾奚不能爲北旣北矣居數歲見部寺臺之長其初亦進士也慕之或陟而位於外必曰吾奚不能爲長而擠若是人而非哲且賢與悶悶不慧者能無是心哉曾不思進士仕而爲縣者。必先湔去其始爲進士之心。甘淪於丞簿卑冗之伍。日與之浮沈。從事庸污狡悍。如近混。如蹈蒺藜然。將包荒之不暇也。郡督郵至槪以揖焉部使至槪以跪邀於途焉吏抱案卷其前槪以署焉又不幸逐逐其欲以敗事又槪以蒙誚讓焉又嘗與爲進士者過而於吾爲轄其忍爲轄槪以丞簿而不吾異也暮而入內愧其妻孥婢僕噤不以言焉如是而南部郎曹臺屬甚樂也不必北也居數歲而陟於外甚樂也不必部寺臺之長也其爲縣者又曾不思羣試於禮部。不幸而不得進士。固亦承與簿之列也。固亦有逆吾之荒而包之者也如是而爲縣甚樂也郎曹臺屬望之登山然。部寺臺之長望之登天然。其處旣卑。▲舌底瀾翻

其警益集。其心益危。其欲益易以足。力益思以奮。而功益因以倍者。勢不容以巳也。幸今天下用進士爲縣十六七而以功起爲達官亦十八九遂至於元老亦有之是其成也視始仕爲達官者不惟等耳或反過焉嗚呼縣於進士亦有功矣余姚楊君知敬將知新諭縣君進士也翁君應干與有戚謂必得予言而後進士爲縣之義始白𨿽然翁君不鄙予予之同年友也楊君世宦家又閱歷滋久而吐茹皎然得無以發蒙視予言乎

【只一進士爲縣生出波瀾如許筆有餘妍】

○送黎文淵還南城序

羅玘

建昌爲郡屬縣四其治南城縣縣有城在於黎旴二水交鳳凰山之陽城南出通會門百二十里爲南丰縣又百二十里爲廣昌縣東出武勝門踰黎旴百里爲新城縣而南城北下未三十里巳爲撫之臨川金溪二縣蓋郡之委也。亦要會也。故置戍衛以鎭遏不虞今去衛猶爲守禦所元季僞平章擅割據之雄爲僞都僣王號宣徳中荊又國焉其雉堞樓櫓門社之傑麗。臺池苑囿之髙深。芻牧廩廏之富。鐘竽笳角漏柝之喧。羽旌纛幢之樹。嬉遊歌舞之娛。騎射弋獵之便殊有京國之態豈王都相仍於其處而然邪然觀其奇花異卉珍菓嘉蔬酒醴之味直爭雄於洛陽姑蘇錢塘之盛要其土地之美山川之勝容有以召之也廣昌居上游林蒨蒙密瘴毒殺人新城差沃衍南丰多磽埆地皆不能與南城齒而其民亦多老死農圃固不能如南城民尙通而善賈樂爲遠遊薄�內外有之也吾嘗遊天下苟十室之邑三家之市吾可以張口飲醪辟囊受餼醉飽而嬉矣蓋吾裏閭之人多也最後之京師南郭之南市有吾里人偶語者以爲適然耳旣而隔墻而呼吾里人也髙門華堂坐而談吾里人也吾驚曰噫何里人之多也吾舉順天旁午來賀旦百人則南郭之人半焉丁仕隆擁重貲而好文黎文淵扈輦蹕而多技皆於吾如平生歡吾職史事於今八年文淵老矣請於其長得與其子益國護校秉羽幢下歸歸則猶食官餉曳裾王門榮矣哉然浴盱水。射遊魚。登鳳凰山。放紙鳶。倚通會武勝門。笑指負檐而入者。曰三縣山氓來矣。此則少時事也今虎旅司門無敢嘩無敢闌入山川禁厲鳥獸魚鱉咸內物也寧復得爾爲邪惟飲醇酒慶餘年得歸老以享鄕國之全盛招士隆輩亦歸使人謂南城人好遊遊而非忘返者於風俗不亦有助乎八月初吉偕仕隆來告別吾無以爲贐也以此贐之

【題無大主張只好就南城生情而風華輝映忘其寂寞】

▲����

○範母易氏貞節序

王愼中

昔夏侯令女不忍曹文叔之死誓以節自終爲曹氏婦而迫於父母至於割截鬒發刖劓耳鼻然後免乎見奪嗟夫彼其愛不出於烈行令名。而苟以保家室之歡。爲不失生子者之大願。如是而爲人父母兄弟固亦鄙矣。獨怪令女之節其英爽足以激發來世而不能諭當時之親。其悃懇足以悲感仇懟而不見信同體之人。豈其慷慨迫臆獨立不悶有以自持。而誠心精意伏潛著隱尙有所未至與。夫發斷耳刑。形巳毀矣。彼區區之愛其女者。猶欲修其巳毀之形而飾之。取其必守之節而奪之。豈非其無苟他之志而猶有可惑之容耶故使父母疑其容而兼失其心令女亦知巳容之累也故其計出於殘膚傷體而後得免嗚呼可以爲難矣然其志靡他而容至於召疑是其所爲苟難者亦所以爲未至也令女之事余每以是悲之乃今得見節婦易氏益因以有感云始易氏之歸於範氏而其夫君錫早死又無子以爲養也其舅姑固以爲不能終爲範氏婦欲再圖其所居易氏賦▲慱捖有巨力

柏舟之詩以死自誓其兄易愧虛先生與其夫弟範玉泉君者友也先生以責其友範君以諫其父而易氏之志得以不奪無殘膚傷體之痛。而志諭於內外之親。孝養慈育。備有令善。余是以知易氏之節。非徒慷慨迫臆。足以自持。而精意誠心。獨有至者。蓋其所守與令女同。而其所得則令女有不及也。嗟乎閨閣帷第潛移默感其欷歔嘅嘆有出乎情有循乎禮義其擗摽哭泣有動於欲有激於倫常其然其否隙露端引如鼓室中之鐘聲音不能匿笑貌不能藏兄不得以苟信其弟母不得以苟信其子而舅姑顧得以苟信其婦哉後世之士好以苟難爲賢震異尙刻之行駭於聽而怵於視易至於有述精誠篤至窮微徹幽非知徳者不能辧也故予序易氏之節與令女論而著之使世之士。知其志靡他。不愧於令女。而其行之難者。乃在此而不在彼也。

【側入偏出要歸於正。】

○送都指揮兪君志輔序

王愼中

生當封萬戶侯死當以革裹屍此古之英雄貪功殉節者所爲慷慨而自許也其生以封侯爲悅不惜一死以求侯旣得侯矣又烏能死哉狗馬實於外廏。玉帛羨於內府。子女聲色之美充於下陳。耳目之好旣以給矣。口體之養旣以備矣。患日之不足而巳。又烏能死哉。非獨然也。其始所爲勇於犯難而忘死者。志固不在死而在侯也。然而有死者矣。所謂以此始終者其事有所不免而豈其所自許者然哉慷慨之士不絕於世矜奮而自許吾將何以信之曰其事有在乎犯難而志不存於侯者吾將以是而信之矣自國家以武舉求天下之虎臣幾百年而吾泉州未有應者吾友兪君志輔始奮然而出以百戶中其科居常作止動息與兵爲徒擊劍馳槊適於持箠之嬉關弓捨矢狎於投礫之娛擐甲戴冑而踞鞍馬若袵枕席而便紈綺也其爲千戶於金門爲守備都指揮於汀漳所至與士卒同甘苦爨無精稻廚無虔肉而營伍之井匽庾竈必善且拊循勞勉人人必至惟恐傷之其誠心惻怛發於中而周於外不徒色之仁詞之厚而巳余見其所爲嘗駁之曰凡爲大將者視方略計數如何。烏在自操凶器。與卒伍爭忮而較勇。則是身不勝衣。射不穿札者。不得將上軍而冠徵南歟。號令明而嚴威致。則市召烏合之夫。可使前死。必人人得其心後與之蹈白刃。彼行廚棄梁肉而士有饑色者。非漢之名將哉。君所以復予則謂凡吾所爲必始於盡巳不習其事而苟據其權。不得其心而欲用其力。吾以爲於巳不盡。故不爲也。今使方略計數明矣。▲�本之�

而且習兵事。號令威嚴振矣。而又得士心。不尢爲兼備而無患哉。且古之不夙習兵而堪將。不素飬士而立勛者。推轂而出。鑿凶門而前行其權得以斬艾磔裂人而無所制於法故能以威使眾而可以有功今將無殺人之權。而制之者多。吾又將率之而與之共死。苟爲不素畜其心。則有渙然而走耳。士誠與我而自不習其事。悍然率而爲之先。是委虎以肉也。吾𨿽不愛死。乃當以不習兵死哉。以其所言考其所爲豈果以狗馬玉帛聲色子女於其志耶吾信君之能死也以此今僨軍亡將之釁屢見於邊上方聞鼓鼙而思將帥行且召君必不愛髙爵以醜立功之臣君旣習兵而素拊士所宜向無不成功君固當侯而無所致其死吾之說將不驗吾誠信君而人將不信吾之言人固不吾信。而吾尢自信其信之也不妄。於君之爲僉書都指揮於廣東也序以爲贈

【風華特達利目爽心】

○贈趙千戶序

王愼中

異時武人之容。冠猳冠。佩魚服短後之衣。撫劍而語難。飲酒呶號視直而不能側聲髙而不能下手足之力。有餘健而不可制。則蹴踘蹶張。投石超距。以泄其悁急而宣其气。卑躬俛首。靦顏笑而柔聲音。飄紳襜袂。與人爲俯仰。非其事也。永寧衛右所千戶趙君伯齡世武人宜有其容以吾所見皆反之何也異時武人。其容如彼。其所爲亦且暴戾恣睢忿忮。所至輒批搏人以自快嗜財悅色。則攫取挾狎而無所憚。時平▲寫得毒又提

久而文法行。往往見爲背惡。上之人輒操文法以困苦戮辱之。於是武人之容。爲世大詬。不思其爲則非而其容則是。彼其懲之之過而蘄以自免。輒攺其容以趨媚於世而求容乎上𨿽其進退蹈舞不驚人之耳目而矯彊果奮之气無復異時之效不亦可患也與且其容非矣而其所爲亦卒不能大變於其舊。是兩失之也。伯齡細謹自飭以恩義拊士卒如恐有傷尢廉於財貧而不侵乎下其所爲是矣予獨怪其容之反也豈非思自表見以趨世而冀上之用乎然竟▲更毒

落落在羣伍中。無以自異。事仕不及而材勇無以試飲酒不得醉醉亦不敢狂語徒飄紳襜袂與人爲俯仰以消沮其气良可悲也文法之盛。背惡者不得肆而斂飭者亦無以自異。將使武人何所視哉。吾甚患之故有以贈趙君

【變百煉爲繞指詎獨兜鍪然撫劍語難武人鄙態倘眞正虎臣亦未必作■﹝走斗﹞■﹝走斗﹞面孔向人】

○送王僉事序

趙時春

西蜀王士延。自刑部郎遷湖廣憲司僉事。僚友催懋言偕其濟追而餞之。酌酒而祝之曰。凡憲司之患非職者子知其所以然乎。患莫大於相疑。何耶天子不能獨理人。故畀之守令。顓天下之民者守令是巳。守令顓斯民生殺予奪之權。則將以其意行生殺子奪之權。可乎不可乎。天子亦知其不可。則設憲司以防之。故憲司之設。始於疑守令。憲司顓守令進退榮辱之權。設又以其意行進退榮辱之權。則天子又將大置人以防之。其疑固大於守令矣。然則爲憲司者。退以疑疑下。進受疑於上。上疑則下慢。疑下則上反。患顧不大哉。𨿽然上之所以疑我者。因我之以疑權疑下也。嗚呼。王子豈能必不疑守令之可疑。但能必不以我疑疑之權疑守令。豈能必不受人疑疑之權以疑我。但能必不以我疑疑之權受人疑。嗚呼王子行矣。勉之哉。吾不疑彼疑疑之權矣。而彼疑吾疑疑之權。是天也。子母怨。吾不以疑疑之權疑彼矣。而彼疑吾疑疑之權。是人也。子母尢。不怨天。不尢人。子有以▲上下交疑爲監�者良苦

報天子矣。然吾尢聞湖廣故楚地近獠夷。俗喜疑而叵信。子果能此。豈非鍼楚之秦緩與

【體骨矯挺】

○送楊景周擢廣東按察副使序

趙時春

明制內設禦史院。外立按察司以糾邦治。號曰風憲官。其職不親操政。主按政之得失而褒貶之。不蒞民事。主察民之利害而興釐之。故凡內外百司有失職者。必觳觫於衷曰彼風憲官。將以所治糾我。爲風憲官者。亦夙夜惕若曰我所糾之治有遺乎。則將爲我風憲羞。庸是百司無秕稗之政。黎民有嬉皞之休。風憲之設。亦侈大哉。初懼其權重難制。故班禦史院於六卿左。按察降二司一階。又以中丞攝大夫之職。副▲公文大有昌黎气魄

使佐按察使之治。凡使之治必關白而後行。有所漏罅。則佐而糾之。不以逼爲嫌故中丞舉其職則天下治副使舉其職則藩省治居是職者可謂得行其志矣。其後爲中丞者。自比於六卿。爲九卿姑引大體以自居。而下移其治於禦史。爲副使者亦自眤於二司爲三司。又以逼爲嫌。而挈其治擅之。使副使謙遜無所關。率升堂陪座狎案僉書。退食廨所。玩愒日月。或問之應曰我帖司副使當然。士大夫有擢是職者。必問其爲帖司否。帖司之說。豈法制使然哉。始余少讀官吏甲令所載風憲官冠豸冠服法服得以風聞章奏奏不如不治心甚駭之又聞長老言異時天造之始副使以下乘馬徑入省堂案驗公私掠治吏卒省中咸懾服請罪其威若此又大異之以爲人生而居是官得行其志。豈不役然大丈夫哉。弱齡入仕目睹所謂風憲官者巳稍異所聞心私怪焉又聞帖司之說則大以爲疑及爲刑部主事與郎中楊東溪爲陪或東溪旣果斷通敏則凡余之所治者一一屬之而余乃以閒暇爲樂始信所謂帖司者不惟風憲而百司亦皆有之會東溪擢廣東按察副使其僚友咸賀不敏以少當傳長者辭令則爲致其語曰我將以君爲帖司者耶。必令媕娿於流俗。徜徉以窮年。而奚庸餘言也。竊觀君之楚楚然懃勩王役。蹶蹶然不遑息。殆非喜爲帖司者耶。夫丈夫遭際休時。在側陋猶耀其光。況居大官衣章服。得行而志。固當嶄然巋然。砥礪臣節。訂頑砭懦。播汗流淸。巍然隮遐夷之民於陶唐政教之中矣將使後之人指目之而愕然駭異者亦猶今之駭異昔人此眞毅然大丈夫之事也君子所得爲也顧可以帖司自諉哉夫余固帖司者也然一聞其說。尙悚然而競厲。踧然不欲復諸身。況君之果斷通敏者也。嗚呼吾知東溪。其必不爲此也夫。

【今之不爲帖司者尠矣讀此能無汗顏】

○贈王晉叔兵備平陽序

熊過

王大夫旣典師平陽兵熊子曰學者言平陽之備以爲逼虜要非事實然考信往記參諸舊聞其地北接汾晉西通同華東連齊魯之墟南面以臨衛鄭莫能當者蓋興敗之故多出焉是四戰用武之國也昔秦以其彊盛衡制諸侯山東之國皆有害也然河曲卒困於趙盾走之兵法曰地有所必爭如平陽豈不然哉晉魏六朝之際兵戈相尋平陽益爲要害王猛敗慕容評滅燕宇文■﹝弜攵﹞策舉齊靡不由汾曲走出爲師凡東境之禍固皆掠境平陽者周振玉壁城齊據武關又皆設險伺非常之警然則攻守之便乃自古稱之矣今天下巳平治非有秦晉之怨燕秦之謀周齊之事也則言事者因亦後之然諸凡向善稱第者舊乃多參居其旁麗雒川諸偸故皆蕃落也負拳勇怙狡捷往往由平陽潛入行盜侵毆河南諸所往乃或攻破城府放囚徒取財鹵去年乃相參會殘石州此壤服之憂不得委蛇髙枕者也。夫蕃之雜久矣。卒欲去。不可得。籍第恐之亂又益盛。武備宜以時修舉。然不可專一恃也。苟不惟鎭撫慰籍。修其孝弟忠信。則親上死長之誼詘矣。𨿽兵亦何於用之。彼葛生鴇羽之次。𨿽以霸國之餘。勇敢之气。當其淫兵。未嘗不頻蹙稱窮謼號也。居居究究乃思它人。智者寧無懼哉。今平陽古唐區也人情大扺不遠獨恃兵者非完計也且夫唐虞之際蠻夷猾夏寇賊姦宄舜命臯陶爲士玆土言不及兵蓋刑淸政修。內不格姦。則邇至遠懷。地利不如人和。何必至今乃異也。臯陶之命曰明五刑以弼五教聖人之於民。固將教飬使安之。非徒以兵戕厲之也。予所厚善許主事曰正徳中賊流入境平陽人杖棘趨戰或持白木長柄續短刀鉤鐮褊袒呼而奔之有夫隕自樓救奪其妻子者賊卒憚殺其向道謂賣巳也而去之彼夫勇可以赴義矣子今刑官而又司兵山川兵革子所統也然幸無恃兵淑問如臯陶弼教而巳象刑惟明。則人知方。何畏遠不可革。況今之胠篋探囊者。何足慮也故兵備者備兵而巳非以爲可恃也

【言兵不可恃深晰邊要文亦駸駸西京以上。】

○贈東谷先生考績序

王維楨

今南京戶部尙書東谷孫先生者前爲南京工部尙書而攝兵部事其時會倭囚發先生諸所振舉皆可明臣節翊國難余私爲記之云始倭囚來侵海上也眾不過數百人微眇耳海道以書白兵部先生得書輒大驚其時屬大暑而又暮夜先生立呼火艸疏驛聞於上當此時客皆謂先生疏太遽且須之以觀其定先生固不肯居頃之諸道書旁午至或一日十數至上海言城陷太倉言城樓毀嘉定言城被攻甚殆賊眾見者至萬人其伏兵不知其數先生傳書令諸大夫徧觀之客前言先生疏太遽者乃皆造門下謝言先生識賊狀覩後事我等弗及也頃之有得賊諜者白雲賊且欲窺江上不但巳先生懼遂集諸守臣謀之有一人前曰苟必欲發兵固須請乃可耳先生目言者言者奉首退不敢復爭先生乃言曰夫春秋之義。先發後聞。謂倉卒之變生也。獨柰何守膠柱之見而不顧急難乎。於是自爲令分軍爲六道出屯戍要害處而各置一將領之而又爲之懸賞格申罰科旣巳定乃克日行宣言曰有來撓吾計者吾奏之不則與若俱伏矢石之下毋令誤國而徒自冺沒也其日兵遂出乃請糧於戶部戶部予之當兵出而行都市中卒皆練甲兵戈光燭云日父老觀者咸拊手嘆嗟以爲老且死乃始此睹何其盛與兵出可十日所而倭囚皆回舟不來先生禦寇凡三疏其二疏事旣巳斷乃後奏焉翰林王生曰夫從古以來負才之士非少矣然事每不立者坐有病四焉事勢奔迫。利居其一。害居其九。算較分明而怯心生焉。此病一也。獨智之慮。眾不及覩。而駭議隨之。自信不固。制於唇吻而遂止。此病二也。太阿倒持。授他其柄。動發舉事。未見福端。先嬰禍首。此病三也。投機之會。間不容髮。而逡巡猶豫。未有所決。譬之臨道踟躇。坐失千里。此病四也。斯四者固僨事之根蹶才之路也余常提是以驗天下之士百不失一而孫先生獨無一於斯四者此大計所由定。大事所由成也。在昔正徳之季年嘉靖之初■﹝礻冀﹞也傳有樂平喬先生者而又有儀封王先生者二先生相躡而爲南京兵部尙書南中人至今稱之以爲當其時江南保障東不在海北不在江在二先生之身焉由今孫先生觀之令與二先生出同時當鼎足立仕同地當比翼奮皆所謂上應四七下乘五百之運者也豈可數數見哉孫先生攝兵部時南中人咸事吁禱願先生爲眞兵部巳而攺南京戶部非其望矣南中人甚�之孫先生自爲尙書蓋三遷而滿三年當考臨行王生送之曰吾欲上書明先生之槪。乞攺玉授鉞以答下情。懼人以我爲越俎而阿私好也。吾欲纂述前事寄勒石室。而身在江表。懼人以我爲賣直而奪彤管之職也。故私獨記之。吾且欲謁歸。將持而藏之名山。令後世有知者求焉。先生毋以我爲無益於公也貳工部者歐陽先生見余記語人曰彼王氏記東谷先生事信魁然大矣然東谷前爲戶部而值財用屈也曾歲益巨萬之資以給之旣攺南京工部又復省財至不可勝算凡此皆大政乃皆遺而不錄何也王生聞之慚巳自解曰夫合浦之珠。网者詎有窮哉。則吾有遺錄焉。固也。

【安徐詳雅有輕裘緩帶之容】

○贈靑巖胡君督學江西序

王維楨

夫以胡君督學江西者則斯舉豈不誠甚當哉蓋人材之識拔在宰相。升進在銓衡。其風厲陶成則實隸學政者賴之。故此三列者咸各得當斯足矣。柰何患世乏才哉。日胡君拜新命諸嘗與胡君同中祕者皆嘉樂之頌說之固信有所感非私而巳也初胡君在翰林年甫踰冠時蜀有二俊其一則內江趙君乃胡君竟遷給事中去翰林非其當也豈固命坐彼不坐此哉其後十餘歲胡君忽而僕巳又僕而興漸徵漸▲督學與�相銓衡並重

引始歷今階命頓抑之耳胡君能與競乎今吾君齒髮逾壯神凝凝定矣夫士志定其神將安投弗善也胡君少而負奇恆以爲人臣委質而出。苟肯戮力進取。安事弗濟。故往在諫司輒有所論駁以明巳志。然本無他腸如世俗獵名自烜之爲。於是執事者追論之言其人拔爲諸生師表。誠擇其當也。亦命且達哉。鄙人楨關塞間人也塞間人十出九講戈矛戎馬之技乃楨濫典筆札之役則時時就胡君考訊載籍推探至窽旣虜數犯塞蜂火達於居庸則復與講戈矛▲以命字生波

戎馬之技小折大創之略頃胡君爲士者師矣余第執手默默不能出一語私謂其富積著可施余安裨之哉顧獨以胡君故則嘅噫甚焉夫古之人能當其任。位副其有。則何言命。躐趿而升殊雋。立談而貴尢人。則何言命。時之所予。序在鵷鴻。俗之所否。滯在塗泥。則何言命。非無命也所由自致命弗能格也惟士專言命於是君平之肆客常滿座季主之卜聲動長安術家主權修士墮守自漢迄今若是矣胡君順命而又好修其可恆覯之哉胡君拜命時宰相則袁州▲可破星說

��銓衡則四明聞公究其事宜傳述久遠趙君謂��斯毋典筆紮者之責乎勿令缺逸焉可也

【順命而好修知命與不知命者俱當不昧此語】

○贈石洲張君擢守建寧序

王維楨

夫仕宦而至領郡國歷太守蓋赫然顯盛矣顧獨以建寧令石洲張君往非計也余私竊咨咨嘅噫之焉今天下坐戎馬之驚浹歲以來騷然靡敝未有寧所又時有水旱之虞民人流﹖道路輕徙易搖卽若靑齊汴宋之間燕趙之分西至秦北至晉此十數郡者何嘗卒一歲無事哉然惟獨江南完在江南又惟獨閩中完甚建寧於閩又稱完郡蓋漸南漸遠漸遠漸安也以彼其所。卽令一長者行能治之。乃何必張君往也。若張君者固宜在靑齊汴宋之間燕趙之分秦晉之境譬猶病瘚而逢倉公苦髀而得利刃也豈不便哉。夫張君者蜀人也負才略慷慨爲南京浙江道禦史南中縉紳大夫之倫多稱之餘至南中見其人親覩其行事主在便國家利人民其伏姦宿蠹自張君在事猶之去腐置冰蚊■﹝亡上虫下﹞不就也假令張君得攝專制之權。據要害之衝。不以州府困其志局其才。其所興發建豎。當與古昔豪傑方軌而爭馳。抵足而論烈。乃令守一郡不能見張君奇。而又遷完郡將益靡▲故作波瀾

有見。余柰張君何哉。先王辧官論才。所從來久遠矣。祖宗時或以禦史遷都禦史。或從郡守轉六卿長者。若此類者往往而有。彼固謂其當也。他悉置弗論。近世之官人次合貫魚。積同累薪。次不及不進。累不謝不伸。𨿽有賢者懷拯救之志。挾批搗之能。亦引躬逡巡。莫敢自效。誠格於調也。故賢者或老白首。始躋大官。比其時且颯然衰矣。往日十舉十當。今不能五。若是以爲信名者非可哉故時過而種𨿽后稷一物不生老至而官𨿽有賢者鮮克立功張君方壯歲。能寒▲資格之限堪爲�腕

暑。忍饑渴。蓋四方士也。不及其時﹖重權。彊大業。徒令尺寸進。如待庸眾人焉。余恐其積效不暏老冉冉至矣。張君辭其寮往建寧其寮八九君第莞莞視張君笑一日其寮鳳竹徐君爲余述其事余問徐君笑何以徐君默不應余謂之曰今張君擢如此且在事幾何年矣徐君曰業六年滿矣且欲考而值此余呀然嘆之語曰南道如虎升官半府非虛言哉

【人以得完郡爲喜而此顧以得完郡爲惜名論森挺可備官人之鑑】

明文霱卷之五

●明文霱卷之六

武林劉士鏻羽石父評選

序六

◆序六

送柳濱先生赴平涼苑馬寺序

送大司馬鳳泉先生歸宜陽序

贈唐大夫幼貞出守廣平序

送彭通判致仕序

送太平守江君序二

送翁丹山參議貴陽序

贈吳宣府序

贈李長公序

馬太史孟河東封序

送袁履善郎中讞獄廣西序

送王中丞督理河道序

送中丞陳公撫塡河西序

贈王元美按靑州序

賀大中丞孟公生子序

送張幼於之金陵序

贈李於鱗序

送張有功尙寶左遷淮運序

送郭侍禦子靜左遷永安令序

贈袁抑之給事遷福建按察僉事序

送浙江右布政使華亭莫公予告序

薴蘿西子志敍

贈穆太公序

贈楊憑序

○送柳濱先生赴平涼苑馬寺序

王維楨

王維楨曰余嘗履平涼境云知平涼苑馬寺事平涼在重塞復嶺間遊軺罕至寺務甚簡又幾大夫綜之乃愈益。閒寂幽曠旦日循故事集揖衙署命坐呼茶茶巳轍揖退坐私關內吟臥自如興至則約與躡空同理觴詠如此悠悠率用爲常然志士勞人恆不樂就其所卽就思去如蹈坑溺中若曰土僻秩散比之隱丈人云寺少卿柳濱者固世先生之所稱志士勞人也自辰州才晉今官自姚安才攺辰州自部郎才刺姚安而發軔崛興則自吾華庠始官凡五遷歲凡二十更可不謂志士勞人耶論者咸稱今遷非先生樂就而先生以赴平涼道華州顧靡有弗樂於是王生欽之賀之以先生綜馬卽說馬爲贈夫莫險於山。踰之在馬。莫遠於天下。至之在馬。故馬者克險而到遠者也。擇地而蹈。不任險遠。毛卽奇無稱焉。有馬於此西超河華北踏幽燕南飲滇池旋越七澤赤汗血流逸足景靡歷四表弗病此其骨與气能常有哉然又夷途平阪。讓馬爭趨。文轅繡轂。讓馬爭服。朿脯石粟。讓馬爭秣。仙仗天閒。讓馬爭入。煙水之坡。莽蒼之野。抑首甘心。不一悲號顧焉故殫力任使貞志安遇非獨君子馬亦有之先生笑曰嗟允寧論馬而實謂我我倦遊人也玆赴信適於是王生又說禦夫世稱造父爲周王禦八駿日行千里周遊八極人咸怪之八駿信善馳能一騁千里哉惟禦者節其控縱。時其奔徐。察其休苦。不竭其才。遂千里至也。蓋百里一息。千里十息。八極可周。急轡疾鞭以速必到。崇朝而絕。故脫驂駐珂休力養健禦者之法也投閒抵散儲精需晉官家之度也先生又笑曰嗟允寧論禦而實謂我我倦遊人也安能千里允寧蓋余字余自學於先生而至今官先生執余手而喜曰吾識子在童駒時玆服在帝輦且範馳驅乃何憂識馬卽望平涼去

【規翔矩遊不失其馳而能至於遠正不必以嘶風畫電爲奇】

○送大司馬鳳泉先生歸宜陽序

王維楨

鳳泉先生者宜陽人也天性忠鯁少而講匡攘之略所居官多在秦之邊鄙凡虜情兵狀皆明知之聲名甚顯今天子之二十九年先生爲吏部侍郎其秋虜騎入關南京師震恐先生受詔督營兵以拒虜先生令士皆出郭而陣收郭外民皆入城民皆以私藏隨虜守十餘日竟不獲一物而還於是天子賢之頃之天子更兵制合十二營兵三分之如舊制爲三營而設戎政府及總理佐理之官二人遂以先生爲佐理官當是時先生奏罷中貴人不得預戎政又罷勛臣不勝任者二人。兵浸浸振焉。由此天子器先生愈益甚而會兵部尙書缺天子手批先生爲兵部尙書先生自以遭遘非常思傾身以報之旣拜乃遂條治兵五事上之疏入天子忽下詔讓先生先生恐卽上書納印綬遂罷而歸宜陽秦中人宦在京師故居先生之門下者凡若干人咸追而送之郊臨別史楨進而言曰先生且休矣少選之頃天於且復召先生起矣自楨濫竽供奉之班。立在交戟▲言人所不敢言

之內竊覩主上之英明獨斷論功不問其咎錄大不挍其細蓋自天地剖判以來未嘗有也在昔經國之臣有所謂楊石淙氏者其人如龍又有所謂王晉溪氏者其人如虎龍所在淵。雷雨興焉。虎所在山。艸木茂焉。人罔不仰其爲祥。亦罔不駭其爲異。上始皆斥之矣。後竟皆徵之。且方其時。讒者在側。而二氏復進。是蓋覩昭曠之道。越拘攣之見。不奪於三至之口。前世能有之乎。語云玉剖而良桂伐而芳言士不遭跌。其節未見也。故夫有非常之功者。必有非常之議。有非常之議。者必有非常之謗。謗久而益消。功久而益著。暫不勝久。則謗不掩功。而跌者卒奮。彼其媕婀附時。捨社稷之長策。徒以自固其祿位者。豈少乎。然一跌竟不復振。主上棄之如腐鼠然。誠見其莫有賴也。故楨願先生且休矣。召者頃復至矣。先生歸宜陽旣二年言官復奏之欲以爲兵部尙書未報若有須焉先生前所罷中貴人遂著爲令不得變所與共事號總理戎政者其人鷙悍先生故嘗嫉之卒陷於大辟其年先生之子王子儀選爲給事中有司以▲�未用��巳

以爲子儀名家子年少有大人風上因乃拜之今天下傳先生在兵部疏凡幾種獨至讀罷中貴人疏則皆變色嗟嘆以爲難能焉。疏略曰今國家之所患者惟虜所最甚患者惟士卒弗振臣以爲斯二患者非深患也所謂深患者惟在中貴人典兵權耳夫今之團營。卽漢之北軍。唐之府兵。宋之禁旅。所以衛京都。備不虞。至重矣其令勛臣掌之者謂其明武若其令文臣共之者謂其督怠弛其令中貴人監之者謂其防擁蔽。總之以厲兵振威焉耳。乃者胡馬來臣▲有此一疏便可送歸林下

調團營兵令出城擊胡而十二營半空見卒又罷弱不任旗鼓夫卒至罷弱。罪屬之文武二臣。不得解矣。至空無人者則乃中貴爲之耳外語藉藉。咸以爲有爲輸錢脫更者獘是本用監軍反用蠹軍矣。可痛陛下卽若不赫然立罷之。則歲月旣積。消耗益甚。假令虜踵前智。復射一矢於關下。誰與驅逐。此可爲寒心者也。夫刑余之人。典在傳公車之命。供掃除之役耳。令其參列壃場。固巳虧體。而況於作蠹邪。臣聞久服之裘必敝常用之器必缺請罷中貴人。勿使更濫戎機。亦保軀善後之圖也。夫中貴人旣罷。則什伍充實。卽於什中選伍。於伍中選一。丰其饋饟。時其練習。卽可得精卒。以精卒當彊虜。何患哉。臣故曰二患非患。中貴人典兵權深患也。臣又觀在營諸徒善爲容難以效實臣欲調諸邊名將。久處行間。諳穰苴之略�。每營各置數人。而罷今之善爲容者。則李廣在軍而舞車之徒出。王翦開壁而超距之卒奮。所以攝外夷。安中國。滌舊恥。伸新威。計無急於此者。臣誠憤胡驕志在忠於陛下。故縷縷如此。夫撩蠆之尾。必中其螫。臣豈不卹。顧令戎事坐而益壞矣。願察愚悃降咫尺之詔。定萬世之規。臣不勝大願此疏初下時諸大夫見之驚曰古之言雒下多才名不虛矣

【和雅端凝居然大家其詳述罷中貴人典兵一節可謂探驪獲珠餘皆鱗爪矣】

○贈唐大夫幼貞出守廣平序

徐貞吉

余選漢記公孫昆邪惜上谷太守力戰事以爲若此近古憐才之義至文帝始持節赦雲中守嗚呼又何明也是時漢苦匈奴矣。終帝世兵竟不出。皆使屯將近郊。天子按行。示有兵而巳。其要領可覩也。文帝曰李廣奇才俾遇髙祖萬戶侯豈難得哉明巳之不以萬戶侯與廣也李廣事帝年尙壯也巳徧歷雁門上谷代郡守以此知帝之扞邊安民大略在愼擇守夫乘障收保聚。令虜不大入。得以殺獲上府計功過。卽守事亦易辦。豈得空國困用哉。至武帝之世則萬戶侯搖鐸而以與諸人於是廣去守而爲將𨿽其晚年而郅都一以扞圉名。則旣以其名困矣。明制橫邊守棊置虜連近歲大入殺略守民人顧法守不與考責僅督糈糗哺幕府行尺牘文墨自喜經國者謂出師難鎭兵又不足賴𨿽以萬戶侯市期無應者宜仿漢古法重擇近邊及甸輔太守得沈機才智勇略之士稍闊略文法假借之令率民自爲戰禦以寬內稱善計當是時而平陽太守。又竟以課民禦虜中不律。▲此法確宜行

�哉今之守。不得自補卒伍。如李廣魏尙有自衛也。率出顧募。非課人贖罰。則安所取直哉。以法不當。則謂收市租自用者又何如也大夫刑部唐君曰使平陽守競競守常磨歲月以彼才智自效虜亦易與烏可越格令率易若此予曰嗚呼行千里者宿春糧眂昭曠者不及於眉睫事有固然者是時虜旦夕入率婦子待命又奚暇磨歲月顧不念其時能令虜不入境也守𨿽操一切。不暇念民。亦遠出於坐視虜去後。深文平繩之。使後守徽維四肢。欲自奮無由則執計者之過也。烏在所稱闊略假借之初意。於是唐大夫出守廣平矣過予論事廣平畿南閟國不若上谷平陽要害然虜往年掠至完縣則廣平宜急備宜大夫以才士行大夫讀名實篤核擊斷之書久奮气再倍可以出而擊禦虜寬上憂不但專理民不得以繩文深恐爲解夫大夫談詩書起家者倘亦有鷹搏猿射之雄乎善乎田叔有言雲中之民自爲守出死力擊虜不可禁嗟乎尙得民心如此卽功名易成矣。此尙之能也。宜文帝之爲尙動。故予與大夫計邊言𨿽多又終以安民爲之本

【今無良守故無良將安民一語可廢萬卷韜鈐】

▲收有千鈞之力

○送彭通判致仕序【代府官作】

唐順之

古者僚友之間其相須至殷而其相比至勤也其去者。則居者曲爲之挽而畱之。於是有以去者從居者而居者不患於無與共勛伐焉則君奭之書是也。其居者。則去者曲爲之引而致之。於是有以居者從去者而去者不患於無與共泉石焉則北風之詩是也。其或去者不能爲居者畱。則居者爲之盛祖帳。車數十百兩。至作爲詠歌。倡而和者數十百人。於是居者慨然有羨於去者以其絕塵而不可及而去者亦待▲波瀾壯闊

居者以爲重然後風聲奕奕。耀人耳目。至幹久而益章。則漢人之於二疏。唐人之於賀監是也。自余官於常而得與石屋彭君爲同僚君溫雅純粹行潔而材裕𨿽在僚佐中而隱然系一郡之重輕余方幸於得君竊以爲彌縫缺失實惟君是賴曾不幾時而君謝病以去余爲之悵然自失旣自愧其力不能畱君且以余之迂拙無所用於世其去不宜在君後又自愧其縻於此而不能從也獨知慨然羨乎君之不可及而欲載之詩歌使君之風聲耀人耳目如古人者而又不能也則請聊述余所聞以贈君可乎夫去就有二途而仕隱無兩道在易之漸之上九旣巳漸於逵矣而孔子曰其羽可用爲儀不可亂也觀之上九可以肆志矣而孔子曰志未平也由此言之君子所以蚤夜孜孜期盡乎巳而被乎物者豈獨蹩蹩於世者則然𨿽肥遁髙尙之士亦固有責焉耳且君之居官淸遠閒散。翛然絕不以聲利自污。則仕固無異乎其隱。今君之去也將益盡乎巳而被乎物。使其志未平而其羽可用。則隱固亦無異乎其仕矣。故曰去就有二途而仕隱無兩道。苟徒枕石漱流。嘲弄煙月以爲曠達。而曰世與我旣相違矣。則余又何敢以此望君。且非君所以自待也。君行矣其亦有以處余也哉

【起勢如大海回風】

○送太平守江君序二

唐順之

古之仕者比閭族黨之長。皆不去乎其鄕。積而至於公卿大夫。皆不去乎其邦。出有祿位之榮。而入有桑梓之歡。其委贄而效之君也。未嘗一日違乎其親。其戮力於國也。未嘗一日捐乎其家。其或銜命而使蓋亦不過乎友邦侯服之間。而非有蠻陬海徼之遠且艱也。然而四�祈父之詩。上之所以深悉乎下。下之所以自鳴於上者。且眷然而不釋也。是故上不��其勢之所易以使。而下不必矯其情之所難以安上不忍奪人之私以蘄乎事之所必集。而下不必自割其私以狥乎公之所必急。於此之時士之不樂於仕者其亦鮮矣。後世之仕者不然。徼於一命之寄。則不得不去其鄕。鄕羈於畫土之守。則不得不違乎其親。其所冒而歷者。或絕棧驚波。翳瘴毒霧。夢寐之所駭而虞焉者也。其所羣而縻者。或侏■﹝亻離﹞猩語。豕竄鹿視。耳目之所怪而愕焉者也。此其勞逸愉悴。與古巳大異矣。而上之人方且據其勢之所易以使而惟蘄乎其事之所必集。下之人方且割其情之所難以安而惟狥乎其公之所必急。然則今之仕者其亦有所不樂乎否耶。白石江君歙人也乃今爲天子出守太平當南徼之絕去鄕萬里之外涉瘴癘之地與夷獠雜處君𨿽慷慨不畏艱阻然而君有老母在顧力不能偕也豈亦有不樂者乎君旣不得如古士大夫。各用於其鄕。而其勢又不得以其情自請近地。而朋友間亦無有能以柳易播如古人而又無有能代爲之請者其亦有所不樂乎否耶。𨿽然太平爲南徼雄鎭外拊交人之背內理綏諸蠻酋其爲地也最要。而其欲得良吏也甚急。君負材練達。气偉而志雄。意者太平固非君不可而君不宜以親爲辭耶。抑以天子方有事南郵欲借豪雋於鎖鑰之用而暫試之盤錯之效以待旦夕而事定則遂還君於內地以便君之私也歟。余固知君非淹邊郡者也。然則君其可以慨然請行。而祈父之歌餘知其必不作於他日矣。

【大意以邊遠爲嫌而頓挫往復有疊气灝摶行乎其間】

○送翁丹山參議貴陽序

侯一元

歲在辛丑丹山翁先生爲南比部郎且九載矣檄至以先生參議貴陽先生之爲郎也賢資又獨久乃其遷不能踰常而地又遠士之務進懷古者或不厭焉其歲三月翁大夫治行諸鄕先生咸往餞之都門之外冠蓋旣集馬鳴於衢於是有顧而嘆者曰是馬也範馳驅式王路弗弛弗蹷國馬也然而禦者方三十里五十里而休也可以爲良矣然而不若捷之速語卒視歸乎翁大夫大夫曰請受教竭駑以聽禦者。道𨿽遠以日月至之。巳而大夫前行至於舟於是有顧津人而嘆者曰善哉乎爲舟險而不敗戒而不袽是其材致而工習也𨿽然彼容與而擊楫者無衝波之虞而有善舟之名可不謂遇哉則又視歸乎翁大夫大夫曰請受教往求所濟。𨿽險也曷違之。巳而大夫登舟命師縱馬弛禦於是又有嘆者曰舟之於師也。馬之於禦也。不可易也。以其習也。易之則害於舟。害於馬。故治民者審宅五方。治音者審正七均。今大夫則巳易器而操矣竊爲大夫慮之大夫曰請受教往而學焉。聞之曰東西南北惟共。又曰車於室轍於途。若惟車弗飭。爾又奚問途。於是諸鄕先生顧元曰爾惟最少盍籍爾長者之言元旣受而籍之乃作而曰備哉言乎𨿽然天子之遇先生厚以先生大賢且托以明古之道振當世之急而議者類以爲先生不便是無以異上恩而矯士靡也且天下相趨於疾足邪徑。內顧自便之日久矣。靡不跂足而至公卿。以余耳目所睹記。郎吏之陟而外也。鮮及二考者。監司二千石之陟而上也。鮮及考者。是久仕之法隳也。巳陟矣。則欲以踰級自異。巳踰級矣。或曰地惡。或又曰遠。顧其身便否耳。慮不至乎民。是陳力之道圯也。昔人云易動而可慮者莫若遠民言制吏之難而達民之壅也。故惟自立之士。不削而正者。乃可以撫邊安圉。今士大夫之入者計不復出。出者計旦暮入。其況邊乎。是均勞之義格也。玆其來遠矣自汲孺之賢不������望之之不欲而難左遷祖尙之文武����又況材非慷慨隨風同波者哉夫若翁先生之材賢盛矣乃其爲郎而獨久遷而不踰常得地而獨遠則彼浮食乘墉集菀之人始厭然心沮矣是天子所以訛羣工宰臣所以抑僥幸不塞而自禁之具也濟涉方深。以先生表。逐獸方惑。以先生虞。社稷是役。又何疑焉。且諸鄕先生之言有未竟者吾聞東野之佚矣。未聞鳴鸞之敗績也聞虛中之濟矣。未聞忠信之陷也。五方異齊矣。不聞其不同禮也。七均異�矣。不聞其不中律也。故善馬所以善舟也善舟所以善政也一也異方而同區先生行矣余又聞之木巨者銳末源弱者洪浸不盈於大天有常予不爭於▲周匝

人人有常好夫貴陽非故西南夷之微與語曰樹惇帥徳而守終純固者惟夷能也而旣浹淪王教矣因長之以先生之慈惠維之以孚信鎭之以易靜此其回面而向徳也必倍乎中州之民異時擇公卿於馮翊。還列侯於河內乃知天子所以遇先生。徒執古之道。而其去世俗之慮遠矣。夫迂其身以善國正俗周公之事也於先生乎觀之

【玉藻溫麗金薤琳瑯文亦具蕭蕭馬鳴悠悠旆旌之意】

○贈吳宣府序

徐渭

當嘉靖乙卯間海上始大用兵兵隸諸大府者特驕甚偶絳衣襲錦而靴幆幹魁岸多力者三四人入越鄕把劍袖錐目夔夔以睨過市饔則醉飽系馬狹斜則擁紅紫以嬉如入其家之庖室都不與一錢日記昃知無所怫遂稍侵居人家居人聚嘩之則走撞縣門撼丞簿收笞居人猶呶呶睨丞簿丞簿畏得禍不敢動气與酒益奮尙恣睢街市中不去余方與君罷講稽山下逢之直前視彼四人者嗔曰酸何知敢視▲�矣然�指�能撲之未甚也今卒嘩於伍帥不敢訶撫不敢�矣

我直攫乃巾碎之耳余謂君曰市人足恃也盍抶諸君曰不約易散未可也君歸呼族人於家余歸呼族人於寓得七八輩余曰可矣君曰不約莫任其害未可也約族人曰儕等擊擊其下莫擊其上約市人曰儕等莫擊第喊而聲援遂擊四人者靡不僕幾爛擊者逞褫其絳錦與靴四人者裸而號乞命君曰悉還之稽首悔謝若崩角市者嘩而合掌君答而附曰勞矣稽首稱快若崩角顧謂余曰盍歸乎余曰諾過寓將別君曰未也巳令設於寓矣舉爵以揖升若次功▲儼然兵法快人快舉

級然盡醉而退翼旦丞簿若守並寄謝以言一日予把君手謂曰生平知公操筆而搖�誠不知用膽與略乃如是君笑曰使他日試某以兵亦猶是也巳而君果仕及今二十有二年。乃始爲明天子提十萬眾。守數千里亭障。不用其邊幅。直用一言以定虜。虜六年不敢決檻而哮。其求食也特稍稍然搖尾耳。中朝始翕然以君爲長城一時勛名無與比伍余於是益信士磊落奇瑰赫赫奕奕垂後世者不定於素不可以襲於一時若彼武侯淮陰。並以數言初見其主之時策天下於幾席非君稽山之一鬭烏足以倫哉於是君方以貢成晉兵侍又以秩滿膺贈與蔭而予適以公招在幕中感舊而贈以言

【舉止﹖﹖今踔須眉間帶有狹气】

○贈李長公序

徐渭

周公之教伯禽也令其辧木葉之俯仰以知父子之所當然夫木葉之於父子間至不相謀也而周公之所以教其子與伯禽之所以成其爲子者卒不過此蓋天下之事無一不成於道敗於不道而道莫要於孝弟議者不察乎此而謂兵之家尙詭與毅於是率鹵莽於家庭而僥幸於閫轂一涉孝弟事則見以爲迂闊鈍遲徒老生耳一切置不講而不知趙括長平之敗。乃由不善用其父書。而伯禽卒成淮徐之功。則以其惇信義習禮讓推本所致乃自木葉俯仰中積累而然非專於費誓旦夕間威以孥僇之效也予從五年前識今參戎李長公於燕邸蓋挾其兩弟新破胡而來也弓刀血尙殷投鞭一語輒竟日气陵逸不可控制視天下士無足當之者當其發未燥時從其尊人與匈奴戰大小不下數十首虜功滿上書中今其齒三十有二矣而始得拜參將於馬水予適客京邸馳騎致尺書予從容爲過之予莫論也而幕之中客長公無不爲結襪而篝袖以供食飲者計諸榷賦得入私藏可數十百金悉蠲以膏黔首�賈願出其途使卒不艱食一蔬一粟必取諸其家至其視士卒猶其子士卒之疾苦如疾苦其身死無以葬輒給槥錢減膳直以充祝飯予見而嘆曰孝弟之效其殆效於此歟。蓋公家居時侍其尊人寧遠公與母夫人望色而栗聞聲而長跪以須至今紆金而衷猊矣擁千人從東方來臨別卽輿一語不當卽脫牏而受撻在西方每食必思每語至感動必流涕噫此豈兵家之所謂沾沾於詭與毅者可同日語耶今夫兵猶博也孝弟者其資也勝而成功其采也資髙則气安而必勝資寡則气不安而必不勝玆予之爲公賀也爲資髙也。非眞爲必勝也。資髙者何。魯伯禽之孝是也。賀而必舉魯者何。寧遠公始封而有土也。

【沈毅渾雄如隼擊鷹揚滅沒空碧】

▲奇諭

○馬太史孟河東封序

趙釴

制封藩歲一行今年秋馬太史持節冊同列侯封山東諸侯王往諸侯王遇遣使時先令人偵伺得史氏則喜爲得人卽至郊設鹵簿儀仗迎下輿騎從使臣後使臣亦騎至國門諸侯王先從間道馳至駐節所候節至跪迎道左俟使臣過方起朝畢進勞使臣設宴如儀宴畢必進問國事使臣率嚴諸侯王毋有以國事對者多逡巡而退此非但失使臣體亦其爲國之意輕也今馬太史行諸侯王重其詞翰無不爭迎太史與太史語次必問國事問必首及倭次虜願太史毋論曰此外事不足論當論內事夫外事猶肢體疥癬之疾耳湯熨至率解去內事則在膏之上盲之下得其理則調失其理則耗治不可後諸侯王必起而問故曰所謂內當治者卽分祿是也我髙皇帝眾建諸藩枝本相輔然又深鑑漢唐而下直取法於虞於以國而不私以土一其親疏羣其才智賢良而規制之使坐食民上此其爲慮遠甚然豈知其後其入有限不足以上奉侯國者哉卽毋論數十世百世以後今周韓諸國祿米歲不能半支。往往稱困。久當若何。人臣不敢造事皆熟視而不發皇上亦重議親不忍更令在諸侯王則是自爲之計耳計將安出計定則上不困國下不困民法令旣行祿養亦贍玆百世屏翰之利也內治外可無大患諸侯王必矍然問計當曰此固自內發往宗室嘗有以分封婚嫁爲言者其論謂情有時而盡恩有時而止亦欲通變善治非不斷然可行而任事者莫敢堅請下之諸侯王議今竟莫有議�何也夫不知其後。視其往。不知其卑。視其尊。古云敬其所尊愛其所親其義一也尊者常君臨天下澤在寰土。九世之後祀且止。爲之後者豈不能廣數尺之室以奉之。乃私其牲帛俎豆割無窮之慕哉。情禮至是不敢過也。而於其所親者乃重爲恩愛。繇一世而至百世。澷無止極。是逮後之仁。乃隆於奉先之孝也。以故久則當議。山東諸侯王世守齊魯習聞禮教。豈無有百世慮能然其計而上請者乎。此亦世運之一會也。不然𨿽無外患。而內日匱竭。�終安支。是內自耗之者也。願太史發之此吾惟與太史語耳往見太史讀書中祕時卽慷慨言當世事作九邊計以見志張相公龍湖見而稱之曰馬生奇材可大授非徒文章士也使當時能如太史言寧復憂虜哉太史博洽髙義而又天與黼黻之性往往作事異人必不鹿鹿如他使下侯國者故爲之語以此至於登狙猍臨日觀瞰滄海過堯墟舜井周覽於靈光沂泗之間與諸故老賢士語其爲天下計必有出於吾言之外者吾不能知歸必有說

【一篇宗藩策借抒於使臣之口格奇而議正】

○送袁履善郎中讞獄廣西序

李攀龍

天子旣誅丁大司馬而下王職方獄也百官當秋論報則職方逮詣闕下簿責不服矣按事者爲奏移章司寇吏將覆劾之時天子傷悼元元肝腦塗地而痛謀或之臣卽有嚴威赫怒人何得測焉履善蓋嘗仰屋嘆曰昔者鄧公言鼌錯於景帝謂錯計劃始行卒受大戮內杜忠臣之口外爲諸侯報仇臣爲陛下不取也而帝復謂吾亦恨之可謂愛君哉夫北虜虔劉我人民大司馬悖愕自失至不敢出一騎他帥提▲起得突兀

重兵自鎭來復堅壁觀望未嘗發鏃矢何可不駢首戮也職方則微二重臣巳足對天下怨心卽使又誅一職方是匈奴旣大爲賊虐偃蹇肆志而朝廷復以其遺毒及吾臣子使相慶得計謂因疆場之政自屠執事之臣受爲匈奴報怨名天子仁聖愛畿內百姓甚於一大司馬而惡匈奴懷詐內侵甚於二三執事之臣眾何憒憒無鄧公之見也卽前職方訊章所麗大辟法又非我所轍取何不可以成案委顧人臣將順天子徳意揚主之明傾身爲之不欲阿邑辟患爾余聞大司馬訑訑不受人言北虜寇城下時職方數爲請戰不許也先是職方移檄諸道乘障吏及時伺北虜出沒奏凡數十章又甚備於法得讞奏矣履善非不親見大司馬受鉞懸首槁街三司使議獄少緩行笞於庭法吏固人人危使余至今病悸也職方必無幸矣一朝覆劾從末減以冒天子黨惡之怒而爲無益不批鱗者哉履善素少年是舉也卽宰相以爲其人計魁梧奇偉吐餔出見焉一日而名重公卿間矣夫廣西不猶漢百粵地哉昔王然於風諭滇王入朝而勞浸靡莫皆同姓相扶未肯聽今思田疆宗岑氏爲大詳爲內屬而羈靡自解斯同負固矣戈船下厲將軍出零陵下漓水桂林羣無害也今苗夷阻兵府江寇竊荔浦等郡矣配義侯因巴蜀罪人發夜郎兵下牂牁江黔郁之間𨿽蒼梧秦王助逆呂嘉何至大藤峽蠻剽戾如近時其在海濱西南夷譯者稱貢來往往禦人於貨使沈沙棲陸之珍紫貝翠羽之玩不得呈表瓌麗以雕被宮幄而賨■﹝巾冢﹞火毳馴禽封獸之賦不軨積於內府有司者治之按劍相盻則依憑深峭中原兵往援復以下潦上霧毒气蒸浥輜重阻絕弓淰鋌澀不可久居故聲教或難之也卽縣道官督大姦猾過嚴以爲起釁生事往往中罷長其不逞之心檄召酋豪使出爲戰。則枕籍城野又皆中國遷民流移亡命驅之鋒刃而不甚惜彼𨿽侏離蠢獷然其視利害禍福明矣我禦人於貨而譯者赭衣我日尋干戈而敵人受覆師之罪彼見髠鉗載道非其族類又安能不私相撫掌揶揄笑中國愚也。當使者五歲讞獄期。彼豈亦不惴惴恐冤者得直。而吾▲往往釀禍在此

禦人於貨。日尋干戈。將論報反逮也。乃使者怠於爰書。不折片言。否則反以夷狄國重事。不欲輕變。遂令系者繇我。遂不復望生時。不卹矣。何以大畏荒裔之志而制其命哉。蠻夷猾夏咎繇是聽中猾小章何以稱淑問哉履善論囚畿中時爲越石父於黎陽盧生也嘗受其所上獄中書蓋余巳異之又爲言廣中事多類王職方矣

【思路幽奇其髙凝在气體靜居之會】

○送王中丞督理河道序

李攀龍

今天下禦史中丞自臺中出開府者無慮數十所矣越在四境非北事胡卽南絓越其不事胡絓於越者宗人大藩仰給縣官橫不可治不則盜賊亡賴依阻山澤弄兵自喜不則挾持左道動搖眾心不知所爲此視之胡若越未亂而有其形矣而公方且督淮揚以北四部刺史大司空水部七使者行治河則天子璧馬實式靈之瀕河吏卒無伐買薪石之廢大興人徒之勞由淮揚以北數千里漕具如故江南數十郡之芻粟日衘艫而至也不北事胡而南絓越。無宗人大藩仰給之擾。盜賊弄兵之憂。左道動搖。不知所爲之慮。歲滿且拱手遷去矣。無巳而欲有所爲。則有餘以浸漑上潰其防令百姓引水饗其利不可也。使數千里多就渠用注塡閼之水漑澤鹵之地自疏水力𨿽使爲沃野猶之陸漕不可也。使君茭牧其棄地而聽其所爲自弛其禁瀦而不泄則曲障川以逆水勢𨿽有少府稍入不可也三者以利民然且不可公𨿽不拱手遷去不能矣余入關中蓋聞公嘗分臬潼▲�文妙於用後

水上備他盜得商洛山巨寇黃守矩者數十人格殺之及見公坐計陜以西緣邊四大中丞幕府軍士事胡者歲數百萬轉相餉也是年虜大入上郡以軍士食給亡所掠去又及見公與右史大梁李君計宗人在朝那占種民田不爲輸租縣官者殆萬頃議請上以其所不輸租算如祿使自入因著爲籍得田萬頃云此以事胡越而塡撫宗藩虞盜賊不知所爲者之變何不可者而以公督治河固以爲自臺中出開府者猶之有人哉惟是天子作新明堂而治。明年春▲�出本�

屬受計之期。朝諸侯而圖天下之事。蓋執玉帛者萬國焉。掄材使者乘傳出西南夷。得因巴蜀吏幣物。致其君長。而諭以天子徳意。使下所伐材木杉柟豫章鬱結輪囷長者竟數畝大者蔽兕象其液如凝膏其理如戞石椐椐疆疆由瞿唐而望荊門蕩若垂天之云被江流而下也明堂工師。操繩墨而南望。天子日夜思詠斯幹之雅。誠下詔切責掄材使者。公豈可謂非吾所敢知。由淮揚以北數千里秋水豈多有所休息於污澤令可導爲漕者乎。遊波有晧旴而離▲����

常流者乎。堤防有�寫不厚蓄者乎。何以令水力相積負大而不膠使杉柟豫章猶之杭葦者乎。四部刺史司空七使者奉職行水以爲非公不可爾公豈能爲先尙書禮奉使馬湖時。杉柟自行公所能爲者有河可行杉柟而巳是又非公可拱手遷去時也

【河爲經木爲緯五采焜耀爛然云錦之章】

○送中丞陳公撫塡河西序

李攀龍

中丞中河西四郡而立幕府治張掖焉東起武威而西出惇煌玉門關數千里北邊匈奴西控諸番而南制湟中羌非他若中丞得一意備胡者矣今年春匈奴出武威度河入寇隴西郡踰湟水擊諸羌掠申衝豪二部人畜去尋復牧西江上與諸羌爭水艸之利欲候便擊之何可久哉自漢表河曲而列四郡斷匈奴右臂令隔絕與羌通路今湟中羌羈縻內屬顧又且患苦胡而至占牧西海上出入其國旁不去則諸▲能自爲�又能運用古文如出一口

羌何以賴我而以爲中丞威重也日哈密諸番數萬又稱兵欲窺惇煌酒泉間假令國家怒而追哈密巳事。往正其罪。一旦開關延諸番名王貴人。使前受言。則有若匈奴在靑海上爲內應。又何以待之。中丞自在西曹時望見虜都城下扼腕朝廷無禽敵之士請上大閱六師不報余旣巳壯之也屬且督四道守臣使分護河西一太僕治外廏之政得以幕府西制殊域卽令驅其軍吏發四郡騎士爲天子揚推亡存之威刺土魯番之三褫哈密者傳首詣北闕下而勒功昆山之仄豈爲難哉今天下厭亂朝廷方滅倭而後朝食虜又頻年出雲中上谷公卿議畱上郡朔方入衛兵使者又出上郡朔方間幕他敢戰之士而市西北駿馬郡國二千石各上補邊狀與計對中丞卽欲事萬里外。吾恐國家與公卿議大策。非凡所見。事必不從。必且以爲無故勤四郡兵。生釁外國。卽詔書問中丞甚苦暴露。獨不計令徳柔遠。因循舊貫。與民休息。孰與此也。微中丞誰不樂此者。中丞而得讓。何以自解也。然則陳子公之功。沒齒不可復見矣。優遊河曲。終更亟還而取卿相。不巳足以復給事中之踦哉。他中丞得一意備匈奴何如中丞今得以羌備匈奴也匈奴欲與羌合者非一世矣其計常幸羌有中國之急先赴以堅其約然今觀望卑禾海上不卽爲寇者則猶私心不能忘恐中丞兵至而諸羌背之也中丞誠以爲羌小夷。卽小寇盜時殺人民。其原未可卒禁者。釋而不問問與匈奴解仇結約者再以此擁護大豪使卒歸義我勿輕治兵湟中使匈奴得施徳於羗而羗得以負匈奴之助然後▲籌虜目中

以金符之利制其命而虛其外廏豈不並制羌虜之道也羌十三種故皆有大豪保南山湟中視城郭國久矣豈其不度而損所恃以生之利於中國以托於自疑不堅之匈奴棄妻子於他種中以與中丞爲難必不然矣。夷狄所以易制者。以其種自有豪。數相攻擊。勢不一耳。若謂卑禾海上安得有匈奴。今安得從枕席上度虜也。則以責之四郡不築遮虜障者徒令障候長吏多出卒若取庸獵獸以皮毛爲旃罽日操量課■﹝木巳﹞采山理石爲觥自罷其力而爲實效何益哉。匈奴𨿽在西海上。羌能間得其降者。時時以諜來受事。中丞斥所欲至。伏所必入。使虜以謀泄自失。而與國爲累則羌爲之障矣此謂以羌備匈奴者也

【皆制邊要略而鑄以古裁不肯下一西京以後語】

○贈王元美按靑州序

李攀龍

元美所爲守尙書郎九歲當遷者再輒報罷則貴人側目矣亡何稱治獄使者北察燕趙諸郡居十月而竣事且入致命於天子乃遷按察刺使奉璽書治靑州部兵事焉攀龍曰靑州故四塞國也今其民豈猶無不吹竽鼓瑟。鬭雞走犬。六博蹋鞠者乎。臨淄之途。豈猶無不車轂擊。人肩摩。連衽成幃。舉袂成幕者乎。有之。然利不在上也。管夷吾用齊而罷士無伍與其爲善於鄕也不如爲善於家匹夫有不善可得而誅也斯禦戎翟衛中夏成九合一匡之功而諸侯皆得以鞭箠使矣今其民見以爲無不吹竽皷瑟鬭雞走犬六博蹋鞠相樂也然暴子弟無賴少年也。不采金於山。卽煮鹽於海矣。輕扞厲禁。恣睢辟倪。往往內交亡命。傾身爲急。仇家不解。白刃以視。與其逮於法也不如聽於豪。是大亂之形日具。而有司者所不知。卽爲有司者所知。微欲持其陰事。吾恐其發在左右之後也。由是中猾以下。猶姑逋逃。佯以示遜。殺有司之怒。而其大者不挾眾固負。卽自詣臺對。有司者不問矣有司者問之。柰何卒能以其黨令自攻今年一長吏明年一長吏又柰何卒能令有司者不問也三尋之矛惟敵是求振臂一呼超距十丈。引而更郤如曳風雨。其搏祕如組亦如掉蝟。其盤鋒如輪亦如積環。斗墻而進矢疾不能加。劍銛不得接。不竢尺符捷於烽火。三尋之矛若鄧林矣。然則今日臨淄之塗。車轂擊。人肩摩。連袵成幃。舉袂成幕者豪爲政也縣官豈有賴焉王於興師則占籍自偸不著同袍之義有司者一一治賦卽又狡憤而起坐索輜車裹糧於橐人歲不饜百𦇤髙秋徵戍攫市以行漁陽之埜何多韎韋之跗注君子也三尋之矛十五相構傳以章幟寢處其間釋冰而遊爰裘其馬不知玁狁受服。天子之鐘鼓。實式靈之。汝何多之有。柞浦之役有君子六千人島夷僞遁委以禦貨覆者三千人矣有司者初亦惟以汝爲功又不佞以勤縣官而怯於公戰卽有豪實應且憎以慚我有司我有司豈願有問也。語曰虧之若月靡之若熱元美若能使臨淄之民無不吹竽鼓瑟鬭雞走犬�博蹋鞠相樂也而又無采金於山煮鹽於海是匹夫不善可得而詠也何辭之與有若是采金於山煮鹽於海也尙將使其爲善乎鄕也無以異爲善乎家以爲罷士伍而輕扞厲禁恣睢辟倪豪大者其未可遽問也元美其從堂視室左右將自復若曰爲勞幾何而歲且鏹食縣官而必置之則是使暴子弟無賴少年登瑯琊之丘北向而嘆也其若徵戍以勤天子何何以春秋髙枕自愉快也夾谷之會。魯行相事者誰哉。元美之才。一日可鞭箠使靑州矣。何可使寇命也。不然元美狙喜自用某安能知之某可以知者元美有績以間執諸貴人系不食夫我者爾。

【赤羽自甲延亙平野如雲如風有貙有虎吁可畏也】

○賀大中丞孟公生子序

李攀龍

隆慶己巳蓋大中丞孟公始舉子焉明年左史許殿卿至自公所而謂余曰中丞公年旣巳六十有二矣而始舉子岌岌乎其佹得之也夫佹得之者幾得之也幾之爲言得不得未可知之辭也人之爲道厥初生民覃旌受姓以屬於今不絕如系一旦自我塔焉中止無論宗祧之血食社稷之委裘卽不堂不構不播不獲以比於作俑而題之曰三不孝則誰不皇皇焉而幾得之也弓襡以禱祠求之熊羆以寤寐求之卽未爲失也𨿽不肖焉不告而娶以權求之寧脫屣爵祿以其餘易焉以幸求之則誰不皇皇焉而幾得之也攀龍曰子不可幾而得以幾之而得子者其法當自得子者也公之於人道蘊藉長者裏中蓋視猶石相家卽某與殿卿所習也三十而遊京師其友親之曰亦旣抱子矣卽其厚必無不載也出宰縉雲�百姓父母之曰必有季仲而季且賢矣卽其仁必有後也四十而藩屏隴右秦人無異於越人也曰不筮而商瞿之膝下繩繩矣五十以大中丞督部河南北權豪斂手而百姓焉依莫不壯之曰公誠自愛是將退食獨立無柰趨庭者之肩摩踵接稱詩問禮之不暇何也卽其威重而气有必息也何以得此聲於梁楚間哉。然固未有子也。此自殿卿所及見而某所及聞於楚若越者。至今相謂公無恙邪何爲至今未舉子也無亦旣巳能禦乎不則咳而有名者幾人乎又不則將就館者幾人乎裏中旦夕覘其門有弧矢也家持羊酒往賀焉而旋且巳也是年六十而齒髮如平生也是自縉雲隴右河之南北歷數十年其儀不忒也亦誰不爲公幾得之也公乃今六十二年而始舉子。余固巳謂其法當自得子者也。人之幾之。益信其必至云爾。終豈謂幾得之哉。惟是幾之不得而怏怏。然後幾而得之之爲快也。气之所息必賢且貴是天之報公以答秦越河南北若裏中之所以幾公者也然後公之惇仁處厚養威持重之徳始成矣此可以持羊酒往賀時也遂爲殿卿具列之如此

【丰態婉轉兼明姝靜女之姿是於鱗變調】

○送張幼於之金陵序

劉鳳

撫景流連壯心慷慨登臨寫送烈士歔欷豈婉孌之弱慮獨磊落之雄姿眷容與而遲徊薄雲天而髙厲僕少時擊劍意慕縱橫伏軾遊談庶幾當世專嫉在前讒媢居後才大用小勢重發輕盤桓屢引回翔淹薄何嘗不蹀足謦髙蹈拊膺痛英年之不畱嗟逝波之靡及驚魂蕭槭流葉生哀孤影忽聞片虹中斷每生平親懿海內交遊晤言一室夢寐千里睇行雲以送歸。指飛蓬而傷遠。𨿽聲騁上國。光生路隅。亦復杯酒踟躕。握手興嘆。白雲飄飄。半是河梁之色。黃鵠一舉。空多異域之悲。況張君與予交外形骸气厲金石擊築筵上。失聲長號。吹簫市中。仰天悲嘯。霜旦晴初。酒中累月。神閒興劇賞好忘年邇乃理煙檝結霞軌掛柁巨海釣連六鰲遙指天末西尋白門二三君子相與祖之履綦接響觴詠錯陳新露微流金行初禦澗壑懷風林岫生韻軒宇淸冷。珠洗江中之月。毛髮灑淅。犀沈別浦之煙。虛爽空來占人衣袂覺襟期髙朗夙昔都盡眺引暢適四座皆傾沈醉關河枕席江漢蘿月半懸晨鶴未警而徵夫巳投袂卽路矣想流風於延瀨。追舊侶於山陽。辭多憤激興復惋楚聊申別章與長云而縹緲同煙水之悠悠耳

【能出鐘之銅滓而發其淸音】

○贈李於鱗序

王世貞

海內稱文章家不相下更齮齕勝巳者此其常云日吾之使而南也於鱗辱之言計於鱗所許亡過北地李生矣其次爲仲默又次昌谷而其微詞多譏切某郡某郡二君子二君子固蠖伏林野其聲方握柄所褒誅足浮沈天下士而其徒某某諸貴人日相與尊明其道引繩批根生平慕之後棄之者而一旦覩於鱗所非是寧不側目怪且詈哉吾歸不能持於鱗言示人卽示人而讀者不能句若爰居之駭鐘鼓未有卒其亂者卽有能讀一二語而二君子之聲固巳中人膏盲而易其視聽將無難於鱗哉嗟乎吾以爲千古所獨諭者此耳。子不能得之於父。仇者無以奪。而恩者無以致其效。且使所爲爭者必欲求勝而驅相易則可。不然蓬累而行乎宇宙之間。洸洋自恣。適巳並足。其又何難焉。夫於鱗之不勝二君子固當仲默沾沾气運弗克充志所長詩耳昌谷修靡麗弱不習古文辭北地生習古文辭而自張大語錯出不雅馴二君子卑卑成章也度北地生諸公才未易當於鱗而於鱗名位肖貌少足以動人鄙語雲天下熙熙皆爲利來又云利令智昏世闊希心好間一趨於鱗不如於鱗固無論遂如於鱗而覩其所鼓動而傳響寥寥如也又焉易其利二子者乎吾聞之君子不得志於今則欲信之後。旣不得志於今。庸冀後哉。則又欲徵之古。所謂古者獨其言在耳其人與骨皆巳朽矣柰之何其恃而勝之。吾復遊京師屬於鱗巳出守順徳吳興蔡某從西來過於鱗而論文某者故二君子友也其所持議與識亡以長於鱗則謂吾李守文大小出司馬氏司馬氏不六經隸人乎哉士於文當根極道理亡所蹈柰何屈曲逐事變模寫相役也吾笑不答於乎古之爲辭者理苞塞不諭假之辭今之爲辭者辭不勝跳而匿諸理六經固理區藪也。巳盡不復措語矣。繇秦漢而下。二千年事之變。何可窮也。代不乏司馬氏。當令人舉遺編而躍如。胡至今竟泯泯哉。蔡子無稱六經乃巳。蔡子而稱六經具在。又寧作錄中語。喋喋而占占。繁固奚當也。世之文行者曰碑志序記論辧固皆史變體也冒其名不曙所繇苦而要之理亦冤矣或更謂如君言於鱗誠文人文人者易事自喜宜不稱爲守今諸生相聚而訾易太史氏者非貨殖遊俠耶乃其辧方俗要塞纖侈其民人羯羠與物土膏瘠所宜否介若指掌然令他書生周行人間白首奚晳也而班氏稍能密於文敍循吏所以狀委致如其自敍亡憾此豈齷齪工紙上言者漢時君臣。小用之爲郡國守相。彼其所因利巧中。肯出吳公趙張下哉天地之精英發之於文章而粗迹及政事亡二也子何以一時而驕吾千萬年吾故舉之遺於鱗卽二君子之徒眵目吾吾且甘之矣

【今人排擊於鱗不遺餘力然讀先生贈言則爰居之駭昔固然矣折楊胡盧其謂是乎】

○送張有功尙寶左遷淮運序

王世貞

上旣采永嘉公言追尊先皇帝後巳遂相永嘉公先是中貴人監諸徵鎭於列踞撫帥右得徑下教令屬郡邑屬郡邑惴惴迎恐譴而又多從惡少子弟糜縣官帑卽代滿橐靡不巍然髙也居恆詫上私人卽三尺無柰我何而公旣相緣天子意乘間條所以害狀悉請一切罷報可中貴人最近幸者曰司禮固暱視閣臣自公相絕不復敢希請公亦絕不以殊禮目之此輩固旦夕屈指待發也非上仁聖及公謝苞苴內行整整焉覩俯首服哉公子姓鮮乞匄恩澤而上殊念之一日召其子有功有功稚而髫也授中書舍人公沒進舍人爲尙寶丞又數年大黜陟尙書以下丞乃奪階判鹺事矣上非忘永嘉公也豈奏牘冗未竟耶天夫司柄者何異乃爲中貴人甘心矣蓋有功能詩詩奇屈其坐客而又好治具浮白長夜飲此其去狀然卽挾先人遺脂車乘鬭雞走狗爲俠長安中者又何如也。且上以尙寶事簡於秩號淸貴故多錄相臣後使優遊食餘勛爾卽必取吏職裁之而孽之罪何以有辭於逝者永嘉公相十歲上任之他相取充位。而沒僅以身葬。亡遺貲。至有功從其鄕富人貸息佐酒費爾。召伯之詩蔽芾甘棠。勿剪勿伐。愛其人至惜其植永嘉公肉未寒又何屑屑阱推有功也且謂有功使酒難近如灌夫夫有功非誠能使酒難近如灌夫者當田太尉抑項恂恂不復語矣吾固惜其志未竟气間一二仕路風耳去所聞何大懸殊哉而是時諸樂有功去者難予永嘉公誠名卿然借上逆折苦朝士士气奪至今冤哉此又未究公也當言禮時諸君子得公肯巳之耶攻公者合不堅不足以勝故堅合而求勝公公幸勝矣不決不足以久故決以求伸勝且詔獄廷訊非自公相始也今外地自守令下洎氓畯卒戍不復見貂而璫者翼虎者少具一安枕朝士洋洋過殿廬中貴人多卻避𨿽心怨之見亦謬爲恭敬亡他於乎誰力耶。彼獨不覩二正朝事耳當疏上執政爲有功意憤然謀具狀畱有功固遜謝曰不肖之任子旣以辱先太師玆則何可重辱生不幸少職淸近鮮困心衡慮罪▲以雋筆�宏

議狀誠有之出爲卑小官當也乃止有功亦識慮過人遠矣士君子能爲此言何黜也予玆何以贈有功鹺治淮淮賦甲天下。而大司農爲軍興故實右臂焉。勢必纖取而倍計。知有功必不爲國■﹝修﹐虫代彡﹞■﹝虫庸﹞。蠹其積。然玆非尙寶優遊地也。稍緩稽不當。吏得執簿書繩一。亦誰爲若恚且惜矣。有功盍勉奮焉。毋使交好如予輩稱隴西李氏隳其家聲。其有以廓永嘉公之志。夫內外崇抑予則何較焉

【因有功而思永嘉委折寄慨深人折薪之感】

○送郭侍禦子靜左遷永安令序

王世貞

天子往赫然怒虜也詔諸大司馬以下而大司農坐軍乏興當罪罪稍次又會怒漸觧僅免歸而代者出倉卒匪豫時切責免冠謝皇恐計亡出於是大司農日夜騎馳無暇休沐且飯矣而給事禦史諸曹郎亦日夜相講尋利端間有所裨利利端無窮而利實寡時禦史臣仁言募民入粟數千碩者予武階至三等金吾緹騎得遷帥辠當戍繇多大富俠民非久輒跳去僅迹罰耳度令情稍輕得上貲免其重者自若而▲今亦坐�

他蠹隱匿狀如光祿將作諸監號中貴人陸海鉤校之罪益縣官芻挽費十二三天子方坐西齋宮覽書異之下有司次第報可而大司農揣策亡以當也請一切加諸道賦而最重者曰江南先是江南漕綱粟固什百他道而歲比凶人至破廬舍鬻妻稚以償未足也督賦使者冠蓋相望道路間猶不能悉舊負而詭出名迫之是不顚頓經溝壑且將遁從潢池中愽一生此何利哉。禦史乃條上大司農非計願特賜沮格他語或多戇而大司農挾奇人也陽驚爲上言禦史家江南嘗爲其鄕人上賦者以寬假風臣臣不應因妄云云夫諫官不卹國而顧卹其鄕人及家耶上心是禦史言而難大臣下遷禦史永安令嗟乎人臣議國事。不相當而相角。以有所摧折。且過矣乃至爲巧中軋巳而遂開人主疑端否閼言者路不亦大可畏哉夫使禦史語非是則可傳曰竭澤而漁明年無魚大司農試籌之卽無論諸軍食自宮第內外百司府孰有不仰江南給也黔首畢命耕墾悉地力致之國亦何忍竭而漁哉且不仁手足猶緩可任喉領气所緣而弗絕者也一旦遂決盡其脈何謬盭若此哉禦史非不見大司農日夜騎馳亡暇休沐且飯狀也又非不爲謀所以尺寸利國者大司農覩其利禦史覩其害夫利卒不勝害也然而禦史卒不勝大司農者則是爲大司農識者眾也至謂禦史家江南夫禦史僅負郭二頃增不過升斗豈要譽閭黨朋友然耶不家江南不悉江南利害狀矣大司農正坐此何怪焉。令禦史素饒治也始僅得言之尙欲抗貴人爲民一致福令𨿽小卑於永安豈直言福之乎予可無慮矣予可無慮矣

【議論大通篇俱工練無率語故佳】

○贈袁抑之給事遷福建按察僉事序

王世貞

父老稱孝皇帝朝每給事禦史上殿則大臣色惴惴重足立而是時上明法度人自奮羔羊之節亡選行何恐也豈給事禦史爲操切激卭聳動人主耶然足以明諫官之勢尊其默折逆消預於衰計深矣至武皇帝而始有坐糺彈不當意斥重且及笞鉗爲城旦而士伍者未久輒復貴貴或先其無故抑者卒不勝其伸者而名益重諸言事人自若已又大臣更自爲地爲上啟威勝之說一不當終其身不復舉然海內之士爭相指曰某某以某故罷賢也士議與吏議持諸言事人中半矣。亡何大臣計以終不能斷絕乃益務爲含容輸欵及亡素以蠱惑上使弗疑而久之徐中以他事巳發其端而人自敵天下駭其禍而亡其繇以爲當被者噤塞莫陳而豪傑之士漸解體不復振甚或不勝憤其姦力攻之語非重不達重卽天子以爲小臣暴橫亡狀投鼠不忌器耶大臣偃然而當其讎者天子也嗚呼吾任七載而▲趨�

乃聞之父老云以吾所一二者迹之大抵後所謂耳始抑之爲給事良久亡關白人相顧疑曰抑之默默歟曷不瞷時事度易行者抑之不顧一旦爲天子言吏部尙書侍郎不職狀上良是之切責尙書侍郎惶恐謝罪乃醳而抑之又言選曹政本也郎中挾詐受選人金贓累千萬尙書庇覆之耶翰林親切左右一檢討狐媚宰相挾其柄走中外托輿馬溢門巷虧損聖明宰相大恚恨抑之不敢引引見恐自發於是郎中某檢討某坐謫京師中士大夫亡論識不識咸喜爲稱說抑之出必相指示作何貌能爾天子不怒而抑之巳臲然無畱意今年二月閩以按察僉事闕聞吏部言抑之制曰可大臣當內快出抑之罷諫地可緣以中漢法耶夫諫官業巳言遂利國家尙得亡削貶秩五品治兵民一方何阻也其論事明切時隱中窽。然不爲硜硜矯亢。亡以間激上。當大臣所甚諱。而不得報極其意。此耳。夫爲小人謀抑之良中。爲抑之自謀亦中。按察得以法繩其屬。可否達意。又閩越在萬里外其吏士見天子赫然用骨鯁之臣臨之必感惕思奮又何疑哉吾七年而得�之第其行諸給事惜抑之以外故夫諸給事且薄按察不爲安望抑之也。

【言路之通塞繇於臺省之重輕刻畫情事風議凜然】

○送浙江右布政使華亭莫公予告序

王世貞

浙江右布政使華亭莫公言臣不幸有狗馬病願乞骸骨避賢者路上爲下吏部吏部持之曰是先帝以詔起者也而賢不可莫公則又以病篤請巡撫都禦史谷公爲言莫某誠賢顧病不任劇惟上幸哀憐之有以全終始按故事藩臬大臣非有他故而乞歸者聽以九卿秩歸養莫公於格宜遷詔復下吏部復持之曰莫某誠病顧賢也而且才是不可以歸狥也聽仍以右布政使卽家治病病良巳有司其具狀聞詔曰可於是莫公度巳得先請徑歸而公之鄕人官於浙者俱來謂不佞曰莫公豈不誠難進易退者哉當嘉靖中上畱意文采。誇飾治道。而公用推爲祠部郎。日治禮樂章程之事。駸駸貴矣。巳而力請外。請外而得督學使者。使者𨿽稱外則又貴。公一旦而遽乞歸。而收精藏明於牢騷閴寂之鄕。二十年而中不動。一旦天子采公卿諫臺議召公田間。不三載而屢長外藩。蓋步武卿相矣。公復飄然捨其重若脫屣。而究於向所謂牢騷閴寂者也。則誠安之矣。如莫公豈不難進易退大丈夫哉不佞世貞曰唯唯否否不佞日者幸於公以杯酒侍從容言先帝輕於捨。而重於用天下之人才急於得人主故人主獲操其急而擇臣今皇帝輕於用。重於舍人主恆急於得天下之才故人臣恆操其急而自擇若吾儕者亦可以自擇矣。莫公曰惡是何言也人主爲天下而用才。人臣爲人主而以才用。以兩交濟也。非以兩操急也。故夫人臣用而有所不敢輕用退而有所不敢輕退者分也非有所前主也日吾之得請於先帝也屬太夫人老而貴陽越在萬里外。意不欲偕。竊以爲人主不一臣而太夫人僅一子吾得請而男耒女臼。以奉太夫人。裏胥號吾門而呼吾役。如弗聞也者。吾之友介者以爲快。而達者以爲固。而如弗聞也者。臺使郡吏部剡交於馳朝。而如弗聞也者。吾知有太夫人也。太夫人固以天年終。而吾奉先帝命特起。數更大鎭。齷齪無所效爲念。而安敢治其私且夫人臣旣以棄其身而復自擇至欲屈天子之重以成吾髙於分何敢焉不佞謝失言更兩月而視莫公病而莫公業告歸也不佞請曰如向語何莫公曰不然也吾病度非可以旦夕巳。而旦夕有專職。天子之祿不以若吾而共吾疾。甚愧。吾以口計祿而不以力計職甚懼病則歸不病則不歸吾終始臣職而巳故夫莫公之得請於谷公也。不佞實將辭焉。公非專於難進易退者也公純乎爲人臣子者也鄕之人乃謂不佞曰信乎吾子言莫公病良巳有如尙書下尺一以國家大計迫召公公能遂晏然巳哉

【機如轂轉巧出神鏤眞有運斤成風之妙】

○薴蘿西子志敍

李淸

志西子將以薈蕞古今論說傳記歌詩及雜著小作凡足以存西子者類而成書以此爲志也西子之迹。盛著於吳志。其遺迹在越。獨薴蘿山浣紗江。至今猶以西子名。江浦有石。相傳西子浣紗支倚其上。餘同年毘陵王漢臣嘗記之志則成於同年丹徒張撤籓二君後先令諸曁西子遺迹未傳於當世及散見諸文字者得兩君子著而存之而且以序屬余余惟西子之事。則固巳極辧於前人。備載於志中矣。誠無取掇拾而論說之爲也。獨怪夫吳越之際。興亡之幾。如箭鋒抵觸。矢矢相著。越絕書言勾踐所以伯皆人也。袒西子者。遂以豢吳故而忠之功之。曰有婦人焉。將比於種蠡諸臣之後。乃餘則嘗聞諸夫子曰。天生宰嚭。欲以亡吳。嚭生於楚。未死於吳。而終以亡吳知嚭之生以天則知西子之生不當徒目以人也夫君臣一心。嘗膽臥薪。早朝晏罷。苦身焦思餘二十年。此人可爲耳東垂鄙陋賣薪女子艷質忽挺絕世獨立此𨿽勾踐腐心種蠡刻骨欲必得此於國中以供館娃▲覷破

響屧錦帆香水老死是鄕之靡曼誠朿手坐困之道乃終得有之。以成勾踐種蠡之志。豈非天乎說在乎薛燭之說劍矣曰赤堇之山破而錫出若耶之溪涸而銅生歐冶氏乃得因天精神。效人伎巧。夫赤堇非產錫之地。若耶非礦銅之所。顧忽破而終合。旋涸而方深此與荒汪斷浦僻塞所積忽產絕色效顰無何者不殊質而等觀也哉且歐冶氏劍器有五吳得其三其名魚腸者闔廬授之專諸刺王僚於窟室吳之禍亂實階於此大夫種獘吳有七術美好之西子進▲轉到劍上匪夷所思

而吳之財幣竭於遊騁工作淫於巧匠糴貴而出民罷而令諛臣之言日暱諫臣之口日彊闔廬寶越劍以弒君夫差嬖越女以亡國越失三劍而效其一失一美好女子而效其術七當其時。蠡得西子而進之勾踐。君與臣方咨嗟奇絕。以爲此兵用之當更神於劍器越棄之若斷梗。吳寶之若劍合。正不必燕處醉飽。陰有所乘。以成同牀之慝。卽此館娃響屧。錦帆香水。日玩共溫柔。時愛其綽約。蟬媛旖旎。精華銷鑠。所爲娛目騁懷。心賞斯極而曩時出入門闥傳呼警答▲髙秋獨眺霽晚孤吹

誓雪父仇之志气不知巳內徙去之不盡不巳也傷哉好色之刃。甚於利兵。木之蠹也。大風折之。墻之隙也。驟雨壞之越。方以西子爲夫差之蠹隙。而自以其君若臣之服術行法。風雨其後。故謂夫差亡國。不因色荒。千乘之君。不嫌嬖婦者。誠未曙於吳越之際。興亡之幾也矣。不然。艷色天下重。西施寧久微。此固女子無命。色是其命之說。向使無館娃響屧。錦帆香水。銷其冶艷。西子寧有稿項蓬室之理非其君之曲房則其諸大夫之專室勾踐畜之。安得與之臥薪而嘗▲此論人所未發

膽。種蠡畜之。安能爲之早朝而晏罷。生不堪與其君臥薪嘗膽。與其臣早朝晏罷也。欲不歸館娃響屧。錦帆香水不得也故曰天也繇是言之。尢物所生。不用以復讎雪恥。若龍漦之出。誠厲而非福。尢物所在。不至爲蛟爲螭。傾城傾國天意亦未肯虛生而遽巳千載而下。誦西子之名撫西子之迹者。亦可愯然以思。閴然以恐。又何待致憫流嘆於艷香塵土。乃以效通徳荒田蔓艸之沾泣乎。以余所聞範蠡佐勾踐滅吳戮太宰嚭以不忠於君與巳比周也浮西子於鴟夷▲文鷹轉天字

以謝子胥。館娃諸勝。巳麋鹿荊棘老矣。西子將安歸。破舌之報以告天下。卽以告勾踐也。乃自號鴟夷子竄身江湖。■﹝忄尉﹞西子而弔伍胥。以自終焉。有臣如此。勾踐能傾心聽受之良金寫其狀朝禮之環會稽三百禮封祝之夫差一敗不復振勾踐旣伯以令終吳越之際。興亡之幾。豈偶然哉。𨿽有天意其人謀抑何可忽也志西子者。其有慨於此也夫。序西子志者。能無慨於此也夫。

【鉛黛所以飾容而盻倩生於淑姿文采所以飾言而辯麗本於情性吾以舉似此文】

○贈穆太公序

王世貞

燕趙古稱多感慨節俠之士。而魏亦其輔國也。今其人尙矯矯修其行不衰。然俠者赴士之阨困急於巳。旣巳存亡死生矣。而不自矜其能。然一爲義而天下歸之。百里頌功。千里頌聲。若朱家季布之流彼猶爲名使也節者則不然其契顓而事迫。如羊角左伯嬰杵之徒。苟不濟則捐吾身而爲彼存者。事濟矣彼又捐其身而報逝者。所以爲兩人足矣彼猶爲气使也故夫節者狹而信其志。俠者泛而行其意。要之非甚其志也。有能人心爲質。惇誼明信。爲國惜楨。爲士惜儀。內足於志。外挫其名。斯進此二端矣。則穆太公其人哉。穆大公者魏人也有子曰文熙而顯文熙之友石給事星上疏論天下大計於左右有所指斥忤旨當受杖北闕下時左右中貴人挾上怒而修其郤敕閽吏毋得以給事從吏進文熙聞之曰果爾給事且死矣時當任工部郎未上闌入謁緹騎朱帥曰公以給事抗中貴人耶不佞筆不朽以中貴人死給事耶不佞筆亦不朽惟是公爲天下愛直臣爲萬世自愛朱頷之陰戒主杖者石給事卒物故令我愧見彊項郎而給事甫杖畢諸中貴人羣詈之給事亦詈則益怒箠榜交下文熙迫趣前以身蔽掖之而解帶綬戟支甚力曰此豈亦上旨耶中貴人恚而咻曰若何官非而闌入地也文熙叱之曰吾工部郎某也此廷臣廷非而闌出地也諸中貴爲詘稍稍引去文熙起給事血肉中而囊之出時給事爲編民矣文熙卽日僦捨都門外治醫藥給事數憒絕數爲噓气得蘇當是時文熙盡出其橐裝與賣宅直可二百金以▲且見肝膽

治給事歸計而度猶不足居旬日有策蹇■﹝敝﹞■﹝敝﹞來者則大公也撫給事謂殉而職足稱丈夫且身在胡地虞耶巳謂文熙若傾橐而資給事哉吾有子矣不腆之鍰以佐若可與偕歸矣時將冊東宮大公屬當封文熙念棄官易而獨難大公封大公覺之怒曰給事父猶布素泉下我何忍獨冠帶也且若以一冠帶足榮我乎趣以給事歸吾三人田間足矣給事時時語人北闕下之難。穆大公父子實再生我。吾身非吾有也。居久之文熙以行誼聞公卿薦紳間得推轂爲禮▲入題奇

部郎巳遷丞尙璽巳又攺吏部郎大公亦從封禮部郎然默默不自明里社外毋能名大公者而文熙爲吏部時欲以直匡其長於人才數數獎進不匿聲迹又其故人某侍禦有所彈劾不勝謝病歸文熙爲從中釣奇冀扼其人而伸侍禦疏者事覺外遷臬副亦謝病歸大公迎謂曰兒病晚矣吾向者業知之漢庭乃肯爲而再伸志也夫文熙初自罷以友故。而大公安之。最後罷復以友故。而大公復安之。無幾微見顏面。豈所謂內足於心。外挫其名者非耶。給事又謂大公習經史尢深於左氏家言或以爲學問之力然大公爲徳其鄕類是者非一特不自明故毋能名之者庶幾人心爲質惻怛子愛遇而輒發耳夫大公不以頃刻得官阻文熙棄官其於文熙之進退宜坦坦也蓋不佞嘗一再遇文熙與談說古今才術文秇交相器也不佞亦易棄官而觸當事者嗾言路齮齕之文熙走見其長畫地指天以免不佞而不使不佞知也大公壽不佞稍槪次其事而稱之以爲勝於古之好行節俠者或給事與文熙意也非大公意也

【摹寫文熙父子慷慨急難髙誼筆力馳騁態狀踴躍幾於髯上披霜腕中走電矣】

○贈楊憑序

王世貞

大海以西任俠者稱楊君兄弟二人君之兄尢﹝跅﹞﹝托﹞宕不問家家數起數廢而好樗蒲決數十萬一擲𨿽資不中豪其豪長目相攝亡敢犯君爲人長身便騎習鬭尢以信義稱旣濱海其人多業魚鹽君從其中度能任者致之爲撫卹計妻子良厚咸踴躍願爲楊君死甚或驁桀無狀眾所畏欲避而楊君獨押之得其力郡守尉業稍稍聞楊君於是郡多偸則下君捕諸任人咸來佐耳目微知偸處楊君坐起不離家指顧▲核而肆跅宕不檢束

曰某從某所得之或繇偸伍中發或偸臥甲者出於牀俱以次就縛亡一脫前時大盜洪等旣越獄則糺眾浮艨艟首犯郡欲以報執者直指使方行郡使軍將出擊之敗軍將死使大恐別遣將出而會有薦楊君乃令楊君參軍事諸橫海樓船別校陰取君進止君謂賊驟勝驕速掩之勿失因夜出黎明距賊里許鼓噪進軍麾其私屬直前搏賊大破擒酋洪余斬獲無遺使以下襲楊君功得遷君僅上賞格然不自明又捕商舶沒香藥珍瑤悉歸官楊君亡美衣鮮食之好少鹵獲輒分其下其輕財好施與蓋天性然楊君遊於魚鹽人乎。所結納多士大夫長者。乍見卑卑磬折。稍與論事宜。乃慷慨剖析。咸嘆服謂書生不如。今年夏島夷大舉犯郡其遊兵四出掠予方裏居從裏中少年揭竿木褁裳而拒之小利則益憂其大眾讎我楊君聞奮袂曰吾不可坐視帕首韎韐佩兩刀從健卒數十來赴至則坐大樹下料羣少年勇怯勇者給精器居前余分左右翼備聲援毋令輕嘗賊申約束定賞格。予恃以益彊。數日聞郡兵且出掩賊而六▲司當大將

合令自以果毅往張甚眾亡不色得楊君獨曰六合令非能見大敵者又帥二三當亡節度必敗尋敗問至眾驚而更問君君曰賊飽不久郤矣果卻其料審懸中若燭照然嗟夫傳所謂朱家郭解其人。咸負气豪。餘聲足以起海內。乃不爲縣官出死力。北滅匈奴。竟以俠敗。予固惜且恨之。周太尉得劇孟。喜若降敵國。然不聞事定後有所薦。豈吳得之重亡益漢。抑孟故自引晦或忌之耶。諸公固俠人亡見才今楊君見才無爲引楊君者何也使得五千組練。當東南寄。必有可觀者。予姑拭目以俟矣。

【踏天磨刀割紫雲】

明文霱卷之六

●明文霱卷之七

武林劉士鏻羽石父評選

序七

◆序七

送陳侍禦奉太夫人南還序

送薛靑雷都諫出參藩序

贈水部周漢浦榷竣還朝序

贈督府少司馬鄭公序

贈山西方伯吳公序

賀黃貞父轉膳部郎序

送殷無美出守夷陵序

滕侯趙仲一實政錄序

送錢先生歸婁東序

顧升伯太史別序

長安送黃竹石序

劉元博洛遊序

壽彭翁彥寬八十序

壽李元玉六十序

壽蕭先生序

壽大司馬督府太華何公序

爲孝廉顧道通追壽父母序

贈大都督玉江楊公五十序

奉襄王殿下序

養生契

薦履篇

壽瑯琊王閒仲先生六十序

壽楊太公七十序

○送陳侍禦奉太夫人南還序

馮琦

今年春。陳侍禦從龍以河南道主計吏。引繩墨別白黑。黜陟一稟於至公。朝紳爭識其風采。會言官以請訓儲。得重譴。省臺以論救而譴者十餘人。銓部以遷建言者官。而譴者四人。一時所稱端人正士。如鐘都諫羽正。張都諫棟。王選部教皆與焉。侍禦欲艸疏直其事。或謂侍禦前疏指切宮闈畱不報。今復有所論列。必將上干明主怒。以憂太夫人。太夫人亦數諭止之。屏居獨處。則使使偵侍禦何爲。出稍久不還。則使使趣召之。曰。得毋入。朝上封事也。侍禦久之不得發意。嘿嘿不自快。於是奉太夫人以歸。友人馮子酌之酒。而送之曰。嗟乎。端人正士盡之矣。或以言去。或以職去。或以不得其言與軄以去。朝士大夫其畏哉。君臣之離合。陰陽之消長。可復說也。蓋往歲之事驟進賢人而亟退不肖。夫名者爭之器也。予之美名。又驟與之美秩。天道所忌也奪之以所深利。而被之以大不肖之名。在人情必不堪處天之所忌。與人之所不堪。則其勢不可以久。夫甚精必愚。至潔易辱。硜硜者可激而盡也。士業以杭直爲世所指目。遇事必言。言必盡。盡言必得罪。一得罪則其類不可以獨安。非以言去。則以不言去。言與去皆足以自離於人主。人主旣不肯虛懷以聽。人臣又不肯降心以畱。此不盡不止之勢也。蓋自古旅進者必旅退。若旅退則未必復進。宋時諸大臣一言不合。卽下殿上札子求去。一正人去而眾正人從之。故有官家別用一番人之▲道家言

說。向使諸公稍濡忍調劑。無過持其髙論。使君子小人角立而爭。𨿽未必盡行其志。然決不至喪朋敗類。空人國家如是速也。由此言之。則君臣之離合。陰陽之消長。可具見於前事矣。方今君臣隔絕。外不寧而多內憂。悠悠萬事。未有反汗拔山可以口舌爭而得者。計獨有竭誠極忠。從容鎭定。而微防其不然。眞見不然。然後以死守之耳。蓋正人常利朝廷無事。而不肖人常利君子有事。君子居重爲輕根。處靜爲躁君。卽使闔閣無有所問而正人在朝廷。士之持兩端。且向且背者。亦猶有所系心卽眞爲不肖。亦有所憚不敢發。夫使不肖人有所憚不敢發。卽君子之類不盡。而天下事尙可爲。此詩人所爲賦白駒也。侍禦行矣。予假以歲暮爲期。侍禦愼毋有他請。使世多君子邪。我與天下同爲君子。世無君子邪。我獨爲君子。同爲君子其功大。獨爲君子其力專。侍禦言官也。安往不得自效。夫使侍禦險危其身以沽直名。太夫人不喜也。使侍禦變度易慮習爲周容。太夫人又不喜。使侍禦不勝膝下之戀。優遊遁思。坐而自廢。太夫▲此論不可少

當同不得之時只得獨做人又不喜。太夫人所喜者。惟侍禦爲君子。及與天下同爲君子耳。侍禦奉親孝能養志。其以予言質太夫人。以爲然否。

【似爲緘默者又開一便門然獨爲君子共爲君子之說侃侃名言有關風紀】

○送薛靑雷都諫出參藩序

馮琦

今年春薛君自都諫參楚藩其門下士問言於予薛君予所首舉士更十年而薛君遂自舉士且階三品官易達也時易逝也難合不可常也不佞於是乎三嘆初薛子自吉士爲給諫要人啖之引與共事薛子謝不往曰士而附人非士也居官業不能無是非毀譽如以附人人之得失我亦與焉是前之是非毀譽一而後之是非毀譽二一吾猶不任而況二也夫守身若薛子者可也蓋治世如治邊其淩厲搏擊持人短長相刅相劘如風如儔似。戰芘蔭宇下甘言媚詞覓人顏色無所不惟諾似和不激不阿不可親疏招不來麾不去屹然獨立於世而不跛倚似守故治邊涉世。皆有三策吾皆取守焉薛君曰夫守居先生之地可也而三才言官也未能崇論宏議極言闕失今且儼然參藩未有以報國恩後卽再欲有所補拾何由乎予以爲不然夫世無極言敢諫。則吾以責君。世盡欲爲直言敢諫則吾不以責君言路之塞也人盡不言其開也盡人而言盡人而言盡不言之漸也▲一身是�險哉精言可�

事不少不貴不極不反言者少而言始貴。言貴而名附之。名之所歸。趨者乃眾。言眾無以自異。則競爲激切觸冒忌諱。人主遂疑羣下與之爲抗。操成心以逆之。而言者始詘。三年以來一鳴輒斤一斤不收伏在艸莽者百餘人於是言官言者十而一非言官而言者百而一嗟乎士何其易勇而易怯也則所謂盡人言者盡不言之漸也。薛君爲諫官遇事卽言言當其事而止亦無依違亦無抗厲亦無附麗亦無避忌此所謂屹然獨立於世而不跛倚者邪無論守身。卽守▲所言今無不驗

官如此。未爲失也。蓋數年以前朝廷論議多待言官而發或行一政而言官操可否議其後於是任事者輕言事者重今言官之牘不必盡報報未必行言稍切或反以激而僨事不言又非其官則不如外僚尺尺寸寸可自樹也夫言所以爲幸也不行不如其巳今之言官。言而待人行之。今之藩臬。不必言而自行之。自行之與待人。難易相去遠矣。古行省大僚多自以其意爲治不盡循一途轍國家法度纖悉具備三尺律令人盡出其中能守法者稱賢耳由前言之則守官由今言之則守法吾始終所予皆在焉夫治邊者能守未必勝也可以無大敗居官禔身者能守未必利也可以無大害吾願與君終守此言也且以與君之門人共之

【立身居官無不盡於此文吾以爲箴】

○贈水部周漢浦榷竣還朝序

張居正

荊州榷稅視他處最少居吳楚上游舟楫鱗萃稱會區焉乃後稍稍寥寂啇旅罕至矣漢浦周子始至申甲令釐宿獘平物價卹無貲賦視舊額務在輕貸輿人誦焉張子曰余嘗與周子論始所建榷及後稍異者其略曰古之爲國者使啇通有無。農力本穡。啇不得通有無以利農則農病。農不得力本穡以資啇則啇病。故啇農之勢常若權衡然。至於病乃無以濟也。異日者富民豪族莫肯視農農夫藜藿不飽而大賈持其嬴余役使貧民執政者患之於是計其貯積稍取奇羨以佐公家之急然多者不過數萬少者僅萬餘亦不必取盈焉要在摧抑浮淫驅之南畝自頃以來外築亭障繕邊塞以捍驕虜內有宮室營建之費國家費用率數百萬天子旰食公卿心計常慮不能殫給焉於是徵發繁科急於救療而榷使亦頗騖益賦以希意旨賦或溢於數矣故余以爲欲物力不屈則莫若省徵發以厚農而資商欲民用不困則莫若輕關市以厚商而利農周子曰卽如是國用不足▲�時石�

柰何張子曰余嘗誦鹽鐵論觀漢元封始元之間海內困敝甚矣。當時在位者皆扼擥言榷利。而文學諸生而風以力本節儉。其言似迂。然昭帝行之卒獲其效。故古之理財者。汰浮溢而不騖厚入。節漏費而不開利源。不幸而至於匱乏。猶當計度久遠。以植國本。厚元元也。賈生有言生之者甚少靡之者甚多天下財力安得不詘今不務除其本而兢之賈豎以益之不難乎周子聞餘言則心是之𨿽余亦自謂惟周子可以爲此言也無何周子事竣代歸鄕大夫諸君祖於江上徵餘言以爲贈而余以病不能文因識其所以爲議論者如此

【榷虐特甚三復斯文動人澄本之思】

○贈督府少司馬鄭公序

利瓦伊楨

今世於武臣倚之甚重責之甚備而待之何甚薄也縉紳文墨論議。如畫餅不可啖。四方有故。躍馬摻戈而戰。惟介冑是賴。勝負安危。文臣命懸其手。可不謂重乎。尺籍伍符。一字舛誤必詰。斗粟一錢出入必稽。卽有大功亡矢遺鏃傷匹馬片甲必案。可不謂備乎。至其體貌陵夷無論部使者及監司。卽新進郡邑之吏。儼然踞其盛色奮气以瑯易淩轢之。而昔人所號爲三端者。武士之鋒。曾不敵筆舌百一。故武臣習而爲軟美以媚當路取容。一切軍實務文具。相言﹖﹖讕。而文臣齅其餌。飽其從謏。其或刻核大至。積漸不堪。則以不肖之心應之。發憤快意。剡手以衝讎人之胸。固爲俱靡而巳。此亦武夫之恆態也。牛𨿽瘠僨於豚上以彼右文而左武盛處賢而自予雄而究乃至於傷國體爲戎首國家亦何賴於文臣而虛以彈壓武臣之權寄之也往歲元戎率師徵播不佞承乏隴右請於督府石恭襄公定元戎與諸郡縣相接禮督府檄下郡縣奉行不忒故師和而有成功後官大梁武林見藩臬視閫帥過倨甚至入賀若上官恥不與均席竊爲不平而卒未有左袒不佞之說者比官上郡受事中丞鄭公所諸將吏娓娓誦公威徳不容口公居恆令曰夫武車不式介者不拜禮各有宜耳披堅執銳之夫而遺蛇其迹圈豚頤澑如儒生乎不韻甚矣屯細柳者以軍禮見。是爲眞將軍。故軍容必壯也。夫廉遠地則堂髙。周勞還帥。將士異歌異日。別尊卑也。將者國之行主。民之司命也。呼若小兒。奔走若輿臺。彼靦面目立三軍之上。喪气解體。往往坐此。故體貌必隆也。夫閫以外。上至天。下至地。將軍主之。軍旅事機之會。間不容髮。不假便宜。猶掣肘而使書也。故權不中禦也。夫馬聾虫也。蟻細物也。孤竹之伐於馬得途。於蟻得水。物誠有之人亦宜然。故楚之市偸。衛之二卵。齊之雞鳴狗盜。漢之吹簫販繒。亡命降虜可使也。夫行一棊不足見知。彈一弦不足見悲。三折肱而後知良醫。將如司馬喜不嫌臏。如孟明不嫌一眚。如曹沬管仲不嫌三北。彼或欲有所用其未足也。虜無入與禦虜同功。能禦虜而我兵小損者與全勝同賞。何者亡羊而得牛。斷指而免頭。𨿽以數千人委匈奴。甘受巾幗之贈何病焉。故與人不求備。功過不相掩也。夫鼓繁气衰。叫數力竭。東野稷之禦馬。求之不止。卒以取敗。數米而炊。簡發而櫛。日亦不足矣。故幕府省文書。立三階之上。南面而受要。上有餘日而下有餘力也。夫疑事無名。疑行無功。亡鐵而意鄰之子。無爲而不竊鐵矣。流丸止於甌臾。流言止於知者。中山之篋。息壤之盟。非明驗與。故浮議不搖也。人之有墻以蔽惡也。聰有所不聞。明有所不見。耳目人無巳時。惡惡可。吏污車菌。郎翻水漿。烏足治乎。故小過可聽也。邑中之黔。執朴行築者而■﹝牜失﹞其不勉者。故謗可分也。夫釣魚者縱而隨之。須可制而牽之。賦狙者朝三而暮四。以術愚之。久而露其獘。上下相猜則有攺服獻體而入門。爲警枕臥而一夕數徙者。心勞日拙矣。授萬金行間而不問。單騎見虜而不懾。不擊刁鬥而不虞。其忠實心信於人耳。故術數不任也。夫一壺飧一簞醪之惠也。而用命致死。一羊羮一盛酒之吝也。而墮黨崇讎。得失大小豈不懸殊哉。故絕甘分少。帳可爲襦。金可裁取。市租可饗。熟食可分。所嘗卒乘可與。韋袍復帽持更者可給也。蓋公之禦將也若造父禦馬內得於中心而外合於馬志百夫長以上一亭一障悉稱任使若夏侯玄參戟衙門莫非俊傑入而見公慰薦待遇殷勤發於至誠若趙廣漢吏皆輸寫心腹無所隱匿退而受公檄丁寧欵密若劉弘一紙書勝十部從事恩結於人心若武子之肉骨子西之翼卵樂爲盡力若岐山之陽三百人疾鬭若廣門之官七百人先登若雁門百金之士五萬人皆願一戰虜酋卜失兔兄弟不相能使使諭之釋憾沙計七酋挾賞不得寇孤山疏捕殪其子使使諭而罰之酋火落赤鼠竊西塞縛其梟騎百許人乞哀行罰並欵如故應對不入其數若班彪報答兆匈奴令必有適以威信解散虜謀若趙充國遣雕庫靡忘而卒降﹖﹖幹開。誅其人而無怨若﹖會宗擊殺番丘曉昆彌號泣罷去料事料敵若陳湯策烏孫五日必有吉語虜歸命若單於脫帽徒跣拜龐雄陳死罪還所鈔掠羽書不聞外戶不閉三年擢公少司馬督宣人���事將吏日數百千人畱行若班定遠入玉門爭抱馬腳不得前是寧有發徵期會抑寧聲音笑貌可僞爲哉不佞固以知公能總帥雄俊莫不宿道鄕方而務名聲部發於天地之間固非偶然彼塡然修飭邊幅如偶人形者眞井底蛙耳上雅知公得將吏心不卽代而會虜王病部曲麻沸邊人忸狀虜欵不無逸惰中外上章趣公赴鎭無虛日上乃兪公代而東諸將吏祝軷於郊屬不佞爲辭不佞諗於眾曰公遇諸君有禮矣。諸君何以報禮乎。昔郭汾陽部將皆王侯貴人子。而頤指趨諾不少借顏色。李元直平淮蔡具櫜鞬候裴令公馬首。令公以相禮受謁。彼見夫亂臣賊子。無禮於君所從來久矣。因以示之禮。郭不爲亢而李不爲詘。公今晉督府卽中丞元戎聽臂制。諸君若何。皆曰諾跪而上觴。一釂而灑灑如也。不佞更進曰此恭之小者耳。昔者鄧訓有恩黎陽旣徙上谷故吏貧羸者念訓常所服藥北州少有。歲推鹿車於洛陽市藥。知訓好靑泥封書過趙國載靑泥一朴往遺上谷。上谷今在公部。諸君得無意乎。皆曰諾跽而上觴公再釂而言言如也不佞更進曰此報之小者耳。昔者晉侯賞桓子狄臣千室。亦賞士伯﹖衍之縣吾獲狄土子之功也。賞胥臣先茅之縣。以舉郤缺也。韓增舉馮奉世下莎車寧西域。宣帝召見增賀將軍舉得其人。公初爲監司舉麾下士往往爲名將。諸君偏裨。公素所推轂。旦夕受鉞。誠折衡厭難爲國幹城。於公載錫之光矣。皆曰諾跽而上觴公三釂而油油如也揖而別山以西諸將吏喜色相告而鄭公今爲吾曹有矣

【運用家珍揮灑狼籍如隋焬之撒珠璣於鷁首以應雹聲拋龍腦於錦帆以象霰雪】

○贈山西方伯吳公序

利瓦伊楨

莆田吳公以名進士爲李官凡兩典大郡舉最徵爲天官尙書郎佐其長銓藻羣才歷四署而復出副觀察使事參藩陳臬遷右伯而今甫左蓋公登第二十餘年剔歷中外十有十任而在越者十有七筮仕卽得紹興藩臬之任四未嘗越越方寸地夫天下莫重於越。莫難於越。而越莫難於今之時。髙皇帝定鼎金陵創千古未有之業而越爲股肱縣官富有四海越稱上腴資之爲外府所收入丰殺京師視以肥瘠故曰莫重於越幅員千里庳者迫江海而髙者羣峭刺天生齒繁則散之四方仰機利而食輦轂之下諸曹椽書記舞知猜禍毫毛茂茂陷不可活者越人也三事八座九列百僚項背相望其宗族賓客依勢作威倚法以削細民疾首宛舌有司環睨而莫敢誰何故曰莫難於越嘉靖之季島夷暴起蹂躪其土而糜爛其人軍興十許年公私之積如掃彊者�者悉彼巳情形摩厲以須稍稍著戰功久之益習而南兵始重方內有事則輒行調發徒步白挺而握軍麾鄕裏艷之鷙猛敢往寢以成風悍驕而不可禦壬午之變大中丞佹免虎口其應募而以脫巾告者比比不絕憂不在倭矣比年中涓四出榷貨算緡以實少府水衡私藏騷擾相奉山童澤竭而越有三人焉作業日劇而財賂日衰耗民囂然喪其樂生之心羣不逞因以左道熒惑欲爲陳涉吳叔之所爲魯宋淮揚扼我亢嗌反迹見而尋端治之不勝誅夷憂不在越矣故曰越莫難於今之時吳公之五任越也薦紳縫掖介冑卒乘故舊賓旅長佐部屬四民百工皁臺輿僕府史胥徒崇卑顯晦賢愚良駑馴擾願詐靡人不有矣經術緣餙法比讞訊錢谷訾省簿書勾較期會奔奏戎兵禦侮勞來勸相刑賞黜陟靡事不爲矣其大者條上當路而其細者一切用便宜從事。其駛吏三尺無所回撓而不察淵魚。其禮貌士大夫譪然周詳而非義毛髮不可幹。其禦將不中制而默持摻縱之柄。其承諸臺使不亢直愽名髙而務申其志。賦職任功。舉善援能。以一國視視莫明焉。以一國聽聽莫聰焉。在位十有三年吏不家於官豪不虓於市鄕先生愽士弟子不混於庭桴皷不聞於野烽燧不傅於堠大司農以空文蠲以積逋課劑量其中而流離還定矣開府直指有大計大疑以質公如考鐘如指掌僚友從政者叩兩端而竭焉不索故府不發筐篋典刑具�莫之或欺矣炎炎者椓以理諭之以誠動之以正格之以權低昂之稍受櫽括不虜決裂矣他人難越而公獨易越越亦難他人而獨安公夫非久任之明效耶何以奪之越而﹖之晉且左右伯秩等令公僕僕道路奚爲哉。於是越左伯趙公晉人也舉觴而觴公曰晉不典肇自唐虞嶽牧亮天工實始基焉吳公天下才也當爲天下公用之而何私於越越飫公之賜歷年多。徼天之靈。晉獲在宇下。其波及晉者皆越之餘也。請爲吳公前馬以慰晉人之望。某辱在鴈行更起而觴趙公言是顧官階自左伯而上服勞於外者惟開府耳吳公名實加於上下開府誠旦暮事在越在晉所不敢知要以入佐六鄕當軸處中越人晉人何計而能使三年淹也𨿽然公之太公故宦越生公因以其地命公公顧名思義率其貽謀。保任其勞。精知略而行之。越是以安公。公卽不私越。能忘太公耶。他日冡宰推轂開府越者必首吳公。他日吳公爲大臣慮四方必首越。義各有攸重也。趙公輾然曰君食越之祿故觭重越乃爾吾聞昔賢有隨車甘雨。若泰山之云。不崇朝而霖雨天下吾晉得崇朝事公於願足矣卽如君言公爲大臣慮四方必首越次必及晉來不惜晚去不恨速也某以其語告越人之臥轍畱公者。莫不色喜而公甫成行。

【一副筆舌兩處周旋得妙解連環之法】

○賀黃貞父轉膳部郎序

虞淳熙

貞父予小時爾汝交也方其丱角入學宮試就案上舉一黛色棋之瑩牘者戲曰取靑紫如拾芥蓋音似之而後功名竟似之爲文章驚瑯琊先生亦竟似瑯琊先生世比之泰華兒撫家山兩天目孫兩峯矣初挽墨綬稱神明於進賢予謔之曰進賢受上賞而貞父漫應�進賢如不得巳儀而所進之賢輒冠南宮召入行納之靑瑣意所謂上賞者而居久之無如啼鴃何抑典鹺江淮間淡然應之豈其不得巳耶乃貞父則曰巳而巳而吾天目之懸流溢兩乳瀉雙溪入明聖之湖以載吾檻春桃秋蓉迎檻而送媚吾檻之名梅者闇然孤嶼之色耳捨而天遊采舟華於軒而收玄扈於禹飛蹻所登赤縣爲溢何復知世有靑紫耶迨遊記出壓柳河東而復羈一官同杜工部矣貞父意輕焉間歸浚映月之潭畱蟾光兔窟於金牛湖中倘日天可問乎孰爲聖孰爲明孰是而當卿士惟月者吾把酒與成三人然而寥寥蒼蒼之蒹葭而巳。會天子日奮桑隅照臨百官貞父亦稍受光再登春曹主王之膳非復往日典鹺當比調羮之前豆無論衡文醞釀南宮士使措大指動巳也。不知何人進賢。乃進貞父。綠綟丹衮。於是乎取焉。靑紫豈足道哉。同社諸君之占蒙气者見奎璧劃爾芒艷如此競來語我我方如訓狐繆名心月翹尾擎光照徵書而喜昌言祝曰天子旣明且聖。貞父行作卿月。遣常儀散玄杵藥藥我。盡天子所統。尫子痌人。一切拂痍洗痏生焉。斯不負進賢者乎。賞以臺司非過也。假令不厭舊遊三十年後餙梅檻。擊孤嶼下。吾能近邀太乙。答良藥之賜。俾顏再童丱。忘爾忘汝融形骸於銷金金鍋內並是一丸大丹軒皇神禹或來爭取君等母若杜子春而可皆笑而持去。貞父得之。將相與哄堂大噱。水廳爲熱。不日分熟及我耶。

【奇情雅謔風藻翩然】

○送殷無美出守夷陵序

屠隆

夫人徼山川。山川亦徼人。穆天子遊昆侖。涉瑤水。而後與西王母遇。軒轅氏登具茨崆峒。而後得一當廣成子。人不徼山川乎。會稽以神禹。茅山以叔申。匡廬以匡君。焦山以焦處士。山川不徼人乎。幽人曠士。月窮九州島島。胸絓五嶽。卽一瓢一衲而從之。亦足愉快。而況綰符結綬。得天下佳山水處。臥而撫之。半治簿書。半理芝術。人吏散去。白雲下來。冷然足畼也。又何羨交戟之下乎。昔謝玄暉出守宣城。窗中遠岫。庭際孤松。標韻蕭遠。至今猶稱謝家靑山焉。風華映人遠哉。人世目金華爲淸虛。鄙簿領爲穢賤。夫淸濁寧視其境。視其心爾。故迹寂心喧。金華亦有穢賤。迹喧心寂。簿領亦有淸虛。大丈夫朝釋艸履。暮綰理人印。得以專城南面。而爲其所欲爲。而又得坐擁靈區秀壤。結人外之孤悰而寄胸中之寥廓。是人生大快事也。余友殷無美江左名士。結髮讀書。以蝥狐先登藝壇。南國之彥。靡然從風。年逾四十。始起家進士。以彼其才有國鴻寶。乃上不畱金馬之門。下不直含香之署。而僅領荊南斗大一州以出人多爲無美抱忿悁不平。謂騰空之驥。不以捕鼠。剸象之劍不以割鳬嗟無美而以捕鼠割鳬邪。余謂不然。陸士龍之於吏道甚習。嘗爲宰有異政。而卒以文掩。皮相之士。往往謂文人卽摛藻如春華。無益殿最毛髮。斯揚子云之所以薄雕虫。曹東阿之所以求自試也。無美斧藻之辭。業聞於天下。所不知者吏道也。而無美𨿽儒生。爲人顧深沈有計略。可與成大事。試之牧伯。且以綜核精彩。大鬯風猷。爲文士解嘲。而又以吏隱領略山川風物。美哉斯遊。又安所用其忿悁不平爲也。寰區由川風物之美。莫如荊南。蓋自古記之。七十二峯之上。朱陵紫蓋。兀立云表。洞庭云夢。浮天無際。薄魚龍而吞日月。片颿浮大江而上。蕩潏衝擊。波濤相磢。使人心气恐怖。驚其險絕。若夫順流東下。方舟如箭。鳥啼猿嘯。峯巒來迎。瞬息千里。使人神骨沖舉。樂其淩虛。仙靈怪異。則有巴陵黃鶴之遺焉。雄豪恢詭。則有七澤大獵之事焉。妙麗恍惚。則有涇陽龍姝。巫峽神女。漢臯湘浦之靈焉。閎肆巨麗。則有倚相屈宋之材焉。蘭芷射於茳離。麻﹖米蕪參差歷亂。咸可采擷。大丈夫握盈尺之組。儼然蒞荊王故國。而遐歷周覽六千里之山川。風物。暇日。集賓客登陽臺。把酒吟眺。卽神女滅沒隱見。修容端靜。不復敢以片雲點使君巾袖。躡君山。謁黃陵廟。而髣髴聽湘靈皷二十五弦。時倚春竹。時�暮花。亦足鬯矣。詎必騎一款段。日盤跚■﹝敝﹞■﹝薛﹞長安道上。而後稱顯融得志哉。嗟乎無美行矣。海上有得道神人。方且飡霞絕粒。而遊乎太淸之表。浮雲三事。若將凂焉。固無美平生師友也。卽欒巴王喬安知不爲無▲入玄圃而覽木難明月之珍登昆丘而覩天禾肉�之�不易��

美哉。余嘗濫靑溪。長不習爲吏。而刳心去智亦嘗與海上得道者伍。蓋庶幾無美同調乎。無美行矣。南嶽祝融之神且命掃地十里。而候使君前茅矣。

【骨騰肉飽采串英飛】

○滕侯趙仲一實政錄序

湯顯祖

佐王之才常寬而取伯之才常急非有相反。其時與地固然。寬之無宜以絙猶急之無宜以縵也蓋昔桀紂之法胥亡而毫鎬之法常在伊萊旦奭之輔固得以後容而鋪惪義敖翔而登太平及其時天下巳定法制巳信風俗巳成如是而誅之如是而賞之俯仰之間益可以休然而無事矣幽平之後先王雅頌之制衰廢無存諸侯相攻並敝者先亡勢不得不急法而治時則伯才興焉齊管仲楚吳起秦衛鞅三人者▲以寬�辧人才�伯

其著也大致亦周官正地比受官成畫一於經略會計之意而急持之歸於富彊其國曰誅殺不必則令不信不信則不行如是則國弱令不行𨿽有地力不可得而盡也如是者國貧貧則事𨿽小不可舉事𨿽小不可舉則是與亡國同也是故三人者急持其國而用以富彊如晉文公之伯晉子產之存鄭皆是也後世諸葛武侯以用蜀而王景略以用秦至王荊國以用宋而效異者何也勢不行也伯者審勢急。可以趣其國。不可以卒治天下。國狹吾之所得急爲。天下大。非吾之所得急爲也。如�王公自治其縣靑苗固效專之方嶽則均轉方田無不可者專之邊郡則保甲保馬無不可者何也勢所得爲也是故舉天下而急爲之安石不能用宋取一國而急爲之趙仲一可以用滕今且語天下以滕公之政吾嘗以於越長上計過滕時公上事一歲耳大祲之後人大相食公爲乞漕粟大府錢施其民間公庾庫中無如也徐起與我北去更三年而再計止滕待公不能得見後堂主籍者約視其牘積金乃至羨贏三千谷踰六萬予啞▲��

然而駭曰是何興之暴也主者曰公所費修治公私署堠禮際惠振收卹士民爲民贖子婦所亡失立茇捨牛種以業流集者復不在是予蓋異之移以富一國又何國而不遂以富乎退而謂滕人公何以致此對曰凡田賦影避盛則有所逋而後期公奮議度田上下相傾動恐喝不可而公輒巳單騎從所在父老行度之名其田有倨而撓者公故怒容渥丹奮髯眉相抵撓者行避去故壤則而賦平不比而爭輸羨若鍰一錢以上率以糶故異羨而粟流又公深民桑柳一籍數去縣十餘里要人孺子戲折其四五樹圍捕之償十五裁而後止罰必而先貴。故民不犯。所在賦饑人粥治■﹝土爰﹞河皆獨身馳數十里察視曉夜暴露不少休。故民無欺而不怨。衣褐食稗而宮館馳傳俎豆詠歌之節必明以淸。故民儉而知禮。語未卒予憮然而嘆曰此伯才也。乃先公行爲載其牘長安以示執政張公張公曰此固當以節鉞盡其任幸少須且以禦史行邊專屯田鹽筴開塞之事可也已而事移官止吏部郎以廉梗訐激執政不可復容罷官去嗟夫人有如此才。能盡之於法。而不爲盡。何也用非其才也。今夫以貧弱之滕。三年而暴富誠委之一二大鎭其行法益巨三年當不異滕富彊之效所求於臣者重。而所求乎人者輕。然而終無亡敝之憂者。固將曰天下巳定。風俗巳成。法𨿽有所緩失。亦未見急之能爲也。嗟夫言治滕者異矣皆以公才且老而非當急才之時不幸而可悲然以予意之公𨿽進不得如管葛諸公主臣一心光贊盛業退猶免於吳起衛鞅刻厲之禍其亦幸而生於王者之世矣

【以寬急辧王伯是救時切論文之深峻絕類疙公子】

○送錢先生歸婁東序

鐘惺

夫身吾之身也。一病以後。則醫者得而有之。一病以後不使其身爲醫所有則醫之心手有所不能盡用於病者亦非所以有其身之道也。𨿽然吾有身而使醫有之東方朔有言談何容易哉亦曰視所爲醫者其人何如而巳夫醫病者之司命也不誠則𨿽付之以身而彼有所不敢有誠矣而不巧則不能以其身還之病者而終使自有之誠與巧合則其術之工拙有所不得與吾所謂視其人者是也予今年感疾經秋涉冬自以爲無生矣自以爲無生而又更數醫計此身總非我所得有不若姑付之醫而醫賓莫敢有也莫敢有而又受吾所付付者與受付者非必其能愈吾病也然而不忍謝去之者以爲猶不至有所害苟爲無害而巳庶幾畱此病以待夫誠與巧者之至其不至則命也無何尹觀察子求先生謝其蘇松兵備歸蜀錢先生送至白門錢先生者以醫名東南家於婁東予去年遊吳曾飲於其家觀其歌舞與定交而贈之以詩不意今之至於斯至於斯而值予病也▲文情如龍見鳥瀾

相見悲喜歔欷泣數行下巳問予病及病而更醫狀曰子不忍謝去數醫一念乃子所以生而吾所以不約而至者也子於前數醫者猶不忍謝去以待其人之至而況其人有進於是者乎予𨿽不解醫而私計誠且巧者錢先生其人也得其人而付之以身使得而有之夫然後起居之蚤暮聽焉言動之喧寂聽焉食飲之丰約聽焉藥物之耗息聽焉試之至奇不驚投之至恆不厭而君之視予病也朝夕診切君不自有其欣戚以予息之平陂爲欣戚予不自有其凶吉以君顏之悲愉爲凶吉精神往來合爲一身中心達於面目意气通乎神明誠至而巧生醫王所用之藥仍是眾工所用而神存心手變化出焉蓋君性豪逸住白門歌舞隨身賓朋盈坐卽貴賤造請屍外之履恆滿而其意以予病之作止爲其去住之候凡兩月而後有瘳猶記君教予省思慮以筆研爲戒而今急急乎欲得予一文以歸婁門益以予操筆之日爲君停手之日也所謂能以病者所付之身還之病者則君周旋白門兩月之志也昔黃魯直得良藥以飲病▲�言實�

者或曰惜子所活皆庸人耳魯直曰有不庸者領一个來予愧以庸人試君良藥自今以往所有之身君則還之庶幾夙夜臨淵集木不自屑越以求不爲庸人是則予之所以報君者而巳

【苞義淸遠直是借醫說法耳】

○顧升伯太史別序

袁宏道

古今豪傑。未有忘情功名者。惟當不可用之時而求用。與值可以用之時而不能用。其無才等也。夫士當其可用則爲龍爲蛇爲鋒爲穎當其不可用則陸沈眾中寧晦勿耀寧與庸夫同其庸不與智士同其傑然可用不可用其幾甚微非至聖大賢不能測識天下方倒懸危迫家操戈而人盜賊此其時不可用矣。而豪傑之士曰可用。投身刀戟之林瀕死不悔不盡其用不止者張子房荀文若賈詡之流是也天下方治且安庸夫髙枕循資格而據上位。此其時可用矣。而豪傑之士曰不可用。捐棄世樂棲身荒寂視名位若桎梏去冠裳若塗炭者梅福梁鴻司空圖之屬是也故天下之患莫大於使豪傑不樂爲用而蔽賢爲小夫豪傑所以不樂爲用者非眞世不我容一時執政諸大臣有杞檜之姦林甫嵩之之媢嫉也其人固皆方正儒者也朝而聞吾言亦旣虛心而聽矣夕而一人焉設爲虛談以中之彼其是吾言猶是彼也於將伍於鉛刀楩梓昬於鄧林騏驥惑於皮毛鳳凰迷於冠鳥吾與之正言則嗔而詭言則喜其知足以知天下之假气魄僞節義而不能別天下之眞丈夫漢唐宋末季所謂賢人君子者其目大﹖﹖互若是也其勢不至於僞士滿朝腐儒誤國不巳豪傑之士孰肯樂爲之用者夫豪傑非不樂用者也。惟夫欲盡其用而不可得。故不樂也。時事至此尙安忍復言顧升伯嘗語余曰僕今年乞差南歸往返可得一歲將以七月了虎丘八月了西湖霜後渡洞庭拾橙橘來春探天目天都諸峯遊屐所至倘得一二佳山水處願得卜地一區爲他年棲隱之所然以僕觀之洞庭山水木石俱勝將終老於莫釐縹緲之間矣予聞之不答退而謂伯修曰升伯豪傑而用世者今其言若爾無必不用之迹有不用之心矣今之世爲可用耶爲不可用耶他日復以問升伯升伯不對

【以豪傑決世運有味乎其言也公安其有憂患乎】

○長安送黃竹石序

哀宏道

黃竹石從江陵負敝笈訪余長安余方視選曹曹故樹籬插棘地也不時見見輒爲杯罍所奪無他語艸艸暄寒而巳未幾辭余去乞一言爲別余曰子亦徧觀三衢九陌乎。穢塵張天。腥風逆鼻。行者溺於道。居者糞於市。椎埋屠狗之輩。敝衣百結之子。髙鬟衩襠。棗面歷齒之婦。肩駢踵接。此亦天下之至惡也。而顧瞻雲中。則鳳闕銅龍在焉。百官宗廟萃焉。引而之貫城之市。則夏之簧。周之天球。若日之璧。若月之珠。東夷北狄之珍異陳焉。巳而入云韶之院。過鳴珂之裏。則南之威。西之施。越之狡童。吳之弄兒。公孫大娘之劍僚之丸。賀懷智之琵琶。念奴之歌喉。霓裳羽衣之舞。呼盧博簺之戲。種種聚焉。今夫山郡水郭巷陌未始不淸楚衣冠未始不都雅然一人衣茜而過。則巳叢觀駭指。出漢唐之舊物一二。則張目不能指名。夫然後知京師之大愼勿以穢塵腥風遂謂都市之觀止此也夫古之聖賢豪傑巨公哲匠其亦猶京都之三衢九陌耳文耶道耶至此乃極子歸而求之有餘師

【不識長安道上游未足以豪】

○劉元博洛遊序

陳仁錫

吾聞善游者其神气淸以肅如白日朝鮮息心之交望風遙集元博挾淺汗之桃花徑之洛陽可謂放神靑雲外君行至明月山訪元僧持泥丸栢子彈滿山谷者。今髙幾十仞否。虛潭送響。幽澗開筵。如平樂石淙堪次韻否。醒酒臺。千丈珠簾。噴冰灑雪。持稜稜石骨傲劉伶日日如泥否。王喬洞石化樹。樹化石。而復產柯。可拆取一枝驕牡丹大富貴否。東望海岱。西眺昆丘。北顧析城。南俯黃河如綫。嵩山少室面河而峙。此王屋之巨觀也。爾時跳舞能似云花■﹝爕﹞蹀否。世傳析城之山升日气於天。落五峯化爲云。自石竇滴太乙池。可邀孫登共嘯否。池故有神靈浮藥。仙畫雲篆。石境半窺。大地如照王屋天燈。燦若流星。眞否幻否。白茅三鳳。參差翔舞。能鼓一翅負絕海否。天壇之影。旦則在西插天日髙。臥與海接。暮影在東先臥後立人世上孰形孰影。孰形影贈答。能作如是觀否。君行日暮過龍潭。讀堯叟水昏煙暝自成啚句。能添一墨否。嵩山石獬白行。三鴉引光武北趍河朔。可作一博物譜否。讀平淮西碑朗吟一過。吏部文章日月光亦可著詞組贊﹖文昌否丹崖山石皆赤。可興酣一掃否。硯有餘墨。能圖魏埜艸堂上天子於汾陰否。先賢嵩山之遊。師魯語怪。永叔子聰歌俚調。幾道吹洞簫。往往大笑絕倒。不知道路之長。此處定畱元博一席也。

【此洛遊記也點化事實如天女之散華】

○壽彭翁彥寬八十序

羅玘

彭之先世祖以壽考聞至越爲王始以貴顯而其名皆能與世相爲終窮更數千百年語壽者固未有賢於祖不獨彭氏也而越之貴彭氏迄玆蓋無之而他之氏族越之後如越者寧數百十而巳哉彭𨿽微越不失爲彭也故彭獨尊祖爲彭宗越𨿽貴不與焉抑越之戰劉項間其得王也虎口之餘臠耳計其利害直以生易貴其貴也亦未亢然南面稱孤固有可執而醢之道也使祖臨焉不以惡臭視之而恐其俛巳▲說彭越開文章生面

也幾希矣蓋其趨不同也。然莊周稱祖吹呴呼吸。吐故納新。熊經鳥伸以爲壽。是未免挾小數以攘竊機緘。逆其天常爲造物者之蠧。聖人之道無是也。及其歷年之數。容或諺聞之過。使有之。其戚屬朋友臣妾亦有與之抗年而俱存者乎。無也然則飲水露茹艸木與深山之木石大澤之龜蛇處可也古者堯舜百餘歲。文王武王皆九十餘歲。孔子大聖人也。亦七十餘歲。傳之所記。百歲爲期。期於此而巳矣。亦未聞聖人者數百歲云也蓋往者不過則來者不續吾見天地之運於是乎息矣其可乎子嘗持是說以祛歷世之惑且欲以告彭氏彭氏居京曰彥寬叟有孫妃於益國予裏益都也莫不與遊愛之而欲予言其八十壽以是月六日晨持以獻予知叟之欲繩祖武也亦明矣然其未得也有苦身吐納呼吸之難及其旣得也有約居野處之窮而又戾於聖人天地之道又況徒聞其語而巳孟子曰盡信書不如無書書聖人之言也且不可信。而語庸妄人之所傳以神者也可信乎。予請叟觀於傳質諸羣聖人徵諸天之道順其常而爲天下之大老亦一彭祖也巳

【太難爲彭祖矣然吐納盜年者不可不聞此言】

○壽李元玉六十序

江暉

李子元玉棲連磯之墟。涉燃犀之浦。憩乎浮丘而泳乎白璧。栩而行。喁而嘯。據幾而持罍。與然適也不闃厭不華蘄不僞藏不囂役蓋將糠粃世物。而以玄寂究乎道者矣。而視履若壯。形容若孺焉。是其諭於生也乎。夫賦軀也散萬不殊。而使其自理也。限者其誰與。是故有思莫無思。有爲莫若無爲。杜通黜明以凝天眞。常徳乃存。今夫民市處則嚜都處則佻塞處則橫朝處則僿丘谷然乎哉徼勝襲名趨躁耽兢志亄務營侈出荒俚成﹖﹖囪素履然乎哉是故谷居者顓。素尙者潔專不斵心潔不混神無索無盈。無垢無澄。可以固形。可以遠卭。可以永生。夫是謂道根。南海有魚焉廣數百里其鬣棟張其脊陵踞潛乎無極之淵息乎沆漭之鄕未有能原其紀者設移之瀦沼則魚﹖隋而醢矣安能充其巨乎。百圍之木峙乎嶚巢匠者莫近園有拱把杝而爲薪豈舛於度哉。邇易致也。故曰金以火範。火亦消之。絲以織章。織亦敝之。其揉也成也。其成也泯也。緒著一司。勢隆一時者。亦若是而巳。▲摹子之嚆矢

方今梏於裾緩之煩。泊於聲利之湍。而足專馳之。而目專覦之。而口專饕之。與世相劉相噬。日薾月戕。而不能止。可不爲大哀耶。誇毗珠襦以矜約。約者縕綈尙褐。無所用之以珠爲彈以錦爲羅而求雉於窮莽之中必迅作而不遘。故曰哲人知時。介人知守。達人知安。至人知存。今子遁世逃名而軼於塵穢之外。其意窅。其顏舒。其衷恬。洋乎其裕而不流也。卓乎其遺而不滲也。浩浩乎其似喜乎。湛乎其無所滓乎。逍遙中冥以基無垠。參寥罔象以基無朕不眚不疚安能窮其壽

【緯妙理以淸音新而不佻】

○壽蕭先生序

余文獻

大江以南豫章爲一都會豫章南則爲吉爲袁爲臨臨在袁吉間非通都大會民土著不習機利幹沒人其民老且惇願無他腸往年居鄕間長老談臨俗有蕭先生者幼卽孤不省其父狀爲何顧時時問諸鄕父老曰吾父狀爲何卽答曰某近似卽喜不者輒寢不起食鄕人憐之爭爲指擬彷佛其父狀肖成鄕人曰大肖而翁先生卽置中堂上出入伏請後行鄰有龔先生曰卽無論其肖不肖。人情終日唼唼語肺腸。▲是眞人行事

卽反面愼不相識。乃翁沒數十年顧求若狀乎。誰爲此。故里閈皆稱蕭先生爲孝友人先生後搜致百家曁齊民諸術皆得其雋永人勸其仕輒曰仕進難卽致通顯章表亦時時用機利學俯仰毋苦我乃卽鳳山下爲隱居後見道路人病又置宜旅館憩道路人道路人卽弗病今少傅嚴公爲之論著其事事俱見記中客聞之嘆曰若非道路人哉今士受天子簡書握金符膺專城視道傍殣相屬曰是道路人固當乃田野人見道路人云然如頃歲大祲江浙旱楚旱吳▲仕進者愧之

旱淮南又旱得公等數十人布天下豈令我皇上憂旱哉少傅公所論著有味哉有味哉故人皆知蕭先生爭爲之問體貌丰瘠年幾何其子若孫爲何歲甲辰臨蕭汝薦氏舉進士邸捨鄕人時過論汝薦坐終日�不道一詞袵下掖破葉葉補劈積見人持刺紙來額簽寸頳赤卽不懌曰士靡則誣國靡則逋務華去根者也。愚期期知其不可。客曰君安得此長者之言曰太公嘗以是教我大父卽蕭先生先生今年七十矣配某孺人亦七十一里人咸欲壽之文獻曰蕭先生長者也大雅整之於身施而不得所藏百姓蘊皆可著廟堂皆絕口不談顧其中愚若究竟之矣被固長者也語曰寧爲砥石毋爲蘭膏此言𨿽小可以諭大

【龐璞之遺可以惇澆挽靡莫徒作文字觀】

○壽大司馬督府太華何公序

王維楨

薊州故不置督府薊州督府之建則自今太華何公始焉何公蓋嘗有名於嘉靖之初以僉都禦史巡撫大同虜酋不敢窺大同巳而廢歸居關中然何公才髙頗自負以爲脫國有兵事且更復問我我臥未安也客從關東來言東隅輯寧烽燧不燔何公且喜或有警輒愀然動容若將持重﹖巳也居十九年而爲嘉靖庚戌虜酋擁眾從薊州界入殺掠數萬人而去烽火徹於郊關天子蓋憂之甚詔薊州置督府▲自負

公卿大臣謹擇可者以聞於是大宗伯徐公果乃言�公已何公徵至天子信宗伯言升何公右副都禦史尋進兵部右侍郎以薊州兵屬焉或言今何公守薊虜酋必不侵薊則西寇紫荊東犯遼陽必有之莫如取三鎭悉屬之何公則東西三千里俱安枕無事矣於是何公奉詔領三鎭初何公之徵入也縉紳之徒故聞何公名咸造門下請謁座客常滿客問計何公頗道之客見者輒自以爲不及也何公廢時年尙壯盛今其發班班變矣客曰天祚國家厚令何公駐顏可也何公旣諸鎭薊州巡撫都禦史吳君兵備副史王君皆輒以事白大槪言什伍虛耗塞垣不守也何公太息焉乃遂奏募兵築邊及分區列戍數事上皆允之於是東接山海西連宣大亭鄣星羅旗幹林立肅肅乎稱金城矣是時辛亥春也及夏而諸鎭防秋之兵四面踵至悉聽何公計何公則論較要害部署兵將所宜計定下令曰不如令者傅之法其遼陽紫荊兩鎭遠各以檄告設備虜酋往來塞垣下徘徊瞻顧不敢入旣秋八月虜酋度計困乃遣使上書乞修貢職比三衛天子不許許金幣市馬且示羈縻因以見我之廣大富厚焉是時屬有收禾稼登場馬不糞野長老頌徳童豎歌謠皆以爲得何公晚令昔年虜入而罹禍慘也於是吳君王君相與謀曰在昔有周有奏凱飲至之禮彼尙謂功成振旅也今何公在鎭不動眾不血刅而境內晏然如堵於古人且難焉其涓日持觴壽之宜卽爲約書移兩鎭兩鎭報書如指兩君因間白何公何公曰未也往虜之入也云三衛有導者夫三衛者薊州之藩蔽。虜東道之咽喉也。誠與虜通謂之近憂。急之則自撤其防。寬之則長姦滋患。柰何。會有請徵三衛者何公列狀具陳其不可卽其罪不赦第擒其導者示警足矣頃之何公果得其導者二人俘於朝

天子嘉其捷疾言效乃進秩蔭子寵光光大也兩君因再白欲壽何公曰待之卒不離次將未釋戈也卽觴之樂乎乃奏公近者歸伍遠者歸鎭各與犒乃遣比十月督府甚閒暇兩軍率諸從事部下者持觴觴何公何公曰諸軍幸今日樂乎故前爲壽也吾且有萬年之憂四▲眞大臣之言

焉夫三衛本狼子以人畜之終難一。邊人降虜者多則我眾減彼眾增二。募兵實邊非攻戰之資三。遠道徵卒疲於奔命薎吞虜之气四。夫圖目前之急而遺久長之利。非計也。何公且觴且論至酒罷未巳月餘王君以書抵史楨述其觴之日何公語楨乃嘆曰夫人苟以就功名。不慮其遺難於來者。眾甚也乃何公獨念萬世計古有社稷臣。至於公近之矣。何公爲人精研有數大放計然之策家居身所致貲數十巨萬一起而謀定疆場若此人退不免於寒餓進不能取尺寸之勛安可比丈夫哉楨何公里中士也相知特深故云而吾又嘆徐公知何公非尋常見哉

【閶闔疏鐘建章淸漏不棘不舒有節有度】

○爲孝廉顧道通追壽父母序

王世貞

凡人之情不假飾而發於性賢者恆任其過而不肖者恆任其不及自先王之禮教行不及者恆苦其勉企而過者恆苦於抑而不得仲然是先王之禮教𨿽本於財成而就中而其意若在伸而不在抑。故夫人子之事親生則致其養病則致其治歿則致其哀以爲是無以加矣養而不巳而至於鬻子。治而不巳而至於割股。哀而不巳而至於廬墓。先王猶以爲近於厚也而旌之。鬻子而無後。割股而傷生。廬墓而終身。至犯於生人之大訓。然先王猶以爲過而不以爲罪也。陳於陵之不食其母。許世子之不嘗藥。原壤之歌。而宰予之欲短喪。彼固幸而免於一時之法。然聖賢之所以抉其微而刑之萬世者。何嚴也。故夫律此而語彼而人子之於親寧任其過可也。友人孝廉顧道通一日冠裳而謁予再拜肅容而有請曰吾二親之棄不肖也實在壯先子北山篤行君�顧其名施遠不能出裏閈母何淑懿令人其教近不能出檐闥而是時不肖方�不敢以徼巨公長者而爲之銘若表蓋三十年如一日也計吾父母而在今歲當七十吾父母而七十不肖誠貧則必竭四方之醴齊醒盎以實吾觴。則必竭四方之殽胾膻薌以實吾俎。則必竭四方之賢士大夫歌誦敍記以實吾堂。而今悉巳矣。其所致而實觴俎者。度無以起吾父而薦之。而至於歌誦敍記。其文義之儁。足以時寄吾思。其美而傳。足以噓枯而骨肉而使之不朽。卽先生其人也。不肖願有請於先生予怪而語之夫所謂壽者黃耇駘背玄發兒齒之年而所以壽之者崇岡茂陵川升日至之語今舉堂上之祝而致之冡中之陳母乃非當乎道通拜不巳曰先生義正吾無以奪先生𨿽然其必有以慰吾逝者於地下而寓吾思吾固謝不許道通之友曹生從傍說曰吾吳之俗薄者懸弧之宴子轍避亡胃脯酒漿責直以償易簀而呼去撿橐裝送葬之子哭往醉歸墓木如拱博進易資孰與顧君之老而慕其父母乎卽厚者多作佛事號爲冥施浮屠黃冠是依是師斥其貝璣以馳京師購銜而旋冠其丰碑孰與顧君之知乞先生文以寄其慕者乎曹生之說云耳嗟夫顧君之所爲請誠不經而吾之許誠濫顧有感於曹生之說似猶得夫先生之所厚。而竊附於鬻子割股而廬墓者。因爲序而歸之。

【寫彷徨無巳之情怵然入肺】

○贈大都督玉江楊公五十序

王世貞

燭之武有云臣之少也尙不如人今老矣余未嘗不三復而嘆其言以爲人主坐視天下之才而使之老其過不在才也則又惜夫士之才少而當夫好老之主老而當夫好少之主終其身以窮也夫人主而誠能用其老。𨿽巳晚。然使夫握算卻顧。斂其果勢壯往之气。而收功於萬全。要之乎非少年所希者。故夫秦一筴而明不勝蹇。再筴而信不勝剪。漢三筴而武賢不勝充國何以故其采謀愽而計績悠也。吾友都督玉江楊公之少時以列校提一劍從軍與島倭角凡數十百戰小戰則小勝大戰則大勝其積級自十以至萬其積位自千戶以至僉都督其積職自禆將以至大將蓋不出十五年間。公旣不愛其才以媚人主。人主亦不愛其官以讎公。而一旦中中山之篋用單辭罷歸中外憂社稷而寶幹城者求其端而不可得遇有警輒以公名上南勁則借而南北勁則借而北意若不可旦夕少去而人主顧遲徊久之輒上輒報聞而公亦倦於世蓋嘗取其喑嗚叱吒躍馬而廢千人者弱其竅而爲嘯歌峩岢之艑駕長風而破巨浪者葦而之乎一沼一嶼計倪之書以治生穰苴之書以課臧獲蒙恬之書以樊圃而其書或驗或不驗家亦漸以旁落公今年五十稍稱病謝絕他事而其好賓客猶故於是其客若干人爭爲言以贈其言𨿽人人殊大要祝公之壽考而念公之尙壯而不見庸也獨余以爲諺有之函牛之鼎以烹雞多汁則淡而不可食少汁則熬而不可熟蓋器大而小用之則不宜也三秋之郊以見上帝會九賓而享諸侯▲�光騰飛

而後無捨鼎矣去今日公年日益進謀顧日益深有如人主下璽書寄以斧鉞之任明信武賢之徒瞠乎讓侯印公肘而不敢望也尙父鷹揚方叔壯猷緩之乎歲以待哉公謝曰不然子之言信美矣而非余任也昔李將軍之孫與太史公善其敍數逐虜數廢數起狀歷千百載而若新今吾幸及吾之身而善子又身得子之言而身讀之其幸不綦大乎請書而張之壁

【曳影處匣中猶作龍吟文之沈激亦復如是】

○奉襄王殿下序

張居正

今祝人主壽者曰萬歲祝侯王者曰千歲夫人壽之不可幾以千萬稔矣而祝者咸願之則世主侯王之與眾庶異也夫物有便於巳則願常有之無便於巳卽一日不能相守日之中天也有目者待以視有足者待以行雞三號延頸跂踵東面而晞無不願萬年有日者非愛之也恃賴焉故也五嶽四瀆之居於方隅也。興雲雨。胎寶藏。以給人之求。人莫不禱祀而祈福焉。利在焉故也。人主者日也侯王者嶽瀆也人主兼利天下天下無不願以爲吾侯王澤逮一國一國無不願以爲君故人主萬歲則天下之人以萬歲蒙其利矣侯王千歲則一國之人以千歲蒙其利矣故世之祝人主侯王者。莫不願其千歲萬歲。何者便於巳故也。非然者且爲厲爲孽。將誹讟之是承。何千萬之有。襄之建國百年矣世濟其徳以屏翊帝室至今王益有聲江漢間居正自家食時聞王之賢未見也及過襄陽竊從下風望見顏色王天下之賢王也夫賢者使人愛而戴之便而安之居正竊聞太守�大夫言王𨿽處崇巨其自約結恆如處子士大夫過封內者無問知與不知必降接禮遇下客巳甚其惠民也渥而馭左右也甚嚴事涉有司卽有司人百曲不罪也左右人𨿽百直猶不貸務在訕巳撿下以信有司之法故自太守以下至於編戶之氓咸曰王有大惠於襄之吏民吏民靡有秋毫可以報塞者獨願王千歲有國以重惠襄之人。此之爲徳不直一手一足便之而巳夫淵深而魚聚之林茂而鳥獸歸焉詩曰投我以桃報我以李王所以投於襄之吏民者厚▲卽此便爲賢王

矣非壽考祺福將安用報乎𨿽然竊有願焉王亦知夫敖民之積粟者乎周人有敖氏者積粟盈囷足支數十年未足也而問貯積於嗇夫嗇夫曰子之積厚矣吾無以益子子而計子之所者愼用之而巳夫圭撮之不愼鐘筥泄之鐘筥之不愼尾閭泄之江海𨿽大也以奉漏卮則沒世不能取盈焉我嗇夫也吾告子以嗇而巳夫神不可以騖用。嗇之則凝。福不可以驟享。嗇之則永。彊不可以厚恃。嗇之則堅。故聖人之言曰事天治人莫如嗇王今年三十春秋矣計三十之於千歲也不猶積貯盈囷而始去其圭撮者乎王誠能少垂聽於嗇夫之論無輕用其年力之富以�神而思永則所謂千歲云者猶近言之也

【千歲萬歲祝言耳卻有一段確然名理奇藻焜耀耳目一新】

○養生契

汪道昆

家大夫學道東海之上遇至人遷遷乎歸大藥可計日就也越十年而有難色禁勿談卽其技單其神王矣顧未艾而艾視夫人無異能焉母弟曰胡長公少爲淮海大賈日飲而傾四坐爲酒人雄夜歸挾邪二八更待欲至奢也行年六十而始艾猶然甘酒而嬖禦人夫養生莫善於家大人莫不善於舅氏兩人者血气等盛筋力等彊斑白淹速有差何相詭也黃庭君曰襄陽公多智人也故多思。多智多感。多思多勞。時而忽忽。時而營營。朝握發而夕稿矣。長公負盛气倜儻不羈遊困而無以爲家睚眥自若獨亟呼酒召諸客曰來吾與公等飲耳或構叔氏因而窘辱長公人將不堪長公睚眥自若獨亟呼酒召諸客曰來吾與公等飲耳其善自寬若此夫心勞則形易敝。逸則全。此其較也。襄陽公有弟同齒而黔首長公有少弟白首先之勞逸之徵何論血气曼室曰固也予小子侗然者也孩若犢童若駒結髮而受事若系匏瓜事畢若芻狗歸而周遊若麛鹿之適豊艸居若斥鷃所息不越乎楡枋絕智屏思庶幾乎渾沌氏之術乃今父母兄弟具在四十而見二毛敝無日矣何故哉黃庭君曰噫吾子過矣爾將以爲絕智顧未能忘是非爾將以爲屏思顧未能忘古昔惑且勞滋甚。謂養生何。軒轅氏有言母勞爾形母搖爾精乃可以長生爾默默爾冥冥爾無以堅白鳴其天全矣曼室曰固也舅氏不務重積左儀狄右麗姬勞之搖之何不用也顧行年六十而始艾宜無當於軒轅氏之言黃庭君曰不然請借佛爲諭佛子以身事佛惟飲食男女爲競競所謂持戒也戒則定。定則忘。未至於忘。猶知飲食男女在也忘則無酖毒無醍醐無甲兵無袵席諸漏盡矣是故具信心者戒。具深心者定。具解脫者忘。忘無心也。諸佛無漏。往往順事而逆施之。不知所戒尙安事持。不知所持尙安事定。非解脫寧詎能乎。善乎管夷吾之論養生肆之而巳朝穆妄自輕而困子產鄧析直以爲聖人則長公之徒也何謂形何謂精曼室退而自失曰異哉舅氏沿波流登彼岸矣舅氏聞之喜舉卮酒進嬖人修樂事如故

▲湛於性命之言

【似屬詼諧而映發養生妙義可翼道徳黃庭】

○薦履篇

汪道昆

戚將軍之將南北也蓋三朝今上五年將軍始艾人人謂將軍都上將將中軍壯而奉倭彊而奉虜歷二十年所無論珥貂紆土位極行間乃今介弟分麾息子分采至貴盛矣壽之日諸公卿使者若賓客畢集和門於時彤弓在懸列戟在禦閽人在戶謁者在庭和門開軍樂闋謁者入白曰良月令朔。東嶽降神。﹖﹖馬生將軍。以衛社稷。今玆諸公卿使者。若賓客。幸得爲將軍壽。其命閽人入之。將軍避席曰嘻余小子疇敢以犬馬之年勤諸公卿使者。若賓客謁君出矣。其善爲余小子辭者三。往先人夙有徵中歲舉余小子及余小子始受弓矢業巳不逮先人迄今五十之年其三四藐然孤矣舜五十而慕仲尼以至孝歸之卽余小子匪人無寧廢終慕而任爲壽一也少主方向文學則猶東顧而睠孤臣言者盈庭終不以一眚而﹖﹖﹖﹖﹖深詆臣光之齒浸長矣苐恐奄奄忽衰白無能以筋力答主恩二也往余小子從事南北則故大司馬若左司馬實先後之比年虜稱藩臣議者竊議兵弭兩公謀國安不忘危方將部署畿輔之中置便宜之帥虜可柔則彊幹以尊上國不可則辧應以當率然有如匈奴一旦生心則奉天討堂堂之師出矣兩公懷嘉謀而不遑入告其將有所待乎信其議行余小子請先矢石不有吾身矣旣而行者歸養居者首丘余小子倀倀何之尙賴二三君子庶免顚越乃今罪狀與年俱積不振且將日增尙安事壽三也謁君出矣其善爲余小子辭焉謁者曰不然諸公卿之使至自闕下不達將安歸車馬客至四方不肅將安稅將軍其拜使者之辱進賓客而畢禮之若諸將材官則紹介而後入於是諸公卿之使壽以篚諸賓客之爲壽者或以卮酒或以饒歌將軍用謁者言戶屨厪有存者謁者出乃召諸將材官脫有所陳其皆待命門外諸將材官自東南至者以負劍先謁者曰劍有說乎曰寶劍也。吳粵之惇劍者眾矣。其所寶者有差。彼其上決浮雲。下絕地紀。國之寶也。昔殷帝有三寶其一曰含光直之而莫得其形觸之而莫得其際其斯爲天下寶也往將軍畢力南服。移師薊門。奉倭倭平。奉虜虜格譬則硎之始發千里無畱行猶國寶也及其親輦轂。薄風霆鑠以危言淬以多口間以逆節齒以大軱今而後服若含光無形無際寶之上也請以是壽將軍謁者曰善哉卽得請其歸桃氏其自西北至者效良馬以先謁者曰馬惡乎良對曰天下馬也。空冀北而始得之。彼其騁康莊。中規矩。其步工矣。其猶國之良乎。乃若馳九折。歷羊腸。無險無夷。若滅若沒。其斯爲天下馬也。始將軍在事時而浙江時而閩海時而薊門視國都直歷塊耳其誰曰不良久之則周道阨於大行足跤跤且卻矣乃今抑騰驤安皁櫪踠餘力範馳驅視險若夷飄忽滅沒良以天下固其所也請以是壽將軍謁者曰善哉卽得請其歸圉氏其自燕趙至者聚族而進曰軍中無以爲戲請先鬭雞謁者曰鬭雞何爲也對曰小人之擾是雞也。蓋嘗從紀渻子受方。旬日而虛憍。旬日而應向。又旬日而徳全矣。似木雞矣。走敵矣。始將軍之決策制勝气勃勃自如旣而人或求多不忘守勝猶應之也乃今行有不得亦惟反巳以求全木徳王矣無敵矣請以是戲將軍憑軾而寓目焉小可諭大皆是物也謁�曰善哉卽得請其歸羅氏其後左司馬之使自新都至使者束書加履特達於庭稽首致辭曰主人敬問將軍將軍幸無恙主人有事子捨謹發一介之使爲壽將軍僻遠無以結足下驩辱使者薦將軍履將軍膝席曰幸甚薦履云何對曰使者受命主人矣在易之丈人。在詩之元老。太公居之。武功旣成。無慮百歲。周公賜太公履。俾得專徵。泱泱大風。至今爲烈。此太公所以表東海也。履而赤者何對曰周公之居成功。終不以跋疐而失幾幾。卒之上下胥應而誦赤舄者不衰。將軍東人觀二公﹖﹖﹖﹖﹖矣。往將軍所就業具在。盛年繇艾以爲階。齒太公差近其率太公之履光輔少主以承天休其奉周公以周旋卒保無瑕以令終始則主人之上願也於是將軍西向納履曰嘻余小子敢不拜左司馬之賜庶無得罪於先民使者申言。曰主人有弟寓使者言席將軍寵靈病良巳自今廢章句斷桮棬異日者挾諸劍客鬭雞走馬從將軍出獵渤海之東願取東胡頭飲將軍爲壽將軍顧謂謁▲天而非�總得气色

者曰次公當至其飭桃氏圉氏羅氏待之遏者唯唯

【莊而雅壯而和開闔變化整次有法足稱奇麗】

○壽瑯琊王閒仲先生六十序

陳繼儒

瑯琊王長公司寇次公奉常文苑代興學士大夫擬於眉山兩蘇氏而閒仲以朿發知名早九試輒冠軍海內傳誦其文不去口曰鳳麟衣缽定屬此君甲午繇明經中北闈榜司寇奉常已前逝而獨王文肅公父子奇重之操木天貴人相待逡巡三十載數奇不前謁選憲幕竟歸識者相爲慨然而余獨笑曰閒仲�舉大有識夫以閒仲卓斚命世才俯首而攻時調扛日﹖折弄丸何所施而不可苐精爽稍稍非昔矣卽與子彥褰裳匍匐而就計偕馬背續殘夢蝸角戰虛名閒仲其能忍此否。瑯琊司馬以來連圭疊笏長戟髙幡門庭世世不乏而身稱老孝廉又稱老參軍謁禦史大夫局﹖﹖﹖目﹖折腰需郎官太守俸歸飽妻孥抑何卑也又何憊也閒仲其能忍此否。今閒仲置身於不潛不見若夷若惠之間先世之萬軸牙簽付之子彥法書名畫金石鼎彜付之子彥弄幼兒耽著述雄文大篇長歌細律皆綜核故實描寫情形不妄襲一字不泛置一詞刻成攝月樓稿悉翻兩先生杼柚而欝欝芊芊之气自覺其秀而可傳�兩先生未及見之耳子彥美少年精嫻經術通達國體撿戒舍人見每以混吏庭旁獵戶外事爲可恥閒仲父子相師更有重於公西華之朋友處者家風如是豈必拋晚景之桑楡而就出山之小艸哉往者瑯琊諸君或跌宕少年場或馳逐大人遊或談宗或談气節性命瞠目甚口�名者尾而隨之予獨窺閒仲口無流涎兩眉端亦絕無栩栩羨色卿用卿法我用我法卓識玄覽早巳覺於玄黃未血之先進不倚冰山。退不墮火宅。鄴侯書。仲長園。陶令田。步兵酒。造化悉扄而畱之以待閒仲。卽眉山蘇氏父子。未必享此太平淸樂也。自今以始左手呼淵季。右手挽子顒。晞秋發之披肩。沐朝霞之掬面。優哉遊哉。但解富有日新。以儲攝月樓著作而巳。余曩與閒仲頗自負丙午卽向白石山前補百毳衲炊三足鐺齁齁作瞌睡漢久矣閒仲能來一訪我乎我將斫鱸擷蒓起爲閒仲壽嘆舊好之晨星顧新髭之如雪三百枯棊十千美酒卽信宿流連猶恨晚也居然成二老。來往亦風流。杜少陵此詩。得無爲我兩人設耶。世路悠悠。則請付之洗耳。

【風流逸宕】

○壽楊太公七十序

陳繼儒

侍禦楊公之按吳越也其率屬以推誠任素爲主其督鹽策以寬商卹竈爲主其調朝野之局以渙小羣萃大羣化異爲同爲主瀕行之日松父老堵而告口吾儕百日中若不知有侍禦臨郡者旣行而見繪像者擁門執香者導塗而後知有侍禦在也侍禦爲誰曰楚楊公所居何地曰古武陵桃源父爲誰曰太公七十矣積學貢於鄕以子貴封矣其孫弱冠成進士矣父老曰汝何從知之陳子曰侍禦嘗顧余艸堂徵文爲壽具言太公恢疏魁岸嵚■﹝山奇﹞磊落人也束髮攻文章蹭蹬場屋以老性不喜治生產而好爲人脫急緩禍不責人報不使人知其慷慨赴義徒步躍馬𨿽老雨甚風莫能遮止侍禦公初爲長安令經營滿咸陽者至不避鬼矢鼎鑊太公聞而笑曰兒得我骨文弱賈勇遊太華峩眉歸又笑曰孫得我膽蓋少而授書長而教以忠孝廉潔廩廩然惟居盈處亢之是懼今立朝居鄕一切以嬰兒眞性處之父子祖孫之間間且觴則觴奕則奕歌則歌宛然牽衣索果繞膝分甘時也夫五倫之中。兄弟狎則傲。朋友喋則瀆。婦子嘻則索。惟君臣主泰。而父子主和。公西華父子所謂朋友處者也。然章甫束帶趨廟立朝之重典。孔子不他與而與公西華氏。曾子之養親也如事嚴主烈君。然援木擊之有頃始蘇。子聞之愀然不樂曰參乎來勿內也。繇此觀之人子豈必拘﹖﹖僉心棗縮之爲孝也哉。嘗讀文弱之記曰山水之奇以曲而生直而散餘謂孩提之樂以直而生曲而散彼其幹啼濕哭饑嗔飽喜此眞性情也縳筍以爲輿執芰以爲蓋文𦇤錦襠呵口﹖殿而前導之曰官且至此眞功名也老人坐繩牀子孫擘棗捧罌擁項而進之口不及受噴而流涎傞傞歌舞以爲樂此眞禮樂也後世出就外傳而孝始文。入就仕途而孝始曲。跣上堂跪斟羹三時百拜而奏酒食。意非不善。禮非不莊也。然而君子有不貴焉者。謂其非眞也。���眞有家庭之樂者無如武陵楊氏父子祖孫豈特如朋友且嬉嬉如眞嬰兒矣太公與龍君禦先生善君禦傾天下知名之士客至太公亦爲具主禮近得陳氏廢圃行且結茆編竹如▲啼笑在呂

籬落村墟文弱治一舟奉太公漁釣其中而侍禦公又以使竣還裏門進無隱忠退無隱恨所談非經世則出世所樂非好山好水則異人異書趨操若一心雍睦類三代不知疇爲父而疇爲子也疇爲祖而疇爲孫也疇爲貴而疇爲賤疇爲老而疇爲少也則太和吉祥之至也非得之太公也。取漿而僕。王﹖大雛而啼蓋楚人老萊氏之故態也亦非得之老萊氏也。黃髮垂髫。怡然自樂蓋武陵桃源之遺俗也亦非得之桃源也。孝弟之樂不知足之蹈之手之舞之蓋孔孟鄒魯之家法也而又何疑於楊氏之父子祖孫。請以此爲太公壽。

【融融泄泄眞嬰孺光景不啻置身��時】

明文霱卷之七

●明文霱卷之八

武林劉士鏻羽石父評選

序八

記一

◆序八

奉壽許石城太夫人八十序

姚母六十詩序

邢母朱太恭人序

許母張太孺人序

壽李於鱗太夫人序

壽史母序

張母八十序

王孟夙母魏孺人六十序

吳母汪孺人壽序

程母汪孺人壽序

祝何太君八十壽序

方母八十序

○奉壽許石城太夫人八十序

何良俊

予友許石城先生蓋有壽母云石城官南京尙寶司卿輒棄去曰吾有母年漸髙矣不能養卽使新婦輩治甘旨或不謹其中裙廁褕令他輩浣治其人少有訾沮不順適皆傷太夫人心政使吾母壽百歲。人子一日不廢養。亦二十年耳。吾齷齪利升斗奉祿。何謂哉。先生歸又三年太夫人年巳八十適東海何良俊承乏南京翰林院孔目先生之弟子若干人詣良俊所乞一言爲太夫人壽良俊曰石城何謂哉方石城去官時予家居聞當事有不樂石城者被以浮議遂不起良俊觀近代人有兩等。其一彊直有口。喜談說當代。稍不合卽肆意刺譏。其言亦便巧易售。一時人品髙下。視以爲升沈。𨿽貴勢人猶憚畏之。如茹物不下須吐去耳。其一自度不能加人。遂甘心下之。媕妸瑣尾。僅如婦寺。苟於得車。不論所餂。故當路亦喜爲推轂。予觀石城無是二者其曷能處今之世哉石城蓋願愨人予方冠卽與石城交嘗升堂拜親故得識其尊君攝泉公且知太夫人賢攝泉公亦願愨人然不膠滯雅有風度審音識曲善爲樂方性好登覽或時情與境會卽口占爲小詩攝泉公同時畱都有兩先生曰大司冠東橋顧公太僕卿石亭陳公與攝泉公友二先生以文章名海內南中士苟遊心藝文者每至畱都首謁二先生退必見公公又喜客樂與四方賢俊通好故常下榻以待前所謂首�二先生退必見公者予嘗數造公見客嘗滿��泉公與石城出侍客相與論說古今評校當代文章士得失從晨起至夕初不內顧而中廚治肴蔌供具每視客髙下以爲隆殺皆精腆予以是知太夫人賢故石城名徳漸升遂舉會試第一歷選部正郎陶鑄天下薦紳士出以憲臣董學政入爲名卿所在有聲績人以爲本之皆攝泉與太夫人賢也方石城去官時至今畱都人猶傳太夫人語太夫人曰自吾歸許氏。見汝家世素淸白。汝父惇尙風義。不屑屑重財貨。汝又數從長者遊。得聞前輩節槪。或庶幾必不爲苟且一切之行。但汝叨朝廷名爵至重。今未有尺寸報塞。卽退處里巷。汝何以稱焉。然吾意使汝立朝處官。果能不卹私。不顧毀譽得失。不仗貴勢。必欲與朝廷長厚風俗。薦進善類。使百司得職。吾𨿽躬自執勤。與婢使雜作。吾猶不悔。苟汝但利奉祿。守廉隅。修名廣交。旦夕冀得一遷轉。沾沾自喜。若流俗人所爲。其於去就。無益於數。則不若朝暮在吾膝前。持一杯羮進吾。得子母相保者善也。畱都人以爲太夫人之見若此其於貴賤富貧蓋旦暮視之也故宜太夫人壽予以爲▲絕處逢生

非獨太夫人賢也向使石城家居時或有毫髮濡忍不自快則太夫人必不樂今太夫人樂予以是知石城於貴賤貧富蓋亦若旦暮視之也然予自到畱都來見石城常謝客不時出行予以爲石城於榮辱是非之際尙猶有封昔潘安仁賦閒居以膝下色養爲拙者之政其序洛陽之勝甚辧旣而曰太夫人禦板輿升輊軒遠覽王畿近周家園予每讀其文灑然樂之以爲安仁蓋最善奉母者也今石城不時出行。無乃所謂入而更藏者耶。仲尼曰無出而陽。無入而藏。▲�轉入�題

故吾願石城之鞭其後也。且金陵近境若牛頭攝山諸峯�遠則三茅山古稱多仙靈窟宅安知不有女偊容城之輩往來其中石城嘗試往來求焉尙庶幾遇之或者得聖人之道以進太夫人則太大人長生之算自今日方始八十歲當一籌耳安能塊然處寰中守�人細故哉。石城倘有意焉予卽爲君設駕矣

【�宕��不假斷飆激浪而演迆紆絗盡成波文綺谷】

○姚母六十詩序

王維楨

侍禦姚子一日過予捨予坐姚子姚子從容問予曰夫詩者何也曰志也言之而動人之志者也言喜則躍言怒則憤言美則攺容言苦則口咨鼻酸不能巳巳故曰詩可以興又曰序者何也夫序理也諸家語各自出犂然雜置序者整齊之約繁總要明其旨歸詩三百篇得卜氏序之三百篇一軌也姚子蹶然起坐再拜致詞曰昔在丁未母遊年六十諸與孤交者居多才士皆爲母詩之顧獨序無今先生曰序理也願有以理之姚子卽持詩觀予盡讀之則口咨鼻酸不能巳巳夫母年六十也蓋苦哉六十春秋者雲遊當與其君子姚貢士背也才二十九歲耳侍禦君兄弟皆幼而又無厚產遊傷之絕乃蘇巳奮曰吾且振姚氏後竟不令逝者滅無聞乃力自作家給費視諸子獨侍禦君異督令學舉子業及歲甲辰予舉侍禦君爲進士母遊業年五十七矣晝不踰閾夜不休績蓋五十七年如一日也苦哉苦哉凡此皆具在詩中足動人而侍禦言尢悉焉王子曰予感姚母事乃因稽古人之迹而明其志云昔豫讓嘗事智伯氏矣智伯亡讓爲報仇毀形變聲卒與同亡乃巳此非謂貞士奇節耶程嬰爲趙朔客則朔其主也下宮之難嬰不能與乃抱孤兒匿山中何其怯也其後趙孤長復爲趙氏立後乃知嬰弗與者審所重在此也設嬰與下宮。則趙孤絕。卽博虛聲奚益哉。讓所爲必亡者。智氏無後。圖所爲報智氏者不得。一亡足償之矣。故讓爲必亡者非獨勇也無地也嬰弗亡者非獨怯也欲有所立之也夫臣事主妻事夫其義何異哉姚貢士卒遊第痛甚不與俱竟能成侍禦君振姚氏後令貢士名揚則程嬰之志丈夫之槪也顧今詩中則莫有發此者予故徵取與比類焉今士談奇慕節者曰吾誠不愛吾身。遂徑往不顧。卒或顚踣自隕。尺寸未豎。此匹夫匹婦決一朝之憤自塡溝瀆者爲耳。於視姚母不可同日論矣。夫愛生與輕生殊途。然皆非也。苟得所處則皆是也。若姚母者以太史公法論之。得稱曰是。然其識深遠矣。

【先生文多整暇此更髙勁嚴峭名論不磨】

○邢母朱太恭人序

李攀龍

人勿論不得其父母卽得其父母非久也無以子也太恭人之有以子也程番公以良二千石出守程番長官咸用命稱共理之臣上以贊朝廷柔遠能邇下以和錐結侏離之俗以息恩綏祉植本立慈孰使太恭人有今日者非程番公乎太恭人之有以子也且二十年也勿論不得於所爲舅姑卽得於所舅姑非久也無以婦也太恭人之有以婦也鞏昌公爲郡理官治隴以西獄治也按部使者檄而治河以西之▲奇峯突起

獄逖矣羌胡雜治之治也所嘗平反至生祠諸郡中比子馮野王之爲人肅肅在堂雍雍在閫作邦作對以迓程番公無違之命以正抱哺並倨之風孰使太恭人有今日者非鞏昌公乎勿論不得於其君子卽得於其君子非久也無以爲家也太恭人之有以爲家也則贈中丞公者業巳遊諸國中矣太恭人則曰君弱冠握手天下士非慷慨慕義以托於長者斯士必以齒易之士以齒易之斯三損日至。三損日至終無成名矣。旣年公蓋儼然若出於世家公卿之冑也褒然又若在偕計中不得於宗伯之薦列也而士無敢以齒易之矣外有伐木和平之友斯內有雞鳴靜好之婦刑於寡妻庇其伉儷孰使太恭人有今日者非贈中丞公乎太恭人之有以婦與有以爲家也且二十年也可以無得於其父母若所爲舅姑與所爲家也不可以無得於其子卽得於其子非久無以毋也太恭人之有以毋也中丞公之爲諸生則謂之曰何以異爾父之爲國子慷慨慕義以托於長者士不得以齒易之也及以進士爲眞定尹又謂之曰何以畢爾外王父爲程番哉裁守就令裁夷就華以我自視以爾視民無不得也以眞定尹爲禦史又謂之曰父母之不得則師法之師法之不得則彈壓之過此攘臂而仍之不可知巳公旣爲禦史按部畿內庚戌之役卽斥堠無不至芻蕘無不具也以禦史爲廷尉又謂之曰何以異爾王父爲鞏昌理時郡理官所爲當禦史臺當也禦史臺所爲當廷尉當也公在廷尉無論丞相九卿凡蒞二都文無害矣今之中丞以督部刺史在外爲臺主者不下數十人其內領禦史受公卿章奏以貳大夫者才一二人耳終不遺力而讓位矣公三年於此卽天子威重之臣也太恭人不知也所知者中丞公爲諸生無以異於贈君之遊國子中爲眞定無以異於外王父之爲程番守爲禦史廷尉無以異於王父之爲鞏昌理官時耳士無廢業𨿽勞而善心生焉邑不以爲令毋得以爲子乎卽使禦史廷尉不當太恭人意恐不能從中丞公畢正臘也又孰使太恭人有今日者非中丞公乎太恭人之得其子以毋也又且四十年也二十年程番之子。又二十年鞏昌之婦。而贈中丞之妻。又四十年中丞之母。太恭人八十年於此其在鞏昌公家無以異程番公家其視中丞公無以異贈中丞公故其於八十猶掇之也然而不得於其父母舅姑若其君子與子而不可不得於今日也聖天子四十年於此矣勿論太恭人免於葛儡仳離之難卽使中丞公值更張之運急絕無施又不則在忌諱之朝膏澤不下又不則處滋彰之世好生未洽何以一令長擢禦史遷廷尉以及中丞無患也向使中丞公有一日之患以爲太恭人憂其以八十年於此者何可知哉聖天子四十年於此。卽太恭人八十年於此。堯舜在位。民不夭札。是予所謂不得於父母舅姑若其君子與子而不可不得於今日者也母家在昌邑邑令陳希南氏爲予言母如此程番公名琎鞏昌公名瓘贈中丞公名時舉中丞公名尙簡因以見昌邑多君子矣

【十乘蟠胸五山戴首出其掌跖可使泰華首山蹋離爲二】

○許母張太孺人序

李攀龍

余弱冠時吾黨士蓋多從殿卿遊矣則殿卿乃三顧余廬中信宿與言天下事握手不置也吾黨士至相謂曰久不見殿卿何至與李生友哉李生狂生也人皆以余爲狂生蓋殿卿謂余非狂生云余與殿卿讀書負郭窮巷不能視家生產落落羈身鄕挍內占畢業爲之俊傑相命以好古多所傳外家之語慕左氏司馬子長文辭與世枘鑿不相入日月省試有司伎不能稱旣稟室家嗷嗷視一弟子員如匏瓜矣余復▲千古有兩快事對得意之古書與不得意之窮交也有心哉

每過殿卿卽縱酒談笑上嘉版築屠釣之遇下及射鉤贖驂之役苟富貴無相忘也仰屋竊嘆重悲昔人盛年功名扼腕之間無不志在千里計未使吾黨知也太孺人從旁觀之乃亟爲殿卿言向從兒遊者無豪易髙也此人亦孤貧泥淖中意若揚去才乃太常兒急之勿失此人哉彼不知李生。奚爲知若也。殿卿亦言陸沈於俗使無皭皭之行遘會崛起澤大流施而人莫知我所爲生不及兒。明精淵識矯矯逸气巍如泰山不可動活如百川不可禦兒不及生也。太孺▲恍惚欲覩

人中歲寡居日夜竢一子有建立時儼無愉色卽從遊士數來殿卿又往往輟牘迎之終日不得下帷誦太孺人始猶對客佯爲呵責殿卿者久之從遊士復不謝絕太孺人則扃鑰持門戶盛气厲辭鞅鞅去諸子矣以故殿卿無擇交向令窮困時有所失私暱乃今何能不憊精神降體貌以事未嘗知巳者對坐以目無可與語彼我扞蔽動及賄食田舍瑣尾鄙倍盈耳黽勉答問一言不相應卽忸怩作塵狀以恫衷疑我稍厭復謂無故人情引衣起走惡聲載路是不以憂太孺人乎余往過殿卿則鞅鞅去者瞰余又相謂太孺人顧柰何內狂生也。余尙記憶殿卿自肥子來持進不滿千錢太孺人命給予夜讀值膏數升遺之餘至今耿耿東壁餘光念哀王孫而進食意無巳時又殿卿於我無論沬濕相昫濡卽上書張中丞府中相推第身自賤士乃手援我殿卿豈自知後時乃至今也太孺人𨿽年八十乎然殿卿巳著國士名大錫母矣卽有憂生之嗟懼不先鼎食爾太孺人於余有知興之感在殿卿顧久下人哉時又何可爲也余猶及復兒孩提時薛家婦抱子矣𦇤褓相籍太孺人撫育三世而處其慈又皆秀發孺慕悅人志意斯稱吉祥善事乎

【將貧交母�庭除慰籍私情寫得燁燁如生宛然龍門再來】

○壽李於鱗太夫人序

王世貞

歷下有李生者治毛氏詩釋褐尙書刑部郎李生能爲古文辭奇士也與予好至燕間語及巳曩所以貧狀與太夫人事未嘗不簌簌涕下也李生之言曰某也九歲而背先君子二弟方呱呱蓋是時先君子先巳娶有子云太夫人爲後室而祖母楊老而暱前子愳某輩長產當瓜分以薄而覬我太夫人之易向也我太夫人日夜抱諸孤泣曰天乎吾乃愛旦夕命哉卽二三子之胥顚躓無以報地下於是自誓潔朿不一問戶外事而侍祖母楊益共謹如新婦時蓋八年楊圽而前子以眤故稍蕩其業益恨有某輩也太夫人重嘆泣曰天乎其終忍絕李氏哉乃廢箸出僦金田可粥者二十租踰年僅十租而又坐貸息故廢箸徙僦學旁捨貧益甚於是某漸長稍稍取遺書讀之太夫人工力作女紅絣澼浣二弱弟則爲人傭保給之蓋母子更命並日食也日予謬從有司薦乙巳之歲請告歸故里中具冠服率二弟拜堂下置酒願得奉頃刻歡太夫人顧愀然不樂罷酒久之乃念二君子與貧時爾予問李生言而悲之且私以識太夫人礪節和行順拂而甘苦有丈夫气焉亡何生復來謂予曰太夫人今五十而加七誕辰近矣某謂鮮所當意者而得子之一言爲壽何如予曰子之壽太夫人也將盛冠服邪曰然致水陸旨甘修髓邪曰然辦服飾率若婦曁二弟諸孫列前後邪曰然然則太夫人亦若乙巳之愀然者爾李生色恐不復對曰毋恐也子曩昔第而歸。他亡自樹見。太夫人愳子之沃而志瘠也。佚易思也故戚夫謂爲子戚耳子距今服官。恪砥行誼。而博古善文辭。修先君子業而廓大之。太夫人庸戚邪。且太夫人賢者也其不以人情病人理固矣於是李生色少解而予又前告之曰未旣也子盍益勉焉子之造與太夫人之壽。日進髙明融顯。海內稱李母與孟母並。毋論河東氏焉。予歲得文壽之不然而子官且更髙產更厚歲時伏臘窮數道力考鐘鼓紆玉曳紫縣官俯謁如家人禮爲壽而太夫人愀然自若也子以爲孝乎哉李生悚然起拜歸而語太夫人太夫人曰善

【委宛篤至態度翩躚】

○壽史母序

徐渭

予嘗論水於客孰難易客曰溪澗難河海易何居客曰溪澗之水束以兩厓齒以白石廣不踰丈深不滿尺鮒不得掉跋者惟蛭河海則不然際天極地出日入月萬寶瓌瑰虯蛟等蠛取者無窮用亦不竭由斯言之寧不溪澗難而河海易耶予曰是則然矣當夫震風鼓天。秋潦不止。一蟻穿穴。百堤爲毀。泛泥汨沙。旬晝未泚。馮夷陽侯。袖手莫計。而溪與澗也。澄湛細流。朗昭玄晳。規矩尺寸。易爲小飭。卽有微搖。旋起旋息。當此之時。水之難也。屬之溪澗乎。抑屬之河海乎。其在人也亦然。故卜子夏田子方魯仲連諸人取於世也少故自守也恆有餘故鮮所疵颣孟嘗春申平原信陵用於物也弘故其於檢也常若有所不及苟及焉則非情矣故人得而指其瑕其於女子婦人也亦然。故陶侃之母貧約無他營也截髮剉槁以易其供以給其秣茹蘗食荼事非有多於訓其子也故曰易把寡婦淸之以一嫠也而馭萬鎰奴千指乃無有溢徳致禮萬乘故曰難其在今也亦然。史恭人之偶▲步步生蓮

少卿公也少卿之績比隆四君宜其溢且瑕也而恭人居其內天下之賢少卿自存至亡無或異口其勗孤之遺久而後司隸於朝也恭人居其上天下之賢司隸自髫至冑無或異口故史氏之先貞女稱烈猶澗之有沚也故曰易也恭人檢約而無溢徳猶海之絕瀾也故曰難也其於壽也亦然他人寡應而慮省皓首也而耳與目猶聰明。手足無所苦。易也。恭人日酬百月酬千歲酬者千而十今年若干矣而猶耳目聰明。手足無所苦。難也。難固足賀也亦因是以知其長也。

【砰渹漰湃中仍自瀠洄瀾漪此之爲難】

○張母八十序

徐渭

始吾與子錫子文輩居相近也子錫伯兄將軍曰子儀者曁兩弟並來就與家塾稍後而子錫子文乃與予同挾策而翔並髫也兩家兄弟無一日不三四至竹馬裲襠一趨而到門蓋自屋畔庵左抵衛署右衢數百步間風塵縷縷昏一巷皆吾數童子所蹴踏也而予與二張卽髫占對屬文稍稍驚座客名一時娛起郡中而太君者與其太公並拊而憐愛之至則啖以粔籹餦餭或出果餌入袖中戲劇而蓬垢則爲櫛沐綻則爲鍼紉澣熨不憚細瑣而閥固將軍也備戎物或弄劍槊拾而引弓相與牽櫪馬不轡而馳且射衛墀道中超臺級至墮跌損壞而母終愛之不色慍亦不甚禁詬兩兒子意若期以闊遠不屑屑事兒女束箝者數十年來二張者薄俗學爲詩人四方知之賓至盈座吟嘯酒盞間無虛夜而予顧逡巡庠序中庶幾一飛而屢墜旣乃觸网罟謝去其巾衫益一意於頹放時時復從二張遊而太君益爲治俎脯釀黍秫教飭諸婦毋違夫子意人或問之太君曰顧人家於人倫天理中。無大虧欠耳。至富貴會有盡時。兩兒子若其交儕輩中所馳。宜不與彼較短長也。噫鳴鳩稱君子之壽不以其用心專一耶太君數十年中視其子與吾輩如一日予與吾輩所履有不同而太君者自小時啖果餌以來至今爲治俎脯之日無不同故太君者當其被戴笄珥則女婦儔也及問其中則鳴鳩之君子意者其莫過矣此不可以卜太君之不短耶及是太君年八十矣交太君之子輩今操筆以頌某唯唯巳則頌曰某誠自棄。不能如淮陰釣徒。持千金以報漂母飯。天如有意於吾輩。其令吾輩更頌太君。如今日者四十年。以少報太君啖果餌治俎脯與釀之徳也。

【墨質堅古艷而能幽】

○王孟夙母魏孺人六十序

歸子慕

禮之行也。必本於情。情生而文生。文生而禮成。不本於情徒舉故事驅一世之人以虛文爲不得巳君子傷之夫人之於子慕表姊也然而子慕之生也三十有五年矣未嘗一見姊姊之夫子爲先達歷郎署爲郡守歸於鄕裏比其謝世也猶未知其須眉相貌之何似然則與行道之人奚以異𨿽然子慕之得交於夫人之子孟夙則有年矣久而益親子慕終不以姊爲問而孟夙之執甥禮愈恭子慕常有踧踖不自安之意夫與人爲甥舅。至欲以舅自處。而踧踖不自安。知有友不知有姊其於友誼爲無失矣而於姊不免於薄昆弟也。朋友之交也。舉其一廢其一。豈所謂並行而不悖者哉。歲之丁酉夫人春秋六十子慕始得奉觴爲夫人壽歷階逡巡卻立者再私念曰今日之爲壽也。而以姊之故也。於情微。今日之爲壽也。而以朋友之母也。於情篤。從姊乎。從朋友之母乎。曰從朋友之母又念曰今日之爲壽也。而徒以朋友之母也。夫人未必引而進之。今日之爲壽也。而以姊之故也。▲�禮之�可與�禮

因得以覿夫人之貌。從姊乎。從朋友之母乎。曰從姊於是以兄弟之禮見君子謂是舉也賢賢而親親。本於情。合於禮。異乎世之爲壽者矣。

【以義起禮以情生文居然名通】

○吳母汪孺人壽序

利瓦伊楨

余渡淮而南誦新安吳氏五鳳者時時在耳五鳳於余無素而所知交每值其家慶事則欣然道之五鳳母汪孺人初度從子汪惇性爲餘同榜立伯比部從孫屬余修祝者之辭巳而余友潘景升樨恭復來言不腆兄弟皆有父大耋五鳳徵文爲壽無言不讎必使君之言可以美報蓋孺人君子中書公舉六子命之以鳳長者蚤世人因稱五鳳云則請以五鳳壽古人有言鳳生五雛長於南郭君子康寧身悅榮樂焉有子榮樂而不以奉母者乎可以壽矣神鳥五色鳳凰爲主集於王谷使君得所焉有福其君而其親不同焉皆得者乎可以壽矣鳳不食生虫不履生艸至徳之世不刳胎剖卵則至上則天樞得鶉火明雷霆不作下則鳥不獝艸木不搖無水旱昆虫之災無凶饑妖孽之疾其爲瑞也大矣焉有爲世瑞而親不爲人瑞者可以壽矣鳳凰秋秋其聲若簫樂帝之心采嶰谷之竹制管以聽鳳鳴爲六律六呂奏六英則鳳鼓翼舞簫韶九成則鳳來儀何以故和故也焉有心和气和形和而親心不底豫者乎可以壽矣非梧桐不集而又瓊枝百仞以爲棲非醴泉不飲非竹實不食而又璆琳瑯玕以爲實食有質飲有儀遊必擇所饑不妄下焉有善自養而母不就養無方者乎可以壽矣且非直其子也孺人固自有之耉造徳不降我則鳴鳥不聞矧曰其有能格軒轅之丘丹穴之山廣都之野旃塗軒渠之邦荒遠不可究詰至於澤至於門至於庭巢阿閣而讙樹畱以司晨徳彌精所至彌近也孺人鳳以爲畜居而生乳遐不黃耉可以壽矣西王母上藥九色鳳腦次藥白鳳之膏弄玉乘鳳而飛西方衛羅國紀瑛與鳳共處此皆女婦之以鳳仙者也可以壽矣兩潘生哂曰使君所稱引眞鳳耳五子人而鳳者也無乃非倫乎將無使人若劉道隆向謝超宗求見異物乎夫人鳳古故有之孔子弟子從者五人子路勇子貢知曾子孝顏子仁子張式老子見而嘆此鳳鳥之象也謂其戴仁膺義負禮向智蹈信也王氏門中優者爲鳳而無定名崔仲文魏景義薛元敬之屬父子兄弟比徳於鳳至再至三威鳳一羽。足以見其五徳。以余所聞吳氏五子。卽不敢比孔子之徒。庶幾三氏矣。徐陵王遠知之母夢鳳集身而得令子懿氏妻敬仲其妻占之曰鳳凰於飛和鳴鏘鏘孺人以五鳳爲子天所鍾美夢卜是徵豈偶也哉且夫公之官中書也。則所謂鳳池也。鳳闕鳳閣之類也。其勑封孺人也。則所謂鳳誥也。鳳銜書授璽之類也。五子奚必九苞六像而謂之鳳。必九苞六像而謂之鳳。是公輸石季龍之刻木。爲觀而巳。集弦之膠。連金之泥。爲誕而巳。阿房之竹。爲虛願而巳。昔者楚人▲裙�鳳事連類以盡其餘

掘山雞路人問何鳥紿之鳳也請買千金欲以獻王王召賜之十倍貴其意耳不在物辛繕隱居華陰有異鳥集其槐眾以爲鳳蔡衡曰色多赤者鳳多靑者鸞多黃者鵷雛多紫者鷟鸑多白者鵠此鳥多靑鸞也辟繕不就貴其實耳不在名余以五鳳爲五鳳母壽貴其意五鳳自爲母壽貴其實此兩得之數也。兩生曰使君言辯矣於壽何居少昊以鳳鳥爲歷正歷逾百年皇談駕六鳳出治三百五十歲媧皇受鳳圖作都良管以一天下之音作班管以合日月星辰補天立極神化七十今天子禦萬年之歷上有太皇太后下有皇太孫四世一朝含生之倫長養靡窮過少昊皇談媧皇遠甚羽虫三百六十而鳳爲之長於文明鳥爲�����聖人作而萬物覩其象亦然孺人母子���聖明世躋仁壽皇母壽於上壽母從於下受玆介福於其王母卽五鳳子孫勿替引之矣孺人壽何可量也余又聞孝弟之至通於神明則鳳凰巢。得鳳之象一則過之。二則下之。三則春秋就之。四則四時下之。五則終身居之。五鳳善事母。格於皇天。眞鳳將實臨焉。於以壽孺人何難之有。兩生曰此其說大而非誇典而可循審如是吾其以孺人爲天老以五子爲離珠題吾裏曰鳳凰裏目吾郡曰東方君子之國

【吸沆瀣於風穴濯羽衣於天池覽輝翔集翺遊林藪不止爲岐麓之觀】

○程母汪孺人壽序

利瓦伊楨

程母汪孺人其父次公以長者稱其舅觀察以良吏稱其夫孝廉以文苑稱其子從伸有聲黌序間二孫瑤環瑜珥稱其家兒而孺人年七十矣從伸過余而請曰人孰無母當其始生之日率子婦承筐篚具鼎烹盛歌舞帣韝鞠■﹝月﹝氶上巴下﹞奉觴上壽數起而巳母氏女士也於書無所不窺凡世俗所爲禮無當其意者小子不敏欲得先生文以佐讀庶慰母心余曰有是哉子舉母之生平而按之古人書合者置辭焉曰母生而慧穎好讀書外王父止之此男子事對曰夫書豈專爲男子設哉前言往行鑑戒俱備修身齊家女正位乎內男正位乎外其責均耳外王父不能難別置淨室陳書其中諸弟自塾歸屬之口授數年而經史騷選無不成誦奉以周旋舉動容止不失常節餘曰善此曹惠班愽學。二崔母覽書傳通九經百家言。宣文君愽周官。徐淑動合禮儀言成規矩也。外王父素封遣女甚丰母歸蜚襳垂髾文谷華袿先君不悅謂母若讀書知有漢文帝乎曰然集上書囊爲殿帷所幸愼夫人衣不曳地天子且然而況士庶母曰恐君以簡陋爲嫌不可媟嫚見誠如君言幸捨之一如田家婦裝余曰善此孟光之去綺縞粉墨椎髻布衣摻作而前。桓少君屏侍從服餙挽鹿車提甕行汲。而馬倫慕效之也。歸未踰月先君聞王太史授徒雲間將往受業難母不欲行母聞而辦裝勸駕柰何以帷廧之愛妨君大業餘曰善此齊姜不以懷安敗名。樂羊子妻引刀斷織夫還終業。呂榮流涕進規尋師遠學也。先君舉於鄕而艱於嗣母擇宜子者以進曰陽以愽施爲徳陰以不專爲義後先進五姬分當夕之禦而後有小子余曰善此趙姬下季隗。宋鮑女宗士宜有貳也。小子生二月無祿先君卽世母發胸擊心爵踴不內勺飲者七日且相從地下家人倉皇莫知計所出母徐起而謝諸姊姒親黨曰夫君不絕如綫者以此孤我死則何恃焉等死耳以孤全而歸之死未晚也女嫁從夫夫死從子兒在如夫在焉歲饑斗米萬錢母飯脫粟而市肉啖乳兒者母令乳薄傷兒余曰善此敬姜不以夜哭穆伯。而梁寡髙行不忍幼弱之重孤也。小子五歲卽令從塾師授書朝出暮歸不得與羣兒狎夜則令復習所誦不成誦不就寢家近市而囂燕朋相比母曰君子居必擇鄕遊必擇士防邪僻而近中正鬻城中廬築館黃山之麓爲小子擇賢師敬業樂羣無以溫淸定省分念小子幸舉兩雛教之亦如是余曰善此孟母卜鄰三遷。泰瑛教流三世。杜泰姬韋弦七男。孟仁母厚褥大被令兒與學人气類接也。子之母眞能讀書者矣。余聞桓公讀書於堂上輪扁斲輪於堂下釋椎鑿而上曰君之所讀者古人之糟粕也以臣之事觀之斲輪徐則甘而不固疾則苦而不入不徐不疾得於手而應於心口不能言有數存焉於其間是以行年七十而老斲輪古之人與其不可傳也死矣。然則君之所讀者糟粕矣。是說也荀卿廣之曰君子之學也入乎耳著乎心布乎四體形乎動靜端而言蝡而動一可以爲法則小人之學也入乎耳。出乎口口耳之間則四寸耳曷足以美七尺之軀徐幹廣之曰鄙儒之愽學也務於名物矜於詁訓摘其章句而不能統其大義之所極以獲先▲危語可銘

王之心此無異乎女史誦詩內豎傳令也故男子有愽極羣書而或病其讀書不識字者子之母之讀書也。自其爲女時而知識超人遠矣。向後爲婦爲母七十年誦數以貫之。思索以通之。告之示之。靡之儇之。鈆之重之。好法而行。篤志而體。齊明而不竭。寡力而不勝。柔從而不流。可以美七尺之軀。可以成君子之學。可以統大義之極。日者年及於斲輪。五官之用不衰。而容貌加澤。其﹖﹖不長矣。其溫厚矣。其功盛姚遠矣。壽固所自有餘而何用祝爲。從伸起而謝曰吾固知▲羞殺男子

吾母之賢得之讀書也不圖其精微廣大如是歸爲母誦之母當解頤加一匕箸矣

【迓賢媛於一堂今古之媺雜焉來會不辧孰主孰客】

○祝何太君八十壽序

虞淳熙

何太君之壽八十也兩兒褰一幀如桃始華之色乞金書頌若熙前十年之頌太君者熙健忘尙不忘引忠靖王事謂同誕日也王生於五木其熒熒者襲靑煒以行陰陽之化太君司丁長公司丙用忠靖王無拘云漢之威於兵執臬符而翼河魁武人萼拜祝七十壽者林立矣時文士萌芽未灼灼也去十年而始華文盛於文林時靧面容光宛如傅粉蓋諸孫盡何郎云五郎學以何休六郎亦幾何遜七郎早艷狄門提出藍之衿師樹人博士矣余乃無忝三何曾孫復標六出將太君火庫內象離虛投忠靖之環而號阿環松心胃果收於五月其支曰蘇眤曰雲臺曰雲門曰度索曰金精曰磅磄結實累累若籠若包﹖鳥或赤或靑尺二之葉十斛之仁何郎是也至第三女之生玫瑤同試龍門之浪玫肖瓊實矣而後太君一日生者采玉於池先太君生二六日而弄五色絲者蒸霞於機女甥紛紛獻長命縷焉則又灼耀之繁英詎非何裔文章之盛耶始壽太君玫瑤繞席耳今有璇有瑯▲其著色皆非常采

而玫有婦裘每迎養太君於家多半歲少累月璇瑯囂呶彌劇而太君爲剪花鏤蕋娛之與裘諧笑數至落靨又手織錦帶不綴也第三女反稱老人此於千盤之木所謂千年一實者非歟然太君偶忘夙世向稱無仙卽潭州何姑之臞猶以爲誕況復麗英樊娥觀其織不停梭若曰此桃花綬者兩家兒競起挽之武林有文林文林之盛爲芳林寧渠讓諸姻納言大行臬憲州伯都水司勛之盛哉於是同舉爛然紋彩之核酌瀑泉酒旅進太君太君一飲而憶緱山比齊君房之棗永核連琳萬祺無極異日會君王於西池啖以奇香珍味防小兒之偸也用長公武人執桃殳衛熙申頌於傍受金書焉玆又其萌芽矣

【表雪采以姿逸洞銀華而色新】

○方母八十序

鍾惺

吾友方孟旋古闇然君子也孟旋之成進士爲職方也最晚而其母太君健在今年八十矣無所取於當世之立言者而惟惺言之務求得夫惺之爲孟旋母有言者固不敢言其所不知者也闇然君子之母不易知也久矣孟旋之言曰吾母無懷葛天氏之民也欲一言以名吾母之徳若醉玄醴而飫太羹一名言之而莫克舉也由此觀之豈惟惺不知𨿽孟旋亦不得而知之矣吁此孟旋之深知其母者也至情莫若親之於子古稱知我者不在焉親固有之子亦宜然百卉之生於山也。豈可謂山非母。而百卉之非子哉。山之徳。百卉不必知者。所托於山者暫。而所以自畢其生者速。生於山而不知夫山者。未嘗有求知夫山之道也。以時計者朝不及夕。以日計者昨不及今。以月計者朔不及晦。以季計者寒不及暑。𨿽欲知之烏得而知之。而獨不觀之松栢乎松栢生於山與百卉同。松栢不敢自謂知夫山而精神務與山終始。寧質無榮。寧苦勿甘。寧拙勿巧。寧遲勿速。不屑屑然以時日歲月計。則其所以求知夫山之道。與百卉異也。然山之於松栢也。不以百卉之榮責其質。不以百卉之甘責其苦。不以百卉之巧之速責其拙且遲故松栢得全其精神以與山終始是松栢所以能盡其求知之道於山者山實爲之也以孟旋之才與太君有孟旋之才爲之子其理數宜可以早達以應乎世之尊顯其親者孟旋之成進士爲職方也獨晚若不肯聽乎理數之常以自信其志者其所謂志者何也孟旋嘗與人書曰使應祥非老而坎坷。歷天下境變以汰練其心。以反求於家庭無形聲之視聽。無以得吾母之神而負吾母。惺誦其言而哀之敬之乃悟孟旋若有所不急急於尊顯其母其母若有所不急急於子之尊顯而皆庶幾乎一知微乎微乎此則孟旋之志而實太君之志也闇然君子不易知闇然君子之母尢不易知而惺似能知之者蓋由孟旋能自知其母也孟旋不敢自以爲知其母。而所以求知之道。不可謂不盡矣。太君能八十以待孟旋之晚成者。若欲使其子得盡其所以求知之道者。孟旋旣得盡其所以求知夫母之道矣。而終不敢自以爲知。爲孟旋母者如保赤子心誠求之道亦若之何惺固知今之八十不足爲太君壽也

【淸明彊立之文如老梅寒雪𨿽俗眼相看亦復依徊不能巳巳】

◆記一

閱江樓記

蘭亭觴詠圖記

魚樂軒記

苦齋記

壽昌見山堂記

承恩堂記

遊石蛇山記

銷夏灣記

遊輝縣記

翛然臺記

○閱江樓記

宋濂

金陵爲帝王之州自六朝迄於南唐類皆偏據一方無以應山川之王气逮我皇帝定鼎於玆始足以當之由是聲教所曁罔間朔南存神穆淸與道同體𨿽一豫一遊亦思爲天下後世法京城之西北有獅子山自盧龍蜿蜒而來長江如虹貫蟠繞其下上以其地雄勝詔建樓於巓與民同遊觀之樂遂錫嘉名爲閱江云登覽之頃萬象森列千載之祕一旦軒露豈非天造地設以俟大一統之君而開千萬世之偉觀者歟當風日淸美法駕幸臨。升其崇椒。憑闌遙矚。必悠然而動遐思。見江漢之朝宗。諸侯之述職。城池之髙深。關阨之嚴固。必曰此朕沐風櫛雨戰勝攻取之所玫致。中夏之廣益思有以保之。見波濤之浩蕩。風帆之下上。番舶接迹而來庭。蠻琛聯肩而入貢。必曰此朕徳綏威服覃及外內之所及也。四夷之遠益思所以柔之。見兩岸之間。四郊之上。耕人有炙膚皸足之煩。農女有搖桑行饁之勤。必曰此朕拯諸水火而登於袵席者也。萬方之民益思有以安之。▲語嚴重不嫌板�

觸類而推不一而足臣知斯樓之建皇上所以發舒精神因物興感無不寓其致治之思豈其止閱夫長江而巳哉。彼臨春結綺非弗華矣齊云落星非不髙矣不過樂管弦之淫響藏燕趙之艷姬一旋踵間而感慨系之臣不知其爲何說也𨿽然長江發源岷山委蛇七千餘里而始入海白湧碧翻六朝之時往往倚之爲天塹今則南北一家。視爲安流。無所事乎戰爭矣。然則果誰之力歟。逢掖之士。有登斯樓而閱斯江者。宜念帝徳如天。蕩蕩難名。與神禹疏鑿之▲�感慨寫帝力

功同一罔極。忠君報上之心。其有不油然而興者耶。臣不敏奉旨撰記故上推宵旰圖治之切者勒諸貞岷它若畱連光景之辭皆略而不陳懼褻也

【莊嚴廓偉光焰爛以燭天】

○蘭亭觴詠圖記

宋濂

蘭亭觴詠圖一卷相傳爲李公麟所畵觀其運意狀物極有思致似非公麟不能先畵蘭亭一所俯臨淸流上甚幽靚四面皆簾簾半捲旁周欄楯中設方幾幾上研墨各一紙三二成軸一布幾間有美丈夫坐幾後冠竹籜冠服大布衣右手操翰冥然若遐思疑羲之艸序時也後列二童一侍側一吹火爇鼎鼎水佛將瀹湯前一童傍欄睨溪溪中白鵝三一去一反�一飛起波面側二鵝間溪上皆崇山峻嶺有水自▲米襄陽之記西園僅圖人物此則並其性情而傳之矣

中出三級水西寘酒尊四一童左手執袂右入尊勺酒一童執觴一童執壺夾左右立尊前有案列觴五觴各有舟如荷葉二童執流觴於溪一童傴立其後舉觴次第授之旁有小挺觴泊岸觸之使逝又西有石磴磴上覆舟一列觴三一童執壺注觴中一童取酒盜飲次畵郡功曹魏滂右將軍王羲之滂左執捲回顧羲之伸右手欲受卷觀羲之。左持捲授旁未授右執翰凝視若將塗竄然風流之狀。猶可彷佛想見。次畵散騎常侍郤曇左右手展捲自誦次畵滎陽桓偉余杭令謝藤偉袒腹坐左手掀髯气甚豪右執捲倚大帶間藤解襟盤礡詩思久未屬握拳作欠伸勢次畵侍郎謝瑰左持捲當膺右握翰撫膝上次畵王凝之潁川庾友王渙之凝之袒兩肩左手垂硯側右執捲授友友袒如凝之方軸紙作捲卷末紙參差以掌齊之渙之袒如友兩手抱膝微吟次畵行參軍事卭丘旄袒裼如渙之伸一足坐舉手取觴飲次畵余杭令孫統瑯琊王友謝安行參軍曹茂府主簿任凝統翹左足又兩手著膝安翹右足左手壓硯令不動右楷墨作汁二人相向坐茂兩手執紙直垂輾轉軸之凝之袒衣露左臂壓膝上翹一足如統旋首顧茂目光烱然。次畵左司馬孫綽斂袵危坐若洎然無所爲者。次畵潁川庾蘊年甚耄坐久思起右手據地一童挾左臂扶之次畵行參軍楊模衣半袒單足起立屈一足揚雙袖向前翩翩如舞。次畵王獻之王肅之鎭東司馬虞說任城呂系府主簿後綿獻之襟袖半敞垂右手著地左按膝肅之困睫不可擘一手撚指作鍼刺鼻令嚏說�半衣兩手展捲讀系向說右手據席左繞出背後閣膝下臂露者半俯身就說作聽狀綿足心並翹一足兩手持捲夾膝身微側次畵參軍孔熾坦腹仰面視霄漢翹一足左持捲枕膝右據地�一童伏溪岸以小挺致觴欲飲熾次畵參軍劉密袒衣坐左手執袂右入水微波動指間前有觴泛流而下欲取之旁有覆觴流去次畵王玄之永興令王彬之郡五官謝繹王微之玄之展捲斜視露左手右不見彬之與玄之對袒肩坐伸手借捲繹亦袒垂左臂右執翰壓臂臂癢將搔之微之左擎捲至觀右操翰欲寫未寫次畵府功曹勞夷行參軍徐丰之夷丰之相向夷左執觴右手夾觴側若獻丰之丰之面仰視揎袖至腕勢粗甚右手向身北取觴似欲酬夷者。次畵長岑令華耆右執觴未飲左撚髭旁睨丰之洋洋有喜色次畵徐州西平曹華右執捲側身欲讀左手隱次畵王蘊之鎭國大將軍椽卞迪司徒左西屬謝萬彭城曹諲任城呂本蘊之箕踞坐交臂兩膝�一握拳一舒掌掌覆拳背迪半欹舉手迎觴欲取萬肩半袒左按紙右在肘下側目視迪諲伸右足左持觴顧本本翹一足屈臂拄膝持翰貼耳上頭微仰若苦吟者。次畵上虞令華茂山陰令虞谷中軍參軍孫嗣茂袒肩右執翰垂下欲擲轉首共谷語谷袒衣與茂同右持觴浮茂嗣拊掌大笑一足踞次畵陳郡袁嶠之行參軍王丰之丰之展捲仰首讀背微傴嶠之雙掌相向舞似對之擊節者。次畵二垂柳夾石橋有扶闌二童度橋上一持器疑貯觴者一倚闌戟手指溪中溪左右各一童操小挺邀觴舟收之其側有覆觴二舟兩別有一童出柳下身半露自蘭亭至石橋溪水詰曲流如龍奔溪右二十人溪左二十有二人其中冠者十有二人巾者三十人衣皆褒加紳各地坐籍以方裀或熊虎皮研紙墨筆各具有詩者各系人傍兩篇成者十有一人一篇成者十有五人不成者十有六人其狀人人殊誠可謂善畵者巳今去永和癸丑不翅千有餘年。計其一時人物之盛。淸標雅致。浮動於左尊右俎間。猶可卽此圖以想見其事。然而俯仰今昔時異世殊崇山峻嶺固不攺於舊而昔人果安在哉後之人欲見有不可得。曰想象於圖畵中。亦足悲矣。噫世間萬事往往如是是何足深道惟辭章榮烈足以傳世於無窮其人𨿽死猶不死也如王謝諸人是巳使公麟復生尙得描貌之乎。予見此卷於友人家因借歸記其事如右時一觀焉則有不勝感慨者矣

【王使君家有筆管中間刻從軍行人馬毛髮山水無不精絕然特形耳咸陽宮靑玉九枝燈髙七尺五寸下作盤龍以口�燈燈燃則鱗甲皆動然特影耳昭華之管長二尺三寸六孔吹之則見車馬山林隱嶙相次然亦隨气起滅耳此文繪寫人物不獨須眉悉具抑且情態如生尺幅中若有栩栩欲動之意昔休胥國道人尸羅能於指端出浮圖十層髙三尺人長五六分執幢蓋繞塔而行筆神之妙殆亦類是】

○魚樂軒記

劉基

至正癸巳番陽程邦民以進士授官判紹興之餘姚州明年春奉府檄至郡理鈔法及賑濟事寓永福寺之東軒東軒者上人善啟之所居也其廣不盈丈而淸明不煩有榻可息有花木竹石可翫軒之前甃瓦石爲小池有魚六七十頭皆長五六寸赤鱗錦章出入蘊藻中悠悠焉或泳或翔或吹而漚或施而漣與與焉不啻如處江湖而乘秋濤也程君觀而悅之命共軒曰魚樂之軒或難之曰詩不云乎魚在於沼亦匪克樂今此無乃又迫於沼而非魚之所樂乎程君曰吁果然哉子見其一而未見其二也夫惡憂患而樂無害凡物之同情也是故性遷於習習貫而樂生焉豈惟魚哉野鳥之處籠中。其始至也憧憧焉。聞聲而躍。見動而惕。如不能須臾生也及其久而馴也則𨿽舉而之野縱之而不逸驅之而不去徘徊盤旋恐違其所離之則悲以鳴狂顧而疾赴焉於是籠其家而樂在是矣。夫山野之優遊。豈不勝樊籠之局促哉。彼旣習而耽之矣。我局促而彼優遊之矣。又烏得不樂哉。今夫洿澤之間數罟不禁繒网如雲鮫人蜑夫鼓檝生風獱獺鶖鶬鶩鷺成羣利觜長骹沒淵泉撇波濤無隱弗畱鯤鮞登於庖廚鯫鱻殈於胎卵患害日至而無所避優遊雲乎哉則又曷若處此之爲樂也難者無以應遂書以爲記吾聞釋氏好生而戒殺𨿽蚤虱蚊蠍必思所以完之然則是魚之得上人以爲依宜其有樂而無憂矣

【此甚言耳莫眞認以盆沼爲樂國】

▲反說出江湖之魚不樂大奇

○苦齋記

劉基

苦齋者章溢先生隱居之室也室十有二楹覆之以茆在匡山之巓匡山在處之龍泉縣西南二百里劍溪之水出焉山四面峭壁拔起巖■﹝山咢﹞皆蒼石岸外而臼中其下惟白雲其上多北風風從北來者大率不能甘而善苦故植物中之其味皆苦而物性之苦者亦樂生焉於是鮮支黃蘗苦棟側栢之木黃連苦杖亭歷苦參鉤天之艸地黃遊冬葴芑之菜櫧櫟艸斗之實楛竹之筍莫不族布而羅生焉野蜂巢�間采花髓作蜜味亦苦山中方言謂之黃杜初食頗可難久則彌覺其甘能巳積熱除煩渴之疾其檟荼亦苦於常荼其泄水皆嚙石出其源沸沸汨汨瀄蜜曲折注入大谷其中多斑文小魚狀如吹沙味苦而微辛食之可以淸酒山去人稍遠惟先生樂遊而從者多艱其昏晨之往來故遂擇其窊而室焉攜童兒數人啟隕籜以藝粟菽茹啖其艸木之荑實間則躡屐登崖倚修木而嘯或降而臨淸泠樵歌出林則拊石而和之人莫知其樂也先生之言曰樂與苦相爲倚伏者也。人知樂之爲樂而不知苦之爲樂。人知樂其樂而不知苦生於樂。則樂與苦相去能幾何哉。今夫膏梁之子燕坐於華堂之上口不嘗荼蓼之味身不歷農畝之勞寢必重褥食必珍美出入必輿隸是人之所謂樂也一旦運窮福艾顚沛生於不測而不知醉醇飫肥之腸不可以實疏糲藉柔覆溫之軀不可以禦蓬藋𨿽欲效野夫賤隸局跳竄伏偸性命於榛莾而不可得庸非昔日之樂爲今日之苦也耶故孟子曰天之將降大任於是人也必先苦其心志勞其筋骨餓其體膚趙子曰良藥苦口利於病忠言逆耳利於行彼之苦吾之樂而彼之樂吾之苦也吾聞井以甘竭李以苦存夫差以酣酒亡而勾踐以嘗膽興無亦猶是也夫劉子聞而悟之名其室曰苦齋作苦齋記

【老於閱歷之言發人深省】

○壽昌見山堂記

方孝孺

桐廬多名山壽昌爲勝壽昌之南山又其勝者而梁氏居爲尢勝梁氏居當山之陽求其盡羣山之勝於一覽者則在乎見山堂焉初山堂之未建梁氏曰某者按其西百餘武得小山髙而不亢叢而不污左右顧視而樂之乃剗荊棘除糞壤因崇以爲垣夷級以爲階腴者爲圃而通者爲徑斬木琢石而作斯堂堂。成而四望諸山翼然臨乎前屹然蔽乎後雲幻霧詭林加穹而石加秀禽鳥猿鼯之音。寒暑旦暮之變。接乎耳目而動乎心志。所以增益乎人者大矣。於是名堂曰見山命諸子講學其中俾予記之世之山有目者皆見也。然多蔽於所嗜。幸無他嗜而見之則又病於求之大深取之大博而不能有所得今夫樵者蘇蘇而然也。市人屠賈。日常見山而若無所見。蔽於貨利而然也。仕者汲汲於爵祿。才者汲汲於名譽。眾營營各役志於所嗜。皆有所蔽而奪其耳目之正。𨿽見猶否也。惟夫幽人靜士。遺外物而不嗜。故獨見之。然又多肆意於瑰奇幽絕之境。不達其大。乃於緣木躋巖。窮極險怪。敝履屐。勞軀體。而不知厭。則其所得者狹矣。善於用物者則不然據其要以觀其妙得其一而盡乎百凡接於目者會諸心心之所會皆足爲我用而不爲所役其事至逸而所獲至大故君子樂之。若見山堂者近之矣然堂以爲學且與學道者類焉道具於聖賢之言人莫大學也而不見乎道之眞以有蔽之者耳幸而無所蔽則又眩於文辭之富驚心畢精博索遠來而不得其要故卒無因而至焉惟知要之士操大中以制眾理居至靜以裁萬變知周乎▲深味可咀

物而不勞才裕於用而無窮斯爲善學者矣然則斯堂豈特可爲觀遊之適而巳哉

【靜深之言極其理道而不腐】

○承恩堂記

楊溥

皇上嗣登大寶嘉念蒼生期底雍熙圖任老成人彌綸治化少師吏部尙書蹇公實爲之冠宣徳七年秋詔有司若曰予有輔臣粵自先朝偉著徳望曁於今啟沃居多予於庶政咨焉予於庶官審焉克允克諧實惟其人欲新厥居以稱予優禮之意其繪圖以進有司明日以圖進弗稱又明日更爲圖進弗稱上乃自規畫授有司乃卜地於都城東南厥位維陽厥土維剛揀材於肆厥木維良厥石維貞陶瓦維堅乃卜日之吉鳩工並作裒髙以平築虛以實引繩縮版以垣厥周乃建厥堂翼之以室乃辟厥路重之以門甓之甃之塗之沐之不踰月告成禮先有廟禮賓有館庖有廚汲有井有庫有廏以儲以牧輪奐咸美百用俱備復命大臣燕飲以落之肴核酒醴咸出大官公謂翰林學士楊溥曰昔晉獻文子成室諸大夫落焉當時善頌善禱者見稱於君子子何以語我溥不敢以不敏辭乃酌而祝曰惟天佑國家。乃實以賢哲。簡畀平格。復錫以壽。若周之畢公。策名文武之世。相成王。相康王。永光周室。公曆四朝。進位師保。享髙年。輔聖天子丕隆太平之運。溥於斯爲國家賀。又酌而祝曰明盛之世。惠歸之徳。君子享多福。而民咸樂其樂。是以錫馬蕃庶。晝日三接。乃惟康侯。溥於斯爲天下蒼生賀。又酌而祝曰福善之報。惟有徳於民者爲盛。古昔名臣。輔君致治。實功允徳。孚達神明。身被光榮。澤流子孫。與或同久。詩曰維其有之。是以似之。溥於斯爲公賀。公酌而復曰聖天子之恩篤不敢忘子亦可謂善頌者矣謹名其堂曰承恩堂請書此以爲記

【吉甫作誦淸風穆如】

○遊石蛇山記

蔡羽

龜黿龍蛇之山。大抵皆花石之村。穴﹖﹖者空竅。灂者廉利。然皆不於山之腹。特出於波濤。龜黿龍頭皆負林麓走飲於湖惟蛇山爲不然當太湖之西北背龍頭而迎風濤截乎大洋故境愈險而愈奇。世少得而觀焉。正徳己巳淸明日與客放舟龍頭西踰小洞庭還見聚落十餘家爲烏砂井厥名萬狀恍恍焉。洞洞焉。緣於巑岏不敢搖動然去蛇山尙十里客請乘東南風之便乃從烏砂解舟薄石蛇之東遙見大石劃劃下若有門關而無人蹤顧其勢尙陡水尙急舟不能停緣壁里許則山之陽也岸始舒水始緩若有裏墟而無人煙鳥嬰獸窟以竄其間者大抵皆采石之人厥崖惟廬。厥坎惟炊。厥寢惟磯。以漬以飲。惟石之宜。始舟人與岸人見。獲通語言。而沙詰潭未可卒進。投竿測之。視岸人指指止行焉始獲登其丘。山空地虛。舉足有聲。躡其巓。梯斷石滑。不獲前。復舉帆去。則山之西麓。壁愈髙。石愈奇。若芙蓉開花魚龍脫甲上者屏列。下者橋臥。隱隱波底者不可窮狀。所見旣異而境復迂僻由是鎖舟壁下環臥涯滸客皆引滿載歌晨䢐而暮返夫蛇山捲石耳。其勝顧出龜黿龍頭之上。余與山相去甚邇。而平生不聞其勝。一日跨波濤。觸煙霧。獲覩其奇。則古之不言石蛇而言龜黿者有以也。噫物愈奇則遇愈難余志蛇山之奇。俾好奇者覽焉。

【鏤刻巑岏岝■﹝山咢﹞之狀又驚又喜】

○銷夏灣記

蔡羽

山以水襲爲奇水以山襲尢奇也再襲之以水又襲之以山中函池沼寬周二十里。舉天下之所無奇之奇銷夏灣是也灣去郡城且百二十里春秋時吳子常從避暑因名銷夏自吳迄今垂二千年遊而顯者不過三五輩不爲凡俗所有可知巳湖之峯莫大於包山山之峯莫大於縹緲峯髙不知其幾里足袤五十里有畸峯之南水道三十里以求縹緲峯其弗能與縹緲峯直者亦諸巒爲之拒也四面峯巒交萃獨以一面受太湖中虛如抱甕其南列門闕焉由門闕東西盻西爲龍頭山其次爲小洞庭爲石蛇爲捨爲蕪爲鼠鬭之石不得而名焉東則大小明月灣爲石公爲澤爲蕨爲三山不得而名焉明月之灣其背爲梭山厥土墳壚厥產林檎鴨腳櫻桃柚杮梨棗龍頭之背爲圻村厥土白礫厥產玉石盧橘中銷夏之腹印浮其上乍有乍無爲眾安之洲帆落洲上則四面環合爲屏爲翰聳妍效譎以與縹緲相拱峯之巓有�無水其麓多水無艸丹宮梵室蒙蔽林靄鐘鳴鼓應然後如仙釋之盧魚行鳥過形影交徹帆翔其上而莫之知避也夫地旣異而處其僻。信乎遊者之難至矣。向使移而置之附郭。則撰壺觴。秣車馬者。目不暇給。豈獨爲吾灣哉。人將僬僬乎劍負以趨。萬物失所矣夫造化無意者也設是灣如有意鬼神之能。不得而與。非冥契其事。孰能樂之。嗚呼非惟世之人不得而樂灣之人亦莫得而樂也余世居灣上有所獨得私志之

【筆性具山水之姿故隨意點染而雲樹之气蒸然】

○遊輝縣記

李夢陽

李夢陽曰詩云泌之洋洋可以樂饑予當正徳戊辰值春仲之交而遊於輝縣於是覽蘇門之山降觀於衛源乃登盤山至侯趙之川遂覽於三湖返焉李子登蘇門之山扣石而歌歌曰泉水活活北之流矣有女懷春采彼薇矣山雪修阻暮予何之矣歌竟長嘯響應林谷時人莫測也蘇門山古士率棲焉著者魏阮籍晉孫登宋李之才邵雍元許衡姚樞耳然諸皆有祠祠之獨籍不祠也蘇門有九峯山亦奇絕然其上無泉侯趙川亦無川可恨也太行山至蘇門也峯萬餘數森森若排劍北走中有三峯獨奇。而三寺各當一奇。有一泉繞之流。乃其泉數里觸大石輒入地故不至侯趙川。李子曰予觀三湖險矣。蓋虎豹之窟而魑魅所宅也。西踞壺關之巍。北跨陵川之危。東扼林慮上黨。有盜賊怕數百騎來則彀弓弩持刀出沒林阻巖谷間號曰靑羊白戈云而盤山路石砑砑嶄嶄行若登天然過此豁然曠川而四面皆山焉所謂�趙川也蓋若桃源焉。三湖有巨竹蓊茂。登山西望。亭亭緣崖而緣者竹也。中湖則有石鏡半規耳。而默瑩能鑑天日山河人物焉。豈不異哉。中湖寺趙宋號太平興國寺而屬湯陰縣南北湖寺則今人創之耳邊寺磽田以千數然故櫟橡磈磊區耳於是寺僧招流人墾之租其人卒斬茅菅阻巖崦爲聚落煙火梟梟相雜也其流人若婦並爲寺僧使乃其婦則於邊寺泉任載水予自南湖還也乃見兩三婦置桶巖滴下而偎坐廣下然靑羊白戈過其聚落聚落人輒飲食之得無害靑羊白戈感其餘食數亦輒贈遺之爲常焉輝縣產魚稻然其人多病癭偕予行者二人一曰馮貴一曰左國玉左國玉予內弟也內弟生不識山前出陽武行望見山喜以爲云巳知其山也益又喜躍馬行懊不卽至山李子曰予遊蘇門蓋得於山川上俗之別云。於是作記

【不立議不設色澹澹落落正使後人無下手處】

○翛然臺記

李夢陽

艸堂之東築臺髙二丈餘所登臺四望云冉冉在桑楡蓋千里外見也人心不天遊則視壙野崇原大澤天地日月星辰霜露朝夕煙霞之變寒暑艸木往來榮枯皆與巳不干涉視壙野崇原大澤天地日月星辰霜露朝夕煙霞之變寒暑艸木往來榮枯誠與巳干涉於是觸予目者罔不樂也臺貴髙髙則遠遠則無所不見予臺不髙望之千里外見地使然也無所不見。則其樂充滿。其樂充滿。則翛然矣。莊周曰翛然而來翛然而往於是命臺曰翛然之臺予觀屈原放逐江濱非與壙野崇原大澤天地日月星辰霜露不干涉非不知朝夕煙霞之變寒暑艸木往來榮枯之情而怕戚戚憂斯人殆未天遊乎抑宗臣當如是邪爲臺記

【僅尺幅耳寒暑艸木等字凡三見如穿花�隊繽紛絡繹不越數人而有騰沓縱橫之�】

明文霱卷之八

●明文霱卷之九

武林劉士鏻羽石父評選

記二

◆記二

峽江練公祠記

獨坐軒記

義勇武安王廟碑記

遊淸源山記

聚樂堂記

金溪遊記

海上平寇記

建康觀云記

新都縣八陣圖記

七星橋記

竹溪記

太華山記

斲冰記

重建提督軍務行臺記

先伯父靜庵公山園記

仲宣樓記

滕王閣圖記

兵部武庫淸吏司題名碑記

故總督少師楊公生祠碑記

臨朐縣文昌閣記

重修大觀樓記

白華堂記

浙江按察司題名記

李滄溟先生祠堂記

○峽江練公祠記

羅洪先

余往讀金川玉屑集不勝慨慕練公之爲人然未詳其生何地也嘉靖癸丑登玉笥九僊臺道經廢穴土人告以練氏先壠徘徊久之不遽信巳而入永興禪剎老僧自述坐累往往以練氏沒田且言曰繇此南上三里許頻江有地曰三洲卽其故居又南一捨至王峽峽分爲縣公實今峽人也聞之戄然乃令前導至則荒煙衰艸中門堂階垣遺迹隱隱階右數塜皆赦歸之人姓名猶可歷指遂與趙生子良不覺痛哭流涕近鄰黃氏長幼聚觀者亦皆相向灑泣因道其家世甚悉練本淦東東山人至伯尙遷三洲是生公比及第復居淦城洪熙攺元赦其家盡復故業於是東山三洲仍歸練而以城居畀陳壻諸黃所言如此練故與黎黃劉三氏著聞黃鄰練且世婣受禍獨慘其土疆犬牙相入不怨厲巳乃灑泣吐所未聞嗚呼此豈有所利而爲之乎始錢守琦因峽之請祠公鳳▲��同然

凰山巓淦之人士嘩曰公淦人也何與於峽至爲書詬詈之峽不爲變當是時故老凋喪惜未有以三洲告者三洲隸淦則淦祀隸峽則峽祀淦與峽皆公故鄕何擇焉陳喬名系廬陵臨有俎豆六一產於吉水廟食恩江神不可度。知其在彼乎。在此乎。祭於廟繹於祊。兩地交至。自古巳然。淦人又何疑於峽也。余獨念淦之爭者譬之家寶他攘是懼以公在淦則淦重也峽之爭者譬之宗廟執事爲榮以公在峽則峽重也夫能爲淦與峽重者止一死爾夫人孰無死公獨以死重淦與峽何哉忠於所事知其不得不然而又能卽其心之所安故也。故知公不得不死之心。則知淦與峽不得不祀之心。推今日不得不祀之心。可以幾前日不得不死之心。此不得不死與不得不祀之心。公不能要之淦與峽之人。淦與峽之人。亦不能私於公。峽之爭也淦固有言矣不謂吾可以巳也而必祀之其心蓋曰彼在淦者何與於我哉𨿽蒙詬詈無避也公之難也人固有辭矣不謂吾可以巳也而必死之其心蓋曰彼在人者何與於我哉𨿽戮妻孥無避也夫是謂之自靖。自靖焉者。自盡其心而後乃安也。夫仁人心也盡乎心則求仁得仁夷齊所以見賢於夫子也夷齊餓而商不亡百世以下聞者莫不興起宜峽在所必爭矣嗚呼淦之祀公得所重矣獨不思吾身亦有當重者乎峽之祀公得所安矣獨不思吾心尢有當安者乎夫心之不得不然。不獨臨難有之。自言動食息。至於綱常倫理。日與吾遇者。不知凡幾。而未有能卽所安如峽之爭祀者。亦又何哉。卽使安之。亦倏忽轉移之間耳。豈足北於公之一死也哉。不是之辧而徒慨慕於公以爲重。其亦末矣。錢之祠曰自靖故事憚登涉率請主祀之行署通判何公堅行縣病其非禮始議攺遷而知縣王君陳策濮君桂相繼成之濮移置山腹制頗湫隘何復捐俸辟其麓並倉址與故剎地廣之下爲求仁書院峻磴紆徑直聯之祠朗豁弘深祀有常度仍停其巓曰髙山仰止延眺其上三洲煙艸盡入指顧嗚呼公無身與家矣豈計夫人之祀與祀之去三洲遠與近哉然近三洲之不祀固益無以慰峽人之心也因記其役備論之

○獨坐軒記

桑悅

予爲西昌挍官學圃中築一軒大如斗僅容臺椅各一臺僅可置經史數卷賓至無可升降弗肅以入因名之曰獨坐予訓課暇輒憩息其中上求堯舜禹湯文武周公孔子之道次窺關閩濂洛數君子之心又次則咀嚼左傳荀卿班固司馬遷楊雄劉向韓桺歐蘇曾王之文更暇則取秦漢以下古人行事之迹少加褒貶以定萬世之是非悠哉悠哉以永終日軒前有池半畝隙地數丈池種芰荷地雜植松檜竹栢予坐是軒塵坌不入胸次日拓又若左臨太行右挾東海而蔭萬間之廣廈也且坐惟酬酢千古遇聖人則爲弟子之位若親聞訓誨遇賢人則爲交遊之位若親接膝而語遇亂臣賊子則爲士師之位若親降誅罰於前。坐無常位接無常人日覺紛拏紏錯坐安得獨𨿽然予之所紛拏紏錯者皆世之寂寞者也而天壤之間坐予坐者寥寥不謂之獨亦莫予同作獨坐軒記

【一坐中有如此酬酢正恐主人應接不暇】

○義勇武安王廟碑記

【前缺文】之功。其在蕭曹下哉。及王旣死而荊州構釁漢竟以亡嗚呼王之系於漢。非小小也是時操之賊有白之者而權之爲賊未白也自王首辱罵其使。不與爲婚。使人知權之當擯。及權賊王附操。而後。其爲漢賊者。始不得逃乎天下萬世之公議然操尙知畱王以傾權而權不能畱王以支操非惟智不操若而得罪於漢室亦大矣故權之爲賊。自王白之也操能使蔣幹說周瑜。而不敢使張遼說王。乃以情告。及去且不敢追。要亦知王之剛明。非其所能擾也。其去荀文若輩▲寸鐵殺人

遠甚矣。後世乃以聖人之徒目文若。而不滿於王。豈理也哉。剛明正大之气人人同得以爲人者𨿽或屈抑於一時而終當感發悼痛積之之久而不可自巳然後吾心之神若有見焉而神若有所答焉此廟祀之所由設也非謂王之气不散而別有所謂神者行於天也故於碑之末復爲些詞以遺邑人俾歌以祀云其詞曰

虯髯龍翔風洽吳些上帝旣命我版圖些王兮歸來勿吞屠些刮創含笑力拔許些上帝旣命我疆圉些王兮歸來勿追距些王兮歸來勿之荊些赤壁煙消江水平些王兮歸來勿之益些陳石累累駢以積些豈不遐思。西出太行些。誓殉國仇。奚有故鄕些。豈不遐思。東入雒陽些。虺蛇窟室。蛟龍遁藏些。桑陰芘鄰童童如車兮羽葆亭亭爰駐乘輿�些王兮歸來帝情所予兮湯沐有邑沛我郊墟些籩有核兮盤有魚些疇薦黍兮下太虛些遨遊八表兮返厥初些福簡簡兮民歡唹些壽皇圖兮護儲胥些王其不來兮民蹙曷紓些

【人知賊操不知賊權至有以拒婚惜王不達時變者豈識春秋之義哉只學問一語千古知心】

○遊淸源山記

王愼中

登髙望遠。覽山水之奇變。娛耳目於淸曠寥廓之表。而窅然失一�之渾濁。天下之樂宜無此踰者。牛山之遊美矣。而景公以之雪泣沾襟。不能自止。羊叔子登峴山以臨漢水。至於參佐相語。悲咽憮然而罷。何情之反也。以景公之愚睠然覽齊國之富恐其一旦忽然去之而死而不得免其意之卑而晏子笑其不仁宜矣叔子慨然顧其一時之功愛而難忘慮他日之易泯撫當身之歡而不足以自慰可謂賢者其當▲每於起�卽占�場

樂而哀以身爲累而不得盡悅生之性亦何以異於不仁者之悲。嗟乎富貴之君侯。功名之卿士。窮天下之欲。無所不足。志滿气盛。其多取於物而備享之以爲快。何所不得。宜其兼得於山林。而牛首峴山之勝。反以出涕而興嗟。彼其念富貴之可懷而傷其不得久有。喜功名之甚冀於垂永而患其無聞。則𨿽左山右江履■﹝山上酉下﹞崒而俯濤瀾而不能有其樂。寧獨不樂而巳且爲之感慨而哀孰知夫蒼崖翠壁發舒气象而淩薄光景亦導憂增戚之物也當其戒具往遊。固以酣乎豢佚之驕羨。倦乎勛伐之勞勤。思取樂於山水之間以適耳目之娛。卒求須臾之樂而不可得。豈非以其所都者厚與所挾之髙起於濡戀矜顧而然耶富貴功名者之於山水其果不可以兼取也淸源山者泉州之名山也予嘗以暇日往遊於其間好事者往往撰肴酒躋山之顚就予而飲食之因輒相命爲遊攀援險絕探討幽窈極意所止有從有否不爲恡也顧視其踽踽寂寥崎嶇而盤桓何足以望牛山之儐從峴山之賓僚然吾未嘗不樂而客之從者未嘗不與吾同其樂也以吾之早廢於時習於富貴之日淺而頑拙不適用曾無秋毫之長可以挾而待後欲爲濡戀而無所可懷欲爲矜顧而無所可喜而山水之樂卒爲吾有吾𨿽困於世於物無所多取。而獨得之於此。彼富貴功名者。於天下之欲窮矣。而於天下之樂猶有所憾。然則吾之困非徒不以易千駟之君而烜赫震耀聲烈被於江漢魁乎爲一代之元卿者猶將藐乎其小如捲石寸木之在於玆山也吾之所取其亦不爲少與。旣以語客復記之如此

▲有收拾有地步

【寄情曠遠一彈三唱與山俱髙與水俱深】

○聚樂堂記

王愼中

世之所謂樂者可知矣粉白黛綠雜進疊侍衿襦璫佩交於幾席觴俎之間而不知夜之將旦則悅色者之所樂而誇者訾其內格五六博叫梟呼盧揶手交臂之頃車馬從徒離合於一枰之上百萬爲擲曾不足以盈其一晲則博奕之所樂而豪者嫉其辟擊槊試劍巖然雷震霍然風靡始陽卒陰術殫於角而勇力泰至乎多變其樂進於技而以豪自喜不虛也有嗜圖畫鑑古玩物者過而哂之曰是何麄猛而近鬭▲懸河江水瀉而不竭

也則發祕冢壞壁之藏旁搜而善購一珍一異掫徒從觀以炫博而長價自以其樂在乎藝與能也又有譏其側者風騷自命之士矜才於形容盡態於藻繢此倡彼和騁奇兢巧當其元本之冥思摸寫之妍狀可以廢食寢而忘昏旭彼鑑古者之所好蹴然退舍而知其不足稱矣儒者猶且非之則樂之所至豈有涯哉西亭君築室以居業貯書數千卷百家眾技稗諧小說佛老異典莫不畢具其要在於詩書六藝之文晝誦夜諷矻矻焉竭其心思之所極恍焉而前疑窒焉而中悱意挫形頓而不敢體客非有事於斯文者不闖其戶非但歌舞博塞技擊之以內辟麄猛見誚者。無所幹於斯室。而玩物好事之閒適。與夫飾繪律句。才人一技之工。且以爲壯夫所悔而不足爲也。當其覃精於一息之近而妙契乎千載之遠若古人之在而與之爲酬酢客之以斯文至者考證辧說窮浩蕩之倪而析秒忽之端自以爲舉世之可樂者莫斯若也名其堂曰聚樂以書至淸源山中乞記夫生於宗室貴富之家。則醟於歌舞。放於博塞技擊。而不患乎內辟麄猛之誚。以其居飬所致然也。有能鑑古自適琢句爲工。則可以自拔倫萃。而爲學士大夫之所道。君所爲樂乃在此而不在彼。至樂之涯。其果不出於斯堂之所求耶。嗟乎是書也吾見夫讀之者之多端而所以致其樂者不一也得之者以繕性而失之者以溺心悟之者以反本而徇之者以滅質方其悅於博而耽於文。則心愈溺愈滅。而愈足以爲樂吾又安知是書之不爲聲色之娛博塞技擊之靡而何以賢於鑑古琢句之所好耶君誠以吾說而自得焉。▲一轉更�

則今日之讀。固向日之書也。今日之樂。有非向日之所樂矣。客之來者有逌然而忘於所知。亦有瞿然而惑於所見者矣。然後謂之能窮至樂之涯而不復爲過者之所譏如是則請西亭君終日讀書於斯堂而勿輟

【紆回激蕩善作夭矯之勢】

○金溪遊記

王愼中

一畝之宮。環堵之室。墐陰而牖明。畜妻子其中而身與爲處。出戶而行。前有擊轂之車。而後有連帷之袵。驟而之乎空曠之野。寂寞之濱。蒼山萃嵂而髙起。綠波澹蕩而長浮。則爲之忽然而喜。如出幽窒。脫縛束。耳目爲之加明。手足爲之攺適。此何異乎飫粱肉者。悅蔬茹之食。酗酎醴者。暍淸冷之漿。其捨醇醲而卽疏泊。而不得謂之知味也。由其無所得於此。徒以迫劫於喧湫嗷雜之甚。意煩气倦急於有所投。而自解。▲�然而來

峙者知其爲山。逝者知其爲水。而豈爲有遇於巳哉。嘗試登髙丘。泛長川。見夫樵夫牧豎。罟師估人。爭道而捷馳。疾榜而擊汰。以家爲赴。望望然不及。如其去山水之不速。而恐其或後。以彼觀之。則醇醲之可捨。固在山水。而城郭室家其疏泊而思卽者矣。物之美惡無常態而有定形。山水之爲佳。而城郭家室之爲垢濁。亦美惡之大齊也。由樵夫牧豎罟師估人觀之。則所謂佳與垢濁者。舉易方而傎處。世之偶得放於山水。輒自謂絕去喧湫嗸雜之患。方多其所遊之適。以傲乎城郭聚而室家居者之人。吾亦未知其美惡之所常也。飲漿冷者。暫快而非甘。嘗蔬食者。少蘇而不美。其甘美之常。固在酒肉也。彼驟之而忽喜者。意豁於久煩之餘。气舒於積倦之後。喜且未幾。厭巳生矣。何必不爲樵夫牧豎罟師估人而何以笑彼之望望。凡物之美惡無恆。人情之欣厭有向。昧者挈情以徇。物中之厭欣。變於外之美惡。疊欣疊厭。而不知自主。惟明者爲能以情禦物。物變於外。而不足以易其中之所樂。樂之取於物者。未嘗無所寄。而皆其自足▲不暢其言不止

於中者之所取。則惡者未嘗不美。而況於其美。然後美惡者。卒歸於有怕。而皆吾之所禦。欣且不得而有。而何有於厭。苟其無所厭。則遇物皆適。無之而不喜。而奚待於忽然。蓋吾泉州之江。自諸山發源而下。建瓴。而急瀉。至於金溪。而始演洋渟潏。山起於兩涘。髙深之景相得。艸樹互映。雲煙相鮮。玆亦山水之勝處也。之焉而忽喜。行不知其幾何人。而吾獨與黃應初洪舜臣二君。往遊而樂焉。當其舉杯相屬。唱詠方希。而諧笑間作計彼驟之而喜者亦必有以同乎此。而山之盎然而靜止。水之沛然而流行。接於吾目著於吾心。形器都遺。而神情獨遇。信有彼所不能同。而吾三人者。亦可以目擊而交存。而不可以口說諭也。然而其樂可以忘言。而其遊不可以無述。故予爲記其意如此。使世之好遊者。知吾三人者之遊而能樂。蓋有以禦乎物。而談山水之美者。必出於吾。而後爲山水之美常也。遊之日爲嘉靖戊申八月七日。應初名淑淸南安人。舜臣名朝�同安人。而予晉江遵巖居士王愼中也。

【筆勢奔騰如百川之赴海】

○海上平寇記

王愼中

守備汀漳兪君志輔被服進趨退然儒生也瞻視在鞞芾之間言若不能出口溫慈款愨望之知其有仁義之容。然而折鼓鳴於側。矢石交乎前。疾雷飄風迅急而倏忽。大之有勝敗之數。而小之有死生之形。士皆掉魂搖魄前卻而阻喪。君顧意喜色壯。張揚矜厲。重英之矛。七注之甲。鷙鳥舉而虓虎怒。殺人如麻。目睫曾不爲之一瞬。是何其猛厲孔武也。是時漳州海寇張甚。有司以爲憂。督府檄君捕之。君構兵不數百。▲風雨驟來

航海索賊旬日遇焉。與戰海上敗之。獲六十艘。俘八十餘人。其自投於水者稱是。賊行海上數十年。無此衂矣。由有此海所爲開寨置帥以彈制非常者。費巨而員多。然提兵逐賊。成數十年未有之捷。乃獨在君。而君又非有責於海者也。亦可謂難矣。予觀昔之善爲將而能多取勝者。皆用素治之兵。訓練齊而約束明。非徒其志意信而巳。其耳目亦且習幹旗旐之色。而揮之使進退則不亂。熟於鍾鼓之節。而奏之使作止則不惑。又當有以丰給而厚享之。椎牛擊豕釃酒成池。饜其口腹之所取欲。遂气閒而思自決於一鬭以爲效。如馬飽於櫪嘶鳴騰沓。而欲奮然後可用。君所提數百之兵。率召募新集。形貌不相識。寧獨訓練不夙。約束不豫而巳。其於服屬之分。猶未明也。君又窮空。家無餘財。所爲市牛酒買粱粟。以恣士之所嗜。不能具也。徒以一身。帥先士卒。共食糗米﹖冓。觸犯炎風。衝�巨浪。日或不再食。以與賊格而竟以取勝。君誠何術。而得人之易。致效之速如此。予知之矣。用未素教之兵。而能盡其力者。以義气作之而巳。用未厚飬▲是卽術也有何術然不轉不曲

之兵。而能鼓其勇者。以誠心結之而巳。予方欲以是問君。而玄鍾所。千戶某等來乞文勒君之伐。輒書此以與之。君其毋以予爲儒者而好揣言兵意云君之功在瀕海。數郡。而玄鍾所獨欲書之者。君所獲賊在玄鍾境內。其調發舟兵諸費。多出其境。而君靖廉不擾。以故其人尢徳之爾。君名大猷。志輔其字。以武舉推用爲今官。

【其文情之果勢壯往亦如鐵駟銳卒蹶張佽飛】

○建康觀云記

祝允明

昔之稱觀者。以山雲水月禽樹之徒最焉。雕繪色澤張皇情蘊至工矣。比居建康之雞鳴。每日濱於二舂。萬云流曲閣。暉而夕。姿態橫生。一晡百變。因得劇觀。焉將稱之而頻喫。蓋無超乎昔詞者矣。又不能禁。姑語其約略焉。若夫巒者。巖者。岫者。岥者。注者。潮者。瀾者。湍者。揖者。坐者。拱者。駢者。舞者。戲者。鬭者。翔者。馳者。泳者。輪者。楫者。燒者。縠者。綺者。亡者。絢者。以靑。以丹。以黃。以碧。以緋。以赤。以蒼。以紫。以綠。以素。以組雜。以斑錯。而嫭焉。而妒焉。而恚焉。而懼焉。而偶妃焉。而麗附焉。而乖暌焉。而攘排焉。而雜支雜傖囊焉。而無恆焉。察之而益繁。況之而不窮。蓋其孕自鐘山。夫江華陽句曲八公三君。崇嶐浩漾之犇湊阻泄。故其觀雄以宖。其發自山君川後。靈天洞地。仙神魈鬼之呿呀揮霍。故其觀赫以怪。在朱明長嬴盛陽麗舒之候。故其觀昭以文。有皇闈帝座日月鉤陳蒼龍朱鳥龜虎之依衛翕張。故瑞以華。有蔣尉卞將軍之剛憤。故倔奇。有王謝諸人之風流。故玄逸。有六伐徐唐煙花▲�巧筆�繡腸

�黛綺樓玉樹之妖淫怪艷。故粲而冶。其情也叢以滋。其變也疾以支。而其薄於人也戚欣以岐。而獨畸人逸客。函章抱澗。與時浮沈。流而未沛。渟而未晦者。觸而忪焉。不可以笑。不可以泣於�乎傷吟寫騷敍物賦事。繡腸綺古。搜幽別祕。以爲云貌一眞。於是乎云不得逃其情。而余也殆欲從之而未能矣夫。噫。云乎云乎。無骸而貌呈。無性而情生。無服而飾形。奇乎哉。奇乎哉。夫由有是也而憎憐發焉。寵辱別焉。忭嗟勃焉。又因之以儆予。又欽之爲禎妖。戴之爲恩澤。禮之爲師神。其有知乎哉。其無知乎哉。於乎。皆冥冥而巳乎。

【彩徹云衢霞明天末故是奇觀】

○新都縣八陣圖記

楊愼

諸葛武侯八陣圖在蜀者二一在夔州之永安宮。一在新都之彌牟鎭。在夔者蓋侯從先主伐吳防守江路行營布伍之遺制新都爲城都近郊則其恆所講武之場也武侯之人品事業前哲論之極詳不復剿同其說獨其八陣有重可慨者史謂侯推演兵法作爲八陣咸得其要自令行師更不復敗深識兵機者所不能洞了蓋勝之於多算而出之於萬全非借一於背城而僥幸於深入也惜乎其方銳意以向中原而溪蠻洞獠。左跳右跋。以裂其勢。外寇方殷。內境自憊使夫八陣之妙不得加於二曹三馬之梟敵而乃止試於七縱七擒之孟獲天威神算不騁於中原王者之區宇而僅以服南中巴僰之偏方事機旣巳遲。精力又巳虧。勇賈其餘。師用其分。以爲大舉。譬之逐盜救火之家挺刃決水猶恐不及而內有仇賊自相乘機胠篋助燎則𨿽有倍人之知力亦自無如之何。侯之不幸。勢正類此。天之所壞。誰能支之。祚去炎漢。不待隕星而後知矣。嗟乎國之興亡天也。而千載之▲筆力髙勁

下。君子獨遺恨於蜀漢之事者。非以武侯故邪。至其故壘遺墟。獨爲之愛惜不巳乃其忠義之激人不獨其法制陣伍之妙也不然則竇憲嘗勒八陣以擊匈奴。晉馬隆用八陣以復涼州。是在侯前巳有之而後亦未嘗忘也功旣有成而後世猶所罕稱述況能傳其遺迹至今乎愼嘗放舟過夔門弔永安之宮尋陣圖之迹惟時春初水勢正殺自山上俯視下百餘丈皆聚細石爲之凡八行二十四蕝土人言夏水盛時沒在深淵水落依然如故在吾新都者其地象城門▲轉法妙

四起中列土壘約髙三尺耕者或剗平之經旬餘復突出此乃其精誠之貫天之所支而不可壞者蓋非獨人愛惜之而巳耳慶陽韓君大之以進士出宰吾邑始至拜侯之荒祠次觀遺壘重有感焉謂愼曰之罘篆鍥燕然銘石蓻焉爾人不足稱也愛其蓻者不泯其迹矧侯之地而可忽諸今陣圖在夔者有和叔獨孤之記少陵東坡之詩四方灼知。而此顧泯焉無所表識。使往來不軾。樵牧者不禁。非缺歟。祠宇行當新之陣圖所在欲伐石樹道左大書曰諸葛武侯八陣圖碑陰之詞子宜爲之夫崇賢存古。以示向往焉循良事也推表山川考。記往昔者則史氏職也遂書之使刻焉

【深情老筆能使拗堂勺水疊爲層波】

○七星橋記

楊愼

且蘭古壤貴竹今藩割川云之剽分躔參井之餘度粵乩西路實貫南中關號七星孔明禡牙之地衛名畢節關索授越之區𨿽卉服之雜居乃朝宗之首路狂溪狼谷山狀馬鞍者彌千危磴懸崖城比虎牢而倍蓰兩嵚夾峙而有水千尋過涉以無舟夏潦秋霖鼓洪濤於樹杪浮丘沈陸阻行李於荒途叱石誰感乎黿鼉。成梁空瞻於烏鵲。但知行惻。未見當仁。道士黃一中厥徒周陽泰雲遊戾止喟然嘆云髙下必因乎丘澤朝夕怕仿乎日月此雙崖有天生之石岸兼千章饒地產之名才人心若堅神功可冀矢磨杵成鍼之志徼折梅寄榔之靈薙狝刊林鳩僝鏤岊淬玆寸願礪彼羣徒髙義動萬商之淵泉勝緣集三省之刀布出蘙薈而壯結構剗■﹝幽頁﹞荎以施輿杠雁齒旁階濺沬飛流不染魚鱗上瓦闌風伏雨無虞在天半空去地千尺星梁斗柱。榰銀漢以橫陳雪浪雲濤。拖玉虹而曲抱。騎無輸載氓不褰裳陽侯驚波。易爲方軌。馮夷浸宅。履作康莊相彼橋中潬於黃河手握徵南之節較昔梁孫原於黑水身乘博望之槎豈有一介羽流握其十指綿力裨君子之平政遵王道之景行欻奠夷庚罔煩令甲歡歌美諺近傳羅甸之口碑隱行昭名遠契漆園之心印將永玄玄之績可諐鬱鬱之文爰鍥貞氓匪溢華衮薄言觀者勿替引之

【玉觚吉羽瑯瑯暎人】

○竹溪記

唐順之

余嘗遊於京師侯家富人之園見其所蓄自絕徼海外奇花石無所不致而所不能致者惟竹吾江南人斬竹而薪之其爲園亦必購求海外奇花石或千錢買一石百錢買一花不自惜然有竹據其間或芟而去焉曰毋以是占我花石地而京師人苟可致一竹輒不惜數千錢然才遇霜雪又槁以死以其難致而又多槁死則人益貴之而江南人甚或笑之曰京師人乃寶吾之所薪。嗚呼奇花石誠爲京師與江南人所貴。然窮其所生之地則絕徼海外之人視之吾意其亦無以甚異於竹之在江以南而絕徼海外或素不產竹之地然使其人一旦見竹吾意其必又有甚於京師人之寶之者是將不勝笑也語云人去鄕則益賤物去鄕則益貴以此言之世之好丑亦何常之有乎余舅光祿任君治園於荊溪之上徧植以竹不植他木竹間作一小樓暇則與客吟嘯其中而間謂余曰吾不能與有力者爭池亭花石之勝獨此取諸土之所有可以不勞力而蓊然滿園亦足適也因自▲嫣然有態

謂竹溪主人甥其爲我記之餘以謂君豈眞不能與有力者爭而漫然取諸其土之所有者無乃獨有所深好於竹而不欲以告人歟昔人論竹以爲絕無聲色嗅味可好。故其巧怪不如石。其妖艷綽約不如花。孑孑然有似乎偃蹇孤特之士。不可以諧於俗。是以自古以來知好竹者絕少。且彼京師人亦豈能知而貴之不過欲以此鬭富與奇花石等耳故京師人之貴竹與江南人之不貴竹其爲不知竹一也君生長於紛華而能不溺乎其中裘馬童奴歌舞凡諸富人所酣嗜一切斥去尢挺挺不妄與人交凜然有偃蹇孤特之气此其於竹。必有自得焉。而舉凡萬物可喜可玩。固有不能間也歟。然則𨿽使竹非其土之所有君猶將極其力以致之而後快乎其心君之力𨿽使能盡致奇花石而其好固有不存也嗟乎竹固可以不出江南而取貴也哉。吾重有所感矣。

【低徊婉轉顧盻生姿】

▲餘音繚繞

○太華山記

李攀龍

經曰太華之山削成而四方其髙五千仞其廣十里蓋指華中削成而四方者爾四方之外宮之盡華山也自縣南十里入谷逶迆上二十里抵削成北方壁下乃谷卽西南出不可行行東北大澑中澑中一峽裁容人左右穿受不滿足穿受手如決吻人上出如自井中者千尺曰千尺峽北不至十步復得一峽百尺人上出如前峽曰百尺峽則東南行厓往往如覆惇出人穿其穹中行穹中穿如仄輪牙也厓絕爲橋者二所東北徑雲臺峯東南得大阪可千尺人從其罅中躡衘上阪窮爲棧五步顧見罅中如一耦之■﹝田巛﹞新發諸耜矣罅中穿如峽中峽中衘如罅中峽中之繘垂罅中之繘倚皆自汲也棧北得厓徑丈人仄行於穿手在決吻中左右代相受踵二分垂在外足巳茹則嚙膝也足巳吐是以趾任身也北不至十步厓乃東折得路尺許於厓剡中入並厓南行耳如屬垣者二里剡窮復西出厓上行則積穿三丈有厓從北��此厓上復髙三丈自踆首南行厓如前剡中屬▲�妙

耳甐耳矣三里而近爲蒼龍領領廣尺有咫長五百丈厓東西深數千仞人莫敢睨視是酈生所稱■﹝木弱﹞領須騎行者矣𨿽今得拾級行哉足欲置之置先嘗一足於級上置也然後更置一足其所置足猶若置入石中者猶人人不自固匍匐進也級窮得厓踆焉髙二丈一隅西北出人從其隅上南一里得厓又盡磝不可以穿繘自汲也是皆所謂懸度矣不至百步西北冒大石出厓下西南上二里得松林五樹稱五將軍厓上者不見杪厓下者不見本從縣中望見松如樹菼也西一里有大石如百斛囷不知何來客於此橫道而處踰之爲穿徑二十所西南百步得巨靈掌掌在削成東北方壁上不盡壁五丈許人不得至掌二丈許掌形覆其拇北引如三尋之戟從縣中望見掌卽五指參差出壁上也又西百步詣削成四方上矣西南望削成四方中東北望所從上削成道道從東北隅出二十里是錞於雲臺峯猶杓之在十矣削成則上四方顧其中污也上宮在污中西北玉井在上宮前五尺許水出於其上潛於其下東北淫大坎中凡二十八所北注壁下壁下注道中一穴北出水從上幕之也四壁之穴各在一搏上宮東南上二里許得明星玉女祠含神霧稱明星玉女持玉漿乃祠在大石上大石長十丈許祠前輒拆拆下有穴穴有石如馬折南五丈坎如盆者五所如曰者一所水方澹澹也下從祠東南峽中行二里得池二所大如輪東南行三里望見衛叔卿之博臺在別顚爲埒不盡厓尺中如砥可坐十人厓南北繘纚纚也欲度者先握繘自懸厓中乃跖厓自汰令就繘不得繘還跖厓自汰得而後釋所自懸繘也此卽秦昭王使人施鉤梯處也西南上三里許得一峽如括曰天門門西出爲棧而銅柱陿不能尺長二十丈棧窮穿井下三丈竅旁出復西行爲棧而銅柱一池在石室中不可涸也天門旁有臺如叔卿之臺南望三公山三峯如食前之豆是白帝之所觴百神也從上望壁下大溪溪肆無景卽日中窈窈爾久之一山出其末。若鏃矢。頃卽失之矣。是爲南峯南峯前出南壁上東峯出東南隅壁上西峯出西北隅從下望之五千仞一壁矣攀▲�絕

龍曰余旣達削成四方中。不復知天不可升矣。余夫善載腐肉朽骨者乎。及俯三峯。望中原。見黃河從塞外來。下窺大壑精气之所出入。又未嘗不爽然自失也。

【離奇佶曲滿紙斧鑿痕此等文字前輩所不肯爲亦前輩所不能爲】

○斲冰記

劉鳳

歲甲戌月之塗時乃大寒北風扶搖陵震川陸冰凒凒塞塗自洫遂以達彌望皆凝沍林木淒其色廩廩云﹖甚雨﹖對飊風﹖忽欲墮景候慘冽甚日暣霏霏薄之霒靄澹淡霨起相映發回中人凔不勝凚予與二三子居奧室重衾自擁猶憟若露之冷折骨驚相謂頃歲來寒未有也乃餘顧躍然喜自昔之從燕中役霄雪沾浥霃霃千里積至牛目丘陵爲塴陁騰湧風橫挾之怒號天地若搖兀者久不遊今復睹此怳然懷往且方壯少精醟盛冒犯霋寒朝夜衢路騎行無蓋執策驅之耳不自覺今𨿽衰柰何都無意气學兒女子縮朒乃彊命檝欲有所之榜人諫不聽始自岓側鑿冰衝衝開不尋丈益督之前霵霵漸雨﹖虺裂之聲硼■﹝石訇﹞磅硍若石礱斲之礫硌碎若玉礛之磊砢燐燐薄流澌左右蕩激舟渒然進■﹝舟戚﹞■﹝舟戚﹞若割層磥磽嚳擊甚棘役者休勞之酒復行傍■﹝舟羲﹞者觀者倚艫欲並出者咸怪之謂何所急厲意不避橫軼中流擉摘抶抵如期赴迫切者咸噪以助之勢揮蹸突攘益蠭起波沸翼而蹙之磕磕然者巳而迫午霽和澤气稍融液所殞破解散者所蹍跐副﹖﹖寽者所牚捂蹍拓者則巳委積涯涘粲若雪綺矣數里間辟爲通道夫或捧痛而謳或呼以作气遂抵湖上乃策而登四顧颾飉蕭屑遠郊苦霧霾之若洶洶動𨿽肅厲而不爽徹孔子曰天寒吐珠於澤睹若﹖﹖晧溔不辧語所謂天白灝灝寒凝凝者與矧石气石﹖郁石﹖郁磢擊與風﹖蕭風﹖蕭相雜面受之如射沙石粟膚龜手不足言戰戰不可任語笑皆爲凍咽竹樹飋飋柯葉盡霣望乃不蔽湖山遠來在前予𨿽意益舒二三子無復色遽欲歸夫時者不可常卽歲如此嚴亦幾何遇之景气無論四時當其極豈不佳哉何以暄涼間也人養適過竅理皆疏顏澤不堅故不可犯霜露予四方之人也而久此悒悒豈能忘故時忽睹此遂動驅馳想彼北鄙寒絕手足皆瘃墮沈身沒命思策功名獨何壯與而予與二三子空老耳何�且古者淩人納冰陰室以贊陽气故無冰則書以��東南地气稍偏然累歲冬燠則藏乃不固今幸��遂合歲其阜與玄冥者能專其令與予𨿽山澤逸安得時穰歲登乃能無他慮又因其寒暑之暇極意所之縱覽觀焉而慨寓之矣

【寫嚴厲硼■﹝石訇﹞之狀熇暑中亦覺肌粟骨寒是銷夏妙品】

○重建提督軍務行臺記

【前缺文】

兵部議尙書兵部議如都禦史言請更一璽書爲提督軍務兼撫治者請給軍令爲旗爲牌若節鉞者十制曰可於是都禦史拜受命乃爲檄檄諸道曰荊襄。汝以楚之被甲組練左右廣六卒長來。曰南陽。汝以韓之少府溪子龍淵革抉其勁士若長來。曰金商。汝以秦之厹矛鋈錞虎韔鏤膺緄縢之騎步若長來。曰漢中汝以巴賨叟兵白髮黃頭若長來。旣集則爲之飭前矛慮無中權後勁爲之置魚麗鸛鵝之陣而親鼓之又三令五申之俾各受約朿以歸勒部士乃咸嘆曰吾鄖自是有帥哉蓋前是孫公以撫治之節來塡鄖率厲文武士西刈巨憝欲申是請會念其二尊人移疾去去而使院有不儆於災者屬新之凡更二使者院告新而公復至始拜命名之曰提督行臺有司礱石以記請而公用治行第一入卿大理顧謂其代者世貞曰志之毋忘所繇更也世貞謝不敏不可退而思之當成化時國家盡西南之兵力。以僅勝諸流人。而始服崇郡。僑邑居之而猶不足。爲置閫。閫不足。爲置臺。然其指乃在撫而不在督何也。今天下平治。荒服鮮辮四履之地皆大鎭。其民逮曾玄以至耳孫。不復知所由創。顧撫不足而以督請又何也。當成化時其人猶困獸饑鳥。然思一就棲食之地而無其道。苟有以籍之。則笠耳。是謂無治形有治端其用不得不撫今大下號爲平。而文恬武熙。孽牙之萌。蓋日夜其間是謂無亂形有亂端其用不得不攺而督是故晉武之銷兵。巨源進而陳諷。穎考退而偸食有以也。孫公不以且得代諄諄言地方大筴手成事而授之不佞乃猶狥治人治法之說云卽不佞烏能使▲督撫之義�然

是官重書曰知之非艱行之惟艱以俟後之君子相與愯然顧名圖踐哉

【雄卓遒練之文直可淩轢班馬】

○先伯父靜庵公山園記

王世貞

循麋涇而西者曰大王父司馬公第襲第後稍西偏而枕涇者伯父靜庵公園也入園松亭翼然巳屈松栢爲左右屏巳又屈松栢爲鶴鹿者各二折而西則東山之趾在焉有亭瞰崖而下俯稍西爲靜庵中五楹兩序半之出庵折而西又數十武爲山堂堂之南有臺列怪石名卉東西修竹綿亙數百武辟堂扉而北則杳然別一天爲大方池中浸芙蓉菱芡左右石門以入山分爲二橋各有亭踞之其水左深入石洞爲石梁以度抵一崖而止崖前鑿盤礪蓮花引水浮杯眇眇自崖隙出水右度橋而窮復爲深澗上橫石以道而西抵礬石山被以白華曰雪山諸山輔皆土岡委曲抱麋涇若率然之脊萬松鱗鬣之山之勝不可盡數大抵石巧於取態果樹巧於蔽虧卉艸巧於承睞亭館巧於據勝而巳其所謂石則太湖武康斧劈昆英之屬。果則桃李梅杏橘柚棖柑�梨梬棗橪市含桃盧橘來禽欝棣楊梅榙■﹝木眔﹞之屬。樹則梧檟梓栝椑栢杉檜黃楊檉櫸檘櫨胥余栟閭女貞椿榕之屬。卉艸則蜀茶海棠辛夷玉蘭蕙芷穹窮博且芙蓉芍藥牡丹合歡忘憂靑蘿蒼荔之屬。各以百千計亭館可再屈指數蓋靜庵公自罷藩幕歸甫三十年中間卽非負危痾峻風厲而未嘗晷刻不之園其所規擘匠締旦損夕益往往出人意表以故精麗甲東南。𨿽夙稱名園者遜弗能抗。予自爲諸生則巳侍靜庵公杖屨遊山中每春夏交蒼翠四封蹊徑殆絕裁霞襚彩因風回蕩�幽漏明芬芳徐出瑯玕崢嶸靑蔥峭蒨爽沁脾腑百羽萃止弄喧訴淒啁啾嚶嚶有傲人色縱屐遊目靡匪趣會而靜庵公雅好客客毋問晝夜啇移徵易絲倦肉代攺席謀歡醒醉互端是無但東南。稱能爲園主人者。亦遜莫與靜庵公抗。而會予北遊得一官久之遘家難歸靜庵公巳捐館捨屬服除稍從諸兄弟往則向之所謂松栢屏障鶴鹿及他欄楯蕩然無一存石亦多傾圯卉艸雜樹十去五六亭館十去三四苐其存者石色漸古苔蘚蝕而蘿蔦封桮棬之木獲遂其性上干雲霄虯攫虎坐眩怪用壯履綦鮮及鳥雀益傲至於管弦之地松飆驟濤▲�古蒼頹堪人�弔

篁水相應恍若舊遊之在耳而尋之不可復竟矣予從弟瞻美爲靜庵公少子酌予茗石上相對歔欷久之意以有所軋故不得致力於玆園以終靜庵公志也予徐謂曰子不聞宛洛天地之中。古所稱至距麗偉觀哉。彼遠無論銅池金穀。絲障錢埒之地。不終屬梁竇崇愷也。大歷會昌中平泉綠野。奇章之石。履道之竹。皆足以吞玆園八九不介蔕。而宋時李文叔之所記。無一爲其子孫有者。文叔所記園幾二十年。不旋踵而中金虜寧獨舊主不可問。而遺丘故池瀦夷爲甌脫。亦焉能彷佛指導哉。今玆園𨿽小頹。而幸置之湖海寂寞之鄕厭者不易棄而欲者不易迹吾故知玆園之長爲王氏有也。子何念焉瞻美意似有省者旣而曰洛陽之不復園也蓋三百年矣讀李氏記而園若新也文其可以巳哉夫園之不吾長有也吾知之。而子之文長在天地。吾亦知之。子姑謀所以新吾園者。予曰諾又二年記成郡人尢子求爲之圖而予系以詩

【備盛衰榮落之感似聽舊宮人說開元天寶遺事黯焉神悴】

○仲宣樓記

王世貞

自王粲仲宣依劉表於荊州作登樓賦而江陵有仲宣樓後襄陽有樓亦曰仲宣而友人襄少史周紹稷至自修楚乘還斷以屬之襄陽其辭甚辧而其旨以劉表始至宜城用二蒯蔡瑁計討平諸賊北據漢用以臨中土幾十五年而其子琮始降曹氏蓋終始不離襄陽而江陵特其支郡仲宣之依表爲幕下參佐以供朝夕不應去襄陽而登江陵之郡樓也然劉良注玆賦猶以爲江陵而盛弘之荊州記則直以爲�陽其所稱陶牧昭丘云江陵西有陶朱公冢其碑云是越之範蠡又當陽東南七十里有楚昭王墓登樓則見之按張華志稱範蠡葬南郡之華容又云濟州平陰東陶公山山有陶朱公冢則所謂陶牧者未必確而楚昭王避吳去郢北徒鄀爲襄州之樂鄕其所謂昭丘者亦未必不在襄之近境也賦又云倚曲沮之長洲注引地理誌漢水房陵東山沮水所出今房陵實爲襄壤邑而沮水至郢入江故不走江陵道然酈道元謂沮水南徑麥城西又南徑楚昭王墓東對麥城而據此賦語爲證則仲宣之所登者一而後人之所擬者三其在襄陽去賦事辭稍遠而於理爲近也夫襄陽之必爲仲宣。與江陵之必不爲仲宣。吾固不暇論。其辭之微稱於後世。若士衡兄弟之所讓筆。亦無足以容吾贊。獨怪當仲宣時天下半麋躪於戈戟其可借而托足者獨荊州而幽憂感愴之極自謂其身莊舄而心鍾儀若有羨於求羣之獸與舉翼之鳥豈以景升之將阽而荊社之不木歟迨其一說琮而歸操。甘爲其用事之椽。而內艷其所從之神武遂忘先太尉司空之所以相漢其於辭蓋不以風而以頌矣然則仲宣之所爲懷思故土也非故國與故主也。予旣以語紹稷而會襄國王有所拓飾於樓使使來請記今天子累葉神聖薄海內外爲一𨿽窮發不毛之地梯航所可及者若在堂隍之下而無所慮其私王以親賢有國玆土世世共奉惟謹亦寧若景升之不卹其祀而自玷於宗衮哉。予欲不辭而書之石以示夫遊者仰而國俯而家靡所不衎衎卽欲�撰述以鳴熙代之盛而附於登髙能賦之義足矣�不必以仲宣輕重也

【考博似宋景濂荊塗記而筆手更老】

○滕王閣圖記

盧柟

柟少聞南昌當吳楚雄鎭而滕王閣則俯瞰西江延引甌越瑰琦絕偉爲東南樓觀第一及讀王韓所爲賦諸所稱引益奇常自語以爲當及壯遊往視造物之妙於所謂滕王閣者庚子歲柟坐傭奴事系獄秋九月巡按監察禦史樊公白其冤平反明年殷公追寘之大辟由是愈益錮其身不得之南昌觀滕王閣矣戊申山東石公以明進士治浚加恩儽柟法少寬因市諸所蓄故物得畫一卷曰滕王閣圖自閣道始傍達連房阿觀旋室■﹝女便﹞軒離擔荷楶戢孴翔翥於霄漢之上怪石幽筱危松蒼然護映屏障俱點綴人物山水圖書象態呈露咸極巧麗獨恨童僕數輩不可役使黃衣客兀然吹笛無聲焉爾閣陰穹山嶄嵓橫碧黛綠滕赴環抱流泉瀸沃會爲洲潏石衣蓱藻委靡悠然而可賞者是誠天作地藏以助玆閣爲天下偉觀者也於是撫捲慌忽若失縲紲栩栩乎若馭雲駢而超越江漢飄飄乎若遺浮埃之表搏扶搖而遊覽於閶闔也乃知曩昔王韓所爲文賦不誣而柟亦得覩所謂滕王閣者竊償其私願焉夫滕王閣柟未之見。所傳圖畫。又未知眞得肖其形與否。今遽喜躍爲慶幸如是。設使柟誠得一憑覽。盡江南臨觀之美。卽當乘元气遊六合。灝乎長往。與世相棄。豈直今日苟活爲僇囚依圜墻溲廁而巳耶。柟幽拘多感每戍卒更翻至則道故舊事或曰某遊宦業美田蠶園宅今丘墟矣或曰某見其服輿刀鼎奇器在若州縣蓋售之也或曰噫某死矣其子孫不能亨有富貴窮且丏也嗟乎柟待罪七載視猶瞬息斯世巳有陵谷變遷之意而滕王閣獨淹蔑吾廬無聞於縉紳士夫是不幾昧於天道往來消息盈縮之理與假令斯畫爲匪人有。不過資覆瓿之具。抑安知是圖淸淑之靈。於柟無銜。而吾燭物之智。不見晦於滕王閣也。龍川孟君思才儁豪爽尢深畫理於柟齠齔友善因持軸語之曰是宜與君卽柟不幸死。君可日哦其下。以慰吾滕王閣之思。幸而見原。則吾與君觀天下形勝。登會稽。涉彭蠡。溯洞庭。越衡陽。臨漢水。以望方城。獵云夢。窺荊門。下氓江。還行淮海之間。貙鼠所鄰。蛇龍所居。厲幽顯崎岨之觀以求所謂滕王閣者周章而徧覽之柟𨿽駑蹇尙能爲君歌詠其事舊所藏圖畫烏足爲之羨嘆云因戒之曰去汝好適孟君家待吾考訂姑作記與汝別

【倏眞倏假忽喜忽悲似張旭酣書淋漓欲絕】

○兵部武庫淸吏司題名碑記

汪道昆

司故有題名碑則舒太史紀之矣其言務矜名實不啻狥於眾而徧告之往不佞居捨中石列名且盡諸同捨郎請更始會不佞以郡行其後十五年不佞入佐司馬則尙書郎林文甫趙敬思在事帥諸同捨逓請不佞修成言竊惟除戎器以戒不虞蓋取諸易自昔五兵之利。武庫職之。至我國家則繕之司空。儲之大內。有發必先以聞。無亦國之利器。不可以示人。慮萬全矣。乃今所司大者天下尺籍次者諸司輿隸徵庸司仍武庫名不忘古也顧勾稽在尺籍則專設主事分捨主之故事員外郎五年一閱諸軍今罷勿籍獨歲給諸軍布絮無他端內捨主事歸一人則督武學且攝部廩郎獨主徵庸出入及省中官吏質成每退朝入舍中時至輒升堂長揖下堂公事立辦視他捨獨優遊且輿隸以力役徵不辦責在所部四方失伍必文至而檄詰之今分遣使者按部中此無所預武學材官子弟藉膏梁往往恣睢不受功令諸部以數端故率因故常藉苐令更張無所用其力又出入如乘傳不旬月輒徙官卽計日考成將不待此其大氏也古之仕者或以其世或以其身終或長子孫或歲至而後代率以持久而收效眾夫然後名實歸焉乃今事少而擁格多又逓遷去卽夷夔稷契將何賴以成名必如太史之言則不佞請廣之矣王者載鞬櫜而歸武庫。固將藏器待時。卽無所用之示有積也故積金者饒。積粟者飽。乃今備在司馬惡能去兵其在詩曰■﹝走斗﹞■﹝走斗﹞武夫公侯幹城莊生有言兵莫憯於志而鏌鎁爲下夫以中材之士而當幹城則其摻志者殊也不佞嘗謂當世怠於養士而躁於用人士釋筴而受書。任者曾不能什五六。夫何故。養與用異也。當世文武並用。而持文墨用事者居多。閫外將權輕受成而巳。一旦而受戎事。任者曾不能什二三。夫何。故文與武異也。故國不積。則緩急無材。士不積。則緩急無用。早服重積。其斯爲治國之善經矣乎。然而善積粟者勿奪其時善積金者必與時息時違則事去時過而後事事則無功故曰時難得而易失志士將有樹。也必有積也。資適逢世。惡可失時。仕莫善於郎▲不�之害

潛所謂時也由郎而下則官薄而事煩等而上之則任專而事重故惟諸郎事省而武庫尢省良時不在玆乎。乘閒暇則明政刑避宴安如懷酖毒昔之從政亦莫不然於時枹鼓不聞兵革不試自公多暇豈無所用其心哉按章程。考令甲。則積多聞。察地形。辧人物。酌時宜。則積多見。博古以資聞見。則積多識。議堅瑕。明奇正。部署兵勢分合。偵虜情向背。則積多謀。日而積事。月而積功。歲而積成。積久則相悅以解。由是而向用。��而不利哉。昔之聞人嘗以布衣任天下▲摶題多積之善

事卒之���夏目爲數萬甲兵其積可知巳故百金之������假令得萬人敵將帥之役也彼以一������非社稷之役乎哉有志亦若是耳夫燕無函秦��燕秦非無函廬也夫人而能爲函也廬也今之君子則皆用世之良上之奉天子威靈。下之服司馬法。得時而駕。相與宣力四方。固當韣烏號之弓。房肅愼氏之矢。函昆吾之劍。鐻休屠之金。輦而歸之尙方。以尊天子而威四極。詎寧謂武庫無兵乎。進而揖�六卿。出都四嶽。次之分部藩臬。南面而視諸古諸侯。則其緒餘固無難者。鏌鎁可斷犀革。於齒腐何有哉。今大司馬譚公由武庫起自是攘夷距虜儼然爲國金城此其在古人早服重積之道得矣其名具在觀者其有興乎此太史引而未發之言敬告來者

【積之一說堪爲救時石畫議論斐亹更疊出不窮】

○故總督少師楊公生祠碑記

汪道昆

薊門故未有督府其置督府也自嘉靖庚戌始諸督府故未有功其著保障功自少師楊公始密雲故未有祠旣去而生有祠也自楊公得代始故未有行邊使者乃今遣大臣至自不佞道昆始壬申大閱不佞奉使薊門首事密雲則督府治也憑軾而經北郭少師楊公祠事在焉不佞釋轡下車徘徊祠下進諸材官諸父老問公故督府狀纚纚數千萬言不佞俯而思仰而嘆也嗟乎吾故知督府之難。乃今而後知薊門之尢難也。薊門難矣。乃今而後知楊公之獨當其難也。頃自先帝卽位虜寇灤東則自東南召文武大臣入受薊事在事者委身戮力日請便利行之於是嚴責成。分部伍。矜保界。繕停障。明間諜。察虜情。程功能。作士气。乃今戍守相望。輜重相從。車戰有營。火攻有器。以此而視疇昔。何論徑庭。彼其內乘積廢。外劫積威。一旦與之更張。庶幾敵愾。是難能也。要以穆考端拱於上。從諫如流。三事贊密勿於中。筴邊事如指諸掌。言入則無不利。令出則無不行。卒釋羣疑壹歸國是。此今日事也庚戌不戒法當事者狥市中虜旣飽歸將歲一啖以望其腹小入小利大入大利莫敢誰何太上撫劍而視。邊臣一不效。輒傳向者法。柄臣子方用事。非入郜鼎卽出鐲鏤。重以發言盈庭。掣之肘而代之割者。何紛紛也。夫以不律之師。禦方張之虜。蒙不測之罰。抗無厭之求。狃不詢之謀。執�尸之咎。跋胡疐尾。𨿽狼顧且不遑。此疇昔事也今日之事將能而君不禦故易爲功何以故。廟算勝也。疇昔之事孤立而患多門故難爲力何以故。廟算非也。今日之事。自中主之。此非眞督府能也。非眞將士力也聖君賢相之吁謨也疇昔之事。自中制之。卽智者不暇爲謀。勇者無所效力矣。吾故曰少師公之烈也。諸將吏然疑者半藉藉有後言以昔視今虜不攺謀地不攺備其難均也乃今視昔有間矣無寧右昔而左今嗟乎不佞嘗從公等獵塞外矣虜眾猶犬羊也。其猛噬猶豺虎也。跳梁猶禽鹿也。犬羊眾矣。吾其鞭撻而驅之。牧人事也。豺虎猛矣。吾其格之搏之。有力人事也。鳥舉而麕至。難制矣。吾其鞲弋之。网罟之。佃人事也。君猶天也其明日月也其威雷霆也雷雨時作𨿽日月不能不晦冥閃忽交加不及揜耳當其晦日月安足恃哉柄臣挾上行私猶之乎旱而魃也猶之乎稼而蟊也潰中而擁下奚翅豺虎禽鹿犬�由前而罷者若而人由後而誅者若而人豈其力詘而智單無亦機楉勢禁故終不免楊公中立壹以身狥國家避徑竇不由絕苞苴不入卽文武具足業巳結太上之知彼其自君側而虎視公不忘逐逐危可知矣於時虜大舉薄大水峪直將襲故智乘之虜塵蔽天連數百里金吾緹騎日數十至接踵以密聞大墨方睚眥公幸不保以自快公登陴冒矢石。親將諸將兵扼虜衝。一虜先登斷臂而墮。虜大沮。尋反尾爲首。擊其東。公業巳遣主將先出間道備之嚴。虜不得逞。夜募死士以火攻虜。虜乃咋指遁歸。明年寇馬蘭峪乃復創去。由是太上傾心向用四方有敗率倚辦之。揭日月而收雷霆。彼其爲魃爲蟊。終不得間。大都天佑明徳。賚以不二心之臣。人力宜不及此。故今之所易昔之所難今之所優爲昔之所不暇則其所遇者殊也諸將吏唯唯則以使者得專述願旌公伐而勒之碑公在端揆不佞爲公故吏其知者謂不佞爲考信其不知者謂不佞爲市交藉第令碑之碑故以公重抑將以不佞輕矣及公得謝諸將吏請如初不佞謂公以老成而系四海之安安車旦暮且下居有頃則以襄毅易公名邊人申請者三義無所避惟公以功實冠勛府直將饗太廟書太常薊門特舉其一隅無庸不佞在法以勞定國則祭之能禦大菑能捍大患則祭之乃今生有祠死有述上之不愧屍祝下之不愧鼎銘矣遂勒之麗生之石而系之以樂章

建玄鉞兮受彤弓遏寇虐兮三輔東都元老兮繹膚公渥周澤兮九州島同鞏上國兮綏華戎釋東顧兮紆重瞳最祈父兮屍元功畱賜履兮表故宮英勃勃兮气如虹駿奔走兮萬夫雄儐俎豆兮伐皷鍾靈之來兮驅長風辟蚩尢兮禦丰隆森象衛兮云鳥從紛來下兮集髙墉

右迎神

援北鬥兮挹上尊皷吹離兮鐃歌煩陳部曲兮昔。所惇緬折衡兮儷若存間合終兮寂不喧躡文履兮歸華軒懷舊昭兮湛新恩捐遺筴兮翼後昆日雲暮兮羣靈奔經大行兮宿昆侖陟帝所兮開天門宣沆瀣兮恊細縕粒下土兮籓中原鞬櫜臥兮京觀騫貢騕褭兮效瑤琨來萬國兮叩九閽歷千■﹝礻冀﹞兮奉至尊

右送神

【參稽時勢燎如列眉而抑楊斡旋處具見筆力】

○臨朐縣文昌閣記

馮琦

斗魁戴筐六星曰文昌宮按天文魁主日平旦建寅徳在東方故天官書曰魁海岱以東北也然則海岱諸郡宜祠文昌今天下學宮多祠文昌而吾朐當斗柄所建於其照臨而獨闕如也祠文昌自博士張君始張君來典邑庠謂間者科目晨星以堪輿之說建髙閣於東門故址爲學宮左獲因以奉文昌之祀計工程度官是土者及士大夫百姓爭助之貲逾年未竣而邑侯至實始成之是役也以張君始以吳公終而移書不佞爲之記余惟文明之代。地絕天通。人神不雜糅。今祠家多援周天列星而以人事之斗北極也而命之爲祖爲師取斗四星圖繪其象而謂之魁指戴筐六星爲縞衣素寫靑童白馬而謂之文昌夫以懸象著明列宿之次。乃能下而與人通其言語。文字。聽其鐘皷管鑰。饗其牲牢酒醴。此其說宜儒者所不道。𨿽然神也而以人事之非禮也神也而以神事之則禮所不禁也今夫天之有帝也。星之有君也。星精降而爲賢士大夫。大聖賢之騎箕而列爲星也。說▲有色

𨿽在耳目之外。亦安得言地天絕不相通乎。今當斗柄所建而爲之祠潔粢盛備饗禮以昭大神而大神相之以興起多士未可知也然而不敢恃也夫气之聚散勢之向背地形也而移之於人此亦儒者所不道夫士受命於天乎。受命於地乎。吾以爲在人而巳。世有不祠而福靡不耕而獲今諸士無乃玩日愒月於修業實有所闕而以乞靈於堪輿天官家其謂之何𨿽然是舉也國人屬耳目焉將興起其視聽而澡袚其心志斯不亦累土以爲師保乎然而不敢恃也▲全靠神力

古稱文者精所聚也昌者揚天紀也天垂象君子則之諸士其一乃心凝乃神遊精八極取材百代以掞天藻而敷國華爲景星爲慶雲此其爲文昌也大矣。夫神有神之祀。弗敢廢也。人有人之事。弗敢失也神無廢其祀人無失其事斯亦地絕天通人神不雜糅之義巳若夫堪輿天官家言則余不敢道之也

【不恃巳而恃神士子陋習絕地天之通只在人無廢事而神安幽冥其吉祥善事當更勝於建閣之紛紜矣】

▲奇而核

○重修大觀樓記

利瓦伊楨

瓜州鎭在江北岸距楊州四十里而遠有城自宋王友直始廢矣嘉靖末倭犯揚州更築城城南故有望江樓亦廢萬曆初丘郡丞更爲之名曰大觀三十年來漸以圯剝郡丞豫章方中子繕治斧藻還於舊觀集鎭之爲諸生者暇日屬文談經其外爲臺建大將旗鼓歲時肄水戰之士四隅有隙構別館庖湢皆具凡遊者與四方客之寄徑而廏置不給者於斯共一日之積一夕之衛焉大江可■﹝奭斗﹞金焦北顧三山可挹蜃樓霧市可窺若木扶桑可援鍾阜龍盤石城虎踞宮闕陵園鬱蔥王气可約略攬結也信哉大觀矣旣落成中子俾予記其事考史曹魏伐吳幸廣陵故城臨江觀兵攝天塹之險而返今瓜州涉譬之衣帶水耳以彼戍卒十餘萬舳艫千里何難飛渡豈地有滄桑移徙抑郡邑建置古今不當瓜州故非臨江所耶江遠卽敵亦遠江近卽敵亦近遠近之間。所爲控禦經略難易區分矣。國家財賦吳越彊半漕挽櫛比率由此出畱都與京師共建是爲股肱故以屬邑一鎭而張官置吏屯兵備警與郡相首尾門戶嚴則謝玄無內顧之憂。藩籬固則祖逖有前進之勢。觀於地利而知鎭之重也。四方民贅聚無萬數家鮮恆產什九商賈仰機利而食自榷稅中使出而商困商莫富於鹽策多秦晉新安產非土著也頃者鹽政抏敝巧法不可勝原商乃重困東南水旱無歲無之益以河決堤繇不息逃亡塞路盜賊多有倭奴蹂躪屬國未遭大創鯨鯢播蕩余腥嘗染淮海建囚跳梁視遼左杌上肉有如萬分一飲馬山海關遏天津運道震於其鄰詎可安枕山東河南大祲饑民累乞丏不遂恣行抄掠就蒲蠃於江海之邦昏夜舴艋絡繹不復誰何凡此皆可階亂昔人所云承平爲繁華之會。多事爲馳騖之衝。觀於時事而知鎭之重也。登斯樓者宜作何觀將洽其新暱出其尊彜品其百籩敬其袚除體解節折而共飲食之酬獘宴貨以示容合好乎將仰而山俯而江遠而海昕日夕月煙霞風雨艸木禽魚四時萬匯窮態極變應接不暇擊節而吟揮毫而書鼓琴而歌盤礡而畫坐胡牀而嘯取適目前不知其它乎將侈口鮑昭之賦蕪城也牙檣錦纜靑樓綺陌車掛轊馬駕肩廛宇撲地歌吹沸天贊以富都那豎相以長鬣之士以視侈淫色爲明以土木崇髙雕鏤爲美金石匏竹囂庶昌大爲樂乎抑觀夫耕耘機杼之業日蹙瑣尾呻吟之狀日增鑄山煮海之貲日耗蓬蒿艾荻之區日蔓也余皇太白蒙衝鬭艦走舸游艇五樓三翼非不飭也而能操者幾何人城髙九仞睥睨萬計樓櫓刁鬥革笥木薦桔橰兜零渠答藺石鹿角虎落非不備也而善守者幾何人介冑劍戟矛▲大意與閱江樓記同而莊嚴閎麗則�事增華矣

鋌弓弩鼓鉦旗旆火攻之器非不修也而敢戰者幾何人八陣六花魚麗鸛列箕張翼舒右牝左牡越之鴈行鄭之鵝鸛常山之率然非不試也而實用者幾何人則必有穆然深思。凜然畏懼。戚戚然若痌瘝在躬。閔閔然若農夫望歲。皇皇然若徹桑土。戒衣袽。惟恐失時者矣。誠如是鎭爲吳楚扞蔽爲帝畿金湯奠無窮之基垂無窮之聞所貴大觀儻在斯乎挽近世文章家有記天開圖畫樓者有記京日月觀者有記壯觀亭者皆鎭錯壤景物相方而其大抵多弔古覽勝放浪流連以寬旅況而寄才情非危言核論瞿瞿艮士所欲聞也竊附■﹝木巳﹞憂嫠卹之後舞筆奮詞用告觀者中子名堯庚持官守身以順簡書奏課爲最玆特其一端云

【嵩嶽其體江海其气洵稱�觀】

○白華堂記

陶望齡

新都許太初。興寄儁遠。﹝雅﹞﹝素﹞善遊於琴。尢自喜以爲獨解絕﹝詣﹞﹝至也﹞。余與相從都下旣久。每涼月佳夕相對。焚名香。拂弦奏之。爲之忘返。太初又善醫。手指所遇必奇中。嘗謂余曰。凡吾所爲醫與琴皆有寓也。久之人有爲餘言許君行純孝。親病嘗刲左股作糜而進。悲其親之不能療。而欲以技仁夫人之親。技成而悲其巳晚。幽憂邑郁不可告語。輒抑而寫之於琴。其所謂寓焉者其然乎。太初請予記其白華堂曰。此司馬南明▲學業深入曰造詣孝子之心仁人之用

先生所目也。余蓋嘗誦詩而嘆其畼情宣志之善。當夫境合志符。古今人情眞出一軌。及覽笙詩六篇疑之。旣而嘆曰。詩之妙至是乎。夫有詩之聲。有聲之詩。精之所至。口不能諭也。意有必極。物不得間也。難言矣而猶可言者。文載之。歌揚之。而聲附焉。南雅之類是也。言所必不能﹝迨﹞﹝及也﹞。文所必不能傳。而聊托之於物則聲焉而巳。彼﹝嗢﹞﹝搵﹞﹝噦﹞﹝厥﹞夷﹝靡﹞﹝細也﹞■﹝口雝﹞■﹝口雝﹞喈喈之間。而詩在焉。六篇是也。故太師譜辭外之情。而國史標一成之目。蓋韻接聲稽而詩不能遁。所謂白華者。豈亦當時孝▲嗢噦理气也

子所寓。而太師采取之。如歌辭之錄於民間者與。鍾子期聞擊磬者而悲。問之曰臣不睹臣之親三年矣。鍾子期曰。悲夫。心非臂也。臂非木石也。悲存乎心而木石應之。悲夫然則笙耶。磬耶琴耶。其誰爲白華也耶。其誰非白華也耶。按儀禮鄕飲酒及燕禮笙入於懸中奏南陔白華二詩。皆孝子之什。先王之以孝教天下蓋如此。第令今之世有明樂者。而采聲詩以章孝治。則許氏之琴。倘亦有譜而傳之者與。白華何異焉。余鄙陋素昧音奏。屬新有家戚。念老親甚。夜過太初。爲援琴如曩時。憑幾聽之。悄然而憂。淒然泣欲下。幾不能卒其亂也曰異哉琴昔之琴也。何其悲哉。將子有思乎。其餘心之思乎噫余殆得之餘心也。非能得太初之心也。向使余能知音若鍾子。當不待宮羽之定。而知其爲許氏白華矣。寧至今日哉。余移疾南棹。幸而得請。家傍鏡湖。波平月華中。流■﹝舟羲﹞一舫。安得邀太初爲操。一再弄易其悲而爲樂也。然太初好遊。豈無意越山水乎。庶幾遇之書以質許君。因爲斯堂記焉。

【至情相感惻惻心動紙幅外覺有無限回翔】

○浙江按察司題名記

胡維霖

我明內有都察院。外有按察司。皆朝廷執法之臣。故稱臬司爲外臺均之豸服爲觸邪也以明刑弼教。以振綱肅紀。以揆文奮武。任不﹝綦﹞﹝極重﹞重哉。浙爲十三藩領袖。而浙江按察司。以按察浙江之郡縣者也。有總憲。有副憲。有僉憲。凡守令之貪廉。姦豪之縱橫。士習之隆污。民風之囂淳。囹圄之冤抑。將師之勇怯。戍卒之勤惰。與夫海寇之出沒於閩粵。倭夷之蠢動於島洋。咸得﹝糾﹞﹝舉也﹞而察之故官此司者代多名臣天順以前。未有伐石題名者。有之自黃襄敏公始。嗣後凡四修。至萬曆丁亥。少司寇吳公。再爲勒石。距今四十年。姓名多遺佚。霖承乏杭嚴道。時與總憲海虞陸公。俯仰今昔。因搜次名籍。編年紀序。其有徽猷美政。赫赫濯濯。見徵於文獻者。一一詳紀所以備考信也有事業彪炳昭代。而此方宦迹。偶遺紀載者。不敢旁引所以闕疑俟補訂也又以碑石有限。名不勝書。因付剞劂。是前此未有鐫之仕版者。有之自陸公與不佞始。今上龍飛戊辰。霖待罪本司。與諸寅君展玩題名錄。尙友先哲。恍若同堂。督學使者江公以霖入浙數年。考古有徵。不可無記。霖謂君知禦史大夫軒公之爲臬使乎軒遇巡臺於道不爲避肅揖之曰某今日以某事適某所先生行將安之巡臺曰將訪某鄕達軒公曰憲臣宜爲國擊姦貪不宜數煩騶從從貴人遊也巡臺唯唯先進遺風如是吾輩今日不惟服軒公之勁直而且服巡臺之謙光也蓋初遣直指使者與▲軒公之人品經術只數語見之眞不減龍門作論贊�也

憲使互相糾劾。憲使九年考滿入爲侍郎。後來積重之勢不可反。而外吏漸輕。𨿽然。憲司之輕重。不在體貌而在風神。郡邑之祗畏。不在恐嚇而在淸嚴千百年後之衮鉞。亦不在虛聲而在實迹大抵不離廉訪者近是蓋廉則生明。廉則生公。亦惟廉則生威。試觀刻中名臣。項背相望。皆自澹泊寧靜中來。世有不淡��稱理學者乎。有不淡素而能文章者乎。有不淡素而樹節義者乎。有不淡素而經濟翔於中外勛伐紀於旗常者乎。且無論後來爵位功名周濂溪尙以主簿顯胡翼之且以教授顯況堂堂監司爲天子憲臣者哉就刻中有官止廉使者。有官止副憲僉憲者。今其姓名。烺烺人耳目。如祥麟威鳳。無不知其爲國瑞。亦如泰山北斗。無不仰其爲儒宗則惟其廉也先自爲天下第一流人也故必自按而後可以按人亦必自察而後可以察人夙興夜寐皆其察之之時讞獄看詳皆其察之之地見賓而詢吏治民瘼進屬官而商地方利病興除延見父老而問民間疾苦若何驅治皆其察之之人倘巳不察而汶汶方且▲�就按察二字細加體驗便有大經濟非畱心國計民瘼何能道此

誨吏以貪而何以察吏訓士以污而何以察士虎視耽耽於民而何以察民封豕長蛇於將領而何以察將領白晝攫金於烏臺而何以弭盜安民瘴煙毒霧甚於倭夷又安能使波寧海定也耶昔成祖文皇帝時。有周公諱新者。以孝廉爲浙憲使。因錦衣紀綱誣奏逮獄。新曰。生爲直臣。死爲直鬼。吾無憾矣。他日上見有人被朱袍立廷中曰。上帝以臣剛直。命臣爲浙江城隍。爲陛下治姦臣貪吏吁天道之好直也如此披閱題名錄。賢姦忠佞。君子小人。亦旣了然矣。後之視今。猶今之視昔可以畏哉可不畏哉余何能爲記。特記軒周二公事。以告天下之爲按察司官者周公廣東南海人舉人原名志新永樂嘗呼爲周新因攺名新先官禦史彈劾不避貴戚人呼爲冷面寒鐵其任憲使因風吹異葉而至。勘出寺僧之姦情因蠅蚋聚馬首而辧出劫殺布商之賊初至曾微服行縣觸縣吏怒收系獄中與囚語盡知吏▲應豸服觸邪句

狀明日迎者至乃自獄出縣吏竟以罪去錢唐令葉宗行素號廉能新私入其居惟笠澤漁臘一朿其家所寄袖少許出明日召葉飲出臘示之他令相戒莫敢爲貪後杭人率以五月十七祀城隍爲其始生之辰云軒公名輗詳見名臣傳不贅

【歐陽吉州學記大指在教教在正人故廓朗而多婆此篇大指在法法在正巳故森嚴而有律傅云言志曰記當並無負斯語矣】

○李滄溟先生祠堂記

胡維霖

我明文治丕顯於李空同。李滄溟。故學士莫不知有二李先生。余弱冠赴省試。見空同祠。以先生曾督學西江故也。今入邢間。所爲滄溟祠。則在僻街隘巷。余曰盍不移諸南北通衢。使冠蓋相望。瞻拜宇下。父老曰然敬徙北關外。與劉白川祠相鄰。門西向。堂南向。堂之前有池。其溟渤之涓滴耶堂後有寢。先生之神樓焉。工竣。郡士民請記於余。余曰。凡守土有功徳於民▲古法

者。屍而祝之。數十年後。碑﹝漫﹞﹝不可知也﹞漶不可識。祠亦頹焉。間有重修之者。必其人在公卿間。地方以此獻媚。卽不然。亦必其人子孫在要路。地方以此媚其子孫也。若滄溟。距邢幾七十載。杜寅翁謂先生𨿽有子有孫。曾玄則斬焉無遺矣。悲哉。邢州人又何所媚而子來重新之。先生之功徳可知也。問當年何以治邢。邢父老心可得而思之。口不可得而道之。余嘗考殷少保作志銘。與王大司寇作傳。竊識其槪。先生一麾出守時。語弇州曰。使吾僕僕途道事嚴客。帣韝鞠脆■﹝月﹝氶上巴下﹞睨上官▲漶音換言質而可垂

之色而進之。俱有所不能。晨興坐堂。皇揖屬吏。延見鄕老。問疾苦爲興除。脫若承蜩矣。故其政務爲休息愛利。邢舊有種馬場。後誤以爲營馬牧地。增賦至二千七百餘金。先生請悉蠲永不徵。又請畱永濟倉粟。毋灌輸京師。但以餉邢戍卒。裁將作供。以邢土狹民貧。但比眞定十之二。益永年郵傳於沙河邯鄲界中。二邑民役。免跋踄一百七十餘里。稍稍息肩。巨鹿官亭。界在眞定諸邑間。羣盜嘯聚無時。捕之如搏影。先生請移防秋別駕往鎭。盜不敢窺境。又請移巡司於黃楡嶺以備非常。晉趙胥賴。至謂京師仰東南餉不時至。而燕齊汴趙。邊河百里而近者。無出賦錢。皆賦菽粟浮於河。達京師。緩急一策也世論韙之。他若散募卒以杜事變。仿常平以時畜積。嚴保甲以弭盜賊。皆深計長利。非但目前便宜。則宜乎邢民之不能忘也。試觀邢之紳衿。覩其祠者。莫不曰。此昔年守邢而木鐸我者也。肅然稽首。邢之編氓覩其祠者。亦莫不曰。此昔年守邢而寬卹我者也。欣然舞蹈。可見先生之流風善政﹝淪﹞﹝浸入也﹞於肌膚。人人胸中先有一滄溟在也。▲與韓昌黎�處士序�一去

若皇華使者過其祠。莫不曰。此先生昔年守邢。文必宗西京而治亦嫓美兩漢地也。淒然有懷。計偕諸孝廉與大學諸生瞻其祠。莫不曰。此先生昔年守邢。與王弇州登樓而賦天風嶽色之句者也。油然以思。可見先生之節義文章洽於骨髓。人人胸中先有一滄溟在也。夫古人有云。吾子孫祀我。不若桐鄕人祀我。吾神在桐鄕也。今旣無曾玄以祀先生。而邢州人獨敬祀先生。先生之神捨是。其奚之焉。說者以天視聽自民視聽。民世戴其徳。天曷爲斬其嗣。豈眞天道無知耶。非也。蓋古聖賢不以子孫爲子孫。而以祖述者爲子孫。如文章炳若日星。得其宗者爲宗子。得其嫡傳者爲嫡孫。得其一體與具體而微者皆是。支分派別。千百世而下。有能頌法之者。皆其奕﹝葉﹞﹝孫﹞云﹝仍﹞﹝孫﹞又何必血胤之爲曾玄也乎由斯以談。先生經國大業。不朽盛事。豈在區區一郡循吏間論哉。故余刻其邢州詩。與空同七言律。合爲二。李先生詩於郡署。使後之吏玆土者。八而誦其鏗然餘韻。出而睹其巋然靈光。登樓而徘徊大行。寧勝千秌巨鹿之感吁伯夷之風。▲古法

可以廉頑立懦。下惠之風。可以寬鄙惇薄。先生其合淸和以爲風乎。眞百世之師乎豈可以三輔之循吏論哉。先生名攀龍。字於鱗。號滄溟。山東濟南府歷城縣人。嘉靖甲辰進士。由刑部郎出守順徳。升陜西提學副使。仕至河南按察使。

【非胸中破萬卷下筆無一字者斷不能有此浩落之气昔於鱗先生論文自西京而下詩自天寶而下則有所不齒以此文祠之譬稽叔夜摻酒挾琴阮步兵應當作靑眼矣】

明文霱卷之九

●明文霱卷之十

武林劉士鏻羽石父評選

記三

書事

題跋

◆記三

臨川縣古永安寺復寺田記

靑蓮閣記

遊北固山記

遊嶧山記

小洋靑田記

遊蘇門山百泉記

文漪堂記

藏陰符演靈鷲巖記

彭城放鶴亭記

求忠書院記

虎丘三泉亭記

東門觀桃花記

遊鬼巖記

遊城南雜記

○臨川縣古永安寺復寺田記

湯顯祖

天下有閒人。則有閒地。有忙地。則有忙人。緣境起情。因情作境神聖以此在囿引化不可得而遺也何謂忙人爭名者於朝爭利者於市此皆天下之忙人也卽有忙地焉以苦之何謂閒人知者樂山仁者樂水此皆天下之間人也卽有閒地焉而甘之甘苦二者誠不知於道何如然而趣則遠矣朝市之積。則有田廬。山川之餘。則爲寺觀故寺觀者忙人之所不畱而田廬者閒人之所不奪也臨川古爲名郡五峯三市在焉三市者市也五峯之間聞有觀九寺十三蓋入明以來大爲忙人割奪盡乃至﹝稗﹞﹝細也又荑稗﹞粥無所而古永安寺境界巋然獨完其田則大半無有矣邑侯袁公起於蘄黃來宰於玆廣山川之精深性相之學披啚而嘆曰臨川人之憎閒人也一至此乎有能從吾言而反其田者吾徒也於是郡弟子劉某首藉所買田若千畝上侯以歸於寺侯爲欣然告世尊而撫之曰此所爲孝子劉某也而適是時有僧大千購得南都藏經以至而尊置之寺侯曰有其書矣而無其人何於是有浮梁僧水月爲達觀先生弟子精心苦行通於譯唱之義適來寓斯人士與遊始知有所謂宗門者久之長於寺僧大初來講蓮華經聽者千餘人得田而食無不歡喜贊嘆曰此固我侯之福田也嗟夫當忙人之急得此田也。豈不曰彼無父母妻子之屬。先王所禁遊民者。吾非眞有所憎利其田。姑以蕃其種類云耳。嗟夫此所謂奪閒人之物以將養忙人也。固一其說。然試以語彼使天下皆忙人而無一閒人皆忙地而無一閒地則亦豈成其爲世相也哉且今所從遊於二氏者彼亦有所業。非所禁遊民也。如其爲遊民。法固禁之久矣所惜者遊人之非遊而閒人之未嘗閒也非閒非遊。不可以涉道。是故聚百閒人而食之。必將有意乎道者焉。聚千閒人而食之。必將有進乎道者焉。不巳而食閒人至於萬。猶將有得道者焉。道之喪世也久矣。幸而有一人焉。其何禁於千萬人之閒而奪其養哉。卽未有之庶幾有之如以食有▲��皆�惟不�不閒人可恨

千萬人之閒者奪以養百千萬忙人其必無冀於有道者矣則亦蕃其種類而巳然則侯所爲存寺者或不在田而在道飯器無殊香色有異後之遊閒■﹝逞﹐山代口﹞來食於玆田者其亦有感於侯之弘願云

【閒忙二義甚新冷然之韻如叩哀玉】

○靑蓮閣記

湯顯祖

李靑蓮居士爲謫仙人金粟如來後身良是海風吹不斷江月照還空心神如在按其本末窺峨嵋張洞庭臥潯陽醉靑山孤蹤晻映止此長江一帶耳風流遂遠八百年而後乃始有廣陵李季宣焉季宣之尊人樂翁先生有道之士也處﹝囂﹞﹝戢眾口也﹞而神淸休然穆然五經師其講授六徳宗其儀表達人有後爰發其祥夢若有持淸都廣樂徘徊江庭以祝將之曰以爲汝子覺而生季宣因以名生有奇質就傳之齡騷雅千篇﹝殆﹞﹝幾也﹞欲上口弱冠能爲文章雲霞風霆藻神逸气遂拜賢書名在河嶽公交車數上尊人惜之曰古昔聞人雅好鳴琴之理子無意乎季宣奉命筮仕授山以東濟陽長資事父以事君亦資事君而事父也三年大著良聲雅歌徒詠然而雄心未弇俠气猶厲處世同於海鳥在俗驚其神駿遂乃風期爲賈患之媒文字﹝秖﹞﹝適也﹞招殘之檄矣君慨然由神武門登太山吳觀而嘯曰使吾一飲楊子中泠水亦何必三周華不注耶且視在終致吾臣而爲子矣則歸而從太公羣從騷牢夷猶乎江臯眺聽壺觴言世外之事頹如也起而視其處有最勝焉江南諸山翠微浥瞱幾席欣言久之夷堂發■﹝椶﹐去木﹞層樓其上望遠可以賦詩。居淸可以讀書。書非仙釋通隱麗娟之音皆所不取然季宣爲人偉朗橫絕喜賓客而蕪城眞州故天下之軸也四方遊人車蓋帆影無絕通江不見季宣卽色沮而神懊以是季宣日與天下游士適從相與浮拍跳踉淋漓頓挫以極其致時時挾金焦而臨北固爲褰裳蹈海之談故常與遊者莫不眙■﹝目咢﹞相視嘆曰季宣殆靑蓮後身也相與顏其閣曰靑蓮季宣嘆曰未敢然也吾有友江以西淸遠道人試嘗問之道人聞而嘻曰有是哉古今人不相及亦其時耳世有有情之天下有有法之天下唐人受陳隋風流。君臣遊幸。率以才情自勝。則可以共浴華淸。從階升娭廣寒。令白也生今之世。滔蕩零落。尙不能得一中縣而治。彼誠遇有情之天下也。今天下大致滅才情而尊吏法。故季宣低眉而在此。假生白時。其才气淩厲一世。倒騎驢。龍巾拭面。豈足道哉。海風江月。千古如斯。吾以爲靑蓮閣記。

【韻骨幽姿偕仙傲俗】

○遊北固山記

王思任

江南人北還入京口卽有家慶出則茫茫交集其興亡逝水之感每許困衡者知之而旴揚气往之人不與焉則北固者登臨噫慨古今南北之所也金焦勝絕終有濤心北固枕鐵甕城如在茵幾而豆瞰諸山予每讀盧肇詩海日生殘夜江春發舊年輒爲此出悲壯半晌庚戌十月量移由拳買櫻脯走眺三山閣劉伯純適至飛觥瀏覽不覺燈火照揚州矣下上橫斜星斗俱醉乃捉伯純之臂呵而問之銅坑東卸。京峴抽中。何以撐突厥山。攺元甘露。吳皓何以不固。六化人何居。行僧何往。獅何獰。豈僧繇輩之神物而爲鬼風蝕盡。贊皇手栢何以干之。天監寶書何以漫之胡石旣狠而騎之如羱謀瞞何語寄奴何闠四十九枚鱸魚何穴。二十六峯研山安歸。蘇仲恭之羣木何以今不顚據。褐衣黃狗。駕肩何出。朱裳霜簡。鐘鳴何走。仙人咫尺。一鶴可通。豈秦漢之君而必當褰濡。萬年何徳。何魚作人語而免其咎。張佑摹勢。山河盡來。何徐凝惡詩而亦愕然得解。伯純啞啞曰子無他不過渫憤舒憊之套吾安能變詐鏠出天問而地答之也予亦啞啞彷佛記有僧字愼獨者以白茗作供而予復至披云軒寫舊時阿育王寺詩畜之此僧半室以鏡爲江古樹老箐撐持數萬得讀書坐臥此中卽痿厥不下山足矣予兄自天氏曰子見山卽癡去隨處捨身亦伯純所謂套也因命記之同遊者兩侄曰吉三曰緘三

【季重先生諸記尖悍遒媚無不靈奇獨辟今僅錄其一二短幅者猶詩家捨唐律而遴宋音喜其以議論破聲響耳】

○遊嶧山記

王思任

予遊嶧山。而知天下事不可以道傍忽也。蓋予遊嶧山而幻軀凡數化泰山之石方。而嶧山之石圓。山如累卵大小億萬以堆磊爲奇巧以穴洞爲玲瓏以穿援爲遊覽賂一沙彌作導師至渡空舟則無只馬兩人之路。假蓋自蔭。而予化爲隸。伏熱正毒探梁祝泉頂無冠。脊無縷。而予化爲野人。入盤龍洞觀石鐘丰下銳上。�鉆滑試數怖數免。無足目正大人之事。而予化爲偸。上大通巖臂引杖接。而予化爲猿。撲仙人洞外伏內昂中俱白屎。而予化爲蝠。引至拘龍洞則以胸席石覆臥而申之上下受半尺。四方二尺。三折約十丈餘。其發者肩也。縱者腹也。頭憂怖。而手足廢。趾略效焉。若不寧气一視。便堪悶絕。而子於此爲守宮。將至玉華頂與仙人對博矣而壁削二丈下臨萬仞望岱秀天齊。四基蔥鬱。賢聖之窟宅。神洸洸也。粘滯壁間終不敢上。而予化爲蝸。私念幽奇至絕愈化愈下。何不騎大鵬。俯瞰齊州九點煙。卽吾家子晉鶴背上。盡足鞚引翺視。而托言蝶無所不栩蟻無所不慕肝臂無所不托英雄自欺矣遂不克頂遙知古來文士必無問頂者至拘龍洞而投策歡返也不親歷人且欺我也是山也其古迹之最著者曰嶧陽桐尙檻其半曰李斯碑相傳有之曰紀子墓曰聖賢遺像曰顏子石其古剎曰興國寺萬壽宮玉帝殿其泉曰源頭活水曰蓮花池曰甘泉洞其名石曰象牙曰石鼓曰龜石不可枚舉人人能以意呼之其大觀曰南天門此皆望而可得者也

【變態百出可稱文妖】

○小洋靑田記

王思任

由惡溪登括蒼舟行一尺水皆污也天爲山欺水求石放至小洋而眼門一辟吳閎仲送我挈睿孺出船口席坐引白黃頭郎以棹歌贈之低頭呼盧俄而驚視各大叫始知顏色不在人間也又不知天上某某名何色姑以人間所有者彷佛圖之落日含半規。如胭脂初從火出。溪西一帶山俱似鸚綠鴉背靑。上有腥紅雲五千尺。開一大洞。逗出縹天映水。如繡鋪赤瑪瑙。日益勿﹖日沙灘色如柔藍懈白。對岓沙則蘆花月影。忽忽不可辧識山俱老瓜皮色又有七八片碎剪鵝毛霞俱金黃錦荔堆出兩朵雲居然晶透葡桃紫也又有夜嵐數層鬭起如魚肚白。穿入出鑪銀紅中。金光煜煜不定。蓋是際天地山川雲霞日彩烘蒸鬱襯不知開此大染局作何制意者妬海蜃。淩阿閃。一�卿麗之華耶。將亦謂舟中之子。旣有蕩胸決眥之解。嘗試假爾以文章。使觀其時變乎。何所遘之奇也。夫人間之色僅得其五五色互相用衍至數十而止焉有不可思議如此其錯綜幻變者曩吾稱名取類亦目人間之物而色之耳心未曾通目未曾覩不得不以所覩所通者達之於口而告之於人然所謂彷佛圖之又安能彷佛以圖其萬一也嗟乎不觀天地之富豈知人間之貧哉

【天淫怪艷】

○遊蘇門山百泉記

袁宏道

舉世皆以爲無益而吾惑之至捐性命以殉是之謂溺溺者通人所戒然亦通人所蔽也溺於酒者至於荷鍤。溺於書者至於伐塜。溺於禪者至於斷臂。溺山水者亦然。蘇門之登至於廢起居言笑。以常情律之。則爲至怪。以通人觀之則亦人情也夫此以無妻子爲怪彼亦以遠山水爲怪各據其有。則逓爲富。彼此易位。抑更相苦矣。嗣宗語意微涉牽率棲神導气在山水間爲俗談置之勿答是巳及劃然長嘯林谷傳響眞意所到先生曷嘗廢酬應哉惟世無發其籟者故不鳴也曰子何以知其溺曰以百泉知之百泉蓋水之尢物也吾照其幽綠目奪焉日晃晃而爍也雨霏霏而細也艸搖搖而碧也吾神酣焉吾於聲色非能忘情者當其與泉相值。吾嗜好忽盡。人間妖韶。不能易吾一眄也。嗜酒者不可與見桑落也嗜色者不可與見嬙施也嗜山水者不可與見神區奧宅也宋之康節蓋異世而同感者𨿽風規稍異其於棄人間事以山水爲殉一也或曰投之水不怒出而更笑毋乃非情曰有大溺者必有大忍今之溺富貴者汨沒塵沙。受人之摧折。有甚於水者也抑之而更拜唾之而更諛其逆情反性有甚於笑者也故曰忍者所以全其溺也。曰子之於山水也何以不溺曰余所謂知之而不能嗜嗜之而不能極者也余庸人也

【快然於心手之間喉吻如琉璃】

○文漪堂記

袁宏道

余旣僦居東直之房潔其廳右小室讀書而以徐文長所書文漪堂三字扁其上或曰會稽水鄕也今京師囂塵張天白日茫昧而此堂中無尺波寸沼之積何取於漣漪而目之居士笑曰是未旣水之實者也夫天下之物莫文於水。突然而趨。忽然而折。天回云昏。頃刻不知其幾千里。細則爲羅縠。旋則爲虎眼。注則爲天紳。立則爲嶽玉。矯而爲龍。噴而爲霧。吸而爲風。怒而爲霆。疾徐舒蹙。奔躍萬狀。故天下之至奇至變者水也。夫餘水國人也少焉習於水猶水之也巳而涉洞庭渡淮海絕澤放舟嚴灘探其五泄極震江海之奇觀盡大小之變態而後見天下之水無非文者旣官京師閉門構思胸中浩浩若有所觸前日所見澎湃之勢淵洄淪漣之象忽然現前然後取遷固甫白愈修洵軾諸公之編而讀之而水之變性無不畢陳於前者或束而爲峽或回而爲瀾或鳴而爲泉或放而爲海或狂而爲瀑或匯而爲澤蛇蜒曲折無之非水故余所見之文皆水也今夫山髙低秀冶。非▲�乎水乎水乎

不文也。而髙者不能爲卑。頑者不能爲媚。是爲死物。水則不然故文心與水機一種而異形者也夫余之堂中所見無非水者江海日交於睫前而子不知子則陋矣余堂何病焉

【將今古文章盡作水觀洄伏瀺灂使我不勝望洋之嘆】

▲文乎

○藏陰符演靈鷲巖記

虞淳熙

武林山向無石石鷲遙飛集焉諸隱仙爲有方��而趨不知也蓋慧理屢嘆之以質武城兩石自起慶元兩山自徙將無地發殺機不神之神所由飛形者耶鷲翔。許由謝客亦來翔。丁飛附焉。庶見羽人浮裾月路。卽不得漸鴻。未衰之鳳。抉云弄足戾於髙垠。倘靑烏氏所志玄符哉。惟是刑書玉律殺風景者無罪元璉苾﹖﹖﹖﹖操胡兵攻鷲左右翼毛毨未鎩通苾﹖﹖﹖﹖鎩之更折其翠。嗚呼悲夫石鷲飛不能愚宋人襲又不能作晉人言魯麟嬴鏡其道窮歟藉令一年不禁當有死鷲飛雞銜子云外靑衿人人落羽則二苾﹖﹖﹖﹖之爲也嗚呼悲夫石鷲日﹖替子爲若司其禁禁者制也禽之制在气吾受陰符以符陽火陰陽相推一气孔神有熊運楓涿鹿絳艸山﹖虫尢旣蹶於何不禁女蝠之野爾鷲躔焉此其制矣循爾首乎懸書猿臺首可保也窺爾足乎翻經龍泓足可衛也翠之上嗉之下能幾全乎投符新竇鷇可伏翮可養也將玄扈之司歟。抑西池之使歟。庚除酉陽其配林歟。媧皇因是以熄鼎▲����法森而興

海神因是以棄鞭。燉煌因是以投筆。魏帝因是以委鉆。僊騏舞飆。楡光拂天。巨馬躡空。桂子淩煙。豈與夫剖玉泣楚。銷文滅秦。雲母告勞。潛英流毒。洛中之赤心貽笑。浙西之瑕休蒙族。季龍完壁而毀摟。道君神運而狩北者耶。天竺之石一采於醉吟再采於奇章今定何在機發密移逃石及藏舟共遠惟慈隱僊化鷲嵩母谷城公巍然獨存殺鷲猶之殺人女靑有律。夫禁烏可犯哉。烏可犯哉。符故藏虎口巖今藏鷲頭巖者三卷■﹝目替﹞子爲之演僧如勝置函守藏歲七月七日祠焉

【靈鷲一峯遭元璉剝琢殆盡賴先生明罰定律今後藉有完膚然吾更欲陳乞女媧復其生面先生肯爲捐丹以資煉補否】

○彭城放鶴亭記

董其昌

按史記稱秦始皇東遊壓王气漢祖心自疑避匿山中呂后嘗得之曰季所居有云成五彩雲而赤帝子斬白帝子蓋龍徳也彭城之有雲龍山其得名當以此山有放鶴亭隱君子張天錫故居蘇子瞻所爲作記者𨿽至今不廢然荒圯久矣髙邑潛穎張大夫以分司倉庾至數登其顚弔古懷賢將撤而葺之念徐方震鄰重以警水時絀舉嬴躊躕四顧乃節縮奉入度材播石徒庸工作之直取之宮中公帑不煩民和大播於是飛甍畵棟延敞虛明繚以垣墉翼以廚�屹然壯觀矣落成之後余以使事還朝公就山堂而觴之曰吾聞傳捨閱人。玆山於我何有哉。第登髙能賦大夫之事也。周爰咨詢。使臣之職也。民之失徳幹餱以愆。我有旨酒嘉賓式燕。地主之禮也堂成而三善具焉非直寄情吏隱之間而巳因授簡屬余記之餘惟子瞻引衛懿公事。謂國君之寵鶴。不若山人之放鶴。得以自全者。此未爲篤論也。使衛懿公有太王乃積乃倉之儲。曾孫如京如坁之粟。以此眾戰孰能勝之。而鶴之乘軒庸何傷。彭城用武之國也。項羽嘗自王其地矣。羽起徒步摧彊秦。巨鹿之戰威略豈出淮陰下。而終以不振。蓋髙有鄼侯能挽關中粟以濟軍興之乏而羽爲漢軍絕餉道是以敗耳今天子懲鄒滕之役命徵西大將軍蕭公提重兵鎭彭城而大夫精心計調兵食一洗脂膏之陋庶幾士飽馬騰以伐萌於不戰是桓文之烈也衛懿云乎哉山三面距水彌漫無際壹似西湖之孤山孤山林君復放鶴處也子瞻習於西湖者乃蒼莽悲壯之區恍瀲灩空▲�入無痕

蒙之致而覿面若忘不爲拈出者何耶。豈陵谷之變昔與今殊。山川之靈待時而顯耶。黃魯直以飛仙目子瞻倘。其化鶴復還不獨歌城郭之是而巳大夫以爲何如

【豎義英挺關合處巧力俱全】

○求忠書院記

陳繼儒

松府治之西有求忠書院者何爲特祀遜志方先生而創也先生生於天臺死節於金陵於松何居曰松有先生後在焉後何居曰葉公琰謝公鐸張公汝弼王公世貞詳哉言之矣且方氏手迹支譜甚核而詳先生血胤在松則血食亦宜在松此特祠之所由建云當先生抗命時魏澤以刑部尙書謫寧海尉受詔捕方氏幼子徳宗垂九歲澤匿之有臺人秀才余學夔者乞食翔於市口喃喃唱歌以諷澤澤心動叱曰扶顚子去越兩日途遇歌如前澤知其爲義士也乃密托徳宗於余入松江島嶼中歷靑村諸鎭以織网貿米得活余又潛入郡屬祠部郎兪允護翼焉時任勉爲參政家居聞之就見徳宗徳宗初引卻怖而欲逃勉出癸酉錄示之知允與勉皆門生乃始安自此各爲異人陰相往來允妻以養女冒兪氏恐同姓賈禍旋攺余轉遷白沙鄕而學夔亦遠遁不得迹矣徳宗三子娶兪者友直友諒繼許生者友竹子孫繁衍具居華亭本未詳載譜萬曆己酉督學侍禦楊公廷筠訪其事於松司理毛公一鷺毛公訪之陳子繼儒得實楊公捐俸三百金馳檄立祠復其姓衣冠其大宗之孫顯節而祠尙有待也太守張公九徳適至挺身許曰九徳先生之鄕人也徳而不任誰當任者天以方先生六尺之孤委之雲間昔日方氏之存滅在魏在余今日方氏之存滅在我有如聽其自續自絕自明自晦豈惟塗視方先生實與屠剪錮禁何異異日天子詔求先生後其安所置對將遂爲子虛亡是公而巳乎古者愛羊及烏。存大休也。子弟爲屍。迎生气也。況以先生之血胤。薦先生之血食。盻饗相屬。夫寧不歆。於是謀之華亭令聶公紹昌蠲吉鳩工莊嚴廟貌崇祀先生而魏公澤余公學夔兪公允任公勉徐公善安配焉構以重堂繚以峻峘翼以兩廡門敞而墀滌祭毖而田備秋毫皆太守張公力也祠成之日太守以庚戌冬至率僚屬迎主入祠謁奠成禮士民樂觀者萬餘人及辛亥端午命陳子儒爲之記陳子再拜稽首而謝公曰異哉此舉昔者髙皇帝以夏變夷。文皇帝以叔代侄。此古今一大鼎革也。先生縗麻入闕哭聲震殿。刀環築口批及兩耳。收妻女赤十族。市先生肉者賜之金。發先生之祖骸而投之井。此古今一大慘也。天子與孤臣爲難豈趙朔李固比哉。孑遺所在。前有賞後有誅。局天蹐地晝伏夜行。千鈞引絲所餘有幾。此古今一大險也。遺蛻不敢收。遺札不敢藏。子孫不敢自名其祖。春秋家祭嘿對飲泣。卽有好義弔古之士。疇敢向先生禮一瓣香者。此古今一大欝也。今皇帝登極首詔表章。諸君子復天臺之故墟。修金陵之舊冡。請補賜謚而未及子孫。特不知一塊忠義血正在松耳。今二百餘丁悉復故姓。退而耕鑿。進而弦誦。躋躋蹌蹌。歌斯哭斯。九重無必伸之威。而十族無必餒之鬼。此古今一大快也。忠義激而爲憤。哀湘詛楚之詞。非後史之所必及者與。而先生俎豆儼然。箕裘無恙以此調人鬼之不平而關百世之橫口此古今一大繼述也。廟貌旣新講學院中瞻仰先生則夷齊尙在同難者八百七十三人則田橫五百義士尙在若魏若余若徐若任則趙朔之杵臼程嬰李固之王成尙在此古今一大榜樣也先生爲浙中第一名儒。爲國朝第一忠臣。而發潛闡幽。訪求先生之後者。則督學楊公自武林。司理毛公自睦州。太守張公自甬東。又皆先生之鄕後進也。意者年仗義共事諸公分身應現或抱孤於覆巢完卵之時或報命於禁网闊疏二百四十餘年之後此古今一大因緣也。嘻此又古今一大奇也。是故陳子繼儒拜命額首而爲之記

【讀正學先生傳無不唏噓流涕者讀眉公此記無不歡喜軒渠者此亦古今一大快也】

○虎丘三泉亭記

陳繼儒

吳人不善附麗山亦如之虎丘是也凡地勢相牽相聯若斷若續突爲崇山峻嶺綿爲蔓壑枝峯散爲飛泉噴瀑多使人心膽震眩耳目旋轉而不得停大抵附麗者必髙大髙大者必險絕其勢然也虎丘前無援後無推孤行孤峙於平疇衍漾之中而不見有因緣攀附巉聳刻露之迹其秀至今甲天下石平如砥泉瑩如雪陸羽張文新品泉而甘之埒居第三與中泠惠山鼎足矣申文定自少喜登此山解相印歸數與故人父老觴詠其上■﹝奭斗﹞泉瀹茗欣然忘歸曰百歲後吾魂魄猶應依此文定薨郡中業有專祠至是士大夫釀金考室復祠公於劍池之南鶴澗之西曰公平康正直一生相業無所附麗而起此水此丘神所樂也祠北恰坑三泉寺僧久屋其上湫隘塵垢日月之光不射雲霞之彩不生冏卿司理捐金錢施僧撤屋刳土土去而石根露石露而泉脈疏穹壁髙廣截若刃削凡數百年鐫題字迹隱隱出嶙峋隙縫間禪窟懸崖。經聲曳於樹杪。石梁浮澗。苔紋繡於水中。周之以曲廊扡之以闌楯遊者逡巡玩流憑三泉亭而小憩焉夫自古有此虎丘。卽有此淸泉石壁。歲不絕歌舞太平。日不絕品題名勝。鮮有發覆疏明。爲泉石一洗塵土面目者。有之則文定之冏卿司理始搜剔經營則客周伯讓始文定有靈將無釋冠劍屏侍衛夷猶於亭之上下乎人靜山淸。花疏月淡公左挽顏魯公右拍蘇學士呼取闔閭健兒盡發魚腸三千試舞於鐵花巖畔生公說法何胤講經遠道士放鶴陸桑薴點茶王家短主簿但令展衣掃石綆汲第三泉數斗作供樂哉斯丘公捨此焉適哉冏卿笑曰眉道人是語快不可言卽文定當爲解頤請筆而記之

【文情駘蕩如行春少年】

○東門觀桃花記

王衡

蓋今人多僞爲雅而吾吳尢甚蘭菊幾家置一譜焉次則君竹而友松第而至桃花極矣乃予性多深愛桃花每春未嘗不遊遊必徧今年二月之十七日予與汝增約使人往探城四隅問花之所止而之焉具報東門好則步出東門踏菜花行望見一村居小有柳桃可觀則酒■﹝酉倉﹞與蒲席巳次第設矣其居在小溪中桃花左右溪約有三四十株甚嫩美旣又移至吳氏莊莊宅與池相遶略同前而廣五倍之花碩大且繁中一緋色據水上者特異長楊數章列池外如偉丈夫衣冠拱手而護少女子於內桃花亦醉面垂垂。傍水洗妝。不輕見頭額也。飲樹下畱連久之顧日尙未晡乃復信步尋花其在水濱者墻角橋畔者菜花柳樹叢中者輒灑水施茵曰與而延客或遇之矮檐下及坑塹竈突之間則含酒滿舌噀之曰爲汝浣衣席暖更移。酒盡復買。忘其去城之遂遠也。汝增曰夫桃價不堪與牡丹作奴人且以市娼辱之子何好之甚予笑曰子品花乎品價乎夫價則百十桃者有之然皆如口脂麵粉不粘人意刻畵彩繢人能盜天夫桃也遠而睇之光浮浮然近而卽之若有暖暈焉蓋頌桃徳者夭夭近之灼灼則巳下矣擬之於春殆巽女乎陽出震而得梅。桃與梅其得气獨完。故於香味色中具有別韻。卽刻畵彩繢者巧愈不似。似愈不眞。子捨是而貴夫盆盎拳握之觀何歟且夫天下之貴賤失所久矣餖飣貴而梁肉賤土偶貴而人物賤品題貴而考課賤桃之賤於子無惑也汝增無以對遂泚筆志其語

【吹葉嚼蕋別有紅甜】

○遊鬼巖記

何南金

余耳熟鬼巖之勝最久巖故莆徼地非懸車百里不得至戊申嘉平取道江口背莆境西北指桂苑則柯生爾珍先宿遲予促登巖巖距苑椒洞出巖底洞空透可炬行十里因張道人鐵柱鬼王其中下巨石封鎭故不可入出苑右折里許水石淸駛莆山率以泉勝其特秀之石鮮數仞彊者玆山香鑪丫髻諸峯稍成林立斧劈勢最奇則入谷兩危巘矗空百丈蒼碧■﹝山疌﹞嶪望而知其爲異境造巖五里寒門幽壑蟻旋百折始通巖身光紫圓膩直插一幅雲母屏冠萬山頂特異他巖堂皇竦傑闊視孤倚如帝座布扆而空其案也如玉京崇墉而無其雉也如巨靈植掌而絀其指也如金鳷張翅而坦其腹也巖巳絕奇而飛泉一道灌頂漫腹界巖瀉落則更奇巖下屋數楹嵌巖凹入棲張君像一龕巖突爲蔀泉落則噴者擊瓦爲珠細者潤檐爲澑張君前一石井澑滴承之巖宇虛閴澑入井淙錚皆作鼓鐃音繞室不去巖前平地僅堪布席低首俯瞷來處則一穴陰風一甑白霧蓬蓬浮▲形容奇絕

浮撲面起怪石盡作靑獅蒼兕昂驤戲舞於洪濤簸蕩中人如排罡風披灝气十步九折而上覲太淸復爲九閽當關虎豹猛蹲恐喝而怵禁之至此則鈞天廣庭丹霄絳闕萬象在下而巳閩土不雪獨此地髙寒間雪此日劇寒故宜云不雪而霧陰靄滃翳出沒變幻踵底頂端儻芒乎其非我有巖卽無鬼。而谽呀豁閕。窐寥崝嶸。固鬼窟也。吹煙吐霧。招雨嘯風。固鬼候也。吾生之得於沙劫也幾何。吾身之得於沙界也幾何。幾何中其爲生同之而足奉。足及之而日奉。又▲令人驚怖

復幾何。蟻穴之漏大陽乎。芒鍼之占太虛乎。此𨿽云鳥過眼。肄茁送詩。到手會心。必無放過。況走一官於數千里外。決其南畝北窗之見。而薦以譎詭魁奇洞駭之觀。猶然覩面而自失之。悲乎一沙之富不受而還之大造也我實自貧矣今人從艸澤而濟峨嵋之巓。不知踵之髙也。從郎署而著惠文之冠。則揚揚趾髙屐折矣。士固有志。吾好吾從乎。柯生笑以爲當洗斚更酌揖張君而退

【覓險悶天搜奇枯海不數始皇驅山鐸矣】

○遊城南雜記

文翔鳳

地之精妙在山川天之精妙在風月物之精妙在花竹卽就其所值兼之。無佳客鑑賞其妍。與麋鹿禽鳥之出入林卉何異人之精妙在詩酒以當於六者。非三才之雅契良姻與。金陵佳麗在十里外者卽不暇撰藜訊訪惟聚寶長於陌上近城易就特屢挾桃簟以往二月積雨兼旬三月朔忽化爲晴昊陽日向人如新披之繡淸曉爲淸明桐華之候予旣分祭黃侍中祠於桃葉渡遂分祭先賢祠於普徳寺之後岡凡▲王遂東有云文莫妙於天其靈在空其韻在雪其變幻不可測在云

曾至金陵之名人咸與如吳太伯諸葛武侯王逸少李太白白沙陽明之流祠當報恩丹碧之塔而遠揖鐘山亦幹气象之彩翠禮竟而會祀方正學於梅岡之上與諸君子偕飲木末亭至日昳是時趙生並兩郎巳自髙座寺登雨花臺反坐於永寧庵之東亭挾醪榼而藉艸�花者如蟻增附筆漸塗也客稱佛頭靑良肖而梅岡所入陰阪曲道並方壠後岡亦徧集靡隙地予旣別諸君子遂就兒輩於永寧東亭行數觴卽再攜入髙座坐其花積堂之後亭僧獻千葉絳桃以佐籌卮紅灼奪晴視夾道垂階之夭桃巳涉減艷巳又觴看竹軒瑯玕之杪予所去卽有挾觴具而占勝者踰日將爲靈谷之遊諸君子之邀﹖﹖剪除使臣萊人張比部飲者欲我偕則偕褉飲於黃祠之靑溪閣旣申蘭亭之雅𨿽乏詩賦姑有肉竹之娛足迹不踰郊市而煙碧柳金調笑狂呼視往春之束帶走熱塵謁上官於銅市芝廛間者果孰爲眞雒陽春也

【質韻淸古】

◆書事

書博雞者事

書與於鱗論詩事

○書博雞者事

髙啟

博雞者袁人素無賴不事產業日抱雞呼少年博市中任气好鬭諸爲裏俠者皆下之元至正間袁有守多惠政民甚愛之部使者臧新貴將按郡至袁守自負年徳易之聞其至笑曰臧氏之子也或以告臧臧怒欲中守法會袁有豪民嘗受守杖知使者意嗛守卽誣守納巳賕使者遂逮守脇服奪其官袁人大憤然未有以報也一日博雞者遨於市眾知有爲因讓之曰若素名勇徒能藉貧孱者耳彼豪民恃其貲誣去賢使君袁人失父母若誠丈夫不能爲使君一奮臂邪博雞者曰諾卽入閭左呼子弟素健者得數十人遮豪民於道豪民方華衣乘馬從羣奴而馳博雞者直前捽下提毆之奴驚各亡去乃禠豪民衣自衣復自策其馬麾眾擁豪民馬前反接狥諸市使自呼曰爲民誣太守者視此一步一呼不呼則杖其背盡創豪民子聞難鳩宗族僮奴百許人欲要篡以歸博雞者逆謂曰若欲死而父卽前鬭否則闔門善俟吾行市畢卽歸若父無恙也豪民子懼遂杖殺其父不▲亦快

敢動稍斂眾以去袁人相聚從觀歡動一城郡錄事駭之馳白府府佐快其所爲陰縱之不問日暮至豪民第門捽使跪數之曰若爲民不自謹冒使君杖汝法也敢用是爲怨望又投間蔑污使君使罷汝罪宜死今姑貸汝後不善自攺且復妄言我當焚汝廬戕汝家矣豪民气盡以額叩地謝不敢乃釋之博雞者因告眾曰是足以報使君者未邪眾曰若所爲誠快然使君冤未白也無益也博雞者曰然卽連楮爲巨幅廣二丈大書一屈字以兩竿夾揭之走訴行禦史▲更快

臺臺臣弗爲理乃與其徒日張屈字遊金陵市中臺臣慚追受其牒爲復守官而黜臧使者方是時博雞者以義聞東南髙子曰余在史館聞翰林天臺陶先生言博雞者之事觀袁守𨿽得民然自喜輕上其禍非外至也臧使者枉用三尺以仇一言之憾。固賊盩之士哉第爲上者不能察使匹夫攘袂羣起以伸其憤識者固知元政紊弛而變興自下之漸矣

【非所以爲訓也然可以爲惕】

○書與於鱗論詩事

王世貞

己未正月餘以臺謁之濟上於鱗烹一豚候我田間出蟹胥佐醑苦劇談久之盡一瓿苦五十六螫漏且行盡於鱗睨爲余曰吾起山東農家獨好爲文章自恨不得一當古作者旣幸與足下相下上當中原並驅時一掃萬古是寧獨人間世哉柰何不更評搉所至。而令百歲後。傳耳者執柔翰而雌黃其語也予唯唯於鱗乃言曰王君足下行棄我濟上去矣焉用自苦齪齪爲也。其不以吾二人更標幟者幾希請爲世人實之吾於騷賦未及爲耳。爲當不讓足下。足下故盧柟儔也。吾擬古樂府。少不合者。足下時一離之。離者離而合也實不能勝足下。吾五言古不能多。足下多乃不勝我。歌行其有間乎。吾以句。若以篇耳。諸近體靡不敵者。謂絕句不如我妄。七言律遂過足下一等。足下無神境吾無凡境耳。余時心伏者久之以前謝於鱗曰吾於足下卽小進固雁行也豈敢以秦齊之賦而匹盟王吾之爲歌行也句權而字衡之不如子遠矣𨿽然子有待也。吾無待也。玆其所以埒與。子兮雪之月也。吾風之行水也。更子而千篇乎。無極我之變。加我十年。吾不能長有子境矣。於鱗曰善請言文曰子匠心而材古者也其工極矣。予之錯於材也世無通於古者以故無稱子。亦無稱我。然而世之疑子也甚於我。卽百千萬年而其疑子也又甚於我。𨿽然謂子隃勝我者。獨子乎我心耳。於鱗大悅曰有是哉吾二人之窮也而足相樂矣更起疊爲壽質明而罷後旬日書來言快矣玆夕之千古也豈值爽鳩之樂哉又一日於鱗因酒踞謂余曰夫天地偶而物無▲讀於鱗文不能句安得不疑

孤美者人亦然孔氏之世乃不有左丘乎余瞪目直視之不答李遽曰吾失言吾失言向者言老聃耳其任誕如此

【旁若無人】

◆題跋

恭題禦和詩後

題天臺陳獻肅公行狀後

跋黃魯直書後

跋西臺慟哭記後

跋眉庵記後

題八仙像後

跋洞庭兩山記及詩後

書石梁雁宕圖後

禱雨記後

題嶽雲艸

西蜀尹西有卜築桃源圖捲跋

題顧仲方詞

○恭題禦和詩後

宋濂

洪武六年八月十六日皇上特詔臣及翰林學士承旨詹同編修目歷旣而中書亦奉旨徵浙東西及江右之上七人分年纂輯而臣與同爲之總裁九月四日開史館禁中日輪寺人守閽大官進饍羞其事甚嚴且祕臣等昧爽而入至日曛始出復會宿於詞林虞有宣泄蓋不敢不愼也卽成槀思得俊秀有文�通考義例而繕書之於是遴選二生具名氏以聞上可其奏其一則義烏黃昶昶時以春秋中浙江行省第十七名文解肄業成均因移文博士徵之十月二十六日昶至臣引見上於西苑慰問良久且曰爾何人之裔邪臣對曰文獻公溍昶之從曾祖也上悅復見皇太子於大本堂勉勞有加焉未幾上遣侍臣出尙方綺裘革履以賜十一月十五日前禦史中丞誠意伯劉基偕臣與同侍上燕幹淸宮之便閣同被酒而還愛昶有俊才揮毫賦一詩贈之字大如斝少選奉禦傳宣召臣等赴右順門。會上適乘步輦而至。同餘酲猶未解上謂同曰卿醉未醒耶同對曰臣𨿽醉猶能賦詩贈黃秀才秀才謂昶也上曰詩何在對曰在史館中上曰濂宜亟取之臣旣上奏且笑謂臣曰朕卽和同詩卿當爲朕書之臣書訖歸與昶言昶自艸萊賤士。一旦遭逢盛際。奎璧之光。下照幽隱。於是粉黃金爲泥寫上賜和之章飾以黃綾玉軸而以同詩附其後。昶常從臣學臣又親見其事請記之左方傳諸攸久臣伏見皇上聖神天縱。形諸篇翰。不待凝思而成。自然度越今古。非積學者所可及。然亦未常輕發其俯和侍臣之詩豈▲�良�遇千載想見

非樂育菁莪以開萬世太平之基者歟詩不云乎肆成人有徳小子有造古之人無斁譽髦斯士此之謂也昶尙勗之哉昶尙勗之哉昶字叔陽能古文辭善繼其家學者也是歲十有二月八日具官宋濂稽首頓首謹記

【都兪喜起儼然一堂誰雲中天之不再】

○題天臺陳獻肅公行狀後

宋濂

濂過濠梁天臺王公完出考亭朱子所撰陳獻肅公良翰行狀徵濂題識朱子之文古今共尊何敢贊一辭若公事行或有闕遺亦學者之不可不知也按宋孝宗實錄云乾道五年十二月樞密都承旨張說奏請置酒延諸侍從上許之說退約客獨兵部侍郎陳良翰不至說殊不平上遣中使賜以上尊珍膳說因附奏臣奉旨集客而良翰不至是違聖意也巳而上命再賜說復附奏良翰迄不肯來夜漏將止忽報中批陳良翰除諫議大夫坐客皆愕然此與唐玄宗時宋璟卻王毛仲事正類非有剛直之操者孰能與於斯哉夫自姦檜主和議。而史浩湯思退繼之。牢不可破。孝宗恢復之志。𨿽上通於天。終莫之遂。不主和者惟張浚胡銓張闡張震及公等數人而巳。公平生大節此最彰著故朱子特詳列之而捨拒說細行亦紀事之體當然耳然而朱子修通鑑綱目璟之事何嘗不載況孝宗之知人賢於玄宗遠甚亦法所合書豈當時弗知邪抑偶忘邪實錄舊藏元之內府革命後▲坐客殊悔多此一來

竟不知所在狀中旣不收修宋史者復失於采輯周公謹記孝宗聖政𨿽曰具錄又誤指爲同時從官陳良佑事濂恐後人無所考焉特爲補闕授諸公完使藏焉公完字繼遠公之七世孫今出後王氏云

【觀此則古人媺事湮沒不傳者多矣彷徨三復益切稗野之求】

○跋黃魯直書後

宋濂

右太史黃公書李白秋浦詩凡十七首筆勢瀟灑皆超軼絕塵觀公自題謂寫此時云日流煥移竹所西牖下旋添新翠有攜幽禽至者時弄新音翏翏可聽則其情景相融蕩。而生意逸髮於豪素間。至今如玉飛動。當是時公方謫涪州別駕自常情言之必憔悴無聊所見花鳥濺淚驚心公乃能藉之遊戲翰墨無直發隕獲之意非行安節和夷險一致者有弗能也。昔人稱公以艸木文章發帝杼機花竹和气驗人安樂。𨿽百世之相後。使人躍躍興起者。豈欺我哉。紹聖二年公年巳五十二故此書蒼勁比舉學官丞祕書時如出二手當時錢穆父不能深知猶病公爲拙公嘗謂李致堯云書要拙多於巧近時少年作字。如新婦子妝梳。百種點綴。終無烈婦態。嗚呼公言其有所感也夫。

【超曠之音】

○跋西臺慟哭記後

劉崧

方文丞相海上被執時吾郡有王鼎翁者丞相同捨生也卽爲文生祭丞相復手書數十通遣人揭之通衢館捨以俟丞相過而見之以自決及聞死燕市也則又爲酬文一通爲位北望哭而祭之若幸丞相之得死者夫丞相之所以自處。固有不待於人言。而仁人用心。若鼎翁者。亦何厚哉。後有張毅翁者丞相門下客也始與十義士者從丞相赴燕及丞相死翁以百金贖丞相首骨徒步七千里負而完葬焉一日過梅溪曾氏與劉惟吉顏省身及先祖實存府君四人者是夕會於見山堂在梅溪上距丞相宅一捨許曾爲丞相外家而堂名見山者寓思丞相也是夕舉酒三酬翁自賦摸魚子一闋三人同聲和之有千年華表會有鶴歸來之句每歌一再輒聲淚俱下至嗚咽不自勝則相與掩袂罷去其詞至今可考惜新傳未及載而世亦鮮有知之者今觀張孟兼所注釋謝翺臯羽西臺慟哭記及東靑樹引然後知與鼎翁之生死祭文毅翁之摸魚子蓋彼此同一情而先後同一▲欲言不能欲忽不可惟有痛哭

聲也因記所聞二事於先祖者附於卷末始知當時忠義之士最多其感激憤惋於荒閒寂寞之濱者不直臯羽一人而巳也

【一往情深無端嗚咽較崩城之淚依墻之泣更有餘悲】

○跋眉庵記後

髙啟

右嘉陵楊君眉庵記謂眉無用於人之身故取以自號夫女之美者眾嫉其蛾眉。士之賢者人慕其眉宇。而不及口鼻耳目。則眉豈輕於眾體哉。蓋眾體皆有用眉安於其上𨿽無有爲之事而實瞻望之所趨焉其有類乎君子者矣。世方以僕僕爲忠察察爲智安重而爲之望者則以爲無用楊君亦有感於是歟讀之爲之太息

【標義甚確但不許土木偶借口】

○題八仙像後

王世貞

八仙者鍾離李呂張藍韓曹何也不知其會所繇始亦不知其畵所繇始余所覩仙迹及圖史亦詳矣凡元以前無一筆而我明如冷起敬吳偉杜堇稍有名者亦未嘗及之意或妄庸畵工合委巷叢俚之談以是八公者老則張少則藍韓將則鍾離書生則呂貴則曹病則李婦女則何爲各據一端作滑稽觀邪乃至邇者紫姑靈鬼往往冒眞人而上援此八公以相蠱惑尢可笑也是八公者不佞能考其七而疑其一爲志之鍾離公者諱權字云房嘗以禆將從周孝侯敗於齊萬年逃終南山遇東華王眞人得道至唐而始一出度純陽自稱天下都散漢呂公者諱嵓字洞賓父讓嘗舉進士不第遇正陽眞人得道在五季及宋時化迹最著而又與正陽度劉海蟾已度王重陽及自度何仙姑張珍奴之屬張公者諱果隱恆州中條山見召於唐開元帝與葉靜能輩諸公比而公最爲長者自言堯時官侍中葉公密識之曰混沌初分白蝙蝠精也授銀靑光祿大夫放歸天寶初尸解藍公者不知何許人恆衣破藍衫黑木腰帶跣一足■﹝革華﹞一足醉則持三尺大拍扳行歌云藍采和藍采和世界能幾何紅顏三春樹流光一擲梭後語多不能悉至濠州忽擲■﹝革華﹞帶拍扳乘雲而去韓公者諱湘昌黎之從子少學道落魄它鄕久而始歸值昌黎生辰宴怒之公曰無怒也請挍薄伎以獻因爲頃刻花每瓣金書一聯云雲橫秦嶺家何在雪擁藍關馬不全昌黎不悟遣之去後果譴潮至藍關公來候昌黎乃悟因吟三韻以補前詩竟別曹國舅者苗善時傳不能舉其名苐言承相彬子皇后弟少而美姿安恬上及皇石重之一旦求出家雲水上以金牌賜之云詔書到日如朕親行抵黃河爲篙工索渡直急用金牌相抵純陽見而警之遂拜而得道按皇后乃侍中彬孫女金牌云云大約俚巷委談也審爾所謂曹公者當作靑巾少年不當作髯而翼善冠也何仙姑零陵市人女也純陽以一桃與之僅食其半自是不饑頗能談休咎老而解化亦苗善時云考之它野史謂仙姑晚而枯瘠其言休咎亦不甚驗趙道一仙鑑則謂純陽所度者趙姑名何者也有仙姑何姓者開元中羽化去合在純陽前若李公者諸方外裨官都不載獨聞之乩云諱元中開元大歷間人也於終南山學道四十年陽神出捨爲虎所殘得一跛丐乍亡者而居之不可知也令鍾離呂公而遊人間必從東華挾海蟾與重陽輩而八令張果先生而取友則必從赤松安期次則靜能公遠張洪崖胡長仙輩而八必不屑屑求瓦合諸公方逍遙乎上淸亦必不僕僕焉一符之是聽而受塵凡役也不佞此跋。卽受乩頭詈所▲可以破俗

不卹矣。

【八僊之說相沿爲祝不知何昉先生一爲點破眞堪噴飯】

○跋洞庭兩山記及詩後

王世貞

予旣爲玆記而讀之所不能如伯玉者文度所得西洞庭者俱可十二於東山亦染指焉伯玉則不暇也吾裹十日糧酒倍之行不問主所至自津匿盡名姓與釣父羣長空皦然了無纖雲靡夕不月靡飲不夕淸歌流醊遇興轍極涼暄天劑秋不蕭瑟從行諸君陸丈善詩。子念儷之。陸丈善畫。張生嗣之。李生善奕。奕稱國手。黃生少年。雅亦善酒。季善供具。佐吾饞口。將書一通以寄伯玉大司馬署中。當忻然而笑。夢我五湖之曲也。

【興會津津】

○書石梁雁宕圖後

徐渭

臺宕之間自有知以來便馳神於彼苦不得往得見於圖譜中如說梅子一邊生津一邊生渴不如直啜一甌苦茗乃始沁然今日觀此卷畵圖斧削刀裁。描靑抹綠。幾若眞物。比於往日圖譜彷佛依稀者。大相懸紀。𨿽比苦茗。尙覺不同。亦似掬水到口。略降心火。老夫看取世間遠近眞假有許多種別不知他日支杖大小龍湫更作何觀

【尖雋絕倫】

○禱雨記後

屠隆

始隆暴日以求雨也官師士民及家人咸曉之曰夫雨暘天也天積气也隆隆髙爾矣弗可梯也﹝泬﹞﹝�﹞寥爾矣﹝坱﹞﹝央﹞﹝圠﹞﹝軋﹞茫蕩爾矣呼弗聞也叩弗應也諛之弗喜也觸之弗怒也若頑焉當其潦也弗格之使倒流也當其旱也弗挽河漢而瀉之也大化獨運適焉爾矣遭其適也故潦於堯而旱於湯夫潦於堯而旱於湯堯弗知天也天亦弗知堯也湯弗知天也天亦弗知湯也何物而堯何物而湯何物而天適焉爾矣子暴而▲泬寥﹝空貌﹞坱圠﹝不測也﹞

求必雨天且不雨而三日而五日而百日子卽立槁潁水之上竟不雨也弗遭其適矣子如天何天如子何則無乃不﹝惠﹞﹝仝慧﹞乎何爲自苦隆應之曰非也子不聞精誠之極乎夫精誠之極者不惠也。不惠所以精誠也精誠之極。神明通焉。無不可爲矣。故可以耳視而可以目聽也。可以手行而足指也。神可存而器可廢也。粗而入精形殼蛻也。闇而生光玄照朗也。故大荒可挾而六﹝幕﹞﹝六合也﹞可遊也。大鵬蚊虻。﹝焦﹞﹝虫名﹞螟嵩山。須彌芥子。毫光六合。秋毫泰山。泰山秋毫。小大一矣。不知彭之爲殤。不知殤之爲彭。不知龍伯之爲僬僥。不知僬僥之爲龍伯。修短齊矣。天卑邪。地髙邪。日月闇邪。深谷朗邪。流而五嶽耶。九河峙邪。齊州近邪。眉睫遠邪。﹖虫﹖兜﹖﹝蚭﹞﹝�蝤﹞者飛邪。翼而蜿蜒邪。軒孔𨿽聖吾不知其聖。誇父𨿽愚吾不知其愚。黃屋左纛𨿽貴吾不知其貴。被裘帶索𨿽賤吾不知其賤。萬物之觀齊矣。是皆不惠之道也。不惠所以精誠也精誠則神一神一則物化物化則累釋神明通焉故風可反也。日可回也。月可捫也。電可掉也。霜可夏也。陽可冬也。水可蹈也。石可遊▲僬僥﹝西南夷名人長三尺﹞

也。龍可下也。馬可角也。理也豈怪也哉。夫六合廣矣。何所有。何所爲。何所不有。何所不爲。有而有。爲而爲。無有而有。無爲而爲。有而無有。爲而無爲。無不有也。無不爲也。有而有。爲而爲。理也。人之所信也。無有而有。無爲而爲。亦理也。人之所不信也。人之所不信而怪名焉亦惑矣。今夫圓而方蒼蒼茫茫者何物。皭而煌煌朗照八方者何物。嵲■﹝山蘗﹞而郁蒼渺而茫洋。浩浩湯湯者何物。發聲砰彭。閃爍而有光者何物。鬒而淸揚。顱而目眶。須而吻張。手攫而足蹡。有聲郎郎者何物。令此偶一見之。斯不亦大怪乎。六籍所載諸子所傳山海玄經之所列齊諧夷堅之所志都是物矣昔北山愚公不自量欲移太行王屋二山聚族而運之河曲智叟啞然而﹝咍﹞﹝臺笑也﹞之愚公不止也且世世子孫平焉操蛇之神聞之懼其不止也告之於帝帝感其誠誇蛾氏二子負二山遂移之也又有遭仙人山守者求其不死之術仙人畀一木令穿石焉石穿乃仙其人受教無日夜寒暑饑寒垂四十年石穿而仙去矣夫山非可移也石非可穿也精誠之極也隆誠不惠無以謝諸公行休矣屠子語未畢而雨

【遊翔恣肆如泉決煙湧莫可�止】

○題嶽雲艸

利瓦伊楨

昔者師曠鼓淸徵而玄鶴二八來翔延頸而鳴舒翼而舞鼓淸角而風雨大至裂帷幙破俎豆墮廊瓦坐者散走余以爲欺人語耳今讀汪大呂嶽雲艸而知其非妄也大呂家白嶽而目與師曠同取嶽之形勝故實與四時景物一一詠歌之天門石柟鬱蔥晻靄澗水桃花點綴映媚丹鼎藥竈與香鑪煙气交錯飛騰碧蓮之池雲龍之潭珠簾九曲之泉驚濤細浪雷轟霆擊練曳縠披各極其態羣峭摩空孤峯蔽日星臺月嶺淸光可掇霞洞天梯壯麗不凡三姑三公五老五丁仙人玉女觀音彌陀羅漢老君之屬或獨往獨來或進旅退旅叱石羊調鸚鵡驅橐駞降黑虎躡紫雲呼飛雨結萬人緣憩長春圃批棲眞巖窮華林塢殷殷賑賑淫淫與與使人應接不暇耳目轉易身世都忘心神狂駭抑何殊於師曠鼓琴時哉曹孟徳有言非有四目兩口但多智耳余嘗客白嶽十許日覽涉殆徧所得詩不及大呂十一負此目多矣爲是其智弗�與�然

【玄圃華茵迷離目亂】

○西蜀尹西有卜築桃源圖捲跋

倪元璐

觀夫三士致謀五丁畢力狩峨靑於別磴延岷泚於旁瀾鈐云轄霞雕巖繡壑奧文詰曲別味鮮淸誠山典之殷盤景筵之瑤柱棲其界者苟非八叟定亦只童將皆分陜仙凡割溝玄白然而其靈不閟道亦以章昔之三程躍其池鐵今則二尹著於宮鍾夫蹤絕漁樵而大夫去之役戎馬之場代沈魏晉而文學就此探天人之策原其飛光淝水通隱金門非爲抱梁固足貴也若所招招何其磊磊或才方藻國有陳子之霞舒或名巳傾都爲餘生之雷呴各無滯骨殊異枯禪旣聖世之有桃源卽酒人而可蓮社故得貌其幽韻體以文綃則有應物之能存形之手加毛溪頰。點睛石眸。道玄致嘉陵之功。右丞極輞莊之狀。夫使處則境皆圖畵。出則袖有雲煙。非夫名通不具此致也。若乃尙平結遙盟於畢娶。宗炳開便法於臥遊則不知武溪亦男女其中華山有鼾齁於外而此二子儻亦情疏野騖。心畏眞龍乎。

【雕龍刻鳳別有工巧】

○題顧仲方詞

陳繼儒

顧仲方先生以雕龍繡虎之才入爲鳳閣侍從長安諸薦紳咸束錦交先生片言片楮往往爲寶時因杯酒間忽動鄕國之想乃請作江南春樂府使一片燕塵頓豁而身遊於小桃弱柳隊中至於詠物閨情各抒才韻繪擬所至生气﹖﹖奏合可以奪化工之權。結思人之涕。蓋出其餘膏剩馥便能鼓吹詞場逓傳千古譜風流者捨仲方吾誰與歸吾謂此曲當以司空圖松枝筆李廷珪豹囊墨及薛濤五色云錦箋各書數通以佐花月而又令綠珠雪兒從步絲幛後醉拍紫玉板唱之則一字一絹可也

【筆歌墨舞】

明文霱卷之十

●明文霱卷之十一

武林劉士鏻羽石父評選

傳一

◆傳一

謝翺傳

王冕傳

太原王傳

東溪廖孝子傳

鐵笛道人自傳

張節婦傳

杜生傳

尙書黃公傳

太白山人傳

孫忠烈公傳

王孝子兪烈婦傳

唐伯虎傳

逍遙公傳

倉庚傳

王中丞廷小傳

李於鱗傳

○謝翺傳

宋濂

謝翺字臯羽福之長溪人後徙建之浦城父鑰性至孝居母喪哀毀廬墓終身不仕通春秋著春秋衍義左氏辧證傳於時翺世其學試進士不中落魄漳泉二州倜儻有大節會丞相文天祥開府延平長揖軍門署諮事參軍聲動梁楚間巳復別去及宋亡天祥被執以死翺悲不能禁隻影行浙水東逢山川池榭云嵐艸木與所別處及其時號相類則徘徊顧盻失聲哭。嚴有子陵臺孤絕千丈時天涼風急翺挾酒以登設天祥主荒亭隅再拜跪伏酹畢號而慟者三復再拜起悲�不可遏乃以竹如意擊石作楚歌招之曰魂朝往兮何極莫來歸兮關水黑化爲朱鳥兮有味焉食歌闋竹石俱碎聞者爲傷之然其志汗漫超越浩不可禦視世間事無足當其意者獨嗜佳山水雁山鼎湖蛟門候濤沃州天姥埜霞碧雞四明金華洞天搜奇抉祕所至卽造遊錄持以誇人若載七寶▲直堪腸斷好佳山水又好

歸者遊倦輒憩浦陽江源及睦之白雲邨尋隱者方鳳吳思齊晝夜吟詩不自休其詩直遡盛唐而上不作近代語卓卓有風人之餘文尢嶄拔峭勁雷電恍惚出入風雨中當其執筆時瞑目遐思身與天地俱忘每語人曰用志不分鬼神將通之其苦索多類此婺睦人士翕然從其學前至元甲午去家武林西湖上前代遺老尙多存者咸自詫見翺晚明年乙未以肺疾作而死年四十七瀕死屬其妻劉氏曰吾去鄕千里交遊惟方韶卿吳子善最親不翅兄弟愼收吾▲�詩好作文想其得意時當亦破涕亦堪哭

文及吾骨授之韶卿卽鳳子善卽思齊巳而鳳等果至而方功學方燾馮桂芳翁登登之弟衡葬翺子陵臺南以文稿殉伐石表之曰粵謝翺墓初翺以朋友道喪盡吳越無掛劍者思合同志氏名作許劍錄勒諸石未就復爲建許劍亭於墓右從翺志也翺無子其徒吳貴祠之月泉書院云�好修誇獨刻厲憤激直欲起古人從之遊不屑屑於流俗意所不顧萬夫莫回也每慕屈平托興遠遊自號晞發子過談勝國事輒悲鳴煩促涕泗澘然下士有苟合而气志得者▲又堪哭

憎聞翺翺自若也所著手抄詩八卷雜文二十卷唐補傳一卷南史補帝紀贊一卷楚詞芳艸圖譜一卷宋鐃歌皷吹曲各一卷睦州山水人物古迹記一卷浦陽先民傳一卷天地間集五卷東坡夜雨句圖一卷浙東西遊錄九卷余仿秦楚之際月表作獨行傳及左氏傳續辧歷代詩譜皆未完所選唐韋柳諸定詩及東都五體詩不在集中

贊曰翺一布衣爾。未嘗有爵位於朝。徒以被天祥之知。麻衣繩屨。章皇山澤間。若亡所容其身。使其都重▲諸書惜�不傳

祿。受社稷民人之寄。其能死守封疆決矣翺不負天祥肯負國哉翺蓋天下之士也。昔田橫不降漢拔劍自剄客之從死者五百人若翺之志其有類橫之客者非邪吾聞諸任先生云

【昔人云痛飲讀離騷請浮十大白以讀此文庶是�其沈痛】

○王冕傳

宋濂

王冕者諸曁人七八歲時父命牧牛隴上竊入學捨聽諸生誦書聽已輒默記暮歸忘其牛或牽牛來責蹊田父怒撻之已而復如初母曰兒癡如此曷不聽其所爲冕因去依僧寺以居夜濳出坐佛膝上執策映長明燈讀之瑯瑯達旦佛像多土偶獰惡可怖冕小兒恬若不見安陽韓性聞而異久錄爲弟子學遂爲通儒性卒門人事冕如事性時冕父已卒卽迎母入越城就養久之母思還故里冕買白牛駕母車自被古冠服隨車後鄕裏小兒兢遮道訕笑冕亦笑著作郎李孝光欲薦之爲府吏冕罵。曰吾有田可耕有書可讀肯朝夕抱案立庭下備奴使哉每居小樓上客至僮入報命之登乃登部使者行郡坐馬上求見拒之去去不百武冕倚樓長嘯使者聞之慚冕屢應進士舉不第嘆曰此童子羞爲者吾何溺是哉竟棄去買舟下東吳渡大江入淮楚歷覽名山川或遇奇才俠客談古豪傑事卽呼酒共飲忼慨悲吟人斥爲狂奴北遊燕都館祕書卿泰不花家泰不花薦以館▲��欲笑

職冕曰公誠愚人哉不滿十年此中狐兔遊矣何以祿仕爲卽日將南轅會其友武林盧生死灤陽惟兩幼女一童畱燕倀倀無所依冕知之不遠千里走灤陽取生遺骨且挈二女還生家冕旣歸越復大言天下將亂時海內無事或斥冕爲妄冕曰妄人非我誰當爲妄哉乃攜妻孥隱於九里山種荳三畝粟倍之樹梅花千桃杏居其半芋一區薤韮各百本引水爲池種魚千餘頭結茅廬三間自題爲梅花屋嘗仿用禮著書一卷坐臥自隨祕不使人觀更深人寂輒桃▲此人欲甚少而種花甚�

燈朗諷旣而撫捲曰吾未卽死持此以遇明主伊呂事業不難致也當風日佳時操觚賦詩千百不休皆鵬騫海怒讀者毛髮爲聳人至不爲賓主禮淸談竟。日不倦食至輒食都不必辭謝善畫梅不減楊補之求者肩背相望以繒幅短長爲得米之差人譏之冕曰吾藉是以飬口體豈好爲人家作畫師哉未幾汝潁兵起一一如冕言皇帝取婺州將攻越物色得冕寘幕府授以咨議參軍一夕以病死冕狀貌魁偉美須髯磊落有大志不得少試以死君子惜之

史官曰予受學城南時見孟寀言越有狂生當天大雪赤足上潛嶽峯四顧大呼曰徧天地間皆白玉合成使人心膽澄澈便欲仙去及入城戴大帽如蓰穿曳地袍翩翩行兩袂軒翥嘩笑溢市中予甚疑其人訪識者問之卽冕也冕眞怪民哉馬不覂駕。不足以見其奇才。冕亦類是夫。

【讀此等傳如獲海外奇珍𨿽非荒谷豊王而耳目未稔入於驚愛】

○太原王傳

解縉

解元字善長吉安吉水人竦眉俊目曙光玉立神彩鑠人垂手過膝能百步穿楊葉號小由基能以索持九牛卻行嘗乘駿馬馳突賊陣往返如飛初起兵保安軍徳淸積功授靑澗都虞候建炎三年詔肄韓世忠擢偏將軍世忠出下邳聞金虜大至眾心搖愕世忠憂之元使領二十騎遊俘其生口備虜情俄而復出虜騎數千四面集擲身陷輒陣左右鶻擊大呼聲振刀甲一大酋驚墜馬走眾共辟易遁去以功授閣門宣贊舍人苗劉走追之臨平戰良久揮戈解甲單騎盡擒之浦城四年三月金人攻浙西世忠邀之京口橫海舟以截江虜出小舟數千以長鉤扳艦元躍入其舟大呼盡殺短兵擊數十百人生擒數大酋仰擲之海舟頓絕無能脫者以功授中州團練使統制前軍討閩寇功皆第一劉忠者長沙劇賊也擁眾數萬據曰面山前阻水而營官軍擊之多失利有詔世忠及元進討之距賊營三十里而陣眾心憚之元單騎直前渡水薄賊營持丈八長矛據鞍四顧賊懼其狀貌莫敢鬭賊環營皆望樓從上視其下指呼倏忽四集世忠患之元得其情勢歸告世忠曰易與爾請爲將軍卒期破之乃率兵五百長戟居中翼以弓矢自領十餘人一鼓據望樓立赤幟麾兵四面並進賊驚擾迸散劉忠騎甲赴水元解衣入水生擒之湖外悉平攺相州觀察使紹興四年金虜及僞齊入寇世忠自鎭江趨楊州元趨辰州金兵大至元度明日必至城下先遣百人伏於要路百人伏於嶽廣自以四百人伏於路隅令曰金人若過我先出掩伏要路者見我麾號則立幟以待金人必走嶽廣伏兵皆出又決河以遏之賊破必矣金人果走嶽廣元追獲不可勝計時城兵不滿三千金萬戶黑虎頸最號驍勇直造城下會語元卽跳下城擒之以威鎭兩軍未幾兀木督兵四面攻城元卽卻之追奔十餘里金人自驚溺死十餘萬人攺同州觀察使六年與世忠出下邳以數百騎虜伏兵萬餘人逆戰大破之授保順軍承宣使十年略地淮楊駐札伶莊騎兵繩之敵騎數千來迎戰元揮戈大呼眾皆爭奮敵遂披靡後部駭懼元躍馬大呼曰解承宣今日以一騎臨陣能敵者與我戰虜聞之震栗元因突入其陣大戰自辰至午馬足盡赤敵眾大敗加神授龍虎衛四廂都指揮使明年世忠罷兵柄爲樞密使以元鎭江駐札禦前都統制以統世忠之眾又明年進侍衛親軍馬步都虞侯封太原郡公保信軍節度使見朝廷專主和議屢諫表上不聽知大功不建感激發病薨時年五十四歲贈檢校少保晉國公謚武襄公孝宗追封太原王謚曰忠武夫先祖有善而不知是不知也知而不傳是不仁也不仁不知豈得爲賢者乎故凡觀於此者尙惕然而有感哉

【今人無不嘖嘖韓蘄王將略者孰知當日戮力行間更有太原在膽略沈雄直是風生八面】

○東溪廖孝子傳

解縉

張鍠伏質報父仇。曹娥沒水求父屍。不幸而死。古翎代父受刑。黔婁爲親請命。幸而不死然皆自分必死矣幸不幸有命焉人尙憐而著之王子安河父南交溺於海廖自公省父大寧溺於河死命也而心不展志不伸不其重可憐也嗚呼

妹固樂於奔馳閨闈固樂於行旅人不知命也有定焉當死也居亦死行亦死自公𨿽未嘗必其死然曷嘗計具死且而死於省其親也若死於兒女子之手者乎於是王子安死千年而自公繼之自公幼能文章跟經躡史淵涓耿節恂恪恭敬儼然貌不逾中人而所當爲奮發如霆不可測其父敬先謫大寧三四千里水陸奇險自公歲往省不以寒暑需有大父有母有叔父有弟侄有妻子家人眾多當離別忍淚眥睫間彊顏笑語慰帖老稚出門及童奴客旅相處曲折良難敬固粹然有徳君子也然能動其慍喜自公見輒喜慰甚自公平生愛人一家人愛之自公幼孑孑然孤立人見者皆爲變色自公死時洪武某年某月某日也其弟自勤祭以文綢繆纏綿痛苦情切甚讀之使人墮淚初廖氏嘗大顯於吉吉稱東溪廖氏有名自公大父退省先生卓行舉世不可測與予叔父刑部公原祿相謂親家敬先兄弟三人皆賢亦皆仕有名聲其季敬巳尢髙潔不諧世特與予善自公兄弟四人皆善予嘗歲時過從見其一座三世人跪起列侍森森鬱鬱或舉觴論文川華月映顧盻如在畫圖中識者多雲是家不偶然必將昌大未幾敬巳沒敬先謫去自公死倏爍間慘然淒斷若此何也贊曰

玉也不必以圭璧。驥也不必以羈的。中道而折眾所奭。鳴呼斯人而斯溺。

【立傳無關忠孝𨿽累累盈幅如以帚聚塵耳此文雜議論於序事言有盡而味無窮】

○鐵笛道人自傳

楊維禎

鐵笛道人者會稽人祖關西出也初號梅花道人會稽有鐵崖山其髙百丈上有萼綠梅花數百植層樓出梅花積書數萬卷是道人所居也泰定間以春秋經學擢進士第仕赤城令轉錢淸海鹽皆不信其素志輒棄官將妻子遊天目山放於宛陵毗陵間霅中雲間山水最淸遠又自九龍山涉太湖南沂大小雷之澤訪縹緲七十二峯東抵海登小金山脫烏申冠鐵葉冠服褐毛寬愽手持鐵笛一枝自稱鐵笛道人鐵笛得洞庭湖一冶人緱氏子嘗掘地得古莫邪無所用鎔爲鐵葉筒之長二尺有九寸竅其九進於道人道人吹之竅皆應律奇聲絕人世江上老漁狎道人時時唱淸江款乃道人爲作回波引和之仍自歌曰小江秋大江秋美人不來生遠愁。吹笛海西流。又歌曰東飛烏西飛烏美人手弄雙明珠九江烏生雛城中貴富人聞道人名多載酒道人所幸聞笛道人爲一弄畢便臥遣客卽客不去臥吹笛自如也嘗對客云笛有君山古弄海可養蛟龍可呼非鈞天大人▲�語可

不發也晚年同年夫有以遺才白於上用玄纁物色道人於五湖之間道人終不起道人性疏豁與人交無疑二𨿽病凶危坐不披文則弄札翰或理音樂素不善奕畫謂奕損閒心畫爲人役見卽屏去至名山川必登髙遐眺想見古人風節曠邁非常人所能測也與永嘉李孝先茅山張伯雨錫山倪鎭昆陽顧瑛爲詩文友碧桃叟釋臻疑歸叟釋現淸容叟釋信爲方外友其文有驚世者有三史統論五千言太平綱目二十策歷代史鉞二百卷詩有瓊臺曲洞庭雜吟五十卷藏鐵崖山云

贊曰有美人兮。冠鐵葉之弮弮。服兔褐之躚躚。雷浦之濱兮。鐵崖之顚。噏陰呼陽兮。履坤戴乾萬竅不作兮全籟於天其漆園之傲吏兮。緱山之遊仙也耶。

【會其立言非流連放曠直借鐵笛以消胸中�壘耳其勝國之逸民非邪】

○張節婦傳

羅玘

節婦新塗暮膳郭師孟女玉峽張洪本妻蒲臺訓導鑑之母監察禦史芹之祖母也年七十八歿當弘治庚戌月在仲春日爲廿八又明年壬子二月二日葬杮坑之塋歷十有八年爲正徳己巳禦史銓得南院蒲臺亦解教事來就養予往也語次必嚬呻曰鑑欲天子之有言也巳則■﹝口答﹞然禦史來也語次亦嚬呻曰芹欲夫子之有言也巳則■﹝口答﹞然他日又來入狀曰微芹祖母無以有芹父況芹乎芹父子不及今徵夫子言傳之後世安知有芹祖母又安知芹緒之幾絕而復續乎言巳泣予辭又泣去蒲臺歸二年至是二月訃來予往就弔位禦史泣言若昔者而益淒予退討狀玉峽張著自勝國前人故曰古張又曰庫張謂假貸之便若取諸庫然洪本父曰季徹其兄也季徹死洪本奉母李氏嗣家政而屬有象厄日用隱憂以李故鬱鬱弗忍泄未四十死蒲臺方脫𦇤褓固在厄洪本者所欲居貨中則節婦譬則匱也先抉揭之攫取惟其便乃入李以言具爲婦急捐姑雛他奔狀蹤迹祕譎而隱約李姑不疑日攺而新之緒蝟剌百出使可覆驗覺李微動隨嗾妁來節婦罵逐妁去截髮泣三日吁天自誓曰吾所不爲張氏鬼者有如皦日李乃寤間亦發恚殿其惡曰吾今執女告縣官然終以愛掩止節婦計曰彼欲逐我乎。厄斯子也而已耳。果厄斯子乎。利吾有也而巳耳。假令眞能不拔一毛。而顧於吾重者毫髮蹉跌。吾與張氏存者幾何。吾今掃地赤立則何如。於是聞奪一墅去守者告曰墅去矣曰知之繼聞發一廩去守者告曰廩去矣曰知之或扼腕曰可訟也搖手指蒲臺曰有是在積數歲至無所可奪可發而蒲臺亦勝冠或又曰可使商也補前之匱乎曰吾聞業不遂者攺業之。況幾賈大禍而幸脫者乎然擇之莫儒爲宜乃賫送之金陵就周戶曹學學七年然後歸送就庠含而禦史適生命曰芹志更業意也禦史在乳而母死哺藉攜扶一惟節婦稍長知學常以一缸膏坐之於紡磚側永夜誦緯成師之贄或於是乎取之鄰之婦燻而爲夜作爲鐵石心者亦多有洪本有寡妹門戶絕李以虐子之蕩覆無所於歸也且慚不以言節婦節婦心知之於喪李之日迎與同食者終其身距今裏閭傳之若前日事蒲臺用戊午貢授今官禦史亦以是年領賢書登壬戌進士官福州推官而至轉於院蒲臺之封亦用其貴居院敢言人所不敢言凜凜樹英烈風要之忠節一道也其亦有所本也與予舊史氏也爲著節婦傳以竢後徵焉

贊曰立人之孤而世之。與起人之死而生之。孰神乎。曰必起人之死者也。然則孰難乎。曰必立人之孤者也。何也循古之方而用之。而人偶生焉。觀者孰不驚以爲神乎。而或使復爲之其又可能邪若夫非自少艾而白首。出萬死而一生而人之孤未有可偶一爲而立者也故曰立孤難耳。亦何貴於人之驚以爲神也乎。曾子謂可以托六尺之孤而謂之君子。於乎若節歸女中之君子也與。

【寫出爲子忍詬一段心事縷縷如訴】

○杜生傳

鄭曉

杜生。宋陽翟人。不知名字。人皆稱杜五郎云。生壯時。有田城南五十畝。與兄嫂力田自養。旣兄有子娶婦不能贍。則盡讓其田與兄兄又不肯受。則遂攜妻子走城西裏中。借艸廬而居。廬前有隙地數丈。周匝皆槿籬。籬中密植菜﹝蓏﹞﹝裸果名﹞花卉。籬外桑柘數株。是時生理方窘。乃爲人選日賣藥。人謝之布粟薪鹽卽受。或以金錢不受也。子旣壯任稼器。鄕人與田三十畝耕之有餘力。又爲人傭耕。自此稍稍贍給。生曰。嗟乎。一日兩飯三歲一衣。人不急我。我不急人人巳各足吾又何求於是呼鄕鄰貧者教之擇日賣藥。鄕鄰愚不能驟解。術不售。生又左右之。得錢謝卽與鄕鄰。時時端坐。不出籬門者三十年。黎陽孫尉聞而造之。問曰。聞生三十年不出籬門信乎。生曰。告者過耳。十五年前。嘗攜老妻坐桑下納涼。前年娶子婦時飯其母。亦曾避之東籬外。但無用於世。無求於人。偶自不�。亦不喜遠遊耳。問生何以爲養。曰數年前曾賣藥。今直耕田。問觀書否。曰。二十年前亦曾觀書。問何書曰鄰翁▲比鎖核者大異人澹如菊

遺一抄本無題款。其間多說淨名經。亦不知淨名經何書。當時極愛其議論。今顧忘之。問書何在曰春雨中屋漏濕曝之日中。有過客見卽索之去矣。問今尙有何書曰有大字古本周易。兒夜讀一二卦臥聽之耕倦不能讀。亦不彊讀。子可宦否曰村朴兒何能宦。然性質頗渾厚。薪水出門可數行迹以待其歸。處其妻甚歡愛。然未嘗見嬉笑也。孫尉聞其言。閔然若有失。歸數日。忽忽自咎曰。痛哉杜生視吾輩若蠅蛆矣。生居西城五十年。未嘗速客。人召之亦不往。好事有▲有是父有是子

力者。髙其節相造請。生亦終不報謝。生孤立行一意。然人皆愛敬之。與村父老三四輩。相往來。極歡浹。或經月不面。亦不相呼也。卽來坐談必竟日夜。坐久饑倦。爲菜羹餤麥餅取飽而巳。村父老皆攜酒飲生。生輒飲。飲不醉不辭。有肉卽食肉。生不能具酒肉也。室中有兩甕盛菜米。一榻艸薦。气宇閒曠。言論精簡。頹然山立。不見喜怒。無賢不肖皆知其爲有道君子。年九十八而終。

論曰余讀後漢書每極慕申屠蟠黃叔度可謂近道矣不搖其神不失其身不交於人郭林宗苻融殆有愧焉謂其不能忘情於名也嗚呼名與身孰親。若杜生者賢矣哉。

【讀此覺葛天無懷去人未遠】

○尙書黃公傳

李夢陽

尙書黃公者封丘人也名紱字用章其先雒人髙祖克讓始徙封丘克讓生思豫思豫生秀秀生中中生黃公初髙皇帝兵起思豫掌太常寺以�編氓沅州巳又軍平越衛於是平越沅州封丘雒�有黃氏乃後秀商金陵死中收其貲商重慶娶於張生公重慶於是重慶亦有黃公生之夜夢老人抱嬰兒曰送。蹇尙書爲汝子長依舅氏張宗琦宗琦爲麻城學職從如麻城歸如平越補衛學生正統丁卯以春秋中雲南鄕試第五明年登進士第除行人升南京刑部員外郎郎中出爲四川參議參政進右使轉湖廣左使升右副都禦史巡撫延綏進南京戶部尙書攺左都禦史尙書仍舊黃公廉峻執直。遇事飆發。正色山立。卽重忤時貴弗卹。智巧所避。公毅然肩之人率竊笑其呆然亦以是獲名郎中時人業以硬黃目之矣部堂嘗缺官公署堂印諸寮事之卽猶堂官也亦才識超之之故譚千戶者大猾也善歡顯貴人嘗奪民蘆場顯貴人無敢爲民直者公直之竟歸之民爲參議督松茂諸倉兼備其兵釐革宿獘擒豪惡數百人舉劾將官各當邊賴以寧參政如崇慶旋風擁輿不得行公曰汝冤气邪姑散予圖之至州齊沐禱夢翌日淸其囚無驗乃禱諸城隍夜果夢若有神言州西寺者寺去州四十里邊路而巢山公旦起率州官吏兵往詣寺圍捕之有僧少而惡詰之無牒使醋堊塗其額曬洗之則有巾痕乃鞠訊之遂盡暴其姦慝云寺後有巨塘凡投宿人則殺之沈塘中眾分其財有妻女則分其妻女又攢典李節陽王親也侵盜官糧▲一夢作如奇事

巨萬數王爲之窟公按之悉如法公𨿽錢谷司。然善摘發姦伏。以是威行境中。嘗道川東靑神令望風解印授走爲右使奏閉建昌銀礦許之大盜周主簿者哨眾抄掠檄公平之公謂盜起於煩苛宜少寬養而閹官以方貢橫斂公抗不從閹擠移近省升左使時兩京工興徵銀二萬例派民公以庫積余充又勢豪馬快船債萬坐逼索又荊王奏徙墳冢公悉不從省費巨萬又計錮僧繼曉於是威惠大行繼曉之來也。勢焰灼人。公私謂諸公曰。曉以妖術媚上。遂與眠食共之今避而反鄕名掃墓而實逃生耳乃令武昌府錮之後堂陽尊禮之居無幾曉果敗檻送京斬之西市公在蜀嘗忤閣臣萬安銜之三年六推咸抑公知之乃亦連疏乞罷凡三上巳乃有巡撫延綏之命首劾參將郭鏞都指揮鄭印李鐸王琮葭州史知州等又計捕豪姦張綱乃於是拔才能。察幽隱。問疾古。飭廢墜。於是申號令。修器械。嚴警邏。節候望邊政爲新公見飲馬婦片布遮其下體乃悲以慚曰嗟乎士之貧至此極乃驅之戰守邪於是令豫支米月三會詔毀庵寺公使汰尼解軍門給配鰥士人人大歡悅無不願爲公死者及公去尼有攜子女拜送路傍者云公旣官六曹益無所顧避威稜截然特旨攺掌憲院天下方仰望風采公自以歷侍五朝中外凡五十年戇直崖異忤人獲名伏禍難測�盛滿宜戒乃引年懇乞骸骨居無何疾作竟不起年七十有一所爲奏議及政迹並所著文詩悉棄不畱晚嗜參同契號精一道人蟾陽子有注本獨存國制文極於六曹尙書。官之北斗。天造不論。夏蹇經綸悃愊。太宗北徵。全國是屬。三楊公亮寅協。熙績臺省。坐臻太平。君逸臣勞所謂代天之相英廟之遇文達。略似馬周。吁兪一徳。密畫顯斷。萬幾積核局體一變成化間忠良外植。三原河州單縣封丘巍然輩出居則嶽屹動則雷擊大事斧斷小細海畜帷幄佞幸。請劍必殛使見之者畏聞之者懾斯其人死生富貴足動之哉然較之天順以前。則殊矣時與位不同邪委任權力殊邪弘治中華容洪洞鈞陽臺寶陽曲盧氏金陵安福咸稱名卿。然志存納約行在精審苟濟其事。小枉▲�黃公而鋪述一代典章人物不厭其復眞大手筆

安焉局體又變矣𨿽形迹罔暴。義遵矯直。亦運數然歟。自言路志伸。毀譽進黜。气焰滿盛。公卿斂遜。正徳以來。遂靡靡難觀亦諸人甘寵飾譽稍有嘉美便立祠樹碑要歌徵頌鏤板鐫石惟恐不流今信後也此意旣橫。機巧自生。工言論。務彌縫斯又一變然黃公爲左都則嚴甄禦史。量能委之。火其差簿於庭曰事貴得人耳。資勞久近豈立官者意哉。當是時言官能毀之黜否邪斯爲政在人邪抑時不同邪公焚奏艸。自泯其嘉美視汲汲流今而信後者又何如邪江浙食鹽錢鈔民苦包攬掊勒呻吟。公爲尙書。力條其折徵銀狀以聞。至今行之便此其事比之汲汲流今信後者得與失不較然白哉公年二十六舉進士始室孫郎中鏞女也生子楫霖彬封宜人贈夫人繼室魯衛鎭撫宣姊生子■﹝木巳﹞桓封夫人蓋終其身無妾婢云彬工部司務桓光祿寺署正公卒之日皇帝驚悼遣祭敕有司營葬墓在長葛縣馬陵岡

【昌明俊偉之業非此博大典碩之言不足以傳而敷列■﹝逞﹐山代口﹞哲時異勢遷可當我明相臣錄】

○太白山人傳

李夢陽

太白山人者吳越間放人也終吳越間莫知其所自來人問其姓名山人曰我孫姓一元名問其字曰我字太初問何以稱太白山人曰我秦人也嘗棲太白之顚於是稱太白山人云於是人始知山人爲秦人及問其家世山人不之答故人止知山人秦人也而不知秦何人也山人善詩有超逸才嘗出秦四遊浮湘漢躡衡廬踰河涉泗謁闕裏登岱嶽之峯憩日觀觀日出焉奇之駭叫狂走人頗異之然弗識之也於是山人則南走吳會吳會人識山人又識山人詩於是爭禮敬山人。山人固善說玄虛又膚瑩渥顏飄須望之如神仙中人於是愈禮敬山人而好異之士踵接於門矣山人往來越湖問多在支硎南屏山寺中巨家則爭造寺饋山人美飲食鞋服以是饒裕冠佩之士慕名來訪山人輒供具歡洽竟日酒酣暢歌意態超脫令人起塵外之思人士或事功人說及時事山人則又善說時事率鑿鑿副名實於是人士相轉譽稱爲孫山人聞四方矣一日山人病且革倉皇屬▲詳其人本無奇特�譎故作異態耳

其。友曰死葬我佳山幸題我墓曰明詩人孫一元之墓巳而山人蘇起而憤曰幾負我志而吳越人以是覘知山人初無羽化術徒空談放浪形骸稍稍疑避而山人則顧益說世務怕切齒不平其詩亦多爲忿激悲壯之音於是用世之士顧益喜之樂與之交義投情合犯濤弄月扣舷和歌俛仰一笑每自許於世無雙而湖舉人施侃者雅喜山人而病其放因說之居山人然之於是買田苕溪之旁又說之婚則婚侃妻妹張氏喜山人者聞之率移書相慶曰太初爲今▲�會好奇�會終不若不識之妙

人矣是時建業劉麟龍霓咸徙居湖與吳充陸昆曁山人結社遊號苕溪五隱山人始講吾儒性命之學無何病作竟死年三十七矣李夢陽曰予不識山人何如人未之面也往劉子過夷門蓋數稱山人風神藻雅云曰與之遊令人坐忘而山人亦時時寄書來然予竟莫知其何人也

【以莊生之幻筆作腐史之定案似訊似�正於恍惚中傳其神】

▲終不許

○孫忠烈公傳

王維楨

孫忠烈公者余姚人也名燧字徳成爲人沈毅有大略而與邑人王公守仁錢塘人胡公世寧同舉於鄕正徳丙子孫公以都禦史巡撫江西會寧庶人宸濠反孫公仗節死人至今壯之云宸濠者鷙害多知人也好生事不靖術人有李生者揣濠知其指乃爲妄妖言諂諛濠濠喜厚賞術人因以其言起陽春書院以當王气濠由此乃爲反謀焉濠府中宦者劉吉南昌人李士實王春皆阿濠畫計曰大王卽欲有所爲可先請復故護衛之奪者以嘗上指幸許卽有兵其它以漸圖之是時正徳甲戌也天子嬖都督錢寧樂官臧賢兩人擅權用事濠遣人賂兩人兩人爲矯詔復護衛如故濠見計遂爲謀反滋甚而士實等因言安福人劉養正有才略知兵濠乃招養正而養正益爲妄言諂諛濠濠大喜日夜集吉士實春養正四人與計謀乃招納四方有罪亡脫及勇力材藝之子各數千人爲衣食區處諸司頗皆覺知然憚不敢發也是時孫公方爲河南布政使而胡公世寧爲江西副使胡公乃陰上書告其事濠聞卽復遣人賂兩嬖人因遂陷胡公謫戍遼東濠懼觸眾憤不便乃復開館延士爲講聖人之學明巳能好善禮士若此也關中人故江西提學副使李夢陽者以詞賦髙一代罷而寓居大梁濠使人請陽春書院詩其飾詐要名如此有頃孫公自河南遷江西睹濠姦憂之乃進諸司計曰卽濠發柰何當是時適副使許公逵管南昌部中乃孫公卽又喜而令許公陰圖之而自下檄部中無城者亟築無糧者亟蓄無兵衛者可選練丁▲莫謂公徒以一�爲烈

壯居僻治遠者爲奏立縣治以便約束於是進賢有城安義有縣縣各有兵兵皆有餉悉如令濠念孫公每一令出咸爲巳備又懲胡公世寧往事意孫公必有奏乃置人要路密詰之由是孫公凡七奏皆不得達奏略曰夫濠列爲藩王。親爲宗室。至富至貴矣。乃今所爲臣甚惑之。府中使賫重寶往來京師者。趾相錯於路。此何以故也。�陽賊淩十一閔廿四吳十三者吏捕之急。濠匿賊於西山祖塋中。吏不能得。夫匿賊安用乎。鎭守太監畢眞由江西之徙浙江也。濠厚贐爲別。別時辟左右密囑。畢眞首肯之。夫密囑背公。厚贐結好。非藩王所宜有也其它顯罪甚多不具論論今蹤迹可疑慮者其後孫公見奏格益懼度濠旦夕且舉事乃令兵局徙兵器於他所益復下檄諸郡設兵備焉正徳己卯言官言濠不軌也上遣重臣欲往奪護衛按其事濠恐乃召吉等四人謀曰今使者來卽訊我乃翁事�矣不如遂反四人曰然因共定計迨壽濠之次日鎭巡諸司咸入府謝宴濠乃伏賊兵於殿內諸司拜未畢濠奮膺髙足立露臺大呼曰方今天子巡幸在外太后召我監國汝等云何於是孫公抗聲對曰旣有詔請出詔令眾觀之濠見孫公不可奪素亦憚許公乃以問許公許公曰是安得此悖妄之言乎吾有赤心豈從汝反耶濠怒叱賊兵縛孫公許公孫公奮臂推縛者指濠罵曰汝賊且不見天乎天無二日吾豈有二主哉吾死一身耳且見若種之澌滅也濠怒甚縛者持銅錘擊折公臂曳公及許公至惠民門外害之其時同謝者或從或默濠立卽僞授劉吉太監令提督軍務李士實國師王春劉養正俱僞授軍師令人詣兵局取兵無有乃括民間農器炊釜造兵器歷二十日始就濠乃從妃婁氏宮人百餘人登舟趨南京又畱兵守南昌遣所親婁伯之橫峯招兵道出進賢城進賢知縣劉公源淸殺婁伯而濠兵先�攻安慶者又不下濠甚憂焉其時巡撫贛州都禦史王公守仁以行部道聞變乃駐節吉安移文遠近令各以兵赴義於是諸郡練卒一呼響應居一月兵集數萬所過供餉未嘗乏絕則皆孫公前爲之所也於是吉安太守伍公文定制孫公及許公木主於文山祠率所集兵以文哭之諸軍皆感泣因遂督兵至南昌擊破之兵入濠宮人畱宮中者多自縊死濠駐兵王家渡聞南昌破悵然曰大事去矣吾安適歸矣於是泣下官兵遇濠於樵捨風逆官兵戰不利俄而風順王公令實茅於舟順風舉火濠兵焚溺死者無算妃婁氏赴水死濠易舟挾宮女四人而遁官兵追及濠投水水淺濠不死遂並宮女執之劉吉李士實王春劉養正皆就縛而淩十一閔廿四吳十三等脫而至安義安義人縛三賊獻俘事聞天子念濠懿親不欲加誅令自裁諸與濠通謀者皆以輕重伏誅李提學答濠詩有規詞免罪其入濠府中謝宴默而不能抗義者皆減死謫配居無何而毅皇帝棄羣臣不及錄孫公今天子卽位首褒孫公贈禮部尙書謚忠烈詔江西爲立祠賜額曰旌忠與許公並祀之蔭子堪錦衣衛千戶世襲公配楊氏封夫人公赴江西時不以夫人隨公死報至楊夫人哭之哀其時昧旦天劃然忽斷燝燝若目見者嘩曰天開眼矣以濠就擒日考之則此未擒一日事也子堪徒跣赴難至而濠巳擒伏公棺哭之乃更治棺殮啟棺公面顏如生異香蒸蒸自棺中起江西人大詫焉以爲鬼神不欲死之也初孫公至江西治廨捨得古鏡於深溝中背刻二十有四字其文曰光。運忠扶日月心感天揚賏忠獨難塞天不世內靖斯以昭明字畫奇怪觀者多不識後孫公死好古者以意辧之其文乃著焉孫公自始仕歷七官皆有大功徳具在國史中孫公三子長子堪今官都督僉事仲子墀尙寶卿季子升吏部左侍郎三子者皆天下士也豈天於以報孫氏哉胡公世寧濠滅後復官卒至兵部尙書王公守仁封新建伯

論曰夫孔子不語神非無神也有之而弗語之也世傳弘治壬子浙之文場中夜旣半場中人見東西立巨人二一人衣緋一人衣綠合言曰三人好作事巳忽不見是年孫公胡公王公遂同舉。卒之寧濠之變胡公發其姦孫公折其气王公平其難三人相次成功二巨人告之矣豈非神哉夫奇瑰非常之士。不可怕有有之皆天帝意也。彼修一職立一節者。豈不謂賢。以扶世翊運能哉。

【公前身想從神道中來故溝中之鏡場中之人天中之眼恍惚相通然非神也卽公之忠誠爲之也三公皆同榜而忠烈與新建尢同裏一時鍾此異人奇矣】

○王孝子兪烈婦傳

劉文卿

王世名字時望。婺之武義人。其先未知所自性聰毅。年十七。從師韓光濟治業焉。持糧遊他境。萬曆四年。父王良。四十三爲仇王俊廿六所擊。中要害死。世名。馳歸則就木焉。世名不及訣。且未惇器也。痛欲絕念以狀聞郡縣抵其罪法殺人者死然不診驗不成殺也。世名抱其母泣曰。吾安能殪仇而不暴吾父乎。族眾遂得請入仇產。因涕泗哀呼爲寢其事。亦不欲傷母志也。於是繪父像。巳持劍於其側。問之則曰。古人▲報仇之難在此

佩劍自礪。吾薄飾以侍乃翁不亦可乎。跪起號墓。服闋不輟。三年補弟子員。謂其妻兪氏曰。吾以儒服見先人。汝其謂適乎。吁嘻哉慶者在屋。弔者在堂。兪習其昕夕怦坎聞之憮然而未有以言也。時仇亦來會。世名攬涕接之。亡何而生子狂喜大異謂兪曰。婦知是何等兒也。吾不能復須矣。大飲達旦。終不能微示於母。知我有所必死而哀阻及也。哀阻則事不就。九年正月。遂斬其仇於蝴蝶山下。叱劍而號眾曰。仇殺矣。余惟不能愛身而濡趾也。族眾嗟咄。觀者如堵。名▲似�淵非此奇�不能�

神色自若。歸報母。尋出其所受釋仇產租數。與其手刃仇者。以聞於縣。疾走入獄。武義令呼曰。子出矣。吾將置子於別所。上狀於部使者。竟以兩令質之。金華令曰。俊廿六爲殺生父者。宜伏毆刀。然殺不在生。生爲報。非爲殺也。誠得而父傷者吾焉。不能捨勁烈之士哉。令出坎焉辧之。世名大痛曰。余固欲受辭殺也。以至於此。苟自戕伐吾父。當被害時。寧不能見賢令耶。仇毋用名誅矣。朽骨起於修夜。發掘見於後嗣。吾曾不能軼絕曹娥而幽掠吾父也。令令之歸。俟再訊焉。則陰令將其父棺以至。因以減死論。世名望見父柩。遽以頭擊石血濆殷地。大呼曰。父不再辱。余不再主。嗟乎余欲一死不得矣。光濟知其志不可奪。進曰宥善人者君也。寶藏胔者名也。卽令決於君前不如緩哉。君止矣兩令淒歔去之。父喪以故得全。時邑裏皆臨。無不悲咽大號。是夜持母泣曰。子之命也。夫義不危親。孝不毀性。死父而失母。其何能爲。九原可作。能無懟乎。遂屬其妻與子於光濟。閉啥不食死猶懷其父主祏云先時生入仇產。歲得租變值封藏之。仇饋則拜。語則諾也。連墻而居善自匿以故仇不爲備。其自鑄劍。私獨銘之曰報仇曰。夫差爾忘越王之殺而父乎。妻與母莫之識。及斷其頭顱而出之。時年廿一。子宗禹嗣。

劉傒如曰。天性之於人湛矣。安丘捐市辱之生。趙娥略夫家之等。斯以纖芥發憤帷袿立懦者哉。放此爲報。則需時日以斷凶憝者。無或激焉。要其磨志繪俠。後嗣逢生乎而不憂。固足以畼其往懷。而欲惜此委蛻。幸爲。全人。霜介之志。未之或知也。世或軌以他衷。▲雷琴古鼎以班�爲奇

嬰燕人之悲幕。效牧豎之殘照。斯君子所以無從容也。周禮曰。凡和難父之仇則辟之海外。亦以謹避善良直情彰枉迨夫姦軌竄迹。借交斯宏。則夫暴骨定情矯徒無所。仁孝之士其能忍乎。用斯自殞。古今同嘆。是故郅暉出篣。卒爲漢良。輿情不闇。惡可格之峻文。二代所以成其明喆也。嗚呼又可巳哉。王世名妻兪氏。武川兪源里人。父聰爲後母所鞠。性惠婉姽嬧有修容。年十七歸世名。時舅巳斃於仇。見其夫怏怏不寧。問之故。不告曰我兒女子固不宜知君然君行婦自同此。遂以夫有所閉也而置之。心識其爲舅恨也。世名有所居密室。每戒其至。輒理香擎跪其前誦所匯忠孝編。兪一日偶見之。則泫然淚下曰。君固惡其謀及婦人耳敢不重閉乎世名於是食捨肉。兪謬之曰。子豈爲大士也者。以爲穢其戒體。哀毀而瘠毋何�焉然終弗之奪也明年生子宗禹。大祝曰。善視我兒先君其不餒矣。兪心諱其說時仇以慶事至室。生退而目之曰。彼遂偃蹇者不食麥矣。兪益用驚念。然以其夫非實不先白。正月世名遂斬其仇以歸婦姑相視駭愕。世名曰孤之生也。獨不得刃父仇。逡巡數年。所以不告母若妻者。以有手仇之心。吐之則眾止我。眾止則泄。今長棄母矣。我爲不孝子。而妻爲賢妻。善事姑。以卒我志。遂就縣械。故事囚親。家屬無有。令不拘而捨之。故妻與母皆從焉。兪哀謂生曰。梁氏妻能自毀夫與之偕隱。余偕子死不難爲也。生曰母老子弱。王氏成敗其在汝矣。兪恨然曰。請以三年勉爲子畱。越此余不能忍也。生俛首不答淚數行下。兪於是絕而蘇者四。世名竟不食死。兪復不能食。韓生▲�不可�孰可�

與媼弔其廬。使媼譬之曰。前與生言而忽棄之不祥。紝春之寄。若姑能任之耶。視汝呱呱者何如耳。乃就食。屬姑病。乃輟哭。內哀嘗醫藥媳事如生事焉不解結襘者數月兪三年食息於柩野瘠不避也有伏棺扞火所不足爲者一日姑叔議遷柩於外楹。兪大慟曰。死生異路。故他適耶。君內吾內而不出。君出吾出而不內矣。吾與生言。此其期乎。遂盡移其簪珥業壤焉。以遺藐孤。絕食數目。就姑拜焉。曰今以五歲子賴姑而姑固長年撫之也。理笄拭髾死於棺側。峕年二▲天以�節付此

十二。鄕裏無少長皆奔號之。是日雨雪交涕。山川縞冥。弔者無不哀慘。執宰以事上天子。賜賻三十兩。宇祠一區。令後世追思焉。

劉傒如曰。巾櫛以之。有霣無二。夫慮不經倉卒。幸全則名�。齒劍則節壯。時蓋不可巳也。兪氏之於長懷盡矣。而立孤下報。三歲幾何。道韞之優遊會稽有以也。王郎以難殞。生世名以仇致命。安否蓋大異焉。侍慈哺幼。待盡以踐然諾。又何愧耶。觀夫司敗自束。泣血爲期。骨肉之際。諒乎興其烈思壯哉以哀滅也。▲貝畫龍文

贊曰玟瑉同穴。夫婦剛烈。怙戀仇分。身搉憲設。栱木懼侵。冗回潛默。三歲室勞。厚儀母揭。煙邑衰莰。翔陽微滅。熊虺朝俘。兩奇繼■﹝歹或﹞。夫非名浮。噎增痛骨。云闇天回。怯夫壯律。

【是開辟來有數人物是開辟來有數手筆石﹖氏世之行持世之文】

○唐伯虎傳

閻秀卿

唐寅字伯虎一字子畏吳縣吳趨里人有俊才博習多識善屬文駢驪尢絕歌詩婉麗學劉禹錫爲人放浪不羈志甚奇沾沾自喜衡山文林自太僕出知溫州意殊不得寅作書勸之文甚奇偉林出其書示刺史新蔡曹鳳鳳奇之曰此龍門燃尾之魚不久將化去寅從禦史考下第鳳立薦之得隸名末果中式第一先是洗馬梁儲挍寅捲嘆曰士果有若是奇者耶解元在是矣儲事畢歸嘗從程詹事敏政飲敏政方奉詔典會試儲執卮請曰僕在南都得可與來者唐寅爲最且其人髙才如此不足以畢其長惟君卿獎異之敏政曰吾固聞之寅江南奇士也儲更詣請寅三事曰必得其文觀儲令寅具艸上三事皆敏捷會儲奉使南行寅感激持帛一端詣敏政乞文餞後被逮竟因此論之寅罷歸朝臣多嘆惜者歸無幾緣故去其妻寅初爲諸生嘗作悵悵詩先與其事合蓋詩讖。也後作多怨音每謂所親曰枯木朽株。樹功名於時者遭也。吾不能自持。使所建立置之可憐。是無枯朽之遭而傳世之休烏有矣。譬諸梧枝旅霜苟延奚爲。後復感激曰。大丈夫𨿽不成名。要當慷慨。何乃效楚囚。因圖其石曰江南第一風流才子

論曰伯虎以不能謹行終身歷落欲施於世者可以觀矣其所逮事不可知就其家論之不裕縱使果然世之爲市科目者多而彼獨白著豈非命歟且如伯虎之才授之底石何媿惟其不克令終豪士亦解骨矣

【離離楚楚筆余恢气】

▲��

○逍遙公傳

王愼中

逍遙公之先有駟伯者封於皮氏之墟爲黃帝主車以與蚩尢戰於涿鹿之野帝嘉其勤更錫以冀州之沃土命力牧監焉力牧爲之相其原隰區其子孫之材良者。而各處之。故公之族。冀北爲大。其後駟伯得仙道乘房尾而升上帝命之蒞靑齊周武王伐紂公族皆從軍謂冀習紂教俗敗惡不可居請徙華山之陽以近王王孫穆王好仙聞駟伯得道乃命貴臣造父訪其子孫得八焉以歸以會王母於瑤池之上王樂極忘返而徐偃王亂彭楚八子奉王駕徵之大克王乃命立天閒玊堂使遊處其中歲各祿四百周衰老子去胡其族亦多從之者故公又有西戎之族卿士甘公芮伯之屬恐公族爲他用且害周疊率師伐戎復得千騎宣王中立周復振乃使公族伐胡有功時荊徐蠻夷入寇江淮聞其克胡也益怖則解去詩人歌之曰四牡旁旁獫狁於襄旣伐獫狁蠻陌來威徐方來同諸侯中惟魯衛晉於周最親故魯有坰十六族以擯楚衛有淇上之族以報狄晉有冀土之餘以伯中國語曰得賢者昌此其效也至漢武帝尢好仙而事徵伐盡選公族之壯者以擊胡又使貳師將軍虜大宛之族以歸於是公之族仕於朝者十四萬矣戰死者又數萬焉會太史令遷坐法宮更爲中書令尊寵公之族宗焉往往自宮以適君故公少爲宦者事上爲禦馬監上甚幸焉凡郊祀遊畋出入非公不行大朝賀則命陪列錫之樊纓鉤帶金厄制度侔諸侯矣𨿽王公大人下及士賈庶隸亦非公不行諺曰天行莫如龍地行莫如公其權傾當世若此其狀魁梧微時善相人伯樂相之曰此子隆凖駝背法骨將任重致遠昂昂千里之駒乎性儉嗇不茹葷飲酒惟病乃飲少酒聞光武食滹沱豆粥徐孺子爲陳太傅設生蒭心甚慕之居嘗艸具飯豆而巳或聞公之祖爲漢進佛經公故不茹葷酒公佞佛乎公長嘯而不應公旣素放逸𨿽爲上所寵然上嘗禦輦公驂乘而巳無所事事自嘆以宦進而羈紲進退牽制上不逢英雄逐鹿中原髙步天衢下不得爲艸莽之臣愧先人矣因請於上曰臣駑駘不堪鞭策幸蒙上恩排金門奉鸞輿甚徼竊也然臣年老牙齒落毛髮衰又有犬馬之疾聞魏處士韋敻曾賜號逍遙公臣心欲之而未敢言也幸上憐之因賜號曰逍遙公所居曹曰退居曹自此日衰不復進用矣而公族之顯者往往別其族氏其貴於西楚者爲騅氏產於渥窪者爲神氏仕於冉閔者爲朱氏唐太僕所部者爲雲氏其餘碌碌守其宗姓無所稱於世漢建武中伏波將軍援欲附托公族乃上言昔髙宗審像求賢爲中興主今陛下亦中興主而臣族之良者不肯輕進臣能知其狀請爲銅像以求之然援實系馬服。君馬遷𨿽爲公族所宗。乃程伯司馬之裔。皆不出於駟伯。

贊曰易稱君子有龍徳焉故進退不失其政觀逍遙公之規略殆君子乎其剛果有气𨿽朱虎熊羆何以加諸然仲尼曰不稱其力稱其徳公豈以徳稱於世哉初駟伯就封時風後爲筮遇晉其後子孫卒享其兆云

【傳自毛穎而後效顰可厭此等文不難藻艷喜其寄旨玄曠戞去陳言耳】

○倉庚傳

楊愼

梁武帝代齊籙居齊宮後庭稚齒在潘余之亞者損之又損尙溢乎百數郤後心妎焉帝閒居一日覽天荒經云倉庚食之令人不妒遂下令虞人收捕此鳥絡野籠山佛首爭獻者盈軒墀乃敕中庖以爲宮膳旦旦不繼他肉後與帝食而甘之帝心冀其術之速驗。試問後曰此餘甘可以分諸夫人乎後卽輟箸不食帝曰荒經其予欺乎其諸食力尙淺邪將盡脯其餘倉庚中有老而慧者鼓■﹝羽氐﹞作人語而稱曰余西裔之羽臣也余祖逮事庖羲氏庖羲氏之佐有鳥鳴者主建福是釐百羽命余祖曰而仁鳥也其司春候繇玆以還奕世載育及周文王邑於岐山西中有鳳鳥者覽其徳而下之羣鳥皆往從之萃於岐下維時風翔者露翥者雨舞者霜嗥者朝嘲者夜■﹝口夜﹞者以萬計復有巴人之比翼蜀山之文翰方山之孔鳥善芳不昧翡翠華首咸集宮樹王及後宮不之奇也而余族獨著彤管焉其詩曰維葉萋萋黃鳥於飛爲其有助於徳象也二虢髻戲引弓飛土而逐之後曰非所以養童心也戒勿彈周公白文王命羅氏境內特貰不捕焉今帝不欲爲文王則巳欲爲文王盍赦微軀帝曰爾曷知周文王試爲我言文王后妃之徳何如庚乃喜而躍曰鵹知之鵹知之匪后妃之徳實文王之烈日者天之明月者地之紀。夫爲妻綱象日明。使婦從夫放月紀。日載魄於西。繇媵以升嫡。月載魄於東。繇嫡以逮媵。帝笑曰禮失乃求諸鳥乎爲我說之庚引脰曰鵹何知鵹何知月之朝也君之視朔不近內焉。後亦辟焉。月始魄左媵六人疊禦三夕。象微陰也月成魄右媵六人疊禦三夕。象漸陰也月成弦三夕而世婦疊禦焉。月成采三夕而禦妻疊禦焉。月之幾望後當一夕。陰將盈也月之端望後當一夕。陰極盈也。月之後望後當一夕。陰不終盈也。自是三夕仍降而禦妻。三夕薦降而世婦。三夕還降而左媵。三夕復降而右媵。及月之夕也君以掩身不近內焉。後亦辟焉。象月以進。象月以退。授銀環告進也。正金環告退也。施玄的告辟也。鳴佩玉告節也。繇媵以升嫡。�微而著盛。繇嫡以逮媵。自盛以下微。勿使陰厭陽。勿使▲有制不事此藥妒之微言

柔乘剛嗣續以昌。壽命以長。此陰禮教六宮而頌聲洋萬方也。又公此制於天下諸侯有副宮。大夫有側室。士有妾。當夕侍夜。仿是爲節。當此時豈伊無險陂王制鰍之妒亦何能爲周制之蕪久矣而欲委罪於微禽變性於纖羽不亦異乎且荒經之誕非神農之述也帝而信之是不知也沈暱之專非周文之制也帝而行之是不仁也負此二愆不可以君羽族而況君江東乎帝聞庚言愯然側席郤後聞之懨然無色乃命寫其言於斧扆行其制於永巷郤後憣然更爲。逮下之行庚之力也帝喜曰徒信古陳編不如倉庚言乃放之不殺封爲金陵郡公唐世有號金衣公子者卽其後也

【按典攄規其詞■﹝口雝﹞喈】

○王中丞廷小傳

李攀龍

中丞初以大司徒主事分曹太倉與宦者奉稊米相持也旣聲聞朝廷攺監察禦史而領度支宦者奉尋罷亡何疏尙書鋐治大冢宰不奉職狀忤旨謫亳州稍徙昆山令昆山故相某視縣令家監爾卽所欲令爲之。不欲屬之。𨿽屬之。公弗與爲之。故給事中某者公不與爲之矣𨿽欲屬焉不能也及兩人皆聞知各自失也相巨室大臣給事中𨿽廢然揣上意從私家祠有所祈不領於天子之祝官歲時聞上▲�甚

覬復收我者爲之乃相與持一令短長何不至也而公卽又來手吳郡則吳人欲之矣郡別駕某所治逋租者獄才一牘爾坐在戍籍得遣者六十人捕未得者又三百人公趨謂禦史君曰異哉如以檄大司馬府中豈無令主伍吏望見籍而走乎戍者一人主送至戍所者二人捕未得者妻子一人捕者一人是千人之獄也禦史君勃然寢之矣徐某者旣以其貲爲大學生而復持其兄某陰事署而揭之途禦史君又以其署按其兄使在遣中公廉知其爲署某陰事者▲�而盡

某也曰兄不義而穢於家。弟不諱而播諸國。其兄巳髠鉗對主伍吏。某安得儼然因以爲利。大冠若箕。日沾沾父老前也。乃奪其太學生。郡歲以籍錢九千緡市尙方物輸少府而司寇某者其子欲之公不與也往來毘陵與錢六千緡與之巳而給事中舉奏司寇免之並奪毘陵郡與者官吳郡尙方物至今有司者市之遂爲令自公始也可謂不畏彊禦哉

【銳卒三千可敵羸師百萬】

▲�有風裁

○李於鱗傳

王世貞

李於鱗者諱攀龍其家近東海因自號滄溟云當其業成時海內學士大夫無不知有先生者而自其六七友人居怕相字故其爲於鱗獨著於鱗之先世濟南歷城人父寶以貲事徳莊王爲郎善酒任俠不問家人生產�聚於張夢日入懷而生於鱗於鱗生九歲而孤其母張影相弔也且■﹝糹辟﹞纑不足以修脯而自其挾冊請益塾師爲之避席者數矣補博士弟子與今左長史許君邦才少保殷公士儋結髫齓交晉江王愼中來督山東學奇於鱗文擢諸生冠然於鱗益厭時師訓詁學問側弁而哦若古文辭者諸弟子不曉何語咸相指於鱗狂生狂生於鱗夷然不屑也曰吾而不狂誰當狂者亡何舉其省試第二人三年始成進士試政吏部文選司其明年移疾歸久之疾良巳同考順天試獲奇雋居多又明年授刑部廣東司主事於鱗旣以古文辭創起齊魯間意不可一世學而屬居曹無事悉取諸名家言讀之以爲紀述之文。厄於東京。班氏姑其佼佼者耳。不以規矩。不能方圓。擬像成變。日新富有。今夫尙書莊左氏檀弓考功司馬其成言斑如也法則森如也吾摭其華而裁其衷琢字成辭屬辭成篇以求當於古之作者而巳。操觚之士不盡見古作者語謂於鱗師心而務求髙以陰操其勝於人耳目之外而駭之其駭與尊賞者相半而至於有韻之文則心服靡間言蓋於鱗以詩歌自西京逮於唐大歷。代有降而體不沿。格有變而才各至。故於法不必有所增損。而能縱其夙授神解於法之表。句得而爲篇。篇得而爲句。卽所稱古作者其巳▲極力描寫

至之語出入於筆端而不見迹未發之語爲天地所祕者創出於胸臆而不爲異亡論建安而後。諸公有不徧之調。於鱗以全收之。卽其偏至而不相角者不啻敵也。當於鱗之爲主事遷員外郎以至山西司郎中曹事寖以劇守文法無害而其業益進大司寇有著作輒以屬於鱗藉藉公卿間然於鱗竟無所造請幹贄不爲名計出曹羸馬蹩�歸杜門手一編矣其同捨郎徐中行梁有譽不佞世貞及吳舍人國�宗考功臣相與切劘千古之事於鱗咸弟畜之有社會時有所賦詠人人意自得最後於鱗出片言則人人自失也於鱗雅不欲以刀筆見長然其聽讞最號公平柄臣子銜邊帥不通賄中以法欲置之死於鱗持不可後其人卒自奮功名至大將俄出守順徳問所以守順徳者於鱗曰使吾僕僕途道事嚴客帣韝鞠■﹝月﹝氶上巳下﹞睨上官之色而進之則具有所不能晨興坐堂皇揖屬吏考計延見鄕老問疾苦爲興除脫若承蜩矣於鱗之守順徳可一載所不報最則曰君子之至於斯也吾或未之見也奏記臺使者手自削牘牘多古▲公文自足驚四�

文辭語爲其名髙也者而巳之然於鱗暠暠自洗濯勤於大要居久之政聲流通三輔前後尉薦亡慮數十鄰郡嚴事於鱗若大府以故得請白偸志嘗蠲馬牧地垂三千金畱永濟倉粟毋灌輸京師以餉戍卒裁將作供比眞定十之二益永年傳於沙河邯鄲界中寬二邑力移郡尉置巨鹿官亭扼盜衝又移巡司黃楡嶺爲晉趙關前後爭得之臺使者毋以難也於鱗又謂京師仰東南餉不時至而燕齊汴趙邊河百里而近者毋出賦錢皆賦菽粟浮於河達京師緩急一策也時頗韙之滿三載贈父寶如於鱗官母��太恭人尋擢陜西按察副使視其學政於鱗爲陜古西京也先朝士大夫北地外多陽浮慕古文辭而時離之思以實反其始有機矣夫何其鄕人殷中丞來督撫以檄致於鱗使屬文於鱗不懌曰副使而屬視學政非而屬也且文可檄致耶。會其地多震動念太恭人老家居遂上疏乞骸骨拂衣東歸吏部才於鱗而欲畱之度巳發無可柰何爲特請予告故事外臣燕予告者僅於鱗與何仲默二人耳於鱗歸則構一樓田居東眺華不注西揖鮑山曰他無所混吾目也繡衣直指郡國二千石幹旄屏息巷左納履錯於戶柰於鱗髙枕何去亦無所報謝以是得簡貴聲而二三友人獨殷許過從靡間時徐中行亦罷官家居坐客怕滿二人聞之交相快也於鱗乃差次古樂府擬之又爲錄別諸篇及他文益工不踁而走四裔然居怕邑邑思一當世貞兄弟曰大兒孔文舉小兒楊悳祖吾其季孟間哉而世貞則挹損不敢以雁行進也大司空朱公衡時巡撫伺於鱗間迫起之爲置酒歡▲�於鱗�尺樓

甚自是諸公推轂於鱗者相踵而會今上初大徵召耆碩於鱗復用薦起浙江按察副使嘗視海道篆按核軍實一切治辦俄遷布政司左參政奉萬壽表入賀道拜河南按察使中州士大夫聞於鱗來鼓舞相慶而於鱗亦能摧亢爲和圓方互見其客稍稍進無何而太恭人捐館扶服還裏不勝毀病困久之小間尋暴心痛一日卒年五十七所著白雪樓集三十卷行於世子駒博學能文有父風

王子曰世能名於鱗莫能名於鱗所以其旁睨千古欲淩而上之乃至不得盡廢其遺要之創獲之語烺烺象表者不虛負也或謂其聲不鬯實位不配望壽不竟志以爲恨夫漆園玄亭。杜門著書。而生寥寥者。豈一於鱗也。藉令臺鼎足重李生。彼夫屈宋兩司馬。幾先得之矣。無涯之知。結爲大年。日月經天。光彩常鮮。嗚呼何恨哉。

【次事詮雅至寫於鱗著作苦心可謂磔裂而播之矣】

明文霱卷之十一

●明文霱卷之十二

武林劉士鏻羽石父評選

傳二

像贊

◆傳二

臺州平夷傳

莊節婦傳

江山人傳

沈文楨傳

馬將軍家傳

黃翁傳

範牧之外傳

徐文長傳

猿洞賓傳

愚公傳

紀孝子傳

髙士樂耕曹公傳

李謫僊逸傳

○臺州平夷傳

汪道昆

比年島夷犯東南自臺州始上用督撫議特命戚參將繼光分部臺州而以唐僉事堯臣兼兵巡事兩人雅以才相重盡平生驩戚將軍嘗備胡習西北兵事則以江南多沮澤行者不得比肩而行陳與西北同何以戰乃爲鴛鴦陣陣十有二人隊長前次夾盾次夾枝兵次四人夾矛次夾短兵樵蘇居後其節短其分數明其步伐合地宜其器互相爲用乃以義烏令趙大河所募縣良家子三千人服習之唐公爲監務布恩信作士气公與將軍畫便宜事繕亭障謹烽火稽尺籍毋失伍除戎器具舟師居無何水陸皆有備辛酉島夷大至至則南下亡敢近臺州乃爲三軍軍松門以待夏四月辛亥寧海告急將軍且行公曰虜睥睨臺州先發寧海直以走我兵耳兵出虜乘虛而入將柰何將軍業巳畱一軍軍海門居中爲應兵旣出賊果大來壬子登桃渚癸丑登新河甲寅登圻頭境內騷動公自將畱海門者宣言曰賊薄新河慓甚不亟擊將爲戚將軍妻子憂乙卯趣新河大破賊城下餘黨夜遁明日及之溫嶺又破之而寧海賊以戚將軍且來悉遁去將軍聞警引兵還公使人告將軍僕幸而破賊保新河完獨他部登桃渚逼臺州去我兵遠難與爭利此將軍之資也丙辰昧旦將軍自桐巖趣臺州會日中兵行七十里不得食守吏方戒城守毋納諸將兵兵爭鬥而囂賊且近將軍後至佯怒曰若等反耶賊薄城下若等呵守者爭入城卽守▲妙於應變乃大

者以狀聞無死所矣軍中語曰守者謂乃公怯邪亟須滅賊而後會食鼓行而進遇賊花街一賊左挾矛右挾刃嘗我軍壯士朱玨短兵擊之折其矛再擊折刃斬其首賊大潰張翼而逐之北殺數十百人又逐之﹖陵江皆自沈死諸亡命入海則舟師邀擊之丁巳戊午比日俘馘以聞亡得脫巳未圻頭賊焚舟起擁眾趣臺州將軍乃簡銳師以千五百人往公誓師曰若等往往用眾勝乃今用寡願與若等約者三毋掠緇重毋尙首功毋輕殺脇從其以前驅者連擊賊無畱行後伍乃割賊頭畢而獻狀凡五百予前驅者千金七百倍之千又倍之餘無所予旣破賊所獲輜重徧賜軍中賊未破爭取財者罪死軍中立一白幟凡脇從者空手伏幟下悉放還毋爲賊樹黨也五月庚申朔及大田賊退次大田東堅壁不出會雨甚賊由間道遁仙居將軍度賊出白水洋且七十里我兵出大道五十里而近乃引兵伏上峯山待賊過半起而覆諸山下立白幟散脇從數百人賊匍匐登重山據險距我婁子和帥諸壯士斬關上賊殊死走白水洋兵圍之數重四面舉火賊爭自贖提金橐向我兵我兵環而守之攻益急遂盡焚死辛酉楚門寇至遣一部將破之洋坑餘寇襲之長弔海洋皆不免癸亥舟師敗賊仰月沙賊匿懸山旣又走大藤嶺會通判吳成器部兵至願得一當賊鋒將軍分遣部將先後之吳躍馬馳賊賊輕吳軍一持矛者從吳矛及馬腹吳引弓射殺賊兵合乃悉斬之丙子賊自寧海遁者登長沙連二千眾隘頑孤懸長沙外斷援兵將軍陰戒騎士李成立發松門�守隘�浮海以往至則登山舉火吾可無憂公入軍中召諸部將授以禦大敵方略且令諸部將納書軍正毋二心丁丑次鐵場雨甚兵不得幕將軍自撤其蓋巡行勞之戊寅雞三號引兵薄賊所將軍以正兵鼓噪進先遣奇兵出賊後焚其舟賊敗爭赴舟舟盡焚其半伏誅其半蹈海死將軍戒毋妄殺釋系累者千人公初聞將軍捨鐵場中夜雨益甚公不寐露禱曰夫人勞苦而功髙卽有不永願以未盡之年益之毋降之罰及將軍告捷公仰天笑曰戚將軍活人多永矣無用予年爲也請歸▲同心如此功何不成

予年。是日賊出掠者三百人聞其黨巳盡潛入海舟師敗之洋岐壬午又敗之鹿星海癸未敗之滿山賊遂絕自乙卯迄於癸未挾日者三捷者九計斬首七百鹵獲器仗三千二百四十有三郡中悉定

汪道昆曰將在軍君命有所不受髙皇帝法則必以監司監之此所謂文武並用長久之道也彼以詩禮起家徒持文墨議論藉令屍祝治庖章甫適越如將何唐公具文武才擅當世之譽顧與戚將軍莫逆推轂之功。將軍之。於是乎烝烝起矣。卒使威加海外吳越始得息肩唐公力也明年壬戌唐公遂有人言嗟乎功髙不賞則人言從之今之待有功者固如此

【摹畫功次大意在文武一心以奏成功深得戡定原本今疆場冰炭睚眥者覩此當洗心矣】

○莊節婦傳

吳國倫

太史公嘗悲巖穴之士名湮滅而不稱嗟乎巖穴之士。猶有稱者。而獨處身泥垢。若所謂男而胥婢。女而婦奴。卽有奇節。不得附靑雲之士以傳。豈賤其人而羞稱之乎。夫管仲父之舉寧戚也以婢知其詩周大夫有其婢賢爲能忍辱甘死以全其主父母不可謂細行矣曾不得少槪見至如翟家婢靑死如主女卽因主女見列由古及今其不得有所因而稱者。又何可勝數乎。予所聞裏中莊八兒死節事竊不勝其悲矣八兒郡富口人莊寧女寧父祖三世爲莊家奴遂冒莊姓八兒年十六嫁劉學良學良亦人奴子越一年病卒葬捨傍八兒執喪甚哀日舉案進食哭奠於墓屢絕復蘇久之爲舅姑所厭欲嫁之八兒以死拒又數月有少年傭耕者見八兒悅之求爲贅婿其舅姑業巳納聘而使八兒母從臾之八兒自度不能抗�許焉傭遂爲期以請至期八兒與其姒方晨春私謂姒曰明日不相春矣姒不解其意少選又與市易簪曰他日見簪毋相忘也姒益疑之至暮忽攺新妝出拜舅姑舅姑不知其決也以爲將受婿而喜之須臾入室自經死夫八兒以人奴子爲人奴婦。至微賤矣。又年少弱質。卽依違其舅姑。非有門閥可損。寶訓可辱也。顧獨視再適爲污。而甘死若飴。玆不凜凜丈夫女哉彼以富人子而有文君名人子而有文君豈得與八兒論貴賤哉語云金生沙礫珠出污泥信矣信矣

【汰侈鏟華��剛骨】

○江山人傳

汪道昆

余觀作者之污隆一稟於風气自漢下達則緣世屢遷譬之晐日卒於不振明興驅左衽而反之正藝士奮起依憑出日之光軼挽近而稱古人斌斌然盛矣然皆三河齊秦之產而江淮秀異亦稍稍肩隨之其彊弱有差則疆域使然也新安地重其民深厚不浮由古以來文獻足述顧今之學士大夫率髙視一世其言不軌於先民善乎山人之言曰吾鄕多泛駕之材使閒輿衛皆上乘也山人在諸生中輒有志述▲入山人妙

作會有疾謝學官去遂壹意修辭嘗讀史慕太史遷爲人作而嘆曰丈夫不能周遊四方友天下之士徒抑首蓬戶享其敝帚將爲遼東豕邪於是操舟東遊登禹穴入淛觀海潮浮於五湖問闔閭春申故址遂杖馬箠之秣陵朝故都焉入郢聽歌郢中望髙唐泛云夢而下其遊知交傾東南之美矣比還郡郡中諸儒宿學爭願交山人驩山人挾一騶奴篋書而出過故人厚善者輒胠篋發筴喜人彈射其文尢能推轂後生務彰人之善士以此益附之入舍下帷讀書卽家人治生業紛紏萬端不爲亂其精如此山人故多病乃學養生爲軒岐之言必入其室其一切從事不遺餘力蓋天性也客見山人具槁若干捲請曰自民瑩號郡中而多士響應願揭旗鼓徧示之山人謝曰嗟乎古人成一家之言。徒藏之名山。示知巳者。世儒紛紛懸書以詫海內。何爲哉。瓘徒誦法古昔。自托於無能之天。柰何�當諸君子。惡用暴巳之短邪。客退語人曰江叔子猶務深藏彼握燕石而冒玉名徒豪舉耳汪道昆曰山人善聲詩猶長於古體夫詩書▲��雋

之教一也其升降相依今之論文者或不與昌黎及推尊社稷不啻日月予竊疑之或謂建安起靡麗之習而陵遲於梁陳唐自陳伯玉以下起而一洗之開元爲盛夫持漢之三尺卑疵六朝敢不受令唐削雕爲朴而體益卑卑猶之秦人聞新樂端冕去之乃拊缶嗚嗚爲秦聲猥云可與道古聞者有掩口而笑耳舉世方馳逐近體無惑乎布侯於杜陵及爲古詩且不能超乘而上則任耳之過也若山人之長言大都取裁魏晉行年五十猶亹亹不衰千載而下吾郡有山人矣山人質行較著往往可書顧予材薄無能爲役山人方以論著顯故特書其大較云

【只山人不肯刻集便堪作傳文無溢美猶存史裁】

○沈文楨傳

汪道昆

昔太史公艷貨殖而羞貧貧何足羞也世有慷慨好奇之士雅不善治生其人𨿽貧顧倜儻知大節卽偃蹇終世弔詭者猶可取焉沈文楨字時幹四明人也父故豪舉文楨始生而孤大母及母黨皆貴人歲時苞笥多厚費於是減父之產賫用不饒文楨善事母盡母歡事諸女兄如母叔父死無後從兄爲叔父後亦尋亡文楨與孤子美同居美席二婺尊螫文楨甚文楨則以兩孤母相戹也苐出遊避之時宗人沈應奇守中書幼以署書幸文楨嘗受書法工署書乃捨業爲遊資從應奇遊闕下居三年資且盡無所成名文楨太息曰丈夫不爲名髙則爲厚利安能鬱鬱坐困乎哉遂持母錢三百緡就錢塘大治酒捨歲千釀酤市中文楨故酒豪愈益喜客客至或不問酒錢酤三年母錢盡乃持百緡具大艘召徒屬出海而漁漁得一蟹百斤余悉無獲錢又盡則又市魚海上暴鱻爲薨貨浙以東其年鮮大饒會雨久鹽貴什倍鮮乃敗載之山縣貨菽粟竹木器以歸於是母錢畢空▲������

坐而家食從子美稍稍折節無違言文楨遇美驩甚時急美之困居嘗釣芙蓉江上得魚輒沽酒無問妻子饔飧文楨有子明臣年少耳醉輒摩明臣頂笑曰孺子在吾何患貧旦日出魚飲如故歸則閉戶日夜程督明臣讀書其後明臣籍上有司會文楨病明臣請畱侍臥起幸無行文楨執明臣手泣曰吾家七世阜昌至而翁始廢業而其執經術以往庶幾無墮先人行矣明發彊明臣就道文楨竟以疾告終明臣數奇卒業博士易事詞賦時諸沈畢事詞賦顯者四人黟侯津庶吉士一貫孝廉九疇而明臣老布衣名籍籍出三人上知明臣者皆謂文楨有子云

汪道昆曰予善明臣故得聞若翁質行甚具翁故千金子少年輕富貴若將掇之及其遊不得志而歸業酤酤敗業漁漁敗旣而市魚又敗困甚矣卒之以釣爲事。而自托於酒人。何拓落也。顧猶任放自若。其亦自負不羈者耶。至於避怨出遊。終能以怨爲徳。蓋長者矣。

【﹖﹖斤﹖﹖也負貧之狀歷歷如覩】

○馬將軍家傳

利瓦伊楨

馬公名芳字徳馨陜西靈州所人也十歲爲繼母所虐逃之李王堡依其從兄會虜警里人奉頭鼠竄語兄曰虜亦人耳柰何畏之甚兄瞋目而嘻童子何知兵在其頸矣公匿笑始吾以兄爲男子乃婦人也吾不與皆斃不辭而行失道逢虜止公使之牧寸鐵不著身私以曲木爲弓矢革爲弦習射命中如注虜酋俺答將萬人獵有虎咆哮眾蒲伏虎至公所一發殪之酋屬之目內穹廬中飲以徑路刀畱犁撓酒褁以旃裘授以良弓矢善馬使執寢戈而先後之公陽爲之用而陰懷復國。所過山川常登望。識其處險夷。道近遠。水艸饒乏。熟察虜部落眾寡。權力髙下。貫習其飲食衣服言語。居則畫地爲軍陣。明進退攻守之宜。慨然曰虜譬之如禽獸吾寢處之矣七尺軀寧爲羇終世乎序當其夜間道萆山亡歸昧爽虜覺而捕之射殺二騎得脫周武襄方鎭雲中投謁試其技咨其方略大奇之署勇士隊主士不盡飲不近水不盡餐不嘗食所過不樵樹不采藝不抽屋不彊丐先計後戰。戰不必勝。不苟接刃。因事爲勢。用人不拘文法往從其所眾喜曰得主而爲之死猶不死也俺答猿臂善射控弦之眾數十萬最名桀黠子黃臺吉有气敢往部兵三千人戴鐵浮圖馬被鎧長刀大鏃望之若雪名鐵甲軍爲邊郡患無虛歲公數禦之斬馘中率過當應得官以父居靈州食貧願悉受賞代養嘉靖庚戌督府郭公耳其名檄召問若何而戰公對曰談何容易。鎭兵十萬。弱小勞死罷轉十五六。壯丁十一二。又分置各路。其隸大將者不滿五千。虜內犯勝兵數十萬。少亦數萬。我以五千人委之。罷士無伍。甲兵鈍獘。幾爲笑而不陵我。然竊觀俺答勇而輕。黃臺吉愎而鮮斷。誠廣耳目。屯要害。深壘固軍以須之。觀釁而動。愼慮而從之攻不足者守有餘庶不全勝必無丰敗若宣示購賞爲勇爵。奮行者官過其望。出其不備。掩其帳落。殲其種眾。使婦子相怨卻徙而北。亦一策也。郭公拊髀曰善哉若之言是何見之晚也置麾下力戰深入之士皆屬焉其秋虜寇古北口號三十萬壁淸河剽懷柔順義吏民殺而膊諸城上驅男婦▲�虜目中

�產數萬望屋而食焚城郭廬舍火光徹於都門暴骨如莽諸路援兵各顧其後蔑有鬭心公與私屬徒百人三踴於庭曰芳在此敢勤他人乎麾其騎馳虜虜不知所爲色駭亟擊之斬虜將解其左肩虜奔逐之左右角之復斬其騎十數諸軍觀者如堵墻何物馘也若是其果於眾與眾之信輯睦焉有死命而無二心蓋公嘗以事見法故云論功授陽和衛總旗辛亥正月虜寇水口公射走之壬子二月虜寇威遠伏梟騎鹽場而以二十餘騎麾壘致師公知其詐我而駕也以百騎先薄所伏而三分其軍之銳以次合而函虜虜辟易十里而遠斬首九十三月虜寇新平樂之相持二日虜云翔而不敢挍退次野馬川背山爲營期以明日戰公料虜且遁秣馬蓐食潛師覆諸山下虜騎過未半我兵衷之虜大亂斬首九十六眾相賀公若有不豫色然者眾異之路問曰有喜而憂如有憂而喜乎公策其馬曰追將至矣趨守險而身斷後頃之虜麕至矢三集公面意气自如督戰益厲虜嚙指是鐵漢兒遂去眾問公何以知虜遁遁何以知復來曰虜攻我不下背山而營。懼也。期明日戰。緩我也。目動而言肆。情見力屈矣。悉眾復來者。意我勝而滋休怠。收合餘燼。致死於我也。眾乃服四月虜復入寇公禦之戰於泥河左腹中流矢不爲動大破之斬首二百四十二獲負私從馬二千八百論功授指揮僉事癸丑正月虜入寇公禦之至繕房堡計曰虜膽意甚盛。且道回遠師不繼。不如捷之速也。自某至某抵虜穴。勢必返顧。批亢搗虛。制勝在我矣。時大雪沒牛馬目公拊而勉之人人如挾纊虜以漢馬不能寒相枕藉而寢醒而矢如雨一个負矢百羣皆奔布路而逃斬首七十八獲馬三百有奇二月虜寇井坪入朔州守陴者皆哭公不介馬而馳抵朔騎相屬者財百人直突虜圍有酋怒馬以騁公斬其足而輊﹖足餘眾奔斬首百八十二奪所掠百七十人三月寇張家口公聞不頓捨赴之至登鷹巢困諸阨矢石齊發虜披靡捨馬以馬鞍冒首而兌維其喙矣斬首七十二奪所掠二百八十四人七月俺答以二十萬騎寇紅市逼紫荊師徒撓敗督府蘇公總三鎭之甲救之問於介眾莫知計所出公請據白艸溝。徼遮虜。蘇公壯而許之未至里許塵起公大叫虜近矣勇士劉漢曰此遊塵耳公指視之塵遡風前觸虜必非遠語卒虜至見我兵寡揚鞭傲睨如無人公不忍其詢也前有驍騎射之中股又射之中目而死交捽竟日公敕厲其騎曰用少莫如齊致死士殊死戰無一還心虜莫之抗也巳還次聞諸軍壁劉家營憂之是中無見糧攻之以饑剪焉傾覆矣先馳趨諸將爲五陳以相離饋餉輻湊。旣如是虜怪問孰爲漢兒畫此策者以公對▲可補六韜所未備

俺答戒其眾曰是夫好勇去之以爲之名公名繇此愈重是月虜寇鐵果門禦之戰於鴿子堂斬首八十六獲馬六百有奇十二月寇洗馬林禦之戰於黑石溝斬首五十八甲寅六月論功晉都指揮僉事以遊擊將軍領職如故十一月虜寇龍門偪新舊保安副帥參將死之虜鈔掠捆載三十餘里不絕公率劉漢葛柰自陽和並道至張家口帥胡升及諸軍軍東門虜將三十騎縱招搖門下公奮焉憑怒必滅此而朝食諸將恐安知非誘不少審固立靡爛矣公笑曰虜旣饜所欲。我輕兵來。誘何利焉。豈固我哉。丈夫亦取單於耳。多人不無生得失。呼葛柰往共射之矢三而��射馬而右射人皆射股反隊眾從之乘勝斬首七���所掠五百四十三人虜棄後重走我兵取資焉巳寇宣府禦之戰於麻峪口斬首九十五巳再寇新舊保安禦之斬首五十三乙卯三月晉宣府西路左參將五月虜寇采梁山禦之戰於晉家梁斬首九十三獲馬五百有奇七月徙東路九月虜寇井坪公追及馬到山斬首九十四獲馬二百有奇是月虜▲�得老��法

大舉寇朔州援之夜中召健兒十人食馬而食虜謂我大勞未艾。難遽戰。此時也。弗可失也。系馬舌出火竈潛斫虜營四面炮舉虜狂駭不測我兵多少遂潰躡北追奔斬首百五十九十月虜大舉寇上下花園公下令收保淸野虜無所掠而返先伏兵馬頭山塹之及泉斷其後之水而弗殊虜過之推而蹶之斬首百二十四丙辰正月虜寇洗馬林公禦之及孤山斬首三十����上拜公左都督賜蟒衣一襲左都督於武臣����事偏�無授者實自公始是月虜寇應州公援之相去裏所射士以鞭箭射虜虜多死視其箭短不可用以爲神解圍去尾之斬首八十六獲馬二百有奇捷聞晉副總兵仍領職如丁巳二月虜寇保峯山禦之斬首四十三是月寇朔州經二日大獲公率葛柰追之及金城虜反距公度虜所獲在前防我之侵軼也以騎牽我先者不力者戰後不救我可以逞將注則虜關矣射公汰甲貫胸血殷甲裳眾失色公徐丸弓抽刃而前勁三甲首眾莫不生气疾驅及虜大眾卒不暇合刃斬首二百八十二奪所掠五百二十人盡復其所失亡者旣還而公甫覺創重也鄕者不言痛地忍之耳兩月而差八月虜寇萬全左衛公疾走並力襲虜斬首六十一是月寇柴溝至幹莊燔儲胥驅田中芻牧者公再援之眾欲戰不從我勞寇佚。克不可命。虜歸必渡河。伏其旁。半涉而從可擊也。首尾不相顧。無生命矣。如其言斬首百七十六獲馬五百有奇明日虜圍天城督府在圍中公甫罷幹莊之役捉發走出倍日並行天城人見馬都督來喜以逆之吾屬生矣夜縋納師公恚曰嬰城而守。非夫也。命爲軍帥而卒以非夫。惟餘子能。我弗爲也振臂而呼衝圍馬如風嘩扣聲如雷城上人鼓噪而應之流矢中公股拔矢反射中射者首隊於前眾席勝如墻而進斬首百二十七手刃者三虜人相尢故知馬太師勍何自送死爲十月晉建昌副總兵戊午九月虜酋插罕兒寇界嶺口禦之以親丁馬孔英等先登斬首七十八生致其梟騎猛克兔等六人虜鄕不聞公徙建昌公免冑而趨風虜見之曰信馬太師從天而下耶遂去之論功任子世官衛正千戶▲精气騰壯

己未三月虜寇潘家口薄大同橋禦之戰於金山寺斬首五十二奪所掠二百四十五人初邊遽以告上問輔臣馬芳安在捷聞上大悅徹禦食命中貴人勞公於師虜從鮎魚石出公趨黃崖口弇中劣客一騎先遣李東陽等據之我兵壓虜而陳虜自相蹈踐死屍滿谷斬其酋侏合赤以下二百一十八級獲馬千二百有奇奪所掠三百二十人捷聞賜百金蟒衣一襲十一月仍故官移宣府庚申七月虜入寇禦之戰於洗馬林斬首九十八�生口二十六獲馬五百有奇虜兵號二十萬寇山西薄沂州公一日夜馳五百里而捨諸軍壁日中不啟公呵之今日之事猶救火追亡人。惟恐不及。晉人緬然引領北望。旦而立期焉。痛心疾首。容可需乎。需事之賊也。受命而來。望敵而退厲之不如。忻口隘虜騎𨿽眾。無所用之吾士未慗也。擊其首。諸君良以衡其中。虜離斯必敗。偏敗必攜。晉難可抒矣。事機之會。間不容髮。有如虜度忻口。晉必危。擐中執兵。固卽死也。死戰死曲撓孰愈。眾陰喝不得對然而前知其爲人之異也或竊言曰事之不捷惡有所分姑聽之公捉驅刀疾視曰必�女於是眾踴躍從公。斷虜爲二。一自偏關。一自鴈門。出七遇皆北。斬首百四十六奪所掠三百四十人九月寇東城禦之斬首二十六捷聞晉實職二等辛酉虜寇平虜禦之斬首八十三獲馬橐駞千五百有奇九月寇天城禦之戰於李家巖斬首五十二是月虜大舉寇懷來公要擊於土木手刃三人至幹莊合戰又勝之斬首五十六十月黃臺吉大舉寇西陽河主帥李賢戰城南中流矢余師不能軍公馳射虜殪二人虜讙馬太史又來矣遂走賢獲免上詰大司馬何不以芳代賢疏上不踰時命下矣公集諸將以位序聽政。辟撫劍而詔之曰。吾鄕者專行不獲。無大威命。今三軍死生懸吾手。吾與女約。夫以死捍邊者兵也。仁愛士卒。可與之死。可與之生。而人不佹者。若曹也。有不共命視吾劍。集諸兵而詔之曰。不惜重費養兵者將也。不愛死以殉者。若曹也。有不共命視吾劍。又集諸親兵而詔之曰。乃公與若曹。萬死一生而就於此。人情生於憂患死於安樂。慈母有敗子而嚴家無格虜。則能罰之加焉必也。有不共命視吾劍。日益繕亭障險走集明伍候討軍實歸老幼返孤疾養鬭士衣以其衣舞以其劍同利相死屹然金城湯池之固矣雲中上谷間有禦人者充斥於道行李積患之使健兒馬虎等衷甲而陽爲婦人裝載以牛車賊犯而遂執之盡獲之壬戌二月虜寇右衛禦之戰於柴溝斬首五十四九月黃臺吉寇洗馬林覘其有備也不得入而有爲虜中說輸國情者說曰紅門有小徑可至西山以春時竊入焚陵園漢法主失守必誅馬公誅余若發蒙振落耳■﹝言冏﹞者以告明年三月公往紅門以一迾卒從誰何甌脫中虜身在此可決一戰誰敢者虜愕是馬太師耶公誶語若鼠竊狗盜以齒吾劍不武虜頭搶地具道本指所以爲者釋之黃臺吉無所發忿九月擁眾渡桑幹薄蔚州公召諸將議之吾隱情以虞虜。亂心無厭。昧於一來。難與爭鋒。計宜者爲三伏於道。更遠爲疑兵。募死士取車輪投津處諜輅之。虜馬陷。伏四起。夾而﹖﹖侈之。斬首二百五十二公復召諸將議虜易入塞我不一犁其庭終以我爲怯率葛柰等出膳房口迹虜於馬肺山大破之斬首三百二十七獲馬二千八百有奇甲子二月虜寇靑邊口以將黑曉等禦之斬首五十六八月以親兵馬奉等出塞迹虜戰於大哈气破之斬首七十九俘二渠率獲馬六百有奇乙丑虜寇西陽河以數騎嘗我我兵不手弓而比者三虜布騎四掠公因縱擊之射其魁殪眾怖急大崩斬首六十七八月寇獨石公營於云州虜以兩鐵騎挑戰公恚曰謂吾騎不可寡用乎恥也呼馬奉葛柰兩人來飲之卮酒而往拒之各俘一騎衿甲面縛坐中軍之鼓下虜眾遙望爲寒恐遂去丙寅正月虜寇西陽河禦之戰於艸垛山斬首三十一二月寇赤城禦之戰於郭外斬首四十三月寇東山廟禦之及其未定而薄之斬首百七十三俘二十一人獲馬七百有奇七月黃臺吉寇東城公以親兵斥候蹋伏山澤之險𨿽所不至必旆而陳之而身提三百騎逆虜虜騎十萬來避之入馬蓮堡堡墻圯眾請塞之不可請登臺亦不可開堡四門偃旗臥鼓堡中寂若無人虜欲入黃臺吉曰馬太師善紿人將可乎哉殆於不可日入虜野燒燭天囂達旦圍中人人泣下公引肱臥鼾聲遠戶外眾稍安日三商不起左右撼之將若何不答趨堡人椎牛切牛肩炙而啖之虜騎窺者相伏莫適入。我兵益安明�公蹶然起坐曰虜退矣眾曰未也公乘城指虜北軍多反顧當有他謀鳴笳吹角按轡徐行示之以整諸將兵來會請緣間宵突之行三十里公忽旋馬頓足豎子幾敗乃公事任副帥在右衛其爲人也伐知而多力寡謀而好名遇虜必戰產害大矣從近關往爲之援則右衛巳窘擊之斬首百六十人獲馬三百有奇奪所掠四十人諸將吏效首虜賀將軍以三百人當十萬虜坐頹堡中而無敗抑有說乎公嘆曰堡墻頹。馬可騰而上。𨿽閉門何爲。吾卽出亦不能達大軍。軍搖心矣。窮鳥困獸。猶知救死。吾欲以死決戰。戰而不勝。徒貽國辱。故知酋多忌。因以愚之。屬有天幸而免。眾灑然自失也丁卯正月虜寇新開口以親兵馬貴等禦之斬首七十五二月以親兵解生等迹虜新平境外戰於楡林縣大破之斬首八十六獲馬四千有奇三月以親兵黑曉等迹虜洗馬林戰於北沙城斬首九十四獲馬二千五百有奇七月寇新河口至於柴溝禦之虜失利公據振旅虜將更虞臺嶺宜先往眾曰新河口近而夷虜必走是公搖手曰虜非大敗不速退。捨近而走遠。示我無畏也。捨易而走險。示我難追也。吾巳斷之矣。無是貳言。至嶺虜未盡度鼓儳而扼之斬首二百七十一獲馬三百有奇捷聞賜飛魚緋衣一襲八月黃臺吉寇右衛禦之戰於水溝臺臺吉使使來言吾兩人手相搏耳公爲夷言語其使吾發未燥與虜戰未得一當若固所願也臺吉悔之前言姑嘗彼彼崛彊乃爾引去追之斬首六十五捷聞任子世官錦衣衛正千戶俺答寇山西陷石州主帥申維嶽坐論死副帥田世威等詔下獄公上書言虜可鬭智不可鬭力世威等不量力致亡一城罪何辭然勝負兵家之常以一事誅諸將繼此者將折而入虜耳乞以臣錦衣蔭贖其罪不許是月虜寇膳房堡禦之斬首七十九戊辰或爲黃臺吉謀曰宣府城不過三仞以五萬人犯蔚州馬太師必悉兵馳援更以五萬人登宣府空城亡無日矣公知其謀率師伐木塞外得百萬株衰宣府城匝月而畢其秋虜犯蔚州命將禦之黃臺吉果寇宣府城髙大堅無如何遂去蔚州圍亦解是月公出獨石境迹虜戰於張水海子大破之斬首三百六十七獲馬二千有奇捷聞復任子一人錦衣衛正千戶四月虜寇洗馬林率副總兵劉國禦之戰於石窯山斬首六十五是月以親兵馬奉等出洗馬林迹虜戰於塩海子大破之斬首百四十七獲馬三千八百有奇以親兵補於漢等出西陽河迹虜戰於馬肺山大破之斬首二百五十一獲馬千八百有奇以親兵頗貴等出龍門所迹虜戰於三間房大破之斬首二百五十獲馬三千八百有奇以親兵馬貴等出右衛迹虜戰於白艸溝大破之斬首二百四十三獲馬千三百有奇督禆將麻貴出迹虜戰於罕畱兔破之斬首七十六獲馬六百有奇一月五出塞斬首累千悉收鹵獲以歸虜眾大震以馬太師止兒啼十月公出獨石觀兵於大松林頓舊興和衛虜無匹馬之縱興和陷虜中有年所矣焚王庭毀兀術祠登髙四望灑酒威寧海子而矢之曰吾投鞭斷流令可揚塵勒名於石所以志也虜兩歲不敢犯宣府矣巳巳九月我兵行邊至亂嶺關俄塵起眾以爲虜公審諦曰我兵也眾未信至果我兵眾請所以公語之曰虜兵行不整大軍外多遊塵我兵行有紀律無亂者塵是以異諸老將愧曰生長塞上見不及此朝議以大同數中虜徙公鎭大同二月聞虜入寇雞鳴而起晡時而捨令曰輕發者遼緩至日中虜猶豫不決縱兵擊之斬首五十七追及下水海子又破之斬首百六十三獲馬六百有奇五月寇平虜破之斬首六十六七月寇威遠率副將馬錦禦之斬首七十五巳嚴諸將。大同非宣府比。與我間一墻耳。虜不時犯。非大創艾不可將兵出右衛迹虜戰於威寧海子大破之斬首五百四十六獲馬六千三百有奇八月將兵出助馬堡迹虜戰於黑山大破之斬首三百八十九獲馬三千七百有奇九月虜寇右衛禦之眾請亟戰公不可殺猛狗者投之以骨輕起相牙掊之易矣驅諸畜產郭外。耽就取。因擊敗之。斬首百有九虜益大震會俺答奪那吉婦那吉羞憤詣關吏降公喜曰俺答甚畏妻。妻甚愛那吉。那吉甚怨俺答。納而用之。以夷攻夷。勢可分南北匈奴。復丰州故地。我食於彼。彼且爲我守。徐仿朵顏三衛例。增置藩籬。地廣而兵力不疲。可以久安。若受欵而封之歲與爲市。是肥虜而瘠我也虜習戰鬥如故而我不警備財日耗如後患何廟議巳定罪公阻敗坐罷然公招降積萬人意未巳也久之閱功加任子官一等今上元年公撫其髀肉而悲吾及未老師武臣力誅俺答臺吉縣頭▲灼見後患

槀街蠻夷邸間功且有緒幸哉以孽孫故稱藩保塞無所事兵矣吾發如此種種奚爲役二年召僉事前府事累章辭不允六年黃臺吉要賞聲言渝盟復用公宣府而定七年公春秋六十三矣血气浸衰金痍時發作楚遂以病乞長休告而居常訓誨其兄弟子孫吾徒步登大將壇三佩金印。事三朝。賞延於世。夫復何覬。獨有所恨二事。河外松山地沃壤千里。假我數年爲關中。將以三萬眾。拓而有之。家在靈州。幼爲俘累。生不糞除先人之敝廬。沒不展墓。百歲後招吾魂故鄕遊也。九年病革猶正襟危坐三子請就枕厲聲數之假設乃公死行間臥可得耶死卽死耳憑凡假寐遂卒舊史氏曰嘉隆間宣大稱名將以趙岢及公爲巨臂戰則同彊守則同固而公尢著少而隱悼播越能自歸壯而受知郭公不五年官一品又五年爲大將身經九十餘戰。被十餘創。最斬首虜八千。馬五萬。他物不可勝計。俺答父子梟雄不減冒頓。彼眾我寡。卒未嘗挫。以功名終。眞男子哉目不知書行事暗合古人旣貴折節好儒盡與其鄕士大夫賢豪長

○黃翁傳

王穉登

黃翁名櫰吳郡金昌人吳號繁雄而金昌爲尢凡其國土所產與他邦之產若魚鹽貝綿竹箭橘柚筐服纖縞之屬明珠翠毛金錫硫黃之貨山委於市金昌富人皆得擅之以其入爲美宮室華館雕榭多儲古鐘鼎金石圖書以自娛彬彬文彩風流甲於天下其季子言公之禮樂與土人又多靈智能以其意爲贗物衒鬻射利售者往往受其欺黃翁能爲人辧析剖證指說好惡出入古圖經而益以賞識多所愽通於是諸凡以古鐘鼎金石圖書售者多就黃翁鑑而黃翁之門日如市也黃翁言孝皇帝時。吳中古器物圖籍。號甲品者。視今時不能一二。又多好古君子。然不過奉淸暇之賞。修粉飾之事。以故𨿽有名物。莫得厚直。今讀邸中書見朝廷遷官晉秩其在齊魯燕趙者遠不可數若吾鄕某人爲禦史則曰以某器進某人爲監司則曰以某圖入由是夏王之鼎石鼓秦經圖史丹靑玉簡金匱之書棼然入市而其價視昔不翅十倍嗚呼是古鐘鼎金石圖書爲金錢貨賂爾病奇於人人奇於詩餘謂文長無之而不奇者也。無之而不奇斯無之而不奇也悲夫

【牢騷憤激不勝拊膺擊築之悲】

○範牧之外傳

陳繼儒

余宅鄰牧之少聞牧之以情死不敢問父老比十年奉化人之教略巳定情乃始許牧之子必宜作牧之傳範生牧之名允謙伯父太僕父光祿爲文正忠宣公後牧之復以庚午舉鄕進士生而頎廣額頤頰而下小削目瞳淸熒骨﹖﹖八气俊不甘處俗華亭世家子出必鮮怒錦衣狐裘舞於車上童子駢肩而隨簪玉膏﹖﹖術如婦女之麗牧之見之往往內媿肉動毛孔蝟張輒障面去牧之居恆單衫白袷著平頭弁與諸少年頡頏而遊遊遇豪貴人牧之欠抑惟諾陽嗛不敢言眾以爲是生也寒酸不上人眼意輕之牧之乃快或坐客小覺則拂衣疾趨出急遣追呼者問牧之牧之飄風逝矣性嗜書無所不讀能跳梁於翰墨間有才子之志客非韻斥門者不納納必以名香淸酒爲供或宴語夜央喜不嗜寐童子更燭割炙復張具如客初至時屋下雞鳴猶聞鼓琴落子聲及醉而嘯者至是四方之客日益集牧之恢張心胸厚往薄來故雜賓亦稍稍得進而未幾杜生之事起杜生者妓女也以風態擅名慷慨言笑自題女俠與牧之一遇於閶門目成久之退而執手嘆曰吾兩人得死所矣君勝情拔俗。余亦俠气籠霄。他日枕骨而葬太湖之濱。誓令墓中紫炁。射爲長虹。羞作洏淟女兒。下指鴛鴦。上陳雙鵠。言罷大泣眾驚其不祥嗣後淹系旬月無復顧禮毀頓精神廢輟家政客乃有爲文告神以絕牧之者牧之答曰僕聞虧名爲辱虧形次之諸君子俱當世賢者僕𨿽不才忝惠莊之遇舊矣諸君子一旦攝齊束帶矢之神前擊鐘伐鼓以絕鄙人一時觀▲一見許死亦奇

者莫不駭遽狂走謂僕當得夷族之禍以至於此甚而造作端末飛流短章筆之隃糜付之屍祝無煩撿考遽定爰書不須左驗遂成文案是忠告之義同於擿觖捃摭之過近於文致使僕不能含生於覆載彊息於人世辱云甚矣僕亦何人其能甘之惟有蹈東海而死耳牧之旣深情膠粘不解。而復爲諸客所激。若圓石遇阪。轉觸轉下。勢不得不與俱盡。會太守窘杜生出辱之庭牧之忍愧以身左右翼多悲辭太守徘徊不令下鞭。然終不許牧之以一妓女燼。黜賣杜爲賈婦牧之佯諾陰使人﹖廠隹貝﹖爲山西賈得之以藏於別第俄載而與俱長安居長安邸不三月牧之病肺死牧之旣死杜生敕家人裝治其喪歸而以身從杜入舟忽忽微嘆間雜吟笑如無意償範者至江心命浴。浴罷更衣左手提牧之宣和硯。右手提碁揪。一躍人水。左右驚視不能救初見發二三尺許沈浮旋瀾中巳復揚起紫衣裾半折復轉睫間而生沓然沒矣余聞牧之事光祿公秦淑人及遇弟允臨斤斤孝友名教人也因緣爲祟卒耗俊姬何哉漢髙項羽。英雄▲�死狀�爾光�

絕世。劍鋒淬人。眼不爲眨。乃心銷神枯。終不能斷虞戚之愛夫二公賴有此舉小足破俗不然項乃倔彊老卒龍凖公一村亭翁故態耳語雲天下有心人盡解相思死世無眞英雄。則不特不及情亦不敢情也牧之者得無老氏所謂勇於敢則殺者歟。定盟旦誓永焉勿諼沈恨幽疑泮然渙釋兩人可謂誠得死所矣使杜遲回獨生。或不欲生。而無幸以不汗病死。寥寥千古。含怨何期。今而後知杜生之有以謝牧之也。或曰君家蠡首倡風流而唐杜牧之奇宕挑達半臥粉黛中以老君於牧之則諱姓於蠡則諱名垂二千年而合爲範牧之也嗚呼然歟否歟

贊曰余與牧之子必宣遊生駒俊鶻抑何其似牧之也必宣入國而遇平康裏則疾回其車市有倚門而挑者恥若面黥惟恐唾沫形影之及必宣少孤心不能記牧之短長肥瘠而能不失尺度如是父豈必身爲教哉夫曾子子父之相反。而趙括之讀父書也。爲人後者其奚擇也。

【傳多情之種非此雋筆不足發其幽光】

○徐文長傳

袁宏道

徐渭字文長爲山陰諸生聲名籍甚薛公蕙校越時奇其才有國士之目然數奇屢試輒蹶中丞胡公宗憲聞之客諸幕文長每見則葛衣烏巾縱談天下事�公大喜是時公督數邊兵威鎭東南介冑之士膝語蛇行不敢舉頭而文長以部下一諸生傲之議者方之劉眞長杜少陵云會得白鹿屬文長作表表上永陵喜公以是益奇之一切疏計皆出其手文長自負才略好奇計談兵多中視一世事無可當意者然竟不偶文長旣巳不得志於有司遂乃放浪曲蘗恣情山水走齊魯燕趙之地窮覽朔漠其所見山奔海立沙起雷行雨鳴樹偃幽谷大都人物魚鳥一切可驚可愕之狀一一皆達之於詩其胸中又有勃然不可磨滅之气英雄失路托足無門之悲故其爲詩如嗔如笑如水鳴峽如種出土如寡婦之夜哭羈人之寒起𨿽其體格時有卑者。然匠心獨出。有王者气。非彼巾幗而事人者所敢望也文有卓識气沈而法嚴不以模擬損才不以議論傷格韓曾之流亞也文長▲如嗔如哭如�鳴峽我於斯文亦云

旣雅不與時調合當時所謂騷壇主盟者文長皆叱而奴之故其名不出於越悲夫喜作書筆意奔放如其詩蒼勁中姿媚躍出歐陽公所謂妖韶女老自有餘態者也間以其餘旁溢爲花鳥皆超逸有致卒以疑殺其繼室下獄論死張太史元忭力解乃得出晚年憤益深佯狂益甚顯者至門或拒不納時攜錢至酒肆呼下隸與飲或自持斧擊破其頭血流被面頭骨皆折揉之有聲或以利錐錐其兩耳深入寸餘竟不得死周望言晚歲詩文益奇無刻本集藏於家余▲當是壯心不甘�落耳

同年有官越者托以抄錄今未至余所見者徐文長集闕編二種而巳然文長竟以不得志於時抱憤而卒

石公曰先生數奇不巳遂爲狂疾狂疾不巳遂爲囹圄古今文人牢騷困苦未有若先生者也𨿽然胡公間世豪傑永陵英主幕中禮數異等是胡公知有先生矣表上人主悅是人主知有先生矣獨身未貴耳先生詩文倔起。一掃近代蕪穢之習。百世而下。自有定論。胡爲不遇哉。梅客生嘗寄予書曰文長吾老友

○猿洞賓傳

虞淳熙

猿洞賓者天竺今先生先生生麟鳳人家武林向無詩由先生大人大峯自越來鵲巢騶虞而下始有傳系又召穆公也詩所謂召虎旬宣者先生名字屢托之曾屬耳蘋鹿不鳴而先世皇帝王霸之略及先公觸天之筆無所施用遂依竺鷲泓龍晉慧理所呼白猿以隱夜舉杯數開辟以前白蝠出洞當酒籌而巳先生貌大雄音吐更雄慕猿劍術答以嘯旨白眼劃然而嘯虎棧欲落目中無一人亦復不能遠見一人也橫溪樹許由祠稽畱爲相與讓世修出世事華藏玉淸之居猶掇之也不知者目以爲盧鴻艸堂王維輞川及怪石支木獨扛婁﹖頁九關虎豹而澗吼雷奔不啻弱水之沈羽矣。先生曰吾非拒人拒凡人也許光祚黃汝亨虞淳熙兄弟輩十許人並得入而分猿飯飯熙者經年賦茅多猿覺喜怒僅似凡人竟不與設賓主也蓋自月鼎除淫猿。猿公亦遁。第寬梵网解著鎖﹖﹖負衣冠之母令騰擲狂躁所以賓與固知賓不必猿矣汪伯玉道昆集詞才恨不得天竺今先生驅賓▲�靜如太古

從突入先生大笑問饑乎飯以脫粟一器伯玉不敢不飽嶽伯吳體中用先生自語吾封內有山山有人而不逢愧祠鎭嶽屏車騎俟隙通謁曰桐城儒生慕先生願見先生架上書先生方詈梵嫂夫恣所翻閱出誇其僚今日得見今先生又見今先生書眾目以武陵漁人而先是諭。丞均剝啄不得通輒踰垣落關大索先生先生從後戶去不復顧丞慚得譏嘲令以洞還猿旣賓猿爲讓洞竟三尺不聞泄柳幹木讓周廬也忍棄瓢不忍棄許由而歸郡邑髙其風將脂蒲輪先引置三賓間先生又不忍棄猿公就三光席稱鄕賓於三光中獨有所擇初祠許由學韜光祠父弘毅公視五星祠北辰視月巳竟擇仁祠祠焉若羲和之賓日云唐呂巖洞賓者且儒且學仙一見黃龍雙劍不飛猿公之技單矣殆昔之賓日者其自繪像也先生以遺淳熙神軒軒欲翥知非僧繇道玄所幾而元和之詩直軼開寶又墨妙入神也倘今先生自許予通三才任三弘函三以貫百秇至刻槭鏤玉彈揪�桐宛似棘猴而誠縣之屈鐵過庭之縈金以書極玄無敵鏗玉戞石之章後山不瘠東埜不寒也及遊目所經輒染幀素尺幅千里寸楮丸疑席月湖風關雪閬風四圖伯仁文氏之駒遇之失步臥以遊之卽朝北海暮蒼梧非遠矣至爲熙剌繡三聖玄金爍爍衣﹖﹖貳奇艷恍日觀焉信賓日哉

■﹝目替﹞子熙曰天竺古先生千百億之化。應有洞賓。而十二屬之化。豈無野賓。今先生固古先生之疇歟。移近多猿藏名以辭粟布邑志所紀或舉其字便掩其口今安得揭而揚之又古先生十號應無定也其修武林山誌該洽奇雋矣提而揚之白珩白珩有此語否隱不用文聲必用希意其家無名公哉洞賓三十四化遇無名公與譚他心盛陽之月先五日生年幾九九儲帝賓友藉令兆璜而出何復能掩千秋之口然而趾毛堪詠湛冥一廬設有秦人末由占天地之始矣

【先生之風山髙水長】

○愚公傳

虞淳熙

愚公似昔人非昔人也家鄰西湖分金牛之祥疑受姓而又不欲冑文通文遘視世同胞率同姓澹然忘巳忘名而巳聰明如秦鏡。盡照胞閬中物。諸夙慧者藉以生。而顧自稱愚公。家迎薊子駐堯夫日坐巾車無影可履差似子羔耳乃淸影頻落夕湖與月映潭也讀書舫經讀書林聽之多淨名經異蔬齋數更漏時所讀而舫在桂舟梅檻間隔畫艦絕遠間移近春堤燒燭照之花不睡亦不睡以爲常每挹露跨蒼雪登吳山看壑公塵動童秋淸侍人以爲洪崖術葛而巾襄陽巾更以爲孟襄陽然其詩藏匣笥實出入襄陽云學逋仙植百樹梅杳不聞鶴鳴則子和應占而先世竹光接西溪之萬竹龍孫奮角無枯折者庶武林人當之獨公兒耶。是時云萊翁百八歲爲開聞性矣雲棲師復投百八珠名以廣碩導以戒懺火傳燈續非拙度者公之言曰醉香禪苑於焉憩止彼之會心百杯忘懷一勺安知非醍醐天漿乎不愚愚。猶昔人。非昔人。其問之兩師。

▲映帶見�似月中散影

■﹝目替﹞子熙曰子躋愚公六君子之倫信非古愚矣顧偕子社人就放生池塡魚鱉期不滿不止此與平太行王屋者何異武林自有愚公子而孫者不絕終爲水仙憂觀其倡以懸弧解网無攺於父之道將渤澥於牣況明聖一漚耶萬金之酬三族之需順時養少蟄孽煦濡讀書而學愚公不愚

【愚公術精岐黃而性耽佳句修然遠韻先生儼爲寫生】

○紀孝子傳

陳仁錫

予閱漢董孝子傳爲母報仇章帝義之赦而拜議郎顏其地慈溪溪不以孝而以慈善則歸親漢家意思深厚嗚呼入爲孝子。出爲循吏。竭知盡能以效之民。所謂善歸君也司李紀公諱汝淸字廉卿自濟南再徙文安世有顯人其父鴻臚公大統題�云有子心先足無官身更輕蓋云俠矣閒嘗呼盧自得賓朋四座雜以聲妓公如弗聞也者苦讀書閔安人久於疾童而視之謹益自謹其身旁絕媵婢十五補諸生庚子舉於鄕丙辰令宜陽繁調臨寶公之在宜陽也墾荒建倉開渠減賦暇引鐵藻之水環城栽荷閭井悉樹桃李曰俾宜民采食於近取材於遠貸而不書單騎衝雪感神鴉爲捕蝗齋廚蕭然余鳥雀糧其治臨寶首淸盜案臬僚屬三老於庭始徵戒無羨羨則召還之地當函谷之衝治城濠募壯勇枕戈以待惜乎賫志歿於是公歿七載矣公之子孝廉紀克家甫官泰安州知州奏曰臣父紀汝淸弱冠臨祖喪沍寒血凝水絕食七日抱屍僵臥艸蔬廬墓三年臣祖母沾危疾臣父孝感羣烏夢神授藥病少間巳葬負土龜繭廬墓如初河水暴發乘葦桴築堰墓獨完安天子下璽書褒異風顯之予聞鴻臚公昆弟七人咸父事之孳孳講學執親之喪不雜浮屠獨宿十五年殆篤行君子歟萬念者一念之所積也。萬年者一日之所積也。生天下萬世者生一身之所積也莫勇於一念故孝子積念莫長於一日故孝子積日莫艱難瘏癢於一身故孝子積精間以示人不之省也復正告之曰居官而好色。無可商之功名。居鄕而好色。無可商▲奧言如屑

之道徳。居家而好色。無可商之心術。公之孝於親能於官自不漁色始嗟乎天甚愛孝子君父甚愛孝子故旌孝者天與君父之大賞也君賞之。焜耀史冊。生則以子上書予父贈六品京職。予二母及妻贈安人。予在籍調理。歿則以子再上書予褒予棹楔。天賞之。山居而石子種瑤。夜行而飛鳥銜火。鑿地而金。泣竹而筍。破冰而鯉。哭臨而鶴鼓。祥練而鴈來。玄黃之鳥集樹而候哭止。雕胡自生。鴝鵒自去。燥地而湧泉。春花而冬榮。一禾而九穗。尢異者墓火而鳥獸濡水毛銘勒鴻休垂視來庶陳朿爲之辭辭曰

奕葉玄化溢於蠻荊五溪底定渠陽載寧民之無良吏執其咎若网不綱棼亂時有於鑠中丞明徳作人夙夜於邁綏我靖民下車禮師夙烝髦士旣敷文謨亦訓武事甲徒三千。旗旐有奭。自公令之。飆起電激。公謂有眾。無然惛怓。我執其慝。釋爾麼麼。公謂有眾。無然饑寒。我命郡國。給粟授廛。乃遣將軍乃守邊圉於時餱糧於時廬旅靖人有情。公之定之。靖人有爭。公之聽之。剪彼叢棘。登之堂皇。虣亂不作。民以愷康。示禮導仁作靖摹式不剟者風流斯無射

【����有淮西遺意】

【前缺文】羽滅之。凡此者天所以示勸也。蔡忠惠公曰三五之世忠孝繇性三五之後忠孝繇勸勸之尙不能況不勸乎勾龍弘道廬陵春秋髙八十發長丈餘僖宗幸蜀過其地坐亭中巨石回鑾再幸賜錢帛衣服甚多復租賦三年凡此者君父所以勸也孝子不匱永錫爾類錫類於同人易盜賊爲之朿手其錫也異矣錫類於盜賊易虎爲之弭耳豹爲之環臥獸爲之撲虎鹿死獸亦匍伏死其錫也尢異矣且夫善行無轍迹公靑詞下鳥古空中三大星何異乎其營墓古金鄕魚臺縛艸人止桑林中母柩在焉何異乎墓故無恙古日渡塘澗大雨雪皸裂血流以漆塗之水夜至而不囓何異乎嗟嗟徐仲車自哭母耳。呂溱聞之想見鬼神終夜聞此聲。亦須爲公泣也。視登山濟水號泣不息何以異哉。足爲之屈杖不能起孱然耳。可與虎豹同寢處。此之謂神勇矣。莫雄於虎也弭耳不敢動虎之神離而孝子之神完何以孝子之神完。愼言語。節飲食。絕聲妓孝子能而虎不能天必張此毒獸於墓。不示凡民而示孝子尢天懸孝子之大戒也陰玄▲誠能動物孝可�天總�精神爲之耳寫得雄气勃勃之臨哭有溪龍山虎助其號聲久之鬼神助哭莫雄於孝子也虎與鬼豈能助之哉劉元誠一生不妄語死則雷轟於壁其神不死耳大丈夫不自雷而雷驚之不自虎而虎尾之柰何不保身。豈論年哉。若紀公可與結大年也。史氏曰漢詔孝弟力田廉吏三者生人之本是以尙經術營職業澤及區寓邊垂長無事節義洵孝友之倡也蓋自髙帝文景武以來所風厲久矣至光武一振起之耳有味乎紀州牧之言臣𨿽甲乙不同榜而父母則同恩節孝則同理上以孝治天下紀氏父子有循聲超然遇之資格之外表厥宅裏俾吏道趨於康平教化章顯規摹宏遠矣

【闡發精渺雄肆幽奇可補孝經可入語錄詎止頰加三毛以求恍惚之肖】

○髙士樂耕曹公傳

陳仁錫

予讀桃源記哂漁郎徑歸俗漁也太守訪道裏俗吏也山中無歷日何問年華逐酒殽長子孫皆俗侶也意其寓言耶曹太公不卽名名卽之人亦有言醉不可及狂不可及今觀太公歌亦不可及也曹七登第公獨隱而骨諸貴族尊爲六兄之則豈在踞胡牀吹柯亭畱爽气撲眉宇不俗哉其山川與人物相得。如風水之適遭然。故山川之精神不出。卽人物之精神亦不出。如曹太公卜鄰三茅疑有雲霞覆其上夫名士必莊士乃有待潮錢塘對月獨飲客亦攜杯酒盡無一語者皆有所自得也子新寒夜起覆酒缸或笑酒自不冰先生病寒乎子新曰人病酒可醫酒病不可療也予謂不如曹太公何也太公嘗酤酤而出遊則酤敗矣忘其酤也非忘也曰世間不可醫者俗耳豈有訂爲紅友字爲黃嬌可成敗論乎太公之於酒不以成敗論也相天下士亦如酒當其贅於裏裏負盎牽畱贅也而加親性好客貧不謀侑酒謀代酒者茗也而加醴好歌眾歌。獨歌。醒歌。寤歌。舉按偕隱歌雞鳴子孫多且賢歌螽斯仲叔季不入市不謁宰施及文孫歌燕翼凡此者宜歌也。而歌遇不平事。宜哭也而亦歌。歌之義大矣。何計乎死生哉。歿三十載而思又千百載何嘗不思亦何嘗不歌耶知生則知死何疑焉至孫乃葬始公不發於子屬孫父之師之母之除旦課文掇筐遺社卒大奮明廷晉陟淸華歌曷旣乎公諱孝本字良立歌良苗之懷新也子可明天啟壬戌進士太公曰吾歌待子而永矣

【呼盧�板寬入窄腸】

○李謫僊逸傳

【有序】

蔣徳璟

謫倦旣巳題雚字說則愀然序前身軼事及千春未揭之忠而浮犀觥曰觴汝爲我作佳傳傳當取周公及屈原蓋皆用宗室故其取周公者以從永擬流言也永璘之叛罪浮殷監尋陽之讞厄配狼跋然而雷風剖匱姬遇獨奇至其與三閭心符迹契而世哀三閭忠莫能明公者僅以詩酒奉之公卽霓蓋風駟萬歲東華亦豈願以虛名掩大節哉作謫僊傳

謫僊者唐之王孫也其先隴西成紀人涼武昭王暠九世孫緒唐牒爲玄宗皇帝族叔祖隋末徙西域條枝神龍初翁遁還客巴西而謫僊生故又爲蜀人十歲通詩書長隱岷山州舉有道不應出居襄漢之間南遊江淮至楚畱云夢三年去之齊魯居䢐徠山與孔巢父輩爲沈飲稱六逸天寶初客會稱與吳筠�筠徵隨至長安得召見爲翰林供奉頃之不合去北抵趙魏燕晉西涉峽邠歷商於至洛遊梁最久復之齊魯南浮淮泗再入吳轉徙金陵上秋浦尋陽臥廬山天寶十四年安祿山反永王璘節度東南水軍夜逼登舟辟府僚佐賜五百金棄去亡走彭澤璘敗坐系尋陽宣撫使崔渙禦史中丞宋若思驗治以爲罪薄而若思軍赴河南遂釋囚辟參謀上書肅宗薦公才不報尋辭去當是時公年五十七矣乾元元年竟以璘事長流夜郎或曰以邠陽王救流夜郎於是泛洞庭沂峽江至巫山會赦憩嶽陽江夏久之復如潯陽過金陵徘徊於歷陽宣城二郡依當塗令族叔陽冰代宗立召拜左拾遺而公醉解矣公之轍迹幾徧海內。駿馬美妾。所至二千石郊迎。志識雄傑。風標亹亹。軒軒有俯世之姿。故足以友列眞而師萬乘。而其觭之使不獲伸者。乃在於煬竈之婦寺。竟拓落以老。於戲人耶天耶。始太夫人驚姜之夕長庚人夢故生而命曰某少爲益州長史蘇許公所賞比相如喜縱橫術。擊劍任俠。輕財重施予。入長安賀賓客奇其姿與詩薦於玄宗徵就金馬降輦步迎如禮綺皓艸和蕃書並上宣唐鴻猷一篇帝大嘉異賜七寶牀食禦手調羹曰卿布衣士名入朕知非素蓄道義何以及此入直金鑾殿訪國政潛艸詔誥人鮮知者性俠酒日與酒人縱酒長安市帝坐沈香亭屬欲公爲樂府召入乃極醉不知人拜舞頹然頓首曰臣醉帝卽遣二閹掖扶注水颒面研墨濡穎前張朱絲攔太眞妃捧硯以寵之十律欻就更無加點鳳跋龍挐無不精絕亭中木芍藥繁開帝乘照夜車太眞妃步輦從遽命李龜年持金花箋宣賜宿酲未解立進淸平調三章龜年約調按歌太眞持頗黎七寶杯酒西涼州蒲萄酒笑領歌辭意甚厚帝調玉笛倚曲媚妃妃飲最歡斂繡�重拜自是顧李翰林異諸學士賜宮錦袍▲千古奇遇

數宴見當時�力士貴幸甚公侍宴沈醉引足令脫■﹝革華﹞力士恨恥之異日太眞重諷前調因擿飛燕語激妃帝嘗三欲命官妃輒捍止亦會同列害其能讒帝浸見疏賜金還山公益驁自適嘆曰千金之弩。一發不中。則當摧撞折牙。以求息機。安能效碌碌者。蘇而復上哉。蓋益肆情性放宇宙間矣永庶人敗事連公當法汾陽王子儀以舊恩請得減死初公客並州識汾陽於哥舒翰所曰此壯士目光如火不十年當權節旄爲脫其刑責而獎重之翰因署汾陽牙門將其▲千古�恨

神鑑如此公始娶朱生女平陽子伯禽娶劉劉訣至云夢娶許許髙宗時宰相圉師家也又合於魯一婦人生子曰頗黎終復娶於宋間攜金陵昭陽之妓世號李東山而昫書以爲山東人何耶徳璟旣論次公出處大者而廣乩所以命傳之意曰公於气似魯連子。於神似東方生。於韻似謝太傅。於酒似阮步兵。而於憂國嫉邪之志似屈左徒。今明皇故叡武人也晚乃甚於楚懷楊氏之恣百鄭�髙氏之專十靳尙而胡羯之桀狡倍秦二主者弄於女子小人之手而不寤也。原與公疏屬同負異材同。初被殊遇同。能用鄭者尙也。能用楊者力士也。殺儀之諫。飛燕之刺。二艷弗善也。遭內嬖同。子蘭上官張垍皆憸夫困同列之謗同。放江南流夜郎同。沈而死同。所微點者尋陽一著。蘇子瞻僅辯其不從反耳。而未盡也。而微勝者原內持於姊嬃。外嘲於漁夫。憔悴以從鼓咸。而公老於山水觴妓之間。而又有學道者爲之伉儷。公較�矣𨿽然其志似原何也夫捧硯脫■﹝革華﹞人以爲狂。公豈狂哉。畢文簡嘗以王佐期公矣夫其气固逆蓋之而憤焉然默有所摧冀以跆抑禍水損斥大璫感動左右而帝驕僅以方外客之可謂不知公者今試讀公雪讒遠別離蜀道難枯魚過河泣諸篇幽人鬼語參差悲壯穆然有離騷之旨焉。直騷痼於潔而公隱於放。要其志並爭光乎日月矣。

贊曰壽莫久於立言樂莫髙於證仙公兼之矣榮淪奚問哉人謂神仙塵身世而��年��以憂國嫉邪避永庶人私附於姬公屈子上眞之貴忠義如此公道骨云心超然極表賀監題以仙謫。子微賞其神▲�論發�未有

遊。艸創大還授籙髙師。夢寐山圖赤斧矣。元和末海人見碧霧中跨赤蛇而去。而降於白龜年曰。上帝令掌箋奏。於嵩巳百年。殆水解者耶。道書曰東華上淸監又曰騎鯨捉月與乩合嗟乎此又三閭之所不及也

【以詩酒埋沒英雄眞面目千古大恨得此快論三閭湘江又得一同調矣】

◆像贊

錢塘節婦淩太安人傳贊

○錢塘節婦淩太安人傳贊

李攀龍

以余觀於淩太安人。何世之論節者之固哉。可相勸而成也。可相勸而成。亦可相靡而敗。烏在其爲天性哉。方太安人撫遺孤才五月。一老姑相依至戚也姑而姑諷更嫁之。諷更嫁之矣。乃歲凶。復不能具饘粥供養如姑意。罵詈日滿室。曰婦何家不可居。而自苦若是。如就嫁之者不嫁也。日所恃族長者而族長者諷更嫁之。作使豪奴益肆侵侮。惟產之睥睨而藐諸是圖危矣不以扶助徳美爲華寵也曰婦何家不可居。而自苦若是。如就嫁之者不嫁也。孰不愛女太安人尙亦有父在。父而父諷更嫁之。至令踰年廢歸寧禮以自絕。而猶未置焉。往曰女何藏之深也。則操挺劫之。至令頭搶地觸凡案血流被衰絰而猶未置焉至令斷髮毀容以相示有父而悖如此者乎。曰女何家不可居。而自苦若是。如就嫁之者不嫁也。人情爲其子以婦。爲其子之孤以婦。自爲以婦。而姑不然矣。人情族有孤收之以其母。有婦庇之以其身。而族長者不然矣。人情欲其女有令名。亦欲巳有令名於其女。而父不然矣。是三者所遇。皆非人情。太安人可以影響自解。何家不可居。何家之無姑。何家不可居。何家之無子。舉產而授族長者屬姑焉。委之以不可知之子。而且令父自絕於所適。何負夫也。難者曰。姑且老。可竢藐諸之謂何。則季子業以孤寄之矣。曰是猶相勸而成也。三者所遇皆非人情。而太安人卒能事姑以立。今聖天子下明詔。厥髙行見褒朱轓而守建昌者孤邪。是靡之而勿敗。則非可相勸而成明矣。今謂太安人自存以存其子。太安人設無子將爲一▲人一頓妙

訖計乎。勸之勢緩。靡之勢急。緩急非所論此。余所以謂天性矣。故語節而待子無以處夫無子者也。

【文峯髙峙亦復杳靄玲瓏】

▲�然

明文霱卷之十二

●明文霱卷之十三

武林劉士鏻羽石父評選

碑一

◆碑一

大明敕賜銀靑榮祿大夫上柱國中書平章軍國重事兼太子少保鄂國常公贈翊運推誠宣徳靖遠功臣開府儀三司上柱國太保中書右丞相追封開平王謚忠武神道碑銘

東丘郡侯花公墓碑銘

少保兵部尙書於公祠重修碑

將仕郎平陽府經歷司知事贈儒林郎翰林院修撰康長公墓碑

監察禦史塗君墓碑

明故例授宣武衛指揮使張公墓碑

禹廟碑

撫寇碑

特進光祿大夫左柱國少師兼太子太師吏部尙書華蓋殿大學士贈太保楊文忠公神道碑

閱視靖州碑文

○大明敕賜銀靑榮祿大夫上柱國中書平章軍國重事兼太子少保鄂國常公贈翊運推誠宣徳靖遠功臣開府儀三司上枉國太保中書右丞相追封開平王謚忠武神道碑【有序】

宋濂

洪武二年己酉秋七月七日銀靑榮祿大夫上柱國中書平章軍國重事兼太子少保鄂國常公薨於軍中二十三日訃聞皇帝爲之震悼罷朝在廷之臣莫不灑泣越明日詔中書定議贈翊運推誠宣徳靖遠功臣開府儀同三司上柱國太保中書右丞相追封開平王謚曰忠武八月朔日柩車至龍江上往臨奠慟哭而還親爲擇地於鐘山艸堂之原營建宅兆及棲靈之祠凡百須之具一給於官不以煩其家至冬十月九日始葬復推恩及其三代皆爲王爵生榮死哀可謂至矣上猶念其功不置召臣濂於廷而謂之曰朕東撫髙麗。西抵吐蕃。北際沙漠。南來交趾占城。莫不稽首奉命。計其開拓之功。以十分而言。王蓋居其七八。朕今手錄戰伐次第以授爾尙爲文勒諸丰碑以著王之功於無窮焉。臣濂受詔而退謹再拜敍而銘諸幽王諱遇春姓常氏濠州懷遠人世爲農家賦性剛毅膂力絕人歲壬辰羣雄並起江淮爲之鼎沸時王年二十有三爲羣盜劉聚所得聚睹王狀貌奇偉拔於行伍而信任之王每出戰必賈勇爭先聚深喜之王察聚所爲終不能有成欲擇所依乙未聞上駐兵和州領眾數十人棄聚來歸居兩▲眼有識

月餘請爲前部先鋒上曰爾之來者。爲士卒糧絕。故就食耳。爾自有主。我安得而畱之王請之再三至於涕泣上曰爾姑從我渡江。俟克太平。委身事吾未晚也。夏六月上先抵采石磯元兵陣於磯上而磯下巨舟如織相距僅三丈餘猝難登岸王乘快舸相繼而至上麾之使前王卽捨舟挺戈先登眾皆披靡遂拔采石乘勝取太平從上守禦乃始授總管府先鋒冬十月升管軍總管丙申春三月元中亟蠻子海牙復以兵屯采石南北不通上慮將士𨿽渡▲善將善將將

江而其父母妻孥尙畱淮西勢莫可致命王統兵攻之王至設疑兵以分其勢而以正兵與之合及戰別出奇兵搗敗之悉俘其精銳自是元兵扼江之勢衰矣尋守溧陽攻建康功爲諸將先三月從今大將軍右丞相徐公達克鎭江夏四月授承信校尉領軍先鋒秋九月再攻常州會靑軍叛去與僞吳張士誠合徐公被圍於牛塘王與諸將力戰大敗其眾擒士誠梟將張將軍冬十有一月除統軍大元帥丁酉春三月遂克常州遷中翼大元帥夏四月從徐公下寧國▲敍法簡勁

秋八月克馬馱沙冬十月取池州戊戌春擢江南行中書省都督馬步水軍大元帥冬十有二月上親取婺州己亥夏四月轉鎭國上將軍同僉書江南等處行樞密院事守婺城尋命攻衢州降之冬十月升僉院十有二月攻杭州庚子夏五月召還京師從徐公拔安慶趙普勝之水寨時僞漢陳友諒揚言援安慶王策其必攻池州以羸弱守城伏銳士於九華山明日友諒兵果來攻城伏兵四合俘殺萬餘人六月友諒入太平犯龍灣王共謀擊敗之巳而上整舟師襲友諒畱王守京師軍民無敢嘩辛丑春三月�江南行中書省參知政事秋七月從上取安慶破江州回守龍灣冬十有一月張士誠出兵寇長興上時駐九江聞報還京師命王往援士誠兵敗俘殺五千餘人壬寅修安慶城羅友賢構亂據池州神山寨將與士誠通杭歙震動冬王往攻之癸卯春正月擒斬羅友賢餘黨悉平三月張士誠遣兵圍劉福通於安丰王從上擊之將戰王突入其陣三戰三勝敵兵大敗而去俘獲士馬無算遂同徐公圍廬州凡三月城將下適陳友諒攻南昌王解圍而還秋七月從上率諸將往援八月遇友諒於彭蠡湖之康郎山王與之聯舟大戰呼聲動天地無不一當百縱火焚僞平章舟風急火熾十里之間湖水盡赤敵將張定邊素號梟猛奮前迎戰王射之定邊中流走友諒乃退保鞋山諸將以友諒兵尙彊請縱其去王獨不言及我師出湖口皆言江流湍急欲放舟而下王獨不言上知其情命以舟扼上流王應之諸將乃遡流而上舟蔽江面控湖口者旬有五日友諒軍食乏出江求戰王遣火舟火筏禦之敵兵奔潰追北數十里與之酣戰自辰至未不解上所乘舟及王舟皆膠於沙王旣脫禦舟而巳舟被圍復力戰而脫於是友諒中流矢死士卒十萬皆降未幾其臣立友諒之子理於武昌冬十月王帥師討之四面合圍甲辰春二月理銜璧出降荊湖之地望風皆附升中書平章政事秋七月從徐公取廬州八月遂自將兵平臨江之沙坑麻嶺十洞牛陂諸寨進取贛州乙巳春正月克之悉定南安南雄韶州夏五月還兵取安陸襄陽冬十月從徐公克泰州丙午春三月復從克髙郵夏四月淮安濠泗徐宿安丰皆下秋八月諸將攻浙西師次太湖僞萬戶尹義等逆戰王禽之直趨湖州之毘山與敵兵水陸鏖戰敵兵大潰遂抵城下塞其四門晝夜環攻之僞丞相張士信悉發境中兵爲援屯於舊館出我師之背王統奇兵由大全港入結營東阡復出敵昔且塡壅溝港絕其歸路士誠知事急出親兵拒鬭王一鼓勝之士誠復遣其將徐義統赤龍船親軍來援王復擊敗於烏鎭冬十月舊館降得兵六萬十有一月湖州亦下遂進兵平江丁未圍之益急士誠收合餘燼猶背城百戰降其將士且盡秋九月始克之縛士誠來獻籍其兵二十有五萬乃加授中書平章軍國重事疏封鄂國進爵上公冬十月復授徵虜副將軍同徐公奉命北伐戊申春正月上卽皇帝位國號大明攺元洪武王與徐公下山東諸郡遂攻汴梁守臣李景昌遁進攻河南敵兵五萬屯於洛水之北將出迎戰王布陣旣定單騎執弓矢衝入其隊敵發二十騎攢槊刺王王一箭中其前鋒大呼殺入悉獲其眾而河南諸城先後皆平上幸汴京謀取燕都秋七月徐公與王渡大河河北諸郡又平八月二日燕都不戰而克元君北奔師次太原其守將廓廓帖木兒帥眾來禦其鋒銳甚王與徐公謀曰我騎兵𨿽集而步卒未至何以能戰莫若遣精騎夜刼其營其眾可亂眾亂主將可縛也徐公如王言廓廓帖木兒果中傷而遁己酉春正月進攻大同竹貞棄城走河東又平遂西入秦張良弼遁李思齊迎降奉元鳳翔鞏昌臨洮又平夏五月元將也速兵侵通▲神示運籌

州有旨命王以所部軍東還拒之遂搗永平過惠州獲江文淸士馬以千計至大寧也速遁破開平元君又北走追至北河俘其宗王三人及平章鼎住等凡得軍士萬人車萬輛馬三千牛五萬全師還燕次柳河川得疾而薨享年僅四十爾王之爲人守謙而不矜。有功而無過。運籌決勝之方。不學而能。其從大將軍東徵西伐。而能遵守節制。及其自將兵。則所至無不克捷。由其智識明而材力雄。故施之各得其宜。嗚呼若王者可謂開國之殊勛者矣王之曾大父四三府君累贈銀靑榮祿大夫上柱國中書平章政事追封開平王謚莊簡妣張氏追封開平王夫人大父重五府君累贈儀同三司上柱國少保中書平章政事追封開平王謚安穆妣陳氏追封開平王夫人父六六府君累贈開府儀同三司上柱國太保中書右丞相追封開平王謚靖懿妣髙氏追封開平王夫人妻定遠藍氏封開平王夫人子男三人曰茂曰升曰森皆上所賜名女三人長許爲皇太子妃餘皆幼臣濂聞之昔日唐太宗起義兵而定天下當時有尉遲恭者棄劉武周仗劍來從其後輔成唐業而恭之功爲多於是生有鄂國之封圽有忠武之謚今王之功非恭所可及上之所以遇王者封謚與之𨿽同而其王爵之加恩數優渥揆之於唐誠又過之史臣所謂君臣相遇千載一時者豈不異世而同符也哉是宜銘諸貞石傳之千萬世一以昭聖天子垂念功臣如此之至一以著王之勛烈於不朽云爾銘曰

聖皇開天豪傑四從龍興而云虎嘯而風義旗所指山嶽震動颷馳霆舂孰不神竦惟忠武王其气至剛仗劍來從飛渡大江無堅不摧無敵不碎席捲長驅易如拾芥平吳定越帖荊撫淮威聲所加小大畢來齊魯旣寧汴洛亦定直指幽燕不戰而勝元君遠逝六軍倒戈本根旣撥。何有條柯。乃收晉冀。乃淸秦隴。乃狥遼海。人百其勇。茫茫朔漠。灤河所經。誓將剗滌。邊塵弗驚。王之忠精上貫天日燁其有光亙古不沒幅員之廣漢唐莫過馬蹄所及王功爲多十五年間百戰百捷備殫勤勞光輔帝業翊運之勛靖遠之威在古或罕於今見之大功垂成王忽長逝當寧興哀如失一臂爰加恩寵用錫王封衮衣繡裳照耀泉宮天子曰噫未慊朕志其推爾爵上褒三世死生哀榮孰可比焉王𨿽云歿生气凜然鐘山之陰隧道有石詞臣勒銘垂示千億

【自來風雲之從未有盛如我國初者而開平尢稱辟昧元勛然觀其取威制勝皆以謀略先人非專驍雄自恃則】

【髙皇帝之善將將於此可見矣】

○東丘郡侯花公墓碑銘

宋濂

皇上渡江之六年庚子夏閏五月癸酉僞漢主陳友諒以舟師入寇圍太平行樞密院判花公率麾下三千餘人結陣迎戰三日賊不得入乙亥城中乏食公士馬憊城陷賊縛公急公怒奮身大呼縛盡解起奪守者刀殺五六人罵曰虜非吾主敵也曷不趣降賊怒碎公首縛於舟檣眾射之公至死罵賊不少變巳而賊犯龍江上命諸將力戰賊敗遁去後五年甲辰上卽吳王位追封公東丘郡侯又十六年其子僉水軍左衛指揮司事煒泣曰先公圽今二十年無文銘於神道竊恐忠烈不白於後世敢請惟公勛業始卒宜載國史予嘗待辠太史氏不敢以耄辭公諱雲姓花氏世爲懷遠人自考以上姓名皆亡莫知遷徙世次然皆不顯公少孤隨母嫁張氏貌偉而黑驍勇絕人儕輩畏服之歲癸巳仗劍謁上於臨濠上奇其材力俾將兵略地所至輒克破懷遠城口虜其帥以歸進攻全椒拔之羣寇據繆家寨公俟夜襲之寇散走上將取滁州單騎前行遇賊數千人於道拔劍躍馬衝其陣而過賊驚曰此黑將軍勇甚不可與爭鋒兵旣至遂克滁甲午從上取和州得卒三百以功授管勾明年乙未率所部先渡江上克太平以公忠勇可信任命宿衛左右丙申上破集慶公得兵千人升總管狥鎭江丹陽丹徒金壇諸縣皆下之過馬馱沙劇盜數百遮道索戰公且行且鬭三日夜皆禽殺之授前部先鋒攻常州拔其城駐守牛塘營夏六月立行樞密院於太平遂拜公院判階安遠大將軍丁酉春正月克常熟州獲卒萬餘命公將之秋七月以兵三千之寧國陷山澤中者八日羣盜蟠結梗道公操矛鼓噪出入營壘間斬首千百計而身中一矢還命守太平後四年遂卒卒時年三十有九夫人郜氏公與僞漢戰時一子方三歲夫人以牲酒祭家廟會家人泣曰今城且破吾夫忠義人必以身死之吾夫死吾必不獨生然不可使花氏亡後嬰兒在若等善撫育之聞公就禽夫人赴水死年甫三十有五侍兒孫氏瘞夫人屍遂抱兒以行僞漢軍虜之至九江軍中惡養小兒孫氏以兒授漁家屬之曰▲�夫難��更�

此兒良宜善視之是年冬王師伐僞漢漢敗孫氏至漁家視兒在瞷漁人出竊負以走夜宿陶穴中天曙脫簪僦舟渡江遇漢潰軍奪舟棄江中孫氏抱兒遇斷木浮至附之入葦洲采蓮實哺兒七日不死夜半聞人語聲呼之逄老父號雷老告之故與之俱行明年辛丑春二月達上所孫氏泣抱拜上

上亦泣寘兒於膝曰此將種也賜雷老衣遣之復其徭巳而令人追之忽不見兒八歲侍皇太子就學年十三授虎賁右衛副千戶後七年拜今官卽煒也煒於▲�事奇�

洪武丁巳偕孫氏至太平奉夫人骸骨歸乃束艸像公以二月巳未合葬上元縣南五十里之水橋嗚呼觀公之死賊與妻妾之報公可以知公之爲人矣天不殄其後豈不宜哉銘曰

云雷遘屯區宇分篤生眞人鎭乾坤騎龍鞭霆下天門前翼後衛蓊若云誰其最雄花將軍力驅智駕敵萬人蹂躒羣盜猶■﹝鹿上加下﹞麏大刀長戟屬橐鞬左麾右刺流電奔緋衣緇弁貔虎屯駐馬飲江江水渾吳楚之域殺气昏。手挽天河洗妖氛。軍聲隆然若雷霆。遭者膽落兩足蹲。元戎開府大江濆腰佩兵符威令尊控制上游爲國藩僞漢恃力不圖存建旗揚帆事鉦鼖艨艟蔽江躡鉤援搥牛享士士气伸馳馬督戰寧顧身賊焰熾若烈火焚大戰三日勢愈殷單騎赴之齒嚙齦怒發上指目吐煙汝賊凶頑犬與豚願醢汝肉一口吞賊慚耳塞不忍聞至死不屈酬國恩飄然乘雲叩帝閽請爲厲鬼扼賊元賊當殛死洗厥冤天子下詔褒忠勛東丘立侯賁九原孤兒保育寵更蕃不墜宗祀天所惇生爲烈士死明神神靈在天光焞焞嗟爾來觀萬子孫繼忠思孝愼勿諼弗信請考太史文

【其夫死忠其婦死節其妾存孤更有鬼神現身呵護種種奇報足堅忠孝之心】

○少保兵部尙書於公祠重修碑

李夢陽

開封城馬軍衛橋西故有於少保祠云初公以定傾保大之功居無何而死於是天下人聞公死咸驚而疑而涕泣語曰鷺鷥冰上走何處尋魚嗛而公前巡撫河南時實廨馬軍衙橋西而梁父老於是聞公死則咸涕泣日相率潛詣公故廨爲位哭奠焉會純皇帝立詔白少保謙冤宥其家而遣祭其墓乃梁父老則又咸涕泣相率私起祠故廨傍祠公伏臘忌梁父老則把香曳笻趿履若少壯咸翼如不期至稽首▲祠爲梁父老故咨嗟大梁之黎如訴�慕而公勛自見

祠下哭塡門塞戶矣會又敬皇帝立詔曰少保謙贈特進光祿大夫柱國太傅謚肅湣立祠歲春秋祠之而曰旌功祠乃於是梁父老則又咸涕泣相率數百千人詣闕門伏訴少保謙前兵部侍郎時巡撫功云願梁立祠如杭祠不報而梁父老歸伏臘忌歲仍聚哭於私祠今三十年餘矣正徳十年監察禦史巡按張君淸軍許君並謁公祠下見其門屋三間僅存堂欹漏欲頹鴿雀擾擾拱棟鼠走鴟嘯周垣盡圯羊豬外來於是悄然思俯而悲也巳仰而欷曰嗟斯非梁地邪宋不都此哉靖康之事千載銜焉二帝不南矣夫定傾者世。保大者食。澤流者思。故祠之言思也。血食使之世者也。於是下令曰少保祠撤故易腐扶欹植頹起圯新而繪堊而級而隅而榮而序備矣曰謁者奚止也則重而堂器奚貯也則翼而廊而道士玄林守焉西北隅其房也望之栗栗而巉巉枚枚而嚴嚴是使之世者之道也李夢陽曰予觀今人論肅湣公事。未嘗不酸鼻流涕焉。蓋傷爲臣不易云。夫事莫大於君出虜入。排遷主戰。四者旦夕之勢而存亡▲發端有據

之判也乃今人議則異是。或見鮑莊事。輒曰夫葵猶能衛其足。然獨不思勇士不忘喪其元乎。孟子曰所欲有甚於生者。故生而有所不用也然將軍蠡畱侯良功成身抽天下兩髙焉於乎難言乎難言乎豈所謂計免者非忠負盛者違智歟。而賊酋擁太上皇大同城下。勒降。大同人登城謝曰。賴天地宗社之靈。國有君矣。至宣府城下。宣府人登城謝曰。賴天地宗社之靈。國有君矣。至京城下。京城人又謝曰。賴天地宗社之靈。國有君矣。於是公揚言曰。豈不聞社稷爲重君爲輕斯言也事以之成疑以之生者歟且太子之易。南宮之錮。二者有能爲公恕者否邪。公有不如意。輒拊膺忿曰。此一腔血竟灑何地聞其言孰非酸鼻流涕者而獨咎公也於乎傷乎。𨿽然宗澤嶽飛。非下於人者。艱難百戰。卒慍衄而死。若公者死可矣。死可矣。公巡撫諸所業載傳狀乃今不復述第述其始終若是亦大者云祠修於是年春越夏而告成張君名淮南皮縣人許君名完丹徒縣人事祠事者開封知府賀君銳也系之詩曰

於鑠旋運曷平不陂康屯▲唏噓馮弔一字一涕

傾否哲者斯利於維哲英鑑精含貞匪時曷徵匪猷曷興靡疑靡驚厥伐用成厥育是輕委躬於誠蛇何盤社。龍何在野。幹極卼■﹝兀臬﹞。日月易捨。惷爾乃賊乃奰國邑之亂之訌陵廟岌岌公丁其時矢身以殉山仡排議。不戁不震。僉曰何宜。公曰有戰。四方之事。譬絲遊刃。帝畀弗疑。公泣視師。義激六軍。如虎如羆。惟直斯壯。人心於城。肅肅我壘。悠悠我旌。羯奴喙突。疆場載淸。載淸載寧。皇歸於京。古曰荷難。今謂曰癡。忠古爰嘉。今胡嫉而。何讒非名。何毀非功。孰讒靡和。孰毀弗同。彼巧彼荏。厥膚斯勵。古則曰直。今曲自爲。於乎少保時晦時昭古誰無死死者榮褒峩峩廟祠棟隆崇基神之遊之旆旆其旗白馬朱衣有風淒其欻其有光若往若來卽而罔見跂望漣洏玆邦哿居氓實爾思

【有君一語公之基禍在此然從宋公子目夷得來固公學問中經濟也功與夷同禍與夷異人固有幸不幸乎】

○將仕郎平陽府經歷司知事贈儒林郎翰林院修撰康長公墓碑

李夢陽

純皇帝時靈臺有楊生名重長安。有李生名錦。二人者皆與武功人康長公遊。康長公之與二人者友也於是並稱爲關內三才云。余曩遊關內見秦父老頗采其事實碑曰康長公名鏞字振遠其先固始人也其七世祖曰康政始遷武功居長寧裏政生廷瑞於元仕爲學官廷瑞生世睦世睦生珙珙生汝楫汝楫初爲武功學官髙皇帝時辟之爲燕王府長史後▲借映起法亦奇

出爲安嶽縣知縣文皇帝旣興乃召安嶽縣知縣爲刑部侍郎畱北京輔皇太子而侍郎有大勛徳文皇帝將封之爲侯侍郎固辭不拜比死又上表乞勿賜贈秩蔭上竟皆允之語載康氏家傳侍郎者康長公之曾祖也侍郎生三子長曰爵次曰年次曰禋文皇帝一日盡召侍郎家諸男子侍郎中子會賈在外惟二子在於是二子乃大恐並匍匐入見上

上曰汝非康侍郎兒邪二子免冠首觸地對曰然上聞而憐之顧左右曰令侍郎在直不此耳於是卒官其二子以爵爲上林監正以禋爲監副巳知侍郎有子賈在外上拊髀太息曰薄福薄福於是詔賜侍郎子千金鏹數十千緡敕關津吏往來不得詰侍郎子於是關中巨貴族咸推轂康氏而康氏因遂豪關中矣侍郎葬於縣北家原至昭皇帝時始贈資善大夫工部尙書云監正累官至中議大夫贊治尹南京太常寺少卿卒葬江寧縣新亭南而太常生健睿皇帝時又有詔起尙書孫應祠者於是健來送銓部健著田間冠由部甬道入及見部尙書又祇長揖不拜部尙書怒以爲慢巳乃竟授通政司知事而歸而得食半俸祠知事卒葬於縣南紙坊原而知事有五子其長康長公也康長公生而孝友。八歲而善文辭。及長而好辯有口。然習識當世之故。好稱先王。則古昔於是關中人士咸出康長公下𨿽康長公亦自謂關中人士弗巳若也年二十餘從其先太常就辟試南京顧數不第巳乃還關中卽又試關中又不第乃後歲貢至太學生太學又試又不第然太常業巳葬南京於是乞爲南京太學生云而卽其故太常之域祠焉然自是不復有試志矣是時楊生李生亦皆阨塞弗庸於世關中父老語曰。古人有言勿爲峣峣。人將缺焉。勿爲皚皚。人將污焉三子之謂矣康長公旣與時不合於是始好莊老浮屠等書及外家傳語其言曰夫人以形骸處天壤。其速絕若飄風也。予行年五十有四矣。吾日以思功名之會。是益速絕而巳。夫孩提於斑白期甚遠。今忽忽若瞬息。卽能至百歲政少年耳。京生有言。孰易如葦。孰化如毀。言死生易至也。夫喜生者欲心怕安逸也。君子疾▲插妙數語可發深省

沒世而名不稱。傷功名之不立也。夫功名於身至疏也古之人以死效此者。可以萬世不與物朽至厚身也今不得之功名。又因以勞費心體。是非喜生之道耳。故曰百人射招無弗中矣。百物誘生無弗傷矣夫乃今於吾可以巳矣乃遂自謂爲巳庵巳庵者止於闇也康長公故以懼悸病心乃後上銓部試會墜馬乃復病顧愈益甚比試心怔怔怦怦不能措一辭於是除平陽府知事逾年平陽君棄其官而歸而心病未間也巳又病痿又二年所竟卒葬於紙坊原之墓而平陽君有二子長曰阜次曰海阜先平陽君卒平陽君且卒子海侍平陽君執其手而泣曰夫予先大聖人之苗裔也。至吾祖嘗樹功名於艸昧之際。世有顯官聞人。豪於關中。今絕於予乎。汝如有知。其無忘吾祖矣夫欲心怕安逸者爲其可以貪命而樂存至厚生也。今吾棄功名之會不赴又不欲勞費心體。非於身疏也。今病痿乃且死。諺曰斷酒白首餔糟而朽是天乎是天乎。𨿽然吾無面見吾祖於地下矣。小子勉哉。平陽君卒十年而海舉進士第一爲翰林修撰儒林郎四年而當正徳元年今上上徽號兩宮推贈平陽君如其子官云又二年海有母太安人喪於是海有友曰北郡李生適自河南來而畱滯京師於是作平陽君墓碑李生曰先民有言。期年樹谷。百年樹徳。曷觀康尙書。今其子孫餔勛而啜積。曷使人誦其義無窮如此哉。夫平陽中衰之遺裔也。能不藉尺寸而洞視往古。淩駕時輩。亦謂之振世雄豪者矣。使其遭遇脫穎。而向用魏衛。將相之業。尙足道哉。其銘曰

維武王建侯衛邦厥有固始武功是祀嗚呼遐哉尙書開國不伐帝懷其徳澤流於孫子少卿明禋亮采通政明夷乃續其家祀故累基者崇數沃者丰譬作堂室稼穡而蔀而翔而懋而達夫平陽其屯之際乎。畜而不施。以昌厥嗣阜不自祕發鬼神之藏騷雅並鳴。文古而殤。嗟嗟平陽舉世重官宦卽使君巍爵而崇位珠玉文綺珍食駟馬有臺樓亭榭孰與發祥廣志如二子所哉故明不畜不光。流不塞不長。武功南原艸木膴膴蕃蕃岐渭盤焉平陽宅厥土太安人袝之是曰寧所維厥繩武贍哉

【對山先生倜儻不羈人也今志載祖父皆骯髒具傲骨姜桂固有種哉中描寫燁燁有生色】

○監察禦史塗君墓碑

李夢陽

新淦縣南戒舟至蓮花潭舟人指岸西廬曰此塗禦史居也予聞之呀然於是登岸造其廬見其子朴而問塗禦史葬處朴指曰父葬處隔江五里東鄕西廉山是也予望之欷歔巳謂朴曰比黜碑於廢寺吳石也曳樹墓道刻表表曰戊辰夏餘蓋罹豎瑾禍云余至京師下詔獄乃塗君業先系獄相見執手問故初瑾以鹽貨源也因遂厚望巡鹽禦史貨會一禦史入貨如瑾望而瑾輒擬人人必厚貨如望及塗君巡鹽還則空手見瑾瑾怒下君獄然猶日望其貨來也久之貨竟不來瑾愈怒矯詔塗禎打三十棍發肅州衛永遠充軍君坐掠重尋卒無論識不識見君卒無不嗟嘆淚下乃時予尙在獄聞之哽噎者累日食不能下也今大政更新瑾事盡廢格不行人士咸彬彬乎進矣無問識不識語及君又無不嗟嘆淚下以冤故禎君名字實賢弘治己未進士出知江陰縣有卓異績舉天下第一乃於是擢禦史云始君下獄江陰人願厚貨入瑾如它禦史數塞瑾望解君君不從而朴▲悲酸入骨

則曰父幼時嘗讀書玉笥山云。篤古持禮。諱弘濟者父父也。早亡而朴仲父曰塗兆。善使酒觸父。父容之仲父以父之容之也反顧驕縱酒然產不出其手。於是謀手其產日哄父割父不從。會父出。仲父輒自主產割而手其丰父還祖母不平而怒曰。阿兆自主產割而手其丰。盍白族長。父對曰弟寡活不如兒廩生也父有友丘坤者家貧而有子。議聘朴妹矣。未決會坤卒父往弔焉。語坤妻曰吾女心巳許而郎矣勿疑語曰觀其死知終始。今豈皎皎之行。爲世所敬誦。然▲���借朴口形容妙

矯僞盜名。稱身沒而迹彰者多矣。此非所謂誠之不可掩耶。夫塗君官不過七品。壽僅踰四十。非赫赫久修之夫也。乃今歿。士夫思於朝。鄕人徳於鄕。所縣縣人思慕而不忘。此豈苟然者耶。然余往在詔獄。見君日涕泣念母。今母存而君則亡。亡於非命。論者頗疑爲善而無報。夫孟子不云夭壽不貳。修身以俟之。誠若云云則顏回王通之倫非哉。

【無繁言而有餘痛當繇筆神之雋】

○明故例授宣武衛指揮使張公墓碑

李夢陽

張公者■﹝木巳﹞人也名廷恩字世榮號雲莊子世居西岡曰張大公者國初自墾地數千畝大公生欽欽生普普娶於胡以景泰元年八月二日生張公初普爲縣學生力行有聞於是徙■﹝木巳﹞之艸營居而以墾地之半分其族亡何夫婦連卒時張公十三歲耳奉遺言權厝其父母喪於郭西公旣孤微然有姨之夫五咸富盛招之使營生公弗從乃返西岡而居會族有橫者欺公少而貧而侵並其墾地之半謀曰渠孤兒耳有言則穽之公聞之怒直於官竟歸我田是時張公弱冠耳勃勃英气逼人矣土俗租地畝錢百張公則八十巳而曰吾地畝租五十於是人爭來租地無閒者計其入反倍於他由是富盛而張公智負气用才然又施故布衣雄數郡嘗如■﹝木巳﹞還西岡單馬袖鐵尺望見人聚路塞問之曰有生馬嚙人公立馬上瞪久之下棄馬仗鐵尺步而前而生馬者果奮鬣揚蹄張口來噬公舉尺擊破其頂斃焉神气自如上馬不顧而去地嘗水公立主藝稻稻熟水且復至或幸之曰雲莊子智乎公令佃人曰稻第堆之田人雙其堆多則四之又令曰崇土如堆數公旦往第分其稻堆巳堆則標之幟又令紉其稭囤稻崇土上人眾而力齊卒免之水人服其才是歲獲稻數千張氏愈富而盛乃於是時大治屋廬於西岡歸睢曠斥墟莽藪盜公之室垣塹重邃是故鈴柝不設而終其身無伏梁遺縑之警𨿽徳其施者印之心亦勢使然耳初公治室造土車百人一車十車一長首止而尾動厥環無端▲使此君理劇定有可觀

略如水車戽之義齊而均無憂於惰勤其糶倉谷日入錢緡竟無弗明者或問之曰凡倉谷入記之簿予第令其僕主其出如簿數則巳又令一僕主入緡緡頭封識其姓名有弗明責之渠也昔人謂世非乏才。顯晦隨遇。卽有豪雄之倫。使靑雲是違。驥尾莫附。則桑間止於餓夫。胯下終於寒士。𨿽肩輿負勇。登壇效能。安所庸哉。夫以張公之智之才之力。使提十萬橫行匈奴。則長城必屹於塞北。王庭宜絕於漠南。顧歿齒艸野。臥煙霞獵鹿豕終焉。悲夫。弘治間輸金二百鎰助邊始授昭勇將軍宣武衛指揮使銜𨿽出入騶擁位勢甲於鄕人然亦奚益矣今鄕黨每述其輕財之行曰張公遷其父母葬令狐城始相地地主曰畝四十金公卽與四十金旣葬構室固墉森森栢松白燕巢其墓廬嘗歲凶公糶減其直如稔直或貧不能直約秋成還直秋成或不能還直則約來秋還所直來秋或又不能還直則捨之正徳間剿流賊官軍過■﹝木巳﹞公饋之芻五千居無幾歲凶公助之賑出粟千巳而歲又凶公又助賑粟千弗給二子自出粟數百繼焉公聞之喜曰眞吾兒也巡撫官兩遣羊酒花紅勞公於■﹝木巳﹞奉詔建坊於巷閭移文曰仗義竭忠父子同心斯皆其大者如此乃其未試之才深藏之智固有莫之知者正徳間惡少有陷公權姦者逮如京公處之裕如竟白還乃竊嘆曰先民有言富其怨之藪也豈不信哉予樂施人也乃猶不免於禍羅況它哉況它哉於是鬻遠田四千畝於人約三年耕有獲還其直復謂二子曰若輩勿忘我志也嘉靖七年饑二子各出粟千二百賑之撫按官以聞奉詔各建坊如其父歲再饑弟出粟千撫按官奏聞自兵馬進指揮使服三品服尋以兄捐金五百請授文職行將復沐恩矣至今如公之裏門者見表義之坊父子輝映聞以禮讓稱不以丰財顯則公之善巳裕後不可以爲世法乎李子曰仁患其弗義。義患其弗勇。勇患其弗智。智患其弗才。今以雲莊子所事觀之果何若人哉夫丰城之气。非華莫識。荊山之輝。遇和始彰。故平世則雄伏豹隱。亂離則龍翔虎躍。人非盡拙。時有利鈍然也。今觀雲莊子之才智彊力。不謂之勇耶。不義耶仁耶。而埋輝艸莽。竟不一試於世。此非時使之耶。公以嘉靖三年二月八日卒年七十有五配楊氏淑徳懿行無忝內助先公卒子男二長希仁國子生次希義國子生授兵馬進指揮使女五長適孫懷經次王洪運次王尙友俱國子生次馬敷政縣學生次康旵醫官孫男四益祚永祚錫祚俱國子生衍祚女五長適劉喬松縣學生次周世子妃次孫燦次王震亨縣學生次聘許蘩周王以姻故又素知公訃聞悼焉遣官如■﹝木巳﹞祭是年四月十五日葬公令狐

○禹廟碑

李夢陽

李子遊於禹廟之臺覽長河之防孤城古宮平沙四漫遐睇故流北盡碣石九派湮淤云艸浩浩於是愴然而悲曰嗟乎予於是知王霸之功也霸之功驩。久之疑。王之功忘。久之思。昔者禹之治水也。導川爲陸。易■﹝兀臬﹞爲寧。地以之平。天以之成。去巢就廬。而粒而耕生生至今者固其功也所謂萬世永賴者也然問之耕者弗知。粒者弗知。廬者弗知。寧者弗知。陸者弗知。故曰王之功忘。譬之天生。物而物忘之。泳者忘其川。▲發端奇

棲者忘其枝。民者忘其聖人。非忘之也。不知之也。不知自忘。及其菑也號呼而祈卹於是智者則指之所從來廟者興矣。河盟津東也。蹙曠肆悍。勢猶建瓴。堤堰一決。數郡魚鱉。於是昏墊之民匍匐詣廟稽首號曰王在吾奚溺而防丁堰夫。椿戶艸門。輸築困苦則又各詣廟稽首號曰王在吾奚役斯所謂思也故不忘不大不思不深深莫如地。大莫如王。天之道也。霸者非不功也。然不能使之不忘。而不能使之不疑。何也不忘者小小則近近則淺淺則疑如秦穆賜食善馬肉酒是也夫天下未聞有廟桓文者也故曰予觀禹廟而知王霸之功也。或問湯文不廟李子曰聖人各有其至堯仁舜孝禹功湯義文王之忠周公之才孔子之學是也夫功者切乎菑者也大梁以菑故是故獨廟禹。是時監察禦史澶州王子會按河南登臺四顧乃亦愴然而悲曰嗟乎予於是而知功之言徵也吾少覌覽嘗躡州城。眺滄渤。南目大梁之墟。乃今歷三河。攬淮泗。極洪流而盡滔滔使非有神者主之桑而海者久矣尙能粒邪耕邪廬邪能■﹝兀臬﹞者寧邪川者陸邪嗟乎予於是而知功之言徵也。所謂微禹吾其魚者邪。所謂美哉勤而不徳者邪。於是飭所司葺其廟而屬李子碑焉王子名溱以嘉靖元年春按河南明年秋代去乃李子則爲迎送神詞三章俾祭者歌之侑神焉其詞曰

天門兮顯辟赫赤赤兮云吐窈黃屋兮陸離靈總總兮上下羗若來兮儵不見不見兮柰何望美人兮徒怨苦。橫四海兮怒波。

右迎神

絙弦兮鏜鼓神不來兮誰怒。執河伯兮顯戮。飭陽侯兮淸路。靈雨﹖奄靄兮來至風冷冷兮堂戶舞我兮我醑屍旣飽兮顏酡惠我人兮乃土乃粒日雲暮兮屍柰何

右降神

風九河兮濤暮云曀曀兮昏雨王駕鳳兮驂文魚龍翼翼兮兩旟悵佳期兮難屢心有愛兮易離愛君兮思君肴芳兮酒芬。君歸來兮庇我民

右送神

【古文多秀吾於空同有徵】

○撫寇碑

王愼中

汀州於閩爲要郡上杭汀巖邑也邑溪南之鄕崇山造天牙錯距躍隴阪緣亙箐簿密綿其民狎爲非義獰噬狙攫席衽戈甲禦敓無時風气所限非性故然長子育孫生蕃齒盛耳目熟習莫攺厥徳少視其壯壯視其老遵危豆幽乃爲盜藪厥有治者不揆其性不閔其習盜視彼民忿獷堲凶攻擊剗鋤如農疾莠惟懼不殘民不見徳又弗儆威旣狃於習且偸其生鴟張螳怒攘奮踉蹡吏旣讎民。民亦毒吏。讎毒兩積。交不得巳。於是溪南之民惡聲膠固歷彌年所湔滌無繇豈不悲哉嘉靖癸卯之歲郡丞繆候宗堯移攝邑事聞而嘆曰安有爲吏而民寔讎。在邑所治。處溪之南而視若異壤。民之不義。惟爲吏者之責。吾將爲溪南之民湔滌惡聲登濟維新偕之大道發教布令開以誠心民聞不疑選日戒徒往蒞其鄕而教諭梁君彥錦寔贊繆侯之計而決其行乃與訓導郟君夔率學宮弟子丘道衝道南李如珠賴榮先從焉戎器不除卒旅不具雍雍翼翼冠蓋斯戾魁首醜黨部勒有次稽首馬前爰崩厥角扶旄提倪觀於道周歡喜歌呼激越林莽昔爲魁首今爲長正昔爲醜黨今爲編氓刮瘢洗瘃復還骨肉揆霧掀曀再覩白日民視繆侯如出子寄孥久離乳哺一旦還歸婉戀膝下始識慈母民視梁君如騃童驕孺未識衣冠驟謁師傅拱揖步趣盻顧驚喜吏旣誠民民亦懷吏周行疆畎考閱壁壘曰險爾平曰翳爾辟曰萊爾易乃犒牛酒乃給耒耜乃分麻縷乃置門塾男耘女織各得其業戶誦家吟知慕爲士向之盜名棄去如脫溪南山川▲畵出慈母良師

出垢遺濁光色發楊。蒼蒼濯濯。嗚呼是溪南也在昔若彼在今若此烏覩所謂習哉吏不能以誠撫民而惟頑之疾民之不得其性者可勝道耶梁君今爲泉州南安令以繆侯撫寇之迹告予曰願有記予不識繆侯而知梁君之言可信故特書之貽上杭之民使勒之石以昭不忘

【典雅尊嚴】

○特進光祿大夫左柱國少師兼太子太師吏部尙書華蓋殿大學士贈太保楊文忠公神道碑

趙貞吉

惟皇天篤我明之佑。間出哲臣。爲社稷隸。二百年間如仁和於公。曁新都楊公。乘所遇時。力於隸事。最著矣。蓋正統己巳土木北狩。正徳辛巳威武南徵。隕空沈陸。變起非常。非有握補天之器。挾移斗之能。安敢授手其間哉。傳曰仲之生爲齊也。仲在則齊存矣。往事二際。社稷之計。賴二公居多。安可忘耶。於▲開局恢宏

公巳表於憲皇之世楊公之歿久矣頃者恭遇我皇上奉我世宗皇帝遺詔復公之官加贈太保謚文忠蔭一孫爲尙寶司丞一孫入監遣官祭葬恩數備至嗚呼休哉不忘臣下之勞其國家有道靈長之福乎於是始皆談誦公行事矣楊氏宗蔭攺窆墓祠而祀之以碑辭屬予噫公希世之英也予玆之論豈敢苟耶公事業詳具家傳謹掇其大者以引士評之先導可乎公名廷和字介夫系出湖廣之麻城五世祖世賢避亂入蜀居新都父春湖廣提學僉事母葉氏以天順己卯九月十九日生公幼以奇穎舉於鄕少年讀中祕書才器恢廓鄕先達司馬余肅敏夙重之歸老之日獨持大明律與別曰介夫當相天下爲我熟此以助他日謀斷若居館三十年修文講讀聲譽茂籍時輩視之巳若麟角鳳毛然久之以正徳丁卯自南戶部尙書同長沙李公辦閣事是時孽璫之焰毒蒸寰宇數年內駭奔未息南平北討政府囂欱而長沙亦倦念去欲令公代巳也嘗語人曰吾於文翰有一日之長。若經濟事須歸介夫。夫余公識公於早歲李相察公於同事非楊氏之鮑叔哉壬申冬李去公始獨任時公丁憂朝議奪情疏亟上議得寢惟令撫按官與坐守長隨刻服制日促上道此起用輔臣之異數也噫公再進而時事益難爲矣毅皇帝匹馬捶居庸關。踰上谷。入雲中。望獵陰山。旋以威武南下。則五位虛拱。將踰歲矣。嗟嗟自宸濠播亂。訛言載路。包藏禍心者可盡防禦。人心將渙。大勢將傾。仕者詠同車之招。居者懷卹緯之憂。此何景耶。公血誠隻影。周旋其間。遠奉綸音。近承慈旨。大合眾謀。小事獨斷。竟俾邊無鳴鏑。衢寡驚柝。安平且泰。俟上之回。嗚呼可不謂公勞巳乎。大駕至自通州。事勢愈急。四家銳卒。環布蕭密。梟獍在側。磨牙舕舌。倘機事有一發之颣。則禍不測可忍言耶。鳴呼危哉。公外示安徐。密祈內旨。許其從事。始以一刺紿彬入賀獸吻縛之。按柙虎之機。此蕭張擒信之智也。旋以便賞犒思歸官卒。令掃迹出關。成逐羊之勢。此周勃收軍之勇也軍收而司農之印可不倒矣信擒而堳鄔之臍可不焚矣嗚呼可不謂公功巳乎。然後淸宮警道。迎眞主開明堂而治之。布明詔與天下更始。而天下大定矣。嗚呼可不謂公忠巳乎當是時公之勛名著矣風烈髙矣將造物者亦忌公耶尊親議起而事之大難處者亦隨至矣遂以癸未冬去位蓋公去而時事日異矣聞長老云公始定策迎立之際亦援往代母子故事以動宮陛矣蓋以安社稷爲急不卹其它也逮詔中外上於時無難焉遂行之耳心豈有他哉四子起而持之是矣苐無肯諒公之心耳公可辯耶公嘗嘆曰眾尢交責吾何逃哉義之尢我命也。人之尢我遇也。事之尢我時也。吾惟有去巳耳。夫以公之圓機達識豈不知詔者上之令也不便𨿽不易之孰禦特以處君父骨肉情禮之間身任兩宮之責豈敢操一切徑情之說乎必推心絜度劑量而調適之以和無體之至禮保忘名之完名俟泰陵掃宮役作而徐圖其後豈必盡晚哉然欲卽以回執禮正名之論則勢不可也豈非命哉公之決於去以免義我尢也以此夫往在漢廷博議是者不以加秩負者不以奪糈據經研義非擊搏之司是當求裁無滅異之厲四子之於公奚爲異是乎豈非遇哉公之決於去以免人我尢也以此世復有不齊之論出於意見之偏錮於習聞之久附聲和響齟齬實繁徒致聖主懷怒疑有諷嗾罪且不測豈非流俗未易卒變時固然哉公之決於去以免事我尢也以此夫以公之功勞靖忠。而博此三去。惴惴焉懼補過之無地也。人臣之道豈易盡哉。悲夫易曰王臣蹇蹇匪躬之故詩曰我思古人俾無尢兮殆公之謂也夫君子曰去易事也而公之去則天下惜之者爲大業之未終也然聖皇念公則未嘗巳也何則漢宣偶一思故劍。而左右測其意。在於儷微。我世皇亦數起用舊臣。而因識皇心之默存於定策。豈不然耶。故十年之內九重懷鄰意切矣。然環詔𨿽勤而膚效未奏也。假令公垂老尙在。則皇慈豈忍俾終於棄捐乎。應知佩可宵還。劍當晝合矣。惜乎天之靳之也。恭惟我皇上知世皇之意也攺元之初一洗釋之嘉勞憫忠以慰仁人志士之心勸忠臣孝子於來裔猗乎盛徳曷以加哉往者奪門輩爭甚於公之譴。乃英皇獨難之。爭者曰不如是則今日舉無名而於公殲焉。時惟憲皇帝知英皇帝之意也。則攺元初亦爲先雪而嘉勞憫忠。於公復完二公力於公家。其忠同。其受報亦類。顧不異哉。乃若我二聖之心則如天之覆也如地之載也如日月之照也窮劫贊頌不能盡矣傅公幼讀書日以捲計長於學無不貫惟以資經濟故於當代典章條格人才政迹邊防阨塞軍伍錢役叢瑣遠邇心計耳濡如身親周旋而抵掌可述酬答機務之際殆裕▲始終以�公並論

如也張永以東敞功乞封巳持內旨引內官劉馬兒例要公公曰劉以功封其族人非封自身也事載嶽公類博稿中取示之乃巳其談笑解紛易易如此而不知由於宿昔之精博也至當大事智勇奮溢臨九死而不回此則非人易及亦非可易測者矣初輟艸威武敕巳濱死逮嗣君未至承制專斷者廿七日駕抑姦雄如泰如瓊稍疏皆足以死新詔裁革人數十四萬八千七百餘歲省太倉粟一百五十三萬餘怨者洶洶謠曰終日想想出一張殺人榜於▲學問之功

是公出入護以衛士益岌岌鄰死矣然而不死也者才也亦忠也有默相也者耳論者謂公委任半於古人而功勛倍之往代以負荷危艱名世者皆當出公下信矣獨公閣僚廣東梁公之論尢確梁公曰天生斯人以了今日之事大匠之任不可代也於是虛閣中首席俟公起復至而居之斯則公未卒而論巳定如此故公少時嘗夢天門開遙瞻棹楔曰際昌時而公顯其老也復夢天門開有二旛導公冉冉以去而�����人�間气而生者耶公在位一辭伯爵及太師太傅三辭錦衣衛千戶蔭再辭文職四品世襲蔭居家儉素食不兼味衣命服外皆布素子弟科第相望不以爲善曰此末事也謹言行修身齊家斯人道之大者幼不好弄比老而聲伎不一至於前位極人臣而居處同於寒素顧濟物之心則拳拳無時巳也公生多宦遊每歸則爲鄕人建一惠局初通水利灌涸田萬頃鄕人徳之號爲學士堰次建坊牌費修縣城城成賊至救生命以萬計次置義田於城西北以贍族人蓋三歸而修創利物業三焉公之加意人間世何如哉若他言行之詳當有如王巖叟馬永卿輩書之今未易舉也公上三世皆贈如官元配黃氏贈一品夫人生子愼正徳辛未科及第第一繼室諭氏內江人封一品夫人無出側室蔣氏封孺人生子惇兵部主事恆中書舍人先公卒忱舉人女二長嫁修撰余承勛次嫁舉人劉大昌孫男十人同仁寧仁生員志仁湖廣都司經歷其仁蔭生斯仁生員有仁舉人興仁指揮同知右仁尙寶司司丞資仁力仁公以嘉靖己丑六月二十一日卒於正寢�時愼以議禮謫戍永昌以撫臣議奏許一奔喪巳而惇忱亡而諸孫幼公處淺土者四十年紀綱家務以付愼繼室黃氏雲氏遂寧黃尙書第三女有才志幾幾楊氏嬰曰矣亦天以報公勤勞王家也嗟乎宣孟之仁。成季之勛。天之所以報公者豈有旣哉。貞吉曰惜乎餘言也陋不能爲公重聊持論以後之賢者耳因憶年二十時以諸生謁公公器之去四十五年得矢公薦藻之辭俯仰人代傷慨悲歌爲之■﹝口欷﹞噓辭曰坎坎擊鼓導江之浦云頂山前鶴化仙鶴鳴壘畔雲行雨聊騁目兮四顧望夫君兮容與九嶷云淨喜回峯。三峽濤平愁枉渚。愁莫愁兮夜未央思莫思兮東方曙衡門空閉鎖松筠水遠山長會能取跂靈駕兮未來。悄娟娟而延佇。

右迎神之曲

擊鼓其鏜鳳山之傍松鳴風兮聲琳瑯葭涴月兮容蒼蒼眇一夕兮千生睹君子之輝光琴瑟齊禦千徽張妙舞並奏進樂方。樂莫樂兮兼相忘。醉莫醉兮無何鄕。天庭忽有■﹝雨上只下﹞華飛。薪傳火兮燈光光。儼云屏兮羽蓋顧形骸兮難將

右侑神之曲

擊鼓其嘈金沙之郊云溟溟兮水滔滔嘯於岫兮鳴於臯君乘舫耶乘屩。石嚙月兮山嵪掀髯扼腕談何髙登樓慷慨意初消。喜相逢兮雲中簫。愁相追兮澗中濤。百年歡會在今朝君不畱兮我心勞忽空明兮澹足。蹇獨立兮逍遙。

右送神之曲

【攄幽振響卓然有建於今古之聞非徒以肖貌爲工】

○閱視靖州碑文

陳束

大明之化昭洽無外惟靖故夜郎殊■﹝阝耴﹞旣庶旣富並於中州承平以來視爲夷鄙命吏不之法號鮮曁卒惰而驕時時煽起昨年偏帥恣睢至擊其州守時重函容罔置唇口或曰治之色怒語難養疽不剸遂此傲頑嘉靖十六年丁酉天子登用舊徳起大中丞顧公於畱都俾鎭全楚是夏至鄂秋發嶽長沙間省從勞躬徧歷荒野環大湖以行越明年仲春十四日戊午始由武岡入靖至則喟然曰美哉提疆惟我遐遺有民匪民寔遐明日庚申釋菜孔子廟序諸生於兩階考徳陳誼咨文獻之遺余鏡聲猷之所起巳乃謁宋了翁祠宇低回四顧欷吁嘆息焉是日也進靑衿之士登於鄕校者二十有幾人明日辛酉檄諸邊將士乃大閱武於西郊先是陰曀累日霅然陽開螭虎之士奮鷹揚之气倍營列陣張魚鳥合變縞甲玄旗朗耀川甸爲之角戲陳射愽極庶能萬旅怫■﹝忄胃﹞爭先赴命然後援桴明誓比厥負勝賞罰以時士百其競旣罷黃髮耆老凡若而人攜杖扶幼儼然進曰惟靖逖於中土三事大夫苗�我民目不睹中丞旗鼓之節於今六十有八年惟公幸哀憐哉煦我腹我公曰嗟嗟乃疾乃苦惟餘之辜余敢自愛以煩吾民乃采羣議納之夷軌謂參議問之惟食欲備。其勤儲偫而多委積。母闕於糧。俾呼庚癸。謂僉事朿往事漫漫。爾言勿庸。釀玆懟凶。余今爾從。元罪旣死。殛其遺魁。與之更始。惟玆守令。黷於貨賄。爲吾民病。解去龜組。勿畱於境。熟獘孰利。惟爾之計。謂參將章女令於躬。下乃視效。母歉於巳。而貸厥部校。我聞戍卒。無居無處。僦廬寄食。瀆亂男女。速發公家錢爲營百堵。俾安卽於玆土。謂守備桂往者主禆兩將。同居一城令號不行。惟靖險害。乃在五開。是諸蠻之咽咳。其掣甲士千人以往。爾宮爾餼。乃畱於行。謂通道令童正吏貪殘之故。州無畱員。女卽攝視州事以待來者。事如律令。母憚於掾而蹈其成。於是章程肆頒徳威兩懋除舊布新民乃闓澤愎戾斯順悂蒙乃識回面向心遐邇變革日在庚午公遂啟行郎吏將士咨嗟太息惟公遠來。匪夷圖之。惟公遄往。匪夷畱之。乃共立表石。

明文霱卷之十三

●明文霱卷之八

武林劉士鏻羽石父評選

序八

記一

◆序八

奉壽許石城太夫人八十序

姚母六十詩序

邢母朱太恭人序

許母張太孺人序

壽李於鱗太夫人序

壽史母序

張母八十序

王孟夙母魏孺人六十序

吳母汪孺人壽序

程母汪孺人壽序

祝何太君八十壽序

方母八十序

○奉壽許石城太夫人八十序

何良俊

予友許石城先生蓋有壽母云石城官南京尙寶司卿輒棄去曰吾有母年漸髙矣不能養卽使新婦輩治甘旨或不謹其中裙廁褕令他輩浣治其人少有訾沮不順適皆傷太夫人心政使吾母壽百歲。人子一日不廢養。亦二十年耳。吾齷齪利升斗奉祿。何謂哉。先生歸又三年太夫人年巳八十適東海何良俊承乏南京翰林院孔目先生之弟子若干人詣良俊所乞一言爲太夫人壽良俊曰石城何謂哉方石城去官時予家居聞當事有不樂石城者被以浮議遂不起良俊觀近代人有兩等。其一彊直有口。喜談說當代。稍不合卽肆意刺譏。其言亦便巧易售。一時人品髙下。視以爲升沈。𨿽貴勢人猶憚畏之。如茹物不下須吐去耳。其一自度不能加人。遂甘心下之。媕妸瑣尾。僅如婦寺。苟於得車。不論所餂。故當路亦喜爲推轂。予觀石城無是二者其曷能處今之世哉石城蓋願愨人予方冠卽與石城交嘗升堂拜親故得識其尊君攝泉公且知太夫人賢攝泉公亦願愨人然不膠滯雅有風度審音識曲善爲樂方性好登覽或時情與境會卽口占爲小詩攝泉公同時畱都有兩先生曰大司冠東橋顧公太僕卿石亭陳公與攝泉公友二先生以文章名海內南中士苟遊心藝文者每至畱都首謁二先生退必見公公又喜客樂與四方賢俊通好故常下榻以待前所謂首�二先生退必見公者予嘗數造公見客嘗滿��泉公與石城出侍客相與論說古今評校當代文章士得失從晨起至夕初不內顧而中廚治肴蔌供具每視客髙下以爲隆殺皆精腆予以是知太夫人賢故石城名徳漸升遂舉會試第一歷選部正郎陶鑄天下薦紳士出以憲臣董學政入爲名卿所在有聲績人以爲本之皆攝泉與太夫人賢也方石城去官時至今畱都人猶傳太夫人語太夫人曰自吾歸許氏。見汝家世素淸白。汝父惇尙風義。不屑屑重財貨。汝又數從長者遊。得聞前輩節槪。或庶幾必不爲苟且一切之行。但汝叨朝廷名爵至重。今未有尺寸報塞。卽退處里巷。汝何以稱焉。然吾意使汝立朝處官。果能不卹私。不顧毀譽得失。不仗貴勢。必欲與朝廷長厚風俗。薦進善類。使百司得職。吾𨿽躬自執勤。與婢使雜作。吾猶不悔。苟汝但利奉祿。守廉隅。修名廣交。旦夕冀得一遷轉。沾沾自喜。若流俗人所爲。其於去就。無益於數。則不若朝暮在吾膝前。持一杯羮進吾。得子母相保者善也。畱都人以爲太夫人之見若此其於貴賤富貧蓋旦暮視之也故宜太夫人壽予以爲▲絕處逢生

非獨太夫人賢也向使石城家居時或有毫髮濡忍不自快則太夫人必不樂今太夫人樂予以是知石城於貴賤貧富蓋亦若旦暮視之也然予自到畱都來見石城常謝客不時出行予以爲石城於榮辱是非之際尙猶有封昔潘安仁賦閒居以膝下色養爲拙者之政其序洛陽之勝甚辧旣而曰太夫人禦板輿升輊軒遠覽王畿近周家園予每讀其文灑然樂之以爲安仁蓋最善奉母者也今石城不時出行。無乃所謂入而更藏者耶。仲尼曰無出而陽。無入而藏。▲�轉入�題

故吾願石城之鞭其後也。且金陵近境若牛頭攝山諸峯�遠則三茅山古稱多仙靈窟宅安知不有女偊容城之輩往來其中石城嘗試往來求焉尙庶幾遇之或者得聖人之道以進太夫人則太大人長生之算自今日方始八十歲當一籌耳安能塊然處寰中守�人細故哉。石城倘有意焉予卽爲君設駕矣

【�宕��不假斷飆激浪而演迆紆絗盡成波文綺谷】

○姚母六十詩序

王維楨

侍禦姚子一日過予捨予坐姚子姚子從容問予曰夫詩者何也曰志也言之而動人之志者也言喜則躍言怒則憤言美則攺容言苦則口咨鼻酸不能巳巳故曰詩可以興又曰序者何也夫序理也諸家語各自出犂然雜置序者整齊之約繁總要明其旨歸詩三百篇得卜氏序之三百篇一軌也姚子蹶然起坐再拜致詞曰昔在丁未母遊年六十諸與孤交者居多才士皆爲母詩之顧獨序無今先生曰序理也願有以理之姚子卽持詩觀予盡讀之則口咨鼻酸不能巳巳夫母年六十也蓋苦哉六十春秋者雲遊當與其君子姚貢士背也才二十九歲耳侍禦君兄弟皆幼而又無厚產遊傷之絕乃蘇巳奮曰吾且振姚氏後竟不令逝者滅無聞乃力自作家給費視諸子獨侍禦君異督令學舉子業及歲甲辰予舉侍禦君爲進士母遊業年五十七矣晝不踰閾夜不休績蓋五十七年如一日也苦哉苦哉凡此皆具在詩中足動人而侍禦言尢悉焉王子曰予感姚母事乃因稽古人之迹而明其志云昔豫讓嘗事智伯氏矣智伯亡讓爲報仇毀形變聲卒與同亡乃巳此非謂貞士奇節耶程嬰爲趙朔客則朔其主也下宮之難嬰不能與乃抱孤兒匿山中何其怯也其後趙孤長復爲趙氏立後乃知嬰弗與者審所重在此也設嬰與下宮。則趙孤絕。卽博虛聲奚益哉。讓所爲必亡者。智氏無後。圖所爲報智氏者不得。一亡足償之矣。故讓爲必亡者非獨勇也無地也嬰弗亡者非獨怯也欲有所立之也夫臣事主妻事夫其義何異哉姚貢士卒遊第痛甚不與俱竟能成侍禦君振姚氏後令貢士名揚則程嬰之志丈夫之槪也顧今詩中則莫有發此者予故徵取與比類焉今士談奇慕節者曰吾誠不愛吾身。遂徑往不顧。卒或顚踣自隕。尺寸未豎。此匹夫匹婦決一朝之憤自塡溝瀆者爲耳。於視姚母不可同日論矣。夫愛生與輕生殊途。然皆非也。苟得所處則皆是也。若姚母者以太史公法論之。得稱曰是。然其識深遠矣。

【先生文多整暇此更髙勁嚴峭名論不磨】

○邢母朱太恭人序

李攀龍

人勿論不得其父母卽得其父母非久也無以子也太恭人之有以子也程番公以良二千石出守程番長官咸用命稱共理之臣上以贊朝廷柔遠能邇下以和錐結侏離之俗以息恩綏祉植本立慈孰使太恭人有今日者非程番公乎太恭人之有以子也且二十年也勿論不得於所爲舅姑卽得於所舅姑非久也無以婦也太恭人之有以婦也鞏昌公爲郡理官治隴以西獄治也按部使者檄而治河以西之▲奇峯突起

獄逖矣羌胡雜治之治也所嘗平反至生祠諸郡中比子馮野王之爲人肅肅在堂雍雍在閫作邦作對以迓程番公無違之命以正抱哺並倨之風孰使太恭人有今日者非鞏昌公乎勿論不得於其君子卽得於其君子非久也無以爲家也太恭人之有以爲家也則贈中丞公者業巳遊諸國中矣太恭人則曰君弱冠握手天下士非慷慨慕義以托於長者斯士必以齒易之士以齒易之斯三損日至。三損日至終無成名矣。旣年公蓋儼然若出於世家公卿之冑也褒然又若在偕計中不得於宗伯之薦列也而士無敢以齒易之矣外有伐木和平之友斯內有雞鳴靜好之婦刑於寡妻庇其伉儷孰使太恭人有今日者非贈中丞公乎太恭人之有以婦與有以爲家也且二十年也可以無得於其父母若所爲舅姑與所爲家也不可以無得於其子卽得於其子非久無以毋也太恭人之有以毋也中丞公之爲諸生則謂之曰何以異爾父之爲國子慷慨慕義以托於長者士不得以齒易之也及以進士爲眞定尹又謂之曰何以畢爾外王父爲程番哉裁守就令裁夷就華以我自視以爾視民無不得也以眞定尹爲禦史又謂之曰父母之不得則師法之師法之不得則彈壓之過此攘臂而仍之不可知巳公旣爲禦史按部畿內庚戌之役卽斥堠無不至芻蕘無不具也以禦史爲廷尉又謂之曰何以異爾王父爲鞏昌理時郡理官所爲當禦史臺當也禦史臺所爲當廷尉當也公在廷尉無論丞相九卿凡蒞二都文無害矣今之中丞以督部刺史在外爲臺主者不下數十人其內領禦史受公卿章奏以貳大夫者才一二人耳終不遺力而讓位矣公三年於此卽天子威重之臣也太恭人不知也所知者中丞公爲諸生無以異於贈君之遊國子中爲眞定無以異於外王父之爲程番守爲禦史廷尉無以異於王父之爲鞏昌理官時耳士無廢業𨿽勞而善心生焉邑不以爲令毋得以爲子乎卽使禦史廷尉不當太恭人意恐不能從中丞公畢正臘也又孰使太恭人有今日者非中丞公乎太恭人之得其子以毋也又且四十年也二十年程番之子。又二十年鞏昌之婦。而贈中丞之妻。又四十年中丞之母。太恭人八十年於此其在鞏昌公家無以異程番公家其視中丞公無以異贈中丞公故其於八十猶掇之也然而不得於其父母舅姑若其君子與子而不可不得於今日也聖天子四十年於此矣勿論太恭人免於葛儡仳離之難卽使中丞公值更張之運急絕無施又不則在忌諱之朝膏澤不下又不則處滋彰之世好生未洽何以一令長擢禦史遷廷尉以及中丞無患也向使中丞公有一日之患以爲太恭人憂其以八十年於此者何可知哉聖天子四十年於此。卽太恭人八十年於此。堯舜在位。民不夭札。是予所謂不得於父母舅姑若其君子與子而不可不得於今日者也母家在昌邑邑令陳希南氏爲予言母如此程番公名琎鞏昌公名瓘贈中丞公名時舉中丞公名尙簡因以見昌邑多君子矣

【十乘蟠胸五山戴首出其掌跖可使泰華首山蹋離爲二】

○許母張太孺人序

李攀龍

余弱冠時吾黨士蓋多從殿卿遊矣則殿卿乃三顧余廬中信宿與言天下事握手不置也吾黨士至相謂曰久不見殿卿何至與李生友哉李生狂生也人皆以余爲狂生蓋殿卿謂余非狂生云余與殿卿讀書負郭窮巷不能視家生產落落羈身鄕挍內占畢業爲之俊傑相命以好古多所傳外家之語慕左氏司馬子長文辭與世枘鑿不相入日月省試有司伎不能稱旣稟室家嗷嗷視一弟子員如匏瓜矣余復▲千古有兩快事對得意之古書與不得意之窮交也有心哉

每過殿卿卽縱酒談笑上嘉版築屠釣之遇下及射鉤贖驂之役苟富貴無相忘也仰屋竊嘆重悲昔人盛年功名扼腕之間無不志在千里計未使吾黨知也太孺人從旁觀之乃亟爲殿卿言向從兒遊者無豪易髙也此人亦孤貧泥淖中意若揚去才乃太常兒急之勿失此人哉彼不知李生。奚爲知若也。殿卿亦言陸沈於俗使無皭皭之行遘會崛起澤大流施而人莫知我所爲生不及兒。明精淵識矯矯逸气巍如泰山不可動活如百川不可禦兒不及生也。太孺▲恍惚欲覩

人中歲寡居日夜竢一子有建立時儼無愉色卽從遊士數來殿卿又往往輟牘迎之終日不得下帷誦太孺人始猶對客佯爲呵責殿卿者久之從遊士復不謝絕太孺人則扃鑰持門戶盛气厲辭鞅鞅去諸子矣以故殿卿無擇交向令窮困時有所失私暱乃今何能不憊精神降體貌以事未嘗知巳者對坐以目無可與語彼我扞蔽動及賄食田舍瑣尾鄙倍盈耳黽勉答問一言不相應卽忸怩作塵狀以恫衷疑我稍厭復謂無故人情引衣起走惡聲載路是不以憂太孺人乎余往過殿卿則鞅鞅去者瞰余又相謂太孺人顧柰何內狂生也。余尙記憶殿卿自肥子來持進不滿千錢太孺人命給予夜讀值膏數升遺之餘至今耿耿東壁餘光念哀王孫而進食意無巳時又殿卿於我無論沬濕相昫濡卽上書張中丞府中相推第身自賤士乃手援我殿卿豈自知後時乃至今也太孺人𨿽年八十乎然殿卿巳著國士名大錫母矣卽有憂生之嗟懼不先鼎食爾太孺人於余有知興之感在殿卿顧久下人哉時又何可爲也余猶及復兒孩提時薛家婦抱子矣𦇤褓相籍太孺人撫育三世而處其慈又皆秀發孺慕悅人志意斯稱吉祥善事乎

【將貧交母�庭除慰籍私情寫得燁燁如生宛然龍門再來】

○壽李於鱗太夫人序

王世貞

歷下有李生者治毛氏詩釋褐尙書刑部郎李生能爲古文辭奇士也與予好至燕間語及巳曩所以貧狀與太夫人事未嘗不簌簌涕下也李生之言曰某也九歲而背先君子二弟方呱呱蓋是時先君子先巳娶有子云太夫人爲後室而祖母楊老而暱前子愳某輩長產當瓜分以薄而覬我太夫人之易向也我太夫人日夜抱諸孤泣曰天乎吾乃愛旦夕命哉卽二三子之胥顚躓無以報地下於是自誓潔朿不一問戶外事而侍祖母楊益共謹如新婦時蓋八年楊圽而前子以眤故稍蕩其業益恨有某輩也太夫人重嘆泣曰天乎其終忍絕李氏哉乃廢箸出僦金田可粥者二十租踰年僅十租而又坐貸息故廢箸徙僦學旁捨貧益甚於是某漸長稍稍取遺書讀之太夫人工力作女紅絣澼浣二弱弟則爲人傭保給之蓋母子更命並日食也日予謬從有司薦乙巳之歲請告歸故里中具冠服率二弟拜堂下置酒願得奉頃刻歡太夫人顧愀然不樂罷酒久之乃念二君子與貧時爾予問李生言而悲之且私以識太夫人礪節和行順拂而甘苦有丈夫气焉亡何生復來謂予曰太夫人今五十而加七誕辰近矣某謂鮮所當意者而得子之一言爲壽何如予曰子之壽太夫人也將盛冠服邪曰然致水陸旨甘修髓邪曰然辦服飾率若婦曁二弟諸孫列前後邪曰然然則太夫人亦若乙巳之愀然者爾李生色恐不復對曰毋恐也子曩昔第而歸。他亡自樹見。太夫人愳子之沃而志瘠也。佚易思也故戚夫謂爲子戚耳子距今服官。恪砥行誼。而博古善文辭。修先君子業而廓大之。太夫人庸戚邪。且太夫人賢者也其不以人情病人理固矣於是李生色少解而予又前告之曰未旣也子盍益勉焉子之造與太夫人之壽。日進髙明融顯。海內稱李母與孟母並。毋論河東氏焉。予歲得文壽之不然而子官且更髙產更厚歲時伏臘窮數道力考鐘鼓紆玉曳紫縣官俯謁如家人禮爲壽而太夫人愀然自若也子以爲孝乎哉李生悚然起拜歸而語太夫人太夫人曰善

【委宛篤至態度翩躚】

○壽史母序

徐渭

予嘗論水於客孰難易客曰溪澗難河海易何居客曰溪澗之水束以兩厓齒以白石廣不踰丈深不滿尺鮒不得掉跋者惟蛭河海則不然際天極地出日入月萬寶瓌瑰虯蛟等蠛取者無窮用亦不竭由斯言之寧不溪澗難而河海易耶予曰是則然矣當夫震風鼓天。秋潦不止。一蟻穿穴。百堤爲毀。泛泥汨沙。旬晝未泚。馮夷陽侯。袖手莫計。而溪與澗也。澄湛細流。朗昭玄晳。規矩尺寸。易爲小飭。卽有微搖。旋起旋息。當此之時。水之難也。屬之溪澗乎。抑屬之河海乎。其在人也亦然。故卜子夏田子方魯仲連諸人取於世也少故自守也恆有餘故鮮所疵颣孟嘗春申平原信陵用於物也弘故其於檢也常若有所不及苟及焉則非情矣故人得而指其瑕其於女子婦人也亦然。故陶侃之母貧約無他營也截髮剉槁以易其供以給其秣茹蘗食荼事非有多於訓其子也故曰易把寡婦淸之以一嫠也而馭萬鎰奴千指乃無有溢徳致禮萬乘故曰難其在今也亦然。史恭人之偶▲步步生蓮

少卿公也少卿之績比隆四君宜其溢且瑕也而恭人居其內天下之賢少卿自存至亡無或異口其勗孤之遺久而後司隸於朝也恭人居其上天下之賢司隸自髫至冑無或異口故史氏之先貞女稱烈猶澗之有沚也故曰易也恭人檢約而無溢徳猶海之絕瀾也故曰難也其於壽也亦然他人寡應而慮省皓首也而耳與目猶聰明。手足無所苦。易也。恭人日酬百月酬千歲酬者千而十今年若干矣而猶耳目聰明。手足無所苦。難也。難固足賀也亦因是以知其長也。

【砰渹漰湃中仍自瀠洄瀾漪此之爲難】

○張母八十序

徐渭

始吾與子錫子文輩居相近也子錫伯兄將軍曰子儀者曁兩弟並來就與家塾稍後而子錫子文乃與予同挾策而翔並髫也兩家兄弟無一日不三四至竹馬裲襠一趨而到門蓋自屋畔庵左抵衛署右衢數百步間風塵縷縷昏一巷皆吾數童子所蹴踏也而予與二張卽髫占對屬文稍稍驚座客名一時娛起郡中而太君者與其太公並拊而憐愛之至則啖以粔籹餦餭或出果餌入袖中戲劇而蓬垢則爲櫛沐綻則爲鍼紉澣熨不憚細瑣而閥固將軍也備戎物或弄劍槊拾而引弓相與牽櫪馬不轡而馳且射衛墀道中超臺級至墮跌損壞而母終愛之不色慍亦不甚禁詬兩兒子意若期以闊遠不屑屑事兒女束箝者數十年來二張者薄俗學爲詩人四方知之賓至盈座吟嘯酒盞間無虛夜而予顧逡巡庠序中庶幾一飛而屢墜旣乃觸网罟謝去其巾衫益一意於頹放時時復從二張遊而太君益爲治俎脯釀黍秫教飭諸婦毋違夫子意人或問之太君曰顧人家於人倫天理中。無大虧欠耳。至富貴會有盡時。兩兒子若其交儕輩中所馳。宜不與彼較短長也。噫鳴鳩稱君子之壽不以其用心專一耶太君數十年中視其子與吾輩如一日予與吾輩所履有不同而太君者自小時啖果餌以來至今爲治俎脯之日無不同故太君者當其被戴笄珥則女婦儔也及問其中則鳴鳩之君子意者其莫過矣此不可以卜太君之不短耶及是太君年八十矣交太君之子輩今操筆以頌某唯唯巳則頌曰某誠自棄。不能如淮陰釣徒。持千金以報漂母飯。天如有意於吾輩。其令吾輩更頌太君。如今日者四十年。以少報太君啖果餌治俎脯與釀之徳也。

【墨質堅古艷而能幽】

○王孟夙母魏孺人六十序

歸子慕

禮之行也。必本於情。情生而文生。文生而禮成。不本於情徒舉故事驅一世之人以虛文爲不得巳君子傷之夫人之於子慕表姊也然而子慕之生也三十有五年矣未嘗一見姊姊之夫子爲先達歷郎署爲郡守歸於鄕裏比其謝世也猶未知其須眉相貌之何似然則與行道之人奚以異𨿽然子慕之得交於夫人之子孟夙則有年矣久而益親子慕終不以姊爲問而孟夙之執甥禮愈恭子慕常有踧踖不自安之意夫與人爲甥舅。至欲以舅自處。而踧踖不自安。知有友不知有姊其於友誼爲無失矣而於姊不免於薄昆弟也。朋友之交也。舉其一廢其一。豈所謂並行而不悖者哉。歲之丁酉夫人春秋六十子慕始得奉觴爲夫人壽歷階逡巡卻立者再私念曰今日之爲壽也。而以姊之故也。於情微。今日之爲壽也。而以朋友之母也。於情篤。從姊乎。從朋友之母乎。曰從朋友之母又念曰今日之爲壽也。而徒以朋友之母也。夫人未必引而進之。今日之爲壽也。而以姊之故也。▲�禮之�可與�禮

因得以覿夫人之貌。從姊乎。從朋友之母乎。曰從姊於是以兄弟之禮見君子謂是舉也賢賢而親親。本於情。合於禮。異乎世之爲壽者矣。

【以義起禮以情生文居然名通】

○吳母汪孺人壽序

利瓦伊楨

余渡淮而南誦新安吳氏五鳳者時時在耳五鳳於余無素而所知交每值其家慶事則欣然道之五鳳母汪孺人初度從子汪惇性爲餘同榜立伯比部從孫屬余修祝者之辭巳而余友潘景升樨恭復來言不腆兄弟皆有父大耋五鳳徵文爲壽無言不讎必使君之言可以美報蓋孺人君子中書公舉六子命之以鳳長者蚤世人因稱五鳳云則請以五鳳壽古人有言鳳生五雛長於南郭君子康寧身悅榮樂焉有子榮樂而不以奉母者乎可以壽矣神鳥五色鳳凰爲主集於王谷使君得所焉有福其君而其親不同焉皆得者乎可以壽矣鳳不食生虫不履生艸至徳之世不刳胎剖卵則至上則天樞得鶉火明雷霆不作下則鳥不獝艸木不搖無水旱昆虫之災無凶饑妖孽之疾其爲瑞也大矣焉有爲世瑞而親不爲人瑞者可以壽矣鳳凰秋秋其聲若簫樂帝之心采嶰谷之竹制管以聽鳳鳴爲六律六呂奏六英則鳳鼓翼舞簫韶九成則鳳來儀何以故和故也焉有心和气和形和而親心不底豫者乎可以壽矣非梧桐不集而又瓊枝百仞以爲棲非醴泉不飲非竹實不食而又璆琳瑯玕以爲實食有質飲有儀遊必擇所饑不妄下焉有善自養而母不就養無方者乎可以壽矣且非直其子也孺人固自有之耉造徳不降我則鳴鳥不聞矧曰其有能格軒轅之丘丹穴之山廣都之野旃塗軒渠之邦荒遠不可究詰至於澤至於門至於庭巢阿閣而讙樹畱以司晨徳彌精所至彌近也孺人鳳以爲畜居而生乳遐不黃耉可以壽矣西王母上藥九色鳳腦次藥白鳳之膏弄玉乘鳳而飛西方衛羅國紀瑛與鳳共處此皆女婦之以鳳仙者也可以壽矣兩潘生哂曰使君所稱引眞鳳耳五子人而鳳者也無乃非倫乎將無使人若劉道隆向謝超宗求見異物乎夫人鳳古故有之孔子弟子從者五人子路勇子貢知曾子孝顏子仁子張式老子見而嘆此鳳鳥之象也謂其戴仁膺義負禮向智蹈信也王氏門中優者爲鳳而無定名崔仲文魏景義薛元敬之屬父子兄弟比徳於鳳至再至三威鳳一羽。足以見其五徳。以余所聞吳氏五子。卽不敢比孔子之徒。庶幾三氏矣。徐陵王遠知之母夢鳳集身而得令子懿氏妻敬仲其妻占之曰鳳凰於飛和鳴鏘鏘孺人以五鳳爲子天所鐘美夢卜是徵豈偶也哉且夫公之官中書也。則所謂鳳池也。鳳闕鳳閣之類也。其勑封孺人也。則所謂鳳誥也。鳳銜書授璽之類也。五子奚必九苞六像而謂之鳳。必九苞六像而謂之鳳。是公輸石季龍之刻木。爲觀而巳。集弦之膠。連金之泥。爲誕而巳。阿房之竹。爲虛願而巳。昔者楚人▲裙�鳳事連類以盡其餘

掘山雞路人問何鳥紿之鳳也請買千金欲以獻王王召賜之十倍貴其意耳不在物辛繕隱居華陰有異鳥集其槐眾以爲鳳蔡衡曰色多赤者鳳多靑者鸞多黃者鵷雛多紫者鷟鸑多白者鵠此鳥多靑鸞也辟繕不就貴其實耳不在名余以五鳳爲五鳳母壽貴其意五鳳自爲母壽貴其實此兩得之數也。兩生曰使君言辯矣於壽何居少昊以鳳鳥爲歷正歷逾百年皇談駕六鳳出治三百五十歲媧皇受鳳圖作都良管以一天下之音作班管以合日月星辰補天立極神化七十今天子禦萬年之歷上有太皇太后下有皇太孫四世一朝含生之倫長養靡窮過少昊皇談媧皇遠甚羽虫三百六十而鳳爲之長於文明鳥爲�����聖人作而萬物覩其象亦然孺人母子���聖明世躋仁壽皇母壽於上壽母從於下受玆介福於其王母卽五鳳子孫勿替引之矣孺人壽何可量也余又聞孝弟之至通於神明則鳳凰巢。得鳳之象一則過之。二則下之。三則春秋就之。四則四時下之。五則終身居之。五鳳善事母。格於皇天。眞鳳將實臨焉。於以壽孺人何難之有。兩生曰此其說大而非誇典而可循審如是吾其以孺人爲天老以五子爲離珠題吾裏曰鳳凰裏目吾郡曰東方君子之國

【吸沆瀣於風穴濯羽衣於天池覽輝翔集翺遊林藪不止爲岐麓之觀】

○程母汪孺人壽序

利瓦伊楨

程母汪孺人其父次公以長者稱其舅觀察以良吏稱其夫孝廉以文苑稱其子從伸有聲黌序間二孫瑤環瑜珥稱其家兒而孺人年七十矣從伸過余而請曰人孰無母當其始生之日率子婦承筐篚具鼎烹盛歌舞帣韝鞠■﹝月﹝氶上巴下﹞奉觴上壽數起而巳母氏女士也於書無所不窺凡世俗所爲禮無當其意者小子不敏欲得先生文以佐讀庶慰母心余曰有是哉子舉母之生平而按之古人書合者置辭焉曰母生而慧穎好讀書外王父止之此男子事對曰夫書豈專爲男子設哉前言往行鑑戒俱備修身齊家女正位乎內男正位乎外其責均耳外王父不能難別置淨室陳書其中諸弟自塾歸屬之口授數年而經史騷選無不成誦奉以周旋舉動容止不失常節餘曰善此曹惠班愽學。二崔母覽書傳通九經百家言。宣文君愽周官。徐淑動合禮儀言成規矩也。外王父素封遣女甚丰母歸蜚襳垂髾文谷華袿先君不悅謂母若讀書知有漢文帝乎曰然集上書囊爲殿帷所幸愼夫人衣不曳地天子且然而況士庶母曰恐君以簡陋爲嫌不可媟嫚見誠如君言幸捨之一如田家婦裝余曰善此孟光之去綺縞粉墨椎髻布衣摻作而前。桓少君屏侍從服餙挽鹿車提甕行汲。而馬倫慕效之也。歸未踰月先君聞王太史授徒雲間將往受業難母不欲行母聞而辦裝勸駕柰何以帷廧之愛妨君大業餘曰善此齊姜不以懷安敗名。樂羊子妻引刀斷織夫還終業。呂榮流涕進規尋師遠學也。先君舉於鄕而艱於嗣母擇宜子者以進曰陽以愽施爲徳陰以不專爲義後先進五姬分當夕之禦而後有小子余曰善此趙姬下季隗。宋鮑女宗士宜有貳也。小子生二月無祿先君卽世母發胸擊心爵踴不內勺飲者七日且相從地下家人倉皇莫知計所出母徐起而謝諸姊姒親黨曰夫君不絕如綫者以此孤我死則何恃焉等死耳以孤全而歸之死未晚也女嫁從夫夫死從子兒在如夫在焉歲饑斗米萬錢母飯脫粟而市肉啖乳兒者母令乳薄傷兒余曰善此敬姜不以夜哭穆伯。而梁寡髙行不忍幼弱之重孤也。小子五歲卽令從塾師授書朝出暮歸不得與羣兒狎夜則令復習所誦不成誦不就寢家近市而囂燕朋相比母曰君子居必擇鄕遊必擇士防邪僻而近中正鬻城中廬築館黃山之麓爲小子擇賢師敬業樂羣無以溫淸定省分念小子幸舉兩雛教之亦如是余曰善此孟母卜鄰三遷。泰瑛教流三世。杜泰姬韋弦七男。孟仁母厚褥大被令兒與學人气類接也。子之母眞能讀書者矣。余聞桓公讀書於堂上輪扁斲輪於堂下釋椎鑿而上曰君之所讀者古人之糟粕也以臣之事觀之斲輪徐則甘而不固疾則苦而不入不徐不疾得於手而應於心口不能言有數存焉於其間是以行年七十而老斲輪古之人與其不可傳也死矣。然則君之所讀者糟粕矣。是說也荀卿廣之曰君子之學也入乎耳著乎心布乎四體形乎動靜端而言蝡而動一可以爲法則小人之學也入乎耳。出乎口口耳之間則四寸耳曷足以美七尺之軀徐幹廣之曰鄙儒之愽學也務於名物矜於詁訓摘其章句而不能統其大義之所極以獲先▲危語可銘

王之心此無異乎女史誦詩內豎傳令也故男子有愽極羣書而或病其讀書不識字者子之母之讀書也。自其爲女時而知識超人遠矣。向後爲婦爲母七十年誦數以貫之。思索以通之。告之示之。靡之儇之。鈆之重之。好法而行。篤志而體。齊明而不竭。寡力而不勝。柔從而不流。可以美七尺之軀。可以成君子之學。可以統大義之極。日者年及於斲輪。五官之用不衰。而容貌加澤。其﹖﹖不長矣。其溫厚矣。其功盛姚遠矣。壽固所自有餘而何用祝爲。從伸起而謝曰吾固知▲羞殺男子

吾母之賢得之讀書也不圖其精微廣大如是歸爲母誦之母當解頤加一匕箸矣

【迓賢媛於一堂今古之媺雜焉來會不辧孰主孰客】

○祝何太君八十壽序

虞淳熙

何太君之壽八十也兩兒褰一幀如桃始華之色乞金書頌若熙前十年之頌太君者熙健忘尙不忘引忠靖王事謂同誕日也王生於五木其熒熒者襲靑煒以行陰陽之化太君司丁長公司丙用忠靖王無拘云漢之威於兵執臬符而翼河魁武人萼拜祝七十壽者林立矣時文士萌芽未灼灼也去十年而始華文盛於文林時靧面容光宛如傅粉蓋諸孫盡何郎云五郎學以何休六郎亦幾何遜七郎早艷狄門提出藍之衿師樹人博士矣余乃無忝三何曾孫復標六出將太君火庫內象離虛投忠靖之環而號阿環松心胃果收於五月其支曰蘇眤曰雲臺曰雲門曰度索曰金精曰磅磄結實累累若籠若包﹖鳥或赤或靑尺二之葉十斛之仁何郎是也至第三女之生玫瑤同試龍門之浪玫肖瓊實矣而後太君一日生者采玉於池先太君生二六日而弄五色絲者蒸霞於機女甥紛紛獻長命縷焉則又灼耀之繁英詎非何裔文章之盛耶始壽太君玫瑤繞席耳今有璇有瑯▲其著色皆非常采

而玫有婦裘每迎養太君於家多半歲少累月璇瑯囂呶彌劇而太君爲剪花鏤蕋娛之與裘諧笑數至落靨又手織錦帶不綴也第三女反稱老人此於千盤之木所謂千年一實者非歟然太君偶忘夙世向稱無仙卽潭州何姑之臞猶以爲誕況復麗英樊娥觀其織不停梭若曰此桃花綬者兩家兒競起挽之武林有文林文林之盛爲芳林寧渠讓諸姻納言大行臬憲州伯都水司勛之盛哉於是同舉爛然紋彩之核酌瀑泉酒旅進太君太君一飲而憶緱山比齊君房之棗永核連琳萬祺無極異日會君王於西池啖以奇香珍味防小兒之偸也用長公武人執桃殳衛熙申頌於傍受金書焉玆又其萌芽矣

【表雪采以姿逸洞銀華而色新】

○方母八十序

鐘惺

吾友方孟旋古闇然君子也孟旋之成進士爲職方也最晚而其母太君健在今年八十矣無所取於當世之立言者而惟惺言之務求得夫惺之爲孟旋母有言者固不敢言其所不知者也闇然君子之母不易知也久矣孟旋之言曰吾母無懷葛天氏之民也欲一言以名吾母之徳若醉玄醴而飫太羹一名言之而莫克舉也由此觀之豈惟惺不知𨿽孟旋亦不得而知之矣吁此孟旋之深知其母者也至情莫若親之於子古稱知我者不在焉親固有之子亦宜然百卉之生於山也。豈可謂山非母。而百卉之非子哉。山之徳。百卉不必知者。所托於山者暫。而所以自畢其生者速。生於山而不知夫山者。未嘗有求知夫山之道也。以時計者朝不及夕。以日計者昨不及今。以月計者朔不及晦。以季計者寒不及暑。𨿽欲知之烏得而知之。而獨不觀之松栢乎松栢生於山與百卉同。松栢不敢自謂知夫山而精神務與山終始。寧質無榮。寧苦勿甘。寧拙勿巧。寧遲勿速。不屑屑然以時日歲月計。則其所以求知夫山之道。與百卉異也。然山之於松栢也。不以百卉之榮責其質。不以百卉之甘責其苦。不以百卉之巧之速責其拙且遲故松栢得全其精神以與山終始是松栢所以能盡其求知之道於山者山實爲之也以孟旋之才與太君有孟旋之才爲之子其理數宜可以早達以應乎世之尊顯其親者孟旋之成進士爲職方也獨晚若不肯聽乎理數之常以自信其志者其所謂志者何也孟旋嘗與人書曰使應祥非老而坎坷。歷天下境變以汰練其心。以反求於家庭無形聲之視聽。無以得吾母之神而負吾母。惺誦其言而哀之敬之乃悟孟旋若有所不急急於尊顯其母其母若有所不急急於子之尊顯而皆庶幾乎一知微乎微乎此則孟旋之志而實太君之志也闇然君子不易知闇然君子之母尢不易知而惺似能知之者蓋由孟旋能自知其母也孟旋不敢自以爲知其母。而所以求知之道。不可謂不盡矣。太君能八十以待孟旋之晚成者。若欲使其子得盡其所以求知之道者。孟旋旣得盡其所以求知夫母之道矣。而終不敢自以爲知。爲孟旋母者如保赤子心誠求之道亦若之何惺固知今之八十不足爲太君壽也

【淸明彊立之文如老梅寒雪𨿽俗眼相看亦復依徊不能巳巳】

◆記一

閱江樓記

蘭亭觴詠圖記

魚樂軒記

苦齋記

壽昌見山堂記

承恩堂記

遊石蛇山記

銷夏灣記

遊輝縣記

翛然臺記

○閱江樓記

宋濂

金陵爲帝王之州自六朝迄於南唐類皆偏據一方無以應山川之王气逮我皇帝定鼎於玆始足以當之由是聲教所曁罔間朔南存神穆淸與道同體𨿽一豫一遊亦思爲天下後世法京城之西北有獅子山自盧龍蜿蜒而來長江如虹貫蟠繞其下上以其地雄勝詔建樓於巓與民同遊觀之樂遂錫嘉名爲閱江云登覽之頃萬象森列千載之祕一旦軒露豈非天造地設以俟大一統之君而開千萬世之偉觀者歟當風日淸美法駕幸臨。升其崇椒。憑闌遙矚。必悠然而動遐思。見江漢之朝宗。諸侯之述職。城池之髙深。關阨之嚴固。必曰此朕沐風櫛雨戰勝攻取之所玫致。中夏之廣益思有以保之。見波濤之浩蕩。風帆之下上。番舶接迹而來庭。蠻琛聯肩而入貢。必曰此朕徳綏威服覃及外內之所及也。四夷之遠益思所以柔之。見兩岸之間。四郊之上。耕人有炙膚皸足之煩。農女有搖桑行饁之勤。必曰此朕拯諸水火而登於袵席者也。萬方之民益思有以安之。▲語嚴重不嫌板�

觸類而推不一而足臣知斯樓之建皇上所以發舒精神因物興感無不寓其致治之思豈其止閱夫長江而巳哉。彼臨春結綺非弗華矣齊云落星非不髙矣不過樂管弦之淫響藏燕趙之艷姬一旋踵間而感慨系之臣不知其爲何說也𨿽然長江發源岷山委蛇七千餘里而始入海白湧碧翻六朝之時往往倚之爲天塹今則南北一家。視爲安流。無所事乎戰爭矣。然則果誰之力歟。逢掖之士。有登斯樓而閱斯江者。宜念帝徳如天。蕩蕩難名。與神禹疏鑿之▲�感慨寫帝力

功同一罔極。忠君報上之心。其有不油然而興者耶。臣不敏奉旨撰記故上推宵旰圖治之切者勒諸貞岷它若畱連光景之辭皆略而不陳懼褻也

【莊嚴廓偉光焰爛以燭天】

○蘭亭觴詠圖記

宋濂

蘭亭觴詠圖一卷相傳爲李公麟所畵觀其運意狀物極有思致似非公麟不能先畵蘭亭一所俯臨淸流上甚幽靚四面皆簾簾半捲旁周欄楯中設方幾幾上研墨各一紙三二成軸一布幾間有美丈夫坐幾後冠竹籜冠服大布衣右手操翰冥然若遐思疑羲之艸序時也後列二童一侍側一吹火爇鼎鼎水佛將瀹湯前一童傍欄睨溪溪中白鵝三一去一反�一飛起波面側二鵝間溪上皆崇山峻嶺有水自▲米襄陽之記西園僅圖人物此則並其性情而傳之矣

中出三級水西寘酒尊四一童左手執袂右入尊勺酒一童執觴一童執壺夾左右立尊前有案列觴五觴各有舟如荷葉二童執流觴於溪一童傴立其後舉觴次第授之旁有小挺觴泊岸觸之使逝又西有石磴磴上覆舟一列觴三一童執壺注觴中一童取酒盜飲次畵郡功曹魏滂右將軍王羲之滂左執捲回顧羲之伸右手欲受卷觀羲之。左持捲授旁未授右執翰凝視若將塗竄然風流之狀。猶可彷佛想見。次畵散騎常侍郤曇左右手展捲自誦次畵滎陽桓偉余杭令謝藤偉袒腹坐左手掀髯气甚豪右執捲倚大帶間藤解襟盤礡詩思久未屬握拳作欠伸勢次畵侍郎謝瑰左持捲當膺右握翰撫膝上次畵王凝之潁川庾友王渙之凝之袒兩肩左手垂硯側右執捲授友友袒如凝之方軸紙作捲卷末紙參差以掌齊之渙之袒如友兩手抱膝微吟次畵行參軍事卭丘旄袒裼如渙之伸一足坐舉手取觴飲次畵余杭令孫統瑯琊王友謝安行參軍曹茂府主簿任凝統翹左足又兩手著膝安翹右足左手壓硯令不動右楷墨作汁二人相向坐茂兩手執紙直垂輾轉軸之凝之袒衣露左臂壓膝上翹一足如統旋首顧茂目光烱然。次畵左司馬孫綽斂袵危坐若洎然無所爲者。次畵潁川庾蘊年甚耄坐久思起右手據地一童挾左臂扶之次畵行參軍楊模衣半袒單足起立屈一足揚雙袖向前翩翩如舞。次畵王獻之王肅之鎭東司馬虞說任城呂系府主簿後綿獻之襟袖半敞垂右手著地左按膝肅之困睫不可擘一手撚指作鍼刺鼻令嚏說�半衣兩手展捲讀系向說右手據席左繞出背後閣膝下臂露者半俯身就說作聽狀綿足心並翹一足兩手持捲夾膝身微側次畵參軍孔熾坦腹仰面視霄漢翹一足左持捲枕膝右據地�一童伏溪岸以小挺致觴欲飲熾次畵參軍劉密袒衣坐左手執袂右入水微波動指間前有觴泛流而下欲取之旁有覆觴流去次畵王玄之永興令王彬之郡五官謝繹王微之玄之展捲斜視露左手右不見彬之與玄之對袒肩坐伸手借捲繹亦袒垂左臂右執翰壓臂臂癢將搔之微之左擎捲至觀右操翰欲寫未寫次畵府功曹勞夷行參軍徐丰之夷丰之相向夷左執觴右手夾觴側若獻丰之丰之面仰視揎袖至腕勢粗甚右手向身北取觴似欲酬夷者。次畵長岑令華耆右執觴未飲左撚髭旁睨丰之洋洋有喜色次畵徐州西平曹華右執捲側身欲讀左手隱次畵王蘊之鎭國大將軍椽卞迪司徒左西屬謝萬彭城曹諲任城呂本蘊之箕踞坐交臂兩膝�一握拳一舒掌掌覆拳背迪半欹舉手迎觴欲取萬肩半袒左按紙右在肘下側目視迪諲伸右足左持觴顧本本翹一足屈臂拄膝持翰貼耳上頭微仰若苦吟者。次畵上虞令華茂山陰令虞谷中軍參軍孫嗣茂袒肩右執翰垂下欲擲轉首共谷語谷袒衣與茂同右持觴浮茂嗣拊掌大笑一足踞次畵陳郡袁嶠之行參軍王丰之丰之展捲仰首讀背微傴嶠之雙掌相向舞似對之擊節者。次畵二垂柳夾石橋有扶闌二童度橋上一持器疑貯觴者一倚闌戟手指溪中溪左右各一童操小挺邀觴舟收之其側有覆觴二舟兩別有一童出柳下身半露自蘭亭至石橋溪水詰曲流如龍奔溪右二十人溪左二十有二人其中冠者十有二人巾者三十人衣皆褒加紳各地坐籍以方裀或熊虎皮研紙墨筆各具有詩者各系人傍兩篇成者十有一人一篇成者十有五人不成者十有六人其狀人人殊誠可謂善畵者巳今去永和癸丑不翅千有餘年。計其一時人物之盛。淸標雅致。浮動於左尊右俎間。猶可卽此圖以想見其事。然而俯仰今昔時異世殊崇山峻嶺固不攺於舊而昔人果安在哉後之人欲見有不可得。曰想象於圖畵中。亦足悲矣。噫世間萬事往往如是是何足深道惟辭章榮烈足以傳世於無窮其人𨿽死猶不死也如王謝諸人是巳使公麟復生尙得描貌之乎。予見此卷於友人家因借歸記其事如右時一觀焉則有不勝感慨者矣

【王使君家有筆管中間刻從軍行人馬毛髮山水無不精絕然特形耳咸陽宮靑玉九枝燈髙七尺五寸下作盤龍以口�燈燈燃則鱗甲皆動然特影耳昭華之管長二尺三寸六孔吹之則見車馬山林隱嶙相次然亦隨气起滅耳此文繪寫人物不獨須眉悉具抑且情態如生尺幅中若有栩栩欲動之意昔休胥國道人尸羅能於指端出浮圖十層髙三尺人長五六分執幢蓋繞塔而行筆神之妙殆亦類是】

○魚樂軒記

劉基

至正癸巳番陽程邦民以進士授官判紹興之餘姚州明年春奉府檄至郡理鈔法及賑濟事寓永福寺之東軒東軒者上人善啟之所居也其廣不盈丈而淸明不煩有榻可息有花木竹石可翫軒之前甃瓦石爲小池有魚六七十頭皆長五六寸赤鱗錦章出入蘊藻中悠悠焉或泳或翔或吹而漚或施而漣與與焉不啻如處江湖而乘秋濤也程君觀而悅之命共軒曰魚樂之軒或難之曰詩不云乎魚在於沼亦匪克樂今此無乃又迫於沼而非魚之所樂乎程君曰吁果然哉子見其一而未見其二也夫惡憂患而樂無害凡物之同情也是故性遷於習習貫而樂生焉豈惟魚哉野鳥之處籠中。其始至也憧憧焉。聞聲而躍。見動而惕。如不能須臾生也及其久而馴也則𨿽舉而之野縱之而不逸驅之而不去徘徊盤旋恐違其所離之則悲以鳴狂顧而疾赴焉於是籠其家而樂在是矣。夫山野之優遊。豈不勝樊籠之局促哉。彼旣習而耽之矣。我局促而彼優遊之矣。又烏得不樂哉。今夫洿澤之間數罟不禁繒网如雲鮫人蜑夫鼓檝生風獱獺鶖鶬鶩鷺成羣利觜長骹沒淵泉撇波濤無隱弗畱鯤鮞登於庖廚鯫鱻殈於胎卵患害日至而無所避優遊雲乎哉則又曷若處此之爲樂也難者無以應遂書以爲記吾聞釋氏好生而戒殺𨿽蚤虱蚊蠍必思所以完之然則是魚之得上人以爲依宜其有樂而無憂矣

【此甚言耳莫眞認以盆沼爲樂國】

▲反說出江湖之魚不樂大奇

○苦齋記

劉基

苦齋者章溢先生隱居之室也室十有二楹覆之以茆在匡山之巓匡山在處之龍泉縣西南二百里劍溪之水出焉山四面峭壁拔起巖■﹝山咢﹞皆蒼石岸外而臼中其下惟白雲其上多北風風從北來者大率不能甘而善苦故植物中之其味皆苦而物性之苦者亦樂生焉於是鮮支黃蘗苦棟側栢之木黃連苦杖亭歷苦參鉤天之艸地黃遊冬葴芑之菜櫧櫟艸斗之實楛竹之筍莫不族布而羅生焉野蜂巢�間采花髓作蜜味亦苦山中方言謂之黃杜初食頗可難久則彌覺其甘能巳積熱除煩渴之疾其檟荼亦苦於常荼其泄水皆嚙石出其源沸沸汨汨瀄蜜曲折注入大谷其中多斑文小魚狀如吹沙味苦而微辛食之可以淸酒山去人稍遠惟先生樂遊而從者多艱其昏晨之往來故遂擇其窊而室焉攜童兒數人啟隕籜以藝粟菽茹啖其艸木之荑實間則躡屐登崖倚修木而嘯或降而臨淸泠樵歌出林則拊石而和之人莫知其樂也先生之言曰樂與苦相爲倚伏者也。人知樂之爲樂而不知苦之爲樂。人知樂其樂而不知苦生於樂。則樂與苦相去能幾何哉。今夫膏梁之子燕坐於華堂之上口不嘗荼蓼之味身不歷農畝之勞寢必重褥食必珍美出入必輿隸是人之所謂樂也一旦運窮福艾顚沛生於不測而不知醉醇飫肥之腸不可以實疏糲藉柔覆溫之軀不可以禦蓬藋𨿽欲效野夫賤隸局跳竄伏偸性命於榛莾而不可得庸非昔日之樂爲今日之苦也耶故孟子曰天之將降大任於是人也必先苦其心志勞其筋骨餓其體膚趙子曰良藥苦口利於病忠言逆耳利於行彼之苦吾之樂而彼之樂吾之苦也吾聞井以甘竭李以苦存夫差以酣酒亡而勾踐以嘗膽興無亦猶是也夫劉子聞而悟之名其室曰苦齋作苦齋記

【老於閱歷之言發人深省】

○壽昌見山堂記

方孝孺

桐廬多名山壽昌爲勝壽昌之南山又其勝者而梁氏居爲尢勝梁氏居當山之陽求其盡羣山之勝於一覽者則在乎見山堂焉初山堂之未建梁氏曰某者按其西百餘武得小山髙而不亢叢而不污左右顧視而樂之乃剗荊棘除糞壤因崇以爲垣夷級以爲階腴者爲圃而通者爲徑斬木琢石而作斯堂堂。成而四望諸山翼然臨乎前屹然蔽乎後雲幻霧詭林加穹而石加秀禽鳥猿鼯之音。寒暑旦暮之變。接乎耳目而動乎心志。所以增益乎人者大矣。於是名堂曰見山命諸子講學其中俾予記之世之山有目者皆見也。然多蔽於所嗜。幸無他嗜而見之則又病於求之大深取之大博而不能有所得今夫樵者蘇蘇而然也。市人屠賈。日常見山而若無所見。蔽於貨利而然也。仕者汲汲於爵祿。才者汲汲於名譽。眾營營各役志於所嗜。皆有所蔽而奪其耳目之正。𨿽見猶否也。惟夫幽人靜士。遺外物而不嗜。故獨見之。然又多肆意於瑰奇幽絕之境。不達其大。乃於緣木躋巖。窮極險怪。敝履屐。勞軀體。而不知厭。則其所得者狹矣。善於用物者則不然據其要以觀其妙得其一而盡乎百凡接於目者會諸心心之所會皆足爲我用而不爲所役其事至逸而所獲至大故君子樂之。若見山堂者近之矣然堂以爲學且與學道者類焉道具於聖賢之言人莫大學也而不見乎道之眞以有蔽之者耳幸而無所蔽則又眩於文辭之富驚心畢精博索遠來而不得其要故卒無因而至焉惟知要之士操大中以制眾理居至靜以裁萬變知周乎▲深味可咀

物而不勞才裕於用而無窮斯爲善學者矣然則斯堂豈特可爲觀遊之適而巳哉

【靜深之言極其理道而不腐】

○承恩堂記

楊溥

皇上嗣登大寶嘉念蒼生期底雍熙圖任老成人彌綸治化少師吏部尙書蹇公實爲之冠宣徳七年秋詔有司若曰予有輔臣粵自先朝偉著徳望曁於今啟沃居多予於庶政咨焉予於庶官審焉克允克諧實惟其人欲新厥居以稱予優禮之意其繪圖以進有司明日以圖進弗稱又明日更爲圖進弗稱上乃自規畫授有司乃卜地於都城東南厥位維陽厥土維剛揀材於肆厥木維良厥石維貞陶瓦維堅乃卜日之吉鳩工並作裒髙以平築虛以實引繩縮版以垣厥周乃建厥堂翼之以室乃辟厥路重之以門甓之甃之塗之沐之不踰月告成禮先有廟禮賓有館庖有廚汲有井有庫有廏以儲以牧輪奐咸美百用俱備復命大臣燕飲以落之肴核酒醴咸出大官公謂翰林學士楊溥曰昔晉獻文子成室諸大夫落焉當時善頌善禱者見稱於君子子何以語我溥不敢以不敏辭乃酌而祝曰惟天佑國家。乃實以賢哲。簡畀平格。復錫以壽。若周之畢公。策名文武之世。相成王。相康王。永光周室。公曆四朝。進位師保。享髙年。輔聖天子丕隆太平之運。溥於斯爲國家賀。又酌而祝曰明盛之世。惠歸之徳。君子享多福。而民咸樂其樂。是以錫馬蕃庶。晝日三接。乃惟康侯。溥於斯爲天下蒼生賀。又酌而祝曰福善之報。惟有徳於民者爲盛。古昔名臣。輔君致治。實功允徳。孚達神明。身被光榮。澤流子孫。與或同久。詩曰維其有之。是以似之。溥於斯爲公賀。公酌而復曰聖天子之恩篤不敢忘子亦可謂善頌者矣謹名其堂曰承恩堂請書此以爲記

【吉甫作誦淸風穆如】

○遊石蛇山記

蔡羽

龜黿龍蛇之山。大抵皆花石之村。穴﹖﹖者空竅。灂者廉利。然皆不於山之腹。特出於波濤。龜黿龍頭皆負林麓走飲於湖惟蛇山爲不然當太湖之西北背龍頭而迎風濤截乎大洋故境愈險而愈奇。世少得而觀焉。正徳己巳淸明日與客放舟龍頭西踰小洞庭還見聚落十餘家爲烏砂井厥名萬狀恍恍焉。洞洞焉。緣於巑岏不敢搖動然去蛇山尙十里客請乘東南風之便乃從烏砂解舟薄石蛇之東遙見大石劃劃下若有門關而無人蹤顧其勢尙陡水尙急舟不能停緣壁里許則山之陽也岸始舒水始緩若有裏墟而無人煙鳥嬰獸窟以竄其間者大抵皆采石之人厥崖惟廬。厥坎惟炊。厥寢惟磯。以漬以飲。惟石之宜。始舟人與岸人見。獲通語言。而沙詰潭未可卒進。投竿測之。視岸人指指止行焉始獲登其丘。山空地虛。舉足有聲。躡其巓。梯斷石滑。不獲前。復舉帆去。則山之西麓。壁愈髙。石愈奇。若芙蓉開花魚龍脫甲上者屏列。下者橋臥。隱隱波底者不可窮狀。所見旣異而境復迂僻由是鎖舟壁下環臥涯滸客皆引滿載歌晨䢐而暮返夫蛇山捲石耳。其勝顧出龜黿龍頭之上。余與山相去甚邇。而平生不聞其勝。一日跨波濤。觸煙霧。獲覩其奇。則古之不言石蛇而言龜黿者有以也。噫物愈奇則遇愈難余志蛇山之奇。俾好奇者覽焉。

【鏤刻巑岏岝■﹝山咢﹞之狀又驚又喜】

○銷夏灣記

蔡羽

山以水襲爲奇水以山襲尢奇也再襲之以水又襲之以山中函池沼寬周二十里。舉天下之所無奇之奇銷夏灣是也灣去郡城且百二十里春秋時吳子常從避暑因名銷夏自吳迄今垂二千年遊而顯者不過三五輩不爲凡俗所有可知巳湖之峯莫大於包山山之峯莫大於縹緲峯髙不知其幾里足袤五十里有畸峯之南水道三十里以求縹緲峯其弗能與縹緲峯直者亦諸巒爲之拒也四面峯巒交萃獨以一面受太湖中虛如抱甕其南列門闕焉由門闕東西盻西爲龍頭山其次爲小洞庭爲石蛇爲捨爲蕪爲鼠鬭之石不得而名焉東則大小明月灣爲石公爲澤爲蕨爲三山不得而名焉明月之灣其背爲梭山厥土墳壚厥產林檎鴨腳櫻桃柚杮梨棗龍頭之背爲圻村厥土白礫厥產玉石盧橘中銷夏之腹印浮其上乍有乍無爲眾安之洲帆落洲上則四面環合爲屏爲翰聳妍效譎以與縹緲相拱峯之巓有�無水其麓多水無艸丹宮梵室蒙蔽林靄鐘鳴鼓應然後如仙釋之盧魚行鳥過形影交徹帆翔其上而莫之知避也夫地旣異而處其僻。信乎遊者之難至矣。向使移而置之附郭。則撰壺觴。秣車馬者。目不暇給。豈獨爲吾灣哉。人將僬僬乎劍負以趨。萬物失所矣夫造化無意者也設是灣如有意鬼神之能。不得而與。非冥契其事。孰能樂之。嗚呼非惟世之人不得而樂灣之人亦莫得而樂也余世居灣上有所獨得私志之

【筆性具山水之姿故隨意點染而雲樹之气蒸然】

○遊輝縣記

李夢陽

李夢陽曰詩云泌之洋洋可以樂饑予當正徳戊辰值春仲之交而遊於輝縣於是覽蘇門之山降觀於衛源乃登盤山至侯趙之川遂覽於三湖返焉李子登蘇門之山扣石而歌歌曰泉水活活北之流矣有女懷春采彼薇矣山雪修阻暮予何之矣歌竟長嘯響應林谷時人莫測也蘇門山古士率棲焉著者魏阮籍晉孫登宋李之才邵雍元許衡姚樞耳然諸皆有祠祠之獨籍不祠也蘇門有九峯山亦奇絕然其上無泉侯趙川亦無川可恨也太行山至蘇門也峯萬餘數森森若排劍北走中有三峯獨奇。而三寺各當一奇。有一泉繞之流。乃其泉數里觸大石輒入地故不至侯趙川。李子曰予觀三湖險矣。蓋虎豹之窟而魑魅所宅也。西踞壺關之巍。北跨陵川之危。東扼林慮上黨。有盜賊怕數百騎來則彀弓弩持刀出沒林阻巖谷間號曰靑羊白戈云而盤山路石砑砑嶄嶄行若登天然過此豁然曠川而四面皆山焉所謂�趙川也蓋若桃源焉。三湖有巨竹蓊茂。登山西望。亭亭緣崖而緣者竹也。中湖則有石鏡半規耳。而默瑩能鑑天日山河人物焉。豈不異哉。中湖寺趙宋號太平興國寺而屬湯陰縣南北湖寺則今人創之耳邊寺磽田以千數然故櫟橡磈磊區耳於是寺僧招流人墾之租其人卒斬茅菅阻巖崦爲聚落煙火梟梟相雜也其流人若婦並爲寺僧使乃其婦則於邊寺泉任載水予自南湖還也乃見兩三婦置桶巖滴下而偎坐廣下然靑羊白戈過其聚落聚落人輒飲食之得無害靑羊白戈感其餘食數亦輒贈遺之爲常焉輝縣產魚稻然其人多病癭偕予行者二人一曰馮貴一曰左國玉左國玉予內弟也內弟生不識山前出陽武行望見山喜以爲云巳知其山也益又喜躍馬行懊不卽至山李子曰予遊蘇門蓋得於山川上俗之別云。於是作記

【不立議不設色澹澹落落正使後人無下手處】

○翛然臺記

李夢陽

艸堂之東築臺髙二丈餘所登臺四望云冉冉在桑楡蓋千里外見也人心不天遊則視壙野崇原大澤天地日月星辰霜露朝夕煙霞之變寒暑艸木往來榮枯皆與巳不干涉視壙野崇原大澤天地日月星辰霜露朝夕煙霞之變寒暑艸木往來榮枯誠與巳干涉於是觸予目者罔不樂也臺貴髙髙則遠遠則無所不見予臺不髙望之千里外見地使然也無所不見。則其樂充滿。其樂充滿。則翛然矣。莊周曰翛然而來翛然而往於是命臺曰翛然之臺予觀屈原放逐江濱非與壙野崇原大澤天地日月星辰霜露不干涉非不知朝夕煙霞之變寒暑艸木往來榮枯之情而怕戚戚憂斯人殆未天遊乎抑宗臣當如是邪爲臺記

【僅尺幅耳寒暑艸木等字凡三見如穿花�隊繽紛絡繹不越數人而有騰沓縱橫之�】

明文霱卷之八

●明文霱卷之九

武林劉士鏻羽石父評選

記二

◆記二

峽江練公祠記

獨坐軒記

義勇武安王廟碑記

遊淸源山記

聚樂堂記

金溪遊記

海上平寇記

建康觀云記

新都縣八陣圖記

七星橋記

竹溪記

太華山記

斲冰記

重建提督軍務行臺記

先伯父靜庵公山園記

仲宣樓記

滕王閣圖記

兵部武庫淸吏司題名碑記

故總督少師楊公生祠碑記

臨朐縣文昌閣記

重修大觀樓記

白華堂記

浙江按察司題名記

李滄溟先生祠堂記

○峽江練公祠記

羅洪先

余往讀金川玉屑集不勝慨慕練公之爲人然未詳其生何地也嘉靖癸丑登玉笥九僊臺道經廢穴土人告以練氏先壠徘徊久之不遽信巳而入永興禪剎老僧自述坐累往往以練氏沒田且言曰繇此南上三里許頻江有地曰三洲卽其故居又南一捨至王峽峽分爲縣公實今峽人也聞之戄然乃令前導至則荒煙衰艸中門堂階垣遺迹隱隱階右數塜皆赦歸之人姓名猶可歷指遂與趙生子良不覺痛哭流涕近鄰黃氏長幼聚觀者亦皆相向灑泣因道其家世甚悉練本淦東東山人至伯尙遷三洲是生公比及第復居淦城洪熙攺元赦其家盡復故業於是東山三洲仍歸練而以城居畀陳壻諸黃所言如此練故與黎黃劉三氏著聞黃鄰練且世婣受禍獨慘其土疆犬牙相入不怨厲巳乃灑泣吐所未聞嗚呼此豈有所利而爲之乎始錢守琦因峽之請祠公鳳▲��同然

凰山巓淦之人士嘩曰公淦人也何與於峽至爲書詬詈之峽不爲變當是時故老凋喪惜未有以三洲告者三洲隸淦則淦祀隸峽則峽祀淦與峽皆公故鄕何擇焉陳喬名系廬陵臨有俎豆六一產於吉水廟食恩江神不可度。知其在彼乎。在此乎。祭於廟繹於祊。兩地交至。自古巳然。淦人又何疑於峽也。余獨念淦之爭者譬之家寶他攘是懼以公在淦則淦重也峽之爭者譬之宗廟執事爲榮以公在峽則峽重也夫能爲淦與峽重者止一死爾夫人孰無死公獨以死重淦與峽何哉忠於所事知其不得不然而又能卽其心之所安故也。故知公不得不死之心。則知淦與峽不得不祀之心。推今日不得不祀之心。可以幾前日不得不死之心。此不得不死與不得不祀之心。公不能要之淦與峽之人。淦與峽之人。亦不能私於公。峽之爭也淦固有言矣不謂吾可以巳也而必祀之其心蓋曰彼在淦者何與於我哉𨿽蒙詬詈無避也公之難也人固有辭矣不謂吾可以巳也而必死之其心蓋曰彼在人者何與於我哉𨿽戮妻孥無避也夫是謂之自靖。自靖焉者。自盡其心而後乃安也。夫仁人心也盡乎心則求仁得仁夷齊所以見賢於夫子也夷齊餓而商不亡百世以下聞者莫不興起宜峽在所必爭矣嗚呼淦之祀公得所重矣獨不思吾身亦有當重者乎峽之祀公得所安矣獨不思吾心尢有當安者乎夫心之不得不然。不獨臨難有之。自言動食息。至於綱常倫理。日與吾遇者。不知凡幾。而未有能卽所安如峽之爭祀者。亦又何哉。卽使安之。亦倏忽轉移之間耳。豈足北於公之一死也哉。不是之辧而徒慨慕於公以爲重。其亦末矣。錢之祠曰自靖故事憚登涉率請主祀之行署通判何公堅行縣病其非禮始議攺遷而知縣王君陳策濮君桂相繼成之濮移置山腹制頗湫隘何復捐俸辟其麓並倉址與故剎地廣之下爲求仁書院峻磴紆徑直聯之祠朗豁弘深祀有常度仍停其巓曰髙山仰止延眺其上三洲煙艸盡入指顧嗚呼公無身與家矣豈計夫人之祀與祀之去三洲遠與近哉然近三洲之不祀固益無以慰峽人之心也因記其役備論之

○獨坐軒記

桑悅

予爲西昌挍官學圃中築一軒大如斗僅容臺椅各一臺僅可置經史數卷賓至無可升降弗肅以入因名之曰獨坐予訓課暇輒憩息其中上求堯舜禹湯文武周公孔子之道次窺關閩濂洛數君子之心又次則咀嚼左傳荀卿班固司馬遷楊雄劉向韓桺歐蘇曾王之文更暇則取秦漢以下古人行事之迹少加褒貶以定萬世之是非悠哉悠哉以永終日軒前有池半畝隙地數丈池種芰荷地雜植松檜竹栢予坐是軒塵坌不入胸次日拓又若左臨太行右挾東海而蔭萬間之廣廈也且坐惟酬酢千古遇聖人則爲弟子之位若親聞訓誨遇賢人則爲交遊之位若親接膝而語遇亂臣賊子則爲士師之位若親降誅罰於前。坐無常位接無常人日覺紛拏紏錯坐安得獨𨿽然予之所紛拏紏錯者皆世之寂寞者也而天壤之間坐予坐者寥寥不謂之獨亦莫予同作獨坐軒記

【一坐中有如此酬酢正恐主人應接不暇】

○義勇武安王廟碑記

【前缺文】之功。其在蕭曹下哉。及王旣死而荊州構釁漢竟以亡嗚呼王之系於漢。非小小也是時操之賊有白之者而權之爲賊未白也自王首辱罵其使。不與爲婚。使人知權之當擯。及權賊王附操。而後。其爲漢賊者。始不得逃乎天下萬世之公議然操尙知畱王以傾權而權不能畱王以支操非惟智不操若而得罪於漢室亦大矣故權之爲賊。自王白之也操能使蔣幹說周瑜。而不敢使張遼說王。乃以情告。及去且不敢追。要亦知王之剛明。非其所能擾也。其去荀文若輩▲寸鐵殺人

遠甚矣。後世乃以聖人之徒目文若。而不滿於王。豈理也哉。剛明正大之气人人同得以爲人者𨿽或屈抑於一時而終當感發悼痛積之之久而不可自巳然後吾心之神若有見焉而神若有所答焉此廟祀之所由設也非謂王之气不散而別有所謂神者行於天也故於碑之末復爲些詞以遺邑人俾歌以祀云其詞曰

虯髯龍翔風洽吳些上帝旣命我版圖些王兮歸來勿吞屠些刮創含笑力拔許些上帝旣命我疆圉些王兮歸來勿追距些王兮歸來勿之荊些赤壁煙消江水平些王兮歸來勿之益些陳石累累駢以積些豈不遐思。西出太行些。誓殉國仇。奚有故鄕些。豈不遐思。東入雒陽些。虺蛇窟室。蛟龍遁藏些。桑陰芘鄰童童如車兮羽葆亭亭爰駐乘輿�些王兮歸來帝情所予兮湯沐有邑沛我郊墟些籩有核兮盤有魚些疇薦黍兮下太虛些遨遊八表兮返厥初些福簡簡兮民歡唹些壽皇圖兮護儲胥些王其不來兮民蹙曷紓些

【人知賊操不知賊權至有以拒婚惜王不達時變者豈識春秋之義哉只學問一語千古知心】

○遊淸源山記

王愼中

登髙望遠。覽山水之奇變。娛耳目於淸曠寥廓之表。而窅然失一�之渾濁。天下之樂宜無此踰者。牛山之遊美矣。而景公以之雪泣沾襟。不能自止。羊叔子登峴山以臨漢水。至於參佐相語。悲咽憮然而罷。何情之反也。以景公之愚睠然覽齊國之富恐其一旦忽然去之而死而不得免其意之卑而晏子笑其不仁宜矣叔子慨然顧其一時之功愛而難忘慮他日之易泯撫當身之歡而不足以自慰可謂賢者其當▲每於起�卽占�場

樂而哀以身爲累而不得盡悅生之性亦何以異於不仁者之悲。嗟乎富貴之君侯。功名之卿士。窮天下之欲。無所不足。志滿气盛。其多取於物而備享之以爲快。何所不得。宜其兼得於山林。而牛首峴山之勝。反以出涕而興嗟。彼其念富貴之可懷而傷其不得久有。喜功名之甚冀於垂永而患其無聞。則𨿽左山右江履■﹝山上酉下﹞崒而俯濤瀾而不能有其樂。寧獨不樂而巳且爲之感慨而哀孰知夫蒼崖翠壁發舒气象而淩薄光景亦導憂增戚之物也當其戒具往遊。固以酣乎豢佚之驕羨。倦乎勛伐之勞勤。思取樂於山水之間以適耳目之娛。卒求須臾之樂而不可得。豈非以其所都者厚與所挾之髙起於濡戀矜顧而然耶富貴功名者之於山水其果不可以兼取也淸源山者泉州之名山也予嘗以暇日往遊於其間好事者往往撰肴酒躋山之顚就予而飲食之因輒相命爲遊攀援險絕探討幽窈極意所止有從有否不爲恡也顧視其踽踽寂寥崎嶇而盤桓何足以望牛山之儐從峴山之賓僚然吾未嘗不樂而客之從者未嘗不與吾同其樂也以吾之早廢於時習於富貴之日淺而頑拙不適用曾無秋毫之長可以挾而待後欲爲濡戀而無所可懷欲爲矜顧而無所可喜而山水之樂卒爲吾有吾𨿽困於世於物無所多取。而獨得之於此。彼富貴功名者。於天下之欲窮矣。而於天下之樂猶有所憾。然則吾之困非徒不以易千駟之君而烜赫震耀聲烈被於江漢魁乎爲一代之元卿者猶將藐乎其小如捲石寸木之在於玆山也吾之所取其亦不爲少與。旣以語客復記之如此

▲有收拾有地步

【寄情曠遠一彈三唱與山俱髙與水俱深】

○聚樂堂記

王愼中

世之所謂樂者可知矣粉白黛綠雜進疊侍衿襦璫佩交於幾席觴俎之間而不知夜之將旦則悅色者之所樂而誇者訾其內格五六博叫梟呼盧揶手交臂之頃車馬從徒離合於一枰之上百萬爲擲曾不足以盈其一晲則博奕之所樂而豪者嫉其辟擊槊試劍巖然雷震霍然風靡始陽卒陰術殫於角而勇力泰至乎多變其樂進於技而以豪自喜不虛也有嗜圖畫鑑古玩物者過而哂之曰是何麄猛而近鬭▲懸河江水瀉而不竭

也則發祕冢壞壁之藏旁搜而善購一珍一異掫徒從觀以炫博而長價自以其樂在乎藝與能也又有譏其側者風騷自命之士矜才於形容盡態於藻繢此倡彼和騁奇兢巧當其元本之冥思摸寫之妍狀可以廢食寢而忘昏旭彼鑑古者之所好蹴然退舍而知其不足稱矣儒者猶且非之則樂之所至豈有涯哉西亭君築室以居業貯書數千卷百家眾技稗諧小說佛老異典莫不畢具其要在於詩書六藝之文晝誦夜諷矻矻焉竭其心思之所極恍焉而前疑窒焉而中悱意挫形頓而不敢體客非有事於斯文者不闖其戶非但歌舞博塞技擊之以內辟麄猛見誚者。無所幹於斯室。而玩物好事之閒適。與夫飾繪律句。才人一技之工。且以爲壯夫所悔而不足爲也。當其覃精於一息之近而妙契乎千載之遠若古人之在而與之爲酬酢客之以斯文至者考證辧說窮浩蕩之倪而析秒忽之端自以爲舉世之可樂者莫斯若也名其堂曰聚樂以書至淸源山中乞記夫生於宗室貴富之家。則醟於歌舞。放於博塞技擊。而不患乎內辟麄猛之誚。以其居飬所致然也。有能鑑古自適琢句爲工。則可以自拔倫萃。而爲學士大夫之所道。君所爲樂乃在此而不在彼。至樂之涯。其果不出於斯堂之所求耶。嗟乎是書也吾見夫讀之者之多端而所以致其樂者不一也得之者以繕性而失之者以溺心悟之者以反本而徇之者以滅質方其悅於博而耽於文。則心愈溺愈滅。而愈足以爲樂吾又安知是書之不爲聲色之娛博塞技擊之靡而何以賢於鑑古琢句之所好耶君誠以吾說而自得焉。▲一轉更�

則今日之讀。固向日之書也。今日之樂。有非向日之所樂矣。客之來者有逌然而忘於所知。亦有瞿然而惑於所見者矣。然後謂之能窮至樂之涯而不復爲過者之所譏如是則請西亭君終日讀書於斯堂而勿輟

【紆回激蕩善作夭矯之勢】

○金溪遊記

王愼中

一畝之宮。環堵之室。墐陰而牖明。畜妻子其中而身與爲處。出戶而行。前有擊轂之車。而後有連帷之袵。驟而之乎空曠之野。寂寞之濱。蒼山萃嵂而髙起。綠波澹蕩而長浮。則爲之忽然而喜。如出幽窒。脫縛束。耳目爲之加明。手足爲之攺適。此何異乎飫粱肉者。悅蔬茹之食。酗酎醴者。暍淸冷之漿。其捨醇醲而卽疏泊。而不得謂之知味也。由其無所得於此。徒以迫劫於喧湫嗷雜之甚。意煩气倦急於有所投。而自解。▲�然而來

峙者知其爲山。逝者知其爲水。而豈爲有遇於巳哉。嘗試登髙丘。泛長川。見夫樵夫牧豎。罟師估人。爭道而捷馳。疾榜而擊汰。以家爲赴。望望然不及。如其去山水之不速。而恐其或後。以彼觀之。則醇醲之可捨。固在山水。而城郭室家其疏泊而思卽者矣。物之美惡無常態而有定形。山水之爲佳。而城郭家室之爲垢濁。亦美惡之大齊也。由樵夫牧豎罟師估人觀之。則所謂佳與垢濁者。舉易方而傎處。世之偶得放於山水。輒自謂絕去喧湫嗸雜之患。方多其所遊之適。以傲乎城郭聚而室家居者之人。吾亦未知其美惡之所常也。飲漿冷者。暫快而非甘。嘗蔬食者。少蘇而不美。其甘美之常。固在酒肉也。彼驟之而忽喜者。意豁於久煩之餘。气舒於積倦之後。喜且未幾。厭巳生矣。何必不爲樵夫牧豎罟師估人而何以笑彼之望望。凡物之美惡無恆。人情之欣厭有向。昧者挈情以徇。物中之厭欣。變於外之美惡。疊欣疊厭。而不知自主。惟明者爲能以情禦物。物變於外。而不足以易其中之所樂。樂之取於物者。未嘗無所寄。而皆其自足▲不暢其言不止

於中者之所取。則惡者未嘗不美。而況於其美。然後美惡者。卒歸於有怕。而皆吾之所禦。欣且不得而有。而何有於厭。苟其無所厭。則遇物皆適。無之而不喜。而奚待於忽然。蓋吾泉州之江。自諸山發源而下。建瓴。而急瀉。至於金溪。而始演洋渟潏。山起於兩涘。髙深之景相得。艸樹互映。雲煙相鮮。玆亦山水之勝處也。之焉而忽喜。行不知其幾何人。而吾獨與黃應初洪舜臣二君。往遊而樂焉。當其舉杯相屬。唱詠方希。而諧笑間作計彼驟之而喜者亦必有以同乎此。而山之盎然而靜止。水之沛然而流行。接於吾目著於吾心。形器都遺。而神情獨遇。信有彼所不能同。而吾三人者。亦可以目擊而交存。而不可以口說諭也。然而其樂可以忘言。而其遊不可以無述。故予爲記其意如此。使世之好遊者。知吾三人者之遊而能樂。蓋有以禦乎物。而談山水之美者。必出於吾。而後爲山水之美常也。遊之日爲嘉靖戊申八月七日。應初名淑淸南安人。舜臣名朝�同安人。而予晉江遵巖居士王愼中也。

【筆勢奔騰如百川之赴海】

○海上平寇記

王愼中

守備汀漳兪君志輔被服進趨退然儒生也瞻視在鞞芾之間言若不能出口溫慈款愨望之知其有仁義之容。然而折鼓鳴於側。矢石交乎前。疾雷飄風迅急而倏忽。大之有勝敗之數。而小之有死生之形。士皆掉魂搖魄前卻而阻喪。君顧意喜色壯。張揚矜厲。重英之矛。七注之甲。鷙鳥舉而虓虎怒。殺人如麻。目睫曾不爲之一瞬。是何其猛厲孔武也。是時漳州海寇張甚。有司以爲憂。督府檄君捕之。君構兵不數百。▲風雨驟來

航海索賊旬日遇焉。與戰海上敗之。獲六十艘。俘八十餘人。其自投於水者稱是。賊行海上數十年。無此衂矣。由有此海所爲開寨置帥以彈制非常者。費巨而員多。然提兵逐賊。成數十年未有之捷。乃獨在君。而君又非有責於海者也。亦可謂難矣。予觀昔之善爲將而能多取勝者。皆用素治之兵。訓練齊而約束明。非徒其志意信而巳。其耳目亦且習幹旗旐之色。而揮之使進退則不亂。熟於鐘鼓之節。而奏之使作止則不惑。又當有以丰給而厚享之。椎牛擊豕釃酒成池。饜其口腹之所取欲。遂气閒而思自決於一鬭以爲效。如馬飽於櫪嘶鳴騰沓。而欲奮然後可用。君所提數百之兵。率召募新集。形貌不相識。寧獨訓練不夙。約束不豫而巳。其於服屬之分。猶未明也。君又窮空。家無餘財。所爲市牛酒買粱粟。以恣士之所嗜。不能具也。徒以一身。帥先士卒。共食糗米﹖冓。觸犯炎風。衝�巨浪。日或不再食。以與賊格而竟以取勝。君誠何術。而得人之易。致效之速如此。予知之矣。用未素教之兵。而能盡其力者。以義气作之而巳。用未厚飬▲是卽術也有何術然不轉不曲

之兵。而能鼓其勇者。以誠心結之而巳。予方欲以是問君。而玄鐘所。千戶某等來乞文勒君之伐。輒書此以與之。君其毋以予爲儒者而好揣言兵意云君之功在瀕海。數郡。而玄鐘所獨欲書之者。君所獲賊在玄鐘境內。其調發舟兵諸費。多出其境。而君靖廉不擾。以故其人尢徳之爾。君名大猷。志輔其字。以武舉推用爲今官。

【其文情之果勢壯往亦如鐵駟銳卒蹶張佽飛】

○建康觀云記

祝允明

昔之稱觀者。以山雲水月禽樹之徒最焉。雕繪色澤張皇情蘊至工矣。比居建康之雞鳴。每日濱於二舂。萬云流曲閣。暉而夕。姿態橫生。一晡百變。因得劇觀。焉將稱之而頻喫。蓋無超乎昔詞者矣。又不能禁。姑語其約略焉。若夫巒者。巖者。岫者。岥者。注者。潮者。瀾者。湍者。揖者。坐者。拱者。駢者。舞者。戲者。鬭者。翔者。馳者。泳者。輪者。楫者。燒者。縠者。綺者。亡者。絢者。以靑。以丹。以黃。以碧。以緋。以赤。以蒼。以紫。以綠。以素。以組雜。以斑錯。而嫭焉。而妒焉。而恚焉。而懼焉。而偶妃焉。而麗附焉。而乖暌焉。而攘排焉。而雜支雜傖囊焉。而無恆焉。察之而益繁。況之而不窮。蓋其孕自鐘山。夫江華陽句曲八公三君。崇嶐浩漾之犇湊阻泄。故其觀雄以宖。其發自山君川後。靈天洞地。仙神魈鬼之呿呀揮霍。故其觀赫以怪。在朱明長嬴盛陽麗舒之候。故其觀昭以文。有皇闈帝座日月鉤陳蒼龍朱鳥龜虎之依衛翕張。故瑞以華。有蔣尉卞將軍之剛憤。故倔奇。有王謝諸人之風流。故玄逸。有六伐徐唐煙花▲�巧筆�繡腸

�黛綺樓玉樹之妖淫怪艷。故粲而冶。其情也叢以滋。其變也疾以支。而其薄於人也戚欣以岐。而獨畸人逸客。函章抱澗。與時浮沈。流而未沛。渟而未晦者。觸而忪焉。不可以笑。不可以泣於�乎傷吟寫騷敍物賦事。繡腸綺古。搜幽別祕。以爲云貌一眞。於是乎云不得逃其情。而余也殆欲從之而未能矣夫。噫。云乎云乎。無骸而貌呈。無性而情生。無服而飾形。奇乎哉。奇乎哉。夫由有是也而憎憐發焉。寵辱別焉。忭嗟勃焉。又因之以儆予。又欽之爲禎妖。戴之爲恩澤。禮之爲師神。其有知乎哉。其無知乎哉。於乎。皆冥冥而巳乎。

【彩徹云衢霞明天末故是奇觀】

○新都縣八陣圖記

楊愼

諸葛武侯八陣圖在蜀者二一在夔州之永安宮。一在新都之彌牟鎭。在夔者蓋侯從先主伐吳防守江路行營布伍之遺制新都爲城都近郊則其恆所講武之場也武侯之人品事業前哲論之極詳不復剿同其說獨其八陣有重可慨者史謂侯推演兵法作爲八陣咸得其要自令行師更不復敗深識兵機者所不能洞了蓋勝之於多算而出之於萬全非借一於背城而僥幸於深入也惜乎其方銳意以向中原而溪蠻洞獠。左跳右跋。以裂其勢。外寇方殷。內境自憊使夫八陣之妙不得加於二曹三馬之梟敵而乃止試於七縱七擒之孟獲天威神算不騁於中原王者之區宇而僅以服南中巴僰之偏方事機旣巳遲。精力又巳虧。勇賈其餘。師用其分。以爲大舉。譬之逐盜救火之家挺刃決水猶恐不及而內有仇賊自相乘機胠篋助燎則𨿽有倍人之知力亦自無如之何。侯之不幸。勢正類此。天之所壞。誰能支之。祚去炎漢。不待隕星而後知矣。嗟乎國之興亡天也。而千載之▲筆力髙勁

下。君子獨遺恨於蜀漢之事者。非以武侯故邪。至其故壘遺墟。獨爲之愛惜不巳乃其忠義之激人不獨其法制陣伍之妙也不然則竇憲嘗勒八陣以擊匈奴。晉馬隆用八陣以復涼州。是在侯前巳有之而後亦未嘗忘也功旣有成而後世猶所罕稱述況能傳其遺迹至今乎愼嘗放舟過夔門弔永安之宮尋陣圖之迹惟時春初水勢正殺自山上俯視下百餘丈皆聚細石爲之凡八行二十四蕝土人言夏水盛時沒在深淵水落依然如故在吾新都者其地象城門▲轉法妙

四起中列土壘約髙三尺耕者或剗平之經旬餘復突出此乃其精誠之貫天之所支而不可壞者蓋非獨人愛惜之而巳耳慶陽韓君大之以進士出宰吾邑始至拜侯之荒祠次觀遺壘重有感焉謂愼曰之罘篆鍥燕然銘石蓻焉爾人不足稱也愛其蓻者不泯其迹矧侯之地而可忽諸今陣圖在夔者有和叔獨孤之記少陵東坡之詩四方灼知。而此顧泯焉無所表識。使往來不軾。樵牧者不禁。非缺歟。祠宇行當新之陣圖所在欲伐石樹道左大書曰諸葛武侯八陣圖碑陰之詞子宜爲之夫崇賢存古。以示向往焉循良事也推表山川考。記往昔者則史氏職也遂書之使刻焉

【深情老筆能使拗堂勺水疊爲層波】

○七星橋記

楊愼

且蘭古壤貴竹今藩割川云之剽分躔參井之餘度粵乩西路實貫南中關號七星孔明禡牙之地衛名畢節關索授越之區𨿽卉服之雜居乃朝宗之首路狂溪狼谷山狀馬鞍者彌千危磴懸崖城比虎牢而倍蓰兩嵚夾峙而有水千尋過涉以無舟夏潦秋霖鼓洪濤於樹杪浮丘沈陸阻行李於荒途叱石誰感乎黿鼉。成梁空瞻於烏鵲。但知行惻。未見當仁。道士黃一中厥徒周陽泰雲遊戾止喟然嘆云髙下必因乎丘澤朝夕怕仿乎日月此雙崖有天生之石岸兼千章饒地產之名才人心若堅神功可冀矢磨杵成鍼之志徼折梅寄榔之靈薙狝刊林鳩僝鏤岊淬玆寸願礪彼羣徒髙義動萬商之淵泉勝緣集三省之刀布出蘙薈而壯結構剗■﹝幽頁﹞荎以施輿杠雁齒旁階濺沬飛流不染魚鱗上瓦闌風伏雨無虞在天半空去地千尺星梁斗柱。榰銀漢以橫陳雪浪雲濤。拖玉虹而曲抱。騎無輸載氓不褰裳陽侯驚波。易爲方軌。馮夷浸宅。履作康莊相彼橋中潬於黃河手握徵南之節較昔梁孫原於黑水身乘博望之槎豈有一介羽流握其十指綿力裨君子之平政遵王道之景行欻奠夷庚罔煩令甲歡歌美諺近傳羅甸之口碑隱行昭名遠契漆園之心印將永玄玄之績可諐鬱鬱之文爰鍥貞氓匪溢華衮薄言觀者勿替引之

【玉觚吉羽瑯瑯暎人】

○竹溪記

唐順之

余嘗遊於京師侯家富人之園見其所蓄自絕徼海外奇花石無所不致而所不能致者惟竹吾江南人斬竹而薪之其爲園亦必購求海外奇花石或千錢買一石百錢買一花不自惜然有竹據其間或芟而去焉曰毋以是占我花石地而京師人苟可致一竹輒不惜數千錢然才遇霜雪又槁以死以其難致而又多槁死則人益貴之而江南人甚或笑之曰京師人乃寶吾之所薪。嗚呼奇花石誠爲京師與江南人所貴。然窮其所生之地則絕徼海外之人視之吾意其亦無以甚異於竹之在江以南而絕徼海外或素不產竹之地然使其人一旦見竹吾意其必又有甚於京師人之寶之者是將不勝笑也語云人去鄕則益賤物去鄕則益貴以此言之世之好丑亦何常之有乎余舅光祿任君治園於荊溪之上徧植以竹不植他木竹間作一小樓暇則與客吟嘯其中而間謂余曰吾不能與有力者爭池亭花石之勝獨此取諸土之所有可以不勞力而蓊然滿園亦足適也因自▲嫣然有態

謂竹溪主人甥其爲我記之餘以謂君豈眞不能與有力者爭而漫然取諸其土之所有者無乃獨有所深好於竹而不欲以告人歟昔人論竹以爲絕無聲色嗅味可好。故其巧怪不如石。其妖艷綽約不如花。孑孑然有似乎偃蹇孤特之士。不可以諧於俗。是以自古以來知好竹者絕少。且彼京師人亦豈能知而貴之不過欲以此鬭富與奇花石等耳故京師人之貴竹與江南人之不貴竹其爲不知竹一也君生長於紛華而能不溺乎其中裘馬童奴歌舞凡諸富人所酣嗜一切斥去尢挺挺不妄與人交凜然有偃蹇孤特之气此其於竹。必有自得焉。而舉凡萬物可喜可玩。固有不能間也歟。然則𨿽使竹非其土之所有君猶將極其力以致之而後快乎其心君之力𨿽使能盡致奇花石而其好固有不存也嗟乎竹固可以不出江南而取貴也哉。吾重有所感矣。

【低徊婉轉顧盻生姿】

▲餘音繚繞

○太華山記

李攀龍

經曰太華之山削成而四方其髙五千仞其廣十里蓋指華中削成而四方者爾四方之外宮之盡華山也自縣南十里入谷逶迆上二十里抵削成北方壁下乃谷卽西南出不可行行東北大澑中澑中一峽裁容人左右穿受不滿足穿受手如決吻人上出如自井中者千尺曰千尺峽北不至十步復得一峽百尺人上出如前峽曰百尺峽則東南行厓往往如覆惇出人穿其穹中行穹中穿如仄輪牙也厓絕爲橋者二所東北徑雲臺峯東南得大阪可千尺人從其罅中躡衘上阪窮爲棧五步顧見罅中如一耦之■﹝田巛﹞新發諸耜矣罅中穿如峽中峽中衘如罅中峽中之繘垂罅中之繘倚皆自汲也棧北得厓徑丈人仄行於穿手在決吻中左右代相受踵二分垂在外足巳茹則嚙膝也足巳吐是以趾任身也北不至十步厓乃東折得路尺許於厓剡中入並厓南行耳如屬垣者二里剡窮復西出厓上行則積穿三丈有厓從北��此厓上復髙三丈自踆首南行厓如前剡中屬▲�妙

耳甐耳矣三里而近爲蒼龍領領廣尺有咫長五百丈厓東西深數千仞人莫敢睨視是酈生所稱■﹝木弱﹞領須騎行者矣𨿽今得拾級行哉足欲置之置先嘗一足於級上置也然後更置一足其所置足猶若置入石中者猶人人不自固匍匐進也級窮得厓踆焉髙二丈一隅西北出人從其隅上南一里得厓又盡磝不可以穿繘自汲也是皆所謂懸度矣不至百步西北冒大石出厓下西南上二里得松林五樹稱五將軍厓上者不見杪厓下者不見本從縣中望見松如樹菼也西一里有大石如百斛囷不知何來客於此橫道而處踰之爲穿徑二十所西南百步得巨靈掌掌在削成東北方壁上不盡壁五丈許人不得至掌二丈許掌形覆其拇北引如三尋之戟從縣中望見掌卽五指參差出壁上也又西百步詣削成四方上矣西南望削成四方中東北望所從上削成道道從東北隅出二十里是錞於雲臺峯猶杓之在十矣削成則上四方顧其中污也上宮在污中西北玉井在上宮前五尺許水出於其上潛於其下東北淫大坎中凡二十八所北注壁下壁下注道中一穴北出水從上幕之也四壁之穴各在一搏上宮東南上二里許得明星玉女祠含神霧稱明星玉女持玉漿乃祠在大石上大石長十丈許祠前輒拆拆下有穴穴有石如馬折南五丈坎如盆者五所如曰者一所水方澹澹也下從祠東南峽中行二里得池二所大如輪東南行三里望見衛叔卿之博臺在別顚爲埒不盡厓尺中如砥可坐十人厓南北繘纚纚也欲度者先握繘自懸厓中乃跖厓自汰令就繘不得繘還跖厓自汰得而後釋所自懸繘也此卽秦昭王使人施鉤梯處也西南上三里許得一峽如括曰天門門西出爲棧而銅柱陿不能尺長二十丈棧窮穿井下三丈竅旁出復西行爲棧而銅柱一池在石室中不可涸也天門旁有臺如叔卿之臺南望三公山三峯如食前之豆是白帝之所觴百神也從上望壁下大溪溪肆無景卽日中窈窈爾久之一山出其末。若鏃矢。頃卽失之矣。是爲南峯南峯前出南壁上東峯出東南隅壁上西峯出西北隅從下望之五千仞一壁矣攀▲�絕

龍曰余旣達削成四方中。不復知天不可升矣。余夫善載腐肉朽骨者乎。及俯三峯。望中原。見黃河從塞外來。下窺大壑精气之所出入。又未嘗不爽然自失也。

【離奇佶曲滿紙斧鑿痕此等文字前輩所不肯爲亦前輩所不能爲】

○斲冰記

劉鳳

歲甲戌月之塗時乃大寒北風扶搖陵震川陸冰凒凒塞塗自洫遂以達彌望皆凝沍林木淒其色廩廩云﹖甚雨﹖對飊風﹖忽欲墮景候慘冽甚日暣霏霏薄之霒靄澹淡霨起相映發回中人凔不勝凚予與二三子居奧室重衾自擁猶憟若露之冷折骨驚相謂頃歲來寒未有也乃餘顧躍然喜自昔之從燕中役霄雪沾浥霃霃千里積至牛目丘陵爲塴陁騰湧風橫挾之怒號天地若搖兀者久不遊今復睹此怳然懷往且方壯少精醟盛冒犯霋寒朝夜衢路騎行無蓋執策驅之耳不自覺今𨿽衰柰何都無意气學兒女子縮朒乃彊命檝欲有所之榜人諫不聽始自岓側鑿冰衝衝開不尋丈益督之前霵霵漸雨﹖虺裂之聲硼■﹝石訇﹞磅硍若石礱斲之礫硌碎若玉礛之磊砢燐燐薄流澌左右蕩激舟渒然進■﹝舟戚﹞■﹝舟戚﹞若割層磥磽嚳擊甚棘役者休勞之酒復行傍■﹝舟羲﹞者觀者倚艫欲並出者咸怪之謂何所急厲意不避橫軼中流擉摘抶抵如期赴迫切者咸噪以助之勢揮蹸突攘益蠭起波沸翼而蹙之磕磕然者巳而迫午霽和澤气稍融液所殞破解散者所蹍跐副﹖﹖寽者所牚捂蹍拓者則巳委積涯涘粲若雪綺矣數里間辟爲通道夫或捧痛而謳或呼以作气遂抵湖上乃策而登四顧颾飉蕭屑遠郊苦霧霾之若洶洶動𨿽肅厲而不爽徹孔子曰天寒吐珠於澤睹若﹖﹖晧溔不辧語所謂天白灝灝寒凝凝者與矧石气石﹖郁石﹖郁磢擊與風﹖蕭風﹖蕭相雜面受之如射沙石粟膚龜手不足言戰戰不可任語笑皆爲凍咽竹樹飋飋柯葉盡霣望乃不蔽湖山遠來在前予𨿽意益舒二三子無復色遽欲歸夫時者不可常卽歲如此嚴亦幾何遇之景气無論四時當其極豈不佳哉何以暄涼間也人養適過竅理皆疏顏澤不堅故不可犯霜露予四方之人也而久此悒悒豈能忘故時忽睹此遂動驅馳想彼北鄙寒絕手足皆瘃墮沈身沒命思策功名獨何壯與而予與二三子空老耳何�且古者淩人納冰陰室以贊陽气故無冰則書以��東南地气稍偏然累歲冬燠則藏乃不固今幸��遂合歲其阜與玄冥者能專其令與予𨿽山澤逸安得時穰歲登乃能無他慮又因其寒暑之暇極意所之縱覽觀焉而慨寓之矣

【寫嚴厲硼■﹝石訇﹞之狀熇暑中亦覺肌粟骨寒是銷夏妙品】

○重建提督軍務行臺記

【前缺文】

兵部議尙書兵部議如都禦史言請更一璽書爲提督軍務兼撫治者請給軍令爲旗爲牌若節鉞者十制曰可於是都禦史拜受命乃爲檄檄諸道曰荊襄。汝以楚之被甲組練左右廣六卒長來。曰南陽。汝以韓之少府溪子龍淵革抉其勁士若長來。曰金商。汝以秦之厹矛鋈錞虎韔鏤膺緄縢之騎步若長來。曰漢中汝以巴賨叟兵白髮黃頭若長來。旣集則爲之飭前矛慮無中權後勁爲之置魚麗鸛鵝之陣而親鼓之又三令五申之俾各受約朿以歸勒部士乃咸嘆曰吾鄖自是有帥哉蓋前是孫公以撫治之節來塡鄖率厲文武士西刈巨憝欲申是請會念其二尊人移疾去去而使院有不儆於災者屬新之凡更二使者院告新而公復至始拜命名之曰提督行臺有司礱石以記請而公用治行第一入卿大理顧謂其代者世貞曰志之毋忘所繇更也世貞謝不敏不可退而思之當成化時國家盡西南之兵力。以僅勝諸流人。而始服崇郡。僑邑居之而猶不足。爲置閫。閫不足。爲置臺。然其指乃在撫而不在督何也。今天下平治。荒服鮮辮四履之地皆大鎭。其民逮曾玄以至耳孫。不復知所由創。顧撫不足而以督請又何也。當成化時其人猶困獸饑鳥。然思一就棲食之地而無其道。苟有以籍之。則笠耳。是謂無治形有治端其用不得不撫今大下號爲平。而文恬武熙。孽牙之萌。蓋日夜其間是謂無亂形有亂端其用不得不攺而督是故晉武之銷兵。巨源進而陳諷。穎考退而偸食有以也。孫公不以且得代諄諄言地方大筴手成事而授之不佞乃猶狥治人治法之說云卽不佞烏能使▲督撫之義�然

是官重書曰知之非艱行之惟艱以俟後之君子相與愯然顧名圖踐哉

【雄卓遒練之文直可淩轢班馬】

○先伯父靜庵公山園記

王世貞

循麋涇而西者曰大王父司馬公第襲第後稍西偏而枕涇者伯父靜庵公園也入園松亭翼然巳屈松栢爲左右屏巳又屈松栢爲鶴鹿者各二折而西則東山之趾在焉有亭瞰崖而下俯稍西爲靜庵中五楹兩序半之出庵折而西又數十武爲山堂堂之南有臺列怪石名卉東西修竹綿亙數百武辟堂扉而北則杳然別一天爲大方池中浸芙蓉菱芡左右石門以入山分爲二橋各有亭踞之其水左深入石洞爲石梁以度抵一崖而止崖前鑿盤礪蓮花引水浮杯眇眇自崖隙出水右度橋而窮復爲深澗上橫石以道而西抵礬石山被以白華曰雪山諸山輔皆土岡委曲抱麋涇若率然之脊萬松鱗鬣之山之勝不可盡數大抵石巧於取態果樹巧於蔽虧卉艸巧於承睞亭館巧於據勝而巳其所謂石則太湖武康斧劈昆英之屬。果則桃李梅杏橘柚棖柑�梨梬棗橪市含桃盧橘來禽欝棣楊梅榙■﹝木眔﹞之屬。樹則梧檟梓栝椑栢杉檜黃楊檉櫸檘櫨胥余栟閭女貞椿榕之屬。卉艸則蜀茶海棠辛夷玉蘭蕙芷穹窮博且芙蓉芍藥牡丹合歡忘憂靑蘿蒼荔之屬。各以百千計亭館可再屈指數蓋靜庵公自罷藩幕歸甫三十年中間卽非負危痾峻風厲而未嘗晷刻不之園其所規擘匠締旦損夕益往往出人意表以故精麗甲東南。𨿽夙稱名園者遜弗能抗。予自爲諸生則巳侍靜庵公杖屨遊山中每春夏交蒼翠四封蹊徑殆絕裁霞襚彩因風回蕩�幽漏明芬芳徐出瑯玕崢嶸靑蔥峭蒨爽沁脾腑百羽萃止弄喧訴淒啁啾嚶嚶有傲人色縱屐遊目靡匪趣會而靜庵公雅好客客毋問晝夜啇移徵易絲倦肉代攺席謀歡醒醉互端是無但東南。稱能爲園主人者。亦遜莫與靜庵公抗。而會予北遊得一官久之遘家難歸靜庵公巳捐館捨屬服除稍從諸兄弟往則向之所謂松栢屏障鶴鹿及他欄楯蕩然無一存石亦多傾圯卉艸雜樹十去五六亭館十去三四苐其存者石色漸古苔蘚蝕而蘿蔦封桮棬之木獲遂其性上干雲霄虯攫虎坐眩怪用壯履綦鮮及鳥雀益傲至於管弦之地松飆驟濤▲�古蒼頹堪人�弔

篁水相應恍若舊遊之在耳而尋之不可復竟矣予從弟瞻美爲靜庵公少子酌予茗石上相對歔欷久之意以有所軋故不得致力於玆園以終靜庵公志也予徐謂曰子不聞宛洛天地之中。古所稱至距麗偉觀哉。彼遠無論銅池金穀。絲障錢埒之地。不終屬梁竇崇愷也。大歷會昌中平泉綠野。奇章之石。履道之竹。皆足以吞玆園八九不介蔕。而宋時李文叔之所記。無一爲其子孫有者。文叔所記園幾二十年。不旋踵而中金虜寧獨舊主不可問。而遺丘故池瀦夷爲甌脫。亦焉能彷佛指導哉。今玆園𨿽小頹。而幸置之湖海寂寞之鄕厭者不易棄而欲者不易迹吾故知玆園之長爲王氏有也。子何念焉瞻美意似有省者旣而曰洛陽之不復園也蓋三百年矣讀李氏記而園若新也文其可以巳哉夫園之不吾長有也吾知之。而子之文長在天地。吾亦知之。子姑謀所以新吾園者。予曰諾又二年記成郡人尢子求爲之圖而予系以詩

【備盛衰榮落之感似聽舊宮人說開元天寶遺事黯焉神悴】

○仲宣樓記

王世貞

自王粲仲宣依劉表於荊州作登樓賦而江陵有仲宣樓後襄陽有樓亦曰仲宣而友人襄少史周紹稷至自修楚乘還斷以屬之襄陽其辭甚辧而其旨以劉表始至宜城用二蒯蔡瑁計討平諸賊北據漢用以臨中土幾十五年而其子琮始降曹氏蓋終始不離襄陽而江陵特其支郡仲宣之依表爲幕下參佐以供朝夕不應去襄陽而登江陵之郡樓也然劉良注玆賦猶以爲江陵而盛弘之荊州記則直以爲�陽其所稱陶牧昭丘云江陵西有陶朱公冢其碑云是越之範蠡又當陽東南七十里有楚昭王墓登樓則見之按張華志稱範蠡葬南郡之華容又云濟州平陰東陶公山山有陶朱公冢則所謂陶牧者未必確而楚昭王避吳去郢北徒鄀爲襄州之樂鄕其所謂昭丘者亦未必不在襄之近境也賦又云倚曲沮之長洲注引地理誌漢水房陵東山沮水所出今房陵實爲襄壤邑而沮水至郢入江故不走江陵道然酈道元謂沮水南徑麥城西又南徑楚昭王墓東對麥城而據此賦語爲證則仲宣之所登者一而後人之所擬者三其在襄陽去賦事辭稍遠而於理爲近也夫襄陽之必爲仲宣。與江陵之必不爲仲宣。吾固不暇論。其辭之微稱於後世。若士衡兄弟之所讓筆。亦無足以容吾贊。獨怪當仲宣時天下半麋躪於戈戟其可借而托足者獨荊州而幽憂感愴之極自謂其身莊舄而心鐘儀若有羨於求羣之獸與舉翼之鳥豈以景升之將阽而荊社之不木歟迨其一說琮而歸操。甘爲其用事之椽。而內艷其所從之神武遂忘先太尉司空之所以相漢其於辭蓋不以風而以頌矣然則仲宣之所爲懷思故土也非故國與故主也。予旣以語紹稷而會襄國王有所拓飾於樓使使來請記今天子累葉神聖薄海內外爲一𨿽窮發不毛之地梯航所可及者若在堂隍之下而無所慮其私王以親賢有國玆土世世共奉惟謹亦寧若景升之不卹其祀而自玷於宗衮哉。予欲不辭而書之石以示夫遊者仰而國俯而家靡所不衎衎卽欲�撰述以鳴熙代之盛而附於登髙能賦之義足矣�不必以仲宣輕重也

【考博似宋景濂荊塗記而筆手更老】

○滕王閣圖記

盧柟

柟少聞南昌當吳楚雄鎭而滕王閣則俯瞰西江延引甌越瑰琦絕偉爲東南樓觀第一及讀王韓所爲賦諸所稱引益奇常自語以爲當及壯遊往視造物之妙於所謂滕王閣者庚子歲柟坐傭奴事系獄秋九月巡按監察禦史樊公白其冤平反明年殷公追寘之大辟由是愈益錮其身不得之南昌觀滕王閣矣戊申山東石公以明進士治浚加恩儽柟法少寬因市諸所蓄故物得畫一卷曰滕王閣圖自閣道始傍達連房阿觀旋室■﹝女便﹞軒離擔荷楶戢孴翔翥於霄漢之上怪石幽筱危松蒼然護映屏障俱點綴人物山水圖書象態呈露咸極巧麗獨恨童僕數輩不可役使黃衣客兀然吹笛無聲焉爾閣陰穹山嶄嵓橫碧黛綠滕赴環抱流泉瀸沃會爲洲潏石衣蓱藻委靡悠然而可賞者是誠天作地藏以助玆閣爲天下偉觀者也於是撫捲慌忽若失縲紲栩栩乎若馭雲駢而超越江漢飄飄乎若遺浮埃之表搏扶搖而遊覽於閶闔也乃知曩昔王韓所爲文賦不誣而柟亦得覩所謂滕王閣者竊償其私願焉夫滕王閣柟未之見。所傳圖畫。又未知眞得肖其形與否。今遽喜躍爲慶幸如是。設使柟誠得一憑覽。盡江南臨觀之美。卽當乘元气遊六合。灝乎長往。與世相棄。豈直今日苟活爲僇囚依圜墻溲廁而巳耶。柟幽拘多感每戍卒更翻至則道故舊事或曰某遊宦業美田蠶園宅今丘墟矣或曰某見其服輿刀鼎奇器在若州縣蓋售之也或曰噫某死矣其子孫不能亨有富貴窮且丏也嗟乎柟待罪七載視猶瞬息斯世巳有陵谷變遷之意而滕王閣獨淹蔑吾廬無聞於縉紳士夫是不幾昧於天道往來消息盈縮之理與假令斯畫爲匪人有。不過資覆瓿之具。抑安知是圖淸淑之靈。於柟無銜。而吾燭物之智。不見晦於滕王閣也。龍川孟君思才儁豪爽尢深畫理於柟齠齔友善因持軸語之曰是宜與君卽柟不幸死。君可日哦其下。以慰吾滕王閣之思。幸而見原。則吾與君觀天下形勝。登會稽。涉彭蠡。溯洞庭。越衡陽。臨漢水。以望方城。獵云夢。窺荊門。下氓江。還行淮海之間。貙鼠所鄰。蛇龍所居。厲幽顯崎岨之觀以求所謂滕王閣者周章而徧覽之柟𨿽駑蹇尙能爲君歌詠其事舊所藏圖畫烏足爲之羨嘆云因戒之曰去汝好適孟君家待吾考訂姑作記與汝別

【倏眞倏假忽喜忽悲似張旭酣書淋漓欲絕】

○兵部武庫淸吏司題名碑記

汪道昆

司故有題名碑則舒太史紀之矣其言務矜名實不啻狥於眾而徧告之往不佞居捨中石列名且盡諸同捨郎請更始會不佞以郡行其後十五年不佞入佐司馬則尙書郎林文甫趙敬思在事帥諸同捨逓請不佞修成言竊惟除戎器以戒不虞蓋取諸易自昔五兵之利。武庫職之。至我國家則繕之司空。儲之大內。有發必先以聞。無亦國之利器。不可以示人。慮萬全矣。乃今所司大者天下尺籍次者諸司輿隸徵庸司仍武庫名不忘古也顧勾稽在尺籍則專設主事分捨主之故事員外郎五年一閱諸軍今罷勿籍獨歲給諸軍布絮無他端內捨主事歸一人則督武學且攝部廩郎獨主徵庸出入及省中官吏質成每退朝入舍中時至輒升堂長揖下堂公事立辦視他捨獨優遊且輿隸以力役徵不辦責在所部四方失伍必文至而檄詰之今分遣使者按部中此無所預武學材官子弟藉膏梁往往恣睢不受功令諸部以數端故率因故常藉苐令更張無所用其力又出入如乘傳不旬月輒徙官卽計日考成將不待此其大氏也古之仕者或以其世或以其身終或長子孫或歲至而後代率以持久而收效眾夫然後名實歸焉乃今事少而擁格多又逓遷去卽夷夔稷契將何賴以成名必如太史之言則不佞請廣之矣王者載鞬櫜而歸武庫。固將藏器待時。卽無所用之示有積也故積金者饒。積粟者飽。乃今備在司馬惡能去兵其在詩曰■﹝走斗﹞■﹝走斗﹞武夫公侯幹城莊生有言兵莫憯於志而鏌鎁爲下夫以中材之士而當幹城則其摻志者殊也不佞嘗謂當世怠於養士而躁於用人士釋筴而受書。任者曾不能什五六。夫何故。養與用異也。當世文武並用。而持文墨用事者居多。閫外將權輕受成而巳。一旦而受戎事。任者曾不能什二三。夫何。故文與武異也。故國不積。則緩急無材。士不積。則緩急無用。早服重積。其斯爲治國之善經矣乎。然而善積粟者勿奪其時善積金者必與時息時違則事去時過而後事事則無功故曰時難得而易失志士將有樹。也必有積也。資適逢世。惡可失時。仕莫善於郎▲不�之害

潛所謂時也由郎而下則官薄而事煩等而上之則任專而事重故惟諸郎事省而武庫尢省良時不在玆乎。乘閒暇則明政刑避宴安如懷酖毒昔之從政亦莫不然於時枹鼓不聞兵革不試自公多暇豈無所用其心哉按章程。考令甲。則積多聞。察地形。辧人物。酌時宜。則積多見。博古以資聞見。則積多識。議堅瑕。明奇正。部署兵勢分合。偵虜情向背。則積多謀。日而積事。月而積功。歲而積成。積久則相悅以解。由是而向用。��而不利哉。昔之聞人嘗以布衣任天下▲摶題多積之善

事卒之���夏目爲數萬甲兵其積可知巳故百金之������假令得萬人敵將帥之役也彼以一������非社稷之役乎哉有志亦若是耳夫燕無函秦��燕秦非無函廬也夫人而能爲函也廬也今之君子則皆用世之良上之奉天子威靈。下之服司馬法。得時而駕。相與宣力四方。固當韣烏號之弓。房肅愼氏之矢。函昆吾之劍。鐻休屠之金。輦而歸之尙方。以尊天子而威四極。詎寧謂武庫無兵乎。進而揖�六卿。出都四嶽。次之分部藩臬。南面而視諸古諸侯。則其緒餘固無難者。鏌鎁可斷犀革。於齒腐何有哉。今大司馬譚公由武庫起自是攘夷距虜儼然爲國金城此其在古人早服重積之道得矣其名具在觀者其有興乎此太史引而未發之言敬告來者

【積之一說堪爲救時石畫議論斐亹更疊出不窮】

○故總督少師楊公生祠碑記

汪道昆

薊門故未有督府其置督府也自嘉靖庚戌始諸督府故未有功其著保障功自少師楊公始密雲故未有祠旣去而生有祠也自楊公得代始故未有行邊使者乃今遣大臣至自不佞道昆始壬申大閱不佞奉使薊門首事密雲則督府治也憑軾而經北郭少師楊公祠事在焉不佞釋轡下車徘徊祠下進諸材官諸父老問公故督府狀纚纚數千萬言不佞俯而思仰而嘆也嗟乎吾故知督府之難。乃今而後知薊門之尢難也。薊門難矣。乃今而後知楊公之獨當其難也。頃自先帝卽位虜寇灤東則自東南召文武大臣入受薊事在事者委身戮力日請便利行之於是嚴責成。分部伍。矜保界。繕停障。明間諜。察虜情。程功能。作士气。乃今戍守相望。輜重相從。車戰有營。火攻有器。以此而視疇昔。何論徑庭。彼其內乘積廢。外劫積威。一旦與之更張。庶幾敵愾。是難能也。要以穆考端拱於上。從諫如流。三事贊密勿於中。筴邊事如指諸掌。言入則無不利。令出則無不行。卒釋羣疑壹歸國是。此今日事也庚戌不戒法當事者狥市中虜旣飽歸將歲一啖以望其腹小入小利大入大利莫敢誰何太上撫劍而視。邊臣一不效。輒傳向者法。柄臣子方用事。非入郜鼎卽出鐲鏤。重以發言盈庭。掣之肘而代之割者。何紛紛也。夫以不律之師。禦方張之虜。蒙不測之罰。抗無厭之求。狃不詢之謀。執�尸之咎。跋胡疐尾。𨿽狼顧且不遑。此疇昔事也今日之事將能而君不禦故易爲功何以故。廟算勝也。疇昔之事孤立而患多門故難爲力何以故。廟算非也。今日之事。自中主之。此非眞督府能也。非眞將士力也聖君賢相之吁謨也疇昔之事。自中制之。卽智者不暇爲謀。勇者無所效力矣。吾故曰少師公之烈也。諸將吏然疑者半藉藉有後言以昔視今虜不攺謀地不攺備其難均也乃今視昔有間矣無寧右昔而左今嗟乎不佞嘗從公等獵塞外矣虜眾猶犬羊也。其猛噬猶豺虎也。跳梁猶禽鹿也。犬羊眾矣。吾其鞭撻而驅之。牧人事也。豺虎猛矣。吾其格之搏之。有力人事也。鳥舉而麕至。難制矣。吾其鞲弋之。网罟之。佃人事也。君猶天也其明日月也其威雷霆也雷雨時作𨿽日月不能不晦冥閃忽交加不及揜耳當其晦日月安足恃哉柄臣挾上行私猶之乎旱而魃也猶之乎稼而蟊也潰中而擁下奚翅豺虎禽鹿犬�由前而罷者若而人由後而誅者若而人豈其力詘而智單無亦機楉勢禁故終不免楊公中立壹以身狥國家避徑竇不由絕苞苴不入卽文武具足業巳結太上之知彼其自君側而虎視公不忘逐逐危可知矣於時虜大舉薄大水峪直將襲故智乘之虜塵蔽天連數百里金吾緹騎日數十至接踵以密聞大墨方睚眥公幸不保以自快公登陴冒矢石。親將諸將兵扼虜衝。一虜先登斷臂而墮。虜大沮。尋反尾爲首。擊其東。公業巳遣主將先出間道備之嚴。虜不得逞。夜募死士以火攻虜。虜乃咋指遁歸。明年寇馬蘭峪乃復創去。由是太上傾心向用四方有敗率倚辦之。揭日月而收雷霆。彼其爲魃爲蟊。終不得間。大都天佑明徳。賚以不二心之臣。人力宜不及此。故今之所易昔之所難今之所優爲昔之所不暇則其所遇者殊也諸將吏唯唯則以使者得專述願旌公伐而勒之碑公在端揆不佞爲公故吏其知者謂不佞爲考信其不知者謂不佞爲市交藉第令碑之碑故以公重抑將以不佞輕矣及公得謝諸將吏請如初不佞謂公以老成而系四海之安安車旦暮且下居有頃則以襄毅易公名邊人申請者三義無所避惟公以功實冠勛府直將饗太廟書太常薊門特舉其一隅無庸不佞在法以勞定國則祭之能禦大菑能捍大患則祭之乃今生有祠死有述上之不愧屍祝下之不愧鼎銘矣遂勒之麗生之石而系之以樂章

建玄鉞兮受彤弓遏寇虐兮三輔東都元老兮繹膚公渥周澤兮九州島島同鞏上國兮綏華戎釋東顧兮紆重瞳最祈父兮屍元功畱賜履兮表故宮英勃勃兮气如虹駿奔走兮萬夫雄儐俎豆兮伐皷鐘靈之來兮驅長風辟蚩尢兮禦丰隆森象衛兮云鳥從紛來下兮集髙墉

右迎神

援北鬥兮挹上尊皷吹離兮鐃歌煩陳部曲兮昔。所惇緬折衡兮儷若存間合終兮寂不喧躡文履兮歸華軒懷舊昭兮湛新恩捐遺筴兮翼後昆日雲暮兮羣靈奔經大行兮宿昆侖陟帝所兮開天門宣沆瀣兮恊細縕粒下土兮籓中原鞬櫜臥兮京觀騫貢騕褭兮效瑤琨來萬國兮叩九閽歷千■﹝礻冀﹞兮奉至尊

右送神

【參稽時勢燎如列眉而抑楊斡旋處具見筆力】

○臨朐縣文昌閣記

馮琦

斗魁戴筐六星曰文昌宮按天文魁主日平旦建寅徳在東方故天官書曰魁海岱以東北也然則海岱諸郡宜祠文昌今天下學宮多祠文昌而吾朐當斗柄所建於其照臨而獨闕如也祠文昌自博士張君始張君來典邑庠謂間者科目晨星以堪輿之說建髙閣於東門故址爲學宮左獲因以奉文昌之祀計工程度官是土者及士大夫百姓爭助之貲逾年未竣而邑侯至實始成之是役也以張君始以吳公終而移書不佞爲之記余惟文明之代。地絕天通。人神不雜糅。今祠家多援周天列星而以人事之斗北極也而命之爲祖爲師取斗四星圖繪其象而謂之魁指戴筐六星爲縞衣素寫靑童白馬而謂之文昌夫以懸象著明列宿之次。乃能下而與人通其言語。文字。聽其鐘皷管鑰。饗其牲牢酒醴。此其說宜儒者所不道。𨿽然神也而以人事之非禮也神也而以神事之則禮所不禁也今夫天之有帝也。星之有君也。星精降而爲賢士大夫。大聖賢之騎箕而列爲星也。說▲有色

𨿽在耳目之外。亦安得言地天絕不相通乎。今當斗柄所建而爲之祠潔粢盛備饗禮以昭大神而大神相之以興起多士未可知也然而不敢恃也夫气之聚散勢之向背地形也而移之於人此亦儒者所不道夫士受命於天乎。受命於地乎。吾以爲在人而巳。世有不祠而福靡不耕而獲今諸士無乃玩日愒月於修業實有所闕而以乞靈於堪輿天官家其謂之何𨿽然是舉也國人屬耳目焉將興起其視聽而澡袚其心志斯不亦累土以爲師保乎然而不敢恃也▲全靠神力

古稱文者精所聚也昌者揚天紀也天垂象君子則之諸士其一乃心凝乃神遊精八極取材百代以掞天藻而敷國華爲景星爲慶雲此其爲文昌也大矣。夫神有神之祀。弗敢廢也。人有人之事。弗敢失也神無廢其祀人無失其事斯亦地絕天通人神不雜糅之義巳若夫堪輿天官家言則余不敢道之也

【不恃巳而恃神士子陋習絕地天之通只在人無廢事而神安幽冥其吉祥善事當更勝於建閣之紛紜矣】

▲奇而核

○重修大觀樓記

利瓦伊楨

瓜州鎭在江北岸距楊州四十里而遠有城自宋王友直始廢矣嘉靖末倭犯揚州更築城城南故有望江樓亦廢萬曆初丘郡丞更爲之名曰大觀三十年來漸以圯剝郡丞豫章方中子繕治斧藻還於舊觀集鎭之爲諸生者暇日屬文談經其外爲臺建大將旗鼓歲時肄水戰之士四隅有隙構別館庖湢皆具凡遊者與四方客之寄徑而廏置不給者於斯共一日之積一夕之衛焉大江可■﹝奭斗﹞金焦北顧三山可挹蜃樓霧市可窺若木扶桑可援鐘阜龍盤石城虎踞宮闕陵園鬱蔥王气可約略攬結也信哉大觀矣旣落成中子俾予記其事考史曹魏伐吳幸廣陵故城臨江觀兵攝天塹之險而返今瓜州涉譬之衣帶水耳以彼戍卒十餘萬舳艫千里何難飛渡豈地有滄桑移徙抑郡邑建置古今不當瓜州故非臨江所耶江遠卽敵亦遠江近卽敵亦近遠近之間。所爲控禦經略難易區分矣。國家財賦吳越彊半漕挽櫛比率由此出畱都與京師共建是爲股肱故以屬邑一鎭而張官置吏屯兵備警與郡相首尾門戶嚴則謝玄無內顧之憂。藩籬固則祖逖有前進之勢。觀於地利而知鎭之重也。四方民贅聚無萬數家鮮恆產什九商賈仰機利而食自榷稅中使出而商困商莫富於鹽策多秦晉新安產非土著也頃者鹽政抏敝巧法不可勝原商乃重困東南水旱無歲無之益以河決堤繇不息逃亡塞路盜賊多有倭奴蹂躪屬國未遭大創鯨鯢播蕩余腥嘗染淮海建囚跳梁視遼左杌上肉有如萬分一飲馬山海關遏天津運道震於其鄰詎可安枕山東河南大祲饑民累乞丏不遂恣行抄掠就蒲蠃於江海之邦昏夜舴艋絡繹不復誰何凡此皆可階亂昔人所云承平爲繁華之會。多事爲馳騖之衝。觀於時事而知鎭之重也。登斯樓者宜作何觀將洽其新暱出其尊彜品其百籩敬其袚除體解節折而共飲食之酬獘宴貨以示容合好乎將仰而山俯而江遠而海昕日夕月煙霞風雨艸木禽魚四時萬匯窮態極變應接不暇擊節而吟揮毫而書鼓琴而歌盤礡而畫坐胡牀而嘯取適目前不知其它乎將侈口鮑昭之賦蕪城也牙檣錦纜靑樓綺陌車掛轊馬駕肩廛宇撲地歌吹沸天贊以富都那豎相以長鬣之士以視侈淫色爲明以土木崇髙雕鏤爲美金石匏竹囂庶昌大爲樂乎抑觀夫耕耘機杼之業日蹙瑣尾呻吟之狀日增鑄山煮海之貲日耗蓬蒿艾荻之區日蔓也余皇太白蒙衝鬭艦走舸游艇五樓三翼非不飭也而能操者幾何人城髙九仞睥睨萬計樓櫓刁鬥革笥木薦桔橰兜零渠答藺石鹿角虎落非不備也而善守者幾何人介冑劍戟矛▲大意與閱江樓記同而莊嚴閎麗則�事增華矣

鋌弓弩鼓鉦旗旆火攻之器非不修也而敢戰者幾何人八陣六花魚麗鸛列箕張翼舒右牝左牡越之鴈行鄭之鵝鸛常山之率然非不試也而實用者幾何人則必有穆然深思。凜然畏懼。戚戚然若痌瘝在躬。閔閔然若農夫望歲。皇皇然若徹桑土。戒衣袽。惟恐失時者矣。誠如是鎭爲吳楚扞蔽爲帝畿金湯奠無窮之基垂無窮之聞所貴大觀儻在斯乎挽近世文章家有記天開圖畫樓者有記京日月觀者有記壯觀亭者皆鎭錯壤景物相方而其大抵多弔古覽勝放浪流連以寬旅況而寄才情非危言核論瞿瞿艮士所欲聞也竊附■﹝木巳﹞憂嫠卹之後舞筆奮詞用告觀者中子名堯庚持官守身以順簡書奏課爲最玆特其一端云

【嵩嶽其體江海其气洵稱�觀】

○白華堂記

陶望齡

新都許太初。興寄儁遠。﹝雅﹞﹝素﹞善遊於琴。尢自喜以爲獨解絕﹝詣﹞﹝至也﹞。余與相從都下旣久。每涼月佳夕相對。焚名香。拂弦奏之。爲之忘返。太初又善醫。手指所遇必奇中。嘗謂余曰。凡吾所爲醫與琴皆有寓也。久之人有爲餘言許君行純孝。親病嘗刲左股作糜而進。悲其親之不能療。而欲以技仁夫人之親。技成而悲其巳晚。幽憂邑郁不可告語。輒抑而寫之於琴。其所謂寓焉者其然乎。太初請予記其白華堂曰。此司馬南明▲學業深入曰造詣孝子之心仁人之用

先生所目也。余蓋嘗誦詩而嘆其畼情宣志之善。當夫境合志符。古今人情眞出一軌。及覽笙詩六篇疑之。旣而嘆曰。詩之妙至是乎。夫有詩之聲。有聲之詩。精之所至。口不能諭也。意有必極。物不得間也。難言矣而猶可言者。文載之。歌揚之。而聲附焉。南雅之類是也。言所必不能﹝迨﹞﹝及也﹞。文所必不能傳。而聊托之於物則聲焉而巳。彼﹝嗢﹞﹝搵﹞﹝噦﹞﹝厥﹞夷﹝靡﹞﹝細也﹞■﹝口雝﹞■﹝口雝﹞喈喈之間。而詩在焉。六篇是也。故太師譜辭外之情。而國史標一成之目。蓋韻接聲稽而詩不能遁。所謂白華者。豈亦當時孝▲嗢噦理气也

子所寓。而太師采取之。如歌辭之錄於民間者與。鐘子期聞擊磬者而悲。問之曰臣不睹臣之親三年矣。鐘子期曰。悲夫。心非臂也。臂非木石也。悲存乎心而木石應之。悲夫然則笙耶。磬耶琴耶。其誰爲白華也耶。其誰非白華也耶。按儀禮鄕飲酒及燕禮笙入於懸中奏南陔白華二詩。皆孝子之什。先王之以孝教天下蓋如此。第令今之世有明樂者。而采聲詩以章孝治。則許氏之琴。倘亦有譜而傳之者與。白華何異焉。余鄙陋素昧音奏。屬新有家戚。念老親甚。夜過太初。爲援琴如曩時。憑幾聽之。悄然而憂。淒然泣欲下。幾不能卒其亂也曰異哉琴昔之琴也。何其悲哉。將子有思乎。其餘心之思乎噫余殆得之餘心也。非能得太初之心也。向使余能知音若鐘子。當不待宮羽之定。而知其爲許氏白華矣。寧至今日哉。余移疾南棹。幸而得請。家傍鏡湖。波平月華中。流■﹝舟羲﹞一舫。安得邀太初爲操。一再弄易其悲而爲樂也。然太初好遊。豈無意越山水乎。庶幾遇之書以質許君。因爲斯堂記焉。

【至情相感惻惻心動紙幅外覺有無限回翔】

○浙江按察司題名記

胡維霖

我明內有都察院。外有按察司。皆朝廷執法之臣。故稱臬司爲外臺均之豸服爲觸邪也以明刑弼教。以振綱肅紀。以揆文奮武。任不﹝綦﹞﹝極重﹞重哉。浙爲十三藩領袖。而浙江按察司。以按察浙江之郡縣者也。有總憲。有副憲。有僉憲。凡守令之貪廉。姦豪之縱橫。士習之隆污。民風之囂淳。囹圄之冤抑。將師之勇怯。戍卒之勤惰。與夫海寇之出沒於閩粵。倭夷之蠢動於島洋。咸得﹝糾﹞﹝舉也﹞而察之故官此司者代多名臣天順以前。未有伐石題名者。有之自黃襄敏公始。嗣後凡四修。至萬曆丁亥。少司寇吳公。再爲勒石。距今四十年。姓名多遺佚。霖承乏杭嚴道。時與總憲海虞陸公。俯仰今昔。因搜次名籍。編年紀序。其有徽猷美政。赫赫濯濯。見徵於文獻者。一一詳紀所以備考信也有事業彪炳昭代。而此方宦迹。偶遺紀載者。不敢旁引所以闕疑俟補訂也又以碑石有限。名不勝書。因付剞劂。是前此未有鐫之仕版者。有之自陸公與不佞始。今上龍飛戊辰。霖待罪本司。與諸寅君展玩題名錄。尙友先哲。恍若同堂。督學使者江公以霖入浙數年。考古有徵。不可無記。霖謂君知禦史大夫軒公之爲臬使乎軒遇巡臺於道不爲避肅揖之曰某今日以某事適某所先生行將安之巡臺曰將訪某鄕達軒公曰憲臣宜爲國擊姦貪不宜數煩騶從從貴人遊也巡臺唯唯先進遺風如是吾輩今日不惟服軒公之勁直而且服巡臺之謙光也蓋初遣直指使者與▲軒公之人品經術只數語見之眞不減龍門作論贊�也

憲使互相糾劾。憲使九年考滿入爲侍郎。後來積重之勢不可反。而外吏漸輕。𨿽然。憲司之輕重。不在體貌而在風神。郡邑之祗畏。不在恐嚇而在淸嚴千百年後之衮鉞。亦不在虛聲而在實迹大抵不離廉訪者近是蓋廉則生明。廉則生公。亦惟廉則生威。試觀刻中名臣。項背相望。皆自澹泊寧靜中來。世有不淡��稱理學者乎。有不淡素而能文章者乎。有不淡素而樹節義者乎。有不淡素而經濟翔於中外勛伐紀於旗常者乎。且無論後來爵位功名周濂溪尙以主簿顯胡翼之且以教授顯況堂堂監司爲天子憲臣者哉就刻中有官止廉使者。有官止副憲僉憲者。今其姓名。烺烺人耳目。如祥麟威鳳。無不知其爲國瑞。亦如泰山北斗。無不仰其爲儒宗則惟其廉也先自爲天下第一流人也故必自按而後可以按人亦必自察而後可以察人夙興夜寐皆其察之之時讞獄看詳皆其察之之地見賓而詢吏治民瘼進屬官而商地方利病興除延見父老而問民間疾苦若何驅治皆其察之之人倘巳不察而汶汶方且▲�就按察二字細加體驗便有大經濟非畱心國計民瘼何能道此

誨吏以貪而何以察吏訓士以污而何以察士虎視耽耽於民而何以察民封豕長蛇於將領而何以察將領白晝攫金於烏臺而何以弭盜安民瘴煙毒霧甚於倭夷又安能使波寧海定也耶昔成祖文皇帝時。有周公諱新者。以孝廉爲浙憲使。因錦衣紀綱誣奏逮獄。新曰。生爲直臣。死爲直鬼。吾無憾矣。他日上見有人被朱袍立廷中曰。上帝以臣剛直。命臣爲浙江城隍。爲陛下治姦臣貪吏吁天道之好直也如此披閱題名錄。賢姦忠佞。君子小人。亦旣了然矣。後之視今。猶今之視昔可以畏哉可不畏哉余何能爲記。特記軒周二公事。以告天下之爲按察司官者周公廣東南海人舉人原名志新永樂嘗呼爲周新因攺名新先官禦史彈劾不避貴戚人呼爲冷面寒鐵其任憲使因風吹異葉而至。勘出寺僧之姦情因蠅蚋聚馬首而辧出劫殺布商之賊初至曾微服行縣觸縣吏怒收系獄中與囚語盡知吏▲應豸服觸邪句

狀明日迎者至乃自獄出縣吏竟以罪去錢唐令葉宗行素號廉能新私入其居惟笠澤漁臘一朿其家所寄袖少許出明日召葉飲出臘示之他令相戒莫敢爲貪後杭人率以五月十七祀城隍爲其始生之辰云軒公名輗詳見名臣傳不贅

【歐陽吉州學記大指在教教在正人故廓朗而多婆此篇大指在法法在正巳故森嚴而有律傅云言志曰記當並無負斯語矣】

○李滄溟先生祠堂記

胡維霖

我明文治丕顯於李空同。李滄溟。故學士莫不知有二李先生。余弱冠赴省試。見空同祠。以先生曾督學西江故也。今入邢間。所爲滄溟祠。則在僻街隘巷。余曰盍不移諸南北通衢。使冠蓋相望。瞻拜宇下。父老曰然敬徙北關外。與劉白川祠相鄰。門西向。堂南向。堂之前有池。其溟渤之涓滴耶堂後有寢。先生之神樓焉。工竣。郡士民請記於余。余曰。凡守土有功徳於民▲古法

者。屍而祝之。數十年後。碑﹝漫﹞﹝不可知也﹞漶不可識。祠亦頹焉。間有重修之者。必其人在公卿間。地方以此獻媚。卽不然。亦必其人子孫在要路。地方以此媚其子孫也。若滄溟。距邢幾七十載。杜寅翁謂先生𨿽有子有孫。曾玄則斬焉無遺矣。悲哉。邢州人又何所媚而子來重新之。先生之功徳可知也。問當年何以治邢。邢父老心可得而思之。口不可得而道之。余嘗考殷少保作志銘。與王大司寇作傳。竊識其槪。先生一麾出守時。語弇州曰。使吾僕僕途道事嚴客。帣韝鞠脆■﹝月﹝氶上巴下﹞睨上官▲漶音換言質而可垂

之色而進之。俱有所不能。晨興坐堂。皇揖屬吏。延見鄕老。問疾苦爲興除。脫若承蜩矣。故其政務爲休息愛利。邢舊有種馬場。後誤以爲營馬牧地。增賦至二千七百餘金。先生請悉蠲永不徵。又請畱永濟倉粟。毋灌輸京師。但以餉邢戍卒。裁將作供。以邢土狹民貧。但比眞定十之二。益永年郵傳於沙河邯鄲界中。二邑民役。免跋踄一百七十餘里。稍稍息肩。巨鹿官亭。界在眞定諸邑間。羣盜嘯聚無時。捕之如搏影。先生請移防秋別駕往鎭。盜不敢窺境。又請移巡司於黃楡嶺以備非常。晉趙胥賴。至謂京師仰東南餉不時至。而燕齊汴趙。邊河百里而近者。無出賦錢。皆賦菽粟浮於河。達京師。緩急一策也世論韙之。他若散募卒以杜事變。仿常平以時畜積。嚴保甲以弭盜賊。皆深計長利。非但目前便宜。則宜乎邢民之不能忘也。試觀邢之紳衿。覩其祠者。莫不曰。此昔年守邢而木鐸我者也。肅然稽首。邢之編氓覩其祠者。亦莫不曰。此昔年守邢而寬卹我者也。欣然舞蹈。可見先生之流風善政﹝淪﹞﹝浸入也﹞於肌膚。人人胸中先有一滄溟在也。▲與韓昌黎�處士序�一去

若皇華使者過其祠。莫不曰。此先生昔年守邢。文必宗西京而治亦嫓美兩漢地也。淒然有懷。計偕諸孝廉與大學諸生瞻其祠。莫不曰。此先生昔年守邢。與王弇州登樓而賦天風嶽色之句者也。油然以思。可見先生之節義文章洽於骨髓。人人胸中先有一滄溟在也。夫古人有云。吾子孫祀我。不若桐鄕人祀我。吾神在桐鄕也。今旣無曾玄以祀先生。而邢州人獨敬祀先生。先生之神捨是。其奚之焉。說者以天視聽自民視聽。民世戴其徳。天曷爲斬其嗣。豈眞天道無知耶。非也。蓋古聖賢不以子孫爲子孫。而以祖述者爲子孫。如文章炳若日星。得其宗者爲宗子。得其嫡傳者爲嫡孫。得其一體與具體而微者皆是。支分派別。千百世而下。有能頌法之者。皆其奕﹝葉﹞﹝孫﹞云﹝仍﹞﹝孫﹞又何必血胤之爲曾玄也乎由斯以談。先生經國大業。不朽盛事。豈在區區一郡循吏間論哉。故余刻其邢州詩。與空同七言律。合爲二。李先生詩於郡署。使後之吏玆土者。八而誦其鏗然餘韻。出而睹其巋然靈光。登樓而徘徊大行。寧勝千秌巨鹿之感吁伯夷之風。▲古法

可以廉頑立懦。下惠之風。可以寬鄙惇薄。先生其合淸和以爲風乎。眞百世之師乎豈可以三輔之循吏論哉。先生名攀龍。字於鱗。號滄溟。山東濟南府歷城縣人。嘉靖甲辰進士。由刑部郎出守順徳。升陜西提學副使。仕至河南按察使。

【非胸中破萬卷下筆無一字者斷不能有此浩落之气昔於鱗先生論文自西京而下詩自天寶而下則有所不齒以此文祠之譬稽叔夜摻酒挾琴阮步兵應當作靑眼矣】

明文霱卷之九

●明文霱卷之十

武林劉士鏻羽石父評選

記三

書事

題跋

◆記三

臨川縣古永安寺復寺田記

靑蓮閣記

遊北固山記

遊嶧山記

小洋靑田記

遊蘇門山百泉記

文漪堂記

藏陰符演靈鷲巖記

彭城放鶴亭記

求忠書院記

虎丘三泉亭記

東門觀桃花記

遊鬼巖記

遊城南雜記

○臨川縣古永安寺復寺田記

湯顯祖

天下有閒人。則有閒地。有忙地。則有忙人。緣境起情。因情作境神聖以此在囿引化不可得而遺也何謂忙人爭名者於朝爭利者於市此皆天下之忙人也卽有忙地焉以苦之何謂閒人知者樂山仁者樂水此皆天下之間人也卽有閒地焉而甘之甘苦二者誠不知於道何如然而趣則遠矣朝市之積。則有田廬。山川之餘。則爲寺觀故寺觀者忙人之所不畱而田廬者閒人之所不奪也臨川古爲名郡五峯三市在焉三市者市也五峯之間聞有觀九寺十三蓋入明以來大爲忙人割奪盡乃至﹝稗﹞﹝細也又荑稗﹞粥無所而古永安寺境界巋然獨完其田則大半無有矣邑侯袁公起於蘄黃來宰於玆廣山川之精深性相之學披啚而嘆曰臨川人之憎閒人也一至此乎有能從吾言而反其田者吾徒也於是郡弟子劉某首藉所買田若千畝上侯以歸於寺侯爲欣然告世尊而撫之曰此所爲孝子劉某也而適是時有僧大千購得南都藏經以至而尊置之寺侯曰有其書矣而無其人何於是有浮梁僧水月爲達觀先生弟子精心苦行通於譯唱之義適來寓斯人士與遊始知有所謂宗門者久之長於寺僧大初來講蓮華經聽者千餘人得田而食無不歡喜贊嘆曰此固我侯之福田也嗟夫當忙人之急得此田也。豈不曰彼無父母妻子之屬。先王所禁遊民者。吾非眞有所憎利其田。姑以蕃其種類云耳。嗟夫此所謂奪閒人之物以將養忙人也。固一其說。然試以語彼使天下皆忙人而無一閒人皆忙地而無一閒地則亦豈成其爲世相也哉且今所從遊於二氏者彼亦有所業。非所禁遊民也。如其爲遊民。法固禁之久矣所惜者遊人之非遊而閒人之未嘗閒也非閒非遊。不可以涉道。是故聚百閒人而食之。必將有意乎道者焉。聚千閒人而食之。必將有進乎道者焉。不巳而食閒人至於萬。猶將有得道者焉。道之喪世也久矣。幸而有一人焉。其何禁於千萬人之閒而奪其養哉。卽未有之庶幾有之如以食有▲��皆�惟不�不閒人可恨

千萬人之閒者奪以養百千萬忙人其必無冀於有道者矣則亦蕃其種類而巳然則侯所爲存寺者或不在田而在道飯器無殊香色有異後之遊閒■﹝逞﹐山代口﹞來食於玆田者其亦有感於侯之弘願云

【閒忙二義甚新冷然之韻如叩哀玉】

○靑蓮閣記

湯顯祖

李靑蓮居士爲謫仙人金粟如來後身良是海風吹不斷江月照還空心神如在按其本末窺峨嵋張洞庭臥潯陽醉靑山孤蹤晻映止此長江一帶耳風流遂遠八百年而後乃始有廣陵李季宣焉季宣之尊人樂翁先生有道之士也處﹝囂﹞﹝戢眾口也﹞而神淸休然穆然五經師其講授六徳宗其儀表達人有後爰發其祥夢若有持淸都廣樂徘徊江庭以祝將之曰以爲汝子覺而生季宣因以名生有奇質就傳之齡騷雅千篇﹝殆﹞﹝幾也﹞欲上口弱冠能爲文章雲霞風霆藻神逸气遂拜賢書名在河嶽公車數上尊人惜之曰古昔聞人雅好鳴琴之理子無意乎季宣奉命筮仕授山以東濟陽長資事父以事君亦資事君而事父也三年大著良聲雅歌徒詠然而雄心未弇俠气猶厲處世同於海鳥在俗驚其神駿遂乃風期爲賈患之媒文字﹝秖﹞﹝適也﹞招殘之檄矣君慨然由神武門登太山吳觀而嘯曰使吾一飲楊子中泠水亦何必三周華不注耶且視在終致吾臣而爲子矣則歸而從太公羣從騷牢夷猶乎江臯眺聽壺觴言世外之事頹如也起而視其處有最勝焉江南諸山翠微浥瞱幾席欣言久之夷堂發■﹝椶﹐去木﹞層樓其上望遠可以賦詩。居淸可以讀書。書非仙釋通隱麗娟之音皆所不取然季宣爲人偉朗橫絕喜賓客而蕪城眞州故天下之軸也四方遊人車蓋帆影無絕通江不見季宣卽色沮而神懊以是季宣日與天下游士適從相與浮拍跳踉淋漓頓挫以極其致時時挾金焦而臨北固爲褰裳蹈海之談故常與遊者莫不眙■﹝目咢﹞相視嘆曰季宣殆靑蓮後身也相與顏其閣曰靑蓮季宣嘆曰未敢然也吾有友江以西淸遠道人試嘗問之道人聞而嘻曰有是哉古今人不相及亦其時耳世有有情之天下有有法之天下唐人受陳隋風流。君臣遊幸。率以才情自勝。則可以共浴華淸。從階升娭廣寒。令白也生今之世。滔蕩零落。尙不能得一中縣而治。彼誠遇有情之天下也。今天下大致滅才情而尊吏法。故季宣低眉而在此。假生白時。其才气淩厲一世。倒騎驢。龍巾拭面。豈足道哉。海風江月。千古如斯。吾以爲靑蓮閣記。

【韻骨幽姿偕仙傲俗】

○遊北固山記

王思任

江南人北還入京口卽有家慶出則茫茫交集其興亡逝水之感每許困衡者知之而旴揚气往之人不與焉則北固者登臨噫慨古今南北之所也金焦勝絕終有濤心北固枕鐵甕城如在茵幾而豆瞰諸山予每讀盧肇詩海日生殘夜江春發舊年輒爲此出悲壯半晌庚戌十月量移由拳買櫻脯走眺三山閣劉伯純適至飛觥瀏覽不覺燈火照揚州矣下上橫斜星斗俱醉乃捉伯純之臂呵而問之銅坑東卸。京峴抽中。何以撐突厥山。攺元甘露。吳皓何以不固。六化人何居。行僧何往。獅何獰。豈僧繇輩之神物而爲鬼風蝕盡。贊皇手栢何以干之。天監寶書何以漫之胡石旣狠而騎之如羱謀瞞何語寄奴何闠四十九枚鱸魚何穴。二十六峯研山安歸。蘇仲恭之羣木何以今不顚據。褐衣黃狗。駕肩何出。朱裳霜簡。鐘鳴何走。仙人咫尺。一鶴可通。豈秦漢之君而必當褰濡。萬年何徳。何魚作人語而免其咎。張佑摹勢。山河盡來。何徐凝惡詩而亦愕然得解。伯純啞啞曰子無他不過渫憤舒憊之套吾安能變詐鏠出天問而地答之也予亦啞啞彷佛記有僧字愼獨者以白茗作供而予復至披云軒寫舊時阿育王寺詩畜之此僧半室以鏡爲江古樹老箐撐持數萬得讀書坐臥此中卽痿厥不下山足矣予兄自天氏曰子見山卽癡去隨處捨身亦伯純所謂套也因命記之同遊者兩侄曰吉三曰緘三

【季重先生諸記尖悍遒媚無不靈奇獨辟今僅錄其一二短幅者猶詩家捨唐律而遴宋音喜其以議論破聲響耳】

○遊嶧山記

王思任

予遊嶧山。而知天下事不可以道傍忽也。蓋予遊嶧山而幻軀凡數化泰山之石方。而嶧山之石圓。山如累卵大小億萬以堆磊爲奇巧以穴洞爲玲瓏以穿援爲遊覽賂一沙彌作導師至渡空舟則無只馬兩人之路。假蓋自蔭。而予化爲隸。伏熱正毒探梁祝泉頂無冠。脊無縷。而予化爲野人。入盤龍洞觀石鐘丰下銳上。�鉆滑試數怖數免。無足目正大人之事。而予化爲偸。上大通巖臂引杖接。而予化爲猿。撲仙人洞外伏內昂中俱白屎。而予化爲蝠。引至拘龍洞則以胸席石覆臥而申之上下受半尺。四方二尺。三折約十丈餘。其發者肩也。縱者腹也。頭憂怖。而手足廢。趾略效焉。若不寧气一視。便堪悶絕。而子於此爲守宮。將至玉華頂與仙人對博矣而壁削二丈下臨萬仞望岱秀天齊。四基蔥鬱。賢聖之窟宅。神洸洸也。粘滯壁間終不敢上。而予化爲蝸。私念幽奇至絕愈化愈下。何不騎大鵬。俯瞰齊州九點煙。卽吾家子晉鶴背上。盡足鞚引翺視。而托言蝶無所不栩蟻無所不慕肝臂無所不托英雄自欺矣遂不克頂遙知古來文士必無問頂者至拘龍洞而投策歡返也不親歷人且欺我也是山也其古迹之最著者曰嶧陽桐尙檻其半曰李斯碑相傳有之曰紀子墓曰聖賢遺像曰顏子石其古剎曰興國寺萬壽宮玉帝殿其泉曰源頭活水曰蓮花池曰甘泉洞其名石曰象牙曰石鼓曰龜石不可枚舉人人能以意呼之其大觀曰南天門此皆望而可得者也

【變態百出可稱文妖】

○小洋靑田記

王思任

由惡溪登括蒼舟行一尺水皆污也天爲山欺水求石放至小洋而眼門一辟吳閎仲送我挈睿孺出船口席坐引白黃頭郎以棹歌贈之低頭呼盧俄而驚視各大叫始知顏色不在人間也又不知天上某某名何色姑以人間所有者彷佛圖之落日含半規。如胭脂初從火出。溪西一帶山俱似鸚綠鴉背靑。上有腥紅雲五千尺。開一大洞。逗出縹天映水。如繡鋪赤瑪瑙。日益勿﹖日沙灘色如柔藍懈白。對岓沙則蘆花月影。忽忽不可辧識山俱老瓜皮色又有七八片碎剪鵝毛霞俱金黃錦荔堆出兩朵雲居然晶透葡桃紫也又有夜嵐數層鬭起如魚肚白。穿入出鑪銀紅中。金光煜煜不定。蓋是際天地山川雲霞日彩烘蒸鬱襯不知開此大染局作何制意者妬海蜃。淩阿閃。一�卿麗之華耶。將亦謂舟中之子。旣有蕩胸決眥之解。嘗試假爾以文章。使觀其時變乎。何所遘之奇也。夫人間之色僅得其五五色互相用衍至數十而止焉有不可思議如此其錯綜幻變者曩吾稱名取類亦目人間之物而色之耳心未曾通目未曾覩不得不以所覩所通者達之於口而告之於人然所謂彷佛圖之又安能彷佛以圖其萬一也嗟乎不觀天地之富豈知人間之貧哉

【天淫怪艷】

○遊蘇門山百泉記

袁宏道

舉世皆以爲無益而吾惑之至捐性命以殉是之謂溺溺者通人所戒然亦通人所蔽也溺於酒者至於荷鍤。溺於書者至於伐塜。溺於禪者至於斷臂。溺山水者亦然。蘇門之登至於廢起居言笑。以常情律之。則爲至怪。以通人觀之則亦人情也夫此以無妻子爲怪彼亦以遠山水爲怪各據其有。則逓爲富。彼此易位。抑更相苦矣。嗣宗語意微涉牽率棲神導气在山水間爲俗談置之勿答是巳及劃然長嘯林谷傳響眞意所到先生曷嘗廢酬應哉惟世無發其籟者故不鳴也曰子何以知其溺曰以百泉知之百泉蓋水之尢物也吾照其幽綠目奪焉日晃晃而爍也雨霏霏而細也艸搖搖而碧也吾神酣焉吾於聲色非能忘情者當其與泉相值。吾嗜好忽盡。人間妖韶。不能易吾一眄也。嗜酒者不可與見桑落也嗜色者不可與見嬙施也嗜山水者不可與見神區奧宅也宋之康節蓋異世而同感者𨿽風規稍異其於棄人間事以山水爲殉一也或曰投之水不怒出而更笑毋乃非情曰有大溺者必有大忍今之溺富貴者汨沒塵沙。受人之摧折。有甚於水者也抑之而更拜唾之而更諛其逆情反性有甚於笑者也故曰忍者所以全其溺也。曰子之於山水也何以不溺曰余所謂知之而不能嗜嗜之而不能極者也余庸人也

【快然於心手之間喉吻如琉璃】

○文漪堂記

袁宏道

余旣僦居東直之房潔其廳右小室讀書而以徐文長所書文漪堂三字扁其上或曰會稽水鄕也今京師囂塵張天白日茫昧而此堂中無尺波寸沼之積何取於漣漪而目之居士笑曰是未旣水之實者也夫天下之物莫文於水。突然而趨。忽然而折。天回云昏。頃刻不知其幾千里。細則爲羅縠。旋則爲虎眼。注則爲天紳。立則爲嶽玉。矯而爲龍。噴而爲霧。吸而爲風。怒而爲霆。疾徐舒蹙。奔躍萬狀。故天下之至奇至變者水也。夫餘水國人也少焉習於水猶水之也巳而涉洞庭渡淮海絕澤放舟嚴灘探其五泄極震江海之奇觀盡大小之變態而後見天下之水無非文者旣官京師閉門構思胸中浩浩若有所觸前日所見澎湃之勢淵洄淪漣之象忽然現前然後取遷固甫白愈修洵軾諸公之編而讀之而水之變性無不畢陳於前者或束而爲峽或回而爲瀾或鳴而爲泉或放而爲海或狂而爲瀑或匯而爲澤蛇蜒曲折無之非水故余所見之文皆水也今夫山髙低秀冶。非▲�乎水乎水乎

不文也。而髙者不能爲卑。頑者不能爲媚。是爲死物。水則不然故文心與水機一種而異形者也夫余之堂中所見無非水者江海日交於睫前而子不知子則陋矣余堂何病焉

【將今古文章盡作水觀洄伏瀺灂使我不勝望洋之嘆】

▲文乎

○藏陰符演靈鷲巖記

虞淳熙

武林山向無石石鷲遙飛集焉諸隱仙爲有方��而趨不知也蓋慧理屢嘆之以質武城兩石自起慶元兩山自徙將無地發殺機不神之神所由飛形者耶鷲翔。許由謝客亦來翔。丁飛附焉。庶見羽人浮裾月路。卽不得漸鴻。未衰之鳳。抉云弄足戾於髙垠。倘靑烏氏所志玄符哉。惟是刑書玉律殺風景者無罪元璉苾﹖﹖﹖﹖操胡兵攻鷲左右翼毛毨未鎩通苾﹖﹖﹖﹖鎩之更折其翠。嗚呼悲夫石鷲飛不能愚宋人襲又不能作晉人言魯麟嬴鏡其道窮歟藉令一年不禁當有死鷲飛雞銜子云外靑衿人人落羽則二苾﹖﹖﹖﹖之爲也嗚呼悲夫石鷲日﹖替子爲若司其禁禁者制也禽之制在气吾受陰符以符陽火陰陽相推一气孔神有熊運楓涿鹿絳艸山﹖虫尢旣蹶於何不禁女蝠之野爾鷲躔焉此其制矣循爾首乎懸書猿臺首可保也窺爾足乎翻經龍泓足可衛也翠之上嗉之下能幾全乎投符新竇鷇可伏翮可養也將玄扈之司歟。抑西池之使歟。庚除酉陽其配林歟。媧皇因是以熄鼎▲����法森而興

海神因是以棄鞭。燉煌因是以投筆。魏帝因是以委鉆。僊騏舞飆。楡光拂天。巨馬躡空。桂子淩煙。豈與夫剖玉泣楚。銷文滅秦。雲母告勞。潛英流毒。洛中之赤心貽笑。浙西之瑕休蒙族。季龍完壁而毀摟。道君神運而狩北者耶。天竺之石一采於醉吟再采於奇章今定何在機發密移逃石及藏舟共遠惟慈隱僊化鷲嵩母谷城公巍然獨存殺鷲猶之殺人女靑有律。夫禁烏可犯哉。烏可犯哉。符故藏虎口巖今藏鷲頭巖者三卷■﹝目替﹞子爲之演僧如勝置函守藏歲七月七日祠焉

【靈鷲一峯遭元璉剝琢殆盡賴先生明罰定律今後藉有完膚然吾更欲陳乞女媧復其生面先生肯爲捐丹以資煉補否】

○彭城放鶴亭記

董其昌

按史記稱秦始皇東遊壓王气漢祖心自疑避匿山中呂后嘗得之曰季所居有云成五彩雲而赤帝子斬白帝子蓋龍徳也彭城之有雲龍山其得名當以此山有放鶴亭隱君子張天錫故居蘇子瞻所爲作記者𨿽至今不廢然荒圯久矣髙邑潛穎張大夫以分司倉庾至數登其顚弔古懷賢將撤而葺之念徐方震鄰重以警水時絀舉嬴躊躕四顧乃節縮奉入度材播石徒庸工作之直取之宮中公帑不煩民和大播於是飛甍畵棟延敞虛明繚以垣墉翼以廚�屹然壯觀矣落成之後余以使事還朝公就山堂而觴之曰吾聞傳捨閱人。玆山於我何有哉。第登髙能賦大夫之事也。周爰咨詢。使臣之職也。民之失徳幹餱以愆。我有旨酒嘉賓式燕。地主之禮也堂成而三善具焉非直寄情吏隱之間而巳因授簡屬余記之餘惟子瞻引衛懿公事。謂國君之寵鶴。不若山人之放鶴。得以自全者。此未爲篤論也。使衛懿公有太王乃積乃倉之儲。曾孫如京如坁之粟。以此眾戰孰能勝之。而鶴之乘軒庸何傷。彭城用武之國也。項羽嘗自王其地矣。羽起徒步摧彊秦。巨鹿之戰威略豈出淮陰下。而終以不振。蓋髙有鄼侯能挽關中粟以濟軍興之乏而羽爲漢軍絕餉道是以敗耳今天子懲鄒滕之役命徵西大將軍蕭公提重兵鎭彭城而大夫精心計調兵食一洗脂膏之陋庶幾士飽馬騰以伐萌於不戰是桓文之烈也衛懿云乎哉山三面距水彌漫無際壹似西湖之孤山孤山林君復放鶴處也子瞻習於西湖者乃蒼莽悲壯之區恍瀲灩空▲�入無痕

蒙之致而覿面若忘不爲拈出者何耶。豈陵谷之變昔與今殊。山川之靈待時而顯耶。黃魯直以飛仙目子瞻倘。其化鶴復還不獨歌城郭之是而巳大夫以爲何如

【豎義英挺關合處巧力俱全】

○求忠書院記

陳繼儒

松府治之西有求忠書院者何爲特祀遜志方先生而創也先生生於天臺死節於金陵於松何居曰松有先生後在焉後何居曰葉公琰謝公鐸張公汝弼王公世貞詳哉言之矣且方氏手迹支譜甚核而詳先生血胤在松則血食亦宜在松此特祠之所由建云當先生抗命時魏澤以刑部尙書謫寧海尉受詔捕方氏幼子徳宗垂九歲澤匿之有臺人秀才余學夔者乞食翔於市口喃喃唱歌以諷澤澤心動叱曰扶顚子去越兩日途遇歌如前澤知其爲義士也乃密托徳宗於余入松江島嶼中歷靑村諸鎭以織网貿米得活余又潛入郡屬祠部郎兪允護翼焉時任勉爲參政家居聞之就見徳宗徳宗初引卻怖而欲逃勉出癸酉錄示之知允與勉皆門生乃始安自此各爲異人陰相往來允妻以養女冒兪氏恐同姓賈禍旋攺余轉遷白沙鄕而學夔亦遠遁不得迹矣徳宗三子娶兪者友直友諒繼許生者友竹子孫繁衍具居華亭本未詳載譜萬曆己酉督學侍禦楊公廷筠訪其事於松司理毛公一鷺毛公訪之陳子繼儒得實楊公捐俸三百金馳檄立祠復其姓衣冠其大宗之孫顯節而祠尙有待也太守張公九徳適至挺身許曰九徳先生之鄕人也徳而不任誰當任者天以方先生六尺之孤委之雲間昔日方氏之存滅在魏在余今日方氏之存滅在我有如聽其自續自絕自明自晦豈惟塗視方先生實與屠剪錮禁何異異日天子詔求先生後其安所置對將遂爲子虛亡是公而巳乎古者愛羊及烏。存大休也。子弟爲屍。迎生气也。況以先生之血胤。薦先生之血食。盻饗相屬。夫寧不歆。於是謀之華亭令聶公紹昌蠲吉鳩工莊嚴廟貌崇祀先生而魏公澤余公學夔兪公允任公勉徐公善安配焉構以重堂繚以峻峘翼以兩廡門敞而墀滌祭毖而田備秋毫皆太守張公力也祠成之日太守以庚戌冬至率僚屬迎主入祠謁奠成禮士民樂觀者萬餘人及辛亥端午命陳子儒爲之記陳子再拜稽首而謝公曰異哉此舉昔者髙皇帝以夏變夷。文皇帝以叔代侄。此古今一大鼎革也。先生縗麻入闕哭聲震殿。刀環築口批及兩耳。收妻女赤十族。市先生肉者賜之金。發先生之祖骸而投之井。此古今一大慘也。天子與孤臣爲難豈趙朔李固比哉。孑遺所在。前有賞後有誅。局天蹐地晝伏夜行。千鈞引絲所餘有幾。此古今一大險也。遺蛻不敢收。遺札不敢藏。子孫不敢自名其祖。春秋家祭嘿對飲泣。卽有好義弔古之士。疇敢向先生禮一瓣香者。此古今一大欝也。今皇帝登極首詔表章。諸君子復天臺之故墟。修金陵之舊冡。請補賜謚而未及子孫。特不知一塊忠義血正在松耳。今二百餘丁悉復故姓。退而耕鑿。進而弦誦。躋躋蹌蹌。歌斯哭斯。九重無必伸之威。而十族無必餒之鬼。此古今一大快也。忠義激而爲憤。哀湘詛楚之詞。非後史之所必及者與。而先生俎豆儼然。箕裘無恙以此調人鬼之不平而關百世之橫口此古今一大繼述也。廟貌旣新講學院中瞻仰先生則夷齊尙在同難者八百七十三人則田橫五百義士尙在若魏若余若徐若任則趙朔之杵臼程嬰李固之王成尙在此古今一大榜樣也先生爲浙中第一名儒。爲國朝第一忠臣。而發潛闡幽。訪求先生之後者。則督學楊公自武林。司理毛公自睦州。太守張公自甬東。又皆先生之鄕後進也。意者年仗義共事諸公分身應現或抱孤於覆巢完卵之時或報命於禁网闊疏二百四十餘年之後此古今一大因緣也。嘻此又古今一大奇也。是故陳子繼儒拜命額首而爲之記

【讀正學先生傳無不唏噓流涕者讀眉公此記無不歡喜軒渠者此亦古今一大快也】

○虎丘三泉亭記

陳繼儒

吳人不善附麗山亦如之虎丘是也凡地勢相牽相聯若斷若續突爲崇山峻嶺綿爲蔓壑枝峯散爲飛泉噴瀑多使人心膽震眩耳目旋轉而不得停大抵附麗者必髙大髙大者必險絕其勢然也虎丘前無援後無推孤行孤峙於平疇衍漾之中而不見有因緣攀附巉聳刻露之迹其秀至今甲天下石平如砥泉瑩如雪陸羽張文新品泉而甘之埒居第三與中泠惠山鼎足矣申文定自少喜登此山解相印歸數與故人父老觴詠其上■﹝奭斗﹞泉瀹茗欣然忘歸曰百歲後吾魂魄猶應依此文定薨郡中業有專祠至是士大夫釀金考室復祠公於劍池之南鶴澗之西曰公平康正直一生相業無所附麗而起此水此丘神所樂也祠北恰坑三泉寺僧久屋其上湫隘塵垢日月之光不射雲霞之彩不生冏卿司理捐金錢施僧撤屋刳土土去而石根露石露而泉脈疏穹壁髙廣截若刃削凡數百年鐫題字迹隱隱出嶙峋隙縫間禪窟懸崖。經聲曳於樹杪。石梁浮澗。苔紋繡於水中。周之以曲廊扡之以闌楯遊者逡巡玩流憑三泉亭而小憩焉夫自古有此虎丘。卽有此淸泉石壁。歲不絕歌舞太平。日不絕品題名勝。鮮有發覆疏明。爲泉石一洗塵土面目者。有之則文定之冏卿司理始搜剔經營則客周伯讓始文定有靈將無釋冠劍屏侍衛夷猶於亭之上下乎人靜山淸。花疏月淡公左挽顏魯公右拍蘇學士呼取闔閭健兒盡發魚腸三千試舞於鐵花巖畔生公說法何胤講經遠道士放鶴陸桑薴點茶王家短主簿但令展衣掃石綆汲第三泉數斗作供樂哉斯丘公捨此焉適哉冏卿笑曰眉道人是語快不可言卽文定當爲解頤請筆而記之

【文情駘蕩如行春少年】

○東門觀桃花記

王衡

蓋今人多僞爲雅而吾吳尢甚蘭菊幾家置一譜焉次則君竹而友松第而至桃花極矣乃予性多深愛桃花每春未嘗不遊遊必徧今年二月之十七日予與汝增約使人往探城四隅問花之所止而之焉具報東門好則步出東門踏菜花行望見一村居小有柳桃可觀則酒■﹝酉倉﹞與蒲席巳次第設矣其居在小溪中桃花左右溪約有三四十株甚嫩美旣又移至吳氏莊莊宅與池相遶略同前而廣五倍之花碩大且繁中一緋色據水上者特異長楊數章列池外如偉丈夫衣冠拱手而護少女子於內桃花亦醉面垂垂。傍水洗妝。不輕見頭額也。飲樹下畱連久之顧日尙未晡乃復信步尋花其在水濱者墻角橋畔者菜花柳樹叢中者輒灑水施茵曰與而延客或遇之矮檐下及坑塹竈突之間則含酒滿舌噀之曰爲汝浣衣席暖更移。酒盡復買。忘其去城之遂遠也。汝增曰夫桃價不堪與牡丹作奴人且以市娼辱之子何好之甚予笑曰子品花乎品價乎夫價則百十桃者有之然皆如口脂麵粉不粘人意刻畵彩繢人能盜天夫桃也遠而睇之光浮浮然近而卽之若有暖暈焉蓋頌桃徳者夭夭近之灼灼則巳下矣擬之於春殆巽女乎陽出震而得梅。桃與梅其得气獨完。故於香味色中具有別韻。卽刻畵彩繢者巧愈不似。似愈不眞。子捨是而貴夫盆盎拳握之觀何歟且夫天下之貴賤失所久矣餖飣貴而梁肉賤土偶貴而人物賤品題貴而考課賤桃之賤於子無惑也汝增無以對遂泚筆志其語

【吹葉嚼蕋別有紅甜】

○遊鬼巖記

何南金

余耳熟鬼巖之勝最久巖故莆徼地非懸車百里不得至戊申嘉平取道江口背莆境西北指桂苑則柯生爾珍先宿遲予促登巖巖距苑椒洞出巖底洞空透可炬行十里因張道人鐵柱鬼王其中下巨石封鎭故不可入出苑右折里許水石淸駛莆山率以泉勝其特秀之石鮮數仞彊者玆山香鑪丫髻諸峯稍成林立斧劈勢最奇則入谷兩危巘矗空百丈蒼碧■﹝山疌﹞嶪望而知其爲異境造巖五里寒門幽壑蟻旋百折始通巖身光紫圓膩直插一幅雲母屏冠萬山頂特異他巖堂皇竦傑闊視孤倚如帝座布扆而空其案也如玉京崇墉而無其雉也如巨靈植掌而絀其指也如金鳷張翅而坦其腹也巖巳絕奇而飛泉一道灌頂漫腹界巖瀉落則更奇巖下屋數楹嵌巖凹入棲張君像一龕巖突爲蔀泉落則噴者擊瓦爲珠細者潤檐爲澑張君前一石井澑滴承之巖宇虛閴澑入井淙錚皆作鼓鐃音繞室不去巖前平地僅堪布席低首俯瞷來處則一穴陰風一甑白霧蓬蓬浮▲形容奇絕

浮撲面起怪石盡作靑獅蒼兕昂驤戲舞於洪濤簸蕩中人如排罡風披灝气十步九折而上覲太淸復爲九閽當關虎豹猛蹲恐喝而怵禁之至此則鈞天廣庭丹霄絳闕萬象在下而巳閩土不雪獨此地髙寒間雪此日劇寒故宜云不雪而霧陰靄滃翳出沒變幻踵底頂端儻芒乎其非我有巖卽無鬼。而谽呀豁閕。窐寥崝嶸。固鬼窟也。吹煙吐霧。招雨嘯風。固鬼候也。吾生之得於沙劫也幾何。吾身之得於沙界也幾何。幾何中其爲生同之而足奉。足及之而日奉。又▲令人驚怖

復幾何。蟻穴之漏大陽乎。芒鍼之占太虛乎。此𨿽云鳥過眼。肄茁送詩。到手會心。必無放過。況走一官於數千里外。決其南畝北窗之見。而薦以譎詭魁奇洞駭之觀。猶然覩面而自失之。悲乎一沙之富不受而還之大造也我實自貧矣今人從艸澤而濟峨嵋之巓。不知踵之髙也。從郎署而著惠文之冠。則揚揚趾髙屐折矣。士固有志。吾好吾從乎。柯生笑以爲當洗斚更酌揖張君而退

【覓險悶天搜奇枯海不數始皇驅山鐸矣】

○遊城南雜記

文翔鳳

地之精妙在山川天之精妙在風月物之精妙在花竹卽就其所值兼之。無佳客鑑賞其妍。與麋鹿禽鳥之出入林卉何異人之精妙在詩酒以當於六者。非三才之雅契良姻與。金陵佳麗在十里外者卽不暇撰藜訊訪惟聚寶長於陌上近城易就特屢挾桃簟以往二月積雨兼旬三月朔忽化爲晴昊陽日向人如新披之繡淸曉爲淸明桐華之候予旣分祭黃侍中祠於桃葉渡遂分祭先賢祠於普徳寺之後岡凡▲王遂東有云文莫妙於天其靈在空其韻在雪其變幻不可測在云

曾至金陵之名人咸與如吳太伯諸葛武侯王逸少李太白白沙陽明之流祠當報恩丹碧之塔而遠揖鐘山亦幹气象之彩翠禮竟而會祀方正學於梅岡之上與諸君子偕飲木末亭至日昳是時趙生並兩郎巳自髙座寺登雨花臺反坐於永寧庵之東亭挾醪榼而藉艸�花者如蟻增附筆漸塗也客稱佛頭靑良肖而梅岡所入陰阪曲道並方壠後岡亦徧集靡隙地予旣別諸君子遂就兒輩於永寧東亭行數觴卽再攜入髙座坐其花積堂之後亭僧獻千葉絳桃以佐籌卮紅灼奪晴視夾道垂階之夭桃巳涉減艷巳又觴看竹軒瑯玕之杪予所去卽有挾觴具而占勝者踰日將爲靈谷之遊諸君子之邀﹖﹖剪除使臣萊人張比部飲者欲我偕則偕褉飲於黃祠之靑溪閣旣申蘭亭之雅𨿽乏詩賦姑有肉竹之娛足迹不踰郊市而煙碧柳金調笑狂呼視往春之束帶走熱塵謁上官於銅市芝廛間者果孰爲眞雒陽春也

【質韻淸古】

◆書事

書博雞者事

書與於鱗論詩事

○書博雞者事

髙啟

博雞者袁人素無賴不事產業日抱雞呼少年博市中任气好鬭諸爲裏俠者皆下之元至正間袁有守多惠政民甚愛之部使者臧新貴將按郡至袁守自負年徳易之聞其至笑曰臧氏之子也或以告臧臧怒欲中守法會袁有豪民嘗受守杖知使者意嗛守卽誣守納巳賕使者遂逮守脇服奪其官袁人大憤然未有以報也一日博雞者遨於市眾知有爲因讓之曰若素名勇徒能藉貧孱者耳彼豪民恃其貲誣去賢使君袁人失父母若誠丈夫不能爲使君一奮臂邪博雞者曰諾卽入閭左呼子弟素健者得數十人遮豪民於道豪民方華衣乘馬從羣奴而馳博雞者直前捽下提毆之奴驚各亡去乃禠豪民衣自衣復自策其馬麾眾擁豪民馬前反接狥諸市使自呼曰爲民誣太守者視此一步一呼不呼則杖其背盡創豪民子聞難鳩宗族僮奴百許人欲要篡以歸博雞者逆謂曰若欲死而父卽前鬭否則闔門善俟吾行市畢卽歸若父無恙也豪民子懼遂杖殺其父不▲亦快

敢動稍斂眾以去袁人相聚從觀歡動一城郡錄事駭之馳白府府佐快其所爲陰縱之不問日暮至豪民第門捽使跪數之曰若爲民不自謹冒使君杖汝法也敢用是爲怨望又投間蔑污使君使罷汝罪宜死今姑貸汝後不善自攺且復妄言我當焚汝廬戕汝家矣豪民气盡以額叩地謝不敢乃釋之博雞者因告眾曰是足以報使君者未邪眾曰若所爲誠快然使君冤未白也無益也博雞者曰然卽連楮爲巨幅廣二丈大書一屈字以兩竿夾揭之走訴行禦史▲更快

臺臺臣弗爲理乃與其徒日張屈字遊金陵市中臺臣慚追受其牒爲復守官而黜臧使者方是時博雞者以義聞東南髙子曰余在史館聞翰林天臺陶先生言博雞者之事觀袁守𨿽得民然自喜輕上其禍非外至也臧使者枉用三尺以仇一言之憾。固賊盩之士哉第爲上者不能察使匹夫攘袂羣起以伸其憤識者固知元政紊弛而變興自下之漸矣

【非所以爲訓也然可以爲惕】

○書與於鱗論詩事

王世貞

己未正月餘以臺謁之濟上於鱗烹一豚候我田間出蟹胥佐醑苦劇談久之盡一瓿苦五十六螫漏且行盡於鱗睨爲余曰吾起山東農家獨好爲文章自恨不得一當古作者旣幸與足下相下上當中原並驅時一掃萬古是寧獨人間世哉柰何不更評搉所至。而令百歲後。傳耳者執柔翰而雌黃其語也予唯唯於鱗乃言曰王君足下行棄我濟上去矣焉用自苦齪齪爲也。其不以吾二人更標幟者幾希請爲世人實之吾於騷賦未及爲耳。爲當不讓足下。足下故盧柟儔也。吾擬古樂府。少不合者。足下時一離之。離者離而合也實不能勝足下。吾五言古不能多。足下多乃不勝我。歌行其有間乎。吾以句。若以篇耳。諸近體靡不敵者。謂絕句不如我妄。七言律遂過足下一等。足下無神境吾無凡境耳。余時心伏者久之以前謝於鱗曰吾於足下卽小進固雁行也豈敢以秦齊之賦而匹盟王吾之爲歌行也句權而字衡之不如子遠矣𨿽然子有待也。吾無待也。玆其所以埒與。子兮雪之月也。吾風之行水也。更子而千篇乎。無極我之變。加我十年。吾不能長有子境矣。於鱗曰善請言文曰子匠心而材古者也其工極矣。予之錯於材也世無通於古者以故無稱子。亦無稱我。然而世之疑子也甚於我。卽百千萬年而其疑子也又甚於我。𨿽然謂子隃勝我者。獨子乎我心耳。於鱗大悅曰有是哉吾二人之窮也而足相樂矣更起疊爲壽質明而罷後旬日書來言快矣玆夕之千古也豈值爽鳩之樂哉又一日於鱗因酒踞謂余曰夫天地偶而物無▲讀於鱗文不能句安得不疑

孤美者人亦然孔氏之世乃不有左丘乎余瞪目直視之不答李遽曰吾失言吾失言向者言老聃耳其任誕如此

【旁若無人】

◆題跋

恭題禦和詩後

題天臺陳獻肅公行狀後

跋黃魯直書後

跋西臺慟哭記後

跋眉庵記後

題八仙像後

跋洞庭兩山記及詩後

書石梁雁宕圖後

禱雨記後

題嶽雲艸

西蜀尹西有卜築桃源圖捲跋

題顧仲方詞

○恭題禦和詩後

宋濂

洪武六年八月十六日皇上特詔臣及翰林學士承旨詹同編修目歷旣而中書亦奉旨徵浙東西及江右之上七人分年纂輯而臣與同爲之總裁九月四日開史館禁中日輪寺人守閽大官進饍羞其事甚嚴且祕臣等昧爽而入至日曛始出復會宿於詞林虞有宣泄蓋不敢不愼也卽成槀思得俊秀有文�通考義例而繕書之於是遴選二生具名氏以聞上可其奏其一則義烏黃昶昶時以春秋中浙江行省第十七名文解肄業成均因移文博士徵之十月二十六日昶至臣引見上於西苑慰問良久且曰爾何人之裔邪臣對曰文獻公溍昶之從曾祖也上悅復見皇太子於大本堂勉勞有加焉未幾上遣侍臣出尙方綺裘革履以賜十一月十五日前禦史中丞誠意伯劉基偕臣與同侍上燕幹淸宮之便閣同被酒而還愛昶有俊才揮毫賦一詩贈之字大如斝少選奉禦傳宣召臣等赴右順門。會上適乘步輦而至。同餘酲猶未解上謂同曰卿醉未醒耶同對曰臣𨿽醉猶能賦詩贈黃秀才秀才謂昶也上曰詩何在對曰在史館中上曰濂宜亟取之臣旣上奏且笑謂臣曰朕卽和同詩卿當爲朕書之臣書訖歸與昶言昶自艸萊賤士。一旦遭逢盛際。奎璧之光。下照幽隱。於是粉黃金爲泥寫上賜和之章飾以黃綾玉軸而以同詩附其後。昶常從臣學臣又親見其事請記之左方傳諸攸久臣伏見皇上聖神天縱。形諸篇翰。不待凝思而成。自然度越今古。非積學者所可及。然亦未常輕發其俯和侍臣之詩豈▲�良�遇千載想見

非樂育菁莪以開萬世太平之基者歟詩不云乎肆成人有徳小子有造古之人無斁譽髦斯士此之謂也昶尙勗之哉昶尙勗之哉昶字叔陽能古文辭善繼其家學者也是歲十有二月八日具官宋濂稽首頓首謹記

【都兪喜起儼然一堂誰雲中天之不再】

○題天臺陳獻肅公行狀後

宋濂

濂過濠梁天臺王公完出考亭朱子所撰陳獻肅公良翰行狀徵濂題識朱子之文古今共尊何敢贊一辭若公事行或有闕遺亦學者之不可不知也按宋孝宗實錄云乾道五年十二月樞密都承旨張說奏請置酒延諸侍從上許之說退約客獨兵部侍郎陳良翰不至說殊不平上遣中使賜以上尊珍膳說因附奏臣奉旨集客而良翰不至是違聖意也巳而上命再賜說復附奏良翰迄不肯來夜漏將止忽報中批陳良翰除諫議大夫坐客皆愕然此與唐玄宗時宋璟卻王毛仲事正類非有剛直之操者孰能與於斯哉夫自姦檜主和議。而史浩湯思退繼之。牢不可破。孝宗恢復之志。𨿽上通於天。終莫之遂。不主和者惟張浚胡銓張闡張震及公等數人而巳。公平生大節此最彰著故朱子特詳列之而捨拒說細行亦紀事之體當然耳然而朱子修通鑑綱目璟之事何嘗不載況孝宗之知人賢於玄宗遠甚亦法所合書豈當時弗知邪抑偶忘邪實錄舊藏元之內府革命後▲坐客殊悔多此一來

竟不知所在狀中旣不收修宋史者復失於采輯周公謹記孝宗聖政𨿽曰具錄又誤指爲同時從官陳良佑事濂恐後人無所考焉特爲補闕授諸公完使藏焉公完字繼遠公之七世孫今出後王氏云

【觀此則古人媺事湮沒不傳者多矣彷徨三復益切稗野之求】

○跋黃魯直書後

宋濂

右太史黃公書李白秋浦詩凡十七首筆勢瀟灑皆超軼絕塵觀公自題謂寫此時云日流煥移竹所西牖下旋添新翠有攜幽禽至者時弄新音翏翏可聽則其情景相融蕩。而生意逸髮於豪素間。至今如玉飛動。當是時公方謫涪州別駕自常情言之必憔悴無聊所見花鳥濺淚驚心公乃能藉之遊戲翰墨無直發隕獲之意非行安節和夷險一致者有弗能也。昔人稱公以艸木文章發帝杼機花竹和气驗人安樂。𨿽百世之相後。使人躍躍興起者。豈欺我哉。紹聖二年公年巳五十二故此書蒼勁比舉學官丞祕書時如出二手當時錢穆父不能深知猶病公爲拙公嘗謂李致堯云書要拙多於巧近時少年作字。如新婦子妝梳。百種點綴。終無烈婦態。嗚呼公言其有所感也夫。

【超曠之音】

○跋西臺慟哭記後

劉崧

方文丞相海上被執時吾郡有王鼎翁者丞相同捨生也卽爲文生祭丞相復手書數十通遣人揭之通衢館捨以俟丞相過而見之以自決及聞死燕市也則又爲酬文一通爲位北望哭而祭之若幸丞相之得死者夫丞相之所以自處。固有不待於人言。而仁人用心。若鼎翁者。亦何厚哉。後有張毅翁者丞相門下客也始與十義士者從丞相赴燕及丞相死翁以百金贖丞相首骨徒步七千里負而完葬焉一日過梅溪曾氏與劉惟吉顏省身及先祖實存府君四人者是夕會於見山堂在梅溪上距丞相宅一捨許曾爲丞相外家而堂名見山者寓思丞相也是夕舉酒三酬翁自賦摸魚子一闋三人同聲和之有千年華表會有鶴歸來之句每歌一再輒聲淚俱下至嗚咽不自勝則相與掩袂罷去其詞至今可考惜新傳未及載而世亦鮮有知之者今觀張孟兼所注釋謝翺臯羽西臺慟哭記及東靑樹引然後知與鼎翁之生死祭文毅翁之摸魚子蓋彼此同一情而先後同一▲欲言不能欲忽不可惟有痛哭

聲也因記所聞二事於先祖者附於卷末始知當時忠義之士最多其感激憤惋於荒閒寂寞之濱者不直臯羽一人而巳也

【一往情深無端嗚咽較崩城之淚依墻之泣更有餘悲】

○跋眉庵記後

髙啟

右嘉陵楊君眉庵記謂眉無用於人之身故取以自號夫女之美者眾嫉其蛾眉。士之賢者人慕其眉宇。而不及口鼻耳目。則眉豈輕於眾體哉。蓋眾體皆有用眉安於其上𨿽無有爲之事而實瞻望之所趨焉其有類乎君子者矣。世方以僕僕爲忠察察爲智安重而爲之望者則以爲無用楊君亦有感於是歟讀之爲之太息

【標義甚確但不許土木偶借口】

○題八仙像後

王世貞

八仙者鐘離李呂張藍韓曹何也不知其會所繇始亦不知其畵所繇始余所覩仙迹及圖史亦詳矣凡元以前無一筆而我明如冷起敬吳偉杜堇稍有名者亦未嘗及之意或妄庸畵工合委巷叢俚之談以是八公者老則張少則藍韓將則鐘離書生則呂貴則曹病則李婦女則何爲各據一端作滑稽觀邪乃至邇者紫姑靈鬼往往冒眞人而上援此八公以相蠱惑尢可笑也是八公者不佞能考其七而疑其一爲志之鐘離公者諱權字云房嘗以禆將從周孝侯敗於齊萬年逃終南山遇東華王眞人得道至唐而始一出度純陽自稱天下都散漢呂公者諱嵓字洞賓父讓嘗舉進士不第遇正陽眞人得道在五季及宋時化迹最著而又與正陽度劉海蟾已度王重陽及自度何仙姑張珍奴之屬張公者諱果隱恆州中條山見召於唐開元帝與葉靜能輩諸公比而公最爲長者自言堯時官侍中葉公密識之曰混沌初分白蝙蝠精也授銀靑光祿大夫放歸天寶初尸解藍公者不知何許人恆衣破藍衫黑木腰帶跣一足■﹝革華﹞一足醉則持三尺大拍扳行歌云藍采和藍采和世界能幾何紅顏三春樹流光一擲梭後語多不能悉至濠州忽擲■﹝革華﹞帶拍扳乘雲而去韓公者諱湘昌黎之從子少學道落魄它鄕久而始歸值昌黎生辰宴怒之公曰無怒也請挍薄伎以獻因爲頃刻花每瓣金書一聯云雲橫秦嶺家何在雪擁藍關馬不全昌黎不悟遣之去後果譴潮至藍關公來候昌黎乃悟因吟三韻以補前詩竟別曹國舅者苗善時傳不能舉其名苐言承相彬子皇后弟少而美姿安恬上及皇石重之一旦求出家雲水上以金牌賜之云詔書到日如朕親行抵黃河爲篙工索渡直急用金牌相抵純陽見而警之遂拜而得道按皇后乃侍中彬孫女金牌云云大約俚巷委談也審爾所謂曹公者當作靑巾少年不當作髯而翼善冠也何仙姑零陵市人女也純陽以一桃與之僅食其半自是不饑頗能談休咎老而解化亦苗善時云考之它野史謂仙姑晚而枯瘠其言休咎亦不甚驗趙道一仙鑑則謂純陽所度者趙姑名何者也有仙姑何姓者開元中羽化去合在純陽前若李公者諸方外裨官都不載獨聞之乩云諱元中開元大歷間人也於終南山學道四十年陽神出捨爲虎所殘得一跛丐乍亡者而居之不可知也令鐘離呂公而遊人間必從東華挾海蟾與重陽輩而八令張果先生而取友則必從赤松安期次則靜能公遠張洪崖胡長仙輩而八必不屑屑求瓦合諸公方逍遙乎上淸亦必不僕僕焉一符之是聽而受塵凡役也不佞此跋。卽受乩頭詈所▲可以破俗

不卹矣。

【八僊之說相沿爲祝不知何昉先生一爲點破眞堪噴飯】

○跋洞庭兩山記及詩後

王世貞

予旣爲玆記而讀之所不能如伯玉者文度所得西洞庭者俱可十二於東山亦染指焉伯玉則不暇也吾裹十日糧酒倍之行不問主所至自津匿盡名姓與釣父羣長空皦然了無纖雲靡夕不月靡飲不夕淸歌流醊遇興轍極涼暄天劑秋不蕭瑟從行諸君陸丈善詩。子念儷之。陸丈善畫。張生嗣之。李生善奕。奕稱國手。黃生少年。雅亦善酒。季善供具。佐吾饞口。將書一通以寄伯玉大司馬署中。當忻然而笑。夢我五湖之曲也。

【興會津津】

○書石梁雁宕圖後

徐渭

臺宕之間自有知以來便馳神於彼苦不得往得見於圖譜中如說梅子一邊生津一邊生渴不如直啜一甌苦茗乃始沁然今日觀此卷畵圖斧削刀裁。描靑抹綠。幾若眞物。比於往日圖譜彷佛依稀者。大相懸紀。𨿽比苦茗。尙覺不同。亦似掬水到口。略降心火。老夫看取世間遠近眞假有許多種別不知他日支杖大小龍湫更作何觀

【尖雋絕倫】

○禱雨記後

屠隆

始隆暴日以求雨也官師士民及家人咸曉之曰夫雨暘天也天積气也隆隆髙爾矣弗可梯也﹝泬﹞﹝�﹞寥爾矣﹝坱﹞﹝央﹞﹝圠﹞﹝軋﹞茫蕩爾矣呼弗聞也叩弗應也諛之弗喜也觸之弗怒也若頑焉當其潦也弗格之使倒流也當其旱也弗挽河漢而瀉之也大化獨運適焉爾矣遭其適也故潦於堯而旱於湯夫潦於堯而旱於湯堯弗知天也天亦弗知堯也湯弗知天也天亦弗知湯也何物而堯何物而湯何物而天適焉爾矣子暴而▲泬寥﹝空貌﹞坱圠﹝不測也﹞

求必雨天且不雨而三日而五日而百日子卽立槁潁水之上竟不雨也弗遭其適矣子如天何天如子何則無乃不﹝惠﹞﹝仝慧﹞乎何爲自苦隆應之曰非也子不聞精誠之極乎夫精誠之極者不惠也。不惠所以精誠也精誠之極。神明通焉。無不可爲矣。故可以耳視而可以目聽也。可以手行而足指也。神可存而器可廢也。粗而入精形殼蛻也。闇而生光玄照朗也。故大荒可挾而六﹝幕﹞﹝六合也﹞可遊也。大鵬蚊虻。﹝焦﹞﹝虫名﹞螟嵩山。須彌芥子。毫光六合。秋毫泰山。泰山秋毫。小大一矣。不知彭之爲殤。不知殤之爲彭。不知龍伯之爲僬僥。不知僬僥之爲龍伯。修短齊矣。天卑邪。地髙邪。日月闇邪。深谷朗邪。流而五嶽耶。九河峙邪。齊州近邪。眉睫遠邪。﹖虫﹖兜﹖﹝蚭﹞﹝�蝤﹞者飛邪。翼而蜿蜒邪。軒孔𨿽聖吾不知其聖。誇父𨿽愚吾不知其愚。黃屋左纛𨿽貴吾不知其貴。被裘帶索𨿽賤吾不知其賤。萬物之觀齊矣。是皆不惠之道也。不惠所以精誠也精誠則神一神一則物化物化則累釋神明通焉故風可反也。日可回也。月可捫也。電可掉也。霜可夏也。陽可冬也。水可蹈也。石可遊▲僬僥﹝西南夷名人長三尺﹞

也。龍可下也。馬可角也。理也豈怪也哉。夫六合廣矣。何所有。何所爲。何所不有。何所不爲。有而有。爲而爲。無有而有。無爲而爲。有而無有。爲而無爲。無不有也。無不爲也。有而有。爲而爲。理也。人之所信也。無有而有。無爲而爲。亦理也。人之所不信也。人之所不信而怪名焉亦惑矣。今夫圓而方蒼蒼茫茫者何物。皭而煌煌朗照八方者何物。嵲■﹝山蘗﹞而郁蒼渺而茫洋。浩浩湯湯者何物。發聲砰彭。閃爍而有光者何物。鬒而淸揚。顱而目眶。須而吻張。手攫而足蹡。有聲郎郎者何物。令此偶一見之。斯不亦大怪乎。六籍所載諸子所傳山海玄經之所列齊諧夷堅之所志都是物矣昔北山愚公不自量欲移太行王屋二山聚族而運之河曲智叟啞然而﹝咍﹞﹝臺笑也﹞之愚公不止也且世世子孫平焉操蛇之神聞之懼其不止也告之於帝帝感其誠誇蛾氏二子負二山遂移之也又有遭仙人山守者求其不死之術仙人畀一木令穿石焉石穿乃仙其人受教無日夜寒暑饑寒垂四十年石穿而仙去矣夫山非可移也石非可穿也精誠之極也隆誠不惠無以謝諸公行休矣屠子語未畢而雨

【遊翔恣肆如泉決煙湧莫可�止】

○題嶽雲艸

利瓦伊楨

昔者師曠鼓淸徵而玄鶴二八來翔延頸而鳴舒翼而舞鼓淸角而風雨大至裂帷幙破俎豆墮廊瓦坐者散走余以爲欺人語耳今讀汪大呂嶽雲艸而知其非妄也大呂家白嶽而目與師曠同取嶽之形勝故實與四時景物一一詠歌之天門石柟鬱蔥晻靄澗水桃花點綴映媚丹鼎藥竈與香鑪煙气交錯飛騰碧蓮之池雲龍之潭珠簾九曲之泉驚濤細浪雷轟霆擊練曳縠披各極其態羣峭摩空孤峯蔽日星臺月嶺淸光可掇霞洞天梯壯麗不凡三姑三公五老五丁仙人玉女觀音彌陀羅漢老君之屬或獨往獨來或進旅退旅叱石羊調鸚鵡驅橐駞降黑虎躡紫雲呼飛雨結萬人緣憩長春圃批棲眞巖窮華林塢殷殷賑賑淫淫與與使人應接不暇耳目轉易身世都忘心神狂駭抑何殊於師曠鼓琴時哉曹孟徳有言非有四目兩口但多智耳余嘗客白嶽十許日覽涉殆徧所得詩不及大呂十一負此目多矣爲是其智弗�與�然

【玄圃華茵迷離目亂】

○西蜀尹西有卜築桃源圖捲跋

倪元璐

觀夫三士致謀五丁畢力狩峨靑於別磴延岷泚於旁瀾鈐云轄霞雕巖繡壑奧文詰曲別味鮮淸誠山典之殷盤景筵之瑤柱棲其界者苟非八叟定亦只童將皆分陜仙凡割溝玄白然而其靈不閟道亦以章昔之三程躍其池鐵今則二尹著於宮鐘夫蹤絕漁樵而大夫去之役戎馬之場代沈魏晉而文學就此探天人之策原其飛光淝水通隱金門非爲抱梁固足貴也若所招招何其磊磊或才方藻國有陳子之霞舒或名巳傾都爲餘生之雷呴各無滯骨殊異枯禪旣聖世之有桃源卽酒人而可蓮社故得貌其幽韻體以文綃則有應物之能存形之手加毛溪頰。點睛石眸。道玄致嘉陵之功。右丞極輞莊之狀。夫使處則境皆圖畵。出則袖有雲煙。非夫名通不具此致也。若乃尙平結遙盟於畢娶。宗炳開便法於臥遊則不知武溪亦男女其中華山有鼾齁於外而此二子儻亦情疏野騖。心畏眞龍乎。

【雕龍刻鳳別有工巧】

○題顧仲方詞

陳繼儒

顧仲方先生以雕龍繡虎之才入爲鳳閣侍從長安諸薦紳咸束錦交先生片言片楮往往爲寶時因杯酒間忽動鄕國之想乃請作江南春樂府使一片燕塵頓豁而身遊於小桃弱柳隊中至於詠物閨情各抒才韻繪擬所至生气﹖﹖奏合可以奪化工之權。結思人之涕。蓋出其餘膏剩馥便能鼓吹詞場逓傳千古譜風流者捨仲方吾誰與歸吾謂此曲當以司空圖松枝筆李廷珪豹囊墨及薛濤五色云錦箋各書數通以佐花月而又令綠珠雪兒從步絲幛後醉拍紫玉板唱之則一字一絹可也

【筆歌墨舞】

明文霱卷之十

●明文霱卷之十一

武林劉士鏻羽石父評選

傳一

◆傳一

謝翺傳

王冕傳

太原王傳

東溪廖孝子傳

鐵笛道人自傳

張節婦傳

杜生傳

尙書黃公傳

太白山人傳

孫忠烈公傳

王孝子兪烈婦傳

唐伯虎傳

逍遙公傳

倉庚傳

王中丞廷小傳

李於鱗傳

○謝翺傳

宋濂

謝翺字臯羽福之長溪人後徙建之浦城父鑰性至孝居母喪哀毀廬墓終身不仕通春秋著春秋衍義左氏辧證傳於時翺世其學試進士不中落魄漳泉二州倜儻有大節會丞相文天祥開府延平長揖軍門署諮事參軍聲動梁楚間巳復別去及宋亡天祥被執以死翺悲不能禁隻影行浙水東逢山川池榭云嵐艸木與所別處及其時號相類則徘徊顧盻失聲哭。嚴有子陵臺孤絕千丈時天涼風急翺挾酒以登設天祥主荒亭隅再拜跪伏酹畢號而慟者三復再拜起悲�不可遏乃以竹如意擊石作楚歌招之曰魂朝往兮何極莫來歸兮關水黑化爲朱鳥兮有味焉食歌闋竹石俱碎聞者爲傷之然其志汗漫超越浩不可禦視世間事無足當其意者獨嗜佳山水雁山鼎湖蛟門候濤沃州天姥埜霞碧雞四明金華洞天搜奇抉祕所至卽造遊錄持以誇人若載七寶▲直堪腸斷好佳山水又好

歸者遊倦輒憩浦陽江源及睦之白雲邨尋隱者方鳳吳思齊晝夜吟詩不自休其詩直遡盛唐而上不作近代語卓卓有風人之餘文尢嶄拔峭勁雷電恍惚出入風雨中當其執筆時瞑目遐思身與天地俱忘每語人曰用志不分鬼神將通之其苦索多類此婺睦人士翕然從其學前至元甲午去家武林西湖上前代遺老尙多存者咸自詫見翺晚明年乙未以肺疾作而死年四十七瀕死屬其妻劉氏曰吾去鄕千里交遊惟方韶卿吳子善最親不翅兄弟愼收吾▲�詩好作文想其得意時當亦破涕亦堪哭

文及吾骨授之韶卿卽鳳子善卽思齊巳而鳳等果至而方功學方燾馮桂芳翁登登之弟衡葬翺子陵臺南以文稿殉伐石表之曰粵謝翺墓初翺以朋友道喪盡吳越無掛劍者思合同志氏名作許劍錄勒諸石未就復爲建許劍亭於墓右從翺志也翺無子其徒吳貴祠之月泉書院云�好修誇獨刻厲憤激直欲起古人從之遊不屑屑於流俗意所不顧萬夫莫回也每慕屈平托興遠遊自號晞發子過談勝國事輒悲鳴煩促涕泗澘然下士有苟合而气志得者▲又堪哭

憎聞翺翺自若也所著手抄詩八卷雜文二十卷唐補傳一卷南史補帝紀贊一卷楚詞芳艸圖譜一卷宋鐃歌皷吹曲各一卷睦州山水人物古迹記一卷浦陽先民傳一卷天地間集五卷東坡夜雨句圖一卷浙東西遊錄九卷余仿秦楚之際月表作獨行傳及左氏傳續辧歷代詩譜皆未完所選唐韋柳諸定詩及東都五體詩不在集中

贊曰翺一布衣爾。未嘗有爵位於朝。徒以被天祥之知。麻衣繩屨。章皇山澤間。若亡所容其身。使其都重▲諸書惜�不傳

祿。受社稷民人之寄。其能死守封疆決矣翺不負天祥肯負國哉翺蓋天下之士也。昔田橫不降漢拔劍自剄客之從死者五百人若翺之志其有類橫之客者非邪吾聞諸任先生云

【昔人云痛飲讀離騷請浮十大白以讀此文庶是�其沈痛】

○王冕傳

宋濂

王冕者諸曁人七八歲時父命牧牛隴上竊入學捨聽諸生誦書聽已輒默記暮歸忘其牛或牽牛來責蹊田父怒撻之已而復如初母曰兒癡如此曷不聽其所爲冕因去依僧寺以居夜濳出坐佛膝上執策映長明燈讀之瑯瑯達旦佛像多土偶獰惡可怖冕小兒恬若不見安陽韓性聞而異久錄爲弟子學遂爲通儒性卒門人事冕如事性時冕父已卒卽迎母入越城就養久之母思還故里冕買白牛駕母車自被古冠服隨車後鄕裏小兒兢遮道訕笑冕亦笑著作郎李孝光欲薦之爲府吏冕罵。曰吾有田可耕有書可讀肯朝夕抱案立庭下備奴使哉每居小樓上客至僮入報命之登乃登部使者行郡坐馬上求見拒之去去不百武冕倚樓長嘯使者聞之慚冕屢應進士舉不第嘆曰此童子羞爲者吾何溺是哉竟棄去買舟下東吳渡大江入淮楚歷覽名山川或遇奇才俠客談古豪傑事卽呼酒共飲忼慨悲吟人斥爲狂奴北遊燕都館祕書卿泰不花家泰不花薦以館▲��欲笑

職冕曰公誠愚人哉不滿十年此中狐兔遊矣何以祿仕爲卽日將南轅會其友武林盧生死灤陽惟兩幼女一童畱燕倀倀無所依冕知之不遠千里走灤陽取生遺骨且挈二女還生家冕旣歸越復大言天下將亂時海內無事或斥冕爲妄冕曰妄人非我誰當爲妄哉乃攜妻孥隱於九里山種荳三畝粟倍之樹梅花千桃杏居其半芋一區薤韮各百本引水爲池種魚千餘頭結茅廬三間自題爲梅花屋嘗仿用禮著書一卷坐臥自隨祕不使人觀更深人寂輒桃▲此人欲甚少而種花甚�

燈朗諷旣而撫捲曰吾未卽死持此以遇明主伊呂事業不難致也當風日佳時操觚賦詩千百不休皆鵬騫海怒讀者毛髮爲聳人至不爲賓主禮淸談竟。日不倦食至輒食都不必辭謝善畫梅不減楊補之求者肩背相望以繒幅短長爲得米之差人譏之冕曰吾藉是以飬口體豈好爲人家作畫師哉未幾汝潁兵起一一如冕言皇帝取婺州將攻越物色得冕寘幕府授以咨議參軍一夕以病死冕狀貌魁偉美須髯磊落有大志不得少試以死君子惜之

史官曰予受學城南時見孟寀言越有狂生當天大雪赤足上潛嶽峯四顧大呼曰徧天地間皆白玉合成使人心膽澄澈便欲仙去及入城戴大帽如蓰穿曳地袍翩翩行兩袂軒翥嘩笑溢市中予甚疑其人訪識者問之卽冕也冕眞怪民哉馬不覂駕。不足以見其奇才。冕亦類是夫。

【讀此等傳如獲海外奇珍𨿽非荒谷豊王而耳目未稔入於驚愛】

○太原王傳

解縉

解元字善長吉安吉水人竦眉俊目曙光玉立神彩鑠人垂手過膝能百步穿楊葉號小由基能以索持九牛卻行嘗乘駿馬馳突賊陣往返如飛初起兵保安軍徳淸積功授靑澗都虞候建炎三年詔肄韓世忠擢偏將軍世忠出下邳聞金虜大至眾心搖愕世忠憂之元使領二十騎遊俘其生口備虜情俄而復出虜騎數千四面集擲身陷輒陣左右鶻擊大呼聲振刀甲一大酋驚墜馬走眾共辟易遁去以功授閣門宣贊舍人苗劉走追之臨平戰良久揮戈解甲單騎盡擒之浦城四年三月金人攻浙西世忠邀之京口橫海舟以截江虜出小舟數千以長鉤扳艦元躍入其舟大呼盡殺短兵擊數十百人生擒數大酋仰擲之海舟頓絕無能脫者以功授中州團練使統制前軍討閩寇功皆第一劉忠者長沙劇賊也擁眾數萬據曰面山前阻水而營官軍擊之多失利有詔世忠及元進討之距賊營三十里而陣眾心憚之元單騎直前渡水薄賊營持丈八長矛據鞍四顧賊懼其狀貌莫敢鬭賊環營皆望樓從上視其下指呼倏忽四集世忠患之元得其情勢歸告世忠曰易與爾請爲將軍卒期破之乃率兵五百長戟居中翼以弓矢自領十餘人一鼓據望樓立赤幟麾兵四面並進賊驚擾迸散劉忠騎甲赴水元解衣入水生擒之湖外悉平攺相州觀察使紹興四年金虜及僞齊入寇世忠自鎭江趨楊州元趨辰州金兵大至元度明日必至城下先遣百人伏於要路百人伏於嶽廣自以四百人伏於路隅令曰金人若過我先出掩伏要路者見我麾號則立幟以待金人必走嶽廣伏兵皆出又決河以遏之賊破必矣金人果走嶽廣元追獲不可勝計時城兵不滿三千金萬戶黑虎頸最號驍勇直造城下會語元卽跳下城擒之以威鎭兩軍未幾兀木督兵四面攻城元卽卻之追奔十餘里金人自驚溺死十餘萬人攺同州觀察使六年與世忠出下邳以數百騎虜伏兵萬餘人逆戰大破之授保順軍承宣使十年略地淮楊駐札伶莊騎兵繩之敵騎數千來迎戰元揮戈大呼眾皆爭奮敵遂披靡後部駭懼元躍馬大呼曰解承宣今日以一騎臨陣能敵者與我戰虜聞之震栗元因突入其陣大戰自辰至午馬足盡赤敵眾大敗加神授龍虎衛四廂都指揮使明年世忠罷兵柄爲樞密使以元鎭江駐札禦前都統制以統世忠之眾又明年進侍衛親軍馬步都虞侯封太原郡公保信軍節度使見朝廷專主和議屢諫表上不聽知大功不建感激發病薨時年五十四歲贈檢校少保晉國公謚武襄公孝宗追封太原王謚曰忠武夫先祖有善而不知是不知也知而不傳是不仁也不仁不知豈得爲賢者乎故凡觀於此者尙惕然而有感哉

【今人無不嘖嘖韓蘄王將略者孰知當日戮力行間更有太原在膽略沈雄直是風生八面】

○東溪廖孝子傳

解縉

張鍠伏質報父仇。曹娥沒水求父屍。不幸而死。古翎代父受刑。黔婁爲親請命。幸而不死然皆自分必死矣幸不幸有命焉人尙憐而著之王子安河父南交溺於海廖自公省父大寧溺於河死命也而心不展志不伸不其重可憐也嗚呼

妹固樂於奔馳閨闈固樂於行旅人不知命也有定焉當死也居亦死行亦死自公𨿽未嘗必其死然曷嘗計具死且而死於省其親也若死於兒女子之手者乎於是王子安死千年而自公繼之自公幼能文章跟經躡史淵涓耿節恂恪恭敬儼然貌不逾中人而所當爲奮發如霆不可測其父敬先謫大寧三四千里水陸奇險自公歲往省不以寒暑需有大父有母有叔父有弟侄有妻子家人眾多當離別忍淚眥睫間彊顏笑語慰帖老稚出門及童奴客旅相處曲折良難敬固粹然有徳君子也然能動其慍喜自公見輒喜慰甚自公平生愛人一家人愛之自公幼孑孑然孤立人見者皆爲變色自公死時洪武某年某月某日也其弟自勤祭以文綢繆纏綿痛苦情切甚讀之使人墮淚初廖氏嘗大顯於吉吉稱東溪廖氏有名自公大父退省先生卓行舉世不可測與予叔父刑部公原祿相謂親家敬先兄弟三人皆賢亦皆仕有名聲其季敬巳尢髙潔不諧世特與予善自公兄弟四人皆善予嘗歲時過從見其一座三世人跪起列侍森森鬱鬱或舉觴論文川華月映顧盻如在畫圖中識者多雲是家不偶然必將昌大未幾敬巳沒敬先謫去自公死倏爍間慘然淒斷若此何也贊曰

玉也不必以圭璧。驥也不必以羈的。中道而折眾所奭。鳴呼斯人而斯溺。

【立傳無關忠孝𨿽累累盈幅如以帚聚塵耳此文雜議論於序事言有盡而味無窮】

○鐵笛道人自傳

楊維禎

鐵笛道人者會稽人祖關西出也初號梅花道人會稽有鐵崖山其髙百丈上有萼綠梅花數百植層樓出梅花積書數萬卷是道人所居也泰定間以春秋經學擢進士第仕赤城令轉錢淸海鹽皆不信其素志輒棄官將妻子遊天目山放於宛陵毗陵間霅中雲間山水最淸遠又自九龍山涉太湖南沂大小雷之澤訪縹緲七十二峯東抵海登小金山脫烏申冠鐵葉冠服褐毛寬愽手持鐵笛一枝自稱鐵笛道人鐵笛得洞庭湖一冶人緱氏子嘗掘地得古莫邪無所用鎔爲鐵葉筒之長二尺有九寸竅其九進於道人道人吹之竅皆應律奇聲絕人世江上老漁狎道人時時唱淸江款乃道人爲作回波引和之仍自歌曰小江秋大江秋美人不來生遠愁。吹笛海西流。又歌曰東飛烏西飛烏美人手弄雙明珠九江烏生雛城中貴富人聞道人名多載酒道人所幸聞笛道人爲一弄畢便臥遣客卽客不去臥吹笛自如也嘗對客云笛有君山古弄海可養蛟龍可呼非鈞天大人▲�語可

不發也晚年同年夫有以遺才白於上用玄纁物色道人於五湖之間道人終不起道人性疏豁與人交無疑二𨿽病凶危坐不披文則弄札翰或理音樂素不善奕畫謂奕損閒心畫爲人役見卽屏去至名山川必登髙遐眺想見古人風節曠邁非常人所能測也與永嘉李孝先茅山張伯雨錫山倪鎭昆陽顧瑛爲詩文友碧桃叟釋臻疑歸叟釋現淸容叟釋信爲方外友其文有驚世者有三史統論五千言太平綱目二十策歷代史鉞二百卷詩有瓊臺曲洞庭雜吟五十卷藏鐵崖山云

贊曰有美人兮。冠鐵葉之弮弮。服兔褐之躚躚。雷浦之濱兮。鐵崖之顚。噏陰呼陽兮。履坤戴乾萬竅不作兮全籟於天其漆園之傲吏兮。緱山之遊仙也耶。

【會其立言非流連放曠直借鐵笛以消胸中�壘耳其勝國之逸民非邪】

○張節婦傳

羅玘

節婦新塗暮膳郭師孟女玉峽張洪本妻蒲臺訓導鑑之母監察禦史芹之祖母也年七十八歿當弘治庚戌月在仲春日爲廿八又明年壬子二月二日葬杮坑之塋歷十有八年爲正徳己巳禦史銓得南院蒲臺亦解教事來就養予往也語次必嚬呻曰鑑欲天子之有言也巳則■﹝口答﹞然禦史來也語次亦嚬呻曰芹欲夫子之有言也巳則■﹝口答﹞然他日又來入狀曰微芹祖母無以有芹父況芹乎芹父子不及今徵夫子言傳之後世安知有芹祖母又安知芹緒之幾絕而復續乎言巳泣予辭又泣去蒲臺歸二年至是二月訃來予往就弔位禦史泣言若昔者而益淒予退討狀玉峽張著自勝國前人故曰古張又曰庫張謂假貸之便若取諸庫然洪本父曰季徹其兄也季徹死洪本奉母李氏嗣家政而屬有象厄日用隱憂以李故鬱鬱弗忍泄未四十死蒲臺方脫𦇤褓固在厄洪本者所欲居貨中則節婦譬則匱也先抉揭之攫取惟其便乃入李以言具爲婦急捐姑雛他奔狀蹤迹祕譎而隱約李姑不疑日攺而新之緒蝟剌百出使可覆驗覺李微動隨嗾妁來節婦罵逐妁去截髮泣三日吁天自誓曰吾所不爲張氏鬼者有如皦日李乃寤間亦發恚殿其惡曰吾今執女告縣官然終以愛掩止節婦計曰彼欲逐我乎。厄斯子也而已耳。果厄斯子乎。利吾有也而巳耳。假令眞能不拔一毛。而顧於吾重者毫髮蹉跌。吾與張氏存者幾何。吾今掃地赤立則何如。於是聞奪一墅去守者告曰墅去矣曰知之繼聞發一廩去守者告曰廩去矣曰知之或扼腕曰可訟也搖手指蒲臺曰有是在積數歲至無所可奪可發而蒲臺亦勝冠或又曰可使商也補前之匱乎曰吾聞業不遂者攺業之。況幾賈大禍而幸脫者乎然擇之莫儒爲宜乃賫送之金陵就周戶曹學學七年然後歸送就庠含而禦史適生命曰芹志更業意也禦史在乳而母死哺藉攜扶一惟節婦稍長知學常以一缸膏坐之於紡磚側永夜誦緯成師之贄或於是乎取之鄰之婦燻而爲夜作爲鐵石心者亦多有洪本有寡妹門戶絕李以虐子之蕩覆無所於歸也且慚不以言節婦節婦心知之於喪李之日迎與同食者終其身距今裏閭傳之若前日事蒲臺用戊午貢授今官禦史亦以是年領賢書登壬戌進士官福州推官而至轉於院蒲臺之封亦用其貴居院敢言人所不敢言凜凜樹英烈風要之忠節一道也其亦有所本也與予舊史氏也爲著節婦傳以竢後徵焉

贊曰立人之孤而世之。與起人之死而生之。孰神乎。曰必起人之死者也。然則孰難乎。曰必立人之孤者也。何也循古之方而用之。而人偶生焉。觀者孰不驚以爲神乎。而或使復爲之其又可能邪若夫非自少艾而白首。出萬死而一生而人之孤未有可偶一爲而立者也故曰立孤難耳。亦何貴於人之驚以爲神也乎。曾子謂可以托六尺之孤而謂之君子。於乎若節歸女中之君子也與。

【寫出爲子忍詬一段心事縷縷如訴】

○杜生傳

鄭曉

杜生。宋陽翟人。不知名字。人皆稱杜五郎云。生壯時。有田城南五十畝。與兄嫂力田自養。旣兄有子娶婦不能贍。則盡讓其田與兄兄又不肯受。則遂攜妻子走城西裏中。借艸廬而居。廬前有隙地數丈。周匝皆槿籬。籬中密植菜﹝蓏﹞﹝裸果名﹞花卉。籬外桑柘數株。是時生理方窘。乃爲人選日賣藥。人謝之布粟薪鹽卽受。或以金錢不受也。子旣壯任稼器。鄕人與田三十畝耕之有餘力。又爲人傭耕。自此稍稍贍給。生曰。嗟乎。一日兩飯三歲一衣。人不急我。我不急人人巳各足吾又何求於是呼鄕鄰貧者教之擇日賣藥。鄕鄰愚不能驟解。術不售。生又左右之。得錢謝卽與鄕鄰。時時端坐。不出籬門者三十年。黎陽孫尉聞而造之。問曰。聞生三十年不出籬門信乎。生曰。告者過耳。十五年前。嘗攜老妻坐桑下納涼。前年娶子婦時飯其母。亦曾避之東籬外。但無用於世。無求於人。偶自不�。亦不喜遠遊耳。問生何以爲養。曰數年前曾賣藥。今直耕田。問觀書否。曰。二十年前亦曾觀書。問何書曰鄰翁▲比鎖核者大異人澹如菊

遺一抄本無題款。其間多說淨名經。亦不知淨名經何書。當時極愛其議論。今顧忘之。問書何在曰春雨中屋漏濕曝之日中。有過客見卽索之去矣。問今尙有何書曰有大字古本周易。兒夜讀一二卦臥聽之耕倦不能讀。亦不彊讀。子可宦否曰村朴兒何能宦。然性質頗渾厚。薪水出門可數行迹以待其歸。處其妻甚歡愛。然未嘗見嬉笑也。孫尉聞其言。閔然若有失。歸數日。忽忽自咎曰。痛哉杜生視吾輩若蠅蛆矣。生居西城五十年。未嘗速客。人召之亦不往。好事有▲有是父有是子

力者。髙其節相造請。生亦終不報謝。生孤立行一意。然人皆愛敬之。與村父老三四輩。相往來。極歡浹。或經月不面。亦不相呼也。卽來坐談必竟日夜。坐久饑倦。爲菜羹餤麥餅取飽而巳。村父老皆攜酒飲生。生輒飲。飲不醉不辭。有肉卽食肉。生不能具酒肉也。室中有兩甕盛菜米。一榻艸薦。气宇閒曠。言論精簡。頹然山立。不見喜怒。無賢不肖皆知其爲有道君子。年九十八而終。

論曰余讀後漢書每極慕申屠蟠黃叔度可謂近道矣不搖其神不失其身不交於人郭林宗苻融殆有愧焉謂其不能忘情於名也嗚呼名與身孰親。若杜生者賢矣哉。

【讀此覺葛天無懷去人未遠】

○尙書黃公傳

李夢陽

尙書黃公者封丘人也名紱字用章其先雒人髙祖克讓始徙封丘克讓生思豫思豫生秀秀生中中生黃公初髙皇帝兵起思豫掌太常寺以�編氓沅州巳又軍平越衛於是平越沅州封丘雒�有黃氏乃後秀商金陵死中收其貲商重慶娶於張生公重慶於是重慶亦有黃公生之夜夢老人抱嬰兒曰送。蹇尙書爲汝子長依舅氏張宗琦宗琦爲麻城學職從如麻城歸如平越補衛學生正統丁卯以春秋中雲南鄕試第五明年登進士第除行人升南京刑部員外郎郎中出爲四川參議參政進右使轉湖廣左使升右副都禦史巡撫延綏進南京戶部尙書攺左都禦史尙書仍舊黃公廉峻執直。遇事飆發。正色山立。卽重忤時貴弗卹。智巧所避。公毅然肩之人率竊笑其呆然亦以是獲名郎中時人業以硬黃目之矣部堂嘗缺官公署堂印諸寮事之卽猶堂官也亦才識超之之故譚千戶者大猾也善歡顯貴人嘗奪民蘆場顯貴人無敢爲民直者公直之竟歸之民爲參議督松茂諸倉兼備其兵釐革宿獘擒豪惡數百人舉劾將官各當邊賴以寧參政如崇慶旋風擁輿不得行公曰汝冤气邪姑散予圖之至州齊沐禱夢翌日淸其囚無驗乃禱諸城隍夜果夢若有神言州西寺者寺去州四十里邊路而巢山公旦起率州官吏兵往詣寺圍捕之有僧少而惡詰之無牒使醋堊塗其額曬洗之則有巾痕乃鞠訊之遂盡暴其姦慝云寺後有巨塘凡投宿人則殺之沈塘中眾分其財有妻女則分其妻女又攢典李節陽王親也侵盜官糧▲一夢作如奇事

巨萬數王爲之窟公按之悉如法公𨿽錢谷司。然善摘發姦伏。以是威行境中。嘗道川東靑神令望風解印授走爲右使奏閉建昌銀礦許之大盜周主簿者哨眾抄掠檄公平之公謂盜起於煩苛宜少寬養而閹官以方貢橫斂公抗不從閹擠移近省升左使時兩京工興徵銀二萬例派民公以庫積余充又勢豪馬快船債萬坐逼索又荊王奏徙墳冢公悉不從省費巨萬又計錮僧繼曉於是威惠大行繼曉之來也。勢焰灼人。公私謂諸公曰。曉以妖術媚上。遂與眠食共之今避而反鄕名掃墓而實逃生耳乃令武昌府錮之後堂陽尊禮之居無幾曉果敗檻送京斬之西市公在蜀嘗忤閣臣萬安銜之三年六推咸抑公知之乃亦連疏乞罷凡三上巳乃有巡撫延綏之命首劾參將郭鏞都指揮鄭印李鐸王琮葭州史知州等又計捕豪姦張綱乃於是拔才能。察幽隱。問疾古。飭廢墜。於是申號令。修器械。嚴警邏。節候望邊政爲新公見飲馬婦片布遮其下體乃悲以慚曰嗟乎士之貧至此極乃驅之戰守邪於是令豫支米月三會詔毀庵寺公使汰尼解軍門給配鰥士人人大歡悅無不願爲公死者及公去尼有攜子女拜送路傍者云公旣官六曹益無所顧避威稜截然特旨攺掌憲院天下方仰望風采公自以歷侍五朝中外凡五十年戇直崖異忤人獲名伏禍難測�盛滿宜戒乃引年懇乞骸骨居無何疾作竟不起年七十有一所爲奏議及政迹並所著文詩悉棄不畱晚嗜參同契號精一道人蟾陽子有注本獨存國制文極於六曹尙書。官之北斗。天造不論。夏蹇經綸悃愊。太宗北徵。全國是屬。三楊公亮寅協。熙績臺省。坐臻太平。君逸臣勞所謂代天之相英廟之遇文達。略似馬周。吁兪一徳。密畫顯斷。萬幾積核局體一變成化間忠良外植。三原河州單縣封丘巍然輩出居則嶽屹動則雷擊大事斧斷小細海畜帷幄佞幸。請劍必殛使見之者畏聞之者懾斯其人死生富貴足動之哉然較之天順以前。則殊矣時與位不同邪委任權力殊邪弘治中華容洪洞鈞陽臺寶陽曲盧氏金陵安福咸稱名卿。然志存納約行在精審苟濟其事。小枉▲�黃公而鋪述一代典章人物不厭其復眞大手筆

安焉局體又變矣𨿽形迹罔暴。義遵矯直。亦運數然歟。自言路志伸。毀譽進黜。气焰滿盛。公卿斂遜。正徳以來。遂靡靡難觀亦諸人甘寵飾譽稍有嘉美便立祠樹碑要歌徵頌鏤板鐫石惟恐不流今信後也此意旣橫。機巧自生。工言論。務彌縫斯又一變然黃公爲左都則嚴甄禦史。量能委之。火其差簿於庭曰事貴得人耳。資勞久近豈立官者意哉。當是時言官能毀之黜否邪斯爲政在人邪抑時不同邪公焚奏艸。自泯其嘉美視汲汲流今而信後者又何如邪江浙食鹽錢鈔民苦包攬掊勒呻吟。公爲尙書。力條其折徵銀狀以聞。至今行之便此其事比之汲汲流今信後者得與失不較然白哉公年二十六舉進士始室孫郎中鏞女也生子楫霖彬封宜人贈夫人繼室魯衛鎭撫宣姊生子■﹝木巳﹞桓封夫人蓋終其身無妾婢云彬工部司務桓光祿寺署正公卒之日皇帝驚悼遣祭敕有司營葬墓在長葛縣馬陵岡

【昌明俊偉之業非此博大典碩之言不足以傳而敷列■﹝逞﹐山代口﹞哲時異勢遷可當我明相臣錄】

○太白山人傳

李夢陽

太白山人者吳越間放人也終吳越間莫知其所自來人問其姓名山人曰我孫姓一元名問其字曰我字太初問何以稱太白山人曰我秦人也嘗棲太白之顚於是稱太白山人云於是人始知山人爲秦人及問其家世山人不之答故人止知山人秦人也而不知秦何人也山人善詩有超逸才嘗出秦四遊浮湘漢躡衡廬踰河涉泗謁闕裏登岱嶽之峯憩日觀觀日出焉奇之駭叫狂走人頗異之然弗識之也於是山人則南走吳會吳會人識山人又識山人詩於是爭禮敬山人。山人固善說玄虛又膚瑩渥顏飄須望之如神仙中人於是愈禮敬山人而好異之士踵接於門矣山人往來越湖問多在支硎南屏山寺中巨家則爭造寺饋山人美飲食鞋服以是饒裕冠佩之士慕名來訪山人輒供具歡洽竟日酒酣暢歌意態超脫令人起塵外之思人士或事功人說及時事山人則又善說時事率鑿鑿副名實於是人士相轉譽稱爲孫山人聞四方矣一日山人病且革倉皇屬▲詳其人本無奇特�譎故作異態耳

其。友曰死葬我佳山幸題我墓曰明詩人孫一元之墓巳而山人蘇起而憤曰幾負我志而吳越人以是覘知山人初無羽化術徒空談放浪形骸稍稍疑避而山人則顧益說世務怕切齒不平其詩亦多爲忿激悲壯之音於是用世之士顧益喜之樂與之交義投情合犯濤弄月扣舷和歌俛仰一笑每自許於世無雙而湖舉人施侃者雅喜山人而病其放因說之居山人然之於是買田苕溪之旁又說之婚則婚侃妻妹張氏喜山人者聞之率移書相慶曰太初爲今▲�會好奇�會終不若不識之妙

人矣是時建業劉麟龍霓咸徙居湖與吳充陸昆曁山人結社遊號苕溪五隱山人始講吾儒性命之學無何病作竟死年三十七矣李夢陽曰予不識山人何如人未之面也往劉子過夷門蓋數稱山人風神藻雅云曰與之遊令人坐忘而山人亦時時寄書來然予竟莫知其何人也

【以莊生之幻筆作腐史之定案似訊似�正於恍惚中傳其神】

▲終不許

○孫忠烈公傳

王維楨

孫忠烈公者余姚人也名燧字徳成爲人沈毅有大略而與邑人王公守仁錢塘人胡公世寧同舉於鄕正徳丙子孫公以都禦史巡撫江西會寧庶人宸濠反孫公仗節死人至今壯之云宸濠者鷙害多知人也好生事不靖術人有李生者揣濠知其指乃爲妄妖言諂諛濠濠喜厚賞術人因以其言起陽春書院以當王气濠由此乃爲反謀焉濠府中宦者劉吉南昌人李士實王春皆阿濠畫計曰大王卽欲有所爲可先請復故護衛之奪者以嘗上指幸許卽有兵其它以漸圖之是時正徳甲戌也天子嬖都督錢寧樂官臧賢兩人擅權用事濠遣人賂兩人兩人爲矯詔復護衛如故濠見計遂爲謀反滋甚而士實等因言安福人劉養正有才略知兵濠乃招養正而養正益爲妄言諂諛濠濠大喜日夜集吉士實春養正四人與計謀乃招納四方有罪亡脫及勇力材藝之子各數千人爲衣食區處諸司頗皆覺知然憚不敢發也是時孫公方爲河南布政使而胡公世寧爲江西副使胡公乃陰上書告其事濠聞卽復遣人賂兩嬖人因遂陷胡公謫戍遼東濠懼觸眾憤不便乃復開館延士爲講聖人之學明巳能好善禮士若此也關中人故江西提學副使李夢陽者以詞賦髙一代罷而寓居大梁濠使人請陽春書院詩其飾詐要名如此有頃孫公自河南遷江西睹濠姦憂之乃進諸司計曰卽濠發柰何當是時適副使許公逵管南昌部中乃孫公卽又喜而令許公陰圖之而自下檄部中無城者亟築無糧者亟蓄無兵衛者可選練丁▲莫謂公徒以一�爲烈

壯居僻治遠者爲奏立縣治以便約束於是進賢有城安義有縣縣各有兵兵皆有餉悉如令濠念孫公每一令出咸爲巳備又懲胡公世寧往事意孫公必有奏乃置人要路密詰之由是孫公凡七奏皆不得達奏略曰夫濠列爲藩王。親爲宗室。至富至貴矣。乃今所爲臣甚惑之。府中使賫重寶往來京師者。趾相錯於路。此何以故也。�陽賊淩十一閔廿四吳十三者吏捕之急。濠匿賊於西山祖塋中。吏不能得。夫匿賊安用乎。鎭守太監畢眞由江西之徙浙江也。濠厚贐爲別。別時辟左右密囑。畢眞首肯之。夫密囑背公。厚贐結好。非藩王所宜有也其它顯罪甚多不具論論今蹤迹可疑慮者其後孫公見奏格益懼度濠旦夕且舉事乃令兵局徙兵器於他所益復下檄諸郡設兵備焉正徳己卯言官言濠不軌也上遣重臣欲往奪護衛按其事濠恐乃召吉等四人謀曰今使者來卽訊我乃翁事�矣不如遂反四人曰然因共定計迨壽濠之次日鎭巡諸司咸入府謝宴濠乃伏賊兵於殿內諸司拜未畢濠奮膺髙足立露臺大呼曰方今天子巡幸在外太后召我監國汝等云何於是孫公抗聲對曰旣有詔請出詔令眾觀之濠見孫公不可奪素亦憚許公乃以問許公許公曰是安得此悖妄之言乎吾有赤心豈從汝反耶濠怒叱賊兵縛孫公許公孫公奮臂推縛者指濠罵曰汝賊且不見天乎天無二日吾豈有二主哉吾死一身耳且見若種之澌滅也濠怒甚縛者持銅錘擊折公臂曳公及許公至惠民門外害之其時同謝者或從或默濠立卽僞授劉吉太監令提督軍務李士實國師王春劉養正俱僞授軍師令人詣兵局取兵無有乃括民間農器炊釜造兵器歷二十日始就濠乃從妃婁氏宮人百餘人登舟趨南京又畱兵守南昌遣所親婁伯之橫峯招兵道出進賢城進賢知縣劉公源淸殺婁伯而濠兵先�攻安慶者又不下濠甚憂焉其時巡撫贛州都禦史王公守仁以行部道聞變乃駐節吉安移文遠近令各以兵赴義於是諸郡練卒一呼響應居一月兵集數萬所過供餉未嘗乏絕則皆孫公前爲之所也於是吉安太守伍公文定制孫公及許公木主於文山祠率所集兵以文哭之諸軍皆感泣因遂督兵至南昌擊破之兵入濠宮人畱宮中者多自縊死濠駐兵王家渡聞南昌破悵然曰大事去矣吾安適歸矣於是泣下官兵遇濠於樵捨風逆官兵戰不利俄而風順王公令實茅於舟順風舉火濠兵焚溺死者無算妃婁氏赴水死濠易舟挾宮女四人而遁官兵追及濠投水水淺濠不死遂並宮女執之劉吉李士實王春劉養正皆就縛而淩十一閔廿四吳十三等脫而至安義安義人縛三賊獻俘事聞天子念濠懿親不欲加誅令自裁諸與濠通謀者皆以輕重伏誅李提學答濠詩有規詞免罪其入濠府中謝宴默而不能抗義者皆減死謫配居無何而毅皇帝棄羣臣不及錄孫公今天子卽位首褒孫公贈禮部尙書謚忠烈詔江西爲立祠賜額曰旌忠與許公並祀之蔭子堪錦衣衛千戶世襲公配楊氏封夫人公赴江西時不以夫人隨公死報至楊夫人哭之哀其時昧旦天劃然忽斷燝燝若目見者嘩曰天開眼矣以濠就擒日考之則此未擒一日事也子堪徒跣赴難至而濠巳擒伏公棺哭之乃更治棺殮啟棺公面顏如生異香蒸蒸自棺中起江西人大詫焉以爲鬼神不欲死之也初孫公至江西治廨捨得古鏡於深溝中背刻二十有四字其文曰光。運忠扶日月心感天揚賏忠獨難塞天不世內靖斯以昭明字畫奇怪觀者多不識後孫公死好古者以意辧之其文乃著焉孫公自始仕歷七官皆有大功徳具在國史中孫公三子長子堪今官都督僉事仲子墀尙寶卿季子升吏部左侍郎三子者皆天下士也豈天於以報孫氏哉胡公世寧濠滅後復官卒至兵部尙書王公守仁封新建伯

論曰夫孔子不語神非無神也有之而弗語之也世傳弘治壬子浙之文場中夜旣半場中人見東西立巨人二一人衣緋一人衣綠合言曰三人好作事巳忽不見是年孫公胡公王公遂同舉。卒之寧濠之變胡公發其姦孫公折其气王公平其難三人相次成功二巨人告之矣豈非神哉夫奇瑰非常之士。不可怕有有之皆天帝意也。彼修一職立一節者。豈不謂賢。以扶世翊運能哉。

【公前身想從神道中來故溝中之鏡場中之人天中之眼恍惚相通然非神也卽公之忠誠爲之也三公皆同榜而忠烈與新建尢同裏一時鐘此異人奇矣】

○王孝子兪烈婦傳

劉文卿

王世名字時望。婺之武義人。其先未知所自性聰毅。年十七。從師韓光濟治業焉。持糧遊他境。萬曆四年。父王良。四十三爲仇王俊廿六所擊。中要害死。世名。馳歸則就木焉。世名不及訣。且未惇器也。痛欲絕念以狀聞郡縣抵其罪法殺人者死然不診驗不成殺也。世名抱其母泣曰。吾安能殪仇而不暴吾父乎。族眾遂得請入仇產。因涕泗哀呼爲寢其事。亦不欲傷母志也。於是繪父像。巳持劍於其側。問之則曰。古人▲報仇之難在此

佩劍自礪。吾薄飾以侍乃翁不亦可乎。跪起號墓。服闋不輟。三年補弟子員。謂其妻兪氏曰。吾以儒服見先人。汝其謂適乎。吁嘻哉慶者在屋。弔者在堂。兪習其昕夕怦坎聞之憮然而未有以言也。時仇亦來會。世名攬涕接之。亡何而生子狂喜大異謂兪曰。婦知是何等兒也。吾不能復須矣。大飲達旦。終不能微示於母。知我有所必死而哀阻及也。哀阻則事不就。九年正月。遂斬其仇於蝴蝶山下。叱劍而號眾曰。仇殺矣。余惟不能愛身而濡趾也。族眾嗟咄。觀者如堵。名▲似�淵非此奇�不能�

神色自若。歸報母。尋出其所受釋仇產租數。與其手刃仇者。以聞於縣。疾走入獄。武義令呼曰。子出矣。吾將置子於別所。上狀於部使者。竟以兩令質之。金華令曰。俊廿六爲殺生父者。宜伏毆刀。然殺不在生。生爲報。非爲殺也。誠得而父傷者吾焉。不能捨勁烈之士哉。令出坎焉辧之。世名大痛曰。余固欲受辭殺也。以至於此。苟自戕伐吾父。當被害時。寧不能見賢令耶。仇毋用名誅矣。朽骨起於修夜。發掘見於後嗣。吾曾不能軼絕曹娥而幽掠吾父也。令令之歸。俟再訊焉。則陰令將其父棺以至。因以減死論。世名望見父柩。遽以頭擊石血濆殷地。大呼曰。父不再辱。余不再主。嗟乎余欲一死不得矣。光濟知其志不可奪。進曰宥善人者君也。寶藏胔者名也。卽令決於君前不如緩哉。君止矣兩令淒歔去之。父喪以故得全。時邑裏皆臨。無不悲咽大號。是夜持母泣曰。子之命也。夫義不危親。孝不毀性。死父而失母。其何能爲。九原可作。能無懟乎。遂屬其妻與子於光濟。閉啥不食死猶懷其父主祏云先時生入仇產。歲得租變值封藏之。仇饋則拜。語則諾也。連墻而居善自匿以故仇不爲備。其自鑄劍。私獨銘之曰報仇曰。夫差爾忘越王之殺而父乎。妻與母莫之識。及斷其頭顱而出之。時年廿一。子宗禹嗣。

劉傒如曰。天性之於人湛矣。安丘捐市辱之生。趙娥略夫家之等。斯以纖芥發憤帷袿立懦者哉。放此爲報。則需時日以斷凶憝者。無或激焉。要其磨志繪俠。後嗣逢生乎而不憂。固足以畼其往懷。而欲惜此委蛻。幸爲。全人。霜介之志。未之或知也。世或軌以他衷。▲雷琴古鼎以班�爲奇

嬰燕人之悲幕。效牧豎之殘照。斯君子所以無從容也。周禮曰。凡和難父之仇則辟之海外。亦以謹避善良直情彰枉迨夫姦軌竄迹。借交斯宏。則夫暴骨定情矯徒無所。仁孝之士其能忍乎。用斯自殞。古今同嘆。是故郅暉出篣。卒爲漢良。輿情不闇。惡可格之峻文。二代所以成其明喆也。嗚呼又可巳哉。王世名妻兪氏。武川兪源里人。父聰爲後母所鞠。性惠婉姽嬧有修容。年十七歸世名。時舅巳斃於仇。見其夫怏怏不寧。問之故。不告曰我兒女子固不宜知君然君行婦自同此。遂以夫有所閉也而置之。心識其爲舅恨也。世名有所居密室。每戒其至。輒理香擎跪其前誦所匯忠孝編。兪一日偶見之。則泫然淚下曰。君固惡其謀及婦人耳敢不重閉乎世名於是食捨肉。兪謬之曰。子豈爲大士也者。以爲穢其戒體。哀毀而瘠毋何�焉然終弗之奪也明年生子宗禹。大祝曰。善視我兒先君其不餒矣。兪心諱其說時仇以慶事至室。生退而目之曰。彼遂偃蹇者不食麥矣。兪益用驚念。然以其夫非實不先白。正月世名遂斬其仇以歸婦姑相視駭愕。世名曰孤之生也。獨不得刃父仇。逡巡數年。所以不告母若妻者。以有手仇之心。吐之則眾止我。眾止則泄。今長棄母矣。我爲不孝子。而妻爲賢妻。善事姑。以卒我志。遂就縣械。故事囚親。家屬無有。令不拘而捨之。故妻與母皆從焉。兪哀謂生曰。梁氏妻能自毀夫與之偕隱。余偕子死不難爲也。生曰母老子弱。王氏成敗其在汝矣。兪恨然曰。請以三年勉爲子畱。越此余不能忍也。生俛首不答淚數行下。兪於是絕而蘇者四。世名竟不食死。兪復不能食。韓生▲�不可�孰可�

與媼弔其廬。使媼譬之曰。前與生言而忽棄之不祥。紝春之寄。若姑能任之耶。視汝呱呱者何如耳。乃就食。屬姑病。乃輟哭。內哀嘗醫藥媳事如生事焉不解結襘者數月兪三年食息於柩野瘠不避也有伏棺扞火所不足爲者一日姑叔議遷柩於外楹。兪大慟曰。死生異路。故他適耶。君內吾內而不出。君出吾出而不內矣。吾與生言。此其期乎。遂盡移其簪珥業壤焉。以遺藐孤。絕食數目。就姑拜焉。曰今以五歲子賴姑而姑固長年撫之也。理笄拭髾死於棺側。峕年二▲天以�節付此

十二。鄕裏無少長皆奔號之。是日雨雪交涕。山川縞冥。弔者無不哀慘。執宰以事上天子。賜賻三十兩。宇祠一區。令後世追思焉。

劉傒如曰。巾櫛以之。有霣無二。夫慮不經倉卒。幸全則名�。齒劍則節壯。時蓋不可巳也。兪氏之於長懷盡矣。而立孤下報。三歲幾何。道韞之優遊會稽有以也。王郎以難殞。生世名以仇致命。安否蓋大異焉。侍慈哺幼。待盡以踐然諾。又何愧耶。觀夫司敗自束。泣血爲期。骨肉之際。諒乎興其烈思壯哉以哀滅也。▲貝畫龍文

贊曰玟瑉同穴。夫婦剛烈。怙戀仇分。身搉憲設。栱木懼侵。冗回潛默。三歲室勞。厚儀母揭。煙邑衰莰。翔陽微滅。熊虺朝俘。兩奇繼■﹝歹或﹞。夫非名浮。噎增痛骨。云闇天回。怯夫壯律。

【是開辟來有數人物是開辟來有數手筆石﹖氏世之行持世之文】

○唐伯虎傳

閻秀卿

唐寅字伯虎一字子畏吳縣吳趨里人有俊才博習多識善屬文駢驪尢絕歌詩婉麗學劉禹錫爲人放浪不羈志甚奇沾沾自喜衡山文林自太僕出知溫州意殊不得寅作書勸之文甚奇偉林出其書示刺史新蔡曹鳳鳳奇之曰此龍門燃尾之魚不久將化去寅從禦史考下第鳳立薦之得隸名末果中式第一先是洗馬梁儲挍寅捲嘆曰士果有若是奇者耶解元在是矣儲事畢歸嘗從程詹事敏政飲敏政方奉詔典會試儲執卮請曰僕在南都得可與來者唐寅爲最且其人髙才如此不足以畢其長惟君卿獎異之敏政曰吾固聞之寅江南奇士也儲更詣請寅三事曰必得其文觀儲令寅具艸上三事皆敏捷會儲奉使南行寅感激持帛一端詣敏政乞文餞後被逮竟因此論之寅罷歸朝臣多嘆惜者歸無幾緣故去其妻寅初爲諸生嘗作悵悵詩先與其事合蓋詩讖。也後作多怨音每謂所親曰枯木朽株。樹功名於時者遭也。吾不能自持。使所建立置之可憐。是無枯朽之遭而傳世之休烏有矣。譬諸梧枝旅霜苟延奚爲。後復感激曰。大丈夫𨿽不成名。要當慷慨。何乃效楚囚。因圖其石曰江南第一風流才子

論曰伯虎以不能謹行終身歷落欲施於世者可以觀矣其所逮事不可知就其家論之不裕縱使果然世之爲市科目者多而彼獨白著豈非命歟且如伯虎之才授之底石何媿惟其不克令終豪士亦解骨矣

【離離楚楚筆余恢气】

▲��

○逍遙公傳

王愼中

逍遙公之先有駟伯者封於皮氏之墟爲黃帝主車以與蚩尢戰於涿鹿之野帝嘉其勤更錫以冀州之沃土命力牧監焉力牧爲之相其原隰區其子孫之材良者。而各處之。故公之族。冀北爲大。其後駟伯得仙道乘房尾而升上帝命之蒞靑齊周武王伐紂公族皆從軍謂冀習紂教俗敗惡不可居請徙華山之陽以近王王孫穆王好仙聞駟伯得道乃命貴臣造父訪其子孫得八焉以歸以會王母於瑤池之上王樂極忘返而徐偃王亂彭楚八子奉王駕徵之大克王乃命立天閒玊堂使遊處其中歲各祿四百周衰老子去胡其族亦多從之者故公又有西戎之族卿士甘公芮伯之屬恐公族爲他用且害周疊率師伐戎復得千騎宣王中立周復振乃使公族伐胡有功時荊徐蠻夷入寇江淮聞其克胡也益怖則解去詩人歌之曰四牡旁旁獫狁於襄旣伐獫狁蠻陌來威徐方來同諸侯中惟魯衛晉於周最親故魯有坰十六族以擯楚衛有淇上之族以報狄晉有冀土之餘以伯中國語曰得賢者昌此其效也至漢武帝尢好仙而事徵伐盡選公族之壯者以擊胡又使貳師將軍虜大宛之族以歸於是公之族仕於朝者十四萬矣戰死者又數萬焉會太史令遷坐法宮更爲中書令尊寵公之族宗焉往往自宮以適君故公少爲宦者事上爲禦馬監上甚幸焉凡郊祀遊畋出入非公不行大朝賀則命陪列錫之樊纓鉤帶金厄制度侔諸侯矣𨿽王公大人下及士賈庶隸亦非公不行諺曰天行莫如龍地行莫如公其權傾當世若此其狀魁梧微時善相人伯樂相之曰此子隆凖駝背法骨將任重致遠昂昂千里之駒乎性儉嗇不茹葷飲酒惟病乃飲少酒聞光武食滹沱豆粥徐孺子爲陳太傅設生蒭心甚慕之居嘗艸具飯豆而巳或聞公之祖爲漢進佛經公故不茹葷酒公佞佛乎公長嘯而不應公旣素放逸𨿽爲上所寵然上嘗禦輦公驂乘而巳無所事事自嘆以宦進而羈紲進退牽制上不逢英雄逐鹿中原髙步天衢下不得爲艸莽之臣愧先人矣因請於上曰臣駑駘不堪鞭策幸蒙上恩排金門奉鸞輿甚徼竊也然臣年老牙齒落毛髮衰又有犬馬之疾聞魏處士韋敻曾賜號逍遙公臣心欲之而未敢言也幸上憐之因賜號曰逍遙公所居曹曰退居曹自此日衰不復進用矣而公族之顯者往往別其族氏其貴於西楚者爲騅氏產於渥窪者爲神氏仕於冉閔者爲朱氏唐太僕所部者爲雲氏其餘碌碌守其宗姓無所稱於世漢建武中伏波將軍援欲附托公族乃上言昔髙宗審像求賢爲中興主今陛下亦中興主而臣族之良者不肯輕進臣能知其狀請爲銅像以求之然援實系馬服。君馬遷𨿽爲公族所宗。乃程伯司馬之裔。皆不出於駟伯。

贊曰易稱君子有龍徳焉故進退不失其政觀逍遙公之規略殆君子乎其剛果有气𨿽朱虎熊羆何以加諸然仲尼曰不稱其力稱其徳公豈以徳稱於世哉初駟伯就封時風後爲筮遇晉其後子孫卒享其兆云

【傳自毛穎而後效顰可厭此等文不難藻艷喜其寄旨玄曠戞去陳言耳】

○倉庚傳

楊愼

梁武帝代齊籙居齊宮後庭稚齒在潘余之亞者損之又損尙溢乎百數郤後心妎焉帝閒居一日覽天荒經云倉庚食之令人不妒遂下令虞人收捕此鳥絡野籠山佛首爭獻者盈軒墀乃敕中庖以爲宮膳旦旦不繼他肉後與帝食而甘之帝心冀其術之速驗。試問後曰此餘甘可以分諸夫人乎後卽輟箸不食帝曰荒經其予欺乎其諸食力尙淺邪將盡脯其餘倉庚中有老而慧者鼓■﹝羽氐﹞作人語而稱曰余西裔之羽臣也余祖逮事庖羲氏庖羲氏之佐有鳥鳴者主建福是釐百羽命余祖曰而仁鳥也其司春候繇玆以還奕世載育及周文王邑於岐山西中有鳳鳥者覽其徳而下之羣鳥皆往從之萃於岐下維時風翔者露翥者雨舞者霜嗥者朝嘲者夜■﹝口夜﹞者以萬計復有巴人之比翼蜀山之文翰方山之孔鳥善芳不昧翡翠華首咸集宮樹王及後宮不之奇也而余族獨著彤管焉其詩曰維葉萋萋黃鳥於飛爲其有助於徳象也二虢髻戲引弓飛土而逐之後曰非所以養童心也戒勿彈周公白文王命羅氏境內特貰不捕焉今帝不欲爲文王則巳欲爲文王盍赦微軀帝曰爾曷知周文王試爲我言文王后妃之徳何如庚乃喜而躍曰鵹知之鵹知之匪后妃之徳實文王之烈日者天之明月者地之紀。夫爲妻綱象日明。使婦從夫放月紀。日載魄於西。繇媵以升嫡。月載魄於東。繇嫡以逮媵。帝笑曰禮失乃求諸鳥乎爲我說之庚引脰曰鵹何知鵹何知月之朝也君之視朔不近內焉。後亦辟焉。月始魄左媵六人疊禦三夕。象微陰也月成魄右媵六人疊禦三夕。象漸陰也月成弦三夕而世婦疊禦焉。月成采三夕而禦妻疊禦焉。月之幾望後當一夕。陰將盈也月之端望後當一夕。陰極盈也。月之後望後當一夕。陰不終盈也。自是三夕仍降而禦妻。三夕薦降而世婦。三夕還降而左媵。三夕復降而右媵。及月之夕也君以掩身不近內焉。後亦辟焉。象月以進。象月以退。授銀環告進也。正金環告退也。施玄的告辟也。鳴佩玉告節也。繇媵以升嫡。�微而著盛。繇嫡以逮媵。自盛以下微。勿使陰厭陽。勿使▲有制不事此藥妒之微言

柔乘剛嗣續以昌。壽命以長。此陰禮教六宮而頌聲洋萬方也。又公此制於天下諸侯有副宮。大夫有側室。士有妾。當夕侍夜。仿是爲節。當此時豈伊無險陂王制鰍之妒亦何能爲周制之蕪久矣而欲委罪於微禽變性於纖羽不亦異乎且荒經之誕非神農之述也帝而信之是不知也沈暱之專非周文之制也帝而行之是不仁也負此二愆不可以君羽族而況君江東乎帝聞庚言愯然側席郤後聞之懨然無色乃命寫其言於斧扆行其制於永巷郤後憣然更爲。逮下之行庚之力也帝喜曰徒信古陳編不如倉庚言乃放之不殺封爲金陵郡公唐世有號金衣公子者卽其後也

【按典攄規其詞■﹝口雝﹞喈】

○王中丞廷小傳

李攀龍

中丞初以大司徒主事分曹太倉與宦者奉稊米相持也旣聲聞朝廷攺監察禦史而領度支宦者奉尋罷亡何疏尙書鋐治大冢宰不奉職狀忤旨謫亳州稍徙昆山令昆山故相某視縣令家監爾卽所欲令爲之。不欲屬之。𨿽屬之。公弗與爲之。故給事中某者公不與爲之矣𨿽欲屬焉不能也及兩人皆聞知各自失也相巨室大臣給事中𨿽廢然揣上意從私家祠有所祈不領於天子之祝官歲時聞上▲�甚

覬復收我者爲之乃相與持一令短長何不至也而公卽又來手吳郡則吳人欲之矣郡別駕某所治逋租者獄才一牘爾坐在戍籍得遣者六十人捕未得者又三百人公趨謂禦史君曰異哉如以檄大司馬府中豈無令主伍吏望見籍而走乎戍者一人主送至戍所者二人捕未得者妻子一人捕者一人是千人之獄也禦史君勃然寢之矣徐某者旣以其貲爲大學生而復持其兄某陰事署而揭之途禦史君又以其署按其兄使在遣中公廉知其爲署某陰事者▲�而盡

某也曰兄不義而穢於家。弟不諱而播諸國。其兄巳髠鉗對主伍吏。某安得儼然因以爲利。大冠若箕。日沾沾父老前也。乃奪其太學生。郡歲以籍錢九千緡市尙方物輸少府而司寇某者其子欲之公不與也往來毘陵與錢六千緡與之巳而給事中舉奏司寇免之並奪毘陵郡與者官吳郡尙方物至今有司者市之遂爲令自公始也可謂不畏彊禦哉

【銳卒三千可敵羸師百萬】

▲�有風裁

○李於鱗傳

王世貞

李於鱗者諱攀龍其家近東海因自號滄溟云當其業成時海內學士大夫無不知有先生者而自其六七友人居怕相字故其爲於鱗獨著於鱗之先世濟南歷城人父寶以貲事徳莊王爲郎善酒任俠不問家人生產�聚於張夢日入懷而生於鱗於鱗生九歲而孤其母張影相弔也且■﹝糹辟﹞纑不足以修脯而自其挾冊請益塾師爲之避席者數矣補博士弟子與今左長史許君邦才少保殷公士儋結髫齓交晉江王愼中來督山東學奇於鱗文擢諸生冠然於鱗益厭時師訓詁學問側弁而哦若古文辭者諸弟子不曉何語咸相指於鱗狂生狂生於鱗夷然不屑也曰吾而不狂誰當狂者亡何舉其省試第二人三年始成進士試政吏部文選司其明年移疾歸久之疾良巳同考順天試獲奇雋居多又明年授刑部廣東司主事於鱗旣以古文辭創起齊魯間意不可一世學而屬居曹無事悉取諸名家言讀之以爲紀述之文。厄於東京。班氏姑其佼佼者耳。不以規矩。不能方圓。擬像成變。日新富有。今夫尙書莊左氏檀弓考功司馬其成言斑如也法則森如也吾摭其華而裁其衷琢字成辭屬辭成篇以求當於古之作者而巳。操觚之士不盡見古作者語謂於鱗師心而務求髙以陰操其勝於人耳目之外而駭之其駭與尊賞者相半而至於有韻之文則心服靡間言蓋於鱗以詩歌自西京逮於唐大歷。代有降而體不沿。格有變而才各至。故於法不必有所增損。而能縱其夙授神解於法之表。句得而爲篇。篇得而爲句。卽所稱古作者其巳▲極力描寫

至之語出入於筆端而不見迹未發之語爲天地所祕者創出於胸臆而不爲異亡論建安而後。諸公有不徧之調。於鱗以全收之。卽其偏至而不相角者不啻敵也。當於鱗之爲主事遷員外郎以至山西司郎中曹事寖以劇守文法無害而其業益進大司寇有著作輒以屬於鱗藉藉公卿間然於鱗竟無所造請幹贄不爲名計出曹羸馬蹩�歸杜門手一編矣其同捨郎徐中行梁有譽不佞世貞及吳舍人國�宗考功臣相與切劘千古之事於鱗咸弟畜之有社會時有所賦詠人人意自得最後於鱗出片言則人人自失也於鱗雅不欲以刀筆見長然其聽讞最號公平柄臣子銜邊帥不通賄中以法欲置之死於鱗持不可後其人卒自奮功名至大將俄出守順徳問所以守順徳者於鱗曰使吾僕僕途道事嚴客帣韝鞠■﹝月﹝氶上巳下﹞睨上官之色而進之則具有所不能晨興坐堂皇揖屬吏考計延見鄕老問疾苦爲興除脫若承蜩矣於鱗之守順徳可一載所不報最則曰君子之至於斯也吾或未之見也奏記臺使者手自削牘牘多古▲公文自足驚四�

文辭語爲其名髙也者而巳之然於鱗暠暠自洗濯勤於大要居久之政聲流通三輔前後尉薦亡慮數十鄰郡嚴事於鱗若大府以故得請白偸志嘗蠲馬牧地垂三千金畱永濟倉粟毋灌輸京師以餉戍卒裁將作供比眞定十之二益永年傳於沙河邯鄲界中寬二邑力移郡尉置巨鹿官亭扼盜衝又移巡司黃楡嶺爲晉趙關前後爭得之臺使者毋以難也於鱗又謂京師仰東南餉不時至而燕齊汴趙邊河百里而近者毋出賦錢皆賦菽粟浮於河達京師緩急一策也時頗韙之滿三載贈父寶如於鱗官母��太恭人尋擢陜西按察副使視其學政於鱗爲陜古西京也先朝士大夫北地外多陽浮慕古文辭而時離之思以實反其始有機矣夫何其鄕人殷中丞來督撫以檄致於鱗使屬文於鱗不懌曰副使而屬視學政非而屬也且文可檄致耶。會其地多震動念太恭人老家居遂上疏乞骸骨拂衣東歸吏部才於鱗而欲畱之度巳發無可柰何爲特請予告故事外臣燕予告者僅於鱗與何仲默二人耳於鱗歸則構一樓田居東眺華不注西揖鮑山曰他無所混吾目也繡衣直指郡國二千石幹旄屏息巷左納履錯於戶柰於鱗髙枕何去亦無所報謝以是得簡貴聲而二三友人獨殷許過從靡間時徐中行亦罷官家居坐客怕滿二人聞之交相快也於鱗乃差次古樂府擬之又爲錄別諸篇及他文益工不踁而走四裔然居怕邑邑思一當世貞兄弟曰大兒孔文舉小兒楊悳祖吾其季孟間哉而世貞則挹損不敢以雁行進也大司空朱公衡時巡撫伺於鱗間迫起之爲置酒歡▲�於鱗�尺樓

甚自是諸公推轂於鱗者相踵而會今上初大徵召耆碩於鱗復用薦起浙江按察副使嘗視海道篆按核軍實一切治辦俄遷布政司左參政奉萬壽表入賀道拜河南按察使中州士大夫聞於鱗來鼓舞相慶而於鱗亦能摧亢爲和圓方互見其客稍稍進無何而太恭人捐館扶服還裏不勝毀病困久之小間尋暴心痛一日卒年五十七所著白雪樓集三十卷行於世子駒博學能文有父風

王子曰世能名於鱗莫能名於鱗所以其旁睨千古欲淩而上之乃至不得盡廢其遺要之創獲之語烺烺象表者不虛負也或謂其聲不鬯實位不配望壽不竟志以爲恨夫漆園玄亭。杜門著書。而生寥寥者。豈一於鱗也。藉令臺鼎足重李生。彼夫屈宋兩司馬。幾先得之矣。無涯之知。結爲大年。日月經天。光彩常鮮。嗚呼何恨哉。

【次事詮雅至寫於鱗著作苦心可謂磔裂而播之矣】

明文霱卷之十一

●明文霱卷之十二

武林劉士鏻羽石父評選

傳二

像贊

◆傳二

臺州平夷傳

莊節婦傳

江山人傳

沈文楨傳

馬將軍家傳

黃翁傳

範牧之外傳

徐文長傳

猿洞賓傳

愚公傳

紀孝子傳

髙士樂耕曹公傳

李謫僊逸傳

○臺州平夷傳

汪道昆

比年島夷犯東南自臺州始上用督撫議特命戚參將繼光分部臺州而以唐僉事堯臣兼兵巡事兩人雅以才相重盡平生驩戚將軍嘗備胡習西北兵事則以江南多沮澤行者不得比肩而行陳與西北同何以戰乃爲鴛鴦陣陣十有二人隊長前次夾盾次夾枝兵次四人夾矛次夾短兵樵蘇居後其節短其分數明其步伐合地宜其器互相爲用乃以義烏令趙大河所募縣良家子三千人服習之唐公爲監務布恩信作士气公與將軍畫便宜事繕亭障謹烽火稽尺籍毋失伍除戎器具舟師居無何水陸皆有備辛酉島夷大至至則南下亡敢近臺州乃爲三軍軍松門以待夏四月辛亥寧海告急將軍且行公曰虜睥睨臺州先發寧海直以走我兵耳兵出虜乘虛而入將柰何將軍業巳畱一軍軍海門居中爲應兵旣出賊果大來壬子登桃渚癸丑登新河甲寅登圻頭境內騷動公自將畱海門者宣言曰賊薄新河慓甚不亟擊將爲戚將軍妻子憂乙卯趣新河大破賊城下餘黨夜遁明日及之溫嶺又破之而寧海賊以戚將軍且來悉遁去將軍聞警引兵還公使人告將軍僕幸而破賊保新河完獨他部登桃渚逼臺州去我兵遠難與爭利此將軍之資也丙辰昧旦將軍自桐巖趣臺州會日中兵行七十里不得食守吏方戒城守毋納諸將兵兵爭鬥而囂賊且近將軍後至佯怒曰若等反耶賊薄城下若等呵守者爭入城卽守▲妙於應變乃大

者以狀聞無死所矣軍中語曰守者謂乃公怯邪亟須滅賊而後會食鼓行而進遇賊花街一賊左挾矛右挾刃嘗我軍壯士朱玨短兵擊之折其矛再擊折刃斬其首賊大潰張翼而逐之北殺數十百人又逐之﹖陵江皆自沈死諸亡命入海則舟師邀擊之丁巳戊午比日俘馘以聞亡得脫巳未圻頭賊焚舟起擁眾趣臺州將軍乃簡銳師以千五百人往公誓師曰若等往往用眾勝乃今用寡願與若等約者三毋掠緇重毋尙首功毋輕殺脇從其以前驅者連擊賊無畱行後伍乃割賊頭畢而獻狀凡五百予前驅者千金七百倍之千又倍之餘無所予旣破賊所獲輜重徧賜軍中賊未破爭取財者罪死軍中立一白幟凡脇從者空手伏幟下悉放還毋爲賊樹黨也五月庚申朔及大田賊退次大田東堅壁不出會雨甚賊由間道遁仙居將軍度賊出白水洋且七十里我兵出大道五十里而近乃引兵伏上峯山待賊過半起而覆諸山下立白幟散脇從數百人賊匍匐登重山據險距我婁子和帥諸壯士斬關上賊殊死走白水洋兵圍之數重四面舉火賊爭自贖提金橐向我兵我兵環而守之攻益急遂盡焚死辛酉楚門寇至遣一部將破之洋坑餘寇襲之長弔海洋皆不免癸亥舟師敗賊仰月沙賊匿懸山旣又走大藤嶺會通判吳成器部兵至願得一當賊鋒將軍分遣部將先後之吳躍馬馳賊賊輕吳軍一持矛者從吳矛及馬腹吳引弓射殺賊兵合乃悉斬之丙子賊自寧海遁者登長沙連二千眾隘頑孤懸長沙外斷援兵將軍陰戒騎士李成立發松門�守隘�浮海以往至則登山舉火吾可無憂公入軍中召諸部將授以禦大敵方略且令諸部將納書軍正毋二心丁丑次鐵場雨甚兵不得幕將軍自撤其蓋巡行勞之戊寅雞三號引兵薄賊所將軍以正兵鼓噪進先遣奇兵出賊後焚其舟賊敗爭赴舟舟盡焚其半伏誅其半蹈海死將軍戒毋妄殺釋系累者千人公初聞將軍捨鐵場中夜雨益甚公不寐露禱曰夫人勞苦而功髙卽有不永願以未盡之年益之毋降之罰及將軍告捷公仰天笑曰戚將軍活人多永矣無用予年爲也請歸▲同心如此功何不成

予年。是日賊出掠者三百人聞其黨巳盡潛入海舟師敗之洋岐壬午又敗之鹿星海癸未敗之滿山賊遂絕自乙卯迄於癸未挾日者三捷者九計斬首七百鹵獲器仗三千二百四十有三郡中悉定

汪道昆曰將在軍君命有所不受髙皇帝法則必以監司監之此所謂文武並用長久之道也彼以詩禮起家徒持文墨議論藉令屍祝治庖章甫適越如將何唐公具文武才擅當世之譽顧與戚將軍莫逆推轂之功。將軍之。於是乎烝烝起矣。卒使威加海外吳越始得息肩唐公力也明年壬戌唐公遂有人言嗟乎功髙不賞則人言從之今之待有功者固如此

【摹畫功次大意在文武一心以奏成功深得戡定原本今疆場冰炭睚眥者覩此當洗心矣】

○莊節婦傳

吳國倫

太史公嘗悲巖穴之士名湮滅而不稱嗟乎巖穴之士。猶有稱者。而獨處身泥垢。若所謂男而胥婢。女而婦奴。卽有奇節。不得附靑雲之士以傳。豈賤其人而羞稱之乎。夫管仲父之舉寧戚也以婢知其詩周大夫有其婢賢爲能忍辱甘死以全其主父母不可謂細行矣曾不得少槪見至如翟家婢靑死如主女卽因主女見列由古及今其不得有所因而稱者。又何可勝數乎。予所聞裏中莊八兒死節事竊不勝其悲矣八兒郡富口人莊寧女寧父祖三世爲莊家奴遂冒莊姓八兒年十六嫁劉學良學良亦人奴子越一年病卒葬捨傍八兒執喪甚哀日舉案進食哭奠於墓屢絕復蘇久之爲舅姑所厭欲嫁之八兒以死拒又數月有少年傭耕者見八兒悅之求爲贅婿其舅姑業巳納聘而使八兒母從臾之八兒自度不能抗�許焉傭遂爲期以請至期八兒與其姒方晨春私謂姒曰明日不相春矣姒不解其意少選又與市易簪曰他日見簪毋相忘也姒益疑之至暮忽攺新妝出拜舅姑舅姑不知其決也以爲將受婿而喜之須臾入室自經死夫八兒以人奴子爲人奴婦。至微賤矣。又年少弱質。卽依違其舅姑。非有門閥可損。寶訓可辱也。顧獨視再適爲污。而甘死若飴。玆不凜凜丈夫女哉彼以富人子而有文君名人子而有文君豈得與八兒論貴賤哉語云金生沙礫珠出污泥信矣信矣

【汰侈鏟華��剛骨】

○江山人傳

汪道昆

余觀作者之污隆一稟於風气自漢下達則緣世屢遷譬之晐日卒於不振明興驅左衽而反之正藝士奮起依憑出日之光軼挽近而稱古人斌斌然盛矣然皆三河齊秦之產而江淮秀異亦稍稍肩隨之其彊弱有差則疆域使然也新安地重其民深厚不浮由古以來文獻足述顧今之學士大夫率髙視一世其言不軌於先民善乎山人之言曰吾鄕多泛駕之材使閒輿衛皆上乘也山人在諸生中輒有志述▲入山人妙

作會有疾謝學官去遂壹意修辭嘗讀史慕太史遷爲人作而嘆曰丈夫不能周遊四方友天下之士徒抑首蓬戶享其敝帚將爲遼東豕邪於是操舟東遊登禹穴入淛觀海潮浮於五湖問闔閭春申故址遂杖馬箠之秣陵朝故都焉入郢聽歌郢中望髙唐泛云夢而下其遊知交傾東南之美矣比還郡郡中諸儒宿學爭願交山人驩山人挾一騶奴篋書而出過故人厚善者輒胠篋發筴喜人彈射其文尢能推轂後生務彰人之善士以此益附之入舍下帷讀書卽家人治生業紛紏萬端不爲亂其精如此山人故多病乃學養生爲軒岐之言必入其室其一切從事不遺餘力蓋天性也客見山人具槁若干捲請曰自民瑩號郡中而多士響應願揭旗鼓徧示之山人謝曰嗟乎古人成一家之言。徒藏之名山。示知巳者。世儒紛紛懸書以詫海內。何爲哉。瓘徒誦法古昔。自托於無能之天。柰何�當諸君子。惡用暴巳之短邪。客退語人曰江叔子猶務深藏彼握燕石而冒玉名徒豪舉耳汪道昆曰山人善聲詩猶長於古體夫詩書▲��雋

之教一也其升降相依今之論文者或不與昌黎及推尊社稷不啻日月予竊疑之或謂建安起靡麗之習而陵遲於梁陳唐自陳伯玉以下起而一洗之開元爲盛夫持漢之三尺卑疵六朝敢不受令唐削雕爲朴而體益卑卑猶之秦人聞新樂端冕去之乃拊缶嗚嗚爲秦聲猥云可與道古聞者有掩口而笑耳舉世方馳逐近體無惑乎布侯於杜陵及爲古詩且不能超乘而上則任耳之過也若山人之長言大都取裁魏晉行年五十猶亹亹不衰千載而下吾郡有山人矣山人質行較著往往可書顧予材薄無能爲役山人方以論著顯故特書其大較云

【只山人不肯刻集便堪作傳文無溢美猶存史裁】

○沈文楨傳

汪道昆

昔太史公艷貨殖而羞貧貧何足羞也世有慷慨好奇之士雅不善治生其人𨿽貧顧倜儻知大節卽偃蹇終世弔詭者猶可取焉沈文楨字時幹四明人也父故豪舉文楨始生而孤大母及母黨皆貴人歲時苞笥多厚費於是減父之產賫用不饒文楨善事母盡母歡事諸女兄如母叔父死無後從兄爲叔父後亦尋亡文楨與孤子美同居美席二婺尊螫文楨甚文楨則以兩孤母相戹也苐出遊避之時宗人沈應奇守中書幼以署書幸文楨嘗受書法工署書乃捨業爲遊資從應奇遊闕下居三年資且盡無所成名文楨太息曰丈夫不爲名髙則爲厚利安能鬱鬱坐困乎哉遂持母錢三百緡就錢塘大治酒捨歲千釀酤市中文楨故酒豪愈益喜客客至或不問酒錢酤三年母錢盡乃持百緡具大艘召徒屬出海而漁漁得一蟹百斤余悉無獲錢又盡則又市魚海上暴鱻爲薨貨浙以東其年鮮大饒會雨久鹽貴什倍鮮乃敗載之山縣貨菽粟竹木器以歸於是母錢畢空▲������

坐而家食從子美稍稍折節無違言文楨遇美驩甚時急美之困居嘗釣芙蓉江上得魚輒沽酒無問妻子饔飧文楨有子明臣年少耳醉輒摩明臣頂笑曰孺子在吾何患貧旦日出魚飲如故歸則閉戶日夜程督明臣讀書其後明臣籍上有司會文楨病明臣請畱侍臥起幸無行文楨執明臣手泣曰吾家七世阜昌至而翁始廢業而其執經術以往庶幾無墮先人行矣明發彊明臣就道文楨竟以疾告終明臣數奇卒業博士易事詞賦時諸沈畢事詞賦顯者四人黟侯津庶吉士一貫孝廉九疇而明臣老布衣名籍籍出三人上知明臣者皆謂文楨有子云

汪道昆曰予善明臣故得聞若翁質行甚具翁故千金子少年輕富貴若將掇之及其遊不得志而歸業酤酤敗業漁漁敗旣而市魚又敗困甚矣卒之以釣爲事。而自托於酒人。何拓落也。顧猶任放自若。其亦自負不羈者耶。至於避怨出遊。終能以怨爲徳。蓋長者矣。

【﹖﹖斤﹖﹖也負貧之狀歷歷如覩】

○馬將軍家傳

利瓦伊楨

馬公名芳字徳馨陜西靈州所人也十歲爲繼母所虐逃之李王堡依其從兄會虜警里人奉頭鼠竄語兄曰虜亦人耳柰何畏之甚兄瞋目而嘻童子何知兵在其頸矣公匿笑始吾以兄爲男子乃婦人也吾不與皆斃不辭而行失道逢虜止公使之牧寸鐵不著身私以曲木爲弓矢革爲弦習射命中如注虜酋俺答將萬人獵有虎咆哮眾蒲伏虎至公所一發殪之酋屬之目內穹廬中飲以徑路刀畱犁撓酒褁以旃裘授以良弓矢善馬使執寢戈而先後之公陽爲之用而陰懷復國。所過山川常登望。識其處險夷。道近遠。水艸饒乏。熟察虜部落眾寡。權力髙下。貫習其飲食衣服言語。居則畫地爲軍陣。明進退攻守之宜。慨然曰虜譬之如禽獸吾寢處之矣七尺軀寧爲羇終世乎序當其夜間道萆山亡歸昧爽虜覺而捕之射殺二騎得脫周武襄方鎭雲中投謁試其技咨其方略大奇之署勇士隊主士不盡飲不近水不盡餐不嘗食所過不樵樹不采藝不抽屋不彊丐先計後戰。戰不必勝。不苟接刃。因事爲勢。用人不拘文法往從其所眾喜曰得主而爲之死猶不死也俺答猿臂善射控弦之眾數十萬最名桀黠子黃臺吉有气敢往部兵三千人戴鐵浮圖馬被鎧長刀大鏃望之若雪名鐵甲軍爲邊郡患無虛歲公數禦之斬馘中率過當應得官以父居靈州食貧願悉受賞代養嘉靖庚戌督府郭公耳其名檄召問若何而戰公對曰談何容易。鎭兵十萬。弱小勞死罷轉十五六。壯丁十一二。又分置各路。其隸大將者不滿五千。虜內犯勝兵數十萬。少亦數萬。我以五千人委之。罷士無伍。甲兵鈍獘。幾爲笑而不陵我。然竊觀俺答勇而輕。黃臺吉愎而鮮斷。誠廣耳目。屯要害。深壘固軍以須之。觀釁而動。愼慮而從之攻不足者守有餘庶不全勝必無丰敗若宣示購賞爲勇爵。奮行者官過其望。出其不備。掩其帳落。殲其種眾。使婦子相怨卻徙而北。亦一策也。郭公拊髀曰善哉若之言是何見之晚也置麾下力戰深入之士皆屬焉其秋虜寇古北口號三十萬壁淸河剽懷柔順義吏民殺而膊諸城上驅男婦▲�虜目中

�產數萬望屋而食焚城郭廬舍火光徹於都門暴骨如莽諸路援兵各顧其後蔑有鬭心公與私屬徒百人三踴於庭曰芳在此敢勤他人乎麾其騎馳虜虜不知所爲色駭亟擊之斬虜將解其左肩虜奔逐之左右角之復斬其騎十數諸軍觀者如堵墻何物馘也若是其果於眾與眾之信輯睦焉有死命而無二心蓋公嘗以事見法故云論功授陽和衛總旗辛亥正月虜寇水口公射走之壬子二月虜寇威遠伏梟騎鹽場而以二十餘騎麾壘致師公知其詐我而駕也以百騎先薄所伏而三分其軍之銳以次合而函虜虜辟易十里而遠斬首九十三月虜寇新平樂之相持二日虜云翔而不敢挍退次野馬川背山爲營期以明日戰公料虜且遁秣馬蓐食潛師覆諸山下虜騎過未半我兵衷之虜大亂斬首九十六眾相賀公若有不豫色然者眾異之路問曰有喜而憂如有憂而喜乎公策其馬曰追將至矣趨守險而身斷後頃之虜麕至矢三集公面意气自如督戰益厲虜嚙指是鐵漢兒遂去眾問公何以知虜遁遁何以知復來曰虜攻我不下背山而營。懼也。期明日戰。緩我也。目動而言肆。情見力屈矣。悉眾復來者。意我勝而滋休怠。收合餘燼。致死於我也。眾乃服四月虜復入寇公禦之戰於泥河左腹中流矢不爲動大破之斬首二百四十二獲負私從馬二千八百論功授指揮僉事癸丑正月虜入寇公禦之至繕房堡計曰虜膽意甚盛。且道回遠師不繼。不如捷之速也。自某至某抵虜穴。勢必返顧。批亢搗虛。制勝在我矣。時大雪沒牛馬目公拊而勉之人人如挾纊虜以漢馬不能寒相枕藉而寢醒而矢如雨一个負矢百羣皆奔布路而逃斬首七十八獲馬三百有奇二月虜寇井坪入朔州守陴者皆哭公不介馬而馳抵朔騎相屬者財百人直突虜圍有酋怒馬以騁公斬其足而輊﹖足餘眾奔斬首百八十二奪所掠百七十人三月寇張家口公聞不頓捨赴之至登鷹巢困諸阨矢石齊發虜披靡捨馬以馬鞍冒首而兌維其喙矣斬首七十二奪所掠二百八十四人七月俺答以二十萬騎寇紅市逼紫荊師徒撓敗督府蘇公總三鎭之甲救之問於介眾莫知計所出公請據白艸溝。徼遮虜。蘇公壯而許之未至里許塵起公大叫虜近矣勇士劉漢曰此遊塵耳公指視之塵遡風前觸虜必非遠語卒虜至見我兵寡揚鞭傲睨如無人公不忍其詢也前有驍騎射之中股又射之中目而死交捽竟日公敕厲其騎曰用少莫如齊致死士殊死戰無一還心虜莫之抗也巳還次聞諸軍壁劉家營憂之是中無見糧攻之以饑剪焉傾覆矣先馳趨諸將爲五陳以相離饋餉輻湊。旣如是虜怪問孰爲漢兒畫此策者以公對▲可補六韜所未備

俺答戒其眾曰是夫好勇去之以爲之名公名繇此愈重是月虜寇鐵果門禦之戰於鴿子堂斬首八十六獲馬六百有奇十二月寇洗馬林禦之戰於黑石溝斬首五十八甲寅六月論功晉都指揮僉事以遊擊將軍領職如故十一月虜寇龍門偪新舊保安副帥參將死之虜鈔掠捆載三十餘里不絕公率劉漢葛柰自陽和並道至張家口帥胡升及諸軍軍東門虜將三十騎縱招搖門下公奮焉憑怒必滅此而朝食諸將恐安知非誘不少審固立靡爛矣公笑曰虜旣饜所欲。我輕兵來。誘何利焉。豈固我哉。丈夫亦取單於耳。多人不無生得失。呼葛柰往共射之矢三而��射馬而右射人皆射股反隊眾從之乘勝斬首七���所掠五百四十三人虜棄後重走我兵取資焉巳寇宣府禦之戰於麻峪口斬首九十五巳再寇新舊保安禦之斬首五十三乙卯三月晉宣府西路左參將五月虜寇采梁山禦之戰於晉家梁斬首九十三獲馬五百有奇七月徙東路九月虜寇井坪公追及馬到山斬首九十四獲馬二百有奇是月虜▲�得老��法

大舉寇朔州援之夜中召健兒十人食馬而食虜謂我大勞未艾。難遽戰。此時也。弗可失也。系馬舌出火竈潛斫虜營四面炮舉虜狂駭不測我兵多少遂潰躡北追奔斬首百五十九十月虜大舉寇上下花園公下令收保淸野虜無所掠而返先伏兵馬頭山塹之及泉斷其後之水而弗殊虜過之推而蹶之斬首百二十四丙辰正月虜寇洗馬林公禦之及孤山斬首三十����上拜公左都督賜蟒衣一襲左都督於武臣����事偏�無授者實自公始是月虜寇應州公援之相去裏所射士以鞭箭射虜虜多死視其箭短不可用以爲神解圍去尾之斬首八十六獲馬二百有奇捷聞晉副總兵仍領職如丁巳二月虜寇保峯山禦之斬首四十三是月寇朔州經二日大獲公率葛柰追之及金城虜反距公度虜所獲在前防我之侵軼也以騎牽我先者不力者戰後不救我可以逞將注則虜關矣射公汰甲貫胸血殷甲裳眾失色公徐丸弓抽刃而前勁三甲首眾莫不生气疾驅及虜大眾卒不暇合刃斬首二百八十二奪所掠五百二十人盡復其所失亡者旣還而公甫覺創重也鄕者不言痛地忍之耳兩月而差八月虜寇萬全左衛公疾走並力襲虜斬首六十一是月寇柴溝至幹莊燔儲胥驅田中芻牧者公再援之眾欲戰不從我勞寇佚。克不可命。虜歸必渡河。伏其旁。半涉而從可擊也。首尾不相顧。無生命矣。如其言斬首百七十六獲馬五百有奇明日虜圍天城督府在圍中公甫罷幹莊之役捉發走出倍日並行天城人見馬都督來喜以逆之吾屬生矣夜縋納師公恚曰嬰城而守。非夫也。命爲軍帥而卒以非夫。惟餘子能。我弗爲也振臂而呼衝圍馬如風嘩扣聲如雷城上人鼓噪而應之流矢中公股拔矢反射中射者首隊於前眾席勝如墻而進斬首百二十七手刃者三虜人相尢故知馬太師勍何自送死爲十月晉建昌副總兵戊午九月虜酋插罕兒寇界嶺口禦之以親丁馬孔英等先登斬首七十八生致其梟騎猛克兔等六人虜鄕不聞公徙建昌公免冑而趨風虜見之曰信馬太師從天而下耶遂去之論功任子世官衛正千戶▲精气騰壯

己未三月虜寇潘家口薄大同橋禦之戰於金山寺斬首五十二奪所掠二百四十五人初邊遽以告上問輔臣馬芳安在捷聞上大悅徹禦食命中貴人勞公於師虜從鮎魚石出公趨黃崖口弇中劣客一騎先遣李東陽等據之我兵壓虜而陳虜自相蹈踐死屍滿谷斬其酋侏合赤以下二百一十八級獲馬千二百有奇奪所掠三百二十人捷聞賜百金蟒衣一襲十一月仍故官移宣府庚申七月虜入寇禦之戰於洗馬林斬首九十八�生口二十六獲馬五百有奇虜兵號二十萬寇山西薄沂州公一日夜馳五百里而捨諸軍壁日中不啟公呵之今日之事猶救火追亡人。惟恐不及。晉人緬然引領北望。旦而立期焉。痛心疾首。容可需乎。需事之賊也。受命而來。望敵而退厲之不如。忻口隘虜騎𨿽眾。無所用之吾士未慗也。擊其首。諸君良以衡其中。虜離斯必敗。偏敗必攜。晉難可抒矣。事機之會。間不容髮。有如虜度忻口。晉必危。擐中執兵。固卽死也。死戰死曲撓孰愈。眾陰喝不得對然而前知其爲人之異也或竊言曰事之不捷惡有所分姑聽之公捉驅刀疾視曰必�女於是眾踴躍從公。斷虜爲二。一自偏關。一自鴈門。出七遇皆北。斬首百四十六奪所掠三百四十人九月寇東城禦之斬首二十六捷聞晉實職二等辛酉虜寇平虜禦之斬首八十三獲馬橐駞千五百有奇九月寇天城禦之戰於李家巖斬首五十二是月虜大舉寇懷來公要擊於土木手刃三人至幹莊合戰又勝之斬首五十六十月黃臺吉大舉寇西陽河主帥李賢戰城南中流矢余師不能軍公馳射虜殪二人虜讙馬太史又來矣遂走賢獲免上詰大司馬何不以芳代賢疏上不踰時命下矣公集諸將以位序聽政。辟撫劍而詔之曰。吾鄕者專行不獲。無大威命。今三軍死生懸吾手。吾與女約。夫以死捍邊者兵也。仁愛士卒。可與之死。可與之生。而人不佹者。若曹也。有不共命視吾劍。集諸兵而詔之曰。不惜重費養兵者將也。不愛死以殉者。若曹也。有不共命視吾劍。又集諸親兵而詔之曰。乃公與若曹。萬死一生而就於此。人情生於憂患死於安樂。慈母有敗子而嚴家無格虜。則能罰之加焉必也。有不共命視吾劍。日益繕亭障險走集明伍候討軍實歸老幼返孤疾養鬭士衣以其衣舞以其劍同利相死屹然金城湯池之固矣雲中上谷間有禦人者充斥於道行李積患之使健兒馬虎等衷甲而陽爲婦人裝載以牛車賊犯而遂執之盡獲之壬戌二月虜寇右衛禦之戰於柴溝斬首五十四九月黃臺吉寇洗馬林覘其有備也不得入而有爲虜中說輸國情者說曰紅門有小徑可至西山以春時竊入焚陵園漢法主失守必誅馬公誅余若發蒙振落耳■﹝言冏﹞者以告明年三月公往紅門以一迾卒從誰何甌脫中虜身在此可決一戰誰敢者虜愕是馬太師耶公誶語若鼠竊狗盜以齒吾劍不武虜頭搶地具道本指所以爲者釋之黃臺吉無所發忿九月擁眾渡桑幹薄蔚州公召諸將議之吾隱情以虞虜。亂心無厭。昧於一來。難與爭鋒。計宜者爲三伏於道。更遠爲疑兵。募死士取車輪投津處諜輅之。虜馬陷。伏四起。夾而﹖﹖侈之。斬首二百五十二公復召諸將議虜易入塞我不一犁其庭終以我爲怯率葛柰等出膳房口迹虜於馬肺山大破之斬首三百二十七獲馬二千八百有奇甲子二月虜寇靑邊口以將黑曉等禦之斬首五十六八月以親兵馬奉等出塞迹虜戰於大哈气破之斬首七十九俘二渠率獲馬六百有奇乙丑虜寇西陽河以數騎嘗我我兵不手弓而比者三虜布騎四掠公因縱擊之射其魁殪眾怖急大崩斬首六十七八月寇獨石公營於云州虜以兩鐵騎挑戰公恚曰謂吾騎不可寡用乎恥也呼馬奉葛柰兩人來飲之卮酒而往拒之各俘一騎衿甲面縛坐中軍之鼓下虜眾遙望爲寒恐遂去丙寅正月虜寇西陽河禦之戰於艸垛山斬首三十一二月寇赤城禦之戰於郭外斬首四十三月寇東山廟禦之及其未定而薄之斬首百七十三俘二十一人獲馬七百有奇七月黃臺吉寇東城公以親兵斥候蹋伏山澤之險𨿽所不至必旆而陳之而身提三百騎逆虜虜騎十萬來避之入馬蓮堡堡墻圯眾請塞之不可請登臺亦不可開堡四門偃旗臥鼓堡中寂若無人虜欲入黃臺吉曰馬太師善紿人將可乎哉殆於不可日入虜野燒燭天囂達旦圍中人人泣下公引肱臥鼾聲遠戶外眾稍安日三商不起左右撼之將若何不答趨堡人椎牛切牛肩炙而啖之虜騎窺者相伏莫適入。我兵益安明�公蹶然起坐曰虜退矣眾曰未也公乘城指虜北軍多反顧當有他謀鳴笳吹角按轡徐行示之以整諸將兵來會請緣間宵突之行三十里公忽旋馬頓足豎子幾敗乃公事任副帥在右衛其爲人也伐知而多力寡謀而好名遇虜必戰產害大矣從近關往爲之援則右衛巳窘擊之斬首百六十人獲馬三百有奇奪所掠四十人諸將吏效首虜賀將軍以三百人當十萬虜坐頹堡中而無敗抑有說乎公嘆曰堡墻頹。馬可騰而上。𨿽閉門何爲。吾卽出亦不能達大軍。軍搖心矣。窮鳥困獸。猶知救死。吾欲以死決戰。戰而不勝。徒貽國辱。故知酋多忌。因以愚之。屬有天幸而免。眾灑然自失也丁卯正月虜寇新開口以親兵馬貴等禦之斬首七十五二月以親兵解生等迹虜新平境外戰於楡林縣大破之斬首八十六獲馬四千有奇三月以親兵黑曉等迹虜洗馬林戰於北沙城斬首九十四獲馬二千五百有奇七月寇新河口至於柴溝禦之虜失利公據振旅虜將更虞臺嶺宜先往眾曰新河口近而夷虜必走是公搖手曰虜非大敗不速退。捨近而走遠。示我無畏也。捨易而走險。示我難追也。吾巳斷之矣。無是貳言。至嶺虜未盡度鼓儳而扼之斬首二百七十一獲馬三百有奇捷聞賜飛魚緋衣一襲八月黃臺吉寇右衛禦之戰於水溝臺臺吉使使來言吾兩人手相搏耳公爲夷言語其使吾發未燥與虜戰未得一當若固所願也臺吉悔之前言姑嘗彼彼崛彊乃爾引去追之斬首六十五捷聞任子世官錦衣衛正千戶俺答寇山西陷石州主帥申維嶽坐論死副帥田世威等詔下獄公上書言虜可鬭智不可鬭力世威等不量力致亡一城罪何辭然勝負兵家之常以一事誅諸將繼此者將折而入虜耳乞以臣錦衣蔭贖其罪不許是月虜寇膳房堡禦之斬首七十九戊辰或爲黃臺吉謀曰宣府城不過三仞以五萬人犯蔚州馬太師必悉兵馳援更以五萬人登宣府空城亡無日矣公知其謀率師伐木塞外得百萬株衰宣府城匝月而畢其秋虜犯蔚州命將禦之黃臺吉果寇宣府城髙大堅無如何遂去蔚州圍亦解是月公出獨石境迹虜戰於張水海子大破之斬首三百六十七獲馬二千有奇捷聞復任子一人錦衣衛正千戶四月虜寇洗馬林率副總兵劉國禦之戰於石窯山斬首六十五是月以親兵馬奉等出洗馬林迹虜戰於塩海子大破之斬首百四十七獲馬三千八百有奇以親兵補於漢等出西陽河迹虜戰於馬肺山大破之斬首二百五十一獲馬千八百有奇以親兵頗貴等出龍門所迹虜戰於三間房大破之斬首二百五十獲馬三千八百有奇以親兵馬貴等出右衛迹虜戰於白艸溝大破之斬首二百四十三獲馬千三百有奇督禆將麻貴出迹虜戰於罕畱兔破之斬首七十六獲馬六百有奇一月五出塞斬首累千悉收鹵獲以歸虜眾大震以馬太師止兒啼十月公出獨石觀兵於大松林頓舊興和衛虜無匹馬之縱興和陷虜中有年所矣焚王庭毀兀術祠登髙四望灑酒威寧海子而矢之曰吾投鞭斷流令可揚塵勒名於石所以志也虜兩歲不敢犯宣府矣巳巳九月我兵行邊至亂嶺關俄塵起眾以爲虜公審諦曰我兵也眾未信至果我兵眾請所以公語之曰虜兵行不整大軍外多遊塵我兵行有紀律無亂者塵是以異諸老將愧曰生長塞上見不及此朝議以大同數中虜徙公鎭大同二月聞虜入寇雞鳴而起晡時而捨令曰輕發者遼緩至日中虜猶豫不決縱兵擊之斬首五十七追及下水海子又破之斬首百六十三獲馬六百有奇五月寇平虜破之斬首六十六七月寇威遠率副將馬錦禦之斬首七十五巳嚴諸將。大同非宣府比。與我間一墻耳。虜不時犯。非大創艾不可將兵出右衛迹虜戰於威寧海子大破之斬首五百四十六獲馬六千三百有奇八月將兵出助馬堡迹虜戰於黑山大破之斬首三百八十九獲馬三千七百有奇九月虜寇右衛禦之眾請亟戰公不可殺猛狗者投之以骨輕起相牙掊之易矣驅諸畜產郭外。耽就取。因擊敗之。斬首百有九虜益大震會俺答奪那吉婦那吉羞憤詣關吏降公喜曰俺答甚畏妻。妻甚愛那吉。那吉甚怨俺答。納而用之。以夷攻夷。勢可分南北匈奴。復丰州故地。我食於彼。彼且爲我守。徐仿朵顏三衛例。增置藩籬。地廣而兵力不疲。可以久安。若受欵而封之歲與爲市。是肥虜而瘠我也虜習戰鬥如故而我不警備財日耗如後患何廟議巳定罪公阻敗坐罷然公招降積萬人意未巳也久之閱功加任子官一等今上元年公撫其髀肉而悲吾及未老師武臣力誅俺答臺吉縣頭▲灼見後患

槀街蠻夷邸間功且有緒幸哉以孽孫故稱藩保塞無所事兵矣吾發如此種種奚爲役二年召僉事前府事累章辭不允六年黃臺吉要賞聲言渝盟復用公宣府而定七年公春秋六十三矣血气浸衰金痍時發作楚遂以病乞長休告而居常訓誨其兄弟子孫吾徒步登大將壇三佩金印。事三朝。賞延於世。夫復何覬。獨有所恨二事。河外松山地沃壤千里。假我數年爲關中。將以三萬眾。拓而有之。家在靈州。幼爲俘累。生不糞除先人之敝廬。沒不展墓。百歲後招吾魂故鄕遊也。九年病革猶正襟危坐三子請就枕厲聲數之假設乃公死行間臥可得耶死卽死耳憑凡假寐遂卒舊史氏曰嘉隆間宣大稱名將以趙岢及公爲巨臂戰則同彊守則同固而公尢著少而隱悼播越能自歸壯而受知郭公不五年官一品又五年爲大將身經九十餘戰。被十餘創。最斬首虜八千。馬五萬。他物不可勝計。俺答父子梟雄不減冒頓。彼眾我寡。卒未嘗挫。以功名終。眞男子哉目不知書行事暗合古人旣貴折節好儒盡與其鄕士大夫賢豪長

○黃翁傳

王穉登

黃翁名櫰吳郡金昌人吳號繁雄而金昌爲尢凡其國土所產與他邦之產若魚鹽貝綿竹箭橘柚筐服纖縞之屬明珠翠毛金錫硫黃之貨山委於市金昌富人皆得擅之以其入爲美宮室華館雕榭多儲古鐘鼎金石圖書以自娛彬彬文彩風流甲於天下其季子言公之禮樂與土人又多靈智能以其意爲贗物衒鬻射利售者往往受其欺黃翁能爲人辧析剖證指說好惡出入古圖經而益以賞識多所愽通於是諸凡以古鐘鼎金石圖書售者多就黃翁鑑而黃翁之門日如市也黃翁言孝皇帝時。吳中古器物圖籍。號甲品者。視今時不能一二。又多好古君子。然不過奉淸暇之賞。修粉飾之事。以故𨿽有名物。莫得厚直。今讀邸中書見朝廷遷官晉秩其在齊魯燕趙者遠不可數若吾鄕某人爲禦史則曰以某器進某人爲監司則曰以某圖入由是夏王之鼎石鼓秦經圖史丹靑玉簡金匱之書棼然入市而其價視昔不翅十倍嗚呼是古鐘鼎金石圖書爲金錢貨賂爾病奇於人人奇於詩餘謂文長無之而不奇者也。無之而不奇斯無之而不奇也悲夫

【牢騷憤激不勝拊膺擊築之悲】

○範牧之外傳

陳繼儒

余宅鄰牧之少聞牧之以情死不敢問父老比十年奉化人之教略巳定情乃始許牧之子必宜作牧之傳範生牧之名允謙伯父太僕父光祿爲文正忠宣公後牧之復以庚午舉鄕進士生而頎廣額頤頰而下小削目瞳淸熒骨﹖﹖八气俊不甘處俗華亭世家子出必鮮怒錦衣狐裘舞於車上童子駢肩而隨簪玉膏﹖﹖術如婦女之麗牧之見之往往內媿肉動毛孔蝟張輒障面去牧之居恆單衫白袷著平頭弁與諸少年頡頏而遊遊遇豪貴人牧之欠抑惟諾陽嗛不敢言眾以爲是生也寒酸不上人眼意輕之牧之乃快或坐客小覺則拂衣疾趨出急遣追呼者問牧之牧之飄風逝矣性嗜書無所不讀能跳梁於翰墨間有才子之志客非韻斥門者不納納必以名香淸酒爲供或宴語夜央喜不嗜寐童子更燭割炙復張具如客初至時屋下雞鳴猶聞鼓琴落子聲及醉而嘯者至是四方之客日益集牧之恢張心胸厚往薄來故雜賓亦稍稍得進而未幾杜生之事起杜生者妓女也以風態擅名慷慨言笑自題女俠與牧之一遇於閶門目成久之退而執手嘆曰吾兩人得死所矣君勝情拔俗。余亦俠气籠霄。他日枕骨而葬太湖之濱。誓令墓中紫炁。射爲長虹。羞作洏淟女兒。下指鴛鴦。上陳雙鵠。言罷大泣眾驚其不祥嗣後淹系旬月無復顧禮毀頓精神廢輟家政客乃有爲文告神以絕牧之者牧之答曰僕聞虧名爲辱虧形次之諸君子俱當世賢者僕𨿽不才忝惠莊之遇舊矣諸君子一旦攝齊束帶矢之神前擊鐘伐鼓以絕鄙人一時觀▲一見許死亦奇

者莫不駭遽狂走謂僕當得夷族之禍以至於此甚而造作端末飛流短章筆之隃糜付之屍祝無煩撿考遽定爰書不須左驗遂成文案是忠告之義同於擿觖捃摭之過近於文致使僕不能含生於覆載彊息於人世辱云甚矣僕亦何人其能甘之惟有蹈東海而死耳牧之旣深情膠粘不解。而復爲諸客所激。若圓石遇阪。轉觸轉下。勢不得不與俱盡。會太守窘杜生出辱之庭牧之忍愧以身左右翼多悲辭太守徘徊不令下鞭。然終不許牧之以一妓女燼。黜賣杜爲賈婦牧之佯諾陰使人﹖廠隹貝﹖爲山西賈得之以藏於別第俄載而與俱長安居長安邸不三月牧之病肺死牧之旣死杜生敕家人裝治其喪歸而以身從杜入舟忽忽微嘆間雜吟笑如無意償範者至江心命浴。浴罷更衣左手提牧之宣和硯。右手提碁揪。一躍人水。左右驚視不能救初見發二三尺許沈浮旋瀾中巳復揚起紫衣裾半折復轉睫間而生沓然沒矣余聞牧之事光祿公秦淑人及遇弟允臨斤斤孝友名教人也因緣爲祟卒耗俊姬何哉漢髙項羽。英雄▲�死狀�爾光�

絕世。劍鋒淬人。眼不爲眨。乃心銷神枯。終不能斷虞戚之愛夫二公賴有此舉小足破俗不然項乃倔彊老卒龍凖公一村亭翁故態耳語雲天下有心人盡解相思死世無眞英雄。則不特不及情亦不敢情也牧之者得無老氏所謂勇於敢則殺者歟。定盟旦誓永焉勿諼沈恨幽疑泮然渙釋兩人可謂誠得死所矣使杜遲回獨生。或不欲生。而無幸以不汗病死。寥寥千古。含怨何期。今而後知杜生之有以謝牧之也。或曰君家蠡首倡風流而唐杜牧之奇宕挑達半臥粉黛中以老君於牧之則諱姓於蠡則諱名垂二千年而合爲範牧之也嗚呼然歟否歟

贊曰余與牧之子必宣遊生駒俊鶻抑何其似牧之也必宣入國而遇平康裏則疾回其車市有倚門而挑者恥若面黥惟恐唾沫形影之及必宣少孤心不能記牧之短長肥瘠而能不失尺度如是父豈必身爲教哉夫曾子子父之相反。而趙括之讀父書也。爲人後者其奚擇也。

【傳多情之種非此雋筆不足發其幽光】

○徐文長傳

袁宏道

徐渭字文長爲山陰諸生聲名籍甚薛公蕙校越時奇其才有國士之目然數奇屢試輒蹶中丞胡公宗憲聞之客諸幕文長每見則葛衣烏巾縱談天下事�公大喜是時公督數邊兵威鎭東南介冑之士膝語蛇行不敢舉頭而文長以部下一諸生傲之議者方之劉眞長杜少陵云會得白鹿屬文長作表表上永陵喜公以是益奇之一切疏計皆出其手文長自負才略好奇計談兵多中視一世事無可當意者然竟不偶文長旣巳不得志於有司遂乃放浪曲蘗恣情山水走齊魯燕趙之地窮覽朔漠其所見山奔海立沙起雷行雨鳴樹偃幽谷大都人物魚鳥一切可驚可愕之狀一一皆達之於詩其胸中又有勃然不可磨滅之气英雄失路托足無門之悲故其爲詩如嗔如笑如水鳴峽如種出土如寡婦之夜哭羈人之寒起𨿽其體格時有卑者。然匠心獨出。有王者气。非彼巾幗而事人者所敢望也文有卓識气沈而法嚴不以模擬損才不以議論傷格韓曾之流亞也文長▲如嗔如哭如�鳴峽我於斯文亦云

旣雅不與時調合當時所謂騷壇主盟者文長皆叱而奴之故其名不出於越悲夫喜作書筆意奔放如其詩蒼勁中姿媚躍出歐陽公所謂妖韶女老自有餘態者也間以其餘旁溢爲花鳥皆超逸有致卒以疑殺其繼室下獄論死張太史元忭力解乃得出晚年憤益深佯狂益甚顯者至門或拒不納時攜錢至酒肆呼下隸與飲或自持斧擊破其頭血流被面頭骨皆折揉之有聲或以利錐錐其兩耳深入寸餘竟不得死周望言晚歲詩文益奇無刻本集藏於家余▲當是壯心不甘�落耳

同年有官越者托以抄錄今未至余所見者徐文長集闕編二種而巳然文長竟以不得志於時抱憤而卒

石公曰先生數奇不巳遂爲狂疾狂疾不巳遂爲囹圄古今文人牢騷困苦未有若先生者也𨿽然胡公間世豪傑永陵英主幕中禮數異等是胡公知有先生矣表上人主悅是人主知有先生矣獨身未貴耳先生詩文倔起。一掃近代蕪穢之習。百世而下。自有定論。胡爲不遇哉。梅客生嘗寄予書曰文長吾老友

○猿洞賓傳

虞淳熙

猿洞賓者天竺今先生先生生麟鳳人家武林向無詩由先生大人大峯自越來鵲巢騶虞而下始有傳系又召穆公也詩所謂召虎旬宣者先生名字屢托之曾屬耳蘋鹿不鳴而先世皇帝王霸之略及先公觸天之筆無所施用遂依竺鷲泓龍晉慧理所呼白猿以隱夜舉杯數開辟以前白蝠出洞當酒籌而巳先生貌大雄音吐更雄慕猿劍術答以嘯旨白眼劃然而嘯虎棧欲落目中無一人亦復不能遠見一人也橫溪樹許由祠稽畱爲相與讓世修出世事華藏玉淸之居猶掇之也不知者目以爲盧鴻艸堂王維輞川及怪石支木獨扛婁﹖頁九關虎豹而澗吼雷奔不啻弱水之沈羽矣。先生曰吾非拒人拒凡人也許光祚黃汝亨虞淳熙兄弟輩十許人並得入而分猿飯飯熙者經年賦茅多猿覺喜怒僅似凡人竟不與設賓主也蓋自月鼎除淫猿。猿公亦遁。第寬梵网解著鎖﹖﹖負衣冠之母令騰擲狂躁所以賓與固知賓不必猿矣汪伯玉道昆集詞才恨不得天竺今先生驅賓▲�靜如太古

從突入先生大笑問饑乎飯以脫粟一器伯玉不敢不飽嶽伯吳體中用先生自語吾封內有山山有人而不逢愧祠鎭嶽屏車騎俟隙通謁曰桐城儒生慕先生願見先生架上書先生方詈梵嫂夫恣所翻閱出誇其僚今日得見今先生又見今先生書眾目以武陵漁人而先是諭。丞均剝啄不得通輒踰垣落關大索先生先生從後戶去不復顧丞慚得譏嘲令以洞還猿旣賓猿爲讓洞竟三尺不聞泄柳幹木讓周廬也忍棄瓢不忍棄許由而歸郡邑髙其風將脂蒲輪先引置三賓間先生又不忍棄猿公就三光席稱鄕賓於三光中獨有所擇初祠許由學韜光祠父弘毅公視五星祠北辰視月巳竟擇仁祠祠焉若羲和之賓日云唐呂巖洞賓者且儒且學仙一見黃龍雙劍不飛猿公之技單矣殆昔之賓日者其自繪像也先生以遺淳熙神軒軒欲翥知非僧繇道玄所幾而元和之詩直軼開寶又墨妙入神也倘今先生自許予通三才任三弘函三以貫百秇至刻槭鏤玉彈揪�桐宛似棘猴而誠縣之屈鐵過庭之縈金以書極玄無敵鏗玉戞石之章後山不瘠東埜不寒也及遊目所經輒染幀素尺幅千里寸楮丸疑席月湖風關雪閬風四圖伯仁文氏之駒遇之失步臥以遊之卽朝北海暮蒼梧非遠矣至爲熙剌繡三聖玄金爍爍衣﹖﹖貳奇艷恍日觀焉信賓日哉

■﹝目替﹞子熙曰天竺古先生千百億之化。應有洞賓。而十二屬之化。豈無野賓。今先生固古先生之疇歟。移近多猿藏名以辭粟布邑志所紀或舉其字便掩其口今安得揭而揚之又古先生十號應無定也其修武林山誌該洽奇雋矣提而揚之白珩白珩有此語否隱不用文聲必用希意其家無名公哉洞賓三十四化遇無名公與譚他心盛陽之月先五日生年幾九九儲帝賓友藉令兆璜而出何復能掩千秋之口然而趾毛堪詠湛冥一廬設有秦人末由占天地之始矣

【先生之風山髙水長】

○愚公傳

虞淳熙

愚公似昔人非昔人也家鄰西湖分金牛之祥疑受姓而又不欲冑文通文遘視世同胞率同姓澹然忘巳忘名而巳聰明如秦鏡。盡照胞閬中物。諸夙慧者藉以生。而顧自稱愚公。家迎薊子駐堯夫日坐巾車無影可履差似子羔耳乃淸影頻落夕湖與月映潭也讀書舫經讀書林聽之多淨名經異蔬齋數更漏時所讀而舫在桂舟梅檻間隔畫艦絕遠間移近春堤燒燭照之花不睡亦不睡以爲常每挹露跨蒼雪登吳山看壑公塵動童秋淸侍人以爲洪崖術葛而巾襄陽巾更以爲孟襄陽然其詩藏匣笥實出入襄陽云學逋仙植百樹梅杳不聞鶴鳴則子和應占而先世竹光接西溪之萬竹龍孫奮角無枯折者庶武林人當之獨公兒耶。是時云萊翁百八歲爲開聞性矣雲棲師復投百八珠名以廣碩導以戒懺火傳燈續非拙度者公之言曰醉香禪苑於焉憩止彼之會心百杯忘懷一勺安知非醍醐天漿乎不愚愚。猶昔人。非昔人。其問之兩師。

▲映帶見�似月中散影

■﹝目替﹞子熙曰子躋愚公六君子之倫信非古愚矣顧偕子社人就放生池塡魚鱉期不滿不止此與平太行王屋者何異武林自有愚公子而孫者不絕終爲水仙憂觀其倡以懸弧解网無攺於父之道將渤澥於牣況明聖一漚耶萬金之酬三族之需順時養少蟄孽煦濡讀書而學愚公不愚

【愚公術精岐黃而性耽佳句修然遠韻先生儼爲寫生】

○紀孝子傳

陳仁錫

予閱漢董孝子傳爲母報仇章帝義之赦而拜議郎顏其地慈溪溪不以孝而以慈善則歸親漢家意思深厚嗚呼入爲孝子。出爲循吏。竭知盡能以效之民。所謂善歸君也司李紀公諱汝淸字廉卿自濟南再徙文安世有顯人其父鴻臚公大統題�云有子心先足無官身更輕蓋云俠矣閒嘗呼盧自得賓朋四座雜以聲妓公如弗聞也者苦讀書閔安人久於疾童而視之謹益自謹其身旁絕媵婢十五補諸生庚子舉於鄕丙辰令宜陽繁調臨寶公之在宜陽也墾荒建倉開渠減賦暇引鐵藻之水環城栽荷閭井悉樹桃李曰俾宜民采食於近取材於遠貸而不書單騎衝雪感神鴉爲捕蝗齋廚蕭然余鳥雀糧其治臨寶首淸盜案臬僚屬三老於庭始徵戒無羨羨則召還之地當函谷之衝治城濠募壯勇枕戈以待惜乎賫志歿於是公歿七載矣公之子孝廉紀克家甫官泰安州知州奏曰臣父紀汝淸弱冠臨祖喪沍寒血凝水絕食七日抱屍僵臥艸蔬廬墓三年臣祖母沾危疾臣父孝感羣烏夢神授藥病少間巳葬負土龜繭廬墓如初河水暴發乘葦桴築堰墓獨完安天子下璽書褒異風顯之予聞鴻臚公昆弟七人咸父事之孳孳講學執親之喪不雜浮屠獨宿十五年殆篤行君子歟萬念者一念之所積也。萬年者一日之所積也。生天下萬世者生一身之所積也莫勇於一念故孝子積念莫長於一日故孝子積日莫艱難瘏癢於一身故孝子積精間以示人不之省也復正告之曰居官而好色。無可商之功名。居鄕而好色。無可商▲奧言如屑

之道徳。居家而好色。無可商之心術。公之孝於親能於官自不漁色始嗟乎天甚愛孝子君父甚愛孝子故旌孝者天與君父之大賞也君賞之。焜耀史冊。生則以子上書予父贈六品京職。予二母及妻贈安人。予在籍調理。歿則以子再上書予褒予棹楔。天賞之。山居而石子種瑤。夜行而飛鳥銜火。鑿地而金。泣竹而筍。破冰而鯉。哭臨而鶴鼓。祥練而鴈來。玄黃之鳥集樹而候哭止。雕胡自生。鴝鵒自去。燥地而湧泉。春花而冬榮。一禾而九穗。尢異者墓火而鳥獸濡水毛銘勒鴻休垂視來庶陳朿爲之辭辭曰

奕葉玄化溢於蠻荊五溪底定渠陽載寧民之無良吏執其咎若网不綱棼亂時有於鑠中丞明徳作人夙夜於邁綏我靖民下車禮師夙烝髦士旣敷文謨亦訓武事甲徒三千。旗旐有奭。自公令之。飆起電激。公謂有眾。無然惛怓。我執其慝。釋爾麼麼。公謂有眾。無然饑寒。我命郡國。給粟授廛。乃遣將軍乃守邊圉於時餱糧於時廬旅靖人有情。公之定之。靖人有爭。公之聽之。剪彼叢棘。登之堂皇。虣亂不作。民以愷康。示禮導仁作靖摹式不剟者風流斯無射

【����有淮西遺意】

【前缺文】羽滅之。凡此者天所以示勸也。蔡忠惠公曰三五之世忠孝繇性三五之後忠孝繇勸勸之尙不能況不勸乎勾龍弘道廬陵春秋髙八十發長丈餘僖宗幸蜀過其地坐亭中巨石回鑾再幸賜錢帛衣服甚多復租賦三年凡此者君父所以勸也孝子不匱永錫爾類錫類於同人易盜賊爲之朿手其錫也異矣錫類於盜賊易虎爲之弭耳豹爲之環臥獸爲之撲虎鹿死獸亦匍伏死其錫也尢異矣且夫善行無轍迹公靑詞下鳥古空中三大星何異乎其營墓古金鄕魚臺縛艸人止桑林中母柩在焉何異乎墓故無恙古日渡塘澗大雨雪皸裂血流以漆塗之水夜至而不囓何異乎嗟嗟徐仲車自哭母耳。呂溱聞之想見鬼神終夜聞此聲。亦須爲公泣也。視登山濟水號泣不息何以異哉。足爲之屈杖不能起孱然耳。可與虎豹同寢處。此之謂神勇矣。莫雄於虎也弭耳不敢動虎之神離而孝子之神完何以孝子之神完。愼言語。節飲食。絕聲妓孝子能而虎不能天必張此毒獸於墓。不示凡民而示孝子尢天懸孝子之大戒也陰玄▲誠能動物孝可�天總�精神爲之耳寫得雄气勃勃之臨哭有溪龍山虎助其號聲久之鬼神助哭莫雄於孝子也虎與鬼豈能助之哉劉元誠一生不妄語死則雷轟於壁其神不死耳大丈夫不自雷而雷驚之不自虎而虎尾之柰何不保身。豈論年哉。若紀公可與結大年也。史氏曰漢詔孝弟力田廉吏三者生人之本是以尙經術營職業澤及區寓邊垂長無事節義洵孝友之倡也蓋自髙帝文景武以來所風厲久矣至光武一振起之耳有味乎紀州牧之言臣𨿽甲乙不同榜而父母則同恩節孝則同理上以孝治天下紀氏父子有循聲超然遇之資格之外表厥宅裏俾吏道趨於康平教化章顯規摹宏遠矣

【闡發精渺雄肆幽奇可補孝經可入語錄詎止頰加三毛以求恍惚之肖】

○髙士樂耕曹公傳

陳仁錫

予讀桃源記哂漁郎徑歸俗漁也太守訪道裏俗吏也山中無歷日何問年華逐酒殽長子孫皆俗侶也意其寓言耶曹太公不卽名名卽之人亦有言醉不可及狂不可及今觀太公歌亦不可及也曹七登第公獨隱而骨諸貴族尊爲六兄之則豈在踞胡牀吹柯亭畱爽气撲眉宇不俗哉其山川與人物相得。如風水之適遭然。故山川之精神不出。卽人物之精神亦不出。如曹太公卜鄰三茅疑有雲霞覆其上夫名士必莊士乃有待潮錢塘對月獨飲客亦攜杯酒盡無一語者皆有所自得也子新寒夜起覆酒缸或笑酒自不冰先生病寒乎子新曰人病酒可醫酒病不可療也予謂不如曹太公何也太公嘗酤酤而出遊則酤敗矣忘其酤也非忘也曰世間不可醫者俗耳豈有訂爲紅友字爲黃嬌可成敗論乎太公之於酒不以成敗論也相天下士亦如酒當其贅於裏裏負盎牽畱贅也而加親性好客貧不謀侑酒謀代酒者茗也而加醴好歌眾歌。獨歌。醒歌。寤歌。舉按偕隱歌雞鳴子孫多且賢歌螽斯仲叔季不入市不謁宰施及文孫歌燕翼凡此者宜歌也。而歌遇不平事。宜哭也而亦歌。歌之義大矣。何計乎死生哉。歿三十載而思又千百載何嘗不思亦何嘗不歌耶知生則知死何疑焉至孫乃葬始公不發於子屬孫父之師之母之除旦課文掇筐遺社卒大奮明廷晉陟淸華歌曷旣乎公諱孝本字良立歌良苗之懷新也子可明天啟壬戌進士太公曰吾歌待子而永矣

【呼盧�板寬入窄腸】

○李謫僊逸傳

【有序】

蔣徳璟

謫倦旣巳題雚字說則愀然序前身軼事及千春未揭之忠而浮犀觥曰觴汝爲我作佳傳傳當取周公及屈原蓋皆用宗室故其取周公者以從永擬流言也永璘之叛罪浮殷監尋陽之讞厄配狼跋然而雷風剖匱姬遇獨奇至其與三閭心符迹契而世哀三閭忠莫能明公者僅以詩酒奉之公卽霓蓋風駟萬歲東華亦豈願以虛名掩大節哉作謫僊傳

謫僊者唐之王孫也其先隴西成紀人涼武昭王暠九世孫緒唐牒爲玄宗皇帝族叔祖隋末徙西域條枝神龍初翁遁還客巴西而謫僊生故又爲蜀人十歲通詩書長隱岷山州舉有道不應出居襄漢之間南遊江淮至楚畱云夢三年去之齊魯居䢐徠山與孔巢父輩爲沈飲稱六逸天寶初客會稱與吳筠�筠徵隨至長安得召見爲翰林供奉頃之不合去北抵趙魏燕晉西涉峽邠歷商於至洛遊梁最久復之齊魯南浮淮泗再入吳轉徙金陵上秋浦尋陽臥廬山天寶十四年安祿山反永王璘節度東南水軍夜逼登舟辟府僚佐賜五百金棄去亡走彭澤璘敗坐系尋陽宣撫使崔渙禦史中丞宋若思驗治以爲罪薄而若思軍赴河南遂釋囚辟參謀上書肅宗薦公才不報尋辭去當是時公年五十七矣乾元元年竟以璘事長流夜郎或曰以邠陽王救流夜郎於是泛洞庭沂峽江至巫山會赦憩嶽陽江夏久之復如潯陽過金陵徘徊於歷陽宣城二郡依當塗令族叔陽冰代宗立召拜左拾遺而公醉解矣公之轍迹幾徧海內。駿馬美妾。所至二千石郊迎。志識雄傑。風標亹亹。軒軒有俯世之姿。故足以友列眞而師萬乘。而其觭之使不獲伸者。乃在於煬竈之婦寺。竟拓落以老。於戲人耶天耶。始太夫人驚姜之夕長庚人夢故生而命曰某少爲益州長史蘇許公所賞比相如喜縱橫術。擊劍任俠。輕財重施予。入長安賀賓客奇其姿與詩薦於玄宗徵就金馬降輦步迎如禮綺皓艸和蕃書並上宣唐鴻猷一篇帝大嘉異賜七寶牀食禦手調羹曰卿布衣士名入朕知非素蓄道義何以及此入直金鑾殿訪國政潛艸詔誥人鮮知者性俠酒日與酒人縱酒長安市帝坐沈香亭屬欲公爲樂府召入乃極醉不知人拜舞頹然頓首曰臣醉帝卽遣二閹掖扶注水颒面研墨濡穎前張朱絲攔太眞妃捧硯以寵之十律欻就更無加點鳳跋龍挐無不精絕亭中木芍藥繁開帝乘照夜車太眞妃步輦從遽命李龜年持金花箋宣賜宿酲未解立進淸平調三章龜年約調按歌太眞持頗黎七寶杯酒西涼州蒲萄酒笑領歌辭意甚厚帝調玉笛倚曲媚妃妃飲最歡斂繡�重拜自是顧李翰林異諸學士賜宮錦袍▲千古奇遇

數宴見當時�力士貴幸甚公侍宴沈醉引足令脫■﹝革華﹞力士恨恥之異日太眞重諷前調因擿飛燕語激妃帝嘗三欲命官妃輒捍止亦會同列害其能讒帝浸見疏賜金還山公益驁自適嘆曰千金之弩。一發不中。則當摧撞折牙。以求息機。安能效碌碌者。蘇而復上哉。蓋益肆情性放宇宙間矣永庶人敗事連公當法汾陽王子儀以舊恩請得減死初公客並州識汾陽於哥舒翰所曰此壯士目光如火不十年當權節旄爲脫其刑責而獎重之翰因署汾陽牙門將其▲千古�恨

神鑑如此公始娶朱生女平陽子伯禽娶劉劉訣至云夢娶許許髙宗時宰相圉師家也又合於魯一婦人生子曰頗黎終復娶於宋間攜金陵昭陽之妓世號李東山而昫書以爲山東人何耶徳璟旣論次公出處大者而廣乩所以命傳之意曰公於气似魯連子。於神似東方生。於韻似謝太傅。於酒似阮步兵。而於憂國嫉邪之志似屈左徒。今明皇故叡武人也晚乃甚於楚懷楊氏之恣百鄭�髙氏之專十靳尙而胡羯之桀狡倍秦二主者弄於女子小人之手而不寤也。原與公疏屬同負異材同。初被殊遇同。能用鄭者尙也。能用楊者力士也。殺儀之諫。飛燕之刺。二艷弗善也。遭內嬖同。子蘭上官張垍皆憸夫困同列之謗同。放江南流夜郎同。沈而死同。所微點者尋陽一著。蘇子瞻僅辯其不從反耳。而未盡也。而微勝者原內持於姊嬃。外嘲於漁夫。憔悴以從鼓咸。而公老於山水觴妓之間。而又有學道者爲之伉儷。公較�矣𨿽然其志似原何也夫捧硯脫■﹝革華﹞人以爲狂。公豈狂哉。畢文簡嘗以王佐期公矣夫其气固逆蓋之而憤焉然默有所摧冀以跆抑禍水損斥大璫感動左右而帝驕僅以方外客之可謂不知公者今試讀公雪讒遠別離蜀道難枯魚過河泣諸篇幽人鬼語參差悲壯穆然有離騷之旨焉。直騷痼於潔而公隱於放。要其志並爭光乎日月矣。

贊曰壽莫久於立言樂莫髙於證仙公兼之矣榮淪奚問哉人謂神仙塵身世而��年��以憂國嫉邪避永庶人私附於姬公屈子上眞之貴忠義如此公道骨云心超然極表賀監題以仙謫。子微賞其神▲�論發�未有

遊。艸創大還授籙髙師。夢寐山圖赤斧矣。元和末海人見碧霧中跨赤蛇而去。而降於白龜年曰。上帝令掌箋奏。於嵩巳百年。殆水解者耶。道書曰東華上淸監又曰騎鯨捉月與乩合嗟乎此又三閭之所不及也

【以詩酒埋沒英雄眞面目千古大恨得此快論三閭湘江又得一同調矣】

◆像贊

錢塘節婦淩太安人傳贊

○錢塘節婦淩太安人傳贊

李攀龍

以余觀於淩太安人。何世之論節者之固哉。可相勸而成也。可相勸而成。亦可相靡而敗。烏在其爲天性哉。方太安人撫遺孤才五月。一老姑相依至戚也姑而姑諷更嫁之。諷更嫁之矣。乃歲凶。復不能具饘粥供養如姑意。罵詈日滿室。曰婦何家不可居。而自苦若是。如就嫁之者不嫁也。日所恃族長者而族長者諷更嫁之。作使豪奴益肆侵侮。惟產之睥睨而藐諸是圖危矣不以扶助徳美爲華寵也曰婦何家不可居。而自苦若是。如就嫁之者不嫁也。孰不愛女太安人尙亦有父在。父而父諷更嫁之。至令踰年廢歸寧禮以自絕。而猶未置焉。往曰女何藏之深也。則操挺劫之。至令頭搶地觸凡案血流被衰絰而猶未置焉至令斷髮毀容以相示有父而悖如此者乎。曰女何家不可居。而自苦若是。如就嫁之者不嫁也。人情爲其子以婦。爲其子之孤以婦。自爲以婦。而姑不然矣。人情族有孤收之以其母。有婦庇之以其身。而族長者不然矣。人情欲其女有令名。亦欲巳有令名於其女。而父不然矣。是三者所遇。皆非人情。太安人可以影響自解。何家不可居。何家之無姑。何家不可居。何家之無子。舉產而授族長者屬姑焉。委之以不可知之子。而且令父自絕於所適。何負夫也。難者曰。姑且老。可竢藐諸之謂何。則季子業以孤寄之矣。曰是猶相勸而成也。三者所遇皆非人情。而太安人卒能事姑以立。今聖天子下明詔。厥髙行見褒朱轓而守建昌者孤邪。是靡之而勿敗。則非可相勸而成明矣。今謂太安人自存以存其子。太安人設無子將爲一▲人一頓妙

訖計乎。勸之勢緩。靡之勢急。緩急非所論此。余所以謂天性矣。故語節而待子無以處夫無子者也。

【文峯髙峙亦復杳靄玲瓏】

▲�然

明文霱卷之十二

●明文霱卷之十三

武林劉士鏻羽石父評選

碑一

◆碑一

大明敕賜銀靑榮祿大夫上柱國中書平章軍國重事兼太子少保鄂國常公贈翊運推誠宣徳靖遠功臣開府儀三司上柱國太保中書右丞相追封開平王謚忠武神道碑銘

東丘郡侯花公墓碑銘

少保兵部尙書於公祠重修碑

將仕郎平陽府經歷司知事贈儒林郎翰林院修撰康長公墓碑

監察禦史塗君墓碑

明故例授宣武衛指揮使張公墓碑

禹廟碑

撫寇碑

特進光祿大夫左柱國少師兼太子太師吏部尙書華蓋殿大學士贈太保楊文忠公神道碑

閱視靖州碑文

○大明敕賜銀靑榮祿大夫上柱國中書平章軍國重事兼太子少保鄂國常公贈翊運推誠宣徳靖遠功臣開府儀三司上枉國太保中書右丞相追封開平王謚忠武神道碑【有序】

宋濂

洪武二年己酉秋七月七日銀靑榮祿大夫上柱國中書平章軍國重事兼太子少保鄂國常公薨於軍中二十三日訃聞皇帝爲之震悼罷朝在廷之臣莫不灑泣越明日詔中書定議贈翊運推誠宣徳靖遠功臣開府儀同三司上柱國太保中書右丞相追封開平王謚曰忠武八月朔日柩車至龍江上往臨奠慟哭而還親爲擇地於鐘山艸堂之原營建宅兆及棲靈之祠凡百須之具一給於官不以煩其家至冬十月九日始葬復推恩及其三代皆爲王爵生榮死哀可謂至矣上猶念其功不置召臣濂於廷而謂之曰朕東撫髙麗。西抵吐蕃。北際沙漠。南來交趾占城。莫不稽首奉命。計其開拓之功。以十分而言。王蓋居其七八。朕今手錄戰伐次第以授爾尙爲文勒諸丰碑以著王之功於無窮焉。臣濂受詔而退謹再拜敍而銘諸幽王諱遇春姓常氏濠州懷遠人世爲農家賦性剛毅膂力絕人歲壬辰羣雄並起江淮爲之鼎沸時王年二十有三爲羣盜劉聚所得聚睹王狀貌奇偉拔於行伍而信任之王每出戰必賈勇爭先聚深喜之王察聚所爲終不能有成欲擇所依乙未聞上駐兵和州領眾數十人棄聚來歸居兩▲眼有識

月餘請爲前部先鋒上曰爾之來者。爲士卒糧絕。故就食耳。爾自有主。我安得而畱之王請之再三至於涕泣上曰爾姑從我渡江。俟克太平。委身事吾未晚也。夏六月上先抵采石磯元兵陣於磯上而磯下巨舟如織相距僅三丈餘猝難登岸王乘快舸相繼而至上麾之使前王卽捨舟挺戈先登眾皆披靡遂拔采石乘勝取太平從上守禦乃始授總管府先鋒冬十月升管軍總管丙申春三月元中亟蠻子海牙復以兵屯采石南北不通上慮將士𨿽渡▲善將善將將

江而其父母妻孥尙畱淮西勢莫可致命王統兵攻之王至設疑兵以分其勢而以正兵與之合及戰別出奇兵搗敗之悉俘其精銳自是元兵扼江之勢衰矣尋守溧陽攻建康功爲諸將先三月從今大將軍右丞相徐公達克鎭江夏四月授承信校尉領軍先鋒秋九月再攻常州會靑軍叛去與僞吳張士誠合徐公被圍於牛塘王與諸將力戰大敗其眾擒士誠梟將張將軍冬十有一月除統軍大元帥丁酉春三月遂克常州遷中翼大元帥夏四月從徐公下寧國▲敍法簡勁

秋八月克馬馱沙冬十月取池州戊戌春擢江南行中書省都督馬步水軍大元帥冬十有二月上親取婺州己亥夏四月轉鎭國上將軍同僉書江南等處行樞密院事守婺城尋命攻衢州降之冬十月升僉院十有二月攻杭州庚子夏五月召還京師從徐公拔安慶趙普勝之水寨時僞漢陳友諒揚言援安慶王策其必攻池州以羸弱守城伏銳士於九華山明日友諒兵果來攻城伏兵四合俘殺萬餘人六月友諒入太平犯龍灣王共謀擊敗之巳而上整舟師襲友諒畱王守京師軍民無敢嘩辛丑春三月�江南行中書省參知政事秋七月從上取安慶破江州回守龍灣冬十有一月張士誠出兵寇長興上時駐九江聞報還京師命王往援士誠兵敗俘殺五千餘人壬寅修安慶城羅友賢構亂據池州神山寨將與士誠通杭歙震動冬王往攻之癸卯春正月擒斬羅友賢餘黨悉平三月張士誠遣兵圍劉福通於安丰王從上擊之將戰王突入其陣三戰三勝敵兵大敗而去俘獲士馬無算遂同徐公圍廬州凡三月城將下適陳友諒攻南昌王解圍而還秋七月從上率諸將往援八月遇友諒於彭蠡湖之康郎山王與之聯舟大戰呼聲動天地無不一當百縱火焚僞平章舟風急火熾十里之間湖水盡赤敵將張定邊素號梟猛奮前迎戰王射之定邊中流走友諒乃退保鞋山諸將以友諒兵尙彊請縱其去王獨不言及我師出湖口皆言江流湍急欲放舟而下王獨不言上知其情命以舟扼上流王應之諸將乃遡流而上舟蔽江面控湖口者旬有五日友諒軍食乏出江求戰王遣火舟火筏禦之敵兵奔潰追北數十里與之酣戰自辰至未不解上所乘舟及王舟皆膠於沙王旣脫禦舟而巳舟被圍復力戰而脫於是友諒中流矢死士卒十萬皆降未幾其臣立友諒之子理於武昌冬十月王帥師討之四面合圍甲辰春二月理銜璧出降荊湖之地望風皆附升中書平章政事秋七月從徐公取廬州八月遂自將兵平臨江之沙坑麻嶺十洞牛陂諸寨進取贛州乙巳春正月克之悉定南安南雄韶州夏五月還兵取安陸襄陽冬十月從徐公克泰州丙午春三月復從克髙郵夏四月淮安濠泗徐宿安丰皆下秋八月諸將攻浙西師次太湖僞萬戶尹義等逆戰王禽之直趨湖州之毘山與敵兵水陸鏖戰敵兵大潰遂抵城下塞其四門晝夜環攻之僞丞相張士信悉發境中兵爲援屯於舊館出我師之背王統奇兵由大全港入結營東阡復出敵昔且塡壅溝港絕其歸路士誠知事急出親兵拒鬭王一鼓勝之士誠復遣其將徐義統赤龍船親軍來援王復擊敗於烏鎭冬十月舊館降得兵六萬十有一月湖州亦下遂進兵平江丁未圍之益急士誠收合餘燼猶背城百戰降其將士且盡秋九月始克之縛士誠來獻籍其兵二十有五萬乃加授中書平章軍國重事疏封鄂國進爵上公冬十月復授徵虜副將軍同徐公奉命北伐戊申春正月上卽皇帝位國號大明攺元洪武王與徐公下山東諸郡遂攻汴梁守臣李景昌遁進攻河南敵兵五萬屯於洛水之北將出迎戰王布陣旣定單騎執弓矢衝入其隊敵發二十騎攢槊刺王王一箭中其前鋒大呼殺入悉獲其眾而河南諸城先後皆平上幸汴京謀取燕都秋七月徐公與王渡大河河北諸郡又平八月二日燕都不戰而克元君北奔師次太原其守將廓廓帖木兒帥眾來禦其鋒銳甚王與徐公謀曰我騎兵𨿽集而步卒未至何以能戰莫若遣精騎夜刼其營其眾可亂眾亂主將可縛也徐公如王言廓廓帖木兒果中傷而遁己酉春正月進攻大同竹貞棄城走河東又平遂西入秦張良弼遁李思齊迎降奉元鳳翔鞏昌臨洮又平夏五月元將也速兵侵通▲神示運籌

州有旨命王以所部軍東還拒之遂搗永平過惠州獲江文淸士馬以千計至大寧也速遁破開平元君又北走追至北河俘其宗王三人及平章鼎住等凡得軍士萬人車萬輛馬三千牛五萬全師還燕次柳河川得疾而薨享年僅四十爾王之爲人守謙而不矜。有功而無過。運籌決勝之方。不學而能。其從大將軍東徵西伐。而能遵守節制。及其自將兵。則所至無不克捷。由其智識明而材力雄。故施之各得其宜。嗚呼若王者可謂開國之殊勛者矣王之曾大父四三府君累贈銀靑榮祿大夫上柱國中書平章政事追封開平王謚莊簡妣張氏追封開平王夫人大父重五府君累贈儀同三司上柱國少保中書平章政事追封開平王謚安穆妣陳氏追封開平王夫人父六六府君累贈開府儀同三司上柱國太保中書右丞相追封開平王謚靖懿妣髙氏追封開平王夫人妻定遠藍氏封開平王夫人子男三人曰茂曰升曰森皆上所賜名女三人長許爲皇太子妃餘皆幼臣濂聞之昔日唐太宗起義兵而定天下當時有尉遲恭者棄劉武周仗劍來從其後輔成唐業而恭之功爲多於是生有鄂國之封圽有忠武之謚今王之功非恭所可及上之所以遇王者封謚與之𨿽同而其王爵之加恩數優渥揆之於唐誠又過之史臣所謂君臣相遇千載一時者豈不異世而同符也哉是宜銘諸貞石傳之千萬世一以昭聖天子垂念功臣如此之至一以著王之勛烈於不朽云爾銘曰

聖皇開天豪傑四從龍興而云虎嘯而風義旗所指山嶽震動颷馳霆舂孰不神竦惟忠武王其气至剛仗劍來從飛渡大江無堅不摧無敵不碎席捲長驅易如拾芥平吳定越帖荊撫淮威聲所加小大畢來齊魯旣寧汴洛亦定直指幽燕不戰而勝元君遠逝六軍倒戈本根旣撥。何有條柯。乃收晉冀。乃淸秦隴。乃狥遼海。人百其勇。茫茫朔漠。灤河所經。誓將剗滌。邊塵弗驚。王之忠精上貫天日燁其有光亙古不沒幅員之廣漢唐莫過馬蹄所及王功爲多十五年間百戰百捷備殫勤勞光輔帝業翊運之勛靖遠之威在古或罕於今見之大功垂成王忽長逝當寧興哀如失一臂爰加恩寵用錫王封衮衣繡裳照耀泉宮天子曰噫未慊朕志其推爾爵上褒三世死生哀榮孰可比焉王𨿽云歿生气凜然鐘山之陰隧道有石詞臣勒銘垂示千億

【自來風雲之從未有盛如我國初者而開平尢稱辟昧元勛然觀其取威制勝皆以謀略先人非專驍雄自恃則】

【髙皇帝之善將將於此可見矣】

○東丘郡侯花公墓碑銘

宋濂

皇上渡江之六年庚子夏閏五月癸酉僞漢主陳友諒以舟師入寇圍太平行樞密院判花公率麾下三千餘人結陣迎戰三日賊不得入乙亥城中乏食公士馬憊城陷賊縛公急公怒奮身大呼縛盡解起奪守者刀殺五六人罵曰虜非吾主敵也曷不趣降賊怒碎公首縛於舟檣眾射之公至死罵賊不少變巳而賊犯龍江上命諸將力戰賊敗遁去後五年甲辰上卽吳王位追封公東丘郡侯又十六年其子僉水軍左衛指揮司事煒泣曰先公圽今二十年無文銘於神道竊恐忠烈不白於後世敢請惟公勛業始卒宜載國史予嘗待辠太史氏不敢以耄辭公諱雲姓花氏世爲懷遠人自考以上姓名皆亡莫知遷徙世次然皆不顯公少孤隨母嫁張氏貌偉而黑驍勇絕人儕輩畏服之歲癸巳仗劍謁上於臨濠上奇其材力俾將兵略地所至輒克破懷遠城口虜其帥以歸進攻全椒拔之羣寇據繆家寨公俟夜襲之寇散走上將取滁州單騎前行遇賊數千人於道拔劍躍馬衝其陣而過賊驚曰此黑將軍勇甚不可與爭鋒兵旣至遂克滁甲午從上取和州得卒三百以功授管勾明年乙未率所部先渡江上克太平以公忠勇可信任命宿衛左右丙申上破集慶公得兵千人升總管狥鎭江丹陽丹徒金壇諸縣皆下之過馬馱沙劇盜數百遮道索戰公且行且鬭三日夜皆禽殺之授前部先鋒攻常州拔其城駐守牛塘營夏六月立行樞密院於太平遂拜公院判階安遠大將軍丁酉春正月克常熟州獲卒萬餘命公將之秋七月以兵三千之寧國陷山澤中者八日羣盜蟠結梗道公操矛鼓噪出入營壘間斬首千百計而身中一矢還命守太平後四年遂卒卒時年三十有九夫人郜氏公與僞漢戰時一子方三歲夫人以牲酒祭家廟會家人泣曰今城且破吾夫忠義人必以身死之吾夫死吾必不獨生然不可使花氏亡後嬰兒在若等善撫育之聞公就禽夫人赴水死年甫三十有五侍兒孫氏瘞夫人屍遂抱兒以行僞漢軍虜之至九江軍中惡養小兒孫氏以兒授漁家屬之曰▲�夫難��更�

此兒良宜善視之是年冬王師伐僞漢漢敗孫氏至漁家視兒在瞷漁人出竊負以走夜宿陶穴中天曙脫簪僦舟渡江遇漢潰軍奪舟棄江中孫氏抱兒遇斷木浮至附之入葦洲采蓮實哺兒七日不死夜半聞人語聲呼之逄老父號雷老告之故與之俱行明年辛丑春二月達上所孫氏泣抱拜上

上亦泣寘兒於膝曰此將種也賜雷老衣遣之復其徭巳而令人追之忽不見兒八歲侍皇太子就學年十三授虎賁右衛副千戶後七年拜今官卽煒也煒於▲�事奇�

洪武丁巳偕孫氏至太平奉夫人骸骨歸乃束艸像公以二月巳未合葬上元縣南五十里之水橋嗚呼觀公之死賊與妻妾之報公可以知公之爲人矣天不殄其後豈不宜哉銘曰

云雷遘屯區宇分篤生眞人鎭乾坤騎龍鞭霆下天門前翼後衛蓊若云誰其最雄花將軍力驅智駕敵萬人蹂躒羣盜猶■﹝鹿上加下﹞麏大刀長戟屬橐鞬左麾右刺流電奔緋衣緇弁貔虎屯駐馬飲江江水渾吳楚之域殺气昏。手挽天河洗妖氛。軍聲隆然若雷霆。遭者膽落兩足蹲。元戎開府大江濆腰佩兵符威令尊控制上游爲國藩僞漢恃力不圖存建旗揚帆事鉦鼖艨艟蔽江躡鉤援搥牛享士士气伸馳馬督戰寧顧身賊焰熾若烈火焚大戰三日勢愈殷單騎赴之齒嚙齦怒發上指目吐煙汝賊凶頑犬與豚願醢汝肉一口吞賊慚耳塞不忍聞至死不屈酬國恩飄然乘雲叩帝閽請爲厲鬼扼賊元賊當殛死洗厥冤天子下詔褒忠勛東丘立侯賁九原孤兒保育寵更蕃不墜宗祀天所惇生爲烈士死明神神靈在天光焞焞嗟爾來觀萬子孫繼忠思孝愼勿諼弗信請考太史文

【其夫死忠其婦死節其妾存孤更有鬼神現身呵護種種奇報足堅忠孝之心】

○少保兵部尙書於公祠重修碑

李夢陽

開封城馬軍衛橋西故有於少保祠云初公以定傾保大之功居無何而死於是天下人聞公死咸驚而疑而涕泣語曰鷺鷥冰上走何處尋魚嗛而公前巡撫河南時實廨馬軍衙橋西而梁父老於是聞公死則咸涕泣日相率潛詣公故廨爲位哭奠焉會純皇帝立詔白少保謙冤宥其家而遣祭其墓乃梁父老則又咸涕泣相率私起祠故廨傍祠公伏臘忌梁父老則把香曳笻趿履若少壯咸翼如不期至稽首▲祠爲梁父老故咨嗟大梁之黎如訴�慕而公勛自見

祠下哭塡門塞戶矣會又敬皇帝立詔曰少保謙贈特進光祿大夫柱國太傅謚肅湣立祠歲春秋祠之而曰旌功祠乃於是梁父老則又咸涕泣相率數百千人詣闕門伏訴少保謙前兵部侍郎時巡撫功云願梁立祠如杭祠不報而梁父老歸伏臘忌歲仍聚哭於私祠今三十年餘矣正徳十年監察禦史巡按張君淸軍許君並謁公祠下見其門屋三間僅存堂欹漏欲頹鴿雀擾擾拱棟鼠走鴟嘯周垣盡圯羊豬外來於是悄然思俯而悲也巳仰而欷曰嗟斯非梁地邪宋不都此哉靖康之事千載銜焉二帝不南矣夫定傾者世。保大者食。澤流者思。故祠之言思也。血食使之世者也。於是下令曰少保祠撤故易腐扶欹植頹起圯新而繪堊而級而隅而榮而序備矣曰謁者奚止也則重而堂器奚貯也則翼而廊而道士玄林守焉西北隅其房也望之栗栗而巉巉枚枚而嚴嚴是使之世者之道也李夢陽曰予觀今人論肅湣公事。未嘗不酸鼻流涕焉。蓋傷爲臣不易云。夫事莫大於君出虜入。排遷主戰。四者旦夕之勢而存亡▲發端有據

之判也乃今人議則異是。或見鮑莊事。輒曰夫葵猶能衛其足。然獨不思勇士不忘喪其元乎。孟子曰所欲有甚於生者。故生而有所不用也然將軍蠡畱侯良功成身抽天下兩髙焉於乎難言乎難言乎豈所謂計免者非忠負盛者違智歟。而賊酋擁太上皇大同城下。勒降。大同人登城謝曰。賴天地宗社之靈。國有君矣。至宣府城下。宣府人登城謝曰。賴天地宗社之靈。國有君矣。至京城下。京城人又謝曰。賴天地宗社之靈。國有君矣。於是公揚言曰。豈不聞社稷爲重君爲輕斯言也事以之成疑以之生者歟且太子之易。南宮之錮。二者有能爲公恕者否邪。公有不如意。輒拊膺忿曰。此一腔血竟灑何地聞其言孰非酸鼻流涕者而獨咎公也於乎傷乎。𨿽然宗澤嶽飛。非下於人者。艱難百戰。卒慍衄而死。若公者死可矣。死可矣。公巡撫諸所業載傳狀乃今不復述第述其始終若是亦大者云祠修於是年春越夏而告成張君名淮南皮縣人許君名完丹徒縣人事祠事者開封知府賀君銳也系之詩曰

於鑠旋運曷平不陂康屯▲唏噓馮弔一字一涕

傾否哲者斯利於維哲英鑑精含貞匪時曷徵匪猷曷興靡疑靡驚厥伐用成厥育是輕委躬於誠蛇何盤社。龍何在野。幹極卼■﹝兀臬﹞。日月易捨。惷爾乃賊乃奰國邑之亂之訌陵廟岌岌公丁其時矢身以殉山仡排議。不戁不震。僉曰何宜。公曰有戰。四方之事。譬絲遊刃。帝畀弗疑。公泣視師。義激六軍。如虎如羆。惟直斯壯。人心於城。肅肅我壘。悠悠我旌。羯奴喙突。疆場載淸。載淸載寧。皇歸於京。古曰荷難。今謂曰癡。忠古爰嘉。今胡嫉而。何讒非名。何毀非功。孰讒靡和。孰毀弗同。彼巧彼荏。厥膚斯勵。古則曰直。今曲自爲。於乎少保時晦時昭古誰無死死者榮褒峩峩廟祠棟隆崇基神之遊之旆旆其旗白馬朱衣有風淒其欻其有光若往若來卽而罔見跂望漣洏玆邦哿居氓實爾思

【有君一語公之基禍在此然從宋公子目夷得來固公學問中經濟也功與夷同禍與夷異人固有幸不幸乎】

○將仕郎平陽府經歷司知事贈儒林郎翰林院修撰康長公墓碑

李夢陽

純皇帝時靈臺有楊生名重長安。有李生名錦。二人者皆與武功人康長公遊。康長公之與二人者友也於是並稱爲關內三才云。余曩遊關內見秦父老頗采其事實碑曰康長公名鏞字振遠其先固始人也其七世祖曰康政始遷武功居長寧裏政生廷瑞於元仕爲學官廷瑞生世睦世睦生珙珙生汝楫汝楫初爲武功學官髙皇帝時辟之爲燕王府長史後▲借映起法亦奇

出爲安嶽縣知縣文皇帝旣興乃召安嶽縣知縣爲刑部侍郎畱北京輔皇太子而侍郎有大勛徳文皇帝將封之爲侯侍郎固辭不拜比死又上表乞勿賜贈秩蔭上竟皆允之語載康氏家傳侍郎者康長公之曾祖也侍郎生三子長曰爵次曰年次曰禋文皇帝一日盡召侍郎家諸男子侍郎中子會賈在外惟二子在於是二子乃大恐並匍匐入見上

上曰汝非康侍郎兒邪二子免冠首觸地對曰然上聞而憐之顧左右曰令侍郎在直不此耳於是卒官其二子以爵爲上林監正以禋爲監副巳知侍郎有子賈在外上拊髀太息曰薄福薄福於是詔賜侍郎子千金鏹數十千緡敕關津吏往來不得詰侍郎子於是關中巨貴族咸推轂康氏而康氏因遂豪關中矣侍郎葬於縣北家原至昭皇帝時始贈資善大夫工部尙書云監正累官至中議大夫贊治尹南京太常寺少卿卒葬江寧縣新亭南而太常生健睿皇帝時又有詔起尙書孫應祠者於是健來送銓部健著田間冠由部甬道入及見部尙書又祇長揖不拜部尙書怒以爲慢巳乃竟授通政司知事而歸而得食半俸祠知事卒葬於縣南紙坊原而知事有五子其長康長公也康長公生而孝友。八歲而善文辭。及長而好辯有口。然習識當世之故。好稱先王。則古昔於是關中人士咸出康長公下𨿽康長公亦自謂關中人士弗巳若也年二十餘從其先太常就辟試南京顧數不第巳乃還關中卽又試關中又不第乃後歲貢至太學生太學又試又不第然太常業巳葬南京於是乞爲南京太學生云而卽其故太常之域祠焉然自是不復有試志矣是時楊生李生亦皆阨塞弗庸於世關中父老語曰。古人有言勿爲峣峣。人將缺焉。勿爲皚皚。人將污焉三子之謂矣康長公旣與時不合於是始好莊老浮屠等書及外家傳語其言曰夫人以形骸處天壤。其速絕若飄風也。予行年五十有四矣。吾日以思功名之會。是益速絕而巳。夫孩提於斑白期甚遠。今忽忽若瞬息。卽能至百歲政少年耳。京生有言。孰易如葦。孰化如毀。言死生易至也。夫喜生者欲心怕安逸也。君子疾▲插妙數語可發深省

沒世而名不稱。傷功名之不立也。夫功名於身至疏也古之人以死效此者。可以萬世不與物朽至厚身也今不得之功名。又因以勞費心體。是非喜生之道耳。故曰百人射招無弗中矣。百物誘生無弗傷矣夫乃今於吾可以巳矣乃遂自謂爲巳庵巳庵者止於闇也康長公故以懼悸病心乃後上銓部試會墜馬乃復病顧愈益甚比試心怔怔怦怦不能措一辭於是除平陽府知事逾年平陽君棄其官而歸而心病未間也巳又病痿又二年所竟卒葬於紙坊原之墓而平陽君有二子長曰阜次曰海阜先平陽君卒平陽君且卒子海侍平陽君執其手而泣曰夫予先大聖人之苗裔也。至吾祖嘗樹功名於艸昧之際。世有顯官聞人。豪於關中。今絕於予乎。汝如有知。其無忘吾祖矣夫欲心怕安逸者爲其可以貪命而樂存至厚生也。今吾棄功名之會不赴又不欲勞費心體。非於身疏也。今病痿乃且死。諺曰斷酒白首餔糟而朽是天乎是天乎。𨿽然吾無面見吾祖於地下矣。小子勉哉。平陽君卒十年而海舉進士第一爲翰林修撰儒林郎四年而當正徳元年今上上徽號兩宮推贈平陽君如其子官云又二年海有母太安人喪於是海有友曰北郡李生適自河南來而畱滯京師於是作平陽君墓碑李生曰先民有言。期年樹谷。百年樹徳。曷觀康尙書。今其子孫餔勛而啜積。曷使人誦其義無窮如此哉。夫平陽中衰之遺裔也。能不藉尺寸而洞視往古。淩駕時輩。亦謂之振世雄豪者矣。使其遭遇脫穎。而向用魏衛。將相之業。尙足道哉。其銘曰

維武王建侯衛邦厥有固始武功是祀嗚呼遐哉尙書開國不伐帝懷其徳澤流於孫子少卿明禋亮采通政明夷乃續其家祀故累基者崇數沃者丰譬作堂室稼穡而蔀而翔而懋而達夫平陽其屯之際乎。畜而不施。以昌厥嗣阜不自祕發鬼神之藏騷雅並鳴。文古而殤。嗟嗟平陽舉世重官宦卽使君巍爵而崇位珠玉文綺珍食駟馬有臺樓亭榭孰與發祥廣志如二子所哉故明不畜不光。流不塞不長。武功南原艸木膴膴蕃蕃岐渭盤焉平陽宅厥土太安人袝之是曰寧所維厥繩武贍哉

【對山先生倜儻不羈人也今志載祖父皆骯髒具傲骨姜桂固有種哉中描寫燁燁有生色】

○監察禦史塗君墓碑

李夢陽

新淦縣南戒舟至蓮花潭舟人指岸西廬曰此塗禦史居也予聞之呀然於是登岸造其廬見其子朴而問塗禦史葬處朴指曰父葬處隔江五里東鄕西廉山是也予望之欷歔巳謂朴曰比黜碑於廢寺吳石也曳樹墓道刻表表曰戊辰夏餘蓋罹豎瑾禍云余至京師下詔獄乃塗君業先系獄相見執手問故初瑾以鹽貨源也因遂厚望巡鹽禦史貨會一禦史入貨如瑾望而瑾輒擬人人必厚貨如望及塗君巡鹽還則空手見瑾瑾怒下君獄然猶日望其貨來也久之貨竟不來瑾愈怒矯詔塗禎打三十棍發肅州衛永遠充軍君坐掠重尋卒無論識不識見君卒無不嗟嘆淚下乃時予尙在獄聞之哽噎者累日食不能下也今大政更新瑾事盡廢格不行人士咸彬彬乎進矣無問識不識語及君又無不嗟嘆淚下以冤故禎君名字實賢弘治己未進士出知江陰縣有卓異績舉天下第一乃於是擢禦史云始君下獄江陰人願厚貨入瑾如它禦史數塞瑾望解君君不從而朴▲悲酸入骨

則曰父幼時嘗讀書玉笥山云。篤古持禮。諱弘濟者父父也。早亡而朴仲父曰塗兆。善使酒觸父。父容之仲父以父之容之也反顧驕縱酒然產不出其手。於是謀手其產日哄父割父不從。會父出。仲父輒自主產割而手其丰父還祖母不平而怒曰。阿兆自主產割而手其丰。盍白族長。父對曰弟寡活不如兒廩生也父有友丘坤者家貧而有子。議聘朴妹矣。未決會坤卒父往弔焉。語坤妻曰吾女心巳許而郎矣勿疑語曰觀其死知終始。今豈皎皎之行。爲世所敬誦。然▲���借朴口形容妙

矯僞盜名。稱身沒而迹彰者多矣。此非所謂誠之不可掩耶。夫塗君官不過七品。壽僅踰四十。非赫赫久修之夫也。乃今歿。士夫思於朝。鄕人徳於鄕。所縣縣人思慕而不忘。此豈苟然者耶。然余往在詔獄。見君日涕泣念母。今母存而君則亡。亡於非命。論者頗疑爲善而無報。夫孟子不云夭壽不貳。修身以俟之。誠若云云則顏回王通之倫非哉。

【無繁言而有餘痛當繇筆神之雋】

○明故例授宣武衛指揮使張公墓碑

李夢陽

張公者■﹝木巳﹞人也名廷恩字世榮號雲莊子世居西岡曰張大公者國初自墾地數千畝大公生欽欽生普普娶於胡以景泰元年八月二日生張公初普爲縣學生力行有聞於是徙■﹝木巳﹞之艸營居而以墾地之半分其族亡何夫婦連卒時張公十三歲耳奉遺言權厝其父母喪於郭西公旣孤微然有姨之夫五咸富盛招之使營生公弗從乃返西岡而居會族有橫者欺公少而貧而侵並其墾地之半謀曰渠孤兒耳有言則穽之公聞之怒直於官竟歸我田是時張公弱冠耳勃勃英气逼人矣土俗租地畝錢百張公則八十巳而曰吾地畝租五十於是人爭來租地無閒者計其入反倍於他由是富盛而張公智負气用才然又施故布衣雄數郡嘗如■﹝木巳﹞還西岡單馬袖鐵尺望見人聚路塞問之曰有生馬嚙人公立馬上瞪久之下棄馬仗鐵尺步而前而生馬者果奮鬣揚蹄張口來噬公舉尺擊破其頂斃焉神气自如上馬不顧而去地嘗水公立主藝稻稻熟水且復至或幸之曰雲莊子智乎公令佃人曰稻第堆之田人雙其堆多則四之又令曰崇土如堆數公旦往第分其稻堆巳堆則標之幟又令紉其稭囤稻崇土上人眾而力齊卒免之水人服其才是歲獲稻數千張氏愈富而盛乃於是時大治屋廬於西岡歸睢曠斥墟莽藪盜公之室垣塹重邃是故鈴柝不設而終其身無伏梁遺縑之警𨿽徳其施者印之心亦勢使然耳初公治室造土車百人一車十車一長首止而尾動厥環無端▲使此君理劇定有可觀

略如水車戽之義齊而均無憂於惰勤其糶倉谷日入錢緡竟無弗明者或問之曰凡倉谷入記之簿予第令其僕主其出如簿數則巳又令一僕主入緡緡頭封識其姓名有弗明責之渠也昔人謂世非乏才。顯晦隨遇。卽有豪雄之倫。使靑雲是違。驥尾莫附。則桑間止於餓夫。胯下終於寒士。𨿽肩輿負勇。登壇效能。安所庸哉。夫以張公之智之才之力。使提十萬橫行匈奴。則長城必屹於塞北。王庭宜絕於漠南。顧歿齒艸野。臥煙霞獵鹿豕終焉。悲夫。弘治間輸金二百鎰助邊始授昭勇將軍宣武衛指揮使銜𨿽出入騶擁位勢甲於鄕人然亦奚益矣今鄕黨每述其輕財之行曰張公遷其父母葬令狐城始相地地主曰畝四十金公卽與四十金旣葬構室固墉森森栢松白燕巢其墓廬嘗歲凶公糶減其直如稔直或貧不能直約秋成還直秋成或不能還直則約來秋還所直來秋或又不能還直則捨之正徳間剿流賊官軍過■﹝木巳﹞公饋之芻五千居無幾歲凶公助之賑出粟千巳而歲又凶公又助賑粟千弗給二子自出粟數百繼焉公聞之喜曰眞吾兒也巡撫官兩遣羊酒花紅勞公於■﹝木巳﹞奉詔建坊於巷閭移文曰仗義竭忠父子同心斯皆其大者如此乃其未試之才深藏之智固有莫之知者正徳間惡少有陷公權姦者逮如京公處之裕如竟白還乃竊嘆曰先民有言富其怨之藪也豈不信哉予樂施人也乃猶不免於禍羅況它哉況它哉於是鬻遠田四千畝於人約三年耕有獲還其直復謂二子曰若輩勿忘我志也嘉靖七年饑二子各出粟千二百賑之撫按官以聞奉詔各建坊如其父歲再饑弟出粟千撫按官奏聞自兵馬進指揮使服三品服尋以兄捐金五百請授文職行將復沐恩矣至今如公之裏門者見表義之坊父子輝映聞以禮讓稱不以丰財顯則公之善巳裕後不可以爲世法乎李子曰仁患其弗義。義患其弗勇。勇患其弗智。智患其弗才。今以雲莊子所事觀之果何若人哉夫丰城之气。非華莫識。荊山之輝。遇和始彰。故平世則雄伏豹隱。亂離則龍翔虎躍。人非盡拙。時有利鈍然也。今觀雲莊子之才智彊力。不謂之勇耶。不義耶仁耶。而埋輝艸莽。竟不一試於世。此非時使之耶。公以嘉靖三年二月八日卒年七十有五配楊氏淑徳懿行無忝內助先公卒子男二長希仁國子生次希義國子生授兵馬進指揮使女五長適孫懷經次王洪運次王尙友俱國子生次馬敷政縣學生次康旵醫官孫男四益祚永祚錫祚俱國子生衍祚女五長適劉喬松縣學生次周世子妃次孫燦次王震亨縣學生次聘許蘩周王以姻故又素知公訃聞悼焉遣官如■﹝木巳﹞祭是年四月十五日葬公令狐

○禹廟碑

李夢陽

李子遊於禹廟之臺覽長河之防孤城古宮平沙四漫遐睇故流北盡碣石九派湮淤云艸浩浩於是愴然而悲曰嗟乎予於是知王霸之功也霸之功驩。久之疑。王之功忘。久之思。昔者禹之治水也。導川爲陸。易■﹝兀臬﹞爲寧。地以之平。天以之成。去巢就廬。而粒而耕生生至今者固其功也所謂萬世永賴者也然問之耕者弗知。粒者弗知。廬者弗知。寧者弗知。陸者弗知。故曰王之功忘。譬之天生。物而物忘之。泳者忘其川。▲發端奇

棲者忘其枝。民者忘其聖人。非忘之也。不知之也。不知自忘。及其菑也號呼而祈卹於是智者則指之所從來廟者興矣。河盟津東也。蹙曠肆悍。勢猶建瓴。堤堰一決。數郡魚鱉。於是昏墊之民匍匐詣廟稽首號曰王在吾奚溺而防丁堰夫。椿戶艸門。輸築困苦則又各詣廟稽首號曰王在吾奚役斯所謂思也故不忘不大不思不深深莫如地。大莫如王。天之道也。霸者非不功也。然不能使之不忘。而不能使之不疑。何也不忘者小小則近近則淺淺則疑如秦穆賜食善馬肉酒是也夫天下未聞有廟桓文者也故曰予觀禹廟而知王霸之功也。或問湯文不廟李子曰聖人各有其至堯仁舜孝禹功湯義文王之忠周公之才孔子之學是也夫功者切乎菑者也大梁以菑故是故獨廟禹。是時監察禦史澶州王子會按河南登臺四顧乃亦愴然而悲曰嗟乎予於是而知功之言徵也吾少覌覽嘗躡州城。眺滄渤。南目大梁之墟。乃今歷三河。攬淮泗。極洪流而盡滔滔使非有神者主之桑而海者久矣尙能粒邪耕邪廬邪能■﹝兀臬﹞者寧邪川者陸邪嗟乎予於是而知功之言徵也。所謂微禹吾其魚者邪。所謂美哉勤而不徳者邪。於是飭所司葺其廟而屬李子碑焉王子名溱以嘉靖元年春按河南明年秋代去乃李子則爲迎送神詞三章俾祭者歌之侑神焉其詞曰

天門兮顯辟赫赤赤兮云吐窈黃屋兮陸離靈總總兮上下羗若來兮儵不見不見兮柰何望美人兮徒怨苦。橫四海兮怒波。

右迎神

絙弦兮鏜鼓神不來兮誰怒。執河伯兮顯戮。飭陽侯兮淸路。靈雨﹖奄靄兮來至風冷冷兮堂戶舞我兮我醑屍旣飽兮顏酡惠我人兮乃土乃粒日雲暮兮屍柰何

右降神

風九河兮濤暮云曀曀兮昏雨王駕鳳兮驂文魚龍翼翼兮兩旟悵佳期兮難屢心有愛兮易離愛君兮思君肴芳兮酒芬。君歸來兮庇我民

右送神

【古文多秀吾於空同有徵】

○撫寇碑

王愼中

汀州於閩爲要郡上杭汀巖邑也邑溪南之鄕崇山造天牙錯距躍隴阪緣亙箐簿密綿其民狎爲非義獰噬狙攫席衽戈甲禦敓無時風气所限非性故然長子育孫生蕃齒盛耳目熟習莫攺厥徳少視其壯壯視其老遵危豆幽乃爲盜藪厥有治者不揆其性不閔其習盜視彼民忿獷堲凶攻擊剗鋤如農疾莠惟懼不殘民不見徳又弗儆威旣狃於習且偸其生鴟張螳怒攘奮踉蹡吏旣讎民。民亦毒吏。讎毒兩積。交不得巳。於是溪南之民惡聲膠固歷彌年所湔滌無繇豈不悲哉嘉靖癸卯之歲郡丞繆候宗堯移攝邑事聞而嘆曰安有爲吏而民寔讎。在邑所治。處溪之南而視若異壤。民之不義。惟爲吏者之責。吾將爲溪南之民湔滌惡聲登濟維新偕之大道發教布令開以誠心民聞不疑選日戒徒往蒞其鄕而教諭梁君彥錦寔贊繆侯之計而決其行乃與訓導郟君夔率學宮弟子丘道衝道南李如珠賴榮先從焉戎器不除卒旅不具雍雍翼翼冠蓋斯戾魁首醜黨部勒有次稽首馬前爰崩厥角扶旄提倪觀於道周歡喜歌呼激越林莽昔爲魁首今爲長正昔爲醜黨今爲編氓刮瘢洗瘃復還骨肉揆霧掀曀再覩白日民視繆侯如出子寄孥久離乳哺一旦還歸婉戀膝下始識慈母民視梁君如騃童驕孺未識衣冠驟謁師傅拱揖步趣盻顧驚喜吏旣誠民民亦懷吏周行疆畎考閱壁壘曰險爾平曰翳爾辟曰萊爾易乃犒牛酒乃給耒耜乃分麻縷乃置門塾男耘女織各得其業戶誦家吟知慕爲士向之盜名棄去如脫溪南山川▲畵出慈母良師

出垢遺濁光色發楊。蒼蒼濯濯。嗚呼是溪南也在昔若彼在今若此烏覩所謂習哉吏不能以誠撫民而惟頑之疾民之不得其性者可勝道耶梁君今爲泉州南安令以繆侯撫寇之迹告予曰願有記予不識繆侯而知梁君之言可信故特書之貽上杭之民使勒之石以昭不忘

【典雅尊嚴】

○特進光祿大夫左柱國少師兼太子太師吏部尙書華蓋殿大學士贈太保楊文忠公神道碑

趙貞吉

惟皇天篤我明之佑。間出哲臣。爲社稷隸。二百年間如仁和於公。曁新都楊公。乘所遇時。力於隸事。最著矣。蓋正統己巳土木北狩。正徳辛巳威武南徵。隕空沈陸。變起非常。非有握補天之器。挾移斗之能。安敢授手其間哉。傳曰仲之生爲齊也。仲在則齊存矣。往事二際。社稷之計。賴二公居多。安可忘耶。於▲開局恢宏

公巳表於憲皇之世楊公之歿久矣頃者恭遇我皇上奉我世宗皇帝遺詔復公之官加贈太保謚文忠蔭一孫爲尙寶司丞一孫入監遣官祭葬恩數備至嗚呼休哉不忘臣下之勞其國家有道靈長之福乎於是始皆談誦公行事矣楊氏宗蔭攺窆墓祠而祀之以碑辭屬予噫公希世之英也予玆之論豈敢苟耶公事業詳具家傳謹掇其大者以引士評之先導可乎公名廷和字介夫系出湖廣之麻城五世祖世賢避亂入蜀居新都父春湖廣提學僉事母葉氏以天順己卯九月十九日生公幼以奇穎舉於鄕少年讀中祕書才器恢廓鄕先達司馬余肅敏夙重之歸老之日獨持大明律與別曰介夫當相天下爲我熟此以助他日謀斷若居館三十年修文講讀聲譽茂籍時輩視之巳若麟角鳳毛然久之以正徳丁卯自南戶部尙書同長沙李公辦閣事是時孽璫之焰毒蒸寰宇數年內駭奔未息南平北討政府囂欱而長沙亦倦念去欲令公代巳也嘗語人曰吾於文翰有一日之長。若經濟事須歸介夫。夫余公識公於早歲李相察公於同事非楊氏之鮑叔哉壬申冬李去公始獨任時公丁憂朝議奪情疏亟上議得寢惟令撫按官與坐守長隨刻服制日促上道此起用輔臣之異數也噫公再進而時事益難爲矣毅皇帝匹馬捶居庸關。踰上谷。入雲中。望獵陰山。旋以威武南下。則五位虛拱。將踰歲矣。嗟嗟自宸濠播亂。訛言載路。包藏禍心者可盡防禦。人心將渙。大勢將傾。仕者詠同車之招。居者懷卹緯之憂。此何景耶。公血誠隻影。周旋其間。遠奉綸音。近承慈旨。大合眾謀。小事獨斷。竟俾邊無鳴鏑。衢寡驚柝。安平且泰。俟上之回。嗚呼可不謂公勞巳乎。大駕至自通州。事勢愈急。四家銳卒。環布蕭密。梟獍在側。磨牙舕舌。倘機事有一發之颣。則禍不測可忍言耶。鳴呼危哉。公外示安徐。密祈內旨。許其從事。始以一刺紿彬入賀獸吻縛之。按柙虎之機。此蕭張擒信之智也。旋以便賞犒思歸官卒。令掃迹出關。成逐羊之勢。此周勃收軍之勇也軍收而司農之印可不倒矣信擒而堳鄔之臍可不焚矣嗚呼可不謂公功巳乎。然後淸宮警道。迎眞主開明堂而治之。布明詔與天下更始。而天下大定矣。嗚呼可不謂公忠巳乎當是時公之勛名著矣風烈髙矣將造物者亦忌公耶尊親議起而事之大難處者亦隨至矣遂以癸未冬去位蓋公去而時事日異矣聞長老云公始定策迎立之際亦援往代母子故事以動宮陛矣蓋以安社稷爲急不卹其它也逮詔中外上於時無難焉遂行之耳心豈有他哉四子起而持之是矣苐無肯諒公之心耳公可辯耶公嘗嘆曰眾尢交責吾何逃哉義之尢我命也。人之尢我遇也。事之尢我時也。吾惟有去巳耳。夫以公之圓機達識豈不知詔者上之令也不便𨿽不易之孰禦特以處君父骨肉情禮之間身任兩宮之責豈敢操一切徑情之說乎必推心絜度劑量而調適之以和無體之至禮保忘名之完名俟泰陵掃宮役作而徐圖其後豈必盡晚哉然欲卽以回執禮正名之論則勢不可也豈非命哉公之決於去以免義我尢也以此夫往在漢廷博議是者不以加秩負者不以奪糈據經研義非擊搏之司是當求裁無滅異之厲四子之於公奚爲異是乎豈非遇哉公之決於去以免人我尢也以此世復有不齊之論出於意見之偏錮於習聞之久附聲和響齟齬實繁徒致聖主懷怒疑有諷嗾罪且不測豈非流俗未易卒變時固然哉公之決於去以免事我尢也以此夫以公之功勞靖忠。而博此三去。惴惴焉懼補過之無地也。人臣之道豈易盡哉。悲夫易曰王臣蹇蹇匪躬之故詩曰我思古人俾無尢兮殆公之謂也夫君子曰去易事也而公之去則天下惜之者爲大業之未終也然聖皇念公則未嘗巳也何則漢宣偶一思故劍。而左右測其意。在於儷微。我世皇亦數起用舊臣。而因識皇心之默存於定策。豈不然耶。故十年之內九重懷鄰意切矣。然環詔𨿽勤而膚效未奏也。假令公垂老尙在。則皇慈豈忍俾終於棄捐乎。應知佩可宵還。劍當晝合矣。惜乎天之靳之也。恭惟我皇上知世皇之意也攺元之初一洗釋之嘉勞憫忠以慰仁人志士之心勸忠臣孝子於來裔猗乎盛徳曷以加哉往者奪門輩爭甚於公之譴。乃英皇獨難之。爭者曰不如是則今日舉無名而於公殲焉。時惟憲皇帝知英皇帝之意也。則攺元初亦爲先雪而嘉勞憫忠。於公復完二公力於公家。其忠同。其受報亦類。顧不異哉。乃若我二聖之心則如天之覆也如地之載也如日月之照也窮劫贊頌不能盡矣傅公幼讀書日以捲計長於學無不貫惟以資經濟故於當代典章條格人才政迹邊防阨塞軍伍錢役叢瑣遠邇心計耳濡如身親周旋而抵掌可述酬答機務之際殆裕▲始終以�公並論

如也張永以東敞功乞封巳持內旨引內官劉馬兒例要公公曰劉以功封其族人非封自身也事載嶽公類博稿中取示之乃巳其談笑解紛易易如此而不知由於宿昔之精博也至當大事智勇奮溢臨九死而不回此則非人易及亦非可易測者矣初輟艸威武敕巳濱死逮嗣君未至承制專斷者廿七日駕抑姦雄如泰如瓊稍疏皆足以死新詔裁革人數十四萬八千七百餘歲省太倉粟一百五十三萬餘怨者洶洶謠曰終日想想出一張殺人榜於▲學問之功

是公出入護以衛士益岌岌鄰死矣然而不死也者才也亦忠也有默相也者耳論者謂公委任半於古人而功勛倍之往代以負荷危艱名世者皆當出公下信矣獨公閣僚廣東梁公之論尢確梁公曰天生斯人以了今日之事大匠之任不可代也於是虛閣中首席俟公起復至而居之斯則公未卒而論巳定如此故公少時嘗夢天門開遙瞻棹楔曰際昌時而公顯其老也復夢天門開有二旛導公冉冉以去而�����人�間气而生者耶公在位一辭伯爵及太師太傅三辭錦衣衛千戶蔭再辭文職四品世襲蔭居家儉素食不兼味衣命服外皆布素子弟科第相望不以爲善曰此末事也謹言行修身齊家斯人道之大者幼不好弄比老而聲伎不一至於前位極人臣而居處同於寒素顧濟物之心則拳拳無時巳也公生多宦遊每歸則爲鄕人建一惠局初通水利灌涸田萬頃鄕人徳之號爲學士堰次建坊牌費修縣城城成賊至救生命以萬計次置義田於城西北以贍族人蓋三歸而修創利物業三焉公之加意人間世何如哉若他言行之詳當有如王巖叟馬永卿輩書之今未易舉也公上三世皆贈如官元配黃氏贈一品夫人生子愼正徳辛未科及第第一繼室諭氏內江人封一品夫人無出側室蔣氏封孺人生子惇兵部主事恆中書舍人先公卒忱舉人女二長嫁修撰余承勛次嫁舉人劉大昌孫男十人同仁寧仁生員志仁湖廣都司經歷其仁蔭生斯仁生員有仁舉人興仁指揮同知右仁尙寶司司丞資仁力仁公以嘉靖己丑六月二十一日卒於正寢�時愼以議禮謫戍永昌以撫臣議奏許一奔喪巳而惇忱亡而諸孫幼公處淺土者四十年紀綱家務以付愼繼室黃氏雲氏遂寧黃尙書第三女有才志幾幾楊氏嬰曰矣亦天以報公勤勞王家也嗟乎宣孟之仁。成季之勛。天之所以報公者豈有旣哉。貞吉曰惜乎餘言也陋不能爲公重聊持論以後之賢者耳因憶年二十時以諸生謁公公器之去四十五年得矢公薦藻之辭俯仰人代傷慨悲歌爲之■﹝口欷﹞噓辭曰坎坎擊鼓導江之浦云頂山前鶴化仙鶴鳴壘畔雲行雨聊騁目兮四顧望夫君兮容與九嶷云淨喜回峯。三峽濤平愁枉渚。愁莫愁兮夜未央思莫思兮東方曙衡門空閉鎖松筠水遠山長會能取跂靈駕兮未來。悄娟娟而延佇。

右迎神之曲

擊鼓其鏜鳳山之傍松鳴風兮聲琳瑯葭涴月兮容蒼蒼眇一夕兮千生睹君子之輝光琴瑟齊禦千徽張妙舞並奏進樂方。樂莫樂兮兼相忘。醉莫醉兮無何鄕。天庭忽有■﹝雨上只下﹞華飛。薪傳火兮燈光光。儼云屏兮羽蓋顧形骸兮難將

右侑神之曲

擊鼓其嘈金沙之郊云溟溟兮水滔滔嘯於岫兮鳴於臯君乘舫耶乘屩。石嚙月兮山嵪掀髯扼腕談何髙登樓慷慨意初消。喜相逢兮雲中簫。愁相追兮澗中濤。百年歡會在今朝君不畱兮我心勞忽空明兮澹足。蹇獨立兮逍遙。

右送神之曲

【攄幽振響卓然有建於今古之聞非徒以肖貌爲工】

○閱視靖州碑文

陳束

大明之化昭洽無外惟靖故夜郎殊■﹝阝耴﹞旣庶旣富並於中州承平以來視爲夷鄙命吏不之法號鮮曁卒惰而驕時時煽起昨年偏帥恣睢至擊其州守時重函容罔置唇口或曰治之色怒語難養疽不剸遂此傲頑嘉靖十六年丁酉天子登用舊徳起大中丞顧公於畱都俾鎭全楚是夏至鄂秋發嶽長沙間省從勞躬徧歷荒野環大湖以行越明年仲春十四日戊午始由武岡入靖至則喟然曰美哉提疆惟我遐遺有民匪民寔遐明日庚申釋菜孔子廟序諸生於兩階考徳陳誼咨文獻之遺余鏡聲猷之所起巳乃謁宋了翁祠宇低回四顧欷吁嘆息焉是日也進靑衿之士登於鄕校者二十有幾人明日辛酉檄諸邊將士乃大閱武於西郊先是陰曀累日霅然陽開螭虎之士奮鷹揚之气倍營列陣張魚鳥合變縞甲玄旗朗耀川甸爲之角戲陳射愽極庶能萬旅怫■﹝忄胃﹞爭先赴命然後援桴明誓比厥負勝賞罰以時士百其競旣罷黃髮耆老凡若而人攜杖扶幼儼然進曰惟靖逖於中土三事大夫苗�我民目不睹中丞旗鼓之節於今六十有八年惟公幸哀憐哉煦我腹我公曰嗟嗟乃疾乃苦惟餘之辜余敢自愛以煩吾民乃采羣議納之夷軌謂參議問之惟食欲備。其勤儲偫而多委積。母闕於糧。俾呼庚癸。謂僉事朿往事漫漫。爾言勿庸。釀玆懟凶。余今爾從。元罪旣死。殛其遺魁。與之更始。惟玆守令。黷於貨賄。爲吾民病。解去龜組。勿畱於境。熟獘孰利。惟爾之計。謂參將章女令於躬。下乃視效。母歉於巳。而貸厥部校。我聞戍卒。無居無處。僦廬寄食。瀆亂男女。速發公家錢爲營百堵。俾安卽於玆土。謂守備桂往者主禆兩將。同居一城令號不行。惟靖險害。乃在五開。是諸蠻之咽咳。其掣甲士千人以往。爾宮爾餼。乃畱於行。謂通道令童正吏貪殘之故。州無畱員。女卽攝視州事以待來者。事如律令。母憚於掾而蹈其成。於是章程肆頒徳威兩懋除舊布新民乃闓澤愎戾斯順悂蒙乃識回面向心遐邇變革日在庚午公遂啟行郎吏將士咨嗟太息惟公遠來。匪夷圖之。惟公遄往。匪夷畱之。乃共立表石。

明文霱卷之十三

●明文霱卷之十四

武林劉士鏻羽石父評選

碑二

墓志銘一

◆碑二

敕建憫忠祠碑

冉子祠堂碑

魏信陵君祠碑

楚西徼治道碑

遼輔國將軍朱楚棠公神道碑

晉陵玄言顧仲子之丘碑銘

重修大龍興寺碑

○敕建憫忠祠碑

汪道昆

忠湣公雅言丈夫負七尺軀。直以狥國家。報知遇耳。侯嬴徳魏。田光徳燕。不難以彼其身死片言下。彼誠得死所足矣。往余從公守郎署率有味乎其言夫何公出爲江西按察副使辛酉閩廣賊入江西諸郡簿太和公從燕會聞之輒投箸起也曰虜皷行而西掩我不備不蚤計謂蒼生何當路方倚辦公尋屬公平賊先是巡撿劉茂力戰死賊怒磔其屍公至太和帥諸將吏祭茂曰爾職抱關猶然死疆事吾待罪方面不滅賊吾何獨生遂誓師列陳而皷之進獲俘者五狥軍中旦日陳如前公從軍中皷之進賊數謂官軍怯亡鬭心聞公軍聲人人皆殊死鬭諜者謂賊張任宜莫如堅壁完公叱曰虜深入我境亡能以一矢相加遺何謂虜張我實張虜我師左次彼且益張江以西危矣士死皷將死綏業在行間義不避死於是復皷之進左右軍遇賊皆奔賊悉赴中軍中軍乃潰公意气勃勃躍馬當賊鋒關弓射殺二人刃一人死公脰脇中槍者二左臂中刃者三惟指揮王應鵬千戶唐鼎從公皆遇害淑人聞訃輒自投井中保母出之遂不食保母諫曰主死長郎君宜未卽知脫自太學來奔宜未卽至母第自決其誰歸主喪淑人以爲然乃彊食喪至歙淑人絕口不納水漿所親率以太宜人春秋髙諸孽子未立爲淑人請淑人目適子曰嘻敬長矣凡諸俯仰敬任之假令而母以天年終。終不能以此逭死。而父死國。而母死家。何可後也。率不食越五日死部使者逓上其事詔贈汪一中光祿寺卿蔭子世襲錦衣衛百戶給祭葬立祠賜謚視周節湣同贈程氏淑人仍立祠郡城東從忠湣並祠嗟乎公死社稷不忘平生之言。眞丈夫也。淑人婉婉。其攝身若不自勝。及其臨大節而不渝。皭然與首陽爭烈。卽女丈夫無論巳。乃今列在祀典。廟介鄕國之間。都人士過之。莫不翼然而趨。俛然而式。卽田夫裏婦。舉欣欣然想見其人。其或不然。抑亦赧然汗顏。倀倀然失步。百世而下猶生之年。惡用偕老爲也。書周節湣死華林賊語在李獻吉紀事中公後節湣五十年同地同官同以閏五月二十六日死節湣有子忠湣有妻狥難相從則又同歸於節孝大較舉相若也顧予不佞亡能爲公發一辭謹述祠事所由勒諸麗牡之石且爲樂章三闋授升歌者肄之其詞曰

服兩驂兮采蚪陟帝所兮周遊倚閶闔兮矚九州島盍歸來兮棲故丘要巫咸兮歌且儛把瓊芳兮懷椒糈荃何爲兮夷猶目眇眇兮愁苦

右迎神

▲亦奇

春雨兮愁霜列藉兮華堂星熒熒兮在戶靈翩翩兮來下陳上尊兮楹之東伐應皷兮考鳴鐘采連理兮木末羞比目兮水中忽若近兮倏遠我心勞兮■﹝忄虫﹞■﹝忄虫﹞

右降神

牛服箱兮女結褵。濟河漢兮吹參差。乘回風兮駕修阻。願終老兮河之滸。操橐鑰兮陰陽參太乙兮平章延佇兮舊服屢丰年兮樂康

右送神

【埋泉斷劍臥壑寒松𨿽有古姿絕無生气此等文可憤可樂可泣可歌光焰尙騰霄漢】

○冉子祠堂碑

茅坤

冉子鄆人也去臨洛五百里嘗事孔子終身不求仕於洺當不得應古稱鄕先生死而祀於其社亦不得有功徳於洺之士者洺之人何以廟而祀之洺之西五里冉子墓在焉豈孔子之門人各以其學授諸侯之國而冉子死於是也然冉子死而孔子與之訣按史記嘗稱孔子自衛西見趙簡子聞竇鳴犢舜華之殺也臨河欷歔流涕而返則孔子終身不入趙而冉子之死蓋死鄆也豈冉子嘗授學於是而旣返門人或得其所遺衣冠遂愛其道哀其死而相與謀葬之後之人因墓以廟耶予又間嘗疑孔子在當時天下之士。遊於其門墻。傑然者眾矣。若季路之攝千乘。子貢之連騎結駟於齊魯之郊。而亂齊存魯。卜子夏之疏序雅頌。皆所謂政事文章之褒然聲稱者。其餘虎視鱗躍。翺翔儒林。不可勝數。然皆不得與髙弟列。而當時所與從陳蔡之間者。獨顏淵閔子騫冉伯牛仲弓之徒以徳行稱。彼皆無所謂文章政事以自表見。然仲弓猶爲季氏宰。閔子騫𨿽不爲季氏宰。遭母嚚亦得以苦力行孝。稱於內外昆弟。顏淵才髙孔子獨與終日言而不違。而問仁問邦及簞瓢陋巷之居。數亟稱之不置也。至於伯牛則絕無一言一行傳於齊魯論家語稗官野史之中特孔子哀其疾之辭耳以予觀之。冉子當言不出口。眇然儒者也。而亦無奇節特行。以自喜州黨朋友之間。故後世不得而述焉。漢以來自天子至州郡守令王事孔子至執弟子禮駿奔走盛籩豆凡入學合射養老獻馘之屬不敢不廟謁以告而冉子得並顏閔之徒首配食之趙古稱多悲歌慷慨慕義名俠之士者也。趙武靈王之霸。廉頗藺相如樂毅之勛業。平原公子之愛士。唐之相璟。宋之相沆。彼皆所謂蓋世之賢者然俱以頹落薶沒無復睹記其所遺墓宮往往裏之童子樵采嬉遊其上而不復禁而區區言不出口如冉子者數千百年後猶相與守其衣冠之葬以祭何與嗚呼傳不云乎太上立徳其次立功次立言故士之好修不必論著乎文采。聲施於國家。載名氏撰藝實於竹帛鼎彜之間。而苟自其所壑遊谷處。夷然托行隱君子之列焉。百▲一轉便帶芳韻

世之下。固有聞風而俎豆者矣。郡守小潭唐公來謁冉子之墓而加亭於其碣修葺故廟屬予爲記蓋將以孔門首徳之義而教郡之士人者嗚呼予非嫻於文辭者也又頗怪迂疏之質若麋鹿然不宜於世自度功與言皆不能矯也巳而獨願乞身入山學爲隱君子如吾冉子以附郡首之教是或可勉而至焉不知其許與遊否也予旣詳之如左而因爲樂歌一章以系之碑陰因令里人習歌而祠之其歌曰

桂樹爲旗兮揭蘺爲居未見君子兮我心則饑炮牲醴以薦兮湛酒於罍君子之至兮式燕與處生不可聞兮沒不可追君子之逝兮洺水無陂

【馨逸俊發有雅人深致】

○魏信陵君祠碑

利瓦伊楨

太史公曰吾過大梁之墟求問其所謂夷門夷門者城之東門也今志稱夷山亦名夷門山在府城安遠門內則北門矣獨稱信陵君墓在城東揚州門南耳余宦大梁二年徘徊二門間莫得其處夫侯王非信陵何以聲施後世乃今俱沒沒也巳更讀志則濟源之軹鎭有聶政廟汝寧之西城有荊軻廟兩人皆以俠血食而信陵顧缺焉漢髙帝英主也其過而以太牢祀者惟孔子與信陵詎無謂哉魏人屍祝俎豆者何限信陵何以無半菽之奉乎於是相地得上方寺之右方實在東北間度生時車騎所嘗經涉乃爲之祠祠與寺通俾僧領領祠事無煩有司庶幾不以費廢餼羊又虞夫後之人不察猥以爲荊軻聶政之俠同類而共訾之稍摭其行事而識所以創祠之意曰信陵君蓋戰國之才臣也以客掩也蓋魏之忠臣也以俠掩也請以三君諭春申始而彊楚。繼而賊楚。棘門之誅。孽自巳作。孟嘗旣相齊湣矣。去而之魏。合四國兵以破齊。死其君於莒。身得爲無戮幸耳。彼夫曳珠履而居代捨者。余不知爲何人。要之亂賊之黨也。平原有士毛遂毛公薛公者而不能用。失計馮亭以挑秦禍。幾喪趙國之半。賴信陵而得比於人數。因人成事寧獨十九人取譏哉。信陵𨿽多客實無藉客何以明其然也邯鄲之圍。秦目無趙矣。信陵竊符以有魏師。而其人皆畏秦者也。又縱其父兄若獨子歸者二萬人。卒以偏師拒秦。秦不敢入。秦乘信陵出而伐魏。目無魏矣。信陵以二使致五國之師。而其人又皆敗衄之遺也。國異兵。兵異帥。驟而合之。大破秦軍於河外。走蒙驁逐北至函谷關而不敢出。舉數十萬不相習之眾。一旦得其力爲巳死。此非客之能也其勸魏無親秦必滅六國乃休亹亹萬言審天下之大勢以切著明可謂絕世之算客有及此者乎藉苐令魏王早用其計。紏合楚趙以助韓。則韓不至失上黨。趙不至敗長平。六國何遽折而入於秦乎。故曰信陵才臣也。以客掩也以魏救趙而魏重以五國爲魏卻秦而魏安去魏而魏受秦兵還魏而秦用間罷將而魏輕身沒而魏隨亡魏王畏之怒之。再以毀廢而不▲剖發無剩義

懟。故曰信陵忠臣也。以俠掩也。然則何以竊符符不竊則魏師不出。魏師不出則趙必亡。趙亡則魏從其後。身數請王賓客辯士說王萬端而不聽也。將坐視魏亡乎。迂其身以善其君。古之人行之。然則趙全之後何以不卽歸魏魏王之忌信陵。自其能探趙陰事始矣。早歸而逢其怒。必以矯令誅。卽無誅而秦間早行。信陵必不將。誰可以當秦者。秦不伐魏。魏王必無迎信陵。伐魏不急。魏王亦必無迎信陵秦益急魏魏益急信陵急而後任專。任專而後得畢其長是忠之術也若是非要君乎然秦兵卻而未聞魏賞有加也。何要之有。巳卻秦存趙。使將將其軍歸魏。而獨與客畱趙。自言罪過以負於魏。至令趙之君臣至口不忍言五城。彼固知信陵眞不負魏也。非聲音笑貌可假借也是忠之符也然則何以飲醇酒近婦人而死操上將軍之印。諸侯將皆屬。何有於魏。取臥內之兵符如探囊。何有於王。而終身北面不失臣節。卒無以解王之疑。是故溺酒色以自污也。信陵而愚人也則可。信陵而非愚人。豈不虞酒色之足以死哉。秦間行而魏將伐。魏之必入秦。以日計耳不欲生爲秦虜。有托而逃是忠之隱也太史公傳其完趙時有自功之色客進說曰物有不可忘有不可不忘人有徳於公子公子不可忘也公子有徳於人願公子忘之也且矯魏王令奪晉鄙兵以救趙於趙則有功矣於魏則未爲忠臣也公子立自責似若無所容者斯可諒信陵之心不忘忠魏矣揆事設策能成信陵之忠而有功者莫若侯嬴朱亥與毛薛兩公充君不可忘之義並祀亥嬴其不及毛薛者非魏產也祠成而中丞吳公聞之謂是舉也於祭法合以酎金來助則刑牲釃酒偕邑令蕭重望奉神入祀而爲騷一章授工歌之曰河流兮不返夷門兮爲匽思公子兮日晚云車駕兮旆建紛從騎兮婉婉右朱亥兮左侯生闞如鳩兮軍聲敵王愾兮秦嬴完邯鄲兮金城封函谷兮無人行。王安坐兮大梁。呼萬歲兮傳觴。功不賞兮中流謗瞻王庭兮無良哀莫哀兮國將亡。國亡兮身胥靡爲秦俘兮孰與魏公子憂生兮曷以樂死飲酒兮禦女。疇知我兮良苦。西方兮不可以處。𨿽有五國兮非吾與。作新宮兮故土坎坎兮擊鼓蹲蹲兮綴舞魂歸來兮栩栩

【馳辧如噴濤極於躊躇滿志而上】

○楚西徼治道碑

利瓦伊楨

今荊州府所部州曰夷陵曰歸縣曰長陽曰巴東故楚所走蜀道也磴斗絕造天阨朿裁容身左擔不可復易猿臂羊角而上如畫重累人其尢甚者若度索尋橦之國級不能盡受足二分垂外下臨幽壑恆有落勢卽輕趫少年無不絫息股弁夔跂云陽虎豹蛇虺之屬因緣其間以虔劉我行旅而倀多於望帝之鬼燐多於萇弘之血矣萬曆十有四年撫蜀者宣城徐公元泰撫楚者先武定李公江後睢陽孫公坤鎭鄖者先歙方公弘靜後丰城李公材按蜀者南昌陳公瑫按楚者先芮城任公養心後晉江張公治具荊南藩參莆田張公純治兵觀察使者任丘田公樂合筴議治道於是以荊州守張君斗慮財用倅陳君道淳計徒庸夷陵守殷君都歸州守李君韡巴東尹髙君尙徳長陽尹陳君洪烈畫地爲主修除百執事悉遴東以充田公痡卒徒而玄黃其馬以身試九折阪五尺道爲規畫利便操斪斸而先之鼓鼛而戒之椎牛釃酒而勞之抶而懼之如此者再爲計若檄程趨之者無算榛莾芟刈之磝則徙之礜則斲之堅則沃以酒而焚之厜■﹝廠外義內﹞則下之陜則斥之詰曲則直之突出則鑿而爲之角之壁立則伐而爲之墄之徑﹖則爲之棧之岸脇善崩則爲之封之澗若澞則爲之泭之梁之最橋以石者九以木者二十中爲亭者一道以丈計者九千三百有奇力以工計者六萬八千二百有奇費以兩計者九百有奇經始於十有二月而以明年六月落成裏之樵者牧者農者郡國之置郵傳命者四方之宦者遊者賈者負戴者輦者騎者牽榜者西南夷之朝貢者陸辟褒斜水辟灩預緩可憩急可馳百物神姦莫能逢之皆悅而願出於其塗矣不佞考古今入蜀道秦四而楚一自階文爲陰平道自兩當爲故道自褒鳳爲連云棧道自洋爲斜駱道楚則今治道是也取蜀事著者秦司馬錯漢岑彭吳漢魏鄧艾晉桓溫唐髙崇文郭崇韜宋王全斌明傅友徳廖永忠其道多出秦公孫述明升之役秦楚並出李勢之役出楚而出楚者實倚舟師三國時荊州號必爭之地兵皆水戰獨昭烈從稊歸攻房陵屯猇亭通狠山升馬鞍燒鎧而斷石門按其地在今治道耳繇秦而入勢居蜀上險在我繇楚而入勢居蜀下險在人且帝都非長安洛陽則許昌大梁道秦便東晉明初都建業道楚便道楚勢固不得捨江而趨陸公孫躍馬稱帝所據扞關荊門虎牙漢不得不自楚陸應之耳明兩都並建九月顧化蜀晏然稱文獻國者二百餘年冠帶之倫食貨之利幾徧天下其道秦者十三而道楚者七道楚者水十三而陸七故今入蜀道莫重於楚楚莫重於陸利無事不利有事與古異勢也水險倍陸道水者聽命於天人力末如之何道陸者可以人力勝而二百年於今甫首事何也秦越人視肥瘠。則同心難。借口仍貫無開非常之原。則創始難。舉大事不惜小費。一木一石吏持三尺繩其後。則遠嫌難。此五六公者輔車相倚塤箎葉奏深痌瘝之慮破拘攣之見而後就此先王所以不用財賄而廣施徳於天下者也非有道之世烏覩此乎昔在成周代有明徳以格於天西顧與宅式廓日增髙山之頌曰彼䢐矣岐有夷之行皇矣之雅曰柞棫斯拔▲凡�始之難若然

松栢斯兌迨其盛也則有掌固司險合方形方野廬氏之官治其城郭溝池樹渠設其餙器周知其山林川澤之數而達其道路通其財利除其怨惡同其好善正其封疆禁其橫行徑踰故其詩曰周道如砥君子所履小人所視蠻夷戎狄之屬奔走王會若蜀人以文翰巴人以比翼鳥是遵何道哉炎漢之季李翕平西狹修折裏郙閣楊厥營益城子午同谷堂光其小者也然且勒石垂勛比於雅頌今天子纂大合華守在四夷是役也於以見王道平平天下爲家聖▲規模闊大

人有金城湯池要在此物此志耳𨿽雅頌所稱何以加焉誠不可以無紀因仿伯都孟文二碑爲記而系之詩曰蠶叢魚鳬鱉靈杜宇非我族類而君西土帝隔閡之以固吾圉譬諸太阿其柄授楚授楚伊何維道之阻山何巍巍。刻削巖齬。石何硌硌。盤牙橫牾。左右迫脇。前後枝﹖只木﹖敂。捫參歷井。天可倚杵日月蔽虧反出其下其下沈沈。莫知在所。進不得援退不得佇立而熊經。足盡汗雨。魑魅方良。鑿齒窫窳。大匈哨後縕巡歐行負嵎塞路莫之敢禦肉林骨﹖比丘不可量鼓巨▲詩亦陸難

靈安在。共工自苦。誰命誇蛾。疇咨神禹。相彼都盧。廑能一取。哀我人斯。登陀終古。明明天子聖作物覩懷柔百神及白招拒黃人捧日靑雲幹呂外薄四海無不臣者蠻夷通道獒貢西旅罔俾楚人。畏蜀如虎。亦無俾蜀。將楚是詛。二三大夫分猷分部爰集我眾登庭而語萬口響應子來趨父幹餱不愆﹖﹖﹖﹖田﹖�備舉頵砡之石。受命斤斧。百轉赴谷。雷霆震怒。騂剛疆�。何憂不去。般翟施巧。云梯浮柱。亦有飛梁。笮繘爲捕。陵巒絕坑。接武布武。宿息井樹。具爲區處。無有華離。阱敜擭■﹝度攵﹞。卒選異物。則莫予侮。馬不契需轚互用敍以同貫利我東道主沃野千里爲我外府蜀道何難。難自今抒。紅塵騎一。金牛丁五。懷諼導欲。曾何足數。蕩蕩夷庚徳施斯溥八荒爲室西南其戶無反無側正直是與小大由之委功軷祖噫吁嚱哉易而歌舞矢詩遂歌昭玆來許

【疏列形勢燎如指掌而議論規畫具見體裁】

○遼輔國將軍朱楚棠公神道碑

利瓦伊楨

公諱憲熬字伯淳遼輔國將軍也髙皇帝第十五子遼簡王植移國荊州是生益陽安僖王貴烰三傳爲康恪王寵淄四傳爲鎭國將軍致槻娶孫夫人剪桐貽緒訓梓垂芳其所由來遠矣孫夫人孕時夢有以佛像贈有金粟如來靑蓮居士前身非偶異代同符旣生髮際有骨如珠膚理娟秀河目公侯之相隆準髙帝之孫乳虎食牛龍駒汗血屏綺紈而佩觽韘惇禮樂而說詩書一目不忘五行並下鎭國旁招耆碩妙柬哲英石首則成仁卿華容則孫兆孺山東則宋應元吳下則顧季狂處王盧季孟之間結融衡爾汝之契琢磨問學斧藻明徽漱芳潤於六經咀風騷於七略秉太乙靑藜之杖。天祿先登。披長庚紫綺之裘。風流自賞。是時鎭國方老公載詠蘭陔用娛蔗境卻賓朋之請謁。顧復不違。效嬰孺之笑啼。婆娑屢舞。昏定晨省夜寐夙興𨿽中郎之子捨無虛而北海之客座未滿鎭國弗善也公乃與客約以鎭國就枕爲期月明而鄴蓋斯飛。燭舉而郢書無誤。鸞笙鼉皷。聲音隨雞唱俱闌。玉斚金尊。涓瀝等銅儀共徹。則又叩中閨而問寢。循內則以羞珍矣。時人不察謂公好長夜之飲卒不自明也鎭國病思南海豚相距數千里公以百金購舟人旦夕獲之一七而愈昔聞鮮出筒中。鯉浮井上。他岐豹遁。別帳蚊飛。抑有孟筍解藤。焦﹖劉堇。事由天授。力匪人爲。大孝直通於神明。休徵允葉於圖史。至今里巷之間侈爲美談焉鎭國以天年終公口廢蓼莪貌徵苴枲支牀雞骨。柴羔之齒不形。繞樹烏啼。臯魚之淚頻下。繇此朱門迹掃綠野躬耕閴三徑其誰從構層樓以獨處旣而中丞曹公謝政裏居鮮所交往間從公遊斟酌養生之旨經營卻老之方並門妙麗不觀翻添公案淑徳淸貧自約未諳酒箴須今火宅生蓮。庶可須彌納芥。儲安石東山之絲竹。盛季長後帳之管弦。封侯醉鄕。遞長詩社。阿谷珠貽神女。石城漿送莫愁。漢上題襟。花間著集。蓋知空卽是色。有詫而逃。是以望之若仙。無入不得。中丞俄騎箕尾公亦召賦玉樓先時夫人復夢蓮座寶幢自天而下迎公西去生原有自死詎無歸維是歲在龍蛇庭棲鵬鳥善人忽焉殄瘁通國爲之欷歔耳公鎭國家督諸弟六人首以楚棠爲號諸弟從之塤箎疊奏籩豆孔偕棠棣之萼相輝田荊之幹不析至於從俗浮沈與時俯仰冉雍使臣如借。劉四罵人不恨。心許徐君之劍。諾重季布之金。解晏驂而贖僕。分郈宅以收孤。欒懷符雅。情在樂施。原涉朱家。義先賑急。不可一二其詳也公生嘉靖壬辰正月二十日卒萬曆壬午十月二十有六日春秋五十有一娶王夫人別駕王觀裔孫二子長曰術垶術垶餙塗茨以丹艧緣弓冶爲箕裘能不朽公者也其它子女婚嫁與墓所葬期具行狀墓志中銘曰世祿之家鮮克由禮汝則帝冑汝則國士文人無行結習靡靡汝則察兄汝則孝子晚遊歡伯復耽聲妓佚汝以老休汝以死死生大夢托諸竺氏所不可知於汝足矣

【擊玉敲金兼貫珠之累累】

○晉陵玄言顧仲子之丘碑銘

利瓦伊楨

於戲此晉陵玄言顧仲子之丘而雲杜李某爲之銘仲子名起綸玄言其字仕儒林郎以子祖源貴封大理評事不稱稱仲子仲子別業慧山之麓其先世君牧長康明王邵元倪楊唐湛李皮陸諸聞人托迹焉山起伏連蜷若九龍而當繡領之白石塢中爲黃公澗匯諸水注地傍有丘若覆惇修竹灌木輔其幽深仲子顧而樂之令吾百歲後從十君子遊地下足矣無何仲子行歌大雪中墮池幾死久之蘇乃更名曰更生字仲長而治石室丘中凡附於棺若槨者具矣夜忽夢老人乘白鹿過而相勞也質明客貽之玉玦一宰官挾鹿行與夢合遂以名丘曰玉鹿仙丘云仲子生正徳丁丑四月二十日年先矣貌光澤步趨彊駛對客賦詩行酒申旦不寐以爲常生而營丘樹之碑且丐之銘其事頗奇不佞故備論之而復采嶺南歐水部楨伯銅梁張司馬肖父毘陵王文學百谷所爲志若傅識於後方當嘉靖朝仲子世父榮僖公主方書得幸齊宮祕祝之文仲子時爲公具艸奏稱旨名聞諸公卿願內交仲子執政以爲祕書待詔仲子不顧也竟領滇參軍以行士以此多之滇有那建之師其都會邑昆明軍興一切螽午並起仲子攝昆明歲所日坐堂皇諸曹吏以事次第受署大者斧斷小者理解歲旱被髮跣而禱雨如澍滇人大悅有璫詐稱詔出鎭滇其徒數十百人彀弓弩持滿騎而從過榜掠人白晝攫金市爲之罷大將軍遣材官逆而覘之璫怒刅其臂臺司相顧愕眙將拒之以兵召仲子決筴仲子寬譬諸公無患是可口舌走耳卽擁輿隸前璫盛气而胥之入仲子調之曰中貴故受書書堂何武也遽投刅交拜坐定問西禁事宜與大璫五六人安否璫卒不知所對面如赭仲子呫囁耳語若來何爲袖出一金牌吾奉鮑公命求黔國金耳鮑大璫握司禮篆者也仲子厲聲曰金誠有之非黔國所主卽求金無詔誰敢哉璫辟易執仲子手泣吾小人不可以厚誣君子遂行滇人環門如蟻無不灑然觀仲子之談笑而郤璫者居頃之以使事過裏島夷蹂躪吳越人民正營邑令王雅知仲子才舉北城而屬之曰是近賊巢非子無能折其衝仲子■﹝扌間﹞然授兵登陴更募武力鼎士潘侃夜縋而出微知賊處搴旗與所肆屍而還賊稍郤而久雨南城崩仲子爲植巡功四日訖工賊不知也爲長梯攻城仲子麾奴產子從間道抵冒熅火發機中死者三人具藺石布渠答督戰益力諸橫海樓船別較適至賊度不可支遁去上功幕府仲子受上賞尋監州郁林下車假行守事黑眚爲祟居人狂走叫呼失次仲子矢之城隍之神一夕晏然而陸川之寇作日勤部士步騎躬修比閭什伍之法而法離次者寇突入境一鼓而殲其渠率二十許人眾嚙指喙駾戒無犯鬰也大司農徵鬰丹砂仲子奏記督府曰昔葛洪南訪鮑靚靚畱止羅浮實未采砂勾漏而後人踵訛襲故難未歇也不如市之辰州便督府不聽興人徒三萬蕭然煩費無所得仲子憂之偶浚井得砂二斤工甫罷於是仲子以貢砂行而心殊厭吏事矣因自免歸仲子白晳鬒須眉而丰下大冠若箕髙幘若屋衣紗縠襌衣曲裾後垂交輸佩環玦帶櫑具劍車騎雍容閒雅甚都也則見以爲綺襦紈袴之間少鮮所更而爲吏獨以練習稱上有大獄輒行仲子考案半言出囚輒叩頭伏罪奏當精核爲諸郡國冠所擊搏大猾財勢絕路與督學使者殷公庭爭一愽士左右目攝使退仲子持愈堅殷公卒不能難馭下不鉤摭微細而小物必稱任其所布五事陳五政議五便滇鬰至今賴之語具集中仲子爲邑諸生爲太學生六試於有司以貲爲郎北首燕南浮淮涉湘踰五嶺西度夜郎灄海踣頓道路數萬里隨牒守擔石之祿七載則見以爲伊優取世資若鳥獸之可豢紲而服官實才二年餘其致在遊覽兩都三輔岱宗闕裏匡廬九嶷彭蠡洞庭方輿所稱名迹十得其半客談天臺石梁之勝不告家人拏舟而去謝鬰林年方四十橐無公家一錢而家故溫厚良田千畝廣捨千楹圃沼臚接背山枕流得古濫觴石置泉上激而曲引罍尊款識多三代時物几案髤漆皆貍文女手他帷幕器用不移而具風雨煙月之景花樹禽魚之美置酒召客評賞嘯詠雜以彈棊格五射覆蹴踘木熙角抵之戲佳俠函光妙麗善舞自度曲倚簫和之則見以爲仲子好飲酒近婦人其中未必有也而海內特達磊異之士爭委贄仲子希識面乍見卑卑磬折巳而慷慨談議自六籍諸史外天官醫卜方藥伎藝之書梵典道籙黃冶變化導引經伸之旨名山大川道裏遠近險夷方俗纖侈戶口蕃耗土膏瘠所宜若數一二而別黑白所著書累百萬言至老不輟筆舌足浮沈天下士而又長情有思亹亹不休春容大篇造次迫之可得也其行於世者應制玄言訓藻感知昆明勾漏舊林諸集若干捲選明詩爲國雅圖山園爲倡和集踰五十爲知非歷若干捲楊太史皇甫司勛稱其宏富似司馬子長才情似鮑明遠又似孟襄陽韋蘇州則見以爲仲子文人內行或未醇備而渾龐朗爽不荊枳其腹先人之廬沒於豪右勞心焦思數十年而復舊物爲祠南林祀晉尙書右丞君叔而下割督亢田供伏臘事其兄提舉公白首無蠆芥六戚有疾病不諱依仲子爲命裏黨窘者所需登來之也仲子配楊孺人有婦徳母儀三子曰祖源祖河祖漢源有才名直史館源子本與仲子同物立以爲庶子而字之小同本以下諸孫十有五人仲子號九華又號嘯林外史其取義大歸不出丘中銘曰之生而之死之歌於斯哭於斯之死而之生之丰其碑縟其辭桑弧蓬矢四方載馳歸來乎一丘若夫魂气則無不之。造化何常。海涸陵夷。一壞乎玆丘。疇累劫而無隳。有涯者生。無涯者知。不忘以待盡。後大而奉時。噫嘻

【長袖而舞多錢而賈公文兼此二善】

○重修大龍興寺碑

葉向髙

蓋聞聖人載起肇禎歸五嶽之城帝業克昌景福葉萬靈之貺故劍投神冶上皇解佩於山靈夢繞赤蛇大佛開祥於長壽若夫丹陵瑞啟三河白水嘉生九穗巍巍蕩蕩丕答成功鬱鬱蔥蔥獨鍾佳气凡以天開地辟通理於黃中虎踞龍蟠茂膺乎赤紀惟睠命而亨天心乃受圖而酬神佑洪惟我太祖髙皇帝握天鏡以通寶筏。回地軸而履金繩手提日月於迷方力拔乾坤於苦海誕靈縱睿苞囊函夏之光華接▲太祖如來是一非二

統膺期攬結方輿之雄秀洎八弦靖謐四極和寧洞劃石牛捨開白馬爰從中都建大龍興寺其地首諸夏以控天邑總環瀛而號日畿三天握鑰於橫襟八部畫圖於指掌仙臺創構佛土宏開鷲華蜚翥鳳之區虯缽下潛龍之境引太虛於玄鍵。遠蒸萬國之雲煙。蕩元气於丹楹。近簇二陵之風雨。蓋功諧幽贊技殫絕羣山﹖耆闍藻函蓋之容維極挾江山之助於乎休哉紺宇薦靈於譙亳玄房佐社於岐丰矣迨我英宗睿皇帝辟紫極以登三彌恢駿業孝宗敬皇帝繼黃離而乘六丕鬯鴻恩睠龍象於炎昆渙綍綸於福地錦繡重披寶界雲霞頓麗銀庭蓋念五鳳七麟。會肇王基於舊迹。千秋萬歲。或遊魂夢於故鄕。而物力方饒周澤維渥故能起雷霆於指顧回蛇蠖於騰飛芝楣桂棟。俄盈旣燼之墟。龍變螺文。復見維新之象。何期勝地不常劫灰再焰祇樹香沈於幻鳥率陀影散於空花四照枝殘醉象攪藤蘿之月三華葉爛毒蛇沈捨衛之城繇正嘉而來歷八十餘■﹝礻冀﹞則詹禦史士講曹郡守時聘李郡守驥千先後圖之大殿甫成羣工未輯徒存丹艧何取藩垣又二十年而庭鞠茂艸法熄殘僧凡在顧瞻無不愴嘆屬今皇之禦宇緬先徳以興思祥遡姚墟。銷支祁於洄水。禮隆原廟咨神鼎於淮濆。愼遴守土之臣肅布康岐之政時則有張郡守大孝從董兵使元學議再圖之而郡丞馬協別駕徐應麟蔡鸞周承緒司理趙弘道咸預經營郡丞實綜其事謀僉同於羣策數更極於百年大開覺路於明幽共唱慈風於法俗笻鳩竹馬。騖香闕以披華。玉縱珠纓。望鸚林而布地。繇是續往因於未斷合大力於幾成虹蜺通雙殿以崢嶸。八龍忽湧。星日絢重廊而隱見。兩鴿齊飛。鴛瓦促魚鱗。增瓊垣於下麓。鶴軒疊雁齒。敞笏室於中巖。蓋將揭慧日以耀昏衢。亦復灑法云而淸火宅。爾其星幢輝於羽仗魚梵雜以嵩呼曇雯迎劍佩以凝華鬘彩結簪纓而圖色蹌蹌陽馬之曦。恍趨規地。戞戞風烏之唄。疑接中天則嚴威儼若朝廷悃款肅於辟士若夫庭俯喬松窗含遠岫瓜剖華京之浩穰。蚪蹲湯沐之崇隆。噴薄陰陽之气。於重閟之年。而斐斐冪遠。發揮川嶽之精。於方通之候。而山﹖雙山﹖雙盈襟。則峯標欲界之仙都。天挺明神之窟宅。又若仰斗電之重華。拾天花於玉雨。挹紫雲之異彩。競界綫於金鋪赤字第一山入微塵而不滅瑤文無盡藏銷劫石以靡窮又若瞻故里於新丰。恭承桑梓。儼翠華於初地。淒動松楸。閱先帝之經營。憶創守維艱之會。緬仁王之啟翼。追天人相與之符則投戈而棲意慈林髙祖所爲寓神武於不殺也撫遺而遊心丰芑列聖所爲寄無念於昭玆也嗚呼慶鍾長髮則繼明襲嘉而兩卜之傳��神▲�起

應遠期則重熙累洽而百神之護彌周蓋先天啟鑰默契玄扃後聖函靈陰符帝脈此諸君子所爲臨彼岸以褰裳悲化城而反袂報初禎於功徳昭申命於聖神也繇斯以譚祝釐之典尙屬具文。飭蠱之思猶然末事。豈與天掇屠耆之金。供伊蘭之饌。恣鹿﹖王尾之逸風。披虎溪之勝韻同乎哉。至於玅度羣品盡出幽厄萬感咸通一思必應則眞如能事姑不論焉役舉於萬曆三十八年歲在上章閹茂肇維初夏落以杪秋乃作銘曰

幹函萬鑰坤軸九維靈氛蔥莞嘉祉葳蕤崇因效法上聖膺期日懸大覺天度羣迷鰲柱斯標龍宮俶奠如鷲於山﹖耆如鹿於苑花雨環纓。彤雲拂檻。日月法燈。風雷魚梵。爲我摩尼。斗極皇皇。爲我祗園。楚甸章章。忍亦弗界。福亦弗堂。三吳維左。荊汝其陽。江流漫漫淮流溭溭孤山巉巉鳳山翼翼是名淥池是名方石度亦非航卓亦非錫蓮花竇墨。貝葉龍文。天與如大。佛與如尊。蒸蒸法力消我劫棼彤彤法宇食我徳芬列聖有作爰淸毀宅我皇穆淸默軫人厄二三力臣式我顜畫奉宣睿謨還我赫赫神謀於新詎曰力饒而酬國禎詎曰偉觀而重國根以歸帝力以洽帝心智炬不然。慈云不飾。其然非空。其飾非色。羣力則共羣心則式神武聖慈乃見天則

【鏤心芥子之中織詞貝葉之上純是天工非關人巧】

◆墓志銘一

故封都水司主事豫軒翁墓志銘

兵部武選員外郎贈太常少卿謚忠湣楊公繼盛墓志銘

明故奉訓大夫代州知州邊公合葬志銘

梅山先生墓志銘

封宜人亡妻左氏墓志銘

封徵仕郎中書舍人何公合葬墓志

○故封都水司主事豫軒翁墓志銘

羅玘

封都水主事八十三翁號豫軒姓都氏諱印字維明姑蘇閶門�濠人蘇以地最天下以閶門閶門以南濠南濠以都尉諸氏都猶以節槪傳髙廟初文信至能當婦翁殊死時代之生彥容作月樓濠上顯名當時得尉氏妻之人謂連綿呼兆當有奇胤翁生異質天成目數行俱下十二三能賦詩鼓琴日陪諸老宿杖屨爲適長遂酣飫超越大異度非支離陸沈莫救敗然苦蘇故吳會易聲張曰吾以淺示之乃挾易詩禮三經從鄕業舉子者遊幸一不利卽諉曰難如是棄去去就裏塾集羣蒙訓聲律髙門大姓爭招致悔曰是謂畏影而逃日中可乎又謝去以醫浮湛閭裏或少露芒穎巳病如掇萌然旬日喧騰神之詭曰古方偶中耳陰自擲餌劑手掉詈曰乃幾敗吾事遇爲道士說者過境喜乃便旋與周遊講說服食封炁支吾歲年至子穆登進士官都水貤封乞南得武庫便養欣然來就曰吾今脫蘇吾知免矣居二年以正徳三年六月十八日卒配姚氏繼朱氏俱贈安人穆穗▲蹤迹甚奇視學蘇者何如

其子元翁次翁其孫祖齡其曾孫女二人谷源茹喆其壻卒之日穆當考先入闕也穆歸諏十二月扶葬縣薦福山泣謂玘曰子知吾翁吾翁須子銘於乎玘忍辭知翁哉昔頻道吳下人言翁居室極�窔鄰並婚媾無一飯過途乞貸泉布爾日湧出至落莫不悔穆旣用世差變易終以咈教慍之其泓涵���窒牢密及間爲籕隸罨畫曁諸小藝臻妍逞妙蓋滲澑��有不能盡祕者若占乩前知則又自負神數也是夏五月戊午晨興卦之遇損之睽占曰立土頹淵三年暵其田二女號轅鬼車其前赤舌下然厥載用顚擲地呼穗曰吾其巳矣乎其速以吾木來六月大暑灼地不可耐得寢疾昏弗辧物藥食咽入懵然巳卯日中忽作坐無苦也呼蜜孫以蜜進呼茗孫以茗進咽之如是不火食者七日甲申僕自蘇來入報木至遂呼具盤盤具入浴浴畢喜曰快哉吾其蟬蛻巳目遂瞑豈道家者所謂蟬殼解者與所著三餘贅筆衛生家寶存於家銘曰

彼有風襮。其憂憂藏。此有潛伏。其憂憂章。亦各其志。君子考成。卒謂藏之者藏。

【超軼不羣】

○兵部武選員外郎贈太常少卿謚忠湣楊公繼盛墓志銘

徐階

公諱繼盛字仲芳別號椒山忠湣者謚也國朝之制。非大臣不得與於易名。公位下乃得謚者。今皇帝禦極。遡觀化源。謂公死諫節甚偉。宜尊顯以勵士大夫。故奉遺詔贈公太常寺少卿。蔭子應尾爲國子生而特賜今謚。其義則取諸危身奉上。在國逢難云。初公舉嘉靖丁未進士授南京吏部驗封主事師事大司馬苑雒韓公盡通其天文地理太乙壬奇▲起有體度

兵陣之學名聲重一時辛亥遷兵部車駕員外郎當是時大將軍仇鸞驕然心憚虜欲利啖之以緩兵請與虜爲馬市有成議矣公上疏黜其不可者十辯其說之謬者五鸞因詆公撓邊計惑眾心詔錦衣衛逮公置訊獄具貶狄道典史踰年擢知諸城尋遷南京戶部主事又遷刑部員外郎調兵部之武選嘗獨居深念至夜分配張安人問其故公曰吾受上恩思有以報耳安人曰嚴相國方用事此豈君直言時耶公不應而心自計欲報恩其道莫如去姦人使不復�爲危言正色者有矣。未有慷慨激烈。赴再死而不顧者也。公始忤仇鸞。偶不死。奔走絕塞間。稍稍徵用去訊系時無幾痛苦之狀宜猶在心目張安人所以語公與古牛衣之說亦何以異而公不懼不惑。卒直諫以殞其生此其視唐子方諸人且猶過之矧世碌碌者耶公死之歲刑部郎今藩參王君世貞爲求救於嵩所厚嵩曰行卜之其子世蕃不可而其黨鄢懋卿等亦相與爭曰不殺某所謂養虎自貽患也故公竟死公死而地爲震者累年其後給事中今中丞▲�

吳君時來刑部主事今中丞張君翀太僕卿董君傳策相繼論嵩嵩又將殺之奏上地忽震先皇帝悟而止由此觀之精誠之至天地且爲之動矣嵩業巳仇公等。其必欲殺公不足怪彼黨嵩者獨何心哉夫其導嵩以殺公。恐遺患也。然公死七年。先皇帝用禦史今中丞鄒君應龍言。罷嵩政逮世蕃。謫戍嶺南。又二年禦史今中丞林君潤發世蕃逆狀。詔棄市。籍其家則夫所謂患者果可以計免否耶公死時應尾尙幼藩參君與其友吳君國倫徐君中行宗君臣倡諸縉紳經紀其後事兵部主事今中丞王君遴歸公喪且以女婚其次子由是諸君者相繼獲罪而藩參家禍尢酷今十有二年公旣受恩卹於朝又以禦史郝君傑請建祠保定賜額曰精忠諸君亦次第登用。而嵩之黨。則盡巳斥逐。嗚呼後之欲爲君子小人者可以鑑矣公先世小興州人洪武中有諱伯源者奉詔從容城傳四世至靑靑生贈兵部署員外郎富是爲公考公生以正徳丙子五月十七日年僅四十子二長卽應尾次曰應箕皆張安人出昔歲甲辰公領鄕薦卒業國學予時爲祭酒奇公文因日進公爲講說經義與所以立身事君者公亦不鄙而聽之故予與公相知深公死予悲之倍於眾數謀於中丞王君視諸孤而日跂望於恩卹之及去年幸聞末議然後所以悲君者獲少紓萬一焉月

日應尾攺葬公某山之原奉藩參君狀來徵銘予義不得辭也爲摭公大節俾歸而納諸墓中若公居家之行狄道之政詳具公所謂年譜及藩參君狀銘曰萬物稟气以爲命。公生其中得厥正。位卑身僕益自奮。君恩必報以死殉。人心爲憤地爲震。歲星一終天乃定。羣姦澌滅主明聖。易名建祠錫贈蔭。制詞前後相輝映。嗟公一死重孰並。我銘揭之爲世鏡。

【鴻文卓筆可以慰忠魂於地下】

○明故奉訓大夫代州知州邊公合葬志銘

李夢陽

奉訓大夫代州知州邊公旣卒之四年是爲正徳甲戌而其子貢復按察副使提學於河南而奉其母董孺人者來居無何董孺人卒於是邊子仰天大慟絕而蘇曰吁天天乃使母不見貢舉子邪巳而曰天天使章上而弗予遏也而母胡死於客所巳而邊子果舉一子而憤母之不及其子見也則益復大慟絕而蘇曰吁天天乃獨不使母百日延邪乃又靡使貢子舉而及母存於是抱其子告之母名邊羽云邊子奉其母喪還將合之奉訓公墓而詣李子再拜請曰於乎微子孰志微子孰銘於是李子再拜而受之曰於乎無邊氏人其謂予文諛文曰邊氏者故淮陰人也曰朝用者元末避亂走歷城而贅歷城王家稱王朝用朝用生王一城一城生王文質文質有二子長曰安次曰寧寧生而異稍長揚言曰我邊氏也呼我邊寧曰大邊氏必我後其官果至應天府治中乃治中罔金蓄書也輒倍金獲之久之書萬起萬卷樓謂人曰吾子孫必有以文興者治中生邊節邊節者奉訓公也字時中號介庵奉訓公生而更異英特卽六七歲時見者業識其非常兒云董傑者歷城豪也故善治中及見治中郎異則益敬治中思與婚一日治中大治酒會有董公邊郎立偶傍董公董公抱之起坐膝上曰呼我舅邊郎應聲曰舅我呼汝甥邊郎應聲曰甥如是者三董公顧治中大笑滿堂皆笑於是客盡起觴兩公賀而交其襟割之盟兩公復笑客各復笑醉乃罷散去奉訓公年二十董公女歸會治中亡厥金求焉治中母萬太君者叱止之曰新婦賢不愈獲金乎於是名新婦金而明年奉訓公爲學官子弟爲學官子弟人謂必立取第顧久不第第也乃會試又不第於是可立第者久不第或竟不第也必曰邊時中邊時中云邊公坎坷者復二十年始有代州之命而州故稱多豪家罔時役公至州則偏召其長老而集之廷語之曰若民也柰何弗役於是布誠申約陳說分義言意懇怛諸長老無不感動泣下者自是無敢弗役公檢獄簿囚夥以問吏吏曰此逋租者爾▲�筆處澹姿橫逸

曰胡不稍寬之吏曰脫則挈家亡矣邊公慨然嘆曰呼未孚而責之暴未期而逆其亡玆豈父母之道哉於是與囚期而釋之使歸巳而囚果如期至如是者三年代州大治會中官瑾用事天下以賂行公執古獨不以賂行而忤中謁者巳又與禦史者拗也坐是免官歸人有咎公執者聞之董孺人董孺人大驚而密解邊公曰斯時何時渠謂歸不官若耶於是日治具佐邊公與鄕人醉遊客至則瞿瞿手是辦具然尙惴惴懼不當邊意而邊亦每加禮於孺人呼曰孺人孺人而其子貢則泣涕告我曰孺人事萬太君敬如其夫事王宜人如事萬太君王宜人者治中妻也玆亦其天性云貢又曰孺人儉稔不理於綺華往受封也有命服矣拜封不復服有時貢請服孺人笑曰孺人卑階耳俟汝大封我則服之此𨿽其細小然巨者可推矣邊公卒之年爲正徳辛未六月乙未距其生景泰庚午四月己卯得年六十二孺人卒於正徳丁丑閏十二月壬申距其生景泰癸酉正月乙亥得年六十五初治中以子孤也取王宜人弟之子城子之孺人卽弟城猶弟也城有婦孺人卽又娣城婦猶娣也治中歿也城求去城有私畜孺人知之竟不發亦不以語邊公後孺人病且死會城婦自歷城來匍匐於終事孺人生二男子長貢也始官博士孺人封貢爲給事終其父母歷城太常丞其父母在代州荊州府父卒歷城次曰賦夭無子一女子曰劉嫁而寡尋亦夭貢取柴氏繼胡氏妾馮氏生羽者賦取趙氏邊子謂李子曰貢以母卒之明年月日合母於奉訓公墓墓在祖墓之次祖墓在歷城東二里地曰蓮渠墓皆枕離而趾坎銘曰

謂天無知治中肇之允玆蹈玆謂天有知代州則厔華隕輝沕懷貞遽畢故材有眾隕苞貴時達碩果之延褀至如掇孺人乃夢垂橊圞如生我所覦歿匪罔愉厥園有楊修阡實良五世爰利二魂妥是

【紀事之文以疏落爲第一北地獨擅其勝】

○梅山先生墓志銘

李夢陽

嘉靖元年九月十五日梅山先生卒於汴邸李子聞之繞楹彷徨行曰前予造梅山。猶見之。謂病愈且起。今死邪昨之暮。其族子演倉皇來泣言買棺。事予猶疑之。乃今死邪於是趣駕往弔焉。門有懸紙。繐帷在堂。演也擗踴號於棺側。李子返也。食弗甘。寢弗安也數日焉時自念曰梅山梅山梅山姓鮑氏名弼字以忠歙縣人也年二十餘與其兄鮑雄氏商於汴李氏識焉商二十年餘矣無何數年不來李子問演鮑七奚不來也演曰父母兄三喪。曰喪舉矣奚不來也曰七叔父四十四歲始有子。而侄也一耳。以是大系乎身家巳又問鮑七何爲演曰理生飭行。訓幼睦族。玩編修藝。課田省植。八者焉巳。其久也內孚而外化之是故鄕人質平剖疑決謀丐益者必之焉故效良則芳標美規懿者必曰鮑梅山鮑梅山云正徳十六年秋梅山子來李子見其體腴厚喜握其手曰梅山肥邪梅山笑曰吾能醫曰更奚能曰能形家者流曰更奚能曰能詩李子乃大詫喜拳其背曰汝吳下阿蒙▲�眉欲�

耶別數年而能詩能醫能形家者流李子有貴客邀梅山客故豪酒梅山亦豪酒深觴細杯。窮日落月。梅山醉。每據牀放歌厥聲悠揚而激烈巳大笑觴客。客亦大笑和歌醉歡李子則又拳其背曰久別汝汝能酒又善歌邪客初輕梅山。於是則大器重之。相結內明日造梅山邸款焉。汴人有貴客欲其歡於是多邀梅山梅山遂坐豪酒病損脾今年夏患瘧李子往候之梅山起牀坐曰弼瘧幸愈第痰多耳然業處分諸件令演辦酒食俟其起觴客別而還歙也先是梅山作憶子詩曰吾兒屈指一載別。他鄕回首長相思。在抱兩周知數日。攜行三歲隨歌詩。筵前與誰論賓主。膝上爲我開須眉。情偏憶汝老更苦。中夜難禁回夢時。李子因說曰君病無苦念家梅山曰諾諾不數日而君蓋棺矣嗟梅山梅山梅山又嘗作燈花詩秋燈何太喜。一焰發三葩擬報明朝信應先此夜花重重輝絳玉。朵朵艷丹霞。愛爾眞忘寐。聞蛩忽憶家。李子曰君詩佳頓如此梅山曰吾往與孫太白觴於吳門江上酣歌弄月冥心頓會孫時有綿疾吾醫之立愈諺曰盧醫不自醫誠自醫之黃岐鵲佗至今存可也嗟梅山梅山梅山叔牙後也其居歙也號棠樾鮑氏趙宋時有遇賊而父子爭死者於是所居裏號慈孝裏云梅山父鮑珍也珍父文方文方父思齊珍號淸逸髙尙人也娶王氏生二子次者梅山梅山娶江氏生一男子二女子男曰若渭今六歲矣梅山生成化甲午某月日踰今嘉靖壬午得年四十九而其櫬還也演實匍匐苦心以之還厥情猶子也以某年月日葬某山之兆銘曰

崎�■﹝山旋﹞巇人謂非險淵洄澒洞猶謂之淺坦彼周行彼復而迷桃李何言下自成蹊鮑子胡不汝悲胡不汝思

【淒愴流連如柳綫春風過者攀條而不忍別】

○封宜人亡妻左氏墓志銘

李夢陽

左氏者李夢陽妻也左氏蓋永新人曰仁宏者生泰州知州輔輔生宗人府儀賓夢麟而儀賓婚廣武郡君成化乙未十月己丑生左氏於汴邸郡君者鎭平恭靖王孫周定王第八子也左氏生十六年歸李氏李氏者陜以西人也李子父曰奉直君奉直君爲封丘溫和王教授居汴而挈其子夢陽來初李子妁婚妁咸不之婚也曰教授微而貧及妁左氏儀賓則顧獨喜入白其母並郡君氏母郡君乃亦咸不之婚也曰夫非李教授兒耶微而貧儀賓曰李氏子才竟婚李氏是時李子生十有九年矣明年爲弘治辛亥左氏生子枝云踰年壬子李子舉陜西鄕試第一癸丑登進士第左氏從李子京師會姑舅連喪李子西於是從而西戊午李子拜戶部主事居京師左氏復從京師巳從通州己未孝宗皇帝上聖慈仁壽太皇太后尊號封左氏安人給敕命壬戌李子榷舟河西務左氏從河西務明年李子餉軍西夏挈左氏還過汴是時儀賓母儀賓亡矣獨郡君而左氏翟冠翠翹揚帔曳裾見焉其行於於也晳而頎瑱而流珠郡君喜巳而泣顧謂侍人曰向謂李生微而貧乃今若此矣因道儀賓語云云愈益泣而慟乙丑李子進戶部員外郎會今皇帝上兩宮尊號左氏進封宜人給誥命兩命咸美辭云明年丙寅爲正徳元年李子進郎中是年冬尙書洪洞韓公率百官彈宦官劉瑾等瑾以彈事出李手明年正月驀逐李子奪其官於是左氏從李子還而潛大梁墟中己巳左氏兒有婦矣庚午瑾誅明年李子起江西按察司副使提學是年左氏有孫矣壬申李子迎左氏於江西左氏溯河行值椿舟破僅免入江過馬當帆腳打僮人落江沒及湖口風逆困崖下洄渦中舟突崖石時時向於是左氏怖欲死計系之登石免甲戌李子以與江禦史構從理官於上饒而徙左氏星子會訛言賊過星子於是左氏自徙於潯陽是年李子官復罷道潯陽就左氏溯江入漢至於襄陽將居焉會秋積雨大水堤幾潰左氏曰子不心大梁非患水耶夫襄汴奚殊矣且蘇門箕穎之間可盡謂非丘壑地哉李子

悟於是挈左氏歸而左氏病踰年骨立死死之日正徳丙子五月丁未年四十二矣翌日牲奠左死烹牲腸腸自團織文理陰陽狀若流蘇垂綏夾耳提襻在上李子觀之哭愈慟曰嗚呼神哉於是賦結腸之篇李子哭語人曰妻亡而予然後知吾妻也人曰何也李子曰往予學若官不問家事今事不問不舉矣畱賓酒食稱賓至今不至矣卽至弗稱矣往予不見器處用之具今器棄擲弗收矣然又善碎損往酰醬鹽豉弗乏也今不繼舊矣雞鴨羊豕時食今食弗時瘦▲語語慘痛如泣如訴

矣妻在內無嘻嘻門予出卽夜弗扃也門今扃內嘻嘻矣予往不識衣垢今不命之澣不澣矣縫剪描刺妻不假手不襲巧咸足師今無足師者矣然又假手人往予有古今之愾難友言而言之妻今入而無與言者故曰妻亡而予然後知吾妻也李子買大陽之山嘉靖某年月日葬左氏山下杉棺栢槨負坎抱離四山三水是山也鈞州北三十里裏曰東張南稱杷裏右嵩前潁左連具茨李子曰嗚呼匪志曷彰匪銘曷藏志防虞銘永處矧吾妻矧又吾知吾妻於是志之而復銘之而刻之石銘曰

坎而宮汝藏汝風亦旣考終汝曰咈約而修伸妍而短屈惟屈與伸由人匪人繹而思之我心如焚乃竟汝分生𨿽汝分歿汝共墳萬祀千秋孰短孰修汝樂斯丘

【尋常寄寓點次悉韻寫至觸目淒涼處𨿽非兒女情深能不魂傷魄動】

○封徵仕郎中書舍人何公合葬墓志

李夢陽

信陽何景明爲中書舍人無何卽致什歸歸逾年喪其父巳又喪母將葬伻來乞銘予拔涕曰余始與景明友蓋日想見其父母乃今不及見矣志曰封徵仕郎中書舍人何公者信陽州人也諱信字文實其先居羅田曾祖太山始徙信陽髙皇帝過信陽樹二旗令曰爲我軍立紅旗下。爲民白旗下於是太山卽立白旗下太山生海海生鑑陰陽典術鑑生何公何公少使气。大言任謀然數困鮮成事人不之奇也有盧翁者識之女以女語人曰吾甥三十當有聞是後有異人產其家公三十果辟爲布政司承差見諸承差者污賤無藉也又率務裘馬相髙何公恥之獨潛飭行撿誦書久之頗自表見而布政使吳節因竊怪之特使董大役事出其金公則立辦顧又入其羨金請振貸所全活以萬數吳公乃大喜以爲賢引置心腹成化末關中大饑詔發漕粟萬石至衛口由河南發卒挽抵關當是時河南獨南陽汝寧熟於是河南乃卽發南陽汝寧卒萬人將行何公聞之恚曰今關中米石不過直金一耳今柰何若是矣乃入言於吳公曰公誠權出帑金萬使入關糴可遂得萬石乃因令二郡曰能人出金一卽罷若役仍給粟人一石二郡人知役且十倍費必踴躍人願出金一而不肯受粟是公一舉活關中之民弭二郡嗷嗷之口而省粟萬石矣吳公曰善卒用其計何公於是有名河南然顧豪亢自負太監汪直至河南河南都禦史以下震懾皆匍匐行上謁會直左右俾都禦史札屬括名▲具見��

馬都禦史業巳諾然手戰不能執筆汗簌簌下何公在旁曰都禦史大臣不當煩吏事乃奪筆代都禦史札其無嚴貴幸如此。其後爲會寧渭源二驛丞又有抗監貢獅番武官及禽巨猾李氏事今皆不詳第詳其著者焉何公爲人大段厲義气。不欲齪齪與世浮沈。或見尊官大人。有弗潔也。則退而唾罵之。而汪直過時按察使陳選見直獨長揖不拜何公終身嘆慕之曰陳按察眞男子也何公故病足往在渭源病足會禦史行縣至縣簿尉以下皆徒走奉輿馬行輒數▲有執持且有體裁

十里何公於是仰天竊嘆曰嗟乎可以去矣遂卽棄官歸然貧無馬騎有人資之車一乘馬一匹乃始歸而捨城西溪上卽又日歌吟力田誦書郡人卽無小人咸望風起敬公稱先生不曰何驛丞也乃後何公以子景明封官乃何公不欲稱其官稱曰梅溪居士郡人卽又稱梅溪居士云先娶盧氏卽前盧翁女盧翁有異術嘗以策於石將軍有功巳棄之亡歸故不及於難繼娶李氏其父山東人也寓羅山盧家故與盧翁往來善盧翁因竊知李氏女賢及盧氏死乃力主李氏女繼盧氏曰產異人者此女也乃後二氏皆封孺人云盧氏生景韶累官東昌府通判卒景暘舉人而李氏生景暉景明又生女適孟洋今爲行人何公生某年月日卒某年月日年若干歲盧氏生某年月日卒某年月日年若干歲李氏與何公生同歲卒同月以某年月日合葬西山之麓

【摹其髙姿闊視處不減周僕射精神足隱數人】

明文霱卷之十四

●明文霱卷之十五

武林劉士鏻羽石父評選

墓志銘二

墓表

墓揭

行實

述

◆墓志銘二

直隸趙州知州前工部都水司郎中李公墓志銘

李解元墓銘

都察院右僉都禦史澤山張公墓志銘

髙君墓志銘

明汪次公曁吳孺人合葬墓志銘

明孟宜人墓志銘

錦衣衛經歷贈奉議大夫光祿寺少卿靑霞沈公墓志銘

少溪袁公墓志銘

明茂才私謚文穆魏長公太易墓志銘

○直隸趙州知州前工部都水司郎中李公墓志銘

趙貞吉

李君諱方至字如川家富順縣鰲溪之曲遂自號小鰲子上世有曰李溥徳者自湖廣公安縣來遷子志聰孫繼宗皆以曾孫本貴贈通議大夫禮部侍郎本之子文昌以蔭補郡照磨而文昌之子諱鳳登進士第爲禦史升陜西副使鳳生君君生翰林修撰長春於是溥徳下八葉皆簪紱而李氏大於富順矣本官終資善大夫南禮部尙書事載縣誌憲副在臺中久與考察庶官有聲稱人忌之不得爲省寺隨例出補補副使未久思釋去君於時待試南宮矣事憲副與嚴孺人甚適其意慕白沙之學無從問之遊太學知湛先生陳氏之巨子遂師事焉久若有得也一日跪請於憲副公曰兒欲卒業此學請罷去舉業以成專一憲副公誓之曰吾不見汝進士目不瞑也毋再妄語君乃待試如初君與吾弟仲通同舉相與講學甚浹偕計必同予在史館至必主予君美眉目髯須英秀望知爲出羣人也仲通嘗謂予曰我與李君同行事巨細必經君手予忘爲旅也然終數千里路未見其叱一僕終日談笑諷詠意閒曠而事無不集觀其才度任重之器也最後偕計乃庚戌歲正月與仲通宿天壇院中予訪問之雪夜月暉酣酒髙歌忽謂予曰今制二甲進士不得爲科道豈文使然歟郎署官不得論劾豈才使然歟君爲國史何不奏攺其不便予戲謂之曰子今年試進士請卑之勿髙論卽得入▲君爲國史必請罷此

三等行取臺諫風聞言事快其意亦甚易易烏用攺制爲哉共撫掌大笑二月果中選入三甲聞嚴孺人計去免喪授工部主事主事修京師外城躬版築率軍卒以勤聞榷杭稅值島倭亂商不至君計招綏完官課以廉聞事竣省親曲事其志以孝聞於是擢本司郎中薦加從三品俸奉敕理漕事駐髙郵是歲海汛夷舸甚巨且夥環郵城肆掠不去旦夕城欲破君登陴誓士以死守矢石薄城上公■﹝立乞﹞立勿動夜購死士咍說夷長潛聽撤近城民捨賊不得上气沮漸解去是役也淮海之間稱忠勇矣夫君自和鮮哺飴割親愛而來一敵臨則棄身而不顧何其壯哉傳曰戰陣無勇非孝也。此君之所以爲孝也乎。當是時吏部知李郎中之才也科道知李郎中任也縉紳遊談知李郎中奇也俄而大工起以李郎中爲江浙徽三省采辦使用其才其任其奇耳郎中曰郡縣疇昔輕部官令不新其耳目恐未易驅策乃劾論采木官最怠玩者天子方倚郎中得巨木見奏喜其能逮捕怠者笞治於是江淮大木湊然至矣君抗疏之力也▲�上起下

然而吏部遂薄君以爲露巳長矣科道遂怒君以爲奪巳權矣縉紳遊談間亦有惑於浮譏以君爲巳甚矣此何謂哉君事竣復命而南論章至上不直之君亦上章辧焉略曰臣采木之使也臣所劾采木之有司也使臣不得木罪當死。有司采木怠。使臣職當劾。與科道何與。而謂奪其權乎。夫使臣劾一慢令有司天子怒而逮治之威震山徼大木以集此天子鼓舞一世之權也科道官以爲奪巳之權其權安在誰奪之乎臣聞人臣先國家之急而後其私交▲應上

若臣之苦心勉從王事秪圖集事不卹人怨宜爲體國奉公者憐惜而培護之彼輩顧謂可殺可惡不逐之不巳也則其心事之涼於主上而薄於公家亦可睹矣臣請自劾罷歸田畝以息諸臣之怒而避其鋒惟陛下憐而賜許之上慰畱之於是郎署生气以爲李君烈丈夫哉然吏部不喜也故久不調乃以外艱歸數月以郎中爲趙州知州云夫郎中稱任使。九重所知名也。顧八年倚署而不遷。偶爲科道所怒。則一麾出守而恐後。非臣義之大舛也哉。論世▲又收又起

者恬不知怪。斯三綱九法。無與任之者耳。君赴知州事越八月聞妻朱宜人卒於家遂自免罷歸鑿捨後洞居以習靜君體肥誤爲洞濕傷遂病久益痿忽辭藥嘆曰本無有生烏用惜死吾病必不起急呼兒春來與之訣長春時讀書中祕上以予與殷尙書教之共目其西歸浹旬而君卒己巳年閏六月望日壽六十一歲明年予亦謝事春尙在哀中春以書奉甘憲副狀至曰先子墓門石待吾師之文吾師知先子之深狀未備者幸收錄之噫狀備矣予識其大者耳狀稱公性度瀟灑器宇凝靜鱗甲中斂鋒稜外削葆植祗檢初終罔貳孝豫中憲則五十而慕忠祗簡書則百折不回展修公安之冢水木惇也收卹從祖之孤蒸嘗緝也羣四乳之晜而齊體之無我嫡也較六均之宅而損益之無我饒也又能婣睦族尙﹖﹖推解靡遑交遊待以舉火者無算其自奉則不厭藜﹖禾自大﹖居常葛巾野服惟新皇建儲恩階朝列大夫僅一再曳金緋隨笥之曰無炫山人裝也噫君以孝靜稱。此孝靜之稱。所優爲也。又稱公治趙州曰趙當畿輔孔道嵬瑣繁劇萬之他郡公風剖訟獄水決簿書雷厲豪黠電掣姦慝老吏畏懾失俛仰民欣欣有古良稱鄰壤質成者爭戴爲靑天矣郡有大石橋蘗稅歲計千餘緡往充私橐弗麗守藏也公曰叵哉今民苦誅求獄國驛置外更滋以里甲供億不貲柰何弗捐以蘗抵乎乃檄當塗著爲令日惟需郡井汲𨿽朿薪掬蔬必俸易納匭以進官庖衝泊如田家居噫君以才廉稱。此才廉之及。所優爲也。嗟嗟以予論君才情志意使充其量則賈太傅範希文之流亞哉惜君時命不逢未能極其恢廓耳夫春也甚文有大志其終能酬其先人無惰之業乎春有弟屬春與其妹一人嫁甘維梁皆同生母王氏也王母乃朱宜人擇聘事鰲公以延其嗣宜人生一女耳嫁杜漸宜人極慈愛長春長春不知爲王出鰲公重之故聞宜人沒而罷其官玆同宂云銘曰鰲山靑靑鰲水平中有烈士千年墳嗚呼南堙之气不滅名誰其引之在後昆

【玩其開闔起伏齦齦然井井然是大有間架文字】

○李解元墓銘【名東儒雲南劍川州人】

楊愼

嗚呼李氏子吾眼中望士。昔也髫蒼穎發駒齒千里宵肄八行下朝書罄百紙一日起荒徼兩都齊英軌糟粕漉醇醪。菁華汰粃滓深湛汲古綆堅利劘往壘名者造物忌林風摧秀蘤鴻蜚垂其翼狼跋以疐尾興山俄止簣。學海涓流汜。旅次溘朝露永訣期溓水顏回敗叢蘭。冉耕歌芣苡。司命鈞播物。殲良玆何理。闔胡視其■﹝穴上良下﹞賫志竟巳矣刻誄慰營魄嗚呼李氏子

【鸚鵡臘孔雀脯】

○都察院右僉都禦史澤山張公墓志銘

茅坤

僉都禦史澤山張公病且革執予手而曰君爲我書其墓嗚呼若公者世之彊幹之才也天假之以年而遲之祿位以究其志庶幾乎古之所謂戮力王室綱紀四方者而今且沒而公之業止是耶公名濂字子淸甫弱冠舉浙江鄕試第一巳而與予同登進士授刑部陜西司主事以能聞因推擇爲吏部當是時諸爲吏部者所當進且絀天下之賢不肖之權歸於執政者十之九而聽吏部所自得爲者十之一諸郎署不得不共爲渰淟﹖﹖阿涊以相浮湛間有守其職以抗者輒坐罪去而公之入吏部也旣以能顯聲郎署閒執政者業巳器重之又適兩執政者互相構其一敗去公數畫策關說執政者指故所嫉而欲擊去之其人不肖也公聽之矣賢也卽前說之曰某故所忤門下者然頗竊時譽孰若姑置之而以顯君侯之能容乎或指故所私而欲顯擢之其人賢也公亦聽之矣不肖也卽又前說之曰某之骫法毀職也如此其所獲▲如其面陳

罪門下者甚矣而君侯復私之毋乃甚其忌而分故執政之謗且訕乎執政者往往頤解惟公指畫間有不得卽入以告於太宰出以私諷執政所故帷侍而親信者故公獨能反其權於吏部者十之九而姑以聽執政者十之一公又力以抑奔競振淹滯爲職其按資未及而或援之者力𨿽才智亦擯之矣其按資巳踰而剌不及門者𨿽孤遠亦亟之矣一要員缺眾或私指曰某有力當不次補之矣巳而公所補者某蓋蹇諤之士無他援者也一冗員缺眾或私指曰某▲文亦有挽彊之力

員缺按故事當補某輩矣巳而公所補者某蓋眾所謂有力者也故公之典銓曹舉賢任能進則以才獲信於執政而退則不拂天下士大夫之望公亦數自喜後先郎署間而能以直舉職者數十年以來一人而巳巳而公以能擢通政提督謄黃然公亦以能爲世所構向所忤執政而進退之者人日以眾怨日以深其所從中而巧擊之者日以力會虜入寇公以守都城有聲遂出公爲僉都禦史提督畿南北諸郡屯田事矣蓋以使能爲名而寔遠之也未幾公坐訕左遷公不就卽拂衣歸歸則買山列亭榭種名花異卉又別穿池種五采玳瑁粉黛之魚仰而嘯俯而臨流以自適多買名姬以恣歌舞當其秋深而蟋蟀時鳴也檻蟋蟀之善鬭者共諸名姬分席而博博而負者則攜金冶樽罍上下山池間露零星稀未歇也士大夫或以規公公不顧嗚呼古之賢智之士固有溺於酒。溺於奕。溺於丹砂冶化。至死不解。然要之彼或中有所負以自沈酣淋漓於其中。而世莫之識。故曰溺也者匿也。韓昌黎之所謂有托而逃焉者也。若公者無乃以才適當世。位不究忠。而遂以聲伎躑躅自溺而終其身者歟。嗚呼君子之得志而聲施也則龍躍否則蠖屈而巳此其所以以道禦命而進亦可退亦可也賈生遷長沙而爲之賦鵬而亡昔人猶悲其志而惜其量也予於公能無仰天而欷歔流涕也乎按狀公之先世家於汴宋髙宗時扈蹕入浙遂占籍仁和張氏族譜自仁和始十幾傳而爲鵬鵬生綬綬生某號愛山卽公父也鵬以來以貲甲郡中又能手詩書以教諸子孫而族以科第顯者後先相望焉及公爲吏部驗封司主事贈父愛山公如其官母吳氏妻某氏並贈安人巳而愛山公加贈爲稽勛司員外郎而兩安人亦並晉爲宜人宜人子男四曰某某女四適某某公之同祖兄按察使瀚弟武庫郎中洽並以材行聞於世予故與公之兄弟爲綰帶交而公尢深方公之爲吏部也尙書唐公龍亦謬以予能由儀制��司勛公瞿然喜頗期兩人功名相推挽巳而尙書坐事免予亦外徙而中或有並撼公者公笑曰吾不及與之同其進當亦與之同其退可也公之慷慨倜儻之气類若此嗚呼予安得不哭公之慟而爲之題其墓以復於公也乎公之沒爲辛酉七月二十五日享年五十明年某月日葬於某祖阡之原其銘曰公之始孕母轍異徵夢日墮懷中夜有聲占者布策兆曰腹鳴天或錫祉爰及後興惟公之生山﹖岐嶷非常童齠掞賦蔚乎云翔年甫弱冠首舉於鄕文章之名遂傾四方巳而射策羽儀天池授官西署聲擅一時讞獄諸疏公手勒之題名漢柱光溢庶司及攺詮曹明揚攸職舉淹振滯抑讒屏墨孤矯之士不以遺佚肘腋政府𨿽顯亦擊當是之時公爲能臣譽望四馳媢亦及身會虜入犯燧屬帝闥挍士徵兵雜沓魚鱗公以納言徙爲右丞天子璽書督屯幽恆名曰使能細柳列營籍之外補妬口朋興公旣左遷解組拂衣翺翔竢時公卿可躋豈公之抗一折不支黃鵠髙翔矯矰靡使免官來歸臥於中丘托盟範蠡比迹畱侯睥睨一世恥屈貴遊買山種花穿池引流名歌選趙艷舞徵齊檻虫而鬭負者攜罍枕星席月鳴葭揚絲客或勸仕羞以文�病旣彌畱執手引訣公掀予髯笑而不答左右若遺僅托書碣書之何以天地一噱

【寫其詮曹時一段調停苦心筆舌互用通體亦傑爽無齷齪容】

○髙君墓志銘

徐渭

君諱升字進之其先江都人靖難師起五世祖觀音保以從徵轉徙遂來居紹之紫金裏始官百戶後落秩總旗三傳至賢有子五人其季名奉者娶謝氏生君與按察經歷陽君爲人如出冶劍少卽露鋒鍔師參議胡公某某數睨以語人君時尙窶其伯父泰無子嘗提千金產欲後君君謝去人奇之無何果以賈數致千金歸則跽進其尊人恣所以旣又澤其宗連若窶舊故必徧且歲襲了不見厭倦時於是自家至▲�道其胸中風雨鳴耶蚊龍吼耶

燕齊數千里皆知髙髯公孝友嗜義有古俠士風復善料有急輒投君益爲營且費往往傾囊然至貴遊或黠少年有所挾者欲出其一銖於匭不得也晚尢好結賢豪文士與磨切事一裁於義時召客把髯以談切齒不平風雨颯颯集座中忠孝人遇災禍輒攬仇思有以快以故客燕一旦跨驢度居庸馳保安把沈錦衣袂痛哭旅寓錦衣出匣中貓睛睒睒若果核意以酬舊逋君笑曰沈大夫�荏平淸丰時當吾賈道寸步耳吾不入取金今投窮邊萬里雪沒脛來取▲寫得蒙�

金耶擲不顧去大抵君所爲皆此類也君敏絕素解文理其交我也實以文乃終不請乞一事人怪之君曰辟諸山川挹其秀止耳何用采掇爲及系君每入餉我必日夕而欷以出噫豈亦有痛哭保安意耶君歿之前三日其長子文明持君書來訣故今葬也諸子來告日曰今隆慶之壬申閏二月之廿有八日告所曰荻埠告銘曰先生幸銘之予以罪不可某君涕曰君志也予亦遂涕以銘銘曰馳雪塞哭霜臣擲貍睛眇蛈緡過我之日兮風伐木朴兮樕爾兮孰

【跌宕多風】

○明汪次公曁吳孺人合葬墓志銘

李攀龍

次公生十四而無寵於父也有奴睚眥父怒而不言公輒奮白挺詬曰奴無禮於家大人罪當誅奴蒲伏受杖乃白罷之而裏中壯之矣比居庭惡聲不及犬馬父疾爲侍臥起浹旬輒瘳父乃大驩驩之日乃自燕代請鹽筴客東海諸郡中而昆弟子姓十餘輩亦�受賈從公公旣饒弟姓亦各數倍然後報成於父�時東海諸郡部使者視鹽筴必召公畫便宜有司▲�得昂藏

乃籍公爲鹽筴祭酒而浙東西皆知汪次公中貴人景之守浙也欲賄於賈而誣之法賈皆亡至括則獨疏次公名謂吏此節俠得之勿問其餘吏顧得守信公曰柰何以我殺季乃自詣吏景目而誰之公曰歙賈豎汪玄儀也旦夕以千金爲壽不忍須臾貴人耳景曰吾聞守義不聞玄儀公曰字也此中善視賈豎故不名公出則實無千金念紿之重其禍卽持劵貸郡帑千金太守梁公許諾會劉瑾敗而景收公得完諸賈勞公公謝曰干支家言我生之辰適有天赦果然蓋戊子六月六日也公年六十歸自東海老焉曰安能白首刀錐爲二子虜也吾所爲修業而息之在此兒矣蓋中丞公巳生者三年及舉進士除黃巖令乃大喜曰孺子試爲吏矣服駒以轅齒壯則良發韌雁行吾懼其泛駕巳嘉靖戊申八月二日卒年八十歲云吳孺人者歙之長林人以大父吳公予公而歸公而吳公故客甌括間孺人則勸公受賈吳公也公行孺人爲治室中則室之南宗人疏屬之產十餘家家質於孺人孺人無弗應而又不責其子錢居數年▲入生辰亦奇

諸宗人皆徳之會有故轉徙則十餘家家屬孺人矣公由是不問室中至家大政積著之理顧未嘗不取裁孺人而往往片言定也初孺人與媵黃氏俱未有子有爲使物之術者謂公父曰何公之先府君有客乎吳公也其謂府君曰我之帝所乞丈夫子畀吾孫旣得請渡河而爲執輿眇夫吳某所覆丈夫子僕輿下左乳中石傷吾因以石識之異日洗兒懸疣乃去又謂府君謝巳曰吾亦得請於汪氏之宗佑矣又爲客答曰𨿽然必以吾所請者畀吾孫使先一月舉之▲奇事

公所請者畀媵黃氏也弘治甲子正月封君良彬生左乳懸疣悉與語合踰月黃氏乃生良植初吳公予次公孺人而諸母譏焉謂孺人曰田家兒乃大而門又安用持葳蕤鑰如諸母爲也蓋吳公見次公冠田家冠無苛禮謂大而門矣言鑰者示諸父之有深藏托扃鐍諸母佩組自愛雍容而巳而次公將不良於賈也後吳氏中廢孺人徧存諸母而置其事云生七十有八年而卒爲嘉靖甲辰五月五日也中丞公名道昆督部閩粵有平倭功仲曰道某邑諸生封君卜下佛堂兆吉以某歲月日葬公而孺人袝中丞公請余志焉余曰新安俗矜�。卽同列才力相君。乃所至爲鹽筴祭酒。畫便宜。至令中貴人疏名求之。稱汪玄儀自詣吏。玩孰甚焉。太守救之不恡千金有所試其長非苟而巳也大哉修業而息之。賢人深謀於廊廟。論議朝廷其在中丞乎是何能白首刀錐爲二子虜也孺人不責子錢以規室南之產。廉賈五之。俗之相靡𨿽女子亦奇勝邪至其與家大政決策片言亦其天性然也懸疣之祥。其應二世。來之以徳矣。是爲銘銘曰

莫毀於勢而身是嘗之莫美於利而身是揚之見取於予業乃成。謀得於失政乃行。維道則偕其人孔懷言作之述以伉玆丘

【筆致蔚蒼而嵯岈之骨更森森欲搏】

○明孟宜人墓志銘

李攀龍

余蓋自弱冠與許殿卿遊狎知孟宜人賢宜人適殿卿七日而封君亡矣比殿卿在郡諸生中又數不第乃宜人力貧支憊甘荼習蓼備所不堪一無難色退言也殿卿嘗卒業城南山中太宜人念之泣不能寐宜人勞之曰太宜人幸就寢矣夜如何其無乃孟母據機時耶彼方念子自苦也屬長君復啼於𦇤間索殿卿甚急宜人詒之曰而父且至爲而懷果飴啖汝何啼也且勞且飴達旦矣一日大匱太宜人中昃不能飯宜人乃捐一空篚出易粟上食太宜人如常食間宜人嘗在蓐太宜人躬爲糜至蓐所哺之未竟而淚下出語人曰安有人在蓐而日徒糜者宜人聞之愴然爲翦中襦結托市數卯以爲鄰媼遺也其所曲事太宜人者類如此殿卿爲諸生不能具衿■﹝革華﹞率宜人染緝疏■﹝糹無﹞成之不辧其非衣帛而曳革也殿卿守趙州有裝橐將寘而去者宜人問焉曰某家金用爲壽耳因叱之曰奴速負去斷頭矣其禦僕從素謹嚴犯無不笞掠於庭者蓋憚於殿卿焉後裝橐家伏辠余實在邢州屬郡推官郟李君聽其獄廩廩於宜人矣無何殿卿調貴州之永寧萬里太宜人宜人爲若朝夕殿卿在側者殿卿得以遷徳王府右長史歸凡三歲太宜人乃卒母子相存宜人力也殿卿長史徳王府勘中官某氏子弟又有裝橐將寘之而逸者珠珥直千金矣宜人遽曰安用此糞土加諸首豈以爲有�吏未必有廉婦乎徳王府𨿽裏閈萬里矣後殿卿市一珥示宜人宜人曰此大類某氏物何從致之哉然治家人生產其稍入皆手自簿計緡筴衡量焉太宜人每取卮酒餉令立盡之矣癸亥殿卿補周王府長史以宜人從明年宜人還濟南尙猶時時傅敕諸婢妾不絕卽諸婢妾無不人人若宜人在邸中也還濟南者三年封宜人封宜人若干月而卒隆慶戊辰七月三十日也距生正徳某年月日凡五十有八歲云子男一人卽復郡諸生娶徳府儀衛副薛來女女二人一適進士於鯨一適邑諸生李應聘孫男二人宗周娶保定府知府陳輖孫女朝周未聘女五人一適太學生史本子史某一適前進士宜興縣知縣谷繼宗孫谷某余未聘殿卿名邦才周府左長史階朝列大夫宜人郡之徳平人父名某母某氏卜某月日葬於某山祖兆云志曰余蓋自弱冠與殿卿遊狎知孟宜人賢矣柰何宜人之於裏閈見謂自健也夫自健之譽實近於悍柰何裏閈之於宜人見謂自健也夫力貧支憊。甘荼習蓼。備所不堪。一無難色退言。宜人信自健。困於捐篚翦結。而不變於裝橐千金。卽不變於裝橐千金。而家人稍入簿計緡筴。百不失一。宜人信自健。憚於殿卿。諸婢妾人人如在其邸中者。▲�發�采可作史斷

宜人信自健。然而太宜人臨新婦亦巳莊矣。至哺糜蓐所而卮酒餉之。殿卿禮宜人如賓及其館於甥於髧髦而脫然無疑於愛子。又何可謂自健也。大誼章章而譽近於悍。又柰裏閈何。殿卿自狀宜人振腕於蘇季子朱買臣之取絕於其妻也徳宜人深矣然自二子之妻無似耳安有匍匐乞憐後車命載而能糞土千金叱裝橐惟恐其污巳哉何以有功於廉吏也不知其婦。視其夫矣。何裏閈之未有以槪於殿卿哉。語曰弓彊於彌。衣韌於裏。此殿卿之所由腹悲也。是爲銘銘曰欲婦視圖視其夫欲妻視孚視其夫大誼用章此焉攸藏

【因於斧斤之工舒其文采之好景象燦而在目】

○錦衣衛經歷贈奉議大夫光祿寺少卿靑霞沈公墓志銘

王世貞

當先皇帝己酉庚戌間余守尙書刑部郎而沈公繇淸丰令入爲錦衣衛經歷數從故尙寶丞張遜業飲沈公少飲輒醉醉則擊缶嗚嗚誦出師二表赤壁賦巳慷慨曼聲長嘯泣數行下余私心慕異之而亡何虜闌入塞都門不啟天子坐西齋宮憂之亡所出會虜獲我中貴人爲謾書附以進曰予我幣通貢卽解圍不者歲一髠而郭時華亭公領太宗伯要諸大臣以禦朝請而天子下其書大宗伯會文武郡臣計卽予貢弗予孰便甫就計國子司業趙先生貞吉曰虜所謂貢者也耶彼傅城而軍我城下盟耳竊以爲天下禦奉天門出內帑餉士醳言者旌功臣虜固當自退而簡討毛先生起囁嚅言吾姑寬虜以予貢而出之而後議守便趙先生廷叱之爭之堅而沈公復爲申趙理刺刺不休太宰夏公怪而問曰若何小吏也沈公目攝之曰大吏噤弗言故小吏言胡怪也且不曰主辱臣死耶。太宰意不自得罷而華亭公持眾議上竟弗予貢次日天子出視朝有所誅進矣當是時沈公气甚壯欲力吞虜幾得以身當一面畢見其長乃上疏言請以萬騎護陵寢。萬騎防通州餉。而合勤王之師十餘萬。鼓而薄其惰歸。必大勝。報聞罷蓋是時相嚴嵩獨貴幸用事數寢抑邊事不以報而見事急則若爲開言路有所誅進者將帥當事臣迫誅益入賄居間嵩以免而其進有時賄賄價暴起言者日以益嵩日以重於是沈公飲張丞所泣而嘆曰詩不云乎歙歙訿訿亦孔之哀謀之其臧則具是違謀之不臧則具是依巳矣亡所信吾謀矣吾卽不死而苞苴日蠅然過我而集於西第何也且夫社稷何賴焉乃抗疏言相嵩父子翼虎鼠社悞國大計請僇之以謝天下太宰阿私無所異同宜從坐詔以公昔歲嘩嘩亡人臣禮今復誣詆大臣自爲名廷榜之數十謫田塞外而先是趙先生亦坐他法謫斥矣沈公當田保安倉卒寄妻子廣柳車未有捨而保安賈某者傍睨公曰公非上書請誅嚴氏人耶揖之入徙家而家沈公公始有居矣里長老問知沈公狀▲眞男子

咸大喜助薪粲而遣其子弟來從學公稍與語忠義大節則又大喜而塞外人戇爭爲公詈相嵩以快公公亦大喜日相與詈嵩父子以爲常至爲偶人三象唐相林甫宋相檜及相嵩而射之語稍稍聞嵩父子銜之切骨思有以報公而侍郎楊順來總督順故嵩客也前大帥某業以選愞避虜俟其解則縱吏士取死人首甚者夜徼避兵人僇之以爲功沈公廉得其首主名貽書誚之前大帥恚旣得代卽以屬順曰是故撓乃公事者丁巳虜大入破應州堡四十餘順見▲�則射之鬼何能不�

以爲失事當坐益縱吏士殺僇避兵人上首功以自解而公復廉得其狀貽書誚順語加峻且賦詩及樂府者二或謂公遷人非有言責毋爲爾公怒曰吾向者豈亦有言責耶若視眼在否而欲盲我夫殺人而欺其君以要賞吾誓不與共天順聞益恚以其私人經歷金紹魯指揮羅鎧走嵩子世蕃所曰是夫也結死士擊劍習射將以間而取若父子世蕃曰吾固知之卽以屬巡按禦史李鳳毛鳳毛謬爲謝曰有之竊陰巳解散其黨矣鳳毛得代歸遷爲光祿少卿而禦史路楷來楷又嵩客也世蕃爲酒壽楷而使謂順曰幸爲我除吾瘍事成大者侯小者卿順則與楷合筴捕諸白蓮教通虜者竄公名籍中以謀叛聞而前大帥時理兵部無異取中旨僇公籍其家而與順一子錦衣千戶楷候遷五品卿寺順猶怏怏曰丞相負我薄我賞猶有所不足乎謀之楷取公二子杖殺之而移檄越逮公長子諸生襄至則日掠治困急且死會�事中吳君時來上疏論順楷悞國大罪上怒相嵩不及爲之地急下緹騎捕治順楷而襄得釋居久之相嵩敗世蕃磔死禦史維新復論順罪而微爲襄理還其諸生今皇帝初詔褒言事者沈公冤始大白贈光祿少卿贈祭錄一子太學襄用諸生久次膺貢上春官伏闕上書極言都督順巡按楷殺人姦黨狀而給事時亮瓚相繼以封事請詔可捕順楷司寇獄論抵罪始沈公少而讀書有異質從故王伯安先生遊先生一再與語卽奇之曰生千里才也辛卯舉鄕試又七年成進士爲溧陽令其治以搏鑿豪彊衛亦子爲急用伉倨忤禦史得調荏平以父憂歸服除補淸丰令愈自刻苦有惠愛聲故錦衣帥陸炳聞而賢之請吏部得公爲經歷至則與均禮不敢以分加公公愈益發舒嘗從世蕃酒所世蕃虐所狎客給事飲非其任彊灌之公卽以灌世蕃曰吾代客酬也當虜掠近郊時都門閉公急謂陸公勿閉門閉門予敵民矣陸公爲言於上而許之所入男女以巨萬計公旣謫保安而屬歲大侵傾橐裝作粥粥饑者收百里內骸買地而瘞之其人率相與爲祠生祀公公於詩文援筆立就奇麗甚而不能盡削其牢慅憤激之▲�人

气往往多楚聲竟以是獲禍其傳者十不能一二人讀而憐之沈公諱煉字純甫別號靑霞山人其死以丁巳之十月十七日距其生丁卯得年五十有一父處士公璧母兪夫人娶於徐有丈夫子四長卽襄次衮次褒卽死於公難者也最少子袠以穉免襄旣白報公仇推太學恩袠而身之金陵謁吳君表其墓巳復之吳興謁不佞某志而銘之以慰公嗚呼公有子矣銘曰

爲國擊嵩。不勝公徙。爲嵩擊公。勝而公死公死不死神燁燁者。億百千祀。嗚呼嵩乎。蕃乎。順乎。楷乎死而死矣

【獵獵寒霜之筆每讀一過須髯怒張】

○少溪袁公墓志銘

袁宏道

叔少溪公諱士玉與余父封公同出王父左溪公而母別七歲失冢母丘母於封公母余大家弱好弄挾瓦注走裏閈酒後耳熱出所彈雀炙之徧啖諸年少王父愛憐之不之禁十五歲孤封公止長一歲任家政而公嬉狹如故性癖馬廏中皆良駒懸髙貲不肯售不致遠但日馳湖莽間風鬃霧鬣望若龍種觀其蹴踏囓脊驕嘶鼻語以爲快未雞鳴輒起櫛﹖﹖術衣冠而立庭中命臧獲牽駒出燃松而照之視其饑飽芻抺而後放晚則從山頭望歸塵掀齒而笑爲人魁碩長悍壯飲食日攜揪罫偏提五木挾諸客走馬雙田孟溪間劇飲徹晝夜四十年如一日未嘗一刻奔走公私作人間勞薪事也公生於嘉靖甲辰享年六十子四人孫十一人以癸卯十一月二十日附葬鳳山之原分丘姑之鬣而封之左則先王父與余大姑也將終以銘屬余侄宏道乃搦管歔而爲之銘

銘曰支公神俊武子馬語癖則癖矣猶勝孫子荊之嗜黔技

【武子馬癖阿活筆端】

○明茂才私謚文穆魏長公太易墓志銘

鍾惺

魏長公生與余齊年爲今上甲戌歲卒之歲則今年戊甲余喪長男肆夏之秋也長公未死前數日手差次其所爲詩竄攺幾十二三屬纊之夕猶呼筆塗乙數字而後絕爲一紙書遺其尊人榮期公曰必鍾子也志我墓者狀則譚子可傳則竟陵譚子可志稱明茂才魏長公太易者長公所自題文穆則其友私謚之餘惟長公幼淸蚤譽髙才奇骨爲一時聞人年二十四始得稱諸生稱諸生十年精其業未嘗施眉目於諸生間又必奪其諸生而後使之得死則諸生之能虐長公而長公之讎之必矣差得志於詩志長公墓者宜曰明詩人魏長公太易墓自題不當若是或以爲亂命餘思長公命無亂者何獨亂於所自題自題云云者明其爲太易而獲此稱以死長公蓋自嘲自傷云爾於是因之爲魏長公太易墓志志曰長公姓魏氏京山著姓名象先字太易父榮期諱某母唐孺人先世祖政生敬敬生鷹封文林郎鷹生某以進士爲西安令榮期公其中子也公之官西安以中子及其婦從長公生西安邸有異徵西安公固奇之掌弄膝語知爲俊物稍長就外傳目所過書十行輒了手所弄文三又必就出應童子試文經奇李太史本寧見而異焉異日當以文鳴世一時承響傳寫而君其時隱然有自爲一太易意雅不盡欲以齒牙累先達而余時亦以童子出應有司試聞京山有魏家郎君者藉藉若是欲一觀其曲折能否未有間也其年君以母唐孺人喪罷試越數歲丁酉余爲諸生倦矣而君尙自如然其文畜日富。力日厚。�日益老。陸大史敬承西安公故雅遊也讀其文大喜以爲有祖之風移書薛觀察此子賢者廉吏子孫而楚督學熊公亦自知君乃辟茂才移置郡學久之與其邑王謝譚爲黃玉社工苦爲諸生業兼稱詩傾其邑中忌者思有以中之己亥流言起飲章蜚語口聽耳傳一夕而徧欲脇以眾怒爲危禍且敗其名蓋從古庸劣險人。中功臣必以反。中文士必以口業與無行。以爲竭澤之漁。久之成習而其語毒穢相半多不可聞聽者亦且倦久之論定明年其同社生試於有司皆髙等忌者以前事漫漫無纖介損反用以起其名計益詘而君試獨不前明年餘與君以諸生入郡郡試同捨乃得與君論詩詩次及明詩餘卒然曰明詩無眞初盛而有眞中晚眞宋元又曰近日屍祝濟南諸公親盡且祧稍能自出語輒詫其險自我作祖前古所無而不知巳爲中晚人道破由其眼中見大歷前語多長慶後語少忘其偶合以爲獨創然其人實可與言詩。君絕嘆以爲奇快其後各罷去而詩時時相示癸卯君辟應楚鄕試罷歸益墨墨不自得而恆快於詩君秀嬴不勝衣至其吟誦寒暑晝夜不倦初年法峻格嚴。其於漢魏六朝三唐語。各肖其神。各不相借。晚益顚倒淋漓。老放昌披。無不如意。往往自托於長慶。世或指長慶爲太易。不知其用穉爲老。用險爲穩。用凡爲奇。用亂爲整。要以不必爲我式。而能爲我用。而太易亦自厭今之爲僞初盛者。思易以眞中晚。用雜霸治之。聊以矯俗玩世。逋其壘磈之气。橫佚之才。眞率瀟散之趣。要其頓挫沈鬱。居然自有一太易。世自覿面遇之。而轉盻失之。戊申春餘與譚友夏過京山讀君詩詫其境地如此似有晚年意各相驚嘆罷去忽太易得嬴疾學使者檄徵郡邑諸生趣入試人或勸君姑病免需後舉而君自念齒至矣惡以病不能應試傷尊人心輿疾就道試日委頓作字不中程文亦憒焉自放主者守文竟用下考放其諸生事聞遠近大駭而同社慮其病憂之甚余乃手削牘奏記主者多不載書奏不報君亦病無意復爲諸生歸作七言律二十章自廣曰六等吟悲憤謔浪嬉笑痛哭共面而呈同口而出�崎怪譎有溫李舌橋汗下所不敢道者今祕不傳而病日進不衰竟不起欲作臨終詩不能索少弟孫雪居一畫扇爲殉君少負絕才絕情世多以文士薄習意之而妬者計謂被以挑達輕狂之名沼飾相類無徵而信不郵而傳是以有巳亥事而君實淸謹深淳至性孝友事繼母田二十年得其歡獲親信友無間言�翼二弟過於父師羣居獨處口不及俗朋輩語�淩雜及人臧否正色止之初余度前口語語事或自招屢以此墨試太易不能得平生取予廉無雜交雅重識檢予見太易手定。稿本人間酬贈非其人輒被汰或遂削其詩亦以此取怨而太易有重名足以怵利齒兒不敢動總之世不能分太易才而不能不欲分其名不能重太易才而不能不借其名者以爲重以故世之妬太易與慕太易者不必皆以其才而皆以其名太易兩娶婦輒死甲午娶於譚卽郡丞完女戊戌卒有女一人聘譚君如絲子結譚君卽狀太易者郡丞長男也己亥娶於田丁未卒有子一人名繩生未聘君卒戊申某月日距其生甲戌某月日年三十四耳人惜太易年不能展其才。才不能展於用。余以爲天假太易年。其所失職於世者。必不能減於三十四年以前。而無諸生累。差獨閒。卽所得志於詩者。不能遽有加於三十四年以前。而得壹意爲詩。差獨富閒卽享詩福富卽專詩名是區區者而竟亦奪之。造化亦太嗇哉。鍾子曰天生異才不有奇福必有奇窮陳余遺秦將章邯書歷數秦功臣之死曰功多秦不能盡封故以法誅之人主處功臣與造化處文士其術不異太易所處之境地。時事。無非專設預待以窮太易者。僅得志於詩。乃其輕薄之名。所本無者。或以其詩興。而內行修潔。作人之實。不媿古人者。或反以詩掩非獨諸生能虐大易詩亦能虐太易矣聞太易死悔不當習諸生業。而竟稱諸生名以死。志獨苦矣。榮期公以某年月日葬太易某所袝兩婦間余姑因太易所自題云云者爲魏長公太易墓志至所稱明詩人魏長公太易之墓數字似當題其墓道有同社二三子在也或云太易自題實爲明遺文太易魏長公之柩家人矯太易命爲今稱云銘曰生失職於諸生。而得志於詩。女有以自樂也。沒不稱詩名而名諸生。女有以自托也。予手後子存。子手先我朽。死而後死者志子墓。後死者之墓之志。烏知夫誰手。嗚呼後死而慮速朽。死而有以不朽也。之二者孰先孰後。孰不久孰久哉。

【淸光巉畫而磊砢突兀之況呼之欲出】

◆墓表

孫少卿墓表

張毅齋先生墓表

劉處士墓表

明承直郎刑部山西司主事梁公實墓表

汪禹乂徵君墓表

○孫少卿墓表

崔銑

正徳六年蜀盜寇漢中略漢陽中間道也都禦史藍公章集省臺議略陽知縣嚴順懦扶風知縣孫璽毅而多知可使遂檄璽往城略陽扶風君旣至略陽將下令順恥之教邑人賂扶風君金求勿城扶風君不聽日周行相地勢布民築之期一月成城未屆期蜀盜卒至城三面成東門觀堵始立城中兵適調他所嚴順曰城必不可守巳曷亡扶風君又不聽順故令也城中人聞之嘩欲亡扶風君抽佩刀斫坐幾曰敢言亡者如幾乃盡出城中弓矢刀令士賈輿隸人持之登城礌石積城上如阜水沃氈披之障矢小甲總十人總甲統五十人總甲五十人官與士統之曰令爾守南城曰簿守北城曰典史爾守西城曰東城未堅惟予守曰爾士爾甲賊如陷城戮爾父子妻爾女火爾室傷爾畜爾寧勿傷心義生勇勇則無敵曰凡我官存亡視城民胡可棄天子命吏勿奔曰爾士爾甲晝傳食夜張火鳴析爾甲執予扇傳命斷者刑舟爲令發篋上舟獲之割舟人耳鼻以狥閱三日賊弗▲�卒中久第如此

克攻欲去會賊執告急人殺之發公移知城中窘悉賊眾環攻之攻東城自辰至晡不下有健賊戴木案趨城下礌石下破腦而死巳而順奔賊陷南城入執扶風君扶風君罵賊賊臠殺之七月十四日也賊大掠三日去順渡江還牘報曰與扶風知縣同奔而溺水蕩扶風知縣屍都禦史怒責求屍棘順大窘與簿謀取江濱一屍棺之還其鄕其兄弟曁子曁族人啟視之多髯而碩體非扶風君也乃走京師投匭辯事下禦史王廷相治乃得實奏上制贈光祿少卿賜祭蔭子紹卿爲國子生於呼順非宿憾君惟恥其無能語曰忮心慘於戈小忿必敗大謀扶風君死信烈矣漢中非荒裔也猶待辯而核否則上下罔於順而不知自蜀盜起至扶風君死時巳數年是時薊盜寇中城桃源盜寇江西虜數入邊值世久平文臣短於謀武臣短於勇長吏習於奔初棗彊陷民於城下得屍肘系縣印知爲令段豸也朝廷創聞死事者嘉之贈太僕少卿蔭子爲錦衣百戶世襲巳而予所聞上蔡令霍恩西平令王佐裕倅郁采與扶風君事甚偉夫迫而死。偶而死。畏而死。激亢而死。彼猶有驅之也。志定矣功修於素節堅於危而安眞丈夫哉扶風君字廷信山西代州人明春秋深慕荀息之爲人少舉於鄕初令諸城再令扶風有治績死時年四十七其兄璒弟珂從子太史紹先紹祖子卿具衣冠招魂葬於代州東門外

【睢陽之血長山之舌凜凜猶有生气】

○張毅齋先生墓表

王愼中

議國之大事。而處其禍之必至。幸則其議行而國享於安。而其處之也爲不中之言。不幸則事及於禍。而其言中。蒙國之大難。而矢其身之必捐。幸則其難濟而身獲其利。而其矢之也。爲不踐之盟。不幸則身及於難。而其盟踐。前識足以決議而節不副。奇節足以殉身而議不豫。此力之不可兩能者也。有兩能者矣。職及於議而不當蒙難之役則思復濟以死而無由。身從於難而不在揆議之列則欲先關其忠而不得。此又其事之不必兼盡者也。若夫始及於議。卒蒙其難。至於言中而盟踐。其亦仕者之不幸矣。以其不爲徒死。而可以有傳於世。則人猶將幸之。仕於人國者。至以此幸其傳。亦可悲夫。其人𨿽幸而其國有大不幸而死者。以其自不幸爲人幸之。死者有知。決不以人之幸自幸矣。身之不幸而大幸在國。卓然效死之節。獨以國完君復。而揜其名。使人不得以其傳幸之於不幸之中。宜若又不幸焉。惟其大幸之有所存。死者之心。宜不以爲不幸也。正統己巳歲值也先犯塞▲千回百折卒歸雄渾

權璫王振實倡親往之計以誤廟謀車駕戒發備百官以從而刑部之屬以主事張公塘應詔公首率同曹具疏極陳萬乘不可輕動而深斥近姦獻計之非其言甚危卒不見省則慷慨從行不處家事而去家人固問曰君出與出君入與入何問焉師次居庸時倉卒出師士無宿備而紀律猶不整公策其必敗三疏請還蹕爲權璫所沮不報及土木而難作車駕蒙塵公本誓不獨入遂死之巳而犬羊悔禍化逆爲順羣執羈紲禦銜橜奉車駕還都鸞鈴不爽節鋈靷無脫者而國勢尊鞏曾靡障陴戍壘之隳蓋國之大幸也嗟夫公始議見沮。而後六師輕出。師巳出而再議見沮。而後輕入胡地。方事之未然。其慮審而憂深。而言詘於不省。使晉臣慶鄭懷違諫廢卜之怨。且快於君止以實其言。而公之在仕黽勉職業。守潔而行髙。仕十三年猶爲主事。而髙官厚祿以寵於朝者何限。使衛之士大夫當之。必有使鶴之詬。公獨踐必死之盟。畢其身以殉所事之重。不爲苟遁以求全。於呼可謂烈矣。然亦何其不幸也。以彼其烈而人之幸公而傳之者。當與庾瑉王雋辛賓李若水同其傳。然今之講慕公者。自不得以與四人者同談。而他日之記者。亦不當與四人者同書。則以國完君復。列其事無所當。而名因爲之揜也。公之存不爲晉臣衛人之詬。而一意於國死而不泯。誠知國完君復。方且慊其期於安國之本懷。與存君之初志。烏以名不得列於昔之死君者之間。爲不幸哉。噫此公之心也公沒�年愼中始從公之族孫﹝鄮﹞﹝茂慈奉二邑之交地名﹞西君謙得聞其事相與�歔慨嘆思見其烈而余又有感也予嘗好觀國朝故事竊窺英廟實錄載扈從死事之臣巳遺公名所謂事烈而其名揜爲不得與昔之死君者同書耳其事固當書也孰知其身死而事不在巳不得左史氏記則其名殆將沒矣此吾黨之所宜圖也於是張君出故都憲王節齋公小傳以示予曰傳以藏之家墓上有石不可以不識也蓋公沒旣久而其子撫州推官圭始斂衣冠而葬焉濁墨形魄公旣決棄不復顧懷齒髮骼胔化爲朔郵之驚塵以從飄風其混於沙礫委蔓艸而啖烏鳶皆非公所恨惜其魂气之淸英昭爽。必且飛揚淒愴。睠故都而棲舊裏。附衣冠之潔莊。而常遨遊於鄮山甬水之側。則亦何以異於全歸而深藏於此。年運而往。木拱且抱。蔦葛施石而狐兔穴室。牧豎樵子頑懵不靈。將有箕踞嘷跳於其上而睨艸木以爲薪槱之資。胡以嚴往烈而象幽光。寧獨其家孫子之感且愧而巳。惟刻詞於石以表於其�。庶其免夫。予謂公之魂气旣常棲遊於玆阡。土魍木夔。猶知呵庇崇護而不敢狎。而永免於岡﹝陁﹞﹝池崩也﹞石﹝泐﹞﹝勒觧散也﹞之患。然以其烈如此。而事巳不在史氏記。才及百年而昧陋如愼中者。非張君以告則莫由聞。而藏衣冠之域。又當絕去城廓。在遼墟深莽之間。鄕裏後生與四方之遊客。有講古尙友之好者入其境登其山而不知有斯人之墓。忽焉過之而不致其肅。則無以告之者之罪也至於時移事攺此石幸不顚踣或不幸而僕猶不爲風霜之所剝蝕訪古之士或得之於蒙薈蔽翳之中模而傳之復出於人間𨿽史氏所不記而一旦震耀諠詫播爲奇聞異迹卒可以補其遺而終以不沒於後則吾黨之所圖庶不爲無益於是爲▲讀此則知公文關系匪小

撮其事而論其意書以授鄮西君使歸刻焉而表於其墓

【筆湧江山气文驕風雨神○先生文無不雷轟電掣而此更如長虹亙天無遠不覩文章大觀應推第一手】

○劉處士墓表

李攀龍

處士名紹基其先崇陽之南谷人五世曰榮四者始亡命宜春榮四生祖才復如崇陽居祖才生仲文仲文生宜黃生吉吉生鐸處士其第五子也處士諸兄皆用貲爲縣功曹處士日趨縣諸兄裝賫之矣嘗爲伯護家官遊蜀中乃歸不持蜀中一錢而謂伯彼且謂紹基廉吏弟誦義豈有窮時何更爲治裝中金令越境盡也卽令不與伯俱而往。他所緩急。又誰恃乎。處士嘗侍疾於父鐸所父鐸所非處士侍不說也父患苦嗌不能喘息飲食下輒出不畱其在診籍中諸醫藥試多不驗者處士則從人受禁方胾玄猿啖之病旋巳也崇陽故無猿乃處士走索猿自禱三日不得猿刲膚進矣卽三日得猿南谷去縣可十里所處士嘗夜爲父往謁醫道遇雨河漲卽馮河水且滅頂至乃大木從上流來處士率用濟河矣母李且衰恃粥耳一歲中往來諸子家率不再三過獨謂處士乃數見愈益鮮使母嗜食不爲愛兒所不卹久慁兒爲也處士爲人在儒俠之間裏中少年多時時竊籍其名以行某欲攘其鄰善田卽詐爲鄰人劵而行錢處士家願得季布一諾處士怫然曰汝不亦豪乃以我爲卽令我署名其間我遂直汝哉其先胼胝辟艸萊且漑且糞沾沾曰甌寠拓之不余穡力積勞至膏沃旅亞痔錢鎛計候出俶載如趨仕宦所翹首望納稼期不��堰苗起婦子時時行饁田畔往來見土壤愉悅無不視若綺錦惜若肌膂俛有拾仰有�自禳世世勿離農畝也一旦挾僞劵數其齒責收之當令彼負其耒耜安從適乎先是嫗某亦有田十畝所屬▲筆端繡�如覩���

豪亦欲辟睨有之及知處士所急者此嫗也無取也乃嫗則持劵來遺處士又謝不受矣處士夙昔好堪輿家向從蜀中來惟一相冡書肘後耳蓋自食伎術行道間千里傳糈實不持一錢處士取胡母生子縉女爲程伯驥妻縉子景韶與餘同進士余爲郎復與同捨比部中自言巳三男子矣余謂處士毋論與裏閭浮沈。卽能趨人之急而脫於阨苦。排難解紛。各厭其意。使邑中豪相髙矣。匹婦賂遺。不忍以其身爲溝壑。恐彼以我爲非人也。得父母而事。與不得於父母。孰愉快哉。

【旣非穠抹又非淡妝閒中著意空中著色是爲神品】

○明承直郎刑部山西司主事梁公實墓表

王世貞

公實爲諸生卽名能歌詩傾嶺南矣巳成進士燕中卽又傾燕中人而居恆不自得欝欝思歸補尙書刑部郎間與其同捨郎李攀龍王世貞遊乃稍自偸快曰世故有人哉而郎宗臣巳去爲吏部休澣輒一來俄而郎徐中行來中行故常與公實遊南太學深相結者也以是日相與切劘古文辭甚歡而一旦念其太夫人竟移病滿三月上書請告歸公實時聲譽籍甚當徙郎吏部吏部亦推擇嶺南郎一人以風公實且止者公實笑曰吾自欲歸豈以刑部郎少之故而一吏部能縻我哉竟去弗顧至濟上而貽百韻詩攀龍輩爲別百韻卽古自杜甫氏而外不恆見也而文甚工旣歸乃杜門庋圖史丹靑彜鼎之類一小閣卉木竹石環之而身吟誦其間囂囂然不屑也郡國大吏雅慕公實幹旄門相踵公實則以一蒼頭謝谻不任客鄕裏紈袴子迹絕不相聞而潦倒書生挾冊剝琢則尋聲出延食之矣然公實所最善者攀龍輩武昌吳國倫最後定交而謝榛以布衣故公實亦�從遊其於鄕師事故黃文莊公佐而友黎戶部民表嘗與民表約遊羅浮山觀滄海日出沒探勾漏令丹鼎庶幾其人一遇而屬海■﹝風貝﹞作不可以舟乃止宿田舍者三夕■﹝風貝﹞益甚山木盡拔道爲徙而公實亦意盡乃賦詩而歸是時屬疾寒中腠矣歸而疾大作遂不起年僅三十有六也公實以念太夫人故棄其官萬里歸養而竟先太夫人以死盡益謝棄交遊期以歲月窮古作者之蘊而捲若不觸手筆弗受瀋庭卉竹木弗及新以死嗚呼何以死也公實所爲集若干捲具在取其上駟而擬古作者。無大愧。其下駟亦足以走夫後死者卽公實不死也記之燕中從公實遊間過飯一肉不能再簋旣復過具鮭菜不能肉以爲恆靑衫沓拖其當繡處時囓殘則縵以絲襚之而問其家世故嘗貴爲諸生日以意气耗其數百金不顧詰之則笑而指其腹曰是豈任肉者公實又性不好飲酒事太夫人篤志夔夔齋栗與諸晜季友愛甚暱卽獨飯飯弗甘也又眘飭於言行不寢然諾取予一介不苟�吾黨之�於詩不乏而其爲人無工於公實者公實好言數又能相嘗一夕謂宗臣曰子甚貴而無身柰何巳又謂予曰惜乎子之不得志於年也子而年疇能迹子武乃又黯然而嘆曰吾先二子往其誰爲驗者蓋公實歿之六年而宗臣亦年三十六以歿又十五年而余尙在顧且老無所成乃因公實弟有貞之請而爲之表其墓曰明珠珊瑚。若然夜光粵之南在在藏而孰與夫公實之骨之藏公實梁氏諱有譽別號蘭汀其父僉事公世某爲南臺察以諫稱太夫人某氏娶於某有子幾人某某余詳志中

【風神雋秀點化事實處如空中鳥迹水底魚鱗絕無沽滯】

○汪禹乂徵君墓表

屠隆

嗟乎世何可無耽文修行淹雅玄寂寥朗士哉大官擁牙纛盛騶從以驕裏閈貴介矜羅綺遊冶宣其汰盈烏石丰殖阿堵聃聃錐刀而自附於身名俱泰彼且土苴措大。童烏耄白。書中老蠹魚假令腹罥千秋不當一飽是絳灌嫉賈傅程卓之所爲易長卿也姑無論其它卽如四座颯沓。豪麈並陳。文學好修士。娓娓霏玉屑而出之。而莽不識丁者口噤目張亡所訓畣。握如椽不律。吐鴻菀。揚菁華。上光廟峙。下掔方輿。▲文艷欲騰

懸書國門。藏艸名山。此將屬之寒儁乎。將屬之市上豪乎彼以傖面椎顏而淋漓膏馥此以靈心偉手而挹■﹝奭斗﹞淸芬我知其亡當也新都榮三事貴素封而耽文修行者﹖﹖﹖﹖﹖﹖不少乃稱文必丘汲而下稱詩必黃初而下稱書必蔡韋而下則新都實剙辟於兩汪先生云兩汪先生者在歙爲伯玉司馬在休爲禹乂徵君禹乂諱淮士林稱爲羅山先生始遷自婺父爲萬戶公文璽初未有子家饒於貲公有陰徳兩羽衣道士見夢曰若樹徳廣矣我兩人請依若家以報而公之側室馬少君連舉伯子浙及禹乂禹乂生而韶秀年甫及舞象於書無所不窺下筆千萬言輒傾其儕輩補邑弟子員以廩餼通籍太學禹乂𨿽從博士家而顧獨大肆其力於秇壇騷雅業其後連蹇有司而�若古文辭日益遒上新都自嘉隆以來司馬公執中原牛耳盟二三薦紳鄕老各建一麾而禹乂實挺犛弧先登此其比於司馬所謂將左右軍不在偏師行列乃司馬懸諸日月而禹乂未大炳烺其名位嗇也以今讀禹乂詩爲古體蒼然爲近體鍧然光采奕奕然風骨泠泠然法無不比律無不中神無不傳情無不充而傯之歸於沈鬱朗畼抑頓淸饒夫近代作者如雲大都有遐心而無全力。有猛气而無深中。朝而吾伊。暮號都市。甫學搦管。輒領宗工。肌理粗具。神精索如。且傲倪羣輩。人人大將。一旦久而論定。爲大力者所驅除。悉掃爲飛煙冷風耳。當飛煙冷風時裒金剛椎嵬而獨立非禹乂之詩而誰。禹乂又修名砥行踔厲矜莊弱冠結客喪其先萬戶貲盡人以爲言禹乂手一編曰此吾產也富人子貲頓而詩黔吾貲黔而詩頓若曹奉千金易吾胸中五七言不予也穆廟初年有詔徵郡國賢良縣推擇禹乂禹乂上書力辭不就會其事亦終寢人方禹乂秦系孟襄陽矣禹乂配程爲名臣襄毅公曾孫女賢而與禹乂同徳如於陵鹿門生子懋孝側室程氏生子懋學懋功金氏生懋徳女三人孫男五人景堯景舜景文景昌景�孫女四人懋孝字虞卿最賢而藻雅不佞嘗敍其詩蕭憀淸遠禹乂不亡哉於是不佞直書禹乂生平大略於墓門之石而銘則先生之家司馬爲�故▲�以豪矣

不復詳也

【帝長劍之陸離冠切云之崔嵬】

◆墓揭

張丞墓碣

○張丞墓碣

汪道昆

鄭諸生張寅貢太學受浦江丞丞廉歸而殛死蓋自丙寅迄於庚午不能喪余故習丞浦江乃今復在行部屬有司視地南郊外舉丞喪葬之嗟乎士而不饜糟糠。則終身阨也。丞登澤宮。貳巖邑。非阨矣。彼刀筆吏或以簿尉卒史起家率捆載歸猶然厭梁肉卽丞非膴浦江非饒奚不簿尉卒史若也且也上農九人。上賈千指。其下猶能自食。百工亦然。乃丞閔焉以溝壑終余嘗傷之矣。往丞居邑爲名髙。余獨多丞濁世▲曲折浮沈極文之變

奚宜得此。顧羣吏逓若潮汐時至則以新沒故何論淸濁哉丞一旦罷。累累然從諸捆載者歸如之何其不瘠且死也彼其捆載而還鄕裏。豈不揚揚。有道者視之猶禦耳。將不得與農工商賈齒況士乎。卽丞閔焉以溝壑終卒不失爲廉士齊侯千駟。夷齊首陽誦義者在此不在彼矣嗟乎鄧伯梁武。猶不免爲餓人。故道有污隆。命有嬴詘。君子亦惟修身俟之耳。如命何。余故封丞墓而碣之。將以愧簿尉卒史之務自封者。

【字不滿三百吁嗟感慨滿紙煙嵐可當屈子天問】

◆行實

江西按察司副使周君行實

○江西按察司副使周君行實

李夢陽

正徳七年閏五月二十六日江西按察司副使周君攻華林賊戰死之其子幹救之戰亦死時予在泰和聞之驚而疑巳而釋然則痛哭曰勇哉周君見危而授命巳哀其子曰幹死於孝矣言是日君以賊食盡會兵三面夾攻君攻自北門三戰射輒中賊少卻君與其子先登逼之會賊滚其墻石下如兩軍潰被執君頭中刀血流滿面左髀中槍不能行猶大罵賊不絕口賊怒支解之以殉其子幹前救君中槍也然尢力戰竟墜崖死敗兵先舁其屍回營翌日諭賊求君尸賊裯裹屍還焉先是制兵者以馬腦華林賊劇滑諸山賊則日又竊發憂之會君到卽檄君剿之君首擒廬山左湖盆塘賊百數軍爲之振乃移君奉新計擒飛王胡雪二馬腦寨平華林賊恐分立仙女寨以拒我君拔之賊又立寨雞公嶺君又拔之先後斬獲以千數於是進壁華林絕其出道塹之而守久之賊窘遣諜者言賊饑餓匍匐狀君信之遂移檄會兵夾攻然它兵實觀望不大進而君獨與其子進逼之坐是敗而死於乎哀哉屢勝者驕邪抑命與君登弘治六年毛澄榜進士歷刑部員外郎謫兗州府通判正徳攺元復其官歷郎中大理府知府拜今官官一年而死夫逆豎之亂炎荒瘴海之濱死者屢矣君不之死矣乃今死以此君爲主事也檢獄政日蒞視獄中人藥其病者員外郎則坐請貸言疑獄者罪貶官兩在郡無不得民也所至則又善剖疑獄此皆足不死乃竟死也君系出元總管思後貌魁梧性侃侃不阿善星命之學談星命十中八九然不諳自命初華林▲又悲又惜

之役有星命者實賊黨來談君星命巳再拜賀曰美哉動罔不利君曰我刑殺大重無制其人曰夫刑殺者利於兵者也議遂決故曰天有大數。世有大運。人有大命。故京房郭璞。皆不免殺身。由是觀之命可識矣君生天順四年閏十一月十一日午時年五十有三歲配宋氏封宜人四子金州學生娶黃氏紈娶馬氏幹死於孝者也娶劉氏春聘髙氏二女長適劉槊舉人次適李瞳州學生君父諱正大同府知府正父貴封滁州知州貴父復復父添祥始居長沙後徙安▲想喜談皇命賊故以是中之耳陸州

【泠語深情無限悲悼】

◆述

顯妣淑人李氏述

◆顯妣淑人李氏述

崔銑

先妣諱慧戶部侍郎李公和之長女也母郭氏封恭人李氏安陽人先世爲元萬戶侍郎公爲郡學生正統八年癸亥三月十九日生先妣後侍郎公登天順丁丑進士先妣年十五攜至京居西長安邸每聞幸臣石彪曹欽退朝過聲勢炫赫告於母曰天子出殆不若是此曹其不免乎後果敗誅年十八喪母長弟華年十四仲弟蓉二年季妹七年長弟善飲尙俠責曰爾欲貨父邪凡官忌雜交仲弟猶在𦇤褓擇母字之季妹教女工非女事勿越閾是時侍郎公爲給事中上方督責言官竟日在公先妣理家務以六禮爲侍郎公內髙氏配髙入猶資之比嫁不私一物天順癸未侍郎公因使得還請於學官曰吾長女有大功於李。吾不可輕字人。必以歸儒生。諸生俊才者誰。學官相顧思不得侍郎公促之學官曰居射圃讀書者曰崔生可然山東人明日侍郎公往拜學官因從觀堂廡齋捨次至射圃見家君儀觀甚都因試經義又工大說乃托鄕先生張祥來成言崔氏由是籍▲學官巧媒

安陽明年甲申先妣歸於我取嫁來衣更之以奉姑蔡恭人弗繼則澣補以進貨簪珥日市甘脆以羞舅姑諸嫂民間女也先妣能下之明年成化攺元乙酉家君得舉己丑舉進士授主事庚子家君丁內艱還歲凶先妣自食糠籺節食食家君是時長弟爲大商積累千金季妹爲駙馬兄妻事先妣跪伏謹畏如母家君性方直臨事據心所安弗回多拂上官意舉進士十有七年始一遷官素貧不苟取先妣�畏法視貴侈亡所歆人或饋一帊非所當必勸家君固卻去曰古云文官不愛錢。如受饋必毀法。一旦敗露。人誰惜之。諺曰憂食羊。不如樂飲湯。家君笑曰吾豈貪者乃相戒邪。家君爲京官二十年貰屋以居先妣令僮日拾馬通自夾薪以爨衣大半綴補初宦時止一僕先妣剉芻呞馬連失五子年三十有六始生不肖銑五歲時先妣歸寧表兄弟俱衣彩褐不肖向母索衣先妣歸啟二敝笥示之亡可制者不肖益哭亦竟亡也延安絲甲北地諸僚占桑養蠶不肖迎婦歸先妣令婦飬蠶取絲三兩曰吾欲婦知女事艱明年遂止▲寫兒�逼眞

家君在蜀出按部先妣令畱門隸老者四人守戶且鑰之日再啟汲水不肖以下毋得出遊不肖十三時在延安私以紙易瓜先妣怒責二十曰此漸可通賄爲官多因妻及子好貨敗其名不肖自侍讀在告嘗看花張園回詈婢於室先妣早起數之曰婢可怒胡不待醒昨夜卽爾酗酒爾爲儒爲天子法從臣當如是否是日所親又置酒不肖不敢諾母舅及表弟坦輩爲跪謝過乃許家君居閒三十年僅有南岡瘠田食指三十先妣節約得裕他有田千畝者反來貸▲令人肅然起敬

粟未嘗兼味而食完布帛而私今莫能狀其勤苦性攻女紅好自制衣非大病刀尺不離手不肖每請少休曰吾樂之不肖子女衣稍華必責婦曰吾中年生汝夫。又止一子。尺帛以上。彼不敢知。汝於子曲狥所求夫貪以求成求而遭阻。尙懼而知恥。求無弗遂。則弗知恥。將何不爲也。正徳十五年正月二十有六日卒享年七十有八歿前二日出衣及簪珥賜諸子孫及外孫又賜侍郎公守墓奴妻一帊曰語爾夫守墓幸益謹吾事父母今止矣先妣歲節家祭後必祭侍▲名言

郎公元先妣生女二人俱先卒孫男子二人滂汲女二人曾孫男子一人士■﹝鹵﹐仌代乂﹞上木下﹞庚辰春母訃至京傳遺言曰語銑爲我求一志紀實不肖狀母行求銘於溪田馬子伯循又七年先君亦棄飬因閱舊狀芟艾冗蕪附於父述後並示子孫不肖孤銑泣血謹書

【情眞景眞望而知無飾言】

明文霱卷之十五

●明文霱卷之十六

武林劉士鏻羽石父評選

誄

辭

祭文

◆誄

歐陽將軍誄

少保胡公誄

陳烈婦唐氏誄

○歐陽將軍誄【有序】

汪道昆

將軍出唐進士歐陽詹後世家南安將軍幼孤藐焉獨當戶事大母若母孝遇女弟若兄子有恩立門內諸孤親母黨始受博士業進國子諸生出事有名公卿入事鄕士大夫三老豪傑饋問相屬尢急人之窮嘗發粟賑饑饑者累累自列郡至粟且盡則輸境外粟辦給之窮人來歸輒受生業於是千里趾相錯也呼孟嘗門少喜兵召裏中丁夫習技擊爲保甲鄰寇至亡敢入裏中將軍不問家客奉日廣歲用不給則捨業爲資業中衰久乃力詘遇人有急猶然以身當其無於是貴遊客悉去將軍而諸窮交愈益親附市豪有螫將軍者客請報之將軍謝曰借交報仇此俠者事深不武終不能借客資諸客聞之無不願爲將軍死者時倭犯吳越將軍客東海觀兵遂以貲授泉州衛指揮奉檄就捨會倭薄城下軍府檄將軍勒甲士保泉州諸甲士負弩蹶張賊再敗乃郤軍府知其材足賴也則以泉州聽將軍將軍遣漳豪何大榮募漳壯士漳人故嘗徳將軍者爭應募得八百人連擊賊南安同安皆折首尋援漳州進南靖賊創甚悉�海南月港大猾二十有四人竊將號軍府無所問屬將軍將軍則以羣小乘亂稱兵直負牛佩犢者耳不足問察賊中故多受將軍賜者遣人諭之諸戎首聞將軍名皆匍伏受命其眾悉下將軍歸而請老謝軍府毌論功其後妖賊林耿起南安多嘯聚軍府謂非將軍不可彊起之將軍乃俘耿狥市曹散其黨會軍府方罷徵調境向虛無兵焰寇者將以閩委倭倭遞至皆踰萬諸脇從駸駸利爲寇蟻附之聚徒積至四十萬人列營連數十里孤城無內備無外援城中嗷嗷獨登陴以幸旦夕賊發冢向城求貨不予且焚其屍大家爭募死士夜縋城各舉棺以匿及遊公由方伯八軍府急將軍檄分部監司過將軍�捨監司通軍府意以幣先將軍乃由間道謁遊公延爲上客止將軍宿幕府畫諸便宜將軍夜帥輕師襲之破三巢軍聲振矣尋祭山川誓部士因壇而軍客以爲言柰何懸孤軍爲注第申城守乘間出什全母輕予敵將軍謝曰嗟乎此自盡之術也何謂什全彼其近者環城而傅之。遠者絕我糧道。卽死有蚤暮。吾寧能坐斃乎哉。吾以一軍當門。門以時啟閉彼無扞出入庶幾猶得繼晨炊且業巳成軍背城借一則吾事也吾觀寇虐太甚。彼固當衰。天道好還。終不以無道。蔑有道。吾郡中橫及四鄙。下及九原。禍亂極矣。天將悔禍。其在斯乎。間者自賊中來言賊眾食少野無所掠聞將軍出率首鼠兩端將軍帥潛師覘賊形以輕舟進猝遇賊賊舉兵前將軍大呼曰來我東田歐陽深也若能來決一死戰。不卽趣降。賊故憚將軍皆辟易遂麾兵分道進克七巢乘勝遞擊之遂破尾嶺英林潘徑水田下浯上塘鄭坑諸砦俘馘渠魁以狥下其餘黨數千人人授軍府一劵以歸官司無所問乃分遣故部士習賊中者往諭禍福令趣降諸酋惟黃元爵謝愛夫爲魁羣賊視之爲進止二酋則以將軍之言信願自下將軍將軍許之羣賊皆解於是洪朝珍柯嘉勗自漳州至蘇光祚康大福自興化至皆就降降者無慮數萬人悉授券遣歸願從軍者置部下賊首江璽李五觀首發難往往發塜陷城懼誅猶薄安平爲亂郡人無不切齒願甘心焉將軍輒以新兵數千大破賊俘璽五觀等凡八磔市中餘黨悉平境內安堵如故軍府論最詔進行都司署都指揮僉事戍泉漳其年倭大入閩破興化軍府檄將軍軍距賊南下軍瀨溪從賊旣飽人人思挾重潛歸獨忌將車無所出會予乞浙師且至賊避興化壁崎頭而將軍進次東霄距賊十五里而近賊憤則悉以精銳集將軍客謂將軍請避其銳將軍嚄唶部士義不避綏勉之吾黨得死所矣遂帥新兵殊死戰賊且郤且前比日入將軍中矛猶刃二賊以死諸新兵翼將軍出入悉死之黃元爵奉將軍屍乃得歸斂及余護戚將軍軍至殲賊酒林後將軍死期僅再踰月人謂將軍以烈死無讓睢陽事聞詔賜祭葬立祠錄其子孫世襲指揮僉事嗟乎將軍故千金子。恂恂儒生。及其擁虛號倡義兵。惟是軍府咫尺書耳。未嘗授一旅之眾。擔石之儲也。亦未嘗起世祿之家。當推轂分閫之任也。徒▲眞將軍哉

以拊循得士。不戰而屈人之兵。卽宿將在師。宜未及此。乃若興化之事爲厲階者誰邪。彼或受詔赴援。且爲將軍唇齒。卒之觀望以幸成事。並以爵祿考終飾巾有期異日何面目見將軍地下往閩事急余未及誄將軍將軍子尙書郎述將軍質行甚具余入司馬習尙書郎賢乃今修死事功司馬事也將軍名在勛府余請得而誄之其辭曰

赫赫世宗嘉靖萬邦海隅出日莫不來王島夷從逆侵軼我疆迄於閩海亂略用張桓桓萬戶時維歐陽布衣誦義劇季原嘗一呼而集我武維揚郡中底定爰及淸漳引身歸老脫屣戎行天降閩殃殫於壬戌澤量僵屍禍及枯骨巋然孤城郊壘四塞豈無材官蒙彼巾幗誰爲敗謀無庸一卒亦越遊公首事決策維彼禍區匪伊弗克紹介監司車幣來薄豈伊不懷父母之國將軍唯唯翻然杖策上謁轅門坐籌失得捲甲夜歸勃有戰色發號選徒紛紛食客登壇誓師鼓行而出城存與存他不遑卹有如一鶚惡用累百獨秉潛師躬冒不測厲聲自名聞者褫魄分道前驅賊吭可扼師無畱行遞有俘馘脇從罔治歸爾營窟授劵爲徵勿復捕格羣凶四面盡解金革凡我無知甘伏斧質惟公肆赦投諸阡陌宣言爾來恢恢帝徳逋逃十萬咸與精白彼惛怙終幹我典則我旅維新轉戰逐北乘勝長驅罪人斯獲矜棘���我舊物惟帝念功申命有赫昊天不格寇集於莆何物狂且哆口而呼天兵且至寇何爲乎僕無不戒奄忽巳痡褫彼戎服竊彼兵符入爲內應實繁有徒中夜城壞悉爲夷俘齗齗宿飽故窟封狐血牙膏吻睥睨歸塗將軍至止夙夜援桴神姦不逞亦畜凶圖先聲虩虩組練從吳捐城避舍遵海且逋咫尺相望厥左蝥弧今則疐尾昔跋我胡僨興疾視集此暌孤亦知不敵。避難非夫奮衣躍馬志在黃壚敵如脫兔我則韓盧身先死士。肝腦同塗。戰不旋踵。滅此乃餔。鼓聲未死白日云䢐力窮援絕天奪夷吾嗚呼哀哉凡此有身得正卽斃與幸須臾無寧狥義借曰不貲同歸九地壯哉國士社稷之衛惟帝好生蝝蠕不廢肉骨生死閩南萬億胡然不天吉人其肂仲氏世官伯也主計宜爾阜昌本支百世誰謂冥冥厥有司契爾躬不閱爾後之利狼瞫如生。陵則終殪。修短同條。燻蕕異器。國事在戎。封疆是寄。辧以致死。引而弗替。我思舊勛敬告疆吏

【气色朗抗筆力郁蒼】

○少保胡公誄【並序】

沈明臣

維嘉靖四十有四年仲冬日明故光祿大夫少保兼太子太保兵部尙書兼都察院右都禦史奉敕都督浙直江福四省軍務新安胡公以逮詣卒於京師嗚呼哀哉三臺中圻。太星告殞。夷夏同悲。黃稚走哭。畊夫爲之釋耒。織妾爰以下機。捨佩損珥者充閭。掇耜興謠者載路。𨿽哀鄧劈面。而慕羊罷市。蔑以過也。嗚呼哀哉公進士髙等筮知益都服闋補令余姚旋擢監察禦史出巡窮邊繼臨舊楚聲髙避馬光燭埋輪皇朝著令凡宦履所先之地不得重爲巡察而公乃以殊異越格重來淅水增波鎭山借色於時卉服外侵疆獷內扇鯨鯢肆毒吳越丘墟甌閩江淮流血成海朔方中山韓魏齊楚之甲巴蜀番禺麻陽永順保靖容美思田之眾椎結髽首負毒弩而橫戈投石超距挽彊弓以揮戟士馬四集旛旗蔽野𨿽控弦十萬水犀三千何足以云然一賊彍弩百吏不前譬之匹禽負矢而百禽皆奔矣故陸戰則僵屍千里水戰則浮骸蔽江剽城攻邑剝掠虔劉縉紳屠戮士女蒙污𨿽非折骨易子之危實有負汲然眉之困於是天子震怒臨朝不怡提兵綰符一二大吏咸伏法受誅焉公乃慨然忘死誓不遺賊爰聲大義則張膽明目疊出奇策則潛慮密謀延攬英豪。選銳授甲。勸以賞賜。糾以刑罰。於時賊逼檇李而公適行部赤城邊遽告急輕馳星赴灼賊可餌甕酒於毒賊果自餧不戰而斃於是授畫苗兵殲之王江涇上斬首三千流屍萬計軍威大振士气倍百於是我兵始知賊亦易與競思踏軍搴旗坎墉先登之緒矣舊吳遂有�脰陸▲成功之本

壩橫涇之捷東越遂有淸風仙居龕山之捷皇陵四抗夷魄盡禠牛蹄之鱗悉委命於涸轍矣狀聞天威始霽手降褒綸超序中司載貳夏部東南軍務悉委總督公私計禍本不薙東裔之難未夷內蠹猶存南國之淸無日乃用偵諜餌以重賄剪徐海葉明陳東於吳境購王直於松浦東收金塘後梅翁洲之績西奏乍浦維陽之功於是六合荷淸塵之期而四海罷晏開之警矣天子嘉乃於襄之勛使正祈父之位秩崇宮保榮晉臺孤贈先敍後光榮異常丰功顯賞▲可謂�心塞淵

豈不於赫乎昭灼於一時者哉然風波潛駭危機密發朝霞啟暉太陽戢曜蔥聚來代牧之命昌國脫走趙之身公乃詣闕請辜分塡溝壑天子明聖。下詔放歸。隱悼播越及於寬政𨿽無忘存闕之誠亦庶幾首丘之志矣無何復有言者蓋克霍而返讒言彌興庸人上變污連亞夫於是有檻車之徵不免相國之系時天子𨿽發重問之詔而實存議勞之仁惜左右寡郵良鑑鳩之進公遂卒於獄焉嗚呼哀哉蘭�傾頓。桂林移植激情風烈憤意云踴是故士治受誣於王渾。安西含冤於鍾會。眥睢積釁。功不償死。蓋自昔而巳然矣。嗚呼哀哉屬者先帝賓天今上繼緒舊冤俱刷萬品咸新地下無吞聲之鬼人世多揚眉之夫公獨銜卹黃原覆盆寢日伏闕尠呂彊之書段頻之功莫發吁天乏朱勃之疏馬援之罪誰明嗚呼哀哉臣也昔叨記室誼若門生提章慚郭亮之風。變服愧魏邵之節。使公之偉烈不著於旗常。而微過未湔於聖世。不亦悲乎。乃退而作誅以自傷焉其詞曰

▲風雲變色

天稟上才。爲國綱紀。嶽瀆降靈。虞帝攸祉。封陳歸姓。爰謚從起炎策流聲子孟伯始首察孝廉。姦收禦史。操行潔淸。質威父子。安定漢居。新安晉徙。代鴻閥閱。家襲靑紫。顯矣集英。大鄣發迹。祠事廬江。實光祖徳。卓卓令公。英英悊選犀角丰盈髙明昭顯磊犖慷慨閎廓深遠經術起家。策名霄漢。揚芳飛文。龍章虎矕。再綰邑符。靑越名令。廉能奉公。班宣法政。踔遷禦史。惠文執法。百寮師風。三楚澄轍懸鏡不疲覆案虛實於時吳越。申禍無良。東鯷鼓浪。短髮跳梁。士孽內訌。陳葉徐王。大亂之剡。苛我郵疆。東國南紀。蕭條萬里。慘酷荼毒。城邑崩毀。野絕靑煙。關門晝鍵。官無完寺。卒不一戰。虎符四發。徵兵滿地。懸師費億。曠積年歲。覆軍殄將。知勇俱廢。隳法於典。誅及大吏。駭薄舊京皇帝震赫譬彼疾病大風苛毒。傳化上下良醫所恧。天子曰吁。惡用六師不有三尺孰爲我持廷議眾集。維憲克之。危事不齒。誰敢先對。昔有條章。簡帝之內。帝曰汝憲。汝其往治。越禁取能以救時獘。繡斧再臨。起我百廢。愼用六柄。爲民統紀。糾刑明罰。肇末▲良臣得明主故能成功

竱本。誓淸江裔。以報天子。公曰瞿瞿。椎牛享士。均服振振。勇不逃死。王涇出奇。軍始作气。捷凱屢收。羣凶就殪。東土底平。萬國寧謐。繄昔王涇。何戰之鏖。裝露橈船。共儲酒醪。穴毒瓶甒。醒�羣梟。三軍鬭志。闞虓百倍。露布爾日揚。賊爲憔悴。肉薄登陴。鼓行而進。席屢勝威。雷擊霆震。於鑠令公。後歸先出。擐甲揚鋒。申明軍律。誅賞亟行。功罪靡夫。大戰十餘。小戰千百。知不及謀。勇不程力。玩弄鼓掌。目無全賊阻險在心前籌處畫。偏裨授策。戰士用命。出鑿凶門。刻期取勝用▲文勢亦如龍威虎震劍拔�張

裕頭屑使當履舄宣法勤身。以定南國。罷枕霜戈。饑啜江淥。夜不蓐寢。重繭驅逐。死不敢請。夷無筋骨。伏弢衉血。鼓音不息。噫嗟令公。四海承風。暢於異類。臣節以共。凱奏帝闕。奉觴上壽。帝曰在廷孰居憲右禦眾牧人。文武具才。中丞司馬。進序棘槐。以率受爵。轂閫便宜。公曰臣憲。死不敢辭。受命忘家。枹鼓忘身。簡服士卒。約束重申。建節銜命。以明四方。拊循和輯。以肅戎行。若換耳目。弗移聲章。於時內孽。叫囂狂奴。穴裏外伏。直乃魁渠。姦軌逞志。絓禍鼓釁。心不可畜。偸生以殉。維我令公。殫心作圖譎謀博畫獨運神樞。柔遠剛邇。左牝右牡。疊用周旋。機弗怕究。賄成間使。囈堅文降。約辭逸志。厚交貳黨飛渡溟渤賊落吾掌孤城圍解。罪人伏辜。惶怖歸死。執馘獻俘。揃鏟大憝。京觀彰功。除殘去穢。六合同風弭其百苛妎其讒慝江海環之民無攺易陸人居陸。水人居水。擊艸除田。櫜弓臥鼓。安居樂業。甘食美服。田野市井。遊敖嬉逐。鳴雞吠狗。煙火相屬民命在天挈懸我公公實再造。東岱匪庸。勛載盟府。彜鎪鼎鐫。方仲顏行。伊尙隨肩。錫與蕃渥。位尊九列。三孤崇階。靑宮並揭。式胙茅土。庶徵髙伐。公曰明聖百神以和。帝天靈赫。廟算孔嘉。先王鐘鼓。詎敢自多。威愾夷夏。功名發聞。讒人側目。載禍及門。造作飛條。競欲咀嚼。爭寵害能。燻胥怨卽內寡休休外乏諤諤抹殺鴻巨指索纖薄謂功爲罪。移淸以濁。天皇聖明不罪言者讎功寬過。放在革�。�受誹謗。投杼��。���軸。悲何以堪。乃釁於難卒死於讒。嗚呼哀哉。�����車來徵。投杯而起。束身歸庭。上書自理。庶回天聽。誰爲主圖。以免尹鐸。怨若怨焉。夫哉伯樂。今也不然。罰善寶惡。卒忤貴臣。禍在不測。積不相能。玉雪難白。嗚呼哀哉。昭私難作。昔人攸慨。微基厚墉。崇朝而壞。逐匄以戈。善逃安在。嗚呼哀哉。若盧決命。符彼新丰。絕食廷尉。條侯倏恫。銜淒嗚咽。烏盡藏弓。豈無聖主。天聽則靈。伏波槁葬。薏苡未明。功臣骨解。天下涕零。輿哀殯喪。我心怦怦。嗚呼哀哉小物不勤大患終掇不善過賓家覆身歿魚也死賄食其亡羊蓄怨滋厚咎豈在明嗚呼哀哉成天地功。子孫必章斯理不欺吾信其常嗚呼▲公冤卒�以此哀哉

【予浙倭寇賴胡公戡定藉有寧宇至今父老猶津津道之其使酒叱吒固英雄常態而功成被讒身之不保悲夫徐文長之哭公曰公之律巳也則當思其過而人之免亂也則當思公之功今而兩不思也遂以罹於凶斯言也痛吮入骨矣】

○陳烈婦唐氏誄【有序】

屠隆

陳烈婦雲間人。侍禦史唐公本堯女也。唐公初娶王孺人。爲別駕王公女。繼娶胡孺人。爲中丞胡公女孫。生男光啟。及烈婦。光啟年才舞象。材擅雕龍。將擷晶華。騰驤秇苑。洵西極之吉光。岱淵之靈寶。不佞忘年石友也。烈婦生而秀慧。性復共莊。姿潔懷冰。材饒詠雪。五歲授書。悉通大義。七齡亡母。依於長姑。靑春閉戶。鸞鳳組其繡紋。玄夜挑鐙。龍虎﹝矕﹞﹝蠻上聲被也﹞彼緗帙。月姊天孫。人稱聖女。仙姿霞骨。詎字凡兒。同邑太史陳公。石渠鴻彥。楊棻藻於蘭臺。公子允正王瓚黃流蔚嘉聲於芝圃侍禦公乃許歸焉富而尙素躬徳曜之齊眉貴而能勤習少君之提甕葉鳳諧鸞。雍而調瑟。鳴雞弋雁。肅以若賓。允正才情並美挺秦嘉之俊姿膚神雙淸抱衛玠之羸疾美好不祥淸露晞於朝日玄宰善妬崇蘭敗於秋風神劍沈浦連城去都鳳侶旣捐鵷雛旋失白日陡昏輒分此身之若寄朱顏立槁卽處人世以何心桃李芳妍。質本春卉。蘭鞠幽冷。節邁秋香。少日遺奩。鏡不拭而轉翳。嫁時故襖。笥任疊而爲灰。顧舅在髙堂晨昏或缺夫淹淺土窀穸詎安蹔畱此不死之身期畢我未了之事相冢有道劖壙必親隴艸芊綿。野風淒緊。紅樹白楊。彼猿嗥其如訴。黃沙堊土。𨿽烏吻其俱傷白髮衰親無兒送老綠鬟少婦代子承歡霜未零而擊絮。親奉寒衣。日將旦而進餐。手烹甘旨。人盡嗟稱舅也嘆息得婦如此有子不如內秉堅貞煢煢自矢外理家政井井有條呴沫保母不忘故情喪葬長姑力分兄義念亡舅而卹其季女憐小姑而逮其所生身後之事差完死殉之計遂決筴喪禮而棺壙含殮舉無遺漏屬陳產而兄弟姊妹咸有推恩訣兄而戢身戶內節烈隱而叵測謝父而畱書帶間神气整而不亂夫死婦死。瓊森之歲八年。舅存身存。必死之心一日。不生而生。冀少效於陳氏。求死得死。亦何戀於人寰。嗟夫死事易成事難須眉之夫媿之笄褘之媼何有死生亦大矣婦能死又能善於處死余曰女聖殆非諛耶於是爲之誄曰

虹流華渚慶都發祥放勛丰胙邁迹平陽以國爲氏後裔曰唐西派東流支分長水穆神堯之鴻徳洵遠被於江澨代有令人蹈道秉禮門閥蟬連文質相底或纓組而翔天衢或褐玉而行蓬虆峯泖苞結是生禦史暐曄禦史閎博以溫嶽嶽柱下出歷江藩覽天道之止足蚤歸賁於丘樊伯子曰啟晶瑩瑤琨惠而好我風義是惇嘉祥盎勃復挺賢媛惟玆賢媛煌煌閨秀若蘭若蓀爲璚爲玖兼婉嫕而明慧嫻女誡與家言﹖由妙徐洲之箋記工蘇蕙之刺繡笄而歸陳爲史也婦厥壻淸韶亦庶嘉耦旣執�櫛遂躬﹝瀡﹞﹝髓﹞﹝滫﹞﹝搜﹞貴而能下才兮無有共以相夫孝事其舅中閨外朝肅若▲嫕﹝伊人婉嫕順從�﹞言﹖由﹝曾﹞訓也﹖﹖修瀡﹝浙米也﹞

賓友雞鳴視旦徳義切槱華綺﹖﹖﹖禦於身流黃不去其手夫嬰羸疾奄奄下泉臥不解髢籹謝黛鉛逮其臨革苦中莫宣願以身代跽而吁天陳宗宜祀婦軀可捐帝閽遠而窅茫。夫命溘而隕滅。嗟冰圻而霰零。陡云霾而地裂。卽無心於人世亦何難死殉而同穴鏡畱篋而生塵。﹝袿﹞﹝圭婦人長衣﹞在笥而永疊。厭白日之昭昭。愛黃壚之﹝圽﹞﹝丘歿﹞圽。鵂鶹晝出。鬼伯夜催。梧楸蕭颯。陰風淒其。前無一息。後有萬期。夫窆未畢婦道其虧疇事姑舅疇拊孤兒今日何日非我死時承歡大人代子以媳中廚甘鱻旦晚上食婦實勝子舅爲太息皇天降割復奪我孤陳氏如綫堇有此雛視日余陰所爲區區一旦巳矣我又何圖從此人世益贅肬乎蠨蛸當門。靑淚之痕盡血。狐貍弔室。紅顏之骨巳枯。葉槭槭而吟秋。燈熒熒而照夜。不問四時之寒暑。烏知百卉之開謝。睹家杼兮亝閣之前。聞鄰杵兮霜月之下。思槁砧而無從。撫哀弦而莫寫。父兄慰藉姑姊相寬破涕爲笑易悲爲驩數更伏臘舅亦蓋棺且哀且計身後無患惟舅夫之與巳壙親拮據而力殫旣封且樹避濕就幹含殮悉備喪葬咸安𨿽夫君之木巳拱而同歸之盟未寒死其時矣決烈何難當夫君之將葬前一日而長逝紿女奴以勿泄竟闔戶而自縊卒不後而不先求無負同穴之初志距其夫之淪䢐直閱歷乎八■﹝礻冀﹞欣歲月之﹝遒﹞﹝酋忽也﹞邁信蜉蝣之若寄假食飲兮生人無一日而不爲死計計詎但乎朝夕吾欽其處心而積慮匪比猝急而引決實乃從容而就義泉路其家人世遊程從夫窀穸萬古長冥蔥蔥靈气鬱鬱嘉城天寒木落春回艸榮彤管紀其令淑上帝錄其堅貞豈終閟於幽壤將甡舉於瑤京

【從容就義更難於慷慨捐軀繪彼奇節須此�毫】

◆辭

東湖先生方君招魂辭

吳氏二賢母哀詞

陸太史夫人哀詞

哀襄王辭

○東湖先生方君招魂辭

宋濂

至正元年春東湖先生年過九十貌加臒而神益腴一旦合賢士大夫於庭先生被古冠衣出肅賓升堂巳復揖賓咸東向坐顧外孫楊恆執豆籩乃從容舉觶而揚言曰老夫耄矣其去人間世不遠矣私自念陰陽之運。相摩相蕩。而人實藉是以成形而生者。必有死。蹔聚者必終散。嘗昧昧思之上自頭顱齒髮下自肩髀腰膂不知何者爲可藉何者爲可恆乃欲長生坐閱世而不死乎予每讀古書見所謂豪傑之士不可勝數或提三尺之劍。擁百萬兵。喑啞叱吒。而江水爲之湧起。或掉三寸舌。髙軒結駟。遊騁於諸侯之間。亦足以懾彊而下敵若而人其材略雄矣。其精魄勁矣吾將求而與之遊則巳蕩爲飄氛而無致詰矣嗚呼世之人凡以有涯之身。與無涯敵者。皆可悲也。是以榮啟期林類之徒。有見乎此。或被索鼓琴。或行畦拾穗𨿽至老死。不以戚戚少嬰其心。予竊慕之嘗聞古有虞殯之章蓋羣歌以挽櫬於途與其施諸死後之鬼孰若予親見之賢士大夫若不自棄宜賦詩▲弱艸輕塵可悲可憫

以挽予予當乘安車而出使善音者道予而歌予且擊輪爲節以應之是未必遽減於秦淮海也賢士大夫若從予言願舉此觶爲賢士大夫壽眾皆曰然先生旣行觶巳又舉觶言曰賢士大夫固挽我矣予又聞古之人有遭讒放逐者或閔其魂魄離散而不復還作辭以招之其人初未嘗死也予𨿽無放逐之憂而其精神皆巳斁竭筋骨皆巳罷憊顧未死耳幸未死有能辭以招我庶幾翩然自適與夫旣死而有靈亦禦雲龍而一下聽之又未必不輾然而笑也此非屬吾景濂而誰爲願舉此觶爲吾景濂壽濂又曰然於是賢士大夫執觶以酢先生且各譔歌詩一章以進濂因制爲招魂辭云先生名寀字徳載姓方氏越之曁陽人其行大略見於延陵吳公所著碑銘辭曰魂兮旣徠母遠徵些上下八極皆蒙冥些華山如雲倚空靑些下有芝房炳明靈些自間綺疏紫檀扃些銅龍承樞吐赤瑛些繡帷髙褰耀輜軿些綠虵衛轂若流星些淳熬熊胹溢鼎鉶些狼臅凝膏如玉晶些九霞玄冠五彩綎些麟衫麑裘光熒熒些珩璜合節鏘瓏玲些離灑巢和一齊鳴些沂嘂飄毊發繁聲些趙舞激風肖霓﹖方﹖今﹖些秦歌嫚回近懸瓔些室中百具無一不精些中天化居能及此淸寧些魂兮歸徠不越故庭些

【曠然於死生之故遂使薤露哀挽等於宋臈淸歌】

○吳氏二賢母哀詞

方孝儒

永興吳君荃母林年二十二夫亡亡一月生君甫彌月大父繼沒太母胡與林晝夜苦誓保持孤遺彊暴欲脇娶林林負兒與姑逃稍長鬻簪珥資其就學學垂成而林卒胡督之益力於是吳君爲知名士吳氏宗賴以弗墜予謂托孤寄命丈夫所難而二母能之因爲詞以宣其哀詞曰木則有枝兮婦則有夫嗟我二婦兮獨何孤夫兮謂何兮子猶在腹爲雌爲雄兮吾將誰卜子之生兮幸非女朝哭夫兮暮抱兒乳夫有知兮無知相兒兮上纘遺緒夫𨿽死兮舅在堂子生彌月兮舅亦云亡姑哭舅兮又哭子撫厥孫兮涕泗其滂我二婦兮何爲守空幃兮夜淒淒涼風慘兮中人蟋蟀鳴兮兒夜啼撫枕兮太息起繞牀兮淚沾臆夫死有言兮耳猶聞。吾兒不育兮吳鬼安食。婦辟纑兮姑抱兒吾兒𨿽微兮吾夫在玆孰謂余兮荼蓼餘甘之兮如飴彼何心兮狐鼠乘余孤兮謀覆吾祀跳梁瞰室兮嘯眾以呼謂余煢兮將焉與處山之石兮巍巍海之水兮靡有涯水可竭兮石可移身寧死▲以兒女語寫壯士心

兮節不可虧𦇤吾兒兮我負來何難兮去何阻夫有神兮願爲虎身寄虎腹兮免人余侮諒一死兮何難志未伸兮魂魄靡安姑壽康兮子苟能養瞑余目兮從夫九泉我姻兮我婭憫余孤兮余捨昔妾媵兮如雲今隻影兮燈夜汲澗兮手龜抱薪兮棘裂我衣首如蓬兮誰理未亡人兮何有容儀袖簪兮脫珥揭羅襦兮裂文綺粥之兮爲誰式教兮我兒嗟我兒兮勿怠荒爾祖爾父兮厥聞孔彰我不死兮爲爾之故爾能立兮爾父不亡夙出兮暮歸不眠兮達旦勿謂母▲�想

貧兮儋石無儲吾兒讀書兮我寧不飯兒踐兮母言焚膏繼晷兮以歲以年年忽及兮加冠文之聲兮爛然婦於姑兮相與吳之先公兮庶幾無餒感昔兮念今一悲兮一喜兒奉觴兮彩衣翩願壽兮如彼南山將竭力兮終養母忽遊兮不還姑撫婦兮泣嗚嗚曷不爾兮死無衰殘兮不死爾盛年兮罹此毒痡孫悲號兮奉大母有孫存兮大母無苦大母無子兮孫無父孫多材兮善奉甘旨嗟二母兮亦孔之難誓死撫孤兮身死志完引千鈞兮一發以手障兮驚瀾二母死兮不死有子甚文兮善在國史國史旌銘兮五色有煒下燭泉扃兮上薄星紀彼何人兮艷婦夫屍在牀兮笑言詡詡傾人宗兮殞人祀地下逢之兮顙汗猶泚嗚呼哀哉家有婦兮國有臣婦死以姑兮臣死以君胡獨二母兮吳祀是存嗚呼胡獨二母兮。吳氏是存。

【眞情實事不假鋪張字字神愴】

○陸太史夫人哀詞【有序】

屠隆

陸太史敬承喪其夫人痛悼而賦神傷太史達士賦神傷神可傷乎余爲作哀挽而以曠語終焉

有美玄娥窈窕連娟來偶喆士相將盛年士也早貴交戟之衷玉版金弢爇蘭與芷夫人相之蹈道秉禮鳬雁宵往雞嗚戒起婉不及媟敬不廢歡以肅以雍如蕙如蘭浣濯必親拮據無難備炊未餒。擊絮未寒。士也晏客。畜醑治餐。士也遠行。秣馬裝鞍。但見其給莫知其端厥徳乃並厥情乃深人憐以色我憐以心珊瑚爲珥玳瑁爲簪芙蓉羽帳葡萄錦衾百齡無恙玉瑟雕琴一朝遷變榮華衰颯花落辭條。珠亡去匣。月冷虹梁。雲棲畫閣。香奩晝空。金鎖夜合。鸞鏡在臺。蛛絲盈篋。雕牀繡被。儼然空陳。禦巾袤粉。更有何人。衣焚爲灰。釵碎爲塵。慘不忍見。動魄傷神素帷望影望不可親有時入夢惝怳非眞嗚呼夫君���哀仰天而哭浮雲爲摧入室而嘆悲風忽來能傷人心一夕夜臺萬物紛輪往來贍部偶然而合名爲夫婦偶然而散如電如露大運行盡去不能顧美則琉璃。▲可以醒癡

華則彩雲。魂消香滅。空遺羅裙生遊曲房死委荒墳千秋萬歲同盡何云死也孰化生也孰造瞥而成合。瞥而凋耗。執而號之。爲造物笑恩亦飄風愛亦飄風逐情遣累。以翔太空。

【濃語如霧冷語如霜】

○哀襄王辭【有序】

汪道昆

余守襄襄莊王獨親守有加禮後十年餘至莊王業巳棄國人余問園陵去國門百里而近余居楚習爲之歌楚以哀之其辭曰

思皇先後起郢中些睠玆近屬茂乃庸些明明嗣服睦周宗些荃胡不居譽命同些繄昔憲王胙赤土些�共不二方於魯些維王中興及踵武些綿綿世祀保昌阜些荃胡不居享純嘏些峩峩主器亶幼淸些胡然而金胡然而玉儼容聲些維仲若季淑且釣些荃胡不居翼有成些相彼後宮邦之媛些紘綖絺綌躬爲儉些周南樛木無違怨些荃胡不居尙婉戀些宗公有事序本支些爇蕭執鬯逆皇屍些僾然在位如見之些荃胡不居燕歲�些漢水方城亙千里些烝烝有眾何可勝齒些巷歌裏相輟弗起些於戲不忘不啻若其考妣些荃胡不居爲民紀些故宮岋嶪。郁云興些。髙堂七仞。墄且平些。方連交倚。列丹楹些。洞房阿閣。籍重茵些。荃胡不居四體寧些東壁西昆。壯以麗些。長筵曲宴。禮樂備些。四坐行觴。歌旣醉些。荃胡不居主髙會些章華授簡。盛文章些。厥有宋玉。獨擅場些。仲宣鄴下。當雁行些。杜陵奕葉。揚芬芳些。民歌出牧。臨髙陽些。落日倒載。甘楚狂些。此皆蟬脫。何有鄕些。荃胡不居相翺翔些髙唐之上。朝云幕些。粲粲天人。艷初日些。輕裾文履。紛來集些。便娟綽約。麗以則些。荃胡不居友琴瑟些翩翩漢浦。翔二妃些。英英結佩。光陸離些。若遠若近。揚蛾眉些。荃胡不居引令儀些三湘七澤。下秋潦些。沅芷澧蘭。富芳艸些。荃胡不居可終老些陽阿激楚。歌雜陳些。倡以白雪。和陽春些。劉商刻羽。妙入神些。荃胡不居聽其眞些大椿有秋。菌無昔些。終古同歸。彭殤匹些。洵美有子。其儀一些。人貌榮名。永無射些。王公有土。可用式些。亂曰靈之來兮夷猶乘白雲兮驅蓐收靈之去兮阻修扈太一兮總九州島懷故宇兮蒿目著遺愛兮千秋

【纏綿濃至不減楚些】

◆祭文

祭彭民望文

祭黎惟敬少參文

祭李於鱗文

祭君典墓文

祭二陸先生文

戲爲生祭周叔南文

祭李卓吾先生文

祭海忠介公文

祭李松汀文

祭餓死張烈婦文

祭張睢陽文

祭曹太公文

○祭彭民望文

李東陽

老葵彭君民望旣卒且禫其子長沙府學生騏歸自京師君之友某乃能以束香端布爲文寓騏使歸以祭君曰嗚呼老葵而止於斯生無以爲存而死無以爲歸有祿也而家不得以爲養有家也而身不得以爲棲君於此時𨿽欲爲無名之士不識字之人而亦不可得而爲也然則學何爲而博。詩何爲而奇。舉何憑而捷。聞何藉而馳。彼造物者何所厚而予。又何所靳而不施耶。嗟今之交如手翻覆惟我與子義則骨▲一語酸絕

肉然而濟難名死吾不如孔易致賻啟殯吾不如宗器著狀買石吾不如元王妻嫠居於家而吾不能贍。子遊學於外而吾不能淑。乃徒絮酒爲儀。悲歌當哭。掛徐劍而傷心。返橋車而痛腹。是將何助乎君而亦何慰乎僕也。我堂子居我陌子遊魂乎來乎其在故丘山川悠悠道阻且修爾孤之還宛乎若送子之輈也數千里之外九原之下其有感於予之求之也耶

【眞至而文】

○祭黎惟敬少參文

王世貞

嗚呼丙辰之春胥會招提余使而東於鱗乃西宗徐並鑣觴榼提攜明卿繼之若鳥逐棲卻誤伯承攺轍幾迷君甫畢試其頰猶黧竭蹷而趨式燕以嘻余戲謂君生黎熟黎君笑而答生熟均半摉其褒中乃多篇翰虯龍郁屈虹霞煥爛二京可嗣五嶺推冠余時吐舌口不及贊攺席卜夜。淸吹妙彈遏云停空呼斗�漢君獨頹然。樂靡及亂庶幾新沓。不作中散。曾幾何日南北各天君椽鑾坡余耕甫田世之棄餘如一敗旃公獨寶之若狐白焉倦羽頳鱗。銀鉤燦然。愧無玉案。以報瓊篇。散若蓬飛聚則絲牽餘部吳興君爲不速顚倒裳衣。酒炙相屬。遂登峴山。探討松竹顏公窪樽磨蘚以讀放舟碧浪。攺席浮玉。明月飛鏡。皎潔天目。髙山激弦。回波流曲。名畫法書。恣君品錄。屈指千載。此勝疇續。其後五歲餘領冏卿君佐兩制出入承明休沐之暇余或逢迎款段系門。鑿落細傾。僅火再鉆乃西鄖徵。君唱驪駒餘音裊旌丙子之冬納節歸畊君時起告訪我園亭短屐輕舠一二友生躡披巑岏覽擷蔥靑賓主東南勝事頗並粵嶠之南。耿焉文星。知君得老。懸車羊城。鱗羽𨿽艱。音郵互繼。君健飲噉。百年可致。有友楨伯書及家弟豫章片石刻君夢記謂一羽流矯矯其袂致音元美。君爲我使。醒而筆之。三日忽逝若醉若寐又若蟬蛻非君仙遊則我鬼趣君有令昆亦有哲嗣並君其三並拜天曹縉紳之閥孰與君髙雅量衝襟恬進潔操千頃宏波靜不爲濤千仞層崖陟不令勞廣文之絕。供奉之豪。君實兼之。所享獨饒。有宮易仙。郁乎岧嶤。二子棲焉。服餌逍遙信君所夢君必與遨逝者奚憾存者奚忉嗚呼哀哉

【縷縷如訴】

○祭李於鱗文

王世貞

維隆慶四年八月十九日河南按察司按察使滄溟李先生於鱗卒於苫次其友人山西按察司按察使孤子王世貞聞訃之一日不及爲位而以家艱歸全明年之三月壬戌朔哀毀小定乃始能爲詩百二十韻以哭之又爲文一章絮酒炙雞裹糧授其僕之濟上而告先生曰嗚呼維子文章。珠藏玉府。示世模楷爲明粉黼獨立熙臺子鼓餘舞炳烺長夜。追琢萬古。余所心悲。郁曲齟齬。千二百言。亦足以吐其未竟者酹而告汝昔署爽鳩。從若風虎。爲郎序遷。不隔跬武淸霜晝粲白日宵炬子前西逝余亦東邁。髙揭二華。■﹝山上差下﹞峩岱泰。黃河其間。烱一衣帶。玉女騰噏。海若橫眥。子之掛冠。鳳矯鴻騫。余嗣解組。屈蠖哀蟬。凊泌衡門。其迹則然。所不接席。䢐垂十年。聖人中興。纁帛交賁。子時幡然。顧我色喜。當爲女先。女其彊起。余謝不可。子曰毋爾疇族女讎疇燭女幽得不思報節士所羞女以佚歸。造物所仇。雪涕而冠。實維子謀。旬宣於浙。從子之後。汴繡子被。晉斧余授。太白配月。俯視列宿。云物睥睨。風雲僝僽。子之哲妣。悠然見遺。扶服修途。弔影繐帷小人有毋能不攢思美疢朝�。夕而拂衣。奎璧晻翳。滄波竭涸。忽傳子耗。旣疑且愕。曾未回睫。家禍亦作。髓淚駢枯。肝腑寸鑿。嗚呼哀哉人生鮮歡。維事父母生我知我爰及朋友一旦盡矣。膚立同朽。維余與子。匪伹三益。薄祿微聲。以逮休戚。凡子先驅。余必偕值。子今溘然。視我若捐。余獨何恃。而能久全。余復何心。而遊世間。子困屍讒。餘困人言。存者受憎。歿者受憐。嗚呼哀哉。惟昔濟上。坐而丙夜。執手浩嘆。誰爲來者。尼■﹝日冉﹞暌則。軻周分駕。邈爾漢季。爲兩司馬。不聞揚扢。以紹謨雅。蘭金協契。山水齊徽。惟餘二人。開辟所希。浮生如寄。胡能不歸。金石可泐。榮名庶幾。言猶在耳。其人巳非。嗚呼哀哉子之遺孤。駒而汗血。子之遺編。家傳白雪。有承相在。戚若昆弟。二三友生。其進未巳。素車𨿽杳。斑管婁紀。人誰無死。子死可矣。嗚呼哀哉尙饗

【情言沁心酸言浸骨生死之涕盡於此矣】

○祭君典墓文

屠隆

嗚呼君典墓宿艸矣胔骼𨿽陳靈明不滅其上直紫宸玉淸之班司黃籙而典金笥乎其下充明晨都監惣地下主者乎其再來劫世茂明鴻烈髙議雲臺了未了之緣竟未竟之志炳烺煜霅照燭天壤也是皆不可知。而徒見一棺土坯。四郊藂莽。煙霧冥蒙。霜風淒緊。墜葉逐狐兔。飛沙吹野燐。生平英雄若何。而一�至此。能不摧心。以君典之才之年斯時政宜入侍金華。立交戟。握如椽銀不律以進退今古。斧藻太平。出坐髙牙大纛。南徵夷北討虜。獻俘封觀以酬宿昔白猿黃石磊傀匈懷又不然而裹糧蠟屐。登名山。探洞府。采藥尋仙。與二三煙朋霞友短橈輕吹出具區笠澤湖口嘯歌搔首而問靑天又不然而開華堂。入奧房。擁妖麗。聽笙竽。一朝有事。棄妻子如遺迹。是皆天之所以假英雄者。柰何曾不一有。而輒冥冥漠漠。去與狐貍山鬼鄰乎。嗟嗟君典巳矣方君之訃來由拳僕推去不信無何信矣猶惝怳以疑夫夫非死者豈其夢邪五年而遇一宛陵老僧小白華山下偶與及君典之死老僧曰我國寧有死沈郎彼屬蹔有所避要尙在人間心知其非至言乃作有情癡猶庶幾萬一老衲之口有據也道家有太陰易形死百年而起君典無乃是邪僕低回俯仰君�而前無有君典君典而後亦無有君典其气無所不苞而其才無所不辦古有如酒催平樂花宿杜陵君能之朝提猛士���人君能之家散萬金身畱一劍君能之上馬���馬艸露布君能之三尺七首一腔熱血君能之淚灑冰天魂銷雪窖君能之八柱擎天四時成歲君能之朝披一品衣�抱九仙骨君能之功成不受賞徒步歸南岡君能之若而人者天卽畱之以雄快當時。跌宕異代。亦胡不可。而溘先朝露。蚤閟下泉。而世之狡儇者軟猾者噂沓戚施者虣盩炰烋者椎鄙貪婪者■﹝逞﹐山代口﹞■﹝逞﹐山代口﹞富貴而白首門祚鼎盛子孫繁昌則何說邪豈彼凡夫造物棄而不收而此英物巨人帝所急也棄故長年急故短世也然汾陽鄴侯獨不其然又胡可詰也嗟乎君之生也。震旦爲馳。君之死也。山河冷寂。君之所關於此世界。詎細故矣。君與僕結婚▲眞不可問

後約俟相共努力前期人緣差了擇一溪山深僻處若武陵桃源者同結廬家焉而講求度世大道遠追園綺近文﹖巾馬劉盟猶皦日柰何棄之而去乎今者僕墨綬去身黃冠加首徼君之靈夭﹖屰遇至人授金液還丹大道業遣累刳心以從事密緯而君不在矣茫茫宇宙疇復爲余丹房伴侶者能不悲哉古人垂論於甘井至道取諭於用薪葆光嗇神可以久視君乃以才名累身以多事損精犯道家所大忌卒夭天年殆不無遺憾焉要之有數在爾巳余昔與君同病而今庶其免矣生天之福君故應自有之不然者再來而與余世外了所未了竟所未竟以踐昔盟亦余之上願也千里遠來哭君墓下惟君之靈鑑之

【山陽哀笛字字玉淒而墨汁淋漓處覺雲霧滃生】

○祭二陸先生文

屠隆

遵太湖而頓轡兮覽巨野於修岡弔先賢之墟墓兮藤蘿翳鬱而彷徨時孟冬之玄月兮。風淒緊而雕傷。采蒹葭而臨水兮。白露下而爲霜。感華亭之唳鶴兮。送吾目於雙鴻。孤云莽其起天末兮。懷二俊於江東。標朗秀之颯沓兮。決焉賞巨麗於司空。哀夫子之才大兮。邅逢時而多凶。洵嘉名之鵲奮兮。夫何叢蘭之敗於秋風。牙旗折而皷音死兮掩雙龍於重泉風沙起而晝晦兮。亮精魂之所宣身佩大將之印兮口吐鴻儒之巨言閔四大之缺陷兮。吾獨嗟�好之難堅。肆猰■﹝犭兪﹞之與鑿齒兮又張羅而彌天固犯道家之所忌兮。亦夫子之尢也。委去畱而無心兮。蓀獨遺此丘也。剙叢祠而薦藻兮。揚靈爽於千秋也紛木落而艸枯兮睇玄云之若結蒼山空而夜寒兮河濺濺而聲咽撫長劍而太息兮。緬想夫子之遺烈。尙饗

【追聲琢采�然有光】

○戲爲生祭周叔南文

屠隆

嗚呼叔南魂先魄逝躍馬气灰擊劍心死維�有刀維房有矢淹淹下泉一蹶不起曲房長辭玄堂永閉風雲慘淡日月飄忽衣弗禦而巳塵肉未寒而先骨號樹間兮蟪蛄悲牀頭兮蟋蟀生時多營■﹝山欽﹞崎突兀追風飛兔摩空爽鶻手摧勁虜足踏溟渤雕龍搏虎爲世英物壯圖不成飲恨而歿於戲叔南對酒不能飲。有客不能歡。纖月空墮。燭花空寒。哀角巳盡。微鍾復殘。使我仰天而涕。廢箸而嘆。嗚呼爾形頎頎爾气稜稜固將望爾以千秋合還萬里驍騰昨日之日。騁驊驑於天步。今日之日。掩狐兔於寒扃。而使俠士有恨。英雄無年。白璧中斷。紅粉早捐。三河气咽。六郡心憐華堂寶炬散爲荒煙茫茫獵場犁爲墓田天靑射雕之野地冷飲馬之泉又何由逐輕車而出塞隨都護而臨邊嗚呼運逓必遷物窮乃終何日弗西何水弗東秋艸罷綠春花披紅嗟夫君之盛年何瞥焉而死就木形未離於人羣名巳登於鬼錄若有人兮山之阿羌俟子兮水之曲風之生兮蕭蕭靈之來兮肅�又安知龍女之晝遊彷佛湘靈之夜哭嗚呼世固以形存爲存形亡爲亡萬物擾擾亦又何常千秋神王馬骨魚腸一朝气盡西陵北邙君之言笑如故而黯焉摧藏以慟哭而代管弦。又何必靑楓之與白楊。

【文致淒酸才情熳爛】

○祭李卓吾先生文

陶望齡

先生沒且塔矣望齡始求以使事出出且哭於塔院旣而不果月在午日在未於是屬其友人王贊化修伊蒲之供爲詞以哭先生曰於戲先生。獨處獨遊。獨行獨語目如辰曦膽如懸瓠口如震霆筆如飛雨萬蟄俄開。羣萌畢怒。或震而驚。以忘其箸。於戲先生。人謂奇敗。奇亦何病。蚩蚩者氓。自投坑穽從穽笑山謂山蓋峻山謂穽人子言非正等不平耳隆窪孰勝於戲先生。是亦難言。幾席之間。蚍蜉所屯。或窪而川。或▲數語爲卓老寫生�甚毒甚

凸而巓。或墜或攀。不能寸分。匪居之陂。爾見爾聞。於戲先生。是亦難言。气聚必墳。岡陵峙焉。流盛必喧。波濤以奔。誰云地夷。而靡髙原。誰云川恬。而靡浪翻。於戲先生。大鵬九萬。風在其下。目無川陵。蒼然曠野平與非平誰非平者嗟我人斯。其知蓋寡。如彼玄駒。而談駟馬。於戲先生。荷澤妙門。姚江正令。法法全眞。人人證聖我說無奇爾思不競杜口忘言誰其善聽於戲先生。爾賢爾才。尙或靳予。心知其然。色愉以舞。有大士言。吾不輕汝。汝當作佛。在爾近取。爾佛爾聖。爾則憑怒打擲詈罵以爲笑侮。於戲先生。呼牛馬足。謂麕狼題。有蹄適五。有角非岐。命之曰麟。胡爲弗疑。軒圃虞田。胡爲弗來。於戲先生民尊厥聞。若尊其身。保厥是非。如守詛盟。矢鵠何仇。羊蟻何親。貿首之爭。匪地匪城。於戲先生。愛夢憎空吹光斫水塗割匪殊在亡均理於戲先生。巳而巳矣。

【其旨恢以激其言憤以淒】

○祭海忠介公文

伍袁萃

明故南京右都禦史忠介海公發迹瓊臺悲聲天壤勾吳伍袁萃聞其風而慕之有年矣萬曆乙巳觀察海北會海南林憲長臭味交孚乃檄有司構祠祀公旣成祭告其辭曰公之衷如皎日。公之履若凝霜。公之心信於君子。公之迹疑於小人。公之胤斬於一時公之名垂於萬世人之知公者在繩糾一疏可以見公之槪余之知公者在終始一節可以定公之品初厄於吳相。繼厄於楚相。今二相之灰冷矣而公之忠誠益顯初毀於省臣。繼毀於臺臣。今二臣之骨寒矣而公之聞譽彌光萃也偏閱名世衡鑑頗審或矯飾於外貌而中情實悖或矜奮於壯年而末路頓隳全節完名惟公一人公之神在天。公之像在堂。廉正者謁之而欣然有會於心。貪邪者謁之而泚然有汗於顙。卽矯托者謁之亦見其足將進而趑趄也。嗚呼是足以扶植名教而振起世風矣。尙饗

【光明磊落可以享公】

○祭李松汀文

許獬

嗚呼人之生世無所不可知而有所不可知所可知者朝端有公論。閭閻有是非。𨿽匹夫匹婦之愚而莫之或欺。所不可知者一人之喜怒。弗夷弗時。而尢不可知者天道之與善人。乃有丰有嗇有甶﹖﹖有遺靳弗盡施。曩者先生抗疏靑瑣凜然弗避流竄之辱斧鉞之殃亦惟是爲天下大本計是隱是圖夫豈無當於皇衷而先生無祿一斥弗庸邇來主上加意元良遂正東宮諸所缺失漸反故常豈異人議亦惟是先生疇昔之畫是聽是從並時以言事去者方且彈冠相慶連袂升朝而先生無祿乃以疾終愚不知國家之於先生胡爲乎用其言而棄其人造物之於先生胡爲乎厚與之以名而薄與之以榮𨿽然其言行而先生之所造於天下不輕其名成而造化之所以寵先生者𨿽不有九列六事之貴而其榮巳過於三旌名者豪傑之所競而造物之所忌故彼蒼之於先生不惟不盡與之以髙位重祿而且不盡與之以修齡然苟名之旣成而使海內士屈指而數曰吾鄕之以直諫顯者自李先生則𨿽不獲盡享其位與其齡而先生其何媿於九京先生尙饗

【絳雲在霄捲舒自如】

○祭餓死張烈婦文

陳繼儒

維萬曆歲次丁未朔日癸亥謹以首陽之薇娥江之水致祭於明故張烈婦陳氏之靈曰吾聞古之節婦或克面引鏡或﹖牙攵歷﹖耳握刀或割發表心或截鼻見旨非外迫豪彊則內迫父母耳張茂才彌畱之際烈婦以節許之父母不忍傷烈婦心湣然以白頭守節許�婦矣豈不能須臾忍而竟死耶夫程嬰未死以趙氏有朔在。張世傑陸秀夫未死。以宋氏有帝昺在。今烈婦誰倚乎。有孤則保孤爲重孤無可立則狥夫爲重等死耳溺死畏死排死盜賊毒蛇猛獸死五日不汗死七日不谷死詎若烈婦今日之死爲快哉村嫗竈婢以緩死勸節婦此若以蘓屬國洪忠宣勸人夫屬國十九年而歸漢忠宣十八年而歸宋。要自有天幸。不當與人臣道也。藉令數年之內不幸以他故死。卽不忍爲逆劉豫所畱。亦將爲降李陵所笑。文信國被執就義稍緩。太學生王炎午作生祭文以速之。謄寫百篇榜之水陸通衢曰丞相欠一死耳。今烈婦飲毒飲金繼之絕粒必從張生地下而後巳旣不覬蘇屬國洪忠宣之生還又不待王炎午之生祭則烈婦之死加忠臣一等矣。一死而後不辱張氏婦。一死而後不辱陳氏女。一死而九峯若首陽。三泖若娥江。使見者心膽皆栗。譚者齒舌俱香。感激義烈。敬奠一觴。非止爲閨閫勸蓋將廉頑起懦告諸男子愼無負七尺之須眉而�百代之綱常也嗚呼哀哉尙饗

【震蕩聳豁如聞霹靂聲】

○祭張睢陽文

倪元璐

維神雄挺鵠搴恢奇駿起南陽降嵩睢陽止水其气在須其義在齒姬人雀鼠盡爲國死祖父官乎男兒死爾提許掖南寒安墮史有唐上忠延今永祀孰讀其書有泣有舞昨經其祠有吁有詡長春寓宮吳昌別俎範其雄儀式於下土持酒酌神長言細語凡逢叛人怒須勿沮有臣姦君有將逃圉並施神鞭以襄國斧廟貌初孩蒸嘗惟祖始於吟蚊卒於雷鼓

【英風凜凜】

○祭曹太公文

劉錫玄

嗚呼人世所蘄者榮名。而與罄於其身也。毋寧衍於其嗣。人世所蘄者嗣賢。而卽享有其嗣也。亦不必適於其意。惟眞能適意者不以榮以嗣也以自嗚呼眞以自適者幾見於不周之世。吾佹見之一曹太公而悲哉乎其佹逝。吾識公之嗣公。以丙午之偕計。而承公之徽音。於蕪陽之鷦寄。公嗣爲誰。白薴黃龍間惟元甫特聞。而海內詞人咸三捨以避。維錫玄之不肖。揚糠粃者十年。而元甫始樹丙辰之幟。然玄以白首郎婆娑蟂渚而元甫正以瀟灑宗之奉太公而上曲江之新觶。一時之榮太公者。不得不以元甫。而太公之適元甫寧繄一第太公自以霙紛泉湧之才半豹擎雷而蝸爭蚊鼓何足回其髙睇。一拂抽而歸天門。日以雙柑鬥酒。上與錦袍乘月輩尋千秋之﹖﹖﹖。年越古稀。而諸豪少年與飲者。罔不先公而醉。醉與醒與。明府與封公與。其誰測三昧之遊戲。公之來兮何從。去兮何爲。又誰知騎龍乘箕之所稅。卽元甫所爲卓卓三不朽者轉用不朽乃公而乃公自不關嗣公之▲員矯如遊龍

分齊。嗚呼斯世斯人。斯不愧古人。所稱自得自適而人羨其用物也弘吾獨窺其視物也細維錫玄以猶子備千陬。而公似收爲賢子之雁行。不詆爲木屑之俗吏。其手作蠅頭以問訊吾翁者。吾翁什襲以藏而珍重。春來覓我於峯紋江碧間者。錫玄且新酉﹖芻千石以伺。不腆宜園數十年來始辱一元甫之淋漓。而旦莫間。曾不得邀太公之一騎。嗚呼兩家主伯兩輩兒郎並刻日以尋陳荀之盟。何公忽圖南面王樂而竟於十八景乎恝棄。我輩自以俗腸戚戚於生孔漫沂孰溪而雪涕。而公且厭薄蓬山而超登蔥嶺何爭此五濁界之八九十歲。錫玄之酌明水而哭公也。不敢諗公以俗諦。而公亦彷佛乎掀髯而歆此狂奴之一祭。

【生活不可捉如虎跳獅蹴戲遊中有猛容】

明文霱卷之十六

●明文霱卷之十七

武林劉士鏻羽石父評選

雜文

銘

頌

贊

◆雜文

咎須文

瘞旅文

哭白溝文

瘞筆文

足責吳子文

古陵坡弔古文

逐訓鵬文

瘞古志石文

爲太恭人乞言文

畣四明山靈文

告亡兒肆夏文

○咎須文

吳寬

姬仲子始冠有問以年數者對之未嘗不以爲詐�日覽鏡始悉其狀蓋其過在須也爲文以咎之噫吾語汝須人之一身五臟是俱惟腎之餘乃爲汝須汝須之生種類亦殊兩頰曰髯口上曰髭汝居口下其垂如胡然汝於人出必有候不少不老不先不後而獨何故卽爲我有初焉萋萋勃然滿口綢繆連延紛紜雜揉其密若林其丰若蔀其直如戟其蓬若帚旣非淸眉之暎目。豈若鬒發之在首。不取人悅徒增我醜見者稱呼率加以叟卽告以年罔不曰否旣駭生客亦惑故友陷我於詐捨汝安咎彼其耳目口鼻各有所司。天君有命。奉職無虧。汝須之生。則異於斯泰然而垂百無一爲且今猶可逮寒暑幾易日月載馳汝將變黑爲白如抽繭絲感光景之迅速適足以增老大之悲我不汝咎咎將安施言巳或見有人緇衣玄裳頎然長立率眾而前自稱須神曰我屬躁進敢爾有犯適辱切責度不可賧脫容盡言九死何憾當夫張筵設幾賓客交互讓汝左席職我之故我何負於汝五達二岐步履從遊讓汝一武繄我之繇我何負於汝宜叔而伯宜弟而兄以有我在孰輕汝稱我何負於汝汝今顧以區區老少之故咎我我負汝耶汝負我耶且耳聽目視鼻嗅口食𨿽爲汝役實爲汝賊。嗜彼臭味。眩於聲色。蠱惑心志。曾無紀極。亦有人生。不免𦇤褓。得見垂白。歡欣絕倒。凡我有言豈自斧藻和藥剪我而君臣義篤。煮粥燎我而兄弟情眞。燃我於持燭之頃者可窺人之量拂我於會食之際者卽受人之嗔怒之輒張足以壯將帥之勇气撚之而斷足以役詩人之唫魂種以數莖而拜上相垂焉至帶而位臣。染我以藥旣見詠於唐士。纏我以帛尢足垂於晉人閹寺燻腐之餘我卽與之絕沙門寂滅之教我不與之親具此羣行汝豈弗知況我𨿽微亦汝親枝不敢毀傷古訓是遺我不汝咎反我咎爲能削卽削奚費說詞少焉隱然不見仲子驚悟靜言思之深自悔悟掀須一笑歡好如故

▲謔言絕倒

【波詭云譎似勝責髯奴文】

○瘞旅文

王守仁

維正徳四年秋月三日有吏目云自京來者不知其名氏攜一子一僕將之任過龍場投宿土苗家予從蘺落間望見之陰雨昏黑欲就問訊北來事不果明早遣人覘之巳行矣薄午有人自蜈蚣坡來云一老人死坡下傍兩人哭之哀予曰此必吏目死矣傷哉薄暮復有人來云坡下死者二人傍一人坐哭詢其狀則其子又死矣明日復有人來云見坡下積屍三焉則其僕又死矣嗚呼傷哉念其暴骨無主將二童▲殺此巳足痛哭

子持畚插往瘞之二童子有難色然予曰嘻吾與爾猶彼也二童憫然涕下請往就其傍山麓爲三坎埋之又以只雞飯三盂嗟吁涕洟而告之曰嗚呼傷哉繄何人繄何人吾龍場驛丞余姚王守仁也吾與爾皆中土之產。吾不知爾郡邑。爾烏乎來爲玆山之鬼乎。古者重去其鄕。遊宦不踰千里。吾以竄逐而來此宜也。爾亦何辜乎。聞爾官吏目耳。俸不能五斗。爾率妻子躬耕可有也。烏爲乎以五斗而易爾七尺之軀。又不足而益以爾子與僕乎。嗚呼傷哉。爾戀玆誠五斗而來。則宜欣然就道。烏爲乎吾昨望見爾容蹙然。蓋不勝其憂者。夫衝冒霧露扳援崖壁行萬峯之頂饑渴勞頓筋骨疲憊而又瘴厲侵其外憂鬱攻其中其能以無死乎吾固知爾之必死然不謂若是其速又不謂爾子爾僕亦遽然奄忽也皆爾自取謂之何哉吾念爾三骨之無依而來瘞爾。乃使吾有無窮之愴也。嗚呼傷哉縱不爾瘞幽崖之狐成羣陰壑之虺如車輪亦必能葬爾於腹不致久暴露爾爾旣巳無知然吾何能爲心乎自吾去父母鄕國而來此三年▲欷歔嘆息何其死痛

矣。歷瘴毒而苟能自全。以吾未嘗一日之戚戚也。今悲傷若此是吾爲爾者重而自爲者輕也吾不宜復爲爾悲矣吾爲爾歌爾聽之歌曰

連峯際天兮飛烏不通遊子懷鄕兮莫知西東莫知西東兮維天則同異域殊方兮環海之中達觀隨寓兮莫必予宮魄兮魂兮無悲以恫又歌以慰之曰與爾皆鄕土之離兮蠻之人言語不相知兮性命不可期吾苟死於玆兮率爾子僕來從予兮吾與爾遨以嬉兮驂紫彪而乘文螭兮登望故鄕而噓唏兮吾苟獲生歸兮爾子爾僕尙爾隨兮道傍之冢累累兮多中土之流離兮相與呼嘯而徘徊兮飧風飲露無爾饑兮朝友麋鹿暮猿與棲兮爾安爾居兮無爲厲於玆墟兮

【以自弔之泣動於旅魂故言言極慘】

○哭白溝文

李夢陽

正徳二年閏月初吉予與職方王子俱蒙放歸南道白溝之野往白溝之戰王子伯大父與予曾大父死焉百載憤痛爰托於斯文嗚呼嗟哉此何流兮。皓沙千里。霜霧四興。荒濱斷岸。陵沈谷崩。積骨成丘。衝波沃云。月星夜昏。殺气晝屯。粵春事之旣載。乃予邁於玆野。覽殘墟以掩涕。搴故柵而維馬。暄冰泮而復峙。辰物郁而未伸。日倉莽兮將墜。天慘■﹝忄列﹞而愴神。前儔佇以驚顧。追侶悵而增惑。趾欲進而躑躅。哽唏噓乎內惻。爾其龍鬭虎爭。雌雄未決。戰形辟。兵營列。乃有秦楚善戰之士。齊晉詭謀之生。接軌方轂。抉地維而劃天門。甲光鏡四野。戟枝亙長云。鉦鼓鳴兮河海竭。軍聲振兮山嶽裂。嗟時弗利甬道絕。弱之肉。彊之食。飲人尿。咀馬革。遂爾橫屍蔽畛。崇胔截流。聲哭振天。漂血成溝。賤至臺隸。貴或君侯。刃剸其骼。戈穿於喉。踐爲土沙。疊若陵丘。魂營營以無歸。骨交加而臥霜。鬼啾喞以宵嘯。人懍栗而斷行。風陰陰以四起。折鏃朽髑。雜瓦礫兮飛揚。嗚呼此爲何流而有斯戰場邪。竊嘗究性命之原推興替之端民死等於鴻毛亦有重於泰山彼短兵兮旣接。接砉天傾兮地搖。乃有睛被刺而不轉。膚受刳而弗逃。此結纓抗輪之夫。甘心烏鳶之口。膏野艸而罔顧者也。猗嗟我祖。生爲士雄。死爲國殤。岱華摧而孰支。玉石灼而並戕。委英肝於塵砂。滅聲影而永藏雷霆結而迅音煙飆烈而怒揚神怦怦以縹緲。憑悲氛而望故疆。猥小子兮何知。纘箕裘之末躅。愾時命之難諶。懼遐耀之堙辱。憤原隰之裒棄。束無棺而葬無瑩匝墟壙以冥索林莽杳兮縱橫腸紆回以崩裂。涕闌千而染纓。物何微而不昌。徳何遠而不存軫將發而復結托哀響於玆文

【英辭潤金石】

○瘞筆文

陸樹聲

予自南雍謝病將歸理其裝敗筆盈篋童子啟予盍畀水火予曰是予靡廩粟以朝夕指使從事焉者其忍諸發策以筮之得坤之六五乃擇地西南隅坎而埋焉爲文以告之曰維爾初覯。肆予髫童爾資鋒穎以發予蒙予嘗下帷覃思。隱幾研窮。呻吟咕嗶。語鍛詞鎔爾職輸寫予意乃通曁予翺翔黌捨。試蓺澤宮。孰使予揚眉吐臆。轉腕生風磨鉛出利刓撲抽工爾於是與有庸焉予旣陸沈世路。濫迹章縫。離奇偃蹇。闒葺疏慵。不靦予辱。周旋始終爾𨿽緘默竊隱予哀進不能使爾載直圖書之府。簪侍蓬萊之宮。鋪張聖制。黼黻皇躬。庶幾馳竹帛以勒鼎鐘。退不能縱橫六藝之場。搜羅百氏之叢。書窮八法。學贍三冬。上規莊屈。旁軋張鍾。使爾驅雲霧而走蛇龍。徒使爾顚剝形禿挫穎銷鋒。交疏幾格迹謝磨礱。浮湛故紙顚倒篋中。孰令爾勞大而不收功。若乃琱文破義。伐異黨同。漁獵管測。邀譽市容。脂言簧鼓。賈進希逢。使爾含毫茹羞。濡首低傭此數者予曾不以是混爾爾亦能諒予之幽悰惟是紬經繹史沂流尋宗。摛辭摘句。組繪雕虫。蘭堂桂館。嘯月吟風。徘徊景物。陶寫心胸。使爾疲於應命靡適不從是爾嘗力於予而予亦自信無負於管城公也筮告孔嘉含章有終月日維良往卽爾封稽無咎以無譽予亦將括囊於山中

【設色鮮新】

○足責吳子文

吳鼎

疆梧大淵獻之歲嘉平之月除夕前二日吳子墜舷折足晝夜仰號七旬痛乃定定後五閱月乃離榻又五閱月乃杖梨自遭患至是期矣尙不良於行吳子拊膝嘆曰異哉余此足也古之人跣揭陶魚�胝躬耕穿履踐雪躡蹻擔簦若是者吾足未經也今之人髙門懸薄日往趑趄造請逢迎健步風趍若是者吾足未能也攺歲多暇祥琴旣聲避喧集野聊爾曳行欻一跌而弗振匪三爵之沈冥彼險巇而弗踣此優逸而菑生意者多行非禮刻肌摧髓天降災罰以懲淫宄邪抑斷腕決蹯全予首領塞馬非妖支離獲幸邪胡爲宜瘳而久不瘳也足忽應聲責吳子曰足不負子子則負足多矣昔也仕不擇祿。詘體小邑驅置風塵之下跪伏庸豎之側污吾足一也。旣乃觸天网。墜危機。嬰金木。受榜笞。污吾足。二也。朝祥暮歌。聖門所譏。臨深履薄。百世之師。子皆弗念。以及熸夷。污吾足三也。子有三大負於足詬莫甚焉尙何讓我以奔趨而怖我以險艱嘲前軌之未餙忘巳迹之多愆且吾爲子足多歷年矣進弗使升葉陟要。乘堅跨肥。委蛇玉階。侍從黼扆。退弗使卻影離塵。髙蹈遐放。息響空虛。流憩閒曠。徒匍匐以學步。昧筋力之日喪。履坦途而未邁。追逸駕其奚望。縱此足之無玷亦何禆於貞亮孽匪神作禍弗知創稱天引命詭情譎狂安得無咎哉安得無咎哉若夫步及奔馬而不俛爲僇者。非闕足也。珠玉無脛而含耀華櫝者世所矚也故夏后偏枯而稱樂聖正因傷而訓垂申徒遺形於子產無趾務學於仲尼跛卿霸晉臏子師齊相中山者臏腳之司馬代穰侯者折骼之範睢咸以俶儻光揚乎下體豈緣陋足借譽於丰軀顧慚媲美於數子。何患見哂於跛夫。

【情瀾疊湧不染俗塵】

○古陵坡弔古文

黃鳳翔

正統間江西劇寇繇永春向吾郡勢輈張甚太守熊公尙初率民兵禦寇卒遇戰於古陵坡時衛將觀望不至我兵敗績熊公被執不屈死之晉江主簿史孟常陰陽訓術�仕洪亦以身殉焉余遊安平經玆地追感往事愴然興懷爰爲文弔之嗚呼噫嘻玆地曰古陵哉層岡陁岸宿莽荒垌棲烏含咽潛﹖﹖﹖吞聲濃煙晝晦燐火暮騰行旅躊躕而縮步徵馬躑躅以悲鳴輿僕相與指顧偶語曰異哉乎曳霧朱幡。浮空熊軾。旖旎搖揚。交馳四陌。是何祥也。乃令人眴目怵心邅回掉栗顧望怦營豗憒愴惻耶繄昔黑山聚蟻綠林揭竿狼奔豨突�躝閩關嬰孩懸槊村堡摧殘瞷我孤城黔蒸膽寒爾其虞四郊之多壘坐黃堂而蒿目陳師鞠旅建牙豎纛組練揮虹勁弩貫鶩躬介馬以前茅約屯師爲犄角巳乃梟鳴營樹。星落郊陲。右軍迷道。樓舡失期。狡兔潛伏。駭虎猖披。旗靡轍亂。矢竭鼓衰。羞投衡而拔旆。猛裂瘡而含吮。遭還獰之見獲。恥攺館以賂免。踞坐罵賊。旁觀泣泫。吏士感憤。怒目攀幰。九原同歸。白刅可踐。委忠肝於藤蔓。蒙貞魄以塵沙。天淒涼兮闇靉。人慘悴兮痛嗟。紛迸淚兮零雨。招遊魂兮悲笳。嗚呼自古皆有死所欲甚於生死有重埒泰山生乃輕等漂萍先軫免冑季冑結纓節槪气烈電掣雷轟疾風勁艸繁霜杜蘅復有廣陵功曹漁陽椽簿慕義慷慨捐軀殉主如模在型如方在矩民到於今稱之詎不聲施千古哉江山猶故靑史具存流馨垂耀標表暏聞豈曰火炎蘭艾俱焚英靈嶽峙殺气云屯伊餘散人登山臨水矚風景於新亭續歌謠於下裏隨老馬而識途詢居民以故址步斜陽之倒影。嘆風埃之滿前。對觴詠兮失歡。懷忠貞兮涕漣。望城東之遺廟。惟荒墟之數椽。薦蘋藻兮靡及寫余哀兮短箋

【情詞慨惻】

○逐訓鵬文

趙時春

來汝訓鵬皇降烝類惟乂平康無疾瘯蠡夭蒙札瘥以偕喪亡惟汝訓鵬頑慝嚚昧�汶昏瘃作是妖祥鵂鶹生獰炰烋罔蠱以亂天常玄黃晦冥或咻於隅或嘯於梁虩跳咿口﹖優嘔啞啁哳哃喝虛張蘪藋榛蕪�萃盤踞喧呶庚唐或攫伏乳或蹋飛虫骨骼委僵來汝訓鵬帝布大命於下萬物宥之紀綱羽族翕師則有鷟鸑鳳凰佐以隼鳶鸇鶻剪除不良汝不悛悔磔胔裂育蓐收守形淑慝大光虎﹖白鉞纖利章明汝不速去兮乃爾見殃硩簇之職掌去妖鳥殪鷇室家顚巢木杪汝不避患屍汝腐艸繁弱碆盧系以微繳汝之微軀又將安矯來汝訓鵬汝勿西適沙州西國狻猊柑汝頭。汝勿南適海隅南方朱雀啄汝咮。汝勿北適貉貊北荒荼郁劃汝骼。汝勿奔於日月中有烏兔將汝捽。來汝訓鵬宥汝以遠東投渤澥。田近於畹。天之棄地。以它殽混。汝其努力。盡室東徙。戢汝族類。藪淵逃逋。汝不予聽。則乃有苦。

【詞嚴義正】

○瘞古志石文

鄒廸光

去先人數百武而近工人掘地得古甕焉縱橫尺有奇余拭而讀之則唐人墓志銘字尙未剝落可讀古色黯然其葬以大中元年十月癸亥其先世皆貴盛三世父子兄弟簪纓相望葬者志者其姓名蝕不可辧其地則安鳳鄕其人志稱其聰明仁孝然文甚簡質不作近代諛墓語嗟乎葬者藏也骨內歸於土無不壞也志以志之銘以名之庶幾陵谷變遷而名不朽而唐大中距今千有六百年羨門潛闥玉匣珠襦一切亡有是志落它人手供累塊耳張藉詩千金立碑髙百尺。終作他人柱下石。今旣不幸而見發。又幸而遘余。而又不幸終不能舉其名。世之人役役百年之內。復規規百年之外。敝精竭神以蘄不朽。亦何益哉。晏平仲所言焚之亦可沈之亦可其衮衣繡裳而納諸石槨亦可其衣薪而棄諸溝壑亦可達哉其言之矣𨿽然余旣巳耳而目之矣安知爾之神气不傳抔土以存哉余命童子瘞之故處而仍以觴酒豆肉爲文以告之曰千百年之前貴耶賤耶賢耶愚耶吾不爾知千百年之後存耶滅耶顯耶晦耶爾不自知又更後此而千百年爾銘無恙耶吾言存耶吾與爾皆不能知而向爲爾也者惻怛悲哀而志之今爲爾也者歔欷太息而瘞之是造化小兒之愚吾與爾而吾與爾又不知也悲夫

【澹宕之音】

○爲太恭人乞言文

李攀龍

不肖年九歲爲廸功君遺孤太恭人年二十有八歲𦇤抱二弱弟稱未亡人祖母楊暱於前子憂不肖曁二弱弟長則當薄其產數不予太恭人志也太恭人卽傾籯中一勿問之惟朝夕糊饘粥自命曰彼豈謂未亡人重捐生卽不忍此二三子貿貿食嗟來食相�僕菙轉溝壑也地下有言此二三子安在哉未亡人其尙有辭矢靡慝惟二三子焉依祖母楊持太恭人愈益亟顧若新婦太恭人亦愈益肅祖母楊病癰目潰太恭人溽暑身自浣湔傅藥底革而豫宗黨無不難者蓋八年不肖知敬業事諸君子然恆以戞羮失諸君子太恭人嘆曰爾何與仲多哉卽饜髠奴何異也先是有誚不肖不能力穡服賈者兄嫂意難久居矣遂廢箸出各僦別捨太恭人所分貲僅支朝夕母子■﹝姁上灬下﹞■﹝姁上灬下﹞相哺也取濟西田自濼水用易岱畝元年三什租季年乃什租太恭人泣曰吾寡且不有秋何賴哉因貸息沒入富農遷廬學宮傍屬不肖壹讀廸功君書伏臘行經師修脫簪珥取給焉不肖奇蹇罔所掄錄又家徒四壁立太恭人困於女紅最辱洴澼勿卹爲之指手至胝龜率日一飯卽再飧必鮮飽二弱弟在窮閻與傭保雜作自賣奉菽水蓋七年不肖乃下帷授毛氏詩稍稍致糈養比旣稟有擔石儲太恭人巳戒令從遊士貧者覿弗用篚矣二弱弟顧猶曠不有室裏婦約結縭者竊鄰窺之莫不中輟采謝�謂何可棄女於是也庚子不肖始應郡舉甲辰詣對策以第次晚得補司寇諸郎時與二弱弟撫諸孫稱觴堂上太恭人言夙昔事未嘗不輒泣下罷酒也無以二三子不易至今日哉則惟大君子有賜言

【本寫寠況淒其卻自芳蕤流動當繇情深而��】

○畣四明山靈文

屠隆

廣桑子與吳子茂倩董子揚明葉子虞叔入南雷訪友人汪長文氏將從南雷入四明巳而山中人言從南雷入四明嶺路險絕且初夏大雨後溪流暴漲遂止不入抵家之明日廣桑子蚤起坐中庭門者報一靑衣人致書開椷讀之則四明山靈詒書嘲廣桑子者其辭曰不谷守在罙阻欽慕足下髙風間者聞足下將舉玉趾辱臨敝山且有事於掔芳搴秀探奇闡靈發藻繪於毫楮摽名勝於寰區營丹竈於嵓扉函眞訣於石室含輝韞寶九錫此山蓋聞羅浮以稚川天臺以子微。華陽以通明。委羽以季玉。合皂以輔漢。懸澑以遠遊。金華以初平。華山以希夷。緱嶺以子晉。靑山以謝眺。玉笥以子云。九華以太白。衡嶽以昌黎。或畱眞迹或垂名文永鎭山阿同敝天壤故今者不谷於足下有厚望聞足下之來喜動顏色松桂榮鮮﹖﹖員鶴忭舞虎豹馴擾麛麚踉蹡玉童涓除兪兒供命山出石髓水流胡麻掃嵓阿以爲闥房藉芝蘭以爲薦褥褰雲霞以爲帷帳羞桂辛以爲廚饌釀柏露以爲酒漿風松篁以爲笙竽激鳴籟以爲宮羽剪荊棘以便杖屨除蛇虺以淸道塗敕嶺上白雲走逆行李谷口不谷淸齋三日敬遲履綦夫何報足下不果來雲霞無光薜蘿失色胎禽孤唳淸﹖﹖員獨號冷月鑑空山。悲風吟灌木。不谷泬寥而惆悵者久之夫足下廫霩士鑑識奫沈風神散朗腹骨千秋目遊四部气不染乎滓穢心常棲於玄眞洗馬之膚神兩淸許椽之情具雙勝謂宜抗手煙霞竦身嵓岫追迹禽尙希蹤仲長子不聞於道書乎海外則有三山。域中則有五嶽。洞天三十有六。福地七十有二。孔穴相通鉤絡相連其中多金堂玉室藥鑪丹竈斑驎蒼虎紫鳳靑猊神芝嘉木朱砂曾靑雲笈霞編大洞靈寶神王遊處眞官窟宅以故髙蹈玄覽之士率好托迹焉何者人情處市喧則生垢混履髙曠則來淸虛凡夫濁士終身汨圽塵壒淪墜幽塗壤虫糞蛆亦足哀矣而從古靈八仙客躡景登遐大都從名山�府修證而得之卽不能岡避世之士取以縱心遠��耳淸泉脫是非於人羣免禍亂於朝市全八口���垂一家於名山至如周長秦短。漢興楚滅。魏帝晉亡。範蠡逃。文種死。畱侯謝。韓彭醢。耳余交惡。田竇相傾。錯盎結冤。潘石蒙難。叢臺圯。章華傾。姑蘇荒。金穀廢。空花海泡乎。山中人悉充耳而不聞。掩目而不見。而桃花臨岸雞犬成邨牽犢荷犁夫畊妻饁沙明而水碧猿嘯而鳥啼興至則葛衫桐帽沿溪而行稍倦則艸毯藤牀枕石而�斯亦逃名遣累者之所托也。我四明有石窗錦鏡千丈徐鳬西亙陽明南連臺嶺道家號稱丹山赤水洞天震旦國中列於第九而劉樊二眞子此得道度世四方髙人韻士■﹝逞﹐山代口﹞■﹝逞﹐山代口﹞躡履而至裹糧而遊矧足下爲四�人石窗雲霧近在程幾居怕挾此山以詫海內形之篇章發之唫詠累矣乃生四十五年未一躋覽今者杖履業指南雷南雷距四明只尺耳顧乃捨曠士之遠心束拘儒之鄙見忽巖瀑之奇勝憚磴道之險艱回車返轍沮气灰心坐失淸緣甘就塵坌對俗人於市廛守妻孥於牖下世事塡胸喧聒滿耳夫四明在君室邑內猶不能摳衣一覽其勝何況五嶽散在九州島者乎又何況十洲三島隨流乘漲無風而洪波百丈者乎又何況昆侖玄圃遠隔弱水萬里者乎夫垂足萬仞形如飛鳥者彼亦人耳臨絕崖墜深谷王長之舍身爲道也足下嘗自許刳心遣累除恐怖斷煩惱歷苦行以了道歸眞而神气不充筋骨差孱吾未見持俗腸而獲眞道者也卽又奚以稱冥寥子遊爲不谷竊爲足下恥之書到願足下厲志奮气決策而來子如欲借巖阿以著書則石室天窗間可以藏先生之副本如欲修道棲眞則劉樊之丹竈無恙惟足下圖之廣桑子得書乃作畣曰維明神鍾靈誕徳淵穆朗澄上帝錫之嘉命俾治名山作鎭東海實乃無疆維休下走徼天厚幸得托名神封內生四十五年於玆始困賤貧中縛婚宦久不能一登覽名區搜采神界頃以孱阻中道而還是用取譏靈哲觖望煙蘿以爲明神羞玆者親灑瑤篇貽之塵穢導滯發蒙敬聞命矣夫托迹髙遐。棲志幽絕。妃崇霞而疋孤云。友靑松而侶白石者。至人之所以登眞也。鷃處藩籬。蚓蟠泥壤。競身名而逐刀錐。附鮏羴而噆膚血者。俗物之所以淪穢也。下走家大江之上頗稟海气演瀁自幼廓落疏中於世味一切都淡惟淡故其於物也不生牽滯惟疏故其於道也不能堅精山水幽棲之趣少頗不減中年化吏奔走道塗鞅掌簿領京洛風沙被面塵土沒脛譏讒是非日有撼頓其身𨿽在冀北車輪馬蹄間而其心顧時時作江南淸溪碧石想後遂徼惠忌者從人口吻中脫歸歸而四壁蕭然三徑荒甚宅西一園地如手掌大乃鑿一池跨小樓其上池邊芙蓉芰荷茭蘆蘋蓼野鳬鵁鶄之屬無所不有而餘地更雜藝艸花竹樹翳然蕭森比干仙人之葫蘆其中大地山河皆在矣下走日奉老親挾妻子浦﹖女娑其間客至則便相共嘯歌而遺放身世以故眷此蓬累息意名山以雞豚爲麋鹿以豆藿爲松杉以野老爲佺期以溝瀆爲丹井曲局如此是宜明神之見陋也𨿽然亦竊有說下走聞之西教心淨土淨。心穢土穢。乃有迹履淹洿而神遊閬圃。身寄靈境而情染俗塵。故桓先生得道於爨下。宋齊丘遺辱於九華。古今遊名山登洞府者多矣。顧其遊亦大不齊。玄冥之士。托以棲眞。騷雅之士。托以發藻。枯槁之士。托以避患。𨿽所由不同均之足貴。若乃廣買丘陵。多植松栝。布莊丁以秇蒔。挈靑烏以卜地。裹糧累月爲子孫謀。是爲利遊。本無山水之僻趣。托爲登覽之髙蹤。釣詭北山。揵徑終南。望車騎而搖魂。聽鳴騶而動色。是爲名遊。不探靈閟。不訪道眞。不采靈藥。惟攜聲伎。陳絲竹。而放情山水。沈湎曲蘗。是爲俗遊。手牙籌而不輟。計鍼艸而無遺。塵容垢气。淪於心髓。而妄意杖履偶涉名山。據危石而思構競。臨靑溪而譚米鹽。是爲屍遊若然卽所謂三十有六。七十有二▲請諸遊客自省

者皆障也。下走品局𨿽卑神況頗澹身羈窮巷心在靈巖迹混隘湫情寄超朗胸中竊自謂有五嶽焉則明神必開口而笑之峩峩五嶽散在寰區寧有無某足下而有其胸中者業混隘湫而謬云超朗所謂彊辭耳卽千秋萬歲又胡津津尙平禽慶哉夫靈秀發於造化玄閟闡於道流巳則不能從而復以謬言誑世是上銷折神靈之气而下爲俗物張幟也嗟乎是余過也夫是余過也夫下走請遂齋沐裹糧蒲服敬拜明神山中其幸爲下走指示劉樊葛仙翁諸眞藏丹畱訣處下走且苦志修煉無負神休敢告下陳勿深呵讓

【辧若焰山解如沃雪而淫淫與與若有百寶流蘇千絲鐵网供其鋪設】

○告亡兒肆夏文

鍾惺

自八月十二日至廿五日兒肆夏蓋亡十四日矣口念兒名心憶兒事兒言目想兒形耳存兒聲兒紙墨未漧衣汗未燥席溫未寒履迹未滅謂兒在後園書房也謂兒往新宅看大父母也謂兒行遊街市未歸也謂兒遠出郡邑應有司試也怳然不省兒亡時時聞兒母哭聲於帷聞裁楮招魂爲兒作冥薦出循廳事有七尺之棺在廡有素幄食器在幾有亡兒樊倩秀才之靈八字在靈牀上乃始疑兒亡也兒眞亡也哉於是不得不以兒爲亡者而亡之而招之呼其乳名曰首哥首哥呼其名曰肆夏肆夏呼其字曰樊倩樊倩汝眞吾兒乎非吾兒乎兒死有靈乎無靈乎死而去乎未去乎去而復來乎不復來乎來有驗乎無驗乎汝生而美好彊健聰慧老成沈深縝密孝慈淵睦方正磊落汝𨿽生年十六巳具生人之體較之行尸走肉鼠首豺心生無益於時死無聞於後與世所詛其生而利其死者萬萬矣予年十九而生汝汝數歲而露神鋒十三歲而補諸生矻如巨人十六歲而試諸生髙等試歸八日而病病十三日而卒使我奄忽遂年三十五汝愁我苦我誑我誤我閃我亦足矣我前世今生何孽何冤於汝而使我至此乎自汝生後汝弟妹十人皆懷抱夭殤爾筋骨如鐵玉色金聲素彊無疾無短折相日者羣言汝大貴大壽至死堅言女不死使女相不當死。命不當死。而卒死。使予茫然不解。正女之巧於愁我苦我誑我誤我閃我者也。縱汝當死汝弟妹十人豈皆如土芥如豬狗不足以贖汝一死彼造化者胡爲賺我男女者十人囊之以去而末收其長且賢者乎忍矣忍矣汝烱目疏眉修膺映麗志在度世出世不可一世今閉汝以七尺之棺使村巫裏咸剪紙招魂加汝以亡人之名汝甘之乎汝受之乎欲不甘不受得乎冤哉痛哉予散落曠澹人也於世無關系見女不驕不惰好弄亦好讀書廢眠食忘寒暑不由父督不由師訓妄意爾爲功名熱中之人且精勤諳煉家事時務熟悉如老人又謂爾可以托身托家托世使子得以遊戲文史逍遙玄寂詎知爾好道奉佛喜爲世外之論方外之遊暗室中夜禮斗焚香持日月齋禁行之數年不倦此豈書生學子所爲乎而又厲禁侍者不予知藉使予知之豈遂效常父禁女所爲且廣汝以世外之論導汝以方外之遊吁嗟乎女死乃知之平時病時未得細細叩汝汝何以道情自待而以世情待我也我每於遊戲時察女形神悠悠忽忽若有所忘瞿瞿落落如有所記疑汝有宿根病中歷歷口道往因有倫有脊有原有委修然了無掛牽似老衲面壁後知去向者世人憐女惜女痛女求其故而不得私意汝是再來人人去且復返故處欲以斷予悲吁嗟予亦何能不悲汝爲再來人不可知汝世緣尙淺罪孽未深天性孝慈阿鼻泥犁不能到汝明矣女入泥犁吾不能女拔女往天堂吾不能女畱若猶受生人間在人間爲人子與爲餘子等予爲汝父與他人爲汝父差快女病中以速化爲娛反眞爲樂予執手告汝縱是再來人彼太白子瞻輩豈不是上界西方來者遊戲人間數十年何必十六年而去乃爲再��乎汝唯唯曰可柰何可柰何兒不去兒不去爺呼我我在招我我來▲無聊曲�

今化去十四日矣了無聲迹且不入我夢兒何健忘而不信也豈汝性靈眞爲天曹冥司執不得來抑受生人間也汝以汝爲非我子今人寄居人宅十六年飲之食之教之誨之去後寧不一寄聲謝居亭主人乎汝縱不能如顏畿之返魂獨不聞顧況喪其子十七歲神魂不散況悲思不巳且哭以詩云老人喪其子日暮泣成血老人年七十不作多時別子聞之哀戚誓再生顧家巳而果然記前生事不爽女誠能再來。女耽前因。照管本性。不樂婚宦。必不彊汝以人世▲悲吒至此腸寸寸斷矣

之樂。虐子以人生之苦。同汝爲世外方外之遊女若往生人間未必有如此父受如此快樂若果爲天曹冥司畱汝不遣汝持片紙上往天曹下往冥司哀吁苦情未必不放汝來也如不放汝來汝念我當凂求宅祖神先及冥中親眷報汝下落或天堂或地獄或生人間令我不念汝我手迹汝能識我文字汝能認取兒其聞之

【死冀其復生生冀其復子慈情癡想有痛無聲】

◆銘

三奇石後銘

石鐘山銘

研銘

墨銘

○三奇石後銘【有序】

宋濂

三奇石後銘爲其士朱孟辧作孟辧獲石聚寶山間制爲山玄膚玉芝朵斷雲角三名其友王蒙先生圖而銘之銘邃甚至不容繼孟辧彊余述之信乎珠玉在側覺我形穢也其詞曰

山玄膚。割紫蕤。星霣魄。石抱腴。蒼水使者佩失琚。山鬼環守目睢盱。內藏一升白龍酥。�之淩霄躡雙鳬。奮迅八極遊淸都。山玄膚。玉爲徒。玉芝朵。自天墮。暈翠霞。裁猗儺。煆以九陽眞傾火。有聲泓噌玉之瑳不學三秀脆而夥韓終欲攓意仍叵靑鳥傳信以需我玉芝朵。靑嫷嫷。斷雲角。鬼斧琢。秀稜稜。文斮斮。霓旌難攀沂寥廓。手析祥�廑一握。尙帶蛟龍气旁薄。神每變幻資橐鑰上沖斗牛香如濯斷雲角。鎭書幄。

【海上三山幻■﹝山上差下﹞峩爲蒼璧】

○石鐘山銘

【有序】

楊守陳

彭蠡之口有山名石鐘尙矣後魏酈元以爲下臨深潭微風鼓浪水石相搏響若洪鐘也而唐李渤非之謂如其說則瀕流庶峯皆可貫以斯名蓋潭際雙石叩而聆之南聲函胡北音淸越是石鐘也而宋蘇軾非之謂石之鏗然有聲者所在皆是何獨此以鐘名蓋山下皆石穴微波入之聲噌吰如鐘鼓中流大石空中多竅與風水舌吐有窽坎鞺鞳之聲嘗親察而得其實故是酈矣而周必大又謂上鐘石髙四尺下鐘石闊丈餘叩之皆響若鐘磬他石則否復是李焉余謂波間眾竅。其丰山之自鳴者乎。潭際雙石。其宋左司之每擊者乎。是皆可謂鐘也。然瀕流庶峯。其下響若鐘者蓋鮮。石之髙大而叩之函胡淸越。如兩鐘石者。亦安得所在皆是。且山之以物象名者。若石鼓文筆之類。亦豈必爲天下獨然後名哉。昉名山者其舟而察諸波間耶果屐而叩諸潭際耶抑若大寧之山嘗有巨石狀如大鏞而今巳爲波淪之九鼎火焚之昆玉耶是皆不可知者事不目見耳聞而可臆斷其有無蘇之戒也前四人皆目見耳聞而言猶不能定於一餘固不敢臆斷顧區區一山名何損益於天下亦無足深辧者聞之故老我太祖髙皇帝伐僞漢陳友諒時駐師湖口嘗登是山旣而大捷友諒殪焉時羣敵惟友諒寔疆難克肆勞六飛躬駕後戡四方皆指授將帥勢如破竹然則湖口之捷實天下之基也方登山時廟算先定。聖謨孔神。髙涉遠覽之頃。固巳空七澤而奄八荒矣抑或山靈水伯變艸木爲甲兵驅龍魚爲蹕警以張皇威助聖武耶凡山川獲▲所見極是

一賢貴登臨以名於世。皆可謂幸。而是山乃蒙玉趾親臨。龍顏寵顧。一岑一壑。至今猶有輝耀。何幸尙焉。古之人睹河洛則思禹功往在元季微我髙祖民其殲矣今四海內外百年之間庶職恬逸萬民乂和𨿽羣動庶植猶勝於亂世之蒸黎者皆髙祖戡定輯寧之勞而列聖紹述喣嫗之澤也凡登是山者。左顧彭蠡。右瞻金陵。江漢之心。其可巳哉。兵部正郎王尙忠嘗讀書於山之佛閣間屬餘言故爲之銘俾鑱諸崖石用告來者捨其細而懷其大云銘曰

▲大言炎炎

楚有巨浸漫五百里曰鄱陽湖蓋古彭蠡陽鳥攸居禹貢肇紀其委之窮或扼其衝有山特起■﹝山集﹞嶪穹窿水經載之其名石鐘往在元季有梟橫厲江漢之間云擾麻沸崇岡震驚汔可小愒天命聖武舟師䢐徵矛戟百萬飆馳霆鍧烈火西耀煌煌赤城虜衄而逋拒之湖口乃躋兩鐘以望九有鸞旗前登羽衛擁後猿麋羣迓魚媵鳥將雲霞增耀木石焜煌天覽電矚巳空荊湘玉輅方降捷音沸騰矢激酋殪厥眾角崩或者艸木奮爲甲兵四方羣敵。玆虜惟劇。一鼓殲之。余何庸力。席卷萬邦拯其焚溺永康兆民垂億萬世峻徳穹勛惟天其至謂天蓋髙曷足與儷山有巨石舊銘禹功苔蝕蘚剝有光流虹相古勛業亦銘鼎鐘於皇聖明式配神禹宜偕厥銘以耀終古厲我臣民無忘烈祖

【行文得大頭顱遂足折服羣喙】

○研銘

王世貞

墨實攻汝。而汝自如。墨動不足。汝靜有餘。爲汝納污。汝旣恬然。爲汝去垢。汝亦無言。夫是以能永年。

【可補楊鐵崖玉帶生傳】

○墨銘

王世貞

不用耶而惜汝之材。闇然而不章。用耶而惜汝之精。的然而日亡。汝自以爲能立言。汝祖快於摩頂放踵。而老氏之徒以爲竟夭其天年。

【滑稽於文】

◆頌

平江漢頌

河淸頌

聖主勤政典學頌

○平江漢頌

宋濂

天命皇上爲億兆生民主旌麾所向。悉臣悉庭。初以軍旅之師。興濠泗間。遂撫淮南平江東�浙東西下之。版圖所入。方數千里。定都江左。發政施仁。戴白之叟。垂髫之童。涵泳至化。皞皞熙熙。如承平時。於時陳友諒據有江漢之地僭居大號賊殺其主修蒙衝虐驅烝黎如蹈水火不自度力又集蜂蟻之眾直窺豫章三月不解皇赫斯怒乃召羣臣於庭而告之曰陳虜不道敢屢予侮昔者蕩搖我邊方侵軼我姑▲起似韓文

孰伺偵我金陵萊爾一二臣鄰之力攻而敗之予亦親覆其穴巢中宵竄走假息武昌予不忍追殲之冀其悔禍以自逭於天刑癸卯之夏乃復圍我豫章是其凶徳無厭自取殄滅此天亡之時天之明威予不敢不順惟爾熊羆之臣不二心之士尙弼予以成厥功羣臣曰都於是右丞臣達參知政事臣遇春帳前親兵指揮使臣國勝同知樞密院事臣永忠臣通海備厥戎器簡厥師徒以俟七月癸酉上躬擐甲冑禡纛龍江帥樓船數百蔽江而上陳虜大詟解圍而逃丁亥與我師遇鄱陽湖之�郎山戊子上分舟師爲十二屯命達遇春永忠突入虜陣呼聲動天地矢鋒雨集炮聲雷鍧波濤起立飛火照耀百里之內水色盡赤焚溺死者動一二萬流屍如蟻滿望無際己丑焚僞平章舟刈戮餘二千辛卯復酣戰虜將張定邊素號梟猛上親禦之將士皆死戰歷一二時遇春等左右夾擊殺士卒無算張中矢百餘而退潛保鞋山不敢吐气我師亦據湖口扼彼喉衿列柵南北江岸置火筏中流水陸嚴戒以候其發八月虜食▲序次核而壯

盡遣舟五百艘掠糧都昌又爲我大將所獲壬戌虜計窮冒死突出將上趨九江上命諸將一時俱合其大戰如戊子自辰達酉督戰益急友諒中飛矢斃於舟中癸亥降其眾五萬上命釋之不戮一人凱歌而旋。舳艫相銜旌旗飛翻不疾不徐委蛇而來萬姓歡迎。俯伏道左山川艸木皆有喜色告廟飲至行賞論功賜遇春田若干永忠田若干其餘將士賚金繒有差臣稽在昔曹操治水軍八十萬來攻孫權。而周瑜黃蓋敗之於赤壁。苻堅發長安戎卒六十餘萬騎二十七萬以侵晉。而謝玄謝石乃敗之於淝水。然赤壁不過一焚而走。淝水亦不過軍亂而奔。初未嘗大戰也。而史臣具書之以爲千古美談。矧今湖口之捷血戰累日。天地爲之晦冥。日月爲之亡光。山河爲之震蕩。其神功駿烈炳耀鏗鍧與天無極。較之二國未足多讓。而謌詠不作非甚闕典歟。臣謹備著其事譔爲詞頌一通以流鴻績於無窮以俟太史氏之采錄云其詞曰

天眷有徳實爲哲皇肆其神略以靖寇攘義旄東指罔敢弗恭風烈虎嘯雲遊龍驤長淮旣歸江左攸屬浙之東西樹侯置牧乃建國家以奠南服以懷中原以控西蜀蠢爾小醜敢讎大邦集其凶頑鋒蝟斧螗輕涉我疆以跳以踉亦旣翦刈僵骸覆江洊齊六軍直傾其宂釋而勿誅俾自懲刷闔胡不然復豕而咥翹其虫臂當吾車轍皇明震怒歷告在廷是決不悛命將往徵爾選舟師爾整甲兵漕爾糗糧各傾爾誠搖光在中夷則之月禡牙江濱皇秉巨鉞以誓以戒以速其發紀律精明。飆火奮激。旟旐揚揚。舽艭將將。矛戈洸洸。鎧冑明明。載怒載厲載飛載揚雄威所吞。巳無荊湘。旣與虜逢大行衝擊藥騰藜駁星流火戟虐焰電犇。巨轟雷劈。殺气冥蒙。不辧咫尺。矢鋒所貫。什伍聯聯。縱橫交紐。命隕弗顚攢桅湊颿筍束蝟編流屍塞川。舟行弗前。虜魄旣褫扶創而逸聚於湖奧僅存喘息我方植柵江之南北火筏在流掩蔽如翼越歷四旬飛走途窮將冒萬死以絕其衝我旣見之千艫如龍似兔之走而鷹之從酣戰六時由辰達酉僕姑一發。殪此酋首貫睛及顱僕若枯柳大▲巨鹿昆陽有此酣戰否

憝旣除余不能醜。逓相告言我誠不辰我革我頑我歸至仁誰謂培塿可髙嶙峋再拜稽首來降來臣皇曰兪哉汝俘予受宥汝弗劉予汝父母汝凍予衣汝饑予哺昔何昏迷今始撤蔀奏凱而旋騎吹郁搖形於樂歌節以鐲鐃飲至於廟頒賞於朝帛堆其家肉登其庖都人聚觀舉手加額或嘆或謠有聲嘖嘖於戈相尋匪一朝夕自今升平可坐而筴惟皇神武動則克之羣策盡屈。四方式之惟皇寬慈降則釋之。義聲動蕩。疇能敵之惟皇明斷遇事卽決。洞見千里。不隔一發。所以四徵。成此駿烈。小大畢朝孰敢肆孽。在昔赤壁泊乎合淝事以幸集尙傳策書況玆之功俊偉赫熹揆古無�可無詠詩臣𨿽微賤文字是職對楊皇休並獻臣臆三代以還用仁興國皇宜遵行。永作民極。

【語語揚頌聖明便得善則歸君大體而序次不冗不漏與典雅遒美是良史才】

○河淸頌【並序】

解縉

臣縉承詔總修大明太祖聖神文武欽明啟運俊徳成功統天大孝髙皇帝實錄自渡江七年辛丑冬十一月三門磧下黃河淸實啟聖之徵帝業繇是遂成明年平江漢又明年服荊楚又明年定兩浙又明年克姑蘇廓淸中原四表寧一乃卽帝位紀年洪武之年三門磧黃河復淸帝業繇是而盛髙麗來朝爲海外諸國先殊方接武而至逾三十年皇帝陛下重華恊徳瑞應同符紀元永樂之二年冬十二月戊辰朔十七日甲申三門磧下黃河淸先是榮光接天隱隱紛紛倏然捲收洞徹見底淪漣五采間日疊耀乙酉之旦河兩傍近白光湯滉如金如鎔如鉛如汞如玻璃色悠漾不定素練捲而掣之也居二日有玄文如綃輕幕水上如犁云隱空巳乃若漆光可鑑黝然靜深非湼而緇洞絕渣滓又二日乃見濃綠又如翡翠如靑琉璃如遠出黛繞磧下如蒼虯翠蛟飛舞於荇藻之間望之而可掬也二日後如朝霞映日紅雲上波初陽迆邐花卉紛披倏如胭脂浮流薄膩一▲上瑞奇觀

洗下見沙石如芙蓉丹砂燦然郁列於■﹝王瞿﹞瑜錦綺之間可指而數也後二日如泥金霏屑隱約浮沈流薄采鳳羽毛鱗鬣泳飛潛動金芝暈文琮玉在煉錯雜班映瑩無纖塵又如築琥珀以爲堤釀金香而注之也巳乃微碧與天一色。橫渡亂流者。扣舷鼓枻。洞見眉髮疑若步空虛淩倒影挽銀河而下之也於是夾河觀者耄倪歡呼。曠古罕遇。自河津傳播於晉絳之人。相率來觀。肩相摩也。自韓城播告於秦隴之人。觀者扶攜。背項相望。足相躡也。四方人之行旅過之。莫不爲之者驚喜嘆息。閱玩坐起。裵徊而不能去晉髙平王遣使馳奏之繼而吏民報至皆圖其狀秦王上表賀獻圖與晉人克合於是羣臣上表永樂三年春正月戊戌越十八日乙卯乃復其舊實三旬有二日按所上圖咨詢羣言旣審同異恭惟皇帝陛下謙抑弗居謂何徳臻玆稱太祖髙皇帝神靈然自陛下卽位以來四方萬國之外感恩慕徳髙麗日本安南占城暹羅爪哇西洋琉球眞蠟拂菻覽邦緬甸波勒迆北兀良哈女眞野人西番哈梅朵耳烏思尼巴天竺不召不約咸至於庭瑞應大來震動天地不可掩抑太平之業將繇是而極盛臣縉職司紀載歡忻無巳謹拜稽首而獻頌曰

天啟聖明休命赫奕黃河屢淸龍門之碣昔在太祖廣運神武銀河昭回洗滌九土黃河孔神佳气恊順應諸昌運歲在辛丑云雷構迍河淸獻瑞旣肇龍門天戈所指六合風靡景貺朝宗如河之水功徳格天卽位紀元龍門河淸應於明年東夷始服三陲接踵如河奔趨有赴無壅我皇繼統永樂紀元龍門河淸亦越明年惟此龍門神禹所辟功在生民宇宙無極惟玆瑞應先後同符太祖在天昭昭不誣禹功帝徳世萬世億帝徳禹功與河俱東河源昆侖太古積雪九河駿奔。濺日沃鐵。辟石回瀧。盤束地底。龍門天開。弦激蝟起。衝奔九地。滅電走影。聲喧怒雷。淖泊沸鼎。經緯天文橫絕地紀貫一百川羅絡萬里五行之生。莫先於水。四瀆之列。莫大於此。於此考祥粵古是常昭玆大運塞其榮光虹飛雨翳霧密霞流倏陽忽陰乍辟乍收其騰氤氳。其下繽繽。其傍囷囷。其隙紜紜。海市靑紅。仙神艷淑。翳鳳驂麟。朝暾若木。轉盻一空。伏波凝席。沈沙躍金。垔壤薦壁。驚鷗鷁羣。下顧毛羽隔岸見魚空行曳尾星芒寒耀月影夾鏡倒浸回光動值交映旣白旣玄。翕忽丹靑。黃旗紫蓋。春卉秋英。五方歲融。五緯宣精。五運合一。五采流形。事有絕世。久而後應。物有絕倫。久而後盛。地辟天開多歷年所堯舜重華卓冠萬古艸木咸若卿云��干羽苗格簫韶鳳儀於時河淸榮光旣塞不遊不驚貢賦絡繹冀通島夷夾石兗道九河轉輸濟漯浮幹磧石龍門會於渭汭匪緩而渟曷勝舟載盈變謙流時移變易不有來今曷知古昔於昭大明聖聖相承殊音重譯日造在庭堯舜惟欽我皇日敬寤寐丹書典謨金鏡祥謂不祥。聖不自聖。惟謙受益。惟人無競。河流載淸。尙或如帶。聖壽齊天。萬世永賴。河流載淸。龍門如礪。聖徳同天。永賴萬世。

【駢麗鋪張而堂局仍自森偉洵大手筆】

○聖主勤政典學頌【有序】

黃道周

天啟之二年旣受粲政緇持橐玉署之下峕聖天子方宵旰勵精於治日朝禦就講幄輔弼凝丞拜歌揚言恆恐不及藹多之羣自以藝紅纂組簡聞小誦不敢與於矢音適值師正仰感聖徳俯晷日永命諸館捨各爲勤政典學之頌因念班固昔作典引規斧眾制以相如封禪靡而不典楊雄美新典而無實自爲竭情軼聲前代然而志諛流占誼乖奮襲髙弦急張取響而巳嗣後作者益就繁音長卿遒麗子淵洞越於斯絕矣然而媲妃莊妍綢繆眤好王融之序曲水陸倕之銘刻漏往匠之削猶有存焉要以代各異尙。體不相兼。簇節競修。其末必細。耽竽而惡瑟。固無當於察聲。貴刺而賤機。亦未窮於杼變也。至於至理所存經宣緯合抽纖布弘以粉繪十二之章使覽者瓦通其裁察之各適於治將絀遊夏以排卿淵之堂降泰憲而居云堅之室非覃精希夷優遊歲月未之能焉旅偊餘閒輒成斯制後之作者將有譏其縟合滲濫諸代亦方貢爾暄思不暇齊其繹響也其辭曰

觀夫稽微譜運陳階援契春秋演二軌之元風雅攡五際之位於以上旴黃姚下睨李趙恆代耦六支數參一究則庚麟之期必屆於羊之煥或始斯紀會之都區統囿於圜蓋也若夫化資帝蕩天景人烈營度謝其九成鍜濯耀其二朴於以報章靡涯酬徳罔極𨿽參億以方中不沿代爲齒貫則若我明造以來廟十有二宗歷祝二百五十有四而我皇嗣興�元覽嬉得一秉精抉霮濊樹葉蘤郤瑜載審﹖﹖酋暢左黃髮前靑史遠色賤貨尊老吁彥聽塞於風穴睹矚於日崛遂使垂漢吐膏眢井渫福樹無驚瓢艸懷涼箑溥海內外決屨苴屨之儒。斷裳雄冠之尉。莫不甑漱醴泉。釜烘朱英。夢鼓檝之沂天。躬負鉏而占月。於是魚畦蟻�。螽嫗鳩叟。咸辧雞而通晨盥。度鈴以識鸞步。冰羔動而欣獻。鞠鮪上而悟饗。想徳旁皇之衣。會儀勿穆之收。諸維皤灌所未將昴精所藏說闊而曠覯者靖歷兩季蓋浸七十年矣霧霍曦耀垣擁極出精扶於升蕭恂凖於漏表是以祖考賚綏鍾﹖﹖虞答慶鐃或風奏莽皆幽結洞狄喉於魯春。系魔首於周馘。反踵蠱化者。噬指而就楓械。嘯類滔天者。宛頸以坐石梏。二載暢月之內東西獻俘者不期而集祊闕之外向值佚主驕臣飴觴淯﹖遀石亦足以泥封云生手接雕告矣我皇謂是前輝之藉未竟徳烈用乃鉆仰穹中誕周垠始思無拂之亹源圖靡爭之格要覽古缺然若未之聞也曰予玆何知予維是典學勤政欽玆有位焉爾夫虞庭動色以戒傲遊。臯傳鏘音而陳屢省。彼亦皆廸主矣。而弼直若勵。將稽古之或荒。在咸熙而猶愾耶。我皇旣鏡厥明謨式玆古訓間猶軫念一夫咨嗟二方研易而憂殷髙之憊敷謨而疑文命之競於以比簫知徳畫羽象武來澤馬之馴蹄揉鹽虎之不噬度心貊音懿矣淵矣諒彤管之難名而璇衡所未測至若顯秩幽宗芹旗云章靑剡紫疇壽朋酳尊嚴表慈驅鎬步陵登羃壇埽地之文靈臺辟雍之儀簫鳴悠旆之致翩鵻湑露之詩周後之所告來漢帝之所經求莫不絪縕注心繽縝縈神冀卿士之敏趍竢夙夜而展之羣工猶以爲是道太大馭新徽多歲月之內電霍雨沓祇承而不給則且休於蘿圖湛於蘭澤丐紆徐而後營夫帝開受珪而徵符於萬首。王誦勝旒而負斧於奄洛。魯公解衰而摶四門。殷丁苫枕而聽杵築。或浹異於三�。或��於期月。非所以遂視棘欲。亦以闡駿惠之弘模。發明旦之瞶昧也。維衝人之未敉。則遵晦於顯徳。旣有蔚於蹶生。亦何需而未逮乎。遡夫幹質生雕靈樞化緯眇夷思所不贊亶天睿之獨啟自恭默以來風申霱垂卓爍往哲者蓋有五至矣方貞考之初賓祇弘遺訓悼先徳之未艾摉顯示於泮渙政不敢攺而加光大惇允厥人在以垂憫至孝也發窖傾藏解罽屬毳寧盜無斂以紆黔首滋其膏血者二千有餘萬至慈也涓除睟平采擇無訛扺璧荒丘投珠洄淵至誼也牖約上衡藥言下嘗𨿽有齬鱗蛇頷逾時至察也奔車之駭鞭轡時執懸鉞於廷以摩逋臣鑕𨿽不缺网亦不脫至斷也乃若肘掖迸其蜂蠆筐杼謐其綸綍杼亦不敢掣蠆亦不敢發﹖﹖又皿盧﹖葅之蛭消滑防之隙塞聽������������有二起焉天子旣秉是七徳者而又濟以勤典進求熙亮之工退維講誦之彥出有垂堂之戒入有伏帷之儆以蹈川而號檝臨釀而投蘗猶且逡巡未敢恣兩柄謙讓不遂舉六則將徳柄太崇抑羣公之過歟亦云虫鳥煩其寶龜朿脯懲於臘毒將刈筦以逃蚤故錫戟而後磬則四沴亢衡。帝鴻咨大騩之區。九潦沈稽。俈堯﹖﹖失朱宣之序。顓頊作典以紀九黎。虞幕恊風而蘇百族。寧倫脊之盡迂。而墳籍之誑諸。以爲治鎭靜而有餘。道黽勉而不足。聖人不與天下爭時。而爲身審幾。將需時於天下。而懋本於端巳。乃橐刑政圉禮樂愼名器審誅伐以一意於來敏環宅於修覺譬日方次於曲阿俟曾泉而赫之故自平﹖﹖不垂网玉理戴於躋蹌穆皇文章之外言性天道無能聞者夫器習瓷則必雕。舞釋幹而取鑰。仲尼蹙頞於菖葅。魏文含日﹖弟於古樂。自古帝王未有輟總立之揮皇。閉坎蹲之汁洽。結翽羽之鳴音。噏龍光之笑譽而能程書橫經。危坐朝夕者也。恐予志之未寧。將何心而不寫。於時則有靈羽下翔濁河澄流天降覽輝之使地承嘉應之文羣公方揲顚足﹖金昜皿﹖膺旅與神魚遊偕禎爵翔以爲天下致其歡媚而我皇實憫然哀痛元元念瘡痍之尙有災震之屢告因以戒候反行恫占羽孽拊指而問京生動色以思祖巳若曰此天垂鑑懲異云耳。繇斯而談卽。使宓妃玉女逓餙以眺淸臚放齊詹都更舌以陳笙皷曾不動於纖綖無撓於淸奏𨿽鈴鐸夜警鞀皷時裂亦焉閡此霽淸何傷於景爍乎夫泉百里則末浩樹十尋而葉絀殷徳闇於祖辛夏龍遁於孔甲姬乎攺步漢顯再纘自邃灝以還未有奮十四世而攀軼三五綿蟬九八粹淸淵懿有如今日者也時哉日丰殷憂軒轅之所垂熭姬且以之鼓缶趙孟之所視陰斯髙以之奏樂籩豆殽核棧於此矣以貞考之不遑達勾浚涓率發於我皇假溢受之以紹我太祖盤辟芚蒙之大統寶訓彜則懸於上條麗繩赤凖於下奉之者無缺遵之者不失誠使由育博丘以爲四佐。封胡夷契以爲宰伯。朱虎熊羆以爲司馬。紀通以爲大農。臯孔以爲大理。陟虺以爲司諫。軻卿爲翰長。蒼舒隤惇伯奮伸堪爲庶吉士。將撫鳳麟以乳上林。開淵英而邀石戶。遠橝扶來。近綴章韶。徐正九變之儀。驟舞八風之龍。軼哉蕩蕩乎。羲皞以前莫爲尙矣。又何獨若詩所云戩谷罄宜。增川岡而承松栢者乎。不揣固﹖﹖塞致私頌曰

陶虞邇止維明之廷帝垂曜華爾猷爾經禹臯蹡蹌錫範來告寅維兩咨曰政與學維玆政學非武不勝帝法有幹昭回殫巡皇皇列祖震澹百度則亦維兩離照宵夜髙皇之懃輟轡而文成龍聿興載書從軍肆於仁宣�親俊哲日來多聞乃齊乃轍亹亹孝宗馮翼與謀曰三視朝集思爰周退而講幄祗受肅穆磬管和音靡善不服誰謂天髙興雲自山降時朝隮九成盤盤誰謂炎羲江河挹光魚龍騰暉沐斯飶芳有儼肅皇天﹖巍煥則亦下逮濯足道岸神祖受�豈有不恪念玆終始以訪以落峩峩極門��奉天廞綽丙章萬政出焉文華之堂臙膃窅窊����巢靈辟邪昔維雞鳴今曰昧旦時至則興道長斯貫�彼華堂曾孫紀之有皇極門曾孫揆之天躋淑淸何谷不登皇殷懷胥粟若履冰於穆曾孫永世克孝何不靖方不率長道般般之獸郊壇則嬉羊裔之魚泮藻依來帝諴有苗疇非人斯毋曰裔夷視聽則遠飛鴞食椹翩其睍睆皇念我祖伊疾敬徳百禮孔膠萬舞飭奕百爾藎臣各亶厥職巖巖髙山諭諭大海天子敬明曷遺方外休哉萬年皇皇以屆之

【納奧飛靈敲新鍛古謂之髙文典冊可謂之玄文祕籍亦可】

◆贊

龍馬贊

任安贊

華品贊

劉鶴亭公像贊

○龍馬贊【有序】

宋濂

西南夷自昔出良馬而產於羅鬼國者尢良或云羅鬼疑卽古之鬼方其地有養龍坑在兩山之中泓渟嬴深開闔靈气而蛟龍實藏其下當春日始和物情酣鬯夷人立柳坑�擇牝馬之貞者系之巳而雲霧晦暝咫尺不能辧色類有物蜿蜒上與馬接蓋龍云逮天色開霽視馬傍傍之沙有龍迹者則與龍遇謹其芻菣而節宣之曁產必獲龍駒焉粵若洪武四年六月壬寅夏國主明升以全蜀降獻良馬凡十而其一色正白乃得之於坑者身長十有一尺首髙九尺足之髙比首而殺其二尺有肉隱起項下約厚五分廣三寸餘貫膺絡腹至尾閭而止精彩明晃振鬣一鳴萬馬爲之辟易韉勒不可近近轍作人立而吼�上謂天旣生此英物。必有神以司之。親撰祝策詔有司以牲牢祀於馬祖然後敕典牧副使臣髙敬囊砂四百斤壓之人跨囊上使其遊行苑中久之性漸柔馴適八月癸巳上將行夕月之禮於淸涼山壇上於是乘之而出如躡雲而馳一塵弗驚皇情悅▲全文最善繪人物

豫賜其名爲飛越峯復命禦用監直長臣馬晉臣繒繪其眞形藏焉臣濂稽諸載籍漢之元鼎中有神駒出渥窪水中馬之生於水者尙矣豢龍之說𨿽相傳於夷人要當可徵不誣也肆惟皇上以大徳而立大寶日之所出日之所沒無不梯山航海獻贄奉琛邇者獨角之犀來自九眞食火之雞貢於三佛齊之境其它佹形僪狀藉藉紛紛且不一而足而況此水產之龍馬乎周書有云不寶遠物則遠人格所寶惟賢則邇人安皇上宵衣旰食日懷保於小民嵓穴▲略贊龍馬歸本聖徳不失主賓輕重

之士搜羅殆盡。將圖治安如黃虞時。其遐荒殊裔珍毓奇產。未嘗有心求之。所以榮光休气。洋溢中國。仁聲義聞。充洽八表。而龍媒之異。自致於天閒十二之中。揆之於書前聖後聖。蓋同一軌轍也。其視貳師之遣。黷武窮兵以索諸大宛者。果爲何如哉。臣濂以文字爲職業際玆盛美不敢默而無言謹述贊辭一首以貽諸後世贊曰

天駟榮蛟龍升靈泓澄神馬生祥颷瑞靄晝沓冥天一弇聚通精靈龍胡盈鳬臆輕竹披耳鏡縣睛花雪卷毛光照夜汗溝有血霞流頳振鬣鳴萬馬驚閃流電逐飛星九霄彷佛從龍行但聞瀟瀟風雨聲三川平八極寧眞龍媒獻龍廷出入天門駕龍軿太霞五彩滿瑤京皇風淸皇道貞皇威明茫茫堪輿內孰敢不來庭陋彼漢將軍空圍貳師城乃知天子在樹徳不必連年徒用兵

【昔稱子美今見潛溪耳中如閒飛越蹀﹖﹖奕之聲】

○任安贊

王世貞

漢史驃騎將軍日益貴大將軍故人門下多去事驃騎輒得官爵惟任安一肯王子曰賢哉乎安也其猶有古俠士馮驩虞卿之風焉當大將軍盛時。士爭自潔餙求眩。其趨之也若飄風之集羽其用之也若烈炎之炙手。而安與田任方以貧事家監。得養惡囓焉。非必有國士之遇也。迨趙禹過擇郎將得安大將軍猶不肯。此於安何得灰冷烏散而安如故大將軍始知有安晚矣語曰歲寒知松栢之後凋難能哉驃騎不以望過安驃騎亦難也𨿽然丈夫生世當委質事天子。弗遇巳耳。乃事天子左右。爲大將軍私人。安豈亦習戰國遊客之遺。不蚤自樹耶。夫使驃騎不得而來之孰若使大將軍不得而有之也吾旣重安而又惜安。爲贊曰

矯矯任生彊有气力所顧者名不屈者勢大將軍門流馬脂車眾趨以前我恬自如脂車流馬轉之驃騎眾捨而趨我無易意灌好魏其武安孽之驃騎賢哉澹若不知長霄廣漠。鸞鳳容與。旣遠网羅。孰鎩其羽。嗟哉任生。亦昧幾隻。受太子節。卒以誅死。

【此竹數尺耳而有萬尺之勢】

○華品贊

文翔鳳

有雒氏之晉爲東皇吏實撇錦帆於蒹葭之零團亦越桂之樹娑婆於綺疏瑯闥者。若待我垂淥睛呈秋容之葰妍。又何苿莉之宜月宜露如邢夫人之便娟而愧尹淸泠而不可以狎幹也。維梅摽兮。華如桃李。冠雪堂而寵霞軒。旣競金枝之鶴皓。又方綺葉之渥丹。嘻玉桃之二姝。又何其束素者如淡掃之虢。國敷朱者如濃艷之玉環也。山茶曳緋於桃�。瑞香捨貝於杏前。辛夷冒玉蘭之別種。羌獨優素女於絳仙。詩曰溫其如玉易曰其臭如蘭予將比徳而同气傾松醪而瀉丰襟之密憐至若幽蘭之發砌。其如侑予之盤餐與。過此則玫瑰之初度。繡球之笄年。花王將用事勾芒之後騎按隊祝融之前從搖旃主人曰此其爲三時南遊之槪汔可以歸訪豳之八樹園。

【品以生華之筆能使華態如生】

○劉鶴亭公像贊

黃汝亨

骨稜而蒼。髯戟而張。慷慨見於顏面。整肅儼乎冠裳。此則公之外貌丹靑家可得而寫其詳。乃若挾策而爲良賈。展籌而勵官常。俠聞於燕趙而政聲於閩楚之疆。至亢爽違俗。掛冠以歸。而比蹤於柴桑。此則畫家所不能繪。而公之耿耿於行藏。公殆兩收乎賈與儒之效。而稱才之通方者耶。

【雄姿俠槪如覩仲連季布當年】

明文霱卷之十七

●明文霱卷之十八

武林劉士鏻羽石父評選

論

說

解

◆論

治要論

將難論

功實篇

懲奢論

來鴈論

本治中

本治下

西子鄭旦合論

○治要論

方孝孺

無法不足以治天下。而天下非法所能治也。古之聖人知民不可以威服於是寓革姦鏟暴之意於疏緩不切之爲使民優柔揖讓於其間莫不兢然有自重知恥之心未見鈇鉞而畏威未見鞫訊而遠罪潛修默攺於閭閻田裏之中若有臨而督之者彼豈恃區區之法哉法之爲用。淺陋而易知。民之爲情。深詭而難測。以難測之情。視易知之法。法已窮而其變未巳。未有不爲竊笑而陰誹者也。善用法者當使民聞吾法之不可犯。而不使民知吾法之果可畏。夫人祗天而愳帝者以未嘗被其誅殛者必不能以復生也如使鬼神臨人之庭捽人而擊之則愚夫鄙婦皆思持挺而逐之矣其何畏之有欲人之重犯乎法在乎不輕用於法蓋吾視殺戮爲輕刑而數用之彼將輕吾之殺戮而數犯之矣吾視笞罵爲大辱重而施之彼亦以笞罵爲足恥而畏避之矣得其要術者能使民畏笞罵爲殺戮不得其要者刑人接於市而人談笑犯法不爲之少衰人惟以死爲足重也故知樂其生知生之樂也故凡可以賊身害名之事愼忌而不爲使皆不愛其死則將紛然驚肆馳逐於法令之外趍死而不顧𨿽有法何足以制之聖人之治不恃斯民畏吾之法。而恃其畏乎名。不恃其畏乎名。而恃其畏乎義。夫纊冠素組玄冠縞武與坐之嘉石而畫其衣施之人身非有毀形傷膚之慘也而使惰遊之士不齒之人與麗乎法者服之坐之則慚悔愧恨與被木▲王道不外人情

索嬰金鐵者無異此何必刑哉。加之以其辱固甚於刑矣。孝友陸婣任卹有舉先王以是數者勸天下之民非能家說而人誘之也而人以能是爲榮不能是爲辱書之黨正族師之籍如受命於王庭而就刑於司寇其心達乎義故知畏乎義而惟恐或違之也事固有類乎不急而至要。爲用甚微。而爲化甚博者。聖人常以是爲禦世淑民之精意使民奔走慕悅無所厭倦而不自知其繇世俗不之察以爲迂遠。而不若用法之有功。則過矣。人主莫不欲民之興於孝弟禮▲洞徹致�之原

讓也而人不免悖徳而蔑教莫不欲民之奉職而循理也而吏不免怠肆而污僻則法果可以禁之乎法加人之肢體而不從而謂虛名可以服其心其事若不近人之情而理有所宜然者不可以不察也二人治家一以變色不言爲怒一以箠撻詬罵爲怒自其嚴者言以變色不言者爲不肅矣示其怒者𨿽異而其爲怒則同人見其色之不易變也於其偶發乎面其畏日恐於箠撻何擇哉故法不必嚴。在示其意向而巳。辱莫大於不得同於恆人觴舉坐以酒而飲一人水其媿甚於刑及其身恥爲醉酒者所輕笑也良淑之民皆冠緇布徳爲民所尊者加識別之行爲人所卑者使不與恆民齊則民莫不修其所可尊而去其所可卑者矣吏以廉潔稱者歸則服其服不能以義退者異其服以媿之則徳惠盡其職矣推是類也等其田裏別其室廬使民無貴賤以徳之髙下爲貴賤仕無崇卑以政之廣狹爲崇卑有罪者始則異其冠服次則殊其裏居如是而不悛則誠不可與爲善矣然則刑罰加焉人知刑罰果出於不得巳。而行於果不可不怒也。必能自重其身。知麗乎法者爲可恥。而禮義之俗成矣。夫苟可以變易風俗𨿽有甚難至遠之事先王之所樂爲也況其易者乎易者忽之以爲疏而不屑爲難者重之以爲髙而不敢爲則是聖人之道終無適而行也悲矣夫

【張江陵有說云三代惟商之規模法度最爲整肅本朝立國規模大略似商其治主於威彊自建文仁柔誤用齊黃諸人踵衰�之習遂以取敗至埒以扶蘇謂不死亦必亡秦不知我髙皇帝之嚴威特以懲警貪暴至於嘉惠元元𨿽三代之君未有過也今之永食雍熙固休養之報而豈威彊之效乎正學先生端本立言較之尙徳緩刑書更爲切至】

○將難論

髙岱

任天下之至重者莫如將也處天下之至難者亦莫如將也將之難非其人之不易得也人不易得此君之難非將之難也亦非畏兵凶而憂戰危也畏兵而憂戰者庸將之難非賢將之所難也賢將之難。難於勢行也。何謂勢行之難。制之者之過也。夫兵殺人之人也戰殺人之事也聚殺人之人而日習夫殺人之事非猛悍勁鷙之士不能而猛悍勁鷙之士不可以文法繩拘也君之將將與將之將兵同要當勵其無畏之心而作其敢爲之气𨿽欲防範而羈絡之。亦惟潛制其要機而默握其微權。不可多爲之法而縻縶之也。今任將者其未講於此乎古稱善將將者莫若漢髙帝漢髙之將莫如韓信然而帝之用信也隆之以築壇之拜授之以上將之符當時未聞有監軍之使也未聞有統制之帥也未聞有參謀之設也未聞有文簿之稽也請兵則兵請王則王勝不獻捷敗不告罪惟要其後而責其成故信得以罄材畢力而開數千里之地也今之任將有能若是否乎今之總制提督之臣非所謂將也乃所以監將也將也者親旗鼓而臨行陣者也今之將得無難乎轄之以統帥紏之以憲臣給餉有使紀功有官將之見此數臣也尊者長跪而廷謁次者側足而傍趍屏息而不敢言曲躬而不敢舒安得如亞夫長揖於天子之前者有之則以爲跋扈不恭矣彼鷹揚之才彪虎之士其何堪於此乎然此特論其禮制之難耳夫天子有必私之將將軍有必私之士私士者何啖之以賄耳夫兵之精者非必廉介而忠義也。要皆豪俠貪縱之徒。如古▲不用之論

刺客者流見利而許之以身感恩而酬之以命此非厚賞不可購也將有餘貲以多購死士。是故能倡三軍之勇而收陷陣之功。今則一金之出入必有紀驗一士之糧餉必有稽實大臣之行邊憲臣之按地則又索其遺利計其羨余錙銖不漏矜爲紀功前旣有然後當益甚則邊將者又何饒而致死士之多耶是拔犀虎之牙角而剪鷹揚之爪羽也何望其惴獸而摶禽乎不知李牧在邊市租不入閉城享士日費牛酒是皆安所仰乎然此特論其勇士之難耳兩軍旣薄旗鼓相當士出百死一生以摧彊敵幸而斬首執俘是亦身命之所博也將臨陣而見當不踰時而賞之然將不可專也。使裹糧走數百里而上之統帥。統帥不得專也。獻之紀功。紀功不自驗也。付之委屬。奔走於道路之間。伺候於公府之門。趍伏於庭臺之前。取決於吏胥之口。彼皆豨縱豕突之士也。其何能僕僕。怒其稽緩詆其欺罔。兵𨿽精。抑何利此而殺敵也。此猶論士卒之難耳攻戰之進取必有期會勝敗之步勢必有關白首虜之多寡必有文籍行陣之左驗▲墮將士之心莫甚於此

必有姓名血戰之餘未遑救危扶傷而將且亟呼吏士趣治文移甲冑之人不閒刀筆一有舛誤則彼此會勘甲乙參決便以文法繩其主將未錄其克敵之功。而先治其欺罔之罪。嗚呼武夫沬血於戎馬文吏指摘於簿書死士轉鬭於疆場逢掖闊談於庭署𨿽有折衝之略報國之忠幾何不摧撓而悔恨乎此魏尙之辱。周勃之恐。李廣甘刎首之慘。少卿忍降虜之羞。而不堪對文法之吏也。嗚呼虎豹之雄責之使俛首而就羈絡隼鶻之悍約之使戢羽而就樊籠𨿽黃▲增人浩�

帝不能必其將穰苴不能要其士也必欲羈絡之則馬牛而巳必欲樊籠之則鳬雛而巳將安用乎。此皆制之者之過而將之所以難也故自古承平之世鮮克蕩定之功。而顚蹶之秋每著驍雄之略。豈豪傑多生於亂世乎。大抵承平則朿於條例之繁多顚蹶則不暇爲文法之瑣瑣也漁陽鼓鼙方震而二十四郡竟無堅城完顏敗盟南下而兵渡黃河若履平地當時豈無巡遠李郭之材張韓劉嶽之一乎朿於法而恥當其任牽於文而不究其施曁其顚沛流離委之兵而不制其柄則數子者亦表表自見矣國家巳巳之變邊徼蕩然旣而於謙社稷之功石亨摧陷之略亦非異代之人也使以平世之法律之則諸將者亦救過之不暇矣而何成功之有乎哉或曰法制之立所以防倒持之患而弭尾大之憂此則慮之過矣傳曰疑人不用用人不疑是將嚴擇任於委用之初。而不當多監制於旣用之後也。嗚呼無陳平之謀蒯通不能移韓信之志無盧■﹝木巳﹞之譖朱泚豈能連懷光之兵豨布之反漢藩鎭之叛唐非其堅制之少而文簿之疏也必欲過爲之防亦不過如吾所謂潛制其要機。而默握其微權耳。何至若今世之瑣瑣乎。如使彼誠欲叛又豈瑣瑣者可得而制也。

【淩厲深至足使韜鈐家發衝眥裂】

▲�掠輕收

○功實篇

何景明

功實之際後世人主常不能有所稽也夫功者人主之所誇喜誇喜之心熾於內而天下方有奇怪恢偉之事效於前於是功實之稽乃有所不能何者誠見其利未見其害知其福未知其禍也夫利猛獸之樂者。忘衘橛之虞。好馳阪之巧者。昧僕輪之悔。喜速瘳之藥者。蒙毒發之戒。是故快心之欲至而周身之慮移。眩目之形接而見背之明蔽。天下之事功在彼者我有不蔽其實實在我者彼有不顯其功故人主必詳於功實之辧而核於異同之分也夫三王以善治爲功五伯以善備爲功七國以善戰爲功戰者至凶事也功者至美利也究凶事而邀美利此三王所以不爲而五伯所以不願也夫天下有不忘戰之臣有好戰之臣此二者功同而實大異名似而事不侔也是故不忘戰之臣。多慮而有備。好戰之臣。貪進而寡憂。多慮有備者淸外而實內。貪進寡憂者多事以虛國是故不忘戰之臣恆恐天下之有變而巳無全策好戰之臣惟恐天下之無變而巳不有功不忘戰之臣恆靜而致安好戰之臣恆擾而生禍此人主之當察也。昔者秦之伯也累世而帝其帝也再世而亡帝之甚難亡之甚易成敗不達而代盛衰並時而至者積功之極乃其積禍之盈也漢武之才過於文景承三世之富厚不易紀而虛耗者好大無厭也夫秦以白起爲武安君商鞅爲商君範睢爲應侯漢武以衛靑爲大將軍李廣利爲貳師將軍霍去病爲驃騎將軍此六人者所謂功臣而人主之所貴者也然不察功實之辧故白起商鞅範睢之功日積而秦之社稷日蹙衛靑李廣利霍去病之功益髙而漢之海內益危也夫好功之臣。人主之所不易使者。非有厚養則不獲其死力。非有大賞則不塞其望意。髙爵崇號以貴之則朝之位曠。金玉重寶以富之則府之蓄靡。土田苑囿以益之則國之地削。重徵濫役則結民之怨。破城侵境則深敵之讎。夫然後臣其不可殺之民疆其不可樹之地。利其不可通之貨。故計民則俘眾不足以補亡。計地則降城不足以報賜。計利則遠物不足以償費。加危於當世而不爲省。流禍於後世而不能見。此功實不稽之患也。是故覩顯福者必思隱禍臨近利者必圖遠害功歸於臣而實弗被於國者明主之所不貴也

【凱切詳明𨿽子瞻之代方平書不是過也】

○懲奢論

劉玉

一飯百金。一衣千金。一居萬金。上之風之。下之從之。俗焉有不靡乎。犬馬谷食。奴隸肉食。倡優玉食。食焉有不匱乎。庖者海陸。織者文縠。匠者篆刻。用焉有不費乎。緇黃不炊而食遊惰不耕而食。商賈不儲而食。工以藝。兵以力。士以志。公卿大夫以能。大率農一而供十人。天下焉有不窮乎。嫁者累車。葬者殫家。貧富相企而日有加。愚不肖相傾而日蹈於邪。習焉有不陋乎。嗚呼獘也甚矣上之人必躬節儉而後民風可移。嚴制度而後民志可定。去奇衺禁淫汰而後民用可足。省末作驅遊民而後民力可完。民力定民用足民志定民風移而後禮樂興刑罰措。禮樂興刑罰措而後萬物阜天下安。

【肅肅如郊廟詩】

○來鴈論

陳束

顧舍人宦居京師有鴈集於邸捨迫就不驚容止間暇時有宗卿作而言曰休哉瑞應乎夫鴈負陰抱陽候時視宿也此其背玄渚之岑寂集人寰之淸澄殆以章瑞表應兆先舍人矣客聞之以問陳先生曰斯言是耶非耶先生�爾笑曰然哉休哉休哉然哉抑猶未循厥本夫瓜﹖見物測徵揆類表應此璅士之思也非所以議於廊廟之摹也宗卿之言過膚不乃甚吰乎客曰何爲其然也羽毛先气乃自古而記之矧其耿特之禽婉儀斂翮引翁駢僕邕邕肅肅似擾而馴殆﹖﹖﹖氏之所爲協律豫神者也夫子其有遺聞耶先生曰烏謂此乎允若而言則是具物咸瑞而靈不尠見也烏謂此乎且夫�麕鸞雉。詭毳殊章。今昔之所珍也。虞人負﹖﹖否掎機。入林卽鹿。則騤瞿蜚趹者眾矣。虞人靡得以爲瑞也。頳鱗綺甲。世之希也。漁子揄九罭以遊江河。則舛類詭族。噞喁浮沒。揚波迕纚者夥矣。漁子靡得以爲瑞也。夫物固有靈而未必遇不必靈而愽者矣此何以稱焉客曰然則夫子何以然而休旃先生喟然曰嗟乎玆難以微諭已然而玆事𨿽細皇風之所槪也乃餘秉藝文之權惟始終之故惡可嘿焉惡可嘿焉蓋試論之夷隆時也機祥適也顯沒會也建徳章號者赴時希光摛盛者逅適雍休履祉者附會論世繹化不越三者而立教矣故事有微而必章亦有顯而弗揚彼舍人優遊委蛇乃矜矜於休姱藉令遘替運而歷諱朝𨿽疊珍絫異方且局蹐匿沒豈能以揚芬而﹖﹖敷茂哉聞之曰惟聖人君役萬物。中智以降則萬物之爲役者也。方今天子神聖撫運楙光累葉湛恩滭浡溢於罔極猶遴登石髦俾■﹝宀禹﹞內一技之士亦得效諝陳慮以黼黻鴻猷是以明庶闓說遐近欣歖恊气充牣嘉況雥集熙雪表瑞潏露飛甘仁麋皎兔靈雀之貢日旅彤庭嘉﹖﹖瓜系﹖異導之祥盡升淸廟而天子猶撝挹不居下令若曰此大誇靡敕示中外自今毋得重獻而諸福之物郡國什一間上羨溢圖諜者尢不可殫述人人謂致華平之﹖家家蘄致林氏之騶跂足致尰延頸成﹖﹖﹖海內喁喁然無不望上兼瑞命。總百靈也。昔者爵集省第。黃霸揚其聲。鸞降庭木。蕭恕表其政。此皆遇好誇之主。居偏駁之朝。處疏逖之位。猶能援物著化。垂視後來。而舍人以明體慧質遭逢隆盛附鴻漸之翼應鳳毛之簡珥筆金閨刷彩瑤闥目日﹖旬天藻手擽雲英夫旣以習觀太平之業。而﹖﹖術浴膏澤。矕被其文章矣。鴥彼蜚鴈。烝然戾止。若惎若啟。可則可儀夫羽毛之應豈必考信符籙然而引興協思不可少也王生有言世衰道微。僞臣虛稱者殆也。世平道明。臣子不能宣者鄙也。蓋情有積而思宣。美有稽而斯鬯。性有觸而斯起。舍人焜耀希會乃得以因物托義祓飾趣指播之悠逖以昭其和休焉夫感上奮內攄盛歸美而輸布忠藎臣子之職也抒指道情以通諷諭藻士之致也推上盡下鋪﹖﹖衍舄﹖﹖火以極廣徧卿大夫之事也詩云翽翽其羽亦集爰止藹藹吉士媚於天子又云交交桑扈有鶯其羽君子樂胥受天之佑玆其所謂丕休也若乃眩異測應以幾寵綏而惟輳況不亦恧乎奚其然哉

【染羽畫繢雜四時五色之位以章】

○本治中

黃道周

爲天下有序其條而貫之有數言之則以爲常言不言則購天下無言之者序何別曰遠近內外數何貫曰禮曰政曰刑曰兵兵者試於遠外以治邊陲而邊陲非兵所能治也凡天下之數舉近而禦遠詳內而靖外邊陲不治責畿輔。畿輔不治責宮府。宮府不治責黼座。黼座治而後宮府治。宮府治而後畿輔治。畿輔治而後邊陲治。此數者𨿽變天地不能易也。今曰邊陲不治天下言者宜釋宮府而談邊陲惟邊陲之言則聽不邊陲之言則罪嗚呼是豈嘗察於本計也哉古者天子以疆圉之事托牧伯徵發期會不越其疆大司馬致郊遂之眾車萃屬甲不及侯甸天子穆然執和鬯之柄公卿百執舞羽總幹不攺其度故其君子不震小人不囂是非姦慝無由而作今一方有事則動天下而營之表裏相激主客互射狡黠樂動以爲朝夕故有五萬之師千里之役數年不決則反舌寄頸相靡於道矣夫火發於山藪之內。百夫千指。虞者以爲宜獵。薪者以爲宜炭。田者以爲宜灌。盜發於蔭室之下。則門者不及扃。笥者不及鑰。宵飲迨且而後相愕也。故禍患之生不在言者而在不言者邊陲之失非不言之禍而無本言之禍也故曰什耦而射貍首。非虎也。磔狗而噪儺鼓。非鬼也。使禍鏑之動而皆集於羣言之彀。則千夫哄市。無有覆國者矣。三正以來七代二十五氏喪敗相起坐邊陲者十不得二總其巨較皆以宵小權奄構於內而後夷狄寇攘來於外宮府先獘而後畿輔不理畿輔不理而後州郡攜志州郡攜志而後巖關重鎧不足恃故姦賊之▲靜深有本之�

來不於所甚較而於所甚諱也甚諱之始。必始諱內諱內者賊在於內內宄不上聞久宿而潰於外潰於外而後諱外諱外者賊盛於外外攘不上聞驟至而噬於內天下有此兩諱者。則肘足之地。有萬里之蔽。萬里之寇。發肘足之際矣。故人臣之事其君君之事於天皆前而自相名也自相名者以名巳之無所諱可聲應而治之故呼幹以爲之千。呼戚以爲之戚。聖人用之而皆有所不樂。呼管以爲之管。呼鑰以爲之鑰。聖人樂之而皆有所不蕩。自筵幾枕簟箕帚�梮▲�義堅剛

之匯。則亦維所自名也。名有所從入。匯有所從出。弓矢之匯出管弦。鎗劍之匯出刀筆。戎馬之匯出狥彘。易種之匯出蠻髦。咬骨之匯出讒刺夷狄寇攘之匯皆出於宵小權寺聖人以爲是皆不可諱。不可諱則人皆知所防外而愼內。故聖人之道。貴審其所從出。審其所從出。則本道而末不害也。兵之本出於刑刑之本出於政。政之本出於禮。紳冕而救鬭此世所謂闊懦也。而衷介之士能使人益鬭不能使人不鬭道出於眾競之路勝敗爭半者則聖人不由焉使聖人而捨堂陛守邊陲。其道亦不過戰必勝。守必固而巳。卽累世無百年之治。禹髙宗皆用之矣。而天下不悟者。人皆惑於標害而救於急搏。以爲千里之治不可以坐制也。夫日月星辰山川之眚其於人不知幾萬里之遠也就而救之絲窮鼓獘灰盡帚絕羣國人而哭之無濟者聖人坐明堂發言而善則眚去沴郤卽不爲郤亦不爲害聖人之坐此五步之內耳。夫五步之內。豈闊於蒼靑之末哉以爲氐本所在精曜與宅�其行不馳。疾不速。今曰邊陲事遠則宜言之堂陛事近則不宜言之邊陲事急則宜言之堂陛事緩則不宜言之信然則以爲堂陛之患細於邊陲邊陲之禍急於堂陛也是未爲本序也古之聖人日昃訪問以救巳過瞽史鞀鐸不離左右其公孤百執補闕是思讓才而授任勞而處其精者存於罘罳其險阻易簡制服之數皆存於國邑故聖人之治常若不憂邊陲者而邊陲無釁則聖人所以治之有道也道者知物之所從出集近而馭遠外若甚絀。內有餘故。有道之人。不急鬭人。有道之政。不急鬭政。有道之人。豢士以明醴之醑。秣馬以芻靈之槁。系敵以綰璽之紐。有道之政。輟一食而軍士宿飽。拆一劵而匈奴解甲。夫豈爲誕說哉。齊莊公楚威王猶未及於中古也一戰之覆邊境薄削反而治內弔死問生哭大夫之廟立百姓之社弛酒郤肉三年而天下畏之霸者成喪者復夫差主父者天下之疆奧也威立於絕漠厲馳於上國乃教羣臣曰內治之道吾旣聞之矣其不足以包諸胡兼齊晉者勿告寡人也自是多勿告者宰噽李兌因以捘臂探其內白起伍胥因以蕩足取其外故夫耀火之蟬外視。取室之賊外噪。多禁者奇喪。惡聽者多餓。今不知禍敗之所從出。條貫之所組絡。緩急輕重之所救濟。但曰邊陲之事則言之。非邊陲之事則勿言之。是豈嘗察於本計也哉。聖人之量天下懸衡於斗以爲物藪宮府取萬畿輔取千邊陲取一焉詩書所稱成敗之源禮樂取千刑政取萬而兵取一焉一握之樹一■﹝田巛﹞之稻而皆有數死螟蜮蟊賊死之翕陽沍陰死之斥鹵沮枯死之稂莠宿莽死之雞豚搔聚死之縱此數死而獨輟食以論刈獲之盜競勝不解毛髮相捽不待疾風飄雨而丰木美陰巳蒙然穢矣故錮四達之聽。禁密勿之告。設一切以批眾說者。必有甚諱。隱慝生焉。不可不察也。

【不憂外而憂內人亦有言之者至其豎義淵奇標華深艷則長沙讓碩江都遜愽矣】

○本治下

黃道周

然則爲天下者愼無諱而巳諱在內則賊在於內。諱言外則賊在於外。姦宄竊國必大扃限而多舉諱大扃限而多舉諱者佯爲毖愼以閉天下使天下以禍而易過世之寡識者旣樂於自閉又以爲國慝所在重言爲好蓋自是賊滿而莫之敢告也古之天子簡處而壹治壺巷寢室達於日月應役之冊舉指可數若是其所露索者亦亶矣猶自以爲幽翳四聽而八視惴惴焉廷處而號眾若行窱穴﹖叫之索其膏火也今楯陛之內盤泉桓淵動千百數能含雲霧致霜露者跖足而是若是卽有不測龍蛇雜興未可知矣而又重其扃鐍使千百人擁之一人獨閉而臥之猶自以爲安處故今之爲宅中者宜賢於古之爲宅中者也古之宅中者以一人治數十人以爲不足。又使數百人外視而正之。今之宅中者以一人治千百人以爲有餘矣。又益之以虎豹龍蛇之囿。故古今之賢聖與其道術各相反也。古之向者趣以明。今之向者趣以幽。古之植晷測以南。今之植晷測以北。夫非其道術之反則必有陰說而亂之者知其陰說而共與諱則是隱亂也知其隱亂終不可諱而且不得不諱之則是無術也古之爲術者規弦天地。而始於日月日月者萬物之所相見也聖人之道。欲使萬物皆見之。故晝行而著日月。夜行而著星辰。窺牖而灼太靑。俯水而鑑太晶。包陽不見。則其道必戰。故聖人之相天地。謂與之爲明。不與之爲冥。萬物之貴聖人。亦與其明之。不與其冥之也。廣陰之下盤陸之底日月則亦間照焉積羽之西扶桑之東祥雲甘露則亦間被焉然而萬物不往者以爲彼此不相見則光耀霮雨﹖對與之俱失。故聖人之賞民道民而賞之其罰民道民而罰之故喜一人則曰天子喜也無曰誰喜者怒一人則曰天子怒也無曰誰怒者天子之喜怒賞罰。見於天下。則其不喜不怒。不賞不罰者。亦見於天下。喜怒賞罰不見於天下則一人隱志天下皆意之賞一人則曰誰喜之也罰一人則曰誰怒之也夫一人之喜怒而天下以爲有代喜怒者則𨿽耀佩鑑鐫刀鋸戶據人之項徒足以走柄無顯說於天下故君子之爲法也。亦使萬物各相見也萬物不各相見而日月常見萬物日月常見萬物故萬物之怪皆出以示人萬物之怪皆出以示人則人皆知其崇不受其禍故聖人之爲鼎所以使物之崇出相示也魑魅魍魎𨿽甚魌醜其種類亦各相美好也出而人醜之𨿽甚鬼情亦自以爲忸怩聖人以爲知此者可以治天下矣故其治物也以鼎治人也以鐘鼓治物者隱其情而見其形。治人者隱其形而見其聲。�其形則天下無遁情。見其聲則天下無遁形。聖人以爲知此。而天下之數▲�理奧言

可義起矣。今曰見鬼物者必死。量聲而度其形者不祥。則是天下之物皆相與諱也。天下之物皆相與諱則彊者橫口柔者閉齒喜怒賞罰明或竊之而目相視明或竊之而目相視則殆矣天下之殆。皆始於有所諱。而終於不可諱。﹖﹖豆牛之禍孟氏皆知也以爲告之則憂二子又不信於穆叔公子成之怒李兌氏知之也禍未發則不敢正巳發而與其事則不得不爲賊故賊有發於慮禍討不討而皆爲賊者季氏李兌氏也太宰噽爭霸於晉勝之而不居不爲不智也李斯請罷阿房減轉作戍邊不爲不忠也以閉其內賊而憂於外其過愈於賊故賊有發於據寵告不告而皆爲賊者宰嚭李斯是也韋匡翟蔡裒衣雅冠惟隨中書子文子夏棲遲五候之間大臣冤而不能白權幸侈而不能諫卒以覆國身名俱喪故賊有發於保身過無過而皆爲賊者韋匡翟蔡子文子夏是也此數子者其初皆不甚罪也以其中有所諱始諱之而卒不可諱故不可諱者皆歸焉故鼎鐘鼓者聖人所別鬼神正告於天下也聖人爲鼎而因以爲斧鑕。爲斧鎖而因以爲較梏。爲較梏而因以爲金矢。爲鐘鼓而因以爲鞀鐸。爲鞀鐸而因以爲橋梁之木。爲橋梁之木而因以爲方冊削牘。凡此數者皆以其類愈廣而愈白凡以巳自見於天下使天下共見之而巳今曰主希聲則臣見尊數問人則權不神猶曰登髙則民散夜火則矢集此大昧慧不可爲天子道也爲天子者巳錮於是說不得所以道之其道莫如廣之使見所樂。廣之使見所樂。則其勢漸親外。漸親外則其數多告而寡諱矣。故古者之爲明堂皆在南郊之外日月之壇夾城之東西講射之地皆饒芹藻環水爲澤春秋雨露陵寢自步太狩之月不廢騎獵凡以抒慮明精宕爽閟郁瀉幽淸之澹與士君子百姓陶其日夕。疑難多積則於通達古今博奧之士必有所取之矣。必有所取之而後可與灼治亂之原。證成敗之事。吐日月之耀。刊鬼寐之怪。總中外之幾。﹖素王九主之務也。失此不圖。彌陰抱陽。暈生於外。賊成於內。禹鼎鐘鼓不能正告。徒負紳帶而號虎兕龍蛇之澤。以爲多諱。不巳殆哉。仲尼曰聖人覩物而見情。愚人見怪而諱名。惟其諱名。是以與怪爲鄰。

【體質堅古故縱筆處愈見髙凝知有內景之助】

○西子鄭旦合論

李淸

予讀吳越軼事至勾踐以夷光鄭旦貢竊嘆曰女色之爲�也甚哉以被山帶河。固於盤石之完國。而三寸簸浪。一裊翻風。巳碎爲灰燼粉滅之慘淒矣。夏末周褒。亡國之妖。豈在多焉。獨越之豢吳也。則以兩姝並進。而吾謂西子能豢吳兼能豢鄭旦以並豢吳何以言之。蓋是並蒂而進者。其於漢則如飛燕合徳之交芬。而於燕則似娥娀訓英之雙艷者也。夫以美可雁行。寵罷魚貫之姊妹。而愛在一身。無如之何。怨形▲西子誠淂陰符之傳乎

詞矣。飛燕之新恩中歇。娥娀之麗質早埋爲。兩姊者。豈曰倉庚可食。不妬女弟之分甘。胡以體疏寵遜之鄭旦。而情深姊妹者。若與施相得甚歡也。今閱稗官所記惟從椒花房內一見兩人於映簾理鏡之餘嗣後石甃城頭錦帆涇裏百花洲上嬌歌不聞並囀之鶯。而妙舞未覿雙飛之蝶。僅施專其樂耳。噫旦之。邑邑長門者恐盡日無梳洗矣色笑巳移於女王旦何不掩袂而詠塘上歌吹惟喧於玉環旦奚不含悲而制樓東卽云買賦無司馬擅藻非上官而或舉膽薪祕謀花月陰毒傾瀉於玉恨珠愁之下恐舞可迷天之西子。巳無葬地。而五湖一棹。僅以亭亭倩女之魂。一作夢遊耳彼爲旦者胡計不出此也然則西子者眞天下有心人而色過旦。智亦過旦者乎。夫何言色過智亦過也。將無分香遺甘。以鄭袖之餌美人者餌旦。而垂恩者不怨乎。將無惠雨推雲。以麗華之薦宮嬪者薦旦。而均澤者知感乎。不則趙寵方甚。班愛忽遷。武媚甫新。蕭歡立罷。則以館娃之艷地淒施。以昭陽之冷苑閉旦。而略識君王恩巳斷者。固無繇覿▲見可慮

面而披腸乎。若然則兩姝隙矣。乃最後越師一入施與旦同逃吳苑而竹樹內猶見二神女焉向非更衣流觴之暇以豢差者豢旦兼以豢旦者豢差而翩翩者何終爲依依哉吾故因施而有感於旦也。溪濱初訂。竹裏重逢。則合素紗而駕香車者。數年女伴。此別終夭矣。在施原爲羅敷。之有夫。而在旦尙爲弄玉之未侶。燕飛之詩一詠此孑然嬌泣於樹下者玉人終歸何處耶昔孫仲謀之以未妻玄徳也。侍婢百餘皆執刀侍立。眞女傑哉。乃入吳之棹不歸。而衡陽徒嗟▲鄭旦下�洛無可��哉

夫燕斷。合浦無望於珠還。追覓芳蹤殊爲悒悶吾故以去吳之鄭旦與入吳之孫夫人配而於西子歸湖後。輒悠然有不盡之低徊者也。

【色以運智智以成忠從館娃響�間爲夷光發出一段沼吳祕術大奇大奇】

◆說

天說下

鼎說

虎銜魚說

海天小隱說

古硯說

○天說下

劉基

或曰天災流行陰陽舛訛天以之警於人與曰否天以气爲質气失其平則變是故風雨雷電晦明寒暑者天之喘汗呼噓動息啟閉收發也气行而通則陰陽和律呂正萬物並育五位時若天之得其常也气行而壅壅則激激則變變而後病生焉故吼而爲暴風郁而爲虹蜺不平之气見也抑拗憤結回薄切錯暴怒溢發冬雷夏霜驟雨疾風折水漂山三光蕩摩五精亂行晝昏夜明瘴疫流行水旱愆殃天之病也霧濁星妖暈背祲氛病將至而色先知也天病矣。物受天之气以生者也。能無病乎。是故瘥癘天札人之病也狂亂反常顚蹶披﹖﹖昌中天之病气而不知其所爲也𨿽天亦無如之何也惟聖人有神道焉神道先知防幹未形不待其幾之發也堯之水九載湯之旱七載天下之民不知其災朱均不才爲气所勝則舉舜禹以當之桀紂反道自絕於天則率天下以伐之元气之不汨聖人爲之也曰然則人勝天與曰天有所不能而人能之此人之所以配天地爲三也曰書曰作善降之百祥作不善降之百殃非與曰此天之本心也而天有所不能病於气也惟聖人能救之是故聖人猶良醫也。朱均不肖。堯舜醫而瘳之。桀紂暴虐。湯武又醫而瘳之。周末孔子善醫而時不用。故著其方以傳於世。易書詩春秋是也。髙文光武能於醫而未聖故病少愈而气不盡復和安以降病作而無其醫桓靈以鉤吻爲參苓而操懿之徒又加鴆焉由是病入於膏肓而天道幾乎窮矣。曰然則元气息矣乎曰有元气乃有天地天地有壞。元气無息。堯舜湯武立於法。孔子傳其方。方與法不泯也。有善醫者舉而行之。元气復矣。作天說

【天能病人人可療天西北缺陷須持此文補之】

○鼎說

許應亨

齊之野人夜相驚以火鑿之於社東垣之下得鐘焉似鼎而小總八十一乳上著山嶽魑魅饕餮之狀野人相與試察其色則渾朴而不悅於眾目試擊其聲則洪遠而不入於裏耳因撞而碎之鬻諸鐵冶之肆客有語叔夏而恨之者叔夏曰子以是物爲有知乎客曰昔者夏后氏旣平水土貢金九牧鑄爲九鼎以察神姦是豈是物乎吾聞劍有幹將實能變化飛徙今是鼎能夜燭以光奚其無知叔夏曰甚矣子之好古也苟是鼎有知則曷不求售於子而卒炫耀踣斃於野人之手古之山罍犧象玉磬大璜是皆精微貴重太古博雅之寶也今皆安在推而言之伊耆氏之葦鑰。有虞氏之剛秦。夏后氏之琖。殷之斝。周之爵。秦璽趙璧。隋珠漢鼎。玆其或毀於無知。或遷爲異物。或混於水土。或化爲泥沙。子能一一而保其無恙乎。重華禪夏兩墩無聞鳴條旣伐四璉亦戢商受殄滅大瑚繼毀幽厲播遷八簋不守惟其陵谷變遷。盛衰疊運。大者天地且不能以長久。而況於是麼尠之物哉。必若子之言則是寶玉大弓。不出魯府。璆琳瑯玕。終貢一姓。殷之祭器。不抱以適周。而齊之大呂。不藏於燕室也。物咸久視而不變。則是賜銅山壘金穀者。不必餓圜扉。槁東市。印累累。綬若若。裂土而侯者。不必羅雀門。乘牛車。阿房之宮。魯靈之殿。章華姑蘇之臺。不必飛煒燼成艸菜。遊麋鹿而號狐貍也。非其伸者不得不屈。往者不能不還乎。且是鼎也出之於土而入之於冶也其利農事而爲鋤爲鏄乎將捍患難而爲鎩乎抑爲鑊以承烹飪乎將爲鑑以別姦醜乎如其無知則方其爲鼎也不知其爲鼎也及其爲鋤爲鏄爲戟爲鎩爲鑊爲鑑亦不知其爲鋤鏄戟鎩鑊鑑也如其有知彼方見世禮崩樂廢古器無用乃發其神光自貶以求有益於世還古而變今出無用以求有用子又何必嘖嘖然惜之哉方且有人於此淳厚朴野息機絕智其處世齟齬而莫能入其於人踽涼而無所親貌類無知言若無用其不悅於眾目不入於裏耳有甚於是鼎久爲天下所擯棄子不此之惜而乃不釋於彼何無所厚薄輕重於其間哉客於是目瞠而不瞬吉舉而不下自咎失言唯唯而退

【不惜捲簾通一顧恐君著眼未分明讀此可以解嘲】

○虎銜魚說

張含

春秋推災度云四方煩擾眾氓失恩則虎銜魚矣禺山子曰奚翅魚乎奚翅魚乎今恐不免於銜蝦也蒙邇停都見漁石公蠟謂蒙云前之廿歲監司觧以賕著近鮮以不賕著方嶽滋倍焉況銅章名實皆銅墨綬名實皆墨鄶下無譏矣又曰士也固窮之節女也。偶影之操婦也。監司而賕殆六珈而姣者也方嶽而賕殆翟服而嫪者也銅墨而賕殆十金中饋而奔也蒙復於公曰昔者之賕。鉆穴踰墻。今也之賕。連闥洞房。昔也之姣。叔孫僑如。今也之姣。衛渾良夫。昔人有云臣父淸惟恐人知臣淸惟恐人不知今也反是前玆之賕惟恐人知今玆之賕惟恐人不知賕非美名曷曰惟恐人不知曰不知則何爲求哉由此觀之虎奚翅銜蝦哉。傳曰國家之敗由官邪也官之失徳寵賂章也

【破顏極矣然顏甲者亦自不相關】

○海天小隱說

利瓦伊楨

齊使君訓女宦涢而家濰濰蓋在北海上日月之出沒風濤之震定雲霧之變幻雨雪之晦明其勝無所不有而事不可窮之於筆杖而步屐而登觴而吟綸而漁槎而泳踞而濯汲而飲其致無所不佳而妙不可盡之於言總而圖之曰海天小隱客或得之以視不佞不佞楚人觀於洞庭江漢自以爲大矣庸巨知夫儲與扈治浩浩瀚瀚若斯者乎若之何使君之小之也客則述使君之言曰恆情少所見多所怪故蜀夫吠日粵犬吠雪井蛙難以語海其所見者小也圖海者莫詳於木華潘嶽庾闡孫綽之賦矣怒而爲濤其狀也莫險於枚叔之發矣讀之直使人怵焉有恂目之志而海畔之夫載艨艟掛帆席候勁風疾若鳥舉而安若坦途沒人淵客持尺挺與濤上下若尋丈之溝何也生於陵而安於陵長於水而安於水也余家並海所覩聞熟矣安見其大叔季以來士大夫以官爲家不樂歸。歸而營菟裘。其宮室臺榭園囿池沼以土木之崇髙雕鏤爲美其飲食車服嬪禦翫好以殊方偏國非土之所產無不畢致爲奇以金石匏竹昌大囂廣爲樂而余所治三畝之宮足以辟燥濕寒暑及肩之墻足以蔽惡髙不過望氛祥大不過容宴豆所以娛心意悅耳目者僅一海耳是余與海上之人共得而非殊尢絕迹獨擅自封也是先人世相授受非宦遊所獲富貴而歸故鄕以誇詡其宗黨者也其何大之有蓋自伯夷待淸。仲尼乘桴。遭時不偶。意有所托。而離世異俗。髙論怨誹之士。少師擊磬襄魯仲連徐衍姜肱之徒。相率效之。以海爲名髙焉而大。余幸生於極治之朝出而圭組退而艸莽莫非王土王臣也其遘會殊矣海王之國謹正鹽策。管夷吾因是以伯齊。九合諸侯。而闔閭春申王濞繼之。墆其財奔走天下。古者明王伐不敬取其鯨鯢封之。而戈船下瀨樓船橫海之師繇斯焉興。伏屍千里收爲京觀。功名之士以海爲富彊焉而大。今聖人在上海不揚波余以經術起家爲二千石承流宣化子惠元元其致用殊矣迂怪之方士。雜媚子弄臣以干進。則有徐市韓眾之倫。稱引三神山。金銀宮闕丹竈藥物。屈萬乘之主。殫萬姓之財。以冀幸於仙人之一遇。遊談無稽之士。則有鯤魚鵬鳥。扶桑若木。禺彊之峙五山。龍伯之連六鰲任公子之餌五十犗。以海爲弔詭焉而大。天子統一聖眞諸家之說絕不得進其操術殊矣夫海也吾與之邀樂於天。徼食於地吾不與之爲事不與之爲謀不與之爲怪取之無禁用之無竭不求其得不患其失不出几案藩落而長爲吾有故小也且余齊人也齊地方千里雞鳴狗吠相聞顧不大哉長而北行至燕猶是也仕而西行至晉猶是也更仕而南行至楚猶是也問燕之北晉之西楚之南亦猶是也上下八方大小相含無窮無極余是以知四海之不異是也夫安知天地之表不有大天地者乎然則比海之在天地。牛蹄之涔耳。吾廬之寄於海。馬體之毫末耳。方存乎見少。又奚以自多。夫至人者恬然無思澹然無慮以天爲蓋以地爲輿四時爲馬陰陽爲禦上遊於霄窕之野下出於無垠之門而何有於海歷陽之都一夕返而爲湖聖智勇力與罷怯不肖者同命卽余家海上不能與海朝夕而彊名之隱他日得謝而隱矣又安能以其有�之生而與夫滄桑遞變較歲時短長耶蘧廬可以一宿而不可以久處。余之隱於海也亦若是則巳矣。則其謂之小隱也亦宜。不佞三復其言而善之作海天小隱記

【恢奇瓌瑋之輸聯貫絡繹不可遏截上則木難火齊下亦南金大貝】

○古硯說

許獬

余家有古硯往年得之友人所遺者受而置之當一硯之用不知其爲古也巳而有識者曰此五代宋時物也古矣宜謹寶藏之勿令損毀予聞斯言亦從而寶焉不暇辧其爲眞五代宋與否𨿽然斯物而眞五代與宋也當時人亦僅以當一硯之用耳豈知其必不毀必至於今而爲古耶蓋至於今而後知其爲五代與宋也不知其在五代與宋時所寶爲周秦漢魏以上物者視此又奚如乎而又不知其以周秦漢魏以上物視周秦漢魏以上人其人自視則又奚如人見世之熙熙者沈酣於紛華綺麗之樂奔走於權貴要津之門褰裳濡足被僇辱而不知羞於是有一人焉出而矯之卓然以道自重以澹泊自守以古先琴書圖畫器物玩好自娛命之曰好古故凡名能好古者必非庸俗人也以其非庸俗人之所好。則庸俗人亦從而效之。於是士之射利求進者。必窮極其所無以謟事權貴要津。權貴要津亦時出其所有以誇士。而士之慕爲古而不知務者。亦每與世競逐。必盡效其所有而後快。噫嘻是非眞能好古也。特與庸俗人同好而巳。夫旣與庸俗人同好矣。而猶嘵嘵然竊好古之名以求自異於庸俗。不知其名則是。而其意則非。吾之所謂好古者學其道爲其文思其人而不得見徘徊上下庶幾得其手澤之所存而觀玩焉則恍然如見其人也是以好之而不厭。故夫古之爲好者非以其物以其人也如以其物而巳矣今亦何以異於古哉夫苟不惟物惟其人。則吾亦可以爲古人矣。安知千百世之下不以好古者好吾乃必捨其在吾而惟古之好亦巳惑矣予觀今世之所好大率類是蓋皆所謂名是而意則非者也不能盡述述其近似者作古硯說

【披剝盡情令藏古家汗下】

◆解

李淑人大節解

三先生祠義解

○李淑人大節解

李攀龍

中丞霍公大母李年二十餘撫遺孤焉旣贈太淑人掩於帝恩其大節無以自達於上乃中丞狀之曰勤瘁幽苦精白貞純是先大母之徳也余惟八者備矣屹屹乎大節也哉方其夫以永絕弱子在抱亟低徊於一往而藐諸之謂何跂余望之中廢不可知。若將置焉而旋復是顧。業以黽勉。孰與效以大畢之爲成仁也。量力計期此伏彼起蓋有日月可處而我未之卽安者匍匐拮據不與焉勤矣。惟玆孑遺煢煢在疚疚疾用貫﹖力忉怛爲勞卽庶幾將來瘏痡甚矣而逝者不返終身病之。奚必殘形相拒毀體自絕。始爲慘哉。瘁矣。壅閼閟侐鼠憂不陽如在晦明視聽玄黝𨿽猶托於世未亡人耳百爾紛紜。藏之地下。獨其所爲喘息相屬者。細若气。微若聲。不可以巳。是重蓄也。幽矣。可以巳則捨生以之不可以巳斯生而有所不得捨也難乎其爲心矣預防以自困。致慮以自危。旣秀方實。植微壯長。有不在我者。而志每窮焉以徼惠逝者。拂亂煩冤。甘此荼毒。苦矣立孤難於殉葬善後▲�����句

優於捐軀二倫是經大義以辧。非托於難以竊便。非假於優以苟存。夫婦母子無遺憾焉。精矣。蓋亦其質固有之旣自不飾。亦自不渝。不然捐軀殉葬本以爲潔而益示其華猶可物采非素以爲行也光昭有家泯於無迹猶曰倫足以竊便義足以苟存云爾恬淡是常。不以作色。白矣。據其所不得於捨生之心。與其每窮焉之志。如天地定分之不可易。如山河定位之不可移。殉葬自奇立孤自正溝瀆之諒匹夫一朝舉之矣又不然非其性也勤瘁不將以損之幽苦不將以撓之乎貞矣。激於始絕而衰於巳事。與操具而身亡。均之失其半也。此夫各成其信非以爲名而意自愜不解於慈非以爲功而理自全故至於今無間然矣豈其習而便豈其守而存率之自是自致厥美不遺純矣。屹屹乎大節也哉。喘息相屬命脈以之神明之冑後世必復余猶及見中丞爲禦史時。主課天下郡國上計吏風裁卓然。自廷尉中丞少司馬司寇徧歷三臺大績益著。於太淑人有餘烈矣。勤瘁幽苦。精白貞純。具大臣之道焉。有味乎其言之也。

▲中丞所狀之妻道卽中�自有之臣道

【殷卣周彜龍文漫滅古意獨存】

○三先生祠義解

利瓦伊楨

新安汪惟一少師事徐子與先生爲詩詩旣工先生介紹遊李於鱗王元美兩先生所兩先生雅重其人贈之以言惟一遂有聲三吳間而子與先生卒惟一裒遺文行之又乞王先生志之諸才人善徐先生者傳且誄之時展墓存問其婦孺巳卽家竹丘爲祠事先生而李先生巳前卒王先生後十年復卒因主並祀之人嘩無間也其友汪永叔私問於余曰惟一之祠也禮與余曰禮古未之有可以義起也古者立學釁器用幣釋菜以尊先聖先師四時官釋奠亦如之有道徳者生爲師死爲樂祖祀於瞽宗民生於三父生之君治之師教之事之如一左右就養無方服勤致死心喪三年其重若此古以官爲師師無異徒人無異學生事沒祠官爲主辦今學者不皆受官師之教生別爲事死別爲祠是可義起者也禮言之祀有五蠟有八奧之爨有二豆間之祭何食蔑有七夕有祭杼每月有祭椶桐書拂禮反其所自始苟有功徳不擇微賤而況師乎祭於太蒸從饗先王晉之封綿上田也魯之納裘氏潘氏也越之表會稽山也君不忘其臣俾世有血食而況弟子之於師乎燕之築騶衍宮也吳之架介琰廟也屈千乘之尊以師匹夫而況匹夫之師乎叔季以來人之好諛甚矣匪直祀死者及其生而以鬼饗之要皆怵權勢行媚取寵不足多尙然其始作也未有不孚民譽者鄕而祠其父老若畏壘之屬邑而祠其令長郡而祠其守相若汲壇欒社文翁召父之屬多矣其下若於公獄吏許陽都水椽朱邑嗇夫鄭眾從事耳吏民士大夫戴之爲君愛之爲父母奉之若神明祝史無媿詞君子無疵議焉何以故以爲君猶父也師何獨不然張良之黃石王績之杜康李燮之王成韋泓之應詹伍員之漁父鍼藥之工之扁鵲陶家之陸鴻漸一日之雅一事之契一藝之功也而儼然受祠夫終身所師大有造我者宜何如也李洞之於賈島也以佛事之孫晟象事之承暉之於司馬光蘇軾也以象師友之此異代人也夫身受業者宜何如也梵言室灑舊翻弟子新云所教南山天臺之議曰學在我後名弟解從師生名子師有匠成之能學者具資稟之徳資則捨父從師教師如父師之謙讓處資如弟曹務光見趙州以斗盆燒乳頭香作供此外道也夫士流宜何如也楊宣之幹宋纖也黃庭堅之於蘇軾也爲閣爲室象而事之應詹祀韋泓也柳宗元得韓詩燻玉蕤香然後發讀也王維繪孟浩然象也張籍得杜詩焚之和以膏蜜頻飲也戴弘正金蘭簿以告祖考也此朋友也夫師宜何如也禮記戴曾子數子夏之罪云吾昔與女從夫子於洙泗之間退而老於西河之上使西河之人疑汝於夫子汝罪三也注云言其不稱師也蓋古之君子言必稱師示有所授且不忘本也故子張一篇載羣弟子之語子夏之言十一而未嘗稱師曾子之言五而三稱曰吾聞諸夫子則子夏爲曾子所罪固其宜矣劉焉造乘輿車具千餘乘荊州牧劉表上焉有似子夏西河疑聖人之論其傳說甚遠惟一言必稱師。禮也。孔子曰兄弟吾哭諸廟父之友吾哭諸廟門之外師吾哭諸寢朋友吾哭諸寢門之外所知吾哭諸野寢我所安師成我者也。故哭諸寢。孔子沒門人相向哭皆失聲欲以有若事孔子或曰是仿古設尸之禮也可以屍何不可以祠後世有慕而爲之者臧榮緒以孔子生日庚辰拜五經孔子如日月代明四時錯行天地同流奚取於庚辰宗廟之美百官之富爲萬世師奚取於臧氏之子無亦劉勰之夢孔子誇詡以蚩眩人乎故天地山川之祭惟有天下有國者則然戶與竈之祭達乎庶人豈戶竈優於天地山川乎哉功大者其報大。功小者其報小。以臧氏祠孔子。是庶人而行郊社之禮僣也。適以小孔子。惟一祠三先生於家是戶竈之祭庶人之分也孔子哭寢之意也。禮也。古者思賢而祠之則於社故曰鄕先生坐於裏門以教子弟沒則以配於社庚桑楚屍而祝之社而稷之謂以其主配社稷以食也漢甄子然臨孝存皆配食縣社晉宋登爲汝陰令及卒人配社祀之陸云爲浚儀令去官百姓追思圖形畫像配食縣社古之仕而有功徳於民民追思之及鄕之致其仕而可宗者皆祀之於社不必專祠亦非如今皆配食學宮也惟一竹丘與其友人於此爲詩社因以祭三先生亦社之義也。禮也。禮又有之爲羣姓祠泰厲公厲族厲以妥古帝王諸侯大夫無後者李徐二先生嶽牧臣在諸侯大夫間不幸而無後無論弟子不忍於師是不當比於鄭伯有晉若敖乎鄭康成注祭法云今時民家春秋祠司命行神山神山卽厲也民惡言厲巫祝以厲山爲之謬乎春秋傳曰鬼有所歸乃不爲厲厲山氏有子曰柱世祝厲山之神得其鬼爲厲故云謬也惟一祠徐及李而王與焉其亦厲之稱�乎四方百物之疈辜也。八神之索饗也。星辰風雨露雷山林川澤墳衍之同壇也。從其類也。三先生生爲死友。死而配食。豈曰非類不歆。故惟一之祠也。謂以義起禮可也。永叔曰惟一嘗爲徐先生服服以緦時以期禮語曰儀禮朋友齊衰三月而禮言師無當於五服張逸曰古不制師服無定禮也有得一言一義而如朋友者。有親愛如兄弟者。有成就巳身而恩如天地父母者。豈可槪服之。故不制服。心喪可矣。門人爲孔子築室治任三年子貢倍之魯人往從冢而家者百有餘室因命曰孔裏龔勝門人衰絰治喪者百人鄭玄遺令薄葬自郡守以下嘗受業者衰絰赴者千餘人馮冑郭瑀服皆三年王肅門生衰絰者百數宋黃幹喪朱子服加麻制如﹖﹖﹖﹖﹖衣用冠絰王伯喪師何基服﹖﹖﹖﹖﹖衣加帶絰冠加絲武胡澹庵爲師制服李諮爲師緦麻金履祥師喪服加絰白巾帶用細薴惟一於徐先生河汾氏所謂通於夫子受罔極之恩者也其服也酌於禮之中者也漢去古未遠諸儒最重師師以經術專門名家學者守師說不變問所從來必曰某師封侯拜將相恆推讓之於定國身爲九卿迎師執弟子禮景毅以子師李膺自免人有辱夏侯惇師者惇殺之而考其時能於師身後有恩紀者唐林王吉表上許商冢侯芭於楊雄桓榮於朱普桓典於王吉負土成墳禮震爲歐陽歙楊震爲範升鄭弘爲焦貺不惜死相救李膺延篤劉焉王朗棄官奔赴云尙葬吳章南嶺任末致屍於門郭亮收李固牽招護樂隱喪廉範斂薛漢朱穆喪趙康如師胡騰殯竇武行服其服亦無明文令狐徵君隱東城山中終卽爲冢焉諸生遵師法陪葬者三百餘家又不聞其祠如惟一也禮無定制而情不可一律齊張逸之論是也其後曹曾弟子稱曹師爲立祠李遵勗宗楊億爲文塑其像晨夕伸函丈之禮礱石記之惟一事可與二人並論矣於禮固無過不及也永叔曰是則然矣祠之也者神之也文章小道耳何所關於神明而祠之爲余曰否神之爲徳也體物不遺物莫神於人。人莫神於心。心莫神於言。言莫神於文。試舉其凡董汪都三策得之神助謝惠連池塘春艸得之夢弟孫綽筆端吐光若火賦擲地有金石聲徐陵醉作白雲出海嶠詩醒驚爲神杜少陵受石文於鵝冠童子下筆如有神宗武暗誦﹖﹖氐有金字光明射日袁嘏詩有生气須大材迮之不則飛去李觀爪甲有淸塵此文人而擬諸鬼神者也孟召文差顚狂滕王閣賦江神走送郭元振題頰入面遂滅馬公亮鬼手範仲淹鼓妖亦然杜詩可驅瘧射洪陸使君廟以爲簽殊驗白居易言劉禹錫詩在處神物護持此文人而感動鬼神者也張迥之云湯悅之星皇侃之唾楊雄張鷟之鳳董仲舒之蛟龍傅咸之龍文掌羅含之鳥劉贊之龜馬融之花謝諤之珠江淹蕭穎士之錦王朗王勃陳繼達之墨紀少瑜王珣李嶠李白之筆周仁裕之西江水弘成子五鹿充宗之石韓昌黎之丹篆司馬長卿之黃衣翁又不有言祀朗管星者多知慧乎此文人而鬼神牖其衷者也王肅方注易有越王女從地出與語才思開悟王弼鄭玄王衍陸機互相論難鄒湛見甄舒仲沈約叩陸喬門召靑箱誦其感舊詩死劉楨猶能庇生顧總狄遵度夢子美自誦逸詩數十章又有聞人稱子美解其遺恨吞吳句之悞蘇端明言元佑中嶺南人遇李供奉酒肆爲詩二篇自言東華上淸監淸逸眞人或謂是黃魯直經蜀中事李生見箜篌有雲中汪樹天際歸舟之句他若芙蓉之城長白之山白玉之樓五云之閣紫陽之宮衍波之箋太乙之藜仙府之酒瑤臺之夢華亭廣陵之散乩�所臨往往文可觀采此文人而鬼神式靈之一陰一陽酬酢者也慧業文人。其生也有自。其沒也有歸。往往仙化則有大玄博士太極仙卿西明都禁華陽洞主遮須國王都籙司命文星典吏紫府押衙侍帝晨稱散仙不可勝數柳宗元主羅池謝靈運送杜治事亦有徵若前後身蔡邕張衡尢眾三先生魁然文苑取精多而用物宏沒爲明神又何怪焉且就人倫禦之爲藝偞卑矣。尹儒秋駕精神發於寤寐。誰則牖之。心之精神。包括宇宙。總覽人物。天且不違而況於鬼神乎。談詩家有神品有神來職是之由腐毫墜坑蹋壁繞室閉門入甕坐樹腐唇墮齒落眉引被臥手穿袖斷須莖滿頭絲兩京十年三都一紀口吻生花不卹妻孥猶未關至極鄭玄尹知章鑿心王充竭气楊雄吐腸曹植反胃李賀噦肝孟郊擢腎桓譚疾裴廸瘦心神辭李廣五臟神遇江淹此物此志也張說享文以媚香賈島以歲除祭詩神劉蛻以文爲冢而銘之唐球投詩瓢江中王曾父見字﹖﹖氐以香湯洗燒之而獲陰報非神而何惟一受詩三先生。沒世不忘。神所憑依。將在是矣。郡有文士則洛如花生雞解人語虱解念阿房宮賦鼠畏田字龜有歷鴷有印蟾有丹書鴈行成無爲脈望食神仙則化夫物猶然而人何以不如小說家稱筆神曰佩阿又曰昌化晉髙士爲筆神研神曰淬妃墨神曰回氏﹖﹖氐神曰尙卿司書神曰長思解辟蠹除夕祭之故郤詵拜筆祖瑩拜墨薛稷廣爲九錫之五物者以人用之乃疑於神而人之用物者可知巳惟一祠三先生。神道也。簡子有言春樹桃李者夏得休息秋得食焉春樹蒺藜者夏不得休息秋得刺焉樹人譬之樹木區以別矣惟一不升枝而捐其本。則亦三先生善樹人以食其報也。今天下多噉名利齒兒無如新安其富者能餌人類陰子方黃羊祀竈其不慧者易欺類王凝之奉天師道借鬼兵其巧者善贗類楚澤鳴狐卽墨飛鳥其象恭者腹有鱗甲類西門豹簪筆磬折而須大巫嫗其誕者類劉伶斷酒供酒肉神前自誓便引酒進肉隗然巳醉其廣交者猥雜無倫類漢一歲三萬七千祠其無恆者不終類土龍芻狗之始成盛以篋衍巾以文繡纏以朱﹖﹖系屍祝袀袨大夫端冕以送迎之及其巳用之後則壤土艸﹖﹖叕恧巳惟一產財中人負笈而遊三先生之門朿脯成禮性復木訥不善爲容方三先生憎多口奉盤匜於玷亶惟謹比三先生寒魄捨宅以共烝嘗今老矣澗溪沼沚之毛朝莫薦之必齋如也毀譽不移意升沈不攺度死生不變節是舉也不必於禮若何業巳度越流俗遠矣如非然者。三先生之神聰明正直而一。能無吐之乎。永叔憮然曰有是哉吾今乃知文章大業也死且不朽師弟子之義之重也鬼神之情狀祭祀之禮所由設也歸語惟一具告三先生之靈而小子任丹書焉勒諸刑牲之石

【萬族之態五倫之理二气之情狀俱羅列而爲文章非惠施五車茂先三十成熟胸中何能貫申縱橫若是】

明文霱卷之十八

●明文霱卷之十九

武林劉士鏻羽石父評選

書一

◆書一

重與獻吉書

上大司徒梁公儉庵書

寄童內方書

答郭桐岡先生書

與殷子書

寄餘子書

上霍元厓宗伯書

畣毛憲副書

畣重慶太守劉嵩陽書

畣余文獻書

答姜僉事書

與文徵明書

答李中溪書

上禦史大夫南充王公書

寄屠漸山書

辰州與田叔禾書

與胡寵之書

與宗子相書

○重與獻吉書

徐禎卿

僕以攝提格之歲。仲春南䢐。出齊魯之郊。經淮沛之墟。直視平原。蕭條萬里。於時雉雊於野。麥秀油油。瞻日月之勤。感東山之嘆。𨿽睿眇傷神。未足以振心而惕慮也。旣而道指東吳。彷徨故都。棲棲焉若仲尼之去魯也。乃遵錢塘。薄眺會稽。控湖山以爲郭。環江海以爲池。昔日神宮峣闕。椒房綺榭之餘。或巋然於魯甸。徒髣髴於丘夷。顧瞻周道。不能不爲之興哀也。傍引桐江之溪。遡洄富春之渚。豈惟望風而思其人。抑可以樂焉而終其身矣。又西南行。渡縠水陟常山越余幹沿弋陽山溪澗沚之濱。玉水澄徹。則有參差之毛。丹碧之石。遊鯈翔泳。白鳥棲止。可以瑩神而悅心也。橫陟彭蠡。仰瞻廬嶽。其波濤則騰湧奔伏。噴薄日月。其峯﹝崿﹞﹝咢厓也﹞則盤回峭絕。亙接霄漢。香鑪五老之形。瀑布靑峽之觀。特爲卓詭。靈芝異艸。彌山布谷。金符玉冊。窮幽極玄。信赤霄之神都。老氏之玄宮也。又西遡九江南望全楚。夫其扼巴蜀之喉舌。據吳會之上流。通五嶺之門戶。接雍梁之要樞。此其大勢也。若乃鎭以衡陽之阜。表以武當之山。五峯森拔。三門淩啟。雲霞絢繪。紫气燭耀。其中四候蚤暮。七曜運行。往往與人間殊別。爰有黃金之堂。白玉之戶。琉璃爲鋪。檀桂爲柱。制侔天居。勢﹝轢﹞﹝�踐也﹞海嶽。目所希見。窈窕難說。又有江漢之波。沅湘之流。洞庭之湖。云夢之澤。千條萬派。混原同塗。縱貫脈理。襟帶其間。極望浩漫。際天薄海。陽春獻而百艸芳。涼風至而蒹葭落。猿子噭嘯。鴻雁成羣。魚龍倏忽。暘晦互分。可以觀天地之變化。驗時序之瘁榮也。故徵水族之饒。萃材木之珍。論舟楫之利。及畋漁之樂。九州島之內。未有踰此者也。然其民俗若瘠。尙利薄義。戶無囷廩之食。人無相固之心。雜以山夷輕躁易動。非久安治之國也。又其山川包絡四要。固用武之場。聚爭之地也。故東望樊口。則慕周瑜之雄。西顧峴山。則感叔子之惠。載觀荊門。則悲昭烈之績。極眺中原。則痛���忠。山河昔是。人物巳非。心傷嘆矣。淒其漣�。������理�時也命有涘而志無涯。時可遘而身不逮。此屈原所以流亡於江夏。賈誼所以憂傷於長沙者也。所賴賢豪發憤。映帶礪以垂名。章縫樂道。假竹帛以昭志。生人之業庶爲不朽耳。僕自惟無卓犖之才。寡礪﹝鍔﹞﹝咢刃鋒﹞之用。進不能揚眉於天下。退不能甘心於一壑。徒放情於江海之間。抗志於宇宙之表。將以搜奇獵祕。咀華納靈。則水土而函蘊。法景曜以﹝摛﹞﹝雌發也﹞文。聊希子長之風。庶幾虞卿之志。乃知於役之行豫。玆遊之豈徒哉。惟是足下與�同懷。遭時齟齬。良圖弗遂。抱膝空林之中。棲神窮迹之境。𨿽槍楡之爲樂。固知大鵬之逍遙也。故聊述其略。以當抵掌。方有簿牒。不盡所言。

【觸境流連裴徊憑弔有望古遙集之意】

○上大司徒梁公儉庵書

劉繪

進士繪頓首。死罪。繪不佞。不能敬奉徳教。以順下陳之心。繪恐以不肖之故。有傷於門下之度也。繪以進士分大司徒。觀政國家之法。以新進者多下邑艸莽之臣。不習典章。令觀大臣舉事。庶它日有所法程。可寡過耳。未先授以職事也。昨澍雨竟日。進士以僕馬未便。遂未到部。隨有健吏持札相喚。進士方與客對。卽辭客衝雨沾濡來見。初以爲必有明訓教旨。便當勇受之也。不意門下據按不答禮。聲色兩厲。進士以庶司在列。不能當面數之責。略爲辯論。以爲一揖不至未成過也。門下何動气若斯。此所謂覆羹之失而致翻海之怒。毀瓦之咎而發破山之威。竊亦爲門下不取也。門下怒愈甚。環視兩旁。指爲冥悍不識事體。公肆傲慢。令曹吏勒疏參劾。進士始長揖退。見同年友但瞑目沈心。而笑曹吏之亡識矣。夫進士未受職曠何職也。未受事敗何事也。曹吏𨿽刁不知主何意。所加何辭。所﹝摭﹞﹝拓取也﹞何事。所議何罪。聖主髙居法宮。宸覽諸大臣章奏。見大司徒奏囊。必慮以爲軍國大議。邊圉何大策。內庭何大計。象魏何大令。發而視之。�參一未到進士耳。繪懼此瑣細事。乃廑聖主當出何絲綸下明詔哉。是�欲成進士之材。而損門下愛士之徳。明進士之過。而累門下容人之量。繪聞仁不棄物。禮先厚施。以不肖之始進。望門下有以全之。不虞其輒棄之也。以不肖之狂悖。望門下有以教之。不虞其輒摧之也。故不教而怒者禮之暴也。不寬而伐者義之慘也。且舉一言而傷國體之大。非忠也。薄一士而動羣情之猜。非知也。願門下察之。昨聞周司務同郎吏二三人。皆短繪於門下。謂繪多言戲﹝諜﹞﹝閒言﹞。俯仰亢倨。出入不循榘度。嗟哉。以繪之行。誠如左右之言。但繪且思之。以繪之志行。欲免於左右之譖。必不可得也。以左右之志行。欲相合而矜之。亦必不可得也。諺曰。女入宮見妬。士入朝見忌。夫宮妬者必名姝也。朝忌者必奇士也。繪𨿽亡奇。然自左右視之。必駭顧而叱焉者也。昔黃次公郤督郵之譖。而全許丞之名。龔少卿拒功曹之誹。而得王生之力。孟公不顧尙書之﹝期﹞﹝約信也﹞。而司徒馬宮優之位躋列侯。士元不理來陽之事。而相國孔明原之權登上將。此四人者。豈徒以疏闊偸慵哉。性有能不能。人有遇不遇爾。是以孔門設教列爲四科。班史論人注爲九等。善人難以入室。狂狷可以成章。不有巨徳。何以造士也。門下又讓繪曰。觀汝年巳踰三十。何不省事若斯。嗟哉嗟哉。繪生八九歲時。頗具識知。能屬文。鄕裏繆指爲奇。今三十一歲矣。不能於此時光揚駿業。爲國家濟一時。逐隊南宮。廁於釋褐之末。嘗自醜恨。力倦神疲。時或目不辧朱紫。耳不聆音理。隨口應答。健忘如耄。而自不知其故也。但仰方今聖主禦極。六合一家。𨿽有奇桀。何能自表。此正馬卿楊雄所謂儀秦無所騁辧。賁黃難以事勇者也。故如文子弱齡能禦衷甲。甘羅十二憑﹝軝﹞﹝奇�旁﹞下趙。子房以童年報韓。仲華十九而爲佐命。古者英哲﹝尠﹞﹝丘鮮﹞假。並生斯世。則亦就摳衣鼓篋之業爾。豈能遽奮靑霄之上耶。繪文不能獵取上第。名不能橫四海。則宜爲左右之輕且斥。繪亦以此澹蕩而困於自悼。常恐終無樹立。而自委於未行也。繪且籌之。繪居宛汝之間。其俗子弟多好獵。繪往獵家。見名鷹於未▲詩約軝錯衡

獵時。凝金眸。垂云翮。毳毛剝落。翛然如鶩。徘徊絳﹝旋﹞﹝轆轤﹞之系。若病且死。啖以翠鳥之肉不厭也。飲以烏�之液不甘也。一旦脫韝而揚。乘迅風而起也。竦翼而翔於碧落。其神俊莫能當之。於此之時信大鵬避路。孔鸞驚舉。野無狐兔之迹。林乏燕雀之羽。何也。以其才力得縱而精耀气湧也。以繪之不肖。儻辱納而教之。當有鸞鳳朝陽之志。肯以名鷹自況耶。若終不加愛而與進之。繪聞智士不違心以干祿。烈士不忍詬而喪名。髙鴈傷空弦而橫透云幕。神駒驚虛箠而滅影▲翛羽敝也又翛然疾飛貌

昆侖。今九州島之外。五嶽之巓。可爲曠士。棲神寄足者無限。肯終阻門下之條約而有污印﹝韍﹞﹝弗組也﹞哉。狂愚�勒通紀。外孤鶴賦一篇。並見志意。覽辭喜怒。惟其裁察。

【一種奇軼不可羈紲之气如沙苑駒兒驕嘶自賞】

○寄童內方書

王廷陳

僕於門下。深托志气。其合非彊。赤壁一別。憂患相﹝仍﹞﹝頻也﹞兼之阻修。缺然禮問。顧我同人。豈有遐心。今知執事暫違供奉。展謁桑梓。乃敢致書門下。謝弛慢之罪。復有憤懣之悰。冀伸於知巳。幸毋惡其彊﹝聒﹞﹝括聲亂也﹞也。去夏顧公以興都志事見召。僕謂斯事體大。宜得館閣載筆之臣。名家之彥。乃可持衡義例樹幟斯文也。如僕纖瑣除籍放誕廢業衰憊俟死之人。何可與此。使者至門閉拒不內。作書辭謝。頗爲哀懇。而顧公不釋。徵命屢至。且牒責郡邑。於是鄕裏親知諸父兄弟輩。皆謂東橋巨公。自童稚知汝。違眾怒薦汝。汝縱不欲預志事。獨不可一往候乎。不然郡邑當見讓。其咎由汝。非所以事尊貴答知巳承邦大夫也。僕不得巳許之行。然猶遲遲。度仲秋書且成可往耳。比至其書果艸創畢矣。僕才不逮二子遠甚。何敢髙議得失。破其堅白。有所幫助乎。況僕私心祗欲如前所陳。幸其旣就。而顧公乃以進書表見委。又摘數事令僕綴之數言。此外未措一辭矣。僕每謂諸師儒曰。書上必無署我名。我本無勞。曷敢分譽。但勿禍我。此令親劉子所知也。夫書之可議。不但聖諭所云。體例不合。事寔差誤。而巳而恩澤橫流。薄譴而厚賚。誠艸萊之溢潤。灰燼之驚焰也。近聞東橋復有薦疏。而當道參駁。謂僕著名貪惡。云云吁。冤哉。東橋果禍我至此也。僕之免於狂吠者久矣。而今一旦也。此聲也。何爲而至僕哉。僕自作吏及被廢以來。積釁累垢。殊詭萬狀。卽有智給未能縷數。獨缺一貪耳。而好事黃門爲僕補足。不意晚路。幸有此遭。且卽書罪之瑕﹝颣﹞﹝疵也戾也﹞難窮矣。而乃根淵▲��

往事。造作新評。意在重錮密羅絕系出﹝柢﹞﹝又同��根也﹞而剖索未詳。指其所乏。是𨿽忍心點璧。而天下耳目其可塗乎。彼之爲此。豈以僕欲於此因緣出。瓜覬攘腐鼠乎。嗚呼誤矣。凡今不安擯斥。而思得振起者。亦自有道。僕上之不能矜飭名行。動流俗之譽。下之不能交結要津。工鉆刺之術。聞談官府則如爰居聽鐘鼓。駭掉不食。或謂僕且復用。則如聆詛詈恨不掩耳。蓋知其愚我也。一日之間。臥多於坐。每春夏之交。寒暑之會。往往迷節候而詭晦朔。至家事綜緝。一委妻孥。所謂婚嫁巳畢如我巳死。無關世情矣。血气旣衰。心知日塞。不敢思其所不及。人以文字見屬。則顰蹙竟日。百不一應。又覩近者觚翰之流。家冀人璧。欲應時攺轍。則故步或失。若降心仍貫。則前薪見淩。故悉置不爲也。俗好通問。而僕獨尙神交。至於貴人猶憚輕啟。此非索價爲髙自絕長者也。僕見今之刺謁。楮幅廣狹。稱謂重輕。皆異往度。𨿽在親舊。秩日進則啟益恭。如是乃得省覽。否則必獲頓擲。然此在仕者不得不然耳。僕以田夫而修仕者之事。則所不習。若恃其素昔。新▲罪人獄決完爲城且�滿三歲爲鬼薪橫訾�詆律�有芒

敬不加。則虞擲頓不省。以故欲作﹝輒﹞﹝忽然﹞﹝輟﹞﹝止也﹞也。干進者然乎。此皆不欲違其所便。彊其不能。示自廢之迹。廣讒口之資。庶幾得比散木。保其天年耳。昨赴承天旋。簡敝笥。冠舄潰莓。家人粗爲理制。彊僕攝之。僕臨鏡自嘲曰。沐猴而冠。然矣。頃刻在躬。則手足疾苦。不勝拘攣。山林之骨。曷可移易。又世俗喜足恭。揖拱不辧委折率至地。而僕要領本彊。極力效之不能肖。每不稱施。而不稱施則獲罪責不貰。欲逃罪責則本性難彊。彊不能久。執事視僕心迹。豈不然哉。而今乃用此事▲攝﹑整頓示新

被口語。偶一念及。如鮑魚在鼻。鴟梟在耳。又如魑魅在目。忍之不堪。報之無從也。柰何柰何。夫﹝鎩﹞﹝帥翦羽﹞羽之鳥。病鶻之所窺也。折趾之兔。蹇盧之所利也。僕固下流易乘。柔質可茹。而彼也。亦何足稱爪牙之利。張搏擊之威哉。𨿽然業巳廁名其末。而欲逃其咎。苟不得知巳如執事者。而告之。何益於人不聽。祗以發笑。而資嫉者之口耳。外答東橋及陳大巡書稿附上。以見初志

【自古並畏者文人之舌與武士之鋒似此鑱刻銛利鏌鋣爲�】

○答郭桐岡先生書

王廷陳

廷陳謹啟桐岡先生僕於左右輒有所薦幸君侯聽之客有居門下者施生雨泗上人也能琴。琴能自合材質由膠漆徽軫以上不一假他手古今人所爲曲操彼誦之曰是可弦輒譜而被之五音不爽能書。書兼眞行艸八分又能漢楷能篆刻能雜畫數者𨿽未臻妙善然其品不下矣能吳謳。謳能爲疾響爲慢聲�疾也則激烈悲壯若劍客互擊瞋目而語難。忽然爲慢聲則闡緩婉媚如孽媵病姬隱伸澀訴欲盡而不能予每傾耳而聽之未嘗不怪其宮徵之暗移歡戚之驟逮也其最奇者則於方寸之楮。作小楷數千。點畫不淆體裁各具於粒麻之上宛轉書之成五言詩一絕卽有烱眸非極視專瞪數拭屢翕蓄而後張不可得其髣髴誠文囿之絕技生平之未覩也僕見古昔丸弈庖削之流皆得專精於記籍亟贊於聞人此君子下逮之仁曲成之誼也況生所能乃儒術之支裔學士之旁暢乎卽其人跌宕負气澹泊寡營羈控莫施疏逸近達𨿽無典學之績而妙性資之合𨿽在韋素之賤而蘊紳佩之器𨿽被泥滓之迹而勵振刷之操𨿽寡儋石之儲而絕慍怨之色至於負俗之謗。時時有之。人不以病生。生亦自謂不病也。然則僕之禮之獨以其能哉僕於暇日於後二藝面令爲之知其非妄玆不敢蔽乃以所爲致敬記室一則明慧匠之未乏一以證吾言之不虛我侯多才藝而好奇其於此必有鑑賞矣

【形容入妙】

○與殷子書

王廷陳

竊聞人各有偶。物從其類。故婚姻人道之始。伉儷家政之基。豈可使窳隆一揆。涇渭混源哉。此鄭忽之拒齊。不疑之辭霍。良有以也。故秦晉國匹。欒郤族均。王謝閥等。潘楊世睦。本其門素。旣爾齊同。稽厥風猷。復無虧替。又其子弟雅醇。弓裘克禪。則施衿命往。結褵言歸。百兩是將。箕帚獲所。於是甥舅勝冰玉之譽。龜筮告勝占之吉。風人詠其好逑。宗黨贊爲具美。斯天作之純休。人倫之畢鬯矣。其或今迹𨿽微。先軌則大。胤支云劣。祖徳在稱。則駕言歸女意屬振微。仁不遐遺民歸其厚。猶長者之用心。矯偸之髙舉也。又或席門之捲。甕牖之賓。前徽無聞。舊彥缺錄。而豹姿突變。騂角旋生。無待能興洿塗拔起。則知昌願托。冀庇望諧。譬之食果略株。棄牢守豕。徼新福於將來。違眾情而締納。此婚姻之變例。明賢之逆覩也。至若椎埋宄類。﹝闤闠﹞﹝環潰市門﹞狡童。不齒齊民。世濟惡徳。以逮馬醫夏畦之子。給喪傭保之兒。亡命負辜之徒。導騶先驅之廝。籧篨戚施之狀。俯仰無能。侏儒介渺之稱。孝慈莫攺。擬倫於犬豕。比徳於伶優。一旦以干沒。而致多金。資營苟以騰髙貲。心志驟侈。不足非財。自丑卑流。仰攀華冑。推潤屋之餘脂。希宵燭之末照。於是醲肥啖其門客。貨賄誘其私親。遊說之言日至。密邇之譽不衰。遂至寡廉鮮恥。明目靦顏。惟利是求。族類罔計。象齒競謀。鳳毛安惜。是故育女猶之居貨。行媒同於貿絲。忍使化源。釀爲賈道。於是犀璧金珠。爛充簪珥。冰紈霧縠。髙貯筐篚。𨿽位在九列。族右一方。多議闊視之人。喜譏善誚之人。莫不一見解頤。弱息請往。遂使纓冕▲世人�眼

之產。入於﹝駔﹞﹝�牙行﹞儈之門。河鯉齊姜。比於鳴盜之裔。生爲合巹之人。若牛驥共皂而食。死爲同穴之鬼。則燻蕕並器而藏。髙門遂爾降衡。芳艸由之化蕭矣。士人﹝贅﹞﹝行不當也﹞行。孰此爲大哉。僕尙懷此。而未有陳也。近見郡中婚媾。多托媒於足下者。故敢布此。幸子稱品審流。別羣分類。苟非異等。務遵常途。毋使禮門﹝頓﹞﹝遽也﹞開利竇也。

【有激之言不嫌醜詆】

○寄餘子書

王廷陳

懋昭足下。昔偕館院。頗辱暱與。曾不幾時。子以憂去。去之明年。僕坐罪謫。僕之難合。子所知也。時吏不能指其瑕疵纖劣莫競。遂伏誣議。人悲失路。僕幸生還。可爲知者道也。春仲晤令兄。悉子幾死奇禍。得失。夢幻。無足芥蔕。更計子首夏經黃。必獲駢展呼浪信次布歡。臨江遲侶。獨往微吟。數而不斁。今晨書來乃知仙舟徑泊鄂渚矣。令我欷歔移時。涕泗交下。豈緣偃蹇。感慨易生。誠以二三良知。星處莫覿。僕以系匏。子復塌翼。過此不悟。世路風塵。恐末覯無由耳。僕林居無營。自惟丈夫樹立巳矣。莫冀詞賦小技。亦無足煩其思惟紓其綜寄也。每引曲自適。上不慕古。下不肖俗。爲疏爲懶。不敢爲狂。爲拙爲愚。不敢爲惡髙竹林之賢而醜其放。懷三閭之忠而過其沈。智鴟夷之逝而污其富。每景物會意。輒命酒自歌酒不盡量。歌不盡調。倦則偃臥。臥不爲夢。厭苦俗徒。寧獨無與。復究心老莊。保愛性命。江湖乘興。漲則不舟。雅好雲嶠。苔滑磴危。鮮不緩卻。身多疾病。藥裹不離。此僕林居大略也。子亦欲聞之耶。惠來諸篇。詞翰比灑。把玩未釋。豁我心神。二詩稱答。更希報章。

【頹然自放】

○上霍元厓宗伯書

孫存

目蒙手翰。以所與涇野先生。寅淸之暇。商確古今之正論。諄諄訓誘。某何人斯。與聞斯教。夫涇野醇乎醇者也。夫子彊哉矯者也。以涇野之醇與夫子之矯。陶鎔變化。於大聖之域。發之而爲論議。措之而爲事業。必灼知乎善惡之幾。而擇守乎時措之宜。自不至於賢智之過矣。而豈愚不肖如某者所能贊一詞哉。頃以門下辭受之嚴僅市﹝婺﹞﹝卽金華府﹞之朋酒以獻。而適得敗者。遂使夫子有感於以名取人之難焉。嗟乎某獨不類▲寅﹝同寅敬畏使民彜物則各得其正也﹞

是耶。若以言獻安知非婺之敗酒乎。然是酒之初市於蘭也。價甚廉。其不市僞明矣。而顧若此則中途所與同處者。燻蒸之气敗之也。嗟乎士修於家。而獻於天子之廷。其所與同處者可不愼乎。是酒也。必一敗一不敗。今偶酌其敗者。遂並其不敗者棄之。毋乃未盡酒之情乎。果然則天下多棄物。而瑜皆得以瑕掩矣。縱使二酒俱敗。而蘭產之正味則不敗也。他日更取其味之正者。不敗以气之惡者。而酌之。則可以薦神明。酢賓客。而奚遽以一敗。遂擯不使前乎。使當其▲數折如�九夷之曲

方敗而攺作之。否則別用之。或以爲酸酰。或以滌藥物。或以濟道﹝暍﹞﹝謁熱死也﹞。未甘委之溝壑也。存不幸實類於是。大道之中也。猶酒之有正味也。賢智之過。則酒之釅而過於正味者也。愚不肖之不及。則酒之漓而失其正味者也。書曰若作酒醲。爾惟曲蘗。蘗多則甘。好善之深者似之。曲多則苦。惡惡之嚴者似之。以某觀於夫子。其酒之苦者乎。苦口者利於病。惟量之大者能受之。涇野其酒之旨者乎。式燕而醉於心。則量之小者皆受之矣。若以涇野之蘗。與夫子之曲。損益適中。以釀之。則甘苦調。而人皆知酒之正味矣。古人有體道之言。有知道之言。某不能釀酒而能知酒之正味。伏惟捨其前日之敗。許今所市之眞。取而酌之。則酷暑之气可敵。嚴寒之天可溫。而和气可致。無妄之疾。勿藥有喜矣。若夫投之江以醉三軍。賜之食馬者可以化暴而爲忠良助。又其餘事耳。

【就曲蘗以自況�辣之味可敵甕頭】

○畣毛憲副書

王守仁

昨承遣人諭以禍福利害。且令勉赴太府請謝。此非道誼深情。決不至此。感激之至。言無所容。但差人至龍場陵侮。此自差人挾勢擅威。非太府使之也。龍場諸夷與之爭鬭。此自諸夷憤慍不平。亦非某使之也。然則太府固未嘗辱某。某亦未嘗傲太府。何所得罪而遽請謝乎。跪拜之禮。亦小官常分。不足以爲辱。然亦不當無故而行之。不當行而行。與當行而不行。其爲取辱一也。廢逐小臣。所守以待死者。忠信禮義而已。又棄此而不守。禍莫大焉。凡禍福利害之說。某亦嘗講之君子。以忠信爲利。禮義爲福。苟忠信禮義之不存。𨿽祿之萬鍾。爵以侯王之貴。君子猶謂之禍與害。如其忠信禮義之所在。𨿽剖心碎首。君子利而行之。自以爲福也。況於流離竄逐之微乎。某之居此。蓋瘴癘蠱毒之與處。魑魅魍魎之與遊。日有三死焉。然而居之泰然。未嘗以動其中者。誠知死生之有命。不以一朝之患而忘其終身之憂也。太府苟欲加害。而在我誠有以取之。則不可謂無憾。使吾無有以取之。而橫罹焉。則亦瘴癘而巳爾。蠱毒而巳爾。魑魅魍魎而巳爾。吾豈以是而動吾心哉。執事之諭。𨿽有所不敢承。然因是而益知所以自勵。不敢苟有所隳墮。則某也受教多矣。敢不頓首以謝。

【有骨力人語亦是有學力人語】

○畣重慶太守劉嵩陽書

楊愼

走之仰止足下久矣。所傳聞於永昌張愈光者尢悉。癸卯之秋。愈光北上。走則暫歸約同謁執事於﹝渝﹞﹝渝地名卽重慶府﹞。此彥會也。張以病不果行。走以獻歲甲之﹝鼌﹞﹝同朝且也﹞。路貫貴治。竟逢其違。匆匆勿勿。畱手筆付馬生以答前款。區區拳拳未﹝蕆﹞﹝�備也﹞萬一。童永昌來。乃辱賜蕩櫛。丰踰千言。始則善誘之泰甚。中則相知之巳深。末復相期之極摯。走𨿽耄昏。敢忘酬旃下。走賦質愚戇。天稟倔彊。不能以過情接物。虛言定交。獨重欽下風。﹝憬﹞﹝尙覺寤也又遠也﹞睠髙躅。繄有

▲又渝變也出

矣。自昔文人。類略細謹。仰髙明。則濯纓淸冷。牽絲壁立。不依禾絹。不謁黃﹝■﹝扁瓜﹞﹝蹁�名﹞。不近冰峯。此固鄙人之沃聞鏤膺者也。邇者霸儒創爲新學。削經剗史。驅儒歸禪。緣其作俑急於鳴儔。俾其易入。而一時奔名走譽者。自叩胸臆。叵以驚人彪彩。罔克自售。靡然從之。粉其盈矣。蜉蝣撼樹。謂遊夏爲支離。聚文成雷。以舒雄爲小伎。豪傑之士。陷溺實繁。執事則獨復不染。特立無緇。此又鄙人之沃聞鏤膺者也。走少而多疾。長也無奇。然竊有狂談異於俗論。謂詩歌至杜陵而畼。然詩之衰颯。實自杜始。經學至朱子而明。然之拘晦。實自朱始。是非杜朱之罪也。玩瓶中之牡丹。看擔上之桃李。效之者之罪也。夫鸞輅生於椎輪。龍舟起於落葉。山則原於覆簣。江則原於濫觴。今也譬則乞丐。沾其﹝剩﹞﹝剩餘也﹞馥殘膏。猶之瞽史。誦其墜言衍說。何惑乎道之日蕪。而文之日下也。竊不自揆。欲訓詁章句。求朱子以前。六經永言緣情。效杜陵以上。四始斐然之志。確乎不移。而影頹吳泉。昏及趙蔭。迹類愚公。力疲誇父矣。束髮以還。頗厭進取。幸玆荒戌瑟居。得以思黥補刖。固惟千鈞之弩。一發不﹝鵠﹞﹝射的﹞則可永謝焉。復效枉矢飛流。﹝嚆﹞﹝同�叫也﹞箭妄鳴乎。故無寧效昔人放於酒放於賞物。且又文有仗境生情。詩或托物起興。如崔延伯每臨陣則召田僧超爲壯士歌。宋子京修史使麗豎﹝■﹝難上灬下﹞﹝同然﹞椽燭。吳元中起艸令遠山磨隃縻。是或一道也。走豈能執鞭古人。亦聊以耗壯心。遣餘年。若所謂老顚欲裂風景。不自洗磨者。良亦有之。不知我者不可聞此言。知我者不可不聞此言。尊諭托妄譏忌之教。則豈敢當也。然借以逃尺寸之負俗。斯則受貺諒厚。不敢文過。末復以見志垂載爲勗。此叔達汲王無功盛心也。愈益不敢承焉。壯膏之炷欲燼。遊岱之魂將至。捧誦良書。深負徳愛爾。馬生辱不鄙後進。置之文翁石室。然下走之私。不獨爲一人淑。惟渝爲郡當蜀之半。士子之質。冀有可以升君子之堂者。亦恐染於新學。流之枯禪。將至﹝擿﹞﹝擲﹞﹝埴﹞﹝寔﹞索塗。不特黃茅白葦耳矣。回其狂瀾。是在海若。俾石室之風。移渝城之境。油云普覆。時雨澍沾。馬生其乘韋之先乎。敢並及之。

【刻意增華稜稜露骨繇其才愽而質堅也】

▲擿塡索塗瞽者以杖拄地而行

○畣余文獻書

王維楨

自去冬抵今。凡兩獲嘉翰。手讀之。意旨標格。咸有﹝踔﹞﹝卓踰也﹞古絕塵之致。方今修辭之士。充溢宇內。若取與九崖埒。指亦不三四屈矣。顧所論僕者不中僕之悃。語曰知面易知心難。信夫信夫。僕關以西人也。從古以來。所產兼材上智。瞭瞭可數。而一隅偏能之賢。則不可勝道矣。夫兼材者與之傳經﹝稽﹞﹝考也﹞理。則博引而約歸。與之搦管摛詞。則宏深而奧衍。與之應世效用。則措注中﹝窾﹞﹝款空也�不實也﹞。十試十功。與之介冑卽戎。則制馭有術。士出死力以扞外患。與之較品古今。則倫擬﹝殿﹞﹝�後﹞﹝最﹞﹝善也﹞。足令死者魂驚。生者神竦。與之論考方輿。山川險阨。風俗移易。政化宜否。及象緯風角妖祥災眚之故。則種種當實不爽也。斯數者。僕未能擅而間有一獲。卽自關中人士計之。若僕者不可勝道矣。夫兼材之人。猶大將也。偏能猶偏禆也。故大將秉鉞。偏禆分麾。各審所長也。古以髙爵處兼材。庶位置偏能。偏能之人。不敢妄躐髙爵。自信所具也。五味各一嗜。五色各一章。羣材各一宜。其致同也。僕竊自循省。所具與所任。相背遠甚。▲下功曰殿﹝又考試之法分九爲三﹞上功曰最﹝又三刻之一爲最五爲中九爲殿﹞

僕所任者筆札之役。辭章之事。然此非可易易言也。必博蓄如帑。髙覽如陟。法守如畫。機圓如丸。才決如弩。神化變通。如雲煙禽魚離合隱見不可測擬。乃始搦管登壇千夫辟易矣。僕自歷詞垣十有六載。攻之不入。覓之不獲。間一撰記。山夫揭竿野鬭耳。非大將之律也。故曰所具與所任背也。僕有一獲。則應世效用是矣。任者旣非。具者又不獲效。乃偸食大庾。與鼫鼠伍。僕甚赧焉。夫效用非難事。本之殫厥心耳。彼射石沒羽。揮戈回曜。非駭異也。殫心之功也。僕老發半▲辟易驚退揭竿舉而�之

攺。惟是心獨赤。苟有﹝廉﹞﹝察也﹞我者。視今所具。易今所任。布在庶位。假之柄握。責之算數。因言求試。計歲考實。僕誠駑下。然亦瀝膽斷筋往矣。如是則慚退神寧。悚卻而體快矣。然此志又難以語人。獨默默﹝摵﹞﹝仝瑟﹞促。終日閉關。忽與王生斛語。遂次第及之。幹唇以自明。披腸以見愫。王生是之。公從王生得聞。乃獨弗是。論辯風剌。滚滚千百言。卒歸之勸沮。其言曰古有終身巖廊。心冷如冰。殆謂僕有執熱之想耶。不謂知僕者矣。僕自結髮讀書。見孟子持志養气之論。﹝輒﹞﹝專輒也﹞守以爲鵠。旣幸通籍金門。叨班玉府。未之有攺。玆所愧者才不副授。位不量能。故時思乞職效用。冀得一當以報天子。寒熱誰計哉。夫富厚豪華災眚之藪。勢驅威喝殃咎之門也。僕何心焉。本無異懷。反觸疑喙。乃今回腸返始。守此初服。感九崖之諭也。

【擅筆札而不欲僅以筆札見公才洵無所不兼】

○答姜僉事書

王維楨

自鄙人入南中。客爲稱足下賢者蓋百數。然未有驗也。居無幾何。而海寇至。所在大城危。小城陷。靡不得意。然惟獨海鹽完。問之海鹽所由完。則足下在城中運帷帳之籌。而又有湯參將者與之戮力奮驅。乘城拒守。寇嘗三圍海鹽。每圍厚集數重。期在必拔。然竟不能一中髙墉之隼。則足下之智略勇力彰矣。令他城皆若是。則賊鋒挫必遁。賊見他城悉懦軟。不與犄角。獨海鹽伉。以故數至圖傷之。奉常鄭公海鹽人也。爲鄙人道之甚詳。故鄙人信客。前嘗賢足下者果有今驗。非謾語也。初寇侵上海也。上海令懷印亡。徒扃縣門閴無人。邑中人見令亡。立盡奔攛如雲雨散焉。賊入以素所聞二大姓。盡掠其財而去。殺傷數百人。巳而令還。寇復至。令輒復亡。寇過縣門仍扃無人。乃始排門入。吹火燒廨宇。門樓皆空。前上海民亡者甫還。寇俄復來。不及避皆伏在鋒刃。積屍髙者丘陵。卑者溪澗爲之不流。比三至而邑中室屋空。寇揭虛囊去矣。夫寇三至上海。輒得意。及三至海鹽。皆燥唇幹▲城邑之�大都繇此

喉而歸。則信乎足下之賢有力也。太倉被創在上海後。太倉人爲鄙人述其事。尢可扼腕。方賊艦泊海口時。才數艘耳。其登岸薄太倉城者。且不滿百人。太倉守臣怖於卒至。則股栗不能持。乃掖而乘城。守臣從堞間望見賊鋒橫厲。須臾而三遺矢。左右皆笑之。其有以事白者。第瞪目視。口噤噤不能語。頃之稍定。則�朴擊施威。用蓋其陋。若是則太倉柰何不殘。今太倉三關皆化爲灰劫。太倉村落皆爲羅酆鬼區。本遺矢守臣故也。或言遺矢者爲甲。又或謂乙。久之當有▲可笑可恨

眞歸矣。當是之時。設令足下備太倉。且不啻守海塩其智略異也。今寇畱海上業三月餘矣。諸公賢有力者。第能﹝嬰﹞﹝繞也﹞城收保。不及百姓於創。然未有與寇一創者也。其不能創寇者有說四焉。夫兵不素習。將不知兵。一也。我眾附賊。益賊之智而張其膽。二也。巡視憲臣。權拘而封疆遠。權拘則不在統轄者不聽。封疆遠則緩急不相救。三也。封內士大夫生長江南。不諳兵謀。然好鼓喙沮事。執役之臣。往往搖於邪說。悚於後患。有作輒輟之。四也。斯四者寇所以敢犯。久畱橫行▲嬰城者相望

而莫之遏也。以予觀今日之勢。參彼巳之形。寇欲去則去。不欲去則聽之。卒無可柰何。至爲異日計。則鄙人有三策焉。而練兵卒算軍食。不與也。三策者。攺巡視爲巡撫。開府於浙之省中。而以巡視爲帶衘。以福建附屬之。旣巳正名巡撫。則藩臬有司。咸聽期會。軍餉民兵。咸聽料理。遠徵近發。咸聽區分。於計便此一。今疏請置總兵參將是矣。而未指其總兵建牙處所。愚以爲當置之閩越攘接之界。海道之衝。而諸參將立砦分屯於海上者。散若星羅。會若蟻結。有警則督▲堪與節籌

所向分戍參將擊之。賊安得登岸。然非大破怛調。力伸軍威。則軍吏不肅。士卒不爲奮。此二。江南法网。之弛特甚。乃仕者率用寬和爲治故至此。夫嬰兒好弄。家大人不痛呵之不止。況馭民乎。誠取軍法戮不軌之民。則誰其通夷而跨海。不枉三尺。務以鋤貪暴之吏則民安。又誰其甘心棄業而化於夷也。此三。至若練兵卒算軍食之兩者。固稱要領。則旣立撫臣。撫臣自舉之。旣立總兵。總兵自舉之。此謂漑其根而枝葉自疵者也。凡今吳越兩地戰卒。皆閭閻好騁子弟也。▲剴切

彼其醉呼於市中。舞拳以示力。一見勍敵。卽奉首竄矣。不足稱俠客。乃驅之逐盜。適足損眾明怯。令酋人抵掌笑耳。非計之得也。頃聞寇兵鳥舉。倏而東。倏而西。不可得而制。要之城守爲是。下令曰有警至。卽入收保。近者歸城。遠者屯結。幸不使重傷而巳。若欲創賊。令憚不更犯則異日徐議之耳。二三君子未可徒誇詡誣人。以博哲人之誚云。王思質者。鄙人雅所禮重人也。其才智敏速。腹腸廓落。足以立事功。顧視事之日淺。無以應卒。然能焚蕩賊壘。撓不使寧。是亦一奇也。他口𨿽啾喞不能左王公之計。乃王公顧若懾者。呶呶。效兒女子爭言。亟於相勝。豈豪傑任事之槪哉。彼言平巢蔓延者。此昧子語耳。有識者不與理也。凡本居爲巢。次捨爲壘。今王公所焚蕩者賊壘也。安得稱巢。王公不持是爲解。乃輕擊豪首驟詰禍因。秪以構怨深讎而巳。是不自明也。若見王公爲道區區如此云。使來以嘉翰見。卽荷擔取報。遂此答焉。因念鄙人糜公家餼。且二十年矣。歲守筆硯。間蔑視尺寸之功。方今天下之患。北絓於胡。南困於倭。乃不能效請纓之志。充負戟之役。苐塊處空談。猶之孤子言孝。躄人論步。辧說𨿽詳。終非巳能有也。甚愧之。思去卽忍不能去。將齒髮亦頹暮。其時可望建立不歟。初鄙人入南中。蓋與老親俱。老親居五月。以不習其水土。輒先歸。盡室皆從。獨鄙人煢煢守孤邸耳。少選且亦上謁去矣。此屬私況。以足下或欲聞。附具之。

【�掌而談有聚米列圖之意】

○與文徵明書

唐寅

寅白徵明君卿。竊嘗聞之。累吁可以當泣。痛言可以譬哀。故姜氏嘆於室。而堅城爲之隳堞。荊軻議於朝而壯士爲之徵劍。良以情之所感。木石動容。而事之所激。生有不顧也。昔每論此。廢書而嘆。不意今者事集於僕。哀哉哀哉。此亦命矣。俯首自分。死喪無日。括囊泣血。羣於鳥獸。而君卿猶以英雄期僕。忘其罪累。殷勤教督。罄竭懷素。缺然不報。是馬遷之志不達於任侯。少卿之心不信於蘇季也。計僕少年居身屠酤。鼓刀滌血。獲奉吾卿周旋。頡頏婆娑。皆欲以功名命世。不幸多故。哀亂相尋。父母妻子。躡踵而沒。喪車屢駕。黃口嗷嗷。加僕之宕趺無羈。不問生產。何有何亡。付之談笑。鳴琴在室。坐客長滿。而亦能慷慨然諾。周人之急。嘗自謂布衣之俠。私甚厚魯連先生與朱家二人。爲其言足以抗世。而惠足以庇人。願賫門下一卒而悼世之不嘗此士也。蕪穢日積。門戶衰廢。柴車索帶。遂及藍縷。猶幸藉朋友之資。鄕曲之譽。公卿吹噓。援枯就生。起骨加肉。猥以微名冒東南多士之上。▲磊磊有气

方斯時也。薦紳交遊。舉�相慶。將謂僕濫文筆之縱橫。執談論之戶轍。岐舌而贊。並口而稱。墻髙基下。遂爲禍的。側目在旁而僕不知。從容晏笑。巳在虎口。庭無繁桑。貝錦百疋。讒舌萬丈。飛章交加。至乎天子震赫。召捕詔獄。身貫三木。卒吏如虎。舉頭搶地。洟泗��。而後昆山如焚。玉石皆毀。下流難處。惡惡所歸。績絲成网羅。狼眾乃食人。﹝馬﹞﹝馬尾能玉﹞犛切白玉。三言�慈母。海內﹝遂﹞﹝因也﹞以寅爲不齒之士。仍拳張膽。若赴仇敵。知與不知。畢指而唾辱亦甚矣。整冠李下。掇墨甑中。僕𨿽▲遂兩事相因而及

聾盲。亦知罪也。當衡者哀憐其窮。點檢舊章。責爲部郵。將使積勞補過。循資幹祿。而籧除戚施。俯仰異態。士也可殺。不能再辱。嗟乎吾卿。僕幸同心於執事者於玆十五年矣。錦帶﹝懸﹞﹝垂﹞﹝髦﹞﹝�﹞。迨於今日。瀝膽濯肝。明何嘗負朋友。幽何嘗負鬼神。玆所經由。慘毒萬狀。眉目攺觀。愧色滿面。衣焦不可伸。履決不可納。僮奴據案。夫妻反目。舊有獰狗。當門而噬。反視室中。﹝甂﹞﹝邊�盆﹞甌破缺。衣履之外。靡有長物。西風鳴枯。蕭然羈客。嗟嗟咄咄。計無所出。將春掇桑椹。秋采﹝橡﹞﹝樣實可食﹞實。餘者不迨。則寄口浮屠。日願一飱。蓋不謀其夕也。呼欷乎哉。如此而不自引決。抱石就木者。良自怨恨筋骨柔脆。不能挽彊執銳。攬荊吳之士。劍客大俠。獨當一隊。爲國家出死命。使功勞可以紀錄。乃徒以區區研摩刻削之材。而欲周濟世間。又遭不幸。原田無歲。禍與命期。抱毀負謗。罪大罰小。不勝其賀矣。竊窺古人墨翟拘囚。乃有薄喪。孫子失足。爰著兵法。馬遷腐戮。史記百篇。賈生流放。文辭卓落。不自揆測。願﹝麗﹞﹝附也﹞其後。以合孔子不以人廢言之志。亦將櫽括舊聞。總統百氏。敍述十經。翺▲曲木必待櫽括而直

翔蘊奧。以成一家之言。傳之好事。托之髙山。沒身而後。有甘鮑魚之腥。而忘其臭者。傳誦其言。探察其心。必將爲之撫缶命酒擊節而歌嗚嗚也。嗟哉吾卿。男子闔棺事始定。視吾舌存否也。僕素疊俠。不能及徳。欲振謀策操低昂功且廢矣。若不托筆紮以自見。將何成哉。譬若蜉蝣。衣裳楚楚。身𨿽不久。爲人所憐。僕一日得完首領。就柏下見先君子。使後世亦知有唐生者。歲月不久。人命飛霜。何能自戮塵中。屈身低眉。以竊衣食使朋友謂僕何。使後世謂唐生何。素日輕▲可憐

富貴猶飛毛。今而若此。是不信於朋友也。寒暑代遷。裘葛可繼。飽則夷猶。饑乃乞食。豈不偉哉。黃鵠舉矣。驊驑奮矣。吾卿豈憂戀棧豆嚇腐鼠邪。此外無他談。但吾弟弱。不任門戶。傍無伯叔。衣食空絕。必至流莩。僕素論交者。皆負節義。幸捐狗馬餘食。使不絕唐氏之祀。則區區之懷安矣樂矣。尙復何哉。惟吾卿察之。

【悲憤惋惻中略無蟻行蚓結之態天生奇軼】

▲夷猶疾舒貌

○答李中溪書

唐順之

兄之使閩也一年矣。辱以書下問者且數四矣。而僕無一言之獻。豈惟素性迂戇自度不能。然亦以兄之才力。固不待人。然屢問而屢無一言焉。是亦不免有負相知。乃展轉思之。竟無所得。惟有一事可以少效愚悃。而塞下問之勤者。則言之適在此時。然亦自度非迂則戇也。惟兄亮之而巳。且夫撫按之權舉劾最重。百官之所以勸懲。公道之所開塞。其系於撫按舉劾亦最重。然而今世所謂舉劾者。僕竊異焉。僕嘗備員郎署矣。嘗得日聞邸報矣。或曰今日某巡撫舉劾奏至矣。僕不問而知之矣。何也。其所舉者可不問而知。其必藩臬方面大官也。其所劾者可不問而知。其必通判縣丞小官也。其所舉者可不問而知。其必牽朋聯伍不數十人不止也。其所劾者可不問而知。其必寂乎寥乎才三兩人也。如此是則賢者盡大官。而不賢者盡小官也。則是賢者甚多。而不賢者甚少也。夫使賢者盡大官。又使賢者甚多。而不賢者甚少。則宜其政平而訟理。苞苴不行於上。怨毒不結於下。天下可以臥而帖席矣。而顧不能然。則是大官不能盡賢。與賢者不必甚多。而不賢者不必甚少也。大官不必盡賢。而賢者不必甚多。不賢者不必甚少。則彼舉大而劾小者。母乃大官則足以樹恩。而小官無傷於任怨也歟。又母乃勢弱者易淩。而根固者難拔也歟。而其所舉所劾之多與少。又無乃厚市恩而薄引怨也歟。如此則人心奚而得勸懲。公道奚而得不塞也。𨿽然固亦有藩臬方面大官而不舉。或反見劾者矣。嘗駭而問其人焉。則是非能劾藩臬方面大官也。亦非其人之果不賢也。或負气倔彊不善曲媚者也。不然則受人指嗾爲之快忿者也。亦有通判縣丞小官而不劾。或反見舉者矣。嘗駭而問其人焉。則非能舉通判縣丞小官也。亦非其人之果賢也。或多援善鉆最有力者也。不然則其親與故也。如此則所劾者縱非小官。則必負气倔彊與爲人快忿者也。所舉者縱非大官。則必多援善鉆與親且故也。然則人心又奚而得勸懲。公道又奚而得不塞也。繇此言之。爲撫按者。固不得以能舉人能劾人爲榮。而必以舉劾之不稱爲可懼矣。今兄之所屬其爲方面大官者誰乎。其爲州縣小官者誰乎。僕固不知也。賢者多乎少乎。不賢者多乎少乎。僕固不知也。而爲是多口者。亦據素所疑於人人者言之耳。然以兄之志剛而識明。秉正而嫉邪。固必不同於人人矣。必能示勸懲而彰公道矣。又何藉於僕之言乎。然僕之爲是言於兄。亦非欲兄之不舉大官不劾小官也。非欲兄之所舉必少而所劾必多也。大官果賢矣。或矯而不舉亦私也。賢者果多矣。或避收恩之名。而欲矯之以少舉。不賢果少矣。或沽澄淸之譽。而欲矯之以多劾者亦私也。𨿽然竊以爲莫如精舉而愼劾。則劾者固少。而舉者固不得多矣。或曰舉劾皆少。則是善有隱而不彰。惡有微而不屏也。是不然矣。夫天下中人多而其最賢與最不賢者少矣。舉劾所以出於常格。以待最賢與最不賢之人耳。若夫小善小惡則固有考語矣。又何慮善有不彰。而惡有不屏也。故僕以爲莫如精舉而愼劾。兄意何如。一言之獻。如是而巳。惟兄亮之。

【備供撫按舉劾情�巡方者不可不寫一通以置座右】

○上禦史大夫南充王公書

歸有光

都臺相公閣下。有光聞天下之人材。其爲君子小人。皆有一定之性。古之所謂知人者。非苟知之而巳也。始知其如此。則其終身不能易也。伯樂之於馬。卞和之於玉。如令馬非絕塵。玉非連城。二人者必不顧。如令二人者顧之。馬與玉豈有變哉。馬與玉而有變。則天下亦不號爲伯樂卞和矣。故以爲人之賢不肖有定分。而古之知人者。決於一見。而終身不易。彼有攺節易操者。必其始非眞性。有矯而爲之者。特其號爲知人之不至焉耳。孔子曰。舉爾所知。蓋謂巳知之矣。則其舉之而不疑也。故大臣之相其君。其平日常有意於天下之人材。一旦而任事權。舉平日之所知。蓋優然而有餘。是以佐國家成光明之業。而其聲名永與天地無窮。若夫取辦於臨時。處極貴之地。而欲以周知天下之人材。不如其取於素之爲俗也。今閣下爲天子執法。操天下士進退之權。其能辧君子小人賢不肖必明矣。有光不材。不敢自附於當世之賢者。獨以少荷國家作養。蚤歲掄選太學。尋薦京府。初辱閣下爲縣。當此時相知最深。蓋不以光爲不肖也。閣下淸明直亮。少所許可。而獨於有光而加顧。自此閣下爲郡二千石。及揚歷外省。升中丞。治河漕。濟州淮揚間。有光往還京師。道之所歷。閣下未嘗不垂顧念。閣下非有私於有光。以爲爲國家急於當世之人材如此。前歲舉進士。閣下方召入爲少司徒。有光時與進士旅見。閣下獨加禮遇異於常。今歲入覲。閣下府第深嚴。有光一再至。然亦不拒。逆而進之。退而私念。以有光之受知於閣下。與閣下之知有光者。至今未▲揚﹝易攺也﹞

嘗變也。自以諸生文學。不辧治縣。事多泥古。與世乖忤。監郡及大吏無相知者。其考宜殿。而又荷閣下之知。使免於過謫。然而鑠金銷骨之毀。其積巳至於閣下之前矣。悲夫。以三十餘年潔身修行。一旦遭讒羅垢。乃不能自辯於三十年之素知。使閣下疑所見而信所聞。夫豈閣下前日之知爲非歟。將亦有如古人所謂昭晰自斷於內。能了了於冥冥之中。而蹔不能勝眾多之口。而姑謂謝之也。然則士之所恃於知巳者危矣。閣下何不考有光之爲吏者。夫豈若人之言▲無風�紋

否乎。昨在京師。今萬宗伯乃同年鄕舉也。萬公陽羨人。家與有光所治連界。有光私竊問萬公云。公以我治縣何如。萬公曰。君治縣無他。獨小民無不愛君耳。有光謝曰。得君一言可以無愧。萬公當世賢者。非相欺也。則有光之爲縣。果盡如讒者之言乎。今銓部所取信者監郡。監郡之賢不肖。果盡出於公與明乎。漢人有言。陛下以使者爲腹心。使者以從事爲耳目。尙書之平。決於百石之吏。其不足盡取信明矣。且今監郡所薦舉。無不極其褒美。語其治行。𨿽古之龔黃卓魯不能有加。然古之吏。皆積久而成功。今並布衣諸生少年。遠者僅逾二載。何治之卓卓如此。夫果能如此。則其縣治矣。何遷代之後。其雕殘猶故也。如此所舉。則刺可知。其不爲謾欺者鮮矣。夫與愚人論智則智反爲愚。與不肖論賢則賢反爲不肖。故智者決策於愚人。賢士呈行於不肖。此道之難行。而賢材之所以多闕也。今於監郡之外。復其采取流言飛語。唐虞之世。所爲疾讒說殄行者。寺人傷於讒而有巷伯之刺。今不能禁而又行之。如此則奉法循理之吏。豈能見容於世耶。閣下淸徳重望。彈壓百吏。凜然風裁宜監郡者不敢爲欺謾。其刺舉必明。其讒說亦無自至於省臺。然唐虞之世。聖賢在朝。猶有讒說。以周之盛。而寺人畏讒。則𨿽登明選公。舉世咸卸閣下贊翼聖朝之盛。而寧獨無如有光前之所論計。今世人材之眾多。何啻以千百計。皆進退於閣下。閣下寧以矢一人爲輕重。則有光一命之賤。其何足以復�閣下之聽也。夫自古一士之不遇至微。而後之人追論其世。乃以一士之故。而歸咎於當世之公卿大臣者多矣。▲長流一�

況平生恃閣下之知。自謂俟百世而不易者。不謂其有所變也。獨以閣下不勝眾多之口。而姑爲謝之云爾。然有光自以今日有閣下之知巳。而不獲自伸如此。則亦巳矣。官𨿽微而出處進退宜明。是以竊緣閣下之素。以求自放田裏。不使墮落於讒人之口。閣下姑憐而使之。得全其身名以去。不勝幸甚。有光再拜。

【起伏蜿蜒備紆回瀠漪之態】

○寄屠漸山書

陳束

屏棄以來。久不欲通問貴遊。每懷足下疇曩之誼。擬作一書。輒猶豫數日。何者。形迹旣舛。情素殊別。恐冒周爻浚�之戒。將蒙谷風棄予之慚。是以搦管操觚隨又捐棄。亦冀遙忖愚心。知其非嫚也。錢黃門入楚。伏承惠書惓惓。詞文藻繢。情致﹝顓﹞﹝通專﹞篤。陳昔時燕樂之悰。嘆數子飄零之迹。奉讀周旋。祇增惋憾耳。方今龍軒側席。鶴禁繼明。寓內欣欣。衿帶之士。揚鬐仰沬。足下秉髙世之志。體絕人之才。抗迹紫宮。策奇靑漢。英聲茂實。爲士品規。夫順風而彈云和之絲。乘埤而建辰旒之節。不待明知而見聞廣矣。幸甚幸甚。僕不佞才質紕繆。無所比數。以因緣階第。得侍內廷。終非其人。果遭罷斥。爾來湖上巳三見朱明矣。燐緇塵鞅。玄發變衰跋涉川途。壯心潰裂。是以過黃陵而嘆息。泛赤壁以欷歔。淒目九派之流。傷心一柱之觀。哭屈平於湘水。弔賈誼於長沙。北上荊州。更懷王粲。西還夏浦。再泣禰生。彼數子並以命世之才。窮愁郁抑。用不究於當年。俯仰古今。異代同歡。東上更入辰沅諸溪。▲辰旒卽三辰旆

則蠻夷之所都也。靑山萬疊。﹝巑﹞﹝攢﹞﹝岏﹞﹝元﹞造天。黑霧千尋。黯黲蔽日。哀猿夜響。鬼谷晝陰。﹝虣﹞﹝通�﹞﹝獸﹞﹝猛�﹞窺形。螫虫射影。斯實涉歷之艱辛。然非愚心之所悲也。乃若羈縛洿塗。婆娑行列。積憤誰平。﹝裹﹞﹝同懷﹞奇不泄。期會結束。則朝夕遄徵。牘案嬰纏。則寢食俱輟。二物用而赤子﹝唬﹞﹝哮鳴也﹞。百事滿而吏曹謁。當其倥愡。且不知人生之樂。況其它乎。是以陳子康積恨於京城。汲長孺存情乎禁闥。張膠東自款其無奇。陶彭澤掛冠而歸潔。古今人情。略同其揆矣。五十爲壽。僕行年巳過大半。數時以來。疾疢所▲巑岏山竦立也

苦。神明不捨。形气支離。以手約圍腰腹。﹝率﹞﹝率計猶言摠計﹞計一月小一二分矣。人命難保。富貴何期。親故不量。往往以詭詞相慰。蓋孝標懷舊。則絕交之論廣。張敏卹窮。而頭責之文作。此皆不達義命。遠於情實者也。夫十圍之材。文以爲梁棟。其斷在於溝中。同畝之稷。上而饗神。而其餘委於雁鶩。非其材質不同。所遇之時命異也。故曰安時安命。超玄之乘。知彰知微。保命之幾。足下乃取徵於合劍。論奇於效璞。來書之云。信不由衷乎。僕早歲束髮。頗有弘志。中年蹭蹬。竟戾微情。君子見幾不如捨去。不然則匹夫效志炳耀丹靑。況僕爲專命之使。猶得參下大夫之列。如使吾道遂廢。斯文在玆。足下視僕豈後於常人哉。家世貧素。不事作業。穅豆之奉。𨿽不常飽。母性髙明。生能容介子之隱。妻賢女也。死不沒黔婁之行巳矣哉。金門何期。石室能待。髙軒無分。名山可藏。句章之曲。倘容適志乎。謹題尺疏。使人北於明主。因告足下。拜述前忱。負疾未平。力諭不悉。

【惋麗淸妍如鶯笙之遞奏】

○辰州與田叔禾書

陳束

鄕渡蘭江。知執事畱滯﹝樠﹞﹝捫山名又��﹞溪忻然甚期一會。迫雨潦溪漲。全行日少。才及下雋。軺車巳先日背發。慚灼如何。昔日重追朋故。或輕千里解組紱相從。僕今不能不如古人遠矣。煩暑跋涉。伏惟無恙。此邦故夷蠻之都。自昔遐矣。西去更有崇山。茂林停嵐。晝日不開。谼硐﹝潀﹞﹝��水﹞﹝�﹞﹝�貌﹞。懸崖崒石。馬瘏不敢前。鳶飛﹝跕﹞﹝�墮貌﹞跕不能渡。栗心玆時。睇夜郎之修阪。感昔賢之遺欷。豫陽何心能不悲乎。尙念在郎署時。與君席地。持蟹螫。倒瓶浮白。張目大噱。何期不朝夕。乃今步武間不遂對晤。固信詩人所以重一日之別也。三度枉教札。並以雅什。荷殷勤意甚厚。捧諭知貴夫人捐棄。不忖何以爲情。計轍迹當道楚中時。與阿婦言。幸且會而女兄以爲歡悰。今乃巳矣。當還白婦共爲酸﹝洟﹞﹝通涕﹞耳。僕入楚來。卽有辰沅之役。數數﹝偊﹞﹝通踽﹞旅。所不可爲具陳。居北地日久。朅至南中。暑濕之鄕。體大不佳。家人各各嬰疾。妻子﹝臒﹞﹝麗��﹞然羸苦。鄕園之情。見此不能無動。僕固農家也。世乏烱迹。門榭中薄。囷鮮儋石之﹝稸﹞﹝同蓄﹞。畎無一牛之蹊。晨不殖作。莫廢炊淅。而稚年寡伎能。釋擔負笈師受墳索。母太夫人垂及髙年。有馮衍負困之累。懷毛廬江喜檄之情。幸藉祿奉。將八歷星歲。金門銅柱。且所繇歷。稍識宦情。便﹝■﹝口答﹞﹝塔忘懷也體觧也﹞然可罷。夫榮華之門。徐亟異運同管於廢歇。惟彼蚤﹝喆﹞﹝同哲﹞。爲能無咎。幾圖﹝�﹞﹝����﹞剨劈此緣。而親故中闌不仕無養。油油然止。瓠拙之才。世大不宜。亦時學就人周旋。輒都又忘郤。語不云乎。亦巳焉哉。逝將返舊林。散發掉臂。爲明時樂。萌海內同志。亦有毘陵唐子。或言其抱屙。食不能蹔甘。便欲掛冠躡屣相依▲剨劈破斷也

荊水之上。此中倘有富人可以貸債買僮。逐什一之息。量粟牧雞豕。庶幾足母妻饘糜之養。遨遊名山。沒齒無憾。比得友人李中溪書云。江南富人祗敬官人。罷則無所於貸。誠然誠然。眉睫之間。何情不爾。又望之賈豎乎。就令餓餒。當荷鍤把甕。茹澗溪之毛。歠無營之水。尙一澆悾惚積懷。貧非爲病。黔婁原憲。彼亦何人。倘得與此輩同歸爾。首秋計遣人疏闕下。天网三驅。何禽不遂。區區之忱。先巳自喜。見說執事亦有斯度。故以相告。人心不同。亦未敢告之它眾。引姍笑也。山院毒熱。百務報罷忽復懷君。慕王生一夕命舟之誼。遣一力函書馳候。附以短章。久闊情慉。言不能悉。夏仲下旬日。寓下雋。束頓首啟。

【胸無匿理筆有剩華伸紙疾書而茁拆之勢勃然】

○與胡寵之書

童承敍

違隔逾秋。怔悵增勞。想離羣以來。繾綣一也。僕之於君異體同心。合道齊軌。並以弱冠結駟京國。﹝占﹞﹝視也﹞﹝畢﹞﹝簡也﹞鉛槧。戮力相規。出則連袂九衢。入則並棲一室。芝蘭同臭。何殊於玆。丁年分攜。驅馳塵鞅。君則遊覽梁晉。僕則經涉魯粵。東西南北。奄忽歲時。暌絕之思。如何可言。往者角藝鄂都。叢桂秋山。復叨附驥。生平意气。乃玆一伸。縱黃鶴之大觀。弔鸚鵡之廢迹。蹴大別令東倒。障漢波使西逝。何其驩也。獻賦上都。翺翔雲路。僕▲禮樂記呻其占畢

復不幸。創痏浸淫。﹝胈﹞﹝跋﹞膚痛苦。方臥長卿之病。兼動馮驩之歌。而君時枉軒車。垂意眄睞。古云知巳。昔謂無之。乃今見矣。感嘆發憤。冀得同升以永笑樂。而劉蕡見忌。李合謬登。命也如何。凡在雋流。同斯嘆惋。嗟乎漢嬙無命。楚和失時。𨿽揚蛾入宮。懷瑜赴闕。秪益其悲泣爾。君擢秀鄧林。駛流淸派。隱神物於丰城。櫜夜光於川澤。良時多暇。髙朋萃止。躡屣峴首。接﹖﹖離倒著。銜杯習池。銅鍉齊唱。重以鯉對趨蹌。萊衣熠耀。俛仰之樂。孰踰於玆。且夫騄驥垂耳於槽櫪。遊鳳委翅於▲胈膚骿胝無毳也

枳棘。固未殊絕也。及其霜蹄蹀躞。勁翮聯翩。髙翔靑雲。顧盻千里。豈必借翰於扶搖。假力於箠策哉。僕浮名罥系。夙病糾纏。欲委置長往。則親心未慰。低首局蹐。則羈情潦倒。又恐毀棄路逵。傷其明喆。是以輾轉徘徊。重增忉怛。旦則廢飱。夕則倦寢。每不自持。輒從二三君子。或周章在途。或歌嘯永夕。或濡吳毫。宣畼紆結。或張蜀絲。雜引商徵。加之秋气蕭瑟。木葉辭幹。明月入帷。涼飆夜起。悲笳微吟。哀角徐動。於斯之時。百感軿集。五情並亂。仰鐘陵之日。望太行之云。楚畹▲纏綿濃�感慨

蘭芳。湘臯艸綠。言念初服。何時可忘。此阮籍所以當途而哭。王粲所以登樓而悲者也。安得從君尋故山之樂。伸久要之雅哉。夫達士論交。匪寄形神。千里之談。有如傾蓋。何也。以其相信也。故特與君陳其大較。逸情隱志。庶其亮之。嗟乎飄寄沙礫。悵離隔矣。關河伊阻。杳難涉矣。悠悠我心。何時歇矣。努力明徳。各愛厥身。志慚縮地。義存斷金。飄飄北風。有懷徳音。

【書情賦韻六朝之遺音】

▲系之

○與宗子相書【其二】

李攀龍

元美來。亟謂子相遇於都門之外。信宿而去。蕭然各有江湖之气也。壯哉。邢州太守奉職無似。囹圄空虛。一日治牘。十日爲布衣之飲。齋�海內。旁若無人。郡城之樓不下百尺。西望太行。東�漳水。北眺神京。一瞬千里。歸復雷雨。乃歌黃楡諸篇。以敵其勢。則響振大陸。秋色漂颯。頹乎就醉。遂極千載品物五子於中原。右宗左徐。哀吳郎之去國。悼梁生之不祿。是時也。曾晢牧皮爲未狂。他豈暇論哉。月晦興盡。驪駒在道。握手洺水之上。黯淡不語。某𨿽僻惰。旋亦自失也。

【似歌行又似題跋】

明文霱卷之十九

●明文霱卷之二十

武林劉士鏻羽石父評選

書二

◆書二

追與故憲副宗子相書

上郝南峯吏部書

報劉一丈書

與查近川太常書

與蔡白石太守論文書

與張肖甫大司馬書

與汪伯玉司馬書

畣劉子威侍禦書

答趙夢白書

與舒司寇書

與友人論時文書

答戶兵二部會議書

擬唐宰相畣韓退之三上書

擬秦昭王遺齊湣王書謀伐宋

擬曹操讓黃祖殺襧衡書

擬謝交遊書

○追與故憲副宗子相書

王世貞

友人浮系吳郡王世貞再拜隕淚。移書故憲使宗君子相。吾與子相琳宮托宿。風雨如晦。鳴雞絕袂。不謂今者遂乖各天。每小展念。五內摧磔。記僕扶服奔難時。得郵信將子相一紮。問僕難所從起。今何狀。作何筴。宛轉詞組千致。讀之嗚咽涕涔淫下也。適會卒卒無南去之便。�循報章。今便巳矣。子相𨿽號就奄漠。然而遺藻燁發。英聲﹝踔﹞﹝行無常貌﹞踸。僕遘禍屬毛。銜冤剌骨。塗炭以來。𨿽綫息守魄。而萬念蹈冥。子相如生。不佞猶死。則幽明之軌未岐。抑塞之衷尙可暴也。向僕隸爽﹝鳩﹞﹝司寇別名﹞。子相後至。稱僚寀。柸酒然諾之好而巳。旣當事貴人驟識賢者。峻�傾藻鏡。衣襟薦紳。三事以降。莫匪還往。而僕方逡巡守刀筆。敗喪羸馬。甘其俛陋。乃子相不鄙從前。顧尙書所得敝帚悅之。下榻論心。斷金稱利。使僕忘棄援上之誡。厭射鰥居之操。濟南吳興。二三君子牽挽左右。亦旣棐然。麼麼詖側之士。謬意傅▲語在吞吐意在有無似醉筆實醒筆

少降氏以鳥官祝�司徒�﹣司馬�﹣司空爽﹣司寇會。吾黨可以獵取浮名。掩疵遂欲尋響而來。聆聲而去。旣戾厥望。便生諍心。以僕與子相爲奇貨賣之。嗜者簧皷牙石。指搐諱忌。子相旣不獲安鳳池。而僕之餘涇。徑沿尊人。沬血回腸。方寸蠆螫。欲逝不可。在生無術。試爲子相數辛丙中故。五六年僕南使。子相移告半之。實得三年耳。休沐之夜。率相過從。擊鮮釀醇。刻燭命題。賦就輒吟。吟罷輒飲。飲過輒醉。鼓掌掀眉。談究古曩。比興所由之旨。上下數百千歲污隆之調。角勝自賢。往往移丙連午。無復知旦。坐是奇聲不得盡閟。時時有聞人間。然未嘗與子相只語及長安中人事也。毋論子相愼密雅重。僕卽狂不撿。獨不念家大人出沒荊棘爲於垣累乎。且爲文章不巳其效。能使智者妬。愚者厭。弱者獻讒。力者出■﹝扌必﹞。大扺勢當然耳。其所以乃在慕同調。薄異巳。疏易親。賤踰貴。少加長。增敖益惰。遺落富勢。脫疏寒暄。親暱曲蘗。倦罷禮數。此數者。僕不幸與子相間有之。彼長安人事大小如蠛蠓之度大空。何掛吾子相目也。今謂吾黨日夜簸唇頰非刺長短。不亦謬悖大冤哉。至又謂僕與子相嘗爲文哭。竹書姓名。人以聳動大臣。令甘心我記其入自陷辟後。不佞竊以國家於法巳盡矣。念居平遊好臘肉絮酒一力助掩。長揖而退。當寬大顯信之朝。卽扈輒脂習可免提湯同日之誅足矣。豈有形之翰墨以干大僇者哉。子相之於斯人。固未半面也。今者謂文出僕。又謂出子相。謂出僕也者。陽謂子相也者。謂出子相也者。陽謂僕也者。其陽謂二人解也。是不欲吾二人一存也。於乎。令吾身當之易耳。而以中吾尊人哉。僕𨿽存故不如子相也。且僕年少不更練。誤錄有司。肉血躁熱。气志衡厲。每多藉康嗜醉之癖。而負斶斗抗名之敖。間懷傅斑投筆之志。自庚戌變後。尊人忽被非常之命。洊治兵革。僕虞深巢幕。過自懲刈。跬武山嶽。搖吻鱗尾。功名二端等之啖蠟。第令太宰禦史考吏時。稱有不謹王生削職。於計遂矣。何圖靑蠅之巧。變白爲黑。迅霆之濫。擊蟄逮株。僕不憚左手奉尺牘。右手握歐刀。於北闕之下。所以拜跪乞哀。延且莫之息者。冀日月之回照。而雷雨之有時。憤激暴伉。非有益於生存故也。事本末獨子相知之。僕吞聲久矣。不敢白之地上。白之地下耳。嗟乎子相。僕獨何心。苟住世間。不記單閼之歲。西邸中語耶。子相謂僕夜夢黃衣而牒者云云。吾不復能久矣。僕夢亦如是。因相與詫嘆惋然。久之笑曰。彼眞以爲能死余耶。卽使曹蜍李志𨿽至今生存何益也。子相夢旣以稍稍讎何獨難僕哉。徳甫來言子相則不能無王融中郎恨作此寂寂竟郁拂釀病。審爾子相不亦明珠抵鵲也。居又聞子相之大人當得報。投井幾絕。救之乃解。子相寧能恝然逝也。若婦奇妒未有子痛哉。吾爲歌三章詩近體二章。其所欲吐而不敢者。固不啻是。玆與子相約。異日冀得沐恩赦。奉家大人南還。以菽水之間。當徒步哭子於邗溝之陰。摉所著書。籍汰次其事。與於鱗序而傳之。脫不諱。亦與子相治一容膝之室。泉臺傍待我也。僕與子相朝司命君。詰所以拮據我輩之故。彼而神也。其寧無靦顏而技辭也耶。

【不敢白之地上而白之地下盈紙憤懣一字一痕】

▲悲情交預

○上郝南峯吏部書

盧柟

柟聞昔者荊軻入秦而白虹貫日。白起滅趙師而太白食昴。鄒衍系燕王之肆而五月飛霜。夫精誠變天地。姦气拂星辰。此皆越等夷之幹。造盛衰之變。關命運之會。殆非人人可與揆晷而取徵也。夫徳肖朝■﹝艸困﹞。形類蟪蛄。生如植槁梧。亡若覆死灰。然向靡延長頸極號嘑以求托化育之意。弛負擔之憊。夫誰有蹈赴湯火舉手頓足。拯死亡者哉。柟聞荊楚連城之璧。隋侯明月之珠。於越湛盧之劍。屈產嚙膝之乘。此四者天下之至寶。使出自齊秦吳楚大國。必將狹重期之觀。崇華廏以養之。累踵曳跗購千金而視矣。發迹於三家之市。則人之躡景昻目而觀者。才百之二三。何則。語曰。犀象無位。出自驕貴。蕢莩艸履。無然下伍。積居襲之漸也。今柟本蓬澤枯槁之士。奕世編氓業不出丘壑。綺縞不曳體。梁肉不適唇。繩樞瓦缶。長大子孫。閭巷不聞金玉之聲。勛葉之貴。擁貊貐。乘魚軒。揚眉闊論。視猶土梗艸苴。斯亦士之至賤者矣。爾乃負固陋之質。效矯世之志。遐思遠舉。立於百世之下。以竊慕於千萬世之上。詩書餙小愚禮樂誘言志。依附處士。乖忤權貴。雕虫綺篆於辭賦之間。衒玉不售置吾家體用不適焉。於是乎上不能伏巖穴之側。考泉石之迹。以重明主之顧。次不能發經射策。效納忠信以拾取緋紫之榮。下不能揆卜齮之計。逐什一之利。致富千金爲宗族光寵。夫然後張目而劍戟森。企足而梁父峙。市井都遂之中。一陷穽网羅之設矣。昔客有鼓瑟於齊王之門者。能使鬼神上下。懸竽不合。則人將掩耳而不聽。宋人資章甫適越。𨿽端凝冕裘。斷髮文身。則人將駭碭。頓走反目而不觀。諺有之曰眾口鑠金。重毀銷骨。而柟負違俗之難。抱獨任之舋。挾撮壤而障江河。則人有惜狗馬之斃。痛狐貍之掩。靡不愛柟一死者矣。況夫潢污瀆於鬼神。鄭聲淫於師曠。社櫟棄於匠石。燕礫笑於周觀。誇渚崖而東面視。惡知其不長見笑於大方也。夫柟罪戾如此。其大適遭傭奴之變。而其家益無賴圖致之死。要取不訾之賄。厚誣抵法之刑。尙賴天地日月得自明。稱貰一年。乃復皇网掩其翮。周綱繚其膚。申索縶其足。垣鼠不避囓其發髭。柟聞市廛之音。商販歌嘆。愈於釣天之樂。薄解朿縛稍置散地。跔躑僂俯。愈於帝庭之美。出檻域寢苫塊愈於匡牀之安。藜藿之飯晨至而晡進。試以挺杖後食。愈於紫駞之羹。赭衣短褲。不掩脛骭。略備燥濕。愈於魯縞之繒。吏至喜則屈膝。怒則頭搶地。𨿽太史公詬辱蠶室。王嘉惕於法伍。李固斃身箠■﹝垂夬﹞。茶毒金鐵。俛首垂涎。嘑天椎心而流之以血。何以踰此。柟聞蛟龍失雲雨。則﹝覂﹞﹝音泛反復也仝�﹞鱗波濤。殞骨泥沙。士嬰禍羅。則毀身亡名。折節狥死。今柟形辱志降。長謝洙▲�囹圄之苦滿坐皆淒

泗。則聖賢之逐客。覽淸聖之鑑。則鴟鳶之餘肉。何地而不可委虖。而柟含垢忍恥。延一夕之命。苟活混壤溺血之中。不能蚤自裁決。貽先祖之羞。徼鄕裏之惡者。是非禍覬徼幸。而利大於偸生耳。竊懷蓄恨之積固有不瞑目之行。故敢冒死上陳。願執事憫裁聽察其至。柟聞古人有言曰。人固有一死。或重於泰山。或輕於鴻毛。用之趨捨異也。何則孝莫大於復讎。統莫先於傳子。士莫重於廣業。昔者尙子行仁勇之事。長驅赴難。不能報伍奢之怨。穆公屬國於宋殤。構戚黨之禍。結怨諸侯。不能定子馮之居。子推污世主之量。髙不賞之節。燔炙介山。不能樹管仲之功也。故夫事涉過計於前。駟馬不能捷之於其後。矧死生之際。得失之大機。柟固熟思而詳議之矣。惟執事推心加聽焉。曩者柟寘身圜土。出歸謁先生於淇門敝廬。未幾而黃池之孽作。黑山之賊舉。抉垣破屋。戕先人而火其室。先母垂白髮號哭。不逾時而逝者。豈非悼痛先人不守牗之故哉。夫柟孤立無兄弟。大稚甫九歲卽亡。次子三歲亦殀死。寡妻孤女。煢然在室。族人攘利變易不測。竊恐栢舟不可爲誓陳人之媵。或加於我盧處子矣。柟聞墨翟棄室而說諸侯。百里奚鬻秦而相。寧戚飯牛以於桓公。此三人者豈竊世主權利富貴取聲譽天下哉。要之各乘時奮智。行義達道。樹勛業爲不朽爾。夫柟自穉齒學章句。長而被儒服。誦法周公孔子之道。思欲附會古人。效駑鈍之資。蹇步鉛割。麤有所建明於斯世也。然瓦礫之材璞匠所棄。制科之不收。縉紳士大夫之弗齒。中風狂癇。觸昭憲之网。弗出者三年矣。柰何遽死而不急聲燋嘑於執事左右哉。由是觀之。舉子推之隘者則士不宏。迹宋穆之謬者則統失緒。持尙子之操者則狥近名孝不寬昔曹沬將魯。不死三敗之辱。於柯之盟。則挾匕首劫桓公歸魯之侵地。以雪衄師之恥。今柟欲包曹沬之羞。以反三子者之見。而後伏斧鑕之刑。屍槁街之觀。欻然長逝。少謝造物之私。執事胡不少垂憐惜。宏天地恢廓之量。忘其出身之微。越於世俗之惡。拯袂水火。雪淹滯之冤以成憤抑之志。柟卽白骨復生。戴覆盆而被日月之光者。果誰之賜哉。

▲復說一番

【援引錯綜憤激橫集𨿽極悲愴而豪宕之气自在】

○報劉一丈書

宗臣

數千里外得長者時賜一書。以慰長想。卽亦幸甚矣。何至更辱饋遺。則不才益將何以報焉。書中情意甚殷。卽長者之不忘老父。知老父之念長者深也。至以上下相孚。才徳稱位。語不才。則不才有深感焉。夫才徳不稱。固自知之矣。至於不孚之病。則尢不才爲甚。且今世之所謂孚者何哉。日夕策馬候權者之門。門者拒不入。則甘言媚詞。作婦人狀。袖金以私之。卽門者持刺入。而主者又不卽出見。立廏中。僕馬之間。惡气襲衣裾。卽饑寒毒。熱不可忍不去也。抵暮則前所受贈金者。出報客曰相公倦謝客矣。客請明日來。卽明日又不敢不來。夜披衣坐。聞雞鳴卽起盥櫛。走馬抵門。門者怒曰爲誰。則曰昨日之客來。則又怒曰。何客之勤也。豈有相公此時出見客乎。客心恥之彊忍而與言曰。亡柰何矣。姑容我入。門者又得所贈金。則起而入之。又立所向立廏中。幸主者出。南面召見。則驚走匐匍階下。主者曰進則再拜。故遲不起。起則上所上壽金。主者故不受。則故請。主者故固不受。則又▲怒妙又怒妙字字�神

固請。然後命吏內之。則又再拜。又故遲不起。起則五六揖始出。出揖門者曰。官人幸顧我。他日來幸亡阻我也。門者答揖大喜。奔出馬上遇所交識。卽揚鞭語曰。適自相公家來。相公厚我厚我。且虛言狀。卽所交識。亦心畏相公厚之矣。相公又稍稍語人。曰某也賢。某也賢。聞者亦心計交贊之。此世所謂上下相孚也。長者謂僕能之乎。前所謂權門者。自歲時伏臘一刺之外。卽經年不往也。間道經其門。則亦掩耳閉目。躍馬疾走過之。若有所追逐者。斯則僕之褊哉。以此常不見悅於長吏。僕則愈益不顧也。每大言曰。人生有命。吾惟守分爾矣。長者聞此得無厭其爲迂乎。鄕園多故。不能不動客子之愁。至於長者之抱才而困。則又令我�然有感。天之與先生者甚厚。亡論長者不欲輕棄之。卽天意亦不欲長者之輕棄之也。幸寧心哉。

【小說耶傳奇耶爲之絕倒】

○與查近川太常書

茅坤

林臥旣久。遂成懶癖。春來讀歲書。始知浮生巳四十九。因憶解印綬五六年。別兄京朝來。則又八九年。僕朿發來所深交如兄者能幾。荏苒離愁。倏若羽馳。如此。間抽鏡對之。髯𨿽未莖白漸索矣。顏亦漸黝且稿矣。向之所欲附兄輦。馳驅四方。數按古名賢傳記所載。當世功業。輒自謂未必不相及。气何盛也。而今安在哉。頃者候董甥之。使自京邑還。得兄與施驗封書。大略並嗟僕日月之如流。林壑之久滯。謂一切書問不當與中朝之士遂絕。非肉骨心腎之愛。何以及此。甚且一二知巳。或如漢之人所以嘲子云者。面嗔僕曰。某今之賢者也。彼方位肘腋中外之士。所藉以引擢者若流水。若獨畱滯中林者。始以世皆尙黑。而子獨白耳。僕笑而不應。而使自兄所來。辱兄口諭之。亦且云云。嗟乎兄愛矣。而未之深思也。僕嘗讀韓退之所志柳子厚墓銘。痛子厚一斥不復。以其中朝之士無援之者。今之人或以是罪子厚气岸過峻。故人不爲援。以予思之。他巨人名卿。以子厚不能爲脂韋滑澤。遂疏而置之。理固然耳。獨怪退之於子厚。以文章相頡頏。於時其相知之誼不爲不深。觀其所敍子厚以柳易播。其於友朋間。若欲爲欷歔而流涕者。退之由考功晉列卿。抑嘗光顯於朝矣。當是時退之稍肯出气力。謁公卿間。如三上宰相書十之一二焉。子厚未必窮且死於粵也。退之不能援之於綰帶而交之時。而顧弔之於墓艸且宿之後。抑過矣。然而子厚以彼之才且美。使如今之市人。攖十金之利者。鳬唼蒲伏以自媚於當世。𨿽無深交如退之。文章之知如退▲退之何以自解

之。當亦未必終擯且零落以至於此。而今卒若爾者。寸有所獨長。尺有所獨短。子厚寧飲瘴於鈷鉧之澤。而不能遺一使於執政者之側。寧以文章與椎髻卉服之夷相牛馬。而不能奴請於二三故知如退之輩者。彼亦中有所自將故也。後之人寧能盡笑而非之耶。吾故於退之所志子厚墓。未嘗不欲移其所以弔子厚者。而唁且詰乎退之也。然子厚在當時其所同劉夢得附王叔文輩。蓋巳陷於世之公議然耳。後有士其文章之盛。𨿽或不逮。而平生所從吏州郡。及佩▲極力爲子厚洗髮

印千里之間。文武將吏。未嘗不憐其能而悲其罷官之無從者。假令有當世之交如退之。官不特考功。顯不特列卿。其所他引擢天下之士。踵相接也。其獨嗔子厚所不能而爲之。耳無聞。目無見乎。抑亦憐其文章不遽在子厚下。故所並聲而馳者。其官業所奮猶烱然有在世之耳目。或不當終擯而萎蘙之也。將矜其愚引。其不能而移其所引。擢化者而爲之力乎。噫僕至此亦可以投筆而自嘲矣。又何必人之嘲我爲也。適遣使護少弟某謁選京邑。當過兄所。問起居。且思有以復兄之口諭云云也。不覺嘔吐至此。幸兄共一二知巳。度僕生平之交。其文章之深。气力之厚。有如子厚之於退之者乎。脫或過焉。幸以其勿獨嗔子厚者。而少爲之巽言而請也。退之苟有知。未必不自悔恨於九原也巳。何如何如。

【借子厚以自鳴幾許感慨而髙言�辧則宜�犀首遜其鋒矣】

○與蔡白石太守論文書

【前缺】之間。以從所好也。然或謂今且罪遣。不得遽彊而之者。故姑浮湛混濁洺博中山之間。然其當晝而思。當寢而夢。巳逃人世久矣。僕嘗念春秋以來。其賢人君子間遭廢斥。未嘗不卽其窮愁。自著文采以表見於後。何者恥心有所知。與腐艸同沒也。然技不能兩有所精。而學不能兩有所逮。何者傳不云乎。倕工於爲弓。而言天下之善射者。必曰羿也。奚仲工於爲車。而言天下之善禦者。必曰造父也。蓋萬物之情。各有其至。而人以聰明智慧。操且習於其間。亦各有所近。必專一以致其至。而後得以偏有所擅而成其名。故世皆隨孔氏以非達巷。而僕獨謂孔氏之言者聖學也。今人未能學聖人之道。而輕議達巷者皆惑也。屈宋之於賦。李陵蘇武之於五言。馬遷劉向之於文章傳記。皆各擅其長。以絕藝後代。然竟不能相兼者。非不欲也。力不足也。故李杜詩聖而韓歐文匠。其間不自量力。揚躒蹀躞而進者。獨魏晉曹劉二陸。及唐元白柳宗元之徒。稍稍侈心焉。然亦疲矣。使宗元獨以其文與韓昌黎爭雄。當未辧孰劉孰項。而曹劉獨縱其詩聲於武陵之間。又未必降爲黃初之音也。故曰人各有能有不能。僕才乏思澀。於兩者俱無能者也。然間嘗從兄學爲詩。每見兄言笑出金石。噴吐傾珠璣。數年以來。大者王孟。小者劉韋矣。而獨不能睥睨一二。其中者不出兄之唾遺。其背而馳者尾瑣猥陋矣。獨私扣文章之旨。稍得其堂戶扃鑰而入。而自罪黜以來。恐一旦露零於茂艸之中。誰爲弔其衷而憫其知。以是益發憤爲文辭。而上采漢。馬遷。相如。劉向。班固。及唐。韓愈。柳宗元。宋。歐陽修。曾鞏。蘇氏兄弟。與同時附離而起。所謂諸家之旨。而揣摩之。大略琴瑟柷敔調各不同。而其中律一也。律者卽僕曩所謂萬物之情。各有其至者也。近代以來學士大夫之操觚爲文章。無慮數十百家。其以雲吻霧噏虎嚙鷙攫之材。揚聲藝林者。亦星見踵出。然於其所謂萬物之情。各有其至者。或在置而未及也。近獨從荊川唐司�上下其論。稍稍與僕意相合。僕少喜爲文。每謂當跌宕激射。似司馬子長。字而比之。句而億之。一字一句。不中其累黍之度。卽慘惻悲淒也。唐以後若�不足爲者。獨怪荊川疾呼曰。唐之韓。猶漢之馬遷。宋之歐曾二蘇。猶唐之韓子。不得至其至。而何輕議爲也。僕聞而疑之。疑而不得。又蓄之於心。而徐求之。今且三年矣。近乃取百家之文之深者。按覆之。臥且吟。而飧且噎焉。然後徐得其所謂萬物之情各有其至。而因悟曩之所謂司馬子長者眉也發也。而唐司諫僕所自持。始兩相印而無復同異。今僕不暇博諭。姑取司馬子長之大者論之。今人讀遊俠傳。卽欲輕生。讀屈原賈誼傳。卽欲流涕。讀莊周魯仲連傳。卽欲遺世。讀李廣傳。卽欲立鬭。讀石建傳。卽欲俯躬。讀信陵平原君傳。卽欲好士。若此者何哉。蓋各得其物之情。而肆於心故也。而固非區區句字之激射者。昔人嘗謂善詩者畫。善畫者詩。僕謂其於文也亦然。今夫天地之間。山川之所以蕃蘙。鼪鼯之所以悲嘯。九州島之所以聲名文物。四裔之所以椎髻被髮。以及聖帝。明王。忠賢。孝子。羈臣。寡婦。讒夫。佞幸。幽人。處士。釋友。仙子。之異其行。禮樂。律曆。兵革。封禪。天官。卜筮。農書。稗史。之異其術。宴歌。遊覽。行旅。搜狩。問釋。譏嘲。詠物。賦情。弔古。傷今。成敗。得失。之異其感。彼皆各有其志。而非借耳傭目所可紊亂增葺於其間者。學者苟各得其至。合之於大道而逆之於中。出而肆焉。則物無逆於其心。心無不解於其物。而譬釋之說法。種種色色。逾玄逾化矣。嗚呼盛矣。此庖羲氏畫卦以來相傳之祕。所謂其旨遠。其辭文。其言曲而中。固非專一以致其至者。不可與言也。近與潯陽書。亦論文。大較與告兄者互暢其至。而僕亦未敢遽取然諾於兄。但操金而求酒。不敢不問價於市也。並附與潯陽書。及所著文數篇。幸兄憫而裁教之。荷甚荷甚。

【胸有萬斛湧筆而出咳吐皆珠】

○與張肖甫大司馬書

屠隆

連朝凍雲垂垂。都城雪花如手。含香之署。淒然懷冰矣。日與二三同心。擁榾柮。煨蹲鴟而啖之。有少黃米酒佐名�。差遣寂寥。一出門騎馬衝泥。手皸膚拆。馬毛蝟縮。僕夫凍且欲僵。朔風有權。濁酒無力。此時念明公正在邊徼。人煙蕭疏。積雪丈許。寒气當十倍於都城。胡馬一鳴。鐵衣不解。繡旗夜捲。笳吹亂髮。按壘行營。想見淒絕。帳中取琥珀大椀。侍兒進羊羔酒。而聽歌者。歌出塞入塞之曲。朝提猛士。夜接詞人。𨿽淒其亦大雄豪有致哉。不知幕下頗有差足當明公皷吹。如昔陳琳孟嘉其人者不。此時恨小子不得奉麼麼六尺。而侍明公牀頭捉力之旁。國家倚明公如長城。驅明公如勞薪。亦以雄略不世出。故此莊生所以有櫟社之嗟也。𨿽然春明門中。終當借明公盈尺之地。列侯東第。計亦非遙。但不知何時西謁靑城先生。

【墨兵淩厲】

○與汪伯玉司馬書

屠隆

今海內駕千秋之業有瑯琊與先生爾艸昧羣雄。倔起田間。霸一方。建旗皷。以中原爲事。人譚王气。家握靈符。一旦事定功成。眞人受命。而羣雄煙滅。祗爲驅除。又有明於天人之際知大命之有歸審才力之不敵而甘心佐命依人以立小功者此𨿽與犄角之徒成敗異勢而其消折英雄之气一也。學士大夫以文章命世垂千秋名代不過一兩公而止彼當其時搦管修辭。與一兩公分曹對壘。盛气而不下者。計豈應少哉。乃卒歸煙滅。而千秋名遂屬之一兩公而止。故有生存千萬言。死不畱一字志士念此有足悲心者。夫眞人身膺大寶宰割神州固也受命於帝河嶽英靈含芬揚藻光映千秋若劉向動乎太乙徐陵識於志公卽文人不可謂非受天之命也世有椎英雄。雅不嫻文辭曲護所短乃曰大丈夫采秋實爾安事春華夫麒麟淩煙之上豈必藻有文哉嗟嗟結繩以還。乃有文字。明聖所爲。天之制也。仲尼不刪六籍乎。令麒麟淩煙。不托文字。後世誰知者。大禹功在河洛。萬▲田橫之輩

世稱神。而其始乞靈於南嶽玄夷使者之文。畱侯以三尺劍佐漢祖定天下。而素書三篇實授之谷城黃石。金簡玉函亦上帝所寶也世有椎英雄寧有椎帝哉今天下文章屬之瑯琊與先生若麟鳳之爲百獸長滄海之爲百谷王千秋之名終歸焉而他搦管修辭者卽目營四海气淩萬夫恐未免卒爲兩先生驅除而止某東海鮿生束髮好雕龍之業此其匹夫之意念亦不淺矣而不幸與兩先生同時今年四十精巳銷亡長恐以一生心力而並爲大軍前茅所驅將悉索敝賦東濟師婁水之陽南頓甲大障之陰以一決雌雄則重懼眾寡不敵立而虀粉爲天下笑將投戈解甲俛而受軍政﹝戲﹞﹝通麾﹞下則又柰此雄心何何具須眉名丈夫也僕居嘗妄自衡度以爲丈夫生不能受命於帝雄長斯文寧爲彭城天水毋爲畱侯李藥師寧爲尉佗夜郎毋爲竇河西𨿽近倔彊不見事機亦磊磊有片气哉以故僕生東海四十年而未通尺一門下比年以職事入吳會嘗與元美兄弟周旋𨿽義托同心亦頗气存彊項王先生賞其鶻俊惡其跳梁然▲文膽如�

未嘗不相歡也旣而瑯琊黃冠入道返於淸虛金帛旣空圖書亦散盡捐有身之累並業千秋之辭而先生亦且漸厭五車歸心三寶是文人之掉頭英雄之結局孰有善於此者哉僕最不肖藝事多疏而於大道尢茫無入處然此兩者皆其心所好也初見藻士之競爽。則欲驅車而涉詞林。繼羨化人之逍遙。則又欲乘筏而登覺海。此兩者皆非其才力所任恐俱無成而身亦將老矣夫兩俱無成則步益窘步窘則心日灰心灰則欲漸寡是入道之梯也故僕今者於天下事一切可巳顧獨念業與先生同時而絕不一通終屬欠事夜郎王黃屋海島稱得意終身不通中國衣冠而稟其正朔彼烏知漢大哉𨿽以自尊亦自小也故敢將不腆之辭謹布腹心左右昔僕不能爲先生下今能矣願先生毋以汪罔氏也者而戮以釁鼓某不勝幸甚貴郡理龍君荊南佳士先生忘年而與之交僕有以仰見先生之度令得從云夢生之後而抵掌大業可乎混瀆淸嚴悚息以聽

【尊不律之位於帝王大爲文人吐焰】

▲何以倏降

○畣劉子威侍禦書

屠隆

陸表侄至自金昌奉先生尺牘來累累千言瑰麗閎肆籠罩百氏提挈陰陽抽關啟鑰椎破神理夫世不可與莊語不佞何幸而得莊語於先生矣又歸美不佞齊物輕外洞覽超然則何敢當𨿽然亦竊嘗刳心觀化小覷一切虛幻夫溟涬一理混乎眞常因形有妄因妄有結大地山河依妄而立胎卵濕化依妄而生於是有生滅起伏得失榮枯是非人我怨親仇恩妄結中之最小者桃虫食桃壤虫據壤蛀穿蠹蝕蟻▲溟涬自然之气

奪蝸爭蜋勇蛙怒蜣摶蛛网朝生暮死營營何爲不佞登乎丘墓曠覽平野煙黃日澹牛羊散牧其上蓋嘗有朱門大第歌鐘粉黛焉不佞臨大海望白波連山彌天無岸其下隱隱猶見城郭街衢俯仰而嘆剖判以來古人無一人在者令古人而有一人在卽吾庶幾有望焉今何望矣古之人自許豪傑負虛憍之气騁閃之姿殫智畢力規其所圖囊括席捲气揚意得方且建萬年之策極無窮之驩一朝䢐霣槁葉斷蓬𨿽復取人魚爲膏金銀爲殉設樂置伎銅臺上食彼白骨何知悲哉愚鬼推而論之玉階金埒。茂茨席門。金張豪華。楊雄寂寞。王謝鼎盛。任昉凋零。淮陰王。亞父死。陸生貴。酈其烹。錯也東市。袁絲紆朱。田蚡開第。灌夫伏誅。路粹傾融。絳灌讒賈。孟玖陷陸。孫秀仇潘。當其時舉皆鋒刃其口。轆轤其腸。先發者雄。後時者凶。得則愉快。失則悲嗟。榮而汰盈。瘁而慘沮。勝則軒眉吐气。敗則俛首淒涼。轉盻之間。悉爲陳迹。東土記意於浮雲。西方示教於露雹。旨哉。嗟乎糞蛆之甘糞人則穢之窗蠅之觸紙人則愚之蛆乎蠅乎固不自知知之則勿復。爲爾而人劻劻勷勷於百年之內力怕恐其不竭而機怕恐其不深所營幾何當其迷時不自知苦瞥焉而悟則向日種種之憂勞焦迫者皆可笑也夢者之得寶也或有所苦也殆不勝其喜懼覺而咄之夢也當其夢時人𨿽告之夢不信一覺而後知覺舉非�境人生百年亦何以異於未覺之夢乎彼夫呶呶分人��恩怨欲以快其心意丰其口腹榮其妻孥彼方熟在夢鄕𨿽呼之其能醒乎嗟余覺矣又安能與彼夫同夢也不佞少有大志慨然欲以文章功業自表見於世文章視其材力不佞材力淺薄旣無當作者方出爲吏輒捐身忘家冀勉豎尺寸命不其然乃有物敗之夫殷中軍謝太傅其先皆晉室名士系望蒼生逮其旣起一則勛垂竹帛一則名沒蒿萊相距萬里夫較長絜短此兩人之才伯仲耳謝乘驕敝卒立功名殷當勁雄遂取摧廢世人皮相右謝左殷實命不同僕則知之故太公興周。伯夷采薇。子房佐劉。四皓茹芝。元侯綰印。狂奴垂竿。孔明龍驤。龐公豹隱。法和助梁。通明避世。乖崖救火。圖▲咄咄知巳

南棲眞。丈夫失時則藏得時則駕爲龍爲蛇各有其時人見列星起版築。昴宿奮功曹。應侯本亡命。平津登牧豕。晉公自餓儒。狄靑始黥徒。咸謂其材能自取之。不知是亦有命焉。古今躬絕代之姿負蓋世之略而時無根抵白首窮巷者豈尠哉。夫神界可探。靈蹤可躡。素書可讀。丹檢可尋。故五湖不必霸越赤松不必封侯華陽不必東都九仙不必一品功名貴富。二物時來則爲之。必待二物而後回首回首無時矣。不佞勛業爲彼夫所敗便當立灰世念撒手煙霞遇境乘流又何顧焉孔明臥龍人亭亭物表彼豈不講於尊生之道者哉乃爲先主篡出竭精盡瘁卒夭天年是老父之所以哭龔生也使其不遭三顧終臥隆中含神葆光以了性命度世何難而以彼易此達者惜之卽今日以僕爲不幸者眾庶之見耳先生玄朗踔絕故宜以賀不以唁僕天性疏澹寡嗜少營然聞之剗物淨根一絲不斷猶屬牽滯僕百慮盡灰能保無一絲不斷乎有不斷則非所以了道而歸眞也是僕之所以日夜疚心也若身外空花泡沫何暇計哉先生愛我教我至矣故敢披露裏言請正有道何以規之敬俟後命尊札至急讀一過客至置之幾而起歸急大索之三日不得恍然若失重寶豈神物靈气一朝乘風雷化去耶幸再寄一通以慰調饑不悉

【中多歷落骯髒之言當是龍性未馴】

○答趙夢白書

湯顯祖

天下皆知明公爲龍。可興雲雨。終不敢擾而用之。疑非人間物。終不可近耳。顧彼亦無雲雨天下之心。誠有之。卽似龍如弟輩。必且祈卜而致之。封固而迎之。拜跪而候之庶幾以類得雨而後送歸其處況如門下眞龍者哉。聞公隱於酒酣暢髙歌甚善承問索弟時義於仲文兄處不知弟衰時時病苦不復畱意此道近日三尺童子能之第其抉掠絞擾其細巳甚亦如數年中奏疏誶囈之流耳公子髙才俊气能爲文章須爲其大者弟近號蠒翁幹而不出無由更睹淸光悠悠天水徒廑思有

【通靈之筆只恐點晴飛去】

○與舒司寇書

湯顯祖

吾鄕在昔明惠未乏邇向闒軟明公晶晶雄雄殆欲爲後生所仰接手書諷以方壯宜近老成人今滿朝鬭气者多惡少今幸以爲戒無與親受教無量竊觀先師有戒壯在鬭而衰在得蓋血气有餘。宜受以不足。不足又宜受之以有餘。自消息。自補引。亦觀其生進退之義也。如此然後可以觀民。諸言者誠好事中多少壯蓋少壯多下位與物論近與老成更立之論遠相與黨遊而執政之遊絕故其气英旣不習於事又不通於執政之情名位輕而日月長去就不至深護或以此自喜議隨意生風以羽成鬭誠有之未足爲定也而諸老大臣又多不喜與少年郎吏有風性者遊物論旣寡所得又進而與執政親熟其恩禮宴笑因知其所難物盈而慮周中多眷礙如月汲且收不復念瓶羸也故傾朝中尊卑老壯交口相惡莫甚此一二年餘人各有心明公以諸言事者多惡少正恐諸言事者聞之又未肯以諸大臣爲善老耳以不佞當之與其開而兩傷。不如交而兩成諸少年宜上▲老於世故

遊於諸老領所宦學時觀而勿語以深厚其器而須厥成諸老亦宜稍進諸年少好事者挹其盛气以自壯自補無爲執政者所柔因以益知外事蓋不佞竊惟以血气損益相補之宜年少之資於老成人。猶老成人之資年少。鬭在不得得在不鬭二也交而用之以二爲一蓋朝家以鬭啟壯者之用。而壯者故自以不鬭資衰者之用。朝家以得懸衰者之用。衰者又能以不得資壯者之用。而後知老與壯交相成也。惟血气未定好色之遊老成人正無所資之耳如聞更有

▲正恐兩輩人都不肯俛首耳

○與友人論時文書

袁宏道

當代以文取士謂之舉業士𨿽借以取世資弗貴也厭其時也走獨謬謂不然夫以後視今今猶古也以文取士文猶詩也後千百年安知不瞿唐而盧駱之顧奚必古文詞而後不朽哉且公所謂古文者至今日而敝極矣何也優於漢謂之文不文矣。奴於唐謂之詩不詩矣。取宋元諸公之餘沬而潤色之。謂之詞曲諸家不詞曲諸家矣。大約愈古愈近。愈似愈贗。天地間眞文澌滅殆盡獨博士家言猶有可取其體無所近夫亦知好鬭之禍烈於好色正不知好得之譏深於好鬭耳不佞言若反然衛公九十餘求戒卿士自稱小子未知臧否誰投以桃報之以李區區有云感於睿聖報李之誼知門下不爲謔言撫手一笑

【似屬調劑而老少相資確然惱鬭場中順气散也】

詞𨿽近卑而調則無前。以彼較此。孰傳而孰不可傳也哉。

【以時文爲必傳惟其時也今之塡古於時反失時文面目矣烏乎傳】

沿襲其詞必極才之所至其調年變而月不同手眼各出機軸亦異二百年來上之所以取士。與士子之伸其獨往者。僅有此文。而卑今之士反以爲文不類古。至擯斥之不見齒於詞林。嗟夫彼不知有時也。安知有文。夫沈之畫祝之字今也然有僞爲吳興之筆永和之書者不敢與之論髙下矣宣之陶方之金今也然有僞爲古鍾鼎及哥柴等窯者不得與之論輕重矣何則貴其眞也。今之所謂可傳者大拞皆假骨董贗法帖類也彼聖人賢者理𨿽近腐而意則常新。

○答戶兵二部會議書

黃道周

頃以兵餉屢詘煩經國大慮用集思兼聽甚善也愚不佞謂天下之患。決不在於兵餉。卽一意兵餉。亦宜伏樽俎。探其要領。決不宜揭國以兵餉爲事。愚觀集議以來旣二年矣帑發則人共議兵帑盡則人共議餉又不得巳則俛兵以就餉俛餉以就兵衰損相濟如此而巳愚觀今日之議道謀匪邁自屯田鼓鑄兩者而外有無所從議者一有不容議者二有議之不必重議者五有議之未可驟議者四國家之費出浮於入常百數十萬自嘉靖來七十年矣而至今始悟悟而方救之加賦則源巳竭節用則流未止此無所從議者一也。無所從議而必求之於上。省服禦挹供奉以先天下。然後以淸內侍。汰百官。定中涓之役。約文武之數。使熊羆貔貅。皆諭上意而一於節儉。則其道巳大。此不容議者三也。不容議而復求於下。則百姓巳困。地力巳竭。將重鹽鐵之需。峻贖鍰之令。直武功之爵。擴關梁之稅。廣輸粟之籍。則其事巳微。前世所棄議之不必重議者五也。不必重議而復求之忍眉睫以需事後。則將發禁籞之耒。募開中���隱沒之田。實戶口之數。愼核考課以一之於守令則其利巳紆。未可驟議者四也。故愚以爲今日之議則皆道謀也自往歲以來加泒繁興至於輿皁奪養士紳編賦則亦巳極矣而猶且不巳無問叵測卽慧黠中臣持片楮責諸當事謀餉無狀將開莊山取神宗舊物諸當事者亦將何議以應之乎國家之制以戶而計兵不以兵而計戶邊疆之制設兵以衛食之窮不設兵以絕食之竇也古之治兵者畜百年之兵以食一日之餉其治賦者畜百年之餉以供一日之兵事巳闊不足多談然如搶攘之際賦不加足兵無寧載興師百萬動數千里不至乏絕者何也凡用兵之道。必定爲攻守之勢。度其主客之宜。程其歲月之數。慮定而後用之。則其事不囂而其功易集。中人之家治十金之屋成畫在中遇風雨苫蓋之不蕩矣千金之家治百金之屋無成畫於中指囷而役囷盡而役不繼乃使匠者削其榱桷陶者小其瓦甓細大相雜以自爲便治者𨿽更霜露無復寢處之日愚觀今日邊計不汰將卒無當於治。汰將卒亦無當於治。不汰將卒則餉不給威不立。汰將卒則餉亦不給威亦不立不汰將卒而餉不給威不立者持頤而裏足急則有挺鹿走險之虞緩則有喪馬求林之事汰將卒而餉不給威亦不立者勢結而不可巳成則有操豚祝車之誚敗則有掣肘工書之慮故由今之兵。徵今之餉。𨿽左持卒。右量金。中衡而均之。猶掬塵土以塡廬山之壑也。故兵者審勢度宜立數稽功而後用者也。無一定之勢。𨿽羿矢所發。失於犎牛。無一適之▲�如斷山

宜。𨿽百丈之材。蠹於蟻蛭。無歲月之數。𨿽累世所畜。可一朝而罄也。故兵有三等餉亦有三等敵有緩急因利而制之卒以一卒而當三人之用則以一石而當十二斛故有屯守之兵。有攻戰之兵。有遊徼之兵。則有聚糧之食。有因糧之食。有輸糧之食。屯守之兵食於聚糧屯與糴半其勢距年其宜百里而趣三四百里之內其數三軍或六軍七八萬人月食二十萬斛踰年而功可立任峻羊佑郭元振之徒皆用之矣攻戰之兵食於因糧巳與敵半其勢距月其宜千里而趣於四五十里之內其數或一軍或二軍一二萬人月食五萬斛踰月而功可立虞翊度尙馬隆之徒皆用之矣遊徼之兵食於輸糧賞與饋半其勢距日其宜百里而趣於數十里之內其數或一師一旅二三千人月食萬七八千斛踰日而功可立皇甫遇張齊賢之徒皆用之矣用此三者其數不失。故人無春糧之憂。婦無想魂之嗟。急召之可赴。緩弛之可散。今眾四方之人寘一面之地守者無土著之籍戰者無�鬭之气行則無朝暮之程居則無井伍之系棲遲歲月猶且鼓之如求亡子𨿽仲尼爲帥七十子從之一年而外猶將散而吳楚離而齊鄭乃使椎埋屠狗者守俎豆而讓舉七則不亦難乎故畱處者。聖人所大戒也。畱處之寇食於外。食窮則退。退而剝在膚髮。畱處之師食於內。食窮則進。進而剝在於腸胃。古之治兵者不憂有三年不克之敵而憂有三年不繼之餉。不憂有三年不繼之餉而憂有三年不制之兵。充國旣出金城上田簿議定矣帝猶問曰如將軍計虜當何時休誅兵當何時得決又曰期月而望期月者謂今令耶謂何時耶永初之中西羗屢叛十有四年用費二百四十億永和末復給七年用八十餘萬億﹖穎自請以騎五千步萬人車三千輛三冬二夏給五十四億而諸羗悉滅故古之君相其於攻守主客歲月之數則未有不蚤策而詳講之也攻守主客歲月之數皆講之故不復持簿而號烏有之士不復畫圖而摸蚌羸之食今以執事之意度邊上之事卽使奴酋不死叛賊未誅一矢不加關上之師能縮十萬倚盾而臥乎卽使奴酋亦死叛賊亦誅遺蘗狂穉不懦噪發關上十萬之師亦寧復可減乎卽使元昊歾後亦無諒祚衛率死後亦無中行設西虜乘暇而請廣寧海上乘急而請四州邊外之邊塞內之塞亦寧可暫巳乎又使西虜不請廣寧海上不復四州島外關門曠七百土厲聲號跳得復相及乎且使海上欲取四州關上不出廣寧關上十萬不得之廣寧海上數萬獨得之四州僑據一日得復安枕乎故風雨者崇朝之勢也陂池者歲暮之利也堙陂池而仰風雨長風雨以決陂池晦昧之事也然且蘊崇一方。突▲極奔騰層折之致如長橋新�鐵騎夜渡雄威震厲動心駭耳

發則四顧坐廢。故此五者天下之大疑也。疑而持之。終歲不決。乃以棄而爲取。以牽而爲制。僥幸數年敵斃。則天下無事。此又古今之所無有也。自軒轅以來則有土宇有九地與人尺壁不與人喉吭之勢無故而棄六七百里以與敵人與則不計而曰我將欲取之者此自古所無而宋人則用之。自三代以來則有��有築城大則有犁庭掃穴小則有防禦和市無故而越六七百里以戲軍士制則不敢而曰我且姑牽之者此自古所無而今人則用之。故此二者天下之大祥也。祥疑者古人之所惡也。禁二祥。去五疑。今日之決務也。以天下之大疑行古今之大祥棲遲歲月而莫之敢議則所謂議者又將安始乎故欲治兵。則無爲不可結之兵。欲足餉則無爲不可繼之餉。欲汰兵則思有不終汰之兵。欲省餉。則思有不終省之餉。啄鳥不澤吠犬無威以愚所見欲斷諸論說畫一定之計圖三年之事方今新餉卽絀本色至者猶二百萬足供十五萬之師新兵卽冗隸兩恊者不過十�萬隻當百六十萬之食因而裁之以爲三等屯守之兵取於畿近。狎水土者授之耕地。半其廩食。倍攻戰之數。使各分裏。以裏爲制。急則徵其全力。緩則使自爲食。是不過七萬五千人而止。程課於一年之外。攻戰之兵取於四方。狎湯火者乘之隘塞。倍其廩食。半屯守之數。使各從黨。以黨爲制。急則易鼓而進。緩則易解而退。是不過三萬七千人而止。程課於彌月之外。遊徼之兵。取於主客。挽犀追馬者。逐艸慮無。參其廩食。伍屯戰之一。使逓更爲制屯急則以衛屯戰急則以衛戰是不過萬八千人而止。程課旬日之內。▲確然可試不爲曲靜之言

是則不出十三萬人歲食米百萬石。折色半之。覆百萬金。一歲之內。而蒭槁糧糗。賞賫器用。俱給也。馬服君曰齊韓相方無二十萬之眾不操刃而刺其下王剪滅荊曰非六十萬不可夫以二十萬六十萬之眾九月而碎韓三月而蕩荊士各負糧月四五斗者於今月食十餘萬金耳烏在其必百金之士千金之饋乎且必百金之士千金之饋破敵而違霜露五六十萬之師費豈止今三年之食哉以爲時詘而不可。則不如藏形而舉羸。我怒不先。郥夷僨不始。我鷙以靜。則夷梟不動。取我之故物。敵莫之敢爭制敵所不及。敵莫之敢奪。以實而馭虛。因聲而見實。則虛固而實存。實積而聲不絕。故禁祥而去疑。度勢而審數。此兵饋之至要不可不察也。及今之時一掃諸餉議定爲兵制。俟今冬後稍稍移屯以就艸生之地。不出三年。海上之逋皆反於河內。不動十萬之眾。收百萬之粟。而當五六十萬之師。因以北撫諸部。南聯四州。因河爲壘。因田爲渠。因遼人以塞遼塞。𨿽使中將禦之。可掬坌水以灑遼前之市。失今不制。挑構半年。音盡伎窮。牽復必絕。牽復必絕。則十載不決。以十載之期。頓二十萬之師。𨿽鑄泰山以爲金錢猶冰釋而火鑠也牛馬之馴。牧夫之力。疏怒偶觸。則瞬臭突發。誰謂梟奴不及牛馬之力哉。弋獲飛虫維執事幸垂察焉

【蒿目時獘灑灑千言如儉稷寒纊足禆實用文之堅悍奧愽更不必言】

○擬唐宰相畣韓退之三上書

楊循吉

三月二十日僕射相公命其門下掾賈玄以意畣書於前鄕貢進士韓君前日丞相坐堂上有閽人持韓君刺來欲見丞相丞相方視事韓君不得見畱書一卷並雜文若干篇而去去後丞相事亦畢方命出所上書張兩吏而讀之其言汪汪宏肆蓋出入孟荀之間一堂傳觀莫不爭嘆韓君誠今天下罕匹之士矣至覽他文目光玉潔其稱謂亦然。然謂韓君通乎道。不通乎時。非丞相之所能處也。故不得報焉。豈爲慢韓君哉。韓君自謂彊學力行。歌頌堯舜之道於是蓋四舉禮部矣以其無成。忽將棄去爲老農老圃之事旣而悔其然且謂今之爲天子所禮莫如丞相。丞相權重得薦士。苟或許諾。則一反掌間耳又韓君自負甚髙似不欲從羣眾中出以爲虞廷相推。其來非一日矣。士而由薦以進。古之道也。遂引菁莪之詩與孟子之說。欲丞相樂育之。又欲達其書於天子而爵命之。韓君之望丞相厚矣。如難行何哉。今欲有所論列幸少畱聽焉凡今朝廷之上。設書推行。率有典式丞相𨿽貴不過奉行天子命令而巳耳如使出於常度之外。而毫毛有所更移。不能也。夫韓君賢矣。然而以一舉子蹭蹬居京師。其地名在春官。非丞相之所得樂育也。此旣一事矣又凡薦人必有格。布衣之士亦有薦者。然不在山林之間則不得薦。薦之用處士禮也。處士無途以進。而又不自求仕。慮失賢。故薦之。又節度觀察防禦營田等使。亦得薦人薦其可爲判官佐巳者也其中𨿽有未仕者而仕者多也。今韓君巳治文業。就場屋三舉矣。豈處士歟。節度觀察防禦營田等使在外得舉判官。中書不在外。無判官僚屬。且不俟他求。其可爲比歟。是以式皆不合也丞相烏得而薦韓君哉𨿽然。卽使丞相能薦韓君。以其書聞而亟官之他日又有一人焉如韓君持書而來。而其來不巳積而爲十數人焉又積而爲千百人焉則將官之乎不官之乎如韓君言則謂賢者由是畢至吾恐丞相日紛紛焉於覽書無暇治他事矣是則科目可以無設。爵賞得而幸冒。柄不在上而在下。國家之勢。且將大沮而不能爲治矣。則韓君奚取焉然丞相�▲波瀾曲折

覽韓君之書若文嗟嘆累日而謂韓君信天下之�才也然而通乎道。不通乎時。蓋謂此也。是以得書而不報。意欲韓君自悟可無至光範門矣。後十九日則又至焉。閽人止韓君勿前。獨持書示丞相。書意大抵促丞相亟上奏。至譬之救於水火之中。甚而以盜賊管庫自比丞相謂韓君髙才豈有此事直激辭耳蓋小夫賤隸。負薪賣餅。尙能自活。如韓君者名出等夷。又日與章縫士遊。孰不欲得韓君而饋遺之。何至窮餓如蹈水火也信如韓君之言是不能周於身也其▲��

又能從政乎而丞相每有所除必責其堪任國家之事非爲哀窮憫饑而予之也語云駟不及舌韓君過矣可謂失言矣且韓君又謂古之士或出於盜賊管庫。尢不可也。韓君被褐未仕。擬之管庫卑等耳。無傷也。若夫盜賊之流。古蓋有不得巳而舉者。韓君可同之哉。丞相覽書以是益�悅。而知韓君气豪。不肯折下。故又不報使自�責母費紙筆而巳。三月十六日韓君則又爲書至門。盛陳周公之說以撼丞相書詞博雅奇麗益稱自古先休明治平之效歸之周公�▲純見�鋒

引吐哺握發事深欲丞相亦以是施於韓君此則韓君尢迀矣夫周公成王之叔父。有宗室之親。成王幼周公負而朝諸侯。其權專。其地尊。其事便。非今丞相比也故吐握之禮施焉。四海之士不至則巳。至則納之。不納則巳。納而用之。無左右之讒。無博士之議。無臺諫之諍。無百執事眾喙交鳴之謗。其一切推行誰得而沮也。今丞相則不然。日具袍笏居省中。門外設卒持杖訶衛。羣官非公事不得見。見輒庭參。參畢輒趨出其禁密尊嚴若天神如此至晚歸第。尢避嫌疑▲永相尊至此乎

杜門謝客。不與通然則今之丞相與周公時不同也又凡所施行。必召吏檢故牘。按例應否。否則不敢下署一字。謹持三尺猶不能無負乘之懼。尙敢出常違同而行吐握事哉此非薄於士也勢不可也勢如周公則亦行之矣。而勢能有幾周公哉。其徳固不能如。其地。其權。又豈有如之者哉。韓君又謂周公之時賢才巳盡進用。姦邪巳盡屏斥。夷狄巳盡賓服。禮樂祥瑞巳盡舉盡至。而於唐未必盡然。其言忠且直矣然謂周公時盡然則吾猶有說也。夫周公之事莫盛於詩書。書序云三監及誰夷叛周公相成王將黜殷作大誥。孟子云周公誅二叔管蔡史亦云管蔡流言周公誅之是姦邪未盡屏斥也詩云戎狄是膺荊舒是懲是四夷未盡賓服也夫屏斥而有餘姦。賓服而有餘叛。則知進用而不能無餘賢也。彼其鴟鴞之作。金縢之發。大風偃禾之異。固班班方冊焉可考巳。韓君論何易也。韓君立志期以丞相爲周公。且責之以太平之業。甚善甚善。曾不思秦革古制以來丞相具官而巳而韓君𨿽賢。假令他日居相位。其能行周公之事而一一如所云太平者哉蓋周公猶難之矣而韓君論何易也韓君謂周公好士篤得士必吐握信然矣然使韓君生周公時。能保其必吐握耶。周公所禮士史未嘗書。莫知其何如人吾意必無以饑餓告而乞官者也如以是告於周公周公必且賙之而後謝之吐握之事禮𨿽一行而不繼矣韓君今始生二十八年文詞雄深蓋與春秋戰國諸賢頡頏而並馳。何況場屋聲律之文。直薄而不欲卒業耳。如能歸就邸捨益自砥礪。俟試而進焉。人弗及矣。無爲自苦。屢迹▲妙刺

於丞相之門也。丞相之門百官庶僚受事者得入焉非舉子之所迹也。丞相在法不得受韓君謁故三及門而不見又恐韓君疑其慢士故俾其屬吏致書以道意惟韓君幸裁亮焉玄載拜

【文情宕折而爲丞相出脫處畫出伴食景象筆端妙有權衡】

○擬秦昭王遺齊湣王書謀伐宋

李攀龍

秦昭王使人於齊湣王曰宋王無道爲木人以象寡人射其面寡人地絕兵遠不能攻也王苟能破宋有之寡人如是得之蓋寡人使使者間宋所爲曰有之宋可伐矣見祥不爲祥乃爲禍先是有雀生■﹝烏旗﹞於城之陬偃使史占之曰小而生大必霸天下則偃喜�滕伐薛東敗王取五城南敗楚取北淮之地三百里西敗魏軍乃愈自信欲霸之速成築■﹝車獻﹞臺於宮中鴟夷血縣之自著甲冑從下射之血墜流地命曰射天其佞臣田不禋賀之曰王之賢過湯武矣湯武勝人今王勝天賢不可加矣偃大說旣作千鍾之縣遂鑄諸侯之象使侍屏偃屬寡人像且成曹商自敝邑來言寡人方召醫破癰潰痤也偃乃更命工加寡人癰痤於面旣成謂之曰旣微且尰耳居徒幾何吾爲其象人而用之也指大王之象以示其臣唐鞅曰此冠側注者負海過頤豕視其象不仁也不知彼何所食乃帶益三副如此於是展魏哀王之臂以彈其鼻曰爾赫之子哉望之不似人君也哀王之臂急而汰於韓襄王之肘曰倉也何乃爲人所搏不愛顰笑乎乃移使去韓王咫曰此豈若等用肘足之時復展其臂彈之曰今視子之鼻間栩栩然矣何得更挈狗馬西走王豈猶以秦爲王交乃今且不得躍吾冶中展韓王左臂曰汝欲有天下右手攫之則廢此左手又展右臂曰左手攫之則廢此右手君將攫之乎所爲趙武靈王之象黑龍面而鳥噣鬢麋髭■﹝冉﹖頁﹞大膺大胸冠術氏冠差池迆邐五采四重具帶■﹝夋羽﹞翿黃金師比綬不著紱綴以絲襚命曰伉王惟肖揜鼻而過楚懷王曰此柱後惠文冠者始亦爲從長至函谷關然無柰其以淮地之地三百里效我也寡人亦似惡聞王之臭也昔者岐陽之遇爾爲荊蠻置茅蕝設望表與鮮牟守燎故不與盟令其坐之堂下次至燕昭王曰是危欲爲朱均者偃聞相人於師惇面而土色者忍醜爾其忘齊之虜爾父乎其玩寡人大王與五諸侯無異鞀鼓一日倪侯請曰魯衛中山𨿽則鞭箠可使然亦泗上諸侯也卽折鉤之啄足以爲之何可不使備下執事乃復爲魯平公工不得其象以請倪侯曰�果解其冠令王可溺耳爲衛嗣君命曰小侯何爲蘧篨至今不殄也日者趙氏襲衛爾跣行求救於魏今其勿令加舄至中山君曰此其準額權衡犀角偃月不若其姬陰簡美也又爲西周武公東周惠公而金不足宋人夜拍東冢出文公之鼎彜椎而輸偃偃不知也亡何惠盎見偃曰有道於此使人𨿽勇刺之不入𨿽有力擊之不中偃乃釋章甫而冠無顏之冠以示勇盡置寡人大王十二諸侯之象於庭懸鴟夷血於其上而射之血下漸大王象盡殷則笑曰吾聞博昌千乘之間雨血沾衣豈天有意乎王之爲人也大玉象僵於臺下偃曰捽之曰尙佯僵邪昔蘇代言齊王長主也有二毛矣先王不禽二毛豈謂爾哉血亦漸王父偃以蔑其口曰視爾相法當餓死今姑血食哉此孰與雀觳美關弓以向楚懷王指其股曰吾將射此以報於泓之役不能如呂錡集矢爾目也遂召倪侯命羣臣以矢曰此十二諸侯者各令面夷矣羣臣乃各射偃之所鄕三發寡人不中王自往面樹之寡人像僕於臺下則轉巨石以撞其足曰西垂大夫吾當復絕爾臏矣趣使出木人射其面飲羽木人者卽前所爲寡人也巳而唐鞅進謂偃曰昭襄無道命齊構我皆其臣樗裏疾之謀臣巳命工爲樗裏疾血鴟夷加於其頸以象其癭鞅請以一矢踣之無敢辱命偃大喜至則自射之中其頸鴟夷血出如澑大宰戴驩國老薛居州諫臣也以諫偃曰王欲行王政卽身屬櫜鞬遇玆十二諸侯者於中原之上而主盟之可矣安用終日與桃梗俑人鬭而曰我必勝之乎。偃大怒罵之曰子罕之後有睅其目皤其腹者如爾於此哉一薛居州其如宋王何關弓向之二子趣走唐鞅旣自及偃淫於酒婦人愈甚室中有呼萬歲者堂上盡應堂上巳應堂下盡應門外庭中聞之莫敢不應一日登蒙澤之臺見朝涉者鍥其脛矣而傴者至使人止傴者曰是其脰肩肩何爲者哉置之■﹝車獻﹞臺之下使以鼻承血失之怒而剖其背矣宋人大駭而墨子所設守宋之備盡廢王速出令是於泓之事也齊王於是率魏與楚往伐之進兵宋城下民散城不守偃自投車上馳而走至溫逃倪侯之館而死三國盡分其地矣

【妙在雜用成語而拔幟樹幟盡成奇觀洵絕世韝壚矣】

○擬曹操讓黃祖殺襧衡書

鍾惺

孤白聞足下乃遂殺襧衡惋嘆彌日何足下髙於視衡而淺於待孤之甚也始孤送衡於足下或曰此遣之死耳孤問何以知之曰衡小有才負重名不遜恐其不察妄意主上忌且怒之必殺衡以順主上之意孤曰不然孤觀孔融薦衡書其言過誇然以爲衡必有才用智數如荀或郭嘉等可備帷幄任使及觀其人狂而騃耳然其效猶未能遽至殺身姑使爲鼓吏以觀其後而其狂日益甚不可瘳孤使笑而哀憐之才士薄祿一至於是然其山雞之羽。文彩可觀。澤雉之性。气介堪重。豈有爲天下驅策智勇。而不能卵翼一衡者。孤又恥之值其跳梁方熾決不能恬然食孤之食聽孤之教便置之安厝之地然衡書生接霸王之時少見孤寬容以爲天下盡如是不若使遊羣雄間以煉之知足下性頗卞急。使其就■﹝糹鞗﹞縼之上。圈檻之中。以調伏其狂騃之致。庶幾異日得如王粲陳�輩。孤當有以處之。卽不然而置足下所衡不得復發其狂疾而有以自處不至流落失職。此則孤區區之▲姦雄伎倆如是如是

志也。語曰智勝賊能制賊足下割據一方其略當有過人者豈遂效兒女爭鬭口語不能容置此子且孤送衡之意極不難知孰意孤反用足下卞急之性爲殺衡之具哉孤不能不負衡則足下負孤甚矣若謂孤有怒且忌於衡之有殺才士名而假手於足下此又不然衡有何可忌孤有怒於衡卽殺衡耳且殺衡又何損於孤孤所殺不嘗有十百倍於衡者乎小儒願子爲之咨嗟釋憾於孤而有識不聞以爲非以爲此曹虛名誑俗辧言亂政少正卯華士之流大人之▲自供慘狀

所必誅而衡非其人也若衡者所謂不足殺而可憐且可使之調伏而處於王粲陳琳之列者也夫王粲雅士又窮而歸孤。此不必言。若陳琳之辱孤又過於衡迨其歸命之後巽馴可念。則孤誠心喜之。豈有又送與他人。待其僕僕倦於往來。而後飲食教誨之。無巳而至於殺其身哉。使衡卒不免則孤之過。而足下至疑衡有髙才重名。孤不殺而遺之於足下此則髙於視衡而淺於待孤之過也夫劉備者孤嘗許其天下英雄惟備與孤耳則孤所忌宜莫如備備將關羽▲此一篇書從此�想來

亦臣隸之皎皎者墮孤掌股者數矣孤皆撫之巳�孤而又縱之而又撫之而又縱之終始成其義孤豈憚有殺英雄名凡以王伯將相之業非殺之所能取勝俟其運數有所歸智勇有所窮。而後乘其敝。丈夫舉事。從古如此。況衡之不足殺者乎。此非足下所知聊爲足下道之耳若足下殺衡斯又不足怪足下思之孤白

【文中寫出一段橫罔之气共可恨更甚於殺衡不知者誤以爲姦雄出脫耳】

○擬謝交遊書

劉鳳

吾聞誠無不入義不自疑謂在委心當無復間乃�觀之事何大謬不然昔田光伏劍以成死士之气侯嬴自刎以奉公子之事夫狥身何易知人何難籍令發不指於冠上眥不裂於璧下豈不終受口﹖﹖於燕魏哉今申以國士定以石交利微毫末釁成丘山是使輕生者銜悔而論交者泚顏也願君其熟察之昔戎夷如魯。解衣而僵。紀公善藝。剜肉而泣。是以華光不憾於禦者司城捨怨於從亡知不可以隘巳遂怒也故願君之毋忘後門之不肖。而先衛人之末行。使羊斟子韋。復有靦於千載。吾聞樗裏貿首。公仲腐心事一至此私爲痛之願君之深計無自蔽焉語有之曰怨不在小惠不在大期於時與不時而巳矣故越�憑軾而武士奮矜。荊君拊循而三軍挾纊。夫虫象非作气之資。虛辭無禦寒之備也。所以成霸越。服彊晉者。義激於感憤。利借於噓嫗也。是以焦忻水斷蛟蜺。而意折於要離。田開力格虎兕。而命殞於樽俎。何則誠有以中之也甘茂去秦。道遇蘇氏。而二國迎之以上卿。公叔爲將。戰勝韓趙。而君賜吳起田二十萬。何則利謂有所不可忘功謂有所不可居二子誠明於計審於事豈背利而飾讓哉故同利者爭而分功者在後也同美者嫉而後來者居上也昔召忽任子以圖難。鮑叔奉令而出傳。夷吾重生以全國。此三人者猶鼎足之並立。懷霸王之明略。信執巳之獨道。故異行而相濟也。是以成安君身刺於泜水之上。孫臏名顯於走魏之師彼其初私相慕以死因嫌妬之迹重相夷之禍𨿽攜手而遊不旋踵而敗故東郭一言而西門忘其榮辱。幹木偃蹇而繆侯締以素交。此其人者豈以名位爲軒輊富厚爲媒梯而相與乎尋丈之間哉閎廓深遠邈然自得志意之孚不見其際夫何有於讒慝之人哉。故賢者潔行以振疑。智者究理而長慮。昔申胥流惑於宰嚭。子產不全於鄧析。夫處二子之間異者不得其彊同危者不得其苟免何則心怵於兩端而勢迫於侵殆也蘇秦將合從於六國。召張儀而激之。使西入秦。甘氏將收地於宜陽。使向壽而返之。使重要其主。此挾傾狡之變慮。因間以執讒▲墨光淩厲

口。由置構之爭事。而固結以彊主心。卒之形反而勢禁。萌寢而患銷。故智軋者相示以色季子之使張儀所以儀而易之是矣交疏者明誓以信甘茂之於息壤所以無攻其後是矣。今夫二子之明而申反復之計恐開塞之途未容濡足決蹯之恥禍理屬然豈及其身而能止之哉是以君子惇道後黃歇之聽。而不悅瞿氏之賓。申如蘭之契。收比徳之好。不�玷於充詘。何則爲益無厭也。夫寗戚嚄唶爲仲甫之舌。鄭僑一言而見然明之心。何則匡政平俗。小稱而遠謀。同底於濟。不可以諛行合也。至夫佞巧淩誶駕說以遊而不相見情便辟諈諉怯疑並騖以逞其捷術傾而气制自以爲辧智微才滑稽無戾是以陽虎樹人於魯。亡未出境。而襲逐拘執之矣。董叔系援於範氏。求以自記。而紡於庭槐。今之爲交誠能破胸臆出腸腹厲苦口進逆耳效懇款抒切直終與之竭盡無愛於情則左桃可使餒死而不辭。荀伯可使觸刃而不悔。何況作色於簟食之微。睚眥於杯酒之間乎。然則虞卿捐印於魏齊。祁奚無徳於叔向。又何足爲道哉。�吾聞士不虛附名不虛立譊然其口櫝鼠璞以十�混魚目以照乘莫不望而珥之者何則鮫人恥而周客走也首山之銅若耶之錫而爲萬世寶者以陶冶礱錯而出其精光也故仕屈於不知巳。而伸於知巳者。妄意希冀。則燕石珷玞。秪開罪於子春。俯就鎔範。則朽柲腐木﹖畢。風胡薛燭。方接踵而翺翔耳。今夫閭巷之雄布衣之傑挾王公之權怙靑雲之勢仇景云叔佗羽公子賓客從橫遊揚爲譽人慕其聲轉相傾動是使恬退揖讓之士不得雍容髙步𨿽欲責善忠告必將效拉脇折齒於範睢說難孤憤於韓子而未有能回視攺聽革心易慮者矣是以君子盛飾潔廉。獨出於名譽之外。而不牽於流俗之蕪穢。以自疏擢乎滒淖之中。故迫窮而相拯卹。無社號呼於叔展。患害而重除怨。楚子劍及於窒皇。許人而不訖於威。解揚死言於無霣。居平顧以庇私。範宣朝夕於訾佑。臨利而能推引。文子不好位而受名。相先以含垢。則疾驅而分謗桓子。離閔而不疾。則指楹以平憾季孫。故曰君子淡以成小人甘以壞何則以其思遊於霄雿之野而並包於區域之外獨開曠蕩之觀也今壅優�孺子之見沈容悅側媚之習居同閈而猶倨視長者易嚴重而驕色使貞介之士與柔佞比肩此原憲所以謝於端木子方所以肆於魏擊寧忿於世而孤遊也吾聞疚言利者毀其信。傷於行者危其身。公孫不謀於同乘。而師以敵撓。燕人涕泣於丘隴。而言以譎效。子木背信於齊盟。而躬以逢殆。駟帶無質於要誓。而世以不逮。今使篤道履素之士。捨其馨烈之性。甘於腥腐之逐。瞙睧於勢貴。誘奪於名途顚厥望拜以▲�到底�是當�

爭鼠肝虫臂之獲而自伏於糞壤之下則士有鬄剃巾幗婦飾而逃焉耳安有張目出气而猶彊顏對朋友者哉

【奧衍宏侈𨿽礗砰柲■﹝火霍﹞而勁骨不劘文中烏�】

明文霱卷之二十

附錄﹕

文致﹝無卷數內府藏本﹞

明劉士鏻編士鏻杭州人崇禎辛未進士是集輯漢魏六朝以至明人所著通爲一書不分卷數但別爲十有七門詮次頗傷於蕪雜﹝四庫全書總目•集部•總集類存目﹞

●明文霱卷之十四

武林劉士鏻羽石父評選

碑二

墓志銘一

◆碑二

敕建憫忠祠碑

冉子祠堂碑

魏信陵君祠碑

楚西徼治道碑

遼輔國將軍朱楚棠公神道碑

晉陵玄言顧仲子之丘碑銘

重修大龍興寺碑

○敕建憫忠祠碑

汪道昆

忠湣公雅言丈夫負七尺軀。直以狥國家。報知遇耳。侯嬴徳魏。田光徳燕。不難以彼其身死片言下。彼誠得死所足矣。往余從公守郎署率有味乎其言夫何公出爲江西按察副使辛酉閩廣賊入江西諸郡簿太和公從燕會聞之輒投箸起也曰虜皷行而西掩我不備不蚤計謂蒼生何當路方倚辦公尋屬公平賊先是巡撿劉茂力戰死賊怒磔其屍公至太和帥諸將吏祭茂曰爾職抱關猶然死疆事吾待罪方面不滅賊吾何獨生遂誓師列陳而皷之進獲俘者五狥軍中旦日陳如前公從軍中皷之進賊數謂官軍怯亡鬭心聞公軍聲人人皆殊死鬭諜者謂賊張任宜莫如堅壁完公叱曰虜深入我境亡能以一矢相加遺何謂虜張我實張虜我師左次彼且益張江以西危矣士死皷將死綏業在行間義不避死於是復皷之進左右軍遇賊皆奔賊悉赴中軍中軍乃潰公意气勃勃躍馬當賊鋒關弓射殺二人刃一人死公脰脇中槍者二左臂中刃者三惟指揮王應鵬千戶唐鼎從公皆遇害淑人聞訃輒自投井中保母出之遂不食保母諫曰主死長郎君宜未卽知脫自太學來奔宜未卽至母第自決其誰歸主喪淑人以爲然乃彊食喪至歙淑人絕口不納水漿所親率以太宜人春秋髙諸孽子未立爲淑人請淑人目適子曰嘻敬長矣凡諸俯仰敬任之假令而母以天年終。終不能以此逭死。而父死國。而母死家。何可後也。率不食越五日死部使者逓上其事詔贈汪一中光祿寺卿蔭子世襲錦衣衛百戶給祭葬立祠賜謚視周節湣同贈程氏淑人仍立祠郡城東從忠湣並祠嗟乎公死社稷不忘平生之言。眞丈夫也。淑人婉婉。其攝身若不自勝。及其臨大節而不渝。皭然與首陽爭烈。卽女丈夫無論巳。乃今列在祀典。廟介鄕國之間。都人士過之。莫不翼然而趨。俛然而式。卽田夫裏婦。舉欣欣然想見其人。其或不然。抑亦赧然汗顏。倀倀然失步。百世而下猶生之年。惡用偕老爲也。書周節湣死華林賊語在李獻吉紀事中公後節湣五十年同地同官同以閏五月二十六日死節湣有子忠湣有妻狥難相從則又同歸於節孝大較舉相若也顧予不佞亡能爲公發一辭謹述祠事所由勒諸麗牡之石且爲樂章三闋授升歌者肄之其詞曰

服兩驂兮采蚪陟帝所兮周遊倚閶闔兮矚九州島島盍歸來兮棲故丘要巫咸兮歌且儛把瓊芳兮懷椒糈荃何爲兮夷猶目眇眇兮愁苦

右迎神

▲亦奇

春雨兮愁霜列藉兮華堂星熒熒兮在戶靈翩翩兮來下陳上尊兮楹之東伐應皷兮考鳴鐘采連理兮木末羞比目兮水中忽若近兮倏遠我心勞兮■﹝忄虫﹞■﹝忄虫﹞

右降神

牛服箱兮女結褵。濟河漢兮吹參差。乘回風兮駕修阻。願終老兮河之滸。操橐鑰兮陰陽參太乙兮平章延佇兮舊服屢丰年兮樂康

右送神

【埋泉斷劍臥壑寒松𨿽有古姿絕無生气此等文可憤可樂可泣可歌光焰尙騰霄漢】

○冉子祠堂碑

茅坤

冉子鄆人也去臨洛五百里嘗事孔子終身不求仕於洺當不得應古稱鄕先生死而祀於其社亦不得有功徳於洺之士者洺之人何以廟而祀之洺之西五里冉子墓在焉豈孔子之門人各以其學授諸侯之國而冉子死於是也然冉子死而孔子與之訣按史記嘗稱孔子自衛西見趙簡子聞竇鳴犢舜華之殺也臨河欷歔流涕而返則孔子終身不入趙而冉子之死蓋死鄆也豈冉子嘗授學於是而旣返門人或得其所遺衣冠遂愛其道哀其死而相與謀葬之後之人因墓以廟耶予又間嘗疑孔子在當時天下之士。遊於其門墻。傑然者眾矣。若季路之攝千乘。子貢之連騎結駟於齊魯之郊。而亂齊存魯。卜子夏之疏序雅頌。皆所謂政事文章之褒然聲稱者。其餘虎視鱗躍。翺翔儒林。不可勝數。然皆不得與髙弟列。而當時所與從陳蔡之間者。獨顏淵閔子騫冉伯牛仲弓之徒以徳行稱。彼皆無所謂文章政事以自表見。然仲弓猶爲季氏宰。閔子騫𨿽不爲季氏宰。遭母嚚亦得以苦力行孝。稱於內外昆弟。顏淵才髙孔子獨與終日言而不違。而問仁問邦及簞瓢陋巷之居。數亟稱之不置也。至於伯牛則絕無一言一行傳於齊魯論家語稗官野史之中特孔子哀其疾之辭耳以予觀之。冉子當言不出口。眇然儒者也。而亦無奇節特行。以自喜州黨朋友之間。故後世不得而述焉。漢以來自天子至州郡守令王事孔子至執弟子禮駿奔走盛籩豆凡入學合射養老獻馘之屬不敢不廟謁以告而冉子得並顏閔之徒首配食之趙古稱多悲歌慷慨慕義名俠之士者也。趙武靈王之霸。廉頗藺相如樂毅之勛業。平原公子之愛士。唐之相璟。宋之相沆。彼皆所謂蓋世之賢者然俱以頹落薶沒無復睹記其所遺墓宮往往裏之童子樵采嬉遊其上而不復禁而區區言不出口如冉子者數千百年後猶相與守其衣冠之葬以祭何與嗚呼傳不云乎太上立徳其次立功次立言故士之好修不必論著乎文采。聲施於國家。載名氏撰藝實於竹帛鼎彜之間。而苟自其所壑遊谷處。夷然托行隱君子之列焉。百▲一轉便帶芳韻

世之下。固有聞風而俎豆者矣。郡守小潭唐公來謁冉子之墓而加亭於其碣修葺故廟屬予爲記蓋將以孔門首徳之義而教郡之士人者嗚呼予非嫻於文辭者也又頗怪迂疏之質若麋鹿然不宜於世自度功與言皆不能矯也巳而獨願乞身入山學爲隱君子如吾冉子以附郡首之教是或可勉而至焉不知其許與遊否也予旣詳之如左而因爲樂歌一章以系之碑陰因令里人習歌而祠之其歌曰

桂樹爲旗兮揭蘺爲居未見君子兮我心則饑炮牲醴以薦兮湛酒於罍君子之至兮式燕與處生不可聞兮沒不可追君子之逝兮洺水無陂

【馨逸俊發有雅人深致】

○魏信陵君祠碑

利瓦伊楨

太史公曰吾過大梁之墟求問其所謂夷門夷門者城之東門也今志稱夷山亦名夷門山在府城安遠門內則北門矣獨稱信陵君墓在城東揚州門南耳余宦大梁二年徘徊二門間莫得其處夫侯王非信陵何以聲施後世乃今俱沒沒也巳更讀志則濟源之軹鎭有聶政廟汝寧之西城有荊軻廟兩人皆以俠血食而信陵顧缺焉漢髙帝英主也其過而以太牢祀者惟孔子與信陵詎無謂哉魏人屍祝俎豆者何限信陵何以無半菽之奉乎於是相地得上方寺之右方實在東北間度生時車騎所嘗經涉乃爲之祠祠與寺通俾僧領領祠事無煩有司庶幾不以費廢餼羊又虞夫後之人不察猥以爲荊軻聶政之俠同類而共訾之稍摭其行事而識所以創祠之意曰信陵君蓋戰國之才臣也以客掩也蓋魏之忠臣也以俠掩也請以三君諭春申始而彊楚。繼而賊楚。棘門之誅。孽自巳作。孟嘗旣相齊湣矣。去而之魏。合四國兵以破齊。死其君於莒。身得爲無戮幸耳。彼夫曳珠履而居代捨者。余不知爲何人。要之亂賊之黨也。平原有士毛遂毛公薛公者而不能用。失計馮亭以挑秦禍。幾喪趙國之半。賴信陵而得比於人數。因人成事寧獨十九人取譏哉。信陵𨿽多客實無藉客何以明其然也邯鄲之圍。秦目無趙矣。信陵竊符以有魏師。而其人皆畏秦者也。又縱其父兄若獨子歸者二萬人。卒以偏師拒秦。秦不敢入。秦乘信陵出而伐魏。目無魏矣。信陵以二使致五國之師。而其人又皆敗衄之遺也。國異兵。兵異帥。驟而合之。大破秦軍於河外。走蒙驁逐北至函谷關而不敢出。舉數十萬不相習之眾。一旦得其力爲巳死。此非客之能也其勸魏無親秦必滅六國乃休亹亹萬言審天下之大勢以切著明可謂絕世之算客有及此者乎藉苐令魏王早用其計。紏合楚趙以助韓。則韓不至失上黨。趙不至敗長平。六國何遽折而入於秦乎。故曰信陵才臣也。以客掩也以魏救趙而魏重以五國爲魏卻秦而魏安去魏而魏受秦兵還魏而秦用間罷將而魏輕身沒而魏隨亡魏王畏之怒之。再以毀廢而不▲剖發無剩義

懟。故曰信陵忠臣也。以俠掩也。然則何以竊符符不竊則魏師不出。魏師不出則趙必亡。趙亡則魏從其後。身數請王賓客辯士說王萬端而不聽也。將坐視魏亡乎。迂其身以善其君。古之人行之。然則趙全之後何以不卽歸魏魏王之忌信陵。自其能探趙陰事始矣。早歸而逢其怒。必以矯令誅。卽無誅而秦間早行。信陵必不將。誰可以當秦者。秦不伐魏。魏王必無迎信陵。伐魏不急。魏王亦必無迎信陵秦益急魏魏益急信陵急而後任專。任專而後得畢其長是忠之術也若是非要君乎然秦兵卻而未聞魏賞有加也。何要之有。巳卻秦存趙。使將將其軍歸魏。而獨與客畱趙。自言罪過以負於魏。至令趙之君臣至口不忍言五城。彼固知信陵眞不負魏也。非聲音笑貌可假借也是忠之符也然則何以飲醇酒近婦人而死操上將軍之印。諸侯將皆屬。何有於魏。取臥內之兵符如探囊。何有於王。而終身北面不失臣節。卒無以解王之疑。是故溺酒色以自污也。信陵而愚人也則可。信陵而非愚人。豈不虞酒色之足以死哉。秦間行而魏將伐。魏之必入秦。以日計耳不欲生爲秦虜。有托而逃是忠之隱也太史公傳其完趙時有自功之色客進說曰物有不可忘有不可不忘人有徳於公子公子不可忘也公子有徳於人願公子忘之也且矯魏王令奪晉鄙兵以救趙於趙則有功矣於魏則未爲忠臣也公子立自責似若無所容者斯可諒信陵之心不忘忠魏矣揆事設策能成信陵之忠而有功者莫若侯嬴朱亥與毛薛兩公充君不可忘之義並祀亥嬴其不及毛薛者非魏產也祠成而中丞吳公聞之謂是舉也於祭法合以酎金來助則刑牲釃酒偕邑令蕭重望奉神入祀而爲騷一章授工歌之曰河流兮不返夷門兮爲匽思公子兮日晚云車駕兮旆建紛從騎兮婉婉右朱亥兮左侯生闞如鳩兮軍聲敵王愾兮秦嬴完邯鄲兮金城封函谷兮無人行。王安坐兮大梁。呼萬歲兮傳觴。功不賞兮中流謗瞻王庭兮無良哀莫哀兮國將亡。國亡兮身胥靡爲秦俘兮孰與魏公子憂生兮曷以樂死飲酒兮禦女。疇知我兮良苦。西方兮不可以處。𨿽有五國兮非吾與。作新宮兮故土坎坎兮擊鼓蹲蹲兮綴舞魂歸來兮栩栩

【馳辧如噴濤極於躊躇滿志而上】

○楚西徼治道碑

利瓦伊楨

今荊州府所部州曰夷陵曰歸縣曰長陽曰巴東故楚所走蜀道也磴斗絕造天阨朿裁容身左擔不可復易猿臂羊角而上如畫重累人其尢甚者若度索尋橦之國級不能盡受足二分垂外下臨幽壑恆有落勢卽輕趫少年無不絫息股弁夔跂云陽虎豹蛇虺之屬因緣其間以虔劉我行旅而倀多於望帝之鬼燐多於萇弘之血矣萬曆十有四年撫蜀者宣城徐公元泰撫楚者先武定李公江後睢陽孫公坤鎭鄖者先歙方公弘靜後丰城李公材按蜀者南昌陳公瑫按楚者先芮城任公養心後晉江張公治具荊南藩參莆田張公純治兵觀察使者任丘田公樂合筴議治道於是以荊州守張君斗慮財用倅陳君道淳計徒庸夷陵守殷君都歸州守李君韡巴東尹髙君尙徳長陽尹陳君洪烈畫地爲主修除百執事悉遴東以充田公痡卒徒而玄黃其馬以身試九折阪五尺道爲規畫利便操斪斸而先之鼓鼛而戒之椎牛釃酒而勞之抶而懼之如此者再爲計若檄程趨之者無算榛莾芟刈之磝則徙之礜則斲之堅則沃以酒而焚之厜■﹝廠外義內﹞則下之陜則斥之詰曲則直之突出則鑿而爲之角之壁立則伐而爲之墄之徑﹖則爲之棧之岸脇善崩則爲之封之澗若澞則爲之泭之梁之最橋以石者九以木者二十中爲亭者一道以丈計者九千三百有奇力以工計者六萬八千二百有奇費以兩計者九百有奇經始於十有二月而以明年六月落成裏之樵者牧者農者郡國之置郵傳命者四方之宦者遊者賈者負戴者輦者騎者牽榜者西南夷之朝貢者陸辟褒斜水辟灩預緩可憩急可馳百物神姦莫能逢之皆悅而願出於其塗矣不佞考古今入蜀道秦四而楚一自階文爲陰平道自兩當爲故道自褒鳳爲連云棧道自洋爲斜駱道楚則今治道是也取蜀事著者秦司馬錯漢岑彭吳漢魏鄧艾晉桓溫唐髙崇文郭崇韜宋王全斌明傅友徳廖永忠其道多出秦公孫述明升之役秦楚並出李勢之役出楚而出楚者實倚舟師三國時荊州號必爭之地兵皆水戰獨昭烈從稊歸攻房陵屯猇亭通狠山升馬鞍燒鎧而斷石門按其地在今治道耳繇秦而入勢居蜀上險在我繇楚而入勢居蜀下險在人且帝都非長安洛陽則許昌大梁道秦便東晉明初都建業道楚便道楚勢固不得捨江而趨陸公孫躍馬稱帝所據扞關荊門虎牙漢不得不自楚陸應之耳明兩都並建九月顧化蜀晏然稱文獻國者二百餘年冠帶之倫食貨之利幾徧天下其道秦者十三而道楚者七道楚者水十三而陸七故今入蜀道莫重於楚楚莫重於陸利無事不利有事與古異勢也水險倍陸道水者聽命於天人力末如之何道陸者可以人力勝而二百年於今甫首事何也秦越人視肥瘠。則同心難。借口仍貫無開非常之原。則創始難。舉大事不惜小費。一木一石吏持三尺繩其後。則遠嫌難。此五六公者輔車相倚塤箎葉奏深痌瘝之慮破拘攣之見而後就此先王所以不用財賄而廣施徳於天下者也非有道之世烏覩此乎昔在成周代有明徳以格於天西顧與宅式廓日增髙山之頌曰彼䢐矣岐有夷之行皇矣之雅曰柞棫斯拔▲凡�始之難若然

松栢斯兌迨其盛也則有掌固司險合方形方野廬氏之官治其城郭溝池樹渠設其餙器周知其山林川澤之數而達其道路通其財利除其怨惡同其好善正其封疆禁其橫行徑踰故其詩曰周道如砥君子所履小人所視蠻夷戎狄之屬奔走王會若蜀人以文翰巴人以比翼鳥是遵何道哉炎漢之季李翕平西狹修折裏郙閣楊厥營益城子午同谷堂光其小者也然且勒石垂勛比於雅頌今天子纂大合華守在四夷是役也於以見王道平平天下爲家聖▲規模闊大

人有金城湯池要在此物此志耳𨿽雅頌所稱何以加焉誠不可以無紀因仿伯都孟文二碑爲記而系之詩曰蠶叢魚鳬鱉靈杜宇非我族類而君西土帝隔閡之以固吾圉譬諸太阿其柄授楚授楚伊何維道之阻山何巍巍。刻削巖齬。石何硌硌。盤牙橫牾。左右迫脇。前後枝﹖只木﹖敂。捫參歷井。天可倚杵日月蔽虧反出其下其下沈沈。莫知在所。進不得援退不得佇立而熊經。足盡汗雨。魑魅方良。鑿齒窫窳。大匈哨後縕巡歐行負嵎塞路莫之敢禦肉林骨﹖比丘不可量鼓巨▲詩亦陸難

靈安在。共工自苦。誰命誇蛾。疇咨神禹。相彼都盧。廑能一取。哀我人斯。登陀終古。明明天子聖作物覩懷柔百神及白招拒黃人捧日靑雲幹呂外薄四海無不臣者蠻夷通道獒貢西旅罔俾楚人。畏蜀如虎。亦無俾蜀。將楚是詛。二三大夫分猷分部爰集我眾登庭而語萬口響應子來趨父幹餱不愆﹖﹖﹖﹖田﹖�備舉頵砡之石。受命斤斧。百轉赴谷。雷霆震怒。騂剛疆�。何憂不去。般翟施巧。云梯浮柱。亦有飛梁。笮繘爲捕。陵巒絕坑。接武布武。宿息井樹。具爲區處。無有華離。阱敜擭■﹝度攵﹞。卒選異物。則莫予侮。馬不契需轚互用敍以同貫利我東道主沃野千里爲我外府蜀道何難。難自今抒。紅塵騎一。金牛丁五。懷諼導欲。曾何足數。蕩蕩夷庚徳施斯溥八荒爲室西南其戶無反無側正直是與小大由之委功軷祖噫吁嚱哉易而歌舞矢詩遂歌昭玆來許

【疏列形勢燎如指掌而議論規畫具見體裁】

○遼輔國將軍朱楚棠公神道碑

利瓦伊楨

公諱憲熬字伯淳遼輔國將軍也髙皇帝第十五子遼簡王植移國荊州是生益陽安僖王貴烰三傳爲康恪王寵淄四傳爲鎭國將軍致槻娶孫夫人剪桐貽緒訓梓垂芳其所由來遠矣孫夫人孕時夢有以佛像贈有金粟如來靑蓮居士前身非偶異代同符旣生髮際有骨如珠膚理娟秀河目公侯之相隆準髙帝之孫乳虎食牛龍駒汗血屏綺紈而佩觽韘惇禮樂而說詩書一目不忘五行並下鎭國旁招耆碩妙柬哲英石首則成仁卿華容則孫兆孺山東則宋應元吳下則顧季狂處王盧季孟之間結融衡爾汝之契琢磨問學斧藻明徽漱芳潤於六經咀風騷於七略秉太乙靑藜之杖。天祿先登。披長庚紫綺之裘。風流自賞。是時鎭國方老公載詠蘭陔用娛蔗境卻賓朋之請謁。顧復不違。效嬰孺之笑啼。婆娑屢舞。昏定晨省夜寐夙興𨿽中郎之子捨無虛而北海之客座未滿鎭國弗善也公乃與客約以鎭國就枕爲期月明而鄴蓋斯飛。燭舉而郢書無誤。鸞笙鼉皷。聲音隨雞唱俱闌。玉斚金尊。涓瀝等銅儀共徹。則又叩中閨而問寢。循內則以羞珍矣。時人不察謂公好長夜之飲卒不自明也鎭國病思南海豚相距數千里公以百金購舟人旦夕獲之一七而愈昔聞鮮出筒中。鯉浮井上。他岐豹遁。別帳蚊飛。抑有孟筍解藤。焦﹖劉堇。事由天授。力匪人爲。大孝直通於神明。休徵允葉於圖史。至今里巷之間侈爲美談焉鎭國以天年終公口廢蓼莪貌徵苴枲支牀雞骨。柴羔之齒不形。繞樹烏啼。臯魚之淚頻下。繇此朱門迹掃綠野躬耕閴三徑其誰從構層樓以獨處旣而中丞曹公謝政裏居鮮所交往間從公遊斟酌養生之旨經營卻老之方並門妙麗不觀翻添公案淑徳淸貧自約未諳酒箴須今火宅生蓮。庶可須彌納芥。儲安石東山之絲竹。盛季長後帳之管弦。封侯醉鄕。遞長詩社。阿谷珠貽神女。石城漿送莫愁。漢上題襟。花間著集。蓋知空卽是色。有詫而逃。是以望之若仙。無入不得。中丞俄騎箕尾公亦召賦玉樓先時夫人復夢蓮座寶幢自天而下迎公西去生原有自死詎無歸維是歲在龍蛇庭棲鵬鳥善人忽焉殄瘁通國爲之欷歔耳公鎭國家督諸弟六人首以楚棠爲號諸弟從之塤箎疊奏籩豆孔偕棠棣之萼相輝田荊之幹不析至於從俗浮沈與時俯仰冉雍使臣如借。劉四罵人不恨。心許徐君之劍。諾重季布之金。解晏驂而贖僕。分郈宅以收孤。欒懷符雅。情在樂施。原涉朱家。義先賑急。不可一二其詳也公生嘉靖壬辰正月二十日卒萬曆壬午十月二十有六日春秋五十有一娶王夫人別駕王觀裔孫二子長曰術垶術垶餙塗茨以丹艧緣弓冶爲箕裘能不朽公者也其它子女婚嫁與墓所葬期具行狀墓志中銘曰世祿之家鮮克由禮汝則帝冑汝則國士文人無行結習靡靡汝則察兄汝則孝子晚遊歡伯復耽聲妓佚汝以老休汝以死死生大夢托諸竺氏所不可知於汝足矣

【擊玉敲金兼貫珠之累累】

○晉陵玄言顧仲子之丘碑銘

利瓦伊楨

於戲此晉陵玄言顧仲子之丘而雲杜李某爲之銘仲子名起綸玄言其字仕儒林郎以子祖源貴封大理評事不稱稱仲子仲子別業慧山之麓其先世君牧長康明王邵元倪楊唐湛李皮陸諸聞人托迹焉山起伏連蜷若九龍而當繡領之白石塢中爲黃公澗匯諸水注地傍有丘若覆惇修竹灌木輔其幽深仲子顧而樂之令吾百歲後從十君子遊地下足矣無何仲子行歌大雪中墮池幾死久之蘇乃更名曰更生字仲長而治石室丘中凡附於棺若槨者具矣夜忽夢老人乘白鹿過而相勞也質明客貽之玉玦一宰官挾鹿行與夢合遂以名丘曰玉鹿仙丘云仲子生正徳丁丑四月二十日年先矣貌光澤步趨彊駛對客賦詩行酒申旦不寐以爲常生而營丘樹之碑且丐之銘其事頗奇不佞故備論之而復采嶺南歐水部楨伯銅梁張司馬肖父毘陵王文學百谷所爲志若傅識於後方當嘉靖朝仲子世父榮僖公主方書得幸齊宮祕祝之文仲子時爲公具艸奏稱旨名聞諸公卿願內交仲子執政以爲祕書待詔仲子不顧也竟領滇參軍以行士以此多之滇有那建之師其都會邑昆明軍興一切螽午並起仲子攝昆明歲所日坐堂皇諸曹吏以事次第受署大者斧斷小者理解歲旱被髮跣而禱雨如澍滇人大悅有璫詐稱詔出鎭滇其徒數十百人彀弓弩持滿騎而從過榜掠人白晝攫金市爲之罷大將軍遣材官逆而覘之璫怒刅其臂臺司相顧愕眙將拒之以兵召仲子決筴仲子寬譬諸公無患是可口舌走耳卽擁輿隸前璫盛气而胥之入仲子調之曰中貴故受書書堂何武也遽投刅交拜坐定問西禁事宜與大璫五六人安否璫卒不知所對面如赭仲子呫囁耳語若來何爲袖出一金牌吾奉鮑公命求黔國金耳鮑大璫握司禮篆者也仲子厲聲曰金誠有之非黔國所主卽求金無詔誰敢哉璫辟易執仲子手泣吾小人不可以厚誣君子遂行滇人環門如蟻無不灑然觀仲子之談笑而郤璫者居頃之以使事過裏島夷蹂躪吳越人民正營邑令王雅知仲子才舉北城而屬之曰是近賊巢非子無能折其衝仲子■﹝扌間﹞然授兵登陴更募武力鼎士潘侃夜縋而出微知賊處搴旗與所肆屍而還賊稍郤而久雨南城崩仲子爲植巡功四日訖工賊不知也爲長梯攻城仲子麾奴產子從間道抵冒熅火發機中死者三人具藺石布渠答督戰益力諸橫海樓船別較適至賊度不可支遁去上功幕府仲子受上賞尋監州郁林下車假行守事黑眚爲祟居人狂走叫呼失次仲子矢之城隍之神一夕晏然而陸川之寇作日勤部士步騎躬修比閭什伍之法而法離次者寇突入境一鼓而殲其渠率二十許人眾嚙指喙駾戒無犯鬰也大司農徵鬰丹砂仲子奏記督府曰昔葛洪南訪鮑靚靚畱止羅浮實未采砂勾漏而後人踵訛襲故難未歇也不如市之辰州便督府不聽興人徒三萬蕭然煩費無所得仲子憂之偶浚井得砂二斤工甫罷於是仲子以貢砂行而心殊厭吏事矣因自免歸仲子白晳鬒須眉而丰下大冠若箕髙幘若屋衣紗縠襌衣曲裾後垂交輸佩環玦帶櫑具劍車騎雍容閒雅甚都也則見以爲綺襦紈袴之間少鮮所更而爲吏獨以練習稱上有大獄輒行仲子考案半言出囚輒叩頭伏罪奏當精核爲諸郡國冠所擊搏大猾財勢絕路與督學使者殷公庭爭一愽士左右目攝使退仲子持愈堅殷公卒不能難馭下不鉤摭微細而小物必稱任其所布五事陳五政議五便滇鬰至今賴之語具集中仲子爲邑諸生爲太學生六試於有司以貲爲郎北首燕南浮淮涉湘踰五嶺西度夜郎灄海踣頓道路數萬里隨牒守擔石之祿七載則見以爲伊優取世資若鳥獸之可豢紲而服官實才二年餘其致在遊覽兩都三輔岱宗闕裏匡廬九嶷彭蠡洞庭方輿所稱名迹十得其半客談天臺石梁之勝不告家人拏舟而去謝鬰林年方四十橐無公家一錢而家故溫厚良田千畝廣捨千楹圃沼臚接背山枕流得古濫觴石置泉上激而曲引罍尊款識多三代時物几案髤漆皆貍文女手他帷幕器用不移而具風雨煙月之景花樹禽魚之美置酒召客評賞嘯詠雜以彈棊格五射覆蹴踘木熙角抵之戲佳俠函光妙麗善舞自度曲倚簫和之則見以爲仲子好飲酒近婦人其中未必有也而海內特達磊異之士爭委贄仲子希識面乍見卑卑磬折巳而慷慨談議自六籍諸史外天官醫卜方藥伎藝之書梵典道籙黃冶變化導引經伸之旨名山大川道裏遠近險夷方俗纖侈戶口蕃耗土膏瘠所宜若數一二而別黑白所著書累百萬言至老不輟筆舌足浮沈天下士而又長情有思亹亹不休春容大篇造次迫之可得也其行於世者應制玄言訓藻感知昆明勾漏舊林諸集若干捲選明詩爲國雅圖山園爲倡和集踰五十爲知非歷若干捲楊太史皇甫司勛稱其宏富似司馬子長才情似鮑明遠又似孟襄陽韋蘇州則見以爲仲子文人內行或未醇備而渾龐朗爽不荊枳其腹先人之廬沒於豪右勞心焦思數十年而復舊物爲祠南林祀晉尙書右丞君叔而下割督亢田供伏臘事其兄提舉公白首無蠆芥六戚有疾病不諱依仲子爲命裏黨窘者所需登來之也仲子配楊孺人有婦徳母儀三子曰祖源祖河祖漢源有才名直史館源子本與仲子同物立以爲庶子而字之小同本以下諸孫十有五人仲子號九華又號嘯林外史其取義大歸不出丘中銘曰之生而之死之歌於斯哭於斯之死而之生之丰其碑縟其辭桑弧蓬矢四方載馳歸來乎一丘若夫魂气則無不之。造化何常。海涸陵夷。一壞乎玆丘。疇累劫而無隳。有涯者生。無涯者知。不忘以待盡。後大而奉時。噫嘻

【長袖而舞多錢而賈公文兼此二善】

○重修大龍興寺碑

葉向髙

蓋聞聖人載起肇禎歸五嶽之城帝業克昌景福葉萬靈之貺故劍投神冶上皇解佩於山靈夢繞赤蛇大佛開祥於長壽若夫丹陵瑞啟三河白水嘉生九穗巍巍蕩蕩丕答成功鬱鬱蔥蔥獨鐘佳气凡以天開地辟通理於黃中虎踞龍蟠茂膺乎赤紀惟睠命而亨天心乃受圖而酬神佑洪惟我太祖髙皇帝握天鏡以通寶筏。回地軸而履金繩手提日月於迷方力拔乾坤於苦海誕靈縱睿苞囊函夏之光華接▲太祖如來是一非二

統膺期攬結方輿之雄秀洎八弦靖謐四極和寧洞劃石牛捨開白馬爰從中都建大龍興寺其地首諸夏以控天邑總環瀛而號日畿三天握鑰於橫襟八部畫圖於指掌仙臺創構佛土宏開鷲華蜚翥鳳之區虯缽下潛龍之境引太虛於玄鍵。遠蒸萬國之雲煙。蕩元气於丹楹。近簇二陵之風雨。蓋功諧幽贊技殫絕羣山﹖耆闍藻函蓋之容維極挾江山之助於乎休哉紺宇薦靈於譙亳玄房佐社於岐丰矣迨我英宗睿皇帝辟紫極以登三彌恢駿業孝宗敬皇帝繼黃離而乘六丕鬯鴻恩睠龍象於炎昆渙綍綸於福地錦繡重披寶界雲霞頓麗銀庭蓋念五鳳七麟。會肇王基於舊迹。千秋萬歲。或遊魂夢於故鄕。而物力方饒周澤維渥故能起雷霆於指顧回蛇蠖於騰飛芝楣桂棟。俄盈旣燼之墟。龍變螺文。復見維新之象。何期勝地不常劫灰再焰祇樹香沈於幻鳥率陀影散於空花四照枝殘醉象攪藤蘿之月三華葉爛毒蛇沈捨衛之城繇正嘉而來歷八十餘■﹝礻冀﹞則詹禦史士講曹郡守時聘李郡守驥千先後圖之大殿甫成羣工未輯徒存丹艧何取藩垣又二十年而庭鞠茂艸法熄殘僧凡在顧瞻無不愴嘆屬今皇之禦宇緬先徳以興思祥遡姚墟。銷支祁於洄水。禮隆原廟咨神鼎於淮濆。愼遴守土之臣肅布康岐之政時則有張郡守大孝從董兵使元學議再圖之而郡丞馬協別駕徐應麟蔡鸞周承緒司理趙弘道咸預經營郡丞實綜其事謀僉同於羣策數更極於百年大開覺路於明幽共唱慈風於法俗笻鳩竹馬。騖香闕以披華。玉縱珠纓。望鸚林而布地。繇是續往因於未斷合大力於幾成虹蜺通雙殿以崢嶸。八龍忽湧。星日絢重廊而隱見。兩鴿齊飛。鴛瓦促魚鱗。增瓊垣於下麓。鶴軒疊雁齒。敞笏室於中巖。蓋將揭慧日以耀昏衢。亦復灑法云而淸火宅。爾其星幢輝於羽仗魚梵雜以嵩呼曇雯迎劍佩以凝華鬘彩結簪纓而圖色蹌蹌陽馬之曦。恍趨規地。戞戞風烏之唄。疑接中天則嚴威儼若朝廷悃款肅於辟士若夫庭俯喬松窗含遠岫瓜剖華京之浩穰。蚪蹲湯沐之崇隆。噴薄陰陽之气。於重閟之年。而斐斐冪遠。發揮川嶽之精。於方通之候。而山﹖雙山﹖雙盈襟。則峯標欲界之仙都。天挺明神之窟宅。又若仰斗電之重華。拾天花於玉雨。挹紫雲之異彩。競界綫於金鋪赤字第一山入微塵而不滅瑤文無盡藏銷劫石以靡窮又若瞻故里於新丰。恭承桑梓。儼翠華於初地。淒動松楸。閱先帝之經營。憶創守維艱之會。緬仁王之啟翼。追天人相與之符則投戈而棲意慈林髙祖所爲寓神武於不殺也撫遺而遊心丰芑列聖所爲寄無念於昭玆也嗚呼慶鐘長髮則繼明襲嘉而兩卜之傳��神▲�起

應遠期則重熙累洽而百神之護彌周蓋先天啟鑰默契玄扃後聖函靈陰符帝脈此諸君子所爲臨彼岸以褰裳悲化城而反袂報初禎於功徳昭申命於聖神也繇斯以譚祝釐之典尙屬具文。飭蠱之思猶然末事。豈與天掇屠耆之金。供伊蘭之饌。恣鹿﹖王尾之逸風。披虎溪之勝韻同乎哉。至於玅度羣品盡出幽厄萬感咸通一思必應則眞如能事姑不論焉役舉於萬曆三十八年歲在上章閹茂肇維初夏落以杪秋乃作銘曰

幹函萬鑰坤軸九維靈氛蔥莞嘉祉葳蕤崇因效法上聖膺期日懸大覺天度羣迷鰲柱斯標龍宮俶奠如鷲於山﹖耆如鹿於苑花雨環纓。彤雲拂檻。日月法燈。風雷魚梵。爲我摩尼。斗極皇皇。爲我祗園。楚甸章章。忍亦弗界。福亦弗堂。三吳維左。荊汝其陽。江流漫漫淮流溭溭孤山巉巉鳳山翼翼是名淥池是名方石度亦非航卓亦非錫蓮花竇墨。貝葉龍文。天與如大。佛與如尊。蒸蒸法力消我劫棼彤彤法宇食我徳芬列聖有作爰淸毀宅我皇穆淸默軫人厄二三力臣式我顜畫奉宣睿謨還我赫赫神謀於新詎曰力饒而酬國禎詎曰偉觀而重國根以歸帝力以洽帝心智炬不然。慈云不飾。其然非空。其飾非色。羣力則共羣心則式神武聖慈乃見天則

【鏤心芥子之中織詞貝葉之上純是天工非關人巧】

◆墓志銘一

故封都水司主事豫軒翁墓志銘

兵部武選員外郎贈太常少卿謚忠湣楊公繼盛墓志銘

明故奉訓大夫代州知州邊公合葬志銘

梅山先生墓志銘

封宜人亡妻左氏墓志銘

封徵仕郎中書舍人何公合葬墓志

○故封都水司主事豫軒翁墓志銘

羅玘

封都水主事八十三翁號豫軒姓都氏諱印字維明姑蘇閶門�濠人蘇以地最天下以閶門閶門以南濠南濠以都尉諸氏都猶以節槪傳髙廟初文信至能當婦翁殊死時代之生彥容作月樓濠上顯名當時得尉氏妻之人謂連綿呼兆當有奇胤翁生異質天成目數行俱下十二三能賦詩鼓琴日陪諸老宿杖屨爲適長遂酣飫超越大異度非支離陸沈莫救敗然苦蘇故吳會易聲張曰吾以淺示之乃挾易詩禮三經從鄕業舉子者遊幸一不利卽諉曰難如是棄去去就裏塾集羣蒙訓聲律髙門大姓爭招致悔曰是謂畏影而逃日中可乎又謝去以醫浮湛閭裏或少露芒穎巳病如掇萌然旬日喧騰神之詭曰古方偶中耳陰自擲餌劑手掉詈曰乃幾敗吾事遇爲道士說者過境喜乃便旋與周遊講說服食封炁支吾歲年至子穆登進士官都水貤封乞南得武庫便養欣然來就曰吾今脫蘇吾知免矣居二年以正徳三年六月十八日卒配姚氏繼朱氏俱贈安人穆穗▲蹤迹甚奇視學蘇者何如

其子元翁次翁其孫祖齡其曾孫女二人谷源茹喆其壻卒之日穆當考先入闕也穆歸諏十二月扶葬縣薦福山泣謂玘曰子知吾翁吾翁須子銘於乎玘忍辭知翁哉昔頻道吳下人言翁居室極�窔鄰並婚媾無一飯過途乞貸泉布爾日湧出至落莫不悔穆旣用世差變易終以咈教慍之其泓涵���窒牢密及間爲籕隸罨畫曁諸小藝臻妍逞妙蓋滲澑��有不能盡祕者若占乩前知則又自負神數也是夏五月戊午晨興卦之遇損之睽占曰立土頹淵三年暵其田二女號轅鬼車其前赤舌下然厥載用顚擲地呼穗曰吾其巳矣乎其速以吾木來六月大暑灼地不可耐得寢疾昏弗辧物藥食咽入懵然巳卯日中忽作坐無苦也呼蜜孫以蜜進呼茗孫以茗進咽之如是不火食者七日甲申僕自蘇來入報木至遂呼具盤盤具入浴浴畢喜曰快哉吾其蟬蛻巳目遂瞑豈道家者所謂蟬殼解者與所著三餘贅筆衛生家寶存於家銘曰

彼有風襮。其憂憂藏。此有潛伏。其憂憂章。亦各其志。君子考成。卒謂藏之者藏。

【超軼不羣】

○兵部武選員外郎贈太常少卿謚忠湣楊公繼盛墓志銘

徐階

公諱繼盛字仲芳別號椒山忠湣者謚也國朝之制。非大臣不得與於易名。公位下乃得謚者。今皇帝禦極。遡觀化源。謂公死諫節甚偉。宜尊顯以勵士大夫。故奉遺詔贈公太常寺少卿。蔭子應尾爲國子生而特賜今謚。其義則取諸危身奉上。在國逢難云。初公舉嘉靖丁未進士授南京吏部驗封主事師事大司馬苑雒韓公盡通其天文地理太乙壬奇▲起有體度

兵陣之學名聲重一時辛亥遷兵部車駕員外郎當是時大將軍仇鸞驕然心憚虜欲利啖之以緩兵請與虜爲馬市有成議矣公上疏黜其不可者十辯其說之謬者五鸞因詆公撓邊計惑眾心詔錦衣衛逮公置訊獄具貶狄道典史踰年擢知諸城尋遷南京戶部主事又遷刑部員外郎調兵部之武選嘗獨居深念至夜分配張安人問其故公曰吾受上恩思有以報耳安人曰嚴相國方用事此豈君直言時耶公不應而心自計欲報恩其道莫如去姦人使不復�爲危言正色者有矣。未有慷慨激烈。赴再死而不顧者也。公始忤仇鸞。偶不死。奔走絕塞間。稍稍徵用去訊系時無幾痛苦之狀宜猶在心目張安人所以語公與古牛衣之說亦何以異而公不懼不惑。卒直諫以殞其生此其視唐子方諸人且猶過之矧世碌碌者耶公死之歲刑部郎今藩參王君世貞爲求救於嵩所厚嵩曰行卜之其子世蕃不可而其黨鄢懋卿等亦相與爭曰不殺某所謂養虎自貽患也故公竟死公死而地爲震者累年其後給事中今中丞▲�

吳君時來刑部主事今中丞張君翀太僕卿董君傳策相繼論嵩嵩又將殺之奏上地忽震先皇帝悟而止由此觀之精誠之至天地且爲之動矣嵩業巳仇公等。其必欲殺公不足怪彼黨嵩者獨何心哉夫其導嵩以殺公。恐遺患也。然公死七年。先皇帝用禦史今中丞鄒君應龍言。罷嵩政逮世蕃。謫戍嶺南。又二年禦史今中丞林君潤發世蕃逆狀。詔棄市。籍其家則夫所謂患者果可以計免否耶公死時應尾尙幼藩參君與其友吳君國倫徐君中行宗君臣倡諸縉紳經紀其後事兵部主事今中丞王君遴歸公喪且以女婚其次子由是諸君者相繼獲罪而藩參家禍尢酷今十有二年公旣受恩卹於朝又以禦史郝君傑請建祠保定賜額曰精忠諸君亦次第登用。而嵩之黨。則盡巳斥逐。嗚呼後之欲爲君子小人者可以鑑矣公先世小興州人洪武中有諱伯源者奉詔從容城傳四世至靑靑生贈兵部署員外郎富是爲公考公生以正徳丙子五月十七日年僅四十子二長卽應尾次曰應箕皆張安人出昔歲甲辰公領鄕薦卒業國學予時爲祭酒奇公文因日進公爲講說經義與所以立身事君者公亦不鄙而聽之故予與公相知深公死予悲之倍於眾數謀於中丞王君視諸孤而日跂望於恩卹之及去年幸聞末議然後所以悲君者獲少紓萬一焉月

日應尾攺葬公某山之原奉藩參君狀來徵銘予義不得辭也爲摭公大節俾歸而納諸墓中若公居家之行狄道之政詳具公所謂年譜及藩參君狀銘曰萬物稟气以爲命。公生其中得厥正。位卑身僕益自奮。君恩必報以死殉。人心爲憤地爲震。歲星一終天乃定。羣姦澌滅主明聖。易名建祠錫贈蔭。制詞前後相輝映。嗟公一死重孰並。我銘揭之爲世鏡。

【鴻文卓筆可以慰忠魂於地下】

○明故奉訓大夫代州知州邊公合葬志銘

李夢陽

奉訓大夫代州知州邊公旣卒之四年是爲正徳甲戌而其子貢復按察副使提學於河南而奉其母董孺人者來居無何董孺人卒於是邊子仰天大慟絕而蘇曰吁天天乃使母不見貢舉子邪巳而曰天天使章上而弗予遏也而母胡死於客所巳而邊子果舉一子而憤母之不及其子見也則益復大慟絕而蘇曰吁天天乃獨不使母百日延邪乃又靡使貢子舉而及母存於是抱其子告之母名邊羽云邊子奉其母喪還將合之奉訓公墓而詣李子再拜請曰於乎微子孰志微子孰銘於是李子再拜而受之曰於乎無邊氏人其謂予文諛文曰邊氏者故淮陰人也曰朝用者元末避亂走歷城而贅歷城王家稱王朝用朝用生王一城一城生王文質文質有二子長曰安次曰寧寧生而異稍長揚言曰我邊氏也呼我邊寧曰大邊氏必我後其官果至應天府治中乃治中罔金蓄書也輒倍金獲之久之書萬起萬卷樓謂人曰吾子孫必有以文興者治中生邊節邊節者奉訓公也字時中號介庵奉訓公生而更異英特卽六七歲時見者業識其非常兒云董傑者歷城豪也故善治中及見治中郎異則益敬治中思與婚一日治中大治酒會有董公邊郎立偶傍董公董公抱之起坐膝上曰呼我舅邊郎應聲曰舅我呼汝甥邊郎應聲曰甥如是者三董公顧治中大笑滿堂皆笑於是客盡起觴兩公賀而交其襟割之盟兩公復笑客各復笑醉乃罷散去奉訓公年二十董公女歸會治中亡厥金求焉治中母萬太君者叱止之曰新婦賢不愈獲金乎於是名新婦金而明年奉訓公爲學官子弟爲學官子弟人謂必立取第顧久不第第也乃會試又不第於是可立第者久不第或竟不第也必曰邊時中邊時中云邊公坎坷者復二十年始有代州之命而州故稱多豪家罔時役公至州則偏召其長老而集之廷語之曰若民也柰何弗役於是布誠申約陳說分義言意懇怛諸長老無不感動泣下者自是無敢弗役公檢獄簿囚夥以問吏吏曰此逋租者爾▲�筆處澹姿橫逸

曰胡不稍寬之吏曰脫則挈家亡矣邊公慨然嘆曰呼未孚而責之暴未期而逆其亡玆豈父母之道哉於是與囚期而釋之使歸巳而囚果如期至如是者三年代州大治會中官瑾用事天下以賂行公執古獨不以賂行而忤中謁者巳又與禦史者拗也坐是免官歸人有咎公執者聞之董孺人董孺人大驚而密解邊公曰斯時何時渠謂歸不官若耶於是日治具佐邊公與鄕人醉遊客至則瞿瞿手是辦具然尙惴惴懼不當邊意而邊亦每加禮於孺人呼曰孺人孺人而其子貢則泣涕告我曰孺人事萬太君敬如其夫事王宜人如事萬太君王宜人者治中妻也玆亦其天性云貢又曰孺人儉稔不理於綺華往受封也有命服矣拜封不復服有時貢請服孺人笑曰孺人卑階耳俟汝大封我則服之此𨿽其細小然巨者可推矣邊公卒之年爲正徳辛未六月乙未距其生景泰庚午四月己卯得年六十二孺人卒於正徳丁丑閏十二月壬申距其生景泰癸酉正月乙亥得年六十五初治中以子孤也取王宜人弟之子城子之孺人卽弟城猶弟也城有婦孺人卽又娣城婦猶娣也治中歿也城求去城有私畜孺人知之竟不發亦不以語邊公後孺人病且死會城婦自歷城來匍匐於終事孺人生二男子長貢也始官博士孺人封貢爲給事終其父母歷城太常丞其父母在代州荊州府父卒歷城次曰賦夭無子一女子曰劉嫁而寡尋亦夭貢取柴氏繼胡氏妾馮氏生羽者賦取趙氏邊子謂李子曰貢以母卒之明年月日合母於奉訓公墓墓在祖墓之次祖墓在歷城東二里地曰蓮渠墓皆枕離而趾坎銘曰

謂天無知治中肇之允玆蹈玆謂天有知代州則厔華隕輝沕懷貞遽畢故材有眾隕苞貴時達碩果之延褀至如掇孺人乃夢垂橊圞如生我所覦歿匪罔愉厥園有楊修阡實良五世爰利二魂妥是

【紀事之文以疏落爲第一北地獨擅其勝】

○梅山先生墓志銘

李夢陽

嘉靖元年九月十五日梅山先生卒於汴邸李子聞之繞楹彷徨行曰前予造梅山。猶見之。謂病愈且起。今死邪昨之暮。其族子演倉皇來泣言買棺。事予猶疑之。乃今死邪於是趣駕往弔焉。門有懸紙。繐帷在堂。演也擗踴號於棺側。李子返也。食弗甘。寢弗安也數日焉時自念曰梅山梅山梅山姓鮑氏名弼字以忠歙縣人也年二十餘與其兄鮑雄氏商於汴李氏識焉商二十年餘矣無何數年不來李子問演鮑七奚不來也演曰父母兄三喪。曰喪舉矣奚不來也曰七叔父四十四歲始有子。而侄也一耳。以是大系乎身家巳又問鮑七何爲演曰理生飭行。訓幼睦族。玩編修藝。課田省植。八者焉巳。其久也內孚而外化之是故鄕人質平剖疑決謀丐益者必之焉故效良則芳標美規懿者必曰鮑梅山鮑梅山云正徳十六年秋梅山子來李子見其體腴厚喜握其手曰梅山肥邪梅山笑曰吾能醫曰更奚能曰能形家者流曰更奚能曰能詩李子乃大詫喜拳其背曰汝吳下阿蒙▲�眉欲�

耶別數年而能詩能醫能形家者流李子有貴客邀梅山客故豪酒梅山亦豪酒深觴細杯。窮日落月。梅山醉。每據牀放歌厥聲悠揚而激烈巳大笑觴客。客亦大笑和歌醉歡李子則又拳其背曰久別汝汝能酒又善歌邪客初輕梅山。於是則大器重之。相結內明日造梅山邸款焉。汴人有貴客欲其歡於是多邀梅山梅山遂坐豪酒病損脾今年夏患瘧李子往候之梅山起牀坐曰弼瘧幸愈第痰多耳然業處分諸件令演辦酒食俟其起觴客別而還歙也先是梅山作憶子詩曰吾兒屈指一載別。他鄕回首長相思。在抱兩周知數日。攜行三歲隨歌詩。筵前與誰論賓主。膝上爲我開須眉。情偏憶汝老更苦。中夜難禁回夢時。李子因說曰君病無苦念家梅山曰諾諾不數日而君蓋棺矣嗟梅山梅山梅山又嘗作燈花詩秋燈何太喜。一焰發三葩擬報明朝信應先此夜花重重輝絳玉。朵朵艷丹霞。愛爾眞忘寐。聞蛩忽憶家。李子曰君詩佳頓如此梅山曰吾往與孫太白觴於吳門江上酣歌弄月冥心頓會孫時有綿疾吾醫之立愈諺曰盧醫不自醫誠自醫之黃岐鵲佗至今存可也嗟梅山梅山梅山叔牙後也其居歙也號棠樾鮑氏趙宋時有遇賊而父子爭死者於是所居裏號慈孝裏云梅山父鮑珍也珍父文方文方父思齊珍號淸逸髙尙人也娶王氏生二子次者梅山梅山娶江氏生一男子二女子男曰若渭今六歲矣梅山生成化甲午某月日踰今嘉靖壬午得年四十九而其櫬還也演實匍匐苦心以之還厥情猶子也以某年月日葬某山之兆銘曰

崎�■﹝山旋﹞巇人謂非險淵洄澒洞猶謂之淺坦彼周行彼復而迷桃李何言下自成蹊鮑子胡不汝悲胡不汝思

【淒愴流連如柳綫春風過者攀條而不忍別】

○封宜人亡妻左氏墓志銘

李夢陽

左氏者李夢陽妻也左氏蓋永新人曰仁宏者生泰州知州輔輔生宗人府儀賓夢麟而儀賓婚廣武郡君成化乙未十月己丑生左氏於汴邸郡君者鎭平恭靖王孫周定王第八子也左氏生十六年歸李氏李氏者陜以西人也李子父曰奉直君奉直君爲封丘溫和王教授居汴而挈其子夢陽來初李子妁婚妁咸不之婚也曰教授微而貧及妁左氏儀賓則顧獨喜入白其母並郡君氏母郡君乃亦咸不之婚也曰夫非李教授兒耶微而貧儀賓曰李氏子才竟婚李氏是時李子生十有九年矣明年爲弘治辛亥左氏生子枝云踰年壬子李子舉陜西鄕試第一癸丑登進士第左氏從李子京師會姑舅連喪李子西於是從而西戊午李子拜戶部主事居京師左氏復從京師巳從通州己未孝宗皇帝上聖慈仁壽太皇太后尊號封左氏安人給敕命壬戌李子榷舟河西務左氏從河西務明年李子餉軍西夏挈左氏還過汴是時儀賓母儀賓亡矣獨郡君而左氏翟冠翠翹揚帔曳裾見焉其行於於也晳而頎瑱而流珠郡君喜巳而泣顧謂侍人曰向謂李生微而貧乃今若此矣因道儀賓語云云愈益泣而慟乙丑李子進戶部員外郎會今皇帝上兩宮尊號左氏進封宜人給誥命兩命咸美辭云明年丙寅爲正徳元年李子進郎中是年冬尙書洪洞韓公率百官彈宦官劉瑾等瑾以彈事出李手明年正月驀逐李子奪其官於是左氏從李子還而潛大梁墟中己巳左氏兒有婦矣庚午瑾誅明年李子起江西按察司副使提學是年左氏有孫矣壬申李子迎左氏於江西左氏溯河行值椿舟破僅免入江過馬當帆腳打僮人落江沒及湖口風逆困崖下洄渦中舟突崖石時時向於是左氏怖欲死計系之登石免甲戌李子以與江禦史構從理官於上饒而徙左氏星子會訛言賊過星子於是左氏自徙於潯陽是年李子官復罷道潯陽就左氏溯江入漢至於襄陽將居焉會秋積雨大水堤幾潰左氏曰子不心大梁非患水耶夫襄汴奚殊矣且蘇門箕穎之間可盡謂非丘壑地哉李子

悟於是挈左氏歸而左氏病踰年骨立死死之日正徳丙子五月丁未年四十二矣翌日牲奠左死烹牲腸腸自團織文理陰陽狀若流蘇垂綏夾耳提襻在上李子觀之哭愈慟曰嗚呼神哉於是賦結腸之篇李子哭語人曰妻亡而予然後知吾妻也人曰何也李子曰往予學若官不問家事今事不問不舉矣畱賓酒食稱賓至今不至矣卽至弗稱矣往予不見器處用之具今器棄擲弗收矣然又善碎損往酰醬鹽豉弗乏也今不繼舊矣雞鴨羊豕時食今食弗時瘦▲語語慘痛如泣如訴

矣妻在內無嘻嘻門予出卽夜弗扃也門今扃內嘻嘻矣予往不識衣垢今不命之澣不澣矣縫剪描刺妻不假手不襲巧咸足師今無足師者矣然又假手人往予有古今之愾難友言而言之妻今入而無與言者故曰妻亡而予然後知吾妻也李子買大陽之山嘉靖某年月日葬左氏山下杉棺栢槨負坎抱離四山三水是山也鈞州北三十里裏曰東張南稱杷裏右嵩前潁左連具茨李子曰嗚呼匪志曷彰匪銘曷藏志防虞銘永處矧吾妻矧又吾知吾妻於是志之而復銘之而刻之石銘曰

坎而宮汝藏汝風亦旣考終汝曰咈約而修伸妍而短屈惟屈與伸由人匪人繹而思之我心如焚乃竟汝分生𨿽汝分歿汝共墳萬祀千秋孰短孰修汝樂斯丘

【尋常寄寓點次悉韻寫至觸目淒涼處𨿽非兒女情深能不魂傷魄動】

○封徵仕郎中書舍人何公合葬墓志

李夢陽

信陽何景明爲中書舍人無何卽致什歸歸逾年喪其父巳又喪母將葬伻來乞銘予拔涕曰余始與景明友蓋日想見其父母乃今不及見矣志曰封徵仕郎中書舍人何公者信陽州人也諱信字文實其先居羅田曾祖太山始徙信陽髙皇帝過信陽樹二旗令曰爲我軍立紅旗下。爲民白旗下於是太山卽立白旗下太山生海海生鑑陰陽典術鑑生何公何公少使气。大言任謀然數困鮮成事人不之奇也有盧翁者識之女以女語人曰吾甥三十當有聞是後有異人產其家公三十果辟爲布政司承差見諸承差者污賤無藉也又率務裘馬相髙何公恥之獨潛飭行撿誦書久之頗自表見而布政使吳節因竊怪之特使董大役事出其金公則立辦顧又入其羨金請振貸所全活以萬數吳公乃大喜以爲賢引置心腹成化末關中大饑詔發漕粟萬石至衛口由河南發卒挽抵關當是時河南獨南陽汝寧熟於是河南乃卽發南陽汝寧卒萬人將行何公聞之恚曰今關中米石不過直金一耳今柰何若是矣乃入言於吳公曰公誠權出帑金萬使入關糴可遂得萬石乃因令二郡曰能人出金一卽罷若役仍給粟人一石二郡人知役且十倍費必踴躍人願出金一而不肯受粟是公一舉活關中之民弭二郡嗷嗷之口而省粟萬石矣吳公曰善卒用其計何公於是有名河南然顧豪亢自負太監汪直至河南河南都禦史以下震懾皆匍匐行上謁會直左右俾都禦史札屬括名▲具見��

馬都禦史業巳諾然手戰不能執筆汗簌簌下何公在旁曰都禦史大臣不當煩吏事乃奪筆代都禦史札其無嚴貴幸如此。其後爲會寧渭源二驛丞又有抗監貢獅番武官及禽巨猾李氏事今皆不詳第詳其著者焉何公爲人大段厲義气。不欲齪齪與世浮沈。或見尊官大人。有弗潔也。則退而唾罵之。而汪直過時按察使陳選見直獨長揖不拜何公終身嘆慕之曰陳按察眞男子也何公故病足往在渭源病足會禦史行縣至縣簿尉以下皆徒走奉輿馬行輒數▲有執持且有體裁

十里何公於是仰天竊嘆曰嗟乎可以去矣遂卽棄官歸然貧無馬騎有人資之車一乘馬一匹乃始歸而捨城西溪上卽又日歌吟力田誦書郡人卽無小人咸望風起敬公稱先生不曰何驛丞也乃後何公以子景明封官乃何公不欲稱其官稱曰梅溪居士郡人卽又稱梅溪居士云先娶盧氏卽前盧翁女盧翁有異術嘗以策於石將軍有功巳棄之亡歸故不及於難繼娶李氏其父山東人也寓羅山盧家故與盧翁往來善盧翁因竊知李氏女賢及盧氏死乃力主李氏女繼盧氏曰產異人者此女也乃後二氏皆封孺人云盧氏生景韶累官東昌府通判卒景暘舉人而李氏生景暉景明又生女適孟洋今爲行人何公生某年月日卒某年月日年若干歲盧氏生某年月日卒某年月日年若干歲李氏與何公生同歲卒同月以某年月日合葬西山之麓

【摹其髙姿闊視處不減周僕射精神足隱數人】

明文霱卷之十四

●明文霱卷之十五

武林劉士鏻羽石父評選

墓志銘二

墓表

墓揭

行實

述

◆墓志銘二

直隸趙州知州前工部都水司郎中李公墓志銘

李解元墓銘

都察院右僉都禦史澤山張公墓志銘

髙君墓志銘

明汪次公曁吳孺人合葬墓志銘

明孟宜人墓志銘

錦衣衛經歷贈奉議大夫光祿寺少卿靑霞沈公墓志銘

少溪袁公墓志銘

明茂才私謚文穆魏長公太易墓志銘

○直隸趙州知州前工部都水司郎中李公墓志銘

趙貞吉

李君諱方至字如川家富順縣鰲溪之曲遂自號小鰲子上世有曰李溥徳者自湖廣公安縣來遷子志聰孫繼宗皆以曾孫本貴贈通議大夫禮部侍郎本之子文昌以蔭補郡照磨而文昌之子諱鳳登進士第爲禦史升陜西副使鳳生君君生翰林修撰長春於是溥徳下八葉皆簪紱而李氏大於富順矣本官終資善大夫南禮部尙書事載縣誌憲副在臺中久與考察庶官有聲稱人忌之不得爲省寺隨例出補補副使未久思釋去君於時待試南宮矣事憲副與嚴孺人甚適其意慕白沙之學無從問之遊太學知湛先生陳氏之巨子遂師事焉久若有得也一日跪請於憲副公曰兒欲卒業此學請罷去舉業以成專一憲副公誓之曰吾不見汝進士目不瞑也毋再妄語君乃待試如初君與吾弟仲通同舉相與講學甚浹偕計必同予在史館至必主予君美眉目髯須英秀望知爲出羣人也仲通嘗謂予曰我與李君同行事巨細必經君手予忘爲旅也然終數千里路未見其叱一僕終日談笑諷詠意閒曠而事無不集觀其才度任重之器也最後偕計乃庚戌歲正月與仲通宿天壇院中予訪問之雪夜月暉酣酒髙歌忽謂予曰今制二甲進士不得爲科道豈文使然歟郎署官不得論劾豈才使然歟君爲國史何不奏攺其不便予戲謂之曰子今年試進士請卑之勿髙論卽得入▲君爲國史必請罷此

三等行取臺諫風聞言事快其意亦甚易易烏用攺制爲哉共撫掌大笑二月果中選入三甲聞嚴孺人計去免喪授工部主事主事修京師外城躬版築率軍卒以勤聞榷杭稅值島倭亂商不至君計招綏完官課以廉聞事竣省親曲事其志以孝聞於是擢本司郎中薦加從三品俸奉敕理漕事駐髙郵是歲海汛夷舸甚巨且夥環郵城肆掠不去旦夕城欲破君登陴誓士以死守矢石薄城上公■﹝立乞﹞立勿動夜購死士咍說夷長潛聽撤近城民捨賊不得上气沮漸解去是役也淮海之間稱忠勇矣夫君自和鮮哺飴割親愛而來一敵臨則棄身而不顧何其壯哉傳曰戰陣無勇非孝也。此君之所以爲孝也乎。當是時吏部知李郎中之才也科道知李郎中任也縉紳遊談知李郎中奇也俄而大工起以李郎中爲江浙徽三省采辦使用其才其任其奇耳郎中曰郡縣疇昔輕部官令不新其耳目恐未易驅策乃劾論采木官最怠玩者天子方倚郎中得巨木見奏喜其能逮捕怠者笞治於是江淮大木湊然至矣君抗疏之力也▲�上起下

然而吏部遂薄君以爲露巳長矣科道遂怒君以爲奪巳權矣縉紳遊談間亦有惑於浮譏以君爲巳甚矣此何謂哉君事竣復命而南論章至上不直之君亦上章辧焉略曰臣采木之使也臣所劾采木之有司也使臣不得木罪當死。有司采木怠。使臣職當劾。與科道何與。而謂奪其權乎。夫使臣劾一慢令有司天子怒而逮治之威震山徼大木以集此天子鼓舞一世之權也科道官以爲奪巳之權其權安在誰奪之乎臣聞人臣先國家之急而後其私交▲應上

若臣之苦心勉從王事秪圖集事不卹人怨宜爲體國奉公者憐惜而培護之彼輩顧謂可殺可惡不逐之不巳也則其心事之涼於主上而薄於公家亦可睹矣臣請自劾罷歸田畝以息諸臣之怒而避其鋒惟陛下憐而賜許之上慰畱之於是郎署生气以爲李君烈丈夫哉然吏部不喜也故久不調乃以外艱歸數月以郎中爲趙州知州云夫郎中稱任使。九重所知名也。顧八年倚署而不遷。偶爲科道所怒。則一麾出守而恐後。非臣義之大舛也哉。論世▲又收又起

者恬不知怪。斯三綱九法。無與任之者耳。君赴知州事越八月聞妻朱宜人卒於家遂自免罷歸鑿捨後洞居以習靜君體肥誤爲洞濕傷遂病久益痿忽辭藥嘆曰本無有生烏用惜死吾病必不起急呼兒春來與之訣長春時讀書中祕上以予與殷尙書教之共目其西歸浹旬而君卒己巳年閏六月望日壽六十一歲明年予亦謝事春尙在哀中春以書奉甘憲副狀至曰先子墓門石待吾師之文吾師知先子之深狀未備者幸收錄之噫狀備矣予識其大者耳狀稱公性度瀟灑器宇凝靜鱗甲中斂鋒稜外削葆植祗檢初終罔貳孝豫中憲則五十而慕忠祗簡書則百折不回展修公安之冢水木惇也收卹從祖之孤蒸嘗緝也羣四乳之晜而齊體之無我嫡也較六均之宅而損益之無我饒也又能婣睦族尙﹖﹖推解靡遑交遊待以舉火者無算其自奉則不厭藜﹖禾自大﹖居常葛巾野服惟新皇建儲恩階朝列大夫僅一再曳金緋隨笥之曰無炫山人裝也噫君以孝靜稱。此孝靜之稱。所優爲也。又稱公治趙州曰趙當畿輔孔道嵬瑣繁劇萬之他郡公風剖訟獄水決簿書雷厲豪黠電掣姦慝老吏畏懾失俛仰民欣欣有古良稱鄰壤質成者爭戴爲靑天矣郡有大石橋蘗稅歲計千餘緡往充私橐弗麗守藏也公曰叵哉今民苦誅求獄國驛置外更滋以里甲供億不貲柰何弗捐以蘗抵乎乃檄當塗著爲令日惟需郡井汲𨿽朿薪掬蔬必俸易納匭以進官庖衝泊如田家居噫君以才廉稱。此才廉之及。所優爲也。嗟嗟以予論君才情志意使充其量則賈太傅範希文之流亞哉惜君時命不逢未能極其恢廓耳夫春也甚文有大志其終能酬其先人無惰之業乎春有弟屬春與其妹一人嫁甘維梁皆同生母王氏也王母乃朱宜人擇聘事鰲公以延其嗣宜人生一女耳嫁杜漸宜人極慈愛長春長春不知爲王出鰲公重之故聞宜人沒而罷其官玆同宂云銘曰鰲山靑靑鰲水平中有烈士千年墳嗚呼南堙之气不滅名誰其引之在後昆

【玩其開闔起伏齦齦然井井然是大有間架文字】

○李解元墓銘【名東儒雲南劍川州人】

楊愼

嗚呼李氏子吾眼中望士。昔也髫蒼穎發駒齒千里宵肄八行下朝書罄百紙一日起荒徼兩都齊英軌糟粕漉醇醪。菁華汰粃滓深湛汲古綆堅利劘往壘名者造物忌林風摧秀蘤鴻蜚垂其翼狼跋以疐尾興山俄止簣。學海涓流汜。旅次溘朝露永訣期溓水顏回敗叢蘭。冉耕歌芣苡。司命鈞播物。殲良玆何理。闔胡視其■﹝穴上良下﹞賫志竟巳矣刻誄慰營魄嗚呼李氏子

【鸚鵡臘孔雀脯】

○都察院右僉都禦史澤山張公墓志銘

茅坤

僉都禦史澤山張公病且革執予手而曰君爲我書其墓嗚呼若公者世之彊幹之才也天假之以年而遲之祿位以究其志庶幾乎古之所謂戮力王室綱紀四方者而今且沒而公之業止是耶公名濂字子淸甫弱冠舉浙江鄕試第一巳而與予同登進士授刑部陜西司主事以能聞因推擇爲吏部當是時諸爲吏部者所當進且絀天下之賢不肖之權歸於執政者十之九而聽吏部所自得爲者十之一諸郎署不得不共爲渰淟﹖﹖阿涊以相浮湛間有守其職以抗者輒坐罪去而公之入吏部也旣以能顯聲郎署閒執政者業巳器重之又適兩執政者互相構其一敗去公數畫策關說執政者指故所嫉而欲擊去之其人不肖也公聽之矣賢也卽前說之曰某故所忤門下者然頗竊時譽孰若姑置之而以顯君侯之能容乎或指故所私而欲顯擢之其人賢也公亦聽之矣不肖也卽又前說之曰某之骫法毀職也如此其所獲▲如其面陳

罪門下者甚矣而君侯復私之毋乃甚其忌而分故執政之謗且訕乎執政者往往頤解惟公指畫間有不得卽入以告於太宰出以私諷執政所故帷侍而親信者故公獨能反其權於吏部者十之九而姑以聽執政者十之一公又力以抑奔競振淹滯爲職其按資未及而或援之者力𨿽才智亦擯之矣其按資巳踰而剌不及門者𨿽孤遠亦亟之矣一要員缺眾或私指曰某有力當不次補之矣巳而公所補者某蓋蹇諤之士無他援者也一冗員缺眾或私指曰某▲文亦有挽彊之力

員缺按故事當補某輩矣巳而公所補者某蓋眾所謂有力者也故公之典銓曹舉賢任能進則以才獲信於執政而退則不拂天下士大夫之望公亦數自喜後先郎署間而能以直舉職者數十年以來一人而巳巳而公以能擢通政提督謄黃然公亦以能爲世所構向所忤執政而進退之者人日以眾怨日以深其所從中而巧擊之者日以力會虜入寇公以守都城有聲遂出公爲僉都禦史提督畿南北諸郡屯田事矣蓋以使能爲名而寔遠之也未幾公坐訕左遷公不就卽拂衣歸歸則買山列亭榭種名花異卉又別穿池種五采玳瑁粉黛之魚仰而嘯俯而臨流以自適多買名姬以恣歌舞當其秋深而蟋蟀時鳴也檻蟋蟀之善鬭者共諸名姬分席而博博而負者則攜金冶樽罍上下山池間露零星稀未歇也士大夫或以規公公不顧嗚呼古之賢智之士固有溺於酒。溺於奕。溺於丹砂冶化。至死不解。然要之彼或中有所負以自沈酣淋漓於其中。而世莫之識。故曰溺也者匿也。韓昌黎之所謂有托而逃焉者也。若公者無乃以才適當世。位不究忠。而遂以聲伎躑躅自溺而終其身者歟。嗚呼君子之得志而聲施也則龍躍否則蠖屈而巳此其所以以道禦命而進亦可退亦可也賈生遷長沙而爲之賦鵬而亡昔人猶悲其志而惜其量也予於公能無仰天而欷歔流涕也乎按狀公之先世家於汴宋髙宗時扈蹕入浙遂占籍仁和張氏族譜自仁和始十幾傳而爲鵬鵬生綬綬生某號愛山卽公父也鵬以來以貲甲郡中又能手詩書以教諸子孫而族以科第顯者後先相望焉及公爲吏部驗封司主事贈父愛山公如其官母吳氏妻某氏並贈安人巳而愛山公加贈爲稽勛司員外郎而兩安人亦並晉爲宜人宜人子男四曰某某女四適某某公之同祖兄按察使瀚弟武庫郎中洽並以材行聞於世予故與公之兄弟爲綰帶交而公尢深方公之爲吏部也尙書唐公龍亦謬以予能由儀制��司勛公瞿然喜頗期兩人功名相推挽巳而尙書坐事免予亦外徙而中或有並撼公者公笑曰吾不及與之同其進當亦與之同其退可也公之慷慨倜儻之气類若此嗚呼予安得不哭公之慟而爲之題其墓以復於公也乎公之沒爲辛酉七月二十五日享年五十明年某月日葬於某祖阡之原其銘曰公之始孕母轍異徵夢日墮懷中夜有聲占者布策兆曰腹鳴天或錫祉爰及後興惟公之生山﹖岐嶷非常童齠掞賦蔚乎云翔年甫弱冠首舉於鄕文章之名遂傾四方巳而射策羽儀天池授官西署聲擅一時讞獄諸疏公手勒之題名漢柱光溢庶司及攺詮曹明揚攸職舉淹振滯抑讒屏墨孤矯之士不以遺佚肘腋政府𨿽顯亦擊當是之時公爲能臣譽望四馳媢亦及身會虜入犯燧屬帝闥挍士徵兵雜沓魚鱗公以納言徙爲右丞天子璽書督屯幽恆名曰使能細柳列營籍之外補妬口朋興公旣左遷解組拂衣翺翔竢時公卿可躋豈公之抗一折不支黃鵠髙翔矯矰靡使免官來歸臥於中丘托盟範蠡比迹畱侯睥睨一世恥屈貴遊買山種花穿池引流名歌選趙艷舞徵齊檻虫而鬭負者攜罍枕星席月鳴葭揚絲客或勸仕羞以文�病旣彌畱執手引訣公掀予髯笑而不答左右若遺僅托書碣書之何以天地一噱

【寫其詮曹時一段調停苦心筆舌互用通體亦傑爽無齷齪容】

○髙君墓志銘

徐渭

君諱升字進之其先江都人靖難師起五世祖觀音保以從徵轉徙遂來居紹之紫金裏始官百戶後落秩總旗三傳至賢有子五人其季名奉者娶謝氏生君與按察經歷陽君爲人如出冶劍少卽露鋒鍔師參議胡公某某數睨以語人君時尙窶其伯父泰無子嘗提千金產欲後君君謝去人奇之無何果以賈數致千金歸則跽進其尊人恣所以旣又澤其宗連若窶舊故必徧且歲襲了不見厭倦時於是自家至▲�道其胸中風雨鳴耶蚊龍吼耶

燕齊數千里皆知髙髯公孝友嗜義有古俠士風復善料有急輒投君益爲營且費往往傾囊然至貴遊或黠少年有所挾者欲出其一銖於匭不得也晚尢好結賢豪文士與磨切事一裁於義時召客把髯以談切齒不平風雨颯颯集座中忠孝人遇災禍輒攬仇思有以快以故客燕一旦跨驢度居庸馳保安把沈錦衣袂痛哭旅寓錦衣出匣中貓睛睒睒若果核意以酬舊逋君笑曰沈大夫�荏平淸丰時當吾賈道寸步耳吾不入取金今投窮邊萬里雪沒脛來取▲寫得蒙�

金耶擲不顧去大抵君所爲皆此類也君敏絕素解文理其交我也實以文乃終不請乞一事人怪之君曰辟諸山川挹其秀止耳何用采掇爲及系君每入餉我必日夕而欷以出噫豈亦有痛哭保安意耶君歿之前三日其長子文明持君書來訣故今葬也諸子來告日曰今隆慶之壬申閏二月之廿有八日告所曰荻埠告銘曰先生幸銘之予以罪不可某君涕曰君志也予亦遂涕以銘銘曰馳雪塞哭霜臣擲貍睛眇蛈緡過我之日兮風伐木朴兮樕爾兮孰

【跌宕多風】

○明汪次公曁吳孺人合葬墓志銘

李攀龍

次公生十四而無寵於父也有奴睚眥父怒而不言公輒奮白挺詬曰奴無禮於家大人罪當誅奴蒲伏受杖乃白罷之而裏中壯之矣比居庭惡聲不及犬馬父疾爲侍臥起浹旬輒瘳父乃大驩驩之日乃自燕代請鹽筴客東海諸郡中而昆弟子姓十餘輩亦�受賈從公公旣饒弟姓亦各數倍然後報成於父�時東海諸郡部使者視鹽筴必召公畫便宜有司▲�得昂藏

乃籍公爲鹽筴祭酒而浙東西皆知汪次公中貴人景之守浙也欲賄於賈而誣之法賈皆亡至括則獨疏次公名謂吏此節俠得之勿問其餘吏顧得守信公曰柰何以我殺季乃自詣吏景目而誰之公曰歙賈豎汪玄儀也旦夕以千金爲壽不忍須臾貴人耳景曰吾聞守義不聞玄儀公曰字也此中善視賈豎故不名公出則實無千金念紿之重其禍卽持劵貸郡帑千金太守梁公許諾會劉瑾敗而景收公得完諸賈勞公公謝曰干支家言我生之辰適有天赦果然蓋戊子六月六日也公年六十歸自東海老焉曰安能白首刀錐爲二子虜也吾所爲修業而息之在此兒矣蓋中丞公巳生者三年及舉進士除黃巖令乃大喜曰孺子試爲吏矣服駒以轅齒壯則良發韌雁行吾懼其泛駕巳嘉靖戊申八月二日卒年八十歲云吳孺人者歙之長林人以大父吳公予公而歸公而吳公故客甌括間孺人則勸公受賈吳公也公行孺人爲治室中則室之南宗人疏屬之產十餘家家質於孺人孺人無弗應而又不責其子錢居數年▲入生辰亦奇

諸宗人皆徳之會有故轉徙則十餘家家屬孺人矣公由是不問室中至家大政積著之理顧未嘗不取裁孺人而往往片言定也初孺人與媵黃氏俱未有子有爲使物之術者謂公父曰何公之先府君有客乎吳公也其謂府君曰我之帝所乞丈夫子畀吾孫旣得請渡河而爲執輿眇夫吳某所覆丈夫子僕輿下左乳中石傷吾因以石識之異日洗兒懸疣乃去又謂府君謝巳曰吾亦得請於汪氏之宗佑矣又爲客答曰𨿽然必以吾所請者畀吾孫使先一月舉之▲奇事

公所請者畀媵黃氏也弘治甲子正月封君良彬生左乳懸疣悉與語合踰月黃氏乃生良植初吳公予次公孺人而諸母譏焉謂孺人曰田家兒乃大而門又安用持葳蕤鑰如諸母爲也蓋吳公見次公冠田家冠無苛禮謂大而門矣言鑰者示諸父之有深藏托扃鐍諸母佩組自愛雍容而巳而次公將不良於賈也後吳氏中廢孺人徧存諸母而置其事云生七十有八年而卒爲嘉靖甲辰五月五日也中丞公名道昆督部閩粵有平倭功仲曰道某邑諸生封君卜下佛堂兆吉以某歲月日葬公而孺人袝中丞公請余志焉余曰新安俗矜�。卽同列才力相君。乃所至爲鹽筴祭酒。畫便宜。至令中貴人疏名求之。稱汪玄儀自詣吏。玩孰甚焉。太守救之不恡千金有所試其長非苟而巳也大哉修業而息之。賢人深謀於廊廟。論議朝廷其在中丞乎是何能白首刀錐爲二子虜也孺人不責子錢以規室南之產。廉賈五之。俗之相靡𨿽女子亦奇勝邪至其與家大政決策片言亦其天性然也懸疣之祥。其應二世。來之以徳矣。是爲銘銘曰

莫毀於勢而身是嘗之莫美於利而身是揚之見取於予業乃成。謀得於失政乃行。維道則偕其人孔懷言作之述以伉玆丘

【筆致蔚蒼而嵯岈之骨更森森欲搏】

○明孟宜人墓志銘

李攀龍

余蓋自弱冠與許殿卿遊狎知孟宜人賢宜人適殿卿七日而封君亡矣比殿卿在郡諸生中又數不第乃宜人力貧支憊甘荼習蓼備所不堪一無難色退言也殿卿嘗卒業城南山中太宜人念之泣不能寐宜人勞之曰太宜人幸就寢矣夜如何其無乃孟母據機時耶彼方念子自苦也屬長君復啼於𦇤間索殿卿甚急宜人詒之曰而父且至爲而懷果飴啖汝何啼也且勞且飴達旦矣一日大匱太宜人中昃不能飯宜人乃捐一空篚出易粟上食太宜人如常食間宜人嘗在蓐太宜人躬爲糜至蓐所哺之未竟而淚下出語人曰安有人在蓐而日徒糜者宜人聞之愴然爲翦中襦結托市數卯以爲鄰媼遺也其所曲事太宜人者類如此殿卿爲諸生不能具衿■﹝革華﹞率宜人染緝疏■﹝糹無﹞成之不辧其非衣帛而曳革也殿卿守趙州有裝橐將寘而去者宜人問焉曰某家金用爲壽耳因叱之曰奴速負去斷頭矣其禦僕從素謹嚴犯無不笞掠於庭者蓋憚於殿卿焉後裝橐家伏辠余實在邢州屬郡推官郟李君聽其獄廩廩於宜人矣無何殿卿調貴州之永寧萬里太宜人宜人爲若朝夕殿卿在側者殿卿得以遷徳王府右長史歸凡三歲太宜人乃卒母子相存宜人力也殿卿長史徳王府勘中官某氏子弟又有裝橐將寘之而逸者珠珥直千金矣宜人遽曰安用此糞土加諸首豈以爲有�吏未必有廉婦乎徳王府𨿽裏閈萬里矣後殿卿市一珥示宜人宜人曰此大類某氏物何從致之哉然治家人生產其稍入皆手自簿計緡筴衡量焉太宜人每取卮酒餉令立盡之矣癸亥殿卿補周王府長史以宜人從明年宜人還濟南尙猶時時傅敕諸婢妾不絕卽諸婢妾無不人人若宜人在邸中也還濟南者三年封宜人封宜人若干月而卒隆慶戊辰七月三十日也距生正徳某年月日凡五十有八歲云子男一人卽復郡諸生娶徳府儀衛副薛來女女二人一適進士於鯨一適邑諸生李應聘孫男二人宗周娶保定府知府陳輖孫女朝周未聘女五人一適太學生史本子史某一適前進士宜興縣知縣谷繼宗孫谷某余未聘殿卿名邦才周府左長史階朝列大夫宜人郡之徳平人父名某母某氏卜某月日葬於某山祖兆云志曰余蓋自弱冠與殿卿遊狎知孟宜人賢矣柰何宜人之於裏閈見謂自健也夫自健之譽實近於悍柰何裏閈之於宜人見謂自健也夫力貧支憊。甘荼習蓼。備所不堪。一無難色退言。宜人信自健。困於捐篚翦結。而不變於裝橐千金。卽不變於裝橐千金。而家人稍入簿計緡筴。百不失一。宜人信自健。憚於殿卿。諸婢妾人人如在其邸中者。▲�發�采可作史斷

宜人信自健。然而太宜人臨新婦亦巳莊矣。至哺糜蓐所而卮酒餉之。殿卿禮宜人如賓及其館於甥於髧髦而脫然無疑於愛子。又何可謂自健也。大誼章章而譽近於悍。又柰裏閈何。殿卿自狀宜人振腕於蘇季子朱買臣之取絕於其妻也徳宜人深矣然自二子之妻無似耳安有匍匐乞憐後車命載而能糞土千金叱裝橐惟恐其污巳哉何以有功於廉吏也不知其婦。視其夫矣。何裏閈之未有以槪於殿卿哉。語曰弓彊於彌。衣韌於裏。此殿卿之所由腹悲也。是爲銘銘曰欲婦視圖視其夫欲妻視孚視其夫大誼用章此焉攸藏

【因於斧斤之工舒其文采之好景象燦而在目】

○錦衣衛經歷贈奉議大夫光祿寺少卿靑霞沈公墓志銘

王世貞

當先皇帝己酉庚戌間余守尙書刑部郎而沈公繇淸丰令入爲錦衣衛經歷數從故尙寶丞張遜業飲沈公少飲輒醉醉則擊缶嗚嗚誦出師二表赤壁賦巳慷慨曼聲長嘯泣數行下余私心慕異之而亡何虜闌入塞都門不啟天子坐西齋宮憂之亡所出會虜獲我中貴人爲謾書附以進曰予我幣通貢卽解圍不者歲一髠而郭時華亭公領太宗伯要諸大臣以禦朝請而天子下其書大宗伯會文武郡臣計卽予貢弗予孰便甫就計國子司業趙先生貞吉曰虜所謂貢者也耶彼傅城而軍我城下盟耳竊以爲天下禦奉天門出內帑餉士醳言者旌功臣虜固當自退而簡討毛先生起囁嚅言吾姑寬虜以予貢而出之而後議守便趙先生廷叱之爭之堅而沈公復爲申趙理刺刺不休太宰夏公怪而問曰若何小吏也沈公目攝之曰大吏噤弗言故小吏言胡怪也且不曰主辱臣死耶。太宰意不自得罷而華亭公持眾議上竟弗予貢次日天子出視朝有所誅進矣當是時沈公气甚壯欲力吞虜幾得以身當一面畢見其長乃上疏言請以萬騎護陵寢。萬騎防通州餉。而合勤王之師十餘萬。鼓而薄其惰歸。必大勝。報聞罷蓋是時相嚴嵩獨貴幸用事數寢抑邊事不以報而見事急則若爲開言路有所誅進者將帥當事臣迫誅益入賄居間嵩以免而其進有時賄賄價暴起言者日以益嵩日以重於是沈公飲張丞所泣而嘆曰詩不云乎歙歙訿訿亦孔之哀謀之其臧則具是違謀之不臧則具是依巳矣亡所信吾謀矣吾卽不死而苞苴日蠅然過我而集於西第何也且夫社稷何賴焉乃抗疏言相嵩父子翼虎鼠社悞國大計請僇之以謝天下太宰阿私無所異同宜從坐詔以公昔歲嘩嘩亡人臣禮今復誣詆大臣自爲名廷榜之數十謫田塞外而先是趙先生亦坐他法謫斥矣沈公當田保安倉卒寄妻子廣柳車未有捨而保安賈某者傍睨公曰公非上書請誅嚴氏人耶揖之入徙家而家沈公公始有居矣里長老問知沈公狀▲眞男子

咸大喜助薪粲而遣其子弟來從學公稍與語忠義大節則又大喜而塞外人戇爭爲公詈相嵩以快公公亦大喜日相與詈嵩父子以爲常至爲偶人三象唐相林甫宋相檜及相嵩而射之語稍稍聞嵩父子銜之切骨思有以報公而侍郎楊順來總督順故嵩客也前大帥某業以選愞避虜俟其解則縱吏士取死人首甚者夜徼避兵人僇之以爲功沈公廉得其首主名貽書誚之前大帥恚旣得代卽以屬順曰是故撓乃公事者丁巳虜大入破應州堡四十餘順見▲�則射之鬼何能不�

以爲失事當坐益縱吏士殺僇避兵人上首功以自解而公復廉得其狀貽書誚順語加峻且賦詩及樂府者二或謂公遷人非有言責毋爲爾公怒曰吾向者豈亦有言責耶若視眼在否而欲盲我夫殺人而欺其君以要賞吾誓不與共天順聞益恚以其私人經歷金紹魯指揮羅鎧走嵩子世蕃所曰是夫也結死士擊劍習射將以間而取若父子世蕃曰吾固知之卽以屬巡按禦史李鳳毛鳳毛謬爲謝曰有之竊陰巳解散其黨矣鳳毛得代歸遷爲光祿少卿而禦史路楷來楷又嵩客也世蕃爲酒壽楷而使謂順曰幸爲我除吾瘍事成大者侯小者卿順則與楷合筴捕諸白蓮教通虜者竄公名籍中以謀叛聞而前大帥時理兵部無異取中旨僇公籍其家而與順一子錦衣千戶楷候遷五品卿寺順猶怏怏曰丞相負我薄我賞猶有所不足乎謀之楷取公二子杖殺之而移檄越逮公長子諸生襄至則日掠治困急且死會�事中吳君時來上疏論順楷悞國大罪上怒相嵩不及爲之地急下緹騎捕治順楷而襄得釋居久之相嵩敗世蕃磔死禦史維新復論順罪而微爲襄理還其諸生今皇帝初詔褒言事者沈公冤始大白贈光祿少卿贈祭錄一子太學襄用諸生久次膺貢上春官伏闕上書極言都督順巡按楷殺人姦黨狀而給事時亮瓚相繼以封事請詔可捕順楷司寇獄論抵罪始沈公少而讀書有異質從故王伯安先生遊先生一再與語卽奇之曰生千里才也辛卯舉鄕試又七年成進士爲溧陽令其治以搏鑿豪彊衛亦子爲急用伉倨忤禦史得調荏平以父憂歸服除補淸丰令愈自刻苦有惠愛聲故錦衣帥陸炳聞而賢之請吏部得公爲經歷至則與均禮不敢以分加公公愈益發舒嘗從世蕃酒所世蕃虐所狎客給事飲非其任彊灌之公卽以灌世蕃曰吾代客酬也當虜掠近郊時都門閉公急謂陸公勿閉門閉門予敵民矣陸公爲言於上而許之所入男女以巨萬計公旣謫保安而屬歲大侵傾橐裝作粥粥饑者收百里內骸買地而瘞之其人率相與爲祠生祀公公於詩文援筆立就奇麗甚而不能盡削其牢慅憤激之▲�人

气往往多楚聲竟以是獲禍其傳者十不能一二人讀而憐之沈公諱煉字純甫別號靑霞山人其死以丁巳之十月十七日距其生丁卯得年五十有一父處士公璧母兪夫人娶於徐有丈夫子四長卽襄次衮次褒卽死於公難者也最少子袠以穉免襄旣白報公仇推太學恩袠而身之金陵謁吳君表其墓巳復之吳興謁不佞某志而銘之以慰公嗚呼公有子矣銘曰

爲國擊嵩。不勝公徙。爲嵩擊公。勝而公死公死不死神燁燁者。億百千祀。嗚呼嵩乎。蕃乎。順乎。楷乎死而死矣

【獵獵寒霜之筆每讀一過須髯怒張】

○少溪袁公墓志銘

袁宏道

叔少溪公諱士玉與余父封公同出王父左溪公而母別七歲失冢母丘母於封公母余大家弱好弄挾瓦注走裏閈酒後耳熱出所彈雀炙之徧啖諸年少王父愛憐之不之禁十五歲孤封公止長一歲任家政而公嬉狹如故性癖馬廏中皆良駒懸髙貲不肯售不致遠但日馳湖莽間風鬃霧鬣望若龍種觀其蹴踏囓脊驕嘶鼻語以爲快未雞鳴輒起櫛﹖﹖術衣冠而立庭中命臧獲牽駒出燃松而照之視其饑飽芻抺而後放晚則從山頭望歸塵掀齒而笑爲人魁碩長悍壯飲食日攜揪罫偏提五木挾諸客走馬雙田孟溪間劇飲徹晝夜四十年如一日未嘗一刻奔走公私作人間勞薪事也公生於嘉靖甲辰享年六十子四人孫十一人以癸卯十一月二十日附葬鳳山之原分丘姑之鬣而封之左則先王父與余大姑也將終以銘屬余侄宏道乃搦管歔而爲之銘

銘曰支公神俊武子馬語癖則癖矣猶勝孫子荊之嗜黔技

【武子馬癖阿活筆端】

○明茂才私謚文穆魏長公太易墓志銘

鐘惺

魏長公生與余齊年爲今上甲戌歲卒之歲則今年戊甲余喪長男肆夏之秋也長公未死前數日手差次其所爲詩竄攺幾十二三屬纊之夕猶呼筆塗乙數字而後絕爲一紙書遺其尊人榮期公曰必鐘子也志我墓者狀則譚子可傳則竟陵譚子可志稱明茂才魏長公太易者長公所自題文穆則其友私謚之餘惟長公幼淸蚤譽髙才奇骨爲一時聞人年二十四始得稱諸生稱諸生十年精其業未嘗施眉目於諸生間又必奪其諸生而後使之得死則諸生之能虐長公而長公之讎之必矣差得志於詩志長公墓者宜曰明詩人魏長公太易墓自題不當若是或以爲亂命餘思長公命無亂者何獨亂於所自題自題云云者明其爲太易而獲此稱以死長公蓋自嘲自傷云爾於是因之爲魏長公太易墓志志曰長公姓魏氏京山著姓名象先字太易父榮期諱某母唐孺人先世祖政生敬敬生鷹封文林郎鷹生某以進士爲西安令榮期公其中子也公之官西安以中子及其婦從長公生西安邸有異徵西安公固奇之掌弄膝語知爲俊物稍長就外傳目所過書十行輒了手所弄文三又必就出應童子試文經奇李太史本寧見而異焉異日當以文鳴世一時承響傳寫而君其時隱然有自爲一太易意雅不盡欲以齒牙累先達而余時亦以童子出應有司試聞京山有魏家郎君者藉藉若是欲一觀其曲折能否未有間也其年君以母唐孺人喪罷試越數歲丁酉余爲諸生倦矣而君尙自如然其文畜日富。力日厚。�日益老。陸大史敬承西安公故雅遊也讀其文大喜以爲有祖之風移書薛觀察此子賢者廉吏子孫而楚督學熊公亦自知君乃辟茂才移置郡學久之與其邑王謝譚爲黃玉社工苦爲諸生業兼稱詩傾其邑中忌者思有以中之己亥流言起飲章蜚語口聽耳傳一夕而徧欲脇以眾怒爲危禍且敗其名蓋從古庸劣險人。中功臣必以反。中文士必以口業與無行。以爲竭澤之漁。久之成習而其語毒穢相半多不可聞聽者亦且倦久之論定明年其同社生試於有司皆髙等忌者以前事漫漫無纖介損反用以起其名計益詘而君試獨不前明年餘與君以諸生入郡郡試同捨乃得與君論詩詩次及明詩餘卒然曰明詩無眞初盛而有眞中晚眞宋元又曰近日屍祝濟南諸公親盡且祧稍能自出語輒詫其險自我作祖前古所無而不知巳爲中晚人道破由其眼中見大歷前語多長慶後語少忘其偶合以爲獨創然其人實可與言詩。君絕嘆以爲奇快其後各罷去而詩時時相示癸卯君辟應楚鄕試罷歸益墨墨不自得而恆快於詩君秀嬴不勝衣至其吟誦寒暑晝夜不倦初年法峻格嚴。其於漢魏六朝三唐語。各肖其神。各不相借。晚益顚倒淋漓。老放昌披。無不如意。往往自托於長慶。世或指長慶爲太易。不知其用穉爲老。用險爲穩。用凡爲奇。用亂爲整。要以不必爲我式。而能爲我用。而太易亦自厭今之爲僞初盛者。思易以眞中晚。用雜霸治之。聊以矯俗玩世。逋其壘磈之气。橫佚之才。眞率瀟散之趣。要其頓挫沈鬱。居然自有一太易。世自覿面遇之。而轉盻失之。戊申春餘與譚友夏過京山讀君詩詫其境地如此似有晚年意各相驚嘆罷去忽太易得嬴疾學使者檄徵郡邑諸生趣入試人或勸君姑病免需後舉而君自念齒至矣惡以病不能應試傷尊人心輿疾就道試日委頓作字不中程文亦憒焉自放主者守文竟用下考放其諸生事聞遠近大駭而同社慮其病憂之甚余乃手削牘奏記主者多不載書奏不報君亦病無意復爲諸生歸作七言律二十章自廣曰六等吟悲憤謔浪嬉笑痛哭共面而呈同口而出�崎怪譎有溫李舌橋汗下所不敢道者今祕不傳而病日進不衰竟不起欲作臨終詩不能索少弟孫雪居一畫扇爲殉君少負絕才絕情世多以文士薄習意之而妬者計謂被以挑達輕狂之名沼飾相類無徵而信不郵而傳是以有巳亥事而君實淸謹深淳至性孝友事繼母田二十年得其歡獲親信友無間言�翼二弟過於父師羣居獨處口不及俗朋輩語�淩雜及人臧否正色止之初余度前口語語事或自招屢以此墨試太易不能得平生取予廉無雜交雅重識檢予見太易手定。稿本人間酬贈非其人輒被汰或遂削其詩亦以此取怨而太易有重名足以怵利齒兒不敢動總之世不能分太易才而不能不欲分其名不能重太易才而不能不借其名者以爲重以故世之妬太易與慕太易者不必皆以其才而皆以其名太易兩娶婦輒死甲午娶於譚卽郡丞完女戊戌卒有女一人聘譚君如絲子結譚君卽狀太易者郡丞長男也己亥娶於田丁未卒有子一人名繩生未聘君卒戊申某月日距其生甲戌某月日年三十四耳人惜太易年不能展其才。才不能展於用。余以爲天假太易年。其所失職於世者。必不能減於三十四年以前。而無諸生累。差獨閒。卽所得志於詩者。不能遽有加於三十四年以前。而得壹意爲詩。差獨富閒卽享詩福富卽專詩名是區區者而竟亦奪之。造化亦太嗇哉。鐘子曰天生異才不有奇福必有奇窮陳余遺秦將章邯書歷數秦功臣之死曰功多秦不能盡封故以法誅之人主處功臣與造化處文士其術不異太易所處之境地。時事。無非專設預待以窮太易者。僅得志於詩。乃其輕薄之名。所本無者。或以其詩興。而內行修潔。作人之實。不媿古人者。或反以詩掩非獨諸生能虐大易詩亦能虐太易矣聞太易死悔不當習諸生業。而竟稱諸生名以死。志獨苦矣。榮期公以某年月日葬太易某所袝兩婦間余姑因太易所自題云云者爲魏長公太易墓志至所稱明詩人魏長公太易之墓數字似當題其墓道有同社二三子在也或云太易自題實爲明遺文太易魏長公之柩家人矯太易命爲今稱云銘曰生失職於諸生。而得志於詩。女有以自樂也。沒不稱詩名而名諸生。女有以自托也。予手後子存。子手先我朽。死而後死者志子墓。後死者之墓之志。烏知夫誰手。嗚呼後死而慮速朽。死而有以不朽也。之二者孰先孰後。孰不久孰久哉。

【淸光巉畫而磊砢突兀之況呼之欲出】

◆墓表

孫少卿墓表

張毅齋先生墓表

劉處士墓表

明承直郎刑部山西司主事梁公實墓表

汪禹乂徵君墓表

○孫少卿墓表

崔銑

正徳六年蜀盜寇漢中略漢陽中間道也都禦史藍公章集省臺議略陽知縣嚴順懦扶風知縣孫璽毅而多知可使遂檄璽往城略陽扶風君旣至略陽將下令順恥之教邑人賂扶風君金求勿城扶風君不聽日周行相地勢布民築之期一月成城未屆期蜀盜卒至城三面成東門觀堵始立城中兵適調他所嚴順曰城必不可守巳曷亡扶風君又不聽順故令也城中人聞之嘩欲亡扶風君抽佩刀斫坐幾曰敢言亡者如幾乃盡出城中弓矢刀令士賈輿隸人持之登城礌石積城上如阜水沃氈披之障矢小甲總十人總甲統五十人總甲五十人官與士統之曰令爾守南城曰簿守北城曰典史爾守西城曰東城未堅惟予守曰爾士爾甲賊如陷城戮爾父子妻爾女火爾室傷爾畜爾寧勿傷心義生勇勇則無敵曰凡我官存亡視城民胡可棄天子命吏勿奔曰爾士爾甲晝傳食夜張火鳴析爾甲執予扇傳命斷者刑舟爲令發篋上舟獲之割舟人耳鼻以狥閱三日賊弗▲�卒中久第如此

克攻欲去會賊執告急人殺之發公移知城中窘悉賊眾環攻之攻東城自辰至晡不下有健賊戴木案趨城下礌石下破腦而死巳而順奔賊陷南城入執扶風君扶風君罵賊賊臠殺之七月十四日也賊大掠三日去順渡江還牘報曰與扶風知縣同奔而溺水蕩扶風知縣屍都禦史怒責求屍棘順大窘與簿謀取江濱一屍棺之還其鄕其兄弟曁子曁族人啟視之多髯而碩體非扶風君也乃走京師投匭辯事下禦史王廷相治乃得實奏上制贈光祿少卿賜祭蔭子紹卿爲國子生於呼順非宿憾君惟恥其無能語曰忮心慘於戈小忿必敗大謀扶風君死信烈矣漢中非荒裔也猶待辯而核否則上下罔於順而不知自蜀盜起至扶風君死時巳數年是時薊盜寇中城桃源盜寇江西虜數入邊值世久平文臣短於謀武臣短於勇長吏習於奔初棗彊陷民於城下得屍肘系縣印知爲令段豸也朝廷創聞死事者嘉之贈太僕少卿蔭子爲錦衣百戶世襲巳而予所聞上蔡令霍恩西平令王佐裕倅郁采與扶風君事甚偉夫迫而死。偶而死。畏而死。激亢而死。彼猶有驅之也。志定矣功修於素節堅於危而安眞丈夫哉扶風君字廷信山西代州人明春秋深慕荀息之爲人少舉於鄕初令諸城再令扶風有治績死時年四十七其兄璒弟珂從子太史紹先紹祖子卿具衣冠招魂葬於代州東門外

【睢陽之血長山之舌凜凜猶有生气】

○張毅齋先生墓表

王愼中

議國之大事。而處其禍之必至。幸則其議行而國享於安。而其處之也爲不中之言。不幸則事及於禍。而其言中。蒙國之大難。而矢其身之必捐。幸則其難濟而身獲其利。而其矢之也。爲不踐之盟。不幸則身及於難。而其盟踐。前識足以決議而節不副。奇節足以殉身而議不豫。此力之不可兩能者也。有兩能者矣。職及於議而不當蒙難之役則思復濟以死而無由。身從於難而不在揆議之列則欲先關其忠而不得。此又其事之不必兼盡者也。若夫始及於議。卒蒙其難。至於言中而盟踐。其亦仕者之不幸矣。以其不爲徒死。而可以有傳於世。則人猶將幸之。仕於人國者。至以此幸其傳。亦可悲夫。其人𨿽幸而其國有大不幸而死者。以其自不幸爲人幸之。死者有知。決不以人之幸自幸矣。身之不幸而大幸在國。卓然效死之節。獨以國完君復。而揜其名。使人不得以其傳幸之於不幸之中。宜若又不幸焉。惟其大幸之有所存。死者之心。宜不以爲不幸也。正統己巳歲值也先犯塞▲千回百折卒歸雄渾

權璫王振實倡親往之計以誤廟謀車駕戒發備百官以從而刑部之屬以主事張公塘應詔公首率同曹具疏極陳萬乘不可輕動而深斥近姦獻計之非其言甚危卒不見省則慷慨從行不處家事而去家人固問曰君出與出君入與入何問焉師次居庸時倉卒出師士無宿備而紀律猶不整公策其必敗三疏請還蹕爲權璫所沮不報及土木而難作車駕蒙塵公本誓不獨入遂死之巳而犬羊悔禍化逆爲順羣執羈紲禦銜橜奉車駕還都鸞鈴不爽節鋈靷無脫者而國勢尊鞏曾靡障陴戍壘之隳蓋國之大幸也嗟夫公始議見沮。而後六師輕出。師巳出而再議見沮。而後輕入胡地。方事之未然。其慮審而憂深。而言詘於不省。使晉臣慶鄭懷違諫廢卜之怨。且快於君止以實其言。而公之在仕黽勉職業。守潔而行髙。仕十三年猶爲主事。而髙官厚祿以寵於朝者何限。使衛之士大夫當之。必有使鶴之詬。公獨踐必死之盟。畢其身以殉所事之重。不爲苟遁以求全。於呼可謂烈矣。然亦何其不幸也。以彼其烈而人之幸公而傳之者。當與庾瑉王雋辛賓李若水同其傳。然今之講慕公者。自不得以與四人者同談。而他日之記者。亦不當與四人者同書。則以國完君復。列其事無所當。而名因爲之揜也。公之存不爲晉臣衛人之詬。而一意於國死而不泯。誠知國完君復。方且慊其期於安國之本懷。與存君之初志。烏以名不得列於昔之死君者之間。爲不幸哉。噫此公之心也公沒�年愼中始從公之族孫﹝鄮﹞﹝茂慈奉二邑之交地名﹞西君謙得聞其事相與�歔慨嘆思見其烈而余又有感也予嘗好觀國朝故事竊窺英廟實錄載扈從死事之臣巳遺公名所謂事烈而其名揜爲不得與昔之死君者同書耳其事固當書也孰知其身死而事不在巳不得左史氏記則其名殆將沒矣此吾黨之所宜圖也於是張君出故都憲王節齋公小傳以示予曰傳以藏之家墓上有石不可以不識也蓋公沒旣久而其子撫州推官圭始斂衣冠而葬焉濁墨形魄公旣決棄不復顧懷齒髮骼胔化爲朔郵之驚塵以從飄風其混於沙礫委蔓艸而啖烏鳶皆非公所恨惜其魂气之淸英昭爽。必且飛揚淒愴。睠故都而棲舊裏。附衣冠之潔莊。而常遨遊於鄮山甬水之側。則亦何以異於全歸而深藏於此。年運而往。木拱且抱。蔦葛施石而狐兔穴室。牧豎樵子頑懵不靈。將有箕踞嘷跳於其上而睨艸木以爲薪槱之資。胡以嚴往烈而象幽光。寧獨其家孫子之感且愧而巳。惟刻詞於石以表於其�。庶其免夫。予謂公之魂气旣常棲遊於玆阡。土魍木夔。猶知呵庇崇護而不敢狎。而永免於岡﹝陁﹞﹝池崩也﹞石﹝泐﹞﹝勒觧散也﹞之患。然以其烈如此。而事巳不在史氏記。才及百年而昧陋如愼中者。非張君以告則莫由聞。而藏衣冠之域。又當絕去城廓。在遼墟深莽之間。鄕裏後生與四方之遊客。有講古尙友之好者入其境登其山而不知有斯人之墓。忽焉過之而不致其肅。則無以告之者之罪也至於時移事攺此石幸不顚踣或不幸而僕猶不爲風霜之所剝蝕訪古之士或得之於蒙薈蔽翳之中模而傳之復出於人間𨿽史氏所不記而一旦震耀諠詫播爲奇聞異迹卒可以補其遺而終以不沒於後則吾黨之所圖庶不爲無益於是爲▲讀此則知公文關系匪小

撮其事而論其意書以授鄮西君使歸刻焉而表於其墓

【筆湧江山气文驕風雨神○先生文無不雷轟電掣而此更如長虹亙天無遠不覩文章大觀應推第一手】

○劉處士墓表

李攀龍

處士名紹基其先崇陽之南谷人五世曰榮四者始亡命宜春榮四生祖才復如崇陽居祖才生仲文仲文生宜黃生吉吉生鐸處士其第五子也處士諸兄皆用貲爲縣功曹處士日趨縣諸兄裝賫之矣嘗爲伯護家官遊蜀中乃歸不持蜀中一錢而謂伯彼且謂紹基廉吏弟誦義豈有窮時何更爲治裝中金令越境盡也卽令不與伯俱而往。他所緩急。又誰恃乎。處士嘗侍疾於父鐸所父鐸所非處士侍不說也父患苦嗌不能喘息飲食下輒出不畱其在診籍中諸醫藥試多不驗者處士則從人受禁方胾玄猿啖之病旋巳也崇陽故無猿乃處士走索猿自禱三日不得猿刲膚進矣卽三日得猿南谷去縣可十里所處士嘗夜爲父往謁醫道遇雨河漲卽馮河水且滅頂至乃大木從上流來處士率用濟河矣母李且衰恃粥耳一歲中往來諸子家率不再三過獨謂處士乃數見愈益鮮使母嗜食不爲愛兒所不卹久慁兒爲也處士爲人在儒俠之間裏中少年多時時竊籍其名以行某欲攘其鄰善田卽詐爲鄰人劵而行錢處士家願得季布一諾處士怫然曰汝不亦豪乃以我爲卽令我署名其間我遂直汝哉其先胼胝辟艸萊且漑且糞沾沾曰甌寠拓之不余穡力積勞至膏沃旅亞痔錢鎛計候出俶載如趨仕宦所翹首望納稼期不��堰苗起婦子時時行饁田畔往來見土壤愉悅無不視若綺錦惜若肌膂俛有拾仰有�自禳世世勿離農畝也一旦挾僞劵數其齒責收之當令彼負其耒耜安從適乎先是嫗某亦有田十畝所屬▲筆端繡�如覩���

豪亦欲辟睨有之及知處士所急者此嫗也無取也乃嫗則持劵來遺處士又謝不受矣處士夙昔好堪輿家向從蜀中來惟一相冡書肘後耳蓋自食伎術行道間千里傳糈實不持一錢處士取胡母生子縉女爲程伯驥妻縉子景韶與餘同進士余爲郎復與同捨比部中自言巳三男子矣余謂處士毋論與裏閭浮沈。卽能趨人之急而脫於阨苦。排難解紛。各厭其意。使邑中豪相髙矣。匹婦賂遺。不忍以其身爲溝壑。恐彼以我爲非人也。得父母而事。與不得於父母。孰愉快哉。

【旣非穠抹又非淡妝閒中著意空中著色是爲神品】

○明承直郎刑部山西司主事梁公實墓表

王世貞

公實爲諸生卽名能歌詩傾嶺南矣巳成進士燕中卽又傾燕中人而居恆不自得欝欝思歸補尙書刑部郎間與其同捨郎李攀龍王世貞遊乃稍自偸快曰世故有人哉而郎宗臣巳去爲吏部休澣輒一來俄而郎徐中行來中行故常與公實遊南太學深相結者也以是日相與切劘古文辭甚歡而一旦念其太夫人竟移病滿三月上書請告歸公實時聲譽籍甚當徙郎吏部吏部亦推擇嶺南郎一人以風公實且止者公實笑曰吾自欲歸豈以刑部郎少之故而一吏部能縻我哉竟去弗顧至濟上而貽百韻詩攀龍輩爲別百韻卽古自杜甫氏而外不恆見也而文甚工旣歸乃杜門庋圖史丹靑彜鼎之類一小閣卉木竹石環之而身吟誦其間囂囂然不屑也郡國大吏雅慕公實幹旄門相踵公實則以一蒼頭謝谻不任客鄕裏紈袴子迹絕不相聞而潦倒書生挾冊剝琢則尋聲出延食之矣然公實所最善者攀龍輩武昌吳國倫最後定交而謝榛以布衣故公實亦�從遊其於鄕師事故黃文莊公佐而友黎戶部民表嘗與民表約遊羅浮山觀滄海日出沒探勾漏令丹鼎庶幾其人一遇而屬海■﹝風貝﹞作不可以舟乃止宿田舍者三夕■﹝風貝﹞益甚山木盡拔道爲徙而公實亦意盡乃賦詩而歸是時屬疾寒中腠矣歸而疾大作遂不起年僅三十有六也公實以念太夫人故棄其官萬里歸養而竟先太夫人以死盡益謝棄交遊期以歲月窮古作者之蘊而捲若不觸手筆弗受瀋庭卉竹木弗及新以死嗚呼何以死也公實所爲集若干捲具在取其上駟而擬古作者。無大愧。其下駟亦足以走夫後死者卽公實不死也記之燕中從公實遊間過飯一肉不能再簋旣復過具鮭菜不能肉以爲恆靑衫沓拖其當繡處時囓殘則縵以絲襚之而問其家世故嘗貴爲諸生日以意气耗其數百金不顧詰之則笑而指其腹曰是豈任肉者公實又性不好飲酒事太夫人篤志夔夔齋栗與諸晜季友愛甚暱卽獨飯飯弗甘也又眘飭於言行不寢然諾取予一介不苟�吾黨之�於詩不乏而其爲人無工於公實者公實好言數又能相嘗一夕謂宗臣曰子甚貴而無身柰何巳又謂予曰惜乎子之不得志於年也子而年疇能迹子武乃又黯然而嘆曰吾先二子往其誰爲驗者蓋公實歿之六年而宗臣亦年三十六以歿又十五年而余尙在顧且老無所成乃因公實弟有貞之請而爲之表其墓曰明珠珊瑚。若然夜光粵之南在在藏而孰與夫公實之骨之藏公實梁氏諱有譽別號蘭汀其父僉事公世某爲南臺察以諫稱太夫人某氏娶於某有子幾人某某余詳志中

【風神雋秀點化事實處如空中鳥迹水底魚鱗絕無沽滯】

○汪禹乂徵君墓表

屠隆

嗟乎世何可無耽文修行淹雅玄寂寥朗士哉大官擁牙纛盛騶從以驕裏閈貴介矜羅綺遊冶宣其汰盈烏石丰殖阿堵聃聃錐刀而自附於身名俱泰彼且土苴措大。童烏耄白。書中老蠹魚假令腹罥千秋不當一飽是絳灌嫉賈傅程卓之所爲易長卿也姑無論其它卽如四座颯沓。豪麈並陳。文學好修士。娓娓霏玉屑而出之。而莽不識丁者口噤目張亡所訓畣。握如椽不律。吐鴻菀。揚菁華。上光廟峙。下掔方輿。▲文艷欲騰

懸書國門。藏艸名山。此將屬之寒儁乎。將屬之市上豪乎彼以傖面椎顏而淋漓膏馥此以靈心偉手而挹■﹝奭斗﹞淸芬我知其亡當也新都榮三事貴素封而耽文修行者﹖﹖﹖﹖﹖﹖不少乃稱文必丘汲而下稱詩必黃初而下稱書必蔡韋而下則新都實剙辟於兩汪先生云兩汪先生者在歙爲伯玉司馬在休爲禹乂徵君禹乂諱淮士林稱爲羅山先生始遷自婺父爲萬戶公文璽初未有子家饒於貲公有陰徳兩羽衣道士見夢曰若樹徳廣矣我兩人請依若家以報而公之側室馬少君連舉伯子浙及禹乂禹乂生而韶秀年甫及舞象於書無所不窺下筆千萬言輒傾其儕輩補邑弟子員以廩餼通籍太學禹乂𨿽從博士家而顧獨大肆其力於秇壇騷雅業其後連蹇有司而�若古文辭日益遒上新都自嘉隆以來司馬公執中原牛耳盟二三薦紳鄕老各建一麾而禹乂實挺犛弧先登此其比於司馬所謂將左右軍不在偏師行列乃司馬懸諸日月而禹乂未大炳烺其名位嗇也以今讀禹乂詩爲古體蒼然爲近體鍧然光采奕奕然風骨泠泠然法無不比律無不中神無不傳情無不充而傯之歸於沈鬱朗畼抑頓淸饒夫近代作者如雲大都有遐心而無全力。有猛气而無深中。朝而吾伊。暮號都市。甫學搦管。輒領宗工。肌理粗具。神精索如。且傲倪羣輩。人人大將。一旦久而論定。爲大力者所驅除。悉掃爲飛煙冷風耳。當飛煙冷風時裒金剛椎嵬而獨立非禹乂之詩而誰。禹乂又修名砥行踔厲矜莊弱冠結客喪其先萬戶貲盡人以爲言禹乂手一編曰此吾產也富人子貲頓而詩黔吾貲黔而詩頓若曹奉千金易吾胸中五七言不予也穆廟初年有詔徵郡國賢良縣推擇禹乂禹乂上書力辭不就會其事亦終寢人方禹乂秦系孟襄陽矣禹乂配程爲名臣襄毅公曾孫女賢而與禹乂同徳如於陵鹿門生子懋孝側室程氏生子懋學懋功金氏生懋徳女三人孫男五人景堯景舜景文景昌景�孫女四人懋孝字虞卿最賢而藻雅不佞嘗敍其詩蕭憀淸遠禹乂不亡哉於是不佞直書禹乂生平大略於墓門之石而銘則先生之家司馬爲�故▲�以豪矣

不復詳也

【帝長劍之陸離冠切云之崔嵬】

◆墓揭

張丞墓碣

○張丞墓碣

汪道昆

鄭諸生張寅貢太學受浦江丞丞廉歸而殛死蓋自丙寅迄於庚午不能喪余故習丞浦江乃今復在行部屬有司視地南郊外舉丞喪葬之嗟乎士而不饜糟糠。則終身阨也。丞登澤宮。貳巖邑。非阨矣。彼刀筆吏或以簿尉卒史起家率捆載歸猶然厭梁肉卽丞非膴浦江非饒奚不簿尉卒史若也且也上農九人。上賈千指。其下猶能自食。百工亦然。乃丞閔焉以溝壑終余嘗傷之矣。往丞居邑爲名髙。余獨多丞濁世▲曲折浮沈極文之變

奚宜得此。顧羣吏逓若潮汐時至則以新沒故何論淸濁哉丞一旦罷。累累然從諸捆載者歸如之何其不瘠且死也彼其捆載而還鄕裏。豈不揚揚。有道者視之猶禦耳。將不得與農工商賈齒況士乎。卽丞閔焉以溝壑終卒不失爲廉士齊侯千駟。夷齊首陽誦義者在此不在彼矣嗟乎鄧伯梁武。猶不免爲餓人。故道有污隆。命有嬴詘。君子亦惟修身俟之耳。如命何。余故封丞墓而碣之。將以愧簿尉卒史之務自封者。

【字不滿三百吁嗟感慨滿紙煙嵐可當屈子天問】

◆行實

江西按察司副使周君行實

○江西按察司副使周君行實

李夢陽

正徳七年閏五月二十六日江西按察司副使周君攻華林賊戰死之其子幹救之戰亦死時予在泰和聞之驚而疑巳而釋然則痛哭曰勇哉周君見危而授命巳哀其子曰幹死於孝矣言是日君以賊食盡會兵三面夾攻君攻自北門三戰射輒中賊少卻君與其子先登逼之會賊滚其墻石下如兩軍潰被執君頭中刀血流滿面左髀中槍不能行猶大罵賊不絕口賊怒支解之以殉其子幹前救君中槍也然尢力戰竟墜崖死敗兵先舁其屍回營翌日諭賊求君尸賊裯裹屍還焉先是制兵者以馬腦華林賊劇滑諸山賊則日又竊發憂之會君到卽檄君剿之君首擒廬山左湖盆塘賊百數軍爲之振乃移君奉新計擒飛王胡雪二馬腦寨平華林賊恐分立仙女寨以拒我君拔之賊又立寨雞公嶺君又拔之先後斬獲以千數於是進壁華林絕其出道塹之而守久之賊窘遣諜者言賊饑餓匍匐狀君信之遂移檄會兵夾攻然它兵實觀望不大進而君獨與其子進逼之坐是敗而死於乎哀哉屢勝者驕邪抑命與君登弘治六年毛澄榜進士歷刑部員外郎謫兗州府通判正徳攺元復其官歷郎中大理府知府拜今官官一年而死夫逆豎之亂炎荒瘴海之濱死者屢矣君不之死矣乃今死以此君爲主事也檢獄政日蒞視獄中人藥其病者員外郎則坐請貸言疑獄者罪貶官兩在郡無不得民也所至則又善剖疑獄此皆足不死乃竟死也君系出元總管思後貌魁梧性侃侃不阿善星命之學談星命十中八九然不諳自命初華林▲又悲又惜

之役有星命者實賊黨來談君星命巳再拜賀曰美哉動罔不利君曰我刑殺大重無制其人曰夫刑殺者利於兵者也議遂決故曰天有大數。世有大運。人有大命。故京房郭璞。皆不免殺身。由是觀之命可識矣君生天順四年閏十一月十一日午時年五十有三歲配宋氏封宜人四子金州學生娶黃氏紈娶馬氏幹死於孝者也娶劉氏春聘髙氏二女長適劉槊舉人次適李瞳州學生君父諱正大同府知府正父貴封滁州知州貴父復復父添祥始居長沙後徙安▲想喜談皇命賊故以是中之耳陸州

【泠語深情無限悲悼】

◆述

顯妣淑人李氏述

◆顯妣淑人李氏述

崔銑

先妣諱慧戶部侍郎李公和之長女也母郭氏封恭人李氏安陽人先世爲元萬戶侍郎公爲郡學生正統八年癸亥三月十九日生先妣後侍郎公登天順丁丑進士先妣年十五攜至京居西長安邸每聞幸臣石彪曹欽退朝過聲勢炫赫告於母曰天子出殆不若是此曹其不免乎後果敗誅年十八喪母長弟華年十四仲弟蓉二年季妹七年長弟善飲尙俠責曰爾欲貨父邪凡官忌雜交仲弟猶在𦇤褓擇母字之季妹教女工非女事勿越閾是時侍郎公爲給事中上方督責言官竟日在公先妣理家務以六禮爲侍郎公內髙氏配髙入猶資之比嫁不私一物天順癸未侍郎公因使得還請於學官曰吾長女有大功於李。吾不可輕字人。必以歸儒生。諸生俊才者誰。學官相顧思不得侍郎公促之學官曰居射圃讀書者曰崔生可然山東人明日侍郎公往拜學官因從觀堂廡齋捨次至射圃見家君儀觀甚都因試經義又工大說乃托鄕先生張祥來成言崔氏由是籍▲學官巧媒

安陽明年甲申先妣歸於我取嫁來衣更之以奉姑蔡恭人弗繼則澣補以進貨簪珥日市甘脆以羞舅姑諸嫂民間女也先妣能下之明年成化攺元乙酉家君得舉己丑舉進士授主事庚子家君丁內艱還歲凶先妣自食糠籺節食食家君是時長弟爲大商積累千金季妹爲駙馬兄妻事先妣跪伏謹畏如母家君性方直臨事據心所安弗回多拂上官意舉進士十有七年始一遷官素貧不苟取先妣�畏法視貴侈亡所歆人或饋一帊非所當必勸家君固卻去曰古云文官不愛錢。如受饋必毀法。一旦敗露。人誰惜之。諺曰憂食羊。不如樂飲湯。家君笑曰吾豈貪者乃相戒邪。家君爲京官二十年貰屋以居先妣令僮日拾馬通自夾薪以爨衣大半綴補初宦時止一僕先妣剉芻呞馬連失五子年三十有六始生不肖銑五歲時先妣歸寧表兄弟俱衣彩褐不肖向母索衣先妣歸啟二敝笥示之亡可制者不肖益哭亦竟亡也延安絲甲北地諸僚占桑養蠶不肖迎婦歸先妣令婦飬蠶取絲三兩曰吾欲婦知女事艱明年遂止▲寫兒�逼眞

家君在蜀出按部先妣令畱門隸老者四人守戶且鑰之日再啟汲水不肖以下毋得出遊不肖十三時在延安私以紙易瓜先妣怒責二十曰此漸可通賄爲官多因妻及子好貨敗其名不肖自侍讀在告嘗看花張園回詈婢於室先妣早起數之曰婢可怒胡不待醒昨夜卽爾酗酒爾爲儒爲天子法從臣當如是否是日所親又置酒不肖不敢諾母舅及表弟坦輩爲跪謝過乃許家君居閒三十年僅有南岡瘠田食指三十先妣節約得裕他有田千畝者反來貸▲令人肅然起敬

粟未嘗兼味而食完布帛而私今莫能狀其勤苦性攻女紅好自制衣非大病刀尺不離手不肖每請少休曰吾樂之不肖子女衣稍華必責婦曰吾中年生汝夫。又止一子。尺帛以上。彼不敢知。汝於子曲狥所求夫貪以求成求而遭阻。尙懼而知恥。求無弗遂。則弗知恥。將何不爲也。正徳十五年正月二十有六日卒享年七十有八歿前二日出衣及簪珥賜諸子孫及外孫又賜侍郎公守墓奴妻一帊曰語爾夫守墓幸益謹吾事父母今止矣先妣歲節家祭後必祭侍▲名言

郎公元先妣生女二人俱先卒孫男子二人滂汲女二人曾孫男子一人士■﹝鹵﹐仌代乂﹞上木下﹞庚辰春母訃至京傳遺言曰語銑爲我求一志紀實不肖狀母行求銘於溪田馬子伯循又七年先君亦棄飬因閱舊狀芟艾冗蕪附於父述後並示子孫不肖孤銑泣血謹書

【情眞景眞望而知無飾言】

明文霱卷之十五

●明文霱卷之十六

武林劉士鏻羽石父評選

誄

辭

祭文

◆誄

歐陽將軍誄

少保胡公誄

陳烈婦唐氏誄

○歐陽將軍誄【有序】

汪道昆

將軍出唐進士歐陽詹後世家南安將軍幼孤藐焉獨當戶事大母若母孝遇女弟若兄子有恩立門內諸孤親母黨始受博士業進國子諸生出事有名公卿入事鄕士大夫三老豪傑饋問相屬尢急人之窮嘗發粟賑饑饑者累累自列郡至粟且盡則輸境外粟辦給之窮人來歸輒受生業於是千里趾相錯也呼孟嘗門少喜兵召裏中丁夫習技擊爲保甲鄰寇至亡敢入裏中將軍不問家客奉日廣歲用不給則捨業爲資業中衰久乃力詘遇人有急猶然以身當其無於是貴遊客悉去將軍而諸窮交愈益親附市豪有螫將軍者客請報之將軍謝曰借交報仇此俠者事深不武終不能借客資諸客聞之無不願爲將軍死者時倭犯吳越將軍客東海觀兵遂以貲授泉州衛指揮奉檄就捨會倭薄城下軍府檄將軍勒甲士保泉州諸甲士負弩蹶張賊再敗乃郤軍府知其材足賴也則以泉州聽將軍將軍遣漳豪何大榮募漳壯士漳人故嘗徳將軍者爭應募得八百人連擊賊南安同安皆折首尋援漳州進南靖賊創甚悉�海南月港大猾二十有四人竊將號軍府無所問屬將軍將軍則以羣小乘亂稱兵直負牛佩犢者耳不足問察賊中故多受將軍賜者遣人諭之諸戎首聞將軍名皆匍伏受命其眾悉下將軍歸而請老謝軍府毌論功其後妖賊林耿起南安多嘯聚軍府謂非將軍不可彊起之將軍乃俘耿狥市曹散其黨會軍府方罷徵調境向虛無兵焰寇者將以閩委倭倭遞至皆踰萬諸脇從駸駸利爲寇蟻附之聚徒積至四十萬人列營連數十里孤城無內備無外援城中嗷嗷獨登陴以幸旦夕賊發冢向城求貨不予且焚其屍大家爭募死士夜縋城各舉棺以匿及遊公由方伯八軍府急將軍檄分部監司過將軍�捨監司通軍府意以幣先將軍乃由間道謁遊公延爲上客止將軍宿幕府畫諸便宜將軍夜帥輕師襲之破三巢軍聲振矣尋祭山川誓部士因壇而軍客以爲言柰何懸孤軍爲注第申城守乘間出什全母輕予敵將軍謝曰嗟乎此自盡之術也何謂什全彼其近者環城而傅之。遠者絕我糧道。卽死有蚤暮。吾寧能坐斃乎哉。吾以一軍當門。門以時啟閉彼無扞出入庶幾猶得繼晨炊且業巳成軍背城借一則吾事也吾觀寇虐太甚。彼固當衰。天道好還。終不以無道。蔑有道。吾郡中橫及四鄙。下及九原。禍亂極矣。天將悔禍。其在斯乎。間者自賊中來言賊眾食少野無所掠聞將軍出率首鼠兩端將軍帥潛師覘賊形以輕舟進猝遇賊賊舉兵前將軍大呼曰來我東田歐陽深也若能來決一死戰。不卽趣降。賊故憚將軍皆辟易遂麾兵分道進克七巢乘勝遞擊之遂破尾嶺英林潘徑水田下浯上塘鄭坑諸砦俘馘渠魁以狥下其餘黨數千人人授軍府一劵以歸官司無所問乃分遣故部士習賊中者往諭禍福令趣降諸酋惟黃元爵謝愛夫爲魁羣賊視之爲進止二酋則以將軍之言信願自下將軍將軍許之羣賊皆解於是洪朝珍柯嘉勗自漳州至蘇光祚康大福自興化至皆就降降者無慮數萬人悉授券遣歸願從軍者置部下賊首江璽李五觀首發難往往發塜陷城懼誅猶薄安平爲亂郡人無不切齒願甘心焉將軍輒以新兵數千大破賊俘璽五觀等凡八磔市中餘黨悉平境內安堵如故軍府論最詔進行都司署都指揮僉事戍泉漳其年倭大入閩破興化軍府檄將軍軍距賊南下軍瀨溪從賊旣飽人人思挾重潛歸獨忌將車無所出會予乞浙師且至賊避興化壁崎頭而將軍進次東霄距賊十五里而近賊憤則悉以精銳集將軍客謂將軍請避其銳將軍嚄唶部士義不避綏勉之吾黨得死所矣遂帥新兵殊死戰賊且郤且前比日入將軍中矛猶刃二賊以死諸新兵翼將軍出入悉死之黃元爵奉將軍屍乃得歸斂及余護戚將軍軍至殲賊酒林後將軍死期僅再踰月人謂將軍以烈死無讓睢陽事聞詔賜祭葬立祠錄其子孫世襲指揮僉事嗟乎將軍故千金子。恂恂儒生。及其擁虛號倡義兵。惟是軍府咫尺書耳。未嘗授一旅之眾。擔石之儲也。亦未嘗起世祿之家。當推轂分閫之任也。徒▲眞將軍哉

以拊循得士。不戰而屈人之兵。卽宿將在師。宜未及此。乃若興化之事爲厲階者誰邪。彼或受詔赴援。且爲將軍唇齒。卒之觀望以幸成事。並以爵祿考終飾巾有期異日何面目見將軍地下往閩事急余未及誄將軍將軍子尙書郎述將軍質行甚具余入司馬習尙書郎賢乃今修死事功司馬事也將軍名在勛府余請得而誄之其辭曰

赫赫世宗嘉靖萬邦海隅出日莫不來王島夷從逆侵軼我疆迄於閩海亂略用張桓桓萬戶時維歐陽布衣誦義劇季原嘗一呼而集我武維揚郡中底定爰及淸漳引身歸老脫屣戎行天降閩殃殫於壬戌澤量僵屍禍及枯骨巋然孤城郊壘四塞豈無材官蒙彼巾幗誰爲敗謀無庸一卒亦越遊公首事決策維彼禍區匪伊弗克紹介監司車幣來薄豈伊不懷父母之國將軍唯唯翻然杖策上謁轅門坐籌失得捲甲夜歸勃有戰色發號選徒紛紛食客登壇誓師鼓行而出城存與存他不遑卹有如一鶚惡用累百獨秉潛師躬冒不測厲聲自名聞者褫魄分道前驅賊吭可扼師無畱行遞有俘馘脇從罔治歸爾營窟授劵爲徵勿復捕格羣凶四面盡解金革凡我無知甘伏斧質惟公肆赦投諸阡陌宣言爾來恢恢帝徳逋逃十萬咸與精白彼惛怙終幹我典則我旅維新轉戰逐北乘勝長驅罪人斯獲矜棘���我舊物惟帝念功申命有赫昊天不格寇集於莆何物狂且哆口而呼天兵且至寇何爲乎僕無不戒奄忽巳痡褫彼戎服竊彼兵符入爲內應實繁有徒中夜城壞悉爲夷俘齗齗宿飽故窟封狐血牙膏吻睥睨歸塗將軍至止夙夜援桴神姦不逞亦畜凶圖先聲虩虩組練從吳捐城避舍遵海且逋咫尺相望厥左蝥弧今則疐尾昔跋我胡僨興疾視集此暌孤亦知不敵。避難非夫奮衣躍馬志在黃壚敵如脫兔我則韓盧身先死士。肝腦同塗。戰不旋踵。滅此乃餔。鼓聲未死白日云䢐力窮援絕天奪夷吾嗚呼哀哉凡此有身得正卽斃與幸須臾無寧狥義借曰不貲同歸九地壯哉國士社稷之衛惟帝好生蝝蠕不廢肉骨生死閩南萬億胡然不天吉人其肂仲氏世官伯也主計宜爾阜昌本支百世誰謂冥冥厥有司契爾躬不閱爾後之利狼瞫如生。陵則終殪。修短同條。燻蕕異器。國事在戎。封疆是寄。辧以致死。引而弗替。我思舊勛敬告疆吏

【气色朗抗筆力郁蒼】

○少保胡公誄【並序】

沈明臣

維嘉靖四十有四年仲冬日明故光祿大夫少保兼太子太保兵部尙書兼都察院右都禦史奉敕都督浙直江福四省軍務新安胡公以逮詣卒於京師嗚呼哀哉三臺中圻。太星告殞。夷夏同悲。黃稚走哭。畊夫爲之釋耒。織妾爰以下機。捨佩損珥者充閭。掇耜興謠者載路。𨿽哀鄧劈面。而慕羊罷市。蔑以過也。嗚呼哀哉公進士髙等筮知益都服闋補令余姚旋擢監察禦史出巡窮邊繼臨舊楚聲髙避馬光燭埋輪皇朝著令凡宦履所先之地不得重爲巡察而公乃以殊異越格重來淅水增波鎭山借色於時卉服外侵疆獷內扇鯨鯢肆毒吳越丘墟甌閩江淮流血成海朔方中山韓魏齊楚之甲巴蜀番禺麻陽永順保靖容美思田之眾椎結髽首負毒弩而橫戈投石超距挽彊弓以揮戟士馬四集旛旗蔽野𨿽控弦十萬水犀三千何足以云然一賊彍弩百吏不前譬之匹禽負矢而百禽皆奔矣故陸戰則僵屍千里水戰則浮骸蔽江剽城攻邑剝掠虔劉縉紳屠戮士女蒙污𨿽非折骨易子之危實有負汲然眉之困於是天子震怒臨朝不怡提兵綰符一二大吏咸伏法受誅焉公乃慨然忘死誓不遺賊爰聲大義則張膽明目疊出奇策則潛慮密謀延攬英豪。選銳授甲。勸以賞賜。糾以刑罰。於時賊逼檇李而公適行部赤城邊遽告急輕馳星赴灼賊可餌甕酒於毒賊果自餧不戰而斃於是授畫苗兵殲之王江涇上斬首三千流屍萬計軍威大振士气倍百於是我兵始知賊亦易與競思踏軍搴旗坎墉先登之緒矣舊吳遂有�脰陸▲成功之本

壩橫涇之捷東越遂有淸風仙居龕山之捷皇陵四抗夷魄盡禠牛蹄之鱗悉委命於涸轍矣狀聞天威始霽手降褒綸超序中司載貳夏部東南軍務悉委總督公私計禍本不薙東裔之難未夷內蠹猶存南國之淸無日乃用偵諜餌以重賄剪徐海葉明陳東於吳境購王直於松浦東收金塘後梅翁洲之績西奏乍浦維陽之功於是六合荷淸塵之期而四海罷晏開之警矣天子嘉乃於襄之勛使正祈父之位秩崇宮保榮晉臺孤贈先敍後光榮異常丰功顯賞▲可謂�心塞淵

豈不於赫乎昭灼於一時者哉然風波潛駭危機密發朝霞啟暉太陽戢曜蔥聚來代牧之命昌國脫走趙之身公乃詣闕請辜分塡溝壑天子明聖。下詔放歸。隱悼播越及於寬政𨿽無忘存闕之誠亦庶幾首丘之志矣無何復有言者蓋克霍而返讒言彌興庸人上變污連亞夫於是有檻車之徵不免相國之系時天子𨿽發重問之詔而實存議勞之仁惜左右寡郵良鑑鳩之進公遂卒於獄焉嗚呼哀哉蘭�傾頓。桂林移植激情風烈憤意云踴是故士治受誣於王渾。安西含冤於鐘會。眥睢積釁。功不償死。蓋自昔而巳然矣。嗚呼哀哉屬者先帝賓天今上繼緒舊冤俱刷萬品咸新地下無吞聲之鬼人世多揚眉之夫公獨銜卹黃原覆盆寢日伏闕尠呂彊之書段頻之功莫發吁天乏朱勃之疏馬援之罪誰明嗚呼哀哉臣也昔叨記室誼若門生提章慚郭亮之風。變服愧魏邵之節。使公之偉烈不著於旗常。而微過未湔於聖世。不亦悲乎。乃退而作誅以自傷焉其詞曰

▲風雲變色

天稟上才。爲國綱紀。嶽瀆降靈。虞帝攸祉。封陳歸姓。爰謚從起炎策流聲子孟伯始首察孝廉。姦收禦史。操行潔淸。質威父子。安定漢居。新安晉徙。代鴻閥閱。家襲靑紫。顯矣集英。大鄣發迹。祠事廬江。實光祖徳。卓卓令公。英英悊選犀角丰盈髙明昭顯磊犖慷慨閎廓深遠經術起家。策名霄漢。揚芳飛文。龍章虎矕。再綰邑符。靑越名令。廉能奉公。班宣法政。踔遷禦史。惠文執法。百寮師風。三楚澄轍懸鏡不疲覆案虛實於時吳越。申禍無良。東鯷鼓浪。短髮跳梁。士孽內訌。陳葉徐王。大亂之剡。苛我郵疆。東國南紀。蕭條萬里。慘酷荼毒。城邑崩毀。野絕靑煙。關門晝鍵。官無完寺。卒不一戰。虎符四發。徵兵滿地。懸師費億。曠積年歲。覆軍殄將。知勇俱廢。隳法於典。誅及大吏。駭薄舊京皇帝震赫譬彼疾病大風苛毒。傳化上下良醫所恧。天子曰吁。惡用六師不有三尺孰爲我持廷議眾集。維憲克之。危事不齒。誰敢先對。昔有條章。簡帝之內。帝曰汝憲。汝其往治。越禁取能以救時獘。繡斧再臨。起我百廢。愼用六柄。爲民統紀。糾刑明罰。肇末▲良臣得明主故能成功

竱本。誓淸江裔。以報天子。公曰瞿瞿。椎牛享士。均服振振。勇不逃死。王涇出奇。軍始作气。捷凱屢收。羣凶就殪。東土底平。萬國寧謐。繄昔王涇。何戰之鏖。裝露橈船。共儲酒醪。穴毒瓶甒。醒�羣梟。三軍鬭志。闞虓百倍。露布爾日揚。賊爲憔悴。肉薄登陴。鼓行而進。席屢勝威。雷擊霆震。於鑠令公。後歸先出。擐甲揚鋒。申明軍律。誅賞亟行。功罪靡夫。大戰十餘。小戰千百。知不及謀。勇不程力。玩弄鼓掌。目無全賊阻險在心前籌處畫。偏裨授策。戰士用命。出鑿凶門。刻期取勝用▲文勢亦如龍威虎震劍拔�張

裕頭屑使當履舄宣法勤身。以定南國。罷枕霜戈。饑啜江淥。夜不蓐寢。重繭驅逐。死不敢請。夷無筋骨。伏弢衉血。鼓音不息。噫嗟令公。四海承風。暢於異類。臣節以共。凱奏帝闕。奉觴上壽。帝曰在廷孰居憲右禦眾牧人。文武具才。中丞司馬。進序棘槐。以率受爵。轂閫便宜。公曰臣憲。死不敢辭。受命忘家。枹鼓忘身。簡服士卒。約束重申。建節銜命。以明四方。拊循和輯。以肅戎行。若換耳目。弗移聲章。於時內孽。叫囂狂奴。穴裏外伏。直乃魁渠。姦軌逞志。絓禍鼓釁。心不可畜。偸生以殉。維我令公。殫心作圖譎謀博畫獨運神樞。柔遠剛邇。左牝右牡。疊用周旋。機弗怕究。賄成間使。囈堅文降。約辭逸志。厚交貳黨飛渡溟渤賊落吾掌孤城圍解。罪人伏辜。惶怖歸死。執馘獻俘。揃鏟大憝。京觀彰功。除殘去穢。六合同風弭其百苛妎其讒慝江海環之民無攺易陸人居陸。水人居水。擊艸除田。櫜弓臥鼓。安居樂業。甘食美服。田野市井。遊敖嬉逐。鳴雞吠狗。煙火相屬民命在天挈懸我公公實再造。東岱匪庸。勛載盟府。彜鎪鼎鐫。方仲顏行。伊尙隨肩。錫與蕃渥。位尊九列。三孤崇階。靑宮並揭。式胙茅土。庶徵髙伐。公曰明聖百神以和。帝天靈赫。廟算孔嘉。先王鐘鼓。詎敢自多。威愾夷夏。功名發聞。讒人側目。載禍及門。造作飛條。競欲咀嚼。爭寵害能。燻胥怨卽內寡休休外乏諤諤抹殺鴻巨指索纖薄謂功爲罪。移淸以濁。天皇聖明不罪言者讎功寬過。放在革�。�受誹謗。投杼��。���軸。悲何以堪。乃釁於難卒死於讒。嗚呼哀哉。�����車來徵。投杯而起。束身歸庭。上書自理。庶回天聽。誰爲主圖。以免尹鐸。怨若怨焉。夫哉伯樂。今也不然。罰善寶惡。卒忤貴臣。禍在不測。積不相能。玉雪難白。嗚呼哀哉。昭私難作。昔人攸慨。微基厚墉。崇朝而壞。逐匄以戈。善逃安在。嗚呼哀哉。若盧決命。符彼新丰。絕食廷尉。條侯倏恫。銜淒嗚咽。烏盡藏弓。豈無聖主。天聽則靈。伏波槁葬。薏苡未明。功臣骨解。天下涕零。輿哀殯喪。我心怦怦。嗚呼哀哉小物不勤大患終掇不善過賓家覆身歿魚也死賄食其亡羊蓄怨滋厚咎豈在明嗚呼哀哉成天地功。子孫必章斯理不欺吾信其常嗚呼▲公冤卒�以此哀哉

【予浙倭寇賴胡公戡定藉有寧宇至今父老猶津津道之其使酒叱吒固英雄常態而功成被讒身之不保悲夫徐文長之哭公曰公之律巳也則當思其過而人之免亂也則當思公之功今而兩不思也遂以罹於凶斯言也痛吮入骨矣】

○陳烈婦唐氏誄【有序】

屠隆

陳烈婦雲間人。侍禦史唐公本堯女也。唐公初娶王孺人。爲別駕王公女。繼娶胡孺人。爲中丞胡公女孫。生男光啟。及烈婦。光啟年才舞象。材擅雕龍。將擷晶華。騰驤秇苑。洵西極之吉光。岱淵之靈寶。不佞忘年石友也。烈婦生而秀慧。性復共莊。姿潔懷冰。材饒詠雪。五歲授書。悉通大義。七齡亡母。依於長姑。靑春閉戶。鸞鳳組其繡紋。玄夜挑鐙。龍虎﹝矕﹞﹝蠻上聲被也﹞彼緗帙。月姊天孫。人稱聖女。仙姿霞骨。詎字凡兒。同邑太史陳公。石渠鴻彥。楊棻藻於蘭臺。公子允正王瓚黃流蔚嘉聲於芝圃侍禦公乃許歸焉富而尙素躬徳曜之齊眉貴而能勤習少君之提甕葉鳳諧鸞。雍而調瑟。鳴雞弋雁。肅以若賓。允正才情並美挺秦嘉之俊姿膚神雙淸抱衛玠之羸疾美好不祥淸露晞於朝日玄宰善妬崇蘭敗於秋風神劍沈浦連城去都鳳侶旣捐鵷雛旋失白日陡昏輒分此身之若寄朱顏立槁卽處人世以何心桃李芳妍。質本春卉。蘭鞠幽冷。節邁秋香。少日遺奩。鏡不拭而轉翳。嫁時故襖。笥任疊而爲灰。顧舅在髙堂晨昏或缺夫淹淺土窀穸詎安蹔畱此不死之身期畢我未了之事相冢有道劖壙必親隴艸芊綿。野風淒緊。紅樹白楊。彼猿嗥其如訴。黃沙堊土。𨿽烏吻其俱傷白髮衰親無兒送老綠鬟少婦代子承歡霜未零而擊絮。親奉寒衣。日將旦而進餐。手烹甘旨。人盡嗟稱舅也嘆息得婦如此有子不如內秉堅貞煢煢自矢外理家政井井有條呴沫保母不忘故情喪葬長姑力分兄義念亡舅而卹其季女憐小姑而逮其所生身後之事差完死殉之計遂決筴喪禮而棺壙含殮舉無遺漏屬陳產而兄弟姊妹咸有推恩訣兄而戢身戶內節烈隱而叵測謝父而畱書帶間神气整而不亂夫死婦死。瓊森之歲八年。舅存身存。必死之心一日。不生而生。冀少效於陳氏。求死得死。亦何戀於人寰。嗟夫死事易成事難須眉之夫媿之笄褘之媼何有死生亦大矣婦能死又能善於處死余曰女聖殆非諛耶於是爲之誄曰

虹流華渚慶都發祥放勛丰胙邁迹平陽以國爲氏後裔曰唐西派東流支分長水穆神堯之鴻徳洵遠被於江澨代有令人蹈道秉禮門閥蟬連文質相底或纓組而翔天衢或褐玉而行蓬虆峯泖苞結是生禦史暐曄禦史閎博以溫嶽嶽柱下出歷江藩覽天道之止足蚤歸賁於丘樊伯子曰啟晶瑩瑤琨惠而好我風義是惇嘉祥盎勃復挺賢媛惟玆賢媛煌煌閨秀若蘭若蓀爲璚爲玖兼婉嫕而明慧嫻女誡與家言﹖由妙徐洲之箋記工蘇蕙之刺繡笄而歸陳爲史也婦厥壻淸韶亦庶嘉耦旣執�櫛遂躬﹝瀡﹞﹝髓﹞﹝滫﹞﹝搜﹞貴而能下才兮無有共以相夫孝事其舅中閨外朝肅若▲嫕﹝伊人婉嫕順從�﹞言﹖由﹝曾﹞訓也﹖﹖修瀡﹝浙米也﹞

賓友雞鳴視旦徳義切槱華綺﹖﹖﹖禦於身流黃不去其手夫嬰羸疾奄奄下泉臥不解髢籹謝黛鉛逮其臨革苦中莫宣願以身代跽而吁天陳宗宜祀婦軀可捐帝閽遠而窅茫。夫命溘而隕滅。嗟冰圻而霰零。陡云霾而地裂。卽無心於人世亦何難死殉而同穴鏡畱篋而生塵。﹝袿﹞﹝圭婦人長衣﹞在笥而永疊。厭白日之昭昭。愛黃壚之﹝圽﹞﹝丘歿﹞圽。鵂鶹晝出。鬼伯夜催。梧楸蕭颯。陰風淒其。前無一息。後有萬期。夫窆未畢婦道其虧疇事姑舅疇拊孤兒今日何日非我死時承歡大人代子以媳中廚甘鱻旦晚上食婦實勝子舅爲太息皇天降割復奪我孤陳氏如綫堇有此雛視日余陰所爲區區一旦巳矣我又何圖從此人世益贅肬乎蠨蛸當門。靑淚之痕盡血。狐貍弔室。紅顏之骨巳枯。葉槭槭而吟秋。燈熒熒而照夜。不問四時之寒暑。烏知百卉之開謝。睹家杼兮亝閣之前。聞鄰杵兮霜月之下。思槁砧而無從。撫哀弦而莫寫。父兄慰藉姑姊相寬破涕爲笑易悲爲驩數更伏臘舅亦蓋棺且哀且計身後無患惟舅夫之與巳壙親拮據而力殫旣封且樹避濕就幹含殮悉備喪葬咸安𨿽夫君之木巳拱而同歸之盟未寒死其時矣決烈何難當夫君之將葬前一日而長逝紿女奴以勿泄竟闔戶而自縊卒不後而不先求無負同穴之初志距其夫之淪䢐直閱歷乎八■﹝礻冀﹞欣歲月之﹝遒﹞﹝酋忽也﹞邁信蜉蝣之若寄假食飲兮生人無一日而不爲死計計詎但乎朝夕吾欽其處心而積慮匪比猝急而引決實乃從容而就義泉路其家人世遊程從夫窀穸萬古長冥蔥蔥靈气鬱鬱嘉城天寒木落春回艸榮彤管紀其令淑上帝錄其堅貞豈終閟於幽壤將甡舉於瑤京

【從容就義更難於慷慨捐軀繪彼奇節須此�毫】

◆辭

東湖先生方君招魂辭

吳氏二賢母哀詞

陸太史夫人哀詞

哀襄王辭

○東湖先生方君招魂辭

宋濂

至正元年春東湖先生年過九十貌加臒而神益腴一旦合賢士大夫於庭先生被古冠衣出肅賓升堂巳復揖賓咸東向坐顧外孫楊恆執豆籩乃從容舉觶而揚言曰老夫耄矣其去人間世不遠矣私自念陰陽之運。相摩相蕩。而人實藉是以成形而生者。必有死。蹔聚者必終散。嘗昧昧思之上自頭顱齒髮下自肩髀腰膂不知何者爲可藉何者爲可恆乃欲長生坐閱世而不死乎予每讀古書見所謂豪傑之士不可勝數或提三尺之劍。擁百萬兵。喑啞叱吒。而江水爲之湧起。或掉三寸舌。髙軒結駟。遊騁於諸侯之間。亦足以懾彊而下敵若而人其材略雄矣。其精魄勁矣吾將求而與之遊則巳蕩爲飄氛而無致詰矣嗚呼世之人凡以有涯之身。與無涯敵者。皆可悲也。是以榮啟期林類之徒。有見乎此。或被索鼓琴。或行畦拾穗𨿽至老死。不以戚戚少嬰其心。予竊慕之嘗聞古有虞殯之章蓋羣歌以挽櫬於途與其施諸死後之鬼孰若予親見之賢士大夫若不自棄宜賦詩▲弱艸輕塵可悲可憫

以挽予予當乘安車而出使善音者道予而歌予且擊輪爲節以應之是未必遽減於秦淮海也賢士大夫若從予言願舉此觶爲賢士大夫壽眾皆曰然先生旣行觶巳又舉觶言曰賢士大夫固挽我矣予又聞古之人有遭讒放逐者或閔其魂魄離散而不復還作辭以招之其人初未嘗死也予𨿽無放逐之憂而其精神皆巳斁竭筋骨皆巳罷憊顧未死耳幸未死有能辭以招我庶幾翩然自適與夫旣死而有靈亦禦雲龍而一下聽之又未必不輾然而笑也此非屬吾景濂而誰爲願舉此觶爲吾景濂壽濂又曰然於是賢士大夫執觶以酢先生且各譔歌詩一章以進濂因制爲招魂辭云先生名寀字徳載姓方氏越之曁陽人其行大略見於延陵吳公所著碑銘辭曰魂兮旣徠母遠徵些上下八極皆蒙冥些華山如雲倚空靑些下有芝房炳明靈些自間綺疏紫檀扃些銅龍承樞吐赤瑛些繡帷髙褰耀輜軿些綠虵衛轂若流星些淳熬熊胹溢鼎鉶些狼臅凝膏如玉晶些九霞玄冠五彩綎些麟衫麑裘光熒熒些珩璜合節鏘瓏玲些離灑巢和一齊鳴些沂嘂飄毊發繁聲些趙舞激風肖霓﹖方﹖今﹖些秦歌嫚回近懸瓔些室中百具無一不精些中天化居能及此淸寧些魂兮歸徠不越故庭些

【曠然於死生之故遂使薤露哀挽等於宋臈淸歌】

○吳氏二賢母哀詞

方孝儒

永興吳君荃母林年二十二夫亡亡一月生君甫彌月大父繼沒太母胡與林晝夜苦誓保持孤遺彊暴欲脇娶林林負兒與姑逃稍長鬻簪珥資其就學學垂成而林卒胡督之益力於是吳君爲知名士吳氏宗賴以弗墜予謂托孤寄命丈夫所難而二母能之因爲詞以宣其哀詞曰木則有枝兮婦則有夫嗟我二婦兮獨何孤夫兮謂何兮子猶在腹爲雌爲雄兮吾將誰卜子之生兮幸非女朝哭夫兮暮抱兒乳夫有知兮無知相兒兮上纘遺緒夫𨿽死兮舅在堂子生彌月兮舅亦云亡姑哭舅兮又哭子撫厥孫兮涕泗其滂我二婦兮何爲守空幃兮夜淒淒涼風慘兮中人蟋蟀鳴兮兒夜啼撫枕兮太息起繞牀兮淚沾臆夫死有言兮耳猶聞。吾兒不育兮吳鬼安食。婦辟纑兮姑抱兒吾兒𨿽微兮吾夫在玆孰謂余兮荼蓼餘甘之兮如飴彼何心兮狐鼠乘余孤兮謀覆吾祀跳梁瞰室兮嘯眾以呼謂余煢兮將焉與處山之石兮巍巍海之水兮靡有涯水可竭兮石可移身寧死▲以兒女語寫壯士心

兮節不可虧𦇤吾兒兮我負來何難兮去何阻夫有神兮願爲虎身寄虎腹兮免人余侮諒一死兮何難志未伸兮魂魄靡安姑壽康兮子苟能養瞑余目兮從夫九泉我姻兮我婭憫余孤兮余捨昔妾媵兮如雲今隻影兮燈夜汲澗兮手龜抱薪兮棘裂我衣首如蓬兮誰理未亡人兮何有容儀袖簪兮脫珥揭羅襦兮裂文綺粥之兮爲誰式教兮我兒嗟我兒兮勿怠荒爾祖爾父兮厥聞孔彰我不死兮爲爾之故爾能立兮爾父不亡夙出兮暮歸不眠兮達旦勿謂母▲�想

貧兮儋石無儲吾兒讀書兮我寧不飯兒踐兮母言焚膏繼晷兮以歲以年年忽及兮加冠文之聲兮爛然婦於姑兮相與吳之先公兮庶幾無餒感昔兮念今一悲兮一喜兒奉觴兮彩衣翩願壽兮如彼南山將竭力兮終養母忽遊兮不還姑撫婦兮泣嗚嗚曷不爾兮死無衰殘兮不死爾盛年兮罹此毒痡孫悲號兮奉大母有孫存兮大母無苦大母無子兮孫無父孫多材兮善奉甘旨嗟二母兮亦孔之難誓死撫孤兮身死志完引千鈞兮一發以手障兮驚瀾二母死兮不死有子甚文兮善在國史國史旌銘兮五色有煒下燭泉扃兮上薄星紀彼何人兮艷婦夫屍在牀兮笑言詡詡傾人宗兮殞人祀地下逢之兮顙汗猶泚嗚呼哀哉家有婦兮國有臣婦死以姑兮臣死以君胡獨二母兮吳祀是存嗚呼胡獨二母兮。吳氏是存。

【眞情實事不假鋪張字字神愴】

○陸太史夫人哀詞【有序】

屠隆

陸太史敬承喪其夫人痛悼而賦神傷太史達士賦神傷神可傷乎余爲作哀挽而以曠語終焉

有美玄娥窈窕連娟來偶喆士相將盛年士也早貴交戟之衷玉版金弢爇蘭與芷夫人相之蹈道秉禮鳬雁宵往雞嗚戒起婉不及媟敬不廢歡以肅以雍如蕙如蘭浣濯必親拮據無難備炊未餒。擊絮未寒。士也晏客。畜醑治餐。士也遠行。秣馬裝鞍。但見其給莫知其端厥徳乃並厥情乃深人憐以色我憐以心珊瑚爲珥玳瑁爲簪芙蓉羽帳葡萄錦衾百齡無恙玉瑟雕琴一朝遷變榮華衰颯花落辭條。珠亡去匣。月冷虹梁。雲棲畫閣。香奩晝空。金鎖夜合。鸞鏡在臺。蛛絲盈篋。雕牀繡被。儼然空陳。禦巾袤粉。更有何人。衣焚爲灰。釵碎爲塵。慘不忍見。動魄傷神素帷望影望不可親有時入夢惝怳非眞嗚呼夫君���哀仰天而哭浮雲爲摧入室而嘆悲風忽來能傷人心一夕夜臺萬物紛輪往來贍部偶然而合名爲夫婦偶然而散如電如露大運行盡去不能顧美則琉璃。▲可以醒癡

華則彩雲。魂消香滅。空遺羅裙生遊曲房死委荒墳千秋萬歲同盡何云死也孰化生也孰造瞥而成合。瞥而凋耗。執而號之。爲造物笑恩亦飄風愛亦飄風逐情遣累。以翔太空。

【濃語如霧冷語如霜】

○哀襄王辭【有序】

汪道昆

余守襄襄莊王獨親守有加禮後十年餘至莊王業巳棄國人余問園陵去國門百里而近余居楚習爲之歌楚以哀之其辭曰

思皇先後起郢中些睠玆近屬茂乃庸些明明嗣服睦周宗些荃胡不居譽命同些繄昔憲王胙赤土些�共不二方於魯些維王中興及踵武些綿綿世祀保昌阜些荃胡不居享純嘏些峩峩主器亶幼淸些胡然而金胡然而玉儼容聲些維仲若季淑且釣些荃胡不居翼有成些相彼後宮邦之媛些紘綖絺綌躬爲儉些周南樛木無違怨些荃胡不居尙婉戀些宗公有事序本支些爇蕭執鬯逆皇屍些僾然在位如見之些荃胡不居燕歲�些漢水方城亙千里些烝烝有眾何可勝齒些巷歌裏相輟弗起些於戲不忘不啻若其考妣些荃胡不居爲民紀些故宮岋嶪。郁云興些。髙堂七仞。墄且平些。方連交倚。列丹楹些。洞房阿閣。籍重茵些。荃胡不居四體寧些東壁西昆。壯以麗些。長筵曲宴。禮樂備些。四坐行觴。歌旣醉些。荃胡不居主髙會些章華授簡。盛文章些。厥有宋玉。獨擅場些。仲宣鄴下。當雁行些。杜陵奕葉。揚芬芳些。民歌出牧。臨髙陽些。落日倒載。甘楚狂些。此皆蟬脫。何有鄕些。荃胡不居相翺翔些髙唐之上。朝云幕些。粲粲天人。艷初日些。輕裾文履。紛來集些。便娟綽約。麗以則些。荃胡不居友琴瑟些翩翩漢浦。翔二妃些。英英結佩。光陸離些。若遠若近。揚蛾眉些。荃胡不居引令儀些三湘七澤。下秋潦些。沅芷澧蘭。富芳艸些。荃胡不居可終老些陽阿激楚。歌雜陳些。倡以白雪。和陽春些。劉商刻羽。妙入神些。荃胡不居聽其眞些大椿有秋。菌無昔些。終古同歸。彭殤匹些。洵美有子。其儀一些。人貌榮名。永無射些。王公有土。可用式些。亂曰靈之來兮夷猶乘白雲兮驅蓐收靈之去兮阻修扈太一兮總九州島島懷故宇兮蒿目著遺愛兮千秋

【纏綿濃至不減楚些】

◆祭文

祭彭民望文

祭黎惟敬少參文

祭李於鱗文

祭君典墓文

祭二陸先生文

戲爲生祭周叔南文

祭李卓吾先生文

祭海忠介公文

祭李松汀文

祭餓死張烈婦文

祭張睢陽文

祭曹太公文

○祭彭民望文

李東陽

老葵彭君民望旣卒且禫其子長沙府學生騏歸自京師君之友某乃能以束香端布爲文寓騏使歸以祭君曰嗚呼老葵而止於斯生無以爲存而死無以爲歸有祿也而家不得以爲養有家也而身不得以爲棲君於此時𨿽欲爲無名之士不識字之人而亦不可得而爲也然則學何爲而博。詩何爲而奇。舉何憑而捷。聞何藉而馳。彼造物者何所厚而予。又何所靳而不施耶。嗟今之交如手翻覆惟我與子義則骨▲一語酸絕

肉然而濟難名死吾不如孔易致賻啟殯吾不如宗器著狀買石吾不如元王妻嫠居於家而吾不能贍。子遊學於外而吾不能淑。乃徒絮酒爲儀。悲歌當哭。掛徐劍而傷心。返橋車而痛腹。是將何助乎君而亦何慰乎僕也。我堂子居我陌子遊魂乎來乎其在故丘山川悠悠道阻且修爾孤之還宛乎若送子之輈也數千里之外九原之下其有感於予之求之也耶

【眞至而文】

○祭黎惟敬少參文

王世貞

嗚呼丙辰之春胥會招提余使而東於鱗乃西宗徐並鑣觴榼提攜明卿繼之若鳥逐棲卻誤伯承攺轍幾迷君甫畢試其頰猶黧竭蹷而趨式燕以嘻余戲謂君生黎熟黎君笑而答生熟均半摉其褒中乃多篇翰虯龍郁屈虹霞煥爛二京可嗣五嶺推冠余時吐舌口不及贊攺席卜夜。淸吹妙彈遏云停空呼斗�漢君獨頹然。樂靡及亂庶幾新沓。不作中散。曾幾何日南北各天君椽鑾坡余耕甫田世之棄餘如一敗旃公獨寶之若狐白焉倦羽頳鱗。銀鉤燦然。愧無玉案。以報瓊篇。散若蓬飛聚則絲牽餘部吳興君爲不速顚倒裳衣。酒炙相屬。遂登峴山。探討松竹顏公窪樽磨蘚以讀放舟碧浪。攺席浮玉。明月飛鏡。皎潔天目。髙山激弦。回波流曲。名畫法書。恣君品錄。屈指千載。此勝疇續。其後五歲餘領冏卿君佐兩制出入承明休沐之暇余或逢迎款段系門。鑿落細傾。僅火再鉆乃西鄖徵。君唱驪駒餘音裊旌丙子之冬納節歸畊君時起告訪我園亭短屐輕舠一二友生躡披巑岏覽擷蔥靑賓主東南勝事頗並粵嶠之南。耿焉文星。知君得老。懸車羊城。鱗羽𨿽艱。音郵互繼。君健飲噉。百年可致。有友楨伯書及家弟豫章片石刻君夢記謂一羽流矯矯其袂致音元美。君爲我使。醒而筆之。三日忽逝若醉若寐又若蟬蛻非君仙遊則我鬼趣君有令昆亦有哲嗣並君其三並拜天曹縉紳之閥孰與君髙雅量衝襟恬進潔操千頃宏波靜不爲濤千仞層崖陟不令勞廣文之絕。供奉之豪。君實兼之。所享獨饒。有宮易仙。郁乎岧嶤。二子棲焉。服餌逍遙信君所夢君必與遨逝者奚憾存者奚忉嗚呼哀哉

【縷縷如訴】

○祭李於鱗文

王世貞

維隆慶四年八月十九日河南按察司按察使滄溟李先生於鱗卒於苫次其友人山西按察司按察使孤子王世貞聞訃之一日不及爲位而以家艱歸全明年之三月壬戌朔哀毀小定乃始能爲詩百二十韻以哭之又爲文一章絮酒炙雞裹糧授其僕之濟上而告先生曰嗚呼維子文章。珠藏玉府。示世模楷爲明粉黼獨立熙臺子鼓餘舞炳烺長夜。追琢萬古。余所心悲。郁曲齟齬。千二百言。亦足以吐其未竟者酹而告汝昔署爽鳩。從若風虎。爲郎序遷。不隔跬武淸霜晝粲白日宵炬子前西逝余亦東邁。髙揭二華。■﹝山上差下﹞峩岱泰。黃河其間。烱一衣帶。玉女騰噏。海若橫眥。子之掛冠。鳳矯鴻騫。余嗣解組。屈蠖哀蟬。凊泌衡門。其迹則然。所不接席。䢐垂十年。聖人中興。纁帛交賁。子時幡然。顧我色喜。當爲女先。女其彊起。余謝不可。子曰毋爾疇族女讎疇燭女幽得不思報節士所羞女以佚歸。造物所仇。雪涕而冠。實維子謀。旬宣於浙。從子之後。汴繡子被。晉斧余授。太白配月。俯視列宿。云物睥睨。風雲僝僽。子之哲妣。悠然見遺。扶服修途。弔影繐帷小人有毋能不攢思美疢朝�。夕而拂衣。奎璧晻翳。滄波竭涸。忽傳子耗。旣疑且愕。曾未回睫。家禍亦作。髓淚駢枯。肝腑寸鑿。嗚呼哀哉人生鮮歡。維事父母生我知我爰及朋友一旦盡矣。膚立同朽。維余與子。匪伹三益。薄祿微聲。以逮休戚。凡子先驅。余必偕值。子今溘然。視我若捐。余獨何恃。而能久全。余復何心。而遊世間。子困屍讒。餘困人言。存者受憎。歿者受憐。嗚呼哀哉。惟昔濟上。坐而丙夜。執手浩嘆。誰爲來者。尼■﹝日冉﹞暌則。軻周分駕。邈爾漢季。爲兩司馬。不聞揚扢。以紹謨雅。蘭金協契。山水齊徽。惟餘二人。開辟所希。浮生如寄。胡能不歸。金石可泐。榮名庶幾。言猶在耳。其人巳非。嗚呼哀哉子之遺孤。駒而汗血。子之遺編。家傳白雪。有承相在。戚若昆弟。二三友生。其進未巳。素車𨿽杳。斑管婁紀。人誰無死。子死可矣。嗚呼哀哉尙饗

【情言沁心酸言浸骨生死之涕盡於此矣】

○祭君典墓文

屠隆

嗚呼君典墓宿艸矣胔骼𨿽陳靈明不滅其上直紫宸玉淸之班司黃籙而典金笥乎其下充明晨都監惣地下主者乎其再來劫世茂明鴻烈髙議雲臺了未了之緣竟未竟之志炳烺煜霅照燭天壤也是皆不可知。而徒見一棺土坯。四郊藂莽。煙霧冥蒙。霜風淒緊。墜葉逐狐兔。飛沙吹野燐。生平英雄若何。而一�至此。能不摧心。以君典之才之年斯時政宜入侍金華。立交戟。握如椽銀不律以進退今古。斧藻太平。出坐髙牙大纛。南徵夷北討虜。獻俘封觀以酬宿昔白猿黃石磊傀匈懷又不然而裹糧蠟屐。登名山。探洞府。采藥尋仙。與二三煙朋霞友短橈輕吹出具區笠澤湖口嘯歌搔首而問靑天又不然而開華堂。入奧房。擁妖麗。聽笙竽。一朝有事。棄妻子如遺迹。是皆天之所以假英雄者。柰何曾不一有。而輒冥冥漠漠。去與狐貍山鬼鄰乎。嗟嗟君典巳矣方君之訃來由拳僕推去不信無何信矣猶惝怳以疑夫夫非死者豈其夢邪五年而遇一宛陵老僧小白華山下偶與及君典之死老僧曰我國寧有死沈郎彼屬蹔有所避要尙在人間心知其非至言乃作有情癡猶庶幾萬一老衲之口有據也道家有太陰易形死百年而起君典無乃是邪僕低回俯仰君�而前無有君典君典而後亦無有君典其气無所不苞而其才無所不辦古有如酒催平樂花宿杜陵君能之朝提猛士���人君能之家散萬金身畱一劍君能之上馬���馬艸露布君能之三尺七首一腔熱血君能之淚灑冰天魂銷雪窖君能之八柱擎天四時成歲君能之朝披一品衣�抱九仙骨君能之功成不受賞徒步歸南岡君能之若而人者天卽畱之以雄快當時。跌宕異代。亦胡不可。而溘先朝露。蚤閟下泉。而世之狡儇者軟猾者噂沓戚施者虣盩炰烋者椎鄙貪婪者■﹝逞﹐山代口﹞■﹝逞﹐山代口﹞富貴而白首門祚鼎盛子孫繁昌則何說邪豈彼凡夫造物棄而不收而此英物巨人帝所急也棄故長年急故短世也然汾陽鄴侯獨不其然又胡可詰也嗟乎君之生也。震旦爲馳。君之死也。山河冷寂。君之所關於此世界。詎細故矣。君與僕結婚▲眞不可問

後約俟相共努力前期人緣差了擇一溪山深僻處若武陵桃源者同結廬家焉而講求度世大道遠追園綺近文﹖巾馬劉盟猶皦日柰何棄之而去乎今者僕墨綬去身黃冠加首徼君之靈夭﹖屰遇至人授金液還丹大道業遣累刳心以從事密緯而君不在矣茫茫宇宙疇復爲余丹房伴侶者能不悲哉古人垂論於甘井至道取諭於用薪葆光嗇神可以久視君乃以才名累身以多事損精犯道家所大忌卒夭天年殆不無遺憾焉要之有數在爾巳余昔與君同病而今庶其免矣生天之福君故應自有之不然者再來而與余世外了所未了竟所未竟以踐昔盟亦余之上願也千里遠來哭君墓下惟君之靈鑑之

【山陽哀笛字字玉淒而墨汁淋漓處覺雲霧滃生】

○祭二陸先生文

屠隆

遵太湖而頓轡兮覽巨野於修岡弔先賢之墟墓兮藤蘿翳鬱而彷徨時孟冬之玄月兮。風淒緊而雕傷。采蒹葭而臨水兮。白露下而爲霜。感華亭之唳鶴兮。送吾目於雙鴻。孤云莽其起天末兮。懷二俊於江東。標朗秀之颯沓兮。決焉賞巨麗於司空。哀夫子之才大兮。邅逢時而多凶。洵嘉名之鵲奮兮。夫何叢蘭之敗於秋風。牙旗折而皷音死兮掩雙龍於重泉風沙起而晝晦兮。亮精魂之所宣身佩大將之印兮口吐鴻儒之巨言閔四大之缺陷兮。吾獨嗟�好之難堅。肆猰■﹝犭兪﹞之與鑿齒兮又張羅而彌天固犯道家之所忌兮。亦夫子之尢也。委去畱而無心兮。蓀獨遺此丘也。剙叢祠而薦藻兮。揚靈爽於千秋也紛木落而艸枯兮睇玄云之若結蒼山空而夜寒兮河濺濺而聲咽撫長劍而太息兮。緬想夫子之遺烈。尙饗

【追聲琢采�然有光】

○戲爲生祭周叔南文

屠隆

嗚呼叔南魂先魄逝躍馬气灰擊劍心死維�有刀維房有矢淹淹下泉一蹶不起曲房長辭玄堂永閉風雲慘淡日月飄忽衣弗禦而巳塵肉未寒而先骨號樹間兮蟪蛄悲牀頭兮蟋蟀生時多營■﹝山欽﹞崎突兀追風飛兔摩空爽鶻手摧勁虜足踏溟渤雕龍搏虎爲世英物壯圖不成飲恨而歿於戲叔南對酒不能飲。有客不能歡。纖月空墮。燭花空寒。哀角巳盡。微鐘復殘。使我仰天而涕。廢箸而嘆。嗚呼爾形頎頎爾气稜稜固將望爾以千秋合還萬里驍騰昨日之日。騁驊驑於天步。今日之日。掩狐兔於寒扃。而使俠士有恨。英雄無年。白璧中斷。紅粉早捐。三河气咽。六郡心憐華堂寶炬散爲荒煙茫茫獵場犁爲墓田天靑射雕之野地冷飲馬之泉又何由逐輕車而出塞隨都護而臨邊嗚呼運逓必遷物窮乃終何日弗西何水弗東秋艸罷綠春花披紅嗟夫君之盛年何瞥焉而死就木形未離於人羣名巳登於鬼錄若有人兮山之阿羌俟子兮水之曲風之生兮蕭蕭靈之來兮肅�又安知龍女之晝遊彷佛湘靈之夜哭嗚呼世固以形存爲存形亡爲亡萬物擾擾亦又何常千秋神王馬骨魚腸一朝气盡西陵北邙君之言笑如故而黯焉摧藏以慟哭而代管弦。又何必靑楓之與白楊。

【文致淒酸才情熳爛】

○祭李卓吾先生文

陶望齡

先生沒且塔矣望齡始求以使事出出且哭於塔院旣而不果月在午日在未於是屬其友人王贊化修伊蒲之供爲詞以哭先生曰於戲先生。獨處獨遊。獨行獨語目如辰曦膽如懸瓠口如震霆筆如飛雨萬蟄俄開。羣萌畢怒。或震而驚。以忘其箸。於戲先生。人謂奇敗。奇亦何病。蚩蚩者氓。自投坑穽從穽笑山謂山蓋峻山謂穽人子言非正等不平耳隆窪孰勝於戲先生。是亦難言。幾席之間。蚍蜉所屯。或窪而川。或▲數語爲卓老寫生�甚毒甚

凸而巓。或墜或攀。不能寸分。匪居之陂。爾見爾聞。於戲先生。是亦難言。气聚必墳。岡陵峙焉。流盛必喧。波濤以奔。誰云地夷。而靡髙原。誰云川恬。而靡浪翻。於戲先生。大鵬九萬。風在其下。目無川陵。蒼然曠野平與非平誰非平者嗟我人斯。其知蓋寡。如彼玄駒。而談駟馬。於戲先生。荷澤妙門。姚江正令。法法全眞。人人證聖我說無奇爾思不競杜口忘言誰其善聽於戲先生。爾賢爾才。尙或靳予。心知其然。色愉以舞。有大士言。吾不輕汝。汝當作佛。在爾近取。爾佛爾聖。爾則憑怒打擲詈罵以爲笑侮。於戲先生。呼牛馬足。謂麕狼題。有蹄適五。有角非岐。命之曰麟。胡爲弗疑。軒圃虞田。胡爲弗來。於戲先生民尊厥聞。若尊其身。保厥是非。如守詛盟。矢鵠何仇。羊蟻何親。貿首之爭。匪地匪城。於戲先生。愛夢憎空吹光斫水塗割匪殊在亡均理於戲先生。巳而巳矣。

【其旨恢以激其言憤以淒】

○祭海忠介公文

伍袁萃

明故南京右都禦史忠介海公發迹瓊臺悲聲天壤勾吳伍袁萃聞其風而慕之有年矣萬曆乙巳觀察海北會海南林憲長臭味交孚乃檄有司構祠祀公旣成祭告其辭曰公之衷如皎日。公之履若凝霜。公之心信於君子。公之迹疑於小人。公之胤斬於一時公之名垂於萬世人之知公者在繩糾一疏可以見公之槪余之知公者在終始一節可以定公之品初厄於吳相。繼厄於楚相。今二相之灰冷矣而公之忠誠益顯初毀於省臣。繼毀於臺臣。今二臣之骨寒矣而公之聞譽彌光萃也偏閱名世衡鑑頗審或矯飾於外貌而中情實悖或矜奮於壯年而末路頓隳全節完名惟公一人公之神在天。公之像在堂。廉正者謁之而欣然有會於心。貪邪者謁之而泚然有汗於顙。卽矯托者謁之亦見其足將進而趑趄也。嗚呼是足以扶植名教而振起世風矣。尙饗

【光明磊落可以享公】

○祭李松汀文

許獬

嗚呼人之生世無所不可知而有所不可知所可知者朝端有公論。閭閻有是非。𨿽匹夫匹婦之愚而莫之或欺。所不可知者一人之喜怒。弗夷弗時。而尢不可知者天道之與善人。乃有丰有嗇有甶﹖﹖有遺靳弗盡施。曩者先生抗疏靑瑣凜然弗避流竄之辱斧鉞之殃亦惟是爲天下大本計是隱是圖夫豈無當於皇衷而先生無祿一斥弗庸邇來主上加意元良遂正東宮諸所缺失漸反故常豈異人議亦惟是先生疇昔之畫是聽是從並時以言事去者方且彈冠相慶連袂升朝而先生無祿乃以疾終愚不知國家之於先生胡爲乎用其言而棄其人造物之於先生胡爲乎厚與之以名而薄與之以榮𨿽然其言行而先生之所造於天下不輕其名成而造化之所以寵先生者𨿽不有九列六事之貴而其榮巳過於三旌名者豪傑之所競而造物之所忌故彼蒼之於先生不惟不盡與之以髙位重祿而且不盡與之以修齡然苟名之旣成而使海內士屈指而數曰吾鄕之以直諫顯者自李先生則𨿽不獲盡享其位與其齡而先生其何媿於九京先生尙饗

【絳雲在霄捲舒自如】

○祭餓死張烈婦文

陳繼儒

維萬曆歲次丁未朔日癸亥謹以首陽之薇娥江之水致祭於明故張烈婦陳氏之靈曰吾聞古之節婦或克面引鏡或﹖牙攵歷﹖耳握刀或割發表心或截鼻見旨非外迫豪彊則內迫父母耳張茂才彌畱之際烈婦以節許之父母不忍傷烈婦心湣然以白頭守節許�婦矣豈不能須臾忍而竟死耶夫程嬰未死以趙氏有朔在。張世傑陸秀夫未死。以宋氏有帝昺在。今烈婦誰倚乎。有孤則保孤爲重孤無可立則狥夫爲重等死耳溺死畏死排死盜賊毒蛇猛獸死五日不汗死七日不谷死詎若烈婦今日之死爲快哉村嫗竈婢以緩死勸節婦此若以蘓屬國洪忠宣勸人夫屬國十九年而歸漢忠宣十八年而歸宋。要自有天幸。不當與人臣道也。藉令數年之內不幸以他故死。卽不忍爲逆劉豫所畱。亦將爲降李陵所笑。文信國被執就義稍緩。太學生王炎午作生祭文以速之。謄寫百篇榜之水陸通衢曰丞相欠一死耳。今烈婦飲毒飲金繼之絕粒必從張生地下而後巳旣不覬蘇屬國洪忠宣之生還又不待王炎午之生祭則烈婦之死加忠臣一等矣。一死而後不辱張氏婦。一死而後不辱陳氏女。一死而九峯若首陽。三泖若娥江。使見者心膽皆栗。譚者齒舌俱香。感激義烈。敬奠一觴。非止爲閨閫勸蓋將廉頑起懦告諸男子愼無負七尺之須眉而�百代之綱常也嗚呼哀哉尙饗

【震蕩聳豁如聞霹靂聲】

○祭張睢陽文

倪元璐

維神雄挺鵠搴恢奇駿起南陽降嵩睢陽止水其气在須其義在齒姬人雀鼠盡爲國死祖父官乎男兒死爾提許掖南寒安墮史有唐上忠延今永祀孰讀其書有泣有舞昨經其祠有吁有詡長春寓宮吳昌別俎範其雄儀式於下土持酒酌神長言細語凡逢叛人怒須勿沮有臣姦君有將逃圉並施神鞭以襄國斧廟貌初孩蒸嘗惟祖始於吟蚊卒於雷鼓

【英風凜凜】

○祭曹太公文

劉錫玄

嗚呼人世所蘄者榮名。而與罄於其身也。毋寧衍於其嗣。人世所蘄者嗣賢。而卽享有其嗣也。亦不必適於其意。惟眞能適意者不以榮以嗣也以自嗚呼眞以自適者幾見於不周之世。吾佹見之一曹太公而悲哉乎其佹逝。吾識公之嗣公。以丙午之偕計。而承公之徽音。於蕪陽之鷦寄。公嗣爲誰。白薴黃龍間惟元甫特聞。而海內詞人咸三捨以避。維錫玄之不肖。揚糠粃者十年。而元甫始樹丙辰之幟。然玄以白首郎婆娑蟂渚而元甫正以瀟灑宗之奉太公而上曲江之新觶。一時之榮太公者。不得不以元甫。而太公之適元甫寧繄一第太公自以霙紛泉湧之才半豹擎雷而蝸爭蚊鼓何足回其髙睇。一拂抽而歸天門。日以雙柑鬥酒。上與錦袍乘月輩尋千秋之﹖﹖﹖。年越古稀。而諸豪少年與飲者。罔不先公而醉。醉與醒與。明府與封公與。其誰測三昧之遊戲。公之來兮何從。去兮何爲。又誰知騎龍乘箕之所稅。卽元甫所爲卓卓三不朽者轉用不朽乃公而乃公自不關嗣公之▲員矯如遊龍

分齊。嗚呼斯世斯人。斯不愧古人。所稱自得自適而人羨其用物也弘吾獨窺其視物也細維錫玄以猶子備千陬。而公似收爲賢子之雁行。不詆爲木屑之俗吏。其手作蠅頭以問訊吾翁者。吾翁什襲以藏而珍重。春來覓我於峯紋江碧間者。錫玄且新酉﹖芻千石以伺。不腆宜園數十年來始辱一元甫之淋漓。而旦莫間。曾不得邀太公之一騎。嗚呼兩家主伯兩輩兒郎並刻日以尋陳荀之盟。何公忽圖南面王樂而竟於十八景乎恝棄。我輩自以俗腸戚戚於生孔漫沂孰溪而雪涕。而公且厭薄蓬山而超登蔥嶺何爭此五濁界之八九十歲。錫玄之酌明水而哭公也。不敢諗公以俗諦。而公亦彷佛乎掀髯而歆此狂奴之一祭。

【生活不可捉如虎跳獅蹴戲遊中有猛容】

明文霱卷之十六

●明文霱卷之十七

武林劉士鏻羽石父評選

雜文

銘

頌

贊

◆雜文

咎須文

瘞旅文

哭白溝文

瘞筆文

足責吳子文

古陵坡弔古文

逐訓鵬文

瘞古志石文

爲太恭人乞言文

畣四明山靈文

告亡兒肆夏文

○咎須文

吳寬

姬仲子始冠有問以年數者對之未嘗不以爲詐�日覽鏡始悉其狀蓋其過在須也爲文以咎之噫吾語汝須人之一身五臟是俱惟腎之餘乃爲汝須汝須之生種類亦殊兩頰曰髯口上曰髭汝居口下其垂如胡然汝於人出必有候不少不老不先不後而獨何故卽爲我有初焉萋萋勃然滿口綢繆連延紛紜雜揉其密若林其丰若蔀其直如戟其蓬若帚旣非淸眉之暎目。豈若鬒發之在首。不取人悅徒增我醜見者稱呼率加以叟卽告以年罔不曰否旣駭生客亦惑故友陷我於詐捨汝安咎彼其耳目口鼻各有所司。天君有命。奉職無虧。汝須之生。則異於斯泰然而垂百無一爲且今猶可逮寒暑幾易日月載馳汝將變黑爲白如抽繭絲感光景之迅速適足以增老大之悲我不汝咎咎將安施言巳或見有人緇衣玄裳頎然長立率眾而前自稱須神曰我屬躁進敢爾有犯適辱切責度不可賧脫容盡言九死何憾當夫張筵設幾賓客交互讓汝左席職我之故我何負於汝五達二岐步履從遊讓汝一武繄我之繇我何負於汝宜叔而伯宜弟而兄以有我在孰輕汝稱我何負於汝汝今顧以區區老少之故咎我我負汝耶汝負我耶且耳聽目視鼻嗅口食𨿽爲汝役實爲汝賊。嗜彼臭味。眩於聲色。蠱惑心志。曾無紀極。亦有人生。不免𦇤褓。得見垂白。歡欣絕倒。凡我有言豈自斧藻和藥剪我而君臣義篤。煮粥燎我而兄弟情眞。燃我於持燭之頃者可窺人之量拂我於會食之際者卽受人之嗔怒之輒張足以壯將帥之勇气撚之而斷足以役詩人之唫魂種以數莖而拜上相垂焉至帶而位臣。染我以藥旣見詠於唐士。纏我以帛尢足垂於晉人閹寺燻腐之餘我卽與之絕沙門寂滅之教我不與之親具此羣行汝豈弗知況我𨿽微亦汝親枝不敢毀傷古訓是遺我不汝咎反我咎爲能削卽削奚費說詞少焉隱然不見仲子驚悟靜言思之深自悔悟掀須一笑歡好如故

▲謔言絕倒

【波詭云譎似勝責髯奴文】

○瘞旅文

王守仁

維正徳四年秋月三日有吏目云自京來者不知其名氏攜一子一僕將之任過龍場投宿土苗家予從蘺落間望見之陰雨昏黑欲就問訊北來事不果明早遣人覘之巳行矣薄午有人自蜈蚣坡來云一老人死坡下傍兩人哭之哀予曰此必吏目死矣傷哉薄暮復有人來云坡下死者二人傍一人坐哭詢其狀則其子又死矣明日復有人來云見坡下積屍三焉則其僕又死矣嗚呼傷哉念其暴骨無主將二童▲殺此巳足痛哭

子持畚插往瘞之二童子有難色然予曰嘻吾與爾猶彼也二童憫然涕下請往就其傍山麓爲三坎埋之又以只雞飯三盂嗟吁涕洟而告之曰嗚呼傷哉繄何人繄何人吾龍場驛丞余姚王守仁也吾與爾皆中土之產。吾不知爾郡邑。爾烏乎來爲玆山之鬼乎。古者重去其鄕。遊宦不踰千里。吾以竄逐而來此宜也。爾亦何辜乎。聞爾官吏目耳。俸不能五斗。爾率妻子躬耕可有也。烏爲乎以五斗而易爾七尺之軀。又不足而益以爾子與僕乎。嗚呼傷哉。爾戀玆誠五斗而來。則宜欣然就道。烏爲乎吾昨望見爾容蹙然。蓋不勝其憂者。夫衝冒霧露扳援崖壁行萬峯之頂饑渴勞頓筋骨疲憊而又瘴厲侵其外憂鬱攻其中其能以無死乎吾固知爾之必死然不謂若是其速又不謂爾子爾僕亦遽然奄忽也皆爾自取謂之何哉吾念爾三骨之無依而來瘞爾。乃使吾有無窮之愴也。嗚呼傷哉縱不爾瘞幽崖之狐成羣陰壑之虺如車輪亦必能葬爾於腹不致久暴露爾爾旣巳無知然吾何能爲心乎自吾去父母鄕國而來此三年▲欷歔嘆息何其死痛

矣。歷瘴毒而苟能自全。以吾未嘗一日之戚戚也。今悲傷若此是吾爲爾者重而自爲者輕也吾不宜復爲爾悲矣吾爲爾歌爾聽之歌曰

連峯際天兮飛烏不通遊子懷鄕兮莫知西東莫知西東兮維天則同異域殊方兮環海之中達觀隨寓兮莫必予宮魄兮魂兮無悲以恫又歌以慰之曰與爾皆鄕土之離兮蠻之人言語不相知兮性命不可期吾苟死於玆兮率爾子僕來從予兮吾與爾遨以嬉兮驂紫彪而乘文螭兮登望故鄕而噓唏兮吾苟獲生歸兮爾子爾僕尙爾隨兮道傍之冢累累兮多中土之流離兮相與呼嘯而徘徊兮飧風飲露無爾饑兮朝友麋鹿暮猿與棲兮爾安爾居兮無爲厲於玆墟兮

【以自弔之泣動於旅魂故言言極慘】

○哭白溝文

李夢陽

正徳二年閏月初吉予與職方王子俱蒙放歸南道白溝之野往白溝之戰王子伯大父與予曾大父死焉百載憤痛爰托於斯文嗚呼嗟哉此何流兮。皓沙千里。霜霧四興。荒濱斷岸。陵沈谷崩。積骨成丘。衝波沃云。月星夜昏。殺气晝屯。粵春事之旣載。乃予邁於玆野。覽殘墟以掩涕。搴故柵而維馬。暄冰泮而復峙。辰物郁而未伸。日倉莽兮將墜。天慘■﹝忄列﹞而愴神。前儔佇以驚顧。追侶悵而增惑。趾欲進而躑躅。哽唏噓乎內惻。爾其龍鬭虎爭。雌雄未決。戰形辟。兵營列。乃有秦楚善戰之士。齊晉詭謀之生。接軌方轂。抉地維而劃天門。甲光鏡四野。戟枝亙長云。鉦鼓鳴兮河海竭。軍聲振兮山嶽裂。嗟時弗利甬道絕。弱之肉。彊之食。飲人尿。咀馬革。遂爾橫屍蔽畛。崇胔截流。聲哭振天。漂血成溝。賤至臺隸。貴或君侯。刃剸其骼。戈穿於喉。踐爲土沙。疊若陵丘。魂營營以無歸。骨交加而臥霜。鬼啾喞以宵嘯。人懍栗而斷行。風陰陰以四起。折鏃朽髑。雜瓦礫兮飛揚。嗚呼此爲何流而有斯戰場邪。竊嘗究性命之原推興替之端民死等於鴻毛亦有重於泰山彼短兵兮旣接。接砉天傾兮地搖。乃有睛被刺而不轉。膚受刳而弗逃。此結纓抗輪之夫。甘心烏鳶之口。膏野艸而罔顧者也。猗嗟我祖。生爲士雄。死爲國殤。岱華摧而孰支。玉石灼而並戕。委英肝於塵砂。滅聲影而永藏雷霆結而迅音煙飆烈而怒揚神怦怦以縹緲。憑悲氛而望故疆。猥小子兮何知。纘箕裘之末躅。愾時命之難諶。懼遐耀之堙辱。憤原隰之裒棄。束無棺而葬無瑩匝墟壙以冥索林莽杳兮縱橫腸紆回以崩裂。涕闌千而染纓。物何微而不昌。徳何遠而不存軫將發而復結托哀響於玆文

【英辭潤金石】

○瘞筆文

陸樹聲

予自南雍謝病將歸理其裝敗筆盈篋童子啟予盍畀水火予曰是予靡廩粟以朝夕指使從事焉者其忍諸發策以筮之得坤之六五乃擇地西南隅坎而埋焉爲文以告之曰維爾初覯。肆予髫童爾資鋒穎以發予蒙予嘗下帷覃思。隱幾研窮。呻吟咕嗶。語鍛詞鎔爾職輸寫予意乃通曁予翺翔黌捨。試蓺澤宮。孰使予揚眉吐臆。轉腕生風磨鉛出利刓撲抽工爾於是與有庸焉予旣陸沈世路。濫迹章縫。離奇偃蹇。闒葺疏慵。不靦予辱。周旋始終爾𨿽緘默竊隱予哀進不能使爾載直圖書之府。簪侍蓬萊之宮。鋪張聖制。黼黻皇躬。庶幾馳竹帛以勒鼎鐘。退不能縱橫六藝之場。搜羅百氏之叢。書窮八法。學贍三冬。上規莊屈。旁軋張鐘。使爾驅雲霧而走蛇龍。徒使爾顚剝形禿挫穎銷鋒。交疏幾格迹謝磨礱。浮湛故紙顚倒篋中。孰令爾勞大而不收功。若乃琱文破義。伐異黨同。漁獵管測。邀譽市容。脂言簧鼓。賈進希逢。使爾含毫茹羞。濡首低傭此數者予曾不以是混爾爾亦能諒予之幽悰惟是紬經繹史沂流尋宗。摛辭摘句。組繪雕虫。蘭堂桂館。嘯月吟風。徘徊景物。陶寫心胸。使爾疲於應命靡適不從是爾嘗力於予而予亦自信無負於管城公也筮告孔嘉含章有終月日維良往卽爾封稽無咎以無譽予亦將括囊於山中

【設色鮮新】

○足責吳子文

吳鼎

疆梧大淵獻之歲嘉平之月除夕前二日吳子墜舷折足晝夜仰號七旬痛乃定定後五閱月乃離榻又五閱月乃杖梨自遭患至是期矣尙不良於行吳子拊膝嘆曰異哉余此足也古之人跣揭陶魚�胝躬耕穿履踐雪躡蹻擔簦若是者吾足未經也今之人髙門懸薄日往趑趄造請逢迎健步風趍若是者吾足未能也攺歲多暇祥琴旣聲避喧集野聊爾曳行欻一跌而弗振匪三爵之沈冥彼險巇而弗踣此優逸而菑生意者多行非禮刻肌摧髓天降災罰以懲淫宄邪抑斷腕決蹯全予首領塞馬非妖支離獲幸邪胡爲宜瘳而久不瘳也足忽應聲責吳子曰足不負子子則負足多矣昔也仕不擇祿。詘體小邑驅置風塵之下跪伏庸豎之側污吾足一也。旣乃觸天网。墜危機。嬰金木。受榜笞。污吾足。二也。朝祥暮歌。聖門所譏。臨深履薄。百世之師。子皆弗念。以及熸夷。污吾足三也。子有三大負於足詬莫甚焉尙何讓我以奔趨而怖我以險艱嘲前軌之未餙忘巳迹之多愆且吾爲子足多歷年矣進弗使升葉陟要。乘堅跨肥。委蛇玉階。侍從黼扆。退弗使卻影離塵。髙蹈遐放。息響空虛。流憩閒曠。徒匍匐以學步。昧筋力之日喪。履坦途而未邁。追逸駕其奚望。縱此足之無玷亦何禆於貞亮孽匪神作禍弗知創稱天引命詭情譎狂安得無咎哉安得無咎哉若夫步及奔馬而不俛爲僇者。非闕足也。珠玉無脛而含耀華櫝者世所矚也故夏后偏枯而稱樂聖正因傷而訓垂申徒遺形於子產無趾務學於仲尼跛卿霸晉臏子師齊相中山者臏腳之司馬代穰侯者折骼之範睢咸以俶儻光揚乎下體豈緣陋足借譽於丰軀顧慚媲美於數子。何患見哂於跛夫。

【情瀾疊湧不染俗塵】

○古陵坡弔古文

黃鳳翔

正統間江西劇寇繇永春向吾郡勢輈張甚太守熊公尙初率民兵禦寇卒遇戰於古陵坡時衛將觀望不至我兵敗績熊公被執不屈死之晉江主簿史孟常陰陽訓術�仕洪亦以身殉焉余遊安平經玆地追感往事愴然興懷爰爲文弔之嗚呼噫嘻玆地曰古陵哉層岡陁岸宿莽荒垌棲烏含咽潛﹖﹖﹖吞聲濃煙晝晦燐火暮騰行旅躊躕而縮步徵馬躑躅以悲鳴輿僕相與指顧偶語曰異哉乎曳霧朱幡。浮空熊軾。旖旎搖揚。交馳四陌。是何祥也。乃令人眴目怵心邅回掉栗顧望怦營豗憒愴惻耶繄昔黑山聚蟻綠林揭竿狼奔豨突�躝閩關嬰孩懸槊村堡摧殘瞷我孤城黔蒸膽寒爾其虞四郊之多壘坐黃堂而蒿目陳師鞠旅建牙豎纛組練揮虹勁弩貫鶩躬介馬以前茅約屯師爲犄角巳乃梟鳴營樹。星落郊陲。右軍迷道。樓舡失期。狡兔潛伏。駭虎猖披。旗靡轍亂。矢竭鼓衰。羞投衡而拔旆。猛裂瘡而含吮。遭還獰之見獲。恥攺館以賂免。踞坐罵賊。旁觀泣泫。吏士感憤。怒目攀幰。九原同歸。白刅可踐。委忠肝於藤蔓。蒙貞魄以塵沙。天淒涼兮闇靉。人慘悴兮痛嗟。紛迸淚兮零雨。招遊魂兮悲笳。嗚呼自古皆有死所欲甚於生死有重埒泰山生乃輕等漂萍先軫免冑季冑結纓節槪气烈電掣雷轟疾風勁艸繁霜杜蘅復有廣陵功曹漁陽椽簿慕義慷慨捐軀殉主如模在型如方在矩民到於今稱之詎不聲施千古哉江山猶故靑史具存流馨垂耀標表暏聞豈曰火炎蘭艾俱焚英靈嶽峙殺气云屯伊餘散人登山臨水矚風景於新亭續歌謠於下裏隨老馬而識途詢居民以故址步斜陽之倒影。嘆風埃之滿前。對觴詠兮失歡。懷忠貞兮涕漣。望城東之遺廟。惟荒墟之數椽。薦蘋藻兮靡及寫余哀兮短箋

【情詞慨惻】

○逐訓鵬文

趙時春

來汝訓鵬皇降烝類惟乂平康無疾瘯蠡夭蒙札瘥以偕喪亡惟汝訓鵬頑慝嚚昧�汶昏瘃作是妖祥鵂鶹生獰炰烋罔蠱以亂天常玄黃晦冥或咻於隅或嘯於梁虩跳咿口﹖優嘔啞啁哳哃喝虛張蘪藋榛蕪�萃盤踞喧呶庚唐或攫伏乳或蹋飛虫骨骼委僵來汝訓鵬帝布大命於下萬物宥之紀綱羽族翕師則有鷟鸑鳳凰佐以隼鳶鸇鶻剪除不良汝不悛悔磔胔裂育蓐收守形淑慝大光虎﹖白鉞纖利章明汝不速去兮乃爾見殃硩簇之職掌去妖鳥殪鷇室家顚巢木杪汝不避患屍汝腐艸繁弱碆盧系以微繳汝之微軀又將安矯來汝訓鵬汝勿西適沙州西國狻猊柑汝頭。汝勿南適海隅南方朱雀啄汝咮。汝勿北適貉貊北荒荼郁劃汝骼。汝勿奔於日月中有烏兔將汝捽。來汝訓鵬宥汝以遠東投渤澥。田近於畹。天之棄地。以它殽混。汝其努力。盡室東徙。戢汝族類。藪淵逃逋。汝不予聽。則乃有苦。

【詞嚴義正】

○瘞古志石文

鄒廸光

去先人數百武而近工人掘地得古甕焉縱橫尺有奇余拭而讀之則唐人墓志銘字尙未剝落可讀古色黯然其葬以大中元年十月癸亥其先世皆貴盛三世父子兄弟簪纓相望葬者志者其姓名蝕不可辧其地則安鳳鄕其人志稱其聰明仁孝然文甚簡質不作近代諛墓語嗟乎葬者藏也骨內歸於土無不壞也志以志之銘以名之庶幾陵谷變遷而名不朽而唐大中距今千有六百年羨門潛闥玉匣珠襦一切亡有是志落它人手供累塊耳張藉詩千金立碑髙百尺。終作他人柱下石。今旣不幸而見發。又幸而遘余。而又不幸終不能舉其名。世之人役役百年之內。復規規百年之外。敝精竭神以蘄不朽。亦何益哉。晏平仲所言焚之亦可沈之亦可其衮衣繡裳而納諸石槨亦可其衣薪而棄諸溝壑亦可達哉其言之矣𨿽然余旣巳耳而目之矣安知爾之神气不傳抔土以存哉余命童子瘞之故處而仍以觴酒豆肉爲文以告之曰千百年之前貴耶賤耶賢耶愚耶吾不爾知千百年之後存耶滅耶顯耶晦耶爾不自知又更後此而千百年爾銘無恙耶吾言存耶吾與爾皆不能知而向爲爾也者惻怛悲哀而志之今爲爾也者歔欷太息而瘞之是造化小兒之愚吾與爾而吾與爾又不知也悲夫

【澹宕之音】

○爲太恭人乞言文

李攀龍

不肖年九歲爲廸功君遺孤太恭人年二十有八歲𦇤抱二弱弟稱未亡人祖母楊暱於前子憂不肖曁二弱弟長則當薄其產數不予太恭人志也太恭人卽傾籯中一勿問之惟朝夕糊饘粥自命曰彼豈謂未亡人重捐生卽不忍此二三子貿貿食嗟來食相�僕菙轉溝壑也地下有言此二三子安在哉未亡人其尙有辭矢靡慝惟二三子焉依祖母楊持太恭人愈益亟顧若新婦太恭人亦愈益肅祖母楊病癰目潰太恭人溽暑身自浣湔傅藥底革而豫宗黨無不難者蓋八年不肖知敬業事諸君子然恆以戞羮失諸君子太恭人嘆曰爾何與仲多哉卽饜髠奴何異也先是有誚不肖不能力穡服賈者兄嫂意難久居矣遂廢箸出各僦別捨太恭人所分貲僅支朝夕母子■﹝姁上灬下﹞■﹝姁上灬下﹞相哺也取濟西田自濼水用易岱畝元年三什租季年乃什租太恭人泣曰吾寡且不有秋何賴哉因貸息沒入富農遷廬學宮傍屬不肖壹讀廸功君書伏臘行經師修脫簪珥取給焉不肖奇蹇罔所掄錄又家徒四壁立太恭人困於女紅最辱洴澼勿卹爲之指手至胝龜率日一飯卽再飧必鮮飽二弱弟在窮閻與傭保雜作自賣奉菽水蓋七年不肖乃下帷授毛氏詩稍稍致糈養比旣稟有擔石儲太恭人巳戒令從遊士貧者覿弗用篚矣二弱弟顧猶曠不有室裏婦約結縭者竊鄰窺之莫不中輟采謝�謂何可棄女於是也庚子不肖始應郡舉甲辰詣對策以第次晚得補司寇諸郎時與二弱弟撫諸孫稱觴堂上太恭人言夙昔事未嘗不輒泣下罷酒也無以二三子不易至今日哉則惟大君子有賜言

【本寫寠況淒其卻自芳蕤流動當繇情深而��】

○畣四明山靈文

屠隆

廣桑子與吳子茂倩董子揚明葉子虞叔入南雷訪友人汪長文氏將從南雷入四明巳而山中人言從南雷入四明嶺路險絕且初夏大雨後溪流暴漲遂止不入抵家之明日廣桑子蚤起坐中庭門者報一靑衣人致書開椷讀之則四明山靈詒書嘲廣桑子者其辭曰不谷守在罙阻欽慕足下髙風間者聞足下將舉玉趾辱臨敝山且有事於掔芳搴秀探奇闡靈發藻繪於毫楮摽名勝於寰區營丹竈於嵓扉函眞訣於石室含輝韞寶九錫此山蓋聞羅浮以稚川天臺以子微。華陽以通明。委羽以季玉。合皂以輔漢。懸澑以遠遊。金華以初平。華山以希夷。緱嶺以子晉。靑山以謝眺。玉笥以子云。九華以太白。衡嶽以昌黎。或畱眞迹或垂名文永鎭山阿同敝天壤故今者不谷於足下有厚望聞足下之來喜動顏色松桂榮鮮﹖﹖員鶴忭舞虎豹馴擾麛麚踉蹡玉童涓除兪兒供命山出石髓水流胡麻掃嵓阿以爲闥房藉芝蘭以爲薦褥褰雲霞以爲帷帳羞桂辛以爲廚饌釀柏露以爲酒漿風松篁以爲笙竽激鳴籟以爲宮羽剪荊棘以便杖屨除蛇虺以淸道塗敕嶺上白雲走逆行李谷口不谷淸齋三日敬遲履綦夫何報足下不果來雲霞無光薜蘿失色胎禽孤唳淸﹖﹖員獨號冷月鑑空山。悲風吟灌木。不谷泬寥而惆悵者久之夫足下廫霩士鑑識奫沈風神散朗腹骨千秋目遊四部气不染乎滓穢心常棲於玄眞洗馬之膚神兩淸許椽之情具雙勝謂宜抗手煙霞竦身嵓岫追迹禽尙希蹤仲長子不聞於道書乎海外則有三山。域中則有五嶽。洞天三十有六。福地七十有二。孔穴相通鉤絡相連其中多金堂玉室藥鑪丹竈斑驎蒼虎紫鳳靑猊神芝嘉木朱砂曾靑雲笈霞編大洞靈寶神王遊處眞官窟宅以故髙蹈玄覽之士率好托迹焉何者人情處市喧則生垢混履髙曠則來淸虛凡夫濁士終身汨圽塵壒淪墜幽塗壤虫糞蛆亦足哀矣而從古靈八仙客躡景登遐大都從名山�府修證而得之卽不能岡避世之士取以縱心遠��耳淸泉脫是非於人羣免禍亂於朝市全八口���垂一家於名山至如周長秦短。漢興楚滅。魏帝晉亡。範蠡逃。文種死。畱侯謝。韓彭醢。耳余交惡。田竇相傾。錯盎結冤。潘石蒙難。叢臺圯。章華傾。姑蘇荒。金穀廢。空花海泡乎。山中人悉充耳而不聞。掩目而不見。而桃花臨岸雞犬成邨牽犢荷犁夫畊妻饁沙明而水碧猿嘯而鳥啼興至則葛衫桐帽沿溪而行稍倦則艸毯藤牀枕石而�斯亦逃名遣累者之所托也。我四明有石窗錦鏡千丈徐鳬西亙陽明南連臺嶺道家號稱丹山赤水洞天震旦國中列於第九而劉樊二眞子此得道度世四方髙人韻士■﹝逞﹐山代口﹞■﹝逞﹐山代口﹞躡履而至裹糧而遊矧足下爲四�人石窗雲霧近在程幾居怕挾此山以詫海內形之篇章發之唫詠累矣乃生四十五年未一躋覽今者杖履業指南雷南雷距四明只尺耳顧乃捨曠士之遠心束拘儒之鄙見忽巖瀑之奇勝憚磴道之險艱回車返轍沮气灰心坐失淸緣甘就塵坌對俗人於市廛守妻孥於牖下世事塡胸喧聒滿耳夫四明在君室邑內猶不能摳衣一覽其勝何況五嶽散在九州島島者乎又何況十洲三島隨流乘漲無風而洪波百丈者乎又何況昆侖玄圃遠隔弱水萬里者乎夫垂足萬仞形如飛鳥者彼亦人耳臨絕崖墜深谷王長之舍身爲道也足下嘗自許刳心遣累除恐怖斷煩惱歷苦行以了道歸眞而神气不充筋骨差孱吾未見持俗腸而獲眞道者也卽又奚以稱冥寥子遊爲不谷竊爲足下恥之書到願足下厲志奮气決策而來子如欲借巖阿以著書則石室天窗間可以藏先生之副本如欲修道棲眞則劉樊之丹竈無恙惟足下圖之廣桑子得書乃作畣曰維明神鐘靈誕徳淵穆朗澄上帝錫之嘉命俾治名山作鎭東海實乃無疆維休下走徼天厚幸得托名神封內生四十五年於玆始困賤貧中縛婚宦久不能一登覽名區搜采神界頃以孱阻中道而還是用取譏靈哲觖望煙蘿以爲明神羞玆者親灑瑤篇貽之塵穢導滯發蒙敬聞命矣夫托迹髙遐。棲志幽絕。妃崇霞而疋孤云。友靑松而侶白石者。至人之所以登眞也。鷃處藩籬。蚓蟠泥壤。競身名而逐刀錐。附鮏羴而噆膚血者。俗物之所以淪穢也。下走家大江之上頗稟海气演瀁自幼廓落疏中於世味一切都淡惟淡故其於物也不生牽滯惟疏故其於道也不能堅精山水幽棲之趣少頗不減中年化吏奔走道塗鞅掌簿領京洛風沙被面塵土沒脛譏讒是非日有撼頓其身𨿽在冀北車輪馬蹄間而其心顧時時作江南淸溪碧石想後遂徼惠忌者從人口吻中脫歸歸而四壁蕭然三徑荒甚宅西一園地如手掌大乃鑿一池跨小樓其上池邊芙蓉芰荷茭蘆蘋蓼野鳬鵁鶄之屬無所不有而餘地更雜藝艸花竹樹翳然蕭森比干仙人之葫蘆其中大地山河皆在矣下走日奉老親挾妻子浦﹖女娑其間客至則便相共嘯歌而遺放身世以故眷此蓬累息意名山以雞豚爲麋鹿以豆藿爲松杉以野老爲佺期以溝瀆爲丹井曲局如此是宜明神之見陋也𨿽然亦竊有說下走聞之西教心淨土淨。心穢土穢。乃有迹履淹洿而神遊閬圃。身寄靈境而情染俗塵。故桓先生得道於爨下。宋齊丘遺辱於九華。古今遊名山登洞府者多矣。顧其遊亦大不齊。玄冥之士。托以棲眞。騷雅之士。托以發藻。枯槁之士。托以避患。𨿽所由不同均之足貴。若乃廣買丘陵。多植松栝。布莊丁以秇蒔。挈靑烏以卜地。裹糧累月爲子孫謀。是爲利遊。本無山水之僻趣。托爲登覽之髙蹤。釣詭北山。揵徑終南。望車騎而搖魂。聽鳴騶而動色。是爲名遊。不探靈閟。不訪道眞。不采靈藥。惟攜聲伎。陳絲竹。而放情山水。沈湎曲蘗。是爲俗遊。手牙籌而不輟。計鍼艸而無遺。塵容垢气。淪於心髓。而妄意杖履偶涉名山。據危石而思構競。臨靑溪而譚米鹽。是爲屍遊若然卽所謂三十有六。七十有二▲請諸遊客自省

者皆障也。下走品局𨿽卑神況頗澹身羈窮巷心在靈巖迹混隘湫情寄超朗胸中竊自謂有五嶽焉則明神必開口而笑之峩峩五嶽散在寰區寧有無某足下而有其胸中者業混隘湫而謬云超朗所謂彊辭耳卽千秋萬歲又胡津津尙平禽慶哉夫靈秀發於造化玄閟闡於道流巳則不能從而復以謬言誑世是上銷折神靈之气而下爲俗物張幟也嗟乎是余過也夫是余過也夫下走請遂齋沐裹糧蒲服敬拜明神山中其幸爲下走指示劉樊葛仙翁諸眞藏丹畱訣處下走且苦志修煉無負神休敢告下陳勿深呵讓

【辧若焰山解如沃雪而淫淫與與若有百寶流蘇千絲鐵网供其鋪設】

○告亡兒肆夏文

鐘惺

自八月十二日至廿五日兒肆夏蓋亡十四日矣口念兒名心憶兒事兒言目想兒形耳存兒聲兒紙墨未漧衣汗未燥席溫未寒履迹未滅謂兒在後園書房也謂兒往新宅看大父母也謂兒行遊街市未歸也謂兒遠出郡邑應有司試也怳然不省兒亡時時聞兒母哭聲於帷聞裁楮招魂爲兒作冥薦出循廳事有七尺之棺在廡有素幄食器在幾有亡兒樊倩秀才之靈八字在靈牀上乃始疑兒亡也兒眞亡也哉於是不得不以兒爲亡者而亡之而招之呼其乳名曰首哥首哥呼其名曰肆夏肆夏呼其字曰樊倩樊倩汝眞吾兒乎非吾兒乎兒死有靈乎無靈乎死而去乎未去乎去而復來乎不復來乎來有驗乎無驗乎汝生而美好彊健聰慧老成沈深縝密孝慈淵睦方正磊落汝𨿽生年十六巳具生人之體較之行尸走肉鼠首豺心生無益於時死無聞於後與世所詛其生而利其死者萬萬矣予年十九而生汝汝數歲而露神鋒十三歲而補諸生矻如巨人十六歲而試諸生髙等試歸八日而病病十三日而卒使我奄忽遂年三十五汝愁我苦我誑我誤我閃我亦足矣我前世今生何孽何冤於汝而使我至此乎自汝生後汝弟妹十人皆懷抱夭殤爾筋骨如鐵玉色金聲素彊無疾無短折相日者羣言汝大貴大壽至死堅言女不死使女相不當死。命不當死。而卒死。使予茫然不解。正女之巧於愁我苦我誑我誤我閃我者也。縱汝當死汝弟妹十人豈皆如土芥如豬狗不足以贖汝一死彼造化者胡爲賺我男女者十人囊之以去而末收其長且賢者乎忍矣忍矣汝烱目疏眉修膺映麗志在度世出世不可一世今閉汝以七尺之棺使村巫裏咸剪紙招魂加汝以亡人之名汝甘之乎汝受之乎欲不甘不受得乎冤哉痛哉予散落曠澹人也於世無關系見女不驕不惰好弄亦好讀書廢眠食忘寒暑不由父督不由師訓妄意爾爲功名熱中之人且精勤諳煉家事時務熟悉如老人又謂爾可以托身托家托世使子得以遊戲文史逍遙玄寂詎知爾好道奉佛喜爲世外之論方外之遊暗室中夜禮斗焚香持日月齋禁行之數年不倦此豈書生學子所爲乎而又厲禁侍者不予知藉使予知之豈遂效常父禁女所爲且廣汝以世外之論導汝以方外之遊吁嗟乎女死乃知之平時病時未得細細叩汝汝何以道情自待而以世情待我也我每於遊戲時察女形神悠悠忽忽若有所忘瞿瞿落落如有所記疑汝有宿根病中歷歷口道往因有倫有脊有原有委修然了無掛牽似老衲面壁後知去向者世人憐女惜女痛女求其故而不得私意汝是再來人人去且復返故處欲以斷予悲吁嗟予亦何能不悲汝爲再來人不可知汝世緣尙淺罪孽未深天性孝慈阿鼻泥犁不能到汝明矣女入泥犁吾不能女拔女往天堂吾不能女畱若猶受生人間在人間爲人子與爲餘子等予爲汝父與他人爲汝父差快女病中以速化爲娛反眞爲樂予執手告汝縱是再來人彼太白子瞻輩豈不是上界西方來者遊戲人間數十年何必十六年而去乃爲再��乎汝唯唯曰可柰何可柰何兒不去兒不去爺呼我我在招我我來▲無聊曲�

今化去十四日矣了無聲迹且不入我夢兒何健忘而不信也豈汝性靈眞爲天曹冥司執不得來抑受生人間也汝以汝爲非我子今人寄居人宅十六年飲之食之教之誨之去後寧不一寄聲謝居亭主人乎汝縱不能如顏畿之返魂獨不聞顧況喪其子十七歲神魂不散況悲思不巳且哭以詩云老人喪其子日暮泣成血老人年七十不作多時別子聞之哀戚誓再生顧家巳而果然記前生事不爽女誠能再來。女耽前因。照管本性。不樂婚宦。必不彊汝以人世▲悲吒至此腸寸寸斷矣

之樂。虐子以人生之苦。同汝爲世外方外之遊女若往生人間未必有如此父受如此快樂若果爲天曹冥司畱汝不遣汝持片紙上往天曹下往冥司哀吁苦情未必不放汝來也如不放汝來汝念我當凂求宅祖神先及冥中親眷報汝下落或天堂或地獄或生人間令我不念汝我手迹汝能識我文字汝能認取兒其聞之

【死冀其復生生冀其復子慈情癡想有痛無聲】

◆銘

三奇石後銘

石鐘山銘

研銘

墨銘

○三奇石後銘【有序】

宋濂

三奇石後銘爲其士朱孟辧作孟辧獲石聚寶山間制爲山玄膚玉芝朵斷雲角三名其友王蒙先生圖而銘之銘邃甚至不容繼孟辧彊余述之信乎珠玉在側覺我形穢也其詞曰

山玄膚。割紫蕤。星霣魄。石抱腴。蒼水使者佩失琚。山鬼環守目睢盱。內藏一升白龍酥。�之淩霄躡雙鳬。奮迅八極遊淸都。山玄膚。玉爲徒。玉芝朵。自天墮。暈翠霞。裁猗儺。煆以九陽眞傾火。有聲泓噌玉之瑳不學三秀脆而夥韓終欲攓意仍叵靑鳥傳信以需我玉芝朵。靑嫷嫷。斷雲角。鬼斧琢。秀稜稜。文斮斮。霓旌難攀沂寥廓。手析祥�廑一握。尙帶蛟龍气旁薄。神每變幻資橐鑰上沖斗牛香如濯斷雲角。鎭書幄。

【海上三山幻■﹝山上差下﹞峩爲蒼璧】

○石鐘山銘

【有序】

楊守陳

彭蠡之口有山名石鐘尙矣後魏酈元以爲下臨深潭微風鼓浪水石相搏響若洪鐘也而唐李渤非之謂如其說則瀕流庶峯皆可貫以斯名蓋潭際雙石叩而聆之南聲函胡北音淸越是石鐘也而宋蘇軾非之謂石之鏗然有聲者所在皆是何獨此以鐘名蓋山下皆石穴微波入之聲噌吰如鐘鼓中流大石空中多竅與風水舌吐有窽坎鞺鞳之聲嘗親察而得其實故是酈矣而周必大又謂上鐘石髙四尺下鐘石闊丈餘叩之皆響若鐘磬他石則否復是李焉余謂波間眾竅。其丰山之自鳴者乎。潭際雙石。其宋左司之每擊者乎。是皆可謂鐘也。然瀕流庶峯。其下響若鐘者蓋鮮。石之髙大而叩之函胡淸越。如兩鐘石者。亦安得所在皆是。且山之以物象名者。若石鼓文筆之類。亦豈必爲天下獨然後名哉。昉名山者其舟而察諸波間耶果屐而叩諸潭際耶抑若大寧之山嘗有巨石狀如大鏞而今巳爲波淪之九鼎火焚之昆玉耶是皆不可知者事不目見耳聞而可臆斷其有無蘇之戒也前四人皆目見耳聞而言猶不能定於一餘固不敢臆斷顧區區一山名何損益於天下亦無足深辧者聞之故老我太祖髙皇帝伐僞漢陳友諒時駐師湖口嘗登是山旣而大捷友諒殪焉時羣敵惟友諒寔疆難克肆勞六飛躬駕後戡四方皆指授將帥勢如破竹然則湖口之捷實天下之基也方登山時廟算先定。聖謨孔神。髙涉遠覽之頃。固巳空七澤而奄八荒矣抑或山靈水伯變艸木爲甲兵驅龍魚爲蹕警以張皇威助聖武耶凡山川獲▲所見極是

一賢貴登臨以名於世。皆可謂幸。而是山乃蒙玉趾親臨。龍顏寵顧。一岑一壑。至今猶有輝耀。何幸尙焉。古之人睹河洛則思禹功往在元季微我髙祖民其殲矣今四海內外百年之間庶職恬逸萬民乂和𨿽羣動庶植猶勝於亂世之蒸黎者皆髙祖戡定輯寧之勞而列聖紹述喣嫗之澤也凡登是山者。左顧彭蠡。右瞻金陵。江漢之心。其可巳哉。兵部正郎王尙忠嘗讀書於山之佛閣間屬餘言故爲之銘俾鑱諸崖石用告來者捨其細而懷其大云銘曰

▲大言炎炎

楚有巨浸漫五百里曰鄱陽湖蓋古彭蠡陽鳥攸居禹貢肇紀其委之窮或扼其衝有山特起■﹝山集﹞嶪穹窿水經載之其名石鐘往在元季有梟橫厲江漢之間云擾麻沸崇岡震驚汔可小愒天命聖武舟師䢐徵矛戟百萬飆馳霆鍧烈火西耀煌煌赤城虜衄而逋拒之湖口乃躋兩鐘以望九有鸞旗前登羽衛擁後猿麋羣迓魚媵鳥將雲霞增耀木石焜煌天覽電矚巳空荊湘玉輅方降捷音沸騰矢激酋殪厥眾角崩或者艸木奮爲甲兵四方羣敵。玆虜惟劇。一鼓殲之。余何庸力。席卷萬邦拯其焚溺永康兆民垂億萬世峻徳穹勛惟天其至謂天蓋髙曷足與儷山有巨石舊銘禹功苔蝕蘚剝有光流虹相古勛業亦銘鼎鐘於皇聖明式配神禹宜偕厥銘以耀終古厲我臣民無忘烈祖

【行文得大頭顱遂足折服羣喙】

○研銘

王世貞

墨實攻汝。而汝自如。墨動不足。汝靜有餘。爲汝納污。汝旣恬然。爲汝去垢。汝亦無言。夫是以能永年。

【可補楊鐵崖玉帶生傳】

○墨銘

王世貞

不用耶而惜汝之材。闇然而不章。用耶而惜汝之精。的然而日亡。汝自以爲能立言。汝祖快於摩頂放踵。而老氏之徒以爲竟夭其天年。

【滑稽於文】

◆頌

平江漢頌

河淸頌

聖主勤政典學頌

○平江漢頌

宋濂

天命皇上爲億兆生民主旌麾所向。悉臣悉庭。初以軍旅之師。興濠泗間。遂撫淮南平江東�浙東西下之。版圖所入。方數千里。定都江左。發政施仁。戴白之叟。垂髫之童。涵泳至化。皞皞熙熙。如承平時。於時陳友諒據有江漢之地僭居大號賊殺其主修蒙衝虐驅烝黎如蹈水火不自度力又集蜂蟻之眾直窺豫章三月不解皇赫斯怒乃召羣臣於庭而告之曰陳虜不道敢屢予侮昔者蕩搖我邊方侵軼我姑▲起似韓文

孰伺偵我金陵萊爾一二臣鄰之力攻而敗之予亦親覆其穴巢中宵竄走假息武昌予不忍追殲之冀其悔禍以自逭於天刑癸卯之夏乃復圍我豫章是其凶徳無厭自取殄滅此天亡之時天之明威予不敢不順惟爾熊羆之臣不二心之士尙弼予以成厥功羣臣曰都於是右丞臣達參知政事臣遇春帳前親兵指揮使臣國勝同知樞密院事臣永忠臣通海備厥戎器簡厥師徒以俟七月癸酉上躬擐甲冑禡纛龍江帥樓船數百蔽江而上陳虜大詟解圍而逃丁亥與我師遇鄱陽湖之�郎山戊子上分舟師爲十二屯命達遇春永忠突入虜陣呼聲動天地矢鋒雨集炮聲雷鍧波濤起立飛火照耀百里之內水色盡赤焚溺死者動一二萬流屍如蟻滿望無際己丑焚僞平章舟刈戮餘二千辛卯復酣戰虜將張定邊素號梟猛上親禦之將士皆死戰歷一二時遇春等左右夾擊殺士卒無算張中矢百餘而退潛保鞋山不敢吐气我師亦據湖口扼彼喉衿列柵南北江岸置火筏中流水陸嚴戒以候其發八月虜食▲序次核而壯

盡遣舟五百艘掠糧都昌又爲我大將所獲壬戌虜計窮冒死突出將上趨九江上命諸將一時俱合其大戰如戊子自辰達酉督戰益急友諒中飛矢斃於舟中癸亥降其眾五萬上命釋之不戮一人凱歌而旋。舳艫相銜旌旗飛翻不疾不徐委蛇而來萬姓歡迎。俯伏道左山川艸木皆有喜色告廟飲至行賞論功賜遇春田若干永忠田若干其餘將士賚金繒有差臣稽在昔曹操治水軍八十萬來攻孫權。而周瑜黃蓋敗之於赤壁。苻堅發長安戎卒六十餘萬騎二十七萬以侵晉。而謝玄謝石乃敗之於淝水。然赤壁不過一焚而走。淝水亦不過軍亂而奔。初未嘗大戰也。而史臣具書之以爲千古美談。矧今湖口之捷血戰累日。天地爲之晦冥。日月爲之亡光。山河爲之震蕩。其神功駿烈炳耀鏗鍧與天無極。較之二國未足多讓。而謌詠不作非甚闕典歟。臣謹備著其事譔爲詞頌一通以流鴻績於無窮以俟太史氏之采錄云其詞曰

天眷有徳實爲哲皇肆其神略以靖寇攘義旄東指罔敢弗恭風烈虎嘯雲遊龍驤長淮旣歸江左攸屬浙之東西樹侯置牧乃建國家以奠南服以懷中原以控西蜀蠢爾小醜敢讎大邦集其凶頑鋒蝟斧螗輕涉我疆以跳以踉亦旣翦刈僵骸覆江洊齊六軍直傾其宂釋而勿誅俾自懲刷闔胡不然復豕而咥翹其虫臂當吾車轍皇明震怒歷告在廷是決不悛命將往徵爾選舟師爾整甲兵漕爾糗糧各傾爾誠搖光在中夷則之月禡牙江濱皇秉巨鉞以誓以戒以速其發紀律精明。飆火奮激。旟旐揚揚。舽艭將將。矛戈洸洸。鎧冑明明。載怒載厲載飛載揚雄威所吞。巳無荊湘。旣與虜逢大行衝擊藥騰藜駁星流火戟虐焰電犇。巨轟雷劈。殺气冥蒙。不辧咫尺。矢鋒所貫。什伍聯聯。縱橫交紐。命隕弗顚攢桅湊颿筍束蝟編流屍塞川。舟行弗前。虜魄旣褫扶創而逸聚於湖奧僅存喘息我方植柵江之南北火筏在流掩蔽如翼越歷四旬飛走途窮將冒萬死以絕其衝我旣見之千艫如龍似兔之走而鷹之從酣戰六時由辰達酉僕姑一發。殪此酋首貫睛及顱僕若枯柳大▲巨鹿昆陽有此酣戰否

憝旣除余不能醜。逓相告言我誠不辰我革我頑我歸至仁誰謂培塿可髙嶙峋再拜稽首來降來臣皇曰兪哉汝俘予受宥汝弗劉予汝父母汝凍予衣汝饑予哺昔何昏迷今始撤蔀奏凱而旋騎吹郁搖形於樂歌節以鐲鐃飲至於廟頒賞於朝帛堆其家肉登其庖都人聚觀舉手加額或嘆或謠有聲嘖嘖於戈相尋匪一朝夕自今升平可坐而筴惟皇神武動則克之羣策盡屈。四方式之惟皇寬慈降則釋之。義聲動蕩。疇能敵之惟皇明斷遇事卽決。洞見千里。不隔一發。所以四徵。成此駿烈。小大畢朝孰敢肆孽。在昔赤壁泊乎合淝事以幸集尙傳策書況玆之功俊偉赫熹揆古無�可無詠詩臣𨿽微賤文字是職對楊皇休並獻臣臆三代以還用仁興國皇宜遵行。永作民極。

【語語揚頌聖明便得善則歸君大體而序次不冗不漏與典雅遒美是良史才】

○河淸頌【並序】

解縉

臣縉承詔總修大明太祖聖神文武欽明啟運俊徳成功統天大孝髙皇帝實錄自渡江七年辛丑冬十一月三門磧下黃河淸實啟聖之徵帝業繇是遂成明年平江漢又明年服荊楚又明年定兩浙又明年克姑蘇廓淸中原四表寧一乃卽帝位紀年洪武之年三門磧黃河復淸帝業繇是而盛髙麗來朝爲海外諸國先殊方接武而至逾三十年皇帝陛下重華恊徳瑞應同符紀元永樂之二年冬十二月戊辰朔十七日甲申三門磧下黃河淸先是榮光接天隱隱紛紛倏然捲收洞徹見底淪漣五采間日疊耀乙酉之旦河兩傍近白光湯滉如金如鎔如鉛如汞如玻璃色悠漾不定素練捲而掣之也居二日有玄文如綃輕幕水上如犁云隱空巳乃若漆光可鑑黝然靜深非湼而緇洞絕渣滓又二日乃見濃綠又如翡翠如靑琉璃如遠出黛繞磧下如蒼虯翠蛟飛舞於荇藻之間望之而可掬也二日後如朝霞映日紅雲上波初陽迆邐花卉紛披倏如胭脂浮流薄膩一▲上瑞奇觀

洗下見沙石如芙蓉丹砂燦然郁列於■﹝王瞿﹞瑜錦綺之間可指而數也後二日如泥金霏屑隱約浮沈流薄采鳳羽毛鱗鬣泳飛潛動金芝暈文琮玉在煉錯雜班映瑩無纖塵又如築琥珀以爲堤釀金香而注之也巳乃微碧與天一色。橫渡亂流者。扣舷鼓枻。洞見眉髮疑若步空虛淩倒影挽銀河而下之也於是夾河觀者耄倪歡呼。曠古罕遇。自河津傳播於晉絳之人。相率來觀。肩相摩也。自韓城播告於秦隴之人。觀者扶攜。背項相望。足相躡也。四方人之行旅過之。莫不爲之者驚喜嘆息。閱玩坐起。裵徊而不能去晉髙平王遣使馳奏之繼而吏民報至皆圖其狀秦王上表賀獻圖與晉人克合於是羣臣上表永樂三年春正月戊戌越十八日乙卯乃復其舊實三旬有二日按所上圖咨詢羣言旣審同異恭惟皇帝陛下謙抑弗居謂何徳臻玆稱太祖髙皇帝神靈然自陛下卽位以來四方萬國之外感恩慕徳髙麗日本安南占城暹羅爪哇西洋琉球眞蠟拂菻覽邦緬甸波勒迆北兀良哈女眞野人西番哈梅朵耳烏思尼巴天竺不召不約咸至於庭瑞應大來震動天地不可掩抑太平之業將繇是而極盛臣縉職司紀載歡忻無巳謹拜稽首而獻頌曰

天啟聖明休命赫奕黃河屢淸龍門之碣昔在太祖廣運神武銀河昭回洗滌九土黃河孔神佳气恊順應諸昌運歲在辛丑云雷構迍河淸獻瑞旣肇龍門天戈所指六合風靡景貺朝宗如河之水功徳格天卽位紀元龍門河淸應於明年東夷始服三陲接踵如河奔趨有赴無壅我皇繼統永樂紀元龍門河淸亦越明年惟此龍門神禹所辟功在生民宇宙無極惟玆瑞應先後同符太祖在天昭昭不誣禹功帝徳世萬世億帝徳禹功與河俱東河源昆侖太古積雪九河駿奔。濺日沃鐵。辟石回瀧。盤束地底。龍門天開。弦激蝟起。衝奔九地。滅電走影。聲喧怒雷。淖泊沸鼎。經緯天文橫絕地紀貫一百川羅絡萬里五行之生。莫先於水。四瀆之列。莫大於此。於此考祥粵古是常昭玆大運塞其榮光虹飛雨翳霧密霞流倏陽忽陰乍辟乍收其騰氤氳。其下繽繽。其傍囷囷。其隙紜紜。海市靑紅。仙神艷淑。翳鳳驂麟。朝暾若木。轉盻一空。伏波凝席。沈沙躍金。垔壤薦壁。驚鷗鷁羣。下顧毛羽隔岸見魚空行曳尾星芒寒耀月影夾鏡倒浸回光動值交映旣白旣玄。翕忽丹靑。黃旗紫蓋。春卉秋英。五方歲融。五緯宣精。五運合一。五采流形。事有絕世。久而後應。物有絕倫。久而後盛。地辟天開多歷年所堯舜重華卓冠萬古艸木咸若卿云��干羽苗格簫韶鳳儀於時河淸榮光旣塞不遊不驚貢賦絡繹冀通島夷夾石兗道九河轉輸濟漯浮幹磧石龍門會於渭汭匪緩而渟曷勝舟載盈變謙流時移變易不有來今曷知古昔於昭大明聖聖相承殊音重譯日造在庭堯舜惟欽我皇日敬寤寐丹書典謨金鏡祥謂不祥。聖不自聖。惟謙受益。惟人無競。河流載淸。尙或如帶。聖壽齊天。萬世永賴。河流載淸。龍門如礪。聖徳同天。永賴萬世。

【駢麗鋪張而堂局仍自森偉洵大手筆】

○聖主勤政典學頌【有序】

黃道周

天啟之二年旣受粲政緇持橐玉署之下峕聖天子方宵旰勵精於治日朝禦就講幄輔弼凝丞拜歌揚言恆恐不及藹多之羣自以藝紅纂組簡聞小誦不敢與於矢音適值師正仰感聖徳俯晷日永命諸館捨各爲勤政典學之頌因念班固昔作典引規斧眾制以相如封禪靡而不典楊雄美新典而無實自爲竭情軼聲前代然而志諛流占誼乖奮襲髙弦急張取響而巳嗣後作者益就繁音長卿遒麗子淵洞越於斯絕矣然而媲妃莊妍綢繆眤好王融之序曲水陸倕之銘刻漏往匠之削猶有存焉要以代各異尙。體不相兼。簇節競修。其末必細。耽竽而惡瑟。固無當於察聲。貴刺而賤機。亦未窮於杼變也。至於至理所存經宣緯合抽纖布弘以粉繪十二之章使覽者瓦通其裁察之各適於治將絀遊夏以排卿淵之堂降泰憲而居云堅之室非覃精希夷優遊歲月未之能焉旅偊餘閒輒成斯制後之作者將有譏其縟合滲濫諸代亦方貢爾暄思不暇齊其繹響也其辭曰

觀夫稽微譜運陳階援契春秋演二軌之元風雅攡五際之位於以上旴黃姚下睨李趙恆代耦六支數參一究則庚麟之期必屆於羊之煥或始斯紀會之都區統囿於圜蓋也若夫化資帝蕩天景人烈營度謝其九成鍜濯耀其二朴於以報章靡涯酬徳罔極𨿽參億以方中不沿代爲齒貫則若我明造以來廟十有二宗歷祝二百五十有四而我皇嗣興�元覽嬉得一秉精抉霮濊樹葉蘤郤瑜載審﹖﹖酋暢左黃髮前靑史遠色賤貨尊老吁彥聽塞於風穴睹矚於日崛遂使垂漢吐膏眢井渫福樹無驚瓢艸懷涼箑溥海內外決屨苴屨之儒。斷裳雄冠之尉。莫不甑漱醴泉。釜烘朱英。夢鼓檝之沂天。躬負鉏而占月。於是魚畦蟻�。螽嫗鳩叟。咸辧雞而通晨盥。度鈴以識鸞步。冰羔動而欣獻。鞠鮪上而悟饗。想徳旁皇之衣。會儀勿穆之收。諸維皤灌所未將昴精所藏說闊而曠覯者靖歷兩季蓋浸七十年矣霧霍曦耀垣擁極出精扶於升蕭恂凖於漏表是以祖考賚綏鐘﹖﹖虞答慶鐃或風奏莽皆幽結洞狄喉於魯春。系魔首於周馘。反踵蠱化者。噬指而就楓械。嘯類滔天者。宛頸以坐石梏。二載暢月之內東西獻俘者不期而集祊闕之外向值佚主驕臣飴觴淯﹖遀石亦足以泥封云生手接雕告矣我皇謂是前輝之藉未竟徳烈用乃鉆仰穹中誕周垠始思無拂之亹源圖靡爭之格要覽古缺然若未之聞也曰予玆何知予維是典學勤政欽玆有位焉爾夫虞庭動色以戒傲遊。臯傳鏘音而陳屢省。彼亦皆廸主矣。而弼直若勵。將稽古之或荒。在咸熙而猶愾耶。我皇旣鏡厥明謨式玆古訓間猶軫念一夫咨嗟二方研易而憂殷髙之憊敷謨而疑文命之競於以比簫知徳畫羽象武來澤馬之馴蹄揉鹽虎之不噬度心貊音懿矣淵矣諒彤管之難名而璇衡所未測至若顯秩幽宗芹旗云章靑剡紫疇壽朋酳尊嚴表慈驅鎬步陵登羃壇埽地之文靈臺辟雍之儀簫鳴悠旆之致翩鵻湑露之詩周後之所告來漢帝之所經求莫不絪縕注心繽縝縈神冀卿士之敏趍竢夙夜而展之羣工猶以爲是道太大馭新徽多歲月之內電霍雨沓祇承而不給則且休於蘿圖湛於蘭澤丐紆徐而後營夫帝開受珪而徵符於萬首。王誦勝旒而負斧於奄洛。魯公解衰而摶四門。殷丁苫枕而聽杵築。或浹異於三�。或��於期月。非所以遂視棘欲。亦以闡駿惠之弘模。發明旦之瞶昧也。維衝人之未敉。則遵晦於顯徳。旣有蔚於蹶生。亦何需而未逮乎。遡夫幹質生雕靈樞化緯眇夷思所不贊亶天睿之獨啟自恭默以來風申霱垂卓爍往哲者蓋有五至矣方貞考之初賓祇弘遺訓悼先徳之未艾摉顯示於泮渙政不敢攺而加光大惇允厥人在以垂憫至孝也發窖傾藏解罽屬毳寧盜無斂以紆黔首滋其膏血者二千有餘萬至慈也涓除睟平采擇無訛扺璧荒丘投珠洄淵至誼也牖約上衡藥言下嘗𨿽有齬鱗蛇頷逾時至察也奔車之駭鞭轡時執懸鉞於廷以摩逋臣鑕𨿽不缺网亦不脫至斷也乃若肘掖迸其蜂蠆筐杼謐其綸綍杼亦不敢掣蠆亦不敢發﹖﹖又皿盧﹖葅之蛭消滑防之隙塞聽������������有二起焉天子旣秉是七徳者而又濟以勤典進求熙亮之工退維講誦之彥出有垂堂之戒入有伏帷之儆以蹈川而號檝臨釀而投蘗猶且逡巡未敢恣兩柄謙讓不遂舉六則將徳柄太崇抑羣公之過歟亦云虫鳥煩其寶龜朿脯懲於臘毒將刈筦以逃蚤故錫戟而後磬則四沴亢衡。帝鴻咨大騩之區。九潦沈稽。俈堯﹖﹖失朱宣之序。顓頊作典以紀九黎。虞幕恊風而蘇百族。寧倫脊之盡迂。而墳籍之誑諸。以爲治鎭靜而有餘。道黽勉而不足。聖人不與天下爭時。而爲身審幾。將需時於天下。而懋本於端巳。乃橐刑政圉禮樂愼名器審誅伐以一意於來敏環宅於修覺譬日方次於曲阿俟曾泉而赫之故自平﹖﹖不垂网玉理戴於躋蹌穆皇文章之外言性天道無能聞者夫器習瓷則必雕。舞釋幹而取鑰。仲尼蹙頞於菖葅。魏文含日﹖弟於古樂。自古帝王未有輟總立之揮皇。閉坎蹲之汁洽。結翽羽之鳴音。噏龍光之笑譽而能程書橫經。危坐朝夕者也。恐予志之未寧。將何心而不寫。於時則有靈羽下翔濁河澄流天降覽輝之使地承嘉應之文羣公方揲顚足﹖金昜皿﹖膺旅與神魚遊偕禎爵翔以爲天下致其歡媚而我皇實憫然哀痛元元念瘡痍之尙有災震之屢告因以戒候反行恫占羽孽拊指而問京生動色以思祖巳若曰此天垂鑑懲異云耳。繇斯而談卽。使宓妃玉女逓餙以眺淸臚放齊詹都更舌以陳笙皷曾不動於纖綖無撓於淸奏𨿽鈴鐸夜警鞀皷時裂亦焉閡此霽淸何傷於景爍乎夫泉百里則末浩樹十尋而葉絀殷徳闇於祖辛夏龍遁於孔甲姬乎攺步漢顯再纘自邃灝以還未有奮十四世而攀軼三五綿蟬九八粹淸淵懿有如今日者也時哉日丰殷憂軒轅之所垂熭姬且以之鼓缶趙孟之所視陰斯髙以之奏樂籩豆殽核棧於此矣以貞考之不遑達勾浚涓率發於我皇假溢受之以紹我太祖盤辟芚蒙之大統寶訓彜則懸於上條麗繩赤凖於下奉之者無缺遵之者不失誠使由育博丘以爲四佐。封胡夷契以爲宰伯。朱虎熊羆以爲司馬。紀通以爲大農。臯孔以爲大理。陟虺以爲司諫。軻卿爲翰長。蒼舒隤惇伯奮伸堪爲庶吉士。將撫鳳麟以乳上林。開淵英而邀石戶。遠橝扶來。近綴章韶。徐正九變之儀。驟舞八風之龍。軼哉蕩蕩乎。羲皞以前莫爲尙矣。又何獨若詩所云戩谷罄宜。增川岡而承松栢者乎。不揣固﹖﹖塞致私頌曰

陶虞邇止維明之廷帝垂曜華爾猷爾經禹臯蹡蹌錫範來告寅維兩咨曰政與學維玆政學非武不勝帝法有幹昭回殫巡皇皇列祖震澹百度則亦維兩離照宵夜髙皇之懃輟轡而文成龍聿興載書從軍肆於仁宣�親俊哲日來多聞乃齊乃轍亹亹孝宗馮翼與謀曰三視朝集思爰周退而講幄祗受肅穆磬管和音靡善不服誰謂天髙興雲自山降時朝隮九成盤盤誰謂炎羲江河挹光魚龍騰暉沐斯飶芳有儼肅皇天﹖巍煥則亦下逮濯足道岸神祖受�豈有不恪念玆終始以訪以落峩峩極門��奉天廞綽丙章萬政出焉文華之堂臙膃窅窊����巢靈辟邪昔維雞鳴今曰昧旦時至則興道長斯貫�彼華堂曾孫紀之有皇極門曾孫揆之天躋淑淸何谷不登皇殷懷胥粟若履冰於穆曾孫永世克孝何不靖方不率長道般般之獸郊壇則嬉羊裔之魚泮藻依來帝諴有苗疇非人斯毋曰裔夷視聽則遠飛鴞食椹翩其睍睆皇念我祖伊疾敬徳百禮孔膠萬舞飭奕百爾藎臣各亶厥職巖巖髙山諭諭大海天子敬明曷遺方外休哉萬年皇皇以屆之

【納奧飛靈敲新鍛古謂之髙文典冊可謂之玄文祕籍亦可】

◆贊

龍馬贊

任安贊

華品贊

劉鶴亭公像贊

○龍馬贊【有序】

宋濂

西南夷自昔出良馬而產於羅鬼國者尢良或云羅鬼疑卽古之鬼方其地有養龍坑在兩山之中泓渟嬴深開闔靈气而蛟龍實藏其下當春日始和物情酣鬯夷人立柳坑�擇牝馬之貞者系之巳而雲霧晦暝咫尺不能辧色類有物蜿蜒上與馬接蓋龍云逮天色開霽視馬傍傍之沙有龍迹者則與龍遇謹其芻菣而節宣之曁產必獲龍駒焉粵若洪武四年六月壬寅夏國主明升以全蜀降獻良馬凡十而其一色正白乃得之於坑者身長十有一尺首髙九尺足之髙比首而殺其二尺有肉隱起項下約厚五分廣三寸餘貫膺絡腹至尾閭而止精彩明晃振鬣一鳴萬馬爲之辟易韉勒不可近近轍作人立而吼�上謂天旣生此英物。必有神以司之。親撰祝策詔有司以牲牢祀於馬祖然後敕典牧副使臣髙敬囊砂四百斤壓之人跨囊上使其遊行苑中久之性漸柔馴適八月癸巳上將行夕月之禮於淸涼山壇上於是乘之而出如躡雲而馳一塵弗驚皇情悅▲全文最善繪人物

豫賜其名爲飛越峯復命禦用監直長臣馬晉臣繒繪其眞形藏焉臣濂稽諸載籍漢之元鼎中有神駒出渥窪水中馬之生於水者尙矣豢龍之說𨿽相傳於夷人要當可徵不誣也肆惟皇上以大徳而立大寶日之所出日之所沒無不梯山航海獻贄奉琛邇者獨角之犀來自九眞食火之雞貢於三佛齊之境其它佹形僪狀藉藉紛紛且不一而足而況此水產之龍馬乎周書有云不寶遠物則遠人格所寶惟賢則邇人安皇上宵衣旰食日懷保於小民嵓穴▲略贊龍馬歸本聖徳不失主賓輕重

之士搜羅殆盡。將圖治安如黃虞時。其遐荒殊裔珍毓奇產。未嘗有心求之。所以榮光休气。洋溢中國。仁聲義聞。充洽八表。而龍媒之異。自致於天閒十二之中。揆之於書前聖後聖。蓋同一軌轍也。其視貳師之遣。黷武窮兵以索諸大宛者。果爲何如哉。臣濂以文字爲職業際玆盛美不敢默而無言謹述贊辭一首以貽諸後世贊曰

天駟榮蛟龍升靈泓澄神馬生祥颷瑞靄晝沓冥天一弇聚通精靈龍胡盈鳬臆輕竹披耳鏡縣睛花雪卷毛光照夜汗溝有血霞流頳振鬣鳴萬馬驚閃流電逐飛星九霄彷佛從龍行但聞瀟瀟風雨聲三川平八極寧眞龍媒獻龍廷出入天門駕龍軿太霞五彩滿瑤京皇風淸皇道貞皇威明茫茫堪輿內孰敢不來庭陋彼漢將軍空圍貳師城乃知天子在樹徳不必連年徒用兵

【昔稱子美今見潛溪耳中如閒飛越蹀﹖﹖奕之聲】

○任安贊

王世貞

漢史驃騎將軍日益貴大將軍故人門下多去事驃騎輒得官爵惟任安一肯王子曰賢哉乎安也其猶有古俠士馮驩虞卿之風焉當大將軍盛時。士爭自潔餙求眩。其趨之也若飄風之集羽其用之也若烈炎之炙手。而安與田任方以貧事家監。得養惡囓焉。非必有國士之遇也。迨趙禹過擇郎將得安大將軍猶不肯。此於安何得灰冷烏散而安如故大將軍始知有安晚矣語曰歲寒知松栢之後凋難能哉驃騎不以望過安驃騎亦難也𨿽然丈夫生世當委質事天子。弗遇巳耳。乃事天子左右。爲大將軍私人。安豈亦習戰國遊客之遺。不蚤自樹耶。夫使驃騎不得而來之孰若使大將軍不得而有之也吾旣重安而又惜安。爲贊曰

矯矯任生彊有气力所顧者名不屈者勢大將軍門流馬脂車眾趨以前我恬自如脂車流馬轉之驃騎眾捨而趨我無易意灌好魏其武安孽之驃騎賢哉澹若不知長霄廣漠。鸞鳳容與。旣遠网羅。孰鎩其羽。嗟哉任生。亦昧幾隻。受太子節。卒以誅死。

【此竹數尺耳而有萬尺之勢】

○華品贊

文翔鳳

有雒氏之晉爲東皇吏實撇錦帆於蒹葭之零團亦越桂之樹娑婆於綺疏瑯闥者。若待我垂淥睛呈秋容之葰妍。又何苿莉之宜月宜露如邢夫人之便娟而愧尹淸泠而不可以狎幹也。維梅摽兮。華如桃李。冠雪堂而寵霞軒。旣競金枝之鶴皓。又方綺葉之渥丹。嘻玉桃之二姝。又何其束素者如淡掃之虢。國敷朱者如濃艷之玉環也。山茶曳緋於桃�。瑞香捨貝於杏前。辛夷冒玉蘭之別種。羌獨優素女於絳仙。詩曰溫其如玉易曰其臭如蘭予將比徳而同气傾松醪而瀉丰襟之密憐至若幽蘭之發砌。其如侑予之盤餐與。過此則玫瑰之初度。繡球之笄年。花王將用事勾芒之後騎按隊祝融之前從搖旃主人曰此其爲三時南遊之槪汔可以歸訪豳之八樹園。

【品以生華之筆能使華態如生】

○劉鶴亭公像贊

黃汝亨

骨稜而蒼。髯戟而張。慷慨見於顏面。整肅儼乎冠裳。此則公之外貌丹靑家可得而寫其詳。乃若挾策而爲良賈。展籌而勵官常。俠聞於燕趙而政聲於閩楚之疆。至亢爽違俗。掛冠以歸。而比蹤於柴桑。此則畫家所不能繪。而公之耿耿於行藏。公殆兩收乎賈與儒之效。而稱才之通方者耶。

【雄姿俠槪如覩仲連季布當年】

明文霱卷之十七

●明文霱卷之十八

武林劉士鏻羽石父評選

論

說

解

◆論

治要論

將難論

功實篇

懲奢論

來鴈論

本治中

本治下

西子鄭旦合論

○治要論

方孝孺

無法不足以治天下。而天下非法所能治也。古之聖人知民不可以威服於是寓革姦鏟暴之意於疏緩不切之爲使民優柔揖讓於其間莫不兢然有自重知恥之心未見鈇鉞而畏威未見鞫訊而遠罪潛修默攺於閭閻田裏之中若有臨而督之者彼豈恃區區之法哉法之爲用。淺陋而易知。民之爲情。深詭而難測。以難測之情。視易知之法。法已窮而其變未巳。未有不爲竊笑而陰誹者也。善用法者當使民聞吾法之不可犯。而不使民知吾法之果可畏。夫人祗天而愳帝者以未嘗被其誅殛者必不能以復生也如使鬼神臨人之庭捽人而擊之則愚夫鄙婦皆思持挺而逐之矣其何畏之有欲人之重犯乎法在乎不輕用於法蓋吾視殺戮爲輕刑而數用之彼將輕吾之殺戮而數犯之矣吾視笞罵爲大辱重而施之彼亦以笞罵爲足恥而畏避之矣得其要術者能使民畏笞罵爲殺戮不得其要者刑人接於市而人談笑犯法不爲之少衰人惟以死爲足重也故知樂其生知生之樂也故凡可以賊身害名之事愼忌而不爲使皆不愛其死則將紛然驚肆馳逐於法令之外趍死而不顧𨿽有法何足以制之聖人之治不恃斯民畏吾之法。而恃其畏乎名。不恃其畏乎名。而恃其畏乎義。夫纊冠素組玄冠縞武與坐之嘉石而畫其衣施之人身非有毀形傷膚之慘也而使惰遊之士不齒之人與麗乎法者服之坐之則慚悔愧恨與被木▲王道不外人情

索嬰金鐵者無異此何必刑哉。加之以其辱固甚於刑矣。孝友陸婣任卹有舉先王以是數者勸天下之民非能家說而人誘之也而人以能是爲榮不能是爲辱書之黨正族師之籍如受命於王庭而就刑於司寇其心達乎義故知畏乎義而惟恐或違之也事固有類乎不急而至要。爲用甚微。而爲化甚博者。聖人常以是爲禦世淑民之精意使民奔走慕悅無所厭倦而不自知其繇世俗不之察以爲迂遠。而不若用法之有功。則過矣。人主莫不欲民之興於孝弟禮▲洞徹致�之原

讓也而人不免悖徳而蔑教莫不欲民之奉職而循理也而吏不免怠肆而污僻則法果可以禁之乎法加人之肢體而不從而謂虛名可以服其心其事若不近人之情而理有所宜然者不可以不察也二人治家一以變色不言爲怒一以箠撻詬罵爲怒自其嚴者言以變色不言者爲不肅矣示其怒者𨿽異而其爲怒則同人見其色之不易變也於其偶發乎面其畏日恐於箠撻何擇哉故法不必嚴。在示其意向而巳。辱莫大於不得同於恆人觴舉坐以酒而飲一人水其媿甚於刑及其身恥爲醉酒者所輕笑也良淑之民皆冠緇布徳爲民所尊者加識別之行爲人所卑者使不與恆民齊則民莫不修其所可尊而去其所可卑者矣吏以廉潔稱者歸則服其服不能以義退者異其服以媿之則徳惠盡其職矣推是類也等其田裏別其室廬使民無貴賤以徳之髙下爲貴賤仕無崇卑以政之廣狹爲崇卑有罪者始則異其冠服次則殊其裏居如是而不悛則誠不可與爲善矣然則刑罰加焉人知刑罰果出於不得巳。而行於果不可不怒也。必能自重其身。知麗乎法者爲可恥。而禮義之俗成矣。夫苟可以變易風俗𨿽有甚難至遠之事先王之所樂爲也況其易者乎易者忽之以爲疏而不屑爲難者重之以爲髙而不敢爲則是聖人之道終無適而行也悲矣夫

【張江陵有說云三代惟商之規模法度最爲整肅本朝立國規模大略似商其治主於威彊自建文仁柔誤用齊黃諸人踵衰�之習遂以取敗至埒以扶蘇謂不死亦必亡秦不知我髙皇帝之嚴威特以懲警貪暴至於嘉惠元元𨿽三代之君未有過也今之永食雍熙固休養之報而豈威彊之效乎正學先生端本立言較之尙徳緩刑書更爲切至】

○將難論

髙岱

任天下之至重者莫如將也處天下之至難者亦莫如將也將之難非其人之不易得也人不易得此君之難非將之難也亦非畏兵凶而憂戰危也畏兵而憂戰者庸將之難非賢將之所難也賢將之難。難於勢行也。何謂勢行之難。制之者之過也。夫兵殺人之人也戰殺人之事也聚殺人之人而日習夫殺人之事非猛悍勁鷙之士不能而猛悍勁鷙之士不可以文法繩拘也君之將將與將之將兵同要當勵其無畏之心而作其敢爲之气𨿽欲防範而羈絡之。亦惟潛制其要機而默握其微權。不可多爲之法而縻縶之也。今任將者其未講於此乎古稱善將將者莫若漢髙帝漢髙之將莫如韓信然而帝之用信也隆之以築壇之拜授之以上將之符當時未聞有監軍之使也未聞有統制之帥也未聞有參謀之設也未聞有文簿之稽也請兵則兵請王則王勝不獻捷敗不告罪惟要其後而責其成故信得以罄材畢力而開數千里之地也今之任將有能若是否乎今之總制提督之臣非所謂將也乃所以監將也將也者親旗鼓而臨行陣者也今之將得無難乎轄之以統帥紏之以憲臣給餉有使紀功有官將之見此數臣也尊者長跪而廷謁次者側足而傍趍屏息而不敢言曲躬而不敢舒安得如亞夫長揖於天子之前者有之則以爲跋扈不恭矣彼鷹揚之才彪虎之士其何堪於此乎然此特論其禮制之難耳夫天子有必私之將將軍有必私之士私士者何啖之以賄耳夫兵之精者非必廉介而忠義也。要皆豪俠貪縱之徒。如古▲不用之論

刺客者流見利而許之以身感恩而酬之以命此非厚賞不可購也將有餘貲以多購死士。是故能倡三軍之勇而收陷陣之功。今則一金之出入必有紀驗一士之糧餉必有稽實大臣之行邊憲臣之按地則又索其遺利計其羨余錙銖不漏矜爲紀功前旣有然後當益甚則邊將者又何饒而致死士之多耶是拔犀虎之牙角而剪鷹揚之爪羽也何望其惴獸而摶禽乎不知李牧在邊市租不入閉城享士日費牛酒是皆安所仰乎然此特論其勇士之難耳兩軍旣薄旗鼓相當士出百死一生以摧彊敵幸而斬首執俘是亦身命之所博也將臨陣而見當不踰時而賞之然將不可專也。使裹糧走數百里而上之統帥。統帥不得專也。獻之紀功。紀功不自驗也。付之委屬。奔走於道路之間。伺候於公府之門。趍伏於庭臺之前。取決於吏胥之口。彼皆豨縱豕突之士也。其何能僕僕。怒其稽緩詆其欺罔。兵𨿽精。抑何利此而殺敵也。此猶論士卒之難耳攻戰之進取必有期會勝敗之步勢必有關白首虜之多寡必有文籍行陣之左驗▲墮將士之心莫甚於此

必有姓名血戰之餘未遑救危扶傷而將且亟呼吏士趣治文移甲冑之人不閒刀筆一有舛誤則彼此會勘甲乙參決便以文法繩其主將未錄其克敵之功。而先治其欺罔之罪。嗚呼武夫沬血於戎馬文吏指摘於簿書死士轉鬭於疆場逢掖闊談於庭署𨿽有折衝之略報國之忠幾何不摧撓而悔恨乎此魏尙之辱。周勃之恐。李廣甘刎首之慘。少卿忍降虜之羞。而不堪對文法之吏也。嗚呼虎豹之雄責之使俛首而就羈絡隼鶻之悍約之使戢羽而就樊籠𨿽黃▲增人浩�

帝不能必其將穰苴不能要其士也必欲羈絡之則馬牛而巳必欲樊籠之則鳬雛而巳將安用乎。此皆制之者之過而將之所以難也故自古承平之世鮮克蕩定之功。而顚蹶之秋每著驍雄之略。豈豪傑多生於亂世乎。大抵承平則朿於條例之繁多顚蹶則不暇爲文法之瑣瑣也漁陽鼓鼙方震而二十四郡竟無堅城完顏敗盟南下而兵渡黃河若履平地當時豈無巡遠李郭之材張韓劉嶽之一乎朿於法而恥當其任牽於文而不究其施曁其顚沛流離委之兵而不制其柄則數子者亦表表自見矣國家巳巳之變邊徼蕩然旣而於謙社稷之功石亨摧陷之略亦非異代之人也使以平世之法律之則諸將者亦救過之不暇矣而何成功之有乎哉或曰法制之立所以防倒持之患而弭尾大之憂此則慮之過矣傳曰疑人不用用人不疑是將嚴擇任於委用之初。而不當多監制於旣用之後也。嗚呼無陳平之謀蒯通不能移韓信之志無盧■﹝木巳﹞之譖朱泚豈能連懷光之兵豨布之反漢藩鎭之叛唐非其堅制之少而文簿之疏也必欲過爲之防亦不過如吾所謂潛制其要機。而默握其微權耳。何至若今世之瑣瑣乎。如使彼誠欲叛又豈瑣瑣者可得而制也。

【淩厲深至足使韜鈐家發衝眥裂】

▲�掠輕收

○功實篇

何景明

功實之際後世人主常不能有所稽也夫功者人主之所誇喜誇喜之心熾於內而天下方有奇怪恢偉之事效於前於是功實之稽乃有所不能何者誠見其利未見其害知其福未知其禍也夫利猛獸之樂者。忘衘橛之虞。好馳阪之巧者。昧僕輪之悔。喜速瘳之藥者。蒙毒發之戒。是故快心之欲至而周身之慮移。眩目之形接而見背之明蔽。天下之事功在彼者我有不蔽其實實在我者彼有不顯其功故人主必詳於功實之辧而核於異同之分也夫三王以善治爲功五伯以善備爲功七國以善戰爲功戰者至凶事也功者至美利也究凶事而邀美利此三王所以不爲而五伯所以不願也夫天下有不忘戰之臣有好戰之臣此二者功同而實大異名似而事不侔也是故不忘戰之臣。多慮而有備。好戰之臣。貪進而寡憂。多慮有備者淸外而實內。貪進寡憂者多事以虛國是故不忘戰之臣恆恐天下之有變而巳無全策好戰之臣惟恐天下之無變而巳不有功不忘戰之臣恆靜而致安好戰之臣恆擾而生禍此人主之當察也。昔者秦之伯也累世而帝其帝也再世而亡帝之甚難亡之甚易成敗不達而代盛衰並時而至者積功之極乃其積禍之盈也漢武之才過於文景承三世之富厚不易紀而虛耗者好大無厭也夫秦以白起爲武安君商鞅爲商君範睢爲應侯漢武以衛靑爲大將軍李廣利爲貳師將軍霍去病爲驃騎將軍此六人者所謂功臣而人主之所貴者也然不察功實之辧故白起商鞅範睢之功日積而秦之社稷日蹙衛靑李廣利霍去病之功益髙而漢之海內益危也夫好功之臣。人主之所不易使者。非有厚養則不獲其死力。非有大賞則不塞其望意。髙爵崇號以貴之則朝之位曠。金玉重寶以富之則府之蓄靡。土田苑囿以益之則國之地削。重徵濫役則結民之怨。破城侵境則深敵之讎。夫然後臣其不可殺之民疆其不可樹之地。利其不可通之貨。故計民則俘眾不足以補亡。計地則降城不足以報賜。計利則遠物不足以償費。加危於當世而不爲省。流禍於後世而不能見。此功實不稽之患也。是故覩顯福者必思隱禍臨近利者必圖遠害功歸於臣而實弗被於國者明主之所不貴也

【凱切詳明𨿽子瞻之代方平書不是過也】

○懲奢論

劉玉

一飯百金。一衣千金。一居萬金。上之風之。下之從之。俗焉有不靡乎。犬馬谷食。奴隸肉食。倡優玉食。食焉有不匱乎。庖者海陸。織者文縠。匠者篆刻。用焉有不費乎。緇黃不炊而食遊惰不耕而食。商賈不儲而食。工以藝。兵以力。士以志。公卿大夫以能。大率農一而供十人。天下焉有不窮乎。嫁者累車。葬者殫家。貧富相企而日有加。愚不肖相傾而日蹈於邪。習焉有不陋乎。嗚呼獘也甚矣上之人必躬節儉而後民風可移。嚴制度而後民志可定。去奇衺禁淫汰而後民用可足。省末作驅遊民而後民力可完。民力定民用足民志定民風移而後禮樂興刑罰措。禮樂興刑罰措而後萬物阜天下安。

【肅肅如郊廟詩】

○來鴈論

陳束

顧舍人宦居京師有鴈集於邸捨迫就不驚容止間暇時有宗卿作而言曰休哉瑞應乎夫鴈負陰抱陽候時視宿也此其背玄渚之岑寂集人寰之淸澄殆以章瑞表應兆先舍人矣客聞之以問陳先生曰斯言是耶非耶先生�爾笑曰然哉休哉休哉然哉抑猶未循厥本夫瓜﹖見物測徵揆類表應此璅士之思也非所以議於廊廟之摹也宗卿之言過膚不乃甚吰乎客曰何爲其然也羽毛先气乃自古而記之矧其耿特之禽婉儀斂翮引翁駢僕邕邕肅肅似擾而馴殆﹖﹖﹖氏之所爲協律豫神者也夫子其有遺聞耶先生曰烏謂此乎允若而言則是具物咸瑞而靈不尠見也烏謂此乎且夫�麕鸞雉。詭毳殊章。今昔之所珍也。虞人負﹖﹖否掎機。入林卽鹿。則騤瞿蜚趹者眾矣。虞人靡得以爲瑞也。頳鱗綺甲。世之希也。漁子揄九罭以遊江河。則舛類詭族。噞喁浮沒。揚波迕纚者夥矣。漁子靡得以爲瑞也。夫物固有靈而未必遇不必靈而愽者矣此何以稱焉客曰然則夫子何以然而休旃先生喟然曰嗟乎玆難以微諭已然而玆事𨿽細皇風之所槪也乃餘秉藝文之權惟始終之故惡可嘿焉惡可嘿焉蓋試論之夷隆時也機祥適也顯沒會也建徳章號者赴時希光摛盛者逅適雍休履祉者附會論世繹化不越三者而立教矣故事有微而必章亦有顯而弗揚彼舍人優遊委蛇乃矜矜於休姱藉令遘替運而歷諱朝𨿽疊珍絫異方且局蹐匿沒豈能以揚芬而﹖﹖敷茂哉聞之曰惟聖人君役萬物。中智以降則萬物之爲役者也。方今天子神聖撫運楙光累葉湛恩滭浡溢於罔極猶遴登石髦俾■﹝宀禹﹞內一技之士亦得效諝陳慮以黼黻鴻猷是以明庶闓說遐近欣歖恊气充牣嘉況雥集熙雪表瑞潏露飛甘仁麋皎兔靈雀之貢日旅彤庭嘉﹖﹖瓜系﹖異導之祥盡升淸廟而天子猶撝挹不居下令若曰此大誇靡敕示中外自今毋得重獻而諸福之物郡國什一間上羨溢圖諜者尢不可殫述人人謂致華平之﹖家家蘄致林氏之騶跂足致尰延頸成﹖﹖﹖海內喁喁然無不望上兼瑞命。總百靈也。昔者爵集省第。黃霸揚其聲。鸞降庭木。蕭恕表其政。此皆遇好誇之主。居偏駁之朝。處疏逖之位。猶能援物著化。垂視後來。而舍人以明體慧質遭逢隆盛附鴻漸之翼應鳳毛之簡珥筆金閨刷彩瑤闥目日﹖旬天藻手擽雲英夫旣以習觀太平之業。而﹖﹖術浴膏澤。矕被其文章矣。鴥彼蜚鴈。烝然戾止。若惎若啟。可則可儀夫羽毛之應豈必考信符籙然而引興協思不可少也王生有言世衰道微。僞臣虛稱者殆也。世平道明。臣子不能宣者鄙也。蓋情有積而思宣。美有稽而斯鬯。性有觸而斯起。舍人焜耀希會乃得以因物托義祓飾趣指播之悠逖以昭其和休焉夫感上奮內攄盛歸美而輸布忠藎臣子之職也抒指道情以通諷諭藻士之致也推上盡下鋪﹖﹖衍舄﹖﹖火以極廣徧卿大夫之事也詩云翽翽其羽亦集爰止藹藹吉士媚於天子又云交交桑扈有鶯其羽君子樂胥受天之佑玆其所謂丕休也若乃眩異測應以幾寵綏而惟輳況不亦恧乎奚其然哉

【染羽畫繢雜四時五色之位以章】

○本治中

黃道周

爲天下有序其條而貫之有數言之則以爲常言不言則購天下無言之者序何別曰遠近內外數何貫曰禮曰政曰刑曰兵兵者試於遠外以治邊陲而邊陲非兵所能治也凡天下之數舉近而禦遠詳內而靖外邊陲不治責畿輔。畿輔不治責宮府。宮府不治責黼座。黼座治而後宮府治。宮府治而後畿輔治。畿輔治而後邊陲治。此數者𨿽變天地不能易也。今曰邊陲不治天下言者宜釋宮府而談邊陲惟邊陲之言則聽不邊陲之言則罪嗚呼是豈嘗察於本計也哉古者天子以疆圉之事托牧伯徵發期會不越其疆大司馬致郊遂之眾車萃屬甲不及侯甸天子穆然執和鬯之柄公卿百執舞羽總幹不攺其度故其君子不震小人不囂是非姦慝無由而作今一方有事則動天下而營之表裏相激主客互射狡黠樂動以爲朝夕故有五萬之師千里之役數年不決則反舌寄頸相靡於道矣夫火發於山藪之內。百夫千指。虞者以爲宜獵。薪者以爲宜炭。田者以爲宜灌。盜發於蔭室之下。則門者不及扃。笥者不及鑰。宵飲迨且而後相愕也。故禍患之生不在言者而在不言者邊陲之失非不言之禍而無本言之禍也故曰什耦而射貍首。非虎也。磔狗而噪儺鼓。非鬼也。使禍鏑之動而皆集於羣言之彀。則千夫哄市。無有覆國者矣。三正以來七代二十五氏喪敗相起坐邊陲者十不得二總其巨較皆以宵小權奄構於內而後夷狄寇攘來於外宮府先獘而後畿輔不理畿輔不理而後州郡攜志州郡攜志而後巖關重鎧不足恃故姦賊之▲靜深有本之�

來不於所甚較而於所甚諱也甚諱之始。必始諱內諱內者賊在於內內宄不上聞久宿而潰於外潰於外而後諱外諱外者賊盛於外外攘不上聞驟至而噬於內天下有此兩諱者。則肘足之地。有萬里之蔽。萬里之寇。發肘足之際矣。故人臣之事其君君之事於天皆前而自相名也自相名者以名巳之無所諱可聲應而治之故呼幹以爲之千。呼戚以爲之戚。聖人用之而皆有所不樂。呼管以爲之管。呼鑰以爲之鑰。聖人樂之而皆有所不蕩。自筵幾枕簟箕帚�梮▲�義堅剛

之匯。則亦維所自名也。名有所從入。匯有所從出。弓矢之匯出管弦。鎗劍之匯出刀筆。戎馬之匯出狥彘。易種之匯出蠻髦。咬骨之匯出讒刺夷狄寇攘之匯皆出於宵小權寺聖人以爲是皆不可諱。不可諱則人皆知所防外而愼內。故聖人之道。貴審其所從出。審其所從出。則本道而末不害也。兵之本出於刑刑之本出於政。政之本出於禮。紳冕而救鬭此世所謂闊懦也。而衷介之士能使人益鬭不能使人不鬭道出於眾競之路勝敗爭半者則聖人不由焉使聖人而捨堂陛守邊陲。其道亦不過戰必勝。守必固而巳。卽累世無百年之治。禹髙宗皆用之矣。而天下不悟者。人皆惑於標害而救於急搏。以爲千里之治不可以坐制也。夫日月星辰山川之眚其於人不知幾萬里之遠也就而救之絲窮鼓獘灰盡帚絕羣國人而哭之無濟者聖人坐明堂發言而善則眚去沴郤卽不爲郤亦不爲害聖人之坐此五步之內耳。夫五步之內。豈闊於蒼靑之末哉以爲氐本所在精曜與宅�其行不馳。疾不速。今曰邊陲事遠則宜言之堂陛事近則不宜言之邊陲事急則宜言之堂陛事緩則不宜言之信然則以爲堂陛之患細於邊陲邊陲之禍急於堂陛也是未爲本序也古之聖人日昃訪問以救巳過瞽史鞀鐸不離左右其公孤百執補闕是思讓才而授任勞而處其精者存於罘罳其險阻易簡制服之數皆存於國邑故聖人之治常若不憂邊陲者而邊陲無釁則聖人所以治之有道也道者知物之所從出集近而馭遠外若甚絀。內有餘故。有道之人。不急鬭人。有道之政。不急鬭政。有道之人。豢士以明醴之醑。秣馬以芻靈之槁。系敵以綰璽之紐。有道之政。輟一食而軍士宿飽。拆一劵而匈奴解甲。夫豈爲誕說哉。齊莊公楚威王猶未及於中古也一戰之覆邊境薄削反而治內弔死問生哭大夫之廟立百姓之社弛酒郤肉三年而天下畏之霸者成喪者復夫差主父者天下之疆奧也威立於絕漠厲馳於上國乃教羣臣曰內治之道吾旣聞之矣其不足以包諸胡兼齊晉者勿告寡人也自是多勿告者宰噽李兌因以捘臂探其內白起伍胥因以蕩足取其外故夫耀火之蟬外視。取室之賊外噪。多禁者奇喪。惡聽者多餓。今不知禍敗之所從出。條貫之所組絡。緩急輕重之所救濟。但曰邊陲之事則言之。非邊陲之事則勿言之。是豈嘗察於本計也哉。聖人之量天下懸衡於斗以爲物藪宮府取萬畿輔取千邊陲取一焉詩書所稱成敗之源禮樂取千刑政取萬而兵取一焉一握之樹一■﹝田巛﹞之稻而皆有數死螟蜮蟊賊死之翕陽沍陰死之斥鹵沮枯死之稂莠宿莽死之雞豚搔聚死之縱此數死而獨輟食以論刈獲之盜競勝不解毛髮相捽不待疾風飄雨而丰木美陰巳蒙然穢矣故錮四達之聽。禁密勿之告。設一切以批眾說者。必有甚諱。隱慝生焉。不可不察也。

【不憂外而憂內人亦有言之者至其豎義淵奇標華深艷則長沙讓碩江都遜愽矣】

○本治下

黃道周

然則爲天下者愼無諱而巳諱在內則賊在於內。諱言外則賊在於外。姦宄竊國必大扃限而多舉諱大扃限而多舉諱者佯爲毖愼以閉天下使天下以禍而易過世之寡識者旣樂於自閉又以爲國慝所在重言爲好蓋自是賊滿而莫之敢告也古之天子簡處而壹治壺巷寢室達於日月應役之冊舉指可數若是其所露索者亦亶矣猶自以爲幽翳四聽而八視惴惴焉廷處而號眾若行窱穴﹖叫之索其膏火也今楯陛之內盤泉桓淵動千百數能含雲霧致霜露者跖足而是若是卽有不測龍蛇雜興未可知矣而又重其扃鐍使千百人擁之一人獨閉而臥之猶自以爲安處故今之爲宅中者宜賢於古之爲宅中者也古之宅中者以一人治數十人以爲不足。又使數百人外視而正之。今之宅中者以一人治千百人以爲有餘矣。又益之以虎豹龍蛇之囿。故古今之賢聖與其道術各相反也。古之向者趣以明。今之向者趣以幽。古之植晷測以南。今之植晷測以北。夫非其道術之反則必有陰說而亂之者知其陰說而共與諱則是隱亂也知其隱亂終不可諱而且不得不諱之則是無術也古之爲術者規弦天地。而始於日月日月者萬物之所相見也聖人之道。欲使萬物皆見之。故晝行而著日月。夜行而著星辰。窺牖而灼太靑。俯水而鑑太晶。包陽不見。則其道必戰。故聖人之相天地。謂與之爲明。不與之爲冥。萬物之貴聖人。亦與其明之。不與其冥之也。廣陰之下盤陸之底日月則亦間照焉積羽之西扶桑之東祥雲甘露則亦間被焉然而萬物不往者以爲彼此不相見則光耀霮雨﹖對與之俱失。故聖人之賞民道民而賞之其罰民道民而罰之故喜一人則曰天子喜也無曰誰喜者怒一人則曰天子怒也無曰誰怒者天子之喜怒賞罰。見於天下。則其不喜不怒。不賞不罰者。亦見於天下。喜怒賞罰不見於天下則一人隱志天下皆意之賞一人則曰誰喜之也罰一人則曰誰怒之也夫一人之喜怒而天下以爲有代喜怒者則𨿽耀佩鑑鐫刀鋸戶據人之項徒足以走柄無顯說於天下故君子之爲法也。亦使萬物各相見也萬物不各相見而日月常見萬物日月常見萬物故萬物之怪皆出以示人萬物之怪皆出以示人則人皆知其崇不受其禍故聖人之爲鼎所以使物之崇出相示也魑魅魍魎𨿽甚魌醜其種類亦各相美好也出而人醜之𨿽甚鬼情亦自以爲忸怩聖人以爲知此者可以治天下矣故其治物也以鼎治人也以鐘鼓治物者隱其情而見其形。治人者隱其形而見其聲。�其形則天下無遁情。見其聲則天下無遁形。聖人以爲知此。而天下之數▲�理奧言

可義起矣。今曰見鬼物者必死。量聲而度其形者不祥。則是天下之物皆相與諱也。天下之物皆相與諱則彊者橫口柔者閉齒喜怒賞罰明或竊之而目相視明或竊之而目相視則殆矣天下之殆。皆始於有所諱。而終於不可諱。﹖﹖豆牛之禍孟氏皆知也以爲告之則憂二子又不信於穆叔公子成之怒李兌氏知之也禍未發則不敢正巳發而與其事則不得不爲賊故賊有發於慮禍討不討而皆爲賊者季氏李兌氏也太宰噽爭霸於晉勝之而不居不爲不智也李斯請罷阿房減轉作戍邊不爲不忠也以閉其內賊而憂於外其過愈於賊故賊有發於據寵告不告而皆爲賊者宰嚭李斯是也韋匡翟蔡裒衣雅冠惟隨中書子文子夏棲遲五候之間大臣冤而不能白權幸侈而不能諫卒以覆國身名俱喪故賊有發於保身過無過而皆爲賊者韋匡翟蔡子文子夏是也此數子者其初皆不甚罪也以其中有所諱始諱之而卒不可諱故不可諱者皆歸焉故鼎鐘鼓者聖人所別鬼神正告於天下也聖人爲鼎而因以爲斧鑕。爲斧鎖而因以爲較梏。爲較梏而因以爲金矢。爲鐘鼓而因以爲鞀鐸。爲鞀鐸而因以爲橋梁之木。爲橋梁之木而因以爲方冊削牘。凡此數者皆以其類愈廣而愈白凡以巳自見於天下使天下共見之而巳今曰主希聲則臣見尊數問人則權不神猶曰登髙則民散夜火則矢集此大昧慧不可爲天子道也爲天子者巳錮於是說不得所以道之其道莫如廣之使見所樂。廣之使見所樂。則其勢漸親外。漸親外則其數多告而寡諱矣。故古者之爲明堂皆在南郊之外日月之壇夾城之東西講射之地皆饒芹藻環水爲澤春秋雨露陵寢自步太狩之月不廢騎獵凡以抒慮明精宕爽閟郁瀉幽淸之澹與士君子百姓陶其日夕。疑難多積則於通達古今博奧之士必有所取之矣。必有所取之而後可與灼治亂之原。證成敗之事。吐日月之耀。刊鬼寐之怪。總中外之幾。﹖素王九主之務也。失此不圖。彌陰抱陽。暈生於外。賊成於內。禹鼎鐘鼓不能正告。徒負紳帶而號虎兕龍蛇之澤。以爲多諱。不巳殆哉。仲尼曰聖人覩物而見情。愚人見怪而諱名。惟其諱名。是以與怪爲鄰。

【體質堅古故縱筆處愈見髙凝知有內景之助】

○西子鄭旦合論

李淸

予讀吳越軼事至勾踐以夷光鄭旦貢竊嘆曰女色之爲�也甚哉以被山帶河。固於盤石之完國。而三寸簸浪。一裊翻風。巳碎爲灰燼粉滅之慘淒矣。夏末周褒。亡國之妖。豈在多焉。獨越之豢吳也。則以兩姝並進。而吾謂西子能豢吳兼能豢鄭旦以並豢吳何以言之。蓋是並蒂而進者。其於漢則如飛燕合徳之交芬。而於燕則似娥娀訓英之雙艷者也。夫以美可雁行。寵罷魚貫之姊妹。而愛在一身。無如之何。怨形▲西子誠淂陰符之傳乎

詞矣。飛燕之新恩中歇。娥娀之麗質早埋爲。兩姊者。豈曰倉庚可食。不妬女弟之分甘。胡以體疏寵遜之鄭旦。而情深姊妹者。若與施相得甚歡也。今閱稗官所記惟從椒花房內一見兩人於映簾理鏡之餘嗣後石甃城頭錦帆涇裏百花洲上嬌歌不聞並囀之鶯。而妙舞未覿雙飛之蝶。僅施專其樂耳。噫旦之。邑邑長門者恐盡日無梳洗矣色笑巳移於女王旦何不掩袂而詠塘上歌吹惟喧於玉環旦奚不含悲而制樓東卽云買賦無司馬擅藻非上官而或舉膽薪祕謀花月陰毒傾瀉於玉恨珠愁之下恐舞可迷天之西子。巳無葬地。而五湖一棹。僅以亭亭倩女之魂。一作夢遊耳彼爲旦者胡計不出此也然則西子者眞天下有心人而色過旦。智亦過旦者乎。夫何言色過智亦過也。將無分香遺甘。以鄭袖之餌美人者餌旦。而垂恩者不怨乎。將無惠雨推雲。以麗華之薦宮嬪者薦旦。而均澤者知感乎。不則趙寵方甚。班愛忽遷。武媚甫新。蕭歡立罷。則以館娃之艷地淒施。以昭陽之冷苑閉旦。而略識君王恩巳斷者。固無繇覿▲見可慮

面而披腸乎。若然則兩姝隙矣。乃最後越師一入施與旦同逃吳苑而竹樹內猶見二神女焉向非更衣流觴之暇以豢差者豢旦兼以豢旦者豢差而翩翩者何終爲依依哉吾故因施而有感於旦也。溪濱初訂。竹裏重逢。則合素紗而駕香車者。數年女伴。此別終夭矣。在施原爲羅敷。之有夫。而在旦尙爲弄玉之未侶。燕飛之詩一詠此孑然嬌泣於樹下者玉人終歸何處耶昔孫仲謀之以未妻玄徳也。侍婢百餘皆執刀侍立。眞女傑哉。乃入吳之棹不歸。而衡陽徒嗟▲鄭旦下�洛無可��哉

夫燕斷。合浦無望於珠還。追覓芳蹤殊爲悒悶吾故以去吳之鄭旦與入吳之孫夫人配而於西子歸湖後。輒悠然有不盡之低徊者也。

【色以運智智以成忠從館娃響�間爲夷光發出一段沼吳祕術大奇大奇】

◆說

天說下

鼎說

虎銜魚說

海天小隱說

古硯說

○天說下

劉基

或曰天災流行陰陽舛訛天以之警於人與曰否天以气爲質气失其平則變是故風雨雷電晦明寒暑者天之喘汗呼噓動息啟閉收發也气行而通則陰陽和律呂正萬物並育五位時若天之得其常也气行而壅壅則激激則變變而後病生焉故吼而爲暴風郁而爲虹蜺不平之气見也抑拗憤結回薄切錯暴怒溢發冬雷夏霜驟雨疾風折水漂山三光蕩摩五精亂行晝昏夜明瘴疫流行水旱愆殃天之病也霧濁星妖暈背祲氛病將至而色先知也天病矣。物受天之气以生者也。能無病乎。是故瘥癘天札人之病也狂亂反常顚蹶披﹖﹖昌中天之病气而不知其所爲也𨿽天亦無如之何也惟聖人有神道焉神道先知防幹未形不待其幾之發也堯之水九載湯之旱七載天下之民不知其災朱均不才爲气所勝則舉舜禹以當之桀紂反道自絕於天則率天下以伐之元气之不汨聖人爲之也曰然則人勝天與曰天有所不能而人能之此人之所以配天地爲三也曰書曰作善降之百祥作不善降之百殃非與曰此天之本心也而天有所不能病於气也惟聖人能救之是故聖人猶良醫也。朱均不肖。堯舜醫而瘳之。桀紂暴虐。湯武又醫而瘳之。周末孔子善醫而時不用。故著其方以傳於世。易書詩春秋是也。髙文光武能於醫而未聖故病少愈而气不盡復和安以降病作而無其醫桓靈以鉤吻爲參苓而操懿之徒又加鴆焉由是病入於膏肓而天道幾乎窮矣。曰然則元气息矣乎曰有元气乃有天地天地有壞。元气無息。堯舜湯武立於法。孔子傳其方。方與法不泯也。有善醫者舉而行之。元气復矣。作天說

【天能病人人可療天西北缺陷須持此文補之】

○鼎說

許應亨

齊之野人夜相驚以火鑿之於社東垣之下得鐘焉似鼎而小總八十一乳上著山嶽魑魅饕餮之狀野人相與試察其色則渾朴而不悅於眾目試擊其聲則洪遠而不入於裏耳因撞而碎之鬻諸鐵冶之肆客有語叔夏而恨之者叔夏曰子以是物爲有知乎客曰昔者夏后氏旣平水土貢金九牧鑄爲九鼎以察神姦是豈是物乎吾聞劍有幹將實能變化飛徙今是鼎能夜燭以光奚其無知叔夏曰甚矣子之好古也苟是鼎有知則曷不求售於子而卒炫耀踣斃於野人之手古之山罍犧象玉磬大璜是皆精微貴重太古博雅之寶也今皆安在推而言之伊耆氏之葦鑰。有虞氏之剛秦。夏后氏之琖。殷之斝。周之爵。秦璽趙璧。隋珠漢鼎。玆其或毀於無知。或遷爲異物。或混於水土。或化爲泥沙。子能一一而保其無恙乎。重華禪夏兩墩無聞鳴條旣伐四璉亦戢商受殄滅大瑚繼毀幽厲播遷八簋不守惟其陵谷變遷。盛衰疊運。大者天地且不能以長久。而況於是麼尠之物哉。必若子之言則是寶玉大弓。不出魯府。璆琳瑯玕。終貢一姓。殷之祭器。不抱以適周。而齊之大呂。不藏於燕室也。物咸久視而不變。則是賜銅山壘金穀者。不必餓圜扉。槁東市。印累累。綬若若。裂土而侯者。不必羅雀門。乘牛車。阿房之宮。魯靈之殿。章華姑蘇之臺。不必飛煒燼成艸菜。遊麋鹿而號狐貍也。非其伸者不得不屈。往者不能不還乎。且是鼎也出之於土而入之於冶也其利農事而爲鋤爲鏄乎將捍患難而爲鎩乎抑爲鑊以承烹飪乎將爲鑑以別姦醜乎如其無知則方其爲鼎也不知其爲鼎也及其爲鋤爲鏄爲戟爲鎩爲鑊爲鑑亦不知其爲鋤鏄戟鎩鑊鑑也如其有知彼方見世禮崩樂廢古器無用乃發其神光自貶以求有益於世還古而變今出無用以求有用子又何必嘖嘖然惜之哉方且有人於此淳厚朴野息機絕智其處世齟齬而莫能入其於人踽涼而無所親貌類無知言若無用其不悅於眾目不入於裏耳有甚於是鼎久爲天下所擯棄子不此之惜而乃不釋於彼何無所厚薄輕重於其間哉客於是目瞠而不瞬吉舉而不下自咎失言唯唯而退

【不惜捲簾通一顧恐君著眼未分明讀此可以解嘲】

○虎銜魚說

張含

春秋推災度云四方煩擾眾氓失恩則虎銜魚矣禺山子曰奚翅魚乎奚翅魚乎今恐不免於銜蝦也蒙邇停都見漁石公蠟謂蒙云前之廿歲監司觧以賕著近鮮以不賕著方嶽滋倍焉況銅章名實皆銅墨綬名實皆墨鄶下無譏矣又曰士也固窮之節女也。偶影之操婦也。監司而賕殆六珈而姣者也方嶽而賕殆翟服而嫪者也銅墨而賕殆十金中饋而奔也蒙復於公曰昔者之賕。鉆穴踰墻。今也之賕。連闥洞房。昔也之姣。叔孫僑如。今也之姣。衛渾良夫。昔人有云臣父淸惟恐人知臣淸惟恐人不知今也反是前玆之賕惟恐人知今玆之賕惟恐人不知賕非美名曷曰惟恐人不知曰不知則何爲求哉由此觀之虎奚翅銜蝦哉。傳曰國家之敗由官邪也官之失徳寵賂章也

【破顏極矣然顏甲者亦自不相關】

○海天小隱說

利瓦伊楨

齊使君訓女宦涢而家濰濰蓋在北海上日月之出沒風濤之震定雲霧之變幻雨雪之晦明其勝無所不有而事不可窮之於筆杖而步屐而登觴而吟綸而漁槎而泳踞而濯汲而飲其致無所不佳而妙不可盡之於言總而圖之曰海天小隱客或得之以視不佞不佞楚人觀於洞庭江漢自以爲大矣庸巨知夫儲與扈治浩浩瀚瀚若斯者乎若之何使君之小之也客則述使君之言曰恆情少所見多所怪故蜀夫吠日粵犬吠雪井蛙難以語海其所見者小也圖海者莫詳於木華潘嶽庾闡孫綽之賦矣怒而爲濤其狀也莫險於枚叔之發矣讀之直使人怵焉有恂目之志而海畔之夫載艨艟掛帆席候勁風疾若鳥舉而安若坦途沒人淵客持尺挺與濤上下若尋丈之溝何也生於陵而安於陵長於水而安於水也余家並海所覩聞熟矣安見其大叔季以來士大夫以官爲家不樂歸。歸而營菟裘。其宮室臺榭園囿池沼以土木之崇髙雕鏤爲美其飲食車服嬪禦翫好以殊方偏國非土之所產無不畢致爲奇以金石匏竹昌大囂廣爲樂而余所治三畝之宮足以辟燥濕寒暑及肩之墻足以蔽惡髙不過望氛祥大不過容宴豆所以娛心意悅耳目者僅一海耳是余與海上之人共得而非殊尢絕迹獨擅自封也是先人世相授受非宦遊所獲富貴而歸故鄕以誇詡其宗黨者也其何大之有蓋自伯夷待淸。仲尼乘桴。遭時不偶。意有所托。而離世異俗。髙論怨誹之士。少師擊磬襄魯仲連徐衍姜肱之徒。相率效之。以海爲名髙焉而大。余幸生於極治之朝出而圭組退而艸莽莫非王土王臣也其遘會殊矣海王之國謹正鹽策。管夷吾因是以伯齊。九合諸侯。而闔閭春申王濞繼之。墆其財奔走天下。古者明王伐不敬取其鯨鯢封之。而戈船下瀨樓船橫海之師繇斯焉興。伏屍千里收爲京觀。功名之士以海爲富彊焉而大。今聖人在上海不揚波余以經術起家爲二千石承流宣化子惠元元其致用殊矣迂怪之方士。雜媚子弄臣以干進。則有徐市韓眾之倫。稱引三神山。金銀宮闕丹竈藥物。屈萬乘之主。殫萬姓之財。以冀幸於仙人之一遇。遊談無稽之士。則有鯤魚鵬鳥。扶桑若木。禺彊之峙五山。龍伯之連六鰲任公子之餌五十犗。以海爲弔詭焉而大。天子統一聖眞諸家之說絕不得進其操術殊矣夫海也吾與之邀樂於天。徼食於地吾不與之爲事不與之爲謀不與之爲怪取之無禁用之無竭不求其得不患其失不出几案藩落而長爲吾有故小也且余齊人也齊地方千里雞鳴狗吠相聞顧不大哉長而北行至燕猶是也仕而西行至晉猶是也更仕而南行至楚猶是也問燕之北晉之西楚之南亦猶是也上下八方大小相含無窮無極余是以知四海之不異是也夫安知天地之表不有大天地者乎然則比海之在天地。牛蹄之涔耳。吾廬之寄於海。馬體之毫末耳。方存乎見少。又奚以自多。夫至人者恬然無思澹然無慮以天爲蓋以地爲輿四時爲馬陰陽爲禦上遊於霄窕之野下出於無垠之門而何有於海歷陽之都一夕返而爲湖聖智勇力與罷怯不肖者同命卽余家海上不能與海朝夕而彊名之隱他日得謝而隱矣又安能以其有�之生而與夫滄桑遞變較歲時短長耶蘧廬可以一宿而不可以久處。余之隱於海也亦若是則巳矣。則其謂之小隱也亦宜。不佞三復其言而善之作海天小隱記

【恢奇瓌瑋之輸聯貫絡繹不可遏截上則木難火齊下亦南金大貝】

○古硯說

許獬

余家有古硯往年得之友人所遺者受而置之當一硯之用不知其爲古也巳而有識者曰此五代宋時物也古矣宜謹寶藏之勿令損毀予聞斯言亦從而寶焉不暇辧其爲眞五代宋與否𨿽然斯物而眞五代與宋也當時人亦僅以當一硯之用耳豈知其必不毀必至於今而爲古耶蓋至於今而後知其爲五代與宋也不知其在五代與宋時所寶爲周秦漢魏以上物者視此又奚如乎而又不知其以周秦漢魏以上物視周秦漢魏以上人其人自視則又奚如人見世之熙熙者沈酣於紛華綺麗之樂奔走於權貴要津之門褰裳濡足被僇辱而不知羞於是有一人焉出而矯之卓然以道自重以澹泊自守以古先琴書圖畫器物玩好自娛命之曰好古故凡名能好古者必非庸俗人也以其非庸俗人之所好。則庸俗人亦從而效之。於是士之射利求進者。必窮極其所無以謟事權貴要津。權貴要津亦時出其所有以誇士。而士之慕爲古而不知務者。亦每與世競逐。必盡效其所有而後快。噫嘻是非眞能好古也。特與庸俗人同好而巳。夫旣與庸俗人同好矣。而猶嘵嘵然竊好古之名以求自異於庸俗。不知其名則是。而其意則非。吾之所謂好古者學其道爲其文思其人而不得見徘徊上下庶幾得其手澤之所存而觀玩焉則恍然如見其人也是以好之而不厭。故夫古之爲好者非以其物以其人也如以其物而巳矣今亦何以異於古哉夫苟不惟物惟其人。則吾亦可以爲古人矣。安知千百世之下不以好古者好吾乃必捨其在吾而惟古之好亦巳惑矣予觀今世之所好大率類是蓋皆所謂名是而意則非者也不能盡述述其近似者作古硯說

【披剝盡情令藏古家汗下】

◆解

李淑人大節解

三先生祠義解

○李淑人大節解

李攀龍

中丞霍公大母李年二十餘撫遺孤焉旣贈太淑人掩於帝恩其大節無以自達於上乃中丞狀之曰勤瘁幽苦精白貞純是先大母之徳也余惟八者備矣屹屹乎大節也哉方其夫以永絕弱子在抱亟低徊於一往而藐諸之謂何跂余望之中廢不可知。若將置焉而旋復是顧。業以黽勉。孰與效以大畢之爲成仁也。量力計期此伏彼起蓋有日月可處而我未之卽安者匍匐拮據不與焉勤矣。惟玆孑遺煢煢在疚疚疾用貫﹖力忉怛爲勞卽庶幾將來瘏痡甚矣而逝者不返終身病之。奚必殘形相拒毀體自絕。始爲慘哉。瘁矣。壅閼閟侐鼠憂不陽如在晦明視聽玄黝𨿽猶托於世未亡人耳百爾紛紜。藏之地下。獨其所爲喘息相屬者。細若气。微若聲。不可以巳。是重蓄也。幽矣。可以巳則捨生以之不可以巳斯生而有所不得捨也難乎其爲心矣預防以自困。致慮以自危。旣秀方實。植微壯長。有不在我者。而志每窮焉以徼惠逝者。拂亂煩冤。甘此荼毒。苦矣立孤難於殉葬善後▲�����句

優於捐軀二倫是經大義以辧。非托於難以竊便。非假於優以苟存。夫婦母子無遺憾焉。精矣。蓋亦其質固有之旣自不飾。亦自不渝。不然捐軀殉葬本以爲潔而益示其華猶可物采非素以爲行也光昭有家泯於無迹猶曰倫足以竊便義足以苟存云爾恬淡是常。不以作色。白矣。據其所不得於捨生之心。與其每窮焉之志。如天地定分之不可易。如山河定位之不可移。殉葬自奇立孤自正溝瀆之諒匹夫一朝舉之矣又不然非其性也勤瘁不將以損之幽苦不將以撓之乎貞矣。激於始絕而衰於巳事。與操具而身亡。均之失其半也。此夫各成其信非以爲名而意自愜不解於慈非以爲功而理自全故至於今無間然矣豈其習而便豈其守而存率之自是自致厥美不遺純矣。屹屹乎大節也哉。喘息相屬命脈以之神明之冑後世必復余猶及見中丞爲禦史時。主課天下郡國上計吏風裁卓然。自廷尉中丞少司馬司寇徧歷三臺大績益著。於太淑人有餘烈矣。勤瘁幽苦。精白貞純。具大臣之道焉。有味乎其言之也。

▲中丞所狀之妻道卽中�自有之臣道

【殷卣周彜龍文漫滅古意獨存】

○三先生祠義解

利瓦伊楨

新安汪惟一少師事徐子與先生爲詩詩旣工先生介紹遊李於鱗王元美兩先生所兩先生雅重其人贈之以言惟一遂有聲三吳間而子與先生卒惟一裒遺文行之又乞王先生志之諸才人善徐先生者傳且誄之時展墓存問其婦孺巳卽家竹丘爲祠事先生而李先生巳前卒王先生後十年復卒因主並祀之人嘩無間也其友汪永叔私問於余曰惟一之祠也禮與余曰禮古未之有可以義起也古者立學釁器用幣釋菜以尊先聖先師四時官釋奠亦如之有道徳者生爲師死爲樂祖祀於瞽宗民生於三父生之君治之師教之事之如一左右就養無方服勤致死心喪三年其重若此古以官爲師師無異徒人無異學生事沒祠官爲主辦今學者不皆受官師之教生別爲事死別爲祠是可義起者也禮言之祀有五蠟有八奧之爨有二豆間之祭何食蔑有七夕有祭杼每月有祭椶桐書拂禮反其所自始苟有功徳不擇微賤而況師乎祭於太蒸從饗先王晉之封綿上田也魯之納裘氏潘氏也越之表會稽山也君不忘其臣俾世有血食而況弟子之於師乎燕之築騶衍宮也吳之架介琰廟也屈千乘之尊以師匹夫而況匹夫之師乎叔季以來人之好諛甚矣匪直祀死者及其生而以鬼饗之要皆怵權勢行媚取寵不足多尙然其始作也未有不孚民譽者鄕而祠其父老若畏壘之屬邑而祠其令長郡而祠其守相若汲壇欒社文翁召父之屬多矣其下若於公獄吏許陽都水椽朱邑嗇夫鄭眾從事耳吏民士大夫戴之爲君愛之爲父母奉之若神明祝史無媿詞君子無疵議焉何以故以爲君猶父也師何獨不然張良之黃石王績之杜康李燮之王成韋泓之應詹伍員之漁父鍼藥之工之扁鵲陶家之陸鴻漸一日之雅一事之契一藝之功也而儼然受祠夫終身所師大有造我者宜何如也李洞之於賈島也以佛事之孫晟象事之承暉之於司馬光蘇軾也以象師友之此異代人也夫身受業者宜何如也梵言室灑舊翻弟子新云所教南山天臺之議曰學在我後名弟解從師生名子師有匠成之能學者具資稟之徳資則捨父從師教師如父師之謙讓處資如弟曹務光見趙州以斗盆燒乳頭香作供此外道也夫士流宜何如也楊宣之幹宋纖也黃庭堅之於蘇軾也爲閣爲室象而事之應詹祀韋泓也柳宗元得韓詩燻玉蕤香然後發讀也王維繪孟浩然象也張籍得杜詩焚之和以膏蜜頻飲也戴弘正金蘭簿以告祖考也此朋友也夫師宜何如也禮記戴曾子數子夏之罪云吾昔與女從夫子於洙泗之間退而老於西河之上使西河之人疑汝於夫子汝罪三也注云言其不稱師也蓋古之君子言必稱師示有所授且不忘本也故子張一篇載羣弟子之語子夏之言十一而未嘗稱師曾子之言五而三稱曰吾聞諸夫子則子夏爲曾子所罪固其宜矣劉焉造乘輿車具千餘乘荊州牧劉表上焉有似子夏西河疑聖人之論其傳說甚遠惟一言必稱師。禮也。孔子曰兄弟吾哭諸廟父之友吾哭諸廟門之外師吾哭諸寢朋友吾哭諸寢門之外所知吾哭諸野寢我所安師成我者也。故哭諸寢。孔子沒門人相向哭皆失聲欲以有若事孔子或曰是仿古設尸之禮也可以屍何不可以祠後世有慕而爲之者臧榮緒以孔子生日庚辰拜五經孔子如日月代明四時錯行天地同流奚取於庚辰宗廟之美百官之富爲萬世師奚取於臧氏之子無亦劉勰之夢孔子誇詡以蚩眩人乎故天地山川之祭惟有天下有國者則然戶與竈之祭達乎庶人豈戶竈優於天地山川乎哉功大者其報大。功小者其報小。以臧氏祠孔子。是庶人而行郊社之禮僣也。適以小孔子。惟一祠三先生於家是戶竈之祭庶人之分也孔子哭寢之意也。禮也。古者思賢而祠之則於社故曰鄕先生坐於裏門以教子弟沒則以配於社庚桑楚屍而祝之社而稷之謂以其主配社稷以食也漢甄子然臨孝存皆配食縣社晉宋登爲汝陰令及卒人配社祀之陸云爲浚儀令去官百姓追思圖形畫像配食縣社古之仕而有功徳於民民追思之及鄕之致其仕而可宗者皆祀之於社不必專祠亦非如今皆配食學宮也惟一竹丘與其友人於此爲詩社因以祭三先生亦社之義也。禮也。禮又有之爲羣姓祠泰厲公厲族厲以妥古帝王諸侯大夫無後者李徐二先生嶽牧臣在諸侯大夫間不幸而無後無論弟子不忍於師是不當比於鄭伯有晉若敖乎鄭康成注祭法云今時民家春秋祠司命行神山神山卽厲也民惡言厲巫祝以厲山爲之謬乎春秋傳曰鬼有所歸乃不爲厲厲山氏有子曰柱世祝厲山之神得其鬼爲厲故云謬也惟一祠徐及李而王與焉其亦厲之稱�乎四方百物之疈辜也。八神之索饗也。星辰風雨露雷山林川澤墳衍之同壇也。從其類也。三先生生爲死友。死而配食。豈曰非類不歆。故惟一之祠也。謂以義起禮可也。永叔曰惟一嘗爲徐先生服服以緦時以期禮語曰儀禮朋友齊衰三月而禮言師無當於五服張逸曰古不制師服無定禮也有得一言一義而如朋友者。有親愛如兄弟者。有成就巳身而恩如天地父母者。豈可槪服之。故不制服。心喪可矣。門人爲孔子築室治任三年子貢倍之魯人往從冢而家者百有餘室因命曰孔裏龔勝門人衰絰治喪者百人鄭玄遺令薄葬自郡守以下嘗受業者衰絰赴者千餘人馮冑郭瑀服皆三年王肅門生衰絰者百數宋黃幹喪朱子服加麻制如﹖﹖﹖﹖﹖衣用冠絰王伯喪師何基服﹖﹖﹖﹖﹖衣加帶絰冠加絲武胡澹庵爲師制服李諮爲師緦麻金履祥師喪服加絰白巾帶用細薴惟一於徐先生河汾氏所謂通於夫子受罔極之恩者也其服也酌於禮之中者也漢去古未遠諸儒最重師師以經術專門名家學者守師說不變問所從來必曰某師封侯拜將相恆推讓之於定國身爲九卿迎師執弟子禮景毅以子師李膺自免人有辱夏侯惇師者惇殺之而考其時能於師身後有恩紀者唐林王吉表上許商冢侯芭於楊雄桓榮於朱普桓典於王吉負土成墳禮震爲歐陽歙楊震爲範升鄭弘爲焦貺不惜死相救李膺延篤劉焉王朗棄官奔赴云尙葬吳章南嶺任末致屍於門郭亮收李固牽招護樂隱喪廉範斂薛漢朱穆喪趙康如師胡騰殯竇武行服其服亦無明文令狐徵君隱東城山中終卽爲冢焉諸生遵師法陪葬者三百餘家又不聞其祠如惟一也禮無定制而情不可一律齊張逸之論是也其後曹曾弟子稱曹師爲立祠李遵勗宗楊億爲文塑其像晨夕伸函丈之禮礱石記之惟一事可與二人並論矣於禮固無過不及也永叔曰是則然矣祠之也者神之也文章小道耳何所關於神明而祠之爲余曰否神之爲徳也體物不遺物莫神於人。人莫神於心。心莫神於言。言莫神於文。試舉其凡董汪都三策得之神助謝惠連池塘春艸得之夢弟孫綽筆端吐光若火賦擲地有金石聲徐陵醉作白雲出海嶠詩醒驚爲神杜少陵受石文於鵝冠童子下筆如有神宗武暗誦﹖﹖氐有金字光明射日袁嘏詩有生气須大材迮之不則飛去李觀爪甲有淸塵此文人而擬諸鬼神者也孟召文差顚狂滕王閣賦江神走送郭元振題頰入面遂滅馬公亮鬼手範仲淹鼓妖亦然杜詩可驅瘧射洪陸使君廟以爲簽殊驗白居易言劉禹錫詩在處神物護持此文人而感動鬼神者也張迥之云湯悅之星皇侃之唾楊雄張鷟之鳳董仲舒之蛟龍傅咸之龍文掌羅含之鳥劉贊之龜馬融之花謝諤之珠江淹蕭穎士之錦王朗王勃陳繼達之墨紀少瑜王珣李嶠李白之筆周仁裕之西江水弘成子五鹿充宗之石韓昌黎之丹篆司馬長卿之黃衣翁又不有言祀朗管星者多知慧乎此文人而鬼神牖其衷者也王肅方注易有越王女從地出與語才思開悟王弼鄭玄王衍陸機互相論難鄒湛見甄舒仲沈約叩陸喬門召靑箱誦其感舊詩死劉楨猶能庇生顧總狄遵度夢子美自誦逸詩數十章又有聞人稱子美解其遺恨吞吳句之悞蘇端明言元佑中嶺南人遇李供奉酒肆爲詩二篇自言東華上淸監淸逸眞人或謂是黃魯直經蜀中事李生見箜篌有雲中汪樹天際歸舟之句他若芙蓉之城長白之山白玉之樓五云之閣紫陽之宮衍波之箋太乙之藜仙府之酒瑤臺之夢華亭廣陵之散乩�所臨往往文可觀采此文人而鬼神式靈之一陰一陽酬酢者也慧業文人。其生也有自。其沒也有歸。往往仙化則有大玄博士太極仙卿西明都禁華陽洞主遮須國王都籙司命文星典吏紫府押衙侍帝晨稱散仙不可勝數柳宗元主羅池謝靈運送杜治事亦有徵若前後身蔡邕張衡尢眾三先生魁然文苑取精多而用物宏沒爲明神又何怪焉且就人倫禦之爲藝偞卑矣。尹儒秋駕精神發於寤寐。誰則牖之。心之精神。包括宇宙。總覽人物。天且不違而況於鬼神乎。談詩家有神品有神來職是之由腐毫墜坑蹋壁繞室閉門入甕坐樹腐唇墮齒落眉引被臥手穿袖斷須莖滿頭絲兩京十年三都一紀口吻生花不卹妻孥猶未關至極鄭玄尹知章鑿心王充竭气楊雄吐腸曹植反胃李賀噦肝孟郊擢腎桓譚疾裴廸瘦心神辭李廣五臟神遇江淹此物此志也張說享文以媚香賈島以歲除祭詩神劉蛻以文爲冢而銘之唐球投詩瓢江中王曾父見字﹖﹖氐以香湯洗燒之而獲陰報非神而何惟一受詩三先生。沒世不忘。神所憑依。將在是矣。郡有文士則洛如花生雞解人語虱解念阿房宮賦鼠畏田字龜有歷鴷有印蟾有丹書鴈行成無爲脈望食神仙則化夫物猶然而人何以不如小說家稱筆神曰佩阿又曰昌化晉髙士爲筆神研神曰淬妃墨神曰回氏﹖﹖氐神曰尙卿司書神曰長思解辟蠹除夕祭之故郤詵拜筆祖瑩拜墨薛稷廣爲九錫之五物者以人用之乃疑於神而人之用物者可知巳惟一祠三先生。神道也。簡子有言春樹桃李者夏得休息秋得食焉春樹蒺藜者夏不得休息秋得刺焉樹人譬之樹木區以別矣惟一不升枝而捐其本。則亦三先生善樹人以食其報也。今天下多噉名利齒兒無如新安其富者能餌人類陰子方黃羊祀竈其不慧者易欺類王凝之奉天師道借鬼兵其巧者善贗類楚澤鳴狐卽墨飛鳥其象恭者腹有鱗甲類西門豹簪筆磬折而須大巫嫗其誕者類劉伶斷酒供酒肉神前自誓便引酒進肉隗然巳醉其廣交者猥雜無倫類漢一歲三萬七千祠其無恆者不終類土龍芻狗之始成盛以篋衍巾以文繡纏以朱﹖﹖系屍祝袀袨大夫端冕以送迎之及其巳用之後則壤土艸﹖﹖叕恧巳惟一產財中人負笈而遊三先生之門朿脯成禮性復木訥不善爲容方三先生憎多口奉盤匜於玷亶惟謹比三先生寒魄捨宅以共烝嘗今老矣澗溪沼沚之毛朝莫薦之必齋如也毀譽不移意升沈不攺度死生不變節是舉也不必於禮若何業巳度越流俗遠矣如非然者。三先生之神聰明正直而一。能無吐之乎。永叔憮然曰有是哉吾今乃知文章大業也死且不朽師弟子之義之重也鬼神之情狀祭祀之禮所由設也歸語惟一具告三先生之靈而小子任丹書焉勒諸刑牲之石

【萬族之態五倫之理二气之情狀俱羅列而爲文章非惠施五車茂先三十成熟胸中何能貫申縱橫若是】

明文霱卷之十八

●明文霱卷之十九

武林劉士鏻羽石父評選

書一

◆書一

重與獻吉書

上大司徒梁公儉庵書

寄童內方書

答郭桐岡先生書

與殷子書

寄餘子書

上霍元厓宗伯書

畣毛憲副書

畣重慶太守劉嵩陽書

畣余文獻書

答姜僉事書

與文徵明書

答李中溪書

上禦史大夫南充王公書

寄屠漸山書

辰州與田叔禾書

與胡寵之書

與宗子相書

○重與獻吉書

徐禎卿

僕以攝提格之歲。仲春南䢐。出齊魯之郊。經淮沛之墟。直視平原。蕭條萬里。於時雉雊於野。麥秀油油。瞻日月之勤。感東山之嘆。𨿽睿眇傷神。未足以振心而惕慮也。旣而道指東吳。彷徨故都。棲棲焉若仲尼之去魯也。乃遵錢塘。薄眺會稽。控湖山以爲郭。環江海以爲池。昔日神宮峣闕。椒房綺榭之餘。或巋然於魯甸。徒髣髴於丘夷。顧瞻周道。不能不爲之興哀也。傍引桐江之溪。遡洄富春之渚。豈惟望風而思其人。抑可以樂焉而終其身矣。又西南行。渡縠水陟常山越余幹沿弋陽山溪澗沚之濱。玉水澄徹。則有參差之毛。丹碧之石。遊鯈翔泳。白鳥棲止。可以瑩神而悅心也。橫陟彭蠡。仰瞻廬嶽。其波濤則騰湧奔伏。噴薄日月。其峯﹝崿﹞﹝咢厓也﹞則盤回峭絕。亙接霄漢。香鑪五老之形。瀑布靑峽之觀。特爲卓詭。靈芝異艸。彌山布谷。金符玉冊。窮幽極玄。信赤霄之神都。老氏之玄宮也。又西遡九江南望全楚。夫其扼巴蜀之喉舌。據吳會之上流。通五嶺之門戶。接雍梁之要樞。此其大勢也。若乃鎭以衡陽之阜。表以武當之山。五峯森拔。三門淩啟。雲霞絢繪。紫气燭耀。其中四候蚤暮。七曜運行。往往與人間殊別。爰有黃金之堂。白玉之戶。琉璃爲鋪。檀桂爲柱。制侔天居。勢﹝轢﹞﹝�踐也﹞海嶽。目所希見。窈窕難說。又有江漢之波。沅湘之流。洞庭之湖。云夢之澤。千條萬派。混原同塗。縱貫脈理。襟帶其間。極望浩漫。際天薄海。陽春獻而百艸芳。涼風至而蒹葭落。猿子噭嘯。鴻雁成羣。魚龍倏忽。暘晦互分。可以觀天地之變化。驗時序之瘁榮也。故徵水族之饒。萃材木之珍。論舟楫之利。及畋漁之樂。九州島島之內。未有踰此者也。然其民俗若瘠。尙利薄義。戶無囷廩之食。人無相固之心。雜以山夷輕躁易動。非久安治之國也。又其山川包絡四要。固用武之場。聚爭之地也。故東望樊口。則慕周瑜之雄。西顧峴山。則感叔子之惠。載觀荊門。則悲昭烈之績。極眺中原。則痛���忠。山河昔是。人物巳非。心傷嘆矣。淒其漣�。������理�時也命有涘而志無涯。時可遘而身不逮。此屈原所以流亡於江夏。賈誼所以憂傷於長沙者也。所賴賢豪發憤。映帶礪以垂名。章縫樂道。假竹帛以昭志。生人之業庶爲不朽耳。僕自惟無卓犖之才。寡礪﹝鍔﹞﹝咢刃鋒﹞之用。進不能揚眉於天下。退不能甘心於一壑。徒放情於江海之間。抗志於宇宙之表。將以搜奇獵祕。咀華納靈。則水土而函蘊。法景曜以﹝摛﹞﹝雌發也﹞文。聊希子長之風。庶幾虞卿之志。乃知於役之行豫。玆遊之豈徒哉。惟是足下與�同懷。遭時齟齬。良圖弗遂。抱膝空林之中。棲神窮迹之境。𨿽槍楡之爲樂。固知大鵬之逍遙也。故聊述其略。以當抵掌。方有簿牒。不盡所言。

【觸境流連裴徊憑弔有望古遙集之意】

○上大司徒梁公儉庵書

劉繪

進士繪頓首。死罪。繪不佞。不能敬奉徳教。以順下陳之心。繪恐以不肖之故。有傷於門下之度也。繪以進士分大司徒。觀政國家之法。以新進者多下邑艸莽之臣。不習典章。令觀大臣舉事。庶它日有所法程。可寡過耳。未先授以職事也。昨澍雨竟日。進士以僕馬未便。遂未到部。隨有健吏持札相喚。進士方與客對。卽辭客衝雨沾濡來見。初以爲必有明訓教旨。便當勇受之也。不意門下據按不答禮。聲色兩厲。進士以庶司在列。不能當面數之責。略爲辯論。以爲一揖不至未成過也。門下何動气若斯。此所謂覆羹之失而致翻海之怒。毀瓦之咎而發破山之威。竊亦爲門下不取也。門下怒愈甚。環視兩旁。指爲冥悍不識事體。公肆傲慢。令曹吏勒疏參劾。進士始長揖退。見同年友但瞑目沈心。而笑曹吏之亡識矣。夫進士未受職曠何職也。未受事敗何事也。曹吏𨿽刁不知主何意。所加何辭。所﹝摭﹞﹝拓取也﹞何事。所議何罪。聖主髙居法宮。宸覽諸大臣章奏。見大司徒奏囊。必慮以爲軍國大議。邊圉何大策。內庭何大計。象魏何大令。發而視之。�參一未到進士耳。繪懼此瑣細事。乃廑聖主當出何絲綸下明詔哉。是�欲成進士之材。而損門下愛士之徳。明進士之過。而累門下容人之量。繪聞仁不棄物。禮先厚施。以不肖之始進。望門下有以全之。不虞其輒棄之也。以不肖之狂悖。望門下有以教之。不虞其輒摧之也。故不教而怒者禮之暴也。不寬而伐者義之慘也。且舉一言而傷國體之大。非忠也。薄一士而動羣情之猜。非知也。願門下察之。昨聞周司務同郎吏二三人。皆短繪於門下。謂繪多言戲﹝諜﹞﹝閒言﹞。俯仰亢倨。出入不循榘度。嗟哉。以繪之行。誠如左右之言。但繪且思之。以繪之志行。欲免於左右之譖。必不可得也。以左右之志行。欲相合而矜之。亦必不可得也。諺曰。女入宮見妬。士入朝見忌。夫宮妬者必名姝也。朝忌者必奇士也。繪𨿽亡奇。然自左右視之。必駭顧而叱焉者也。昔黃次公郤督郵之譖。而全許丞之名。龔少卿拒功曹之誹。而得王生之力。孟公不顧尙書之﹝期﹞﹝約信也﹞。而司徒馬宮優之位躋列侯。士元不理來陽之事。而相國孔明原之權登上將。此四人者。豈徒以疏闊偸慵哉。性有能不能。人有遇不遇爾。是以孔門設教列爲四科。班史論人注爲九等。善人難以入室。狂狷可以成章。不有巨徳。何以造士也。門下又讓繪曰。觀汝年巳踰三十。何不省事若斯。嗟哉嗟哉。繪生八九歲時。頗具識知。能屬文。鄕裏繆指爲奇。今三十一歲矣。不能於此時光揚駿業。爲國家濟一時。逐隊南宮。廁於釋褐之末。嘗自醜恨。力倦神疲。時或目不辧朱紫。耳不聆音理。隨口應答。健忘如耄。而自不知其故也。但仰方今聖主禦極。六合一家。𨿽有奇桀。何能自表。此正馬卿楊雄所謂儀秦無所騁辧。賁黃難以事勇者也。故如文子弱齡能禦衷甲。甘羅十二憑﹝軝﹞﹝奇�旁﹞下趙。子房以童年報韓。仲華十九而爲佐命。古者英哲﹝尠﹞﹝丘鮮﹞假。並生斯世。則亦就摳衣鼓篋之業爾。豈能遽奮靑霄之上耶。繪文不能獵取上第。名不能橫四海。則宜爲左右之輕且斥。繪亦以此澹蕩而困於自悼。常恐終無樹立。而自委於未行也。繪且籌之。繪居宛汝之間。其俗子弟多好獵。繪往獵家。見名鷹於未▲詩約軝錯衡

獵時。凝金眸。垂云翮。毳毛剝落。翛然如鶩。徘徊絳﹝旋﹞﹝轆轤﹞之系。若病且死。啖以翠鳥之肉不厭也。飲以烏�之液不甘也。一旦脫韝而揚。乘迅風而起也。竦翼而翔於碧落。其神俊莫能當之。於此之時信大鵬避路。孔鸞驚舉。野無狐兔之迹。林乏燕雀之羽。何也。以其才力得縱而精耀气湧也。以繪之不肖。儻辱納而教之。當有鸞鳳朝陽之志。肯以名鷹自況耶。若終不加愛而與進之。繪聞智士不違心以干祿。烈士不忍詬而喪名。髙鴈傷空弦而橫透云幕。神駒驚虛箠而滅影▲翛羽敝也又翛然疾飛貌

昆侖。今九州島島之外。五嶽之巓。可爲曠士。棲神寄足者無限。肯終阻門下之條約而有污印﹝韍﹞﹝弗組也﹞哉。狂愚�勒通紀。外孤鶴賦一篇。並見志意。覽辭喜怒。惟其裁察。

【一種奇軼不可羈紲之气如沙苑駒兒驕嘶自賞】

○寄童內方書

王廷陳

僕於門下。深托志气。其合非彊。赤壁一別。憂患相﹝仍﹞﹝頻也﹞兼之阻修。缺然禮問。顧我同人。豈有遐心。今知執事暫違供奉。展謁桑梓。乃敢致書門下。謝弛慢之罪。復有憤懣之悰。冀伸於知巳。幸毋惡其彊﹝聒﹞﹝括聲亂也﹞也。去夏顧公以興都志事見召。僕謂斯事體大。宜得館閣載筆之臣。名家之彥。乃可持衡義例樹幟斯文也。如僕纖瑣除籍放誕廢業衰憊俟死之人。何可與此。使者至門閉拒不內。作書辭謝。頗爲哀懇。而顧公不釋。徵命屢至。且牒責郡邑。於是鄕裏親知諸父兄弟輩。皆謂東橋巨公。自童稚知汝。違眾怒薦汝。汝縱不欲預志事。獨不可一往候乎。不然郡邑當見讓。其咎由汝。非所以事尊貴答知巳承邦大夫也。僕不得巳許之行。然猶遲遲。度仲秋書且成可往耳。比至其書果艸創畢矣。僕才不逮二子遠甚。何敢髙議得失。破其堅白。有所幫助乎。況僕私心祗欲如前所陳。幸其旣就。而顧公乃以進書表見委。又摘數事令僕綴之數言。此外未措一辭矣。僕每謂諸師儒曰。書上必無署我名。我本無勞。曷敢分譽。但勿禍我。此令親劉子所知也。夫書之可議。不但聖諭所云。體例不合。事寔差誤。而巳而恩澤橫流。薄譴而厚賚。誠艸萊之溢潤。灰燼之驚焰也。近聞東橋復有薦疏。而當道參駁。謂僕著名貪惡。云云吁。冤哉。東橋果禍我至此也。僕之免於狂吠者久矣。而今一旦也。此聲也。何爲而至僕哉。僕自作吏及被廢以來。積釁累垢。殊詭萬狀。卽有智給未能縷數。獨缺一貪耳。而好事黃門爲僕補足。不意晚路。幸有此遭。且卽書罪之瑕﹝颣﹞﹝疵也戾也﹞難窮矣。而乃根淵▲��

往事。造作新評。意在重錮密羅絕系出﹝柢﹞﹝又同��根也﹞而剖索未詳。指其所乏。是𨿽忍心點璧。而天下耳目其可塗乎。彼之爲此。豈以僕欲於此因緣出。瓜覬攘腐鼠乎。嗚呼誤矣。凡今不安擯斥。而思得振起者。亦自有道。僕上之不能矜飭名行。動流俗之譽。下之不能交結要津。工鉆刺之術。聞談官府則如爰居聽鐘鼓。駭掉不食。或謂僕且復用。則如聆詛詈恨不掩耳。蓋知其愚我也。一日之間。臥多於坐。每春夏之交。寒暑之會。往往迷節候而詭晦朔。至家事綜緝。一委妻孥。所謂婚嫁巳畢如我巳死。無關世情矣。血气旣衰。心知日塞。不敢思其所不及。人以文字見屬。則顰蹙竟日。百不一應。又覩近者觚翰之流。家冀人璧。欲應時攺轍。則故步或失。若降心仍貫。則前薪見淩。故悉置不爲也。俗好通問。而僕獨尙神交。至於貴人猶憚輕啟。此非索價爲髙自絕長者也。僕見今之刺謁。楮幅廣狹。稱謂重輕。皆異往度。𨿽在親舊。秩日進則啟益恭。如是乃得省覽。否則必獲頓擲。然此在仕者不得不然耳。僕以田夫而修仕者之事。則所不習。若恃其素昔。新▲罪人獄決完爲城且�滿三歲爲鬼薪橫訾�詆律�有芒

敬不加。則虞擲頓不省。以故欲作﹝輒﹞﹝忽然﹞﹝輟﹞﹝止也﹞也。干進者然乎。此皆不欲違其所便。彊其不能。示自廢之迹。廣讒口之資。庶幾得比散木。保其天年耳。昨赴承天旋。簡敝笥。冠舄潰莓。家人粗爲理制。彊僕攝之。僕臨鏡自嘲曰。沐猴而冠。然矣。頃刻在躬。則手足疾苦。不勝拘攣。山林之骨。曷可移易。又世俗喜足恭。揖拱不辧委折率至地。而僕要領本彊。極力效之不能肖。每不稱施。而不稱施則獲罪責不貰。欲逃罪責則本性難彊。彊不能久。執事視僕心迹。豈不然哉。而今乃用此事▲攝﹑整頓示新

被口語。偶一念及。如鮑魚在鼻。鴟梟在耳。又如魑魅在目。忍之不堪。報之無從也。柰何柰何。夫﹝鎩﹞﹝帥翦羽﹞羽之鳥。病鶻之所窺也。折趾之兔。蹇盧之所利也。僕固下流易乘。柔質可茹。而彼也。亦何足稱爪牙之利。張搏擊之威哉。𨿽然業巳廁名其末。而欲逃其咎。苟不得知巳如執事者。而告之。何益於人不聽。祗以發笑。而資嫉者之口耳。外答東橋及陳大巡書稿附上。以見初志

【自古並畏者文人之舌與武士之鋒似此鑱刻銛利鏌鋣爲�】

○答郭桐岡先生書

王廷陳

廷陳謹啟桐岡先生僕於左右輒有所薦幸君侯聽之客有居門下者施生雨泗上人也能琴。琴能自合材質由膠漆徽軫以上不一假他手古今人所爲曲操彼誦之曰是可弦輒譜而被之五音不爽能書。書兼眞行艸八分又能漢楷能篆刻能雜畫數者𨿽未臻妙善然其品不下矣能吳謳。謳能爲疾響爲慢聲�疾也則激烈悲壯若劍客互擊瞋目而語難。忽然爲慢聲則闡緩婉媚如孽媵病姬隱伸澀訴欲盡而不能予每傾耳而聽之未嘗不怪其宮徵之暗移歡戚之驟逮也其最奇者則於方寸之楮。作小楷數千。點畫不淆體裁各具於粒麻之上宛轉書之成五言詩一絕卽有烱眸非極視專瞪數拭屢翕蓄而後張不可得其髣髴誠文囿之絕技生平之未覩也僕見古昔丸弈庖削之流皆得專精於記籍亟贊於聞人此君子下逮之仁曲成之誼也況生所能乃儒術之支裔學士之旁暢乎卽其人跌宕負气澹泊寡營羈控莫施疏逸近達𨿽無典學之績而妙性資之合𨿽在韋素之賤而蘊紳佩之器𨿽被泥滓之迹而勵振刷之操𨿽寡儋石之儲而絕慍怨之色至於負俗之謗。時時有之。人不以病生。生亦自謂不病也。然則僕之禮之獨以其能哉僕於暇日於後二藝面令爲之知其非妄玆不敢蔽乃以所爲致敬記室一則明慧匠之未乏一以證吾言之不虛我侯多才藝而好奇其於此必有鑑賞矣

【形容入妙】

○與殷子書

王廷陳

竊聞人各有偶。物從其類。故婚姻人道之始。伉儷家政之基。豈可使窳隆一揆。涇渭混源哉。此鄭忽之拒齊。不疑之辭霍。良有以也。故秦晉國匹。欒郤族均。王謝閥等。潘楊世睦。本其門素。旣爾齊同。稽厥風猷。復無虧替。又其子弟雅醇。弓裘克禪。則施衿命往。結褵言歸。百兩是將。箕帚獲所。於是甥舅勝冰玉之譽。龜筮告勝占之吉。風人詠其好逑。宗黨贊爲具美。斯天作之純休。人倫之畢鬯矣。其或今迹𨿽微。先軌則大。胤支云劣。祖徳在稱。則駕言歸女意屬振微。仁不遐遺民歸其厚。猶長者之用心。矯偸之髙舉也。又或席門之捲。甕牖之賓。前徽無聞。舊彥缺錄。而豹姿突變。騂角旋生。無待能興洿塗拔起。則知昌願托。冀庇望諧。譬之食果略株。棄牢守豕。徼新福於將來。違眾情而締納。此婚姻之變例。明賢之逆覩也。至若椎埋宄類。﹝闤闠﹞﹝環潰市門﹞狡童。不齒齊民。世濟惡徳。以逮馬醫夏畦之子。給喪傭保之兒。亡命負辜之徒。導騶先驅之廝。籧篨戚施之狀。俯仰無能。侏儒介渺之稱。孝慈莫攺。擬倫於犬豕。比徳於伶優。一旦以干沒。而致多金。資營苟以騰髙貲。心志驟侈。不足非財。自丑卑流。仰攀華冑。推潤屋之餘脂。希宵燭之末照。於是醲肥啖其門客。貨賄誘其私親。遊說之言日至。密邇之譽不衰。遂至寡廉鮮恥。明目靦顏。惟利是求。族類罔計。象齒競謀。鳳毛安惜。是故育女猶之居貨。行媒同於貿絲。忍使化源。釀爲賈道。於是犀璧金珠。爛充簪珥。冰紈霧縠。髙貯筐篚。𨿽位在九列。族右一方。多議闊視之人。喜譏善誚之人。莫不一見解頤。弱息請往。遂使纓冕▲世人�眼

之產。入於﹝駔﹞﹝�牙行﹞儈之門。河鯉齊姜。比於鳴盜之裔。生爲合巹之人。若牛驥共皂而食。死爲同穴之鬼。則燻蕕並器而藏。髙門遂爾降衡。芳艸由之化蕭矣。士人﹝贅﹞﹝行不當也﹞行。孰此爲大哉。僕尙懷此。而未有陳也。近見郡中婚媾。多托媒於足下者。故敢布此。幸子稱品審流。別羣分類。苟非異等。務遵常途。毋使禮門﹝頓﹞﹝遽也﹞開利竇也。

【有激之言不嫌醜詆】

○寄餘子書

王廷陳

懋昭足下。昔偕館院。頗辱暱與。曾不幾時。子以憂去。去之明年。僕坐罪謫。僕之難合。子所知也。時吏不能指其瑕疵纖劣莫競。遂伏誣議。人悲失路。僕幸生還。可爲知者道也。春仲晤令兄。悉子幾死奇禍。得失。夢幻。無足芥蔕。更計子首夏經黃。必獲駢展呼浪信次布歡。臨江遲侶。獨往微吟。數而不斁。今晨書來乃知仙舟徑泊鄂渚矣。令我欷歔移時。涕泗交下。豈緣偃蹇。感慨易生。誠以二三良知。星處莫覿。僕以系匏。子復塌翼。過此不悟。世路風塵。恐末覯無由耳。僕林居無營。自惟丈夫樹立巳矣。莫冀詞賦小技。亦無足煩其思惟紓其綜寄也。每引曲自適。上不慕古。下不肖俗。爲疏爲懶。不敢爲狂。爲拙爲愚。不敢爲惡髙竹林之賢而醜其放。懷三閭之忠而過其沈。智鴟夷之逝而污其富。每景物會意。輒命酒自歌酒不盡量。歌不盡調。倦則偃臥。臥不爲夢。厭苦俗徒。寧獨無與。復究心老莊。保愛性命。江湖乘興。漲則不舟。雅好雲嶠。苔滑磴危。鮮不緩卻。身多疾病。藥裹不離。此僕林居大略也。子亦欲聞之耶。惠來諸篇。詞翰比灑。把玩未釋。豁我心神。二詩稱答。更希報章。

【頹然自放】

○上霍元厓宗伯書

孫存

目蒙手翰。以所與涇野先生。寅淸之暇。商確古今之正論。諄諄訓誘。某何人斯。與聞斯教。夫涇野醇乎醇者也。夫子彊哉矯者也。以涇野之醇與夫子之矯。陶鎔變化。於大聖之域。發之而爲論議。措之而爲事業。必灼知乎善惡之幾。而擇守乎時措之宜。自不至於賢智之過矣。而豈愚不肖如某者所能贊一詞哉。頃以門下辭受之嚴僅市﹝婺﹞﹝卽金華府﹞之朋酒以獻。而適得敗者。遂使夫子有感於以名取人之難焉。嗟乎某獨不類▲寅﹝同寅敬畏使民彜物則各得其正也﹞

是耶。若以言獻安知非婺之敗酒乎。然是酒之初市於蘭也。價甚廉。其不市僞明矣。而顧若此則中途所與同處者。燻蒸之气敗之也。嗟乎士修於家。而獻於天子之廷。其所與同處者可不愼乎。是酒也。必一敗一不敗。今偶酌其敗者。遂並其不敗者棄之。毋乃未盡酒之情乎。果然則天下多棄物。而瑜皆得以瑕掩矣。縱使二酒俱敗。而蘭產之正味則不敗也。他日更取其味之正者。不敗以气之惡者。而酌之。則可以薦神明。酢賓客。而奚遽以一敗。遂擯不使前乎。使當其▲數折如�九夷之曲

方敗而攺作之。否則別用之。或以爲酸酰。或以滌藥物。或以濟道﹝暍﹞﹝謁熱死也﹞。未甘委之溝壑也。存不幸實類於是。大道之中也。猶酒之有正味也。賢智之過。則酒之釅而過於正味者也。愚不肖之不及。則酒之漓而失其正味者也。書曰若作酒醲。爾惟曲蘗。蘗多則甘。好善之深者似之。曲多則苦。惡惡之嚴者似之。以某觀於夫子。其酒之苦者乎。苦口者利於病。惟量之大者能受之。涇野其酒之旨者乎。式燕而醉於心。則量之小者皆受之矣。若以涇野之蘗。與夫子之曲。損益適中。以釀之。則甘苦調。而人皆知酒之正味矣。古人有體道之言。有知道之言。某不能釀酒而能知酒之正味。伏惟捨其前日之敗。許今所市之眞。取而酌之。則酷暑之气可敵。嚴寒之天可溫。而和气可致。無妄之疾。勿藥有喜矣。若夫投之江以醉三軍。賜之食馬者可以化暴而爲忠良助。又其餘事耳。

【就曲蘗以自況�辣之味可敵甕頭】

○畣毛憲副書

王守仁

昨承遣人諭以禍福利害。且令勉赴太府請謝。此非道誼深情。決不至此。感激之至。言無所容。但差人至龍場陵侮。此自差人挾勢擅威。非太府使之也。龍場諸夷與之爭鬭。此自諸夷憤慍不平。亦非某使之也。然則太府固未嘗辱某。某亦未嘗傲太府。何所得罪而遽請謝乎。跪拜之禮。亦小官常分。不足以爲辱。然亦不當無故而行之。不當行而行。與當行而不行。其爲取辱一也。廢逐小臣。所守以待死者。忠信禮義而已。又棄此而不守。禍莫大焉。凡禍福利害之說。某亦嘗講之君子。以忠信爲利。禮義爲福。苟忠信禮義之不存。𨿽祿之萬鐘。爵以侯王之貴。君子猶謂之禍與害。如其忠信禮義之所在。𨿽剖心碎首。君子利而行之。自以爲福也。況於流離竄逐之微乎。某之居此。蓋瘴癘蠱毒之與處。魑魅魍魎之與遊。日有三死焉。然而居之泰然。未嘗以動其中者。誠知死生之有命。不以一朝之患而忘其終身之憂也。太府苟欲加害。而在我誠有以取之。則不可謂無憾。使吾無有以取之。而橫罹焉。則亦瘴癘而巳爾。蠱毒而巳爾。魑魅魍魎而巳爾。吾豈以是而動吾心哉。執事之諭。𨿽有所不敢承。然因是而益知所以自勵。不敢苟有所隳墮。則某也受教多矣。敢不頓首以謝。

【有骨力人語亦是有學力人語】

○畣重慶太守劉嵩陽書

楊愼

走之仰止足下久矣。所傳聞於永昌張愈光者尢悉。癸卯之秋。愈光北上。走則暫歸約同謁執事於﹝渝﹞﹝渝地名卽重慶府﹞。此彥會也。張以病不果行。走以獻歲甲之﹝鼌﹞﹝同朝且也﹞。路貫貴治。竟逢其違。匆匆勿勿。畱手筆付馬生以答前款。區區拳拳未﹝蕆﹞﹝�備也﹞萬一。童永昌來。乃辱賜蕩櫛。丰踰千言。始則善誘之泰甚。中則相知之巳深。末復相期之極摯。走𨿽耄昏。敢忘酬旃下。走賦質愚戇。天稟倔彊。不能以過情接物。虛言定交。獨重欽下風。﹝憬﹞﹝尙覺寤也又遠也﹞睠髙躅。繄有

▲又渝變也出

矣。自昔文人。類略細謹。仰髙明。則濯纓淸冷。牽絲壁立。不依禾絹。不謁黃﹝■﹝扁瓜﹞﹝蹁�名﹞。不近冰峯。此固鄙人之沃聞鏤膺者也。邇者霸儒創爲新學。削經剗史。驅儒歸禪。緣其作俑急於鳴儔。俾其易入。而一時奔名走譽者。自叩胸臆。叵以驚人彪彩。罔克自售。靡然從之。粉其盈矣。蜉蝣撼樹。謂遊夏爲支離。聚文成雷。以舒雄爲小伎。豪傑之士。陷溺實繁。執事則獨復不染。特立無緇。此又鄙人之沃聞鏤膺者也。走少而多疾。長也無奇。然竊有狂談異於俗論。謂詩歌至杜陵而畼。然詩之衰颯。實自杜始。經學至朱子而明。然之拘晦。實自朱始。是非杜朱之罪也。玩瓶中之牡丹。看擔上之桃李。效之者之罪也。夫鸞輅生於椎輪。龍舟起於落葉。山則原於覆簣。江則原於濫觴。今也譬則乞丐。沾其﹝剩﹞﹝剩餘也﹞馥殘膏。猶之瞽史。誦其墜言衍說。何惑乎道之日蕪。而文之日下也。竊不自揆。欲訓詁章句。求朱子以前。六經永言緣情。效杜陵以上。四始斐然之志。確乎不移。而影頹吳泉。昏及趙蔭。迹類愚公。力疲誇父矣。束髮以還。頗厭進取。幸玆荒戌瑟居。得以思黥補刖。固惟千鈞之弩。一發不﹝鵠﹞﹝射的﹞則可永謝焉。復效枉矢飛流。﹝嚆﹞﹝同�叫也﹞箭妄鳴乎。故無寧效昔人放於酒放於賞物。且又文有仗境生情。詩或托物起興。如崔延伯每臨陣則召田僧超爲壯士歌。宋子京修史使麗豎﹝■﹝難上灬下﹞﹝同然﹞椽燭。吳元中起艸令遠山磨隃縻。是或一道也。走豈能執鞭古人。亦聊以耗壯心。遣餘年。若所謂老顚欲裂風景。不自洗磨者。良亦有之。不知我者不可聞此言。知我者不可不聞此言。尊諭托妄譏忌之教。則豈敢當也。然借以逃尺寸之負俗。斯則受貺諒厚。不敢文過。末復以見志垂載爲勗。此叔達汲王無功盛心也。愈益不敢承焉。壯膏之炷欲燼。遊岱之魂將至。捧誦良書。深負徳愛爾。馬生辱不鄙後進。置之文翁石室。然下走之私。不獨爲一人淑。惟渝爲郡當蜀之半。士子之質。冀有可以升君子之堂者。亦恐染於新學。流之枯禪。將至﹝擿﹞﹝擲﹞﹝埴﹞﹝寔﹞索塗。不特黃茅白葦耳矣。回其狂瀾。是在海若。俾石室之風。移渝城之境。油云普覆。時雨澍沾。馬生其乘韋之先乎。敢並及之。

【刻意增華稜稜露骨繇其才愽而質堅也】

▲擿塡索塗瞽者以杖拄地而行

○畣余文獻書

王維楨

自去冬抵今。凡兩獲嘉翰。手讀之。意旨標格。咸有﹝踔﹞﹝卓踰也﹞古絕塵之致。方今修辭之士。充溢宇內。若取與九崖埒。指亦不三四屈矣。顧所論僕者不中僕之悃。語曰知面易知心難。信夫信夫。僕關以西人也。從古以來。所產兼材上智。瞭瞭可數。而一隅偏能之賢。則不可勝道矣。夫兼材者與之傳經﹝稽﹞﹝考也﹞理。則博引而約歸。與之搦管摛詞。則宏深而奧衍。與之應世效用。則措注中﹝窾﹞﹝款空也�不實也﹞。十試十功。與之介冑卽戎。則制馭有術。士出死力以扞外患。與之較品古今。則倫擬﹝殿﹞﹝�後﹞﹝最﹞﹝善也﹞。足令死者魂驚。生者神竦。與之論考方輿。山川險阨。風俗移易。政化宜否。及象緯風角妖祥災眚之故。則種種當實不爽也。斯數者。僕未能擅而間有一獲。卽自關中人士計之。若僕者不可勝道矣。夫兼材之人。猶大將也。偏能猶偏禆也。故大將秉鉞。偏禆分麾。各審所長也。古以髙爵處兼材。庶位置偏能。偏能之人。不敢妄躐髙爵。自信所具也。五味各一嗜。五色各一章。羣材各一宜。其致同也。僕竊自循省。所具與所任。相背遠甚。▲下功曰殿﹝又考試之法分九爲三﹞上功曰最﹝又三刻之一爲最五爲中九爲殿﹞

僕所任者筆札之役。辭章之事。然此非可易易言也。必博蓄如帑。髙覽如陟。法守如畫。機圓如丸。才決如弩。神化變通。如雲煙禽魚離合隱見不可測擬。乃始搦管登壇千夫辟易矣。僕自歷詞垣十有六載。攻之不入。覓之不獲。間一撰記。山夫揭竿野鬭耳。非大將之律也。故曰所具與所任背也。僕有一獲。則應世效用是矣。任者旣非。具者又不獲效。乃偸食大庾。與鼫鼠伍。僕甚赧焉。夫效用非難事。本之殫厥心耳。彼射石沒羽。揮戈回曜。非駭異也。殫心之功也。僕老發半▲辟易驚退揭竿舉而�之

攺。惟是心獨赤。苟有﹝廉﹞﹝察也﹞我者。視今所具。易今所任。布在庶位。假之柄握。責之算數。因言求試。計歲考實。僕誠駑下。然亦瀝膽斷筋往矣。如是則慚退神寧。悚卻而體快矣。然此志又難以語人。獨默默﹝摵﹞﹝仝瑟﹞促。終日閉關。忽與王生斛語。遂次第及之。幹唇以自明。披腸以見愫。王生是之。公從王生得聞。乃獨弗是。論辯風剌。滚滚千百言。卒歸之勸沮。其言曰古有終身巖廊。心冷如冰。殆謂僕有執熱之想耶。不謂知僕者矣。僕自結髮讀書。見孟子持志養气之論。﹝輒﹞﹝專輒也﹞守以爲鵠。旣幸通籍金門。叨班玉府。未之有攺。玆所愧者才不副授。位不量能。故時思乞職效用。冀得一當以報天子。寒熱誰計哉。夫富厚豪華災眚之藪。勢驅威喝殃咎之門也。僕何心焉。本無異懷。反觸疑喙。乃今回腸返始。守此初服。感九崖之諭也。

【擅筆札而不欲僅以筆札見公才洵無所不兼】

○答姜僉事書

王維楨

自鄙人入南中。客爲稱足下賢者蓋百數。然未有驗也。居無幾何。而海寇至。所在大城危。小城陷。靡不得意。然惟獨海鹽完。問之海鹽所由完。則足下在城中運帷帳之籌。而又有湯參將者與之戮力奮驅。乘城拒守。寇嘗三圍海鹽。每圍厚集數重。期在必拔。然竟不能一中髙墉之隼。則足下之智略勇力彰矣。令他城皆若是。則賊鋒挫必遁。賊見他城悉懦軟。不與犄角。獨海鹽伉。以故數至圖傷之。奉常鄭公海鹽人也。爲鄙人道之甚詳。故鄙人信客。前嘗賢足下者果有今驗。非謾語也。初寇侵上海也。上海令懷印亡。徒扃縣門閴無人。邑中人見令亡。立盡奔攛如雲雨散焉。賊入以素所聞二大姓。盡掠其財而去。殺傷數百人。巳而令還。寇復至。令輒復亡。寇過縣門仍扃無人。乃始排門入。吹火燒廨宇。門樓皆空。前上海民亡者甫還。寇俄復來。不及避皆伏在鋒刃。積屍髙者丘陵。卑者溪澗爲之不流。比三至而邑中室屋空。寇揭虛囊去矣。夫寇三至上海。輒得意。及三至海鹽。皆燥唇幹▲城邑之�大都繇此

喉而歸。則信乎足下之賢有力也。太倉被創在上海後。太倉人爲鄙人述其事。尢可扼腕。方賊艦泊海口時。才數艘耳。其登岸薄太倉城者。且不滿百人。太倉守臣怖於卒至。則股栗不能持。乃掖而乘城。守臣從堞間望見賊鋒橫厲。須臾而三遺矢。左右皆笑之。其有以事白者。第瞪目視。口噤噤不能語。頃之稍定。則�朴擊施威。用蓋其陋。若是則太倉柰何不殘。今太倉三關皆化爲灰劫。太倉村落皆爲羅酆鬼區。本遺矢守臣故也。或言遺矢者爲甲。又或謂乙。久之當有▲可笑可恨

眞歸矣。當是之時。設令足下備太倉。且不啻守海塩其智略異也。今寇畱海上業三月餘矣。諸公賢有力者。第能﹝嬰﹞﹝繞也﹞城收保。不及百姓於創。然未有與寇一創者也。其不能創寇者有說四焉。夫兵不素習。將不知兵。一也。我眾附賊。益賊之智而張其膽。二也。巡視憲臣。權拘而封疆遠。權拘則不在統轄者不聽。封疆遠則緩急不相救。三也。封內士大夫生長江南。不諳兵謀。然好鼓喙沮事。執役之臣。往往搖於邪說。悚於後患。有作輒輟之。四也。斯四者寇所以敢犯。久畱橫行▲嬰城者相望

而莫之遏也。以予觀今日之勢。參彼巳之形。寇欲去則去。不欲去則聽之。卒無可柰何。至爲異日計。則鄙人有三策焉。而練兵卒算軍食。不與也。三策者。攺巡視爲巡撫。開府於浙之省中。而以巡視爲帶衘。以福建附屬之。旣巳正名巡撫。則藩臬有司。咸聽期會。軍餉民兵。咸聽料理。遠徵近發。咸聽區分。於計便此一。今疏請置總兵參將是矣。而未指其總兵建牙處所。愚以爲當置之閩越攘接之界。海道之衝。而諸參將立砦分屯於海上者。散若星羅。會若蟻結。有警則督▲堪與節籌

所向分戍參將擊之。賊安得登岸。然非大破怛調。力伸軍威。則軍吏不肅。士卒不爲奮。此二。江南法网。之弛特甚。乃仕者率用寬和爲治故至此。夫嬰兒好弄。家大人不痛呵之不止。況馭民乎。誠取軍法戮不軌之民。則誰其通夷而跨海。不枉三尺。務以鋤貪暴之吏則民安。又誰其甘心棄業而化於夷也。此三。至若練兵卒算軍食之兩者。固稱要領。則旣立撫臣。撫臣自舉之。旣立總兵。總兵自舉之。此謂漑其根而枝葉自疵者也。凡今吳越兩地戰卒。皆閭閻好騁子弟也。▲剴切

彼其醉呼於市中。舞拳以示力。一見勍敵。卽奉首竄矣。不足稱俠客。乃驅之逐盜。適足損眾明怯。令酋人抵掌笑耳。非計之得也。頃聞寇兵鳥舉。倏而東。倏而西。不可得而制。要之城守爲是。下令曰有警至。卽入收保。近者歸城。遠者屯結。幸不使重傷而巳。若欲創賊。令憚不更犯則異日徐議之耳。二三君子未可徒誇詡誣人。以博哲人之誚云。王思質者。鄙人雅所禮重人也。其才智敏速。腹腸廓落。足以立事功。顧視事之日淺。無以應卒。然能焚蕩賊壘。撓不使寧。是亦一奇也。他口𨿽啾喞不能左王公之計。乃王公顧若懾者。呶呶。效兒女子爭言。亟於相勝。豈豪傑任事之槪哉。彼言平巢蔓延者。此昧子語耳。有識者不與理也。凡本居爲巢。次捨爲壘。今王公所焚蕩者賊壘也。安得稱巢。王公不持是爲解。乃輕擊豪首驟詰禍因。秪以構怨深讎而巳。是不自明也。若見王公爲道區區如此云。使來以嘉翰見。卽荷擔取報。遂此答焉。因念鄙人糜公家餼。且二十年矣。歲守筆硯。間蔑視尺寸之功。方今天下之患。北絓於胡。南困於倭。乃不能效請纓之志。充負戟之役。苐塊處空談。猶之孤子言孝。躄人論步。辧說𨿽詳。終非巳能有也。甚愧之。思去卽忍不能去。將齒髮亦頹暮。其時可望建立不歟。初鄙人入南中。蓋與老親俱。老親居五月。以不習其水土。輒先歸。盡室皆從。獨鄙人煢煢守孤邸耳。少選且亦上謁去矣。此屬私況。以足下或欲聞。附具之。

【�掌而談有聚米列圖之意】

○與文徵明書

唐寅

寅白徵明君卿。竊嘗聞之。累吁可以當泣。痛言可以譬哀。故姜氏嘆於室。而堅城爲之隳堞。荊軻議於朝而壯士爲之徵劍。良以情之所感。木石動容。而事之所激。生有不顧也。昔每論此。廢書而嘆。不意今者事集於僕。哀哉哀哉。此亦命矣。俯首自分。死喪無日。括囊泣血。羣於鳥獸。而君卿猶以英雄期僕。忘其罪累。殷勤教督。罄竭懷素。缺然不報。是馬遷之志不達於任侯。少卿之心不信於蘇季也。計僕少年居身屠酤。鼓刀滌血。獲奉吾卿周旋。頡頏婆娑。皆欲以功名命世。不幸多故。哀亂相尋。父母妻子。躡踵而沒。喪車屢駕。黃口嗷嗷。加僕之宕趺無羈。不問生產。何有何亡。付之談笑。鳴琴在室。坐客長滿。而亦能慷慨然諾。周人之急。嘗自謂布衣之俠。私甚厚魯連先生與朱家二人。爲其言足以抗世。而惠足以庇人。願賫門下一卒而悼世之不嘗此士也。蕪穢日積。門戶衰廢。柴車索帶。遂及藍縷。猶幸藉朋友之資。鄕曲之譽。公卿吹噓。援枯就生。起骨加肉。猥以微名冒東南多士之上。▲磊磊有气

方斯時也。薦紳交遊。舉�相慶。將謂僕濫文筆之縱橫。執談論之戶轍。岐舌而贊。並口而稱。墻髙基下。遂爲禍的。側目在旁而僕不知。從容晏笑。巳在虎口。庭無繁桑。貝錦百疋。讒舌萬丈。飛章交加。至乎天子震赫。召捕詔獄。身貫三木。卒吏如虎。舉頭搶地。洟泗��。而後昆山如焚。玉石皆毀。下流難處。惡惡所歸。績絲成网羅。狼眾乃食人。﹝馬﹞﹝馬尾能玉﹞犛切白玉。三言�慈母。海內﹝遂﹞﹝因也﹞以寅爲不齒之士。仍拳張膽。若赴仇敵。知與不知。畢指而唾辱亦甚矣。整冠李下。掇墨甑中。僕𨿽▲遂兩事相因而及

聾盲。亦知罪也。當衡者哀憐其窮。點檢舊章。責爲部郵。將使積勞補過。循資幹祿。而籧除戚施。俯仰異態。士也可殺。不能再辱。嗟乎吾卿。僕幸同心於執事者於玆十五年矣。錦帶﹝懸﹞﹝垂﹞﹝髦﹞﹝�﹞。迨於今日。瀝膽濯肝。明何嘗負朋友。幽何嘗負鬼神。玆所經由。慘毒萬狀。眉目攺觀。愧色滿面。衣焦不可伸。履決不可納。僮奴據案。夫妻反目。舊有獰狗。當門而噬。反視室中。﹝甂﹞﹝邊�盆﹞甌破缺。衣履之外。靡有長物。西風鳴枯。蕭然羈客。嗟嗟咄咄。計無所出。將春掇桑椹。秋采﹝橡﹞﹝樣實可食﹞實。餘者不迨。則寄口浮屠。日願一飱。蓋不謀其夕也。呼欷乎哉。如此而不自引決。抱石就木者。良自怨恨筋骨柔脆。不能挽彊執銳。攬荊吳之士。劍客大俠。獨當一隊。爲國家出死命。使功勞可以紀錄。乃徒以區區研摩刻削之材。而欲周濟世間。又遭不幸。原田無歲。禍與命期。抱毀負謗。罪大罰小。不勝其賀矣。竊窺古人墨翟拘囚。乃有薄喪。孫子失足。爰著兵法。馬遷腐戮。史記百篇。賈生流放。文辭卓落。不自揆測。願﹝麗﹞﹝附也﹞其後。以合孔子不以人廢言之志。亦將櫽括舊聞。總統百氏。敍述十經。翺▲曲木必待櫽括而直

翔蘊奧。以成一家之言。傳之好事。托之髙山。沒身而後。有甘鮑魚之腥。而忘其臭者。傳誦其言。探察其心。必將爲之撫缶命酒擊節而歌嗚嗚也。嗟哉吾卿。男子闔棺事始定。視吾舌存否也。僕素疊俠。不能及徳。欲振謀策操低昂功且廢矣。若不托筆紮以自見。將何成哉。譬若蜉蝣。衣裳楚楚。身𨿽不久。爲人所憐。僕一日得完首領。就柏下見先君子。使後世亦知有唐生者。歲月不久。人命飛霜。何能自戮塵中。屈身低眉。以竊衣食使朋友謂僕何。使後世謂唐生何。素日輕▲可憐

富貴猶飛毛。今而若此。是不信於朋友也。寒暑代遷。裘葛可繼。飽則夷猶。饑乃乞食。豈不偉哉。黃鵠舉矣。驊驑奮矣。吾卿豈憂戀棧豆嚇腐鼠邪。此外無他談。但吾弟弱。不任門戶。傍無伯叔。衣食空絕。必至流莩。僕素論交者。皆負節義。幸捐狗馬餘食。使不絕唐氏之祀。則區區之懷安矣樂矣。尙復何哉。惟吾卿察之。

【悲憤惋惻中略無蟻行蚓結之態天生奇軼】

▲夷猶疾舒貌

○答李中溪書

唐順之

兄之使閩也一年矣。辱以書下問者且數四矣。而僕無一言之獻。豈惟素性迂戇自度不能。然亦以兄之才力。固不待人。然屢問而屢無一言焉。是亦不免有負相知。乃展轉思之。竟無所得。惟有一事可以少效愚悃。而塞下問之勤者。則言之適在此時。然亦自度非迂則戇也。惟兄亮之而巳。且夫撫按之權舉劾最重。百官之所以勸懲。公道之所開塞。其系於撫按舉劾亦最重。然而今世所謂舉劾者。僕竊異焉。僕嘗備員郎署矣。嘗得日聞邸報矣。或曰今日某巡撫舉劾奏至矣。僕不問而知之矣。何也。其所舉者可不問而知。其必藩臬方面大官也。其所劾者可不問而知。其必通判縣丞小官也。其所舉者可不問而知。其必牽朋聯伍不數十人不止也。其所劾者可不問而知。其必寂乎寥乎才三兩人也。如此是則賢者盡大官。而不賢者盡小官也。則是賢者甚多。而不賢者甚少也。夫使賢者盡大官。又使賢者甚多。而不賢者甚少。則宜其政平而訟理。苞苴不行於上。怨毒不結於下。天下可以臥而帖席矣。而顧不能然。則是大官不能盡賢。與賢者不必甚多。而不賢者不必甚少也。大官不必盡賢。而賢者不必甚多。不賢者不必甚少。則彼舉大而劾小者。母乃大官則足以樹恩。而小官無傷於任怨也歟。又母乃勢弱者易淩。而根固者難拔也歟。而其所舉所劾之多與少。又無乃厚市恩而薄引怨也歟。如此則人心奚而得勸懲。公道奚而得不塞也。𨿽然固亦有藩臬方面大官而不舉。或反見劾者矣。嘗駭而問其人焉。則是非能劾藩臬方面大官也。亦非其人之果不賢也。或負气倔彊不善曲媚者也。不然則受人指嗾爲之快忿者也。亦有通判縣丞小官而不劾。或反見舉者矣。嘗駭而問其人焉。則非能舉通判縣丞小官也。亦非其人之果賢也。或多援善鉆最有力者也。不然則其親與故也。如此則所劾者縱非小官。則必負气倔彊與爲人快忿者也。所舉者縱非大官。則必多援善鉆與親且故也。然則人心又奚而得勸懲。公道又奚而得不塞也。繇此言之。爲撫按者。固不得以能舉人能劾人爲榮。而必以舉劾之不稱爲可懼矣。今兄之所屬其爲方面大官者誰乎。其爲州縣小官者誰乎。僕固不知也。賢者多乎少乎。不賢者多乎少乎。僕固不知也。而爲是多口者。亦據素所疑於人人者言之耳。然以兄之志剛而識明。秉正而嫉邪。固必不同於人人矣。必能示勸懲而彰公道矣。又何藉於僕之言乎。然僕之爲是言於兄。亦非欲兄之不舉大官不劾小官也。非欲兄之所舉必少而所劾必多也。大官果賢矣。或矯而不舉亦私也。賢者果多矣。或避收恩之名。而欲矯之以少舉。不賢果少矣。或沽澄淸之譽。而欲矯之以多劾者亦私也。𨿽然竊以爲莫如精舉而愼劾。則劾者固少。而舉者固不得多矣。或曰舉劾皆少。則是善有隱而不彰。惡有微而不屏也。是不然矣。夫天下中人多而其最賢與最不賢者少矣。舉劾所以出於常格。以待最賢與最不賢之人耳。若夫小善小惡則固有考語矣。又何慮善有不彰。而惡有不屏也。故僕以爲莫如精舉而愼劾。兄意何如。一言之獻。如是而巳。惟兄亮之。

【備供撫按舉劾情�巡方者不可不寫一通以置座右】

○上禦史大夫南充王公書

歸有光

都臺相公閣下。有光聞天下之人材。其爲君子小人。皆有一定之性。古之所謂知人者。非苟知之而巳也。始知其如此。則其終身不能易也。伯樂之於馬。卞和之於玉。如令馬非絕塵。玉非連城。二人者必不顧。如令二人者顧之。馬與玉豈有變哉。馬與玉而有變。則天下亦不號爲伯樂卞和矣。故以爲人之賢不肖有定分。而古之知人者。決於一見。而終身不易。彼有攺節易操者。必其始非眞性。有矯而爲之者。特其號爲知人之不至焉耳。孔子曰。舉爾所知。蓋謂巳知之矣。則其舉之而不疑也。故大臣之相其君。其平日常有意於天下之人材。一旦而任事權。舉平日之所知。蓋優然而有餘。是以佐國家成光明之業。而其聲名永與天地無窮。若夫取辦於臨時。處極貴之地。而欲以周知天下之人材。不如其取於素之爲俗也。今閣下爲天子執法。操天下士進退之權。其能辧君子小人賢不肖必明矣。有光不材。不敢自附於當世之賢者。獨以少荷國家作養。蚤歲掄選太學。尋薦京府。初辱閣下爲縣。當此時相知最深。蓋不以光爲不肖也。閣下淸明直亮。少所許可。而獨於有光而加顧。自此閣下爲郡二千石。及揚歷外省。升中丞。治河漕。濟州淮揚間。有光往還京師。道之所歷。閣下未嘗不垂顧念。閣下非有私於有光。以爲爲國家急於當世之人材如此。前歲舉進士。閣下方召入爲少司徒。有光時與進士旅見。閣下獨加禮遇異於常。今歲入覲。閣下府第深嚴。有光一再至。然亦不拒。逆而進之。退而私念。以有光之受知於閣下。與閣下之知有光者。至今未▲揚﹝易攺也﹞

嘗變也。自以諸生文學。不辧治縣。事多泥古。與世乖忤。監郡及大吏無相知者。其考宜殿。而又荷閣下之知。使免於過謫。然而鑠金銷骨之毀。其積巳至於閣下之前矣。悲夫。以三十餘年潔身修行。一旦遭讒羅垢。乃不能自辯於三十年之素知。使閣下疑所見而信所聞。夫豈閣下前日之知爲非歟。將亦有如古人所謂昭晰自斷於內。能了了於冥冥之中。而蹔不能勝眾多之口。而姑謂謝之也。然則士之所恃於知巳者危矣。閣下何不考有光之爲吏者。夫豈若人之言▲無風�紋

否乎。昨在京師。今萬宗伯乃同年鄕舉也。萬公陽羨人。家與有光所治連界。有光私竊問萬公云。公以我治縣何如。萬公曰。君治縣無他。獨小民無不愛君耳。有光謝曰。得君一言可以無愧。萬公當世賢者。非相欺也。則有光之爲縣。果盡如讒者之言乎。今銓部所取信者監郡。監郡之賢不肖。果盡出於公與明乎。漢人有言。陛下以使者爲腹心。使者以從事爲耳目。尙書之平。決於百石之吏。其不足盡取信明矣。且今監郡所薦舉。無不極其褒美。語其治行。𨿽古之龔黃卓魯不能有加。然古之吏。皆積久而成功。今並布衣諸生少年。遠者僅逾二載。何治之卓卓如此。夫果能如此。則其縣治矣。何遷代之後。其雕殘猶故也。如此所舉。則刺可知。其不爲謾欺者鮮矣。夫與愚人論智則智反爲愚。與不肖論賢則賢反爲不肖。故智者決策於愚人。賢士呈行於不肖。此道之難行。而賢材之所以多闕也。今於監郡之外。復其采取流言飛語。唐虞之世。所爲疾讒說殄行者。寺人傷於讒而有巷伯之刺。今不能禁而又行之。如此則奉法循理之吏。豈能見容於世耶。閣下淸徳重望。彈壓百吏。凜然風裁宜監郡者不敢爲欺謾。其刺舉必明。其讒說亦無自至於省臺。然唐虞之世。聖賢在朝。猶有讒說。以周之盛。而寺人畏讒。則𨿽登明選公。舉世咸卸閣下贊翼聖朝之盛。而寧獨無如有光前之所論計。今世人材之眾多。何啻以千百計。皆進退於閣下。閣下寧以矢一人爲輕重。則有光一命之賤。其何足以復�閣下之聽也。夫自古一士之不遇至微。而後之人追論其世。乃以一士之故。而歸咎於當世之公卿大臣者多矣。▲長流一�

況平生恃閣下之知。自謂俟百世而不易者。不謂其有所變也。獨以閣下不勝眾多之口。而姑爲謝之云爾。然有光自以今日有閣下之知巳。而不獲自伸如此。則亦巳矣。官𨿽微而出處進退宜明。是以竊緣閣下之素。以求自放田裏。不使墮落於讒人之口。閣下姑憐而使之。得全其身名以去。不勝幸甚。有光再拜。

【起伏蜿蜒備紆回瀠漪之態】

○寄屠漸山書

陳束

屏棄以來。久不欲通問貴遊。每懷足下疇曩之誼。擬作一書。輒猶豫數日。何者。形迹旣舛。情素殊別。恐冒周爻浚�之戒。將蒙谷風棄予之慚。是以搦管操觚隨又捐棄。亦冀遙忖愚心。知其非嫚也。錢黃門入楚。伏承惠書惓惓。詞文藻繢。情致﹝顓﹞﹝通專﹞篤。陳昔時燕樂之悰。嘆數子飄零之迹。奉讀周旋。祇增惋憾耳。方今龍軒側席。鶴禁繼明。寓內欣欣。衿帶之士。揚鬐仰沬。足下秉髙世之志。體絕人之才。抗迹紫宮。策奇靑漢。英聲茂實。爲士品規。夫順風而彈云和之絲。乘埤而建辰旒之節。不待明知而見聞廣矣。幸甚幸甚。僕不佞才質紕繆。無所比數。以因緣階第。得侍內廷。終非其人。果遭罷斥。爾來湖上巳三見朱明矣。燐緇塵鞅。玄發變衰跋涉川途。壯心潰裂。是以過黃陵而嘆息。泛赤壁以欷歔。淒目九派之流。傷心一柱之觀。哭屈平於湘水。弔賈誼於長沙。北上荊州。更懷王粲。西還夏浦。再泣禰生。彼數子並以命世之才。窮愁郁抑。用不究於當年。俯仰古今。異代同歡。東上更入辰沅諸溪。▲辰旒卽三辰旆

則蠻夷之所都也。靑山萬疊。﹝巑﹞﹝攢﹞﹝岏﹞﹝元﹞造天。黑霧千尋。黯黲蔽日。哀猿夜響。鬼谷晝陰。﹝虣﹞﹝通�﹞﹝獸﹞﹝猛�﹞窺形。螫虫射影。斯實涉歷之艱辛。然非愚心之所悲也。乃若羈縛洿塗。婆娑行列。積憤誰平。﹝裹﹞﹝同懷﹞奇不泄。期會結束。則朝夕遄徵。牘案嬰纏。則寢食俱輟。二物用而赤子﹝唬﹞﹝哮鳴也﹞。百事滿而吏曹謁。當其倥愡。且不知人生之樂。況其它乎。是以陳子康積恨於京城。汲長孺存情乎禁闥。張膠東自款其無奇。陶彭澤掛冠而歸潔。古今人情。略同其揆矣。五十爲壽。僕行年巳過大半。數時以來。疾疢所▲巑岏山竦立也

苦。神明不捨。形气支離。以手約圍腰腹。﹝率﹞﹝率計猶言摠計﹞計一月小一二分矣。人命難保。富貴何期。親故不量。往往以詭詞相慰。蓋孝標懷舊。則絕交之論廣。張敏卹窮。而頭責之文作。此皆不達義命。遠於情實者也。夫十圍之材。文以爲梁棟。其斷在於溝中。同畝之稷。上而饗神。而其餘委於雁鶩。非其材質不同。所遇之時命異也。故曰安時安命。超玄之乘。知彰知微。保命之幾。足下乃取徵於合劍。論奇於效璞。來書之云。信不由衷乎。僕早歲束髮。頗有弘志。中年蹭蹬。竟戾微情。君子見幾不如捨去。不然則匹夫效志炳耀丹靑。況僕爲專命之使。猶得參下大夫之列。如使吾道遂廢。斯文在玆。足下視僕豈後於常人哉。家世貧素。不事作業。穅豆之奉。𨿽不常飽。母性髙明。生能容介子之隱。妻賢女也。死不沒黔婁之行巳矣哉。金門何期。石室能待。髙軒無分。名山可藏。句章之曲。倘容適志乎。謹題尺疏。使人北於明主。因告足下。拜述前忱。負疾未平。力諭不悉。

【惋麗淸妍如鶯笙之遞奏】

○辰州與田叔禾書

陳束

鄕渡蘭江。知執事畱滯﹝樠﹞﹝捫山名又��﹞溪忻然甚期一會。迫雨潦溪漲。全行日少。才及下雋。軺車巳先日背發。慚灼如何。昔日重追朋故。或輕千里解組紱相從。僕今不能不如古人遠矣。煩暑跋涉。伏惟無恙。此邦故夷蠻之都。自昔遐矣。西去更有崇山。茂林停嵐。晝日不開。谼硐﹝潀﹞﹝��水﹞﹝�﹞﹝�貌﹞。懸崖崒石。馬瘏不敢前。鳶飛﹝跕﹞﹝�墮貌﹞跕不能渡。栗心玆時。睇夜郎之修阪。感昔賢之遺欷。豫陽何心能不悲乎。尙念在郎署時。與君席地。持蟹螫。倒瓶浮白。張目大噱。何期不朝夕。乃今步武間不遂對晤。固信詩人所以重一日之別也。三度枉教札。並以雅什。荷殷勤意甚厚。捧諭知貴夫人捐棄。不忖何以爲情。計轍迹當道楚中時。與阿婦言。幸且會而女兄以爲歡悰。今乃巳矣。當還白婦共爲酸﹝洟﹞﹝通涕﹞耳。僕入楚來。卽有辰沅之役。數數﹝偊﹞﹝通踽﹞旅。所不可爲具陳。居北地日久。朅至南中。暑濕之鄕。體大不佳。家人各各嬰疾。妻子﹝臒﹞﹝麗��﹞然羸苦。鄕園之情。見此不能無動。僕固農家也。世乏烱迹。門榭中薄。囷鮮儋石之﹝稸﹞﹝同蓄﹞。畎無一牛之蹊。晨不殖作。莫廢炊淅。而稚年寡伎能。釋擔負笈師受墳索。母太夫人垂及髙年。有馮衍負困之累。懷毛廬江喜檄之情。幸藉祿奉。將八歷星歲。金門銅柱。且所繇歷。稍識宦情。便﹝■﹝口答﹞﹝塔忘懷也體觧也﹞然可罷。夫榮華之門。徐亟異運同管於廢歇。惟彼蚤﹝喆﹞﹝同哲﹞。爲能無咎。幾圖﹝�﹞﹝����﹞剨劈此緣。而親故中闌不仕無養。油油然止。瓠拙之才。世大不宜。亦時學就人周旋。輒都又忘郤。語不云乎。亦巳焉哉。逝將返舊林。散發掉臂。爲明時樂。萌海內同志。亦有毘陵唐子。或言其抱屙。食不能蹔甘。便欲掛冠躡屣相依▲剨劈破斷也

荊水之上。此中倘有富人可以貸債買僮。逐什一之息。量粟牧雞豕。庶幾足母妻饘糜之養。遨遊名山。沒齒無憾。比得友人李中溪書云。江南富人祗敬官人。罷則無所於貸。誠然誠然。眉睫之間。何情不爾。又望之賈豎乎。就令餓餒。當荷鍤把甕。茹澗溪之毛。歠無營之水。尙一澆悾惚積懷。貧非爲病。黔婁原憲。彼亦何人。倘得與此輩同歸爾。首秋計遣人疏闕下。天网三驅。何禽不遂。區區之忱。先巳自喜。見說執事亦有斯度。故以相告。人心不同。亦未敢告之它眾。引姍笑也。山院毒熱。百務報罷忽復懷君。慕王生一夕命舟之誼。遣一力函書馳候。附以短章。久闊情慉。言不能悉。夏仲下旬日。寓下雋。束頓首啟。

【胸無匿理筆有剩華伸紙疾書而茁拆之勢勃然】

○與胡寵之書

童承敍

違隔逾秋。怔悵增勞。想離羣以來。繾綣一也。僕之於君異體同心。合道齊軌。並以弱冠結駟京國。﹝占﹞﹝視也﹞﹝畢﹞﹝簡也﹞鉛槧。戮力相規。出則連袂九衢。入則並棲一室。芝蘭同臭。何殊於玆。丁年分攜。驅馳塵鞅。君則遊覽梁晉。僕則經涉魯粵。東西南北。奄忽歲時。暌絕之思。如何可言。往者角藝鄂都。叢桂秋山。復叨附驥。生平意气。乃玆一伸。縱黃鶴之大觀。弔鸚鵡之廢迹。蹴大別令東倒。障漢波使西逝。何其驩也。獻賦上都。翺翔雲路。僕▲禮樂記呻其占畢

復不幸。創痏浸淫。﹝胈﹞﹝跋﹞膚痛苦。方臥長卿之病。兼動馮驩之歌。而君時枉軒車。垂意眄睞。古云知巳。昔謂無之。乃今見矣。感嘆發憤。冀得同升以永笑樂。而劉蕡見忌。李合謬登。命也如何。凡在雋流。同斯嘆惋。嗟乎漢嬙無命。楚和失時。𨿽揚蛾入宮。懷瑜赴闕。秪益其悲泣爾。君擢秀鄧林。駛流淸派。隱神物於丰城。櫜夜光於川澤。良時多暇。髙朋萃止。躡屣峴首。接﹖﹖離倒著。銜杯習池。銅鍉齊唱。重以鯉對趨蹌。萊衣熠耀。俛仰之樂。孰踰於玆。且夫騄驥垂耳於槽櫪。遊鳳委翅於▲胈膚骿胝無毳也

枳棘。固未殊絕也。及其霜蹄蹀躞。勁翮聯翩。髙翔靑雲。顧盻千里。豈必借翰於扶搖。假力於箠策哉。僕浮名罥系。夙病糾纏。欲委置長往。則親心未慰。低首局蹐。則羈情潦倒。又恐毀棄路逵。傷其明喆。是以輾轉徘徊。重增忉怛。旦則廢飱。夕則倦寢。每不自持。輒從二三君子。或周章在途。或歌嘯永夕。或濡吳毫。宣畼紆結。或張蜀絲。雜引商徵。加之秋气蕭瑟。木葉辭幹。明月入帷。涼飆夜起。悲笳微吟。哀角徐動。於斯之時。百感軿集。五情並亂。仰鐘陵之日。望太行之云。楚畹▲纏綿濃�感慨

蘭芳。湘臯艸綠。言念初服。何時可忘。此阮籍所以當途而哭。王粲所以登樓而悲者也。安得從君尋故山之樂。伸久要之雅哉。夫達士論交。匪寄形神。千里之談。有如傾蓋。何也。以其相信也。故特與君陳其大較。逸情隱志。庶其亮之。嗟乎飄寄沙礫。悵離隔矣。關河伊阻。杳難涉矣。悠悠我心。何時歇矣。努力明徳。各愛厥身。志慚縮地。義存斷金。飄飄北風。有懷徳音。

【書情賦韻六朝之遺音】

▲系之

○與宗子相書【其二】

李攀龍

元美來。亟謂子相遇於都門之外。信宿而去。蕭然各有江湖之气也。壯哉。邢州太守奉職無似。囹圄空虛。一日治牘。十日爲布衣之飲。齋�海內。旁若無人。郡城之樓不下百尺。西望太行。東�漳水。北眺神京。一瞬千里。歸復雷雨。乃歌黃楡諸篇。以敵其勢。則響振大陸。秋色漂颯。頹乎就醉。遂極千載品物五子於中原。右宗左徐。哀吳郎之去國。悼梁生之不祿。是時也。曾晢牧皮爲未狂。他豈暇論哉。月晦興盡。驪駒在道。握手洺水之上。黯淡不語。某𨿽僻惰。旋亦自失也。

【似歌行又似題跋】

明文霱卷之十九

●明文霱卷之二十

武林劉士鏻羽石父評選

書二

◆書二

追與故憲副宗子相書

上郝南峯吏部書

報劉一丈書

與查近川太常書

與蔡白石太守論文書

與張肖甫大司馬書

與汪伯玉司馬書

畣劉子威侍禦書

答趙夢白書

與舒司寇書

與友人論時文書

答戶兵二部會議書

擬唐宰相畣韓退之三上書

擬秦昭王遺齊湣王書謀伐宋

擬曹操讓黃祖殺襧衡書

擬謝交遊書

○追與故憲副宗子相書

王世貞

友人浮系吳郡王世貞再拜隕淚。移書故憲使宗君子相。吾與子相琳宮托宿。風雨如晦。鳴雞絕袂。不謂今者遂乖各天。每小展念。五內摧磔。記僕扶服奔難時。得郵信將子相一紮。問僕難所從起。今何狀。作何筴。宛轉詞組千致。讀之嗚咽涕涔淫下也。適會卒卒無南去之便。�循報章。今便巳矣。子相𨿽號就奄漠。然而遺藻燁發。英聲﹝踔﹞﹝行無常貌﹞踸。僕遘禍屬毛。銜冤剌骨。塗炭以來。𨿽綫息守魄。而萬念蹈冥。子相如生。不佞猶死。則幽明之軌未岐。抑塞之衷尙可暴也。向僕隸爽﹝鳩﹞﹝司寇別名﹞。子相後至。稱僚寀。柸酒然諾之好而巳。旣當事貴人驟識賢者。峻�傾藻鏡。衣襟薦紳。三事以降。莫匪還往。而僕方逡巡守刀筆。敗喪羸馬。甘其俛陋。乃子相不鄙從前。顧尙書所得敝帚悅之。下榻論心。斷金稱利。使僕忘棄援上之誡。厭射鰥居之操。濟南吳興。二三君子牽挽左右。亦旣棐然。麼麼詖側之士。謬意傅▲語在吞吐意在有無似醉筆實醒筆

少降氏以鳥官祝�司徒�﹣司馬�﹣司空爽﹣司寇會。吾黨可以獵取浮名。掩疵遂欲尋響而來。聆聲而去。旣戾厥望。便生諍心。以僕與子相爲奇貨賣之。嗜者簧皷牙石。指搐諱忌。子相旣不獲安鳳池。而僕之餘涇。徑沿尊人。沬血回腸。方寸蠆螫。欲逝不可。在生無術。試爲子相數辛丙中故。五六年僕南使。子相移告半之。實得三年耳。休沐之夜。率相過從。擊鮮釀醇。刻燭命題。賦就輒吟。吟罷輒飲。飲過輒醉。鼓掌掀眉。談究古曩。比興所由之旨。上下數百千歲污隆之調。角勝自賢。往往移丙連午。無復知旦。坐是奇聲不得盡閟。時時有聞人間。然未嘗與子相只語及長安中人事也。毋論子相愼密雅重。僕卽狂不撿。獨不念家大人出沒荊棘爲於垣累乎。且爲文章不巳其效。能使智者妬。愚者厭。弱者獻讒。力者出■﹝扌必﹞。大扺勢當然耳。其所以乃在慕同調。薄異巳。疏易親。賤踰貴。少加長。增敖益惰。遺落富勢。脫疏寒暄。親暱曲蘗。倦罷禮數。此數者。僕不幸與子相間有之。彼長安人事大小如蠛蠓之度大空。何掛吾子相目也。今謂吾黨日夜簸唇頰非刺長短。不亦謬悖大冤哉。至又謂僕與子相嘗爲文哭。竹書姓名。人以聳動大臣。令甘心我記其入自陷辟後。不佞竊以國家於法巳盡矣。念居平遊好臘肉絮酒一力助掩。長揖而退。當寬大顯信之朝。卽扈輒脂習可免提湯同日之誅足矣。豈有形之翰墨以干大僇者哉。子相之於斯人。固未半面也。今者謂文出僕。又謂出子相。謂出僕也者。陽謂子相也者。謂出子相也者。陽謂僕也者。其陽謂二人解也。是不欲吾二人一存也。於乎。令吾身當之易耳。而以中吾尊人哉。僕𨿽存故不如子相也。且僕年少不更練。誤錄有司。肉血躁熱。气志衡厲。每多藉康嗜醉之癖。而負斶斗抗名之敖。間懷傅斑投筆之志。自庚戌變後。尊人忽被非常之命。洊治兵革。僕虞深巢幕。過自懲刈。跬武山嶽。搖吻鱗尾。功名二端等之啖蠟。第令太宰禦史考吏時。稱有不謹王生削職。於計遂矣。何圖靑蠅之巧。變白爲黑。迅霆之濫。擊蟄逮株。僕不憚左手奉尺牘。右手握歐刀。於北闕之下。所以拜跪乞哀。延且莫之息者。冀日月之回照。而雷雨之有時。憤激暴伉。非有益於生存故也。事本末獨子相知之。僕吞聲久矣。不敢白之地上。白之地下耳。嗟乎子相。僕獨何心。苟住世間。不記單閼之歲。西邸中語耶。子相謂僕夜夢黃衣而牒者云云。吾不復能久矣。僕夢亦如是。因相與詫嘆惋然。久之笑曰。彼眞以爲能死余耶。卽使曹蜍李志𨿽至今生存何益也。子相夢旣以稍稍讎何獨難僕哉。徳甫來言子相則不能無王融中郎恨作此寂寂竟郁拂釀病。審爾子相不亦明珠抵鵲也。居又聞子相之大人當得報。投井幾絕。救之乃解。子相寧能恝然逝也。若婦奇妒未有子痛哉。吾爲歌三章詩近體二章。其所欲吐而不敢者。固不啻是。玆與子相約。異日冀得沐恩赦。奉家大人南還。以菽水之間。當徒步哭子於邗溝之陰。摉所著書。籍汰次其事。與於鱗序而傳之。脫不諱。亦與子相治一容膝之室。泉臺傍待我也。僕與子相朝司命君。詰所以拮據我輩之故。彼而神也。其寧無靦顏而技辭也耶。

【不敢白之地上而白之地下盈紙憤懣一字一痕】

▲悲情交預

○上郝南峯吏部書

盧柟

柟聞昔者荊軻入秦而白虹貫日。白起滅趙師而太白食昴。鄒衍系燕王之肆而五月飛霜。夫精誠變天地。姦气拂星辰。此皆越等夷之幹。造盛衰之變。關命運之會。殆非人人可與揆晷而取徵也。夫徳肖朝■﹝艸困﹞。形類蟪蛄。生如植槁梧。亡若覆死灰。然向靡延長頸極號嘑以求托化育之意。弛負擔之憊。夫誰有蹈赴湯火舉手頓足。拯死亡者哉。柟聞荊楚連城之璧。隋侯明月之珠。於越湛盧之劍。屈產嚙膝之乘。此四者天下之至寶。使出自齊秦吳楚大國。必將狹重期之觀。崇華廏以養之。累踵曳跗購千金而視矣。發迹於三家之市。則人之躡景昻目而觀者。才百之二三。何則。語曰。犀象無位。出自驕貴。蕢莩艸履。無然下伍。積居襲之漸也。今柟本蓬澤枯槁之士。奕世編氓業不出丘壑。綺縞不曳體。梁肉不適唇。繩樞瓦缶。長大子孫。閭巷不聞金玉之聲。勛葉之貴。擁貊貐。乘魚軒。揚眉闊論。視猶土梗艸苴。斯亦士之至賤者矣。爾乃負固陋之質。效矯世之志。遐思遠舉。立於百世之下。以竊慕於千萬世之上。詩書餙小愚禮樂誘言志。依附處士。乖忤權貴。雕虫綺篆於辭賦之間。衒玉不售置吾家體用不適焉。於是乎上不能伏巖穴之側。考泉石之迹。以重明主之顧。次不能發經射策。效納忠信以拾取緋紫之榮。下不能揆卜齮之計。逐什一之利。致富千金爲宗族光寵。夫然後張目而劍戟森。企足而梁父峙。市井都遂之中。一陷穽网羅之設矣。昔客有鼓瑟於齊王之門者。能使鬼神上下。懸竽不合。則人將掩耳而不聽。宋人資章甫適越。𨿽端凝冕裘。斷髮文身。則人將駭碭。頓走反目而不觀。諺有之曰眾口鑠金。重毀銷骨。而柟負違俗之難。抱獨任之舋。挾撮壤而障江河。則人有惜狗馬之斃。痛狐貍之掩。靡不愛柟一死者矣。況夫潢污瀆於鬼神。鄭聲淫於師曠。社櫟棄於匠石。燕礫笑於周觀。誇渚崖而東面視。惡知其不長見笑於大方也。夫柟罪戾如此。其大適遭傭奴之變。而其家益無賴圖致之死。要取不訾之賄。厚誣抵法之刑。尙賴天地日月得自明。稱貰一年。乃復皇网掩其翮。周綱繚其膚。申索縶其足。垣鼠不避囓其發髭。柟聞市廛之音。商販歌嘆。愈於釣天之樂。薄解朿縛稍置散地。跔躑僂俯。愈於帝庭之美。出檻域寢苫塊愈於匡牀之安。藜藿之飯晨至而晡進。試以挺杖後食。愈於紫駞之羹。赭衣短褲。不掩脛骭。略備燥濕。愈於魯縞之繒。吏至喜則屈膝。怒則頭搶地。𨿽太史公詬辱蠶室。王嘉惕於法伍。李固斃身箠■﹝垂夬﹞。茶毒金鐵。俛首垂涎。嘑天椎心而流之以血。何以踰此。柟聞蛟龍失雲雨。則﹝覂﹞﹝音泛反復也仝�﹞鱗波濤。殞骨泥沙。士嬰禍羅。則毀身亡名。折節狥死。今柟形辱志降。長謝洙▲�囹圄之苦滿坐皆淒

泗。則聖賢之逐客。覽淸聖之鑑。則鴟鳶之餘肉。何地而不可委虖。而柟含垢忍恥。延一夕之命。苟活混壤溺血之中。不能蚤自裁決。貽先祖之羞。徼鄕裏之惡者。是非禍覬徼幸。而利大於偸生耳。竊懷蓄恨之積固有不瞑目之行。故敢冒死上陳。願執事憫裁聽察其至。柟聞古人有言曰。人固有一死。或重於泰山。或輕於鴻毛。用之趨捨異也。何則孝莫大於復讎。統莫先於傳子。士莫重於廣業。昔者尙子行仁勇之事。長驅赴難。不能報伍奢之怨。穆公屬國於宋殤。構戚黨之禍。結怨諸侯。不能定子馮之居。子推污世主之量。髙不賞之節。燔炙介山。不能樹管仲之功也。故夫事涉過計於前。駟馬不能捷之於其後。矧死生之際。得失之大機。柟固熟思而詳議之矣。惟執事推心加聽焉。曩者柟寘身圜土。出歸謁先生於淇門敝廬。未幾而黃池之孽作。黑山之賊舉。抉垣破屋。戕先人而火其室。先母垂白髮號哭。不逾時而逝者。豈非悼痛先人不守牗之故哉。夫柟孤立無兄弟。大稚甫九歲卽亡。次子三歲亦殀死。寡妻孤女。煢然在室。族人攘利變易不測。竊恐栢舟不可爲誓陳人之媵。或加於我盧處子矣。柟聞墨翟棄室而說諸侯。百里奚鬻秦而相。寧戚飯牛以於桓公。此三人者豈竊世主權利富貴取聲譽天下哉。要之各乘時奮智。行義達道。樹勛業爲不朽爾。夫柟自穉齒學章句。長而被儒服。誦法周公孔子之道。思欲附會古人。效駑鈍之資。蹇步鉛割。麤有所建明於斯世也。然瓦礫之材璞匠所棄。制科之不收。縉紳士大夫之弗齒。中風狂癇。觸昭憲之网。弗出者三年矣。柰何遽死而不急聲燋嘑於執事左右哉。由是觀之。舉子推之隘者則士不宏。迹宋穆之謬者則統失緒。持尙子之操者則狥近名孝不寬昔曹沬將魯。不死三敗之辱。於柯之盟。則挾匕首劫桓公歸魯之侵地。以雪衄師之恥。今柟欲包曹沬之羞。以反三子者之見。而後伏斧鑕之刑。屍槁街之觀。欻然長逝。少謝造物之私。執事胡不少垂憐惜。宏天地恢廓之量。忘其出身之微。越於世俗之惡。拯袂水火。雪淹滯之冤以成憤抑之志。柟卽白骨復生。戴覆盆而被日月之光者。果誰之賜哉。

▲復說一番

【援引錯綜憤激橫集𨿽極悲愴而豪宕之气自在】

○報劉一丈書

宗臣

數千里外得長者時賜一書。以慰長想。卽亦幸甚矣。何至更辱饋遺。則不才益將何以報焉。書中情意甚殷。卽長者之不忘老父。知老父之念長者深也。至以上下相孚。才徳稱位。語不才。則不才有深感焉。夫才徳不稱。固自知之矣。至於不孚之病。則尢不才爲甚。且今世之所謂孚者何哉。日夕策馬候權者之門。門者拒不入。則甘言媚詞。作婦人狀。袖金以私之。卽門者持刺入。而主者又不卽出見。立廏中。僕馬之間。惡气襲衣裾。卽饑寒毒。熱不可忍不去也。抵暮則前所受贈金者。出報客曰相公倦謝客矣。客請明日來。卽明日又不敢不來。夜披衣坐。聞雞鳴卽起盥櫛。走馬抵門。門者怒曰爲誰。則曰昨日之客來。則又怒曰。何客之勤也。豈有相公此時出見客乎。客心恥之彊忍而與言曰。亡柰何矣。姑容我入。門者又得所贈金。則起而入之。又立所向立廏中。幸主者出。南面召見。則驚走匐匍階下。主者曰進則再拜。故遲不起。起則上所上壽金。主者故不受。則故請。主者故固不受。則又▲怒妙又怒妙字字�神

固請。然後命吏內之。則又再拜。又故遲不起。起則五六揖始出。出揖門者曰。官人幸顧我。他日來幸亡阻我也。門者答揖大喜。奔出馬上遇所交識。卽揚鞭語曰。適自相公家來。相公厚我厚我。且虛言狀。卽所交識。亦心畏相公厚之矣。相公又稍稍語人。曰某也賢。某也賢。聞者亦心計交贊之。此世所謂上下相孚也。長者謂僕能之乎。前所謂權門者。自歲時伏臘一刺之外。卽經年不往也。間道經其門。則亦掩耳閉目。躍馬疾走過之。若有所追逐者。斯則僕之褊哉。以此常不見悅於長吏。僕則愈益不顧也。每大言曰。人生有命。吾惟守分爾矣。長者聞此得無厭其爲迂乎。鄕園多故。不能不動客子之愁。至於長者之抱才而困。則又令我�然有感。天之與先生者甚厚。亡論長者不欲輕棄之。卽天意亦不欲長者之輕棄之也。幸寧心哉。

【小說耶傳奇耶爲之絕倒】

○與查近川太常書

茅坤

林臥旣久。遂成懶癖。春來讀歲書。始知浮生巳四十九。因憶解印綬五六年。別兄京朝來。則又八九年。僕朿發來所深交如兄者能幾。荏苒離愁。倏若羽馳。如此。間抽鏡對之。髯𨿽未莖白漸索矣。顏亦漸黝且稿矣。向之所欲附兄輦。馳驅四方。數按古名賢傳記所載。當世功業。輒自謂未必不相及。气何盛也。而今安在哉。頃者候董甥之。使自京邑還。得兄與施驗封書。大略並嗟僕日月之如流。林壑之久滯。謂一切書問不當與中朝之士遂絕。非肉骨心腎之愛。何以及此。甚且一二知巳。或如漢之人所以嘲子云者。面嗔僕曰。某今之賢者也。彼方位肘腋中外之士。所藉以引擢者若流水。若獨畱滯中林者。始以世皆尙黑。而子獨白耳。僕笑而不應。而使自兄所來。辱兄口諭之。亦且云云。嗟乎兄愛矣。而未之深思也。僕嘗讀韓退之所志柳子厚墓銘。痛子厚一斥不復。以其中朝之士無援之者。今之人或以是罪子厚气岸過峻。故人不爲援。以予思之。他巨人名卿。以子厚不能爲脂韋滑澤。遂疏而置之。理固然耳。獨怪退之於子厚。以文章相頡頏。於時其相知之誼不爲不深。觀其所敍子厚以柳易播。其於友朋間。若欲爲欷歔而流涕者。退之由考功晉列卿。抑嘗光顯於朝矣。當是時退之稍肯出气力。謁公卿間。如三上宰相書十之一二焉。子厚未必窮且死於粵也。退之不能援之於綰帶而交之時。而顧弔之於墓艸且宿之後。抑過矣。然而子厚以彼之才且美。使如今之市人。攖十金之利者。鳬唼蒲伏以自媚於當世。𨿽無深交如退之。文章之知如退▲退之何以自解

之。當亦未必終擯且零落以至於此。而今卒若爾者。寸有所獨長。尺有所獨短。子厚寧飲瘴於鈷鉧之澤。而不能遺一使於執政者之側。寧以文章與椎髻卉服之夷相牛馬。而不能奴請於二三故知如退之輩者。彼亦中有所自將故也。後之人寧能盡笑而非之耶。吾故於退之所志子厚墓。未嘗不欲移其所以弔子厚者。而唁且詰乎退之也。然子厚在當時其所同劉夢得附王叔文輩。蓋巳陷於世之公議然耳。後有士其文章之盛。𨿽或不逮。而平生所從吏州郡。及佩▲極力爲子厚洗髮

印千里之間。文武將吏。未嘗不憐其能而悲其罷官之無從者。假令有當世之交如退之。官不特考功。顯不特列卿。其所他引擢天下之士。踵相接也。其獨嗔子厚所不能而爲之。耳無聞。目無見乎。抑亦憐其文章不遽在子厚下。故所並聲而馳者。其官業所奮猶烱然有在世之耳目。或不當終擯而萎蘙之也。將矜其愚引。其不能而移其所引。擢化者而爲之力乎。噫僕至此亦可以投筆而自嘲矣。又何必人之嘲我爲也。適遣使護少弟某謁選京邑。當過兄所。問起居。且思有以復兄之口諭云云也。不覺嘔吐至此。幸兄共一二知巳。度僕生平之交。其文章之深。气力之厚。有如子厚之於退之者乎。脫或過焉。幸以其勿獨嗔子厚者。而少爲之巽言而請也。退之苟有知。未必不自悔恨於九原也巳。何如何如。

【借子厚以自鳴幾許感慨而髙言�辧則宜�犀首遜其鋒矣】

○與蔡白石太守論文書

【前缺】之間。以從所好也。然或謂今且罪遣。不得遽彊而之者。故姑浮湛混濁洺博中山之間。然其當晝而思。當寢而夢。巳逃人世久矣。僕嘗念春秋以來。其賢人君子間遭廢斥。未嘗不卽其窮愁。自著文采以表見於後。何者恥心有所知。與腐艸同沒也。然技不能兩有所精。而學不能兩有所逮。何者傳不云乎。倕工於爲弓。而言天下之善射者。必曰羿也。奚仲工於爲車。而言天下之善禦者。必曰造父也。蓋萬物之情。各有其至。而人以聰明智慧。操且習於其間。亦各有所近。必專一以致其至。而後得以偏有所擅而成其名。故世皆隨孔氏以非達巷。而僕獨謂孔氏之言者聖學也。今人未能學聖人之道。而輕議達巷者皆惑也。屈宋之於賦。李陵蘇武之於五言。馬遷劉向之於文章傳記。皆各擅其長。以絕藝後代。然竟不能相兼者。非不欲也。力不足也。故李杜詩聖而韓歐文匠。其間不自量力。揚躒蹀躞而進者。獨魏晉曹劉二陸。及唐元白柳宗元之徒。稍稍侈心焉。然亦疲矣。使宗元獨以其文與韓昌黎爭雄。當未辧孰劉孰項。而曹劉獨縱其詩聲於武陵之間。又未必降爲黃初之音也。故曰人各有能有不能。僕才乏思澀。於兩者俱無能者也。然間嘗從兄學爲詩。每見兄言笑出金石。噴吐傾珠璣。數年以來。大者王孟。小者劉韋矣。而獨不能睥睨一二。其中者不出兄之唾遺。其背而馳者尾瑣猥陋矣。獨私扣文章之旨。稍得其堂戶扃鑰而入。而自罪黜以來。恐一旦露零於茂艸之中。誰爲弔其衷而憫其知。以是益發憤爲文辭。而上采漢。馬遷。相如。劉向。班固。及唐。韓愈。柳宗元。宋。歐陽修。曾鞏。蘇氏兄弟。與同時附離而起。所謂諸家之旨。而揣摩之。大略琴瑟柷敔調各不同。而其中律一也。律者卽僕曩所謂萬物之情。各有其至者也。近代以來學士大夫之操觚爲文章。無慮數十百家。其以雲吻霧噏虎嚙鷙攫之材。揚聲藝林者。亦星見踵出。然於其所謂萬物之情。各有其至者。或在置而未及也。近獨從荊川唐司�上下其論。稍稍與僕意相合。僕少喜爲文。每謂當跌宕激射。似司馬子長。字而比之。句而億之。一字一句。不中其累黍之度。卽慘惻悲淒也。唐以後若�不足爲者。獨怪荊川疾呼曰。唐之韓。猶漢之馬遷。宋之歐曾二蘇。猶唐之韓子。不得至其至。而何輕議爲也。僕聞而疑之。疑而不得。又蓄之於心。而徐求之。今且三年矣。近乃取百家之文之深者。按覆之。臥且吟。而飧且噎焉。然後徐得其所謂萬物之情各有其至。而因悟曩之所謂司馬子長者眉也發也。而唐司諫僕所自持。始兩相印而無復同異。今僕不暇博諭。姑取司馬子長之大者論之。今人讀遊俠傳。卽欲輕生。讀屈原賈誼傳。卽欲流涕。讀莊周魯仲連傳。卽欲遺世。讀李廣傳。卽欲立鬭。讀石建傳。卽欲俯躬。讀信陵平原君傳。卽欲好士。若此者何哉。蓋各得其物之情。而肆於心故也。而固非區區句字之激射者。昔人嘗謂善詩者畫。善畫者詩。僕謂其於文也亦然。今夫天地之間。山川之所以蕃蘙。鼪鼯之所以悲嘯。九州島島之所以聲名文物。四裔之所以椎髻被髮。以及聖帝。明王。忠賢。孝子。羈臣。寡婦。讒夫。佞幸。幽人。處士。釋友。仙子。之異其行。禮樂。律曆。兵革。封禪。天官。卜筮。農書。稗史。之異其術。宴歌。遊覽。行旅。搜狩。問釋。譏嘲。詠物。賦情。弔古。傷今。成敗。得失。之異其感。彼皆各有其志。而非借耳傭目所可紊亂增葺於其間者。學者苟各得其至。合之於大道而逆之於中。出而肆焉。則物無逆於其心。心無不解於其物。而譬釋之說法。種種色色。逾玄逾化矣。嗚呼盛矣。此庖羲氏畫卦以來相傳之祕。所謂其旨遠。其辭文。其言曲而中。固非專一以致其至者。不可與言也。近與潯陽書。亦論文。大較與告兄者互暢其至。而僕亦未敢遽取然諾於兄。但操金而求酒。不敢不問價於市也。並附與潯陽書。及所著文數篇。幸兄憫而裁教之。荷甚荷甚。

【胸有萬斛湧筆而出咳吐皆珠】

○與張肖甫大司馬書

屠隆

連朝凍雲垂垂。都城雪花如手。含香之署。淒然懷冰矣。日與二三同心。擁榾柮。煨蹲鴟而啖之。有少黃米酒佐名�。差遣寂寥。一出門騎馬衝泥。手皸膚拆。馬毛蝟縮。僕夫凍且欲僵。朔風有權。濁酒無力。此時念明公正在邊徼。人煙蕭疏。積雪丈許。寒气當十倍於都城。胡馬一鳴。鐵衣不解。繡旗夜捲。笳吹亂髮。按壘行營。想見淒絕。帳中取琥珀大椀。侍兒進羊羔酒。而聽歌者。歌出塞入塞之曲。朝提猛士。夜接詞人。𨿽淒其亦大雄豪有致哉。不知幕下頗有差足當明公皷吹。如昔陳琳孟嘉其人者不。此時恨小子不得奉麼麼六尺。而侍明公牀頭捉力之旁。國家倚明公如長城。驅明公如勞薪。亦以雄略不世出。故此莊生所以有櫟社之嗟也。𨿽然春明門中。終當借明公盈尺之地。列侯東第。計亦非遙。但不知何時西謁靑城先生。

【墨兵淩厲】

○與汪伯玉司馬書

屠隆

今海內駕千秋之業有瑯琊與先生爾艸昧羣雄。倔起田間。霸一方。建旗皷。以中原爲事。人譚王气。家握靈符。一旦事定功成。眞人受命。而羣雄煙滅。祗爲驅除。又有明於天人之際知大命之有歸審才力之不敵而甘心佐命依人以立小功者此𨿽與犄角之徒成敗異勢而其消折英雄之气一也。學士大夫以文章命世垂千秋名代不過一兩公而止彼當其時搦管修辭。與一兩公分曹對壘。盛气而不下者。計豈應少哉。乃卒歸煙滅。而千秋名遂屬之一兩公而止。故有生存千萬言。死不畱一字志士念此有足悲心者。夫眞人身膺大寶宰割神州固也受命於帝河嶽英靈含芬揚藻光映千秋若劉向動乎太乙徐陵識於志公卽文人不可謂非受天之命也世有椎英雄。雅不嫻文辭曲護所短乃曰大丈夫采秋實爾安事春華夫麒麟淩煙之上豈必藻有文哉嗟嗟結繩以還。乃有文字。明聖所爲。天之制也。仲尼不刪六籍乎。令麒麟淩煙。不托文字。後世誰知者。大禹功在河洛。萬▲田橫之輩

世稱神。而其始乞靈於南嶽玄夷使者之文。畱侯以三尺劍佐漢祖定天下。而素書三篇實授之谷城黃石。金簡玉函亦上帝所寶也世有椎英雄寧有椎帝哉今天下文章屬之瑯琊與先生若麟鳳之爲百獸長滄海之爲百谷王千秋之名終歸焉而他搦管修辭者卽目營四海气淩萬夫恐未免卒爲兩先生驅除而止某東海鮿生束髮好雕龍之業此其匹夫之意念亦不淺矣而不幸與兩先生同時今年四十精巳銷亡長恐以一生心力而並爲大軍前茅所驅將悉索敝賦東濟師婁水之陽南頓甲大障之陰以一決雌雄則重懼眾寡不敵立而虀粉爲天下笑將投戈解甲俛而受軍政﹝戲﹞﹝通麾﹞下則又柰此雄心何何具須眉名丈夫也僕居嘗妄自衡度以爲丈夫生不能受命於帝雄長斯文寧爲彭城天水毋爲畱侯李藥師寧爲尉佗夜郎毋爲竇河西𨿽近倔彊不見事機亦磊磊有片气哉以故僕生東海四十年而未通尺一門下比年以職事入吳會嘗與元美兄弟周旋𨿽義托同心亦頗气存彊項王先生賞其鶻俊惡其跳梁然▲文膽如�

未嘗不相歡也旣而瑯琊黃冠入道返於淸虛金帛旣空圖書亦散盡捐有身之累並業千秋之辭而先生亦且漸厭五車歸心三寶是文人之掉頭英雄之結局孰有善於此者哉僕最不肖藝事多疏而於大道尢茫無入處然此兩者皆其心所好也初見藻士之競爽。則欲驅車而涉詞林。繼羨化人之逍遙。則又欲乘筏而登覺海。此兩者皆非其才力所任恐俱無成而身亦將老矣夫兩俱無成則步益窘步窘則心日灰心灰則欲漸寡是入道之梯也故僕今者於天下事一切可巳顧獨念業與先生同時而絕不一通終屬欠事夜郎王黃屋海島稱得意終身不通中國衣冠而稟其正朔彼烏知漢大哉𨿽以自尊亦自小也故敢將不腆之辭謹布腹心左右昔僕不能爲先生下今能矣願先生毋以汪罔氏也者而戮以釁鼓某不勝幸甚貴郡理龍君荊南佳士先生忘年而與之交僕有以仰見先生之度令得從云夢生之後而抵掌大業可乎混瀆淸嚴悚息以聽

【尊不律之位於帝王大爲文人吐焰】

▲何以倏降

○畣劉子威侍禦書

屠隆

陸表侄至自金昌奉先生尺牘來累累千言瑰麗閎肆籠罩百氏提挈陰陽抽關啟鑰椎破神理夫世不可與莊語不佞何幸而得莊語於先生矣又歸美不佞齊物輕外洞覽超然則何敢當𨿽然亦竊嘗刳心觀化小覷一切虛幻夫溟涬一理混乎眞常因形有妄因妄有結大地山河依妄而立胎卵濕化依妄而生於是有生滅起伏得失榮枯是非人我怨親仇恩妄結中之最小者桃虫食桃壤虫據壤蛀穿蠹蝕蟻▲溟涬自然之气

奪蝸爭蜋勇蛙怒蜣摶蛛网朝生暮死營營何爲不佞登乎丘墓曠覽平野煙黃日澹牛羊散牧其上蓋嘗有朱門大第歌鐘粉黛焉不佞臨大海望白波連山彌天無岸其下隱隱猶見城郭街衢俯仰而嘆剖判以來古人無一人在者令古人而有一人在卽吾庶幾有望焉今何望矣古之人自許豪傑負虛憍之气騁閃之姿殫智畢力規其所圖囊括席捲气揚意得方且建萬年之策極無窮之驩一朝䢐霣槁葉斷蓬𨿽復取人魚爲膏金銀爲殉設樂置伎銅臺上食彼白骨何知悲哉愚鬼推而論之玉階金埒。茂茨席門。金張豪華。楊雄寂寞。王謝鼎盛。任昉凋零。淮陰王。亞父死。陸生貴。酈其烹。錯也東市。袁絲紆朱。田蚡開第。灌夫伏誅。路粹傾融。絳灌讒賈。孟玖陷陸。孫秀仇潘。當其時舉皆鋒刃其口。轆轤其腸。先發者雄。後時者凶。得則愉快。失則悲嗟。榮而汰盈。瘁而慘沮。勝則軒眉吐气。敗則俛首淒涼。轉盻之間。悉爲陳迹。東土記意於浮雲。西方示教於露雹。旨哉。嗟乎糞蛆之甘糞人則穢之窗蠅之觸紙人則愚之蛆乎蠅乎固不自知知之則勿復。爲爾而人劻劻勷勷於百年之內力怕恐其不竭而機怕恐其不深所營幾何當其迷時不自知苦瞥焉而悟則向日種種之憂勞焦迫者皆可笑也夢者之得寶也或有所苦也殆不勝其喜懼覺而咄之夢也當其夢時人𨿽告之夢不信一覺而後知覺舉非�境人生百年亦何以異於未覺之夢乎彼夫呶呶分人��恩怨欲以快其心意丰其口腹榮其妻孥彼方熟在夢鄕𨿽呼之其能醒乎嗟余覺矣又安能與彼夫同夢也不佞少有大志慨然欲以文章功業自表見於世文章視其材力不佞材力淺薄旣無當作者方出爲吏輒捐身忘家冀勉豎尺寸命不其然乃有物敗之夫殷中軍謝太傅其先皆晉室名士系望蒼生逮其旣起一則勛垂竹帛一則名沒蒿萊相距萬里夫較長絜短此兩人之才伯仲耳謝乘驕敝卒立功名殷當勁雄遂取摧廢世人皮相右謝左殷實命不同僕則知之故太公興周。伯夷采薇。子房佐劉。四皓茹芝。元侯綰印。狂奴垂竿。孔明龍驤。龐公豹隱。法和助梁。通明避世。乖崖救火。圖▲咄咄知巳

南棲眞。丈夫失時則藏得時則駕爲龍爲蛇各有其時人見列星起版築。昴宿奮功曹。應侯本亡命。平津登牧豕。晉公自餓儒。狄靑始黥徒。咸謂其材能自取之。不知是亦有命焉。古今躬絕代之姿負蓋世之略而時無根抵白首窮巷者豈尠哉。夫神界可探。靈蹤可躡。素書可讀。丹檢可尋。故五湖不必霸越赤松不必封侯華陽不必東都九仙不必一品功名貴富。二物時來則爲之。必待二物而後回首回首無時矣。不佞勛業爲彼夫所敗便當立灰世念撒手煙霞遇境乘流又何顧焉孔明臥龍人亭亭物表彼豈不講於尊生之道者哉乃爲先主篡出竭精盡瘁卒夭天年是老父之所以哭龔生也使其不遭三顧終臥隆中含神葆光以了性命度世何難而以彼易此達者惜之卽今日以僕爲不幸者眾庶之見耳先生玄朗踔絕故宜以賀不以唁僕天性疏澹寡嗜少營然聞之剗物淨根一絲不斷猶屬牽滯僕百慮盡灰能保無一絲不斷乎有不斷則非所以了道而歸眞也是僕之所以日夜疚心也若身外空花泡沫何暇計哉先生愛我教我至矣故敢披露裏言請正有道何以規之敬俟後命尊札至急讀一過客至置之幾而起歸急大索之三日不得恍然若失重寶豈神物靈气一朝乘風雷化去耶幸再寄一通以慰調饑不悉

【中多歷落骯髒之言當是龍性未馴】

○答趙夢白書

湯顯祖

天下皆知明公爲龍。可興雲雨。終不敢擾而用之。疑非人間物。終不可近耳。顧彼亦無雲雨天下之心。誠有之。卽似龍如弟輩。必且祈卜而致之。封固而迎之。拜跪而候之庶幾以類得雨而後送歸其處況如門下眞龍者哉。聞公隱於酒酣暢髙歌甚善承問索弟時義於仲文兄處不知弟衰時時病苦不復畱意此道近日三尺童子能之第其抉掠絞擾其細巳甚亦如數年中奏疏誶囈之流耳公子髙才俊气能爲文章須爲其大者弟近號蠒翁幹而不出無由更睹淸光悠悠天水徒廑思有

【通靈之筆只恐點晴飛去】

○與舒司寇書

湯顯祖

吾鄕在昔明惠未乏邇向闒軟明公晶晶雄雄殆欲爲後生所仰接手書諷以方壯宜近老成人今滿朝鬭气者多惡少今幸以爲戒無與親受教無量竊觀先師有戒壯在鬭而衰在得蓋血气有餘。宜受以不足。不足又宜受之以有餘。自消息。自補引。亦觀其生進退之義也。如此然後可以觀民。諸言者誠好事中多少壯蓋少壯多下位與物論近與老成更立之論遠相與黨遊而執政之遊絕故其气英旣不習於事又不通於執政之情名位輕而日月長去就不至深護或以此自喜議隨意生風以羽成鬭誠有之未足爲定也而諸老大臣又多不喜與少年郎吏有風性者遊物論旣寡所得又進而與執政親熟其恩禮宴笑因知其所難物盈而慮周中多眷礙如月汲且收不復念瓶羸也故傾朝中尊卑老壯交口相惡莫甚此一二年餘人各有心明公以諸言事者多惡少正恐諸言事者聞之又未肯以諸大臣爲善老耳以不佞當之與其開而兩傷。不如交而兩成諸少年宜上▲老於世故

遊於諸老領所宦學時觀而勿語以深厚其器而須厥成諸老亦宜稍進諸年少好事者挹其盛气以自壯自補無爲執政者所柔因以益知外事蓋不佞竊惟以血气損益相補之宜年少之資於老成人。猶老成人之資年少。鬭在不得得在不鬭二也交而用之以二爲一蓋朝家以鬭啟壯者之用。而壯者故自以不鬭資衰者之用。朝家以得懸衰者之用。衰者又能以不得資壯者之用。而後知老與壯交相成也。惟血气未定好色之遊老成人正無所資之耳如聞更有

▲正恐兩輩人都不肯俛首耳

○與友人論時文書

袁宏道

當代以文取士謂之舉業士𨿽借以取世資弗貴也厭其時也走獨謬謂不然夫以後視今今猶古也以文取士文猶詩也後千百年安知不瞿唐而盧駱之顧奚必古文詞而後不朽哉且公所謂古文者至今日而敝極矣何也優於漢謂之文不文矣。奴於唐謂之詩不詩矣。取宋元諸公之餘沬而潤色之。謂之詞曲諸家不詞曲諸家矣。大約愈古愈近。愈似愈贗。天地間眞文澌滅殆盡獨博士家言猶有可取其體無所近夫亦知好鬭之禍烈於好色正不知好得之譏深於好鬭耳不佞言若反然衛公九十餘求戒卿士自稱小子未知臧否誰投以桃報之以李區區有云感於睿聖報李之誼知門下不爲謔言撫手一笑

【似屬調劑而老少相資確然惱鬭場中順气散也】

詞𨿽近卑而調則無前。以彼較此。孰傳而孰不可傳也哉。

【以時文爲必傳惟其時也今之塡古於時反失時文面目矣烏乎傳】

沿襲其詞必極才之所至其調年變而月不同手眼各出機軸亦異二百年來上之所以取士。與士子之伸其獨往者。僅有此文。而卑今之士反以爲文不類古。至擯斥之不見齒於詞林。嗟夫彼不知有時也。安知有文。夫沈之畫祝之字今也然有僞爲吳興之筆永和之書者不敢與之論髙下矣宣之陶方之金今也然有僞爲古鐘鼎及哥柴等窯者不得與之論輕重矣何則貴其眞也。今之所謂可傳者大拞皆假骨董贗法帖類也彼聖人賢者理𨿽近腐而意則常新。

○答戶兵二部會議書

黃道周

頃以兵餉屢詘煩經國大慮用集思兼聽甚善也愚不佞謂天下之患。決不在於兵餉。卽一意兵餉。亦宜伏樽俎。探其要領。決不宜揭國以兵餉爲事。愚觀集議以來旣二年矣帑發則人共議兵帑盡則人共議餉又不得巳則俛兵以就餉俛餉以就兵衰損相濟如此而巳愚觀今日之議道謀匪邁自屯田鼓鑄兩者而外有無所從議者一有不容議者二有議之不必重議者五有議之未可驟議者四國家之費出浮於入常百數十萬自嘉靖來七十年矣而至今始悟悟而方救之加賦則源巳竭節用則流未止此無所從議者一也。無所從議而必求之於上。省服禦挹供奉以先天下。然後以淸內侍。汰百官。定中涓之役。約文武之數。使熊羆貔貅。皆諭上意而一於節儉。則其道巳大。此不容議者三也。不容議而復求於下。則百姓巳困。地力巳竭。將重鹽鐵之需。峻贖鍰之令。直武功之爵。擴關梁之稅。廣輸粟之籍。則其事巳微。前世所棄議之不必重議者五也。不必重議而復求之忍眉睫以需事後。則將發禁籞之耒。募開中���隱沒之田。實戶口之數。愼核考課以一之於守令則其利巳紆。未可驟議者四也。故愚以爲今日之議則皆道謀也自往歲以來加泒繁興至於輿皁奪養士紳編賦則亦巳極矣而猶且不巳無問叵測卽慧黠中臣持片楮責諸當事謀餉無狀將開莊山取神宗舊物諸當事者亦將何議以應之乎國家之制以戶而計兵不以兵而計戶邊疆之制設兵以衛食之窮不設兵以絕食之竇也古之治兵者畜百年之兵以食一日之餉其治賦者畜百年之餉以供一日之兵事巳闊不足多談然如搶攘之際賦不加足兵無寧載興師百萬動數千里不至乏絕者何也凡用兵之道。必定爲攻守之勢。度其主客之宜。程其歲月之數。慮定而後用之。則其事不囂而其功易集。中人之家治十金之屋成畫在中遇風雨苫蓋之不蕩矣千金之家治百金之屋無成畫於中指囷而役囷盡而役不繼乃使匠者削其榱桷陶者小其瓦甓細大相雜以自爲便治者𨿽更霜露無復寢處之日愚觀今日邊計不汰將卒無當於治。汰將卒亦無當於治。不汰將卒則餉不給威不立。汰將卒則餉亦不給威亦不立不汰將卒而餉不給威不立者持頤而裏足急則有挺鹿走險之虞緩則有喪馬求林之事汰將卒而餉不給威亦不立者勢結而不可巳成則有操豚祝車之誚敗則有掣肘工書之慮故由今之兵。徵今之餉。𨿽左持卒。右量金。中衡而均之。猶掬塵土以塡廬山之壑也。故兵者審勢度宜立數稽功而後用者也。無一定之勢。𨿽羿矢所發。失於犎牛。無一適之▲�如斷山

宜。𨿽百丈之材。蠹於蟻蛭。無歲月之數。𨿽累世所畜。可一朝而罄也。故兵有三等餉亦有三等敵有緩急因利而制之卒以一卒而當三人之用則以一石而當十二斛故有屯守之兵。有攻戰之兵。有遊徼之兵。則有聚糧之食。有因糧之食。有輸糧之食。屯守之兵食於聚糧屯與糴半其勢距年其宜百里而趣三四百里之內其數三軍或六軍七八萬人月食二十萬斛踰年而功可立任峻羊佑郭元振之徒皆用之矣攻戰之兵食於因糧巳與敵半其勢距月其宜千里而趣於四五十里之內其數或一軍或二軍一二萬人月食五萬斛踰月而功可立虞翊度尙馬隆之徒皆用之矣遊徼之兵食於輸糧賞與饋半其勢距日其宜百里而趣於數十里之內其數或一師一旅二三千人月食萬七八千斛踰日而功可立皇甫遇張齊賢之徒皆用之矣用此三者其數不失。故人無春糧之憂。婦無想魂之嗟。急召之可赴。緩弛之可散。今眾四方之人寘一面之地守者無土著之籍戰者無�鬭之气行則無朝暮之程居則無井伍之系棲遲歲月猶且鼓之如求亡子𨿽仲尼爲帥七十子從之一年而外猶將散而吳楚離而齊鄭乃使椎埋屠狗者守俎豆而讓舉七則不亦難乎故畱處者。聖人所大戒也。畱處之寇食於外。食窮則退。退而剝在膚髮。畱處之師食於內。食窮則進。進而剝在於腸胃。古之治兵者不憂有三年不克之敵而憂有三年不繼之餉。不憂有三年不繼之餉而憂有三年不制之兵。充國旣出金城上田簿議定矣帝猶問曰如將軍計虜當何時休誅兵當何時得決又曰期月而望期月者謂今令耶謂何時耶永初之中西羗屢叛十有四年用費二百四十億永和末復給七年用八十餘萬億﹖穎自請以騎五千步萬人車三千輛三冬二夏給五十四億而諸羗悉滅故古之君相其於攻守主客歲月之數則未有不蚤策而詳講之也攻守主客歲月之數皆講之故不復持簿而號烏有之士不復畫圖而摸蚌羸之食今以執事之意度邊上之事卽使奴酋不死叛賊未誅一矢不加關上之師能縮十萬倚盾而臥乎卽使奴酋亦死叛賊亦誅遺蘗狂穉不懦噪發關上十萬之師亦寧復可減乎卽使元昊歾後亦無諒祚衛率死後亦無中行設西虜乘暇而請廣寧海上乘急而請四州邊外之邊塞內之塞亦寧可暫巳乎又使西虜不請廣寧海上不復四州島外關門曠七百土厲聲號跳得復相及乎且使海上欲取四州關上不出廣寧關上十萬不得之廣寧海上數萬獨得之四州僑據一日得復安枕乎故風雨者崇朝之勢也陂池者歲暮之利也堙陂池而仰風雨長風雨以決陂池晦昧之事也然且蘊崇一方。突▲極奔騰層折之致如長橋新�鐵騎夜渡雄威震厲動心駭耳

發則四顧坐廢。故此五者天下之大疑也。疑而持之。終歲不決。乃以棄而爲取。以牽而爲制。僥幸數年敵斃。則天下無事。此又古今之所無有也。自軒轅以來則有土宇有九地與人尺壁不與人喉吭之勢無故而棄六七百里以與敵人與則不計而曰我將欲取之者此自古所無而宋人則用之。自三代以來則有��有築城大則有犁庭掃穴小則有防禦和市無故而越六七百里以戲軍士制則不敢而曰我且姑牽之者此自古所無而今人則用之。故此二者天下之大祥也。祥疑者古人之所惡也。禁二祥。去五疑。今日之決務也。以天下之大疑行古今之大祥棲遲歲月而莫之敢議則所謂議者又將安始乎故欲治兵。則無爲不可結之兵。欲足餉則無爲不可繼之餉。欲汰兵則思有不終汰之兵。欲省餉。則思有不終省之餉。啄鳥不澤吠犬無威以愚所見欲斷諸論說畫一定之計圖三年之事方今新餉卽絀本色至者猶二百萬足供十五萬之師新兵卽冗隸兩恊者不過十�萬隻當百六十萬之食因而裁之以爲三等屯守之兵取於畿近。狎水土者授之耕地。半其廩食。倍攻戰之數。使各分裏。以裏爲制。急則徵其全力。緩則使自爲食。是不過七萬五千人而止。程課於一年之外。攻戰之兵取於四方。狎湯火者乘之隘塞。倍其廩食。半屯守之數。使各從黨。以黨爲制。急則易鼓而進。緩則易解而退。是不過三萬七千人而止。程課於彌月之外。遊徼之兵。取於主客。挽犀追馬者。逐艸慮無。參其廩食。伍屯戰之一。使逓更爲制屯急則以衛屯戰急則以衛戰是不過萬八千人而止。程課旬日之內。▲確然可試不爲曲靜之言

是則不出十三萬人歲食米百萬石。折色半之。覆百萬金。一歲之內。而蒭槁糧糗。賞賫器用。俱給也。馬服君曰齊韓相方無二十萬之眾不操刃而刺其下王剪滅荊曰非六十萬不可夫以二十萬六十萬之眾九月而碎韓三月而蕩荊士各負糧月四五斗者於今月食十餘萬金耳烏在其必百金之士千金之饋乎且必百金之士千金之饋破敵而違霜露五六十萬之師費豈止今三年之食哉以爲時詘而不可。則不如藏形而舉羸。我怒不先。郥夷僨不始。我鷙以靜。則夷梟不動。取我之故物。敵莫之敢爭制敵所不及。敵莫之敢奪。以實而馭虛。因聲而見實。則虛固而實存。實積而聲不絕。故禁祥而去疑。度勢而審數。此兵饋之至要不可不察也。及今之時一掃諸餉議定爲兵制。俟今冬後稍稍移屯以就艸生之地。不出三年。海上之逋皆反於河內。不動十萬之眾。收百萬之粟。而當五六十萬之師。因以北撫諸部。南聯四州。因河爲壘。因田爲渠。因遼人以塞遼塞。𨿽使中將禦之。可掬坌水以灑遼前之市。失今不制。挑構半年。音盡伎窮。牽復必絕。牽復必絕。則十載不決。以十載之期。頓二十萬之師。𨿽鑄泰山以爲金錢猶冰釋而火鑠也牛馬之馴。牧夫之力。疏怒偶觸。則瞬臭突發。誰謂梟奴不及牛馬之力哉。弋獲飛虫維執事幸垂察焉

【蒿目時獘灑灑千言如儉稷寒纊足禆實用文之堅悍奧愽更不必言】

○擬唐宰相畣韓退之三上書

楊循吉

三月二十日僕射相公命其門下掾賈玄以意畣書於前鄕貢進士韓君前日丞相坐堂上有閽人持韓君刺來欲見丞相丞相方視事韓君不得見畱書一卷並雜文若干篇而去去後丞相事亦畢方命出所上書張兩吏而讀之其言汪汪宏肆蓋出入孟荀之間一堂傳觀莫不爭嘆韓君誠今天下罕匹之士矣至覽他文目光玉潔其稱謂亦然。然謂韓君通乎道。不通乎時。非丞相之所能處也。故不得報焉。豈爲慢韓君哉。韓君自謂彊學力行。歌頌堯舜之道於是蓋四舉禮部矣以其無成。忽將棄去爲老農老圃之事旣而悔其然且謂今之爲天子所禮莫如丞相。丞相權重得薦士。苟或許諾。則一反掌間耳又韓君自負甚髙似不欲從羣眾中出以爲虞廷相推。其來非一日矣。士而由薦以進。古之道也。遂引菁莪之詩與孟子之說。欲丞相樂育之。又欲達其書於天子而爵命之。韓君之望丞相厚矣。如難行何哉。今欲有所論列幸少畱聽焉凡今朝廷之上。設書推行。率有典式丞相𨿽貴不過奉行天子命令而巳耳如使出於常度之外。而毫毛有所更移。不能也。夫韓君賢矣。然而以一舉子蹭蹬居京師。其地名在春官。非丞相之所得樂育也。此旣一事矣又凡薦人必有格。布衣之士亦有薦者。然不在山林之間則不得薦。薦之用處士禮也。處士無途以進。而又不自求仕。慮失賢。故薦之。又節度觀察防禦營田等使。亦得薦人薦其可爲判官佐巳者也其中𨿽有未仕者而仕者多也。今韓君巳治文業。就場屋三舉矣。豈處士歟。節度觀察防禦營田等使在外得舉判官。中書不在外。無判官僚屬。且不俟他求。其可爲比歟。是以式皆不合也丞相烏得而薦韓君哉𨿽然。卽使丞相能薦韓君。以其書聞而亟官之他日又有一人焉如韓君持書而來。而其來不巳積而爲十數人焉又積而爲千百人焉則將官之乎不官之乎如韓君言則謂賢者由是畢至吾恐丞相日紛紛焉於覽書無暇治他事矣是則科目可以無設。爵賞得而幸冒。柄不在上而在下。國家之勢。且將大沮而不能爲治矣。則韓君奚取焉然丞相�▲波瀾曲折

覽韓君之書若文嗟嘆累日而謂韓君信天下之�才也然而通乎道。不通乎時。蓋謂此也。是以得書而不報。意欲韓君自悟可無至光範門矣。後十九日則又至焉。閽人止韓君勿前。獨持書示丞相。書意大抵促丞相亟上奏。至譬之救於水火之中。甚而以盜賊管庫自比丞相謂韓君髙才豈有此事直激辭耳蓋小夫賤隸。負薪賣餅。尙能自活。如韓君者名出等夷。又日與章縫士遊。孰不欲得韓君而饋遺之。何至窮餓如蹈水火也信如韓君之言是不能周於身也其▲��

又能從政乎而丞相每有所除必責其堪任國家之事非爲哀窮憫饑而予之也語云駟不及舌韓君過矣可謂失言矣且韓君又謂古之士或出於盜賊管庫。尢不可也。韓君被褐未仕。擬之管庫卑等耳。無傷也。若夫盜賊之流。古蓋有不得巳而舉者。韓君可同之哉。丞相覽書以是益�悅。而知韓君气豪。不肯折下。故又不報使自�責母費紙筆而巳。三月十六日韓君則又爲書至門。盛陳周公之說以撼丞相書詞博雅奇麗益稱自古先休明治平之效歸之周公�▲純見�鋒

引吐哺握發事深欲丞相亦以是施於韓君此則韓君尢迀矣夫周公成王之叔父。有宗室之親。成王幼周公負而朝諸侯。其權專。其地尊。其事便。非今丞相比也故吐握之禮施焉。四海之士不至則巳。至則納之。不納則巳。納而用之。無左右之讒。無博士之議。無臺諫之諍。無百執事眾喙交鳴之謗。其一切推行誰得而沮也。今丞相則不然。日具袍笏居省中。門外設卒持杖訶衛。羣官非公事不得見。見輒庭參。參畢輒趨出其禁密尊嚴若天神如此至晚歸第。尢避嫌疑▲永相尊至此乎

杜門謝客。不與通然則今之丞相與周公時不同也又凡所施行。必召吏檢故牘。按例應否。否則不敢下署一字。謹持三尺猶不能無負乘之懼。尙敢出常違同而行吐握事哉此非薄於士也勢不可也勢如周公則亦行之矣。而勢能有幾周公哉。其徳固不能如。其地。其權。又豈有如之者哉。韓君又謂周公之時賢才巳盡進用。姦邪巳盡屏斥。夷狄巳盡賓服。禮樂祥瑞巳盡舉盡至。而於唐未必盡然。其言忠且直矣然謂周公時盡然則吾猶有說也。夫周公之事莫盛於詩書。書序云三監及誰夷叛周公相成王將黜殷作大誥。孟子云周公誅二叔管蔡史亦云管蔡流言周公誅之是姦邪未盡屏斥也詩云戎狄是膺荊舒是懲是四夷未盡賓服也夫屏斥而有餘姦。賓服而有餘叛。則知進用而不能無餘賢也。彼其鴟鴞之作。金縢之發。大風偃禾之異。固班班方冊焉可考巳。韓君論何易也。韓君立志期以丞相爲周公。且責之以太平之業。甚善甚善。曾不思秦革古制以來丞相具官而巳而韓君𨿽賢。假令他日居相位。其能行周公之事而一一如所云太平者哉蓋周公猶難之矣而韓君論何易也韓君謂周公好士篤得士必吐握信然矣然使韓君生周公時。能保其必吐握耶。周公所禮士史未嘗書。莫知其何如人吾意必無以饑餓告而乞官者也如以是告於周公周公必且賙之而後謝之吐握之事禮𨿽一行而不繼矣韓君今始生二十八年文詞雄深蓋與春秋戰國諸賢頡頏而並馳。何況場屋聲律之文。直薄而不欲卒業耳。如能歸就邸捨益自砥礪。俟試而進焉。人弗及矣。無爲自苦。屢迹▲妙刺

於丞相之門也。丞相之門百官庶僚受事者得入焉非舉子之所迹也。丞相在法不得受韓君謁故三及門而不見又恐韓君疑其慢士故俾其屬吏致書以道意惟韓君幸裁亮焉玄載拜

【文情宕折而爲丞相出脫處畫出伴食景象筆端妙有權衡】

○擬秦昭王遺齊湣王書謀伐宋

李攀龍

秦昭王使人於齊湣王曰宋王無道爲木人以象寡人射其面寡人地絕兵遠不能攻也王苟能破宋有之寡人如是得之蓋寡人使使者間宋所爲曰有之宋可伐矣見祥不爲祥乃爲禍先是有雀生■﹝烏旗﹞於城之陬偃使史占之曰小而生大必霸天下則偃喜�滕伐薛東敗王取五城南敗楚取北淮之地三百里西敗魏軍乃愈自信欲霸之速成築■﹝車獻﹞臺於宮中鴟夷血縣之自著甲冑從下射之血墜流地命曰射天其佞臣田不禋賀之曰王之賢過湯武矣湯武勝人今王勝天賢不可加矣偃大說旣作千鐘之縣遂鑄諸侯之象使侍屏偃屬寡人像且成曹商自敝邑來言寡人方召醫破癰潰痤也偃乃更命工加寡人癰痤於面旣成謂之曰旣微且尰耳居徒幾何吾爲其象人而用之也指大王之象以示其臣唐鞅曰此冠側注者負海過頤豕視其象不仁也不知彼何所食乃帶益三副如此於是展魏哀王之臂以彈其鼻曰爾赫之子哉望之不似人君也哀王之臂急而汰於韓襄王之肘曰倉也何乃爲人所搏不愛顰笑乎乃移使去韓王咫曰此豈若等用肘足之時復展其臂彈之曰今視子之鼻間栩栩然矣何得更挈狗馬西走王豈猶以秦爲王交乃今且不得躍吾冶中展韓王左臂曰汝欲有天下右手攫之則廢此左手又展右臂曰左手攫之則廢此右手君將攫之乎所爲趙武靈王之象黑龍面而鳥噣鬢麋髭■﹝冉﹖頁﹞大膺大胸冠術氏冠差池迆邐五采四重具帶■﹝夋羽﹞翿黃金師比綬不著紱綴以絲襚命曰伉王惟肖揜鼻而過楚懷王曰此柱後惠文冠者始亦爲從長至函谷關然無柰其以淮地之地三百里效我也寡人亦似惡聞王之臭也昔者岐陽之遇爾爲荊蠻置茅蕝設望表與鮮牟守燎故不與盟令其坐之堂下次至燕昭王曰是危欲爲朱均者偃聞相人於師惇面而土色者忍醜爾其忘齊之虜爾父乎其玩寡人大王與五諸侯無異鞀鼓一日倪侯請曰魯衛中山𨿽則鞭箠可使然亦泗上諸侯也卽折鉤之啄足以爲之何可不使備下執事乃復爲魯平公工不得其象以請倪侯曰�果解其冠令王可溺耳爲衛嗣君命曰小侯何爲蘧篨至今不殄也日者趙氏襲衛爾跣行求救於魏今其勿令加舄至中山君曰此其準額權衡犀角偃月不若其姬陰簡美也又爲西周武公東周惠公而金不足宋人夜拍東冢出文公之鼎彜椎而輸偃偃不知也亡何惠盎見偃曰有道於此使人𨿽勇刺之不入𨿽有力擊之不中偃乃釋章甫而冠無顏之冠以示勇盡置寡人大王十二諸侯之象於庭懸鴟夷血於其上而射之血下漸大王象盡殷則笑曰吾聞博昌千乘之間雨血沾衣豈天有意乎王之爲人也大玉象僵於臺下偃曰捽之曰尙佯僵邪昔蘇代言齊王長主也有二毛矣先王不禽二毛豈謂爾哉血亦漸王父偃以蔑其口曰視爾相法當餓死今姑血食哉此孰與雀觳美關弓以向楚懷王指其股曰吾將射此以報於泓之役不能如呂錡集矢爾目也遂召倪侯命羣臣以矢曰此十二諸侯者各令面夷矣羣臣乃各射偃之所鄕三發寡人不中王自往面樹之寡人像僕於臺下則轉巨石以撞其足曰西垂大夫吾當復絕爾臏矣趣使出木人射其面飲羽木人者卽前所爲寡人也巳而唐鞅進謂偃曰昭襄無道命齊構我皆其臣樗裏疾之謀臣巳命工爲樗裏疾血鴟夷加於其頸以象其癭鞅請以一矢踣之無敢辱命偃大喜至則自射之中其頸鴟夷血出如澑大宰戴驩國老薛居州諫臣也以諫偃曰王欲行王政卽身屬櫜鞬遇玆十二諸侯者於中原之上而主盟之可矣安用終日與桃梗俑人鬭而曰我必勝之乎。偃大怒罵之曰子罕之後有睅其目皤其腹者如爾於此哉一薛居州其如宋王何關弓向之二子趣走唐鞅旣自及偃淫於酒婦人愈甚室中有呼萬歲者堂上盡應堂上巳應堂下盡應門外庭中聞之莫敢不應一日登蒙澤之臺見朝涉者鍥其脛矣而傴者至使人止傴者曰是其脰肩肩何爲者哉置之■﹝車獻﹞臺之下使以鼻承血失之怒而剖其背矣宋人大駭而墨子所設守宋之備盡廢王速出令是於泓之事也齊王於是率魏與楚往伐之進兵宋城下民散城不守偃自投車上馳而走至溫逃倪侯之館而死三國盡分其地矣

【妙在雜用成語而拔幟樹幟盡成奇觀洵絕世韝壚矣】

○擬曹操讓黃祖殺襧衡書

鐘惺

孤白聞足下乃遂殺襧衡惋嘆彌日何足下髙於視衡而淺於待孤之甚也始孤送衡於足下或曰此遣之死耳孤問何以知之曰衡小有才負重名不遜恐其不察妄意主上忌且怒之必殺衡以順主上之意孤曰不然孤觀孔融薦衡書其言過誇然以爲衡必有才用智數如荀或郭嘉等可備帷幄任使及觀其人狂而騃耳然其效猶未能遽至殺身姑使爲鼓吏以觀其後而其狂日益甚不可瘳孤使笑而哀憐之才士薄祿一至於是然其山雞之羽。文彩可觀。澤雉之性。气介堪重。豈有爲天下驅策智勇。而不能卵翼一衡者。孤又恥之值其跳梁方熾決不能恬然食孤之食聽孤之教便置之安厝之地然衡書生接霸王之時少見孤寬容以爲天下盡如是不若使遊羣雄間以煉之知足下性頗卞急。使其就■﹝糹鞗﹞縼之上。圈檻之中。以調伏其狂騃之致。庶幾異日得如王粲陳�輩。孤當有以處之。卽不然而置足下所衡不得復發其狂疾而有以自處不至流落失職。此則孤區區之▲姦雄伎倆如是如是

志也。語曰智勝賊能制賊足下割據一方其略當有過人者豈遂效兒女爭鬭口語不能容置此子且孤送衡之意極不難知孰意孤反用足下卞急之性爲殺衡之具哉孤不能不負衡則足下負孤甚矣若謂孤有怒且忌於衡之有殺才士名而假手於足下此又不然衡有何可忌孤有怒於衡卽殺衡耳且殺衡又何損於孤孤所殺不嘗有十百倍於衡者乎小儒願子爲之咨嗟釋憾於孤而有識不聞以爲非以爲此曹虛名誑俗辧言亂政少正卯華士之流大人之▲自供慘狀

所必誅而衡非其人也若衡者所謂不足殺而可憐且可使之調伏而處於王粲陳琳之列者也夫王粲雅士又窮而歸孤。此不必言。若陳琳之辱孤又過於衡迨其歸命之後巽馴可念。則孤誠心喜之。豈有又送與他人。待其僕僕倦於往來。而後飲食教誨之。無巳而至於殺其身哉。使衡卒不免則孤之過。而足下至疑衡有髙才重名。孤不殺而遺之於足下此則髙於視衡而淺於待孤之過也夫劉備者孤嘗許其天下英雄惟備與孤耳則孤所忌宜莫如備備將關羽▲此一篇書從此�想來

亦臣隸之皎皎者墮孤掌股者數矣孤皆撫之巳�孤而又縱之而又撫之而又縱之終始成其義孤豈憚有殺英雄名凡以王伯將相之業非殺之所能取勝俟其運數有所歸智勇有所窮。而後乘其敝。丈夫舉事。從古如此。況衡之不足殺者乎。此非足下所知聊爲足下道之耳若足下殺衡斯又不足怪足下思之孤白

【文中寫出一段橫罔之气共可恨更甚於殺衡不知者誤以爲姦雄出脫耳】

○擬謝交遊書

劉鳳

吾聞誠無不入義不自疑謂在委心當無復間乃�觀之事何大謬不然昔田光伏劍以成死士之气侯嬴自刎以奉公子之事夫狥身何易知人何難籍令發不指於冠上眥不裂於璧下豈不終受口﹖﹖於燕魏哉今申以國士定以石交利微毫末釁成丘山是使輕生者銜悔而論交者泚顏也願君其熟察之昔戎夷如魯。解衣而僵。紀公善藝。剜肉而泣。是以華光不憾於禦者司城捨怨於從亡知不可以隘巳遂怒也故願君之毋忘後門之不肖。而先衛人之末行。使羊斟子韋。復有靦於千載。吾聞樗裏貿首。公仲腐心事一至此私爲痛之願君之深計無自蔽焉語有之曰怨不在小惠不在大期於時與不時而巳矣故越�憑軾而武士奮矜。荊君拊循而三軍挾纊。夫虫象非作气之資。虛辭無禦寒之備也。所以成霸越。服彊晉者。義激於感憤。利借於噓嫗也。是以焦忻水斷蛟蜺。而意折於要離。田開力格虎兕。而命殞於樽俎。何則誠有以中之也甘茂去秦。道遇蘇氏。而二國迎之以上卿。公叔爲將。戰勝韓趙。而君賜吳起田二十萬。何則利謂有所不可忘功謂有所不可居二子誠明於計審於事豈背利而飾讓哉故同利者爭而分功者在後也同美者嫉而後來者居上也昔召忽任子以圖難。鮑叔奉令而出傳。夷吾重生以全國。此三人者猶鼎足之並立。懷霸王之明略。信執巳之獨道。故異行而相濟也。是以成安君身刺於泜水之上。孫臏名顯於走魏之師彼其初私相慕以死因嫌妬之迹重相夷之禍𨿽攜手而遊不旋踵而敗故東郭一言而西門忘其榮辱。幹木偃蹇而繆侯締以素交。此其人者豈以名位爲軒輊富厚爲媒梯而相與乎尋丈之間哉閎廓深遠邈然自得志意之孚不見其際夫何有於讒慝之人哉。故賢者潔行以振疑。智者究理而長慮。昔申胥流惑於宰嚭。子產不全於鄧析。夫處二子之間異者不得其彊同危者不得其苟免何則心怵於兩端而勢迫於侵殆也蘇秦將合從於六國。召張儀而激之。使西入秦。甘氏將收地於宜陽。使向壽而返之。使重要其主。此挾傾狡之變慮。因間以執讒▲墨光淩厲

口。由置構之爭事。而固結以彊主心。卒之形反而勢禁。萌寢而患銷。故智軋者相示以色季子之使張儀所以儀而易之是矣交疏者明誓以信甘茂之於息壤所以無攻其後是矣。今夫二子之明而申反復之計恐開塞之途未容濡足決蹯之恥禍理屬然豈及其身而能止之哉是以君子惇道後黃歇之聽。而不悅瞿氏之賓。申如蘭之契。收比徳之好。不�玷於充詘。何則爲益無厭也。夫寗戚嚄唶爲仲甫之舌。鄭僑一言而見然明之心。何則匡政平俗。小稱而遠謀。同底於濟。不可以諛行合也。至夫佞巧淩誶駕說以遊而不相見情便辟諈諉怯疑並騖以逞其捷術傾而气制自以爲辧智微才滑稽無戾是以陽虎樹人於魯。亡未出境。而襲逐拘執之矣。董叔系援於範氏。求以自記。而紡於庭槐。今之爲交誠能破胸臆出腸腹厲苦口進逆耳效懇款抒切直終與之竭盡無愛於情則左桃可使餒死而不辭。荀伯可使觸刃而不悔。何況作色於簟食之微。睚眥於杯酒之間乎。然則虞卿捐印於魏齊。祁奚無徳於叔向。又何足爲道哉。�吾聞士不虛附名不虛立譊然其口櫝鼠璞以十�混魚目以照乘莫不望而珥之者何則鮫人恥而周客走也首山之銅若耶之錫而爲萬世寶者以陶冶礱錯而出其精光也故仕屈於不知巳。而伸於知巳者。妄意希冀。則燕石珷玞。秪開罪於子春。俯就鎔範。則朽柲腐木﹖畢。風胡薛燭。方接踵而翺翔耳。今夫閭巷之雄布衣之傑挾王公之權怙靑雲之勢仇景云叔佗羽公子賓客從橫遊揚爲譽人慕其聲轉相傾動是使恬退揖讓之士不得雍容髙步𨿽欲責善忠告必將效拉脇折齒於範睢說難孤憤於韓子而未有能回視攺聽革心易慮者矣是以君子盛飾潔廉。獨出於名譽之外。而不牽於流俗之蕪穢。以自疏擢乎滒淖之中。故迫窮而相拯卹。無社號呼於叔展。患害而重除怨。楚子劍及於窒皇。許人而不訖於威。解揚死言於無霣。居平顧以庇私。範宣朝夕於訾佑。臨利而能推引。文子不好位而受名。相先以含垢。則疾驅而分謗桓子。離閔而不疾。則指楹以平憾季孫。故曰君子淡以成小人甘以壞何則以其思遊於霄雿之野而並包於區域之外獨開曠蕩之觀也今壅優�孺子之見沈容悅側媚之習居同閈而猶倨視長者易嚴重而驕色使貞介之士與柔佞比肩此原憲所以謝於端木子方所以肆於魏擊寧忿於世而孤遊也吾聞疚言利者毀其信。傷於行者危其身。公孫不謀於同乘。而師以敵撓。燕人涕泣於丘隴。而言以譎效。子木背信於齊盟。而躬以逢殆。駟帶無質於要誓。而世以不逮。今使篤道履素之士。捨其馨烈之性。甘於腥腐之逐。瞙睧於勢貴。誘奪於名途顚厥望拜以▲�到底�是當�

爭鼠肝虫臂之獲而自伏於糞壤之下則士有鬄剃巾幗婦飾而逃焉耳安有張目出气而猶彊顏對朋友者哉

【奧衍宏侈𨿽礗砰柲■﹝火霍﹞而勁骨不劘文中烏�】

明文霱卷之二十

