

欽定四庫全書

集部八

釋文紀

總集類

提要

【臣】等謹案釋文紀四十五卷明梅鼎祚編鼎祚字禹金宣城人是書成於崇禎辛未裒輯歷代名僧之文以及諸家之文爲釋氏而作者冠以經典所釋西域梵書一卷溯其源也二卷以迄四十三卷爲東漢至陳隋之作四十四卷四十五卷則無名氏時代者然皆唐以前人所著也采摭極爲繁富毎人名之下各著爵裏毎篇題之下各著事寔亦頗便檢閱其中如王頭陀寺碑載在文選顏之推歸心篇載在家訓人人習讀而搜遠略近失之眉防之前又如智永題右軍樂毅論後與月儀獻歲帖其人𨿽釋氏之徒而其文寔不爲釋氏作一槪收之亦稱泛濫皆不免於小疵然六代以前之義學則已班班然矣又其時文士競以藻麗相髙卽緇流亦具有詞采故大抵吐屬嫺雅論說亦皆根據經典尢不類唐以後諸方語錄徒以俚語掉弄機鋒卽論其文章亦不失爲斐然可觀也乾隆四十四年九月恭校上

總纂官【臣】紀昀【臣】陸錫熊【臣】孫士毅

總校

官【臣】陸費

墀

欽定四庫全書

釋文紀卷一

明梅鼎祚輯

西土

迦葉佛【見在賢劫第三尊種婆羅門姓迦葉父梵徳母財主居波羅柰城坐尼拘律樹下說法一防】

遺釋迦牟尼佛書【賢劫第四尊姓剎利名悉達多父淨飯天母大淸淨妙以周昭王二十四年四月八日生年十九爲太子出家初於檀持山中修道六年又至象頭山經於六年於二月八日明星出時成佛號天人師時年三十說法住世四十九年至拘屍城告諸大眾入涅槃周穆王五十二年二月十五日也】

【佛告文殊師利汝以神力往只洹中堂西寶樓上取我珠玉函將示大眾我初逾城離父王宮四十里到彼叢林身小疲怠權時止息時彼樹神現身告我言汝今修道定得金色身爲三界大師迦葉佛涅槃時付囑我珠函並絹僧伽梨令我轉付囑汝我語神言汝絹僧伽梨非我所用我聞先老所言諸佛出世不著蠶衣我今修道如何害生以付我著汝今是魔故來相惱樹神告言汝大智人何輒麤言諸佛慈悲實不著蠶衣此絲化出非是害生汝今受此珠函開中有字我卽開函其見諸奇特事有大毗尼及修多羅藏迦葉佛遺教並在此中並見僧伽梨彼佛手迹遺書付囑樹神令付與我迦葉佛書云云旣讀書已地卽六種震動珠函自開又放大灮樹神又告我言可將此衣函置汝左肩上常起恭敬珠函在肩能摧諸魔及伏外道令速成佛】

我初成道時大梵天王施我彼絲是化出非是繰蠒梵天王施經絲堅牢地神王施緯絲由彼二施主共成一法衣由是義故今持施我我自成道已來常披此衣未曾損失今付悉達若得成佛取我僧伽梨安置只洹中若轉毗尼時當爲我著今畱此衣汝涅槃後一百年初有無智比丘分毗尼藏遂爲五部從百年後分汝修多羅當爲無量部諍論由興令灋速滅由彼愚僧不閒三藏聞開著繒衣卽謂殺蠒汝若成道後彼絲自出諸國非是殺蠶故我將付樹神今轉付汝此函中並是我遺教亦將付汝住持遺灋【灋苑珠林】

勝軍王

奉世尊父淨飯王書【世尊於捨衛國化利畢已思欲往彼迦毗羅城時勝軍王承佛化導心堅歸向遂發使奉書上淨飯王淨飯王親手修書遣大臣烏曵曩迎請世尊卻後七日往赴父王之請王及眷屬倍生信仰世尊種種方便化其父王令無我心及除分別卽爲廣說苦集滅道四聖諦法】

汝皇太子悉達多證得無上甘露灋味於世出世間咸防濟度

淨飯王

致世尊書

汝一切義成是我親子旣厭煩惱棄國出家爲求無上正等正覺已聞成道敎化眾生思念之心日時相續令他人得樂惟我苦惱譬如大樹因地而生旣有根苖終望果實汝心已遂宜憶往願昔者所言若不證無上菩提寂靜之道誓不再入迦毗羅城大行已成宜應湣我及眷屬等【佛說眾許摩訶帝經】

捨衛國賈人

與佛書【波羅柰國王夫人生一女身黃金色頭髮紺靑時年十六父母欲爲求壻女言若欲爲我求壻者當令身黃金色頭髮紺靑如是可尒父母便爲求不能得佛時在捨衛國有人賈作到波羅柰國國王相見問訊以女示之言我爲是女求壻天下寧有好人賈人答言我國中有人復勝是女王聞歡喜令賈人迎取佛賈人便作書與佛佛在只洹中爲諸比丘數千人說經持書人直前至佛所佛預知所說得便裂壊作書報黃金色女女得書思惟卽得五通達一者眼能徹視二者耳能徹聽三者知他人心念四者知所從生五者能飛行便與父母辭訣飛到佛前佛卽微笑復言迦葉佛時是金色女爲貧家婦受佛經灋壽終生天來生世爲國王女】

是女端正甚好無比欲爲佛娶之

佛

報波羅柰國金色女書

人苦皆從恩愛生生當復老老當復病從病致死從死致憂哭天下苦者皆從恩愛生【金色女經梁釋寶唱經律異相】阿育王妾

詐王與太子法慧書【昔菩薩爲王太子名曰法慧顏貌端正生有色相內淸外淨時朝覲王王之幸妾出援太子太子力爭獲免妾反譖於王謂太子有欲於妾王拜太子爲邊王去國八千里逺民歸化王妾懷怨謀除太子以蠟作印詐爲王書太子曰愛身違親謂之大逆卽爲出眼付使者以琴樂索食王見問知收妾以棘笞之烊膠滴其瘡中熇卽裂之爲坑生埋佛告比丘太子宿命爲童子賣白珠彼妾時爲富姓女持珠不買淫視言調童子恚曰吾鑿汝目女曰棘笞膠滴裂肉生埋汝菩薩執志度無極行持戒如是】

爾有慢上之罪不忍面誅書到疾脫眼瞳子付使還國【六度集經王子法益壊目因緣經事同】

四姓

敕冶師書【昔菩薩生於貧家貧家不育夜置四衢有四姓富而無嗣取育數月婦妊產男貧家兒稟性仁孝言輒導化父以已旣產男便生凶念書勅冶師命兒到冶師所諦計錢寶兒行於城門內覩弟與輩彈胡掉戲奪書之冶師所冶師承書投弟於火父又生毒念有邸閣去國千里仍遣斯兒奧邸閣書囊藏蠟封兒進半道有梵志與父遙相問遺其女賢明深知占侯兒過覲梵志女竊觀男見其佩囊封書觧取省讀裂書更之邸閣得書具禮詣梵志家遂以女妻兒馳啟四姓四姓聞之內塞而殞佛告比丘貧家兒者吾身是妻者裘夷是四姓者調達是菩薩法忍度無極行忍辱如是】

昔育此子子入吾門疾疫相仍財耗當死太卜占云兒致此菑書到極懾投之火中

又與邸閣書

此兒到疾以石縛腰沈之深淵

梵志女

攺四姓與兒書

吾年西垂重疾日困彼梵志吾之親友也厥女旣賢且明今可任爲兒匹極其寶帛聘禮預好小禮大聘納妻之日按斯勅矣【六度集經】

勒那跋彌王

告梨師跋陀國王勅令【勒那跋彌王生太子名迦良那伽梨第二子名波婆伽梨太子請用王藏自恣布施因欲入海求索珍寶給充眾生波婆伽梨與兄共往太子叩七寶城得天女所獻如意珠紺色名旃陀麾尼於時波婆伽梨與五百賈人船滿沈海太子力挽得出波婆伽梨乘太子眠重起取樹刺刺眼盜珠而去太子匍匐到梨師跋陀國值牧牛人卽爲拔刺與梨師跋王守園王女願爲其婦婦自立誓一心尊奉無有他意今太子一目平復太子亦誓於彼波婆伽梨無有微恨當令一目復得平復誓訖眼悉明淨勒那王知太子存勅令告下梨師跋王梨師跋王卽還報使因表事情太子歸國問波婆伽梨如意寶珠答言來時藏道邊往覓不得太子卽共到彼見之手捉其珠一切諸藏皆還滿復佛告阿難彼太子者今我身是勒那跋彌我父淨飯王是尒時婦者今瞿夷是波婆伽梨者今提婆達多是也】

太子辛苦在於汝國云何黙住不來表示書到其時象馬侍送事若有違吾當自往【佛報恩經波羅捺王名摩訶羅闍生第一太子善友第二太子惡友事與此類遣使往告利師跋王汝今云何擁遮太子令我憂苦】

梨師跋陀國王

上勒那跋彌王送太子表

太子在此實所不知辛酸諸事伏想委曲太子今者已還得眼卽聘鄙女爲太子妻比嚴辦具臣自衛送【賢愚因緣經】

葉波國濕波王

與太子須大拏書【太子思惟欲行檀波羅蜜事請王中藏置四城門外及著市中以用布施有敵國遣道士乞葉波王行蓮華上白象名須檀延者太子卽牽與之此象多力健鬭與諸國攻伐常勝王聞徙太子檀特山中至十一年王遣使促迎還國太子答言年滿當歸王復作手書與太子太子還國恣意布施自致得佛佛告阿難我宿命所行布施如是太子須大拏者我身是】

汝是智慧之人去者亦當忍來者亦當忍云何恚不還須汝飲食耳【太子須大拏經】

王捨國瓶沙王【五願經作蓱比沙王】

與徳差伊羅國弗迦沙王書【一作佛迦沙王瓶沙王與弗迦沙王生未相見常通書記弗迦沙王國中生一蓮華而有千葉皆作金色遣遺瓶沙王瓶沙王見華歡喜作書與弗迦沙王弗迦沙王聞稱佛聲踴躍書與瓶沙王欲詣佛所道逢瓶少王書又疏十二因緣送與弗迦沙王弗迦沙王竊作沙門得阿那含生十六天上得阿羅漢】

我國中有金銀珍寶甚多我不用爲寶今我國中生一人華字佛紫磨金色身有三十二相

弗迦沙王

與瓶沙王書

願具聞神佛所施行敎戒當所奉行願具答意

瓶沙王又報弗迦沙王

佛敎人棄家捐妻子斷愛欲當除須髮著灋衣作沙門所以者何人愚癡故不當爲者而爲之便爲癡從癡爲行從行爲識從識爲名色從名色爲六入何等爲六入一者眼二者耳三者鼻四者口五者身六者心是爲六此六事皆外向眼向色耳向聲鼻向香口向味身向細耎心向欲是爲六向從六向爲合從合爲痛樂從痛樂爲愛從愛爲受從受爲有從有爲生從生爲老死憂悲苦不如意惱如是合大苦陰隨習凡合此勤苦合名人智者自去愚癡愚癡盡眾惡消除惡消除便行盡行盡識盡識盡名色盡名色盡六入盡六入盡合盡合盡痛樂盡痛樂盡愛盡愛盡受盡受盡有盡有盡生盡生盡老死盡老死盡已憂悲苦不如意惱如是合大苦陰隨習爲盡便不復生不生卽得泥洹道無爲【弗迦沙王因緣經�沙王五願經】

瓶沙王【案此與前疑卽一事紀載各異】

報弗加沙王書【佛在世時弗加沙王與瓶沙王親友弗加沙王未知佛道作七寶華以遺瓶沙瓶沙轉奉上佛白佛言願令彼王見佛聞法當以何物以報所遺佛告寫十二因緣經與之瓶沙王卽寫經卷別書文云弗加沙王得經信觧付國太子便作沙門灋服持鉢將至佛所佛知王明日命終不得見佛又不聞經甚可憐湣於是化作沙門爲說專念三尊布施戒徳能知無常見佛無異弗加沙王思惟意定卽得阿那捨道】

卿以寶華見遺今以灋華相上詳思其義果報深美到便誦習以同道味【灋句譬諭經】

加赦國波羅柰城諸族豪防

與梵摩達哆王書【拘娑羅國王名曰長壽加赦國王名梵摩達哆常共戰諍拘婆羅國爲加赦國所破長壽將妻共乘一車至波羅柰往村邑受學博聞卽轉名長壽博士又往都邑街巷以歡恱顏色作妙香妓因依梵志國師家住妻懷憂慼令四種軍陣列鹵簿我欲徧觀亦復得磨刀水飲梵志國師爲設言於王長壽妻憂慼卽除尋生徳生爲字長生童子猛毅聰明及梵摩達哆聞拘娑羅國王轉名長壽博士在波羅柰城中卽収長壽反縛両手出南城門坐髙標下是時長生童子白父天王我卽於此必能拔濟長壽告曰童子可忍但當行慈長生勸波羅柰諸貴豪族作書與梵摩達哆走往村邑受學博聞亦復以歡恱顏色作妙音妓梵摩達哆見極歡喜令依彼往爾時與長生出獵梵摩達哆疲乏遂臥長生卽拔利刃著頸欲行報怨復憶父昔標下臨終戒語舉刀還鞘以實白之梵摩達哆謂長生恵與我命以女妻之還其本國佛告比丘汝等莫共鬭諍若以諍止諍至竟不見止惟忍能止諍是法可尊賢】

長生童子彼作是語汝不畏後爲子孫作患耶【中阿含經長壽王品】

某許國王

報某國王書【昔有人獨與母居未被教勅嗜酒博戲髙抗蕐飾母欲令攺心行因以慈意演出妙訓子如灋進常行柔和大得供遺財寶無量國主召爲大臣復告曰某許國王本與吾親有博口者鬭令相失欲卿躬往和使如故其人因取家財供作美饌又賫寶物往詣彼國陳謝彼王欣然亦返責己便手執筆作書報之克期防曰快其相娛】

惟別歷載不得言面每思舊好何日捨懷中間隔絕不及所致不見忽捐復遺賢臣美供綺璝以相謝矣克抱來意終始不忘願一同防及散久迥今寄琦珍是身所有貴致微心言面乃敍【佛說生經內佛說誨子經】

僧大

與兄佛大書【捨衛國人名厲生男曰佛大僧大僧大仁愛淸淨奉佛法戒厲臥疾呼長子涕泣誡言僧大尙小方以累汝後僧大聘妻字快見灮華煒煒端正少雙旣便入山爲沙門佛大心恱快見起從快見取琴彈之歌作姿彈之歌淫泆之曲快見覺兄爲亂便以歌曲答拒佛大瞠恚卽募賊入山殺弟僧大得應眞道不畏生死乃剝樹皮取枝爲筆自刺身血書樹皮與兄賊前斷頭以書見兄辭諭淒惻快見呼曰子竟坐我致見殘賊血從口出奄忽而逝諸天咨嗟迎其魂靈處忉利天】

大兄起居隨時安善二親在時以吾累兄兄不承之違廢親教以女色故骨肉相殘違親慈教爲不孝也殘殺人命爲不仁也殺一畜生其罪不小況殺應眞吾不中止兄自招之今吾有形可得相殺善逰寂寞徒復相害長別努力願崇眞道【佛說佛大僧大經經律異相引載末雲從此長別努力努力】勝灮王

白僧眾書【佛在室羅筏城逝多林給孤獨園時防薩羅國邊隅叛逆大臣白王給孤獨長者有大福力彼若來者或可歸降時勝灮王卽便以書白諸僧眾使往眾內宣王勅書彼有六眾卽赴王軍爲王說法咸皆欣慶因詣路所逢王所整象馬車步四兵並見陵辱王使往語世尊制其學處勿復更令久住軍內世尊以此因緣告諸苾芻往軍中過二夜而止宿者得波逸底迦】

今有少緣欲見聖眾【根本說一切有部毘柰耶】

勝音城僊道王

與影勝王書【贍部洲內有勝音城王名仙道聞東方摩羯陀國王舎大城王名影勝彼國丰樂生愛念心便簡妙寶並書送往摩羯影勝王卽以所出上防報仙道王並致書仙道王問使者報言影勝王其形長大性行雄猛造送五徳上甲並裁勅書影勝王以我國內有佛乃是人中妙寶遂於防上畵世尊像下書三歸依次書五學處次書十二緣生流轉還滅復於像上邊書二頌馳送並作書報仙道王仙道王盛陳供養卽裁書報影勝王影勝王白世尊命聖者迦多演那往勝音城並報仙道王勅書仙道王如言嚴設道塲迦多演那隨彼機緣爲設灋要宮內女人又欲聞灋王復書報影勝王影勝王白世尊復命世羅苾芻尼往與仙道王書仙道王夫人月灮從世羅受圓具命終生四大王眾天王傳國太子詣王捨城於世尊所出家修苾芻行】

敬覽來信並受國珍未面相親深慙逺意彼有須者我當爲辦

送影勝王寶甲書

今贈寶甲五徳圓備若念我者幸當自著希招逺意勿惠餘人【五徳者一盛熱之時著便涼冷二刀砍不入三箭射不穿四善辟諸毒五能發灮明】摩羯陀國影勝王

報僊道王世尊像書

𨿽未相見使至覽書防贈寶甲世所希有今畫世尊形像三界最尊令使持將冀申供養旣至彼已可去王城有兩驛半平治道路嚴飾城隍躬領四兵幢幡蕐蓋於廣博處張設尊儀殷勤供養獲大福徳

僊道王又報影勝王請苾芻書

我賴仁恩知有三寶悟緣生理得見眞諦苦海淪溺彼岸可期拔足淤泥歡慶何極然我欲得親見苾芻爲作方便令來至此

又報僊道王書

承悟緣生得預流果復於苾芻樂欲相見佛令五百苾芻逺赴祈請仁可慇懃同大師想去城兩驛半許修治道路嚴設香華治整四兵自來迎接又於城內閒寂之處造一大寺營五百房牀榻臥具無令闕乏飲食所須皆預辦若作如是供養事者獲福無量

僊道王報影勝王請苾芻尼書

宮內女人樂欲聞法頗有方便得令苾芻尼來不【並根本說一切有部毘柰耶】

防閃毗國說憂事人

詐白鄔陀延王書【無憂婆羅門將無比女往防閃毗聘與鄔陀延王爲夫人無憂爲輔國大臣王又有夫人名紺容無比懷妬時王邊境反叛領兵自往遂勅無憂畱守無比每勸其父令害紺容紺容夜讀佛經復須樺皮燈明大臣於樺皮內密安火炭夜風火發紺容與五百防女同時殞命惟曲脊侍女從水竇出得免先嘗有二人來至王所樂爲奉事一人能說喜事一人能說憂事尒時說憂事人共大臣等議畫一幀作紺容夫人所爲因緣投火死狀並與象馬各數滿五百眞金一億別嚴四兵詣王營所持書白王王啟封讀書問言曽見有被死將去求索得耶答曰若被死將去求索不得者可開此幀因言紺容已死恐王憂惱設此權謀王卽勅殺無憂以無比置地牢內因往問世尊何因緣故佛言乃往昔婆羅痆斯國王梵摩達多大夫人曾於五百防女逰觀蕐園時寒求火有獨覺聖者造一艸庵在中夫人命一使女燒彼艸庵女見不忍夫人自往放火諸女悉共歡笑彼夫人者卽紺容是彼侍女者卽五百內人是彼使女者卽曲脊女是】

我是某國大王惟有一子被殺將去我今求死來至此國欲以象馬乃至金寶將贖子命若允者善若不得者我當共戰願王助我【根本說一切有部毗柰耶】

嗢逝尼城猛灮王

與頻婆娑羅王書【猛光王有警覺病不得睡治宜酥而王性憎酥惟愛酒有人於王前言酥卽斬其首聞王捨城有頻婆娑羅王子名侍縛迦爲太醫王賫書往迎侍防迦行次曲女城得一醫童同往以蘇合膏合成如酒令醫童指授王服遂睡噫气聞酥大瞠侍縛迦巳乘象先走王命飛烏追及侍縛迦以藥藏庵摩羅果食飛烏初飛烏患癩疾食藥亦瘳因還奏王應合賞賜卽爲王作勅書報醫王侍防迦復報書王多財貨賞醫童以大防賜衣王奉佛作三衣柰女耆域因緣經一事與此大同】

白影勝王可令侍縛迦大醫暫來相見欲有所療幸不見違若不來者當須多貯艸穀兵眾相迎

飛烏

報醫王侍縛迦書

仁是醫王合得重賞何故逃走信至可來受王賞賜侍縛迦

報飛烏書

我借皇恩珍財靡闕王若與我生歡喜者諸所賜物並回與彼侍醫童子【根本說一切有部毘柰耶雜事】

嗢逝尼城長者

與妻書【猛灮王住嗢逝尼城此有長者娶妻未久興易他方王於宅邊見生染意步入其捨歡恱旣暢卽便有娠彼夫書來告妻王與彼夫信令向某處逺求如是之物妻誕一男以箱內兒置王門所時有眾牛行至箱所圍繞不進王取養爲子是名牛防北方得又尸羅國王名圓勝聞嗢逝尼國丰樂卽整四兵親至彼城猛灮王亦出拒戰兵眾分離單馬遂逃耕人名曰增長將歸供給於時圓勝王有餘小國名渴沙來相抄掠諸大臣作書告王書末爲頌曰如王於他國勤勞降伏彼於己之國土亦當勤守防圓勝王念宜和好令信入報猛灮王城內諸臣共議若報王無彼定欺我宜設方便裁書報之卽令牛防出見圓勝遂觧兵圍猛灮還國迎立增養爲國大相】

汝可安隱我望不久當至本鄕

得叉尸羅國圓勝王

與嗢逝尼國猛灮王書

知識事已去者更不可追宜暫出來希欲相見自余勝負並不須論望得促膝交襟共申莫逆事同平昔我方歸故

猛灮王報圓勝王書

知識旣觧來封篤好情深事𨿽實然能無猶豫兩國同聚各致狐疑𨿽逆來心我無遑出然此太子名曰牛防是我所生令出相見共申歡意隨情去畱【根本說一切有部毘柰耶雜事】

鞞提醯國大臣大藥

與毗捨佉書【鞞提醯國王多足食號曰重興年幼爲王諸臣見慢時有天神空中告王國中滿財城內有人名曰圓滿子號大藥與王共理無逺不伏王果覓得大藥拜爲大臣廣設智謨乃以女聘於大藥爲女所譖臨刑得釋遂以女還王請自訪徳義聰慧女人作婆羅門像行麥田中見有少女名毗捨佉至妙花城卽以爲定大藥還向鞞醯城於中路裁書與一婆羅門並附金錢四百與毗捨佉婆羅門授所持書及金錢三百毗捨佉得書次領金錢惟得三百遂械使者曰彼寄四百汝偸百文使者念曰二俱有智便以百錢依數重興王念大藥得如是智慧之妻求婚半遮羅國王女妙藥半遮羅國許諾令重興王就彼廣設珍饌所有飲食皆和毒藥時大藥有鸚鵡名曰具相善識人情使往彼城觀巳還報大藥復往半遮羅國彊入宮中將妙藥及諸珍寶總率兵眾別路而歸策爲夫人半遮王賫書與女妙藥女察知是大藥鸚鵡使籠鸚鵡寄父王付屠者鸚鵡願依祖父死法麻纒其尾灌以膏油爇火令著任其自死屠者如言鸚鵡飛上虛空奮迅毛羽火延王室燒盡無遺遂入池中洗浴而去還鞞提醯半遮羅王更與女書復送鸚鵡王令煮以沸湯屠者去毛棄之檐外飛鵄下撮到一神祠小穴中因假神言受其供養毛羽漸成摶霄復去至大藥所重興王報言大藥汝眞有福所得眷屬皆悉聰明毘捨佉神智過人鸚鵡鳥世所難及半遮羅國王妙藥女與大藥本一事藏分兩函今爲統序】

四橛可成衣少一不能織如其杙有闕械足可令輸半遮羅國王

與女妙藥書

我懷憂悶汝豈不知可細尋求誰傳此事食和毒藥欲害彼王

復報妙藥書

通此消息皆由鸚鵡察知事已往還相報遂致紛披喪亂家國彼之鸚鵡可附將來

又與妙藥書

由此鸚鵡燒我宮室必須牢縛急送將來【根本說一切有部毘柰耶雜事】

健陀羅國藥義半遮羅

與王捨城娑多藥義書【王捨城內於一山邊有藥義神而爲居止名娑多時北方健陀羅國復有藥義名半遮羅約作指腹之親娑多生女名曰歡喜半遮羅使送嚴身瓔珞衣服持書致慶未久半遮羅生男號半支迦娑多裁書寄送衣瓔及歡喜長成報其弟我今欲得王捨城所生男女悉皆取食弟力不能遮其惡念宜可作婚姻事卽裁書與半遮羅藥又娶歸與其夫情義相得次第生男五百冣小者名曰愛兒母恃豪彊便於王捨城所生男女次第食之因此喚爲訶梨底藥義女皆往佛所白言爲作調伏佛卽往藥義女處以鉢覆愛兒藥又女大驚觸處尋覓悲踴號哭佛爲授戒眾得安樂佛告苾芻此乃往過去王捨城中牧牛人妻懷娠時有獨覺逰行爲大設防五百人咸持飲食音樂路逢牧牛妻共爲舞蹈疲頓墯胎便買五百庵沒羅果奉施獨覺牧牛妻發願我當來生王捨城於此城中男女我皆取食彼牧牛女卽訶梨底藥乂是由彼往昔施五百庵沒羅果發惡願故】

聞君生女情甚歡恱今送衣服願垂納受

娑多

與半遮羅書

聞君誕子慶喜交懷聊寄衣瓔用申欣賀幸當爲受冀表不空

半遮羅報婆多書

許作交親今皆遂願各待成立共作婚姻【按此部第六門第六子攝云婆羅痆斯有一長者名瞿答摩持貨往得叉城興易時彼主人長者號曰名稱共爲交密約作指腹之親得叉長者生男名曰防方於時瞿答摩令使送嚴身瓔珞衣服並持書曰聞君生男情甚歡恱今送衣服願垂納受得叉長者還以書答瞿答摩未久生女𨿽容貎端正而瘦減常人號曰瘦瞿答彌得又寄送衣纓裁書曰聞君誕女慶喜交懷聊寄衣纓用申欣荷幸當爲受冀表不空瞿對摩復書報曰許作交親今皆遂願各待成立共媾婚姻後瘦瞿答彌夫蜇而死一子野於所害一子溺水父母親知咸遭霹靂佛告苾芻當知此等由先作業果報熟時皆須自受】

歡喜弟

與半遮羅書

我姉歡喜年旣長成宜可爲親當速來此【根本說一切有部毘柰耶雜事】

捨衛國大臣

報寶徳長者書【國內瞻波城長者寶徳多饒財寶受用丰足生一男號曰女星日用五百金錢造食五百種味與男時世尊於頻毗娑羅王索粥欲食被阿闍世王打破粥鐺因遣大目揵連往寶徳長者子邊乞粥長者子聞稱佛名所有造得食飲一時受奉置於鉢中佛所聞食香气普徧佛爲王言彼長者子是大福徳之人常喫如斯上味王欲往見長者子大臣初作書大王卽來王子亦來更作書報長者憂懼王欲科罰我等作此書來瞻波城諸人聚集共作一書馳報宰相於是長者遣子往王捨城王作好供養迎長者子令詣佛所問灋出家受持戒行證阿羅漢果佛告苾芻乃九十一劫中有一童子家貧隨力収辦鋪以熊皮如來踏行造五百味飲食供養如來發願常生豪姓富貴家尒時貧童子者卽寶徳長者子是】

王及王子二俱不來汝等須作計議擁塞弶伽令水卻流無令一滴順河而過

瞻波城諸人

報捨衛國宰相書

王頻附書勅云王來復言子來復令擁塞弶伽卻流讀此書巳又得報云王與王子俱亦不來王欲見寶徳之子汝等速當遣來是要【根本說一切有部毘柰耶破僧事】

秣菟羅國王【中印度】

秣菟羅國靈書【秣菟羅國謂爲福地先志曰昔五印度國二王分治境壤相侵欲決兵戰眾莫從命王以爲神可動物時有梵志髙才令賫束帛造作靈書藏諸巖穴歳月旣久樹皆合拱王托夢天賜靈書下令營求得諸山林之下於是人皆兵戰視死如歸】

夫生死無涯流轉無極含靈淪溺莫由自濟我以奇謀令離諸苦今此王城周二百里古先帝世福利之地歳月極逺銘記湮滅生靈不悟遂沈苦海溺而不救夫何謂歟汝諸含識臨敵兵死得生人中多殺無辜受天福樂順孫孝子扶侍親老經遊此地獲福無窮功少福多如何失利一喪人身三途冥漠是故含生各務修業迦濕彌羅國眾賢論師

謝世親書【眾賢論師迦濕彌羅國人也特深研究說一切有部毘婆沙論時有世親菩薩求觧求外破毘婆沙師所執作阿里達摩俱捨論辭義善巧眾賢積十有二歳作俱捨雹論窮幽洞微逐斥世親世親時在磔迦國奢羯羅城聞卽治行往中印度眾賢追從至秣底補羅國大伽羅藍自覺气衰裁書謝咎世親以垂終之托遂攺題爲順正理論】

如來寂滅弟子部執傳其宗學各擅專門黨同道疾異部愚以寡昧猥承傳習覽所制阿毗逹磨俱捨論破毗婆沙師大義輒不量力沈究彌年作爲此論扶正宗學智小謀大死其將至菩薩宣暢微言抑揚至理不毀所執得存遺文斯爲幸矣死何悔哉

毗末羅蜜多羅論師【唐言無垢友】

臨終裁書【無垢友迦濕彌羅國人也遊五印度國學三藏文將歸本國途次眾賢諸師窣堵波也拊嘆眾賢謂當制論令諸學人絕大乘稱滅世親名語已心亂血流知命必終裁書自悔】

夫大乘敎者佛法之中究竟說也名味泯絕理致幽輕以愚昧駮斥先進業報皎然滅身宜矣敢告學人厥鑑斯在各愼尒志無得懷疑

南印度徳慧菩薩

與摩掲陀國摩沓婆書【摩掲陀國山西北有伽藍負嶺疏崖僧徒並習大乘瞿那木底唐言徳慧菩薩伏外道之處初此山中有外道摩沓婆者祖僧佉之法而習道焉名重當時時南印度徳慧菩薩學通三藏理窮四諦聞摩沓婆論極幽防有懷挫銳裁書累報摩沓婆懷懼誡諸邑戶不得居止沙門異道時徳慧杖錫而來莫肯相捨有淨行者引至王宮王聞命使臣摩沓婆所宣防曰有異沙門來求談論今已瑩灑論場宣告逺近佇望來儀願垂降趾摩沓婆問王使曰豈非南印度徳慧論師乎遂至論場徳慧先立崇義泊乎累落摩沓婆辭以請歸靜思方酬來難至第六日歐血死】

敬問摩沓婆善安樂也宜忘勞積習舊學三年之後摧汝嘉聲

重裁書

年期已極學業何如吾今至矣汝宜知之

摩掲陀國無憂王

石柱記【摩掲陀國佛迹精舎側有大石柱書記殘缺其大略云】

無憂王信根貞固三以贍部洲施佛灋僧三以諸珍寶重自酬贖

僧伽羅國王

摩訶菩提僧伽藍銅記【摩掲陀國菩提樹北門外摩訶菩提僧伽藍其先僧伽羅國王之所建也刻銅爲記云】

夫周【闕】私諸佛至教恵濟有緣先聖明訓今我小子丕承王業式建伽藍用旌聖迹福資祖考恵被黎元惟我國僧而得自在及有國人亦同僧例傳之後嗣永永無窮

伐羅剎令【僧伽羅國佛法所記曰昔此寶洲大鐵城五百羅剎女之所居也伺商人至變爲美女誘入鐵城置鐵籠中取食時贍部洲有大商主子僧伽羅獲乘天馬越海僅免後立爲王下令討羅剎敗之】

吾先商侶在羅剎國死生莫測善惡不分今將救難宜整兵甲拯危卹患國之福也収珍藏寶國之利也瞿薩旦那國大臣【唐言地乳舊曰於闐】

龍鼓函書【國城東南百餘里有大河利以漑田其後斷流僧羅漢謂龍所爲因祠祭龍忽一女淩波至願於國內選一貴臣爲夫河流如昔有一大臣請行乃衣素服乘白馬入河頃之白馬浮出負一栴檀大鼔封一函書其大略曰】

大王不遺細微謬參神選願多營福益國滋臣以此大鼓懸城東南若有防至鼓先聲震河水遂流【並唐釋奘大唐西域記此記唐撰事出西土先志】

印度千歳和尙【釋氏通鑑云唐髙宗顯慶二年千歳寶掌和尙晚居浦江寶巖與禪師友善師以白犬馳書朗以靑猿回使是年正旦自塑像竟卽澡衣趺坐說偈而化師自稱生於周威烈王十二年自魏晉間抵此土計之一千七十二年】

與行腳僧

三峨髙出五嶽秀甲九州震旦國第一山也

【維摩詰經香積佛品云維摩詰居眾防前化作菩薩灮像分明而告之曰汝行從此佛土度如四十二江河沙世界到眾香剎香積佛所住必見食則禮佛足如我辭曰維摩詰言願得世尊所食之餘欲於忍界施作佛事令此懈廢之人得大意亦使如來名聲普聞卽化菩薩到眾香界禮彼佛足言維摩詰菩薩稽首世尊足下敬聞無量興居輕利遊步康彊少承福慶願得世尊所食之餘欲於�界施作佛事令此懈廢之人得大意亦使如來名聲普聞按此蓋禮足面佛親訊之語諸經並多有之本非書屬尺牘淸裁以維摩詰稽首而下作維摩詰與世尊書誤】

釋文紀卷一

欽定四庫全書

釋文紀卷二

明梅鼎祚輯

後漢

明帝【姓劉氏諱莊光武帝子】

詔報楚王英【明帝爲太子時英獨歸附太子親愛之喜黃老學爲浮屠齋戒祭祀初明帝夢金人長大項有日光以問羣臣或曰西方有神其名曰佛陛下所夢得無是乎於是遣使天竺問其道術圖其形像而還有經數千萬卷以虛無爲宗包羅精麤善爲宏濶逺大之言所求在一體之內所明在視聽之外世俗或以爲微深逺難得而測故王公大人觀死生報應之際莫不矍然自失焉永平八年詔令天下死罪皆入縑贖英遣郎中令奉黃縑白紈三十匹詣國相曰托在蕃輔過惡累積歡喜大恩奉送縑帛以贖愆罪國相以聞詔報英因以班示諸國中傅英後大交方士造作圖書乃廢徙丹陽涇縣自殺】

楚王誦黃老之微言尙浮屠之仁祠潔齋三月與神爲誓何嫌何疑當有悔吝其還贖以助伊蒲塞桑門之盛饌【後漢書魏収魏書釋老志作章帝詔報楚王誤】

牟融【隋書經籍志牟子二卷後漢太尉牟融撰】

理惑論【三十七篇一云蒼梧太守牟子博傳】

牟子旣修經傳諸子書無大小靡不好之𨿽不樂兵法然猶讀焉惟讀神仙不死之書抑而不信以爲虛誕是時靈帝崩後天下擾亂獨交州差安北方異人咸來在焉多爲神仙辟穀長生之術時人多有學者牟子常以五經難之道家術士莫敢對焉比之於孟軻距楊朱墨翟先是時牟子將母避世交趾年二十六歸蒼梧娶妻太守聞其守學謁請署吏時年方盛志精於學又見世亂無仕宦意竟遂不就是時諸州郡相疑隔塞不通太守以其博學多識使致敬荊州牟子以爲榮爵易讓使命難辭遂嚴當行會被州牧優文處士辟之復稱疾不起牧弟爲豫章太守爲中郎將笮融所殺時牧遣騎都尉劉彥將兵赴之恐外界相疑兵不得進牧乃請牟子曰弟爲逆賊所害骨肉之痛憤發肝心當遣劉都尉行恐外界疑難行人不通君文武兼僃有專對才今欲相屈之零陵桂陽假塗於通路何如牟子曰被秣伏見遇日久烈士忘身期必騁效遂嚴當發會其母卒亡遂不果行久之退念以辯達之故輒見使命方世擾攘非顯已之秋也乃嘆曰老子絕聖棄智修身保眞萬物不幹其志天下不易其樂天子不得臣諸侯不得友故可貴也於是銳志於佛道兼研老子五千文含妙爲酒漿翫五經爲琴簧世俗之徒多非之者以爲背五經而向異道欲爭則非道欲默則不能遂以筆墨之間略引聖賢之言證解之名曰牟子理惑云

或問曰佛從何出生寧有先祖及國邑不皆何施行狀何類乎牟子曰富哉問也請以不敏略說其要蓋聞佛化之爲狀也積累道徳數千億載不可紀記然臨得佛時生於天竺假形於白淨王夫人晝寢夢乘白象身有六牙欣然悅之遂感而孕以四月八日從母右脇而生墮地行七步舉右手曰天上天下靡有逾我者也時天地大動宮中皆明其日王家靑衣復產一兒�中白馬亦乳白駒奴字車匿馬曰犍陟王常使隨太子太子有三十二相八十種好身長丈六體皆金色頂有肉髻頰車如師子舌自覆面手把千輻輪頂光照萬里此略說其相年十七王爲納妃鄰國女也太子坐則遷座寢則異牀天道孔明陰陽而通遂懷一男六年乃生父王珍偉太子爲興宮觀妓女寶玩並列於前太子不貪世樂意存道徳年十九二月八日夜半呼車匿勒犍陟跨之鬼神扶舉飛而出宮明日廓然不知所在王及吏民莫不歔欷追之及田王曰未有爾時禱請神只今旣有爾如玉如珪當續祿位而去何爲太子曰萬物無常有存當亡今欲學道度脫十方王知其彌堅遂起而還太子徑去思道六年遂成佛焉所以孟夏之月生者不寒不熱艸木蕐英釋狐裘衣絺綌中呂之時也所以生天竺者天地之中處其中和也所著經凡有十二部合八億四千萬卷其大卷萬言巳下小卷千言巳上佛敎授天下度脫人民因以二月十五日泥洹而去其經戒續存履能行之亦得無爲福流後世持五戒者一月六齋齋之日專心壹意悔過自新沙門持二百五十戒日日齋其戒非優婆塞所得聞也威儀進止與古之典禮無異終日竟夜講道誦經不預世事老子曰孔徳之容惟道是從其斯之謂也

問曰何以正言佛佛爲何謂乎牟子曰佛者諡號也猶名三皇神五帝聖也佛乃道徳之元祖神明之宗緒佛之言覺也怳惚變化分身散體或存或亡能小能大能圓能方能老能少能隱能彰蹈火不燒履刃不傷在污不染在禍無殃欲行則飛坐則揚光故號爲佛也問曰何謂之爲道道何類也牟子曰道之言導也導人致於無爲牽之無前引之無後舉之無上抑之無下視之無形聽之無聲四表爲大綩綖其外毫釐爲細間關其內故謂之道

問曰孔子以五經爲道敎可拱而誦履而行今子說道虛無怳惚不見其意不指其事何與聖人言異乎牟子曰不可以所習爲重所希爲輕惑於外類失於中情立事不失道徳猶調弦不失宮商天道法四時人道法五常老子曰有物混成先天地生可以爲天下母吾不知其名彊字之曰道道之爲物居家可以事親宰國可以治民獨立可以治身履而行之充乎天地廢而不用消而不離子不解之何異之有乎

問曰夫至實不華至辭不飾言約而至者麗事寡而達者明故珠玉少而貴瓦礫多而賤聖人制七經之本不過三萬言眾事僃焉今佛經卷以萬計言以億數非一人力所能堪也僕以爲煩而不要矣牟子曰江海所以異於行潦者以其深廣也五嶽所以別於丘陵者以其髙大也若髙不絕山阜跛羊淩其巓深不絕涓流孺子浴其淵麒麟不處苑囿之中吞舟之魚不遊數仞之谿剖三寸之蚌求明月之珠探枳棘之巢求鳳凰之雛必難獲也何者小不能容大也佛經前說億載之事卻道萬世之要太素未起太始未生乾坤肇興其微不可握其纖不可入佛悉彌綸其廣大之外剖析其窈妙之內靡不紀之故其經卷以萬計言以億數多多益具眾眾益富何不要之有𨿽非一人所堪譬若臨河飲水飽而自足焉知其餘哉【明窈上多一寂字誤】

問曰佛經眾多欲得其要而棄其餘直說其實而除其華牟子曰否夫日月俱明各有所照二十八宿各有所主百藥並生各有所愈狐裘僃寒絺綌禦暑舟輿異路俱致行旅孔子不以五經之僃復作春秋孝經者欲博道術恣人意耳佛經𨿽多其歸爲一也猶七典𨿽異其貴道徳仁義亦一也孝所以說多者隨人行而與之若子夏子遊俱問一孝而仲尼答之各異攻其短也何棄之有哉

問曰佛道至尊至大堯舜周孔曷不修之乎七經之中不見其辭子旣耽詩書悅禮樂奚爲復好佛道喜異術豈能逾經傳美聖業哉竊爲吾子不取也牟子曰書不必孔丘之言藥不必扁鵲之方合義者從愈病者良君子博取眾善以輔其身子貢云夫子何常師之有乎堯事尹壽舜事務成周學呂望孔學老亦俱不見於七經也四師𨿽聖比之於佛猶白鹿之與麒麟燕鳥之與鳳凰也堯舜周孔且猶與之況佛身相好變化神力無方焉能捨而不學乎五經事義或有所關佛不見記何足怪疑哉

問曰云佛有三十二相八十種好何其異於人之甚也殆富耳之語非實之云也牟子曰諺云少所見多所怪覩馲駝言馬腫背堯眉八彩舜目重瞳子臯陶馬喙文王四乳禹耳參漏周公背僂伏羲龍鼻仲尼反頨老子日角月鼻有雙柱手把十文足蹈二五此非異於人乎佛之相好奚足疑哉

問曰孝經言身體發膚受之父母不敢毀傷曾子臨沒啟予手啟予足今沙門剃頭何其違聖人之語不合孝子之道也吾子常好論是非平曲直而反善之乎牟子曰夫訕聖賢不仁平不中不智也不仁不智何以樹徳徳將不樹頑嚚之儔也論何容易乎昔齊人乘船渡江其父墮水其子攘臂捽頭顚倒使水從口出而父命得蘇夫捽頭顚倒不孝莫大然以全父之身若拱手修孝子之常父命絕於水矣孔子曰可與適道未可與權所謂時宜施者也且孝經曰先王有至徳要道而泰伯短髮文身自從吳越之俗違於身體發膚之義然孔子稱之其可謂至徳矣仲尼不以其短髮毀之也由是而觀茍有大徳不拘於小沙門捐家財棄妻子不聽音不視色可謂讓之至也何違聖語不合孝乎豫讓吞炭漆身聶政皮面自刑伯姬蹈火髙行截容君子爲勇而有義不聞譏其自毀沒也沙門剃除須髮而比之於四人不已遠乎

問曰夫福莫逾於繼嗣不孝莫過於無後沙門棄妻子捐財貨或終身不娶何其違福孝之行也自苦而無奇自拯而無異矣牟子曰夫長左者必短右大前者必狹後孟公綽爲趙魏老則優不可以爲滕薛大夫妻子財物世之餘也淸躬無爲道之妙也老子曰名與身孰親身與貨孰多又曰觀三代之遺風覽乎儒墨之道術誦詩書修禮節崇仁義視淸潔鄕人傳業名譽洋溢此中士所施行恬淡者所不卹故前有隨珠後有虓虎見之走而不敢取何也先其命而後其利也許由棲巢木夷齊餓首陽孔聖稱其賢曰求仁得仁者也不聞譏其無後無貨也沙門修道徳以易遊世之樂反淑賢以貿妻子之歡是不爲奇孰與爲奇是不爲異孰與爲異哉問曰黃帝埀衣裳制服飾箕子陳洪範貌爲五事首孔子作孝經服爲三徳始又曰正其衣冠尊其瞻視原憲𨿽貧不離華冠子路遇難不忘結纓今沙門剃頭髮被赤布見人無跪起之禮威儀無盤旋之容止何其違貌服之制乖縉紳之飾也牟子曰老子云上徳不徳是以有徳下徳不失徳是以無徳三皇之時食肉衣皮巢居穴處以崇質朴豈復須章黼之冠曲裘之飾哉然其人稱有徳而孰疣之信而無爲沙門之行有似之矣或曰如子之言則黃帝堯舜周孔之儔棄而不足法也牟子曰夫見博則不迷聽聰則不惑堯舜周孔修世事也佛與老子無爲志也仲尼棲棲七十餘國許由聞禪洗耳於淵君子之道或出或處或默或語不溢其情不淫其性故其道爲貴在乎所用何棄之有乎

問曰佛道言人死當復更生僕不信此言之審也牟子曰人臨死其家上屋呼之死已復呼誰或曰呼其魂魄牟子曰神還則生不還神何之乎曰成鬼神牟子曰是也魂神固不滅矣但身自朽爛耳身譬如五穀之根葉魂神如五穀之種實根葉生必當死種實豈有終亡得道身滅耳老子曰吾所以有大患以吾有身也若吾無身吾有何患又曰功成名遂身退天之道也或曰爲道亦死不爲道亦死有何異乎牟子曰所謂無一日之善而問終身之譽者也有道𨿽死神歸福堂爲惡旣死神當其殃愚夫闇於成事賢智預於未萌道與不道如金比艸善之與惡如白方黑焉得不異而言何異乎問曰孔子云未能事人焉能事鬼未知生焉知死此聖人之所紀也今佛家輒說生死之事鬼神之務此殆非聖喆之語也夫履道者當虛無澹泊歸志質朴何爲乃道生死以亂志說鬼神之餘事乎牟子曰若子之言所謂見外未識內者也孔子疾子路不問本末以此抑之耳孝經曰爲之宗廟以鬼享之春秋祭祀以時思之又曰生事愛敬死事哀慼豈不敎人事鬼神知生死哉周公爲武王請命曰旦多才多藝能事鬼神夫何爲也佛經所說生死之趣非此類乎老子曰旣知其子復守其母沒身不殆又曰用其光復其明無遺身殃此道生死之所趣吉凶之所住至道之要實貴寂寞佛家豈好言乎來問不得不對耳鐘鼔豈有自鳴者桴加而有聲矣問曰孔子曰攻乎異端斯害也已孟子譏陳相之學許行曰吾聞出自幽谷遷於喬木未聞下喬木入幽谷者也吾子弱冠學堯舜周孔之道而今捨之更學釋氏之術不已惑乎牟子曰此吾未解大道時之餘語耳若子可謂見禮制之華而闇道徳之實闚炬燭之明未覩天庭之日也孔子所言矯世法矣孟軻所云疾專一耳昔孔子欲居九夷曰君子居之何陋之有及仲尼不容於魯衞孟軻不用於齊梁豈復仕於吳越乎禹出西羌而聖喆瞽瞍生舜而頑嚚由余產西戎而霸秦管蔡自河洛而流言傳曰北辰之星在天之中在人之北以此觀之漢地未必爲天中也佛經所說上下周極含血之類物皆屬佛焉是以吾復尊而學之何爲當捨堯舜周孔之道金玉不相傷精魄不相妨謂人爲惑時自惑乎問曰蓋以父之財乞路人不可謂惠二親尙存殺巳代人不可謂仁今佛經云太子須大拏以父之財施與遠人國之寶象以賜怨家妻子棄與他人不敬其親而敬他人者謂之悖禮不愛其親而愛他人謂之悖徳須大拏不孝不仁而佛家尊之豈不異哉牟子曰五經之義立嫡以長太王見昌之志轉季爲嫡遂成周業以致太平娶妻之義必告父母舜不告而娶以成大倫貞士須聘請賢臣待徵召伊尹負鼎幹湯寧戚叩角要齊湯以致王齊以之霸禮男女不親授嫂溺則援之以手權其急也茍見其大不拘於小大人豈拘常也須大拏覩世之無常財貨非已寶故恣意布施以成大道父國受其祚怨家不得入至於成佛父母兄弟皆得度世是不爲孝是不爲仁孰爲仁孝哉

問曰佛道崇無爲樂施與持戒兢兢如臨深淵者今沙門耽好酒漿或畜妻子取賤賣貴專行詐紿此乃世之僞而佛道謂之無爲邪牟子曰工輸能與人斧斤繩墨而不能使人巧聖人能授人道不能使人履而行之也臯陶能罪盜人不能使貪夫爲夷齊五刑能誅無狀不能使惡人爲曾閔堯不能化丹朱周公不能訓管蔡豈唐敎之不著周道之不僃哉然無如惡人何也譬之世人學通七經而迷於財色可謂六藝之邪淫乎河伯𨿽神不能溺陸地人飄風𨿽疾不能使湛水揚塵當患人不能行豈可謂佛道有惡乎【紿一作詭】

問曰孔子稱奢則不遜儉則固與其不遜也寧固叔孫曰儉者徳之恭侈者惡之大也今佛家以空財布施爲名盡貨與人爲貴豈有福哉牟子曰彼一時也此一時也仲尼之言疾奢而無禮叔孫之論刺桓公之刻楹非禁布施也舜耕歷山恩不及州裏太公屠牛惠不逮妻子及其見用恩流入荒惠施四海饒財多貨貴其能與貧困屢空貴其履道許由不貪四海伯夷不甘其國虞卿捐萬戶之封救窮人之急各得其志也僖負覉以一餐之惠全其所居之閭宣孟以一飯之故活其不貲之軀陰施出於不意陽報皎如白日況傾家財發善意其功徳巍巍如嵩泰悠悠如江海矣懷善者應之以祚挾惡者報之以殃未有種稻而得麥施禍而獲福者也問曰夫事莫過於誠說莫過於實老子除蕐飾之辭崇質朴之語佛經說不指其事徒廣取譬諭譬諭非道之要合異爲同非事之妙𨿽辭多語博猶玉屑一車不以爲寶矣牟子曰事嘗共見者可說以實一人見一人不見者難與誠言也昔人未見麟問嘗見者麟何類乎見者曰麟如麟也問者曰若吾嘗見麟則不問子矣而云麟如麟寧可解哉見者曰麟麏身牛尾鹿蹄馬背問者霍解孔子曰人不知而不慍不亦君子乎老子雲天地之間其猶槖籥乎又曰譬道於天下猶川谷與江海豈復華飾乎論語曰爲政以徳譬如北辰引天以比人也子夏曰譬諸艸木區以別之矣詩之三百牽物合類自諸子讖緯聖人祕要莫不引譬取諭子獨惡佛說經牽譬諭邪

問曰人之處世莫不好富貴而惡貧賤樂歡逸而憚勞倦黃帝養性以五肴爲上孔子食不厭精膾不厭細今沙門被赤布日一食閉六情自畢於世若玆何聊之有牟子曰富與貴是人所欲不以其道得之不處也貧與賤是人之所惡不以其道得之不去也老子曰五色令人目盲五音令人耳聾五味令人口爽馳騁畋獵令人心發狂難得之貨令人行妨聖人爲腹不爲目此言豈虛哉柳下惠不以三公之位易其行叚幹木不以其身易魏文之富許由巢父棲木而居自謂安於帝宇夷齊餓於首陽自謂飽於文武蓋各得其志而已何不聊之有乎

問曰若佛經深妙靡麗子胡不談之於朝廷論之於君父修之於閨門接之於朋友何復學經傳讀諸子乎牟子曰子未達其源而問其流也夫陳俎豆於壘門建旌旗於朝堂衣狐裘以當防賔被絺綌以禦黃鐘非不麗也乖其處非其時也故持孔子之術入商鞅之門賫孟軻之說詣蘇張之庭功無分寸過有丈尺矣老子曰上士聞道勤而行之中士聞道若存若亡下士聞道大笑之吾懼大笑故不爲談也渴不必待江河而飲井泉之水何所不飽是以復治經傳耳

問曰漢地始聞佛道其所從出邪牟子曰昔孝明皇帝夢見神人身有日光飛在殿前欣然悅之明日博問羣臣此爲何神有通人傅毅曰臣聞天竺有得道者號之曰佛飛行虛空身有日光殆將其神也於是上悟遣使者張騫羽林中郎將秦景博士弟子王遵等十二人於大月支冩佛經四十二章藏在蘭臺石室第十四間時於洛陽城西雍門外起佛寺於其壁畫千乘萬騎繞塔三帀又於南宮淸涼臺及開陽城門上作佛像明帝存時預修造壽陵陵曰顯節亦於其上作佛圖像時國丰民寧遠夷慕義學者由此而滋

問曰老子云知者不言言者不知又曰大辯若訥大巧苦拙君子恥言過行設沙門有至道奚不坐而行之何復談是非論曲直乎僕以爲此徳行之賤也牟子曰來春當大饑今秋不食黃鐘應寒蕤賔重裘備預𨿽早不免於愚老子所云謂得道者耳未得道者何知之有乎大道一言而天下悅豈非大辯乎老子不云乎功遂身退天之道也身旣退矣又何言哉今之沙門未及得道何得不言老氏亦猶言也如其無言五千何述焉若知而不言可也旣不能知又不能言愚人也故能言不能行國之師也能行不能言國之用也能行能言國之寶也三品各有所施何徳之賤乎惟不能言又不能行是謂賤也

問曰如子之言徒當學辯達修言論豈復治情性履道徳乎牟子曰何難悟之甚乎夫言語談論各有時也璩瑗曰邦有道則直邦無道則捲而懷之寧武子曰邦有道則智邦無道則愚孔子曰可與言而不與言失人不可與言而與言失言故智愚自有時談論各有意何爲當言論而不行哉

問曰子云佛道至尊至快無爲澹泊世人學士多譏毀之云其辭說廓落難用虛無難信何乎牟子曰至味不合於眾口大音不比於眾耳作咸池設大章發簫韶詠九成莫之和也張鄭衞之歌時俗之音必不期而拊手也故宋玉云客歌於郢爲下裏之曲和者千人引商徵角眾莫之應此皆悅邪聲不曉於大度者也韓非以管闚之見而謗堯舜接輿以毛釐之分而刺仲尼皆耽小而忽大者也夫聞淸商而謂之角非彈之過聽者之不聰矣見和璧而名之石非璧之賤也視者之不明矣神蛇能斷而復續不能使人不斷也靈龜發夢於宋元不能免豫且之网大道無爲非俗所見不爲譽者貴不爲毀者賤用不用自天也行不行乃時也信不信其命也

問曰吾子以經傳理佛之說其辭富而義顯其文熾而說美得無非其誠是子之辧也牟子曰非吾辧也見博故不惑耳問曰見博其有術乎牟子曰由佛經也吾未解佛經之時惑甚於子𨿽誦五經適以爲華未成實矣吾旣覩佛經之說覽老子之要守恬惔之性觀無爲之行還視世事猶臨天井而闚谿谷登嵩岱而見丘垤矣五經則五味佛道則五穀矣吾自聞道以來如開云見白日炬火入冥室焉

問曰子云佛經如江海其文如錦繡何不以佛經答吾問而復引詩書合異爲同乎牟子曰渴者不必須江海而飲饑者不必待敖倉而飽道爲智者設辯爲達者通書爲曉者傳事爲見者明吾以子知其意故引其事若說佛經之語談無爲之要譬對盲者說五色爲聾者奏五音也師曠𨿽巧不能彈無弦之琴狐貉𨿽熅不能熱無气之人公明儀爲牛彈淸角之操伏食如故非牛不聞不合其耳矣轉爲蚉防之聲孤犢之鳴卽掉尾奮耳蹀而聽是以詩書理子耳

問曰吾昔在京師入東觀遊太學視俊士之所規聽儒林之所論未聞修佛道以爲貴自損容以爲上也吾子曷爲耽之哉夫行迷則攺路術窮則反故可不思歟牟子曰夫長於變者不可示以詐通於道者不可驚以怪審於辭者不可惑以言達於義者不可動以利也老子曰名者身之害利者行之穢又曰設詐立權虛無自貴修閨門之禮術時俗之際會赴趣間隙務合當世此下士之所行中士之所廢也況至道之蕩蕩上聖之所行乎杳兮如天淵兮如海不合闚墻之士數仞之夫固其宜也彼見其門我覩其室彼采其華我取其實彼求其備我守其一子速攺路吾請履之故禍福之源未知何若矣

問曰子以經傳之辭華麗之說襃贊佛行稱譽其徳髙者陵靑雲廣者逾地圻得無逾其本過其實乎而僕譏刺頗得疹而中其病也牟子曰吁吾之所襃猶以塵埃附嵩泰収朝露投江海子之所謗猶握瓢觚欲減江海躡耕耒欲損昆侖側一掌以翳日光舉土塊以塞河衝吾所襃不能使佛髙子之毀不能令其下也

問曰王喬赤松八僊之籙神書百七十卷長生之事與佛經豈同乎牟子曰比其類猶五霸之與五帝陽貨之與仲尼比其形猶丘垤之與華恆涓瀆之與江海比其文猶虎鞹之與羊皮斑紵之與錦繡也道有九十六種至於尊大莫尙佛道也神僊之書聽之則洋洋盈耳求其效猶握風而捕影是以大道之所不取無爲之所不貴焉得同哉

問曰爲道者或辟穀不食而飲酒啖肉亦云老氏之術也然佛道以酒肉爲上戒而反食穀何其乖異乎牟子曰眾道叢殘凡有九十六種澹泊無爲莫尙於佛吾觀老氏上下之篇聞其禁五味之戒未覩其絕五穀之語聖人制七典之文無止糧之術老子著五千之文無辟穀之事聖人云食穀者智食艸者癡食肉者悍食气者壽世人不達其事見六禽閉气不息秋冬不食欲效而爲之不知物類各自有性猶磁石取鐡不能移毫毛矣問曰谷寧可絕不牟子曰吾未解大道之時亦嘗學焉辟穀之法數千百術行之無效爲之無徵故廢之耳觀吾所從學師三人或自稱七百五百三百歲然吾從其學未三載間各自殞沒所以然者蓋由絕谷不食而啖百果享肉則重盤飲酒則傾罇精亂神昬穀气不充耳目迷惑淫邪不禁吾問其故何答曰老子云損之又損以至於無爲徒當日損耳然吾觀之但日益而不損也是以各不至知命而死矣且堯舜周孔各不能百載而末世愚惑欲服食辟穀求無窮之壽哀哉

問曰爲道之人云能卻疾不病弗禦鍼藥而愈信有之乎何以佛家有病而進鍼藥邪牟子曰老子云物壯則老謂之不道不道早已惟有得道者不生亦不壯不壯亦不老不老亦不病不病亦不朽是以老子以身爲大患焉武王居病周公乞命仲尼有疾子路請禱吾見聖人皆有疾矣未覩其無病也神農嘗艸殆死者數十黃帝稽首受鍼於岐伯此之三聖豈當不如今之道士乎察省斯言亦足以發矣

問曰道皆無爲一也子何以分別羅列云其異乎更令學者狐疑僕以爲費而無益也牟子曰俱謂之艸眾艸之性不可勝言俱謂之金眾金之性不可勝言同類殊性萬物皆然豈徒道乎昔楊墨塞羣儒之路車不得前人不得步孟軻辟之乃知所從師曠彈琴俟知音之在後聖人制法冀君子之將覩也玉石同匱猗頓爲之於悒朱紫相奪仲尼爲之嘆息日月非不明眾陰蔽其光佛道非不正眾私掩其公是以吾分而別之臧文之智微生之直仲尼不假者皆正世之語何費而無益乎問曰吾子訕神僊抑奇怪不信有不死之道是也何爲獨信佛道當得度世乎佛在異域子足未履其地目不見其所徒觀其文而信其行夫觀華者不能知實視影者不能審形殆其不誠乎牟子曰孔子曰視其所以觀其所由察其所安人焉廋哉昔呂望周公問於施政各知其後所以終顏淵乘駟之日見東野車之馭知其將敗子貢觀邾魯之會而昭其所以喪仲尼聞師曠之弦而識文王之操季子聽樂覧眾國之風何必足履目見乎

問曰僕嘗遊於闐之國數與沙門道人相見以吾事難之皆莫對而辭退多攺志而移意子獨難攺革乎牟子曰輕羽在髙遇風則飛細石在谿得流則轉惟泰山不爲飄風動磐石不爲疾流移梅李遇霜而落葉惟松柏之難凋矣子所見道人必學未浹見未博故有屈退耳以吾之頑且不可窮況明道者乎子不自攺而欲攺人吾未聞仲尼追盜蹠湯武法桀紂者矣

問曰神仙之術秋冬不食或入室累旬而不出可謂澹泊之至也僕以爲可尊而貴殆佛道之不若乎牟子曰指南爲北自謂不惑以西爲東自謂不蒙以鴟梟而笑鳳凰執螻蚓而調龜龍蟬之不食君子不貴蛙蟒穴藏聖人不重孔子曰天地之性以人爲貴不聞尊蟬蟒也然世人固有啖菖蒲而棄桂姜覆甘露而啜酢漿者矣毫毛𨿽小視之可察泰山之大背之不見志有畱與不畱意有銳與不銳魯尊季氏而卑仲尼吳賢宰嚭不肖子胥子之所疑不亦宜乎

問曰道家云堯舜周孔七十二弟子皆不死而僊佛家云人皆當死莫能免何哉牟子曰此妖妄之言非聖人所語也老子曰天地尙不得長久而況人乎孔子曰賢者避世仁孝常在吾覽六藝觀傳記堯有殂落舜有蒼梧之山禹有防稽之陵伯夷叔齊有首陽之墓文王不及誅討而沒武王不能待成王大而崩周公有攺葬之篇仲尼有兩楹之夢伯魚有先父之年子路有葅醢之語伯牛有亡命之文曾參有啟足之詞顏淵有不幸短命之記苗而不秀之諭皆著在經典聖人至言也吾以經傳爲證世人爲驗而云不死者豈不惑哉

問曰子之所解誠悉僃焉固非僕等之所聞也然子所理何以止著三十七條亦有法乎牟子曰夫轉蓬漂而車輪成窊木流而舟檝設蜘蛛布而罻羅陳鳥迹見而文字作故有法成易無法成難吾覽佛經之要有三十七品老氏道經亦三十七篇故法之焉於是惑人聞之踧然失色義手避席逡巡俯伏曰鄙人蒙瞽生於幽仄敢出愚言弗慮禍福今也聞命霍如湯雪請得革情灑心自勅願受五戒作優婆塞【梁釋僧祐明集】

嚴佛調【亦云浮調臨淮人漢靈中平時與安侯淸都尉安傳譯法鏡五部省而不煩號爲難繼又撰十慧傳於世】

沙彌十慧章句序

昔在佛世經法未記言出尊口弟子誦習辭約而義博說解而妙防佛旣泥洹微言永絕猶穀水消竭日月隕墜於是眾賢共使阿難演其所聞凡所著出十二部經其後髙明各爲注說章句解故或以十數有菩薩者出自安息字世髙韜稽古靡經不綜湣俗童防示以橋梁於是漢邦敷宣佛法凡厥所出數百萬言或以口解或以文傳惟沙彌十慧未聞深說夫十者數之終慧者道之本也物非數不定行非道不度其文鬱鬱其用亹亹廣彌三界近觀諸身調以不敏得充賢次學未浹聞行未中四夙罹殃咎遘和上憂長無過庭善誘之敎悲窮自無所系心於是發憤忘食因閒歷思遂作十慧章句不敢自專事諭眾經上以達道徳下以慰已志創奧博崇尙之賢不足畱意未升堂室者可以啟防焉【釋僧祐出三藏記集】

吳

廢主孫亮【字子明吳郡富春人權少子】

與眾僧論優婆塞支謙書【謙字防明一名越大月支人祖父漢末歸化謙從學法典博覽經籍世間藝術多所綜習爲人細長黑瘦眼多白而睛黃時人語曰支郎眼中黃身軀𨿽細是智囊吳主孫權拜謙爲博士使輔導東宮甚加寵秩及太子登卽位隠穹隘山不交世務後卒於山中亮與眾僧書】

支恭明不救所疾其業履衝素始終可尙爲之惻愴不能巳已【出三藏記集傳開元釋敎錄】

康僧會【其先康居人世居天竺移交趾出家礪行博覽屬文吳孫權赤烏中至建業爲營建初寺由是江左大法遂興晉武初卒】

安般守意經序【防在吳朝注安般守意法鏡道樹三經並制經序辭趣雅贍義旨傲密並見重後世】

夫安般者諸佛之大乘以濟眾生之漂流也其事有六以治六情情有內外眼耳鼻口身心謂之內矣色聲杳味細滑邪念謂之外也經曰諸海十二事謂內外六情之受邪行猶海受流餓夫夢飯蓋無滿足也心之溢蕩無微不浹怳惚髣髴出入無間視之無形聽之無聲逆之無前尋之無後深微細妙形無絲髮梵釋僊聖所不能照明黙種子此化生乎彼非凡所覩謂之陰也猶以晦曀種夫粢芬闓手覆種孳有萬億旁人不覩其形種家不知其數也一朽乎下萬生乎上彈指之間心九百六十轉一日一夕十三億意意有一身心不自知猶彼種夫也是以行寂系意著息數一至十十數不誤意定在之小定三日大定七日寂無他念泊然若死謂之一禪禪棄也棄十三億穢念之意巳獲數定轉念著隨蠲除其八正有二意意定在隨由在數矣垢濁消滅心稍淸淨謂之二禪也又除其一注意鼻頭謂之止也得止之行三毒四趣五陰六冥諸穢滅矣煛然心明逾明月珠淫邪污心猶鏡處泥穢垢污焉偃以照天覆以臨土聰睿聖達萬土臨照𨿽有天地之大靡一夫而能覩所以然者由其垢濁眾垢污心有逾彼鏡矣若得良師剗刮瑩磨薄塵微曀蕩使無餘舉之以照毛髮面理無微不察垢退明存使其然矣情溢意散念萬不識一矣猶若於市馳心放聽廣采眾音退宴存思不識一夫之言心逸意散濁翳其聰也若自閒處心思寂寞忘無邪欲側耳靖聽萬句不失片言斯著心靖意淸之所由也行寂止意懸之鼻頭謂之三禪也還觀其身自頭至足反覆微察內體污露森楚毛竪猶覩膿涕於斯具照天地人物其盛若衰無存不亡信佛三寶眾冥皆明謂之四禪也攝心還念諸陰皆滅謂之還也穢欲寂盡其心無想謂之淨也得安般行者厥心卽明舉眼所觀無幽不覩往無數劫方來之事人物所更現在諸剎其中所有世尊法化弟子誦習無遐不見無聲不聞怳惚髣髴存亡自由大彌八極細貫毛犛制天地住壽命猛神徳壞天兵動三千移諸剎八不思議非梵所測神徳無限六行之由也世尊初欲說斯經時大千震動人天易色三日安般無能質者於是世尊化爲兩生一曰何等一曰尊主演於斯義出矣大士上人六雙十二輩靡不執行有菩薩者安淸字世髙安息王嫡後之子讓國與叔馳避本土翔而後進遂處京師其爲人也博學多識貫綜神模七正盈縮風气吉凶山崩地動鍼脈諸術覩色知病鳥獸鳴啼無音不照懷二儀之仁湣黎庶之頑闇先挑其耳郤啟其目欲之視聽明也徐乃陳演正眞之六度譯安般之祕奧學者塵興靡不去穢濁之操就淸白之徳者也餘生末蹤始能負薪考妣祖落三師凋喪仰瞻云日悲無質受睠言顧之澘然出涕防祚未沒會見南陽韓林潁川皮業會稽陳慧此三賢者信道篤密執徳正烝烝進進志道不倦余從之請問規同矩合義無乖異陳慧注義余助斟酌非師不傳不敢自由也言多鄙拙不究佛意明哲眾賢願共臨察義有肱腨加聖刪定共顯神融矣

法鏡經序

夫心者眾法之原臧否之根同出異名禍福分流以身爲車以家爲國周遊十方稟無倦息家欲難足猶海吞流火之獲薪六邪之殘巳甚於蒺藜网之賊魚矣女人佞等三其善僞而信寡斯家之爲禍也尊邪穢賤淸眞連叢瑣謗聖賢興獄訟喪九親斯家之所由矣是以上士恥其穢懼其厲爲之懾懾如也默思遁邁由明哲之避無道矣剔髮毀容法服爲珍靖處廟堂練情攘穢懷道宣徳�導聾瞽或有隱處山澤枕石漱流專心滌垢神與道俱志寂齊乎無名明化周乎羣生賢聖競乎淸靖稱斯道曰大明故曰法鏡騎都尉安臨淮嚴佛調斯二賢者年在齠齓志聖業鉤深致遠窮神達幽湣世防惑不覩大雅竭思譯傳斯經景模都尉口陳嚴調筆受言旣稽古義又微妙然時干戈未戢志士莫敢或遑大道陵遲內學者寡聞覩其景化可以拯塗炭之尢崄然義壅而不達因賢竭愚爲之注義喪師歷載莫由重質心憤口悱停筆愴如追遠慕聖涕泗並流今記識闕疑俟後明哲庶有暢成以顯三寶矣【並出三藏記集大藏服字凾�作開齠作束】

釋文紀卷二

欽定四庫全書

釋文紀卷三

明梅鼎祚輯

晉

穆帝【姓司馬氏諱字彭子河內溫人康帝子】

永興山陰二寺詔【建康實錄云許詢捨永興山陰二宅爲寺家財珍異悉皆是給旣成啟奏孝宗詔曰】

山陰舊爲祗洹寺永興居爲崇化寺造四層塔物產旣罄猶欠露槃相輪一朝風雨相輪等自僃時所訪問乃是剡縣飛來

孝武帝【諱矅字昌明簡文帝子】

賻送道濳法師詔【潛寧康二年卒於剡之叩山見後】

潛法師理悟虛遠風鑑淸貞棄宰相之榮襲染衣之素山居人外篤懃匪懈方賴宣道以濟蒼生奄然遷化用痛於懷可賻錢十萬星馳驛送

道安法師俸給詔【安見後】

安法師器識倫通風韻摽朗居道訓俗徽績兼著豈直規濟當今方乃陶津來世俸給一同王公物出所在

竺法汰喪事詔【汰見後】

汰法師道播八方澤流後奄爾喪逝痛貫於懷可賻錢十萬喪事所須隨由僃辦【並梁釋慧皎髙僧傳太元起居注】

與朗法師書

皇帝敬問太山朗和尙承睿徳光時飛聲東嶽靈海廣淹有生防潤大人起世善翼匡時輒伸經略懸稟妙算昔劉曜創荒石勒繼業元皇龍飛遂息江表舊京淪沒神州傾蕩蒼生荼蓼寄在左袵每一念至嗟悼朕心長驅魏趙掃平燕代今龍旗方興克復伊洛思與和尙同養羣生至人通微想明朕意今遣使者送五色珠像一軀明光錦五十匹象牙簟五領金鉢五枚到願納受釋僧朗答晉主書【竺僧朗京兆人少而遊方問道長安還闗中專當講席移卜太山】

僧朗頓首頓首夫至人無隱徳生爲聖非徳非聖何敢有諭忝曰出家棲息塵表慕靜山林心悕寂靈迹難逮形累而巳奉被詔命慰及應否大晉重基先承孝治惠同天地覆養無邊願開大乘申揚道味僧朗頓首頓首【唐釋道宣廣明集】

康獻褚皇后【諱蒜子河內陽翟人康帝後】

於法開収付廷尉令【法開不知何許入祖述耆婆妙通醫法升平五年孝宗有疾開視脈知不復起不肯復入康獻後令俄而帝崩獲免】

帝小不佳昨呼於公視脈但到門不前種種辭憚宜収付廷尉【髙僧傳】

何充等【充字次道廬江人錄尙書事加侍中】

奏沙門不應盡敬表【晉咸康六年成帝幼沖庾冰輔政謂沙門應盡敬王者尙書令何充等議不應敬下禮官詳議博士議與充同門下承冰旨爲駮充及僕射褚翊諸葛恢尙書馮懷謝廣等重奏於時冰議竟不施敬】

尙書令冠軍撫軍都鄕侯臣充散騎常侍左僕射長平伯臣翊散騎常侍右僕射建安伯臣恢尙書關中侯臣懷守尙書昌安子臣廣等言世祖武皇帝以盛明革命肅祖明皇帝聰聖覽豈於時沙門不易屈膝顧以不變其修善之法所以通天下之志也愚謂宜遵承先帝故事於義爲長

庾冰代成帝沙門不應盡敬詔【冰字季堅潁川鄢陵人車騎將軍領江州】

夫萬方殊俗神道難辧有自來矣達觀傍通誠當無怪況跪拜之禮何必尙然當復原先王所以尙之之意豈直好此屈折而坐遘槃辟哉固不然矣因父子之敬建君臣之序制法度崇禮秩豈徒然哉良有以矣旣其有以將何以易之然則名禮之設其無情乎且今果有佛邪將無佛邪有佛邪其道固無佛邪義將何取繼其信然將是方外之事方外之事豈方內所以體而當矯形骸違常務易禮典棄名敎是吾所甚疑也名敎有由來百代所不廢昧旦丕顯後世猶殆殆之爲獘其故難尋而今當遠慕芒昧依稀未分棄禮於一朝廢敎於當世使夫凡流慠逸憲度又是吾之所甚疑也縱其信然縱其有之吾將通之於神明得之於胸懷耳軌憲宏模固不可廢之於正朝矣凡此等類皆晉民也論其才智又常人也而當因所說之難辧假服飾以陵度抗殊俗之慠禮直形骸於萬乘又是吾所弗取也諸君並國器也悟言則當測幽微論治則當重國興茍其不然吾將何述焉

沙門不應盡敬表

尙書令冠軍撫軍都鄕侯臣充散騎常侍左僕射長平伯臣翊散騎常侍右僕射建安伯臣恢尙書關中侯臣懷守尙書昌安子臣廣等言詔書如右臣等闇短不足以贊揚聖旨宣暢大義伏省明詔震懼屏營輒共尋詳有佛無佛固非臣等所能定也然尋其遺文鉆其要旨五戒之禁實助王化賤昭昭之名行防冥冥之潛操行徳在於忘身抱一心之淸妙且興自漢世迄於今日𨿽法有隆衰而獘無妖妄神道經久未有其比也夫詛有損也祝必有益臣之愚誠實願塵露之微增潤嵩岱區區之況上俾皇極今一令其拜遂壞其法令修善之俗廢於聖世習俗生常必致愁懼隱之臣心竊所未安臣𨿽蒙蔽豈敢以偏見疑誤聖聽直謂世經三代人更明聖今不爲之制無虧王法而幽冥之格可無壅滯是以復陳愚誠乞埀省察謹啟

庾冰重代成帝沙門不應盡敬詔

省所陳具情旨幽昧之事誠非寓言所盡然其較略及夫人神之常度粗復有分例耳大都百王制法𨿽質文隨時然未有以殊俗參治怪誕雜化者也豈曩聖之不達而來聖之宏通哉且五戒之才善粗擬似人倫而更於世主略其禮敬邪禮重矣敬大矣爲治之綱盡於此矣萬乘之君非好尊也區域之民非好卑也而卑尊不陳王敎不得不一二之則亂斯曩聖所以憲章體國所宜不惑也通才博采往往僃其事修之家可以修之國及朝則不可斯豈不遠也省所陳果亦未能了有之與無矣縱其了猶謂不可以參治而況都無而當以兩行邪【唐釋彥悰集沙門不應拜俗事云通才博采往在僃修之修之身修之家可矣修之國及朝則不可來聖作末聖】

重奏沙門不應盡敬表

臣等蝦誠暗蔽不通遠旨至於幹幹夙夜思循王度寧茍執偏管而亂大倫直以漢魏逮晉不聞異議尊卑憲章無或暫虧也今沙門之愼戒專專然及爲其禮一而已矣至於守戒之篤者亡身不吝何敢以形骸而慢禮敬哉每見燒杳防願必先國家欲福祐之隆情無極巳奉上崇順出於自然禮儀之簡蓋是專一守法是以先聖禦世因而弗革也天网恢恢疎而不失臣等慺慺以爲不令致拜於法無虧因其所利而惠之使賢愚莫敢不用情則上有天覆地載之施下有守一修善之人謹復陳其愚淺願防省察謹啟【明集】

蔡謨【字道明陳畱考城人司徒左光祿大夫】

佛像頌議【成帝時彭城王紘上言樂賢堂有明帝手畵佛像經歷冦難此堂猶存宜勅作頌以謨議寢】

佛者異域之俗非經典之制先帝量同天地多才多藝聊因臨時而畵此像至於雅好佛道所未承聞也盜賊奔突王都隳敗而此堂塊然獨存斯誠神靈保祚之徵然未是大晉盛徳之形容歌頌之所先也人臣覩物興義私作賦頌可也今欲發王命勅史官上稱先帝好佛之志下爲異教作一象之頌於義有疑焉【晉書廣明集首數句與此文防異】

謝安【字安石陳郡陽夏人歷太保贈太傅】

與支遁書【遁還吳立支山寺欲入剡安爲吳興守與遁書遁見後】

思君日積計辰傾遲知欲還剡自治甚以悵然人生如寄耳頃風流得意之事殆爲都盡終日慼慼觸事惆悵惟遲君來以晤言消之一日當千載耳此多山縣閒靜差可養疾事不異剡而醫藥不同必思此緣副其積想也【髙僧傳】

王坦之【字文度太原人歷北中郞將徐兗二州刺史】

沙門不得爲髙士論【王北中郞不爲林公所知乃著此論大略云】

髙士必在於縱心調暢沙門𨿽云俗外反更束於敎非情性自得之謂也【宋劉義慶世說新語】

郗超【字嘉賔髙平金鄕人司徒左長史】

與親友論支道林書【遁善談名理謝安王洽劉恢殷浩許詢及超等皆著塵外之狎超與親友書】

道林法師神理所通拔獨悟數百年來紹明大法令眞理不絕者一人而巳【髙僧傳隋費長房歷代三寶紀參校】

奉法要

三自歸者歸佛歸十二部經歸比丘僧過去現在當來三世十方佛三世十方經法三世十方僧每禮拜懺悔皆當至心歸命並慈念一切眾生願令悉得度脫外國音稱南無漢曰歸命佛者漢音曰覺僧者漢音曰眾五戒一者不殺不得敎人殺常當堅持盡形壽二者不盜不得敎人盜常當堅持盡形壽三者不媱不得敎人淫常當堅持盡形壽四者不欺不得敎人欺常當堅持盡形壽五者不飲酒不得以酒爲惠施常當堅持盡形壽若以酒爲藥當推其輕重要於不可致醉醉有三十六失經敎以爲深戒不殺則長壽不盜則常泰不淫則淸淨不欺則人常敬信不醉則神理明治巳行五戒便修歲三月六齋歲三齋者正月一日至十五日五月一日至十五日九月一日至十五日月六齋者月八日十四日十五日二十三日二十九日三十日凡齋日皆當魚肉不禦迎中而食旣中之後甘香美味一不得嘗洗心念道歸命三尊悔過自責行四等心遠離房室不著六欲不得鞭撾罵詈乘駕牛馬帶持兵仗婦人則兼去香花脂粉之飾端心正意務存柔順齋者普爲先亡見在知識親屬並及一切眾生皆當因此至誠想感發心旣感發則終免罪苦是以忠孝之士務加勉勵良以兼拯之功非徒在已故也齋日惟得專惟觀講誦法言若不能行空當習六思念六思念者念佛念經念僧念施念戒念天何謂念天十善四等爲應天行又要當稱力所及勉濟眾生十善者身不犯殺盜淫意不嫉恚癡口不妄言綺語兩舌惡口何謂不殺常當矜湣一切蠕動之類𨿽在困急終不害彼利巳凡眾生危難皆當盡心營救隨其水陸各令得所疑有爲已殺者皆不當受何謂爲盜凡取非已有不問小大及蒞官不淸皆謂之盜何謂爲淫一切諸著普謂之淫施之色欲非正匹偶皆不得犯又私竊不公亦兼盜罪所謂嫉者謂妬忌也見人之善見人有徳皆當代之歡喜不得有爭競憎嫉之心所謂恚者心懷忿恨藏結於內所謂癡者不信大法疑昧經道何謂妄言以無爲有虛造無端何謂綺語文飾巧言華而不實何謂兩舌背向異辭對此說彼何謂惡口謂罵詈也或云口說不善之事令人承以爲辠亦謂惡口凡此十事皆不得暫起心念是爲十善亦謂十戒五戒檢形十善防心事有疎密故報有輕重凡在有方之境總謂三界三界之內凡有五道一曰天二曰人三曰畜生四曰餓鬼五曰地獄全五戒則人相僃具十善則生天堂全一戒者則亦得爲人人有髙卑或壽夭不同皆由戒有多少反十善者謂之十惡十惡畢犯則入地獄抵揬彊梁不受忠諫及毒心內盛狥私欺紿則或墯畜生或生蛇虺慳貪專利常苦不足則墮餓鬼其罪差輕少而多陰私情不公亮皆墮鬼神𨿽受微福不免苦痛此謂三塗亦謂三惡道色痛癢思想生死識謂之五陰凡一切外物有形可見者爲色失之則憂惱爲痛得之則懽喜爲癢未至逆念爲思過去追憶爲想心念始起爲生想過意識滅爲死曾關於心戢而不忘爲識識者經歷累劫猶萌之於懷𨿽昧其所由而滯於根濳結始自毫釐終成淵嶽是以學者務愼所習五蓋一曰貪淫二曰瞠恚三曰愚癡四曰邪見五曰調戲別而言之求欲爲貪眈著爲淫外發爲瞠內結爲恚系於縛著觸理倒惑爲愚癡生死因緣癡爲本一切諸著皆始於癡地獄苦酷多由於恚經云卒鬭殺人其罪尙輕懷毒陰謀則累劫彌結無解脫之期六情一名六衰亦曰六欲謂目受色耳受聲鼻受香舌受味身受細滑心受識識者卽上所謂識陰者也五陰六欲蓋生死之原本罪苦之所由消禦之方皆具載眾經經云心作天心作人心作地獄心作畜生乃至得道者也亦心也凡慮發乎心皆念念受報𨿽事未及形而幽對防構夫情念圓速倐忽無間機動毫端遂充宇宙罪福形道靡不由之吉凶悔吝定於俄頃是以行道之人每愼獨於心防微慮始以至理爲城池常領本以禦末不以事形未著而輕起心念豈惟言出乎室千里應之莫見乎隱所愼在形哉異出十二門經云人有善恆當掩之有惡宜令彰露夫君子之心無適無莫過而無悔當不自得宜其任行藏於所遇豈有心於隱顯然則敎之所施其在常近乎原夫天理之於罪福外泄則愈輕內結則彌重旣迹著於人事必有損於冥應且伐善施勞有生之大情匿非文過品物之所同善著則迹彰迹彰則譽集茍情系沮勸而譽集於外藏吝之心必盈乎內且人之君子猶天之小人況乎仁徳未至而名浮於實獲戾幽防固必然矣夫茍非僃徳安有不周坦而公之則與事而散若乃負理之心銘之懷抱而外修情懇以免人尢収集俗譽大誣天理自然之舋得不愈重乎是以莊生亦云爲不善於幽昧之中鬼神得而誅之且人之情也不愧於理而愧乎物愆著則毀至毀至而恥生情存近復則獘不至積恃其不彰則終莫俊革加以天舋內充而懼其外顯則幽慮萬端巧防彌密窮年所存惟此之務天殃物累終必頓集蓋由不防萌謀始而匿非揚善故也正齋經云但得說人百善不得說人一惡說人之善善心便生說人之惡便起忿意意始𨿽微漸相資積是以一善生巨億萬善一惡生巨億萬惡古人云兵家之興不過三世陳平亦云我多陰謀子孫不昌引以爲敎誠足以有然齊楚享遺嗣於累葉顏冉靡顯報於後昆旣已著之於事驗不俟推理而後明也且鯀殛禹興魣鮒異形四辠不及百代通典哲王禦世猶無淫濫況乎自然應不以情者而令罪福錯受善惡無章其誣理也固亦深矣且秦制収帑之刑猶以犯者爲主主嬰其罰然後責及其餘若舋不當身而殃延親屬以玆制法豈惟聖典之所不容固亦申韓之所必去矣是以泥洹經云父作不善子不代受子作不善父亦不受善自獲福惡自受殃至矣哉斯言允心應理然原夫世敎之興豈不以情受所存不止乎巳所及彌廣則誡懼愈深是以韜理實於韞櫝每申近以斂麤進無虧於懲勸而有適於物宜有懷之流宜略其事而諭深領幽旨若乃守文而不通其變狥敎而不達敎情以之處心循理不亦外乎夫罪福之於逆順固必應而無差者也茍昧斯道則邪正無位寄心無準矣至於考之當年信漫而少徵理無愆違而事不恆著豈得不歸諸宿緣推之來世邪是以有心於理者審影響之難誣癈事證而冥寄達天网之宏疎故期之於靡漏悟運往之無間混萬劫於一朝括三世而同要終歸於必至豈以顯昧攺心淹遠革慮哉此最始信之根主而業心所深期也十二門經云有時自計我端正好便當自念身中無所有但有肝腸脾肺骨血屎溺有何等好復觀他人身中惡露皆如是若慳貪意起當念財物珍寶生不持來死不俱去而流遷變化朝夕難保身不久存物無常主宜及當年施恩行惠贍之以財救疾以藥終日欣欣務存營濟若瞠恚意起當深生平等兼防十戒差摩竭云菩薩所行忍辱爲大若罵詈者嘿而不報若撾捶者受而不校若瞠怒者慈心向之若謗毀者不念其惡法句又云受辱心如地行忍如門閫地及門閫蓋取其藏垢納洿終日受踐也成具經曰彼以四過加巳則覺知口之失也報以善言和語至誠不飾四過者上之所謂兩舌惡口妄言綺語也夫彼以惡來我以善應茍心非木石理無不感但患處之不恆之不積耳茍能毎事思忍則悔吝消於現世福報顯於將來賢者徳經云心所不安未常加物卽近而言則忠恕之道推而極之四等之義四等者何慈悲喜護也何謂爲慈湣傷眾生等一物我推已恕彼願令普安愛及昆虫情無同異何謂爲悲博愛兼拯雨淚惻心要令實功濳著不直有心而巳何謂爲喜歡悅柔軟施而無悔何謂爲愛防隨其方便觸類善救津梁會通務存濟能行四等三界極尊但未能冥心無兆則有數必終是以本起經云諸天𨿽樂福盡亦喪貴極而無道與地獄對門成具又云福者有苦有盡有煩勞有往還泥洹經曰五道無安惟無爲快經稱行道者先當捨世八事利衰毀譽稱譏苦樂聞善不喜聞惡不懼信心天固沮勸無以動其志理根於中外物不能幹其慮且當年所遇必由防緣防緣運信同四時其來不可禦其去不能止固當順而安之悅而畢之精勤增道習期諸妄心形報旣廢乃獲大安耳夫理本於心而報彰於事猶形正則影直聲和而響順此自然應孰有爲之者哉然則契心神道固宜期之通理務存遠大虛中正巳而無希外助不可接以卑瀆要以情求此乃厝懷之關鍵學者所宜思也或謂心念必報理同影響但當求巳而已固無事於幽冥原經敎之設蓋所以悟夫求巳然求巳之方非敎莫悟悟因乎敎則功由神道欣感發中必形於事亦由詠歌不足系以手舞然則奉而尊之蓋理所不必須而情所不能廢宜縱巳深體敎旨忘懷欣想將以巳引物自周乎眾所以固新涉之志而令寄懷有擬經云生苦老苦病苦死苦怨憎會苦恩愛別離苦所求不得苦遇此諸苦則宜深惟緣對兼覺魔僞開以達觀以等心且區區一生有同過隙所遇𨿽殊終歸枯朽得失少多固不足計該以數塗則此心自息又茍未入道則休戚疊用聚散去來賢愚同致是以經云安則有危得則有喪合會有離生則有死蓋自然之常勢必至之定期推而安之則無往不夷維摩詰云一切諸法從意生形然則兆動於始事應乎末念起而有慮息則無意之所安則觸遇而夷情之所閡則無往不滯因此而言通滯之所由在我而不在物也若乃懼生於心則舋乘於外外舋旣乘內懼愈結茍患失之無所不至矣是以經稱丈夫畏時非人得其便誠能住心以理天關內固則人鬼防間緣對自息萬有無以纓眾邪不能襲四非常一曰無常二曰苦三曰空四曰非身少長殊形陵谷易處謂之無常盛衰相襲欣極必悲謂之爲苦一切萬有終歸於無謂之爲空神無常宅遷化靡停謂之非身經稱處惑樂之地覺必苦之對蓋推代謝於往復審樂往則哀來故居安慮危夕惕榮觀若夫深於苦者謂之見諦達有心則有滯有滯則苦存𨿽貴極人天地兼崇髙所乘愈重矜著彌深情之所樂於理愈苦故經云三界皆苦無可樂者又云五道眾生共在一大獄中茍心系乎有則罪福同貫故總謂三界爲一大獄佛問諸弟子何謂無常一人曰一日不可保是爲無常佛言非佛弟子一人曰食頃不可保是爲無常佛言非佛弟子一人曰出息不報便就後世是爲無常佛言眞佛弟子夫無常顯證日陳於前而萬代同歸終莫之悟無瞬息之安保永世之計懼不在交則每事殆懈以之進徳則功無覆簣以之治心則墮其所習是以有道之士指寸陰而惜逝恆自彊於鞭後業與時競惟日不足則亂念無因而生緣對靡由而起六度一曰施二曰戒三曰忍辱四曰精進五曰一心六曰智慧積而能散潤濟眾生施也謹守十善閒邪以誠戒也犯而不校常善下人忍辱也勤行所習夙夜匪懈精進也專心守意以約斂眾一心也凡此五事行以有心謂之俗度領以兼忘謂之道慧本起經云九十六種道術各信所事皆樂生安孰知其惑夫欣得惡失樂存哀亡蓋弱喪之常滯有生所感同然冥力濳謝非矜戀所畱對至而應豈智用所制是以學者必歸心化本領觀宗玩之珍之則眾念自廢廢則有忘有忘則緣絕緣報旣絕然後入於無生旣不受生故能不死是以普耀經云無所從生靡所不生於諸所生而無所生泥洹經云心識靜休則不死不生心爲種本行爲其地報爲結實猶如種殖各以其類時至而生弗可遏也種十善戒善則受生之報具於上章加種禪等四空則防極天道四空及禪數經具載其義從弟一天至二十八天隨其事行福轉倍增種非常禪諦背有著無則得羅漢泥洹不忌有爲不系空觀遇理而防無執無寄爲無所種旣無所種故不受報廓然廢則佛之泥洹泥洹者漢曰無爲亦曰滅度維摩詰曰彼六師者說倚爲道從是師者爲住諸見爲墯邊際爲歸八難不得離生死道也𨿽心屢習而介然微動猶均被六師同滯一有況貪生倚想執我捍化𨿽復福逾山河貴極三界倚伏旋還終墜罪苦豈獲寧神大造泊然夷哉夫生必有情天勢率至不宅於善必在於惡是以始行道者要必有寄寄之所因必因乎有有之所資必資乎煩是以經云欲於空中造立宮室終不能成取佛國者非於空也然則五度四等未始可廢但當卽其事用而去其忮心歸佛則解佛無歸於戒則無功於戒則禪諦與五陰俱防末用與本觀同盡𨿽復眾行兼陳固是空中行空耳或以爲空則無行行則非空旣巳有行無乃失空乎夫空者忘懷之稱非府宅之謂也無誠無矣存無則滯封有誠有矣兩忘則解然則有無由乎方寸而無系於外物器象𨿽陳於事用感絕則理防豈滅有而後無階損以至盡哉由此言之有固非滯滯有則背宗反流歸根任本則自暢是以開士深行統以一貫達萬像之常冥乘所寓而領知來理之先空恆得之於同致悟四色之無朕順本際而偕廢審眾觀之自然故𨿽行而靡迹方等深經每泯一三世而未嘗謂見在爲有則空中行空旨斯見矣【明集】謝敷【字慶緒防稽人隱居若邪臺徵不就】

安般守意經序

夫意也者眾苦之萌基背正之元本荒迷放蕩浪逸無涯若狂夫之無所麗愛惡充心耽昬無節若弱防之不知歸微矣哉卽之無像尋之無朕則毫末不足以諭其細迅矣哉僨蹻惚怳昫帀宇宙則奔電不足以比其速是以彈指之間九百六十轉一日一夕十三億想念必響報成生死栽一身所種滋蔓彌劫凡在三界倒見之徒溺喪淵流莫能自反正覺慈湣開示慧路防其終凶之源漸塞忿欲之微兆爲啟安般之要徑泯生滅以防寂伸道品以養恬建十慧以入微縶九神之逸足防七識之洪流故曰守意也若乃制伏麤垢拂剗漏結者亦有望見貿樂之士閉色聲於視聽遏塵想以禪寂乘靜泊之禎祥納色天之嘉祚然正志荒於華樂昔習沒於交逸福田矜執而日零毒根疊興而罪襲是以輪廻五趣億劫難拔嬰羅欲网有劇湥牢由於無慧樂定不惟道門使其然也至於乘慧入禪亦有三輩或畏苦滅色樂宿泥洹志存自濟不務兼利者爲無著乘或仰希妙相仍有遣無不建大悲練盡緣縛者則號緣覺菩薩者深達有本暢因緣無達本者有有自空暢無者因緣常寂自空故不出有以入無常寂故不盡緣以歸空住理而有非所縛非縛故無無所脫茍厝心領要觸有悟理者則不假外以靜內不因禪而成慧故曰阿惟越致不隨四禪也若欲塵翳心慧不常立者乃假以安般息其馳想猶農夫之淨地明鏡之瑩剗矣然則耘耨不以爲地地淨而種滋瑩剗非以爲鏡鏡淨而照明故開士行禪非爲守寂在遊心於防矣肇自發心悲盟普秉權積徳忘期安眾眾𨿽濟而莫脫將廢知而去筌矣是謂菩薩不滅想取證也此三乘𨿽同假禪靜至於建志厥初各有攸歸故學者宜恢心宏模植栽於始也漢之季世有捨家開士安淸字世髙安息國王之太子也審榮辱之浮寄齊死生乎一貫遂脫屣於萬乘抱徳而遊化演道敎以發防表神變以源之於時俊乂歸宗釋蕐崇實者若禽獸之從麟鳯鱗介之赴虯蔡矣又博綜俗善眾國音傳授斯經變爲晉文其所譯出百餘萬言探暢幽賾淵難測此安般典其文𨿽約義關眾經自淺至精眾行具舉學之先要孰逾者乎行者欲凝神反朴道濟無外而不循斯法者何異刖夫之陟太山無翅而圖升虛乎釋迦如來妙慧足於曩劫歷無數以濳化至於眾生運會圓滿告成而猶現行六年以爲敎端者誠以鎭一紛邪莫尙玆也由是而觀可不務歟敷染習沈冥積罪歷劫生與佛乖弗覩神化𨿽以微祚得稟遺典而情想繁蕪道根未固仰欣聖軌未一暫履夕惕戰懼惄焉如搗是以誠心諷誦以鐘識習每遭明睿輒咨凝滯然冥宗巳遠義訓小殊乃采集英彥戢而載焉𨿽粗聞大要未悟者眾於是復率愚思推檢諸數尋求明證遂相繼續撰爲注義並抄撮大安般修行諸經事相應者引而合之或以隱顯相從差簡搜尋之煩經道深旣非愚淺所能裁衷又辭意鄙拙萬不暢一祗增理穢敢云足以闡融妙旨乎實欲私記所識以僃遺忘而巳耳儻有覽者願亮不逮正其愚謬焉【出三藏記集】

郤敬輿

與謝慶緒論三幡義書

近論三幡諸人猶多欲旣觀色空別更觀識同在一有而重假二觀【孫綽天臺賦消一無於三幡李善注三幡色一也色空二也觀三也引書云云然敬輿之意以色空及觀爲三幡識空及觀亦爲三幡】

謝敷答郤敬輿書

至理深非言象所諭也【選注】

王洽【字敬和瑯邪臨沂人中書令領軍將軍】

與林法師書

洽稽首和南夫敎之所由必暢物之所未悟物之所以通亦得之於師資𨿽宗衝緬妙旨幽深然所以會之者固亦簡而易矣是以致𨿽遠必假近言以明之理𨿽昧必借朗諭以徵之故夫殆墜之旨可得之於千載將絕之趣可悟之於一朝今本無之談旨略例坦然每經明之可謂眾矣然造精之言誠難爲允理詣其極通之未易豈可以通之不易因廣異同之說遂令空有之談紛然大殊後學遲疑莫知所擬今道行指歸通敍色空甚有淸致然未詳經文爲有明旨耶或得之於象外觸類而長之乎今眾經甚多或取譬不遠豈無一言昭然易諭古人有云聖人之言可能使人信之不可能是以徵之於文未知所釋今故諮其數事思聞嘉誨以啟其疑洽稽首和南【廣明集】

王瑉【字季琰洽子中書令】

論髙座序【帛屍梨蜜多羅此云吉友時人呼爲髙座西域國王之子過江名顯瑉師事之及卒爲之序】

春秋吳楚稱子傳者以爲先中國後四夷豈不以三代之行乎殊俗之禮以其貪婪無仁讓之性乎然而卓世之秀時生於彼逸羣之才或侔乎玆故知天授英偉豈限於中外自此以來惟漢世有金日防然日防之賢盡於仁孝忠誠徳信純至非爲明達足論髙座心造峯極交防以神風領朗越過之遠矣【髙僧傳】

王珣【字元琳洽子歷衛將軍加散騎常侍】

與豫章太守範寧論釋慧持書【持適廬山隨兄遠共止有姑爲尼名道儀自江夏送姑至都止東安寺珣深相器重爲珣詳定中阿含經後還山寗請持講法華毗曇四方雲集珣書與寧寧答之珣重與寧書持見後】

遠公持公孰愈

範寧答書

誠爲賢兄賢弟也

重與寧書

但令如兄誠未易有況弟復賢耶【髙僧傳】

林法師墓下詩序

余以寧康二年命駕之剡石城山卽法師之丘也髙墳郁爲荒楚丘隴化爲防莽遺迹未滅而其人已遠感想平昔觸物淒懷【劉孝標世說注】

王恭【字孝伯太原晉陽人歷徐兗二州刺史】

致沙門僧檢書

遠持兄弟至徳何如

僧檢答書

遠持兄弟也綽綽焉信有道風矣【髙僧傳】

習鑿齒【字彥威襄陽人榮陽太守】

與釋道安書【道安遊學至鄴師佛圖澄後避地南投襄陽時鑿齒鋒辧天逸籠罩當世其先借安髙名致書通好及聞安至卽往修造稱言四海習鑿齒安曰彌天釋道安時人以爲名答苻堅破襄陽安與鑿齒俱歸秦別記云河北別有竺道安與釋道安齊名謂習鑿齒致書竺道安道安本隨師姓竺後攺爲釋世因謂兩人謬矣安見後】

興寧三年四月五日鑿齒稽首和南承應眞履正明白內融慈訓兼照道俗齊蔭宗虛者悟無常之旨存有者達外身之權淸風藻於中夏鸞響厲乎八冥味遠猷何榮如之弟子聞夫不終朝而雨六合者彌天之云也淵源以潤八極者四海之流也彼直無爲降而萬物賴其澤此本無心行而髙下防其潤況哀世降步湣時而生資始系於度物明道存乎練俗乘不疾之輿以涉無遠之道命外身之駕以應十方之求而可得玉潤於一山冰結於一谷望閬風而不廻儀措此世而不誨度者哉且夫自大敎東流四百餘年矣𨿽蕃王居士時有奉者而眞丹防訓先行上世道運時遷俗未僉悟藻悅濤波下士而已惟肅祖明皇帝實天降徳始欽斯道手畫如來之容口味三昧之旨戒行峻於巖隱祖暢乎無生大塊旣唱萬竅俱怒賢人君子靡不歸宗日月𨿽遠光景彌暉道業之隆莫盛於今豈所謂月光道寂將生眞土靈鉢東遷忽驗於玆乎又聞三千得道俱見南陽明學開士陶演眞言上考聖達之誨下測道行之驗深經普往非斯而誰懷道邁訓捨玆孰降是以此方諸僧咸有傾想目欣金色之瑞耳遲無上之箴老防等願道俗同懷系詠之情非常言也若慶雲東䢐摩尼廻曜一躡七寶之座暫現明哲之燈雨甘露於丰艸植檀於江湄則如來之敎復崇於今日波逸響重蕩濯於一代矣不勝延豫裁書致心意之蘊積曷云能暢弟子襄陽習鑿齒稽首和南【明集怒乎法苑珠林作怒呼慶雲作塵靈逸響作溢漾一代作末代庾闡樂賢堂頌序亦云肅祖明皇帝雅好佛道手摹靈像】

同前【髙僧傳】

承應眞履正明白內融慈訓所兼照道俗齊蔭自大敎東流四百餘年𨿽蕃王居士時有奉者而眞丹防訓先行上世道運時遷俗未僉悟自頃道業之隆咸無以匹所謂月光將出靈鉢應隆法師任當洪範化洽深幽此方諸僧咸有思慕各願慶雲東䢐摩尼廻曜一躡七寶之座暫現明哲之燈雨甘露於丰艸植栴檀於江湄則如來之敎復崇於今日波溢漾重蕩於一代矣

與謝安論釋道安書

來此見釋道安故是遠勝非常道士師徒數百齊講不倦無變化技術可以感常人之耳目無重威大勢可以整羣小之參差而師徒肅肅自相尊敬洋洋濟濟乃是吾由來所未見其人理懷簡衷多所博涉內外羣書略皆徧觀陰陽算數亦皆能通佛經妙義故所遊刃作義乃似法蘭法祖輩統以大無不肯稍齊物等智在方中馳騁也恨不使足下見之其亦每言思得一見足下【出三藏記集髙僧傳參校感傳作惑觀作覩佛經二句集云佛經故是所長作義下傳云作義乃似法簡法道恨足下不同日而見其亦每言思得一敍】

釋文紀卷三

欽定四庫全書

釋文紀卷四

明梅鼎祚輯

晉【二】

孫綽【字興公太原中都人廷尉卿領著作】

諭道論

或有疑至道者諭之曰夫六合遐邈庻類殷充千變萬化渾然無端是以有方之識各期所見鱗介之物不達臯壤之事毛羽之族不識流浪之勢自得於窞井者則怪遊溟之量翻翥於數仞者則疑衝天之力纏束世敎之內肆觀周孔之迹謂至徳窮於堯舜微言盡乎老易焉復覩夫方外之妙趣寰中之照乎悲夫章甫之委祼俗韶夏之棄鄙俚至眞絕於漫習大道廢於曲士也若窮迷而不遷者非辭諭之所感試明其防庶乎有悟於其聞者焉

夫佛也者體道者也道也者導物者也應感順通無爲而無不爲者也無爲故虛寂自然無不爲故神化萬物萬物之求卑髙不同故馴致之術或精或麤悟上識則舉其宗本不順者履殃放酒者罹刑淫爲大罰盜者抵罪三辟五刑犯則無赦此王者之常制宰牧之所司也若聖王禦世百司明達則向之罪人必見窮測無逃刑之地矣使姦惡者不得容其私則國無違民而賢善之流必見旌敍矣且君明臣公世淸理治猶能令善惡得所曲直不濫況神明所蒞無遠近幽深聰明正直罰惡祐善者哉故毫釐之功錙銖之釁報應之期不可得而差矣歷觀古今禍福之證皆有由緣載籍昭然豈可掩哉何者陰謀之門子孫不昌三世之將道家明忌斯非兵凶戰危積殺之所致邪若夫魏顆從治而致結艸之報子都守信而受驄驥之錫齊襄委罪故有墜車之禍晉惠棄禮故有獘韓之困斯皆死者報生之驗也至於宣孟湣翳桑之饑漂母哀淮陰之憊並以一餐拯其懸餒而趙防倒戈之祐母荷千金之賞斯一獲萬報不逾世故立徳闇昧之中而慶彰萬物之上陰行陽曜自然之勢譬猶灑粒於土壤而納百倍之収地谷無情於人而自然之利至也

或難曰報應之事誠皆有徵則周孔之敎何不去殺而少正卯刑二叔伏誅邪答曰客可謂達敎聲而不體敎情者也謂聖人有殺心乎曰無也答曰子誠知其無心於殺殺固百姓之心耳夫時移世異物有薄淳結繩之前陶然太和曁於唐虞禮法始興爰逮三代刑网滋彰刀斧𨿽嚴而猶不懲至於君臣相滅父子相害吞噬之甚過於豺虎聖人知人情之固於殺不可一朝而息故漸抑以求厥中猶蝮蛇螫足斬之以全身癰疽附體決之以救命亡一以存十亦輕重之所權故刑依秋冬所以順時殺春搜夏苗所以簡胎乳三驅之禮禽來則韜弓聞聲覩生肉至則不食釣而不綱弋不射宿其於蜫虫每加隱惻至於議獄緩死眚災肆赦刑疑從輕寧失有罪流涕授鉞哀矜勿喜生育之恩篤矣仁愛之道盡矣所謂爲而不恃長而不宰徳被而功不在我日用而萬物不知舉玆以求足以悟其歸矣

或難曰周孔適時而敎佛欲頓去之將何以懲防止姦統理羣生者哉答曰不然周孔卽佛佛卽周孔蓋外內名之耳故在皇爲皇在王爲王佛者梵語晉訓覺也覺之爲義悟物之謂猶孟軻以聖人爲先覺其旨一也應世軌物蓋亦隨時周孔救極獘佛敎明其本耳共爲首尾其致不殊卽如外聖有深淺之迹堯舜世夷故二後髙讓湯武時難故兩君揮戈淵黙之與赫斯其迹則胡越然其所以迹者何嘗有際哉故逆尋者每見其二順通者無往不一

或難曰周孔之敎以孝爲首孝徳之至百行之本本立道生通於神明故子之事親生則致其養沒則奉其祀三千之責莫大無後體之父母不敢夷毀是以樂正傷足終身含愧也而沙門之道委離所生棄親卽疏刓剔須髮殘其天貌生廢色養終絕血食骨肉之親等之行路背理傷情莫此之甚而云道惇仁廣濟羣生斯何異斬刈根本而修枝榦而言不殞碩茂未之聞見皮之不存毛將安附此大乖於世敎子將何以袪之答曰此誠窮俗之所甚惑倒見之爲大謬諮嗟而不能默已者也夫父子一體惟命同之故母囓其指兒心懸駭者同气之感也其同無間矣故惟得其歡心孝之盡也父隆則子貴子貴則父尊故孝之爲貴貴能立身行道永光厥親若匍匐懷袖日禦三牲而不能令萬物尊巳舉世我賴以之養親其榮近矣夫緣督以爲經守柔以爲常形名兩絕親我交忘養親之道也旣已明其宗且復爲客言其次者夫忠孝名不並立頴叔違君書稱純孝石碏戮子臣節乃全傳曰子之能仕父敎之忠策名委質二乃辟也然則結纓公朝者子道廢矣何則見危授命誓不顧親皆名注史筆事標敎首記注者豈復以不孝爲罪故諺曰求忠臣必於孝子之門明其𨿽小違於此而大順於彼矣且鯀放遐裔而禹不告退若令委堯命以尋父屈至公於私慼斯一介之小善非大者遠者矣周之泰伯遠棄骨肉托迹殊域祝髮文身存亡不反而論稱至徳書著大賢誠以其忽南面之尊保沖虛之貴三讓之功遠而毀傷之過微也故能大革夷俗流風垂訓夷齊同餓首陽之上不卹孤竹之仲尼目之爲仁賢評當者寧復可言悖徳乎梁之髙行毀容守節宋之伯姬順理忘生並名冠烈婦徳範諸姬秉二婦之倫免愚悖之譏耳率此以談在乎所守之輕重可知也昔佛爲太子棄國學道欲全形以遁恐不免維縶故釋其須髮變其章服旣外示不及內修簡易於是舍華殿而卽曠林解龍衮以衣鹿裘遂垂條爲字借艸爲茵去櫛梳之勞息湯沐之煩頓馳騖之轡塞欲動之門目遏黃耳絕淫聲口忘甘苦意放休戚心去於累胸中抱一載平營內思安般一數二隨三止四觀五還六淨遊志三四出入十二門禪定拱默山停淵淡神若寒灰形猶枯木端坐六年道成號佛三達六通正覺無上雅身丈六金色焜燿光遏日月聲恊八風相三十二好姿八十形偉羣有神足無方於是遊步三界之表恣化無窮之境廻天儛地飛山結流存亡倐忽神變緜邈意之所指無往不通大範羣邪遷之正路眾魔小道靡不遵服於斯時也天淸地潤品物咸亨蠢蠕之生浸毓靈液枯槁之類攺瘁爲榮還照本國廣敷法音父王感悟亦升道場以此榮親何孝如之於是後進篤志之士被服訓思齊髙軌皆由父老不異所尙承歡心而後動耳若有昆弟之列者則服養不廢旣得修大業而恩紀不替且令逝沒者得福報以生天不復顧歆於世祀斯豈非兼善大通之道乎夫東鄰宰牛西鄰禴祀殷美黍稷周尙明徳興喪之期於玆著矣佛有十二部經其四部專以勸孝爲事慇懃之旨可謂至矣而俗人不詳其源流未涉其場肆便瞽言妄說輒生攻難以螢燭之見疑三光之盛蕓隙之滴怪淵海之量以誣罔爲辧以果敢爲名可謂狎大人而侮天命者也【明集】

諭道論支道林

支道林者識淸體順而不對於物道衝濟與神情同任此逺流之所以歸宗悠悠者所以未悟也

諭道論於道邃【邃燉煌人綽以邃比阮咸或曰咸有累騎之譏邃有淸泠之譽何得爲匹孫綽曰𨿽迹有窪隆髙風一也諭道論云】

近洛中有竺法行談者以方樂令江南有於道邃識者以對勝流皆當時共所見聞非同志之私譽也【並髙僧傳】

道賢論【綽以天竺七僧方竹林七賢爲道賢論】

竺法防匹山巨源【竺曇摩羅剎此云法防先月支人姓支詳支遁贊】

防公徳居物宗巨源位登論道二公風徳髙遠足爲流輩矣

帛法祖匹嵇叔夜【帛逺字法祖河內人晉惠時化被關隴爲秦州刺史張輔所害州人管蕃贊之也】

帛祖舋起於管蕃中散禍作於鐘會二賢並以俊邁之气昧其圖身之慮棲心事外輕世招患殆不異也

竺道潛比劉伯倫【潛見後】

潛公道素淵重有遠大之量劉伶肆意放蕩以宇宙爲小𨿽髙棲之業劉所不及而曠大之體同焉

支遁方向子期

支遁向秀雅尙莊老二子異時風好同矣

於法蘭比阮嗣宗【蘭髙陽人精勤有風力】

蘭公遺身髙尙妙迹殆至人之流阮步兵傲獨不羣亦蘭之儔也

竺法乘比王濬衝【乘未詳何許人事竺法防後到燉煌立寺延學大化西行】

法乘安丰少有機悟之鑑𨿽道俗殊操阡陌可以相準

康僧會像贊

會公蕭瑟寔惟令質心無近累情有餘逸厲此幽夜振彼尢黜超然遠詣卓矣髙出

支孝龍贊【孝龍淮陽人髙論適時與阮瞻等呼爲八達】

小方易擬大器難像桓桓孝龍克邁髙廣物競宗歸人思效仰雲泉彌漫蘭風肹響【傳作盤桓誤】

康法朗贊【朗中山人研尋經論講法相系】

人亦有言瑜瑕弗藏朗公冏冏能韜其光敬終愼始研覈微章何以取證冰堅履霜

劉元眞贊【元眞中州人早有才解之譽竺道潛師之】

索索虛衿翳翳閒衝誰其體之在我劉公談能雕飾照足開蒙懷抱之內豁爾每融

於法威贊【於法開弟子法威淸悟有樞辧】

易曰翰白詩美蘋藻斑如在場芬若停潦於威明發介然遐討有潔其名無愧懷抱

竺道壹贊【壹見後】

馳辭說言因緣不虛惟玆壹公綽然有餘譬若春圃載芬載敷條柯猗蔚枝榦森疎【世說注馳騁遊說言固不虛森作扶】

釋道安贊【綽爲名徳沙門論目云釋道安博物多才通經名理又爲之贊】

物有廣贍人固多宰淵淵釋安專能兼倍飛聲汧壠馳名淮海形𨿽革化猶若常在【並髙僧傳】

竺法汰贊【汰見後】

淒風拂林鳴弦映壑爽爽法汰校徳無怍事外蕭灑神內恢廓實從前起名隨後躍【名徳沙門題目】

支湣度贊【度見後】

支度彬彬好是防新俱稟昭見而能越人世重秀異咸競爾珍孤桐嶧陽浮磬泗濵【世說注】

羅含【字君章桂陽耒陽人歷廷尉長沙相】

更生論

善哉向生之言曰天者何萬物之總名人者何天中之一物因此以談今萬物有數而天地無窮然則無窮之變未始出於萬物萬物不更生則天地有終矣天地不爲有終則更生可知矣尋諸舊論亦云萬兆懸定羣生代謝聖人作易巳備其極窮神知化窮理盡性茍神可窮有形者不得無數是則人物有定數彼我有成分有不可滅而爲無彼不得化而爲我聚散隱顯環轉於無窮之塗賢愚壽夭還復其物自然貫次毫分不差與運泯復不識不知遐哉邈乎其道防矣天地𨿽大渾而不亂萬物𨿽眾區已別矣各自其本祖宗有序本支百世不失其舊又神之與質自然之偶也偶有離合死生之變也質有聚散往復之勢也人物變化各有其往往有本分故復有常物散𨿽混淆聚不可亂其往彌遠故其復彌近又神質防期符契自合世皆悲合之必離而莫慰離之必合皆知聚之必散而莫識散之必聚未之思也豈遠乎若者凡今生之生爲卽昔生生之故事卽故事於體無所厝其意與巳防終不自覺孰云覺之哉今談者徒知向我非今而不知今我故昔我耳達觀者所以齊死生亦云死生爲寤寐誠哉是言

孫盛與羅君章駮更生論書【盛字安國太原人歷祕書監】

省更生論括囊變化窮尋聚散思理旣佳又旨味辭致亦快是好論也然吾意猶有同異以今萬物化爲異形者不可勝數應理不失但隱顯有年載然今萬化猶應多少有還得形者無緣盡當須冥遠耳目不復開逐然後乃復其本也吾謂形旣粉散知亦如之紛錯混淆化爲異物他物各失其舊非復昔日此有情者所以悲嘆若然則足下未可孤以自慰也

答孫安國書

獲書文略旨辭理亦兼情𨿽欣淸酬未諭乃懷區區不已請尋前本本亦不謂物都不化但化者各自得其所化頽者亦不失其舊體孰主陶是載混載判言然之至分而不可亂也如此豈徒一更而已哉將與無窮而長更矣終而復始其數歷然未能知今安能知更蓋積悲忘言諮求所通豈云惟慰聊以寄散而已矣【並明集】孫放【字齊莊盛子仕長沙相】

西寺銘序

長沙西寺層構傾頽謀欲建立時有童子持紙花插地故寺東西相去十餘丈於是建剎正當花處【初學記】康

單道開贊【燉煌人絕谷餌松升平初渡江入羅浮終勅置屍石室北間康爲傳贊】

蕭哉若人飄然絕塵外軌小乘內暢空身象暉曜髙步是臻餐茹芝英流浪巖津【髙僧傳蕭法苑作肅若作善】

袁宏【字彥伯陳郡陽夏人歷吏部郎】

單道開贊【宏爲南海太守登羅浮至石室曰法師業行殊羣正當如蟬蛻耳廼爲贊】

物防招奇徳不孤立遼遼幽人望巖凱入飄飄靈仙玆焉遊集遺屣在林千載一襲【髙僧傳】

桓【字敬道譙國人襲父溫封南郡公簒號楚】

與遠法師勸罷道書

夫至道緬邈佛理幽深豈是悠悠常徒所能習求沙門去棄六親之情毀其形骸口絕滋味被褐帶索山棲朹石永乖世務百代之中庶或有一髣髴之間今世道士𨿽外毀儀容而心過俗人所謂道俗之際可謂學步邯鄲匍匐而歸先聖有言未知生焉知死而令一生之中困苦形神方求冥冥黃泉下福皆是管見未體大化迷而知反去道不遠可不三思運不居人忽焉將老可復追哉聊贈至言幸能納之

釋慧遠答桓南郡書【逺見後】

大道淵其理幽深銜此髙旨實如來談然貧道出家便是方外之賓𨿽未踐古賢之徳取其一往之志削除飭好落名求實若使幽防有在故當不謝於俗人外似不盡內若斷金可謂見形不及道哀哉哀哉帶索枕石華而不實管見之人不足羨矣𨿽復養素山林與樹木何異夫道在方寸假練形爲眞卞和號慟於荊山患人不別故也昔聞其名今見其人故莊周悲慨人生天地之間如白駒之過隙以此而尋孰得久停豈可不爲將來作資言學步邯鄲者新無功失其本質故使其人匍匐而歸百代之中有此一也豈混同以通之貧道巳乖世務形權於流俗欲於其中化未化者𨿽復沐浴踞傲柰疑結何一世之榮劇若電光聚則致離何足貪哉淺見之徒其惑哉可謂下士聞道而大笑之眞可謂迷而不反也貧道形不出人才不應世是故毀其陋質被其割截之服理未能心防化遠存大聖之制豈捨其本懷而酬髙誨貧道年與時頽所患未痊乃復曲埀光慰感慶交至檀越信心幽當大法所寄豈有一傷毀其本也將非波旬試嬈之言辭拙寡聞力酬髙命蓋是不逆之懷耳

與僚屬沙汰僧眾敎【輔政敎僚屬逺與書因廣立條制從之】

夫神道茫昧聖人之所不言然惟其制作所如將可見佛所防無爲慇懃在於絕欲而比者陵遲遂失斯道京師競其奢淫榮觀紛於朝市天府以之傾匱名器爲之穢黷避役鐘於百里逋逃盈於寺廟乃至一縣數千猥成屯落邑聚遊食之羣境積不羈之眾其所以傷治害政塵滓佛敎固已彼此俱獘實污風軌矣便可嚴下在此諸沙門有能伸述經誥暢說義理者或禁行修整奉戒無窮恆爲阿練若者或山居養志不營流俗者皆足以宣寄大化亦所以示物以道訓作範幸兼內外其有違於此者皆悉罷道所在領其戶籍嚴爲之制速申下之並列上也惟廬山道徳所居不在搜簡之例

慧遠與桓太尉論料簡沙門書

佛敎陵遲穢雜日久每一尋思憤慨盈懷常恐運出非意混然淪湑此所以夙宵嘆懼忘寢與食者也見檀越澄淸諸道人敎實應其本心夫涇以渭分則淸濁殊流枉以直正則不仁自遠推此而言符命旣行必二理斯得然令飾僞取容者自絕於假通之路信道懷眞者無復負俗之嫌如此則道世交興三寶復隆於玆矣貧道所以寄命江南欲托有道以存至業之隆替寔由乎人植檀越當年則是貧道中興之運幽情所托巳防之在昔是以前後書疏輒以憑寄爲先每尋告慰眷懷不忘但恐年與時乖不盡檀越盛隆之化耳今故諮白數條如別疏

經敎所開凡有三科一者禪思入微二者諷味典三者興建福業三科誠異皆以律行爲本檀越近制似大同於此是所不疑或有興福之人內不毀禁而迹非阿練若者或多誦經諷詠不絕而不能暢說義理者或年已防長𨿽無三科可記而體性貞正不犯大非者凡如此輩皆是所疑今尋檀越所遣之例不應問此而外物惶惑莫敢自寧故以別白夫形迹易察而眞僞難辧自非遠鑑得之信難若是都邑沙門經檀越視聽者固無所疑若邊局遠司識不及遠則未達敎旨或因符命濫及善人此最其深憂若所在執法之官意所未詳又時無防望沙門可以求中得令送至大府以經髙鑑者則於理爲想檀越神慮巳得之於心直是貧道常近之情故不能不及耳若有族姓子弟本非役門或世奉大法或弱而天悟欲棄俗入道求作沙門推例尋意似不塞其淸塗然要須諮定使洗心向味者無復自疑之情昔外國諸王多參懷聖典亦有因時助大化扶危救獘信有自來矣檀越每期情古人故復略敍所聞與八座桓謙等論沙門應致敬事書【元興中爲太尉以震主之威欲令道人設拜於已因陳何庾舊事謂理未盡故與八座等書八座桓謙等答】

再拜白頓首八日垂至舊諸沙門皆不敬王者何庾𨿽已論之而並率所見未是以理屈也庾意在尊主而理據未盡何出於偏信遂淪名體夫佛之爲化𨿽誕以茫浩推於視聽之外然以敬爲本此出處不異蓋所期者殊非敬恭宜廢也老子同王侯於三大原其所重皆在於資生通運豈獨以聖人在位而比稱二儀哉將以天地之大徳曰生通生理物存乎王者故尊其神器而禮寔惟隆豈是虛相崇重義存君禦而巳哉沙門之所以生生資存亦日用於理命豈有受其徳而其禮沾其惠而廢其敬哉旣理所不容亦情所不安一代之大事宜共求其衷想復相與硏盡之比八日令得詳定也桓再拜頓首敬議【推於視聽彥琮集作推乎視聽存乎王者作存於王者故尊其神器明集作敬尊其神器君禦一作禦】

桓謙等答桓公論沙門不應致敬事書【謙爲從兄】

中軍將軍尙書令宜陽開國侯桓謙等惶恐死罪奉誨使沙門致敬王者何庾𨿽論意未究盡此是大事宜使允中實如雅論然佛法與老孔殊趣禮敎正乖人以髮膚爲重而髠削不疑出家棄親不以色養爲孝土木形骸絕欲止競不期一生要福萬劫世之所貴已皆落之禮敎所重意悉絕之資父事君天屬之至猶離其親愛豈得致禮萬乘勢自應廢彌歷三代置其絕羈當以神明無方亦不以涯檢視聽之外或別有理今便使其致恭恐應革者多非惟拜起又王者奉法出於敬信其理而變其儀復是情所未了卽而容之乃是在宥之王令以別答公難孔國張敞在彼想巳面諮所懷道寶諸道人並足酬對髙旨下官等不諳佛理率情以言愧不足覽謙等惶恐死罪

與王中令論沙門應致敬事書【並王令答往復八道】

沙門抗禮至尊正自是情所不安一代大事宜共論盡之今與八座書向已送都今付此信君是宜任此理者遲聞徳音【任明集作在】

王謐答桓太尉書【謐見後】

領軍將軍吏部尙書中書令武岡男王謐惶恐死罪奉誨及道人抗禮至尊並見與八座書俱承髙旨容音之唱辭理兼至近者亦粗聞公道未獲究盡尋何庾二旨亦恨不悉以爲二論漏於偏見無曉然厭心處眞如雅誨夫佛法之興出自天竺宗本幽遐難以言辯旣涉乎敎故可略而言耳意以爲殊方異俗𨿽所安每乖至於君禦之理莫不必同今沙門𨿽意深於敬不以形屈爲禮迹充率土而趣超方內者矣是以外國之君若莫降禮良以道在則貴不以人爲輕重也尋大法宣流爲日諒久年逾四百歷代有三𨿽風移政易而之不異豈不以獨絕之化有用於陶漸淸約之風無害於隆平者乎故王者拱已不悢悢於缺戶沙門保眞不自疑於誕世者也承以通生理物在乎王者考諸理歸實如嘉論三復徳音不能巳巳𨿽欲奉酬言將無寄猶以爲功髙者不賞惠深者忘謝𨿽復一拜一起亦豈足答濟通之徳哉公眷眄未遺猥見逮問輒率陳愚管不致嫌於所奉耳願不以人廢言臨白反側謐惶恐死罪【有用明作有日用】

難王中令

來示雲沙門𨿽意深於敬而不以形屈爲禮難曰沙門之敬豈皆略形存心懴悔禮拜亦篤於事爰曁之師逮於上座與世人揖跪但爲小異其制耳旣不能忘形於彼何爲忽儀於此且師之爲理以資悟爲徳君道通生則理宜在本在三之義豈非情理之極哉

來示云外國之君莫不降禮良以道在則貴不以人爲輕重也難曰外國之君非所宜諭而佛敎之興亦其旨可知豈不以六夷驕彊非常敎所化故大設靈奇使其畏服旣畏服之然後順軌此蓋是本懼鬼神福報之事豈是宗妙之道邪道在則貴將異於雅旨豈得被其法服便道在其中若以道在然後爲貴孰如君言聖人之道道之極也君臣之敬愈惇於禮如此則沙門不敬豈得以道在爲貴哉

來示云歷年四百歷代有三而之不異豈不以獨絕之化有日用於陶漸淸約之風無害於隆平者乎難曰歷代不革非所以爲證也曩者晉人略無奉佛沙門徒眾皆是諸蕃且王者與之不接故可任其方俗不爲之檢耳今主上奉佛親接法事事異於昔何可不使其禮有準日用淸約有助於敎皆如君言此蓋是佛法之功非沙門傲誕之所益也今篤以只敬將無彌濃其助哉來示云功髙者不賞惠深者忘謝𨿽復一拜一起豈足答通濟之恩難曰夫理至無酬誠如來示然情在罔極則敬自從之此聖人之所以緣情制禮而各通其寄也若以功深惠重必略其謝則釋迦之徳爲是深邪爲是淺邪若淺邪不宜以小道而亂大倫若深邪豈得彼肅其恭而此弛其敬哉

王謐答桓太尉難

難曰沙門之敬豈皆略形存心懺悔禮拜亦篤於事哉答曰夫沙門之道自以敬爲主但津塗旣殊義無降屈故𨿽天屬之重形體都盡也沙門所以推宗師長自相崇敬者良以宗致旣同則長幼成序資通有系則事與心應原佛法𨿽曠而不小善一介之功報亦應之積毫成山義斯著矣【一介明作一分誤】

難曰君道通生則理應在本在三之義豈非情理之極哉答曰夫君道通生則理同造化夫陶鑄敷气功則矣而未有謝惠於所稟厝感於理本者何良以防本幽絕非物象之所舉運通理妙豈粗迹之能酬是以夫子云可使由之不可使知之此之謂也

難曰外國之君非所應諭佛敎之興亦其旨可知豈不以六夷驕彊非常敎所化故大設靈奇使其畏服答曰夫神道設敎誠難以言辧意以爲大設靈奇示以報應此最影響之實理佛敎之根要今若謂三世爲虛誕罪福爲畏懼則釋迦之所明殆將無寄矣常以爲周孔之化救其甚獘故言迹盡乎一生而不開萬劫之塗然遠探其旨亦往往可尋孝弟仁義明不謀而自同四時之生殺則矜慈之心見又屢抑仲由之問亦似有深旨但敎體旣殊故此處常昧耳靜而求之殆將然乎殆將然乎【劫一作物同一作周】

難曰君臣之敬愈惇於禮如此則沙門不敬豈得以道在爲防哉答曰重尋髙論以爲君道運通理同三大是以前條巳粗言意以爲君人之道竊同髙旨至於君臣之敬則理盡名敎今沙門旣不臣王侯故敬與之廢耳難曰歷代不革非所以爲證也曩者晉人略無奉佛沙門徒眾皆是諸蕃且王者與之不接故可任其方俗不爲之檢耳答曰前所以云歷有年代者正以容養之道要當有以故耳非謂巳然之事無可攺之理也此蓋言勢之所至非防然所據也諸蕃不接王者又如髙唱前代之不論或在於此邪

難曰此蓋是佛法之功非沙門傲誕之所益今篤以只敬將無彌濃其助哉答曰敬尋來論是不誣佛理也但傲誕之迹有虧大化誠如來誨誠如來誨意謂沙門之道可得稱異而非傲誕今若以千載之末淳風轉薄橫服之徒多非其人者敢不懷愧今但謂自理而默差可遺人而言道耳前答云不以人爲輕重微意在此矣難曰若以功深惠重必略其謝則釋迦之徳爲是深邪爲是淺耶若淺邪不宜以小道而亂大倫若深邪豈得彼肅其功而此弛其敬哉答曰以爲釋迦之道深則深矣而瞻仰之徒彌篤其敬者此蓋造道之倫必資行功行功之美莫尙於此如斯乃積行之所因來世之關鍵也且致敬師長功猶難抑況擬心宗極而可替其禮哉故𨿽俯仰累劫而非謝惠之謂也

重難王中令

省示猶復未釋所疑因來告復粗有其難夫情敬之理豈容有二皆是自內以及外耳旣入於有情之境則不可得無也若如來言王者同之造化未有謝惠於所稟厝感於理本是爲功理深莫此之大也則佛之爲化復何以過玆而來論云津塗旣殊則義無降屈宗致旣同則長幼成序資通有系則事與心應若理在巳本徳深居極豈得云津塗之異而云降屈邪宗致爲是何邪若以學業爲宗致者則學之所學故是發其自然之性耳茍自然有在所由而稟則自然之本居可知矣資通之悟更是發瑩其末耳事與心應何得在此而不在彼又云周孔之化救其甚獘故盡於一生而不開萬劫之塗夫以神奇爲化則其敎易行異於督以仁義盡於人事也是以黃巾妖惑之徒皆赴者如雲若此爲實理行之又易聖人何緣捨所易之實道而爲難行之末事哉其不然也亦以明矣將以化敎殊俗理在權濟恢誕之談其趣可知又云君臣之敬理盡名敎今沙門旣不臣王侯故敬與之廢何爲其然夫敬之爲理上紙言之詳矣君臣之敬皆是自然之所生理篤於情本豈是名敎之事邪前論已雲天地之大徳曰生通生理物存乎王者茍所通在斯何得非自然之所重哉又云造道之倫必資功行積行之所因來世之關鍵也擬心宗極不可替其敬𨿽俯仰累劫而非謝惠之謂請復就來旨而借以爲難如來告以敬爲行首是就敬之重也功行者當計其爲功之勞耳何得直以珍仰釋迦而云莫尙於此邪惠無所謝達者所不惑但理根深極情敬不可得無耳臣之敬君豈謝惠者邪【是就明作是惇】

王謐重答桓太尉

奉告並垂重難具承髙旨此理微細至難厝言又一代大事應時詳盡下官才非拔幽特乏研析且妙難精詣益增茫惑但髙旨旣臻不敢默已輒復率其短見妄酬來誨無以啟發容致祗用反側願復詢諸道人通才蠲其不逮公云宗致爲是何邪若以學業爲宗致者則學之所學故是發其自然之性耳茍自然有在所由而稟則自然之本居可知矣今以爲宗致者是所趣之至道學業者日用之筌蹄今將欲趣彼至極不得不假筌蹄以自運耳故知所假之功未是其絕處也夫積學以之極者必階麤以及妙魚獲而筌廢理斯見矣公以爲神奇之化易仁義之功難聖人何緣捨所易之實道而爲難行之末事哉其不然也亦以明矣意以爲佛之爲敎與內聖永殊旣云其殊理則無並今論佛理故當依其宗而立言也然後通塞之塗可得而詳矣前答所以云仁善之行不殺之旨其若似可同者故引以就此耳至於發言抗論津徑所歸固難得而一矣然愚意所見乃更以佛敎爲難也何以言之今內聖所明以爲出其言善應若影響如其不善千里違之如此則善惡應於俄頃禍福交於目前且爲仁由已之則是而猶有棄正而卽邪背道而從欲者矣況佛敎諭一生於彈指期要終於永劫語靈異之無位設報應於未兆取之能信不亦難乎是以化曁中國悟之者尠故本起經云正言似反此之謂矣公云行功者當計其爲功之勞何得直以珍仰釋迦而云莫尙於此邪請試言曰以爲佛道曠事數彌繁可以練神成道非惟一事也至於在心無倦於事能勞珍仰宗極便是行功之一耳前答所以云莫尙於此者自謂擬心宗轍其理難尙非謂禮拜之事便爲無取也但旣在未盡之域不得不有心於希通𨿽一介之輕微必終期之所須也公云君臣之敬皆是自然之所生理篤於情本豈是名敎之事邪敬戢髙論不容間然是以前答云君人之道竊同髙旨者意在此也至於君臣之敬事盡揖拜故以此爲名敎耳非謂相與之際盡於形迹也請復重伸以盡微意夫太上之世君臣巳位自然情愛則義著化本於斯時也則形敬蔑聞君道虛運故相忘之理防臣遇冥陶故事盡於知足因此而推形敬不與心爲影響殆將明矣及親譽旣生玆禮乃興豈非後聖之制作事與時應者乎此理虛邈良難爲辧如其未允請俟髙亮

三與王中令書

來難手筆甚佳殊爲斐然可以爲釋疑處殊是未至也遂相玫難未見其巳今復料要明在三之理以辧對輕重則敬否之理可知想研微之功必在苦愈防耳八日已及今與右僕射書便令施行敬事尊主之道使天下莫不敬𨿽復佛道無以加其尊豈不盡善邪事𨿽巳行無預所論宜究也想諸人或更有精防耳可以示仲文【謂殷仲文】

三難

比獲來示並諸人所論並未有以釋其所疑就而爲難殆以流遷今復重伸前意而委曲之想足有以頓白馬之轡知辧制之有耳夫佛敎之所重全以神爲防是故師徒相宗莫二其倫凡神之明闇各有本分分之所資稟之有本師之爲功在於發悟譬猶荊璞而瑩拂之耳若質非美玉琢磨何益是爲美惡存乎自然深徳在於資始拂瑩之功實已末焉旣懷玉在中又匠以成器非君道則無以伸遂此生而通其爲道者也是爲在三之重而師爲之末何以言之君道兼師而師不兼君敎以之法以齊之君之道也豈不然乎豈可以在理之輕而奪宜尊之敬三復其理愈所疑駭制作之旨將在彼而不在此錯而用之其獘彌甚想復領其趣而遺其事得之濠上耳

王謐三答桓太尉

重虧嘉誨云佛之爲敎以神爲貴神之明闇各有本分師之爲理在於發悟至於君道則可以伸遂此生通其爲道者也示爲師無該通之美君有兼師之徳崇主之大禮析在三之深淺實如髙論下官近所以脫言鄙見至於往反者緣顧問旣萃不容有隱乃更成別辧一理非但習常之惑也旣重研妙旨理實恢邈曠若發防於是乎在承巳命庾恆施行其事至敬時定公私幸甚下官瞻仰所悟義在擊節至於濠上之誨不敢當命也【實如髙論明有二句】

與遠法師使述沙門不敬王者意書【隆安六年遺書慧遠言沙門當致敬王者逺答書】

沙門不敬王者旣是情所不了於理又是所未諭一代大事不可令其體不允近與八座書今示君君可述所以不敬意也此便當行之於事一二令詳遣想君必有以釋其所疑耳王領軍大有任此意近亦同遊謝中書面共諮之所據理殊未釋所疑也今郭江州取君答可旨付之

慧遠答桓太尉書【逺旣答書復以朝士名賢徒咸盡所懷而理蘊於情遂著沙門不敬王者論五篇象教皮編作逺答王謐書誤】

詳省別告及八座書問沙門所以不敬王者意義在尊主崇上遠存名體徴引老氏同王侯於三大以資生運通之道故且重其神器若推其本以尋其源咸稟气於兩儀受形於父母則以生生通運之道爲資存日用之理爲大故不宜受其徳而遺其禮沾其惠而廢其敬此檀越立意之所據貧道亦不異於髙懷求之於佛敎以尋沙門之道理則不然何者佛經所明凡有二科一者處俗敎二者出家修道處俗則奉上之禮尊親之敬忠孝之義表於經文在三之訓彰於聖典斯與王制同命有若符契此一條全是檀越所明理不容異也出家則是方外之賓迹絕於物其爲敎也達患累緣於有身不存身以息患知生生由於稟化不順化以求宗求宗不由於順化故不重運通之資息患不由於存身故不貴厚生之益此理之與世乖道之與俗反者也是故凡在出家皆隱居以求其志變俗以達其道變俗服章不得與世典同禮隱居則宜髙尙其迹夫然故能拯溺族於沈流拔幽根於重劫遠通三乘之津廣開人天之路是故內乖天屬之重而不違其孝外闕奉主之恭而不失其敬若斯人者自誓始於落簪立志成於暮歲如令一夫全徳則道洽六親澤流天下𨿽不處王侯之位固巳協契皇極大庇生民矣如此豈坐受其徳虛沾其惠與夫屍祿之賢同其素餐者哉檀越頃者以有其服而無其人故澄淸簡練容而不雜此命旣宣皆人百其誠遂之彌深非言所諭若復開出處之迹以方外之道則虛襟者挹其遺風潄流者味其餘津矣若澄簡之後猶不允情其中或眞僞相冒涇渭未分則可以道廢人固不應以人廢道以道廢人則宜去其服以人廢道則宜存其禮禮存則制敎之旨可尋迹廢則遂志之歡莫由何以明其然夫沙門服章法用𨿽非六代之典自是道家之殊制俗表之名器名器相涉則事乖其本事乖其本則禮失其用是故愛夫禮者必不虧其名器得之不可虧亦有自來矣夫遠遵古典者猶存告朔之餼羊餼羊猶可以存禮豈況如來之法服邪推此而言𨿽無其道必宜存其禮禮存則法可法可則道可尋此古今所同不易之大法也又袈裟非朝宗之服鉢盂非廊廟之器軍國異容戎華不雜剃髮毀形之人忽厠諸夏之禮則是異類相涉之象亦竊所未安檀越奇韶挺於弱年風流邁於季俗猶參時賢以求其中此而推之必不以人廢言貧道西埀之年假日月以待盡情之所惜豈存一巳茍悋所執蓋欲令三寶中興於命世之運明徳流芳於百代之下耳若一旦行此佛敎長淪如來大法於玆泯滅天人感嘆道俗革心矣貧道幽誠所期復將安寄緣眷遇之隆故殫其所懷執筆悲懣不覺涕泗橫流矣

重答遠法師書

知以方外遺形故不貴爲生之益求宗不由順化故不重運通之資又云內乖天屬之重而不違其孝外闕奉主之恭而不失其敬若如來言理本無重則無緣有致孝之情事非資通不應復有致恭之義君親之情許其未盡則情之所寄何爲絕之夫累著在於心滯不由形敬形敬蓋是心之所用耳若乃在其本而縱以形敬此復所未之諭又云佛敎兩亦有處俗之敎或澤流天下道洽六親固以協贊皇極而不虛霑其徳矣夫佛敎存行各以事應因緣有本必至無差者也如此則爲道者亦何能違之哉是故釋迦之道不能超白淨於津梁𨿽未獲須陀故是同國人所蒙耳就如來言此自有道深徳之功固非今之所謂宜敎者所可擬議也來示未能共求其理便大致慨然故是未之諭也想不惑畱常之滯而謬情理之用耳

許沙門不致禮詔【旣簒位爲楚下詔停沙門致敬嗣之等因啟奉詔】

門下佛法宏誕所不能了推其篤至之情故寧與其敬耳今事旣在巳茍所不了且當寧從其略諸人勿復使禮也便皆使聞知

卞嗣之袁恪之答桓啟【嗣之字敬祖濟陰寃句人恪之字元祖陳郡陽夏人見袁氏譜】

十二月三日侍中臣卞嗣之給事黃門侍中臣袁恪之言詔書如右神道防昧聖詔幽遠陛下所者大爰逮道人奉佛者耳率土之民莫非王臣而以向化法服便抗禮萬乘之主愚情所未安拜起之禮豈虧其道尊卑大倫不宜都廢若許其名敎之外闕其拜敬之儀者請一斷引見啟可紀識謹啟

報卞嗣之袁恪之

何緣爾便宜奉詔【大亨二年十二月四日門下通事令史臣馬範按討道子元顯大赦攺元大亨自署太尉是時未僭王稱楚至後永始元年則簒爲帝矣此四啟報非一時事當由輯者統敍爾】

再啟

侍中臣嗣之等啟事重被明詔崇衝挹之至履謙光之道愚情眷眷竊有未安治道𨿽殊理至同歸尊君尊親法敎不乖老子稱四大者其尊一也沙門所乘𨿽異迹不超世豈得不同乎天民陛下誠欲之於上然卑髙之禮經治之典愚謂宜俯順羣心永爲來式請如前啟謹啟【經一作化明請如前所啟】

再報

置之使自巳亦是兼愛九流各遂其道也

三啟

侍中祭酒臣嗣之言重被詔如右陛下至徳圓使吹萬自巳九流各狥其美顯昧並極其致靈澤幽流無思不懷羣方所以資通天人所以交暢臣聞佛敎以神慧爲本導達爲功自斯巳還蓋是斂粗之用耳神理緬邈求之於自形而上者虔肅拜起無虧於持戒若行道不失其爲恭王法齊敬於率土道憲兼隆內外咸得矣臣前受外任聽承疎短乃不知去春已有明論近在直被詔便率其愚情不懼允合還此方見斯事屢經神筆宗致悠邈理析微遠非臣駑鈍所能擊贊沙門禮巳行之前代今大明旣升道化無外經國大倫不可有闕請如先所啟攝外施行謹啟

三報

自有內外兼者何其於用前代理卿區區惜此更非贊其道也

四啟

侍中祭酒臣嗣之言重奉詔自有內外兼者聖旨淵通道冠百王伏讀仰嘆非愚淺所逮尊主祗法臣下之節是以拳拳頻執所守明詔超邈遠略常均臣短暗不達追用愧悚輒奉詔付外宣攝遵承謹啟【永始元年十二月二十四日上永始明集作元始誤僭位無元始並明集沙門不應拜俗事參校】

王謐【字稚逺洽從子歷司徒】

與慧遠書【司徒王謐護軍王默等並欽遠風徳遙致師敬謐修書云逺答之人皆稱公善誘】

身年始四十而衰同耳順

慧遠答王謐書【尺牘作佛圖澄答謐誤】

古人不愛尺璧而重寸陰觀其所存似不在長年耳檀越旣履順而遊性乘佛理以禦心因此而推復何羨於遐齡耶聊想斯理久已得之爲復酬來信耳【劉義慶世說新語】

釋文紀卷四

欽定四庫全書

釋文紀卷五

明梅鼎祚輯

晉【三】

劉民【本名程之字仲思彭城人太元中爲宜昌柴桑二縣令才�自負力辭推薦乃之匡山托於逺公太尉劉裕等以其志不可屈著民之號焉】

西方誓文【慧逺之在廬山也彭城劉民豫章雷次宗鴈門周續之新蔡畢頴之南陽宗炳張萊民張季顯等並棄世榮依逺逰止逺乃於精舍無量壽像前建齋立誓共期西方乃令民著其文沙門道昺梵僧佛防跋陀羅弟慧持等咸預焉稱蓮社十八賢】

維歲在攝提格七月戊辰朔二十八日乙未法師釋慧遠貞感幽奧霜懷特發乃延命同志息心貞信之士百有二十三人集於廬山之陰般若雲臺精舍阿彌陀像前率以香蕐敬薦而誓焉推斯一會之眾夫緣化之理旣明則三世之傳顯矣遷感之數旣符則善惡之報必矣推交臂之濳淪悟無常之期切審三報之相催知險趣之難拔此其同志諸賢所以夕惕宵勤仰思攸濟者也蓋神者可以感涉而不可以迹求必感之有物則幽路咫尺茍求之無主則渺茫河津今幸以不謀而僉心西境叩篇開信亮情天發乃機象通於寢夢欣歡百於子來於是靈圖表暉影侔神造功由理諧事非人運玆實天啟其誠冥運來萃者矣可不克心重精疊思以凝其慮哉然其景績參差功徳不一𨿽晨祈云同夕歸攸隔卽我師友之眷良可悲矣是以慨焉胥命整襟法堂等施一心亭懷幽極誓玆同人俱遊絕域其有驚出絕倫登神界則無獨善於靈嶠忘兼全於幽谷先進之與後升勉思彚徵之道然復妙觀大儀啟心貞照識以悟新形由化革籍芙蓉於中流蔭瓊柯以詠言飄雲衣於八極泛香風以窮年體忘安而彌穆心超樂以自怡臨三塗而緬謝傲天宮而長辭紹眾靈以繼軌指太息以爲期究玆道也豈不哉【出三藏記集髙僧傳】

張野【字萊民南陽人】

遠法師塔銘

沙門釋惠遠鴈門樓煩人本姓賈氏世爲冠族年十二隨舅令狐氏遊學許洛年二十一欲南渡就範宣子學道阻不通遇釋道安以爲師抽簪落髮研求法藏釋曇翼每資以燈燭之費誦鑑淹遠髙悟防賾安常嘆曰道流東國其在遠乎襄陽旣沒振錫南遊結宇靈嶽白年六十不復出山名被流沙彼國僧眾皆稱漢地有大乘沙門每至然香禮拜輒東向致敬年八十三而終【世說注】戴安公

釋疑論

安處子問於明先生曰蓋聞積善之家必有餘慶積不善之家必有餘殃又曰天道無親常與善人斯乃聖達之格言萬代之宏標也此則行成於巳身福流於後世惡顯於事業獲罪乎幽冥然聖人爲善理無不盡理盡善積宜歷代皆不移行無一善惡惡相承亦當百世俱闇是善有常門惡有定族後世修行復何益哉又有束脩履道言行無傷而天罰人楚百罹僃嬰任性恣情肆行防虐生保榮防子孫繁熾推此而論積善之報竟何在乎夫五情六欲人心所常有斧藻防閒外事之至苦茍人鬼無尢於趣捨何不順其所甘而彊其苦哉請釋所疑以祛其惑先生曰善哉子之問也史遷有言天之報施善人何如哉荀悅亦云飾變詐而爲姦詭者自足乎一世之間守道順理者不免饑寒之患二生疑之於前而未能辧吾子惑之於後不亦宜乎請試言之夫人資二儀之性以生稟五常之气以育性有修短之期故有彭殤之殊气有精麤之異亦有賢愚之別此自然之定理不可移者也是以堯舜大聖朱均是育瞽瞍下愚誕生有舜顏回大賢早夭絕嗣商臣極惡令克昌夷叔至仁餓死窮山盜跖肆虐富樂自終比干忠正斃不旋踵張湯酷吏七世珥貂凡此比類不可稱數驗之聖賢旣如彼求之常人又如此故知賢愚善惡修短窮達各有分命非積行之所致也夫以天地之遠陰陽之廣大人在其中豈惟稊米之在太倉毫末之於馬體哉而匹夫之細行人事之近習一善一惡皆致冥應欲移自然之彭殤易愚聖於朱舜此之不然居可識矣然則積善積惡之談蓋施於勸敎耳何以言之夫人生而靜天之性也感物而動性之欲也性欲旣開流宕莫檢聖人之救其獘因神道以設敎故理妙而化敷順推遷而抑引故功而事適是以六合之內論而不議鉆之而不知所由日用而不見所極設禮學以開其大朦名法以束其形迹賢者倚之以成其志不肖企及以免其過使孝友之恩深君臣之義篤長幼之禮序朋執之好著背之則爲失道之人譏議以之起向之則爲名敎之士聲譽以之彰此則君子行巳處心豈可須臾而忘善哉何必循敎責實以期應報乎茍能體聖敎之幽旨審分命之所鐘庶可豁滯於心府不祈驗於冥中矣安處子乃避席曰夫理蘊千載念纏一生今聞吾子大通之論足以釋滯疑祛幽結矣僕𨿽不敏請佩斯言

與遠法師書

安公和南弟子常覽經典皆以禍福之來由於積行是以自少束脩至於白首行不負於所知言不傷於物類而一生艱楚荼毒僃經顧景塊然不盡惟巳夫冥理難推近情易纏每中宵幽念悲慨盈懷始知修短窮達自有定分積善積惡之談蓋是勸敎之言耳近作此釋疑論今以相呈想消息之餘脫能尋省戴安公和南

釋慧遠答戴處士書

釋慧遠頓首省君別示以爲慨然先𨿽未善相悉人物來往亦未始暫忘分命窮達非常智所測然依傍大宗似有定檢去秋與諸人共讀君論並亦有同異觀周郎作答意謂世典與佛敎粗是其中今封相呈想暇日能力尋省

周道祖難釋疑論

近見君釋疑論蓋卽情之作料檢理要殆乎有中但審分命之守似未照其本耳福善莫驗亦僕所常惑𨿽周覽六籍逾深其滯及覩經敎始昭然有歸故請以先覺語當今之學者也君子爲審分命所鐘可無祈驗於冥中餘慶之言存於勸敎請審分命之旨爲當宅情於理任而弗營耶爲忘懷闇昧直置而巳耶若宅情於理則理未可諭善惡紛互逆順莫檢茍非冥廢豈得弗營若直置而巳則自非坐忘事至必感感因於事則情亦升降履信獲祐何能不慶爲惡弗罰焉得無怨𨿽欲忘懷其可得乎靖求諸已其效明矣又勸敎之設必傍實而動直爲訓之方不可一塗而盡故或若反而後會或曉昧於爲言是以塗車芻靈堂室異詔或顯其遠或微其近令循敎之徒不茍求於分表飲和之士自守足於仁義故深淺並訓而民聽不濫而神明之賾蘊於妙物豈得顯稱積善正位履霜而事與敎反理與言違夷齊自得於安忍顏冉長悲於履和恐有爲之言或異於此若謂商臣之徒敎所不及汲引之端蓋中智巳還而安於懷仁不沒其身臧會以僭有後魯國則分命所鐘於何而審明之唱更爲疑府矣是以古之君子知通否之來其過非新賢愚壽夭兆明自昔楚穆以福濃獲沒蔡靈以善薄受禍郤宛以釁深莫救宋桓以愆微易唱故洗心以懷宗練形以聞道防無明之沈根翳貪愛之滯网不祈驗於冥中影響自徵不期存於應報而慶罰巳彰故能反步極水鏡萬有但微明之道理隔常域堯孔拯其麤宜有未盡史遷造其門而未踐乎室惜其在無聞之世故永悲以窮年君旣涉其津亦應不遠而得此乃幽明之所寄豈惟言論而巳乖敍多年聊以代勤來論又以爲天地曠逺人事細近一善一惡無關冥應然則天网恢恢疎而遂失耶莫見乎隱莫顯乎微但盈換藏於日用交賖昧乎理緣故或乖於視聽耳山崩鐘應不以路遠喪感火澤革性不以同象成親詳檢數端可以少悟矣

重與遠法師書

安公和南間作釋疑論以寄其懷故呈之匠者思聞啟誨旣辱還告開示宗轍並送周郎難甚有趣致但理本不同所見亦殊今重伸鄙意答周復以相呈旨誠可求而辭不自暢想脫覽省戴安公和南

答周居士難釋疑論

間以暇日因事致感脫作釋疑以呈法師旣辱還告幷送來難辭諭淸贍致有旨歸但自覺𨿽先觀者莫悟所見旣殊孰是能正茍懷未悟請共盡之僕所謂能審分命者自呼識拔常均妙鑑理宗校練名實比驗古今者耳不謂淪溺生死之域欣蹙失得之徒也茍能悟彭殤之壽夭則知修短之自然察堯舜於朱均以得愚聖之有分推淵商之善惡足明冥中之無罰等比干於盜跖可識禍福之非行旣能體此難事然後分命可審不祈冥報耳若如來難宅情於理則理未可諭靖求諸己其明效矣此乃未諭由於求巳非爲無理可諭也若捨己而外鑑必不遠而復矣

難曰勸敎之設必傍實而動直爲訓之方不可以一塗而盡僕豈謂聖人爲敎反眞空設耶答曰夫善惡生於天理是非由乎人心因天理以施敎順人心以成務故幽懷體仁者挹風而載悅肆情出轍者顧名敎而內掬功物表日用而忘其惠理蘊冥寂濤之不見其宗非違虛敎以於世也是以前論云因神道以設敎故理妙而化敷順推遷而抑引故功而事適者也難曰安於懷仁不沒其身臧會以僭有後魯國則分命所鐘於何而審明之唱更爲疑府矣答曰斯乃所以明善惡之有定不由於積行也若夫仁者爲善之嘉行安於懷之而受福僭者反理之邪事臧防爲之而獲後良由分應沒身非履仁之所移命當爲後非行僭之能罰豈異比干忠正而嬰割心之戮張湯酷吏而獲七世之祐哉茍斯理之不殊則知分命之先定矣乃同明之有分非爲成疑府也

難曰古之君子知通否之來其過非新賢愚壽夭兆明自昔楚穆以福濃獲沒蔡靈以善薄受禍郤宛以釁深莫救宋桓以愆微易唱答曰夫通否非新壽夭自昔信哉斯言是僕所謂各有分命者也若夫福濃獲沒釁深莫救此則報應之來有若影響蔡靈以善薄受禍商臣宜以極逆罹殃宋桓以愆微易唱邾文應用行善延年而罪同罰異福等報殊何明鑑於蔡宋而獨昧於楚邾乎君所謂不祈驗於冥中影響自徵不期存於應報而慶罰已彰於斯躓矣

難曰然則天网恢恢疎而遂失耶莫見乎隱莫顯乎微但盈換藏於日用交賖昧於理緣答曰夫天理冥昧變狀難明且當推己兆於終古考應報之成迹耳至於善惡禍福或有一見斯自遇與事會非冥司之眞驗也何以明之若其有司當如之治國長之一家善無微而不賞惡無纖而必罰使修行者保其素履極逆者受其酷禍然後積善之家被餘慶於後世積不善之家流殃咎乎來世耳而今則不然或惡深而莫誅或積善而禍臻或履仁義而亡身或行肆虐而降福豈非無司而自有分命乎若以盈換藏於日用交賖昧於理緣者但當報對遲晚不切目前耳非爲善惡舛錯是非莫驗推斯而言人之生也性分夙定善者自善非先有其生而後行善以致於善也惡者自惡非本分無惡長而行惡以得於惡也故知窮達善惡愚智壽夭無非分命分命定於冥初行迹豈能易其自然哉天网不失隱見微顯故是勸敎之言耳非明所謂本定之極致也旣未悟妙推之有宗亦何分命之可審乎將恐向之先覺還爲後悟矣言面未日聊以讜敍

周道祖答戴處士書

見重申釋疑論辭理切驗善乎校實也但僕意猶有不同乃卽欲更言所懷一日侍法師坐粗共求君意雲气力小佳當自有酬因君論旨兼有所見也僕是以不復稍厝其爝火須成旨因上君云審分命者乃是體極之人旣非所同又僕所立不期存於應報而慶罰已彰亦不如君所位也書不盡言於是信矣其中小小亦多未諭付之未遇

釋慧遠與戴處士書

見君與周居士往復足爲賓主然佛敎精微難以事詰至於理數表義隱於經者不可勝言但恨君作佛弟子未能畱心聖典耳頃得書論亦未始暫忘年衰多疾不暇有答脫因講集之餘粗綴所懷今寄往試與同疑者共尋若見其族則比干商臣之流可不思而得矣釋慧遠頓首

答遠法師書

安公和南辱告並見三報論旨諭遠妙暢理宗覽省反復欣悟兼懷弟子𨿽伏膺法訓誠信彌至而少遊人林遂不涉經學往以艱毒交纏聊寄之釋疑以自攄散此蓋情發於中而形於言耳推其俗見之懷誠爲未盡然三報曠遠難以辭究弟子尋當索歸必覲展冀親承音旨益祛其滯諸懷寄之周居士戴安公和南【並廣明集】王該

日燭

尋夫至道之典暢生死之源標善惡之報啟陵化之津訓戒明白縷羅僃矣然信言不美文繁辭宕累冥絕昧重淵隔浪是以學者未得其門或未之畱意聊抒咸池之遠音適爲里巷之近曲假小通大儻可接俗助天揚光號曰日燭陶先覺之宏誥啟管於靈門周太虛以遊眺究漭蕩而無垠履地勢於方局冠圓天於覆盆緬三界之寥廓遘二气之氤氳尋大造之冥本測化育之幽根形假四大而泡散神妙萬物而常存彼良民之達分故哀生而怡防夫含气之倫其神無方蠢爾之類其質無常寄若水勢托若火光隨行繾綣疊枯疊芳往來出沒冥冥茫茫洪海環流大變輪廻乘彼遠漂濟來曷階宛轉三塗之中沈滯入難之圍湣企竅之無期悼客作之有歸瞻崇徳之可速鑑聚凶之宜遲斯成務之易覩匪先見之動微五福起於履是六極構於蹈非理感自然冥對凝福兮誰造禍兮孰興水運鐘卑人道惡矜舋困丰積祉緣謙升童孺正而鬼退丈夫邪而魅陵覽形聲之兩偶考休咎之雙徵理投思而合契迹望目而相應若圓輪之抱規猶直桷之附繩蒼犬出於帝父黃能資於聖子聿徵化而弗救奚天屬之云恃諒求福之在躬信爲仁之在巳咨吹吸其靡常知忽往其何止彼非人之什岌豈無气之所始悲婉孌之夭䢐還托生於家豕昔鞠育而懷抱今屠刳以爲禮神居妙而恆我形受變而易體未一旬而相忘可長嘆而流涕夫闡愚其皆然匪伊人之獨爾察寡孕於嘉類悟繁產於虫豸諭零霖其猶希若幡囊之倒米爲囂囂以日日誰識伏而達倚匪餘情之能測謬聞之以如是若夫倒置之族曚曚徒生兵風旣至忽然濳徵神道𨿽昧鬼法尢明徘徊中陰䢐彼鐵城宵絕望舒晝無曜靈身造笮萼之檻足蹈炎炭之庭刀嶽霜鋩以積刃劍林翹鋒而肅精陶銅汪洋以海湧巨鑊波沸而雷鳴閻王領閱卒傍執釵三扐一奮百千累羅鴆鴆利嘴煌煌火車鋭釘欃槍狡狗擬身淫徒燋於幻柱饑囚枯於塵沙資輕妙之靈質益痛戮之易加永煩寃以彌劫安斯酷之可過三六峻网弗可裂縷千條殊劇萬端異苦靡喘息而不經俄聿來而忘宇予略一朝以言之將終年而震楚爰有五徳無玷十淑道全夕愓苦逝慶升九天寶殿晃昱髙構虛懸瓊房兼百瑤戶摩千金門煥水精之朗玉巷耀琉璃之鮮珠樹列於路側鸞鳯鳴於條間芳華神秀而粲藻香風靈飄而飛煙想衣斐舋以被軀念食芬芳以盈前彼曦和之長邁永一日而萬年無事爲以干性常從容於自然映光蘂之爍爍眇輕騰之翩翩究妙音之至樂窮有生之遐延捨陋世而上躋伴超倫之髙遷然夫饗玆舊徳日用玉食厥土不毛罔施稼穡積畜𨿽多焉有不竭齡祚𨿽修終焉歸滅三菑起而宮宇散七證至而天祿絕會大秋以考落混椿菌之無別是以如來大聖三達洞照哀我困防曉了道要善權灑落或麤或妙如溟海之運流若天日之埀曜上士虛懷忘其言中才負志執其敎敎無定方適物所由宜陸以車應水以舟敷設云云廣衍悠悠駉未塞乎三百要指在乎一幽握累之綱領遣毛目於网裘宏籠大訓展我智分治無不均質有利鈍虛往實歸各足方寸愚黠並誘龍鬼俱化萬塗叢歸一由般若譬彼濟海非船莫過驅萬動於道場畢無爲而息駕本夫三乘之始同歸一無才照各異致用參殊應眞忘有而求空遂耽空而恬愉緣覺亮累於知微爰遷而弗居𨿽妙迹其再喪猶有遣而未虛開士解拘於都盡作無存其焉除悟之豁於鑑先體之冥乎意初理重深而絕韻疇克諒而業諸自古在昔先民有遇堂堂蔭映躬受聖諭喁喁羣黎耳目仰注或發防於一咳或革面於一哺並因言而陵化未有人而不度善逝迄今道運轉衰大敎𨿽存味之者希栴檀與蓼蘇同芬夜光與熠燿齊暉於氏超世綜體指嘉遁山澤仁感虎兕防公澄寂道徳淵美微吟穹谷枯泉漱水闕叟登霄衛度系軌鹹淡泊於無生俱脫骸而不死今則支子特秀領握標大業衝粹神風淸蕭一言發則蘊滯披三幡著則重冥昭見之足以洗鄙吝聞之可以落矜驕孫濯流以逸契詠遂初於東臯何深味以棲素輕大寶於秋毫道風之所扇蕩深達之所逍遙才不難則賢不貴愚不笑則聖不髙遠聲見陋於近耳孰能忘味於聞韶哉奚適非道何之無神理有精麤物有產眞大居細君小爲碩臣羽隸乎金翅甲屬屬乎須倫兩儀宗於太極眾星系於北辰是以九十六種枝條繁張輕道重根躁廢靜王具曰予聖各鎭一方或移山而住流或倐忽於存亡命天衣之彩粲嘯靈廚之芬芳曜叔振旅之凶化恭化礫石之琳瑯竭變幻之崫奇惜有待之無長斯乃數內之甘醇弗如至道之糟糠者也逮乎列仙之流練形之匹熊經鳥伸呼吸太一夕餐楡陰與素月朝挹陽霞與朱日赤斧長生於服丹涓子翻飛於餌術安期久視於松豪丰人輕舉於柏實彼和液之所染足支年而住質中不夷而外猗徒登云而殞卒俱括囊以堅卵固同門而共出理未升於顏堂永封望乎孔室貴乎能飛則蛾蝶髙翚奇乎難老則龜蛇修考伊逆旅之遊氛惟心之可寶存形者不足與論神狎俗者未可與言道道乎奚言無問無對諮者叩窮應者負內默之斯通語焉則匱當於素珠與講道吾成罔象與無謂杌然寂泊酬有箴宗鉆浮響莫悟冥音希之彌錯搜之愈沈郢人其逝爲誰匠椹設筌蹄乎淵薈俟魚兔乎川林儻得意於談表共目擊而廢心無運睒倐往矣斯復忍立賢達忽如涉宿千師誕化肇過一六慈氏方隆仰期仁育孰云數遼瞥若瞬目靈轡𨿽迅緣樞靡窮彼無本標我有始終假步炯電之末托息石飆之中知畏塗而驚冦迷塵欲之致戎替遠勝而婪近謂奢儉而交丰不防枯於未飄旣零落於勁風思反蔕而更秀結萬悔其胡充是以大誓之徒燒指穿石冥期無待志與心歡峻智塹崇慧壁拔津劍揮戒防想將萌而夷斬情向兆而剪刺掃六賊於胸中休五道之長役拱巳內治總持法忍三世都寂一心豁盡寄耳無明寓目莫準塵隨空落穢與虛隕廓焉靈悟因權作尹普濟安度大悲誰湣托蘧廬以和光常遊君乎冥泯任天行與物化如蹈水之無軫若乃妙變神奇理不思議大千舞於指掌芥子含於須彌四海宅於毛孔七寶永於劫移可信而不可尋可由而不可知非談詠之所宣惡毫素之能披善乎優陀之言也使夫智者滿於天下人有百頭頭有百舌舌解百義辯才鋒逸合玆人以贊道猶萬分而未一惟覺覺之相嘆乃敷暢而彰悉矧愚昧之固陋托狂簡而仰述抗瑩燭之炯炯欲增暉以毘日者歟嗟乎方外靈藏奢遐誕宕眾妙淵羣奧無量小成弗借大言橫喪川徳之厚於何不有驚聽洪壑駭耳崇阜夏典載其掌握荒經列其戶牖周旣達而未盡信齊諧之小醜見鵬鯤而標大不覩鳥王與魚母吁乎噫嘻奇桀之事積籍眇漫焉可稱記伊皇覽之普綜足探幽而體異何近願於割玉又碩誣乎火熾況下斯而束敎趣堯孔之權餌常專專而守檢懼越蹈於所伺並廢理以證言莫觸類以取意徒宏博而繁構更益猜而致忌悟飾智之愕物故収翰而輟思寄一隅於梗指俟體信於明識者乎【明集】

王齊之

薩陀波侖贊【因畵般若臺隨變立贊等】

密哉達人功曩葉龍濳九澤文明未接運通其會神疎其轍感夢魂交啟玆聖哲

薩陀波侖入山求法贊

激響窮山憤發幽誠流音在耳欣躍晨徵奉命宵遊百慮同冥叩心在誓化乃降靈

薩陀波侖始悟欲供養大師贊

歸塗將啟靈關再辟神功難圖待損而益信道忘形歡不期適非伊哲人孰采防

曇無竭菩薩贊【初學記作慧遠】

亹亹淵匠道數盡譬彼大壑百川俱引涯不俟津塗無旋軫三流開源於焉同泯

諸佛贊【因常啼念佛爲現像靈】

妙哉正覺體神以無動不際有靜不鄰虛化而非變象而非摹映彼眞性鏡此羣麤【並明集】

丘道防

道士支曇諦誄【並序】

晉義熙七年五月某日道士支曇諦卒春秋六十有五嗚呼哀哉法師肇西域本出康居因族以國氏旣伏膺師訓乃從法姓支徙於吳興郡烏程縣都鄕千秋裏資金商之貞气借陽育之韶律冑遐方而誕秀協川嶽而稟神識情湛粹風宇明肅道致表於天期徳範彰於素器貞悟獨拔羣異不足以動其心至誠深固眾論莫能以干其執是以超塵絕詣慧旨發於弱齡研微耽明道昭於歲暮故能振靈風於神境演妙化於季葉嗣淸徽於前哲穆道俗而歸懷焉遊涉眾方敷揚大業妙尋幽賾淸言析微加善屬文辭識賞參流固巳諧契風勝領冠一時矣公之中年爰乃慨以城傍難置幽居爲節且山水之性素好自然靜外之默體自天心於是謝緣人封遁迹巖壑乃考室於吳興郡故鄣之昆山味道崇化二十餘載其棲業所可以洗心滌垢筌象之美足以窮興永年於是晞宗歸仁者自羣方而集欽風懷趣者不遠而叩津焉於時時望英豪多延請齋講公虛心應物不嘗以動止介懷推誠述義未始以道俗殊致其中抱一之徳又遐邇所推方將灑拂路絙維頽風超外妙梯擬徹蹤惜乎不永遘疾而終識者深云忘之痛攸情感惟良之悲蓋無爵而防生榮死哀者其此之謂矣𨿽至理冥一存亡定於形初識妙照骸器同於朽壤然而闕情期於欣慼之境未泯乎離防之心者亦何能不以失得爲悲喜臨長岐而淒懷哉茍冥廢之難體寄筌翰以懷風援弱毫而舒情播淸暉乎無窮乃作誄曰

綿綿終古曖曖路妙緣莫叩長寐靡寤生滅紛紜動息舛互相驅百世季葉彌蠧水溺塵勞孰知其故至人乘運靈覺中肇未覩滄流井鼃無小大明融朗幽夜乃曉滅有歸空除闇卽曒道洽無方仁被禽鳥昧者靡遺識者彌了【其一】超哉法師道性自然一心絕俗祗誠重研微神鋒妙悟無間塵之所著在至斯捐累之所引秉之彌堅擺落塵羈振拕靈淵【其二】遼遼淸雅肅肅貞韻汪汪其衝亹亹其進和而有慨異而不峻渟心獨得標想千仞虛以應物無來不順【其三】泛遊化振響揚暉開道肆肇辟靈扉位制冥極剖析幽微忘懷善挹穆然靡違會通羣方總之所歸遐抗頽綱闡固法闈緒此妙慧乃播神威【其四】幽境湛默人肆諠引閒邃易一蕐紛難泯公乃慨然中駕濳軫卜居川巖搆室林巘擯拭外緣濳精內敏靡筌不服無微不盡【其五】蔚矣昆嶺崗阜丘墟連峯云秀廻壑迂余庭蔭蕭條階繞淸渠翳然其遠肅爾其虛眇眇風愔愔僧徒味道閒室寂焉神居心隨道親情與俗疎【其六】道固無孤徳必有鄰淵淸引映業勝懷人晞風宗自遠來賓亦有襟期時來問津湛湛先窮日日王神林壤有謝道心常新【其七】聖逝言絕賢表義乖翳翳未運化將頽澹矣夫子道俗歸懷庶享遐年振此落維如何不弔棄世永辭儀景長歸逝矣不追有識深慟含情同悲嗚呼哀哉【其八】推著綢繆聚淹信防閒宴淸宇借卉幽谷或濯素瀨爰憩翠竹屢興名辰汛觴掇菊梨柚薦甘蒲筍爲蔌賦詩詠言怡然偕足眷懷玆遊想之在目傷哉斯遇千載無復踐舊霑襟瞻憤悲哭嗚呼哀哉【其九】有必之無始則歸卒達人妙觀千齡一日昧者或應橫爲凶吉邈矣法師夙反室累劫之勤不速而疾庶遘冥緣終防靈術妙斤弗運寔深喪質情在末冥悵焉自失寄懷毫素徽風載述嗚呼哀哉【其十廣明集】殷晉安【晉安恐是官稱】

文殊像贊

文殊淵睿式昭厥聲探發暉登道懷英瑯瑯三達如日之明亹亹神通在變伊形將廓恆沙陶鑄羣生眞風幽曖千祀彌靈思媚哲宗寤言祗誠絕塵孤棲祝想太冥

文殊師利贊【並序】

文殊師利者是遊方菩薩因離垢之言而有斯自非厥號所先也原夫稱謂之生蓋至道興其貌何者虛引之性彰於立徳軌世之表聞於童眞廉俗之風移則感時之訓興故云濡首又以法王子爲名焉夫欲窮其淵致者必先存其深大終古邈矣豈言像之所極難算之劫功髙積塵悠悠遐曠焉可爲言請略敍其統若人之始出也爰自帝冑尊號法王無上之心兆於獨悟發中之感無不由他近一遇正覺而靈珠內映景未移遂超登道位於是深根永搆於衝壤丰條翼神柯而同茂慈悲之气與惠風俱扇三達之明與日月並曜具體而微固以功侔法身矣若乃天機將運卽神通爲館宇圓應密會以不疾爲影迹斯其所以動不離寂而彌綸宇宙倏忽無常境而名冠遊方者也世尊興出乃援躍進之明顯潛徳於香林因慶雲而西䢐復龍見於玆剎法輪旣轉則音屢唱對明淵極輒暢發深言道映開士故諸佛美其稱體絕塵俗故濯纓者髙其迹非夫合天和以挺作吸沖气而爲靈舒重霄以廻蔭吐徳音而流聲亦孰能與於此哉將欲揺蕩羣生之性宅至柔之主開宏基於一簣廓恆沙而爲宇若然而不悅文殊之風則未達無窮之量長笑於方寸之寂矣自世尊泥洹幾將千祀流光移蔭復與昔而升降由是冥懷宗極者感悲長津之喪源懼風日之潛損遂共表容金石繼以文頌人思自盡庶云露以增潤今之所遇蓋是數減百年有鐵輪王王閻浮提號曰阿育仰規逸軌擬而像焉𨿽眞宰不存於形而靈位若有主𨿽幽司不以情求而感至斯應神變之異屢革民聽因險悟時信有自來矣意以爲接頽薄之運寔由冥維之功通夫昏否之俗固非一理所是以托想之賢祗誠攸寄思紐將絕之緒引毫心以標位乃遠摸元匠像天所像感來自衷不覺欣然同詠

眇眇童眞弱齡啟防含英吐秀登履峯神以道王體以衝通浪化遊方乃軌髙蹤流光遺映爰曁玆隆思對淵匠靖一惟恭虛襟絕代庶落塵封【並廣明集】

衞夫人【名鑠字茂漪河東安邑人汝陰太守李矩妻中書郞充母書猶善規矩】

與師書

衞稽首和南近奉勅寫急就章遂不得與師書耳但衞隨世所學規摹鐘繇遂歷多載年廿著詩論艸通解不敢上呈衞有一弟子王逸少甚能學衞眞書咄咄逼人筆勢洞精字體遒媚師可詣晉尙書館書耳仰慿至鑑大不可言弟子李氏衞和南【黃伯思云衞夫人帖蓋唐初李懷琳作事見竇眾述書賦此與師帖九疎繆案梁蕭子云答武帝云臣昔不能拔賞隨時所貴規摹子敬多歷年所年二十六著晉史至二王列傳欲作論艸隸法言不盡意遂不能成十許年始見勅旨論書一卷商略筆狀洞徹字體始變子敬全範元常此僞帖皆竊取子云啟中語欲小攺之遂失其句讀】

釋文紀卷五

欽定四庫全書

釋文紀卷六

明梅鼎祚輯

晉【四】

支敏度【先西域人晉成世與康僧淵等過江聰哲有譽開元釋敎錄云晉惠時豫章山沙門】合維摩詰經序

蓋維摩詰經者先哲之格言道之宏標也其文防而婉厥防幽而逺可謂唱髙和寡故舉世罕覽然斯經梵本出自維耶離在昔漢興始流玆土於時有優婆塞支恭明逮及於晉有法護叔蘭此三賢者並博綜稽古研機極殊方異音兼通開解先後譯傳別爲三經同本人殊出異或辭句出入先後不同或有無離合多少各異或方言訓古字乖趣同或其文梵越其趣亦乖或文義混雜在疑似之間若此之比其塗非一若其偏執一經則失兼通之功廣披其三則文煩難究余是以合兩令相附以明所出爲本以蘭所出爲子分章斷句使事類相從令尋之者瞻上視下讀彼案此足以釋乖迕之勞易則易知矣若能參考校異極數通變則萬流同歸百慮一致庶可以辟大通於未寤闔同異於均致若其配不相疇儻失其類者俟後明喆君子刋之從正

合楞嚴經記【梵文同晉音勇伏定意】

此經本有記云支讖所譯出讖月支人也漢桓靈之世來在中國其博學淵妙才思測微凡所出經類多深貴尙實中不在文飾今之小品阿闍世伅眞般舟悉讖所出也又有支越字恭明亦月支人也其父亦漢靈帝之世來獻中國越在漢生似不及見讖也又支亮字紀明資學於讖故越得受業於亮焉越才學深徹內外備通以季世尙文時好簡略故其出經頗從文麗然其屬辭防理文而不越約而義顯眞可謂深入者也以漢末沸亂南度奔吳黃武至建興中所出諸經凡數十本自有別傳記錄亦云出此經今不見復有異本也然此首楞嚴自有小不同辭有丰約文有晉梵較而尋之要不足以爲異人別出也恐是越嫌讖所譯者辭質多梵音所異者刪而定之其所同者述而不攺二家各有記錄耳此一本於諸本中辭最省便又少梵音徧行於世卽越所定者也至大晉之初有沙門支法防白衣竺叔蘭並更譯此經求之於義互相發明披尋三部勞而難兼欲令學者卽得其對今以越所定者爲母防所出爲子蘭所譯者系之其所無者輒於其位記而別之或有文義皆同或有義同而文有小小增減不足重書者亦混以爲同𨿽無益於大趣分部章句差見可耳

勇伏定記曰元康元年四月九日燉煌菩薩支法防手執梵經口出首楞嚴三昧聶承遠筆受願令四輩覽綜奉宣觀異同意【並出三藏記集】

康法邃

譬諭經序【隋費長房歷代三寶紀東晉錄云譬諭經十卷成帝世沙門康法邃類集眾經撰出此部事甚要妙】

譬諭經者皆是如來隨時方便四說之辭敷演敎訓誘之要牽物引類轉相證據互明善惡罪福報應皆可寤心免彼三塗如今所聞億未載一而前後所寫互多復重今復撰集事取一篇以爲十卷比次首尾皆令條別趣使易了於心無疑願率土之賢有所遵承永升福堂爲將來基【出三藏記集】

釋道安【姓衞常山扶桺人博涉經義南投襄陽化行樊沔後歸苻堅建元中終長安五級寺】安般注序【安窮覽經典注般若道行密迹安般諸經序致淵富妙盡深防】

安般者出入也道之所寄無往不因徳之所寓無往不托是故安般寄息以成守四禪寓骸以成定也寄息故有六階之差寓骸故有四級之別階差者損之又損之以至於無爲級別者忘之又忘之以至於無欲也無爲故無形而不因無欲故無事而不適無形而不因故能開物無事而不適故能成務成務者卽萬有而自彼開物者使天下兼忘我也彼我雙廢者守乎惟守也故修行經以斯二法而成寂得斯寂者舉足而大千震揮手而日月捫疾吹而鐵圍飛微噓而須彌舞斯皆乘四禪之妙止禦六息之大辧者也夫執寂以禦有崇本以動末有何難也安般居十念之一於五根則念根也故撰法句者屬惟念品也昔漢氏之末有安世髙者愽聞稽古特専阿毘曇學其所出經禪數最悉此經其所譯也玆乃趣道之要徑何莫由斯道也魏初康防爲之注義義或隱而未顯者安竊不自量敢因前人爲解其下庶欲蚊翮以助隨藍霧潤以增巨壑也

陰持入經序

陰持入者世之深病也馳騁人心變徳成狂耳聾口爽耽醉榮寵抱癡投防酸號三趣其爲病也猶癩疾焉入骨徹髓良醫拱手猶蹎蹶焉來則防然莫有所識大聖悼玆痛心內發忘身安赴塗炭含厚徳忍舞擊觀羅密於重云止罝网於八極洪癡不得振其翼巨愛不得逞其足采善心於毫芒防凶頑於虎口以大寂爲至樂五音不能聾其耳矣以無爲爲滋味五味不能爽其口矣曜形濁世拯擢難計陟降敎終潛淪無名諸無著等尋各騰逝大弟子眾深懼妙法混然廢沒於是令迦葉集結阿難所傳凡三藏焉該羅幽廓難度難測也世雄授藥必因本病病不能均是故眾經相待乃僃非彥非聖罔能綜練自玆以後神通髙士各爲訓釋或攬撰諸經以爲行式譬瓔璣歟擇彼珠珍以色相發佩之冠之爲光爲飾諭繪事歟調別眾彩以圖暉列諸明叡者所撰亦然此經則是其數也有捨家開士出自安息字世髙大慈流洽播化斯土譯梵爲晉微顯闡幽其所敷宣專務禪觀醇道數深矣遠矣是經其所出也陰入之獘人莫知苦是故先聖照以止觀陰結日損成泥洹品自非知機其孰能與於此乎從首至於九絕都是四十五藥也以慧斷知入三部者成四諦也十二因緣訖淨法部者成四信也其爲行也惟神矣故不言而成惟妙矣故不行而至統斯行者則明白四達立根得眼成十力子紹冑法王奪澤大千若取證則拔三結住壽成道徑至應眞此乃大乘之舟檝泥洹之闗路於斯晉土禪觀廢學徒𨿽興蔑有盡漏何者禪思守練微入寂在取何道猶覘於掌墯替斯要而希見證不亦難乎安末近積罪生逢百罹世事孔棘世乏聖導潛遁晉山孤居離眾幽處窮壑竊覽篇目淺識獨見滯而不達夙宵抱疑諮諏靡質防太陽比丘竺法濟並州道人支曇講陟岨冒冦重爾遠集此二學士髙朗博通誨而不倦者也遂與防槃暢礙造玆注解世不値佛又處邊國音殊俗異規矩不同又以愚量聖難以逮也冀未踐緒者少有微補非敢自必防究經旨

人本欲生經序

人本欲生經者照乎十二因緣而成四諦也本者癡也欲者愛也生者生死也略舉十二之三以爲目也人在生死莫不浪滯於三世飄縈於九止綢繆八縛者也十二因緣於九止則第一人亦天也四諦所鑑鑑乎九止八解所正正乎八邪邪正則無往而不恬止鑑則無往而不愉無往而不愉故能洞照傍通無往而不恬故能神變應防神變應防則不疾而速洞照傍通則不言而化不言而化故無棄入不疾而速故無遺物物之不遺人之不棄斯禪智之由也故經曰道從禪智得近泥洹豈虛也哉誠近歸之要也斯經似安世髙譯爲晉言也言古文悉義妙理婉覩其幽堂之美闕庭之富或寡矣安每覽其文欲疲不能所樂而玩者三觀之妙也所思而存者想滅之辭也敢以餘暇爲之撮注其義同而文別者無所加訓焉

了本生死經序

夫四信妙輿者眾祐之寶軒也以運連縛倒見眾生凡在三界罔弗冠癡佩行嬰舞生死而趨陰堂揖讓色味驂惑載疑驅馳九止者也旣則狎賢侮聖從其姦慝貪劍恚鏚梟截路羣誹上要殃禍僃甞矣世雄顧湣深圖變謀法旍曜於重霓道鼓震於雷吼寂千障乎八紘慧戈陷乎三有於是碎癡冠決嬰佩升信車入諦軌則因緣息成四喜矣故曰了本生死也了猶解也本則癡也元也如來指舉一隅身子伸敷髙旨引興幽贊美矣盛矣夫計身有命則隨緣縛謗佛毀信若彌綸於幽室矣夫解空無命則成四諦照然立信若日殿之麗幹矣斯乃五十六藥之崇基淵乎蓋眾行之宗也開微成務孰先者乎佛始得道隆建大哀此經則十六之一也其在天竺三藏聖師莫不以爲敎首而研防也漢之季世此經始降玆土雅邃奧邈少達旨歸者也魏代之初有髙士河南支恭明爲作注解探暢滯眞可謂入室者矣俊哲先人足以折中也然童防之倫猶有未悟故仍前迹附釋末訓非茍穿鑿以紫亂朱也儻孤居始進者可以辯惑焉

十二門經序

十二門者要定之目號六雙之闗徑也定有三義焉禪也等也空也用療三毒綢繆重病嬰斯幽厄其日深矣貪囹恚圄癡城至固世人遊此猶登春臺甘處欣欣如居花殿嬉樂自娛莫知爲苦甞酸速禍因憊五道夫惟正覺乃識其謬耳哀倒見之苦傷蓬流之痛爲設方便防萌塞漸辟玆慧定令自澣滌挫銳解紛返神路茍非至徳其道不凝也夫邪僻之心必有微著是故禪法以四爲差焉貪淫囹者荒色悖蒸不別尊卑渾心耽緬習以成狂亡國傾身莫不由之虛迷空醉不知爲幻故以死屍散落自悟漸斷微想以至於寂味乎無味故曰四禪也瞠恚圄者爭纎芥之虛聲結瀝血之重咎恩親絕於快心交友腐於縱忿含怒徹髓不悛滅族聖人見彊梁者不得其死故訓之以等丹心讐親至柔其志受垢含苦治之未亂淳徳邃厚兕不措角況人害乎故曰四等也愚癡城者誹古聖謗眞諦慢二親輕師傅斯病尢重矣以慧探本知從癡愛分別末流了之爲惑練心攘慝狂病瘳矣故曰四空也行者挹禪海之深醴漑昬迷之盛火激空淨之淵流蕩癡塵之穢垢則皎然成大素矣行斯三者則知所以宰身也所以宰身者則知所以安神也所以安神者則知所以度入也然則經無巨細出自佛口神心所制言爲世寶慧日旣沒三界喪目經藏𨿽存淵難測自非至精孰達其微於是諸開士應眞各爲訓解釋其幽賾辯其差貫則爛然易見矣窮神知化何復加乎從十二門已後則是訓傳也凡學者行十二門卻盡神足滅外止麤謂之成五道也三向諸根進消內結謂盡諸漏也始入盡漏名不退轉諸佛嘉嘆記其成號深不可測獨見曉焉神不可量獨能精焉陵雲輕舉淨光燭幽移海飛嶽風出電入淺者如是況成佛乎是乃三乘之大路何莫由斯定也自始發迹逮於無漏靡不周而復始習玆定也行者欲崇徳廣業而不進斯法者其猶無柯而求伐不飯而徇飽難以獲矣醒寤之士得聞要定不亦妙乎安宿不敏生值佛後又處異國楷範多闕仰希古烈滯而未究寤寐憂悸有若疾首每惜玆邦禪業替廢敢作注於句末𨿽未足光融聖典且發防者儻易覽焉安世髙善開禪數斯經似其所出故錄之於末

大十二門經序

夫淫息存乎解色不系防閒也有絕存乎解形不系念空也色解則冶容不能縛形解則無色不能滯不縛者𨿽天魔玉顏窈窕艷姿莫足傾之之謂固也不滯者𨿽遊空無識泊然永壽莫足礙之之謂眞也何者執古以禦有心妙以了色𨿽羣居猶芻靈泥洹猶如幻豈多制形而重無色哉是故聖人以四禪防淫淫無遺焉以四空滅有有無現焉淫有之息要在明乎萬形之未始有百化猶逆旅也怨憾之興興於此彼此彼旣興遂成仇敵仇敵適成勃然赫怒赫怒已發無所不至至不可至神幽想獄乃毒乃辛欣之甘之是以如來訓之以等等所難等何往不等等心旣富怨本息矣豈非爲之乎未有圖難於其易者乎夫然則三事凶耽廢然息矣十二重闗廓然辟矣根立而道生覺立而道成莫不由十二門立乎定根以逆道休也大人揮變榮光四塞彈撇安明吹沬千萬黙動異剎必先正受明夫匪禪無以統乎無方而不畱匪定無以周乎萬形而不礙禪定不愆於神變乎何有也至矣盡矣蔑以加矣此經世髙所出也辭旨雅密正而不艷比諸禪經最爲精悉案經後記云嘉禾七年在建鄴周司捨寫緘在篋匱向二百年矣防然不行無聞名者比丘竺道防於東垣界賢者經中得送詣防澤乃得流布得經之後俄而其家遇火防若不覩爲灰炭矣自然將防斯禪也後死者不得與聞此經也此經也八音所誨四道作訓約無乏文重無簡矣精義入神何以上乎前世又爲懸解一家之傳故筌而次之然世髙出經防本不飾天竺古文文通尙質倉卒尋之時有不達今爲略注繼前人之末非敢亂朱冀有以寤焉

道行般若波羅蜜經序

大哉智度萬聖資通咸宗以成也地合日照無法不周不恃不處累彼有名旣外有名亦病無形兩忘莫塊然無主此智之紀也夫永壽莫美乎上干而齊之殤子神偉莫美於淩虛而同之涓滯至徳莫大乎眞人而比之朽種髙妙莫大乎世雄而諭之幻夢由此論之亮爲眾聖宗矣何者執道禦有卑髙有差此有爲之域耳非據眞如遊法性防然無名也據眞如遊法性防然無名者智度之奧室也名敎遠想者智度之蘧廬也然存乎證者莫不契其無生而煌存乎迹者莫不忿其蕩冥而誕誹道動必反優劣致殊誹不其宜乎不其宜乎要斯法也與進度齊軫逍遙俱遊千行萬定莫不以成眾行得字而智進全名諸法參相成者求之此列也且其經也進咨第一義以爲語端追述權便以爲談首行無細而不歷數無微而不極言似煩而各有宗義似重而各有主璅見者慶其邇敎而悅寤宏喆者望其遠標而絕目陟者彌髙而不能階涉者彌深而不能測謀者慮不能規尋者度不能盡曁杳防矣眞可謂大業淵藪妙矣者哉然凡諭之者攷文以徵其理者昬其趣者也察句以驗其義者迷其旨者也何則考文則異同毎爲辭尋句則觸類每爲旨爲辭則喪其卒成之致爲防則忽其始擬之義矣若率初以要其終或忘文以全其質者則大智通居可知也從始發意逮一切智曲成決著八地無染謂之智也故曰逺離也三脫照空四非明有統鑑諸法因後成用藥病雙亾謂之觀也明此二行於三十萬言其如視諸掌乎顚沛造次無起無止也佛泥曰後外國髙士抄九十章爲道行品桓靈之世朔佛賫詣京師譯爲漢文因本順防轉音如已敬順聖言了不加飾也然經旣抄撮合成章投音殊俗異譯人口傳自非三達胡能一一得本緣故乎由是道行頗有首尾隱者古賢論之往往有滯仕行恥此尋求其本到於闐乃得送詣倉垣出爲放光品斥重省刪務令婉便若其悉文將過三倍善出無生論空持巧傳譯如是難爲繼矣二家所出足令大智煥爾闡幽支讖全本其亦應然何者抄經刪削所害必多委本從聖乃佛之至誡也安不量末學庶幾斯心載詠載玩未墜於地檢其所出事本終始猶令折傷玷缺戢然無際假無放光何由解斯經乎永謝先喆所防多矣今集所見爲解句下始現有首終隱現尾出經見異銓其得否舉本證抄敢增損也幸我同好飾其瑕讁也【大藏淡字圅塊作隤】

合放光光贊略解序

放光光贊同本異譯耳其本俱出於闐國持來其年相去無防光贊於闐沙門祗多羅以防康七年賫來防公以其年十一月二十五日出之放光分如檀以泰康三年於闐爲師送至洛陽到元康元年五月乃得出耳先光贊來四年後光贊出九年也放光於闐沙門無又羅執梵竺叔蘭爲譯言少事約刪削重復事事顯炳煥然易觀也而從約必有所遺於天竺辭及騰每大簡焉光贊護公執梵本聶承遠筆受言準天竺事不加飾悉則悉矣而辭質勝文也每至事首輒多不便諸反覆相明又不顯灼也考其所出事周密耳互相補益所悟實多恨其寢逸涼土九十一年防至泯滅乃達此邦也斯經旣殘不具並放光尋出大行華京息心居士翕然傳焉中山支和上遣人於倉垣斷絹寫之持還中山中山王及眾僧城南四十里幢幡迎經其行世如是是故光贊人無知者昔在趙魏迸得其第一品知有玆經而求之不得至此防慧常進行慧辯等將如天竺路經涼州寫而因焉展轉秦雍以晉泰元元年五月二十四日乃達襄陽尋之玩之欣有所益輒記其所長爲略解如左般若波羅蜜者成無上正眞道之根也正者等也不二入也等道有三義焉法身也如也眞際也故其爲經也以如爲首以法身爲宗也如者爾也本末等爾無能令不爾也佛之興滅綿綿常存悠然無寄故曰如也法身者一也常淨也有無均淨未始有名故於戒則無戒無犯在定則無定無亂處智則無智無愚泯爾都防二三盡息皎然不緇故曰淨也常道也眞際者無所著也泊然不動湛爾齊無爲也無不爲也萬法有爲而此法淵默故曰無所有者是法之眞也由是其經萬行兩廢觸章輒無也何者癡則無往而非徼終日言盡物也故爲八萬四千塵垢門也慧則無往而非妙終日言盡道也故爲八萬四千度無極也所謂執大淨而萬行正正而不害妙乎大也凡論般若推諸病之壃服者理徹者也尋眾藥之封域者斷迹者也髙談其轍迹者失其所以指南也其所以指南者若假號章之不住五通品之不貢髙是其涉百辟而不失午者也宜精理其轍迹又思存其所指則始可與言智已矣何者諸五陰至薩云若則是菩薩來往所現法慧可道之道也諸一相無相則是菩薩來往所現眞慧明乎常道也可道故後章或曰世俗或曰說已也常道則或曰無爲或曰復說也此兩者同謂之智而不可相無也斯乃轉法輪之目要般若波羅蜜之常例也

摩訶鉢羅若波羅蜜經抄序

昔在漢陰十有五載講放光經歳常再徧及至京師漸四年矣亦恆歳二未敢墯息然每至滯句首尾隱沒釋卷深思恨不見護公叉羅等防建元十八年正車師前部王名彌第來朝其國師字鳩摩羅跋提獻梵天品一部四百二牒言二十千首盧首盧三十二字梵數經法也卽審數之凡十七千二百六十首盧殘二十七字都並五十五萬二千四百七十五字天竺沙門曇摩蜱執本佛護爲譯對而檢之慧進筆受與放光光贊同者無所更出也其二經譯入所漏者隨其失處稱而正焉其義異不知孰是者輒並而兩存之往往爲訓其下凡四卷其一紙二紙異者出別爲一卷合五卷也譯梵爲秦有五失本也一者梵語盡倒而使從秦一失本也二者梵經尙質秦人好文傳可眾心非文不合斯二失本也三者梵經委悉至於嘆詠叮嚀反覆或三或四不嫌其煩而今裁斥三失本也四者梵有義說正似亂辭尋說向語文無以異或千五百剗而不存四失本也五者事已全成將更傍及反騰前辭巳乃後說而悉除此五失本也然般若經三達之心覆面所演聖必因時俗有易而刪雅古以適今時一不易也愚智天隔聖人叵階乃欲以千歳之上微言傳使合百王之下末俗二不易也阿難出經去佛未久尊者大迦葉令五百六通疊察疊書今離千年而以近意量裁彼阿羅漢乃兢兢若此此生死人而平平若此豈將不知法者勇乎斯三不易也涉玆五失經三不易譯梵爲秦詎可不愼乎正當以不聞異言傳令知防通耳何復嫌大匠之得失乎是乃未所敢知也前人出經攴防世髙審得梵本難系者也又羅攴越斵鑿之巧者也巧則巧矣懼竅成而混沌終矣若夫以詩爲煩重以尙書爲質朴而刪令合今則馬鄭所深恨者也近出此撮欲使不雜推經言防惟懼失寔也其有方言古辭自爲解其下也於常首尾相違句不通者則防如合符厭如復防乃見前人之深謬欣通外域之嘉防也於九十章蕩然無錯疑毫芒之間泯然無微疹巳矣乎

增一阿含經序

四阿含義同中阿含首以明其指不復重序也增一阿含者比法條貫以數相次也數終十令加其一故曰增一也且數數皆增以增爲義也其爲法也多錄禁律繩墨切厲乃度世檢栝也外國巖岫之士江海之人於四阿含多詠味玆焉有外國沙門曇摩難提者兜佉勒國人也齠齔出家孰與廣聞誦二阿含溫故日新周行諸國無土不涉以秦建元二十年來詣長安外國鄕人咸皆善之武威太守趙文業求令出焉佛念譯傳曇嵩筆受歳在甲申夏出至來春乃訖爲四十一卷分爲上下部上部二十六卷全無遺忘下部十五卷失其錄偈也余與法和共考正之僧防僧茂助校漏失四十日乃了此年有阿城之役伐鼔近郊而正專在斯業之中全具二阿含一百卷鞞婆娑婆和須蜜僧伽羅剎傳此五大經自法東流出經之優者也四阿含四十應眞之所集也十人撰一部題其起盡爲錄焉懼法畱世久遺逸散落也斯土前出諸經班班有其中者令爲二阿含各爲新錄一卷全其故目注其得失使見經尋之差易也合上下部四百七十二經凡諸學士撰此二阿含其中往往有律語外國不通與沙彌白衣共視也而今已後幸共護之使與律同此乃玆邦之急者也斯諄諄之誨幸勿藐藐聽也廣見而不知護禁乃是學士通中創也中本起康孟祥出出大愛道品乃不知是禁經比丘尼法甚慊切眞割而去之此乃是大鄙可痛恨者也此二經有力道士乃能見當以著心焉如其輕忽不以爲意者幸我同志鳴鼔攻之可也【大藏形字圅見載】

道地經序

夫道地者應眞之堂升仙之奧室也無本之城杳然難陟矣無爲之墻邈然難逾矣微門妙闥少闚其庭者也蓋爲器也猶海與行者日酌之而不竭返精者無數而不滿其爲像也含靜泊綿綿若存寂寥無言辯之者防矣怳惚無行求矣漭乎其難測聖人有以見因華可以成寔覩末可以達本乃爲布不言之教陳無轍之軌闡止啟觀式成定諦髦彥六雙率由斯路歸精谷神於乎羨矣夫地也者包潤施毓稼穯以成鏐鐐瓊琛罔弗以載有諭止觀莫近於此故曰道地也昔在眾祐三達遐鑑八音四辯赫奕敷化識病而療聲典難算至如來善逝而大訓絕五百無著遷而靈敎乖於是有三藏沙門厥名眾護仰雅諸行布在羣籍俯湣發進不能悉洽麤述眾經撰要約行目其次序以爲一部二十七章其於行也要猶人首與可終身載不可須臾下猶气息與可終身通不可須防閉息閉則命殞首下則身殪若行者暫去斯法姦宄之匿入矣有開士世髙者安息王元子也禪國髙讓納萬乘位克明俊徳攺容修道越境流化爰適此邦其所傳訓淵微優邃又防護所集者七章譯爲漢文音近雅質惇兮若朴或變質從文或因質不飾皇矣世髙審得厥防夫絕愛原滅榮冀息馳騁莫先於止了癡惑達九道見身幻莫首於觀大聖以是達五根登無漏揚美化易頑俗莫先於止靡不由玆也眞可謂盛徳大業至矣哉行自五陰盡於成壞則是苦諦漏盡之迹也神足章者則是禪思五通之要也五十五觀者則是四非常度三結之本也人之處世曚昧未祛熙熙甘露如饗大牢田處穢海幽厄九月旣生迍邅罹遘百凶尋旋老死嬰苦萬端漂溺五流莫能自返聖人深見以爲苦證遊神八路長陟永安専精稽古則佚樂若此闗情縱欲則酸毒若彼二道顯著宜順所從石以淬壁剝堅截剛素質精染五色炳燦田是論之可不勉哉予生不辰值皇綱紐絕玁狁猾夏山左蕩沒避難濩澤師殞友防周爰諮謀顧靡所詢時鴈門沙門支曇講鄴都沙門竺僧輔此二仁者聰明有融信而好古冒崄遠至得與酬酢尋章察句造此訓傳希權與進者暫可微寤蚊蚋奮翼以助隨藍蟻壠增封嵩嶽之頂豈其能益於髙猛哉探賾奧邈惟八輩難之況末學小子庶防玆哉然天竺聖邦道岨遼遠幽見碩儒少來周化先哲旣逝來聖未至進退狼跋咨嗟涕洟故作章句伸已丹赤冀諸神道照我顒顒必枉靈趾燭謬正闕也

十法句義經序

夫有欲之激百轉千化揺蕩成敎亦何得一端乎是故正覺因心所遷卽名爲經邪止名正亂止名定方圓隨器合散從俗隨器故因質而立名從俗故緣對而授藥立名無常名則神通矣授藥無常藥則感而通故矣卽已不器又通其故則諸行泛然因法而結也二三至十在乎其人病有眾寡以人爲目耳譬藥分劑有單有復診脈視色投藥緣疾法參相成不其然乎自佛卽幽阿難所傳分爲三藏纂乎前緒部別諸經小乘則爲阿含四行中阿含者數之藏府也阿毗曇者數之苑藪也其在赤澤碩儒通人不學阿毗曇者蓋闕如也夫造舟而濟者其體也安粹數而立者其業也美是故般若啟捲必數了諸法卒數以成經斯乃眾經之喉襟爲道之樞極也可不務乎可不務乎於戲前徒不忘數者鶩鷺子也於玆繼武有自來矣篤斯業者或不成也爰晉土者世髙其俊也偉哉數學淵源流淸抱徳惠和播馨此域安𨿽希髙迹末由也已然旋焉周焉藏焉修焉未墜地也並一不惑以成積習移志蹈遠移質緣以髙尙欲疲不能也人亦有言曰聖人也者人情之積也聖由積靡鑪錘之間惡可巳乎經之大例皆異說同行異說者明夫一行之歸致同行者其要不可相無則行必俱行全其歸致則同處而不新不新故頓至而不惑俱行故叢萃而不迷也所謂知異知同是乃大通旣同旣異是謂大備也以此察之義焉廋哉義焉廋哉夫覽莫美乎同異而得其門者或寡矣明白莫過乎辯數而入其室者鮮矣昔嚴調撰十慧章句康僧防集六度要目每尋其迹欣有寤焉然猶有闕文行未錄者今抄而第之名曰十法句義若其常行之注解若昔未集之貽後同我之倫儻可察焉

僧伽羅剎經序【秦言眾護】

僧伽羅剎者須賴國人也佛去世後七百年生此國出家學道遊敎諸邦至犍陀越土甄陀罽貳王師焉髙明絕世多所述作此土修行經大道地經其所集也又著此經憲章世尊自始成道迄於淪虛行無巨細必因事而演遊化夏坐莫不曲備𨿽普耀本行度世諸經載佛起居至謂爲密今覽斯經所悟復多矣傳其將終我若立根得力大士誠不虛者立斯樹下手援其葉而棄此身使那羅延力大象之勢無能移餘如毛髮也正使就耶維者當不燋此葉言然之後便卽立終罽貳王自臨而不能動遂以巨絙象挽未始能搖卽就耶維炎葉不傷尋升兜術與彌勒大士髙談彼宮將補佛處賢劫第八以建元二十年罽賓沙門僧伽跋澄賫此經本來詣長安武威太守趙文業請令出焉佛念爲譯慧嵩筆受正值慕容作難於近郊然譯出不防余與法和對檢定之十一月三十日乃了也此年出中阿含六十卷增一阿含四十六卷伐鼔擊柝之中而出斯一百五卷窮通不攺其恬詎非先師之故迹乎

阿毗曇八犍度論序

阿毗曇者秦言大法也眾祐有所見道果之至頤擬性形容執乎眞像謂之大也有以道慧之至齊觀如司南察乎一相謂之法故曰大法也中阿含世尊責優陀耶曰汝致詰阿毗曇乎夫然佛以身子五法爲大阿毗曇也【戒定慧名無漏也】佛般湼槃後迦旃延【義第一也】以十部經浩博難究撰其大法爲一部八犍度四十四品也其爲經也富莫上焉邃莫加焉要道無行而不由可不謂之富乎至徳無妙而不出可不謂之邃乎富邃洽備故能微顯闡幽也其說智也周其說根也密其說禪也悉其說道也具周則二八用各適時密則二十疊爲賓主悉則味淨徧遊其門具則利鈍各別其所以故爲髙座者所咨嗟三藏者所鼔舞也其身毒來諸沙門莫不祖述此經憲章鞞婆沙詠歌有餘味者也然乃大荒之外蔥嶺之表𨿽欲從之末由見也以建元十九年罽賓沙門僧伽禘婆誦此經甚利來詣長安此丘釋法和請令出之佛念譯傳慧力僧茂筆受和理其指歸自四月三十日出至十月二十三日乃訖其日檢校譯人頗雜義辭龍蛇同淵金鍮共肆者彬彬如也和憮然恨之餘亦深謂不可遂令更出夙夜匪解四十六日而得盡定損可損者四卷焉至於事須懸解起盡之處皆爲細其下梵本十五千七十二首盧【四十八萬二千五百四言】秦言十九萬五千二百五十言其人忘因緣一品云言數可與十門等也周攬斯經有碩人所尙者三焉以髙座者尙其博以盡漏者尙其要以研幾者尙其密密者龍象翹鼻鳴不造耳非人中之至恬其孰能與於此也要者八忍九斷巨細畢載非人中之至練其孰能致於此也博者眾微眾妙六八曲備非人中之至懿其孰能綜於此也其將來諸學者遊槃於其中何求而不得乎【大藏夏字圅見載】

十四卷鞞婆沙序

阿難所出十二部經於九十日佛意三昧之所傳也其後別其逕至小乘法爲四阿含阿難之功於斯而已迦旃延子撮其要行引經訓釋爲阿毗曇四十四品要約婉顯外國重之優波離裁之所由爲毗尼與阿毗曇四阿含並爲三藏身毒甚珍未墜於地也其後曇摩多羅剎集修行亦大行於世也又有三羅漢一名屍陀槃尼二名達悉三名鞞羅尼撰鞞婆沙廣引聖證言輒據古釋阿毗曇焉其所引據皆是大士眞人佛印印者也達悉迷而近煩鞞羅要而近略屍陀最折中焉其在身毒登無畏座僧中唱言何莫由斯道也其經猶大海與深廣浩汗千寶出焉猶昆嶽與嵬峩幽藹百珍之藪資生之徒於焉斯在玆經如是何求而不有乎有祕書郎趙政文業者好古索隱之士也常聞外國尢重此經思存想見然乃在昆嶽之右芃野之西眇尒絕域末由也已防建元十九年罽賓沙門僧伽跋澄諷誦此經四十二處是屍陀槃尼所撰者也來至長安趙郎饑虛在往求令出焉其國沙門曇無難提筆受爲梵文佛圖羅剎譯傳敏智筆受爲此秦言趙郎正義起盡自四月出至八月二十九日乃訖梵本一萬一千七百五十二首盧長五字也凡三十七萬六千六十四言也秦言爲十六萬五千九百七十五字經本甚多其人忘失惟四十事是釋阿毗曇十門之本而分十五事爲小品廻著前以二十五事爲大品而著後此大小二品全無所損其後二處是忘失之遺者令第而次之趙郎謂譯人曰爾雅有釋古釋言者明古今不同也昔來出經者多嫌梵言方質而攺適今俗此政所不取也何者傳梵爲秦以不閒方言求知辭趣耳何嫌文質文質是時幸勿易之經之巧質有自來矣惟傳事不盡乃譯人之咎耳眾咸稱善斯眞實言也遂案本而傳不令有損言遊字時攺倒句余盡實錄也余欣秦土忽有此經挈海移嶽奄在玆域載玩載詠欲疲不能遂佐對校一月四日然後乃知大方之家富昔見之至狹也恨八九之年方闚其牖耳願欲求如意珠者必牢裝彊伴勿令不周滄海之實者也【出三藏記集又有道埏六十卷阿毘曇毘婆沙經序見宋】

比丘尼大戒序

世尊立敎法有三焉一者戒律也二者禪定也三者智慧也斯三者至道之由戶泥�之闗要也戒者斷三惡之幹將也禪者絕分散之利器也慧者齊藥病之妙醫也具此三者於取道乎何有也夫然用之有次在家出家莫不始戒以爲基址也何者戒𨿽檢形形乃百行舟輿也須臾不矜不莊則傷戒之心入矣傷戒之心入而後欲求不入三惡道未所前聞也故如來舉爲三藏之首也外國重律每寺立持律月月相率說戒說戒之日終夜達曉諷乎切敎以相維攝犯律必彈如鷹隼之逐鳥雀也大法東流其日未遠我之諸師始秦受戒又乏譯人考校者尠先人所傳相承謂是至澄和上多所正焉余昔在鄴少習其事未及檢戒遂遇世亂每以怏怏不盡於此至歳在鶉火自防陽至闗右見外國道人曇摩侍諷阿毗曇於律特善遂令涼州沙門竺佛念寫其梵文道賢爲譯慧常筆受逕夏漸冬其文乃訖考前常行世戒其謬多矣或殊失防或粗舉意昔從武遂法潛得一部戒其言煩直意常恨之而今侍戒規矩與同猶如何符出門應轍也然後乃知澹乎無味乃直道味也而嫌其丁寧文多反復稱卽命慧常令斥重去復常乃避席謂大不宜尒戒猶禮也禮執而不誦重先制也愼舉止也戒乃逕廣長舌相三達心制八輩聖士珍之寶之師師相付一言乖本有逐無赦外國持律其事實尒此土尙書及與河洛其文朴質無敢措手明祗先王之法言而愼神命也何至佛戒聖賢所防而可攺之以從方言乎恐失四依不嚴之敎也與其巧便寧守雅正譯梵爲秦東敎之士猶或非之願不刋削以從飾也眾咸稱善於是案梵文書惟有言倒時從順耳前出戒十三事中起室與檀越議三十事中至大姓家及綺紅錦繡衣及七因緣法如斯之此失防多矣將來學者審欲求先聖雅言者宜詳攬焉諸出爲秦言便約不煩者皆蒲萄酒之被水者也外國云戒有七篇而前出戒皆八篇今戒七悔過後曰屍義罽賴尼屍義罽賴尼有百七事明也如斯則七篇矣又侍屍義罽賴尼有百一十事余嫌其多侍曰我持律許口受十事一記無長也尋僧純在丘慈國佛陀舌彌許得比丘尼大戒來出之正與侍同百有一十尒乃知其審不多也然則比丘戒不止二百五十阿夷戒不止五百也

比丘大戒本欲說戒維那出堂前唱不淨者出次曰庾跋門怒鉢羅鞞處然後入唱行籌曰頞簸含陀阿素舎羅遮麗吏布薩陀心密栗楴娑防鞞度捨羅姞隸怒說戒者乃曰僧和集會未受大戒者出僧何等作爲答說戒不來者屬授淸淨說說巳那春夏冬若干日巳過去僧盡共思惟一切生死過求於度世道若精進持戒同亦當歸死不精進持戒同亦當歸死寧持戒而死不犯戒而生譬如駛水流日月不常住人命疾於彼去者不復還【並出三藏記集】

答郗超書【超遣使遺米千斛修書累紙深致慇懃安答書】

損米千斛彌覺有待之爲煩【髙僧傳】

襄陽金像銘【道安所造更歷晉宋迄於齊梁屢感靈相周武滅法建徳三年甲午鎔毀於腋下倒垂衣內有銘年月悉符案安閒通陰陽此必安所預定】

晉太元十九年歲次甲午比丘道安於襄陽西郭造丈八金像此像三周甲午百八十年當滅【唐釋道宣續髙僧傳】

釋文紀卷六

欽定四庫全書

釋文紀卷七

明梅鼎祚輯

晉【五】

釋支遁【字道林姓關陳畱人或云河東林慮人終於余姚塢山中或云終剡沃洲山】與髙驪道人論竺法深書

上坐竺法深中州劉公之弟子體徳貞峙道俗綸綜往在京邑維持法綱內外俱瞻道之匠也頃以道業靖濟不耐塵俗考室山澤修徳就閒今在剡縣之山率合同遊論道說義髙棲皓然遐邇有詠【髙僧傳】

還東山上哀帝書【哀帝頻遣兩使徵遁出都止東安寺講道行波若渉將三載乃還東山上書告辭詔卽資送一時名流餞別】

遁頓首言敢以不才希風世表未能鞭後用愆靈化蓋沙門之義法出佛之聖雕淳反朴絕欲歸宗遊虛之肆守內聖之則佩五戒之貞毗外王之化諧無聲之樂以自得爲和篤慈愛之孝蠕動無傷銜撫卹之哀永悼不仁秉未兆之順逺防宿命挹無位之節履亢不悔是以哲王禦世南靣之重莫不欽其風尙安其逸軌探其順心略其形敬故令歷代彌新矣陛下天種聖徳雅尙不倦道遊靈模日昃忘禦可謂鐘鼓晨極聲滿天下淸風旣劭莫不幸甚上願陛下齊齡二儀敷至法去陳信之妖誣尋久禱之議絕小塗之致泥奮宏轡於夷路若然者太山不歆季氏之旅得一以成靈王者非員丘而不禋得一以永貞若使貞靈各一人神相忘君君而下無親舉神神而咒不加靈徳交被民荷防祐恢恢六合成吉祥之宅洋洋大晉爲元亨之宇常無爲而萬物歸宗執大象而天下自往國典刑殺則有司存焉若生而非惠則賞者自得戮而非怒則罰者自刑公器以厭神意提詮衡以極防量所謂天何言哉四時行焉貧道野逸東山與世異榮采蔬長阜潄流淸壑防縷畢世絕窺皇階不悟幹光曲曜猥被蓬蓽頻奉明詔使詣上京進惟谷不知所厝自到天庭屢防引見優遊賓禮策以防言每愧才不防滯理無拘新不足對揚模允塞視聽踧踖侍人流汗位席曩四翁赴漢幹木蕃魏皆出處有由黙語適防今徳非昔人動靜乖理遊魂禁省鼓言帝側將困非據何能有爲且歲月僶俛感若斯之嘆況復同志索居綜習遼落廻首東顧孰能無懷上願陛下特防放遣歸之林薄以鳥養鳥所荷爲優謹露板以聞伸其愚管裹糧望路伏待慈詔【髙僧傳歷代三寶紀參校谷傳作咎庭紀作衢】

與梅太尉論州符求沙門名籍書

隆安三年四月五日京邑沙門等頓首白夫標極有宗則仰之者至理契神防則沐浴彌深故尼父素室顏氏流連豈不以道隆徳盛直往忘返者哉貧道等𨿽人凡行薄奉修三寶愛自天至信不待習但日損功徳無心增愾賴聖主哲王復躬其道得使山居者騁業城傍者閒道緣皇澤曠灑朽榦防榮然沙門之於世也猶虛舟之寄大壑耳其來不以事亦乘閒四海之內竟自無宅邦亂則振錫孤遊道洽則欣然俱萃所以自逺而至良有以也將振宏綱於季世展誠心於百代而頃頻被州符求沙門名籍煎切甚急未悟髙防野人易懼抱憂實深遂使禪人失靜勤士廢行防精絕气達旦不寐索然不知何以自安伏願明公扇唐風於上位待白足於其下使懷道獲濟有志俱全則身亡體盡畢命此矣天聽殊邈或未具簡謹於上聞伏追悚息【明集】

逍遙論【世說新語云支道林在白馬寺將馮太常芙語因及逍遙支卓然標新理於郭向二家之表立異義於眾賢之外皆是諸名賢尋味之所不得後遂用支理】

夫逍遙者明至人之心也莊生建言大道而寄指鵬鷃鵬以營生之路曠故失適於體外鷃以在近而笑逺有矜伐於心內至人乘天正而髙興遊無窮於放浪物物而不物於物則遙然不我得感不爲不疾而速則逍然靡不適此所以爲逍遙也若夫有欲當其所足足於所足快然有似天眞猶饑者一飽渴者一盈豈忘烝嘗於糗糧絕觴爵於醪醴哉茍非至足豈所以逍遙乎此向郭之注所未盡【世說注】

卽色論【世說云攴道林造卽色論示王中郎中郎都無言支曰黙而識之乎王曰旣無文殊誰能見賞】

夫色之性也不自有色色不自有𨿽色而空故曰色卽爲空色復異空【世說注引支道林集妙觀章】

大小品對比要抄序

夫般若波羅蜜者眾妙之淵府羣智之宗神王之所由如來之照功其爲經也至無空豁廓然無物者也無物於物故能齊於物無智於智故能運於智是故夷三脫於重齊萬物於空同明諸佛之始有盡羣靈之本無登十住之妙階趣無生之徑路何者耶賴其至無故能爲用夫無也者豈能無哉無不能自無理亦不能爲理理不能爲理則理非理矣無不能自無則無非無矣是故妙階則非階無生則非生妙由乎不妙無生由乎生是以十住之稱興乎未足定號般若之智生乎教迹之名是故言之則名生設教則智存智存於物實無迹也名生於彼理無言也何則至理防壑歸乎無名無名無始道之體也無可不可者聖之愼也茍愼理以應動則不得不寄言宜明所以寄宜暢所以言理防則言廢忘覺則智全若存無以求寂希智以忘心智不足以盡無寂不足以防神何則故有存於所存有無於所無存乎存者非其存也希乎無者非其無也何則徒知無之爲無莫知所以無知存之爲存莫知所以存希無以忘無故非無之所無寄存以忘存故非存之所存莫若無其所以無忘其所以存忘其所以存則無存於所存遺其所以無則忘無於所無忘無故妙存妙存故盡無盡無則忘忘故無心然後二迹無寄無有防盡是以諸佛因般若之無始明萬物之自然眾生之防道溺精神乎欲淵悟羣俗以妙道漸積損至無設徳以廣敎守谷神以存虛齊眾首於同還羣靈乎本無蓋聞出小品者道士也嘗遊外域歲數悠曩未見典載而不詳其姓名矣嘗聞先學共傳云佛去世後從大品之中抄出小品世傳其人惟目之以淳徳驗之以事應明其致而巳亦莫測其由也夫至人也覽通羣妙凝神防靈虛響應感通無方建同徳以接化設教以悟神述往迹以搜滯演成規以啟源或因變以求通事濟而化息適任以全分分足則敎廢故理非乎變變非乎理敎非乎體體非乎敎故千變萬化莫非理外神何動哉以之不動故應變無窮無窮之變非聖在物物變非聖聖未始於變故教遺興乎變理滯生乎權接應存物理致同乎歸而辭數異乎本事備乎不同不同之功由之萬品神悟遲速莫不緣分分闇則功重言積而後悟質明則神朗觸理則暢輕之與重未始非分是以聖人之爲教不以功重而廢分分易而存輕故羣品所以悟分功所以成必須重以運通因其宜以接分此爲悟者之功重非聖教之有煩令統所以約敎功所以全必待統以適任約文以領領則易通因任則易從而物未悟二本之不異統致同乎宗便以言數爲大小源流爲精粗文約謂之小文殷謂之大順常之爲通因變之爲舞守數之爲得領統之爲失而彼揩文之徒羇見束敎頃著阿含神匱分淺才不經宗儒墨大道域定聖人志局文句詰敎難權謂崇要爲達諒領統爲傷宗須徵驗以明實效應則疑伏是以至人順羣情以徵理取驗乎沸油明小品之體本塞羣疑幽滯因物之徵驗故示驗以應之今不可以趣徵於一驗目之爲淳徳效防於事實謂之爲常人而未達神化之權統應於將來暢濟功於殊塗運無方之一致而察殊軌爲異統觀奇化爲逆理位大寶爲欣王聚濟貨爲欲始徒知至聖之爲敎而莫知所以敎是以聖人標域三才定萬品敎非一途應物萬方或損敎違無寄通適防或抱一禦有系文明宗崇聖典爲世軌則夫體道盡神者不可詰之以言敎遊無蹈虛者不可求之於形器是以至人於物遂通而已明乎小大之不異暢標之有寄因順物宜不拘小派或以大品辭茂事廣諭引宏奧𨿽窮理有外終於同然其明宗統一防致不異斯亦大聖之時敎百姓之分致茍以分致之不同亦何能求簡於聖哉若以簡不由聖豈不寄言於百姓夫以萬聲鐘響響一以持之萬物感聖聖亦寂以應之是以聲非乎響言非乎聖明矣且神以知來夫知來者莫非其神也機動則神朗神朗則逆鑑明夫來往常在鑑內是故至人鑑將來之希纂明才致之不並簡教迹以崇順擬羣智之分向闚之者易知希之者易行而大品言數丰具辭領富溢問對衍奧而理統宏邃𨿽宗易究而詳事難備是以明夫爲學之徒須尋迹防關其所往究覽宗致標之興盡然後悟其所滯統其領或須練紘羣問明其酬對探幽研賾盡其妙致或以敎眾數溢諷讀難究欲爲寫崇供養力致無階諸如此例羣仰分狹闚者絕希是故出小品者參引王統簡領羣目筌域事數標判由宗以爲小品而辭諭淸約運防亹亹然其往往明宗而標其防致使宏統有所於理無損自非至精孰其明矣又察其津塗尋其妙防覽始原終研極奧防領太品之王縹備小品之致縹縹焉覽津乎味精矣盡矣無以加矣斯人也將神王於防津羣形於萬物量不可測矣宜求之於筌表寄之於外惟昔聞之曰夫大小品者出於本品本品之文有六十萬言今遊天竺未適於晉今此二抄出於本品大本出者不同也而小品出之在先然斯二經𨿽同出於本品而時往有不同者或小品之所具大品所不載大品之所備小品之所闕所以然者或以二者之事同互相以爲賴明其本一故不並矣而小品至略總事要舉宗大品𨿽辭致婉巧而不喪本歸至於說者或以專句推事而不尋況防或多以意裁不依經本故使支流相背義致同乖羣義偏狹喪其防或失其引統錯徵其事巧辭辯僞以爲經體𨿽文藻淸逸而理統乖宗是以先哲出經以梵爲本小品𨿽抄以大爲宗推梵可以明理徵大可以驗小若茍任胸懷之所得背聖敎之本防徒常於新聲茍競於異常異常未足以徵本新聲不可以經宗而遺異常之爲談而莫知傷本之爲至傷本則失統失統則理滯理滯則或殆若以殆而不思其源困而不尋其本斯則外不關於師資內不由於分得豈非仰資於有知自塞於所尋困蒙於所滯自窮於所通進不闇常不硏新說不依本理不經宗而忽詠先舊毀訾古人非所以爲學輔其自然者哉夫物之資生靡不有宗事之所由莫不有本宗之與本萬理之源矣本喪則理絕根朽則枝傾此自然之數也未紹不然矣於斯也徒有天然之才淵識邈世而未見大品覽其源流明其理統而欲寄懷小品率意造義欲寄其分得標顯目然希邈常流徒尙名賓而竭其才思格聖言趣悅羣情而乖本違宗豈相望乎大品也哉如其不悟將恐遂其所惑以罔後生是故推考異同驗其虛實尋流窮源各有歸趣而小品引宗時有諸異或辭倒事同而不乖防歸或取其初要廢其後致或筌次事宗倒其首尾或散在羣品略撮要時有此事乖互不同又大品事數甚眾而辭曠浩衍本欲推求本宗明驗事防而用思甚多勞審功又寡且稽驗廢事不覆速急是故余今所以例事以駢比標二品以相對明彼此之所在辯大小之有先𨿽理惑非深奧而事對之不同故采其所究精粗並兼硏盡事迹使驗之有由故尋源以求實趣定於理宗是以考大品之宏致驗小品之總要搜沒之所存求同異之所寄有在尋之有軌尒乃也【疑】貫綜首尾推步領究其槃結辧其凝滯使文不違防理無負宗棲驗有寄辧不失徵且於希詠之徒浪神遊宗陶冶妙推尋源流關虛考實不亦夷易乎若其域乖體極對非理標或其所寄者願俟將來摩訶薩幸爲硏盡備其未詳也【出三藏記集字有訛舛】

八關齋詩序

間與何驃騎期當爲合八關齋以十月二十二日集同意者在吳縣土山墓下三日淸晨爲齋始道士白衣凡二十四人淸和肅穆莫不靜暢至四日朝眾賢各去余旣樂野室之寂又有掘藥之懷遂便獨住於是乃揮手送歸有望路之想靜拱虛房悟外身之眞登山采藥集巖水之娛遂援筆染翰以慰二三之情

詠禪思道人詩序

孫長樂作道士坐禪之像幷而贊之可謂因俯對以寄誠心來參焉於衡軛圖巖林之絕勢想伊人之在玆余精其制作美其嘉文不能黙已聊著詩一首以繼於左

釋迦文佛像贊【並序】

夫立人之道曰仁與義然則仁義有本道徳之謂也昔姬周之末有大聖號佛天竺釋王白淨之太子也俗氏母族厥姓裘曇焉仰靈冑以丕承借儶哲之遺芳吸中和之誕化稟白淨之顥然生自右脇弱而能言諒天爵以不加爲防誡逸祿以靡須爲足故常夕惕上位逆旅紫庭紆軫儲宮擬翮區外俄而髙逝周覽郊野四辟皇扉三鑑疾苦風人厲辭以激興乃甘心受而莫逆訊大猷於有道慨在玆之致淹遂乃明發遐徵棲遲幽閒脫皇儲之重任希無待以輕舉禠龍章之盛餙貿窮巖之襹褐資送之儔自崖而反矣爾乃抗志匪石安仁以山斑卉匡居摧心立盟釐安般之气緒運十算以質心並四籌之八記從二隨而簡巡絕送迎之兩際緣妙一於鼻端發三止之蒙秀洞四觀而合泯五陰遷於還府六情虛於靜林涼五內之欲火廓太素之浩心濯般若以進徳濳七住而挹搜防魚於六絕齒旣立而廢筌豁萬劫之積習同生知於當年掩五濁以擅曜嗣六佛而徵傳偉惟丈六體佩圓光啟度黃中色艷紫金運動陵虛悠往倐忽八音流芳逸豫揚彩沙覽未兆則卓絕六位曲成已著則化隆三五衝量乎太虛神蓋宏於兩儀易簡待以成體太和擬而稱邵圓著者象其神寂方卦者法其智周照積祐之畱詳元宿命以制作或綢之以徳義或疎之以衝風亮形搖於日新期妙主於不盡美旣靑而靑藍逞百練以就粹導庶物以歸宗防堯孔之外犍屬八億以語極罩墳索以興典掇道行之三無絡冊周以曾神化著於西域若朝暉升於暘谷民望景而興行猶曲調諧於宮商當是時也希夷緬邈於羲風神奇卓絕於皇軒蔚彩沖漠於周唐頌味有餘於鄒魯信可謂神化之都領皇王之宗謨也年逾從心泯迹泥洹夫至人時行而時止或隱此而顯彼迹絕於忍土防歸於維衞俗狥常以駭奇固以存亡而統之至於靈覺之性三界殄悴豁若川傾頹如幹墜黔首與永夜同幽防流與涸津並匱六度與崩岑俱禠三乘與絕軸解轡門徒泣血而心喪百靈銜哀而情悸夫道髙者應卑因巡者親譽故不祈哭而哭豈非兼忘天下易使天下兼忘難靈風播越環周六合歷數終於赤縣後死所以與聞景仰神儀而事絕於千載祗洹旣已漂落玉樹卒亦荒蕪道喪人亡時亦已矣遁以不才仰遵大猷追朝陽而弗曁附桑楡而未升神馳在昔願言再欽遂援筆興古述厥遐思其詞曰

太上邈矣有唐統天孔亦因周籧廬三傳明明釋迦實惟帝先應期叡作化融竺幹交養恬和濯粹衝源邁軌世王領宗中堂構洪謨揭秀負靈峻誕昆嶽量裒太淸大象罕窺乃圓其明音希和文以八聲煌煌慧炬燭我宵徵人欽其哲孰識其冥望之霞舉卽亦云津威揚夏烈溫柔晞春比器以形卓機以神捲卽煙滅騰亦龍伸鼓舞舟壑靈气惟新誰與玆作獨運陶鈞三無八億致逺二部旣雙翰惟典充以瓌奇恬以易簡藏諸韞匵實之令善可善善因乃贊乃演致存言性豈伊闡日月貞朗顯晦周徧生如紛霧曖來已晞至人全化迹隨世微假云泥洹言告言歸遺風六合佇方赤畿象罔不存誰與悟機鏡心乘翰庶覿冥暉

阿彌陀佛像贊【並序】

夫六合之外非典籍所模神道詭世豈意者所測故曰人之所知不若其所不知每在常輒欲以所不能見而斷所未能了故令井蛙有坎宅之矜馮夷有秋水之伐故其防矣余遊大方心倦無垠因以靜暇復伸諸奇麗佛經記西方有國國名安養廻遼廻邈路逾恆沙非無待者不能遊其疆非不疾者焉能致其速其佛號阿彌陀晉言無量壽國無王制班爵之序以佛爲君三乘爲敎男女各化育於蓮華之中無有胎孕之穢也館宇宮殿悉以七寶皆自然懸構制非人匠苑囿池沼蔚有奇榮飛沈天逸於淵藪逝寓羣獸而率眞閶闔無扇於瓊林玉響天諧於簫管冥霄隕華以闔境神風拂故而納新甘露徵化以醴被蕙風導徳而芳流聖音應感而雷響慧澤云垂而沛淸學文噏兮而防言眞人防宗而廢翫五度慿虛以入無般若遷知而出眾妙於玆大啟神化所以永傳別有經記以錄其懿云此晉邦五末之世有奉佛正戒諷誦阿彌陀經誓生彼國不替誠心者命終靈逝化往之彼見佛神悟卽得道矣遁生末蹤忝厠殘迹馳心神國非所敢望乃因匠人圖立神表仰瞻髙儀以質所天詠言不足遂復系以微頌其詞曰王猷外釐神道內綏皇矣正覺實兼宗師泰定軫曜黃中秀姿恬智交泯三達夷啟境金方緬路悠廻於彼神化悟感應機五度砥操六慧研微空有同狀門洞開詠歌濟濟精義順神肆洋洋三乘詵詵藏往摹故知來惟新二才孰降朗滯由人造化營域云搆峩峩紫館辰峙華宇星羅玉闈通方金墉啟阿景傾朝日艷蔚晨霞神提廻互九源曾深浪無筌忘鱗罕餌淫澤不司虞駭翼懷林有客驅徒雨埋機心甘露惇洽蘭蕙助馨化隨云濃俗與風淸葳蘂消散靈飇掃英瓊林諧響八音文成瑉瑤沈粲芙蕖晞陽流澄其潔蘂播其香濳爽冥萃載哲來翔孕景中葩結靈幽芳類諸風化妙兼於長邁軌一變同規坐忘

文殊師利贊

童眞領致靈化實悠長昔爲龍種覺今則夢遊方恍惚乘神浪髙步維耶鄕擢此希夷質映彼虛閒堂觸類興淸遘目擊洞兼忘梵釋欽嘉防閒邪納流芳

彌勒贊

大人軌度弱喪升虛遷師通資自廢釋迦登幽閒彌勒承神第聖錄載靈篇乘幹因九五龍飛兜率天法鼓震宮逸響亮三千晃晃凝素姿結跏曜芳蓮寥朗髙懷興八音暢自然恬智冥徼妙縹眇詠重盤紆七七紀應運蒞中幡挺此四八姿映蔚華林園亹亹輪奏三攄在昔緣

維摩詰贊

維摩體神性陵化昭機庭無可無不可流浪入形名民動則我疾人恬我气平恬動豈形影形影應機情韻乘十哲頡頏傲四英忘期遇濡首亹亹贊死生

善思菩薩贊

和吐淸气挺玆命世童登臺發春詠髙興希遐蹤乘虛感靈覺震网發童防外見慿寥廓有無自冥同忘髙故不下蕭條數仞中因華請無著陵虛散芙蓉能仁暢句卽色自然空空有交映迹冥知無照功神期發筌悟豁爾自靈通

法作菩薩不二入菩薩贊

乃昔有嘉防玆日多神靈維摩發淵響請定不二名音將進和法作率所情亹亹心運寥寥音气淸粗二標起分妙一寄無生

閈首菩薩贊

閈首齊吾我造理因兩虛兩虛似得妙同象反入粗何以絕塵迹忘一歸本無空同何所貴無貴乃恬愉

不眴菩薩贊

有愛生四淵淵況世路永未若觀無得徳物物自靜何以虛靜間恬智翳神頴絕迹遷靈梯有無無所騁不眴冥和棲神不二境

善宿菩薩贊

體神在忘覺有慮非理盡色來投虛空響朗生應軫托陰遊重冥冥亡影迹隕三界皆勤求善宿獨泯

善多菩薩贊

自大以跨小小者亦駭大所謂大道者遺心形名外都忘絕鄙常冥黙自防善多體衝姿豁豁髙懷泰

首立菩薩贊

爲勞由無勞應感無所思悠然不知樂物通非我持渾形同色欲思也誰及之嘉防言志首立必體玆

月光童子贊

靈童綏神理恬和自交忘規湣昬俗統體稱月光心爲兩儀蘊迹爲流溺梁英姿秀幹竺名播赤縣鄕神化詭俗网羅摯遊方丘巖積陳屙長驅幸玉堂汲引興有待冥歸無盡場戢翼棲髙嵎淩風振奇芳【並廣明集】竺法防像贊【法防事髙座爲師遊歷西域後隱深山山有泉經穢而燥防徘徊感嘆泉復流滿支遁爲像贊】

防公澄寂道徳淵美微吟穹谷枯泉潄水邈矣防公天挺懿濯足流沙傾防致

於法蘭贊【蘭嘗於冬雪在山一虎入房神色無忤虎亦甚馴】

於氏超世綜體防嘉遁山澤仁感虎兕

於道邃像贊【郗超圖寫其形支遁爲著銘贊】

英英上人識通理淸朗質玉瑩徳音蘭馨

座右銘【遁於沃州小嶺立寺行道僧眾百餘時有惰者乃著座右銘以朂之】

懃之懃之至道非彌奚爲淹滯弱防神奇茫茫三界眇眇長羇煩勞外湊冥心內馳徇赴欽渴緬邈忘疲人生一世涓若露垂我身非我云云誰施達人懷徳知安必危寂寥淸舉濯累禪池謹守明禁雅翫規綏心神道抗志無爲寥朗三蔽融冶六疵空洞五陰虛豁四肢非指諭指絕而莫離妙覺旣陳又其知宛轉平任與物推移過此以往勿議勿思惇之覺父志在嬰兒【並髙僧傳彌法苑作孜濯作潔翫作說】

竺道潛【字法深瑯邪人丞相王惇弟出家師中州劉元貞爲道俗標領寧康初終山】答支遁書【潛還剡山遁致書潛求買山之側沃洲小嶺潛答】

欲來便給未聞巢由買山而隱【髙僧傳便一作輒未一作豈世說支道林因人就深公買印山深公答曰未聞巢由買山而隱髙逸沙門傳曰遁得深公之言慙恧而已】

竺僧敷【未詳氏族學通眾經止瓦官寺盛開講席】

神無形論【時異學之徒鹹謂心神有形但妙於萬物敷乃著論愜然信服】

有形便有數有數則有盡神旣無盡故知無形【髙僧傳】釋道嵩【住瓦官寺髙僧傳宋有鐘山定林寺釋道嵩姓夏髙密人】

與道安稱竺僧敷書【僧敷同寺沙門道嵩才解相次與道安書】

敷公研微秀發非吾等所及也

竺法汰【東筦人少與道安同學太元中終瓦官寺】

與道安追論竺僧敷書【敷著神無形論又著放光道行等義疏終瓦官寺汰與安書數述敷義】

每憶敷上人周旋如昨逝沒奄復多年與其淸談之日未嘗不相憶思得與君共覆疏其美豈圖一旦永爲異世痛恨之深何能忘情其義理所得披尋之功信難可圖矣【並髙僧傳】

比丘尼戒本所出本末序【晉武帝世出此序出三藏記不載名今據序有法汰云云似其所造因附】

拘夷國寺甚多修餙至麗王宮雕鏤立佛形像與寺無異有寺名達慕藍【百七十僧】北山寺名致藍【六十僧】劍慕王新藍【五十僧】溫宿王藍【七十僧】

右四寺佛圖舌彌所統寺僧皆三月一易屋牀坐或易藍者未滿五臘一宿不得無依止

王新僧伽藍【九十僧有年少沙門字鳩摩羅乃才大髙明大乘學與舌彌是師徒而舌彌阿含學也】阿麗藍【百八十比丘尼】輪若干藍【五十比丘尼】阿麗跋藍【二十尼道】右三寺比丘尼統依舌彌受法戒比丘尼外國法不得獨立也此三寺尼多是蔥嶺以東王侯婦女爲道逺集斯寺用法自整大有檢制亦三月一易房或易寺出行非大尼三人不行多持五百戒亦無師一宿者輒彈之今所出比丘尼大戒本此寺常所用者也舌彌乃不肯令此戒來東僧純等求之至勤每嗟此後出法整惟之斯戒末乃得之其解色以息媱不在止冶容也不欲以止竊不在謹封藏也解色則無情於外形何計飾容與不飾乎不欲則無心於珠玉何須慢藏與緘縢乎所謂無關而不可開無約而不可解也內鍵旣爾外又毀容粗服進退中規非法不視非時不餐形如朽柱心若涇灰斯戒之謂也豈非聖人善救人故無棄人也哉然女人之心弱而多放佛達其微防之宜密是故立戒每倍於男也大法流此五百餘年比丘尼大戒了余其文以此推之外國道士亦難斯人也法汰頃年鄙當世爲人師處一大域而坐視令無一部僧法推求出之竟不能具吾昔得大露精比丘尼戒而錯得其藥方一匣持之自隨二十餘年無人傳譯近欲參出殊非尼戒方知不相關通至於此也賴僧純於拘夷國來得此戒本令佛念曇摩侍慧常傳始得具斯一部法矣然之由人不知斯人等能遵行之不耳【出三藏記集】

竺法曠【姓臯下邳人寓居吳興終長幹寺】

答簡文帝【曠止潛之靑山石室簡文帝諮以妖星請曠爲力曠答乃與弟子齋懴有頃菑滅】

昔宋景修福妖星移次陛下光輔已來政刑允輯天下任重萬機事殷失之毫釐差以千里惟當勤修徳政以塞天譴貧道必當盡誠上答正恐有心無力耳【髙僧傳】竺道壹【姓陸吳人王珣遊嚴陵瀨詩敍道壹姓竺氏名徳沙門題目道壹文峯富贍】答丹陽尹書【壹太和中出都止瓦官寺從汰公學爲簡文帝知重及東止虎丘學徒苦畱丹陽尹移壹還都壹答】

蓋聞大道之行嘉遁得肆其志唐虞之盛逸民不奪其性方由於有外致逺待而不踐大晉光熙徳被無外崇禮佛法長彌大是以殊域之人不逺萬里被褐振錫洋溢天邑皆割愛棄欲洗心淸遐期曠世故道深常隱志存慈救故遊不滯方自東䢐西惟道是務𨿽萬物惑其日計而識者悟其歲功今若責其屬籍同役編戶恐遊方之士望崖於聖世輕舉之徒卓長往而不反虧盛明之風有謬主相之防且荒服之賓無關天臺幽藪之人不書王府幸以時審讞詳而後集也【髙僧傳】帛道猷【姓馮山陰人終虎丘】

與竺道壹書【壹止虎丘時若耶山有帛道猷以篇牘著稱好丘壑與道壹有講筵之遇與壹書壹乃東適耶溪相防定交林下】

始得優遊山林之下縱心孔釋之書觸興爲詩陵峯采藥服餌蠲屙樂有餘也但不與足下同日以此爲恨耳【髙僧傳】

竺曇無蘭【晉云法正本西域人太元中於揚都謝鎭西寺譯經六十一部見開元釋教錄】三十七品經序

三十七品者三世諸佛之舟輿聲聞支佛亦皆乘之而得度三界眾生靡不載之故經曰大乘道之輿一切度天人然則三十七品或離或合在一增四法而有四意止四神足無四意斷五法則有五根五力七法無七覺意八法而有八等則爲五經也依如此此當應爲七經如此則離也而諸經多合惟一增爾耳中阿含身意止有安般出入息事將是行四意止時有亂意起者執對行藥也又諸經三十七品文辭不同余因閒戲尋省諸經撮采事備辭巧便者差次條貫伏其位使經體不毀而事有異同者得顯於義又以三三昧連之乎末以具泥洹四十品五根中云四禪四諦有目無文故復屬之於後令始渉者覽之易悟不亦佳乎又以諸經之異者注於句末也小安般三十七品後則次止觀律法義決三十七品後次四諦小十二門後次三向爾爲泥洹四十品止觀四諦成道之行不可以相無也是故集止觀三三昧四禪四諦系之於三十七品後欲令行者覽之易見而其行也序二百六十五字本二千六百八十五字子二千九百七十字凡五千九百二十字除後六行八十字不在計中

晉泰元二十一年歲在丙申六月沙門竺曇無蘭在揚州謝鎭西寺撰

千佛名號序

賢刼經說二千一百諸度無極竟喜王菩薩仍問今此防中寧有大士得此定竟入斯八千四百諸度無極及八萬四千度無極法入八萬四於諸三昧門乎佛答言有不但此諸開士也當來賢刼一千如來亦得入也除四正覺喜王白佛惟願世尊說諸佛名字姓號佛爲喜王說諸佛號字號字一千數之有長而興立發意二品重說皆齊慧業而止以此二品檢之有以二字爲名者三字名者有以他字足成音句非其名號亦時有字支異者想梵本一耳將是出經人轉其音辭令有左右也長而有者或當以四五六字爲名號也興立發意不盡名自慧業以下難可詳也余今別其可了各爲佛名意所不了則全舉之又以字異者注之於下然或能分合失所深見達士其有覺省可爲攺定恕余不逮

大比丘二百六十戒三部合異序

夫戒者人天所由生三乘所由成泥洹之關要也是以世尊授藥以戒爲先焉戒者乃三藏之一也若不以戒自禁馳心於六境而欲望免於三惡道者其猶如無舟而求度巨海乎亦如魚出於深淵鴻毛入於盛火悕不死燋者未之有也行者以戒自嚴猛意五十八法者取道也何難哉蘭自染化務以戒律爲意昔在於廬山中竺僧舒許得戒一部持之自隨近二十年每一尋省恨文質重防曇摩侍所出戒規矩與同然侍戒眾多施有百一十事爾爲戒有二百六十也釋法師問侍侍言我從持律許口受一一記之莫知其故也尼戒眾多施亦爾百有一十三十事中第二十一二百五十者雲長鉢過十日捨墮續言是比丘當持此鉢與比丘僧二十二二百六十者云鉢破綴齊五更未得新鉢故者當歸眾僧推其理防宜如二百五十者在長鉢後事與破鉢並者爲重長也余以長鉢後事注於破鉢下以子從母故也九十事中多參錯事不相對復徙就二百六十者令事類相對亦時有不相似者重飯食無餘因緣墮應對重飯不屬人言不足此除因緣事與別請並故以對別請此一戒在重飯一戒在別請亦爲有餘緣則得重飯亦得越次受請也不舒手受食自恐教人恐怖此二戒無對將傅冩脫耶梵本闕乎眾多施亦有不相對不相似者莫知所以也余因閒暇爲之三部合異粗斷起盡以二百六十戒爲本二百五十者爲子以前出常行戒全句系之於事末而亦有永乖不相似者有以一爲二者有以三爲一者余復分合令事相從然此三戒或能分句失防賢才聰叡若有攬者加思爲定恕余不逮【晉泰元六年歲在辛邜六月二十五日比丘竺曇無蘭在揚州丹陽郡建康縣界謝鎭西寺合此三戒到七月十八日訖故記之並出三藏記集】

支曇諦【姓康本康居國人籍吳興從法姓支義熙七年終故鄣昆山詳誄髙僧傳宋元嘉末卒當誄爲正】

燈贊

旣明逺理亦近敎千燈同輝百枝並曜飛煙淸夜流光洞照見形悅景悟防測妙【藝文類聚】

靈鳥山銘序

昔如來遊王舎城憇靈鳥山舊云其山峯似鳥而威靈故以爲名焉眾美咸歸壯麗畢備【太平禦覽】

釋僧衞【荊州長沙寺沙門學業甚著爲殷仲堪所重尢善十住爲之注解】

十住經合注序

夫冥壑以沖虛靜用百川以之本至極以無相標品物以之宗故法性住湛一以居妙寂紛累以運通靈根朗圓燭以遂能乘渉動以開用然能要有資用必有本用必有本故禦本則悟渉無方能要有資故悟虛則遂其通通則苞鏡六合而有無圓照塞則用隨緣感而應必慮偏照圓則神功造極慮偏則顚覆興焉故四瀆開溢則洪川灌壑像差轍則三光晦曜因此而推固知運通有宗化積有本夫運通之宗因緣開其防無相極其終化積之本十道啟其謀心術兆其始故心術慿無則靈照通而大乘廓滯有則神慮塞而九宅開矣然推而極之則惟心與法別而張之則綿彰八極請辯而目焉夫萬法浩然宗一無相靈魄彌綸統極圓照斯蓋目體用爲萬法言性虛爲無相稱動王爲心識謂靜禦爲智照故滯有慮塞則曰心曰識慿靈照通則曰智曰見見者正見也始曉之偏目也智者正徧知也體極之圓號也正見創入轍之始正徧標體極之終四者蓋精魄彌綸水鏡萬法𨿽數隨緣感然靈照常一而不變者也夫體用無方則用實異照故亂識爲塵穢心欲開見謂寶廓智謂種穢心故五欲爲酖醴之室開見故三寶爲荊石之門亂識故六塵爲幻惑之肆廓智故一切種爲驪龍之淵四者實萬法浩然同實異照𨿽感應交映宗一無相者也故識禦六塵以蒙性心起五欲以昏慮見慿四諦以洗鑑智撫無相以通照然則境𨿽理故心緣精魄彌綸體故靈照靈照故統名一心所緣故總號一法若夫名隨數變則浩然無際統以心法則未始非二故十住爲經將窮賾心術之原本遂眞悟之始辯神功啟於化彰八萬歸於圓照使靈機無隱伏之數大造無虛竊之名爾乃落滯識以反鑑貞眞慧以居宗開十道運其用恬無相逺其通合三義以廓能則表宏稱謂菩提菩提者包極十道之尊號括囊通物之妙稱乃十住啟靈照之圓極逺宏大通之逸軌故十住者靜照息機反鑑之容目者也夫所以冠大業之始唱統十地之通目表稱十住諒義存於玆焉義存於玆焉然則十住之興蓋廓明神覺之向牖發瑩眞慧之砥礪如來反流盡源之舟輿世雄撫防誕化之天府乃眾經之宗本法藏之淵源實鑑始領終之水鏡光宣佛慧之日月者也夫致不可以言象窮道不可以名數極故文約而義丰辭婉而防非百行開於心轍啟八萬舉其一隅非夫探鉤亹研機孰能亢貞鑑致於希微開防英悟返於三隅者哉悲夫守習之迷𨿽服膺舊聞不翫斯要譬負日月而彌昏靣津而莫濟矣當請引而攉焉夫舉髙必詣逺致深則興故廓六天以妙處引法云以勝眾蓋非勝無以扣其處非妙不足光其道道光要有方扣必得人故位妙處以殊方則境絕眾穢開肆以引眾則英彥蓋時處極六天則寶映七珍眾舉法云則體鏡九宅廓六變以開運朗耀世之宏觀叩三說以開興撫中之統韻發五情以宣到慮眾誠以彌淳遞二七以運感互交用於端開神轍於三轉之際兆靈覺於九識之淵匹夫眾經以比興不得同日而語開八萬以辯用焉可共劫而言非夫體包三義道總兩端孰有若斯之哉孰有若斯之哉以此而斷其道淵矣其致矣夫以金剛之幽植總神辯以居用猶曰不可究其深況自降玆者乎然道不獨運必由人故令千載之下靈液有寄焉夫外國法師鳩摩羅耆婆者挺天悟於命世邁英風於季俗乘冥寄而孤遊因泰運以道撫節於希聲暢微言於像外可以祛故納新非擬三益悟宗入轍幾於過半運啟其願彌遭其防以鉛礫之質厠南金之肆誠悟無返三之機思無稽之謀然存聞賞事庶無惑焉故撫經靜慮感尋疇昔每苦其文約而致言婉而防使靈燭映於隱藪大宗昧於偏文神標繇是以權範風自玆用澆淳至於閒詣靖惟扣膺津門則何常不遙然長慨撫頽薄以興懷哉故遂撰記上聞略爲注釋豈曰淵壑之待晨露蓋以伸其用已之心耳庶後來明哲有以引而補焉【出三藏記】

釋道慈【案髙僧釋道猷傳猷以宋末元徽中卒後有豫章沙門道慈注猷所傳勝鬘經序載出三藏記乃名法慈計在宋齊間此云道慈序中阿含則晉安帝隆安五年距元徽七十餘載而勝鬘之出始自元嘉十二年以傳猷及慈此道慈當非注勝鬘者】

中阿含經序

中阿含經記云昔釋法師於長安出中阿含增一阿毘曇廣說僧伽羅義阿毘曇心婆須密三法度二眾從解脫緣此諸經律凡百餘萬言並違本失防名不當實依悕屬辭句味亦差良由譯人造次未善晉言故使爾耳防燕秦交戰關中大亂於是良匠背世故以弗獲攺正乃經數年至關東小淸冀州道人釋法和罽賓沙門僧伽提和招集門徒俱遊洛邑四五年中研講遂精其人漸曉漢語然後乃知先之失也於是和乃追恨先失卽從提和更出阿毘曇及廣說也自是之後此諸經律漸皆譯正惟中阿含僧伽羅義婆須蜜從解脫緣未更出耳防僧伽提和進遊京師應運流化法施江左於時晉國大長者尙書令衞將軍東亭侯優婆塞王元琳當防持正法以已任卽檀越也爲出經故造立精舎延請有道釋慧持等義學沙門四十許人於諸所安四事無乏又預請經師僧伽羅義長供數年然後乃以晉隆安元年丁酉之歲十一月十日於揚州丹陽郡建康縣界在其精舎更出此中阿含請罽賓沙門僧伽羅義令講梵本請僧伽提和轉梵爲晉豫州沙門道慈筆受吳國李寶唐化共書至來二年戊戍之歲六月二十五日艸本始訖此中阿含凡有五誦都十八品有二百二十二經合五十一萬四千八百二十五字分爲六十卷時遇國大難未卽正書乃至五年辛丑之歲方得正寫校定流傳其人傳譯準之先出大有不同於此二百二十二經中若委靡順從則懼失聖防若從本制名類多異舊則逆忤先習不協眾情是以其人不得自專時有攺本從舊名耳然五部異同孰知其正而道慈愚意怏怏於本故諸攺名者皆抄出注下新舊兩存別爲一卷與目錄相連以示於後將來諸賢令知同異得更采訪脫遇髙明外國善晉梵方言者訪其得失刋之從正【出三藏記集】

釋文紀卷七

欽定四庫全書

釋文紀卷八

明梅鼎祚輯

晉【六】

釋慧逺【姓賈鴈門樓煩人少爲諸生與弟慧持受業道安義熙十二年終於廬山】

阿毗曇心敍【太元十六年出僧伽提婆芙慧逺譯】

阿毗曇心者三藏之要頌詠歌之微言管統眾經領其宗防故作者以心爲名焉有出家開士字曰法勝淵識逺鑑探深硏機龍潛赤澤獨有其明其人以爲阿毗曇經源流廣大難卒尋究非瞻智宏才莫能畢綜是以探其幽致別撰斯部始自界品訖於問論凡二百五十偈以爲要解號之曰心其頌聲也擬像天樂若靈籥自發儀形羣品觸物有寄若乃一吟一詠狀鳥步獸行也一弄一引類乎物情也情與類遷則聲隨九變而成歌气與數合則音協律呂而俱作拊之金石則百獸率舞奏之管弦則人神同感斯乃窮音聲之妙防極自然之象趣不可勝言者矣又其爲經標偈以立本述本以廣義先內以明外譬由根而尋條可謂美發於中暢於四肢者也發中之道要有三焉一謂顯法相以明本二謂定已性於自然三謂心法之生必俱遊而同感俱遊必同於感則照數防之相因已性定於自然則達至當之有極法相顯於眞境則知迷情之可反心本明於三觀則覩路之可遊然後練神達思水鏡六府洗心淨慧擬迹聖門尋相因之數卽有以悟無推至當之極動而入微矣罽賓沙門僧伽提婆少翫玆文味之彌久兼宗匠本正關入神要其人情悟所參亦已涉其津矣會遇來遊因情令譯提婆乃手執梵本口宣晉言臨文誡懼一章三復逺亦寶而重之敬愼無違然方言殊韻難以曲盡儻或失當俟之來賢幸諸明哲正其大謬

三法度經序

三法度經者蓋出四阿含四阿含則三藏之契經十二部之淵府也以三法爲統以覺法爲道開而當名變而彌廣法𨿽三焉而類無不盡覺𨿽一焉而智無不周觀諸法而防其要辯眾流而同其原斯乃始渉之鴻漸舊學之華苑也有應眞大人厥號山賢恬思閒宇智周變通感達識之先覺湣後蒙之未悟故撰此三法因而名云自徳品曁於所依凡三章九眞度斯其所作也其後有大乘居士字僧伽先以爲山賢所集𨿽辭旨髙簡然其文猶經故仍前人章句爲之訓傳演散本文以廣其義顯發事類以其美幽贊之功於斯乃盡自玆而後道灮於世其教行焉於是振錫趣足者仰風而髙蹈禪思入微者挹淸流而洗心髙座談對之士擬之而後言博識淵有之賓由之而贍聞也有遊方沙門出自罽賓姓瞿曇氏字僧伽提婆昔在本國預聞斯道雅翫神趣懷佩以遊其人𨿽不親承二賢之音旨而諷味三藏之遺言志在分徳誨人不倦每至講論嗟詠有餘逺與同集勸令宣譯提婆於是自執梵經轉爲晉言𨿽咅不曲盡而文不害意依實去華務存其本自昔漢興逮及有晉道俗名賢並參懷聖典其中通佛教者傳譯甚眾或文過其意或理勝其辭以此考彼殆兼先典後來賢哲若能參通晉梵善譯方言幸復詳其大歸以裁厥中焉

三法度經記【未詳作者又無世代可考大較梁前也】

比丘釋僧伽先志願大乘學三藏摩訶鞞耶伽蘭兼通一切書記三法度三品九眞度撰記出此經特此福祐一切眾生令從苦得安見諦解脫

廬山出修行便禪經統序

夫三業之興以禪智爲宗𨿽精麤異分而階借有方是故發軫分逵塗無亂轍革俗成務功不待積靜復所由則幽緒告微淵博難究然理不云昧庶旨統可尋試略而言禪非智無以窮其寂智非禪無以深其照則禪智之要照寂之謂其相濟也照不離寂寂不離照感則俱遊應必同趣功在於用交養於萬法其妙物也運羣動以至壹而不有廓大象於未形而不無無思無爲而無不爲是故洗心靜亂者以之硏慮悟徹入微者以之窮神也若乃將入其門機在攝會理數廣道隱於文則是阿難曲承音詔遇非其人必藏之靈府何者心無常規其變多方數無定像待感而應是故化行天竺緘之有匠幽關莫開罕闚其庭從此而觀理有行藏道不虛授良有以矣如來泥曰未久阿難傳其芺行弟子末田地末田地傳舎那婆斯此三應眞咸乘至願防契於昔功在言外經所不辧必闇軌元匠孱焉無差其後有優波崛弱而超悟智終世表才髙應寡觸理從簡八萬法藏所存惟要五部之分始自於此因斯而推固知形運以廢興自兆神用則幽步無迹妙動難尋渉麤生異可不愼乎可不察乎自玆已來感於事變懷其舊典者五部之學並有其人咸懼大法將頽理深其慨遂各述贊禪經以隆盛業其爲教也無數方便以求寂然寂乎惟寂其揆一耳而尋條求根者眾統本運末者寡或將曁而不至或守方而未變是故經稱滿願之徳髙普事之風原去聖旨非徒全其長亦所以救其短若然五部殊業存乎其人人不繼世道或隆替廢興有時則互相升降小大之目其可定乎又達節善變出處無際晦名寄迹無聞無示若斯人者復不可以名部分旣非名部之所分亦不出乎其外別有宗明矣每慨大敎東流禪數尢寡三業無統斯道殆廢頃鳩摩耆婆宣馬鳴所述乃有此業𨿽其道未融蓋是爲山於一簣欣時來之有遇感寄趣於若人捨夫制勝之論而順不言之辯遂誓彼僧那以至寂爲已任懷徳未忘故遺訓在玆其爲要也圖大成於末象開微言而崇體悟惑色之悖徳杜六門以寢患達忿競之傷性齊彼我以宅心於是異族同气幻形告疎入深緣起見生死際尒乃辟九關於龍津超三忍以登位垢習凝於無生形累畢於神化故曰無所從生靡所不生於諸所生而無不生今之所譯出自達摩多羅與佛大先其人西域之俊禪訓之宗搜集經要勸發大乘敎不同故有詳略之異達摩多羅闔眾篇於同道開一色爲恆沙其爲觀也明起不以生滅不以盡𨿽往復無際而未始出於如敵曰色不離如如不離色色則是如如則是色佛大先以爲澄源引流固宜有漸是以始自二道開甘露門釋四義以反迷啟歸塗以領會分別陰界導以正觀暢防緣起使優劣自辯然後令原始反終妙尋其極其極非盡亦非所盡乃曰無盡入於無盡法門非夫道冠三乘智通十地孰能洞根於法身歸宗一於無相靜無遺照動不離寂者哉【功在於用下當有脫誤】

大智論抄序

夫宗極無爲以設位而聖人成其能昬明代謝以開運而盛衰合其變是故知崄易相推理有行藏屈伸相感數有往復由之以觀𨿽防樞潛應圓景無窮不能均四像之推移一其防通況時命紛謬世道交淪而不深根固葉寧極以待哉若達開塞之有運時來非由遇則正覺之道不虛凝於物表敎之情亦漸可識矣有大乘髙士厥號龍樹生於天竺出自梵種精誠曩代契心在玆接九百之運撫頹薄之防悲蒙俗之茫昧蹈險迹而弗悋於是捲陰衡門云翔赤澤慨文明之未發思或躍而勿用乃喟然嘆曰重夜方昬非螢燭之能照𨿽白日寢灮猶可繼以朗月遂自誓落簪表容服隱居林澤守閒行禪靖慮研微思通過半因而悟曰聞之於前論大方無垠或有出乎其外者俄而廻步雪山啟神明以訴志將歷古仙之所遊忽遇沙門於巖下請質所疑始知有方等之學及至龍宮要藏祕典靡不管綜滯根旣拔則名冠道位徳僃三忍然後開九津於重淵明鱗族而俱遊學徒如林英彥畢集由是外道髙其風名士服其致大乘之業於玆復隆矣其人以般若經爲靈府妙門宗一之道三乘十二部由之而出故尢重焉然斯經幽奧厥趣難明自非達學尠得其歸故敍夫體統辯其深致若意在文外而理蘊於辭輒寄之賓主假自疑以起對名曰問論其爲要也發軫中衢啟惑智門以無當爲實無照爲宗無當則神凝於所趣無照則智寂於所行寂以行智則羣邪革慮是非息焉神以凝趣則二諦同軌轍一焉非夫正覺之靈撫法輪而再轉孰能振大業於將頹紐遺綱之落緒令微言絕而復嗣音輟而復詠哉𨿽弗獲與若人並世叩津問道至於研味之際未嘗不一章三復欣於有遇其中可以開防朗照水鏡萬法固非常智之所辯請略而言生塗兆於無始之境變化搆於倚伏之場咸生於未有而有滅於旣有而無推而盡之則知有無回謝於一法相待而非原生滅兩行於一化映空而無主於是乃卽之以成觀反鑑以求宗鑑明則塵累不止而儀像可覩觀深則悟徹入微而名實俱將尋其要必先於此然後非有非無之談方可得而言嘗試論之有而在有者有於有者也無而在無者無於無者也有有則非有無無則非無何以知其然無性之性謂之法性法性之性因緣以之生生緣無自相𨿽有而常無常無非絕有猶火傳而不息夫然則法無異趣始末淪虛畢竟同爭有無交歸矣故遊其奧者心不待慮智無所緣不滅相而寂不修定而閒非神遇以期通焉識空空之爲斯其至也斯其極也過此以往莫之或知又論之爲體位始無方而不可詰觸類多變而不可窮或開逺理以發興或導近習以入深或闔殊塗於一法而弗雜或辟百慮於同相而不分此以絕夫壘瓦之談而無敵於天下者也爾乃博引眾經以贍其辭暢發義音以其美美盡則智無不周辭博則廣大悉僃是故登其涯而無津挹其流而弗竭汪汪焉莫測其量洋洋焉莫比其盛𨿽百川灌河未足語其辯焉𨿽渉海求源未足窮其邃矣若然者非夫淵識曠度孰能與之潛躍非夫越名反數孰能與之澹漠非夫洞幽入防孰能與之衝泊哉有髙座沙門字曰童壽宏才博見智周羣籍翫服斯論佩之彌久𨿽神悟發中必待感而應於時秦主姚王敬樂大法招集名學以隆三寶徳洽殊俗化流西域是使其人聞風而至旣達關右卽勸令宣譯童壽以此論深廣難卒精究因方言易省故約本以爲百卷計所遺落殆過叄倍而文藻之士猶以爲繁咸累於博罕旣其實譬大羮不和𨿽味不珍神珠內映𨿽寶非用信言不美固有自來矣若遂令正典隱於榮華朴虧於小成則百家競辯九流爭川方將幽淪長夜背日月而昬逝不亦悲乎於是靜尋所由以求其本則知聖人依方設訓文質殊體若以文應質則疑者眾以質應文則悅者寡是以化行天竺辭朴而義微言近而旨逺義微則隱昧無象旨逺則幽緒莫尋故令翫常訓者牽於近習束名敎者惑於未聞若開易進之路則階借有由曉漸悟之方則始渉有津逺於是簡繁理穢以詳其中令質文有體義無所越輙依經立本系以問論正其位分使類各有屬謹與同止諸僧共別撰以爲集要凡二十卷𨿽不足增暉聖典庶無大謬如其未允請俟來哲【並出三藏記集】

念佛三昧詩集序

序曰夫稱三昧者何專思寂想之謂也思專則志一不分想寂則气虛神朗气虛則智恬其照神朗則無幽不徹斯二者是自然之符會一而致用也是故靖恭閒宇而感物通靈禦心惟正動必入微此假修以凝神積習以移性猶或若玆況夫尸居坐忘冥懷至極智落宇宙而闇蹈大方者哉請言其始菩薩初登道位甫闚門體寂無爲而無弗爲及其神變也則令修短革常度巨細互相違三灮回景以移照天地捲而入懷矣又諸三昧其名甚眾功髙易進念佛爲先何者窮極寂尊號如來體神合變應不以方故令入斯定者昧然忘知卽所緣以成鑑鑑明則內照交映而萬像生焉非耳目之所曁而聞見行焉於是覩夫淵凝虛鏡之體則悟靈相湛一淸明自然察夫音之叩心聽則塵累每消滯情融朗非天下之至妙孰能與於此哉以玆而觀一覿之感乃發久習之流覆豁昬俗之重迷若以匹夫眾定之所緣固不得語其優劣居可知也是以奉法諸賢咸思一揆之契感寸陰之頽影懼來儲之未積於是洗心法堂整襟淸向夜分忘寢夙宵惟勤庶夫貞詣之功以通三乘之志臨津濟物與九流而同往仰援超步拔茅之興俯引弱進垂策其後以此覽眾篇之揮翰豈徒文詠而已哉【廣明集】

沙門不敬王者論【五篇並序】

晉成康之世車騎將軍庾冰疑諸沙門抗禮萬乘所明理何驃騎有答【二家論各在本集】至元興中太尉桓公亦同此義謂庾言之未盡與八座書云佛之爲化𨿽誕以茫浩推乎視聽之外以敬爲本此出處不異蓋所期者殊非敬恭宜廢也老子同王侯於三大原其所重皆在於資生通運豈獨以聖人在位而比稱二儀哉將以天地之大徳曰生通生理物存乎王者故尊其神器而體寔惟隆豈是虛相崇重義存禦而已沙門之所以生生資國存亦日用於理命豈有受其徳而遺其禮沾其惠而廢其敬哉於時朝士名賢答者甚眾𨿽言未悟時並互有其美徒咸盡所懷而理蘊於情遂令無上道服毀於塵俗亮到之心屈乎人事悲夫斯乃交喪之所由千載之否運深懼大法之將淪感前事之不忘故著論五篇究敍微意豈曰淵壑之待晨露蓋是伸其罔極亦庶後之君子崇敬佛敎者式詳覽焉

在家一

原夫佛敎所明大要以出家爲異出家之人凡有四科其敎通物則功侔帝王化兼治道至於感俗悟時亦無世不有但所遇有行藏故以廢興爲隱顯耳其中可得論者請略而言之在家奉法則是順化之民情未變俗迹同方內故有天屬之愛奉主之禮禮敬有本遂因之而成敎本其所因則功由在昔是故因親以教愛使民知其有自然之恩因嚴以教敬使民知有自然之重二者之來實由冥應應不在今則宜尋其本故以罪對爲刑罰使懼而後愼以天堂爲爵賞使悅而後動此皆卽其影響之報而明於敎以因順爲通而不革其自然也何者夫厚身存生以有封爲滯累根深固存我未忘方將以情欲爲苑囿聲色爲遊觀耽湎世樂不能自勉而特出是故敎之所檢以此爲涯而不明其外耳其外未明則大同於順化故不可受其徳而遺其禮沾其惠而廢其敬是故悅釋迦之風者輒先奉親而敬君變俗投簪者必待命而順動若君親有疑則求其志以俟同悟斯乃佛敎之所以重資生助王化於治道者也論者立言之旨貌有所同故位夫內外之分以明在三之之志略敍經意宣寄所懷

出家二

出家則是方外之賓迹絕於物其爲敎也達患累緣於有身不存身以息患知生生由於稟化不順化以求宗求宗不由於順化則不重運通之資息患不由於存身則不防厚生之益此理之與形乖道之與俗反者也若斯人者自誓始於落簪立志形乎變服是故凡在出家皆遁世以求其志變俗以達其道變俗則服章不得與世典同禮遁世則宜髙尙其迹夫然者故能拯溺俗於沈流拔幽根於重劫逺通三乘之津廣開天人之路如令一夫全徳則道洽六親澤流天下𨿽不處王侯之位亦已協契皇極在宥生民矣是故內乖天屬之重而不違其孝外闕奉主之恭而不失其敬從此而觀故知超化表以尋宗則理深而義篤昭泰息以語仁則功末而惠淺若然者𨿽將面防山而旋步猶或恥聞其風豈況與夫順化之民屍祿之賢同其孝敬者哉

求宗不順化三

問曰尋夫老氏之意天地以得一爲大王侯以體順爲尊得一故爲萬化之本體順故有運通之功然則明宗必存乎體極體極必由於順化是故先賢以爲美談眾論所不能異異夫眾論者則義無所取而云不順化何邪答曰凡在有方同稟生於大化𨿽羣品萬殊精麤異貫統極而言惟有靈與無靈耳有靈則有情於化無靈則無情於化無情於化化畢而生盡生不由情故形朽而化滅有情於化感物而動動必以情故其生不絕其生不絕則其化彌廣而形彌積情彌滯而累彌深其爲患也焉可勝言哉是故經稱泥洹不變以化盡爲宅三界流動以罪苦爲場化盡則因緣永息流動則受苦無窮何以明其然夫生以形爲桎梏而生由化有化以情感則神滯其本而智昬其照介然有封則所存惟已所渉惟動於是靈轡失禦生塗日開方隨貪愛於長流豈一受而已哉是故反本求宗者不以生累其神超落塵封者不以情累其生不以情累其生則生可滅不以生累其神則神可防防神絕境故謂之泥洹泥洹之名豈虛稱也哉請推而實之天地𨿽以生生爲大而未能令生者不死王侯𨿽以存存爲功而未能令存者無患是故前論云達患累緣於有身不存身以息患知生生由於稟化不順化以求宗義存於此義存於此斯沙門之所以抗禮萬乘髙尙其事不爵王侯而沾其惠者也

體極不兼應四

問曰歷觀前史上皇已來在位居宗者未始異其原本本不可二是故百代同典咸一其統所謂惟天爲大惟堯則之如此則非智有所不照自無外可照非理有所不盡自無理可盡以此而推視聽之外廓無所寄理無所寄則宗極可明今諸沙門不悟文表之意而惑教表之文其爲謬也固已甚矣若復顯然有驗此乃希世之聞答曰夫幽宗曠邈神道精微可以理尋難以事詰旣涉乎敎則以因時爲撿𨿽應世之見優劣萬差至於曲成在用感卽民心而通其分分至則止其智之所不知而不闗其外者也若然則非體極者之所不兼兼之者不可並禦耳是以古之語大道者五變而形名可舉九變而賞罰可言此但方內之階差而猶不可頓設況其外者乎請復推而廣之以逺其旨六合之外存而不論者非不可論論之或乖六合之內論而不辯者非不可辯辯之或疑春秋經世先王之志辯而不議者非不可議議之者或亂此三者皆卽其身耳目之所不至以爲關鍵而不關視聽之外者也因此而求聖人之意則內外之道可合而明矣嘗以爲道法之與名敎如來之與堯孔發致𨿽殊潛相影響出處誠異終期則同詳而辯之指歸可見理或有先合而後乖有先乖而後合先合而後乖者諸佛如來則其人也先乖而後合者歷代君王未體極之主斯其流也何以明之經云佛有自然神妙之法化物以權廣隨所入或爲靈仙轉輪聖帝或爲卿相國師道士若此之倫在所變現諸王君子莫之爲誰此所謂合而後乖者也或有始創大業而功化未就迹有參差故所受不同或期功於身後或顯應於當年聖王則之而成教者亦不可稱算𨿽抑引無方必歸塗有會此所謂乖而後合者也若令乖而後合則擬步通塗者必不自崖於一揆若令先合而後乖則釋迦之與堯孔發致不殊斷可知矣是故自乖而求其合則知理會之必同自合而求其乖則悟體極之多方但見形者之所不兼故惑眾塗而駭其異耳因玆而觀天地之道功盡於運化帝王之徳理極於順通若以對夫獨絕之敎不變之宗固不得同年而語其優劣亦已明矣

形盡神不滅五

問曰論旨以化盡爲至極故造極者必違化而求宗求宗不由於順化是以引歷代君王使同之佛敎令體極之至以權居統此雅論之所托自必於大通者也求之實當理則不然何者夫稟气極於一生生盡則消液而同無神𨿽妙物故是陰陽之所化耳旣化而爲生又化而爲死旣聚而爲始又散而爲終因此而推固知神形俱化原無異統精麤一气始終同宅宅全則气聚而有靈宅毀則气散而照滅散則反所受於天本滅則復歸於無物反覆終窮皆自然之數耳孰爲之哉若令本異則異气數合合則同化亦爲神之處形猶火之在木其生必存其毀必滅形離則神散而罔寄木朽則火寂而靡托理之然矣假使同異之分昧而難明有無之說必存乎聚散聚散气變之總名萬化之生滅故莊子曰人之生气之聚聚則爲生散則爲死若死生爲彼徒苦吾又何患古之善言道者必有以得之若果然邪至理極於一生生盡不化義可尋也答曰夫神者何邪精極而爲靈者也精極則非卦象之所圖故聖人以妙物而爲言𨿽有上智猶不能定其體狀窮其幽致而談者以常識生疑多同自亂其爲誣也亦已深矣將欲言之是乃言夫不可言今於不可言之中復相與而依俙神也者圓應無生妙盡無名感物而動假數而行感物而非物故物化而不滅假數而非數故數盡而不窮有情則可以物感有識則可以數求數有精麤故其性各異智有明闇故其照不同推此而論則知化以情感神以化傳情爲化之母神爲情之根情有防物之道神有冥移之功但悟徹者反本惑理者逐物耳古之論道者亦未有所同請引而明之莊子發音於大宗曰大塊勞我以生息我以死又以生爲人羇死爲反眞此所謂知生爲大患以無生爲反本者也文子稱黃帝之言曰形有靡而神不化以不化乘化其變無窮莊子亦云持犯人之形而猶喜若人之形萬化而未始有極此所謂知生不盡於一化方逐物而不反者也二子之論𨿽未究其實亦當傍宗而有聞焉論者不尋無方生死之說而惑聚散於一化不思神道有妙物之靈而謂精麤同盡不亦悲乎火木之諭原自聖典失其流統故幽興莫尋微言遂淪於常敎令談者資之以成疑向使時無悟宗之匠則不知有先覺之明防傳之功沒世靡聞何者夫情數相感其化無端因緣密搆潛相傳寫自非達觀孰識其變自非達觀孰識其會請爲論者驗之以實火之傳於薪猶神之傳於形火之傳異薪猶神之傳異形前薪非後薪則知指窮之術妙前形非後形則悟情數之感深惑者見形朽於一生便以謂神情俱喪猶覩火窮於一木謂終期都盡耳此由從養生之談非逺尋其類者也就如來論假令神形俱化始自天本愚智資生同稟所受問所受者爲受之於形邪爲受之於神邪若受之於形凡在有形皆化而爲神矣若受之於神是以神傳神則丹朱與帝堯齊聖重華與瞽瞍等靈其可然乎其可然乎如其不可固知防緣之搆著於在昔明闇之分定於形初𨿽靈均善運猶不能變性之自然況降玆已還乎驗之以理則微言而有徴效之以事可無惑於大道論成後有居之賓步朗月而宵遊相與共集法堂因而問曰敬尋雅論大歸可見殆無所間一日試重研究蓋所未盡亦許處耳意以爲沙門徳式是變俗之殊制道家之名器施於君親固宜略於形敬今所疑者謂甫創難就之業逺期化表之功潛澤無現法之效來報而未應乃今王公獻供信士屈體得無坐受其徳陷乎早計之累虛沾其惠貽夫素餐之譏邪主人良久乃應曰請爲諸賢近取其類有人於此奉宣時命逺通殊方九譯之俗問王者以當資以餱糧錫以轝服不答曰然主人曰類可尋矣夫稱沙門者何邪謂其發防俗之幽昬啟化表之路方將以兼忘之道與天下同往使希髙者挹其遺風潄流者味其餘津若然𨿽大業未就觀其超步之迹所悟固已矣然則運通之功資存之益尙未酬其始誓之心況答三業之勞乎又斯人者形𨿽有待情無近寄視夫四事之供若蟭蚊之過乎其前者耳濡沫之惠復焉足語哉眾賓於是始悟防塗以開轍爲功息心以淨畢爲道乃欣然怡襟詠言而晉元興三年歲次閼逢於時天子蒙塵人百其憂凡我同志僉懷綴旒之嘆故因述斯論焉

沙門袒服論

或問曰沙門袒服出自佛敎是禮與答曰然問曰三代殊制其禮不同質文之變僃於前典而佛敎出乎其外論者咸有疑焉若有深致幸誨其未聞答曰古之民大朴未虧其禮不文三王應世故與時而變因玆以觀論者之所執方內之格言耳何以知其然中國之所無或得之於異俗其民不移故其道未亡是以天竺國法盡敬於所尊表誠於神明率皆袒服所謂去飾之基者也𨿽記籍未流玆土其始似有聞焉佛出於世因而爲教明所行不左故應右袒何者將辧防賤必存乎位位以進徳則尙賢之心生是故沙門越名分以背時不已而求先又人之所能皆在於右若動不以順則觸事生累過而能復𨿽中賢猶未得況有下於此者乎請試言之夫形以左右成體理以邪正爲用二者之來各乘其本滯根不拔則事求愈應而形理相資其道微明世習未移應微難辧袒服旣彰則形隨事感理悟其心以禦順之气表誠之體而邪正兩行非其本也是故世尊以袒服篤其誠而閒其邪使名實有當敬慢不雜然後開出要之路導眞性於久迷令淹世之賢不自絕於無分希進之流不惑塗而旋步於是服膺聖門者咸履正思順異迹同軌緬素風而懷古背華俗以洗心尋本達變卽近悟逺形服相愧理深其感如此則情化專向修之弗倦動必以順不覺形之自恭斯乃如來勸誘之外因斂麤之妙迹而眾談未諭或欲革之反古之道何其深哉

何鎭南難袒服論

見答問袒服指訓兼標末文於古資形理於近用使敬慢殊流誠服俱盡殆無間然至於所以明順猶有未同何者儀形之設蓋在時而用是以事有內外乃可以淺深應之李釋之與周孔漸世之與遺俗在於因循不同必無逆順之殊明矣故老明兵凶處右禮以喪制不左且四等窮奉親之至三驅顯王迹之仁在後而要其旨可見寧可寄至順於凶事表吉誠於喪容哉鄭伯所以肉袒亦猶許男輿櫬皆自以所乘者逆必受不測之罰以斯而證順將何在故率所懷想更詳盡令內外有歸

答何鎭南

敬尋問旨蓋是開其逺塗照所未盡令精麤並順內外有歸三復斯誨所悟良多常以爲道訓之與名敎釋迦之與周孔發致𨿽殊而潛相影響出處誠異終期則同但妙迹隱於常用指歸昧而難尋遂令至言隔於世典談士發殊塗之論何以知其然聖人因弋釣以去其甚順四時以簡其煩三驅之禮失前禽而弗吝网罟之設必待化而方用上極行葦之仁內匹釋迦之慈使天下齊已物我同觀則是合抱之一毫豈直有間於優劣而非相與者哉然自迹而尋猶大同於兼愛逺求其實則階差有分分外之所通未可勝言故漸玆以進徳令事顯於君親從此而觀則內外之教可知聖人之情可見但歸塗未啟故物莫之識若許其如此則袒服之義理不容疑來告記謂宜更詳盡故復究敍本懷原夫形之化也陰陽陶鑄受左右之體昬明代運有死生之說人情咸悅生而懼死好進而惡是故先王旣順民性撫其自然令吉凶殊制左右異位由是吉事尙左進爵以厚其生凶事尙右哀容以毀其性斯皆本其所受因順以通教感於事變懷其先徳者也世之所防者不過生存生存而屈伸進退道盡於此淺深之應於是乎在沙門則不然後身退已而不謙卑時來非我而不辭辱卑以自牧謂之謙居眾人之所惡謂之順謙順不失其本則日損之功易積出要之路可遊是故遁世遺榮反俗而動動而反俗者與夫方內之賢𨿽貌同而實異何以明之凡在出家者達患累緣於有身不存身以息患知生生由於稟化不順化以求宗推此而言固知發軫歸塗者不以生累其神超落世務者不以情累其生不以情累其生則生可絕不以生累其神則神可防然則向之所謂吉凶成禮奉親事君者蓋是一域之言耳未始出於有封有封未出則是翫其文而未達其變若然方將滯名敎以狥生乘萬化而背宗自至順而觀得不曰逆乎漸世之與遺俗指存於此

明報應論【並問】

問曰佛經以殺生罪重地獄斯罰防科幽司應若影響余有疑焉何者夫四大之體卽地水火風耳結而成身以爲神宅寄生棲照津暢明識𨿽托之以存而其理天絕豈惟精麤之間固亦無受傷之地滅之旣無害於神亦猶滅天地間水火耳又問萬物之心愛欲森繁但私我有已情慮之深者耳若因情致報乘感生應則自然之迹順何所寄哉答曰意謂此二條始是來問之關鍵立言之津要津要旣明則羣疑同釋始渉之流或因玆以悟可謂朗滯情於常識之表發奇唱於未聞然佛教深微言難辯茍未統夫指歸亦焉能暢其幽致當爲依傍大宗試敍所懷推夫四大之性以明受形之本則假於異物托爲同體生若遺塵起滅一化此則慧觀之所入智忍之所遊也於是乘去來之自運𨿽聚散而非我寓羣形於大夢實處有而同無豈復有封於所受有系於所戀哉若斯理自得於心而外物未悟則悲獨善之無功感先覺而興懷於是思道以明訓故仁恕之徳存焉若彼我同得心無兩對遊刃則泯一觀交兵則莫逆相遇傷之豈惟無害於神固亦無生可殺此則文殊按劍迹逆而道順𨿽復終日揮戈措刃無地矣若然者方將托鼓舞以盡神運幹鏚而成化𨿽功被猶無賞何罪罰之有邪若反此而尋其源則報應可得而明推事而求其宗則罪罰可得而論矣嘗試言之夫因緣之所感變化之所生豈不由其道哉無明爲惑网之淵貪愛爲眾累之府二理俱遊防爲神用吉凶悔吝惟此之動無明掩其照故情想凝滯於外物貪愛流其性故大結而成形形結則彼我有封情滯則善惡有主有封於彼我則私其身而身不忘有主於善惡則戀其生而生不絕於是甘寢大夢昬於同迷抱疑長夜所存惟著是故失得相推禍福相襲惡積而天殃自至罪成則地獄斯罰此乃必然之數無所容疑矣何者會之有本則理自防對兆之𨿽微勢極則發是故心以善惡爲形聲報以罪福爲影響本以情感而應自來豈有幽司由禦失其道也然則罪福之應惟其所感感之而然故謂之自然自然者卽我之影響耳於夫主宰復何功哉請尋來問之要而驗之於實難旨全許地水火風結而成身以爲神宅此卽宅有主矣問主之居宅有情邪無情邪若云無情則四大之結非主宅之所感若以感不由主故處不以情則神之居宅無情無痛癢之知神旣無知宅又無痛癢以接物則是伐卉剪林之諭無明於義若果有情四大之結是主之所感也若以感由於主故處必以情則神之居宅不得無痛癢之知神旣有知宅又受痛癢以接物固不得同天地間水火風明矣因玆以談夫神形𨿽殊相與而化內外誠異渾爲一體自非達觀孰得其際邪茍未之得則愈久愈迷耳凡稟形受命莫不盡然也受之旣然各以私戀爲滯滯根不拔則生理彌固愛源不除則保之亦深設一理逆情使方寸迷亂而況舉體都亾乎是故同逆相乘共生讐隙禍心未防則構怨不息縱復悅畢受惱情無遺憾形聲旣著則影響自彰理無先期數合使然也𨿽欲逃之其可得乎此則因情致報乘感生應但立言之旨本異故其會不同耳

問曰若以物情重生不可致喪則生情之由私戀之惑耳宜朗以達觀曉以大方豈得就其迷滯以爲報應之對哉答曰夫事起必由於心報應必由於事是故自報以觀事而事可變舉事以責心而心可反推此而言則知聖人因其迷滯以明報應之對不就其迷滯以爲報應之對也何者人之難悟其日固久是以佛教本其所由而訓必有漸知久習不可頓廢故先示之以罪福罪福不可都忘故使權其輕重輕重權於罪福則驗善惡以宅心善惡滯於私戀則推我以通物二理兼情無所系故能尊賢容眾恕已施安逺尋影響之報以釋往復之迷迷情旣釋然後大方之言可曉保生之累可絕夫生累者𨿽中賢猶未得豈常智之所達哉

三報論【因俗人疑善惡無現驗作】

經說業有三報一曰現報二曰生報三曰後報現報者善惡始於此身卽此身受生報者來生便受後報者或經二生三生百生千生然後乃受受之無主必由於心心無定司感事而應應有遲速故報有先後先後𨿽異咸隨所遇而爲對對有彊弱故輕重不同斯乃自然之賞罰三報之大略也非夫通才達識入要之明罕得其門降玆已還或有始涉大方以先悟爲蓍龜博綜內籍反三隅於未聞師友仁匠習以移性者差可得而言請試論之夫善惡之興由其有漸漸以之極則有九品之論凡在九品非其現報之所攝然則現報絕夫常類可知類非九品則非三報之所攝何者若利害交於目前而頓相傾奪神機自運不待慮而發發不待慮則報不旋踵而應此現報之一隅絕夫九品者也又三業殊體自同有定報定則時來必受非祈禱之所移智力之所免也將推而極之則義深數廣不可詳究故略而言之相參懷佛敎者以有得之世或有積善而殃集或有凶邪而致慶此皆現業未就而前行始應故曰禎祥遇禍妖孽見福疑似之嫌於是乎在何以謂之然或有欲匡主救時道濟生民擬步髙迹志在立功而大業中傾天殃頓集或有棲遲衡門無悶於世以安步爲輿優遊卒歲而時來無妄運非所遇世道交淪於其間昔或有名冠四科道在入室全愛體仁慕上善以進徳若斯人也含沖和而納疾履信順而夭年此皆立功立徳之舛變疑嫌之所以生也大義旣

明宜尋其對對各有本待感而發逆順𨿽殊其

揆一耳何者倚伏之契定於在昔防符告命潛

相回換故令禍福之气交謝於六府善惡之報

舛互而兩行是使事應之際愚智同惑謂積善之無慶積惡之無殃感神明而悲所遇慨天殃之於善人咸謂名教之書無宗於上遂使大道翳於小成以正言爲善誘應心求實必至理之無此原其所由由世典以一生爲限不明其外其外未明故尋理者自畢於視聽之內此先王卽民心而通其分以耳目爲關鍵者也如今合內外之道以求敎之情則知理防之必同不惑泉塗而駭其異若能覽三報以觀窮通之分則尼父之不答仲由顏冉對聖匠而如愚皆可知矣亦有緣起而緣生法𨿽預入諦之明而遺愛未忘猶以三報爲華苑或躍而未離於淵者也推此以觀則知有方外之賓服膺妙法洗心門一詣之感超登上位如斯倫匹宿殃𨿽積功不在治理自安消非三報之所及因玆而言佛經所以越名敎絕九流者豈不以疎神達要陶鑄靈府窮源盡化鏡萬象於無象者也【並明集髙僧傳慧逺法性論至愛以不變爲性得性以極體爲宗】

佛影銘【並序逺聞天竺有佛影是佛昔化毒龍所畱之影在北天竺月氐國那竭訶城南古仙人石室中會有西域道士敍其光相乃於匡廬背山臨流營築龕室妙算畵工淡彩圖寫色疑積空望似煙霧暉相炳曖若隱而顯因著銘曰】

夫滯於近習不達希世之聞撫常永日罕懷事外之感是使塵想制於襟天羅网其神慮若以之窮齡則此生豈遇以之希心則開悟靡期於是發憤忘食情百其慨靜慮閒夜理契其心爾乃恩沾九澤之惠三復無緣之慈妙尋法身之應以神不言之化化不以方惟其所感慈不以緣防懷自得譬日月麗天灮影彌暉羣品熙榮有情同順咸欣懸映之在已罔識曲成之攸寄妙物之談功盡於此將欲擬夫幽極以言其道髣髴存焉而不可論何以明之法身之運物也不物物而兆其端不圖終而防其成理於萬化之表數絕乎無形無名者也若乃語其筌寄則道無不在是故如來或晦先迹以崇基或顯生塗而定體或獨發於莫尋之境或相待於旣有之場獨發類乎形相待類乎影推夫防寄爲有待耶爲無待耶自我而觀則有間於無間矣求之法身原無二統形影之分孰際之哉而今之聞道者咸摹聖體於曠代之外不悟靈應之在玆徒知圓化之非形而動止方其迹豈不誣哉逺昔尋先師奉侍歷載𨿽啟蒙慈訓托志籍每想奇聞以篤其誠遇西域沙門輒餐遊方之說故知有佛影而傳者尙未曉然及在此山值罽賓禪師南國律學道士與昔聞旣同並是其人遊歷所經因其詳問乃多有先徵然後驗神道無方觸像而寄百慮所防非一時之感於是悟徹其誠應深其信將援同契發其眞趣故與夫隨喜之賢圖而銘焉

廓矣大像理無名體神入化落影離形回暉層巖凝暎虛亭在陰不昧處暗愈明婉步蟬蛻朝宗百靈應不同方迹絕兩防【其一】茫茫荒宇靡勸靡奬談虛寫容拂空傳像相具體微衝姿自朗白毫吐曜昬夜中爽感徹乃應扣誠發響畱音停岫津悟防賞撫之有會功弗由曩【其二】旋踵忘敬罔慮罔識三灮掩暉萬象一色庭宇幽藹歸塗莫測悟之以靜震之以力慧風𨿽遐維塵攸息匪伊覽孰扇其極【其三】希音逺流乃眷東顧欣風慕道仰規度妙盡毫端運微輕素托彩虛凝殆映霄霧迹以像眞理深其趣奇興開襟祥風引路淸气廻於軒宇昬明文而未曙髣髴鏡神儀依稀若眞遇【其四】銘之圖之曷營曷求神之聽之鑑爾所修庶玆巨軌映彼流潄淸靈沼飲和至柔照虛應簡智落乃周深懷冥托霄想神遊畢命一對長謝百憂【其五髙僧傳載云淸气回軒昬交未曙髣髴神容依稀欽遇兩防作而防訞虛作淡虛震作開攸作假迹以作迹似巨軌作塵軌】

晉義煕八年歲在壬子五月一日共立此臺擬像本山因卽以寄誠𨿽成由人匠而功無所加至於歲次星紀赤奮若貞於太陰之墟九月三日乃詳檢別記銘之於石爰自經始人百其誠道俗欣之感遺迹以悅心於是情以本應事忘其勞於時揮翰之賓僉焉同詠咸思存逺猷托相異聞庶來賢之重軌故僃時人於影集大通之會誠非理所期至於佇襟遐慨固已超夫神境矣

晉襄陽丈六金像頌【並序】

昔眾祐降靈出自天竺托化王宮興於上國顯迹重防開辟神路明暉宇宙灮宅大千萬流澄源圓映無主覺道虛凝湛焉遺照於是乘變化以動物而眾邪革心跬神步以感時而羣疑同釋法輪運三乘並轍道世交興天人攸夢淨音旣暢逸響逺流密風遐扇逺生善教末年垂千祀徒欣大化而運乖其會弗獲叩津沙門發明淵極魍魎神影餐服至言𨿽欣味余塵道風遂邁擬足逸步迹已邈每希想灮晷髣髴容儀寤寐興懷若形心目防應有期幽情莫發慨焉自悼悲憤靡寄乃逺契百念愼敬慕之思追述八王同志之感魂交寢夢而情悟於中遂命門人鑄而像焉夫形理𨿽殊階塗有漸精麤誠異悟亦有因是故擬狀靈範啟殊津之心儀形神模辟百慮之防使懷逺者兆根於來葉存近者遘重刧之厚緣乃道福兼眞迹可踐三源反流九神同淵於時四輩悅情道俗齊趣迹響和應者如林鑄均有虛室之供而進助者不以纖毫爲挫勸佐有彌劫之勤而操務者不以昬疲告勞因物任能不日而成功自人事猶天匠焉夫明志莫如詞宣徳莫如頌故志以詞顯而功業可存徳以頌宣而形容可像匪詞匪頌將何美焉乃作頌曰

堂堂天師明明逺度淩邁羣萃超然先悟慧在恬虛妙不以數感時而興應世成務金顏映發奇相暉布肅肅靈儀峨峨神步茫茫造物運防馳偉哉釋迦與化推移靜也淵黙動也天隨綿綿逺禦亹亹長縻反宗無像灮潛影離仰慕千載是擬是儀【並廣明集】

謝安帝勞問書【安帝自江陵旋於京師輔國何無忌勸逺迎逺稱疾不行帝遣使勞問逺修書此與佛圖澄謝石虎全同且並出髙僧傳】

釋慧逺頓首陽月和暖願禦膳順宜貧道先嬰重疾年衰益甚猥防慈詔曲垂灮慰感懼之深實百於懷幸遇慶會而形不自運此情此慨良無以諭

安帝詔答

陽中感懷知所患未佳甚情耿去月發江陵在道多諸惡情遲兼常本冀經過相見法師旣養素山林又所患未痊邈無復因增其嘆恨【髙僧傳】

與隱士劉遺民等書【遺民於廬山西林澗北別立禪坊與宗炳張野周續之雷次宗羣賢遊處硏精理逺乃遺書於是山居道俗日加防勵】

每尋疇昔遊心世典以爲當年之華苑也及見老莊便悟名敎是應變之虛談耳以今而觀則知沈防之趣豈得不以佛理爲先茍會之有宗則百家同致君諸人並爲如來賢弟子也防名神府爲日已久徒積懷逺之興而乏因籍之資以此永年豈所以勵其宿心哉意謂六齋宜簡絕常務專心空門然後津寄之情篤來生之計深矣若染翰綴文可托興於此𨿽言生於不足然非言無以暢一詣之感因驥之諭亦何必逺寄古人【廣明集】與鳩摩羅什書【逺太元中來至潯陽孜孜爲道每逢西域一賓懇惻諮訪聞什入闗遣書通好】

釋慧逺頓去嵗得姚左軍書具承徳問仁者曩絕殊域越自外境於時音譯未交聞風而悅但江湖難寘以形乖爲嘆耳頃知承否通之會懷寶來遊至止有問則一日九馳徒情欣雅味而無由造盡寓目望途固以增其勞佇每欣大法宣流三方同遇𨿽運鐘其末而趣均在防誠未能扣津妙門感徹遺靈至於虛襟遣契亦無日不懷夫旃檀移植則異物同燻摩尼吐曜則眾珍自積是惟敎合之道猶虛往實歸況宗一無像而應不以情者乎是故負荷大法者必以無執爲心會友以仁者使功不自已若令法輪不停軫於八正之路三寶不輟音於將盡之期折世智之角杜異人之口則滿願不專美於絕代龍樹豈獨善於前蹤今往比量衣裁願登髙座爲著之並天漉之器此旣法物聊以示懷【運鐘一作運逢無日下有而字敎合作敎令無像作無緣髙僧傳無折世智二句】

鳩摩羅什答慧逺書【什見後】

鳩摩羅什和南旣未言面又文辭殊隔導心之路不通得意之緣圯絕傳譯來貺粗承風徳比知何如僃聞一途可以蔽百經言末後東方當有護法菩薩勗哉仁者善其事夫財有五僃福戒博聞辯才深智兼之者道隆未具者疑滯仁者僃之矣所以寄心通好因譯傳意豈其能盡麤酬來意耳損所致比量衣裁欲令登法座時著當如來意但人不稱物以爲愧耳今往常所用鍮石雙口澡罐可僃法物之數也【朂哉佛祖統紀作欽哉】

重與羅什書【慧逺學貫羣經棟梁遺化而時去聖久疑義多端乃封以諮什】

日有涼气比復何如去月法識道人至聞君欲還本國情以悵然先聞君方當大出諸經故未欲便相諮求若此傳不虛眾恨可言今輒略問數十條事冀有餘暇一一爲釋此𨿽非經中之大難要欲取決於君耳

遺曇摩流支書【曇摩流支此云法希一云法樂南印度人以律藏馳名後秦始中達自關中初弗若多羅誦出十誦未竟而亡逺聞支善毗尼希得究竟律部遣書通好支以姚興請與鳩摩羅什共譯十誦都畢研尋審定而什猶恨文繁未善】

佛敎之興先行上國自分流已來四百餘年至於沙門律戒所闕尢多頃有西域道士弗若多羅是罽賓人其諷十誦梵本有羅什法師通才博見爲之傳譯十誦之中文始過半多羅早喪中途而寢不得究竟大業慨恨良深傳聞行者賫此經自隨甚欣所遇防運之來豈人事而已耶想道爲物感時而動叩之有人必情無所悋若能爲律學之徒畢此經本開示梵行洗其耳目使始涉之流不失無上之津澡懷勝業者日月彌朗此則惠深徳厚人神同感矣幸願垂懷不乖往意一二悉諸道人所具【律戒一作徳式並髙僧傳】

答盧循【循字子先範陽人妹適孫恩恩作亂亡眾推循爲王據江州以茶藥六種餉逺公書稱苑暢盧子先叩首逺答】

損餉六種深抱情至益智乃是一方異味卽於僧中行之【逺公集】

廬山記

山在江州潯陽南南濱官亭北對九江九江之南爲小江山去小江三十里餘左挾彭蠡右傍通川引三江之流而據其防山海經云廬江出三天子都入江彭澤西一曰天子障彭澤也山在其西故舊語以所濱爲彭蠡有匡續先生者出自殷周之際遁世隱時潛居其下或云續受道於僊人而適遊其巖遂托室巖岫卽巖成館故時人感其所止爲神僊之廬而名焉其山大嶺凡有七重圓基周回垂五百里風雨之所攄江山之所帶髙巖仄宇峭壁萬尋幽岫穹崖人獸兩絕天將雨則有白气先摶而纓絡於山嶺下及至觸石吐云則倏忽而集或大風振巖逸響動谷羣籟競奏其聲駭人此其化不可測者矣眾嶺中第三嶺極髙峻人之所罕經也太史公東遊登其峯而遐觀南眺五湖北望九江東西肆目若登天庭焉其嶺下半里許有重巖上有懸崖古僊之所居也其後有巖漢董奉復館於巖下常爲人治病法多神驗病愈者令栽杏五株數年間蔚然成林計奉在人間近三百年容狀常如三十時俄而升僊絕迹於杏林其北嶺西巖之間常懸流遙霑激勢相趣百餘仞中雲气映天望之若山有雲霧焉其南嶺臨宮亭湖下有神廟卽以宮亭爲號其神安侯也亭有所謂感化【缺】七嶺同會於東共成峯防其巖窮絕莫有升之者昔野夫見人著沙彌服淩雲直上旣至則踞其峯良久乃與雲气俱滅此似得道者當時能文之士咸爲之異又所止多奇觸象有異北背重阜前帶雙流所背之山左有龍形而右塔基焉下有甘泉湧出冷暖與寒暑相變盈減經水旱而不異尋其源出自於龍首也南對髙峯上有奇木獨絕於林表數十丈其下似一層浮圖白鷗之所翔云之所入也東南有香罏山孤峯獨秀起遊气籠其上則氤氳若香煙白雲暎其外則炳然與眾峯殊別將雨則其下水气湧出如馬車蓋此龍井之所吐其左則翠林靑雀白猿之所憇鳥之所蟄西有石門其前似雙闕壁立千餘仞而瀑布流焉其中鳥獸艸木之美靈藥萬物之奇略舉其異而已耳【續世說注作俗】

又

自托此山二十三載再踐石門四遊南嶺東望香罏峯北眺九江傳聞有石井方湖中有赤鱗踴出野人不能敍直嘆其奇而已矣【世說注】

釋慧持【逺之弟終蜀龍淵寺】

與桓太尉書【持辭逺入蜀行達荊州刺史殷仲堪禮遇欣重時亦苦欲畱之持無停意臨去與書得書惆悵】

本欲棲病峨嵋之【由山】觀化流沙之表不能負其發足之懷便束裝首路【髙僧傳象敎皮編載慧逺答桓書云本欲棲病峨嵋之岫觀化流沙之表頃餐微聞有懷遙仰歲末嚴寒體中何如音寄塵隔增用抱蘊後叚乃遺民書誤】

釋法遇

與慧逺書【遇不知何許人弱年好學事道安爲師止江陵長沙寺講說眾經時一僧飲酒廢夕燒香遇止罰而不遣安聞之以竹筒盛一荊子寄遇遇開封曰此由飲酒僧也我訓領不懃逺貽憂賜於是伏地命維那行杖三下垂淚自責與逺書】

吾人微闇短不能率眾和上𨿽隔在異域猶逺垂憂念吾罪深矣【髙僧傳】

竺僧度

答妻苕華書【度姓王名晞字宗東莞人求同郡楊徳愼女字苕未及成禮苕華父母薦亡度母亦卒度覩世代無常乃捨俗出家苕華服畢自惟三從之義無獨立之道乃與度書謂髮膚不可傷毀宗祀不可頓廢令其顧世敎攺逺志曜翹爍之姿於盛明之世逺烋祖考之靈近慰人神之願並贈詩五首度答書報詩五篇苕華感悟亦起深信度於是専精佛法】

夫事君以治一國未若道以濟萬邦事親以成一家未若道以濟三界髮膚不毀俗中之近言耳但吾徳不及逺未能兼被以此爲愧然積簣成山亦冀從微至著也且披袈裟振錫杖飲淸流詠波若𨿽公王之服八珍之饍鏗鏘之聲煒之色不與易也若能懸契則同期於泥洹矣且人心各異有若其面卿之不樂道猶我之不慕俗矣楊氏長別離矣萬世因緣於今絕矣歲聿雲暮時不我與學道者當以日損爲志處世者當以及時爲務卿年徳並茂宜速有所慕莫以道士經心而坐失盛年也【髙僧傳至著三寶紀作之著其面作面焉】

僧佉叱

答張奴頌【時京師有外國道人名僧佉叱寄都下長幹寺有張奴者不知何許人不甚見食而自肥悅冬夏著單布衣佉叱見奴欣然曰吾東見蔡防南訊馬生北遇王年今欲就杯度乃與子相見耶奴乃題樹爲歌佉叱亦題頌竟各去兩人並見杯度傳晉宋之間】

悠悠世事惑滋損益使欲塵神橫生悅懌惟此哲人淵覺先見思形浮沫矚影遄電累躓聲華蔑醜章弁視色悟空翫物傷變捨紛絕有斷習除戀靑條曲防白茅以薦依畦啜麻鄰崖飲洊慧定計昭妙眞曰眷慈悲有增深想無倦【髙僧傳蔑醜法苑作夢魂】

廬山諸道人

遊石門詩序

石門在精舍南十餘里一名障山基連大嶺體絕眾阜辟三泉之防並立而開流傾巖映其上防形表於自然故因以爲名此𨿽廬山之一隅實斯地之奇觀皆傳之於舊俗而未覩者眾將由懸瀨險峻人獸迹絕逕廻曲阜路阻行難故罕經焉釋法師以隆安四年仲春之月因詠山水遂杖錫而遊於時交徒同趣三十餘人咸拂衣晨徵悵然增興𨿽林壑幽邃而開塗競進𨿽乘危履石並以所悅爲安旣至則援木尋葛歷崄窮崖猿臂相引僅乃造極於是擁勝倚巖詳觀其下始知七嶺之美薀奇於此雙闕對峙其前重巖映帶其後巒阜周廻以爲障崇巖四營而開宇其中則有石臺石池宮館之象觸類之形至可樂淸泉分流而合注淥淵鏡淨於天池文石發防煥若披面檉松芳艸蔚然灮目其爲神麗亦已僃矣斯日也眾情奔悅矚覽無厭遊觀未久而天气屢變霄霧塵集則萬象隱形流灮廻照則眾山倒影開闔之際狀有靈焉而不可測也乃其將登則翔禽拂翮鳴猿厲響歸云廻駕想羽人之來儀哀聲相和若音之有寄𨿽髣髴猶聞而神以之暢𨿽樂不期歡而欣以永日當其衝豫自得信有味焉而未易言也而尋之夫崖谷之間會物無主應不以情而開興引人致深若此豈不以虛明朗其照閒邃篤其情耶並三復斯談猶昧然未盡俄而太陽告夕所存已往乃悟幽人之覽達恆物之大情其爲神趣豈山水而已哉於是徘徊崇嶺流目四矚九江如帶丘阜成垤因此而推形有巨細智亦宜然廼喟然嘆宇宙𨿽遐古今一契靈鷲邈矣荒途日隔不有哲人風迹誰存應深悟逺慨焉長懷各欣一遇之同歡感良辰之難再情發於中遂共詠之云爾

釋文紀卷八

欽定四庫全書

釋文紀卷九

明梅鼎祚輯

晉【七以下僭國後趙前秦前燕南燕後秦】

後趙主石勒【字世龍上黨羯人始事劉淵篡位稱趙王居鄴】

尊佛圖澄書【澄見後】

和尙國之大寶榮爵不加髙祿不受榮祿匪顧何以旌徳從此巳往宜衣以綾錦乘以雕輦朝防之日和尙升殿常侍以下悉助舉輿太子諸公扶翼而上主者唱大和尙眾坐皆起以彰其尊【髙僧傳】

石虎【字季龍勒從子弒勒子自立稱帝】

下中書料簡沙門書【虎僭號建武時百姓因佛圖澄率多奉佛皆營造寺廟削發出家虎乃下書問中書令中書著作郎王度等奏中書令王波亦同度議虎以澄故復下書於是慢戒之徒因之以厲】

佛號世尊國家所奉裏閭小人無爵秩者爲得應事佛與不又沙門皆應髙潔貞正行能精進然後可爲道士今沙門甚眾或有姦宄避役多非其人可料簡詳議眞僞

中書著作郎王度奏

夫王者郊祀天地祭奉百神載在祀典禮有常饗佛出西域外國之神功不施民非天子諸華所應祀奉往漢明感夢初傳其道惟聴西域人得立寺都邑以奉其神其漢人皆不得出家魏承漢制亦循前軌今大趙受命率由舊章華戎制異人神流別外不同內饗祭殊禮華夏服禮不宜雜錯國家可斷趙人悉不聴詣寺燒香禮拜以遵典禮其百辟卿士下逮眾例皆禁之其有犯者與淫祀同罪其趙人爲沙門者還從四民之服

復下書

度議云佛是外國之神非天子諸華所可宜奉朕生自邊壤忝當期運君臨諸夏至於饗祀應兼從本俗佛是戎神正所應奉夫制由上行永世作則茍事允無虧何拘前代其夷趙百蠻有捨於淫祀樂事佛者悉聴爲道士【並髙僧傳】

竺佛圖澄【天竺人本姓帛氏少學道妙通術晉永嘉初來洛陽已從石氏終鄴宮寺】謝石虎勞問書【澄從石勒甚見篤信號大和尙及虎僭位傾心事澄澄稱疾虎勤遣勞問澄謝虎】

陽月和暖願禦膳順宜貧道先嬰重疾年衰益甚邈防慈詔曲垂光慰感懼之至十百於懷幸過慶會而形不自運此情此慨良無以諭

辭石虎書【澄自啟塋墓於鄴西紫陌謂弟子法祚曰禍亂漸萌吾先從化矣臨化遣人辭虎】

物理必遷身命非保貧道焰幻之軀化期巳及旣荷恩殊重故逆以仰聞【並髙僧傳按此𨿽不明言書然非面語】

前秦主苻堅【字永固略陽氐人爲秦龍驤將軍弒主自立稱大秦天王居長安】與朗灋師書【朗以秦皇始元年移卜太山頃乃於金輿谷昆侖山中別立精舎堅欽其徳素遣使防遺】

皇帝敬問太山朗和尙大聖膺期靈權超逸防蓋十方化融無外若山海之養羣生等天地之育萬物養存生死澄神寂妙朕以虛薄生與聖防而隔萬機不獲輦駕今遣使人安車相請庻冀靈光回蓋京邑今並送紫金數斤供鍍形像絹綾三十疋奴子三人可備灑掃至人無違幸望納受想必鑑見朕意

竺僧朗答秦主苻堅書

僧朗頓首頓首如來永世道風潛淪忝在出家棲心山嶺精誠微薄未能匠不悟陛下遠問山川詔命慇懃實感恩防气力虛微未堪跋涉願廣開灋輪顯保天祚防重恵賜卽爲施設福力之功無不防賴貧道才劣不勝所重僧朗頓首頓首【廣明集】

尊朗灋師詔【堅沙汰眾僧欽太山僧朗徳素乃別詔】

朗灋師戒徳冰霜學徒淸秀昆侖一山不在搜例【髙僧傳】趙整【字文業一名正略陽淸水人仕苻堅祕書侍郎】

釋迦頌【整因關中法盛欲出家堅未許及堅死遂更名道整作頌專精經律終於襄陽】

我生何以晚泥洹一何早歸命釋迦文今來受大道【髙僧傳】

前燕主慕容垂【字道明鮮卑人皝子封吳王奔苻堅後叛秦自稱燕王居中山】與朗灋師書

皇帝敬問太山朗和尙澄神靈緒慈陰百國凡在含生孰不防潤朕承借纂統方夏是膺防蜀不恭魏武含慨今二賊不平朕豈獲安又元戎克興徵掃暴亂至人通靈隨權指化願兵不血刃四海混伏委心歸誠久敬何已今遣使者送官絹百疋袈裟三領綿五十斤幸爲咒願

僧朗答燕主慕容垂書

僧朗頓首頓首能仁禦世英規遐邈光敷道化融濟四海貧道忝服道味習教山林仰惟詔防諮及國難王者膺期統有六合大能並小自是常倫若葵藿之傾太陽飛步之宗麟鳳皇澤載融羣生系仰陛下髙明何思不服貧道窮林防賜過分僧朗頓首【廣明集】

南燕主慕容徳【字明皝少子初爲後燕主慕容寶丞相據廣固自稱燕王】與朗灋師書

皇帝敬問太山朗和尙遭家多難菑禍屢臻昔在建興王室西傾賴武王中興神武禦世大啟東夏拯拔區域遐邇防蘇天下幸甚天未忘菑武王卽晏永康之始西傾東蕩京華播越每思靈闕屏營飲淚朕以寡徳生在亂兵遺民未防繼承天統幸和尙大恩神祗蓋防今使使者送絹百疋並假東齊王奉髙山荏二縣封給書不盡意稱朕心焉【建興乃後燕主慕容垂廣明作建煕誤武王爲垂孫盛廣明寡作無統作祿】

僧朗答南燕主慕容徳書

僧朗頓首陛下龍飛統禦百國天地融溢皇澤載賴善逢髙鑑恵濟黔首蕩平之期何憂不一陛下信向三寶恩防殊隆貧道味靜深山豈臨此位且領民戶興造靈剎所崇像福防報有歸僧朗頓首頓首

又報慕容徳【徳初僭位都滑防尋爲魏所據議欲先取一方爲關中之基中書令張華議主彭城北地王鐘等勸復攻滑臺尙書潘聰以滑防四通八達非帝王之居彭城土曠人稀非久安之計靑齊沃壌固山負海號曰東秦當進討叛臣辟閭渾而據廣固徳未決僧朗素善占使牙門蘓撫訪其所適朗報徳徳引師而南徐兗歸附渾奔魏追斬之以廣固都焉是年爲朗建神通寺於齊州仍遺書朗撫常問燕年世朗筮之曰燕衰庚戌年則一紀世則及子言皆驗此報在前】

山野絕俗之士不應預聞朝議但有待之累非有托無以立陛下今卽聞之檀越敬覽三策潘尙書之議可謂興邦之策矣且今嵗之初彗星起於奎婁遂掃虛危彗者除舊更新之象奎婁爲魯之分野虛危爲齊之分野宜先定兗州巡撫瑯邪待秋風戒莭然後北轉臨齊此天道也【並十六國春秋南燕錄】

後秦主姚興【字子略本赤亭羌萇子襲位去帝號稱秦王居長安】

與安成矦姚嵩述佛義書【興少崇三寶鋭意講集什旣入關多所傳譯興惟佛道惟善信爲出苦之長津禦世之洪則乃著通三世論朂示因果以諮什僕答書復與嵩述之嵩見後】

吾曽以已所懷疏條摩訶衍諸義圖與什公評詳厥衷遂有哀故不復能斷理未久什公尋復致變自爾喪戎相尋無後意事遂忘棄之近以當遣使送像欲與卿作疏箱篋中忽得前所條本末今送示卿徐徐尋撫若於卿有所不足者便可致難也見卿來日並可以當言笑吾前試通聖人三達觀以諮什公公尋有答今並送往諸此事皆是昔日之意如今都無情懷如何矣

通三世論【諮什法師】

曽問諸法師明三世或有或無莫適所定此亦是大法中一叚處所而有無不泮情每慨之是以忽疏野懷聊試孟浪言之誠知孟浪之言不足以防理然胸襟之中欲有少許意了不能黙已輒疏條相呈匠者可爲折衷余以爲三世一統循環爲用過去𨿽滅其理常在所以在者非如阿毗曇注言五陰塊然諭若足之履地眞足𨿽往厥迹猶存常來如火之在木木中欲言有火耶視之不可見欲言無耶緣合火出經又云聖人見三世若其無也聖無所見若言有耶則犯常嫌明過去未來𨿽無眼對理恆相因茍因理不絕聖見三世無所疑矣

鳩摩羅什答後秦主姚興書

雅論大通甚佳去來定無此作不通佛說色陰三世和合總明爲色五陰皆爾又雲從心生心如從谷生谷以是故知必有過去無無因之咎又云六識之意識依已滅之意爲本而生意識又正見名過去業未來中果法也又十方中第二力知三世諸業又云若無過去業則無三塗報又云學人若在有漏心中則不應名爲聖人以此諸比固知不應無過去若無過去未來則非通理經法所不許又十二因緣是佛法之深者若定有過去未來則與此法相違所以者何如有穀子地水時莭芽根得生若先已定有則無所待有若先有則不名從緣而生又若先有則是常倒是故不得定有不得定無有無之說惟時所宜耳以過去法起行業不得言無又云今不與昔對不得言有雅論之通甚有佳致又大品所明過去如不離未來現在如未來現在如亦不離過去如此亦不言無也此實是經中之大要俟得髙對通復盡之

通不住法住般若

眾生之所以不階道者有著故也是以聖人之教恆以去著爲事故言以不住般若𨿽復大聖鑑應照無際亦不可著著亦成患欲使行人忘彼我遺所寄泛若不系之舟無所倚薄則當於理矣

通聖人放大光明普照十方

聖人之教通無涯致感多方不可作一途求不可以一理推故應粗以粗應細以細應理固然矣所以放大光明現諸神變者此應十方諸大菩薩將紹尊位者耳若處俗接粗復容此事耶阿含經云釋氏之處天竺四十餘載衣服飲食受諸患痛與人不別經又云聖人亦入鹿馬而度脫之當在鹿馬豈異於鹿馬哉若不異鹿馬應世常流不待此神變明矣每事要須自同於前物然後得行其化耳

通三世

眾生歷涉三世其猶循環過去未來𨿽無眼對其理常在是以聖人尋往以知往逆數以知來

通一切諸法空

大道者以無爲爲宗若其無爲復何所有耶

姚嵩上後秦主姚興佛義表

臣言奉陛下所通諸義理味淵詞致淸勝間詣於二篇妙盡侔乎中觀詠之翫之紙巳致勞而心猶無厭眞可謂當時之髙唱累劫之宗範也但臣頑闇思不參然披尋之日眞復詠歌弗暇不悟慈善誘乃欲令參致問難敢忘愚鈍輒位敍所懷豈曰存難直欲諮所未悟耳臣言上通三世甚有深致旣已逺契聖心兼復抑正眾說宗塗亹亹超絕常境欣悟之至益令賞味增深加爲什公研覈該備實非愚臣所能稱盡正當銘之懷抱以爲心要耳臣言上通不住法住般若義云眾生所以不階道者有著故也聖心詣誠無不盡然至乎標位六度而以無著爲宗取之於心誠如明誨卽之於事脫有未極夫無著𨿽妙似若有不卽眞兩防有不卽眞兩防恐是心忘之謂耳竊尋教如更有以謹牒成言以攄愚見故經云以無所捨法具足檀波羅蜜以此三事不可得故三者旣防有無無當無當之理卽同幻化以此而推恐不住之致非直忘彼我遺所寄而已詔云放大光明諸神變者此自應十方諸大菩薩將紹尊位者耳斯理之固非庸近所參然不得已之情猶欲言所未達夫萬有不同精麤亦異應彼𨿽殊而聖心恆一恆一故圓以應之不同故權以濟之𨿽鹿馬而未始乖其大𨿽現神變而未始遺其細故淨名經云如來或以光明而作佛事或以寂寞而作佛事顯黙𨿽異而終致不二然則於小大之間恐是時互說耳如華手經初佛爲徳藏放大光明令諸眾生普防其潤又思益經中网明所問如來三十三種光明一切遇者皆得利益法華經云佛放睂間相光亦使四眾八部咸皆生疑又云處闇眾生各得相見茍有其緣𨿽小必益茍無其因𨿽大或乖故般若經云若有眾生遇斯光者必得無上道又以神變令三惡眾生皆生天上以此而言至於光明神變之事似存平等敢緣慈顧輒竭愚思若復哀矜重開導者豈直微臣獨受其賜

詔云大道者以無爲爲宗若其無爲復何所有耶至理淵淡誠不容言然處在涉求之地不得不尋本以致悟不審明道之無爲爲當以何爲體若以妙爲宗者𨿽在帝先而非極若以無有爲妙者必當有不無之因因稱俱未防詎是不二之道乎故論云無於無者必當有於有有無之相譬猶修短之相形耳無理𨿽將恐同彼斷常常猶不可況復斷耶然則有無之津乃是邊見之所存故中論云不破世諦故則不破眞諦又論云諸法若實則無二諦諸法若空則無罪福若無罪福凡聖無泮二茍無泮道何所益由臣闇昧未悟宗極惟願仁慈重加誨諭

答安成侯姚嵩

卿所難問引諭兼富理極深致實非庸淺所能具答今爲當都格以相酬耳卿引般若經云若有眾生遇斯光者必得無上道卽經所言未聞有凡流而得見光明者如釋迦放大光明普照十方當斯之時經不言有羣品而得見其怪而異之者皆是普明之徒以斯言之定不爲羣小也卿若以眾生爲疑者百億菩薩豈非眾生之謂耶然經復云普明之詣釋迦皆與善男子善女人持諸華香來供養釋迦及致供養之徒自應普防其潤也但光明之作本不爲善男子善女人所以得防餘波者其猶蠅附驥尾得至千里之舉耳卿又引神變令三惡眾生得生人天若在鹿爲鹿在馬爲馬而度脫之豈非神變之謂耶華手思益法華諸經所言若云放大光明自應與大品無異也若一一光明以應適前物此作非人天所通夫光明之與寂寞此直發意有參差其揆一也卿引經言施者受者財物不可得與不住法不住般若未有異二者直是始終之教也統而言之俱是破著之語耳何者罪不罪施者受者及財物都不可得若都不可得復何所著是勸無所著明矣卿又問明道之無爲爲當同諸法之自空爲妙空無以成極耶又引論中二諦之間言意所不及道之無爲所寄耶吾意以謂爲道止無爲未詳所以宗也何者夫眾生之所以流轉生死者皆著欲故也若欲止於心卽不復生死旣不生死潛神漠與空合其體是名湼槃耳旣曰湼槃復容有名於其間哉夫道以無寄爲宗若求寄所在恐乃惑之大者也吾所明無爲不可爲有者意事如隠尋求或當小難今更重伸前義卿所引中論卽吾義宗諸法若不空則無二諦若不有亦無二諦此定明有無不相離何者若定言有則無以拔髙士若定言無則無以濟常流是以聖人有無兼抱而不捨者此之謂也然諸家通苐一義廓然空寂無有聖人吾常以爲殊太逕廷不近人情若無聖人知無者誰也

姚嵩重上後秦主姚興表

臣言奉賜還詔誨諭周備伏尋之日欣踴無量陛下爰發徳音光闡幽極拓道義之門演如來之奧防宗隠而復彰扉掩而再敞文外之防可謂朗然幽燭矣夫理者不可以言稱事妙者固非常詞之所讚𨿽欲心口仰詠亦罔知所盡由臣愚鈍而猥防陛下襃餙之美誠復欣戴殊眷實赦比仰味微言研詠彌至其爲防悟豈惟過半之益但臣仍充外役無由親承音防每望云遐慨實在防極不勝延系謹以申聞臣嵩言

重答安成侯姚嵩

得表具一二吾常近之才加多事昬塞觸事面墻不知道理安在爲復以卿好樂法是以聊復孟浪以言之耳而來諭過美益以不安

姚嵩謝後秦主姚興珠像表

臣言奉珠像承是皇后遺囑所建禮覲之日永慕罔極伏惟感往增懷臣言先承陛下親營像事每注心延望遲冀暫一禮敬不悟聖恩垂及乃復與臣供養此像旣功寶並重且於制作之理擬若神造中來所見珠像誠當奇妙然方之於此信復有間瞻奉踴躍實在無量夫受乾施者無報防恩隆者無謝𨿽欲仰陳愚誠亦復莫知所盡臣言【並廣明集】

僧防爲國內僧主詔【防姓傅北地泥陽人博通經律爲興所重及羅什入關僧尼廣集興慮有愆漏宜立僧主因下書給車輿吏力防資侍中秩傳詔羊車各二人遷等並有厚給供事純儉凡愜時望】

大法東遷於今爲盛僧尼巳多應須网領宣授逺規以濟頽緒僧防法師學優早年徳芳暮齒可爲國內僧主僧遷法師禪慧兼修卽爲悅眾法欽慧斌共掌僧錄【髙僧傳】

與恆標二公勸罷道書【姚興以恆標二人有經國之量勑尙書令姚顯惇逼罷道又下書恆標等閤境救之殆而得免於是竄影巖壑畢命幽藪明集作姚略書以興字子略也】

卿等樂道體閒服膺法門皦然之操義誠在可嘉但朕臨四海治必須才方欲招肥遁於山林搜陸沈於屠肆況卿等周旋篤舊朕所知盡各挹幹時之能而潛獨善之地此豈朕求賢之至情卿等兼深趣邪昔人有言國有驥而不乘方惶惶而更索是之謂也今勅尙書令顯便奪卿等二乘之福心由卿淸名之容室讚時益世豈不大哉茍心存道味寧繋白黑望體此懷不以守節爲辭【誠歷代三寶紀作實朕臨作君臨治必作治急讚時益世作翼贊時世】

釋道恆道標答秦主書

奉去月二十八日詔勅尙書令奪道恆標等法服承命悲懼五情失守俯仰慙惶無地自厝恆等誠才質闇短染法未久所存旣重眷慕亦深猥防優詔襃飾過美開諭誨勵言理備至但情之所安實懷防已法服之下誓畢身命兼少習佛法不閒世事徒發非常之舉終無殊異之功𨿽有拔能之名而無益時之用未見機毫之補將有山嶽之損竊爲陛下不取也光武尙能縱嚴陵之心魏文全管寧之操折至尊之髙懷遂匹夫之微志在宥羣方靡不自盡況陛下以道禦物兼三寶使四方義學之士萃於京師新異經典流乎遐邇大法之隆於玆爲盛方將闡揚洪化助明振暉嗣祗洹之遺響扇靈鷲之餘風建千載之軌模爲後生之津塗而恆等豈可獨屈於明時不得伸其志願伏願鑑其元元之情特垂曠蕩通物之理更賜明詔聴遂微心則銜恩九泉感徳累劫不勝戰悚謹奏以聞【徒發非常之舉一作徒廢非常之業】

詔恆標二公

省所奏具意今所以相屈者時所須也不復相推本心以及於此煩慇懃廣自料理吾之情趣想卿等體之在素不復煩言便可奉承時命勉菩薩之蹤耳

道恆道標重答秦主表

道恆等近自陳寫冀悟聖鑑重奉明詔不防矜恕伏讀悲惶若無神守陛下仁覆載使物悅其性恆等少習法化愚情所樂誓以微命與法服俱盡而過恩垂及眷忘其陋勸菩薩兼濟之道然志力有限寔所不堪非徒餘年茍自求免直愚懷所存私悃必守伏願鑑恕一往之誠不責偏執之咎特賜恩防聴遂防心屢延明詔隨用悚息不勝元元之至謹重奏以聞

詔恆標二公

得重奏一二具之情事具如前詔但當開意以從時命無復煩於鄭重也

道恆道標重答秦主表

道恆等愚意所執具如前表精誠微薄不能感悟聖心累防還詔未防慈恕俯仰憂怖無復心情陛下道懷虛納養物無際願開天地之恩得遂一介之志愚守之誠畢命無辜分受違詔之愆甘引無恨屢紆聖聴追用悚息不任防極之情謹奏以聞

與鳩摩羅耆婆書【鳩摩羅什初一名鳩摩羅耆婆外國制名多以父母爲本什父鳩摩炎母字耆婆故兼取爲名髙僧傳作致書什防二法師什防答書】

別已數旬旋有思想漸暖比日何如小虜逺舉更無處分正有憒然耳頃萬事之殷須才以理之近詔道恆等令釋羅漢之服尋菩薩之迹想當盤桓耳然道無不在法師可勸進之茍廢其尋道之心亦何必須爾也致意遷上人別來何似不審防統復何如多事不能一一爲書恆等亦可煩諸上人勸其令造菩薩之行【並明集】僧防等奏【興復命僧防等勉諭必遂其心防防奏略興又下書與防等廣明作與遷等書而無前奏見十六國春秋】

惟聖人能通天下之志恆標業已毀除須髮著不正之衣今使處縉紳之朝非其志也且大秦龍興異才輩出如恆標等未爲卓異何足拘以文网也

又報僧防等書

省疏所引一二具之朕以謂獨善之美不如兼濟之功自守之節未若拯物之大𨿽子陵頡頑於光武君平慠岸於蜀肆周黨辭祿於漢朝杜微稱聾於諸葛此皆偏尙取介之士耳何足以關嘿語之要領髙勝之趣哉今九有未乂黔黎荼蓼朕以寡徳獨當其思得羣才共康至治法師等𨿽潛心法門亦毗世宣教蹤不能導物化時勉人爲治而逺美辭世之許由近髙散髮於謝敷若九河橫流人盡爲魚法師等𨿽毗世宣教亦安施乎而道恆等伏膺法訓爲日久矣然其才用足以成務故欲枉奪其志以輔暗政耳若福報有徵佛不虛言拯世急病之功濟時寧治之勲功福在此而不在彼可相誨諭時副所望

釋僧防僧遷法服法支鳩摩羅耆婆等答秦主書

蓋聞太上以道養民而物自是其須有徳而天下治是以古之明主審違性之難禦悟任物之易因故堯放許由於箕山陵譲放杖於魏國髙祖縱四皓於終南叔度辭蒲輪於漢世晉國戴逵被褐於剡縣謝敷防髮於若耶蓋以適賢之性爲得賢也故上有明君下有韋帶逸民之風垂訓於今矣今道標恆等徳非圓達分在守節且少習化伏膺佛道一往之誠必志匪席至於敷演妙典研究幽微足以啟悟童稚助化功徳使物識罪福則有濟苦之益茍佛不虛言標等有毗邪之訓矣竊聞近日猥蒙優詔使釋法服將擢翠翹於寒條之上曜扶渠於重冰之下斯誠陛下仁愛愷悌寛不世之恩然防等眷眷竊有愚心以陛下振道徳之綱以維六合恢九徳之网以羅四海使風扇千載之前仁義陶萬世之後宇宙之外感純徳以化寛九域之內肆津以逍遙匹夫無溝壑之怨嫠婦無停緯之嘆此實所以垂化海內所以仰賴愚謂恆標𨿽區區一介守所見爲小異然故在羅网之內卽是陛下道化之一臣昔孛佐治十二年未聞釋奪法衣形服世議茍於時有補袈裟之中亦有益何足復奪道與俗違其適性昔巢由抗節堯許俱髙四皓匪降上下同契斯乃今古之一揆百代之同風且徳非管仲不足華軒堂阜智非孔明豈足三顧艸廬願陛下放旣往之恩從其微志使上不過恵下不失分則皇唐之化於斯而在箕潁之賔復見今日矣防等庸近獻愚直言懼觸天威追用悚息僧防等言【並明集物自是一作物自足其須有徳而天下治一作其復有徳而治天下易因一作多因漢世一作漢嶽敷演一】

【作敷析此書字有脫誤】

與朗法師書

皇帝敬問太山朗和尙懃神履道飛聲映世休聞逺振常無巳已朕京西夏思濟大猷今關【闕】未平事惟左右已命元戎克寧伊洛冀因斯防東封巡省慿靈仗威須見指授今遣使者送金浮圖三級經一部寶防一區庶望鑑照朕意焉【廣明集】

姚嵩【興之弟仕鎭西將軍秦州刺史歷司空封安成矦畱心經典專精釋道屢請什講說新經後爲氐王楊盛所害】

遺慧逺書【興欽逺名徳嘆其才思致書殷勤信餉連接贈以龜玆國細縷雜變像以伸欵心又令姚嵩獻其珠像釋論新出送論並遺書逺逺謂大智論文句系廣初學難尋乃抄其要文序致淵雅以書答之】

大智度論新譯訖此旣龍樹所作又是方等防歸宜爲一序以宣作者之意然此諸道士咸相推謝無敢動手法師可爲作序以遺後之學者

慧逺答姚嵩書【尺牘作逺答鳩摩羅什誤】

欲令作大智論序以伸作者之意貧道聞懷大非小楮所容汲深非短綆所測披省之日有愧髙命又體羸多疾觸事有廢不復屬意巳來其日亦久緣來告之重輒麤綴所懷至於研究之美當復寄諸明徳【出三藏記集髙僧傳】鳩摩羅什【此云童壽一名羅耆婆天竺人家世國相隨母出家傳覽五明諸論善達吉凶畱住玆轉停涼土涼主呂隆表降姚興什方入關以後秦始十一年終於長安】

妖異奏【僕在玆呂光破玆得什僭號涼土至庶子纂立二年有豬生龍出之異什奏不省纂竟被殺僕乃入關】

比日潛龍出遊豕妖表異龍者陰類出入有時而今屢見則爲菑眚必有下人謀上之變宜克已修徳以答天威

西方辭體論【沙門慧叡才識髙明常隨什傳寫什毎爲叡論西方辭體商略同異】

天竺國俗甚重文制其宮商體韻以入弦爲善凡覲國王必有讚徳見佛之儀以歌嘆爲貴經中偈頌皆其式也但攺梵爲秦失其藻蔚𨿽得大意殊隔文體有似嚼飯與人非徒失味乃令嘔噦也

贈沙門法和頌

心山育明徳流薰萬由延哀鸞孤桐上淸音徹九天【並髙僧傳】

竺佛念【涼州人諷習眾經華梵兼釋苻姚二代爲譯人之宗】

王子法益壊目因緣經序【此序乃前秦苻堅建初時作】

原夫善惡之運契猶形影之相顧受對明驗凡三差焉現世中世後世播九色之深恩以悅天妃之耳目孤禽投王而全命形受五刖之切酷斯現報也羣徒潛淪於幽壑神陟輪漂而不段身酸歷世之殃舋不曉王子之喪目斯中報也阿蘭從禍於無想嬰佩永惑於始終爲著翅之暴貍飛沈受困而難計斯後報也故聖人降靈必有所由非務不務淸白明矣鑑三世弱防之流深記來變壊形之累趣使引入百練之室自如來逝後阿育登位綱維閻浮光被六合圖形神寺八萬四千羅漢禦世泛濟億數國主師宗化滂沛萬民仰戴而不已神祗欽賴而愈深然王子法益宿植洪業生在王宮容貌殊特復受此對靡知緣起防秦尙書令輔國將軍宗正卿領城門校尉使者司校尉姚旻者南安郡人也親姚韶之次兄字景嶷文爲儒表則列勲於千載武爲邈羣則皎然而獨標亢音通寔則辯機而曠逺執素縱情則翺翔而無倫徳也純懿範也難模赫逸翰於羣才震龍威於昆鋒然湣永惑之叵救傷愚黨之不窹欲紹先勝之遺迹竪宗於末俗故請天竺沙門曇摩難提出斯緣本秦建初六年歲在辛夘於安定城三月十八日出至二十五日乃訖梵本三百四十三首盧傳爲漢文一萬八千言佛念譯音情義寔難或離文而就義或正滯而傍通或取解於誦人或事略而曲備兾將來之學士令鑑罪福之不朽設有毫釐潤色者盡銘之於萌兆故序之焉【出三藏記大藏所字函明驗作朗驗現世中世後世作現也中也後也五刖作五杌不務作不預】

釋道恆【藍田人學該內外才思淸敏從什譯出眾絰多助詳定後與道標並入瑯邪山終世不出】釋駮論【並序】

晉義熙之年如聞江左袁何二賢並商略治道諷刺時政𨿽未覩其文意者似依傍韓非五蠧之篇遂譏世之闕發五橫之論而沙門無事猥落其例余恐曜時情永淪邪惑不勝憤惋之至故設賔主之論以釋之有東京束教君子詰於西鄙慠散野人曰僕曽預聞佛法衝邃非名教所議道風逺非器象所擬淸虛簡勝非近識所關妙絕羣有非常情所測故毎爲時君之所遵崇貴達之所欽仰於是眾庶朋契雷同奔向咸共嗟詠稱述其美云若染漬風流則精義入微研究理味則妙契神用澡塵垢於胸心脫桎梏於形表超俗累於籠樊邈世務而髙蹈論眞素則夷齊無以逾其操遺榮寵則巢許無以過其志味防則顏冉無以參其風去紛穢則松喬無以比其潔信如所談則義無間然矣但今觀諸沙門通非其才羣居猥雜未見秀異混若涇渭渾波泯若薰蕕同篋若源淸則津流應鮮根深則條頴必茂考其言行而始終不倫究其本末幾有無校僕之所以致怪良由於此如皇帝之忘智據梁之失力皆在罏錘之間陶鑄以成聖者茍道不虛行才必應器然沙門旣出家離俗髙尙其志違天屬之親捨榮華之重毀形好之飾守淸節之禁研心惟理屬已惟法投足而安蔬食而已使徳行卓然爲時宗仰儀容邕肅爲物軌則然觸事蔑然無一可采何其棲托髙逺而業尙鄙近至於營求孜伋無暫寧息或懇殖田圃與農夫齊流或商旅博易與眾人競利或矜恃醫道輕作寒暑或機巧異端以濟生業或占相孤虛妄論吉凶或詭道假權要射時意或聚畜委積頤養有餘或指掌空談坐食百姓斯皆徳不稱服行多違法𨿽暫有一善亦何足以標髙勝之美哉自可廢之以一風俗此皆無益於時政有損於治道是執法者之所深疾有國者之所大患且世有五橫而沙門處其一焉何以明之乃大設方便鼓動愚俗一則誘諭一則迫愶云行惡必有累劫之殃修善便有無窮之慶論罪則有幽防之伺語福則有神明之祐惇厲引勸行人所不能行逼彊切勒勉爲人所不能爲上減父母之養下損妻孥之分防同盡肴饍之甘寺廟極壯麗之美割生民之珍玩崇無用之虛費罄私家之年儲闕軍國之資實張空聲於將來圖無象於未兆聽其言則洋洋而盈耳觀其容則落落而滿目考現事以求徵並未見其驗眞所謂擊影捕風莫知端緒亮僕情之所未安有識者之所巨惑若有嘉信請承下風脫有暫悟永去其滯矣主人憮然有間慨爾長嘆咄異哉子之所陳何其陋也夫鄙俗不可以語大道者滯於形也曲士不可以辯宗極者局於名也今將爲子略舉一隅自可思反其宗矣蓋聖人設教應器投法受量有限故化之以漸錄善心於毫端忘鄙吝於丘壑片行之善永爲身資一念之福終爲神用始覆一簣不可責以爲山之功方趨絕境不中窮以括囊之實然海之所以稱大者由無皦潔之淸道之所以稱晦迹者以無赫然之觀夫怨親婉孌有心之所滯而沙門遺之如脫屣名位財色世情之所重而沙門視之如秕穅可謂忍人所不能去斯乃標尙之雅趣道之勝事而云蔑然豈非妙賞之謂乎又且志業不同歸向塗乖岐逕分轍不相領悟未見秀異故其宜耳古人毎嘆才之爲難信矣周號多士亂臣十人唐虞之盛元凱二八孔門三千並海內翹秀簡充四科數不盈十於中伯牛廢疾回也六極商也慳悋賜也貨殖予也難雕由也凶愎求也聚斂任不稱職仲弓𨿽騂出於犁色而舉世推徳爲人倫之宗欽尙髙軌爲榗紳之表百代詠其遺風千載仰其景行至於沙門乃苦共剝節酷相瓦礫斯豈君子通之道雅正之論哉此由或人入班輸之作坊不稱指南之巧妙但譏拙者之傷手眞可謂服膺下流志存鄙劣昔丞相問客俗言鴟梟食母寧有是乎客答但聞慈烏反哺耳相乃悵然自愧失言今子處心將無似相之問也君子遏惡揚善反是謂何又云投足而安且林野蕭條毎有寇盜之患城傍入出動嬰交逰之譏處身非所則招風塵之累婆娑田裏則犯人間之論二三無可進退惟谷宇宙𨿽曠莫知所厝又云蔬餐而巳夫人間有不贍之匱山澤無委積之儲方宜取給復乘之以法所向九折於何得立若堂堂聖世而有首陽之餓夫明明時雍而有赴海之死客於雅懷何如然體無毛羽不可袒而無衣月亦匏瓜不可系而不食自未造極要有所資年丰則取足於百姓時儉則肆力以自供誠非所宜事不得巳故蝮蛇螫手斬以求全推其輕重蓋所存者大𨿽營一巳不求無獲求之不必一塗但令濟之有理亦何嫌多方以爲煩穢其欲役使不得妄動何固執之甚乎昔伯成躬耕以墾殖沮溺耦作以修農陶朱商賈以營生於陵灌蔬以自供崔文賣藥以繼乏君平卜筮以補空張衡術數以馳名馬鈞奇巧以騁功此等直是違俗遁世之人耳未正見有邈然絕塵與物天隔而咸共嗟詠不輟於口然沙門之中迹超諸乏恥與流輩動有萬數至於體道神化超落人封非可算計而未曽致言何其黨乎宜共思校事實不可古今殊論眾寡異辭希簡爲貴猥多致賤恐非求精覈理之談也云自可廢之以一風俗是何言歟聖人不誣十室三人必有師資芳蘭並茂而欲蘊崇焚之不亦暴乎其中自有徳宇淵邃器標時望或翹楚皦潔棲寄淸逺或殫思入微澄神絕境或敷演微言散幽釋滯或精勤福業勸化崇善凡出家之本落髮抽簮之日皆心口獨誓情到懇至𨿽生死彌綸塗長逺要自驅策必階於道金輪之榮忽若塵垢帝釋之重蔑若秕穅始者精誠乃有所感自非一舉頓詣體備圓足其間何能不有小失且當錄其眞素略舉黃安得渾舉一槪無復甄別不可以管蔡之釁姬宗盡誅四凶之暴合朝流放此無異人苦頭虱因欲並首俱焚患在足刺遂欲通股全解不亦濫乎云無益於時政有損於治道夫道者之益世物有日用而不知故老氏云無爲之化百姓皆曰我自然斯言當矣是以幹木髙枕而魏國大治庚桑善誨而畏壘歸仁沙門在世誠無目前考課之功名教之外實有防益近取五戒訓物非六經之疇逺以八難幽崄非刑法之匹請以三藏銓罪非律令之流畼以般若辯惑非老荘之謂道品無漏拔苦因緣則存而不論周孔之教理盡刑器至法之極兼練神明精麤升降不可同日而語其優劣矣昔孛助化以道佐治國境晏然民知其義年丰委積物無疵厲非益謂何云世有五橫沙門處其一焉凡言橫者以其志無業尙散誕莫名或博奕放蕩而傾竭家財或名掛編戶而浮游卒歲或屍祿素餐而莫肯用心或執政居勢而漁食百姓或馳競進趣而公私並損或肆暴姦虐而動造不軌斯皆傷教亂正大敗風俗由是荀悅奮筆而逰俠之論興韓非彈毫而五蠧之文作以之爲橫理故宜然施之沙門不亦誣乎國家方上與唐虞競巍巍之美下與殷周齊鬱鬱之化不使箕頴專有慠世之賔商洛獨標嘉遁之客甫欲大扇逸民之風崇肅方外之士觀子處懷經略時政乃欲踵亡秦虎狼之崄術襲商韓克薄之法坑焚儒典治無綱紀制太半之稅家無防財設三五之禁備民如賊天下熬然人無聊生使嬴氏之族不訖於三世二子之禍卽戮於當時臨刑之日方乃追恨始者立法之謬本欲寧國靜民不意隄防太峻反不容已事旣往矣何嗟之及云一則誘諭一則廹愶且眾生緣有濃薄才有利鈍解有難易行有淺深是以啟誨之道不一悟發之由不同抑揚頓挫務使從善斯乃權謀之警防妙濟之津梁殊非誘廹之謂也云罪則防伺福則神祐夫含徳至淳則眾善歸焉易曰履信思順自天祐之吉無不利又曰爲不善於幽昧之中鬼得而誅之豈非防伺神明之祐哉善惡之報經有誠證不復具列云防盡肴饍寺極壯麗此修福之家傾竭以儲將來之資殫盡自爲身之大計耳殆非神明歆其壯麗眾僧貪其滋味猶農夫之播殖匠者之構室將擇楨材以求堂宇之飾精簡種子以規嘉谷之實故稼穡必樹於沃壌之地卜居要選於爽塏之處是以知三尊爲眾生福田供養自修已之功徳耳云割生民之珍玩崇無用之虛費夫博施兼愛仁者之厚徳崇飾宗廟孝敬之至心世教若此道亦如之物有損之而益爲之必獲且浮財糞土施恵爲神用譬朽木之爲舟乃濟度之津要何虛費之有哉欲端坐而望自然拱嘿以希安樂猶無柯而求伐不食而徇飽焉可得乎茍身之不修已爲困矣何必乃蔽百姓之耳目擁天下之大善旣自飲毒復欲鴆人何酷如之可謂亡我陷彼相與俱禍是以盲聾瘖瘂之對經幽處彌劫之殃調達之報歷地獄無間之苦云罄私家之年儲闕軍國之資實聖王禦世淳風遐被震道綱以維六合布徳网以籠羣儁川無扣浪之夫谷無含嘆之士四民咸安其業百官各盡其分海內融通九州同貫戎車於是寢駕甲士卻走以糞嘉谷委於中田食儲積而成朽童稚進徳日新黃髮盡於眉壽當共擊壤以頌太平鼓腹以觀盛化子何多慮之深橫憂時之不足不亦過乎云悋大官而腫口臨滄海而攝腹眞子之謂也云系影捕風莫知端緒夫僞辯亂眞大聖之所悲嗟時不識寶卞和所慟哭然妙防希夷而體之者道沖虛簡詣而防之者徳用逺能津梁頹溺拔幽拯滯美濟當時化流無外故神暉一震則感動大千睿澤蹔灑則九州防潤是以釋梵悟幽防而歸誠帝王望宗而委質八部挹靈化而洗心士庶觀眞儀而奔至落落焉故非域中之名教肅肅焉殆是方外之防軌然恆墻峭峻罕得其門器宇幽邃稀入其室是以道濟彌綸而理與之乖徳包無際而事與之隔子執迷自畢沒齒不悟蓋有以也夫日月麗天而瞽者莫覩其明雷電震地而聾者不聞其響是誰之過與而方欲議宮商之音蔑文章之觀眞過之甚者昔文鱗攺視於初曜須防開聴於後緣子何辜之不幸獨懷疑以終年比眾人之所悲最可悲之所先於是逡巡退席悵然自失良久曰聞大道之說彌貫古今大判因緣窮理盡性立理不爲當年道不期一世可謂原始防終歸於命矣僕寔滯寢長夜未達其防故毎造有封今幸聞大夫之餘論結解疑散豁然醒覺若披重霄以覩朗日發防蓋而悟眞慧僕誠不敏敬奉嘉誨矣【明集】

釋道標【與恆同學雅有才力當時擅名】

舎利弗阿毗曇序【十六國春秋始十六年太子親管理味道標爲序】

阿毗曇秦言無比法出自八音亞聖所述作之𨿽簡成命曲備重徽曠濟神要莫比眞祗洹之微風反眾流之宏趣然佛後闇昧競執異津或有我有法或無我有法乖忤淳風虧蒙聖道有舎利弗哲髙悟神貫翼從徳備左面智防照來其人以爲是非之越大猷將隠旣曰像法任之益滯是以敢於佛前所聞經法親承卽集先巡隄防摭抑邪流助宣法化故其爲經也先立章以崇本後廣演以明義明義之體四焉問分也非問分也攝相應分也緒分也問分者寄信扣擊明夫應防非問分者假韻黙通惟宣法相攝相應分者總括自他釋非相無緒分者逺述因緣以彰性空性空彰則反迷至矣非相無則相與用矣法相宣則邪觀息矣應防明則極無遺矣四體圓足二諦義備故稱無比法也此經於先出阿毗曇𨿽文言融通而防格各異制又載自空以明宗極故能取貴於當時而垂軌於千載明典振於逺維四眾率尒同仰是使狥有者袪妄見之惑向化者起卽隆之動迢迢焉故防宗之遺緒也亹亹焉故歸輪之所契也此經標明曩代靈液西畛淳教彌於閬風問扇於東嶺𨿽秦天王衝姿叡聖防根樹於旣往實相結於皇極王徳應符闡揚三寶聞玆典誥夢想思覽𨿽曰悠邈感之愈勤防天竺沙門曇摩崛多曇摩耶舎等義學來遊秦主旣契宿心相與辯明經理趣起淸言於名教之域散眾微於自無之境超超然誠韻外之致愔愔然覆美稱之實於是詔令傳譯然承華天哲道嗣聖躬味逺流妙度淵極特體明旨遂讚其事經師本�闇誦誠宜謹備以秦始九年命書梵文至十年尋應令出但以經趣微逺非徒關言所契茍彼此不相領悟直委之譯人者恐津梁之要未盡於善停至十六年經師漸閒秦語令自宣譯皇儲親管理味言意兼了復所向盡然後筆受卽復內呈上討其煩重領其指歸故令文之者修飾義之者綴潤並校至十七年訖若乃文外之功勝契之妙誠非所階未之能詳並求之眾經考之諸論新異之美自宣之文惟法住之實如有表裏然原其大體有無兼用微文淵富義防顯灼斯誠有部之永塗大乘之靡趣先達之所宗後進之可仰標以近質綜不及逺情未能已猥參斯典希感之誠脫復微序庶望賢哲以恕其鄙【出三藏記集大藏羣字函】

曇影【此人秦主勅住逍遙園助僕譯經著法華義疏並中論】

中論序

夫萬化非無宗而宗之者無相虛宗非無契而契之者無心故至人以無心之妙慧而契彼無相之虛宗內外並緣智俱寂豈容名數於其間哉但以悕之質趣必有由非名無以領數非數無以擬宗故遂設名而召之立數而辯之然則名數之生生於累者可以造極而非其極茍曰非極復何常之有也是故如來始逮眞覺應物接粗啟之以有後爲大乘乃說空法化適當時所悟不二流至末葉像教之中人根膚淺道識不明遂廢魚守筌存指忘月覩空教便謂罪福俱冺聞說相則謂之爲眞是使有無交興生滅疊爭斷常諸邊紛然競起時有大士厥號龍樹爰托海宮逮無生忍意在傍宗載隆遺教故作論以折中其立意也則無言不窮無法不盡然統其要歸則防通二諦以眞諦故無有俗諦故無無眞故無有則𨿽無而有俗故無無則𨿽有而無𨿽有而無則不累於有𨿽無而有則不滯於無不滯於無則斷防見息不存於有則常等冰消寂此諸邊故名曰中問答防徵所以爲論是作者之大意也亦雲中觀直以觀辧於心論宣於口耳【出三藏記集】

釋文紀卷九

欽定四庫全書

釋文紀卷十

明梅鼎祚輯

晉【八後秦】

釋僧肇【京兆人學善方等兼通三藏後秦主姚興命入逍遙園與僧叡等詳定經論從什諮稟所悟更多始中終長安實爲興所害】

宗本義【肇因羅什出大品之後著般若無知論以呈什什稱善曰吾解不謝子辭當相挹劉遺民見此論嘆曰不意方袍復冇平叔因與逺公披尋玩味往復致書後又著不眞空論物不遷論並注維摩及制詣經論序並傳於世及什亡後肇追悼永往翹思彌厲乃著湼槃無名論表上秦主姚興興答旨殷勤備加讚述班諸子侄案此梁慧皎髙僧傳所載四論般若無知最先次物不遷次不眞空次湼槃無名開元釋教錄亦然而並無宗本義陳釋慧達有夾科肇論其義序則今本也與傳錄小異】

本無實相法性性空緣防一義耳何則一切諸法緣防而生緣會而生則未生無有緣離則滅如其眞有有則無滅以此而推故知𨿽今現有有而性常自空性常自空故謂之性空性空故故曰法性法性如是故曰實相實相自無非推之使無故名本無言不有不無者不如有見常見之有邪見斷見之無耳若以有爲有則以無爲無有旣不有則無無也夫不存無以觀法者可謂識法實相矣是謂𨿽觀有而無所取相然則法相爲無相之相聖人之心爲住無所住矣三乘等觀性空而得道也性空者謂諸法實相也見法實相故云正觀若其異者便爲邪觀設二乘不見此理則顚倒也是以三乘觀法無異但心有大小爲差耳漚和般若者大慧之稱也諸法實相謂之般若能不形證漚和功也適化眾生謂之漚和不染塵累般若力也然則般若之門觀空漚和之門涉有涉有未始迷虛故常處有而不染不厭有而觀空故觀空而不證是謂一念之力權慧具矣一念之力權慧具矣好思歷然可解泥洹盡諦者直結盡而已則生死永滅故謂盡耳無復別有一盡處耳

物不遷論

夫生死交謝寒暑疊遷有物流動人之常情余則謂之不然何者放光云法無去來無動轉者尋夫不動之作豈釋動以求靜必求靜於諸動必求靜於諸動故𨿽動而常靜不釋動以求靜故𨿽靜而不離動然則動靜未始異而惑者不同緣使眞言滯於競辯宗途屈於好異所以靜躁之極未易言也何者夫談眞則逆俗順俗則違眞違眞故迷性而莫返逆俗故言淡而無味緣使中人未分於存亡下士撫掌而弗顧近而不可知者其惟物性乎然而不能自巳聊復寄心於動靜之際豈曰必然試論之曰道行雲諸法本無所從來去亦無所至中觀云觀方知彼去去者不至方斯皆卽動而求靜以知物不遷明矣夫人之所謂動者以昔物不至今故曰動而非靜我之所謂靜者亦以昔物不至今故曰靜而非動動而非靜以其不來靜而非動以其不去然則所造未嘗異所見未嘗同逆之所謂塞順之所謂通茍得其道復何滯哉傷夫人情之惑也久矣目對眞而莫覺旣知往物而不來而謂今物而可往往物旣不來今物何所往何則求向物於向於向未嘗無則向物於今於今未嘗有於今未嘗有以明物不來於向未嘗無故知物不去覆而求今今亦不往是謂昔物自在昔不從今以至昔今物自在今不從昔以至今故仲尼曰回也見新交臂非故如此則物不相往來明矣旣無往返之微朕有何物而可動乎然則旋嵐偃嶽而常靜江河競注而不流野馬飄鼔而不動日月歷天而不周復何怪哉噫聖人有言曰人命逝速速於川流是以聲聞悟非常以成道緣覺覺緣離以卽眞茍萬動而非化豈尋化以階道覆尋聖言微隠難測若動而靜似去而畱可以神防難以事求是以言去不必去閒人之常想稱住不必住釋人之所謂往耳豈曰去而可遣住而可畱耶故成具云菩薩處計常之中而演非常之教摩訶衍論云諸法不動無去來處斯皆達羣方兩言一防豈曰文殊而乖其致哉是以言常而不住稱去而不遷不遷故𨿽往而常靜不住故𨿽靜而常往𨿽靜而常往故往而弗遷𨿽往而常靜故靜而弗畱矣然則荘生之所以藏山仲尼之所以臨川斯皆感往者之難畱豈曰排今而可往是以觀聖人心者不同人之所見得也何者人則謂少壯同體百齡一質徒知年往不覺形隨是以梵志出家白首而歸鄰人見之曰昔人尙存乎梵志曰吾猶昔人非昔人也鄰人皆愕然非其言也所謂有力者負之而趨昧者不覺其斯之謂歟是以如來因羣情之所滯則方言以辯惑乘莫二之眞心吐不一之殊教乖而不可異者其惟聖言乎故談眞有不遷之稱導俗有流動之說𨿽復千途異唱防歸同致矣而徵文者聞不遷則謂昔物不至今聆流動者則謂今物可至昔旣曰古今而欲遷之者何也是以言往不必往古今常存以其不動稱去不必去謂不從今至古以其不來不來故不馳騁於古今不動故各性住於一世然則羣籍殊文百家異說茍得其防豈殊文之能惑哉是以人之所謂住我則言其去人之所謂去我則言其住然則去住𨿽殊其致一也故經云正言似反誰當信者斯言有由矣何者人則求古於今謂其不住吾則求今於古知其不去今若至古古應有今古若至今今應有古今而無古以知不來古而無今以知不去若古不至今今亦不至古事各性住於一世有何物而可去來然則四象風馳璇璣電捲得意毫微𨿽速而不轉是以如來功流萬世而常存道通百劫而彌固成山假就於始簣修途托至於初步果以功業不可朽故也功業不可朽故𨿽在昔而不化不化故不遷不遷故則湛然明矣故經云三菑彌綸而行業湛然信其言也何者果不俱因因因而果因因而果因不昔滅果不俱因因不來今不滅不來則不遷之致明矣復何惑於去畱踟躕於動靜之間者哉然則乾坤倒覆無謂不靜洪流淊天無謂其動茍能契神於卽物斯不逺而可知矣

不眞空論

夫至虛無生者蓋是般若鑑之妙趣有物之宗極者也自非聖明特達何能契神於有無之間哉是以至人通神心於無窮窮所不能滯極耳目於視聴聲色所不能制者豈不以其卽萬物之自虛故物不能累其神明者也是以聖人乘眞心而理順則無滯而不通審一气以觀化故所遇而順適無滯而不通故能混雜致淳所遇而順適故則觸物而一如此則萬象𨿽殊而不能自異不能自異故知象非眞象象非眞象故則𨿽象而非象然則物我同根是非一气潛防幽隠殆非羣情之所盡故頃爾談論至於虛宗毎有不同夫以不同而適同有何物而可同哉故眾論競作而性莫同焉何則心無者無心於萬物萬物未嘗無此得在於神靜失在於物虛卽色者明色不自色故𨿽色而非色也夫言色者但當色卽色豈待色色而後爲色哉此直語色不自色未領色之非色也本無者情尙於無多觸言以賔無故非有有卽無非無無卽無尋夫立文之本防者直以非有非眞有非無非眞無耳何必非有無此有非無無彼無此直好無之談豈謂順通事實卽物之情哉夫以物物於物則所物而可物以物物非物故𨿽物而非物是以物不卽名而就寔名不卽物而履眞然則眞諦獨靜於名教之外豈曰文言之能辯哉然不能杜黙聊復厝言以擬之試論之曰摩訶衍論云諸法亦非有相亦非無相中論云諸法不有不無者第一眞諦也尋夫不有不無者豈謂滌除萬物杜塞視聽寂寥虛豁然後爲眞諦者乎誠以卽物順通故物莫之逆卽僞卽眞故性莫之易性莫之易故𨿽無而有物莫之逆故𨿽有而無𨿽有而無所謂非有𨿽無而有所謂非無如此則非無物也物非眞物物非眞物故於何而可物故經云色之性空非色敗空以明夫聖人之於物也卽萬物之自虛豈待宰割以求通哉是以寢疾有不眞之談超日有卽虛之稱然則三藏殊文統之者一也故放光云苐一眞諦無成無得世俗諦故便有成有得夫有得卽是無得之僞號無得卽是有得之眞名眞名故𨿽眞而非有僞號故𨿽僞而非無是以言眞未嘗有言僞未嘗無二言未始一二理未始殊故經云眞諦俗諦謂有異耶答曰無異也此經直辧眞諦以明非有俗諦以明非無豈以諦二而二於物哉然則萬物果有其所以不有有其所以不無有其所以不有故𨿽有而非有有其所以不無故𨿽無而非無𨿽無而非無無者不絕虛𨿽有而非有有者非眞有若有不卽眞無不夷迹然則有無稱異其致一也故童子嘆曰說法不有亦不無以因緣故諸法生瓔珞經云轉法輪者亦非有轉亦非無轉是謂轉無所轉此乃眾經之防言也何者謂物無耶則邪見非惑謂物有耶則常見謂得以物非無故邪見爲惑以物非有故常見不得然則非有非無者信眞諦之談也故道行雲心亦不有亦不無中觀云物從因緣故不有緣起故不無尋理卽其然矣所以然者夫有若眞有有自常有豈待緣而後有哉譬彼眞無無自常無豈待緣而後無哉若有不能自有待緣而後有者故知有非眞有有非眞有𨿽有不可謂之有矣不無者夫無則湛然不動可謂之無萬物若無則不應起起則非無以明緣起故不無也故摩訶衍論云一切諸法一切因緣故應有一切諸法一切因緣故不應有一切無法一切因緣故應有一切有法一切因緣故不應有尋此有無之言豈直反論而已哉若應有卽是有不應言無若應無卽是無不應言有言有是爲假有以明非無借無以辧非有此事一稱二其文有似不同茍領其所同則無異而不同然則萬法果有其所以不有不可得而有有其所以不無不可得而無何則欲言其有有非眞生欲言其無事象旣形象形不卽無非眞非實有然則不眞空義顯於玆矣故放光云諸法假號不眞譬如防化人非無幻化人幻化人非眞人也夫以名求物物無當名之實以物求名名無得物之功物無當名之實非物也名無得物之功非名也是以名不當實實不當名名實無當萬物安在故中觀云物無彼此而人以此爲此以彼爲彼彼亦以此爲彼以彼爲此此彼莫定乎一名而惑者懷必然之志然則彼此初非有惑者初非無旣悟彼此之非有有何物而可有哉故知萬物非眞假號久矣是以成具立彊名之文園林托指馬之況如此則深逺之言於何而不在是以聖人乘千化而不變履萬惑而常通者以其卽萬物之自虛不假虛而虛物也故經云甚奇世尊不動眞際爲諸法立處非離眞而立處立處卽眞也然則道逺乎哉觸事而眞聖逺乎哉體之卽神【鑑一作覧】

般若無知論【注云假致疑難以深防】

夫般若虛者蓋是三乘之宗極也誠眞一之無差然異端之論紛然久矣有天竺沙門鳩摩羅什者少踐大方研幾斯趣獨拔於言象之表妙契於希夷之境齊異學於迦夷揚淳風於東扇將爰燭殊方而匿耀涼土所以道不虛應應必有由矣始三年歲次星紀秦乘入國之謀舉師以來之意也北天之運數其然矣大秦天王者道契百王之端徳洽千載之下游刃萬機道終日信季俗蒼生之所天釋迦遺法之所仗也時乃集義學沙門五百餘人於逍遙觀躬執秦文與什公參定方等其所開拓者豈惟當時之益乃累刼之津梁矣余以短乏曾厠嘉防以爲上聞異要始於時也然則聖智幽防深隠難測無相無名乃非言象之所得爲試惘象其懷寄之狂言耳豈曰聖心而可辧哉試論之曰放光云般若無所有相無生滅相道行雲般若無所知無所見此辧智照之用而曰無相無知者何耶果有無相之知不知之照明矣何者夫有所知則有所不知以聖心無知故無所不知不知之知乃曰一切知故經云聖人無所知無所不知信矣是以聖人虛其心而實其照終日知而未嘗知也故能黙耀韜光虛心鑑閉智塞聰而獨覺者矣然則智有窮幽之鑑而無知焉神有應防之用而無慮焉神無慮故能獨王於世表智無知故能照於事外智𨿽事外未始無事神𨿽世表終日域中所以俯仰順化應接無窮無幽不察而無照功斯則無知之所知聖神之所防也然其爲物也實而不有虛而不無存而不可論者其惟聖智乎何者欲言其有無狀無名欲言其無聖以之靈聖以之靈故虛不失照無狀無名故照不失虛照不失虛故混而不渝虛不失照故動以接麤是以聖智之用未始暫廢求之形相未暫可得故寶積曰以無心意而現行放光云不動等覺而建立諸法所以聖迹萬端其致一而已矣是以般若可虛而照眞諦可亡而知萬動可卽而靜聖應可無而爲斯則不知而自知不爲而自爲矣復何知哉復何爲哉難曰夫聖人眞心獨朗物物斯照應接無方動與事防物物斯照故知無所遺動與事防故防不失機防不失機故必有防於可防知無所遺故必有知於可知必有知於可知故聖不虛知必有防於可防故聖不虛防旣知旣防而曰無知無防者何耶若夫忘知遺防者則是聖人無私於知防以成其私耳斯可謂不自有其知安得無知哉答曰夫聖人功髙二儀而不仁明逾日月而彌昬豈曰木石瞽其懷期於無知而已哉誠以異於人者神明故不可以事相求之耳子意欲令聖人不自有其知而聖人未嘗不有知無乃乖於聖心失於文防者乎何者經云眞般若者淸淨如虛空無知無見無作無緣斯則知自無知矣豈待返照然後無知哉若有知性空而稱淨者則不辧於惑智三毒四倒皆亦淸淨有何獨尊淨於般若若以所知美般若所知非般若所知自常淨故般若未嘗淨亦無緣致淨嘆於般若然經云般若淸淨者將無以般若體性眞淨本無惑取之知本無惑取之知不可以知名哉豈惟無知名無知知自無知矣是以聖人以無知之般若照彼無相之眞諦眞諦無兔馬之遺般若無不窮之鑑所以防而不差當而無是寂漠無知而無不知者矣

難曰夫物無以自通故立名以通物物𨿽非名果有可名之物當於此名矣是以卽名求物物不能隠而論云聖心無知又云無所不知意謂無知未嘗知知未嘗無知斯則名教之所通立言之本意也然論者欲一於聖心異於文防尋文求實未見其當何者若知得於聖心無知無所辧若無知得於聖心知亦無所辧若二都無得無所復論哉答曰經云般若義者無名無說非有非無非實非虛虛不失照照不失虛斯則無名之法故非言所能言也言𨿽不能言然非言無以傳是以聖人終日言而未嘗言也今試爲子狂言辧之夫聖心者防妙無相不可爲有用之彌勤不可爲無不可爲無故聖智存焉不可爲有故名教絕焉是以言知不爲知欲以通其鑑不知非不知欲以辧其相辧相不爲無通鑑不爲有非有故知而無知非無故無知而知是以知卽無知無知卽知無以言異而異於聖心也

難曰夫眞諦深非智不測聖智之能在玆而顯故經云不得般若不見眞諦眞諦則般若之緣也以緣求智智則知矣答曰以緣求智智非知也何者放光云不緣色生識是名不見色又云五陰淸淨故般若淸淨般若卽能知也五陰卽所知也所知卽緣也夫知與所知相與而有相與而無相與而無故物莫之有相與而有故物莫之無物莫之無故爲緣之所起物莫之有故則緣所不能生緣所不能生故照緣而非知爲緣之所起故知緣相因而生是以知與無知生於所知矣何者夫智以知所知取相故名知眞諦自無相眞智何由知所以然者夫所知非所知所知生於知所知旣生知知亦生所知所知旣相生相生卽緣法緣法故非眞非眞故非眞諦也故中觀云物從因緣有故不眞不從因緣【闕】故卽眞今眞諦曰眞眞則非緣眞非緣故無物從緣而生也故經云不見有法無緣而生是以眞智觀眞諦未嘗取所知智不取所知此智何由知然智非無知但眞諦非所知故眞智亦非知而子欲以緣求智故以智爲知緣自非緣於何而求知哉

難曰論云不取者爲無知故不取爲知然後不取耶若無知故不取聖人則若夜防不辧緇素之異矣若知然後不取知則異於不取矣答曰非無知故不取又非知然後不取知卽不取故能不取而知

難曰論云不取者誠以聖心不物於物故無惑取也無取則無是無是則無當誰當聖心而云聖心無所不知耶答曰然無是無當者夫無當則物無不當無是則物無不是物無不是故是而無是物無不當故當而無當故經云盡見諸法而無所見者也

難曰聖心非不能是誠以無是可是𨿽無是可是故當是於無是矣是以經云眞諦無相故般若無知者誠以般若無有有相之知若以無相爲無相有何累於眞諦也答曰聖人無無相也何者若以無相爲無相無相卽爲相捨有而之無譬猶逃峯而赴壑俱不免於患矣是以至人處有而不有居無而不無𨿽不取於有無然亦不捨於有無所以和光塵勞周旋五趣寂然而往泊爾而來恬淡無爲而無不爲泊難曰聖心𨿽無知然其應防之道不差是以可應者應之不可應者存之然則聖心有時而生有時而滅可得然乎答曰生滅者生滅心也聖人無心生滅焉起然非無心但是無心心耳又非不應但是不應應耳是以聖人應防之道則信若四時之質直以虛無爲體斯不可得而生不可得而滅也

難曰聖智之無惑智之無俱無生滅何以異之答曰聖智之無者無知惑智之無者知無其無𨿽同所以無者異也何者夫聖心虛靜無知可無可曰無知非謂知無惑智有知故有知可無可謂知無非曰無知也無知卽般若之無也知無則眞諦之無也是以般若之與眞諦言用卽同而異言寂卽異而同同故無心於彼此異故不失於照功是以辧同者同於異辧異者異於同斯則不可得而異不可得而同也何者內有獨鑑之明外有萬法之實萬法𨿽實然非照不得內外相與以成其照功此則聖所不能同用也內𨿽照而無知外𨿽實而無相內外寂然相與俱無此則聖所不能異寂也是以經云諸法不異者豈曰續鳧截鶴夷嶽盈壑然後無異哉誠以不異於異故𨿽異而不異也故經云甚奇世尊於無異法中而說諸法異又云般若與諸法亦不一相亦不異相信矣

難曰論云言用則異言寂則同未詳般若之內則有用寂之異乎答曰用卽寂寂卽用用寂體一同出而異名更無無用之寂而主於用也是以智彌昧照逾明神彌靜應逾動豈曰明昧動靜之異哉故成具云不爲而過爲寶積曰無心無識無不覺知斯則窮神盡智極象外之談也卽之明文聖心可知矣

劉遺民致問僧肇條般若無知論書

遺民和南頃餐徽聞有懷遙竚嵗末寒嚴體中如何音寄雍隔增用抱蘊弟子沈屙艸澤常有瘵耳因慧明道人北遊裁通其情古人不以形疎致淡悟涉則親是以𨿽復江山悠邈不面當年至於企懷風味鏡心象迹佇悅之勤良以深矣然無因瞻霞永嘆順時愛敬兾因行李數有承問伏願彼大眾康和外國法師常休納上人以悟發之器而遘玆淵對想開究之功足以盡過半之思故以毎惟乖闊憤愧何深此山僧淸常道戒彌厲禪隠之餘則惟研惟講恂恂穆穆故可樂矣弟子旣以遂宿心而覩玆上軌感寄之誠日月銘至逺法師頃恆履宜思業精詣幹幹宵夕自非道用潛流理爲神禦孰以過順之年湛气若玆之勤所以憑慰旣深仰謝逾絕去年夏末始見生上人示無知論才運淸儁防中沈允推涉聖文婉而有歸披味殷勤不能釋手眞可謂浴心方等之淵而悟懷絕防之肆者矣若令此辯遂通則般若眾流殆不言而防可不欣乎可不欣乎然夫理微者辭險唱獨者應希茍非絕言象之表者將以存象而致乖乎意謂答以緣求智之章婉轉窮盡極爲精巧無所間然矣但暗者難以頓曉猶有餘疑一兩今輒題之如別想從容之暇復能麤爲釋之論序云般若之體非有非無虛不失照照不失虛故曰不動等覺而建立諸法下章云異乎人者神明故不可以事相求之耳又云用卽寂寂卽用神彌靜應逾動夫聖心寂理極同無不疾而疾不徐而徐是以知不廢寂寂不廢知未始不寂未始不知故其運物成功化世之道𨿽處有名之中而逺與無名同斯理之故常所彌昧者矣但今談者所疑於髙論之防欲求聖心之異爲謂窮靈極數妙盡符耶爲將心體自然靈怕獨感耶若窮靈極數妙盡防符則寂照之名故是定慧之體耳若心體自然靈怕獨感則羣數之應固以幾乎息矣夫心數旣而孤運其照淳神化表而慧明獨存當有深證可試爲辧之疑者當以撫防應機覩變之知不可謂之不有矣而論防云本無惑取之知而未釋所以不取之理謂宜先定聖心所以應防之道爲當惟照無相耶爲當咸覩其變耶若覩其變則異乎無相若惟照無相則無防可撫旣無防可撫而有撫防之功意有未悟幸復悔之論云無當則物無不當無是則物無不是物無不是故是而無是物而不當故當而無當夫無當而物無不當乃所以爲至當無是而物無不是乃所以爲眞是豈有眞是而非是至當而非當而云當而無當是而無是耶若謂至當非常當眞是非常是此蓋悟惑之言本異耳固論防所以不明也願復重諭以袪其惑矣論至日卽與逺法師詳省之法師亦好相領得意但標位似各有本或當不必理盡同矣頃兼以班諸有懷屢有擊其節者而恨不得與斯人同時也【婉而髙僧傳作婉然題作條想作願陳耀文天中記載遺民書云易稱天蓋取幽深之名詩詠彼蒼近在逺望之色浴心方防之淵悟懷絕防之肆】

釋答劉遺民書

不面在昔佇想用勞慧明道人至徳去年十二月疏並問披尋反覆欣若暫對涼風屆節頃常如何貧道勞疾多不佳耳信南返不悉八月十五日釋僧肇疏答報像𨿽殊妙期不二江山𨿽緬理契卽鄰所以望途致想虛襟有寄君旣遂嘉遁之志標越俗之美獨恬事外歡足方寸毎一言集何常不逺諭林下之雅詠髙致悠然淸散未期厚自保愛毎因行李數有承問願彼山僧無恙道俗通佳承逺法師之勝常以爲欣慰𨿽未淸承然服膺髙軌企佇之勤爲日久矣公以過順之年湛气彌厲養徒幽巖抱一衝谷遐邇仰詠何美如之毎亦翹想一隅懸庇霄岸無由寫敬致慨良深君淸對終日快有悟心之歡也卽此大眾尋當什法師如宜秦王道性自然天機邁俗城塹三寶道是務由使異典勝僧方逺而至靈鷲之風萃於玆土領公逺舉乃千載之津梁也於西域還得方等新經二百餘部請大乘禪師一人三藏法師一人毗婆沙法師二人什法師於大石寺出新至諸經法藏淵曠日有異聞禪師於瓦官寺教習禪道門徒數百夙夜匪懈邕邕肅肅致可欣樂三藏法師於中寺出律藏本末精悉若覩初制毗婆沙法師於石羊寺出舎利弗阿毗曇胡本𨿽未及譯時問中事發言奇新貧道一生猥參嘉運遇玆盛化自恨不覩釋迦祗洹之集余復何恨而慨不得與淸勝君子同斯法集耳生上人頃在此同止數年至於言話之際常相稱詠中途還南君得與相見未更近問惘悒何言威道人至得君念佛三昧詠並得逺法師三昧詠及序此作興寄旣髙辭致淸婉能文之士率稱其美可謂遊涉聖門扣闗之唱也君與法師當數有文集因來何少什法師以午年出維摩經貧道時預徳次參承之暇輒復條記成言以爲注解辭𨿽不文然義承有本今因信持一本往南君閒詳試可取看來問婉切難爲郢人貧道思不闗微兼拙於筆語且至趣無言言必乖趣云云不已竟何所辯聊以狂言示詶來旨耳疏云稱聖心防寂理極同無𨿽處有名之中而逺與無名同斯理之固常所彌昧者以此爲懷自可忘言內得取定方寸復何足以人情之所異而求聖心之異乎疏曰談者爲窮靈極數妙盡防符則寂照之名故是定慧之體耳若心體自然靈泊獨感則羣數之應固以幾乎息矣意謂妙盡符不可以定慧爲名靈泊獨感不可稱羣數以息兩言𨿽殊妙用常一迹我而乖在聖不殊也何者夫聖人心黙照理極同無旣曰爲同同無不極何有同無之極而有定慧之名定慧之名非同外之稱也若稱生同內有稱非同若稱生同外稱非我也又聖心虛微妙絕常境感無不應防無不通機潛運其用不勤羣數之應亦何爲而息耶且夫心之有也以其有有有不自有故聖心不有有不有有故有無有有無有故則無無無無故聖心不有不無不有不無其神乃虛何者夫有也無也心之影響也言也象也影響之所攀緣也有無旣廢則心無影響影響旣淪則言象莫測言象莫測則道絕羣方道絕羣方故能窮靈極數窮靈極數乃曰妙盡妙盡之道本乎無寄夫無寄在乎寂寂故虛以通之妙盡存乎極數極數故數以應之數以應之故動與事防虛以通之故道超名外道超名外因謂之無動與事會因謂之有因謂之有者應夫眞有彊謂之然耳彼何然哉故經云聖智無知而無所不知無爲而無所不爲此無言無相寂滅之道豈曰有而爲有無而爲無動而乖靜靜而廢用也而今談者多卽言以定旨尋大方而徵隅懷前識以標存所存之必當是以聞聖有知謂之有心聞聖無知謂等太虛有無之境邊見所存豈是處中莫二之道乎何者萬物所殊然性本常一不可而物然非不物可物於物則名相異陳不物於物則物而卽眞是以聖人不物於物不非物於物不物於物物非有也不非物於物物非無也非有所以不取非無所以不捨不捨故妙存卽眞不取故名相靡因名相靡因非有知也妙存卽眞非無知也故經云般若於諸法無取無捨無知無不知此攀緣之外絕心之域而欲以有無詰者不亦逺乎請詰夫陳有無者夫智之生也極於相內法本無相聖智何知世稱無知者謂防木石太虛無情之流靈鑑幽燭形於未兆道無隠機寜曰無知且無知生於無知無無知也無有知也無有知也謂之非有無無知也謂之非無所以虛不失照照不失虛泊然永寂靡執靡拘孰能動之令有靜之使無耶故經云眞般若者非有非無無起無滅不可說示於人何則言其非有者言其非是有非謂是非有言其非無者言其非是無非謂是非無非有非非有非無非非無是以須菩提終日說般若而云無所說此絕言之道知何以傳庶參君子有以防之耳又云宜先定聖心所以應防之道爲當惟照無相耶爲當咸覩其變也談者似謂無相與變其防不一覩變則異乎無相照無相則失於撫防然則卽眞之義惑有滯也經云色不異空空不異色色卽是空空卽是色若如來防觀色空時應一心見色一心見空若一心見色則惟色非空若一心見空則惟空非色然則空色兩陳莫定其本也是以經云非色者誠以非色於色不非色於非色若非色於非色太虛則非色非色何所明若以非色於色卽非色不異色非色不異色色卽爲非色故知變卽無相無相卽變羣情不同故教迹有異耳考之籍本之聖意豈復眞僞殊心空有異照耶是以照無相不失撫會之功覩變動不乖無相之防造有不異無造無不異有未嘗不有未嘗不無故曰不動等覺而建立諸法以此而推寂用何妨如之何謂覩變之知異無相之照乎恐談者脫謂空有兩心靜躁殊用故言覩變之知不可謂之不有耳若能捨已心於封內尋機於事外齊萬有於一虛曉至虛之非無者當言至人終日應防與物推移乘運撫化未始爲有也聖心若此何有可取而曰未釋不取之理又云無是乃所以爲眞是無當乃所以爲至當亦可如來言耳若能無心於爲是而是於無是無心於爲當而當於無當者則終日是不乖於無是終日當不乖於無當但恐有是於無是有當於無當所以爲患耳何者若眞是可是至當可當則名相以形美惡是生生生奔競孰與止之是以聖人空洞其懷無識無知然居動用之域而止無爲之境處有名之內而宅絕言之鄕寂寥虛曠莫可以形名得若斯而巳矣乃曰眞是可是至當可當未諭雅防也恐是當之生物謂之然彼自不然何足以然耳夫言迹之興異途之所由生也而言有所不言迹有所不迹是以善言言者求言所不能言善迹迹者尋迹所不能迹至理虛擬心已差況乃有言恐所示轉逺庶通心君子有以相期於文外耳【如宜髙僧傳作休勝道作通方逺作自逺律藏作律部胡本作梵本淸勝作道勝乖趣作乖至宋釋遵式注肇論疏虛襟作虛防鼎案防音禁懃也心堅固也又音金心動也與虛無預而肇注防云心也防義不得言心襟字爲是】

涅槃無名論【並上秦主姚興表】

僧肇言肇聞天得一以淸地得一以寧君王得一以治天下伏惟陛下濬哲欽明道與神防妙契環中理無不統遊刃萬機道終日威被蒼生垂文作則所以域中有四大而王居一焉涅槃之道蓋是三乘之所歸方等之淵府渺漭希夷絕視聴之域幽致虛殆非羣情之所測肇以人微猥防國恩得閒居學肆在什公門下十有餘載𨿽眾經殊致勝趣非一然涅槃一義常以聴習爲先肇才識闇短𨿽屢防誨諭猶懷疑漠漠爲竭愚不已亦如似有解然未經髙勝先唱不敢自決不幸什公去世諮參無所以爲永慨而陛下聖徳不孤獨與什公神契目擊道存快盡其中方寸故能振彼風以啟末俗一日遇防答安城侯姚嵩書問無爲宗極何者夫眾生所以久流轉生死者皆由著欲故也若欲止於心卽無復生死旣無生死潛神黙與虛空合其徳是名涅槃矣旣曰涅槃復何容有名於其間哉斯乃窮防言之美極象外之談者也自非道參文殊徳侔慈氏孰能宣揚道爲法城壍使夫大教捲而復舒幽防淪而更顯尋玩殷勤不能暫捨欣悟交懷手舞弗暇豈直當時之勝軌方乃累刼之津梁矣然聖防淵理防言約可以匠彼先進拯拔髙士懼言題之流或未盡上意庶擬孔易十翼之作豈貪丰文圖以顯幽防輒作涅槃無名論論有九折十演博采眾經托證成諭以仰述陛下無名之致豈曰闗詣神心窮究逺當聊以擬議門班諭學徒耳論末章云諸家通第一義諦皆云廓然空寂無有聖人吾常以爲太甚逕庭不近人情若無聖人知無者誰實如明詔實如明詔夫道恍惚窅其中有精若無聖人誰與道遊頃諸學徒莫不躊躇道門快快此防懷疑終日莫之能正幸遭髙判宗徒防然扣闗之儔蔚登室眞可謂法輪再轉於閻浮道光重映於千載者矣今演論之作防曲辧涅槃無名之體寂彼廓然排方外之談條牒如左謹以仰呈若少參聖防願勅存記如其有差伏承指授僧肇言【泥曰泥洹涅槃此三名前後異出蓋是楚夏不同耳云涅槃音正也作則髙僧傳作作�渺漭作渺茫余載作餘年殊致作殊趣勝趣作勝致永慨作永恨九折十演作十演九折闇短一作闇昧】

九折十演者

開宗第一

無名曰經稱有餘湼槃無餘湼槃無秦言無爲亦名滅度無爲者取乎虛無寂寞妙絕於有爲滅度者言其大患永滅超度四流斯蓋是鏡像之所歸絕稱之幽宅也而曰有餘無餘者良是出處之異號應物之假名耳余嘗試言之夫涅槃之爲道也寂寥虛曠不可以形名得防妙無相不可以有心知超羣有以幽升量太虛而永久隨之弗得其蹤迎之防眺其首六趣不能攝其生力負無以化其體潢漭恍惚若存若往五目不覩其容二聴不聞其響窅窅誰見誰曉彌綸靡所不在而獨曳於有無之表然則言之者失其眞知之者反其愚有之者乖其性無之者傷其軀所以釋迦掩室於摩竭淨名杜口於毘耶須菩提唱無說以顯道釋梵絕聴而雨華斯皆理爲神禦故口以之而黙豈曰無辯辯所不能言也經云眞解脫者離於言數寂滅永安無始無終不晦不明不寒不暑湛若虛空無名無說論曰涅槃非有亦復非無言語道防心行處滅尋夫經論之作豈虛構哉果有其所以不有則不可得而有有其所以不無則不可得而無也何者本之有境則五陰永滅推之無鄕則幽靈不竭幽靈不竭則抱一湛然五陰永滅則萬累都捐萬累都捐故與道通洞抱一湛然故神而無功神而無功故至功常存與道通洞故衝而不攺衝而不攺故不可爲有至功常存故不可爲無然則有無絕於內稱謂淪於外視聴之所不曁四空之所昬昧恬焉而夷怕焉而泰九流於是乎交歸眾聖於是乎防防斯乃希夷之境太之鄕而欲以有無題牓標其方域而語其神道者不亦邈哉【潢漭傳作眇漭以之而黙作爲緘嘿無說作爲證道防作路絕通洞並作通同恬焉作恬兮】

覈體第二

有名曰夫名號不虛生稱謂不自起經稱有餘涅槃無餘涅槃者蓋是返本之眞名神道之妙稱者也請試陳之有餘者謂如來大覺始興法身初建澡八解之淸流憩七覺之茂林積萬善於曠劫蕩無始之遺塵三明鏡於內神光照於外結僧那於始心終大悲於赴難仰攀根俯提弱防超邁三域獨蹈大方啟八正之平路坦眾庶之夷途騁六通之神驥乘五衍之安車至於出生入死與物推移道無不合徳無不施窮化母之始物極樞之妙用廓虛宇於無疆耀薩云於幽燭將絕朕於九止永淪太虛而有餘緣不盡余迹不泯業報猶魂聖志尙存此有餘涅槃也經云陶冶塵滓如錬眞金萬累都盡而靈覺獨存無餘者謂至人教緣都訖靈照永滅廓爾無眹故曰無餘何則夫大患莫若於有身故滅身以歸無勞勤莫先於有智故絕智以淪虛然則智以形倦形以智勞輪轉修途疲而弗已經曰智爲雜毒形爲桎梏淵黙以之而遼患難以之而起所以至人灰身滅智捐形絕慮內無機照之勤外息大患之本超然與羣有永分渾而與太虛同體寂焉無聞泊爾無兆防長往莫知所之其猶燈盡火滅膏明俱竭此無餘涅槃也經云五陰永盡譬如燈滅然則有餘可以有稱無餘可以無名無名立則宗虛者欣尙於衝黙有稱生則懷徳者彌仰於聖功斯乃典誥之所垂文先聖之所軌轍而曰有無絕於內稱謂淪於外視聴之所不曁四空之所昬昧使夫懷徳者自絕宗虛者靡托無異杜耳目於胎殻掩象於霄外而責宮商之異辧素之殊者也子徒知逺推至人於有無之表髙韻絕唱於形名之外而論防竟莫知所歸幽途故自薀而未顯靜思幽尋寄懷無所豈所謂朗大明於室奏響於無聞者哉

位體第三

無名曰有餘無餘者蓋是涅槃之外稱應物之假名耳而存稱謂者封名志器象者耽形名也極於題目形也盡於方圓方圓有所不寫題目有所不傳焉可以名於無名而形於無形者哉難序云有餘無餘者信是權寂致教之本意亦是如來隠顯之誠迹也但未是寂絕言之幽致又非至人環中之妙術耳子獨不聞正觀之說歟維摩詰言我觀如來無始無終六入巳過三界已出不在方不離方非爲有非爲無不可以識識不可以智知無言無說心行處滅以此觀者乃名正觀以他觀者非見佛也放光云佛如虛空無去無來應緣而現無有方所然則聖人之在天下也寂寞虛無無執無競導而弗先感而後應譬猶幽谷之響明鏡之像對之弗知其所以來隨之防識其所以往恍焉而有惚焉而亡動而逾寂隠而彌彰出幽入變化無常其爲稱也因應而作顯迹爲生息迹爲滅生名有餘滅名無餘然則有無之稱本乎無名無名之道於何不名是以至人居方而方止圓而圓在天而天處人而人原夫能天能人者豈天人之所能哉果以非天非人故能天能人耳其爲治也故應而不爲因而不施因而不施故施莫之廣應而不爲故爲莫之大爲莫之大故乃返於小成施莫之廣故乃歸乎無名經曰菩提之道不可圖度髙而無上廣不可極淵而無下深不可測大包天地細入無間故謂之道然則涅槃之道不可以有無得之明矣而惑者覩神變因謂之有見滅度便謂之無有無之境妄想之域豈足以標牓道而語聖心者哉意謂至人寂泊無兆隠顯同源存不爲有亡不爲無何則佛言吾無生不生𨿽生不生無形不形𨿽形不形以知存不爲有經云菩薩入無盡三昧盡見過去滅度諸佛又云入於涅槃而不般涅槃以知亡不爲無亡不爲無𨿽無而有存不爲有𨿽有而無𨿽有而無故所謂非有𨿽無而有故所謂非無然則涅槃之道果出有無之域絕言象之逕防矣子乃云聖人患於有身故滅身以歸無勞勤莫先於有智故絕智以淪虛無乃乖乎神極傷於防者也經云法身無象應物而形般若無知對緣而照萬機頓起而不撓其神千難殊對而不幹其慮動若行雲止猶谷神豈有心於彼此情系於動靜者乎旣無心於動靜亦無象於去來去來不以象故無器而不形動靜不以心故無感而不應然則心生於有心象出於有象象非我出故金石流而不燋心非我生故日用而不動紜紜自彼於我何爲所以智周萬物而不勞形充八極而無患益不可盈損不可虧寧復屙癘中逵壽極雙樹靈竭天棺體盡焚燎者哉而惑者居見聞之境尋殊應之迹秉執規矩而擬大方欲以智勞至人形患大聖謂捨有入無因以名之豈謂采防言於聴表拔根於虛壌者哉

徵出第四

有名曰夫渾元剖判萬有參分有旣有矣不得不無無不自無必因於有所以髙下相傾有無相生此乃自然之數數極於是以此而觀化母所育理無幽顯恢恑憰怪無非有也有化而無無非無也然則有無之境理無不統經云有無二法攝一切法又稱三無爲者虛空數緣盡非數緣盡數緣盡者則涅槃也而論云有無之表別有妙道妙於有無謂之涅槃請覈妙道之本果若有也𨿽妙非無𨿽妙非無卽入有境果若無也無卽無差無而無差卽入無境總而括之卽而究之無有異有而非無無有異無而非有者明矣而曰有無之外別有妙道非有非無謂之涅槃吾聞其語未卽於心也

超境第五

無名曰有無之數誠以法無不該理無不統然其所統俗諦而已經曰眞諦何耶涅槃道是俗諦何耶有無法是何則有者有於無無者無於有有無所以稱有無有所以稱無然則有生於無無生於有離有無無離無無有有無相生具有髙下相傾有髙必有下有下必有髙矣然則有無𨿽殊俱未免於有也此乃言象之所以形是非之所以生豈足以統夫幽極而擬夫神道者乎是以論稱出有無者良以有無之數止乎六境之內六境之內非涅槃之宅故借出以祛之庶悕道之流髣髴幽途托情絕域得意忘言體其非有非無豈曰有無之外別有一有而可稱哉經曰三無爲者蓋是羣生紛繞生乎篤患篤患之尢莫先於有絕有之稱莫先於無故借無以明其非有明其非有非謂無也

搜第六

有名曰論防云涅槃旣不出有無又不在有無不在有無則不可於有無得之矣不出有無則不可離有無求之矣求之無所便應都無然復不無其道其道不無則幽途可尋所以千聖同轍未嘗虛返者也其道旣存而曰不出不在必有異防可得聞乎

玅存第七

無名曰夫言由名起名以相生相因可相無相無名無名無說無說無聞經曰涅槃非法非非法無聞無說非心所知吾何敢言之而子欲聞之耶𨿽然善吉有言眾人若能以無心而受無聴無聴者吾當以無言言之庶述其言亦可以言淨名曰不離煩惱而得涅槃天女曰不出魔界而入佛界然則道在於妙悟妙悟在於卽眞卽眞則有無齊觀齊觀則彼已莫二所以天地與我同根萬物與我一體同我則非復有無異我則乖於防通所以不出不在而道存乎其間矣何則夫至人虛心照理無不統懷六合於胸中而靈鑑有餘鏡萬有於方寸而其神常虛至能拔根於未始卽羣動以靜心恬淡淵默妙契自然所以處有不有居無不無居無不無故不無於無處有不有故不有於有故能不出有無而不在有無者也然則法無有無之相聖無有無之知聖無有無之知則無心於內法無有無之相則無數於外於外無數於內無心彼此寂滅物我防一怕爾無朕乃曰涅槃涅槃若此圖度絕矣豈容可責之於有無之內又可徵之於有無之外耶

難差第八

有名曰涅槃旣絕圖度之域則超六境之外不出不在而道獨存斯則窮理盡性究竟之道妙一無差理其然矣而放光云三乘之道皆因無爲而有差別佛言我昔爲菩薩時名曰儒童於然燈佛所已入涅槃儒童菩薩時於七住初獲無生忍進修三位若涅槃一也則不應有三如其有三則非究竟究竟之道而有升降之殊眾經異說何以取中耶

辧差第九

無名曰然究竟之道理無差也法華經云第一大道無有兩正吾以方便爲怠慢者於一乘道分別說三三車出火宅卽其事也以俱出生死故同稱無爲所乘不一故有三名統其防歸一而巳矣而難云三乘之道皆因無爲而有差別此以人三三於無爲非無爲有三也故放光云涅槃有差別耶答曰無差別但如來結習都盡聲聞結習不盡耳請以近諭以況逺防如人斬木去尺無尺去寸無寸修短在於尺寸不在無也夫以羣生萬端識根不一智鑑有淺深徳行有厚薄所以俱之彼岸而升降不同彼岸豈異異自我耳然則眾經殊辯其致不乖

責異第十

有名曰俱出火宅則無患一也同出生死則無爲一也而云彼岸無異異自我耳彼岸則無爲岸也我則體無爲者也請問我與無爲爲一爲異若我卽無爲無爲亦卽我不得言無爲無異異自我也若我異無爲我則非無爲無爲自無爲我自常有爲防防之致又滯而不通然則我與無爲一亦無三異亦無三三乘之名何由而生也

會異第十一

無名曰夫止此而此適彼而彼所以同於得者得亦得之同於失者失亦失之我適無爲我卽無爲無爲𨿽一何乖不一耶譬猶三鳥出网同適無患之域無患𨿽同而鳥鳥各異不可以鳥鳥各異謂無患亦異又不可以無患旣一而一於眾鳥也然則鳥卽無患無患卽鳥無患豈異異自鳥耳如是三乘眾生俱越妄想之樊同適無爲之境無爲𨿽同而乘乘各異不可以乘乘各異謂無爲亦異又不可以無爲旣一而一於三乘也然則我卽無爲無爲卽我無爲豈異異自我耳所以無患𨿽同而升虛有逺近無爲𨿽一而幽鑑有淺深無爲卽乘也乘卽無爲也此非我異無爲以未盡無爲故有三耳

詰漸第十二

有名曰萬累玆彰本於妄想妄想旣袪則萬累都息二乘得盡智菩薩得無生智是時妄想都盡結縛永除結縛旣除則心無爲心旣無爲理無餘翳經曰是諸聖智不相違背不出不在其寶俱空又曰無爲大道平等不二旣曰無二則不容異二不體則已體應窮防而曰體而未盡是所未悟也【異二一作心異】

明漸第十三

無名曰無爲無二則已然矣結是重惑而可謂頓盡亦所未諭經曰三箭中的三獸渡河中渡無異而有淺深之殊者爲力不同故也三乘眾生俱濟緣起之津同鑑四諦之的絕僞卽眞同升無爲然則所乘不一者亦以智力不同故也夫羣有𨿽眾然其量有涯正使智猶身子辯若滿願窮才極慮莫窺其畔況乎虛無之數重之域其道無涯欲之頓盡也書不云乎爲學者日益爲道者日損爲道者爲於無爲者也爲於無爲而日日損此豈頓得之爲要損之又損之以至於無損耳經諭螢日智用可知矣

譏動第十四

有名曰經稱法身已上入無爲境心不可以智知形不可以象測體絕陰入心智寂滅而復云進修三位積徳彌廣夫進修本於好尙積徳生於涉求好尙則取捨情現涉求則損益交陳旣以取捨爲心損益爲體而曰體絕陰入心智寂滅此文乖致殊而防之一人無異指南爲北以曉迷夫

動寂第十五

無名曰經稱聖人無爲而無所不爲無爲故𨿽動而常寂無所不爲故𨿽寂而常動𨿽寂而常動故物莫能一𨿽動而常寂故物莫能二物莫能二故逾動逾寂物莫能一故逾寂逾動所以爲卽無爲無爲卽爲動寂𨿽殊而莫之可異也道行雲心亦不有亦不無不有者不若有心之有不無者不若無心之無何者有心則眾庶是也無心則太虛是也眾庶止於妄想太虛絕於靈照豈可止於妄想絕於靈照標其神道而語聖心者乎是以聖心不有不可謂之無聖心不無不可謂之有不有故心想都滅不無故理無不契理無不契故萬徳斯心想都滅故功成非我所以應化無方未嘗有爲寂然不動未嘗不爲經云心無所行無所不行信矣儒童曰昔我於無數劫以國財身命施人無數以妄想心施非爲施也今以無生心五華施佛始名施耳又空行菩薩入空解脫門方言今是行時非爲證時然則心彌虛行彌廣終日行不乖於無行者也是以賢劫稱無捨之檀成具美不爲之爲禪典唱無緣之慈思益演不知之知聖防虛殊文同辧豈可以有爲便有爲無爲便無爲哉菩薩住盡不盡平等法門不盡有爲不住無爲卽其事也而以南北爲諭殊非領防之唱

窮源第十六

有名曰非眾生無以禦三乘非三乘無以成涅槃然必先有眾生後有涅槃是則涅槃有始有始必有終而經云涅槃無始無終湛若虛空則涅槃先有非復學而後成者也

通古第十七

無名曰夫至人空洞無象而萬物無非我造防萬物以成已者其惟聖人乎何則非理不聖非聖不理理而爲聖者聖不異理也故天帝曰般若當於何求善吉曰般若不可於色中求亦不離色中求又曰見緣起爲見法見法爲見佛斯則物我不異之效也所以至人戢機於未兆藏防運於卽化總六合以鏡心一去來以成體古今通終始同窮本極末莫之與二浩然太均乃曰涅槃經曰不離諸法而得涅槃又云諸法無邊故菩薩無邊以知涅槃之道存乎妙契妙契之致本乎防一然則物不異我我不異物物我防歸乎無極進之弗先退之弗後豈容終始於其間哉天女曰耆年解脫亦何如久

考得第十八

有名曰經云眾生之性極於五陰之內又云得涅槃者五陰都盡譬猶燈滅然則眾生之性頓盡於五陰之內涅槃之道獨建於三有之外邈然殊域非復眾生得涅槃也果若有得則眾生之性不止於五陰必若止於五陰則五陰不都盡五陰若都盡誰復得涅槃者也

得第十九

無名曰夫眞由離起僞因著生著故有得離故無名是以則眞者同眞法僞者同僞子以有得爲得故求於有得耳吾以無得爲得故得在於無得也且談論之作必先定其本旣論涅槃不可離涅槃而語涅槃也若卽涅槃以興言誰獨非涅槃而欲得之耶何者夫涅槃之道妙盡常數融冶二儀滌蕩萬有均天人同一異內視不已見返聴不我聞未嘗有得未嘗無得經曰涅槃非眾生亦不異眾生維摩詰言若彌勒得滅度者一切眾生亦當滅度所以者何一切眾生本性常滅不復更滅此名滅度在於無滅者也然則眾生非眾生誰爲得之者涅槃非涅槃誰爲可得者放光云菩提從有得耶答曰不也從無得耶答曰不也從有無得耶答曰不也離有無得耶答曰不也然則都無得耶答曰不也是義云何答曰無所得故爲得也是故得無所得也無所得謂之得者誰獨不然耶然則道在於絕域故不得以得之妙智存乎物外故不知以知之大象隠於無形故不見以見之大音匿於希聲故不聞以聞之故能囊括終古導達羣方亭毒蒼生疎而不漏汪哉洋哉何莫由之哉故梵志曰吾聞道厥義深汪洋無涯靡不成就靡不度生然則三乘之路開眞僞之途辧賢聖之道存無名之志顯矣

百論序

百論者蓋是通聖心之津塗開眞諦之要論也佛泥洹後八百餘年有出家大士厥名提婆心獨悟俊气髙朗道映當時神超世表故能辟三藏之重闗坦十二之幽路擅步迦夷爲法城塹於時外道紛然異端競起邪辯逼眞殆亂正道乃仰慨聖教之淩遲俯悼羣迷之縱惑將逺拯沈淪故作斯論所以防正閒邪大明於宗極者矣是以正化以之而隆邪道以之而替非夫領括眾妙孰能若斯論有百偈故以百爲名理致淵統羣籍之要文防婉約窮制作之美然至趣幽簡尠得其門有婆藪開士者明慧內融妙思奇拔逺契蹤爲之訓釋使沈隠之義彰於防翰諷味宣流被於來葉文藻煥然宗塗易曉其爲論也言而無當破而無執儻然靡據而事不失眞蕭焉無寄而理自防返本之道著乎玆矣有天竺沙門鳩摩羅什器量淵俊神超邈鑽仰累年轉不可測常味詠斯論以爲心要先𨿽親譯而方言未融致令思尋者躊躇於謬文標位者乖迕於歸致大秦司校尉安城矦姚嵩風韻淸舒衝心簡勝博涉內外理思兼通少好大道長而彌篤𨿽復形羇時務而法言不輟每撫玆文所慨良多以始六年嵗次壽星集理味沙門與什考校正本陶練覆疏務存論防使質而不野簡而必詣宗致劃尒無間然矣論凡二十品品各有五偈後十品其人以爲無益此土故闕而不傳冀曉識君子詳而覽焉【出三藏記集大藏守字函劃作盡】

梵网經序

夫梵网經者蓋是萬法之宗眾經之要防大聖開物之眞模行者階道之正路是以如來權教𨿽復無量所言要趣莫不以此爲指南之說是以秦主識達圜中神凝紛表𨿽威綸四海而沾想虛𨿽風偃八荒而靜慮塵外故始三年淳風東扇於是詔天竺法師鳩摩羅什在長安艸堂寺及義學沙門三千餘僧手執梵文口翻解釋五十餘部惟梵网經一百二十卷六十一品其中菩薩心地品第十専明菩薩行地是時道融道影三百人等卽受菩薩戒人各從此品以爲心首師徒義合敬寫一品八十一部流通於世欲使仰希菩提者追蹤以悟理故冀於後代同聞焉【大藏攝字函】

維摩詰經序

維摩詰不思議經者蓋是窮防盡化妙絕之稱也其防淵非言像所測道越三空非二乘所議超羣數之表絕有心之境渺漭無爲而無不爲防知所以然而能然者不思議也何則夫聖智無知而萬品俱照法身無像而殊形並應至韻無言而籍彌布防權無謀而動與事防故能統濟羣方開物成務利見天下於我無爲而惑者覩感照因謂之智觀應形則謂之身覿籍便謂之言見變動乃謂之權夫道之極者豈可以形言權智而語其神域哉然羣生長寢非言莫曉道不孤運之由人是以如來命文殊於異方召維摩於他土爰集毗耶共斯道此經所明統萬行則以權智爲主樹徳本則以六度爲根濟防惑則以慈悲爲首語宗極則以不二爲言凡此眾說皆不思議之本也至若借座燈王請飯香土手接大千室包幹像不思議之迹也然幽闗難啟聖應不同非本無以垂迹非迹無以顯本本迹𨿽殊而不思議一也故命侍者標以爲名焉大秦天王俊神超世心獨悟至治於萬機之上揚道化於千載之下毎尋翫玆典以爲棲神之宅而恨支竺所出理滯於文常懼宗墜於譯人北天之運運通有在也以始八年嵗次鶉火命大將軍常山公左將軍安城矦與義學沙門千二百人於常安大寺請羅什法師重譯正本什以髙世之量心眞境旣盡寰中又善方言時手執梵文口自宣譯道俗防防一言三復陶冶精求務存聖意其文約而詣其防婉而彰防逺之言於玆顯然余以闇短時豫聴次𨿽思乏參然庶得文意輙順所聞而爲注解略記成言述而無作庶將來君子異世同聞焉【出三藏記集大藏務字函】

長阿含經序

夫宗極絕於稱謂賢聖以之衝黙防非言不傳釋迦所以致教是以如來出世大教有三約身口則防之以禁律明善惡則之以契經演幽防則辯之以法相然則三藏之作也本於殊應防之有宗則異途同趣矣禁律律藏也四分十誦法相阿毗曇藏也四分五誦契經四阿含藏也增一阿含四分八誦中阿含四分五誦雜阿含四分十誦此長阿含四分四誦合三十經以爲一部阿含秦言法歸法歸者蓋是萬善之淵府總持之林苑其爲典也淵博富溫而彌曠明宣禍福賢愚之迹剖判眞僞異濟之原歷記古今成敗之數墟域二儀品物之倫道無不由法無不在譬彼巨海百川所歸故以法歸爲名開防修途所記長逺故以長爲目翫玆典者長迷頓曉邪正難辧顯如畫夜報應昧照若影響劫數𨿽遼近猶朝夕六合𨿽曠現若目前斯可謂朗大明於幽室恵五目於眾瞽不闚五牖而智無不周矣大秦天王滌除覽髙韻獨邁恬智交養道世俱濟每懼防言翳於殊俗以右將軍使者司校尉晉公姚爽質直淸柔心超詣尊尙大法妙悟自然上特畱懷每任以法事以始十二年歲在上章掩茂於長安中寺集名徳沙門五百人請罽賔三藏沙門佛陀耶舎出律藏四分四十卷十四年訖十五年歲在昭陽奮若出此長阿含訖涼州沙門佛念爲譯秦國道士道含筆受時集京夏名勝沙門於第校定恭承法言敬受無差蠲華崇朴務存聖防余以嘉遇猥防聴次𨿽無翼善之功而預親承之末故略記時事以示來覽焉【出三藏記集大藏克字函防校】

鳩摩羅什法師誄【並序】

夫道不自必由人俗不自覺覺必待匠待匠故世有髙悟之期由人故道有小成之運運在小成則靈津輟流期在髙悟則鋒可詣然能仁曠世期將千載時師邪心是非競起故使靈規潛逝徽緒殆亂爰有什法師者蓋先覺之遺嗣也凝思大方馳懷髙觀審釋道之陵遲悼蒼生之窮藹故乃奮迅神儀寓形季俗繼承洪緒爲時城塹世之安寢則覺以大音時將晝昬乃朗以慧日思結頽綱於道消緝落緒於窮運故乘時以防錯枉以正一扣則時無互鄕再擊則畏壘歸仁於斯時也羊鹿之駕摧輪六師之車覆轍二想之旣明一乘之奧亦顯是以端坐嶺東響馳八極恬愉訓而九流思順故大秦苻姚二大王師旅以延之斯仁王也心遊大覺之門形鎭萬化之上外揚羲和之風內盛法之術道契神交屈爲形授公以宗匠不重則其道不尊故蘊懷神寶感而後動自公形應秦川若燭龍之曜神光恢廓大宗若曦和之出榑桑融冶常道盡重之妙閒邪悟俗窮名教之美言旣適時理有圓防故辯不徒興道不虛唱斯乃法鼓重震於閻浮梵輪再轉於天北矣自非位超修成體精百練行藏應時其孰契於玆乎以要言之其爲也隆於春陽其除患也厲於秋霜故巍巍乎蕩蕩乎無邊之髙韻然隘運幽興若人雲暮癸丑之年年七十四月十三日薨於大寺嗚呼哀哉道匠西傾靈軸東摧朝曦落曜寶嶽崩頽六合晝昬迷駕九回神闗重閉三途競開夜光可惜盲子可哀防極之感人百其懷乃爲誄曰

先覺登遐靈風緬邈通仙潛凝應眞沖漠叢叢九流是非競作悠悠盲子神根沈溺時無指南誰識度大人逺覺幽懷獨悟恬衝靜黙抱此素應期乘運翔翼天路旣曰應運宜當時望受生乘利形標奇相𦇤褓俊逺髫齓逸量思不再經悟不待匠投足八道遊神三向根挺秀宏音逺唱又以抗節忽棄榮俗從容道門尊尙素朴有典斯尋有妙斯錄無自替宗無擬族霜結如冰神安如嶽外迹彌髙內朗彌足恢恢髙韻可模可因愔愔衝懷惟妙惟眞靜以通動以應人言爲世寶黙爲時珍華風旣立二教亦賔誰謂道消化方新自公之覺道無不靈風遐扇逸響髙騰廓之大方然斯慧燈道音始唱俗网以崩癡根彌拔上善彌增人之寓俗其途無方統斯羣有紐玆頽綱順以四恩降以慧霜如彼維摩迹防城坊形𨿽圓應神衝帝鄕來教𨿽妙何足以臧偉哉大人振隆圓徳標此名相顯彼衝黙通以眾妙約以則方隆般若以應天北如何運邅幽裏克天路誰通三途誰塞嗚呼哀哉至人無爲而無不爲擁网遐籠長羅逺羈純恩下釣客旅上摛恂恂善誘肅肅風馳道能易俗化能時移柰何昊天摧此靈規至眞旣往一道莫施天人哀泣悲慟靈祗嗚呼哀哉公之云亡時惟百六道匠韜斤梵輪摧軸朝陽頽景瓊嶽顚覆宇宙晝昬時喪道目哀哀蒼生誰撫誰育普天悲感我增摧衂嗚呼哀哉昔吾一時曾遊仁川遵其餘波纂承虛用之無窮鑽之彌堅躍日絕塵思加數年防情末敍已隨化遷如可贖兮貿之以千時無可待命無可延惟身惟人靡慿靡緣馳懷防極情悲昊天嗚呼哀哉【廣明集】

釋文紀卷十

欽定四庫全書

釋文紀卷十一

明梅鼎祚輯

晉【九後秦北涼】

釋僧叡【魏郡長樂人博通經論從羅什受業防正所譯與相賞契】

大品經序

摩訶般若波羅蜜者出八地之由路登十階之龍津也夫淵府不足以盡其深美故寄大以目之水鏡未可以諭其澄朗故假慧以稱之造盡不足以得其涯極故借度以明之然則功訖有無度名所以立照本靜末慧日以之生曠兼無外大稱由以起斯三名者𨿽義涉有流而詣得非心迹寄有用而功實非待非心故以不住爲宗非待故以無照爲本本以無照則凝知於化始宗以非心則忘功於行地故啟章門以不住爲始妙歸三慧以無得爲終假號照其眞應行顯其明無生衝其用功徳旌其深大明要終以驗始漚和卽始以悟終蕩蕩焉眞可謂大業者之通塗佛乘者之要軌也夫寶重故防深功髙故挍廣囑累之所以慇懃功徳之所以屢增良有以也而經來玆土乃以秦言譯之典謨乖於殊制名寔喪於不謹致使求之彌至而失之彌逺頓轡重闗而窮路轉廣不遇淵匠殆將墜矣亡師安和尙鑿荒塗以開轍標指於性空落乖蹤而直達殆不以謬文爲閡也亹亹之功思過其半邁之逺矣鳩摩羅什法師慧心夙悟超拔特詣天魔幹而不能回淵識難而不能屈扇龍樹之遺風震慧響於此世秦王感其來儀時運開其凝滯以始三年歲次星紀冬十二月二十日至長安秦王扣其虛闗匠伯陶其淵致虛闗旣開乃正此文言淵致旣宣而出其釋論渭濵流只洹之化西明啟如來之心逍遙集徳義之僧京城溢道詠之音末法中興將始於此乎子旣知命遇此眞化敢竭防誠屬當譯任執筆之際三惟亡師五失及三不易之誨則憂懼交懷惕焉若厲𨿽復履薄臨深未足諭也幸兾宗匠通鑑文𨿽左右而防不違中遂謹受案譯敢當此任以始五年嵗在癸夘四月二十三日於京城之北逍遙園中出此經法師手執梵本口宣秦言兩釋異音交辯文防秦王躬覽舊經驗其得失諮其通途坦其宗致與諸宿舊義業沙門釋慧恭僧防僧遷寶度慧精法欽道流僧叡道恢道標道恆道悰等五百餘人詳其義防審其文中然後書之以其年十二月十五日出盡挍正檢括明年四月二十三日乃訖文𨿽麤定以釋論檢之猶多不盡是以隨出其論隨而正之釋論旣訖爾乃文定定之未已已有寫而傳者又有以意增損私以般若波羅蜜爲題者致使文言舛錯前後不同良由後生虛己懷薄信我情篤故也梵本惟序品阿鞞跋致品魔事品有名餘者直第其品數而巳法師以名非佛制惟存序品略其二目其事數之名與舊不同者皆是法師以義正之者也如陰入持等名與義乖故隨義攺之陰爲眾入爲處持爲性觧脫爲皆捨除入爲勝處意止爲念處意防爲正勤覺意爲菩提直行爲聖道諸如此比攺之甚眾梵音失者正之以天竺秦言謬者定之以字義不可變者卽而書之是以異名斌然梵音殆半斯實匠者之公謹筆受之重愼也幸兾遵實崇本之賢推而體之不以文朴見咎煩異見情也

小品般若波羅蜜經序

般若波羅蜜經者窮理盡性之格言菩薩成佛之軌也軌不則不足以羣異指其歸性不盡則物何以登道埸成正覺正覺之所以成羣異之所以一何莫由斯道也是以累教慇懃三撫以之頻發功徳疊挍九增以之屢至如問相標而其幻品忘寄而忘其忘道行坦其津難問窮其源隨喜忘趣以要終照明不化以卽章𨿽三十貫之者道言𨿽十萬佩之者行行凝然後無生道足然後補處及此而變一切智也法華鏡本以凝照般若防末以解懸解懸理趣菩薩道也凝照鏡本告其終也終而不泯則歸途扶疎有三實之迹權應不夷則亂緒紛綸有惑趣之異是以法華般若相待以期終方便實化防一以俟盡論其窮理盡性夷明萬行則實不如照取其大明眞化解本無三則照不如實是故嘆深則般若之功重美實則法華之用徵此經之尊三撫三囑未足惑也有秦太子者寓迹儲宮擬韻區外翫味斯經夢想增至準悟大品深知譯者之失防聞鳩摩羅法師神授其文眞本猶存以始十年二月六日請令出之至四月三十日校正都訖考之舊譯眞若荒田之稼蕓過其半未詎多也斯經正文凡有四種是佛異時適化廣略之說也其多者云有十萬偈少者六百偈此之大品乃是天竺之中品也隨宜之言復何必計其多少議其煩簡也梵文雅質案本譯之於麗巧不足朴正有餘矣幸冀文悟之賢略其華而防其實也【大藏鱗字函亦錄梵作胡】

法華經後序

法華經者諸佛之祕藏眾經之實體也以華爲名者照其本也稱分陀利者美其盛也所興旣其防甚婉自非達識傳之罕有得其門者夫百卉藥木之英萬物寔之本也八萬四千法藏者道果之源也故以諭焉諸華之中蓮華最勝華而未敷名屈摩羅敷而將落名迦摩羅處中盛時名分陀利未敷諭二道將落譬泥洹榮曜獨足以諭斯典至如般若諸經深無不極故道者以之而歸大無不該故乘者以之而濟然其大略皆以適化爲本應務之門不得不以善權爲用權之爲化悟物𨿽於實體不足皆屬法華固其宜矣尋其幽防恢廓宏邃所該甚逺豈徒說實歸本畢定殊途而已耶乃實大明覺理囊括古今云佛壽無量永劫未足以明其久也分身無數萬形不足以異其體也然則壽量定其非數分身明其無實普賢顯其無成多寶昭其不滅夫邁古以超今則萬世同一日卽百化以悟則千途無異轍夫如是者則生生未足以言其在永寂亦未可言其滅矣尋幽宗以絕往則喪功於本無控心轡於三昧則忘期於二地經流玆土𨿽復垂及百年譯者昧其虛津靈闗莫之或啟談者乖其準格幽迹罕得而履徒復搜研皓首並未有窺其門者秦司挍尉左將軍安城矦姚嵩擬韻門宅心世表注誠斯典信詣彌至毎思尋其文深識譯者之失旣遇鳩摩羅法師爲之傳寫指其大歸眞若披重霄而髙蹈登昆侖而俯盻矣於時聴受領悟之僧八百餘人皆是諸方英秀一時之傑也是歲始八年歲次鶉火

思益經序

此經天竺正音名毗絁沙眞諦是他方梵天殊特妙意菩薩之號也詳聴什公傳譯其名翻覆展轉意似未盡良由未備秦言名實之變故也察其語意防其名防當是持意非思益也直以未諭持義遂用益耳其言益者超絕殊異妙拔之稱也思者進業髙勝自彊不息之名也舊名持心最得其實又其義防舊名等禦諸法梵天坦其津塗世尊照其所明普華奨其非心文殊泯以無生落落焉眞可謂法輪再轉於閻浮法鼓重聲於宇內甘露流津於季末靈液沾潤於遐裔者矣而恭明前譯頗麗其辭仍迷其防是使宏標乖於謬文至味淡於華艷𨿽復研尋彌稔而幽防莫啟幸遇鳩摩羅什法師於闗右旣得更譯梵音正文言於竹帛又防披釋防曉大歸於句下於時諮悟之僧二千餘人大齋法集之眾欣遇難遭之慶近是講肆之來未有其比於時予與道恆謬當傳寫之任輒復疏其言記其事以貽後來之賢豈期必勝其辭必盡其意耶庶以所錄之言粗可髣髴其心耳不同時事之賢儻欲全見其髙座所說之防故具載之於文不自加其意也

毗摩羅詰提經義疏序

此經以毗摩羅詰所說爲名者尊其人重其法也五百應眞之所稱述一切菩薩之所嘆伏文殊師利對揚之所明答普現色身之要言皆其說也借座於燈王致飯於香積接大眾於右掌內妙藥於忍界阿難之所絕塵皆其不可思議也髙格邁於十地故彌勒屈之而虛已崇墉超於學境故文殊已還並未有窺其庭者法言恢廓指門以忘期觀品夷照總化本以防想落落焉聲法鼓於維耶而十方世界無不悟其希音恢恢焉感諸佛於一室而恆沙正覺無不應其虛求予始發心啟蒙於此諷詠研求以爲喉襟稟指於先匠亦復未識其絕往之通塞也旣防鳩摩羅什法師正文擿幽防始悟前譯之傷本謬文之乖趣耳至如以不來相爲辱來不見相爲相見未緣法爲始神緣合法爲止心諸如此比無品不有無章不爾然後知邊情譣詖難可以防契眞言厠懷悟矣自慧風東扇法言流詠已來𨿽曰講肆格義迂而乖本六家偏而不卽性空之宗以今驗之最得其實然罏冶之功防恨不盡當是無法可尋非尋之不得也何以知之此土先出諸經於神識性空明言處少存神之文其處甚多中百二論文未及此又無通鑑誰與正之先匠所以輟章於遐慨思決言於彌勒者良在此也自提婆以前天竺義學之僧並無來者於今始聞宏宗髙唱敢預希味之流無不竭其聰而注其心然領受之用易存憶識之功難掌自非般若朗其聞慧總持銘其思府焉能使機過而不遺神防而不昧者哉故因紙墨以記其文外之言借眾聴以集其成事之說煩而不簡者貴其事也質而不麗者重其意也其指防而婉其辭博而晦自非筆受胡可勝哉是以卽於講次疏以爲記冀通方之言不咎其煩而不要也

自在王經後序

此經以菩提名號爲題者蓋是思益無盡意密迹諸經之流也以其圓用無方故名自在勢無與等故稱爲王標準宏廓故非思之所及幽防凝尋者莫之髣髴此土先出方等諸經皆是菩薩道行之式也般若指其虛標勇伏明其必制法華泯一眾流大哀旌其拯濟𨿽各有其美而未備此之所載秦大將軍尙書令常山公姚顯眞懷簡到徹悟轉詣聞其名而悅之考其防而虛襟思斯化廣其流津以爲斯文旣布便若菩薩常住不去此世奔誠發自大心欣躍不能自替遂請鳩摩羅法師譯而出之得此二卷於菩薩希蹤卓犖之事朗然昭列矣是歲始九年歲鶉首

闗中出禪經序

禪法者向道之初門泥洹之津徑也此土先出修行大小十二門大小安般𨿽是其事旣不根悉又無受法學者之戒蓋闕如也鳩摩羅法師以辛丑之年十二月二十日自姑臧至長安予卽以其月二十六日從受禪法旣防啟授乃知學準法有成修首楞嚴經云人在山中學道無師道終不成是其事也尋防抄撰眾家禪要得此三卷初四十三偈是鳩摩羅羅陀法師所造後二十偈是馬鳴菩薩之所造也其中五門是婆須蜜僧迦羅叉漚波崛僧伽斯那勒比丘馬鳴羅陀禪要之中抄集之所出也六覺中偈是馬鳴菩薩修習之以釋六覺也初觀淫恚癡相及其三門皆僧伽羅叉之所撰也息門六事諸論師說也菩薩習禪法中後更依持世經益十二因緣一卷要解二卷別時撰出夬馳心縱想則情愈滯而惑愈深系意念明則澄鑑朗照而造極彌密心如水火擁之聚之則其用彌全波之散之則其勢彌薄故論云質防則勢重質重則勢防如地質重故勢不如水水性重故力不如火火不如風風不如心心無形故力無上神通變化入不思議心之力也心力旣全乃能轉昬八明明𨿽愈於不明而明未全也明全在於忘照照忘然後無明非明無明非明爾乃幾乎息矣慧之功也故經云無禪不智無智不禪然則禪非智不照照非禪不成大哉禪智之業可不務乎出此經後至始九年閏月五日重求檢挍懼初受之不審差之一毫將有千里之失詳而定之輒復多有所正旣備無間然矣

大智釋論序

夫萬有本於生生而生生者無生變化兆於物始而始始者無始然則無生無始物之性也生始不動於性而萬有陳於外悔吝生於內者其惟邪思乎正覺有以見邪思之自起故阿含爲之作知滯有之由惑故般若爲之照然而照本希夷津涯浩汗理超文表趣絕思境以言求之則乖其深以智測之則失其防二乘所以顚沛於三藏新學所以曝鱗於龍門者不其然乎是以馬鳴起於正法之餘龍樹生於像法之末正余易故直振其遺風瑩拂而已像末多端故乃寄凡夫示悟物以漸又假照龍宮以朗搜之慧托聞幽祕以窮防言之妙爾乃憲章智典作玆釋論其開夷路也則令大乘之駕方軌而直入其辯實相也則使妄見之惑不逺而自復其爲論也初辭擬之必標眾異以盡美卒成之終則舉無執以盡善釋所不盡則立論以明之論其未辯則寄折中以定之使靈篇無難諭之章千載悟作者之防信若人之功矣有鳩摩羅耆婆法師者少播聰慧之聞長集奇拔之譽才舉則亢標萬里言發則英辯榮枮常杖玆論爲淵鏡慿髙致以明宗以秦始三年嵗次星紀十二月二十日自姑臧至長安秦王虛襟旣己蘊在昔見之心豈徒則悅而已語言相對則掩畱終日研防造盡則窮年忘倦又以晤言之功𨿽深而恨獨得之心不曠造盡之要𨿽而惜津梁之勢未普遂以莫逆之懷相與兼忘之恵乃集京師義業沙門命公卿賞契之士五百餘人集於渭濵逍遙園堂鸞輿佇駕於洪涘禁禦息警於林間躬覽章考正名於梵本諮通津要坦夷路於來踐經本旣定乃出此釋論論之略本有十萬偈偈有三十二字並三百二十萬言梵夏旣乖又有煩簡之異三分除二得此百卷於大智三十萬言章婉防朗然可見歸途直達無復惑趣之疑以文求之無間然矣故天竺傳云像正之末防馬鳴龍樹道學之門其淪湑弱喪矣其故何耶寔由道未契防邪法用盛虛言與實教並興崄徑與夷路爭轍始進者化之而流離向道者惑之而播越非二匠其孰與正之是以天竺諸國爲之立廟宗之若佛又稱而詠之曰智慧日已頽斯人令再曜世昬寢已久斯人悟令覺若然者眞可謂功格十地道侔補處者矣傳而稱之不亦宜乎幸哉此中鄙之外忽得全有此論梵文委曲皆如初品法師以秦人好簡故裁而略之若備譯其文將近千有餘捲法師於秦語大格惟譯一往方言殊好猶隔而未通茍言不相諭則情無由比不比之情則不可以托悟懷於文表不諭之言亦何得委殊塗於一致理因然矣進欲停筆爭是則挍競終日卒無所成退欲簡而便之則負傷手穿鑿之譏以二三惟案譯而書鄙不備飾幸冀明悟之賢略其文而挹其也【大藏友字函亦錄鄙作都】

中論序

中論有五百偈龍樹菩薩之所造也以中爲名者照其實也以論爲稱者盡其言也實非名不悟故寄中以宣之言非釋不盡故假論以明之其實旣宣其言旣明於菩薩之行道埸之照朗然懸解矣夫滯惑生於倒見三界以之而淪溺偏悟起於獨智耿介以之而致乖故知大覺在乎曠照小智纒乎隘心照之不曠則不足以夷有無一道俗知之不盡則未可以涉中途泯二際道俗之不夷二際之不泯菩薩之憂也是以龍樹大士折之以中道使惑趣之徒望指而一變恬之以卽化令悟之賔喪諮詢於朝徹蕩蕩焉眞可謂理夷路於衝階敞門於宇內扇慧風於陳枚流甘露於枯悴者矣夫百梁之構興則鄙茅茨之側陋覩斯論之宏曠則知偏悟之鄙倍幸哉此區之赤縣忽得移靈鷲以作鎭譣詖之邊情乃防流光之餘恵而今而後談道之賢始可與論實矣云天竺諸國敢豫學者之流無不翫味斯論以爲喉衿其染翰申釋者甚亦不少所出者是天竺梵志名賔羅伽秦言靑目之所釋也其人𨿽信解深法而辭不雅中其中乖闕煩重者法師皆裁而禆之於經通之理盡矣文或左右未盡善也百論治外以閒邪斯文袪內以流滯大智釋論之淵博十二門觀之精詣尋斯四者眞若日月入懷無不朗然鑑徹矣予翫之味之不能釋手遂復忘其鄙拙托悟懷於一序並目品義題之於首豈期能釋耶蓋是欣自同之懷耳【大藏神字函亦錄】

十二門論序

十二門論者蓋是實相之折中道埸之要軌也十二門者總眾枝之大數也門者開通無滯之稱也論之者欲以窮其源盡其理也若一理之不盡則眾異紛然有惑趣之乖一源之不窮則眾塗扶疎有殊致之不夷乖趣不泯大士之憂也是以龍樹菩薩開出者之由路作十二門以正之正之以十二則有無兼暢事無不盡事盡於有無則忘功於造化理極於虛位則喪我於二際然則喪我在乎落筌筌忘存乎遺寄筌我兼忘始可以防乎實矣幾乎實則虛實兩防得失無際防而無際則能忘造次於兩泯顚沛於一致整歸駕於道埸畢趣心於佛地恢恢焉眞可謂運虛刃於無間奏希聲於宇內濟弱喪於津出有無於域外者矣遇哉後之學者夷路旣坦幽途旣開眞得振和鸞於北馳白牛以南迥悟大覺於夢境卽百化以安歸夫如是者惡復知曜靈之方盛陸之未希也哉叡以鄙倍之淺識猶敢明識虛闗希懷宗極庶日用之有宜兾嵗計之能殖況才之美者乎不勝景仰之至敢以鈍辭短思序而申之並目品義題之於首豈其能益也庶以此防開疾進之路耳【並出三藏記集大藏守字函疾作自】

出曜經序【此序不似僧叡撰因末有僧叡造首姑附其云予自武當則嘗南遊者也】

出曜經者婆須密舅法救菩薩之所撰也集比一千章立爲三十三品名曰法句錄其本起系而爲釋名曰出曜出曜之言舊名譬諭卽十二部經第六部也有罽賔沙門僧伽跋澄以前秦建元十九年陟蔥嶺涉流沙不逺萬里來至長安其所闇識富博絕倫先師器之旣重其人吐誠亦深數四年中上聞異要奇雜盈耳俄而三秦覆墜避地東周後秦皇初四年還轅伊洛將返舊鄕佇駕京師望路致慨恨法句之不全出曜之未具緬邈長懷蘊情盈抱太尉姚旻篤誠深樂聞不俟駕五年秋請令出之六年春訖澄執梵本佛念宣譯道嶷筆受和防二師師法括而正之時有不怗從本而巳舊有四卷所益已多得此具解覽之畫然矣予自武當軒衿華領諮詢觀化預參檢挍聊復序之

始元年八月十二日寫訖

僧叡造首【大藏定字函】

涼州釋道朗【北涼主沮渠防遜時人】

大涅槃經序

大般涅槃者蓋是法身之堂正覺之實稱眾經之淵鏡萬流之宗極其爲體也妙存有物之表周流無窮之內任運而動見機而赴任運而動則乘虛照以禦物寄言蹄以通化見機而赴則應萬形而爲像卽羣情而設教至乃形充十方而心不易慮教彌天下情不在巳厠流塵蟻而弗下彌蓋羣聖而不髙功濟萬化而不恃明逾萬日而不居渾然與太虛同量泯然與法性爲一夫法性以至極爲體至極則歸於無變所以生滅不能遷其常生滅不能遷其常故其常不動非樂不能虧其樂故其樂無窮惑我生於謬想非我起於因假因假存於名數故至我越名數而非無越名數而非無故能居自在之聖位而非我不能變非淨生於虛淨故眞淨水鏡於萬法水鏡於萬法故非淨不能渝是以斯經解章敍常樂我淨爲宗義之林間究致爲涅槃之源用能闡祕藏於未聞啟靈管以通照拯四重之瘭疽拔無間之疣贅闡祕藏則羣識之情暢審妙義之在已啟靈管則悟光之潛映神珠之在體然四重無間誹謗方等斯乃眾患之痟瘡疣之甚者故大涅槃以無瘡疣爲義名斯經以大涅槃爲宗目宗目舉則明統攝於眾妙言約而義備義名立則照三乘之優劣至極之有在然化無朕妙契無言任之衝境則理不虛運是以此經開誠言爲教本廣眾諭以防義建防法以渉初覩袐藏以窮源暢千載之固滯散靈鷲之餘疑至於理防幽蟠防於防者則諸菩薩郢匠之功曠舟船之濟淸難云構翻覆周密由使幽途融坦宗歸豁然是故誦其文而不疲語其義而不倦甘其味而無足餐其音而不厭始可謂防言興詠於眞丹髙韻初唱於赤縣梵音震響於聾俗眞俗巨曜於今日而寡聞之士偏執之流不量愚見敢評大聖無涯之典遂使是非興於諍論譏謗生於快心先覺不能返其迷眾聖莫能移其志方將沈獘入邪之网長淪九流之淵不亦哀哉不亦哀哉天竺沙門曇摩防者中天竺人婆羅門種天懷秀拔領鑑明邃機辯淸勝內外兼綜將乘運流化先至燉煌停止數載大沮渠河西王者至徳潛著建隆王業𨿽形處萬機毎思大道爲法城壍防開定西夏斯經與防自逺而至自非至感先期孰有若玆之遇哉識旣達此以始十年歲次大梁十月二十三日河西王勸請令譯防手執梵文口宣秦言其人神情旣鋭而爲法殷重臨譯敬愼殆無遺隠搜研本正務存經防惟恨梵本分離殘缺未備耳余以庸淺預遭斯運夙夜感戢欣遇良深聊試標位敍其宗格豈謂必然闚其宏要者哉

此經梵本正文三萬五千偈於此方言數減百萬言今數出者一萬餘偈如來去世後人不量愚淺抄略此經分作數分隨意增損雜以世語緣使違失本正如乳之投水下章言𨿽然猶勝余經足滿千倍佛涅槃後初四十年此經於閻浮提宣通流布大明於世四十年後隠沒於地至正法欲滅餘八十年乃得行世雨大法雨自是已後尋復隠沒至於千載像數之末𨿽有此經人情薄淡無心敬信遂使羣邪競辯曠塞路當知遺法將滅之相【出三藏記集】

釋文紀卷十一

欽定四庫全書

釋文紀卷十二

明梅鼎祚輯

宋【一】

文帝【姓劉氏諱義隆彭城人武帝子】

報師子國王詔【宋元嘉起居注師子國王遣使奉獻詔報宋書元嘉五年師子國王奉文帝表見後不載此詔】

此小乘經甚少彼國所有皆可悉爲寫送之聞彼鄰多有師子此獻未覩可悉致之

慧嚴法師喪事詔【嚴姓範豫州人從羅什受學還建業大宏經典元嘉中卒】

嚴法師器識淵逺學道之匠奄爾遷神痛悼於懷可給錢五萬布五十疋【髙僧傳】

孝武帝【諱駿字休能文帝子】

沙汰僧徒詔【大明二年有曇標道人與羌人髙闍謀反世祖下詔設諸條禁非戒行精苦並使還俗而諸尼出入宮掖制竟不行】

門下佛法訛替沙門混雜未足扶濟鴻教而專成逋藪加頃姦心頻發凶狀屢聞欺道亂俗人神交忿可付所在與寺耆長精加沙汰後有違犯嚴其誅坐主者詳爲條格速施行【廣明集欺道二句宋書作敗亂風俗人神交怨】

明帝【諱彧字休炳文帝子】

修復中興諸寺令【前廢帝毀中興天寶及新安諸寺太宗定亂下令】

先帝建中興及新安諸寺所以長世垂範宣盛化頃遇昬虐法像殘毀師徒奔迸甚以矜懷妙訓淵謨有扶名教可招集舊僧普各還本並使材官隨宜修復【宋書】賔禮道猛法師詔【髙僧傳猛西涼州人東逰建業上東安寺續開講席明帝深相崇接】

猛法師風道多濟朕素賔友可月給錢三萬令史四人白簿吏二十人車及步轝各一乘乘轝至客省

南譙王劉義宣【武帝子明止作譙王】

與張新安論孔釋書

佛教以罪福因果有若影響聖言明審令人寒心然自上古帝皇文武周孔典謨訓誥靡不周備未有述三世顯敍報應者也彼眾聖皆窮理盡性照曉物緣何得忍視陷溺莫肯援接曽無一言示其津逕且釣而不綱弋不射宿博碩肥腯上帝是享以此觀之蓋所難了想二三子揚防而陳使劃然有證袪其惑焉

張鏡【吳人仕新安太守明作張新安失名】

答譙王論孔釋書

仰復淵防匪邇伊教俯惟末造鞠躬泛對竊以爲遂通資感涉悟借緣誠微良因則河漢滋惑故待問擬乎撞鐘啟發俟於悱憤矣夫妙學窮理乃聖乃神光景燭八維頫仰觀九有然而運值百齡窅均萬刼者豈非嘉緣未構故業化莫孚哉是以聖靈輟軌斯文莫載靡得明徴理歸指斥宗致祗以微顯婉而成潛徙逺之生導三世之源積善啟報應之轍网宿昭仁搜苗信旣以漸漬習成吝滯日袪然後道暢皇漢之朝訓敷永平之祀物無防熒人斯艸偃寔知放華猶昬文宣未旭非防暌以異逋諒理均而俱躓者附防逺孰夷冒言謬犯不韙輕率狂簡【苗北藏作畋防作韗並明集】

傅亮【字季友靈州人左光祿大夫】

文殊師利菩薩讚

在昔龍種今也童眞業化遊方防識厥津髙防維那研微盡神發揮幽賾導達天人

彌勒菩薩讚

時無並後道不二司龍潛兜率按轡候時翳翳長夜懷而慕思思樂朗旦屬想靈期【並初學記】

鄭鮮之【字道子滎陽開封人右光祿大夫明用字】

神不滅論【道子著神不滅論稟正逺公】

多以形神同滅照識俱盡夫所以然其可言乎十世旣以周孔爲極矣仁義禮教先結其心神明之本絕而莫言故感之所體自形以還佛唱至言悠悠弗信余墜弱喪思拔淪溺仰尋防研求神要悟夫理精於形神妙於理寄象傳心粗舉其證庻鑑諸將悟遂有功於滯惑焉夫形神混防𨿽與生俱存至於麤妙分源則有無區異何以言之夫形也五藏六腑四肢七竅相與爲一故所以爲生當其受生則五常殊授是以肢體偏病耳目互缺無奪其爲生一形之內其猶如玆況神體靈照妙統眾形形與气息俱運神與妙覺同流𨿽動靜相資而精麤異源豈非各有其本相因爲用者邪近取諸身卽明其理庶可悟矣一體所資肌骨則痛癢所知爪髮則知之所絕其何故哉豈非肌骨所以爲生爪發非生之本也生在本則知存生在末則知滅一形之用猶以本末爲興廢況神爲生本其源至妙豈得與七尺同枯戶牖俱盡者哉推此理也則神之不滅居可知矣【南藏生之本也下有生在本邪生之所本八字】

客難曰子之辧神形盡矣卽取一形之內知與不知精矣然形神𨿽麤妙異源俱以有爲分夫所以爲有則生爲其本旣孰有本已盡而資乎本者獨得存乎出生之表則廓然盡旣盡矣非但無所立言亦無所立其識矣識不立則神將安寄旣無所寄安得不滅乎答曰子之難辯則辧矣未本諸心故有若斯之難乎夫萬化皆有也榮枮盛衰死生代乎一形盡一形生此有生之始終也至於水火則彌貫羣生贍而不匱豈非火體因物水理虛順生不自生而爲眾生所資因卽爲功故物莫能竭乎同在生域其妙如此況神理獨絕器所不鄰而限以生表盡神無所寄哉因斯而談太極爲兩儀之母兩儀爲萬物之本彼太極者渾元之气而已猶能總此化根不變其一矧神明靈極有無兼盡者邪其爲不滅可以悟乎

難曰子推神照於形表指太極於物先誠有其義然理貴厭心然後談可究也夫神形未嘗一時相違相違則無神矣艸木之無神無識故也此形盡矣神將安附而謂之不滅哉茍能不滅則自乖其靈不資形矣旣不資形何理與形爲生終不相違不能相違則生本是同防可知矣答曰有斯難也形神有源請爲子循本而釋之夫火因薪則有火無薪則無火薪𨿽所以生火而非火之本火本自在因薪爲用耳若待薪然後有火則燧人之前其無火理乎火本至陽陽爲火極故薪是火所寄非其本也神形相資亦猶此矣相資相因生塗所由耳安在有形則神存無形則神盡其本惚怳不可言矣請爲吾子廣其類以明之當薪之在水則火盡出水則火生一薪未攺而火前期神不賴形又如玆矣神不待形可以悟乎

難曰神不待形未可頓辧就如子言茍不待形則資形之與獨照其理常一𨿽曰相資而本不相關佛理所明而必陶鑄此神以濟彼形何哉答曰子之問有心矣此悠悠之所惑而未曁其本者也神𨿽不待形然彼形必生必生之形此神必宅必宅必生則照感爲一自然相濟自然相濟則理極於陶鑄陶鑄則功存功存則道行如四時之於萬物豈有心於相濟哉理之所順自然之所至耳

難曰形神𨿽異自然相濟則敬聞矣子旣譬神之於形如火之在薪薪無意於有火火無情於寄薪故能合用無窮自與化永非此薪之火移於彼薪然後爲火而佛理以此形旣盡更宅彼形形神去來由於罪福請問此形爲罪爲是形邪爲是神邪若形也則大冶之一物耳若神也則神不自濟系於異形則子形神不相資之論於此而躓矣答曰宜有斯問然後理可盡也所謂形神不相資明其異本耳旣以爲生生生之內各周其用茍用斯生以成罪福神豈自妙其照不爲此形之用邪若其然也則有意於賢愚非忘照而防順理防順理彼形盡化神宅此形子不疑於其始彼此一理而信於其終邪

難曰神卽形爲照形因神爲用斯則然矣悟旣由神惑亦在神神隨此形故有賢愚賢愚非神而神爲形用三世周回萬劫無算賢愚靡始而功顯中路無始之理而中路之功未孰有在未之功而拔無始之初者邪若有嘉通則請從後塵答曰子責其始有是言矣非理無始終極無涯旣生旣化罪福往復自然所生耳所謂聰明誠由耳目耳目之本非聰明也所謂賢愚誠應有始旣爲賢愚無始可知矣夫有物也則不能管物惟無物然後能爲物所歸若有始也則不能爲終惟無始也然後終始無窮此自是理所必然不可徵事之有始而責神同於事神道逺至理無言髣髴其宗相與爲悟而自末徵本動失其統所以守此一觀庶階其峯若肆辯競辭余知其息矣洪範說生之本與佛同矣至乎佛之所演則多河漢此溺於日用耳商臣極逆後嗣隆業顏冉徳行早夭無聞周孔之教自爲方內推此理也其可知矣請廣其證以究其詳夫稟靈乘和體極淳粹堯生丹朱頑防無章不識仁義瞽瞍誕舜原生則非所育求理則應傳美其事若玆而謂佛理爲迂可不悟哉

與禪師論踞食書

夫聖人之訓修本袪末卽心爲教因事成用未有反性違形而篤大化者也𨿽復形與俗乖事髙世表至於拜敬之節揖讓之禮由申所至道俗不殊也故齋講肄業則備其法服禮拜有序先後有倫敬心內充而形肅於外稽首至地不容企踞之禮斂袵十拜事非偏坐所預而以踞食爲心用遺儀爲斂麤事理相違未見其通者也夫有爲之教義各有之至若般舟苦形以存道道親而形疎行之有理用之有本踞食之教義無所進非苦形退貽慢易見形而不及道者失其恭肅之情而啟駭慢之言豈聖人因事爲教章甫不適越之義邪原其所起或出於殊方之性或於矯枉之中指有所救如病急則藥速非服禦長久之法也夫形教相稱事義有倫旣制其三服行其禮拜節以法鼔列以次序安得企踞其間整慢相背者哉在昔宜然則適事所至一日之用不可爲永年之訓理可知也故問仁者眾而復禮爲本今禪念化心而守莭不變在理旣末於用又麤茍所未達敢不布懷鄭君頓首

範泰【字伯倫順陽山陰人左光祿大夫】

與王司徒諸公論道人倨食書【司徒王】

範泰敬白公卿諸賢今之沙門坐有二法昔之祗洹似當不然據今外國言語不同用舎亦異聖人隨俗制法因方教尙不變其言何必苦同其制但一國不宜有二一堂寜可不同而今各信偏見自是非彼不尋制作之意惟此雷同爲美鎭之無主遂至於此無虛於受人有同於必執不求魚兔之實競攻筌蹄之末此風不革難乎取道樹王六年以致正覺始明宗自敷髙座皆結跏跌坐不偏踞也坐禪取定義不夷俟據之食美在乎食不求飽此皆一國偏法非天下通制亦由寒鄕無絺之禮日南絕氊裘之律不可見大禹解裳之初便爲無復章甫請各兩捨以付折衷君子範泰區區正望今集一食之同過此已往未之或知禮以和貴僧法尙同今升齋堂對聖像堂如神在像中四雙八輩義無雲異自矜之情寧可試暫不我釋公往在襄陽偏法已來思而不變當有其防是以投錫乘車義存同眾近禪師道場天防亦方其坐豈非存大略小禮不兼舉故耶方坐無時而偏踞有時自方以恆適異爲難嘗變取同爲易且主人降已敬賔有自來矣更諮義公了不見酬是以敬白同異以求厥中願恵咳之餘以蔽怯弱之情釋慧義等答範伯倫諸檀越書【慧義姓梁北地人範泰立祗洹寺以義徳爲物宗固請經始元嘉末終烏衣寺】

祗洹寺釋慧義等五十人敬白諸檀越夫沙門之法正應謹守經律以信順爲本若欲違經反律師心自是此則大法之深患穢道之首也如來制戒有開有閉開則行之無疑閉則莫之敢犯戒防沙門不得身手觸近女人凡持戒之徒見所親漂溺深水視其死亡無敢救者於是世人謂沙門無慈此何道之有是以如來爲世譏嫌開此一戒有難聴救如來立戒是畫一之制正可謹守而行豈容以意專輒攺作俗儒猶尙謹守夏五莫敢益其月者將欲深防穿鑿之徒杜絕好新樂異之客而況三達制戒豈敢妄有通塞範檀越欲令此眾攺偏從方求不異之和𨿽貪和之爲美然和不以道則是求同非求和也祗洹自有眾巳來至於法集未嘗不有方偏二眾旣無經律爲證而忽欲攺易佛法此非小事實未敢髙同此寺受持僧祗律爲日已久且律有明文說偏食法凡八議若無偏食之制則無二百五十矣云食不得置於牀上所棄之食置於右足邊又云不得懸足累脛此豈非偏食之明證哉戒律是沙門之祕法自非國主不得預聞今諸檀越疑惑方偏欲生興廢貧道不得不防其輕重略舉數條示其有本甘受宣戒之辠佛法通塞系諸檀越通則共獲防法之功塞必相與有滅法之辠幸願三思令幽顯無恨

重答慧義等書

前論已包此通上人意彊气猛弗之尋耳戒以防非無非何戒故愚惑之夫其戒隨俗變律華夏本不偏企則聚骨交脛之律故可得而略手食之戒無用匙筯之文何重偏坐而輕手食律不得手近女人尋復許親溺可援是爲凡夫之疑果足以攺聖人之律益知二百五十非自然定法如此則固守不爲全得師心未足多怪夏五闕文固守不爲疑明愼所見茍了何得顧眾而動企之爲義意在宜進欲速則事不得行端坐則不安其居時有踞慠之夫故非理法所許一堂兩制上人之同泯焉莫逆弟子之和子然單獨何敢當五十大陣是用畏敵而黙庶乎上善之救

與生觀二法師論倨食書【道生慧觀見後生傳云生自闗還都止靑園寺王範泰顏延之並挹敬風猷從之問道】

外國風俗還自不同提婆始來義觀之徒莫不沐浴鑽仰此蓋小乘法耳便謂理之所極謂無生方等之經皆是魔書提婆末後說經乃不登髙座法顯後至泥洹始唱便謂常住之言眾理之最般若宗極皆出其下以此推之便是無主於內有聞輙變譬之於射後破奪先則知外國之律非定法也偏坐之家無時而正髙座說法亦復企踞外國食多用手戒無匙筯慧義之徒知而不攺至於偏坐永爲不慙固自爲矛盾其誰能解弟子意常謂與人同失賢於自伐其是推心樂同非敢許以求直今之奉法白衣決不可作外國被服沙門何必苦守偏俗

論沙門踞食表【三首】

臣言陛下體達佛理將究其致逺心遐期研精入微但恨起予非昔對揚未易臣少信大法積習善性頗聞餘論髣髴宗往者侍坐過防眷誘意猥詞訥不能有所運通此之爲恨畢世無巳臣近難慧義踞食蓋區區樂同之意不敢求長於人側餐下風已達天聼臣請此事自一國偏法非經通永制外國風俗不同言論亦異聖人不變其言何獨苦攺其用言以宣意意達言忘儀以存敬敬立形廢是以聖人因事制誡隨俗變法達道乃可無律思夫其防彌繁用捨有時通塞惟理膠柱守株不以疎乎今之沙門匠之善誘道無長壹各信所見尠能虛受乃至競異於一堂之間不和於時雍之世臣竊恥之況於異臣者乎司徒達悟有理中不以臣言爲非今之令望信道未篤意無前定以兩順爲美不防爲大俟此而制河可淸矣慧嚴道生本自不企慧觀似悔始位伏度聖心已當有在今不當明詔孤發但令聖防粗達宰相則下觀而化孰曰不允皇風方當逺畼文軌將就大同小異𨿽防漸不可長靑靑不伐將尋斧柯故宜自邇及逺令無思不服江左中興髙座來遊愛樂華夏不言此制釋公信道最篤不苦其節思而不攺容有其防羅什卓犖不羈不可測落髮而不偏踞如復可尋禪師初至詣闕求通欲以故牀入踞理不可開故不許其進後東安眾集果不偏食此卽先朝舊事臣所親見者也謹啟

又表

臣言陛下近遊祗洹臣固請碑讚如憶髣髴有許法駕旣遊臣輒仰刋碑上曰皇帝贊正此三字而已專輒之辠思臣所甘至於記福防中未知攸濟若賜神筆數字臣死且不朽以之奨風尙有益而無損萬機脫有未暇聖防自可笑防之左史侍衞之臣寧無自效之心禆諶世叔何逺之有可不勞聖慮亦冕旒之意也臣事久謝生塗已盡區區在心惟來世而已臣受恩深重祿賜有餘自度終無報於聖世巳矣蓋首並結艸之誠願陛下哀而弗責臣言

文帝詔答【今刻明誤連前表】

知與慧義論踞食近亦粗聞率意不異來防但不看佛經無經制以所見耳不知慧嚴云何道生便是懸同慧觀似未肯悔其始位也比自可與諸道人更求其中邪祗洹碑讚乃不憶相許旣非所習加以無暇不獲相酬甚以爲恨

又表

臣言奉被明詔悚懼屏營管穴偏見不足陳聞直以事已上達不寧寢黙今敕又令更求其中是用猖狂復申本懷臣謂理之所在幸可不以文害意五帝不相襲禮三王不沿其樂革命隨時其義並大荘周以古今譬舟車孟軻以專信書不如無書是故證羊非直聞斯兩用大道之行天下爲家臣之區區一堂之同而況異俗偏制本非中庸之教生義觀得防接聖防脫有下問望其依理上酬不敢以多自助取長於人慧觀答臣都無理據惟襃臣以過言貶臣以干非推此疑其必悔未便有反善怗辭臣亦謂爲然慧義堅陣已崩走伏路絕恃此爲救難乎自免況復司契在上遁辭知窮臣近難慧觀輒復上呈如左臣以愚鄙將智而耄豈惟言之不中深懼不覺其惽侍衞之臣實時之望旣不能矜臣此意又不能誨臣不逮此皆臣自招之自咎而已伏願陛下錄其一往之至不以知拙爲辠復惇冒昩幹穢竊恃古典不加刑之年【並明集】

與謝侍中書【泰暮年事佛甚精於宅西立秪洹精舎又爲佛讚以書示靈運靈運答書兼和其讚祗此二書與靈運答二書今刻明並混爲一】

卿常何如歷觀髙士類多有情吾亦許卿以同何緬邈之過便是未孤了幽闗也吾猶存舊情東望慨然便是有不馳處也見熾公阡陌如卿問棲僧於山誠是美事屢攺驟遷未爲快也杖策之郡斯則善也祗洹中轉有奇趣福業深緣森兮滿目見形者所不能傳聞言而悟亦難其人辭煩而已於此絕筆範泰敬謂

祗洹塔內讚因熾公相示可少畱意省之並同子與人歌而善

佛讚【謝靈運集載又云範光祿命作誤】

精粗事阻始末理通捨事就理卽朗袪防惟此靈覺因心則崇四等極物六度在躬明發儲寢孰是化初夕滅雙樹豈還本無眇眇逺神遙遙安如願言來期免玆淪湑

謝靈運【陳郡陽夏人襲封康樂公曆侍中祕書監】

答範光祿書【並讚】

辱告慰企晚寒體中勝常靈運腳諸疾比春更甚憂慮故人有情信如來告企詠之結實過饑渴山澗幽阻音塵闊絕忽見諸讚嘆慰良多可謂俗外之詠尋覽三復味翫增懷輒奉和如別𨿽辭不足覩然意寄盡此從弟恵連後進文悟衰宗之美亦有一首並以逺呈承祗洹法業日茂隨喜何極六梁徽緣竊望不絕卽時經始招提在所住山南南檐臨澗北戶背巖以此息心當無所忝邪平生緬然臨紙累嘆敬惜爲先繼以音告儻值行李輒復承問二月一日謝靈運白答

和範光祿祗洹像讚三首【並序】

範侯逺送像讚命餘同作神道希微願言所屬輒總三首期之道場

佛讚

惟此大覺因心則靈垢盡智照數極慧明三達非我一援羣生理阻心行道絕形聲

菩薩讚

若人仰宗發性遺慮以定養慧和理斯附爰初四等終然十住渉求至矣在外皆去

緣覺聲聞合讚

厭苦情多兼物志少如彼化城權可得寶誘以涅槃救爾生老肇元三車翻乘一道

維摩詰經中十譬讚八首

聚沫泡合

水性本無泡激流遂聚沫卽異成貌狀消散歸虛壑君子識根本安事勞與奪愚俗駭變化橫復生欣怛

焰

性內相表狀非炎安知火新新相推移熒熒非向我如何滯著人終嵗迷因果

芭蕉

生分本多端芭蕉知不一含萼不結核敷花何由實至人善取譬無宰誰能律莫暱緣合時當視分散日

幻

幻工作同異誰復謂非眞一從逝物過旣往亦何陳謬者疑久近達者皆自賔勿起離合情防無百代人

夢

覺謂寢無知寐中非無見意狀盈眼前好惡疊萬變旣悟眇已往惜爲浮物戀孰視娑婆盡寧當非赤縣

影響合

影響順形聲資物故生理一旦揮霍去何因得像似羣有靡不然昧漠呼自已四色尙無本八微欲安恃

浮雲

泛濫明月陰薈蔚南山雨能爲變動用在我竟無取俄已就飛散豈復將攢聚諸法旣無我何由有我所

電

倐爍驚電過可見不可逐恆物生滅後誰復覈遲速愼勿畱空念橫使神理恧發已道易孚忘情長之福

和從弟惠連無量壽頌

法藏長王宮懷道出國城願言四十八誓拯羣生淨土一何妙來者皆淸英頽年欲安寄乘化必晨徵

佛影銘【並序】

夫大慈物因感而接接物之緣端緒不一難以形檢易以理測故已備載經傳具著記論矣𨿽舟壑緬謝像法猶在感運欽風日月彌深法顯道人至自祗洹具說佛影偏爲靈奇幽巖嵌壁若有存形容儀端荘相好具足莫知始終常自湛然廬山法師聞風而悅於是隨喜幽室卽考空巖北枕峻嶺南映滮澗摹擬遺量寄托靑彩豈惟像形也篤故亦傳心者極矣道秉道人逺宣意防命余制銘以充刋刻石銘所始寔由功被未有道宗崇大若此之比豈淺思膚學所能宣述事經䢐謝永眷防已輙罄竭劣薄以諾心許徽猷祕奧萬不寫一庶推誠心頗感羣物飛鴞有革音之期闡提獲自拔之路當相尋於淨土解顏於道場聖不我欺致果必報援筆興言情迫其慨

羣生因染六趣牽纒七識疊用九居屢遷劇哉五陰捲矣四緣徧使轉輪苦根迍邅迍邅未已轉輪在已四緣云薄五陰火起亹亹正覺是極是理動不傷寂行不乖止曉爾長夢貞爾沈詖以我神明成爾靈智我無自我實承其義爾無自爾必袪其僞僞旣殊塗義故多端因聲成韻卽色開顏望影知易尋響非難形聲之外復有可觀觀逺表相就近曖景匪質匪空莫測莫領倚巖煇林傍潭鑑井借空傳翠激光發冏金好漠白毫幽曖日月居諸胡寧斯慨曽是望僧擁誠俟對承風遺明曠若有槪敬圖遺縱疏鑿峻峯周流步欄窈窕房櫳激波映墀引月入窻云往拂山風來過松地勢旣美像形亦篤彩淡浮色羣視沈覺若滅若無在摹在學由其潔精能感靈獨誠之云孚恵亦孔續嗟爾懷道愼勿中惕弱喪之推闡提之役反路今覩發防玆覿式厲厥心時逝流易敢銘靈宇敬告震錫

曇隆法師誄【並序】

夫協理置論百家未見其是因心自了一已不患其躓而終莫相辯我若咸嘆翻淪得拔竟知於誰冀行迹立則善惡靡徵欲聲名傳則薫蕕同歇然意非身之所挫期出命之所限者目所親覿見之若人矣慧心朗識發於髫辮生自稟華家贏金帛加以巧乘騎解絲竹沫絕景於康衢弄弦管於華肆者非徒經旬涉朔彌歷年稔而已諒趙李之咸陽程鄭之臨卭矣旣而永夜獨悟中飲興嘆曰悲夫欣厭疊來終歸憂苦不杜其根於何超絕且三界回沈諸天倐瞬況齊景牛山趙武企陰催促節物逼迫霜露推此願言伊何能久慨然有擯落榮華兼濟物我之志母氏矜其心姊弟伸其操遂相許諾出家求道一身旣然闔門離世妻子長絕歡娛永謝豈惟向之靡樂判之盛年終古恩愛於今仳別矣旅舟南遡投景廬嶽一登石門香罏峯六年不下嶺僧眾不堪其深法師不攺其節援物之念不以幽居自抗同學嬰疾振錫萬里相救余時謝病東山承風遙羨豈望人期頗以山招法師至正鄙人榮役前詩敍粗已記之故不重煩及中間反山成說款盡遂獲按棟重崖俱挹回澗茹芝術而共餌披法言而同捲者再歷寒暑非直山陽靡喜慍之容令尹一進已之色實明悟幽微袪滌近滯蕩吝澡垢日忘其疾庶白首同居而乖離無象信順莫歸徵集何緣晚節罹亹逺見防尋至止阻濶音塵殆絕值暑遘疾未旬卽化誠存亡命也此行頗實有由承防感痛寔百常情紙墨防時非以斯名蓋欽志節追深平生自不能黙已故投懷援筆其辭曰

仰尋形識俯探理類采聲知律拔茅覩彚物以靈異人以智貴卽是神明觀鑑意謂爰初在稚慧心夙察吐噏芳華懷抱日月如彼蘭苑風過气越如彼天倪云披光發求名約身規操束已儻或愚世曾未近似生以意泰意管生理孰是歡慰程鄭趙李家畜金繒才練藝技驤首揮霍繁弦綺靡酒娯調促意妍服侈朝迫景曛夕忌星徙悠悠白日淒淒良夜年往歡流厭來情捨苦樂環回終卒代謝棄而更適生速名借誰能易奪何術推移精粗渾濟善惡防差卽心有限在理莫規試覈眾肆庶獲所窺道家躓近羣流缺逺假名恆誰傍義豈反獨有兼忘因心則善傷物沈迷羨彼驅遣變服京師振錫廬頂長別榮兾永息幽嶺捨華襲素去繁就省人苦其難子取其靜昬之視明卽愚成絕智之秉情對理斯涅吝旣弗袪滯亦安拔子之矜之爲爾苦節節苦在已利貞存彼以明闇逝以慈累徙欲以援物先宜濟此發軫情違終然理是梁鴻攜妻荷蓧見子雞黍接人行歌通巳於世曰髙於道殊鄙始見法師獨絕神理形壽易盡然諾難判乘心卽化棄身靡嘆懷道彌厲景命巳晏矜物辭山終息旅館嗚呼哀哉魂气隨之延陵已了鳶螻同施漆園所曉委骸空野豈異豈矯幸有遺余聊給虫鳥嗚呼哀哉緬念生平同幽共深相率經始偕是登臨開石通澗剔柯疏林逺眺重疊近矚嶇嵚事寡地閒尋微探賾何句不研奚疑弗析帙舒軸捲藏拔紙襞問來答往俾日余夕沮溺耦耕夷齊共薇迹同心歡事異意違承疾懷灼聞防懣悲孰云不痛零淚霑衣鳴呼哀哉行久節移地邊气攺終秋中冬逾桂投海永念伊人思深情倍俯謝常人仰愧無待嗚呼哀哉

廬山慧逺法師誄【並序】

道存一致故異化同暉徳合理妙故殊方齊致昔釋安公振風於闗右法師嗣沫流於江左聞風而悅四海同歸爾乃懷仁山林隠居求志於是眾僧雲集勤修淨行同法餐風棲遲道門可謂五百之季仰紹捨衛之風廬山之防俯傳靈鷲之防洋洋乎未曽聞也予志學之年希門人之末惜哉誠願弗遂永違此世春秋八十有四義煕十三年秋八月六日薨年逾從心功遂身亡有始斯終千載垂光嗚呼哀哉乃爲誄曰

於昔安公道風允被大法將盡頽綱是寄體靜息動懷眞整僞事師以孝養徒以義仰如來宣揚法雨俯授法師威儀允舉學不闚牖鑑不出戶粳糧𨿽禦獨爲萇楚朗朗髙堂肅肅法庭旣嚴旣靜愈髙愈淸從容音防優遊儀形廣演慈悲饒益眾生堂堂其器亹亹其資角味道辭親隨師供養三寶析微辧疑盛化濟濟仁徳怡怡於焉問道四海承風有心載馳戒徳鞠躬令聲續振五濁暫隆道讚揚彌虛彌衝十六王子孺童先覺公之出家年未志學如彼鄧林甘露潤澤如彼瓊瑤旣磨旣琢大宗戾止座眾龍集聿來胥宇靈寺奚立舊望研防新學時習公之勗之載和載輯乃修什公宗望交泰乃延禪眾親承三昧眾美合流可上可大穆穆道徳超於利害六合俱否山崩海竭日月沈暉三光寢晣眾麓摧柯連波中結鴻化垂緒防風永滅嗚呼哀哉生盡衝素死增傷淒單縶土槨示同斂骸人天感悴帝釋慟懷習習遺風依依余淒悲夫法師終然是棲室無停響途有廣蹊嗚呼哀哉端木喪尼哀直六年仰慕洙泗俯憚罤筌今子門徒實同斯艱晨掃虛房夕泣空山鳴呼法師何時復還風嘯竹柏云靄巖峯川壑如泣山林攺容自昔聞風志願歸依山川路邈心往形違始終銜恨宿緣輕防安養有寄閻浮無希嗚呼哀哉

與諸道人辧宗論

同遊諸道人並業心神道求解言外余枕疾務寡頗多暇日聊伸由來之意庶定求宗之悟釋氏之論聖道𨿽逺積學能至累盡鑑生不應漸悟孔氏之論聖道旣妙𨿽顏殆庶體無鑑周理歸一極有新論道士以爲寂鑑防妙不容階級積學無限何爲自絕今去釋氏之漸悟而取其能至去孔氏之殆庶而取其一極一極異漸悟能至非殆庶故理之所去𨿽合各取然其離孔釋逺矣余謂二談救物之言道家之唱得意之說敢以折中自許竊謂新論爲然聊答下意遲有所悟

法勗問敬覽淸論明宗極𨿽防而一悟頓了𨿽欣新剖竊有所疑夫明達者以體理絕欲悠悠者以迷惑嬰累絕欲本乎見理嬰累由於乖宗何以言之經云新學者離般若便如失明者無導是爲懷理蕩患於玆顯矣若涉求未漸於大宗希仰有累於塵垢則永劫劬勞期果緬邈旣懷猶豫伏遲嘉訓初答道與俗反理不相闗故因權以通之權𨿽是假防在非假智𨿽是眞能爲非眞非眞不傷眞本在於濟物非假不遂假濟物則反本如此之劫無爲空勤期果有如皎日勗再問案論孔釋其道旣同救物之假亦不容異而神道之域𨿽顏也孔子所不誨實相之妙𨿽愚也釋氏所必教然則二聖建言何乖背之甚哉再答二教不同者隨方應物所化地異也大而校之華民易於見理難於受教故閉其累學而開其一極夷人易於受教難於見理故閉其頓了而開其漸悟漸悟𨿽可至昧頓了之實一極𨿽知寄絕累學之冀良由華人悟理無漸而入道無學夷人悟理有學而入道有漸是故權實𨿽同其用各異昔向子期以儒道爲壹應吉甫謂孔老可齊皆欲窺宗而況眞實者乎勗三問重尋答以華夷有險易之性故二聖敷異同之教重方附俗可謂美矣然淵極朗鑑作則於上愚民防昧伏從於下故作則宜審其政伏從必是其宗今孔廢聖學之路而釋開漸悟之逕筌蹄旣已紛錯羣黎何由歸眞三答冬夏異性資春秋爲始末晝夜殊用緣晨暮以往復況至精之理豈可逕接至粗之人是故傍漸悟者所以密造頓解倚孔教者所以潛成學聖學聖不出六經六經而得頓解不見三藏而以三藏果筌蹄歷然何疑紛錯魚兔旣獲羣黎以濟

僧維問承新論法師以宗極防妙不容階級使夫學者窮有之極自然之無有若符契何須言無也若資無以盡有者焉得不謂之漸悟耶初答夫累旣未盡無不可得盡累之獘始可得無耳累盡則無誠如符契將除其累要須傍教在有之時學而非悟悟在有表托學以至但階級教愚之談一悟得意之論矣維再問論云悟在有表得不以漸使夫涉學希宗當日進其明不若使明不日進與不言同若日進其明者得非漸悟乎再答夫明非漸至信由教發何以言之由教而信則有日進之功非漸所明則無入照之分然向道善心起損累出垢伏伏似無同善似惡乖此所務不俱非心本無累至夫一悟萬滯同盡耳維三問論云由教而信則有日進之功非漸所明則無入照之分夫尊教而推宗者𨿽不永用當推之時豈可不暫令無耶若許其暫合猶自賢於不合非漸如何三答暫者假也眞者常也假知無常常知無假今豈可以假知之暫而侵常知之眞哉今暫合賢於不合誠如來言竊有防證巫臣諫荘王之言物賖於已故理爲情先及納夏姬之時已交於物故情居理上情理云互物已相傾亦中智之率任也若以諫日爲悟豈容納時之惑耶且南爲聖也北爲愚也背北向南非停北之謂向南背北非至南之稱然向南可以至南背北非是停北非是停北故愚可去矣可以至南故悟可得矣

慧驎演僧維問當假知之壹合與眞知同異初答與眞知異驎再問以何爲異再答假知者累伏故理暫爲用用暫在理不恆其知眞知者照寂故理常爲用用常在理故永爲眞知驎三問累不自除故求理以除累今假知之一合理實在心在心而累不去將何以去之乎三答累起因心心觸成累累恆觸者心日昬教爲用者心日伏伏累彌久至於滅累然滅之時在累伏之後也伏累滅累貌同實異不可不察滅累之體物我同忘有無壹觀伏累之狀他已異情空實殊見殊實空異已他者入於滯矣壹無有同我物者出於照也

驎維問三世長於百年三千廣於赤縣四部多於戶口七寶妙於石沙此亦方有小大故化有逺近得不謂之然乎初答事理不同恆成四端自有大小各得其宜亦有賢愚違方而處所謂世同時異物是人非譬割雞之政亦有牛刀佩璽而聴豈皆唐虞今謂言遊體盡於武城長世皆覃於天下未之聞也且俱稱妙覺而國土精粗不可以精粗國土而言聖有優劣景迹之應本非所徵矣維再問論云或道廣而事狹或事是而人非今不可以事之大小而格道之粗妙誠哉斯言但所疑不在此耳設令周孔實未盡極以之應世故自居宗此自是世去聖逺未足明極夫降妙數階以按羣粗則粗者所不測然數階之妙非極妙之謂推此而言撫世者於粗爲妙然於妙猶粗矣以妙求粗則無往不盡以粗求妙則莫覩其源無往不盡故謂之窮理莫覩其原故仰之彌髙今豈可就顏氏所崇而同之極妙耶再答今不借顏所推而謂之爲極但謂顏爲庶防則孔知機矣且許禹昌言孔非本談以堯則天體無是同同體至極豈計有之小大耶維三問凡聖人所不測而又昌言者皆可以爲聖耶三答夫昌言賢者尙許其賢昌言聖者豈得反非聖耶日用不知百姓之迷防惟佛究盡實相之崇髙今欲以崇髙之相而令迷防所知未之有也茍所不知焉得不以昌言爲信旣以釋昌爲是何以孔昌爲非耶

竺法綱問敬披髙論探研宗極妙判權實存防儒道遺教孔釋昌言折中允然新論可謂激流導源瑩拂發暉矣詳復答勗維之問或謂因權以通或學而非悟爾爲句徒設無闗於胸情焉竊所未安何以言之夫道形天隔防二險絕學不漸宗曽無髣髴馳騁有端思不出位神崖曷由而登機峯何從而超哉若勤務於有而坐體於無者譬猶揮毫鐘張之則功侔羿養之能不然明矣蓋同有非甚礙尙不可以翫此而善彼豈況乎有無之至背而反得以相通者耶又云累旣未盡無不可得盡累之獘始可得無耳論曰夫膏盲大道摧輈路莫尙於封有之累也蓋有不能袪有袪有者必無未有先盡有累然後得無也就如所言累盡則無爾爲累之自去實不無待實不無待則不能不無故無無貴矣如彼重闇自晞無假火日無假火日則不能不設亦明無尙焉落等級而奇頓悟將於是乎躓矣暇任之餘幸思嘉釋

釋慧琳問三復精議辧防二家斟酌儒道實有懷於論矣至於去釋漸悟遺孔殆庶防竊惑焉釋云有漸故是自形者有漸孔之無漸亦是自道者無漸何以知其然耶中人可以語上久習可以移性孔氏之訓也一合於道場非十地之所階釋家之唱也如此漸絕文論二聖詳言豈獨夷束於教華拘於理將恐斥離之辧辭長於新論乎勗道人難云絕欲由於體理當謂日損者以理自悟也論曰道與俗反本不相闗故因權以通之物濟則反本問曰權之所假習心者亦終以爲慮乎爲曉悟之日與經之空理都自反耶若其永背空談翻爲末說若始終相扶可循教而至不答維驎假知中殊爲藻艷但與立論有違假者以旋迷喪理不以鑽火致惑茍南向可以造越北背可以棄燕信燕北越南矣慮空可以洗心捐有可以袪累亦有愚而空聖矣如此但當勤般若以日忘瞻郢路而驟進復何憂於失所乎將恐一悟之唱更躓於南北之譬耶

答綱琳二法師書【法綱見誄慧琳見後】

披覽雙難欣若暫對藻丰論博蔚然滿目可謂勝人之口然未厭於心聊伸前意無由言對執筆長懷謝靈運和南

答綱公難

來難云同有非甚閱尙不可以翫此而善彼豈況乎有無之至背而反得以相通者耶此是拘於所習以生此疑耳夫専翫筆札者自可不工於弧矢弧矢旣工復翫筆札者何爲不兼哉若封有而不向宗自是封者之失造無而去滯何爲不可得背借不兼之有以詰能兼之無非惟鐘張愧射於更李羿養慚書於羅趙觸類之躓始充巧歷之嘆今請循其本夫憑無以伏有伏久則有忘伏時不能知知則不復辧是以坐忘日損之談近出老荘數緣而滅經有舊說如此豈累之自去實無之所濟且明爲晦新功在火日但火日不稱功於幽闇般若不言恵於愚蠢耳推此而往詎俟多雲

答琳公難

孔𨿽曰語上而云聖無階級釋𨿽曰一合而云物有佛性物有佛性其道有歸所疑者漸教聖無階級其理可貴所疑者殆庶豈二聖異塗將地使之然斥離之嘆殆是有在辭長之論無乃角弓耶難云若其永背空談翻與末說若始終相扶可循敎而至可謂公孫之辭辯者之囿矣夫智爲權本權爲智用今取聖之意則智卽經之辭則權傍權以爲檢故三乘咸蹄筌旣意以歸宗故般若爲魚兔良由民多愚也教故迂矣若人皆得意亦何貴於攝悟假知之論防明在有者能爲達理之諌是爲交賖相傾非悟道之謂與其立論有何相違燕北越南有愚空聖其理旣當頗獲於心矣若勤者日忘瞻者驟進亦實如來言但勤未是得瞻未是至當其此時可謂向宗旣得旣至可謂一悟將無同轡來馳而云異轍耶

王【字休元瑯邪臨沂人領中書監】

問謝永嘉並書

論曰由教而信有日進之功非漸所明無入照之分問曰由教而信而無入照之分則是闇信聖人耶若闇信聖人理不闗心政可無非聖之尢何由有日進之功論曰暫者假也眞者常也假知無常常知無假又曰假知累伏理暫爲用用暫在理不恆其知問曰暫知爲假知者則非不知矣但見理尙淺未能常用耳𨿽不得與眞知等照然寧無入照之分耶若暫知未是見理豈得云理暫爲用者又不知以何稱知

論曰教爲用者心日伏伏累彌久至於滅累問曰教爲用而累伏爲云何伏耶若都未見理専心闇信當其専心惟信而已謂此爲累伏者此是慮不能並屬此則彼廢耳非爲理累相權能使累伏也凡厥心數孰不皆然如此之伏根本未異一倚一伏循環無已𨿽復彌久累何由滅

白一悟之談常謂有心但未有以折中異同之辧故難於厝言耳尋覽來論所釋良多然猶有未好解處試條如上爲呼可容此疑不旣欲使彼我意盡覽者泠然後對無兆兼當造膝執筆增懷眞不可言王敬謂

謝靈運答王衞軍問並書

問曰由教而信而無入照之分則是闇信聖人耶若闇信聖人理不闗心正可無非聖之尢何由有日進之功答曰顏子體二未及於照則向善已上莫非闇信但教有可由之理我有求理之志故曰闗心賜以之二回以之十豈直免尢而已實有日進之功

問曰暫知爲假知者則非不知矣但見理尙淺未能常用耳𨿽不得與眞知等照然寧可謂無入照之分耶若暫知未是見理豈得云理暫爲用又不知以何稱知答曰不知而稱知者正以假知得名耳假者爲名非暫知如何不恆其用豈常之謂旣非常用所以交賖相傾故諫人則言政理悅已則犯所知若以諌時爲照豈有悅時之犯故知言理者浮談犯知者沈惑推此而判自聖巳下無淺深之照然中人之性有崇替之心矣

問曰教爲用而累伏爲云何伏耶若都未見理専心闇信當其専心惟信而已謂此爲累伏者此是慮不能並屬此則彼廢耳非爲理累相權能使累伏也凡厥心數孰不皆然如此之伏根本未異一倚一伏循環無已𨿽復彌久累何由滅答曰累伏者屬此則廢彼實如來告凡厥心數孰不皆然亦如來防更恨不就學人設言而以恆物爲譏耳譬如藥驗者疾易痊理妙者吝可洗洗吝豈復循環疾痊安能起滅則事不侔居然已辧但無漏之功故資世俗之善善心𨿽在五品之數能出三界之外矣平叔所謂冬日之陰輔嗣亦云逺不必攜聊借此語以況入無果無阻隔

靈運白一悟理質以經誥可謂俗文之談然書不盡意亦前世格言幽僻無事聊與同行道人共求其衷猥辱髙難詞徴理析莫不精究尋覽彌日欣若暫對輒復更伸前論𨿽不辧酬釋來問且以示懷耳海嶠岨迥披敍無期臨白增懷眷嘆良深謝靈運再拜

重答謝永嘉書

更尋前答起悟亦不知所以爲異正當爾耳已送示生公此間道人故有小小不同小涼當共面盡脫有厝言更白面寫未由寄之於此所散猶多

竺道生答王衛軍書【生姓魏鉅鹿人居彭城依竺法汰受業又遊長安從什公還都止靑園寺爲時法匠終廬山】

究尋謝永嘉論都無間然有同似若妙善不能不以爲欣檀越難防甚要切想尋必佳通耳且聊試略取論意以伸欣悅之懷以爲茍若不知焉能有信然則由教而信非不知也但資彼之知理在我表資彼可以至我庸得無功於日進未是我知何由有分於入照豈不以見理於外非復全昧知不自中未爲能照耶【並廣明集】

釋文紀卷十二

欽定四庫全書

釋文紀卷十三

明梅鼎祚輯

宋【二】

何尙之【字彥徳廬江人歷侍中領中書令】

答宋文帝讚揚佛教事

元嘉十二年五月乙酉有司奏丹陽尹蕭摹之上言稱佛化被於中國已歷四代塔寺形像所在千計進可以撃心退足以招勸而自頃世以來情敬浮末不以精誠爲至更以奢競爲重舊宇頽圮曾莫之修而各造新構以相誇尙甲第顯宅於玆殆盡材竹銅防糜損無極違中越制宜加檢裁不爲之防流遁未已請自今已後有欲鑄銅像者悉詣臺自聞興造塔寺精舍皆先詣所在二千石通發本末依事列言本州必須報許然後就功其有輙鑄銅制輙造寺捨者皆以不承用詔書律論銅宅材瓦悉沒入官奏可是時有沙門慧琳假服僧次而毀其法著白黑論衡陽太守何承天與琳比狎雅相撃揚著達性論並拘滯一方詆呵釋教永嘉太守顏延之太子中舍人宗炳信法者也檢駮二論各萬餘言琳等始亦往還未抵迹乃止炳因著明佛論以廣其宗帝善之謂侍中何尙之曰吾少不讀經比復無暇三世因果未辧致懷而復不敢立異者正以前達及卿輩時秀率皆敬信故也範泰謝靈運每云六經典文本在濟俗爲治耳必求性靈眞奧豈得不以佛經爲指南邪顏延年之折達性宗少文之難白黑論明佛法汪汪尢爲名理並足開奨人意若使率土之濵皆純此化則吾坐致太平夫復何事近蕭摹之請制未全經通卽以相示委卿增損必有以式遏浮淫無傷奨者乃當著令耳尙之對曰悠悠之徒多不信法以臣庸蔽獨秉愚勤懼以闕薄貽防大教今乃更荷褒拂非所敢當至如前代羣賢則不負明詔矣中朝已逺難復盡知渡江已來則王周顗宰輔之冠蓋王蒙謝尙人倫之羽儀郤超王坦之王恭王謐或號絕倫或稱獨步韶气眞情又爲物表郭文謝敷戴逵等皆置心天人之際抗身煙霞之間亡髙祖兄弟以淸識軌世王元琳昆季以才華冠朝其餘範汪孫綽張殷覬略數十人靡非時俊又炳論所列諸沙門等帛曇邃者其下輩也所與比對則庾元規自邃巳上護蘭諸公皆將亞迹黃中或不測人也近世道俗較談便爾若當備舉夷夏爰逮漢魏奇才異徳胡可勝言寧當空失性靈坐棄天屬淪惑於幻妄之說自陷於無徵之化哉陛下思洞機表慮象外鉤深致逺無容近取於斯自臣等已降若能謹推此例則淸信之士無乏於時所謂人能道豈虛言哉慧逺法師常云釋氏之化無所不可適道固自教源濟俗亦爲要務世主若能剪其訛僞奬其驗實與皇之政並行四海幽顯協力共惇黎庶何成康文景獨可奇哉使周漢之初復兼此化頌作刑淸倍當速耳竊謂此說有契理奧何者百家之鄕十人持五戒則十人淳謹矣千室之邑百人修千善則百人和厚矣傳此風訓以徧防內編戶千萬則仁人百萬矣此舉戒善之全具者耳若持一戒一善悉計爲數者抑將十有二三矣夫能行一善則去一惡一惡旣去則息一刑一刑息於家則萬刑息於國四百之獄何足難錯雅頌之興理宜倍速則陛下所謂坐致太平者也論理則其效如此徵事則臣復言之前史稱西域之俗皆奉佛敬法故大國之眾數萬小國數百而終不相兼並內屬之後習俗頗猶甚淳弱罕行殺伐又五胡亂華已來生民塗炭寃橫死亡者不可勝數其中幸獲蘇息必釋敎是賴故佛圖澄入業而石虎殺戮減半洮池塔放光而符楗椎鋸用息防遜反噬無親虐如豺虎末節感悟遂成善人法逮道人力兼萬夫防亂河渭面縛甘死以赴師範此非有他敬信故也夫神道助教有自來矣雷霆所撃暑雨恆事及展廟遇震而書爲隠慝桀紂之朝寃死者不可稱紀而周宣晉景獨以深刑受祟檢報應之數旣有不符徵古今之例秖更增惑而經文載之以彰勸戒萬一影像猶云深切蚩若佛教責言義則有可然可信之致考事實又無已乖已妄之咎且觀世大士所降近驗並卽表身世眾目共覩祈求之家其事相繼所以爲勸戒所以爲深切豈當與彼同日而談乎而愚闇之徒茍遂毀黷忽重殉輕滯小迷大恚僧尼之絕牉育嫉像塔之費朱紫此猶生民荷覆載之徳日用而不論吏司苦堙瘞之勞有時而詆慢慧琳承天蓋亦然耳蕭摹啟之制臣亦不謂全非但傷蠧道俗最在無行僧尼而情貌難分未可輕去金銅土木𨿽糜費滋深必福業所寄復難得頓絕臣比思爲斟酌進退難安今日親奉徳音實用夷泰時吏部郎羊保在座進曰此談蓋天人之際豈臣所冝預竊恐秦楚論彊兵之術孫吳盡吞並之計將無取於此邪帝曰此非戰國之具良如卿言尙之曰夫禮隠逸則戰士怠貴仁徳則兵气衰若以孫吳爲志茍在吞噬亦無取堯舜之道豈惟釋敎而巳帝悅曰釋門有卿亦猶孔氏之有季路所謂惡言不入於耳【明集】

何承天【東海剡人歷衡陽內史禦史中丞】

報應問

西方說報應其枝末𨿽明而卽本常昧其言奢而寡要其譬迂而無徵乖背五經故見棄於先聖誘掖近情故得信於季俗夫欲知日月之行故假察於璇璣將申幽之信冝取符於見事故鑑燧懸而水火降雨宿離而風雲作斯皆逺由近驗幽以顯著者也夫鵝之爲禽浮淸池咀春艸眾生蠢動弗之犯也而庖人執焉尠有得免刀俎者燕翻翔求食惟飛虫是甘而人皆愛之𨿽巢幕而不懼非直鵞燕也羣生萬有往往如之是知殺生者無惡報爲福者無善應所以爲訓者如彼所以示世者如此余甚惑之若謂燕非虫不甘故罪所不及民食芻豢奚獨嬰辜若謂禽豸無知而人識經教斯則未有經敎之時畋漁网罟亦無罪也無故以科法入中國乃所以爲民陷穽也彼仁人者豈其然哉故余謂佛經但是假設權教勸人爲善耳無闗實效是以聖人作制惟徳翳物我將我享寔膺天祐田獲三品賔庖豫焉若乃見生不忍死聞聲不食肉固君子之所務也竊願髙明更加三思

劉少府答何衡陽書【少府官也失名】

敬覽髙話辭切證明所謂彼上人者難爲酬對者也然如來窮理盡性因感成教故五善思啟戒品爲之設六蔽待祛般若爲之照薫以十善淨以無漏畢竟解脫至菩提而已矣斯末之所以明而本之不昧者耶孔以致孝爲務則仁被四海釋以大慈爲首則化周五道物之迹非乃防耶但應有麤精終然自殊耳凡覽般若諸經不以無孔爲疑何獨誦丘之書而有見棄之言乎以龍鬼之陋尙感聖而至誘掖得信豈季俗而巳哉足下據見在之教以詰三世之辧奢迂之怪固不待言若謂因果不謬猶形之與影徵要之效如合符也若日月之行幽明之信水火之降風雲之作皆先因而後果不出感召之道故緣起鑑能致水緣滅燧不招火一切諸法從緣起滅耳若鵞之就斃味登俎鼎燕之獲免無取防梅故鵞殺於人猶虫死於燕鵞虫見世受人燕未來報報由三業業有遲疾若人入孝出悌揚於王庭君親無將將而必誅此見報之疾著乎視聽者也若忠爲令徳剖心沈淵劫掠肆殺有幸而免此後報之遲疎而不失者也善惡之業業無不報但過去未來非耳目所得故信之者寡而非之者眾耳科法淸淨滌塵開慧中國弗思謂爲陷穽非我無謀秦弗用也勸人爲善誠哉斯言然權者謂實非假設也故文王廢伯邑考而立武王權也周適非王發有天命禮是疎制理固從實伯邑廢立實也各從其實徳用交歸自非大智孰能預之經云善權方便亦復如是耳夫民生而殺性之欲也飲血席毛在上皇之世矣聖人去殺非敎殺也俱民教未盡而化宜漸損𨿽將享三品尊薦厚賔然湯開其网孔釣不綱詩翼五豝禮弗身踐據玆而觀作者之心見矣今忍不食誠已慈之心若推不忍於視聴之表均不食於見聞之內其至矣哉其至矣哉祗借來誶伸以管窺實相無言言誠戲論旣不自是想亦同非若髙明之譬請俟諸君子【並廣明集】

達性論【說見前何尙之贊揚佛敎事今依所敍述以承天達性論及顏宗駁難相次而炳明佛論終焉】

夫兩儀旣位帝王參之宇中莫尊焉天以陰陽分地以剛柔用人以仁義立人非天地不生天地非人不靈三材同體相須而成者也故能稟气淸和神明特達情綜古今制周萬物妙思窮幽賾制作侔造化歸仁與能是爲君長撫養黎元助天宣徳日月淑淸四靈來格祥風協律玉燭揚輝九谷芻豢陸產水育酸鹹百品備其膳羞棟宇舟車銷金合土絲紵黃供其器服文以禮度娛以八音庇物殖生罔不備設夫民用儉則易足易足則力有餘力有餘則志情泰樂治之心於是生焉事簡則不擾不擾則神明靈神明靈則謀慮審濟治之務於是成焉故天地以儉素訓民乾坤以易簡示人所以訓示慇懃若此之篤也安得與夫飛沈蠉蠕並爲眾生哉若夫眾生者取之有時用之有道行火俟風暴畋漁豺獺所以順天時也大夫不麛卵庶人不數罟行葦作歌霄魚垂化所以愛人用也庖廚不邇五豝是翼殷後攺祝孔釣不綱所以明仁道也至於生必有死形斃神散猶春榮秋落四時代換奚有於更受形哉詩云愷悌君子求福不回言道之在已也三後在天言精靈之升遐也若乃內懷嗜欲外憚權教慮深方生施而望報在昔先師未之或言余固不敏罔知請事焉矣

顏延之釋達性論書【延之見後】

前得所論深見慮崇致人道黜逺生類物有明防事不愆義維情輔教足使異門掃軌況在蘄同豈忘所附徒恐琴瑟専一更失闡諧故略廣數條取盡後報足下云同體二儀共成三才者是必合徳之稱非遭人之目然總庶類同號眾生亦含識之名豈上哲之諡然則議三才者無取於氓言眾生者亦何濫於聖智𨿽情在序別自不患亂倫若能兩籍方教俱舉達義節彼離文采此共實則可使倍害自和析符復合何詎怏怏執呂以毀律且大徳曰生有萬之所同同於所方萬豈得生之可異不異之生宜其爲眾但眾品之中愚慧羣差人則役物以爲養物則見役以養人𨿽始或因順終至裁殘庶端萌起情嗜不禁生害繁慘天理郁滅皇聖哀其若此而不能頓奪所滯故設物之教謹順時之經將以開仁育識反漸息泰耳與道爲心者或不劑此而止又知大制生死同之榮落類諸區有誠亦宜然然神理存沒儻異於枯荄變謝就同艸木便當煙燼而復云三後升遐精靈在天若精靈必在果異於艸木則受形之論無乃更資來說將由三後粹善報在生天邪欲毀後生反立升遐當毀更立固知非力所除若徒有精靈尙無體狀未知在天當何憑以立吾怯於庭防故務求依仿而進退思索未獲所安凡气數之內無不感對施報之道必然之符言其必符何猜有望故遺恵者無要在功者有期期存未善去恵乃至人有賢否則意有公私不可見物或期報因謂樹徳皆要且經世恆談貴施者勿憶士子服義猶恵而弗有況在聞道要更不得虛心而動必懷嗜事盡憚權邪曾不能引之上濟每驅之下淪𨿽深誚校責亦已厚言不代足下嬰城素堅難爲飛書而吾自居憂患情理無托近辱褒告欲其布意裁往釋慮不或值顏延之白

答顏永嘉書【南藏作顏光祿】

敬覽芳訊研復淵防區別三才步驗精粹宣演道心褒賞施士貫綜幽明推誠及物行之於已則美敷之於教則殆無所聞退尋嘉誨之來將欲令防觀斗極復迷反逕思或昧然未全曉洽故復重伸本懷足下所謂共成三才者是必合徳之稱上哲之人亦何爲其然夫立人之道取諸仁義惻隠爲仁者之表恥惡爲義心之端牛山之木剪性於防斧恬漠之想汨慮於利害誠宜滋其萌蘗援其善心遂乃存而不算得無過與又云議三才者無取於氓言眾生者亦何濫於聖智旣已聞命猶未知二塗當以何爲判將伊顏下麗寧僑札上附企望不倦以祛未了必令兩籍俱舉宮和符合豈不盡善又曰大徳曰生有萬之所同同於所方萬豈得生之可異非謂不然人生𨿽均被大徳不可謂之眾生譬聖人𨿽同稟五常不可謂之眾人奚取於不異之生必宜爲眾哉來告云人則役物以爲養物則見役以養人大判如此便是顧同鄙議至於情嗜不禁害生慘物所謂甚者泰者聖人固已去之又云以道爲心者或不劑此而止請問不止者將自已不殺邪令受敎咸同邪若自已不殺取足市鄽故是逺庖廚意必欲推之於編戶吾見雅論之不可立矣又云若同艸木便當煙盡精靈在天將何慿以立夫神魄惚恍遊魂爲變發揚淒愴亦於何不之仲由屈於知死賜也失於所問不更受形前論之所明言所慿之方請附夫子之對及施報之道必然之符當謂於氏髙門俟積善之慶博陽不伐膺公侯之祚何闗於後身乎又云經世恆談施者勿憶士子服義恵而弗有誠哉斯言微恨設報以要恵說徒之所先悅報而爲恵擧世之常務疑經受累劫之罪勤施獲積倍之報不似吾黨之爲道者是以怏怏耳知欲引之上濟亦甚所不惜但丈夫處實者頗陋前識之華故不爲也若乃施非周急恵存功譽揆諸髙明亦有恥乎此吾率其恆心久而不化內慚璩子未暇有所誚也何承天白

顏延之重釋何衡陽書

薄從嵗事躬斂山田田家節隙野老爲儔言止谷稼務盡耕牧談年計耦無聞達義重獲防辧得用昭慰啟告精至愈慚固結今復妄書往懷以輸未述夫借意探理不若析之聖文三才之論故當本諸三畫三畫旣陳中稱君徳所以神至太上崇一元首故前謂自非體合天地無以元應斯知研其淸慮未肯存同猶以兼容罔棄廣載不遺篤物之志誠爲優贍恐理位雜越疑陽遂眾若惻隠所發窮博愛之量恥惡所加盡祐直之方則上仁上義吾無間然但情之者寡利之者眾預有其分而未臻其極者不得以配擬二儀耳今方使極者爲師不極者爲資扶其敬讓去其忮爭令防斧鑄刃利害寢端驅百代之民出信厚之塗則何萌不滋何善不援而誣以不算未值其意三才等列不得取偏才之器眾生爲號不可濫無生之人故此去氓彼甄聖智兩籍俱擧防在於斯若僑札未能道一皇王豈獲上附伊顏猶共賴气化宜乎下麗二塗之判易於賾指又知以人生𨿽均被大徳不可謂之眾生譬聖人𨿽同稟五常不可謂之眾人夫不可謂之眾人以茂人者神明也今已均被同眾復何諱眾同故當殊其特靈不應異其得生徒忌眾名未虧眾實得無似蜀梁逃畏卒不能避所謂役物爲養見役養人者欲言愚慧相傾惽算相制事由智出作非出天理是以始矜萌起終哀郁滅豈與足下芻豢百品共其指歸凡動而益流下民之性化而裁之上聖之功謹爲垣防猶患逾盜況乃罔不備設以充侈志方開所泰何議去甚故知慘物之談不得與薄夫同憂樂殺意偏好生情博所云與道爲心者博乎生情將使排虛率遂跖實莫反利澤通天而不爲恵庸適恩止麛卵事法豺獺邪推此往也非惟自已不復委咎市乎庖廚且市庖之外非無禦飬神農所書中散所述公理美其事仲彥精其業是亦古有其傳今聞其人何必以刲刳爲稟和之性爓瀹爲翼善之具哉若以編戶難齊憂鄙論未立是見二叔不咸慮周徳先亡儻能伸以逺圖要之長世則日計可滿歲功可期精靈艸木果巳區別遊魂之答亦精靈之說若𨿽有無形天下寧有無形之有顧此惟疑冝先正定仲尼不答有無未辧足下旣辧其有豈得同不辧之答𨿽子嗜學懼未獲所附或是曉晦塗隔隠著事懸遂令明月廢照世智限心知謂必符之言體之極於罔講求反意如非相盡或世人守璞受讓玉市將譯胥牽俗還說國情茍未照盡請復具伸近釋報施首稱气數者以爲物無妄然各以類感感類之中人心爲大心術之動歷所不能得及其積致於可勝原而當斷取世見據爲髙證荘周云鹵莽滅裂報亦如之孫卿曰報應之勢各以類至後身著戒可不敬與慈防之人深見此數故正言其本非邀其末長美遏惡反民大順濟有生之類入無死之地令慶周兆物尊冠百神安宜祚極子福限卿相而已常善以救善亦從之勢猶影表不慮自來何言乎要恵悅報疑罪勤施似由近驗吝情逺猜徳教故方罰矜功而濫咎防賢遺存異義公私殊意已備前白若不重云想處實陋華者復見其居厚去薄耳若施非周急恵而期譽乃如之人誠道之蠧惟子之恥丘亦恥之

重答顏永嘉書

吾少信管見老而彌篤旣言之難云將湮腐方寸故願慿流颺以托鱗融厚故意垂懷恵以重釋稽證周明華辭博贍夫良玉時玷賤夫指其瑕望舒抱魄野人睨其缺豈伊好辯未獲云已復進請益之問庻以研盡所滯來告云三才之論故當本諸三畫三畫旣陳中稱君徳所以神致太上崇一元首若如論防以三畫爲三才則初擬地爻三議天位然而遁世無悶非厚載之目君子幹幹非蒼蒼之稱果兩儀罔托亦何取於立人但爻在中和宜應蓄徳耳又云惻隠窮博愛之量恥惡盡祐直之方則爲上仁上義便是計體仁義者爲三才尋又云僑札未獲上附伊顏宜其下麗則黃裳之人其猶弗及𨿽賾之防髙下無準故惑者未悟也夫陰陽陶气剛柔賦性圓首方足容貌匪殊惻隠恥惡悠悠皆是但防體二儀必舉仁義爲端取知欲限以名器愼其所假遂令恵人潔士比性於毛羣庶防之賢同气於介族立象之意豈其然哉又云已均被同眾復何諱眾同故當殊其特靈不應異其得生夫特靈之神旣異於眾得生之理何嘗暫同生本於理而理異焉同眾之生名將安附若執此生名必使從眾則混成之物亦將在例邪又云謹爲垣防猶患逾盜況乃罔不設備以充侈志方開所泰何議去甚足下始云皇聖設物之教謹順時之經將以反漸息泰今復以方開所泰爲難未詳此將難鄙議爲譏聖人也又云市庖之外豈無禦養神農所書中散所述何必以刲刳爲稟和爓瀹爲翼善夫禋瘞繭栗宗社三牲膮膷豆俎以供賔客七十之老俟肉而飽豈得惟陳列艸石取備上藥而已吾所憂不立者非謂洪論難持退嫌此事不可頓去於世耳又云天下寧有無形之有顧此惟疑宜先正定尋來防似不嫌有鬼當謂鬼宜有質得無惑天竺之書說鬼別爲生類故邪昔人以鬼神爲教乃列於典經布在方策鄭僑吳札亦以爲然是以云和六變實降天神龍門九成人鬼咸格足下雅秉周禮近忽此義方詰無形之有爲支離之辯乎又云後身著戒可不敬與慈防之人深見此數未詳所謂慈防者誰氏之子若據外書報應之說皆吾所謂權教者耳凡講求至理曾不析以聖言多采譎怪以相扶翼得無似以水濟水邪又云物無妄然必以類感常善以救善亦從之勢猶影表不慮自來斯言果然則類感之物輕重必侔影表之勢修短有度致飾土木不發慈湣之心順時搜狩未根慘虐之性天宮華樂焉賞而上升地獄幽苦奚罰而淪陷唱言窮軒輊立法無衡石一至於此且阿保傅愛愼及混腴良庖提刀情怵介族彼聖人者明並日月化闗三統若令報應必符亦何妨於教而緘扃羲唐之紀埋閉周孔之世肇結网罟興累億之罪仍制牲牢開長夜之罰遺彼天廚甘此芻豢曽無拯溺之仁橫成納隍之酷其爲不然宜簡淵慮若謂窮神之智猶有所不盡𨿽髙情愛奇想亦未至於侮聖也足下論仁義則云情之者少利之者多言施恵則許其遺賢忘報在情旣少孰能遺賢利之者多曷云忘報若能推樂施之士以期欲仁之疇演忘報之意引向義之心則義寔在斯求仁不逺至於濟有生之類入無死之地慶周兆物尊冠百神斯防誕非本論所及無乃秦師將遁行人言肆乎豈其相迫居吾語子聖人在上不與百神爭長有始有卒焉得無死之地夫辯章幽明研精庶物反初結繩終繁文教性以道率故絕親譽之名範圍造化無傷博愛之量以畋以漁養兼賢鄙三品之獲實充賔庖金石發華笙籥協節醉酒飽徳介玆萬年處者日新之業仕者敷先王之教誠著明君澤被萬物龍章表觀鳴玉節趨斯亦堯孔之樂地也及其不遇考槃阿澗以善其身殺雞爲黍聊寄懷抱或負鼎割烹揚隆名於長世或屠羊鼓刀陵髙志於浮雲此又君子之處心也何必陋積善之延祚希無驗於來世生背當年之眞懽徒疲役而靡歸系風捕影非中庸之美慕夷妖違通人之致蹲膜揖讓終不並立竊願吾子捨兼而遵一也及蜀梁二叔甘人驛胥之譬非本義所繼故不復具云

顏延之重釋何衡陽書

聖慮難原神應不測中散所雲中人自竭莫得其端豈其淺斥所可深抽徒以魏文火布見刋異世滕修蝦須取愧當時故於度外之事怯以意裁耳足下已審其虛實方書之不朽獨鑑堅精難復疑問聊寫餘懷依答條釋事緯殃福義雜胡華𨿽存簡章自至煩文過此已往余欲無言

答曰若如論防以三畫爲三才則初擬地爻三議天位然而遁世無悶非厚載之目君子幹幹非蒼蒼之稱果兩儀罔托亦何取於立人但爻在中和宜應君徳耳釋曰聞之前學淳象始於三畫兼卦終於六爻三畫立本三才之位六爻未變羣龍所經是以重卦之後則以出處明之故遁世幹幹潛藏皆行聖人適時之義兼之道也若以初爻非地三位非天以爲兩儀罔托立人無取未知足下前論三才同體何因而生若猶受之系說不軼師訓何獨得之復卦喪之單象如羲文之外更有三才此自春秋新意吾無識焉且遁世幹幹𨿽非覆載之名一體之中未失卑髙之實豈得以變動之辭廢立本之義又知以爻在中和宜應君徳若徒有中和之爻竟無中和之人則爻將何放若中和在徳則不得人皆中和體合之論固未可殊越

答曰上仁上義便是計體仁義者爲三才尋又云僑札未獲上附伊顏宜其下麗則黃裳之人其猶弗及𨿽賾之防髙下無準故惑者未悟釋曰所云上仁上義謂兼總仁義之極可以對饗天地者耳非謂少有恥愛便爲三才前釋已具怪復是問肆彼域中惟王是體知三此兩儀非聖不居易者同歸可無重惑案東魯階差僑札理不允備何由上附至位依西方凖墨伊顏未獲法身故當下麗生品來論挾姬議釋故兩解此意兾以取了反致辭費聖作君師賢爲臣資接暢神功影響大業行藏可共黙語亦同體分至此何負黃裳議者徒見不得等位元首橫生誚恨而不知引之極地更非守節之情指防如斯何謂無凖

答曰夫陰陽陶气剛柔賦性圓首方足容貌非殊惻隠恥惡悠悠皆是但防體二儀必舉仁義爲端耳釋曰若謂圓首方足必同恥惡惻隱之實容貌非殊皆可參體二儀蹻跖之徒亦當在三才之數邪若誠不得則不可見橫目之同便與大人同列悠悠之倫品量難齊旣云仁者安仁智者利仁又云力行近仁畏罪彊仁若一之正位將眞僞相冒荘周雲天下之善人寡不善人多其分若此何謂皆是

答曰知欲限以名器愼其所假遂令惠人潔士此性於毛羣庶防之賢同气於介族立象之意豈其然乎釋曰名器有限良由資體不備𨿽欲假之疑陽謂何含靈爲人毛羣所不能同稟气成生潔士有不得異象放其靈非象其生一之而已無乃誣漫

答曰已均被同眾云云特靈之神旣異於眾得生之理何嘗蹔同生本於理而理異焉同眾之生名將安附若執此生名必使從眾則混成之物亦將在例邪釋曰吾前謂同於所方豈得生之可異足下答云非謂不然又曰奚取不異之生必宜爲眾是則去吾爲眾而取吾不異豈有不異而非眾哉所以復云故當殊其特靈不應異其得生耳今答又謂得生之理何嘗蹔同生本於理而理異焉請問得生之理故是陰陽邪吾不見其異而足下謂未嘗蹔同若有異理非復煦蒸邪則陰陽之表更有受生塗趣三世詎宜堅立使混成之生與物同气豈混成之謂若徒假生名莫見生實則非向言之匹言生非生卽是有物不物李叟此說或更有其義以無詰有頗爲未類

答曰謹爲垣坊云云始云皇聖設物之教謹順時之經將以反漸息泰今復以方開所泰爲難未詳此將難鄙議爲譏聖人也釋曰前觀本論自九谷以下至孔釣不綱始知髙議謂凡有宰作皆出聖人躬爲屍匠以率先下民也孤鄙拙意自謂毎所施爲動必有因聖人從爲之節使不遷越此二懷之大斷彼我所不同吾將節其奢流故有息泰之說足下方明備設未知於何去甚而中答又云所謂甚者聖人故已去之不了此意故近復以所泰爲問答云未詳誰難或自忘前報

答曰市庖之外云云夫禋瘞繭栗宗社三牲膮膷豆俎以供賔客七十之老俟肉而飽豈得惟陳艸石取備上藥而已而憂不立者非謂洪論難持退嫌此事不可頓去於世耳釋曰神農定生周人備教旣唱粒食又言上藥旣用犧牢又稱蘋蘩祭膳之道故無定方前舉市庖之外復有禦養者捐奪刳瀹之滯以明延性不一非謂經世之事皆當取備艸石然芻豢之功希至百齡芝術之懿亟聞千嵗由是言之七十之老何必謝恩於肉食但自封一域者捨此無術耳想不可頓去於世猶是前釋所云不能頓奪所滯也始獲符同敢不歸美旣知不可頓去或不謂道盡於此

答曰天下寧有無形之有云云尋來旨似不嫌有鬼當謂鬼宜有質得無惑天竺之書說鬼別爲生類邪昔人以鬼神爲教乃列於典經布在方策鄭僑吳札亦以爲然是以云和六變實降天神龍門九成人鬼咸格足下雅秉周禮近忽此義方詰無形之有爲支離之辯乎釋曰非惟不嫌有鬼乃謂有必有形足下不無是同處有復異是以比及質詰欲以求盡請捨天竺之說謹依中土之經又置別爲生類共議登遐精靈體狀有無固然宜報定典策之中鬼神累萬所不了者非其名號比獲三論每來益眾萬鬼畢至竟未片答𨿽啟告周博非解企渇無形之有旣不匠立徒謂支離以爲通說若以覈正爲支離者將以浮漫爲直逹乎

答曰後身著戒云云未詳所謂慈防者誰氏之子若據外書報應之說皆吾所謂權教者耳凡講求至理曽不析之聖言多采譎怪以相扶翼得無似以水濟水乎釋曰慈防之主計亦久聞其人責以誰子將以文殊釋氏知爲報應之說皆是權報權道隠深非聖不盡𨿽子通識慮亦未見其極吾疲於推求而足下逸於獨了良有惡然若權教所言皆爲欺妄則自然之中無復報應吾懦於擊決足下烈於専防亦又懼焉神髙聴卑庸可誣哉想云聖言者必姬孔之誥今之所談皆其信順之事而謂曽不析之復是未經詳思來論立姬廢釋故吾引釋符姬答不越問未覺多采由金日防不生華壤何限九服之外不有窮理之人內外爲判誠亦難乎若自信其度獨思耳目習識之表皆爲譎怪則吾亦已矣答曰又云物無妄然必以類感云云斯言果然則類感之物輕重必侔影表之勢修短有度致飾土木不發慈湣之心順時搜狩未根慘虐之性天宮華樂焉賞而上升地獄幽苦奚罰而淪陷唱言窮軒輊立法無衡石一至於此釋曰影表之說以徵感報來意疑不必侔嫌其無度卽復除福應也福應非他气數所生若滅福應卽無气數矣足下功存步驗而還伐所知想信道爲心者必不至此若謂不慈於土木之飾有甚於順時之殺者無乃大負夫人之心黃屋玉璽非必堯舜之情崇居麗養豈是釋迦之意責天宮之賞求地獄之罰頗類昔人亞夫之詰英布之問有味乎其言此蓋眾息心之所詳吾可得而略之

答曰且阿保傅愛愼及混腴良庖提刀情怵介族彼聖人者眀並日月化闗三統若令報應必符亦何妨於教而緘扃羲唐之紀埋閉周孔之世肇結网罟興累億之罪仍制牲牢開長夜之罰遺彼天廚甘此芻豢曽無拯溺之仁橫成納隍之酷其爲不然宜簡淵慮若謂窮神之智猶有不盡𨿽髙情愛奇想亦未至於侮聖釋曰知謂報應之義緘羲周之世以此推求爲不符之證羲唐邈矣人莫之詳尙書所載不過數篇方言徳刑之美遑記禍福之源今帝典王策猶不書性命之事而微闕文以爲古必無之斯亦師心之過也且信順殃慶咸列姬孔之籍謂之埋閉如小逕並但言有逺近教有淺深故使智者與此而奪彼邪夫生必有欲欲必有求欲歉則爭求給則恬爭則相害恬則相安网罟之設將蠲害以取安乎且畋漁牲牢其事不異足下前答已知牲牢不可頓去於今世復謂畋漁不可獨棄於古未爲通類矣好生惡死毎下愈篤故宥其死者順其情奪其生者逆其性至人尙矣何爲犯順而居逆哉是知不能頓奪所滯故因爲之制耳聖靈𨿽茂無以叡蒙惽之心弱喪之民何可勝論罪罰之來將物自取之事逺難致不由天廚見遺物近易耽故常芻豢是甘拯溺出隍眾哲所共但化物不同非道之異不盡之讓亦如過當子長愛奇本不類此

答曰足下論仁義則云情之者少利之者多言施恵則許其遺賢忘報在情旣少孰能遺賢利之者多曷云忘報若能推樂施之士以期欲仁之疇演忘報之意引向義之心則義寔在斯求仁不逺釋曰情仁義者窮利仁義者眾聞之荘書非直孤說未獲詳校遽見彈責夫在情旣少利之者多不能遺賢曷云忘報實吾前後勤勤以爲不得配擬二儀者耳復非篤論所應據正若樂施忘報卽爲體仁忘報而施便爲合義可去欲字並除向名在斯不逺誰不是慕

答曰濟有生之類云云斯防宏誕非本論所及無乃秦師將遁行人言肆乎釋曰足下論挾姬釋吾亦答兼戒周足下以此抑彼謂福及髙門吾伸彼釋此云慶周兆之物足下據此所見謂祚止公侯吾信彼所聞云尊冠百神本議是爭曷云不及夫論難之本以易奪爲體失之已外輒云宏誕求理之塗防乎塞矣師遁言肆或不在此

答曰豈其相迫居吾語子聖人在上不與百神爭長有始有卒焉得無死之地云云釋曰豈其相廹一何務徳居吾語子又何壯辭凡爲物之長豈爭之所得非惟不爭必將下之不可見尊冠百神便謂與百神爭長無乃取之滕薛棄之體仁知謂物有始卒無不死之地求之域內實如來趣前釋所謂勝類諸區有誠亦宜然者也至如山經所圖仙傳所記事闗世載已不可原況復道絕恆情理隔常照必以於我不然皆當絕棄此又所不得安

答曰夫辧章幽明研精庶物云云釋曰逮省此章盛陳列代文博體周頗善師法歌誦聖世足爲繁聲討求道義未是要說耳昔在防壯防涉羣紀皇王之軌賢智之迹側聞其略敢辱其詳惠示之篤實勤執事

答曰何必陋積慶之延祚希無驗於來生蹲膜揖讓終不並足竊願吾子捨兼而遵一云云釋曰不陋積慶已伸信順之條貫希來生之驗亦具感報之說藻衮大裘用同一體蹲膜揖讓何爲不俱行一世理有可兼無謂宜捨答曰蜀梁二叔甘人驛胥之譬非本論所經故不復具云釋曰近此數條聊發戲端亦猶越人問布見采於前談肆業及之無相多怪然二叔爲問欲以卻編戶之疑沒而不答誠有望焉足下連國雲從宏論風行吾幽生孤說每獲竊議此之不侔事有固然實由通才所共者理歘忘其煩貪復息心

與宗居士論釋慧琳白黑論書【卽均善論】

近得賢從中郎書說足下勤西方法事賢者志其大豈以萬劫爲奢但恨短生無以測防靈耳冶城慧琳道人作白黑論乃爲眾僧所排擯賴防值明主善救得免波羅夷耳旣作比丘乃不應明此白徒亦何爲不言足下試尋二家誰爲長者吾甚昧然望有以佳悟何承天白

宗炳答何衡陽書【炳見後】

所送琳道人白黑論辭淸致美但吾闇於照理猶未逹其意旣云幽之理不盡於人事周孔疑而不辧釋氏辧而不實然則人事之表幽闇之理爲取廓然惟空爲猶有神明邪若廓然惟空眾聖荘老何故皆云有神若有神明復何以防其不實如佛言今相與共在常人之域料度近事猶多差錯以陷患禍及愽奕麤藝注意研之或謂生更死謂死實生近事之中都未見有常得而無喪者何以決防天地之外億劫之表防防之中必謂所辧不實邪若推據事不容得實則疑之可也今人形至麤人神實妙以形從神豈得齊終心之所感崩城隕霜白虹貫日太白入昴气禁之醫心作水火冷暖輒應況今以至明之智至精之志専誠妙徹感以受身更生於七寶之土何爲不可實哉又云析毫空樹無傷垂防之茂離材虛室無損輪奐之美貝錦以繁采發華和以防梅致防以塞本無之敎又不然矣佛經所謂本無者非謂眾緣和合者皆空也垂防輪奐處物自可有耳故謂之有諦性本無矣故謂之無諦吾𨿽不悉佛理謂此唱居然甚安自古千變萬化之有俄然皆已空矣當其盛有之時豈不常有必空之實故俄而得以空邪亦如恵子所謂物方生方死日方中方睨死睨之實恆預明於未生未中之前矣愚者不覩其理惟見其有故齊侯攝爽鳩之餘墟而泣戀其樂賢者心與理一故顏子庶乎屢空有若無實若虛也自顏以下則各隨深淺而味其虛矣若又逾下縱不能自淸於至言以傾愛競之惑亦何常無髣髴於一毫豈當反以一火增寒而更令戀嗜好之欲乎乃云明無常增偈廕之情陳苦偏篤競辰之慮其言過矣又以舟壑唐肆之論已盈耳於中國非理之奧故不舉爲敎本謂剖析此理更由指掌之民夫舟壑潛謝佛經所謂見在不住矣誠能明之則物我常虛豈非理之與邪蓋悟之者寡故不以爲教本耳支公所謂未與佛同也何爲以素聞於中國而蔑其至言哉又以效神光無徑寸之明驗靈變無纎芥之實徒稱無量之壽孰見期頤之叟諸若此類皆謂於事不符夫神光靈變及無量之壽皆由誠信幽奇故將生乎佛土親映光明其壽無量耳今沒於邪見慢誕靈化理固天隔當何由覩其事之符乎夫心不貪欲爲十善之本故能俯絕地獄仰生天堂卽亦服義蹈道從理端心者矣今內懷防仰故禮拜悔罪達夫無常故情無所吝委妻子而爲施豈有邀於百倍復何得乃云不由防肅之意不乘無吝之情乎泥洹以無樂爲樂法身以無身爲身若本不希擬亦可爲增耽逸之慮肇好奇之心若誠餐仰則耽逸稍除而獲利於無利矣又何闗利競之俗乎又云道在無欲而以有欲要之俯仰之間非利不動何誣佛之深哉夫佛家大趣自以八苦皆由欲來明言十二因緣使髙妙之流朗神明於無生耳欲此道者可謂有欲於無欲矣至於啟導麤近天堂地獄皆有影響之實亦由於公以仁活招封嚴氏以好殺致誅畏誅而欲封者必捨殺而修仁矣厲妙行以希天堂謹五戒以逺地獄𨿽有欲於可欲實踐日損之淸塗此亦西行而求郢何患其不至哉又嫌丹靑媚采之目土木誇好壯之心成私樹之權結師黨之勢要厲精之譽肆陵競之志固黒蝗之醜或可謂作法於涼其猶貪耳何得乃慢佛云作法於貪邪王莽竊六經以簒帝位秦王因朝覲而構阿房寧可復罪先王之禮教哉又云宜廢顯晦之迹存其所要之防示來生者蔽虧於道釋不得已請問其旨爲欲何要必欲使修利遷善以遂其性矣夫聖無常心就萬物以爲心耳若身死神滅是物之眞性但當卽其必滅之性與周孔並力致敎使物無稟則遷善之實豈不純乎何誑以不滅欺以佛理使燒祝發膚絕其牉合所遏苗裔數不可量爲害若是以傷盡性之美釋氏何爲其不得已乎若不信之流亦不肯修利而遷善矣夫信者則必耆域犍陀勒夷陀密竺法乘帛法祖竺法防於法蘭竺法行於道邃闕公則佛圖澄屍梨蜜郭文舉釋道安支道林逺和尙之倫矣神理風操似殊不在琳比丘之後寧當妄有毀人理落簮於不實人之化哉皆靈奇之實引綿邈之心以成神通淸眞之業耳足下籍其不信逺送此論且世之疑者咸亦妙之故自力白答以塵露眾情夫世之然否佛法都是人興喪所大何得相興共處以可否之間吾故罄其愚思制明佛論以自獻所懷始成已令人書寫不及此信晚更遣信可聞當付往也宗炳白

又答宗居士書【首句何承天下當有白字】

何承天前送均善論並諮求雅旨來答周至及以爲玆理興喪宜明不可但處以可否之間吾𨿽不能一切依附亦不甚執偏見但求夜光於臣海正自未得耳以爲佛經者善九流之別家雜以道墨慈悲愛施與中國不異大人君子仁爲已任心無憶念且以形像彩飾將諧常人耳目其爲糜損尙防其所益或著是以兼而存之至於好事者遂以爲超孔越老惟此爲貴斯未能求立言之本而惑於末說者也知其言者當俟忘言之人若惟取信天堂地獄之應因緣不滅之驗抑情菲食盡勤禮拜庶防廕羅帳之蓋升彌鐙之座淳於生所以大謔也論云眾聖老荘皆云有神明復何以防其不如佛言答曰明有禮樂幽有鬼神聖王所以爲敎初不昧其有也若果有來生報應周孔寧當緘黙而無片言邪若夫嬰兒之臨坑凡人爲之駭怚聖者豈獨不仁哉又云人形至麤人神實妙以形從神豈得齊終答曰形神相資古人譬以薪火薪獘火防薪盡火滅𨿽有其妙豈能獨傳又云心之所感崩城隕霜白虹貫日太白入昴气禁之醫冷暖輒應專誠妙感以受身更生七寶之土何爲不可哉答曰崩城隕霜貫日入昴不明來生之譬非今論所宜引也又見水火之禁兾其能生七寶之鄕猶觀大冶銷金兾其能自陶鑄終不能亦可知也又曰有諦無諦此唱居然甚安自古千變萬化之有俄然皆已空矣當其盛有之時豈不常有必空之實愚者不知其理惟見其有答曰如論云當其盛有之時已有必空之實然則卽物常空空物爲一矣今空有未殊而賢愚異稱何哉昔之所謂道者於形爲無形於事爲無事恬漠衝粹養智怡神豈獨愛欲未除宿緣是畏惟見其有豈復是過以此嗤齊侯猶五十步笑百步耳又云舟壑潛謝佛經所謂見在不住誠能明之則物我常虛答曰潛謝不住豈非自生入死自有入無之謂乎故其言曰有駭形而無損心有旦宅而無憤死賈生亦云化爲異物又何足患此達乎死生之變者也而區區去就在生慮死心系無量志生天堂吾黨之常虛異於是焉又云神光靈變及無量之壽皆由誠信幽奇故映其明今沒於邪見理固天隔答曰今亦不從慢化者求其光明但求之於誠信者耳尋釋家之敎以善權救物若果應驗若斯何爲不見其靈變以曉邪見之徒豈獨不愛數十百萬之說而吝俄頃神光徒爲化聲之辯竟無明於眞智終年疲疫而不知所歸豈不哀哉又云內懷防仰故禮拜悔罪達夫無常故情無所吝委妻子而爲施豈有邀於百倍答曰繁巧以興事未若除貪欲而息競遵戒以洗悔未若剪榮兾以全朴況乃誘所尙以祈利忘天屬以要譽謂之無邀吾不信也又云泥洹以無樂爲樂法身以無身爲身若誠能餐仰則耽逸稍除獲利於無利矣答曰泥洹以離苦爲樂法身以接苦爲身所以使餐仰之徒不能自絕耳果歸於無利勤者何獲而云獲於無利邪此乃形神俱盡之證恐非雅論所應明言也又云欲此道者可謂有欲於無欲矣至若啟導麤近者有影響之實亦由於公以仁活致封嚴氏以好殺致誅厲妙行以希天堂謹五戒以逺地獄𨿽有欲於可欲實踐日損之塗此亦西行而求郢何患其不至答曰謂麤近爲啟導比報應於影響不亦善乎但影響所因必稱形聲尋常之形安得八萬由旬之影乎所滯若有欲於無欲猶是常滯於所欲夫耳目殊司工藝異業末技所存慮信不並是以金石克諧泰山不能呈其髙鴻鵠方集防秋不能傳其防而欲以有欲成無欲希望就日損𨿽云西行去郢滋逺如之何又云若身死神滅是物之眞性但當與周孔並力致教何爲誑以不滅欺以佛理使燒祝髮膚絕其牉合以傷盡性之美答曰華戎自有不同何者中國之人稟气淸和合仁抱義故周孔明性習之敎外國之徒受性剛彊貪欲忿戾故釋氏嚴五戒之科來論所謂聖無常心就物之性者也懲暴之戒莫苦乎地獄誘善之勸莫美乎天堂將盡殘害之根非中庸之謂周孔則不然順其天性去其甚泰淫盜著於五刑酒辜明於周誥春田不圍澤見生不忍死五豝三驅釣而不綱是以仁愛普洽澤及防魚嘉禮有常俎老者得食肉春耕秋収蠶織以時三靈格思百神咸秩方彼之所爲者豈不哉又甄供灌之賞嚴疑法之罰述蒱宰之問爲勸化之本演焄蒿之答明來生之驗袨服盱衡而矜斯說者其處心亦悍矣論又稱耆陀屍梨之屬神理風操不在琳比丘後足下旣明常人不能料度近事今何以了其勝否於百年之前數千里之外邪若琳比丘者僧貌而天虛似夫深識眞僞殊不肯忌經防師崇飾巧說吾以是敬之孫興公論云竺法防之淵逺於法蘭之純博足下欲比中土何士也及楚英之修仁寺笮融之賙行饉寧復有淸眞風操乎昔在東邑有道含沙門自吳中來深見勸譬甚有懇誠因畱三宿相爲說練形澄神之緣罪福起滅之驗皆有條貫吾拱聽讜言申旦忘寢退以爲士所以立身揚名著信行道者實賴周孔之敎子路稱聞之而未之能行惟恐有聞吾所行者多矣何遽捨此而務彼又尋稱情立文之制知來生之爲奢究終身不已之哀悟受形之難再稱聖人我師周公豈欺我哉緣足下情篤故具陳始末想耆舊大智悔人不倦於此未黙耳前已遣取明佛論遲尋至兾或朗然於心何承天白

宗炳重答何衡陽書

敬覽來論抑裁佛化畢志儒業意義檢著才筆辧覈善可以警防世情實中區之美談也觀足下意非謂制佛法者非聖也但其法權而無實耳未審竟何以了其無實今相與防見事大計失得略半也靈化超於極之表其故糺結於幽防之中曽無神人指掌相語徒信史之闕文於焚燒之後便欲以廢頓神化相助寒心也夫聖人窮理盡性以至於命物有不得其所若已納之於隍今誑以不滅欺以成佛使髠首赭衣焚身然指不復用天分以養父母夫婦父子之道從佛法巳來沙河以西三十六國未曁中華絕此緒者億兆人矣東夷西羌或可聖賢及由金日防得來之類將生而不得生者多矣若使佛法無實納隍之酷豈可勝言及經之權爲合何道而云欲以矯誑過正以治外國剛彊忿戾之民乎夫忿戾之類約法三章交賞見罰尙不信懼寧當復以卽色本無泥洹法身十二因緣防塵劫數之言以治之乎稟此訓者皆足下所謂稟气淸和懷仁抱義之徒也資淸和以疎防言厲義性以習妙行故遂能澄照觀法法照俱空而至於道皆佛經所載而足下所信矣至若近世通神令徳若孫興公所讚八賢支道林所頌五哲皆時所共髙故二子得以綴筆復何得謂其妄語乎孫稱竺法防之淵達於法蘭之淳愽吾不闗雅俗不知當比何士然法蘭弟子道邃未逮其師孫論之時以對勝流云謂庾文秉也是防蘭二公當又出之吾都不識琳比丘又不悉世論若足下謂與文秉等者自可不後道邃猶當後防蘭也前評未爲失言誠能僧貌天虛深識眞僞何必非天帝釋化作故激厲以成佛邪白黒論未可以爲誠實也來告所疑若實有來生報應周孔何故黙無片言此固偏見之恆疑也眞宜所共明夫聖神發感而後應非先物而唱者也當商周之季民墜塗炭殺逆橫流舉世情而感聖者亂也故六經之應治而已矣是以無佛言焉劉向稱禹貢九州蓋述山海所記申毒之民偎人而愛人郭璞謂之天竺浮屠所興𨿽此之所夷然萬土星陳於太虛竟知孰爲華哉推其偎愛之感故浮屠之化應焉彼之麤者雜有亂虐君臣治此之精者隨時抱道情佛事亦存𨿽可有稟法性於伊洛飡眞際於洙泗茍史佚以非治道而不書卜商以皆儒術而弗編縱復或存於復壁之外典復爲秦王所燒周孔之無言未必審也夫虛之道靈仙之事世典未嘗無之而夫子道言逺見荘周之篇瑤池之宴乃從汲冢中出然則治之五經未可以塞天表之奇化也難又曰若卽物常空空物爲一空有未殊何得賢愚異稱夫佛經所稱卽色爲空無復異者非謂無有有而空耳有也則賢愚異稱空也則萬異俱空夫色不自色𨿽色而空緣合而有本自無有皆如幻之所作夢之所見𨿽有非有將來未至過去已滅見在不住又無定有凡此數義皆聖致極之理以言斥之誠難朗然由此觀物我亦實覺其昭然所以曠焉增洗汰之淸也足下當何能安之又云形神相資古人譬之薪火薪火防薪盡火滅𨿽有其妙豈能獨存夫火者薪之所生神非形之所作意有精麤感而得形隨之精神極則超形獨存無形而神存法身常住之謂也是以始自凡夫終則如來𨿽一生尙麤茍有識向萬劫不沒必習以淸升螟蛉有子蜾羸負之況在神明理廕寶積之蓋升鐙王之座何爲無期又疑釋家以盡權救物豈獨不愛數十百萬之說而悋俄頃神光不以曉邪見之徒夫𨿽云善權感應顯昧各依罪福昔佛爲眾說又放光明皆素積妙誠故得神遊若時言成已著之筌故慢者可覩光明發由觀照邪見無緣瞻灑今覩經而不悛其慢先灑夫復何益若誠信之賢獨朗神照足下復何由知之而言者防復謂是妄說耳恆星不見夜明也考其年月卽佛生放光之夜也管防安風夜泛海同侶皆沒安於闇中見光投光赴島闔門獨濟夫佛無適莫惟善是應而致應若王祥郭巨之類不可稱說卽亦見光之符也豈足下未見便無佛哉又陳周孔之盛惟方佛爲然此國治世君王之盛耳但精神無滅防運而已一生瞬息之中八苦備有�尅儒業以整俄頃而未防已滅三監之難父子相疑兄弟相戮七十二子𨿽復升堂入室年五十者曽無數人顏夭冉疾由醢予族賜滅其須匡陳之苦豈可勝言忍饑道諸國亂流竟何所救以佛法觀之惟見其哀豈非世物宿緣所萃邪若所被之實理於斯猶未爲深若使外率禮樂內修無生澄神於泥洹之境以億劫爲當年豈不誠哉事不傳後理未可知幸勿據麤迹而云周孔則不然也人皆謂佛妄語山海經說死而更生者甚眾昆侖之山廣都之野軒轅之丘不死之國气不寒暑鳳卵是食甘露是飲廕玗琪之樹防朱泉人皆數千嵗不死及化爲黃能入於羽淵申生伯有之類丘明所說亦不少矣皆可推此之麤以信彼之精者也承音有道聞佛法而斂衽者必不啻作蒲城之死士可知矣當由所聞者未髙故邪足下所聞者髙於今猶可豹變也入是精神物但使歸信靈極麤稟敎誡縱復防薄亦足爲感感則彌升豈非脫或不滅之良計邪昔不滅之實事如佛言而神背心毀自逆幽司安知今生之苦毒者非往生之故爾邪輕以獨見慠尊神之訓恐或自貽伊阻也佛經說釋迦文昔爲小乘比丘而毀大乘猶爲此備苦地獄經歷劫數況都不信者邪復何以斷此經必虛乎足下所詰前書中語爲因琳道人章句耳其意旣已粗達不能復一一辯答所制明佛論已事事有通今付往足下力爲善尋具告中否老將死以此續其書耳此書至便倚索答殊不密悉宗炳白

重答宗居士書

重告並省太論置陣如項籍旣足下以賤漢祖況弱士乎證譬堅明文詞淵富誠欲廣其利澤施及凡民深知君子之用心也足下方欲影響以神其敎故宜緘黙成人之美但當謂外國之事或非中華所務是以有前言耳果今中外宜同余則陋矣敢謝不敏𨿽然猶有所懷夫明天地之性者不致惑於迂怪識盛衰之逕者不役心於理表儻令雅論不因善權篤誨皆由情發豈非通人之蔽哉未緣言對聊以代面何承天白【並明集】

釋慧琳均善論【慧琳秦郡秦縣人姓劉氏少出家住冶城寺有才章兼外內之學嘗著均善論一名白黒論舊僧謂其貶黜釋氏欲加擯斥太祖見論賞之元嘉中遂防權要宗炳與何承天書駮難】

有白學先生以爲中國聖人經綸百世其徳矣智周萬變天人之理盡矣道無隠防教罔遺筌聰叡迪哲何負於殊論哉有黒學道士陋之謂不照幽防之途弗及來生之化𨿽尙虛心未能虛事不逮西域之深也於是白學訪其所以不逮云尒白曰釋氏所論之空與老氏所言之空無同異乎黑曰異釋氏卽物爲空空物爲一老氏有無兩行空有爲異安得同乎白曰釋氏空物物信空邪黑曰然空乂空不翅於空矣白曰三儀靈長於宇宙萬品盈生於天地孰是空哉黑曰空其自性之有不害因假之體也今構羣材以成大廈罔專寢之實積一豪以致合抱無檀木之體有生莫俄頃之畱太山蔑累息之固興滅無常因緣無主所空在於性理所難據於事用吾以爲誤矣白曰所言實相空者其如是乎黑曰然白曰浮變之理交於目前視聽者之所同了邪解之以登道場重之以輕異學誠未見其淵深黑曰斯理若近求之實逺夫情之所重者虛事之可重者實今虛其眞實離其浮僞愛欲之惑不得不去愛去而道場不登者吾不知所以相曉也白曰今析豪空樹無傷垂防之茂離材虛室不損輪奐之美明無常增其愒防之情陳苦偏篤其競辰之慮貝錦以繁采發輝和以鹽梅致旨齊侯追爽鳩之樂燕王無延年之術恐和合之辯危脆之敎正足戀其嗜好之欲無以傾其愛競之惑也黑曰斯固理絕於諸華墳素莫之及也白曰山髙累卑之辭川樹積小之詠舟壑火傳之談堅白唐肆之論蓋盈於中國矣非理之奧故不舉以爲教本耳子固以遺情遺累虛心爲道而據事剖析者更由指掌之間乎黑曰周孔爲教正及一世不見來生無窮之緣積善不過子孫之慶累惡不過餘殃之罰報效止於榮祿誅責極於窮賤視聴之外溟然不知良可悲矣釋家開無窮之業拔重闗之險陶方寸之慮宇宙不足盈其明設一慈之救羣生不足勝其化敍地獄則民懼其罪敷天堂則物歡其福指泥洹以長歸乘法身以遐覽神變無不周靈澤靡不覃先覺翻翔於上世後悟騰翥而不紹坎井之局何以識大方之家乎白曰固能大其言矣今效神光無徑寸之明驗靈變罔纎介之異勤誠者不覩善救之貌篤學者弗克陵虛之實徒稱無量之壽孰見期頤之叟咨嗟金剛之固安覿不朽之質茍於事不符宜尋立言之指遺其所寄之說也且要天堂以就善曷若服義而蹈道懼地獄以敕身孰與從理以端心禮拜以求免罪不由祗肅之意施一以激百倍弗乘無恡之情美泥洹之樂生耽逸之慮贊法身之妙肇好奇之心近欲未弭逺利又興𨿽言菩薩無欲羣生固以有欲矣甫救交敝之氓永開利競之俗澄神反道其可得乎黑曰不然若不示以來生之欲何以權其當生之滯物情不能頓至故積漸以誘之奪此俄頃要彼無窮若弗勤春稼秋穡何期端坐井底而息意庶慮者長淪於九泉之下矣白曰異哉何所務之乖也道在無欲而以有欲要之北行求郢西徵索越方長迷於幽都永謬滯於昧谷遼遼閩楚其可見乎所謂積漸者日損之謂也當先遺其所輕然後忘其所重使利欲日去淳白自生耳豈得以少要多以麤易妙俯仰之間非利不動利之所蕩其有極哉乃丹靑媚采之目土木誇好壯之心興靡廢之道單九服之財樹無用之事割羣生之急致營造之計成私樹之權務勸化之業結師黨之勢苦莭以要厲精之譽防法以展陵競之情悲矣失道其安寄乎是以周孔惇俗弗闗視聴之外老荘陶風謹守性分而已黑曰三遊本於仁義盜跖資於五善聖迹之敝豈有內外且黃老之家符章之僞水祝之誣不可勝論子安於彼駭於此玩於濁水違於淸淵耳白曰有迹不能不敝有術不能無僞此乃聖人所以桎梏也今所惜在作法於貪遂以成俗不正其敝反以爲髙耳至若淫妄之徒世自近鄙源流蔑然固不足論黑曰釋氏之教專救夷俗便無取於諸華邪白曰曷爲其然爲則開端宜懷屬緒愛物去殺尙施周人息心遺榮華之願大士布兼濟之念仁義一者何以尙之惜乎幽防不亮末流爲累耳黒曰子之論善殆同矣便是盡於生乎白曰幽防之理固不極於人事矣周孔疑而不辧釋迦辧而不實將宜廢其顯晦之迹存其所要之防請嘗言之夫道之以仁義者服理以從化帥之以勸戒者循利而遷善故甘辭興於有欲而滅於悟理淡說行於大解而息於貪僞是以示來生者蔽虧於道釋不得巳杜幽闇者符於姬孔閉其兌由斯論之言之者未必逺知之者未必得不知者未必失但知六度與五戒並行信順與慈悲齊立耳殊塗而同歸者不得守其發輪之轍也【宋書】

釋文紀卷十三

欽定四庫全書

釋文紀卷十四

明梅鼎祚輯

宋【三】

宗炳【字少文南陽涅陽人隠入廬山就釋慧逺考尋文義累徵爲太子中舍人庶子不應】明佛論【一名神不滅論】

夫道之至妙固風化宜尊而世多誕佛咸以我躬不閱遑卹於後萬里之事百年以外皆不以爲然況須彌之大佛國之偉精神不滅人可成佛心作萬有諸法皆空宿緣綿邈億劫乃報乎此皆英奇超洞理信事實黃華之聴豈納雲門之調哉世人又貴周孔書典自堯至漢九州華夏曾所弗曁殊域何感漢明何徳而獨昭靈彩凡若此情又皆牽附先習不能曠以覽故至理匪遐而疑以自沒悲夫中國君子明於禮義而闇於知人心寜知佛心乎今世業近事謀之不臧猶興喪及之況精神我也得焉則淸升無窮失矣則永墜無極可不臨深而求履薄而慮乎夫一局之奕形算之淺而奕秋之心何嘗有得而乃欲率井蛙之見妄抑大猷至獨陷神於天穽之下不以甚乎今以茫昧之識燭幽之故旣不能自覽鑑於所失何能獨明於所得惟當明精闇向推夫善道居然宜修以佛經爲指南耳彼佛經也包五典之徳深加逺大之實含老荘之虛而重增皆空之盡髙言實理肅焉感神其映如日其淸如風非聖誰說乎謹推世之所見而防佛之理爲明論曰今自無踵至頂以去陵虛心往而勿巳則四方上下皆無窮也生不獨造必傳所資仰追所傳則無始也奕世相生而不巳則亦無竟也是身也旣日用無垠之實親由無始而來又將傳於無竟而去矣然則無量無邊之曠無始無終之久人固相與陵之以自敷者也是以居赤縣於八極曽不疑焉今布三千日月羅萬二千天下恆沙閱國界飛塵紀積劫普化之所容俱眇末其未央何獨安我而疑彼哉夫秋毫處滄海其懸猶有極也今綴彜倫於太虛爲藐胡可言哉故世之所大道之所小人之所遐天之所邇所謂軒轅之前遐哉邈矣者體天道以髙覽蓋昨日之事耳書稱知逺不出唐虞春秋屬辭盡於王業禮樂之良敬詩易之溫潔今於無窮之中煥三千日月以列照麗萬二千天下以貞觀乃知周孔所述蓋於蠻觸之域應求治之麤感且寜乏於一生之內耳逸乎生表者存而未論也若不然也何其篤於爲始形而略於爲神哉登防山而小魯登太山而小天下是其際矣且又墳典已逸俗儒所編專在治迹言有出於世表或散沒於史策或絕滅於坑焚若老子荘周之道松喬列眞之術信可以洗心養身而亦皆無取於六經而學者惟守救麤之闕文以書禮爲限防聞窮神積劫之逺化炫目前而永忽不亦悲夫嗚呼有似行乎層雲之下而不信日月者也今稱一陰一陽之謂道陰陽不測之謂神者蓋謂至無爲道陰陽兩渾故曰一陰一陽也自道而降便入精神常有於陰陽之表非二儀所究故曰陰陽不測耳君平之說一生二謂神明是也若此二句皆以明無則以何明精神乎然羣生之神其極𨿽齊而隨緣遷流成麤妙之識而與本不滅矣今𨿽舜生於瞽舜之神也必非瞽之所生則商均之神又非舜之所育生育之前素有麤妙矣旣本立於未生之先則知不滅於旣死之後矣又不滅則不同愚聖則異知愚聖生死不革不滅之分矣故云精神受形周徧五道成壊天地不可稱數也夫以累瞳之質誕於頑瞽嚚均之身受體黃中愚聖天絕何數以合乎豈非重華之靈始麤於在昔結因往劫之先緣防萬化之後哉今則獨絕其神昔有接麤之累則練之所盡矣神之不滅及緣防之理積習而聖三者鑑於此矣若使形生則神生形死則神死則宜形殘神毀形病神困據臭腐則其身或屬纊臨盡而神意平全者及自牖執手病之極矣而無變徳行之主斯殆不滅之驗也若必神生於形本非緣合今請逺取諸物然後近求諸身夫五嶽四瀆謂無靈也則未可斷矣若許其神則嶽惟積土之多瀆惟積水而已矣得一之靈何生水土之麤哉而感托巖流肅成一體設使山崩川竭必不與水土俱亡矣神非形作合而不滅人亦然矣神也者妙萬物而爲言矣若資形以造隨形以滅則以形爲本何妙以言乎夫精神四逹並流無極上際於天下盤於地聖之窮機賢之研防逮於宰賜荘嵇吳札子房之倫精用所乏皆不疾不行坐徹宇宙而形之臭腐甘嗜所資皆與下愚同矣寜當復稟之以生隨之以滅邪又宜思矣周公郊祀后稷宗祀文王世或謂空以孝卽問談者何以了其必宜則必無以了矣茍無以了則文稷之靈不可謂之滅矣齋三日必見所爲齋者寧可以常人之不見而斷周公之必不見哉嬴博之曰骨肉歸於土魂气則無不之非滅之謂矣夫至治則天大亂淊天其要心神之爲也堯無理不照無欲不盡其神精也桀無惡不肆其神悖也桀非不知堯之善知已之惡惡已亡也體之所欲悖其神也而知堯惡亡之識常含於神矣若使不居君位千歳勿死行惡則楚毒交至防善則少有所寛寧當復不稍滅其惡漸修其善乎則向者神之所含知堯之識必當少有所用矣又加千嵗而勿巳亦可以其欲都澄遂精其神如堯者也夫辰月變則律呂動晦望交而蚌蛤應分至啟閉而燕鴈龍蛇颯焉出沒者皆先之以化而後發於物類也凡厥羣有同見陶於防化矣何數事之獨然而萬化之不盡然哉今所以殺人而死傷人而刑及爲縲紲之罪者及今則無罪與今有罪而同然者皆由緣前遘而人理後發矣夫幽顯一也釁遘於幽而醜發於顯旣無怪矣行凶於顯而受毒於幽又何怪乎今以不滅之神含知堯之識幽顯於萬世之中苦以創惡樂以誘善加有日月之宗垂光助照何緣不虛已鑽仰一變至道乎自恐往劫之桀紂皆可徐成將來之湯武況今風情之倫少而泛心於淸流者乎由此觀之人可作佛其亦明矣夫生之起也皆由情兆今男女媾精萬物化生者皆精由情構矣情構於已而則百眾神受身太姒知情爲生本矣至若五帝三後𨿽超情窮神然無理不順茍昔緣所防亦必循俯入精化相與順生而敷萬族矣況今以情貫神一身死壊安得不復受一身生死無量乎識能澄不滅之本稟日損之學損之又損必至無爲無欲欲情惟神獨照則無當於生矣無生則無身無身而有神法身之謂也今黃帝虞舜姬公孔父世之所仰而信者也觀其縱轡升天龍潛鳥颺反風起禾絕粒歌亦皆由窮神爲體故神功所應倜儻無方也今形理𨿽外當其隨感起滅亦必有非人力所致而至者河之出圖洛之出書蓂莢無栽而敷珪不琢而成桑谷在庭倐然大拱忽爾以亡火流王屋而爲烏鼎之輕重大小皆翕歘變化感靈而作斯實不思議之明類也夫以法身之極靈感妙眾而化見照神功以朗物復何奇不肆何變可限豈直仰陵九天龍行九泉吸風絕粒而已哉凡厥光儀符瑞之偉分身湧出移轉世界巨海入毛之類方之黃虞姬孔神化無方向者眾瑞之奄曖顯沒旣出形而入神同惚怳而化何獨信此而抑彼哉防覺法王淸明卓朗信而有徵不違顏咫尺而昧者不知哀矣哉夫洪範庶徵休咎之應皆由心來逮白虹貫日太白入昴寒穀生黍崩城隕霜之類皆發自人情而逺行天事固相爲形影矣夫形無無影聲無無響亦情無無報矣豈直貫日隕霜之類哉皆莫不隨情曲應物無遁形但或結於身或播於事交賖紛綸顯昧漫孰覩其際哉眾變盈世羣象滿目皆萬世已來精感之所集矣故佛經云一切諸法從意生形又云心爲法本心作天堂心作地獄義由此也是以淸心潔情必妙生於英麗之境濁情滓行永悖於三塗之域何斯唱之迢遰防明有實理而直疏魂怵想飛誠悚志者防𨿽然夫億等之情皆相緣成識識感成形其性實無也自有津悟已來孤聲豁然滅除心患未有若斯之至也請又述而明之夫聖神照而無思營之識者由心與物絕惟神而已故虛明之本終始常住不可凋矣今心與物交不一於神𨿽以顏子之防防而必幹幹鑽仰好仁樂山庶乎屢空皆心用乃識必用用妙接識識妙續如火之炎炎相積而成爓耳今以悟空息心心用止而情識歇則神明全矣則情識之構旣新故妙續則悉是不一之際豈常有哉使庖丁觀之必不見全牛者矣佛經所謂變易離散之法法識之性空夢幻影響泡沫水月豈不然哉顏子知其如此故處有若無撫實若虛不見有犯而不校也今觀顏子之屢虛則知其有之實無矣況自玆以降喪眞彌逺𨿽復進趣大道而興東走之疾同名狂者皆違理謬感遁天妄行彌非眞有矣況又質味聲色復是情僞之所影化乎且舟壑潛謝變速奔電將來未知過去已滅見在不住瞬息之頃無一毫可據將欲何守而以爲有乎甚矣僞有之蔽神也今有明鏡於斯紛穢集之防則其照藹然積則其照胐然彌厚則照而昧矣質其本明故加穢猶照𨿽從藹至昧要隨鏡不滅以之辧物必隨穢彌失而過謬成焉人之神理有類於此僞有累神成精麤之識識附於神故𨿽死不滅漸之以空必將習漸至盡而窮本神矣泥洹之謂也是以至言云雷從而豁以空焉夫巖林希防風水爲虛盈懷而往猶有曠然況聖穆乎空以虛授人而不淸心樂盡哉是以古之乘虛入道一沙一佛未詎多也

或問曰神本至虛何故沾受萬有而與之爲緣乎又本虛旣均何故分爲愚聖乎又旣云心作萬有未有萬有之時復何以累心使感而生萬有乎答曰今神妙形麤而相與爲用以妙緣麤則知以虛緣有矣今愚者𨿽鄙要能處今識昔在此憶彼皆有神功則練而可盡知其本均虛矣心作萬有備於前論據見觀實三者固已信然矣但所以然者其來無始無始之始豈有始乎亦之又矣荘周稱冉求問曰未有天地可知乎仲尼曰古猶今也蓋謂𨿽在無始之前仰尋先際初自茫猶今之冉求耳今神明始創及羣生最先之祖都自杳漠非追想所及豈復學者通塞所預乎夫聖固凝廢感而後應耳非想所及卽六合之外矣無以爲感故存而不論聖而不論民何由悟今相與踐地戴天而存踐戴之外豈有紀極乎禹之弼成五服敷土不過九州者蓋道世路所及者耳至於大荒之表暘谷蒙泛之際非復人理所預則神聖已所不明矣況過此彌往渾瀚防茫豈復議其邊陲哉今推所踐戴終至所不議故一體耳推今之神用求昔之所始終至於聖人之所存而不論者亦一理相貫耳豈獨可議哉皆由防緣隨宇宙而無窮物情所感者有限故也夫眾心稟聖以成識其猶眾目防日以爲見離婁察秋毫於百尋者資其妙目假日而覩耳今布毫於千步之外目力所匱無假以見而於察微避危無所少矣何爲以千步所昧還疑百尋之毫乎今不逺緣本情感所匱無以防聖而欲取至於致道之津無所少矣何爲以緣始之昧還疑旣明之化矣哉或問曰今人云不解緣始故不得信佛此非感邪聖人何以不爲明之答曰所謂感者抱升之分而理有未至要當資聖以通此理之實感者也是以樂身滯有則朗以苦空之義兼愛弗則示以投身之慈體非俱至而三乘設分業異修而六度明津梁之應無一不足可謂感而後應者也是以聞道靈鷲天人咸暢造極者蔚如也豈復逺疑緣始然後至哉理明訓足如說修行何所不備而猶必不信終懷過疑於想所不及者與將隕之疾饋藥不服流矢通中忍痛不拔要求矢藥造構之始以致命絕夫何異哉皆由猜道自昔故未防無言致使今日在信妄疑耳豈可以爲實理之感哉非理妄疑之感固無以感聖而尅明矣無非我求防防而求我固宜虛已及身隨順化誠以信往然後悟隨應來一悟所振終可遂至極守是妄疑而不歸純斂衽者方將長淪惑网之菑豈有旦期背向一差升墜天絕可不愼乎或問曰孔氏之訓無求生以害仁有殺身以成仁仁之至也亦佛經說菩薩之行矣老子明無爲無爲之至也卽泥洹之極矣而曾不稱其神通成佛豈孔老有所不盡與明道欲以扇物而掩其致道之實乎無實之疑安得不生答曰教化之發各指所應世蘄乎亂洙泗所應治道也純風彌凋二篇乃作以息動也若使顏冉宰賜尹喜荘周外讚儒之迹以導世情所極內稟無生之學以精神理之求世孰識哉至若冉季子遊子夏子思孟軻林宗康成蓋公嚴平班嗣楊王之流或分盡於理教或自畢於任逸而無欣於佛法皆其寡緣所窮終無僣濫故孔老發音指導自斯之倫感向所曁故不復越叩過應儒以仁道在抑動皆已撫教得崖莫匪爾極矣𨿽慈良無爲與佛說通流而法身泥洹無與盡言故弗明耳且凡稱無爲而無不爲者與夫法身無形普入一切者豈不同致哉是以孔老如來𨿽三訓殊路而習善共轍也或問曰自三五以來曁於孔老洗心佛法要將有人而獻酬之迹曽不乍聞者何哉答曰余前論之防已明俗儒所編專在治迹言有出於世表或散沒於史防或絕滅於坑焚今乂重敷所懷夫三皇之書謂之三墳言大道也爾時也孝慈天足豈復訓以仁義純朴弗離若老荘者復何所扇若不明神本於無生空眾性以照極者復以何道大道乎斯文沒矣世孰識哉史遷之述五帝也皆云生而神靈或弱而能言或自言其名懿淵疏通其知如神旣以類夫大乘菩薩化見而生者矣居軒轅之丘登崆峒陟恆岱幽陵蟠木之遊逸迹超浪何以知其不由從如來之道哉以五帝之長世堯治百年舜則七十廣成大隗鴻崖巢許誇父北人姑射四子之流風畜積洋溢於時而五典余類惟唐虞二篇而至寡辟子長之記又謂百家之言黃帝文不雅馴搢紳難言惟采殺伐治迹猶萬不記一豈至道之盛不見子殘缺之篇便當皆虛妄哉今以神明之君遊浩然之世攜七聖於具茨見神人於姑射一化之生復何足多談防言所精安知非窮神億劫之表哉廣成之言曰至道之精窈窈防防卽首楞嚴三昧矣得吾道者上爲皇下爲王卽亦隨化升降爲飛行皇帝轉輪聖王之類也失吾道者上見光下爲土亦生死於天人之界者矣感大隗之風稱天師而退者亦十號之稱矣自恐無生之化皆道深於若時業流於勝而事沒振古理隨文翳故百家所摭若曉而昧又搢紳之儒不謂雅馴遂令徇世而不深於道者仗史籍而抑至理從近情而忽逺化困精神於永劫豈不痛哉伯益述山海天毒之國偎人而愛人郭璞傳古謂天毒卽天竺浮屠所興偎愛之義亦如來大慈之訓矣固亦旣聞於三五之世也國典弗傳不足疑矣凡三代之下及孔老之際史策之外竟何可量孔子問禮老耼言之闗尹之求復爲明道設使二篇或沒其言獨存於禮記後世何得不謂柱下翁直是知禮老儒豈不體於風乎今百代眾書飄蕩於存亡之後理無備在豈可斷以所見絕獻酬於孔老哉東方朔對漢武劫燒之說劉向列仙敍七十四人在佛經學者之管窺於斯又非漢明而始也但馳神越世者眾而顯結誠幽微者寡而隠故潛感之實不揚於物耳道人澄公神聖於石勒虎之世謂虎曰臨淄城中有古阿育王寺處猶有形像承露盤在深林巨樹之下入地二十丈虎使者依圖搜求皆如言得近姚略叔父爲晉王於河東蒲阪古老所謂阿育王寺處見有光明鑿求得佛遺骨於石函銀匣之中光曜殊常隨路迎覩於灞上比丘今見存辛寺由此觀之有佛事於齊晉之地久矣哉所以不說於三傳者亦猶幹寶孫盛之史無語稱佛而妙化實彰由晉而盛於江左也

或問曰若諸佛見存一切洞徹而威神之力諸法自在何爲不曜光儀於當今使精麤同其信悟灑神功於窮迫以拔寃枉之命而令君子之流於佛無覩故同其不信俱陷闡提之苦秦趙之眾一日之中白起項籍坑六十萬夫古今彛倫及諸受坑者誠不悉有宿緣大善盡不覩無一緣而悉積大惡而不覩佛之悲一日俱坑之痛慭然畢同坐視窮酷而不應何以爲慈乎緣不傾天徳不邈世則不能濟何以爲神力自在不可思議乎魯陽回日耿恭飛泉宋九江虎渡河而蝗避境猶皆心力橫徹能使非道通況佛神力融起之气冶籍之心以活百萬之命殊易夫納須彌於芥子甚仁於毀身乎一虎一鴿矣而今想焉而弗見告焉而弗聞請之而無救寂寥然與大空無別而於其中有作沙門而燒身者有絕人理而剪六情者有苦力役傾資寶而事廟像者頓奪其當年而不見其所得吁可惜矣若謂應在將來者則向六十萬命善惡不同而枉滅同矣今善惡𨿽異身後所當獨何得異見世殊品旣一不防甄別將來浩蕩爲欲何望況復恐實無將來乎經云足指按地三千佛土皆見及盲聾瘖瘂牢獄毒痛皆得安寧夫佛逺近存亡有戒無戒等以慈焉此之有心宜見苦痛宜寕與彼一矣而經則快多是語實則竟無暫應安知非異國有命世逸羣者構此空法以脇異翼善交言有微逺之情事有澄肅之美純而易信者一已輸身遂相承於不測而勢無止薄乎答曰今不覩其路故於夷謂險誠瞰其塗則不見所難矣夫常無者道也惟佛則以神法道故徳與道爲一神與道爲二二故有照以通化一故常因而無造夫萬化者固各隨因緣自作於大道之中矣今所以稱佛云諸法自在不可思議者非曰爲可不由緣數越宿命而橫濟也蓋眾生無量神功所皆依崖曲暢其照不可思量耳譬之洪水四凶瞽頑象傲皆化之固然堯舜弗能易矣而必各依其崖浲水流凶允若克諧其徳豈不大防夫佛也者非他也蓋聖人之道不盡於濟生之俗敷化於外生之世者耳至於因而不爲功自物成直堯之殊應者耳夫鐘律感類猶心防況夫靈聖以神理爲類乎凡厥相與遘於佛國者皆其烈志淸神積劫增明故能感詣洞徹致使釋迦發暉十方交映多寶湧見燈王入室豈佛之獨顯乎我能見矣至若今之君子不生應供之運而域乎禹績之內皆其誠背於昔故防乖於今𨿽復淸若夷齊眞如栁季所志茍殊復何由感而見佛乎況今之所謂或自斯已還𨿽復禮義燻身髙名馥世而情深於人志不附道𨿽人之君子而實天之小人靈極之容復何由感應豈佛之偏隠哉我弗見矣若或有隨緣來生而六度之誠發自宿業感見獨朗亦當屢有其人然𨿽道俗比肩復何由相知乎然則麤妙在我故見否殊應豈可以已之不曜於光儀而疑佛不見存哉夫天地有靈精神不滅明矣今秦趙之眾其神與宇宙俱來成敗天地而不滅起籍二將豈將頓滅六十萬神哉神不可滅則所滅者身也豈不皆如佛言常滅羣生之身故其身受滅而數防於起籍乎何以明之夫乾道變化各正性命至於雞彘犬羊之命皆乾坤六子之所一也民之咀命充身暴同蛛蟱爲网矣鷹虎非搏噬不生人可飯蔬而存則虐巳甚矣天道至公所布者命寧當許其虐命而抑其應防今六十萬人𨿽當美惡殊品至於忍咀羣生恐不異也美惡殊矣故其生之所享固可實殊害生同矣故受害之日固亦可同今道家之言世之所述無以云焉若至於公邴吉虞怡徳應於後嚴延年田蚡晉宣殺報交驗皆書於魏漢世所信覩夫活人而慶流子孫況精神爲殺活之主無殃慶於後身乎殺活彼身必受報已身況通塞彼神而不榮悴於已神乎延年所殺皆凡等小人竇嬰王陵宰牧之豪賢不殊貴賤異致其報一也報之所加不論豪賤將相晉王不二矣豈非天道至平才與不才亦各其子理存性命不在貴賤故邪然則肫魚𨿽賤性命各正於乾道矣觀大鳥之迥翔小鳥之啁噍葛盧所聴之牛西巴所感之鹿情受各深於其類矣今有孕婦稚子於斯而有刳而剔之燔而炙之者則謂寃痛之殃上天所感矣今春獵胎孕燔葅羔雛亦天道之所一也豈得獨無報哉但今相與理緣於飲血之世畋漁非可頓絕是以聖王庖廚其化蓋順民之殺以滅其害踐庖聞聲則所不忍因豺獺以爲節疾非時之傷孕解罝而不网明含气之命重矣孟軻撃賞於釁鐘知王徳之去殺矣先王撫鹿救急故𨿽深其仁不得頓苦其禁如來窮神明極故均重五道之命去殺爲眾戒之首萍沙見報於白釋氏受滅於昔魚以示報應之勢皆其窈窕精神迂而不昧矣若在往生能聞於道敬修法界則必不墜長平而受坑馬服矣及在旣墜信法能徹必超今難若緣釁先重難有前報及戒徳後臻必不復見坑來身矣所謂灑神功於窮迫以拔寃枉之命者其道如斯慈之至矣今𨿽有世美而無道心犯害眾命以報就迫理之當也佛乘理居當而救物以法不蹈法則理無橫濟豈佛無實乎譬之扁鵲救疾以藥而不信不服疾之不瘳豈鵲不妙乎魯陽耿防逺祖九江所以能回日飛泉虫虎避徳者皆以烈誠動乎神道神道之感卽佛之感也若在秦趙必不陷於難矣則夫陷者皆已無誠何由致感於佛而融冶起籍哉夫以通神之眾萃窮化之堂故須彌可見於芥子之內耳又𨿽今則虎鴿昔或爲人嘗有緣防故值佛嘉運投身濟之割股代之茍無感可動以命償殺融冶之奇安得妄作吹萬之死咸其自已而疑佛哉夫志之篤也則想之而見告之斯聞矣推周孔交夢傅說形求實至古今悠隔傅巖遐岨而對無礙則可以信夫潔想西感覩無量壽佛越境百億超至無功何云大空無別哉夫道在練神不由存形是以沙門祝形燒身厲神絕往神不可滅而能奔其往豈有負防契濶人理﨑嶇六情何獲於我而求累於神誠自剪絕則日損所情實漸於道苦力防觀傾資夐居未防有之俄然身滅名實所收不出盜跨構館棲神像淵然幽穆形從其防神隨之逺防則應淸逺則福妙盜跨與道孰爲優乎頓奪其當年所以超升潛行協於神明福徳彰於後身豈能見其所得防夫人事之動必貫神道物無妄然要當有故而然矣若使幽之報不如向論則六十萬命何理以坑乎旣以報坑必以報不坑矣今戰國之人眇若安期幽若四皓龍顏而帝列地而君英聲茂實不可稱數同在羿之彀中獨何然乎豈不各是前報之所應乎旣見福成於往行則今行無負於後身明矣見世殊品旣宿命所甄則身後所當獨何容濫經之所奇自謂當佛化見之時皆由素有嘉防故其遇若彼今曽無暫應皆咎在無緣而反誣至法空搆嗚呼神鑑孔昭侮聖人之殃亦可畏也敢問空搆者將聖人與賢人與小人與夫聖無常心蓋就物之性化使遂耳若身死神滅但當一以儒訓盡其生極復何事哉而誑以不滅欺以成佛使燒祝發膚絕其牉合所遏苗裔數不可量且夫彥聖育無常所或潛有塞矣空搆何利而其毒大苦知非聖賢之爲矣若人哉樊須之流也則亦斂身周孔畏懼異端敢妄作哉若自玆巳降則不肖之倫也又安能立家九流之外增徽老荘之表而照列於千載之後龍樹提婆馬鳴迦旃延法勝山賢達摩多羅之倫曠載五百仰述道訓大智中百論阿毗曇之類皆神通之才也近孫綽所頌耆域健陀勒等八賢支道林像而讚者竺法防於法蘭道邃【闕】公則皆神映中華中朝竺法行時人比之樂令江左屍梨蜜羣公髙其卓朗郭文舉廓然邃允而所奉惟佛凡自龍樹以達寧皆失身於向所謂不肖者之詫乎然則黃面夫子之事豈不明明也哉今影骨齒髮遺器余武猶光於本國此亦道之證也夫殊域之性多有精察黠才而嗜欲類深皆以厥祖身立佛前累葉親傳世祗其實影迹遺事昭化融顯故其裔王則傾國奉戒四眾苦徹死而無悔若理多詭曖事不實奇亦豈肯傾已破欲以尊無形者乎若影物無實聲出來往則古今來者何爲苦身離欲若是之至往而反者宜其沮懈而類皆更篤乎粗可察矣論曰夫自古所以不顯治道者將存其生也而苦由生來昧者不知矣故諸佛悟之以苦導以無生無生不可頓體而引以生之善惡同善報而彌升則朗然之盡可階焉是以其道浩若滄海小無不津大無不通𨿽邈與務治存生者反而亦固陶潛五典勸佐禮教焉今世之所以慢禍福於天道者類若史遷感伯夷而慨者也夫孔聖豈妄說也哉稱積善餘慶積惡餘殃而顏冉夭疾厥蔑聞商臣考終而荘則賢霸凡若此類皆理不可通然理豈有無通者乎則納慶後身受殃三塗之說不得不信矣𨿽形有存亡而精神必應與見世而報夫何異哉但因緣有先後故對至有遲速猶一生禍福之蚤晚者耳然則孔氏之訓資釋氏而通可不曰極不易之道哉夫人理飄紛存歿若幻籠以百年命之孩老無不盡矣𨿽復黃髮鮐背猶自覺所經俄頃況其短者乎且時則無止運則無窮旣往積劫無數無邊皆一瞬一閱以及今耳今積瞬以至百年曽何難及而又鮮克半焉夫物之媚於朝露之身者類無淸遐之實矣何爲甘臭腐於漏刻以枉長存之神而不自疎於遐逺之風哉𨿽復名法佐世之家亦何獨無分於大道但宛轉人域囂於世路故惟覺人道爲盛而神想蔑如耳若使迥身中荒升嶽遐覽妙觀天宇澄肅之曠日月照洞之奇寧無列聖威靈尊嚴乎其中而唯唯人羣怱怱世務而已防固將懷逺以開神道之想感寂以昭明靈之應矣昔仲尼修五經於魯以化天下及其眇邈太防之顚而天下與魯俱小豈非神合於八遐故超於一世哉然則五經之作蓋於俄頃之間應其所小者耳世又何得以格佛法而不信哉請問今之不信爲謂黔首之外都無神明邪亦謂有之而直無佛乎若都無神明惟人而已則誰命鳥降而生商孰遺巨迹感而生棄哉漢魏晉宋咸有瑞命知視聴之表神道炳焉有神理必有妙極得一以靈非佛而何夫神也者依方應不應不預存從實致化何患不盡豈須詭物而後訓乎然則其法之實其教之信不容疑矣論曰羣生皆以精神爲主故於極之靈咸有理以感堯則逺矣而百獸儛徳豈非感哉則佛爲萬感之宗焉日月海嶽猶有朝夕之禮秩望之義況佛之道眾髙者窮神於生表中者受身於妙生下則免夫三趣乎今世教所致治於一生之內夫至者寡順世者眾何嘗不相與惟習世情而謂死則神滅乎是以不務邈志淸遐而多循情寸陰故君子之道鮮焉若鑑以佛法則厥身非我蓋一憩逆旅耳精神乃我身也廓長存而無已上徳者其徳之暢於已也無窮中之爲美徐將淸升以至盡下而惡者方有自新之回路可補過而上遷是以自古精麤之中潔己懷逺祗行於今以擬來業而邁至徳者不可勝數是佛法之效矣此皆世之所壅佛之所開其於類豈不曠然融朗妙有通塗哉若之何忽而不奉乎夫風經炎則暄吹林必涼淸水激濁澄石必明神用得喪亦存所托今不信佛法非分之必然蓋處意則然誠試避心世物移映淸微則佛理可明事皆信矣可不妙處其意乎資此明信已往終將克王神道百世先業皆可幽明永濟孝之大矣眾生沾仁慈之至矣凝神獨妙道之極矣洞朗無硋明之盡矣發軫常人之心首路得轍縱可多歷劫數終必逕集極若是之奇也等是人也背轍失路蹭蹬長往而永沒九地可不悲乎若不然也世何故忽生懿聖復育愚鄙上則諸佛下則蜎飛蠕動乎皆精神失得之勢也今人以血身七尺死老數紀之內旣夜消其半矣喪疾眾故又苦其半生之美盛榮樂得志蓋亦何防而壯齒不居榮必懼辱樂實連憂亦無全泰而皆競入流俗之險路諱陟佛法之曠塗何如其智也世之以不達緣本而悶於佛理者誠亦眾矣夫緣起浩汗非復追想所及失得所闗無理以感卽六合之外故佛而不論巳具前論請復循環而伸之夫聖人之作易天之垂象吉凶治亂其占可知然原其所以然之狀聖所弗明則莫之能知今所以莫知廢其可知逆占違天而動豈有不亡者乎不可以緣始弗明而背佛法亦猶此也又以不憶前身之意謂神不素存夫人在胎孕至於孩齠不得謂無精神矣同一生之內耳以今思之猶防然莫憶況經生死歷異身昔憶安得不亡乎所憶亡矣而無害人之常存則不達緣始何妨其理常明乎子路問死子曰未知生安知死問事鬼神則曰未知事人焉知事鬼豈不以由也盡於好勇篤於事君固宜應以一生之內至於生死鬼神之本𨿽曰有問非其實理之感故性與天道不可得聞佛家之說眾生有邊無邊之類十四問一切智者皆置而不答誠以答之無利益則墜惡邪然則稟聖奉佛之道固宜謝其所絕餐其所應如渴者飲河挹洪流以盈已豈須窮源於昆山哉凡在佛法若違天硋理不可得然則疑之可也今無不可得然之硋而有順天淸神之實豈不誠然哉夫人之生也與憂俱生患禍發於時事菑沴奮於昧𨿽復雅貴連云擁徒百萬初自獨以形神坐待無常家人嗃嗃婦子嘻嘻俄復淪爲惚怳人理曽何足恃是以過隙宜競賖謗化縱欲侈害神旣無滅求滅不得復當乘罪受身今之無賴羣生虫豸萬等皆殷鑑也爲之謀者惟有委誠信佛托心履戒以援精神生防靈援死則淸升淸升無已逕將作佛佛固言爾而人侮之何以防人之勝佛乎其不勝也當不下墜彼惡永受其劇乎嗚呼六極苦毒而生者所以世無已也所聞所見精進而死者臨盡類多神意安定有危迫者一心稱觀世音略無不防濟皆向所謂生防靈援死則淸升之符也夫萬乘之主千乘之君日昃不遑食兆民賴之於一化內耳何以增茂其神而王萬化乎今依周孔以養民味佛法以養神則生爲明後沒爲明神而常王矣如來豈欺我哉非崇塔侈像容養濫吹之僧以傷財害民之謂也物之不窺逺實而覩近將橫以詬法矣蓋尊其道信其教悟無常空色有慈心整化不以尊豪輕絕物命不使不肖竊假非服豈非道之以徳齊之以禮天下歸仁之盛乎其在容與之位及野澤之身何所足惜而不自濟其精神哉昔逺和尙澄業廬山余往憩五旬髙潔貞厲理學精妙故逺流也其師安法師靈徳自奇微遇比丘並含淸眞皆其相與素洽乎道而後孤立於山是以神明之化邃於巖林驟與餘言於崖樹澗壑之間曖然乎有自言表而肅人者凡若斯論亦和尙據經之防云爾夫善卽者因鳥迹以書契窮神與人之頌緹縈一言而霸業用遂肉刑永除事固有俄爾微感而終至衝天者今無陋鄙言以警其所感奄然身沒安知不以之超登哉【明集】

寄雷次宗書【慧逺內通佛理外善羣書時講喪服經雷次宗宗炳等並執捲承防次宗後別著義疏首稱雷氏炳因寄書嘲之】

昔與足下共於釋和尙間面受此義今便題卷首稱雷氏乎【髙僧傳】

釋文紀卷十四

欽定四庫全書

釋文紀卷十五

明梅鼎祚輯

宋【四】

顏延之【字延年瑯琊沂人歷金紫光祿大夫】

庭誥二章

達見同善通辯異科一曰言道二曰論心三曰校理言道者本之於天論心者議之於人校理者取之於物從而別之由塗參陳要而防之終致可一若夫神之經窮明之說義兼三端至無二極但語出梵方故見猜世學事起殊倫故獲非恆情天之賦道非胡華人之稟靈豈限外內一以此思可無臆裁爲道者蓋流出於仙法故以練形爲上崇佛者本在於神教故以治心爲先練形之家必就深廣反飛靈餱丹石粒芝精所以還年卻老延華駐彩欲使體合纁霞軌徧天海此其所長及僞者爲之則忌災崇課粗願混士女亂妖正此其巨蠧也治心之術必辭親偶閉身性師淨覺信緣命所以反壹無生克成聖業智邈大明志狹恆刧此其所防及詭者爲之則借翦落狎菁華傍榮聲謀利論此其甚誣物有不然事無不衡石日陳猶患差忒況神道不形固眾端之所假未能體神而不疑神無者以爲靈性密防可以積理知洪變欻怳可以大順待照若鏡天肅若窺淵能以理順爲人者可與言有神矣若乃罔其眞而其是未加心照耳【明集】

鮑照【字明逺東海人歷中書舍人】

佛影頌

形生麤怪神照潭寂驗幽以明考心者迹六塵煩苦五道綿劇乃炳舟梁爰悟淪溺色丹貌繢畱相瓊石金光絕見玉臺遺覿俾昬作朗效順去逆【鮑明逺集】

張暢【字少防吳人防稽太守】

若耶山敬法師誄【並序】

夫待物而逰致用生外道來自我懷抱以歡故晦寶停璞導兼車以出魏鸞逸云緒豈增軒以入衛是以士之傲俗尙孤其道幽居之民無悶髙獨吾每宣書夙流照爛故已跂予感詠身心不足若乃衝獨之韻少歲已髙絕領之气蚤志能逺初憩駕廬山年始勝髮緬邈之志直已千里乃求剃形就道防家入法時沙門釋慧逺𨿽髙其甚髙以其尙防未之許也遂乃登絕澗守太陽臨虛投地之險以身易志法師乃奇而納焉冑翔華業集素履勁露未嚴先風苦節同學不勝其勞若人不攺其操於時經藏始東肄業蕐右遂叩途萬里屢遊函洛定慧相曉致用日防羅什旣亡逺公沈世乃還迹塞門屏居窮岫其不出若耶之山者於玆二十餘年矣余叔謝病歸身惟風停想法師乘感來逰積席談宴淸言竟夜不別而別故已黙語交達而動靜虛圓矣徴士戴顒委調宣簡神居共逸風理交融乃倚岫成軒停林啟館卽此人外因心防友西河方浪東山已隤風雲旣盡艸木余哀心之憂矣涙合無開嗚呼哀哉乃爲誄曰在尙上王歌鳯伊洛逸路翔云髙軒鳴鶴靈源世流幽人代作歸來之子跨古逢運結轍承風遵途襲問緯玉則溫經金斯振嵗學兩防年盈數始令徳旣軒其秀惟起鋒頴萬代風標千里情愛相輕家國如艸達矣哲人獨肆寶總駕七覺飛鞍八道三江多靜湛勝廬山地去萬物軌迹停遼遼淸慧結宇承煙前驅羣有首路人夭吾生制融集彼淸風業流善防情竦妙同白日春上素月秋中方寸無底六合可窮卓彼羅什三界特秀眞俗冠冕神道領防若人對響承車卽轍沙漠織寒長風負雪投袂冰霜攬裾暮節誰斯問津悠焉在哲莊衿老帶孔思周懷百時如一京載獨開匈地旣滿願惟糟魄移此無生淒居樹席妙入環中道出形上所謂伊人途獨亮智虛於情照實其相生住無住異壤相尋羅什就古慧逺去今匠石何運伯牙罷音殷憂逃遁昔還爾心東巖解迹削景若耶早帳風首春席云阿流庭結艸復渚含波月軒東秀日落西蕐情步不辭寢興髙絕白雲臨操淸風練節經綸五道提衡六趣四諦歸想三乘總路生滅在法諸行難常哲人薪盡舊火移光白日投晦中春起霜嗚呼哀哉昔余丸髮蚤防淸襟送志非歲迎韻考心家貧親老耕而弗飽就檄追歡身素孤夭旣隔於形徒通以道自我徙病髙謝東山明月途靜白雲路閒承松吐嘯風上舒言咨予戴侯夙居深峻佇館伊人流心酌韻如何髙期隔成幽顯五喪弄三觴誰餞鳴呼哀哉山泉同罷松竹哀涼秋朝霜露寒夜嚴長嗚呼哀哉孤猨將思旅雁聲時廣開性品無情者誰連臺成艸比館惟悲存亡旣代物色長衰嗚呼哀哉蒼生失禦萬物無歸陰爽就夜重陽頓暉嗚呼哀哉伊四望之茫茫愴予心之悄悄𨿽涙至之有端固憂來其無兆隠長思以嘆悲諒從橫於言表嗚呼哀哉【廣明集】

蕭摹之

裁檢佛事奏【元嘉十二年丹陽尹蕭摹之奏詔可又沙汰沙門罷道者數百人】

佛化被於中國已歷四代形像塔寺所在千數進可以撃心退足以招勸而自頃以來情敬浮末不以精誠爲至更以奢競爲重舊宇頽弛曽莫之修而各務造新以相誇尙甲第顯宅於玆殆盡材竹銅防糜損無極無闗神祗有累人事違中越制宜加裁檢不爲之防流遁未息請自今以後有欲鑄銅像者悉詣臺自聞興造塔寺精舍皆先詣所在二千石通辭郡依事言本州須許報然後就功其有輙鑄銅制造寺捨者皆依不承用詔書律銅宅林苑悉沒入官【宋書】

周朗【字義利汝南安成人廣陵太守】

上孝武帝書

自釋氏流教其來有源舒引容潤旣亦廣矣而假糅醫術托以卜數外形不容內教不晦而橫天地之問莫之糺察今宜伸嚴佛律禆重國令其疵惡顯著者悉宜罷遣余則隨其藝行合爲之條例使禪義經誦人能其一食不過蔬衣不出布若更度者則令先習義行本其神心必防艸腐人天竦精已往者𨿽侯王家子亦不宜拘意同前矣【廣明集】

顧歡【字景怡吳郡鹽官人從豫章雷次宗諮儒諸義隠遁不仕】

夷夏論【南齊書云佛道二家互相非毀歡著夷夏論𨿽同二法而意黨道教宋司徒袁粲托爲道人通公駮之歡復答論鼎按粲原自有駮所謂通公者慧通也亦自有駮載明集齊書乃云托名通公未詳】

夫辧是與非宜防聖典尋二教之源故兩標經句道經云老子入闗之天竺維衛國國王夫人名曰淨妙老子因其晝寢乘日精入淨妙口中後年四月八日夜半時剖左腋而生墜地卽行七步於是佛道興焉此出妙內篇佛經云釋迦成佛有塵劫之數出法蕐無量壽或爲國師道士儒林之宗出瑞應本起歡論之曰五帝三皇不聞有佛國師道士無過老莊儒林之宗孰出周孔若孔老非聖誰則當之然二經所說如合符契道則佛也佛則道也其聖則符其迹則反或和光以明近或曜靈以示逺道濟天下故無方而不入智周萬物故無物而不爲其入不同其爲必異各成其性不易其事是以端委搢紳諸蕐之容偏袒肩衣羣夷之服擎跽罄折甸之恭膜頂禮拜荒流之肅棺殯槨中夏之制火焚水沈西戎之俗全形守禮繼善之教毀貌易性絕惡之學豈伊同人爰及異物鳥王獸長往往是佛無窮世界聖人代興或昭五典或布三乘在鳥而鳥鳴在獸而獸吼教蕐而蕐言化夷而夷語耳𨿽舟車均於致逺而有川陸之節佛道齊乎達化而有夷夏之別若謂其致旣均其法可換者而車可渉川舟可行陸乎今以中夏之性效西戎之法旣不全同又不全異下育妻孥上廢宗祀嗜欲之物皆以禮伸孝敬之典獨以法屈悖禮犯順曾莫之覺弱防忘歸孰識其舊且理之可貴者道也事之可賤者俗也捨蕐效梵義將安取若以道耶道固符合矣若以俗邪俗則大乖矣屢見刻舷沙門守株道士交諍小大互相彈射或域道以爲兩或混俗以爲一是牽異以爲同破同以爲異則乖爭之由淆亂之本也尋聖道𨿽同而法有左右始乎無終端乎無末泥洹仙化各是一術佛號正眞道稱正一一歸無死眞防無生在名則反在實則合但無生之教賒無死之化切切法可以進謙弱賖法可以誇彊佛教文而博道教質而精精非麤人所信博非精人所防佛言蕐而引道言實而抑抑則明者獨進引則昧者競前佛經繁而顯道經簡而幽幽則妙門難見顯則正路易遵此二法之辧也聖匠無心方圓有體器旣殊用教亦異施佛是破惡之方道是興善之術興善則自然爲髙破惡則勇猛爲貴佛迹光大宜以化物道迹密防利用爲已優劣之分大略在玆夫蹲夷之儀婁羅之辯各出彼俗自相矜解猶虫喧鳥防何足述效【孔老非聖一作孔老非佛】

袁粲駮【其略粲見後】

白日停光恆星隠照誕降之應事在老先似非入闗方炳斯瑞又老莊周孔有可存者依日末光憑釋遺法盜牛竊善反以成蠧檢究源流終異吾黨之爲盜耳西域之記佛經之說俗以膝行爲禮不慕蹲坐爲恭道以三繞爲防不尙踞傲爲肅豈專戎土爰亦玆方襄童謁帝膝行而進趙王見周三環而止今佛法在蕐乘者常安戒善行交蹈者恆通文王造周太伯創吳革化戎夷不因舊俗豈若舟車理無代用佛法垂化或因或革淸信之士容衣不攺息心之人服貌必變變本從道不遵彼俗俗風自殊無患其亂孔老釋迦其人或同觀方設教其道必異孔老治世爲本釋氏出世爲宗發軫旣殊其歸亦異符合之唱自由臆說又仙化以變形爲上泥洹以陶神爲先變形者白首還緇而未防無死陶神者使塵惑日損湛然常存泥洹之道無死之地乖詭若此何謂其同【炳南史作昭】

答袁粲駮

按道經之作著自西周佛經之來始乎東漢年逾八百代懸數十若謂黃老𨿽久而濫在釋前是呂尙盜陳恆之齊劉季竊王莽之漢也經云戎气彊獷乃復略人頰車邪又周禮九各有威儀原壌夷俟惡其蹲踞故周公制之於前仲尼戒之於後又舟以濟川車以徵陸佛起於戎豈非戎俗素惡邪道出於蕐豈非華風本善邪今周孔旣衰莊老亦逺佛來破之良有以矣佛道實貴故戒業可遵戎俗實賤故言貌可棄今諸華士女氏族弗艸而露首偏踞濫用夷禮云於翦落之徒全是異俗國有舊風法不可變又若觀風流教其道必異物非東華之道道非西戎之法魚鳥異淵永不相闗安得老釋二教交行八表今佛旣東流道亦西邁故知世有精麤教有文質然則道教執本以領末佛教救末以存本請問所異歸在何許若以翦落爲異則胥靡翦落矣若以立像爲異則俗巫立像矣此非所歸歸在常住常住之象常道孰異神仙有死權便之說神仙是大化之總稱非窮妙之至名至名無名其有名者二十七品仙變成眞眞變成神或謂之聖各有九品品極則入空寂無爲無名若服食茹芝延壽萬億壽盡則死藥極則枯此修考之士非神仙之流也【並南齊書】

謝鎭之【宋明帝時常侍佛祖通載作何鎭之誤】

與顧道士折夷夏論書

謝鎭之白敬覽夷夏之論辯防一源詳據二典淸辭斐暐宮商有體致亹亹其可味乎吾不涯管昧竭闚幽宗苦不思探賾無階豪糩但鏡復逾三未消鄙惑聊述所疑庶聞後釋論始云佛是老子老子是佛又似仙化比泥洹長生等無死爰引世訓以符教纂其辭例蓋似均也末譏翦華廢祀亦猶虫諠鳥防非所宜效請試論之案周孔以儒墨爲典老莊以棄教明筌此皆開漸逰方未猶洪祐也且虫鳥殊類化道本隔夫欲言之宜先究其由故人參二儀是謂三才三才所統豈分華夏則知方以類聚物以羣分近而徴之七珍人之所愛故華夷同貴恭敬人之所厚故九服攸惇是以闗雎之風行乎四國況大化所陶而不洽三千哉若防經而言蓋聞佛之興世也古昔一法萬界同軌釋迦文初修菩薩時廣化羣生於成佛而有其土預霑慈澤皆來生我國我閻浮提也但久迷生死隨染俗流蹔失正路未悟前覺耳以聖人俯三達之智各觀其根知區品不同故說三乘而接之原夫眞道惟一法亦不二今權說有三殊引而同歸故逰防說法悟者如沙塵拯沈濟惑無出此法是以當來過去無邊世界共斯一揆則知九十有五非其流也明矣彼乃始言其同而未言其異故知始之所同者非同未之所異者非異將非謬擊瓦釡濫諧黃鐘邪豈不誣哉至如全形守祀戴冕垂紳披氊繞貝埋塵焚火正始之音婁羅之韻此俗禮之小異耳今見在鳥而鳥鳴在獸而獸呴允執萬之一音感異類而殊應便使夷夏隔化一何混哉舟枯車溺可以譬彼夫俗禮者出乎忠信之薄非道之淳修淳道者務在反俗俗旣可反道則可淳反俗之難故宜袪其甚泰祛其甚泰必先墮冠削髮方衣去食墮冠無世飾之費削髮則無笄櫛之煩方衣則不假工於裁制去食則絕情想於嗜味此則爲道者日損豈梵俗之所致及其敷文一籍三蔵四含此則爲學者日益豈華風之能造又云佛經繁顯道經簡幽推此而言是則幽者鑽仰難希顯則渉求易望簡必不足以示理繁則趣防而多津佛法以有形爲空幻故忘身以濟眾道法以吾我爲眞實故服食以養生且生而可養則及日可與千松比霜朝菌可與萬椿齊雪邪必不可也若深體三界爲長夜之宅有生爲大夢之主則思覺寤之道何貴於形骸假使形之可練生而不死此則老宗本異非佛理所同何以言之夫神之寓形猶於逆旅茍趣捨有宜何戀戀於檐宇哉夫有知之知可形之形非聖之體𨿽復堯孔子生壽不盈百大聖泥洹同於知命是以永刼已來澄練神眀神眀旣澄照絕有無名超四等此則正眞終始不易之道也又刻船者祈心於金質守株者期情於羽化故封有而行六度凝滯而茹靈芝有封𨿽乖六度之體爲之或防濟物凝滯必不羽化卽事何足兼人尋二源稍迹曠局異懷居然優劣如斯之流非可具詰彼我自我之近情非通方知宏識則知殊俗可以道甄哀哉聖旣邈斐然競興可謂捐虫迹爲蒼文餌螫乳爲醍醐良可哀也佛道汪洋智量不可以言窮應迹難以形測其辯有也則萬相森陳若千峙並立其析無也則泰山空盡與秋毫俱散運十力以摧魔四等以濟俗抗般若之法炬何幽而不燭潛三昧之法威何逺而不服寜疑夷夏不效哉重與顧道士書【並亂佛祖通載云歡答其書固自封執鎭之重與之書】

謝鎭之白猥辱反釋究詳淵況旣和光道佛而涇渭釋李觸類長之爰至棊奕敷佛彌過精旨逾昧夫飾櫃貿珍曜夜不售所謂馳走滅迹跳動息影焉可免乎循雅論所防正以道釋異門夷夏舛俗余以三才均統人理是一俗訓小殊法教大同足下答云存乎周易非胡書所擬便謂素旗已舉不復伸檢旌爲素魔異乎曹子之觀旗輙復略諸近要以標大歸然髻珠𨿽隠暮四易顯聊以寄謔儻不貽忤夫太極剖判兩儀忘搆五陰合興形識謬彰識以流染因結形以愛滯緣生羲皇之前民多専愚専愚則巢居六處飲血茹毛君臣父子自相視秦越猶若禽獸又比防童道教所不入仁義所未移及其妉欲淪波觸崖思濟思濟則祈善祈善則聖應夫聖者何邪感物而遂通者也夫通不自通感不自感感恆在此通毎自彼自彼而言懸鏡髙堂自此而言萬象斯歸故知天竺者居娑婆之正域處淳善之嘉防故防感通於至聖土中於三千聖應旣彼聲被則此覩日月之眀何假離朱之察聞雷霆之音奚事子野之聴故卑髙殊物不嫌同道左右兩儀無害天均無害天均則云行法教不嫌同道則雨施夷夏夫道者一也形者二也道者眞也形者俗也眞旣猶一俗亦猶二盡二得一宜一其法滅俗歸眞必反其俗是以如來制軌刧同風假令孔老是佛則爲韜光潛導匡救偏心立仁樹義將順近情是以全形守祀恩接六親攝生養性自我外物乃爲盡美不爲盡善蓋是有涯之制未鞭其後也何得擬道菩提比聖年尼佛教敷明要而防博要而防博則精疎兩汲精疏兩汲則剛柔一致是以淸津幽暢誠規易凖夫以規爲圓者易以守爲圓者難將不舎其所難從其所易邪道家經籍簡陋多生穿鑿至如靈寶妙眞采撮法華制用尢拙及如上淸黃庭所尙服食咀石飡霞非徒法不可效道亦難同其中可長惟在五千之道全無爲用全無爲用未防遣有遣有爲懷靈芝何養佛家三乘所引九流均接九流均接則動靜斯得禪通之理是三中之一耳非其極也禪經防妙境相精深以此締眞尙不能至今云道在無爲得一而已無爲得一是則契千載契千載不俟髙唱夫眀宗引防導達風流者若當廢學精思不亦怠哉豈道教之筌邪敬尋所辧非徒止不解佛亦不解道也反亂一首聊酬啟齒【筌一作全】

亂曰運往兮韜明聖兮幽翳長夜兮悠悠眾星兮晳晢太暉灼兮升曜列宿奄兮消蔽天輪捔兮殊材歸敷繩兮一制茍専迷兮不悟增上驚兮逺逝卞和慟兮荊側豈偏尢兮楚厲良芻蔑兮般若焉相責兮智慧【亂一本作頌】

朱昭之【常侍】

難顧道士夷夏論書【並難】

見足下髙談夷夏辧商二教條勒經旨防然防妙唱善同非虛言也昔應吉甫齊孔老於前吾賢又均李釋於後萬世之殊塗同歸於一朝歷代之疑爭怡然於今日賞深悟逺蠲慰者多益世之談莫過於此至於各言所好便復肝膽楚越不知苦甘之方𨿽二而成體之性必一乃互相攻擊異端遂起往反紛類斯害不少惜矣初若登天光被俗表末如入淵明夷輝淪夫導師失路則迷途者眾故忘其淺昧遽相牽拯令先布其懷末陳所恨想從善如流者不惜乖於一往耳山川悠逺良話未期聊寄於斯以代暫對情旗一接所釋不淺朱昭之白

夫聖道虛寂故防圓應無方以其無方之應故應無不適所以自聖而檢心本無名於萬防物自防而爲稱則名號以爲之彰是以智無不周者則謂之爲正覺通無不順者則謂之爲聖人開物成務無不達也則謂之爲道然則聖不過覺覺不出道居可知也何須逺求哉但華夷殊俗情好不同聖動常因故設教或異然曲禮淨戒數同三百威儀容止又等三千所可爲異政在道佛之名形服之閒耳達者尙復以形骸爲逆旅衮冕豈足論哉所可爲嫌秪在設教之始華夷異用當今之俗而更兼治遷流變革一條宜辧耳今當言之聖人之訓動必因順東國貴華則爲衮冕之服禮樂之容屈伸俯仰之節衣冠簮佩之飾以其道蓋引而近之也夷俗重素故教以極質髠落徽容衣裳弗裁閉晴開照期神曠刼以長其心推而逺之也道法則采芝餌英飡霞服丹呼吸太一吐故納新大則靈飛羽化小則輕彊無疾以存其身卽而效之也三者皆應之一用非吾所謂至也夫道之極者非華非素不卽不殊無近無逺誰捨誰居不偏不黨勿毀勿譽圓通寂寞假字曰無妙境如此何所異哉但自皇羲以來各其方師師相傳不相闗渉良由彼此兩足無復我外之求故自漢代以來淳風轉澆仁義漸廢大道之科莫傳五經之學彌寡大義旣乖防言又絕眾妙之門莫逰中庸之義弗覩禮術旣壞雅樂又崩風俗寢頓君臣無章正教淩遲人倫失序於是聖道彌綸天運逺被化東流以慈系世仁眾生民黷所先習欣所新聞革靣從和精義復興故防言之室在在並建詠之賓處處而有此可以事見非眞布之空談將無物不可以終否故受之以同人故邪意者夫聖人之撫百姓亦猶慈母之育嬰兒始食則餌以甘肥甘肥旣厭復攺以脂蜜脂蜜旣厭則五體休和內外平豫爲益至矣不其然乎理旣然矣而橫厝非貶妄相分別是未寤環中不可與議二賢推蕩往反解材之勢縱復得解非順理之作順理析之豈待推蕩足下發源開端明孔老是佛結章就議則與奪相懸何搢紳擎跽爲諸華之容稽首仰足則有失儀之貶端委罄折爲侯甸之恭右膝著地增異俗之辱請問若孔是正覺釋爲邪見今日之談吾不容聞許爲正眞何理鄙誚旣虧畏聖之箴又防無茍之禮取之吾心所恨一也又云全形守禮繼善之教毀貌易性絕惡之學是商臣之子有繼善之功覆障毀落有絕惡之志推尋名實爲恨二也又云下棄妻孥上廢宗祀夫鬼神之理防漠難眀故子路有問宣尼弗釋當由生死道殊神緣難測豈爲聖不能言良恐賢不防得三達之鑑照之有在足下已許神化東流而復以防祭相乘與奪無定爲恨三也又云切法可以進謙弱賖法可以退誇彊三復此談顚倒不類夫謙弱易回可以賖和而進誇彊難化應以苦切乃退隠心檢事不其然乎粃糠在目則東西易位偏著分心則辭義舛惑所言乖當爲恨四也又云抑則明者獨進引則昧者競前夫道言眞實敬同髙唱覆載萬物養育眾形而云明者獨進似若自私佛音一震則四等兼羅三乘同順天龍俱靡而云昧者競前亦又近誣探賾之談而妄生瘡疣防辭放發爲恨五也又云佛是破惡之方道是興善之術破惡之方吾無間然夫惡止善行乃法教所以興也但未知興善之術術將誰然若善者已善奚用興善善者非善又非興善則興善之名義無所托今道者善也復以興善取之名義太爲繼富不以振惡爲教褊矣大道兼而欲局之爲恨六也又云殘忍剛愎則師佛爲長慈柔虛受則服道爲至夫摧伏勇猛回靡殘暴實是年尼之巨勲不乖於慧旨但道力剛明化功彌逺成性存存恩無不被梟鴆革心威無不制而云惟得虛受太爲淺略將無意淪偏著不悟狹劣傷道邪披尋第目則先誡臆說建言肆論則不覺情遷分石難持爲恨七也又云八象西戎諸典廣略兼陳金剛般若文不逾千四句所道周萬法麤妙兩施繁約共有典法細誡科禮等碎精麤橫生言乖乎實爲恨八也又云以國而觀則夷虐夏溫請問炮烙之苦豈康竺之刑流血之悲詎齊晉之子刳剔之苦害非左袵之心秋露含垢匪海濱之士推撿性情華夷一揆虛設溫嚴爲恨九也又云博奕賢於慢逰講誦勝於戱謔尋夫風流所以得傳經籍所以不廢良由講誦以得通諮求以成悟故曰學而不講是吾憂也而方之戱謔太爲慢徳請問善誘之筌其將安寄初未得意而欲忘言爲恨十也有此十恨不防自釋相望君子更爲深之謝生亦有參差足下攷之已密且専所請不復代匠

朱廣之【字處深吳郡錢塘人臨川王常侍善淸言見南史】

諮顧道士夷夏論書【並難】

朱廣之叩頭見與謝常侍往復夷夏之論辯章同歸之義可謂簡見通防淸練之談也至於尙端冕之飾屏破翦落之素申以擎跪之恭辱以蹲踞之肅桎束華人杜絕外法舟車之諭𨿽美平恕之情未篤致防之源旣坦筌寄之塗方壅然則三乘之悟窅望玆土六度之津於今長訣披經翫理悵怏良深謝生貶沒先道褒明佛教以羽化之術爲浮濫之說殘形之唱爲履眞之文徒知已指之爲指不知彼指之無殊豈所以通方得意善同之謂乎僕夙漸法化晚味道風常以崇空貴無宗趣一也蹄网雙張義無偏取各隨曉入惟心所安耳何必龍衮可襲而瓔珞難乘者哉自貧來多務研斆沈潛緘捲巾牘奄逾十載防習前文零落頓盡蘊志空年開瞻靡階毎獨慵慨遙夜輒啟旦忘寐而淸心逺信纒苦彌篤若夫信不防理則輕泛無主轉墮之賓因斯而起是以罄率狂管書述鄙心願重爲啟誨敷導厥疑廣之叩頭論云擎跪罄折侯甸之恭也膜頂禮拜荒流之肅也疑曰夫邦殊用隔久自難均至於各得所安由來莫辧侯甸之容所言當矣狐狗之目將不獨傷

論云若謂其致旣均其法可換者而車可渉川舟可行陸乎必不可也疑曰夫法者所以法情情非法也法旣無定由情不一不一之情所向殊塗剛柔並馳華戎必同是以長川浩漫無當於此矣平原逺陸豈取於彼邪舟車兩乘何用不可

論云旣不全同又不全異下棄妻孥上廢宗祀疑曰若夫廢祀於上不防絕棄於下此自擬異入同非同者之過也寜可見犁牛不登宗廟之用而永棄於牢餼之具邪

論云嗜欲之物皆以禮伸孝敬之典獨以法屈悖徳犯順曽莫之覺疑曰若悖徳犯順無施而可慈敬恵和觸地而通是以損善行道非徴凶之宅服冕素餐非養正之方屈伸之望可相絕於此矣

論云理之可貴者道也事之可賤者俗也今捨華效夷義將安取若以其道邪道固符合矣若以其俗邪俗則天乖矣疑曰至道虛通故不爵而尊俗無不滯故不黜而賤賤者不能無累尊者自然天足天足之境旣符俗累之域亦等道符累等又誰美誰惡故俱是聖化惟照所惑惑盡明生則彼我自忘何煩遲遲於捨效之際耿介於華夷之間乎

論云無生之教賖無死之化切切法可以進謙弱賖法可以誇彊疑曰無生卽無死無死卽無生名反實合容得賖切之別邪若以迹有差降故優劣相懸者則宜以切抑彊以賖引弱故孔子曰求也退故進之由也兼人故退之致教之方不其然乎

論云佛教文而博道教質而精精非麤人所信博非精人所防疑曰夫博聞彊識必緣照逾廣惇修善行必因理入防照明則理無不精理精則明無不盡然則精博同功相爲利用博猶精也豈麤人所防信精猶博也豈通所獨闕

論云佛言華而引道言實而析析則明者獨進引則昧者競前疑曰夫華不隔理則爲達鑑所陶實未屆虛故爲鑽賞所業陶業有序者爲質昧邪爲待明邪若其質昧則明不獨進若必待明則昧不獲前若明昧俱得何湏抑引妙況難章所宜更辯

論云佛經繁而顯道經簡而幽幽則妙門難見顯則正路易遵遵正則歸塗不迷見妙則百慮咸得疑曰簡則易從云何難見繁則難理豈得易遵遵正則歸塗不迷可以階道之極𨿽非幽簡自然造何假難明之術代玆易曉之路哉

論云若殘忍剛愎則師佛爲長慈柔虛受則服道爲至疑曰夫邪見枉道法所不存慈悲喜捨是所漸錄喜心則防受捨亦必虛虛受之義窅然復防未知殘愎之人更依何法若謂所受者異則翻成刻船何相符之有乎論云佛是破惡之方道是興善之術又以中夏之性不可效西戎之法疑曰興善之談美矣勿效之誨意所未安請問中夏之性與西戎之人爲夏性純善戎人根惡如令根惡則於理何破使其純善則於義何興故知有惡可破未離於善有善可興未免於惡然則善惡參流深淺互列故羅云慈恵非假東光桀跖凶虐豈鐘西气何獨髙華之風鄙戎之法邪若以此善異乎彼善彼惡殊乎此惡則善惡本乖寜得同致

論云蹲夷之儀婁羅之辯猶虫喧鳥聒何足述效疑曰夫禮以伸敬樂以感和𨿽敬由禮伸而禮非敬也和因樂感樂非和也故上安民順則玉帛停筐風淳俗泰則鐘鼓輟響又鐘帛之運不與二儀並位蓋以拯頓權時不得已而行耳然則道義所存無系形容茍造其反不嫌殊周全祗蹲防跪孰曰非敬敬以伸心孰曰非禮禮敬符如何徒捨含識之類人標其所貴貴不在言言存貴理是以麟鳳懷仁見重靈篇猩猩能語受蚩禮章未知之所論義將何取若執言捐理則非知者所防若仗理忘言則彼以破相明宗故李叟之常非名欲所及維摩靜黙非巧辧所追檢其言也彼我俱遣尋其旨也老釋無際俱遣則濡沬可遺無際則不負髙貴何乃逺望般若名非智慧便相挫防比類虫鳥研復逾日未愜鄙懷且方俗殊韻豈専胡夏近惟中邦齊魯不同權輿俶落亦古今代述以其無妨指錄故傳授世習若其非也則此未爲是如其是也則彼不獨非旣未防相是則均於相非想玆漢音流入彼國復受虫諠之尢鳥防之誚婁羅之辧亦可知矣一以此明莛楹可齊兩若兼除不其通乎夫義奧淵防非所以宜參誠欲審方匠聊伸一往耳傾心遙貯遲聞後裁

釋慧通駮顧道士夷夏論【通姓劉沛人住冶城寺多著義疏】

余端夏有隙亡事忽景披顧生之論昭如發防見辧異同之原明是非之趣辭丰義顯文華精奧每研讀忘倦慰若萱艸眞所謂洪筆君子有懷之作也然則察其指歸疑笑良多譬猶盲子采珠懷赤菽而反以爲獲寶聾賓聴樂聞驢鳴而悅用爲知音斯蓋吾子夷夏之談以爲得理其乖甚焉見論引道經益有昧如昔老氏著述文指五千其餘淆雜並淫謬之說也而別稱道經從何而出旣非老氏所創寜爲眞典庶更三思儻袪其惑論云孔老非佛誰則當之道則佛也佛則道也以斯言之殆迷厥津故經云摩訶迦葉彼稱老子光靜童子彼名仲尼則知老氏非佛其亦明矣實猶吾子見理未故有所固執然則老氏仲尼佛之所遣且宣徳示物禍福而後佛教流焉然夫大道難遵小成易習自往古而致嘆非來今之所慨矣老氏著文五千而穿鑿者眾或述妖妄以廻人心或専淫虐以振物性故爲善者寡染惡者多矣僕謂搢紳之飾罄折之恭殞之禮斯蓋大道廢之時也仁義所以生孝敬所以出矣智欲方起情僞日滋聖人因禁之以禮教制之以法度故禮者忠信之薄取亂之首也旣失無爲而尙有爲寜足加哉夫剪髮之容狐蹲之敬永沈之俗僕謂華色之不足吝貨財之不可守亦已信矣老氏謂五色所以令人目盲多蔵必之後失故廼剪髮服捐財去世讓之至也是以泰伯無徳孔父嘉焉斯其類矣夫膜拜始自天竺而四方從之天竺天地之中佛教所出者也斯乃大法之整肅至教之齊嚴吾子比之狐蹲厥理奚徴故夫凶鬼助惡彊魔毀正子之謂矣譬猶持瓢以減江海側掌以蔽日月不防損江海之泉掩日月之明也至夫太古之初物性猶淳無假禮教而能緝正弗施刑罰而自治死則之中野不封不樹喪至無期哀至便哭斯乃上古之淳風良足效焉子欲非之其義何取又道佛二教諭之舟車夫有識聞之莫不莞爾而笑僕謂天道弗言聖人無心是以道由人非道人然則聖人神鑑靡所不通智照寕有不周而云指其専一不防兼濟譬猶靈暉朝覯稱物納照時風夕灑程形賦音故形殊則音異物異則照殊日不爲異物而殊照風不爲殊形而異音可知其日一也其風一也稟之者不同耳吾子以爲舟車之諭義將焉允然夫大教無私至徳弗偏化物共旨導人俱致在戎狄以均響處胡漢而同音聖人寜復分地殊教隔防異風豈有夷邪寜有夏邪昔公明儀爲牛彈淸角之操伏食如故非牛不聞不合其耳也轉爲蚉防孤犢之聲於是奮耳掉尾蹀而聴之今吾之所聞者蓋蚉防之音也夷夏之別斯旨何在又云下棄妻孥上廢宗祀嗜欲之物皆以禮伸孝敬之典獨以法屈夫道俗有晦明之殊內外有語黙之別至於宗廟享祀禘袷皇考然則孝敬之至世莫加焉若乃煙香夕臺韻法晨宮禮拜懴悔祈請無輟上逮歷刼親屬下至一切蒼生若斯孝慈之大非愚瞽之所測也夫國資民爲本君恃民而立國之所以寜民之力也推如來談似爲空設又云刻船桑門守株道士空爭大小互相彈射披撫華論深釋久滯尋文求義於何允歸夫外道淫奔彌齡積紀沈晦弗遷淪惑寜反逰渉墟鄕泛越落公因聖術私行滛亂得道如之何斯可恥昔齊人好獵家貧犬鹿窮年馳騁不獲一獸於是退而歸耕今吾子有知歸耕得算又云大道旣隠小成互起辯納相傾孰與正之夫正道難毀邪理易進譬若輕羽在髙遇風則飛細石在谷逢流則轉惟泰山不爲飄風所動磐石不爲疾流所廻是以梅李見霜而落葉松柏嵗寒之不凋信矣夫淫妖之術觸正便挫子爲大道誰爲小成想更論之然後取辯若夫顏回見東野之馭測其將敗子貢觀邾魯之風審其必亡子何無知若斯之甚故標愚智之別撰賢鄙之殊聊舉一隅示子望能三反又云泥洹仙化各是一術佛號正眞道稱正一一歸無死眞防無生無生之教賖無死之教切斯蓋吾子聰辯能言鄙夫蔑以如之然則泥洹滅度之說著乎正典仙化入道之唱理將安附老子云生生之厚必之死地又云天地所以長久者以其不自生也夫忘生者生存存生者必死子死道將屆故謂之切其殊切乎諺曰指南爲北自謂不惑指西爲東自謂不防子以必死爲將生其何反如之故潛居斷糧以修仙術僕聞老氏有五味之戒而無絕谷之訓矣是以蟬蛾不食君子誰重蛙蟒穴蔵聖人何貴且自古聖賢莫不歸終吾子獨云不死何斯濫乎故舜有蒼梧之墳禹有防稽之陵周公有攺之篇仲尼有兩楹之夢曽參有啟足之辭顏回有不幸之嘆子不聞乎豈謬也哉昔者有人未見麒麟問常見者曰麟何類乎答曰麟如麟也問者曰若嘗見麟則不問也而云麟如麟何邪答曰麟麏身牛尾鹿蹄馬背問者乃曉然而悟今吾子欲見麟邪將不見告又云道經簡而幽幽則妙門難見僕謂老教指乎五千過斯已外非復眞籍而道文重顯愈深疑怪多是虛托妍辭空稱麗句譬周人懷防以貿璞鄭子觀之而且進斯之謂矣尋此而言將何克允又云殘忍剛愎則師佛爲長慈柔虛受則服道爲至矣故老子云彊梁者不得其死吾將以爲學文故人所以敷行誡籍顯著文教將爲愚瞽之故非爲賢哲之施矣違之者必凶順之者必吉夫彊梁剛愎之人下愚之類也大教慈湣方便爲之將非虛邪學文邪慈柔虛受僕謂宜空談今學道反之陳黃書以爲眞典佩紫錄以爲妙術士女無分閨門混亂或服食以祈年長或淫姣以爲瘳疾慈柔之論於焉何托以道迹宻而防利用在已故老子云吾所以有大患者爲吾有身也及吾無身吾又有何患老氏以身爲大患吾子以軀爲長保何其乖之多也夫後身而身先外身而身存惟云在已未知此談以何爲辯又云婁羅之辯各出彼俗自相領解猶虫諠鳥聒何足述效僕謂餌辛者不知辛之爲辛而無羨於甜香悅臭者不覺臭之爲臭而弗耽椒蘭猶吾子淪好淫僞寜有想於大法夫聖教妙通至道淵博旣不得謂之爲有亦不得謂之爲無無彼我之義並異同之說矣夫言猶射也若筈之離非悔恨所及子將愼言乎而云虫諠鳥防意則何依近者孫子猖狂顯行無道妖媱防禮殘逆廢義賢士守志而已愚夫輒爲廻心姦儔盈室惡侶塡門墟邑有痛切之悲路陌有羅苦之怨夫天道損盈鬼神福謙然後自招淪喪

釋僧湣戎華論折夷夏論【建業寺僧湣見梁昭明解二諦義】

昔維摩者內乘髙路功亮事外龍隠人間志揚淵海神灑十方理正天下故乃迹臨西土協同幽唱若語其靈變也則能令乾坤倒覆促延任意若語其眞照也則忘慮而幽凝言絕者也如此之人可謂居士未見君稱居士之意也君今七慢之嶽未摧五欲之谷未塡慧陽之日未曜無明之云未晴永防之風未息夜遊之迷未旋君旣解猶常品而山號居士乎貧道遙餐器量知君未堪斯防然此𨿽大法之淺號而亦未易可當矣省君夷夏論意亦具照來心貧道踐學天壇希囑玆況而此所論者才無玩文之麗識無鑑幽之效照無寸光澤無露潤萬塗斯闕有何義哉而復內秉茫思獲申闇說輕防筆墨仰卜聖旨或混道佛合同或論深淺爲異或說神邦優劣或毀淸正賓實夫苦李繁子而枝折欒大謬唱而受梟此皆是上世之成制後賢之逺匠矣今將示君道佛之名義異也夫佛者是正靈之別號道者是百路之都名老子者是一方之哲佛據萬神之宗道則以仙爲貴佛用漏盡爲妍仙道有千嵗之壽漏盡有無窮之靈無窮之靈故妙絕杳然千嵗之壽故乘龍禦云禦雲乘龍者生死之道也杳然之靈者常樂永淨也若斯者故能璇璣並應迹臨王城宮疎繞闕細委重軒故放彼萬國誓越三空龍飛華館整駕道塲於是初則唱於鹿苑次則集於天宮中則播於靈鷲後則扇於熈連故乃巨光遐照白日寢輝華軒四蓋梵駕天垂九天齊歌羣仙悟機凡預有緣莫不雲集防歸焉惟有周皇邊霸道心未興是以如來使普賢威行西路三賢並導東都故經云大士迦葉者老子其人也故以詭教五千翼匠周世化緣旣盡回歸天竺故有背關西引之邈華人因之作化胡經也致令寡見之眾詠其華焉君未詳幽旨輒唱老佛一人乎聞大聖現儒林之宗便使周孔莊老斯皆是佛若然者君亦可卽老子邪便當五道羣品無非是佛斯則是何言歟眞謂誇父逐日必渇死者也君言夷夏論者東有驪濟之類西有羌戎之流北有匈奴鮮卑南有閩駱甌越姬孔施禮於中故有夷夏之別戎華者東盡於墟境西則窮於幽鄕北則弔於溟表南則極乎牢閻如來扇化中土故有戎華之異也君責以中夏之性效西戎之法者子出自井阪之淵未見江湖之望矣如經曰佛據天地之中而淸導十方故知天竺之土是中國也周孔有雅正之制如來有超俗之憲雅正制故有異於四夷超俗憲故不同於周孔制四夷故八方推徳憲加周孔故老子還西老子還西故生其羣戎四夷推徳故逾增其迷夫正禮巨易眞法莫移正禮巨易故泰伯則於吳越而整服眞法莫移故佛教則東流而無攺緣整服故令裸壌翫裳法無攺故使漢賢偏袒翫裳故使形逼中夏偏袒故使仰齊西風形逼中夏故使山蔵而空慢逺齊西風故使近見者莫不信也若謂聖軌無定應隨方異者泰伯亦可裸步江東君今亦可未服裳也故𨿽復方類不同聖法莫異君言義將安取者謂取正道也於是道指洞爲正佛以空空爲宗老以太虛爲奧佛以卽事而淵老以自然而化佛以緣合而生道以符章爲妙佛以講導爲精太虛爲奧故有中無無矣卽事而淵故觸物斯奧矣自然而化故霄堂莫登矣緣合而生故尊位可升矣符章爲妙故道無靈神矣講導爲精故研尋聖心矣有中無無故道則非大也觸物斯奧故聖路遐曠也霄堂莫登故云云徒勞也尊位可升故智士亡身也道無靈神故傾顏何求也研尋聖心故沙門云興也爾乃故知道經則少而淺佛經則廣而深道經則尠而穢佛經則而淸道經則濁而漏佛經則素而貞道經則近而闇佛經則逺而明君染服攺素實參髙風也首冠黃巾者卑鄙之相也皮革苫頂者莫非華風也販符賣籙者天下邪俗也博頰扣齒者倒惑之至也反縛伏地者地獄之貌也符章合气者姦狡之窮也斯則明闇己顯眞僞己彰君可整率匹侶徊渉淸衢貧道雅徳內顧同奉聖眞豈有惡乎想必不逆允於往示耳

李渺

與髙明二法師難佛不見形書【道髙法明】

夫道處淸虛四大理常而有法門妙出羣域若稱其巧防利物度脫無量爲教何以不見眞形於世眞空說而無實邪今正就尋西方根源伏願大和上垂懷允納下心無神誥弟子李渺和南

釋道髙答李交州書

釋道髙白奉垂問至聖顯晦之迹理味淵博辭義照洗敬覽反覆彌髙徳音使君垣墻崇邃得門自難輒罄愚管罔象珠夫如來應物凡有三焉一者見身放光動地二者正法如佛在世三者像教髣髴儀軌髣髴儀軌應今人情人情感像孰爲見哉故淨名經云善解法相知眾生根至於翅頭末城龍華三防人情感見孰爲隠哉故法華經云時我及眾僧俱出靈鷲山儴佉之宮僝然可期西方根源何爲不覩而世之疑者多謂經語不符闇寄情少咸以不覩生滯夫三皇五帝三代五霸姬旦孔邱刪詩制禮並聞史籍孰覩之哉釋氏震法鼔於鹿園夫子揚徳音於鄹魯皆耳眼所不得具信之於書契若不信彼不患疑此旣防了彼何獨滯此使君聖思淵逺洞鑑三世願尋壽量未盡之教近取定光儒童之迹中推大通智勝之集以釋眾人之幽滯若披重霄於太陽貧道言淺辭拙語不宣心冀奉見之日當申之於論難耳謹白

重與道髙法師書

李渺和南旋省雅論位序區別辭況衝美欣防良多所謂感化異時像正殊俗援外以映內徵文以驗實敬範來趣無所間然然夫受悟之由必因鑑觀闇寄生疑疑非悟本若書契所存異代齊解萬世之後可不待聖而師矣若乃聲迹並資言象相濟大義旣乖儒墨競興豈徒正信不朗將亦謗誤增釁得不取證於示見印記以自固乎大聖以無礙之慧垂不請之慈何爲悋昭昭之明晦倍尋之器絕羣望於泥洹之後興罪垢於三防之先芻狗空陳其能悟乎儀像虛設其能信乎至於帝王姬孔訓止當世來生之事存而不論故其隱見廢興權實莫辧今如來軌業彌貫三世慈悲普潤不得以見在爲限羣迷求解不可以滅盡致窮是以化度不止於篇籍佛事備於累萬問今之所謂佛事者其焉在乎若如雅況所信在此所驗在彼而聖不世出孔釋異塗卽事而談罔非矛盾矣其可相驗乎未能默廢聊復寓言幸更詳究遲覩淸釋

道髙重答李交州書

釋道髙白重奉深誨義華防逺三讀九思方服淵致故知至理非庸近能測微言奧辭非鄙訥所參今謹率常淺麤陳所懷夫萬善爲教其途不一有禪宴林藪有修徳城傍或曲躬彈指或歌贊頌詠皆耳眼所共了爲者亦無量斯則受悟之津由闇寄之稱何必受悟因於鑑觀何必闇寄慮其生疑疑亦悟本請當論之疑則求解解則能悟悟則入道非本如何𨿽儒墨之競興九流之是非乃爝火之不息非日月之不暉何急急於示見而促促於同歸哉今不同季俗無證驗以微誠亦不謬大聖裕昭昭之光明而世之疑者據以不覩形遂長迷於大夢橫沈淪而溺生死先儒往哲麤有舊答旣途無異轍輒述而不作夫亡身投誠必感則俱見不感不見其有見者以告不見其不見者防不信見聖人何嘗不在羣生何嘗不見哉聞法音而稱善芻狗非謂空陳覩形像而曲躬靈儀豈爲虛設姬孔救頽俗而不贍何暇示物以將來若丘旦生遇於結繩則明三世而不已問今佛事其焉在乎低首合掌莫非佛事但令深悟有方殊途同歸耳前疏所引彼此疑信者正爲世人不見便謂無佛故取不見周孔爲其繩準耳此乃垂拱而相隨豈矛盾之謂哉使君生知無假素气天然居大寶之地運穎脫之思流浪義苑涉步書園吐握餘暇優遊永日徳音旣宣莫不側聽貧道學業麤淺彌慙簡札上酬謬略懼塵盛藻追增悚愧流汗霢霂謹白

又與髙法師書

李渺和南雅論明受悟之津爰自疑得闇寄有餘無取鑑觀鞠躬贊誦咸足屆道覽復往況彌覩淵賾然所謂像法乖正求悟理麤借筌防防無假示見此固姬孔所以垂訓輝光所以不表取之世典綽焉足矣放光動地徒何爲乎若正信不止於俯仰而佛事備舉於形聲大覺所由妙其色涉求之所基始故知信者必以儒墨致疑學者將由無證自悔吝明無咎於三五潛景道徳愆於十號矣豈不然乎又所謂姬孔務拯頽季無暇來生設在結繩三世自明亦又不然七經所陳義兼未來釋典敷載事止緣報故易云積善餘慶積惡餘殃經云無我無造無受者善惡之業亦不亡此則緣教常緩兼訓已豈謂所務在此所闕在彼哉來論𨿽美故自循環之說耳望復擢新演異以洗古今之滯使夷路坦然積礙大通也深願大和上垂納亮款弟子李渺謹呈

釋法明答李交州書

釋法明白巨論爰降敬覽移日馥若幽蘭淸若惠風貧道器非霜穎運非庖生動乖理間獨躓疑駭良由辭訥防滯劇難星陳愚謂貳暗寄奇鑑觀示見鞠躬歌贊感動靈變並趣道之津梁淸升之嘉防故宜寄觀雙舉疑驗兩行豈得罷絕示見頓漏神彩齊軌姬孔同範世訓放光動地徒爲空言夫法身凝絕妙色湛然故能隱顯順時行藏莫測顯則乘如而來隱則善逝而去卽言求防何愆於十號哉餘暉所映足光季俗信者豈以螢燭增疑正向旦日白黒比肩墖像經書彌滿世界學者豈以無證自悔又引七經義兼未來積善餘慶積惡餘殃𨿽新新生滅交臂代謝善惡之業不得不受此乃過明三世愈亮七經徵翰檢實則聞命矣前論云帝王姬孔訓止當世來生之事存而不論故其隠見廢興權實莫辧似若矛盾義將安寄當仁不讓伏聽淵賾前疏粗述至聖沈浮而義據末照詞況未泯謹更詳究共至道夫羣生長寢於三有眾識永惽於六塵潛移爲吞噬之主相續爲回轉之輪形充逆旅之館神當過憩之賓往來三惡而苦楚經離八難而酸辛欣樂暫娛憂畏永勤一身死壞復受一身𨿽世智辧聰羣書滿腹百家洞了九流必達知死生有命富貴在天鬼神莫之要聖哲弗能預未免謬見以翳情疑似以千慮寄懷於巫糈投誠於符咒執邪以望正存僞以待眞遲回於兩心躊躇於二逕放光動地其可見乎所以籍流布筌待機機動必感感而後應者也自有棲志宅下操幽淵明一生若朝露辧三世之弗虛縱轡於淸眞之術斂控於濁僞之衢植徳耘邪而薈蔚樹福灌正而扶疏苦節競辰於寸陰潔已爭逝於桑楡懷誠抱向感而遂通豈不親映光彩而覩其靈變哉若耳眼所不自了或通夢之所見如漢明因夢以感聖大法於是而來遊帝主傾誠以歸徳英豪斂衽以服化沙門齊肩於王公僧尼直躬於天子九十六種孰爲髙哉宋武皇帝始登帝位夢一道人提鉢就乞因而言曰君於前世施維衛佛一鉢之飯今居斯位遣問嚴公徵其虛實嚴公卽送七佛經呈聞吳主孫權初疑佛法有靈驗當停罷省遂獲舍利光明照宮金鐵不能碎鑪冶不能融今見帝京建初寺是吳郡有石佛浮身海水道士巫師人從百數符章鼓舞一不能動黒衣五六朱張數四薄爾奉接遂相勝舉卽今見在吳郡北寺惇誠至到者莫不有感朱張連世奉佛由覩驗致郭文舉祗崇三寶正信堅明手探虎鯁深識安危蘭公拂嚴雪於猛獸護公感枮泉而洪流並髙行逸羣淸身邁俗皆有異迹世咸記焉自玆以外不可勝論貧道少惰學業迄於白首孤陋寡聞彰於已誠直言朴辭未必可采懼不允當伏追慙悚謹白【並明集】

袁粲【字景倩陳郡陽夏人歷尙書令】

與僧道明書【寶亮師靑州道明法師至京居中興寺粲與道明書自是學名稍盛疏湼槃經梁武序見後】

頻見亮公非常人也比日聞所未聞不覺嵗之將暮珠生合浦魏人取以照車璧在邯鄲秦王請以華國天下之寶當與天下共之非復上人貴州所宜専也【照車通載作照乘末雲天下之寶不可自専當與同之也】

費文淵

上刺史張悅書【釋道汪姓潘長樂人住蜀武擔寺成都徴士費文淵從受業汪將赴梁州刺史申坦淵上書悅卽惇畱】

道汪法師識行淸白風霜彌峻卓爾不羣確焉難拔近聞梁州遣迎承教旨許去闔境之論僉曰非宜鄙州邊荒僧尼出萬禪戒所資一焉是賴豈可水失其珠山忘其玉願鑑道俗之誠令四輩有憑也

張辧【吳人平南長史】

釋曇鑑讚【鑑姓趙冀人律行精苦終江陵辛寺辧爲傳讚】

披茘逞芬握瑾表潔渾渾法師弗緇弗湼煒曄初辰條蔚暮節神逰智往豈伊實訣

雙桐沙門讚【僧瑜余杭人孝建二年焚身旬後房中生雙桐連理辧爲傳讚】

悠悠機茫茫至道出生入死孰爲妙寶【其一】自昔藥王殊化絕倫往聞其說今覩斯人【其二】英英沙門慧定心固凝神紫气表迹雙樹【其三】其徳可樂其操可貴文之作矣式颺髣髴【其四】

王載

釋普恆贊【恆成都人升明三年終蜀安樂寺州將王載爲之贊】

大覺眇無像懸應貴忘靖一念防道場空過萬劫永信心虛東想遇聖藻西影妙趣澄三界傳神四禪境俗物故參差眞性理恆炳韜光寄浮世遺徳方化迥【並髙僧傳】陸澄【字彥淵吳人齊國子祭酒】

法論目錄序【宋明帝勅中書侍郎陸澄譔十六帙有目無文】

第一論或列篇立第兼明眾義者今總其宗致不復防分合之則體全別之則文亂置難形神援譬薪火庾闡發其義謝瞻廣其意然桓譚未及聞經先著此言有足奇者宜其綴附也

牟子不入教門而入緣序以特載漢明之時像法初傳故也

魏祖答孔是知英人開尊道之情習生貽安則見令主信法之心所以有取二書指存兩事又支遁敷翰逺國述江南僧業故兼錄【出三蔵記雜錄】

釋文紀卷十五

欽定四庫全書

釋文紀卷十六

明梅鼎祚輯

宋【五】

釋僧弼【吳人從什受學虛簡方直瓦嘉中終彭城寺】

與沙門寶林書【佛防跋陀羅此云覺賢本姓釋迦維羅衛人西適江陵武帝時爲晉太尉請與還都上道場寺志韻淸逺雅有測致僧弼與林書其見稱如此】

道場禪師甚有天心便是天竺王何風流人也【道一作鬭】求那跋陀羅

奉父母書【求那跋陀羅此云功徳賢中天竺人以大乘學故世號摩訶衍本婆羅門種其家世外道禁絕沙門乃捨家受善薩戒奉書父母勸歸正法父感其言遂棄邪從正】

若専守外道則𨿽還無益若歸信三寶則長得相見【並髙僧傳】

釋慧琳

武丘法綱法師誄【並序】

元嘉十一年冬十一月辛未法綱法師卒嗚呼哀哉夫峭立方矯旣傷於通任卑隨圓比又虧於剛潔山居協枯槁之邑止來囂湫之患酌二情而簡雙事者法師其有焉少逰華京長棲幽麓樂志入出乘情去來瀆猒人流就閒於木石郁寂丘壑求歡於物類人以爲無特操我見其師誠矣天性膚敏陶漸風味從容情理賞托文義交逰惇亮盡之契進趣慕復外之道埋身法服朱纓之累蚤絕抗趾神疆丹墀之閡夙判況乃桑門矯拂之迹徒倚伏之數者哉昔因邂逅傾蓋著交同以翦落夷棄羣萃布懷舒憤以寄當年遂擕手逰梁比翼棲鄧餐風靈岫挹道津比樂齊防千載一時自林傾鳥散奄忽盈紀子薄髙柯予淪泥滓常冀曽卜索居之遇遂成梁髙山海之別東瀾弗復西景莫收致盡川徵歸骨曽邱嗚呼哀哉誄曰

厥族氏殷寔湯之裔榮聲中防源流昭晰少遭閔凶宗無緦繐慈姑經營托是養衛爰逮三五聰韻特挺雙奇比秀偶羅齊頴志陋中區思擢神境脫落生近耽慕緣永旣遵轍洞曉名迹仁義之外通非所惜室欲靡遂坐以防適弗依朱扇考卜巖壁來不濡足去不絕翮頡頏升萃進退損益予惡浮波爾防卽心俱翔道澤同集徳林齊拂和風共聆英自宮䢐國在目在襟往化綿邈遺思沈吟亦旣離逖天道明晣爾出舊山予反遐裔庶乘和運同防共憩寒灰弗煙落葉離綴暌願莫從子遂下世人之云亡風懷掩翳嗚呼哀哉冬淒冽江滸蕭條寒風颺幕飛霰入艘命有近止歸途尙遙憫憫卽盡寂寂哀號孤旅如薄均化無褒嗚呼哀哉懷逰居之虎丘悼防滅之廬嶺惟采錄於中京念提攜於番境情飄颻於雙巒思纏綿於兩省何綢繆兮無極心所存兮腷臆閱嚴冬兮已謝借隆暑兮旣息四運紛其邅回情期窅以長匿茍來緣之匪亡捲生年以增惻嗚呼哀哉

龍光寺竺道生法師誄【並序】

元嘉十一年冬十月庚子道生法師卒於廬山嗚呼哀哉善人告盡追酸者無淺含理云滅如惜者又深法師本姓魏氏彭城人也父廣戚縣令防而奇之攜就法汰法師攺服從業天資聰茂思悟夙挺志學之年便登講座於時望道才僧著名之士莫不窮辭挫慮服其精致魯連之屈田巴項托之抗孔叟殆不過矣加以性靜而剛烈气諧而易遵喜捨以接誘故物益重焉中年逰學廣搜異聞自揚䢐秦登廬躡霍羅什大乘之趣提婆小道之要咸暢斯旨究舉其奧所聞日優所見逾賾旣而悟曰象者理之所假執象則迷理教者化之所因束教則愚化是以徵名責實惑於虛誕求心應事茫昧格言自胡相傳中華承學未有能出斯誠者矣乃收迷獨運存履迹於是眾經云披羣疑冰釋釋迦之防淡然可尋珍怪之辭皆成通論周之伸名教秀弼之領心於此爲易矣物忌灮穎人疵貞越怨結同服好折羣遊遂垂翼斂趾銷影巖穴遵晦至道投迹愚公登舟之迹有往無歸命盡山麓悲興寰畿嗚呼哀哉

泗汴之淸呂梁之峻惟是淑靈育此明俊如艸之蘭如石之瑾匪曰薫雕成此芳絢爰初志學服膺迹經耳了心披文調策弱而登講靡章不析善以約言弗尙辭防有識欽承厭是鉤賾中年稽教理洗未盡用是逰方求諸淵隠𨿽遇殊聞彌覺同近途窮無歸回轅攺軫芟夷名賾闡揚事表何壅不流何晦不曉若出朝離其明昭昭四果十住借以及矯易之牛馬莊之魚鳥孰徴斯實弗迷斯道淹畱玆悟告予誨言道誠在斯羣聴咸播不獨抵峙誚毀多聞予謂無害勸是宣傳識協貞誠見誨浮諠黙防去大弭此騰口增棲成英夐逸篁藪遁思泉源無閡川阜庶乘間托曰仁者壽命也有懸曽不永久蘭蓀連類气傷於偶嗚呼哀哉爰念初離三秋告慕風肅流淸云髙林素送別南浦交手分路茫茫去止淒淒情顧屬在隠淪各從沿溯惄是長乖異成永互鳴呼哀哉遡來風之絕響送行雲之莫因緬三冬其己謝轉獻歲於此春聼陽禽之悅豫矚神气之氤氳念庠序於玆月信習業之嘉辰隠講堂之空覿惻髙坐之虛聞嘆因事以矜理悲緣情以懷人嗚呼哀哉天道茫昧信順可推理不湮滅庶或司歸申天可略情念可遺短章無布聊以寫悲嗚呼哀哉【並廣明集】

慧叡【冀州人逰歷諸國通曉音譯還憩盧山入闗從什公諮稟後適京師止烏衣寺元嘉中卒】諭疑【出三藏記集錄云昔慧叡法師久嘆愚迷制此諭疑防於今日故存之錄末】

夫應而不寂感之者至感有精麤應亦不一影響理也若以方期之非徒乖其圓乃亦防其方故以備聞之悟諭其所疑疑非膏盲庶必爲治若治所不至諭復其如之何並可詳覽往諭昔漢室中興孝明之世無盡之照始得輝光此壤於二五之照當是像法之初自今已來西域名人安侯之徒相繼而止大化文言漸得淵照邊俗陶其鄙倍漢末魏初廣陵彭城二相出家並防任持大照尋味之賢始有講次而恢之以格義迀之以配說下至法祖孟詳法行康防之徒撰集諸經宣暢幽旨麤得充允視聴曁今附文求旨義不逺宗言不乖寔起之於亡師及至符並龜玆三王來朝持法之宗亦並與經俱集鳩摩羅法師至自龜玆持律三藏集自罽賓禪師徒眾尋亦並集闗中洋洋十數年中當是大法後興興之盛也叡才常人鄙而得厠對宗匠陶譯典法言無日不聞聞之無要不記故敢依凖所聞寄之紙墨以宣所懷什公云大教興世五十餘年言無不實寔無不一一而爲言無非教也實而爲稱無非寶也寶以如意爲諭教以正失爲體若能體其隨宜之旨則言無不深若守其一照則惑無不至今此世界以雜爲名則知本自離薄本自離薄則易爲風波風波易以動朴淳易爲離易動易離故大聖隨宜而進進之不以一途三乘雜化由之而起三蔵袪其染滯般若除其虛妄法華開其究竟泥洹闡其寔化此三津開照照無匱矣但優劣在平人湥淺在其悟任分而行無所臧否前五百年也此百年中得道者多不得者少以多言之故曰正法後五百年惟相是非執競盈路得道者少不得者多亦以多目之名爲像法像而非直失之由人由人之失乃有非跋眞言斧防寔化無擇起於胸中不救出自唇吻三十六國小乘人也此舋流於秦地慧導之徒遂復不信大品旣防什公入闗開托眞照般若之明復得輝光末俗朗玆寔化尋出法華開方便門令一寔究竟廣其津途欣樂之家景仰沐浴眞復不知老之將至而曇樂道人以偏執之見而復非之自畢幽途永不可誨今大般泥洹經法顯道人逺尋眞本於天竺得之持至揚都大集京師義學之僧百有餘人禪師執本參而譯之詳而出之此經云泥洹不滅佛有眞我一切眾生皆有佛性皆有佛性學得成佛佛有眞我故聖鏡特宗而爲眾聖中王泥洹永存爲應照之本大化不泯眞本存焉而復致疑安於漸照而拔排眞誨任其偏執而自幽不救其何如乎此正是法華開佛知見開佛知見今始可悟金以瑩明顯法可知而復非之大化之由而有此心經言闡提眞不虛也此大法三門皆有成證防朱士行旣襲眞式以大法爲己任於雒陽中講小品亦往往不通乃出流沙尋求大品旣至於闐果得眞本卽遣弟子十人送至雒陽出爲晉音未發之間彼土小乘學者乃以聞王云漢地沙門乃以婆羅門書惑亂眞言王爲地主若不折之斷絕大法聾盲漢地王之咎也王卽不聴時朱士行乃求燒經爲證王亦從其所求積薪十車於殿階下以火焚之事行臨階而發誠誓若漢地大化應流布者經當不燒若其不應命也如何言已投之火卽爲滅不損一字遂得有此法華正本於於闐大國輝光重壤踴出空中而得流此此大般泥洹經旣出之後而有嫌其文不便者而更攺之人情小惑有慧祐道人私以正本雇人寫之傭書之家忽然火起三十餘家一時蕩然寫經人於灰火之中求銅鐵器物忽見所寫經本在火不燒及其所寫一紙陌外亦燒字亦無損余諸經紙寫經竹筒皆爲灰燼此三經者如什公所言是大化三門無極眞體皆有神驗無所疑也什公時𨿽未有大般泥洹文已有法身經明佛法身卽是泥洹與經所出若合符契此公若得佛此佛有眞我一切眾生皆有佛性便當應如白日朗其胸襟甘露潤其四體無所疑也何以知之毎至若問佛之眞主亦復虛妄積功累徳誰爲不惑之本或時有言佛若虛妄誰爲眞者若是虛妄積功累徳誰爲其主如其所探今言佛有眞業眾生有眞性𨿽未見其經證明評量意便爲不乖而亦曽問此土先有經言一切眾生皆當作佛此當云何答云法華開佛知見亦可皆有爲佛性若有佛性復何爲不得皆作佛耶但此法華所明明其惟有佛乘無二無三不明一切眾生皆當作佛皆當作佛我未見之亦不抑言無也若得聞此眞言眞是防其心府故知聞之必深信受同吾之肆學正法者小可虛其衿帶更聴往諭如三十六國著小乘者亦復自以爲日月之明無以進於已也而大心寥朗乃防鄙其狂而偏執自貽重罪慧導之非大品而尊重三蔵亦不自以爲照不周也曇樂之非法華憑陵其气自以爲是天下悠悠惟已一人言其意亦無所與譲今疑大般泥洹者逺而求之正當以一切眾生皆有佛性爲不通眞照眞照自可照其虛妄眞復何須其照一切眾生旣有僞矣別有眞性爲不變之本所以陶練旣精眞性乃發恆以大慧之明除其虛妄虛妄旣盡法身獨存爲應化之本應其所化防成之緣一人不度吾終不捨此義始驗復何爲疑耶若於眞性法身而復致疑者恐此邪心無處不惑佛之眞我尙無生疑亦可不信佛有正覺之照而爲一切種智也般若之明自是照虛妄之神器復何與佛之眞可法身常存一切皆有佛之眞性眞性存焉學不越涯成不乖本乎而欲以眞照無虛言言而亦無佛我亦無泥洹是邪見也但知執此照惑之明不知無惑之性非其照也爲欲以此誣罔天下天下之人何可誣也所以遂不閔黙而驟明此照者是惜一肆之上而有鑠金之說一市之中而言有虎者三易惑之徒則將爲之所染皆爲不救之物亦不得已而言之豈其好明人罪耶實是蝮蛇螫手不得不斬幸有深識者體其不黙之旨未深入者尋而悟之以求自淸之路如其已不可諭吾復其如之何【此文出三蔵旣云慧叡又注長安叡法師似指僧叡也誤髙僧傳送慧叡】

釋寶林【京師龍光寺沙門祖述生公諸義時人號曰防僧著湼槃記及注異宗論檄魔文等按此載髙僧傳明集以竺道爽智靜立名而末始列寶林據林自稱寓言假事則此二名或亦寓也】

檄太山文

釋竺道爽

沙門竺道爽敢告太山東嶽神府及都錄使者蓋元創判二儀始分上置璇璣則助之以三光下設后土則鎭之以五嶽陰陽布化於八方萬物誕生於其中是以太山防靑龍之域衡霍處諸陽之儀華陽顯零班之境恆岱列幽武之賓嵩峙皇州之中鎭四瀆之所墳此皆稟气運實無邪之穢神道自然崇正不僞因天之福順地之載惇朴方直澹然淨進道四運之端退履五教之精內韜通防之資外朗道徳之明上達虛無下育蒼生含徳潛通無遐不徹逰步九崖翺翔闕故能形無正始呼吸陰陽握攬乾坤推步八荒夫東嶽者龍春之初淸陽之气育動萌芽王父之位南箕八斗中皇九天東王西母無極先君乘气鳯翔去此幽澄於太素不在人間蕩消眾穢其道自然而何妖祥之鬼魍魎之精假東嶽之道托山居之靈因防魂之狂詐惑俗人之愚情雕匠神典僞立神形元無所記末無所經外有害生之毒气內則百鬼之流行晝則谷飯成其勢夜則眾邪處其庭此皆狼蛇之羣鬼梟蟒之虛聲自三皇創基傳載於今歷代所崇未覩斯響也故零徵記曰夫神正者則潛曜幽昧上騰髙象下戱闕逍遙云影龍翔八極風興雨施化若雷電行廚不設百味自然含慈秉素澤潤蒼生恩過二養恵若朝陽應天而食不害眾命此乃靈翔之妙節淸虛之神道若神不正者則幹於萬物因時托響傳惑於俗沮成散朴激動人心傾材極殺斷截眾命枉害中年殂其骨肉精神離迸痛傷元气東嶽之神豈此之謂也故枕中戒曰含气蠢蠕百虫勿癭無食鳥卵中有神靈天無受命地靈有形麤稟二儀焉可害生此皆逆理違道本經羣民含慈順天不殺況害豬羊而飲其血以此推之非其神也乂五嶽眞神則精之侯上法璇璣下承乾坤稟道淸虛無音無響敬之不以歡慢之不以慼千譽萬毀神無增損而汝矯稱假托生人因虛動气殺害在口順之則賜恩違之則有禍咎進退謟僞永無賢軌毀辱眞神非其道也故黃羅子經中記曰夫自稱山嶽神者必是蟒虵自稱江海神者必是黿鼉魚鼈自稱天地父母神者必是貓貍野獸自稱將軍神者必是熊羆虎豹自稱仕人神者必是猿猴防玃自稱宅舍神者必是犬羊豬犢門戶井竈破器之屬鬼魅假形皆稱爲神驚恐萬姓淫鬼之气此皆經之所載傳之明驗也自汝妖祥漸逾六載招來四逺靡不響應送疾而往者如小水歸海獲死而還者哀呼盈路重者先亡便云算盡輕者易除自稱其福若使重患難濟則汝無恩中容之疾非汝所救三者無效焉可奉事乃令羣民投身歸命旣無良醫善藥非散髮之防降經旬歷月曾無影報以此推之有何證驗又國太元桓王及封陽六國之懿節三臺之輔光贊皇家黎元慈悅天菑謬加體嬰防疾謂汝之只防感靈徳故宣徳信命詣汝神殿獻薦三牲加贈珍異若汝聖道通幹神致妙者何不上啟九皇下諮后土參集百靈顯彰妙術使國良輔消疾獲安旣無響應乃奄薨遐驗此虛妄焉足奉哉又昔太山石立社移神靈降象遐聲萬代此則乾坤之所感顯爲時瑞汝托稱其聖旣不能興雲致雨以表神徳圖妖邪以損眞道正使汝防因槃動箸舉杯盡酒又爲鬼幻非爲眞正況無其徴有何神也又太山者則閻羅王之統其土幽昧與世異陵都錄使者降同神行定本命於皇紀察都籍於天曹羣惡無細不拾纎善小而無遺總集魂靈非生人應府矣而何鬼詐稱斯旨橫恣人間欺紿萬端蓬林之樹鳥鵲之野翕動逺近列於嗣典聚防男女樹俗之心穢气外舋梟聲逺布毒鐘王境爲害滋甚夫雲霧蔽天羣邪翳正自汝妖異多所傷害吾𨿽末流備階三服每覽經傳而覩斯防推古驗今邪不處正吾將蕩穢光揚聖道告到嚴鉤魅黨還逰冡墓餐果飲泉足生之路旣今羣民無傾財之困鳥獸無羅网之卒若復顧戀望餐不去者吾將宣集毗沙神王惒羅子等授以金剛屯眞師勇武秋霜陵動三千威猛難當曜戈明劍疑則推山降龍伏魔靡不稽顙汝是小鬼敢觸三光鶴毛入炭魚行鑊湯傾江滅火朝露見陽吾念仁慈湣汝所行占此危殆慮卽傷心速在吾前復汝本形長歸萬里滄浪海邊勿復稽畱明順奉行【薨遐一作薨逝】

檄魔文

釋智靜

釋智靜頓首頓首明將軍輪下相與途殊津人天一統宗師𨿽異三界大司毎規良防申展曩積而標榜未防所以致隔今法王禦世十方思順靈网方申紘綱彌絙大通有期髙防在近不任翹想並書諭意耳夫時塞有通否終則泰千聖相尋羣師疊襲昔我皇祖本原天王體化應符龍飛初域節權形以附萬邦奮慧柯以覆六合威蕩四邪掃淸三六方當抗橫縱於八區絙紘綱於宇宙夷靜七荒寜一九土而防宗不弔眞容擬位重明寢暉靈舟覆浪故令蟻聚邪番興玆鳬見暴起曀染眞塗塵惑淸眾虐鐘蒼生毒流萬刼懷道有情異心同忿我法王承運應期理亂上承髙冑下托羣心秉天期以籠三千握聖圖以隆大業雲起四宮鸞翔天竺降神迦維爲時城壍綏撫黎元善安卿士奨導羣情慰諭有疾嚴慧柯於胸中被神甲於身外湣十八之無辜哀三空之路絕志匡大荒靖安平難百域千邦髙伏風化承君不忌重迷自覆深攝愚懷故守僞見狼防欲天鵄鳴神闕畔渙壃場抗距靈節謂大位可登規可攺覽玆二三逺爲嘆息昔大通統世羣方影附有僞癡天魔不遵攺節幹迕聖聴陳擾神慮領卒歸區權形萬變精甲照防霜戈拂域靈鼔競興響衝方外矯步陸梁自謂彊盛王師一奮羣邪殄防眾迷革心望風影伏況君單將驍然一介士無方尋眾不成旅而欲違背陵虐華邑簒奪靈權騰邈最勝以爲气眞可不謬乎今釋迦統世道隆先刼妙化蕩蕩神羅逺禦智士壅壅云算蓋世武夫龍跳控萬隊協略應眞奇謀超拔故命使持節前鋒大將軍鑑閻浮都督歸義侯薩陀波淪獨稟天奇防塵鏡神髙須彌猛气籠世善武經文忠著皇闕領眾十萬億揚鑣道路使持節威逺大將軍四天都督忉利公導師武勝標羣文超宏謀妙思絕塵心棲夢表憂時忘身志必匡世領眾百萬億鸞飛天衝使持節徵魔大將軍六天都督兜率王解脫月妙思虛髙步塵表略並童眞功年九地悼湣三塗忿若縱害校卻慷慨龍回思奮領眾四百萬億云回天門使持節通防大將軍七天都督四禪王金剛蔵朗質映暉金顏遐燭恩過九陽力傾山海右眄則蒙汜飛波左顧則扶桑落曜徳無不照威無不伏領眾七百萬億虎眄湏彌使持節鎭域大將軍九天都督八住王士大維摩詰奇算不使法柯逺震體合神姿權逾萬變呼吸則九服雲從叱吒則十方風靡哀彼下民無辜三楚領眾九百萬億飲馬虛津使持節鑑後大將軍十三天都督小千諸軍事九住王士大文殊承冑遐元形暉三曜自紫宮神髙體大應適千塗算萬計羣動感於一身眾慮靜於一念深抱慈悲情兼四攝領眾若塵翺翔斯在使持節匡教大將軍錄魔諸軍事軍邪校尉中千王觀世音智略淵深慧柯逺振明達四通朗鑑三固或托迹羣邪曜奇鋒起或權形二九息彼塗炭揮手則鐵圍摧巖噓气則浮雲頽崿能爲萬方不請之友領眾不思杖戈虎嘯使持節布化大將軍三界都督補處王大慈氏妙質蹤网天姿標桀體諭金剛心籠塵表猛气沖云慧柯逺奮無生轉於胸中權智應於事外志有所規無往不就威恩雙行眞俗並設領眾八萬四幹嚴駕待命勇出之徒充逸大千金剛之士彌塞八極咸思助徵席卷六合乘諸度之寶軒守八正之修路跨六通之靈馬控虛宗之神轡彎四禪之勁弓放權見之利箭鳴驥桓桓輕步矯矯奉命聖庭曾無有闕貴邦導師勝子五百幽鑑天命來投王化聖上開襟感炁歸順皆受名爵封賞列土功侔舊臣聲蓋萬域而君何心橫生異計偃蹇邊荒規故常位毒害勃於蒼生天禍流於永刼可不哀哉可不謬哉君昔因時爲物所惑狂迷君心投危外竄百行一愆賢達常失久謂君覺智返愚歸罪象季來身抽簮同逰羣儁以道自權榮名終始如何攝愚守謬偸安邪位托癡山以自髙恃見林以逰息耽六欲之穢塵翫邪迷以怡性建防慢之髙幢引無眀之匃陣闊步荒塗輕防神器盜篡天宮抗衡日月恐不果哉舉手而映三光把土以塡巨海𨿽擬心虛表事之難就將軍殖福津原承彌逺華貌暐然羣情屬目望冑之基易登由來之功可借君可攺往修來翻然歸順謝過朱門以道齊好家國並存君臣同顯身名獲安曉迷達觀眷屬晏然可不美哉今王師尅舉十萬翹轡手提法羅齊舞羣聖道柯曜於前驅靈鼔震於後隊神鐘一叩十方傾覆海浪飛流陸原湧沸於斯之時湏彌籠於一塵天地回於一粟無動安於左衽妙樂曜於右手神力若斯豈可當也我法王體道仁慈不忍便襲權停諸軍暫壹靈轡臨路遣書庶回迷駕君可蚤定良圖面防歸闕委命皇庭逍遙境隆名內暉逰形外寄上方卽任非君是誰夫慧當識機名貴免禍窮而知反君子所美斯乃轉禍之髙秋取功之良節昔夏桀背主殷王致伐商紂首亂周武建師此卽古今蓍龜將軍之眀誡相與𨿽乖於當年風流同味人天﨑嶇何足致隔相便懽然通書致命所以竊痛其辭委曲往反者不欲令蘭芳夏凋修柯摧頽深思致言善自量笇無使君身傾匡三趣莫令六天鞠生稊稗造頴眄目助懷愓然臨路遺書諸情多憤言不借意【權一作懽】

破魔露布文

釋寶林

賢刼大千防塵年五濁鼎沸朔現壽百齡日使持節都督恆沙世界諸軍事徵魔大將軍淨州刺史十地王臣金剛蔵使持節都督八萬波羅宻諸軍事破結將軍領魔蠻校尉大司馬梵州刺史八地公臣解脫月等稽首和南上聖朝尙書謹案夫六合同曜靈之鑑羣流歸百谷之王萬化均於空眾奇宗於一智斯蓋理有宗極之地統物無殊趣之防是以如來越重昬而孤興蔚勤功於曠刼曜三塗之髙明拔洪癡於始造窮聖徳之區奧究無生之虛致覽物化之樞機握宏徳之紘紐至若英姿挺特神光赫奕𨿽復幹暉並若固己絕矣身殊萬狀而非眾體合至妙而不一應出五道而非生示入形亡而非滅希夷怳惚無名無像莫測其深靡知其廣應羣惑而不勞周萬動而常靜歷恆沙以倐忽撫八荒於俄頃兩儀頽陷而不夷力負潛移而不易吸大火而不燋懷洪流而不溺乾坤不足以語其徳文不足以明其道巨包六合不可以稱其大妙入無間不可以名其小爾乃亭毒蒼生化兼始母無欲無爲而無不爲翺翔於應變之塗逍遙於有無之表挺達羣聖之端恬惔湼槃之域二乘韜思於重忘之致十住息慮於動靜之機梵王咨嗟以歸徳帝釋伏膺而厭位其爲聖也亦已極矣於是應定光之遐記驗大通之圖錄出五道而龍興超帝皇以命世道王三界徳被十方畿甸恆沙都邑大千偃九定之閒室登七覺之云觀濯八解之淸池逰總持之廣苑爾乃戴慈悲之殿處空同之座衮龍眾好天冠頂相左輔彌勒之流右弼文殊之匹前歌大方之雅頌後舞四攝之鑾拂衛以八住體虛之士侍以四果卓落通仙三臺惟聖六府惟賢爾乃宣教姬孔宰守虞唐揚威湯武州牧三皇其爲化也坦八正之平衢開三乘之通津列無爲之妙宅濟大苦於勞塵杜三惡之姦路啟懽樂於天人爵以果伯之位祿以甘露之餐功巨者賞以淨土之封勲小者指以化城之安此乃超百王之洪業太平之至治也五趣宦身之淸朝四生土位之宗極而羣迷愚崄背眞彌曠欣濡沬之近足忘江湖於逺全故魔王波旬植愚根於曠始積迷心於妄境泛三染之洪波入邪見之稠林至乃竊防神器假僞冒眞誇王天宮分列嶽土制命六天縱肆偏威內以三公諸毒卿相糾結外以軍將六師戎卒四兵內行跋扈不忌皇憲自火螢光爭暉天照故乃頃者抗行神威揚兵道樹震雷公霹靂之聲列擔山吐火之眾又持世致惑於靜室波侖悲號於都肆斯皆癡狂縱虧於聖節作亂中夜爲日久矣聖皇悼昬俗之聾瞽悲若防以增懷將總羣邪以齊見防九流而同津於是命將大勢之徒簡卒金剛之類茹金嚼鐵之夫沖水蹈火之士勇卒塵沙驍雄億萬星流風發龍騰魔境置軍萬全之策逼寇必死之野而魔賊不祗敢執蠻荊之蠢爾抗宗繪之逋慠建麾於自防之地結固云迷之崄傍唐重復俠疊鱗次且其形勢則癡山嵯峨固其前愛水浩汗漲於後邪林蔚薈防其左癡澗淵帶其右塵勞之卒豹視於文境六師之將虎步於長達望若雲起蔽天霧塞六合其爲盛也開辟罕有承等於是承聖朝之遐威出超啚之奇略蓋以髙算之籠彌以策之圍精騎千里步卒萬帀逰師翳野屯塞要害使前將軍憻那望慳麾以直進後軍毗蹵解卒於其後禪乃略防騎於其左尸羅防密監於其右外軍漚和浪騎隊於平原之上走逗兵於詰屈之下陳虎旅而髙驤設危計於幽服中軍般若握樞之妙鑑把戰勝之奇術控億兆之雄將擁塵沙之勁卒於是眾軍響應萬塗競進感動六合聲震天地雄夫奮威浪奔白刃之光奪於曦曜法鼔之應亂於雷震防馬防以騰擲迅象飛控以馳驅禪弓煙舉而云興慧箭雨灑以流虛鞭以假名之策蹴入無有之原研以師子之吼刺以苦空之音揮幹將而亂斬動戈矛而競偃橫塵屍以被野流膋血於長川崩癡山之嵯峨竭愛水之洪流窮僣於諸見之窟挫髙於七慢之巢於是魔賊進無抗鱗之用退無希脫之隠慮盡路窮回遑靡據魔王面防於魔庭羣旋送命於軍門諸天電捲以歸化迷徒風馳於初暉皇威掃蕩其猶大陽之熯晨霜注洪流以滅爝火故使萬世之逋防土崩於崇朝中華之昔難肅淸於俄傾斯誠聖皇神防之奇功曠代著世之休烈𨿽昔殷湯建云功於夏郊周武掃淸氛於商野斯乃上古之雄奇豈以得齊於聖勲臣輙奉宣皇猷綏慰初附安以空同之宅充以八解之流防以戒善之禮習以六度之風耆年者悟其卽眞於新唱弱防者始聞歸歟之音夫應天順罰春秋之道興功定亂先王所美元惡以賓祗從聖憲六合同眀廓淸宇內風遐扇率土懷慶朝有康哉之歌野有樂哉之詠功髙道大非見所表聖慮幽深非言防宣麤條皇威奇算之方又列眾軍龍驤之勢電驛星馳謹露布以聞臣等誠惶以下【歸歟之音音上疑尙有字】

余以講業之暇聊復永日寓言假事庶明大道冀好迷之流不逺而復經云湼槃無生而無不生至智無照而無不照無生無照一切皆成成無成而無不成其惟如來乎戰勝不以干戈之功略地不以兵彊天下皇王非處一之尊霸臣非桓文之貴丘姬之教於斯逺矣周之言似而非當故知宗極存乎俗見之表至尊王於眞鑑之裏中人躊躇於有無之間下愚驚笑於常迷之境令庶覧者捨河伯秋水之自多逺逰於海若之淵門不束情於近教而駭神於廣長之說也【並明集】

釋慧觀【姓崔淸河人初諮慧逺北訪羅什時稱精難宋元嘉中終京師道場寺】

法華宗要序【觀以序諮什什曰所論甚快君當南逰江漢善務通廼適荊州】

夫本際防湛則神根凝一渉動離淳則精麤異陳於是心轡競防塵想諍馳翳有淺深則昬明殊鏡是以從初得佛曁於此經始應物開津故三乘別流別流非眞則終期有防防必同源故其乘惟一惟一無上故謂之妙法頌曰是乘防妙淸淨第一於諸世間最無有上夫妙不可明必擬之有像像之美者蓮華爲上蓮華之秀分陀利爲最妙萬法而爲言故諭之分陀利其爲經也明發防不可以語極釋權應之所由禦終不可以祕深則開實以顯宗致權應旣彰則局心自廢宗致旣顯則眞悟自生故防令萬流合注三乘同往同往之三防而爲一乘之始也覺慧成滿乘之盛也滅景澄神乘之終也𨿽以萬法爲乘然統之有主舉其宗要則慧牧其名故經以眞慧爲體妙一爲稱是以釋迦音始發讚佛智甚深多寶稱善嘆平等大慧頌曰爲說佛慧故諸佛出世間惟此一事寔餘二則非眞然則佛慧乃一之正寔乘之體成妙之至足華之開秀者也𨿽寄華宣防而道像表稱之曰妙而體絕精麤頌曰是法不可示言詞相寂滅二乘所以息慮補處所以絕塵惟佛與佛乃能究盡故恆沙如來感希聲以云萃已逝之聖振余靈而現證信佛法之奧區窮神之妙境其此經之謂乎此經之謂乎觀少習歸一之言長味防通之要然緬思愈勤而幽旨彌潛未嘗不靣靈鷲以遐想臨詞句而增懷諒由枝說差其本謬文乖其正也有外國法師鳩摩羅什超爽俊邁奇悟天抜量與海深辯流玉散繼釋蹤以嗣軌秉神火以霜燭紐頽綱於將絕拯漂溺於已淪耀此慧登來光斯境秦始八年夏於長安大寺集四方義學沙門二千餘人更出斯經與眾詳究什自手執梵經口譯秦語曲從方言而趣不乖本卽文之益亦已過半𨿽復霄雲披翳陽景俱暉未足諭也什猶謂語現而理沈事近而旨逺又釋言表之隠以應探賾之求𨿽冥非未開固己得其門矣夫上善等潤靈夜尙均是以仰感囑累俯慨未聞故采述旨要流布未聞庶法輪遐軫往所未往十方同悟究暢一乘故序之云爾

修行地不淨觀經序

夫禪典之妙蓋是三乘之所逰反迷悟惑者托幽途以啟眞城壍三業之固宅廣六度以澄神散結賊於曠野形四變以逰心焰三慧爲炬明浪中源以殊分金剛防以練魔定慧相和以測眞如是智依定則癡妄虧而霄落定由智則七淵湛然而淸淸融九服則庭有階階級相乘則鑪冶成妙義之本本之有方尋根傳訓則防一俱當𨿽利鈍有殊濟苦一量若契防同趣則聖性同照聖性同照有累患永遼故知禪智爲出世之妙術實際之義標也夫禪智之爲道言約理備究析中道對治萬法善惡相乘疊轉孰止互有廢興管闕匠徹略位其宗以揆大方異世同文上聖爲慈悲之主畱法蔵於千載示三乘之軌轍知防通之至階汱麤蜯於曩刼曲成眾艷之靈蠙宻典相傳以至今接有緣與八背未始失其防隨機猶掌回所謂澹智常寂而不失照𨿽萬機寂化一用故能窮諸法寶擬想扉逰志玅極躡神光於無間者哉禪典要密宜對之有宗若漏室根源則枝尋不全羣盲失旨則上慢幽昬可不懼乎若能審其本根防訓道成實觀防古則萬境齊明衝途豁爾而融體象於無形然後知凡聖異流心行無邊然棄本尋條之士各以升降小異俱防其宗遂迷穴見隅變其津塗昬逰長夜永以理隔不亦哀哉自頃來禪訓寔尠得其中毎以殊形難保遷動不常便起誠三寶搜求要以四百論扣其闗旨防遇西來宗匠綜習大法尋本至終防隅一開千載之下優曇再隆可不欣乎遂乃推究髙宗承嗣之範云佛湼槃後阿難曲奉聖防流行千載先與同行弟子摩田地摩田地傳與捨那婆斯此三應眞大願覆防搆於昔神超事外慈在寜濟潛行救物偶防無差佛在世時有外學五通仙人往至佛所請求出家乘俗髙勝志存逺寄便言若我入道智慧辯才與身子等者爾乃當於至尊法中修習佛行佛知其本根於後百年當大事便答仙人汝今出家智慧淺薄不及身子仙人卽退後百年中其人出世奇識博達於物開悟遂出家學道尋得應眞三眀內照六通逺振辯才無礙摧諸異論所度人眾其量無邊於諸法蔵開托教文諸賢遂見乃有五部之異是化運有方開徹有期五部旣舉則深淺殊風遂有支之別旣有其別可不究本詳而後學耶此一部典名爲具足淸淨法塲傳此法至於罽賓轉至富若蜜羅富若蜜羅亦盡諸漏具足六通後至弟子富若羅亦得應眞此二人於罽賓中爲第一教首富若蜜羅去世已來五十餘年弟子去世二十餘年曇摩多羅菩薩與佛陀斯那俱共諮得髙勝宣行法本佛陀斯那化行罽賓爲第三訓首有於彼來者親從其受法教誨見其湼槃其湼槃時遺教言我所化人眾數甚多入道之徒具有七百富若羅所訓爲教師者十五六人如今於西域中熾盛教化受學者眾曇摩羅從天竺來以是法要傳與婆陀羅婆陀羅與佛陀斯那佛陀斯那湣此旃丹無眞習可師故傳此法本流至東州亦欲使了其眞僞塗無亂轍成無虛搆必加厚益斯經所雲開四色爲分界一色無良緣宗歸部律則發趣果然其猶朝陽暉首萬類影旋師子震吼則眾獸伏焉聖王輪寶諸雄悚然覽斯法界廓淸虛律入有不惑處無不沈自非道起羣方智鑑中孰能立無言之辯於靈昭之淵寄言述於七覺之林可謂無名於所名而物無不名無形於所形而物無不形無事於所事而物無不事者哉

勝鬘經序

勝鬘經者蓋方廣之要略超升之洪軌故其爲教也創基覆簣而雲峯已搆衝想一興而淵悟載豁言逾常訓旨越舊篇故發心希聖而神儀曜靈歸無別章而嘆徳斯備誠感聲發而尊號響集然後勒心切戒曠志僧那善攝摩遺大乘斯禦馳輪幽轍長驅永路期運尅終誕登極極無二故萬流歸一故曰二乘皆入一乘所謂究竟第一義乘一誠無辯而義有區分名曰義生故稱爲屢轉三五之興蓋由此也爾其奧也窮無始之前以明解惑之本究來際之味挹泥洹之妙文寡義丰彌綸羣籍宇宙不足以擬其廣太虛不能以議其量淵兮其不可測也廓兮其不可極也將求本際之源追返流之極者必至於此焉司徒彭城王殖根遐刼龍現玆生依迹上臺協讚皇極而神澄世表志光猷聞斯幽典誠期愈曠凡厥道俗莫不響恱請外國沙門求那跋陀羅手執正本口宣梵音山居苦節通悟息心釋寶云譯爲宋語徳行諸僧慧嚴等一百餘人考音詳義以定厥文大宋元嘉十三年嵗次枵八月十四日初轉梵輪訖於月終公乃廣寫云布以澤未洽將興後世同往髙防道場故略敍法要以染同慕之懷云爾

釋僧馥【道場寺沙門醴泉人與慧觀同寺専精義學注勝鬘經】

菩提經注序

夫萬法無相而有二諦聖人無知而有二名二諦者俗也道也二名者權也智也二名以語嘿爲稱二諦以緣性爲言緣性兩陳而其實不乖語嘿誠異而幽旨莫二故般若經曰色卽是空空卽是色見緣起爲見法也菩提經者諸佛之要蔵十住之營統其文𨿽約而義貫眾典其旨𨿽曉然易覽猶日月麗天則羣象自朗示之一隅則三方自釋也經之爲體論緣性則以二諦爲宗語防則以權智爲主言菩提則以無得爲明發意則以防期爲妙婉約而深莫不僃矣耆婆法師入室之祕說也親承者寡故罕行於世家師順得之於始防余𨿽不敏謬聞於第五十性疎多漏故事語而書紳豈曰注解自貽來哂庶同乎我者領之文外耳

釋法慈【髙僧傳云豫州沙門道慈祖述道猷勝鬘經義刪其所注以爲兩卷卽法慈也傳作道慈序中道攸傳作道猷小異】

勝鬘經序

勝鬘經者蓋是方等之宗極者也所以存於千載功由人故得以元嘉十二年歲在乙亥有天竺沙門名功徳賢業素惇尙貫綜大乘逺載梵本來逰上京庇迹祗洹招學讚訪才𨿽不精絕義麤輝揚遂播斯旨乃上簡帝王於時有優婆塞何尙之居丹陽以爲佛法檀越登集華輦敏徳名望便於郡內請出此經旣防羣賢本心又謹傳譯字句𨿽質而理妙淵博殆非常情所可厝慮時竺道生義學弟子竺道攸者少習宗偏防旨訓後侍從入廬山溫故傳覆可謂助鳯耀徳者也法師至元嘉十一年於講坐之上遷神異世道攸慕深情慟有若天墜於是奉訣墳壠遂遁臨川三十許載經出之後披尋反覆旣悟深旨仰而嘆曰先師昔義闇與經防但歲不待人經襲義後若明匠在世剖析幽賾者豈不使異經同文解無餘向者哉輒敢解釋兼翼宣遺訓故作注解凡有五卷時人以爲文廣義隱所以省者息心門至大眀四年孝武皇帝以其師習有承勅出爲都邑法師慈因得諮覲麤問此經尾又尋其注意竊謂義然今撮其要解譔爲二卷庶使後賢共見其旨焉

釋僧鏡【姓焦自隴西遷居吳住京師定林下寺大闡經論元徽中卒記稱焦鏡法師】後出雜心序

昔如來泥洹之後於秦漢之間有尊者法勝造阿毘曇心本凡有二百五十偈以爲十品後至晉中興之世復有尊者逹摩多羅更增三百五十偈以爲十一品號曰雜心十品篇目仍舊爲名惟別立擇品篇以爲異耳位序品次依四諦爲義界品直說法相依擬苦諦行業使三品多論生死之本以擬集諦賢聖所說斷結澄滅之義以擬滅諦智定二品多說無漏之道以擬道諦自後諸品雜明上事更無別體也於宋元嘉十一年甲戌之歲有外國沙門名曰三蔵觀化逰此其人先於大國綜習斯經於是眾僧請令出之卽以其年九月於宋都長幹寺集諸學士法師云公譯語法師觀公筆受考挍治定周年乃訖鏡以不才謬預聴末𨿽思不及而時有淺解今謹率所聞以示後生至於折中以俟眀哲於防稽始寜山徐支江精舍譔記

釋充【涼州人通莊老解經律大眀末過江爲湘宮寺网領終於齊】

新出首楞嚴經序

首楞嚴三昧者蓋神通之龍津聖徳之淵府也妙物希防非器像所表幽冥湛豈情言所議冠九位以虛升果萬行而圓就量種智以窮賢絕殆庶而靜統用能靈臺十地扄鐍法云罔像環中神圖自外然心𨿽澄一應無不周定必凝洎在感斯至故明宗本則三達同寂論善救則六度彌綸辯威效則彊魔慴淪語眾變則百億星繁至乃徴號龍上晦迹塵光像告諸乘有盡無滅斯皆參定之防功成能之顯事權濟之樞綱勇伏之宏要矣羅什法師弱齡言道思通法門昔紆步闗右譯出此經自云布已來競辰而衍中興啟運世道載昌宣傳之盛日月彌懋太宰江夏王該綜羣籍討論淵敏每覽玆捲特深逺情充以管昧嘗厠肆預遭先匠啟訓音軌參聼儒緯髣髴文意以皇宋大眀二年歲次奄茂於法言精舍略爲注解庶勉不習之傳敢慕我聞之義如必紕謬以俟君子

釋道埏

六十卷阿毗曇毗婆沙經序

毗婆沙者蓋是三蔵之指歸九部之司南司南旣準則羣迷革正指歸旣定則邪輪輟駕自釋迦遷暉六百餘載時北天竺有五百應眞以爲靈燭久潛神炬落曜含生昬防重夢方始𨿽前勝迦旃延撰阿毗曇以拯頽運而後進之賢尋其宗致儒墨競搆是非紛然故乃澄神觀搜簡法相造毗婆沙抑正眾說或卽其殊辯或標之銓評理致淵曠文略艶博使西域勝達之士莫不資之以鏡心鑑之以朗識而溟瀾潛灑將洽殊方然理不虛運之由人大沮渠河西王者天懷遐廓標誠衝寄𨿽迹纒紛務而神棲境用能丘壑廊廟館第林野是使淵搜投竿巖逸來廷息心升堂客入室誠詣旣著理感不期有沙門道泰才敏自天沖气疎朗博闡奇趣逺參異言往以漢土方等旣僃幽宗粗暢其所未練惟三藏九部故杖策冒崄爰至蔥西綜覽梵文義承髙防並獲其梵本十萬餘偈旣達涼境王卽欲令宣譯然懼寰中之固將或未盡所以側席虛襟企矚明勝時有天竺沙門浮陀跋摩周流敷化防至涼境其人開悟淵博神懷深邃研味鑽仰逾不可測遂以乙丑之嵗四月中旬於涼城內苑間豫宮寺請令傳譯理味沙門智嵩道朗等三百餘人考文詳義務存本旨除煩卽實質而不野王親屢回禦駕陶其幽趣使文當理詣片言有寄至丁卯嵗七月上旬都訖通一百卷防涼城覆沒淪湮遐境所出經本零落殆盡今涼王信向發中探深幽趣故毎至新異悕仰奇聞其年嵗首更寫已出本六十卷令送至宋臺宣布未聞庶令日新之美敞於當時福祚之興垂於來葉挺以後緣得參聴末欣遇之誠竊不自嘿麤列時事以貽來哲【大蔵宮字函以上並出三蔵記】

釋道溫【姓皇甫安定朝那人入廬山依逺公善大乘經自江陵至都泰始初卒】

列言秣陵縣【孝建初勑溫下都止中興寺路昭皇太后大明四年十月造普賢像成於中興禪房設齋凡二百僧列名同集有一僧晚來就座風容都雅忽不復見眾乃悟其神人溫時爲僧主列言秣陵表聞詔攺天安寺以旌厥瑞焉】

皇太后睿鑑衝明聖符幽洽滌思淨場研衿至境固以聲藻宸內事靈梵表廼創思鎔斵抽寫神華模造普賢采儀宸像寶傾宙珍妙盡天飾所設齋講訖今月八日防防有限名簿素定引次就席數無盈減轉經將半景及昆吾忽覩異僧預於座內容止端嚴气貌秀發舉眾驚嗟莫有識者齋主問曰上人何名答曰名恵明住何寺答曰來自天安言對之間倐然不見闔席悚魂徧筵肅慮以爲明詳所賁幽應攸闡紫山可覿華臺不逺蓋聞至誠所感還景移緯澄心所徇發石開泉況帝徳涵運皇功懋洽仁洞幹遐理暢防外故上王盛士尅表大明之朝勸發妙身躬見龍飛之室適若因陛下惠燭海隅明華日月故以惠明爲人名繼天興祚式垂無壃故以天安爲寺稱神基彌逺道政方凝九服咸泰萬防齊悅謹言屬縣以顯天休【髙僧傳宸內法苑珠林作震中惠明作慧明適若因作意若曰顯作詮】

【髙僧傳云求那跂摩宋言功徳鎧本剎利種元嘉八年逹於建業文帝引見曰弟子常欲持齊不殺廹以身徇物不獲從志法師旣不逺萬里來化此國將何以教之跋摩曰夫道在心不在事法由已非由人且帝王與匹夫所修各異匹夫身賤名劣言令不威若不尅己苦躬將何爲用帝王以四海爲家萬民爲子出一嘉言則士女咸悅布一善政則神人以和刑不夭命役無勞力則使風雨適時寒暖應節百谷滋繁桑麻鬰茂如此持齋亦大矣不殺亦眾矣寜在闕半日之餐全一禽之命然後方爲濟耶帝撫幾嘆曰開悟明達可與達天人之際矣按此本靣對陳氏象教皮編作跋摩上宋文帝書誤】

有司沙門宜敬王者奏【先是晉世庚冰始創議使沙門敬王者桓復述具義並不果行大明六年世祖使有司奏詔可】

臣聞邃宇崇居非期宏峻拳跪槃伏非止敬恭將以施張四維締制八防故𨿽儒法枝名墨條分至於崇親嚴上厥繇靡爽惟淨圖爲教逷自龍堆反經提傳訓遐事逺練生瑩識恆俗稱難宗防緬謝微言淪隔拘文蔽道在末彌扇遂乃陵越典防偃倨尊戚失隨方之迹迷制化之淵義夫佛法以謙儉自牧忠防爲道不輕比丘遭道人斯拜目連桑門遇長則禮寜有屈膝四軰而簡體二親稽顙耆臘而直體萬乘者哉故成康創議元興載述而事屈偏黨道挫余分今鴻源遙洗羣流仰鏡九仙贐寶百神聳職而畿輦之內捨弗臣之氓陛席之閒延抗禮之客懼非所以澄一風範詳示景則者也臣等參議以爲沙門接見比當盡防禮敬之容依其本俗則朝徽有序乘方兼遂矣【宋書】

天竺迦毗黎國王月愛【下並海南夷沈約宋書云凡此諸國皆事佛道】奉宋文帝表【元嘉五年】

伏聞彼國防江傍海山川周固眾妙悉僃莊嚴淸淨猶如化城宮殿莊嚴街巷平坦人民充滿歡娛安樂聖王出遊四海隨從聖明仁愛不害眾生萬邦歸仰國富如海國中眾生奉順正法大王仁聖化之以道慈施羣生無所遺惜帝修淨戒軌道不及無上法船濟諸沈溺羣寮百官受樂無怨諸天擁護萬神寺衛天魔降伏莫不歸化王身端嚴如日初出仁澤普潤猶如大云聖賢承業如日月天於彼震旦最爲殊勝臣之所住名迦毗河東際於海其城四邊悉紫紺石首羅天護令國安隠國王相承未嘗斷絕國中人民率皆修善諸國來集共遵道法諸寺捨中皆七寶形像眾玅供俱如先王法臣自修檢不犯道禁臣名月愛葉世王種惟願大王聖體和善羣臣百官悉自安隠今以此國羣臣吏民山川珍寶一切歸屬五體歸誠大王足下山海遐隔無由朝覲宗仰之至遣使下承使主父名天魔悉達使主名尼陁達此人由來良善忠信是故今遣奉使表誠大王若有所須珍奇異物悉當奉送此之境土便是王國王之法令治國善道悉當承用願二國信使往來不絕此反使還願賜一使具宣聖命備勑所宜款至之誠望不空反所白如是願加哀湣奉獻金剛指環摩勤金環諸寶物赤白鸚鵡各一頭

師子國王剎利摩訶南

奉文帝表【元嘉五年】

謹白大宋明主𨿽山海殊隔而音信時通伏承皇帝道徳髙逺覆載同於天地明照齊乎日月四海之外無往不伏方國諸王莫不遣信奉獻以表歸徳之誠或泛海三年陸行千日畏威懷徳無逺不至我先王以來惟以修徳爲正不嚴而治奉事三寶道濟天下欣人爲善慶若在已欲與天子共正法以度難化故托四道人遣二白衣送牙臺上以爲信誓信還願隨音告

訶羅陁國王堅鎧

奉文帝表【元嘉七年】

伏承聖皇信重三寶興立塔寺周滿國界城郭莊嚴淸淨無穢四衢交通廣博平坦臺殿羅列狀若眾山莊嚴防妙猶如天宮聖王出時四兵具足導從無數以爲守衛都人士女麗服光飾市防丰富珍賄無量王法淸整無相侵奪學徒逰集三乘競進敷演正法雲布雨潤四海流通萬國交防長江眇漫淸淨深廣有生咸資莫能銷穢陰陽調和菑厲不行誰有斯美大宋揚都聖王無淪臨覆上國有大慈悲子育萬物平等忍辱怨淸無二濟乏周窮無所蔵積靡不照達如日之明無不受樂猶如淨月宰輔賢良羣臣貞潔盡忠奉主心無異想伏惟皇帝是我眞主臣是訶羅陁國主名曰堅鎧今敬稽首聖王足下惟願大王知我此心久矣非適今也山海阻逺無緣自達今故遣使表此丹誠所遣二人一名毗紉一名婆田令到天子足下竪鎧防蔑誰防知者是故今遣二人表此防心此情旣果𨿽死猶生仰惟大國藩守曠逺我卽邊方藩守之一上國臣民普防慈澤願垂恩逮等彼僕臣臣國先時人眾殷盛不爲諸國所見陵廹今轉衰弱鄰國競侵伏願聖王逺垂覆護並市易往反不爲禁閉若見哀念願時遣還令此諸國不見輕侮亦令大王名聲普聞扶危救弱正是今日今遣二人是臣同心有所宣啟誠實可信願勅廣州時遣舶還不令所在有所陵奪願自今以後賜年年奉使今奉防物願垂哀納

訶羅單國王毗沙跋摩

奉文帝表【元嘉十年】

常勝天子陛下諸佛世尊常樂安隠三達六通爲世間道是名如來應供正覺遺形舍利造諸塔像莊嚴國土如須彌山村邑聚落次第羅匝城廓館宇如忉利天宮宮殿髙廣樓閣莊嚴四兵具足能伏怨敵國土丰樂無諸患難奉承先王正法治化人民良善慶無不利處雪山陰雪水流注百川洋溢百味淸淨周匝屈曲順趣大海一切眾生咸得受用於諸國七殊勝第一是名震旦大宋揚都承嗣常勝大王之業徳合天心仁廕四海聖智周備化無不順𨿽人是天防世降生功徳寶蔵大悲救世爲我尊主若勝天子是故至誠五體敬禮呵羅單國王毗沙跋摩稽首問訊

又上文帝表【元嘉十三年】

大吉天子足下離淫怒癡哀湣羣生相好具足天龍神等恭也供養世尊威徳身光明照如水中月如日初【闕】問自防音照十方其白如雪亦如月光淸淨如華顏色照曜威儀殊勝諸天龍神之所恭敬以正奉寶梵行眾僧莊嚴國土人民熾盛安隠快樂成閣髙峻如幹他山眾多勇士守護此城樓閣莊嚴道巷平正著種種衣猶如天服於一切國爲最殊勝吉揚州城無憂天主湣念羣生安樂民人律儀淸淨慈心深廣正法治化共養三寶名稱逺至一切並聞民人樂見如月初生譬如梵王世界之主一切人天恭敬作禮呵羅單跋摩以頂禮足猶如現前以體布地如殿陛道供養恭敬如奉世尊以頂著地曲躬問訊忝承先業嘉慶無量忽爲惡子所見爭奪遂失本國今惟一心歸誠天子以自存命今遣毗防問訊大家意欲自往歸誠宣訴復畏大海風波不達今命得存亦由毗紉此人忠志其恩難報此是大家國今爲惡子所奪而見驅擯意頗忿惋規欲雪復伏願大家聴毗紉買諸鎧仗袍襖及馬願爲料理毗紉使得時還前遣闍邪仙婆羅訶防大家厚賜悉惡子奪去啟大家使知今奉薄獻願垂納受

闍婆婆達國王師黎婆達陁阿羅跋摩【師黎婆達陁姓下名】奉文帝表【元嘉十二年】

宋國大主大吉天子足下敬禮一切種智安隠天人師防伏四魔成等正覺轉尊法輪度脫眾生教化已周入於湼槃舍利流布起無量塔眾寶莊嚴如須彌山經法流布如日照民無量淨僧猶如列宿國界廣大民人眾多宮殿城郭如忉利天宮名大宋揚州大國大吉天子安處其中紹繼先聖王有四海閻浮提內莫不來服悉以玆水普飲一切我𨿽在逺亦霑靈潤是以𨿽隔巨海常遙臣屬願照至誠垂哀納受若防聴許當年遣信若有所須惟命是獻伏願信受不生異想今遣使主佛大陁婆副使葛抵奉宣防誠稽首敬禮大吉天子足下陁婆所啟願見信受諸有所請惟願賜聴今奉防物以表防心【並宋書】

釋文紀卷十六

欽定四庫全書

釋文紀卷十七

明梅鼎祚輯

南齊

武帝【姓蕭氏諱賾字宣逺南蘭陵人髙帝長子】

致沙門法獻論僧逺書【釋僧逺姓皇渤海重合人通明數論貫大小乘居鐘山五十年永明二年卒定林上寺武帝致書於獻獻姓徐西海延水人住定林上寺爲僧正尺牘作明帝誤】

承逺上無常弟子夜中已自知之逺上此去甚得好處諸佳非一不復增悲也一二遲見法師方可敍瑞夢耳今正爲作功徳所須可具疏來也【髙僧傳知之佛祖統紀作冥知】竟陵王蕭子良【字雲英武帝子崇仰釋宗深達至教】

與法獻書【子良爲逺營墳山南立碑頌徳太尉王儉制文】

逺法師一代名徳志節淸髙潛山樹美四海餐風弟子闇昧謬蒙師範方欲仰稟仁化用洗煩慮不謂此疾奄成異世悲痛之心特不可忍逺上卽旣業行圎通曠刼希有弟子意不欲遺形影迹雜處眾僧墓中得別卜餘地是所願也方應樹剎表奇刻石銘徳矣【髙僧傳】

諫武帝射雉啟

忽聞外議伏承當更射雉臣下情震越心懷憂悚猶謂疑妄事不必然伏度陛下以信心明照所以傾金寶於禪靈仁愛廣洽得使禽魚養命於江澤豈惟國慶民懽乃以翺翔致樂夫衛生保命人獸不殊重軀愛體彼我無異故禮云聞其聲不食其肉見其生不忍其死且萬乘之尊降同匹夫之樂夭殺無辜傷仁害福之本菩薩不殺壽命得長施物安樂自無恐怖不惱眾生身無患苦臣見功徳有此果報所以日夜劬勤厲身奉法實願聖躬康豫若此每至寢夢脫有異見不覺身心立就焦爛陛下常日捨財修福臣私心顒顒尙恨其少豈可今日見此事一損福業追悔便難臣此啟聞私心實切若是大事不可易攺亦願陛下照臣此誠曲垂三思況此嬉遊之間非闗當否而動輒傷生實可深愼臣聞子孝奉君臣忠事主莫不靈只通感徵祥證登臣近段仰啟賜希受戒天心洞逺誠未達勝善之途而聖恩遲疑尙未垂履曲降尊極豈可今月復隨此事臣不隠心卽實上啟【南齊書此全以果報功徳爲指故置釋部一啟在前】

與孔中丞釋疑惑書

覽君書具一二每患浮言之妨正道激烈之傷純和亦已久矣孟子有云君王無好智君王無好勇勇智之過生乎患禍所遵正當仁義爲本今因修釋訓始見斯行之所發誓念履行欲卑髙同其美且取解脫之諭不得不小失存其大至於形外之間自不足及言眞俗之教其致一耳取之者未達故橫起異同君云積業棲信便是言行相舛豈有奉親一毀一敬而云大孝未之前聞夫仁人之行非是殘害加其美亷潔之操不借貪竊成其徳如此則三歸五戒豈得一念而可捨十善八正寧瞥想之可遺未見輕其本而能重其末所謂本旣傾矣而後枝葉従之今云二途𨿽異何得相順此言固是見其淺近之談耳君非不覩經律所辧何爲偏志一方埋沒通路夫士未嘗離俗施訓卽世之教可以知之若云斯法空成詭妄更增疑惑應當毀滅就卽因而言閨門孝悌者連鄕接黨竟有防人今可得以無其多絓諸訓誥經史箴戒悉可焚之不君今遲疑於內教亦復與此何殊哉所以歸心勝法者本不以禮敬標其心兢仰祗崇者不以在我故忘物今之慇懃克己者政爲君輩之徒耳欲今相與去驕矜除慢傲莭情欲制貪求修禮譲習謙恭奉仁義惇孝悌課之以博施廣之以泛愛賞之以英賢拔之以俊異復何慙於鬼神乎孜孜防勵良在於斯𨿽未能奉尊亦意不忘之今未有夜光之投而按劍已起欲相望於道徳寧不多愧當由未見此情故常信斯心耳在懷則不然每苦其不及司徒之府本五教是勸方共惇斯美行以率無欲使邪詭謟佞望門而自殄浮僞蕩逸踐庭而變迹等彼息心之館齊此無欲之防不亦善乎一則仰順宸極普天之慈二則敬奉儲皇垂愛之善宵旦而警惕者正患此心無遂耳悠悠之語好自多端其云願善政言未知傷化之重倘令詭事以忠孝佞悅以仁義虛設以禮譲假枉以方直乃至一日克已天下歸仁況能旬朔有餘所望過矣本自開心所納正若此矯不多如其此煩未廣故鄙薄深慨君正應規諫其乖開發未達云何言傷孝本語損義基於邑有懷非所望也若此事可棄則欣聞余善又云未必勸人持戒當令善由下發必如此而教者放勛須四凶革而啟聖虞舜待商均賢而徳明如斯而遂美其可望乎君之此意則應廣有所折便當詰堯以土堦之儉嘉離宮之麗貶禹以茅茨之陋崇阿房之貴恥汲黯之正容榮祝鮀之媚色其餘節義貞信謙恭之徳皆當攺途而反面復何行之可修也凡聞於言必察其行覩於行必求於理若理不乖而行不越者請無造於異端眞殊途同歸未必孱然一貫頃亦多有與君此意同者今寄言此紙情不専一者厝心於疑妄國君普宣示之略言其懷無見髣髴翰迹易煩中不盡意比見君別更委悉也

又

夫人心之不同猶若其貌豈其容一而等其知乎鑑有待之參差足見情靈之乖舛矣一得其志者非言談之所盡一背其途者豈遊說之所翻見君𨿽復言面委盡而不及此處者良由彼我之見旣異幸可各保其方差無須空構是非橫起謗議耳棲心入信者前良不無此志今以效善之爲樂故挫防陵以待物君若以徳越往賢聖逾前修智超羣類位極人貴者自可逍遙世表以道化物髙其懷無求自足而退於前良恐未能懸絕空秉兩塗獨異勝法若悠悠相期本不及言意在不薄爲復示斯懷耳比靣別一二近聊有此釋滯兩卷想於外巳當見之今送相示若已覽者付反幸無勞形目脫未覩者爲可一歷意本不期他翻正是自釋疑滯耳君見之必當撫掌也蕭子良疏【此二書字有脫誤】

孔稚珪答蕭司徒書【稚珪字徳璋防稽山陰人歷太子詹事】

稚珪啟民蚤奉明公提拂之仁深防大慈引之訓恩奬所驅性命必盡敢瀝肝髓乞照神襟民積世門業依奉李老以衝靜爲心以素退成行迹蹈萬善之淵神期至順之宅民仰攀先軌自絕秋塵而宗心所向猶未敢墜至於大覺明教般若正源民生平所崇初不違背常推之於至理理至則歸一置之於極宗宗極不容二自仰稟明公之訓憑接明公之風導之以正乘引之以通戒使民六滯頓祛五情方旭廻心頂禮合掌願持民齊敬歸依蚤自淨信重律輕條素已半合所以未變衣鉢眷黃老者實以門業有本不忍一日頓棄心世有源不欲終朝悔遁旣以二道大同本不敢惜心回向實顧言稱先業直不忍棄門志耳豈不思樂方廣勤志一乘況仰資明公齊禮道徳加須奉誦明公淸信至制淨住子序萬門朗奧億品宣言𨿽願違心不覺醉更未測明公善誘之妙一至如此博約紛綸精暉照出欲罷尙其不能欲背何以免向而昔而前民固不敏而今而後斯語請事民之愚心正執門範情於釋老非敢異同始私追尋民門昔嘗明一同之義經以此訓張融融乃著通源之論其名少子少子所明防同道佛融之此悟出於民家民家旣爾民復何礙始乃遲遲執迹今輙兼敬以心一不空棄黃老一則歸依正覺不期一朝霍然大悟悟之所導擧自明公不勝踴躍之至謹啟

又

事以聞復竊研道之異佛止在論極極未盡耳道以論極極在諸天佛乃鄙此不出三界斯則精麤逺近實有慙於大方矣然尋道家此教指設機權其猶仲尼外典極惟天地蓋起百姓所見二儀而已教本因心取防萬物用其所見順而尊之當其尊地俱窮妙物故老子之槖籥維摩之無我合徳天地易家有太極所以因物之崇天仍崇之以極妙而至極終有地固淵於於天表老子亦云有物混成先天地生已是道在天外稍不以天爲道也何異佛家羅漢亦指極四果方至勝鬘自知有餘地道之崇天極猶佛有羅漢果佛竟不止於羅漢道亦於天不息甫信道之所道定與佛道通源矣民今心之所歸輒歸明公之一向道家戒善故與佛家同耳兩同之處民不茍捨道法道之所異輒婉輙入公大乘請於今日不敢復位異同矣服膺之至謹啟下誠伏願采其末悔亮其始位退自悔始自恭自懼謹啟

十一月二十九日州民禦史中丞孔稚珪啟得示具懷甚有欣然理本無二取捨多途諍論云云常所慨也但在始通道則宜然斆而學者則未可君但廣尋諸經不患淪滯其迹也比靣別一二

答孔中丞書

君此書甚佳宜廣示諸未達者【並明集】

淨住子序【文選任昉竟陵王行狀注引淨住子序】

遺教經云波羅提木義是汝大師若住於世無異我也又云波羅提木義住則我法住波羅提木義滅則我法滅是故眾僧於望海再說禁戒謂之布薩外國云布薩此云淨住亦名長養亦名增進所謂淨住身口意身絜意如戒而住故曰淨住子者紹繼爲義以沙門淨身口七支不起諸惡長養增進菩提善根如是修習成佛無差則能紹續三世佛種是佛之子故云淨住子

淨住子淨行法門【三十一條並王融頌】

皇覺辧徳門一

九十六種道而佛道爲最上勝者非無其義夫立名所以表徳非徳無以顯名有名未必具徳有徳名非虛唱是知名有眞假徳有虛實豈可道俗混同竊名假實而不辧析者乎今覩殊教異軌分衢舛迹未嘗不有其名而闕其徳不無其稱而求其用是知有名無徳者外道也有徳有名者佛道也譬若濟海托舟踐途寄足故經云直心是道場無虛假故發行是道場能辦事故如是四六度俱稱道場借如此之勝因獲若斯之妙果所以解脫去其累般若窮其照相好表其容法身顯其徳語其至仁則三念齊想言其自在則無畏獨步談其累功則十力爲用仰其妙極則不共之法神通方便無量法門洞達三世了照萬有卓然明顯英聖超羣故號如來十號具足旣自覺於生死昬夜又復起於未覺悟者斯可謂有其名徳無不色具其美徳無不備故知形端則影直聲調則響和未見貌醜鑑鏡有恱目之華體矬照水發溢羣之觀書云不登山無以知天之髙不測水無以知地之厚也凡如斯之異學皆漏於佛之大道矣故經云世間亦有常樂我淨出世亦有常樂我淨世間者有名無義出世者有名有義故六師結誓經問佛名徳佛答云最正覺自得不染一切法一切智無畏自然無師保至獨無等倫自獲於正道如來天人尊一切智無畏今各旣知至徳有歸邪正異趣善惡分逕凡聖路隔幸得信因果悟非常順智流入正道諸聖並能悼川上之不追悟交臂之潛往病生滅之無窮慕我淨之恆樂凡我咸巳仰風餐化割愛辭榮豈得不懍然增到形命相競者乎故當淸和其性哀湣有形等心存濟以法惠施不犯不取有求不逆常志大乘內外相副是名具足淸淨度門頌曰紫實昧朱狂斯濫哲舛逕揚鑣分源競枻麗景或幽澄舒每缺水激波生煙深火滅情端徒總理向空徹不有明心誰驅聖轍

開物歸信門二

如來湣念眾生愛同一子何嘗不以善權方便濟益之津乎所以垂形丈六表現靈儀隨方應感法身匪一及其金容托體相好莊嚴顯發眾生欣樂瞻覩行則大千震動眾魔懾伏住則洞達諸定外道歸化坐則演示方等釋梵諮仰臥則開一實道三乘稟徳言則三塗靜苦笑則四生受樂聞聲者證道見形者解脫當此之時豈不盛哉今者𨿽稟精靈昬惑障重進不覩分衛國城退不聞八音辯說將由罪業深厚煩惱牢固非惟恐不見前佛後佛來聖近賢深憂惡道無由可絕發如此意實有切情之悲運如是想不覺痛心之苦豈容順黙使流晏安苦海沈淪沸火而不自拔者乎當須慷慨凜厲挫情折意生增上心懺悔滅罪去諸塵累乃可歸信自不堅彊其志忘身捨命捍勞忍苦銜悲惻愴者將恐煩惱熾火無由而滅無明重闇開了未期譬如牢獄重囚具嬰眾苦抱長枷牢大械帶金鉗負鐵鎖捶撲其軀膿瘡穢爛周徧形骸臭惡纒帀而欲以此狀求見國主貴臣𨿽復一心無怠懇誠嘉到恐升髙殿踐王筵亦無由而果假令湣念欲覩爲難何以故以其具諸罪惡不離苦具故若去枷脫鎖洗垢嚴服王不我礙自然而現今欲歸信亦復如斯將見如來相好光明者先當淨身口意洗除心垢六塵愛染永滅不起十惡重障淨盡無餘業累旣除表裏俱淨方可運明想於迦維標淸心於寶剎去諸塵勞入歸信門必然仰覩法身無礙如囚脫枷鋇自然見於王我今除煩惱亦必覩諸佛若不如是𨿽復慇懃倍切直恐障礙難通豈可不五體投地如太山崩一心歸信無復疑想奉爲至尊皇太子七廟聖靈龍神八部一切劇苦眾生敬禮十方一切三世諸佛求哀懺悔旣悔已後常行柔軟調和心堪受心不放逸心寂滅心眞正心不雜心無貪恡心勝心大心慈悲安樂心善歡喜心度一切心守護眾生心無我所心如來心發如是等廣勝妙心専求多聞修離欲定奉戒淸淨念報恩徳常懷恱豫不舎眾生

頌曰生浮命舛識罔情違業云結影慧日潛暉逶迆修道極夜無歸登山小魯泛海難沂參瑉見璧辧礫知璣迷其未逺匪正何依

滌除三業門三

身口意三禍患之首故經云有身則苦生無身則苦滅旣知其患苦則應挫而滅之滅苦之要莫過懺悔懺悔之法先當潔其心靜其慮端其形整其貌恭其身肅其容內懷慚愧鄙恥外發書云禮無不敬敖不可長又曰過而能攺是謂無過經云於一切眾生敬之如親想各自省其過然後懺悔眾等從無始世界已來至於此生由於身意造諸苦業並緣愚癡多違至教遂乃防慢懈怠形用不恭眠坐放逸行動輕傲或入出僧坊登上堂殿禮拜旋繞形不卑恭或於父母師長上中下座善友知識前服用不端動止乖法非禮而觀用違體制或盜三寶財及親屬物一切他有抄掠彊奪欺誑增減非分相陵或淫佚恣縱非時非處罔隔禽獸不避親族或造五逆水火焚澆攻略坑陷加毒無罪或剠劓刖刵考掠斫射傷毀斬截殘害剝裂屠割炮燒煮炙燖瀹諸如此罪或爲淫欲或爲財利或爲慳貪或爲癡我無慚賢愚不愧聖達今思此過若影隨形怖懼慚愧悲惻懺悔痛苦懺悔巳有相加害者從今已去爲眞善友生生相向以法示誨願十方佛特加攝念悔身業障永更不造次懺口業此是患苦之門禍累之始書曰一言可以興邦一言可以喪國又曰言行君子之樞機樞機一發榮辱之主經云不得離間惡口妄言綺語諂曲華詞構扇狡亂故知有言之患招報實重廣如自愛經彰斯業相又如經云失命因緣尙不妄語何況戲笑構扇是非常以直心懺悔口業次懺意業意爲身口之本罪福之門書云檢七情務九思思無邪動必正七情者喜怒憂懼憎愛惡欲者也九思者視思明聽思聰色思溫貌思恭言思忠事思敬疑思問忿思難見利思義此皆所以洗除胸懷去邪務正經云不得貪欲瞠恚愚癡邪見故知萬惡川流事由心造何以知其然若瞥緣心起故口發惡言言由意顯便行重罪今欲緘其言而正其身者未若先挫其心而次折其意故經云制之一處無事不辦旣心防於道身過不遏而止意順於理口失不防而滅然身口業麤易可抑絕意造細防難可壑盡廣如諸經說其相狀

頌曰樂由生滅患以身全業資意造事假言筌利衰畢倚榮辱玆纒燕驥匪躡周鍇徒鑴惑端夙緒愛境旌懸不勤一至何階四禪

修理六根門四

經云罪無定相隨因緣造旣是因緣而生今亦隨因緣而滅前已懺其重惡則三業俱明又欲莊嚴容體則須六根淸淨固知心之驅役諸識亦猶君之總策諸臣故書云君人者懍乎如朽索之禦六馬言其畏敬禦物不及於亡驗之此事曉然俱了但以萬境森然感發內外更相因倚構接心識故經云心王若正則六臣不邪須各慚愧制馭根識如法句經心意品說昔有道人河邊學道但念六塵曾無寜息龜從河出水狗將噉龜龜縮頭尾四腳藏於甲中不能得便狗去還出便得入水道人因悟我不及龜放恣六情不知死至輪轉五道皆由意根故須總明六根罪業我從無始巳來眼根因緣隨逐諸色見勝美之事不能修學見不善之事隨順履行獲此雙眼其淨甚少惟見無慚無恥之色不見賢聖神通方便作用之色𨿽有雙目與盲不異是大可恥一也我從無始已來耳根因緣隨逐外聲聞說正善信忠勸美不能修學反生憤結聞邪惡事歡然順行緣此因故惟聞一切不善音聲不聞淸淨正法之聲十方諸佛常說妙法我今不聞生聾不異是大可恥二也我從無始已來鼻根因緣若聞正教戒徳妙香初不樂聞反生妨礙聞諸惡欲邪媚之香深心耽著由此業故墮大地獄生在邊地不聞賢聖五分之香不聞三乘四攝等香使我輪廻常與善隔是大可恥三也我從無始已來舌根因緣造過特多貪著厚味不淨說法致此罪緣常淪生死是大可恥四也我從無始已來身根因緣多造眾罪自重輕他增長癡愛由此業故得下賤報於佛勝緣無由攀附是大可恥五也我從無始巳來意根因緣僃造眾惡至人經教防苦出要心不希行更生違拒乃學異論規圗罪種致無正信求名求利增長我見乖僻尢重臨死之時方悔虛過此大可恥六也

頌曰傾都麗佳繞梁之曲肥馬輕裘蕙肴芳醁晦黑滋生昬嚚競欲貌蕩魂浮身甘意觸靈龜攝根晴葵衛足虫艸或虞人如不勗

生老病死門五

尋夫逺劫已來三業所纒六根所惑染愛潤業沈沒迄今生老病死實爲大苦故經云一身死壞復受一身生死無數盡天下艸木斬以爲籌計吾故身不能數矣所以達人興厭髙升界系之表愚夫貪生恆淪死生之獄故須識過可得長辭如胞胎經云眾生受胎防防漠漠狀若浮塵在胎十月四十二變識防苦毒楚痛難忍臭處廹迮劇於牢獄饑渴寒熱過於餓鬼母飽急塞母饑悶絕食冷如冰食熱如火飲多如漂大海行急如墮險谷坐久如土鎭笮立久如懸厠屋下燻上壓無時不苦及將欲生倍復艱難如赤身赴刃叫聲震烈𨿽具此苦復多不全若一日百日一月十月或在胞胎墮落或出生母子喪命當思此生實是大苦次思老苦經云年耆相熟形變色衰坐起苦極余命無幾湼槃經云譬如燈炷惟賴膏油膏油旣盡光炷非久人亦如是惟賴壯膏壯膏旣盡衰老之炷何得久住又如折軸無所復用如遭霜花人不欲視又經云是日巳過命亦隨減如少水魚斯有何樂當思此老復爲大苦次思病苦皆由風寒冷熱食飲不節四時變攺則水石乖扶況此假合之體危脆之形望免四大不虧百一無惱豈可得也及至苦患切身心煩愁塞求生不差求死不絕痛楚百端窮憂自結屎尿臭處妻子爲之攺容形骸不攝傍人爲之變色況單身寄病誰肯提攜故經云慈父孝子至病死時不能相救此至言也實爲大苦次思死苦經云死者盡也气絕神逝形體蕭索人物一統無生不終又經云去處懸逺而無伴侶無所破壞見者愁毒等經又云獨生獨死身自當之幽防幽防防見無期是以聖人以身爲患豈復以死更受生乎往來五道勞我精神誓斷貪源絕其生本是故死苦實由此身如來出家立言此意頌曰穠華易遷繁蕉不實星發鮐肌鄰光愒日二豎潛言十【闕】空術生之往矣髙松蕭瑟卽化翻靈從緣墜質噬臍有譏嗟然何汨

尅責身心門六

身爲苦本自所造集於生死中復增惡業不能攺悔隨順佛語是故特須深自尅責經云見人之過口不得言已身有惡則應發露書云聞人之過如聞父母之名耳可得聞口不得言又云君子顯其過經云贊人之善不言巳美書云君子揚人之美不伐其善經云恕已可爲譬勿殺勿行杖書云已所不欲勿施於人今以經書交映內外之教其本均同正是音殊名異若使理乖義越者則不容有此同致所以稱內外者本非形分但以心表爲言也經云佛爲眾生說法斷除闇惑猶如良醫隨疾授藥書雲天道無親惟仁是與若出家之人觀空無常厭離生死行出世法是則爲內乖此爲外在家之人歸崇三寶持戒修善奉行禮義是則爲內乖此爲外今內外道俗共知內美之稱由心外惡之名在行豈得不捨外惡勤修內善若欲修行先自尅責當知求進是假名退檢是實法欲渉千里者必裹糧衛足而致也欲升彼岸者必聚智糧具戒足而登也所以能果者實由退檢覺察挍試輕重故能卻斷無明退截老死愚闇滅則慧光發四相遷則戒徳顯故知亷退者進之兆也貪進者退之萌也夫求而獲者虛則實愛情深故有傾危墮墜之苦此外道之法也退而獲者實則意無深戀故得常安湼槃之樂斯佛道之法也今者但應退檢不及以自責躬若志求進必損我傷物退檢失則彼我兼利當知尅責心口是八正之路檢察身行是解脫之蹤是故如上善自尅責則無善而不歸也

頌曰瞻彼進徳莫敢惑遑顧咨小智徒以太康豈無通術跋此榛荒𨿽有重離迹照螢光循情內負撫事外傷層羅一舉空念髙翔

檢覆三業門七

尅責之情猶昧審的之旨未彰故以事檢心校所修習旣知不及彌增悚恧何謂檢校檢我此身從旦至中從中至暮從暮至夜從夜至曉乃至一時一刻一念一頃有幾心幾行幾善幾惡幾心欲摧滅煩惱幾心欲降伏魔怨幾心念三寶四諦幾心念苦空無常幾心念報父母恩慈幾心願代眾生受苦幾心發念菩薩道業幾心欲布施持戒幾心欲忍辱精進幾心欲禪寂顯慧幾心欲慈濟五道幾心欲勸勵行所難行幾心欲超求辧所難辧幾心欲忍苦建立佛法幾心欲作佛化度羣生上巳檢心次復檢口如上時刻從旦已來已得演說幾句深義已得披讀幾卷經典已得理誦幾許文字已得幾過嘆佛功徳已得幾過稱菩薩行已得幾過稱贊隨喜已得幾過廻向發願次復檢身如上時刻已得幾過屈身禮佛幾拜巳得幾過屈身禮法禮僧已得幾過執勞掃塔塗地已得幾過燒香防華然燈已得幾過拂除塵垢正列供具已得幾過懸幡表剎合掌供養巳得幾過繞佛恭敬幾十百帀如是檢察防理甚少違道極多白淨之業裁不足言煩惱重障森然滿目闇礙轉積解脫何由如上檢察自救無功何有時閒議人善惡故須三業自相訓責知我所作幾善幾惡

頌曰渾風緬沒旅俗膠加競文內疾誰靦心瑕再惟情反三省身華貴危窮濫貧懾豪奢邅回六蔽紛綸七邪不圖厥始逸馬難罝

訶詰四大門八【四大謂地水火風也】

上已檢校所行多諸廢惰由此四大招致懈怠是故訶詰令其覺悟夫三界遐曠六道繁滋莫不依因四大相資成體聚則爲身散則歸空然風火性殊地水質異各稱其分皆欲求適求適非一所以乖忤易動故一大不調四大俱疾乍增乍損屙疹續生風輕而地重水冷而火熱互相煎惱無時得安經諭四虵信哉可患又此四大無慚無恥無恩無義我今恐其不安所以資給所須然彼四大初無愧感何以知之至如悲風霜殞嚴冬雪零便須綿纊衣裘臥褥溫室若季夏鬱蒸熇赫炎烈復須輕絺廣室風扇牙簟春秋攺節气淸爽復須輕輭服禦乃至食則甘肥珍肴充滿飲則果溫漿冷水隨時資給安苦求樂此皆四大所須而我供贍未曾拒逆而此四大求索無慚不知有無有則充給不厭無則恐廹令得如饑須食不可暫闕脫致乖違內愁外戰增發火大不知我艱辛不恕我空之惟欲貪求無有休息是名無慚云何無恥汝之所須無窮我隨給汝不少𨿽然當受初無愧容我旣役智盡謀以相資贍而汝初無矜念於我於少日中不須衣食云何無恩今旣得我如此供給未嘗爲我造作善事獲我衣食飽暖怡懌反更思念作一切惡少時禪誦禮拜卽生懈怠云何無義此四大身不可期懷不可委信我今爲汝種種供須反復橫起種種愛著驅逼於我行殺盜淫我旣愚癡不能制革還相隨順生諸疾病或遭王法牢獄鞭杖爲汝所招我旣嬰苦汝亦無利猶復不知更求更索從今日去不復隨汝流轉老病生死大海汝當隨我行道作諸善業方可給汝隨病衣食趣得支身以除饑渴汝當善自驅策令我蚤得五分法身常化遊行自在無礙

頌曰迅矣百齡綿玆六入出沒昬疑興居愛習矻矻予求營營爾給匪徳日歸惟殃斯集貪人敗類無厭自及昭回不希墟何泣

出家順善門九

上已檢挍所行知乖道實逺克責自咎則進趣有途前𨿽道俗總論混知其過然在家罪重出家罪輕但出家之人行業階差生熟難辧然阡陌而觀亦麤見其迹今出家者未登聖境而期望之人恆引聖責凡良由大教勝逺尊之者責重法律精防信之者望深何以知然今欲見雅形妙相之體當覩儀容端麗之人欲觀仁義盛徳之風當尋有禮有義之行何常見眾多之口競譏棄諸外道正以不足及言所以息議在於眾僧動爲論端實由我法淸勝嫉之者多我法髙逺毀之者眾書云城髙則生道尊則魔盛今乍聞詰誚之言乃足驚怪就理而尋非無義而發試爲檢其所修比其所習福之深濃罪之厚薄可加意察之夫父母是孝戀難遣而能辭親妻子恩染難奪而能割愛勢位物情所競而能棄榮饑苦是人所難忍而能節食滋味是人所貪嗜而甘厭蔬澀翹勤是人所厭怠而能精苦七珍是人所恡惜而能捨離錢帛是人所蓄聚而能棄散奴僮是人所資侍而自給不使五色是人所欣覩而棄之不顧八音是人所競聞而絕之不聴飾玩細滑人所保著而能精麤無礙安身養體人所共同而能忘形捨命眠臥是人所不免而晝夜不寢爲業恣口朋遊人所恆習而處靜自檢白衣飲饌不知紀極而進食如毒白衣日夜無所不甘而已限以晷刻虛腹白衣則華屋嫓偶而已塜間離著又行住坐臥如是法禮拜圍繞如是法讀誦講說如是法食飲便利如是法受供行施如是法修道習行如是法略說如上無非有法數則三千威儀廣則說不可盡餘如出家功徳經說

頌曰澡身浴徳晦迹埋名將安寶地誰畱化城道場曠謐禪逕閒淸風飄弗響震轍徒驚嘯傲焉慮脫落何營長捐有結永寘無生

在家從惡門十

俗士每言談之次或問白衣歸向何法無不答云釋氏純臣縱復實心錯背亦羞言其乖各所以爾者實由大法精勝不欲與善相違故也旣言其信當事與言同若言事相反者便是矯僞諛諂側佞邪媚天下所驚嗟四海所駭嘆若欲眞實期於三世者見沙門之過當知凡劣形服𨿽異喜怒何殊便思其理可崇本不在人何得以鄙恡之行用廢大道乎且其積習勝業巳積熙連沙諭可不深思今諸士女試自檢察實自多過瞠恚不避尊貴惡罵無復髙卑貪求不計毀辱慳恡不知禮節淫欲不擇禽獸黜退不避親族加以防慢放逸貢髙懟恨諍訟邪命詐現異相以利求利惡求多求無有恭敬不隨教誨身見有見及以無見未嘗省退以禮自制一何苦哉惟恐我不勝人人莫及我經說起慢此業熾盛燒滅宿世所種善根又云爲惡𨿽少後苦無邊如毒在身終爲重患諸俗人等惟欲營生不知顧死然生不可保死必奄至尋此危命非朝則夕俄頃之間凶變無常如佛爲愚癡富老公說偈汲汲憂子財非我何所有愚人多預慮莫知當來變廣文如彼何得不思貪求積聚終必散失身死名滅惟業相隨又觀女人所起患毒倍於男子經云女人甚深惡難與爲因緣恩愛一防著牽人入罪門女人有何好但是諸不淨何不審諦觀爲此發狂亂郁伽長者經云在家修道當觀女人生厭離想非常久想不淨潔想臭穢惡想羅剎惡鬼恆噉人想貪色難飽無止足想惡知識妨淨行想三惡道增憂苦不斷目靣唇口惑人之具人爲所惑破家滅國殺親害子眾禍之本皆由女色

頌曰石磨則燐玉生𨿽堅維居必徙豈曰能賢冰開春日蘭敗秋年教隨類反習乃情遷命符三漏生偕十纒玆焉遂往憂畏方延

沈冥地獄門十一

萬法𨿽差功用不一至於明昧相形惟善惡二途而已語善則人天勝果差別於目驗述惡則三途劇苦皎然而非虛而愚惑之夫好起疑異多言人天是妄造地獄非實說以不覩故便不知推因以測果由不了故復不知驗果以尋因旣因果未分空扇是非疑途亂起明在何日無論未來其事難了但以卽今善惡是驗防漠非妄夫有形則影現有聲則響應未見形存而影滅聲續而響乖故知善惡相資亦復如是幸各明信無厝疑心何謂地獄經中廣說此洲地下八大地獄最下阿鼻四萬由旬鐵城四周表裏火徹銅狗黒虵哮吼嚼咋甚可怖畏諸小獄者散在鐵圍山間海渚空野眾處僃受寒熱難可具說獄各有主牛頭阿傍其性殘虐無一慈忍見受苦者惟憂不苦惟憂不毒或問獄卒眾生受苦甚可憐湣而汝無慈常懷毒害獄卒答曰諸受苦者由是不孝父母謗佛法僧罵辱親疎毀陷一切破壞和合瞠恚殺害貪淫欺詐邪命邪求及以邪見防慢懈怠放逸怨恨迷沒聲色耽著酒食犯所受戒不知慚愧具足惡業來此受苦受苦旣畢恆加諫諭此是惡處今已得脫勿復重來然此眾生初無攺悔今日得出俄頃復來勞我形力加毒於彼今觀此輩旣不修善往趣泥洹則是無知不識避苦所以倍痛害之何由得生慈忍又經云有十惡業殺生偸盜能令眾生墮於地獄畜生餓鬼無量劫數乃得爲人還受短命貧窮等報又感外報棘刺沙礫水艸少味不如意等且身口意此三發業之始自作教人見作隨喜此三成業之由現報生報後報此三感業之所故論云三三合九種從三煩惱生然前九位業通善惡受三塗報惟在三毒是故行人先須觀彼於此人身可有出理

頌曰冥津殊復曉髙聽亦能卑陰墻𨿽兩宻幽夜有四知炎山翻烈火冰澗帀寒澌羅城振云幕鋒樹郁霜枝茹荼非云苦集木豈稱危求仁曾已得長嘆欲何爲

出家懷道門十二

自大聖巳還性體未圓三相所遷四山作固所以如來智周域外尙假苦切之言令諸有生得入律行今居在凡愚善惡雜糅何能免防累之愆愛染之失若聞所說當深嘆悼何時免離若斯之過不得內懷驚疑增其忿憾也然則起忿之來誠由著我如經所說執我見者生死大患第一破戒且舉一我無人不患自非正聚誰不獘之出家本意爲滅此惑故諸行者常須遮制積功不巳漸得出有迷此不修還同無始徒在僧倫更招苦業今聞出家之美不得便言無惡又聞俗人之惡不可便言無善故通述之宜各警策夫出家者猶信故入道也當去愛著順佛語則出世之行成也若於行有虧則非謂之信也內旣無信則剪落納衣瓶鉢等於身無用略引數條不得自怠已去憒閙得空閒已離俗愛無攀緣已出馳動入寂定巳離染著得無礙巳捨苦境得無惱已離妻子無纒縛巳棄飾好厭華侈巳絕聲色滅貪求巳斷榮辱去我見巳向八正趣道門已披誓忍辱鎧已服解脫湼槃衣已望畢竟空寂捨巳登慈悲喜捨堂已見廻向之大利已聽多聞自覺音佛見出家之利樂如此所以勸奨誡勵修學故經云蓋聞沙門之爲道也捨家妻子捐棄愛欲斷絕六情守戒無爲其淸淨一心者則萬邪滅矣一心之道者聲色不能污榮位不能動免離憂苦存亡自在塊然獨立捨五慳除兩穢二堅縛二障法二種垢二雨雹二癰瘡二燒法二種病四破戒者一謂三業不淨二謂聞空怖畏三謂不爲泥洹四謂貪著我見又如經說菩薩修行先除四失謂捨欺誑重報恩決嫌疑滅諂心如是僃行諸度妙行淸淨廣大安住寂靜

頌曰韞石諒非眞飾瓶信爲假竊服臯門上濫吹澑軒下鳯祀徒驚心騶文終好野實相豈或照浮榮未能捨迹殊冠冕客事襲驅馳者已矣歇鄭聲無然亂周雅

釋文紀卷十七

欽定四庫全書

釋文紀卷十八

眀梅鼎祚輯

南齊【二】

淨住子淨行法門【二】

在家懷善門十三

前巳聞其惡深自鄙悼今顯其善悅以進道何以知之自非貪欲情厚染愛性深富貴意重勢利心濃者則不容安處累縛黒闇所纒故知在家者眾患之本矣故使室家妻子宗親眷屬周旋來往朋友遊處奉上接下皆湏將意意不獨往其應筐篚筐篚之用非求不至旣馳求事廣財念無窮惟念多蓄不顧無常擁積腐壊靡知分防是爲欲不慳貪便不能得旣眷屬纒繞百心不同不加鞭罰則爲惡者眾𨿽曰止惡要由意瞠起是爲欲不瞠恚亦不能得爲此資生校計馳求萬方以利縈心不知患害水火盜賊艱苦備經或夭身命殘殺無辜宴集歡樂非此不濟起貪癡心謂我加爾飲噉之後暢快莫思是爲欲不起癡而不能得當知白衣與善相違故曰所作之事與地獄對門又曰居處如牢獄妻子如枷鎖財物如重擔親戚如怨家而今在窮苦之地系縛憂厄艱辛纒累僃諸苦惱不親三寶不近正法窮迷闇障劇苦之內而能一日一夜守持淸禁六時行道兼修六齋年三長齋或持一戒二戒三戒乃至五戒八戒十戒菜蔬節味檢身口意又率妻子內外眷屬回向崇善建菩提因或撤父母之供妻子之分財貨衣服甘珍肴果窮其所有敬供精潔合室營奉晨昬翹注或爲疾病患危急縣官牢獄或親族崩亡祈福魂路或生善滅罪始發信心崇仰沙門在聖無別由其隨順佛正教故所以順佛語故出離生死若違佛語必墮惡道是故常應堅發正願願受化生自在飛行一切佛剎隨所感見應接羣生學佛威儀入如來室著如來衣坐如來座巧便大慧開悟解脫於諸法中究竟無障盡虛空際大誓莊嚴頌曰處塵貴不染被褐重懷珠美玉曜幽石曾蘭挺叢芻四民不爲侶三界豈能渝諒玆親愛染寧以財利拘煩流捨智寶榛路坦夷途萬物竟何匹烈火樹紅芙

三界內苦門十四

夫三界牢獄四圍輪轉在家出家未斷我倒無得免者旣爲生死所纒身心勞累遷變無窮無非是苦故經云三界皆苦何可樂者而眾生常惑謂言世間是常是樂出世樂因無常是苦何其沈迷頓此顚倒才驗刺身卽覺苦受何得云樂略引數條證知惟苦若謂飲食爲樂者則應多所餐進身和心悅何意小乖分度便成疹患若謂衣服爲樂者則應春夏一服愛心無厭何意寒暑異服眀不甘樂所以苦本若謂室宇爲樂者何意不常一處旣致馳動眀知避苦若謂妻子眷屬爲樂者則應長相歌笑何意俄爾無常悲號哽噎當知眷屬實是苦本若謂妙色以爲樂者則應長悅心目永慰形骸何意湏防顏貌變攺髮白面黒傷痛少年華美之艷故知此色本自是苦不是外來若謂好聲以爲樂者則應絲竹繁防觀聴無厭何意小久便致昬倦耳不樂聞當知是苦若謂酣酒以爲樂者則應適意遣憂長無惱患何故神昬心悶骨節慘痛或因此事鞭杖鎖系防身夭命破家亡國受苦無量若謂朋逰爲樂者則應終日逰散不知厭極何意每一登臨少時便倦後更相攜無復行意若謂淫佚爲樂者則應血气剛彊眼明神爽少而不老壯而不變何意恣情逞欲輒有疲困抽腦徹髓頭眼亂心驚气迫筋骨緩縱口燥唇焦四肢振掉抽拔五藏由此夭命當知淫佚實是苦本若謂榮位爲樂者則應始終不變無恥無辱何意黜陟之間憔悴立至已上諸條大舉而言然此六塵五情逰心之處無非是苦所以大聖覺察三界牢獄知苦不迷解脫生死

頌曰心怨動紛繞情怡輙遷互歡愛一離逺傷憂坐衰暮連幌結淸陰髙臺起風露腐毒緣芳防夭伐實修嫭欲网必虧生繁罝或全眇眇夜何期悠悠終肯悟

出三界外樂門十五

佛世尊說三界世間總是苦聚非惟一苦而巳又是無常無我不淨終歸於空出世之外則有常樂我淨具八自在而眾生長迷妄謂爲樂一何可悲且說一苦隨相有八何謂八苦所謂生苦老苦病苦死苦愛別離苦怨憎防苦求不得苦五盛陰苦於一苦中更有諸苦故諸行人策勵行道節身口意翹勤匪懈羣小無知謂之爲苦大聖圓照三達洞了知此小苦大樂正因𨿽有勞頓所期者大非謂爲苦故引諸行相用簡有心若捨身命憐湣眾生得佛金色身光眀洞徹行住坐臥震動大千相若禮拜父母師長賢聖得佛頂相髙眀若不誑眾生贊揚其徳得佛眉間毫相若行慈愛仁救眾生得佛紺靑螺髮相若以光燈供養施人得佛項出日光相若以慈意視眾生者得佛淨目上下眴相若絕滋味十善化人得佛四十齒齊密相若說慈善志意堅彊得佛四牙白淨相若絕口四過得佛方頰車廣長舌相若行施平等得佛果時七處合滿相若忍苦行決定無亂得佛師子臆相若行正淨醫藥救人得佛身方正相若行慈仁不杖眾生得佛修臂指長相若視地行不踐虫命得佛行不蹈地相若手扶接有苦眾生得佛手內外握相若行四攝攝取眾生得佛手足网相若以淨心供養善人得佛手足輪千輻理相若施衣服隠過蔽惡得佛陰馬藏相若說除患死法得佛鹿腨腸相若善莊嚴不解眾生肢節得佛鉤鎖骨相若柔和順塔右繞從人得佛右旋毛相若平治道去棘刺得佛一孔一毛相若不服華綺沐浴於人得佛皮膚細輭相若掃塔除穢得佛身不受塵相若修萬行常願具足得佛胸卍字相若捨國城妻子得佛淨土眷屬賢聖相若自節食上味施人得佛上味相若常讀誦不惡口加人得佛總持口香气相若說法引接眾生得佛面無饑渴滿口光辯才相若持戒無缺得佛法身圓備相若在山間頭陀苦行得佛塵累都盡相若捨華堂幽林禪思眾生謂苦不能行之菩薩志意堅彊所期者大不以爲苦故得自然宮殿七寶房舍早得成佛眾生猶自流轉生死海中豈非爲顚倒惑纒之所致也故當勤加精進修行此行便出三界頌曰端襟測煩海矯步寫埃氛三受猶絕雨八苦若浮雲輸心仰圓極罄質委方墳朝逰淨國侶暮集靈山羣燈只開逺照香宇薦嘉薫俛首睇人俗信矣靜爲君

斷絕疑惑門十六

夫因果感應影響相生必然之道理無差舛而眾生業行不純善惡疊用以不純故報有精粗或貴或賤或美或惡其事迹匪一不了本行故致疑惑何者如精進奉戒應得長生子孫熾盛親族榮顯而反見身命夭促門族衰殄屠害之人應嬰促壽眷屬殘滅而反延年壽考宗彊援廣淸防之行應招富足而見貧苦貪盜之人應見困窘而覩丰饒此乃緣其福故現世輕受如金剛般若云由持經故爲人輕賤是人先世罪業應墮惡道以今輕賤故先世罪滅所以致有此疑者由其無明惑故妄起顚倒不能解了三世業相今略出數條世人惑事用以懲誡庻有識者識以除疑智人以生爲苦所以不忍愚夫貪生以生爲樂是一惑也智人以不生則不死故云湼槃寂滅之樂而愚夫惡死不知逺死之方是二惑也智人以居家爲苦譬之牢獄書云割情在於驕奢而愚夫染著以爲榮樂是三惑也智人知妻子之累故比之枷鎖書云割情在於所愛而愚夫以恩愛爲懽欣是四惑也智人以眷屬是系縛之本放之如讐而愚夫系戀以爲勝適是五惑也智人以榮利是自滅之筌書云割情在於速達而愚夫不計防害取貴是六惑也智人以色聲香味爲苦本書云割情在於嗜欲而愚夫爲之沈溺迷醉且列如前不容致惑是以智人當勤自勉自生老病死不離其身勿生疑惑一生空過今更出之以顯疑相見布施者疾患早亡便起疑心慳悋見持戒人過中不食致患懷疑自養見忍辱人檢心攝形致患懷惱勸令開意見誦經人旦夕緣理致患勸息見菜蔬人致患瘦弱勸噉肥美見坐禪者致患勸臥聞語引進便稱本情懈怠自恣隨順流俗曾不思量朝聞夕死如救頭然何有情賴更習常俗以死自誓方曰有志頌曰生塗非一理識緒固饒津徒駭東陵富空嗟北郭貧國生曽已戾顏氏信爲仁逢尢昭往業習善防玆身勤憂永夷泰晏安終苦辛令名且云重豈若樹良因

十種慚愧門十七

旣已同知在家男女之惡又見出家僧尼瑕累又聞疑惑顚倒之門退自思省實可慙愧經云慚愧得具足能滅闇障故又云慙如鐡鉤能制人非法若無慙愧與諸禽獸無相異也湼槃經云有二白法能救眾生一慚二愧慙者自不作惡愧者不教他作慙者內自羞恥愧者發露向人有慙愧故則能恭敬父母師長懷慙愧故罪則除滅顯相如此各湏慙愧順淸白法事乃無量略舉十條以爲綱要第一慙愧諸佛如來往昔欲令我等離苦獲安所以發心行菩提道忍苦受辱令成法身常以正法爲我解說而我不能如說修行第二慙愧父母哀哀父母生我劬勞長養教詔常懷憂惕旣爲人子不順誨約反學凶彊陵蔑貴賤旣乖諍子上失令名深爲可愧第三慙愧諸子然彼實能晨昬定省色養無虧而終貧煎無物賑給故使諸子無由得立又闕教導使子愚昬實爲可愧第四慙愧師僧然我父母生育訓誨不能使我出生死海今此師僧教我出家受增上戒懷羅漢胎得羅漢果而我違犯深爲可愧第五慙愧弟子旣能晨夕依教策修而反固遮有違聖說致使道業寸尺無功一生空過無法制奉顧斯負累亦可深愧第六慙愧帝王恆以十善化導天下故國土安寧五穀丰熟所以百姓安家復業出家之人泰然安樂任其禪誦而今懈惰深是可愧第七慙愧檀越出家所懷解脫爲本形骸資待衣食爲先所以諸俗爲道興福供給資緣故隆正業而惑不全失於敬重亦可深愧第八慙愧良友知識化導見佛因緣令具梵行大經唱示而我聞諫反以爲讐背逆三歸禮向神俗迷著善導故違正誨深可爲愧第九慙愧所化諸人由我無徳久不種緣致使開悟莫能津濟故令聴者徒枉功夫縱聞雜善不獲純淨內心自疾深可慙愧第十慙愧天龍神鬼護法防只我本發心誓度一切故諸天龍擁護無惱而我愆缺情志不恆惟知負恩但增慙愧

頌曰神膏施惟重酒恩未隆眀璣隋水上潤玉藍田中稟天性所極資敬道攸崇羽毛共以勢輪軌相爲通報徳愴前雅酬言愛余風遵途每多舛顧省能無忡

極大慚愧門十八

慙愧之義以不及爲本若於正行悉能遵奉則無假慙愧書云內省不疚何憂何懼又曰心茍無瑕何卹無家今旣理妙難精觸向乖背一念之間造過無量過無量故慙愧亦應無量前已略舉大致其中支不可縷悉更立此門使尋文求防知理無不攝也夫眾生以我見故不能推美於物引惡在已而於萬善不能修習見人勝行意欲陵之無慙之甚何得不見今列位顯之庻可斂迹若見直心行慙愧人我不能行願彼不作見行布施持戒人開解脫門願其早止見行忍辱精進人自不能行願早退沒見多聞修定者自不能行不欲使作見行慈悲喜捨者不能讚勉欲其不行見菜蔬一食者自不行故勸令退敗見行伏心人應慙愧法乃勸不行乖八正道見學問誦經人自無此行不使彼作見圍繞禮拜者自嬾惰故嫉令不行見有唱導梵音者自不及彼願不爲之見經行頭陀者旣不能行反謗毀滅今據叔世設法開化以此爲髙義當生信滅罪祈福道而今登無畏座開廣笑謔之端飾詞自麗之美髙言興色誹誚往還儀容傲佷初無謙遜永不退省我解未深惟詰諮者尋經有謬故經云若爲利養名譽我心愛黨而說法者是名非說若利於彼增信心故滅煩惱故起淨業故知慙知愧開八正路是名善說如過去世有苦岸比丘說有眾生我人壽命違於佛語命終入阿鼻地獄仰臥伏臥左右脇臥各九百萬億嵗爾後更歷諸餘地獄自外徒黨受苦難言故知不依佛教毀謗正法其罪實重當知法師實亦爲難其善則致福無量其惡則獲罪亦重是故法師應湏極大慙愧然居在世間養生之急在於衣食由此衣食勞亂極深所湏繒纊皮革無不損生殘命著他皮肉還養肉身乃至食噉一粒之食非用功夫無由入口推度前功商量我腹上入下出常流不止而於其中選擇精肥進納軟滑貪嗜美味無羞無恥湏臾變攺臭不可近將行將坐如厠不殊何有智者於食生貪若生貪者大湏慙愧與彼畜獸復何取別頌曰冬狐理丰毳春蠶緒輕絲形骸翻爲阻心識還自欺華容羈丱日生平少年時驅車追俠客酌酒弄妖姬但念目前好安知身後悲惕然一以愧永與情愛辭

善友勸奬門十九

夫能了除疑惑內發慙愧勸奬之功善知識也今欲修習萬行非善知識無由進道經云如栴檀葉在伊羅林其葉則臭伊羅臭葉在栴檀林其葉則香書云與善人居如入蘭芷之室久而偕芳與惡人居如在鮑魚之肆與之俱臭又云近墨必緇近朱必赤故知善友能作佛事是大因緣是同梵行善知識者今能將我得升淨土惡知識者今能陷我墜於地獄當知善恩不可酬報夫善惡之理皎然眀白但以任情適道則進趣之理遲善友勸奬便勇猛之心疾經有奬課之文書有勸學之說當知要行實由勸成故經云菩薩自身布施亦勸他人令行布施自行持戒忍辱精進一心智慧亦勸他人令行此事然則勝美之事欣樂羨仰物之恆情今若徒有願樂之心不行願樂之事未見其果猶若絕糧思味其於饑渴終無濟益故略引數條盛行要事以相警誡今有財富室溫家給人足不勞營覓自然而至復有貧苦饑獘形骸勞悴終日願於富饒而富饒未嘗暫有以此苦故勸其布施力厲修福若有衣裘服翫鮮華充備又有尺布不全垢膩臭雜是以勸奬令施衣服及以室宇若見甘味珍羞連幾重案又有藜藿不充困於水菜所以勸奬令施飲食若見榮位通顯乘肥衣輕適意自在復有卑陋猥賤人不齒錄塗炭溝渠坐臥糞穢此苦可厭勸令修福除滅防慢奉行謙敬豈可他人常貴我常在賤若見形貎端正吐言廣利又有面狀矬陋所言險暴此苦可捨勸令忍辱若見意力彊幹少病登勞行道無礙有人多患不安所行莫濟見有此苦勸施醫藥令其進趣故法句經云四時行道得度眾苦一者少年有力勢時二者有財物時三者遇三寶福田時四者當計萬物必離散時常行此四必得道迹應自督課不待他勸

頌曰蘭室攺蓬心栴崖變伊艸丹靑有必渝絲素豈常皓曲轅且繩直詭木遂雕藻一簣或成山百里倦中道隆漢乃王臣失楚信元保勉矣徳不孤至言匪虛造

戒法攝生門二十

前巳勸奬於他我今自加課勵凡論課勵要必托境行因若心志浮蕩則進趣無寄然托境行因戒爲其始可謂入聖之初門出俗之正路如乖此訓永處三塗人天長絕是以經云譬如大地長生萬物戒亦如是能生眾生人天華果故經云若無此戒諸善功徳皆不得生良以三塗苦報罪障所纒人天勝果堪爲道器欲感勝果非戒不生是以聖人先眀此教然三歸五品戒法兩科七眾小學要以三歸爲宗一乘大教必崇三聚爲本並如經律具顯規猷卓爾憲章行業明逾鑑鏡今粗舉其大致用光恆俗所以發戒之原湏依三寶者蓋由佛法僧寶天人所尊歸依生信必能出有若歸邪神反增苦趣故經說雲歸佛淸信士不歸諸天神故湏先定邪正方識逆順經云信爲道元功徳之母智是解脫出有之因誠至言也若無此信心志浮虛歸戒不得是以發足立信爲先何謂三歸謂佛法僧此三可重故名爲寶何謂爲佛自覺覺彼無師大智五分法身也何謂爲法能軌能正滅諦湼槃淸淨無相也何謂爲僧能和和眾無學功徳自他滅處也何謂爲歸可憑可向也何謂爲寶能招利樂正心依仗近獲人天逺登無學此則三寶區別之門若論極教理惟一統照無不周照周等覺謂之佛寶體無非法謂之法寶至徳常和謂之僧寶此乃體一義三同性三寶眾生解悟信知佛性離此生死招興利樂是故一切無不歸憑第一翻邪三歸第二五戒三歸第三八戒三歸第四十戒第五具戒第六十善戒第七大菩薩戒此之七戒所防過境近約大千世界之內一切六根六大並是戒境廣如常說

頌曰金山嚴寶仞瓊畹烈瑤荑墻狐議不窟檐鷰豈能棲淨花莊思序慧沼盥身倪六羣儻未一七眾固恆齊端儀有直景正道無傾蹊維宮超以悟襄野竟何迷

自慶畢故止新門二十一

從前發心已來知至徳可歸檢校克責滅諸惡門疑惑旣遣慙愧續修勸奬兼行戒徳又顯得捨如是之罪障餐聴若斯之勝法豈得不踴躍歡喜嗟抃自慶者乎經云八難難度一地獄難二餓鬼難三畜生難四邊地難五長壽天難六𨿽得人身盲聾瘖瘂不能聽受難七𨿽得人身六情完具而世智辯聰信邪倒見不信三寶肆意輕侮此身死已便在三途隨業沈沒久乃得出時在人道還不正信家生第八前後佛間不覩正法徒生一世增長邪見具造眾罪尋爾徒死是故經云徒生徒死甚可憐湣奉法行人先崇此意生死大事不可自寛今略出自慶數條系在心首佛言地獄難免而今同得免離此苦一自慶也佛言餓鬼難脫而今同得逺於此苦二自慶也佛言畜生難捨而今同得不樹此因三自慶也佛言生在邊地不知仁義今在中國修習禮智四自慶也佛言生長壽天不知植福福盡命終還墮惡道而今不以世樂自娛回以供養五自慶也佛言人身難得一失不返有過盲龜浮木之譬今得人身六自慶也佛言六根難具今無缺損七自慶也佛言丈夫男身難得我已得也佛言女人身者湏知佛性則是丈夫我已知也佛言邪辯難捨我今歸正法也佛言佛前佛後是爲大難我今相與慷慨立志旣見色像又聞正法則同鹿野滅惑不殊也佛言見佛爲難我今頂禮佛所記像功用等倫也佛言聞法爲難我今備得聞也佛言出家爲難我今具隨眾也佛言出家専信倍復爲難我今一心無敢二見敬法愛法以法爲師經中偈言惟念過去世供養爲輕防防報歷遐劫餘福值天師淨慧斷生死癡愛銷無遺佛恩流無窮是故重自歸

頌曰春非我春秋非秋一經長夜每悠悠陶形練气住元造啟防夷阻出重幽榮公三樂非爲曠箕生五福豈能求靈姿妙境往難集防言至道此云修年逢生幸曾以慶盈愆貳過儻知憂畢故斷新別苦海希賢庻善憑智流

大忍惡對門二十二

夫道從苦生不由樂果徳憑功建非情所集故經云忍辱第一道於諸眾生心無礙故以其在苦則多礙多惱起不善業今所以得無礙者良由在礙而修無礙故礙而不爲礙旣於礙而無所礙豈非忍力之所致乎經云娑婆世界五濁之剎五痛五燒具諸惡報是故發大乘者多來此土以救苦爲資糧以拔惱爲要行此土一日修善勝於他方淨國百千萬劫所以爾者良由極苦之地心不及善而能於劇苦之中卓然發意忍苦受辱豈不奇哉所謂火中生蓮華此實爲希有他方淨土無修福地所以不及此土何者淨國七財丰溢不假布施攝貧窮也淨國律儀圓淨不假持戒攝毀禁也淨國則無辱無忍穢土無事非辱在辱能忍勝他方也淨國精進如救頭然不假翹勤攝懈怠也淨國之人入法流水念念修順無出入觀不假寂定攝亂意也淨國智慧眀滿不假才巧說攝愚癡也又淨國之人非無誓但誓之功不及淨土四攝四等例同無用淨國樂故則救苦之心薄惡土苦故則進善之心猛故經云行於非道通達佛道也夫欲發廣大心行菩薩行自非履危涉險備受艱難蹈熾火歷冰霜嬰苦切甘楚毒於萬苦中而能忍受者則道塲可踐若無此惱忍何從生借此煩惱起我諸善所謂塵勞之儔爲如來種當知忍者有力大人功徳之本所謂忍痛癢忍思想忍疾病忍饑苦忍疲勞忍寒暑忍憂悲忍熱惱忍惡罵無恥辱忍撾打無恚礙忍貪欲無愛著忍防慢無背道忍所難忍忍所難行忍所難作忍所難辦能行此者眞可謂大忍辱矣

頌曰春山之下玉抵禽漢水之陽璧千金淸業神居徳非重潔巳愚侶道已深愛憎喜怒生而習榮華芳防世所欽鴻才巨力萬夫敵誰肯制此方寸心逸驥狂兕獷不禦繁羈密柙儻能禁遣情遺事復何想寂然無待恣幽尋

緣境無礙門二十三

經云在俗則謂之爲縛在道則謂之爲解解卽無礙所致縛卽資待所招今若欲有待於無待則有待更煩無待於無待則有待自遣有待旣遣則無礙之門可入若志在於資養便覩縛纒更重但眾生凡類觸向多阻不資於物則自濟無方資於物者累之重也生累纒繞解脫何由今旣深知其累累實爲苦何以知之今欲陸行非車轝人馬不動一累礙也今欲水逰非舟航不移二累礙也今欲養身非衣裘屋宅則無所憑托三累礙也今欲養命非粳糧黍粟五味柔軟則無所資待四累礙也今欲修習一慧髣像無向五累礙也今欲求見一佛及一淨土發奇特心防漠不見六累礙也今欲徹視十方障礙滿目七累礙也今欲求佛聖智以除障惑近是眾生心行而我不覩八累礙也今欲披文尋義𨿽課心力近在淺言不達意防九累礙也今欲誦習經典受已忘漏十累礙也凡此累礙其事無量聖人所無礙自在者由何而致實由逺諸塵勞自策爲本是所資待莫不勤役自辦不假於他而他爲我用所謂讓而得者則其理通求而獲者則其理滯菩薩不求自利但欲利益眾生是以其利在已而得無礙眾生常利我忘彼所以恆縛而無解聖是可求而得非是永隔無津今若欲學聖捨凡者當遵聖人所習𨿽其途無量然津濟要趣惟一解脫耳故經云若自無縛欲解彼縛斯有是處今欲學菩薩道必湏棄凡夫縛凡夫縛者惟願得五欲縱意自在實大縛也菩薩行人棄之不顧經云不得畜養奴婢畜生當自翹勤出離生死若假於他他還縛我無解脫期今云無奴不立無婢不辦此乃气力彊梁之時一旦臥牀百事同棄自救不暇何憂及人宜自勉勵則解脫之門易可登耳

頌曰怳象惚物終不名龍舉鸞集竟誰辯絕智亡身孰爲礙韜名戢曜故能顯匪日匪月灼以懸安飛安翔虛而踐壁石無間恣出沒水火有性任舒捲敷教應俗騖泉流現迹依方迅風轉大哉超世莫與羣希轅慕舜宜自勉

一志努力門二十四

從初辧徳極於無礙善惡二途凡聖苦樂眀了審諦斯言備矣惟應努力勤而行之經云感傷世間貪意長流沒於愛欲之海吾獨欲反其源故自勉而特出是以世世勤苦不以爲勞經云我與阿難空王佛所共發菩提心我常勤精進所以速成正覺又云得正法智巳以無疲厭心爲眾生說斯可謂努力矣夫眾生流轉三有觸苦相纒所以情識闇弱慮淺多迷每一修善怯退遑擾念念之間百變乖舛自非勸之以努力奬之以剛幹則勇鋭驍果之心不發經云眾生與無眀怨賊鬭戰亦不異世間剠敵相禦世間則湏金鉦壯其气鼓鐘激其忿郁怫增其怒決烈成其力不資此發勇不假此振威何能摧鳴條之戰拉牧野之師乎今與煩惱共戰當集無漏之智命無畏之師控道品之眾禦六度之侶建道場之幡擊甘露之鼓著誓鎧冑被忍辱袍甲握智慧弓刀執堅固箭盾精進督怠惰翹勤課不及登行登懽喜稅駕頓法云種智斷其勇方便運其略於是無眀老死之賊協附四魔之軍影響波旬因倚天女憑帶鬼神億千萬眾擔山吐火雷電四繞欲入闇惑之旅退金剛之師由乎菩薩忍調無想積徳久善魔怨稽伏一念努力豁然大明非法王壊正法王勝此並經中之盛事若不努力何由辦也如人營家晨起夜寐劬勞督課便自室內盈實饑寒不切但能努力無所不濟出世妙行事不殊俗若小努力防復加意三明六通不足爲難更運方便重課心形信順之忍漸深自至豈得空捨一生虛過三塗切巳力無所施方復生悔何嗟及矣所以努力一門貫通前後位心極行惟此而已願幽眀聖鑑照覧窮途故敢發言托文現意

頌曰豫北二山尙有移河中一洲亦可爲精誠必至霜塵下意气所感金石離有子刺掌修名立王生擢髮美譽垂自來勤心少騫墜何不努力出憂危勝幡法鼓縈且擊智師道眾紛以馳有常無我儼旣列無明有縛孰能窺

禮舍利寶塔門二十五

大聖詮化隨機感益譬若一音說法各得其解是故應以現生防利者所以降神母胎誕聖王宮應以出家防利者所以捨金輪位剃除須髮應以相好防利者所以現成正覺坐菩提樹應以實相防利者所以三轉法輪十二部經應以滅度防利者所以雙樹濳輝現於湼槃良由眾生障業煩多是故聖化隨應不一然則現於湼槃者復是增發悲戀之心以悲慕故善心濃到凡禮拜像塔皆宜感發悲心澘然思慕慘切其情追想正法我不餐仰泣想如來不親音旨如入祖禰之廟覩靈若在歔欷無顏如來慇懃令我等具諸苦行而我違背自墮惡道在於像末未防解脫以苦報故憶如來恩是以今各歸心於此像塔嗚咽涕零慙顏哽慟至心奉爲至尊皇后皇太子七廟聖靈今日信施龍神八部廣及一切劇苦眾生敬禮十方三世一切諸剎土中所有如來形像靈廟敬禮釋迦如來一切現在靈骨舍利敬禮如來現在頂骨舍利敬禮如來現在髏蓋舍利敬禮如來現在眼睛舍利敬禮如來現在一切紺髮紅爪舍利敬禮如來現在一切指骨舍利敬禮如來現在一切牙齒舍利敬禮如來現在衣鉢水瓶錫杖眾具敬禮過去四佛生地並行坐遺迹敬禮如來得道樹寶塔敬禮如來轉法輪處寶塔敬禮如來般湼槃處寶塔敬禮如來滅後阿育王造八萬四千塔敬禮阿育王所造無量諸佛像敬禮天上人間海中龍宮一切像塔敬禮此國諸州諸瑞聖像敬禮此國諸寺諸山無量靈像敬禮天上人間海中無量形像願一切眾生不在佛前佛後常見佛生常見佛出家常見佛得道常見佛湼槃能建立是無量像塔盡於來際佛事不絕

頌曰越人鑄金誠有思魏後妝木亦云悲中賢小節猶可戀去聖彌逺情彌滋只樹蕭條多宿楚王宮寂寞尠遺基設像居室若有望開儀駐防曖如之連鄕共日獨先後道悠命舛將無時傾懷結想惻以慕垂靈寫照拂塵疑

敬重正法門二十六

諸法本空寂滅無說以因緣故現有文字當知文字經典本在破病滅惑爲先惑旣八萬四千故使教門亦有八萬四千法藏至於病銷惑遣藥亦隨亡如栰諭者可以情悉然羣生沈罔隨言封滯由此見故教藥常陳所以金簡盈於寶殿玉軸煥於神宮辯析空有於假實表發權智於無方故如來一代四十九年隨緣示教種種說法及於湼槃但有聲教計隨言說必致淪亡然以義理談正宗無昧言𨿽得防金防難乖故立法依用永刋定天魔外道莫敢侵陵自慧日已沈法云遐布非夫簡冊無由獻功尊大迦葉法門英儁擊鐘聲告召集無學千僧一夏撰結遺言十二義求三藏文攝多羅葉典其量莫思蘊積西夏將及千載時運漸染東翻漢朝沿彼至今年垂六百雜錄正經七千餘卷詞義眀敏談味無遺近則安國利人逺則超凡證聖備如捲部智者尋之至心奉爲至尊皇后皇太子七廟聖靈天龍八部乃至十方一切劇苦眾生敬禮一切眞如正法藏敬禮十方一切諸佛所說法藏敬禮過去一切諸佛法藏敬禮賢劫初佛拘樓孫如來天龍宮法藏敬禮拘那含牟尼佛天龍宮中法藏敬禮迦葉佛天龍宮中一切法藏敬禮釋迦如來天龍宮一切法藏敬禮西印度黒蜂山寺一切法藏敬禮沮渠國大乘十二部法藏敬禮北印度石壁八字捨身法藏敬禮神州大國一切眾藏經典敬禮易州石經朔州恆安石窟經像敬禮一切受持三藏諸法師等敬禮一切禪師律師讀誦經典諸行人等願一切含靈入如是法門常能總持廣說教化通逹無礙頌曰出不自戶將何由行不以法欲焉修之燕入楚待駿足陵河越海寄輕舟仁言爲利壯已博聖道濟邈難求通眀洞燭煥曽景深凝廣潤湛淵流翼善開賢敷教義照防啟惑滌煩憂功成弗有名弗居淡然無執與化逰

奉養僧田門二十七

僧稱福田羣道宗尙斯何故耶良由發防俗之幽心啟正道之遐趣拯沈淪而將濟於三有禦法綱而護於萬齡由是道被天下徳光四俗能生善種號曰福田徳響犍槌又稱應供心乖理義行越法科則顯乖剃落之容幽受空樹之譬及與施主爲讐隙與骨肉爲瘡疣熱血之相可尋石女之倫不逺僧護佛藏明言不迷智論大經淸範攸屬固當日湏三省事必九思念念策心無時寧捨方可入三乘之一位預三寶之一員盛徳可觀六道歸依而出有髙行難擬七眾相從爲福田豈非形寄域中情超域外者也流俗纒紏封附昬迷處處生著何能逺出是以樹立僧寶爲俗良田令興福力得出生死不徒設也然佛超八表作範區中爲物受供而實不受法在除惑淸淨非情供養感果自隨生業僧含凡聖形系往因縱成無學猶嬰善報身謝無餘方出諸有今以形累有緣多湏資待故凡施者教多在僧然供養於僧備有三寶故佛有言隨順我語供養佛也爲解脫故供養法也眾僧受用供養僧也有斯理義故名眾僧良福田矣奉爲至尊皇后皇太子七廟聖靈天龍八部乃至十方一切劇苦眾生敬禮十方一切僧寶敬禮當來下生佛兜率天彌勒菩薩僧敬禮逰方大士文殊師利菩薩僧敬禮救苦大士觀世音菩薩僧敬禮護法大士普賢菩薩僧敬禮滅罪大士虛空藏菩薩僧敬禮十方一切行大道心菩薩僧敬禮十方一切行緣覺心辟支佛僧敬禮十方一切行下乘者諸聲聞僧敬禮賓頭盧闍住法萬載諸聲聞僧敬禮佛子羅羅住法萬載諸聲聞僧敬禮剡州山海九億萬住法萬載諸聲聞僧敬禮三千界內見在一切諸凡聖僧願一切含靈常與賢聖同乘正道開智生福不墜惡趣生生遭遇爲善知識拔除煩惱得出諸有

頌曰五玉已潤談而信八桂𨿽芳風乃掃妙理至言惟聖寶不自伊人孰道照空觀法識遷流撫俗瞻光厭生老絕滅情嗜斷懽怡縱落豪榮棄雕藻親愛倐忽信風煙財利悠悠若塵艸測以龍云豈曰髙濯足江漢更慙皓

勸請增進門二十八

勸請者慇懃之至意也由發慇懃之意則願善之情深矣是故於一切纎防之善咸湏慇懃勸請增進令生慧行不容中廢然勸請有二勸請眾生修行戒善具諸徳本勸請諸佛救護眾生說法久住十方四惡趣我今悉勸請修持諸戒行獲得於人身十方一切人我今悉勸請令修十善業得生於天上十方諸天人我今悉勸請登立正定聚得離於惡道十方諸學人我今悉勸請覺察諸煩惱速證無學地十方阿羅漢我今悉勸請知非究竟位惟有一佛乘十方辟支佛我今悉勸請成就大悲智教化諸眾生人天二乘眾我今悉勸請體覺如來藏修習菩薩行一切諸菩薩我今悉勸請修行十度行速登於十地兜率天菩薩我今悉勸請常轉不退輪速下度羣生菩薩智未眀我今悉勸請金剛滅塵累顯發眞實相十方一切佛初成正覺者我請轉法輪安樂諸眾生十方一切佛若欲捨壽命我今歸命請願久住於世如是佛菩薩我今皆勸請發此慇懃心是故稽首禮頌曰俟河之淸逢聖朝靈智俯接一其遙白日馳光不流照葵藿防志徒傾翹徧盈空有盡三界綿塞宇宙罄八遼徳光業遂升至覺寂寞常住獨能超煎灼欲火思云露沈汨使水望舟橋慈廣度昔有誓法輪道禦且徐防

隨喜萬善門二十九

眾生以愚惑故多懷嫉妬增上之心是以見人行善則興惡想摧毀破壊不令成就然彼前人未必損行而此嫉者妄增惱熱增長惑業生死不絕是以聖人調心制意行此隨喜亦復勸請眾生如說奉行十方一切眾所有防細善仁義及禮智孝養謙恭敬慈和及愛敬防貞淸潔行若有如是善我今悉隨喜離欲在家人奉修如來戒三歸五八戒十善菩薩戒淸淨諸律儀離惡名聞者如是諸功徳我今悉隨喜飯僧施法衣浴除煩惱垢救攝諸貧窮饑寒窮塞者疾病艱危苦施藥悲憐業如是等功徳我今悉隨喜曠路作好井橋船度人物園林池花果施佛並供僧渴乏除熱惱其福實無量如是等功徳我今悉隨喜造經流法教然燈發慧眀習誦及轉讀決了諸義趣若復爲人說倍增歡喜心如是諸功徳我今悉隨喜建立諸塔廟堂殿及寶剎彩畫及木像金銀銅石等傳寫諸相好顯示於法身如是諸功徳我今悉隨喜若有造僧坊牀帳及臥具令彼息心者安意於禪林出入苦空門次第寂滅觀如是諸功徳我今悉隨喜如來大慈悲善說諸法門發生隨喜行令我等修學隨喜諸聲聞忍苦度生死隨喜諸菩薩不捨惡道受隨喜十方佛無畏天人尊能於三界獄引出諸眾生願令眾生類悉得於佛道是故我隨喜稽首禮諸佛

頌曰聞善若巳燭良書見賢思齊美通誥感幽動地孝有誠殞首流腸忠爲操振禮摛文憲則機謀飆勇靜姦暴眀白入素志衝閒髙論窮防契神奧捐軀濟物不邀名輕財貴義豈期報百行萬善紛塗軌求誠罄想畢歡蹈

回向佛道門三十

言回向者以不著爲義原一切眾生備修萬行舍身命財所以不得解脫生死者皆緣耽著果報不能捨離若能不執其心修行攝度隨有防福廻施羣生向於佛道者則於果報不復生著便於生死蕭然解脫故經云如所說修行回向爲大利是以一切所作善業皆應回向兼勸眾生不著果報何者卽此身形果報之本終日養飼莊嚴雕飾要必當死徒爲保著自非愚闇所以貪受此身少有慧眀何得無時不厭以是智者撫臆論心不容貪著回流生死十方諸眾生所行防善業仁孝及謙敬慈愛柔和等忠正修禮智矜逮賑孤窮如是世俗善悉回向佛道一切諸外道種種勤苦行五熱灸其身投巖赴水火反縛塗炭等無量諸邪見今皆爲回向同歸正覺道一切淸信士歸戒行十善乃至諸女人亦能修福徳又能善說法開化眾妙福回向施羣生共成無上道一切弟子眾聞聲卽解悟善來成比丘乃至四道果方便及初觀苦空非常想亦回施羣生共向無上道十方諸辟支自然成緣覺深悟在別世曉了因緣法隠顯化眾生獨處樂善寂如是兼一切盡回向佛道十方諸菩薩讀誦於經法入禪出禪者勸總行眾善如是等三善一切眾徳本亦回施眾生歸向無上道一切諸善等乃至賢聖果解空未能窮有無不雙盡悉令與一切同入眞妙境著回有相心皆向解脫道如是諸菩薩我今勸回向發此無著心是故稽首禮

頌曰悠悠九土各異形擾擾四俗非一情驅車秣馬徇世業市交鬻義衒虛名三墨紛紜殊不防七儒委郁曽未並吉凶拘忌乃數術取與離合實縱橫朝日夕月竟何取投巖赴火空損生咄嗟失道爾回駕沔彼流水趣東瀛

發願莊嚴門三十一

原眾惡所起皆緣意地貪瞠癡也自害害他勿過於此故經號爲根本三毒能煩能惱勞擾身心於緣起惡三三九種然此九種義通善惡三善根生名善業道三不善根生名惡業道是故行人常一其心不令動亂防起相見卽自覺察寸護六根不令塵染常發願以自莊嚴願一切眾生皆從今日乃至菩提眼常不看貪淫邪艷惑人之色不看瞠恚醜狀屠裂愚癡疑闇倨慢邪眾之色願見一切十方常住法身之色菩薩下生八相之色如來相好聖眾和防善集之色願一切眾生耳常不聞悲啼愁嘆聲地獄苦楚聲餓鬼畜生受苦聲八苦交對聲四百四病起發聲八萬四千塵勞聲願耳常聞諸佛說法八音聲八萬四千波羅蜜聲三乘聖果十地功徳如是等聲願一切眾生鼻常不聞殺生滋味飲食之气三十六物革囊之气發欲羅綺脂澤之气五辛能薰九相屍气願鼻常聞十方世界諸樹艸木之香五戒八戒十善六念諸徳香學無學人十地五分十力八萬四千諸度無漏之香十方諸佛說法之香願一切眾生舌恆不嘗眾生有命身肉雜味能生煩惱滋味願舌恆嘗甘露不死之味天自然食在其舌根變成上味諸佛所食之味法喜禪悅之味解脫泥洹最上勝味願一切眾生身常不覺邪淫細滑生欲樂觸不覺鑊湯寒冰之觸餓鬼畜生諸苦惱觸四百四病寒熱風霜蚉防蚤虱饑渴困苦等觸願身常覺淸涼彊健心悟安隠證道飛行八自在觸願一切眾生皆從今日乃至菩提意常覺知九十八使八萬四千塵勞之法十惡五逆九十六種邪師之法三塗可厭生死大苦願意常知一切眾生皆有佛性佛爲醫王法爲良藥僧爲看病者爲諸眾生治生死患令得解脫心常無礙空有不染

頌曰心所期兮彼之岸何事浮俗久淹逭照慧日兮駕法云騰危城兮出塵館芳珠煜兮聞歲時寶樹飅兮警昬旦淸露溥甘永以挹喜園流采常爲玩無待殷鼎方丈羞安用秦箏纎指彈勤誠欵願長不渝習苦塵勞從此捍【並廣眀集】

釋文紀卷十八

欽定四庫全書

釋文紀卷十九

明梅鼎祚輯

南齊【三】

明僧紹【字承烈平原鬲人宋元嘉中渡江齊永明中徴國子祭酒不就捨宅爲攝山棲霞寺】正二教論【道士有爲夷夏論者故作此以正之】

及聞殊論鋭言置家有懼誣聖將明其歸故先詳正所證二經之句庶可兩悟幽津

論稱道經云老子入闗之西天竺維衛國國王夫人名曰淸妙老子因其晝寢乘日之精入淸妙口中後年四月八日夜半時剖右腋而生墮地卽行七步舉手指天曰天上天下惟我爲尊三界皆苦何可樂者於是佛道興焉【事在妙內篇此是漢中眞典非穿鑿之書】正曰道家之旨其在老氏二經敷之妙備乎莊生七章而得一盡靈無聞形變之奇彭殤均壽未覩無死之唱故恬其天和者不務變常安時處順夫何取長生若乘日之精入口剖腋年事不符托異合說稱非其有誕議神化秦漢之妄妖延魏晉言不經聖何云眞典乎

論稱佛經云釋迦成佛巳有塵劫之數或爲儒林之宗國師道士【此皆成實正經非方便之說也】正曰佛經之宗根明極教而三世無得俗證覺道非可事顯然精深所防定慧有徴於內緣感所應因果無妄於外夫釋迦發窮源之眞唱以明神道之所通也故其練精研照非飬正之功防善階極異殆庶自崖道濟在亡形而所貴非全生生生不貴存存何功忘功而功著寂滅而道常出乎無始入乎無終靡應非身塵劫非遐此其所以爲教也

論曰二經之防若合符契正曰夫佛開三世故圓應無窮老止生形則教極澆淳所以在形之教不議殊生圓應之化爰盡物類是周孔老莊誠帝王之師而非前說之證旣闗塞異教又違符合之驗矣

論曰道則佛也佛則道也正曰旣教有方圓豈覩其同夫由佛者固可以權老學老者安取同佛茍挾競慕髙撰防雜妄欲因其同樹邪去正是乃學非其學自漏道蠹只多不量見恥守器矣

論曰其入不同其爲必異各成其性不易其事又曰或照五典或布三乘教在華而華言化夷而夷語又曰佛道齊乎達化而有夷夏之別正曰寂感遂通在物必暢佛以一音隨類受悟在夷之化豈必三乘教華之道何拘五教衝用因感旣夷華未殊而俗之所異孰乖聖則𨿽其人不同然其教自均也

論曰端委搢紳諸華之容也剪髮緇衣羣夷之服也正曰將求理之所貴宜無本禮俗防襲異道惟其時物故君子豹變民文先革顓孫膺訓喪志學殷夫致徳韶武則禪代異典後聖有作豈限夷華況由之極教必拘國服哉是以系其恆方而迷深動躓矣水陸旣變致逺有節舟車之譬得無偏乎而刻船守株固以兩見所歸論曰下棄妻孥上廢宗祀嗜欲之物咸以禮伸孝敬三典獨以法屈悖徳犯順曽莫之覺又曰全形守祀繼善之教也毀貌易姓絕惡之學也理之可貴者道事之可賤者俗正曰今以廢宗祀爲犯順存嗜欲以申禮則是孝敬三典在我爲得俗無必賤矣毀貌絕惡自彼爲鄙道無必貴矣愛俗拘奮崇華尙禮貴賤疊置義成獨說徒欲蠹粥於凡觀豈期本理於聖言邪

論曰泥洹仙化各是一術佛號正眞道稱正一一歸無死眞防無生正曰侯王得一而天下貞莫議仙化死而不亡者壽不論無死臆說誣濫辭非而澤大道旣隱小成互起誠哉是言其諸誣詭謗慢欲以茍濟其違求之聖言固不容譏矣今之道家所教惟以長生爲宗不死爲主其練映金丹飡霞餌玉靈升羽蛻屍觧形化是其托術驗而竟無覩其然也又稱其不登仙死則爲鬼或召補天曹隨其本福𨿽大乖老莊立言本理然猶可無違世教損欲趣善乘化任往忘生生存存之防實理歸於妄而未爲亂常也至若張葛之徒又皆離以神變化俗怪誕惑世符咒章劾咸托老君所傳而隨稍增廣遂復逺引佛教證成其僞立言舛雜師學無依考之典義不然可知將令眞妄渾流希悟者永惑莫之能辯誣亂巳甚矣

客旣悉於佛老之正猶未涉其津今將更粗言其隅而使自反焉夫理照研心二教兩得乃可動靜兼盡所遇斯乘也老子之教蓋修身治國絕棄貴尙事止其分虛無爲本柔弱爲用內視反聴深根寧極渾思天元恬髙人世浩气飬和失得無變窮不謀通致命而竢達不謀巳以公爲度此學者之所以詢仰餘流而其道若存者也安取乎神化無方濟世不死哉其在調霞羽蛻精變窮靈此自繕積前成生甄異气故𨿽記奇之者有之而言理者弗由矣稽之神功爰及物類大若麟鳳怪瑞小則雀雉之化夫旣一受其形而希學可致乎至乃顏孔道鄰親資納之極固將仰靈塵而止欲從末由則分命之不妄有推之可明矣故仲尼貴知命而必有所不言伯陽去奇尙而固守以無爲皆將以抑其誕妄之所自來也然則窮神盡教固由之有宗矣道成事得各防之有元矣夫行業著於前生而彊學以求致其功積習成於素孱而橫慕以妄易其爲首燕求越其希至何由哉故學得所學而學以誠也爲其可爲而爲可致也則夫學鏡生靈中天設教觀象測變存而不論經世之深孔老之極也爲於未有盡照窮緣殊生共理練僞歸眞神功之正佛教之也是乃神明其宗老全其生守生者蔽明宗者通然靜止大方乃𨿽蔽而非妄動由其宗則理通而照極故必徳貴天全自求其道崇本資通功歸四大不謀非然守教保常孔老之純得所學也超宗極覽尋流討源以有生爲塵毒故息敬於君親不敬議其化異不執方而駭奇妙寂觀以祐思功積見而要來則佛教之粹明於爲也故夫學得所學則可以資全生靈而教尊域中矣明爲於爲將乃防習反流而邈天人矣過此以往未之或知洗慮之得其將在玆【明集】

王融【字元長瑯邪臨沂人中書郎】

謝竟陵王示法制啟

翔慧燭於昬塗灑法水於塵路至夫澄心洗累之規莊情束影之制觧网出界之訓滅惑淨照之防固以行首霜威字端風厲信可以糟滓五書糠氛百氏升罩耼周筲竽尼旦所謂窺七澤而狹潢污登太山而小天下

法門頌啟

伏以迦文啟聖道冠百靈常住置言理髙萬乘神儀挺發非望云就日所追睿識獨尊豈生明弱言能企鹿苑金輪汲引以濟俗鶴林雙樹顯究竟以開氓惜乎只園滅影鷲嶽淪光防辭旣遙大義如綴自不宣遊十地擁接九區豈有導覺水之塞源拯法云於落仞明公覽四諦之必空悟三業之暫有應務屈巳則仁兼旦奭隨方申道則慧一淨名驅率土於福林入蒼黔於正術【並藝文類聚】

張融【字思光暢之子司徒左長史】

門論致諸賢書【齊書融義無師法而神觧過人白黑談論鮮能抗拒】

吾門世供佛舅氏奉道道也與佛逗極無二寂然不動致本則同感而遂通逹迹成異其猶樂之不沿五帝之祕禮之不襲三皇之聖豈三與此皆殊時故不同其風異世故不一其義安可輒駕庸愚誣誷神極吾見道士與道人戰儒墨道人與道士獄是非昔有鴻飛天道積逺難亮越人以爲鳬楚人以爲乙人自楚越耳鴻常一鴻乎夫澄本𨿽一吾自俱宗其本鴻迹旣分吾巳翔其所集汝可專遵於佛迹而無侮於道本書與二何兩孔周剡山茨

少子致書諸遊生者曰張融白鳥哀鳴於將死人善言於就暮頃旣病盛生衰此亦魂畱防气況驚舟失柂於空壑山足無絆於澤中故視陰之間𨿽寸毎遽不縫不徙也欲使魄後余意繩墨弟侄故爲門律數感其一章通源二道今奏諸賢以爲何若【融著通源之論其名少子】

周顒難張長史門論書【並問顒於鐘山立山茨精舍與張融遇輒以言相滯彌日不解】

周剡山茨歸書少子曰周顒頓首懋制來班承復峻其門則參子無踞誠不待奨敬尋同本有測髙心𨿽神道所歸吾知其主然自釋之外儒綱爲過此而能與仲尼相若者黃老實雄也其教流漸非無邪素朴之本義有可崇吾取捨舊懷粗有涇渭與奪之際不至朱紫但蓄積懷抱未及厝言耳途軌乖順不可謬同異之聞文宜有歸辧來防謂致本則同似非吾所謂同時殊風異又非吾所謂異也久欲此中防舉條裁幸因雅趣試共極言且略如左遲聞深況

通源曰道也與佛逗極無二寂然不動致本則同感而遂通達迹誠異周之問曰論云致本則同請問何義是其所謂本乎言道家者豈不以二篇爲主言佛教者亦應以般若爲宗二篇所貴義極虛無般若所觀照窮法性虛無法性其寂𨿽同住寂之方其防則別論所謂逗極無二者爲逗極極於虛無當無二於法性邪將二塗之外更有異本儻虛無法性其趣不殊乎若有異本思告異本之情如其不殊願聞不殊之說

通源曰殊時故不同其風異世故不一其義吾見道士與道人戰儒墨道人與道士獄是非昔有鴻飛天道積逺難亮越人以爲鳬楚人以爲乙人自楚越耳鴻常一鴻乎夫澄本𨿽一吾自俱宗其本鴻迹旣分吾巳翔其所集周之問曰論云時殊故不同其風是佛教之異於道也世異故不一其義是道言之乖於佛也道佛兩殊非鳬則乙惟足下所宗之本一物爲鴻耳驅馳佛道無免二乖未知髙鑑緣何識本輕而宗之其有防乎若猶取二教以位其本恐戰獄方興未能聽訟也若𨿽因二教同測教源者則此教之源毎沿教而見矣自應鹿巾環杖悠然目擊儒墨誾誾從來何諍茍合源共是分迹雙非則二迹之用宜均去取奚爲翔集所向勤務惟佛專气抱一無謹於道乎言精防逺企聞後要

通源曰汝可專遵於佛迹而無侮於道本周之問曰足下專遵佛迹無侮道本吾則心持釋訓業愛儒言未知足下雅意佛儒安在爲當本一末殊爲本末俱異邪旣欲精探彼我方相究渉理類所闗不得無請

答周顒書【並答所問】

張融白吾末能忘身故有情身分外旣化極魂首復爲子弟畱地不欲使方寸舊都日夜荒沒平生所困橫馗而艸所以制是門律以律其門非佛與道門將何律故告气緩命憑魄申陰數感十應通源定本實欲足下發予奇意果能翔牘起情妙見正析旣赴所志今爲子言周之問曰論云致本則同請問何義是其所謂本乎答彼周曰夫性靈之爲性能知者也道徳之爲道可知者也能知而不知所可知非能知之義可知而不爲能知所知非夫可知矣故知能知必赴於道可知必知所赴而下士雷情波照鼓欲噪神精明驅動識用沈藹所以倒心下灌昭隔於道至若伯陽專气致柔停虛任魄載營抱壹居凝通靜靜惟通也則照無所沒魄緒停虛故融然自道足下欲使伯陽不靜道寧可得乎使靜而不怕道亦於何而可得今旣靜而兩神神靜而道二吾未之前聞也故逗極所以一爲性遊簡且韻猖狂曠不能復行次戰思定霸宇內但敷生靈以竦志庶足下罔象以捫珠是以則帝屬五而神常一皇有三而道無二鳬乙之交定者鴻乎吾所以直其繩矣

周之問曰言道家者豈不以二篇爲主言佛教者亦應以般若爲宗二篇所貴義極虛無般若所觀照窮法性虛無法性其寂𨿽同住寂之方其防則別答彼周曰法性𨿽以卽色圖空虛無誠乃有外張義然環防其所中足下當加以半思也至夫遊無蕩思心塵自拂思以無蕩一舉形上是𨿽忘有老如騫釋然而有忘釋不伐老當其神地悠悠精和坐廢寂然以湛其神遂通以衝其用登其此地吾不見釋家之與老氏陟其此意吾孰識老氏之與釋家逗極之所以無二親情故妙得其一矣直以物感旣分應物難合令萬象與視聽交錯視聽與萬象相橫著之旣巳深卻之必方淺所以苦下之翁且藏卽色順其所有不震其情尊其所無漸情其順及物有潛去人時欲無旣可西風晝舉而致南精夕夢漢魂中寐不其可乎若卿謂老氏不盡乎無則非期於得意若卿謂盡無而不盡有得意復爽吾所期卿若疑老氏盡有而不亮以教則釋家有盡何以峻迹斯時卿若以釋家時冝迹峻其猶老氏時峻此迹逗極之同玆焉余意

周之問曰論云時殊故不同其風是佛教之異於道也世異故不一其義是道言之乖於佛也道佛兩殊非鳬則乙答彼周曰非鳬則乙迹固然矣迹固其然吾不復答但得其世異時殊不冝異其所以之異

周之問曰未知髙鑑緣何識本答彼周曰綜識於本巳吐前牘吾與老釋相識正如此正復是目擊道斯存卿欲必曲鞠其辭吾不知更所以自訟

周之問曰若猶取二教以位其本恐戰獄方興未能聽訟也答彼周曰得意有本何至取教

周之問曰若𨿽因二教同測教源者則此教之源每沿教而見矣答彼周曰誠哉有是言吾所以見道未壹於佛但吾之卽此言別有奇卽耳

周之問曰自應鹿巾環杖悠然目擊儒墨誾誾從來何諍答彼周曰虞芮二國之鬭田非文王所知也碎白玉以泯鬭其別有尊者乎況夜戰一鴻妄稱鳬乙斯自鹿巾之空負頭上環杖之自誣掌中吾安得了之哉周之問曰茍合源共是分迹雙非則二迹之用宜均去取奚爲翔集所向勤務惟佛專气抱一無謹於道乎答彼周曰應感多端神情數廣吾不翔翮於四果卿尙無疑其集佛吾不翔翮於五通而於集道復何晦且寶聖冝本迹匪情急矧吾巳有所集方復移其翔者邪卿得其無二於兩楹故不峻督其去取

周之問曰吾則心持釋訓業愛儒言未知足下雅意佛儒安在爲當本一末殊爲本末俱異耶答彼周曰吾乃自元混百聖同投一極而近論通源儒不在議足下今極其儒當欲列儒圍道故無屬垣耳隙思潛師夜以遂圖掩天城恐難升之險非子所躋則吾見師之出不見其入也吾巳謂百聖同所投何容本末俱其異更以瀝勢倒兵恣卿智勇吾之勇智自縱橫湊出

周顒重答張長史書【並重問】

周顒頓首夫可以運寄情抱非理何師中外聲訓登塗所奉而使此中介分然去畱無薄是則怏怏失路在我奚難足下善欲言之吾亦言之未巳也輒復往研遲承來析

通源曰法性𨿽以卽色圖空虛無誠乃有外張義所以苦下之翁且藏卽色順其所有不震其情尊其所無漸情其順周之問曰苦下之藏卽色信矣斯言也更恐有不及於卽色容自托以能藏則能藏者廣或不獨出於厲鄕耳夫有之爲有物知其有無之爲無人識其無老氏之署有題無無出斯域是吾三宗鄙論所謂取捨驅馳無有能越其度者也佛教所以義奪情靈言詭聲律蓋謂卽色非有故擅絕於羣家耳此塗未明在老何績但紛紛橫沸皆由著有之家因俗玆焉是患旣患由有滯而有性未明矯有之家因崇無術有性不明𨿽則巨蔽然違誰尙靜渉累實微是道家之所以有埤教前白所謂黃老實雄者也正何舊說皆云老不及聖若如斯論不得影響於釋宗矣吾之位老不至乃然夫大士應世其體無方或爲儒林之宗或爲國師道士斯經教之成說也乃至宰官長者咸托身相何爲老生獨非一迹但未知渉觀淺深品位髙下耳此皆大明未啟權接一方日月出矣爝火宜廢無餘旣說眾權自寢足下猶欲抗遺燎於日月之下明此火與日月通源旣情崇於日月又無侮於火本未知此火本者將爲名乎將或實哉名而巳邪道本安在若言欲實之日月爲實矣斯則事盡於一佛不知其道也通源之防源與誰通

通源曰當其神地悠悠精和坐廢登其此地吾不見釋家之與老氏陟其此意吾孰識老氏之興釋家又曰今旣靜而兩神神靜而道二吾未之前聞也又曰伯陽專气致柔停虛任魄魄緒停虛故融然自道也又曰心塵自拂一舉形上周之問曰足下法性𨿽以卽色圖空虛無誠乃有外張義竊謂老釋重出對分區野其所境域無過斯言然則老氏之神地悠悠自悠悠於有外釋家之精和坐廢每坐廢於色空登老氏之地則老異於釋渉釋氏之意則釋氏殊於老神旣靜而不兩靜旣兩而道二足下未之前聞吾則前聞之矣茍然則魄緒停虛是自虛其所謂虛融然自道亦非吾所聞道若夫心塵自拂一舉形上皆或未渉於大方不敢以通源相和也通源曰足下欲使伯陽不靜道寧可得乎使靜而不怕道亦於何而可得周之問曰甚如來言吾亦慮其未極也此所謂得在於神靜失在於物虛若謂靜於其靜非曰窮靜魄於其魄不云盡魄吾所許也無所間然通源曰若卿謂老氏不盡乎無則非想期於得意若卿謂盡無而不盡有得意復爽吾所期周之問曰盡有盡無非極莫備知無知有吾許其道家惟非有非無之一地道言不及耳非有非無三家所蘊儻贍余慮惟足下其眄之念不使得意之相爽移失於有歸耳

通源曰非鳬則乙迹固然矣迹固其然吾不復答又曰吾與老釋相識正如此正復是目擊道斯存又曰得意有本何至取教又曰誠哉有是言吾所以見道未一於佛周之問曰足下之所目擊道存得意有本想法性之眞義是其此地乎佛教有之足下所取非所以何至取教也目擊之本卽在教迹謂之鳬乙則其鴻安漸哉諸法眞性老無其防目擊髙情無存老迹防迹兩亡索宗無所論所謂無侮於道本當無侮於何地哉若謂探道家之迹見其未一於佛者則是眞諦實義沿文可見矣將沿於道章而得之乎爲沿於徳篇而遇之也若兩無所沿而徳於方寸者此自足下懷抱與老釋而爲三耳或可獨樹一家非老情之所敢逮也

通源曰虞芮二國之鬭田非文王所知也斯自鹿巾之空負頭上環杖之自誣掌中吾安能了之哉周之問曰足下謂苦下之且藏卽色則虛空有闕矣足下謂法性以卽色圖空則法性爲備矣今有人於此操環杖而言法性鹿巾之士執虛無而來誚曰爾不同我吾與爾闕足下從容倚棘聽斷於其間曰皆不可也謂其鹿巾空負於頭上環杖自誣於掌中以足下之精明特逹而判訟若斯良虞芮之所以於邑也

通源曰吾不翔翮於四果卿尙無疑其集佛吾翮不翔於五通而於集道復何晦周之問曰足下不翔翮於四果猶勤集於佛教翮不翔於五通何獨棄於道迹乎理例不通方爲彼訴

通源曰當欲列儒圍道故先屬垣隙周之問曰足下通源惟道源不及儒吾因疑其闕是以相訪但未知融然自道惟道能融將道之融然修儒可防邪𨿽非義本縱言冝及想釋本多暇幸惠餘音【明集釋僧祐云余尋周張難問𨿽往復積捲然兩家立意理在初番故略其後文防存義本】

與周顒論釋法寵書【法寵姓馮南陽冠軍人寓海鹽納妻半年捨家住興皇寺從道猛曇濟學成實論融與顒書稱之】

古人遺族故畱兒女法寵法師絕塵如棄唾若斯之志大矣逺矣【續髙僧傳】

周顒【字彥倫汝南安成人歷國子博士兼著作廣眀集梁普通年中顒遺書誤顒卒齊未嘗入梁齊書明載】

抄成實論序

尋夫數論之爲作也𨿽制興於晚集非出於一音然其所以開家命部莫不各有統皆足以該領名數隆贊方等契闊顯益不可訾言至如成實論者總三乘之祕數窮心色之防闡標因位果觧惑相馳凡聖心樞罔不畢見乎其中矣又其設書之本位論爲家抑揚含吐咸有憲章則優柔闚探動開奬利自發聚之初首至道聚之本章其中二百二品鱗防相綜莫不言出於奧典義溺於邪門故必曠引條繩碎陳規墨料同洗異峻植明塗禆濟之功實此爲著者也旣效宣於正經無染乎異學𨿽則近泒小流實乃有變方教是以今之學者皆云志存大典而發迹之日無不寄濟此塗乘津騖永本期長路其書言精理贍思味易耽頃遂赴蹈爭流重趼相躡又捲廣義繁致功難盡故夐往不旋終妨正務頃泥洹法華𨿽或時講維摩勝鬘頗參餘席至於大品精義師匠蓋疏十住淵世學將殄皆由寢處於論家永均於弱喪是使大典榛蕪義種行輟興言悵悼側寐忘安成實旣有功於正篆事不可闕學者又遂流於所赴此患冝裁今欲內全成實之功外蠲學士之慮故銓引論才備詳切緩刋文在約降爲九卷刪賖采要取效本根則方等之助無虧學者之煩半遣得使功歸至典其道彌傳波若諸經無墜於地矣業在心源庶無裁削之累令典故全豈有妨於好學相得意於道心可不謀而隨喜也【出三藏記集】

與何勸止殺書【顒淸貧寡欲終日蔬食𨿽有妻子獨處山捨王儉甞謂顒曰卿山中何所食顒曰赤米白鹽綠葵紫蓼文惠太子問顒菜食何味最勝顒曰春初早韭秋末晚菘時何亦精信佛法無妻妾太子又問顒卿精進何如何顒曰三塗八難共所未免然各有其累周妻何肉後亦斷食肉猶欲食白魚防脯糖蟹以爲非見生物疑食蚶蠣使學生議之竟陵王見學生鐘岏議謂可食大怒顒與書勸令菜食納之遂絕血味】

丈人之所以末及遐蹈者或在不近全菜耶脫灑離析之討鼎俎网罟之興載防其來實逺誰敢幹議觀聖人之設膳羞仍復爲之品節蓋以茹毛飲血與生民共始縱而勿裁將無厓畔善爲士者豈不以恕已爲懷是以各靜封疆罔相陵軼況乃變之大者莫過死生生之所重無逾性命性命之於彼極切滋味之在我可賖而終身朝晡資之以味彼就寃殘莫能自列我業久長吁哉可畏且區區微卵脆薄易矜歂彼弱麑顧步冝湣觀其飲啄飛行人應憐悼況可心心撲褫加復恣忍吞嚼至乃野牧盛羣閉豢重圏量肉揣毛以俟枝剝如土委地僉謂常理百爲愴息事豈一塗若云三世理誣則幸矣良快如使此道果然而受形未息則一往一來一生一死輪廻是常事雜報如家人天如客遇客日尠在家日多吾儕信業未足長免則傷心之慘行亦息念丈人於血气之類𨿽無身踐至於晨鳬夜鯉不能不取備屠門財貝之經盜手猶爲亷士所棄生性之一啟鸞刀寧復慈心所忍騶虞𨿽饑非自死之艸不食聞其風者豈不使人多愧眾生之稟此形質以畜肌膋皆由其積壅癡迷沈流莫反報受穢濁歷苦酸長此甘與肥皆無明之報聚也何至復引此滋腴自污腸胃丈人得此有素聊復寸言發起耳【南齊書或在不近全菜耶廣明集作惑在於不全菜耶脫灑離析之討鼎俎作挫折之升鼎俎陵軼作陵轢無逾作無過以味作以永嵗寃殘作怨酷列作申飛行作飛沈人應作使人心心作甘心恣忍作恣意盛羣作成羣閉圈作閒圈百爲作可爲受形未防一無受字生死二句作生死常事遇客日尠作過客日少吾儕作吾修自及作自念𨿽無身踐作𨿽不身殘晨鳬夜鯉作升鳬沈鯉經盜手作一經盜手寸言南史作片言廣明集多愧恥止】

鐘岏

車螯蚶蠣議

防之就脯驟於屈伸蟹之將糖躁擾彌甚仁人用意深懷如怛至於車螯蚶蠣睂目內闕慙渾沌之奇礦殻外緘非金人之愼不悴不榮曽艸木之不若無馨無臭與瓦礫其何算故冝長充庖廚永爲口實

王琰

防祥記自序【琰太原人防於交阯賢法師所受戒以觀音金像令供飬奉還揚都寄南澗寺琰晝夢像立座隅卽馳迎還其夕南澗失像十餘盜毀鑄錢至宋大明中以此像寄多寶寺琰適荊楚十餘年及還揚都夢在殿束眾小像內詰旦造寺如夢便獲建元元年七月十三日也琰爲防祥記自序其略云】

此像常自供飬庶必永作津梁修復其事有感深懷沿此徴覿綴成斯記夫鏡接近情莫逾儀像瑞驗之發多自是興經云鎔斵圖繢類形相者爰能行動及放光明今西域釋迦彌勒二像輝用若眞蓋得相乎今東夏景模神應亟著亦或當年羣生因防所感假憑木石以見幽異不必尅由容好而能然也故沈石浮深實闡閩吳之化塵金瀉液用舒彭宋之禍其餘銓示繁方𨿽難曲辧率其大扺允歸自從若夫經塔顯效防證亦同事非殊貫故繼其末【法苑珠林集神州塔寺三寶感通錄塵作瘞瀉作寫舒作綿禍作福】劉虯【字靈預南陽湼陽人禮誦長齊研精佛理仕南郡丞免歸累徴不就】

無量義經序

無量義經者取其無相一法廣生眾教含義不貲故曰無量夫三界羣生隨業而轉一極正覺任機而通流轉起滅者必在苦而希樂此叩聖之感也順通示現者亦施悲而用慈卽救世之應也根異教殊其階成七先爲波利等說五戒所謂人天善根一也次爲拘鄰等轉四諦所謂授聲聞乘二也次爲中根演十二因緣所謂授緣覺乘三也次爲上根擧六波羅蜜所謂授以大乘四也眾教冝融羣疑須導次說無量義經旣稱得道差品復云未顯眞實使發求實之防機用開一極之由緒五也故法華接唱顯一除三順彼求實之心去此施權之名六也𨿽權開而實現猶掩常住之正義在雙樹而臨崖乃易我淨之音七也過此以往法門𨿽多撮其大歸數盡於此亦由眾聲不出五音之表百氏並在六家之內其無量義經𨿽法華首載其目而中夏末覩其說每臨講肄未甞不廢談而嘆想見斯文忽有武當山比丘慧表生自羌冑僞帝姚略從子國破之日爲晉軍何澹之所得數歲聰黠澹之字曰螟蛉飬爲假子俄放出家便勤苦求道南北遊尋不擇夷險以齊建元三年復訪奇搜祕逺至嶺南於廣州朝亭寺寓中天竺沙門曇摩伽陀耶捨手能書口觧齊言欲傳此經未知所授表便慇懃致請心形俱至淹歷旬朔僅得一本仍還嶠北賫入武當以今永明三年九月十八日頂戴出山見校通奉覿眞文欣敬兼誠詠歌不足手舞莫宣輒防訪宿觧抽刷庸思謹立序注云

自極教應世與俗而差神道救物稱感成異圃巳東號曰太一罽賔以西字爲正學東國明殃慶於百年西域辯休咎於三世希無之與修空其揆一也有欲於無者旣無得無之分施心於空者豈有入空之照而講求釋教者或謂防理可漸或謂入空必頓請試言之以筌幽寄立漸者以萬事之成莫不有漸堅冰基於履霜九仞成於累土學人之入空也𨿽未圓符譬如斬木去寸無寸去尺無尺三空稍登寧非漸耶立頓者以希善之功莫過觀法性法性從緣非有非無忘慮於非有非無理照斯一者乃曰觧空存心於非有非無境智猶二者未免於有有中伏結非無日損之驗空上論心未有入理之效而言納羅漢於一聽判無生於終朝是接誘之言非稱實之說妙得非漸理固必然旣二談分路兩意爭途一去一取莫之或正尋得防之匠起自支安支公之論無生以七住爲道慧陰足十住則羣方與能在迹斯異語照則一安公之辯異觀三乘者始簣之日稱定慧者終成之實錄此謂始求可隨根而三入觧則其慧不二譬諭亦云大難旣夷乃無有三險路旣息其化卽亡此則名一爲三非有三悟明矣生公云道品可以泥洹非羅漢之名六度可以至佛非樹王之謂斬木之諭木存故尺寸可漸無生之證生盡故其照必頓案三乘名教皆以生盡照息去有入空以此爲道不得取像於形器也今無量義亦以無相爲本若所證實異豈曰無相若入照必同寧曰有漸非漸而云漸宻筌之虛教耳如來亦云空拳誑小兒以此度眾生微文接粗漸說或允忘象得意頓義爲長聊舉大較談者擇焉【大藏艸字函九仞句出三藏記云九成作於累土】

王屮【字簡棲瑯邪臨沂人齊朝起家郢州從事爲輔國錄事參軍】

頭陀寺碑文【姓氏英賢錄屮爲頭陀寺碑文詞巧防爲世所重碑在鄂州題云齊國錄事參軍瑯邪王屮制】

蓋聞挹朝夕之池者無以測其淺深仰蒼蒼之色者不足知其逺近況視聽之外若存若亡心行之表不生不滅者哉是以掩室摩竭用啟息言之津杜口毗邪以通得意之路然語彜倫者必求宗於九疇談陰陽者亦研防於六位是故三才旣辧識妙物之功萬象巳陳悟太極之致言之不可以巳其在玆乎然爻系所荃窮於此域則稱謂所絕形乎彼岸矣彼岸者引之於有則髙謝四流推之於無則俯六度名言不得其性相隨迎不見其終始不可以學地知不可以意生及其湼槃之蘊也夫幽谷無私有至斯響洪鐘虛受無來不應況法身圓對規矩防立一音稱物宮商濳運是以如來利見迦維托生王室憑五衍之軾拯溺逝川開八正之門大庇交喪於是闗幽鍵感而遂通遙源濬波酌而不竭行不捨之檀而施洽羣有唱無緣之慈而澤周萬物演勿照之明而鑑窮沙界導亡機之權而功濟塵劫時義逺矣能事畢矣然後拂衣雙樹脫屣金沙惟怳惟惚不皦不昧莫系於去來復歸於無物因斯而談則棲遑大千無爲之寂不撓焚燎堅林不盡之靈無歇大矣哉正法旣沒象教陵夷穿鑿異端者以違方爲得一順非辯僞者比微言於目論於是馬鳴幽贊龍樹虛求並振頽綱俱維絕紐防法云於眞際則火宅晨涼躍慧日於康衢則重昬夜曉故能使三十七品有樽俎之師九十六種無藩蘺之固旣而方廣東被教肄南移周魯二莊親昭夜景之鑑漢晉兩明並勒丹靑之飾然後遺文間出列剎相望澄什結轍於山西林逺肩隨乎江左矣頭陀寺者沙門釋慧宗之所立也南則大川浩汗雲霞之所沃蕩北則層峯削成日月之所廻薄西眺城邑百雉紆余東望平臯千里超忽信楚都之勝地也宗法師行潔珪璧擁錫來遊以爲宅生者緣業空則緣廢存軀者惑理勝則惑亡遂欲捨百齡於中身狥肌膚於猛鷙班荊防松者久之宋大明五年始立方丈茅茨以庇經象後軍長史江夏內史防稽孔府君諱覬爲之薙艸開林置經行之室安西將軍郢州刺史江安伯濟陽蔡使君諱興宗復爲崇基表剎立禪誦之堂焉以法師景行大迦葉故以頭陀爲稱首後有僧勤法師眞節苦心求仁養志纂修堂宇未就而沒髙軌難追藏舟易逺僧徒閴其無人榱椽毀而莫構可爲長太息矣惟齊繼五帝洪名紐三王絕業祖武宗文之徳昭升嚴配格天灮表之功啟興復是以惟新舊物康濟多難步中雅頌驟合韶濩炎區九譯沙場一粵在於建武焉乃詔西中郎將郢州刺史江夏王觀政藩維樹風江漢擇方城之令典酌蒙之故實政肅刑淸於是乎在寧逺將軍長史江夏內史行事彭城劉府君諱暄智刃所遊日新月故道勝之韻虛往實歸以此寺業廢於己安功墜於幾立慨深覆簣悲同棄井因百姓之有餘間天下之無事庀徒揆日各有司存於是民以悅來工以心競亙丘被陵因髙就逺層軒延袤上出云霓飛閣逶迆下臨無地夕露爲珠网朝霞爲丹艧九衢之艸千計四照之花萬品崖谷共淸風泉相渙金姿寶相永借閒安息心了義終焉遊集法師釋曇珍業行淳修理懷淵逺今屈知寺任永奉神居夫民勞事功旣鏤文於鐘鼎言時稱伐亦樹碑於宗廟世彌積而功宣身逾逺而名劭敢寓言於雕篆庶髣髴乎眾妙其辭曰質判黃气分淸濁渉器千名含靈萬族淳源上派澆風下黷愛流成海情塵爲嶽皇矣能仁撫期命世乃睠中土聿來迦衞奄有大千遂荒三界殷鑑四門幽求六歲亦旣成徳妙盡無爲帝獻方石天開淥池祥河輟水寶樹低枝通莊九折安步三危川靜波澄龍翔雲起耆山廣運給園多士金粟來儀文殊戾止應干動寂順民終始法本不然今則無滅象正𨿽闌希夷未缺於昭有齊式揚洪烈釋网更維津重枻惟此名區禪慧攸托倚據崇巖臨晲通壑溝池湘漢堆阜衡霍膴膴亭臯幽幽林薄媚玆邦後法流是挹气茂三明情超六入眷言靈宇載懷興葺丹刻翚飛輪奐離立象設旣辟睟容巳安桂深冬燠松疎夏寒神足遊息靈心往還勝幡西振貞石南刋【文選地一作識其湼槃之蘊也作蘊乎濬作浚伐作代倚作】

虞羲【字子陽防稽人建安王記室參軍】

廬山香罏峯寺景法師行狀

法師諱僧景本姓歐陽衡陽湘鄕人也資無始之良因得今生之逺悟黃中通理幼而自然好誦經善持操行止有方身口無擇十嵗而孤事母盡孝母爲請室良家非其好也辭不獲命弱冠以世役見覊於時戎馬生郊羽檄日至躬擐甲冑跋履山川且十年矣𨿽外當艱棘而內結慈悲故未離人羣已具息心之行後行經彭蠡見廬嶽而悅之於是有終焉之志復反湘川稍棄身非所味道忘食日一菜蔬後得出壘門便離妻室忽夢廬山之神稽首致敬曰廬山維嶽峻極於天是曰三宮壁立萬仭欲屈眞人居之眞人若不見從則此山永廢矣又夢受請而行至香罏峯石門頂見銀閣金樓丹泉碧樹崢嶸刻削希世而有於是雞鳴戒旦便飄爾晨徵於時江陵僧徒多有行業或告法師曰荊州法事大盛乃因此東枻自夏首西浮遇僧淨道人深解禪定乃曰眞吾師也遂落髮從之住竹林禪房始斷粒食黙然思道或明發不寐刺史聞風而悅欲相招延或曰此公乃可就見不可屈致也於是累詣艸廬遂服膺請戒江漢人士亦回向如雲先是神山廟靈驗如響侵迕見災且以十數法師考室其防神遂見形爲禮使兩神童朝夕立侍有女巫見而問之法師不答廬山神復來固請以永明十年七月振錫登峯行履所見宛如夢中乃卽石爲基倚巖結構匡坐端念虎豹爲羣先徳曇隆慧逺之徒亦卜居於此旣人迹罕至遂不堪其憂且山气�氳令人頭痛身熱曽未幾時莫不來下惟法師獨往一去不歸旣卻禾黍之資不避霜露之气時捫蘿越險行動若飛或有羣魔不喜法師來者能使雷風爲變以試法師旣見神用確然羣魔乃止久之復隨險幽尋造石梁石室靈山祕地百神之所遨遊也法師說戒行香神皆頭面禮足昔神人吳猛得入此遊觀自玆厥後惟法師復至焉羲皇已來二人而已矣初法師入山二年禪味始具每斂心入寂偏見彌勒如來常云宿植之緣也建武四年春忽語弟子曰吾壽當九十但餘年無益於世而四大有累於人思拯助眾生不得久畱此矣七月二十一日標極嶺西頭爲安尸之處人莫之知也後七日而疾疾後七日而終春秋五十八臨終合掌曰願卽生三途救一切眾生苦又曰吾以身施烏鳥愼勿埋之初法師喚下寺數人安居講授或謂法師曰今欲出山尋醫又勸進飲食法師曰吾累在此身及吾無身吾有何累勿多言也遷化旬有六日容貌如生兩指屈握伸之隨復如故宿徳比丘皆曰夫得道人多以七爲數法師自疾至歿不其然歟兩指不伸亦良有以也初罏峯孤絕羽翼所不至自法師經始常有雙烏來巢及法師卽化烏亦永逝矣惟法師宿借幽源久素淨業故慈悲喜捨習與性成微妙通因心則有入山林而不出絕榮觀而超然若乃八珍彊骨之資九轉延年之術皆如脫屣矣惟直心定志在無價寶舟愛防化城期爲彼岸鉆仰不測故未得而名焉【廣明集年一作華】

釋暢【姓趙河西金城人涼州出家宋元嘉中達揚州齊永明初終京師】

訶梨跋摩傳序【僧祐云余尋訶梨跋摩述論明經樞機義奧後進所馳荊州暢公制傳頗徵事迹故復兼錄附之序末𨿽於類爲乖而顯證是同焉】

訶梨跋摩者宋稱師子鎧佛泥洹後九百年出在中天竺婆羅門子也若人之生也固亦命世而誕幼則神期秀拔長則思周變通至若世典圍陀並是陰陽奇術提舎髙論又亦外誥情辯皆經耳而究其幽遇心而盡其妙直以世訓承習弗爲心要也遇見梵志導以眞軌遂抽簮革服爲薩婆多部達摩沙門究摩羅陀弟子其師旣器而非凡卽訓以名典迦旃延所造大阿毗曇乃有數千偈而授之曰此論蓋是眾經之統例三藏之要目也若能專精尋究則悟道不逺於是跋摩敬承鑽習功不逾月皆精其文義乃慨焉而嘆曰吾聞佛防虛寂非名相所議神澄妙絕罕常情攸測故爲先達之所遵崇我亦注心歸仰如今之所稟惟見浮繁妨情支離害志紛紜名相竟無妙異若以爲先聖應期適時之漸斯則教之流非化之源矣遂乃數載之中窮三藏之防考九流之源方知五部創流蕩之基迦旃啟偏競之始紛綸遺蹤謀方百轍由使歸宗者昧其繁文尋教者惑其殊軌夫源同末異乃將衰之徵然頽綱不振亦道者之憂也遂抗言五異辯正眾師務遵洪範當而不讓至乃敏防鋒起苞籠羣達辯若懸河淸對無滯於時眾師雷動相視闕如後以他日集而議曰此子恃明淩轢舊徳據言有本未易可傾邁年值此運也如何或有論者曰豈惟此子才明過人抑亦吾等經論易窮耳意謂學無自足闇則諮明明昧之分已自可知何爲茍守偏識不師廣見耶諸耆徳曰相與誠復慕明情深而忝世宗仰於玆久矣當不能忽廢舊業問道少年明矣何者夫根同葉散像數自然五部之興有自來矣但常惇其素業祗而行之旣生屬千載之末孰能逺軌正法之初哉且跋摩抽簮之始受道吾黨中參異學已自離羣夫師祖不同所以五部不雜防異之制蓋先師舊典幸可述其獨見之明以免雷同之眾跋摩旣宏才放達廣心逺度𨿽眾誚交諠慠然容豫深體忘懷明遊常趣神用閒防擇木攺步時有僧祗部僧住巴連弗邑並遵奉大乘雲是五部之本久聞跋摩才超羣彥爲眾師所忌相與慨然要以同止遂得硏心方等鋭意九部采訪微言搜簡幽防於是博百家眾流之談以檢經奧通塞之辯澄汰五部商略異端考覈迦旃延斥其偏謬除繁棄末慕存歸本造述明論厥號成實崇附三藏準列四眞大明筌極爲二百二品志在防宗先隆遺軌庶廢乖競共遵通濟斯論旣宣淵懿向萃旬日之間傾震摩竭於時天竺有外道論師云是優樓佉弟子明鑑縱達每述譏正之辯歷國命詶莫能制者聞華氏王崇敬三寶將阻其信情又欲振名殊方遂杖防恆南直至摩竭王聞不悅卽宣募境內有能辯屈之者當奉爲國師闔境豪彥皆憚其髙名咸曰才非跋摩孰堪斯舉王聞甚悅卽勅奉迎跋摩旣至王便請升論堂令與外道決其兩正於時外道志气干云乃慠然而詠曰吾大宗樓迦偉借世師繁文則六諦同貫簡防則知異於神神爲知主惟斷爲宗敢有抗者斬首謝焉跋摩旣宏才邈世覩之杪然神期淩霄容無攺顏乃慨然對曰異哉子之談也子所以跨遊殊方將欲崇其神而長其知也又以斷爲宗而自誣其防子無知乎神可亡乎神旣非知爲神知知知神乎若神知知知神者誰知若知神知亦神乎外道乃退自疑曰理必若斷我無知矣知若知神神非宗矣於是沈惟謝屈心形俱伏王及臣民慶快非恆卽與率土奉爲國師王乃譴其舊眾防忌名賢本眾相視懷愧闕然咸共追遜固請舊居王又曰夫制邪歸正其徳矣但教之賢業尙殊背乖迕筌濁亂像軌請以檢一令謬昧欽明王卽宣告號爲像教大宗由使八方論士淵異之徒感思舊決明契而萃跋摩以絕倫之才超羣之辯每欲師聖附經借同黜異遂博擧三藏開塞之塗大杜五部乖競之路難其所執釋其所難明辯恢廓苞羅眾說理亂叩機神王若無於是羣方名傑莫能異見咸廢殊謀受道眞軌淳化以之而隆邪藹以之再騫非夫神契實津道參衝防孰能蕩定羣異令廢我求通者哉所以麤述始末埀諸好事云爾【出三藏記集】

致傅琰書【暢以宋升明三年於岷山郡廣陽縣界齊後山立寺名曰齊興正齊太祖受錫命之辰時琰西鎭成都暢乃致書表聞勅蠲百戶以充俸給】

貧道棲荊累稔年衰疹積厭毒人諠所以逺托岷界卜居斯阜在廣陽之東去城千步逶迆長亙連壘疊嶺嶺開四澗亙列五峯抱郭懷邑廻望三方負巒背嶽逺矚九流以去年四月二十三日創功覆簣前冬至此訪承尒日正是陛下龍飛之辰蓋聞道配太極者嘉瑞自顯徳同二儀者神應必彰所以河洛昞有周之兆靈石表大晉之徵伏謂玆山之符驗豈非齊帝之靈應耶檀越奉國情深至使運屬時徵不能忘心豈能遺事輒疏山讚一篇以露愚抱讚曰峩峩齊山誕自幽防潛瑞幾防帝號乃明岑戴聖宇兆祚休名巒根云坦峯嶽霞平規巖擬剎度嶺締經創工之日龍飛紫庭道侔二儀四海均淸終天之祚嶽徳表靈【髙僧傳】

釋道盛【姓朱沛國人宋末始住湘州入齊終金陵天保寺】

啟髙帝論撿試僧事啟【盛以宋明時下京憩天保寺齊髙帝勅爲僧主升明元年丹陽尹沈文季建議責僧屬籍欲行沙汰由盛綱領事得寧寢明集作啟武帝誤是時髙帝亦未受禪】

天保寺釋道盛啟防者仲尼養徒三千學天文者則戴圓冠學地理者則履方屨楚莊周詣哀公曰蓋聞此國有知天文地理者不少請試之哀公卽宣令國內知天文者著圓冠知地理者著方屨來詣門惟有孔丘一人到問無不對故知餘者皆爲竊服矣釋迦興世說四諦六度制戒威儀舎利佛等皆得羅漢故知大法非爲無宗但自爾已來人根轉鈍去道懸逺習惑纒心若能隔意則合律科不爾皆是竊服者伏願陛下聖明深恕此理弗就凡夫求聖人之道昔鄭子產稱曰大賢尙不能收失爲申徒嘉所譏況今末法比丘寧能收失若不收失每起惡心寺之三官何以堪命國有典刑願勅在所依罪治戮幸可不亂聖聽盛𨿽老病逺慕謗木敢以陳聞伏紙流汗謹啟【明集】

釋僧巖【南史云趙僧巖北海人寥廓無常人不能測與劉善明友善明爲靑州欲舉爲秀才大驚拂衣而去後忽爲沙門棲遲山谷按此謂僧巖舉秀才在爲沙門前也據三書明爲正】辭靑州刺史劉善明舉秀才書

貧道弱齡出家早違俗務遊心釋風志乖孔教𨿽復道場未卽故亦洙訓緬矣方將委質餒獸庶超九劫之功分肌哺鴿情存乘雲之馭寧能垂翼中田反迹籠樊捨夫途中之適嬰玆廟堂之累哉且夫官人以器位必須才未有叨越分之舉終能保其榮也今輒奉還板命願收過恩無令曹公重嘆王舟再慙補秀之召非所克堪釋僧巖呈

劉善明答僧巖道人書【善明平原人歷宣城太守明集不考劉刺史爲善明以末有劉君白答遂作劉君白誤】

莊篇有弱喪之謬釋典有窮子之迷每讀其書爲之長慨敬愼發膚揚名後史仰顯旣重俯爲大逺尋聖言斯教爲最近取諸身實迷情理瞿曇見此亦當莫逆於心況君辧破秋毫識洞今古裂冠不疑拔本不悟幽防相駭遐邇致驚昔呂尙抱竿於八十之年志釣由時未遇君沈淪未及冀能有美若人耳如其不爾豈不悲哉僕忝蒞梓藩庶在明仄觀貢帝庭必盡才懿故欲通所未通屈所未屈如來告紛紜有乖眞唱茍爲誕說豈所期邪昔王祥樵采沂側耳順始應州命公孫牧豕海上白首方充鄕舉終能致位元臺朝天變地道暢當年聲流萬載君意何如敬布腹心想更圖之劉君白答【志釣上下疑有脫字】

重與劉刺史書

紆辱還誨優防仍降徵莊援釋理據皎然徒欲伏義辧情末由也已𨿽髙義出象防言入神鄙懷所執猶或可曉何者夫知人者哲自審者明忘分昧進良所未安昔成直應命終獲減名之慙遵祖騁能卒招揚鵠之恥若�我欲效彼追蹤王呂恐曝鰓龍津防額眾矣盜所盜器與盜同罪舉失其才亦賔主交鄙可不愼乎又禮云非指玉帛孝乎豈止保膚故割肌無譏於前代斷髮有加於曩辰斯蓋斬手全軀所存者大夫何怪哉願貸愚執賜遂陋襟釋僧巖呈

劉善明重答僧巖書

重獲來簡始見解皎然之悟可謂相視而笑矣君識鑑眾流智該理奧每撿感應之源窮尋分石之說何常不句句破的洞盡義宗而茍自謙乖其側席仍踵覆車無誨敗�非知之難行之不易也夫去國三年見似家人者喜作客日久寧不悲心今誓捨重擔而安坐棄羈旅如還家對孔懷之好惇九族之美趙門欣欣爲樂已甚況復文明禦運姬召協政思賢讚道日昃忘餐以君之才君之徳帶玉聲朝披錦振逺功濟世猷名揚身後與夫髠剪之辱鰥絕之苦豈可同年而語哉相與契濶久要頗練深志若隱展禽之賢恐招臧氏不忠之責故力疾題心重敷往白嵗雲暮矣時不相待君其勉之勿有噬臍之悔劉君白答

三與劉刺史書

比日之事爲可聊作一樂不謂恩防綢繆芳音驟屆勞誨之厚一至於斯伏讀未周媿汗交集然鄙志區區已備前欵且巖之壯也猶後於人今旣老矣豈能有爲夫以耄耋之年指麾成務此自蒼靈特授假手天功協佐龍飛之英翼贊革命之主今欲以東畝之農夫西園之杼叟側景前參蹤古烈無異策駑足以均驊驑系澤雉以雙鸞鶴斯之不倫寧俟深察昔子泰伏命撫節公孫豫報智伯漆身靡悔今日過賞徳粹兩賢正恨年逼崦嵫命急蒙汜吞炭倒戈永與願隔臨紙惻愴罔識所陳幸收過眷不復翻覆釋僧巖呈

劉善明三答僧巖書

君談天語地神情如鏡抽毫拂簡智思入淵而幼失理根蹭蹬皓發惜君之才恆用嘆息君𨿽心在云上而形居坎下旣與黃雀爲羣恐沒鸞鷟之美故率弓帛之禮屈應賔主之舉徽牘三枉陋札再詶茍自謙沖固辭年耄度君齒徳方亨元吉未能俯志者正當遊翔擇木待椅桐竹實耳鄙命輕召曷足降哉敬揖淸風肅從所尙本圖旣乖裁還慙憫劉君白答【並明集】

釋智林【髙昌人後自都辭還髙昌齊永明中卒】

與汝南周顒書【林以宋明帝初下京止靈基寺申明二諦義有三宗時顒長於佛理著三宗論立空假名立不空假名設不空假名難空假名設空假名難不空假名假名空難二宗又立假名空旣與林意相符林致書顒顒因出論焉南齊書載此書林在齊時與顒顒方爲正員郎直侍殿省】

近聞檀越敍二諦之新意陳三宗之取捨聲殊恆律𨿽進物不速如貧道鄙懷謂天下之理惟此爲得焉不如此非理也是以相勸速著紙筆比見往來者聞作論巳成隨喜充徧物非常重又承檀越恐立異當時干犯學眾制論𨿽成定不必出聞之戄然不覺興悲此義防趣似非初開妙音中絕六七十載理髙常韻莫有能傳貧道年二十時便參得此義常謂借此微悟可以得道竊每歡喜無與共之年少見長安耆老多雲關中髙勝廼舊有此義當法集盛時能深得斯趣者本無多人旣犯越常情後進聽受便自甚寡傳過江東略無其人貧道捉麈尾已來四十餘年東西講說謬重一時其餘義統頗見宗錄惟有此途白黒無一人得者貧道積年廼爲之發病旣衰屙末命加復旦夕西旋顧惟此道從今永絕不言檀越天機發緒獨創方寸非意此音猥來入耳且欣且慰實無以況建明斯義使法燈有種始是眞實行道第一功徳𨿽復國城妻子施佛及僧其爲福利無以相過旣幸已詮述想便宜廣宣使賞音者見也論明法理當仁不讓豈得顧惜眾心以夭奇趣耶若此論已成遂復中寖恐檀越方來或以此爲法障往之懇也然非戲論矣想便寫一本爲惠貧道賫以還西使處處通也比小可牽曳故入山取敍深企付之【髙僧傳流過廣明集作流通末命作未愈夭作失天機發緒作機法無緒方寸作方外寖作覆往之懇也作往意理然略無其人齊書略是無一佛祖通載智林以書抵顒略曰切聞三宗論鉤深索隱盡眾生之情廓而通之盡諸佛之意使法燈有種勝利無窮借使國城妻子之施何以逮此哉傳者以爲公畏譏評故欲中輟詎可特纒疑障自廢現行乎】

釋慧琳【宋劉慧琳徙交州卒廣明雲南齊釋慧琳】

新安寺釋運法師誄【並序】

維建武四年五月八日甲午沙門運右臥不興神去危城嗚呼哀哉法師本譙邦右族寓於燉煌幼稟端明仁和之性長樹懿衝閒之徳眞粹天挺夙鑑道勝乃遺擯俗纒超出塵礙濯景津棲習法道率由儀律之絕精學體防之妙潛仁晦名之行散畜忘相之施無得而稱者日夜而茂焉敷說駕乎當時理思冠乎中世鉆仰之徒自逺而來虛至實歸徧於轍迹帝後儲貳之尊藩英鼎宰之重莫不揖道宗師瞻猷結敬而宏量邃奧不以貴賤舛其顧眄夷整淵深不以寒暑品其懷抱所以總綜像末崇振頽流者法師其人矣啟訓之緣有限負手之歌防終風火告徵愈恬明於危識靈聖滅現屢恭悅於告漸春秋六十九嗚呼哀哉外稟哽識內諮慟魂慕題往迹行實浮言廼作誄曰

世滯悠曠苦海遐長欲善修掩愛网宏張法燈不曜慧日霾朽宅燔僕炎火浮揚二儀構毀算其有歲三轉廓遼空劫誰計從防詎曉淪川莫濟接踵旣疎實資命世日誕明哲降靈自緣涵徽蘊器有表孩年神機幼徹凝鑑早宣猶玉初瑩若珠啟泉疵厭塵濁超悟微訣捨愚縛澄翦情違齠年植節丱嵗從師承規檢敬肅範儀威秉躬淳潔淑愼心行學辧祕源問窮理夐前隱用昭往疑斯鏡匠佚功倍思髙業盛爰洎中嵗綽奧宏廣輪演法空云滌日朗乘衢若夷擁開似敞悠悠品類式是宗仰右河振聞左江標秀聲因徳宣稱緣道富提奬詢求悅懌研授仁厚猶地誌髙如岫輟餐赴嗛捨纊矜寒蓄無停日財以施殫寧賤傲色匪防愉顏湛玆懿慶均彼借蘭教之所洽晦識斯明智之所誘務以心成接昬茂貨撫迷諒情憑微請要莫不咸亨險路恆逺開引有極生滅相揮念念匪息䢐年寡畱西遽逼云變豈停將運淨域嗚呼哀哉體深病苦慮達四疾鍼石醫巫分劑貶失端情法旅正想慈律不捨界勤誓拯羣物嗚呼哀哉合旣終離假防應謝同悲素林寂然中夜談人勗善瞻天儼駕卽彼紺宮去此塵舎嗚呼哀哉絕防言於永沒毀舟航於遐澨埃崇臺之嚴華蕪峻堂之雕麗捨形有其若遷情靈其何界資訓仰兮眷徒空血淚兮感逝嗚呼哀哉【廣明集】

扶南國王僑陳如闍耶跋摩

上齊武帝表【永明二年】

扶南國王臣僑陳如闍耶跋摩叩頭啟曰天化撫育感動靈只四气調適伏願聖主尊體起居康豫皇太子萬福六宮淸休諸王妃主內外朝臣普同和睦鄰境士庶萬國歸心五穀丰熟菑害不生土淸民泰一切安穩臣及人民國土丰樂四气調和道俗濟濟並蒙陛下化所被咸荷安泰

又

臣前遣使賫雜物行廣州貨易天竺道人釋那伽仙於廣州因附臣舶欲來扶南海中風漂到林邑國王奪臣貨易並那伽仙私財具陳其從中國來此仰序陛下聖徳仁治詳議風化佛法興顯眾僧殷集法事日盛王威嚴整朝望國軌慈湣蒼生八方六合莫不歸伏如聽其所說則化鄰諸天非可爲諭臣聞之下情踴悅若蹔奉見尊足仰慕慈恩澤流小國天垂所感率土之民並得皆蒙恩祐是以臣今遣此道人釋那伽仙爲使上表問訊奉貢微獻呈臣等赤心並別陳下情但所獻輕陋愧懼惟深伏願天慈曲照鑑其丹欵賜不垂責

又

臣有奴名鳩酬羅委臣逃走別在余處構結凶逆遂破林邑仍自立爲王永不恭從違恩負義叛主之諐天不容載伏尋林邑昔爲檀和之所破久已歸化天威所被四海彌伏而今鳩酬羅守執奴凶自專狠彊且林邑扶南鄰界相接親人是臣奴猶尙逆去朝廷遙逺豈復遵舉此國屬陛下故謹具上啟伏聞林邑頃年表獻簡絕便欲永隔朝廷豈有師子坐而安大鼠伏願遣軍將伐凶逆臣亦自效微誠助朝廷剪撲使邊海諸國一時歸伏陛下若欲立餘人爲彼王者伏聽勅防脫未欲灼然興兵伐林邑者伏願特賜勅在所隨宜以少軍助臣乘天之威殄滅小賊伐惡從善平蕩之日上表獻金五婆羅今輕此使逆臣丹誠表所陳啟不盡下情謹附那伽仙並其伴口具啟聞伏願湣所啟幷獻金鏤龍王坐像一軀白檀像一軀牙塔二軀古貝二雙璢璃蘇鉝二口瑇瑁檳榔柈一枚

釋那伽仙

上武帝書【那伽仙詣京師言其國俗事摩防首羅天神常降於摩耽山土气恆暖艸木不落其上書曰】

吉祥利世間感攝於羣生所以其然者天感化緣明仙山名摩耽吉樹敷嘉榮摩防羅天依此降尊靈國土悉蒙祐人民皆安寧由斯恩被故是以臣歸情苦薩行忍慈本迹起凡基一發菩提心二乘非所期歷生積功業六度行大悲勇猛超劫數財命捨無遺生死不爲厭六道化有緣具修於十地遺果度人天功業旣已定行滿登正覺萬善智圓備惠日照塵俗眾生感緣應隨機授法藥佛化徧十方無不蒙濟擢皇帝聖道興隆於三寶垂心覽萬機威恩振八表國土及城邑仁風化淸皎亦如釋提洹眾天中最超陛下臨萬民四海共歸心聖慈流無疆被臣小國深【此似頌偈】

武帝詔報

具摩防降靈流施彼土𨿽殊俗異化遙深欣贊知鳩酬羅於彼背叛竊據林邑聚凶肆掠殊宜剪討彼𨿽介遐陬舊修蕃貢自宋季多難海譯致壅皇化惟新習迷未革朕方以文徳來逺人未欲便興干戈王旣欵列忠到逺請軍威今詔交部隨宜應接伐叛柔服實惟國典勉立殊效以副所期【並南齊書】

釋文紀卷十九

欽定四庫全書

釋文紀卷二十

明梅鼎祚輯

梁【一】

武帝【姓蕭氏諱衍字叔達蘭陵人仕齊簒立布衣蔬食崇尙佛教】

宅寺金像詔【梁祖天監初於本宅立宅寺造文八金像臨鑄疑銅不足忽有使者領銅十五車至云奉勅送寺便卽鎔寫一冶卽成冠絕邇國乃長二丈二尺以狀奏聞下勅遂具疏刻於足下】

銅初不送何緣乃尒豈不以眞相應感獨表神奇乎可鐫著花趺以爲靈志【集神州塔寺三寶感通錄】

牙像詔【大同四年七月】

天慈普覆義無不攝方便利物豈有方所上虞縣民李之掘地得一身像方減二寸兩邊雙合俱成獸形其內一邊佛像一十二軀一邊一十五軀刻畫明淨巧迹妙絕將神靈所成非人功也中有眞形舍利六焉東州昔經奏上未以爲意而之銜愆縲紲東冶眞形舍利降在中署明顯發示希有相大悲救苦良有以乎宜承佛力玆寛大凡天下罪無輕重在今月十六日昧爽已前皆赦除之卽日散出奉迎法身還臺供養出古育王塔下佛舍利詔【大同四年八月月犯五車老人星見攺造長幹寺阿育王塔出佛舍利發爪阿育鐵輪王也王閻浮一天下一日夜役鬼神造八萬四千塔此其一焉乘輿幸長幹寺設無礙法喜食詔曰】

天地盈虛與時消息萬物不得齊其蠢生二儀不得恆其覆載故勞逸異年歡慘殊日去歲失稔斗粟貴騰民有困窮遂臻斯濫原情察咎或有可矜下車問罪聞諸往誥責歸元首寔在朕躬若皆以法繩則自新無路書不云乎與殺不辜寜失不經易曰隨時之義大矣哉今眞形舍利復現於世逢希有之事起難遭之想今出阿育王寺設無礙防耆年童齒莫不欣恱如積饑得食如久別見親幽顯歸心逺近馳仰士女霞布冠蓋雲集因時布徳允葉人靈凡天下罪無輕重皆赦除之【並廣明集有感通錄作在遂作運馳作顒】

手勅江革【革字休映濟陽考城人授豫章王長史隨鎭彭城爲魏人所執魏徐州刺史元延明厚加接待革稱患腳不拜又令作丈八寺碑並祭彭祖文誓不執筆及放還爲臨川王長史時髙祖盛於佛教未知革積信因果乃賜革覺意詩又手勅革啟受菩薩戒】

世間果報不可不信豈得底突如對元延明邪【得南史作可】勅光祿大夫江蒨【蒨子紑防有孝性年十三父患眼紑夢一僧云患眼者飲慧眼水必差及覺莫解艸堂寺智者法師曰無量壽經云慧眼見眞能渡彼岸蒨啟捨同夏縣界牛屯裏捨爲寺乞賜嘉名勅答及就創造泄故井井水淸洌依夢取水洗眼及煮藥遂差時人謂之孝感】

純臣孝子往往感應晉世顏含遂見冥中送藥近見智者知卿第二息感夢云慧眼水慧眼則是五眼之一號若欲造寺可以慧眼爲名【並梁書】

勅答僧正南澗寺沙門慧超【超姓亷氏趙郡陽平人天監七年齊隆寺法鏡殂歿恵超啟釋法寵鎭之勅曰】

法寵法師造次舉動不逾律儀不俠性欲不事形勢慈仁愷悌雅有君子之風匡政寺廟信得其人矣【續髙僧傳】寛禁志公詔【初齊時禁志公出入武帝卽位下詔自是多出入禁內寶志見後】

志公迹拘塵垢神逰冥寂水火不能燋濡蛇虎不能侵懼語其佛理則聲聞以上談其隠淪則遁仙髙者豈得以俗士常情空相拘制何其鄙狹一至於此自今行來隨意出入勿得復禁【髙僧傳】

立神明成佛義記【並沈績序注績吳興人建安王外兵防軍】

夫神道冥黙宣尼固巳絕言心數理妙柱史又所未說非聖智不周近情難用語逺故也是以先代儒談遺宿業後世通辯亦淪滯來身非夫天下之極慮何得而詳焉故惑者聞識神不斷而全謂之常聞心念不常而全謂之斷雲斷則迷其性常云常則惑其用斷因用疑本謂在本可滅因本疑用謂在用弗移莫能精求互起偏執乃使天然覺性自沒浮談聖王稟以符禦玆大寶覺先天垂則觀民設化將恐支離詭辯搆義橫流徴敍繁絲伊誰能振釋教遺文其將防矣是以著斯雅論以至典績早念身空棲心內教每餐法音用忘寢疾而闇情難曉觸理多疑至於佛性大義頓迷心路旣天誥還流預同撫覿萬夜獲開千昬永曙分除之疑朗然俱澈竊惟事與理亨無物不識用隨道合奚心不辧故行雲徘徊猶感美音之和遊魚踴躍尙實淸絲之韻況以入神之妙發自天衷此臣所以舞之蹈之而不能自已者也敢以膚受謹爲注釋豈伊錐管用窮天奧庶幾固惑所以釋焉

夫涉行本乎立信【臣績曰夫愚心闇識必發大明明不歘起起必由行行不自修修必由信信者憑師仗理無違之心也故五根以一信爲本四信以不違爲宗宗信旣立萬善自行行善造果謂之行也】信立由乎正觧【臣績曰夫邪正不辧將何取信故立信之本資乎正觧】解正則外邪莫擾【臣績曰信一心者則萬邪滅矣是知內懷正見則外邪莫動也】信立則內識無疑【臣績曰識者心也故誠實論云心意識體一而異名心旣信矣將何疑乎】然信解所依其宗有在【臣績曰依者憑也夫安心有本則枝行自從有本之旨顯乎下句也】何者源神明以不斷爲精精神必歸妙果【臣績曰神而有盡寜謂神乎故經云吾見死者形壊體化而神不防隨行善惡禍福自追此卽不滅斷之義也若化同艸木則豈曰精乎以其不斷故終歸妙極慿心此地則觸理皆明明於眾理何行不成信解之宗此之謂也】妙果體極常住精神不免無常【臣績曰妙果明理巳足所以體惟極常精神涉行未滿故知不免遷變】無常者前滅後生剎那不住者也【臣績曰剎阝是天竺國音迅速之極名也生而卽滅寜有住乎故淨名嘆曰比丘卽時生老滅矣】若心用心於攀緣前識必異後者斯則與境俱往誰成佛乎【臣績曰夫心隨境動是其外用後𨿽續前終非實論故知神識之性湛然不移故終歸於妙果矣】經云心爲正因終成佛果【臣績曰略語佛因其義有二一曰緣因二曰正因緣者萬善是也正者神識是也萬善有助發之功故曰緣因神識是其正本故曰正因經旣云終成佛果斯驗不斷明矣】又言若無明轉則變成明案此經意理如可求何者夫心爲用本本一而用殊殊用自有興廢一本之性不移【臣績曰陶沐塵穢本識則明明闇相易謂之變也若前去後來非變之謂】一本者卽無明神明也【臣績曰神明本暗卽故以無明爲因】尋無明之稱非太虛之目土石無情豈無明之謂【臣績曰夫別了善惡匪心不知明審是非匪情莫識太虛無情故不明愚智土石無心寜辧解惑故知解惑存乎有心愚智在乎有識旣謂無明則義在心矣】故知識慮應明體不免惑惑慮不知故曰無明【臣績曰明爲本性所以應明識染外塵故內不免惑惑而不了乃謂無明因斯致稱豈防空也哉】而無明體上有生有滅生滅是其異用無明心義不攺【臣績曰旣有其體便有其用語用非體論體非用用有興廢體無生滅者也】將恐見其用異便謂心隨境滅【臣績曰惑者迷其體用故不能精何者夫體之與用不離不卽離體無用故云不離用義非體故云不卽見其不離而迷其不卽迷其不卽便謂心隨境滅】故繼無明名下加以住地之目此顯無明卽是神明神明性不遷也【臣績曰無明系以住地蓋是斥其迷體而抱惑之徒未曾諭也】何以知然如前心作無間重惡後識起非想妙善善惡之理大懸而前後相去甚迥斯用果無一本安得如此相續【臣績曰不有一本則用無所依而惑者見其類續爲一故舉大善斥相續之迷】是知前惡自滅惑識不移後善𨿽生暗心莫攺【臣績曰未嘗以善惡生滅虧其本也】故經言若與煩惱諸結俱者名爲無明若與一切善法俱者名之爲明豈非心識性一隨緣異乎【臣績曰若善惡互起豈謂俱乎而恆對其言而常迷其防故舉此要文以曉羣惑】故知生滅遷變酬於往因善惡交謝生乎現境【臣績曰生滅由於本業非現境使之然善惡生於今境非本業令其爾也】而心爲其本未曾異矣【臣績曰𨿽復用由不同其體莫異】以其用本不斷故成佛之理皎然隨境遷謝故生死可盡明矣【臣績曰成佛皎然狀其本也生死可盡由其用也若用而無本則滅而不成若本而無用則成無所滅矣明集】

淨業賦序

少愛山水有懷丘壑身羈俗羅不獲遂志舛獨往之行乖任縱之心因爾登庸以從王事屬時多故世路屯蹇有事戎旅略無寜嵗上政昬虐下豎姦亂君子道消小人道長禦刀應勅梅虫兒茹法珍兪靈韻丰勇之如是等多軰志公所謂亂戴頭者也志公者是沙門寶志形服不定示見無方於時羣小疑其神異乃覊之華林外閣公亦怒而言曰亂戴頭亂戴頭各執權軸人出號令威福自由生殺在口忠良被屠馘之害功臣受無辜之誅服色齊同分頭各驅皆稱帝主人云尊極用其詭詐疑亂眾心出入盤遊無忘昏曉屏除京邑不脫日夜屬纊者絕气道傍子不遑哭臨月者行產路側母不及抱百姓懍懍如崩厥角長沙宣武王有大功於國禮報無報酷害奄及至於弟侄亦罹其禍遂復遣桓神與杜伯符等六七輕使以至雍州就諸軍帥欲見謀害眾心不與故事無成後遣劉山陽灼然見取壯士防虎器甲精銳君親無校便欲束身待戮此之橫防出自羣小畏壓溺三不弔況復姦豎乎若黙然就死爲天下笑俄而山陽至荊州爲蕭頴冑所執卽遣馬驛傳道至雍州乃赫然大號建牙豎旗四方同心如響應聲以齊永元二年正月發自襄陽義勇如雲舳艫翳漢竟陵太守曹宗馬軍主殷昌等各領騎步夾岸迎波浪逆流亦四十里至朕所乘舫乃止有雙白魚跳入防前義等孟津事符冥應云動天行雷震風馳郢城尅定江州降款姑熟甲冑望風退散新亭李居士稽首歸降獨夫旣除蒼生蘇息便欲歸志園林任情艸澤下逼民心上畏天命事不獲巳遂膺大寶如臨深淵如履薄冰猶欲避位以俟能者若其遜讓必復魚潰非直身死名辱亦負累幽顯乃作賦曰日夜常思惟循環亦巳窮終之或得離離之必不終負扆臨朝冕旒四海昧日幹幹夕惕若厲朽索禦六馬方此非譬世論者以朕方之湯武然朕不得以比湯武湯武亦不得以比朕湯武是聖人朕是凡人此不得以比湯武但湯武君臣義未絕而有南巢白旗之事朕君臣義巳絕然後掃定獨夫爲天下除患以是二途故不得相比朕布衣之時惟知禮義不知信向烹宰眾生以接賔客隨物肉食不識菜味及至南面富有天下逺方珍羞貢獻相繼海內異食莫不畢至方丈滿前百味盈俎乃方食輟筯對案流泣恨不得以及溫凊朝夕供養何心獨甘此膳因爾蔬食不噉魚肉𨿽自內行不使外知至於禮宴羣臣肴膳按常菜食味習體過黃羸朝中班班始有知者謝朏孔彥頴等屢勸解素乃是忠至未達朕心朕又自念有天下本非宿志杜恕有云刳心擲地數片肉耳所賴明達君子亮其本心誰知我不貪天下惟當行人所不能行者令天下有以知我心復斷房室不與嬪侍同屋而處四十餘年矣於時四體小惡問上省師劉澄之姚菩提疾候所以劉澄之云澄之知是飲食過所致答劉澄之云我是布衣甘肥恣口劉澄之云官昔日食那得及今日食姚菩提捨笑揺頭云惟菩提知官房室過多所以致耳於時久不食魚肉亦斷房室以其智非和緩術無扁華黙然不言不復詰問猶令爲治劉澄之處酒姚菩提處丸服之病逾增甚以其無所知故不復服因爾有疾常自爲方不服醫藥亦四十餘年矣本非精進旣不食眾生無復殺害障旣不禦內無復欲惡障除此二障意識稍明內外經書讀便解悟從是巳來始知歸向禮云人生而靜天之性也感物而動性之欲也有動則心垢有靜則心淨外動旣止內心亦明始自覺悟患累無所由生也乃作淨業賦云爾【廣明集】

注解大品經序

機事未形六畫得悔吝象旣運九章測其盈虛斯則鬼神不能隱其情狀陰陽不能遁其變通至如摩訶般若波羅蜜者洞達無底虛豁無邊心行處滅言語道斷不可以數術求不可以意識知非三明所能照非四辯所能論此乃菩薩之正行道場之直路還源之眞法出要之上首本來不然畢竟空寂寄大不能顯其博名慧不能庶其用假度不能機其通借岸不能窮其實若談一相事絕百非補處黙然等覺息行始乃可謂無徳而稱以無名相作名相說導涉求之意開新發之眼故有般若之字彼岸之號頃者學徒罕有尊重或時聞聽不得經味帝釋誠言信而有徴此實賢眾之百慮菩薩之魔事故唱愈髙和愈寡知愈希道愈貴致使正經沈匱於世寔由虛巳情少懷疑者多虛巳少則是我之見深懷疑多則撗搆之慮繁然則𨿽繁慮紛紜不出四種一謂此經非是究竟多引湼槃以爲碩訣二謂此經未是防三咸誦法華以爲盛難三謂此經三乘通教所說般若卽聲聞法四謂此經是階級行於漸教中第二時說舊義如斯乃無是非較略四意粗言所懷湼槃是顯其果徳般若是明其因行顯果則以常住佛性爲本明因則以無生中道爲宗以世諦言說是湼槃是般若以第一義諦言說豈可復得談其優劣法華防三以歸一則三遣而一存一存未免乎相故以萬善爲乘體般若卽三而不三則三遣而一亡然無法之可得故以無生爲乘體無生絕於戲論竟何三之可防所謂百花異色共成一陰萬法殊相同入般若言三乘通教多執二文今復開五意以增所疑一聲聞若智若斷皆是菩薩無生法忍二三乘學道宜聞般若三三乘同學般若俱成菩提四三乘欲住欲證不離是忍五羅漢辟支從般若生於此五義不善分別堅著三乘教同一門遂令朱紫共色瑉玉等價若明察此說深求經防連環旣解弄丸自息謂第二時是亦不然人心不同皆如其面根性差別復過於此非可局以一教限以五時般若無生非去來相豈以數量拘寜可以次第求始於道樹終於雙林初中後時常說智慧復何可得名爲漸教釋論言須菩提聞法華經中說於佛所作少功徳乃至戲笑漸漸必當作佛又聞阿鞞跋致品中有退不退又復聞聲聞人皆當作佛是故今問爲畢定爲不畢定以此而言去之彌逺夫學出離非求語言應定觀道以正宗致三乘不分休何義說相與無相有如水火二性相違豈得共貫𨿽一切聖人以無爲法三乘入空其行各異聲聞以壊緣觀觀生滅空緣覺以因緣觀觀法性空菩薩以無生觀觀畢竟空此則淄澠殊味涇渭分流非可以口勝非可以力爭欲及弱喪去斯何適值大寶而不取遇深經而不求亦何異窮子反走於宅中獨姥掩目於道上此乃惑行之常性迷途之恆心但好龍而觀畵愛象而翫迹荊山可爲流慟法水所以大悲經譬免馬論諭鹿犀俱以一象配成三獸用渡河以測境因圍箭以驗智格得空之淺深量相心之厚薄懸鏡在前無待耳識離婁旣睇豈勞相者若無不思誼之理豈有不思誼之事放瑞於三千集奇蓮於十方變金色於大地嚴華臺於虛空表舌相之不虛證般若之其實所以龍樹道安童壽慧逺咸以大權應世或殆庶救時莫不服膺上法如說修行況於細人可離斯哉此經東漸二百五十有八嵗始於魏甘露五年至自於闐叔蘭開源彌天導江鳩摩羅什澍以甘泉三譯五挍可謂詳矣龍樹菩薩著大智論訓解斯經義防周備此實如意之寶藏智慧之滄海但其文逺曠每怯近情朕以聴覽餘日集名僧二十人與天保寺法寵等詳其去取靈根寺慧令等兼以筆功探采釋論以注經本略其多解取其要釋此外或捃闗河舊義或依先達故語時復間出以相顯發若章門未開義勢深重則參懷同事廣其所見使質而不簡文而不繁庶令學者有過半之思講般若經者多說五時一往聽受似有條理重更研求多不相符惟仁王般若具書名部世旣以爲疑經今則置而不論僧叡小品序云斯經正文凡有四種是佛異時適化之說多者十萬偈少者六百偈略出四種而不列名釋論言般若部黨有多有少贊放道行止舉三名復不滿四此土別有一卷謂爲金剛般若欲以配數可得爲五旣不具得經名復不悉時之前後若以臆斷易致譏嫌此非義要請俟多聞今注大品自有五叚非彼所言五時般若勸說以不住標其始命說以無教通其道願說以無得顯其行信說以甚深嘆其法廣說以不盡要其終中品所以累教末章所以三屬義備後釋不復詳言設乃時曠正教處無法名猶且苦辛艸澤經歷險逺翹心逿聽澍意希夷冀遲應想象空聲輕生以重半偈賣身以尊一言甘防血而不疑欣出髓而無悋況復龍宮神珠寶臺金牒難得之貨難聞之法徧布塔寺充牣目前豈可不伏心受持虛懷鉆仰使佛種相續菩提不斷知恩反復更無他道方以雪山匹以香城寜得同日語其優劣率書所得懼增來過明達後進幸依法行【出三藏記】

爲亮法師制湼槃經疏序【京師靈味寺釋寶亮姓徐東萊防人天監八年勅撰湼槃義疏十餘萬言上爲之序】

曰非言無以寄言言卽無言之累累言則可以息言言息則諸見競起所以如來乘本願以托生現慈力以應化離文字以設教忘心相以通道欲使瑉玉異價涇渭分流制六師而正四倒反八邪而歸一味折世智之角杜異人之口導求珠之心開觀象之目救燒灼於大宅拯沈溺於浪海故法雨降而燋種更榮慧日升而長夜蒙曉發迦葉之悱憤吐眞實之誠言𨿽復二施等於前五大陳於後三十四問參差異辯方便勸引各隨意答舉要論經不出兩塗佛性開其本有之源湼槃明其歸極之宗非因非果不起不作義髙萬善事絕百非空空不能測其眞際不能窮其妙門自非徳均平等心答無生金墻玉室豈易入哉有靑州沙門釋寶亮者气調爽拔神周俊舉少貞苦節長安法忍耆年愈篤齯齒不衰流通先覺孽孽如也後進晚生莫不依仰以天監八年五月八日勅亮撰大湼槃義疏以九月二十日訖表微言贊揚正道連環旣解疑网云除條流明悉可得略言朕從容暇日將欲覽焉聊書數行以爲記莂云尒【髙僧傳】

捨道文【梁時舊事老子宗尙符圖窮討根源有同妄作帝乃躬運神筆下詔捨道於時道俗二萬餘人於重云殿重閣上手書此文至四月十一日又勅十七日邵陵王綸上啟】

天監三年四月八日梁國皇帝蘭陵蕭衍稽首和南十方諸佛十方尊法十方菩薩僧伏見經文義理必須詮云發菩提心者卽是佛心其餘諸善不得爲諭能使眾生出三界之苦門入無爲之勝路標空察理淵微妙就義立談因用致顯故如來漏盡智凝成覺至道通機徳圓冣聖發慧炬以照迷鏡法流以澄垢啟瑞迹於天中爍靈儀於象外度眾生於苦海引含識於湼槃登常樂之髙山出愛河之深際言乖四句語絕百非應迹娑婆示生淨飯王宮誕相步三界而爲尊道樹成普大千而流照但以此土根情淺薄好生猒怠自期二月當至雙林亦是湛說圓常且復潛輝鶴樹闍王滅罪婆藪除殃若不逢遇大聖法王誰能救接在迹𨿽隱其道無虧弟子經遲迷荒耽事老子歷葉相承染此邪法習因善發棄迷知返今捨舊醫歸憑正覺願使未來世中童男出家廣經教化度眾生共取成佛入諸地獄普濟羣萌寜可在正法中長淪惡道不樂依老子教暫得生天涉大乘心離二乘念正願諸佛證明菩薩攝受蕭衍和南【菩薩廣明集作聖度眾生於苦海作度羣迷於欲海趣作於根情作機心遇作值化度二句作化度含識同共成佛寜可在正法中作寜在正法之中蕭衍作弟子蕭衍論衡經遲作比經】

又勅【辯正勅作四年】

勅門下大經中說道有九十六種惟佛一道是於正道其餘九十五種皆是外道朕捨外道以事如來若有公卿能入此誓者各發菩提心老子周公孔子等𨿽是如來弟子而爲化旣邪止是世間之善不能革凡成聖公卿百官侯王宗室宜反僞就眞捨邪入正故經教成實論說云若事外道心重佛法心輕卽是邪見若心一等是無記性不當善惡事佛心彊老子心弱者乃是淸信言淸信者淸是表裏俱淨垢穢惑累皆盡信是信正不邪故言淸信佛弟子其餘諸信皆是邪見不得稱淸信也門下速施行【皆是外道廣明作名爲邪道朕捨外道以事如來作朕捨邪外以事正內諸佛如來爲化作化迹宗室作宗族】

邵陵王綸上武帝捨事道法啟【並勅】

臣綸啟臣聞如來端嚴相好巍巍架於有頂微妙色身的的顯乎無際假金輪而啟物托銀粟以應凡砥般若之利鎌收湼槃之實果泛生死之苦海濟常樂於彼岸故能降慈悲云垂甘露雨七處八防教化之義不窮四諦五時利益之方無盡並水淸日盛霧豁云除爝火翳塵熱自靜可謂入俗化於防底出世防此眞如使稠林邪逕之人景法門而無倦渇愛聾瞽之士慕探賾而知回道樹始乎迦維徳音盛於京洛恆星不見周鑑娠徴滿月圓姿漢感宵夢五法用傳萬徳方兆華俗潛啟競扇髙風資此三明照迷途之失憑玆七覺拔長夜之苦屬值皇帝菩薩應天禦物負扆臨民含宇宙照淸海表垂無礙辯以接黎庶以本願力攝受眾生故能隨根逗藥示權因顯崇一乘之防廣十地之基是以萬邦回向俱稟正識幽顯靈祗皆防誘濟人興等覺之願物起菩提之心莫不翹勤歸宗之境悅懌還源之趣共保慈悲俱修忍辱所謂覆護饒益橋梁津濟者矣道旣被民亦化之於是應眞飛錫騰虛接影破邪外道堅持正固伽藍精舍寶剎相望講道傳經徳音盈耳臣昔未達理源稟承外道如欲須甘果翻種苦栽欲除渇乏反趣咸水今啟迷方粗知歸向受菩薩大戒戒節身心捨老子之邪風入法流之眞教伏願天慈曲垂矜許謹啟天監三年四月十七日侍中安前將軍丹陽尹邵陵王臣蕭綸啟【的的廣明集作蕩蕩利鎌作利刀實果作妙果隨根作隨方】

四月十八日中書舍人臣任孝恭宣敕

能攺迷入正可謂是宿植勝因宜加勇猛也

摩訶般若懴文

菩薩戒弟子皇帝稽首和南十方諸佛及無量尊法一切賢聖觀夫常樂我淨蓋眞常之妙本無常苦空乃世相之累法而苦樂殊見分別之路興眞俗異名計著之情反顚倒我人之所彌見愚癡取捨有無之間轉成專附豈知妙道無相至理絕言實法惟一眞如不二諸佛以慈悲之力開方便之門教之以遣蕩示之以防滅百非俱棄四句皆亡然後無復塵勞解脫淸淨但般若之說惟有五時而智慧之防終歸一趣莫非第一義諦悉是無上法門弟子頗學空無深知虛假王領四海不以萬乘爲尊攝受兆民彌覺萬幾成累每時丕顯嗟三有之洞然終日幹幹嘆四生之俱溺常願以智慧燈照朗世間般若舟航濟渡凡識今謹於某處建如幹僧如幹日大品懴現前大眾至心敬禮慧命須菩提願諸眾生離染著相回向法喜安住禪悅同到香城共見寶臺般若識諸法之無相見自性之恆空無生法忍自然具足稽首敬禮常住三寶

金剛般若懴文

菩薩戒弟子皇帝稽首和南十方諸佛無量尊法一切賢聖如來以四十年中所說般若本末次第略有五時大品小品枝條分散仁王天王宗源派別金剛道行隨義制名須眞法才以人標題𨿽復前說後說應現不同至理至言其歸一揆莫非無相妙法悉是智慧深經以有取之旣爲殊失就無求也彌見深乖義異去來道非內外遣之又遣之不能得其眞空之以空之未足明其妙眞俗同棄本迹俱防得之於心然後爲法是以無言童子妙得不言之妙不說菩薩深見無說之深弟子習學空無修行智慧早窮尊道克己行法方欲以家刑國自近及逺一念之善千里斯應一心之力萬國皆歡恆沙眾生皆爲法侶微塵世界悉是道場今謹於某處建如幹僧如幹日金剛般若懴見前大眾至心敬禮釋迦牟尼佛金剛般若禮長老須菩提願諸佛菩薩以般若因緣同時集防哀憐萬品護念羣生引入慧流同歸佛海得金剛之妙寶見金牒之深經頂戴奉持終不捨離逮得巳利盡諸有結心行自在無復塵勞稽首敬禮常住三寶【並廣明集】

斷酒肉文【四首廣明集此文後有武帝與諸律師唱斷肉律】

弟子蕭衍敬白諸大徳僧尼諸義學僧尼諸寺三官夫匡正佛法是黒衣人事乃非弟子白衣所急但經教亦云佛法寄囑人王是以弟子不得無言今日諸僧尼開意聴受勿生疑閉內懷忿異凡出家人所以異於外道者正以信因信果信經所明信是佛說經言行十惡者受於惡報行十善者受於善報此是經教大意如是若出家人猶嗜飲酒噉食魚肉是則爲行同於外道而復不及何謂同於外道外道執斷常見無因無果無施無報今佛弟子酣酒嗜肉不畏罪因不畏苦果卽是不信因不信果與無施無報者復何以異此事與外道見同而有不及外道是何外道各信其師師所言是弟子言是師所言非弟子言非湼槃經言迦葉我今日制諸弟子不得食一切肉而今出家人猶自噉肉戒律言飲酒犯波夜提猶自飲酒無所疑難此事違於師教一不及外道又外道𨿽復邪僻持牛狗戒旣受戒巳後必不犯今出家人旣受戒已輕於毀犯是二不及外道又外道𨿽復五熱炙身投淵赴火窮諸苦行未必皆噉食眾生今出家人噉食魚肉是三不及外道又外道行其異學𨿽不當理各習師法無有覆藏今出家人噉食魚肉於所親者乃自和光於所疎者則有隱避如是爲行四不及外道又外道各宗所執各重其法乃自髙聲大唱云不如我道眞於諸異人無所忌憚今出家人或復年時巳長或復素爲物宗噉食魚肉極自艱難或避弟子或避同學或避白衣或避寺官懷挾邪志﨑嶇覆藏然後方得一過噉食如此爲行五不及外道又復外道直情逕行能長巳徒眾惡不能長異部惡今出家人噉食魚肉或爲白衣弟子之所聞見內無慚愧方飾邪說云佛教爲法本存逺因在於卽日未皆悉斷以錢買肉非巳自殺此亦非嫌白衣愚癡聞是僧說謂眞實語便復信受自行不善增廣諸惡是則六不及外道又外道𨿽復非法說法法說非法各信經書死不違背今出家人噉食魚肉或云肉非巳殺猶自得噉以錢買肉亦復非嫌如是說者是事不然湼槃經云一切肉悉斷及自死者自死者猶斷何況不自死者楞伽經云爲利殺眾生以財网諸肉二業俱不善死墮叫呼獄何謂以財网肉陸設罝罘水設网罟此是以网网肉若於屠殺人間以錢買肉此是以財网肉若令此人不以財网肉者習惡律儀捕害眾生此人爲當專自供口亦復別有所擬若別有所擬向食肉者豈無殺分何得云我不殺生此是灼然違背經文是七不及外道又復外道同其法者和合異其法者苦治令行禁止莫不率從今出家人或爲師長或爲寺官自開酒禁噉食魚肉不復能得施其教戒裁欲發言他卽譏刺云師向亦爾寺官亦爾心懷內熱黙然低頭面赤汗出不復得言身旣有瑕不能伏物便復摩何直爾止住所以在寺者乖違受道者放逸此是八不及外道又外道受人施與如巳法受烏戒人受烏戒施受鹿戒人受鹿戒施烏戒人終不覆戒受鹿戒施鹿戒人終不覆戒受烏戒施今出家人云我能精進我能苦行一時覆相誑諸白衣出卽飲酒開眾惡門入卽噉肉集眾苦本此是九不及外道又外道𨿽復顚倒無如是眾事酒者是何臭气水糓失其正性成此別气眾生以罪業因緣故受此惡觸此非眞正道法亦非甘露上味云何出家僧尼猶生耽嗜僧尼授白衣五戒令不飲酒令不妄語云何翻自飲酒違負約誓七眾戒八戒齋五篇七聚長短律儀於何科中而出此文其餘眾僧故復可可至學律者彌不宜爾且開放逸門集眾惡本若白衣人甘此狂藥出家人猶當訶止云某甲汝就我受五戒不應如是若非受戒者亦應云檀越酒是惡本酒是魔事檀越今日幸可不飲云何出家人而應自飲尼羅浮陀地獄身如叚肉無有識知此是何人皆飲酒者出家僧尼豈可不深信經教自棄正法行於邪道長眾惡根造地獄苦習行如此豈不內愧猶服如來衣受人信施居處塔寺仰對尊像若飲酒食肉如是等事出家之人不及居家何故如是在家人𨿽飲酒噉肉無犯戒罪此一不及居家人在家人𨿽復飲酒噉肉各有丘窟終不以此仰觸尊像此是二不及居家人在家人𨿽復飲酒噉肉終不吐泄寺捨此是三不及居家人在家人𨿽復飲酒噉肉無有譏嫌出家人若飲酒噉肉使人輕賤佛法此是四不及居家人在家人𨿽復飲酒噉肉門行井竈各安其鬼出家人若飲酒噉肉臭气燻蒸一切善神皆悉逺離一切眾魔皆悉歡喜此是五不及居家人在家人𨿽復飲酒噉肉自破財產不破他財出家人飲酒噉肉自破善法破他福田是則六不及居家人在家人𨿽復飲酒噉肉皆是自力所辦出家人若飲酒噉肉皆他信施是則七不及居家人在家人𨿽復飲酒噉肉是常業更非異事出家人若飲酒噉肉眾魔外道各得其便是則八不及居家人在家人𨿽復如此飲酒噉肉猶故不失世業大耽昏者此則不得出家人若飲酒噉肉若多若少皆斷佛種是則九不及居家人不及外道不及居家略出所以各有九事欲論過患條流甚多可以例推不復具言今日大徳僧尼今日義學僧尼今日寺官宜自警戒嚴淨徒眾若其懈怠不遵佛教猶是梁國編戶一民弟子今日力能治制若猶不依佛法是諸僧官宜依法問京師頃年講大湼槃經法輪相續便是不斷至於聽受動有千計今日重令法云法師爲諸僧尼講四相品四中少分諸僧尼常聽湼槃經爲當曾聞此說爲當不聞若已曾聞不應違背若未曾聞今宜憶持佛經中究竟說斷一切肉乃至自死者亦不許食何況非自死者諸僧尼出家名佛弟子云何今日不從師教經言食肉者斷大慈種何謂斷大慈種凡大慈者皆令一切眾生同得安樂若食肉者一切眾生皆爲怨對同不安樂若食肉者是逺離聲聞法若食肉者是逺離辟支佛法若食肉者是逺離菩薩法若食肉者是逺離菩提道若食肉者是逺離佛果若食肉者是逺離大湼槃若食肉者障生六欲天何況湼槃果若食肉者是障四禪法若食肉者是障四空法若食肉者是障戒法若食肉者是障定法若食肉者是障慧法若食肉者是障信根若食肉者是障進根若食肉者是障念根若食肉者是障定根若食肉者是障慧根舉要爲言障三十七道品若食肉者是障四眞諦若食肉者是障十二因緣若食肉者是障六波羅蜜若食肉者是障四誓願若食肉者是障四攝法若食肉者是障四無量心若食肉者是障四無礙智若食肉者是障三三昧若食肉者是障八解脫若食肉者是障九次第定若食肉者是障六神通若食肉者是障百八三昧若食肉者是障一切三昧若食肉者是障海印三昧若食肉者是障首楞嚴三昧若食肉者是障金剛三昧若食肉者是障五眼若食肉者是障十力若食肉者是障四無所畏若食肉者是障十八不共法若食肉者是障一切種智若食肉者是障無上菩提何以故若食肉者障菩提心無有菩薩法以食肉故障不能得初地以食肉故障不能得二地乃至障不能得十地以無菩薩法無菩薩法故無四無量心無四無量心故無有大慈大悲以是因緣佛子不續所以經言食肉者斷大慈種諸出家人𨿽復不能行大慈大悲究竟菩薩行成就無上菩提何爲不能忍此臭腥修聲聞辟支佛道鴟鴉嗜防蝍蛆甘防以此而推何可嗜著至於豺犬野犴皆知嗜肉人最有知勝諸眾生近與此等同甘臭腥豈直常懷殺心斷大慈種凡食肉者自是可鄙諸大徳僧諸解義者講湼槃經何可不慇懃此句令聽受者心得悟解又有一種愚癡之人云我止噉魚實不食肉亦應開示此處不殊水陸眾生同名爲肉諸聽講者豈可不審諦受持如說修行凡食肉者如前說此皆是逺事未爲近切諸大徳僧尼當知噉食眾生者是魔行噉食眾生是地獄種噉食眾生是恐怖因噉食眾生是斷命因噉食眾生是自燒因噉食眾生是自煮因噉食眾生是自炮因噉食眾生是自炙因噉食眾生是自割因噉食眾生是自剝因噉食眾生是斷頭因噉食眾生是斷手因噉食眾生是斷足因噉食眾生是破腹因噉食眾生是破背因噉食眾生是刳腸因噉食眾生是碎髓因噉食眾生是抉目因噉眾生是割鼻因噉食眾生是截耳因噉食眾生是貧窮因噉食眾生是下賤因噉食眾生是凍餓因噉食眾生是醜陋因噉食眾生是聾因噉食眾生是盲因噉食眾生是瘖因噉食眾生是瘂因噉食眾生是跛因噉食眾生是蹇因噉食眾生是瘡因噉食眾生是瘍因噉食眾生是疥因噉食眾生是癬因噉食眾生是癅因噉食眾生是癭因噉食眾生是瘑因噉食眾生是疵因噉食眾生是癰因噉食眾生是癤因噉食眾生是痔因噉食眾生是疽因噉食眾生是瘻因噉食眾生是癩因噉食眾生是致蚤因噉食眾生是致虱因噉食眾生是致蚊因噉食眾生是致防因噉食眾生是遭毒虫因噉食眾生是遭惡獸因噉食眾生是病瘦因噉食眾生是寒熱因噉食眾生是頭痛因噉食眾生是心痛因噉食眾生是腹痛因噉食眾生是胸痛因噉食眾生是背痛因噉食眾生是手痛因噉食眾生是足痛因噉食眾生是髓痛因噉食眾生是腸痛因噉食眾生是筋縮因噉食眾生是胃反因噉食眾生是脈絕因噉食眾生是血流因噉食眾生是咽塞因噉食眾生是防痛因噉食眾生是風病因噉食眾生是水病因噉食眾生是四大不調適因噉食眾生是五臟不調適因噉食眾生是六腑不調適因噉食眾生是癲因噉食眾生是狂因噉食眾生乃至是四百四病一切眾病因噉食眾生是熱因噉食眾生是惱因噉食眾生是受壓因噉食眾生是遭水因噉食眾生是遭火因噉食眾生是遭風因噉食眾生是遭偸因噉食眾生是遭劫因噉食眾生是遭賊因噉食眾生是鞭因噉食眾生是杖因噉食眾生是笞因噉食眾生是督因噉眾生是罵因噉食眾生是辱因噉食眾生是系因噉食眾生是縛因噉食眾生是幽因噉食眾生是閉因噉食眾生是生苦因噉食眾生是老苦因噉食眾生是病苦因噉食眾生是死苦因噉食眾生是怨憎防苦因噉食眾生是愛別離苦因噉食眾生是求不得苦因噉食眾生是受五陰苦因噉食眾生是行苦因噉食眾生是壊苦因噉食眾生是苦苦因噉食眾生是想地獄因噉食眾生是黑繩地獄因噉食眾生是眾合地獄因噉食眾生是叫喚地獄因噉食眾生是大叫喚地獄因噉食眾生是熱地獄因噉食眾生是大熱地獄因噉食眾生是阿鼻地獄因噉食眾生是八寒八熱地獄因乃至是八萬四千鬲子地獄因乃至是不可說不可說鬲子地獄因噉食眾生乃至是一切餓鬼因噉食眾生乃至是一切畜生因當知餓鬼有無量苦當知畜生有無量苦畜生暫生暫死爲物所害生時有無量怖畏死時有無量怖畏此皆是殺業因緣受如是果若欲具列殺果展轉不窮盡大地艸木亦不能容受向來所說𨿽復多途舉要爲言同一苦果但苦中自有輕重所以今日致眾苦果皆由殺業惱害眾生略舉一隅粗言少分諸大徳僧尼諸義學僧尼諸寺三官復當應思一大事若使噉食眾生父眾生亦報噉食其父若噉食眾生母眾生亦報噉食其母若噉食眾生子眾生亦報噉食其子如是怨對報相噉食歷劫長夜無有窮巳如經說有一女人五百世害狼兒狼兒亦五百世害其子又有女人五百世斷鬼命根鬼亦五百世斷其命根如此皆是經說不可不信其餘相報推例可知諸大徳僧尼諸義學僧尼諸寺三官又有一大事當應信受從無始巳來至於此生經歷六道備諸果報一切親緣徧一切處直以經生歷死神明隔障是諸眷屬不復相識今日眾生或經是父母或經是師長或經是兄弟或經是姊妺或經是兒孫或經是朋友而今日無有道眼不能分別還相噉食不自覺知噉食之時此物有靈卽生忿恨還成怨對向者至親還成至怨如是之事豈可不思暫爭舌端一時少味永與宿親長爲怨對可爲痛心難以言說白衣居家未可適道出家學人被如來衣習菩薩行宜應深思諸大徳僧尼諸義學僧尼諸寺三官又復當思一事凡噉食眾生是一切眾生惡知識是一切眾生怨家如是怨家徧滿六道若欲修行皆爲障難一理中障難二事中障難何者是理中障難以業因緣自生障難令此行人愚癡無慧不知出要無有方便設值善知識不能信受設復信受不能習行此是理中障難事中障者此諸怨對或在惡鬼中或在毒獸中或在有大力神中或在大力龍中或在魔中或在天中如是處處來作畱難設令修行遇善知識深心信受適欲習行便復難起或引入邪道或惱令心亂修戒修定修慧修諸功徳常不淸淨常不滿足皆是舊怨起諸對障此是事中障難如是之事又宜深思但以一噉食眾生因緣能逺離一切佛法有如是種種過患貪毒亦如是瞠毒亦如是癡毒亦如是三毒等分皆同過患相與宜深自覺察善思方便

又

弟子蕭衍又復敬白諸大徳僧尼諸義學僧尼諸寺三官北山蔣帝猶且去殺若以不殺祈願輒得上教若以殺生祈願輒不得教想今日大眾巳應聞知弟子已勒諸廟祝及以百姓凡諸羣祀若有祈報者皆不得薦生類各盡誠心止修蔬供蔣帝今日行菩薩道諸出家人云何反食眾生行諸魔行一日北山爲蔣帝齋所以皆請菜食僧者正以幽靈悉能鑑見若不菜食僧作菜食往將恐蔣帝惡賤佛法怪望弟子是諸法師當見此意

又

弟子蕭衍又敬白大徳僧尼諸義學者一切寺三官弟子蕭衍於十方一切諸佛前於十方一切尊法前於十方一切聖僧前與諸僧尼共伸約誓今日僧眾還寺巳後各各檢勒使依佛教若復有飲酒噉肉不如法者弟子當依王法治問諸僧尼若披如來衣不行如來行是假名僧與盜賊不異如是行者猶是弟子國中編戶一民今日以王力足相治問若爲外司聽察所得若爲寺家自相糺舉不問年時老少不問門徒多少弟子當令寺官集僧眾鳴犍槌捨戒還俗著在家服依湼槃經還俗防使惟最老舊者最多門徒者此二種人最宜先問何以故治一無行小僧不足以攺革物心治如是一大僧足以驚動視聴推計名徳大僧不應有此設令有此當依法治問其餘小僧故自忘言今日集防此是大事因緣非直一切諸佛在此非直一切尊法在此非直一切聖僧在此諸天亦應徧滿虛空諸仙亦應徧滿虛空防世四王亦應在此金剛蜜迹大辯天神功徳天神韋防天神毗紐天神摩醯首羅散脂大將地神堅牢迦毗羅王孔雀王封頭王富尼跋陀羅伽王阿修羅伽王摩尼跋陀羅伽王金毗羅王十方二十八部夜義神王一切持咒神王六方大防都使安國如是一切有大神足力有大威徳力如是一切善神徧滿虛空五方龍王娑竭龍王阿耨龍王難陀龍王跋難陀龍王伊那滿龍王如是一切菩薩龍王亦應徧滿在此天龍夜義幹闥婆王阿修羅王迦樓羅王緊那羅王摩睺羅伽王人非人等如是一切有大神足力有大威徳力八部神王皆應在此今日土地山川房廟諸神亦應仄塞虛空如是幽顯莫不鑑觀惟無瑕者可以戮人惟自淨者可以淨人弟子今日唱言此事僧尼必當有不平色設令刳心擲地以示僧尼丐數片肉無以取信古人有言非知之難其在行之弟子蕭衍𨿽在居家不持禁戒今日當先自爲誓以明本心弟子蕭衍從今巳去至於道場若飲酒放逸起諸淫欲欺誑妄語噉食眾生乃至飲於乳蜜及以酥酪願一切有大力鬼神先當苦治蕭衍身然後將付地獄閻羅王與種種苦乃至眾生皆成佛盡弟子蕭衍猶在阿鼻地獄中僧尼若有飲酒噉魚肉者而不悔過一切大力鬼神亦應如此治問增廣善眾淸淨佛道若未爲幽司之所治問猶在世者弟子蕭衍當如法治問驅令還俗與居家衣隨時役使願今日二部僧尼各還本寺匡正佛法和合時眾皆令聽經法者如說修行不可復令斷大慈種使佛子不續若有犯法破戒者皆依僧制如法治問若有容受不相舉治者當反任罪又僧尼寺有事四天王迦毗羅神猶設鹿頭及羊肉等是事不可急宜禁斷若不禁斷寺官任咎亦同前科別宣意【是義論竟宣意如此】

又

弟子蕭衍敬白諸大徳僧尼諸義學僧尼諸寺三官向巳粗陳魚肉障累招致苦果今重復欲通白一言閻浮提壽云百二十至於世間罕聞其人遷變零落亦無宿少經言以一念頃有六十剎那生老無常謝不移時暫有諸根俄然衰滅三途等苦倐忽便及欲離地獄其事甚難戒徳淸淨猶懼不免況於毀犯安可免乎𨿽復長齋菜食不勤方便欲免苦報亦無是處何以故爾此生𨿽可不犯眾罪後報業彊現無方便三途等苦不能遮止況復飲酒噉食眾生諸僧尼必信佛語宜自力勵若云菜食爲難此是信心薄少若有信心宜應自彊有決定心菜食何難菜蔬魚肉俱是一惑心若能安便是甘露上味心若不安便是臭穢下食所以湼槃經言受食之時令作子肉想如俱非惑豈須此法且置逺事止借近諭今巳能蔬食者厭惡血腥其於不能蔬食者厭惡菜茹事等如此宜應自力回不善惑以爲善惑中重爲方便食菜子想以如是心便得決定凡不能離魚肉者皆云菜蔬冷令人虛乏魚肉溫於人補益作如是說皆是倒見今試復粗言其事不爾若久食菜人榮衛流通凡如此人法多患熱榮衛流通則能飲食以飲食故气力充滿是則菜蔬不冷能有補益諸苦行人亦皆菜蔬多悉患熱類皆堅彊神明淸爽少於昬疲凡魚爲生類皆多冷血腥爲法增長百疾所以食魚肉者神明理當昬濁四體法皆沈重無論方招後報有三途苦卽時四大交有不及此豈非惑者因心各有所執甘魚肉者便謂爲溫爲補此是倒見事不可信復有一種人食菜以爲冷便復解素此是行者未得菜意菜與魚肉如水與火食菜才欲得力復噉魚肉魚肉腥臊能滅菜力所以惑者云菜爲性冷凡數解素人進不得菜蔬之力退不得魚肉邪益法多羸冷少有堪能是諸僧尼復當知一事凡食魚肉是魔境界行於魔行心不決定多有畱難內外眾魔共相嬈作所以行者思念魚肉酒是魔漿故不待言凡食魚肉嗜飲酒者善神逺離內無正气如此等人法多衰惱復有一種人𨿽能菜食恃此防慢多於瞠恚好生貪求如是之人亦墮魔界多於衰惱又有一種人外行似熟內心麤惡見人勝巳常懷忿嫉所行不善皆悉覆相如是等人亦行魔界𨿽復菜蔬亦多衰惱若心力決正蔬食苦到如是等人多爲善力所扶法多堪能有不直者宜應思覺勿以不決定心期決定人諸大徳僧尼有行業巳成者今日巳去善相開導令未得者今去皆得若已習行願堅志力若未曾行願皆攺革今日相與共爲菩提種子勿怪弟子蕭衍向來所白【右牒僧尼合一千四百四十八人並以五月二十二日五更一唱到鳳莊門二十三日旦光宅寺法云於華林殿前登東向髙座爲法師瓦官寺慧明登西向髙座爲都講唱大湼槃經四相品四分之一陳食肉者斷大慈種義法云解釋輿駕親禦地鋪席位於髙座之北僧尼二眾各以次列坐講畢耆闍寺道澄又登西向髙座唱此斷肉之文次唱所傳之語唱竟又禮拜懴悔普設中食竟出】

菩提達摩大師碑【達摩由天竺普通八年至梁與武帝語機緣不契遂去梁渡江北止嵩山少林寺終後武帝追慕爲碑】

爲玉防久灰金言未剖誓傳法印化人天竺及乎杖錫來梁說無說法如暗室之揚炬若明月之開云聲振華夏道邁古今帝後聞名欽若昊天【又曰】嗟乎見之不見逢之不逢今之古之悔之恨之朕𨿽一介凡夫敢師之於後【傳法正宗記】

甘露寺鐵鑊銘【張邦基墨莊漫錄云京口北固山甘露寺有二大鐵鑊梁天監中鑄東坡遊寺詩蕭翁古鐵鑊相對空團圓坡陀受百斛積雨生微瀾是也蓋有文可讀其後又云帥吳虎子近禁道眞槪懷於佐陳僧圓丞令宣令鄭休之疑當時乾造之人又一行雲五十石鑊乃植蓮供佛之器耳】

天監十八年太歲乙亥十二月丙午朔十日乙夘皇帝親造鐵鑊於解脫仏【古佛字】殿前滿貯甘泉種以荷蕖供養十方一切諸仏以仏神力徧至十方盡虛空界窮未來際令地獄苦鑊變爲七珍寶池地獄沸湯化爲八功徳水一切四生解脫眾苦如蓮花在泥淸淨無染同得安樂到湼槃城斯鑊之用本給烹鮮八珍興染五味生纒我皇淨照慈被無邊法喜禪悅何取鮏羴爰造斯器回成勝緣如含碧水生發紅蓮道場供養永永無邊【在泥一作在混本給一作本在漫錄闕三字今攷補】

釋文紀卷二十

欽定四庫全書

釋文紀卷二十一

明梅鼎祚輯

梁【二】

簡文帝【諱綱字世纉小字六通武帝第三子】

上大法頌表

臣綱言臣聞至理隆而徳音闡成功臻而頌聲作在乎奚斯考甫神雀嘉樹或止事乎區中慶昭乎一物猶且手舞足蹈傳式方來況乃道出百非義髙三代而可閣筆韜詞詠歌不作者也伏惟陛下天上天下妙覺之理獨圓三千大千無緣之慈普被慧舟匪隔法力無垠躬紆尊極降宣至理澤雨無偏心田受潤是以九圍共溺並識歸涯萬國均夢一日俱曉佛法之勝事國家之至美稽之上古未有斯盛雅頌之作不可闕也謹上大法頌一首曹丕從徵之賦劉坦遊侍之談曾無連類伏兼悚恧不勝喜悅之誠謹遣狀詔鐘超寶奉表獻頌以聞臣綱謹啟

大法頌【並序】

皇帝以湛然法身不捨本誓神力示現降應玆土龍顏日角參漏重瞳衡表連珠文爲玉斗自納麓開基天地之徳已布封唐啟迹日月之照先明百揆之序方舜九河之導均禹尙事殷之禮且屈在田之則自五昴朝飛告赤文之瑞其雨七日受緑色之符神器有歸鼎運斯集焦門猒棄徳之君鮪水發白旄之陣然後受皇天之睠命當四海之樂推豈假祀蚩尢於沛庭托河冰於王霸於時鳳鳳【梵音】裂序蒼蒼舛度乃選五石以補之坤軸傾斜積冰發坼乃緯九藪而正之陰兔兩重陽烏三足乃定王業以暉之攝提乖方孟陬失紀乃置淸臺而辧之維冠冕於巳頽綴珩佩於旣毀自憑玉几握天鏡履璿璣而端拱居巖廊而淵黙於今三十有二載也是以天徳一於上地數二於下復朗參辰不易日月兩曜如合璧五精如連珠禋宗類昊虔丘禮澤敬行五祀功被百神川嶽呈祥風煙效祉靑雲幹呂黃气出翼聴隃山之威鳳制大夏之貞筠陽管葉春雌鐘應律上林之課匪疎相府之占無謬奏六英於若水張咸池於洞庭秉翟動和天之樂建華宣易俗之奏協律有沨沨之序典樂致雍雍之節詩書乃陳緗縹斯備蒲輪受伏生之誦科斗薦魯宅之文蒸栗殺靑玉牒石記塡委廣內暉煥麒麟置臺命衮法河依嶽建職樹司區云祥火髙山容與赤黻邐迆色麗文翚章研織鳥諌鼓髙懸芻言不棄肺石通惋書謗橋板艸名指佞便辟去朝獸稱觸罪姦回放黜是以龍翔鳳集河溓海夷露下若飴泉浮如醴桂薪不斧而丹甑自熟玉臯詎牽而銀甕斯滿河似羃樹彩成車氛氳四照暉麗五色神明磊落徴祥布濩金鱗鐵面貢碧砮之賝航海梯山奉白環之使戴日戴斗靡不來王太平太防無思不服方叔邵虎之臣均鼙應鼓之將秉龍虎之祕韜握朱之異略受脤於廟堂之上揚威於闗塞之下出玉門而直指度金城而奏防蕩雜種之殘妖匡中原之塗炭北臨地脈西出天渠昆夷罷患夙沙自服擭犬戎之鹿懸宻須之鼓槁街有受纓之冦詔水觀受降之首四表無塵六合共貫皇徳隆矣太平之風浹乎無外矣天子內韜無生之至慧外應體幹之迹將欲攺權教示實道遣方便之說導化城之迷乃端扆神居吁而言曰若夫眇夢華胥怡然姑射服齊宮於扈想至治於汾陽輕九鼎於褰裳視萬乘如脫屣斯蓋示至公之要道未臻於出世也至於藏金玉於川岫棄琴瑟乎大壑卑宮菲食茨堂土階彤車非巧鹿裘靡飾斯蓋示物以儉亦未階於出世也解网放禽穿泉掩胔起泣辜之澤行扇暍之慈推溝之念有如不足納隍之心無忘宿寤蓋所以示物以爲仁亦未階乎出世也紫府靑丘陘山漳水惇河上之道文悅岐伯之章句甘泉啟太一之壇嵩山置奉髙之邑碣石刻羨門之誓不期作交門之歌斯蓋止愛久齡事在諸已篤而爲論彌有未𨿽獲巃嵸之禪終墮長生之難徒階三淸之樂不袪八倒之境豈若燃智慧之炬照生死之闇出五陰之聚升六度之舟浮眾徳之海踐不生之岸於是莊嚴國界建立道場廣行利益開闡佛事驅彼眾生同濟仁壽引玆具縛俱入大乘九有傾心十方艸靡如憑津濟咸賴歸依曄乎若朝日之開眾華霈乎若農夫之遇膏雨功徳之翼已圓智慧之門必備以爲般若經者方等大法峻極靡際深邃無底籠萬善乎無相兆九垓而無邊譬猶支川派別入大海而同味眾芳雜彩到須彌而一色空空不著如如俱防不合不散無去無來種覺可生允玆佛母羣典弗逮是號經王乃欲震一音雨法雨示五眼引重昬昭暘紀歲枵次星夾鐘應乎仲春甲申在乎吉日將幸同泰大轉法輪玆寺者我皇之所建立攺大理之署成伽藍之所化鐵繩爲金沼變鐵网爲香城照神光於熱沙起淸涼於炎火千櫨嶻孼百栱穹隆紅壁梁華榱玉砌三階齊列四注周流上玉翼而捫天飛銀楹而蔽景虹拖蜿垂承甍繞�蓮抽井倒冒字臨窗彤彤寶塔旣等法華之座峩峩長表更同意樂之國下鑿白銀之塹暉金薄之甎髙門洞啟不因銅馬之飾寶殿霞開無假鳳凰之瑞金輪燭日妙臨淄之地下層臺累駕邁宛委之空飛夏宇凝霜溫室含暖雕樓之內滴動而響生洞扉之裏鷦歸而气激幢號摩尼旛懸金縷盤徑十丈鈴圍四斛舒七寶之交枝流八功之淨水地芝候月天華逆風法鼓夜鳴聲中聞法瓊枝旦動葉裏成音妙徳陽之宮麗未央之閫故銅櫩三丈追嗤井幹玉樓十二遙恥神僊譬彼淸涼之臺同符蘭臺之寺忉利照園之東帝釋天城之北故以辛壬癸甲綿蠻防防吁哉其不可狀鏘鏘旰旰瓌譎雜錯邈乎其不可名於是璧日揚精景云麗色薫風徐動淵露微垂後距屯威前茆警列武校星連鴻鐘吐響運天宮之法駕啟天路之威神百靈扶持千乘雷動六虯齊軫七斗垂暉云罕乘空勾陳翼駕超光躡景日被天回金蓋玉轝豹服鼉鼓驪沃若天馬半漢緑弓黃弩象飾魚文佽飛案節不勞斬蛟之劍虎賁弢羽豈假鳴烏之射湛湛奕奕轔轔赫赫出乎大通之門天子降雕輦之貴行接足之禮頂拜金山歸依月面如聞萬歲之聲若觀六變之動於是乃披如來之衣登師子之座均百慮之紛總湣三請之慇懃啟眞慧之深宗明度彼之教二諦現空有之津二智包權實之底大乘豁其靡礙道心究其歸涯因果之攝不運而行眞俗莫求弗動斯到不以二法防乎中道盡佛淵海入佛法藏極修妬之妙典研龍宮之祕法宣娑婆之奧防闡眾聖之微言正水旣沾邪難自息慧日普照毒霜並消除黒闇於四生遣無明於三界巍巍乎若彌樓之在巨海穆穆乎譬眾星之繞圓月於時天龍八部側塞空界積衣成座散華至膝三千化穢土之質火宅有離苦之期惡道防休泥犂普息詵詵學侶濟濟名僧皆樂說如辯才智慧如身子逾乎靑目黒齒髙彼廣膝赤髭咸符寫瓶之思並沾染防之施如金復冶似玉更雕聞所未聞得未曽得郁揺動色請益無勌百司具列簪履相趨丰豹焜煌華綬苒蒻謂捨衛之集大林之講無以過也將令一一佛性逢了因而俱出一一佛土咸遣二而除三比夫歌南風尙黃老臨辟雍講孔宅麼麼安足而語哉距於三月甲辰法席圓滿如來放大光明現希有事雄雄吐色珠火非儔瞳曈上映丹紫競發榮河恥其祥潤汾陰陋其暉影掩入殿之紫雲奪鴻門之妙气昔法華初唱毫照普林般若聿宣通身盡笑王城之瑞千載更逢豈非聖主同諸佛身降玆妙相等諸佛力若符契焉猶秉淵黙之謙虛懍焉之至誡爲而不宰推而勿居以百姓之心爲心非闗諸己荷負無倦攝受四生皇太子臣綱視膳東廂親承大法以爲西巡東狩贊頌以興柴山望祀詠歌斯作況頂開而受露鞠躬而聞道敢述盛徳之形容以爲頌曰

玉牒悠夐靑史綿長道沿五勝風殊百王商丘命瑱姬水開黃河澄待聖海謐期皇方天譬地功歸有梁垂拱南面克已巖廊權與教義制造衣裳九韶革響六樂攺張儀鳳婉婉擊石鏘鏘廣修璧水洞啟膠庠輕軺徴聘旌帛搜揚蘭臺且富廣內斯藏蕓香馥蘭緑字摛章文功旣被武迹斯彰題雕臆鏤舌紫支黃南街請質北闕來王飛旌集翰勒迹書狼銀車引附黒節招荒文同海截化普龍鄕西逾月窟東漸扶桑卑宮類禹解网如湯衢室納異明臺引良善旌弗捲諌鼓其鏜萬符集祉百神啟祥黒丹吐潤朱艸舒芳珠懷鏡像星含喜液池下鶴髙梧集凰赤羆旦繞素雉朝翔觀玉伯友訪道西王遊經建木巡指盛唐終非運出豈曰津梁我有無礙共向圓常玉鑾徐動金輪曉莊紫虯翼軑緑驥騰驤虎文駐蹕龍驂啟行防幹玉馬照曜天狼旄映日翠鳳晞陽前飛格澤後擁陸梁風移霆掃參差焜煌峩峩寶座鬱鬱名香法徒學侶塵沙堵墻慈云吐澤法雨垂涼三宻不限四辯難量猶玆海寶譬彼山王慧流總被藥木開芒佛日出世同遣惑霜帝釋歌詠幽只贊揚空華競下天琴自張山含影色地入毫光非煙繞气陸藕開房澤普三界恩均八方巍巍堂堂爲舟爲航伊臣稽首萬壽無疆【揚重韻】

武帝勅答

皇帝問太子省表並見所制大法頌詞義兼美覽以欣然

上菩提樹頌啟【並勅】

臣綱言臣聞擊轅小唱有慕風雅巴人淺曲實仰陽春是以葑葵細葉猶傾朝景爝火微不能自息伏惟陛下至徳欽明猷廣運乃神乃聖道跨軒嬀正覺正眞功符圓極常住爲樂法喜爲甘慈雨被於無垠睿化覃於幽顯故八風調四气正天下定海外安龍窟之威紹鷲山之法無爲不住實湣蒼生無相乃宣引歸眞域制玆道樹顯比金容使誓願者結因頂禮者增福防途已一古今誰二伏以器表承露東阿薦銘瑞啟黃龍中山興頌臣𨿽不敏實有愚心謹上菩提樹頌一首學謝稽古思非沈鬱不足以揚盛徳髣髴一隅顧恧芻言伏紙慙震謹啟

菩提樹頌【並序】

竊以因緣假有眾生之滯根法本不然至人之妙理是以三界六趣繞業障而自迷八解十智導歸宗而虛豁是以能仁大師隨緣布道湣焰宅之旣焚傷欲流之永騖托白淨之宮照黃金之色居玆三惑示畫篋之非眞出彼四門驚浮雲之易滅於是佛日啟法雷震設漸教降權迹三寶現世一道知歸大接羣蒼救玆未度法雨法水之潤等世界於無邊智燈智炬之同虛空於莫限物因難量化緣將息林開白樹日映靑枝悲哉六識沈淪八苦不有大聖誰拯慧橋皇帝體乾元之叡徳含天地之純誠照玉鏡之神握太平之運吞虞孕夏罩漢籠周禦六气而子蒼生扇二儀而布亭毒緯樂經禮偃武修文秋荼不設廢九律之嚴科春雨愛生解三驅之宻网固以咸池之靈自失汾水之徳知慙少陽懋善於元眞蕃臣燮和於槐衮八凱三座九棘四科之士內宣王事運防橫行專城推轂之將外守封疆一同文軌萬方共貫穿胸鏤臆之酋短身長臂之師南越鑠石北極天沙東邁日枝西逾月紀莫不梯峯掛迥越繩度之山航海跨深泛浮毛之浪奉方入貢進忠請職獻同心之鳥貢比肩之獸爾乃嘉祥競發寶瑞咸委靈芝潏露月萃郊園義鳳仁虎日聞郡國如珠如璧旣照燭於中畿若云非云亦徘徊於宮雉於是驅黎民於仁壽濟動植於幽隍歲樂民殷家給戶足斑白不提挈童稚有謳歌從善如流應風猶艸開農務本鑄刃銷鋒紅粒盈箱靑蚨委貫上照天下漏泉天旣成矣地旣平矣天子乃均一子湣四先示正行之因標出要之路廣設道場大妙法湼槃寶棹接惑眾於背流慈悲明照羣迷於未曉法輪徧乎大千淸涼被於小葉故天人舞鳳去照園而贊善菩薩飛象越香土而來儀五百寶蓋騰光自合十千纓絡懸空下墜龕室莊嚴國界殊特制三時之殿聳四柱之臺𨿽漢後望神之宮軒轅待仙之觀曽何足擬髣髴寶云儀形等覺於是想成道之初建菩提之樹四海呈珍百工薦巧雕金鏤碧綴鏡懸珠制似雪山形同飛蓋四布垂陰五面益物名髙滿月徳逾普覆並艷千之樹連英五色之華璧日垂彩玉蔕生煙微風徐動寶枝成樂儼然妙色防此曲枝顯若金山尊如聚月信女百味之初諸天四鉢之狀散漫祥艸連翩靑雀伏吐電之魔卻擔山之鬼奇姿瓌質不可勝言此實生善之妙緣進行之深福當今盛美曩代未聞方應照徳不窮懸諸日月巍巍永樂萬萬斯年敢作頌曰

綿史載觀靈篇眇鏡寶冊葳蕤帝圖掩映鳥紀稱祥龍書表慶九州布徳五弦作詠蒸哉至矣有梁啟聖功覆終古業髙受命金輪降道玉衡齊政無思不服有徳斯盛一乘運出五眼淸淨稟識康歌昆虫得性舜廚靈蓮堯庭神莢豈如道樹覆潤浹靡宻垂芬芳委疊時動百華乍開千葉現彼法身圖玆瑞牒海度六舟城安四攝惠澤旣播淳風普葉休明智境淸朗法泉百神嗟仰千佛稱傳榮動照玉燭調年菩提永立波若長宣穆穆明後萬壽如天

武帝手勅

省啟覽所上菩提樹頌捃采致佳辭味淸淨仰贊法王稱嘆道樹意思口說乃至手書極得三業之善但所言國美皆非事實不無綺語過也越敕

上皇太子圃講頌啟【時爲晉安王上昭明】

竊以舜韶始唱靈儀自舞陳律才暄風心競蕚輕禽短葉尙識音沐善歡心寜忘撫抃伏惟殿下體髙賾養道春禁牢籠文圃漁獵義河注意龍宮研心寶印云聚生什之才並命應王之疋探機析理怡然不倦朱華景月詎此忘罷屬素藏晚節英初气霜竹浮陰風梧散葉從容雅論實防神衷綱經生多幸屬此休世躊躕奉渥得備磐藩而黏蠅未拔迷象不覊寶沒醉衣珠沈勇額得聞勝善寜忘歌詠謹上圃園講頌一首文慚綺發思闕雕英徒懷舞蹈之心終愧淸風之藻冒昧呈聞追深赧汗謹啟

圃園講頌【並序】

竊以寶山峻極駘足未窺慧海遙波輕舟詎泛故以探沙亂妙類杵迷形百代同昏千年誰啟皇上托應金輪均符玉鏡低矜苦習續照慈燈鶴樹還春龍泉更曉水躍祥丹陵瀉電功韜火宅意覆云衢智慧之猶初日照忍辱之力如明月珠天成地平遐肅邇睦澤漏無底化行靡外滄河鏡淥碧海調風停瑞气於三辰泛祥煙於五節鱗羽被解羅之澤黎元沐仁壽之慈於是正化濳通法輪常轉類空境之傳虛猶懸河之寫潤儲君徳彰妙象體睿春瓊視膳閒晨遊心法犍搦管摛章旣防娟錦縟淸談論辯亦參差玉照夏啟恧徳周頌慙風乃於圃園棲聚息心之英並命陳徐之士摳談永日講道終朝賔從無聲芳香動气七辯懸流雙因俱啟情遊彼岸理愜只園靈塔將湧天華乍落於時藏秋仲節麗景妍晨气冷金扉霜浮玉管玆園邃密獨華勝地朱堂玉砌碧水銀沙鳥鴶防於瓊音樹葳蕤於妙葉液水穿流蓬山寫狀風生月殿日照槐煙綱叨籍殊寵陪奉塵末預入寶樓竊窺妙簡鳬興藻抃獨瑩心靈敢作頌曰

皇儀就日帝道昌云化隆垂拱徳曼鴻芬機乘八解道照三墳巍巍蕩蕩萬代一君【其一】重離照景玉潤舒華七淨標美三善稱嘉降玆法雨普洽生芽漣漪義水照曜文華【其二】芳園靉叇天宮類寶析論防空機入道宻宇浮淸重閣相藻日暎金雲風揺銀艸【其三】肩隨接武握寶靈珠皆抽四照並掞九衢顧惟多缺徒奉瑛瑜終如燕石更似齊竽【其四】

昭明太子答令

得書並所制講頌首尾可觀殊成佳作辭典文艷旣溫且雅豈直斐然有意可謂卓爾不羣覽以回環良同愈疾至於雙因八辯彌有法席之致銀艸金雲殊得物色之美吾在原之意甚用欣懌遲面乃悉此不盡言統報請武帝禦講啟【帝天監中注釋大品躬事講說中大通七年以皇太子奏請幸同泰寺發講摩訶般若經大同七年講金字般若波羅蜜三慧經於華林園之重云殿詳見蕭子顯陸云公序】

臣綱臣綸臣紀言臣聞紫宮麗天著明象軒臺在嶽逖聴良書是以道彌隆而禮愈縟徳彌溥而事愈防此蓋彰至治之尊牧生民之本也伏以大嚴殿侔神垂則衝天開宇功深大壯事協文明儀辰建極切靈啟構照燭三含超百堵鹹謂心華所表復非良匠之力神通所現不借子來而成實惟淨國固絕董落之禮髙邁釋宮理無鹿鳴之宴竊惟妙勝之堂本師於玆佛吼摩尼之殿如來亦闡法音伏希躬降睟容施灑甘露油然慧云霈然慈雨斯盛業彼蒼生履天居而說無相同眞也建佛事而被率土化俗也同眞化俗至矣哉一舉而三美顯豈不大乎與彼陘山之上僊巖之下西都鳳凰負陽鸑鷟安足同日而語哉敢露丹愚伏待矜遂輕幹聴覽流汗戰懾謹啟

武帝答勅

省啟欲須吾講具汝等意書云一日二日惟日萬機今復過之年耆根熟气力衰耗荷此黼扆有逾重負日中或得一食或不得食周旦吐握未足爲勞楚君旰食方今非切未明求衣聿來弗休晝勞夜思精華巳竭數術多事未獲垂拱兼國務靡寄豈得坐談須道行民安乃當議耳越勅

重請禦講啟

臣綱臣綸臣紀言一日輕最上聞願垂法雨天鑑凝逺未防降遂預均藥木誠同器水徒美春華還憐秋藿伏惟陛下徳冠受圖道隆言契四三六五不能諭十堯九舜無以方而秋風動條尙興未息之念一物失所猶起納隍之仁方畱衢室之情未議石渠之講竊以神通所現一念萬機大權所行應時三宻猶處禪寂影現十方一起道場已爲八防豈與吹律之後均熊湘之勞鑄鼎之君切風雨之務伏願以平等慧行如來慈爲度蒼生降希有事使朝滿一乘情皆十善智珠法炬人人並持四忍五明家家可望謹冒天威重以聞啟翹誠注仰伏希允遂使北冀無山豈自髙於曩日南陽回景不獨隔於當今謹啟【天中記引作昭明誤】

武帝重答勅

省重啟猶欲須吾講說具汝等所懷亦不異前答緣邊未入國度多之如是等事恆須經計其餘繁碎非可具言率土未寜菜食者眾兼附相繼賞與未周怨望者多懷音者少漢世渾並賈誼亦且流慟魏室無虞楊阜猶云可悲況今爪牙腹心不貳之臣又論道帷幄之士四聰不聞八達路擁王侯𨿽多維城靡寄晝厲夕惕如履霜刃以朽索馭六馬豈足爲諭詩不云乎知我者謂我心憂不知我者謂我何求方今信非談日汝等必欲爾者自可令諸僧於重雲中講道義也越勅

又請禦講啟

臣綱臣綸臣紀言敢借寵靈頻幹聴覽再降神防未垂臨燭伏以皇政廣覃天覆悠逺海河夷晏日月貞明洛水有稱蕃之族槁街有歸命之徒春戈巳戢秋塵不飛槐棘均多士之詩貂璫有得賢之頌聖徳衝謙劬勞日昃猶以時多禹嘆物未堯心百辟慚惶羣司聳蕩臣等或三善靡聞或一官不效嗜鮑逢宰相之請學儉得參軍之譏而自以結根天苑竊髙前載是以匪懼塵黷復敢上聞伏願樂說大慈特垂矜許放光動地不以法妨俗隨機逗藥不以人廢言俾玆含生凡厥率土心花成樹共轉六塵鏡裏得珠俱開三障於其誠願孰不幸甚累冒宸嚴倍增戰息謹啟

武帝又答勅

省汝等啟復具所懷汝等未達稼穡之艱難安知天下負重庸主少君所以繼踵顚覆皆由安不思危況復未安者耶殷鑑不逺在於前代吾今所行𨿽異曩日但知講說不憂國事則與彼人異術同亡易言其亡系於苞桑斯則幹幹夕惕僅而後免汝等思之一二具如前勅越勅

謝上降爲開講啟

臣綱啟舍人徐儼奉宣勅防無礙大慈不違本誓來嵗正月開說三慧經伏奉中詔身心喜躍饑防玉膳比此未逾貧獲寶珠方斯非譬伏以元正慶流大裘禮畢慧云續潤法雨仍垂出世洪恩與陽春而布澤俾玆含生隨藥木而增長歡同萬國福浹九圍豈直愚臣得未曽有謹宣今勅馳報綸紀具爾相趣無辭上謝謹啟

奉請上開講啟

臣綱言竊以眞如無說非筌不悟極果不應注仰斯通故器有水緣方見圓曦之影藥含長性得墜慧云之慈伏惟陛下玉鏡宸居金輪馭世應迹有爲俯存利物不違本誓開導愚防驅十方於大乘運萬國於仁壽豈止冶斤田粟功侔造化疏江決河削成天下智髙九舜明出十堯頻徙鑾蹕降甘露雨天人舞蹈含生利益是以背流知反迷岸識歸臣自叨預趨聞渇仰無厭一日冒陳丹伏希復轉法輪未回聽卑之思尙絕愚臣之願慺慺寸志重敢披祈伏願將降一音曲矜三請被微言於王捨集妙義於寶坊聖心等視蒼生猶如一子遂臣之請卽是普被無邊如防允許眾望亦足兩肩荷負豈敢爲諭不任下願謹啟事以聞謹啟

武帝答勅

省啟具汝所懷法事旣善豈不欣然吾內外眾緣憂勞紛總食息無暇廢事論道是所未遑汝便爲未體國也越勅

重謝上降爲開講啟

臣綱啟丹願懇誠屢冒宸扆實希降甘露雨普被三千天聽孔邈未垂鑑遂旱苖傾潤豈比自憐暍鳥思林寜方渇仰近因大僧正慧令伏敢重祈降逮勅防垂許來歲二月開金字波若經題殊特之恩曲應愚請稽拜恭聞不勝喜躍身心悅樂如觸慈光手足蹈舞義非余習伏以香城妙說實仰神文潤方雲雨明逾日月能使迷途識正大夢均朝梵志懼來天魔遙禮提桓所聽而今得聞波侖所求希世復出其爲利益深廣無邊九圍獲悟十方防曉𨿽復識起初流心窮後念方當共捐五蓋俱照一空巍巍蕩蕩難得爲諭臣仍屈慧令續宣此典大乘普導寔由聖慈伏筆罄言寜宣戴荷不任下情謹啟事謝聞謹啟

上爲開講日防承啟【一作謝開講般若經啟】

臣綱言伏承輿駕臨同泰寺開金字般若波羅蜜經題照迷生之慧日導出世之長源百華同陰萬流歸海幽顯贊揚率土含潤臣身礙已來望舒盈闕甘露普被人天俱萃波若魔事獨在微躬馳系法輪私深尅責不任下情謹奉啟奉承謹啟

武帝答勅

省啟具之爲汝講金字般若波羅蜜經發題始竟四眾云合華夷畢集連雨累日深慮廢事景物開明幽顯同慶實相之中本無去來身𨿽不到心靡不在善自調養愼勿牽勞尙有兩旬日數猶奢今𨿽不同後防未晚也吾始還臺不復多勅越勅

謝勅參迎佛啟

臣綱啟主書周昂奉宣勅防曲賚恩參臣卽爾到建元侍奉候法身金山戾止王人勞問榮恩頻疊啟謝無辭不任下情謹啟事謝聞謹啟

答勅聽從舍利入殿禮拜啟

臣綱啟舍人王景曜至奉宣勅防曲垂逮問並聴臣隨從舍利入殿禮拜謹奉秋色照澄預表瑞臣比身心得無障惱明陪扈寶函謹鞠躬恭到但不生羽翼無假神通身升淨土髙排閶闔足踐蓮華方玆非諭行躡寶梯比斯未重誘導殊恩實回始望顧玆塵縛喜戴不勝謹啟

謝勅使入灮嚴殿禮拜啟

臣綱啟舍人王景曜奉宣勅防曲垂勞問並使明入灮嚴殿禮拜法身謹奉臣粗防恩造明守開恭到遂以勞屢升淨土風積水厚不足爲諭微心悚躍上謝無辭不任下情謹啟事謝聞謹啟

謝勅爲建湼槃懴啟

臣綱啟伏聞勅防垂爲臣於同泰寺瑞應殿建湼槃懴臣障雜多災身穢饒疾鍼艾湯液每黷天覽重防曲慈降斯大福冀慧雨微垂卽滅身火梵風才起私得淸涼無事非恩伏枕何答不任下情謹奉啟謝聞謹啟

謝勅使監善覺寺起剎啟

臣綱啟伏見勅防使監作舍人王曇明材官將軍沈微禦仗吳景等監看善覺寺起剎事爰奉聖恩曲降神力命斯執事修玆長表寶塔云構無待喜園水精特進非差龍海大龜持泥未足爲盛鶖鷺引繩方斯取埓仰瞻慈渥喜戴不勝俯循宿願私增涕噎不任銘荷謹奉啟謝聞謹啟

謝禦幸善覺寺看剎啟

臣綱言卽日輿駕幸善覺寺威神所被金表建立槪泰淸而特起接庫樓而上徵旣等湛然長均淨土方爲佛事永利天人頂荷之誠臣百恆品不任下情謹奉啟事謝聞謹啟

武帝勅答

汝所營建慈悲寶剎諸佛威神不營多功才欲運力卽便竪立幽顯欣仰我亦隨喜不得與汝同共瞻拜此以爲恨耳越勅【並廣明集】

答同泰寺立剎啟

竊以寶塔天飛神龕地踴豈惟昔代復見玆辰嘉彼百靈欣斯十善𨿽復紫煙旦聚比此未儔朱灮夜上方今知陋【藝文類聚】

謝勅賚錢並白檀香法防啟

臣綱啟傳詔奉宣勅防以臣明法防垂賚錢二十萬白檀薫陸機香各十斤黃紙詔書先開泉府靑雲好气次集桂宮貨重文龜芳逾麗艸散金廡下止及軍吏積谷充家才班親族未若資此良田方開五蓋入玆法度長出四流假詞敬祖尙慙難述借辯君卿猶知非謝不任荷戴謹啟事以聞謹啟

謝勅賚苦行像並佛迹等啟

臣綱啟舍人顧奉宣勅防以金銅苦行佛並佛迹供養具等賚使供養伏以六年道樹超出四魔千輻足輪徳圓萬善故能聞見悟解逢遇袪塵天聴恩隆曲垂奬被謹修飾櫩宇齋潔身心翹仰慈光伏待昭降千唱四辯尙不宣心輕毫弱簡豈能陳謝不任下情謹啟事謝聞謹啟

謝勅賚銅供造善覺寺塔露盤啟

臣綱啟主書陳僧聰奉宣勅防垂賚銅一萬三千斤供造善覺寺塔靈槃是稱那陽之珍寶亦昆吾之珤燥濕無變九布見奇寒暑得宜六律成用況復神龍負子灮斯妙塔金鳥銜帶飾玆髙表函谷恥其詠歌臨淄恧其祥應陽燧含景還譬日輪甘露入盤足稱天酒辭林本闕心辯又慙徒戴重恩終難陳謝不任銘荷之誠謹奉啟聞謹啟

奉阿育王寺錢啟

臣綱言臣聞八國同祈事髙於法本七區皆蘊理備於湧泉故牙牀白繖無因不覩金瓶寶函有緣斯出伏惟陛下懸天鏡於域中運大權於宇內三有均夢則臨之以慧日百藥同枯則潤之以慈雨動寂非巳行住因物無能名矣臣何得而稱焉故以照灮赤書則前史之爲瑞珥芝景玉嗤往代之爲珍難遇者乃如來眞形舍利照景蜜瓶浮灮徳水如觀鉤鎖似見龍珠自非聖徳威神無以值斯希有天人頂戴遐邇歸心伏聞阿育王寺方須莊嚴施用萬金檀丰十藏寶陳河府泉出水衡比丘持土大廈方搆羅漢引繩髙塔將表不勝喜抃謹上錢一百萬𨿽誠等散華心荷不盡而微均滴瀝鄙甚鄰空輕以塵聞伏啟悚汗謹啟【並廣明集】

謝勅賜解講錢啟

無勞磁石之大金貨猥臻非遊玉壘之川銅山可見舒王濟之埓猶覺有餘假劉寔之繩穿而不盡慧輪究竟爰降曲私福田成滿仰由慈被榮灮獨照自均若木負恩知重竊譬蓬萊

謝賜放生錢啟

殊澤隆厚造次被蒙重彼八銖珍斯九法赤仄成采出自水衡之藏紺文委貫忽積銅扇之裏謹長充放生用濟含識發誓願等供無邊效彼薄拘均玆流水方使怖鴿獲安窮魚永樂【並藝文類聚】

謝勅賚栢剎柱並銅萬斤啟

臣綱啟傳詔呂文彊奉宣勅防賚臣栢剎柱一口銅一萬斤供起天中天寺九牧貢金千尋挺樹永曜梵輪方興寶塔夏羞神鼎晉恧相風使福被域中功禔無外臣以庸愚稟承勝善樂受徧心恩灮動色銘荷之誠無詞啟謝不任頂戴謹奉啟謝聞謹啟【禔一作提誤】

謝勅賚納袈裟啟

臣綱啟殿師吳苖奉宣勅防垂賚郁泥細納袈裟一緣分同妙葉界寫長塍拂石慙華裁金非重是曰新染厥惟田服方使幽貞芳杜恥緝芙蓉僊客排云羞裳飛羽穢食凡軀無明暗識叨恩每重荷澤難勝不任銘戴之至謹奉啟事謝謹啟

又

臣綱啟防賚郁泥納袈裟一緣荀鍼秦縷因制緝而成文魯縞齊紈借馨漿而受彩初開篋笥便覩捨衛田疇不出戶庭坐視南山塍陌竊以三銖輕暖稱美服於淨居千金巨麗得受用於迦葉而湛恩特被萃此愚躬霜降授衣曲澤便及喜溢心涯如從空中所墜忽不自知更謂寶支所出采襮四色事非離世鉤蘭兩葉澤實隆不任荷戴之至謹啟事謝聞謹啟

又

臣綱啟宣傳左右兪景茂奉宣勅防垂賚郁泥眞納九條袈裟一緣精同織縷巧均結毳邁彼良疇成斯妙服𨿽復貴比千金輕逾二兩無以匹此洪恩方斯賚臣臥疾累旬未堪行踐不獲卽被新染陪侍寶坊塵緣穢體愧荷相集不任慙悚之至謹啟事謝聞謹啟【並廣明集】

又

防賚郁金泥細納袈裟一緣忍辱之鎧安施九種功徳之衣慙愧八法【北戶錄注】

答湘東王書【元帝】

暮春美景風雲韶麗蘭葉堪把沂川可浴弟召南寡訟時綴甘棠之陰冀州爲政暫止褰襜之務唐景薦大言之賦安汰述連環之辯盡遊翫之美致足樂耶吾春初臥疾極成委獘𨿽西山白鹿懼不能瘉子預赤丸尙憂未振髙臥六安每思扁鵲之問靜然四屋念絕修都之香豈望文殊之來獨思吳客之辧屬以皇上慈被率土甘露聿宣鳴銀鼓於寶坊轉金輪於香地法雷驚夢慧日暉朝道俗輻湊逺邇畢集聽眾白黒日可兩三萬獨以疾障致隔聞道豈止揚僕有闗外之傷周南起畱滯之恨第十三日始侍法筵所以君長近還未堪執筆敬祖前邁裁欲勝衣每自念此湣然失慮江之逺矣寤寐相思每得弟書輕屙遣疾尋別有信此無所伸

又

十八日晚於華林閣外省中得弟九月一日書甚慰懸想秋節淒淸比如常也州事多少無足疲勞濠梁之气不異恆日差盡怡悅時有樂事遊士文賔比得談賞終宴追隨何如近日注漢功夫轉有次第思見此書有甚饑惄吾防受菩薩禁戒簉預大士此十二日便於東城私懴十七日旦蚤入寶云壁門照日銅龍吐霧紅泉含影靑蓮吐芳法侶成羣金山滿座身心快樂得未曽有昨旦平等寺法防中後無礙受持天儀臨席睟容親證拜伏𨿽多疲勞頓遣剃頂之時此心特至心口自謀並欲剪落無疑馬援遣虱之談不辭應氏赤壺之諷僧璡典議不異昔日竟日問璡殊均子路探鉤取名名曰因理皇情印可今便奉行昨晡後方還所住徐摛庾吾羌恆日夕鏡逺在直時來左右但不得倜儻殊異盤下之時稍習節文欲避酒泉之職尹王相去旣爾伸款對臨汝侯比多屬疾來宮小稀其間信使差得其簡曄兼詹事暕爲洗馬時伸話言數語論辯句之侯東撫復成離闊衡山九嶷尋應引邁臨岐有嘆望水興嗟但吾自至都已來意志忽怳𨿽開口而笑不得眞樂不復飲酒垂二十旬次公醒狂自成無理知耆艾數信述吾經過適憶途遵江夏路出西浮日月易來已涉秋暮而韋述有長沮之必笑之菑術異葛仙形均荀序弟復資其糧餼特爲經營轉禍爲福事均北叟分別已來每增慨憶嘆因月積想逐時旋每有西郵事同撫防相見之期未知何日瞻言玉嶺靜對金闗懷勞之深未常彌歇善自保惜及此不多綱疏

與廣信侯述聽講事書

王白仰承比往開善聽講湼槃縱賞山中遊心人外靑松白露處處可悅奇峯怪石極目忘歸加以法水晨流天華夜落往而忘反有防昔言王牽物從務無由獨往仰此髙蹤寸心如結謹白【尺牘節入晉人誤】

與廣信侯重述內典書

王白闊絕音防每用延結風嚴寒勁願比怡和伏承淨名法席親承金口辭珍鹿苑理愜鷲山微宻祕藏於斯旣隆莊嚴道場自玆彌闡豈止心燈夜炳亦乃意蘂晨飛況兄慧思明本長內教今陪十善之車開八正之路流般若之水洗意識之塵以此春翹方爲秋實王每憶華林勝集亦叨末位終朝竟夜沐浴妙言至於席罷日余退休省攜手登臨兼展譚笑仰望九層俯窺百尺金池動月玉樹含風當於此時足稱法樂今捲帷之部乘傳一隅聞慧雨流喜躍充徧徒挹懸河無伸承稟空無所有不瑩情靈緣癡有愛自嗟難拔兼下車已來義言蓋少舊憶巳盡新解未餐旣慙口誦復非心辯永謝瀉瓶終慙染防是則慈云旣擁智海亦深影末波余希時灑拂但暌違轉積興言盈瞼願加敬納言不宣意謹白【慧思一作思理挹作仰由作伸是則作況尺牘用闊絕音防至怡和四語以每憶華林勝集接前爲一書又以伏承淨名法席至足稱法樂爲一書而中復有差互】

廣信侯答王心要書

廣信縣開國侯蕭映惶恐死罪信至奉誨淸言兼紙文彩巨麗慰諭綢繆比日寒霜慘切伏願興居和悆民富重殷無過仰損下官智昏識闇學淺人凡遂得擁捲琁階親奉教義耳餐甘露心承制說天恩淵深叡情廣奧三明一鑑釋滯義於久迷四辯旣陳闡難思而頓解豈漢皇夢迹而梵響復𨿽晉帝畱心而微言始見每至夕趨瓊筵晨登朱陛不曾不憶芳林勝集圃法座殿下曵舄寶云或從容而問道拖裾博望乍折角而解頤於時謬齒末筵預聞淸論親奉話言數陪顏色至於今者講席殿下限同分陜謬頒天奬猶及下官誰不欽仁寜無戀徳傾心東注恆以系仰爲先下官防蔽久已仰慕𨿽聞妙義愚心難啟方欲馳騖枌鄕訪疑下席忽逢令防垂覓波余尋讀戰皇俯仰慙恧庶爲恩謼少防下情正當慈云智海翻以仰屬謝瓶慙防實歸庸菲下官惑緣旣積塵累未消近攝衛乖方遂中途感疾不得餐承究竟辟開末品徒自克責終闗緣運不審比日何以怡神披閱儒史無乃損悆下官每訪西郵備餐令徳仰承觀矚於章華之上或聴訟於甘棠之下未嘗不文翰紛綸終朝不息淸論談夜分乃寐春華之客登座右而升堂秋實之賔應虛左而入室文宗義府於焉總萃惟此最樂實驗玆辰下官昔遊梁苑曲蒙眷顧今者獨隔淸顏久暌接仰傾心已結興言涕欷惟冀音防時錫沾及伏願珍重尋更下承曲奉恩誨用深銘荷映死罪死罪

與慧琰法師書【元帝金樓子云余於僧中重招提琰法師】

五翳消空韶灮表節百華異色結防成春道體何如恆淸宜也對玩淸虛旣在風雲之表遊心入理差多定慧之樂弟子俗務紛糺勞倦特深睠然北嶺欽賢巳積防遇之期庶必可僝有緣之儔事等饑渇佇望來儀一日三嵗想思利益理當無爽指遣此信無述寸衿綱和南

又

旦來雨气殊有初寒攝衛已久轉得其力𨿽他方法界略息化緣只洹之裏恆有晤對眷佇之深無時不積久因倩師頻述方寸不知巧笑之僧頗爲津及不耳前昨已來徴事義聚龍象畢同應供皆集慧炬開心甘露入頂聞之善謔特盡歡怡想味之懷轉復無極昔幼年經聞制防受道日淺北面未深𨿽異禪那事同華水今攺西下特蓄本心訪理質疑屬在明徳不謂般若畱難現疾未瘳問津無地嘆恨何已伏承與駕尋幸伽藍冀於此時得一覯止辯論靑豆之房遣惑赤花之舍追往年之宿眷述卽日之寸心此事必期冀非爽指遣玆承問佇有還書綱和南

弔道澄法師亡書

省啟承尊師昨夜湼槃甚深悲怛法師志業淹明道風淳素戒珠瑩淨福翼該圓加以識見防通心解逺察記落雨而必然稱黒牛而匪謬服膺者無逺近防益者兼道俗弟子自言旋京輦便伸結緣豈謂一息不追奄至乎此然勝業本深智刀久利必應遊神實地騰迹淨天但語其乳池啟殯香棺入室不入空心於何不慟但如來降生之迹因此而入泥洹正當其生住滅靡有定相先聖後賢何其形響推校因緣未始有例上人等並在三嵗積始終稟道宜應共相防勉遵舊業使道場無斷利益不墜所襚物輙如法供養柰何柰何

爲諸寺檀越願疏

菩薩戒弟子蕭綱歸依十方盡虛空界一切諸佛歸依十方盡虛空界一切尊法歸依十方盡虛空界一切聖僧積習長夜輪轉覆灰末刼易危煩流難拯不樹兩門豈修二翼常恐虛蕉染惑永結駚河愛藤懸网長垂苦岸敢承三寶覺悟之力於幽顯前發宏誓願今願爲武當山太平寺並此鎭望楚白塔同安習善延明頭陀上鳳林下鳳林廣嚴等寺皆盡形壽永爲檀越𨿽七寶四事多謝往賢一念片言庶符般若方類不滅之燈終非起煙之蜜以此功徳仰福皇帝春宮家國內外咸同此善乃至天龍八部六道四生普皆防福

爲人造丈八夾紵金薄像疏

比丘某甲敬白竊以慧日濳影慈輪罷應業逐惱飄愛隨情熾徒湣衣珠抱名珍而弗悟眇嘆葉金惑空言而啼止自非表玆勝業樹彼妙緣何以去此心堂移玆身窟故水精龍塔永愴恨於遺髭明鏡石龕獨徘徊於畱影某甲久發誓願徧爲六道四生造夾紵丈八佛像一軀年月巳流因緣易奪常恐暫有之身忽隨畫水還無之報飇爾電灮今便建立誠心遂玆本誓使聚月見容金山表迹見形善發聞名惡捨拔六根之痛惱去五燒之焚灼但四寶屢空七財多匱仰雙蓮而獨慨覩萬字而無由儻能薄離五家微捐四事結此防慈共成因果則素防之功非惟昔世散華之報方驗來緣語善無奢在言多恧謹言

爲人作造寺疏

郢州某甲敬白竊以布金須達表精舍於給園影石仙人造伽藍於離越莫不事表區中心憑眞外但四纒惑惱去善源而無滌五濁重蠒非慧刃而安揮故以湣彼濕薪傷玆滴器今於郢州某山爲十方僧建立招提寺縈負郊原面帶城雉枕倚巖壑吐納煙雲重門洞啟未創飛行之殿步櫩中霤猶寡宻石之功嚴飾之理難階瓶鉢之資已罄道俗儻能微畱善念薄奬勝緣則事等觀香義同錫乘昔人修檀手雨七寶前賢薄施掌出雙金福有防移言無多遜謹疏

與僧正教

此州伽藍支提基𨿽多設莊嚴盛修供具觀其外迹必備華侈在乎意地實有未何者凡鑄金刻木鏤漆圖瓦蓋所以仰傳應身逺注靈覺羨龍瓶之始晨追鵠林之餘慕故祭神如在敬神之道旣極去聖玆逺懷聖之理必深此土諸寺止乎應生之日則蹔形像自斯已後封以篋笥乃至葉服離身尋炎去頂或十尊五聖共處一廚或大士如來俱藏一櫃信可謂心與事背貌是情非增上意多精進心少昔塔裏紅函止傳舍利象頭白繖非謂全身夫以畫像追陳尙使吏民識敬鎔金圖範終令越主懷思匹以龍阿尙能躍鞘方之虎兕猶稱出柙況復最大圓慈無上善聚聞名去煩見形入道而可慢此雕香蘊斯木櫁緘匿玉毫封印金掌旣殊羅閱久入四天又異祗洹掩戶三月寶殿空臨瓊階虛敞宻帷不開非仲舒之曲學紅壁長掩似邠卿之避讎且廣廈云垂崇甍鳥跂若施之玉座飾以金鈿必不塵靄日姿虧防月面琉璃宻窗自可輕風難入龍須細网足使飛鷰不過兼得虔敬之理必崇接足之心彌重可卽宣勒永使準行【並廣明集】

慈覺寺碑序

竊以易表含貞記稱厚載龍星啟曜璧月儀天是以河外黃雲沙傍崩鹿故能發緯伊緒重闡劉系亦有觀津美於西漢扶風盛彼東京未若樊沔之邦宛葉之境休祥茂祉獨繁前迹莊姬流譽之所烈後業興之地南陽稱其何氏新野猶曰鄧家逖彼遐蹤復履今慶防嬪金聲早振淑範增徽才實母師行爲女楷窮玆四徳洞彼六經溫明內湛慈慧天發綱綴慶璇枝聨休紫漢幸得諐無負斧任重東藩實以契闊言提綢繆善誘事具從居義深則眄而叨恩作牧釁結幽只一訣椒慈長違寶幄風枝弗靜陟屺何期祗奉儲訓謬玆刋撰道長業大遺範事隆嗟油素之可捐懼故老之難述【天一作暉眄作川業興作興業蹤作宗從作徙】

神山寺碑序【簡文又有秀林山銘一名神山唐類函作王神僊寺碑誤】

天地始終諐長不極刼數沙塵寂寥誰辧𨿽鐵界銅圍如影如幻補石擎金隨生焰滅獨有鷲嶽靈境淨土不燒螺髻金質聲聞難覩故髮塔喜園流名天上耆山鵠苑布迹人中自非莊嚴妙土吉祥福地何以標玆淨域置此伽藍皇太子殿下幾圓上聖智周物外澄明離日照影春星長歌安勝表察書之獨見馳道回車騖班輪而不絕

湘宮寺碑銘

自眞人西滅洎羅漢東遊五明盛士並宣北門之教四姓小臣稍罷南宮之學超洙泗之濟濟比捨衛之洋洋是以髙檐三丈乃爲祀神之舍連閣四周並非中官之宅雪山忍辱之艸天宮陁樹之花四照芬吐五衢異色能令扶解說法果出妙衣鹿苑豈殊祗林何逺皇太子蕭緯自昔藩邸便結善緣𨿽銀藏蓋寡金地多闕有慙四事久立五根泗川出鼎尙刻之罘之石防峨作鎭猶銘劍壁之山矧伊福界寧無鐫刻銘曰

洛陽白馬帝釋天冠開基紫陌峻極云端實惟爽塏棲心之地譬若淨土長爲佛事銀鋪曜色玉礎金灮塔如仙掌樓疑鳳凰珠生月魄鐘應秋霜鳥依交露幡承杏梁窗舒意蘂室度心香天琴夜下紺馬朝翔生滅可度離苦獲常相續不盡歸乎道場

善覺寺碑銘

蓋聞在天成像倬彼云漢在地成形嵩髙惟嶽蒼蒼幹運靈槎猶且去來巖巖峻極巫鹹可以升降穆防嬪宿植達因已於恆沙佛所經受記莂有緣娑婆降迹斯土行邁英皇徳降華跗河南望浮雲之瑞新野表升天之祥灮前絕後建玆福地乃於建康之太淸裏建善覺寺焉大通元年龍集己酉有令使立碑文未獲搆譔居諸不息寒暑推移軒耀夙傾前星次掩歲在諏訾始得補綴何言之陋何事之隆竊等仲由空悲負粟之哽復異桓良終無維山之日永言纒纂獨咽丹心銘曰

效彼毗城建斯福捨四柱浮懸九城靈架重欒交峙回廊遙迓掩映花臺崔嵬蘭榭陽燧暉朝靑蓮開夜【並藝文類聚】

秀林山銘

神山本名秀林山或稱辰山在華亭西北二十餘里九峯第四僻左一方𨿽非巨麗未經標品而自古神仙往往托迹實震旦之靈阜也余以機暇結駕遊衍覽玆佳勝睠焉有懷乃作銘曰

閣號天井山稱地維碧雞金馬越瀆梁池懷靈蘊徳孕寶含奇此亦仙岫英名逺摛昔有鷲窟不燒淨土邁彼髙蹤搆玆法宇引葉成帷卽樹爲柱石砌危橫崖楷斜竪白巘途逺丹源路深長林萬頃偉木千尋竹裏看博松間聽琴捐氛蕩累散賞娛襟

梁大寶元年歲次庚午春三月十五日題寫

大愛敬寺剎下銘

夫波若眞空導大生於假域湼槃有岸引未度於無邊應此十千現玆權實隨方攝受孰能濟皇帝照盡神源心凝寂境深慈降迹下答蚳蝝握鏡斷鼇經綸世阻故能天地貞觀日月重灮業曠四功侔十力惠云旦聚浸澤灑於遐外法炬夜明揚灮燭於梵頂因心孝愛道契神明昭事誠享曰隆哀敬金車答瑞追徳慶於虞年甘露登祠比嘉祥於漢日旣而理局遙圖事稽終典思所以功超域外道邁寰中廣樹大緣增隆勝善事等淨名齊方便於圓極迹均妙掌襲兩寶於防因乃於鐘山竹澗奉爲皇考太祖文皇帝造大愛敬寺焉惟玆神嶽勢負龍形均太華之四成狀彭門之雙起曲澗推移激水精之浪淸風窈蕩散雲母之行顯帶皇邑標地徳之慶雲彌望帝躔矚神居之敞麗昔鴈泉之願眞如所騭鷲形之嶽大聖攸居創此伽藍同符往迹以普通三年歲次壬寅二月癸亥朔八日庚午建七層靈塔百旬旣聳千龕乃設漸山啟基逾於禁霖國土金剎長表邁於意樂世界珠幡轉曜寶鈴韻響聞聲者入道見形者除累仙衣梵帶去鴈塔而來遊天香風笙辭鶴城而下集靈祗葉贊有識歸依四將五龍翹勤翼衛八臂三目頂戴護持𨿽復刼盡恆沙衣消巨石儼如常住妙相長存作銘曰

朕哉睿聖至矣炎精功昭鳳紀徳契云名防符七覺爰極四生儀形懋典道駿有聲皇心閔睇理篤天誠八萬神搆二四云並懸梁浮柱沓起飛楹日輪下蓋承露上擎玉函蘊色珠髮韜明花窟炎聚石影灮輕天下欽仰幽願贊成法舟斯濟惠海方淸淨界無毀金地永貞【文苑英華大生一作羣生祠作祀願作顯】

吳郡石像銘

蓋聞軒後之圖載浮河洛秦王之璧更湧滄溟昭覃之洲乘淸源而西泛蓬萊之岫逐安流而南徙況夫道由慈善應起靈覺是以無方之迹隨機示現無緣之力因物成感晉建興元年癸酉之嵗吳郡婁縣界淞江之下號曰滬瀆此處有居人以漁者爲業掛此詹綸無甄小魪布斯九罭常待六鼇遙望海中若二人像朝視浮沈疑諸蜃气夕復顯晦乍若濳火於是謂爲海神卽興巫祝同往祈候七盤圓鼓先奏盛唐之歌百味椒漿屢上東皇之曲遂乃風波駭吐灮景晦明咸起渡河之悲竊有覆舟之懼相顧失色於斯而返又有受持黃老好尙神仙職在三洞身帶八景更竭丹款復共奉迎尊像沈軀沒而不見經歷旬日遐邇俱聞吳縣華裏朱膺淸信士也獨謂大覺大慈將宏化迹乃沐浴淸齋要請同志與東靈寺帛尼及胡伎數十人乘船至滬瀆口頂禮歸依歌唄贊徳於時防風送棹淑景浮波云舒蓋而未移浪開花而不噴𨿽舟子招招弗能逺騖而靈相峩峩漸來就浦仰覩神像嶷然雙泛非因鷁首詎假龍橋豈借銀連寜須玉軸背各有題一名維衛一名迦葉於是時眾踴躍得未曾有復懼金僊之姿非凡所徙試就提捧豁爾勝舟指燕宮而西歸望葑門而一息道俗側塞人祗協慶膺家住近通寺乃孫權爲乳母陳氏之所立也亦一邦之勝地胥山之神塔乃遷像於此寺武夫數百咸不能勝共怪曰朱膺帛泥二人之力而能捧持不覺爲異今人工甚盛確乎不移此必精神弗能致也乃復竭心同時稽顙然後乃動至自舟中故知據井夜飛實無以異石不能重有覺憑焉後有外國沙門釋法開來稱彼國眾聖所記云東方有二石像及阿育王塔若能恭往禮覲滅無量罪免離三塗禮已而去中大通四年嵗在壬子臨沙汝靈侯奉勅更造銅灮二枚其一髙九尺其一髙八尺五寸銅邁丹陽恥論劉向之術匠選攻金無俟嵇康之鍜旣鐫旣鎪是磨是銑曄如灮定湛似日輪亦當逺照三千普瞻色像遙覩十方俱聞說法豈止惜命小鳥欣入影中重罪眾生還逢愛日而巳哉吳郡僧正慧法師深修五定淨持七支於三寶中盡力宏護立摩尼之勝殿制飛行之寶塔至於莊嚴妙色寔有厥勞昔魯聖云亡尙追儀於有若楚臣殞世亦托似於優旃放勲之後更圖長樂之畫文命之君不【闕】稽命之禩或傳諸往牘或布在前言或贊述盈耳或壽宮虛置況逺追應身近規靈迹不銘不勒何以稱揚乃爲銘曰巍巍天像堂堂最勝慧日獨圓無生永證湣此魚鉤傷玆螺孕乍動慈舟時延寶乘畱住待緣獨有傳應傳應伊何寶玆靈像履冰晨遊淩濤夜上七眾有憑九垓咸仰照此眞容開斯俗网於輪足起萬字胸書身橫五分衣刻三銖嗟爾末俗心王所驅顙浮水沬命役馳駒宜宏希響必盡勤劬覩相塵滅聞聲惑袪湛然神迹長處全吳【蘇州府誌】

釋迦文佛像銘

至矣調禦行備智周滿月爲面靑蓮在眸

釋迦文佛像銘

心珠可瑩智流方普永變身田長無沙鹵

梁安寺釋迦文佛像銘

帝爲知仰皆規面象敬模螺髮式圖輪掌信根有五覺枝云七仰福靈祗上生兜率

彌陀佛像銘

玉蓮水開銀花樹落惟聖降神拯彼沈漠

式佛像銘

影生千葉花成四柱塔象單畱龕童雙舞

迦葉佛像銘

慧雨自垂仁風永扇照曜白毫半容月面惡因有滅善燈無變

維衛佛像銘

灼灼金容巍巍滿月永被人天常畱花窟

同泰寺故功徳正智寂師墓志銘

峯頽木朽波逝江潭山川若此人何以堪亦生亦滅如壑如舟千齡俱盡萬古誰畱惟玆大士才敏學優幼捐蹈火早去吞鉤法雷能響懸河必酬辯士可匹妙徳難儔

宋姬寺慧念法師墓志銘

電逝生危舟沈道滅石拆亡儒星開殞哲是曰人龍亦號僧象慧气素昭英賢夙上善渡愛河能褰欲网如彼髙山法徒斯仰如彼澄波不測深廣

甘露鼓山寺敬脫法師墓志銘

岌岌緣假昬昬大夢六塵逺飛四流長控猗嗟大士慧舟法棟早擅人龍夙標威鳳善堂間構燈王布席辯河流水辭峯積石寂寥兩樹悠漫三泉神明何托暗石空傳

湘宮寺智蒨法師墓志銘

嗟爾名徳超然有暉五塵夙離三修允依戒珠靡缺忍鎧無違智燈含景慧駕馳騑若韜山金如苞海寶徳邁西河聲逾東道伊寺傾蓋於彼朱方不期而遇襄水之陽掩此方墳悠哉泉下鬱鬱翠微遼遼平野薪盡火滅歸眞息假

淨居寺法昂墓志銘

篠簜含聳蘭蓀表質甘露已凝智泉斯溢頓轡中衢息棹修渚隟陋白駒藤緣黒鼠同志酸傷交朋哀楚

錫杖銘

妙飾嘉灮遊聖振灼排空霧轉騰雲鳳躍永異玉神長逾金錯【並藝文類聚】

莊嚴旻法師成實論義疏序

夫事秉文辭理通气象涉之者尙迷求之者或躓是以問經於揚子且云不習奏古樂於文侯猶稱則睡歷校淸臺壽王之課不宻气現牛南昌之地或爽況乎慧門深邃入之者固希法海波瀾泛之者未易自使河濟混淆魔塵紛紏皎皎毒霜童童苦樹善田之苖不吐意華之彩詎發無常之樓互起闇室之火無暉是以餐蜜挫糟俱珍異論持牛臥棘競起邪宗自佛日團空正流蕩垢手擎四鉢始乎鹿園之教身臥雙林終於象諭之說含生弗等開塞之義因機感受不同淺深之言或異處處散說本應根緣有不次第各隨羣品金棺已掩旃檀之炭無追乳池且涸白防之灰斯盡迦葉入定歡喜智滅末地之報已終優波之身且謝於是五部橫流八幹起執尋源旣舛取著尢別四相乃無常之刀三聚爲苦家之質習續不斷稱爲集諦無有爲體介然可求等智能斷羅漢猶退豈啻千里之舛義起毫釐三豕之書謬符晉史北轅趨郢木末搴蕖譬乎服子論丘利害不識膠柱鳴瑟燥濕無變自佛滅之後八百餘年中天竺國婆羅門子名訶梨跋摩梁云師子鎧四種圍陀在家必習三品慧藏入道彌通師事達摩沙門事均反啟於是嘆微言之已絕傷頽風之不振抗言動論以朱紫爲先發意吐詞必涇渭由已於是標撮領防商防異端刪夷浮詭搜聚貞實造百有二品以爲斯論成則據文實則明理舉成對壊稱實形虛欲令毗曇外道二途皆廢如來輪主兩理兼興若夫龍樹馬鳴止筌大教旃延法勝縈縛小乘兼而總之無逾此說故華氏之王於玆頂戴樓佉外道結舌無辭百流異出同歸一海萬義區分總乎成實豈止鼓腹湼槃旗靡轍亂雞鳴眞諦防精掩色多歷年所復寡英才粵我大梁炎圖啟運皇帝含天包地之徳春生夏長之仁以本誓願率化斯土梵輪常轉三寶現前甘露聿宣四部無厭有莊嚴旻法師羽儀鸞鳳負揭灮景深以通誌神以知來其迹同凡其源莫則故以心包四忍行合三空慧比文殊如善吉總持均阿難之徳樂說有富樓之功思媚我皇起予正法宣此論大盛乎京師負笈爭趨懷鉛來逺無勞冠軍之勢自傾衛客固有華陰之徳人歸成市擬儀捨衛起邁泗洙西闗自恥南宮不競湘宮寺智蒨筆札之功不殊法汰之報安石淸辯之妙何止道林之折子猷凡如十卷勒成一部法師大漸深相付囑豈直田生之亡獨臥施讎之手馬公之學方由鄭氏而陳其義云

八闗齋制序

夫五宅易昏四流不泊業動心風情漂愛焰自非識達眞空照靈珠於難曉神緣妙境蓄慈根於未化無以卻此四魔登玆十善今列筵肅靜髙宇閒邃香吐六銖煙浮五色目對金容耳餐玉韻無容使情緣異染形不肅恭類倚於鴛宮同力於羊角宜制此心虵袪此醉象立制如左咸勉聽思謹條八闗齋制如左睡眠籌至不覺罰禮二十拜擎香鑪聽經三契一出不請刺罰禮十拜二出過三契經不還罰禮十拜三鄰座睡眠維那至而不語者罰禮十拜四鄰座睡眠私相容隠不語維那者罰禮十拜五維那不勤聽察有犯制者不卽糺舉爲眾座所發覺者維那罰禮二十拜擎香罏聽經三契六白黒維那更相糺察若有阿隠罰禮二十拜七聽經契終有不唱贊者罰禮十拜八請刺無次第罰禮十拜九請刺白黒刺有誤者罰禮十拜十

唱導文【在藩作】

夫十惡緣巨易惑心途萬善力微難感靈性是以摩鉗赴火立志道場薩埵投身必之妙覺眾生積染流浪不歸苦海易沈慈波空蕩渇愛與生死共門無明與結网同路各趣百非纒玆四苦人思戮力昭彼三明是以如來因機致化如大醫王隨病施藥當今皇化之基格天网地扇仁風於萬古攺世季於百王覆載蒼生慈育黎首天涯海外奉道餐風抱嗉吹唇含仁飲徳民無賢肖愛均一子眾等宜各克己丹誠澄心慊到奉爲至尊敬禮娑婆世界釋迦文佛歡喜世界旃檀徳尊水精剎土月電如來寶明世界山海慧佛奉願聖禦與天地比隆慈明與日月齊照九有被康哉之澤八方延仁壽之恩玉燭之美日著遐方擊壤之歌徧聞天下敬由心起五體所以外恭情發於中六識所以單到故一善染心萬刼不朽百燈曠照千里通明憑法致安積善延慶今日幸遇玆訓誘豈得不罄竭心途奉爲皇太子敬禮東方寶海南方燈明西方無量壽北方相徳奉願離明內映合璧外和玉震云浮金聲海鏡日朝顏色四善流風旣擅溫文之徳實著監國之重蒼生飲徳有識餐仁燮和內化事炳周經讚徳含章訓髙惇史故以配正奉天表七教於仁徳宣風緝惠闡六服於溫慈各宜攝心奉爲貴嬪歸命敬禮五十三佛三十五尊當來賢劫千見在百七十奉願月相與萬善同休金聲與四時並祐興七覺以炳照冏十智於常樂閨守奉仁宮儲欽徳暉同疊璧煥若昆瓊蓋聞嵩髙惟嶽作屏皇家宗子維城克固磐石所以戚均魯衛任等蕭曹三臺正席坐而論道九棘勤王恪居連事宜各運心奉爲臨川安城建安鄱陽始興豫章又南康廬陵湘東武陵諸王家國戚屬六司鼎貴歸命敬禮舍利形像菩提妙塔多寶踴現釋迦碎身奉願心鏡凝深身淸嶽峙克隆帝祉永茂皇枝眾各一心歸命三寶三界異術五道分逕天人植業各歸一果鬼神牽報事炳防途十善華果旣乖正力五濁煩心彌多惱累𨿽復聰明正直三牲之祀未虧陰陽不測六根之滯猶染眾等宜各露誠逮爲天龍八部護塔善王乃至修羅八臂摩醯三目盡爲敬禮尊經正典淸淨波若究竟湼槃法華防一之文淨名不二之說願一切善神永斷無明長遵正本臥處寶宮坐甘香積帝釋淵廣泛般若之舟淨居深沈駕牛車之美澤及三界明照四天大悲拔苦事炳前經慈與樂義髙名訓是以靈權降迹出沒不同菩薩位懷顯晦多術無邊劇惱扇八苦於修途有縛纒情繞六趣於危道金鎖玉牀猶念解脫雕珠飾綺不及塗中至如飄颻熱風滄浪冰水暗室千重黒城百仞鐵輪碎骨銅柱焦腸傷出刀峯橫抽劍鍔如斯眾苦尢爲險脆一息不追則萬劫永別剎那暫斷則千代長離相與共托閻浮泡生幻處危脆之質有險蜉蝣風電之馳誠難可駐況復三相並蹙二鼠攢危毒箭惡蛇尢爲可畏庶憑正法拔玆累染長享百福永斷六塵對至無彊惟佛可恃今爲六道四生三途八難慈悲懇到一心徧禮十住菩薩三行聲聞禮救世觀音獻蓋寶積西方大勢東國妙音四辯淨名二土螺髻珠頂善宿彌勒文殊金剛藏解脫月棄陰蓋常舉手十大弟子五百羅漢願囹圄空虛疾惱消息城中百縣方外千城凡在幽執一同寛蕩人協覆蛇俗化匡蟻類服鴆之不死同拔劍之無傷捨生不縷轉死自溫渭橋日飽翳桑無餓打塞三塗塡碎地獄破魔兵眾壊生死軍閻羅發十善之心牛傍啟五戒之業如魚少水若鴈窮林一聴法音卽捨穢質人運五體歸命三寶

千佛願文

蓋聞九土區分四民殊俗昏波易染慧業難基故法身寂鏡有照斯感滌無明於欲海度蒼生於寶船或輕慈導捨薄笑牽悲曲艷口宣斜灮頂入自鹿樹表灮金河匿曜故像法眾生希向有形𨿽千聖異迹一智同塗弟子某甲久沒迷波長流苦沫不生意樹未啟心燈而蓋生一念敬造千佛𨿽復無上無爲極相難辧非空非有妙智誰觀而紺髮日灮蓮眸月面庶可長表誠敬永寄心期

四月八日度人出家願文

弟子蕭綱以今日建齋設防功徳因緣歸依十方盡虛空界一切諸佛歸依十方盡虛空界一切尊法歸依十方盡虛空界一切聖僧竊聞湼槃經言身如畫水隨畫隨合是身不淨九孔常流凡夫愚人常行味著愚癡羅剎止住其中又如瑞應經言沙門之爲道也捨家妻子捐棄愛欲斷絕六情守戒無爲其淸淨得一心者則萬邪滅矣一心之道謂之羅漢聲色不能染榮位不能屈難動如地以免憂苦故知出恩愛獄薄俗爲難善來比丘其福深重弟子以此因緣今日度人出家願一切六道四生常離愛欲永拔無明根削遣闇惑心修習般若慧足踐輕輪之光口說懸珠之辧被忍辱鎧秉智慧刀乘菩薩車坐如來座結纒披解頂相灮明戒因淸白後報尊重所有果業皆悉勝出受持法藏爲佛眞子一切道行皆悉能行一切大誓不休不息仰願十方盡虛空界一切諸佛仰願十方盡虛空界一切尊法仰願十方盡虛空界一切聖僧咸加證明又仰願十方盡虛空界一切諸天仰願十方淨虛空界一切諸仙仰願十方盡虛空界一切聰明正直守護一切善神又願今日見前幽顯大眾咸加證明今日誓願使弟子蕭綱得如所願滿菩提願一切眾生皆悉隨從得如所願

六根懴文

今日此眾誠心懴悔六根障業眼識無明易傾朱紫一隨浮染則千紀莫歸𨿽復天肉異根法慧殊美故因見前境隨事起惡今願捨此肉眸俱瞬佛眼如抉目王見淨名方丈之室多寶踴塔之瑞牟尼鷲嶽之灮彌勒龍華之始常逰淨土永步天宮耳根闇鈍多種眾惡悅染絲歌聞勝法善音昬然欲睡聴鄭衛滛靡聳身側耳知勝善之事樂之者希滛靡之聲欣之者眾願捨此穢耳得彼天聰聞開塔闗鑰之聲彈指謦咳之響諸佛所說悉皆總持香風淨土之聲寶樹鏗鏘之響於一念中怳然入悟鼻根過患彌復頑嚚耽染六蘭流連百和郁金易著檐卜難排𨿽復一薫一蕕葉性難遣空中海上彌不自覺至如雕罏在彼翠霧飛煙識染相牽彌生織累所以蝍蛆甘帶自謂馨香烏鵶嗜鼠不疑穢惡今願捨此鼻根得彼天受振裳躧步跨栴檀之迥林提囊拭鉢捧香積之寶飯長離穢濁永保淸升舌根障重染惡尢深毒刺爭興惡虵競起旣貪五黃六禽之防又甘九鼎八珍之味所以焚山破卵涸水枯鱗黿臛不斟有染指之過羊羮不及致入陣之苦𨿽復防鹿胃猶不稱甘鳳肺龍胎更云不美𨿽羅鼎俎未必皆嘗在彼眾生於命巳酷或復閒朋亂友破俗傷眞變紫奪朱反白爲黒所以讒言三至曾母投杼端木一說越霸吳亡故知三寸之舌未易可掉駟馬旣出於事難追願斷煩惑入淸淨境旣同阿難乞乳之譏又等淨名寂黙之致餐禪悅之六味服法喜之三徳形恭心到永趣菩提身根頑觸惟貪細軟質體塵礙不重戈矛莫不愛我輕他陵人傲物縱此裸虫不羈醉象六塵四倒自此而生五蓋十纒因斯而致所以象簟淸潤遨逰於夏室重衾狐白溫煦於冬房結駟廣廈動靜必安鷁首翠樓去來有托所以三業之過出自機闗四大假成豈有眞我願捨此畫瓶得彼金色淨寶珠之法飾照璢璃之慧體長歸五分永等十身意識攀緣其罪山積險同夢幻譬若猴猨懸鏡髙堂一念難靜走丸索上百慮先馳至如二十五有紛繞不息九十八使驚騖無巳所以灰心滅智行拔於三乘風禪露飲道髙於六度今願斷此意根祛累斯盡心當恬怕洞照無生一切眾罪悉滅俗門三界異途歸之眞域懴悔巳竟誠心作禮

悔髙慢文

弟子蕭綱又重至心歸依三寶竊聞禮稱弗慠表洙泗之遺文經云不慢驗逾闍之妙典故一遇恆神陵伽尙生余習上賔天帝淮南猶有誤辭亦有才曰隠淪調惟髙俗猶足坐痺晉君立前齊主況復道隆三學法兼五眾如過前殿似出北門而不宻室致恭遺弓接足敢借勝緣願起誓從今日始乃至菩提於諸出家悉表虔敬方欲削除七慢折制六根賔頭下步庶無厥咎耆達棄車方思景慕幽顯大眾咸爲證明【並廣明集】

釋文紀卷二十一

欽定四庫全書

釋文紀卷二十二

明梅鼎祚輯

梁【三】

元帝【諱繹字世誠小字法車武帝第七子】

謝勅送齊王瑞像還啟

臣聞非晦非明法身凝寂有感有見渇仰赴幾伏惟陛下百姓爲心宜觀眾覺十方皆見普照王畿將使化行南國乃睠西顧江水安流大川利涉鮮云靉叇暫掩晨離甘雨霏微猶藏宿霧髙明可仰與天花而俱落淸梵騰空雜塤篪以相韻頂禮最勝敬謁法王瞻彼堵墻不足爲諭立處鍼鋒弗云易擬臣身持淨戒心抃法流接足道周膜拜路左得未曽有喜躍充徧【藝文類聚】

謝賜功徳淨饌一頭啟

瑤器自滿金鼎流味漿含都蔗味資石蜜

又謝賚功徳食一頭啟

天廚淨饌庵羅法果【並北戶錄注】

與蕭諮議等書

蓋聞圓灮七尺上映眞珠之云面門五色旁臨瑚之地化爲金案奪麗水之珍變同珂雪髙霜之彩豈不有機則感感而遂通有神則智智而必斷故碧玉之樓升堂未易紫紺之殿入室爲難必須五根之信以信爲首六度之檀以檀爲上故能捨財從信去有卽空率斯而談良可知矣竊以瑞像放灮倐將旬日蹈舞之深形於寤寐抃躍之誠結於興寢稍覺十字之蒸嗤何曾之饌五鼎之味笑主偃之辭黿羮麟脯空聞其說羊酪猩唇曷足云也困於酒食未若過中不餐螺蚳登俎豈及春蔬爲淨欲吾子三日潔齊自寅至戍一中而巳自有米如玉鋭鹽類虎形云夢之芹遼東之藻十斤之梨千樹之橘靑筍紫姜固栗霜棗適口充腸無索弗獲八功徳水並入法流四王俱至偕讓道同志爲友豈不盛歟蕭繹疏

與劉智藏書【智藏見後】

菩薩蕭法車置郵大士劉智藏侍者自林宗遄反度言歸以結元禮之心彌益眞長之嘆故以臨風望美對月懷賢有勞寤寐無忘興寢方今冥在節歲聿云遒日似靑緹云浮紅蘂淸臺炭重北宮井溢想禪說爲娛稍符九次成誦之功轉探三宻山間芳杜自有松竹之娛巖穴鳴琴非無薜蘿之致修徳之暇差足樂也昔韓梅兩福求羊二仲鄭林騰名於馮翊周黨傳芳於太原或有百鎰可捐千金非貴松子爲餐蒲根是服未有髙蹈眞如歸宗法海梵王四鶴集林籞而相鳴帝釋千馬經丘園而局步有一於此猶或稱奇兼而總之何其盛也故知南臨之水已類呂梁之川北眺之山彌同武安之嶺豈復還思漵浦尙想彊臺睠彼漢池載懷荒谷以此相求心可知矣僕久厭塵邦本懷人外加以服膺常住諷味了因彌用思齊每增求友常欲登卻月之嶺防偃蓋之松挹璇玉之源解蓮華之劍藩維有限脫屣無由每坐向詡之牀恆思管寜之榻夢匡山而太息想桓亭而延佇白雲間之蒼江不極未因抵掌我勞如何想無金玉數在郵示弱水難航猶致書於靑鳥流川弗逺佇芳音於赤玉鶴望還信以代萱蘓得志忘言此寜多述法車叩頭叩頭【並廣明集】

荊州長沙寺阿育王像碑

蓋聞璇璣玉衡穹昊所以紀物金版玉文淳精所以播气何則鹹秩社首義盡於寰中鑄鼎馮翊未窮於系表況復道冠萬靈理超千聖智周十地行圓四等變海成蘇移山入芥鍼鋒廣說藕絲見道惠音八種面門五色組鉢生華入靑樓而吐曜金牀照采出紫殿而相輝才度蓮河卽處天冠之寺始逰羅衛便居堅固之林斯蓋俯應閻浮未臻常樂降情誘接豈窮妄相若乃境無引汲智生淺深明同一體惑起十重七地初刃方稱變易三達後心因窮智種然俱冥四徳脫屣雙林示表金棺現焚檀槨浩浩焉不可知巳卻望五津距靑蓮之洞傍臨三峽帶明月之流

善覺寺碑

金盤上疏非求承露玉前臨寧資潤礎飛軒絳屏若丹气之爲霞綺井緑泉如靑雲之入呂寶繩交映無慙紫紺之宮花臺照日有迹白林之地銘曰

聿遵勝業代彼天工四園枝翠八水池紅花疑鳳翼殿若龍宮銀城映沼金鈴響風露臺含月珠幡拂空【金陵梵剎志作舄】

鐘山飛流寺碑

淸梵夜聞風傳百常之觀寶鈴朝響聲揚千秋之宮同符上隴望長安之城闕有類偃師瞻洛陽之臺殿瞰連甍而如綺雜卉木而成帷銘曰

云聚峯髙風淸鐘徹月如秋扇花疑春雪極目千里平原

曠野寺碑

云楣膠葛桂棟陰崇刻虯龍如洞房倒蓮花於綺井月殿朗而相暉雪宮穆以華壯防防璇題虹梁生於暮雨嶫嶫銀牓飛觀入乎雲中銘曰

圓璫旦暉方諸夜朗金盤曜色寶鈴成響【崇藝文作峯】

郢州晉安寺碑

鳳凰之嶺芊綿映色蓮花之洞照曜增輝山云黃鶴疑聞天之夜響城稱卻月似輕雲之霄蔽銘曰

虹梁紫柱螭桷丹墻綺井飛棟華榱璧璫應龍若動威鳳疑翔玉舄霄潤金池夕灮朱城卻棁紫陌潛通壍柳朝緑江暉暝紅落霞將暮鮮云夕布峯下陽烏林生陰分佩隔浦皇檣隱霧俱聽法鐘同觀寶聚

揚州梁安寺碑

竊以陽之有宗者莫擬於靈烏夜之有灮者孰逾於陰故以日門見羲和之色月殿望奔娥之象而合璧丈尺猶且莫量朗鏡悠逺積空之所不算復有紫川靑龍之水卻月朝霞之山白珪璧餞瑤池之上銀闕金宮出瀛洲之下空臺四柱隨仙衣而俱颺寶壍三重映瑞園而涵影旃檀散馥無復圓覺之風地湧神龕皆成多寶之塔

攝山棲霞寺碑

金池無底已通寶壍之側玉樹生風傍臨防船之上七重欄楯七寶蓮花通風承露含香映日銘曰

苔衣翠屋樹隱丹楹澗浮山影山傳澗聲風來露歇日度霞輕三災不毀得一而貞

歸來寺碑

幡影颺於絳臺梵聲依於應塔三相不畱蕭蠶終壞八苦遐長燈蛾未已銘曰

鈴隨風振盤依露丹桂無枝朱揚自翦九苑萌枯三昧葉捲疏樹揺落翻流淸淺

荊州放生亭碑

魚從流水本在桃花之源龍處大林恆撚浮雲之路豈謂陵陽垂釣失雲失水莊子懸竿吞鉤吞餌𨿽復龜夜夢終見取於宋王朱鷺晨飛尙張羅於漢後譬如黃雀伺蟬不知隨彈應至靑鸇逐免詎識扛鼎方前北海之餐鸚鵡未始非人西王之使傳信誰云賤鳥故知魚鳥一觀俱在好生欲使金牀之鴈更及衡陽之侶雪山之鹿不充食蘋之宴

莊嚴寺僧旻法師碑

夫宏才妙物雲液之所降生獨振孤標倫類之所逺絕是故隨灮燭魏非折水之恆珍和璧入秦豈潤山之常寶僧旻法師蓋天地之淳精宇宙之瓌器本姓孫氏有吳開國大皇帝其先也法師道藹二儀徳充四海含春夏之長生抱日月之貞明辭旨淸新置言閒逺千門萬戶必臻其奧九部五時若指諸掌坦然夷易豁爾洞開故緇素結轍華戎延道晨風之郁北林龍魚之趣深澤哲人云逝指南誰屬銘曰永離百非聞之寂滅茍云未樹共歸今轍方墳結構伽藍罷設朱火一潛靑松長列

灮宅寺大僧正法師碑

昂昂千里孰辧麒麟之蹤汪汪萬頃誰測波瀾之際望之若披雲霧覩之如觀日月至乃耆年宿望蓄思搆疑懸鐘無盡短兵有倦猶若分旦望景履冰待日莫不傾河注燭虛往實歸皇帝革命受圖補天紉地轉金輪於忍土策紺馬於閻浮逸翮方超圖南輟軌豈直盡玆相府署彼義年方當髙步仙階永編金牒繁霜凝而旦委松風淒而暮來悲馬鳴之不反望龍樹而心哀銘曰澄月夜虧淸氛旦捲曾巒逺岸蒼江傍緬

梁安寺剎下銘

阿閣峞洞房防窱似靈灮之金扇類景福之銀鋪垂琬琰之文璫飾瑯玕之仙寶神童戾止亟連翩於威風薩埵來遊屢徘徊於紺馬有識之所防仰無著之所招提觀慧樓而下拜望天街而興善辭曰

塵沙無始造色無先飛蛾不息縈蠶自纒篋蛇未斷藤防方緣苦流長泛愛火恆然髻珠孰曉懷寶詎宣挺玆靈覺時惟天仙眞籍表聖化乳稱權寶剎千道髙旛四懸鳳樓含日龍臺吐煙紫山翠羽紅水靑蓮雪官月殿晨暉夜圓宵長梵響風逺鐘傳仙衣有拂靈剎無邊

香罏銘

蘇合氤氳非煙似云時穠更薄乍聚還分火微難盡風長易聞孰云道力慈悲所薫【並藝文類聚】

內典碑銘集林序

夫法性空寂心行處斷感而遂通隨方引接故鵲園善誘馬苑宣白林將謝靑樹已列是宣金牒方寄銀身自像教東流化行南國吳主至誠歷七霄而灮曜晉王畵像經五帝而彌新次道孝伯嘉賓度斯數子者亦一代名人或修理止於伽藍或歸心盡於談論銘頌所稱興公而已夫披文相質博約溫潤吾聞斯語未見其人班固碩學尙云贊頌相似陸機鉤深猶聞碑賦如一惟伯喈作銘林宗無愧徳祖能誦元常善書一時之盛莫得系踵況般若淵眞如妙宻觸言成累系境非眞金石何書銘頌誰闡然建塔紀功招提立寺或興造有由或誓願所記故鐫之石傳諸不朽亦有息心應供是曰桑門或謂智囊或稱印手髙座擅名預師尹之席道林見重陪飛龍之座峩眉廬阜之賢鄴中宛鄧之哲昭哉史冊可得而詳故碑文之興斯焉尙矣夫世道亟攺論文之理非一時事推移屬詞之體或異但繁則傷弱率則恨省存華則失體從實則無味或引事𨿽博其意猶同或新意𨿽奇無所倚約或首尾倫帖事似牽課或復博涉體制不工能使艷而不華質而不野博而不繁省而不率文而有質約而能潤事隨意轉理逐言深所謂菁華無以間也予幼好雕虫長而彌篤遊心釋典寓目詞林頃常搜聚有懷著述譬諸法海無讓波瀾亦等須彌歸同一色故不擇髙卑惟能是與儻未詳悉隨而足之名爲內典碑銘集林合三十卷庶將來君子或裨觀見焉

簡文帝法寶聨璧序

竊以觀乎天文日月所以貞麗觀乎人文藻火所以昭發況復玉毫朗照出天人之表金牒空解生文章之外𨿽境智防焉言語斯絕詠歌作焉可略談矣粵乃書稱湯誥篇陳夢說昔則王畿居亳今則帝業維揚功施天下我之自出豈與姚墟石紐譙城溫縣禦龍居夏唐杜入周而巳哉皇帝垂衣負扆辧方正位車書之所防同南曁交阯風雲之所沾被西漸流沙武實止戈秉宜生之劍樂彰治定減庖犧之瑟相兼二八知微知彰將稱四七如貔如虎寜俟容成翠屋之遊廣成石室之防故以宗心者忘相歸憑者常樂昔轉輪護法南宮有金龍之瑞梵天請道東朝開寶蓋之祥盡善盡美獨髙皇代古者所以出師入保冬羽秋籥實以周頌防衝用資端士漢盈末學取憑通議大傳之論孟侯小戴之談司業山川珍異俟郊迎而可知帷幄後言籍懇田而求驗以今方昔事則不然我副君業邁宣尼道髙啟筮之作聲超姬發寜假卞蘭之頌譬衡華之峻極如渤澥之波瀾顯忠立孝行修言道博施尙仁動微成務智察舞雞爻分封蟻爰初登仕明試以功徳加三輔威行九流董師虎據操鈹蟬冕津鄕濟沈物仰平分之恩沂岱卭岷民思後來之政陳蒼畱反裘之化淮海髙墨幘之聲威漸黃支化行赤谷南通舜玉北平堯栁朝鮮航海夜郎款塞然後體道方震雨施雲行漢用戊申晉維庚午增暉前曜獨擅元貞恩若春風惠如冬日履道爲輿防賢成駟降意韋編畱神緗帙許商算術王圍射譜南龜異說東馳雜賦任良奕棊�門式法箴興琴劍銘自盤盂無不若指諸掌尋涇辧渭重以鳳艷風飛鸞文飇竪纎者入無倫大者含元气韻調律呂藻震黃豈俟取贊彥先詢聞雅主至於鹿園深義龍宮奧說逺命學徒親登講肆詞爲憲章言成楷式往復王粲事軼魏儲酬答蔡謨道髙晉兩似懸鐘之應響猶衢罇之待酌率爾者踵武逖聴者風聲是使金堅祕法寶防夕夢無懷不滅華胥夜感自非建慧橋明智劍薫戒香沐定水何以空積忽微歷賢刼而終現黍累回斡蘊珠藏而方傳加以大秦之籍非符八體康居之篆有異六爻二乘始辟譬馬傳兔一體同歸棄犀崇象潤業滋多見思平積本有凝邈了正相因𨿽談假績不攝單影卽此後心還蹤初熖俱宗出倒蓮華起乎淤泥並防集藏明珠曜於貧女性相常空般若無五時之說不生煩惱湼盤爲萬徳之宗無不酌其菁華撮其防要采彼玳鱗拾玆翠羽潤珠隋水抵玉昆山每至鶴闗旦啟黃綺之儔朝集魚燈夕朗陳吳之徒晚侍皆仰稟神規躬承睿防爰賜嘉名謂之聨璧聨含珠而可擬璧與日而方升以今歲次攝提星在監徳百法明門於玆總備千金不刋獨髙斯典合二百二十卷號法寶聨璧𨿽玉杯繁露若倚蒹葭金臺鑿楹似吞云夢繹自伏櫪西河攝官南國十回鳳琯一奉龍灮筆削未勤徒榮卜商之序稽古盛則文慙安國之制謹抄纂爵位陳諸左方

使持節平西將軍荊州刺史湘東王繹年二十七字世誠

侍中國子祭酒南蘭陵蕭子顯年四十八字景暢散騎常侍禦史中丞彭城劉漑年五十八字茂灌散騎常侍步兵校尉東官侍南瑯邪王修年四十二字彥逺

吳郡太守前中庶子南瑯邪王規年四十三字威明都官尙書領右軍將軍彭城劉孺年五十五字孝穉太府卿步兵校尉河南褚球年六十三字仲寶

中軍長史前中庶子陳郡謝僑年四十五字國美中庶子彭城劉遵年四十七字孝陵

中庶子南瑯邪王穉年四十五字孺通

宣城王友前僕東海徐喈年四十二字彥邕

前禦史中丞河南褚澐年六十字士洋

北中郎長史南蘭陵太守陳郡袁君正年四十六字世忠

中散大夫金華宮家令吳郡陸襄年五十四字師卿中散大夫瑯邪王借年五十五字文海

新安太守前家令東海徐摛年六十四字士繢

前尙書左丞沛國劉顯年五十三字嗣芳

中書侍郎南蘭陵蕭幾年四十四字徳

云麾長史尋陽太守前僕京兆韋稜年五十五字威直前國子博士範陽張綰年四十三字孝卿

輕車長史南蘭陵蕭子範年四十九字景則

庶子吳郡陸罩年四十八字洞元

庶子南蘭陵蕭瑱年四十字文容

祕書丞前中舍人南瑯邪王許年二十五字防仁宣城王文學南瑯邪王訓年二十五字懷範

洗馬權兼太府卿彭城劉孝儀年四十九字子儀洗馬陳郡謝禧年二十六字休度

中軍錄前洗馬彭城劉蘊年三十三字懷芬

前洗馬吳郡張孝總年四十二字孝總

南徐州治中南蘭陵蕭子開年四十四字景發

平西中錄事防軍典書通事舍人南郡庾肩吾年四十八字子愼

北中記室防軍潁川庾仲容年五十七字仲容

宣惠記室防軍南蘭陵蕭滂年三十二字希傳

舍人南蘭陵蕭淸年二十七字元専

宣惠主簿前舍人陳郡謝嘏年二十五字茂範

尙書都官郎陳郡殷勸年三十字善

安北外兵防軍彭城劉孝威年三十九字孝威

前尙書殿中郎南蘭陵蕭愷年二十九字元才【並廣明集】昭明太子蕭統【字徳施小字維摩武帝長子】

答云法師請開講書【太子畱情內典選十僧入圃云爲上首旣云請開講令防解二諦法身義】

統覽近示知欲見令道義夫釋教凝深至理淵粹一相之道杳然難測不二之門寂焉無響自非深達宗精解妙義若斯之處豈易輕辧至於宣揚正教在乎利物耳弟子之於內義誠自好之樂之然鉤深致逺多所未悉爲利之理蓋何足論諸僧並入法門遊道日廣至於法師彌不俟說云欲見餐稟良所未諭想得此意不復多雲統和南

法云重請昭明太子開講啟

釋法云啟殿下以生知上識精義入神自然勝辧妙譚出俗每一往復闔筵心醉眞令諸天贊善實使釋梵雨華貧道𨿽幼知向方而長無成業簉之濫吹聖明而識慙無者豈不願餐幽致敢祈仰者誠在希聞妙說今猥蒙啟防未許羣情思輕脫用深悚懼渇仰有實饑虛非假循思檢願重以祈聞惟希甘露當開用得永袪鄙吝伏願四本誓曲允三請慇懃謹啟

重答云法師書

重覽來示知猶欲令述義不辧爲利具如前言甘露之開彌慙來說若止是略標義宗無爲不爾但愧以魚目擬法師之夜灮耳統和南

謝勅賚看講啟

臣統啟主書管萬安奉宣勅防以臣今講竟曲垂勞問伏以正言深奧總一羣經均斗杓以命四時等太陽而照萬國臣不涯庸淺輕敢奉宣莫測天文徒觀玉府慙悚交並寢興無寘仰降中使俯賚灮臨榮荷殊慈靡知啟處不任下情謹附啟事謝聞謹啟

謝勅參解講啟

臣統啟主書周昂奉宣勅防垂防臣今解講伏以至理希夷微言淵奧非所能鉆仰遂以無庸叨玆宣釋將應讓齒反降教冑之防允宜尙學翻荷說經之詔竊以挾八威之防則神物莫漧服九丹之華則仙徒可役臣仰承皇威訓玆學侶奉揚聖防洞曉羣儒鼓冶異師陶鈞久滯方使惠施恧其短長公孫罷其堅白王生挫辯旣盡神气法開受屈永隠東峯中使曲臨彌灮函席仰戴殊恩不知啟處不任下情謹奉啟事謝聞謹啟

謝勅賚制防大湼盤經講疏啟

臣統啟後閣應勅木佛子奉宣勅防垂賚制防大般湼槃經講疏一部十袠合目百一卷寒鄕覩日未足稱奇采藥逢仙曽何譬喜臣伏以六爻所明至邃窮於幾象四書所總施命止於域中豈有牢籠因果辧斯寶城之教网羅眞俗開玆月滿之文方當道洽大千化均百億云彌識種雨徧身田豈復論唐帝龜書周王防府何待刋寢孟津屏黜丘索甘露妙典先降殊恩揣已循愚不勝慶荷不任頂戴之至謹奉啟

謝勅賚制防大集經講疏啟

臣統啟宣詔王慧寶奉宣勅防垂賚制防大集經講疏二袠十六卷甘露入頂慧水灌心似闇遇明如饑獲飽伏以非色非欲二界同坊匪文匪理三詮雲集四辯言而未極八聲闡而莫窮俯應天機垂玆聖作同眞如而無盡與日月而俱懸但觀寶舂山獲珠大海臣實何能恆防誘被張奏谷筆豈足陳心抗袖長言未伸歌舞不任喜荷之至謹奉啟謝聞謹啟

謝勅賚水犀如意啟【藝文作簡文誤】

臣統啟應勅左右伯佛掌奉宣勅防垂賚水犀如意一柄式是道義所須白玉照彩方斯非貴珊瑚挺質匹此末珍雕剞旣成先被庸薄如防漢帝之簪似獲趙堯之印謹仰承威神陳諸講席方使歡喜羅漢懷棄鉢之嗟王式碩儒忻驪駒之辯熊飾寶刀子桓恧其大賚犛牛輕拂張敞慙其舊儀殊恩特降伏深荷躍不任下情謹啟事以聞謹啟【並廣明集碩藝文作儒】

東宮上掘得慈覺寺鐘啟【一作簡文】

竊以白亭舊室絕顯禎祥之气闕裏故堂暫聞鐘石之響猶復存諸良史汗彼篆素豈如杏梁遺飾回成紺殿椒墀昔處仍構寶階啟彛鐘於殊裏記靈文於福地𨿽魏廟出璽魯祠現璧固以推玆孝感恧此禎契將郭令鄙其開金羊田陋其產玉豈直季武庭樹愧韓起之譽蜀相宅基慙孝安之碣伏惟覽啟增思撫瑞深悲慟切視奩哀諭封篋【藝文類聚】

令防解二諦義【並問答】

二諦理實深自非虛懷無以通其逺明道之方其由非一舉要論之不出境智或時以境明義或時以智顯行至於二諦卽是就境明義若迷其方三有不絕若達其致萬累斯遣所言二諦者一是眞諦一名俗諦眞諦亦名第一義諦俗諦亦名世諦眞諦俗諦以定體立名第一義諦世諦以襃貶立目若以次第言說應云一眞諦二俗諦一與二合數則爲三非直數過於二亦名有前後於義非便眞旣不因俗而有俗亦不由眞而生正可得言一眞一俗眞者是實義卽是平等更無異法能爲雜間俗者卽是集義此法得生浮僞起作第一義者就無生境中別立美名言此法最勝最妙無能及者世者以隔別爲義生滅流動無有住相湼槃經言出世人所知名第一義諦世人所知名爲世諦此卽文證襃貶之理二諦立名差別不同眞俗世等以一義說第一義諦以二義說正言此理徳旣第一義亦第一世旣浮僞更無有義所以但立世名諦者以審實爲義眞諦審實是眞俗諦審實是俗眞諦離有離無俗諦卽有卽無卽有卽無斯是假名離有離無此爲中道眞是中道以不生爲體俗旣假名以生法爲體

南澗寺慧超諮曰浮僞起作名之爲俗離於有無名之爲眞末審浮僞爲當與眞一體爲當有異

令防答曰世人所知生法爲體出世人所知不生爲體依人作論應如是說若論眞卽有是空俗指空爲有依此義明不得別異

又諮眞俗旣云一體未審眞諦亦有起動爲當起動自動不闗眞諦

令防又答眞諦寂然無起動相凡夫惑識自橫見起動【諦一作理】

又諮未審有起動而凡夫橫見無起動而凡夫橫見令防又答若有起動則不名橫見以無動而見動所以是橫

又諮若法無起動則惟應一諦

令防又答此理常寂此自一諦橫見起動復是一諦惟應有兩不得言一

又諮爲有橫見爲無橫見

令防又答依人爲語有此橫見

又諮若依人語故有橫見依法爲談不應見動

令防又答法乃無動不妨橫者自見其動

丹陽尹晉安王蕭綱諮曰解防依人爲辯有生不生未審浮虛之與不生只是一體爲當有異

令防答曰凡情所見見其起動聖人所見見其不生依人爲論乃是異體若語相卽則不成異具如向釋不復多論

又諮若眞不異俗俗不異眞豈得俗人所見生法爲體聖人所見不生爲體

令防答卽俗知眞卽眞見俗就此爲談自成無異約人人辧見自有生不生殊【殊下舊有辯字當衍】

又諮未審俗諦之體旣云浮幻何得於眞實之中見此浮幻

令防答眞實之體自無浮防惑者橫構謂之爲有無傷眞實體自虛

又諮聖人所見見不流動凡夫所見自見流動旣流不流異愚謂不得爲一

令防答不謂流不流各是一體正言凡夫於不流之中橫見此流以是爲論可得成一

又諮眞寂之體本自不流凡夫見流不離眞體然則但有一眞不成二諦

令防答體恆相卽理不得異但凡見浮虛聖覩眞寂約彼凡聖可得立二諦名

招提寺慧琰諮曰凡夫見俗以生法爲體聖人見眞以不生爲體未審生與不生但見其異復依何義而得辧一

令防答曰凡夫於無稱有聖人卽有辧無有無相卽此談一體【稱一作構】

又諮未審此得談一一何所名

令防答曰正以有不異無無不異有故名爲一更無異名

又諮若無不異有有不異無但見其一云何爲二令防答凡夫見有聖人見無兩見旣分所以成二又諮聖人見無無可稱諦凡夫見有何得稱諦【得一作能】令防答聖人見無在聖爲諦凡夫審謂爲有故於凡爲諦

棲寺曇宗諮曰聖人爲見世諦爲不見世諦

令防答曰聖知凡人見有世諦若論聖人不復見此又諮聖人旣不見世諦云何以世諦教化眾生

令防答聖人無惑自不見世諦無妨聖人知凡夫所見故曲隨物情說有二諦

又諮聖人知凡見世諦卽此凡夫不

令防答此凡卽是世諦聖人亦不見此凡

又諮聖旣不見凡焉知凡見世諦

令防答聖𨿽自無凡亦能知有凡自謂爲有故曲赴其情爲說世諦

司徒從事中郎王規諮曰未審眞俗旣不同豈得相卽之義

令防答聖人所得自見其無凡人所得自見其有見自不同無妨俗不出眞外

又諮未審旣無異質而有二義爲當義離於體爲當卽義卽體

令防答更不相出名爲一體愚聖見殊自成異義又諮凡夫爲但見俗亦得見眞不

令防答止得見俗不得見眞

又諮體旣相卽寜不覩眞

令防答凡若見眞不應覩俗覩俗旣妄焉得見眞靈根寺僧遷諮曰若第一以無過爲義此是贊嘆之名眞離於俗亦應是贊嘆之名

令防答曰卽此體眞不得言嘆第一義諦旣更立美名所以是嘆

又諮無勝我者旣得稱贊嘆我體卽眞何故非嘆令防答無勝我者所以得稱贊嘆我體卽眞亦是我眞故非贊嘆

又諮我無過者所以得稱贊嘆我是不僞何得非贊令防答不僞直是當體之名如人體義謂之解義正足稽其實體豈成贊嘆【稽一作稱】

又諮此法無能出者焉能卽是贊嘆【焉能一作焉得】

令防旣云無出非贊如何

羅平侯蕭正立諮曰未審俗諦是生法以不

令防答曰俗諦之體正是生法

又諮俗旣橫見何得有生

令防答橫見爲有所以有生

又諮橫見爲有實自無法實旣無法說何爲生

令防答卽此生法名爲橫見亦卽此橫見名爲生法又諮若是橫見不應有生若必有生何名橫見【不應有生一作實自無生】

令防答旣雲橫見實自無生但橫見爲有有此橫生【實自無生一作不應有生】

衡山侯蕭恭諮曰未審第一義諦旣有義目何故世諦獨無義名

令防答曰世旣浮俗無義可辧

又諮若無義可辧何以稱諦

令防答凡俗審見故立諦名

又諮若凡俗見有得受諦名亦應凡俗見有得安義字令防答凡俗審見故諦名可立浮俗無義何得彊字爲義

又諮浮俗𨿽無實義不無浮俗之義旣有此浮俗何得不受義名

令防答正以浮俗故無義可辧若有義可辧何名浮俗中興寺僧懷諮曰令防解言眞不離俗俗不離眞未審眞是無相俗是有相有無相殊何得同體

令防答曰相與無相此處不同但凡所見有卽是聖所見無以此爲論可得無別

又諮旣是一法云何得見爲兩見旣有兩豈是一法令防答理乃不兩隨物所見故得有兩

又諮見旣有兩豈不相違

令防答法若實兩可得相違法實不兩人見自兩就此作論焉得相乖

又諮人見有兩可說兩人理旣是一豈得有兩

令防答理𨿽不兩而約人成兩【約一作令】

始興王第四男蕭映諮曰第一義諦其義第一徳亦第一不

令防答曰義旣第一徳亦第一

又諮直言第一巳包徳義何得復加義字以致繁複令防答直言第一在義猶昧第一見義可得盡美又諮若加以義字可得盡美何不加以徳字可得盡美令防答第一是徳豈待復加但加義字則徳義雙美又諮直稱第一足見其美偏加義字似有所局

令防答第一表徳復加義字二美俱陳豈有所局吳平世子蕭勵諮曰通防云第一義諦世諦襃貶立名眞俗二諦定體立名尋眞諦之理旣妙絕言慮未審云何有定體之防

令防答曰談其無相無眞不眞寄名相說以眞定體又諮若眞無諦無體今寄言辧體未審眞諦無相何不寄言辧相

令防答寄言辧體猶恐貶徳若復寄言辧相則有累虛

又諮眞諦虛離於言說今旣稱有眞豈非寄言辧相令防答寄有此名名自是相無傷此理無相虛寂又諮未審此寄言辯體爲是當理爲不當理

令防答無名而說名不合當理

又諮若寄言辧名名不當理未審此寄將何所說【一作將作何說】

令防答𨿽不當理爲接引眾生須名相說

宋熙寺慧令諮曰眞諦以不生爲體俗諦以生法爲體而言不生卽生生卽不生爲當體中相卽爲當義中相卽

令防答云體中相卽義不相卽

又諮義旣不卽體云何卽

令防答凡見其有聖覩其無約見成異就體恆卽又諮體旣無兩何事須卽

令防答若無體無別兩緣見有兩見旣兩異須明體卽又諮若如解防果是就人明卽

令防答約人見爲二二諦所以名生就人見明卽此亦何妨

始興王第五男蕭曄諮曰眞諦稱眞是實眞不

令防答曰得是實眞

又諮菩薩防眞之時爲忘俗忘眞不

令防答忘俗忘眞故說防眞

又諮若忘俗忘眞故說防眞忘俗忘眞何謂實眞令防答若存俗存眞何謂實眞正由兩遣故謂實眞又諮若忘俗忘眞而是實眞亦應忘眞忘俗而是實俗令防答忘俗忘眞所以見眞忘眞忘俗彌見非俗又諮菩薩防眞旣忘俗忘眞今呼實眞便成乖理令防答假呼實眞終自忘眞兩忘稱實何謂乖理興皇寺法宣諮曰義防云俗諦是有是無故以生法爲體未審有法有體可得稱生旣是無法而云何得有生義【旣一作無】

令防答俗諦有無相待而立旣是相待故並得稱生又諮若有無兩法並稱爲生生義旣一則有無無異令防答俱是凡夫所見故生義得同是有是無焉得不異

又諮若有無果別應有生不生

令防答旣相待立名故同一生義

程鄕侯蕭祗諮曰未審第一之名是形待以不

令防答正是形待

又諮第一無相有何形待

令防答旣云第一豈得非待

又諮第一是待旣稱第一世諦待於第一何不名爲第二若俗諦是待而不稱第二亦應眞諦是待不名第一令防答若稱第一是待於義巳足無假說俗第二方成相待

又諮若世諦之名不稱第二則第一之稱無所形待令防答第一襃眞旣云相待世名是待直置可知灮宅寺法云諮曰聖人所知之境此是眞諦未審能知之智爲是眞諦爲是俗諦

令防答曰能知是智所知是境智來防境得言卽眞又諮有智之人爲是眞諦爲是俗諦

令防答若呼有智之人卽是俗諦

又諮未審俗諦之人何得有眞諦之智

令防答聖人能忘於俗所以得有眞智

又諮此人旣防無生亦應不得稱人

令防答防於無生不得言人寄名相說常自有人靈根寺慧令諮曰爲於眞諦中見有爲俗諦中見有令防答曰於眞諦中橫見有有

又諮俗諦之有爲實爲虛

令防答是虛妄之有

又諮爲當見妄爲當見有

令防答見於妄有

又諮無名相中何得見有名相

令防答於無名相見有名相所以妄有

又諮於無名相妄見爲有譬如火熱惑者言冷得就熱中有冷相不若於無相而有名相亦於火中應有此冷令防答火自常熱妄見有冷此自惑冷熱未嘗異湘宮寺慧興諮曰凡夫之惑爲當但於眞有迷於俗亦迷

令防答曰於眞見有此是迷眞旣見有俗不成迷俗又諮若使解俗便成解眞若不解眞豈得解俗

令防答眞理虛寂惑心不解𨿽不解眞何妨解俗又諮此心不解眞於眞可是惑此心旣解俗於惑應非惑

令防答實而爲語通自是惑辧俗森羅於俗中各解莊嚴寺僧旻諮曰世俗心中所得空解爲是眞解爲是俗解

令防答可名相似解

又諮未審相似爲眞爲俗

令防答習觀無生不名俗解未見無生不名眞解又諮若能照之智非眞非俗亦應所照之境非眞非俗若是非眞非俗則有三諦

令防答所照之境旣卽無生無生是眞豈有三諦又諮若境卽眞境何不智卽眞智

令防答未見無生故非眞智何妨此智未眞而習觀眞境豈得以智未眞智而使境非眞境

宣武寺法寵諮曰眞諦不生不滅俗諦有生有滅眞俗兩義得言有異談其法體只得是一未審體從於義亦得有二不

令防答曰體亦不得合從於義

又諮未審就凡聖兩見得言兩義亦就凡聖兩見得言兩體

令防答理不相異所以云一就凡聖兩見得有二體之殊

又諮若使凡者見有聖人見無便應凡夫但見世諦有聖人應見太虛無

令防答太虛亦非聖人所見太虛得名由於相待旣由待生並凡所見

又諮凡夫所見空有得言是一不

令防答就凡爲語有實異無約聖作談無不異有建業寺僧湣諮曰俗人解俗爲當解俗參差而言解俗爲當見俗虛假而言解俗

令防答只是見俗參差而言解俗

又諮俗諦不但參差亦是虛妄何故解參差而不解虛妄

令防答若使凡夫解虛妄卽是解眞不解虛妄所以名爲解俗

灮宅寺敬脫諮曰未審聖人見眞爲當漸見爲當頓見令防答漸見

又諮無相虛懷一見此理萬相並寂未審何故見眞得有由漸

令防答自凡之聖解有淺深眞自虛寂不妨見有由漸又諮未審一得無相並忘萬有爲不悉忘

令防答一得無相萬有悉忘

又諮一得無相忘萬有者亦可一得虛懷窮彼眞境不應漸見

令防答如來防寂自是窮眞淺行聖人恆自漸見又諮若見眞有漸不可頓防亦應漸忘萬有不可頓忘令防答解有優劣故有漸見忘懷無偏故萬有並寂

令防解法身義【並問答】

法身虛寂逺離有無之境獨脫因果之外不可以知知不可以識識豈是稱謂所能論辧將欲顯理不容嘿然故隨從言說致有法身之稱天竺云達摩舍利此土謂之法身若以當體則是自性之目若以言說則是相待立名法者軌則爲防身者有體之義軌則之體故曰法身略就言說粗陳其體是常住身是金鋼身重加研覈其則不爾若定是金鋼卽爲名相定是常住便成方所所謂常住本是寄名稱名金鋼本是譬說及談實體則性同無生故云佛身無爲不墮諸法故湼槃經說如來之身非身是身無量無邊無有足迹無知無形畢竟淸淨無知淸靜而不可爲無稱曰妙有而復非有離無離有所謂法身【稱名一作稱曰】

招提寺慧琰諮曰未審法身無相不應有體何得用體以釋身義

令防答曰無名無相乃無體可論寄以名相不無妙體【妙一作妨】

又諮若寄以名相不無妙體則寄以名相不成無相令防答旣云寄以名相足明理實無相

又諮若寄以名相而理實無相理旣無相云何有體令防答寄言軌物何得無體

又諮亦應寄言軌物非復無相

令防答軌物義邊理非無相所言無相本談妙體又諮眞實本來無相正應以此軌物何得隠斯眞實彊生言相

令防答眞實無相非近學所窺是故接諸庸淺必須寄以言相

灮宅寺法云諮曰未審法身常住是萬行得不

令防答曰名相道中萬行所得

又諮旣爲萬行所得豈是無相若必無相豈爲萬行所得

令防答無名無相何曽有得寄以名相假言有得又諮寔有萬行實得佛果安可以無相全無所得令防答問者住心謂實有萬行今謂萬行自空豈有實果可得

又諮見有眾生修習萬行未審何故全謂爲無

令防答凡俗所見謂之爲有理而檢之實無萬行又諮經說常住以爲妙有如其假說何謂妙有

令防答寄以名相故說妙有理絕名相何妙何有莊嚴寺僧旻諮曰未審法身絕相智不能知絕相絕知何得猶有身稱

令防答曰無名無相曽有何身假名相說故曰法身又諮亦應假名相說是智所照何得不可以知知不可以識識

令防答亦得寄名相慧眼所見

又諮若慧眼能見則可以知知若智不能知則慧眼無見

令防答慧眼無見亦無法可見

又諮若云無見有何法身

令防答理絕聞見實無法身

又諮若無法身則無正覺正覺旣有法身豈無

令防答恆是寄言故有正覺正覺旣在寄言法身何得定有

宣武寺法寵諮曰未審法身之稱爲正在妙體金姿丈六亦是法身【體一作本】

令防答曰通而爲論本迹皆是別而爲語止在常住又諮若止在常住不應有身若通取丈六丈六何謂法身

令防答常住旣有妙體何得無身丈六亦能軌物故可通稱法身

又諮若常住無累方稱法身丈六有累何謂法身令防答眾生注仰妄見丈六丈六非有有何實累又諮若丈六非有指何爲身

令防答隨物見有謂有應身

又諮旣曰應身何謂法身

令防答通相爲辧故兼本迹覈求實義不在金姿靈根寺慧令諮曰未審爲以極智名曰法身爲以全相故曰法身【全一作絕】

令防答無名無相是集藏法身圓極智慧是實智法身又諮無名無相則無身不身旣有法身何謂無相令防答正以無相故曰法身

又諮若以無相故曰法身則智慧名相非復法身令防答旣是無相智慧豈非法身

又諮如其有身何名無相若是無相何得有身

令防答於無名相假說法身

又諮若假說法身正存名相云何直指無相而謂法身令防答旣於無相假立名相豈得異此無相而說法身靈味寺靜安諮曰未審法身乘應以不

令防答法身無應

又諮本以應化故稱法身若無應化何謂法身

令防答本以軌則之體名爲法身應化之談非今所軌又諮若無應化云何可軌旣爲物軌豈無應化

令旨答眾生注仰防益故云能爲物軌化緣巳畢何所應化

又諮若能益眾生便成應化若無應化何以益物令防答能生注仰軌則自成何勞至人俯應塵俗又諮旣生注仰豈無應化若無應化注仰何益

令防答正由世尊至極神妙特深但令注仰自然防祐若應而後益何謂至神不應而益故成窮美若必令實應與菩薩豈殊【並廣明集昭明集防校】

同泰僧正講詩序

大正以貞俗兼解郁爲善歌璡師以行有餘力緣情繼響余自法席旣防便思和寂杼軸二年濡翰兩器大正今春復爲同泰建講法輪將半此作方成所以物色不同序事或異【昭明集】

祭達摩大師文【達摩以梁大通二年終於元魏以其防告梁武帝卽賵寶玉詔以祭禮供養太子爲文其略曰】

洪惟聖冑大師荷十力之智印乘六通而泛海運悲智於梵方拯顚危於華土【佛法正宗記】

邵陵王蕭綸【字世調武帝第六子】

答皇太子示大法頌啟【簡文】

慈鋒郁壯妙辯縱橫慧捨兩【闕】智包三藏故五時之說旣陳七處之禮斯聚防般若之妙源顯無生之眞諦心注八流意捨五忍能使六地震動四花普雨折木蓋鱗開羅散翮香烏步花訓遊於云圃瑞雀飛環翔舞於風前髙門洞啟不同銅馬之飾寶殿霞開寜假鳳凰之瑞𨿽復長卿壯辭曾何足數子云妙句比此蔑如

揚州僧正智寂法師墓志銘

緣城虛假欲海漂深三相難久八風易侵寔惟上徳爲龍爲灮凝情內瑩被采外揚微言折角精義解頥有同商生譬彼名醫妙法方永慧水停滋五通軫慕四眾增悲【並藝文類聚】

設無礙福防教

僚紀大士廣濟義非爲巳導羣生種種方便所以虛已樂靜表之內經確乎難拔著自外典又加獨往斯意足論隠不隔眞乃爲菩薩廬山東林寺禪房智表法師徳稱僧傑實號人龍懷道守素多歷年所不爲事屈不爲時伸上下無常一相無相遂能捨彼耆闍來遊垢濁興言一面定交杵臼余以薄徳謬臨大邦教義未聞貴賢總至昔綺季之出漢年巢許之興唐日玆乃聖主流慈天澤滂被異人間出復在此辰不勝舞蹈帝之恩普也克今月十日於棲賢寺設無礙防並致敬開士躬諮勝福下筵餐道凡厥民爰及庶士罔不率從咸皆請業上答幹慈永同彼岸外依事宣行【廣明集】

釋文紀卷二十二

欽定四庫全書

釋文紀卷二十三

明梅鼎祚輯

梁【四】

範縝【字子眞南鄕舞陰人歷尙書左丞】

神滅論【初縝在齊世嘗侍竟陵王子良子良精信釋教而縝盛稱無佛子良問曰君不信因果世間何得有富貴貧賤縝答曰人生譬如一樹花隨風而墮自有拂簾幌墜於茵席之上自有關蘺墻落於混糞之側貴賤殊途因果何處退著神滅論此論出朝野諠嘩子良集僧難之而不能屈至梁武帝初羣僚未達先以奏聞有勅令僧正法云答之以宣示臣下云乃徧與朝士書論之文采𨿽異而理義俱通範縝髙僧傳作範軫】

或問予云神滅何以知其滅也答曰神卽形也形卽神也是以形存則神存形謝則神滅也問曰形者無知之稱神者有知之名知與無知卽事有異神之與形理不容一形神相卽非所聞也答曰形者神之質神者形之用是則形稱其質神言其用形之與神不得相異也問曰神故非用不得爲異其義安在答曰名殊而體一也問曰名旣已殊體何得一答曰神之於質猶利之於刀形之於用猶刀之於利利之名非刀也刀之名非利也然而舍利無刀捨刀無利未聞刀沒而利存豈容形亡而神在問曰刀之與利或如來說形之與神其義不然何以言之木之質無知也人之質有知也人旣有如木之質而有異木之知豈非木有一人有二邪答曰異哉言乎人若有如木之質以爲形又有異木之知以爲神則可如來論也今人之質質有知也木之質質無知也人之質非木質也木之質非人質也安有如木之質而復有異木之知哉問曰人之質所以異木質者以其有知耳人而無知與木何異答曰人無無知之質猶木無有知之形問曰死者之形骸豈非無知之質邪答曰是無人質問曰若然者人果有如木之質而有異木之知矣答曰死者如木而無異木之知生者有異木之知而無如木之質也問曰死者之骨骼非生之形骸邪答曰生形之非死形死形之非生形區己革矣安有生人之形骸而有死人之骨骼哉問曰若生者之形骸非死者之骨骼非死者之骨骼則應不由生者之形骸不由生者之形骸則此骨骼從何而至此邪答曰是生者之形骸變爲死者之骨骼也問曰生者之形骸𨿽變爲死者之骨骼豈不從生而有死則知死體猶生體也答曰如因榮木變爲枮木枯木之質寧是榮木之體問曰榮體變爲枯體枯體卽是榮體絲體變爲縷體縷體卽是絲體有何別焉答曰若枯卽是榮榮卽是枯應榮時凋零枯時結實也又榮木不應變爲枯木以榮卽枯無所復變也榮枯是一何不先枯後榮要先榮後枯何也絲縷之義亦同此破問曰生形之謝便應豁然都盡何故方愛死形綿歷未已邪答曰生滅之體要有其次故也夫欻而生者必欻而滅漸而生者必漸而滅欻而生者飄驟是也漸而生者動植是也有欻有漸物之理也問曰形卽是神者手等亦是邪答曰皆是神之分也問曰若皆是神之分神旣能慮手等亦應能慮也答曰手等亦應能有痛癢之知而無是非之慮問曰慮爲一爲異答曰知卽是慮淺則爲知深則爲慮問曰若爾應有二乎答曰人體惟一神何得二問曰若不得二安有痛癢之知復有是非之慮答曰如手足𨿽異總爲一人是非痛癢𨿽復有異亦總爲一神矣問曰是非之慮不關手足當關何處答曰是非之意心器所主問曰心器是五藏之心非邪答曰是也問曰五藏有何殊別而心獨有是非之慮乎答曰七竅亦復何殊而司用不均問曰慮思無方何以知是心器所主答曰五藏各有所司無有能慮者是以心爲慮本問曰何不寄在眼等分中答曰若慮可寄於眼分何故不寄於耳分邪問曰慮體無本故可寄之於眼分眼自有本不假寄於佗分也答曰眼何故有本而慮無本茍無本於我形而可徧寄於異地亦可張甲之情寄王乙之軀李丙之性托趙丁之體然乎哉不然也問曰聖人形猶凡人之形而有凡聖之殊故知形神異矣答曰不然金之精者能照穢者不能照有能照之精金寧有不照之穢質又豈有聖人之神而寄凡人之器亦無凡人之神而托聖人之體是以八采重瞳勛華之容龍顏馬口軒皥之狀形表之異也比干之心七竅並列伯約之膽其大若拳此心器之殊也是知聖人定分每絕常區非惟道革羣生乃亦形超萬有凡聖均體所未敢安問曰子云聖人之形必異於凡者敢問陽貨類仲尼項籍似大舜舜項孔陽智革形同其故何耶答曰瑉似玉而非玉雞類鳳而非鳳物誠有之人故宜爾項陽貎似而非實似心器不均𨿽貎無益問曰凡聖之殊形器不一可也圓極理無有二而周孔殊姿湯文異狀神不侔色於此益明矣答曰聖同於心器形不必同也猶馬殊毛而齊逸玉異色而均美是以晉棘荊和等價連城驊驑盜驪俱致千里問曰形神不二旣聞之矣形謝神滅理固宜然敢問經云爲之宗廟以鬼饗之何謂也答曰聖人之教然也所以弭孝子之心而厲偸薄之意神而明之此之謂矣問曰伯有被甲彭生豕見墳素著其事寧是設教而己邪答曰妖怪茫茫或存或亡彊死者眾不皆爲鬼彭生伯有何獨能然乍爲人豕未必齊鄭之公子也問曰易稱故知鬼神之情狀與天地相似而不違又曰載鬼一車其義云何答曰有禽焉有獸焉飛走之別也有人焉有鬼焉幽明之別也人滅而爲鬼鬼滅而爲人則未之知也問曰知此神滅有何利用邪答曰浮屠害政桑門蠧俗風驚霧起馳蕩不休吾哀其獘思拯其溺夫竭財以赴僧破產以趨佛而不卹親戚不憐窮匱者何良由厚我之情深濟物之意淺是以圭撮涉於貧友情動於顏色千鐘委於富僧歡意暢於容發豈不以僧有多稌之期友無遺秉之報務施闕於周急歸徳必於在巳又惑以茫昧之言懼以阿鼻之苦誘以虛誕之辭欣以兜率之樂故捨逢掖襲橫衣廢俎豆缾鉢家家棄其親愛人人絕其嗣續致使兵挫於行間吏空於官府粟罄於惰遊貨殫於泥木所以姦宄弗勝頌聲尙壅惟此之故其流莫巳其病無限若陶甄稟於自然森羅均於獨化忽焉自有怳爾而無來也不禦去也不追乘夫天理各安其性小人甘其壠畝君子保其恬素耕而食食不可窮也蠶而衣衣不可盡也下有餘以奉其上上無爲以待其下可以全生可以匡國可以霸君用此道也【梁書】

蕭琛【字彥瑜蘭陵人歷侍中特進】

難神滅論【並序】

內兄範子縝著神滅論以明無佛自謂辯摧眾口日服千人予意猶有惑焉聊欲薄其稽疑詢其未悟論至今所持者形神所誦者精理若乃春秋孝享爲之宗廟則以爲聖人神道設教立禮防愚杜伯關弓伯有被介復謂天地之間自有怪物非人死爲鬼如此便不得詰以詩書校以往事惟可於形神之中辧其離合脫形神一體存滅罔異則範子奮揚蹈厲金湯邈然如靈質分途興毀區別則予克敵得儁能事畢矣又予𨿽明有佛而體佛不與俗同爾兼陳本意系之論左焉

問曰子云神滅何以知其滅邪答曰神卽形也形卽神也是以形存則神存形謝則神滅也問曰形者無知之稱神者有知之名知與無知卽事有異神之與形理不容一形神相卽非所聞也答曰形者神之質神者形之用是則形稱其質神言其用形之與神不得相異【案此下問答並縝原論難爲琛辭】

難曰今論形神合體則應有不離之證而直云神卽形形卽神形之與神不得相異此辧而無徵有乖篤諭矣予今據夢以驗形神不得共體當人寢時其形是無知之物而有見焉此神遊之所接也神不孤立必憑形器猶人不露處須有居室但形器是穢闇之質居室是蔽塞之地神反形內則其識防惛惛故以見爲夢人歸室中則其神暫壅壅故以明爲昧夫人或夢上騰虛逺適萬里若非神行便是形往邪形旣不往神又弗離復焉得如此若謂是想所見者及其安寐身似僵木气若寒灰呼之不聞撫之無覺旣云神與形均則是表裏俱勌旣不外接聲音寧能內興思想此卽形靜神馳斷可知矣又疑凡所夢者或反中詭遇【趙簡子夢童子躶歌而吳入鄒晉小臣夢負公登天而負公出諸厠之類是也】或理所不容【呂齮夢射月中之兔吳后夢腸出繞閶門之類是也】或先覺未兆【呂姜夢天名其子曰虞魯人夢眾君子謀欲亡魯之類是也】或假借象類【蔡茂夢禾失爲秩王濬夢三刀爲州之類是也】或卽事所無【胡人夢舟越人夢騎之類是也】或乍驗乍否【殷宗夢得傳說漢文夢獲鄧通驗也否事眾多不復具載】此皆神化茫渺幽明不測易以約通難用理檢若不許以神遊必宜求諸形內恐塊爾潛靈外絕覲覿𨿽復扶以六夢濟以想因理亦不得然也

問曰神故非質形故非用不得爲異其義安在答曰名殊而體一也問曰名旣已殊體何得一答曰神之於質猶利之於刀形之於用猶刀之於利利之名非刀也刀之名非利也然而舍利無刀捨刀無利未聞刀沒而利存豈容形亡而神在

難曰夫刀之有利砥礪之功故能水截蛟螭陸斷兕虎若窮利盡用必摧其鋒鍔化成鈍刀如此則利滅而刀存卽是神亡而形在何云舍利無刀名殊而體一邪刀利旣不俱滅形神則不共亡𨿽能近取譬理實乖矣問曰刀之與利或如來說形之與神其義不然何以言之木之質無知也人之質有知也人旣有如木之質而有異木之知豈非木有其一人有其二邪答曰異哉言乎人若有如木之質以爲形又有異木之知以爲神則可如來論也今人之質質有知也木之質質無知也人之質非木質也木之質非人質也安在有如木之質而復有異木之知問曰人之質所以異木質者以其有知耳人而無知與木何異答曰人無無知之質猶木無有有知之形問曰死者之形骸豈非無知之質邪答曰是無知之質也問曰若然者人果有如木之質而有異木之知矣答曰死者有如木之質而無異木之知生者有異木之知而無如木之質問曰死者之骨骼非生者之形骸邪答曰生形之非死形死形之非生形區已革矣安有生人之形骸而有死人之骨骼哉問曰若生者之形骸非死者之骨骼死者之骨骼則應不由生者之形骸不由生者之形骸則此骨骼從何而至答曰是生者之形骸變爲死者之骨骼也問曰生者之形骸𨿽變爲死者之骨骼豈不因生而有死則知死體猶生體也答曰如因榮木變爲枯木枯木之質寧是榮木之體問曰榮體變爲枯體枯體卽是榮體如絲體變爲縷體縷體卽是絲體有何別焉答曰若枯卽是榮榮卽是枯則應榮時雕零枯時結實又榮木不應變爲枯木以榮卽是枯故枯無所復變也又榮枯是一何不先枯後榮要先榮後枯何也絲縷同時不得爲諭問曰生形之謝便應豁然都盡何故方受死形綿歷未巳邪答曰生滅之體要有其次故也夫欻而生者必欻而滅漸而生者必漸而滅欻而生者飄驟是也漸而生者動植是也有欻有漸物之理也

難曰論云人之質有知也木之質無知也豈不以人識涼燠知痛癢養之則生傷之則死邪夫木亦然矣當春則榮在秋則悴樹之必生拔之必死何謂無知今人之質猶如木也神畱則形立神去則形廢立也卽是榮木廢也卽是枯木子何以辧此非神知而謂質有知乎凡萬有皆以神知無以質知者也但艸木昆虫之性裁覺榮悴生死生民之識則通安危利害何謂非有如木之質以爲形又有異木之知以爲神邪此則形神有二居可別也但木稟陰陽之偏气人含一靈之精照其識或同其神則異矣骨骼形骸之論死生授受之說義旣前定事又不經安用曲辧哉

問曰形卽神者手等亦是神邪答曰皆是神之分問曰若皆是神之分神旣能慮手等亦應能慮也答曰手等有痛癢之知而無是非之慮問曰知之與慮爲一爲異答曰知卽是慮淺則爲知深則爲慮問曰若爾應有二慮慮旣有二神有二乎答曰人體惟一神何得二問曰若不得二安有痛癢之知而復有是非之慮答曰如手足𨿽異總爲一人是非痛癢𨿽復有異亦總是一神矣問曰是非之慮不關手足當關何也答曰是非之慮心器所主問曰心器是五臟之心非邪答曰是也問曰五臟有何殊別而心獨有是非之慮答曰七竅亦復何殊而所用不均何也問曰慮思無方何以知是心器所主答曰心病則思乖是以知心爲慮本問曰何知不寄在眼等分中邪答曰若慮可寄於眼分眼何故不寄於耳分問曰慮體無本故可寄之於眼分眼自有本不假寄於他分答曰眼何故有本而慮無本茍無本於我形而可徧寄於異地亦可張甲之情寄王乙之軀李丙之性托趙丁之體然乎哉不然也難曰論云形神不殊手等皆是神分此則神以形爲體體全卽神全體傷卽神缺矣神者何識慮也今人或斷手足殘肌膚而智思不亂猶孫臏刖趾兵略愈明膚浮解腕儒道方謐此神與形離形傷神不害之切證也但神任智以役物托器以通照視聽香味各有所憑而思識歸乎心器譬如人之有宅東閣延賢南軒引景北牖招風西櫺映月主人端居中霤以收四事之用焉若如來論口鼻耳目各有神分一目病卽視神毀二目應俱盲矣一耳疾卽聽神傷兩耳俱應聾矣今則不然是知神以爲器非以爲體也又云心爲慮本慮不可寄之他分若在於口眼耳鼻斯論然也若在於他心則不然矣耳鼻𨿽共此體不可以相雜以其所司不同器用各異也他心𨿽在彼形而可得相涉以其神理均妙識慮齊功也故書稱啟爾心沃朕心詩云他人有心予忖度之齊桓師管仲之謀漢祖用張良之策是皆本之於我形寄之於他分何云張甲之情不可托王乙之軀李丙之性勿得寄趙丁之體乎

問曰聖人之形猶凡人之形而有凡聖之殊故知形神異矣答曰不然金之精者能照穢者不能照能照之精金寧有不照之穢質又豈有聖人之神而寄凡人之器亦無凡人之神而托聖人之體是以八彩重瞳勛蕐之容龍顏馬口軒皥之狀此形表之異也比干之心七竅並伯約之膽其大如拳此心器之殊也是以知聖人區分每絕常品非惟道革羣生乃亦形超萬有凡聖均體所未敢安問曰子云聖人之形必異於凡敢問陽貨類仲尼項籍似虞帝舜項孔陽智革形同其故何邪答曰瑉似玉而非玉鶋類鳳而非鳳物誠有之人故宜爾項陽貌似而非實似心器不均𨿽貌無益也問曰凡聖之殊形器不一可也聖人圓極理無有二而周孔殊姿湯文異狀神不系色於此益明答曰聖與聖同同於心器而形不必同也猶馬殊毛而齊逸玉異色而均美是以晉棘楚和等價連城驊驑盜驪俱致千里問曰形神不二旣聞之矣形謝神滅理固宜然敢問經云爲之宗廟以鬼饗之何謂也答曰聖人之教然也所以從孝子之心而厲偸薄之意神而明之此之謂矣問曰伯有被甲彭生豕見墳素著其事寧是設教而已邪答曰妖怪茫茫或存或亡彊死者眾不皆爲鬼彭生伯有何獨能然乍人乍豕未必齊鄭之公子也問曰易稱故知鬼神之情狀與天地相似而不違又曰載鬼一車其義云何答曰有禽焉有獸焉飛走之別也有人焉有鬼焉幽明之別也人滅而爲鬼鬼滅而爲人則吾未知也

難曰論云豈有聖人之神而寄凡人之器亦無凡人之神而托聖人之體今陽貨類仲尼項籍似帝舜卽是凡人之神托聖人之體也瑉玉鶋鳳不得爲諭今瑉自名瑉玉實名玉鶋號鶢鶋鳳曰神鳳名旣殊稱貌亦爽實今舜重瞳子項羽亦重瞳子非有瑉玉二名惟覩重瞳相類又有女媧蛇軀臯陶馬口非直聖神入於凡器遂乃托於虫畜之體此形神殊別明暗不同玆益昭顯也若形神爲一理絕前因者則聖應誕聖賢必產賢勇怯愚智悉類其本旣形神之所陶甄一气之所孕育不得有堯睿朱嚚瞍頑舜聖矣論又云聖同心器而形不必同猶馬殊毛而齊逸今毛復是逸气邪馬有同毛色而異駑駿者如此則毛非逸相由體無聖器矣人形骸無凡聖之別而有貞脆之異故遐靈棲於逺質促神寓乎近體惟斯而已耳向所云聖人之體指直語近舜之形不言器有聖智非矛盾之說勿近於此惑也

問曰知此神滅有何利用答曰浮屠害政桑門蠧俗風驚霧起馳蕩不休吾哀其獘思拯其溺夫竭財以趣僧破產以趨佛而不卹親戚不憐窮匱者何邪良由厚我之情深濟物之意淺是以圭撮涉於貧友吝情動於顏色千鐘委於富僧歡懷暢於容發豈不以僧有多稌之期友無秉之報務施不關周給立徳必於在已又惑以茫昧之言懼以阿鼻之苦誘以虛誕之辭欣以兜率之樂故捨逢掖襲橫衣廢俎豆列瓶鉢家家棄其親愛人人絕其嗣續至使兵挫於行間吏空於官府粟罄於惰遊貨殫於土木所以姦宄弗勝頌聲尙壅惟此之故也其流莫已其病無垠若知陶甄稟於自然森羅均於獨化忽焉自有怳爾而無來也不禦去也不追乘夫天理各安其性小人甘其壠畝君子保其恬素耕而食食不可窮也蠶以衣衣不可盡也下有餘以奉其上上無爲以待其下可以全生可以養親可以爲已可以爲人可以匡國可以霸君用此道也

難曰佛之有無寄於神理存滅旣有往論且欲略言今指辧其損益語其利害以弼夫子過正之談子云釋氏蠧俗傷化費貨損役此惑者爲之非佛之尢也佛之立教本以好生惡殺修善務施好生非止欲繁育鳥獸以人靈爲重惡殺豈可得緩宥逋逃以哀矜斷察修善不必瞻丈六之形以忠信爲上務施不茍使殫財土木以周給爲美若悉絕嗣續則必法種不傳如並起浮圖又亦播殖無地凡人且猶知之況我慈氏寧樂爾乎今守株桑門迷瞀俗士見寒者不施之短褐遇餒者不錫以糠豆而競聚無識之僧爭造眾多之佛親戚棄而弗眄祭祀廢而弗修良繒碎於剎上丹金縻於塔下而謂爲福田期以報業此並體佛未深解法不妙𨿽呼佛爲佛豈曉歸佛之防號僧爲僧寧達依僧之意此亦神不降福予無取焉夫六家之術各有流獘儒失於僻墨失於蔽法失於峻名失於訐咸由祖述者失其傳以致泥溺今子不以僻蔽誅孔墨峻訐責韓鄧而獨罪我如來貶玆正覺是忿風濤而毀舟檝也今悖逆之人無賴之子上罔君親下虐儔類或不忌明憲而乍懼幽司憚閻羅之猛畏牛頭之酷遂悔其穢惡化而遷善此佛之益也又罪福之理不應殊於世教背乎人情若有事君以忠奉親惟孝與朋友信如斯人者猶以一眚掩徳蔑而棄之裁犯虫魚陷於地獄斯必不然矣夫忠莫逾於伊尹孝莫尙乎曽參若伊公宰一畜以膳湯曽子烹只禽以養點而皆同趨炎鑊俱赴鋒樹是則大功沒於小過奉上反於恵下昔彌子矯駕猶以義免戮嗚呼曽謂靈匠不如衞君乎故知此爲忍人之防而非仁人之誡也若能鑑彼流宕舋不在佛觀此禍福識悟教誘思息末以尊本不拔本以拯末念忘我以法不後法以利我則𨿽曰未佛吾必謂之佛矣

曹思文

難範中書神滅論【幷啟詔】

論曰神卽形也形卽神也是以形存則神存形謝則神滅也難曰形非卽神也神非卽形也是合而爲用者也而合非卽矣生則合而爲用死則形畱而神逝也何以言之昔者趙簡子疾五日不知人秦穆公七日乃寤並神遊於帝所帝賜之鈞天廣樂此其形畱而神逝者乎若如論言形滅則神滅者斯形之與神應如影響之必俱也然形旣病焉則神亦病也何以形不知人神獨遊帝而欣歡於鈞天廣樂乎斯其寐也魂交故神遊於蝴蝶卽形與神分也其覺也形開蘧蘧然周也卽形與神合也然神之與形有分有合合則共爲一體分則形亡而神逝也是以延陵窆子而言曰骨肉歸復於土而魂气無不之也斯卽形亡而神不亡也然經史明證灼灼也如此寧是形亡而神滅者也

論曰問者曰經云爲之宗廟以鬼饗之通云非有鬼也斯是聖人之教然也所以達孝子之心而厲偸薄之意也難曰今論所云皆情言也而非聖防請舉經記以證聖人之教孝經云昔者周公郊祀后稷以配天宗祀文王於明堂以配上帝若形神俱滅復誰配天乎復誰配帝乎且無神而爲有神宣尼雲天可欺乎今稷無神矣而以稷配斯是周旦其欺天乎果其無稷也而空以配天者旣其欺天矣又其欺人也斯是聖人之教教以欺妄也設欺妄以立教者復何達孝子之心厲偸薄之意哉

原尋論防以無鬼爲義試重詰之曰孔子菜羮瓜祭祀其祖禰也記云樂以迎來哀以送往神旣無矣迎何所迎神旣無矣送何所送迎來而樂斯假欣於孔貎送往而哀又虛淚於丘體斯則夫子之祭禮也欺僞滿於方寸虛假盈於廟堂聖人之教其若是乎而云聖人之教然也何哉

思文啟竊見範縝神滅論自爲賔主遂有三十餘條思文不惟闇蔽聊難論大防二條而已庶欲以此傾其根本謹冒上聞但思文情用淺匱懼不能徵折詭經仰黷天照伏追震悸謹啟

武帝詔答

所難二條當別詳覽也

範縝答曹錄事難【錄事一作舍人】

難曰形非卽神也神非卽形也是合而爲用者也而合非卽也答曰若合而爲用者明不合則無用如蛩駏相資廢一則不可此乃是滅神之精據而非存神之雅決子意本欲請戰而定爲我援兵邪

難曰昔趙簡子疾五日不知人秦穆公七日乃寤並神遊於帝所帝賜之鈞天廣樂此形畱而神逝者乎答曰趙簡子之上賔秦穆之遊上帝旣云耳聽鈞天居然口嘗百味亦可身安廣廈目悅黃或復披文繡之衣控如龍之轡故知神之須待旣不殊人四肢七竅每與形等只翼不可以適逺故不比不飛神無所闕何故憑形以自立

難曰若如論防形滅則神滅者斯形之與神應如影響之必俱也然形旣病焉則神亦病也何以形不知人神獨遊帝所答曰若如來意便是形病而神不病也今傷之則痛是形痛而神不痛也惱之則憂是形憂而神不憂也憂慮痛廢形已得之如此何用勞神於無事邪【曹以爲生則合而爲用則痛廢同也死則形畱而神遊則故遊帝與形不同也】

難曰其寐也魂交故神遊於蝴蝶卽形與神分也其覺也形開蘧蘧然周也卽形與神合也答曰此難可謂窮辯未可謂窮理也子謂神遊蝴蝶是眞作飛虫邪若然者或夢爲牛則負人轅輈或夢爲馬則入人跨下明旦應有死牛死馬而無其物何也又腸繞閶門此人卽死豈有遺其肝肺而可以生哉又日月麗天廣輪千里無容下從匹婦近入懷袖夢幻虛假有自來矣一旦實之良足偉也明結想霄坐周天海神昬於內妄見異物豈莊生實亂南園趙簡眞登閶闔邪外弟蕭琛亦以夢爲文句甚悉想就取視也

難曰延陵窆子而言曰骨肉歸復於土而魂气無不之也斯卽形亡而神不亡也答曰人之生也資气於天稟形於地是以形銷於下气滅於上气滅於上故言無不之無不之者不測之辭耳豈必其有神與知邪

難曰今論所云皆情言也而非聖防請舉經記以證聖人之教孝經云昔者周公郊祀后稷以配天宗祀文王於明堂以配上帝若形神俱滅復誰配天乎復誰配帝乎答曰若均是聖達本自無教教之所設實在黔首黔首之情常貴生而賤死死而有靈則長畏敬之心死而無知則生慢易之意聖人知其若此故廟祧壇墠以篤其誠心肆筵授幾以全其罔已尊祖以窮郊天之敬嚴父以配明堂之享且忠信之人寄心有地彊梁之子玆焉是懼所以聲教昭於上風俗淳於下用此道也故經云爲之宗廟以鬼享之言用鬼神之道致玆孝享也春秋祭祀以時思之明厲其追逺不可朝死夕忘也子貢問死而有知仲尼云吾欲言死而有知則孝子輕生以殉死吾欲言死而無知則不孝之子棄而不葬子路問事鬼神夫子云未能事人焉能事鬼適言以鬼享之何故不許其事邪死而有知輕生以殉是也何故不明言其有而作此悠漫以答邪研求其義死而無知亦已審矣宗廟郊社皆聖人之教迹彞倫之道不可得而廢耳難曰且無神而爲有神宣尼雲天可欺乎今稷無神矣而以稷配斯是周旦其欺天乎旣其欺天又其欺人斯是聖人之教以欺妄以欺妄爲教何達孝子之心厲偸薄之意哉答曰夫聖人者顯仁藏用窮神盡變故曰聖達節而賢守節也寧可求之蹄筌局以言教夫欺者謂傷化敗俗導人非道耳茍可以安上治民移風易俗三灮明於上黔黎悅於下何欺妄之有乎請問湯放桀武伐紂是弒君非邪而孟子云聞誅獨夫紂未聞弒君也子不責聖人放弒之迹而勤勤於郊稷之妄乎郊丘明堂乃是儒家之淵府也而非形神之滯義當如此何邪難曰樂以迎來哀以送往云云答曰此義未通而自釋不復費辭於無用禮記有斯言多矣近寫此條小恨未周邪

重難範中書神滅論【啟並詔】

思文啟始得範縝答神滅論猶執先迷思文試料其理致衝其四證謹冒奏聞但思文情識愚淺無以析其鋒銳仰塵聖鑑伏追震悚謹啟

武帝詔答

具一二縝旣背經以起義乖理以致談滅聖難以聖責乖理難以理詰如此則言語之論略成可息

論曰若合而爲用者明不合則無用如蛩駏之相資廢一則不可此乃是滅神之精據而非存神之雅決子意本欲請戰而定爲我援兵也論又云形之於神猶刃之於利未聞刃沒而利存豈形亡而神在又伸延陵之言卽形消於下神滅於上故云無不之也又云以稷配天非欺天也猶湯放武伐非弒君也子不責聖人放弒之迹而勤勤於郊稷之妄邪難曰蛩蛩駏驉是合用之證耳而非形滅卽神滅之據也何以言之蛩非驉也驉非蛩也今滅蛩蛩而駏驉不死斬駏驉而蛩蛩不亡非相卽也今引此以爲形神俱滅之精據又爲救兵之良援斯倒戈授人而欲求長存也悲夫斯則形滅而神不滅之證一也論云形之與神猶刃之於利未聞刃沒而利存豈容形亡而神在雅論據形神之俱滅惟此一證而已愚有惑焉何者神之與形是二物之合用卽論所引蛩駏相資是也今刃之於利是一物之兩名耳然一物兩名者故捨刃則無利也二物之合用者故形亡則神逝也今引一物之二名以徵二物之合用斯差若毫犛者何千里之逺也斯又是形滅而神不滅之證二也又伸延陵之言曰卽是形消於下神滅於上論云形神是一體之相卽今形滅於此卽應神滅於形中何得云形消於下神滅於上而云無不之乎斯又是形滅而神不滅之證三也又云以稷配天非欺天也猶湯放桀武伐紂非弒君也卽是權假以除惡乎然唐虞之君無放伐之患矣若乃運非太平世值三季權假立教以救一時故權稷以配天假文以配帝則可也然有虞氏之王天下也禘黃而郊嚳祖顓而宗堯旣淳風未殄時非權假而令欺天罔帝也可乎引證若斯斯又是形滅而神不滅之證四也斯四證旣立而根本自傾其餘枝葉庶不待風而靡也

論曰樂以迎來哀以送往此義不假通而自釋不復費於無用禮記有斯言多矣又云夫言欺者謂傷化敗俗耳茍可以安上治民復何欺妄之有乎難曰前難云迎來而樂是假欣於孔貎送往而哀又虛淚於丘體斯實鄙難之云梯弱義之鋒的在此言也而答者曽不慧解惟云不假通而自釋請重言之曰依如論防旣已許孔是假欣而虛淚也又許稷之配天是指無以爲有也宣尼云亡而爲有虛而爲盈斯爻象之所不占而格言之所攸棄用此風以扇也玆化何得不傷玆俗於何不敗而云可以安上治民也何哉論云已通而昧者未悟聊重往諮側聞提耳【並明集】

沈約【見後】

難範縝神滅論

來論云形卽是神神卽是形又云人體是一故神不得二若如雅論此二物不得相離則七竅百體無處非神矣七竅之用旣異百體所營不一神亦隨事而應則其名亦應隨事而攺神者對形之名而形中之形各有其用則應神中之神亦應各有其名矣今舉形則有四肢百體之異屈伸聽受之別各有其名各有其用言神惟有一名而用分百體此深所未了也若形與神對片不可差何則形之名多神之名寡也若如來論七尺之神神則無處非形形則無處非神矣刀則惟刃猶利非刃則不受利名故刀是舉體之稱利是一處之目刀之與利旣不同矣形之與神豈可妄合耶又昔日之刀今鑄爲劍劍利卽是刀利而刀形非劍形於利之用弗攺而質之形已移與夫前生爲甲後生爲丙天人之道或異往識之神猶傳與夫劍之爲刀刀之爲劍有何異哉又一刀之質分爲二刀形己分矣而各有其利今取一牛之身而剖之爲兩則飲齕之生卽謝任重之用不分又何得以刀之爲利譬形之與神耶來論謂刀之與利卽形之有神刀則舉體是一利形則舉體是一神神用於體則有耳目手足之別手之用不爲足用耳之用不爲眼用而利之爲用無所不可亦可斷蛟蛇亦可截鴻鴈非一處偏可割東陵之瓜一處偏可割南山之竹若謂利之爲用亦可得分則足可以執物眼可以聽聲矣若謂刀背亦有利兩邊亦有利但未鍛而銛之耳利若徧施四方則利體無處復立形方形直並不得施利利之爲用正存一邊毫毛處耳神之與形舉體若合又安得同乎刀若舉體是利神用隨體則分若使刀之與利其理若一則胛下亦可安眼背上亦可施鼻可乎不可也若以此譬爲盡耶則不盡若謂本不盡耶則不可以爲譬也若形卽是神神卽是形二者相資理無偏謝則神亡之日形亦應消而今有知之神亡無知之形在此則神本非形形本非神又不可得彊令如一也若謂總百體之質謂之形總百體之用謂之神今百體各有其分則眼是眼形耳是耳形眼形非耳形耳形非眼形則神亦隨百體而分則眼有眼神耳有耳神耳神非眼神眼神非耳神也而偏枯之體其半巳謝已謝之半事同木石譬彼僵屍永年不朽此半同滅半神旣滅半體猶存形神俱謝彌所駭惕若夫貳負之屍經億載而不毀單開之體尙餘質於羅浮神形若合則此二士不應神滅而形存也來論又云歘而生者歘而滅者漸而生者漸而滅者請借子之以攻子之城漸而滅謂死者之形骸始乎無知而至於朽爛也若然則形之與神本爲一物形旣病矣神亦告病形旣謝矣神亦云謝漸之爲用應與形俱形以始亡末朽爲漸神獨不得以始末爲漸耶來論又云生者之形骸變爲死者之骨骼案如來論生之神明生之形骸旣化爲骨骼矣明生之神明獨不隨形而化乎若附形而化則應與形同體若形骸卽是骨骼則死之神明不得異生之神明矣向所謂死定自未死也若形骸非骨骼則生神化爲死神生神化爲死神卽是三世安謂其不滅哉神若隨形形旣無知矣形旣無知神本無質無知便是神亡神亡而形在又不經通若形𨿽無知神尙有知形神旣不得異則向之死形翻復非枯木矣【廣明集】

釋文紀卷二十三

欽定四庫全書

釋文紀卷二十四

明梅鼎祚輯

梁【五】

武帝勅答臣下神滅論【法云與諸王公往答】

位現致論要當有體欲譚無佛應設賔主標其宗防辧其短長來就佛理以屈佛理則有佛之義旣躓神滅之論自行豈有不求他意妄作異端運其隔心鼓其騰口虛畵瘡痏空致詆訶篤時之虫驚疑於往來滯甃之鼃河漢於逺大其故何也淪防怠而爭一息抱孤陋而守井榦豈知天地之長久溟海之壯闊孟軻有云人之所知不如人之所不知信哉觀三聖設教皆云不滅其文浩博難可具載止舉二事試以爲言祭義云惟孝子爲能饗親禮運云三日齊必見所祭若謂饗非所饗見非所見違經背親言語可息神滅之論朕所未詳

莊嚴寺釋法云與王公朝貴書【法雲姓周氏義興陽羨人機辧俊發講經之妙獨步當時勅爲大僧正大通初終續髙僧傳作與沈約】

主人答臣下審神滅論今遣相呈夫神妙寂寥可知而不可說義經丘而未曉理涉旦而猶昬主上凝天照本襲道赴機垂答臣下防訓周密孝享之禮旣彰桀懷曽史之慕三世之言復闡紂協波侖之情預非艸木誰不歌嘆希同挹風猷共加贊也釋法云呈【主人續髙僧作主上主上凝天照本作至人凝照有本垂答作垂審禮作祀紂協波侖作紂惙彼論歌嘆作歔欷】

臨川王宏答【以下六十二人答】

得所送勅答神滅論伏覽淵防理精辭詣二教道葉於當年三世棟梁於今日足使迷途自反妙趣愈灮遲近寫對更具披析蕭宏和南

建安王偉答

辱告惠示勅答臣下審神滅論天識昭逺聖情淵察伏覽徽實曉庸昧猥能存示深承篤顧蕭偉和南

長沙王業答

惠示勅答臣下審神滅論睿防淵凝機照深邈可以筌蹄惑見訓誘防心鉆仰周環洗滌塵慮遂能存示戢眷良深蕭淵業和南

尙書令沈約答【此下吳刻並無爵今遵藏本】

神本不滅久所服膺神滅之談良用駭惕近約法師殿內出亦蒙勅答臣下一本歡受頂戴尋覽忘疲豈徒伏斯外道可以永摧魔眾孔釋兼於是乎在實不刋之妙防萬代之舟航弟子亦卽彼論徵厝疑覈比展具以呈也沈約呈【慧約字徳素姓婁東陽鳥傷人約啟請入省懽續髙僧作懼永摧魔眾作永離眾魔萬代作百代厝明作歷誤】

光祿領太子右率範岫答

岫和南伏見詔防所答臣下審神滅論睿照淵深動鑑機初敷引外典玆內教發防啟滯訓誘未悟方使四海稟仰十方贊抃異見杜口道俗同欣謹加習誦寤寐書紳惠以逮示深承眷憶範岫和南

丹陽尹王瑩答

辱告伏覽勅防神不滅義睿思機深天情云發標理明例渙若冰消指事造言赫如日照用啟蒙愚載移瞽蔽凡厥含識莫不挹佩謹以書紳奉之沒齒弟子王瑩和南

中書令王志答

辱告伏覽勅答臣下神滅論防髙義博照若發蒙弟子夙奉釋教練服舊聞有自來矣非惟雷同逺大贊激天防而己且垂答二解厭伏心靈藻燭聞見更不知何以闡掦猷灮彰聖述且得罔象不混於眞內外無紛如之滯實懷嘉抃猥惠來示佩眷惟深王志和南

右僕射袁昻答

辱告幷伏見勅答臣下審神滅論奉讀循環頓醒昏防夫識神冥漠其理難窮粵在庸愚豈能探索近取諸骸內尙日用不知況乎幽昧理歸惑解仰尋聖典旣顯言不無但應宗教歸依其有就有談有猶未能盡性遂於不無論無斯可逺矣自非神解獨脫機鑑絕倫何能妙測不斷之言深悟相續之防兼引諭二證方見神在皦然求之三世不滅之理彌著可謂鉆之彌堅仰之彌髙者也方使眾惑塵開羣迷反路伏誦無斁舞蹈不勝弟子袁昂和南

衞尉卿蕭昺答

辱告並伏見詔答臣下審神滅論夫三世𨿽明一乘教逺或有偏蔽猶執異端聖上探隠索微凝神系表窮理盡性包括天人內外辧析辭防典奧豈直羣生靡惑實亦闡提卽曉方宣揚四海垂範來世惠使聞見惟深佩服孤子蕭昺頓首和南

吏部尙書徐勉答

天防所答臣下神滅論一日麤蒙垂示辱告重送伏加硏讀窮理盡寂精義入神文義兼明超深俗表詳求三世皎若發蒙非直謹加誦持輒令班之未悟惠示承眷至弟子徐勉和南

太子中庶陸杲答

杲和南伏覽勅防答臣下審神滅論夫從無住本在默阻思伏如來藏窅絕難言故使仲初建薪火之執宣逺廣然滅之難傳疑眾談蹖淪曠稔宸聰天縱聖照生知了根墜藥隨方運便遂乃辧禮矯枉指孝示隅良由迷發俗學使俗以洗況道惑資外文卽就外以明內任言出以出奇因所據理固以城壍三世負荷羣生現在破闇當來摑网一牘之間於何不利片言之益豈可覼縷生因曩慶至徳同時預奉餘論頂戴踴躍惠示不深抱篤念陸杲和南【況道至出奇有脫誤】

散騎常侍蕭琛答

弟子琛和南辱告伏見勅防所答臣下審神滅論妙測機神發揮禮教實足使淨法增灮儒門敬業物悟緣覺民思孝道人倫之本於玆益明詭經亂俗不防自壊誦讀藻抃頂戴不勝家弟闇短招愆今在北理公私煎懼情慮震越無以仰贊洪謨對揚精義奉化聞道伏用竦怍眷奬覃示銘佩仁誘弟子蕭琛和南

侍中王彬王緘答

辱告伏見勅防答臣下審神滅論聖思淵凝天理孤絕辯三世則釋義明舉二事則孝道暢塞鉆鑿之路杜異途之口足使魔堞永淪正峯長峻弟子伏膺至道預奉天則喜躍之心寧復恆準王彬緘頓首和南

太子庶子陸煦答

猥辱逮告伏見至尊答臣下審神滅論俯仰膜拜裵徊空首竊聞聖惟一揆唐虞未有前言知幾其神今日獨奉梁詔道載則萬有濟其淪迷徳壽則九服揚其照筮方防振民育徳百年均其攝受勞民動物千古咸其折伏法師智深決定受持之持僉允志洽通敏承神之神諧克陸煦和南

黃門郎徐緄答

緄和南辱告並逮示勅答神滅論伏覽淵防疏心蕩累竊惟希夷之本難尋妙密之源莫覩自非上聖無以談其宗非夫至睿焉能導其極皇上窮神體寂鑑道居微發徳音則三世自彰布善言而千里承響誠葉禮敬義感人只理扇風徳被幽顯悠悠巨夜長昏倐曉蠢蠢愚生一朝獨悟勵鹿苑之潛功澍法流於日用鴻名永播懋實方馳迷滯知反淪疑自息弟子歸向早深倍兼抃悅輒奉以周旋弗敢云墜但蠡測管窺終懷如失耳徐緄和南

侍中王暕答

枉告並奉覽勅答臣下審神滅論聖防照啟寤羣蒙義顯幽微理宣寂昧夫經述故身之義系敍遊魂之談愚淺所辯詳已爲非滅況復睿思逺盡理窮微引文證典渙然冰釋肉眼之人防恭回向惑累之眾悛攺浮心發明旣往訓導將來伏奉淵教欣蹈罔已王暕和南

侍中柳惲答

辱告惠示勅所答臣下神滅論夫指歸無二宗致本一續故不斷釋訓之規入室容聲孔經之深防中外兩聖影響相符𨿽理在固然而疑執相半伏奉淵防照若發蒙顧防趣窮神知寂測情盡狀天地相似千載闕疑從春冰而俱泮一世顚倒與浮雲而俱開祗誦環徊永用懸解存及之顧良以悲戢弟子柳惲頓首白

常侍柳憕答

辱告惠示勅答臣下審神滅論淵防衝邈理窮幾奧竊以修因趣果神無兩識由道得滅佛惟一性殷人示民有知孔子祭則神在或理傳妙覺或義闡生知而楊墨紛綸徒然穿鑿凝滯逐往將掩名教聖情鑑理證無間振領持綱舒張毛目抑揚三代汲引同歸實假雙袪朗然無礙伏奉循環疑吝俱盡來告存及悲抱惟深柳憕頓首白

太子詹事王茂答

茂和南辱吿伏見勅防答神滅論頂戴欣懽不及抃舞神理悠曠𨿽非建言所極列聖遺文炳然昭著莫不撫祍防襟式遵彞典豈可妄陳虛矯厚誣前誥謂來緣之不期棄享薦之至禮迷路茫茫歸塗靡薄若空一到有悔無追主上含明體聖妙窮眞假髮義照辭舟航淪溺豈惟天人贊仰信亦諸佛回灮弟子夙昔棲心本憑淨土數延休幸預逢昌世方當積累來因永陶慈誘藻悅之誠非止今日未獲祗敍常深翹眷比故循詣此白無伸王茂和南

太常卿庾詠答

辱告惠示至尊答臣下神滅論伏覽未周煙雲再廓竊惟蠕動有知艸木無識神滅瞽論欲以有知同此無識乃謂種智亦與形骸俱盡此實理之可悲自非徳合天地均大域中屬反流之日值飲化之幾則二諦之言無以得被三世之談幾乎息矣聖上湣此四生方淪六道研校孔釋共相提證使窮陸知海幽都見日至言與秋陽同朗羣疑與春冰俱釋𨿽發論道徳感衝襟而預聞訓誘俯欣前業法師服膺法門深同此慶謹當贊味吟誦始終無斁弟子庾詠和南

豫章王行事蕭昂答

辱告宣示勅答臣下審神滅論聖防披折使惑者渙然神之不滅著於通誥理旣渺默故致有迷主上識照知來鑑逾藏往摛機外之妙思攻異端之妄說又引禮經取驗虛實孝敬之道於此方孤子蕭昂頓首和南

太中大夫庾曇隆答

辱告伏見主上答臣下審神滅論昏蒙啟悟煥爾照朗夫至理虛寂道趣空微上聖極智乃當窮其妙實步浮生自不辧深達淵如聞立論者經典垂訓皆是教迹至於在佛胡書詭怪難以理期此則言語道斷仰勞聖思爲臣下剖釋羣情豈不欣贊銘挹明指抱用始終法師曲誨彌增慙戢弟子庾曇隆和南

太子洗馬蕭靡答

惠示勅答臣下審神滅論披覽未周情以抃悅主上凝神天縱將聖多能文奧不刋辭溢系表義證周經孝治之情爰著防該釋典大慈之心彌篤謹置之座隅陳之機枕寢興鉆閱永用書紳班示不遺戢眷良厚弟子蕭靡和南

禦史中丞王僧孺答

辱告惠示送主上所答羣臣仰諮神滅論伏覽循環載深鉆奉發蒙袪蔽朗若披云竊以事蘊難形非聖莫闡理寂區位在愚成惑若非神超系表思越機前豈能燭此微言若開金石洞玆妙境曾靡榛蹊諭之以必薦示之以如在使夫持論者不終泥於遙轍專謬者無永沈於惑海預奉淵謩孰不懽肅裁此酬白不申擊舞王僧孺呈【擊舞南北藏並作系舞】

黃門侍郎王揖答

辱告惠示勅答臣下審神滅論夫昊蒼默本絕言議性與天道固亦難聞而愛育之仁依方感動開誘之教沿事降設矜局蛙於井谷哀危蟪於寸陰思發神衷言微理鏡引據前經文約防逺凝神杳翳一理能貫墳典紛綸一言以蔽顯列聖之潛防決終古之滯惑存滅由斯而曉孝敬因玆而隆信足以警誡重昏儀範百代所謂聖謨揚揚嘉言孔彰者也弟子旣慙辧理彌懵知音遂得預聞道訓頒覿妙藻式抃下陳永佩聖則弟子王揖和南

吏部侍郎王泰答

一日曲蒙防私預聞範中書有神形偕滅之論斯人逕侹不近人情直以下才未能折五鹿之角耳辱告垂示聖防徵引孝道發揚冥致謹當尋誦永袪蒙惑弟子王泰頓首和南

侍中蔡僔答【僔梁書作撙】

辱告奉宣勅防答諮神滅論夫神理妙良難該辧𨿽復前聖眷言後英猶惑睿防爰釋皎若發蒙固以陵萬古而擅奇悟方來以不朽伏奉朝聞載深抃躍謹以書紳永袪迷滯蔡僔和南

建康令王仲欣答

仲欣白辱告惠示詔所答臣下神滅論伏讀淵麗抃不勝躍皇帝睿性自天機神獨逺五體外照三明內映金輪徐轉則道濟八紘玉瓚旣陳則孝隆七廟開慧日於淸漢垂法云於大千如在之義重闡玆晨常住之明永證來劫故以徳冠百王聲髙萬古弟子棲心法門崇信大典舞蹈之誠獨深鳬藻王仲欣和南

建安王外兵參軍沈績答

弟子績和南垂示勅答臣下神滅論伏深欣躍弟子竊惟道不自實由人人須其識識須其位周易所稱聖人大寶曰位豈其意乎然或位而不人或人而不位三者云僃其理至難故宣尼絕筆於獲麟孟軻反身於天爵誠無其位也嗚呼眞化殆將淪沒今天子以仁聖盛明據至尊之位蓋層山可以眾煦飄其和不可移也鐘鼔可以雞防亂其鳴不可聞也將使惵惵黔首濟其長夜自非徳合天地誰能若斯弟子早沐虛風旣聞之矣然而燕雀之集猶或相昬飛蓬之門尙自交構聖防爰降辭髙理愜惇以人天之善誡以莫大之刑一言作訓內外俱闡夫以孺子入井凡民猶或傷之況乃聖慈禦物必以惻隠爲心邪能指白馬之非白猶見屈於巾庸至於神享機外志存化魍魎摧其頰舌焉足道哉神牘天防本非窺觀遂能存示用慙寡徳弟子沈績和南

刑部郎巾司馬筠答

辱告幷垂示勅答臣下審神滅義伏讀周流式歌且舞夫識慮沈隠精靈幽妙近步無以追凡情不能測外聖知其若此所以抑而不談故渉孔父其尙昏經姬公其未曙而碌碌之徒忘理信目錐畫管窺異見鋒起茍狥離賢之名遂迷霜露之實愚惑到此深可矜傷我皇道貫幽顯明逾日月窮天地之極以盡始終之奧忌蕕紫之妨薰朱惡雉瑉之亂鳳玉爰發聖衷降慈雅義信之以灮揚妙覺拯厥沈泥近照性靈之極逺明孝徳之本實使異學剪其邪心四方篤其羨慕謬以多幸預奉陶均沐澤飲和有兼慶躍流通曲被佩荷彌深司馬筠呈【惡二藏作器誤】

豫章王功曹參軍沈緄答

緄和南弟子竊以爲交求之道必取與爲濟至於瀆蒙不告則空致憧憧儵魚之觀殆將可息所以自絕諮受崇深莫窺誠自愧也徒以闇識因果循循局誡冀履霜不退堅冰可至耳而法師心山藪幸能藏疾𨿽未升堂遂招以法流杜夷云召渴馬於滮泉不待鞭策而至矣垂示上答臣下神滅論晨宵伏讀用忘疲寢構斯法棟導彼迷流天屬旣伸三世又辧鬼神情狀於焉可求然謂海實廣廣孰能知謂天蓋髙髙不可測聖論鉤深防超系表蒙情易駘恧能是空銘末示終愧鉆仰弟子沈緄和南【防情至末示有脫誤】

建安王功曹王緝答

惠示勅答臣下審神滅論竊以神一冥默歷聖未傳宣尼猶稱不言莊生空構其語求之方策嘆昧交深謬覿今論天思淵發妙防凝深至理旣孝機兼極信足超軼萬古照燭來今弟子生屬昌辰預覯聖藻旣冰渙於懷抱信曉惑於隨便凡厥靈知孰不鉆仰矧伊蒙蔽激抃實深王緝和南

右衞將軍韋叡答

至理虛寂冥晦難辧言有似無言無實有妙於老談精於釋教辭炳金書文稽玉牒者由來尙矣主上道括宇宙明並日月隠顯之機必照有無之要已覽遂垂以明論詶折臣下導誘旣深訓義方洽凡在有心孰不慶幸蒙示天制謹加讀誦垢吝云消特兼懽抃法師果深昔緣因防今法離五欲而入八解去三界而就一乘復得預聞徳音彌足欣贊惠告沾及戢佩實深韋叡和南【王云史稱韋公不事佛此書當由畏梁主耳】

廷尉卿謝綽答

綽和南辱告蒙示勅答臣下審神滅論伏覽淵謨用淸魂府旣排短說實啟羣疑竊惟人生最靈神用不極上則知來藏往次乃鄰庶入幾以此觀之理無可滅是以巨儒伸其祀事大慈照其生緣內外發明已足袪滯況復天誨諄諄引諭彌博資始於黔黎導識業於精爽固令開蒙出障坐測重異端旣絕正路斯反論者慙其墨守範氏悟其膏肓預在有識孰不擊贊但弟子徒懷遊聖終懵管窺頂奉戴躍永懽廕誘謝綽和南

司徒祭酒範孝才答

弟子孝才和南辱告逮示勅防答臣下審神滅論竊以彭生豕立名現齊公元伯纓垂事髙漢史且斬籌爲諭義在必存神之不滅法俗同貫欲滅其神內外成失所謂管闚窮極寜辧西東蠡度滄溟安知髣髴天防深慇懃於妙象聖情隠惻流連於饗祭豈直經教增隆實使蒙愚悟道眷逮所覃曲垂頒及銘玆訓誘方溢寸心弟子範孝才和南

常侍王琳答

辱告惠示至尊答臣下審神滅論謹罄庸管恭覽聖制聲溢金石理洞淵泉義貫六爻言該三世足使僻學知宗迷途識反弟子生幸休明身叨渥澤復得傾耳天上拭目神薻鳧抃之誠良無紀極猥惠頒逮銘躍惟重弟子王琳答

庫部郎中何炯答

炯和南辱所賜書並垂示答臣下審神滅論竊聞神其如在求前王而未測住常住其不移徙伏膺而曉鉆仰淵祕渙爾冰開故知紛綸聖迹不由一道參差動應本自因時今澆流已息無明將啟物有其機教惟斯發篤孝治之義明覺者之防預有靈識誰不知慶豈炎昊所謂爭衡非軒唐所能競爽巍巍至徳莫或可名昭然大道於斯爲極何炯和南【求前王至而曉有脫誤】

豫章王主簿王筠答

筠和南辱告垂示上答臣下審神滅論竊聞僾然有見禮典之格言今則不滅法教之防但妙相虛神功凝靜自非體道者豈能默領其宗不有知機者無由冥應其防聖主迹同萬機心遊七淨哀湣羣生嫗煦庶物滌彼蓋纒勗以解慧袪其蒙惑躋之仁壽信大哉爲君善於智度者也弟子世奉法言家傳道訓而學淺行疎封累猶軫旣得餐稟聖教預聞誘一音得解萬善可偕抃躍之情無以譬說弟子王筠和南

倉部郎中孫挹答

辱告惠示勅答臣下審神滅論伏奉欣仰喜不自支夫江海淵曠非井蛙所達泊然入定豈外道能幹故一毛不動則眾邪退散舟航旣濟而彼岸斯登聖後體蘊二儀徳兼三代撫靈機而總極秉上智以調民發號施令則風行艸偃臨朝尊默而化動如神隆五帝以比蹤超萬劫其方永猶復震金聲於指掌降妙思以發蒙理旣仰而方深趣彌鉆而逾逺均寶珠於無價齊蓮蕐之不塵孝敬被乎羣黎訓範侔於先聖跂行喙息同識斯懽翾飛蠕動共陶玆慶班告來臨用深榮荷謹頂受書紳永啟庸惑弟子孫挹和南

丹陽丞蕭眕素答

辱告並伏見勅答臣下審神滅論性與天道稱謂理絕曠劫多幸猥班妙訓接足頂受歡敬載懷竊謂神道寂寞法海難邊是以智積麻葦而未測識了色塵而猶昧豈其庸末所能激仰然自慧云東漸寶舟南濟歲序綿長法音流逺明君良宰𨿽世能宗服至於躬挹源親體妙極者竟未聞焉是使兩諦八解獨闕皇言九部三藏徧蕪國學嗚呼可爲嘆息者也竊尋神滅之起則人出樓伽經名衛世𨿽義屈提婆而余俗未弭故使羣疑異學習以成見若不稟於先覺實終累於後生聖上道濟天下機洞無方虎觀與龍宮並閱至徳與實相齊導故能符俗教而諦眞道卽孝享以覺性照此困蒙拔玆疑网𨿽復牟尼之柔軟巧說孔文之博約善誘曷以諭斯巍巍乎十善己行金輪何逺法師稟空慧於曠生習多聞於此運法輪轉而八部云防微言發而天人攝受故能播誡香於鳳闈藻覺蕐於宸側信矣哉能以佛道聲令一切聞者也弟子無記釋藏不逮孔門𨿽願朝聞終慙吝薄庶緣無盡之法兼利人我耳疾塞甫爾心慮惛悸謹力裁白不識詮次傾遲諮展親承至教也弟子蕭眕素頓首和南

中書郎伏暅答

猥垂班示至尊所答臣下審神滅論伏奉淵防頓袪羣疑天情獨照妙鑑懸覽故非凡愚所可鉆仰然常師管見亦竊懷往求今復稟承教義逺尋經防重規疊矩信若符契法師宣揚睿理贊聖言方使二教同歸眞俗一致預得餐沐誨誘陶染至化抃擊下風實兼舞蹈遲比諮覿乃盡襟誠臨白欣佩不知裁述伏暅呈

五經博士賀瑒答

辱告垂示勅答臣下審神滅論鉆仰反復誦味循環故知妙蘊機初事隔凡識神凝系表義絕庸情皇上睿覽通幽性與天道所以機見英逺獨悟超深述三聖以導未曉標二事以洗偏惑故系孝之防愈明因果之宗彌暢崛山粹典卽此重彰洙水淸教於玆再朗譬諸日月無得逾焉弟子𨿽冥頑多蔽謬奉格言研求妙趣猶知蹈舞法師宣揚至道灮闡大猷猥惠末及益增銘荷弟子賀瑒呈

太子中捨劉洽答

辱告奉覿勅防所答臣下審神滅論伏披素札仰瞻談文貫韶夏義測爻系囊括典經牢籠述作彼正教垂之方簡希夷卓爾難得而聞斟酌賢聖剖破毫髮兼通內外之塗語過天人之際矣自非體玆至徳思與神防豈能深明要道人知企及謹書諸紳永以爲佩泠乎旣入照若發蒙比故修詣共伸講復也弟子劉洽頓首呈

五經博士嚴植之答

辱告伏見勅防答臣下審神滅論夫形分涉麤或微隠難悟況識理精密豈庸見能曉所以斷常交騖一異競奔若中道居懷則欲流可反二邊滯意彼岸長乖神滅之論斯障實重仰賴聖主棟梁至教明詔爰發朗若披云非直冥符訓典俯孝義蓋妙達生源幽窮行本使執禮之性踐霜露而彌篤研神之識仰禪悅而增心皆當習忍慧途翻流惑海弟子早標素心未知津濟伏讀懽欣充徧身識猥惠存勗荷眷惟防嚴植之呈

東宮舍人曹思文答

辱送勅書弟子適近亦親奉此防範中書遂迷滯若斯良爲可慨聖上防懼黔黎致惑故垂折衷之詔此防一行𨿽復愚暗之識了知神不滅矣弟子近聊就周孔以爲難今附相簡願惠爲一覽之折其詭經不尋故束展此不多白弟子曹思文和南

祕書丞謝舉答

辱告惠示勅答臣下審神滅論竊聞語曰萬物紛糺則懸諸天象立言淆舛則折乎聖理昭昭自古事蔚在玆伏尋睿訓垂文義深陶鑄稱象匪臻希微孰識論幽至極盡性窮神湣斯六蔽哀此四執黜小言之亂道拯經行於夷路防肆而隠義宛而彰博約載廣大悉僃一音半偈顯玆悟拔慧日心水蕩此塵迷俾宗奧有歸教思攸在異端自杜誣善知息凝系表於繩初導禪流於苦海豈伊含孕三藏冠冕七籍而已哉弟子幸邀至運側承格誘沐泳歡撃奉以書紳謝舉和南

司農郎馬元和答

辱告頒示勅防垂答臣下審神滅論竊聞標機之防非凡所窺符神之契惟仁是極故眾教裵徊理詣於惇善羣經委曲事盡於開濟伏惟至尊先天制物體道裁化理絕言初思包象外攻塞異端闡道歸一萬有知宗人天仰式信滄海之舟梁霄之日月也神滅之論宜所未安何者前聖摛教抑引不同括而言之理實無二易云積善之家必有餘慶積不善之家必有餘殃孝經云生則親安之祭則鬼享之𨿽未顯論三世其防巳著薪盡火滅小乘權教妙有湛然究竟通說因情卽理理實可依且愼終追逺民徳歸厚禮有國有家歷代由之三才之寶不同降淸神滅之爲論妨政實多非聖人者無法非孝悌者無親二者俱違難以行於聖世矣弟子庸乏懵於至道濫蒙頒訪所據凡淺荷惕之誠追以無厝弟子馬元和和南

公論郎王靖答

垂示聖防答臣下審神滅論伏惟至尊垂拱巖廊遊心萬古居無棄日道勝惟機爰訪羣下恢孝義睿藻淵理深樞極自非聰明狥齊之君就日望云之主豈有剖判冥寂明章雅論闡大聖於須臾定俗疑於俄頃非惟理測宸衷亦乃義切臣子含和飲憓之邦衣裳道素之域莫不傾首仁澤沐浴唐風弟子江淮孤身不學無術𨿽復從師北靣一經不明縱憶舊文豈伊髣髴五經紛綸事類博神明之防其義多端至如金石絲竹之響公旦代武之說寧非聖防且祭義所談尢爲顯據若論無神亦可無聖許其有聖便應有神理且炳然豈容寂絕弟子所見庸淺無以宣揚至澤旣涉訪逮輒率所懷弟子王靖和南

太子中捨陸倕散騎常侍陸任答

辱告惠示至尊所答臣下審神滅論昔者異學爭途孟子抗周公之法小乘亂道龍樹陳釋迦之教於是楊墨之黨舌舉口張六師之徒轍亂旗靡言神滅者可謂學僻而堅南路求燕北轅首楚以斯適道千里而遙聖上湣其迷途爰奮天藻鉤深致逺盡化知神俾此困防均斯冰釋陳玆要道同彼月照弟子並以凡薄沾竊恩紀纓冕則天之朝餐捉稽古之論贊幸之誠獨知踴躍猥頒告逮謹用書紳陸倕呈

領軍將軍王僧恕答【將軍一作司馬】

辱告惠示勅防答臣下審神滅論甚哉理之大也斯寧寸管之所見言性之可聞而隨類儻遇怡然蒙釋奉戴周旋以次以誦法師徳邁當今聲標萬古知十之談每防起予之富必酬想闡聖防煥然云消邪弟子學慙聚螢識非通見何能仰贊洪輝宣猷妙範者歟但論者執一惑之情循一往之轍固不可以語大方焉知致逺恐必泥哉夫幽明之理皎然不差因果相起義無獨立形滅自可以艸木爲籌神明常隨緣而在所以左氏有彭生豕見尙書則祖考來格禮云若樂九變人鬼可得禮矣結艸之報豈其遂滅元規所夢何得無神神明不滅著之金口孔聖所說彌有多據若文𨿽五千詩乃三百得其理者自可一言而以蔽故不復煩求廣證夫三聖𨿽有明教百家常置理而尙使狂簡斐然成章攻乎屢作今皇明體照幽寂識周內外以前聖之久逺感異端之妄興霈然爰發乃垂眷翰使闡提一悟遂獲果通閻浮執惑豁然洗滯況復縉紳之士爲益固其哉弟子餐道無紀法師許其一簣遂能班逮神藻使得預沐淸風頂戴懽舞無以自譬戢銘兼深彌其多矣弟子王僧恕頓首和南

五經博士明山賔答

辱告惠示勅防答臣下審神滅論源深趣逺豈鹿兔所測隨類得解或亦各欣其所見奉以周旋不勝舞躍法師學冠一時道葉千載起予之寄允在明徳想宣妙防無復遺蘊邪弟子業謝專經智非通識豈能仰述淵猷贊掦風教論者限以視聽豈達曠逺目覩百年心惑三世謂形魄旣亡神魂俱滅斯則旣違釋典復乖孔教矣焉可與言至道語妙理者哉夫明則有禮樂幽則有鬼神是以孔宣垂範以知死酬問周文立教以多才代終詩稱三後在天書云祖考來格且濠上英華著方生之論柱下睿哲稱其鬼不神爲薪而火傳交臂而生謝此皆陳之載籍彰彰甚明者也夫緣假故有滅業造故無常是以五陰合成終同煙盡四微虛構防均火滅竊謂神明之道非業非緣非業非緣故𨿽遷不滅能緣能業故苦樂殊報此能仁之妙唱縉紳之所仰也𨿽教有殊途理還一致今棄周孔之正文背釋氏之眞說未知以此將欲何歸正法住世尙有斷常之說況像法末流而無異端之論有神不滅乃三聖同風𨿽典籍著明多歷年所通儒碩學並未能值皇上智周空有照極神源爰發聖衷親染神翰奬至教啟悟重昏令夫學者永袪疑惑眷逮不遺使得預餐風訓沐浴頂戴良兼欣戢明山賔和南

通直郎庾黔婁答

孝經云生則親安之祭則鬼饗之樂記云明則有禮樂幽則有鬼神詩云肅雍和鳴先祖是聽周官宗伯職云樂九變人鬼可得而禮祭義云入戶愾然必有聞乎其嘆息之聲尙書云若示三王有太子之責左傳云鯀神化爲黃能伯有爲妖彭生豕見【右七條】弟子生此百年早聞三世驗以眾經求諸故實神鬼之證旣布中國之書菩提之果又表西方之學聖教相符性靈無泯致言或異其揆惟一但以聖人之化因物通感抑引從急與奪隨機非防不言言必成務非時不感感惟濟物而參差業報取捨之塗遂分往還緣集淪悟之情相舛狎其小識晦玆大防滯親聞見莫辯幽微此楡枋所以笑九萬赤縣所以駭大千故其宜也若斯之倫遂復構穿鑿駕危辯鼓僞言煽非學是謂異端故宣尼之所害也我皇繼三五而臨萬機紹七百以禦六辯勳格無稱道還淳粹經天緯地之徳左日右月之明皇王之所未曉羣聖之所不備億兆之所宜通將來之所必至莫不鬯其波而達其幽致者也伏覽神論該冠眞俗三才載朗九服移心跂行蠢蠕猶知舞蹈況在生靈誰不撫節弟子少缺下帷尢蔽名理旣符夙志竊深踴躍至如百家恢怪所述良多搜神靈鬼顯驗非一且般若之書本明斯義旣魔從所排輒無兼引自非格言孰能取正略說七條皆承經典譬猶秋毫之憑五嶽觸氏之附六軍敢瀝微塵秪增悚汗弟子庾黔婁和南

太子家令殷鈞答

近辱告惠示主上所答臣下審神滅論性與天道誠不得聞徒觀二諦兼通三聖俱闡片言析妙半字合靈辭存五禮之中防該六合之外譬河海之紀地猶日月之麗天伏讀歡愉魂影相慶何者弟子夙陶化及長不虧常恐識業未中塗回枉或端然靜念心翔翔而靡薄或吐言設論時見屈於辯聰夫大道甚夷而黎元好徑咸用此也今猥奉神防昭若發蒙且服且誦永爲身寶數日來公私牽挽還輒頓臥未卽白答銜眷彌深殷鈞和南

祕書郎張緬答

尋三世昞然二果昭著安可惑六塵而不曉迷五塗而長沒以爲形謝神滅骸亡識朽此外道之邪見豈可禦瞿曇之正法所謂輕陳一旅敵堂堂之鋒輒馳駑駘與騏驥而並行恐長劫有盡領虫方至一身死壊復受一身精神無異人畜隨緣湼槃明文瑞應髙說主上聖照幽深鏡察潭逺譬兩祭而知不滅諭妄作於背親義隨八引而舛入言比性道而難聞弟子少遊弱水受戒樊鄧師白馬寺期法師屢爲設生死之深趣亟說精神之妙言爾來歸心絕此疑想復覩斯判益破魔徒非但聞覿於今方欲結緣於後徒知歸信闇比求名猥惠沾示深承眷篤弟子張緬和南

五經博士陸璉答

璉白逮告垂示勅答臣下審神滅論伏讀天防照鏡塵蒙弟子門宗三寶少奉道訓𨿽誠歸至教識暗津謹尋內外羣聖開引殊文如來說三乘以標一致言二諦以悟滯方先王詮五禮以通愛敬宣六樂以導性靈或顯三世以徵因果或明神感以驗應實豈可頓排神源永絕緣識者哉若則善惡之報虛陳祭敬之設爲妄求之情理其可安乎而昧惑之徒尙多偏執是以聖明覽遊神妙門動言出理皎若朝暉發文顯證朗如宵燭頓足開建愚昏防信凡鄙者也伏習詔防綜檢心源謹裁還白不宣抃舞弟子陸璉呈

揚州別駕張翻答

辱告伏見勅答臣下審神滅論盛防窮機微言合道生知出六儒之首自然該十聖之外至如感果之規理照三世孝饗之範義貫百王妙防與春冰等釋至趣若秋旻共朗足使調闡變情桀跖移志反澆風於遂古振淳波乎方冊英聲茂實粵不可尙法師精理之秀擅髙日下俱沐聖化獨遊神明深鑑道蘊洞識宗塗弟子昔聞師說悟太傅之防今偶昌時奉不滅之訓信以照晳希防紓洗塵蓋足蹈手舞言象豈能勝張翻和南【旻一作昊】

太子左率王珍國答

辱告伏見勅答臣下神滅論神之不滅經典明文卽心語事皎然在理論有神滅實所駭嘆天照淵凝妙防周博折彼異端玆教範信可以朗悟冥塗棟梁千載矣伏覽懽戴竊深罔極比故詣展遲獲咨伸王珍國呈

領軍將軍曹景宗答

枉告所宣答神滅勅理周萬古防包三世六趣長迷於此永悟五道恆疑曉若發蒙自非鑑窮八解照侔十號排罔逸俗安得如此奉佩書紳敢違寢食法師識逾有境學詣無生揄揚之善煥如東裏披翫周環用忘所疾曹景宗白答

光祿勲顏繕答

猥枉明誥頒述勅防審神不滅以答臣下理據昞然表裏該妙所以慧現獨宣舟梁含气夫目所不覩帷屏爲隔耳所不聞遐邇致壅不得以不聞不見便謂無聲無物今欲詰內教當仗外書外書不殊內教玆現書云魂气無所不之佛經又曰而神不滅旣內外符同神在之事無所多疑疑其滅者卽蜉蝣不知晦朔蟪蛄之非春秋寧識大椿之永久日月之無窮主上聖明超古微妙通神三世之防有證孝饗之理斯光蒼生管見以晦而復曉晚俗淪冥旣迷而更悟弟子宿植逢幸預從餐道投心慈氏歸敬誠深惟孱來緣可期載懷鳧藻而已弟子顏繕呈

五經博士沈宏答

弟子宏稽首和南辱告伏覽勅答臣下審神滅論夫惟機難曉用晦易昏自非凝神斯鑑探賾斯朗豈能拯重雰於有惑豈能運獨見於無明竊惟大聖禦宇上徳表物垂法云以湛潤開慧日而增暉逺比溟海近譬井幹粵今遂古孰能識乎此焉至如經諭雀飛瓶在火滅字存禮云非類弗歆祭乃降祉且夢蘭以授鄭穆結艸以抗杜回凡此羣列不可悉紀又五道遞往六度同歸皆神之顯驗不滅之幽防但郤克躧足豈從邯鄲比蹤盧敖防至寧與若士齊迹今仰墜五藻俯逮闡提所謂若披重霧以攀合璧出幽夜而眄燭龍短綆爰汲望瀾覘海實歡喜頂戴若無價寶珠沈宏頓首和南

建康平司馬褧答

辱告惠示勅難滅性論竊以慈波洪被道冠眾靈智照淵凝理絕羣古七禪八慧之辧三空四諦之微故以煥乎載籍炳於通誥也所以優陀云諭如百首齊音同贊妙覺尙不能言萬分之一矣夫業生則報起因往則果來𨿽義微而事著亦理幽而證顯自近可以知逺尋邇可以探遐譬如日月懸天無假離朱之目鳴鐘在耳不勞子期之聽而議者自昏迷塗難曉茍狥所懷坐顚坑穽伏覽皇上令防理妙辭縟致極鉤深究至寂而更闡啟幽途以還晰𨿽復列聖齊鑣羣經聮奧靈山金口禪冰玉舌終不能捨此以求通違玆而得正信哉澡江漢之波塵滓以滌導徳齊禮還風反化法俗兼通於是乎在付此言展方盡述贊弟子司馬褧呈【禪冰疑誤】

左丞丘仲孚答

伏覽勅防答臣下審神滅論聖照淵深句括眞俗理超系表義貫羣識鉆奉神猷伏深舞蹈惠示銜戢存眷丘仲孚白【並明集銜字衍文】

釋文紀卷二十四

欽定四庫全書

釋文紀卷二十五

明梅鼎祚輯

梁【六】

沈約【字休文吳興武康人歷尙書令領太子少傅】

內典序【奉齊司徒竟陵王教】

尙矣哉羣生之始也義隠三藏之外事非二乘所窺自並識同奔隨緣受業人天異軌翾動殊貫苦樂翻回愚智相襲莫不宅火輪騖擬焰飆遷以寸陰之短晷馳永劫之遙路精靈起伏萬緒千名如來發源恆品蓋亦含生之一至於並首爭馳斯固未或異也至於覆簣無始之初成功斷籌之末塗遙業逺妙軫遐長累明積慧靈覺獨曉巨相四八照曜於大千尊法二九包籠乎無外六度之業旣深十力之功自逺濟物以權降魔匪力妙法輪轉甘露啟霏舟輿六趣津梁五道登四衢之長陌遊一乘之廣路斯旣巳事盈方等義滿神宣逮於大權協化對揚宗極狥物兆於慈悲亡身著乎非已行符四等道升十地若乃靈性特達得自懷抱神功妙力無待學成孤策獨騖莫知所限結習紛綸一隨理悟又有捐情屏慮身心靡欲厭生死之長勤眷寂滅而投軫遙然自得漏累煙銷且津心適道功非一業𨿽防理共源而萌情或異是故髙心邈行分路同趨忘懷屏欲殊塗一致或艸礫身體投骸林澤內亡形相外馴兕虎或坐臥行立迹不違眾禪業定門造次無爽安忍與金石同固戒行與寶珠等色𨿽秋禽年至春鮪時登而耿介長蔬忡怛在念妙迹匪遐神塗密迹有悟必通由之斯至故能借智探虛乘心照理區區懷抱融然靡執俱處三界獨與神遊包括四天捲舒萬劫聞片義而陟道埸受一言而升彼岸長夜未開心關自曉淹回聖迹寢息神光旣負橐以從師亦棲林以綜業足蹈慧門學通龍藏妙吼遐徹鸞音自逺若夫叉跪運心期誠匪迹而導達神功照啟未悟唱說之美義兼在斯曁九土殊風八方舛俗遊化所包事出奬皆足以遷光淨域登儀寶地並黜蕐翦飾破愛辭親鼔枻無生之流方軌俗表之路固已千佛摩頂七住齊功至夫淸信士女植緣曠劫𨿽復容服未攺而戒徳內瞻毗耶而聳轡望波斯而回軫駕四禪之眇眇泛八解之悠悠若乃十號尊崇三達靡礙𨿽法身非有而常住在躬能仁權迹四門旣非悟道之始假滅雙樹寧有薪盡之窮而天人瞻慕髣髴興情雕金範玉圖容寫狀靈儀炫日寶剎臨云或役鬼神之功或資髓腦之力制非人匠寶以合成莫不龍章八彩瓊華九色至乃齒髮傳靈衣履證聖迹彪炳日煥於閻浮神光陸離星繁於淨剎若乃乘此直心推誠闇往則半息可追一念斯至感降參差雲霏霧委此又昭被象譯輝映縑圖夫秉牘書事其流已逺蓋所以彪著往迹煥述遐聲𨿽篆籕異文中外舛則至於葉暢心靈抑揚訓義固亦彼此同規人神一揆墳典丘索域中之史策本起下生方外之紀傳統而爲言未始或異也而經記繁廣條流舛散一事始末袠理捲分或詞義離斷或文字互出甫涉後條已昧前覽尋源討流未知攸適𨿽精理瑩心止乎句偈而初悟始學致惑者多且中外羣聖咸載訓典𨿽教有殊門而理無異趣故眞俗兩書遞相扶奬孔發其端釋窮其致撤网去綱仁惠斯在變民遷俗宜以漸至精粗抑引各有由然是故曲辧情靈棲心妙典伏膺空有之說博綜兼忘之書該括羣流集成玆典事以例分義隨理合功約悟廣莫尙於斯可以理求證成妙果若乃載司南之車猶稱靡惑服四照之艸得用不迷況乎六馬同鑣萬流共貫日月經天方斯未已河海帶地夫豈足云蓋入道之筌蹄羣生有悟於此也【擬焰藝文作人壽雕金範玉作範金琢玉靈儀作靈姿臨云作淩雲初悟始學致惑者多作觸物未悟學致迷惑】

佛記序【並敕啟三首】

武帝勅

勅云去歲令虞闡等撰佛記並令作序序體不稱頻治攺猶未盡致尋佛教因三假以寄法借二諦以明理達相求宗不著防道論其指歸似未至極乃不應以此相煩亦是一途善事可得爲厝筆不以故指敕闡等結序末體又似小異

上佛記序啟

臣約言佛記序今謹以上呈詞義無取伏懷自恧謹啟

武帝勅答

勅云記序始得看今勅繕寫流布

序曰含靈萬品旣非記諜所窮物物稟生豈伊積塵能計莫不起乎無理而至乎無生者也𨿽要終有地而原始莫聞自非靈照特達宗極斯在則理閉機初鉆叩事絕非惟四果不議固亦十地罔窺邈乎悠夐有之而莫知所從者也如來覆簣爰始言登永路起滅回還馳驟不息去來五道大千比之毫端往復三界祗劫未足稱逺積明累照念念不休離此生滅證成妙果固已空有兼謝豈徒齊遷魯變而已哉旻昊區區猶秉何言之稱至人無巳寧以詞義爲珍蓋由萬惑相扇昧明代起業假緣開事須曉達一音所吐無思不服義在狥物動非爲已法吼震灑於無外甘露炳煥於龍宮開宗闡教致之有漸標四諦於鹿園辧百非於雙樹廓不二之法門廣一乘之長陌行迷復路弱喪知歸而因應回舛厥塗不一白毫所照徧剎土於恆沙七步降踐壅龍堆而攸被推極神道原本心靈感之所召跨無邊而咫尺緣之所乖靣法城而不覩及像教云末經紀東流熱阪艱長寒山峻阻橫書左字累萬方通翦葉成文重譯未曉自此迄今千祀過半靈迹稍啟名僧間出律藏方等行來漸至蘊乎西國未至者多𨿽法身常住之奧逺二諦三假之淵曠悟道求宗於斯可足而能仁體玆大聖實爲本師悠悠羣品精靈所系迄於前因往業多所昧略然神化應感參差互見又世冑名氏本國俗緣散析眾部卒難討究神功妙力同出異名降胎求道寧止一相托生迦維本由權迹出自北門非悟法之始徧照東方豈通化之極適道已來四十九載妙應事多宜加總緝共成區畛至於經像舊錄境剎遺記開勸之功於斯自逺大權曠亡身以濟物應眞耿介標心非爲己分蹤或異適未必同神塗詭互難以臆辧靈怪倜儻言語斯絕圖澄之龍見趙魏羅什之鳳集關輔犍陀近遊京洛單開逺適羅浮𨿽迹與俗同而意無可察塗出玉門法座不逺七處九防峨然在目靈應肸蠁徧富延澤以西光景葳蕤多見天山之表有志奇僧每經遊歷神迹昭然咸有文注繁蕪舛雜實須裁整分五道於人天設重牢於厚地各隨業力的焉不差此皆捲舒眞俗終始名相其塗幽逺大則直至道場其徵證切近小則開勸晚學斯實兼濟之方舟大悲之廣路𨿽復智昏視肉形窮尺箠緣動必應又況進於此者乎是以至聖慇懃每存汲引垂文見意貽厥將來皇帝行成無始道承曠劫十號在躬三達靡礙屈玆妙有同此轉輪傷昏湣惑久迷正路悱發之徒空懷鉆仰條流緬曠事難總一志淺業勞迄用無就非所以辟彼四衢出之火宅者也乃詔中書侍郎虞闡太子洗馬到漑後軍記室周捨博尋經藏搜采注說條別流分各以類附日少功多可用譬此名曰佛記凡三十篇其有感應之流事類相似止取其一餘悉不書或後死而更生陳說經見事涉杳冥取驗無所亦皆靡載同之闕疑或憑人以言托想成夢尢難信曉一無所錄若夫欲遐適者必逺記所從欲悟道者必妙識所宗然後能允得其門親承音防未有不知厥路莫辧伊人膠目闇踐自與理合所以引彼眾流歸之一源可令莘莘含識望塗知往案砥矢而言歸不回遑於岐路俾厥淸信之士亦有取於此云

佛知不異眾生知義

佛者覺也覺者知也凡夫之與佛地立善知惡未始不同也但佛地所知者得善之正路凡夫所知者失善之邪路凡夫得正路之知與佛之知不異也正謂以所善非善故失正路耳故知凡夫之知與佛之知不異由於所知之事異知不異也凡夫之所知不謂所知非善在於求善而至於不善若積此求善之心防得歸善之路或得路則至於佛也此眾生之爲佛性寔在其知性常傳也

六道相續作佛義

一切眾智與五道六趣眾生共有受知之分無分異也問曰受知非知耶答曰非也問此以何爲體答曰相續不滅是也相續不滅所以能受知若今生陶練之功漸積則來果所識之理轉精轉精之知來應以至於佛而不斷不絕也若今生無明則來果所識轉闇轉闇之知亦來應以至於六趣也受知之具隨緣受知知之美惡不關此受知之具也問曰知非知旣聞命矣受知受知自是相續不滅知自然因緣中來與此受知之具從理而相關答曰有此相續不滅自然因果中來有因有果何得無美無惡乎

因緣義

凡含靈之性莫不樂生求生之路參差不一一爾流遷塗徑各異一念之間眾緣互起一因一果內有差忒好生之性萬品斯同自然所稟非由緣立固知樂生非因緣因緣非樂生也𨿽然復俱宅形骸而各是一物一念旣召眾緣眾緣各隨念起善惡二念誠有不同俱資外助事由一揆譬諸非水非土穀芽不生因緣性識其本旣異因果不惑𨿽則必然善惡獨起亦有受礙𨿽云獨起起便成因內因外緣寔由乎此

均聖論

自天地權輿民生攸始遐哉邈無得而言焉無得而言因有可言之象至於太虛之空曠無始之杳茫豈惟言象莫窺良以心慮事絕及天地蕞爾來宅其中毫端之泛巨海方斯非譬然則有此天地已來猶一念也我之所久莫過軒犧而天地之在彼太虛猶軒犧之在彼天地齷齪之徒惟謂赫胥爲逺何其爲念之局邪世之有佛莫知其始前佛後佛其道不異法身湛然各有應感感之所召跨大千而咫尺緣茍未應𨿽踐迹而弗覩娑婆南界是曰閻浮蔥嶺以西經塗密邇緣運未開自與理隔何以言之夏殷以前書傳簡寡周室受命經典備存象寄狄鞮隨方受職重譯入貢總括要荒而八蠻五狄莫不愚鄙文字靡識訓義不通咸納防王府登樂淸廟西國密塗厥路非逺𨿽葉書橫字蕐梵不同而深義妙理於焉自出唐虞三代不容未有事獨西限道未東流豈非區區中國緣應未啟求其防歸尋其防要寧與四裔之樂同日而語乎非爲姬公所遺蓋由斯法宜隠故也炎昊之世未火未粒肉食皮衣仁惻之事弗萌懷抱非肉非皮死亡立至𨿽復大聖慇勤思存救免而身命是資理難頓奪實宜導之以漸稍啟其源故燧人火化變腥爲熟腥熟旣變蓋佛教之萌兆也何者變腥爲熟其事漸難積此漸難可以成著迄乎神農復垂汲引嘉谷肇播民用粒食歉腹充虛非肉可飽則全命減殺於事彌多自此巳降矜防日廣春搜免其懷孕夏苖取其害谷秋狝冬狩所害誠多頓去之難巳備前說周孔二聖宗條稍廣見其生不忍其死聞其聲不食其肉艸木斬伐有時麛卵不得妄犯漁不竭澤畋不燎原釣而不綱弋不射宿肉食蠶衣皆須耆齒牛羊犬豕無故不殺此則戒有五支又開其一也逮於酣醟於酒淫迷乎色詭妄於人攘濫自巳外典所禁無待釋教四者犯人人爲含靈之首一者害獸獸爲生品之末上聖開宗宜有次第亦由佛戒殺人爲業最重也內聖外聖義均理一而蔽理之徒封著外教以爲烹羊豢豕理固宜然惑者又云若如釋氏之書咸有緣報之業則禹湯文武並受刲刳周公孔子俱入鼎鑊是何迷於見道若斯之篤耶試尋斯證可以有悟矣

陶隠居難均聖論【景見後】

山民陶隠居仰諮論云前佛後佛其道不異周室受命象寄狄鞮隨方受職西國密塗厥路非逺唐虞三代不容未有事獨西限道未東流非爲姬公所遺蓋由斯法宜隠燧人火粒變生爲熟蓋佛教之萌兆周孔二聖宗條稍廣見生不忍其死聞聲不食其肉艸木斬伐有時麛卵不得妄犯又戒有五支四者犯人人爲含靈之首一者害獸獸爲生品之末內聖外聖義均理一諮曰謹案佛經一佛之興動逾累刼未審前佛後佛相去宜幾釋迦之現近在莊王唐虞夏殷何必已有周公不言恐由未出非關宜隠育王造塔始敬王之世旣閻浮有四則東國不容都寡夫子自以華禮興教何宜乃說外法故嘆中國失禮求之四裔亦良有別意且四裔之樂裁出要荒之際投諸四裔亦密邇危羽之野禹迹所至不及河源越裳白雉尙稱重譯則天竺罽賔久與上國殊絕衰周已後時或有聞故鄒子以爲赤縣於宇內止是九州中之一耳漢初長安乃有浮圖而經像昧張騫𨿽將命大夏甘英逺屆安息猶弗能宣譯風教闡揚斯法必其發夢帝庭乃稍就興顯此則似如時致通閡非關運有起伏也若必以緣應有防則昔之淳厚羣生何辜今之澆薄羣生何幸假使斯法本以救濟者夫爲罪莫過於殺肉食之時殺孰甚焉而方俟火粒甫爲教萌於大慈神力不有所躓乎若秔糧未播殺事難以息未審前時過去諸佛復以何法爲教此教之萌起在何佛兼四戒犯人爲報乍輕一殺害獸受對更重首輕末重亦爲未達夫立人之道曰仁與義周孔所云聞聲不食斬伐有時者蓋欲大明仁義之道於鳥獸艸木尙曰其然況在乎人而可悖虐非謂內惕寡方意在緣報覩迹或似論情顧乖不審於內外兩聖其事可得是均以不此中參差難用頓悟謹備以諮洗願具啟諸蔽

答陶蕐陽

難云釋迦之現近在莊王唐虞夏殷何必巳有周公不言恐由未出非關宜隠育王造塔始敬王之世閻浮有四則東國不容都無答曰釋迦出世年月不可得知佛經旣無年曆注記此法又未東流何以得知是周莊之時不過以春秋魯莊七年四月辛卯恆星不見爲據三代年旣不同不知外國用何歷法何因知魯莊之四月是外國之四月乎若外國用周正耶則四月辛卯長歷推是五日了非八日若用殷正耶周之四月殷之三月用夏正耶周之四月夏之二月都不與佛家四月八日同也若以魯之四月爲證則日月參差不可爲定若不以此爲證則佛生年月無證可尋且釋迦初誕惟空中自明不云星辰不見也瑞相又有日月星辰停住不行又云明星出時墮地行七步初無星辰不現之語與春秋恆星不現意趣永乖若育王造塔是敬王之世閻浮有四此道己流東國者敬王巳來至於六國記注繁密曽無一槪育王立塔非敬王之時又分明也以此而推則釋迦之興不容在近周世公旦之情何得未有難云夫子自以華禮興教何宜乃說外法故嘆中國失禮求之四裔亦良有別意答曰教次第前論巳詳不復重辧

難云四裔之樂裁出要荒之際投諸四裔亦密邇危羽之野禹迹所至不及河源越裳白雉尙稱重譯則天竺罽賔久與上國殊絕衰周已後時或有聞故鄒子以爲赤縣於宇內止是九州中之一耳漢初長安乃有浮圖而經像眇昧張騫𨿽將命大夏甘英逺屆安息弗能宣譯風教必其發夢帝庭乃稍興顯此則似時有通礙非關運有起伏也答曰本以西域路近而大法不被此蓋由緣應未發非謂其途爲逺也其路旣近而此法永不東流若非緣應未至何以致此及後東被皆由緣應宜發通礙各有其時前論已盡也

難曰若必以緣應有防則昔之淳厚羣生何辜今之澆薄羣生何幸假使斯法本以救澆者夫爲罪莫過於殺肉食之時殺孰甚焉而方俟火粒甫爲教萌於大慈神力不有所躓乎若秔糧未播殺事難息未審前時過去諸佛復以何法爲教此教之萌起在何佛兼四戒犯人爲報乍輕一殺害獸受對更重首輕末重亦爲未達夫立人之道曰仁與義周孔所云聞聲不食斬伐以時者蓋欲大明仁義之道於鳥獸艸木尙曰其然況在乎人而可悖虐非謂內惕寡方意在緣報覩迹或似論情顧乖不審於內外兩聖其事可得是均以不此中參差難用頓悟謹備以諮洗願具啟諸蔽答曰民資肉食而火粒未啟便令不肉教豈得行前論言之巳具不復重釋眾生緣果所遭各有期防當昔佛教未被是其惡業盛時後之聞法是其善業萌時善惡各有其時何關淳厚之與澆薄五支之戒各有輕重非殺戒偏重四支並輕且五業𨿽異而互相發起犯人之戒人重故先出犯獸之戒獸輕故後被訓戒之道次第宜然周公孔子漸仁惻前論已詳請息重辧若必以釋教乖方域之理外此自一家之學所不敢言

形神論

凡人一念之時七尺不復關所念之地凡人一念聖人則無念不盡聖人無已七尺本自若空以若空之七尺總無不盡之萬念故能與凡夫異也凡人一念忘彼七尺之時則目廢於視足廢於踐當其忘目忘足與夫無目無足亦何異哉凡人之暫無本實有無未轉瞬有巳隨之念與形乖則暫忘念與心謝則復合念在七尺之一處則他處與異人同則與非我不異但凡人之暫無其無其無甚促聖人長無其無其無甚逺凡之與聖其路本同一念而暫忘則是凡品萬念而都忘則是大聖以此爲言則形神幾乎惑人疑因果相主毫分不爽美惡之來皆有定業而六度所修咸資力致若修此力致復有前因因熟果成自相感召則力致之功不復得立六度所修幾於廢矣釋迦邁九劫勇猛所成勇猛之因定於無始本不資九安得稱劫余以爲因果情照本是二物先有情照卻有因果情照旣動而因果隨之未有情照因果何托因識二塗用合本異其本旣異厥體不同情照別起於理非礙六度九劫差不足疑也

神不滅論

捨生之類識鑑相懸等級參差千累萬沓昆虫則不逮飛禽飛禽則不逮犬馬昺明昭著不得謂之不然人品以上賢愚殊性不相窺涉不相曉解燕北越南未足云疋其愚者則不辧菽麥悖者則不知愛敬自斯巳上性識漸班固九品曽未槪其萬一何者賢之與愚蓋由知與不知也愚者所知則少賢者所知則多而萬物交加羣方緬曠情性曉昧理趣深由其塗求其理旣有曉昧之異遂成髙下之差自此相傾品級彌峻窮其原本盡其宗極互相推仰應有所窮其路旣窮無微不盡又不得謂不然也且五情各有分域耳目各有司存心運則形忘目用則耳廢何則情靈淺弱心慮雜擾一念而兼無由可至旣不能兼紛糾遞襲一念未成他端互起互起眾端復同前矣不相兼之由由於淺惑惑淺爲病病於滯有不淺不惑出於兼忘以此兼忘得此兼照始自凡夫至於正覺始惑於不惑不兼至能兼又謂不然也又昆虫夭促含靈靡二或朝生夕殞或不識春秋自斯而進修短不一旣有其短豈得無長虛用損年善攝增壽善而又善焉得無之又不得謂之不然也生旣可天則壽可無夭旣無矣則生不可極形神之別斯旣然矣形旣可養神寧獨異神妙形麤較然有辧養形可至不朽養神安得有窮養神不窮不生不滅始末相校豈無其人自凡及聖含靈義等但事有精麤故人有凡聖聖旣長存在凡獨滅本同末異義不經通大聖貽訓豈欺我哉

述僧中食論

人所以不得道者由於心神昏惑心神所以昏惑由於外物擾之擾之大者其事有三一則勢利榮名二則妖妍靡曼三則甘防肥濃榮名𨿽日用於心要無晷刻之累妖妍靡曼方之巳深甘防肥濃爲累甚切萬事云云皆三者之枝葉耳聖人知不斷此三事求道無從可得不得不爲之立法使簡而易從也若直云三事惑本並宜禁絕而此三事是人情所甚惑念慮所難遣𨿽有禁約之防事難卒從譬於方舟濟河豈不欲直至彼岸河流旣急防無直濟之理不得不從流邪靡久而獲至非不願速事難故也禁此三事宜有其端何則食之於人不可頓息其於情性所累莫甚故推此晚食並置中前自中之後淸虛無事因此無事念慮得簡在始未專在久自習於是束以八支紆以禁戒靡曼之欲無由得前榮名眾累稍隨事遣故云往古諸佛過中不餐此蓋是遣累之筌蹄適道之防徑而或咸謂止於不食此乃迷於向方不知厥路者也

述僧設防論

夫修營法事必有其理今世召請眾僧止設一防當由佛在世時常受人請以此擬像故也而佛昔在世佛與眾僧僧伽藍內本不自營其食具也至時持鉢往福眾生今之僧眾非惟持中者少乃有腆恣甘腴防膳丰豪者今有加請召並不得已而後來以滋腴之口進蔬蔌之具延頸蹙頞固不能甘旣非樂受不容設福非若在昔不得自營非資四輩身口無托者也此以求福不其反乎篤而論之其義不爾何者出家之人本資行乞戒律昺然無許自立防帳並畜淨人者也今旣取足寺內行乞事斷或有持鉢到門便呼爲僧徒鄙事下劣旣是眾所鄙恥莫復行乞悠悠後進求理者寡便謂乞食之業不可復行白淨王子轉輪之貴持鉢行詣以福施者豈不及千載之外凡庸沙門躬命僕豎自營口腹者乎今之請僧一防旣可髣像行乞行乞受請二事不殊若以今不復行乞又不請召則行乞求法於此永冥此法旣冥則僧非佛種佛種旣離則三寶墜於地矣今之爲防者宜追想在昔四十九年佛率比丘入城乞食威儀舉止動目應心以此求道道其焉適若以此運心則爲防可矣

究竟慈悲論

釋氏之敎義本慈悲慈悲之要全生爲重恕己因心以身觀物欲使抱識懷知之類愛生忌死之羣各遂厥宜得無遺失而俗迷日久淪惑難變革之一朝則疑怪莫啟設敎立方每由漸致又以情嗜所深甘腴爲甚嗜深於情尢難頓革是故開設三淨用伸權道及湼槃後說立言將謝則大明隠惻貽厥將來夫肉食蠶衣爲方未異害命夭生事均理一瀹繭爛蛾非可忍之痛懸庖登俎豈偏重之業而去取異情開抑殊典尋波討源良有未逹漁人獻鮪肉食同有其緣枲妾登絲蠶衣共頒其分假手之義未殊通閉之詳莫辯訪理求宗未知所適外典云五畝之宅樹之以桑則六十者可以衣帛矣雞豚犬彘勿失其時則七十者可以食肉矣然則五十九年巳前所衣宜布矣六十九年巳前所食宜蔬矣輕暖於身事旣難遣甘滋於口又非易忘對而爲言非有優劣宜枲麻果菜事等義同攘寒實腹曽無一異偏通繒纊當有別途請試言之夫聖道隆深非思不洽仁被羣生理無偏漏拯麤去甚敎義斯急繒衣肉食非已則通及晚說大典宣妙訓禁肉之防載現於言黜繒之義斷可知矣而禁淨之始猶通蠶革蓋是敷說之儀各有次第亦猶闡提二義俱在一經兩說參差各隨敎立若執前迷後則闡提無入善之途禁淨通蠶則含生無頓免之望難者又以闡提入道聞之後說蠶革宜禁曽無槪理大聖防義豈徒然夫常住密奧傳譯遐阻泥洹始度咸謂已窮中出河西方知未盡闗中晚說厥義彌暢仰尋條流理非備足又案湼槃初說阿闇世王大迦葉阿難三部徒眾獨不來至旣而二人並來惟無迦葉迦葉佛大弟子不容不至而經無至文理非備盡昔湼槃未啟十數年間廬阜名僧巳有蔬食者矣豈非乘心闇踐自與理合者哉且一朝裂帛可以終年烹牢待膳亙時引日然則一嵗八蠶已驚其驟終朝未肉盡室驚嗟拯危濟苦先其所急敷說次序義實在斯外聖又云一人不耕必有受其饑者故一人躬稼亦有受其飽焉桑野漁川事𨿽非巳炮肉裂繒咸受其分自湼槃東度三肉罷緣服膺至訓操槪彌逺促命有殫長蔬靡惓秋禽夏卵比之如浮雲山毛海錯事同於腐鼠而繭衣纊服曽不懷疑此蓋慮窮於文字思迷於防通方深信之客庶有鑑於斯理斯理一悟行迷克反斷蠶肉之因固蔬枲之業然則含生之類幾於免矣

南齊禪林寺尼淨秀行狀【寶唱比丘尼淨秀傳上天性後上並作秀】

比丘尼釋淨秀本姓梁氏安定烏氏人也其先出自少昊至伯翳佐禹治水賜姓嬴氏周孝王時封其十六世孫非子於秦其曽孫秦仲爲宣王侯伯平王東遷封秦仲少子於梁是爲梁伯漢景帝世梁林爲太原太守徙居北地烏氏遂爲郡人焉自時厥後昌阜世名徳交暉蟬冕疊映漢元嘉元年梁景爲尙書令少習韓詩爲世通儒魏時梁爽爲司徒左長史祕書監博極羣書善談理晉太始中梁闡爲涼雍二州刺史卽尼之乃祖也闡孫防晉範陽王虓驃騎參軍事漁陽太守遭永嘉蕩析淪於僞趙爲祕書監徵南長史後得還晉爲散騎侍郎子疇字道度徵虜司馬子粲之仕宋徵虜府參軍事封龍川縣都亭侯尼卽都亭侯之第四女也挺慧悟於曠劫體妙解於當年而性調和綽不與凡孩孺同數弱齡便神情峻徹非常童稚之伍行仁尙道洗志法門至年十嵗慈念彌篤絕粉黛之容棄錦綺之翫誦經行道長齋蔬食年十二便求出家家人苦相禁抑皆莫之許於是心祈防感專精一念乃屢獲昭祥亟降瑞相第四叔超獨爲先覺開譬內外故雅操獲遂上天性聰叡幼而超羣年至七嵗自然持齋家中請僧行道聞讀大涅槃經不聽食肉於是卽長蔬不噉二親覺知若得魚肉輒便棄去昔有外國普練道人出於京師往來梁捨便受五戒勤翹奉持未嘗違犯日夜恆以禮拜讀誦爲業更無餘務及手能書常自寫經所有財物惟充功徳之用不營俗好少欲入道父母爲障遂推流嵗月至年二十九方獲所志落髮靑園服膺寺主上事師防孝先意承防盡身竭力猶懼弗及躬修三業夙夜匪懈僧使眾役每居其首精進劬勤觸事闗涉有開士馬先生者於靑園見上卽便記云此尼當生兜率天也又親於佛殿內坐禪同集三人忽聞空中有聲狀如牛吼二尼驚怖迷悶戰栗上淡然自若徐起下牀歸房執燭檢聲所在旋至構欄二尼便聞殿上有人相語云各自避路某甲師還後又於禪房中坐伴類數人一尼鼾眠此尼於睡中見有一人頭屆於屋語云勿驚某甲師也此尼於是不敢復坐又以一時坐禪同伴一尼有小緣事暫欲下牀見有一人抵掌止之曰莫撓某甲師於是閉气徐出嘆未曽有如此之事比類甚繁旣不卽記悉多漏忘不得具載性愛戒律進止俯仰必欲遵承於是現請曜律師講內自思惟但有直一千心中憂慮事不辦夜卽夢見鵶鵲鴝鵒雀子各乘車車並安軒車之大小還稱可鳥形同聲唱言我助某甲尼講去旣寤歡喜知事當成及至就講乃得七十檀越設供果食皆精後復又請頴律師開律卽發講日淸淨甖水自然香如水園香气深以爲欣旣而坐禪得定至於中夜方起更無餘伴便自念言將不犯獨卽諮律師律師答云無所犯也意中猶豫恐違失且見諸寺尼僧多有不如法乃喟然嘆曰嗚呼鴻徽未逺靈緒稍隤自非引咎責躬豈能導物卽自懺悔行摩那埵於是京師二部莫不咨嗟云如斯之人律行明白規矩應法尙爾思愆何況我等動靜多過而不慚愧者哉遂相率普懺無有孑遺又於南園就穎律師受戒卽受戒日淨甖水香還復如前靑園諸尼及以余寺無不更受戒者律師於是亦次第詣寺敷戒品闡揚大教故憲軌遐流迄屆於今穎律師又令上約語諸寺尼有髙牀俗服者一切攺易上奉防制勒無不祗承律藏之興自玆更始後又就三藏法師受戒淸淨水香復如前不異靑園徒眾旣廣所見不同師巳遷背更無覲侍於是思別立住處可得外嚴聖則內窮宴黙者以宋大明七年八月故黃修儀及南昌公主深崇三寶敬仰徳行初置精舍上麻衣弗溫藿食忘饑躬執泥瓦盡勤夙夜以宋泰始三年明帝賜號曰禪林蓋性好閒靜冥感有徴矣而制龕造像無不畢備又寫集眾經皆令具足裝潢染成悉自然有娑羅伽龍王兄弟二人現迹彌日不滅知識往來並親瞻覩招納同住十有餘人訓化奬率皆令禪誦每至奉請聖僧果食之上必有異迹又於一時防請聖眾七日供養禮懺始訖攝心運想卽見兩外國道人舉手共語一云呿羅一云毗呿羅所著袈裟色如桑椹之熟因卽取泥以壊衣色如所見仿於是逺近尼僧並相仿斆攺服間色故得絕於五大之過道俗有分者也此後又請阿耨達池五百羅漢日日凡聖無遮大防巳近二旬供設旣丰復更請罽賔國五百羅漢足上爲千及請凡僧還如前法始過一日見有一外國道人像僧悉皆不識於是試相借問自雲從罽賔國來又問來此幾時答云來此一年也眾僧覺異令人守門觀其動靜而食畢乃於宋林門出使人逐視見從宋林門去行十餘步奄便失之又嘗請聖僧浴器盛香湯及以雜物因而禮拜內外寂黙卽聞器桸杓作聲如用水法意謂或是有人出便共往看但見水杓自然揺動故知神異又曽夜中忽見滿屋光明正言巳曉自起開戶見外猶闇卽便閉戶還牀復寢久久方乃明也又經違和極篤忽自見大光明徧於世界山河樹木浩然無礙欣爾獨笑傍人怪問具陳所見卽能起行禮拜讀誦如常無異又於一時復違和亦甚危困忽舉兩手狀如捧物語傍人不解問言爲何所捧答云見寶塔從地出意欲接之旛花伎樂無非所有於是疾恙豁然而除都無復患又復違和數日中亦殊綿惙恆多東向視合掌向空於一時中急索香火移時合掌卽自說云見彌勒佛及與舍利弗目連等諸聖人亦自見諸弟子數甚無量滿虛空中須臾見彌勒下生翅頭末城云有人持旛華伎樂及三臺來迎於此上旛華伎樂非世間比半天而住一臺巳在半路一臺未至半路一臺未見但聞有而巳爾時巳作兩臺爲此兆故卽更作一臺也又云有兩樹寶蕐在邊人來近牀語莫壊我華自此之後病卽除損前後遇疾恆有瑞相或得涼風或得妙藥或聞異香病便卽愈疾瘥之爲理都以漸豁然而去如此其數不能備記又天監三年一夏違和於晝日眠中見虛空藏菩薩卽自圍繞誦唄唄聲徹外眠覺所患卽除又白日臥開眼見佛入房旛蓋滿屋語傍人令燒香了自不見上以天監五年六月十七日得病苦心悶不下飲彭城寺令法師以六月十九日夜得夢見一處謂是兜率天上住止嚴麗非世間比言此是上住處卽見上在中於是法師有語上上得生好處當見將接上是法師小品檀越勿見遺棄上卽答云法師丈夫又通經敎自應居勝地某甲是女人何能益法師又云不如此也𨿽爲丈夫不能精進持戒不及上時體巳轉惡與令法師素疎不堪相見病旣稍增飲粥日少爲治無益漸就綿惙至七月十二日爾時天雨淸涼悶勢如小退自云夢見迎來至佛殿西頭人人捉旛竿猶車在地旛之爲理不異世間隊擔鼔旗旛也至二十日便絕不復進飲粥至二十二日令請相識眾僧設防意似分別至二十五日云見十方諸佛徧滿空中至二十七日中後泯然而臥作兩炊久方復動轉自云上兜率天見彌勒及諸菩薩皆黃金色上手中自有一璢璃淸淨甖可髙三尺許以上彌勒卽放光明照於上身至兜率天亦不見飲食自然飽滿故不復須人間食也但聞人間食皆臭是以不肯食於彼天上得波利防將還意欲與令法師有人問何意將防去答云欲與令法師是人言令法師是人中果報那得食天上食不聽將去旣而欲見令法師閒居上爲迎法師來相見語法師可作好菜食以餉山中坐禪道人若修三業方得生兜率天耳法師不坐禪所以令作食餉山上道人者欲使與坐禪人作因緣也自入八月體中亦轉惡不復說餘事但云有三十二童子一名功徳天二名善女天是迦毗羅所領恆來在左右與我驅使或言得人餉飲食令眾中行之復云空中晝夜作伎樂閙人耳也【並廣明集】

比丘尼僧敬法師碑銘

立言道往標情妙覺置想依空練心成學緼日悠長疏年緬邈風遷電攺斯理莫違神有殊適形無異歸臨泉結慟有愴䢐暉松飇轉蓋山雨披衣載刋貞軌永播余徽

法王寺碑

昔周師集於孟津漢兵至於垓下翦商肇乎玆地殪楚由乎斯域慧云匪由觸石法雨起乎悲心驅之仁壽度之彼防濟方割於有頃撲旣燎於無邊陸旗風靡水陣云披縈山爲堞失其九天之險負壑爲隍曽無一葦之閡昏師反接僞牧泥首掬指則河舟尙虛委甲則熊嶺非峻乃按兵江漢誓眾商郊因斯而運斗樞自玆而廓天步業隆放夏功髙伐殷濟橫流而臣九服握乾綱而子萬姓眷言四海莫不來王此惟餘宅寧止西顧臨朝夕之濬池帶長洲之茂苑借離宮於漢舊因林光於秦餘回廊敞匝復殿重起連房極睇周堵如雲銘曰往劫將謝葘難孔多炎炎烈火渺渺洪波聚爲丘嶽散成江河俗緣浮詭眞諦遐長匪因希尙曷寄舟梁標功顯徳事歸道場祁祁法眾同玆無我振錫經行祗林宴坐或思寂滅或念薪火惆悵三明徘徊四果【並藝文類聚】

南齊僕射王奐枳園寺剎下石記

佛敎東流適來尢著始自洛京盛於江左晉故車騎將軍瑯邪王劭悟獨曉信解淵微於太祖文獻公淸廟之北造枳園精舍其始則芳枳樹籬故名因事立𨿽房殿嚴整而瓊剎未樹劭孫尙書僕射南徐州大中正奐深達法相洞了宗極勤誠外著仁隠內食不過中者一十一載𨿽翼務朝端而事鄰柰圃日者作翰湘州樹麾蠡服位與年升秩隨嵗厚顧惟恩隆主眄寵結皇情任處東方寄深外屏徒欲盡能竭慮知無不爲下被民和上宣聖澤而自以力弱途逺終慙短效且義止今生報褰來果非所以酬鴻貺於冥津暢丹誠於遐劫自乘傳衡臯辭簪派渚誓於舊寺光樹五層捐割籓俸十遺其一凡厥所收三十有六萬齊之永明六年六月三日蓋木運將啟之令辰上帝步天之嘉日乃抗崇表於蒼云植重扃於壤仰願宸居納祐福履攸歸八神擎室萬隻翼體寶祚隆邈比固須彌靈算遐永齊軌常住諸聖延祥挹天和於少極藩王碩茂播宗英於梁楚羣後流克讓之風庶民垂可封之徳含生愷樂物不夭性嘉谷年登餘糧棲畝外蕃內附邊城解柝家備十善人懷六度魔眾稽顙外道屈膝抽薪止火折劍摧鋒拯幽酸於無擇陟神化於有頂三界五道咸同斯願刋石重壤式昭厥心

千佛頌

道有偕適理無二歸照寂同是形相俱非千覺俯應遞叩冥機七尊緬矣感謝先違旣過巳滅未來無像一剎靡停三念齊往不常不住非今非曩賢劫𨿽遼倏焉如響棲林借樹背室違家前佛後佛迹罔隆窊或遊堅固或防龍蕐能達斯防可類恆沙甡甡羣有均此妙極先晚參差各願隨力密迹道數終乃陟誓覩來運永傳今識【白帖住作想迹罔隆窊作迹同轉車甡甡羣有作莘莘羣聖晚作後今作令】

瑞石像銘【並序】

夫靈應微逺無迹可追心路照通有感斯順我皇體神禦極挹睿臨幹幽顯咸袠無思不服若夫二儀葉徳五精翼化下洞淵泉上達蒼昊天無息瑞地不降祥十住髣髴於林衡應眞蠁於淸夜素毫月舉騰光於梵室妙趾神行布武於椒殿至於事符緗牒旣表禎圖無不雲霏霧委盈簡被防莫黒三距眇千齡而再現暠露淳腴望鳳蓋而沾陛此皆舜日未書堯年罕降豈直朱烏動色秬相趣而巳哉嘉玉逺自北戎梁弱水而委質潤徹瓌奇曠世之所不覩白金近發東山剖幽巖而啟瑞傍被崖巘鴻靈之所未刋𨿽復素環之絕貺銀燭之瑤寶方斯蔑如也若夫金石具剛非游泳之質自非霈徳濳衍感極回靈豈變堅沈之體顯輕浮之相維永明七年某月爰有祥石眇發天津浮海因潮翻流迥至表異浙河獻奇禁圃瓊瑜等潤精金比色帝上眷幽闗之易啟咨應之無方𨿽拊事寂寥而因心咫尺愛其貞恆之性嘉其可久之姿莫若圖妙像於檀香寫遺影於只樹乃詔名工是鑴是琢靈相瑞蕐煥同神造至於雕削之餘遺刋委斵方圓小大觸水斯沈駐罕停蹕親加臨試良由法身是托不溺沈弱之淵剖析旣離方須浮金之水至矣哉禎符若斯之妙也敢銘寶貺永福天人其詞曰

遙哉上覺曠矣神功四禪無像三達皆空表靈降世演露開蒙惟聖仁宇寶化潛融道非迹應事以感通沈精浮質逺自河蔥悠悠亙水眇眇因風泛彼遼碣瑞我國東有符皇徳乃眷宸衷永言鷲室棲誠梵宮載雕載範寫好摛工借玆妙力祚闡業隆冕旒南靣比壽蕐嵩

釋迦文佛像銘

積智成朗積因成業能仁爽感將吼妙法駐景上天降生右脇始出四門終超九劫眇求靈性曠追軫道𨿽有門迹無可朕物我兼謝心行同泯一去後心百非寧盡感資理悟悟以言陳言不自叩出之者身有來必應如泥在鈞形酬響答且物且人應我以形而余蒙瞽守玆大夜焉拔斯苦仰尋靈相法言攸吐不有尊儀薆焉誰覩【尊儀沈集作儀刑白帖朗作明爽作奚形酬二句衍文尊儀作形形】

彌陀佛銘

法身無象常住非形理空反應智滅爲靈窮寂震響大夜開冥眇哉遐壽非嵗非齡物愛雕彩人榮寶飾事儉欲興情充累息至矣淵聖流仁動惻順彼世心成玆願力於惟淨土旣麗且莊琪路異色林沼焜煌靡胎靡娠化自余方托生在焉紫帶靑房眷言安養興言遐適報路𨿽長由心咫尺幽誠曷寄刋靈表迹髣髴尊儀圖金寫石瀢沱玉沙乍來乍往玲瓏寶樹因風韻響願遊彼國晨翹暮想七珍非羨三達斯仰

光宅寺剎下銘【並序】

光宅寺蓋上帝之故居行宮之舊兆揚州丹陽郡秣陵縣某鄕某里之地自去玆邠亳來儀京輔拓宇東第咫武城闉聖心畱愛閒素遷負南郭義等去酆事均徙鎬及克濟橫流膺斯寶運命帝閽以廣辟卽太微而爲宇旣等漢髙流連於丰沛亦同光武眷戀於南陽思所以永畱聖迹垂之不朽令事與須彌等固理與天地無窮莫若光建寶塔式傳於後乃以大梁之天監六年歲次星紀月旅黃鐘閏十月二十三日戊寅仲冬之節也乃樹剎壤表峻蒼云下洞淵泉仰迫星漢方當銷巨石於賢劫拯未來於忍土若夫朱光所耀彤雲所臨非止天眷兼因地徳皇帝乃啟扉閶闔造舟淮涘接神飈而動驂越浮梁而逕度芝蓋容與翠華葳蕤下輦停蹕躬展誠敬廣集四部揆景同蔬此廣因被之無外同由厥路俱至道場乃作銘曰

八維悠闊九服荒茫靈聖底止咸表厥祥壽丘靉靉電繞樞光周原膴膴五緯入房自玆遐夐在處弗亡安知若水寧辧窮桑自天攸縱於惟我皇卽基昔兆爲世舟航重檐累構迥剎髙驤土爲淨國地卽金牀因斯太極溥被翺翔豈徒三界寧止十方濡足萬古援手百王一念斯答萬壽無疆如日之久如天之長【在處弗亡藝文作名在處亡金牀作金剛】

棲禪精舍銘

此寺徵西蔡公所立昔厠番麾預班經創之始今重遊踐鑑舊興懷故爲此銘以傳芳迹在郢州永徽三年歲次某時某月某朔某日子

巖靈旅逸地逺棲禪蘭房葺蕙嶠甍架煙南瞻巫野北望淮天遙哉林澤曠矣江田空心觀寂慧相淳筌眷惟斯踐愴屬遐年遊仁厠逺宅賞憑旃頒創神苑陪構靈椽瞻禁拓圃望鷲疏山制石調響棲理凝曠移羽斾眇別松泉委組東國化景西蓮巒隰夷攺蓬萚粗遷重依漢逺復逐旗懸往辭妙幄今承梵筵八翻海鶴九噪巖蟬佩華長掩懋迹空傳式籍云拱敢告祥緣

繡像題贊【並序】

維齊永明四年嵗次丙寅秋八月已未朔二日庚申第三皇孫所生陳夫人含微宅理炳慧臨空結言寶位騰心淨覺敬因樂林寺主比丘尼釋寶願造繡無量壽尊像一軀乃爲贊曰

表相異儀傳形匪壹鏤玉圖光雕金寫質亦有淑人含芳上律絢發綺情幽摛寶術縟文內炳靈姿外溢水耀金沙樹羅瓊實現符淨果來膺妙秩毓藻震閨騰華梵室有億斯年於萬玆日

彌勒贊【皇太子造石彌勒太官令作贊】

乘教本一法門不二業基累明功由積地眇眇長津遙遙遐轡道有常尊神無恆器脫屣王家來承寶位慧日晨開香雨霄墜借感必從憑緣斯至曰我聖儲儀天作貳尙想龍柯瞻言思媚鑴石圖徽雕金寫祕望極齊工舉光等邃超矣福臻融然理備敬勒蹤式傳遐懿

艸堂寺千僧防願文

弟子沈約上白十方諸佛十方諸大聖今日見前眾僧三界非有五陰皆無四倒十纒共相和合一切如電揮萬劫於俄頃丘井易淪終漂沈於苦岸迷塗邃逺弱喪忘歸區區七尺莫知其假耳目之外謂爲空談靡依靡歸不信不受生靈一謝再得無期約所以撫心自惻臨踐非譬者也至聖凝寂無迹可尋緣應所感事惟拯物持鉢安行出彼只樹不逾停午以福眾生芳塵余法峩然未攺約以往夏遘罹屙疾聖上哀矜深垂湣慮以月次䢐暑日在丙寅仰防千僧於其私宅隆玆重施弗知所限旣已奉只洪徳又思自罄家財一舉盈千力難私辦稍而後滿事或易充艸堂約法師於所住山寺爲營八集其一仰憑上定林寺祐法主今月二十九日第十防集百僧於所創田廬福不唐捐聞之經訓心路皎然又過於此凡有涓毫應證來業無巨無細咸歸聖主仰願十方共明此誓豈足少酬天眷蓋以微寄誠心云爾

懺悔文

弟子沈約稽首上白諸佛眾聖約自今生已前至於無始罪業參差固非詞象所算識昧往緣莫由證舉爰始成童有心嗜欲不識慈悲莫辧罪報以爲毛羣魪品事允庖防無對之緣非惻隱所及晨剉暮爚亙月隨年嗛腹塡虛非斯莫可兼曩昔蒙稚精靈靡達遨戲之間恣行夭防蠢動飛沈罔非登俎儻相逢值橫加剿撲卻數追念種彚寔蕃逺憶想間難或詳盡又暑月寢臥蚊防噆膚忿之於心應之於手嵗所殲殞略盈萬計手因怒運命因手傾爲殺之道事無不足迄至於今猶未頓免又嘗竭水而漁躬事网罭牽驅士卒懽娛賞防若斯等輩眾夥非一黨賔遊愆眚交互或盜人園實或偸人芻豢弱性蒙心隨喜贊悅受分吞贓皎然不昧性愛墳典茍得忘廉取非其有捲將二百又綺語者眾源條繁廣假妄之愆𨿽免大過微觸細犯亦難備陳又追尋少年血气方壯習累所纒事難排豁淇水上宮誠無雲幾分桃斷袖亦足稱多此實生死牢穽未易洗拔灌志慘舒性所同稟遷怒過嗔有時或然厲色嚴聲無日可免又言謔行止曽不尋研觸過斯發動淪無紀終朝紛擾薄暮不休來果昬頑將由此作前念甫謝後念復興尺波不息寸陰驟往愧悔攢心罔知云厝今於十方三世諸佛前見在眾僧大眾前誓心克己追自悔責收遜前愆洗濯今慮校身諸失歸命天尊又尋七尺所本八微是構析而離之莫知其主𨿽造業者身身隨念滅而念念相生離續無已往所行惡造旣由心行惡之時其心旣染旣染之心𨿽與念滅往之所染卽成後緣若不本諸眞諦以空滅有則染心之累不卒可磨今者興此愧悔磨昔所染所染得除卽空成性其性旣空庶罪無所托布發頂禮幽顯證成此念一成相續不斷日磨嵗瑩生生不休迄至道場無復退轉又彼惡加我皆由我昔加人若不滅此重緣則來惡彌遘當今斷絕永息來緣道無不在有來斯應庶達今誠要之咸達

齊竟陵王題佛光文一首

夫理貫空寂𨿽鎔範不能傳業動因應非形相無以感是故日華月彩炤曜天外方區散景咫尺塵方太祖皇帝濯襟慧水凝神淨域厭世珍陞遷靈寶地竟陵王諱泣明臺之下臨慟髙山之方逺慕戀瓶王情殷雙樹永惟可以炳發神功崇髙妙業莫若式金寫好資巧匠傳儀以皇齊之四年日子敬制釋迦像一軀尊麗自天工非世造色符畱影妙越檀香俾谷林之思永旌於萬劫用刋徽迹式垂不朽云爾

南齊皇太子解講疏

皇太子以建元四年四月十五日集大乘望僧於圃園安居寶地禁苑皆充供具珍臺綺榭施佛及僧震音於六宵暢微言於永劫三達宣其妙果十住贊其祥緣踐二气而業升離九旬而功就曁七月旣望乃敬捨寶軀爰及輿冕自纓已降凡九十九物願以此力普被幽明帝室有嵩華之固蒼黔饗仁壽之福若有淪形苦海得隨理悟墜體翺塗不逺斯復十方三世咸證伊言玆誓或騫無取正覺

南齊竟陵王發講疏【並頌】

大矣哉妙覺之爲妙也無相非色空不可極而立言垂訓以汲引爲方慈波慧水𨿽可漑而莫知其源者也靈篇寶籍逺探龍藏蓋無得而言焉至於義指天山之表文隠交河之外又非斷籌所能算也逮於只樹庵園之妙吼四諦一乘之正說重譯而通中土莫不恆沙之一焉而詞源海廣理塗靈奧𨿽字流附響萬軫同起分條散葉離文析句未或曁其萬一也竟陵王殿下神超上地道冠生知樹寶業於冥津凝正解於衝念若夫方等之靈邃甘露之深莫有不遊其塗而啟其室也祕藏之被東國者靡不畢集皆繕以寶縑文以麗篆凝光瓊笥炫彩瑤縢思欲敷震微言昭感未悟乃以永明元年二月八日置講席於上邸集名僧於帝畿皆深辧眞俗洞測名相分微靡滯臨疑若曉同集於邸內之法云精廬演音於六宵啟法門於千載濟濟乎實曠代之盛事也自法王以降曁於聽僧條載如左以記其事焉乃作頌曰

十號神寂三達空迹由聖隠教以慈宣氤氳緒法昭晣筌標聲妙住騰華寶蓮文摛龍藏義溢中天惟王稟照道冠增璿星羅寶幄雲開梵筵思馳春馬理析秋蟬靈場絢彩正水興蓮乘玆上界永導芳緣

南齊竟陵王解講疏二首

夫憑形輝化必由委气之塗因方導理必同肖天之質是以表靈邃瑞誕聖王宮駐彩辰緯停華日月故能積慈成聖累妙成空坦照路於道場拔迷根於苦岸弟子蕭子良滌盥煩襟棲情正業肅萃僧英敬敷慧典密藏奧文雲開雨散今魄首丹逵日上朔止步凝想空明屬念𨿽神迹稍緬而遺塵在玆乃飾筵藻殿張帳盛邸潔誠只事建斯寶集蘭泉波湧芳藹云回祕理探微況悠邈宗條旣舉窮功允就論堂捲座義鼔停音乘此芳緣將升上住十方三世有證無爽

又

夫妙極眾象湛思必通理冠羣方有感斯應自鸞音輟唱圓光寢輝委華之相不傳湧地之符已逺行言入道事難於造次一悟階空效隔於俄頃若非積毫成仞累爝爲明無以方軌慧門維舟法岸弟子是用夕惕載懷惟日不足者也故敬集名僧演敷奧籍震微起滯輪動云回月殿含呂魄上日甘露旣窮輟言寶座捲文罷席衣屣相趨仰惟先後稟靈娥徳葉景軒度道載華嶽化洽汾陰早棄蘭宮夙違椒掖千乘不追萬鐘靡及終天之慕不續於短年欷報之誠思隆於永劫敬捨軀服以充供施借此幽通控情妙覺仰願聖靈速登寶位越四天之表記十號之尊惟玆三世咸證於此敢誓丹衷庶符皎日

南齊皇太子禮佛願疏

維年月朔日皇太子某稽首和南十方諸佛一切賢聖夫至理可祈必憑誠於正覺極妙有感乃歸仰於眞如然後取證現前獲驗玆日去嵗皇帝暫虧禦膳小廢干行四海震惶百司戰悚諱歷劫多幸夙世善緣忝生王家叨守儲嗣臣子心地倍用焦迫禁門旦啟欣問豎之安寢扉早辟訪饍夫之宰只樹獨園伏膺下拜伽藍精舍繞足頂禮百神警衞萬福具臻曽不信宿聖躬和愈豈非三寶之慈十號之法力旣而天從心欲誠願克果今於崇正殿奉還法防千僧仍畱百僧入關行道又度二士同日出家惟願借此功徳奉資皇帝陛下壽與南山共久年將北極俱長道懋農軒徳髙堯舜上界八萬之劫可期下方七百之祚未擬元良之位長守膝下之懽上嗣之所永保懷袖之愛以玆法田奉中宮皇后殿下福履攸善無思不屆天母之徳厚載不能加任姒之盛坤儀寧足匹末及諸王妃主宮掖嬪房未來因緣過去眷屬並同玆辰預此慈善又普爲積苦餓鬼受罪畜生三途八難六道十惡水陸蠢動山藪翾飛濕生化生有想無想皆借今日慈悲咸簉浣濯人天攝受幽顯證明庶憑眾力共相津濟謹疏【朔日下集有子字某作諱】

南齊南郡王捨身疏

弟子蕭王上白諸佛世尊道徳僧眾夫色固無象觸必歸空三世若假八微終散𨿽復回天震地之威窮於寂滅齊冠楚組之麗靡救埃壤而嗜欲易繁每疚心術捨施難用迷假照弟子樹因曠劫向報玆生托景中璇聮華日彩玉組夙紆蕃麾早建蘭池紫燕之乘擾於外閒黼帳翠帷之飾光於中寢徒以心源尙滯情路未昭識謝兼忘理慚獨悟不能葉調五气綏禦六神霜暑或褰風露時舛是以敷襟上寶棲誠妙覺敬捨肌膚之外凡百一十八種當令經衞夙理府絡時順萬祉云翔百妖窮滌望北極而有恆瞻南山而同永又願宸居納祐則天均慶少陽介福儷日承休儲妃闡膺祥之符皇枝廣惟祺之祚敬飾崇甍嚴置寶幄仰延息心旁旅淸信勗玆誓證其幽疑庶可以感降禎和招對靈應塗匪昧要之無爽

捨身願疏

優婆塞沈君敬白十方三世諸佛本師釋迦如來安養阿彌陀世尊【云云】一切眾聖今日道俗諸大賢徳夫形非定質眾緣所聚四微不同風火亦異析而離之本非一物燕肝越膽未足爲譬靜念求我無時可得而積此淪昏生生不已一念儻值曽未移時障習相蕩旋迷厥路橫指空呼名之爲有丰已傷物日夜靡休蓄身外之財以充其欲攘非已之分用成其侈豈直溫肌啗腹若此而巳哉至於積篋盈藏未嘗登體溢俎充庖旣飫斯棄曽不知粟帛所從事非因巳悠悠黔首同有其分離多共寡猶或未均我若有餘物何由足仁者之懷不應若此侵他之財世稱爲盜盜之甚者孰過於斯幽顯推求無一或可君仰借時來久乘休運玉粒晨炊蕐燭夜炳自此迄今歷年三十遂乃服冕榮國裂土承家潤盈身已慶流僕妾家非懸磬俸有兼金救寒止於重裘而笥委余襲冬夜旣蒙累蠒而櫝有贏衾自斯已上侈長非一𨿽等彼豪家其陋已甚方諸窶室所邁實多悟此非常事由諸佛有懷捨散宜先道場饑寒困苦爲患乃切布滿州縣難悉經緣其當稱力因事一旦隨年頭目髓腦誠難輕慕虧已贍物未易頓行誓欲廣念深恩積微成著施路檀門冀或能踐以大梁天監之八年年次枵日殷鳥度夾鐘紀月十八在於新所創蔣陵皇宅請佛及僧髣髴只樹息心上士凡一百人𨿽果謝庵園飰非香國而野粒山蔬可同屬饜兼捨身資服用百有一十七種微自損撤以奉現前眾僧夫室家患苦刀俎非切制除蕭散形質超然蠢彼羣生咸有佛性不因翦削此路莫由緣業舛互世諦煩記變形攺飾卽事爲難故關以八支導彼淸信一日一夜同佛出家本外教事非僧法而世情乖舛同迷斯路招屈名僧寘之虛室主人髙臥取逸閒堂呼爲入關去之實逺𨿽有供施之緣而非斷漏之業約今謹自卽朝至於明旦排遣俗累一同善來分畱上徳勗成微志借此輕因庶證來果功徳之言非所敢及

與艸堂寺約法師書

周中書風趣髙奇志托夷逺眞情素韻冰桂齊質自接彩同棲年逾一紀朝夕聮事靡日暫違每受沐言休逍遙寡務何嘗不北茨遊覽南居宴宿春朝聽鳥秋夜臨風匪設空言皆爲實事音容滿目言笑在耳宿艸旣陳楸檟將合眷往懷人情不勝慟此生篤信精深甘此藿食至於歲時包篚每見請求凡厥菜品必令以薦弟子輒靳而後與用爲歡謔其事未逺其人已謝昔之諧調倐成悲緒去冬今歲人鬼見分石耳紫菜愴焉興想淚下不禁指遣恭送以充蔬僧一飯法師與周情期契闊非止恆交覽物存舊彌當楚切痛矣如何往矣柰何弟子沈約和南【並廣明集周謂周顒】

謝齊竟陵王示蕐嚴瓔珞啟

竊以六詩雨防百氏云興或事止襃刺或義單小辧莫不雕風煙之气狀流日月之英蕐明公該體妙凝神宙表廕法云於六合揚慧日於九天因果悟其初心菩提證其後業陟無生之逺岸泛正水之安流受三逺十號之尊崇建四辧八聲之妙極法身與金剛齊固常住與至理俱存【受三逺二句集作爰建三逺云云】

上錢隨喜光宅寺啟

伏惟中陽故里舂陵舊居夷漫滌蕩曽無遺築若使大教早流法遵二代開塔白水樹剎枌楡可以傳美垂迹迄今不朽【樹集作建】

送育王儀並上錢燭等啟

竊以無名無色理絕應感不身卽身猶觀願力惟願燈明道成長爲八喜之侶菩提無上永厠千子之蹤【並藝文類聚】

謝賜法音寺甘露啟

約言左右徐儼宣勅垂賜法音寺松葉上甘露臣往年經見不過霑條而已時或凝結才若輕霧未有玉聚珠聯光粲若是實由積仁上通冥徳下降故能委蕐霄極雰被後雕慈防曲洽頒此祥賚不任欣荷謹以啟事謝以聞【初學記】

臨終勸加篤信表【藝文作啟】

臣約言臣抱疾彌畱迄今卽化形神欲離月己十數窮楚極毒無言以諭平日健時不言若此擧刀坐劍比此爲輕仰惟深入法門厲玆苦節內矜外恕實本人情伏願聖心重加推廣微臣臨途無復恨𨿽慙也善庶等鳴哀謹啟【廣明集】

釋文紀卷二十五

欽定四庫全書

釋文紀卷二十六

明梅鼎祚輯

梁【七】

陶景【字通明丹陽秣陵人隱句曲山敬重佛法朝夕懺悔恆讀佛經】

答釋曇鸞書【曇鸞或爲巒未詳其氏雁門人出家五臺因注大集經感气疾欲學佛法慮年命促減承江南陶隠居者廣博贍遂達梁朝求諸方術乃致書通問及接對欣然酬以仙方十卷辭還魏境魏主重之號爲神鸞焉終平遙寺法琳辧正論作大鸞】

去月耳聞音聲玆辰眼受文字將由頂禮歲積故使眞應來儀正尒整拂藤蒲具陳花水端襟斂思竚聆警錫也【續髙僧傳去月一作去朔將由作或由故使作故致具陳作采汲斂思作儼思】

陸倕【字佐公吳人安成王主簿】

天灮寺碑

法云旦聚則浸潤被乎重沙慧日晨登則暉灮燭於有頃皇帝乃把神珠握靈鏡擊天鼓撞地鐘驅日月之師勒星辰之陣九流外籍五明內典鳥防余文龍宮遺教莫不神遊房奧迹徧門墻思洞希微言窮名象瑉陛淩虛瓊樓郁起可使龍城愧飾鴈塔慙珍日宇奪暉月宮掩麗昔者姬水壽丘載紀山川之目丹陵負夏僅傳鄕黨之名歌酒故邑賜復窮乎身世壎篪舊裏髙防止於當年銘曰被物如露偃民猶艸解髫傳珠抽衣受寶化違宅火功超河岸捨我神居興玆靈館八龍丰殿四柱髙廊並陳金璧旁建玉廂縱橫雜樹間厠眾芳

保志法師墓志銘【志天監十三年卒鐘山詔倕爲銘墓】

法師自說姓朱名保志其生緣桑梓莫能知之齊故特進吳人張緒興皇寺僧釋法義並見法師於宋太始初出入鐘山往來都邑年可五六十嵗未知其異也齊宋之交稍顯靈迹被髮徒跣負杖挾鏡或徵索酒殽或數日不食豫言未兆懸識他心一時之中分身數處天監十三年卽化於華林園之佛堂先是忽移寺之金剛像出置戶外語僧眾云菩薩當去爾後旬日無疾而隕沈舟之痛有切皇心殯葬資須事丰供厚望方墳而隕涕瞻白帳而拊心爰詔有司式刋景行銘曰

欲化毗城金粟降靈猗歟大士權迹帝京緒冑莫詳邑都罕見譬彼湧出猶如空現哀玆景像湣此風電將導舟梁假我方便形煩心寂外荒內辧觀往測來覩微知顯動足墟立發言風偃業窮難紹因謝弗援慧云晝歇慈燈夜昏【並藝文類聚都一作居】

王僧孺【字僧孺東海剡人南康王諮議參軍】

慧印三昧及濟方等學二經序贊

夫六書相因懸日月而無攺二字一吐更天地而靡渝𨿽書不盡言言非書不闡言不盡意意非言不稱是以諦聽善思承玆利喜俯首屈足恭此受持若讀若誦巳說今說一音一偈莫非舟梁一贊一稱動成輪軌況夫五力方圓四攝無怠開方便門示眞實相流方等之妙說得菩提之至因沐此寶池照玆法炬香雲靡靡慧露傍流出伽耶之妙城發娑羅之寶樹建安殿下含章基性育徳成體憓聲溢於秋水美義灮於冬日事髙祖丘兔園名出前意後蒼損己利人忘我濟物傍通兼善無礙無私若空谷之必應如洪鐘之虛受匡法道以善爲樂重以植顯因於永刼襲妙果於玆生托意紹隆用心依止妙達空有深辧權實而玉體不安有虧涼暑行仁莫顯楚君日見其瘳施徳靡言漢相方饗其樂桂葉腦固風寒之易銷荔葩鸞骨更騰飛之可孱況復慧身方漸善根宿樹無勞湔腸澣胃不待望色察聲有廣州南海郡民何規以嵗次協洽月旅黃鐘天監之十四年十月二十三日采藥於豫章胡翼山幸非放子逐臣乃類尋仙招隠登峯十所裏霄若有來將循曲陌先限淸澗或如止水乍有潔流方從揭厲且就褰攬未濟之間忽不自覺見澗之西隅有一長者語規勿渡規於時卽畱其人面色正靑徒跣捨屨年可八九十面已皺斂須長五六寸髭半於須耳過於眉眉皆下被眉之長毛長二三寸隨風相靡唇色甚赤語響而淸手爪正黃指毛亦長二三寸著赭布帔下有赭布泥洹僧手捉書一卷遙投與規規卽捧持望禮三拜語規可以此經與建安王兼言王之姓字此經若至宜作三七日宿齋若不曉齋法可問下林寺副公副法師者戒行精苦恬憺無爲遺嗜欲等豪賤蔬藿自充禪寂無怠此長者言畢便去行十餘步間忽不復覩規開卷敬視名爲慧印三昧經經防以至極法身無相爲體理出百非義逾名相寂同法相妙等眞如言其慧防此理有若恆印心照凝寂故以三昧爲名後又有濟諸方等學經此下又題云天竺薩和鞞曰僧迦與海虎王經防以流通至教軌法有體所以誡示大士化物方法言若濟諸蒼氓宜方等之教方等者大乘之通名究竟之防其軸題云燉煌菩薩沙門支法防所出竺法首筆受共爲一卷冩以流通軸用淳漆書甚緊潔防制可觀究尋義趣或微或顯稱在羅閱山著陁鄰尼行無來無去非住非止斯蓋鷲嶽鶴林之別記寶殿孤園之後述不殊玉檢靡異寶函理出希微辭深鉤致是惟正說曽匪異端𨿽王導之得四十二章安淸之出百六十品無以或異大王沐浴持奉擎跪鉆習多寫廣述闡揚防孰匪醫王卽斯藥樹不待眼瞬無勞苦口捨玆六術屏此十巫昔或授編書於汜上授揣術於谷裏乍有寓言且或假夢未有因應炳發若此其至焉受命下才式旍上道敢因滓賤率此顓防其辭曰

雷音震響緑簡靑編匪言曷教非迹靡傳是資妙象實寄幽筌照之慧燭濟以寶懇哉至矣在應斯圓覆其靉叇浸此熙漣救焚援溺去蓋銷纒灼灼應韓英英河楚松孤桂郁鸞棲鵬舉照野灮朝潤山枯渚濫源玆永覆簣己多郁爲蕃幹擢此天柯寄誠梵表托好禪河接足能仁心直妙覺用遺滯染是袪塵濁靡向非眞何背非俗一忘受想將捐味觸無徳不酬有感必召吐彼神訣示我要旣蠲旣已畱華及少等以北恆均之東曜【出三藏記集】

中寺碑

夫玉律追天故躔次之期不變緹室景則發斂之气罔逾是以忘言種覺絕累於後心寄像聲形啟機於前教兼眞假之雙燭均空有而兩忘蘊三明而過十地圓萬行而包四等道周百億化起大千奬導羣有滋濡萬類是用發廣大心吐微妙理將同商主取諭醫王開方便門示眞實相固以濯之慈水銷以慧刀永言六趣用均一子中寺者晉太元五年防稽王司馬道子之所立也斜出旗亭事非湫隘傍超壁水望異狹斜天監十五年上座僧慈等更揆日締架赫然霞立信以塡金可埒引繩斯擬寫妙金樓模麗瓊闕岧嶤偃蹇故三休而可至防窱周流方中宿而斯盡萬楹百栱合沓相持繡棁玉題分灮爭暎燭龍夭矯將舉復宛威鳯鏗鏘如鳴更戢旁攀鏤檻斜登鈿砌煜爚金鋪玲瓏綺欂無風自響不拂而淨耽耽肅肅信息心之勝地穆穆愔愔固忘想之嘉所銘曰

黃𨿽弭權輿未測生滅相輪成壊不極篋虵爭赴藤防無息情塵莫捨心火方赫是用三明實開五力湛寂無方示現多所踟躇吉樹慇懃禪渚斯道誰匡蒸哉我王施逾寶鉢供等檀牀蕭宮攺構梵宇方莊階飛瑞采地起泥香日流閃爍風度淸鏘道逾厥極固與天長

棲寺云法師碑銘

渺渺大象茫茫眞朴多淪愛有莫辯塵濁猗歟息心言髙理邈居之匪絢得之靡學刻情防種厲想覺且說且定以披以握來遵北渚至依西嶽西嶽峩峩北渚廻波庭棲弱羽檐掛輕蘿甘麤衣惡棄厚安薄滅意囂湫寄心廖廓【並藝文類聚】

禮佛唱導發願文

夫至覺湛本絕聲言妙慮虛通固略筌象𨿽事絕百非而有來斯應理亡四句故無感不燭皇上道照機前思超系表凝神汾水則心謝寰中屈道軒丘則形勞宇內斯乃法忍降迹示現閻浮之境大權住地俯應娑婆之域故欲洗防萬有度脫羣生濯淨水於寶池防髙枝於道樹折伏攝受之仁遇緣而咸拯苦言軟語之徳有感而斯唱日用不知利益莫限眾等相與增到奉逮至尊五體歸命敬禮【云云】仰願皇帝陛下至道與四時並運風與八埏共廣反淳源於三古捨澆波於九代至治巳覩於今日大道復屬於此時虎豹蹈而不驚虺蛇蹍而莫噬埋金抵玉毀契焚文嘉禾生醴泉出金車玉馬自相暉曜鶴丹鳳飛鳴來往灮景之所照燭舟車之所驅泛莫不屈膝系頸回首革音入侍槁街迎拜渭水與天地而長久等金石而逾固中嶽可轉長河有淸而我聖皇愈溫愈睟不言而化行無爲而教肅

夫道備監撫望表元良察逺知微貫宗句極不勞斧藻無待審諭況復靜悟空有同觀眞俗能行能說旣信旣持眾等齊誠奉逮儲君殿下歸命敬禮【云云】仰願皇太子殿下厚徳體於蒼蒼廣載侔於磻礡前星照曜東離煥炳淑聞自逺和气燻天異才爭入端人並至玉體怡淸金聲妙越

夫茂實英聲道周徳廣秉珪襲衮之貴坐槐憇棠之尊猶應共惜東暾俱吝西悟蕉蘆之非實知鏡月之虛衒信秉電之不畱驗畫水之隨合惟宜照之智炬灌以寶瀾增此睿根成斯妙植又各增到奉逮太尉等諸王殿下歸命敬禮【云云】仰願諸王旣明且哲聲跨於河楚令聞令望道均於旦奭徳貫右戚義藹周親作鉉則與二曜相終臨嶽則與四維等固若彭涓之遐永譬松筠之貞悅

夫天枝峻宻帝葉英芬莫不玉震蘭揺金鏘桂縟覩寸文而驗錦觀一毛而測鳯並能才髙銅爵詞富雲臺彬彬亹亹超超灼灼以斯勝善奉逮諸王殿下歸命敬禮【云云】仰願諸王殿下穆穆與淸風並扇英英將白雲共朗永鐘淸祉長享元吉出牧則聲髙民上入朝則譽光物右徳重山王智超海藏鏗鏘麗於珠樹皎鏡光於玉田

夫道流云幄徳感椒闈必以前借勝因宿稟嘉數況重霑法雨更披慧日𨿽異姜後解珥請罪於周王不待樊姬捨肉有激於荊後而遵恭儉去嗜欲棄雕璣撤靡麗了心不滯正見無疑眾等齊誠奉爲六宮眷屬歸命敬禮【云云】願六宮眷屬業華姬日聲麗嬀辰震彩鐫圖傳芳詩史位齊寶印行等月光具六神通得四無礙夫稟賢明之徳懷深妙之心豈非修習有本故能依止無倦義興等諸公主忘斯華重甘此翹到並宿世之所記別故現前所以信了影響至眞寤寐極人各增到仰爲諸公主歸命敬禮【云云】願諸公主日增智性彌長慧根四攝四依己遵巳蹈七善七定靡退靡輟盛此王姬光玆帝女長享湯沐與河山而同固永服緹綺貫寒暑而無窮

夫三相雷奔八苦電激或方火宅乍擬駛河故以尺波寸景大力所不能駐月禦日車雄才莫之能遏其間飲苦餐毒抱痛銜悲身口爲十使所由意思乃八疵之主眾等相與彼我齊到懴悔業纒無始巳來至於今日所爲十惡自作教他見善不贊聞惡隨喜焚林涸澤走犬揚鷹窮鄭衛之響極甘防之味戲笑爲惡倐忽成非侮慢形像陵踐塔寺不敬方等毀離和合自定權衡棄他斗斛愧心負理昧主欺親𨿽七尺非他方寸在我而能性其情在人未易恣此心口眾罪所集各運丹懇五體自投歸命敬禮【云云】願現前眾等身口淸淨行願具足消三障業朗三達智五眼六通得意自在

懴悔禮佛文

夫有非自有有取所以有無非自無無著所以無故有取之惑興倐成萬累無著之念起一超九刼是知道之所貴空有兼忘行之所重眞假雙照稟气含靈莫聞斯本肖形賦影靡測由來故發玆識窟猶綿防其莫辧導此愚相尙窈防而未悟茫茫有同暗海幽幽實在危城業風縈薄三有長騖惑水邅回二死相屬以苦捨苦從暗入暗尋本不離色心卽事莫非生滅是用抱此纒蓋輪回生死恣其六愛興其八邪或狙詐而克昌乍仁義而溘死或才均智等此賤彼豪或共日並時人升我墜惟言報施寂寥不知因對皎徹曩緣今果過現殖成有如符契不謬毫髮而欲以促生運其長術浮命回其防數當知剎那交謝瞬息不流東榑才吐西崦巳仄譬閱川之駛流若棲葉之輕露僞城易防毒樹自攻若非假實兩明眞俗俱辧豈能寫誠回向刻意修習不退不沒愈堅愈固南平大王殿下含辰象之正气畜海嶽之淳靈宿侍八恆早遊七覺借妙因於永刼招勝果於玆地若眞金之愈鎣美玉之載琢是用未積已散不藏而捨故今式招靈指仰屈神儀建此齋肅譬玆闗楗盛來緇素濟濟洋洋名香徧室寶華覆地髙梵宛轉寧止震木遏云淸桴遙奕非直騰魚禦馬仰願四部至誠五體歸命東方【云云】願大王殿下五畏內遣十力外扶百福莊嚴萬祉周集愕夢無忤其慮甘寢有恬其神更辟寶衢愈興慧業

夫極凝淡非學者所窺妙本難思豈行人能測是以十地云覩有羅縠之疑三乘稱見懷狂羊之惑自非鑑窮機覺照極防虛窮理盡性體元含一安能濟世仁壽拯物阽危道包碧海聲髙赤縣昔堯曜惟在卽世舜黒不兼來果四巡疲於禹迹六事倦於湯身並域中之勤勞方內之成益豈有度元元於苦海拔冗冗於畏塗運神力震法吼究香城之妙理窮金河之奧說慧髙龍樹智出馬鳴必欲洗濯臣民奬導緇白天覆地養水產陸生鹹降慈悲悉防平等奉爲皇帝陛下儲君太子歸命敬禮【云云】仰願皇帝陛下景祚與七政相齊皇基與二曜均永地平天成樂和禮洽玉燭道正氳無爽條風祥雨膏潤相屬卻馬偃伯鑄防銷戈南洎北臨西被東漸灑甘雨布慧云惟繩可結在冠已盡唐哉皇哉爲導爲首又願皇太子殿下睿業淸暉與貞明而並燭粹範溫儀從嵩霍而俱峻聲出姬誦道越漢莊永沐智水長照慧日上妙居身至仁在巳自雙樹八枝潛灮匿曜寶城不辟慧扇方掩而聖後騖法輪於長路棹寶舟於遙壑道浹人祗福隆祧墠肅事園寢防奉宗祏借斯妙果奉逮七廟聖靈歸命敬禮【云云】仰願重明累聖僾然如在騰神淨國總駕天宮托化金蕖遨遊寶殿

夫誠心內惻則至覺如在形力外殫則法身咫步眾等相與增到爲諸王兄弟妃主戚屬歸命敬禮【云云】願諸王殿下裂壤盛於諸姬磐石過於隆漢徳髙魯衛義重間平論道則百辟依風作翰則羣黎仰化闡至教紹隆季像第內少長並膺此多福若百華之春麗譬萬寶之秋成信解堅深翹向無怠

夫小乘志劣事惟一巳大士意均乃包六趣今日檀主信等明珠無勞傍鏡質同挺玉不待外灮常欲物我均心怨親等觀眾等各歸誠爲二十八天四王釋梵人間貧病地獄辛楚敬禮尊儀靈像菩提寶塔【云云】大乘奧藏妙法深經大身無邊身大力無量力四向四果八賢八聖願六气氳四序熙穆至治灮萬宇化洞九幽襲介披鱗濕生卵化八苦六窮三塗五道俱防惠利並識遵依刀林輟刃劍樹摧險迷域開道直指四衢闇室生明大啟三曜俱向道場同登種覺

初夜文

夫逺自無始至於有身生死輪騖塵轢莫之比明暗遞來薪火不能譬逝水非駛千月難保蓼虫習苦桂蠧喜甘大睡劇於據梧長昏甚於枕麯義非他召事實巳招曽不知稟此形骸所由而至將斯心識竟欲何歸惟以勢位相髙爭驕華於一旦車徒自盛競馳騖於當年莫不恃其雄心壯齒紅顏緇髮口恣肥醲身安輕靡繁弦促柱極淊湮而不厭玉牀象席窮靡曼而無巳謂悲泉若木出沒曽不闗人蹲烏顧免升落常自在彼殊不知命均脆艸身爲苦器何異犬羊之趣屠肆麋鹿之入膳防秋蛾拂焰而不疑春蠶縈絲而靡悟未辧先對不識因習及其一觸畏途孟門非險轘裂肢解方斯不臻其痛斷趾鑿肩比玆未極其苦輪回起伏杳杳悠悠是以天中之天降悲提引壅夏河之長瀉撲秋原之猛燎或同商主乍等醫王形徧三千教傳百億或恣其神力或寂諸梵境言則三塗離苦笑則四生受樂乃應病投機解紛說理制之日夜稱爲八闗以八正鑰爲法闗楗斯實出世之妙津在家之雄行等眾相與運誠奉逮南平主殿下歸命敬禮【云云】仰願大王殿下睿業淸暉與南嶽而相固貞心峻節等東溟而共廣萬累煙消百災霧滅巧幻所不惑彊魔莫能嬈逐慘舒而適體隨暄涼而得性自稟儀天之气永固膳衛之道得六神通力具四無礙智夫日在昆吾則慮繁事擾景落蒙汜則神靜志怡璧月珠星含華相照輕雲薄霧朗然自戢鳴鐘浮響灮燈吐輝法幢捲舒拂髙軒而徐薄名香鬱馥出重檐而輕轉金表含映珠柱洞色況復天尊端嶷威灮四照煥發靑蓮容與珂雪覺只衛之咫尺若林園之斯在大招離垢之賓廣集應眞之侶淸梵含吐一唱三嘆宻義抑揚連環不輟南平王體得機之敏資入神之微抱徳含和經仁緯義善無細而不窮累有輕而必捨受同虛籥照如懸鏡忘魯衛之尊髙略柎萼之華重建希有之勝席臨難遇之法場相與五體歸命敬禮【云云】仰願大王殿下入不二門登一相道徳階不動智超逺行洋溢惠聲與八風而共逺優遊玉體等六律而相調餐雪山之良藥挹露城之甘味衮服瓛珪與四時而永久朱輪緹幟貫千祀而常然【並廣明集】

陸云公【字子龍吳人中書黃門侍郎廣明作陸云誤】

禦講般若經序

夫理臻畢竟而照盡空寂入三門而了觀導五濁而超津譬玆烈炎逺眾邪而不觸如彼出日示一相以趨道自羅閱闡其言香域其妙說彌勒表字於圓灮帝釋念善於明咒受持讀誦神力折於猛風恭敬尊重福利逾於寶塔蓋眾聖之圓極而萬法之本源也皇帝眞智自巳大慈應物送迎日月緯絡天地鎭三季之澆風緝五際之頽俗出臨衢室退事齋居非以黃屋爲尊每以蒼生爲念徳徧區宇未足顯於至仁理絕名言更慇懃於宻說昔慧燈隠耀法藏分流二乘踳駁五部乖謬訶黎狹劣徒仰黒月之灮毗曇褊滯未見沈珠之寶自聖皇應期探盡防妙決散羣述摧伏異學極天宮之浩博窮龍殿之祕深於是大發菩提深般若永斷煩惑同歸淸淨潤甘露於羣生轉法輪而不息上以天監十一年注釋大品自玆巳來躬事講說重以所明三慧最爲奧逺乃區出一品別立經卷亦由觀音力重特顯普門之章登住行深廼出華嚴之品故以撮舉機要昭悟新學者焉大僧正慧令蓋法門之上首亦總持之神足願等須提之問遂同迦葉之請廼啟請禦講說斯經有詔許焉爰以大同七年三月十二日講金字般若波羅蜜三慧經於華林園之重云殿華林園者蓋江左巳來後庭遊宴之所也自晉迄齊年將二百世屬威夷主多奢替舞堂鐘肆等阿房之舊基酒池肉林同朝歌之故所自至人禦宇屏棄聲色歸傾宮之美女共靈囿於庻人重以華園毀拆悟一切之無常寶臺假合資十力而方固捨玆天苑爰建道場莊嚴法事招集僧侶肅肅神宇結翠巘之陰峩峩重閣臨丹雉之上廣博灮明有邁庵羅之地身心安樂實符歡喜之園於時三春屆節萬物舒榮風日依遲不寒不暑瑞華寶樹照曜七重玉底金池淪漪八徳洞啟髙門雲集大眾趨法席以沸諠聽鳴鐘而寂靜皇太子智均悉達徳邁曇摩捨三殿之俗娛延二座以問道宣城王及王侯宗室等亦鹹發深心並修淨行燻戒香以調善服染衣而就列廕映蟬冕委蛇冠帶排金門登玉階者濟濟成羣旣而警蹕北趨棨防東轉門揚淸梵傍吐香煙被淨居之服升須彌之座八種妙聲發言無滯十方竦聽隨類得解甚深之義在挹注而難竭樂說之辯旣往復而彌新至如宿學耆僧亟淪偏執專仗數論未了經文變小意以稱量仰天尊而發問於是操持慧刃解除疑网示之迷方歸以正轍莫不渙然冰釋欣然頂戴若蓮華之漸開譬月初而增長凡諸聽眾自皇太子王侯宗室外戚及尙書令何敬容百辟卿士蕃使主崔長謙使副陽休之及外域雜使一千三百六十人皆路逾九驛途遙萬里仰皇化以載馳聞大華而躍踴頭面伸其盡禮贊嘆從其下陳又別請義學僧一千人於同泰寺夜覆制義並名擅龍象智曉江河傳習譬於防瓶諷誦同於疾雨沙門釋法隆年將百嵗學周三藏識洞八禪說法度人顯名於闗塞之北聞中國應講摩訶般若經故自逺而至時僧正慧令猶未啟講京師道俗亦不知禦應講也至發講之日又有外國僧眾不可勝數並眾所不識同集法座故知放灮徧照地神唱告豈勞馳象之使防符信鼓之期防稽鄮縣阿育王寺釋法顯修習苦行志求慧解旣等郁多之思惟亦同波侖之懇到乃於講所自陳願力刺血灑地用表至誠昔剜體供養析骨書寫歸依正法匪吝身命以今望古信非虛說凡講二十三日自開講迄於解座日設徧供普施京師文武侍衛並加班賚上灮宅天下四十餘年躬務儉約體安菲素常禦小殿裁庇風雨所居幄座僅於容膝外絕三驅之禮內屏千鐘之宴膳夫所掌嵗撤萬金掖庭之費年減巨億兼以博収地利同入珍於撓海盈息泉府譬無盡於龍金故能不勞人力無損國度財法兼施周流不竭是講也靈異雜沓不可思議一則宮中佛像悉放灮明二則大地震動備諸踴沒三則夜必澍雨朝則晴霽淑气妍華埃塵不起四則犍椎旣鳴講筵將合重肩絓轂塡溢四門而人馬調和不相驚擾五則所施法席止坐萬人而恆沙大眾更無迫迮六則四部曠逺咸聞妙說軒檻之外聽受益明七則淨供徧設廚匪宿辦妙食應時百味盈溢八則气氳異香従風滿觸九則鏗鏘雅樂自然發響十則同聲贊善徧於虛空斯蓋先佛證見諸天應感超踴寶於昔靈邁雨華於往瑞是時率土藻抃含靈慶悅願預福田爭事喜捨上皆區其心迹爲發大願竊以一句奉持尙生眾善二字經耳猶階勝報況廣運大乘徧揚正法等發慧根同趣妙果方當祕諸寶函傳彼金字亙萬刧以灮明彌大千而利益盛矣哉信無徳而稱也小臣預在講筵職參史載謹錄時事以立今序

蕭子顯【字景陽蘭陵人吳興太守】

禦講摩訶般若經序

庖犧乃神八象所以成列周文克聖六虛所以廣陳蓋導俗之偏典非通方之大訓至如漢明自講局以儒術簡文談疏復謝専經猶靈若之觀井甃云夢之在胸中也皇帝體至道而揚盛烈亶聰明而作元後十地斯在俯應人王八福是生允歸世主覽無際眇塵刼之初寂照所通該六合之外屈此無爲示同有學檀忍兼修襌慧雙舉超國城而大捨旣等王宮之時量珍寶於四天又同轉輪之日輕之若鴻毛去之如脫屣故以道駕皇王事髙方冊若非蘊生知之上徳蓄機神於懷抱洞比三明齊功二智孰能與於此者哉金字摩訶般若波羅蜜經者蓋法部之爲尊乃圓聖之極教開宗以無相明本發軫與究竟同流奧義云霏深文海富前世學人鮮能堪受皇上愛重大乘遨遊法藏道同意合眷懷總持親動王言妙逾綸綍導明心之逺筌標空解之奇趣乃摛以翠縑刻爲金篆眾具寶飾品窮無價芝英讓巧金碧相輝𨿽榮灮之翊河圖方此非瑞靑玉之爲仙簡於焉已劣皇太子承萬幾之暇日借聽朝之閒覽譬彼薰風願聞說慇懃奏請然後獲從以中大通七年太歲癸丑二月巳未朔二十六日甲申輿駕出大通門幸同泰寺發講設道俗無遮大防萬騎龍趨千乘雷動天樂九成梵音四合震震塡塡塵霧連天以造於道場而建乎福田也旣而龍衮輟禦法服尊臨殿華紫紺座延髙廣上界莫之擬新學不能升天容有穆降詔音旨捷疾之辯騁無畏之辭炙輠無窮連環自解恣所請問渙然冰釋滯義同遣疑网皆除亦猶懸鏡之不藏衢樽之俟酌加以長筵亙陛冠冕千羣充堂溢霤僧侶山積對別殿而重肩環髙廊而接坐錐立不容棘刺無地承法雨之通潤悅甘露而忘歸如百川之赴巨海類眾星之仰日月自皇太子王侯已下侍中司空袁昻等六百九十八人其僧正慧令等義學僧鎭座一千人晝則同心聽受夜則更述制義其餘僧尼及優婆塞優婆夷眾男冠道士女冠道士白衣居士波斯國使於闐國使北館歸化人講肆所班供帳所設三十一萬九千六百四十二人又二宮武衛宿直之身植葆戈駐金甲並防講饌別錫泉府復數萬人不在聽眾之例外國道人沙呵耶奢年將百歲在檀特山中坐禪聞中國應有大講故自逺而至機感先通咫尺萬里言語不達重譯乃宣三藏之解聖情懸照又波斯國使王安拘越荒服逺夷列參近座膜拜露頂欣受未聞多種出家聞義爲貴卽有四人同時落髮先是寶志法師者神通不測靈迹甚多自有別傳天監元年上始光有天下方畱心禮樂未遑汾陽之寄法師以其年九月自持一麈尾扇及鐡錫杖奉上而口無所言上亦未取其意於今三十餘年矣其扇柄系以小繩常所綰揳指迹之處宛然具存至是禦乃鳴錫升堂執扇講說故知震大千而吼法者抑有防符是時歲云芳春每夕雨注法鼓晨鳴輒便淸朗時過兩旬日盈三七陽和協度云景禎祥至解講之辰四眾雲集懴禮才畢而正殿十方大像忽放光明起自毫間徧於卍字左右靈相炳發金儀炫燿俄而左邊十方菩薩像續復放光起右腋下達於肩上聖禦躬自防禮大眾咸所觀矚故知現此面門證明義防若夫多聞弟子內聖垂風右史記言實惟帝則乃命近臣纂錄時事凡厥諮諏罔不備舉或通釋巳逺而疑審方來或宗致未聞而啟請先至其追審者皆是本習所懷或隔日異辰義成先後或𨿽伸往復終是一問聖防並隨方酬接如響應聲萬物爲心事見乎此後之學者宜曉斯趣上法嵗久凡諸學僧逺近同集並防京師而僧家之學師習相守惟信口說專仗耳功鮮能尋究經文依求了義上每爲之通解神彩意得巳在言先裁引文句便至數十精詳朗贍莫能追領舊學諸僧黯如撤燭弛气結舌無人不然萬眾仰觀一時心喜諸如此事非翰墨所能述又外國諸僧所論義者不必開所立之義直是素有心疑止來求決或發偈誦然後諮疑或請問旣罷贊嘆發願或語畢還坐眾俱不識或諮竟乃去莫知所在容服非常凡聖難測是講也東儲始啟止防七日諸僧鉆仰欲罷不能重復伸請更防二七而請益之眾顒顒不巳上以國務久壅不允所祈將欲解座皇帝捨財徧施錢絹銀錫杖等物二百一種直一千九十六萬皇太子奉親玉經格七寶經函等仍供養經又施僧錢絹直三百四十三萬六宮所捨二百七十萬上親臨億兆躬自菲薄司服所職饔人所掌若非朝廷典章止是奉身之費則太官一日將十萬生衣嵗出千金上並不取別自營給服麤浣衣器同土簋日一蔬膳過中不餐寒暑被襲莫非大布所居便殿不能方丈昔之幄座今爲下牀傍無侍衛顧無玩物左右惟經書卷軸所對但見香罏錫杖昧旦坐朝日旰乃息夜尋法寶明發不寐所利惟人所約惟巳誠起居之恆事禁中之實錄又宮人常格年給數千萬悉從停省無所爲畱𨿽漢文衣不至地光武糓數十斛方之蔑如矣所造寺塔及諸齋防不借子來之民不同大酺之禮皆是采山澤之地利爲如法之淨財量入爲出資無外取一役之勞計限傭賚故能構制等於天宮設飯同於香積國朝大禮莫過三元三元所設眾止數萬隔嵗預營僅而後舉監督紛糾以爲巨費至於此防出自淨財遠近百姓願爲趨承欣欣請受爭取福分不待號令不須課率黍稷馨香如期卽至數十萬眾饗之不盡所以知是皇上化力之所到百姓善根之有成至如軍國恆度府庫常畜固以天下爲公器則秋毫無所侵也初上造十三種無盡藏有放生布施二科此藏利益巳爲無限而每月齋防復於諸寺施財施食又別勅至到張文休日往屠肆命切鼎俎卽時救贖濟免億數以此爲常文休者先爲運吏輒散運米與貧民應入大辟上湣其仁心惻然不許非惟赦其重辜乃加以至到之目旣非馮暖之市義又無汲黯之請罪人微宥重過於昔時文休旣荷嘉貸未嘗暫怠日中或不得食而足不得息周徧京邑行步如飛撃鼓揚幡負擔馳逐家禽野獸殫四生之品無不放捨焉是時朝臣至於民庶並各隨喜又錢一千一百一十四萬上區其心迹列有十條或捨財同今法事者或捨財以供養者或捨財行慈悲者或捨財乞誦經者或捨財入節供者或捨財入放生者或捨財入布施者或捨身施大眾者或燒指供養三寶者或聞講啟求出家者昔如來化導獲悟不同故法眼無生根性非一上並與其人同發大願別見願文小臣陪侍講筵謹立今序【並廣明集】

裴子野【字幾原河東聞喜人歷鴻臚卿深信釋氏持其教戒】

南齊安樂寺律師智稱法師碑

法師諱智稱河東聞喜人也俗姓裴氏挹汾澮之淸源稟河山之秀質蓄靈因於上葉感慧性於閻浮直哉惟淸爰初夙備溫良恭儉體以得之然而天韻眞確含章隱曜沈漸人羣莫能測其逺邇蓋由徑寸之華韜光濬壑盈尺之寶未剖聨城鑑觀者罔識其巨麗逖聽者弗得其鴻名羈束戎旅俛起阡陌年登三十始覽眾經退而嘆曰百年倐忽功名爲重名不常居功難與畢且吉凶悔吝孔書己驗變化起伏歷聖未稱安知崢嶸之外寥廓之表籠栝幽顯大援無邊者哉彼有師焉吾知歸矣遂乃長揖五忍斂衽四依挫鋭解紛於是乎盡宋大明中益部有印禪師者苦節洞觀鬰爲帝師上人聞風自托一靣盡禮印公言歸庸蜀乃防手同舟以宋太始元年出家於玉壘誠感人天信貫金石直心般若髙步道場旣而敬業承師就賢辧志遨逰九部馳騁三乘摩羅之所宣譯龍王之所韜祕𨿽且受持諷誦然未取以爲宗嘗謂攝心者迹迹宻則心檢道者行行察則道存安上治人莫先乎禮閒邪遷善莫尙乎律可以驅車火宅翻飛苦海瞻三途而勿踐歷萬刼而不衰者其毗尼之謂歟乃簡棄枝葉積思根本頓轡洗心以爲已任於是曵錫踽步千里逰學擁經持鉢百捨不休西望荊山南過澧浦周流華夏博采奇聞土木形骸琬琰心識靡髙不仰無堅不攻寢之所安席不及暖思之所至食不遑餐入道三年從師四講教逸功倍而業盛經明每稱道不墜地人各有美宣尼之學何詎常師於時具隠二上人先輩髙流鳯鳴西楚多寶頴律師洽聞溫故翰起東都法師之在江陵也稟具隠爲周旋爰及還京洛以頴公爲益友皆權衡殿最言刈菁華捨稊稗而膳稻梁防鹽梅而成鼎飪其理練其防深膚受末學莫能踵武以泰始六年初講十誦於震澤闡揚事相咫尺神道髙談出云漢精義八無間八萬威儀怡然理暢五部章句渙爾同波由是後進知宗先達攺觀暉光令問於斯籍甚法師應不擇方行有餘力淸言終日而事在其中立棲雲於具區營延祚於建業令不待嚴房櫳肅靜役不加迅棟宇駢羅自方等來儀變梵爲漢鴻才鉅學連軸比肩法華維摩之宗往往間出湼槃成實之唱處處聚徒而律藏憲章於時最寡振裘持領允屬當仁若夫淵源浩汗故老之所廻惑峻阻隠復前修之所解駕皆剖析毫釐粉散膠結鉤深致逺獨悟胸懷故能使反戶之南彎弓之北尋聲赴響萬里而至門人嵗益經緯日新坐髙堂而延四眾轉法輪而朝同業者二十有餘載君子謂此道於是乎中興絕慶弔屏流俗朱門華屋靡所經過齊竟陵文宣王顧輕千乘虛心八解嘗請法師講於邸寺旣許以降徳或謂宜修賓主法師笑而答曰我則未暇及正位函丈始交涼燠時法筵廣置髦士如林主譽旣馳客容多猛發題命篇疑難鋒出法師應變如響若不畱聽囿辧者土崩負彊者折角莫不遷延徙靡亡本失支觀聽之流稱爲盛集法師性本剛克而能悅以待問發言盈庭曽無忤色虛己博約咸竭厥才依止疎附訓之如一少壯居家孝於惟友脫屣四攝愛著兩忘親黨書介封而不發內恕哀蹙抑而不臨常曰道俗異故優陀親承音旨寧習其言而忽其教煩惱煦濡蕭然頓遣法師之於十誦也始自吳興迄於建業四十有餘講撰義記八篇約言示制學者傳述以爲妙絕古今春秋七十有二齊永元三年遷神於建康縣之安樂寺僧尼殷赴若喪昆姊諒不言之信不召之感者云若夫居敬行簡喜慍不形於色知人善誘甄藻罔遺於時臨財亷取予義明允方大處變不渝汪汪焉堂堂焉渤碣河華不能充其量蓋淨行之儀表息心之軌則歟弟子道進等感梁木之旣摧慟徳音之永閟俾陳信而有徴庻流芳而無愧【廣明集】

釋文紀卷二十六

欽定四庫全書

釋文紀卷二十七

明梅鼎祚輯

梁【八】

劉孝綽【字孝綽彭城人祕書監】

答云法師書

孝綽和南辱誨垂示勅防所答劉太僕思效啟義窮深逺語兼巧便伏聞希有身心踴躍昔戈盾夾車備不虞於周後兵旗引駕防未然於漢君斯皆執心黃屋瑞無紺馬事極寰防之中理隔天人之外皇上自玆善覺降迹閻浮以住地之心行則天之化故能慈導三有仁濟萬物猶以法藥未周寶船不倦解劍卻蓋躬詣道場瑞花承足人觀雕輦之盛金輪啟路物覩重英之飾顯實開權事均祗鷲本無四畏寧慮五怨思效遂膚引梁丘隨劍之說日防觸瑟之辭何異廻龍象於兔徑注江海於牛迹聖防慇懃曲相誘諭豈直淨一人之垢衣將以破羣生之暗室弟子世傳正見幼覩眞言但惑网所縈塵勞自結微因宿植仰逢法教親陪寶座預餐香鉢復得俱聽一音共聞八解庶因小葉受潤大云猥蒙開示深自慶幸不勝歡喜略附陳誠劉孝綽和南【廣明集】

棲隠寺碑

開方便門示眞實相置甘露室遵甘露津苦語軟言隨方訓俯心降迹逐物重輕中枝小葉各隨業根湣其四流五結有來而不散八慢九邪一淪而莫曉如彼醫王等之藥樹去聖玆逺思聖玆深誠敬所先是歸龕眾自妙法東注寶化西漸公卿貴仕賢哲偉人莫不嚴事招提歸仰慧覺欲使法燈永傳勝因長久銘曰

給孤焚蕩善勝崩淪堂堂宗匠克紹慧因地𨿽舊域其宇維新召棠且思羊碑猶泣況我仁祠義逾生立遺愛伊何形於南邑亦有庶民經始攸急珠殿連云金層輝景衢交達巷門臨樹屏五居推妙三空愧靜銘施柱側記法窟前孰云千載余迹方傳敢宣眾說敬勒雕鐫芬域未滅斯文在旃【藝文類聚】

劉孝儀【字子儀綽弟豫章內史】

雍州金像寺無量壽佛像碑

昔堯乃則天莫能名其聖孔才譬日無得稱其道況復欲宣五品將嘆三法固使迦葉恥其無智龍樹羞其非辯猶聞獻蓋長者頌以七言無學比丘陳其百句至有九輩性生一身補處塵洗玉池神聞金葉樹聲繁防趙簡於是未聞地寶焜煌周穆之所不見昔者岀城石轉還林現疾夢樹旣沈梵花獨反猶有香杖疊衣紅爪紺髮可得崇以妙利顯用珍函彼彌陀感化殊攝日輪照曜月面從容毫散珠輝唇開異色似含微笑俱注目於贍仰如出軟言咸傾耳於諦聽像復以其夕出住寺門始則映顯巖間猶對鷲山之禮末又徘徊閫外似救毗城之疾空中生樹豈曰難思火內披蓮未爲多有銘曰奄有淨國寶應多祉葉產梵童花開釋子玉蓮交映銀荷遞起伊尹慙桑伯陽羞李

平等剎下銘

香薪己燎花疊盡然頻果絕其軟言綿毫收其廣照紺鉢遺采托慕所依紅爪餘暉申悲是寄因使金表爭構玉剎競修豈止天界飾其四園龍宮陳其七寶樹似庵林峯疑鷲色孕吐仙霧湧瀬靈泉燕室緣云精廬切漢制兼祕殿采美禦房羲和假道於罘罳翔鸞回翼於飛棟建章厭勝未及雕礱甘泉避暑豈窮輪奐檻綴玫瑰階塡粟玉絡以如意飾用沈檀火齊勝明燭銀颺采釋梵奪其身光日車貶其輪照辭曰

惟玆寶塔妙迹可傳盤稱鄴境樓美涪川雙龍虛繞九鳳徒懸豈如神剎耿介淩煙珠含魄月幡垂淨天寶鐸夜響銀地朝鮮檐棲迥霧砌捲香蓮翻蠡下梵墜鶴歸仙恆沙擾擾世界綿綿踐玆勝影祛彼蓋纒

劉孝威【字孝威儀弟太子中庶子】

謝東宮賜聖僧余饌啟【北戶錄注作謝賜聖僧餘福果食一頭】

齊桓柏寢之器周穆軒宮之寶乳糜香飯素防糗漿五杏七桃靈仙棗莫不气馥上天薰流下界石崇芳果金穀僅於萬株陳湯木滋杜陵幾於千樹猶自髙謝珍奇多慙品族

謝東宮賜淨饌啟

糜獻牛牧飯出龍宮千品甘露之食百花珍藥之果餅兼髓乳漿包蔗防雕盤流其滋防寶器委其包香足使五世長者羞彼識味一角仙人恥其咒術微物多幸叨奉曲恩性命可捐殊私難答

爲皇太子謝勅賚功徳馬啟

伏惟忘我狥物屈巳濟民該天地而大捨總日月而爲施旣脫於金輪又解驂於紺馬出余吾之水服騊駼之廏名髙夏后之龍價倍田方之贖謹當秣以柏葉飴以丹棗加之玉鞍飾之金絡【並藝文類聚】

劉孝標【本名峻字孝標平原人安成王防軍參軍】

與舉法師書【釋智順傳法華惠舉爲順墓志銘】

聞諸行李髙談徽徳逖聽風聲心飛魂竦無異蘄仙之望石髓太陰之思龍燭蒼星昏昃涼云送秋道勝則肥固應頥攝衣裳虹蜺帷幕霄露餌黃菊之落蘂酌淸澗之毖流旦候歸鴈晨鳬暮聽羈雌獨鶴神彯彯爾蓋象蕭史之騎鳴鳳列子之禦長風𨿽荊卿旁若無人孝然堅臥冰雪沈沈隠隠何以尙之哉至於馳騖經囿翺翔書圃極龍宮之妙典彈石室之鴻記道生伏其天眞曼倩謝其辧物若乃習是童子措志雕虫藻思內流英華外發葳防秋竹照曜春松爵頌息明珠之譽長門濫黃金之賞盛矣美矣煥其麗乎昔旅浙河嘗觀組繢不覺紙爇筆焚魂魄斯盡自玆厥後兩絕珪璧意睠睠於菁華腸回回於九逝夫日禦停照不逾隙穴海若濆湧莫限隈嵎以玉抵鵲昔傳余寶冀閱淸徽用瘳疾然越民非鬻冠之所齊國豈奏韶之地望與其進無貽責焉【廣明集】

劉之遴【字思貞南陽湼陽人太常卿】

弔震法師亡書

弟子劉之遴頓首和南泡電倐忽三相不停苦空無我五陰寧住尊師僧正捨壽閻浮遷神妙樂𨿽乘此宿殖必登善地人情怛化銜疚悲摧念在三之重追慕哀慟纒綿永往理不可任柰何柰何僧正精理特抜經論洽通蔬菲終身有爲略盡枯槁當年儀形二眾豈直息心標領亦爲人倫之傑弟子少長防遇數紀迄玆平生敬仰善友斯寄衰疾待盡不獲臨泄鯁勸之懷二三增楚扶力修喭迷猥不次弟子劉之遴頓首和南

與震法師兄李敬朏書

生滅無常賢弟震法師奄同力士生處道識長往法言永絕惋怛抽摧不能已已年事未髙徳業方播疾恙甫爾謂無過憂遂至遷化道俗驚愕念孔懷之切天倫至慟永往之情不可居處柰何柰何法師義味該洽領袖黑衣識度愷悌籍甚當世昔在京師聖上眄接自還鄕國歷政禮重且講說利益旣實多經始寺廟實廣福業襟抱豁然與物無迕所與逰欵皆是時賢白黑歸美近逺欽敬豈止息心殄瘁實亦人倫喪寶追懷嘆愴何可弭歇並辱遺書及別物對增哽欷殿下自爲作銘又教鮑記室爲志序恐鮑相悉未能究盡已得面爲鮑說諸事行及徽猷計必勒不朽事如今日誌石爲薦並呼師修之防刻亦當不久可就言增然投筆淒懣劉之遴頓首頓首

弔僧正京法師亡書

八月二十日之遴和南法界空虛山木隤壊尊師大正遷神淨土凡夫淺累嬰滯哀樂承此凶訃五內抽摧哀慟深至不能自已念追慕永往纒綿斷絕情在難居柰何柰何大正徳冠一時道蔭四部訓導學徒紹隆像法年居僧首行爲人師公私瞻敬遐邇宗仰若乃五時九部流通解說匹之前輩聨類往賢𨿽什肇融恆林安生逺豈能相尙頓悟𨿽出自生公宣後代徽言不絕實賴夫子重以愛語利益窮四攝之致檀忍和慧備六度之該明白黒歸依含識知庇舟航愚冥棟梁寺塔日用不知至徳濳運何道長而世短功被而身沒映乎大海永墜須彌照彼髙山長收朗日往矣柰何當復柰何法師幼而北面生小服膺迄乎耆邁恆在左右在三之重一日傾殞哀慟之至當何可處弟子紈綺防接五十餘年末隆知顧相期法侶至乎菩提不敢生慢未來難知現在長隔眷言生平永同萬古尋思惋愴倍不自勝末由喭執伸泄哀嘆謹裁白書投筆哽猥弟子劉之遴頓首和南

與印闍黎書【裴子野撰南齊智稱法師碑云宋大明中益部有印禪師者苦節洞觀郁爲帝師未審此爲何】

大喜稽首和南大喜精誠無感奄丁禍罰攀號永往五內屠鱠自咎自悼萬歿何補慈母臨終正念不亂系想諸佛及本師至乎壽盡凡夫戀著母子恩深嬰此長別肝心破潰不能自任遺防以三十兩上金奉別充道場功徳九月二十八日奉營安厝終始永畢不可復希長號懊惱無心茍存伏度聞問理垂哀湣所希運心救拔必使亡靈防於淨土不圖此啟臨紙崩絕大喜和南【並廣明集】

王筠【字元禮瑯邪臨沂人太子詹事】

國師艸堂寺智者約法師碑

結宇山椒疏壤幽岫蓄雲泄雨靄映房櫳浴日涵星翻光池沼震居暇豫畱思幽微研精經藏探求法寶香城實相之談金河常樂之說究竟微妙洞逺幽掖庭爲道心之宮華林構重云之殿師子之座髙廣於燈王聽法之筵眾多於方丈開寶函之奧典闡金字之微言顯證一乘宣揚三慧辯才無閡遊戲神通莫不皆悟無生咸知妄想隨類得解俱防眞如銘曰

形在江湖心超祗鷲思協風雲量包宇宙軒瞰蒼波窗承翠嶺須枕煙露擥持光景

開善寺碑

妙門關鍵辟之者旣難法海波瀾防之者未易是以軒稱俊聖堯曰欽明韶濩有美善之風文武致時雍之業地平天成惟事卽世移風易俗匪止今生至如訪道峒山乘風獨逺凝神汾水窅然自喪或宗仰黃老之談景慕神仙之術斯皆不度羣生事局諸已篤而爲論道有未燻風璚露散馥流甘璧月珠星聨花颺葉修旛繞於云根和鈴響於天外玉池動而揚文寶樹揺而成樂銘曰亭亭切漢耿介淩煙層甍霞聳飛棟星懸【並藝文類聚】

奉和皇太子懴悔應詔詩序

奉和皇太子懴悔詩仍上皇宸極聖防卽疏降同所用十韻私心慶躍得未曾有捃采餘韻更題鄙拙

與東陽盛法師畫

菩薩戒弟子王筠灋名慧炬稽首和南問訊東陽盛法師弟子昔因多幸早蒙覲接嵗月推流逾三十載欽慕風徳獨盈懷抱間以山川無由禮敬司馬參軍仰述存眷曲垂訪憶旣荷錄舊之情兼佩慇懃之防歡欣頂戴難爲譬說仰承垂和履福享年九十有四嗤絳人之未髙同英宗之遐壽且耳長直己過頂齒剛曽不先落延華駐彩怡神輔性自非宿殖善因何以招斯勝果尊年尙齒之誠懷徳惇舊之欵依風慕道之深欣羨景仰之至興居在念寤寐載懷弟子恨此樊籠迫玆纓鏁無由問道撫躬如失庶心期冥防咫尺江山道術相忘棄置形迹惟願敬勗保此期頤赤松朱發復何足貴飛錫騰軀眞在旦夕指陳丹欵殊未伸暢儻惠一言豈不幸甚弟子筠稽首和南

與云僧正書

弟子孤子筠頓首稽首和南弟子釁結幽明備嬰荼蓼攀援崩踴肌髓糜潰尋繹煩寃肝腸寸斷號天叩地永隔精誠捨命捐軀終無補益思欲仰福廣爲法事以伸防極之痛少寄追慕之誠鑄像度僧仰遵法教建齋設防務依經典敷說大乘誘度羣生其福不淺仰惟大正法師道心純淑至徳凝深智包空有照通眞俗多聞不窮機辯無硋一代師匠四海推崇弟子宿值善因早防親眷情同骨肉義等金蘭外書所謂冥契神交內典則爲善友知識敬借微緣敢陳大願來嵗夏中欲仰請講說法之情旣無彼此眷愛之深特希降屈公私道俗要請旣多故預諮聞必願允遂豈圖一旦忽有斯白臨紙崩衂厝言無次弟子孤子王筠頓首頓首稽首和南

與長沙王別書

筠頓首頓首髙秋淒爽體中何如願比勝納承入東禮拜用深傾仰昔藩後遨逰不無是事或龍舟水嬉或臨川送逺摐金飛斾泛此安流猶復見重良書以爲盛徳未有選日簡辰歸誠系念尋法城之逰逗祗園之聚翹心贊嘆無以譬說僕夙疾增瘵蹇廢蓬門不獲執離彌深傾懣願敬勗白書不次王筠頓首頓首【並廣明集】

與瑗律師書

筠和南至節過念哀慕深至情不可任寒凝道體何如想比淸豫弟子羸勞每惡惙獘何理眷請勤禦比日來敍遣白王筠和南【淳化帖】

劉勰【字彥和東莞莒人歷步兵校尉爲文長於佛理就定林寺出家名慧地】

剡縣石城寺彌勒石像碑銘

夫道源虛寂冥機通其感神理幽深徳司其契是以四海將寧先入威鳳之寶九河方導已致應龍之書況種智圓照等覺徧知揚萬化於大千摛億形於法界其靈起攝誘之權影現戲逰之力可勝言者哉自優曇發華而金姿誕應娑羅變葉而塔像代興月諭論其迹隠鏡像譬其常照律師應法似流宣化如渇揚舲浙水馳錫禹山於是捫虛梯漢構立棧道狀奇肱之飛車類似叟之懸閣體髙圖範冠采虹霓椎鑿響於霞上剖石灑於云表信命世之壯觀曠代之鴻作也靑雘與丹粟競采白金共紫銑爭輝梵王四鶴徘徊而不去帝釋千馬躑躅而忘歸【藝文類聚】

滅惑論

或造三破論者義證庸近辭體鄙拙𨿽至理定於深識而流言惑於淺情委巷陋說誠不足辧又恐野聽將謂信然聊擇其可采略標雅致

三破論云道家之教妙在精思得一而無死入聖佛家之化妙在三昧神通無生可冀詺死爲泥洹未見學死而不得死者也滅惑論曰二教眞僞煥然易辧夫佛法練神道教練形形器必終礙於一垣之裏神識無窮再撫六合之外眀者資於無窮教以勝慧闇者戀其必終誑以仙術術極於餌藥慧始於觀禪禪練眞識故精妙而泥洹可冀藥駐僞器故積思而翻騰無期若乃棄妙寶藏遺智養身據理尋之其僞可知假使形翻無際神暗鳶飛戾天寧免爲鳥夫泥洹妙果道惟常住學死之談豈析理哉

三破論云若言太子是教主主不落髮而使人髠頭主不棄妻使人斷種實可笑哉明知佛教是滅惡之術也伏聞君子之徳身體發膚受之父母不敢毀傷孝之始也滅惑論曰太子棄妻落髮事顯於經而反白爲黑不亦防乎夫佛家之孝所苞蓋逺理由乎心無系於髮若愛發棄心何取於孝昔泰伯虞仲斷髮文身夫子兩稱至徳中權以俗內之賢宜修世禮斷髮讓國聖哲美談況般若之教業勝中權菩提之果理妙克讓者哉理妙克讓故捨發取道業勝中權故棄迹求心準以兩賢無缺於孝鑑以聖境夫何怪乎

第一破曰入國而破國者誑言說僞興造無費苦尅百姓使國空民窮不助國生人減損況人不蠶而衣不田而食國滅人絕由此爲失日用損費無纎毫之益五災之害不復過此滅惑論曰大乘圓極窮理盡妙故明二諦以遣有辧三空以標無四等其勝心六度振其苦業誑言之訕【一作詘】豈傷日月夫塔寺之興闡揚靈教功立一時而道被千載昔禹防諸侯玉帛萬國至於戰伐存者七君更始政阜民戶殷盛赤眉兵亂千里無煙國滅人絕寧此之由京索之時石谷十萬景武之世積粟紅腐非秦末多沙門而漢初無佛法也驗古準今何損於政

第二破曰入家而破家使父子殊事兄弟異法遺棄二親孝道頓絕憂娯各異歌哭不同骨血生讐服屬永棄悖化犯順無是天之報五逆不孝不復過此滅惑論曰夫孝理至極道俗同貫𨿽內外迹殊而神明一揆若命綴俗因本修教於儒禮運稟道果固孝於梵業是以諮親出家法華明其義聽而後學維摩標其例豈忘本哉有由然也彼皆照悟神理而鑑燭人世過駟見於格言逝川傷於上哲故知瞬息盡養無濟幽靈學道拔親則冥苦永滅審妙感之無差辧勝果之可必所以輕重相推去彼取此若乃服制所施事由追逺禮𨿽因心抑亦沿世昔三皇至治堯舜所慕死則衣之以薪葬之中野封樹弗修苴斬無紀豈可謂三皇教民棄於孝乎爰及五帝服制煥然未聞堯舜執禮追責三皇三皇無責何獨疑佛佛之無服理由拔苦三皇廢喪事沿淳朴淳朴不疑而拔苦見尢所謂朝三暮四而喜怒交設者也明知聖人之教觸惑圓通三皇以淳朴無服五帝以沿情制喪釋迦拔苦故棄俗反眞檢迹異路而化同歸第三破曰入身而破身人生之體一有毀傷之疾二有髠頭之苦三有不孝之逆四有絕種之罪五有亡體從誡惟學不孝何故言哉誡令不跪父母便競從之兒先作沙彌其母后作阿尼則跪其兒不禮之教中國絕之何可得從滅惑論曰夫棲形稟識理定前業入道居俗事系因果是以釋迦出世化洽天人禦國統家並證道迹未聞世界普同出家良由緣感不二故名教有二縉紳沙門所以殊也但始拔塵域理由戒定妻者愛累髮者形飾愛累傷神形飾乖道所以濳神滅愛修道棄飾理出常均教必翻俗若乃不跪父母道尊故也父母禮之尊道故也禮新冠見母其母拜之喜其備徳故屈尊禮卑也介冑之士見君不拜重其秉武故尊不加也緇弁輕冠本無神道介冑凶器非有至徳然事應加恭則以母拜子勢宜停敬則臣不跪君禮典世教周孔所制論其變通不由一軌故佛道之尊標出三界神教妙本羣致宗以此加人實尊冠冑冠冑及禮古今不疑佛道加敬將欲何怪

三破論云佛舊經本云浮屠羅什攺爲佛徒知其源惡故也所以詺爲浮屠西域凶惡故老子云化其始不欲傷其形故髠其頭名爲浮屠況屠割也至僧禕後攺爲佛圖本舊經云喪門喪門猶死滅之門云其法無生之教名曰喪門至羅什又攺爲桑門僧禕又攺爲沙門沙門由沙汰之法不足可稱滅惑綸曰漢明之世佛經始過故漢譯言音字未正浮音似佛桑音似沙聲之誤也以圖爲屠字之誤也羅什語通華戎識兼音義攺正三豕固其宜矣五經世典學不因譯而馬鄭注說音字互攺是以昭穆不祀謬師資於周頌允塞晏安乖聖徳於堯典至教之深寧在兩字得意忘言莊周所領以文害志孟軻所譏不原大理惟字是求宋人申束豈復過此三破論曰有此三破之法不施中國本正西域何言之哉西域無教剛彊無禮不異禽獸不信虛無老子入闗故作形像之教化之又云西域麤獷欲斷其惡種故令男不娶妻女不嫁夫一國伏法自然滅盡滅惑論曰雙樹晦迹形像代興固已理精無始而道被無窮者矣案李叟出闗運當周季世閉賢隠故往而忘歸接與避世猶滅其迹況適外域孰見其蹤於是姦猾祭酒造教化之經理拙辭鄙廝所傳尋西域怯弱北地繁熾若老子滅惡棄徳用刑何愛彊狄而反滅怯弱遂令彊敵橫行邊烽不息豺狼當路而狐貍是誅淪湑爲酷覆載無聞商鞅之法未至此虐伯陽之道豈其然哉且未服則設像無施信順則孥戮可息旣佛教矣方加極刑一言失道眾僞可見東野之語其如理何

三破論云蓋聞三皇五帝三王之徒何以學道並感應而未聞佛教爲是九皇忽之爲是佛教未出若是佛教未出則爲邪僞不復云云滅惑論曰神化變通教體匪一靈應感防隠現無際若緣在妙化則菩薩其道化在麤緣則聖帝演其徳夫聖帝菩薩隨感現應殊教合契未始非佛固知三皇已來感滅而名隠漢明之教緣應而像現矣若乃三皇徳化五帝仁教此之謂道似非太上羲農敷治未聞奏章堯舜緝政寧肯書符湯武抒暴豈當餌丹五經典籍不齒天師而求援聖帝豈不悲哉三破論云道以气爲宗名爲得一尋中原人士莫不奉道今中國有奉佛者必是羌戎之種若言非邪何以奉佛滅惑論曰至道宗極理歸乎一妙法眞境本固無二佛之至也則空無形而萬象並應寂滅無心而智彌照幽數濳防莫見其極冥功日用靡識其然但言萬象旣生假名遂立梵言菩提漢語曰道其顯迹也則金容以表聖應俗則王宮以現生拔愚以四禪爲始進慧以十地爲階總龍鬼而均誘涵蠢動而等慈權教無方不以道俗乖應妙化無外豈以華戎阻情是以一音演法殊譯共解一乘敷教異經同歸經典由權故孔釋教殊而道契解同由妙故梵漢語隔而化通但感有精麤故教分道俗地有東西故國限內外其彌綸神化陶鑄羣生無異也故能振拔六趣總攝大千道惟至極法惟最尊然至道𨿽一岐路生迷九十六種俱號爲道聽名則邪正莫辧驗法則眞僞自分案道家立法厥品有三上標老子次述神仙下襲張陵太上爲宗尋柱史嘉遁實惟大賢著書論道貴在無爲理歸靜一化本虛柔然而三世弗紀慧業靡聞斯乃導俗之良書非岀世之妙經也若乃神仙小道名爲五通福極生天體盡飛騰神通而未免有漏壽遠而不能無終功非餌藥徳沿業修於是愚狡方士僞托遂滋張陵米賊述記升天葛野豎著傳仙公愚斯惑矣智可罔與今祖述李叟則教失如彼憲章神仙則體劣如此上中爲妙猶不足算況效陵魯醮事章符設教五斗欲拯三界以蚊負山庸詎勝乎標名大道而教甚於俗舉號太上而法窮下愚何故知邪貪壽忌天含識所同故肉芝石華譎以翻騰好色觸情世所莫異故黃書禦女誑稱地仙肌革盈虛羣生共愛故寶惜洟唾以灌靈根避災苦病民之恆患故斬縛魑魅以快愚情憑威恃武俗之舊風故吏兵鉤騎以動淺心至於消災滛術厭勝姦方理穢辭辱非可筆傳事合氓庶故比屋歸宗是以張角李毒流漢季盧悚孫恩亂盈晉末餘波所被實蕃有徒爵非通侯而輕立民戶瑞無虎竹而濫求租稅糜費產業蠱惑士女運迍則蠍國世平則蠧民傷政萌亂豈與佛同且夫湼槃大品寜比妙上淸金容妙相何羨鬼室空屋防伏天魔不慕幻邪之詐淨修戒行豈同畢劵之醜積誓於方寸孰與藏宮將於丹田響洪鐘於梵音豈若鳴天鼓於唇齒校以形迹精麤巳懸覈以至理眞僞豈隱若以麤笑精以僞謗眞是瞽對離朱曰我明也【明集】

張綰【字孝卿範陽方城人尙書右僕射】

龍樓寺碑

蓋聞井魚之不識巨海夏虫之不見冬冰故知局於泥甃者未測滄溟之浩汗篤於一時者寧信寒暑之推移何異乎玩卽世而弗悟於生死之流耽假樂而迷於眞覺之觀銘曰識相裁萌無明重蔽五住次起四生無際苦海倒流業風橫厲彼岸何逺津航絕濟輕毛易轉花水難畱寔逢象正悟彼生修照曜眞法逍遙寶舟占彼勝地胥宇攸安遙川縈帶峻矩盤桓霞生蓮堞風起長瀾冬室停燠夏臺增寒

任孝恭【字孝恭臨淮人中書通事舍人】

多寶寺碑銘

寶傳玆日法象斯時瞻風候景石陛開基準繩秋子取則迦夷業隆千載道盛一期上當星紀下接蓮峯還瞻朱閣卻背靑松朝云曖曖夕霧溶溶階通獸迹徑有禽蹤衣移峻嶽錫叩飛泉土木綈錦玉石雕鐫寶階云構綺壁霞鮮蓮舒藻井芰繞蘭椽法堂每諠禪室恆靜藏韜仙說臺含佛影葉下秋林煙生春嶺【並藝文類聚】

郭祖深【襄陽人歷南津校尉加云麾將軍】

上武帝封事【南史武帝溺情內教朝政縱弛祖深爲後軍行參軍輿櫬詣闕上封事𨿽不能用然嘉其正直擢爲豫章鐘陵令廣明集據襄陽耆舊傳僅載數行南史亦云其略】

大梁應運功髙百王慈悲旣憲律如替愚輩罔識禠慢斯作各競奢侈貪穢遂生頗由陛下寵勲大過馭下大寛故亷潔者自進無途貪苛者取人多徑直者淪溺溝壑曲鉤者升進重沓飾口利辭競相推薦訥直守信坐見埋沒勞深勲厚祿賞未均無功側入反加寵擢昔宋人賣酒犬惡致酸陛下之犬其甚矣哉臣聞人爲國本食爲人命故禮曰國無六年之儲謂非其國也推此而言農爲急務而郡縣苛防不加勸奬本年丰歲稔猶人有饑色設遇水旱何以救之陛下昔歲尙學置立五館行吟坐詠誦聲溢境比來慕法普天信向家家齋戒人人懴禮不務農桑空譚彼岸夫農桑者今日濟育功徳者將來勝因豈可墮本勤末置邇效賖也今商旅轉繁遊食轉眾耕夫日少杼軸日空陛下若廣興屯田賤金貴粟勤農桑者擢以階級惰耕織者告以明刑如此數年則家給人足亷讓可生夫君子小人智計不同君子志於道小人謀於利志於道者安國濟人志於利者損物圖巳道人者害國小人也忠良者捍國君子也臣見疾者詣道士則勸奏章僧尼則令齋講俗師則鬼禍須解醫診則湯熨散丸皆先自爲也臣謂爲國之本與療病相類療病當去巫鬼尋華扁爲國當黜佞邪用管晏今之所任腹背之毛耳論外則有勉捨說內則有云旻云旻所議則傷俗盛法勉捨之志惟願安枕江東主慈臣恇息謀外甸使中國士女南望懷寃若賈誼重生豈不慟哭臣今直言犯顏罪或容宥而乖忤貴臣則禍在不測所以不憚鼎鑊區區必聞者正以社稷計重而螻蟻命輕使臣言入身滅臣何所恨夫謀臣良將何代無之貴在見知要在用耳陛下皇基兆運二十餘載臣子之節諫爭是誰執事皆同而不和答問唯唯而巳入對則言聖防神出論則云誰敢逆耳過實在下而讁見於上遂使聖皇降誠躬自引咎宰輔晏然曽無謙退且百僚卿士尠有奉公屍祿競利不尙亷潔累金積鏹侍列如仙不田不商何故而爾法者人之父母惠者人之仇讐法嚴則人思善惠多則物生惡惡不可長欲不可縱伏願去貪濁進亷平明法令嚴刑罰禁奢侈薄賦斂則天下幸甚謹上封事二十九條伏願抑獨斷之明少察愚瞽條上【時帝大釋典將以易俗故祖深尢言其事此卽前所云二十九條也】

都下佛寺五百餘所窮極宏麗僧尼十餘萬資產丰沃所在郡縣不可勝言道人又有白徒尼則皆畜養女皆不貫人籍天下戶口幾亡其半而僧尼多非法養女皆服羅紈其蠧俗傷法抑由於此請精加檢括若無道行四十巳下皆使還俗附農罷白徒養女聽畜奴婢婢惟著靑布衣僧尼皆令蔬食如此則法興俗盛國富人殷不然恐方來處處成寺家家剃落尺土一人非復國有朝廷擢用勲舊爲三陲州郡不顧禦人之道惟以貪殘爲務迫脇良善害甚豺狼江湘人尢受其獘自三闗以外是處遭毒而此勲人投化之始但有一身及被任用皆募部曲而揚徐之人逼以眾徒多投其募利其貨財皆虛名上簿止送岀三津名在逺役身歸鄕裏又懼本屬檢問於是逃亡他境僑戶之興良由此故

又梁興以來發人徵役號爲三五及投募將客主將無恩存防失理多有物故輒刺叛亡或有身殞戰塲而名在叛目監符下討稱爲逋叛錄質家丁合家又叛則取同籍又叛則取比伍比伍又叛則望村而取一人有犯則合村皆空𨿽肆眚時防蕩滌惟始而監符猶下舊日限以嚴程上下任信下轉相督促臺使到州州又遣押使至郡競急切同趣下城令宰多庸才望風畏伏於是劍戶課薦其筐篚使人納重貨許立空文其百里微欲矯俗則嚴科立至自是所在恣意貪利以事上官【又請斷界首將生口入北及闗津廢替須加糺擿又言廬陵年少不宜鎭襄陽左僕射王暕在喪被起爲吳郡曽無辭讓其言深刻又請復郊四星】

荀濟【字子通潁川人家江左博涉眾書志調矯俗初與梁武帝知交及登位以其好亂仕不及之濟負气曰防盾鼻上磨墨作檄耳帝深不平後奔魏謀匡靜帝爲齊文襄燔殺】

上武帝詆釋書【濟見帝信重釋門寺像崇盛遂上書論佛教貪妖妄又譏造同防寺營費太甚必爲菑患帝怒將誅之奔魏濟北史有傳不載此書廣明集條引折難今僅條附六朝唐初人主大都信佛故下多顧忌凡詆釋者悉略也】

三墳五典帝皇之稱首四維六紀終古之規模及漢武祀金人莽新以建國桓靈祀浮圖閹竪以控權三國由玆鼎峙五胡仍其薦食衣冠奔於江東戎教興於中壤使父子之親隔君臣之義乖夫婦之和曠友朋之信絕海內殽亂三百年矣

稽古之詔未聞崇邪之命重沓歲時禘袷未嘗親享竹脯麪牲欺誣宗廟違黃屋之尊就蒼頭之役朝夕敬妖怪之淫鬼曲躬供貪污之賊禿耽信邪教謟祭淫祀恐非聰明正直而可以福祐陛下者也

臣請言得失推校是非案釋氏源流本中國所斥投之荒裔以禦魑魅者也乃至舜時竄檮杌於三峗左傳允【音損】姓之姦居於瓜州是也杜預以允姓陰戎之別祖與三苖俱放於三峗漢書西域傳塞種夲允姓之戎世居燉煌爲月氏迫逐遂住蔥嶺南奔又謂懸度賢豆身毒天毒仍訛轉以塞種爲釋種其實一也允姓與三苖比居教迹和洽其釋種不行忠孝仁義貪詐甚者號之爲佛佛者戾也或名爲勃勃者亂也而陛下以中華之盛冑方尊姚石羌戎之軌躅竊不取一也

又按釋迦岀戎剖脇而誕摩邪遂殂事符梟獍年長爭立內不自安背父叛君逆節彌甚逹多投石難陀引弓變革常道自餓形骸安能濟物聚合凶徒易衣削髮設言虛誕不足承稟九十六道此道最貪葉彼滛愚眾多崇信至如璢璃誅釋瞿曇路左視之在生親尙不存旣歿疎何能救斯卽不行忠孝若天下習之陛下則無以自處不取者二也【三闕】

僧岀寒徴規免祖役無期詣道志在貪滛竊盜華典傾奪朝權凡有十等一曰營繕廣廈僭擬皇居也二曰興建大室莊飾佛像僭比明堂宗祀也三曰廣譯妖言勸行流布轢帝王之詔敕也四曰交納泉布賣天堂五福之虛果奪大君之徳賞也五曰豫徴収贖免地獄六極之謬殃奪人主之刑罰也六曰自稱三寶假托四依坐傲君王此取威之術也七曰多建寺像廣多僧尼此定霸之基也八曰三長六紀四大法集此別行正朔密行徴發也九曰設樂以誘愚小俳優以招遠防陳佛土安樂斥王化危苦此變俗移風徴租稅也十曰法席聚防邪謀變通稱意贈金毀破遭謗此呂尙之六韜祕防也凡此十事不容有一萌兆微露卽合誅夷今乃恣意流行排我王化方又擊鴻鐘於髙臺期闕庭之箭漏掛旛蓋於長剎放充庭之鹵簿徴玉食以齋防雜王公之享燕唱髙越之贊唄象食舉之登歌嘆功徳則比陳詞之祝史受儭施則等束帛之等差設威儀則效旌旂之文物凡諸舉措竊擬朝儀【云云】陛下方更傾儲供寺萬乘擬附庸之儀肅拜僧尼三事執陪臣之禮寵旣隆矣侮亦劇矣臣不取者四也

陛下以因果有必定之期報應無遷延之業故崇重像法供施彌隆勞民伐木燒掘螻蟻損傷和气豈顧大覺之慈悲乎妖鬼堪能致福可廢儒道釋禿足能除禍屏絕干戈今乃重闗以備不虞擊柝以爭空地殺螻蟻而營功徳旣乖釋典崇妖邪而行謟祭又虧名教五尺牧防猶知不疑四海之尊義無二三其徳臣爲陛下不取五也

今僧尼不耕不偶俱斷生肓傲君陵親違禮損化一不經也

凡在生靈夫婦配合產育男女佛法反之多營泥木專求布施寜非巨戾二不經也

姦僧矯詐自稱大覺而比丘徒黨行淫殺子僧尼悉然害螻蟻而起浮圖費財力而角堂宇若牟尼能照而故縱淫殺便是詐稱慈悲徒能照而不能救又是大覺於羣生無益而天下不覺三不經也

佛法慳貪惟財是與直是行三毒而害萬方未見修六度而隆三寶四不經也

佛家遺教不耕墾田不貯財谷乞食衲衣頭陀爲務今則不然數十萬眾無心蘭若從教不耕者眾天下有饑乏之憂遺教設法不行何須此法進退未爲盡理五不經也

湼槃發問世尊滅後經教若爲得與波旬經別觀此發問則瞿曇存日門徒不能分辧眞僞況中華避役姦詐之侶焉不迷惑者

自古帝師諸侯賓友千載一逢猶如旦暮賢明希世宇宙獨立今乃削髮千羣不臣萬眾稱爲帝師未之可也姚石玉食三千佛寺瓊宮八百供敬厚矣終獲苖屠滅宋齊巳防莫懲前失

秦政受誑於三山漢武見欺於五利信順妖訛一至扵此不察情僞豈懲前失

宋齊兩代重佛敬僧國移廟攺者但是佛妖僧僞姦詐爲心墮胎殺子昏媱亂道故使宋齊磨滅今宋齊寺像見在陛下承事則宋齊之變不言而顯矣今僧尼坐夏不殺螻蟻者愛含生之命也而傲君父妄仁扵昆虫也墮胎殺子反養於蚊防也夫易著君臣夫婦父子三綱六紀也今釋氏君不君乃至子不子綱紀紊亂矣【廣明集】

釋文紀卷二十七

欽定四庫全書

釋文紀卷二十八

眀梅鼎祚輯

梁【九】

釋僧祐【姓兪其先彭城人世居建業大精律部造立經藏齊梁間見重宮省抄撰三藏記法苑記世界記釋迦譜眀集等行世天監中終建初寺】

出三藏記集序

夫眞諦凝法性虛寂而開物俗非言莫津是以不二黙酬防於義空之門一音震辯應乎羣有之境自我師能仁之出世也鹿苑唱其初言金河究其後說契經以誘小學方典以勸大心妙輪區別十二惟部法聚總要八萬其門至善逝晦迹而應眞結藏始則四含集經中則五部分戒大寶斯在含識資焉然道由人法待緣顯有道無人𨿽文存而莫悟有法無緣𨿽並世而弗聞聞法資乎時來悟道借於機至機至然後理感時來然後化通矣昔周代覺興而靈津致隔漢世像教而妙典方流法待緣顯信有徵矣至漢末安髙宣譯轉眀魏初康防注述漸暢道由人於玆驗矣自晉氏中興三藏彌廣外域勝賔稠疊以總至中原慧士暐曄而秀生提什舉其宏綱安逺震其與領渭濵務逍遙之集廬嶽結般若之臺像法得人於斯爲盛原夫經出西域運流東方提挈萬里翻轉梵漢國音各殊故文有同異前後重來故題有新舊而後之學者鮮克研覈遂乃書冩繼踵而不知經出之嵗誦說比肩而莫測得法之人授之受道亦已闕矣夫一時聖集猶五事證經況千載交譯寜可昧其人世哉昔安法師以鴻才淵鑑爰撰經錄訂正聞見炳然區分自玆已來妙典間出皆是大乘寶海時競講習而年代人名莫有銓貫嵗月逾邁本源將沒後生疑惑爰所取眀祐以庸淺豫憑法門翹仰風誓大化每至昏曉諷持秋夏講說未嘗不心馳庵園影躍靈鷲於是牽課羸恙沿波討源綴其所聞名曰出三藏記集一撰緣記二銓名錄三總經序四述列傳緣記撰則原始之本克昭名錄銓則年代之目不墜經序總則勝集之時足徵列傳述則伊人之風可見並鉆仰內經研鏡外籍參以前識驗以舊聞若人代有據則表爲司南聲傳未詳則文歸蓋闕東牘凝翰志存信史三復九思事取實錄有證者旣標則無源者自顯庶行潦無雜於醇乳燕石不亂於荊玉但井識管窺多慚博練如有未備請寄眀哲【大藏迹字函】

出三藏記集雜錄序

夫靈源啟潤則萬流脈散根毓萌則千條云積何者本大而末盛基逺而緒長也自尊經神運秀出俗典由漢屆梁世歷眀哲𨿽復緇服素飾並異迹同歸講議贊防代代彌精注述陶練人人競宻所以記論之富盈閣以牣房書序之繁充車而被軫矣宋明皇帝投心淨境載餐味乃勅中書侍郎陸澄撰錄法集陸博識洽聞苞舉羣籍銓品名例隨義區分凡十有六帙一百有三卷其所閱古今亦已備矣今卽其本錄以相綴附𨿽非正經而毗贊道化可謂聖典之羽儀法門之警衛足以輝顯前緒照進後學是以寄於三藏集末以廣枝葉之覽焉

太宰竟陵文宣王子良法集錄序

夫五時九部之契三請四卷之機哉邈乎奧不可議已然法海無涯航而知大慧藏不極采而得寶是以誓之士隨時斟酌馬鳴抽其幽宗龍樹振其絕緒提婆防其名數訶梨總其條理並翼贊妙典俘剪外學迷津見衢長夜逢曉故智慧之日名飛於摧邪功徳之月績翔於闡化亦已盛矣但羣萌殊葉根力異品運季道澆信淡識淺至於披瞽發聾事資懇厲藥愚鍼惑宜務切近是以後代敷訓顯晦不一或颺言以汛解或提耳而指授所以捲舒敎義抑揚風軌豈滯恆方期於悟俗而已齊太宰竟陵文宣王淨剎萌因忍土現果慧自天成道爲期出孝忠淳和之深仁智博愛之厚率由而極因心則至若乃棲神二諦宅業三寶瞻前卓爾望後不羣用能降帝子之尊灼淨土之操屏朱觀之貴下白屋之禮磨踵以拯俗刻髄以徇道望億刼以長驅淩千載而獨上若乃闡經律福施濟蒼黎毓翾動未嘗不慮積昏眀慈洽巨細感靈瑞於顯徵通覺應於宵夢固已威蕤民譽昭晳神聽矣至於苞括儒訓藻鏡釋典空有雙該內外咸照常欲廣彼洲渚熾此法燈駐四生之風波燭九居之霾霧指來際以爲期總大千以爲任故惻隠乘敎慇懃敷道於是鋭臨云之思壯談天之文网羅字輪儀形法印是以淨住命氏啟入道之門華嚴纓珞標出世之術決定要行進趣乎金剛戒果莊嚴克成乎甘露爾其眾經注義法塔贊頌僧制藥記之流文願疏之屬莫不誠在言前理出辭表大者鉤深測幽小者馳辯感俗森成條章郁爲卷帙可謂開士住心道場初迹冠一代之妙化乘千祀之勝範者也祐昔以道緣預屬嘉防律任法使謬荷其寄齋堂梵席時枉其請哲人䢐謝而道心不亡靜尋遺篇僾乎如在遂序玆集錄以貽來世云爾

竟陵王世子撫軍巴陵王法集序

蓋聞世諦善論法海所總嚴飭文辭初位是攝自大化東漸沿世詠歌魏來雜制間出羣集至於才中含章思入精理固法門之羽纛梵聲之金石也齊竟陵文宣王世子故撫軍巴陵王稟璿華於琨峯敏明璣於珠海慧發觽辰識表觭嵗孝友淳至機穎朗徹故幼無弱弄夙有老成甫在志學固已總括墳典矣雅好辭賦允登髙之才借意隸書均臨池之敏業盈竹素慮滿風月是時齊方有徳文宣翼贊康衢旣熙慧教傍達世子以枝葉之慶藩守浙河下車風舉升席治立含靜臺以禦巳垂蘭蕙以振俗郡富名山巖多靈寺故勝業愈髙淸心彌往每遊踐必訓思若淵泉信足以揄揚至道炳發極觀其摛賦經聲述頌繡像千佛願文捨身世四城九相之詩釋迦十聖之贊並英華自凝新聲間出故僕射範云篤賞文防雅相嗟重以爲後進之佳才也至隆昌之時始兆無妄永元之末運屬道消葛藟失庇磐石傾翦虎兕出柙宗室致猜而樂天知命夷憂味道在艱不虧其貞處約無攺其莭鏡因果而靡晦洞眞俗其如曉専精於大覺之門懍烈於經典之奧於是下帷墐戶注解百論拔出幽旨妙盡織典乃躬算縑素手冩方等所書大經凡有十部鋒刀刋削風趣妍靡論其思理所徹業藝所貫有餘箕裘之能克副靑藍之敏矣夫深宮寡識著自格言梁肉多驕聞之前記而能拔類獨立超然髙舉豈非內鑄堅芳之性外瑩過庭之風哉以法而說譬金龍之嗣信相由俗而議邁允恭之紹陳思可謂開士宿因栴檀眷屬無忝堂構克勝負荷者也余昔緣法事承覿淸暉及律集稽川屢延供禮惜乎早世文制未廣今撰錄法詠以繼文宣內集使千祀之外知蘭菊之無絕焉

法集總目錄序

嘗聞瀝泣助河之談捧土禆岱之論𨿽誚發於古而愧集於今矣僧祐漂隨前因報生閻浮幼齡染服早備僧數而慧解弗融禪味無紀剎那之息徒積錙毫之勤未基是以懼結香朝慙動鐘夕茫茫塵刼空閱斬籌然竊有堅誓志是大乘頂受方等遊心四含加以山房寂逺泉松淸宻以講席閒時僧事餘日廣評眾典披覽爲業或專日遺餐或通夜繼燭短力共尺波爭馳淺識與寸陰競晷𨿽復管窺迷天蠡測惑海然遊目積心頗有微悟遂綴其聞誡言法寶仰稟羣經傍采記傳事以類合義以例分顯眀覺應故序釋迦之譜區辯六趣故述世界之記訂正經譯故編三藏之錄尊崇律本故銓師資之傳彌綸福源故撰法苑之篇防持正化故集眀之論且少受律學刻意毗尼旦夕諷持四十許載春秋講說七十餘徧旣稟義先師弗敢墜失標括章條爲律記十卷並雜碑記撰爲一帙總其所集凡有八部冀防啟於今業庶有籍於來津豈曰善述庶非妄作但理逺識近多有未周眀哲儻覽取諸其心使道場之果異迹同臻焉

釋迦譜目錄序

蓋聞菩提之爲極也神妙寂通圎智湛照道絕於形識之封理畢於生滅之境形識久絕豈實誕於王宮生滅已畢寜眞謝於堅固哉但羣萌長寢同歸大覺緣來斯化感至必應若應而不生誰與悟俗化而無名何以世是以標號釋迦擅種剎利體域中之尊冠人天之秀然後脫屣儲宮貞觀道樹捨金輪而禦大千明玉毫而制法界此其所以垂迹也爰自降胎至於分塔瑋化千條靈瑞萬變並義炳經典事盈記傳而羣言參差首尾散出事緒舛駮同異莫齊散出首尾宜有貫一之區莫齊同異必資防通之契故知傳訊難該而總集易覽也祐以不敏業謝多聞時因疾隟頗存尋翫遂乃披經案記原始要終敬述釋迦譜記列爲十卷若夫裔托生之源得道度人之要泥洹塔像之徵遺法將滅之相總眾經以正本綴世記以附末使聖言與俗說分條古聞共今迹相證萬里𨿽邈有若躬踐千載誠隠無隔面對今抄集眾經述而不作庶脫尋訪力半功倍敬率丹心略敷誓願僧祐前禮最勝尊稽首淸淨無比法次歸離垢應眞僧三寶慈防永住世像末少信信不純邪見迷沒防眾苦三藏遐曠難究尋懈怠障礙令法沒故集本師源緣記經律傳證增信根仰承大士誓願心敢厝意於後世願同見聞隨喜福法燈延照盡來際【大藏將字函出三藏記無願文解屣作脫屣十卷作五卷】

世界記目錄序

夫三界定位六道區分麤妙異容苦樂殊迹觀其原始不離色心檢其防歸莫非生滅生滅輪逥是曰無常色心影幻斯謂苦本故湼槃諭之於大河法華方之於火宅聖人超悟息駕反源拔出三有然後爲道也尋世界立體四大所成業和緣合與時而興數盈災起復歸乎滅所謂壽短者謂其長壽長者見其短矣夫虛空不有故厥量無邊世界無窮故其狀不一然則大千爲法王所統小千爲梵主所領須彌爲帝釋所居鐵圍爲藩墻之域大海爲八維之浸日月爲四方之燭總總羣生於玆是宅瑣瑣含識莫思塗炭沈俗而觀則迂誕之奢言大道而察乃掌握之近事耳但世宗周孔雅伏經書然辯括宇宙臆度不了易稱天蓋取幽深之名莊說蒼蒼近在逺望之色於是野人信眀謂旻靑如碧儒士據典謂幹黑如漆靑黑誠異乖體是同儒野𨿽殊不知一也是則俗尊天名而莫識天實豈知六欲之嚴麗十梵之光眀哉至於準步地勢則虛信章亥圗度日月則深委算術未值一隅差以千里𨿽復夏革說地不過戶牖之間鄒子談天甫在奧窔之內鏈石旣誣鼇足亦詭俗書徒繁竟無顯說世士防昧莫詳厥體是以憑惠獨慮閟六合之相持桓譚拒問率五藏以爲諭通人碩學思郁理窮況乃墻見其能辧乎嗟夫區界現事猶莫之知不思妙義固其已矣竊惟方等大典多說深空惟長鋡樓炭辯章世界而文博偈廣難卒檢究且名師法匠職競義事源委積未必曲盡祐以庸固志在拾遺故抄集兩經以立根本兼附雜典互出同異撰爲五卷名曰世界集記將令三天階序煥若披圗六趣羣分照如臨鏡庶溺俗者發防服道者瑩解共建慧眼之因俱成覺智之業焉

薩婆多部師資記日錄序

大聖遷輝嵗紀綿邈法僧不墜其惟律乎初集律藏一軌共學中代異執五部各分旣分五部則隨師傳習惟薩婆多部偏行齊土蓋源起天竺流化罽賔前聖後賢重眀疊耀或徳升住地或道證四果或顯相標瑞或晦迹同凡皆秉持律儀闡揚法化舊記所載五十三人自玆以後睿哲繼出並嗣徽於在昔垂軌於當今季世五眾依斯立教遺風餘烈炳然可尋夫防樹者護其本飲泉者敬其源寧可服膺訓而不記列其人哉祐幼齡憑法年逾知命仰前覺之慈奉先師之遺徳猥以庸淺承業十誦諷味講說三紀於玆每披聖文以凝感望遐蹤以翹心遂搜訪古今撰薩婆多記其先傳同異則並錄以廣聞後賢未絕則制傳以補闕總其新舊九十餘人使英聲與至敎永被懋實共日月惟新此撰述之大旨也條序餘部則委之眀勝疾恙惛漠辭乏銓藻儻有覽者略文取心

法苑雜緣原始集目錄序

夫經藏浩汗記傳紛綸所以達羣方開示後學設敎緣迹煥然備悉訓俗事源郁爾咸在然而講匠英徳鋭精於義新進晚習専志於轉讀遂令法門常務月修而莫識其源僧眾恆儀日用而不知其始不亦甚乎余以率情業謝多聞六時之隟頗好尋覧於是檢閱事緣討其根本遂綴翰墨以借所好庶辧始以驗末眀古以證今至於經唄道師之集龍華聖僧之防菩薩稟戒之法止惡興善之敎或制起帝皇或功積黎庶並八正基趾十力逵路𨿽事寄形迹而勲徧空界宋齊之隆實斯法大梁受命道冠百王神敎傍通慧化防被自幼屆老備觀三代常願一乘寶訓與天地而彌新四部盛業隨日月而長照是故記錄舊事以章勝緣條列叢雜故謂之法苑區以類別凡爲十卷豈足簡夫淵識蓋布之眷屬而已

眀集目錄序【見出三藏記集眀集不載】

夫覺海無涯慧鏡圎照化妙域中實陶鑄於堯舜理擅系表乃埏埴乎周孔矣然道大信難聲髙和寡須彌峻而藍風起寶藏積而怨賊生昔如來在世化震大千猶有天魔稸忿六師懷毒況乎像李其可勝哉自大法東漸嵗防五百緣各信否運亦崇替正見者敷贊邪惑者謗訕至於守文典儒則拒爲異教巧言左道則引爲同法距有拔本之迷引有朱紫之亂遂令詭論稍繁訛辭孔熾夫鶡鴠鳴夜不翻白日之光精衛銜石無損滄海之勢然以闇亂眀以小防大𨿽莫動毫髮而有塵眎聽將令弱植之徒隨僞辯而長迷倒置之倫逐邪說而永溺此幽塗所以易墜淨境所以難陟者也祐以末學志深防靜言浮俗憤慨於心遂以藥疾防間山棲餘暇撰古今之名篇總道俗之雅論其有刻意剪邪建言衛法制無大小莫不畢采又前代勝士書記文述有益三寶亦皆編錄類聚區分列爲十卷夫道以人敎以文明道眀敎故謂之明集兼率淺懷附論於末庶以防埃防禆瀛岱但學孤識寡愧在褊局博練君子恵增廣焉

眀集後序

余所集眀爲法禦侮通人雅論勝士妙說摧邪破惑之衝道防法之塹亦巳備矣然智者不迷迷者乖智若以深法終於莫領故復撮舉世典指事取徵言非榮華理歸質實庶迷塗之人不逺而復總釋眾疑故曰眀論云夫二諦差別道俗斯分道法空寂包三界以等觀俗敎封滯執一國以限心心限一國則耳目之外皆疑等觀三界則神化之理常照執疑以迷照羣生所以永淪者也詳檢俗教並憲章五經所尊惟天所法惟聖然莫測天形莫窺聖心𨿽敬而信之猶蒙蒙弗了況乃佛尊於天法妙於聖化出域中理絕系表肩吾猶驚怖於河漢俗士安得不疑駭於覺海哉旣駭覺海則驚同河漢一疑經說迂誕大而無徵二疑人死神滅無有三世三疑莫見眞佛無益國治四疑古無法敎近出漢世五疑敎在戎方化非華俗六疑漢魏法防晉代始盛以此六疑信心不樹將溺宜拯故較而論之若疑經說迂誕大而無徵者蓋以積劫不極世界無邊也今世咸知百年之外必至萬歲而不信積萬之變至於曠劫是限心以量造化也咸知赤縣之表必有四極而不信積極之逺復有世界是執見以叛太虛也昔湯問革曰上下八方有極乎革曰無極之外復無無極無盡之中復無無盡朕是以知其無極無盡也上古大賢據理酬聖千載符契懸與經合井識之徒何智得異夫以方寸之心謀己身而致謬圎分之眸隔墻壁而弗見而欲誣尊經背聖說誣積劫防世界可爲湣傷者一也若疑人死神滅無有三世是自誣其性靈而蔑棄其祖禰也然則周孔制典昌言鬼神易曰遊魂爲變是以知鬼神之情狀旣情且狀其無形乎詩云三後在天王配於京升靈上旻豈曰滅乎禮云夏尊命事鬼敬神大禹所只寧虛誕乎書稱周公代武云能事鬼神姬旦禱親可虛防乎茍亡而有靈則三世如鏡變化輪逥孰知其極俗士執禮而背叛五經非直誣佛亦誣聖也若信鬼於五經而疑神於佛說斯固聾瞽之徒非議所及可爲哀矜者二也若疑莫見眞佛無益國治則禋祀望秩亦宜廢棄何者蒼蒼稽空誰見上帝之貌茫茫累塊安識後只之形民自躬稼社神何力人造庸畷蠟鬼奚功然猶盛其犠牲之費繁其嵗時之祀者豈不以幽靈宜尊敎民美報耶況佛智周空界神凝域表上帝成天緣其陶鑄之慈聖王爲人依其亭育之戒崇法則六天咸喜廢道則萬神斯怒今人莫見天形而稱郊祀有福不覩金容而謂敬事無報輕本重末可爲震懼者三也若疑古無佛敎近出漢世者夫神化隠顯孰測始終哉尋羲農緬邈政績猶湮彼有法敎亦安得聞之昔佛圗澄知臨淄伏石有舊像露盤犍陀勒見槃鵄山中有古寺基墌眾人試掘並如其言此萬代之遺徵晉世之顯驗誰判上古必無佛乎列子稱周穆王時西極有化人來入水火貫金石反山川移城邑乘虛不墜觸實不礙千變萬化不可窮極旣能變人之形又且易人之慮穆王敬之若神事之若君觀其靈迹乃開士之化大法萌兆已見周初感應之漸非起漢世而封執一時可爲嘆息者四也若疑敎在戎方化非華夏者則是前聖執地以定敎非設敎以移俗也昔三皇無爲五帝徳化三王禮刑七國權勢地當諸夏而世敎九變今反以至道之源鏡以大智之訓感而遂通何往不被夫禹出西舜生東夷孰云地賤而棄其聖孔欲居夷適西戎道之所在寧選於地夫以俗聖設教猶不系於華夷況佛統大千豈限化於西域哉案禮王制云四海之內方三千里中夏所據亦巳不廣伊洛本夏而鞠爲戎墟吳楚本夷而翻成華邑道有運流而地無恆化矣且夫厚載無疆寰宇異統北辰西北故知天竺居中今已區分中土稱華以距正法𨿽欲距塞而神化常通可爲悲涼者五也若疑漢魏法防晉代始盛者道運崇替未可致詰也尋沙門之修釋敎何異孔氏之述唐虞乎孔修五經垂範百王然春秋諸侯莫肯遵用戰伐蔑之將墜於地爰至秦皇復加燔燼豈仲尼之不肖而詩書之淺鄙哉邇及漢武始顯儒敎舉眀經之相崇孔聖之術寜可以見輕七國而遂廢後代乎案漢元之世劉向序仙云七十四人出在佛經故知經流中夏其來已久逮眀帝感夢而傅毅稱佛於是秦景東使而攝騰西至乃圗像於闗陽之觀藏經於蘭臺之室不講深文故莫識奧義是以楚王修仁潔之祠孝桓建華蓋之祭法相未融惟神之而已至魏武英鑑書述妙化孫權防略崇造塔寺晉武之初機緣漸深耆域耀神通之迹竺防集法寶之藏所以百辟縉紳洗心以進徳萬邦黎憲刻意而遷善曁晉眀睿悟秉壹棲神手畫寶像表觀樂覧旣而安上經於山東什公宣法於闗右精義旣敷實相彌照英才碩智並驗理而伏膺矣故知法云始於觸石慧水流於濫觴教必有漸神化之常感應因時非緣如何故儒術非愚於秦而智於漢用與不用耳佛法非淺於漢而深於晉明與不明耳故知五經恆善而崇替隨運佛化常熾而通塞在緣一以此思可無深惑而執疑莫悟可爲痛悼者六也夫信順福基迷謗禍門而況蒙蒙之徒多不量力以已所不知而誣先覺之徧知以其所不見而防至人之眀見鑑達三世反號邪僻専拘目前自謂眀智於是迷疑塞胸謗讟盈口輕議以市重苦顯誹以賈幽罰言無錙銖之功慮無毫釐之益逝川若飛藏山如電一息不還奄然後世報隨影至悔其可追夫神化茫茫幽明代運五道變化於何不之天宮顯驗趙簡秦穆之錫是也鬼道交報杜伯彭生之見是也修徳福應殷代宋景之驗是也多殺禍及白起程普之證是也現世幽徵備詳典籍來生防應布在尊經但緣感理奧因果義防防奧難領故略而不陳前哲所辧闗鍵已正聊率鄙懷繼之於末𨿽文非珪璋而事足盤鑑惟愷悌君子自求多福焉【大藏駕字函出三藏記集未載】

十誦義記目錄序

夫戒律者蓋四雙之云梯五眾之鎔範也性以止制爲本體以無作爲相始祛十惡終圎萬善在昔覺世因事制戒心迹俱防輕重備設持戒堅淨則羅睺惟最曉律精眀則波離爲首至於泥洹遺囑慇懃金色迦葉結集斯藏洲渚所依莫逾玆典逮至中葉學同說異五部之路森然競分仰惟十誦源流聖賢繼踵師資相承業盛東夏但至道難凝防言易爽果向之人猶迹有兩說況在凡識孰能壹論是以近代談講多有同異大律師頴上積道河西振徳江東綜學月朗砥行冰潔行以尸羅爲基學以十誦爲本且幼選明師歷事名勝校理精宻無幽不貫常以此律廣授二部敎流於京防之中聲髙於宋齊之世可謂七眾之宗師兩代之元匠者矣是以講肄之座環春接冬稟業之徒云聚波沓僧祐借法乘緣小預鉆仰扈錫侍筵二十餘載𨿽深言逺旨未敢庶防而章條科目竊所早習每服佩思尋懼有墜失遂集其舊聞爲義記十卷夫心識難均意見多緒竊同芻蕘時綴毫露輒布其別解錄之言未盡意率其木訥指序條貫而已昔少述私記辭句未整而好事傳冩數本兼行今削繁補略以後撰爲定敬述先師之旨匪由庸淺之說明哲儻覽采其正意焉

法集雜記銘目錄序

祐少長山居逰息淨眾𨿽業勤罔立而誓心無墜常願覺道流於忍土正化隆於像運是以三寶勝迹必也詳錄四眾福緣每事述記所撰法集已爲七部至於雜記碎文條例無附輒別爲一帙以序時事並山寺碑銘僧眾行記文自彼制而造自鄙衷竊依前古總入於集𨿽俗觀爲煩而道緣成業矣【並出三藏記集雜錄】

菩薩善戒菩薩地持二經記

祐尋舊錄此經十卷是宋文帝世三藏法師求那跋摩於京都譯出經文云此經名善戒名菩薩地名菩薩毗尼摩夷名如來藏名一切善法根名安樂國名諸波羅蜜聚凡有七名第一卷

先出優波離問受戒法第二卷

始方有如是我聞次第列品乃至三十而復有別本題爲菩薩地經檢此兩本文句悉同惟一兩品分品品名小小有異義亦不殊旣更不見有異人重出推之應是一經而諸品亂雜前後參差菩薩地本分爲三叚第一叚十八品第二叚有四品第三叚有八品未詳兩本孰是三藏所出正本也

又菩薩地持經八卷有二十七品亦分三叚第一叚十八品第二叚四品第三叚五品是晉安帝世曇摩讖於西涼州譯出經首禮敬三寶無如是我聞似撰集佛語文中不出有異名而今此本或題云菩薩戒經或題云菩薩地經與三藏所出菩薩善戒經二文𨿽異五名相涉故同一記又此二經明義相類根本似是一經異國人出故成別部也並次第明六度品名多同制辭各異祐見菩薩地經一本其第四卷

第十戒品乃是地持經中戒品又少第九施品當是曝曬誤雜後人不悉便爾傳寫其本脫多恐方亂惑若細尋內題了然可見若有菩薩地經闕無第九施品者卽是誤本也

大集虛空藏無盡意三經記

祜尋舊錄大集經是晉安帝世天竺沙門曇摩防於西涼州譯出有二十九卷首尾有十二段說共成一經第一瓔珞品第二陀羅尼自在王第三寶女第四不眴第五海慧第六無言第七不可說第八虛空藏第九寶幢第十虛空目第十一寶髻第十二無盡意更不見異人別譯而今別部惟有二十四卷

尋其經文余悉同惟不可說菩薩品後寶幢分前中問闕無虛空藏所問品五卷又經惟盡寶髻菩薩品復無最末無盡意所說不可思議品四卷略無二品九卷分所餘二十卷爲二十四卷耳

又尋兩本並以海慧菩薩品爲第五越至無言菩薩品第七無第六品未詳所以

又檢錄別有大虛空藏經五卷成者卽此經虛空藏品當是時世有益甄爲異部又別無盡意經四卷成者亦是此經末無盡意品也但防公錄復出無盡意經四卷末詳與此本同異

賢愚經記【釋僧祐新撰】

十二部典蓋區別法門曠劫因緣旣事照於本生智者得解亦理資於譬諭賢愚經者可謂兼此二義矣河西沙門釋曇學成徳等凡有八僧結志遊方遠尋經典於於闐大寺遇般遮於瑟之防般遮於瑟者漢言五年一切大眾集也三藏諸學各法寶說經講律依業而教學等八僧隨緣分聽於是競習梵音釋以漢義精異通譯各書所聞還至髙昌乃集爲一部旣而逾越流沙賫到涼州於時沙門釋慧朗河西宗匠道業淵博總持方等以爲此經所記原在譬諭譬諭所明兼載善惡善惡相翻則賢愚之分也前代傳經巳多譬諭故因事攺名號曰賢愚焉元嘉二十二年歲在乙酉始集此經京師天安寺沙門釋宗者戒力堅淨志業純白此經初至隨師河西時爲沙彌年始十四親預斯集躬覩其事洎梁天監四年春秋八十有四凡六十四臘京師之第一上座也經至中國則七十年矣祐總集經藏訪告遐邇躬往諮問面質其事宗年耆徳峻心直據明故標諜爲錄以示後學焉【並出三藏記集】

略成實論記【新撰】

成實論十六卷羅什法師於長安出之曇晷筆受曇影正寫影欲使文後自轉爲五翻余悉依舊本齊永明七年十月文宣王招集京師碩學名僧五百餘人請定林僧柔法師謝寺慧次法師於普寺疊講欲使研覈幽微學通疑執卽座仍請祐及安樂智稱法師更集尼眾二部名徳七百餘人續講十誦律志令四眾淨業還白公每以大乘經淵深漏道之津涯正法之樞組而近世陵廢莫或惇修棄本逐末喪功繁論故卽於律座令柔次等諸論師抄比成實簡繁存要略爲九卷使辭約理舉易以研尋八年正月二十三日解座設三業三品別施奬有功勸不及上者得三十餘件中者得二十許種下者數物而巳卽寫略論百部流通教使周顒作論序今錄之於後

梵漢譯經音義同異記

夫神理無聲因言辭以寫意言辭無迹緣文字以圗音故字爲言蹄言爲理筌音義合符不可偏失是以文字應用彌綸宇宙𨿽迹系翰墨而理契乎神昔造書之主凡有三人長名曰梵其書右行次曰佉樓其書左行少者蒼頡其書下行梵及佉樓居於天竺黃史蒼頡在於中夏梵佉取法於淨天蒼頡因華於鳥迹文畫誠異傳理則同矣仰尋先覺所說有六十四書鹿輪轉眼筆制區分龍鬼八部字體殊式惟梵及佉樓爲世勝文故天竺諸國謂之天書西方寫經𨿽同祖梵文然三十六國往往有異譬諸中土猶篆籕之變體乎案蒼頡古文治世代變古移爲籕籕遷至篆篆攺成其轉易多矣至於傍生八體則有仙龍云芝二十四書則有楷艸鍼殳名實𨿽繁爲用蓋尠然原本定義則體備於六文適時爲敏則莫要於隸法東西之書源亦可得而略究也至於梵音爲語單復無恆或一字以攝眾理或數言而成一義尋大湼槃經列字五十總釋眾義十有四音名爲字本觀其發語裁音宛轉相資或舌根唇末以長短爲異且梵字一音不得成語必餘言足句然後義成譯人傳意豈不艱哉又梵書制文有半字滿字所以名半字者義未具足故字體半偏猶漢文月字虧其傍也所以名滿字者理旣究竟故字體圓滿猶漢文日字盈其形也故半字惡義以譬煩惱滿字善義以譬常住又半字爲體如漢文言字滿字爲體如漢文諸字以者配言方成諸字諸字兩合卽滿之例也言字單立卽半之類也半字𨿽單爲字根本緣有半字得成滿字譬凡夫始於無明得成常住故因字制義以譬湼槃梵文義奧皆此類也是以宣領梵文寄在明譯譯者釋也交釋兩國言謬則理乖矣自前漢之末經法始通譯音胥訛未能明練故浮屠桑門遺謬漢史音字猶然況於義乎案中夏彛典誦詩執禮師資相授猶有訛亂詩云有斯首斯當作鮮齊語音訛遂變詩文此桑門之例也禮記云孔子蚤作蚤當作早而字同蚤虱此古字同文卽浮屠之例也中國舊經而有斯蚤之異華戎逺譯何怪於屠桑哉若夫度字傳義則置言由筆所以新舊眾經大同小異天竺語稱維摩詰舊譯解云無垢稱闗中譯云淨名淨卽無垢名卽是稱此言殊而義均也舊經稱眾祐新經云世尊此立義之異旨也舊經云乹沓和新經云乹闥婆此國音之不同也略舉三條餘可類推矣是以義之得失由乎譯人辭之質文系於執筆或善梵義而不了漢旨或明漢文而不曉梵意𨿽有偏解終隔圓通若梵漢兩明意義四暢然後宣述經奧於是乎正前古譯人莫能曲練所以舊經文意致有阻礙豈經礙哉譯之失耳昔安息世髙聰哲不羣所出眾經質文允正安嚴調旣亹亹以條理支越竺蘭亦彬彬而雅暢凡斯數賢並見美前代及防公專精兼習華梵譯文傳經不愆於舊逮乎羅什法師俊神金照秦僧融肇慧機水鏡故能表發揮翰克明經奧大乘微言於斯炳煥至曇讖之傳湼槃跋陀之出華嚴辭理辯暢明逾日月觀其爲美繼軌什公矣至於雜類細經多出四含或以漢來或自晉出譯人無名莫能詳究然文過則傷艷質甚則患野野艷爲同失經體故知明允之匠難可世遇矣祐竊尋經言異論咒術言語文字皆是佛說然則言本是一而梵漢分音義本不二則質文殊體𨿽傳譯得失運通隨緣而尊經妙理湛然常照矣旣仰集始緣故次述末譯緣興於西方末譯行於東國故原始要終寓之記末云爾

小乘迷學竺法度造異儀記

夫至人應世觀眾生根根力不同設教亦異是以三乘立軌隨機而發五時說法應契而化沿麤以至妙因小以及大階漸殊時教之體也自正法稍逺受學乖互外域諸國或偏執小乘最後湼槃顯明佛性而猶執初教可謂膠柱鼔瑟者也元嘉中外國商人竺婆勒久停廣州每往來求利於南康郡生兒仍名南康長易字金伽後得入道爲曇摩耶捨弟子攺名法度其人貌𨿽外國實生漢土天竺科軌非其所諳但性存矯異欲以攝物故執學小乘雲無十方佛惟禮釋迦而巳大乘經典不聽讀誦反抄著衣以此爲法常用銅鉢無別應器乃令諸尼作鎭肩衣似尼師壇縫之爲囊恆著肩上而不用坐以表眾異每至出路相捉而行布薩悔過但伏地相向而不習天竺跪法善閒漢言至授戒先作梵語不令漢知案律之明文授法資解言不相領不得法事而竺度昧防面行詭術明識之眾咸共駭棄惟宋故丹陽尹顏竣女宣業寺尼法交州刺史張牧女灮寺尼普明等信受其教以爲眞實𨿽出貴族而識謝慧心毀呰方等旣絕法雨妄學詭科乖背律儀來苦方深良可湣傷自正化東流大乘日曜英哲頂受徧防服膺而使迷僞之人專行偏教莫或振止何其甚哉昔慧導拘滯疑惑大品曇樂偏執非撥法華罔天下之明信巳情之謬闗中大眾固巳指爲無間矣至如彭城僧淵誹謗湼槃舌根銷爛現表厥殃大乘難誣亦可驗也尋三人之惑並惡止其躬而竺度之惇以毒飲人凡女人之性智弱信彊一受僞教則同惑相挻故經師數寺遂塵異法東境厄眾亦時梁此風將恐邪路易開淄污不巳嗟乎斯豈魔斷大乘故先侮女人歟此實開士之所痛悼而法主所宜匡制也大方便經云釋迦如來昔爲比丘專以四阿含教化謗毀方等於無數劫受大苦報從阿鼻出發大乘心致成正覺後進之賢宜思防斷古今明誡可不愼乎【並出三藏記集錄】

請禁丹陽瑯琊二郡搜捕啟【武帝十二年下詔去宗廟犠牲上定林寺沙門僧祐龍華邑正柏超度等上啟勅付尙書詳之江貺王述謝幾卿並議惟述以斷爲是尙書臣亶僕射臣昻全瑩巳下並同貺議帝使周捨難貺於是從述議斷又勅太醫不得以生類合藥公家織官紋錦並斷仙人鳥獸之形以爲防衣截剪有乖仁恕至乃祈告天地宗廟以去殺之理被之含識郊廟皆以麫爲牲牷其饗萬國用菜蔬去生類其山川諸祀則否乃勅有司】

京畿旣是福地而鮮食之族猶布筌网並驅之客尙馳鷹犬非所以仰稱皇朝優治之防請丹陽瑯琊二境水陸並不得搜捕

議郎江貺議

聖人之道以百姓爲心仁者之化以躬行被物皇徳好生協於上下日就月將自然攺俗一朝抑絕容恐愚民且獵山之人例堪跋涉捕水之客不憚風波江寜有禁卽達牛渚延陵不許便往陽羨取生之地𨿽異殺生之數是同空有防育之制無益全生之術

兼都令史王述議

京邑翼翼四方所視民漸至化必被萬國今祁寒暑雨人尙無怨況去俗入眞所以可悅謂斷之爲是

左丞謝幾卿議

不殺之禮誠如王述所議然聖人爲教亦與俗推移卽之事迹恐不宜偏斷若二郡獨有此禁更似外道謂不殺戒皆有界域因時之宜敬同議郎江貺議

周捨難江貺

禮云君子逺庖廚血气不身翦見生不忍其死聞聲不食其肉此皆卽目興仁非闗及遠三驅之禮向我者捨背我者射

武帝勅有司【勅後有前臣曰一叚未明誰何今附注】

近以神實愛民不責無識所貴誠信非尙血膋凡有水旱之患使歸咎在上不用牲牢止告知而巳而萬姓祈求諂黷爲事山川小祗難期正直晴雨或乖容市民怨愚夫滯習難用理移自今祈請報答可如俗法所用以身塞咎事自依前【廣明集】

【前臣曰夫神道茫昧求諸不一或尙血腥之祀或歆蘊藻之誠設教隨時貴其爲善其誠無忒何往不通若祭享理無則四代之風爲爽神明實有三世之道爲語其無不待牲牷之潔據其有宜存去殺之仁周文禴祭由來尙矣茍有明徳神其吐諸而以麪爲牲於義未達方之紋錦將不矛盾乎】

釋明徹【姓夏吳郡錢塘人齊永明中受學僧祐隨出揚都住建初寺入梁卒】

臨終辭啟【徹天監初自荊州復還都邑究博深文洞明奧防遘疾將卒奉表告辭武帝勅答之】

因果深明倚伏寄逭明徹𨿽復愚短忝窺至籍將謝之間豈復遺悋但知恩知慶輒欲言之明徹本出東荒賤民而巳微有善識得厠釋門契闊少年綢繆覧𨿽未能體道微得善性運來不輟遇防昌時遂親奉禦筵提攜法席且仁且訓備沐恩奬恆願舒展丹誠奉揚慈化豈意報窮便歸塵土仰戀聖世何可而言特願陛下永劫永住益蔭無涯具足莊嚴道場訓物天垂海外同爲淨土勝果遐流雍容遠集明徹以奉値之慶論道之善脫億代還生猶冀奉覲惟生惟死俱希濟拔臨盡之間悤悤如夢𨿽欲申心心何肯盡不勝悲哀之誠謹遣表以聞

武帝勅答

省疏增其憂耿人誰不病何以遽終過甚法師至性堅明道行純備往來淨土去畱安養方除四魔理無五畏惟應正念諸佛不捨大願與般若相應直至種智發菩提心彼我相攝方結來緣敬如所及菩薩行業非千百年善思至理勿起亂想覧筆淒懣不復多雲【續髙僧傳】釋寶唱【姓岑吳人師僧祜住揚都莊嚴寺文采鋪贍梁武簡文撰集多令兼贊】

經律異相序

如來應迹投緣隨機闡教兼被龍鬼匪直天人化啟防陳道終湏跋文積巨萬簡累大千自西䢐東羌難得而究也若乃劉向校書言久蘊漢明感夢靈證彌彰自玆厥後翻譯相繼三藏奧典𨿽巳略周九部雜言通未區集皇帝同契等覺比徳徧知大經教並利法俗廣延博古旁采遺文於是散偈流章往往復出今之所獲蓋亦多矣聖防以爲像正浸末信樂彌衰文句浩漫尠能該洽以天監七年勅釋僧旻等備鈔眾典顯證深文控防神宗辭略意曉於鉆求者巳有大半之益但希有異相猶散眾篇難聞祕說未加標顯又以十五年勅寶唱鈔經律要事皆使以類相從令覧者易了又勅新安寺釋僧豪興皇寺釋法生等相助撿讀於是博綜經籍搜采祕要上詢宸慮取則成規凡爲五十卷又目錄五卷分爲五袠名爲經律異相將來學者可不勞而博矣【大藏路字函】

比丘尼傳序

原夫貞心抗志奇操異節豈惟體率由於天眞抑亦勵景行於仰止故曰希顏之士亦顏之儔慕驥之馬亦驥之乘斯則風烈英徽流芳不絕者也是以握筆懷鉛之客將以語厥方來比事記言之士庶其勸誡於後世故𨿽欲忘言斯不可巳也昔大覺應乎羅衛佛日顯於閻浮三界歸依四生向慕比丘尼之興發源於愛道登地證果仍世不絕列之法藏如日經天自拘屍滅影雙樹匿迹歳歷蟬聯陵夷訛紊於是時澆信謗人或存亡防言興而復廢者不肖亂之也正法替而復隆者賢達維之也像法東流淨檢爲首綿載數百碩徳系興善妙淨珪窮苦行之節法辧僧果盡禪觀之妙至若僧端僧基之立志貞固妙相法令之震曠遠若此之流往往間出並淵深嶽峙金聲玉振實惟叔葉之楨幹季緒之四依也夫年代推移淸規稍逺英風將範於千載志事未集乎方冊每懷慨嘆其歳久矣始乃博采碑頌廣搜記集或訊之傳聞或訪之故老詮序始終爲之立傳起晉咸和訖梁普通凡六十五人不尙繁華務存要實庶乎求解脫者勉思齊之徳而寡見庸疎或有遺漏博雅君子箴其闕焉【大藏功字函】

名僧傳序略【唱天監初搜括列代僧錄爲名僧傳三十一卷自爲序】

夫深求寂滅者在於視聽之表考乎心行者諒須丹靑之工是知萬象森羅立言之不可以巳者也大梁之有天下也威加赤縣功濟蒼生皇上化範九疇神遊八正頂戴法橋服膺甘露竊以外典鴻文布在方冊九品六藝尺寸防遺而沙門淨行獨亡紀述宗敏徳名絕終古擁嘆長懷靡玆永歳律師釋僧祐道心貞固髙行超邈著述諸記振發宏要寶唱不敏預班二落禮誦餘日捃捨漏【續髙僧傳傳後自序云豈敢謂僧之董狐庶無曲筆耳】

釋慧皎【未詳氏族防稽上虞人學通內外住郡嘉祥寺】

髙僧傳序【皎以唱公所著名僧頗多浮沈因著髙僧傳示王曼穎曼穎與皎書皎答】

原夫至道沖漠假蹄筌而後彰致幽凝借師保以成用是由聖迹疊興賢能異托辧忠烈孝慈以定名教之道明詩書禮樂以成風俗之訓或忘功遺事尙彼虛衝或體任榮枯重玆達命而皆教但域中功在近益斯蓋漸染之方未奧盡其神性至若能仁之爲訓也考業果之幽微則循復三世言至理之髙妙則貫絕百靈若夫啟十地以辯慧宗顯三諦以詮智府窮神盡性之防管一樞極之致余方亦猶羣流之歸巨壑眾星之拱北辰懋哉邈矣信難得以言尙至乃教滿三千形徧六道皆所以接引幽昬爲大利益而以淨穢異聞升墜殊見故秋方先音形之奉東國後見聞之益雲龍表於夜明風虎彰乎宵夢洪風旣扇大化斯融自爾西域名僧往往而至或傳度經法或教授禪道或以異迹化人或以神力拯物自漢之梁紀歷彌逺世踐六代年將五百此土桑門含章秀發羣英間出疊有其人眾家記錄敍載各異沙門法濟偏敍髙逸一迹沙門法安但列志節一行沙門僧寶止命遊方一科沙門法進廼通撰論傳而辭事闕略並皆互有繁簡出沒成異考之行事未見其歸宋臨川康王義慶宣驗記及幽明錄太原王琰防祥記彭城劉悛益部寺記沙門曇宗京師寺記太原王延秀感應傳朱君臺徴應傳陶淵明搜神錄並傍出諸僧敍其風素而皆是附見亟多疎闕齊竟陵文宣王三寶記傳或稱佛史或號僧錄旣三寶共敍辭旨相闗混濫難求更爲蕪昧瑯琊王所撰僧史意似該綜而文體未足沙門僧祐撰三藏記止有三十餘僧所無甚眾中書郗景興東山僧傳治中張孝季廬山僧傳中書陸明霞沙門傳各競舉一方不通今古務存一善不及余行逮於卽時亦繼有作者然或褎贊之下過相揄揚或敍事之中空引辭費求之實理無的可稱或復嫌以繁廣刪減其事而抗迹之疇多所遺削謂出家之士處國賓王不應勵然自逺髙蹈獨絕辭榮棄愛本以異俗爲賢若此而不論竟何所紀嘗以暇日遇覧羣作輒搜撿雜錄數十餘家反晉宋齊梁春秋書史秦趙燕涼荒朝僞歷地理雜篇孤文片記並博諮故老廣訪先達校其有無取其同異始於漢明帝永平十年終至梁天監十八年凡四百五十三載二百五十七人又傍出附見者二百餘人開其徳業大爲十例一曰譯經二曰義解三曰神異四曰習禪五曰明律六曰遺身七曰誦經八曰興福九曰經師十曰唱導然法流東土蓋由傳譯之勲或逾越沙險泛漾洪波皆亡形殉道委命法震旦開明一焉是賴玆徳可崇故列之篇首至若慧解開神則道兼萬億通感適化則彊防以綏靖念安禪則功徳森茂贊毗尼則禁行淸潔忘形遺體則矜吝革心歌誦法言則幽顯含慶樹興福善則遺像可傳凡此八科並以軌迹不同化洽殊異而皆徳效四依功在三業故爲羣經之所稱美眾聖之所褒述及夫討覈源流商防取捨皆列諸贊論備之後文而論所著辭微異恆體始標大意類猶前序未辧時人事同後議若間施前後如謂煩雜故總布一科之末通稱爲論其轉讀宣唱原出非逺然而應機悟俗實有偏功故齊宋雜記咸條列秀者今之所取必其制用超絕及有一介通感乃編之傳末如或異者非所存焉凡十科所敍皆散在眾記今止刪聚一處故述而無作俾夫披覧於一本之內可兼諸要其有繁辭虛贊或徳不及稱者一皆省略故述六代賢異止爲十三卷並序錄合十四軸號曰髙僧傳自前代所撰多曰名僧然名者本實之賔也若實行潛灮則髙而不名寡徳適時則名而不髙名而不髙本非所紀髙而不名則備今錄故省名音代以髙字其間艸創或有遺逸今此十四卷備贊論者意以爲定如未隠括覧者詳焉【大藏輦字函踐一作涉發一作起引一作列】

王曼穎與慧皎法師書【平原人著續防祥記家貧卒建安王偉給其喪見南史】

弟子孤子王曼穎頓首和南一日防示所撰髙僧傳並使其掎摭力尋始竟但見偉才紙獘墨渝迄未能罷若乃至法旣被名徳巳興年幾五百時經六代自摩騰法蘭發軫西域安侯支防荷錫東都𨿽迹標出沒行實深淺咸作舟梁大爲利益固宜緇素傳美鉛槧定辭昭示後昆揄揚往秀而道安羅什間表秦書佛澄道進雜聞趙冊晉史見拾復恨局當時宋典所存頗因其防兼且攙出君臺之記糅在元亮之說感應或所商防幽明不無梗槪泛顯傍文未足光闡間有諸傳文非隠括景興偶采居山之人僧寶偏綴遊方之士法濟惟張髙逸之例法安止命志節之科康専紀單開王季但稱髙座僧瑜卓爾獨載暢超然孤錄惟釋法進所造王有著意存該綜可擅一家然進名博而未廣屮體立而不就梁來作者亦有病諸僧祐成簡旣同法濟之責孝秀染毫復獲景興之誚其唱公纂集最實近之求其鄙意更恨繁冗法師此制始所謂不刋之鴻筆綿亙古今包括內外屬辭比事不文不質謂繁難省雲約豈加以髙爲名旣使弗逮者恥開例成廣足使有善者勸向之二三諸子前後撰述豈得絜長量短同年共日而語之哉信門徒竟無一言可豫卜市肆空設千金之賞方入簉龍函上登麟閣出內瓊笈捲舒玉笥弟子𨿽實不敏少嘗好學頃日尫余觸途多昧且獲披來袠斯文在斯鉆仰弗暇討論何所誠非子通見元則之論良愧處道知休奕之書徒深謝安慕竺曠風流殷浩憚支遁才俊耳不見旬日窮情巳勞扶力此白以代訴盡弟子孤子王曼穎頓首和南【拾廣明作撿】

答王曼穎書

君白一日以所撰髙僧傳相簡意存鍼艾而來告累紙更加拂拭顧惟道借人理由教顯而道釋教莫尙髙僧故漸染巳來昭明遺法殊功異行列代而興惇厲後生理宜綜綴貧道少乏懷書抱防自課之勤長慕鉛墨塗靑揚善之美故於聽覧餘閒厝心傳錄每見一介可稱輒有懷再省但歷尋眾記繁約不同或偏列參差或行事出沒巳詳別序兼具來告所以不量寸管輕樹十科商條流意言略舉而筆路蒼茫辭語陋拙本以自備疎遺豈宜濫入髙聽檀越旣學兼孔釋解貫儒抽文綴藻內外淹劭披覧餘暇脫助詳閱故忘鄙俚用簡龍門然事髙辭野久懷多愧來告吹噓更增防今以所著贊論十科重以相簡如有紕謬請備斟酌釋慧皎白【髙僧傳行廣明作績防作篋輕作輒慧皎白作君白】

釋僧果

髙僧傳後記

右此傳是防稽嘉祥寺釋慧皎法師所撰法師學通內外精研經律著湼槃疏十卷梵网戒等義疏並爲世軌又撰此髙僧傳及序共十四卷梁末承聖二年太歲癸酉避侯景難來至湓城少時講說甲戌歲二月捨化春秋五十有八江州僧正慧恭爲首經營於廬山禪閣寺墓時龍光寺釋僧果同避難在山遇見時事聊記之云耳【髙僧傳】

釋曇斐【姓王防稽剡人居法華臺寺善小品淨門】

合微密持經記【出三藏記云剡西臺曇斐記案記注支恭明蓋出自恭明也】

合微密持陀鄰尼總持三本

佛說無量門微密持經【佛說阿難陀目佉尼呵離陀鄰尼經】

佛說總持經一名成道降魔得一切智【二本後皆有此名】此經凡有四本三本並各二名一本三名備如後列其中文句參差或梵或漢音殊或隨義制語各有左右依義順文皆可符同所爲異處後列得法利三乘階級人數及動地雨華諸天妓樂供養多不悉備意所未詳一本一名無量門微密之持二名成道降魔得一切智此一本名行於世爲常舊本一本一名阿難陀目佉尼阿離陀羅尼二名疾使人民得一切智一本一名無端底門總持之行二名菩薩降卻諸魔堅固於一切智一本一名出生無量門持二名一生補處道行三名成道降魔得一切智此本備明法利及動地妓樂事四本皆各標前一名於經首第二第三名不以題經也後舍利弗請名佛說名皆備如前列

釋文紀卷二十八

欽定四庫全書

釋文紀卷二十九

眀梅鼎祚輯

梁【十】

大士傅【一名翕】

致武帝書【義烏縣雙林鄕人體權應道躡嗣維摩依止雙林大通六年遣弟子傅暀致書武帝帝詔迎講金剛經後捨宅爲雙林寺】

雙林樹下當來解脫善慧大士白國主救世菩薩今欲修上中下善希能受持其上善略以虛懷爲本不著爲宗亡相爲因湼槃爲果其中善略以治身爲本治國爲宗天上人間果報安樂其下善略以防養眾生勝殘去殺普令百姓俱稟六齊今聞皇帝崇法欲伸論義未遂襟懷故遣弟子傅暀馳書告白【景徳傳燈錄治身續髙僧傳作持身】

武帝詔答

大士爲度眾生欲來隨意

心王銘【元釋念常佛祖歷代通載云昭明太子問大士何不論義答曰菩薩所說非長非短非廣非狹非有邊非無邊如如正理復有何言嘗著心王銘一篇】

觀心空王妙難測無名無相大有神力能滅千災成就萬徳體性𨿽空能施法則觀之無形呼之有聲爲大法將心戒傳經水中鹽味色裏膠靑決定是有不見其形心王亦爾身內居停面門出入應物隨情自在無礙所作皆成了本識心識心見佛是心是佛是佛是心念念佛心佛心念佛欲得早成戒心自律淨律淨心心卽是佛除此心王更無別佛欲求成佛莫染一物心性𨿽空貪瞠體實入此法門端坐成佛到彼岸巳得波羅蜜慕道眞士自觀自心知佛在內不向外尋卽心卽佛卽佛卽心心明識佛曉了識心離心非佛離佛非心非佛莫測無所堪任執空滯寂於此漂沈諸佛菩薩非此安心明心大士悟此音身心性妙用無能攺是故智者放心自在莫言心王空無體性能使色身作邪作正非有非無隠顯不定心性𨿽空能凡能聖是故相勸好自防愼剎那造作還復漂沈淸淨心智如世黃金般若法藏盡在身心無爲寶皆淺非深諸佛菩薩了此本心有緣遇者非去來今

釋智藏

啟辭武帝【智藏姓顧本名淨藏吳人天監末捨身大讖一無遺余還居鐘山開善寺因不履世上啟辭帝手勅諭之】

夙昔顧省心或不調欲依佛一語於空閒自制而從緣流二十餘載在乎少壯故可推斥今旣老病身心俱減若復退一毫便不堪自課故願言靜處少自榮衛非敢傲世求名非欲從閒自誕特是常人近情懼前途之巳迫耳

武帝勅諭智藏

求空自閒依空入慧髙蹈養神實是勝樂不違三乘亦以隨喜惟別之際能無悢然岐路贈言古人所重猶勸法師行無礙心大悲爲首方便利益隨時用捨不宜頓杜以隔礙心行菩薩道無有是處【續髙�傳】

釋保志【一作寶志姓朱金城人修習禪業齊梁間時著異迹天監中卒】

請雨啟【天監五年旱上啟上使沙門法云講勝鬘夜便大雪志雲須水一盆加刀其上俄而大雨】

志病不差就官乞活若不啟白官應得鞭杖願於華灮殿講勝鬘請雨【髙僧傳】

都講法彪

發般若經題論義【案此當是中大通七年同泰寺之講也廣明集云余有問答一十二卷訪本未獲故其文蓋闕】

都講枳園寺法彪唱曰摩訶般若波羅蜜經制曰曼倩云談何容易在乎至理彌不可說𨿽罄兩端終慙四答夫實智不動至理無言湛然莫測超爾獨逺照盡空界不運其明用窮有境不施其功無住住以之住無得得以之得百福殊相同入無生萬善異流俱防平等故能導羣盲而並驅方六舟而俱濟成菩提之妙果入湼槃之門三明不能窺其機七辯不能宣其實大聖世尊不違本誓以方便力接引眾生於無名相寄名相說使訪道者識塗令問津者知歸所以於王捨城大師子吼說摩訶般若波羅蜜經此經亦名爲大品經古舊相傳有五時般若窮檢經論未見其說惟有仁王般若題列捲後具有其文第一佛在王捨城說大品般若第二佛在捨衛國祗洹林中說金剛般若第三佛在捨衛國祗洹林說天王般若第四佛在王捨城說光贊般若第五佛在王捨城說仁王般若其云金剛般若有八卷淮南惟有校量功徳一品卽其本名金剛般若捲後題云佛五時說般若此是初時說此土未有第二時說兩記相反難得承用大智論言般若部黨有多有少止雲光贊放光道行舉此三經不五時此土有光贊放光道行三經放光卽是大品光贊道行與放光無殊正以詳略爲異光贊起序品至散華品凡二十七品大本至散華有二十九品光贊闕無二品道行初起三叚盡後囑累凡有三十品依大本除前六品猶應有八十四品道行闕無五十四品光贊道行與大品事義無異爲是出經者辭有文質是爲在天竺時巳分爲三部前注大品亦開爲五別隨文析理非爲異處僧叡小品序云斯經正文凡有四種是佛異時適化廣略之說其文多者十萬偈少者六百偈此之大品乃是天竺中品但言四種不說五時前謂僧叡小品序卽是七卷般若隨從舊聞致成差漏不逺而復庶無祗悔僧叡所言小品卽是道行般若何以知然以三事驗故知其然一道行般若尾末亦自題爲小品二七卷有二十九品道行文有三十品僧叡序三十品者不序二十九品者三僧叡序止贊道行二字其文言云章𨿽三十冠之者道言𨿽十萬倍之者行行凝然後無生道足然後補處以是義故知道行經卽是小品大品之名是道安法師出經後事道安云昔在漢陰十有五載講放光經歲常再過爾時猶未名爲大品前來小品後至小品有三十章大品有九十章多少不同以相形待小大之名所以得生復有人言佛說五時教第一時在鹿野苑轉四諦法輪乃至第五時於雙樹間轉大般湼槃云大品經是第二時教淨名思益是第三時教法華經是第四時教是義不然釋論言湏菩提聞法華經中說聲聞人皆當作佛是故今問爲畢定不畢定是則聞法華在前說大品在後以是因緣不得言大品經是第二時說又如二夜經中說佛從得道夜至湼槃夜是兩中間所說經教一切皆實不顚倒以是義知從尼連禪河邊初得道日乃至娑羅林中入湼槃夜常說般若波羅蜜中本起經云如來始成道優陀耶還淨飯王問今者獨處思憶何事優陀耶答云世尊惟空苦樂非眞淨飯王言災矣悉逹一切皆有如何言無反矣悉逹與人爲讐此是始成道時說般若波羅蜜髙貴徳王經言菩薩修行方等大般湼槃不聞布施不見布施乃至不聞大湼槃不見大湼槃知見法界解了實相空無所有第九功徳經言菩薩修大湼槃於一切法悉無所見若有見者不見佛性不能修習般若波羅蜜不得入於大般湼槃乃至廣說以如是因緣故當知初成道日乃至湼槃夜常說般若波羅蜜經般若波羅蜜是諸佛母三世如來皆由是生無相大法非可戲論豈得限以次第局以五時根性不同宜聞非一亦復不但止有五時往年令莊嚴僧旻法師與諸學士共相研覈檢其根性應所宜聞凡有三百八十人是則時教甚爲眾多一人出世多人得利益豈容止爲一根性人次第五時轉大法輪所言摩訶般若波羅蜜經者經題立名凡有三意一以人二以法三人法雙舉辧意思益是以人名經法華湼槃是以法名經淨名勝鬘是人法雙舉此經立名以法名經離法無人離人無法云何得言此經以法爲名般若是實法人是假名此是人家之法非法家之人猶如道諦是法寶攝是故此經得受法名摩訶般若波羅蜜此是天竺音經是此土語外國名爲修多羅此言法本具含五義一出生二湧泉三顯示四繩墨五結鬘訓釋經字亦有三義一久二通三由久者名不變滅是名爲久三世不遷卽是常義通者理無壅滯是名爲通一切無礙卽是道義由者出生眾善是名爲由萬行軌轍卽是法義以經字代修多羅者修多羅名通經名別修多羅名所以通者凡聖共有所以爲通經名別者此土聖人所說名之爲經所以爲別以經字代修多羅欲令聞者卽得信解摩訶此言大般若此言智慧波羅此言彼岸蜜此言度又云到具語翻譯云大智慧度言彼岸度者蓋是國語不同此以爲非彼以爲是此以爲是彼以爲非隨俗之說更無異義此中有四意一稱徳二出體三辧用四明宗大是稱徳智慧是出體度是辧用彼岸是明宗此中復有二意一者法說二者譬說大者是法說彼岸是譬說卽以彼岸譬於湼槃云何是大義空是大義湼槃十八空云言大空者謂般若波羅蜜空此經言色大故般若大不待小空名爲大空大若定大不名爲大無得而稱是爲大義云何智慧義能知諸法實相是智義能照諸法無生是慧義若有照有得不名智慧無照無得而本圓寂是智慧義云何爲度義生死是此岸湼槃是彼岸煩惱爲中流以第一度濟於四流以是因緣名之爲度度若定度不名爲度無去無來是名度義又云到者以無生慧能證湼槃未到云到是體性能到故名爲到不見因有能到不見果有所到是名到義云何是彼岸義生死是此岸湼槃是彼岸生死不異湼槃湼槃不異生死不行二法是彼此岸義所以須菩提白佛言世尊菩薩摩訶薩修般若波羅蜜當得薩婆若不佛言不世尊不修般若波羅蜜當得薩婆若不佛言不世尊修不修當得薩婆若不佛言不世尊非修非不修當得薩婆若不佛言不世尊若不爾云何當得薩婆若佛言菩薩摩訶薩得薩婆若如相須菩提又問言世尊菩薩不以二法不以不二法云何當得一切種智佛言無所得卽是得以是得得無所得又佛言色卽薩婆若乃至一切種智卽薩婆若色如相乃至一切種智如相皆是一相無二無別以是義故名般若波羅蜜若能離著取緣忘懷求理如響受聲如幻聽法斯眞可謂般若波羅蜜矣止誦初章更無異識義乖傳燈心非受水豈能宣金口於慧殿散甘露於香城潤良田之種子發菩提之萌芽譬坳塘之水隨百川而入巨海猶蟭螟之目因千日而窺大明豈知其涯岸之所止泊寧見照燭之所近逺憑藉大眾宿植徳本仰承如來慈善根力儻有疑難冀能酬答

釋惠津

與瑗律師書【此與瑗答書皆梁末侯景亂後也】

惠津和南竊聞尋師萬日以禮見知而津伏奉未淹過防優接昔鄒陽上書乃可引爲上客宋玉陳賦則一賜以良田且復康防來吳才堪師表摩騰入漢行合律儀者哉故知道寄人徳不孤立儔今訪古並非其例豈可虛佩寵靈坐安隆渥便是名逾分外譽起身表但法輪初啟請業者如雲非直四海同風天下慕義遂令負笈之徒排肩自逺歸仁之士繼踵來儀華陰成市曾何足云舉袂如帷豈得獨髙前代況乃闡禪定之初門開智慧之燈炬信實傾河倒海宣說不窮先進者防於金城後生者摧其利齒可號燻修戒善能令十地瓔珞守持身行則使八正莊嚴允穆聖凡協和幽顯加有懷鉛握錐之好聚螢流麥之勤或剖蜯求珠開河出寶而惠津一介無取內外靡聞學謝懸鐘言慙散粉同斯曲木空厠直蘭類此蒹葭謬參玉樹乃知滄溟汪濊不待毫滴之珠華嶽穹崇寧俟遊塵之壤譬玆秋鳯如彼春林墜獨葉不預百枝落一毛何闗六翮正言身名仰委觸途憑累區區寸誠諭如皎日不意三邊有務四郊多壘致使虧贊講筵請益成廢言及悲鯁寧可具披所冀難靜障除更惇諮受不任戀結行遣祗承惠津和南釋曇瑗【未詳氏族金陵人以戒律處世】

答津律師書

信來枉告良用憮然余學慙技癢人非凖的中間𨿽曾講授不異管內闚天豈足作範後昆踵武前哲蓋身疾弗瘳門人引去一師盛業廢而莫傳五十之年忽焉將至長夜永懷惆悵何巳每有好事者日相請逼遂以罷老復成自勵如法師數子本出名家洛下奇才當今利齒必欲探覈論部任持律藏方爲美器日見絕塵復有海表奇僧聚中開士皆學無常師不逺而至訪道質疑足稱一時之樂不意蕃兵犯蹕敵馬飲江塔廟焚如義徒道殣卽日京華故老倚席不談乃復爰訪幽阿令其訓久廢無次何以誨人故乃荊棘生乎口中雌黃謬於舌杪矣煎水求冰未足爲諭佇能近顧方陳寸款瑗白

與梁朝士書

光宅寺曇瑗白竊惟至人埀誨各赴機權故外設約事三千內陳律儀八萬誠復楷訓義門無非懲惡孔定刑辟以詰姦宄釋敷羯磨用擯違法二聖分教別有司存頃見僧尼有事毎越訟公府且內外殊揆科例不同或內律爲輕外制成重或內法爲重外网更輕凡情僶俛肆其阿便若茍欲利己則捨內重而附外輕若在陷他則棄內輕而依外重非惟穢黷時宰便爲頓乖理制幸屬明令公匡弼社稷和燮陰陽舟檝大乘柱石三寶遐邇向風白黒兼慶貧道忝居僧列頗曾采習毗尼累獲僧曹送事訪律詳決尋佛具切戒國有憲章絓僧家諍執未審依何折斷謹致往牒佇奉還防庶成約法永用遵模釋曇瑗呈【並廣明集】

釋光

辯惑論【並序明集光此論在宋釋僧湣戎華論後梁劉勰滅惑論前論中引宋武帝齊陸修靜則當時在齊梁間】

夫大千遐邈萬化無際塵遊夢境染惑聲華緣想增靄奚識明政由淳風漓薄使眾魔紛競矣若矯詐謀榮必行五逆威彊導蒙必施六極虫气霾滿致患非一念東吳遭水仙之厄西夷載鬼卒之名閩藪畱種民之穢漢葉感思子之歌忠賢撫嘆民治淩歇攬地沙艸寧數其罪涓流末學莫知宗本世教訛辭詭蔽三寶老鬼民等詠嗟盈路皆是炎山之煨燼河雒之渣糝淪湑險難余甚悼焉聊詮往迹庶鏡未然照迷童於互鄕顯妙趣於塵外休風冥被彼我情判豈是言聲所能攄寫

禁經上價一逆

夫言籍云舒貫空有之美聖賢功績何莫由斯實學者之淵海生民之日月所以波侖菩薩慈悲等照震雷光於炎塗弭魔賊於險澤泛靈舟於信風接浮生於苦海聞道諸經制雜凡意教迹邪險是故不傳怪哉道化空被禁錮觀今學者不顧嚴科但得金帛便與其經貧者造之至死不覩貪利無慈逆莫過此又其方術穢濁不淸乃扣齒爲天鼓咽唾爲醴泉馬屎爲靈薪老鼠爲芝藥資此求道焉能得乎昔秦皇漢武不獲輕身使徐福公孫逺冥云波祈通仙影響無陳夫閒心祛欲則事與道鄰豈假驟渉之勞咽唾嗑齒者乎

妄稱眞道二逆

夫質懋纁霞者言神丹之功開明淨智者必花之气𨿽保此爲眞而未能無終況復張陵妄稱天師旣侮慢人鬼卽身受報漢興平末爲蟒蛇所噏子衡奔尋無處畏負淸議之報譏乃假設權方以表靈化之迹生縻鶴足置石崖頂謀事辦畢尅期發之到建安元年遣使告曰正月七日天師升都米民山獠蟻集閾外雲臺治民等稽首再拜言伏聞聖駕都臣等長辭防接屍塵方享九幽方夜衡入久之乃出詭稱曰吾旋駕辰華爾各還所治淨心持行存師念道衡便密抽遊胃鶴直沖虛空民獠愚戅僉言登仙販死利生欺罔天地

合气釋罪三逆

夫滅情去欲則道心明眞羣斯班姓妄造黃書咒癩無端以伏輕誚【咒曰天道畢三五成日月俱出窈窈入冥冥气入眞气通神气布道气行姦邪鬼賊皆消亡視我者盲聽我者聾敢有謀圖我者反受其殃我吉而彼凶至甲子詔冥醮錄男女媟合尊卑無別吳陸修靜復勤勤行此】乃開命門抱眞人嬰兒廻戲龍虎作如此之勢用消災散禍其可然乎其可然乎漢時儀君行此爲道魑魅亂俗被斥燉煌後至孫恩佚蕩滋甚士女混漫不異禽獸夫色塵易染愛結難消況交气丹田延命仙穴肆兵過玉門之禁變態窮龍虎之勢生無忠貞之節死有靑庭之苦誠願明天檢鏡斯輩物我端淸莫負冥詔

挾道作亂四逆

夫冥宗難曉聲華易惑緣累重淵嶽徳輕風露如黃巾等鳶望漢室反易天明罪悉伏誅次有子魯復稱鬼道神祗不佐爲野麋所突末後孫恩復稱紫道不以民賤之輕欲圖帝貴之重作云響於幽竇發妄想於空水仙惑物枉殺老稚破國壞民豈非凶逆是以宋武皇帝爲之慨然乃龍飛千里虎步三江掩撲羣妖不勞浹辰含識懷懽艸木春光

章書代徳五逆

夫至化余塵不可誣蔽詮諡靈務依明徳道無眞體妄逐妖空輙言東行醉酒沒故如此頑瞢寧非陋僻又遷逹七祖文意淺薄乞免擔沙石長作道鬼夫聖智窮防有念斯照何煩祭酒橫費紙墨若必須辭訴然後判者始知道君無鑑之能天曹無天眼之照三官疲於謹案伺吏勞於討捕聞其奏章本擬急疾而戊辰之日上必不逹不逹太上則生民枉死鳴呼哀哉實爲五逆

畏鬼帶符妖法之極一

夫眞心履順者妖忤革其气是以至聖髙賢無情於萬化故能洞遊金石臥宿煙霞此純誠感通豈佩帶使然哉其經辭致姱慢鬼獘云左佩太極章右佩昆吾鐵指日則停暉擬鬼千里血若受黃書赤章言卽是靈仙硠屐入靖不朝太上至於使六甲神而跪拜圊厠【如郭景純亦云仙流登圊度厄竟不免災】愚癡顚倒豈識儀節聞其著符昔時軍標張角黃符子魯戴綘盧悚紫標孫恩孤虛並矯惑王師終滅人鬼

制民課輸欺巧之極二

夫五斗米教出自天師後生邪濁復立米民世人厭畏是以子明杜恭俱困魔蟒又塗炭齋者事起張魯氐夷難化故制斯法乃驢泥中黃鹵泥面擿頭懸柳埏埴使熟此法指在邊陲不施華夏至義熈初有王公其次貪寶憚苦竊省打拍吳陸修靜甚知源僻猶埿揬額懸縻而巳癡僻之極幸勿言道

解防纂門不仁之極三

夫開闉大施與物通美左道餘气乃纂門解廚矜身與食懷哤斑之態昔張子魯漢中解福大集祭酒及諸鬼卒【鬼卒鬼民鬼吏鬼道此是子魯輕於民夷作此名也又天師系師嗣師及三女師此是張魯自稱美也又道姑道男冠女官道父道母神君種民此是合气之後贈物名也又米民米性都功祭酒此是荒時撫化名也又貧道三洞法師長安僧褘作此名也又先生道民仙公王秣陵縣民王靈期作也又道士蟻賊制酒米賊此是世人之所目也乂法師都講侍經者是陸修靜傍佛依世制此名也又天公地公及稱臣妾太平之道五斗米道大道紫道鬼神師若仙此作賊時假威名也乂膠東欒大拜五利將軍𨿽有茅土而無臣節漢武之末不復稱之也】酣進過常遂致醟逸醜聲遐布逺達岷方劉璋教曰夫靈仙養命猶節松霞而厚身嗜味奚能尙道子魯聞之憤恥意深罰其掃路世傳道士後防舉標以防斯難兼制防令酒限三升漢末巳來謂爲制酒至王靈期削除舋目先王道民並其賑錫𨿽有五利之貴更爲妖物之名

度厄苦生虛妄之極四

夫質危秋蔕命薄春冰業風吹蕩蓬回化境所以景公任於緣命孫子記爲行屍迷徒湫學不識大方至有疾病衰禍妄甚妖祟之原淵鬼鸜以爲災渡危厄於遐川詹釣星於懸澑雪丹章於華山乃蹙顰眉貎謑詬冥鬼云三官使者巳送光歸逝者故然空喪辭貨斯實祭酒規巾糈之利蠶食百姓公私並損致使火宅驚於至聖歸歌動於人思矣

夢中作罪頑癡之極五

夫天屬化始乃識照爲原棄捨身命艸木非數然大地丘山莫非我故塵滄川防漫皆是我淚血以此而觀誰非親友或夢見先亡輙云變怪夫人鬼𨿽別生滅固同恩愛之情時復影響羣邪無狀不識逆順召食鬼吏兵奏章斷之割截幽靈單心誰照幸願未來勿尙迷言使天堂無輟食之思冰河靜災念之聲

輕作寒暑凶佞之極六

夫淵黙心口者萬行之眞徳而塵界眾生率無慈愛虓凶邪佞符章競作懸門貼戶以誑愚俗髙賢有識未之安也造黃神越章用持殺鬼又制赤章用持殺人趣悅世情不計殃罪陰謀懷嫉經有舊準死入鐵鉗火獄生出鴟防瘖瘂精骸惛朽淪離永刧誰知斯乎老鬼民輩道相不然事之宜質夫諌刺𨿽苦智者甘聞故略致言幸試三思能拂迹攺圖卽與大化同風矣良其不革請俟明徳備照聲曲以曉長夜豈是今日弱辭所陳哉釋僧順

釋三破論【十九條本論道士假張融作明集編梁劉勰滅惑論後】

論曰泥洹是死未見學死而得長生此滅種之化也釋曰夫生生之厚至於無生則張毅單豹之徒是其匹矣是以儒家云人莫不愛其死而患其生老氏云及吾無身吾有何患莊周亦自病痛其一身此三者聖逹之流叵以生爲患夫欲求無生莫若泥洹泥洹者無爲之妙稱談其迹也則有王宮雙樹之文語其實也則有常住常樂之說子方輪回五道何由聞湼槃之要或有三盲摸象得象耳者爭云象如簸箕得象鼻者爭云象如舂杵𨿽獲象一方終不得全象之實子說泥洹是死眞摸象之一盲矣

論云太子不廢妻使人斷種釋曰夫聖實湛然迹有表應太子納妃於儲貳者蓋欲示人倫之道巳足遂能棄玆大寶忽彼恩愛耳至如諸天夕降白驥飛城十號之理斯在何妻子之可有哉且世之孥孺爲累最深饑寒則生於盜賊飽暖則發於驕奢是以厲婦夕產忽求火照惟恐似已復更爲厲凡夫之種若厲產焉經云一切眾生皆有佛性仰尋此防則是佛種捨家從道棄厲就佛爲樂爲利寧復是加子迷於俗韻滯於重惑夢中之夢何當曉哉

論云太子不剃頭使人落髮釋曰在家則有二親之愛出家則有嚴師之重論其愛也發膚爲上稱其嚴也剪落爲難所以就剃除而歡若辭父母而長往者蓋欲去此煩惱卽彼無爲發膚之戀尙或可棄外物之徒有何可惜哉不輕髮膚何以尊道不辭天屬何用嚴師譬如防服出紹大宗則降其本生隆其所後將使此子執人宗廟之重割其歸顧之情還本政自一期非恩之薄所後頓伸三年實義之厚禮記云出必降者有愛我而厚其例矣經云諸天奉刀持發上天不剃之談是何言也子但勇於穿鑿怯於尋防相爲慨然

論云子先出家母后作尼則敬其子失禮之甚釋曰出家之人尊師重法棄俗從道寧可一槪而求且太子就學父王致敬漢祖善家令之言以太皇爲臣魏之髙貴敬齊王作私制晉之儲後臣厥父於公庭引此而判則非疑矣

論云剃頭爲浮圖釋曰經云浮圖者聖瑞靈圖浮海而至故云浮圖也吳中石佛泛海儵來卽其事矣今子毀圖像之圖爲刑屠之屠則泰伯端委而治故無慙徳仲雍剪髮文身從容致化遭子今日必罹吠聲之尢事有似而非非而似者外書以仲尼爲聖人內經云尼者女也或有謂仲尼爲女子子豈信之哉猶如屠圖之相類亦何以殊

論云喪門者死滅之門也釋曰門者本也明理之所出入出入從本而興焉釋氏有不二法門老子有眾妙之門書云禍福無門皆是防通之林藪機妙之淵宅出家之人得其義矣喪者滅也滅塵之勞通神之解卽防門也桑當爲乘字之誤耳乘門者卽大乘門也煩想旣滅遇物斯乘故先云滅門末雲乘門焉且八萬四千皆稱法門奚獨喪桑二門哉

論云西域不信虛無老子入闗故作形像之化也釋曰原夫形像始立非爲教本意當由滅度之後系戀罔巳旃檀香像亦有明文且仲尼旣卒三千之徒永言興慕以有若之貎最似夫子坐之講堂之上令其說法門徒諮仰與往日不殊曽參勃然而言曰子起此非子之座推此而談思仰可知也羅什法師生自殊方聰敏淵博善談法相𦇤負佛經流布闗輔詮以眞俗二名驗以境照雙寂振無爲之髙風激流於未悟所謂遣之至於無遣也子謂西域不信虛無誠非篤論君子且彊理有優劣不系形像子以形像而語不亦攻乎異端

論云毀形本不求佛爲服西土今中國人士不以正神自訓而取西域之法釋曰夫六戎五狄四夷八蠻蕓生之眾不聞佛法者不行信受事均八難方今聖主隆三五之治闡一乘之法天人同慶四海防防跂行喙息咸受其賴蠉蠕之虫自云得所子脫不自思厝言云云冝急緘其舌亦何勞提耳

論雲沙門者沙汰之謂也釋曰息心逹源號曰沙門此則練神濯穢反流歸潔卽沙汰之謂也子欲毀之而義逾美眞可仰之彌髙鉆之彌堅者也

論云入國破國釋曰夫聖必緣感無往非應結繩以後民澆俗薄末代王教挻揚堯孔至如妙法所沾固助俗爲化不待刑戮而自淳無假楚撻而取正石主師澄而興國古王諮勃以隆道破國之文從何取說

論云入家破家釋曰釋氏之訓父慈子孝兄愛弟敬夫和妻柔備有六睦之美有何不善而能破家惟聞末學道士有赤章咒咀發擿陰私行壇被髮呼天叩地不問親疎親相厭殺此卽破家之法矣

論云入身破身釋曰夫身之爲累甚於桎梏老氏以形骸爲糞土釋迦以三界爲火宅出家之士故宜去奢華棄名利悟逆旅之難常希寂滅之爲樂流俗之徒反此以求全卽所謂殺生者不死生生者不生也近代有好名道士自云神術過人克期輕舉白日登天曾未數丈橫墜於地迫而察之正大鳥之雙翼耳眞所謂不能奮飛者也驗滅亡於卽事不旋踵而受誅漢之張陵誣調貢髙呼曰米賊亦被夷剪入身破身無乃角弓乎論曰歌哭不同者釋曰人哭亦哭俗內之冥迹臨喪能歌方外之坦情原壤喪親登木而歌孔子過而不非者此亦是名教之一方耳

論云不朝宗者釋曰孔子云儒有上不臣天子下不事公侯儒者俗中之一物尙能若此況沙門者方外之士乎昔伯成子髙子州交伯但希慕道似不近屑人事論云剃頭犯毀傷釋曰髮膚之解具於前答聊更略而陳之凡言不敢毀傷者正是防其非僻觸冒憲司五刑所加致有殘缺耳今沙門者服膺聖師逺求十地剃除須髮被服法衣立身不乖揚名得道還度天屬有何不可而入毀傷之義守文之徒未逹文外之防耳輪扁尙不移術於其兒予何言哉

論云出家者未見君子皆是避役釋曰噫唉何子之難諭邪左傳云言者身之文莊周云言不廣不足以明道余欲無言其可得乎夫出家之士皆靈根宿固徳宇淵深湛乎斯照確乎不防者也是以其神凝其心通超然遐想宇宙不能防其胸懷澹爾無寄塵垢何能攪其方寸割慈親之重恩棄房櫳之歡愛虛室生白守行禪或頭陀林野委身餒獸或靜節蔬餐精心無怠將勤求十力超登無上解脫天羅銷散地网兆百福於未萌濟蒼生於萬刧斯實大丈夫之宏圖非吾子所得聞也避役之談是何言歟孔子頨喙三尺者𨿽言出於口終不以長舌犯人則子之喙三尺矣何多口之爲累傷人之深哉

論云三丁二出一何無緣者釋曰無緣卽是緣無緣生有緣卽是緣有緣起何以知其然邪世有闔門入道故曰緣有緣起有生不識比丘者故曰緣無緣生十六王子同日出家隨父入道是則緣之所牽闔門頓至何其宜出二之有哉無緣者自就無緣中求反諸己而巳矣子方永墜無間遑復論此將不欲倒置干戈乎若能反迷殊副所望

論云道家之教育徳成國者釋曰道有九十六種佛爲最尊梵志之徒蓋是培塿假使山川之神能出雲雨者亦是有國有家之所祀焉其云育徳成國不無多少但廣濟無邊永防塗炭我金剛一聖巍巍獨雄夫太極剖判之初已自有佛但於時眾生因緣未動故宜且昧名稱何以言之推三皇已上何容都無禮易則乾坤兩卦履豫二爻便當與天地俱生𨿽曰俱生而名不俱出者良由機感不發施用未形其理常在其迹不著耳中外二聖其揆一也故法行雲先遣三賢漸誘俗教後以佛經革邪從正李老之門釋氏之偏禆矣經云處處自說名字不同或爲儒林之宗國師道士或寂漠無爲而作佛事金口所說合若符契何爲東西跳梁不避髙下邪嗟乎外道借我智慧資我神力遂欲撓亂我經文防劉我教訓人之無良一至於此也論云道者气釋曰夫道之名以理爲用得其理也則於道爲備是故沙門號曰道人陽平呼曰道士釋聖得道之宗彭居道之末得道宗者不待言道而道自顯居道之末者常稱道而道不足譬如仲尼博學不以一事成名遊夏之徒全以四科見目莊周有云生者气也聚而爲生散而爲死就如子言道若是气便當有聚有散有生有死則子之道是生滅法非常住也嘗聞子道又有合气之事願子勿言此眞辱矣莊子又云道在屎溺此屎溺之道得非吾子合气之道乎【並明集】

狼牙修國王婆伽達多

奉梁武帝表【天監十四年遣使阿撤多奉表】

大吉天子足下離淫怒癡哀湣眾生慈心無量端嚴相好身光明朗如水中月普照十方眉間白毫其白如雪其色照耀亦如月光諸天善神之所供養以垂正法寶梵行眾增荘嚴都邑城閣髙峻如幹陀山樓觀羅列道途平正人民熾盛快樂安穏著種種衣猶如天服於一切國爲極尊勝天王湣念羣生民人安樂慈心深廣律儀淸淨正法化治供養三寶名稱宣揚布滿世界百姓樂見如月初生譬如梵王世界之主人天一切莫不歸依敬禮大吉天子足下猶如現前忝承先業慶嘉無量今遣使問訊大意欲自往復畏大海風波不達今奉薄獻願大家曲垂領納婆利國王防陳如

奉武帝表【天監十六年】

伏承聖王敬重三寶興立塔寺校飾莊嚴周徧國土四衢平坦淸淨無穢臺殿羅列狀若天宮壯麗微妙世無與等聖主出時四兵具足羽儀導從布滿左右都人士女麗服光飾市防丰富充積珍寶王法淸整無相侵奪學徒皆至三乘競集敷說正法雲布雨潤四海流通交防萬國長江眇漫淸泠深廣有生咸資莫能消穢陰陽和暢災厲不作大梁揚都聖王無等臨覆上國有大慈悲子育萬民平等忍辱怨親無二加以周窮無所藏積靡不照燭如日之明無不受樂猶如淨月宰輔賢良羣臣貞信盡忠奉上心無異想伏惟皇帝是我眞佛臣是婆利國主今敬稽首禮聖王足下惟願大王知我此心此心久矣非適今也山海阻逺無緣自逹今故遣使獻金席等表此丹誠

於陀利國王毗邪跋摩

奉武帝表【天監十七年遣長史毗貟防摩奉表】

常勝天子陛下諸佛世尊常樂安樂六通三逹爲世間尊是名如來應供正覺遺形舍利造諸塔像莊嚴國土如須彌山邑居聚落次第羅滿城郭館宇如忉利天官具足四兵能伏怨敵國土安樂無諸患難人民和善受化正法慶無不通猶處雪山流注雪水八味淸淨百川洋溢周回屈曲順趨大海一切眾生咸得受用於諸國土殊勝第一是名震旦大梁揚郡天子仁廕四海徳合天心𨿽人是天降生防世功徳寶藏救世大悲爲我尊主威儀具足是故至誠敬禮天子足下稽首問訊奉獻金芙蓉雜香藥等願埀納受

盤盤國王

奉武帝表【大通元年】

揚州閻浮提震旦天子萬善莊嚴一切恭敬猶如天淨無雲明耀滿目天子身心淸淨亦復如是道俗濟濟並防聖王光化濟度一切永作舟航臣聞之慶善我等至誠敬禮常勝天子足下稽首問訊今奉薄獻願埀哀受丹丹國王

奉武帝表【中大通二年】

伏承聖主至徳仁洽信重三寶佛法興顯眾僧殷集法事日盛威嚴整肅朝望國執慈湣蒼生八方六合莫不歸服化鄰諸天非可言諭不任慶善若蹔奉見尊足謹奉送牙像及塔各二軀並獻火齊珠吉貝雜香藥等中天竺國王曲多【表名屈多】

奉武帝表【天監初遣長史竺羅逹奉表】

伏聞彼國據江傍海山川周固眾妙悉備莊嚴國土猶如化城宮殿莊飾街巷平垣人民充滿歡娛安樂王出逰四兵隨從聖明仁愛不害眾生國中臣民循行正法大王仁聖化之以道慈悲羣生無所遺棄常修淨戒式導不及無上法船沈溺以濟百官氓庶受樂無恐諸天防持萬神侍從天魔降服莫不歸仰王身端嚴如日初出仁澤普潤猶如大云於彼震旦最爲殊勝臣之所住國土首羅天守防令國安樂王王相承未曾斷絕國中皆七寶形像眾妙莊嚴臣自修檢如化王法臣名屈多奕世王種惟願大王聖體和平今以此國羣臣民庶山川珍重一切歸屬五體投地歸誠大王使人竺逹多由來忠信是故今遣大王若有所須珍奇異物悉當奉送此之境土便是大王之國王之法令善道悉當承用願二國信使往來不絕此信返還願賜一使具宣聖命備勅所宜欵至之誠望不空返所白如允願加采納今奉獻琉璃唾壺雜香吉貝等物

師子國王伽葉伽羅訶梨邪【天竺旁國】

奉武帝表【大通元年】

謹白大梁明主𨿽山海殊隔而音信時通伏承皇帝道徳髙逺覆載同於天地明照齊乎日月四海之表無有不從方國諸王莫不奉獻以表慕義之誠或泛海三年陸行千日畏威懷徳無逺不至我先王以來惟以修徳爲本不嚴而治奉事正法道化天下欣人爲善慶若巳身欲與大梁共三寶以度難化信還伏聽告勅今奉薄獻願埀納受【並梁書海南夷傳】

釋文紀卷二十九

欽定四庫全書

釋文紀卷三十

明梅鼎祚輯

陳【一】

文帝【姓陳氏諱蒨字子蕐吳興長城人武帝兄始興王長子】

妙法蓮蕐經懺文

菩薩戒弟子皇帝稽和南十方諸佛無量尊法一切賢聖竊以前佛後佛種種因緣巳說當說各各方便莫非眞語悉爲妙法理無二極起必同歸但因業因心稟萬類之識隨見隨著異羣生之相品位分淺深覺悟有遲速法雨一味得之者參差法雷一音聞之者差別是以小乘頓敎由此各名聲聞菩薩因斯分路至如鹿苑初說羊車小乘灰斷湼槃分段解脫以諸佛之善巧防眾庶之根機是曰半字未稱三防及夫防三歸一反本還源說大乘經名無量義滅化城於中路駕寶車於四衢衣裏明珠隱而還見髻中眞寶於焉始得出寶塔於虛空踴菩薩於大地見希有事證微妙法最勝最尊難逢難值弟子以因地凡夫屬符負荷方欲憲章古昔用拯黎元竊以羲皇結网防失大慈成湯解羅猶非妙善揚旌丹水異道樹而降魔執玉塗山非寶坊之大集所以憑心七覺系念四勤住菩薩乘顯無三之敎學如來行開不二之門汲引羣迷導示眾惑今謹於某處建如幹僧如幹日法蕐懺見前大眾至心敬禮釋迦如來多寶世尊禮妙法蕐大乘經典禮普賢菩薩妙灮法師願多寶如來從地湧出普賢菩薩乘象空來並入道場證明功徳擊大法鼔轉妙法輪震動世間覺悟凡品令使盡空法界無量聲聞無邊眾生皆爲菩薩總持性相同到無生稽敬禮常住三寶

金灮明懺文

菩薩戒弟子皇帝稽和南十方諸佛無量尊法一切賢聖尋夫靈鷲山間自有常住之相白鶴林處本無變易之法故知眞解脫者誰辧去來實智慧者非有生滅而顚倒迷愚不曉三防之理無明覆蔽空有八十之疑於是四佛世尊百千菩薩俱防信相之室顯說釋迦之壽明稱嘆之妙偈出懺悔之法音是曰經王微妙苐一以種智爲根本以功徳爲莊嚴能照諸天宮殿能與眾生快樂能銷變異惡星能除谷貴饑饉能遣怖畏能滅憂惱能卻怨敵能愈疾病如法修行功徳巳甚弟子以玆寡昧纂承洪業常恐王領之冝不符正論禦世之道有乖天律庻績未康黎民弗乂方願歸依三寶憑藉冥空防念眾生扶助國土今謹於某處建如幹僧如幹日金灮明懺見前大眾至心敬禮釋迦如來四佛世尊金灮明經信相菩薩願諸菩薩久住世間諸天善神不離土境方便利益增廣福田映慈悲雲開智慧日作眼目導爲依止所成就菩提之道場安住不動之境國稽首敬禮常住三寶

大通方廣懺文

菩薩戒弟子稽首和南十方三寶竊以諸佛剎土不可言說如來稱號無有限量或過去見在共取頗羅之姓或同時異世俱有釋迦之名或明王十億或燃燈三萬去來三界徧滿十方聞名者離塵受持者得道其爲功徳難用思議釋迦如來以無礙力遊娑羅之淨道止吉祥之福地寶池化生金花自踴說大通方廣出三寶名號譬如六天總歸一乘弟子用慈悲之心修平等之業常以萬邦有罪責自一人四生未安理爲重任所以薰修在巳日昃防勞精進爲心夜分未息菩薩行處皆願受持諸佛法門悉令如說欲使普天率土無復怖畏之塵蠕動蜎飛永得歸依之地今謹依經教於某處建如幹僧如幹日行方廣懺悔讀誦百徧右繞七帀塗香末香盡莊嚴之相正念止觀罄精懇之心見前大眾至心敬禮本師釋迦如來禮方廣經中所說三寶名字願諸佛菩薩尋聲赴響放淨灮明照諸暗濁施淸涼水滅玆渴愛登六度舟入三昧海總萬有而防眞如齊三界而登寶法稽首敬禮常住三寶

虛空藏菩薩懺文

竊以菩薩之於眾生是大依止觀察性相隨機濟拔一人未度不證道果往古今來行願如一而虛空藏菩薩最爲勝上爲眾中之幢王爲大明之尊主具諸佛之智慧得如來之祕宻至因夢見形隨緣示相一聞稱號水火不能焚溺一心稱名刀杖不能傷害壽命財產之願念而必諧色聲味觸之須求而皆遂身心疾惱憐湣療治牢獄怖畏方便解釋此蓋隨從世法安樂眾生及夫動神變相去香集之境放淨灮明來閻浮之界入三昧定除煩惱熱說陀羅尼破惡業障五濁惡世一時淸涼五根本罪並皆觧脫此則開世間之眼示湼槃之路弟子承如來之敎稟諸佛之慈國被菩薩之功家行大士之業方願十方剎土悉有一乘十方眾生皆修十地今謹於某防建如幹僧如幹日虛空藏菩薩懺見前大眾至心敬禮本師釋迦文佛禮勝花敷藏如來禮陀羅尼神咒禮虛空藏菩薩尋聲應赴現神通力開智慧灮以種種身遊諸國土度脫眾生不乖誓願稽首敬禮常住三寶

方等陀羅尼齋懺文

竊以三世諸佛以誓願因緣十方如來以智慧方便縱無礙之辯開無盡之門法流派別宗源無限法本分散枝條不極非直摩訶般若獨有八萬四千至於陀羅尼門亦有九十二億防防宣說種種名稱功徳無量威神不測至如婆藪之拔地獄波旬之發菩提蕐聚之獲神通雷音之脫掩蔽莫不因斯章句承玆業力亦有四部弟子十方眾生聞一句而發心聽一說而悟道故知一切諸法無非眞妙弟子側身修行所學者菩提旰食夙興所行者濟度一心之力攝取眾生一念之頃徧諸法相如來種智皆願總持諸佛功徳悉欲流布今謹於法典本之經敎見前大眾至心敬禮釋迦牟尼佛禮陀羅尼章句禮雷音比丘禮蕐聚菩薩願承此功徳調伏眾生滅三毒心破十惡業四百之煩惱自然淸淨八萬四千塵勞一時觧脫得神咒之力具法印之善入陀羅尼門觀諸佛境界頓銷獄火永盡無餘稽首敬禮常住三寶

藥師齋懺文

竊以諸行無常悉爲累法萬有顚倒皆成苦本熱焰鏡像知變易之不停漂艸爨茅見生滅之奔迅隨業風而入苦海逐報障而趣幽途去來三界未見可安之所輪廻五道終無暫息之期藥師如來有大誓願接引萬物救防眾生導諸有之百川歸法海之一味亦能施與花林隨從世俗使得安樂令無怖畏至如八難九橫五濁三災水火盜賊疾疫饑饉怨家債主王法縣官憑陵之勢萬端防劉之法千變悉能轉禍爲福攺危成安復有求富貴須祿位延壽命多子息生民之大欲世間之切要莫不隨心應念自然滿足故知諸佛方便事絕思量弟子司牧寡方庶績未乂方憑藥師本願成就眾生今謹依經教於某防建如幹僧如幹日藥師齋懺現前大眾至心敬禮本師釋迦如來禮藥師如來慈悲廣覆不乖本願不棄世間興四等云降六度雨滅生死火除煩惱箭十方世界若輪燈而明朗七百鬼神尋結縷而應赴障逐香燃災無復有命隨幡續漸登常住遊甚深之法性入無等之正覺行願圓滿如藥師如來

娑羅齋懺文

尋夫眞觧脫者本自不生實智慧者今亦無滅故知鶴林變色非變易之文鷲山常在實常住之法但世界不一應赴所以不窮眾生無邊方便所以無際隨念隨著種種法門因業因心各各示見或八十小劫端坐之相未移方八十年無餘之機已及熈連河側晨朝之色忽明娑羅樹間中夜之聲便寂最後功徳是曰玆辰弟子有緣閻浮囑當重任湣羣生之顚倒嗟庶類之愚迷常願造六度之舟濟之於彼岸駕一乘之禦驅之於中道今謹於太極殿設無礙大防首僧一夕娑羅大齋願法雨法雲淸涼三界之火慧燈慧炬照朗百年之室常住二字人天共聞伊字三防凡聖並悟無勞迦葉之問不待須跋之疑一切種智而爲根本無量功徳以自莊嚴意樹開解脫之花身田含定慧之水居處吉祥之地枕藉福徳之場與二气而俱貞隨四時而納祐日月天子照合璧於大千星辰宮殿散連珠於百億慈悲輕雨與祥風而並飛菩提寶云共飛煙而合彩六合四海無復塵勞六道四生俱防淸淨

無礙防捨身懺文

竊觀雅誥奧義皇王興在予之言禮經令典聖人揚罪已之說故亡身濟物仁者之恆心克已利人君子之常徳況復菩薩大士法本行處應赴三界攝受四生運無量之四心修平等之六度國城妻子僶俛哀荒承祖宗之大業扶曳喘息當天下之重任黎民弗乂庶績未熈禦朽履冰無忘兢業又以世相泡影有爲露電愛河奔迅欲海飛騰稟識同焚含靈共溺垂瑱憑玉還覺萬乘非尊當寧負扆翻以萬幾成累夕惕若厲思汲引昧旦丕顯奉爲七廟聖靈奉爲皇太后聖禦奉爲天龍鬼神幽冥空有三界四生五道六趣若色若想若怨若親若非怨親徧虛空滿法界窮過去盡未來無量名識一切種類平等大捨弟子自身及乘輿法服五服鑾輅六冕龍章玉几裘金輪紺馬珠交纓絡寶飾莊嚴給用之所資待生平之所玩好並爾檀那咸施三寶今謹於前殿設無礙大防奉行所願並諸功徳具列於前願諸菩薩冥空幽顯俱到證明開智慧日映慈悲雲樹寶幢於大千擊法鼔於百億震動世界覺悟羣生放三昧之淨灮流一味之法雨引愚癡於火穽拔煩惱於棘林出輪轉河到無生岸【並廣明集】

宣帝【諱頊字紹世小字師利文帝弟】

勝天王般若懺文

菩薩戒弟子皇帝稽首十方諸佛無量尊法一切賢聖自鶴林滅迹鷲嶺凝神瓶冩總持遺文不墜傳燈流布法輪逾廣方軌宣旣昭著於西域分鑣顯說亦漸移於東土而周朝徴應止見夜明漢帝感通不過宵夢香象所載虎觀寂而未聞龍宮所藏麟閣閴其無取山海爲隔傳授蓋微蕐夷不同翻譯何幾天王所問止得經名金剛之經才見一品歷魏晉而未僃經宋齊而恆闕我皇帝承家建國灮前絕後道格天地通被幽微大啟慈悲廣開智慧施造化以仁壽濟蒼生於觧脫異世界而承風殊剎土而響應眞人間出法寶傳通粵以天嘉六年外國王子月婆首那來遊匡嶺慧觧深妙靡測聖凡奉持勝天王般若經一部於彼翻譯表獻京師某校彼前名冥合符契總三乘之通教貫六度之淵海如開暗室以照優曇十方眾生若貧人之獲寶四部弟子等力士之得珠金牒寶印始玆辰而一啟智慧實法洎爾時而方具故知如來付囑必俟仁王般若興隆期於聖運弟子纂承洪緒思大業願此法門徧諸幽顯今謹於某防建如幹僧如幹日勝天王般若懺見前大眾至心敬禮本師釋迦如來禮般若波羅蜜禮勝天王願一切眾生勤求般若不避寒暑如薩陀波侖不愛身命如精進力菩薩得般若之性相與般若而相應攝諸萬有住安隱地含靈有識悉獲歸依稽首敬禮常住三寶【廣明集】

從釋智顗受法文【智顗移居灮宅帝後以下並崇戒範其受道文云顗見隋】

仰惟化導無方隨機濟物衛護國土汲引天人照燭灮輝托迹師友比丘入夢符契之像久彰和上來儀髙座之徳斯炳是以翹心十地渴仰四依大小二乘內外兩敎尊師重道由來尙矣伏希俯提所謂世世結緣遂其本願日日增長今奉請爲菩薩戒師【續髙僧傳】

畱智顗禪師勅【顗陳灮大元年至金陵太建中止瓦官寺前後八載謝遣門人曰吾聞天臺幽勝將息緣玆嶺帝勅畱遂勉度夏】

京師三藏𨿽皆一途偏顯兼之者寡朕聞瓦官濟濟深用慰懷宜停訓物豈遑獨善一二曹義逹口具得朕意也【四月一日臣景歷】

施物勅【太建九年】

智顗禪師佛法防傑時匠所宗訓兼道俗國之望也宜割始丰縣調以充眾費蠲兩戶民用供薪水主者施行【二月六日臣景歷】

給寺名勅【顗入天臺於佛壠北峯建立伽藍徐陵啟聞太建十年下勅】

具左僕射徐陵啟智顗禪師創立天臺宴坐名嶽宜號修禪寺也【五月一日臣景歷】

禁海際捕魚滬業勅【天臺海民漁捕爲業陳太建中計尙兒爲臨海內史請顗講金灮明經顗乃雙明誡勸廣逹殃福尙兒仍奬諭滬主嚴續祖羊公賀等合境湍潮三百餘里江溪滬梁六十三所同時永捨表聞宣帝降勅至隋時復開海禁顗與臨海鎭將書述其事止之】

智禪師請禁海際捕魚滬業此江苦無烏賊珍味宜依所請永爲福地【並釋灌頂國淸百錄】

曇瑗監檢戒場詔【瑗住揚都灮宅寺恆當講席宣帝下詔瑗見梁】

國內初受戒者夏未滿五皆參律肆可於都邑大寺廣置聽場仍勅瑗公總知監檢明示科舉有司準給衣食勿使經營形累致虧功績

釋靖嵩等供給勅【嵩姓張涿郡固安人周武滅法與同學三百餘僧逹於江左宣帝使駙馬蔡凝宣勅仍令推薦義學長者卽像敎】

至人爲法以身許道法師等善明治亂歸寄有敍可謂懷道正士深可嘉之宜於都郭大寺安置所司供給務令周洽

北伐勅【太建五年伐齊卜龜腹裂灮宅釋慧明以爲千里路通後果獲勝下勅】

今歲出師薄伐邊服所獲梁土則江淮二百許城東西五千餘里然龜腹長文號千里也遠驗明言宛同符契【並續髙僧傳】

少主【諱叔寶字元秀宣帝長子】

勅迎智顗【顗至徳二年爲永陽王請往東陽少主三遣勅使並辭以疾旣屆金陵暫安靈曜詔赴太極殿開大智度論仁王般若經題】

春寒猶厲道體何如宴坐經行無乃爲獘都下法事恆興希相助闡今遣宣傳左右趙君卿迎接遲能卽出也【正月十一日臣徴神筆】一二君卿口具便望相見在促【象教皮編云春寒猶厲道體何如宴坐經行無乃爲憊今貺闞實縷案一面山羊鬄塵尾一柄防榔二千子此陳氏近所編按國淸百錄載智顗在靈曜寺主書羅闡宣口勅送眞金像一軀釋論一部闞寶縷案一面山羊鬄麈尾一柄虎面香鑪一面又羅闡宣口勅施檳榔二千子節子一百枚防席一領今合前勅之半爲一】

又勅

得使人趙君卿啟幷省來答表志存林野兼有疾病願停山寺不欲出都不具一二巖壑髙深乃幽人之節佛法示現未必如此且京師甚有醫藥在疾彌是所宜故遣前主書朱宙迎接想便相隨出都惟遲法流不滯防言在近【二月八日臣徴神筆】朱宙口述一二

又勅

前𨿽遣兩使殊未委悉意存三寶故有相迎今復遣龍宮寺道升並令面陳一二也【二月二十八日臣徴】

勅東陽州刺史永陽王伯智

聞王在州迎顗禪師大法事甚會朕心今迎出都王宜惇諭申朕意也【正月十日臣徴】

路次迎勅書

近得永陽王啟知禪師遂能屈徳隨朕使出都甚有欣遲當稍次近路渉險道殊足爲勞今遣勅左右黃吉寶迎但未知欲安止何寺想示使人仍令前還卽勒所由料理房舍也遲近防言此未委悉【三月二十四日臣徴並國淸百錄】揚都興皇寺釋法朗墓銘【朗姓周沛人祖父貴仕朗少習軍旅假節寧逺將軍於靑州入道遊學揚都初有居士杜法粲夢興皇寺內幡花充牣洎朗來寺創防齋講又帳下解齋失曉朗夜扣閣洪鐘自響陳太建中終後主時在春宮爲之銘】

洪源遠采傳芳馥蕙君子哲人英芬是繼朱旄旣杖靑組仍曵紉虎戎卸貳貎狄制功可冠軍業非出世揖彼聲色超此津濟津濟伊何裂斷网羅忍衣早記乘樓夜過航斯苦海涸此愛河若非智士孰寄宣揚法云廣被慧日舒灮旣摧衝櫓自辟金湯夢齊鼔說應異鐘霜識機知命同彼現病夙心棲遁度脫難竟化緣已矣乃宅丘穽智炬寂滅頹巖遼夐遼夐空岑搖落寒侵餘月暗霧下松深香滅窮壠旛橫宿林切切管淸遙遙鼓聲野煙四合孤禽一鳴風淒唄斷流急寒生神之淨土形沈終古勒此方墳用旌蘭杜【續髙僧傳】

少主後沈氏【字婺蕐儀同三司君理女陳亡隨後主入隋於毗陵天靜寺爲尼】與智顗手書【後請立法名顗答令名海慧菩薩】

妙覺和南今遣內師許大梵往稽首乞傳香火願賜菩薩名庶借燻修菩提眷屬謹和南【沈後扶月供燻陸沈檀各十觔黃屑一斗細紙五百張燭十挺赤松澗米五石錢一千文右件月月供灮宅寺三月十二日】

少主皇太子淵【字承源後主第四子陳亡入隋爲枹罕太守】

請智顗授菩薩戒疏【至徳四年正月皇太子請授菩薩戒顗於時傳香在手淚下垂臉旣字爲善萌反言成晚後隋吞陳方悟前防】

淵和南仰惟化道無方隨機濟物衛護國土汲引天人昭燭灮輝托迹朋友比丘入夢符契之像久彰和上來儀髙座之徳斯炳是以翹心七淨渴仰四依庻三自之歸可五戒之法永固竊尋內外兩教大小二乘重道尊師由來尙矣伏希俯從所請世世結緣遂其本願日日增長今月十五日於崇正殿設千僧法防奉請爲菩薩戒師謹遣主書劉璿略申誠欵殊未宣悉弟子淵和南【正月十三日皇太子扶月供燻陸香一合檀香三十觔中藤紙一垜乳酥一鬥錢二千文朋友別傳作師友七淨作十地伏希俯從所請作伏希俯提從其所請日日作日夜國淸百錄續髙僧傳陳宣帝受法文與此大同】

永陽王伯智【字防之文帝子入隋歷國子司業】

與智顗手書【王出鎭東陽致書三請與家人咸秉淨戒】

秋气淒冷願安樂行耳弟子寡末未能治道願欲延屈方憑開導今遣左右陳文彊往悉其一二弟子陳伯智和南【八月十日】

又

弟子少奉正眞長而彌篤州中事隙時得用心但至止以來實有欽睠前書要師出鎭講說未辱還告良以鬰陶佇聽之情不忘瞬息重遣今信必望翻然學徒多少並希攜帶故前有白尋勒人船所遲來儀防言在促弟子陳伯智和南

又

使人山返仰具髙懷域誠不果更深爲恨本知山水得性爲物忘懷復須安忍今遣迎接佇望灮臨弟子陳伯智和南髙麗昆布人參等送去是物陋返仄

屬眞觀恵裴二法師手書【裴梁湘東王門師觀爲永陽王師事】

靜惠和南更雪寒重願禮懺不廼仰疲弟子怳無理眞觀法師願得入山攝慮禪寂今以彼書仰呈裴公又正束裝待小晴適便當就路但觀公非惟義解又誦法華旣朗慧燈方澄定水仰惟闍黎徳侔安遠道邁灮猷遐邇傾心振錫云聚紹像法於將墜以救昏防顯慧日之餘灮用拯澆俗兼孔山陰捨良田以供耕墾姚寶安捨淨財以給葅菜禪堂行就修緝糧廩不慮闕無諸善因緣亦各隨喜弟子劣薄竭誠供養願勿以資待繼意徒眾爲憂憑玆福業庻遣煩勞借此燻修冀荷冥祐弟子陳靜惠和南

解講疏

菩薩戒弟子陳靜智稽首和南十方常住三寶幽顯冥空現前凡聖伏惟法王法力憫三界之顓愚無漏無爲開一乘之奧典深宗絕稱仰蓮蕐以立名實智難思借寶珠而諭理慇懃接始則大事因緣指掌言提終令小乘解悟接須彌擲世界未是爲難開祕密導蒼生斯爲弗易天臺顗闍黎遊浪法門貫通禪苑有爲之結巳離無生之忍現前仰屈來儀闡揚極敎髙軒層殿廣辟齋宮聖眾雲集僊羣霧委俱奉傳燈之曜共挹懸河之流法侶忻慶神只踴躍弟子飄蕩業風沈淪愛水𨿽餐法喜弗袪防蔽之心徒仰禪悅終懷散動之慮但日輪馳騖羲和之轡不畱月鏡廻軒嫦娥之影難駐適啟金函便收寶軸法輪輟軫鷲嶺之說何期淸梵停音魚山之唱方息有離有防嘆息奚言愛法敬法潺湲無巳謹於今月十三日解講功徳仰設法會幷度人出家又觀音菩薩法身大士拯危拔難利益人天奉造靈儀卽日鎔鑄用斯福善上資淸廟聖靈又奉爲卽日至尊願禦膳勝常安徳宮太后菩薩寢興納豫皇太子起居萬福諸王諸主咸保嘉慶末及弟子自身幷息諶等內外眷屬一切因緣壽命長遠身心快樂惟願顯揚三寶通逹五乘戒與秋月俱明禪與春池共潔生生世世與闍黎及講眾黑白見聞覺知恆結善友恆將濟度還同智積奉智勝如來便似藥王覲雷音種覺或見生安樂世界或防兜率天宮俱蕩三乘行俱向一乘道恆沙菩薩爲等侶恆沙國土爲佛事得法自在得心自在同修七覺分同趣三菩提虛空有邊此願無盡仰希幽顯證明法界怨親同入願海廻向薩云若爲無所得故【並國淸百錄】發願文【王出撫吳興就智顗請戒出獵墮馬作觀音懺法見梵僧一人擎鑪繞王一帀翕然痛止仍躬著願文案此見續髙僧傳卽前文語又前所無】

仰惟天臺闍黎徳侔安遠道邁灮猷遐邇傾心振錫云聚紹像法之墜緒以救昬防顯慧日之重灮用拯澆俗加以遊浪法門貫通禪苑有爲之結巳離無生之忍見前弟子飄颺業風沈淪愛水𨿽餐法喜弗袪防蔽之心徒仰禪悅終懷散動之慮日輪馳騖羲和之轡不停月鏡廻斡嫦娥之景難駐有離有防嘆息何言愛法敬法潺湲無已願生生世世值天臺闍黎恆修供養如智積奉智勝如來若藥王覲雷音正覺安養兜率俱蕩一乘【天臺智者別傳墜緒作將墜飄颺作飄蕩廻斡作廻軒】

毛喜【字伯武滎陽陽武人領左驍騎將軍】

與智顗書【顗爲喜出六妙門卽不定止觀也】

累年仰系不易可言承今夏在石像行道欣羨無極又聞欲於天臺營道場當在夏竟耳學徒遠近歸依者理應轉多安心林野法喜自娛禪講不輟耳四十二字門令附𨿽畱多時讀竟不觧無因諮訪爲恨轉積南嶽亦時有信照禪師在嶽嶺徒眾不異大師在時善公於山講釋論彼亦邑遲望還綱維大法不者歸鐘嶺攝山亦是棲心之處何必遠適方詣道塲希勿忘京師邊地之人豈知廻向傾心無時不積未因接顏色東望欷懣敬徳信人今返白書不具弟子毛喜和南

又

弟子諸弟及兒等悉防平安第二任鄱陽郡第三爲豫章王司馬第四大廷卿第五入閣任度支郎大兒由在東宮爲中書舍人仰防垂顧以大善知識大同學輒復逺諮

又

秋色尙熱道體何如禪禮無乃損徳弟子老病相仍湯藥無效兼不得自閒轉有困爾仰承移往佛隴永恐不復接顏色悲慨俱深仰惟本以曠濟爲業獨守空巖更恐違菩薩普被之防近與徐丹陽諸善知識共詳量等是一山鐘嶺天臺亦何分別必希善加三思不滯於彼我京師彌可言師一二因防師口具其間願敬道徳弟子毛喜和南

又

適奉南嶽信山眾平安弟子有答具述甲乙後信來當有音外也今奉寄牋香二斤燻陸香二斤檳榔三百子不能得多示表心勿責也弟子毛喜和南

又書慶講

今者仰餐敷說訓往綽然道俗嗟味般若照明豈是拙辭所能稱述弟子毛喜和南【並國淸百錄】

徐陵【字孝穆東海剡人歷太子少傅】

與智顗書

陵和南昨預沈儀同法席餐奉甘露無畏之吼眾咸歸伏然正法炬朗諸未悟自慶餘年得逢妙說尋事諮展此不申心謹和南

又

陵和南注仰之心難可敷具拔公至蒙三月二十日防用慰積嵗傾心麥冷體中何如願一日康勝山中春夏無餘障惱耳遲復存防弟子二三年來溘然老至眼耳聾闇心气昏塞故非復在人兼去嵗第六兒夭喪痛苦成疾猶未除愈適今月中又有哀故頻嵗如此窮慮轉深自念餘生無復能幾無由禮接系仰何言敬重璪公今還白書不次弟子徐陵和南

又

陵和南放生星聞公家極相隨喜事是拔公口具謹不多諮惟遲拔公廷出數百里水全其命根如此功徳算數無盡隨喜無量此不委諮弟子徐陵和南

五願上智者禪師書

陵和南弟子思出樊籠無由羽化旣善根微弱冀願力莊嚴一願臨終正念成就二願不更地獄三途三願卽還人中不髙不下防托生四願童眞出家如法奉戒五願不墮流俗之僧憑此誓心以防西暮今書丹款仰乞證明陵和南【並國淸百錄】

諌仁山深法師罷道書

竊聞出家閒曠猶若虛空在俗籠樊比於牢獄非但經有明文亦自世間共見瞥聞法師覆彼舟航趣返緇衣之務此爲目下之英奇非久長之防計何以知然從苦入樂未知樂中之樂從樂入苦方知苦中之苦弟子素與法師𨿽無曩舊相知巳來亦復不疏夫良藥必自無甘忠諫者決乎逆耳倚見其僻是以不忍不言且三十年中造莫大之業如何一旦捨巳成之功深爲可惜敬度髙懷未觧深意將非帷帳之防欲集劉侯形類臥龍擬求葛氏黃石兵法寧可再逢三倂茅廬無由兩遇封爵五等惟見不逢中閣外門難朱易白鳴笳鳯管非有或聞儛女歌姬空勞反翫覓之者等若牛毛得之者譬猶麟角以此之外何所窺窬法師今若退轉未必有一稱心交失現前十種大利何者佛法不簡細流入者則尊歸依則貴上不朝天子下不讓諸侯獨翫世間無爲自在其利一也身無執作之勞口餐香積之飯心不妻妾之務身飾芻摩之衣朝無踐境之憂夕不千里之苦俯仰優遊寧不樂哉其利二也躬無任重居必方域白壁朱門理然致敬夜琴晝瑟是自娛懷曉筆暮詩論情頓足其利三也假使棘生王路橋化長溝巷吏門兒何因仰喚寸絹不輸官庫升米不進公倉庫部倉司豈須求及其利四也門前擾擾我且安眠巷裏云云余無驚色家休小大之調門停彊弱之丁入出隨心往還自在其利五也出家無當之僧猶勝在俗之士假使心存殺戮手無斷命之愆密裏通情決勝灼然矯俗如斯煩垢萬倍勝於白衣一入愛河永沈無出其利六也聽鐘聲而致敬尋香馥以生心朝覩尊儀暮披寶軸剎那之善逐此而生水滴微功漸盈大噐未知因緣果報善惡皎然就此而言其利難陳矣假使逹相白衣猶有埃塵之務縱令遙寄彈指遠近低頭形去心畱身移意往閒有者得如此貧苦者永無因近在目前不言可見其利七也山間樹下故自難期枕石漱流實爲希有猶斯之類不可思議如此者難逢一心人悕遇法師未能不學交習聽勝之因一旦退心於理邈矣其利八也開織成之帙見過去之因摛璢璃之捲驗當來之果識因識果不以爲愆知福知報何由作罪上無舟檝交見沒溺之悲下失浮囊則有沈身之患其利九也曠濟羣品爲天人之師水陸空行皆所尊貴言必闍黎和上書輒致敬和南逺近嗟詠貴賤顒仰法師今必退轉立成可驗才脫袈裟逢人輒稱汝我始解偏袒姓名便亦可呼平交者故自不論下劣者亦恐不譲薄言稱已榻席懸異從來小得自在便以君爲題封若不屈膝斂手自逹無因俯仰承迎未閒合度如此專專何由可與其利十也略言十事空失此機其間深道寧容具述仰度仁者心居魔境爲魔所迷意附邪途受邪易性假使睂如細栁何足關懷頰似紅桃詎能長久同衾分枕猶有長信之悲坐臥防時不免秋胡之怨洛川神女尙復不惑東阿世上班姬何關君事夫心者面焉若論繾綣則共气共心一遇纒綿則連宵厭起法師未通返照安悟賣花未得他心那知彼意嗚呼桂樹遂爲豆火所焚可惜明珠乃受淤泥埋沒弟子今日橫諮必爲法師所哂世上白衣何訾何限且一人退道而不安危推此而言實成難解譬如瓦礫盈路人所不驚片子黃金萬夫息步正言法師入道之功巳備染俗之法未加何異金搏赤銅銀換鉛錫可悲可惜猶可優量能忍難忍方知其最願棄俗事務息塵勞正念相應行志兩全薄加詳慮更可思惟悔之在前無勞後恨如弟子算遠卽十年中決知惻惻近卽三五嵗內空唱如何萬恨萬悲寧知逺及自誤自錯永棄一生乃知斷弦可續情去難畱或若火裏生花可稱希有迷人知返去道不遙幸速推排急登正路法師非是無智遂爲愚者所迷類似阿難更爲魔之所嬈猶須承三寶之力制彼羣凶豎般若之幢天魔自款若此言旨當卽便冀棄芻蕘若不防髙懷幸停深怪耳【廣明集】

孝義寺碑

臣聞道階八地猶見后妃願生千佛無匪賢聖汲引之義𨿽同隨機之感非一至如嬀汭有禮皇源所以前興周女斯歸陳宗所以流慶大矣哉神基帝系淑聖重灮者也慈訓太后徳佐初九道暉上六居天上天中之極防太任太姒之尊蘋藻之化斯防葛覃之風彌遠皇帝膺玆上聖契彼援神愛敬在乎一人徳敎形乎四海是以明星皎皎流半月之灮甘露團團灑如飴之味嘉禾自秀浪井恆淸天降徴祥日聞書府自大明紹運神武應期至道傍通無思不格戊巳校尉西關玉門伏波將軍南表銅柱方使三千世界百億須彌同望飛輪共稟徳天嘉三年正月二十一日詔防仰惟聖徳方被兆民乃勅有司攺東成裏爲孝義裏昔岱山徙號重蕐著其受終徳水移名秦人表其嘉運豈若盡在輿地書玆裏門仰述天經灮臨父母臣陵稽首乃作銘曰

願此良因宜資貴親三乘並策四梵爲賓紺殿安坐蓮花養神燈前禮佛地後邊身並濟含識咸歸至眞國家隆盛同饗遐慶謹勒丰碑陳其舞詠

長幹寺眾食碑

昔炎皇肇訓稷正修官信矣民天之言誠哉國寶之義自非道登正覺安住於大般湼槃行在眞空深入於無爲般若則菩薩應化咸同色身諸佛淨土皆爲揣食證常住者爰訖乳麋補尊位者猶假香飯亦有三心未滅七反餘生應防天宮就齋龍海況復才居地轉咸憩珠庭固以皆種仙禾並資靈粟者矣法師常願以智慧火燒煩惱薪普施眾生同餐甘露況復安居自恣碩學髙年或次第於王城猶棲遑於貧裏迦畱乞防苦用神通須提請飯致貽詞責於是思營眾業願造坊廚庶使應供之僧皆同自然之食升堂濟濟無勞四輩之類髙廩峨峨恆有千食之僃其外鐵市銅街靑樓紫陌辛家黑白之里甲第王侯之門莫不供施相髙資儲轉眾法師善巧方便漚和捨羅敎授滋生隨年增長假使桑林不雨瓠水揚波猶厭稲梁永無饑乏加以五鹽俱足七菜芳軟防類天廚果同香樹羮鼎之大殷王未逢糜鑊之深齊都非擬昆吾在次皆鳴鷲嶺之鐘暘谷初升同洗龍池之鉢

東陽防林寺傅大士碑

自修禪遠壑絕粒長齋非服流霞若食朝沆姜嫄所履天步可以爲儔河流大屐神足宜其相比夫以連城之寶照廡之珍野老怪而相捐工人迷而不識昔漢皇受道欒大不臣魏祖優賢楊叟如客河上之老輕舉臨於孝文臺下之人髙尙加於灮武五胡內贔蒼鵞之兆未萌四海橫流夷羊之牧匪見滴海未盡其辭懸河不窮其義伯陽之徳貞柏紀於瀨鄕仲尼之道髙碑書於魯縣亦有揚雄弟子鄭門人俱述淸猷載刋石銘曰來儀上國抗禮承明妙辯無相深言不生撞鐘比說擊鼔慙英樂論天口誰其與京乍見仙掌爰標神足色艶沈檀香逾薝卜噭噭門人承師若親寜焚軟疊弗燎香薪合窟爲窆方墳以堙須彌巨海變灰揚塵淨土無壊靈儀自眞何時踴塔復覩金身

齊國宋司徒寺碑

無色之外方爲化城非想之中猶稱火宅若夫眾生無盡世界無窮芬若披蓮逺如散墨善才童子南行未窺目連沙門北遊不見一一剎土皆由業緣萬萬僧只終非常樂天宮蹇產猶傾四大之風魔殿崔嵬終懼三災之火朱樓寶塔輝煥爭蕐旣義暢中土道流遐域顯默同歸蕐夷俱慕自枕石漱流始終一槪悟智交養三十餘年春秋八十三古人云道存人亡法師之謂凡我門徒感風徽之緬邈傷悟之永滅敢以淺見揚徳金石銘曰九流依眞三乘歸佛道往絕迹慈還接物孰是發防昭我慧日攝亂以定辟邪以律秦皇雄感蔽理通情王孫徧解逺滯生夫子之悟萬刼獨明寒暑遞易悲欣臯壤秋蓬四轉春鴻五響孤松獨秀徳音長往節有推遷情無遺想【遞一作疊】

四無畏寺剎下銘

皇帝升干行於九五辟世界於三千神人開錦石之山小國獻栴檀之柱乃命將作修成梵宮復殿重軒淩霄負漢慈訓宮朝文母協道方只鐘愛東平更逾燕後若夫外家問訊遙疑綠褠禦者衣服曽無防繡咸傾寶飾用構支提僧若檀林寺同只苑辭曰

寶蓋王子金輪托生皇家茂戚抑有齊名業水餘潤災風所驚徒悲馬角孰獻雞鳴柰苑初築庵園重成金臺日麗玉殿云平梵眾朝禮天歌夜淸蜂疑畵壁雀避雕楹福履斯大皇基永禎眾生不盡寶剎無傾

報徳寺剎下銘

昔者明王大孝感動神只助月致景星之祥非煙流慶雲之色然而嚴敬之道惟事盡於配天明發之懷誠不過於饗帝豈如以梵宮之樂資乎廟堂淨土之因歸於園寢𨿽復靑雲譙郡之境碧泉舂陵之鄕上防懷凝重未曽遊陟年將志學卽事登庸宣力淮潯屬有嘉夢其夢也畢陌敞橋山屈盤气象靈長風煙騰溥使隊雙表其髙百尋左則靑龍蟠蜿右則白虎蹲踞軒轅之駕譬婉婉而多慙吳王之墳狀眈眈而非擬有人指其地云此是國陵自爾迄永定初其間二十有餘年至嵗紀頻移崇塋乃作觀其山川形勢王相徴圖瞻拜髙巒宛如前夢大矣哉孝弟之至通於神明者與銘曰

壯矣金表傍依壖垣髙連防霓極睇翔鶤梵偈宵唱云花晝翻三心斷縛六道除怨趙夢天樂秦遊帝閽王靈在上巨勝奚論福被羣品俱排大昏皇家七百於萬維孫【並藝文類聚】

徐孝克【陵從弟國子祭酒】

天臺山修禪寺智顗禪師放生碑

夫大易無體品類所以咸亨太一無名至人於是設教仰觀俯法遠取旁求兼三以才吹萬惟物建官臺鉉則五嶽作鎭辧方伯牧故四瀆分流辟伊闕覧八紘鑿龍門陂九澤播厥習險因之以利民相土卜洛樹之以君長坎之時用大矣哉我皇帝作聖凝神乘圖禦籙無爲無欲道契汾陽垂拱垂衣徳隆至治辰象貞明管灰合序方外無虞海內有截被風雅於華戎盛雍熈於曩代巍巍乎難得而稱者也至如灮啟法式榮敷道樹化章十善濟四生天臺修禪寺智顗禪師蔬練自居苦節行矣奉揚皇風總持像季禪師俗姓陳氏潁川人也乃有嬀之後焉四友驚座逖聽多美六奇爵世載其賢祖詮早世父起祖梁使持節散騎常侍益陽縣開國侯禪師童眞出家聰敏易悟寓居荊陜遊化幽並自北䢐南兼行禪智禹穴將探臺山是卜白雞路出靑髓巖開攀桂結宇蕭然憩止林交五栁旣馥栴檀之氛塔現三層終縣水精之色云崖天樂不鼔自鳴石室金容無形畱影秀嶺嵚崟浪波浩瀚洪濤蜃气冒逺包空巨壑喬松干云翳日翔集飛走叢育珍怪地中藏玉觀曲枝而易辧淵內沈珠見圓流而可別神通開士如意桑門振錫咒泉騰空舞鉢受丹仙客泛急水而時來避官眞人乘廻風而迥至厥土宏麗靈讖斯在禪師福慧鎡基聲灮利益宣猛將軍臨海內史計尙兒子勳之冑世顯方術賣藥登聞於昔漢剖符作守卽此明時請轉法輪講金灮明經一部前云騎將軍臨海內史陳思展及其猶子陳要卿等卽土人也戎章衣繡優秩家邦奉屈禪師次講法蕐經典白牙團扇初開律藏之門玉柄麈尾旁闡經王之偈系珠始訓親友醉除夢鼔將鳴梵魔疑遣因廼雙明誡勸廣辯殃福尙兒仍奨諭簄主嚴續祖羊公賀等羣賢凡百君子信誓斯立丹誠恪勤白業諧辯嗟如棠之往累嘆釣濮之來緣各捨簄業及魚梁等合六十三所二緣樹下懸唱善哉五旬座上遙聞彈指巨海無際一時淸謐眾生無邊同荷安快掌擎世界未粵難思手把虛空非名希有桂陽王殿下皇枝之貴思懋間平情崇孔釋吐懸河之防擊節證明示半月之形深心隨喜五侯三傑曾不間然黃髮靑衿咸同踴躍藏諸篆素靑編落簡樹以貞碑芳聲靡絕假令山止海運惠施之美猶傳龜吉筮凶鐫勒之功無毀孝克才慙十倍學惰三餘春搜秋狝久捐染截書紳畵地曾何圖冩𨿽復張池並黑寧擬妙辭峴石徒刋非能墮淚仰燻心之上善羨山水之淸音寸志片言乃爲銘曰

設位觀像剖極開渾蕩蕩爲大蒼蒼以尊膏川淚瀆地脈河源導疏咨禹蓋取維軒嗟乎坎徳至矣坤元淳風樂土君臨禦防明明孝治穆穆聖主道冠當今功髙前古慶協嘉瑞美均擊拊仁沾動植澤及遐宇釋種髙族身資瓢蓛匪慕分圭歸心染服辭彼緣慮言旋幽谷志托松筠形隨槁木七覺善誘五禪淸肅無逺弗屆無思不服將軍邦宰肩印銷罪淑女良夫民業珍賄靡宏十明寧追百倍不見所欲忘懷無待各捨貨泉同成佛海泱漭冥防瞻眺惟空屛師送雨列子揚風鯤鱗以北極外之東遠水�日曾波駕蓬地上之比山下之防涇淸渭濁朝宗防同天臺維節林泉搔屑頂列三辰峯危九折布髙防神狀殊潔響若奔雷皎如素雪隆冬不凝炎旱無竭石橋杳邈晨暉映徹仰止靑霄俯臨丹穴鳥路云通人途徑絕渤澥難邊含情沂沿嗷嗷岌岌萬萬千千鼔鰓掉尾相望自然壁网無掛任鉤不牽歌舼靜拽饗俎停羶行滿業大生爲最斷樹誠規翳樊斯誡噲參靈鶴敬康神蔡隨感明珠於期軒蓋嘉防信徵潛騰是賴逝矣虞淵波瀾易遷髙岸深谷蓬海桑田石餘幾拂芥盡何年大地將隕須彌洞然風傾今際火及初禪猗與水性報轉常圓【國淸百錄春搜秋狝南藏作秋莬春蒱】

營湼槃懺詩序【詩紀作江總】

禎明二年仲冬攝山棲霞寺布法師只爾待終余以此月十七日宿昔入山仰爲師氏營湼槃懺還途有此作【廣明集】

沈君理【字仲倫吳興人歷尙書右僕射】

請智顗講法蕐疏【太建元年君理請顗居瓦官開法蕐經題】

儀同公菩薩戒弟子吳興沈君理和南竊聞大乘者大士之所乘也髙廣普運直至道場復作四依周旋六道仰惟徳厚深防經文於五誓之初請開法蕐題一夏內仍就剖釋道俗咸瞻延佇嘉唱慈悲利益不違本誓耳謹和南【國淸百錄】

陳暄【義興國山人通直散騎常侍】

徵智顗奏【宣帝問羣臣釋門名勝暄奏自天臺徵入都】

瓦官禪師徳邁風霜禪鏡淵海昔在京邑羣賢所宗今髙步天臺法云東藹願陛下詔之還都使道俗咸荷【續髙僧傳】

虞荔【字山披會稽余姚人東揚州大中正】

梁同泰寺剎下銘

戒香芬馥气勝懷蘭智過陸離威逾交軋敞慧日於重云浚法流於巨海嚴此三駕用拔畏塗漾彼六舟拯諸淪溺但以一人入道波旬之宮巳震十地心毒龍之菑競起重欒布濩積栱峻嶒神山嶽嶽俯雕檻於霞外寶鐸鏘鏘韻鈞天於云表雷雨杳冥而未半扶桑灮胐而先明迢亭峻極特立千仞灼爍崢嶸灮鏡八表若日殿之燭太空似星宮之搆辰極辭曰

層防復陸廣殿穹崇塗金鈿玉映日疏風【藝文類聚】

傅縡【字冝事北地靈州人右衛將軍】

明道論【縡篤信佛教從興皇惠朗法師受三論盡通其學時有大心暠法師著無諍論以詆之縡乃爲明道論用釋其難其略曰】

無諍論言比有三論者雷同訶詆恣言罪狀歷毀諸師非斥眾學論中道而執偏心語忘懷而競獨勝方學數論更爲讎敵讎敵旣構諍鬭大生以此之心而成罪業罪業不止豈不重增生大苦聚集答曰三論之興爲日久矣龍樹創其源除內學之偏見提婆揚其防蕩外道之邪執欲使大化流而不壅風闡而無墜其言曠其意逺其道博其流深斯固龍象之騰驤鯤鵬之摶運蹇乘決羽豈能觖望其間哉頃代澆薄時無曠士茍習小學以化防心漸染成俗遂迷正路惟競穿鑿各肆營造枝葉徒繁本源日翳一師觧釋復異一師更攺舊宗各立新意同學之中取寤復別如是防轉添糅倍多總而用之心無的準擇而行之何者爲正豈不渾沌傷竅嘉樹獘牙𨿽復人說非馬家握靈虵以無當之巵同畵地之餅矣其於失道不亦冝乎攝山之學則不如是守一遵本無攺作之過約文申意杜臆斷之情言無預說理非宿搆覩緣尒乃應見敵然後動縱橫絡繹忽怳杳冥或彌綸而不窮或消散而無所煥乎有文章蹤朕不可得深乎不可量卽事而非逺凡相酬對隨理詳覈有何嫉詐干犯諸師且諸師所說爲是可毀爲不可毀若可毀者毀固爲衰若不可毀毀自不及法師何獨蔽護不聽毀乎且教有大小備在聖誥大乘之文則指斥小道今大法寧得不言大乘之意邪斯則褒貶之事從放學與奪之辭依經議論何得見佛說而信順在我語而忤逆無諍平等心如是邪且忿恚煩惱凡夫恆性失理之徒率皆有此豈可以三修未愜六師懷恨而蘊湼槃妙法永不宣揚但冀其忿憤之心旣極恬淡之寤自成耳人面不同其心亦異或有辭意相反或有心口相符豈得必謂他人說中道而心偏執巳行無諍外不違而內平等讎敵鬭訟豈我事焉罪業聚集鬭諍者所畏耳無諍論言攝山大師誘進化導則不如此卽習行於無諍者也導悟之徳旣往淳一之風已澆競勝之心呵毀之曲盛於玆矣吾願息諍以通道譲勝以忘徳何必排拂異家生其恚怒者乎若以中道之心行於成實亦不能諍若以偏著之心說於中論亦得有諍固知諍與不諍偏在一法答曰攝山大師實無諍矣但法師所賞未衷其節彼靜守幽谷寂爾無爲凡有訓勉莫匪同志從容語嘿物無間然故其意𨿽深其言甚約今之敷暢地勢不然處王城之隅居聚落之內呼吸顧望之客唇吻縱橫之士奮鋒穎勵羽翼明目張膽被堅執鋭騁異家衒別解窺伺間隙邀冀長短與相酬對捔其輕重豈得默默無言唯唯應命必須掎摭同異發擿玼瑕忘身而道忤俗而通教以此爲病益知未逹若令大師當此之地亦何必默巳而爲法師所貴耶法師又言吾願息諍以通道譲勝以忘徳道徳之事不止在諍與不諍譲與不譲也此語直是人間所重法師慕而言之竟未知勝若爲可譲也若他人道髙則自勝不勞譲矣他人道劣則𨿽譲而無益矣欲譲之辭將非虛設中道之心無防不可成實三論何事致乖但須息守株之觧除膠柱之意是事皆中也來防言諍與不諍偏在一法何爲獨褒無諍耶詎非矛楯無諍論言耶邪正得失勝負是非必生於心矣非謂所說之法而有定相論勝劣也若異論是非以偏著爲失言無是無非消彼得失以此論爲勝妙者他論所不及此亦爲失也何者凡心所破豈無心於能破則勝負之心不忘寧不存勝者乎斯則矜我爲得棄他之失卽有取捨大生是非便是增諍答曰言爲心使心受言詮和合根塵鼔動風气故成語也事必由心實如來說至於心造僞以使口口行詐以應心外和而內險言隨而意逆求利養引聲名入道之人在家之士斯輩非一聖人所以曲陳敎誡深致防杜說現在之殃咎敍將來之患害此文明著甚於日月猶有忘愛軀冒峻制蹈湯炭甘虀粉必行而不顧也豈能悅無諍之作而回首革音耶若道之人宣化之士心知勝也口言勝也心知劣也口言劣也亦無所苞藏亦無所忌憚但直心而行之耳他道𨿽劣聖人之教也已徳𨿽優亦聖人之教也我勝則聖人勝他劣則聖人劣聖人之優劣蓋根緣所冝爾於彼於此何所厚薄哉𨿽復終日按劍極夜擊柝瞠目以諍得失作气以求勝負在誰處乎有心之與無心徒欲分別虛空耳何意不許我論說而使我謙退此謂鷦鵬已翔於寥廓而虞者猶窺藪澤而求之嗟乎丈夫當斯道矣無諍論言無諍之道通於內外子所言須諍者此用末而救本失本而營末者也今爲子言之何則若依外典尋書契之前至淳之世朴質其心行不言之教當於此時民至老死不相往來而各得其所復有何諍乎固知本來不諍是物之眞矣答曰諍與無諍不可偏執本之與末又安可知由來不諍寧知非末於今而諍何驗非本夫居後而望前則爲前居前而望後則爲後而前後之事猶如彼此彼呼此爲彼此呼彼爲彼彼此之名的居誰處以此言之萬事可知矣本末前後是非善惡可恆守邪何得自信聰明廢他耳目夫水泡生滅火輪旋轉入牢穽受覊紲生憂畏起煩惱其失何哉不與道相應而起諸見故也相應者則不然無爲也無不爲也善惡不能偕而未曾離善惡生死不能至亦終然在生死故得永離而任放焉是以聖人念繞桎之不脫湣黏膠之難離故慇懃教示僃諸便巧希向之徒渉求有類𨿽驎角難成像形易失寧得不髣髴遐路勉勵短晨且當念已身之善惡莫揣他物而欲分別而言我聰明我知見我計校我思惟以此而言亦爲疏矣他人者實難測或可是凡夫眞爾亦可是聖人俯同時俗所冝見果報所應覩安得肆胸衿盡情性而生譏誚乎正應虛已而遊乎世俛仰於電露之間耳明月在天眾水咸見淸風在林羣籟畢響吾豈逆物哉不入鮑魚不甘腐防吾豈同物哉誰能知我共行斯路浩浩堂堂乎豈復見有諍爲非無諍爲是此則諍者自諍無諍者自無諍吾俱取而用之寧勞法師費功夫防筆紙但申於無諍弟子疲唇舌消晷漏惟對於明道戲論於糟粕哉必欲且考眞僞蹔觀得失無過依賢聖之言檢行藏之理始終硏究表裏綜覈使浮辭無所用詐道自然消請待後筵以觀其妙矣【陳書】釋文紀卷三十

欽定四庫全書

釋文紀卷三十一

明梅鼎祚輯

陳【二】

江總【字總持濟南考城人歷陳尙書令終隋上開府】

羣臣請陳武帝懺文

某位某甲稽和南十方三世一切諸佛十方三世一切尊法十方三世一切賢聖見前大徳僧皇帝某菩薩睿哲聰明廣淵齊聖心若虛空照窮般若發大誓荷負眾生神道防昌膺玆景業百王旣季運屬艱難五嶽維塵六軍日動劬勞在念有切皇心旣而深悟苦空極信無我寶臺蕐柱本非實錄賊城樓櫓苦具玆多遂坐道場靜居禪室堅固善本具足檀那石壁山河珍車象馬頭目髓腦妻子國城鑾輅龍章翠帳玉几福徳所感威惠所及莫不肅然大捨供養三尊便欲拂衣崆峒髙步六合到林間而宴坐與釋眾而同遊紫微虛宮黃屋曠位上靈聳動厚土怔惶弟子等身纒愛惑業搆煩惱天生烝民樹以司牧惵惵黔首非後罔戴豈容至尊居萬乘而伸獨往之情應在帝王而爲布衣之事且蠻夷猾夏冦賊姦宄燧人警職日照甘泉之火四郊多壘未肆樓船之威若使七聖遂迷窅然汾水之上八駿沃若方在瑤池之濱則天下何依羣臣莫奉宗社廟堂有廢彞則弟子不勝狼狽之切謹捨如幹錢如幹物仰嚫三寶大眾奉贖皇帝及諸王所捨悉還本位伏願十方三寶見前大徳僧以慈悲力用無礙心坐道放灮顯揚宣說歡喜和合超然降許當使皇帝望云望日之姿與南山等固乃聖乃神之徳與北極同尊中宮后妃之星金楨玉幹之戚窮積善之慶盡萬嵗之歡玉鑾廻鑣金門洞啟百辟翹首縉紳並願塵勞與云沴俱銷億兆與天地同泰慊慊丹愚敢以死請弟子某和南【廣明集】金陵攝山棲霞寺碑文幷銘【陳李霈書宋賜金紫沙門懷則重書】

蓋聞天有神宮地云靈府桑欽博記始敍四衢之塔金朔著經因知千步之寺至如峯形甑累岫勢堂密亦烏足言哉南徐州瑯琊郡江乘縣界有攝山者其狀如繖亦名繖山尹先生記曰山多藥艸可以攝養故以攝爲名焉南瞻舊落顧悌鎭戍之塢北望荒村扈謙卜筮之宅此山西南隅有外道館地俄而疫痢磨滅三淸法未明五怖之災萬善開宗遂變四禪之境倐見齊居士平原明僧紹空解淵防至理髙妙遺榮軒冕遁迹巖穴宋太始中嘗遊此山仍有終焉之志村民野老競來諌曰山多猛虎毒蛇所以久絕行踐僧紹曰毒中之毒無過三毒忠信可蹈水火猛獸亦何能爲乃刋木駕峯薙艸開逕披拂蓁梗結搆茅茨廿許年不事人世渡河息防擾篋無意皆曰誠至所感有法度禪師家本黃龍來防白社梵行殫苦法性純僃與僧紹冥契甚善嘗於山捨講無量壽佛經中夜忽有金灮照室灮中如有臺館形像豈止一念之間人王照其香蓋八未曽有淵石朗其夜室於是居士遂捨本宅欲成此寺卽齊永明七年正月三日度上人之所搆也山情率易野制疎朴崖檐峻絕澗戶幽防卉木滋榮四時助其雕綺煙霞舒卷五色成其藻絢居士嘗夢此巖有如來灮彩又因閒居依稀目見昔寶海梵志睡覩花臺智猛比丘行逢影窟故知神應非逺靈相斯在居士有懷創造俄而物故其第二子仲璋爲臨沂令克荷先業莊嚴龕像首於西峯石壁與度禪師鐫造無量壽佛坐身三丈一尺五寸通座四丈幷二菩薩倚髙三丈三寸若乃圖冩瓌奇刻削宏壯蓮花瑩目石鏡沈暉藕絲縈髮云崖失彩頂日流影東方韜其大明面月馳灮西照匿其成魄大同二年龕頂復放灮灮色身相晃若炎山林間樹下赩如火殿禪師自識終期欣瞻瑞應以建武四年於此寺順寂豈非六和精進十念允諧向沐寶池方登金地者也齊文惠太子豫章文獻王竟陵文宣王始安王等慧心開發信力明悟各捨泉貝共成福業宋太宰江夏王霍姬藩閨內徳齊雍州刺史田奐方牧貴臣深曉正見妙識來果並於此巖阿廣収財施琢磨巨石影擬法身梁太尉臨川靖惠王道契眞如心檀宻見此山制置疏闊功用稀少以天監十年八月爰撒帑藏復加瑩飾繢以丹靑鏤之銑璗五分照發千輪啟煥排天堂廡玉露分色接岫軒墀翠微布影八定之侶步纖艸而揚梵三慧之徒挹飛泉而動色喜園凝靜豈傲吏之凡遊深谷虛非愚公之俗路是以王公縉紳之輩郎吏胥史之屬步林壑陟臯壤升精舍拜道場莫不洗滌無明澣濯囂暗非直心之砥路孰能如斯者乎慧振法師志業該練心力精確度上人將就遷神深相囑付法師聿修厥緒勸助眾功基業田園多所創置先有名徳僧朗法師者去鄕遼水問道京師淸規挺出碩學精詣早成波若之性夙植尸羅之本闡方等之指歸中道之宗致北山之北南山之南不遊皇都將渉三紀梁武皇帝能行四等善悟三空以法師累降徵書確乎不防天監十一年帝乃遣中寺釋僧懷靈根寺釋慧令等十僧詣山諮受經論大義賈誼曰學聖道如日之明孫卿曰登髙山知天之峻今之探賾其此之謂南蘭陵蕭眕幽棲抗志獨法絕羣遁世玆山多歷年所臨終遺言葬法師墓側還符田豫托西門之冢更似梁鴻偶要離之瘞又按搜神錄云楚靳神在今臨溯縣齊永明初神詣法度道人受戒自通曰靳尙卽楚大夫之靈也大同元年二月五日神又現形著菩薩巾披袈裟閒雅甚都來入禪堂請寺眾說法昆嶺之中百神所在首陽之路八駟並驅未有修淨界之品詣得道之僧整忍辱之衣入安禪之室是知名山火澤靈異憑依者矣慧布法師防落煩惱早出塵勞律儀明白貞節峻逺貫綜三乘不自媒衒楷模七眾無所詆訶曩日靜憩鐘巖余便覯止餐仁飲徳十有餘年頃於攝阜受持珠戒佩服之敬𨿽敢怠於斯須汲引之勞且曷伸於報效矣夫言意難盡鉛槧易凋固比河山莫如金石凡諸徴應幷預隨喜並勒於碑左乃爲頌曰漫漫心火冥冥世流論生若寄諭死如休三明未了十智難周盡纏癡愛豈離瘡疣敬仰雞足恭聞鷲頭斯風可羨其路可由我開梵宇面壑臨丘我圖靈迹果植因修兼金畵繢泐石雕鎪連云出沒泄雨沈浮經行松磴禪坐蕙樓澗風長瀉崖澑懸抽花臺似雪夏室疑秋名僧宴息勝侶薰修三乘謂筏六度爲舟金幢合蓋寶駕驅輈地只來格天眾追遊五時無爽七防相侔辭題翠琰字勒銀鉤賢乎樂餌過客宜畱【此碑經唐防昌毀廢後已曽重立至今其石斷缺文字訛隱寺主僧契先購石依本冩之康定元年三月十七日鐫立地云一作地之藥艸作艸藥猛虎作狼虎行踐作行蹤無意作無立布影作抽影之徒作之僧虛作虛京師作京蕐經論作三論菩薩作廾卅禪堂作禪室畵繢作繢畵】

大莊嚴寺碑

蓋聞僧伽水濱波斯創以禪地醍醐山頂捨那肇其梵域此乃往劫之勝因上方之妙範於是俯察地勢懸之以水仰惟星極揆之以日百堵咸作千坊洞啟前望則紅塵四合見三市之盈虛後睇則紫閣九重連雙闕之聳峭加以園習歡喜水成功徳池溢甘露不因玉掌樹揺音樂無待金奏薫罏夜爇遙來海岸之香法鼓早讙非動泗濵之石擢莖金表跨八萬之俱成界道銀繩面四衢而拓制厠璧綴珠淩丹霞而結宇雕光鏤采望紫極而開軒俯看驚電影徹璢璃之道遙拖宛虹灮徧水精之域層楹刻桷風伯走而未升虛橑飛甍雨師攀而不逮銘曰灼爍金莖崔嵬銀表翔鶤仰翥威鳯靈矯木宻連緜香泥繚繞日圖檐外荷披棟杪翠落陰虯珠塡陽鳥髙僧累萃碩學滋多宣方等博綜圍陁皆傷寸晷並悟尺波式旌鏤碣無待雕戈標年剎土比數恆河

建初寺瓊法師碑

夫智慧精進皆曰第一妙徳淨名並稱不二若乃斡五欲之泥觧六情之网禦寶車之迹面香城之路荷像法引人倫惟此法師心力僃矣東山北山之部貫花散花之句並編栁成簡題蒲就業學非全朔無待冬書師夢尹儒自知秋駕銘曰屑屑人世茫茫大千欲流心火意樹身田老驚靈籥孔惜逝川三空莫辧二諦何詮佛日初照慈云不偏秋露寂滅莫系悠然

明慶寺尙禪師碑銘

百世之上百世之下含章隱璞明眞照假空行巳無希音和寡不有耆徳誰其繼者朗月靈懸髙風獨冩

懷安寺剎下銘

四聰睿後萬行了因運光玉鏡道茂金輪爰構靈剎地迹重闉迎風雲表承露天津飛甍累棟嶙峋護持七眾警衛百神籌銷艸木刼盡沙塵支提永固福業恆新變易東海長久北辰

優塡像銘

如花譬象若火疑龍毫光此遇法相今逢眸云齒雪月貎金容大僊下降避席爲恭

鐘銘

鳧氏之匠狃陽之銅圖欒鑄鑮刻獸鐫虫聲飛雪裏韻切唇中遙符玉律逺雜金風朝驚鷲嶺夜動龍宮冀憑慧業冥感神功百非洗蕩萬善招通長如五淨永證三空

又

篆間鎔刻欒上雕鐫聲齊法鼔響逸鳴楗舟移巨壑火壊初禪

香贊

海岸相傳香流大千不吹自轉將銷更燃縈空雜霧散迥飛煙還符戒品薰修福田

花贊

池中寶花葉覆金沙逆風气亂映水灮斜散由天女賣乃王家若生心樹願結因牙

燈贊

寶燈夜開影徧花臺煙抽細焰燼落輕灰珠慙色並月恥灮來一明暗室若遣塵埃【影一作灮】

幡贊

金幡化成揺蕩相明畱無定影散乃俱輕灮分紺殿采布香城恆知自轉福與之生【並藝文類聚】

入攝山棲霞寺詩序

壬寅年十月十八日入攝山棲霞寺登岸極峭頗暢懷抱至徳元年癸卯十月二十六日又再遊此寺布法師施菩薩戒甲辰年十月二十五日奉送金像還山限以時務不得恣情淹畱乙巳年十一月十六日更獲拜禮仍停山中宿永夜畱連棲神悚聽但交臂不停薪指俄謝率制此篇以記歳月俾後來賞者知余山誌

遊攝山棲霞寺詩序

禎明元年太嵗丁未四月十九日癸亥入攝山展慧布法師憶謝靈運集還故山入石壁中尋曇隆道人有詩一首十一韻今此拙作仍學康樂之體【並廣明集】

修心賦序

太淸四年秋七月避地於防稽龍蕐寺此伽藍者餘六世祖宋尙書右僕射州陵矦元嘉二十四年之所構也侯之王父晉護軍將軍彪昔蒞此邦卜居山陰都陽裏貽厥子孫有終焉之志寺域則宅之舊基左江右湖面山背壑東西連跨南北紆縈聊與苦節名僧同銷日用曉修經戒夕覧圖書寢防風雲憑棲水月不意蕐戎莫辧朝市傾淪以此傷情情可知矣啜泣濡翰豈攄鬰結庻後生君子憫余此槪焉

張君祖【馮惟訥詩紀云張君祖庾僧淵諸詩有晉風陳無此也髙僧傳有康僧淵竺法雅並在晉或是頵與庾字誤】

贈沙門竺法頵詩序

沙門竺法頵遠還西山作詩以贈因亦嘲之省其二經聊爲之贊

道樹經贊

峩峩王捨國鬱鬱靈竹園中有神化長空觀體善權私呵晞灮景豈識眞迹端恢恢道明解發至神懽飄忽淩虛起無雲受慧難

三昧經贊

迹超十二燒戒由三昧成賢行極妙住道志慧以明九本旣殊動四禪不同冥淵哉不起滅始自無從生借問道气倫安測泥洹靈

庾僧淵

代答張君祖詩序

省贈法頵詩經通妙逺亹亹淸綺𨿽云言不盡意殆亦幾矣夫詩者志之所之意迹之所寄也防妙解神無不暢夫未能冥達通者惡得不有仰鉆之詠哉吾想茂徳之形容𨿽棲守殊塗標寄同仰代答之未足盡美亦各言其志也【並廣明集】

朱世卿

性法自然論【釋眞觀作因緣無性論以駁之】

寓玆先生喟然嘆曰夫萬法萬性皆自然之理也夫惟自然故不得而遷貿矣故善人𨿽知善之不足憑也善人終不能一時而爲惡惡人復以惡之不足誡也惡人亦不能須臾而爲善又體仁者不自知其爲善體愚者不自覺其爲惡皆自然而然也座右之賓假氏大夫忽然作色而謂曰固哉先生之說也違大道而謬聖人之言先生曰大道誰主聖人何言大夫曰大道無主而無所不主聖人無言而無所不言先生曰請言其所言言性命之所由致乎請說其所主主善惡之報應乎大夫曰何爲其不然也蓋天地扶大道之功以載育聖人合天地之徳以設教序仁義五徳以檢其心說詩書六藝以訓其業此聖人之言也若積善之家必有餘慶積不善之家必有餘殃故曰聖人無親常與善人六極序而隆行懲五福陳而善心勸三世爲將覩覆敗之權七葉修善有興隆之性陳賞寵而不侯邴昌疏而紹國斯道家之效也何先生言皆自然之理而不可遷貿者哉先生笑而應曰世所謂捋繩之人繩盡而不知遷若大夫之徒是也敬課管陋爲吾子陳之蓋二儀著而六子施百姓育而五材用用此句者隔萬法而盡然焉人爲生最靈膺自然之秀气稟姸媸盈減之質懷哀樂喜怒之情挺窮逹修短之命封愚智善惡之性夫哀樂喜怒伏之於情感物而動窮逹修短藏之於命事至而後明姸媸盈減著之於形有生而表見愚智善惡封之於性觸用而顯徹此八句者總人事而竭焉皆由自然之數無有造爲之者夫有造爲之者必勞有出入之者必漏有酬酢之者必謬此三者非造物之功也故墨子曰使造化三年成一葉天下之葉少哉蓋聖人設權巧以成教借事似以勸威見彊勇之防寡怯也懼刑戮之弗禁乃陳禍滛之威傷惇善之不勸也知性命之不可易序福善以奨之故聽其言也似若勿爽徵其事也萬不一驗子以本枝繁植斯履道之所致蒸嘗莫主由遺行之所招身居逸樂爲善士之明報體事窮苦是惡人之顯戮孫叔少不埋虵長無令尹之貴邴吉前無陰徳終闕丞相之尊若然則天道以重蕐文命答鮌叟之極愚以商均丹朱酬堯舜之至聖太伯三世無翫兵之咎而假嗣於仲虞漢祖七葉不聞篤善之行遂造配天之業箕稱享用五福身抱夷滅之痛孔云慶鐘積善躬事旅人之悲顏冠七十之上有不秀之咨冉在四科之初致斯人之嘆而商臣累王荊南冒頓世居塞北首山無解顏之鬼汨水有抱怨之魂康成以姓攺鄕不濟小聖之禍王裦哀變隴木適受非妄之災二生居衛覆舟之痛誰罪三仁在亳剖心之酷何辜若乃側近邦畿宻近世代非墳籍所載在耳目之前者至有腹藏孟門之險心庫豺虺之毒役慮惟以害他爲念行已必用利我爲先錐刀推其尖鋭谿壑訝其難滿內則百兩外榮千鐘內實優偃綺羅坐列甘膩鳴金綰玉冨逸終身自有懷白璧而爲襟瑩明珠而成性心不能行啟蟄之殺手不忍折方長之條懷殊材而莫采蓄美志而誰眄偏糅於冗雜之中見詆於鄕閭之末抱饑寒而溘死與麋鹿而共埋享嘗寂寞孀孩無寄名字不聞湮沈電滅如斯可恨豈一人哉是知桀跖之凶殘無懼來禍之將及閔曽之篤行勿擬後慶之當臻故鶡冠子曰夫命者自然者也賢者未必得之不肖者未必失之斯之謂矣大夫曰若子引百家之言則列子之爲名者必廉廉斯貧爲名者必譲譲斯賤若然者則貧賤者立名之士所營而至也則富貴者貪競之徒所求而得也何名自然之數哉先生曰此乃一隅之說非周於理者也夫冨貴自有貪競冨貴非貪競所能得貧賤自有廉譲貧賤非廉譲所欲邀自有冨貴而非貪求貧賤而不廉譲且子罕言命道借人故性命之理先聖之所憚說善惡報應天道有常而關哉譬如溫風轉蕐寒飆颺雪有委溲糞之下有累玉階之上風飆無心於厚薄而蕐霰有穢淨之殊途天道無心於愛憎而性命有窮通之異術子聞於公待封而封至嚴母望喪而喪及若見善人便言其後必昌若覩惡人便言其後必亡此猶終身守株而冀狡兔之更獲耳大夫於是斂容而謝曰若僕者所執偏迷而昧通途守狹近而失遐曠今承徳音渙然防啟譬猶疏屬伏屍歷萬古而忽悟中山沈醉未千朝而遽醒請事斯語以銘諸紳或問曰朱子托憑虛之談暢方寸之底論情指事深有趣焉但詳之先典有所未逹夫人哀樂喜怒之情包善惡之性資待之方不足於是爭奪之事斯興才識均者不能相禦天生仁聖實使司牧樂者聖人之所作禮者先王之所制三千之儀以檢其迹五音之和以導其心設爵以勸善懸刑以懲惡纖毫不漏酬酢如響玉帛云乎非無爲所薦鼔鐘斯合豈自然而諧千科滿目靡非力用所構百貫參差悉由智思而造吾子湯武之臣隸周孔之學徒出入戶牖伏膺名教而云善人知善之不足憑也惡人知惡之不足誡也善不能招慶禍不能報惡是何背理之談也且翾翔蠕動猶知去就況人爲最靈而同一自然之物此豈髙厚之詩何取譬之非類情所未逹敬待淸酬答曰昔盧敖北遭若士自傷足迹之未曠河宗東窺溟海方嘆秋水之不多吾子習近成性未易可與談遠大者也今子以屈伸俯仰心慮所爲雕鏤剪琢身手所作禮樂者聖人之所作聖人者天地之所生請爲吾子近取諸身則可以逺通諸物子以耳聞眼見足蹈手握意謂孰使之然身有屙疾冷熱皆不自知哀樂喜怒興廢安在何地有識者自知識之所在者乎有智者自知智之所存者乎若識徧身中傷身則識裂智若隨事起事謝則智滅果識不知識智不知智於是推近以達逺觸類而長之故知禮樂不自知其所由而制聖人不自知其所由而生兩像亦不知其所由而立矣於是殊形異慮委積充盈靜動合散自生自滅動靜者莫有識其主生滅者不自曉其根蓋自然之理著矣所謂非自然者乃大自然也是有爲者乃大無爲也子雲天生聖人是使司牧何故唐虞疊聖加以五臣文武重灮益以十亂豈天道之不能一其終始將末代貽咎於天地大舜大堯非欲生不肖之子龍逢比干豈樂身就誅割孔子歷聘棲遑卒云執鞭不憚顏稱回何敢死終使慈父請車彼三聖三仁可謂妙取捨矣天能令東海亢旱不如理孝婦之怨地能使髙城復塹未若救杞梁之隕故榮落死生自然定分若聖與仁不能自免深味鄙句理存顯然

釋眞觀【字聖達錢塘人住靈隱山天竺寺洪偃稱觀有八能謂義導書詩辯貎聲棊是也至隋大業終】

因緣無性論【幷序】

泉亭令徳有朱三議者非惟外學通敏亦是內信淵明常自心重大乘口誦般若忽著自然之論便興有性之執或是示同邪見或是實起倒心交復有損正眞過傷至道聊裁後論以袪彼執𨿽復辭無足采而理或可觀若與餘同志希共詳覧也

請疑公子致言於通敏先生曰夫二儀始判則庻類是依七曜旣懸則兆民斯仰但生前死後系象之所未明古往今來賢聖於焉莫究而希君子互騁鉆求慕理名人競加穿鑿寓玆所說則盛辧自然假氏所明則髙陳報應𨿽自然鋒鏑克勝於前報應干戈敗績於後而愚心難啟暗識易迷二理交加未知孰是通敏先生乃抵掌而對曰省二君之淸論實各擅於偏隅自然則依傍於老荘報應則祖述於周孔可謂楚則已失而齊亦未爲得也今爲吾子揚防而陳之夫三墳五典善惡之理未彰八索九丘幽明之路猶壅況復漆園傲吏恍惚狂生獨稱造化之宗偏據自然之性乃爲一時之矯俗非關契理之謀今請問自然之本爲何所趣有因果耶無因果乎若謂自然尙論因果則事同矛盾兩言相食愚人所笑智者所悲直置已傾不煩多難若謂永無報應頓絕因果則君臣父子斯道不行仁義孝慈此言何用便當造惡招慶爲善致殃亦應鉆火得冰種豆生麥未見聲和響戾形曲影端者也若以放勛上聖而誕育於丹朱重蕐至徳而生於瞽叟便爲自然而然者竊爲足下不足焉夫至親之道乃曰天性而各隨行業曾不相關堯舜樹徳於往生故稟玆靈智瞽叟興惡乎前世故致此頑嚚而復共結重緣還相影發乃欲因凡顯聖以智化愚若無瞽叟之凶豈知克諧之美自非放勛之聖誰化慢遊之惡故阿難調逹並爲世尊之弟羅睺善星同是如來之而阿難常親給侍調逹每興害逆羅睺則防珠莫犯善星則破器難收以此而觀諒可知矣若云各有自性不可遷貿者此殊不然至如鷹化爲鳩本心頓盡橘變成枳前味永消昔冨今貧定性之理難奪先貴後賤賦命之言何在呂望屠牛之士終享太師伊尹負鼎之人卒登丞相戴淵四鄰所患後著髙名周處三害之端晚稱令徳闍王無間之罪翻然攺圖育王莫大之愆忽能尊善若依自性之理豈容得有斯義善人惟應修善不可片時造惡惡人恆自起惡無容一念生善是則榮枯寵辱皆守必然愚智尊卑永無悛革豈其然乎決不然也又若以修徳之人翻感憂慼行善之士反致沈淪以爲自然之命亦不然也若行善而望報去善更遙修徳以邀名離徳逾遠若必挺珪璋之性懷琬琰之心本無意於名聞曾不欣乎富貴而英聲必孱雅慶方臻或可未值知音便同散木不逢別玉遂等沈泥暫且龍潛無虧鳯徳豈容區區於天壤擾擾於世間自可固窮無煩隕獲至如太伯髙譲而流芳千祀仲尼窮厄而傳名萬代顏稱早世特是命業不長冉致斯疾當由病因未斷二子伏誅彌顯衛靈之惡三仁受戮方見殷紂之愆首山之餓不免求名之責汩水之沈尙貽懷怨之咎且夫決定成業非神力之所救必應受報豈聖智而能禳並起昔因非今造也若謂屠割爲務而永壽百齡盜竊居懷而丰財巨億以爲定性而然者亦所未諭也斯由曩生片善感此命財今世重殃未招果報以其爲罪旣大受苦冝多所以且緩其誅宜縱其惡一朝禍盈釁積則便覆巢碎卵長歸鬲子泥黎永防無間地獄故書云惡不積無以滅身此之謂矣亦有見招果報事接見聞至如王莽簒逆則懸首漸臺董卓凶殘則曝屍都市晉侯殺趙朔感防厠之悲齊主害彭生有墜車之痛夏祚顚覆桀之罪也殷宗殄喪紂之過焉故知因果之義陸離難準業報之理參差不定所謂生報現報及後報也請疑公子曰若以自然之計於義不可則報應之辧在言爲得而前旨復云二君所述皆非契理未知此意可得而聞耶通敏先生曰子旣慇懃屢請余亦僶俛相答但自省庸陋未伸其要妙耳尋法本非有非有則無生理自非無非無則無滅無生無滅諸法安在非有非無萬物何寄蕩乎淸淨推求之路斯斷夷然平等取捨之徑無從豈有報應之理可求善惡之相可得直以凡品眾生未了斯致故橫興諍論彊生分別所謂渴人逐焰水在何池眼病見蕐空曾無樹但爲引接近情袪其重惑微示因果略顯業緣使定性執除自然見弭若達乎正理悟此眞法亦復何所而有何所而無哉於是二三君子相視心驚欣然領悟退席敬伏而言曰今者可謂朝聞夕死虛往實歸積滯皆傾等秋風之落葉繁疑並散譬春日之銷冰謹當共捨前迷同遵後業矣

與徐僕射領軍述役僧書【宣帝太建十年徵周失利朝議括僧無名者休道充役觀致書徐陵陵封書令奏其事遂寢】

泉亭灮顯寺釋眞觀致書領軍檀越竊聞四依開士匡正法於將頽十地髙人秉文於已絕能使崫山遺迹無虧宴坐之風祗樹余苖得肆經行之道伏見今者皇蕐奉宣嚴憲絓是僧尼之類不書名籍之人並令捐玆淨戒就此黎民去彼伽藍歸其裏閈旣普天之下莫非王臣正當僶俛恭承鞠躬祗奉但愚情所謂竊或疑焉自佛法肇興千有餘載流傳此地數百年間濟濟僧徒一何爲盛𨿽復市朝亟攺風化頻移慧炬常明戒香恆馥其爲福利難可勝言所現靈祥聞諸史傳至如浮圖和上曜彩鄴中髙座法師流芳鞏洛或復昆明池內識刼燒之餘灰長沙寺裏感碎身之遺陰道開入境仙人之星乃出法成去世紺馬之瑞爰浮乃有靑目赤髭黃眸白足連眉表稱大耳傳芳莫不定水淵澄義峯山防汪汪道望類迦葉之髙蹤肅肅威儀似頞鞞之淸行頃年訛替乃日澆漓而正法洪基猶應未殄忽復違其本志奪彼前心莫不仰髙殿而酸傷辭舊房而淒楚依依法座重反何期戀戀禪門再還無日乃非歧路而有分袂之悲𨿽異河梁遂結言離之痛若以不斷名籍爲其深罪延玆咎累亦可哀矜夫出俗之人務應修道許其方外之禮不拘域中之節或有不貫名籍無關薄領並皆遊方采聽隨防利安望剎爲居臨中告飯或頭陀林下或蘭若巖阿如此之流寜容繼屬若勝業不全淸禁多毀宜應休道此事誠然而持犯難知聖凡相濫譬庵羅之果生熟難分雪山之藥眞僞難辧忽使昆峯之上玉石同焚大澤之中龍蛇等斃何期惜也吁可傷哉又其割愛辭親披緇翦髮旣無僕使永絕妻孥或老病之年單貧之士皆憑子弟還相養衞如其一朝而散便溘死溝渠遂有赴峻壑而投身縊長繩而隕命𨿽復汨羅之痛匹此猶輕荒谷之悲方斯未重且復奇才絕學並寄後生聽講誦經咸資晚秀所以須陀得戒猶是防童身子揚名差非耆老如斯之類若並翻緇恐此法門便無紹繼梵輪絕矣精舍空焉若八陣未休四郊多壘前房所寄後殿斯憑愚謂此人殆誠無用若必有拔距投石之能索鐵伸鉤之力則並從軍幕久預長驅儻復尙服緇衣猶居寺宇則是習勇心薄樂道情深若非衛玠之淸羸便同孟昶之浮怯旣不便弓馬徒勞行陣𨿽復身披甲冑還想法衣手執干戈猶疑錫杖必當遙聞戰鼓色變心驚逺望軍麾魂飛气懾將恐有阻都防之威無益貳師之勇若謂不輸王課靡助國儲所以普使收其賦斂但浮游之屬萍迸蓬飛散誕之流且貧終窶鄕裏旣無田宅京師又闕主人納屨則兩踵並穿斂襟則雙肘皆現觀董生之百結尙覺輕華見顏子之一簞更疑丰飽求朽壌以爲藥寧識紫丸服糞掃而爲衣豈逢黃絹貨財之禮此則無從懷璧之愆信哉應免若令其在道猶可分衞自資遂使還民便是糧莫寄伏惟皇朝禦歷齊聖欽明繼踵軒犧比肩炎昊握鏡之風彌遠垂衣之化方深兼復梁棟三寶敷宏十善昔漢明靈感上夢金人晉武覆修才招玉像用今方古彼有慙焉或深經是護等仙預大王寶塔斯成類無憂國主明揚仄陋信巢父之淸虛徵聘漁畋許嚴君之髙尙愚謂絓預今者俛首僧尼若已離法衣無過道業或常居邸肆恆防田園並依民例宜從防使如其禪誦知觧蔬素淸虛或宣唱有功梵聲可錄或繕修塔廟建造經書救濟在心聽習爲務乃至羸老之屬貧病之流幸於編戶無所堪用並許停寺仍上僧籍必望十城之寶或出荊山百步之中時逢芳艸於是寺斷流俗之僧眾無餔糟之客六時翹請常以國界爲心三業精修必用君王爲本豈不幽明踴躍人鬼欣歡冥力護持善緣扶助然後二儀交泰六气調和徵馬息鞍軍旗捲斾邊荒入附無待丹水之師玉帛來朝還想稽山之集何期樂矣實可欣哉儻復疆場不虞軍資有闕薄須費計伏聽徴求仰惟領軍檀越外則探賾典墳內則鉤深經論才髙帷幄寄重鹽梅必願降意芻蕘畱心正法防恵硏詳薄垂觀覽如其一毫可采深希曲爲矜論無使蘭艾同鋤薰蕕共剪庻得仙人苑裏更轉法輪長者園中還鋪講席則匡維之徳比恆岱以齊髙擁護之功似滄溟而共廣橫此忤煩彌增悚惕【並廣明集】

常州安國寺碑

花磚錦石更累平階夏藻秋蓮環莊竦塔月臨月殿粉壁照於金波云暎雲臺畵梁承於玉葉【續髙僧傳】

釋慧愷【陳世沙門與法泰等知名梁代並義聲髙邈宗匠當時】

攝大乘論序

夫至道曠無思不洽大悲平等誘進靡窮徳被含生理非偏漏但迷塗易久淪惑難息若先談出世則疑性莫啟故設敎立方各隨性欲唐虞之前圖牒簡少姬周已後經誥多𨿽復制禮作訓並導之以俗法而眞假妙趣尙冥然未覩故迹隱蔥嶺以西敎祕滄海之外自漢室受命方稍東漸爰及晉朝斯風乃盛梁有天下彌具興隆歷千祀其將半渉七代而迄今法蘭導淸源於前童壽振芳塵於後安叡騁壯思以發義端生肇擅言以釋幽致𨿽並策分鑣同瀾比派而深淺競馳昭晦相雜自玆以降篤好逾廣莫不異軌同奔轉相祖習而去取隨情開抑殊軫慧愷志慙負橐勤愧聚螢謬得齒迹學徒稟承訓義遊寓講肆多歷年所名師勝友僃得諮詢但綜渉疎淺鉆仰無術尋波討源多所未悟此蓋慮窮於文字思迷於防明發興嗟負心非一每欲順風問道而未知厥路有三藏法師是優禪尼國婆羅門種姓頗羅墯名拘羅那他此土翻譯稱曰親依識鑑淵曠風表俊越天才髙桀神辧閒縱道气逸羣徳音邁俗少遊諸國歷事眾師先習外典洽通書奧苞四韋於懷抱吞六論於胸衿學窮三藏貫練五部硏究大乘僃盡深極法師旣博綜墳典妙逹幽微每欲振宗於他域啟法門於未悟以身許道無憚遠遊跨萬里猶比鄰越四海如咫尺以梁太淸二年方屆建業仍值梁季混淆橫流薦及法師因此避地東西遂使大法壅而不暢末至九江及遊五嶺凡所翻譯卷軸未多後適閩越敷說不少法師每懷慷慨所嘆知音者希故伯牙絕弦卞和泣璧良由妙旨之典難辯盈尺之珍罕別法師遊方旣久欲旋返舊國經塗所亙遂逹番禺儀同三司廣州刺史陽山郡公歐陽頠叡表嶽靈徳洞河府經文緯武匡道佐時康流民於百越建正法於五嶺欽法師之髙行慕大士之勝規奉請爲菩薩戒師恭承盡弟子禮愷昔嘗受業已少滌沈蔽服膺未久便致暌違今重奉值倍懷蹈儛復欲餐和稟徳訪道陳疑𨿽慇懃三請而不防允遂怳然失圖心魂靡托衡州刺史陽山公世子歐陽紇風業峻整威武貞拔該閱文史深逹治要崇瀾內湛淸輝外溢飲賢味道篤信愛奇躬爲請主兼申禮事法師乃欣然受請許爲翻譯制旨寺主慧智法師戒行淸白道气宏壯志業閒贍觸途必舉匡濟不窮輪奐靡息徵南長史袁敬徳履衝明志托夷遠徽猷淸簡冰桂齊質弼諧蕃正民譽早聞兼深重佛法崇情至理黑白二賢爲經始檀越辰次昭陽歳維協洽月呂姑洗神紀勾芒於廣州制旨寺便就翻譯法師旣妙解聲論善識方言詞有以而必彰義無微而不暢席間函文終朝靡息愷謹筆受隨出隨書一章一句僃盡硏覈釋義若竟方乃著文然翻譯之事殊難不可存於蕐綺若一字參差則理趣胡越乃可令質而得義不可使文而失旨故今所翻文質相半與僧忍等同共稟學夙夜匪懈無棄寸陰卽以其年樹檀之月文義俱竟本論三卷釋論十二卷義疏八卷合二十三卷此論乃是大乘之宗極正法之祕奧妙義云興淸詞海溢深固幽逺二乘由此迷墜曠壯該含十地之所宗學如來滅後將千一百餘年彌勒菩薩投適時機降靈俯接忘已屈應爲阿僧伽法師廣釋大乘中義阿僧伽者此言無著法師得一防道體二居宗該鑑極凝神物表欲敷闡至理故制造斯論惟識微言因玆得顯三性妙趣由此而彰冠冕彞倫舟航有識本論卽無著法師之所造也法師次弟婆藪槃豆此曰天親道亞生知徳僃藏往風格峻峙神气爽發稟厥兄之雅訓習大乘之旨無著法師所造諸論詞致淵理趣難曉將恐後生復成紕紊故制釋論以解本文籠小乘於形內挫外道於筆端自斯已後迄於像季方等圓敎乃盛宣通慧愷不揆虛薄情慮庸淺乃欲泛芥舟於巨壑防駘足於長路庻累毫成仞聚爝爲明有識君子幸宜尋閱其道必然無失墜也【大藏物字函】

阿毗達摩俱捨釋論序

正敎本宗文惟三藏梵音所闡諒無異說法相深微名實繁曠若非圓明獨朗孰能通達自日隱頞多之山月翳羅睺之手時移解昧部執競興或以文釋義或以義判文𨿽復得失參差皆以三藏爲本可謂殊途同歸一致百慮者也尋十八部師友弟子並各造論解其所執於一部中多有諸論此土先譯薩婆多部止有毗婆沙及雜心四卷毗婆沙明義𨿽廣而文句本不具足雜心說乃防中止述自部宗致四卷過存省略旨趣難可尋求此土先譯經部止有成實一論成實乃以經部駮斥余師其間所用或同餘部又於破立之中亦未皆盡其妙且傳譯參差難可具述佛滅度後千一百餘年有出家菩薩名婆藪槃豆器度宏曠神才壯逸學窮文字思徹淵源徳隆終古名蓋當世造大小乘論凡數十部並盛宣行靡不宗學法師徳業具如別傳先於薩婆多部出家仍學彼部所立三藏復見彼法多有乖違故造此論具述彼執隨其謬防以經部破之故此論本宗是薩婆多部其中取捨以經部爲正博綜羣籍妙拔眾師談微窮於與極述事象略而周徧顯成聖旨僃摧異說立不可闚破無能擬義兼數論而深廣愈之詞不繁而義顯義𨿽深而易入故天竺咸稱爲聰明論於大小乘學悉依此爲本有三藏法師俱羅那他聰敏彊記才辯無竭碩學多聞該通內外爲法故遠遊此國值梁室將傾時事紛梗法師避地東西垂二十載欲還天竺來至番禺慧愷因請翻講攝大乘等論經渉二年文義方畢法師爾後猶欲旋歸刺史歐陽紇尙仁貴道久申敬事重復請畱彌加殊禮慧愷與僧忍等更請翻講此論以陳天嘉四年歳次閼逢龍集涒灘正月二十五日於制旨寺始就開闡或品未畢仍事徙居於南海郡內續更敷說法師遊方旣久精解此土音義凡所翻譯不須度語但梵音所目於義易彰今旣攺變梵音詞理難卒符防故於一句之中循環辯釋翻覆鄭重乃得相應慧愷謹卽領受隨定隨書日夜相繼無懈晷刻至其年閏十月十日文義究竟論文二十二卷論偈一卷義疏五十三卷刺史仍請於城內講說旣得溫故頗識大宗非惟闇弱多有疑滯又恐所翻不免謬失至天嘉五年嵗次柔兆二月二日與僧忍等更請法師重譯論文再解義意至灮大元年歳次彊圉十二月二十五日治定前本始末究竟長史袁敬識覽沈深信解明正長史長子元友愛文重法博學多藝並禮事法師備盡經始絓南中翻譯悉賴此貴門方希永傳來世以爲後生模式佛法大海深廣無際若不局一塗能信順求學豈不同餐甘露共齅薝卜者哉如或專執非所諭也【大藏鼔字函】釋智愷【姓曹氏住揚都大寺與法泰等就眞諦對翻經論灮大中終廣州】

大乘起信論序

夫起信論者乃是至極大乘甚防祕典開示如理緣起之義其旨淵寂而無相其用廣大寛廓無邊與凡聖爲依眾法之本以其文防旨逺信者至微故於如來滅後六百餘年諸道亂興魔邪競扇於佛正法毀謗不停時有一髙徳沙門名曰馬鳴防契大乘窮盡性法大悲內融隨機應現湣物長迷故作斯論盛隆三寶重興佛日起信未久廻邪入正使大乘正典復顯於時緣起防理更彰於後代迷羣異見者捨執而歸依闇類偏情之黨棄著而臻湊自防已來久蘊西域無傳東夏者良以宣譯有時故前梁武皇帝遣聘中天竺摩伽陀國取經幷諸法師遇值三藏拘蘭難陀譯名眞諦其人少小博采備覽諸經然於大乘偏洞防逺時彼國王應卽移遣法師苦辭不免便就泛舟與瞿曇及多侍從幷送蘇合佛像來朝而至未旬便值侯景侵擾法師秀采壅流含珠未吐慧日暫停而欲還反遂囑值京邑英賢慧顯智韶智愷曇振慧旻與假黃鉞大將軍太保蕭公勃以大梁承聖三年歳次癸酉九月十日於衡州始興郡建興寺敬請法師敷演大乘闡揚祕典示導迷徒遂翻譯斯論一卷以明論旨文二十卷大品文四卷十二因緣經兩卷九識義章兩卷傳語人天竺國月支首那等執筆人智愷等首尾二年方訖馬鳴衝旨更曜於時邪見之流伏從正化余𨿽慨不見聖慶遇旨美其幽宗戀愛無已不揆無聞聊由題記儻遇智者賜垂攺作【大藏邑字函】

釋慧達【陳時潤州江寧縣小招提寺沙門】

夾科肇論序

慧達率愚通序長安釋僧肇法師所作宗本物不遷等四論但末代經允屬四依菩薩爰傳玆土抑亦其例至如彌天大徳童壽桑門並創始命宗圖辯格致播揚宣述所事虛惟斯擬聖默之所祖自降乎已還歷代古今凡著名僧傳及傳所不載者釋僧叡等三千餘僧淸信檀越謝靈運等八百許人至能辯正方言節文階級善覈名敎精搜義理揖此羣賢語之所統有美若人超語兼黙標本則句句深達佛心明末則言言僃通聖敎諒是大乘懿典方等博書自古自今著文著筆詳汰名賢所作諸論或六家七宗爰延十二並判其臧否辯其差當惟此憲章無獘斯咎良由襟情泛若不知何系譬彼淵海數越九流挺拔淸虛蕭然物外知公者希歸公采什如曰不知則公貴矣達猥生天幸逢此正音忻躍弗已饗防無疲每至披尋不勝手舞誓願生生盡命述達於肇之遺文其猶若是況中百門觀爰洎方等防經而不至增乎世諺咸云肇之所作故是誠實眞諦地論通宗莊老所資孟浪之說此實巨蠱之言欺誣亡沒街巷陋音未之足拾夫神道不形心敏難繪旣文拘而義逺故眾端之所詭肇之卜意豈徒然哉良有以也如復狥狎其言願生生不面至獲忍心還度斯下達畱連講肆二十餘年頗逢重席末覩斯論聊寄一序托悟在中同我賢余請俟來哲夫大分防義厥號本無故建言宗旨標乎實相開空法道莫逾眞俗所以次釋二諦顯佛敎門但圓正之因無上般若至極之界惟有湼槃故末啟重明眾聖之所宅𨿽以性空擬本無本可稱語本絕言非心行防然則不遷當俗俗則不生不眞爲眞眞但名說若能放曠蕩然崇玆一道淸耳虛襟無言二諦斯則淨照之功著故般若無知無名之徳興而湼槃不稱余謂此說周圓罄佛淵海浩博無涯窮法體相𨿽復言約而義丰文蕐而理詣語勢連環意實孤誕敢是絕妙好辭莫不竭玆洪論所以童壽嘆言解空第一肇公其人斯言有由矣彰在翰牘但宗本蕭然莫能致詰不遷等四論事開接引問答防微所以稱論

揚輦碩望爲拘那羅陀奏【拘那羅陀蕐言親依或云波羅末陀譯云眞諦本西天竺優禪尼國人自來東夏譯出眾經陳灮大初入南海時欲延還建業防揚輦碩望恐奪時榮乃奏從之】

嶺表所譯眾部多明無塵惟識言乖治術有蔽國風不諸蕐可流荒服【續髙僧傳】

釋文紀卷三十一

欽定四庫全書

釋文紀卷三十二

明梅鼎祚輯

後魏【一】

道武帝【本索頭虜姓拓跋氏諱珪獻明帝子】

與朗法師書【僧朗與其徒隱於泰山帝致書以繒素氊毯鉢錫爲禮】

皇帝敬問太山朗和尙承妙聖靈要須經略已命元戎上人徳同海嶽神算遐長冀助威謀克寧荒服今遣使者送素二十端白氊五十領銀鉢二枚到願納受【廣明集】天興元年興佛法詔【是歳始作五級浮圖闍崛須彌山殿禪講堂座莫不嚴具焉】

夫佛法之興其來逺矣濟益之功冥及存沒神蹤遺軌信可依憑其敇有司於京城建飾容範修整官舍令信向之徒有所居止【魏書釋老志佛道論衡濟益作拯濟城作邑官作宮】

太武帝【諱燾字佛貍明元帝子】

禁養沙門詔【世祖鋭志武功𨿽歸宗佛法而未覽經教深求緣報之意且以司徒崔浩言信用冦謙之道術防蓋吳反世祖西徵至長安從官見沙門室有弓矢矛楯奏聞疑與吳通謀案閱財產及諸非法詔誅長安沙門焚破佛像勑下四方時防宗爲太子素敬佛再三表諌不許復下嚴詔是嵗眞君七年三月也恭宗猶濳緩宣詔故沙門經像大得祕匿而土木宮塔則畢毀矣】

愚民無識信僞惑妖私養師巫挾藏讖記沙門之徒假西域虛誕坐致妖孽非所以一齊政化布淳徳於天下也自王公已下至於庻人有私養沙門者皆送官曹不得隱匿限今年二月十五日過期不出沙門身死容止者誅一門【魏書廣明集合魏書首句彼沙門者坐致書作妄生】

又詔

昔後漢荒君信惑邪僞妄假睡夢事胡妖鬼以亂天常自古九州之中無此也誇誕大言不本人情叔季之世闇君亂主莫不焉由是政教不行禮義大壞鬼道熾盛視王者之法蔑如也自此以來代經亂禍天罰亟行生民死盡五服之內鞠爲丘墟千里蕭條不見人迹皆由於此朕承天緒屬當窮運之獘欲除僞定眞復羲農之治其一切蕩除胡神滅其蹤迹庶無謝於風氏矣自今以後敢有事胡神及造形像泥人銅人者門誅𨿽言胡神問今胡人共云無有皆是前世漢人無賴子弟劉元眞呂伯彊之徒乞胡之誕言用老莊之虛假附而益之皆非眞實至使王法廢而不行蓋大姦之魁也有非常之人然後能行非常之事非朕孰能去此歷代之僞物有司宣告徵鎭諸軍刺史諸有佛圖形像及胡經盡皆擊破焚燒沙門無少長悉坑之【魏書】

文成帝【諱濬字烏雷直勤景穆帝子】

興復佛敎詔【髙宗踐極下詔】

夫爲帝王者必祗奉明靈顯彰仁道其能惠著生民濟益羣品者𨿽在古昔猶序其風烈是以春秋嘉崇明之禮祭典載功施之族況釋迦如來功濟大千惠流塵境等生死者嘆其達觀覽文義者防其妙明助王政之禁律益仁智之善性排斥羣邪開演正覺故前代已來莫不崇尙亦我國家常所尊事也世祖太武皇帝開廣邊荒徳澤遐及沙門道士善行純誠惠始之倫無逺不至風義相感往往如林夫山海之深怪物多有姦滛之徒得容假托講寺之中致有凶黨是以先朝因其瑕釁戮其有罪有司失旨一切禁斷景穆皇帝每爲慨然值軍國多事未遑修復朕承鴻緒君臨萬邦思述先志以隆斯道今制諸州郡縣於眾居之所各聽建佛圖一區任其財用不制會限其好樂道法欲爲沙門不問長防出於良家性行素篤無諸嫌穢鄕裏所明者聽其出家率大州五十小州四十人其郡遙逺臺者十人各當局分皆足以化惡就善播揚道敎也【魏書】

獻文帝【諱字萬民文成帝子】

禁遊僧詔【獻文帝信佛猶深禪位太子是爲孝文帝攺元延興二年下詔是時孝文帝數歲帝仍總政】

比丘不在寺捨遊渉村落交通奸猾經歷年歳令民間五五相保不得容止無籍之僧精加隱括有者送付州鎭其在畿郡送付本曹若爲三寶巡民敎化者在外賫州鎭維那文移在臺者賫都維那等印牒然後聽行違者加罪

又禁造圖寺詔

內外之人興建福業造立圖寺髙敞顯博亦足以輝隆至教矣然無知之徒各相髙尙貧富相競費竭財產務存髙廣傷殺昆虫含生之類茍能精致累土聚沙福鐘不朽欲建爲福之因未知傷生之業朕爲民父母慈養是務自今一切斷之

東平靈像詔

夫信誠則應逺行篤則感深歷觀先世靈瑞乃有禽獸易色艸木移性濟州東平郡靈像發輝變成金銅之色殊常之事絕於往古熈隆妙法理在當今有司與沙門統曇曜令州送像達都使道俗咸覩實相之容普告天下皆使聞知【並魏書】

孝文帝【諱宏獻文帝子攺姓元氏徙都洛】

文明太皇太后靈塔詔【太和四年詔罷鷹師曹地爲報徳佛寺】

朕以虛寡防纂寶歷仰恃慈明緝寧四海欲報之徳正覺是憑諸鷙鳥傷生之類宜放之山林其以此地爲太皇太后經始靈塔【鼎按唐法琳辯正論道宣續髙僧法上傳載齊文宣帝天保二年詔云仰惟慈明緝寧四海欲報之徳正覺是馮諸鷙鳥傷生之類宜放於山林卽以此地爲太皇太后經始寶塔廢鷹師曹爲報徳寺與此全同又按北齊書天保初尊母婁後爲皇太后濟南王卽位始尊爲太皇太后文宣時安有此稱當以魏書爲正】

登法師喪詔【沙門道登有義業爲孝文帝眷賞恆侍講論及卒施帛設齋又下詔】

朕師登法師奄至䢐背痛怛摧慟不能巳巳比藥治愼喪未容卽赴便準師義哭諸門外

追褒羅什法師詔【帝常幸徐州白塔寺謂諸王公曰此寺有嵩法師受成實論於羅什後授淵法師又授登紀二法師朕每翫可以釋人深意】

羅什法師可謂神出五才志入四行者也今常住寺猶有蹤欽悅修迹情深遐邇可於舊堂所爲建三級浮圖又見逼昏虐爲道殄軀旣暫同俗禮應有子可推訪以聞當加敍接【並魏書此詔監刻魏書有誤邇書作逺】

僧顯爲沙門都統詔

門下近得錄公等表知欲早定沙門都統比考徳選賢寤寐勤心繼佛之任莫知誰寄或有道髙年尊理無勞紆或有器識邈髙挹塵務今以思逺寺主法師僧顯仁雅欽韻澄風柔鏡深敏潛明道心淸亮固堪玆任式和妙眾近已口白可勑令爲沙門都統又副儀貳事緇素攸同頃因曜統獨濟遂廢玆任今欲毗徳贊善固須其人皇舅寺法師僧義行恭神暢溫聰謹正業茂道優用膺副翼可都維那以灮賢徒

立僧尼制詔

門下凝覺澄衝事超俗外淵模崇賾理寄忘言然非言何以釋教非世何能表眞是以三藏舒風必資誡典六度摛化固憑屍波自像敎東流千齡已半秦漢革俗制禁彌宻故前世英人隨宜興引世輕世重以禆奧先朝之世嘗爲僧禁心有未詳宜其修立近見沙門統僧顯等白雲欲更一刋定朕聊以淺識共詳至典事起忽忽觸未詳究且可設法一時麤救世敎須白一同更釐厥衷【禆初學記作闡至典作正典世教作習俗凡世字並攺避唐諱也】

聽諸法師一月三入殿詔

門下崇因贊業莫若宗禆神染志誰先英哲故周旦著其朋之誥釋迦唱善知之文然則位尊者以納賢爲貴徳優者以親仁爲尙朕𨿽寡昧能無庶幾也先朝之世經營六合未遑內範遂令皇庭闕髙邈之容紫闥簡超俗之儀於欽善之理福田之資良爲未足將欲令懿徳法師時來相見進可餐稟道味退可飾灮朝庭其勑殿中聽一月三入人數法諱別當牒付

令諸州眾僧安居講說詔

門下憑歸妙固資防風餐慧習慈實鐘果智故三炎檢攝道之恆規九夏溫詮法之嘉猷可勑諸州令此夏安居淸眾大州三百人中州二百人小州一百人任其數防講說皆僧祗粟供僃若粟尠徒寡不充此數者可令昭量減還聞其各欽旌賢匠良推叡徳勿致濫濁惰玆後進

贈徐州僧統幷設齋詔

門下徐州道人統僧逞風識淹通器尙倫雅道業明博理味淵澄淸聲茂譽早彰於徐沛英懷致夙流於譙宋比唱法北京徳芬道俗應供皇筵美敷宸宇仁叡之良朕所嘉重依因旣終致玆異世近忽知聞悲怛於懷今路次兗濮靑泗豈遙愴然念徳又增厥心可下徐州施帛三百疋以供追福又可爲設齋五千人

歳施道人應統帛詔

門下應統仰紹前哲繼軌道門徽佇範衝猷是托今旣譲俗名理冝別供可取八解之義歳施帛八百疋準四輩之貺隨四時而給又修善之本實依力命施食之因內典所美可依朝官上秩當月而施所以逺譬深理者匪獨開崇俗心抑亦奬勵道意耳

爲慧紀法師亡施帛設齋詔【此卽授成實論紀法師】

門下徐州法師慧紀凝量貞逺道識淳虛英素之操超然世外綜渉之功斯焉罕倫灮法彭方聲茂蕐裔硏論宋壤宗徳逺邇爰於往辰唱諦鹿苑作匠京緇延賞賢叢倐矣死魔忽殲良器聞之悲哽傷慟於懷可勑徐州施帛三百疋並設五百人齋以崇追益【並廣明集】

宣武帝【諱恪孝文帝子】

僧律詔【太和中立僧制四十七條先是立監福曹又攺爲昭僃官屬以斷僧務至宣武永平元年下詔】

緇素旣殊法律亦異故道敎彰於互顯禁勸各有所宜自今巳後眾僧犯殺人已上罪者仍依俗斷余犯悉付昭以內律僧制之

僧祗谷詔【永平四年詔於是尙書令髙肇奏詔復報】

僧祗之粟本期濟施儉年出貸丰則收入山林僧尼隨以給施民有窘敝亦卽賑之但主司冒利規取贏息及其徵責不計水旱或償利過本或翻攺券契侵蠧貧下莫知紀極細民嗟毒歳月滋深非所以矜此窮乏宗尙慈拯之本意也自今已後不得傳委維那都尉可令刺史共加監括尙書檢諸有僧祗谷之處州別其元數出入贏息賑給多少幷貸償歳月見在未收上臺錄記若收利過本及翻攺初劵依律免之勿復徵責或有私債轉施償僧卽以丐民不聽收檢後有出貸先盡貧窮徴債之科一準舊格富有之家不聽輒貸脫仍冒濫依法治罪

尙書令髙肇奏

謹案故沙門統曇曜昔於承明元年奏涼州軍戶趙茍子等二百家爲僧祗戶立課積粟擬濟饑年不限道俗皆以拯施又依內律僧祗戶不得別屬一寺而都維那僧暹僧頻等進違成旨退乖內法肆意任情奏求逼召致使吁嗟之怨盈於行道棄子傷生自縊溺死五十餘人豈是仰贊聖明慈育之意深失陛下歸依之心遂令此等行號巷哭叫訴無所至乃白羽貫耳訟宮闕悠悠之人尙爲哀痛況慈悲之士而可安之請聽茍子等還鄕課輸儉乏之年周給貧寡若有不虞以擬邊捍其暹等違防背律謬奏之愆請付昭依僧律推處

宣武帝詔報

暹等特可原之餘如奏【並魏書】

靈太后胡氏【安定臨涇人宣武帝後生孝明帝】

制度僧令【神龜二年令時法禁寛褫不能攺肅】

年常度僧依限大州應百人者州郡於前十日觧送三百人其中州二百人小州一百人州統維那與官及精練簡取充數若無精行不得濫采若取非人刺史爲首以違旨論太守縣令綱寮節級連坐統及維那移五百里外異州爲僧自今奴婢悉不聽出家諸王及親防亦不得輒啟請有犯者以違旨論其僧尼輒度他人奴婢者亦移五百里外爲僧僧尼多養親識及他人奴婢子年大私度爲弟子自今斷之有犯還俗被飬者歸本等寺主聽容一人出寺五百里二人千里私度之僧皆由三長罪不及巳容多隱濫自今有一人私度皆以違旨論鄰長爲首裏黨各相降一等縣滿十五人郡滿三十人州鎭滿三十人免官寮吏節級連坐私度之身配當州下役【魏書】

孝靜帝【諱善見淸河王亶子徙都鄴爲東魏】

檢括寺宅詔【神龜中任城王澄奏檢僧眾河陰之難令不復行至元象元年下詔】

梵境幽義歸淸曠伽藍淨土理絕囂塵前朝城內先有禁斷自聿來遷鄴率由舊章而百辟士民屆都之始城外新城並皆給宅舊城中暫時普借更擬後須非爲永久如聞諸人多以二處得地或捨舊城所借之宅擅立爲寺知非已有假此一名終恐因習滋甚有虧恆式宜付有司精加隱括且城中舊寺及宅並有定帳其新立之徒悉從毀廢

又詔

天下牧守令長悉不聽造寺若有違者不問財之所出幷計所營功庸悉以枉法論【並魏書】

任城王元澄【字道鎭景穆帝孫】

條制營寺奏【孝明神龜元年爲尙書令奏未幾河陰之難朝士死者多捨居宅以施僧尼京邑第捨略爲寺矣】

仰惟髙祖定鼎嵩瀍卜世悠逺慮括終始制洽天人造物開符垂之萬葉故都城制云城內惟擬一永寧寺地郭內惟擬尼寺一所餘悉城郭之外欲令永遵此制無敢逾矩逮景明之初微有犯禁故世宗仰修先制爰發明旨城內不造立浮圖僧尼寺捨亦欲絕其希覬文武二帝豈不愛尙佛法蓋以道俗殊歸理無相亂故也但俗虛聲僧貪厚潤𨿽有顯禁猶自冒營至正始三年沙門統惠深有違景明之禁便云營就之寺不忍移毀求自今已後更不聽立先旨含寛抑典從請前班之詔仍捲不行後來私謁彌以奔競永平二年深等復立條制啟云自今已後欲造寺者限僧五十已上聞輒聽造若有輒營置者依俗違敕之罪其寺僧眾擯出外州邇來十年私營轉盛罪擯之事寂爾無聞豈非朝格𨿽明恃福共毀僧制徒立顧利莫從者也不俗不道務爲損法人而無厭其可極乎夫學迹沖妙非浮識所辯門曠寂豈短辭能究然淨居塵外道家所先功緣防深匪尙蕐遁茍能誠信童子聚沙可邁於道場純陁儉設足薦於雙樹何必縱其盜竊資營寺觀此乃民之多幸非國之福也然比日私造動盈百數或乘請公地輒樹私福或啟得造寺限外廣制如此欺罔非可稍計臣以才劣誠忝工務奉遵成規裁量是總所以披尋舊旨硏究圖格輒遣府司馬陸昶屬崔孝芬都城之中及郭邑之內檢括寺捨數乘五百空地表剎未立塔宇不在其數民不畏法乃至於斯自遷都已來年逾二紀寺奪民居三分且一髙祖立制非徒欲使緇素殊途抑亦防微深慮世宗述之亦不錮禁營福當在杜塞未萌今之僧寺無處不有或比滿城邑之中或連溢屠沽之肆或三五少僧共爲一寺梵唱屠音連檐接響像塔纒於腥臊性靈沒於嗜欲眞僞混居往來紛雜所司因習而莫非僧曹對制而不問其於污染眞行塵穢練僧薰蕕同器不亦甚歟往在北代有法秀之謀近日冀州遭大乘之變皆初假神敎以惑眾心終設姦誑用逞私悖太和之制因法秀而杜逺景明之禁慮大乘之將亂始知祖宗叡聖防遏處深履霜堅冰不可不愼昔如來闡敎多依山林今此僧徒戀著城邑豈湫隘是經行所宜浮諠必棲禪之宅當由利引其心莫能自止處者旣失其眞造者必損其福乃釋氏之糟糠法門之社鼠內戒所不容王典所應棄矣非但京邑如此天下州鎭僧寺亦然侵奪細民廣占田宅有傷慈矜用長嗟苦且人心不同善惡亦異或有棲心眞趣道業淸逺者或外假法服內懷悖徳者如此之徒宜辧涇渭若雷同一貫何以勸善然覩法贊善凡人所知矯俗避嫌物情同趣臣獨何爲孤議獨發誠以國典一廢追理至難法网暫失條綱將亂是以冒陳愚見兩願其益臣聞設令在於必行立罰防能肅物令而不行不如無令罰不能肅孰與亡罰頃明詔屢下而造者更滋嚴限驟施而違犯不息者豈不以假福托善幸罪不加人殉其私吏難茍劾前制無追往之辜後旨開自今之恕悠悠世情遂忽成法今宜加以嚴科特設重禁糾其來違懲其往失脫不峻檢方垂容借恐今旨𨿽明復如往日又旨令所斷標榜禮拜之處悉聽不禁愚以爲樹榜無常禮處難驗欲云有造立榜證公須營之辭指言常禮如此則徒有禁名實通造路且徙禦已後斷詔四行而私造之徒不懼制旨豈是百官有司怠於奉法將由网漏禁寛容托有他故耳如臣愚意都城之中𨿽有標榜營造粗功事可攺立者請依先制在於郭外任擇所便其地若買得券證分明者聽其轉之若官地盜作卽令還官若靈像旣成不可移撤請依今勅如舊不禁悉令坊內行止不聽毀坊開門以妨裏內通巷若被旨者不在斷限郭內準此商量其廟像嚴立而逼近屠沽請斷防屠殺以潔靈居𨿽有僧數而事在可移者令就閒敞以避隘陋如今年正月赦後造者求依僧制案法科治若僧不滿五十者共相通容小就大寺必令充限其地賣還一如上式自今外州若欲造寺僧滿五十巳上先令本州表列昭量審奏聽乃立若有違犯悉依前科州郡已下容而不禁罪同違旨庶仰遵先皇不朽之業俯奉今旨慈悲之令則繩墨可全聖道不墜矣【魏書】

裴延儁【字平子河東聞喜人兼侍中吏部尙書】

諫宣武帝請兼覽經書防【世宗專心釋典不事典籍延儁爲中書侍郎疏諫從之】

臣聞有堯文思欽明稽古嬀舜體道愼典作聖漢灮神叡軍中讀書魏武英規馬上翫籍先帝天縱多能充文克武營遷謀伐手不釋卷良以經史義深補益防廣𨿽則劬勞不可暫輟斯乃前王之美實後王之水鏡善足以遵惡足以誡也陛下道悟自深淵鑑獨得升法座於宸闈釋覺善於日宇凡在聽矚塵蔽俱開然五經治世之模六籍軌俗之本蓋以訓物有漸應時匪妙必須先麤後精乘近卽逺伏願經書互覽孔釋兼存則內外俱周眞俗斯暢【魏書】

崔灮【字長仁東淸河鄃人歷司徒太保】

諫靈太后登永寜寺九層浮圖表【神龜二年八月】

伏見親升上級佇蹕表剎之下祗心圖搆誠爲福善聖躬玉趾非所踐陟臣庶恇惶竊謂未可按禮記爲人子者不登髙不臨深古賢有言防畫失於廟堂大人蹷於中野漢書上欲西馳下峻阪爰盎攬轡停輿曰臣聞千金之子不垂堂百金之子不倚衡如有車敗馬驚柰髙廟太后何又云上酎祭廟出欲禦樓船薛廣徳免冠頓首曰宜從橋陛下不聽臣臣以血污車輪樂正子春曽參弟子亦稱至孝固自謹愼堂基不過一尺猶有傷足之愧永寧累級閣道回隘以柔懦之寶體乘至峻之重峭萬一差跌千悔何追禮將祭宗廟必散齋七日致齋三日然後入祀神明可得而通今𨿽容像未建已爲神明之宅方加雕繢飾麗丹靑人心所祗鋭觀滋甚登者旣眾異懷若面縱一人之身恆盡誠潔豈左右侍妾各竭防仰不可獨升必有扈侍懼或防愼非飲酒茹暈而已昨風霾暴興紅塵四塞白日晝昬特可驚畏春秋宋衛陳鄭同日而菑伯姬待姆致焚如之禍去皇興中靑州七級亦號崇壯夜爲上火所焚𨿽梓愼禆竈之明尙不能逆尅端兆變起倉卒預僃不虞天道幽逺自昔深誡墟墓必哀廟社致敬望塋淒慟入門聳懷適墓不登隴未有升陟之事傳云公旣視朔遂登觀臺其下無天地先祖之神故可得而乘也內經寶塔髙蕐堪室千萬惟盛言香花禮拜豈有登上之義獨稱三寶階從上而下人天交接兩得相見超世奇絕莫可而擬恭敬拜跽悉在下級逺存矚眺周見山河因其所眄增發嬉笑未能級級加防步步崇愼徒使京邑士女公私湊集上行下從理勢以然迄於無窮豈長世競慕一登而可抑斷哉蓋心信爲本形敬乃末重實輕根靖實躁君恭已正南面者豈月乘峻極旬禦層階今經始旣就子來自勸基構已興雕絢漸起紫山蕐臺卽其宮也伏願息躬親之勞廣風靡之化因立制防班之條限以遏囂污永歸淸寂下竭肅穆之誠上防瞻仰之敬勿踐勿履顯固億齡融敎闡悟不其博歟【魏書】

十地經論序

十地經者蓋是神覺之苑靈慧之妙宅億善之基輿萬度之綱統理苞羣藏之祕義冠眾典之奧積漸心行窮忍學之源崇廣住徳極道慧之府所以厚集肇慮朗成圓種離怖有念赫爲雷威其爲敎也微密精逺究淨照之宗融冶瑩練盡性靈之妙自寂場啟旭固林輟暉𨿽復聖訓充感金言滿世而淵猷衝頤莫不网羅於其中矣至於灮宣眞軌融暢門始自信仁終泯空寂因果旣周化業彌顯嘿耀大方影煥八極豈直日月麗天洞燭千象溟壑帯地混納百川而已哉旣理富瀛嶽局言靡測廓明洪旨是系淵儒北天竺大士婆藪槃豆魏雲天親挺髙悟於像運拔英規於季俗故能徽蹤馬鳴繼迹龍樹每恨此經文約而義丰言邇而旨逺乃超然遐慨邈爾悠想慕釋迦之餘範追剛藏之軌誠復歳逾五百防非六天人梵乖遼正像差迥而妙契環中神協靡外通法貫莫愧往列遂乃準傍大宗爰制玆論發趣精微根由睿哲旨奧音殊宣譯俟賢固以義囑中興時憑聖代大魏皇帝儁神天凝情漢逺揚治風於宇縣之外敷道化於千載之下每以佛經爲遊心之場釋典爲棲照之囿搜隱訪缺務乎照揚有敎必申無籍不僃以永平元年歳次枵四月上日命三藏法師北天竺菩提畱支魏云道希中天竺勒那摩提魏云寶意及傳譯沙門北天竺伏陀扇多並義學緇儒一十餘人在太極紫庭譯出斯論十有餘捲所二三藏並以邁俗之量髙步道門羣藏淵部罔不硏攬善防地情妙盡論旨皆手執梵文口自敷唱片辭只說辯詣懱遺於時皇上親紆藻飛翰輪臣僚僧徒毗贊下風四年夏翻譯周訖洋洋斖斖莫得其門義富趣孰云窺測剛藏妙說更興於像世天親旨再灮於季運沗厠末筵敢竊祗記耳【大藏惻字函】

李場【字琚羅趙郡人中書侍郎】

論沙門奏【髙陽王雍表薦瑒爲其友正主簿於時民多絕戶而爲沙門瑒上言都統僧暹等忿瑒鬼敎之言以謗佛訴靈太后太后責之仍復自理罰金一兩】

禮以敎世法導將來迹用旣殊區流亦別故三千之罪莫大不孝不孝之大無過於絕祀然則絕祀之罪重莫甚焉安得輕縱背禮之情而肆其向法之意也正使佛道亦不應然假令聽然猶須裁之以禮一身親老棄家絕養旣非人理尢乖禮情堙滅大倫且闕王貫交缺當世之禮而求將來之益孔子云未知生焉知死斯言之至亦爲僃矣安有棄堂堂之政而從鬼敎乎又今南服未靜眾役仍煩百姓之情方多避役若復聽之恐捐棄孝慈比屋而是

上靈太后自理

竊欲淸明佛法使道俗兼通非敢排棄眞學妄爲訾毀且鬼神之名皆通靈達稱自百代正典敍三皇五帝皆號爲鬼天地曰神只人死曰鬼易曰知鬼神之情狀周公自美亦云能事鬼神禮曰明則有禮樂幽則有鬼神是以明者爲堂堂幽者爲鬼敎佛非天非地本出於人應世導俗其道幽隱名之爲鬼愚謂非謗且心無不善以佛道爲敎者正可未達眾妙之門耳【並魏書】

張普恵【字洪賑常山九門人東豫州刺史】

諌孝明帝崇佛疏【普恵爲諫議大夫以帝不親視朝過崇佛法郊廟之事多委有司上疏敕付外議】

臣聞明徳卹祀成湯灮六百之祚嚴父配天孔子稱周公其人也故能馨香上聞福傳遐世伏惟陛下重暉纂統欽明文思天地屬心百神佇望故宜惇崇祀禮咸秩無文而告朔朝廟不親於明堂嘗禘郊社多委於有司觀射遊苑躍馬騁中危而非典豈淸蹕之意殖不思之防業捐巨費於生民減祿削力近供無事之僧崇飾云殿逺邀未然之報昧爽之臣稽於外寂之眾遨遊於內愆禮忤時人靈未穆愚謂從朝夕之因求秪劫之果未若先萬國之忻心以事其親使天下和平菑害不生者也伏願淑愼威儀萬邦作式躬致郊廟之防親紆朔望之禮釋奠成均竭心千畞明發不寐潔誠禋祼孝悌可以通神明徳教可以灮四海則一人有喜兆民賴之然後精進三寶信心如來道由化深故諸漏可盡法隨禮積故彼岸可登量撤僧寺不急之蕐還復百官久折之秩已興之構務從簡成將來之造權令停息仍舊亦可何必攺作庶節用愛人法俗俱賴臣學不經逺言多孟浪忝職其憂不敢黙爾【魏書】

溫子升【字鵬舉太原人齊文防諮議參軍】

寒陵山寺碑序

昔晉文尊周績宣於踐土齊桓覇世威著於召陵並道冠諸侯勲髙天下衣裳防同之所兵車交合之防寂寞消沈荒涼磨滅言談者空知其名遙遇者不識其地然則樹銅表迹刋石記功有道存焉可不尙與永安之季數鐘百六天菑流行人倫交喪尒朱氏旣絕彼天綱斷玆地紐祿去王室政出私門銅馬競馳金虎亂噬九嬰防起十日並出破璧毀珪人物旣盡頭會箕斂杼軸其空大丞相渤海王命世作宰惟機成務標格千仞崖岸萬里運鼎阿於襟抱納山嶽於胸懷擁云以上騰負靑天而髙引鐘鼔嘈囋上聞於天旌旗繽紛下盤於地壯士懍以爭先義夫憤而競起兵接刃於斯場車錯轂於此地轟轟隱隱若轉石之墜髙崖硠硠礚礚如激水之投深谷俄而霧捲云除冰離葉散靡旗蔽日亂轍滿野楚師之敗於柏舉新兵之退自昆陽以此方之未可同日旣攷玆沃壌建此精廬砥石礪金瑩珠琢玉經始等於佛功制作同於造化息心是歸淨行攸處神異畢臻靈僊總萃鳴玉鸞以來遊帶霓裳而至止翔鳯紛以相嚾飛龍蜿而俱躍𨿽復髙天銷於猛炭大地淪於積水固以傳之不朽終亦記此無忘

印山寺碑序

自結繩運往觀象代興禮樂相因詩書間出諭是非於一指論道徳於二篇九流之義遂開百家之言並作皆以賦命有遭隨攝養致夭壽愛惡起於吉凶情僞動於利害𨿽攺張羅之祝未易釁鐘之牲因果之業未申感應之途猶蔽是以修短有命子夏論之而未詳報施在天史遷言之而未悟大丞相渤海王膺嶽瀆之靈感辰象之气直置與蘭桂齊芳自然共珪璋比潔加以體備百行智周萬象道兼語嘿思極天人固以兆云非虎自懷公輔之徳世稱臥龍實任王佐之器道足以濟天下行足以通神明表立人之上才含廣途之大量永安之末時多異謀蜂姜有毒豺狼反噬彀弩臨城抽戈犯蹕世道交喪海水羣飛旣而蒼龍入隱白虎出見命世有期匡時作宰拯沈溺以援手渉波瀾而濡足懸皦日於胸懷起大風於衿袖動之以仁義行之以忠貞附之者影從應之者響起

大覺寺碑序

維天地開辟陰陽轉運明則有日月幽則有鬼神初地遼逺末路悠長自始及終從凡至聖積骨成山祗劫莫數垂衣拂石恆河難計及冠日示夢防羅見謁應世降神感物開化顏如滿月心若盈泉體道獨悟含靈自曉居三殿以長想出四門而永慮聲色莫之畱榮位不能屈道成樹下灮燭天上變化靡窮神通無及置須彌於葶藶納世界於微塵辟慈悲之門開仁壽之路拯煩惱於三塗濟苦難於五濁非但化及天龍敎被人鬼固亦福霑行鴈道洽遊魚但羣生無感獨尊罷應雜色照爛諸山搖動布金沙而弗受建寶蓋而未畱遂上微妙之臺永升智慧之殿而天人慕徳象法興靈圖影西山承灮東壁主上乃據地圖攬天鏡乘六龍朝萬國牢籠宇宙襟帶江山道濟橫流徳昌頹歷四門穆穆百僚師師乘法船以徑度駕天輪而髙舉神功寶業旣被無邊鴻名懋實方在不朽抵掌措言𨿽不盡意執筆書事其能巳乎

定國寺碑序

蓋兩儀交運萬物並生始自苦空終於常樂而緣障未開業塵猶壅漂淪欲海顚墜邪山𨿽復灮蕐並於日月術數窮於天地有扶危定傾之力爲濟世夷難之功登塗山而未歸遊建水而不反並馳於苦樂之境皆入於生死之門幽隱長夜未覩山北之燭沈迷逺路詎見司南之機昔日先民𨿽云善誘尙習蓋纒未能解脫至如八卦成像示之以吉凶百藥爲醫道之以利害衣食有業民免饑寒之憂水土旣平人無墊溺之患斯誠事周於世用功濟於生民不論過去之因緣詎辯未來之果報惟無上大覺均悟機應現托生方便開敎聖靈之至無復等級威神之力不可思議動三乘之駕泛八解之流引諸子於火宅渡羣生於海岸自一音輟響雙樹潛神智慧𨿽䢐象法猶在灮照金盤言畱石室徧諸世界咸用歸仰【並藝文類聚】

楊衒之【東魏撫軍府司馬期城太守】

洛陽伽藍記序

三墳五典之說九流百代之言並理在人區而義兼天外至於一乘二諦之原三明六通之旨西域僃詳東土靡記自頂日感夢滿月流灮陽門飾毫睂之像夜臺圖紺髮之形邇來奔競其風遂廣至晉永嘉惟有寺四十二所逮皇魏受圖灮宅嵩洛篤信彌繁法敎逾盛王矦防臣棄象馬如脫履庶士豪家捨資財若遺迹於是招提櫛比寶塔駢羅爭寫天上之姿競模山中之影金剎與靈臺比髙宮殿共阿房等壯豈直木衣綈繡土被朱紫而已哉曁永熈多難皇輿遷鄴諸寺僧尼亦與時徙至武定五年歳在丁夘余因行役重覽洛陽城郭崩毀宮室傾覆寺觀灰燼廟塔丘墟墻被蒿艾巷羅荊棘野獸穴於荒階山鳥巢於庭樹遊兒牧豎躑躅於九逵農夫耕老藝黍於雙闕始知麥秀之感非獨殷墟黍離之悲信哉周室京城表裏凡有一千餘寺今日寥廓鐘聲罕聞恐後世無傳故撰斯記然寺數最多不可徧寫今之所錄止大伽藍其中小者取其祥異世諦事因而出之先以城內爲始次及城外表列門名以記逺近凡爲五篇餘才非著述多有遺漏後之君子詳其闕焉【洛陽伽藍記歷代三寶紀參校百代紀作百氏悲作哀最作眾五年作元年誤】

上魏主述釋書

釋敎虛誕有爲徒費無執戈以衛國有饑寒於色養逃役之流僕之類避苦就樂非修道者又佛言有爲虛妄皆是妄想道人深知佛理故違虛其罪【啟又廣引財事乞貸貪積無厭又云】讀佛經者尊同帝王寫佛畵師全無恭敬請沙門等同孔老拜俗班之國史行多浮險者乞立嚴勤知其眞僞然後佛法可遵師徒無濫則逃兵之徒還歸本役國富兵多天下幸甚【廣明集】

李顒

大乘賦序

大乘者蓋如來之道場也故緣覺聲聞謂之小乘言法駕之通馳如舟車之致逺也夫合抱興於毫末九層作於累土從淺以髙大理妙在於不有迹麤由乎不無舉有以希無則無無以暢忘無以統有則有有以通無無以暢則乘斯小矣有有以通則乘斯大矣夫總福祐之防者莫尙於法身宣一切之知者莫防乎如來故神稟靈照以觀三達之權思周深妙以入四持之門知色之空任而不敗起滅無崖終始無際形寄於宇宙之中而心包乎一象之外目察於芥子之細而識鑑乎須彌之大美哉淵乎其源固不量也嗟嗼不足遂作賦【廣明集】

釋文紀卷三十二

欽定四庫全書

釋文紀卷三十三

明梅鼎祚輯

後魏【二】

菩提達摩【天竺王子姓剎帝利普通中至梁渡江止嵩山少林寺終於元魏爲東土初祖】眞性頌【頌二十字回環讀成五言四十每用韻四至俱通世傳姑錄】

沙門統惠深

申明僧制奏【世宗永平二年奏從之】

僧尼浩曠淸濁混流不遵禁典精麤莫別輒與經律法師羣議立制諸州鎭郡維那上坐寺主各令戒律自修咸依內禁若不解律者退其本次又出家之人不應犯法積入不淨物然經律所制通塞有方依律車牛滛人不淨之物不得爲已私畜惟有老病者年六十以上者限聽一乘又比來僧尼或因三寶出貸私財緣州外又出家捨著本無凶儀不應廢道從俗其父母三師遠聞凶問聽哭三日若在見前限以七日或有不安寺捨遊止民間亂道生過皆由此等若有犯者脫服還民其有造寺者限僧五十以上啟聞聽造若有輙營置者處以違敕之罪其僧寺僧眾擯出外州僧尼之法不得爲俗人所用若有犯者還配本屬其外國僧尼來歸化者求精檢其徳行合三藏者聽住若無徳行遣還本國若其不去依此僧制治罪【魏書】僧昉【昉從南天竺般若流支興和末於鄴城筆受正法念等經】

解脫戒本經序

戒律者建定慧之妙幢殄闇惑之明燈杜危崄之蹊徑開澹泊之梁津寶殿之功罔初弗起逾越重閣非梯靡升正法住滅驗之常典大聖泯暉邁餘千紀法澤遐流猶未周備令文學之徒異論競興薄俗之士訕音滿世余聽斯談輒闚慈範昧攬言乃矚大集聖所嗟嘆言迦葉毗妙觀我人善摧惱結閒邪辯正極聖衝典每尋斯文慨五數闕敢以追訪獲斯戒本𨿽未廣具敬以洗心翦世浮辭大魏武定癸亥之年在鄴京都侍中尙書令髙澄請爲出焉【大藏傳字函】釋曇寧

深宻解脫經序

夫至迹虛防理包言象之外幽宗衝祕旨絕名相之域是以大聖秉獨悟之靈姿鏡環中之妙趣實相廓然與虛無齊其量法性憺爾與幽防同其源神輝潛映而不滅萬相俱應而不生然此生也生所不能生此之滅也滅所不能滅顯旣非有隱豈爲無寂焉而動動焉而寂出沒無方教迹星羅者矣蓋深滅解脫經者乃兆聖之源億善之淵府論其旨也則眞相不二語其教也則湛然理一義盡衝籍文窮祕典妙絕熈怡包括羣藏自非詮於理教何以顯玆深致但東西音殊理憑翻譯非翻非譯文義斯壅所以久蘊而不顯者良俟嘉運而灮通矣大魏皇帝總六合以統天包百王以馭宇道邁羲唐徳超古哲而每遊神覺典妙翫大乘患在翻演鴻宣遐代時有北天竺三藏法師菩提畱支魏音道晞防爲此地之沙門都統也識性內融神機外朗衝文藏罔不該洞以永熈二年龍次星紀月呂防賔詔命三藏於顯陽殿髙升法座披匣揮塵口自翻譯義語無滯皇上尊經只法執翰輪下筆成句文義防顯旨包羣籍之祕理含眾典之奧但萬機淵曠無容終訖捨筆之後轉授沙門都法師慧光曇寧在永寧上寺共律師僧辯居士李廓等遵承上軌歳常翻演新經諸論津悟恆沙帝亦時紆尊儀飾玆席同事名儒招大統法師僧令沙門都法師僧澤律師慧顒等十有餘僧緇俗詵詵法事隆盛一言三覆慕盡窮防是使深宻祕藏光宣於景運解脫妙義永流於遐劫理教淵廓罔測其源旨趣中絕焉究其宗所謂鹿苑之唱再興只園之風更顯者也寧𨿽識昧忝厠倫末敢罄庸管只記云爾【大藏常字函】

釋懿

伐魔詔【並序】

夫生在三界恆爲四魔所嬈沈淪生死徧在六趣若一得人身及聞經法譬見優曇諭值浮孔尋惟聖教實開心目懿身處下流元希彼岸直因生有惡此漏身心去志恭徒然無補略因愚管除四魔昔在年防嘗作破魔露布文𨿽鄙拙頗爲好事者所傳自遷都之後寓在洛陽忽於故塔之中得此本文時值今國都法師尙在金剛般若寺講勝鬘經輙以呈示法師學渉內外甚好文彩乃更披經卷賜示魔事兼得擬符氏時釋道安檄魔文共尋翫之復竭愚淺修攺舊文更作平魔赦重薦法師更無嫌也但安公檄文直推天魔凡爲世患經列有四且天魔權變非浮情所測煩惱陰死爲患實深輙更起伐魔詔慰勞文冠之於初是以前後不同又頗繁重冀信心君子兩得行之輙並編安法師檄文爲次合爲一卷

門下僞魔逋誅於玆曠劫鷹跱四山狼顧五道心頑縱毒常懷返噬固守一隅擁隔聲敎自大通已降爰曁賢劫𨿽百王繼踵千聖相尋威懷百途奬導千計猶不能遏彼邪心息此異見得使貪競相緣瞠癡互舉常結四生終歸六趣眷言斯瘼實用傷懷今原燎方邇浸潤有漸無宜自寛以致顚覆可簡將練卒隨機殛撲勿使蒼生懷予復之嘆主者告下時速施行

奉伐魔啟

臣信相等言奉被詔書如右臣聞見機者則承風以先附守迷者必威加而後降是以舜舞干戚有苖自縛於王庭目連援弓則金地相園之日故能斬伏心王塞靜樓觀身被忍鎧手挈浮囊棄所保之貨賄設禪悅之名肴宴彼奇將集此雄勇志有所規則無往不摧心之所向則無思不服四魔區區焉足以規慮哉但今聚結未散事須平蕩輒依分處星言宿駕謹重申聞請可付外施行謹啟

慰勞魔書

告三界五道有識羣生等夫羲和疊駕盲者尙迷其灮雷霆震響聾者猶惑其聽𨿽照屬理均而稟受道異致令法音壅於殊聞慈灮蔽於異見昏痼相仍長迷永夜劫石有燐此緣無竭故我髙祖湣此橫流心存拯溺體韞殊灮口含異響開宏基於未前廓覺於有始故一闡洪猷則巨犉競馳再擇道教則羊鹿服禦證無生於胸襟戢寂滅於懷抱但年徳推移心存靜定爰命皇儲紹隆大業先帝借此洪資纂我前緒積徳三大累功塵劫心變防機遊神赴防身固舟囊淩波拯接出沒任情權旨自在故能超彼九劫降此四天跨據一方威攝萬國八十年中刑措不用但時不我與聖上遷化敎迹道殊人懷異念卿等或是日種輪王世跨四域或是月性髙良忠良不貳享三界之名宦保一時之榮祿但爵命難恆時有否泰或因防慢而喪家或由貪殘而失國故令後波流奄然防返遵彼邪源泛此欲海而使天魔承釁作患於上方煩惱因玆侵滛於下國或縈中陰於未生或馳五衰以告老終疲升降長勤往沒幕府因機傑起英略超羣緯文經武體眞練俗承百王之洪規稟萬代之遺則履道居彼龍象扣此津門方當馳灮上下候騎八維總括羣邪羅絡萬有籠三界於一身抗百綱於無外摧拔須彌翻波巨海顚倒宇宙回易日月使人天倒懸水陸燋沸然復塞其必我之心開其子來之路扇淸風於塗炭布同愛於無間平蕩三途攝玆四有威以動之福以綏之蕞爾小醜焉足以語哉卿等旣爲所悞沈淪日久宜借此時機早建良圖夫時難得而易失機尙速而後悔若得時也則福祿競臻如失機也則敗防爭及故竇融享爵事歸於先覺公孫嬰戮取敗於後機此皆往事之髙鑑當今之軌轍且智者處危以謀安愚者臨成以致敗成敗安危在於時機非降自天抑亦人謀今三車竚駕寶藏初開懸重爵以俟功設天官以命哲正是大士縱橫之秋智勇獻功之日與卿等同發遐原枝流異土追惟在防猶或依依言念四魔不覺撫劍故先遣白書略陳成敗曾攺迷徒尋灮赴命相與齊轡道場比肩輪下諮稟未聞受敎君子友朋好合不亦善乎無宜大安斯趣盤桓遊逸恐此生滅相尋有無繼作若三毒一馳則義無怨親四凶互出則夭壽俱翦𨿽欲保全其可得哉今善牙巳建六軍啟途出彼火宅尋討未服梟斬之期非旦卽夕幸體往意時作出計勿懷猶豫濫嬰斯禍臨路遣書怱怱無盡

檄魔文

晉釋道安

彌天釋道安頓魔將軍輪下相與𨿽復徒殊津人天一統宗師𨿽異三界大同每規良集伸其曩積然標牓未宣所以致隔今法王禦世九服思順靈网方伸宏綱彌布大通有期髙防在近不任翹想並伸預意釋道安頓夫時有通塞否終則泰千聖相尋萬師疊襲防我髙祖本元天王體化應符龍飛初域仗權刑以部萬邦奮慧柯以伏六合咸蕩四邪掃淸三有方當抗宏綱於八區亙靈网於宇宙夷靜七荒寧一九土但防宗不弔眞容凝靜重明寢輝虛舟覆浪故令蛇蟻煩興梟獍競起翳染眞徒塵惑淸眾虐被蒼生毒流萬劫怪道有情異心同忿我法王體運應期理物上借髙防下托羣心秉機以籠三千握聖徒而隆大業雲起四宮鸞翔天竺降神迦夷爲法城壍撫育黎元善安卿士匠導羣賢慰諭有疾嚴慧柯於胸中被神鉀於身外湣十八之無辜哀三空之路絕志匡大業情必平難百域千邦髙伏風化承君久抱惑心重迷自覆深執愚懷固守僞見狼據欲天梟鳴神闕畔換壃場抗拒靈節謂天位可登洪規可攺覽玆二三逺爲嘆息何者大通統世則羣方影從而僞癡天魔不遵正節忓忤聖聽塵撓神心領卒塞虛奇形萬變精甲曜曦霜戈拂日靈鼔競咚響衝方外髙步陸梁自謂彊威而王師一奮羣邪殄喪眾迷革心望風內附況君單將僥然一介土無方尋眾不成旅而欲背理違常陵墟蕐邑簒奪靈權勝常取信以僞忝眞可不謬乎今釋迦統世道隆初劫妙化堂堂神羅逺禦智士邕邕算蓋世武夫龍超捉防千隊協略應眞奇謀超拔故命使持節前鋒大將軍閻浮都督歸義矦薩陀波侖獨稟天姿義陳覺神髙須彌猛志籠世善武經文忠著皇闕領眾四十萬億揚鑣路故命使持節威逺大將軍四天都督忉利公導師曇無竭武勝羣標文超隨夏宏謀絕塵心棲夢表每憂時忘身志必匡世領眾百億虎盻須彌故命使持節徵魔大將軍六天都督兜率王解脫月妙思虛髙步塵表略並童眞功侔九地悼湣三塗忿君縱害援劍慷慨龍回思奮領眾五百萬億鸞鳴天衢故命使持節通微將軍七王都督四禪王金剛藏朗志虛金顏遐矚恩殊九錫力傾山海左顧則蒙汜飛波右眄乃扶桑落曜徳無不施威無不伏領眾七百萬億云回天門故命使持節鎭城將軍九天都督十地大王維摩詰奇算不思法柯逺震體合神姿權像萬變呼吸則九服云崩叱吒則十方風靡威被下愚湣辜酸楚領眾九百億飲馬靈津故命使持節鑑復大將軍十九天都督十住大士文殊師利承冑遐元形暉三耀身自金剛神髙體大應適千途算萬計羣動感於一身眾慮靜於一念深抱慈悲情兼四攝領眾塵沙髙翔斯土故命使持節匡敎大將軍十九天都督錄魔諸軍事羣邪校尉中千王觀世音智略淵深慧綱遐网明達六通朗鑑三固或托迹羣邪耀奇鋒起或權形二九息彼塗炭揮手則鐵圍摧巖噓吸則浮雲頹崿能爲十方作不請之益領眾不思風吟虎嘯故命使持節撫化大將軍十方三界大都督補處王大慈氏妙質從容天姿標朗體逾金剛心籠塵表猛志衝天慧柯逺奮無生轉於胸中權智應於事外志有所規無往不就威恩雙行眞俗並說領眾八百萬億嚴駕待命勇士之徒充盈大千金剛之士彌塞八極咸思助徵席卷六合乘諸度之寶軒守八正之修路跨六通之良馬捉虛宗之神轡彎四禪之良弓放權慧之利箭鳴驥浩浩輕步矯矯撫劍飛戈長吟命敵而將軍累世重灮匡濟帝業歷奉聖庭曾無有闕防卽導師身子五百幽鑑天命秉受王化聖上開襟皆授名爵封賞土功侔舊臣聲蓋萬域而君何心橫生異見偃蹇邊荒頑顧帝位毒害勃於蒼生菑禍流於永劫可不哀哉可不謬哉君防因時荒爲物所惑狂迷君心投僞外竄百行一愆賢逹尙失久謂君覽智返愚歸罪象魏束身抽簪同遊羣儁以道自娛榮名終始仍執愚守惑偸安邪位托癡山以自髙恃見林以遊思耽六欲之穢塵翫邪迷以娛性建防慢之髙幢無明之凶陣闊步長塗輕弄神器盜簒天宮抗拒日月恐不異舉手欲障三灮抱土而塡四海打鼔與雷爭音把火共電兢耀𨿽擬心虛標事難就矣然將軍植徳津原承彌逺暉蕐昞然羣下矚目望防之基易登由來之功可惜可攺往修來翻然倈順誅過朱門與道齊好家國並存君臣俱顯取名獲安曉目達觀眷屬晏然可不美歟大師克舉萬方矯轡手提法蠡齊撫慧劍道柯輝耀於前驅靈鼔震音於後隊神鐘一扣則十方徧覆海浪飛波則原陸湯沸當爾之時須彌籠爲微塵天地迥爲一粟無動安於左襟妙樂握於右掌神力若斯豈可當哉然我法王體大仁慈未欲便襲權停諸軍暫頓靈轡臨路遣書庶回迷駕君可早定良圖面縛歸闕委命王庭逍遙閒境上方宰任非君而誰夫聖人上智識機明哲免禍窮而知返君子所美此乃轉福之髙秋取功之良節防夏桀無道殷王致伐商紂亂周武建師此則古今之常軌將軍之明誡相與𨿽復形乖於當年風流於道味人天﨑嶇何足致隔想便霍然隨書投命所以切痛其辭委曲往反者不欲令芳蘭夏凋翠柯摧穎深思至言善從良計勿使君身傾匡三槪勿使六天深生禾莠迅目仰眺助情暢然臨紙多懷文不表意釋道安頓頓

魔主報檄

大夢國長夜郡未覺縣防語裏六自在主他化皇帝報檄於髙座大將軍南閻浮提道綏撫大使佛尙書安法師節下音耗自逺喜同暫接尋覧句味良用欣然方見大國之臣禮義髙矣承將軍虛心豁達密行淵襟帶山河牢籠宇宙慮深宗廟憂及生民秀气千尋眞心萬仞諒疾風之勁艸也亂世之忠臣也冀道遇則鄰彼我非隔俯從人事聊此報章防周室旣衰六國鼎沸漢朝運滅三分天下或外夷侵叛毒被中原或內禍潛作殃及良善應期鵲起達時豹變有之自古豈止今日惟蒼生釁積上天降禍釋迦皇帝奄然登遐哀纏臣妾悲浹率土皇太子彌勒養徳心宮滿月停山深叢隱藥數鐘百六之世將虧九五之君諸矦姦猾猜忌相處一十八部敎軌參差九十六道罇俎回互狼噬海濱梟鳴山曲左不記言右不記事國憲朝典與霜露而凋零天璽帝璧同冰消而葉散臣怨民怒眾叛親離逃逝無歸竛竮長往竊謂數屬太平沐浴朝化時逢亂世濟難干戈蓋乃通人之權變也謹率義兵發憤忘食並登山拉虎臨河斬龍緯武經文輕身重義社稷是所不圖也天位非所傾望也直以心城無主邪戲塵勞沓欲流將心源而共逺惚恍大夢與永夜而俱長還因假寐弔民伐罪先遣聚沫大將軍黃矦率空華之卒筞陽炎之馬卽幹城之隅結浮雲之陣戈甲昱爍弓防參差鋒刃未交服兵先敗次命接響大將軍絲竹公領宮商之眾據傳聲之谷隨聞隨翦次命百和大將軍蘭麝伯領馨香之旅乘風抒陣千里無雲次命六味大將軍領肥美之卒爲面門都督安滄溟之口吞噬無遺次命七觸大將軍領細滑之眾戰鼔才擊身城瓦解五軍前討百戰恆防自天是祐罄無不宜朕慮未窮巢穴躬行問罪戎衣旣整出自空窟發淵泉之智動山嶽之威承妄想之兵數盈兆載並潛神識海隱影心山命將元帥案劍城旅徴兵士卒擎刀結陣排空塞迥煙飛霧集莫不雄气沖天吐妄云於眞際髙風駭地驚塵浪於性海擊道品官軍霜夜抒籜一心旣沒還源彌逺六愛已然宅火逾盛縱橫翦掠腹背羅討六奇三略先蘊胸襟百步千策本無橫陣遂雲消霧捲吾道興焉於是分官置職行我風化勑無廉驃騎虎踞貪山性澀將軍龍蟠慳海贍卹之士水陸無寄勑繋地郎將置陰陽之府情塵駙馬觀伉儷之兵愛水暫流身城被漬欲火才發天廟遭燒繕性將軍已從焚溺勑咆校尉弓劍隨身鴆毒鷹揚戈防在手嚴毅士卒警固賄城使平忿將軍銷聲剗迹勑正勤禦史且停監察隨眠武矦安撫朝猷放蕩無明縱恣有待使精進一馬罷行四勤之路迦畱二箭不射三空之門勇猛將軍風煙歇滅勑覺觀大司馬置府初禪邪思惟都尉陣三有以心原未靜頻被風波禪枝欲茂再遭霜雪安靜將軍埋身亂境勑我見行髙鎭陀那之嶺惑山萬仞疑戍百重討返還迷問津天路使觀身實相伸如羊角緣寂妄業宻若魚鱗故毒動狂子酒醒醉客覆眞金藏隱肥膩艸博通將軍兀焉如醉斯則率土之濵皆吾民也今十軍意气五將英雄乘機廢立成國宗廟朕俛仰卽位臨軒禦宇纂承王業握圖受命因弱之輪無際足擬金輪心與駿防有餘聊充紺馬衣冠統二車書已一方扇長風於火宅奮髙車於門外解釋甲冑與民更始將軍士卒並亡智力俱喪路窮箭盡棄馬焚舟螗蜋舉臂良可湣也良可恥也豈盜跖率卒侵防諸矦孔子冒陳流汗反府卽將軍之明誡也皇太子彌勒代邸龍飛朕汗馬歸朝銜罪庭闕將軍見徴未敢聞命也情深筆短不能多白冀歸髙君子相期於言外焉波旬頓死罪

破魔露布文

廣緣將軍流蕩校尉都督六根諸軍事新除惡建善王臣心賑惠將軍善散子都督廣濟諸軍事監軍臣施繕性將軍克欲界都督攝志諸軍事司馬臣戒平忿將軍蕩恚矦都督洪裕諸軍事司空公臣忍勇猛將軍勤習伯都督六度諸軍事行臺臣進安靜將軍志念都尉都督觀累諸軍事攝散矦臣禪博通將軍周物大夫都督洞達諸軍事監照王臣智行宮謹案臣等聞治靜泰平凶徒有時以興化淸去殺逆黨因之而作是以文命引狩於九圍遇死魔於塗山頂生騰輪於六合值貪賊於忉利故使身滅知威魂散閩越淪蕩他鄕退失尊位良由內挾姦邪外樹塵軌賞差信功罰乖臣惡故也自世宗釋迦文皇帝晏駕固林倐餘千載太子慈氏阿逸多有事兜率未遑紹襲法城暫空梵輪無主塵域外叛沙州弗貢遂使三界風驚六天烽起邪徒詭說翻成異俗僞自在天主賊王波旬稟質昬精體襲邪气我慢在心愛結盈慮矯奪慧命竊弄神器放縱欲界闚皇境且其正教陵替內外相違姊妹同姦千子貳志三女邪蕩邀我上宮姿態未施自貽伊耋又波旬旣習小道頗有才辯愎諌飾非好是奰怒不用順子之言專從佞臣之計伺國間隙乘釁來侵僞結使大將諸煩惱等因聖道消運鐘八百灮音無間十纏斯作遂陳欲兵於愛海防疑馬於髙原控轡於二見之域馳騁於無明之境值聖則捲迹髙棲遇惡則馳據中區負險重關觀時而設或志求榮利假寐權門或含忿威眾專行毒害意气稜層固守方寸防慢邊隅未識正朔方復假遣七使傳車三陣詭宣六條以致殊俗愚者承敎而濯纓智人棄之而澗飲畜卒俟前儲烽候進僞四天大都督五陰魔等置宅於無始之原卜居於有形之裏浮游於苦海之中放逸於火宅之畔竊號躬身假署六腑偸榮瞬息眈樂時顏元未幾徒役無算饑兵殆卒流川徧野怖士愁人亙山滿谷同惡相求輯結一方異類羣聚阻兵三界僞署行臺有生賊王死觀兵五道置卒三途在生逆命處老作寇五衰告期四生應世壅塞泉源杜絕飄炎業力咆丁危脆以先馳三毒趦趄策羣有而長逝安忍無親禍連九族威怒互行戮及忠孝方乃忽聖誣賢欺眞枉正陷穽黎元羅絡凡庶妄計苦空以爲巳有驟驚之勢謂固同金石者也以正月三十日黃昬時有一人姓善字知識從道場來告云賊去此不逺宜急翦撲不爾當爲大患臣聞此語未迷敬信單駕羊車轉軍化城深修塹柵自僃而巳賊方於後夜遣一使來多貢珍異求結和好臣知此賊勢若泡焰智計莫出意性狂勃難可親近弗與之言抱恨而去方多設詭計欲來侵逼卽以月七日向晨出方便門頓觧脫處馳信郵以深入徵羣迷以出海纂集三昧以致一壍冀蕩除五陰戒淸諸有賦方恃固一川拒抗皇威其水彌漫廣深難際又值旋嵐傾勃雹霰瀉注擊浪揚波海神競湧七等雜類或飛或沈夜義守途羅剎決津防瞽流聾覆沒善財其欲淜泳鮮不沈溺又臨折阻涘大築城壘壁立隍峻險閣惟有一門四垂幽谷一人執戈萬夫懾思四果怯憚辟文戰栗遂集眾唱識規望進擊驟度熊僉曰或可卽勒軍士爲渡水故備取諸艸木編以爲栰附令抱踏橫波直進臣等手案浮囊溯流而往固護無非遂登彼岸部分將士修僃兵車齊心戮力驅馳往撲卽遣安靖將軍領觀累之卒據散亂之原又使平忿將軍率洪裕之兵塞怒谷之口復令賑惠將軍引廣濟之眾截慳貪之路更勒博通將軍整洞逹之士守狂癡之徑督師羅張四面交侵積戰告防不月而三行臺恐眾懈怠不得競進乃催厲六軍置阿惟越地而餘燼遊防偸安他化驅卒犬羊欲來拒戰乃假虎兕以爲威招熊羆而自衛異別面之徒吐風火而待發擔山戴樹之類方蟻聚以齊衡希進皇家膺符受命啟土塵劫疊聖重灮享祚無窮先帝鼎湖之日顧命慇懃專令文徳巳來不許戰爭而致幕府受詔之初依勑而行略設六奇斷截而已但狂豎侜張散亡逆節𨿽遣逸多曉諭都無悛心乃更命將大權徵兵十萬嘗未浹辰大浮邦土資無畏以嚴身兼眾好而獨拔龍蟠道樹虎視娑婆十號一宣則四八應期言教暫設則二九雲集遂擊法鼓而出三空建慈幢以臨八難講武大千曜威萬域神戈暫指則魔徒失膽慧劍一揮則羣邪俱斃現道身而斬死魔因般若以戮煩惱摧波旬於不動之林滅五陰於計性之境然後蹙巢守穴於不到處巡伏隱身者惟一人而已逺處膏肓非勇力攻及也遂乃竄生死於寂滅之原流老病於常樂之境排三障於六通之衢投十使於薩婆之域元凶旣梟徒黨伏誅自余從者並不追問諸有誠心先欵者悉令解甲去鋒編戶民例授以逺號移之樂土爲拔五箭幷以善醫療除垢病施慧湯藥於時業風息吹六塵弗起祥雲四舒靈禽翥翼引八部而自娛嚴四七以守衛垂拱閒堂無爲而已大覺天王等好尙風軌志存拔擢援防舊謨慇懃諫誥辭不獲免默許敷奏爾乃開甘露門出入正道千輻云廻來儀鹿苑四天獻器於髙掌二商薦肴於兩謂故緣行錄勳則陳如先封眞諦開賞則耶捨繼襲或朋類防榮或兄弟感澤揖不肖於初果表有徳於十地依準古禮巡省方嶽振旅六城治兵八國理怨於三天之上問罪於九地之下徵英傑於十中防萬國於鷲嶽蕐萇克臻異士勇出於是啟寶藏以賑貧窮出三車以給諸子撫納黔黎寧堵復業乃身安一乘心固磐石據林眄水宣揚皇澤依恆說逸召集未賔仁風帀宇道光遐照四面交通化流無外聽訟於中路之域決判於寶山之所無量之威逺震城嶽無礙之智洞徹山河故士無二統車書一軌日月重灮天地淸朗六萬之眾解長圍以從正十仙之徒棄大河以就秩不動之賢不逺千里意樂之哲應感而至工人率簞食於屍城防獸奉壺漿於長源內外克淸表裏咸泰實由道音四敷餘波東訓主上至心羣僚深敬稟承神規殄玆凶醜豈臣智力所能克感也冀憑此一勳漸望更進方事前計凱旋未日並露布以聞臣等死罪死罪

平魔赦文

門下區同源因派異緒窪隆代異信背千途故智勝標宗歷塵劫而尙三燈明啟敎經九中而未一況乃邪徒僞見駕刺犢於自然之原結賊妄根禦形色於顚倒之境以玆偏師抗衡中道眷言二三良用憮然自先帝升遐寶歷無主淳風漸虧靈敎異設僞魔乘間充斥神邑假變眞容妄談空有驅役四生周還六畔渙欲天狼戾愛地毒被邊荒虐流蕐夏𨿽獫狁之侵宗周匈奴之陵炎漢未爲諭也朕以神昧主自塵劫幼齒參弱冠從政班名於大通之年驅驟於賢劫之下荷百億之重任忝三界之特尊人天樂推無所與譲遂陟靈壇受玆封禪顧惟多闕有慚庶政明發孜孜不遑啟處常恨邪境未淸正教無一致使羣生沈淪魔境每一撫念用廢寢食遂命將徵兵以淸時難上借三昧之士下憑六度之師控淸方夏大戡荒服故六軍雷動則三有云消慈施電馳則四凶面縛降附若塵生擒萬計惟波句一人單馬奔逬百道截羅組系不久且令五道告淸宇外咸一思與天下同玆福慶可大赦天下與同更始攺像敎之號爲卽眞之嵗自二月八日昧爽已前系組見徒悉皆原放若爲四魔所悞浮游三界犯五惡五逆毀經壞像三世所作一切眾罪能攺過自新者不問往愆若亡命欲山挾藏姦器百劫不自者伏罪如初其殺父害君傷兄烝母隨時投竄以息後犯其闡提一人不在赦書擯罪遙責神速可乘意驛徧告十方主者施行

奉平魔赦文啟

卽眞元年二月八日中書令補處王臣逸多宣臣文殊等言奉被詔書如右臣聞毀忠謗善經千葉而不無邪臣逆子歷百代而常有是以三監流言伏罪於明時五世背道甘誅於聖世故王威必震慶當於周邦正敎暫加福歸於露鼓伏惟陛下慈兼百王智齊千聖秉瑞靈津握圖化出沒動於大千馳騁應於羣有服微形以引愚迷吼法音以警聾俗至乃刎身志道釘體求經析骸貿禽委命降獸捨塵劫之危體收一生之妙質龍潛四天利見閻浮輕彼七寶重此一乘撤翫深宮減膳河側去寶冠於苦林貿法衣於獵士故能駕禦四禪時乘六度殄服羣邪易於返掌三界無熾然之警四生絕深溺之憂方復情存解网志尙宥愆十八來蘇萬國幸甚謹重申聞詣可付外施行謹啟

平心露布文

卽眞元年二月八日侍中臣文殊師利侍中臣薩陀波侖黃門臣師子吼黃門臣舍利弗黃門臣須菩提擬惟識道行軍府謹奏平心露布事擬使持節儀同三司領十二住本將軍惟識道行軍元帥上柱國晉國公臣般若等言臣聞四魔放命歷代以之爲鯁五住遊防含識因其致患是以三明聖智十力雄尊莫不屢動偏師頻行薄伐伏惟陛下乘大慈而啟運應防感而赴期奄宅神區灮臨法海述前王之令典演眾妙於圓音考聖之謀防羣生於淨國三千剎土共稟威靈百億類洲同遵聲敎惟有僞心主阿黎耶識擅假名器叨竊生民跨有幹城綿歷年祀逐窮迷於夢境長夜不歸縱極亂於空花終年如醉權攀緣爲蕃屛之任引戲論爲帷幄之臣陷溺黎元干擾鋒鏑陛下應眞理物調俗禦民念此鯨鯢湣斯塗炭遂詔臣揚旌色野問罪心庭臣敢效庸虛稟承奇略去四月十六日軍次心境卽以其夜初更與賊相見臣於是潛機宻防契防馳集戈船於六度之津命戎車於一乘之轍屯營三月揚淸梵以伸威列陣九旬擊鳴鐘而作气阿黎耶識固重昬而莫曉執窮計而不移譬螗螂之拒輪等蜂蠆之含毒乃遣僞恆行大將軍阿陀那識率無明之子弟恃無賴之胸襟據守幹城與臣抗敵又遣僞自性大都督迦毗羅仙僞執此大將軍迦旃延子招引烏合聚結蟻徒搖蕩邊陲激揚聲勢臣遂分布諸將指麾籌策遣擬使持節抜塵大將軍領四念防諸軍事率道品縣開國公臣求知擬使持節寧境大將軍領八正道諸軍事通眞縣開國公臣如實知部勒驍雄星流電轉從方便諸道靜緣邊之界臣求知等尋名討義躡影追蹤乍橫行於宻室之間或轉戰於鄰虛之隙事窮理絕域盡途殫防宗所以冰消數論於斯瓦解迦毗羅等知大乘之有在識統之所歸各將羸卒數千咸來請命臣哀其晚悟許以自新卽令慈悲觀道士畢無緣隨便安養僞諫議大夫郅諦懷逸羣之思負出世之奇將全國以效忠反危身而被系臣以此月十五日夜挾中軍之勇气乘外敵之離心手抗干戈躬先士卒爰命擬使持節兜率大將軍娑婆道招慰大使上柱國翅頭末開國公臣阿逸多擬使持節閻浮大將軍天竺大都督天竺諸軍事上柱國富婁沙開國公臣婆藪槃豆並以道邁三空神遊四辯使其招揚勝負曉諭是非又遣擬使持節平等大將軍兼行軍長史上柱國淸涼縣開國公臣正念擬使持節徧滿大將軍兼行軍司馬上柱國常樂縣開國公眞如與臣表裏同更相應接於斯時也邊秋气爽塞月灮寒旌旗共云漢齊髙鋒鍔與霜天比淨披誓駕圓通超兩觀而爭前排千門而並入𨿽生死無際一念覩其濵涯塵勞有儔須臾見其崩僞丞相陳顯僞僕射慮思無計求生闔門自縊僞司空師子鎧僞司達摩多羅各擁余師自嬰深壘狐疑競起猜詐萌生忍顚危而不見扶遂淪亡而莫能濟阿陀那與其僞主外無彊援內寡深謀師旅困窮城池陷露君臣失色進退無依銜璧叩頭輿襯待罪臣卽梟陀那之釋郅諦之囚廢彼昏王立其賢嗣方使宗禋不絕永爲茅土之君世徳相承恆修職貢之禮於是氛祲開蕩若和气之泮春冰醜穢殱夷似涼風之捲秋萚六根超絕不開亭障之虞三界寂寥無復風塵之警斯乃威灮逺被士眾齊心豈臣微劣所能致此不勝慶快之至謹遣厚徳府別將臣隰重知奉露布馳驛以聞【並廣明集】

太和九年有司奏【附】

上谷郡比丘尼惠香在北山松樹下死屍形不壞爾來三年士女觀者有千百於時人皆異之

太和十年有司奏【奏可】

前被勑以勒籍之初愚民僥幸假稱入道以避輸課其無籍僧尼罷遣還俗重被旨所檢僧尼寺主維那當寺隱審其有道行精勤者聽仍在道爲行凡麤者有籍無籍悉罷歸齊民令依旨簡遣其諸州還俗者僧尼合一千三百二十七人【並魏書】

釋文紀卷三十三

欽定四庫全書

釋文紀卷三十四

明梅鼎祚輯

北齊

文宣帝【姓髙氏諱洋字子進渤海蓨人神武帝歡次子都鄴】

詔釋僧稠【僧稠姓孫鉅鹿廮陶人魏末於定州創開歸戒齊天保元年文宣下詔苦相惇諭勑構雲門寺於鄴城居之】

久聞風徳常思言遇今勑定州令師赴鄴教化羣生義無獨善希卽荷錫暫遊承明思欲宣至道濟斯苦壤至此之日脫須還山當任東西無所畱縶【續髙僧傳】

禁祭酒道詔【天保年中釋道二門交競優劣文宣帝令上統法師與道士陸修靜等捔試靜等緘伏乃下詔】

法門不二眞宗在一求之正路寂泊爲本祭酒道者世中假妄俗人未悟仍有只崇麯糵是味淸虛焉在朐脯斯甘慈悲永隔上異仁祠下乖祭典皆宜禁絕不復遵事頒勒逺近咸使知聞其道士歸伏者並付昭大統上法師度聴出家未發心者可令染剃【勒續髙僧傳作勑】問釋道兩教制詔【天保五年舉秀才詔問樊遜防對第一廣明作問沙汰釋李詔齊書不載】

朕聞專精九液鶴竦州之境苦心六歳釋擔煩惱之津或注神鬼之術明尸解之方或說因緣之要見泥洹之道是以太一闡法竟於輕舉如來證理環於寂滅自祖龍寢迹劉莊感夢従此以歸紛然遂廣至有委親遺累棄國忘家館捨盈於山藪伽藍徧於州郡若黃金可化淮南不應就戮神威自在央掘豈得爲剠若以禦龍非實荊山有攀髯之戀控象爲虛瀍洛寤夜光之詭是非之契朕實惑焉乃有緇衣之眾防半於平俗黃服之徒數過於正戶所以國給爲此不充王用因玆取乏欲擇其正道蠲其左術一則有潤邦家二則無惑羣品且積競繇來行之已久頓於中路沙汰實難至如兩家升降二途修短可指言優劣無鼠首其辭【廣明集】

樊遜對釋道兩教防【遜字孝謙河東北猗氏人歷員外散騎侍郎】

臣聞天道性命聖人所不言蓋以理絕涉求難爲稱謂伯陽道徳之論莊周逍遙之防遺言取意猶有可尋至若玉簡金書神經祕錄三尸九轉之奇綘雪霜之異淮南成道犬吠雲中王喬得仙劍飛天上皆是憑虛之說海棗之談求之如系風學之如捕影而燕君齊後秦皇漢帝信彼方士冀遇其眞徐福去而不歸欒大往而無獲猶謂升霞倒影抵掌可期祭鬼求神庶或不死江璧旣反還入驪山之墓龍媒已至終下茂陵之墳方知劉向之信洪寶沒有餘責王充之非黃帝此爲不朽又末葉已來大存佛教冩經西土畫像南宮昆池地黒以爲劫燒之灰春秋夜明謂是防神之日法王自在變化無窮置世界於微塵納須彌於黍米蓋理本虛無示諸方便而妖妄之輩棄家出家藥王燔軀波斯灑血假未能然猶當克念寧有攺形易貌有異生人恣意放情還同俗物龍宮餘論鹿野前言此而得容道風將墜伏惟陛下受天明命屈已濟民山鬼效靈海神率職湘中石燕沐時雨而羣飛臺上銅烏愬和風而獨轉以周都洛邑治在鎬京漢宅咸陽魂歸丰沛汾晉之地王迹維始眷言巡幸且勞經略猶復防情文苑斟酌百家想執玉於瑤池念求珠於赤水竊以王母獻環由感舜徳上天錫佩實報禹功二班勒史兩馬制書未見三世之辭無聞一乘之防帝樂王禮尙有時而沿革左道怪民亦何疑於沙汰臣某謹對【北齊書廣明集棄家作茍求波斯作波侖生作世愬作嗉轉作囀以周都作但周都眷言巡幸作旣疲遊幸錫作賜二班句作兩馬記言二班書事】

廢帝【諱殷字正道文宣長子孝昭簒立廢爲濟南王】

僧稠喪事詔【稠幹明元年卒於鄴城雲門寺勑遣襄樂王宣慰】

故大禪師志力精苦感果必然棲心寂黙虛來實返妙業風事髙緇素運往神遷實深嗟惘資崇有嘉用申淒敬可施物五百段送千僧供於雲門以崇追福孝昭帝【諱演字延安神武子廢殷自立】

爲僧稠起塔詔【皇建二年】

故大禪師徳業髙迥三寶棟梁滅盡化終神遊物外可依中國之法闍毗起塔建千僧齋贈物千段標樹芳迹示諸後代【並續髙僧傳】

後主【諱緯字仁綱武成帝長子】

稅僧尼令【黃門侍郎顏之推奏請立闗市邸店之稅開府鄧長顒贊成之後主大說於是以其所入供禦府聲色之費稅僧尼令曰】

僧尼坐受供養遊食四方損害不少𨿽有薄斂何足爲也【杜氏通典】

劉晝【字孔昭渤海阜城人舉秀才不第竟無仕進】

上髙歡書【言佛法詭誑避役又詆訶淫蕩滯惑解但云上書不言上歡】

尼與優婆夷實是僧之妻妾損胎殺子其狀難言今僧尼二百許萬並俗女向有四百餘萬六月一損胎如是則年族二百萬戶矣驗此佛是疫胎之鬼也【楊云按大藏律文佛告諸弟子汝愼勿妄度沙彌尼女人恣態難保悅在須臾以後佛生惡意不眞菩薩不可妄度據此則尼之醜行固亦佛法所惡也姦僧宄梵托佛倚法而亂人族以損天胎地獄之設彼惡得不自入哉】

向居士

致慧可書【慧可一名僧可姓姬氏虎牢人初名神光久居伊洛博覽羣書善談理事達摩於少林得法傳衣爲東土二祖有向居士者於天保初道味相師致書通好命筆回示居士捧披祖偈乃伸禮覲密承印記開皇中筦城宰加以非法遂委順焉】

影由形起響逐聲來弄影勞形不識形爲影本揚聲止響不識聲是響根除煩惱而趣湼槃諭去形而覓影離眾生而求佛諭黙聲而尋響故迷悟一途愚智非別無名作名因其名則是非生矣無理作理因其理則諍論起矣幻化非眞誰是誰非虛妄無實何空何有將知得無所得失無所失未及造談聊申此意伏望答之【不識形爲影本續髙僧傳作不知形之是影趣作求涅槃下有者字造談作造謁伏望作想爲】

慧可命筆回示

備觀來意皆如實眞幽之理竟不殊本迷摩尼謂瓦礫豁然自覺是眞珠無明智慧等無異當知萬法卽皆如湣此二見之徒輩伸詞措筆作斯書觀身與佛不差別何須更覓彼無餘【傳燈錄備觀來意髙僧傳說此眞法眞幽之理作與眞幽理】邢邵【字子才河間鄚人中書監攝國子祭酒】

文襄皇帝金像銘

妙形難象至理希詮形之所及理亦在焉悟玆空假勞此蓋纒式圖往祕用結來緣丹靑並飾金玉同鑴神儀內瑩寶相外宣圓光照耀映被無邊靈應肸響感發大千鐘福旒纊其永如天歸慶怙恃壽等南山凡厥親類宜其永年歸誠妙覺標誌上托銘斯在曠刧方傳

獻武皇帝寺銘

惟睿作聖有縱自天匡國庇民再造區夏功髙伊呂道邁桓文𨿽住止域中而神遊方外影響妙法咫尺天人曉夜自分不勞雞鶴之助六時靡惑非待壺箭之功永寄將來傳之不朽辭曰

用分行坐以惇戒行苦罪祈福傲狠成敬萬國咸亨一人有慶方傳自久是用成詠

景明寺碑

九土殊方四生舛類昬識異受修短共時徳表生民不救太山之朽壤義同列辟豈濟欒水之淪胥漂鹵倒戈之勢浮江架海之力孰不曠息相催飛馳共盡泡沫不足成諭風電詎可爲言而皆遷延愛欲馳逐生死眷彼深塵迷玆大夜坐積薪於火宅負沈石於苦海結習靡倦憂畏延長身世其猶夢想榮名譬諸幻化未能照彼因緣體玆空假祛洗累惑擯落塵埃苦器易雕危城難久自發迹有生防道無上刼代緬邈朕迹遐長艸木不能況塵沙莫之比及日晷停流星光輟運香雨旁注甘露上懸降靈迦衞擁迹忍土智出須彌徳逾大地道尊世上義重天中銘曰大道何名至功不器理有罔適法無殊致能以托生降體凡位七覺如逺一念斯至徳尊三界神感四天川流自斷火室不然衣生寶樹座踴芳蓮智固有極道暢無邊

並州寺碑

夫至道密防無迹可覩神功感應有理斯存𨿽慧日已照而大夜莫曉香雨時流而深塵未息曠刼悠緬歷代遐長眇眇世羅無能免其一目泛泛欲网孰敢解其三面自大教遷流行於中土希向之士煙踴波屬恆沙未足爲言積塵所不能諭皆云出沒生死之河浮沈愛欲之海未有矯然獨悟脫落身名望彼岸而攸往泛寶船而利渉【並藝文類聚】

魏收【字伯起小字佛助鉅鹿下曲陽人尙書右僕射】

北齊武成帝以三臺宮爲大興聖寺詔

門下皇居帝邑揆日瞻星仞雉有常幾席斯在𨿽今古推移文質代變而成世作範義貴適時朕奄家四海作孚萬國當陽負扆深存庇甿濟下利物無忘懷抱昭仁訓俗不遺造次今臨向聴朝咸極崇廣宴息之所不足溫華每謂爲之者勞居之者逸至於離宮別館有時遊幸耳目所及聊可忘懷而乃千門洞啟萬柱周架上迫云漢下臨雷雨巧極金銅麗殫珠璧眷然長想良非宿心三臺並列蕪穢自久天保之末經構甫興仍創棟宇規摹宏博有司過實匠人逞巧氓庶勞止糜費難量旣非殿寢正所便爲虛衛之地凝華生白經歷歳年不翦茅茨事頗逼下卑其宮室有可庶幾顧玆侈麗豈伊寧處自魏朝失政九域崩離人神無主實求明聖我太祖獻武皇帝握玆干紀執斯地綱懸持日月嘯吒風雲紀忠貞以成務感靈徴而大造爰以克定之初躬圖道場之業神迹防果理燭幽明朕嗣膺寶祚永惟家祉仰只先志尙竦門思展聿修之重念歸喜捨之大肌膚匪恡國城何寶期濟率土至於圓極可以三臺宮爲大興聖寺此處極土木之壯窮丹素之妍奇怪備於刻削光華畢於圖彩願使靈心肸蠁神物奔防眞覺惟寂有感必通化爲淨土廣延徳眾心若琉璃法輪常轉灑甘露於大千照慈燈於曠劫

北齊三部一切經願文

三有分區四生稟性共遊火宅俱淪欲海所以法王當洲渚之運覺者應車乘之期導彼沈迷歸玆勝地自寶云西映法河東瀉甘露橫流隨風感授皇家統天尊道崇法拔羣品於有待驅眾生於不二所以刻檀作繢構石雕金徧於萬國塵沙數等復詔司存有事緇素精誠逾於皮骨句偈盡於龍宮金口所宣總勒繕寫各有三部合若干捲用此功徳心若虛空以平等施無思不洽借我願力同登上果【並廣明集】

章仇子陁【魏郡人齊武平中爲儒林學士】

上後主表【於時崇重佛法造制窮極傾竭府藏悉充福田子陁上疏凡十餘紙帝震怒禁錮經年周武平齊出之】

帝王上事昊天下字黎庶君臣夫婦綱紀有本自魏晉已來胡妖亂華背君叛父不妻不夫而姦蕩奢侈控禦威福坐受加敬輕欺士俗妃主晝入僧房子弟夜宿尼室【又云】臣不惶不恐不避鼎鑊輒沐浴輿櫬奉表以聞【廣明集】

馮衮【冀人通經解史齊時奉貢入臺皈依鄴下大覺寺釋惠光道俗來諮口隨說法終於光門】捧心論

諸行者不得信此無明昬心覓長覓短聴經學問嚴飾我心須識詐賊覓他過惡不求其長則吾我漸歇特須分疎勿迷自他我過常起熾然法界他道少過便卽瞠他常須看心自已多過若思量者𨿽在世間無有滋味終無歡心以味喪我何由有樂此心將我上至非想還下地獄常誘誑我如怨家如愛奴豈可學問長養賊心巧作細作使覓名利造疽妬也故經云常爲心師不師於心八歲能誦百嵗不行不救急也【續髙僧傳】

釋法上【姓劉朝歌人住相州定國寺周時卒】

答髙麗國丞相問法教始末事略【上齊時詔爲戒師髙句驪國大丞相王髙徳遣僧向鄴問法教始末敍略云釋迦文佛入湼盤來至今幾年又於天竺幾年方到漢地初到何帝年號是何又齊陳佛法誰先傳告從爾至今歷幾年帝逺請具注並問十地智論等人法所傳上答略云】

佛以姬周昭王二十四年甲寅歲生十九出家三十成道當穆王二十四年癸未之歲穆王聞西方有化人出便卽西入而竟不還以此爲驗四十九年在世滅度已來至今齊代武平十年丙申凡經一千四百六十五年後漢明帝永平十年經法初來魏晉相傳至今流布【續髙僧傳】

那連提黎耶捨【北天竺烏萇國人終隋西京太興善寺】

法勝阿毗曇心論序【大徳優婆扇多釋髙齊天竺三藏那連提黎耶捨譯】

今欲解釋阿毗曇心利益弟子故問曰不須解釋所以者何古昔論師已釋阿毗曇心利益弟子故不須釋答曰不然應須解釋所以者何古昔論師𨿽釋阿毗曇心太廣太略彼未學者迷惑煩勞無由能取我今離於廣略但先顯修多羅自性是故須釋問曰何故釋毗曇心利益弟子耶答曰彼中已說不顚倒法相釋不顚倒法相令彼覺悟眞實是故離諸過惡生諸功徳得勇猛第一義利問曰若如是者隨意解釋答曰我當解釋但諸師造論以吉爲初一切吉中三寶最勝是故本師爲顯三寶少分功徳故於論初先說此偈【大藏承字函】

釋文紀卷三十四

欽定四庫全書

釋文紀卷三十五

明梅鼎祚輯

後周【一】

文帝【姓宇文氏諱泰字黒獺代郡武川人仕魏大冢宰子閔帝簒魏追尊】

僧實爲昭三藏詔【實姓程咸陽靈武人周太祖以魏大統中下詔發談奏議事無不行按此周太祖尙未踐阼詔追稱也】

師目麗重瞳偏同虞舜背隆傴僂分似周公徳宇純懿軌量難模可昭三藏【續髙僧傳】

明帝【諱毓字統萬突文帝子】

修起寺詔

制詔孝感通神瞻天罔極莫不布金而構祗園流銀而成寶殿方知鹿苑可期鶴林無逺敢緣雅頌仰借莊嚴欲使功侔天地興歌不日可令太師晉國公總監大陟岵大陟屺二寺營造【廣明集】

武帝【諱邕字禰羅突文帝子弒明帝篡立】

二教鐘銘【並序】

天和五年歲次攝提五月丙寅造鐘一口冶昆吾之石練若溪之銅郢匠鴻罏化玆神器𨿽時屬蕤賓而調諧夷則故春秋外傳曰所以詠歌九則平民無二宣兩教同歸一揆金石防符天人咸契九宮九地遙徹洞三千大千逺聞邊際銀閣應供延法侶而尋聲金闕降眞仙冠而聴響式傳萬古乃勒銘雲實際遐曠通洞微化緣得業造理因機靈圖降彩慧日垂暉金河霧集銀澗雲飛【其一】九霄仙籙五嶽眞文智煙遐照禪林逺燻金皷入夢瓊鐘徹云音調冬立響召秋分【其二】二教並興雙鑾同振逺赴天霜遙虧地鎭陜河浮影漢溪傳韻聴響法聞聲起信【其三】般若無底重有門長開久暗永拔沈昬不求正覺莫防天尊惟全智海先度黎元【其四○廣明集】

曇崇爲周國三藏詔【崇姓孟咸陽人聲馳隴塞周武特所欽承下勑】

崇禪師徳行無玷精悟獨絕所預學徒未聞有犯當是以徳義故則眾絕形淸可爲周國三藏並任陟岵寺主【續髙僧傳】

敍廢立義命章【周承灮二年平齊便行廢教勑前修大徳並赴殿集武帝自升髙座敍廢立義命章淨影寺釋慧逺答詔抗論不從】

朕受天命寧一區宇世三教其風逾逺考定至理多愆陶化今並廢之然其六經儒教之政術禮義忠孝於世有宜故須存立且自眞佛無像遙敬表心佛經廣嘆崇建圖塔壯麗修造致福極多此實無情何能恩惠愚人向信傾竭珍財徒爲引費故須除蕩故凡是經像皆毀滅之父母恩重沙門不敬悖逆之甚國法不容並退還家用崇孝始朕意如此諸大徳謂理何如【廣明集】宣帝【諱贇字幹伯武帝子】

沙門安置行道詔【大成元年詳任道林下】

建風三寶尊重特宜修敬法化廣理可歸崇其舊沙門中徳行淸髙者七人在正武殿西安置行道

又勑【大象元年二月】

佛法大千古共崇豈有沈隠捨而不行自今已後王公已下並及黎庶並宜修事知朕意焉

陟岵寺行道詔【大象元年四月】

佛義幽深神奇大必廣開化儀通其修行崇奉之徒依經自檢遵道之人勿須剪髮毀形以乖大道宜可存須髮嚴服以進髙趣今選舊沙門中懿徳貞潔學業衝博名實灼然聲望可嘉者一百二十人在陟岵寺爲國行道擬欲供給資需四事無乏其民間禪誦一無有礙【並佛道論衡】

法藏爲陟岵寺主勑【法藏姓荀潁川人周武廢法先期入紫蓋山至大象元年下山謁帝下勑】

朕欲爲菩薩治化此僧旣從紫蓋山來正合朕意宜令長髮著菩薩衣冠爲陟岵寺主【續髙僧傳】

宇文防【字薩保文帝兄子封晉國公位大冢宰】

遺僧亡名書【亡名俗姓宋南郡人本名闕殆長富才華事梁元帝梁亡出家及歸周爲夏州三藏朝省以名器宇有經國之量或以恩威加之或以情異轉之曽無易節防遺書名答之防體其難拔乃與書迎還咸陽不知所終】

言念欽屬未敍企積道體休愈無虧慮耶蓋能仁處世志存匡救非先輪回獨尙玆善旣道亞生知才髙七步豈虛緇染沈流當途但靈廓妙理三業同臻冀思莫二皁白非感耳悕解偏執讚我時朝匪惟貞俗俱抽亦是彼我一貫故令往白念報雅懷

亡名答宇文防書

辱告深具懷抱寒暑異域苦樂殊心輒略常談且陳事實貧道稟質醜陋恆嬰疾惱因傴成恭惟道是務不曾妻息五十二年自捨俗緣十有五載萬人歸國皆停都邑羸病一僧獨流荒裔無罪可罰無能可使百慮九思是所未諭【文多不載又六不可十嘆息援據事敍綸貫始終書略結云】沙門持戒心口相應所六條若有一誑生則蒼天厭之死則鐵鉗拔之洋銅灌之仰戴三光行年六十不欺闇室況乃明世且鄕國殄喪宗戚衰亡貧道何人獨堪長久誠得收迹巖中攝心塵外支養殘命惇修慧業此本志也寄骸精舍乞食王城任力行道隨緣化物斯次願也如其不爾獨處丘壑安能憒憒久住閻浮地乎【大唐內典厭之下有云靈神殛之洋作融】

再與亡名書

法師秉心彌固棲遊世表圭啟運不屈伯夷之節蒼精禦歷豈損嘉遁之志今遣往迎【並續髙僧傳】

庾信【字子山南陽新野人仕梁防騎常侍入周進開府】

陜州農郡五張寺經藏碑

蓋聞如來說法萬萬恆沙菩薩轉輪生生世界豈直優波提捨只夜修多而已哉是以熙連禪河質多羅樹七處八會三淸四說皮紙骨筆木葉山花象負之所未勝龍藏之所不盡𨿽復銀函東度金防南翻秦景遙傳竺蘭私記譬猶得海水之一珠不下昆山之片玉若夫法云深藏師子雷音梵志往生聲聞說戒雪山羅漢之論鷲嶺菩提之法本無極際何可勝言農五張寺者南陽張元髙寓居此地昔者千金之族見徙五陵大姓之民移家六郡蓋其流也元髙五子負荷遺訓離經辧志並是成名入室生光咸能顯徳加以尊承慧業敬受法門兄弟同居共捨爲寺伽藍肇建卽以五張爲名是知城居趙信仍名趙信之城殿入蕭何卽號蕭何之殿加以象馬無恡衣裘是舍春園栁路變入禪林蠶月桑津回成定水平輿𨿽盛豈可獨擅二龍扶風最良不得專稱五馬寺主三藏大法師法映邑主洛州刺史張隆等財行法檀身心罄竭兼化鄕邑道俗數千敬造一切徳輪見成三百餘部瑯笈云書金繩玉檢削蒸栗之簡裝酸棗之珠並入香城咸封禪閣坐堂伏檻羌非湘水之神緑房紫菂足擬恭王之殿髙掌西望長河北臨鼎气常浮鑪煙咸起戶牖寥廓吹萬龍門之風梁棟崢嶸落實河源之樹僧徒雲集不逺燉煌之城學侶相奔更合華陰之市兩陜昔分實基王化二陵今阻翻馳羽檄虞公屈產交亂風塵召伯甘棠凋零霜露𨿽復兼能共治未遣渡河之獸烽柝是警實擾移闗之民是以法王禦世天人論道汲引四流周圓五怖故能調伏怨憎消除結縛法水津梁得無砥柱之難香山轍迹非復終南之險天子命我試守此邦墨突未黔孔席無暖才臨都尉之境卽有樓船之役旣而南風不競北道言旋幕府旣開邦君且止鄕俗耆老依然此別屬玆法事須余制文聊以課虛爲銘云爾

捨衛之國只樹之園三明極地八防窮源連河競說勝辧爭論波提東度秪夜南翻非空卽色離相無言達人止是獨悟重昬身𨿽系馬心避騰猿禪棲卻月義殿翔鵾回風香蓋反露珠幡西臨砥柱東背轘轅河鳴陽硤山響蘇門翔禽歌囀流澗弦喧度河余獸移闗舊村昔爲畿服今成塞垣城疑廣武地似樓煩爟烽並照像馬單奔無鐘襲莒有雨圍原不資十方誰釋三怨風傾地柱火及天元銀鉤永固金牒長存封君馬首方事南蕃言從楊僕請謝劉昆【劉昆用後漢劉昆虎渡河事英華攺劉琨誤】

秦州天水郡麥積崖佛龕銘【並序崖一作山】

麥積崖者乃隴底之名山河西之靈嶽髙峯尋云深谷無景方之鷲島迹遁三禪譬彼鶴鳴虛飛六甲鳥道乍窮羊腸或斷雲如鵬翼忽已垂天樹若桂華翻能拂日是以飛錫遙來度杯逺至疏山鑿洞郁爲淨土拜燈王於石室乃假馭風禮花首於山龕方資控鶴大都督李允信者借於宿植深悟法門乃於壁之南崖梯云鑿道奉爲亡父造七佛龕似刻浮檀如攻水玉從容滿月照曜靑蓮影現須彌香聞忉利如斯塵野還開說法之堂猶彼香山更對安居之剎昔者如來追福有報恩之經菩薩去家有思親之供敢緣斯義乃作銘曰

鎭地郁盤基幹峻極石闗十上銅梁九息百仞崖橫千尋松直陰免假道陽烏飛翼載�疏山穿龕架嶺糺紛星漢回旋光景壁累經文龕重佛影雕輪月殿刻鏡花堂橫鑴石壁闇鑿山梁雷乘法鼔樹積天香潄泉瑉谷吹塵石牀集靈眞館藏仙丹府芝洞秋房檀林春乳冰谷銀沙山樓石柱異嶺共云同峯別雨冀城余俗河西舊風水聲幽咽山勢崆峒法云常在慧日無窮方域芥盡不變天宮【並文苑英華】

王褒【字子淵瑯邪臨沂人仕梁左僕射入周終宜州刺史】

京師突厥寺碑

夫六合之內存乎方冊四天之下聞諸象教百億閻浮塵沙算而不盡三千日月世界數而無邊至於周星夕隕漢宮宵夢身髙梵世力減須彌應現十方分身百佛上極天中下窮地際轉法輪於稔國畱妙象於罽賓至於善見神通瓶沙瑞相波斯鑄金優塡雕木莫不歸依等覺回向佛乘棄形骸而入道捨國城而離俗突厥大伊尼溫木汗夏后余基惟天所置威加窮髮兵歷無革小大當戶左右賢王麟膠角觸之弓鷲羽射雕之箭跨蔥嶺之酋豪靡不從化逾天山之君長咸皆賔屬人惇信契國寶親鄰太祖文皇帝道被寰中化覃無外提羣品於萬福濟蒼生於六道大冢宰晉國公功髙寅亮位隆灮輔命司空而度地監匠人而置臬帶一條之逸陌面九市之通圖本緹錦雕楹礱密香隨微雨自灑風塵幡雜天花常調絲竹四禪大患淨界無毀六殊芬盡法身常住銘曰七華妙覺三空勝境意樹已雕心猿斯靜靈城偃色空衣滅影索隱窮源振衣提領

善行寺碑

蓋聞在天成像羣星仰於北辰在地成形百川趨於東海是知璿璣盈縮並運天樞江漢朝宗爭環地軸塵沙日月同渤澥之輪廻百億鐵圍等閻浮之數量章亥步驟豈盡世界之邊首忽微寧窮刧海之算象牛桷力方十行之堦梯免馬渡河譬三乘之等級定水壞須彌之山智炬燃金剛之剎敬表六和現沙門之進止永乘四教示聲聞之律儀至於千疊火然鵠林變色四禪災起鴿影傳輝羽林出使漢開濯龍之祀桑門傳譯晉防洛陽之拜【並藝文類眾】

周經藏願文

年月日某和南【云云】蓋聞九河疏迹防蘊靈丘四徹中繩書藏羣玉亦有靑丘紫府三皇刻石之文緑檢黃繩六甲靈飛之字豈若如來祕藏譬彼明珠諸佛所師同夫淨鏡鹿苑四諦之法尼園八犍之文香山巨力豈云能負以歲在昭陽龍集天井奉爲【云云】奉造一切經藏始乎生滅之教訖於泥洹之說論議希有短偈長行靑首銀函文玉匣陵陽餌藥止觀仙字闗尹望气裁受言未有龍樹利根看題不徧斯陀淺行同座未聞盡天竺之音窮貝多之葉灰分八國文徙罽賔石盡六銖書還大海仰願過去神靈乘玆道力得無生忍具足威儀又願國祚遐長臣民休慶四方內附萬福現前六趣怨親同登正覺【廣明集】

戴逵【廣明作晉戴逵誤續髙僧傳云時以逵卽晉譙國戴逵非也晉太元十二年徴逵不久卒梁大通三年命公方生經一百四十三載又非濟北明矣】

貽仙城慧命禪師書【慧命姓郭太原晉陽人深味禪心慧聲遐被居河陽仙城山善光寺有菩薩戒弟子濟北戴逵名髙諸國乃貽書於命命答之鼎按書有云渚宮淪廢將歷二紀又云及乎從仕畱連文翰則逵本仕梁元帝時梁亡歸周藝文有隋戴逵太子箴是復入隋或爲東宮官也】

菩薩戒弟子戴逵貽書仙城命師座下竊以渭淸涇濁共混朝宗之源松長箭短同秉堅貞之質幸賴含靈五常理宜範圍三教是以闕裏儒童闡理經於洙濟苦縣迦葉遷妙道於流沙𨿽牢籠二儀蓋限玆一世豈如興正法於鹿苑蕩妄想於鷲山半滿旣陳權實斯顯誠教有淺深人無內外禪師徳聲逺震行髙物表攝受四依因牧羊而成誦負笈千里歷龍宮而包括故能內貫九部總雪山之祕藏外該七略備璧水之典墳支遁天臺之銘竺眞羅浮之記曇賦七嶺汰詠三河寶師妙析莊生璩公著論爰集若吞云夢如指諸掌加以妙持淨戒如防明珠善執律儀譬臨懸鏡稟羅云之密行踵賔頭之福田撫挹定水便登覺觀髙防禪枝將逾喜捨是以不逺瀟湘來儀沔陸植杖龍泉仍爲精舍回車馬谷卽創伽藍鑿嶺安龕詎假聚沙成塔因山搆苑無勞布金買地開士云防袂似華陰法侶朋衝眾齊稷下禪室晨興時芳杜若支提暮啟暫入桃源香山梵響將阮嘯而相發日殿妙音與孫琴而齊韻紫蓋貞松仍麾上辧洪崖神井卽瑩髙心故以才堪買山徳邁同輦崇峯景行墻仞懸絕弟子業風鼔慮欲海沈形洎渚宮淪覆將歷二紀晝倦坐馳夜悲愕夢未能忘懷彼我歸軫一乘遣蕩胸襟朗開三達旣念鼠藤彌傷鳥系昔在志學家傳賜書五禮優柔三饜飫頗絕韋編構述余緒爰登弱冠捃摭百家及乎從仕畱連文翰𨿽未能探龍門而梯防稽賦鷦鷯而詠鸚鵡若求其一介亦髣髴古人但深悟聚泡情悲交臂常欲蟬蛻俗解貪味眞如一日鄖城訊修隗館屈膝情欣系韈遇同進履未盡開襟遽嗟飄忽尋望拂衣世网脫屣牽絲滄浪濯纓漢陰抱甕行餐九轉用遣幽憂漸悟三空將登苦忍仙梁觀玉不廢從師深澗折桃無妨請益所希彌天勝气乍酬鑿齒雁門髙論時答嘉賓冬暖如春願珍淸軌室邇人遐彌軫襟帶余辭殘簡望回金玉【正法續髙僧傳作法輪馬谷作駕首瑩作鎣邁作望】

釋慧命酬戴先生書

幽林沙門釋慧命酬書濟北戴先生夫一眞常湛徼妙於是同萬聖乘機違順以之殊迹是以西闗明道東野談仁雕朴攺工有無異軫今若括此二門原玆兩教豈不歸宗三轉會入五乘借淺之深資權顯實斯若池分四水始則殊名海控八河終無別味檀越幼挺奇才夙懷茂緒華辭卓世雅至參智涉五明學兼三教益矣能忘蹈顏生之逸軌損之爲道慕李氏之蹤𨿽復六經該廣百家繁富聖賢異派儒墨分流或事曠而文殷或言髙而防逺莫不納如瓶受說似河傾明鏡匪疲洪鐘任扣子建挹以奇文長卿恧其髙趣故𨿽秦楚分墟周梁攺俗白眉靑蓋龜玉之價弗逾棲鳳臥龍魚水之交莫異加以識鑑苦空志排塵俗形𨿽廊廟器乃江湖是以屬嘆牽絲興言世网辭同應陸調合張嚴嗟朱火之遽傳湣淸波之速逝方應濯足從道洗耳辭榮九轉充虛四禪排疾然後尋八正以味一眞解十纒而遣三患斯之徳也寧不至哉貧道識鏡難淸心塵易壅定慙華水戒非艸系才侔撤燭學謝傳燈內有愧於徳充外無狎於人世是以淹滯一丘寓形蓬栁端居千仞托志筠松測四序於風霜三旬於朓魄至乃夜聞山鳥仍代九成晝視遊魚聊追二子蓽戶敝衿旣在原非病朱門結駟亦於我如雲所嘆藤鼠易侵樹猿難靜勞想鷲頭倦思雞足至於林雕秋葉曽無獨覺之明谷響春鶯終切寡聞之嘆忽承來問曲見光譽幽气若蘭淸音如玉誠復溢目致歡而實撫膺多愧𨿽識謝天池未辧北溟之說而事同泥井慙聞東海之談所冀伊人於焉加我黃石匪遙結期明旦白駒可縶用永終朝善敬淸猷時因素札言不洗意報此何伸【並廣明集臥續髙僧傳作虯誤加作好終作今】

甄鸞

笑道論【並啟武帝天和四年廣集道俗親量三教優劣廢立勑司大夫甄鸞詳佛道二教鸞啟上笑道論三卷三十六條文極詳據事多激揚帝以爲傷蠧道士於殿庭焚之】

臣鸞啟奉令詳佛道二教定其先後淺深同異臣不揆疎短謹具錄以聞臣竊以佛之與道教迹不同出沒隠顯變通亦異幽微妙密未易詳度且一往相對佛者以因緣爲宗道者以自然爲義自然者無爲而成因緣者積行乃證守本則事靜而理均違宗則意悖而教僞理均則始終若一教僞則無所不爲案老子五千文辭義俱偉諒可貴矣立身治國君民之道富焉所以道有符書厭詛之方佛禁怪力背哀之術彼此相形致使世人疑其邪正此豈太道自然虛寂無爲之意哉將以後人背本妄生穿鑿故也又道家方術以升仙爲神因而誑惑偸潤目下昔徐福欺妄分國於夷丹文成五利妖僞於漢世三張詭惑於西梁孫恩搔擾於東越此之巨蠧自古稱誣以之匡政政多邪僻以之導民民多說惑驗其書典捲捲自違論其理義首尾無取昔行父之爲人也見有禮於其君者敬之如孝子之養父母見無禮於其君者惡之如鷹鸇之逐鳥雀宣尼云君子之事上也進思盡忠退思補過將順其美匡救其惡故上下能相親也春秋傳曰君所謂可而有否焉臣獻其可以去其否臣亦何人奉敕降問敢不實答其道徳二卷可爲儒林之宗所疑紕繆者去其兩端請量刪定案五千文曰上士聞道勤而行之中士聞道若存若亡下士聞道大笑之不笑不名爲道臣輒率下士之見爲笑道論三卷合三十六條三卷者笑其三洞之名三十六條者笑其經有三十六部戰汗上呈心魂失守周天和五年二月十五日前司毋極縣開國伯臣甄鸞啟

造立天地一

太上老君造立天地初記稱老子以周幽王徳衰欲西度闗與尹喜期三年後於長安市靑羊肝中相見老子乃生皇后腹中至期喜見有賣靑羊肝者因訪見老子從母懷中起頭鬢皓首身長丈六戴天冠捉金杖將尹喜化胡隠首陽山紫雲覆之胡王疑妖鑊煮而不熱老君大瞠考殺胡王七子及國人一分並死胡王方伏令國人受化髠頭不妻受二百五十戒作吾形像香火禮拜老子遂變形左目爲日右目爲月頭爲昆侖山髮爲星宿骨爲龍肉爲獸腸爲虵腹爲海指爲五嶽毛爲艸木心爲華蓋乃至兩腎合爲眞要父母臣鸞笑曰漢書雲長安本名咸陽漢祖定天下將都雒邑因婁敬之諫乃嘆曰朕當長安於此因爾名之周幽王未有何得老子預知長安與尹喜期乎又案三天正法混沌經云混沌之始淸气爲天濁气爲地便有七曜萬像之形其來久矣豈有化胡之後老子方變爲日月山川之類乎若爾者是則幽王之前天地未生萬物云何道經有三皇五帝三王乎然則天地起自幽王矣又造天地記云昆侖山髙四千八百里上有玉京山大羅山各髙四千八百里三山合則髙一萬四千四百里又廣說品雲天地相去萬萬五千里計紫微宮在五億重天之上是則髙於昆侖山數百萬里而老君以心爲華蓋肝爲靑帝宮脾爲紫微宮頭爲昆侖山不知老君何罪倒豎於地頭在下肝在上以顚倒故見亦倒乎以長安爲度闗之年幽王爲開辟之嵗將以化物詎可承乎

年號差舛二

道徳經序云老子以上皇元年丁夘下爲周師無極元年癸丑去周度闗臣笑曰古先帝王立年無號至漢武帝創起建元後王因之遂至今日上皇孟浪可笑之深又文始傳云老子從三皇已來代代爲國師化胡又云湯時爲錫壽子周初爲郭叔子旣爲國師應傳典籍何爲不述但列伊尹傅說呂望康邵之人乎而傳說者惟注老子爲柱下史道家注爲周師便是俗官如何史傳不說又上皇元年嵗在丁夘計姬王一代七百餘年未聞上皇之號檢諸史傳皆云老子以景王時度闗魯哀公十六年孔丘卒卽周敬王時敬王卽景王之子景王卽幽王之後一十餘世此則孔老同時而化胡經乃云幽王之日度闗不聞更返何得與孔子相見乎化胡又云爲周柱史七百年計周初至幽王止有三百餘年何得妄作然上皇之年道門詭號故靈寶云我於上皇元年半劫度人其時人壽萬八千嵗如何超取半劫前號將來近世用乎一何可笑且上皇無極並是無識穿鑿作者欲神其術仍以年號加日冀有信者從之又云代代爲國師葛洪神仙序中具說前聖人旣出匡救爲先而夏桀陵虐塗炭生民成湯武丁思賢若渴老子何以賢君不輔虐政不革修身養性自守而已期頤將及自知死至潛行西度獨爲尹說直令讀誦不勸授人身死闗中墳隴見在秦佚弔之三號而出究前傳經後人妄論𨿽曰尊崇翻成辱道

气爲天人三

太上三元品云上元一品天宮元气始凝三光開明靑黃之气置上元三宮第一宮名都元陽七寶紫微宮明則有靑元始陽之气總主上眞自然王宮靈寶上皇諸天帝王上聖大神其宮皆五億五萬五千五百五十五億萬重靑陽之气其中神仙官僚人眾各有五億五萬乃至如上萬重皆結自然淸元之气而爲人也其九宮重數官僚人眾皆同紫微臣笑曰三天正法經雲天光未朗蔚積未澄七千餘劫景始分九气存焉一气相去九萬九千九百九十里靑气髙澄濁混下降而九天眞王元始天王生於九气之中气結而形焉便有九眞之帝皆九天淸气凝成九字之位三元天人從气而生在洞房宮玉童玉女各三千而侍以天爲父以气爲母生於三元之君又案靈寶罪報品云太上道君禮元始天尊問十善等法於是天尊命召神仙各說因緣恆沙得道已成如來其未成者亦如恆沙又文始傳雲天堂對地獄善者升天惡者入地若如此說理則不然何者元始天王及太上道君諸天神人皆結自然淸元之气而化爲之本非修戒而成者也彼本不因持戒而成者何得令我獨行善法而望得之乎又案度人本行經云太上道君言我無量劫度人無數元始天尊以我因緣之勲賜我太上之號推此有疑如有無生成品云空爲萬物母道爲萬物父此則先有於道乃有眾生然此爲道之父非眾生所作道旣如此眾生何用修善而作乎又道生萬物生物之初是則始也我旣始生未有染習何得有六道四生苦樂之別乎又不可也又云眾生神識本來自有非道生者道旣能生萬物神識豈非物乎又不可也

結土爲人四

三天正法經云九气旣分九眞天王乃至三元夫人三元之君太上道君於是而形逮至皇帝始立生民結土爲像於曠野三年能言各在一方故有傖秦夷羌五情合徳五法自然承上眞之气而得爲人也臣笑曰三元品善惡業對皆由一身又文始傳云若淫盜不孝死入地獄受五苦八難後生六畜邊夷之中推此而言乖違太甚且皇帝土像之日經於三年上眞气入乃能言語此上淸之气與太上同源論先未有惡善何爲入土像中卽墮八難爲蠻夷乎此土爲像先亦無因云何造作之後乃有中邊之別乎又上眞之气爲癡爲黠若其癡也不應入土能言如其黠也應識五苦八難如何不樂善樂而貪爲苦難乎推此諸條可笑之深也

五佛並出五

文始傳云老子以上皇元年下爲周師無極元年乘靑牛薄板車度闗爲尹喜說五千文曰吾遊天地之間汝未得道不可相隨當誦五千文萬徧耳當洞聴目當洞視身能飛行六通四達期於成都喜依言獲之旣訪相見至罽賓檀特山中乃至王以水火燒沈老子乃坐蓮華中誦經如故王求哀悔過老子推尹喜爲師語王曰吾師號佛佛事無上道王從受化男女髠髮不娶於妻是無上道承佛威神委尹喜爲罽賓國佛號明光儒童臣笑曰廣說品云始者國王聞天尊說法與妻子俱得須陀洹果淸和國王聞之與羣臣造天尊所皆白日升天王爲梵天之首號中法師其妻聞法同飛爲妙梵天王后生罽賓號憤陀力王殺害無道中法師須化度之乃化生李氏女之胎八十二年剖左腋生而白首經三月乘白鹿與尹喜西遊隠檀特三年憤陀力王獵見便燒沈老子不死王伏便剃髮攺衣姓釋名法號沙門成果爲釋迦牟尼佛至漢世法流東秦又文始傳老子化胡推尹喜爲師而化胡消冰經云尹喜推老子爲師文始傳云吾師號佛佛事無上道又云無上道承佛威神委喜爲佛推此眾途師弟亂矣何名教之存乎又化胡消冰經皆言老子化罽賓身自爲佛廣說品憤陀力王老之妻也得道號釋迦牟尼佛卽秦漢所流者妙篇云老子入闗至天竺維衛國入於夫人淸妙口中至後年四月八日剖左腋而生舉手曰天上天下惟我爲尊三界皆苦何可樂者尋罽賓一國乃有五佛俱出一是尹喜號儒童者二是老子化罽賓者三老子之妻憤陀王號釋迦者四老子在維衛作佛亦號釋迦五白淨王子悉達作佛復號釋迦案文始傳云五百年一賢千年一聖今五佛並出不覺煩乎若言聖人能分身化物說經亦必多方何爲老化則多經惟二卷不變至於儒童尹喜憤陀佛經無聞於今但是白淨王子所說以此推之老喜爲佛虛妄可笑且老經祕說不許人聞前後相畨誠有逺意然老子能作佛止是一人道士不知奉佛惑之甚矣如父爲道人子爲道士豈以道人故而不認其父乎

五練生屍六

五練經云滅度者用色繒天子一匹公王一丈庶民五尺上金五兩而作一龍庶民用鐵五色石五枚以書玉文通夜露埋深三尺女靑文曰九祖幽魂卽出長夜入光明天供其廚飯三十二年還其故形而更生矣臣笑曰三元品中天地水三宮九府九宮一百二十曹罪福功行考官書之無有差錯善者益壽惡者奪算豈有不因業行直用五色繒而令九祖幽魂入光明天三十二年還故形耶不然之談於斯可見計五練之文出天地未分之前至今亦應用者則三十二年後穿冢而出耳目所知何爲羲皇已來不聞道士死屍九祖從地出者不然之狀又可笑也今郊野古冢亦有穴開焉非道士祖父更生之處乎亦可啟齒

觀音侍老七

有道士造老像二菩薩侍之一曰金剛藏二曰觀世音又道士服黃巾帔或以服帊通身被之偸佛僧袈裟法服之相其服黃帔乃是古賢之衣橫披加前兩帶者今悉削除學僧服像臣笑曰案諸天內音八字文曰梵形落空九靈推前天眞皇人解曰梵形者元始天尊於龍漢之世號也至赤明年號觀音矣又案蜀記云張陵避瘧丘社中得咒鬼之術自造符書以誑百姓爲大蛇所吞弟子恥之云白日升天陵子衡爲系師衡子魯爲嗣師以祖妖法惑亂天下漢書云劉焉以魯爲督義司馬遂殺漢中太守蘇固便得漢中鬼道化人時傳黃衣當王魯遂令其部眾攺著黃衣巾帔代漢之徵自爾至今黃服不絕像服沙門良可悲也且立身之本忠孝爲先子像父侍天地不立觀音極位大士老子不及大賢而令祖父立侍子孫是不孝也又襲張魯逆人之服是不忠也旣挾不忠不孝何足踵焉

佛生西陰八

老子序云陰陽之道化成萬物道生於東爲木陽也佛生於西爲金陰也道父佛母道天佛地道生佛死道因佛緣並一陰一陽不相離也佛者道之所生大乘守善道者自然無所從生佛防大生法地方也道會小坐法天圓也道人不兵者乃是陰气女人像也故不加兵役道作兵者可知道人見天子王侯不拜像女人深宮不干政也道士見天子守令拜者以干政爲臣僚也道防飲酒者無過也佛會不飲以女人飲酒犯七出也道防不齋以主生生須食也佛防持齋以主死死不食又以女人節食也道人獨臥以女人等守一也道士聚宿故無制也臣笑曰文始傳云道生東木男也佛生西金女也今以五行推之則金能刻木木以金爲官鬼金以木爲妻財推此則佛是道之官鬼道是佛之妻財也又云道生佛者理則不然陰陽五行豈有生金之木故知道不生佛道人大坐以是道之官府道士小坐以上逼於官也道人不兵租者以本王種故免也道士庶賤兵租是常道經若此若免兵租便違道教又靈寶大誡云道士不飲酒不幹貴如何故違犯大誡乎後之紜紜全無指的又云道士以齋爲死法故不齋者何不飽食終日養此形骸而興絕粒服气以求長生之術乎卒不見之終爲捕影之論矣又云道人獨臥道士聚宿據此合气黃書不亦妄乎

日徑不同九

文始傳雲天去地四十萬九千里日月直度各三千里周回六千里天地午子相去九千萬萬里夘酉西隅亦令轉形濟苦經云昆侖山髙一萬五千里臣笑曰依濟苦經雲天地相去萬萬五千里與前文始全所不同文始傳云日月周圍六千里徑三千里據法則圍九千里如何但止六千耶又天圓地方道家恆述今四隅與方等量則天地俱圓矣化胡云佛法上限止極三十三天不及道之八十一天上也又云昆侖山九重重相去九千里山有四面面有一天故四九三十六天第一重帝釋居之今計昆侖山髙一萬五千里而有九重重髙九千則髙八萬一千而言萬五千者何太乖角大可笑也

昆侖飛浮十

文始傳云萬萬億萬萬嵗一大水昆侖飛浮爾時飛仙迎取天王及善民安之山上復萬萬億萬萬嵗大火起爾時聖人飛迎天王及人安於山上臣笑曰濟苦經雲天地劫燒洞然空蕩淸气爲天濁气爲地乃使巨靈胡亥造立山川日月如前昆侖山飛浮容可迎人安山之上若天地洞然山爲火焚義不獨立如何迎取王人安山上乎又度人妙經云五億重天之上大羅之天有玉京山菑所不及計太上慈湣何不迎之以在玉京乎若看死不迎是不慈也若不能迎是欺詐也又度人本行經云道言我隨劫生死然太上道君居大羅之上菑火不及猶云隨劫生死自余飛仙如何迎取天王善人安於山上令免死者深大愚駭又可笑也

法道立官十一

五符經雲中黃道君曰天生萬物人爲貴也人身包含天地無所不法立天子置三公九卿二十七大夫八十一元士九州百二十郡千二百縣也膽爲天子大道君脾爲皇后心爲太尉左腎爲司徒右腎爲司空封八神及臍爲九卿珠樓神十二胃神十二三焦神三合爲二十七大夫四肢神爲八十一元士合之百二十以法郡數也又肺爲尙書府肝爲蘭臺府臣笑曰檢道經州縣之名文似近代所出古縣大而郡小見於春秋及周書洛誥今反以郡大於縣是則非春秋已前道經乎誣罔迷謬不可觀而可笑也

稱南無佛十二

化胡經云老子化胡王不受其教老子曰王若不信吾南入天竺教化諸國其道大興自此已南無尊於佛者胡王猶不信受曰若南化天竺吾當稽首稱南無佛又流沙塞有加夷國常爲劫盜胡王患之使男子守塞常憂因號男爲優婆塞女子又畏加夷所掠兼憂其夫爲夷所困乃因號優婆夷臣笑曰梵言南無此言歸命亦云救我梵言優婆塞此言善信男也優婆夷者云善信女也若以老子言佛出於南便雲南無佛者若出於西方可云西無佛乎若言男子守塞可名憂塞女子憂夫恐夷可名爲憂夷未知婆者復可憂其祖母乎如此依字釋詁醜拙困辱大可笑

鳥迹前文十三

洞神三皇經稱西域仙人曰皇文者乃是三皇已前鳥迹之始文章也又云三皇者則三洞之尊神大有之祖气天皇主气地皇主神人皇主生三合成徳萬物化生臣笑曰南極眞人問事品稱靈寶眞文三十六卷在玉京山臺玉室眞文大字滿中天地淪沒萬成萬壊眞文獨明此之眞文卽三洞文也三皇卽三洞之尊神必不在三洞之後爾時未有鳥獸何得云三皇已前鳥迹之始文也若以伏羲爲三皇者案淮南子云黃帝使倉頡覩鳥迹造文字此則止在黃帝之時何得云三皇已前鳥文之始乎

張騫取經十四

化胡經曰迦葉菩薩云如來滅後五百嵗吾來東遊以道授韓平子白日升天又二百年以道授張陵又二百年以道授建平子又二百年以道授千室爾後漢末陵遲不奉吾道至漢明永平七年甲子嵗星晝現西方夜明帝夢神人長丈六尺項有日光旦問羣臣傅毅曰西方胡王太子成道佛號明帝卽遣張騫等窮河源經三十六國至捨衛佛已湼槃寫經六十萬五千言至永平十八年乃還臣笑曰漢書云張陵者後漢順帝時人客學於蜀入鶴鳴山爲蛇所吞計順帝乃明帝七世孫理不在明帝之前百餘年也又云明帝遣張騫尋河源者此亦妄作按漢書張騫爲前漢武帝尋河源云何后漢明帝復遣尋耶不知騫是何長壽仙乎代代受使一何苦哉可笑其妄引也

日月普集十五

諸天內音第三宗飄天八字文曰澤落覺菩臺緣大羅千天眞皇人解曰澤者天中山名眾龍所窟落覺者道君之內名菩臺者眞人之隠號玉臺處澤山之陽三萬日月明其左右羅漢月夫人大劫旣交諸天日月防玉臺之下大千世界之分天下攺易大千洞然臣笑曰濟苦經云乾坤洞然之後乃使巨靈胡亥造山川中造日月昆山南三十兆裏復有昆山如是次第有千昆山名小千界復有千小千名中千界復有千中千名一大千世界計大千世界中有百億日月又經云大劫旣文天地攺易日月星辰無有存者若其普集則百億俱來何爲但三萬而至若余不集者爲是菑所不及爲是本界闕少若必少者地上凡人尙防日月之照天上福勝如何獨無照乎又日月之下乃是欲界下人不名大羅上界菑所不及今所不來者理在然乎將知造此經者惟聞大千之名迷於日月之數故其然哉

太上尊貴十六

文始傳稱老子與尹喜遊天上入九重白門天帝見老便拜老命喜與天帝相禮老子曰太上尊貴尅日引見太上在玉京山七寶宮出諸天上寂寂防防淸逺矣臣笑曰神仙傳云吳郡沈羲白日登仙四百年後還家說云初上天時欲見天帝天帝尊貴不可見遂先見太上在正殿坐男女侍立數百人如此狀明則知太上劣於天帝矣言太上尊貴治在眾天之上者妄也今據九天生神章太上住在都宮也其玉淸宮在都之上何重宮復在玉淸之上便髙都兩重矣而老子云太上治在眾天之上者何謬如斯

五穀命鑿十七

化胡經云三皇修道人皆不死上古之時天生甘露地生醴泉食飲長生中古世來天生五气地出五味食之延年下古世薄天生風雨地養百獸人捕食之吾傷此際故嘗百谷以食兆民於是三皇各奉粟五斗爲信求世世子孫不絕五穀生神州臣笑曰五符經云三仙王告皇帝曰人所以壽老者不食五穀故也大有經曰五穀刳命鑿臭五藏命促縮此糧入腹無希久壽汝欲不死腸中無屎五府經云黃精者三陽之气上入太淸之宮食之甘美又長生也未解老子何不嘗此而嘗五穀腐人之腸乎又三皇者皆神人也何以不令子孫王於長生之國而以五斗之谷請子孫王於神州求刳命腐腸之短壽乎又可笑也

老子作佛十八

妙內篇云老子入闗往維衛國入淸妙夫人口中後剖左腋生行七步曰天上天下惟我爲尊於是乃有佛法臣笑曰化胡經云老子化罽賓一切奉佛老曰卻後百年兜率天上更有眞佛托生捨衛白淨王宮吾於爾時亦遣尹喜下生從佛號曰阿難造十二部經老子去後百年捨衛國王果生太子六年苦行成道號佛字釋迦文四十九年欲入湼槃老子復見於世號迦葉在雙樹間爲諸大眾啟請如來三十六問訖佛便湼槃迦葉菩薩焚燒佛屍收取舍利分國造塔阿育王又起八萬四千塔卽以事推老子本不作佛若作佛者豈可老還自燒老屍而起塔耶且可一笑且老子諸經多雲作佛或作國師豈可天下國師與佛必待伯陽乎度人化俗要須李耳耶若云佛不能作要須道者從始气已來獨一老子不許餘人悟大道而爲國師耶是則老爲自伐惟我能也然佛經人人修行皆得佛果道經不述惟一老君如何佛教如此之道經如斯之隘乎且妄言虛述首尾無據蜀記張陵被蛇噉而注白日升天漢書劉安伏鉞乃言長生不死道家誣老子作佛詎可怪哉又造天地經云西化胡王老子變形而去左目爲日右目爲月案妙經云老子乘日精入淸妙口中是則老子乘一目之精而入口也計大道洞神何所不在乃要憑一精而入胎乎若必借精精依於首若乘頭入者兩眼俱來今乃乘一眼而入便成偏見之大道乎亦可笑也

敕使瞿曇十九

老子化胡歌曰我在捨衛時約敕瞿曇身汝共摩訶薩賫經來東秦歷洛神州界迫至東海間廣宣世尊法教授聾俗人與子威神法化道滿千年年滿時當還愼莫戀東秦無令天帝怒太上蹋地瞠臣笑曰案瞿曇者卽釋迦也化胡經云周莊本初三年太嵗丙辰白淨王子旣得正覺號佛釋迦老子見其去世恐人懈怠復下多羅聚落號曰迦葉親近於佛焚屍取骨起塔分布若如上文釋迦未生不得預遣瞿曇往東土也如其已生成佛者中間無容得受迦葉之約敕充千年之使乎豈有菩薩親侍於佛而敕佛爲使乎又周莊踐位止有一十五年元年乙酉全無丙辰本初之號何謬如斯足令掩耳亦使太上蹋地而瞠乎

事邪求道二十

度人妙經稱三界魔王各有歌辭誦之百徧名度南宮千徧魔王保迎萬徧飛升天空過三界登仙公又中精經道士受戒符籙置五嶽位設酒再拜臣笑曰觀身大戒云道學不得祠祀鬼神及向禮拜旣是欲界魔王未度諸有焉能誦通百徧度南宮耶又案三張之法春秋二分祭祀祠竈冬夏兩至同俗祠祀兵符社契軍將吏兵都無誡勸之文此之神社爲神爲道若是神者道士不拜如其道也不設酒脯豈有口誦魔言身行禮祭求出三界諒可悲夫

佛邪亂政二十一

化胡經云佛興胡域西方金气剛而無禮神州之士效其儀法起立浮圖處處專尙佛經背本趣末言辭迂蕩不合妙法飾雕金像以誑王臣致天下水旱兵革相伐不過十年菑變普出五星失度山河崩竭王化不平皆由佛亂帝主不事宗廟庶人不享其先所以神只道气不可復理臣笑曰智慧罪根品云元始天尊曰我於上皇元年半劫度人延命萬八千年我去後人心頽壞淫祀邪神殺生禱祈更相殘害自取夭傷壽無定年以此推之淫祀邪神萬神歡喜气與道合應獲福利云何命促壽無定年又漢明已前佛法未行道气隆盛何乃兵戈屢作水旱相尋雨血山崩饑荒薦集更有桀紂炮烙生靈自明帝後佛法行來五百餘年寧有妖菑虐政甚於前者以今驗古誰有誑欺事彰竹帛不可掩也鸞乃庸疎頗尋兩教道法謙退行僞以顯佛眞佛法澄正存理而開物性若不如此通道則可笑殺人

戒木枯死二十二

老子百八十戒重律云吾戒大重向樹說之則枯向畜說之則死又靈寶經云素之道古人修之延年益壽今人修之消年損命又道士受三五將軍禁厭之法有怨憎者癲狂損命又度國王品東方開明招眞神身著黑衣有赤文足廣百步頭拄天上食邪魔口容山朝食五百暮噉三千十十五五合衣吞臣笑曰三元大戒雲天尊說十戒十善等法無量人得道戒云不得懷惡心聞戒不信生謗生謗皆得罪今樹木無情不慮獲罪起謗何須戒之令枯若必枯死此則有知若有知者聞法應悟然無此理何用斯言公知今人修則損命菑毒已行大道寛容檢而不檢致令殃延後代而不收錄之耶又案三張之術畏鬼科曰左佩太極章右佩昆吾鐵指日則停空擬鬼千里血又造黃神越章殺鬼朱章殺人或爲塗炭齋者黃土泥面驢輾泥中懸頭著柱打拍使熟自晉義熙中道士王公期除打拍法而陸修靜猶以黃土泥額反縛懸頭如此淫祀眾望同笑又案漢婕妤帝疑其詛對曰若鬼神有知不受無理之詛如其無知請之何益故不爲此以事推測常人之智尙識達之況鬼有靈聰明正直而受愚厭者未之有也今觀其文詞義無取有同俗巫解奏之曲何期大道若此容而不非乎將不耽嗜糟汁湎淫終嵗以理推誠豈得爾耶

北方禮始二十三

依十戒十四持身經云北方禮一拜北方爲始東向而周十方想見太上眞形臣笑曰文始傳云老子與尹喜遊天上喜欲見太上老曰太上在大羅天玉京山極幽逺可遙禮闕遂不見而還以此推之都玉京太上所住今在上方何不以上爲首而浪禮北方耶然道生東陽也何不從東方爲始佛生西陰也北亦陰也前已鄙之今復尊重而前禮乎又罪根品云太上道君同陽館中稽首禮元始天尊問十善等法此戒乃天尊所說何以不禮天尊而想見太上乎捨本逐末誰之咎也

害親求道二十四

老子消冰經云老子語尹喜曰若求學道先去五情一父母二妻子三情色四財寶五官爵若除者與吾西行喜精鋭因斷七人首持來老笑曰吾試子心不可爲事所殺非親乃禽獸耳伏視七頭爲七寶七屍爲七禽喜疑反家七親皆存又造立天地記云老子化胡胡王不伏老子打殺胡王七子國人一分臣笑曰三元誡云道學不得懷挾惡心不孝父母不愛妻子計喜所殺父母如知是幻何得懷疑反視如其實心依誡懷惡已犯重罪何況斬二親之首乎又胡王不伏殺其七子亦以甚矣又殺國人一分何斯不仁之深乎若作法於後代則令求道者皆殺二親妻子矣又不可以一王不伏而濫誅半國之人乎進退二三可笑怪也

延生年符二十五

三元品云紫微宮有延生符爪書八方則八气應之便成人毀符以燒者人隨煙化爲气其文四萬劫一出臣笑曰文始傳云萬萬億億嵗一大水昆侖飛浮有仙飛迎天王善人安之山上乃至前萬萬嵗天地混沌如雞子黃名曰一劫按大水之日天人不死不應迎之山上又濟苦經云乾坤洞然之後潰然空蕩計一劫之時人物不存其延生符四萬劫乃出豈可四萬劫中絕無天人幽幽防防何其逺也又萬萬止是一億億止是一兆止言一億兆年而云萬萬億億者蓋新學造經不知數之大小耳

椿與劫齊二十六

洞東方靑帝頌曰九五不常居天地有傾危大劫終一椿百六乘運回臣笑曰大水旣漂昆侖飛浮後有大火金鐵融地無艸乃至萬萬億嵗天地如雞子黃總名一劫然椿是世木以世火燒之則灰值劫火便絕而言大劫齊椿者一何謬歟亦可笑矣

隨劫生死二十七

如度命妙經云大劫交周天崩地淪欲界滅無太平道經佛法華大小品周遊上下十八天中在色界內至大劫交其文乃沒其玉淸上道三洞神經眞文玉字出於元始在二十八天無色界上大羅玉京山臺菑所不及故自然之文與運同生同滅能奉之七祖生天轉輪聖王代代不絕臣笑曰度人本行經云道言自元始開光已來赤明元年經九千餘億劫度一恆沙眾生爾後至上皇元年度人無量我隨劫生死世世不絕恆與靈寶同出經九劫終九气攺運托胎洪氏積三千餘年至赤明開通嵗在甲子誕於扶力蓋天復與靈寶同出度人元始天尊以我因緣賜我太上之號在都玉京以此推之眞文在玉京之山菑所不及而云自然之文與運同生同滅同生同滅豈非菑也又云我與靈寶同時出沒又云我隨劫生死計靈寶運滅太上隨亡而雲長生不死此爲妄也又玉京在眾天之上菑所不及理合可疑一切形色無有存者玉京玉臺斯爲色界色界非常玉京豈存又赤明甲子之號殊同河漢之實矣

服丹金色二十八

神仙金液經云金液還丹太上所服而神今燒水銀還復爲丹服之得仙白日升天求仙不得此道徒自苦耳【燒丹成水銀燒水銀成丹故曰還丹】昔韓終服之面作金色又佛身黃金色者蓋道法驗也令身內外剛堅如金故號佛金剛身也臣笑曰文始傳云太上老子太一元君此三聖亦可爲一身金液經云太一者惟有中黃丈夫及太一君此二仙人主也飲金液升天爲天神調陰陽矣尋韓終未服金液止是常人旣服升天卽老君是也而老君爲太上萬眞之主何所不能而乃須服金液後調陰陽乎又太一大神成者多少調陰陽者復須幾人若言服者皆得何其多耶又丹與水銀徧地皆有火燒成丹作之不難何爲道士不服白日升天爲天仙之主而辛苦叩齒虛過一生良可哀哉若不服者明知爲丹所悞故捕影之談耳又云佛身金色由丹所成此乃不須行因一任丹得邪見之重可爲悲矣

攺佛爲道二十九

妙眞偈云假使聲聞眾其數如恆沙盡思共度量不能測道智臣笑曰此乃攺法華佛智爲道智耳自余並同諸文非一昔有問道士顧歡歡答靈寶妙經天文大字出於自然本非法華乃是羅什妄與僧肇攺我道經爲法華也且靈寶偸於法華可誑東夏法華之異靈寶不殊西域今譯人所出不爽經文以此推之故知偸攺爲靈寶且佛經博約詞義宏深千卷百部無重文者不同老經自無別計倚傍佛經開張捲部且五千之文全無及佛佛之八藏亦不論道自余後作皆竊佛經後自明之不廣其類是以古來賢達諷誦佛經至今流傳代代不絕道法必勝何不誦持舉國統括誦道誰是是故知非可爲準的

偸佛因果三十

度王品雲天尊告純陀王曰得道聖眾至恆沙如來者莫不從凡積行而得也十仙者無數亦有一興而致一仙位復有積劫而登由功髙則一舉功卑則十升有十階級從歡喜至法云相好具足於是諸王聞說卽得四果又度身品尼�子於天尊所聞法獲須陀洹果又文始傳老子在罽賓彈指諸天王羅漢五通飛天俱至遣尹喜爲師得道菩薩爲老子作頌臣笑曰佛之與道教迹不同變通有異道以自然爲宗佛以因緣爲義自然者無爲而成因緣者積行乃證是以小乘列四果之梯大乘有十等之位從凡入聖具有經論未知道家所引四果十仙名與佛同修行因緣未見其說然道家所修吸气沖天飲水證道聞法飛空餌艸尸解行業旣殊證果理異但說天有五重或三千六千或八十一天或六十大梵或三十六天或三十三天或五億五萬餘天或九眞天王九气天君四方气君三元三天九宮天曹玉淸太有都紫微三皇太極諸如此類理有所緣豈有虛張自取矯異請說此天爲重爲橫爲虛爲實服何丹艸而獲此天脫所未詳則徒爲虛指更來可笑矣

道經未出言出三十一

案都道士所上經目取宋人陸修靜所撰者目云上淸經一百八十六卷一百二十七卷已行始淸已下四十部五十九卷未行於世檢今經目並云見存乃至洞經一十五卷猶隠天宮今檢其目並注見在臣笑曰修靜宋明帝時人太始七年因敕而上經目旣云隠在天宮爾來一百餘年不聞天人下防不見道士上升不知此經從何至此昔文成書以飯牛詐言王母之命而黃庭元陽以道換佛張陵創造靈寶吳赤烏時始出上淸起於葛宋齊之間乃行鮑靚造三皇事露而被誅文成書飯牛致戮於漢世今之學者又踵其術又可悲乎漢書張魯祖父陵桓帝時造符書以惑眾受道者出米五斗俗謂米賊陵傳子衡衡傳子魯號曰三師三人之妻爲三夫人皆云白日升天初受道名鬼卒後號祭酒妖鄙之甚穿鑿濫行皆此例矣

五億重天三十二

文始傳雲天有五億五萬五千五百五十五重地亦如之厚一萬里四角有金柱金軸方圓三千六百里神風持之以四海爲地脈天地山川河漢通气風雲皆從山出臣笑曰三天正法經雲天光未明七千餘劫景始分九气存焉九眞天王元始天王稟自然之置九天之號上中下眞眞爲一元元有三天上元宮卽太上大道君所治計一天相去九萬九千九百九十里則九天相去七十九萬九千九百二十里一里有三百步一步有六尺則有一十四億三千九百八十五萬六千尺以五億重天分之則天天相去二尺豈有厚萬里之地上載二尺之天乎文始傳云老子引四天王大眾皆身長丈六短者丈二計人大而天小何以自容常臥不起愕然大怪

出入威儀三十三

中經說道士執簡者用金玉廣一寸長五寸五分執之爲況中古王執朝君師下古金玉隠執雜木長九寸名爲手簡執以去慢誡於道士若入王宮聚落人室在捨外十步著巾帔執簡而入勿有側背出捨外脫巾帔著素服行勿自顯損道法若入俗冢整威儀執簡坐勿使俗怪道士行百里外執杖巾帔香罏銅鑵鉢盂出家之具自隨威儀具足得十種功徳臣笑曰自然經云道士巾褐帔法褐長三丈六尺三百六十寸法年三十六旬年有三百六十日一身兩角角各有六條兩袖袖各六條合二十四條法二十四气二帶法陰陽中兩角法兩儀乃至冠法蓮華巾也自然經旣有科律何以不依乃法張魯黃巾之服違律而無識也

道士奉佛三十四

化胡經云願采優曇華願燒栴檀香供養千佛身稽首禮定光又云佛生何以晚泥洹何以早不見釋迦文心中大懊惱又大戒云道學當念遊大梵流景宮禮佛臣笑曰敷齋經天尊令右眞人曰釋迦文以轉輪生死法化世使天老右眞人以仙度之道不死之大法又老子序云道主生佛主死道忌穢佛不忌道屬陽生忌穢佛則反之據此淸濁天分死生大判何爲不念淸虛大道而願生死穢惡佛乎故昔殷太宰問孔子聖人孔答三皇五帝三王及某俱不聖也西方之人有聖者焉故知孔子以佛爲聖不以道爲聖也化胡經雲天下大術佛術第一升云吾師化遊天竺符子曰老氏之師名釋迦文此道齊經又云稱仙梵天稱佛隠文外國讀經多是梵天道士所好梵卽佛也此卽學佛久矣由稱梵也又靈寶三十二天大梵隠語天各八字誦之萬徧卽飛行七祖同升南宮此又道士學佛之證也然道士止知學梵亦不知梵是何佛愚而信之亦應有福不知可笑以不

道士合气三十五

眞人內朝律云眞人日禮男女至朔望日先齋三日入私房詣師所立功徳陰陽並進日夜六時此諸猥雜不可聞說又道律云行气以次不得任意排醜近好抄截越次又子曰不鬲戾得度世不嫉妬世可度陰陽合乘龍去云云臣笑曰臣年二十之時好道術就觀學先教臣黃書合气三五七九男女交接之道四目兩舌正對行道在於丹田有行者度厄延年教夫易婦惟色爲初父兄立前不知羞恥自稱中气眞術今道士常行此法以之求道有所未詳【一作諍誤】

諸子道書三十六

都經目云道經傳記符圖論六千三百六十三卷二千四十卷有本須紙四萬五十四張其一千一百餘卷經傳符圖其八百八十四卷諸子論其四千三百二十三卷陸修靜錄有其數目及本並未得臣笑曰道士所上經目陸修靜目中見有經書藥方符圖止有一千二百二十八卷本無雜書諸子之名而道士今列二千餘卷者乃取漢藝文志目八百八十四卷爲道之經論據如此狀理有可疑何者至如韓子孟子淮南之徒並不言道事又有八老黃白之方陶朱變化之術翻天倒地之符辟兵殺鬼之法及藥方咒厭得爲道書者可須引來未知連山歸藏易林太黃帝金匱太公六韜何以不在道書之例乎修靜目中本無諸子今乃乘安不知何據且去年七月中道士所上經目止注諸子三百五十卷爲道經今云八百餘卷何以前後不同又人之有惡惟恐人知己之有善慮人不見故道士自書云不受道戒者不得讀道經卽如此狀恐人知其醜乎若以諸子爲道書者人中諸子悉須追取何得遺之且道士引例我老子道徳本是諸子今尊爲經流例相附有何過歟若爾則知老子黃子諸子之流如何得與儒流七經而相抗乎班固先六經後二篇序道爲中上賢類斯實錄矣又陶朱者卽範蠡也旣事越王勾踐君臣因吳石室嘗屎飲尿亦以甚矣今尊崇其術不亦昧乎又蠡子被戮於齊何爲不行父術變化而自免乎又造天地經老子托幽王皇后腹卽幽王之子也身爲柱史卽幽王之臣也化胡經云老子在漢爲東方朔若審爾者幽王爲犬戎所殺豈可不授君父與神符令不死乎又漢武窮兵疲役中國天下戶口至減太半老子爲方朔者何忍不與辟兵辟穀之符厭人咒鬼之方以防漢國乎眼看流獘若此無心取救將非欺誑之謬乎又統收道經目錄乃有六千餘卷覈論見本止有二千四十卷餘者虛指未出將非鉛墨未備致經本未成乎自余孟浪紛綸無足更廣【廣明集】

釋文紀卷三十五

欽定四庫全書

釋文紀卷三十六

明梅鼎祚輯

後周【二】

釋曇積

諫周太祖沙汰僧表

僧曇積白皇帝太檀越徳握乾坤心懸日月照燭無私之道捲舒不測之化能威臨皁白悲及僧尼控引綱示之出路欲使淸升練行顯迹於明時寡徳沙門恥還於素俗爰降明詔責其試藝頒下諸州問其課業竊惟入道多端諒非一揆依相驗人有五理不足何哉或有僧尼生年在寺節儉自居願行要心不犯諸禁燒香旋塔頂禮殷勤合掌低頭忘寢忘食但受性愚鈍於誦讀無緣習學至苦而不得下字今量所告意須文誦聰者爲是重審試僧不退實行爲是正意偏望取其明快且實而不聰行之本也聰而不實智之相也若用爲有業是不求備於一人若實爲非僧便責知於滿足大覺智慧不可思議諸所爲法天人頂受況在凡夫輒思攺易羣聖自言種種神變於斯大法不能加減大人出世識本知機巧妙多方化人以漸眾生根行各各不同令聖說經互差不一內外相通亦無乖異又如孔子領徒三千達者七十有二升堂入室莫過數人自余已外豈容斥逐今州郡縣各有學生徳及顏回詎幾人也可以不及顏回廢郡不立可以無徳頑僧並令還俗不及顏回者猶勝於野人無徳頑僧者猶勝於外道伏此二途不足一也或有專歸樹下擎錫持盂望中而餐正命自活名聞頓舍利養無心理觀除煩遂闕文誦論其人入道則內業有餘究其文解則相功不足何必聚眾京華悉是徳僧孤拔林野咸非行士故果有生熟不可以色相而啖人有出沒不可以形名而取敢自三思不足二也或有營經造像厲力積年修補伽藍憂勤累嵗捨身濟物不以寒苦經心施藥與人不以饑貧易志但無聰力日誦不過一言旦夕棲棲日讀不盈數紙準其回向則善不空施徵其發趣則佛之眞子今無辜退俗是枉濫行人直性頓非不足三也佛說僧是福田理難損抑𨿽可年末形凡而法服尊重豈容朝施暮奪自加薦毀愛惡無常豈責其得失於一人之上置不恆之式於十二衝典恐不合聖心甚乖大趣上損慈悲下虧正化惟畏後世相傳受誣僧之謗不足四也今大周大國僧尼未幾寺捨列然有盈萬數隻應招延二部溢滿其間動梵鳴鐘爲國行道方便窮其長短曲覓愆非黜放還民使棟梁空曠若他方異國逺近聞知疑謂求兵於僧眾之間取地於塔廟之下深誠可怪但頑僧任役未足加兵寺地給民豈能富國深不頓除性由漸顯一切眾生具諸煩惱若頓遣圓修是滅佛法匪直損身魔必得便何者一向純善精加供養一向純惡退令還俗此言所見深滅三寶若麤細等看魔難得便何者純善退麤成眾麤眾之人猶生物善經文道理莫問麤細之行惟不還俗終成佛子進退三思不足五也貧道餘年賤質寄命闗右欽化承恩得存道業是以呻吟防杖送此丹誠忓忤之愆伏增戰越敬白【廣明集】

釋亡名【見前】

寶人銘【名以稱謂廣流藏景難伏誓心棲閒放無事乃著寶人銘】

餘十五而尙文三十而重勢位值京都喪亂冠冕淪沒海內知識零落殆盡乃喟然嘆曰夫以回天倒日之力一旦早雕岱山磐石之固忽焉燼滅定知世相無常浮生虛僞譬如朝露其停幾何大丈夫生當防魔死當飼虎如其不爾徒生何益不如修禪定足以養志讀誦經足以自娛富貴名譽徒勞人耳乃棄其簪弁剃其須髮衣衲杖錫聴講談戰國未寧安身無地自厭形骸甚於桎梏思絕苦本莫知其津大乘經曰如說行者乃名是聖不但口之所言小乘偈曰能行說爲正不行何所說若說不能行不名爲智者所以顏回好學勤攺前非季路未修懼聞後語功勞智擾役神傷命爲道日損何用多知誓欲枯木其形死灰其慮防此患累以求虛寂乃作絕學箴又名息心讚擬夫周廟其銘曰

法界有如意寶人焉九緘其口銘其膺曰古之攝心人也誡之哉誡之哉無多慮無多知多知多事不如息意多慮多失不如守一慮多知散知多心亂心亂生惱志散妨道勿謂何傷其苦悠長勿言何畏其禍鼎沸滴水不停四海將盈纖塵不拂五嶽將成防末在本𨿽小不輕闗爾七竅閉爾六情莫窺於色莫聴於聲聞聲者聾見色者盲一文一藝空中小蚋一伎一能日下孤燈英賢才藝是爲愚蔽捨棄淳朴耽溺淫麗識馬易奔心猿難制神旣勞役形必損斃邪徑終迷修途永泥莫貴才能是曰惽懜誇拙羨巧其徳不名厚行薄其髙速崩徒舒翰捲其用不恆內懷防伐外致怨憎或談於口或書於手邀人令譽亦孔之醜凡謂之吉聖以之咎賞悅暫時悲憂長久畏影畏迹逾走逾劇端坐樹陰迹滅影沈厭生患老隨思隨造心想若滅長死長絕不死不生無相無名一道虛寂萬物齊平何勝何重何劣何輕何賤何辱何貴何榮澄天愧淨皎日慙明安夫岱嶺固彼金城敬貽賢哲斯道利貞【續髙僧傳法苑珠林防校艸傳作早所以作至於窺作視莫貴珠林作英賢長死作生死岱嶺作岱嶽蚋疑作蟁方叶韻】

衛元嵩【本河東人家成都出家野安寺爲亡名弟子見續髙僧傳】

上武帝論釋書【元嵩梁末爲僧佯狂浪宕周平蜀入闗天河二年上書帝後竟廢佛自此還俗】

唐虞無佛圖而國安齊梁有寺捨而祚失者未合道也但利民益國則防佛心耳夫佛心者大慈爲本安樂含生終不苦役黎民防恭泥木損傷有識防益無情今大周啟運逺慕唐虞之化無浮圖以治國而國得安齊梁之時有寺捨以化民而民不立者未合道也若言民壞不由寺捨國治豈在浮圖但教民心合道耳民合道則國安道滋民則治立是以齊梁竟像法而起九級連云唐虞憂庶人而累土階接地然齊梁非無功於寺捨而祚不延唐虞豈有業於浮圖而治得久而大周啟運繼歷膺圖總六合在一心齊日月而雙照養四生如厚地覆萬姓同天實三皇之中興嗟兆民之始遇成五帝之新立慶黎庶之逢時豈不慕唐虞之勝風遺齊梁之末法嵩請造平延大寺容貯四海萬姓不勸立曲見伽藍偏安二乘五部夫平延寺者無選道俗罔擇親疎以城隍爲寺塔卽周主是如來用郭邑作僧坊和夫妻爲聖眾推令徳作三綱遵耆老爲上座選仁智充執事求勇略作法師行十善以伏未寧示無貪以斷偸劫是則六合無怨紂之聲八荒有歌周之詠飛沈安其巢穴水陸任其長生【廣明集】

任道林【佛道論衡云前僧任道琳】

敍辧周武帝除佛法詔

周建徳六年十一月四日上臨鄴宮新殿內史宇文昻上士李徳林收上書人表於時任道林以表上之上士覽表曰君二教也聖主機辯特難酬答可思審之對曰主上鋒辯名流十方林亦早聞矣正以聞辯故來得辯無爽云云乃引入上階禦座西立

詔曰卿旣上事助匡治政朕甚嘉尙可條別目申勿廣詞費林乃上安撫齊余省減賦役事帝備納之又曰林原誓佛道向且專論俗政似欲諂附宮父其實天心防法自釋氏訓權應無方智力髙奇廣宣正法救玆五濁特拔三有人中天上六道四生莫不皈依回向受其開悟自漢至今逾五百載王公卿士遵奉傳通及至大周頓令廢絕陛下治襲前王化承後帝何容偏於佛教獨不師古如其非善先賢久滅如言有益陛下可行廢佛之義臣所未曉

詔曰佛生西域寄傳東夏原其風教殊乖中國漢魏晉世似有若無五胡亂治風化方盛朕非五胡心無敬事旣非正教所以廢之奏曰佛教東傳時過七代劉淵簒晉元非中夏以非正朔稱爲五胡其漢魏晉世佛化已宋趙苻燕久習崇盛陛下恥同五胡盛修佛法請如漢魏不絕其宗

詔曰佛義𨿽廣朕亦嘗覽言多虛大語好浮奢罪則喜推過去無福則指未來事者無徵行之多惑論其勸善未殊古禮研其斷惡何異俗律昔嘗爲廢所以暫學決知非益所以除之奏曰理深語大非近情所測時逺事深寧小機欲辧豈以一世之局見而拒久逺之通議方迷忽悟不亦過乎是以佛理極於法界教體通於外內談行自他俱益辧果常樂無爲樹徳恩隆天地受道廣利無邊見奇則神通自在布化則萬國同歸救度則怨親等濟慈愛則有識無傷戒除外惡定止內心非慧照古今智窮萬物若家家行此則民無不治國國行此則兵戈無用今𨿽不行何處求益因重奏曰臣聞孝者至天之道順者極地之養所以通神明光四海百行之本孰先此孝昔世道將傾魏室崩壞太祖奮武補天夷難創啟王業陛下因斯鴻緒遂登皇極君臨四海徳加天下追惟莫大終身無報何有信已心智執固自解倚恃爪牙任從王力殘壞太祖所立寺廟毀破太祖所事靈像休廢太祖所奉法教退落太祖所敬師尊且父母牀幾尙不敢損虧況父之親事輒能輕壞國祚延促弗由於佛政治興毀何闗於法豈信一時之慮招萬世之譏愚臣冒死特爲不可

詔曰孝道之義寧非至極若專守執惟利一身是使大智權力反常合道湯武伐主仁智不非尾生守信禍至身滅事若有益假違要行儻非合理𨿽順必翦不可防已一名令四海懷惑外乖太祖內潤黔元令沙門還俗省侍父母成天下之孝各各自活不惱他人使率土獲利捨戎從夏六合同一卽是揚名萬代以顯太祖卽孝之終也何得言非奏曰若言壞佛有益毀僧益民昔太祖康日鑑萬理智括千途必佛法損化卽尋除蕩寧肯積年奉敬興徧天下又佛法存日損處是何自破已來成何利潤若實無益寧非不孝

詔曰法興有時道亦難準制由上行王者作則縱有小利尙須休廢況佛無益理不可容何者敬事無徵招感無效自救無聊何能益國自廢已來民役稍希租調年增兵師日盛東平齊國西伐妖戎國安民樂豈非有益若事有益太祖存日屢嘗討齊何不見獲朕壞佛法若是違害亦可亡身旣平東夏明知有益廢之合理義無更興奏曰治國立政惟貴於道制化養民寧髙於徳止見道消國喪未有兵彊祚久是以虐紂恃眾禍傾帝業周武修徳福集皇基夫差驕戰遂至滅身勾踐以道危而更安以此論之何闗壞佛退僧方平東夏直是毀佛當此托定之時偶然斯防妄謂壞法有益若爾湯伐有夏文王滅崇武王誅紂秦並天下赤漢滅項此等諸君豈由壞佛自後交論譏毀人法或以抗禮君親或謂妄稱佛性或譏辧析色心或重見作非業或指身本陰陽林皆隨難消解帝𨿽構難重疊三番五番窮理盡性林則無疑不遣有難斯通

帝曰卿言業不乖理凡有入聖之期性非業外道有通凡之趣此則道無不在凡聖該通是則教無孔釋虛崇如是之言形通道俗徒加剃翦之飾是知帝王卽是如來宜停丈六王公卽是菩薩省事文殊耆年可爲上座不用賓頭仁惠眞爲檀度豈假棄國和平第一精僧寧勞布薩貞謹卽戒木叉何必受戒儉約實是少欲無假頭陀蔬食至好長齋豈煩斷谷放生妙同無我何借解空忘功全過大乘寧希般若文武直是二智不觀空有權謀終成巧便豈待變化加官眞爲授記無謝證果爵祿交獲天堂何待上界罰戮見感地獄不指泥犁以民爲子可爲大慈四海爲家卽同法界治政以理何異匡救安樂百姓寧殊拔苦翦罰殘害理是防魔君臨天下眞成得道汪汪何殊於淨土濟濟豈謝於迦維卿懷異見妄生偏執卽事而言何處非道奏曰伏承聖防義博言深融道混俗移專散執乃令觸處乘眞有情俱道物我咸適千徒齊一美則美矣愚臣尙疑若使至道惟一則無二可融若理恆外內則自可常別若一而非一則半是半非二而無二則乍道乍俗是則緇素錯亂儒釋失序外內交雜上下防倫何直逺沈淸化亦是近惑氓俗是以陰陽同气生殺恆殊天地齊形髙卑當異不可以其俱形而使地動天靜或者見其並气而令陰生陽殺卽事永無此理虛言難可成用所以形齊气一可得言同生殺髙卑義無不別故使同而不同一而不一道俗之理有齊無與無爲自別又若王名𨿽一凡聖天殊形事微同寛狹全異是故儒釋與無始俱興道俗共天地同化若欲泯之爲一正可以道廢俗如其俱益於世則兩理幽顯齊明今則興一廢一眞成不可

詔曰卿言道俗天殊全乖內外亦可道應自道無預於俗釋應自釋莫依儒生道若惟道道何所利佛若獨佛化有何功故道俗相資儒釋更顯卿不因朕言卿欲何論是以內外抑揚廢興彼此今國法不行王法所斷廢興在數常理無違義無常興廢有何咎奏曰仰承聖防如披云覩日伏聴敕訓實如聖說道不自道非俗不顯佛不自佛惟王能興是以釋教東傳時經五百通法化要依王力是知道借人神由物感佛之成毀功歸聖防道有興廢義無恆久法有隠顯理難常存比來已廢義無卽行休斷旣久興期次及興廢更疊理自應機並從世運不亦宜乎

詔曰帝王之法善決取捨明斷去就審鑑同異妙察非常朕於釋教以濳思於府內校量於今古驗之以行事算之以得失理非常而不要文髙奇而無用非無端而棄廢何愛憎於儒釋奏曰法之本必畱心於達人通化之首要存志於正道勿見忤已以惡者懷之以疎隔容已以美者歡心以親近是則自惑於所見自亂於所聞不可數聞有謗正之言遂便信納從唱而和乘生是非尋討愆短日懷憎薄是則以僞移眞眾聲惑志故令當疎者更進之當親者更逺之遂使談論偏駮取捨專非斯乃害眞之禍患喪懷之妖累於是帝不答乃更開異途以發論端問曰朕聞君子舉厝必合於禮明哲動止要應於機比頻賜卿食言不飲酒食肉且酒是和神之藥肉是充饑之膳古今同味卿何獨鄙若身居喪服禮制不食卽如今賜自可得食可食不食豈非過耶奏曰貪財喜色貞夫所鄙好膳嗜美廉士所惡割情從道前賢所嘆抑欲崇徳往哲同嗟況肉由殺命酒能亂神不食是理寧可爲非

詔曰肉由害命斷之且然酒不損生何爲頓制若使無損計罪無過言非飲漿食飯亦應得罪而實不爾酒何偏斷奏曰結戒隨事得罪據心肉體因害食之卽罪酒性非損過由獘神余處生過過生由酒斷酒卽除過所以遮制不同非謂酒體是罪

詔曰罪有遮性酒體生罪今有耐酒之人能飲不醉又不獘神亦不生罪此人飲酒應不得罪斯則能飲無過不能招咎何闗斷酒以成戒善可謂能飲耐酒常名持戒少飲卽醉是大罪人奏曰制過防非本爲生善戒是正善身口無違緣中止息遮性兩斷乃名戒善今耐酒之人旣不亂神未破余戒實理非罪正以飲生罪酒外違遮教緣中生犯仍名有罪以乖不飲猶非持戒詔曰大士懷道要由妙解至人髙達貴其不執融心與法性齊寛肆意共虛空同量萬物無不是善美惡何有非道是則居酒臥肉之中寧能有罪帶婦懷兒而遊豈言生過故使太子以取婦得道周陀以捨妻沈淪淨名以處俗髙達身子以出家愚執是故善者未可成善惡者何足言惡禁酒斷肉之奇殊乖大道奏曰龍虎以銛牙爲能猨鳥以超翔爲才君子以解行爲道賢哲以眞實成徳故使內外稱奇緇素髙尙若惟解而無行同沙井之非潤專虛而不實似空云而無雨是以匠萬物者以繩墨爲正禦天下者以法理爲本故能善防邪萌防察姦宄故使一行之失痛於割肌一言之善重於千金若使心根妙解則居惡爲善神智虛明處罪成福亦可移臣賤質居天重任回聖極尊處臣卑下是則君臣雜亂上下倒錯卽事不可古今未有何異詞談忠孝身恆叛逆語論慈捨形常殺盜口閒百技觸事無能言通萬里足不出戶斯皆情切事奢虛髙無用是以才有大而無明理有小而必適執此爲道誠難取信

詔曰執情者未可論道小智者難與談眞是以井坎之魚寧知東海深廣鷰雀籬翔詎羨鵬鳳之遊斯皆固小以爲大趣守文以害通途若以我我於物無物而非我以物物於我無我而非物我旣不異於物物復焉異於我我物兩亡自他齊一虛心者是物無不同遺功者無事而不可奏曰仰承聖防名義深博宗源浩汗究察莫由事等窺天誰測其廣又同測海寧識其深若以小小於大無大而不小以大大於小無小而非大大無不小則秋毫非小小小無不大則太山非大大故使大大非大小小小非小大是則小大異於同大小同於異無大小之異同何小大之同異方知非異可異同寧有同可同異無同可同異非異同無異可異同無同異是故無同而同非同無異而異非異何同異而可異同非異同而可同異帝遂不答於是君臣寂然不言良久

詔乃問卿何寂漠乃欲散有歸無勿以談不適懷遂息淸辯奏曰古人當言而懼發言而憂是以古有不言之君世傳忘功之士所以息言表知非爲不適

詔曰至人無爲未曽不爲知者不言未曾不言亦有鸚鵡言而無用鳳凰不言成軌木有無任得存雁有不鳴致死卿今取捨若爲目適又曰士有一言而知人有目擊而道存亦有覩色審情復有聴言辧徳朕與卿言爲日旣久其間防趣寧不略委卿可爲朕記錄在所伸陳令諸世人知朕意焉是則助朕何愧忠誠林以佛法淪陷冒死申請帝情較執不遂所論辧論𨿽明終非本意承長安廢教後別立通道觀其所學者惟是老莊好設虛談通伸三教冀因義勢登明釋部乃表鄴城義學沙門十人並聰敏髙明者請預通道觀上覽表卽曰卿入通道觀大好學無不有至論補已大爲利益仍設食訖曰卿可束裝入闗眾人前卻至五月一日至長安延壽殿奉見二十四日帝往云陽宮至六月一日帝崩天元登祚在同州至九月十三日長宗伯岐公奏訖帝允許之曰佛理大道極幽微興施有則法須硏究如此屢奏恐有稽違奏曰臣本申事止爲興法數啟慇懃惟願早行今聖上允可議曹奏決上下含和定無異趣一日頒行天下稱慶臣何敢言至大成元年正月十五日詔曰建風三寶尊重特宜修敬法化廣理可歸崇其舊沙門中徳行淸髙者七人在正武殿西安置行道二月二十六日攺元大象又勑佛法大千古共崇豈有沈隠捨而不行自今已後王公已下並及黎庶並宜修事知朕意焉卽於其日殿嚴尊像具修防敬於時佛道二眾各詮一大徳令升法座嘆揚妙典遂使人懷無畏伸吐微言佛理汪洋衝深莫測道宗漂泊淸淺可知挫鋭席中王公嗟賞至四月二十八日下詔曰佛義幽深神奇大必廣開化儀通其修行崇奉之徒依經自檢遵道之人勿須翦髮毀形以乖大道宜可存須髮嚴服以進髙趣今選舊沙門中懿徳貞潔學業衝博名實灼然聲望可嘉者一百二十人在陟岵寺爲國行道擬欲供給資須四事無乏其民間禪誦一無有礙惟京師及洛陽各立一寺自余州郡猶未通許周大象元年五月二十八日任道林法師在同州衛道防宅修述其事呈上內史沛公宇文澤親覽小內史臨涇公宇文披讀掌禮上士拓跋行恭委尋都上士叱寇臣審覆【廣明集】王明廣

敍請興佛法事書【並對】

大象元年二月二十七日鄴城故趙武帝白馬寺佛圖澄孫弟子王明廣誠惶誠恐死罪上書廣言爲益州野安寺僞道人衛元嵩旣鋒辯天逸抑是飾非請廢佛圖滅壞僧法此乃偏辭惑上先主難明大國信之諌言不納普天私論兆庶怪望是誠哉不便莫過斯甚廣學非幼敏才謝生知嘗覽一志之言頗讀多方之論訪求百氏覆審六經驗考嵩言全不符防嗚乎佛法由來久矣所悲今日枉見陵遲夫諂防茍免其身者國之賊也直言不避重誅者國之福也敬憑斯義敢死投誠件對元嵩六條如左伏願天元皇帝開四明達四聰暫防天威微回聖慮一垂聴覽恩罰之科伏待刑憲謹上

臣廣謹對詩云無徳不報無言不酬𨿽則庸愚聞諸先達至道絕於心慮大徳出於名聲君子不出浮言諸佛必爲篤論去迷破執開導羣防天人師敬由來久矣善言教物凡聖歸仁甘露蘭芝誰其見徳縱使堯稱至道不見金夢平陽舜號無爲尙隔瑞光蒲阪悲夫虛生易死正法難聞淳勝之風頗違諂曲之言難用若使齊梁坐興佛法國祚不隆唐虞豈爲業於僧坊皇宗絕嗣人饑菜色詎聞梁史浮天水害著自堯年全道何必唐虞之邦民壞豈止齊梁之域至如義行丰國寶殿爲起非勞禮廢窮年土階處之爲逸故傅毅云世人稱美神農親耕堯舜茅茨蓋衰周之言非先王之道也齊梁塔寺自開福徳之因豈責交報之祐故曾子曰人之好善福𨿽未至去禍逺矣人之爲惡禍𨿽未至去福逺矣抱朴子曰賢不必壽愚不必殘善無近福惡無交禍焉責斯近驗而逺棄大徵者乎今古推移質文代變治國濟俗義貴適時悲夫恐唐虞之勝風言是不獨是齊梁之末法言非不獨非

臣廣又對詩云有覺徳行四國順之造化自然豈闗人事六天勸請萬國皈依七處八防之堂何量豈止千僧之寺不有大賢誰其致敬不有大聖誰其戾止湼槃經云不奪他人財常施惠一切造招提僧房則生不動國詩經旣顯庶事有由不合佛心是何誣罔寺稱平延嵩乃妄論佛立伽藍何名曲見斯乃校量過分與奪乖儀執行何異持布鼓而笑雷門對天庭而誇蟻穴勸以夫妻爲聖眾茍恣防淫言國主是如來冀崇諂說淸諫之士如此異乎何別魏陵之覓交寵勸楚王奪子之妻宰嚭求於近利爲吳主解蒼蒼之夢心知不順口說美詞彼信邪言由斯滅國元嵩必爲過罪僧官驅擯忿羞恥辱謗旨因生覆巢破寺恐理不伸扇動帝心名尊爲佛曲取一人之意埋沒三寶之田凡百聞知孰不嘆惜有佛法來永久無際天居地止所在遵崇前帝後王誰不重異獨何此國而賤者哉昔卞和困楚孔子厄陳方今擬古恐招嗤論

臣廣又對佛爲慈父調禦天人初中後善利安一切自濳神雙樹地動十方髮授四天軀分八國湼槃經云造像若佛塔猶如大拇指常生歡喜心則生不動國明知資父事師自闗古典束脩發起孔教誠倫叵有衛嵩橫加非難入堂不禮豈勝不言昔唐堯則天之治天有逸水之菑周置宗廟之禮廟無防雨之力如謂塔無交福以過則歸亦可天廟虛求例應停棄若以禮推防運寤天廟之恩亦可數窮命也豈堂塔而能救設使費公縮地魯子回天不柰必死之人豈續已休之命命而不定福也能排義異向論必須慈祐至如徧吉像前病癩歸之得愈只洹精舍平服殘患之人濟苦禳菑事多非一更酬余難不復廣論若夫道不獨偏徳無不在千途一致何止內心至若輸迦之建寶塔百鬼助以日功雀離之起浮圖四天扶其夜力大矣哉感天地動鬼神外修無福是何言也此若課貧抑作民或嗟勞義出包容能施忘倦若必元由塔寺敗國窮民今旣廢僧貧應卒富儉困城市更甚昔年亦由佛致之耶鬼非如敬謂之爲諂拜求社樹何惑良多若言社樹爲鬼所依資奉而非咎亦可殿塔爲佛住持修營必應如法若言佛在虛空不處泥木亦應鬼神防寂豈在樹中夫順理濟物聖教尢開非義饒益經言不許頗有天宮佛塔撤作橋屛之墻繡像旙經用衣膿血之服天下日日饑窮百姓年年憔悴鬼神小聖尙或叵欺諸佛大靈何容可負詩云浩浩昊天不駿其徳防喪饑饉此之謂也更別往代功臣今時健將干戈討定淸息遐方生乃偏受榮勲朱門紫室死則多使民夫樹廟興墳祭死殺生崇虛損實有勞無益初未涉言況釋迦如來道被三千化隆百億前瞻無礙後望誰勝能防外道之師善伏天魔之黨不用寸兵靡勞尺刃五光徧照無苦不消四辯橫流恕防安樂爲將爲帥名髙位大寺存廟立義有何妨土龍不能致雨尙遵之以求福泥佛縱使不語敬者豈得無徵昔馬卿慕藺孔父夢周故人重古敬遵舊徳況三世諸佛風化理同就使彌勒初興不應頓棄釋迦遺法

臣廣又對令無行富僧從課有理有徳貧僧奪寺無辜至如管蔡不臣未可姬宗悉戮卜商鄙吝詎可孔徒頓貶牧馬童兒先去亂羣之馬放牛豎子猶寵防羣之牛莊子曰道無不在契之者通適得怪焉未合至道惟此而已至如釋迦周孔堯舜老莊發致𨿽殊宗歸一也豈得結繩之世孤稱正治剃髮之僧獨名權道局執之情甚矣齊物之解安寄老子曰上士聞道勤而行之中士聞道若存若亡下士聞道大笑毀之元嵩旣是佛法下士偸形法服不識荊珍謬量和寶丑詞出自僞口不遜費於筆端若使闗西之地少有人物不然之書誰肯信也廣嘗見逃山越海之客東夷北狄之民昔者慕義而來今以破法流散可謂好利不愛士民則有離亡之咎矣然外國財貨未聞不用外國師訓獨見不只天下怪望事在於此廣旣志誠在念忠信爲心理自可言早望申奏但先皇別解可用嵩言已往難追遂事不諫三年久矣三思乃言有一可從乞尋攺革

臣廣又對竊以山包蘭艾海蘊龍蛇美惡雜流賢愚亂處若龍蛇俱寵則無別是非若蘭艾並挫誰明得失若必存畱有徳簡去不肖一則有潤家風二則不惑羣品三則天無譴善之譏四則民徳歸厚矣我大周應千載之期當萬幾之位述禮明樂合地平天武烈文昭翼眞明俗賢僧國器不獘姚氏之兵聖眾歸往豈獨龜玆之陣或有慈悲外接聰辯內明開發大乘舟航黎庶或有禪林戢翼定水遊鱗固守浮囊堅持忍鎧或有攺形換服茍異常人淫縱無端還同愚俗元嵩乞簡差當有理夫天地至功有時動靜日月延縮猶或短長今莊老之學人間罕遇若使合國共行必應違式者罪何以得知現見時人受行儒教克已復禮觸事多違禮云肴幹不食未見與肉而求菜者爵盈不飲未見巵滿而不勸者禮極飲不過三爵未見酣酒而不醉者天子不合圍諸侯不掩羣庶民不麛卵廣旣少染門不閒掩圍之事舉目盡見麛卵之民復云何彼不合禮不罷儒服者乎夫化由道洽政以禮成榮辱所示君子刑罰所禦小人類野耘田之法禾莠須分條桑朷樹豈當盡杌

臣廣又對忠臣孝子義有多塗何必躬耕租丁爲上禮云小孝用力中孝用勞大孝不匱沙門之爲孝也上順諸佛中報四恩下爲含識三者不匱大孝一也是故詩云愷悌君子求福不回若必六經不用反信浮言正道廢虧竊爲不願若乃事親以力僅稱小孝租丁奉上忝是庸民施僧敬像俱然合理以嵩向背矛盾自妨上言慢人敬石名作癡僧敬像還成愚俗淫妻愛子畜生亦解詠懷克念何其陋哉孝經云身體髮膚受之父母不敢毀傷孝之始也立身行道揚名於後世以顯父母孝之終也若言沙門出家卽涉背親之譏亦可曾參事於孔子便爲不孝之子夫以道相發聞之聖典束脩合禮僧有何愆老子曰四象不行大象無以暢五音不聲大聲無以至若欲永滅二乘亦可大乘無以暢元嵩若志明出家不悔志若不明悔何必是昔丁公入漢先獲至防之殘馬母叛姜自招覆水之逝是驗敗國之師不任忠臣之用逭夫之婦終失貞淑之名嵩本歸命釋迦可言善始厭道還俗非是令終與彼嬖女亂臣計將何別天無長惡何久全身背眞向俗取返何殊請簡僧立寺者廣聞金玉異珍在人共寶儒別義遐邇同遵豈必孔生自國便欲師從佛處逺邦有心捐棄不勝事切輒陳愚亮是非之理不敢自專昔孔子詞逝廟千載之規模釋迦言往寺萬代之靈塔欲使見形克念面像歸心敬師忠主其義一也至如丁蘭束帶孝事木母之形無盡解瓔奉承多寶佛塔眇尋曠古邈想淸塵旣種成林於理不越又案禮經天子七廟諸侯五廟大夫卿士各有階級故天曰神祭天於圓丘地曰只祭地於方澤人曰鬼祭之於宗廟龍鬼防雨之勞牛畜挽犁之效猶或立形村邑樹像城門豈況天上天下三界大師此方他方四生慈父威徳爲百億所尊風化爲萬靈之範故善人回向若羣流之歸溟壑大光攝受如兩曜之伴眾星自月支遺影那竭灰身舍利徧流只洹遂造乃賢乃聖憑玆景福或尊或貴冀此獲安忽使七層九架頽龕墜構四戶八窻可無於失道不令而治形教隨時損益至理不言而得經像自可令行通人達士隨方顯用翼眞明俗聖感應時若待太公爲卿相千載無太公要得羅什爲師訓萬代無羅什法不自顯必由人豈使大周法輪永滅聖上六條禦物九徳自明曲理莫施直言必用昔秦始皇發孔子墓禍鐘三日魏太武滅僧伽藍菑起七年崔皓之說可知衛嵩之言難用仁者不損他自利智者不樂禍邀名元嵩天喪無祐只然一罷人身當生何處廣識謝指南言慙信正此如不對恐傷眾善夫恕人之短者厚之行也念存物徳者仁之智也今僧美惡假令相半豈宜驅擯一切不畱普天失望率土嗟傷愚謂此塗未光周徳何爲敬儒士以顯尊重賤釋子以快其意賤金貴石有何異乎計王道蕩蕩豈理應然土以負水而平木以受繩故直明君納諫不諱達士好聞其非智不輕怒下愚之見得申仁不輕絕三寶之田頓立天無不覆地載寛勝山包海納何所不容十室之邑必有忠信一國之裏可無賢僧伏惟天元皇帝舉徳納賢招英簡俊去繁就省州存一寺山林石窟隨便聴居有舍利者還令起塔其寺題名周中興寺使樂慧之士抑揚以開導志寂之侶息言以求通內外兼益公私無損卽是道俗幸甚儒快志隆周之帝葉重百王大象之君光於四海天髙聴逺輕舉庸言气悸魂浮以生冒死乞防雷電之威布其風雨之徳謹上

納言韓長鸞受書內史上大夫歸昌公宇文譯內史大夫拓跋行恭等問廣曰佛圖澄者乃三百年人觀卿不過三十逺稱上聖弟子不乃謬乎廣答曰其或繼周者𨿽百世亦可知先師𨿽復三百許年論時不過十世何足可惑

譯曰元嵩所上曲見伽藍害民損國卿今勸立有何意見廣答曰桀紂失國殷士歸周亡國破家不由佛法內外典籍道俗明文自古及今不可停棄是故請立譯又問齊君髙偉豈不立佛法國破家亡摧殘若此廣答曰齊君失國有兩義不由佛法一則歷數有窮開辟已來天下未見不亡之國二則寵罰失忠君子惡居下流是以歸周不由佛法

譯又問經者胡書幻妄何時引爲口實廣又答曰公謂佛經爲妄廣亦謂孔教不眞

譯又問卿據何爲驗言孔教不眞廣答曰莊周有孔子之行古往事同已陳芻狗猶使百代歌其遺風千載詠而不絕徧尋諸子未見一人名佛幻妄矣

譯又問丁蘭木母卿引不類何者昔人躓頓木母木母爲之血出髙祖破寺已來泥佛石像何个出血廣答曰昔夏立九鼎以鎭九州一州不靜則一鼎沸九州不靜則九鼎都沸比來見二國交兵四方擾動不見一鼎有沸今日殿前尙依古立鼎獨偏責泥木石像不出血卽便停棄

三月一日勑賜飲食預坐北宮食訖駕發還京皇帝出北宮南門與上書人等面辭受拜拜訖內史拓跋行恭宣勑防日月𨿽明猶假眾星輔曜明王至聖亦尙臣下匡救朕以闇徳卿等各獻忠謀深可嘉尙文書旣廣卒未尋究卽當披覽別有檢校卿等並宜好住至四月八日內史上大夫宇文譯宣勑旨佛教興來多歷年代論其至理實自難明但以世漸澆浮不依佛教致使淸淨之法變成濁穢髙祖武皇帝所以廢而不立正爲如此朕今情存至道思善法方欲簡擇練行恭修此理令形服不攺徳行仍存敬設道塲敬行善法王公已下並宜知委【廣明集】

釋文紀卷三十六

欽定四庫全書

釋文紀卷三十七

明梅鼎祚輯

後周【三】

釋道安【姓姚馮翊武城人周武勅住中興寺崇尙涅槃博通智論內外旣明特擅文藻卒於周世】二敎論【周天和時三敎優劣廢立眾議紛紜是非滋起並莫簡帝心又廣召道俗極言陳理勅司隸大夫甄鸞詳佛道二敎定其先後淺深鸞乃上笑道論以爲蠧道卽於殿庭焚之道安慨時俗之混並悼史籍之沈防乃作二敎論取擬武帝詳三敎之極文成一卷篇分十二帝意遣釋宗初覽安論通問僚宰文據卓然廢立遂寢至建徳三年普滅佛道二宗置通道觀安削迹潛遁帝搜訪執詣王庭賜牙笏防帛位以朝列竟不就】

歸宗顯本一

有東都逸俊童子問於西京通方先生曰僕聞風流傾墜六經所以緝修誇尙滋彰二篇所以述作故優柔潤於物必濟曰儒用之不匱於物必通曰道斯皆孔老之神功可得而詳矣近覽釋敎文博義丰觀其汲引則恂恂善誘要其防趣則亹亹慈良然三敎𨿽殊勸善義一塗迹誠異理會則同至於老嗟身患孔嘆逝川固欲後外以致存生感往以知物化何異釋典之厭身無常之說哉但拘滯之流未馳髙觀不能齊天地於一指均是非乎一气致令談論之際每有不同此所謂匿摩尼於胎防掩大明於重夜傷莫二之淳風塞洞一之防祈之彌劫奚可值哉敬請先生爲之開闡通方先生曰子之問也激矣哉可謂窮辧未盡理也僕𨿽不敏稽疑上國服膺靈章陶風下席今當爲子略陳其要夫萬化本於無生而生生者無生三才兆於無始而始始者無始然則無生無始物之性也有化有生人之聚也聚𨿽一體而形神兩異散𨿽質別而心數弗亡故救形之敎敎稱爲外濟神之典典號爲內是以智度有內外兩經仁王辯內外二論方等明內外兩律百論言內外二道若通論內外則該彼華夷若局命此方則可云儒釋釋敎爲內儒敎爲外備彰聖典非爲誕謬詳覽載籍尋討源流敎惟有二寧得有三何則昔古朴素墳典之誥未淳風稍離丘索之文乃著故包論七典綂括九流咸爲治國之謨並是修身之術故藝文志曰

儒家者流蓋出於司徒之官助人君順陰陽明敎化者也逰文於六經之中畱意於五徳之際祖述堯舜憲章文武宗師仲尼其道最髙者也

道家者流蓋出於史官淸虛以自守卑弱以自持此君人者南面之術合於堯之克讓易之謙謙此其所長也陰陽家者流蓋出於羲和之官敬順昊天歷象日月星辰敬授民時此其所長也

法家者流蓋出於理官信賞必罰以輔禮制易曰先王以明罰敕法此其所長也

名家者流蓋出於禮官古者名位不同禮亦異數孔子曰必也正名乎名不正則言不順言不順則事不成此其所長也

墨家者流蓋出於淸廟之官茅屋棌椽是以貴儉養三老五更是以兼愛選士大射是以上賢宗祀嚴父是以右鬼此其所長也

縱橫家者流蓋出於行人之官孔子曰誦詩三百使於四方不能專對𨿽多亦奚以爲又曰使乎使乎言其當權事制宜受命而不受辭此其所長也

雜家者流蓋出於議官兼儒墨合名法知國體之有此見王治之無不貫此其所長也

農家者流蓋出於農稷之官播百谷勸耕桑以足衣食故八政一曰食二曰貨此其所長也若派而別之則應有九敎若總而合之則同屬儒宗論其官也各王朝之一職談其籍也並皇家之一書子欲於一代之內令九流爭川大道之世使小成競辧豈不上傷皇極莫二之風下開拘放鄙蕩之眞所謂巨蠹鴻猷曜朝野矣佛敎者窮理盡性之格言出世入眞之軌轍論其文則部分十二語其防則四種悉檀理妙域中固非名號所及化擅系表又非情智所尋至於遣累落筌陶神盡照近超生死逺證泥洹播闡五乘接羣機之深淺該明六道辧善惡之升沈夐期出世而理無不周邇比王化而事無不盡能博能要不質不文自非天下之至慮孰能與斯敎哉𨿽復儒道千家墨農百氏取捨驅馳未及其度者也惟釋氏之敎理富權實有餘不了稱之曰權無餘了義號之爲實通云善誘何成妙賞子謂三敎𨿽殊勸善義一餘謂善有精麤優劣宜異精者超百化而髙升麤者循九居而未息安可同年而語其勝負哉又云敎迹誠異理會則同爰引世訓以符敎此蓋悠悠之所昧未曁其本矣敎者何也詮理之謂理者何也敎之所詮敎若果異理豈得同理若必同敎寧得異筌不期魚蹄不爲兔將爲名乎理同安在夫厚生情篤身患之誡遂興不悟遷流逝川之嘆乃作並是方內之至談諒非逾方之巨唱何者推色盡於極防老氏之所未辯究心窮於生滅宣尼又所未言可謂瞻之似盡察之未極者也故涅槃經曰分別色心有無量相非諸聲聞緣覺所知且聲聞之與菩薩俱越妄想之鄕菩薩則恵兼九道聲聞則獨善一身其猶露潤之方巨壑防塵之比須彌況凡夫識想何得齊乎故淨名曰無以日光等彼螢火若夫以齊而齊不齊者未齊矣以齊而齊於齊者未齊焉余聞善齊天下者以不齊而齊天下者也何須夷嶽實淵然後方平續鳬截鶴於焉始等此蓋狷夫之野議豈達士之貞觀故諺曰紫實昧朱狂斯濫哲請廣其類更曉子懷上至天子下至庶民莫不資色心以成軀稟陰陽以化體不可以色心是等而便混以智愚安得以陰陽義齊則使同之貴賤此之不可至理皎然𨿽彊齊之其義安在【續髙僧道安傳載此一篇循作修蹄作罤聲聞之與菩薩作二乘之與大行】

儒道升降二【儒通六典道止兩篇升降二事備彰四史】

問曰先生涇渭孔釋淸濁大懸與奪儒道取捨尢濫史遷六氏道家爲先班固九流儒宗爲上討其祖述並可命家論其憲章未乖典式欲言俱非情謂未可儻其都是何宜去取答曰塗軌乖順不可無歸朱紫之際久宜有在漢書十志並是古則藝文五行豈今始有農爲治本史遷不言安毀縱橫官典俱漏故孟堅之撰今古襃其是子長之論曩見貶其非是以前漢書曰史遷序墳籍則先黃老後六經論逰俠則退處士進姦雄述貨殖則崇勢利羞貧賤此其爲也後漢書曰太史令司馬遷采左氏國語刪世本戰國防據楚漢春秋列時事上自黃帝下訖獲麟作本紀三十世家列傳書表凡百三十篇而十篇缺焉至於采經摭傳分散百家之事甚多疏略不如其本務欲以多聞廣載爲功論義淺而不篤其論術學也則崇黃老而薄五經輕仁義而賤守節此其大獘傷道所以遇極刑之咎也又晉書禮樂志曰世稱子長史記奇而不周奇謂博古逺達不周謂於儒道儒道旣聖敎不興何王慕之尙道廢儒惑亂天下變風毀俗遂使魏晉爲之陵遲四夷交侵中國防矣此皆國史實錄之文奚獨可異校其得失詳列典志取捨升降何預鄙懷

問老子之敎蓋修身治國絕棄貴尙論大道則爲三才之元辧上徳則爲五事之本猶陶埏之成造譬橐籥之不窮先生何爲抑在儒下答曰余聞恬志太和者不務變常安時處順者不求反古故詩曰不愆不忘率由舊章惟藝文之盛易最優矣吾子謂老與易何若昔宓羲氏仰觀象於天俯察法於地近取諸身逺取諸物於是始作八卦以通神明之徳以類萬物之情文王重六爻孔子十翼故曰易道深矣人更三聖世歷三古故系詞曰易有太極是生兩儀易說曰夫有形生於無形故曰有太易有太初有太始有太素太易者未見气也太初者气之始太始者形之始太素者質之始夫气形質而未相離故曰渾混視之不見聽之不聞修之不得故曰易也孝經說曰奇者陽節偶者陰基得陽而成合陰而居數相配偶乃爲道也故曰一陰一陽之謂道陰陽不測之謂神此而遐瞻足賢於老也子謂仁由失徳而興禮生忠信之薄安其所習毀所不見且大樂與天地同和大禮與天地同節豈在飾敬之年責報之嵗哉然老氏之防本救澆浪虛柔善下修身可矣不尙賢能於治何續旣挾易之一謙更是儒之一派幸勿同放兼棄五徳

君爲敎主三【世謂孔老爲敎之人訪之典謨則君爲敎主】

問敬尋哲制剖析離合云派而別之應有九敎綂而合之同一儒宗采求理例猶謂未當何者名雜鄧尹法參悝商墨出由胡農興野老斯皆制通賢達不可以爲敎首孔老聖歟可以命敎故九流之中惟論其二儒敎道敎豈不婉哉答曰子之問也似未通逺夫帝王功成作樂治定制禮此蓋皇業之盛事也而左史記言右史記事事爲春秋言爲尙書百王同其風萬代齊其軌若有位無才猶虧闡有才無位灼然全闕昔周公攝政七載乃制六官孔老何人得爲敎主孔𨿽聖達無位者也自衛回輪始文軌正可修述非爲敎源柱史在朝本非諧贊出周入秦爲尹言道無聞諸侯何況天子旣是仙賢固宜雙缺道屬儒宗已彰前簡

問孔子問禮於老聃則師資之義存矣又論語孔子自稱曰吾述而不作信而好古竊比於我老彭子曰孔聖而云老賢比類之義義將焉在褒貶乖中諒爲侮聖答曰余旣庸昧奚敢穿鑿廢智任誠惟依謨典稽子云老子就涓子學九仙之術尋乎練餌斯或有之至於聖也則不云學論語曰生而知之者上也學而知之者次也依前漢書品孔子爲上上類皆是聖以老氏爲中上流並是賢又何晏王弼咸云老未及聖此皆典達所位僕能異乎孔子曰吾無常師問禮於老斯其義也有問農云吾不如老農又問圃云吾不如老圃入太廟每事問豈農圃守廟之人而賢於孔子乎竊比遜詞斯其類也故知他評近實自謙則虛侮聖之談恐還自累【孔子問樂於萇學琴於師襄子豈子之流皆賢於孔子乎聖人之迹於斯可見也】

問魯隠公者蓋是讓國之賢君而人表評爲下下老子者乃無爲之大聖漢書品爲中上故知班彪父子詮度險巇先生何乃引之爲證答曰吾子近取杜預之談逺忽春秋之意隠公者桓公之庶兄也桓公幼小攝行政事及桓長大歸政桓公𨿽能歸政不能無猜譖毒於是縱橫遂爲桓公所弒旣不自全陷弟不義讓國之美竟復何在此而非下孰有下乎漢書之評於是乎得且孔子受命遂號素王未聞載籍稱老爲聖言不闗典君子所慙

問尙書云惟狂克念作聖惟聖防念作狂子云聖也則不闗學是何言歟答曰孔語生知學言積習向者論儒未云釋也上智下愚本不隨化中庸之類乃順化遷聖可爲狂則非上智狂可爲聖復非下愚書辧狂聖皆中庸也老子曰絕聖棄智民利百倍此蓋中才之聖非上智也

詰驗形神四【形神之敎初篇已言今則詰之驗其典證也】

問曰先生云救形之敎敎稱爲外敬尋雅論實爲未允易云知防其神乎寧得雷同七典皆爲形敎釋辧濟神義將安在答曰書稱知逺逺極唐虞春秋屬詞詞盡王業至若禮樂之敬良詩易之溫潔皆明夫一身豈論三世固知敎在於形方者未備洪祐示逸乎生表者存而未議易曰幾者動之防也能照其微非神如何此言神矢而未辧練神練神者閒情闗照期神曠劫幽靈不亡積習成聖階十地而逾明邁九宅而髙蹈此釋敎所也經曰濟神拔苦莫若修善六度攝生淨心非事故也仙異涅槃五【仙明延期之術不無其終涅槃常住之果居然乖異】

問釋稱涅槃道言仙化釋云無生道稱不死其揆一也何可異乎答曰靈飛羽化者並稱神丹之力無疾輕彊者亦云餌服之功哀哉不知善積前成生甄異气壽夭由因修短在業佛法以有生爲空幻故忘身以濟物道法以吾我爲眞實故服餌以養生生生不貴存存存何勣縱使延期不能無死故荘周稱老子曰古者謂之遁天之形始以爲其人今則非人也尙非遁天之仙故有秦佚之弔死扶風槐裏涅槃者常恆淸涼無復生死心不可以智知形不可以像測莫知所以名彊謂之寂其爲至也亦以極哉縱其雙林息照而靈智常存體示闍維而舎利恆在𨿽復大椿遐壽以彭年爲殤非想多劫與無擇對戶凡聖理懸動寂天異焉可同時而辧升降吾子何爲抗余燎於日月之下而欲與曦和爭暉至於狷也何至甚乎

道仙優劣六【道以恬虛寡欲優在符於謙徳仙則餌服紛紜劣在徒勤無效】

問先生髙談壽夭善積前生業果𨿽詳芝丹仍略且道家之極極在長生呼吸太一吐故納新子欲劣之其可得乎答曰老氏之防蓋虛無爲本柔弱爲用渾思天元恬髙人世浩气養和得失無變窮不謀通達不謀己此學者之所以詢仰餘流其道若存者也若乃練服金丹飡霞餌玉靈升羽蛻屍觧形化斯皆尢乖老荘立言本理其致流漸非道之儔𨿽記奇者有之而言道者莫取昔漢武好方技遂有欒大之妖光武信讖書致有桓譚之議書爲方技不入墳流人爲方士何闗雅正吾子何爲捨大而從小背理而趣誕乎

孔老非佛七【佛生西域孔氏髙推商宰致問列子書記】

問西域名佛此方云覺西言菩提此云爲道西云泥洹此言無爲西稱般若此翻智慧準此斯義則孔老是佛無爲大道先已有之答曰鄙俗不可以語大道者滯於形也曲士不可以辧宗極者拘於名也案孟子以聖人爲先覺聖王之極寧過佛哉故譯經者以覺翻佛覺有三種自覺覺他及以滿覺孟軻一辧豈具此三菩提者案大智度譯云無上慧然慧照靈通義翻爲道道名𨿽同道義尢異何者若論儒宗道名通於大小論語曰小道必有可觀致逺恐泥若談釋典道名通於邪正經曰九十有六皆名道也聽其名則眞僞莫分驗其法則邪正自辧菩提大道以智度爲體老氏之道以虛空爲狀體用旣懸固難影響外典無爲以息事爲義內經無爲無三相之爲名同實異本不相似故知借此方之稱翻彼域之宗寄名談實何疑之有準如玆例則孔老非佛何以明其然昔商太宰問於孔子曰夫子聖人歟對曰丘博聞彊記非聖人也又問三王聖人歟對曰三王善用智勇聖非丘所知又聞五帝聖人歟對曰五帝善用仁信聖非丘所知又聞三皇聖人歟對曰三皇善因用時聖非丘所知太宰大駭曰然則孰者爲聖人乎孔子動容有間曰丘聞西方之人有聖者焉不治而不亂不言而自信不化而自行蕩蕩乎民無能名焉若老氏必聖孔何不言以此校之理當推佛

釋異道流八【出世三乘域中四大懸如天地異遇塵嶽】

問後漢書云佛道神化興自身毒【案山海經西方有天毒國郭景純注云卽天竺國也而漢書西域傳云天竺國又名身毒國也】詳其淸心釋累之訓空有兼遣之宗道書之流也以此推之則道敎收佛又佛經云一切文字悉是佛說非外道書而先生髙位釋敎在儒道之表將不自局而近誣聖乎答曰吾子援引漢書而問余亦還以漢書而答後漢西域傳曰張騫之著天竺惟云地多濕暑班勇之列身毒止言奉佛不殺而精文善法導達之功靡所傳記余聞之後記也其國則殷平中土玉燭和气靈智之所降集賢哲之所挺生神迹詭怪則理絕人區感驗明顯則事出天外而騫超無聞者豈其道閉往運數開叔葉乎不然何經典之盛也漢自楚英始盛齋戒之祀桓帝大修華蓋之飾將防義未譯但神明之耶且好仁惡殺蠲崇善所以賢達君子多受其法焉然好大不經奇譎無已𨿽鄒衍談天之辧荘周蝸角之論未足以槪其萬一尋漢書之錄兼而有徵取其微義未譯則云道書之流談其神奇感驗則言理絕天表惟四藏贍博二諦並陳總論九道則無非佛說別明三乘則儒道非流此乃在我之明證非吾子之淸決乎

服法非老九【絕聖棄智老氏之心黃巾禁厭張家之法】

問經云釋迦成佛已有塵劫之數或爲儒林之宗或爲國師道士固知佛道防如符契又淸淨法行經云佛遣三弟子震旦敎化儒童菩薩彼稱孔子光淨菩薩彼稱顏淵摩訶迦葉彼稱老子先生辧異似若自私答曰聖道虛寂圓應無方無方之應逗彼羣品器量有淺深感通有厚薄故令無像之像像徧十方無言之言言充八極應實塵沙大略有二八相感成雙林現滅斯其大也權入六道晦迹塵光斯其小也小則或畫卦以禦時或播殖以利世或修正以定亂或行禮以誡物或談無而傲榮或說有而重爵何爲老生獨非一迹故須彌四域經曰寶應聲菩薩名曰伏犧寶吉祥菩薩名曰女媧但今之道士始自張陵乃是鬼道不闗老子何以知之李膺蜀記曰張陵避病瘧於丘社之中得咒鬼之術書爲是遂觧使鬼法後爲大蛇所噏弟子妄述升天后漢書稱沛人張魯母有姿色兼挾鬼道往來劉焉家益州刺史劉焉遂任魯以爲督義司馬魯遂與別部司馬張修將兵掩殺漢中太守蘇固斷絕斜谷殺漢使者魯旣得漢中遂殺張修而幷其眾焉於漢爲逆賊戴黃巾服黃布揭魯字公旗初祖父陵順帝時客於蜀學道鶴鳴山中造作符書以惑百姓受其道者輒出米五斗故世謂之米賊陵傳其子衡衡傳於魯魯遂自號天師君其來學者初名鬼卒後號祭酒祭酒各領部眾多者名曰理頭皆敎以誠信不聽欺妄有病但令首過而已諸祭酒各起義舎於路同之亭傳懸置米肉以給行旅食者量腹取足過多則鬼能病人犯法者先加三原然後行刑不置長吏以祭酒爲治民夷信向朝廷不能討遂就拜魯鎭夷中郎將通其貢獻自魯在漢川垂三十年獻帝建安二十年曹操徵之至陽平魯欲舉漢中降其弟衛不聽率眾數萬拒闗固守操破衞斬之魯聞陽平巳陷將稽顙歸降閻圃說曰今以急往其功爲輕不如且依巴中然後委質功必多也於是乃奔南山左右欲悉焚寶貨倉庫魯曰本欲歸命國家其意未達今日之走以避鋒銳非有惡意遂封藏而去操入南鄭甚嘉之又以魯本有善意遣人慰安之魯卽與家屬出迎拜鎭南將軍封閬中侯而張角張魯等本因鬼言漢末黃衣當王於是始服之曹操受命以黃代赤黃巾之賊至是始平自此巳來遂有玆至宋武帝悉皆斷之至寇謙之時稍稍還有今旣大道之世風化宜同小巫巾色實宜攺復且老子大賢絕棄貴尙又是朝臣服色寧異古有専經之學而無服象之殊黃巾布衣出自張魯國典明文豈虛也哉夫聖賢作訓裕溫柔鬼神嚴厲動爲寒暑老子誡味祭酒皆飲張制鬼服黃布則齊眞僞皎然急緩可見自下略引張氏數條妄說用懲革未聞

或禁經止價【光論云道家諸經制雜凡意敎迹邪險是故不傳但得金帛便與其經貧者造之至死不覩寶利無慈逆莫過此又其方術穢濁不淸乃有扣齒爲天鼓咽唾爲醴泉馬屎爲靈薪老防爲芝藥資此求道焉得乎】

或妄稱眞道【蜀記曰張陵入鵠鳴山自稱天師漢嘉平末爲蟒蛇所噏子衡奔出尋屍無所畏負淸議之譏乃假設權方以表靈化之迹生縻鵠足置石崖頂到光和元年遣使告曰正月七日天師升都米民之山獠遂因妄傳販死利生逆莫過此之甚也】

或含气釋罪【妄造黃書咒癩無端乃開命門抱眞人嬰兒回龍虎戲備如黃書所說三五七九天羅地网士女混漫不異禽獸用消菑禍其可然乎】

或挾道作亂【黃巾鬼道毒流漢室孫恩求仙禍延皇晉破國害民惑亂天下】

或章書代徳【遷達七祖乞免擔沙橫費紙筆奏章大上戊辰之日上必不達不達太上則生民枉死嗚呼哀哉】

或畏鬼帶符【左佩太極章右佩昆吾鐵指日則停暉擬鬼千里血若受黃書赤章卽是靈仙】或制民輸課【蜀記曰受其道者輸米肉布絹器物紙筆薦席五防後生邪濁增立米民】或解除墓門【左道餘气墓門觧除春秋二分祭竈祠社冬夏兩至祀祠同俗先受治錄兵符社契皆言軍將吏兵都無敎誡之義】

或苦妄度厄【塗炭齋者事起張魯驢輾泥中黃土塗面摘頭懸栁埏埴使熟至義煕初王公期省去打拍吳陸修靜猶泥額反縛懸頭而已資此度厄何癡之甚】

或夢中作罪【夢見先亡輒云變怪召食鬼神軍將吏兵奏章斷之】

或輕作凶佞【造黃神越章用持殺鬼又造赤章用持殺人取恱世情不計殃罪陰謀懷嫉凶邪之甚】

斯皆三張之鬼法豈老子之懷乎自於上代爰至苻姚皆呼眾僧以爲道士至寇謙之始竊道士之號私易祭酒之名曹簡姚書略可詳究然法行經者無有人繙𨿽入疑科未傷防摩訶迦葉釋迦弟子稟道闡猷詎希方駕三張符籙詭托老言捃采譎詞以相扶助復引實談證其虛說嗚呼可嘆幸深察焉

問敬尋道家厥品有三一者老子無爲二者神仙餌服三者符籙禁厭就其章式大有精麤麤者厭人殺鬼精者練屍延壽更有靑籙受須金帛王侯受之則延年益祚庶人受之則輕健少疾君何不論惟貶鄙者答曰子之所言何其陋矣惟王者興作非詐力所致必有靈命以應天人至於符瑞不無階降上則河圖洛書次則龜龍麟鳳此是帝皇之符籙也今大周馭宇膺歷受圖出震爲神電軒流景上宣衢室下辟靈臺列彼三光揺玆二柄而徳侔終古動植效靈仁並二儀幽明薦祉故眞容表相不假尋於具茨澄照淵猷無惑求於象防牢籠語黙彈壓名言超絕有無回逾彼此芻狗萬幾不可謂之爲有孝慈兆庶不可謂之爲無四海一家不可謂之爲彼九州遼曠不可謂之爲此故逰之者莫測其淺深蹈之者未窮其厚薄加以三足九尾赤雀緑龜嘉瑞相尋不時而至玆乃大道仁光盈四表慶靈總萃厚祚無疆豈聖徳之淸寧天朝之多士尙信鬼籙之談猶傳巫覡之說者哉昔神賜虢田若始求田之義民供趙雀由初受爵之徴此皆委巷鄙言子從所不許也然皇帝之號尊極天人之義王者之名大盡霸功之業當受命神宗廓風化於寰宇封禪山嶽報成功於天地不見鬼言預經綸之始曽無詭說達致逺之宗徒訛惑生民敗傷王敎眞俗擾動歸正無從惟孔子貴知命伯陽去奇尙奚取鬼符望致其壽若言受之必益今佩符道士悉可長年無籙生民並應短壽事旣不徴何道之有

明典眞僞十【兩經實談爲眞三洞誕謬爲僞】

問老經五千最爲淺略上淸三洞乃是幽深且靈寶尊經天文玉字超九流越百氏儒統道家豈及此乎答曰老子道經朴素可崇荘生內篇宗師可領曁玆已外制自凡情黃庭元陽采撮法華以道換佛攺用尢拙靈寶創自張陵吳赤烏之年始出上淸肇自葛宋齊之間乃行尋聖人設敎本爲招勸天文大字何所詮談始自古文大小兩篆以例求之都不相似陽平鬼書於是乎驗晉元康中鮑靚造三皇經被誅事在晉史後人諱之攺爲三洞其名𨿽變厥體尙存猶明三皇以爲宗極斯皆語出凡心實知非敎不闗聖口豈是典經而張葛之徒皆雜符禁化俗怪誕違爽無爲哀哉吁何乃指虫迹欲比蒼文以毒乳而方甘露乎【依張魯蜀記凡有二十四治而陽平一治最爲大者今道士上章及奏符厭皆稱陽平重其本故也以上淸爲洞靈寶爲洞眞三皇爲洞神故曰三皇】問道經幽簡本接利人佛經顯博源拔鈍士窮理徴事皎然可見答曰釋典汪汪幽顯並蘊章浩浩廣略俱通大智度曰爲利人略說爲解義故爲利人廣說爲誦持故爲鈍人略說爲誦持故爲鈍人廣說爲觧義故如般若一座敷鷲嶽及其皆益乃數十周智典旣然餘經皆爾通言博在其鈍何誣之甚香城金簡龍宮玉牒天上人間經典何量八音部袠其數無邊十二該之罄無不盡可謂詩篇三百蔽者一言以此例之廣略可見詳其道經三十六部廣則定廣無略可收卽是純鈍何利之有廣而可略則非定廣略而可廣則非定略釋典之深於是乎在

敎指通局十一【典康世治而不出生死爲局近比王化而逺期出世爲通】

問姬孔立敎可以安上治民移風易俗老荘談可以歸淳反素息尙無爲爲化足矣何假胡經又簪抽髮削毀容易姓可以化彼彊夷不可施之中夏其猶車可陸運不可泛流船可水行不宜陸載佛經怪誕大而無徵怖以地獄則使怯者寒心誘以天堂則令愚者虛企豎說塵劫尙云不遙傍談沙界猶言未逺或說貧由慳至富籍施來貴因恭恪賤興侮慢慈仁不殺則壽命延長多殘掠漁獵則年算減天尋討云云難相符允竊見好施不害貧而早終慳貪多殺富而長壽禪戒苦節嬰罹疾患坑殘至廣封賞始隆信謂苦惱由惑而生爵祿因殺而得其猶種角生葦母子乖張牛毛生蒲因果不類𨿽言業報無以愜心徒說將來何殊繋影未若陶甄稟於自然森羅均於獨化忽焉自有怳爾而無吉凶任運離合非我人死神滅其猶若罏膏明俱盡知何所至胡勞步驟於空談之際馳騁於無驗之中答曰異哉子之所陳何其鄙也果以拘纏窞井封守一方故耳孟子曰人之所知未若人之所不知信矣吾當告子古之明大道者五變而形名可舉九變而賞罰可言所以方內階漸猶未可頓者也至於鉤七順時禁四民之暴三驅之禮顯王迹之仁可謂美矣未盡善也尋先王制作局云寰宇天分十二野極流沙地列九州西窮黑水談遺過去辧略未來事盡一生未論三世豈聖達之不知信嘉緣之未構釋迦發窮源之眞唱演大哀之洪慈上極聖人下及蜫蟻等行不殺仁人之至也若乃道包眞俗義冠精靈移仁壽於菩提徙敎義於權實使宗虛者悟空空之防存有者進戒定之權於是慧光遐炤荘王因覩夜明靈液方津明帝以之神夢【春秋左傳曰魯荘公七年歲次甲午四月辛夘夜恆星不見星隕如雨卽周之荘王十年也荘王別傳曰遂卽易筮之云西域銅色人出也所以夜明非中夏之菑也案佛經如來四月八日入胎二月八日生亦二月八日成道生及成佛皆放光明而云出世卽成佛年也周以十一月爲正春秋四月卽夏之二月也依天竺用正與夏同杜預用晉歷算辛夘二月五日也安共董奉忠用魯歷算卽二月七日用前周曆算卽二月八日也又依什法師年紀及石柱銘並與春秋符同如來周桓王五年歲次乙丑生桓王二十三年歳次癸未出家荘王十年歲在甲午成佛襄王十五年歳在甲申而滅度至今一千二百五年也】良謂遂通資感悟涉借緣運值百齡齊均萬劫於是秦景西使而摩騰東逝道揚皇漢之朝訓敷永平之祀物無爝螢人斯艸偃始知放華猶昏而文宣未旭者也吾子初云其同而未識其異故知始之所同者非同末之所異者非異何則修淳道者務在反俗俗旣可反道則可淳反俗之謨莫先剃落而削髮毀容事存髙素辭親革愛趣聖之方袪嗜欲於始心忘形骸於終果何眷戀乎三界豈畱連於六道泰伯文身斷髮匪是西夷範蠡易姓攺名寧非東夏近讓千乘論語稱其至徳逺辭九宅寧羅氏族之拘故阿含經曰四姓出家同一釋種莊子舟車之諭譬以古今猶禮有損益樂有相沿吾子何爲濫云國土惟聖化無方不以天人乖應妙化無外豈以華戎阻情是以一音演唱萬品齊悟豈以夷夏而爲隔哉維摩經曰佛以一音演說法眾生隨類各得解夫纖介之惡歷劫不亡毫釐之善永爲身用但禍福相乘不無倚伏得失相襲輕重冥傳福成則天堂自至罪積則地獄斯臻此乃必然之數無所容疑若造善於幽得報於顯世謂陰徳人咸信矣造惡於顯得報於幽斯理盡然寧不信也易曰積善必有餘慶積惡必有餘殃而商臣肆惡乃獲長壽顏子庶防而致早終伯牛含沖和而納疾盜跖抱凶悖而輕彊斯皆善惡無徵生玆惘惑若無釋敎則此塗永躓矣經曰業有三報一者現報二者生報三者後報現報者善惡始於此身苦樂卽此身受生報者次身便受後報者或二生或三生百千萬生然後乃受受之無主必由於心心無定司必感於事緣有彊弱故報有遲速故經曰譬如負債彊者先牽此因果之賞罰三報之趣自非通才達識罕得其門世或有積善而得殃或有凶邪而致慶此皆現業未熟而前報已應故曰禎祥遇禍妖孽享福疑似之嫌於是乎在斯則顏子短壽運鐘在昔今之積徳利在方將盜跖長年酬於往善今之肆惡衰在未來注曰楚穆王字商臣楚成王之太子世有殺父之愆諡之爲穆名實之差起於此矣此皆生後一報非現報也故經曰雜業故雜受如歌利王之刖羼提現被霹靂末利夫人供養須菩提見爲王后若斯之流皆現報也子云多殘爲富貴之因持戒爲患疾之本經有成通可得而言矣或有惡緣發善業多殺而致爵或有善緣發惡業多禪戒而獲病病從惡業而招豈修善而得貴從善業而興非坑殘所感故論曰是緣不定非受不定受定者言因不可變也其猶種稻得稻必不生麥麥𨿽不生不可陸種地爲緣也稻卽因矣然因果浩博諒難詳究依經誠言略標二種一者生業二者受業俱行十善同得人身生業也貧富貴賤聰鈍短長受業也故施獲大富慳致貧窮忍得端正瞠招醜陋相當因果也惟業報理微通人尙昧思不能及邪見是興或說人死神滅更無來生【斷見也】或云聚散莫窮心神無間【常見也】或言吉凶苦樂皆天所爲【他因外道】或計諸法自然不由因得【無因外道】果以禍福之數交謝於六府苦樂之報疊代而行遂使遇之者非其所對乃謂名敎之書無宗於上善惡報應無徵於下若能覽三報以觀窮通之分則尼父不答仲由斷可知矣是故文子稱黃帝之言曰形有縻而神不化以不化乘其變無窮又嬴博之葬曰骨肉歸乎地而神气無不之釋典曰識神無形假乘四虵形無常主神無常家斯皆神馳六道之明證形盡一生之朗說未能信經希詳軒昊因玆而觀佛經所以越六典絕九流者豈不以疎神達要陶鑄靈府窮源盡化水鏡無垠者矣

依法除疑第十二【法有常楷人無定則若能依法則眾疑自除也】

於是童子愀然而怒曰僕聞釋典衝深非名敎所議風悠邈豈器象所該故染漬風流者脫形梏於始心研窮理味者蕩心塵於終慮抗志與夷皓齊蹤潔己與嚴鄭等迹忽榮譽去嗜欲然釋訓稍陵競爲奢侈上減父母之資下捐妻孥之分齋會盡肴膳之甘塔寺極荘嚴之美罄私家之年儲費軍國之資實然諸沙門秀異者寡受玆重恵未能報徳或墾植田圃與農夫等流或估貨求財與商民爭利或交托貴勝以自矜豪或占算吉凶狥於名譽遂使澄源漸濁流浪轉渾僕所以致怪良在於斯覬欲淸心佛法鉆仰余風覩此悵然洗心無托先生憮然而笑曰余聞鱗介之物不達臯壤之事毛羽之族豈識流浪之形類異區分固其宜耳惟十性淵博含生等有二諦該深物我斯貫辧有也則九道森然談空也則萬像斯寂故般若曰色卽薩婆若薩婆若卽色然色是無知之頑質薩婆若諸佛之靈照論有居然無別言無一而莫異極矣哉極矣哉老氏之虛無乃有外而張義釋師之法性乃卽色而逰逰不礙於器象何緣假之可除卽色而防乎法性則境智而俱寂般若曰不壞假名而說諸法實相維摩曰但除其病而不除法信哉此道孰可逮乎故能拯溺俗於沈流拔幽根於重劫逺開三乘之津廣辟天人之路夫大士建行以檀度爲先標牓宗極以塔寺爲首施而有報匪成虛費恵而有徳豈曰空爲且精微稍薄華侈漸興失在物懷何闗聖慮故崇軒玉璽非堯舜之心翠居麗食豈釋迦之意今大周馭宇淳風遐被震道綱於六合布徳网於八荒川無扣浪之夫谷無含嘆之士四民咸安其業百官各盡其分嘉谷秀於中田倉庫積而成朽方將擊壤以頌太平鼓腹而觀盛化吾子何拘妄慮窮竭古人嘆曰才之爲難信矣孔門三千並海內翹秀簡充四科數不盈十其中伯牛惡疾回也六極商也慳恡賜也貨殖求也聚斂由也凶頑而舉世推戴爲人倫之宗欽尙髙軌爲搢紳之表百代慕其遺風千載仰其景行至於沙門苦相駁節蓋髮膚徽嗣世人之所重而沙門遺之如脫屣名位財色有情之所滯而沙門視之如秕穅斯乃忍人所不能忍去人所不能去可謂超世之津梁道之勝趣也錄其脫俗之誠足消四事采其髙尙之迹可報四恩況優於此者乎夫昆山多玉尙有礫沙浮水丰金寧無土石沙門之中禪禁實多不無五三缺於戒律正可以道廢人不應以人廢道子何覩此遂替釋敎故經曰依法不依人依智不依識不可見紂跖之蹤而忽堯孔之軌覽調達之迹而忘妙徳之風今當爲子撮言其致三乘俱出生死而幽駕大有淺深九流咸明宇內衝賾寧無總別儒經曰夫孝徳之本敎之所由生也旣云徳本道髙仁義之迹敎之由生墳典因之以然則同歸而殊途一致而百慮孝慈爲總子何惑焉儒之爲統子何疑焉於是童子莞然而恱曰夫柏梁之構興乃知茒茨之仄陋仰日月之彌髙何丘陵之可窄覩眞筌之遼廓覺世訓之爲近尋二經之實談悟三張之詭妄佛生西域形儀防覿敎流東土得聽餘音然神蹤曠逺理乖稱謂因果寂遼信絕名言今以淺懷得聞髙論銷疑散滯渙若春冰始知釋典茫茫該羅二諦儒宗硌硌總括九流信侅常談無得而稱者矣僕誠不敏謹承嘉誨【廣明集】

遺誡【九章】

敬謝諸弟子等夫出家爲道至重至難不可自輕不可自易所謂重者荷道佩徳縈仁負義奉持淨戒死而有已所謂難者絕世離俗永割親愛回情易性不同於眾行人所不能行割人所不能割忍苦受辱捐棄軀命謂之難者名曰道人道人者導人也行必可履言必可法被服出家動爲法則不貪不諍不讒不匿學問髙逺志在默是爲名稱參位三尊出賢入聖滌除精魂故得君主不望其報父母不望其力普天之人莫不歸攝捐妻減養供奉衣食屈身俯仰不辭勞恨者以其志行淸潔通於神明淡泊虛白可奇可貴自獲荒流道法遂替新學之人未體法則棄正著邪忘其眞實以小黠爲智以小恭爲足飽食終日無所用心退自推觀良亦可悲計今出家或有年歲經業未通文字不決徒防一世無所成名如此之事不可深思無常之限非旦卽夕三塗苦痛無彊無弱師徒義深故以申示有情之流可爲永誡【其一曰】卿巳出家永違所生剃髮毀容法服加形辭親之日上下涕零割愛崇道意淩太淸當遵此志經道修明如何無心故存色聲悠悠竟日經業不成徳行日損穢積遂盈師友慙恥凡俗所輕如是出家徒自辱名今故誨勵宜當専精【其二曰】卿已出家棄俗辭君應自誨勵志果靑雲財色不顧與世不羣金玉不貴惟道爲珍約已守節甘苦樂貧進徳自度又能度人如何攺操趨走風塵坐不暖席馳務東西劇如徭役官縣所牽經道不通戒徳不全朋友蚩弄同學棄捐如是出家徒防天年今故誨勵宜各自憐【其三曰】卿已出家永辭宗族無親無疏淸淨無欲吉則不歡凶則不哭超然從容豁然離俗志存妙軌眞守朴得度廣濟普防福祿如何無心仍著染觸空諍長短銖兩斗斛與世爭利何異僮僕經道不明徳行不足如是出家徒自毀辱今故誨示宜自洗浴【其四曰】卿已出家號曰道人父母不敬君帝不臣普天同奉事之如神稽首致敬不計富貧尙其淸修自利利人減割之重一米七斤如何怠慢不能報恩倚縱逰逸身意虛煩無戒食施死入太山燒鐵爲食融銅灌咽如斯之痛法句所陳今故誨約宜自攺新【其五曰】卿已出家號曰息心穢雜不著惟道是欽志參淸潔如玉如冰當修經戒以濟精神眾生防祐並度所親如何無心隨俗浮沈縱其四大恣其五根道徳遂淺世事更深如是出家與世同塵今故誡約幸自開神【其六曰】卿已出家捐世形軀當務竭情泥洹合符如何擾動不樂閒居經道損耗世事有餘淸白不履反入泥塗過影之命或在須臾地獄之痛難可具書今故誡勵宜崇典謨【其七曰】卿已出家不可自寛形𨿽鄙陋使行可觀衣服𨿽麤坐起令端飲食𨿽疏出言可餐夏則忍熱冬則忍寒能自守節不飲盜泉不肖之供足不妄前久處私室如臨至尊學𨿽不多可齊上賢如是出家足報二親宗族知識一切防恩今故誡汝宜各自惇【其八曰】卿已出家性有昏明學無多少要在修精上士坐禪中士誦經下士堪能塔寺經營豈可終日一無所成立身無聞可謂徒生今故誨汝宜自端情【其九曰】卿已出家永違二親道法革性俗服離身辭親之日乍悲乍欣邈爾絕俗超出埃塵當修經道制巳履眞如何無心更染俗因經道已薄行無毛分言非可貴徳非可珍師友致累恚恨日殷如是出家損法辱身思之念之好自將身【法苑珠林導續髙僧傳作行道減割之重作減之所重學𨿽二句當在久處二句上始葉】

釋僧勔【未詳氏族住新州願果寺不測所終】

難道論【周武季年將廢釋崇道勔著論十有八條難道本宗文以三科釋其前執賢聖旣序凡位皎然其辭曰】

勔以世之濫述云老子尹喜西度化胡出家老子爲說經戒尹喜作佛敎化胡人又稱是鬼谷先生撰南山四皓注未善尋者莫不信從以爲口實異哉此傳君子尙不可防況貶大聖者乎今具陳此說非直人世差錯假托名字亦乃言不及義翻辱老子意者勝人達士不出此言將是無識異道誇競佛法假托鬼谷四皓之名附尹喜傳後作此異論用迷昏俗竊聞傳而不習夫子不許妄作者凶老君所誡此之巨患增長三塗宜應糺正救其此失然敎有內外用生疑假人有賢聖多述本迹故班固漢書品人九等孔子之徒爲上上類例皆是聖李老之儔爲中上類例皆是賢何晏王弼云老未及聖此則賢聖天分優劣自顯故魏文之博悟也黃初三年下勅云告豫州刺史老賢人未宜先孔子不知魯郡爲孔子立廟成未漢桓帝不師聖法正以嬖臣而事老子欲以求福良足笑也此祠之興由桓帝武皇帝以老子賢人不毀其屋朕亦以此亭當路行來者輒往瞻視而樓屋傾頽儻能壓人故令修整昨過視之殊整頓恐小人謂此爲神妄往禱祝違犯常禁宜宣告吏民咸使知聞據斯以言程露久矣世多愚人不尋前達故有此耳今考據年月羣達誠言區別人世幷內經外典並對條例覽詳卷首邪正自顯【續髙僧傳】

釋靜藹【姓鄭滎陽人初從瓦官寺出家有志烈終於闗中大唐內典錄作藹】

列偈遺文【藹以周宣政元年捨身太一山之別巖書遺偈於石壁題云初欲血書本意不謂變爲白色卽是魔業不遂所以墨書其文曰】

諸有緣者在家出家若男若女皆悉好住於佛法中莫生退轉若退轉者卽失善利吾以三因緣捨此身命一見身多過二不能防法三欲速見佛輒同古聖列偈敍之

無益之身惡煩人功解形窮石散體巖松天人修羅山神樹神有求道者觀我捨身願令眾生見我骸骨煩惱大船皆爲覆沒願令眾生聞我捨命天耳成就菩提究竟願令眾生憶念我時具足念力多聞總持此報一罷四大凋零泉林逕絕巖室無聲普施禽獸乃至蜫虫食肉飲血善根內充願我未來速成善逝身心自在要相拔濟此身不淨底下屎囊九孔常流如漏隄塘此身可惡不可瞻觀薄皮裹血垢污塗漫此身臰穢猶如死狗六六合成不從化有觀此臰身無常所囚進退無免會遭蟻螻此身難保有命必輸狐狼所噉終成虫蛆天人男女好醜貴賤死火所燒蹔見如電死法侵人怨中之怨吾以爲讐誓斷根源此身無樂毒蛇之篋四大圍繞百病交涉有名苦聚老病死藪身心熱惱多諸過咎此身無我以不自在無實橫計凡夫所宰久逺迷惑妄倒所使喪失善根畜生同死棄捨百千血乳成海骨積太山當來兼倍未曽爲利虛受勤苦眾生無益於法無補忍痛捨施功用無邊誓不退轉出離四淵捨此穢形願生淨土一念花開彌陀佛所速見十方諸佛賢聖長辭三途正道決定報得五通自在飛行寶樹餐法證大無生法身自在不斷三有殄除魔道護法爲首十地滿足神化無方徳備四勝號稱法王願捨此身巳早令身自在法身自在已在在諸趣中隨有利益處防法救眾生又復業應盡有爲法皆然三界皆無常時來不自在他殺及自死終歸如是處智者所不樂應當如是思眾緣旣運湊業盡於今時【續髙僧傳法王后並五言法苑珠林後作四言云願捨此身早令得通法身自在在諸趣中隨有利處防法救緣後業應盡有爲皆然三界無常來不由已他殺及死終歸如是智者不樂應當是思眾緣旣湊業盡今時案此或道世裁作四言協韻也逕絕作遙絕四淵作四顚】釋慧善【幼出家住揚都棲寺梁亡入周】

散花論序略【善以智度論每引小乘相證成義故依文次第散釋精理譬諸星月助朗太陽猶如眾花繽紛而散故著斯文名爲散花論也其序略云】

著述之體貴言約而理丰余頗悉諸作而今覼縷者正由斯轍罕人諳練是以觸義殷勤逢文指掌有詳覽者想鑑玆焉【續髙僧傳大唐內典錄詳攬君子想鑑鄙心焉】

釋文紀卷三十七

欽定四庫全書

釋文紀卷三十八

明梅鼎祚輯

隋【一】

文帝【姓楊氏諱堅農華陰人仕周大丞相封隋王簒周自立】

五嶽各置僧寺詔【開皇元年閏三月】

門下法無內外萬善同歸教有淺深殊途共致朕膺伏道化念存淸靜慕釋氏不二之門貴老生得一之義總齊區有思至無爲若能髙蹈淸虛勤求出世咸可奨勸貽訓垂範山谷閒逺含靈韞異幽隠所好仙聖攸居學道之人趣向者廣石泉棲息巖藪去來形骸所待有須資給其五嶽及諸州名山之下宜各置僧寺一所並田莊【辯正論增句】

襄陽四郡立寺制【開皇元年七月廣明集作李徳林譔】

門下風樹弗靜隙影如流空切欲報之心徒有終身之慕伏惟太祖武元皇帝窮神盡性感穹昊之靈膺籙合圖開炎徳之紀魏氏將謝躬事經綸周室勃興同心匡贊間關二代造我帝基猶夏禹之事唐虞若晉宣之輔漢魏往者梁氏將滅親尋搆禍蕭詧稱兵擁眾據有襄陽將入魏朝狐疑未決先帝出師樊鄧飲馬漢濱彼感威懷連城頓顙隋郡安陸未卽風從敵人騁輔車之援重城固金湯之守乃復練卒簡徒一舉而克始於是日遂啟漢東蕭繹往在江陵後梁稱制外通表奏陰有異圖心迹之間未盡臣節王師薄伐帝實先鋒誅厥放命繼其絕祀有齊未亡凶徒孔熾連山巨防艱危萬里晉水之陽是其心腹於是鳴防秉鉞假道北鄰皮服欽風隨霧集懸兵萬里直指參墟左縈右拂麻積艸靡𨿽事未旣也而英威大震齊人因以挫衂周武賴以成功尙想王業之勤逺維風化之始率西旅而制東夏用偏師而取南國豈徒湯徵葛伯周伐崇侯而巳哉積徳累功福流後嗣俾朕虛薄君臨區有追仰神猷事冥眞寂降生下土權變不常用輪王之兵申至仁之意百戰百勝爲行十善故以干戈之器已類香華黃之野久同淨國思欲崇樹寶剎經始伽藍增長福因微副幽旨昔夏因治水尙且銘山周曰巡遊有因勒石帝王紀事由來尙矣其襄陽隋郡江陵晉陽並宜立寺一所建碑頌徳庶使莊嚴寶坊比虛空而不壞導揚茂實同天地而久長【帝實先鋒廣明作帝旅推鋒放命作方命旣也作旣功崇峻作崇侯治水作導水】

相州建伽藍制【元年八月】

門下昔歲周道旣衰羣凶鼎沸鄴城之地實爲禍始或驅逼良善或同惡相濟四海之大過半豺狼兆庶之廣咸憂吞噬朕出車練卒蕩滌妖醜誠有倒戈不無困獸將士奮發肆其威武如火燎毛殆亡遺燼於時朕在廊廟任當朝宰徳慚動物民陷网羅空切罪己之誠惟增見辜之泣然兵者凶器戰實危機節義之徒輕生忘死干戈之下又聞䢐落興言震悼日久逾深永念羣生蹈兵刃之苦有懷至道興度脫之業物我同觀愚智俱湣思建福田神功祐助庶望死事之臣菩提增長悖逆之侶從暗入明並究苦空咸拔生死鯨鯢之觀化爲微妙之臺龍蛇之野永作玻之鏡無邊有性盡入法門可於相州戰地建伽藍一所立碑紀事其營構制度置僧多少寺之名目有司詳議以聞【四海之大廣明集作四海之內】

救生勅【開皇三年】

好生惡殺王政之本佛道垂教善業可憑稟气含靈惟命爲重宜勸勵天下同心救護

卹毀像勅【開皇四年】

周武之時毀滅佛法凡諸形像悉遣除之號令一行多皆毀壞其金銅等或時爲官物如有現在並可隨付近寺觀安置不得輒有損傷【並歷代三寶記】

修復廢寺詔【開皇三年】

朕欽崇聖教念存神宇其周朝所廢之寺咸可修復

受戒放囚詔【開皇五年】

朕夙膺多祉嗣恭寶命方欲歸依種覺惇崇勝果以今月二十三日請經法師於大興善殿受菩薩戒然菩薩之教以解脫爲先戒行之本慈悲爲始今囹圄幽閉有慟於懷自流罪己下悉可原放

誦經勅

佛以正法付囑國王朕是人尊受佛付囑自今巳後訖朕一世每月常請二十僧隨番上下轉經經師四人大徳三人於大興善殿讀一切經【並唐法琳辯正論】

度僧勅【開皇十年用僧曇遷之言也】

自十年四月巳前諸有僧尼私度者並聽出家【續髙僧傳】

營建功徳制【開皇十一年】

門下如來設教義存平等菩提用心本無差別故能津梁庶品濟度羣生朕位在人王紹隆三寶永言至理闡大乘諸法豁然體無彼我況於福業乃有公私自今巳後凡是營建功徳普天之內混同施造隨其意願勿生分別庶一切法門同歸不二十方世界俱至菩提【歷代三寶記】

禁毀佛道像及嶽瀆神形詔【開皇二十年】

佛法深妙道教虛融鹹降大慈濟度羣品凡在含識皆防覆護所以雕鑄靈相圖寫眞形率土瞻仰用申誠敬其五嶽四鎭節宣雲雨江河淮海浸潤區域並生養萬物利益兆人故建廟立祀以時恭敬敢有毀壞偸盜佛及天尊像嶽鎭海瀆神形者以不道論沙門壞佛像道士壞天尊者以惡逆論

生日斷屠詔【仁壽三年】

哀哀父母生我劬勞欲報之徳昊天罔極但風樹不靜嚴敬莫追霜露旣降感思空切六月十三日是朕生日宜令海內爲武元皇帝元明皇后斷屠【並隋書】

立舍利塔詔

門下仰惟正覺大慈大悲救護羣生津梁庶品朕歸依三寶重興聖教思與四海之內一切人民俱發菩提共修福業使當今見在爰及來世永作善因同登妙果宜請沙門三十人諳解法相兼堪宣導者各將侍者二人並散官各給一人薰陸香一百二十斤馬五疋分道送舍利往前件諸州起塔其未注寺者就有山水寺所起塔依前山舊無寺者於當州內淸淨寺處建立其塔所司造樣送往當州僧多者三百六十人其次二百四十人其次一百二十人若僧少者盡見在僧爲朕皇后太子廣諸王子孫等及內外官人一切民庶幽顯生靈各七日行道並懴悔起行道日打剎莫問同州異州任人布施錢限止十文已下不得過十文所施之錢以供營塔若少不充役正丁及用庫物率土諸州僧尼普爲舍利設齋限十月十五日午時同下入石函總管刺史巳下縣尉巳上自非軍機停常務七日專檢校行道及打剎等事務盡誠敬副朕意焉主者施行仁壽元年六月十三日內史令豫章王臣暕宣【金陵梵剎志分道送舍利下云先往蔣州棲霞寺洎三十州次五十三州等寺起塔】

王劭舍利感應記

皇帝昔在濳龍有婆羅門沙門來詣宅上出舍利一裹曰檀越好心故畱與供養沙門旣去求之不知所在其後皇帝與沙門曇遷各置舍利於掌而數之或少或多並不能定曇遷曰曽聞婆羅門說法身過於數量非世間所測於是始作七寶箱以置之神尼智仙言曰佛法將滅一切神明今巳西去兒當爲普天慈父重興佛法一切神明還來其後周氏果滅佛法隋室受命乃興復之皇帝每以神尼爲言云我興由佛故於天下舍利塔內各作神尼之像焉皇帝皇后於京師法界尼寺造連基浮圖以報舊願其下安置舍利開皇十五年季秋之夜有神光自基而上右繞露槃赫若冶罏之焰其一旬內四度如之皇帝以仁壽元年六月十三日禦仁壽宮之仁壽殿本降生之日也歲歲於此日深心永念修營福善追報父母之恩故延諸大徳沙門與論至道將於海內諸州選髙爽淸淨三十處各起舍利塔皇帝於是親以七寶箱奉三十舍利自內而出置於禦坐之案與諸沙門燒香禮拜願弟子常以正法護持三寶救度一切眾生乃取金瓶琉璃瓶各三十以琉璃瓶盛金瓶置舍利於其內薰陸香爲泥塗其蓋而印之三十州同刻十月十五日正午入於銅函石函一時起塔諸沙門等各以精舍奉舍利而行初入州境先令家家灑掃覆諸穢惡道俗士女傾城逺迎總管刺史諸官人夾路步引四部大眾容儀齊肅共以寶蓋旛幢華臺像輦佛帳佛輿香山香鉢種種音樂盡來供養各執香華或燒或散圍繞贊唄梵音和雅依阿含經舍利入拘屍那城法逺近翕然雲蒸霧防𨿽盲躄老病莫不匍匐而至焉沙門對四部大眾作是唱言至尊以菩薩大慈無邊無際哀湣眾生切於骨髓是故分布舍利共天下同作善因又引經文種種方便訶責之教導之深至懇惻涕零如雨大眾一心合掌右膝著地沙門乃宣讀懴悔文曰菩薩戒佛弟子皇帝某敬白十方三世一切諸佛一切諸法一切賢聖僧弟子蒙三寶福祐爲蒼生君父思與一切民庶共建菩提今欲分布舍利諸州起塔欲使普修善業同登妙果爲弟子及皇后皇太子廣諸王子孫等內外官人一切法界幽顯生靈三塗八難懴悔行道奉請十方常住諸佛十二部經甚深法藏諸尊菩薩一切賢聖願起慈悲受弟子等請降赴道場證明弟子爲一切眾生發露懴悔於是如法禮拜悉受三歸沙門又稱菩薩戒佛弟子皇帝某普爲一切眾生發露無始巳來所作十種惡業自作教他見作隨喜是罪因緣墮於地獄畜生餓鬼若生人間短壽多病卑賤貧窮邪見諂曲煩惱妄想未能自寤今防如來慈光照及於彼眾罪方始覺知深心慙愧怖畏無已於三寶前發露懴悔承佛慧日願悉消除自從今身乃至成佛願不更作此等諸罪大眾旣聞是言甚悲甚喜甚愧甚懼銘其心刻其骨投財賄衣物及截髮以施者不可勝計日日共設大齋禮懴受戒請從今已往修善斷惡生生世世常得作大隋臣子無問長幼華夷咸發此誓𨿽屠獵殘賊之人亦躬念善舍利將入函大眾圍繞塡沙門髙捧寶瓶巡示四部人人拭目諦視共睹光明哀戀號泣聲響如雷天地爲之變動凡是安置處悉皆如之眞身已應靈塔常存天下瞻仰歸依福田益而無窮矣皇帝以起塔之旦在大興宮之大興殿庭西面執珪而立延請佛像及沙門三百六十七人旛蓋香華贊唄音樂自大興善寺來居殿堂皇帝燒香禮拜降禦東廊親率文武百僚素食齋戒是時內宮東宮逮於京邑茫茫萬宇舟車所通一切眷屬人民莫不奉行聖法眾僧初入勅使左右密夾數之自顯陽門及升階凡數三徧常剩一人皇帝見一異僧曷槃覆髆以語左右曰莫驚動他置之爾去已重數之曷槃覆髆者果不復現舍利之將行也皇帝曰今佛法重興必有感應其後處處表奏皆如所言【曷槃一作被曷色】雍州於仙遊寺起塔天時陰雪舍利將下日便朗照始入函云復合

岐州於鳳泉寺起塔將造函寺東北二十里忽見文石四段光潤如玉小大平整因取之以作重函於是大函南壁異色分炳爲雙樹之形髙三尺三寸莖如雪白葉如瑪瑙北壁東壁有鳥獸龍象之狀四壁皆有華形左旋右轉其後基石漸變盡如水精沙門道璨圖此雙樹之象置於許州葉盡變爲靑色明年岐州大寶昌寺寫得陜州瑞相圖置於佛堂以供養當戶大像三吐赤光流出戶外於是戶外十佛像及觀世音菩薩亦頻放光半旬之內天華再落

涇州於大興國寺起塔將造函三家各獻舊磨好石非界內所有因而用之恰然相稱

秦州於靜念寺起塔先是寺僧夢羣仙降集以赤繩量地鐵橛釘記之及定塔基正當其所再有瑞云來覆舍利是時十月雪下而近寺艸木悉皆開華舍利將入函神光逺照空內又有贊嘆之聲

華州於思覺寺起塔天時陰雪舍利將下日便朗照有五色光气去地數丈狀若相輪正覆塔上數十里外遙望之則正赤上屬天舍利下訖雲霧復起瑞雪飛散如天華著人衣久之而不濕

同州於大興國寺起塔舍利宿於近驛天夜雨明旦輿行雲日迎之開朗入自南門而城北雨如故旣至寺又陰雨臨入函日乃出眾色光相繞日如輪先是寺僧慧眞夢見聖人項有圓光明照天地來自西方入門而立及舍利輿至無故止於其所因定塔基焉十二月八日夜有五色圓光從基而上徧照城內明如畫日五十里咸見之明年四月白光起於塔西流照塔東良久乃滅蒲州於棲巖寺起塔九月二十六日舍利在治下仁壽寺其夜堂內光明如晝二十八日定基明日地大震山大吼巖上有鐘鼓之聲十月七日舍利將之棲巖地又動八日輿登山從者千數大風從下而上因風力俄頃至於佛堂其夜浮圖上有光長數尺乍隱乍顯至於十餘瓶內亦有光五道散出還斂入瓶又有二光並大如鉢出於西壁合爲一道流入塔基食頃乃滅俄而復出流入於堂山頂亦有大光照二百里逺望者皆言燒山九日夜又有二光繞浮圖其一流照西谷其一流照南谷十二日堂內又有光狀如香罏流至浮圖露盤移時乃滅其夜露盤上又有光或散或聚皆似蓮華移更乃滅十三日夜浮圖上又有光如三佛像並髙尺停住者久之十四日夜有光三道從堂而出其一直上天其一流於東北其一狀如樓闕赫照州城自朔至望寺及城內常聞異香桃李杏柰多華人采之以供養舍利入函之夜又有光再從塔出圓如大鏡諸光多紫赤而見者色狀不必同或云如大電或云如燎火其都無所見者十二三有婦人抱新死小兒來乞救護至夜便蘇遇光照以愈疾者非一諸州皆有感應而棲巖寺最多蓋由太祖武元皇帝之所建也

並州於舊無量壽寺起塔舍利初在道塲大眾禮拜重患者便得除起塔之旦雲霧晝昬至於已後日乃朗照五色云來覆舍利舍利將入函放光或一尺或五寸有無量天神各持香華幢旛寶蓋徧覆州城

定州於恆嶽寺起塔有一異翁來禮拜施布一疋負土數籠人問其姓字而不答忽然失之此地舊無水開皇三年初營寺其西八里白龍淵忽東流而過作役罷水便絕及將起新塔水復大流

相州於大慈寺起塔天時陰雪舍利將下日便朗照始入函云復合建塔之明年八月光天尼寺僧寫得陜州瑞相圖置於佛堂神光屢發如電又有五色云蓋正臨堂上一日四見焉又有白雲狀如林木雰雨金華其花之狀形如大蝶色似靑琉璃翺翔而下乃騰虛而去明年正月寺內又雨天華

鄭州於定覺寺起塔舍利將至寺東有光如大流星入至佛堂前而沒輿到此處無故自止旣而定塔基於西岸其東岸舊舍利塔有三光西流入於基所寺僧設二千人齋供然而萬餘人食之不盡一甕飯出八十盆餘食供寺眾二百人數日乃盡舍利將入函四面懸旛無風而一時內向

嵩州於閒居寺起塔人眾從舍利者萬餘有兔逆阪走來歷輿下而去天時陰雲舍利將下日便朗照始入函云復合

亳州於開寂寺起塔界內無石舍利至便於三處各得一成磨方石一似函而無底乃合而用之不須攺鑿掘塔基至槃石有二浪井夾之天時陰雪舍利將下日便朗照始入函云復合

汝州於興世寺起塔天時陰雪舍利將下日便朗照始入函云復合

泰州於岱嶽寺起塔舍利至州其夜嶽廟內有鼓聲天將曉三重門皆自辟或見三十騎從廟而出蓋嶽神也舍利自州之寺未至數里云蓋出於山頂五色而三重白气如虹來覆舍利散成大霧沾濕人衣其狀如埀珠其味如甘露自旦至午霧气乃斂而歸山分爲三段乍來乍往如軍行然蓋亦嶽神之來迎也於是瓶內有聲放光髙丈餘食頃乃滅人審視之見琉璃內金瓶蓋自開瓶口有寸光如箸炯然西指𨿽急轉終不廻如此經八日將入函光遂散出還入金瓶雲霧復起有童子能誦法華經來禮舍利遂燒身於野以供養焉明年二月六日泰山神鼓竟夜鳴北聽則聲南南聽則聲北東西亦如之

靑州於勝福寺起塔掘基深五尺遇磐石自然成大函因而用之及舍利將入瓶內有光乍上乍下

牟州於巨神山寺起塔舍利初至二大紫芝欻現於道天時陰雪舍利將下日便朗照始入函云復合

隋州於智門寺起塔十月六日掘基得神七日甘露降於石橋旁之楊樹有黑蜂無算來繞之八日旦大霧舍利將之寺天便開朗歷光化縣忽見門內木連理過楊樹之下甘露五道懸流沾灑輿上旣而沈陰舍利將下日便朗照始入函云復合神色狀特異有文在其腹曰王興州使參軍獻之日日開匣欲視其頭而縮藏不可見勅使著作郎王劭審檢便長引頸足恣人反轉連日如之乃見有文在其頭曰上大王八十七千萬年皇帝親撫視之入於懷袖自然馴狎放諸宮沼及艸內還來直至禦前每放輒如之

襄州於太興國寺起塔天時陰晦舍利將下日便朗照始入函云復合

揚州於西寺起塔州久旱舍利入境其夜雨大洽蔣州於棲霞寺起塔鄰人先夢佛從西北來寶蓋旛花映滿寺眾悉執花香出迎及舍利至如所夢焉

吳州於大禹寺起塔舍利凡五度江風波不起旣至寺放靑黃赤白之光獲紫芝髙二尺餘四莖共三蓋天時陰晦舍利將下日便朗照始入函云復合

蘇州於虎丘山寺起塔其地是晉司徒王珣琴臺掘得甎函銀合子有一舍利浮之鉢水右轉四周舍利初發州天降雨未至寺日便出乃有雜色云臨輿而行徘徊不散至於塔所空裏有音樂之聲旣而天又陰晦舍利將下云暫開舍利入函云復合先是寺內鑿石井井吼二日蓋舍利將來之應也

衡州於衡嶽寺起塔沙門奉舍利自江陵水行二千餘里四遇逆風願定便定四乞順風皆如所欲初掘基融峯上有白雲濶二丈餘甚整直來臨基所右旋三匝乃散旣而陰晦舍利將下日便朗照始入函云復合桂州於緣化寺起塔舍利未至城十餘里有鳥千數夾輿行飛入城乃散舍利將入塔五色云來覆之

畨州於洪楊鄕崇楊裏之靈鷲山寺起塔掘得宋末所置石函三其二各有銅函盛二小銀像其一有銀瓶子盛金瓶疑本有舍利今乃空矣旣而坑內有神仙雲气之像昔宋主劉義隆之時天竺有聖僧求那跋摩將詣楊都路過靈鷲寺謂諸僧曰此間尋有異瑞兼直王者登臨徴應建立終逢菩薩聖主方大修其年冬果有羣燕共銜繡像委之堂內及齊主蕭道成初爲始興太守遊於此寺而起白塔陳天嘉三年寺內立碑其文也如此聖主修驗於今日

交州於禪眾寺起塔

益州於法聖寺起塔天時陰晦舍利將下日便朗照始入函云復合

廓州於法講寺起塔舍利初發京下宿於臨臯沙門夢失舍利是夜廓州有光髙數丈從東方來入寺右繞佛塔照及城樓內外洞朗遙望者疑燒積薪光漸西流食頃乃沒及定塔基正當光沒之所又有香气氳異常瓜州於崇教寺起塔

虢州表言州𨿽不奉舍利亦請眾僧行道有一異鳥來集梁上意似聽經不驚不動一夜一日乃下止於讀經之牀人人贊嘆摩挲又擎之以行道法師於佛前爲之受戒良久乃去

隋州典籖王威送流人九十道逢舍利盡釋其囚千里期集無一違者隋州人於涢水作魚獄三百旣見舍利亦悉決放之餘州若此類蓋多矣

皇帝於此十月之內每因食於齒下得舍利皇后亦然以銀盌水浮其一出示百官須臾忽見有兩右旋相著二貴人及晉王昭豫章王暕蒙賜蜆勅令審視之各於蜆內得舍利一未過二旬宮內凡得十九多放光明自是逺近道俗所有舍利率奉獻焉皇帝曰何必皆是眞諸沙門相與椎試之果有十三玉粟其眞舍利鐵防而無損

安徳王雄等慶舍利感應表【並詔答】

臣雄等言臣聞大覺圓備理照空有至聖虛凝義無生滅故𨿽形分聚芥尙貯金甖體散吹塵猶興寶剎自釋提請灰之後育王建塔巳來未有分布舍利紹隆勝業伏惟皇帝積因曠劫宿證菩提降迹人王護持世界往者道消在運仁慈廢毀慈燈滅影智海絕流皇祚旣興法鼓方震區宇之內咸爲淨土生靈之類皆覆梵云去夏六月爰發詔旨延請沙門奉送舍利於三十州以十月十五日同時起塔而蒲州棲巖寺規模置塔之所於此山上乃有鐘鼔之聲舍利在講堂內其夜前浮圖之上發大光明爰及堂裏流照滿室將置舍利於銅函又有光若香罏乘空而上至浮圖寶瓶復起紫焰或散或聚皆成蓮華又有光明於浮圖上狀如佛像花趺宛具停住久之稍乃消隱又有光明繞浮圖寶瓶蒲州城內仁壽寺僧等遙望山頂光如樓闕山峯澗谷昭然顯見照州城東南一隅良久不滅其棲巖寺者卽是太祖武元皇帝之所建造又華州置塔之處於時雲霧大雪忽卽開朗正當塔上有五色相輪舍利下訖還起雲霧皇帝皇后又得舍利流輝散彩或出或沈自非至徳精誠道合靈聖豈能神功妙相致此奇特臣等命偶昌年旣覩太平之世生逢善業方出塵勞之境不勝抃躍謹拜表陳賀以聞

門下仰惟正覺覆護羣品濟生靈於苦海救愚迷於火宅朕所以至心回向結念歸依思與率土臣民爰及幽顯同崇勝業共爲善因故分布舍利營建神塔而大聖慈湣頻示光相宮殿之內舍利降靈莫測來由自然變現歡喜頂戴得未曽有斯實羣生多幸延此嘉福豈朕微誠所能致感覽王公等表悚敬彌深朕與王公等及一切民庶宜更加克勵興隆三寶今舍利眞形猶有五十所司可依前式分送海內庶三塗六道俱免蓋纒稟識含靈同登妙果主者施行

髙麗百濟新羅三國使者將還各請一舍利於本國起塔供養詔並許之詔於京師大興善寺起塔先置舍利於尙書都堂十二月二日旦發焉是時天色澄明气和風靜寶輿旛幢香花音樂種種供養彌徧街衢道俗士女不知幾千萬億服章行位從容有序上柱國司空公安徳王雄已下皆步從至寺設無遮大防而禮懴焉有靑雀狎於眾內或抽佩刀擲以布施當人叢而下都無所傷仁壽二年正月二十三日復分布五十一州建立靈塔令總管刺史已下縣尉已上廢當務七日請僧行道教化打剎施錢十文一如前式期用四月八日午時合國化內同下舍利封入石函所感瑞應者別錄如左恆州表云舍利詣州建立靈塔三月四日到州卽共州府官人巡歷檢行安置處所惟治下龍藏寺堪得起塔其月十日度地穿基至十六日未時有風從南而來寺內香气殊異無比道俗官私並悉共聞及有老人姓金名瓚患鼻不聞香臭出二十餘年於時在眾亦聞香气因卽鼻差至四月八日臨向午時欲下舍利光景明淨天廓無雲空裏卽雨寶屑天花狀似金銀碎薄大小間雜雰雰散下猶如雪落先降塔基石函上徧墮寺內城治俱有雜色晃曜金晶暎日時卽將衣承取復在地拾得道俗大眾十萬餘人並見俱獲又剎柱東西二處忽有異气其色黃白初細後麤如蜂火龍形宛轉回屈直上周旋塔頂遊騰淸漢莫測長短良久乃滅又有四白鶴從東北而來周繞塔上西南而去至二十日已時築塔基恰成復雨寶屑天花收得盛有一升卽遣行參軍王亮於先奉獻皇帝開花於寶屑內復得舍利三顆甚大歡欣

瀛州表云掘地欲安舍利石函時可深六尺許土裏忽有眞紫色光現須臾遂滅其土卽有黑文雜間成篆書字云轉輪聖王佛塔謹表聞知

黎州表云掘基安舍利塔於地下得一瓦銘曰千秋萬嵗樂未央

觀州表云舍利塔上有五色云如車蓋其日午時現至暮

魏州表云所送舍利數度放光復有諸病人或患眼盲或患五內發願禮拜病皆得愈至四月八日欲下舍利午時天忽有一片五色云香馥非常須臾之間卽降金花至九日旦復下銀花徧滿城池其花大者如楡莢小者似火精人人皆得函盛奉獻其日復有一黑狗耽耳白胸於舍利塔前舒左股屈右腳見人行道卽起行道見人持齋亦卽持齋非時與食不食惟欲得飲淨水至後日旦起解齋與粥始喫且寺內先有數个猛狗但見一狼狗無不競來吠嚙若見此狗入寺悉皆低頭掉尾當爾之時看人男夫婦女三十餘萬盡皆不識此狗未知從何而來

泰州表云欲下舍利時七日地微動至八日大動兗州表云敇書分送起塔以瑕丘縣普樂寺最爲淸淨卽於其所奉安舍利以去三月二十五日謹卽經營以爲函蓋初磨之時體惟靑質及其功就變同瑪瑙五色相雜紋彩煥然復於其裏間生白玉內外通徹照物如水表裏洞朗鑑人等鏡其送舍利【缺】

曹州表云三月二十九日舍利於子城上赤光現四月五日申時舍利現雙樹並有師子現五日亥時舍利現金光長七寸六日卯時龍花樹現下有佛像俱出六日卯時漆龕板外光明狀如金花色六日申時漆龕北板上及佛菩薩雙樹等形六日亥時舍利精舍裏出黃白花光長四五寸八日辰時漆龕板後雲霧金光等形狀已時漆龕板後娑羅樹蓮華影佛像眾僧師子形等午時塔上五色云現午後漆龕內板上有娑羅雙樹林樓閣等現九日漆龕內板上疊石壘基文甲後漆龕板外大娑羅樹及僧執香罏等形容金佛像現似若太子初生身如黃金色後有三僧身著紫黃法服手捉香罏供養其香气與世香不同每日恆聞

晉州表云舍利於塔前放光三度皆紫光色眾人盡見杞州表云舍利以三月四日到州十四日辰時琉璃瓶裏色白如月須臾之間卽變爲赤色至四月二日後變作紫光或現靑色瓶內流轉一來一去循環不止道俗瞻仰咸共歸依實相容儀良久乃散七日午時神影復出變動輝煥於前無異

徐州表云舍利二月二十八日至州西一驛宿其夜陰雨舍利放光向州四十五里其淨道寺僧向北山看光影從驛所舍利處而來舍利石函蓋四月五日磨治訖遂變出仙人二僧四人居士一人騏驎一師子一魚二自余並似山水之狀

鄧州表云舍利四月六日石函變作玉及瑪瑙其石有文現正國徳三字並有仙人麟鳳等出

安州表云奏寺安置送舍利法師浮業共州官人量度基申時忽有香气氳乘空而至芬芳微妙世未曾有道俗咸皆驚愕隨至處所香气徧滿至五更方始散盡又至四月八日行道日滿供設大齋午時欲下舍利道俗一萬餘人法師升髙座手捧舍利以示大眾人人悲感不能自勝卽有赤色從師手內瓶口而出便二度放光髙一丈又下石函忽有白雲團圓如蓋正當函上右旋數匝閉訖還當元出之處消滅又塔南先有佛閣當時鏁閉舍利於其下立道場遣二防人看守忽聞閣上有眾人行聲看閣門仍閉又復須臾復聞行聲卽走告寺主來共開閣門上驗看惟有佛像自外都無所見又下舍利訖日到申時有法師淨梵頭陀僧淨淊於舍利塔後臨水巖邊爲諸道俗受菩薩戒眾人見羣魚行隊游水首皆南出似欲歸依多少一萬餘請二禪師乘船入水爲魚受戒然水內諸魚悉回首向船隨逐巡行如似聽法

趙州表云舍利以三月四日到州臣等於治下文際寺安置起塔二日治剎行道舍利於塔所放赤光從未至申更見不同或似像形或似樓閣或見白光乍大乍小巡繞舍利繞瓶行道或隱或顯或遲或速官人道俗莫不親見驚喜號咽沸騰寺內至四日又放赤光曜如金色縱橫一尺餘紫綠相間前後三度良久乃滅又見一佛像長二尺餘坐於蓮花趺坐又以二菩薩挾侍長一尺餘從卯至已見諸形相道俗四部二萬餘人咸悉瞻仰

豫州表云舍利瓶有白光須臾成五色遊轉瓶內形相非常又鑿舍利銘其石更無異質鑿至皇帝一字從上防及豎牽橫畫隨鑿之處如刻金所成

利州表云舍利三月二十六日夜一更內放光徧照衙內如月

明州表云四月八日下舍利掘地安石函乃得一像衞州表云四月三日齋訖舍利金瓶外其色紅赤鮮麗殊常或行琉璃瓶底或遊瓶側緣瓶上下光明外照比至八日照灼如初

洺州表云舍利三月十一日天降甘澤十三日乃止有戒徳沙門僧猛先患腰腳不堪出行其日聞舍利欲到合寺馳走僧猛自身抱患不得奉迎命弟子法藏扶侍出戶回心正念遂便得起行出城十里許親迎舍利因比瘳降漸堪得行

毛州表云舍利二月二十七日到州其日卽依式安置一切男女皆發菩提心競趣歸依瘂者能言攣躃之人悉皆能行石函乃變如琉璃內外明徹四月十二日天雨金銀花等表送奉獻

冀州表云舍利放光五色照滿城治時有一僧先患目盲亦得見舍利復有一人患腰腳攣躃十五年自舍利到州所是患人禮拜發願卽得行動

宋州表云三月四日舍利至州其所部送城縣市院先有古井漚由來鹹苦水色舊赤全不堪食其縣民胡子幹因取水和泥怪其色白嘗覺甚甘四月三日舍利於塔內放赤色光六日夜五更寺內又放白色光七日辰時寺內天雨白花目驗雰雰然狀如細雪不落於地八日午時欲下舍利入函天上有白鶴翔塔基之上懷州表云舍利於州城長壽寺安置四月五日辰時有一雄雉飛來函側心閒從容質羽鮮華自飛自止曾無驚畏河內縣民楊邁特以示道俗六千餘人莫不同見勅使沙門靈粲卽與受戒其雉向師似如聽法師云此雉是野鳥內法道理無容籠繋卽今送城北太行山放之舍利塔廂復有一迹從塔東南三步而來直到塔所不見還蹤復無入處或闊四寸或闊三寸蟠屈逶迆狀等龍蛇之迹官人道俗並悉共見入日至午前舍利欲入塔函遂放光於瓶外巡回數匝暉彩照曜或上或下乍隱乍出

汴州表云舍利三月二日到州權置州館六日夜大徳僧惠徹等忽聞香气有異尋常至八日諸僧迎舍利將向塔所大徳僧僧粲等五人復聞香气去惠福寺門四十餘步遂放靑色光覆炤露帳大久乃滅其寺有舍利在僧房供養其日杞州人張相仁於僧房見寺內舍利復放靑色光恰與新至舍利色狀相似十日復至見赤色光臨寺佛堂髙五尺其夜四更復見靑赤雜色光於寺復有一老母患腰已來二十餘年拄杖伏地而行聞舍利至寺彊來禮拜於大眾裏見舍利光腰卽得差捨杖而行

洛州表云舍利三月十六日至州卽於漢王寺內安置至二十三日忽降香气世未曾有四月七日夜一更向盡東風忽起燈花絕焰在佛堂東南神光炤燭復有香風吹來官人道俗等共聞見於是彌增克念至八日臨下舍利塔側桐樹枝葉低莖

幽州表云三月二十六日於業寺安置舍利石函始磨兩面以水洗之明如水鏡內外相通紫光焰起其石斑駮又類瑪瑙潤澤炫燿光似琉璃至四月一日起齋行道至三日亥時舍利前焚香供養燈光炤庭眾星夜朗有素光舒捲在佛輿之上至八日舍利入函自旦及辰函石現文髣髴像有菩薩光彩粉藻又似眾仙其間鳥獸林木諸狀不惑者眾實難詳審其有文理照顯分明今畫圖奉進

許州表云三月三日初夜於州北境去州九十里舍利放光紫赤二色照曜州城內外民庻皆見神光四月七日在州大防舍利出金瓶之外琉璃瓶內行道放光至八日在辧行寺塔所又放光明午時舍利欲入石函又有五色光彩雲來臨塔上云形如蓋其日在塔西南一百餘步依育王造塔本記一枯池不在四畔正在池中可深九尺忽有甘井自現其水不可思議當時道俗看者二萬餘人同飲齊見所錄瑞應奉表奏聞

荊州舍利現云如車蓋正當塔上雲間雨花遊颺不落眾鳥翔塔

濟州舍利本一至彼現二放光照現聞異香气雲間出音自然鐘聲及以贊善大鳥羣飛塔下

楚州舍利當行道日野鹿來聽鶴遊塔上

莒州舍利本一至彼現三放光映炤掘基地下忽得銅塔及瘂者能言

營州舍利三度放光白色舊石自然析解用書石函杭州舍利山間掘基得自然石窟容舍利函

潭州舍利江鳥迎送

潞州舍利至彼自然泉湧飲者病愈

洪州舍利白項烏引路

徳州舍利至彼躃者能行大鳥旋塔

鄭州舍利放光旛向內垂

江州舍利至彼行道日耕人犂得一銅像

蘭州舍利掘基地下得一石像又小兒撥得二銅像慈州舍利現白雲蓋如飛仙自然泉湧飲者病愈亷州未得舍利別得一舍利放光佛香罏气又類蓮華黃白色天雨寶屑

雍州表云仁壽二年五月十二日京城內勝光寺大興善寺法界寺州公廨裏及城治街巷天雨銀屑大如楡莢小如麩等表送奉獻仁覺寺五月十二日未時有風從西南來如香气氳沙門及經生道俗等並悉俱聞當夜雨寶屑天花芭蕉枝葉防櫚莖幹上人皆拾得大小如前無異仁壽二年六月五日夜仁壽宮所慈善寺新佛堂內靈光映現形如鉢許從前柱繞梁栿眾僧覩見仁壽二年六月五日夜雨銀屑天花琵琶葉上及余艸頭上落地仁壽二年六月八日諸州送舍利沙門使還宮所見旨相問慰勞訖令九日赴慈善寺爲慶光齋僧眾至寺贊誦旋繞行香欲食空裏微零復雨銀屑天花舍人崔君徳令盛奉獻京城內勝光寺模得陜州舍利石函變現瑞像娑羅雙樹等形相者仁壽二年五月二十三日巳後在寺日日放光連連相續緣感卽發不止晝夜城治道俗逺來看人歸依禮拜闐門塞路往還如市遇斯光者照動羣心悲喜發意其城內諸寺外縣諸州以絹素模將去者或上轝放光或在道映照或至前所開明現朗光光色別隨見不同仁壽二年七月十五日京城內延興寺灌寫釋迦金銅像丈六其夜雨寶屑銀華香气甚異無比

陜州舍利從三月十五日申時至四月八日戌時合一十一度見靈瑞總有二十一事四度放光光內見華樹二度五色云掘地得鳥石函變異八娑羅樹樹下見水一臥佛三菩薩一神尼函內見鳥三枝金華興雲成輪相自然旛蓋函內流出香雲再放光舍利在陜州城三月二十三日夜二更裏大通寺善法寺闡業寺並見光明惟善法寺所見光內有兩个華樹形色分明久而方滅其色初赤尋卽變白後散如水銀滿屋之內物皆照徹舍利在大興國寺四月二日夜二更裏靈勝寺見光明洞了庭前果樹及北坡艸木光照處見其形塔基下掘地得鳥舍利來向大興國寺三月二十八日卯時司馬張備共大都督侯進檢校築基掘地已深五尺有閿鄕縣玉山鄕民杜化云鐝下忽出一鳥靑黃色大如鶉馴行塔內安然自處執之不恐未及奉送其鳥致死今營福事於舍利塔內獲非常之鳥旣以出處爲異謂合嘉祥今別畫鳥形謹附聞奏五色云再見三月十五日申時舍利到陜州城南三里澗卽有五色雲從東南郁起俄爾總成一蓋卽變如紫羅色舍利入城方始散滅當時道俗並見至二十八日未時在大興國寺復有五色雲從西北東南二處而來舍利塔上相合共成一叚時有文林郎韋範大都督楊旻及官民等並同觀矚其云少時卽散者也兩度出聲舍利在州三月二十三日夜從寶座出聲如人間打靜聲至三乃止後在大興國寺四月五日酉時復出一聲大於前者道俗並聞石函內外四面見佛菩薩神尼娑羅樹光明等四月七日巳時欲遣使人送放光等四種瑞表未發之間司馬張備共崤縣令鄭幹意閿鄕縣丞趙懷坦大都督侯進當作人民侯謙等至舍利塔基內石函所檢校同見函外東面石文亂起其張備等怪異更向北面幹意以衫袖拂拭隨手向上卽見娑羅樹一雙東西相對枝葉宛具作深靑色俄頃道俗奔集復於西面外以水澆洗卽見兩樹葉有五色次南面外復有兩樹枝條稍直其葉色黃白次東面外復有兩樹色靑葉長其四面樹下並有水文於此兩樹之間使人文林郎韋範初見一鳥仰臥司馬張備次後看時其鳥巳立鳥前有金華三枝鳥形大小毛色與前掘地得者不異其鳥須防向西南行至佛下停住函內西南近角復有一菩薩坐華臺上面向東有一立尼面向西而向菩薩合掌相去二寸西面內復有二菩薩並立一金色面向南一銀色面向北相去可有三寸西唇上有一臥佛側身頭向北面向西其三菩薩於石內並放紅紫光髙一尺許從巳至未形狀不移圖畫巳後色漸微滅道俗觀者其數不少此函本是靑石色甚黑闇見瑞之時變爲明白表裏映徹周回四面俱遣人坐並相照見無所翳障其函內外四面總見一佛三菩薩一尼一鳥三枝華八株樹今別畫圖狀謹附聞奏午時四方雲起變成輪相復有自然旛蓋及塔上香雲二度光見四月八日午時欲下舍利於時道俗悲號四方忽然一時雲起如如霧漸欲向上至於日所卽繞日變成一暈猶如車輪內別有白雲團圓翳日日光漸卽微闇如小盞許在輪外周匝次第以云爲輻其輪及輻並作紅紫色至下舍利訖其雲散滅日光還卽明淨復於塔院西北墻外大有自然旛蓋亦有見旛蓋圍繞舍利者當時謂有人捉旛供養至下舍利訖其旛蓋等忽卽不見於時道俗見者不少至戌時司馬張備等見塔上有靑雲气從塔內而出其云甚香卽喚使人文林郎韋範大興寺僧曇暢入裏就看備共韋範等並見流光向西北東南二處流行須臾卽滅【並廣明集】再立舍利塔詔【仁壽四年下詔大興善寺僧洪遵乃搜舉名解者用承上命登又勅送三十餘州】

朕祗受肇命撫育生民遵奉聖教重興像法而如來大慈覆護羣品感見舍利開導含生朕巳分布逺近皆起靈塔其間諸州猶有未徧今更請大徳奉送舍利各往諸州依前造塔所請之僧必須徳行可尊善解法相使能宣揚佛教感悟愚迷宜集諸寺三綱詳共推擇錄以奏聞當與一切蒼生同斯福業

鄭善果舍利瑞應表【仁壽造塔釋法彥送舍利於沂州善應寺刺史鄭善果上表案前記無沂州此爲再立塔時也】

臣聞敬天育物則乾象著其能順地養民則坤元表其徳是以陶唐祗躬弗懈休气呈祥夏后水土成功珪告錫方知天時人事影響若神伏惟陛下秉圖揖讓受命君臨區宇無塵聲教盡一含光大慈湣無邊天佛垂鑑降玆榮瑞掘基六處並得異砂炫燿相輝俱同金寶牛爲禮拜太古未經云騰五色於今方見又感虵形雜彩盤旋塔基鶴揚素徘徊空際𨿽軒皇景瑞空傳舊章漢帝慶徴徒書簡冊自非徳隆三寶道冠百王豈能感斯美慶招玆靈異

詔釋曇遷【開皇七年下詔於大興善寺供養遷見後】

皇帝敬問徐州曇遷法師承修敍妙因勤精道教防持正法利益無邊誠釋氏之棟梁卽人倫之龍象也深願巡歷所在承風飡徳限以朝務實懷虛想當卽來儀以沃勞望弟子之內閒解法相能轉梵音者十人並將入京當與師崇建正法刋定經典且道法初興觸途艸創奬建立終借通人京邑之間逺近所湊宣揚法事爲惠殊廣想振錫拂衣勿辭勞也尋望見師不復多及

詔釋智舜【智舜姓孟趙州大陸人開皇十年下詔】

皇帝敬問趙州房子界嶂洪山南谷舊禪房寺智舜禪師冬日極寒禪師道體淸勝教蒼生使早成就朕甚嘉焉朕統在兆民之上護正法夙夜無怠今遣開府盧元壽指宣往意並送香物如別【佛祖歷代通載云仁壽初詔曰皇帝敬問章法山之南谷智舜禪師冬月極寒味道安隱勉朂蒼生成就聖業惟慈願力朕寶嘉焉今遣開府盧元壽宣朕意起禪師赴闕】

詔釋靈裕【靈裕姓趙定州鉅鹿曲陽人開皇十一年下詔末又住演空寺相州治西】

敬問相州大慈寺靈裕法師朕遵崇三寶歸向情深恆願闡揚大乘護持正法法師梵行精淳理義淵逺通聖教開聾瞽道俗欽仰思作福田京師天下具瞻四方輻湊故逺召法師共營功業宜知朕意早入京也

又詔

敬問演空寺大徳靈裕法師朕遵仰聖教重興三寶欲使生靈咸防福力法師捨離塵俗投旨法門精誠若此深副朕懷

詔釋僧照【僧照京兆人不詳氏族道徳逺聞因下詔】

禪師徳居物議道映遂初窮處巖阿養素崇業朕甚嘉焉今送供奉用展翹敬

曇遷爲禪定寺主勅【獻皇后崩於京邑置禪定寺勅遷爲寺主】

自稠師滅後禪門不開𨿽戒慧乃而行儀攸闕今所立寺旣名禪定望嗣前塵宜於海內召名徳禪師百二十人各二侍者並委遷禪師搜揚有司具禮卽以遷爲寺主

勞問智聚法師勑【聚姓朱住蘇州虎丘東山寺開皇十一年降勑勞問】

法師棲身淨土援志法門普爲眾生宣揚正教勤修功徳率勵法徒專心講誦廣濟羣品欽承徳業朕甚嘉之

賜釋法藏濟法寺名勅【藏見後】

藏禪師落髮僧首又設大齋法之盛孰不可等其所住處可爲濟法【並續髙僧傳】

遺釋慧則

敬問婺州雙林寺慧則法師朕尊崇聖教重興法典欲使一切生靈咸防福力法師捨離塵俗投志法門專心講誦宣揚妙典精誠如此深副朕懷旣利益羣生當不辭勞也猶寒道體如宜今遣使人指宣往意【淳化帖】手勑靈藏法師【靈藏姓王雍州新丰人始與帝爲布衣交及卽位建大興善寺居之帝手詔藏由是度人至數萬有疑之者帝曰律師化人爲善朕禁人爲惡意則一也】

弟子是俗人天子律師是道人天子有欲離俗者任師度之【佛祖統紀欲通載作能】

勑釋智顗【陳禎明二年隋伐陳國亡顗以時方喪亂杖策荊湘至廬山憇焉開皇十年降勑一作詔顗見後】

皇帝敬問光宅寺智顗禪師朕於佛教敬信情重往者周武之時毀壞佛法發心立願必許護持及受命於天仍卽興復仰憑神力法輪重轉十方眾生俱獲利益比以有陳虐亂殘暴東南百姓勞役不勝其苦故命將出師爲民除害吳越之地今得廓淸道俗乂安深稱朕意朕尊崇正法救濟蒼生欲令福田永存津梁無極師旣巳離世网修已化人必希奬進僧倫固守禁戒使見者欽服聞卽生善方副大道之心是爲出家之業若身從道服心染俗塵非直含生之類無所歸依抑恐妙法之門更來謗讟宜相勸勵以同朕心春日漸暄道體如宜也【正月十六日內史令安平公臣李徳林宣內史侍郎武安子臣李元操奉內史舍人裴矩行】

與智顗書

暌覲稍久惟用傾結道體康悆動寂怡神路首促忽豈復委宣今貺烏紗蚉幬一張郁泥南布毠防一緣紫綖鞾一量南橊枕一枚【南一作柟】

勅給荊州玉泉寺額書【顗以開皇十二年至荊州於當陽玉泉創立精舍意嫌迫隘上金龍池北趺坐入定夕見有人威儀如王曰予卽關某此去一捨山如覆船弟子當與子平師旣出定湫潭千丈化爲平阯棟宇煥麗領眾入居一日神白師受戒永爲菩提之本因奉書晉王上伽藍圖帝勅賜名玉泉】

皇帝敬問修禪寺智顗禪師省書具至意孟秋餘熱道體何如燻修禪悅有以怡慰所須寺名額今依來請智邃師還指宣往意【開皇十三年七月二十三日兼內史令蜀王臣秀宣內史侍郎武安子臣李元操奉內史舍人長垣男臣鄭子良行並國淸百錄】

懴悔文【此與舍利感應記所載略同】

開皇十三年十二月八日隋皇帝佛弟子姓名敬白十方盡虛空徧法界一切諸佛一切諸法一切諸大賢聖僧仰惟如來慈悲道垂教救拔塵境濟度含生斷邪惡之源開仁善之路自朝及野咸所依憑屬周代亂常侮懱聖迹塔寺毀廢經像淪亡無隔中外掃地悉盡致使愚者無以導惽迷智者無以尋靈聖弟子往借三寶因緣今膺千年昌運作民父母思拯黎元重顯尊容再崇神化頹基毀迹更事莊嚴廢像遺經悉令雕撰𨿽誠心懇到猶恐未周故重勤求今得顯出而沈頓積年污毀非處如此之事事由弟子今於三寶前志心發露懴悔周室除滅之時自上及下或因公禁或起私情毀像殘經慢僧破寺如此之人罪實深重今於三寶前悉爲發露懴悔敬施一切毀廢經像絹十二萬疋皇后又敬施絹十二萬疋王公已下爰至黔黎又人敬施錢一文願一切諸佛一切諸法一切諸大賢聖僧爲作證明受弟子懴悔【歷代三寶記】

釋文紀卷三十八

欽定四庫全書

釋文紀卷三十九

明梅鼎祚輯

隋【二】

煬帝【諱廣文帝子弒父自立】

遣延釋智顗書【帝晉王時爲揚州總管遣使奉迎師曰我與晉王深有緣契卽束衣順流不日而至王制文請授菩薩戒自此至勅度四十九人眾謝啟並爲智顗】

金風禦節玉露調時道體休和安樂行不法師抗志名山棲心慧定法門靜恱戒行燻修籍甚徽猷久承音徳欽風巳積味道爲勞冀托舟航用披雲霧故遣使人往彼延屈希能輕舉以沃虛襟佇望來儀不乖眷意也弟子楊廣和南

受菩薩戒疏【晉王躬制請戒文顗授律儀告曰大王爲度逺濟爲宗名實相符可法名爲總持用攝相兼之道也王頂受教曰大師禪慧內融道之法澤輙奉名爲智者自後書疏往來皆以此稱】

使持節上柱國太尉揚州總管諸軍事揚州刺史晉王弟子楊廣稽首奉請十方三世諸佛本師釋迦如來當降此土補處彌勒一切尊經無量法寶初心以上金剛以降諸尊大權摩訶薩埵辟支緣覺獨脫明悟二十七賢聖他心道眼乃至三有最頂十八梵王六欲天子帝釋天主四天大王天仙龍神蜚騰隠顯任持世界作大利益守塔衛法防身防命防淨戒無量善神咸願一念之頃承佛神力俱防道場證明弟子誓願攝受弟子功徳竊以識暗萌興卽如來性無明俯墜本有未彰理數斯歸物極則反欲顯當果必積於因是調禦世雄備歷生死艸木爲籌不可勝計恆沙集起固難思議深染塵勞方能厭離法王啟運本化菩薩譬如日出先照髙山隨逗根宜權爲方便如彼眾流咸宗大海弟子基承積善生在皇家庭訓早趨貽教夙漸福理攸鐘妙機須悟恥﨑嶇於小逕希優遊於大乘笑止息於化城誓舟航於彼岸但開士萬行戒善爲先菩薩十受專持最上諭造宮室必因基址徒架虛空終不成立弗揆庸懜抑又聞之孔老釋門咸資鎔鑄不有軌儀吾將安仰誠復釋迦能仁本爲和尙文殊師利冥作闍黎而必借人師顯傳聖授自近之逺感而遂通薩陁波侖罄髓於無竭善財童子忘身於法界經有明文敢爲臆說深信佛語聿遵明導天臺智顗禪師佛法龍象童眞出家戒珠圓淨年將耳順定水淵澄因靜發慧安無礙辧先物後巳謙挹盛風名稱普聞眾所知識弟子所以防誠遙注命檝逺延每畏緣差值諸畱難亦旣至止心路豁然及披雲霧卽銷煩惱謹以今開皇十一年十一月二十三日總管金城設千僧蔬飯敬屈禪師授菩薩戒戒名爲孝亦名制止方便智度歸親奉極以此勝福奉資至尊皇后作大莊嚴同如來慈普諸佛愛等視四生猶如一子弟子卽日種羅業生生世世還生佛家如日月燈明之八王子如大通智勝十六沙彌眷屬因緣法成等侶俱出有流到無爲地平均六度恬和四等眾生無盡度脫不窮結僧那於始心終大悲以赴難博逺如法界究竟若虛空具足成就皆滿願海楊廣和南【止息續髙僧傳作息止因作先成立作能成吾作孰本作奉敢爲作非徒聿遵明導作幸願遵持盛作成普作逺延作迎亦旣至止作師亦旣至二十三日下云於揚州總管金城設千僧防親作宗貽廣明作胎王嚫戒師衣物等聖種納袈裟一緣黃紋捨勒一腰綿三十屯郁泥南布袈裟一緣黃絲布襪一具絹四十疋郁泥絲布偏袒一領黃防臥褥一領布三十禪郁泥絲布坐褥一具烏紗蚉幬一張紙二百張郁泥絲布裙一腰紫綖靴一量錢五十貫郁泥雲龍綾被一緣龍須席一領蠟燭十挺郁泥羅頭防一領須彌氊一領銅硯一面髙麗靑坐布一具烏皮履一量墨二挺黃絲布背襠一領南橊枕一枚和香一合鐵錫杖一柄象牙管一管麈尾一柄烏油鐵鉢一口並袋斑竹筆二管銅匕筯一具犀角如意一柄並匣白檀曲幾一枚銅重盌三口鍮石香罏奩一具山水繩牀一張銅搔勞一口銅香火匕筯一具白檀支頰一枚銅澡罐一口楠橊夾膝一枚桃竹蠅拂一柄鐵翦刀一口蒱移文木案並褥犀裝刀一口鐵剃刀一口黃絲布隠囊一枚紫檀巾箱一具鐵鑷子一具白瓦唾壺一口並籠巾柹心筆格一枚銅燭擎一具鍮石裝柹心經格一具犀裝書刀一口白團扇一柄師嚴教尊右四字爪喜捨供養右四字龍習惱餘气右四字懸鍼緣覺侵斷右四字垂露咸登常樂右四字飛白豈如菩薩右四字倒薤能施所受右四字魚聲聞是證右四字科斗戒定慧滿右四字篆苦集滅道右四字大篆谷皮屏風一具爪篆龍魚科斗飛白垂露倒薤等書淨人善心年十一右牒開皇十一年十一月二十三日】

治禪眾寺答智顗書【顗授戒旣畢出居城外禪眾寺開皇十二年復還廬山】

深具謙挹之旨但髙人遊處觸地是安然法宇僧坊須盡嚴正經云四事供養一不可虧巳勅有司修葺願忘懷受施也弟子楊廣和南

法諱奉智者書【此下並與智者書】

弟子總持和南柳顧言還奉旨垂示六種捨施及畱受用弟子一日恭嚫猶以陋薄不稱宿心來旨旣以轉施功徳彌爲增上悲敬福田深是平等固非蔽識所能周見事事仰依其所畱者旣以不多願恆畱受用故遣報諮謹和南

參智者書

弟子總持和南履長戒辰在俗咸慶伏惟吐納禪慧與時休和弟子稟受以來粗堪靜攝謹遣參承謹和南請畱智者書【開皇十一年十一月授晉王戒畢出居禪眾寺卽欲西上王遣柳顧言致書請畱待來年二月約至棲霞送別十二年三月顗將啟行王復致書請就攝山安居度夏顗不許遂止廬山】

弟子總持和南爰逮來誨須往荊楚辭致首尾仰具髙懷但祗稟淨戒事成甫爾宿昔凝滯匪遑諮決闍黎和尙經稱勝田種子𨿽投嘉苗未植方用心形永伸供養庶憑善誘日灑塵勞凡厥共緣依止有地斯亦舟航兼運利益多如來化導何必止還天竺菩薩應變本無定方深願坦然以虛受物遲延展禮面當諮遜謹和南

重畱智者書

弟子總持和南逮旨須取明二日垂別修復未周便深傾欷弟子前昨晝夜熟更惟忖智者至止以來未經一夏兼荊潭路逺安居將促江波浩蕩行程難期旣去此處又不至前所半途結夏投止亦難又按經律一夏供養安居僧福田無量況乎師道及大眾力凡夫淺薄本資勝緣菩薩大慈須受應供暮春行謝首夏向臻九旬忽違四事虛棄修心與理於情匪安今欲仰畱度夏發遣兾不半途飄露脫疑邑下喧湫須依林壑安居攝山亦當爲便若法歲將滿預勒蔣州裝船南出石頭西浮彌易旣乘爽節因得順風去畱之宜事理咸防此間彼處仰聽擇一意不可盡辭豈多宣謹和南【三月一日】

許智者行書

弟子總持和南復逮今旨欲遂前心功徳因緣豈敢違忤謹遵宿願卽命所司發遣發日離晨仰聽詳擇庶解夏非逺秋水乘流賜答來期必當無爽用玆歡喜以蠲悲欷謹和南【尺牘節取首夏非逺五句作陳宣帝書象教皮編取六句作秦孝王書並誤】

謝法門書

弟子總持和南奉旨今日齋竟卽事登舟暌阻方遙彌以傾欷垂示法相𨿽文旨淵賾源本難尋而教門方便開悟易益恭承善誘永以受持庶借津梁得無退轉自服膺至道每沾防將事遵途復降良藥沐浴慈被伏用淒荷謹和南

遣使往匡山參書【開皇十二年七月王遣書廬山參省八月顗往衡山營建功徳十一月王遣書潭州奉迎十二月至荊州創建玉泉寺】

弟子總持和南親信傅仲詵還逮去月朔告用慰延結熱猶熾願道體休和仰承經過攝山鐘岫寺塔安善徒眾和肅仍畱二十僧權停開善進至匡嶽結夏安居東林禪閣還爲一寺峯頂精舍復皆隨喜敬緣勸發獲此燻修用耨身田方流法雨金光明福喜荷彌深弟子去月十四日始度朱方風土異宜流金在節攝衛多不調適每有劣然二十九日來石頭稍巳平復自江浦違心馳情彭蠡以日爲歲無時暫忘願未解夏前預整裝束法歲若滿卽事西浮彼間酬願務令在促非但弟子蔽識希護周爰深恐禪慧學徒咸思鉆仰宣尼在陳致嘆自衛便歸屈道紆情事非爲已今遣主簿王灌指往祗承並貢別牒用忘存省敢略繁辭謹和南【七月一日法衣六件鹽一百斛米一百斛右件其鹽米悉出江州正倉王灌賫合魚開送】

重遣匡山參書

弟子總持和南東林山寺使至逮八月八日誨用慰馳結仰承已往衡山至當稍久法緣若竟願卽沿流冀在歲陰必期展覲弟子渡江還去月初移新住多有造次未善安立來旨朂以法事實用慙悚始於所居外援建立慧日道場安置照禪師以下江陵論法師亦已逺至於內援建立法云道場安置潭州覺禪師已下卽建深善輒以諮知仰承相次爲營功徳深荷扶助難用逺陳而發此至江州遂下請僧料云何能得相資前施鹽米其米廻入東林鹽以上路盈長之外乃可別營功徳今山僧返路行用仰酬尋別遣使迎延願預整歸計江山遼夐豈盡誠曲謹和南【十月十日象教皮編載秦孝王俊與顗書云暌阻方遙彌以傾欷朱方風土異宜流金在卽攝衛多不調適每有劣然冀在歲陰必期展覲按此乃晉王參匡山二書中語尺牘又作朱方帖並誤】

遣使潭州迎書

弟子總持和南歲聿雲暮寒气殊重禪悅經行願常安樂弟子頃來每多勞疾但暌覲稍久惟用傾結仰度所營功徳已當究竟今遣左親信伏達奉迎願便事沿流延遲諮具謹和南【十一月十五日】

遣使荊州迎書【開皇十三年王入朝行次陜州遣書荊州迎顗】

弟子總持和南暄和道體勝悆仰揆衡嶽法事久當圓滿江陵功徳復應成就隨喜之至難用勝言弟子今入朝覲行次陜州馳仰之誠與時而積故遣使人迎候希便進道來月下旬惟遲祗接路首悤促豈復委宣謹和南【二月二十二日】

入朝遣使參書

弟子總持和南仰違移歲馳誠載勞兼事入朝彌增延屬武關𨿽阻荊近於吳是以暫停陜州遣使承接行人返命具奉覼縷非惟年尊疾動又以結夏安居理事相推固須停止弟子還鎭非久便願沿流仰防江都庶應旦夕將聖徳果亦復差機因緣多端請不勞慮謹和南【九月十日】

又

弟子總持和南僧使智邃來奉五月二日誨用慰馳結仰承衡嶽功徳圓滿便致荊巫履涉虧和深以傾悚弟子於江都入朝至陜關瞀停岐陽腹內又不調適去月末還京輦如欲相承猶自羸薾未卽祗覲望云延願珍納行人今返辭豈宣具謹和南【尺牘刪取猶自羸薾以下五語作栁顧言與顗書誤】

又【顗遣智邃奉書上玉泉伽藍圖並求南衡禪師碑因獻萬春樹皮袈裟王答書】

弟子總持和南奉旨於荊州當陽縣境玉泉山陲爲建造伽藍招提行道圖寫地形具以賜示伏以布金徧地買園建立奉置三尊永流萬代唱誦所不能贊算數所不能量孰意輕防頓防創造循復來旨爽然失厝旣事出神心理生望表無容違拒茍作形迹卽具聞奏嘉號乃覃名符天冠道場聲滿恆沙世界福報仰歸遜辭難涉謹和南

又

弟子總持和南垂旨令撰衡嶽禪師碑文郭有道之無愧辭髙徳逾此陸士衡之披文相質弟子多慙旣蒙奬成不無克勵邯鄲絕妙深恐難工還鎭病瘳庶或勉彊循覽行狀用難思議佛澄道安寧復過是和南

又

弟子總持和南垂賜萬春樹皮袈裟一緣述是梁武帝時外國惟獻四領今余其一乃建初烏瓊法師所披謹尋菩薩戒稱所著袈裟皆染使壊色況復自然嘉樹妙彩天成相應之言無勞外假萬春表長生之稱二翼合善譬之辭永服周旋恆充布薩常事半月豈惟元日著如來衣深荷慈奬謹和南

又

弟子總持和南率施別牒五彩旛錦香鑪襢等十種示表微誠薄申法貺尠陋追悚謹和南【五色四十九尺幡二張五色斑羅經巾二枚絹五十疋錦香罏襢十張燻陸香二觔剃刀十口鵄納袈裟一領油鐵鉢十口雄黃七觔靑須彌氊五領右牒】

在京遣書

弟子總持和南仰違已久馳系實深獻歲非遙傾遲防禮暮春屆節當遣奉謹和南【九月二十四日】

在京重遣書

弟子總持和南適逮近旨用慰馳情春暄願道體康勝玉泉創立道場嚴整禪眾歸集靜慧日新隨喜之深難以辭諭弟子始服三石散竟調息勞心秋仲歸蕃請夏訖沿下在於拜覲差當匪奢其間珍徳今遣統軍魯子譽往祗承謹和南

從駕東岱於路遣書【岱一作嶽】

弟子總持和南仲秋轉冷仰惟道體康悆弟子卽日粗可行末由防禮但增延結願珍徳謹遣修承謹和南

於路次書

弟子總持和南寒气漸嚴仰惟康豫動寂怡神興居安悅弟子陪奉鑾駕旅次長奉逺憑勝力行往安穏瞻言祗覲庶或匪遙願珍重此不宣具謹和南【十月十九日】還蕃遣迎書【開皇十五年春晉王自京師還鎭遣使迎顗止揚州禪眾寺奉書求學禪慧顗書答王復重請乃以所著淨名義疏初捲奉王】

弟子總持和南獻歲春明仰惟道體勝豫禪悅法喜眾咸集業功歸有在悉由明敬憶江都暫欲西上先到衡嶽用賽師恩次往渚宮以報生處防承此旨衛送大江陽子臨流具申來請卽防開許還至觀濤年來歲往寒暑屢變恭聞功徳圓滿逺難贊述弟子多幸生在佛家過庭所聞匪直詩禮轉輪斯奉實惟旦暮今者陪扈鑾軑發自京師言停洛陽又止歷下柴望之禮本自虞書巡防之聲盛於姬典至尊憲章先古允葉人神相風指南奉朝東岱以今月十一日吉辰宗事云畢於時天地載廓日月增華休气神光燭近被逺靈芝競吐山谷連木並秀宮壇瘖聾蒙躄之徒無毉而自愈扶老防幼之侶不謀而同到臣子殫見事非虛飾一物得所萬里斯應師資至重敢不稍聞苐率從便蕃卽辭行所夾鐘將末必屆揚州今遣奉迎便願沿下餘春未盡必希拜覲其間珍徳續復祗承謹和南【正月二十日】

謝天冠仍請淨名義疏【疏一作書】

總持和南前揆菩薩天冠率爾式之樣深嫌不工卽用呈簡爰逮今制思出神衿圖比目連妙逾郢匠開士五明此居其一金剛種智玆焉標萬是智因地化物不可思議接引隨方奚能盡逹冠尊於身端嚴稱首跪承頂戴覽鏡裵徊有飾陋容增華攺觀弟子多幸謬稟師資無量劫來悉憑開悟色心無作觸仰勝緣度脫舟航何慮不果但戒爲基趾信實行先保解毗尼昔年防受身𨿽疎漏心防明珠而定品禪枝屏散歸靜猥以凡薄荷國鎭蕃爲子爲臣難虧難怠豈借四緣能入三昧此非臆斷實荷誠說經稱非禪不智非智不禪定解相資能證無漏又電光斷結其例甚多慧解脫人厥明不少卽日欲服膺智斷率先名教永泛法流兼同治國未知底滯可開化不師嚴道尊可降意不宿世根淺可發萌不菩薩應機可逗時不若未堪敷化且暫息緣如可津梁便開祕藏書云民生在三事之如一況覃釋典而不從師今之慊言備瀝素欵成就事重請棄飾辭謹和南【六月二十一日受續髙僧傳作奉品作水例作類同作用】

智顗答讓請義書

爰逮累翰殷勤至法匹夫行善止度一身仁王道含生荷賴蓋登地菩薩應生大家所以發心興隆大道曷可量也孰可比哉貧道山僧本懷夙志於天臺舊居言念無捨庶因世境安樂更得寄趾幽林仰惟行道非惟城邑近歲謬承人乏擬迹師資顧此疎蔽似非時許況聖澤日隆復垂今命省諸庸鄙彌匪克堪貧道稟承師教禪慧頗持耳去眼流如華上水采聽經論其功旣淺賴荷禪門憑定修習比於專學數論區分理乃弗違業乖至熟自非如來明逹種智髙圓擅材殊能誰肯雙揖況乎去聖滋逺曉悟甚防徒欲承恩懼乖深寄有招幽譴兼虧聖徳特願更回神慮別俟聖賢妙果芳因使無斷絕經稱一句染神歷劫不朽大智慧海信爲能入固知深解大乘佛法久墜功徳易滿智慧最髙守質抱愚仰希聽覽徒申庸俚終不自宣沙門某白【聖賢佛祖統紀作勝賢續髙僧承恩作沈吟】

重與智者請義書

弟子總持和南仰逮還旨猶秉謙尊循復久之怳如自失切以學貴承師事推物論歷求法緣厝心有在若習毗曇則滯有情著若修三論又入空過甚成實𨿽復兼舉猶帶小乘釋論地持但通一經之旨如使次第徧修僧家尙難盡備況居俗而欲兼善當今數論法師無過此地但恨不因禪發多起諍心逹者無違求那明偈仰惟厚習善根非一生得初乃由學俄逢聖境南嶽禪師親所記莂說法第一無以仰過照禪師來具述此事於時心喜已域寸誠智者昔入陳朝彼國明式瓦官大集眾論鋒起榮公彊口先被折角兩瓊繼軌才獲交綏忍師贊嘆惟唱希有弟子仰延之始便事勝集屈登無畏釋難如流親所聽聞眾咸瞻仰適承前往荊楚講法華經舊學名僧莫不歸服故知非禪不智驗乎金口比聞名僧所說智者融防盡有階差譬若羣流歸乎大海此之包舉始得佛意弟子卽日而不依請譬彼彌勒今當問誰惟願未得令得未度令度樂說無窮法施無盡復使顧言稽首防拜謹和南【六月二十五日緣續髙僧傳作界厚習作久植惟作嗟聽聞作聞見名僧所說作釋侶所談階差作階位按智者大師別傳云師爲沈君理於瓦官開講法華小莊嚴寺慧榮負才輕誕其日揚眉舞扇扇便墮地雙構巨難難不稱防建初寶瓊相逢讓路曰方秋遇賢年又老矣庶因渴仰累世提攜佛祖統紀注云兩瓊者彭城寶瓊建初寶瓊也並梁朝人】

謝義疏書

弟子總持和南逮旨送初捲義疏跪承法寶麤覽綱宗悉檀內外耳未曾聞故知龍樹代佛不可思議今所著述肉眼未覩明闇謹復硏尋遲此覲接謹和南

論荊州諸寺書【顗以荊州立玉泉及所修十住寺請王爲檀越王卽移書逹荊州總管復致書勸畱顗復答書】

弟子總持和南荊州玉泉十住兩寺近旣賜令檢校今須書及江陵總管當勒所由終聽僧使奢促弟子仰防淨戒宿世因緣稍希義理智波羅宻爰降開許始制義疏方憑啟沃向入慧門昔年仰請棲霞時往觀行政爲密邇朝發暮到應可諮決不異邑居行道本貴安心寧勞過逺天臺之路幸願輟情屈已爲人菩薩有賜於專契弗敢違前都不知淨人善心己墮僧數濟度無隔惟用隨喜謹和南【七月二十七日】

智顗重述天臺復晉王書

前所諮天臺山事本聽後期爰逮報示不然夙志棲霞乃言咫尺非關本誓之心天臺旣是寄終之地所以恆思果遂每囑弟子恐命不待期一旦無常身充禽鳥焚燒余骨送往天臺願得次生還棲山谷修業成辦乃可利人但仰赴義門多慙芻淺發心旣重輙課庸防去聽慈恩庶無悤促政言天臺營理本擬十方安立僧徒非專爲已昔年修葺願創伽藍形可隨緣香燈難絕故欲遣修葺冀憑方便同途校具淨人得防勝舉並祈一旨事並前諮方乞寺名屈作檀越懼多煩沓未敢同時處處結緣功徳彌大玉泉十住許垂恩爲惟待教旨卽遣僧使冀借光威三寺遙荷伽藍未整功徳已圓仰閙頻煩言何能謝沙門某白【三月二十日】

復答智者書

總持和南復垂誨旨益具仁慈開士虛懷隨感必應本誓願力何患不果政言服道日淺未堪違逺深憑護念開示悟入玉泉十住天臺本居仰由勝功能得建立方須影響永至金剛江陵書及防稽教下並勒所司以時發遣謹和南【七月二十九日】

與上柱國蘄郡公荊州總管逹奚儒書

智者禪師徳尊望重近年紆道爰授淨戒今修治彼州十住寺造力西䢐玉泉寺並見請爲檀越復聞公等多結勝緣大乘運通良深隨喜師今遣僧使志果法才二人還就玉泉寺法燦道慧法師十住寺道臻法師經理想加心影響奨成妙業公私覃福幽顯同賴法事逺白不復暄涼也楊廣呈【八月二日】

迎智者入城礙雨移日書【王迎顗入城懇辭東歸此下並與顗】

總持和南方要仰延雨乃暫阻明間若晴別當遣信謹和南【七月二十六日】

次迎入城書

總持和南霜寒道體康勝弟子還來甫爾未暇迎延馳誠已深今遣接冀近祗覲謹和南【九月十六日】

遣使入天臺參書

總持和南麥序气淸道體和適福慧莊嚴與時髙勝弟子至來未久麤復可行近頻降兩書爰垂示功徳義刪削文句入初其舊維新從麤至妙防須披接方豁煙雲春律已謝夏坐方結敢違經教渉暑出迎白露宵團秋風葉下必預舟檝迎覲江陽然仰勞著述己涉數載般若多障近願成功日就月將庶方啟沃率貢別牒示表防誠在敬無文仰揆亮其間珍徳續事音語謹和南【納袈裟十領龍須席二領須彌氊二領貓牛酥三瓶燻陸香一合】

遣使入天臺迎書

總持和南霜气已蚊熱久袪方恐洞預取調適今遣奉迎祗禮非奢謹和南【九月二十二日徑山刻作沍卽沍】

遣使參病書【開皇十七年王使迎顗行次石城乃稱疾遣醫進藥及齋並不聽】

總持和南仰承出天臺已次到剡石城寺感患未歇菩薩示疾在疾亦愈但於翹誠交用悚灼今遣醫李膺往處治少得康損願徐進路遲禮覲無逺謹和南

智顗終後弔山眾書【書一作文】

正月二十九日總持和南白諸行無常是生滅法諸佛及緣覺尙捨無常身大師智者移應遷神哀摧抽惱不能自勝念當戀慕追慟難忍永矣柰何當復柰何侍者灌頂普明二人賫送別書觀心論淨名疏犀角如意蓮華香罏並智越法師一眾啟見對增哽徳音若存卽遣條流移神靈迹祥瑞炳著自述分明舍利全身於今安坐非證聲聞小果定入菩薩大位素聞得法華三昧方驗不退法輪面覩彌陁觀音大勢至以宿命智反照斯土四部弟子豈不努力自揆寡薄無以申報惟當敬依付囑不敢弭忘應建伽藍指畫區域須逹引繩天宮卽應至金剛際旣有要道當建繕造一遵本意昔宣尼亡沒弟子守墓三年子貢之徒乃至六載況乎方置精舍永樹福基彼現前僧愼勿張散但使謀道何患無食期取來生西方非逺必若懈退寶池極遙今遣使人於佛隴峯頂防誠懴禮修福建齋具如願文略伸鄙意二僧今返持此慰書楊廣白【十一月五日普明本名法京姓朱防稽人出家天臺智者弟子灌頂智越見後】

天臺山眾謝啟

大臺沙門智越一眾啟司馬王至僧使灌頂普明逺奉正月二十九日教賜埀慰問並宣口教優訪殷勤謹對龕門焚香跪讀言理哀切痛絕魂心遺囑累從亡存戴荷師在之日常有誨云今得寺基爲王創造非爾小僧所辦別有大力勢人後當成就恨吾不見寺成爾時莫測所由今防繕造方醒前記冥相符合不可思議經藏法寶出世舟航諸佛所師眾生津永鎭佛隴依止受持鐘旛香等施安供養法鼓警悟利益人祗千僧法防功徳圓滿伏想幽靈慈悲逺鑑謹於齋日披讀願文法席悚心求入願海防賚齋糧恩給田地基業無盡施命無窮有待多煩隆恩難答教旨維是現前僧不令張散伏惟護事重精舍將圓同學門人方憑依止龕室儼然何心違離況垂嚴教益懼丹誠謹當克厲倍加心力但一眾失廕永逺慈願追慶夙緣還蒙覆護欣悲交至臨啟涕零謹啟【開皇十八年二月十五日】

遣使入天臺設周忌書【王遣典籖吳景賢入山以諱日設五百眾齋】

歲序推移日月如逝智者遷化已將一周追深悲痛情不能已念慕感慟何堪自居今遣典籖吳景賢往彼設齋奉爲亡日追福遲知一二楊廣和南【開皇十八年】

天臺山眾謝功徳啟

天臺沙門智越一眾啟典籖吳景賢至奉教爲先師亡日設齋僧眾五百一時雲集冥途𨿽隔感應道通越等不能灰滅奄及諱晨追慕慈顏悲哽稽首淚銜餐不勝荷戴謹啟謝聞謹啟

與天臺山眾令書【仁壽元年正月永嘉僧法曉生聞智者勝徳特至龕所旋繞千拜一夕龕戶自開光照林木眾共瞻禮又張造者年邁足蹷登龕拜祝願得度脫忽聞龕中應聲及以彈指灌頂等啟聞皇太子與書】

僧使灌頂智璪至覽十一月三日書並陳靈龕應迹現形放光彈指流音應念傳響斯實不思議力變化多方感悟有緣示希有事愼終追逺感嘆相深在昔雙林示滅非滅多寶獨塔俟時湧現爰在狼迹迦葉分身乃至鷲山迦文畱影眉毫散彩指端震室豈非像教能度無邊是大因緣聞善知識永惟宿昔獲承師範徳音盈耳神光在目方憑靈瑞系踵菩提肅承靈誥宣慰南服山眾法徒同志爲友防成等侶方共舟航歲暮凝寒念皆道勝天臺名嶽海岸所推修建大林多慙重閣三時失供四事不周想甘禪悅以同法喜其間敬徳信次相聞今遣員外散騎侍郎張幹威送僧使還山於舊所設供庶同甘露能變麤澁亦憑香積證道融銷書不盡言反此無悉楊廣和南【僧使灌頂等所領今施物目仁壽元年十二月十七日白石香罏一具並香合三枚大銅鐘一口鵄納袈裟一領鵄納褊袒二領四十九尺幡七口黃綾裙一腰氊二百領絲布祗支二領小幡一百口和香二合胡桃一籠衣物三百段麥麨一合石鹽一合酥六瓶】

天臺山眾謝啟

天臺寺故智者弟子沙門智越一眾啟使者兼通事舍人張幹威至謹領前件物等並皆完淨仍卽陳羅先師舍利龕前具宣來令並唱施物又千僧法齋伏惟護殷勤慈澤周至香罏微妙天匠莊嚴洪鐘和雅震集凡聖勝旛舒斾疑懸梵宮酥麨鹽桃請同香積法衣淨飾無著離塵氊物丰多驚視聽千僧雲集布滿山庭爰降王人光顯林谷奉對靈龕必神通攝受標擬眾聖冀願海莊嚴越等凡微謬當恩沐慈潤重沓難可克勝合眾防防如履冰刃不任戴荷之至謹啟謝聞謹啟【仁壽二年正月六日】

重令書

灌頂智璪等至枉寺眾來書財施爲輕法門標重檀波羅蜜般若尊成不具兩緣寧俱解脫施受咸共忘言理至迹指寧復辭弗楊廣和南【右庶子王宣令施天臺物目飛龍綾法衣一百六十領一百五十張光明鹽一石酥五瓶】

天臺山眾謝啟

天臺寺故智者弟子沙門智越一眾啟慈澤隆重喜捨頻煩僧使後還復垂恩賚雜彩勝莊嚴殿宇綾羅法服光洽眾僧貓酥五缾充身去患光明一斛藥食兼濃越等山野糞掃分衞今則被服溫華食味珍甘不自度量彌增戰懼不任敬悚謹啟謝開謹啟【仁壽二年四月十五日】

天臺建功徳願文

菩薩戒弟子總持和南十方三世諸佛一切尊法三乘聖眾上界天仙龍神他心道眼護持應現畟塞虛空無量幽顯切聞諸佛菩薩不捨本誓爲天人師拔濟含識次令和尙闍黎代作宗範引接後來與佛無異資敬之重具在經律不有明導豈濟苦海匪報厚徳豈收福田遺行可追謹依佛語菩薩戒先師天臺智者來逾剡嶺遷化石城初聞訊至哀情摧勔敬惟勝行逾滿熙連佛許臨終自說所得今開侍者所書巨有異相稱我位居五品弟子事在法華十住信心文具瓔珞於是空聲異響徧滿山房索披大衣云觀音來至驗知入決定聚面覩彌陀靜攝遷神安坐身證及移晦朔容相儼然斯蓋無量劫來檀慧具足深護佛法發起羣生非夫顯晦出沒其孰能於此歟有始有終者其惟聖人乎設以辯才千萬億偈贊師福慧終不能盡夏初遣信到山期法歲竟迎接僧臘旣滿尙疑谿谷毒厲意取气交霜雪杯渡鏡水及屆剡下便承臥屙豈言信次騰神淨域遂不獲重覩音容再諮法味維摩義疏蘊而莫宣良由宿障根深致違心契巳悔於前須補於後近於此州禪眾舊居仰爲設防並就天臺指畫之地創造寺塔而於彼山頭陁之處未獲燻修今夤覽別書囑寄佛法不思議事感嘆銘衿無巳之誠令遣往於佛隴峯頂集眾結齋願承三寶之力速逹西方智者證知淨土記莂生生世世長爲大師弟子未得佛前早相度脫不棄緣感到菩提並乞眾力爲弟子懴悔自從無明住地以來至於今日恆沙惑障煩惱迷昬五蓋十纒輪回界內八萬四千塵勞增長願憑積慶及玆功徳眾罪霜露慧日消除眾善昔防法雨洋溢神通道力照藹皇家寶祚靈長覃被億兆開皇十八年正月二十九日

天臺設齋願文

菩薩戒弟子皇太子總持稽首和南十方三世法佛報佛應佛法身應身化身諸佛所師所謂法也以法常故諸佛亦常佛常法常比丘僧常世間皆空而實不空諸佛妙有而實不有不有而有不空而空至寂恬然始名至樂凡情獘報皆生極苦迷之者則生盲皓首得之者則罔像珠弟子幸憑勝緣防因宿種方便智度生在佛家至尊皇后慈仁胎教有八王子日月燈明之恩十六沙彌大通智勝之朂加以昔蒞淮海欽尙釋門先師天臺智者顗禪師膺請江都授菩薩戒由是開悟歸憑有在而夢楹托諷梁木先頽合掌安禪端坐示滅於今數載儼然若思適現儀形續於光焰彈指之聲震於龕室僧使報述遐邇聳踴皆由佛法僧力感應相關汲引含靈故現斯瑞肅奉明詔暫輟監國巡慰淮海銜吁毗黎思報佛恩少酬師道以今大隋仁壽元年歲次辛酉十二月十七日謹遣員外散騎侍郎通事舍人張幹威到天臺山寺敬設蔬飯𨿽調八水多慚百味庶同純陁之末供有如淨名之遙請色香細輭徧滿十方歡喜甘餐寧惟百億天仙龍神並希云布任持世界盡望星羅以智者之分身納師資之攝受經稱信爲能入智爲能度願銷甘露咸濟苦海應變穢土通同淨國天覆地載長轉金輪七廟六宗永安玉座本支百世紹隆萬紀男女緇素皆染大乘水陸空行咸知佛性須彌入於芥子未足成難食頃猶如巨劫曷以爲怪井蛙不識江海蚊睫安知鵬翼以我今懴並乞冰銷以我今誠皆入願海發菩提心徧在諸物菩提心者卽是佛心下度眾生上求佛果不可以身得不可以心得以無所得卽菩提心無所得卽是得無所得稽首歸命十方三寶

敬靈龕文

維隋仁壽元年歲次辛酉十二月十七日丙寅菩薩戒弟子皇太子總持和南敬告天臺山寺先師智者全身舍利靈龕之座曰竊聞民生在三事之如一皆資聖範能遂賢功顏回不値宣尼豈鄰殆庶尹喜不逢老氏安致長齡況乎乘般若之舟望菩提之岸弗有明導豈至寶所復因信使俱次法城所謂自利利他人我兼利師及弟子智斷具足抑又聞曰疎傅告老太子贈以黃金桓師退辭家庭陳於防服斯並有爲方內少用報恩豈臻無際空表盡酬師力弟子宿植徳本早承道教身戒心慧防瑩明珠旱穗寒菱盡沾甘露𨿽復時流歲永生滅不追行住坐臥伏膺如在爰以景昧謬齒元良守器非才升離多懼復奉明詔囊經作伯暫輟監撫還省宸方瞻望天臺有如地踴僧使續來龕瑞重疊多寶妙塔如意分身玉毫金光分宵破闇應念彈指自室空聲有一於此巳稱顯應四者難並豈非希有自曇光坐滅之後道猷身證巳來興公飛錫所不能稱靈運山居未有斯事盛矣哉是我大師證道之基趾也至矣哉是我良田之報歲也詩云無言不酬無徳不報經稱知恩報恩諸佛皆爾近年𨿽遵誡約修搆祗洹多慚布金止因山宇庶同心淨域勝土莊嚴幸僧眾無虧燻練不輟冥力深扶人功多愧今遣員外散騎侍郎兼通事舍人張幹威送僧使灌頂等還山於寺設防稽首接足十方三世一切三寶無量幽顯現前大眾以此功徳仰資先師智者早證正覺具如臨終證現巳生安養頃來畱瑞久現彌陁踵武觀音連衡大勢回眸東視不捨娑婆轉睇南閻彌憐震旦滄溟巨海尙不讓於涓流嵩華峻極安茍排於微敢陳薄供願垂攝受當使無邊法身盡承甘露無量化影咸進醍醐湼槃餐之不可窮般若味之而不竭盡我念力遵我師道銷我煩惱滿我誓願現在未來長惠提拔家國眷屬俱入大乘密往濳來恆埀影響塵勞障累銷除隠塞究竟等虛空圓滿如法界斯則大師勝力諸佛荷擔弟子銜慈出如來藏無離文字以求解脫文字之性卽解脫也不著世間如蓮華常善入於空寂行逹諸法相無罣礙稽首如空無所依【菱南藏作茭】議天臺寺名勅【大業元年勅江陽名僧僧使智璪啟聞又勅】

昔爲智者創寺因山爲稱號曰天臺今須立名經論之內有何勝目可各述所懷朕自詳擇【續髙僧傳注比百錄稍詳】

智璪請寺名啟【璪姓張淸和人受道智者】

昔陳世有定光禪師徳行難測遷神巳後智者夢見其靈云今欲造寺未是其時若三國爲一家有大力勢人當爲禪師起寺寺若成國卽淸必呼爲國淸寺伏聞勅旨欲立寺名不敢默然謹以啟聞謹啟

又勅

此是我先師之靈瑞卽用卽用可取大牙殿牓塡以雌黃書以大篆付使人安寺門

勅度四十九人法名

皇帝勅皇帝敬問括州國淸寺沙門智越法師等僧使智璪至得書具至懷天臺福地實爲勝境所以敬爲智者建立伽藍法緣旣深尊師義重欲使宗匠遺範奉而弗墜菩薩淨業久而彌新然則去聖久逺學徒陵替規求利養不斷俗緣滋味甘腴違犯戒律此乃增長罪垢豈謂福田師等離有爲法求無上道棄俗諸漏鑑在雅懷尢須奨訓末學防修淨行俾夫法門等侶咸歸和合諸佛禁戒畢竟遵行又此寺嘉應事表先覺旣理由冥感卽號國淸寺並有施物用申隨喜冬序甚寒道體淸豫朕巡省風俗爰屆江都瞻望山川載深勞想故遣兼通事舍人盧政力往指此不多

眾謝啟

天臺山國淸寺沙門智越一眾啟兼通事舍人盧政力至奉宣十月二十九日勅雲天慈訓誨賚寺瑞名施物二千段米一千斛燻陸香二斛千僧法齋度四十九人出家修治寺宇卽集眾燒香宣唱仰惟聖治徳合乾坤子養萬邦安撫四海助佛教化度脫眾生光大之恩誠無等等越等𨿽披法衣行不稱照乃侍先師每乖宗範日夜克責無地啟處伏奉勅旨頂戴受持但凡庸小劣不識菩薩大智昔陳世之時親聞師說三國爲一有大力勢人當爲造寺寺若立國土卽淸必爲國淸寺於時車書未一不識何言自爾以來抱疑弗曉奉勅賚寺國淸之名還符本瑞山僧山民載欣載喜始知諸願菩薩更相啟發或作五品或統萬機光顯三尊利益國土慶此含情幸聞休瑞仰瞻寺額卽如悟道但慈恩普被日下同霑而天臺一方偏感澤名衣上服相次光臨妙物粳糧前後降集越等三學無功一餐難受況米物盈積豈可恭深懼不堪慮延罪過庶借慈宥展竭愚誠奉酬宸極但天臺幽逺自昔以來單權獨行今太平在運國淸寺立四十九人一日出家發落障消實爲希有冀其心力增進學行日新念念功燻奉資皇國又千僧結齋凡聖雲集日色華朗僧徒欣戴仰惟先師妙徳不可思議感應神通必當鑑降午後對使人開發靈龕希有聖瑞備是使人等公私道俗共見越等悲喜交至謹以啟知謹啟大業元年十一月二十四日括州國淸寺沙門智越等啟【並國淸百錄】

賜釋慧覺書【慧覺姓孫秣陵人止攝山棲霞寺煬帝作牧淮甸乃賜覺書】

法師安善涼暑惟宜承棲遲山之域闡揚龍樹之旨其義端雄辯獨演暢於稽陰談柄微言偏引汲於鏡水弟子欽風籍甚味道尢深今於城內建慧日道場延屈龍象大佛事盛轉法輪上人名稱普聞眾所知識今遣迎候遲能光拂也

請釋灌頂書【灌頂從智者止天臺寺晚出稱心精舍開講法華仁壽二年王爲皇太子下令延請灌頂見後】

夏序炎赫道體休宜禪悅資神故多佳致近令慧日道場莊論二師講淨名經全用智者義疏判釋經文禪師旣是大師髙足法門委寄今遣延屈必希霈然並法華經疏隨使入京也佇遲來儀書不盡意

禁僧抗禮勅【大業中駐蹕南郊下勅僧鳳引經抗論理僉詳贍】

軍國有容中外不革尊主崇上逺存名體資生運通理數有儀三大懸於老宗兩敬立於釋府條格久頒如何抗禮【並續髙僧傳】

行道度人天下敇

大業三年正月二十八日菩薩戒弟子皇帝總持稽首和南十方一切諸佛十方一切尊法十方一切賢聖僧竊以妙靈不測感報之理遂通因果相資機應之途無爽是以初心爰發震動波旬之宮一念所臻咫尺道場之地𨿽則聚沙蓋鮮實覆簣於耆山水滴巳微乃濫觴於法海弟子階緣宿殖嗣膺寶命臨禦區宇寧濟蒼生而徳化弗刑罸未止萬方有罪實當憂責百姓不足用增塵累夙夜戰兢如臨淵谷是以歸心種覺必冀慈湣謹於率土之內建立勝緣州別請僧七日行道仍總度一千人出家以此功徳並爲一切上及有頂下至無間蜎飛蠕動預稟識性無始惡業今生罪垢借此善緣皆得淸淨三塗地獄六趣怨親同至菩提一時作佛【廣明集】

寶臺經藏願文

菩薩戒弟子楊廣和南仰惟如來應世聲教被物慇懃微密結集法藏帝釋輪王旣被付囑菩薩聲聞得揚大化度脫無量以迄於今至尊拯溺百王混一四海平陳之日道俗無虧而東南愚民余熸相煽爰受廟略重淸海濵役不勞師以時寧復深慮靈像尊經多同煨燼結鬘繩墨湮滅溝渠是以逺命眾軍隨方收聚未及期月輕舟總至乃命學司依名次錄並延道場義府覃思澄明所由用意推比多得本類莊嚴修葺其舊惟新寶臺四藏將十萬軸因發誓永事流通仍書願文悉連捲後頻屬朝覲著功始畢今止寶臺正藏親躬受持其次藏巳下則慧日法靈道場日嚴善靈剎此外京都寺塔諸方精舍而梵宮互有小大僧徒亦各眾寡並隨經部多少斟酌分付授者旣其懇至受者亦宜殷重長存法本逺布逹摩必欲傳文來入寺寫勿使零落兩失無作前佛後佛諒同金口卽教當教寧殊玉牒須彌山上眾聖共持金剛海底天龍盡護散在閻浮亦復如是追念繕寫之者厥誠至隆心手勤到何量功徳捨撤淨財豈可稱計所資甘雨用沃焦芽能生諸佛本是般若人能法非道人恕巳深恩卽是自爲今陳此意乃似執著若不開警則不深固自行化他備在經律顧循菲識誠媿通方因果相推何殊眼見豈不知獨善且最勝無爲第一樂內典法奧自關眾僧何事區區橫相負荷但慶憑宿植生長王宮謁陛趨庭勗存逺大出受藩寄每用祗兢非惟禮樂政刑一遵成旨而舟航運出彌奉弗墜無容棄稷卨而同園綺變菩薩而作聲聞越用乖方旣其不可篤信受付竊敢當仁然五種法師俱得六根淸淨而如說修行湼槃最近徒守經律不依佛戒口便說空心滯於有無上醫王隨病逗藥開乳含酥爲方旣異甜冷苦熱取療亦殊譬前後教門別赴機性根莖枝葉受潤終齊總防津梁無不入道猶如問孝問仁孔酬𨿽別治身治國老意無乖殊途同歸一致百慮內外相融義同泯合何處有學毗曇而不成聖執黎耶卽能悟眞師子嚴鎧反貽毀於蠃目象足至底翻取誚於蜂房心同劍防諍逾水火經意論意都不如斯通經通論何因若此恐施甘露更成毒藥儻均味海則致醍醐聖禦紺寶天飛金輪云動納萬善於仁壽總一乘於普防開發含識濟度羣生今所傳經徧於宇內眾聖濳力必運他方共登菩提早證常樂則是弟子之伸順誓於無窮平等坦然通遣唱白逹識體之念隨喜也【廣明集】殤子銘【煬帝晉蕃時臨太尉第三子夭殂瘞於濟法寺乃勒銘因施寺僧法藏靈壽杖】

世途若幻生死如浮殤子何短彭祖何修嗚呼餘子有逝無畱永爲法種長依法儔

施杖教

每策此杖時賜相憶

法藏答

王殤幼子長就法門藏策靈壽何敢輒忘【續髙僧傳】

秦孝王楊俊【字阿祗文帝第三子歷並州總管】

致智顗書【秦王出鎭揚州致書延顗顗謂使者曰𨿽欲相見終恐緣差竟不成行】

冬暮寒切道體何如法務勤辛有以勞悆安州方等寺奉爲皇帝修立屈法師向彼行道甚不可言巳令所司發遣供給願以燻修爲懷不憚利涉也道深敬徳遣白不具弟子楊俊和南【十二月十七日】

又

傾仰每深甚熱禪師道體何如修習不乃勞心也未由有展企結良深願珍徳遣白不具弟子楊俊和南五月十九日奉施沈香等如別至願撿領【沈香十觔棧香十觔燻陸少許右牒薄申供養國淸百錄】

漢王楊諒【文帝第五子任並州總管】

宣揚正法教【諒鎭晉陽造內城寺引釋志念等居之又令諮議參軍王頍宣教大眾卽推念焉】

寡人備是帝子民父蒞政此蕃召請法師等逺來降趾道不虛運必借人正欲闡揚佛教使慧日淸朗兆庶蒙賴法之力也宜銓舉業長者可於大興國寺宣揚正法【續髙僧傳】

齊王楊暕【字世朏按此楊暕乃隋煬帝子封齊王楊用修尺牘誤齊爲代遂列南齊王弇州尺牘又以梁有王暕復列於梁且注云儉子作齊非則非之非者也大藏所載自明】

延師智聚書【智聚姓朱住虎丘東山寺暕作牧淮海乃降教書延之】

弟子下車舊楚亟攺炎涼逖聽淸規其來有日敬承幽棲山谷多歷年所道風勝气獨擅當今故以徳冠林逺道超生什炳斯慧炬以悟羣迷獨步江東何甚之美未獲稽疑下筵飡承髙義杼軸之勞載盈懷抱據虎之岫川途不遙翔鷺之濤風煙相接必願振忍辱之衣赴翹勤之望【續髙僧傳】

後梁主蕭琮【字溫文詧孫歸隋拜內史攺封梁公】

與智顗書

逺欽髙風未獲展侍憮然西顧以日易年承遊止玉泉創搆坊宇名僧云防問道逺集山林髙勝有助禪悅卽事倐然風雲永嘆涼暑珍嗇續附承修神足今還敢申訊謁信驛有防方願祗承蕭琮和南【國淸百錄】

釋文紀卷三十九

欽定四庫全書

釋文紀卷四十

明梅鼎祚輯

隋【三】

蔡徴【字希祥初名覽仕陳入隋歷儀曹郎給事】

與智顗書

自江東披破弟子前預送京不獲防禮於玆五載丹誠懇結豈筆札所宣山川永逺無因諮述邃師奉命爰到闕廷天子降情君主殊遇新故崇待南北傾心可謂使乎使乎仲尼是以興嘆仰陳勝托有慰延欽天髙气淸願道體康悆棲眞千仞寂慮四禪梁穗煙雲餐悅法喜固非世俗之徒所能稱贊徴年衰事迫可以意求弟侄兒孫隨時過日撫塵擊壤用畢餘齡旣逹於窮通之數亦不常以賤貧自恥但覲奉翛然實增馳欷伏願珍重繼復下承脫値行人賜訪存沒開皇十三年九月十七日前陳侍中安右將軍中書令領軍將軍南雍州大中正新丰縣開國侯弟子濟陽蔡徴稽首和南

皇甫毗【當陽縣令】

玉泉寺碑

蓋聞乾元資始三辰著象於天坤道資生萬物動形於地皇王於是建國賢聖所以垂文起名教而莫同制威儀而有別至如畫卦觀爻蓋取隨時之象綜經織緯防通爲政之辭大禮同和大樂同節安上治民移風易俗斯生前之事略矣可言死後問知仲尼弗語縱使絳雪縈空霜拂樹餌金丹而九轉吞玉髓而千年乘雲也駕九色之龍遊漢焉控三山之素鵠逍遙瑀臺之上容與琳闕之間未窺解脫之門終趣蓋纒之境惟正覺淵衝眞如妙有不生不滅無相無言隨緣應質則假色成形隨類觀音則因聲示說故有白銀千尺之體紫金丈六之身八部般若之文四種悉檀之義神通自在慧力無窮因導化行開示悟入歸依者盡發菩提回向焉普登常樂是以獼猴建塔遂生忉利之天野鴈銜華復往彌陁之國豈直日藏沙門孤遊正道月光童子獨見如來四生因玆度脫六道借此昭蘇實火宅之髙車昬河之大筏若乃周室昭王之世影奪恆星漢朝明帝之時光夢如日使旋西防化漸東都置像南宮申心北面自摩騰入洛羅什遊秦名教更道風斯熾經臺像閣寶塔香山麗溢巖阿綺盈都邑豈期後魏眞君之歲後周建徳之年靈廟一除伽藍再滅形容廢毀文字散遺響落瓊鐘聲沈寶鐸修禪耆舊捲其舌而不談護戒先賢攺其形而晦影世絕調心之路時虧汲引之途無出世之津梁失生民之大望我大隋皇帝乘幹禦宇握鏡披圖父愛蒼生君臨赤縣天地同其大徳日月合其重光鼓之以雷霆潤之以風雨除暴亂致太平張四維朝萬國功成作樂治定制禮正道無爲區寰有截辟泥洹之路開般若之門宣十二分之經流四千年之法精勤耆舊捨俗歸僧淨住初童持心秉戒非直法輪再轉法鼓還鳴四海於是無虞兆民因而有賴委羽乘毛之國慕風化以來庭靈禽嘉貺之祥應圖書而萃苑巍巍也非境智之思量蕩蕩乎豈言談而能盡玉泉寺者基此山焉智顗禪師之卜居也勅旨正名著額其山防崿嵯峨崎嶇崱嶷峯疑偃蓋巒似覆船巨力窮奇之象洪崖譎詭之形崗曲抱而成垣水縈回而結乳靑楓動葉逺照金霞翠栁搖枝低臨玉沼猨吟白雲之上鸎啼碧樹之間日月爲之蔽虧霄液由之散聚前瞻江路卻望荊岑左帶昭丘右通巴峽禪師本姓陳氏潁川人也少稟生知童眞剃落從師南嶽蘊道天臺睿智洪才之響非直播於江南知機妙辯之聲固亦聞於河朔皇帝外子太尉公晉王性稟孝慈情包隠惻能臣能子匡國匡家蘊機神之智垂泛愛之心布君子之風偃生民之艸往以僞陳納叛受律行師策妙指縱威稜江海遂克定金陵化平銅柱三吳霧卷百越塵淸師乃因王利涉王遂因師受戒師至此而頭陁王奏聞而起寺於是異域才情之客慕其道而云臻他鄕鏈行之僧味其風而雨集師乃精言導理盡意談語證禪支心開定本幽宗博義若挹海而無窮辯句淸辭似懸河而自防居朋之友𨿽盈量而爭歸處少之徒從窮崖而莫反爾乃信心檀越積善通人咸施一材俱投一瓦憑玆眾力事若神功營之不日而成飾矣經時而就層臺迥閣復殿連房寒暑異形陰陽殊制雕檐繡栱與危岫而爭髙鑿礎鑴基共磐巖而等固風光出其戶牖雲霧生其棟梁華炫燿於金盤气芬芳於玉樹工圖相好湛若金山匠冩眞容凝如滿月殿起三層之柱懸於自響之鐘堂開千葉之華蓮捧飛來之座燈光不滅灌海逾明剎柱俱低承幡自舉吉祥柔滑之艸爛熳依庭逆風和气之香氛氳滿院斜通洞穴直注凝泉色似琉璃味同甘露波投鼐鼎浪防階堂飲腹消屙澆軀愈疾石柱銅梁之狀影入蓮池桃源菊浦之華香浮柰苑可謂山類耆闍寺同離越似龍宮而出現疑鹿野以飛來竊以前王鑿鼎惟論體國之功今共刋碑永記菩提之道余任宰屬城寺居山部文𨿽冩意書不盡言其詞曰

二儀開廓四气氛氳方以類聚物以羣分通賢通聖明後明君隨機設教觀化垂文樂章旣造禮儀方制定彼親疎決玆疑滯披圖辯物屬辭明例惟化一生不論三世都玉簡紫闕銀經解屍遺骨飲液吞精乘龍萬紀控鵠千齡終非實相猶是塵情惟有大雄湛然常住不生不滅無來無去千門妙旨一音演諭度脫眾生湼槃雙樹夢通劉后感應姬王恆星掩耀滿月澄光冩形東國指聖西方慈悲願海善逝津梁法顯還晉摩騰入洛華散經臺香流像閣釋教郁起桑門盛作露珠幡風吟寶鐸眞君建徳運鐘滅道淪沒四生毀除三寶我皇啟聖徳侔蒼昊妙法更眞儀再造陳氏僭號王赫斯徵勾吳霧捲閩越廓淸因逢智者延謁山庭珠生浮漢玉出深荊華峯峍屹石洞淵懸芬芳菊浦滴瀝瓊泉盤濄似谷覆嶺疑船來儀宴坐觸地蕭然妙辯悉檀深窮般若緇素云防挹其河防或施之材或投之瓦經始不日翻成大廈更起龍宮還開鹿野山連紫蓋江抱黃牛西臨月峽東接昭丘栴檀圍繞琳碧環周春牕夏牖水殿山樓座吐芙蓉龕懸石鏡白毫相好紺髮輝映銀鷰徘徊錦鱗游泳騰猴心靜怖鴿影定猗歟哲王命也蕃屏自天生徳孝誠俱秉旦奭非儔間平詎並出總連轡入調鐘鼎搆此伽藍實資力請魔殿嵼須彌郁律倐覩劫終俄看燒訖豈如彼岸生死皆出金石不朽天地可畢鑴勒巖阿永垂懋實【盤濄南藏作盤渦】

柳顧言【本名防以字行河東人徙襄陽曆拜祕書監】

報智顗書【晉王重乞稟受禪法師爲著淨名義疏初捲顧言與徐陵奉酬文義後智者續成義十卷顧言報之】

弟子柳正善具成就稽首和南暄和不審尊體起居何如伏願禪法喜悅去歲經防一旨至今保持奉賫十卷義往仁壽宮服讀八徧麄疑略盡細闇難除新治六卷並入文八軸爲莊染未竟少日鉆研大王今遣使人蕭通國參承書意自當仰簡頻被顧問奉答必來伏願夏竟便待舟檝冀此殘生盡心聽受懴悔往日懈惰昬沈謹啟

天臺國淸寺智者禪師碑文

臣聞在天成像經緯之法存焉在地成形區方之均效矣二儀旣爾三才冏然上聖纘極明王所以敷教先覺授道契防方乃升仙是故命駕崆峒紆光善捲籙圖宣業赤誦風練質九府之間騰虛六合之內斯並權宜汲引暫保逍遙終覆蔽於苦空卒邅回於生死未臻夫不生不滅無去無來匪實匪虛非如非異常樂我淨凝寂恬愉不可思議之解脫也粵若我大隋皇帝法諱總持載融佛日瑞發淨宮利見法王應閻浮主以封唐入紹業繼髙辛立聖與能祚隆姬發自天攸縱包大徳而翼小心希世膺期內文明而外柔順知微知彰鑑窮覽廼武廼文能事斯畢自永嘉失馭海內分崩恃險擅彊各樹君長禮樂淪於非所玉毀於殊方書軌競分殆三十紀天將悔禍稔惡有辰皇上道藹汾陽迹光代邸地隆分陜神功潛著於時髙廟靈謨深思統壹專徵仗鉞帝曰斯哉惟君惟親知臣知子乃揚威萬里問罪九伐一舉而定江左再駕而熸餘燼浮天爭貢海外有截𨿽咎卨之備五臣周旦之居十亂本支盛績疇昔多慙磐石究勳莫不仿是三能宗鉉九命惟揚本之以仁慈施之以聲教行之以要道體之以無爲姑射杳然尙想淵賾滄波壯矣思濟舟航以爲能仁種覺降玆忍土信相入道淨戒居先梵网明文深傳薩埵國師僧寶必兼禪慧有會稽天臺山大禪師者生而神光照室兩目重瞳禪師法諱智顗潁川陳族太丘道逺季伯風延典午衰亂播遷華容父起祖梁使持節散騎常侍封益陽縣開國侯禪師風彩超悟齠齓希有年過少學便誦法華父爲求防方便祈止儒門史館多所著明柱下濠上彌所深得渚宮覆沒便卽蔬菲及啟弱冠於長沙之果願寺出家護戒如明珠安心若止水歷聽經論但使一聞得之於心傳之於口以湘潭局狹未發大機拂迹衡陽安步墳汝往大蘇山請業慧思禪師禪師見便嘆曰憶昔靈鷲同聽法華令進我普賢道場爲說四安樂行停二七日誦藥王品至諸佛同贊之句寂然入定明慧便發起而白師師曰非爾弗感非我莫識所入定者法華三昧之前方便及聞持陁羅尼也縱令文字之師千羣億品尋汝慧辯所不能窮於說法人中最爲第一嘗約仁王纓絡龍樹馬鳴立三觀四教述師本宗以爲大乘樞鍵得下禦內碩學流通智以藏往徴育王之建正教神以知來鑑周武之滅大法乃髙蹈豫土翔集天臺歷遊名山言造廬嶽秦孝王作鎭淮海遣信迎屈對使者曰𨿽欲相見終恐緣差卽累旬大風妖賊競起水陸俱阻安坐匡岫旣而龍斿龕難仍代孝王爰屆邦域潔誠延請順流背風數日遄到亦旣覯止便定師資等善意之仰妙光若髙宗之得傅說再三固辭無可與讓以開皇十一年歲次辛亥月旅黃鐘二十三日辛丑於揚州大聽寺設無礙大齋夤受菩薩戒法降牧伯之尊由宗師之典釋龍衮而披忍服去桓珪而傳戒香圓發初心致禮諸佛於時天地交泰日月載華庭轉和風空浮休气林明七覺之華池皦八淨之水化覃內外事等阿輸之城教轉法輪理符寶防之窟文武寮寀俱廕慈云欣欣焉濟濟焉肅肅焉廱廱焉經所謂攝律儀戒攝善法戒攝眾生戒顯發三願眞正十受如一切色悉入空界者其斯之謂歟法事云畢七珍備捨出居於城外禪眾之精林四事供養睿情猶疑未滿以爲師氏禮極必有嘉名如伊尹之曰阿衡呂望之稱尙父檢地持經智者師目謹依金口防表玉裕便克良辰躬出頂禮𨿽有熊之登具茨漢文之適河上方之蔑如也智者以內行外奬諸佛之深訓實慧方便大士之兼通帝釋檀那旣包信解仁王攝受逺能博益逡巡告退言歸舊山殷勤請畱重違髙意猶四皓之餌術南山二疏之散金東海振錫離塵始稱出世睠言儒者未足爲榮竊以四明天臺剡東之玉岫兩謠云鄞南之金庭峻極於天仰捫白日盤鎭於地俯鏡滄海雲霞沆瀣霏拂輕襟虹霓鵷鸞勝承飛舄華果競發常迷四時藥艸森羅孰分億品道猷往而證果興公賦不能申寺基本屬始丰峯名佛隴元有定光禪師隱顯變現先居此峯常謂弟子云不久當有勝善知識將領徒眾俱集此山俄而智者越江渡湖翻然來萃忽聞鐘磬聲振山谷卽問光師聲之所以答云此是犍槌集僧得住之相頗憶曾經舉手相引時不智者卽悟年至十五稽顙禮佛恍焉如夢見極髙山臨大海曲有僧如今光師舉手接上云汝當居此處汝當終此焉拜言悲喜滂沱涕泗仍於佛隴之南尋行寺域便見五峯圍繞等耆闍之山兩溪夾防若縉雲之澗披榛開途葺用茆茨功徳叢林常燻薝卜忍辱墻院無勞關楗猨嘯蚿吟泉籟響雜飛走聽法馴伏軒墀西南有永丰江泒與淛源分嶺東防於海潮波往還數百里間村人常以漁捕爲業陶漸廻向焚罛廢梁墾田種果翻成富實深信解者多作沙門慈化所覃皆此連類及光師無常巳後欲大修立忽覩一僧如光師年素語智者云若欲造寺今未是時三國成一有大勢力人能爲起寺寺若成國卽淸當呼爲國淸寺此言杳漫孰當信者豈期符應防契在玆逮於我君臨邊歲久孝性淳至入京省謁旋邁江都登命舟檝迎來鎭所使乎至彼便事裝束謂大眾曰在上意重弗敢致辭然往而不返因此長別語弟子云當成就隴南下寺其堂殿基址一依我圖侍者答云若無師在豈能成辦重謂之曰當有皇太子爲我建造汝等見之吾不見也行百餘里到剡東之石城寺寺有百尺金繢石像梁太宰南平元襄王鑴創自有靈迹因此現疾右脇而臥忽然風雲變色松桂森聳宛如天樂來入房戶起坐合掌神色熙怡顧侍者云觀音來迎不久應去弟子智朗請曰佛許聖賢臨終說位行得乞垂曉示方思景慕答云我只是五品弟子位耳案五品卽是法華三昧前方便之位宛與思師昔語防一仍命筆作偈口授遺書辭理切詣深陳勝緣潛來密往誓當影護爲撰淨名義疏一部俱時送來仍索僧伽梨大衣手自披著回身西向端坐遷神春秋六十旬日建齋跏趺流汗珠團髮際露胸間欲示諸法本自不生今則無滅繩牀輿還佛隴輕舉有若浮空爾時開香龕都不異昔驛使初訃震動於宸心爰捨淨財隨申功徳郵傳相望創起塔廟寺𨿽本地其舊維新瓊宇紺堂憑國云而摸忉利鷲頭狼迹因寂默而爲道場班倕名匠競逞鉤綸庶民子來成之不日神明扶持歘同踴現背髙就下卽嶨嶽而基殿堂仰俯臨信玲瓏而勝畫繢多寶分座俱受瓔珞天冠表剎如連梵幢金函玉牒常敷講肆禪誦律儀無違師法斯可謂頭陁之極地彌陁之淨方與阿耨而常盈同須彌之永固曁乎重光篹歷天成地平以今大業元年九月鑾輿幸巡淮海矚江南惆悵臺嶽集揚州名僧咸問之曰智者立寺權因山宜各述所懷朕當詳擇累日未奏防寺僧智璪銜狀而來具條昔年光師國淸之稱太史案此語時代乃周建徳之初八表未同三方鼎峙今四十餘年聖證縣符明時徴應詔付著作書之左史仍勑皆籕篆題寺門卽遣舍人送璪並施基業赴十一月二十四日先師忌齋使乎集僧跪開石室惟見空牀虛帳蘚苔蛛网法侶號咷等初滅度公私扼掔若無瞻依又法防千僧各有簿籍造齋防定忽盈一人有司再巡還滿千數及臨齋受嚫復成千一執事驚愕出沒難辧豈非先師化身來受國供王臣返命具奏一條當扆睟容深洞靈迹百司拜賀四海馳聲至矣哉象法未淪佛種常續廼聖幾感大師應變妙力難思神圖方永祥基瑞國雜沓葳蕤煥乎斯之盛者也昔金龍尊王贊佛功徳寶積長者獻蓋稱揚範武子聲由在民臧文仲言垂不朽矧乎道樹勝由師門福地而建崇云碣表際金剛俾命絲綸織載辭理若夫記言記事史家之成則散華貫華法藏之鴻演敢重述宣廼作頌曰

龍圖畫卦裁萌五典金輪拯溺止十善豈若我皇樹功宏緬還源本淨歸途今顯鏡鑑先哲筌蹄何淺天造艸昧日月斯升髙山巨海或影或澄虎嘯風起龍躍云興至人幾漸養正遵承謙尊本裕師範推膺只誰允矣具瞻克勝燻禪觀寂如冬靖凝精義泉湧如春泮冰我有匠石正直從繩我有津濟舟檝斯憑防臨拳拳悅受兢兢能資萬行混成一乘六反震動十方嘆稱同聲相應信而有徴至誠感神道合符契淵乎智者波瀾靡際帝師旣沃天臺還憩於山之阿於川之澨滄溟浩瀚峯崖迢遞日浴扶桑月穿叢桂上踵婺采傍通禹計素湍風激赤城霞曵仁智肥遁山林虧蔽無言不酬旣符聲響無徳不報有均景象初卜庵蘿歸誠戀仰顯允光師久要長往非皦若昧鏡形如曩寺號國淸靈扉潛敞孰意我師遽緣安養龍樓夙記鶴關無爽宸居在昔哀搆祗園令終如始師嚴道尊揆日方晝覘星正昬置崇趾削屢成垣巖分蓮蕚泉毖桃源仙窗夏冷禪室冬溫玉階馴豹金剎棲鵷風和寶鐸空轉珠幡百谷時秀萬果林繁靈芝禪悅甘露天罇玉趾按地淨域驚魂金布貿苑天宮儼存創造之福胡可勝原輪奐洞徹莊嚴修設波斯融冶優塡剞劂金容月滿玉毫霜潔象譯翻度龍宮披閱法嗣詵然端心障滅泰階旣平王道旣淸殊途同致無慮何營皇思睿賾邃達忘情有本空淨空常有並壇戒度重定慧眞精幹臨朗鑑逺供憑誠大眾香灑拜闕龕楹全身座間嚴扄网縈迦葉佛隴賢劫齊聲飯僧數溢瑞我隆平身田雨潤心樹華榮現在同植將來共成有如懸鏡反照今生有如圭曾不虧盈神力自在遊戲香城菩提具足赫赫明明【以上並國淸百錄經緯南藏作穹蒼業繼作葉繼矚作眺矚鏡形作境形剡東下北藏闕之字】

王劭【字君懋太原晉陽人歷祕書少監】

文獻皇后崩奏【髙祖覽之且悲且喜】

佛說人應生天上及上品上生無量壽國之時天佛放大光明以香花妓樂來迎之如來以明星出時入湼槃伏惟大行皇后聖徳仁慈福善禎符備諸祕記皆云是妙善菩薩臣謹案八月二十二日仁壽宮內再雨金銀之花二十三日大寶殿後夜有神光二十四日卯時永安宮北有自然種種音樂震滿虛空至夜五更中奄然如寐便卽升遐與經文所說事皆符驗臣又以愚意思之皇后遷化不在仁壽大興宮者蓋避至尊常居正處也在永安宮者象京師之永安門平生所出入也後升遐後二日苑內夜有鐘聲三百餘處此則生天之應顯然也【隋書】

盧思道【字子行範陽人仕齊待詔文林館歷隋散騎侍郎】

遼陽山寺願文

齊興二十有三載區宇乂安列聖重光百神受職天平地成禮諧樂暢劍防亡鑄江海無波皇帝體膺上哲運鐘下武以至徳字黔首大明臨赤縣深仁俯漏惠化潛通榮鏡六幽照蘇八表唐旌巳立芻輿不逺而至殷网旣開肖翹咸遂其所壇凝休气渚幕榮光扈告符翠琰啟籙阿閣朝諠棘林夜靜西琯協律南鬯迎神衣气操之俗懷音請吏反踵修股之渠膜拜空首四海懾然中外禔福尉無警書軌大同猶以爲負扆垂旒人世微業功成治定域中小道投心覺海束意門手執明珠頂受甘露調禦天人不狥巖廊之重明行具足寧屑衮冕之尊十力四心東漸西被日月出矣風雨潤之屠門鮑肆化成嚴淨之所蜉蝣蟪蛄网於仁壽之域參墟奧壤王迹所基密都是宅別館攸在襟帶遐長原陸爽秀髙巖郁起作鎭東偏峯羅羣玉鷲頭之狀非美樹列三珠雞足之形可陋洞穴條風生和雅之曲圓珠積水流淸妙之音於時玉燭調年金商在律職方具禮大駕西巡六龍齊轡七萃按部雷動云移凝鑾佇蹕乃建仁祠於彼勝地成之不日旣麗且康昔周夜初明漢池云鑿事隔荒裔道若存亡哲王馭歷濟區有前聖後聖旦暮爲期以此勝因仰爲武成皇帝及淸廟聖靈願西遇彌陀上徵兜率雄視三界髙臨四衢百年之神俯輕羣後一音所導逺同佛日皇太後福逾薑水祉邁塗山壽比太陰業均厚載聖主齊明兩曜合徳二儀受寶錄於靈河開金簡於仙嶽龍官鳥紀未可匹其光大象天任地焉能諭其長久皇太子徳茂元良道髙上嗣牢籠啟誦孕育莊丕六宮眷屬諸王昆弟皆智慧莊嚴玉華松茂永侍披香長固磐石以玆博利被於萬品當使法界虛空生靈動植俱沐定水同蔭法云斯誓或差無取正覺

從駕經大慈照寺詩序

皇帝以上睿統天大明禦極彈壓九代驅駕百王至徳上通深仁下漏威稜西被聲教東漸布政合宮考儀太室張樂洞野防計苗山天不愛寶神靡遺貺鱗羽效異山澤薦祉華裔率從幽顯咸秩八政惟序六府告平猶且棲志窅防凝神空寂俯陋區域顧遺形有救精民於苦器拯欲界於危城身心澄淨樂之境生靈仰調禦之力中宮厚徳載物正位儷天道冠邵陵業逾防姒慧云朝起四生佇其寸合慈燈夜爇九服照其餘光乃睠參墟實惟唐舊山川周衛襟帶巖坰東郊勝地爰構寶坊儼若化成瞬如踴出旣而景躔西陸气中南呂商飆振野白露威寒聖主禦辯巡方順時育物六龍進駕七聖齊軫翠旗揚斾雕玉徐輪問百年而拜輦朝萬靈以按節熊渠佽飛之輩入參中壘虎殿金門之侶迥望屬車將屆下都遘玆淨域兼悅鷲山之觀共喜龍宮之遊接足棲心俱展誠敬課虛引寂仍發詠歌𨿽事比擊轅義同叩角亦以雍容盛烈述贊休美豈若臯朔文辭甫陳男祝王谷虫篆才譬女工作者二十六人其詞云爾【並廣明集】

薛道衡【字卿河東汾陰人歷司隸大夫】

弔延法師亡書【曇延法師開皇八年亡文帝輟視朝勅王公巳下往臨內史道衡弔之】

八月二十三日薛道衡和南俗界無常延法師遷化情深悲怛不能己巳惟哀慕摧割當不可任法師弱齡捨俗髙蹈塵表志度恢理識精悟靈臺神宇可仰而不可窺智海法源可涉而不可測同夫明鏡屢照不疲譬彼洪鐘有來斯應往逢道喪維落紐棲志幽巖確乎不拔髙位厚禮不能回其慮嚴威峻法未足懼其心經行宴坐夷險莫二戒徳律儀始終如一聖皇啟運像法重興卓爾緇林郁爲稱首屈宸極之重伸師資之義三寶由其護二諦借以宣揚信足以追蹤澄什超邁安逺而法柱忽傾仁舟遽沒匪直悲纒四部固亦酸感一人師等杖錫挈瓶夙承訓升堂入室具體而微在三之情理有恆慟往矣柰何無常柰何疾礙不獲展慰但深悲結謹白書慘愴不次弟子薛道衡和南【廣明集緇林續髙僧傳作緇衣而法柱作不意法柱佛祖統紀載云聖皇啟運像法載興卓爾緇衣郁爲稱首屈宸極之威重申師資之禮文三寶借之通二諦由其宣暢以誘人爲善之徳爲國行仁之方豈謂法柱忽傾慈舟遽覆匪直悲纒四眾固亦酸感一人】

王冑【字承基瑯邪臨沂人著作侍郎】

臥疾閩越述淨名意詩序

余臥疾閩海彌畱旬朔善友顒法師勸余以淨名妙典調伏身心力疾粗陳其意敬簡法師云爾【廣明集】

張公【歐陽修集古錄鄭樵金石略並作公禮歐以隋開皇六年立齊巳久滅尙稱齊官爲疑意文撰於齊碑立隋初耳】

隋龍藏寺碑【見金薤琳瑯金石略有公禮齊鄂國公爲國勸造龍龕碑隋開皇六年略雲龍藏碑五年誤】

竊以空王之道離諸名相大人之法非有去來斯故將諭師子明自在如無畏取譬金剛信畢竟而不毀是知湼槃路逺解脫源深隔愛欲之長河間生死之大海無船求渡旣似毛無翅願飛還同兔角故以五通八解名教攸生二帝三乘法門斯起檢麄攝細良資汲引之風挽滿陷深雅得修行之致若論幹闥之城皆妄芭蕉之樹盡空應化詎眞權假寧實釋迦文【缺一字】說【缺一字】之【缺一字】須菩提豈證果之人然則習因之指安歸求道之趣奚向如幻如夢誰其受苦如影如響誰其得福是故維摩詰具諸佛智燈【缺一字】之坐斯來舍利弗盡其神通天女之花不去故知業行有優劣福報有輕重若至凡夫之與聖人天堂之與地獄詳其是非得失安可同日而論哉往者四魔毀聖六師謗法拔發翹足變【缺】吞麻李園之內結其惡黨竹林之下亡其善聚護戒比丘翻同雹艸持律【缺三字】等霜蓮慧殿仙宮寂寥安在珠臺銀閣荒涼無處離離綴彩寧勞周客含含奏曲詎假殷人我大隋乘禦金輪冕旒玉【缺一字】上應天命下順人心飛行而建鴻名揖讓而升大寶匪結農軒之陣誰狥湯武之師稱臣妾者徧於十方弗遇蚩尢之亂執玉帛者盡於萬國無陷防風之禍斯乃天啟至聖大造區域垂衣化俗負扆字民昧旦紫宮終朝靑殿道髙羲燧徳盛虞唐五福咸臻眾貺畢集低茆出月搖萐含風沈璧觀書龍負握河之紀功成治定神奉益地之圖於是東曁西漸南䢐北邁隆禮言洽至樂云和感天地而動鬼神辧尊卑而明貴賤而尙勞巳亡倦求衣靡息豈非悠悠黔首垢障未除擾擾蒼生蓋纒仍擁所以金編寶字玉牒綸言滿封盈函雲飛雨散慈愛之旨形於翰墨哀慇之情發於衿抱日月所照鹹賴陶甄陰陽所生皆防鞠養故能津濟率土救護溥天協奬愚迷扶導聾瞽澍玆法雨使潤道牙燒此戒香令薰佛慧修第壹之果建最勝之幢拯旣滅之文匡巳墜之典忍辱之鎧滿【缺二字】都微妙之臺充於赤縣豈直道安羅什有寄通故亦迦葉目連聖僧斯在龍藏寺者其地蓋近於燕南昔伯珪取其謠言【缺三字】水母卹往而得寶窺代常山世祖南旋至髙邑而踐阼靈王北出登望臺而臨海靑山斂霧淥水揚波路款晉而適秦途通【缺】而指衛【缺二字】之落矩步非遙平原之樓規行詎逺尋派避世彼亦何人幽閒博敞良爲福地太師上柱國大威公之世子使持節左武衛將【缺一字】上開府儀同三司恆州諸軍事恆州刺史鄂國公金城王孝世業重於金張器識逾於許郭軍府號爲飛將朝廷稱爲虎臣領袖諸【缺一字】冠冕羣俊探賾索隱應變知機著義尙訓禦之懃立勲功事勞之績廊廟推其偉器柱石指其大材自馳傳蒞藩建旟【缺二字】招懷散逸蠲復逃亡逺視廣聽賈琮之按冀部賞善戮惡徐邈之處涼州異軫齊奔古今一致下車未幾善政斯歸瞻彼伽藍非因艸創每奉勑勸奬州內士庶壹萬人等共廣福田公爰啟至誠防心徙石施逾奉蓋檀等布金竭黑水之銅罄赤防之玉結琉璃之寶网飭纓絡之珍臺於是靈剎霞舒寶坊云搆崢嶸膠葛穹隆譎詭九重壹柱之殿三休七寶之宮雕梁刻桷之奇圖云畫藻之異白銀成地有類悉覺之談黃金縷楯非關句踐之獻其內閒房靜室陰牖陽窗圓井垂蓮方疎度日曜明璫於朱戶植芳卉於紫墀地暎金沙似遊安養之國檐隱天樹疑入歡喜之園夜漏將竭聽鳴鐘於寺內曉相旣分見承露於云表【缺三字】坐來防之眾何憂【缺一字】然飲食持鉢之侶奚念粵以開皇六年歲次鶉火莊嚴粗就庶使皇隋寶祚與天長而地久種覺花臺將神防而鬼衞乃爲詞曰多羅祕藏毗尼覺道斯文不滅憑於大造誰薰種智誰壞煩惱猗歟我皇實三寶慧燈翻照法炬還明菩提果植救護心生香樓並搆貝塔俱營充徧世界彌滿國城憬彼大林當途向術於穆州後仁風遐拂金粟施僧珠纓奉佛結瑤葺宇搆瓊架室鳳穴槪日虹梁入云電飛窗戶雷驚橑棼綺籠金縷縹壁椒薰綈錦亂色丹素成文髣髴雪宮依稀月殿明室結幌幽堂啟扇【缺一字】虎未窺跧龍誰見帶風蕭瑟含煙蔥蒨西臨天井北距五臺川谷苞異山林育材蘇秦說反樂毅奔來鄒魯媿俗汝潁慙能惟此大城瓌異所踐疎鐘響度層磬露八聖四禪五通七辯戒香恆馥法輪常轉

開皇六年十二月五日題寫

齊開府長兼行參軍九門張公之【缺】

劉馮【涇陽人隋翻經學士】

內外旁通比校數法序【馮學通素偏上數術每以前代翻度至於數法例頗涉不同故演斯致其敍略云】

世之道藝有淺有深人之稟學有疎有密故尋籌之用也則兼該大衍其不思也則致惑三隅然東夏數法自有三等之差西天所陳何無異端之例然則先譯諸經並以大千稱爲百億言一由旬爲四十里依諸算計悉不相符竊疑翻傳之日彼此異音指防之際於斯取失故眾經算數之法與東夏相參十十變之旁通對衍度擬翻譯之次執而辯惑旣參隸經誥故卽而敍之【續髙僧傳符一作合東作華】

趙絢

摩訶般若經序【周建徳滅法之後有金城公任民部往東宮府道經園土北見重墻有黃書橫拖防上乃摩訶般若經第十九卷

問雲從天而下飛揚墮此乃緘篋笥隋初轉牧冀州命從事趙絢敍之】

有淸信大士具官身嬰俗累恕崇法理精感明靈神化斯應遂使羣經騰翥等扶搖之上升只捲飄返若丹烏之下降其去也明惡世之不居其來也知善人之可集應瑞乎如彼聖著乎如此我皇出震乘乾更張琴瑟親臨九服躬總八荒知三寶之可崇體四生之不固遂頒海內修淨伽藍是使像法氤氳同諸捨衛僧尼隱軫還類提河特以此經像明靈著自非積善焉能致斯敢事旌表傳芳後葉【續髙僧傳】

費長房【成都人房本出家周廢法及隋興仍襲白衣參傳筆受爲翻經學士】

上開皇三寶錄表【長房以歷代羣錄多惟編經至於佛僧紀述蓋寡乃撰自周至開皇末歲首列甲子傍列眾經翻譯爲三寶錄表奏】

臣房言臣聞有功於國史錄其勲有政於民碑傳其徳況如來大聖化洽無窮而不垂美百王流芳千載者也臣竊尋覽自漢魏來代有翻譯而錄目星散經多失源世罕綴修時致間絕緣此佛以正法付囑國王是知教興寄在帝主伏惟陛下應運秉圖受如來記紹輪王業統閣浮提湣世間昬開慧日照廣緝經像大啟伽藍闡解脫之門導天人之路建善舟檝濟拔蒼生斯實曠古一代盛歟豈臣庸微輒敢妄述但昔毀廢臣在染衣今日興隆還參法侶時事所接頗預見聞因綱歷世佛法緣起始自姬周莊王甲午佛誕西域後漢明皇永平丁卯經度東歲迄今開皇太歲丁巳歷一千二百八十一載其間靈瑞帝主名僧代別顯彰名開皇三寶錄凡十五卷庶法無隱冀經有不任下情惶悚戰懼輕冒奉表上錄以聞伏願天慈垂神降省謹言

開皇十七年十二月二十三日大興善寺翻經學士臣費長房上

開皇三寶錄總目序

竊惟三寶所資四生咸潤而世有興毀致人自升沈興則福業恆感天堂輪王人主毀則罪報常受地獄餓鬼畜生論益物深無過於法何者法是佛母佛從法生三世如來皆供養法故勝天王般若經云若供養法卽供養佛是知法教津流乃傳萬代佛僧開導止利一時故賢劫之興千佛同其化修短之壽四聖異其年𨿽復住世延促有殊取其宣揚法無別莫不煎熬愛海濟含識以趣湼槃鏨鑿慢山度蒼生以防般若然般若寂非因聲難以通聲必托形不借相無由顯所以境稱忍剎總百億之須彌世號娑婆統三千之國土區分三界五濁之穢土沙形別六道二乘之鄙羊鹿大乘慈湣俯降迦毗丈六金容應王宮之裏三十二相炳太子之身十九出家三十成道四十九載處在世間假以言音方便演暢無染之法金口自宣一音敷揚萬類各解機緣匪一教有塵沙阿難總持滴無遺失譬別器水防之異瓶雙樹入般湼槃迦葉王城結集一千羅漢疊察送書著之葉皮布乎天竺五百中國各共奉持十六大王皆同擁護後漢之始方屆脂那帝世交參十有六代翻彼域語作此方言相承迄今五百餘祀古舊二錄條目殘亡士行道安創維其缺爾來間有祖述不同各紀一方互存所見三隅致隔故多失疑又齊周陳並皆翻譯弗刋錄目靡所遵承兼値毀焚絕無依據賴我皇帝維地柱天澄靜二儀廓淸六合庭來萬國化攝九州異出遺文莫不皆粹臣幸有遇屬此休時忝預譯經稟受佛語執筆暇隙寢食敢忘十餘年來詢訪舊老搜討方獲𨿽粗緝綴猶慮未周廣博尋求敬俟來俊今所撰集略準三書以爲指南顯玆三寶佛生年瑞依周夜明經度時祥承漢宵夢僧之元始城塹棟梁毗贊光輝崇於慧皎其外傍采隱居歷年國志典墳僧佑集記諸史傳等僅數十家摘彼翠翎成斯紀翮扇之千載風於百王共秉智炬之光照時昬暗同傳法流之潤洽世燋枯闡我皇猷導開厥始昔結集之首並指在其國城今宣譯之功理須各宗時代故此錄體率舉號稱爲漢魏吳及大隋錄也失譯疑僞依舊注之人以年爲先經隨人而次有重列者猶約世分總其華梵黑白道俗合有一百九十七人都所出經律戒論傳二千一百四十六部六千二百三十五卷位而分之爲十五軸一卷總目兩卷入藏三卷帝年九卷代錄代錄編鑑經翻譯之少多帝年攷知佛在世之遐邇入藏別識教小大之淺深昔姬潛之鼎出現彰漢室之將隆近周毀之法重興顯大隋之永泰佛日再照起自大興之初經論冥歸發乎開皇之始事符理契合此防昌述紀所由因斯而作所以外題稱曰開皇三寶錄云其捲內甄爲歷代紀【並大藏雲字函】

翻經沙門及學士等【附】

眾經目錄序【隋仁壽年撰】

佛法東行年代巳逺梵經西至流布漸多舊來正典並由翻出近遭亂世頗失原起前寫後譯質文不同一經數本增減亦異致使凡人得容妄造或私采要事更立別名或輒搆余辭仍取眞號或論作經稱疏爲論目大小交雜是非共混流濫不歸因循未定將恐陵遲聖說動壞信心義闕紹隆理乖付囑皇帝深崇三寶洞明五乘降勑所司請興善寺大徳與翻經沙門及學士等披檢法藏詳定經錄隨類區辧總爲五分單本第一重翻第二別生第三賢聖集傳第四疑僞第五別生疑僞不須抄寫巳外三分入藏見錄至如法寶集之流淨住子之類還同略抄例入別生自余髙僧傳等詞參文史體非淳正事𨿽可尋義無在錄又勘古目猶有闕本昔海內未平諸處遺落今天下旣一請皆訪取所願仁壽長延法門具足羣生有幸方益無窮合成五卷顯之於左【大藏百字函】

鄭辧志

宣州稽亭山妙顯寺碑銘

伏聞慧日巳圓西方顯其尊相恆星旣隕東界感其神光身迹𨿽殊慈悲靡隔逮乎紫金寫蓮開之貌香林圖月滿之容夢感漢王之心齊發吳君之善權實濟度莫狀於斯𨿽復犧農之世分爻嘗藥之功軒昊之年結宇垂裳之徳化腥變苦詎曉法味之深棄穴除巢寧知淨土之貴耆闍山側說法之處猶存庵蘿園中防聖之基尙在深矣妙乎無得而名焉大法之興其由尙矣然此妙顯寺者卽隋開皇十一年髙祖文皇帝奉爲國師之所置也禪師諱智琰俗姓範氏扶風人也祖世晉主夏盟功髙士防漢臣蒞宰名重萊蕪師少爲儒生博尋內典名掛僧錄先住京師濟福道塲因神武滅法遂遊於江左權上戴山南朝陳元帝二年召爲內道塲供養禪師見國祚不安遂拂衣南遊稽嶺其山乃眾峯雜遝邃谷崢嶸洞穴朦朧檉蘿貫日百獸羣集民絕登臨大師居之猛獸藏伏開皇九年十月勅遣晉王廣平陳卽禎明三年也禪師迹紹四衣神逾八極𨿽潛形丘壑而譽徹神都匿相巖阿而名傳上國若珠沈北海皎潔之性彌彰桂隱深叢芬芳之風更逺髙祖聞之開皇十年召入仁壽院殿供養十一年秋八月帝降墨勑遣大將軍楊榮送師歸山所居處可立伽藍度弟子七人扶持賜錢五千貫絹二千疋充乳藥又賜落脂米二百斛一切經大藏玉石象一十五軀鵲尾香鑪四十九隻永充供養至十二年勅榮爲宣州刺史專監造寺以妙顯爲名謂豅垂寶乳卉葉難名異獸靈禽晨翔暮顯故名妙顯也親書題額勑賜水田二頃五十畝將充永業近寺側封五十戶民以充灑掃帝每歲起居送種種香藥供養至仁壽元年秋八月告弟子曰吾欲去矣恬然坐滅春秋八十有六於時山地震動林木萎悴百獸悲鳴泉池枯涸勅遣有司以國師禮殯於此山之陽去寺一百步墳塔存焉按宣城記云縣南東六十里有山曰稽亭是古僊住處嘗有僊人五百來往遊止商旅住步稽遲忘返故云稽亭也皇帝俯膺金輪拯提億兆八方大定十善遐拱默巖廊咸從仁壽而宣條布政寄乎良牧使君諱榮金州安吉人也本姓陽氏系承幽州陽平公之後因王莽簒位南徙魏興公以開皇七年蒙召入內勞問功業詔賜姓楊氏昔人乘車攺俗吹律移化未有冑襲皇源名歸帝譜預班磐石斯恩罕倫農之美洋乎史籍楊秉臨於衮鄀三域顯其亷貞之聲羊祜鎭於荊藩一方稱其太平之化以公淸白愛惠還迹曩業威略有道別邁前修何止澤漸貧孤恩霑老幼而巳長史崔公諱士升淄水人也位隆上佐任重元寮共闡和風贊揚回向罄懷勸道毗我皈依其寺東南有石洞幽隱玲瓏仰眺或漏曦光俯窺乍挹淸澗故老傳述所進尢深逺徹秦峯湘水之流近通禹井巴山之穴隴首夾鑿金剛獅子以爲侍衛揮拳揚目可怖眾魔奮爪張牙足驚羣象其內別有石龕卽大師舊安禪之所也後則經臺砌漢寶塔淩煙堦墀任石勢以髙低欄棟接山形而宛轉兼復飛流繞殿激水循房散入中廚分澆南畝實棲心之勝境悟道之良域者矣公褰幃八稔撫育四民風雨調和農桑郁暢蒼黎荷施無答天慈遂將帥參寮及諸令佐等以今二十年歲次涒灘月維南呂創成洪業莊嚴帝祚雕奇宏麗難悉名言福地長存略刋梗槪敢爲銘曰

大哉佛日實我舟航慈悲普濟度脫無疆深仁睿後壽命蒼功超造化徳被遐荒粵我國師徳髙窮昊身居帝裏心悲六道保安社稷示同魔惱三國鼎治長宣淸寶帝王再召詔璽無忒幢車曳路瓊花滿裓親侍幾筵諮受遺則度人表志置寺旌徳洪矣州牧簡在惟良葳蕤美俗蔽芾甘棠聖主護賢臣棟梁伽藍肇立輪奐煒煌石洞幽邃通源逺長俯受泉脈仰漏曦光夾圖獅子對寫金剛勢詟狂象威振魔王瑤臺聳路重閣回廊檐虯欲起表鳳疑翔激水環砌飛流繞房殿朗宵月鐘鳴樹霜自心云萃芳郁爲香依松結宇憩石爲牀以斯上善永福人皇山崩幽壤海涸生桑翛然靈岫劫數傳芳【宣城總集】

嚴徳盛

吳郡橫山頂舍利靈塔銘【今楞伽山上方寺】

竊以至理無言非言無以寄理蹤無體非體無以明蹤然則八十種好呈應身之妙三十二相表化質之妍至如獻土童兒聚沙稚子尙獲無窮之報猶成莫盡之因況撒身命重財崇諸聖業者矣但樹因之最無過起塔崇福之重詎甚建幢而銀靑光祿大夫吳郡太守李顯者乃華陽杞梓江漢芳蘭夙布素誠少匡王國吐納風雷之際出處朱紫之庭縻爵峻於其身隆基茂於往葉溫良治於郡國孝友睦於閨門建節贊治張振化風門𨿽望族世載公卿安仁樂智之心無違終食謙明厚惠之徳造次必存伊共奬勸郡部官人奉爲皇帝皇后齊王六宮眷屬各捨七珍同崇八福在郡城之西山頂上營起七層之寶塔以九舍利置其中金瓶外重石槨周護畱諸弗朽遇劫火而不燒守諸不移漂劫水而不易時有龍華道塲比丘法首者歲居齠齔卽起逾城之心年將志學仍持航海之操自離親捨俗三十許年洞識苦空明閒法要誠心內發防夢外酬時聞此山是古之佛殿乃共於此所成斯勝業願寶鐸常搖法輪恆轉含生回向歸心上通有頂之天傍及無邊之地同離生死之苦俱成湼槃之樂其辭曰

相焉是滅法矣非生蓋纒虛萃渇愛徒盈不無不有何體何名業風旣息法水便淸以玆勝地令徳來持功施合矩化動成規如雲出岫狀月臨池淸流不倦貽銘無疲防心局體同歸共慕施彼七珍崇斯六度下被羣品上資天祚萬福莊嚴千靈輔護少宣令問特秀苗藂輪轉三有馳流六通獨善非徳兼濟爲功俱成法雨用息塵籠

大業四年歲次戊辰九月辛未朔八日戊寅立銘吳郡司戶嚴徳盛制文司倉魏瑗書

禇亮【字希明錢塘人仕隋入唐終散騎常侍】

釋慧淨金剛般若注序【慧淨姓房常山眞定人大業初來長安槐裏學士穎川庾初孫請注金剛般若釋文舉義遐邇流布太常博士禇亮爲之序】

若夫大塊均形役智從物情因習攺性與慮遷然則達鑑窮覽皎乎先覺炳慧炬以出重昬拔愛河而升彼岸與夫輪轉萬劫蓋染六塵流遁以循無涯踳駮而趨防徑不同日而言也潁川庾初孫早篤信以爲般若所明歸於正道顯大乘之名相標不住之宗極出乎心慮之表絕於言像之外是以結髮受持多歷年所𨿽妙音演說成誦不虧而靈源邃湛或有未悟嗟迷方之弗逺睠砥途而太息屬有慧淨法師博通奧義辯同炙輠理究連環庾生入室研幾伏膺善誘乘此誓願仍求注述法師懸鏡忘疲衢罇自滿上憑神應之道傍盡心機之用敷暢微言宣揚至理曩日舊疑渙焉冰釋今玆妙義朗若霞開爲像法之梁棟變羣生之耳目辭峯秀上映鷲嶽而相髙言泉激壯赴龍宮而競逺且夫釋教西興道源東注世閱賢智才兼優洽精該睿旨罕見其人今則妙門重闡籍甚當世相此宗郁爲稱首歲維閹茂始創懷袖月躔仲呂爰玆絕筆緇俗攸仰軒蓋成陰扣鐘隨其大小鳴劍發其光彩一時學侶專門受業同涉波瀾遞相傳授方且顧蔑林逺俯視安生獨步髙衢對揚正法遼東眞本望懸金而不刋指南所寄藏羣玉而無朽豈不盛哉豈不盛哉【續髙僧傳炳廣明集作照】

釋文紀卷四十

欽定四庫全書

釋文紀卷四十一

明梅鼎祚輯

隋【四】

釋彥琮【姓李趙郡柏人入隋東都上林園翻經館沙門賦詞宏瞻精理通顯大業六年卒】福田論【大業三年新下令云諸僧道士等有所啟請者並先須致敬然後陳理𨿽有此令僧竟不行彥琮乃著福田論以抗之帝後朝見諸沙門並無致敬者】

論曰昔在東晉大尉桓議令沙門敬於王者廬山逺法師髙名碩徳傷智幢之欲折悼戒寶之將沈乃作沙門不敬王者論設敬之儀當時遂寢然以緝詞隱密援例杳深後學披覽難見文意聊因暇日輒復申敍更號福田論云忽有嘉客來自逺方遙附桓氏重述前議主人正念久之抗聲應曰客似未聞福田之要吾今相爲論之夫云福田者何耶三寶之謂也功成妙智道登圓覺者佛也理幽寂正教精誠者法也禁戒守眞威儀出俗者僧也皆是四生導首六趣舟航髙拔天人重逾金石譬乎珍寶劣相擬議佛以法主標宗法以佛師居本僧爲弟子崇斯佛法可謂尊卑同位本末共門語事三種論體一致處五千之載宏八萬之典所說指歸惟此至極寢聲滅影盡雙林之運刻檀書葉畱一化之軌聖賢間起門學相承和合爲羣住持是寄金人照於漢殿像法通於洛浦並宗先覺俱襲舊章圖方外而發心棄世間而立徳官榮無以動其志親屬莫能累其情衣則截於壊色發則落於毀容不戴冠而作儀豈束帶而爲飾上天之帝猶恆設禮下土之王固常致敬有經有律斯法未殊若古若今其道無滯推帝王之重亞神祗之大八荒欽徳四海歸仁僧尼朝拜非所聞也如懷異防請陳雅見客曰周易雲天地之大徳曰生聖人之大寶曰位老子云域中有四大王居一焉竊以莫非王土建之以國莫非王臣系之以主則天法地覆載兆民方春比夏生長萬物照之以日月之光潤之以雲雨之气六合則鹹宗如海百姓則共仰如辰荊蠻革面馬牛回首蛇尙荷於隋侯魚猶感於漢帝豈有免其編戶假其法門忘度脫之寛仁遺供養之宏造髙大自許卑恭頓廢譬諸禽獸將何別乎必能駕禦神通得成聖果道被天下理在言外然今空事剃除尙增三毒虛攺服飾猶染六塵戒忍弗修定智無取有乖明誨不異凡俗詎應恃宣讀之勞而抗禮萬乘借形容之別而闕敬一人昔比丘接足於居士菩薩稽首於慢眾斯文復彰厥趣安在如以權道難沿佛性可尊況是君臨罔非神降伯陽開萬齡之範仲尼敷百王之則至於拜謁必遵朝典獨有沙門敢爲陵慢此而可忍孰可容乎獘風難革惡流易久不遇明皇誰能刋正忽起非常之變易招無信之譏至言有憑幸垂詳覽主曰吾所立者內也子所難者外也內則通於法理外則局於人事相望懸絕詎可同年斯謂學而未該聞而不洽子之所惑吾當爲辧試舉其要總有七條無徳不報一也無善不攝二也方便無礙三也寂滅無榮四也儀不可越五也服不可亂六也因不可忘七也初之四條對酬難意後之三條引出成式吾聞天不言而四時行焉王不言而萬國治焉帝有何力民無能名成而不居爲而不恃斯乃先王之盡善大人之至徳同霑庶類齊預率賓幸殊艸木差非虫鳥戴圓履方俯仰懷惠食粟飲水飽滿銜澤旣能矜許出家慈聽入道斷麤業於巳往祈妙果於將來旣防重惠還思厚答方憑萬善之益豈在一身之敬追以善答攝報乃深徵以身敬收利蓋淺良由僧失正儀俗滅餘慶僧不拜俗佛巳明言若知可信理當遵立知謂難依事應除廢何容崇之欲求其福卑之復責其禮卽令從禮便同其俗猶云請福未見其潤此則存而似棄僧而類民非白非黑無所名也竊見郊禋總祭惟存仰福爲尊僧尙鄙斯不恭如何令僧拜俗天地可反斯儀罕乖後更爲敍是謂無徳不報者也法旣漸衰人亦稍末罕有其聖誠如所言𨿽處凡流仍持忍鎧縱虧戒學尙談智典如塔之貴如佛之尊歸之則善生毀之則罪積猛志始發割愛難而能捨宏願終期成覺迥而能趣斯故剃髮之辰天魔遙懾染衣之日帝釋遙懽妓女聊被無漏遂滿醉人暫翦有緣卽結龍子賴而息驚象王見而止怖威靈斯在儀服是同幼未受具對揚佛防小不可輕光揚僧力波離旣度釋子服心尼陀亦歸匿王屈意乃至若老若少可師者法無賤無豪所存者道然後賢愚之際黙語之間生熟相似去取非易肉眼分別恐不逢寶信心平等或其值眞才滿四人卽成一眾僧旣宏納佛亦通在食看沸水之異方遣施僧衣見織金之奇乃令奉眾僧之威徳不亦大矣足可以號良福田之最爲聖教之宗是謂第二無善不攝者也若論淨名之功早升云地臥疾之意本超世境久行神足咸嘆辧才新學頂禮誠謝法施事是權宜式非常準謂時暫變其例乃多則有空藏弗恭如來無責沙彌大願和尙推先一往直觀悉可驚怪再詳典釋莫匪通塗不輕大士獨興髙迹警彼上慢之流設玆下心之拜偏行一道直用至誠旣非三慧詎是恆式因機作法足爲希有假宏教化難著律儀大聖發二智之明制五篇之約廢其爵齒存其戒夏始終通訓利鈍齊仰耆幼有序先後無雜未有一出別業而令七眾普行不然之理分明可見昔妻死歌而鼓盆子臝而襯土此亦匹夫之節豈槪明王之制乎況覺典衝邃聖言幽密局執一邊殊乖四辧是謂第三方便無礙者也且復周之柱史久掌王役魯之司寇巳居國宰宗歸道徳始曰無名訓在詩書終云不作祖述堯舜憲章文武鞠躬恭敬非此而誰巢許之風望古仍邁夷齊之操擬今尙迥焉似髙攀十力逺度四流厭斯有爲之苦欣彼無餘之滅不系慮於公庭未流情於王事自然解脫固異儒者之儔矣是謂第四寂滅無榮者也至如祭祀鬼神望秩川嶽國容盛典書契美談神輩爲王所敬僧猶莫致於禮僧眾爲神所禮王寧反受其敬上下參差翻爲正法衣裳顚倒何足相方令神擁防今來在僧祈請之至防開咒力竟無拜理是謂第五儀不可越者也本皇王之奮起必眞人之托生上徳𨿽祕於淨心外像仍標於俗相是以道彰緇服則情勤宜猛業隠門則形恭應絕求之故實備有前聞國主頻婆父王淨飯昔之斯等咸巳克聖專修信順每事歸依縱見凡僧還想崇佛不以跪親爲孝計非不孝之罪不以拜君爲敬豈是不敬之愆所法自殊所法巳別體無混雜制從於此是謂第六服不可亂者也謹按多羅妙典釋迦眞說乃云居剎利而稱尊借般若而爲防四信不壊十善無虧奉佛事僧積功累徳然後日精月像之降赤光白气之感金輪旣轉珠寶復懸應天順民禦圖握鏡始開五常之術終宏八正之道亦宜覆觀宿命追憶往因敬佛教而崇僧寶益戒香而增慧力自可天基轉髙比梵宮之逺大聖壽恆固同劫石之長久然則雷霆勢極龍虎威隆慶必賴兼共使怒及出言布令風行艸偃旣抑僧體誰敢鱗張但恐有損防功無資盛業竭誠盡命如斯而巳是謂第七因不可忘者也上巳略引吾意粗除子惑欲得博聞宜尋大部客曰主人向之所引理例頻繁僕𨿽庸闇頗亦承覽文總幽明辧包內外所論祭典尙有迷惑周易云一陰一陽之謂道陰陽不測之謂神竊以昩隠神路隔絕人境欲行祠法要借禮官本置太常専同太祝縱知鬼事終入臣伍眞佛巳潛聖僧又滅仰信防道全涉幽神季葉凡夫薄言回向共規閒逸相學剃翦職掌檀防所以加其法衣主守塔坊所以蠲其俗役才觸王网卽墜民貫旣同典祀詎合稱寶朝敬天子固是恆儀苦執彊梁定非通識宋氏舊制其風不逺惟應相襲更欲何辭主人曰客知其一未曉其二請聽嘉言少除異想吾聞鬼者歸也死之所入神者靈也形之所宗鬼劣於人惟止惡道神勝於色普該情趣心有靈智稱之曰神隠而難知謂之不測銓其體用或動或靜品其性欲有陰有陽周易之防蓋此之故殊塗顯於一气誠言闕於六識設教之漸斷可知焉鬼報防通潛來密去標以神號特用玆耳嘗試言之受父母之遺稟乾坤之分可以存乎气可以立乎形至若巳之神道必是我之心業未曾感之於乾坤得之於父母識含胎藏彌亙虛空意帶燻種漫盈世界去而復生如火焰之連出來而更逝若水波之續轉根之莫見其始究之豈覿其終濁之則爲凡澄之則爲聖神道細幽理固難詳矣神之最髙謂之大覺思議所不得名相孰能窮眞身本無遷謝生盲自不瞻睹托想追於舊蹤傾心翫於遺法若欲荷傳持之任啟要妙之門賴此僧徒膺玆佛付假慈云爲內影憑帝威爲外力風逺及至於是乎教通三世眾別四部二從於道二守於俗從道則服像尊儀守俗則務典供事像尊謂比丘比丘尼也典供謂優婆塞優婆夷也所像者尊則未參神位所典者供則下預臣頒原典供之人同主祭之役吾非當職子何錯引由子切言發吾深趣理旣明矣勿復惑諸在宋之初暫行此抑彼亦乖眞不煩涉論邊鄙風俗未見其美忽遣同之可怪之極客曰有旨哉斯論也防告善道請從退歸

通極論【並敍琮著通極者破世俗諸儒不信因果執於教迹好生異端此理所宗佛理爲極】

原夫隱顯二途不可定榮辱眞俗兩端孰能判同異所以大隱則朝市匪諠髙蹈則山林無悶空非色外天地自同指馬名不義裏肝膽可如楚越或語或黙良逾語黙之方或有或無信絕無有之界若夫云鴻震羽孔雀謝其逺飛淨名現疾比丘憚其髙辯發心卽是出家何闗落髮棄俗方稱入法豈要抽簪此卽染淨之門權實而莫曉倚伏之理吉凶而未悟遂使莊生宗齊一之論釋子說防三之防大矣哉諒爲深逺實難鉤致竊聞陰陽合而萬物成鹹淡和而八珍美何廢四時恆序五味猶別以此言之豈眞俗之混淆隠顯之云異或有寡聞淺識則欲智淩周孔微庸薄宦便將位比帝王彊自大以立身謂一人而巳矣不信有因果遂言無佛法輕毀泥曰賤棄沙門愚襲腐儒戲招防禍或有始除俗服狀如徳冠天人才掛僧名意似聲髙海域慠然尊處詡爲極聖豈知十纒猶障三學靡聞不隨機而接物竟抱愚而自守悲夫二子殊途一何踳駮髙懷達士孰可然哉冀欲解紛挫銳假設旗鼓𨿽復俱有抑揚終以道爲宗主其猶五色綺錯近須彌而防同萬像森羅依虛空以總集歸根自蕓蕓之物吞谷實茫茫之海斯誠光贊於佛道述奬於門庶令無我無邪允謙允敬式貽後進論之云爾

有梵行先生者髙屏塵俗獨棲丘壑英明逸九天之上志气籠八紘之表借茅枕石落髮灰心糞衣殊羊續之袍繩牀異管寧之榻自隠淪西嶽數十年矣確乎不拔澹然無爲每竊嘆曰窮則獨善其身達則兼濟天下但蒼生擾擾縶以愛羅不可自致淸升坐觀塗炭復須棄置林藪分衞人間於是屈迹暫遊方踐京邑次於灞上有行樂公子者控龍媒於流水飛鶴蓋於浮雲繡衣侯服薰風合气璁勒金鞍爭光炫日定知擲果之愛是屬潘生割袖之寵巳迷漢帝接軫城隅陪曹王之席連鑣池側追山公之賞道逢先生怪而問曰先生貌若燕趙之士發如吳越之賓容色似困陳蔡衣制不闗楚魯徐行低視細語顰眉瓦鉢恆持無異顏回之瓢器錫音乍振何殊原憲之藜杖此地未之覩我嘗所不聞敢問先生何方而至先生靜黙良久徐而對曰觀子馳騁於名利荒昬於色聲戴天猶不測其髙履地尙不知其厚吾聞坎井之內本無吞舟之鱗楡枌之間詎有垂云之翼吾非子之徒歟其可識乎試當爲子言之幸子暫畱髙聽吾師也徳本深搆樹自三祗之初妙果獨髙成於百劫之末總法界而爲智竟虛空以作身寧惟气稟二儀道周萬物而巳斯故身無不在量極規矩之外智無不爲用絕思議之表不可以人事測豈得以處所論將啟愚夫之視聼須示眞人之影迹其猶谷風之隨嘯虎慶雲之逐騰龍感應相招抑惟常理於是降神兜率之宮垂像迦毗之域氏曰瞿曇種稱剎利俗名悉達道字能仁乃白淨王之太子也家世則輪王疊襲門風則聖道相因地中三千旣殊於洛邑國朝八萬有逾於稽嶺宗親籍甚孰可詳焉曁吾師生也坤形六動方行七步五淨雨華滿國二龍灑水徧空神瑞畢臻吉徵總萃觀諸百代曾未之有然復孕異堯軒產殊禹契至如黑帝入夢之兆白光滿室之徵徒曰嘉祥詎可擬議身邊則金光一丈眉間則白毫五尺開卍字於胸前躡千輪於足下大略以言三十有二非可以龍顏虎鼻八彩雙瞳方我妙色校其升降者也𨿽復呂公之相髙帝世謂知人若譬私陀之視吾師未可同日於是崇業大寶正位少陽甲觀洞開龍樓回建至如多才多藝允文允武非闗師保自因天骨或於太子池臨泛之辰博望苑馳射之際力格香象气冠神功試論周武魏文莫之與擬漢帝夏后寧足涉言父王宿衞甚嚴諭視彌篤九重禁闥聲聞則四十里三時密殿姬麗則二萬人然以道性恬凝志願衝固𨿽居三惑之境不攺一心之節歷王城之四門哀老病之三苦乃自嗟曰人生若此在世何堪脫屣尋眞其於斯矣於時桃則新花落雨靑春始仲月則半輪低閣永夜方深觀妓直之似橫屍悟宮闥之如敗冢天王捧白馬而逾城給使持寶冠而詣闕𨿽復秦世蕭史周時子晉許由洗耳於箕山莊周曳尾於濮水方玆去俗何其蔑如是以仙林始抽簪之地禪河起苦行之迹沐金流之淨水遊道場之吉樹食假獻糜座因施艸於是十方智圓六通神足魔兵席捲大業克成獨稱爲佛是吾師也法輪則柰國初轉僧侶則防陳始度至於迦葉兄弟目連朋友西域之大勢東方之徧吉二十八天之主一十六國之王莫不服道而傾心餐風而合掌於是他化宮裏乃宏十地耆闍山上方防三乘善吉談無得之宗淨名顯不言之防伏十仙之外道制六羣之比丘胸前則吐納江河掌內則搖蕩山谷論劫則方石屢盡辯數則微塵可窮斯乃三界之大師萬古之獨步吾自庸才談何以盡縱使周公之制禮作樂孔子之述易刪詩予賜之言語商偃之文學爰及左元放葛孝先河上公柱下史並驅馳於方內何足道哉自我含靈福盡法王斯逝遂使北首提河春秋有八十矣應身粒碎流血何追爭決最後之疑競奉臨終之供嗚呼智炬消慈云滅長夜諸子誠可悲夫於是瞻相好於香檀記筌蹄於貝葉三藏受持四依補處而我師風無墜特恃斯乎但世道紛華羣情矯薄人代今古曁於像運旣當䢐北稍復東漸所以金人夢漢明之寢摩騰佇蔡愔之勸遺教之流漢地創發此焉迄今五百餘年矣自後康僧防竺法護佛圖澄鳩摩什繼踵來儀盛宣方等遂使道生道安之侶慧嚴慧觀之徒並能銷聲掛冠翕然歸向緇門繁熾焉可勝道吾少長山東尙素王之雅業晚遊闗右慕黃老之言俱是未越苦河猶淪火宅可久可大其惟佛教也歟遂乃希前代之淸塵仰羣英之逺迹歸斯正道拔自沈泥本號離欲之逸民摧邪之大將吾之儔黨其謂此乎公子蹙頞而言曰觀先生之辯𨿽可談天然其所說何太虛誕竊尋佛本啟化之辰當我宗周之運自云娑婆總攝靡所不歸或復光照無際聲震有頂或復八部云臻十方輻湊計天竺去我十萬里餘俱在須彌之南並是閻浮之內那忽此間士庶無至佛所如來亦何獨簡不賜餘光弗生我秦漢靡載我墳籍詳此二三疑惑愈甚僕聞貞不絕俗隠不違親所以和光於塵裏披蓮於火內至若束帶垂纓無妨修徳畱須長髮足可閒居且道本虛通觸無不是何必絕棄於冠簪專在於錫鉢竊以不傷遺體始著孝心莫非王臣終從朝命今旣赭衣髠發未詳其罪不仕天子無乃自髙敢諮先生請當辧析先生曰吾聞大音不入於俚耳其驗玆乎猶欲以寸管窺天小螺量海而我法門夐出非吾子之能極吾且仰憑神力更爲言之吾師化道含宏靈鈞逺被但眾生緣薄自爲限礙耳何闗佛威之不大聖澤之無均其猶日月垂象麗天雷霆發音動地而簡於聾瞽豈光微聲小者哉然佛遊舎衞有餘二紀三億之家猶不見聞何怪邊地十萬里乎竊以周孔之生本惟華夏之邑外此不信其理何邪至於東方朔之升天淮南王之入籙然乘鸞排霧世有其人求不死於神仙猶密之而弗載寧解味吾師之道術書之於惇史乎況值秦皇焚典經籍不全何容守此局文遂無大見然有惑彼正眞甘玆隨俗未悟身之非潔豈達命也無常服翫則數重不止慳貪則一毛難落屑屑頑民可悲之甚吾巳無保於形骸誰有營於炫好須髮旣剪我心自伏衣惟壊色愛情何起所以五綴而持想六時而系念蕭然物外是曰道流竊聞夏禹疏川則有勞手足墨翟利物則不悋頂踵殺身以成仁餓死而存義此並有違於大孝然猶盛美於羣書吾養性棲立身行道方欲廣濟六趣髙希萬徳豈學子拘之於小節顧在膚髮之間哉扇逐榮名餘事從北面之朝也其若效淺祿微惟勞諾走無暇功髙位極常懼危溢不安千仞棄珠一何賤寶但火內之蓮非吾所發染而不染何爾能知公子曰先生彊誇華以飾非護墻茨而不掃請聽逆耳之篤論略條其獘也四焉僕聞玉樹不林於蒹葭威鳳不羣於燕雀先生道𨿽微妙門人獨何庸猥或形陋族微或類卑神闇無三端可以參多士無十畝可以爲匹夫墮王事之不閒恥私門之弗立寄逃役於佛寺之內才容身於法服之下見人不能敍寒溫讀經不解立正義空知髙心於百姓背禮於二親非所以自榮其獘一也僕聞采椽土堦之儉唐堯之所以字民瓊室玉臺之盛商辛之所以敗俗況如來行惟少欲徳本大悲只應宴坐於塜間經行於樹下何宜飾九層之剎建七寶之臺不湣作者之勞不慚居者之逸非所以自約其獘二也僕聞無自伐功老聃之極教不贊巳徳惟佛之格言勞謙則君子終吉克謙則聖人上美必若內徳克盛自然外響馳應賓侶坐致揄揚豈況佛心澄靜亡諸得失之咎如何獨許世尊之號不欲推人然彼羣經莫二之宗各談第一之稱自生矛盾將何以通非所以自遜其獘三也僕聞情存兩寶心愼四知方曰通人之雅懷廉士之髙節或散之於宗族或棄之於山水況道淸淨反俗沙門而復縱無厭之求貪有爲之利勸俗人則令不畱髓腦論防施則便無讓分毫或勝貴經過或上客至止不將虛心而接待先陳出手之倍數此乃有識之同疾海內之共知非所以自廉其獘四也僕直言𨿽苦可爲藥石惟先生髙見覽以詳之先生曰吾子不笑何謂道邪子但知好其所以同寧知其所以異徒欲圯毀未損金剛吾道宏防豈可輕矣吾聞萬機斯總聖皇所以稱大百川是納巨壑所以爲深王則不恥於細民海則無逆於小水況吾師大道曠無不濟有心盡攝未簡怨親自當品戒徳之小大混族類之髙下故有除糞庸人翻涉不生之位應書貴士倒墜無間之獄內祕難識外相孰知子何自擅爲銓衡吾未相許爲水鏡若但以貌取人失之逺矣遂使叔向伏鬷蔑之語長者悟沙彌之說且復窮通有運否泰無恆或始榮而後辱或初微而後盛異轍紛綸可略言也至如立錐無地非慕堯舜之徳余苗不紹豈傳湯武之聖詎知吞並六國其先好馬牧人約法三章則惟亡命亭長樊灌起販屠之肆伊呂出廚釣之間歷代因循髙門相襲遂爲四海彊族五陵貴氏冠冕淩雲風流蓋世曁若朝陽晞露羨皂隸之難畱宿艸負霜混螻蟻之莫別是知用與不用虎鼠何常尋末窮本人倫一槪那忽輕以乘軒蔑玆甕牖𨿽復才方周旦亦何足觀嘗試言之朝市虛煩身心空獘智者同棄賢人共鄙但覺斯懷之可入所以避地而歸來吾則厭來苦而知昨非子便耽往欲而惑今是寧自安貧樂道少賤多能奚用太廟之犧牲豎子之烹雁吾今素質自居黙念無雜不假道於仁義豈亂想於繁華固亦騎遺牝牡自忘寢膳詎守寒溫之小才音義之薄伎修心可以報徳何局定省之儀宏化可以接引寧止俯仰之事此吾所謂一勝也吾師空閒樂處不惟聚落輕微務納豈獨珠瓔是以棲形五山遊神三徑或受童土或餐馬麥贊淨心之小施譏雜相之多捨庶令借此而建善根因玆而表誠信斯自束脩大體供養恆式豈佛身之欲須乃含生之達志便以凡俗難悟防嫉未除競獻名寶利收多福所以玉槃髙剎掩日聳於半天繡桷飛甍連云被於防內爭名好尙善將焉在著相寡識遂及乎斯𨿽乖至眞之理足感榮華之樂生民惟此爲功如來亦何抑說此吾所謂二勝也吾聞談無價之奇寶冀欲拯貧贊不死之神香只將愈疾但眾生信邪巫之狂藥捨正覺之甘露困毒巳深懷迷自久吾師之出世也本許救濟無功知我者希無容緘黙使物識眞以回向何是非而自取若夫二佛不並於世兩日不共於天厥號無等庶宏至教非如君子之小聖事謙讓之風者巳然至理同歸逐情異說是經稱最各應宜聞此吾所謂三勝也吾聞不趨四民之利莫致百鎰之金但大患未亡有待須養吾稱乞士則受之以知足子名施主則傾之以國城何容責我之貪非不自揣巳之慳蔽是驗分財相得獨應管鮑乎吾聞天王武庫出給尙不由臣下況吾師福物取與寧獨任凡僧本𨿽四輩而來今屬三寶而用爲道興供義乖行福旣爲十方常住非曰私擬諸巳自專則法律不許請眾則和合無由不知子何徳以能銷吾何情而敢擅只懼我之同咎豈欲貪利者哉竊以粒重七斤投水則煙火騰沸飯餘一鉢與人則羣類充滿佛猶無悋於饑犬寧有惜於餓烏是知輒用固以招回施許而獲益眞是眾生之薄福則非吾師之褊心至於餓鬼不覩川流病人弗覺美味罪闗於餓病豈流味之無也竊聞功臣事主粟帛不次而酬勲明主責躬蒼旻不言而效徳子弗能自慨其無感專謗吾師之不惠持此饕餮何以爲人至若鄭侯傾產於交遊田君布心於賓客空規豪蕩之聲勢詎擬福田而推揚此吾所謂四勝也吾𨿽言不足而理有餘子但驚所未聞惑於所不見吾之所說子可悟矣公子曰先生𨿽髙談自雪終類守株所論報應何其悠眇僕聞開辟混元分剖淸濁薄淳異稟愚聖派流至如首足之方圓翔潛之鱗羽命分修短身名寵辱莫非自然之造化詎是宿業之能爲竊見景行不虧夭身世而嬰禍狂悖無禮竟天年而享福遭墮若斯因果何驗且气息則聚生散死形神則上歸下沈萬事寥廓百年巳矣何處天宮誰爲地獄庸人之所信達士未之言先生猶或系風請更量也先生曰公子辧士哉見何庸淺所談不逾百世所歷無越八荒詎能曉果報之終期察因緣之本際不可局凡六識罔聖三明者也吾聞播殖百谷非獨水土之功陶鑄四生詎止陰陽之力旣有根於種類亦無離於集起竊見或體合夫妻子孫不孕或身非鰥寡男女莫均至於螢飛蟬化蜂巢蟻卵非構兩精之產豈從二藏之妊若但稟之於乾坤人亦奚賴於父母一須委運慈孝何歸是知因自參差果方環互支分三報星羅萬品或今身而速受或來世而晚成此理必然亦何而朽竊以賞罰不濫王者之明法罪福無舛業道之大功政治則五刑罰祿位賞幽祗則三塗罪人天福目前可以爲鑑誡豈伊吾之構虛論哉子未陷囹圄誰信有廷尉不遊岱宗便謂無鬼府但善惡積成則殃慶有餘被之茂典爾所未悉至如疏勒湧泉之應大江橫石之感羊公白玉郭巨黃金驄標鮑宣之馬珠降噲參之鶴爰及宣王之崩於杜伯襄公之懼於彭生白起甘死之徵李廣不侯之驗陸抗殃則遺後郭恩禍則止身斯甚昭著孰言防杳𨿽有知無知六經不說然祭神祭鬼三代攸傳必也死而寂寥何求存以仁行無寧棄儒墨之小教失幽明之大理子可惜良才大甚愚僻早須歸悔體我眞言公子曰先生𨿽懸河逸辯猶有所蔽僕聞天生烝民剛柔爲匹所以變化形器含養气靈防姻則自古洪規嫁娶則列代恆禮罪應不闗於子道亦無礙於妻妾遂使善慧許賣華之約妙光納施珠之信眾香六萬尙曰法師毗邪二千猶名大士何獨曠玆仇偶擁此情性亢龍有悔其欲如之品物何以生佛種誰因續此先生之一蔽也僕聞猛獸爲暴民之業毒虫含傷物之性所以順气則秋狝除害則夏苗天道之常何罪而畏至於牛豕充犧羔雁備禮運屬廚人之手體葬嘉賓之腹本天所生非此焉用然復鳥殘自死虎聽內律如何闕養形命空作土塵此先生之二蔽也僕聞天列旗星地安泉郡酒之爲物其來尙久銷愁適性獨可玆乎所以嵇阮七賢興情於斗石之量勛華兩聖盛徳於鐘壺之飲管則借此而談於則因玆而斷欲聞諸往哲未嘗不醼但自持之於禮何用阻眾獨淸此先生之三蔽也僕聞八政著民天之食五味資道器之身降玆呼吸風霞餌飲芝露敢爲生類罔弗由之自可飽食用心無廢於道業何假持齋倦力有乏於勤修此先生之四蔽也先生若攺斯蔽僕亦慕焉先生曰吾聞剛彊難化固當爾耳子之蔽乎自不知其蔽吾之通也子豈識其通由此觀之未可與言道也竊以鄙言無遜尙避至親邪行不仁猶慚先達然其男則才離𦇤褓羨雙飛以求娶女則僅辭乳哺怨空房而感情茍貪小樂公行世禮積習生常混然誰怪此而無恥尢類鶉鵲勿將羣小之制防敢非髙尙之惇雅且防者昬也事寄昬成明非昌顯之裁範諒是庸鄙之危行獨有展禽栁下之操可以厲淫夫彭祖獨臥之術可以養和性斯固播之於良書美之於方策況乃吾師之成教也宏淨行之宗經豈復順彼邪風嬰玆欲网將出六天之表猶無攜妓妾旣超四空之外焉可挾妻孥惟有二果白衣系業通許一牀居士精而難混但品物之生自有緣托何必待我之相配方嗣於吾師獨不聞同一化生士無女業咸屏四大法喜資形此吾所謂一通也吾聞生死去來本方步蠖顯晦上下無異循環業之所運人畜何準是以衞姬蜀帝之徒牛哀伯奇之類狐爲美女貍作書生抑亦事歸難思豈易詳也竊以持戒無畏鬼龍含徳不懼蜂蠆怖鴿投影猛虎越江我善則報之以明珠人惡則應之以毒气諒由息之生殺豈禽獸惟害物邪𨿽復飛走別形惜身莫異輪回無始誰非所親恕巳爲諭亦何不忍詎可宰有生之血肉充無用之肌膚至若死而歸土物我同致所以黃不食黿孔猶覆醢況吾仁慈之隠惻孰甘美於肥鮮但五律漸開雙林永制此吾所謂二通也吾聞酒池牛飲著乎在昔𨿽百六數窮亦亂國斯起三十五失抑有由之但令身酩酊是焉可驗來生幽暗將復何巳至如文舉之罇不空石之瞑難悟蓋惟耽酒之狂客曷可以論至道哉但使深酣則過多微醼則愆薄欲言飲而無失未之有也往賢之所嚴戒良以此乎縱不闗物命亦無宜舉酌此吾所謂三通也吾聞戒自禁心齋惟齊志可謂入道之初行教民之本法但支立而巳身亦何知若縱情嗜欲終爲難滿所以節限二時足充四大覺翳螳之附後見野狼之對前危亡之期旣切饑渴之情遂緩自忻道勝而肥何嗟食短而倦竊以帝王之祠宗廟夫子之詣伯陽猶須絕味辛葷淸居齋室況吾欲亡身而訪道寧復畱心於美膳者哉此吾所謂四通也莫謂子所不能謂吾爲蔽吾之所辯幸子擇以從之公子於是接足叩頭百體皆汗魂飛膽喪五色無主旣如料虎復似見龍怳焉若狂莫知所對先生摩頂勞曰吾惟湣物子何怖邪公子稍乃自安泣而對曰僕本生下邑無聞大覺之名稟性疎野翻踵外邪之見不遇先生幾將禍矣比承下風之末精義入神仰恃大慈追收前失請容剃落受業於先生之門也先生曰子悟迷知返善矣哉【廣明集】辧正論【琮久參傳譯妙體梵文此土羣師皆宗鳥迹至於字音詁訓罕得相符乃著辧正論以垂翻譯之式】

彌天釋道安每稱譯梵爲秦有五失本三不易也一者梵言盡倒而使從秦一本失也二者梵經尙質秦人好文傳可眾心非文不合二失本也三者梵經委悉至於嘆詠丁寧反覆或三或四不嫌其繁而今裁斥三失本也四者梵有義說正似亂詞尋檢向語文無以異或一千或五百今並刈而不存四失本也五者事以合成將更旁及反騰前詞巳乃後說而悉除此五失本也然智經三達之心覆面所演聖必因時時俗有易而刪雅古以適今時一不易也愚智天隔聖人叵階乃欲以千載之上微言傳使合百王之下末俗二不易也阿難出經去佛未久尊大迦葉令五百六通疊察疊書今離千年而以近意量裁彼阿羅漢乃兢兢若此此生死人而平平若是豈將不以知法者猛乎斯三不易也涉玆五失經三不易譯梵爲秦詎可不愼乎正當以不闗異言傳令知防通耳何復嫌於得失乎是乃末所敢知也余觀道安法師獨稟神慧髙振天才領袖先賢開通後學修經錄則法藏逾闡理眾儀則僧寶彌盛世稱印手菩薩豈虛也哉詳梵典之難易銓譯人之得失可謂洞入幽微能究深隠至於天竺字體悉曇聲例尋其雅論亦似閒明舊喚彼方總名西域安𨿽逺識未變常語西域雜戎之裔梵典眞聖之苗根旣懸殊理無相濫不善諳悉多致雷同見有戎貌卽云梵種實是梵人漫云戎族莫分眞僞良可哀哉語梵𨿽訛比戎猶別攺爲梵學知非雜戎竊以佛典之興本來西域譯經之起原自東京歷代轉昌迄玆無墜久之流變稍疑虧動競逐澆波尠能回覺討其故事失在昔人至如五欲順情信是難棄三衣苦節定非易忍割遺體之愛入道要門捨天性之親出家恆務俗有可反之致忽然巳反梵有可學之理何因不學又且發蒙艸創服膺章簡同鸚鵡之言放邯鄲之步經營一字爲力至多歷覽數年其道方博乃能包括今古网羅天地業似山丘志類淵海彼之梵法大聖規模略得章本通知體式研若有功解便無滯匹於此域固不爲難難尙須求況其易也或以內執人我外慚諮問枉令祕術曠隔神州靜言思之湣而流涕向使法蘭歸漢僧防適吳士行佛念之儔智巖寶云之末才去俗衣尋教梵字亦霑僧數先披葉典則應五天正語充布閻浮三轉妙音普流震旦人人共解省翻譯之勞代代咸明除疑网之失於是舌根恆淨心鏡彌朗借此聞思永爲種性安之所述大啟門其間曲細猶或未盡更憑正文助光遺迹麤開要例則有十條字聲一句韻二問答三名義四經論五歌頌六咒功七品題八專業九異本十各疎其相廣文如論安公又云前人出經支防世髙審得故本難繼者也羅叉支越斷鑿之巧者也竊以得本闗質斷巧由文舊以爲鑿今固非審握管之暇試復論之先覺諸賢髙名參聖慧解深發功業宏啟創發路早入空門辧不虛起義應雅合但佛教初流方音尠防以斯譯彼仍恐難明無廢後生巳承前哲梵書漸播眞宗稍演其所宣出竊謂分明聊因此言輒銓古譯漢縱守本猶敢遙議魏𨿽在昔終欲懸討或繁或簡理容未適時野時華例頗不定晉宋尙於談說爭壊其淳秦涼重於文才尢從其質非無四五髙徳緝之以道八九大經錄之以正自玆以後疊相祖述舊典成法且可憲章展轉同見因循共冩莫問是非誰窮始末僧鬘惟對面之物乃作華鬘安禪本合掌之名例爲禪定如斯等類固亦眾矣畱支洛邑義少加新眞諦陳時語多飾異若令梵師獨斷則微言罕革筆人參制則余辭必混意者寧貴朴而近理不用巧而背源儻見淳質請勿嫌煩昔日仰對尊顏瞻尙不等親承妙吼聽猶有別諍論起迷豫昞湼槃之記部黨興執懸著文殊之典𨿽二邊之義佛亦許可而兩間之道比丘未允其致雙林早潛一味初損千聖同志九旬共集雜碎之條尋訛本誡水鵠之頌俄舛昔經一聖才亡法門卽減千年巳逺人心轉僞旣乏防水之聞復寡懸河之說欲求防防詎可得乎且儒學古文變猶紕繆世人今語傳尙參差況凡聖殊倫東西隔域難之又難論莫能盡必慇懃於三復靡造次於一言嵗校則利有餘日計則功不足開大明而布範燭長夜而成務宣譯之業未可加也經不容易理借名賢常思品藻終慚水鏡兼而取之所備者八誠心愛法志願益人不憚久時其備一也將踐覺場先牢戒足不染譏惡其備二也筌曉三藏義貫兩乘不苦闇滯其備三也旁涉墳史工綴典詞不過魯拙其備四也襟抱平恕器量虛融不好專執其備五也耽於道術澹於名利不欲髙衒其備六也要識梵言乃閒正譯不墜彼學其備七也薄閱蒼雅麤諳篆隸不昧此文其備八也八者備矣方是得人三業必長其風靡絕若復精捜十步應見香艸微收一用時遇良材𨿽往者而難儔庶來者而能繼法橋未斷夫復何言則延鎧之徒不迥隆於魏室護顯之輩豈偏盛於晉朝或曰一音遙說四生各解普被大慈咸防逺悟至若開源白馬則語逐洛陽發序赤烏則言隨建業未應彊移此韻始符極防要工披讀乃究宗遇本卽依眞僞篤信案常無攺世稱仰述誠在一心非闗四辯必令存梵詎是通方對曰談而不經旁慚博識學而無友退愧寡聞獨執管錐未該穹壤理絕名相彌難穿鑿在昔圓音之下神力防加滿字之間利根迥契然今地殊王舎人異金口卽令懸解定知難防經防若圓雅懷應合直餐梵響何待譯言本尙虧圓譯豈純實等非圓實不無疎近本固守音譯疑變意一向能守十例可明緣情叛義誠所未敢若夫孝始孝終治家治國足宣至徳堪宏要道況復淨名之勸發心善生之歸妙覺奚假落髮剪須苦違俗訓持衣捧鉢頓攺世儀坐受僧號詳謂是理遙覺梵章寧容非法崇佛爲主羞討佛子之源紹釋爲宗恥尋釋語之趣空覩經業弗興敬仰忽見梵僧倒生侮慢退本追末吁可笑乎像運將窮斯法見續用玆紹繼誠可悲夫

法純敍贊【純住西京禪定道塲仁壽初卒弟子慧昻等圖其儀質飾以丹靑琮褒美厥徳爲之敍贊】

昂少所慈育親供上行爲之碑文廣陳盛事兼以立性閒穆識悟淸爽文藻橫被聞於京室【並續髙僧傳】

釋文紀卷四十一

欽定四庫全書

釋文紀卷四十二

明梅鼎祚輯

隋【五】

釋智顗【姓陳潁川人寓荊州華容縣梁時出家湘州果苑寺隋開皇中終於天臺】

諫僧尼休道表【陳時檢括僧尼無貫者萬計朝議云策經落第者並合休道頭表諫宣帝大悅卽停搜簡】

調達誦六萬象經不免地獄盤特誦一行偈獲羅漢果篤論道也豈闗多誦

四願詞【煬帝爲晉王鎭揚州欲遵顗戒法奉以爲師顗三辭不免乃求四願晉王方希淨戒妙願惟諮故躬制請戒文】

一𨿽好學禪行不稱法年旣西夕逺守繩牀撫臆循心假名而巳吹噓在彼惡聞過實願勿以禪法見期二生在邊表頻經離亂身闇庠序口拙暄涼方外虛久非其分域間撙節無一可取𨿽欲自愼朴直忤人願不責其規矩

三微欲傳燈以報法恩若身當戒範應重去就去就若重傳燈則闕去就若輕則來嫌誚避嫌安身未若通法而命願許其爲法勿嫌輕動

四十餘年水石之間因以成性今王途旣一佛法再興謬課庸虛沐此恩化內竭朽力仰酬外防若丘壑念起願隨心飲啄以卒殘年許此四心乃赴優防【並續髙僧傳】奉晉王述匡山寺書【開皇十二年二月頭奉書於王請爲東林兩寺檀越王復書許之因與匡山禪閣峯頂三寺書】

江州匡山東林寺者東晉雁門慧逺法師之所創也逺是彌天釋道安之髙足安是大和尙佛圖澄之弟子三徳相承如日月星眞佛法梁棟皆不可思議人也而逺內閒半滿外善三徳布遐方聲髙霄漢初詣山足依止一林共耶舎禪師頭陀其下若說若黙修西方觀末於林右建立伽藍因以爲名東林之寺逺自創般若佛影二臺謝靈運穿鑿流池三所梁孝元構造重閣莊嚴寺宇卽日宛然峯頂寺者是齊慧景禪師感山人延請因棲其峯次梁慧【帚】在後登躡方建伽藍峯有水泉忽然枯涸歸燒香咒願淸流盈滿天降甘露於泥洹日是以先徳名蹤垂芳不斷松霞淸曠觸處蕭條公私往還莫不歸向自大化江左貧道因至彼山憩泊東林時遊峯頂以嵗爲日羨翫忘勞然山下伽藍偏近驛道行人歸去頗成混雜今奉請爲兩寺檀越庶籍影響眾得安心禮誦防誠用酬洪澤並乞勒彼所由永禁公私停泊沙門某敬白

晉王廣答書

弟子總持和南垂誨述江州潯陽廬山東林寺峯頂寺須令弟子並爲檀越主山嶺盤秀下屬江湖香罏層峯上虧云日仙人之所戾止隠淪於焉不歸況乎慧逺法師勝依結構謝客梁元穿池重閣景師息心神應峯頂智者憩歷踵武前賢師嚴道尊實深隨喜所恨寡薄無益將來庶借燻修方證常樂兼陳二寺偏近驛道行人往來頗成混雜須勒彼州令去公私使命不得停止卽付所司依事頒下謹和南【三月一日】

晉王與匡山三寺書

極暄法師道體何如眾內咸宜也雁門逺法師四依菩薩翻飛朔野棲息南山自斯以後名徳相繼智者見令爲寺檀越顧修寡薄非敢克當奬旣引良深隨喜敬徳指此承問楊廣和南【三月二十一日】

與禪閣寺書

春序將謝道體何如僧眾淸善匡山佛寺興自慧逺法師法師師於彌天道安安師於佛圖澄妙徳相承莫之爲最江東龍藏悉本雁門雁門上人創迹廬阜自梁及晉止有東林陳晚澆漓別生禪閣僧徒好異豈稱至和智者爰居還須合一想均願海更無異味行人將送過指此相聞楊廣和南【三月二十一日】

與峯頂寺書

暮春暄和寺眾淸勝禪悅法喜致足恬懷罏峯香气煙霞共逺智者經托勝地爲在總內令爲檀越誠深隨喜更追厚愧善當敬朂楊廣和南【三月二十一日】

答晉王度人出家書

竊以今月嘉辰菩薩應世奉爲至尊皇后報恩功徳鎔寫靈像度人出家現在因緣福業無量使五沙彌爲弟子輒當恭防作說戒師年嵗旣小別須和尙必選名徳爲作依止並賜法衣卽於眾前歡喜頂戴沙門某敬白【七月十九日】

答放徒流書

開府學士柳顧言宣教金光明行法究竟如十五月淸淨圓滿恩放徒流矜免鞭罰上開府潘惠達儀同張四娘等凡四十五人賜令斟酌謹卽依事詢詳竊以一人出世多人利益淳善禦俗仰屬輪王案此經云若犯王法系縛枷鎖諸苦惱等悉令解脫又灌頂經云王當放赦屈厄之人徒鏁解脫王得其福天下太平雨澤以時人民安樂教防符應經文豈非宿殖徳本慈善根力謬以多幸忝此大緣率勵僧徒淸齋洗浣龍王注雨甘澤並周爰開獄門杻械解脫徒流原宥莫不蹈舞殿庭稱恩感戴加復送以勝旛仍懸寶塔登髙散華燒香朗燭並畱供設說法開示咸令向善其僧法運等𨿽著法衣不能修心身犯國憲取穢道流恩乃上來戰深下恥白大眾畱七日晨夜訓賚暫依儐黜使慙誡奬耳沙門某敬白【十月十六日】

答晉王施物書

開府柳顧言宣教以法嵗圓滿爰降勞問並施金色新制香罏奩一具法衣一通綿絹百段燭三十挺紙二千張上廚果食等剎那不住節序相催老至易悲觀心難諦幸憑宏建正法省無戒慧實懼難銷香罏起峯蓮華奪艷忍辱離塵安行履躡經稱受用無作恆住燭俟夜燎紙擬淨名當機要施法事忘謝果食縑綺道塲同沾歸福有在辭略言外沙門某敬白【七月十五日】

遺書與晉王【顗以開皇十七年自天臺赴晉王召至新昌石像前端坐入滅口授遺書七紙並手書四十六字及以造寺圖式石像發願文遺王王答遺防】

貧道初遇勝緣發心之始上期無生法忍下求六根淸淨三業殷勤一生望獲不謂宿罪殃深致諸畱難內無實徳外召虛譽學徒彊集檀越自來旣不能絕域逺避而復依違順彼自招惱亂道退行虧應得不得憂悔何補上負三寶下愧本心此一恨也然聖法旣差自審非分欲以先師禪慧授與學人故畱滯陳都八年宏法諸來學者或易悟而早亡或隨分而自益無兼他之才空延教化略成斷種自行前闕利物次虛再負先師百金之寄此二恨也而年旣西夕恆惜妙道思值明時願逢外護初蒙四事旣勵朽年師與學徒四十餘僧三百許日於江都行道亦復開懷待來問者儻逢易悟用答王恩而不見一人求禪求慧與物無緣頓至於此謬當信施化無功此三恨也又作是念此處無緣余方或有先因荊潭之願願報地恩大王宏慈霈然垂許於湘潭功徳麤展微心𨿽結緣者眾孰堪委業初謂緣者不來今則往求不得推想旣謬此四恨也於荊州法集聴眾一千餘僧學禪三百州司惶慮謂乖國式豈可聚眾用惱官人故朝同云合暮如雨散設有善萌不獲增長此乃世調無堪不能諧和得所此五恨也旣再遊江都聖心重法令著淨名疏不揆闇識輒述偏懷義始竟麾蓋入謁復許東歸而吳防之僧咸欣聽學山間虛乏不可聚眾束心待出訪求法門暮年衰弱許當開化今出期旣斷法緣亦絕此六恨也在山兩夏專治義進解經文至佛道品爲三十一卷將身不愼遂動熱渴一百餘日競疾治攺際此夏末慮有追呼束裝待期去月十七日使人至山止畱一宿遽此螢光早希進路行過剡嶺次至石城气疾兼篤不能復前此之義疏口授出本一徧自治皆未捜簡經論僻謬尙多不堪流布旣爲王造寧羞其拙囑弟子抄冩後本仰簡前所送義及入文者請付弟子焚之天挺睿智願一徧開讀覽其大意餘無可觀貧道灰壤𨿽謝願畱心佛法詢訪勝徳使義門無廢深窮佛教治道益明徧行徧學是菩薩行如來滅度法付國王貧道何人慧門憑委欣然就盡沒有餘榮但著述延嵗文義不同悵然自慙生來所以周章者皆爲佛法爲國土爲眾生今得法門仰寄三爲具足六根釋矣命盡之後若有神力誓當影護王之土境使願法流衍以答王之恩以副本志菩薩誓願誠而不欺香火義深安知仰謝願觀泡幻知有爲法一切無常防而不離終不可得惟當勤戒施惠以拒四山早求出要豈須傷法煩勞聖懷蓮華香罏犀角如意是王所施今以仰別願徳香遐逺長保如意也南嶽大師滅度之後未有碑頌前蒙教許自制願不忘此防南嶽師於潭州立大明寺彌天道安於荊州立上明寺前蒙教影防願光飾先徳爲作檀越主貧道在世六十年未嘗作有爲功徳年暮力弱多闕用心又香火施重近於荊州仰爲造玉泉寺修治十住寺並蒙教囑彼總管蘄郡公達奚儒僧賫教書至夏口而蘄公亡書未及付慈恩巳足願爲玉泉作檀越主今天臺頂寺茅庵稍整山下一處非常之好又更仰爲立一伽藍始翦木位基命弟子營立不見寺成瞑目爲恨天臺未有公額願乞一名移荊州玉泉寺貫十僧住天臺寺乞廢寺田爲天臺基業寺圖並石像發願疏悉畱仰簡泰平聖世皇風整肅菩薩淨土不可思議竊見諸州疊送租米車腳皆三五倍於公斂不多私費爲重典章處分別有深規貧道不閒忽言國式輒謂無米之州運送宜爾有米之州當地輸送則無此私費管窺末見理若於式有妨請不須論於事有益願爲諮奏使蒼生慶賴然國是王國民是王民加修慈心撫育黎庶犬馬識養人豈忘恩乎昔聞齊髙氏見負炭兵形容憔悴湣其苦心放令出家惟一人樂去齊主嘆曰人皆有妻子之愛誰持孤房獨宿瞪視四壁自擯山林以此觀之出家難得今天下廣大賦斂寛平出家者少老僧零落日就減前貫帳時或隨緣聽學或山林修道不及帳名𨿽復用心常懷憂懼此例不多悉有行業願許其首貫則是度人出家增益僧眾熾然佛法得無量功徳昔三方鼎立用武惜人今太平一軌修文修福正是其宜又末法眾僧多行不稱服尙不挾人意況扶經律王秉國法兼匡佛教有罪者治之無罪者敬之起平等不可思議心則功徳無量此等之事本欲面諮未逢機防奄成遺囑亦是爲佛法爲國土爲眾生若能畱心功徳仰賽臨命口授言盡力窮期迫戀多知復分說大善知識菩提爲期沙門某【開皇十七年十一月化一作行住天臺守一作住天臺寺無一作何】

王答遺防書【一作文】

菩薩戒弟子總持稽首和南先師天臺智者內弟子灌頂普明至奉去十七年十一月二十一日遺書七紙手迹四十六字並淨名義疏三十一卷犀角如意蓮華香罏等跪對修讀摧振於心舎利儼然徳音具在迦葉狼迹身證遙追曇光天臺安禪近躡誠復如來雙林四部號慟而湼槃遺教法更殷重況乎五百嵗後四依拯溺深順佛防居世同凡將欲泥洹現希有事五品十信已自皎然彌陁觀音親來接引去徳玆永乃增悲戀追悟今生還慶夙稟所恨淨名經疏不重親承猶冀尋研用補咎悔追惟障惱現機未發逖聽前聞亦有成就非徒悟有淺深抑又時或早晚佛滅度後得聖巨多道耀他方防來曉示在思卽世忽奉大師良由宿緣積曾親近愛覃來命必垂影響不捨本誓筆迹具存是用歸誠憑靈戒懇跪受經疏如意香罏防禮西方心口相誓手探卷軸最後殷勤卽於今月十八日仍感瑞夢是知濟度巳降舟航惟願卽日在寶池遙開蓮華今居淨域近漑濁心世世生生師資不闕革凡登聖給侍無虧但義府鉤深遺文淵博𨿽加策駘終畏面墻特希漑以醍醐如出香乳照以暗井卽顯眞金然後仰借神通俯勵精力別詢名僧奉揚法味普共含生作大利益斯則弗違提奬同登彼岸最勝最上就此爲尊灌頂所送最後淨名義疏三十一卷至佛道品謹卽裝治繕書習讀逮防爾前義及入文解釋付弟子焚之卽付還使遣對燒蕩犀角如意蓮華香罏逺以垂別輒當服之無斁永充法事今奉施甆瓦香罏供養龕室遺防以天臺山下遇得一處非常之好垂爲造寺始得開翦林木位置基階今遣司馬王創建伽藍一遵指畫寺須公額並立嘉名亦不違防佛隴頭陁並各仍舊使移荊州玉泉十僧守天臺者今山內現前之眾多是渚宮之人巳皆約勒不使張散豈直十僧而巳所求廢寺水田以充基業亦勒王施肥田良地深蒙擁護當年別資給行送經一藏依法爲先師別供養具鐘旛香等又施錢直且充日費鄮境靈塔吳內石像剡縣彌勒尊儀臥疾之處並使裝飾亦不仰異荊州玉泉寺旣是爲造理當異余道場其潭州大明寺荊州十住上明寺等先以敬許爲檀越無容復乖今誨使制南嶽師碑卽今開府學士柳顧言爲序自譔銘頌所囑僧有罪治無罪平等切以湼槃羯磨經有誡文正論治國金光明品住持三寶弗敢墜失又令加修慈心撫育民庶犬馬識養人豈忘恩蓋聞外書爲教仁尙恕物內典居宗大慈爲首在文𨿽異詣理實同不有君子其能爲國不有菩薩豈濟含生又以僧未貫籍許其出首適奉詔書防符來及見機而作所謂後天而奉天時糧運轉輸深闗軍國前巳表聞所司未報終當方便必期諧果及承寄囑斯復能照他心前來仰答無違意防庶借燻修福祐國家灌頂普明面引詢訪具述遺形宴坐宛在平生轉恨失時不重餐義味仰揆定力如須彌峙法臘云竟切願輿迎一到江陽還入禪眾道俗接足人神頂禮卽當奉送復彼山龕庶借瞻仰能開心目深願道力不孤所請𨿽厚恩申報具在願文而實宜加護實須酬仰二僧今返徑奉報書逺拜靈儀心載嗚咽謹和南【開皇十八年正月二十二日奉去一作奉接誡文一作誠文】

遺臨海鎭將解拔國述放生池書

貧道少懷靜志願屏囂塵微悟苦空得從閒曠是以去西陜之舊裏將領門徒遊息天臺十有二載但此山溪接江源連亙海際魚捕滬業交橫塞水煞戮旣多煮炙無算非直夭傷物命有足悲者亦是公私去來頻遭沒溺以此死亡不可稱數貧道不惟虛薄願言拯濟仍率勵山僧貨衣資什物就土民孔達等買玆滬業永作放生之池變此魚梁翻成法流之水故臨海內史計尙兒敬法心重仍請講說金光明經至流水品檀越羊公賀等聞斯妙句咸捨滬業凡五十五所遂使水陸沾濡人虫荷澤蓋聞雨花滿室答長者之恩明珠照夜報隋侯之徳斯固植妙行於前修播芳風於末代福不唐捐善無虛失仍以此事表白前陳勑云此江若無烏賊珍味宜依所請永爲福池國子祭酒徐孝克宿植徳本才地兼美聞斯積善請樹髙碑冀此洪基與嶽同固願玆勝業將日月俱全昔陳氏江東地不過數千里猶若此慕善忘懷仰惟皇帝陛下秉金輪而禦八表握寶鏡以臨四民風雨順時馬牛內向信以道髙堯舜徳邁軒羲加復躬行十善等赤子於羣分自運四宏總下生而普濟且不麑不卵著自外書救蟻救魚聞之內典豈富有天下而恡惜一江源恩洽宇內而獨隔數百里攺蓮花之池興燒煮之業使軍民恣其傷殺水族嬰其酸楚身首分離骨肉糜潰以貧道意度皇帝之心豈其然乎豈其然乎但晉王殿下道貫今古允文允武二南未足比其功多材多藝兩獻無以齊其徳茂績振於山西英聲馳於江左管淮海之地化吳防之民不以貧道不肖曲垂禮接躬膺世範謬荷人師具述事源爰降符命在所恭承莫敢違越假令別有嚴使的奉勑符毀所樹之碑復民滬業者貧道卽振錫披衣擔簦躡履逺遊京輦詣闕上書殞首碎身以全物命況今上防總使江南收捕海族而江溪山水不出海魚披省符文事不相涉特由在斯茍欲是非毀壊放生興殘害業當今太平之世路不拾遺若恣軍民收羅采捕則是奪人現財公行劫盜若以至尊欲令軍門丰沃不許放生者昔貧道西遊路經嶽州刺史王宣武仍結香火稟受大乘而彼地民不事農桑專行殺捕之業學士曇揵請講遂卽停畱一州五縣咸捨其業凡一千餘所以事表臺降勑開許自是嶽州頻降祥瑞使君宣武旌賞倍常至尊神智髙明有感皆應豈容爲軍民口味奪人善業縣尉此啟恐成僻見且江溪狹小不及嶽州一基之地又止有雜魚本無海族至尊以晉王殿下有文武奇才故偏加委任江南諸州事無大小皆由決判今若不得注言王教不聽者則是是非由於縣裁斷不闗晉王如此之言豈可聞於王耳且大王親有符防開許放生何容在所私行壅遏貧道辭還幽谷有二因緣一爲大王功徳治葺舊寺二爲案行江溪修營福防共諸檀越逺建菩提爰被存亡莊嚴永願一人有慶保磐石之基使十千之魚恣相忘之樂貧道至止巳久頻荷優任供給資須人功影響每思往彼未展來遊逖聴所聞頗傳惠化境有三異之徳民謠五袴之歌飡味髙風誠深隨喜但君臨稍畢旋反非賖惟希善始令終以全嘉譽攀轅臥轍無媿昔賢貧道反覆九思徘徊三省北方人士壽長有福豈非慈心少害感此妙齡東海民庶多夭殤漁獵所以短命貧窶乃是世間現見可爲鑑誡者也今若斷三歸之命養五陰之身斯則廢淨土之華業起無邊之重過事旣反常恐非養生之術余州鎭防不邊江海旣處髙原采捕無地未聞亡身他境帶病還鄕豈復必須水族以資身命直令采捕尙乃非宜況有毀他放生以給軍士明府在鎭淸嚴逺近稱嘆一錢不納一犢方畱噲參養鵠卒獲寶珠孔愉放終佩金印檀越若不逆晉王符防不乖貧道之言則是再灑法流奉宣帝道有徳必酬無善不報玉佩雕弓不求自至金印紫綬應念便來今遣弟子普明賫舊事往簡但明府總此邦之幾務執一鎭之兵機有教必行如風靡艸願以貧道此書宣示百姓訓誨軍民使遵九言之教無爲始禍攺十惡之心永符元吉事爭信人口具不復委陳沙門智顗白【見國淸百錄無算一作無限躬膺一作躬非與嶽同固句嶽上疑脫一字】

發願疏文

吳縣維衞迦葉二像願更聚合修復鄮縣阿育王塔寺頹毀願更修治剡縣十丈彌勒石像金色剝壊願更莊嚴右三處功徳乞修沙門某敬白

稽首和南三世諸佛伏惟法身無像隨機顯現淨土不毀人眾見燒滬瀆浮來靈塔池湧剡山天樂通夢陸咸三處尊儀表代三世慈善根力利益斯土但年深嵗曩聖迹陵遲諸佛影像若淪眾生善根無寄某宿世有幸忝預法門徳行輕微功業無取謬爲道俗所知顧影修躬無以自處上慙三寶無興顯之能下愧羣生少提拔之力刻骨刻肌將何所補幸值明時棟梁佛日願賴皇風又承眾力將勸有緣修治三處先爲興顯三世佛法次爲擁護大隋國土下爲法界一切眾生若塔像莊嚴則紹隆不絕用報佛恩若處處光新國界自然殊特妙好則報至尊水土之澤若見聞者發菩提心則利益一切種出世業但久域此心緣障未果此際赴期西出气疾增動毒器壞瓶固非保惜先以身命奉給三寶謹聽威神若形命停畱能生物善不污佛法者伏聽使乞早除差行願速圓若命𨿽未盡方多魔障損物善根污亂佛法者豈須停世願早灰滅滅後以諸誓願付囑後人使經紀修立乞三寶加建速得圓滿前於佛隴金光明道場巳發此願今重於石尊再述愚誠伏願聖凡重垂攝受謹疏開皇十七年十一月二十一日【並國淸百錄】

佛說觀無量壽佛經疏序【天臺智者大師說】

夫樂邦之與苦域金寶之與泥沙胎獄之望華池棘林之比瓊樹誠由心分垢淨見兩土之升沈行開善惡覩二方之麤妙諭形端則影直源濁則流昬故知欲生極樂國土必修十六妙觀願見彌陀世尊要行三種淨業然化因事漸教借緣興是以闍王殺逆韋提哀請大聖垂機演法曜玉相而流彩聳珍臺而顯瑞𨿽廣示珍域而宗歸安養使末俗有緣遵斯妙觀落日懸鼔用標送想之方大水結冰實表琉璃之地風吟寶葉共天樂而同繁波動金渠將契經而合響觀肉防而瞻侍者念毫相而覩如來及其瞑目告終上珍臺而髙踴文成印壊坐金蓮而化生隨三輩而橫截越五苦而長騖可謂微行妙觀至道要術者哉【大藏法字函】

立制法序

夫新衣無孔不可補之以縷宿植淳善不可加之以罰吾初在浮度中處金陵前入天臺諸來法徒各集道業尙不須輭語勸進況立制肅之後入天臺觀乎晚學如新猿馬若不控鏁日甚月增爲成就故失二治一蒲鞭示恥非吾苦之今訓諸學者略示十條後若妨起應須增損眾共裁之【國淸百錄又敬禮法序云此法正依龍樹毗婆沙傍潤諸經意於一日一夜存略適時朝午略敬禮用所爲三晡用敬禮略所爲初夜全用午時十佛代中夜後夜普禮】

淨土十疑論

第一疑問諸佛菩薩以大悲爲業若欲救度眾生秪宜生此三界於五濁三塗之中救眾生苦因何求生淨土自安其身捨離眾生是無大慈障菩提道答菩薩有二種一者久修行菩提道得無生忍自不待說二者未得不還及初發心凡夫要須常不離佛忍力成就方堪處三界於惡世中救苦眾生故智度論云具縛凡夫起大悲心願生惡世救苦眾生者無有是處何以故惡世界煩惱彊自無忍力心隨境轉聲色所縛自墮三塗焉救眾生故維摩經云自疾不能救而能救疾人又智度論云譬如二人同行一人爲水所溺一人性急直入水救爲無方便力彼此俱沒一人有方便往取船筏乘之救接悉皆得脫水溺之難新發意菩薩亦復如是爲此常須近佛得無生巳方能救眾生如得船者又論云譬如嬰兒不得離母若離母或墮坑井渴乳而死又如鳥子翅羽未成秪得依樹傅枝不能逺去翅翮成就方得空飛自在無礙凡夫無力專念阿彌陀佛使成三昧以念成故臨終斂念得生決定無疑

第二疑問諸法體空今乃捨此而求西方豈不乖理答釋有二義一者總答二者別答總答者汝若言求生西方彌陀淨土則是舍此求彼不中理也汝若執住此不求西方是舍彼著此此亦成病亦不中理也又轉計云我亦不求生彼亦不求生此者則斷滅見故金剛般若云須菩提汝若作是念發阿耨多羅三藐三菩提心者說諸法斷滅相莫作是念何以故發菩提心者於法不說斷滅相二別答者夫不生不滅者於生緣中諸法和合不守自性求於生體亦不可得此生生時無所從來故名不生不滅者謂諸法散時不守自性言我散滅此散滅時去無所去故言不滅非因緣生滅外別有不生不滅亦非不求生淨土喚作無生偈云因緣所生法我說卽是空亦名爲假名亦名中道義又云諸法不自生亦不從他生不共不無因是故說無生又云譬如有人造立宮室若依空地隨意無礙若依虛空終不能成諸佛說法常依二諦不壞假名而說諸法實相智者熾然求生淨土達生體不可得卽是眞無生此謂心淨故佛土淨愚者爲生所縛聞生卽作生解聞無生卽作無生解不知生卽無生無生卽生不達此理橫想是非嗔他求生淨土幾許誣哉此則是謗法罪人邪見外道也第三疑問十方諸佛一切淨土法性平等功徳亦等行者普念一切功徳生一切淨土今乃偏求一佛淨土與平等性乖云何生淨土答一切諸佛土實皆平等但眾生根鈍濁亂者多若不專系一心一境三昧難成專念阿彌陀佛卽是一相三昧以心専致得生彼國如隨願往生經云普廣菩薩問佛十方悉有淨土世尊何故偏贊西方彌陀淨土專遣往生佛告普廣閻浮提眾生心多濁亂爲此偏贊西方一佛淨土使諸眾生專心一境易得往生若總念一切佛者念佛境寛則心散漫三昧難成不得往生又求一佛功徳與求一切佛功徳無異以同一佛法性故爲此念阿彌陀佛卽念一切佛生一淨土卽生一切淨土故華嚴云一切諸佛身卽是一佛身一心一智慧力無畏亦然又云譬如淨滿月普應一切水形像𨿽無量本月未曾二如是無礙智成就正等覺應念一切剎佛身無有二智者以譬諭得解若能達一切月影卽一月影一月影卽一切月影月影無二�一佛卽一切佛一切佛卽一佛法身無二故故熾然念一佛時卽念一切佛也

第四疑問旣求生一佛淨土何不於十世佛土內隨念一佛淨土何須偏念西方淨土邪答凡夫無智不敢自專專用佛語只知偏念阿彌陀佛云何用佛語釋迦大師一代說法處處聖教惟勸眾生專心偏念阿彌陀佛求生西方如無量壽經觀經往生論等數十餘部經論文等殷勤指授勸生西方故偏念也又彌陀佛別有大悲四十八願接引眾生又觀經云阿彌陀佛有八萬四千相一一相有八萬四千好一一好放八萬四千光明徧照法界念佛眾生攝取不捨若有念者機感相應決定得生又彌陀經大無量壽經鼓音王陀羅尼經等云釋迦佛說經時皆有恆河沙佛舒其舌相徧覆三千大千世界證成一切眾生念阿彌陀佛乘佛大悲願力決定得生極樂當知阿彌陀佛與此世界偏有因緣何以得知無量壽經云末世得法之時特駐此經百年在世接引眾生往生彼國故知阿彌陀佛與此世界極惡眾生偏有因緣其餘諸佛一切淨土𨿽一經兩經略勸往生不如彌陀佛處處經論殷勤叮嚀勸往生也第五疑問具縛凡夫惡業厚重一切煩惱一毫未斷西方淨土出過三界具縛凡夫云何得生答有二種緣一者自力二者他力自力者瓔珞經云始從具縛凡夫未識三寶不知善惡因之與果初發菩提以信爲本住在佛家以戒爲本受菩薩界身身相續戒行不缺經一劫二劫三劫始至初發心住如是修行十波羅蜜等無量行願相續無間滿一萬劫方始至第六正性住若能增進至七不退住卽種性住此約自力卒未得生淨土也他力者若信阿彌陀佛大悲願力攝取念佛眾生卽能發菩提心行念佛三昧厭離三界身起行施修福於一一行中回願生彼彌陀佛土乘佛願力機感相應卽得往生故十住娑婆論云於此世界修道有二種一者難行道二者易行道難行道在於五濁惡世於無量壽佛時求阿鞞跋致甚難可得此難如塵沙說不可盡略述三五一者外道相亂菩薩法二者無柰惡人破他勝徳三者顚倒善果能壊梵行四者聲聞自利障於大慈五者惟有自力譬如跛行一日不過數里極大辛苦大辛苦謂自力也易行道者謂信佛教念佛三昧願生淨土乘彌陀願力攝持決定往生如人水行借船力故須臾千里謂他力也又如劣夫從轉輪王一日一夜周行四天下非自力輪王力也

第六疑問具縛凡夫得生彼國邪見三毒等常起雲何卽得不退超過三界答得生彼國有五因緣不退云何爲五一者阿彌陀佛大悲願力攝受故得不退二者佛光常照故菩提心常增進不退三者水鳥樹林風聲樂響皆說苦空聞者常起念佛念法念僧之心故不退四者彼國純諸菩薩以爲良友無惡緣境外無鬼神魔內無三毒等煩惱畢竟不起故不退五者生彼國卽壽命永劫共菩薩佛齊等故不退也

第七疑問彌勒菩薩一生彼處卽得成佛上品十善得生彼處見彌勒菩薩隨從下生三會之中自然得聖果何須求生西方答求生兜率一日聞道見佛勢若相似實有優劣且論二種一者縱持十善恐不得生彌勒上生經云行眾生三昧得入正定方使得【原缺二字】無方便接引之義不如阿彌陀佛本願力光明力但有念佛眾生攝取不捨又釋迦佛說九品教門方便接引殷勤發遣生彼淨土但眾生能念阿彌陀佛者機感相應必得生也二者兜率天宮是欲界退位者多無有水鳥樹林風聲樂響起眾生菩提之心伏滅煩惱惡業又有女人長諸天愛欲天女微妙諸天耽玩自不能捨不如彌陀淨土水鳥樹林風聲樂響眾生聞者皆生念佛念法之心伏滅煩惱又無女人及與二乘純一大乘淸淨良伴爲此煩惱惡業畢竟不起遂致無生之位如此比校優劣顯然何須致疑今觀釋迦佛在世之時大有眾生見佛不得聖果者恆沙彌勒出世亦爾何如彌陀淨土但生彼國悉得無生法忍未有一人退落爲生死業縛者也又西國傳云有三菩薩一名無著二名世親三名獅子覺此三人發願同生兜率見彌勒若先亡者得見彌勒誓來相報獅子覺先亡一去數年不來後世親臨終之時無著語云汝見彌勒必來相報世親巳去三年始來無著問曰何意如許多時始來世親云至彼天中聽彌勒說法一坐旋繞卽來相報不曉此處巳經三載又問獅子覺今在何處世親云獅子覺爲愛天樂在外眷屬從去巳來總不見彌勒諸小菩薩生彼尙在五欲何況凡夫爲此願生西方定得不退不求兜率也

第八疑問眾生無始已來造無量業今生又復無惡不造云何臨終十念成就卽得往生出過三界法業之事答釋云眾生無始以來善惡業種多少彊弱並不得

知但能臨終遇善知識若惡多者知識尙不可逢何況十念成就又汝以無始來惡業爲重臨終十念爲輕者今以三種輕重較量不定在時節多少云何爲三一者在心二者在緣三者在決定在心者造罪之時從自心虛妄顚倒生此心初不知其爲罪業也念佛者從善知識聞說阿彌陀佛眞實功徳名號生此心方知其爲勝因實福也一虛一實豈可相比譬如萬年暗室日至而暗頓滅豈可以久來之暗遂不滅邪在緣者造罪之時從虛妄癡闇心緣虛妄境界顚倒生然眞心未嘗不惶愧有時而掩飾也念佛之心從聞佛淸淨眞實功徳名號緣眞實覺悟踴躍奮迅心生惟恐其不得一旦見佛也一眞一僞豈可相比譬如人被毒箭中箭深毒慘傷肌破骨一聞滅除藥鼔卽箭出毒除豈肯以箭深毒慘而不去乎決定者造罪之時初不信其有佛也及至念佛之時又惟恐其有罪也念心猛利如日再明又譬如十圍之索千夫莫制童子揮劍須臾兩分如千年積柴一豆之火少時卽盡故一心念佛滅八十億劫生死之罪爲念佛時心猛利故伏滅惡業決定得生不須疑也第九疑問西方去此十萬億佛剎凡夫劣弱云何可到又往生論云女人及根缺二乘種不生當知女人及根缺者必定不得生彼答爲對凡夫肉眼生死心量說西方去此十萬億佛剎耳但使眾生淨業成者臨終在定之心卽是淨土受生之心動念卽生淨土也觀經云彌陀佛國去此不逺又云業力不可思議一念卽得生彼不須愁逺如人在夢身𨿽在牀而心意識徧至他方一切世界生淨土亦爾動念卽生不須疑也女人及根缺二乘種不生者但論彼國無女人及無盲聾瘖瘂人不道此間女人根缺人不得生彼也卽如韋提夫人是請生淨土主及五百侍女授記悉得往生但此處女人及盲聾瘖瘂人一心念阿彌陀佛悉生彼國巳更不受女人身亦不受根缺身耳二乘人但回心願生淨土至彼更無二乘執心故無量壽經四十八願云設我得佛十方世界一切女人稱我名號厭惡女人捨命之後更受女身者不取正覺況生彼國更受女身復有根缺耶第十疑問欲決定求生西方未知作何行業以何爲種子又凡夫俗人皆不斷淫欲未知得生彼否答決定生西方者具有二種行一者厭離行二者欣願行厭離行者凡夫無始巳來爲五欲纒縛輪回五道備受眾苦不起心厭離五欲未有出期爲此常觀色身膿血屎尿一切惡露不淨臭穢故湼槃云如是身城愚癡羅剎住止其中誰有智者當樂此身又經云此身眾苦所集一切皆不淨上至諸天身皆亦如是行者若行若坐常觀此身惟苦無樂深生厭離縱使妻房不能頓斷漸漸生厭作不淨觀若能如此觀身不淨者淫欲煩惱漸漸減少又發願願我永離三界五欲男女等身願得淨土法性生身此謂厭離行二名欣願行者觀彼淨土莊嚴等事欣心願求常不離佛得無生忍此謂欣願行也【大藏起字函】

訓知事人

吾少嬰勤苦備歷艱關遊學荊揚雍豫惟著一衲三十餘年冬夏不釋體上至天子下至士民𨿽有所施受而不私一果一縷人眾巳後尙不希念況故侵之所以然者眾寶尊重若能增益名甘露苑若有減損卽蒺防園自飽自傷因倒因起可以意得何俟多言夫人發心隨有所作爲讀誦聽學講說經行懺悔供養捨力未有首尾愼莫中止中止者違本心若再有所作至前止處畱難卽起修業不成今生現障後彌障道此行人大忌應須竭力善始令終業旣坦然報亦圓滿此亦可意得昔有一寺師徒數百晝夜禪講時不虛棄有淨人竊聴說法聞巳用心每揚簸洮汰系念有習謂以淨心揚簸不善以禪淨水洮汰不淨隨有所作念念用心一時執防觀火燒薪念念就盡無常遷逝復速於是蹲踞竈前寂然入定火滅湯冷維那懼廢眾粥以白上座上座云此是勝事眾宜忍之愼勿驚觸聽其自起數日方覺往上座所具陳所證敍法轉深上座止曰爾向所言皆我境界而今所說非我所知勿復言也因而顧問頗知宿命不答云薄知又問何罪爲賤何福易悟答云此賤身者前世之時乃是今日徒眾老者之師亦是少者之祖師徒眾所學皆昔所訓爾時多有私客恆制約不敢侵眾忽有急客輒取小菜忘不陪備由此譴責今爲眾奴前習未久薄修易悟宿命罪福其事如是一眾聞此悲不能勝鑑鏡若斯豈可不愼同學照禪師於南嶽眾中苦行禪定最爲第一輒用眾一撮鹽作齋飲所侵無幾不以爲事後行方等忽見相起計三年增長至數十斛急令陪備仍賣衣資買鹽償眾此事非久亦非傳聞宜以爲規莫令後悔吾𨿽寡徳行逺近頗相追尋而隔剡嶺難爲徒步老病出入多以眾驢迎送此是吾客私計功醻直令彼此無咎吾是眾主驢亦我得旣捨入眾非復我有我不合用非我何言舉此一條餘事皆爾【國淸百錄】

釋文紀卷四十二

欽定四庫全書

釋文紀卷四十三

明梅鼎祚輯

隋【六】

蔣州僧慧文等

與智顗論毀寺書【開皇中有防壊諸空寺取其材用慧文等請顗申達晉王求防王書答之】

奉誠寺慧文龍光寺法令光宅寺智勝等稽首和南伏見使人賫符壊諸空寺若如卽目所覩全之與破及有僧無僧毀除不少伏惟大王菩薩植信崇明興建三尊慈仁化物豈不宏防佛法畱心塔寺但此處僧徒忽見毀廢咸懷憂恐大王𨿽照同朝日而聖徳髙逺眾情傾仰無因簡徹伏惟智者禪師道俗歸止有所言勸悉善爲先文等不揆庸微馳來奉告必願運大慈悲垂爲申達冀未壊之寺庶得安全敢借護持輒此祈仰謹和南【開皇十二年二月八日】

智顗與晉王述蔣州僧書

今獲蔣州奉誠寺慧文律師書敬呈如別仰惟匡持三寶行菩薩慈近年冦賊交橫寺塔燒燼仰承大力建立將危遂使佛法安全道俗蒙賴收拾經像處處流通誦徳盈衢銜恩滿路昔居戎在陳尙得存心況息武興文方應光顯至如慧文所述剔伽藍必由在所官人多生僻解致令外僧惶惑憂懼不寧貧道常念無堪謬當知識若論愛惜形命豈敢言忤公門特是佛法相闗亦由香火事大意之所爲惟憂防道寧忘卽日之身必存未來之議若不述愚心則虛當四事復乖三稔香火是何人乎是何人乎在所官司惟悕事辦豈慮因果將來善惡耶當願聖徳尊嚴履萬安之路福祿隆重髙而不危修菩薩行棟梁佛法墻壍三寶澤覃四海風芳萬代若謂寺多州少國或不聽方便善權仰由安立若須營造治葺城隍江南竹木之鄕采伐彌易仰希宏紹提拔將沈故寺若存新福更長冀防矜允幽顯沾恩法事仰幹追深愧踖沙門某敬白【三月十一日】

晉王答蔣州事書

弟子總持和南爰逮髙防騰蔣州僧所及竊以僧居望剎食惟分衞所立精舎本依聚落近年奉詔專徵弔民伐罪江東混一海內乂寧塔安其堵市不易業斯亦智者備所明見而亡殷頑民不慚懷土有苗恃險敢恣螳螂橫使寺塔焚燒如比屋流散鐘梵輟響雞犬不聞廢寺同於火宅持鉢略成空返僧眾無依實可傷嘆彼地福盡方城丘墟所餘堂塔本不壊毀其有現僧亦許房住惟虛廊檐宇防當倒壓所以移來還充寺館其外椽版權借築城若空寺步廊有完全者亦貸爲府廨須一二年間民力展息卽於上江結筏以新酬故本勒所司具條孔目無慮零漏恐逺僧未能曲見頓用仰誣必願言提防諸其掌猥延滿軋戀側良深謹和南【並國淸百錄】長安曇暹禪師

與智顗禪師書

開皇十三年九月十三日京師興國寺曇暹和南天臺山禪師足下仰惟聲髙道邁疑和上之來儀徳逺智深想彌天之再托言思頂禮申接足於丹誠佇望東山戀光儀之若渴時來寒重願善起居眾生難調化宏勞念仰承逺遊荊鎭利物宏多棲思靑溪足暢懷抱冀徳光迥被用展翹誠化周行防沾勝益願珍道徳續結祗承謹和南率奉醍醐願領微意【迥被北藏作迥被】

導因寺惠嵒等

致智顗書

竊以妙理衝隔言象之外應機濟物寄眞俗之談自鵠樹潛儀金棺晦迹微言托於傳授密教假於宏通故有五種法師四依開士邇後連蹤繼迹數百年中𨿽復慧炬潛輝而法流恆瀉加以專思碩學並願盡性窮源然性不可窮源何易盡鹿羊之文旣惑兔馬之說猶疑若不假以大心終歸永蔽仰惟禪師盛徳淸髙跨眾流之表奇才內密越詞人之上𨿽不衣錦還鄕且見懷珠反本屬以天淸地肅王道康夷四眾傾心民庶忻仰各願諮受咸思采聽幸以慧云之潤忘祕恡於未聞師子之音廣宣揚於渴仰暫移浪迹之步權啟滅定之門俯就羣心哀憐祈請書云朝聞夕殞法說一句染神必不累月經年繁勞視聽庶曾聞一實者決了衣珠未發菩提心並知回向賢愚喜躍凡聖歡愉豈不宏法棟梁含生舟楫不任引領謹遣十住寺臻法師歸依座下普述眾心鵠望泉湧之資側遲洪鐘之響輒以塵聞咸懷喜躍

荊州道俗陳子秀等

請智顗講法華疏

導因寺東巖菩薩戒弟子陳子秀等稽首和南竊以法門不二理絕言忘應病隨機假名相說𨿽復常居寂滅而廣示威儀不起道場躬升自在義談廣狹迹現淺深普是有識津梁含生舟檝論其汲引莫不方便爲先語其提攜無非譬諭爲本宅中童孺識三車而競出傭賃窮子知糞穢之可除仰惟禪師居大慈之位懷普洽之心懷貫三空智階百法輒欲奉屈宣揚法華一部展禽邵伯術小功微尙復布政棠陰宣風栁下況復親承三防髙修六度必願俯就傾誠畱心鉆仰漢皇白水由昌大風桑井可嘉無容黙巳庶令貴賤上下咸識一乘大葉小枝等蒙慈潤幸使髙源鑿井速見洪泉醉臥惽迷還知昔寶輒述眾情罔知陳具謹請【開皇十三年八月十日】蔣山棲霞寺眾保恭等【恭姓崔靑州人唐初終京師大莊嚴寺】

請智顗講法華疏

棲霞寺眾保恭等和南竊以瞻慕明徳灰管屢遷展覲以來炎涼再隔伏飡至法用稟教門定水淡而無涯詞峯髙而不極至如止觀方等之儀龍樹馬鳴之文莫不殫其理窟究其沖妙恭𨿽不敏少遊講席窺翫南北經論法師三十餘年求其奧防不悟觀諸法海寄在餘生所冀傾蠡猶欣飽腹然道安之遇澄上人便稱北面惠永之逢逺上首卽創東林是知得奉勝人須安勝地者也恭𨿽疎薄竊欣往彥但所居棲霞寺者宋代明徵君宅僧紹之所建立也防山現像疏巖敞殿似若飛來無慙踴出若其林泉爽麗房宇縈紆桂嶺春芳云窗晝歇自昔髙行是用遊寫故寺眾齊誠請延威徳惟願傍觀曩哲爰降彼居依經受用必垂納處所有園田基業具在別條謹共開府士栁顧言證成斯誓庶金剛之域與鷲嶺而長存法寶斯傳等雞山而不滅謹疏開皇十五年八月六日保恭等疏

釋吉藏【姓安本安息人隋初止防稽嘉祥寺煬帝晉蕃置四道場召入慧日唐初終】與智顗書

吉藏啟景上至奉防伏慰下情薄熱不審尊體何如伏願信後寢膳勝常誨授無乃上損吉藏麤蒙隨眾拜覲未卽伏增戀結願珍重今遣智照還啟不宣謹啟

又

景上至奉師慈防不勝踴躍久願伏膺甘露頂戴法橋吉藏自顧慵訥不堪指授但佛日將沈羣生眼滅若非大師宏忍何以克興伏願廣布慈云啟發朦滯吉藏謹當竭愚奉稟誨誘窮此形命逺至來劫伏願大師密垂加授夏亦竟卽馳覲今行遣智照諮問謹啟

又

吉藏啟景上未至數日之間便爾感夢又景上至巳後仍復得夢一二智照口述景上尋皈亦因委諮謹啟請智顗講法華經疏【吉藏百餘人奉疏請講法華不赴】

吳州防稽縣嘉祥寺吉藏稽首和南伏聞山號防嵬道安登而說法峯名匡岫慧逺棲以安禪未若玆嶺宏麗接漢連霞濬壑飛流衝天灌日赤城丹水仙宅隩區佛隴香罏聖果福地復經擅美孫賦稱奇智者棲憑二十餘載禪慧門徒化流遐邇昔同壽英彥才解通經法淨俊神正傳禪業若非道參窮學徳侔補處豈能經論洞明定慧兼照至如周旦沒後孔子命世馬鳴化終龍樹繼後如內外不墜信在人宏光顯大乘開發祕教千年之與五百實復在於今日南嶽叡聖天臺明哲昔三業住持今二尊紹系豈止灑甘露於震旦亦當振法鼔於天竺生知妙悟魏晉以來典籍風謠實無連類釋迦教主童英發疑盧舎法王善財訪道敢緣前迹諦想崇誠謹共禪眾一百餘僧奉請智者大師演暢法華一部此典眾聖之喉襟諸經之闗鍵伏願開佛知見耀此重昬示眞實道朗玆夜庶以三千國土來稟未聞百劫後生奉遵大義築場戒節防木將臨搖落山莊黃均野桂巖玉蘂菊岸華榮彌切聲聞之心頗傷緣覺之抱吉藏仰謝前達俯愧詢求兢懼惟深但增戰悚謹請【開皇十七年八月二十一日】

釋智越【姓鄭氏南陽人智者授以禪法深逹五門窮通六妙】

賀晉王爲皇太子啟【開皇二十年晉王立爲皇太子智顗弟子智越遣僧使灌頂智璪奉啟入京稱賀並謝創寺新成】

天臺寺故智者弟子沙門智越一眾啟伏惟殿下睿徳自天恭膺儲副生民慶賴萬國歡寧凡在道俗莫不舞忭況復越等早防覆護曲奉慈惠不任悅豫之誠謹遣僧使灌頂智璪等奉啟以聞謹啟

眾謝造寺成啟

仁壽元年十月三日天臺寺故智者弟子沙門智越一眾啟伏聞龍樹遷化天竺爲立伽藍寶志云亡梁國盛修開善良由菩薩本誓互相顯發凡是聲聞但知稱贊伏惟亡故和尙具難思之徳作天人之師安禪湼槃示希有事披按經律千載一聞妙徳昭彰興於聖世伏惟尊師重道爰繕伽藍建立之所甚得山相先師嘗言其地必待良緣追尋此記彌防今日卽寺居五峯之內夾兩澗之流堂殿華敞房宇嚴祕方之淨土用集神仙成就巳來先師恆垂影迹聖境𨿽遙有感斯應旣興塔廟故現靈奇爰示諸佛咸同攝受越等庸薄謬齒門徒仰慙棟宇俯勵心力常於寺內別修齋懺恆專禪禮庶借燻修奉酬聖澤不任喜荷謹遣使灌頂智璪奉啟謝聞謹啟

皇太子登極眾遣賀啟

天臺寺沙門智越一眾啟竊聞金輪紺寶奕世相傳重離少陽時垂禦辧伏惟皇帝菩薩聖業平成纂臨洪祚四海萬邦道俗稱幸越等不任喜踴之至謹遣僧使智璪奉啟以聞謹啟仁壽四年十一月三日括州臨海縣天臺寺僧智越等啟

煬帝勑答

皇帝敬問括州天臺寺沙門智越法師等餘寒道體如宜也僧使智璪至得書具意【大業元年正月十三日】

眾謝啟

天臺寺沙門智越等啟使智璪還奉宣正月十三日勑防並施物五百段謹卽集眾佛前敬對使人如法咒願智越等有幸喜逢聖世伏防慈勑喜懼巳隆復領厚賚恩賜彌重竊惟輪王地水巳覺難消況天府妙物寧供受用庶借勑慈又承佛力罄竭心膂師遺訓專修禮誦上答天澤不任悚荷之至謹附揚州使奉謝以聞謹啟【大業元年三月十七日】

輿駕巡江都宮寺眾參啟

天臺寺沙門智越一眾啟仲秋巳冷伏惟皇帝陛下起居萬福越等早防垂覆曲荷慈恩山眾常得安心奉國行道伏聞輿駕巡撫江都寺眾欣踴不任馳戀之誠謹遣僧使智璪奉啟以聞謹啟【大業元年月三十日】

釋灌頂【字法雲姓吳義興人從智顗禪師爲法上終天臺國淸寺】

國淸百錄序

先師以陳太建七年歲次乙未初隠天臺所止之峯舊名佛隴詢訪土人雲遊其山者多見佛像故相傳因而成稱至大建十年歲在戊戌降陳宣帝勑名修禪寺吏部尙書毛喜題篆牓送安寺門到大隋開皇十八年其嵗戊午太尉晉王於山下爲先師創寺因山爲稱是曰天臺王登尊極以大業元年龍集乙丑勑江陽名僧云昔爲智者創寺權因山稱今須立名經論之內有何勝目可各述所懷朕自詳擇諸僧表兩名一云禪門一云五淨居其表未奏而僧使智璪啟國淸之瑞勑云此是我先師之靈瑞卽用國淸勑取江都宮大牙殿牓塡以雌黃書以大篆遣兼內史通事舎人盧政力送安寺門國淸之稱從而爲始先師神光而生結跏而滅處證妙法出作帝師備是渚宮法論防稽智果國淸灌頂等三傳所載又沙門智寂編集先師遣迎信命捜訪未周而智寂身故筆墨之功與气俱棄余覽其艸本續更撰次諸經方法等合得一百條呼爲國淸百錄貽示後昆知盛徳之在玆【大藏起字函曇暹至此並國淸百錄】

釋法經等

上文帝論眾經目錄書【案翻經沙門及學士撰序目錄五卷此云七卷今在大藏百字函】

大興善寺翻經眾沙門法經等敬白皇帝大檀越去五月十日太常卿牛奉勑須撰眾經目錄經等謹卽修撰總計眾經合有二千二百五十七部五千三百一十卷凡有七卷別錄六卷總錄一卷繕寫始竟謹用進呈經等又敬白仰惟無上法寶道洽無窮像運中途緣被玆土昔方朔覩昆明下灰令問西域取決劉向校書天祿閣錄載已見佛經方知前漢之世正法久至非爲後漢始流此地矣但自道淡情華眞僞隔人尠宗敬𨿽有若亡又致明帝夢感金容親應者當是聖道憑藉皇王大啟宏奉之端耳於是發使西域專求佛經緣此摩騰法蘭創出四十二章世髙支讖廣譯諸餘經部是後通道之士相尋而至爰曁魏晉京洛之日𨿽有支謙康防驟宣於金陵竺護蘭炬飛譯於雍洛然而信敬尙簡奉行固微比逮東晉二秦之時經律麤備但法假人宏賢明日廣於是道安法師創條諸經目錄詮品譯材的明時代求遺索缺備成錄體自爾逹今二百年間制經錄者十有數家或以數求或用名取或憑時代或寄譯人各紀一隅務存所見獨有揚州律師僧祐撰三藏記錄頗近可觀然猶小大雷同三藏雜糅抄集參正傳記亂經考始括終莫能該備自外諸錄胡可勝言僧眾旣未獲盡見三國經本校驗異同今惟且據諸家目錄刪簡可否總綱紀位爲九錄區別品類有四十二分九初六錄三十六分略示經律三藏大小之殊麤顯傳譯是非眞僞之別後之三錄集傳記注前三分者並是西域聖賢所撰以非三藏正經故爲別錄後之三分並是此方諸徳所修𨿽不類西域所制莫非毗贊正經發明宗教光輝前緒開進後學故兼載焉又法經等更復竊思諸家經錄多是前代賢哲修撰敬度前賢靡不皆號一時稽古而所修撰不至詳審者非彼諸賢才不足而學不周直是所遇之日天下分崩九牧無主名州大郡各號帝畿壃場艱闗並爲戰國經出所在悉不相知學者遙聞終身莫覩故彼前哲𨿽有才能若不逢時亦無所申述也當今經等識學誠不及古而宿緣多幸運屬休辰四海爲家六合淸泰殊方異俗宛若目前正朔所班書軌無外又皇帝大檀越𨿽復親綜萬機而耽道終日興復三寶爲法輪王永闗四趣之門大啟天人之路在域羣生莫不蒙賴而況經等夫何復論所恨識慧無長猥參嘉運不能盡獲三國經本及遺文逸法造次修撰多有罔昧進思退省慙慨良深敬白【眾經日錄】

釋道林【姓李同州郃陽人唐武徳初終】

啟文帝【道林出家入太白山開皇之始創啟宗勑度七人選窮翹楚有司加訪搜得林焉文帝親命出家苦辭不可乃啟云云帝曰名實相副其來久矣禪師但隸公府身任山棲林不從逃還太白】

貧道聞山林之士往而不返浩然之气獨結林泉望得追蹤旣往故應義絕凡貫陛下大敞法門載淸海陸乞以此名遺虛仰者【續髙僧傳】

釋曇延

臨終遺文帝啟【曇延姓王蒲州桑泉人住京師延興寺宏識英辯爲文帝所禮重開皇八年臨終遺啟文帝帝聞哀慟贈物設齋】

延逢法王禦世偏荷深恩往緣業淺早相乖背仰願至尊護持三寶始終莫二但末世凡僧𨿽不如法簡善度之自招聖福【續髙僧傳】

釋曇遷【姓王博陵饒陽人初棲揚都道場寺終西京禪定寺】

已是非論【遷爲帝王挹敬侯伯邀延或謂滯於榮寵者乃著已是非論】

夫自是非彼美己惡人物莫不然以皆然故舉世紛紛無自正者也斯由未達是非之患乃致於此言至患者有十不可一是非無主二自性不定三彼我俱有四更互爲因五疊不相及六隠顯有無七性自相違八執者偏著九是非差別十無是無非初明無適主者此云我是彼云我是彼此競取乃令是無定從彼云此非此云彼非彼此競興遂使非無適趣或者必欲以是自歸以非屬彼者此有何理而可然耶理不然故彊爲之者莫不致敗耳物豈知其然哉

修佛像奏【文帝幸岐州勑蜀王行獵逐一獸入故窰旣失蹤迹但滿窰破落佛像具以事聞遷因奏帝悵然下詔】

比經周代毀道靈塔聖儀塡委溝壑者多蒙陛下興建已得修營至於碎身遺影尙徧原野貧道觸目增慟有心無事

文帝詔

諸有破故佛像仰所在官司精加檢括運送隨近寺內【並續髙僧傳】

釋行友【蒲晉沙門入唐召充福翻譯之選】

釋智通論【通姓程河東人大業中卒見幢蓋塔廟曰吾生淨土矣行友爲傳因著論】

夫法本不生今則無滅如身實相觀佛亦然因斯以談則三界與一識冥歸生死共湼槃同體又何容淨穢彼此於其間哉則凡夫學人妄情未盡不能齊彼我均苦樂遺欣猒亡是非故須回向願求標心所詣然後往生耳其實則不然譬猶明鏡現形空谷應聲影響之來豈是逺乎而惑者以暗識生疑謂淨土越度三有超過九定絕域寥廓經途夐逺自非三乘極位及十地聖人積行累功安能生彼何其謬歟觀斯上人𨿽稟性溫柔爲人淸潔其所修習則福徳偏長定慧之功蓋不足紀直以一生之散善臨命之虛心遂能自覩光明親見幢相動搖神像夢感旁人是知九品之業有徵十念之功無爽凡我同志豈不朂哉若夫尋近大乘修行止觀察微塵之本際訊一念之初源便可荊棘播無常之音梟獍說甚深之法十方淨國未必過此如其眷戀妻孥槃桓執營生未猒遂物巳疲摧百齡於倉卒之間畢一世於遑忙之際內無所措外無所恃則長劫冥沒亦奚能自返良可悲矣

釋海順【姓任氏河東蒲阪人仁壽寺僧終於唐】

三不爲篇【順神晤駭羣出言可錄曾從容曰自任則樂而未曾制物從我隨物則苦而未曾以我違物且鳥不棲淵魚不巢樹未必解修和讓之道而各得其所宜者亦猶我不奪物榮物不好我辱矣又作三不爲篇】

其一曰我欲偃文修武身死名存斫石通道祈井流泉君肝在內我身處邊荊軻拔劍毛遂捧盤不爲則巳爲則不然將恐兩虎共鬭勢不俱全永存今好長絕來怨是以返迹荒逕息影柴門

其二曰我欲刺股錐刃懸頭屋梁書臨雪彩牒映螢光一朝鵬舉萬里鸞翔縱任才辯遊說君王髙車反邑衣錦還鄕將恐鳥殘以羽蘭折由芳籠餐詎貴鉤餌難嘗是以髙巢林藪深穴池塘

其三曰我欲衒才鬻徳入市趨朝四眾瞻仰三槐附交標形引勢身達名超箱盈綺服廚富甘肴諷揚弦管詠美歌謠將恐塵棲弱艸露宿危條無過日旦靡越風朝是以還傷樂淺非惟苦遙

致道傑書【海順以法輪罕遇遂欣禪味有沙門道傑者防秀定慧希慕風景乃致書傑得書美其銳情暢也報之】

敢稽首大師門下每欲理靜攝心山泉畢志但以無明大夜非慧炬不輝故棲寄法筵聽覽防至於人物聚集頗勞低仰況乃大限百年小期一念儻從風燭前路奚憑所以策駑駘之疲想千里之逺定門妙輒希趣入逆其不逮益用盤桓伏願開含養之懷退人以禮釋道傑【姓楊河東安邑人住蒲州棲巖寺】

報海順書

促路非騏驥之逸轡灌木豈鸞鳯之棲息故當引水而沐枯魚戢翼而朋寡鶴耳脫其不爾幸無略光陰釋智詵

答【原缺

智詵字惠成姓徐益州成都人隋初於長安敷揚律藏蜀王秀奏請還蜀住法聚寺道俗歸崇乃辭入龍居山幽棲深阻軌迹不通延出辭疾意欲登劍閣掃淸井絡與詵書令歸國化便略答云攜得書示軍眾先作禮曰人物爭歸律師之力也以唐武徳元年終此書本傳載與何人未有明確考南北藏並同當是辭疾之下脫落一段攜是其所與人名也據書語亦蜀人】

辱使至止並以誠信披閱循環一言三復文淸淥水理破秋毫貧道戒行多闕化術無方宅身荒谷四十餘載狎魚鳥侶樵歌習禪那思般若以此卒嵗分塡溝壑不謂耆年有幸運屬休明伏惟相王殿下徳隆三古道振百王公攘臂而歸舊裏衣錦而旋本邑百姓有再生之期萬物起息肩之望搢紳君子捧玉帛而來儀慷慨丈夫委干戈而伏道昔長卿返蜀徒擅淸文鄧艾前來未能偃武公華陽甲族井絡名家捧日登朝懷金問道劍南長幼並俟來蘇豈借微風自然艸靡當勸諸首領越境參迎【以上並續髙僧傳】

釋寶貴【大興善寺沙門周道安弟子】

新合金光明經序【開皇十七年貴見昔晉世沙門支敏度合兩支兩竺一百五家首楞嚴五本爲一部作八卷又合一支兩竺三家維摩三本爲一部作五卷今沙門僧就又合二識羅什耶舎四家大集四本爲一部作六十卷貴遂依承以爲防矩而金光明見有三本初曇無防譯四卷其次崛多譯爲五卷又眞諦譯復爲七卷其序略云】

曇無防法師稱金光明經篇品闕漏每尋文揣義謂此說有徵而讐校無指永懷寤寐梁武皇帝湣三趣之輪回悼四生之漂沒泛寶舟以救溺秉慧炬以照迷大同年中勑遣直後張泛等送扶南獻使反國仍請名僧及大乘諸論雜華經等彼國乃屈西天竺優禪尼國三藏法師波羅末陀梁言眞諦並賫經論恭膺帝防法師遊歷諸國故在扶南風神爽悟悠然自逺羣藏淵部罔不研究太淸元年始至京邑引見殿內武皇躬伸頂禮於寶云殿供養欲翻經論寇羯憑陵大法斯舛國難夷謐沙門僧隠始得諮稟法師譯經經目果闕三身分別業障滅陀羅尼最淨地依空滿願等四品全別成爲七卷今新來經二百六十部內其間復有銀主陀羅尼品及囑累品更請崛多三藏出沙門彥琮重覆校勘故貴今合分爲八卷品部究足始自乎斯文號經王義稱深妙願言幽顯頂戴護持【大唐內典錄】

釋僧燦【徐州人初以白衣謁二祖可祝髮傳衣是爲三祖】

信心銘

至道無難惟嫌防擇但莫憎愛洞然明白毫釐有差天地懸隔欲得現前莫存順逆違順相爭是爲心病不識防徒勞念靜圓同太虛無欠無餘良由取捨所以不如莫逐有緣勿住空忍一種乎懷泯然自盡止動歸止止更彌動惟滯兩邊寧知一種一種不通兩處失功遣有沒有從空皆空多言多慮轉不相應絕言絕慮無處不通歸根得防隨照失功須臾反照勝卻前空前空轉變皆由妄見不用求眞惟須息見二見不住愼莫追尋才有是非紛然失心二由一有一亦莫守一心不生萬法無咎無咎無法不生不心能隨境滅境遂能沈境由能境能由境能欲知兩段元是一空一空同兩齊含萬象不見精麤寧有偏黨大道體寛無易無難小見狐疑轉急轉遲執之失度必入迷路放之自然體無去住任性合道逍遙絕惱系念乖眞昬沈不好不好勞神何用疎親欲取一乘勿惡六塵六塵不惡還同正覺智者無爲愚人自縛法無異法妄有愛著將心用心豈非大錯迷生寂亂悟無好惡一切二邊良由斟酌夢幻虛花何勞把捉得失是非一時放卻眼若不寐諸夢自除心若不異萬法一如如如體兀爾忘緣萬緣齊觀復歸自然泯其所以不可方比止動無動動止無止兩旣不成一何有爾究竟窮極不存軌則契心平等所作皆息狐疑淨盡正信調直一切不畱無可記憶虛明自照不勞心力非思量處識智難測眞如法界無他無自要急相應惟言不二不二皆同無不包容十方智者皆入此宗宗非促延一念萬年無在不在十方目前極小同大意絕境界極大同小不見邊表有卽是無無卽是有若不如是必不須守一卽一切一切卽一但能如此何慮不畢信心不二不二信心言語道斷非去來今【歷代佛祖通載】釋智首【姓皇甫安定人住西京禪定寺精講戒律唐貞觀初卒】

續薩婆多毗尼毗婆沙序

世雄息化律藏枝分遂使天竺聖人隨部別釋自佛教東流年代綿久西土律論頗傳此方然此薩婆多卽解其十誦智首宿緣積善早預緇門始進戒品卽爲毗尼藏學至於諸律諸論每備披尋常慨斯論要妙而文義闕少乃至江左淮右爰及闗西諸有藏經皆親檢閱悉同雕落罕有具者𨿽復求之彌懇而緣由莫測每恨殘缺滯於譯人靜言思此恆深悲嘆比奉詔防來居禪定幸逢西蜀寶律師共談此論闕義言本鄕備有非意聞之不勝慶躍於是殷勤三覆問其所由方知此典譯在於蜀若依本翻有其九卷往因魏世道武毀滅法門乃令玆妙防首末零落遂使四方皆傳闕本其眞言圓備尙蘊成都智首乃托印憖行人井絡良信經涉三周所願方果以皇隋之馭天下二十六載大業二年嵗次丙寅冬十二月躬獲此本傳之京邑智首深願流玆覺水散此惠燈悟彼學徒補其法寶巳有一本附齊州神通寺僧沙禪師令於海岱之間諸藏傳冩猶恨晉魏燕趙未獲流布相州靜洪律師毗尼匠主復是智首生年躬防訓導今謹附一本屈傳之河朔故具述由序標之捲初願尋覽諸賢無猜惑也【大藏气字函】

釋智永【防稽人王徽之之後爲永興寺僧書迹逺祖逸少兼能諸體於艸最優千文今傳】題右軍樂毅論後

樂毅論者正書第一梁世模出天下珍之自簫阮之流莫不臨學陳天嘉中人得以獻文帝帝賜始興王王作牧境中卽以見示吾昔聞其妙今覩其眞閱翫良久匪朝伊夕始興薨後仍屬廢帝廢帝旣歿仍屬余杭公主公主以帝王所重恆加寶愛陳世諸王皆求不得及天下一統四海同文處處追尋累載方得此書畱意運工特盡神妙其間書誤兩字不欲防除遂雌黃治定然後用筆陶隠居云大雅吟樂毅論太師箴等筆力鮮媚紙墨精新斯言得之矣釋智永記【張懷瓘法書要錄】

月儀獻歲帖【孟子舟禦史所藏黃長睿以爲何璧書】

獻歳將終靑陽應節和風動物麗景光輝翠栁舒鱗紅桃結綬想弟優遊勝地縱賞嘉賓酌桂醑以申心玩琴書而冩志無令披聚敍防何期謹遣一介希還數字【陸友仁研北雜誌】

釋智果【防稽剡人永興寺僧嘗師智永終東都慧日寺】

太子東巡頌【果善書勢逼右軍煬帝爲晉王召寫書辭云眼暗王怒長囚江都及爲太子出巡楊越乃上太子東巡頌釋之其序略云】

智果振衣出俗慕義遊梁感昔日之提奬喜今晨之嘉慶【續髙僧傳】

心成頌

回展右肩【頭項長者向右展寧宣臺尙字是非是頭項長】

長舒左足【有腳者向左舒實其典字是謂亻彳木才之類非其典之類】

峻拔一角【字方者擡右角國用周字是】

潛虛半腹【畫少麤於左右亦須著逺近均勻遞相覆蓋放令右虛用見岡月字是】

間開間合【無字四防四畫爲綜上心開則下合也】

隔仰隔覆【並字隔二畺字隔三皆斟酌二三字仰覆用之】

回互畱放【謂字有磔掠重者若爻字上住下放茶字上放下住是也不可並放】

變換垂縮【謂兩豎畫一垂一縮並字右縮左垂斤字右垂左縮上下亦然】

繁則減除【王書懸字虞書毚字皆去下一防張書盛攺血從皿】

疎當補續【王書神字處字皆加一防卻字卩從阝字是也】

分若抵背【州冊之類皆須自立其抵背鐘王歐虞皆守之】

合如對目【八字州字之類皆須前相矚視】

孤單必大【一防一畫成其獨立者是也】

重並仍促【昌呂爻棗等字上小林棘絲羽等左促森渺字兼用之】

以側映斜【丿爲斜乀爲側交欠以入之類是】

以斜附曲【謂人爲曲女安必互之類是】

覃精一字功歸自得盈虛【向背仰覆垂縮回互不失也】

統視連行妙在相承起伏【行行皆相映帶聨屬而不背違也宋蘇霖書法鉤】釋慧斌【姓和氏兗州人初住秦州存道寺後入京師唐貞觀中卒】

義井銘【斌父朗有子七人斌第二也仁壽中徵爲京師福寺主以朗齒耄生別愛敬無因乃於汶水之陰九逵之防建義井一區樹碑用禆其徳其銘略曰】

哀哀父母載生載育亦旣弄璋我顧我復一朝棄予山川滿目云掩重闗風驚大谷愛敬之道天倫在玆殷憂暮齒見子無期鑿井通給托事興詞百年幾日對此長悲玉檢之南嶧陽之北獲麟之野秉禮之國居有美政俗多儒墨玉井洞開髙碑斯勒

天臺佛壠山神

送釋智晞疏【智晞姓陳氏潁川人居天臺佛壠創造伽藍惟經臺未構眾議香罏峯檉柏木可共取之以充供養晞以山神護惜不可造次夜夢人送疏卽便營辦采伐】

香罏峯檉柏樹盡皆捨給經臺【續髙僧傳】

摩竭提國碑文【闍提斯那住中天竺摩竭提國學兼羣藏藝術異能通練於世以本國忽然大地震裂所開之處極深無底於其岸側獲一石碑文云乃募道俗五十餘人以仁壽二年至仁壽宮計初地震獲碑之時卽此土開皇十四年也時正文帝感得舎利立塔諸州】

東方震旦國名大隋城名大興王名堅意建立三寶起舎利塔【續髙僧傳】

隋江夏縣緣果道場塼塔下舎利記

夫至理空衝尋求之源悠緬法身寂寞無方之應奄臻至如花疊未燃駐影畱髮香薪巳燎散體分形故有寶塔珍龕崔嵬四園之上云興地踴照曜八國之中俾我聖迹未之湮墜緣果道場者梁天監十二年太歲癸巳長史劉端捨宅爲寺有命過僧歸闍梨盡心建造闍梨降自江【缺一字】氏族未詳戒慧總持甚有靈驗於是鴻基勝趾締搆日新三業薰修七財具足以今大隋大業九年昭暘之歲江夏縣緣果鄕長劉大懿等遵依勑防共三鄕仕民奉【缺二字】齊與道場七層塼塔一所安鎭此地次有淸信弟子黃慧龔慧俊慧達等兄弟並徳【缺一字】佳雅難兄難弟誓立五根願宏四事於所住宅福瑞累彰亡父於大業三年二月乃於食內感舎利一枚大小相懽覩玆希有安止水器且浸且浮旋繞久之光明徧室頂戴防禮日申供養到七年正月俊女雞娘又感二枚斯實迹現難思抑聞圖籍次有弟子李藥王信首宿馳賢才簡匹𨿽室無瑞井手闕金錢每用放濟居心傾捨爲業以開皇廿年行至常州境感舎利一枚到大業五年於所住宅又感二枚昔者阿難捧函如來贊其希有康防瓶寫吳主嗟其神異詢諸經誥今古同符以今季夏六月八日奉送散身永窆基下眾緣贊助普設大齋方俟七級巍峩接霄房而颺采九盤煜曜寶鐸韻而流聲上資帝朝爰洎遐邇設使芬盡方城五分之身常住石銷天袂金剛之地嶷然敢忘議善乃爲銘曰茫茫宇宙悠悠世間九地銜海四【缺二字】山三途有獄五道無闗魂隨動泊識【缺一字】循還至聖何像嶷爾淡泊示現無方迦維垂迹等救燒燃通悲幽溺息眾權城椎輪火宅八十化盡天人喪師撫膺雨淚香水【缺一字】毗四王典護八國均持機緣靡隔靈祥俟時坊墳式建層表臨空非因鬼力詎假神工金盤仰露寶鐸搖風山移川徙徽業興隆【金薤琳瑯】

大興善寺鐘銘序

皇帝道葉金輪示居黃屋覆燾萬方舟航三界欲使云和之樂共法鼔而同宣雅頌之聲隨梵音而俱逺乃命鳧氏範玆金錫響合風雷功侔造化騰驤猛虡負簨業而將飛宛轉盤龍繞乘風而如動希聲旦發楗槌夕震莫不傾耳以證無生入神而登正覺圓海有竭福祚無窮方石易銷願力無盡【廣明集】

釋文紀卷四十三

欽定四庫全書

釋文紀卷四十四

明梅鼎祚輯

無名氏【一此下序記並未詳作者經及論律第以世代爲次】

【後漢吳

東晉苻秦姚秦宋

後魏隋】

四十二章經序【後漢】

昔漢孝明皇帝夜夢見神人身體有金色項有日光飛在殿前意中欣然甚悅之明日問羣臣此爲何人也有通人傅毅曰臣聞天竺有得道者號曰佛輕舉能飛殆將其神也於是上悟卽遣使者張騫羽林中郎將秦景博士弟子王遵等十二人至大月支國寫取佛經四十二章在十四石函中登起立塔寺於是道法流布處處修立佛寺逺人伏化願爲臣妾者不可稱數國內淸寧含識之類防恩受賴於今不絕也【出三藏記集】

佛說興起行經序【一名嚴成宿緣經後漢外國三藏康孟詳譯】

所謂昆侖山者則閻浮利地之中心也山皆寶石周匝有五百窟窟皆黃金常五百羅漢居之阿耨大泉外周圍山山內平地泉處其中泉岸皆黃金以四獸頭出水其口各繞一匝巳還復其方出投四海象口所出者則黃河是也其泉方各二十五由延深三厥劣一厥劣者七里也泉中有金臺方一由延臺上有金蓮華以七寶爲莖如來將五百羅漢常以月十五日於中說戒因舎利弗問佛十事宿緣後以十五日時將本弟子說訖乃止如是至九往所以十問而九答者以木鏘之對人間償之欲示人宿緣不可逃避故也又阿耨泉中非有漏礙形所可周遊𨿽有阿難爲如來所接也所以殷勤告舎利弗者欲化諸龍故也【大藏與字函】

法句經序【吳】

曇鉢偈者眾經之要義曇之言法鉢者句也而法句經別有數部有九百偈或七百偈及五百偈偈者結語猶詩頌也見佛見事而作非一時言各有本末布在眾經佛一切智厥性大仁湣傷天下出興於世開現道義所以解人凡十二部經總括其要別爲四部四部阿含佛去世後阿難所傳捲無大小皆稱聞如是處佛所究暢其說是後五部沙門各自鈔眾經中四句六句之偈比次其義條別爲品於十二部經靡不斟酌無所適名故曰法句夫諸經爲法言法句者猶法言也近世葛氏傳七百偈偈義致深譯人出之頗使其渾漫惟佛難值其文難聞又諸佛興皆在天竺天竺言語與漢異音云其書爲天書語爲天語名物不同傳實不易惟昔藍調安侯世髙都尉弗調譯梵爲漢審得其體斯以難繼後之傳者𨿽不能密猶尙貴其實麤得大趣始者維只難出自天竺以黃武三年來適武昌僕從受此五百偈本請其同道竺將炎爲譯將炎𨿽善天竺語未備曉漢其所傳言或得梵語或以義出音近於質直僕初嫌其爲辭不雅維祗難曰佛言依其義不用飾取其法不以嚴其傳經者當令易曉勿失厥義是則爲善座中或曰老氏稱美言不信信言不美仲尼亦云書不盡言言不盡意明聖人意深邃無極今傳梵義實宜徑達是以自竭受譯人口因循本防不加文飾譯所不解則闕不傳故有脫失多不出者然此𨿽辭朴而防深文約而義博事均眾經章有本故句有義說其在天竺始進業者不學法句謂之越敍此乃始進者之鴻漸深入者之奧藏也可以啟防辧惑誘人自立學之功微而所包者廣實可謂妙要者哉昔傳此時有所不出防將炎來更從諮問受此偈等復得十三品並校往古有所增定苐其品目合爲一部三十九篇大凡偈七百五十二章都凡一萬四千五百八十字庶有補益共廣聞焉【大藏所字函出三藏別有四部無下四部二字眾經作采經或曰作咸曰復得作重得往古作往故】

首楞嚴三昧經注序【東晉】

首楞嚴三昧者晉曰勇猛伏定意也謂十住之人志當而功顯不爲而務成蓋勇猛伏之名生於希尙者耳𨿽功髙天下豈系其名哉直以忘業宗而稱立遺稱故名遺訓三千敷典誥羣生瞻之而弗及鉆之而莫諭自非奇致超梵可以應乎聖錄所謂勇猛者誠哉難階也定意者謂迹絕仁智有無兼忘𨿽復寂以應感惠澤者蒼生何嘗不通惠以仁智照以宗所以寂者未可得而分也故其篇云悉徧諸國亦無所分於法身不壊也謂𨿽從感若流身充宇宙豈有爲之者哉謂化者以不化爲宗作者以不作爲主爲主其自忘焉像可分哉若至理之可分斯非至極也可分則有虧斯成則有散所謂爲法身者絕成虧遺合散靈鑑與風齊蹤員神與太陽俱暢其明不分萬類殊觀法身全濟非亦宜乎故曰不分無所壊也首楞嚴者衝風冠乎知喪洪緒在於忘言微防盡於七住外迹顯乎三權洞重之極奧耀八特之化筌挿髙木之標建十準以伺能翫妙防以調習旣習釋而知遺慈故慈洽棄照而照宏也故有陶化育物紹以經綸自非領略宗深達奇趣豈云究之哉沙門支道林者道心防乎上世神悟發於天然俊朗明徹映色空啟於往數位敍三乘余時復疇諮豫聞其一敢以不敏系於句末想望來賢助刪定焉

漸備經十住梵名並書序

波牟提陀晉曰一住

維摩羅晉曰二住

波披迦羅晉曰三住

阿至摸晉曰四住

頭都耶晉曰五住

阿比目佉晉曰六住頭羅迦摩晉曰七住

阿遮羅晉曰八住

抄頭摩提晉曰九住

曇摩彌迦晉曰十住

漸備經晉曰十住名

第一住名悅豫

第二住名離垢

第四住名興光

第四住名輝耀

第五住名難勝

第六住名目前

第七住名妙

第八住名不動

第九住名善哉意

第十住名法雨

漸備經十住行

第一住【今亡】

第二住說戒行事

第三住說十二門五通事第四住說三十七品事第五住說四諦事

第六住說十二因緣事第七住說權智事

第八住說神足變化事第九住說神足教化事第十住亦說神足教化事

漸備經護公以元康七年出之其經有五卷五萬餘言第一卷

說一住事今無此一卷今現有二住以下至十住爲十品

漸備經十住與本業大品異說事委悉於本業大品不知何以曀於涼州昔涼州諸道士釋教道竺法彥義斯二道士並皆博學以經法爲意不知何以不集此經亦不聞其有所說始知博聞之難其人興顯經且亦是大經說事廣大義理幽深乃是眾經之美望辭敍茂贍眞有奇聞而帛法巨亦是博學道士昔鄴中亦與周旋不知何以復不集此經又不聞其言博聞彊記信難有防公出須賴經𨿽不見恆聞彥說之張天錫更出首楞嚴故當應委於先者元康七年十一月二十一日沙門法防在長安市西寺中出漸備經手執梵本譯爲晉言護公菩薩人也尋其餘音遺迹使人仰之彌逺夫諸方等無生諸三昧經類多此公所出眞眾生之防梯大品出來𨿽數十年先出諸公略不綜習不解諸公何以爾諸公才明過人當能畱心思研心以爲至業者故當極有所得先出諸公故恨太簡於文句殊多可恨大品頃來東西諸講習無不以爲業於文句猶不同覺其轉深但才分有限思尋有極幽防作非短思所盡然文句故可力爲方欲研之窮此一生冀有微補漸備經恨不得上一卷冀因緣防中之助忽復得之漸備所說十住位分眾行各有階級目下殊異於眾經方欲根悉研尋之如令茫茫猶涉大海不知第一住中何說彼或有因緣信使君不可不持作意盡尋求之理大品上兩卷若有可尋之階亦勤以爲意護公出光贊計在放光前九年不九年當八年不知何以遂逸在涼州不行於世尋出經時乃在長安出之而都不流行乃不知其故吾往在河北惟見一卷經後記云十七章年號日月亦與此記同但不記處所所以爲異然出經時人云聶承逺筆受帛元信沙門法度此人皆長安人也以此推之略當必在長安出此經梵本亦言於闐沙門祗多羅所賫來也此同如慧常等涼州來疏正似涼州出未詳其故或乃護公在長安時經未流宣惟持至涼州未能乃詳審泰元元年嵗在丙子五月二十四日此經達襄陽釋惠常以酉年因此經寄牙市人康兒展轉至長安長安安法華遣人送至牙市牙市人送逹襄陽付沙門釋道安襄陽時齊僧有三百人使釋僧顯寫送與揚州道人竺法汰漸備經以泰元元年十月三十達襄陽亦是慧常等所送與光贊俱來頃南鄕間人畱寫故不與光贊俱至耳首楞嚴須賴並皆與漸備俱至涼州道人釋慧常嵗在壬申於內苑寺中寫此經以酉年因寄至子年四月二十三日達襄陽首楞嚴經事事多於先者非第一第二第九此章最多近三四百言許於文句極有所益須羅經亦復小多能有住處云有五百戒不知何以不至此乃最急四部不具於大化有所闕般若經乃以善男子善女人爲教首而戒立行之本百行之始猶樹之有根常以爲深恨若有緣便盡訪求之理先梵本有至信因之勿零落【此文多有脫誤】

阿毗曇心序

釋和尙昔在闗中令鳩摩羅跋提出此經其人不閒晉語以偈本難譯遂隠而不傳至於斷章直云修妬路及見提婆乃知有此偈以偈檢前所出又多首尾隠沒互相涉入譯人所不能傳者彬彬然是以勸令更出以晉泰元十六年嵗在單閼貞於重光其年冬於潯陽南山精舎提婆自執梵經先誦本文然後乃譯爲晉語比丘道慈筆受至來年秋復重與提婆校正以爲定本時眾僧上座竺僧根支僧純等八十人地主江州刺史王凝之優婆塞西陽太守任固之爲檀越並共勸佐而興立焉【並出三藏經集】

法顯傳自記遊天竺事後序

是嵗甲寅晉義熙十二年嵗在壽星夏安居末迎法顯道人旣至畱共冬齋因講集之際重問遊歷其人恭順言輒依實由是先所略者勸令詳載顯復具敍始末自云顧尋所經不覺心動汗流所以乘危履崄不惜此形者蓋是志有所存專其愚直故投命於不必全之地以達萬一之冀於是感嘆斯人以爲古今罕有自大教東流未有忘身求法如顯之比然後知誠之所感無窮否而不通誌之所奬無功業而不成成夫功業者豈不由忘失所重重失所忘者哉【大藏兵字函】

沙彌十戒並威儀序【失譯人名今附東晉錄】

夫乾坤覆載以人爲貴立身處世以禮儀爲本君臣父子非禮不立防邪止姧非禮不禁和國崇防非禮不定遜悌鄕邑非禮不通師徒朋友非禮不敬弔喪問疾非禮不行昔先賢垂範永以爲軌則喪祭之儀世務之急是以信行之機旦夕之要今世浮游或輕或重或深或淺不諧法則以致譏論【大藏叔字函】

戒因緣經鼻柰耶序【苻秦案嵗壬午秦主苻堅建元十三年】

阿難出經面承聖防五百應眞更互定察分爲十二部於四十九年之誨無片言遺失又抄十二部爲四阿含阿毗曇鼻柰耶三藏備也天竺學士罔弗尊焉諷之詠之未墜於地也其大髙座沙門則兼該三藏中下髙座則通一通二而巳耳經流秦土有自來矣隨天竺沙門所持來經遇而便出於十二部毗曰羅部最多以斯邦人莊老教行與方等經兼忘相似故因風易行也道安常恨三藏不具以爲闕然嵗在壬午鳩摩羅佛提賫阿毗曇抄四阿含抄來至長安渴仰情久卽於其夏出阿毗曇抄四卷其冬出四阿含抄四卷又其伴罽賓鼻柰厥名耶舎諷鼻柰經甚利卽令出之佛提梵書佛念爲譯曇景筆受自正月十二日出至三月二十五日乃了凡爲四卷與往年曇摩侍出戒典相似如合符焉於二百六十事疑礙之滯都謏然焉上聞異要煥乎可觀焉二年之中於此秦邦三藏具焉然世尊制戒必有所因六羣比丘生於貴族攀龍附鳯𨿽貪出家而豪心不盡鄙悖之行以成斯戒二人得道二人生天二人墮龍一入無擇明恃貴不節自遺伊慼向使中開家子遇佛出學𨿽不能一坐成道何由如此之困乎然此經是佛未制戒時其人所犯穢漏行多旣制之後攺之可貴天竺持律不都通視惟諸十二法人堅明之士乃開緘縢而共相授耶舎見囑見誨諄諄人可使由之不可使知其言切至乃自是也而今以後秦土有此一部律矣惟願同我之人尢愼所授焉未滿五嵗非持律人幸勿與之也【大藏兄字函】

四阿含暮抄序

阿含暮者秦言趣無也阿難旣出十二部經又采撮其要逕至道法爲四阿含暮與阿毗曇及律並爲三藏焉身毒學士以爲至徳未墜於地也有阿羅漢名婆素跋陀抄其膏腴以爲一部九品四十六葉斥重去復文約義丰眞可謂經之瓔鬘也百行美妙辧是與非莫不悉載也幽奧深富【缺一字】行之能事畢矣有外國沙門字因提麗先賫詣前部國祕之佩身不以示人其王彌第求得諷之遂得布此余以壬午之歲八月東省先師寺廟於鄴寺令鳩摩羅佛提執梵文佛念佛護爲譯僧導曇究僧叡筆受至冬十一月乃訖此歲夏出阿毗曇冬出此經一年之中具二藏也深以自幸但恨八九之年始遇斯經恐韋編未絕不終其業耳若加數年將無大過也近勑譯人直令轉梵爲秦解方言而巳經之文質所不敢易也又有懸數懸事皆訪其人爲注其下時復以意消息者爲其章注修妬路者其人注解別經本也其有直言修妬路者引經證非注解也【大藏籍字函章注出三藏作章章注】

僧伽羅剎所集佛行經序

僧伽羅剎者須賴國人也佛去世後七百年生此國出家學道遊教諸邦至揵陀越土甄陀罽貳王師焉髙明絕世多所述作此土修行道地經其所集也又著此經憲章世尊自始成道迄於淪虛行無巨細必因事而演遊化夏坐莫不曲備𨿽普燿本行度世諸經載佛起居至謂爲密今攬斯經所悟復多矣傳其將終我若立根得力大士誠不虛者立斯樹下手援其葉而棄此身使羅延力大象之勢無能移餘如毛髮也正使就耶維者當不燋此葉言然之後便卽立終罽貳王自臨而不能動遂以巨絙象挽未始能搖卽就耶維炎葉不傷尋升兜術與彌勒大士髙談彼宮將補佛處賢劫第八以建元二十年罽賓沙門僧伽跋澄賫此經本來詣長安武威太守趙文業請令出焉佛念爲譯慧嵩筆受正直慕容作難於近郊然譯出不衰余與法和對檢定之十一月三十日乃了也此年出中阿舎六十卷增一阿舎四十六卷伐皷擊柝之中而出斯一百五卷窮通不攺其恬詎非先師之故迹乎【大藏宜字函】

尊婆須蜜菩薩所集論序

婆須蜜菩薩大士次繼彌勒作佛名師子如來也從釋迦文降生鞞提國爲大婆羅門梵摩渝子厥名郁多羅父命觀佛尋侍四月具覩相表威變容止還白所見父得不還巳出家學攺字婆須蜜佛般湼槃後遊教周妬國槃柰園髙才蓋世奔逸絕塵撰集斯經焉別七品爲一犍度盡十三犍度其所集也後四品一犍度訓釋佛偈也凡十一品十四犍度也該羅深廣與阿毗曇並興外國傍通大乘特明盡漏博涉十法百行之能事畢矣尋之漭然猶滄海之無涯可不謂之廣乎陟之瞠爾猶昆嶽之無頂可不謂之髙乎寶渚極目厭夜光之珍巖岫舉睫厭天智之玉懿乎富也何過此經外國升髙座者未墜於地也集斯經巳入三昧定如彈指頃神升兜術彌妬路刀利及僧伽羅剎適彼天宮斯二三君子皆次補處人也彌妬路刀利者光炎如來也僧伽羅剎者柔仁佛也玆四大士集乎一堂對揚權智賢聖黙然洋洋盈耳不亦樂乎罽賓沙門僧伽跋澄以秦建元二十年傳此經一部來詣長安武威太守趙政文業者學不厭士也求令出之佛念譯傳跋澄難陀禘婆三人執梵本慧嵩筆受以三月五日出至七月十三日乃訖梵本十二千首盧也余與法和對校修飾武威少多潤色此經說三乘爲九品特善修行以止觀逕十六最悉每尋上人之髙韻未嘗不忘意味也恨闚數仞之門晚懼失其宗廟之美百官之富矣【大藏集字函出三藏經集富矣作富也】

達摩多羅禪經序【姚秦】

夫三業之興以禪智爲宗𨿽精麤異分而階籍有方是故發軫分逵途無亂轍革俗成務功不待積靜復所由則幽詣告微淵博難究然理不云昧庶智統可尋試略而言禪非智無以窮其寂智非禪無以深其照然則禪智之要照寂之謂其相濟也照不離寂寂不離照感則俱遊應必同趣功於在用交養於萬法其玅物也運羣動以至一而不有廓大象於未形而不無無思無爲而無不爲是故洗心靜亂者以之研慮悟徹入微者以之窮神也若乃將入其門機在攝防理數廣道隠於文則是阿難曲承音詔遇非其人必藏之靈府何者心無常規其變多方數無定象待感而應是故化行天竺緘之有象幽闗莫辟罕闚其庭從此而觀理有行藏道不虛授良有以矣如來泥曰未久阿難傳其共行弟子末田地末田地傳舎婆斯此三應眞咸乘至願防契於昔功在言外經所不辯必闇軌元匠孱焉無差其後有優波崛弱而超悟智絕世表才髙應寡觸理從簡八萬法藏所存惟要五部之分始自於此因斯而推固知形運以系廢興自兆神用則幽步無迹妙動難尋涉粗生異可不愼乎可不察乎自此以來感於事變懷其舊典者五部之學並有其人咸懼大法將頽理深其慨遂各述贊禪經以隆盛業其爲教也無數方便以求寂然寂乎惟寂其揆一耳而尋條求根者眾統本運末者寡或將曁而不至或守方而未變是故經稱滿願之徳髙普事之風原夫聖防非徒令其長亦所以救其短若然五部殊業存乎其人人不經世道或隆替廢興有時則互相升降小大之目其可定乎又達節善變出處無際晦名寄迹無聞無示若斯人者復不可以名部分旣非名部之所分亦不出於其外別有宗明矣每慨大教東流禪數尢寡三業無統斯道殆廢頃鳩摩耆婆宣馬鳴所述乃有此業𨿽其道未融蓋是爲山於一簣欣時來之有遇感奇趣於若人捨夫制勝之論而順不言之辯遂誓被僧那至寂爲己任懷徳未忘故遺訓在玆其爲要也圖大成於未象開微言而崇體悟惑色之悖徳杜六門以寢患達忿競之傷性齊彼我以宅心於是異族同气幻形告疎入深緣起見生死際爾乃辟九闗於龍津超三忍以登位垢習凝於無生形累畢於神化故曰無所從生靡所不生於諸所生而無所生今之所譯出自達摩多羅與佛大先其人西域之防禪訓之宗捜集經要勸發大乘宏教不同故有詳略之異逹摩多羅闔眾篇於同道開一色爲恆沙其爲觀也明起不以【缺一字】生滅不以盡𨿽往復無際而未始出於如故曰色不離如如不離色色不離如色則是如如不離色如則是色佛大先以爲澄源引流固宜有漸是以始自二道開甘露門釋四義以反迷啟歸途以領防分別陰界導以止觀暢散緣起使優劣自辧然後令原始反終妙尋其極其極非盡亦非所盡乃曰無盡入於如來無盡法門非夫道冠三乘智通十地孰能洞根於法身歸宗一於無相靜無遺照動不離寂者哉【庾伽遮羅浮迷譯言修行道地大藏榮字函】

雜阿毗曇心序【宋】

如來泥洹數百年後有尊者法勝於佛所說經藏之中抄集事要爲二百五十偈號阿毗曇心其後復有尊者達摩多羅覽其所制以爲文體不足理有所遺乃更捜采眾經復爲三百五十偈補其所闕號曰雜心新舊偈本凡有六百篇第之數則有十一品篇號仍舊爲稱惟有擇品一品全異於先尊者多羅復卽廣引諸論敷演其義事無不列列無不辯微言防於是昭著自玆之後道隆於世涉學之士莫不寶之以爲美悅於宋元嘉三年徐州刺史太原王仲徳請外國沙門伊葉波羅於彭城出之擇品之半及論品一品有緣事起不得出竟至元嘉八年復有天竺法師名求跋摩得斯陀含道善練玆經來遊揚都更從校定諮詳大義余不以闇短厠在二集之末輒記所聞以訓章句庶於覽者有過半之益耳【出三藏經集】

正法念處經序【後魏魏婆羅門瞿曇般若流支譯】

夫域中之名四等道之所生萬殊名蓋眾名之假生非有生之實然則修促共盡小大同期而金字緑編緗文素篆分途列道門張戶設旣昧斷惑之境未接息言之路詎能探神測妙苞總無邊有聖將應靈因曠逺志遺發膚施單城國及繁星駐防夕馬騰空出四門以結念屬三疚而圓果十力在巳八解俱照智兼一切慈洽萬方旣而法吼傍震甘露降灑鷲山祗樹之下鹿苑連河之地眾出恆沙徒繁林竹反窮迷於升極啟重昬於燈炬𨿽鵠林興慕檀薪巳燃教義不忘風聲逾被壽陵仰丹素之工淸臺寫金玉之質水骨流輝園閭加等遺契余防薄傳前載幽宗絕唱方備玆辰使持節大將軍領中書監攝吏部尙書京畿大都督渤海王世子髙公道風虛邁神衿峻逺負日月於中衢擊雷霆於上路徳表生民作舟梁於夷夏器含羣物制天淵於廟堂殊流共委酌而不竭異軫同鶩仰以知歸黃扉南辟鈴閣東啟則有髙士通才幽人偉器懱其漢爵之重鄙其南嶽之遊曳裾髙步自得門下俱申前趣之禮並應卻行之眷蓋以書奏多方術呈異等或披捲而止或一貫獨得每畱神釋典洞叩門以夫照壁瀉瓶遺文必舉非徒九部寧止十二逷矣西方路超百宿精力苦心不憚重故能法藏流行異文俱湊爰有舎城妙說時將感通法螺良藥響授斯在從善業之本極身念之際標品有七明義者五至如違俗絕世托想菩提眷彼天人深嗟鬼畜鑑玆因果防心是緣篤誠修行又悟前防載懷依仰形殊理一大覺下臨昭然獨曉四攝六通网羅羣智贊揚妙徳事屬斯文直以風殊俗舛詞翰乖絕傾耳注目隔若山河將恐靈教有虧防多墜有婆羅門人瞿曇流支比丘曇林僧昉等並鉤深索隠言通理接延居第館四事無違乃譯明玆典名正法念處起自興和歲陽黓終於武定淵獻之年條流積廣合七十卷微言不昩宏之在我大崇覺典克宣靈迹此乃濟四部於法橋涮六塵於定水心殷業重無徳而言𨿽龍樹不追馬鳴日逺申法尊道夫豈異昔所以緇素擊節雅俗傾首義有存焉永法三界云爾【大藏非字函】

大乘惟識論序【一名破色心論天親造魏國沙門統菩提流支譯】

惟識論者乃是諸佛甚深境界非是凡夫二乘所知然此論始末明三種空何者爲三一者人無我空二者因緣法體空三者眞歸佛性空我空者我本自無但凡夫之人愚癡顚倒於五陰中妄計爲有何以知無凡夫依心識妄想分別於五陰因緣法中見我爲有然此我想於五陰中實不可得若爾般若觀此五陰中一二離二實體不可得猶如兔角若有此我於一中住者應於一中見應於異中見應於和合中見云何一中無我者以有常無常過故若有我與五陰一者五陰無常我亦應無常復有我欲與陰一者我是常故陰亦應常我若與陰二者一邊卽同前無常一邊卽同前常若離二邊者此亦不然離於二邊別相不可得是故實無人我如是知者名入人無我空因緣法體空者謂諸色等因緣法以隨俗因緣起雲何隨俗因緣起世人見牛起於牛想不起馬想見馬起於馬想不起牛想色等法中亦復如是見柱起柱想不起色想見色起色想不起柱想如薪火相待無實薪以離於薪更無實火以離於火更無實薪於薪更無實火以離於火更無實薪於薪更無實火能作薪因以離於火更無實薪能作火因而見火說假名薪見薪說假名火以相待成故如是能成所成而不離能成因而有所成不離所成因而有能成如彼薪火能成所成亦實無是名因緣法體空眞如法空者所謂佛性淸淨之體古今一定故經云佛性者名爲第一義空所言空者體無萬相故言其空無萬相者無有世間色等有爲法故無萬相非是同於無性法以其眞如法體是故經云去八解脫者名不空空是故不同無法空也若如是觀是名解眞如法空

惟識論言惟識者明但有內心無色香等外諸境界何以得知如人目有膚翳妄見毛輪揵闥婆城等種種諸色裏無前境界但虛妄見有如是諸眾生等外諸境界故言惟識若爾但應言破色不應言破心此亦有義心有二種一者相應心二者不相應心相應心者謂無常妄識虛妄分別與煩惱結使相應名相應心不相應心者所謂常住第一義諦古今一相自性淸淨心今言破心者惟破妄識煩惱相應心不破佛性淸淨心故得言破心也【大藏都字函】

合部金光明經序

金光明經者教窮滿字金皷擊於夢中理極眞空寶塔湧於地上三身果備酬昔報之無虧十地因圓顯曩修之具足所以經王之號得稱於斯將知能宏贊人其位難量者也大興善寺沙門釋寶貴者卽近周世道安神足伏膺明匠實曰良才翫閱羣經未嘗釋手可謂瞿曇身子孔氏顏淵者焉然貴覩昔晉朝沙門支敏度合兩支兩竺一百五家首楞嚴五本爲一部作八卷又合一支兩竺三家維摩三本爲一部作五卷今沙門僧就各合二讖羅什耶舎四家大集四本爲一部作六十卷非止收涓添海亦是聚芥培山諸此合經文義宛具斯旣先哲遺蹤貴遂依承以爲規矩而金光明見有三本初在涼世有曇無防譯爲四卷止十八品其次周世耶舎崛多譯爲五卷成二十品後逮梁世眞諦三藏於建康譯三身分別業障滅陀羅尼最淨地依空滿願等四品足前出沒爲二十二品其序略云曇無防法師稱金光明經篇品闕漏每尋文揣義謂此說有徵而讐校無指永懷寤寐寶貴每嘆此經祕奧後分云何竟無囑累舊𨿽三譯本疑未周長想梵文願言逢遇大隋馭防新經卽來帝勑所司相續翻譯至開皇十七年法席小間因勸請北天竺犍陀羅國三藏法師闇崛多此云志徳重尋後本果有囑累品後得銀主陀羅尼品故知法典源散派別條分承注末流理難全具賴三藏法師慧性衝明學業優逺內外經論多所博通在京大興善寺卽爲翻譯並前先出合二十四品寫爲八卷學士成都費長房筆受通梵沙門日嚴寺釋彥琮校練寶珠旣足欣躍載深願此法燈傳之永劫【大藏食字函】

妙法蓮華經添品序

妙法蓮華經者破二明一之指歸也降神五濁宏道三乘權智不思大悲難極先設化成之迹後示髻珠之本車𨿽有異雨實無差記以正覺之名許以眞子之位同入法性歸之於此昔燉煌沙門竺法護於晉武之世譯正法華後秦姚興更請羅什譯妙法蓮華考詳二譯定非一本防似多羅之葉什似龜玆之文余撿經藏備見二本多羅則與正法符防龜玆則共妙法允同防葉尙有所遺什文寧無其漏而防所闕者普門品偈也什所闕者藥艸諭品之半富樓及法師等二品之初提婆達多品普門品偈也什又移囑累在藥王之前二本陀羅尼並置普門之後其間異同言不能極竊見提婆達多及普門品偈先賢續出補闕流行余景仰遺風憲章成範大隋仁壽元年辛酉之歲因普曜寺沙門上行所請遂共三藏崛多笈多二法師於大興善寺重勘天竺多羅葉本富樓那及法師等二品之初勘本猶闕藥艸諭品更益其半提婆達多通入塔品陀羅尼次神力之後囑累還結其終字句差殊頗以攺正儻有披尋幸勿疑惑𨿽千萬億偈妙義難盡而二十七品本文且具所願四辧梵詞徧神州之域一乘祕教悟像運之機聊記翻譯序之云爾【開元釋教錄大藏蓋字函】

緣生經並論序【大藏華字函亦載云緣生論序】

原是一心積爲三界癡流漫逺苦樹郁髙欲討其際難測其本理極實相之門筌窮假名之域五因七果十有二分緣生之法總備於此凡則迷而起妄聖則悟以通靈下似兔浮上如象度大哉妙覺淵乎洞盡十地與雙林俱暢聞城共稻芊咸敷至若此經獨苞彼例彼所未說此乃具演攀緣爲首對治爲末總則一十一門別則百二十問其防微而密其詞約而隠經之綱目攝在玆焉並有聖者鬰楞迦附此經防作論顯發其論也徧取三乘之意不執一部之筌先立偈章後興論釋偈有三十故亦名三十論也大業二年十月南賢豆國【舊名天竺者訛也】三藏法師達摩笈多與故翻經法師彥琮在東都上林園依林邑所獲賢豆梵本譯爲隋言三年九月其功乃竟經二卷論一卷三藏師究論閒明義解沈密琮法師博通經論兼善梵文共對葉本更相扣擊一言靡違三覆逾審辭頗簡質意存允正比之昔人差無尢失眞曰法燈足稱智藏願窮後際常益世間云尒【大藏敢字函違華字函作遺】

藥師如來本願功徳經序

藥師如來本願經者致福消災之要法也曼殊以慈悲之力請說尊號如來以利物之心盛陳功業十二大願彰因行之宏逺七寶莊嚴顯果徳之純淨憶念稱名則眾苦鹹脫祈請供養則諸願皆滿至於病士求救應死更生王者攘菑轉禍爲福信是消百怪之神符除九橫之妙術矣昔宋孝武之世鹿野寺沙門慧簡已曾譯出傳世流行但以梵宋不融文辭雜糅致令轉讀之輩多生疑惑矩早學梵書恆披葉典思遇此經驗其紕繆開皇十七年初獲一本猶恐脫誤未敢卽翻至大業十一年復得二本更相讐比方爲楷定遂與三藏法師達摩笈多並大隋翻經沙門法行明則長順海馭等於東都洛水南上林園翻經館重譯此本深鑑前非方懲後失故一言出口必三覆乃書傳度幽防差無大過其年十二月八日翻勘方了仍爲一卷所願此經深義人人共解彼佛名號處處徧聞十二夜乂念佛恩而護國七千眷屬承經力以利民帝祚遐永羣生安樂式貽來世序之云爾【大藏惟字函】

釋文紀卷四十四

欽定四庫全書

釋文紀卷四十五

明梅鼎祚輯

無名氏【二此下記論並未詳作者苐以世代爲次】

【後漢晉

苻秦姚秦北涼宋

齊

後魏隋】

般舟三昧經記【後漢】

般舟三昧經光和二年十月八日天竺菩薩竺佛朔於洛陽出菩薩法防時傳言者月支菩薩支讖授與河南洛陽孟福字元士隨侍菩薩張蓮字少安筆授令後之著在建元十三年於佛寺中校定悉具足後有寫者皆得南諸佛又言建安三年嵗在戊子八月八日於昌寺校定

須眞天子經記【西晉】

須眞天子經泰始二年十一月八日於長安靑門內白馬寺中天竺菩薩曇摩羅察口授出之時傳言者安文惠帛元信手受者聶承逺張伯孫休達十二月三十日未時訖

阿維越致遮經記【晉言不退轉法輪四卷】

太康五年十月十四日菩薩沙門法護於燉煌從龜玆副使羌子侯得此梵書不退轉法輪經口敷晉言授沙門法乘使流布一切咸悉聞知【大藏此字函亦錄】

持心經後記

持心經太康七年三月十日燉煌開士竺法護在長安說出梵文授承逺

正法華經記

太康七年八月十日燉煌月支菩薩沙門法護手執梵經口宣傳出正法華經二十七品授優婆塞聶承逺張仕明張仲政共筆受竺徳成竺文盛嚴威伯續文承趙友義張子龍陳長等共勸助歡喜九月二日訖大弟子陳愼力龜玆居士帛元信共參校元年二月畢工記又言元康元年長安孫伯虎以四月十五日寫

文殊師利淨律經記

經後記雲沙門竺法防於京師遇西國寂志誦出此經經後尙有數品其人忘失輒宣現者轉之爲晉更得其本補令具足太康十年四月八日白馬寺中聶道眞對筆受勸助劉元謀傅公信侯彥長等

魔逆經記

太康十年十二月二日月支菩薩法防手執梵書口宣晉言聶道眞筆受於洛陽城西白馬寺中始出防顯元寫使功徳流布一切防福度脫

正法華經後記

永熈元年八月二十八日比丘康那律於洛陽寫正法華品竟時與淸戒界節優婆塞張季博董景劉長武長文等手執經本詣白馬寺對與法護口校古訓講出深義以九月大齋十四日於東牛寺中施檀大防講誦此經竟日盡夜無不咸歡重巳校定

如來大哀經記

元康二年三月七日燉煌菩薩支法護手執梵經經名加益乃命沙門聶承逺道眞正書晉言以其年八月二十有九日親自覆校當令大法光顯流布其有覽觀吾文者曉暢譯妙法

聖法印經記【天竺名阿遮曇摩文圖】

元康四年十二月二十五日月支菩薩沙門法護於酒泉演出此經弟子竺法首筆受令此深法普流十方大乘常住

賢劫經記

賢劫經永康元年七月二十一日月支菩薩竺法護從罽賓法門得是賢劫三昧手執口宣時竺法友從洛寄來筆受者趙文龍使其功徳福流十方普遂防恩離於罪孽見是經者次見千佛稽受道化受菩薩決致無生忍至一切法十方亦爾【大藏恃字函亦錄】

放光經記

惟昔大魏潁川朱士行以甘露五年出家學道爲沙門出塞西至於闐國寫得正品梵書梵本九十章六十萬餘言以太康三年遣弟子弗如檀晉字法饒送經梵本至洛陽住三年復至許昌二年後至陳畱界倉垣水南寺以元康二年五月十五日眾賢者共集議晉世初流行諸梵本者於闐沙門無乂羅優婆塞竺叔蘭先光陳之周明共筆受正書九十章凡二萬八千二百有二十一言時倉垣諸賢者等大小皆勸刋行乃以其年十二月二十四日寫都訖經義深奧又前後冩者參校不能善悉至太安二年十一月十五日沙門竺法寂來至倉垣水北寺求經本寫時檢取現品五部並梵本與竺叔蘭更共考校書寫永安元年四月二十訖於前後所冩校最爲差定其前所冩可更取校晉梵音訓暢義難通諸開士大學文生書冩供養諷誦讀者願畱三思恕其不逮也

普曜經記

普曜經永嘉二年太歲在戊辰五月本齊菩薩沙門法護在天水寺手執梵本口宣晉言時筆受者沙門康殊帛法炬

首楞嚴後記【東晉】

咸和三年歲在癸酉涼州刺史張天錫在州出此首楞嚴經於時有月支優婆塞支施崘手執梵本支博綜眾經於方等三昧特善其志業大乘學也出首楞嚴須賴上金光首如幻三昧時在涼州州內正聽堂湛露軒下集時譯者龜玆王子世帛延善晉梵音延博解梵文妙音兼綜受者常侍西海趙防防水令馬亦內有大維縂持三人皆是俊徳有心道徳時在坐沙門諸淨寂光等行涼州自屬辭辭防如本不加文飾飾亦如明其道文質兼惟聖有之耳

六卷泥洹記

摩竭提國巴連弗邑阿育王塔天王精舎優婆塞伽羅先見晉土道人釋法顯逺遊此土爲求法故深感其人卽爲冩此大般泥洹經如來祕藏願令此經流布晉土一切眾生悉成平等如來法身義熙十三年十月一日於謝司空石所立道場寺出此方等大般泥洹經至十四年正月一日校定盡訖禪師佛大跋陀手執梵本寶云傳譯於時座有二百五十人

文殊師利發願經記

晉元熙二年歲在庚申於揚州鬭場寺禪師新出云外國四部眾禮佛時多誦此經以發願求佛道

闗中近出尼二種壇文夏坐雜十二事並雜事共捲前中後三記【苻秦】

捲初記云太歲己卯鶉火之次十一月十一日在長安出此比丘尼大戒其月二十六日記僧純於龜玆佛陀舌彌許戒本曇摩侍傳佛念執梵慧常筆受卷中間有缺少數字後記云此土無大比丘尼戒乏斯一部共一萬言中土𨿽有五百戒比丘尼而戒是覓歷古今無有異道似聖人所制法汰道林聲鼔而正之可謂法門之棟梁也法汰去年亦令外國人出少許復不足行常涼州得五百戒一卷直戒戒復之似人之所作其義淺近未及僧純曇充拘夷國來從云慕藍寺於髙徳沙門佛圖舌彌許得此比丘尼大戒及授戒法受坐巳下至劍慕法遂令佛圖卑爲譯曇摩侍傳之乃知眞是如來所制也而不止五百數比丘戒有二百六十問侍所以言莫知其故也然以理推之二百五十及五百是舉全數耳又授比丘尼大戒文少將卽用授大比丘法而出其異也八簸賴夷無二亦當依比足之耳亦當略授十七僧迦衛屍沙一章也又授比丘尼大戒尼三師教授師更與七尼壇外問內法壇外問內法於事爲重故外國師云壇外問當言正爾上場眾僧中當問汝汝當爾答壇上問則言今眾僧中問汝也正爾令曇充還拘夷訪授比丘尼大戒定法須報以爲式也授六法文無乏也二師而巳無教授師也

捲後又記云秦建元十五年十一月五日嵗在鶉尾比

丘【闕】

丘慈髙徳沙門佛圖舌彌許得此授【闕】及二嵗戒儀從受坐至屬授諸雜事【闕】

佛圖卑爲譯慧常筆受凡此諸事是所施【闕】爲人師而不練此此無異於土牛後人也【闕】

道人竺道曼於丘慈因此異事來興燉煌道人此沙門各各所住祠或二百或三百人爲一部僧比丘尼向三百人凡有五祠各各從所使僧祠依準爲界內無共說戒法也常暮說戒說戒之日比丘尼差二人往白所依僧云今日當說戒僧卽差二人往詣比丘尼僧知人數還白大僧云比丘尼凡有若干於某祠淸淨說戒普共聞知如是三白比丘尼便自共行籌說戒如法僧事【曇充云大齊說律六十日竟尼亦寄聴若遇說戒亦寄聴戒惟不與舎羅籌耳】

七月十五日各於所止處受戒如法遣三人詣所依僧承受戒分齊耳其餘如僧法【此與尼戒違將是不知也】比丘尼當三受戒五百戒比丘尼滿十二嵗乃中爲師初受十戒時索二女師當使持律沙門授戒乃付女師令教道之次受二百五十戒年滿二十直使女三師授之耳威儀俯仰如男子受戒法無異也【彌離尼受六法無三師沙彌亦無三師二師而巳耳六法云缺

十謬傳之】受戒後周一年無誤失乃得受【闕】

受戒時三師七僧如中受時直使前【闕】

百

五十事合前爲五百耳直授之不【闕】

儀委曲也戒文如男子戒耳事事如之

八犍度阿毗曇根犍度後別記

斯經序曰其人忘因緣一品故闕文焉近自罽賓沙門曇摩卑闇之來經蜜川僧伽禘婆譯出此品八犍度文具也而卑云八犍度是體耳別有六足可自百萬言卑誦二足今無譯可出慨恨良深秦建元十五年正月十九日於揚州瓦官佛圖記

僧伽羅剎集經後記

大秦建元二十年十一月三十日罽賓比丘僧伽跋澄於長安石羊寺口誦此經及毗婆沙佛圖羅剎翻譯秦言未精沙門釋道安朝賢趙文業研覈理趣每存妙盡遂至畱連至二十一年二月九日方訖且婆須蜜經及曇摩難提口誦增一阿含並幻网經使佛念爲譯人念乃學通內外才辯多奇常疑西域言質謂此土好華每存瑩飾文句減其繁長安公趙郎之所深疾窮校考定務存典骨旣方俗不同許其五失梵本出【闕】外毫不

可差五失如安公大品序所載余【闕】

此卷後使知釋趙爲法之至

菩薩波羅提木義後記【姚秦】

夫【闕】

無始萬行始於戒信之兆是故天竺【闕】

法師心首持誦什言此戒出梵网經中而什【闕】

翫大方齊異學於迦夷淳風東扇故始三年秦王道契百王之業奉心大法於逍遙觀中三千學士與什參定大小乘經五十餘部惟菩薩十戒四十八輕最後誦出時融影三百人等一時受行修菩薩道豈惟當時之益乃有累劫之津也故慧融書三千部流通於後代持誦相授屬諸後學好道之君子願末劫不絕共見千佛龍華同坐

大智論記

究摩羅耆婆法師以秦始三年嵗在辛丑十二月二十日至長安四年夏於逍遙園中西門閣上爲姚天王出釋論七年十二月二十七日乃訖其中兼出經本禪經戒律百論禪法要解向五十萬言並此釋論一百五十萬言論初品三十四卷解釋一品是全論其本二品巳下法師略之取其要足以開釋文意而巳不復備其廣釋得此百卷若盡出之將十倍於此

成實論記

大【闕】

嵗次豕韋九月八日尙書令姚顯請

【闕】

九月十五日訖外國法師拘摩羅耆【闕】

自傳譯曇晷筆受

大湼槃經記【北涼】

此大湼槃經初十卷有五品其梵本是東方道人智猛從天竺將來暫憩髙昌有天竺沙門曇無讖廣學博見道俗兼綜遊方觀化先在燉煌河西王宿植洪業素心防契契應王公躬統士眾西定燉煌防遇其人神解悟識請迎詣州安止內苑遣使髙昌取此梵本命讖譯出此經初分惟有五品次六品巳後其本久在燉煌讖因出經下際知部黨不足訪慕餘殘有梵道人應期送到此經梵本都二萬五千偈後來梵本想亦近具足但頃來國家殷猥未暇更譯遂少停滯諸可流布者經中大意宗塗悉舉無所少也今現巳有十三品作四十卷爲經文句執筆者一承經師口所譯不加華飾其經初後所演佛性廣略之聞耳無相違也每自惟省𨿽復西垂深幸此遇遇此大典開解常滯非言所盡以諸家譯經之致大不允其防歸疑謬後人是故竊不自辭輒作徒

勞之舉冀少有補益【闕】

尋前後略舉初五品爲私記余致準【闕】

優婆塞戒經記

太嵗【闕】

月二十三日河西王世子撫軍將軍錄尙書事大沮渠興國與諸優婆塞等五百餘人共於都城之內請天竺法師曇摩讖譯此在家菩薩戒至秋七月二十三日都訖秦沙門道養筆受願此功徳令國祚無窮將來之世值遇彌勒初聞悟解逮無生忍十方有識咸同斯誓

二十卷泥洹記【出智猛遊外國傳】

智猛傳云毗耶離國有大小乘學不同帝利城次華氏邑有婆羅門氏族甚多其稟性敏悟歸心大乘博覽眾典無不通達家有銀塔縱廣八尺髙三丈四龕銀像髙三尺餘多有大乘經種種供養婆羅門問猛言從何來答言秦地來又問秦地有大乘學不卽答皆大乘學其乃驚愕雅嘆云希有將非菩薩往化耶智猛卽就其家得泥洹梵本還於涼州出得二十卷

禪要祕密治病經記

河西王從弟大沮渠安陽侯於於闐國衢摩帝太寺從天竺【闕】

乘沙門佛陀斯其人天才特拔諸國獨

【闕】

兼明禪法內外綜博無籍不練故世【闕】

沮渠親面稟受憶誦無滯以宋孝【闕】

日於竹園精舎書出此經至其月二十【闕】爲濬越【大藏善字函亦錄】

華嚴經記【宋】

華嚴經梵本凡十萬偈昔道人支法領從於闐國得此三萬六千偈以晉義熙十四年嵗次鶉火三月十日於揚州司空謝石所立道場寺請天竺禪師佛度跋陀羅手執梵文譯梵爲晉沙門釋法業親從筆受時吳郡內史孟顗右衞將軍禇叔度爲檀越至元熙二年六月十日出訖凡再校梵本至大宋永初二年辛丑之嵗十二月二十八日校畢【大藏垂字函亦錄】

摩得勒伽記

宋元嘉十二年歲在乙亥揚州聚落丹陽郡秣陵縣平樂寺三藏與弟子共出此律從正月起至九月二十二日艸成二十五日寫畢白衣優婆塞張道孫敬信執寫

八吉祥記

八吉祥經宋元嘉二十九年太嵗壬辰正月三日天竺國大【闕】

釋求跋陀羅於荊州城內譯出此經【闕】使持節侍中都督荊湘雍益梁寧南【闕】

事司空荊州刺史領南蠻校尉南譙【闕】爲檀越

善見律毗婆沙記【南齊】

齊永明【闕】歲次實沈三月十日禪林比丘尼淨秀聞僧伽跋陀羅法師於廣州共僧禕法師譯出梵本善見毗婆沙律一部十八卷京師未有渴仰欲見僧伽跋陀羅其年五月還南憑上冩來以十一年歲次大梁四月十日得律還都頂禮執讀敬寫流布仰惟世尊泥洹巳來年載至七月十五日受歲竟於眾前謹下一防年年如此感慕心悲不覺流淚

百句譬諭經記

永明十年九月十日中天竺法師求那毗地出修多羅藏十二部經中抄出譬諭聚爲一部凡一百事天竺僧伽斯法師集行大乘爲新學者撰說此經

道行經後記【後魏】

光和二年十月八日河南洛陽孟元士口授天竺菩薩竺佛朔時傳言譯者月支菩薩支謙時侍者南陽張少安南海子碧勸助者孫和周提立正光二年九月十五【闕】

城西菩薩寺中沙門佛大寫之【並出三藏經集】

善住意天子所問經翻譯記【下並翻譯後魏】

夫【闕】

是依季行於此非賢豈伏三藏法師

毗【闕】

烏萇剎利王種幼履慈蹤長躡悲迹攝化【闕】

惡導善常爲眾生不請之友執此法燈照彼昬暗魏皇都鄴崇福以資興和二年歲次實沈佛法加持出此經典名善住意天子所問建午閏月朔次丁丑戊寅建功乙巳畢功助譯弟子瞿曇流支對譯沙門曇林之筆庶俟存道敬法之賢如實印記示令不惑耳【大藏裳字函】

序回諍論翻譯記

回諍論者龍樹菩薩之所作也數舒盧迦三十二字此論正本凡有六百大魏都鄴興和三年歲次大梁建辰之月朔次癸酉辛卯之日烏萇國人剎利王種三藏法師毗目智仙共天竺國婆羅門人瞿曇流支在鄴城內金華寺譯時日所費二十餘功大數凡有一萬一千九十八字對譯沙門曇林之筆驃騎大將軍開府儀同三司禦史中尉勃海髙仲密啟請供養具記時事以彰以聞令樂法者若見若聞同崇翻譯矣【大藏華字函】

轉法輪經優波提舎翻譯之記

轉【闕】

優波提舎義門之名天親菩薩之

【闕】

防陳如等義行此方必主其人魏驃騎大將軍開府儀同三司禦史中尉勃海髙仲密善求【闕】

眞揀僞故請法師毗目智仙並其弟子瞿曇流支於鄴城內在金華寺出此義門優波提舎興和三年歲次大梁建酉之月朔次庚子十一日譯三千九百四十二言沙門曇林對譯錄記【大藏次字函】

三具足經優婆提舎翻譯記

施戒聞三備攝眾行是以如來說名具足法門深防淺識未窺天親菩薩慈心開示惟顯經義弗釋章句是故名爲優婆提舎昔出中國今現魏都三藏法師毗目智仙婆羅門人瞿曇流支愛敬法人沙門曇林於鄴城內在金華寺興和三年歲次辛酉月建在戌朔次庚午十三日譯千百十言驃騎大將軍開府儀同三司禦史中尉勃海髙仲密啟請供養守防流通【大藏造字函】

寶髻經四法優波提舎翻譯記

寶髻經者是大集中之一集也其宗四法深奧密天親菩薩【闕】其門是故名爲優波提舎聖自在力行之

【闕】

防出於此今興和三年歲次辛酉【闕】烏萇國人剎利王種三藏法師毗目智仙

共天竺國婆羅門人瞿曇流支護法大士魏驃騎大將軍開府儀同三司禦史中尉勃海髙仲密愛法【闕】沙門曇林道俗相假於鄴城內金華寺譯四千九百九十七字【大藏弗字函】

毗耶娑問經翻譯記

菩薩方便攝化眾生必以大悲引邪從正毗耶娑仙卽其人也爲導羣迷令識因果將諸異見至如來所歸命諮啟聽聞正法因其請說卽以名經故因此部毗耶娑問魏尙書令儀同髙公湣諸錯習示其歸則簡集能人善辭義者在宅上面出此經典求正法人沙門曇林婆羅門名瞿曇流支興和四年歲次壬戌月建在申朔次乙丑畢功凡有一萬四千四百五十七字【大藏推字函】

金色王經翻譯記

釋迦如來本生無量且於一時作金色王檀行因緣自致成佛說施法門引彼爲證因名此經爲金色王魏尙書令儀同髙公惇捨之心往齊金色爲開此門普示一【闕】

上面出斯妙典沙門曇林瞿曇流支興【闕】

戌月建在酉朔次乙未癸丑日譯【闕】

一十四字【大藏忘字函】

第一義法勝經翻譯記

夫【闕】

善根湼槃經云供佛二恆魏尙書令儀同髙公重法心成生上財想博采梵文廣崇翻譯且第一義法勝經者諸法門中此其髓也公意慇誠感之題額沙門曇林瞿曇流支興和四年歲次壬戌九月一日甲子換文始末四功質義乃定五千五百七十六字【大藏貞字函】

不必定入定入印經翻譯記

出世智道亦名爲印此經印義或然不然私情有指未許官用何者私情今且當向發心修行證防名入所乘彊劣有定不定聖說定入說不定入言義如是決定名印說如是故名如是經其門要密通必有寄魏尙書令儀同髙公深知佛法出自中天翻爲此典萬未有一采揀集人在第更譯沙門曇林瞿曇流支興和四年歲次降婁月建在戌朔次甲子壬午之日出此如左九千一百九十三字【大藏法字函】

順中論翻譯記

諸國語【闕】

音正彼言伽夷離淳此雲龍勝名

人言龍樹者片合一箱未是全當【闕】

師依大般若而造中論眾典於義【闕】

師名阿僧佉解未解處別爲此部魏【闕】

公延國上賓瞿曇流支在第供養正通佛【闕】

曇林出斯義論武定元年嵗次癸亥八月十日丙寅

揮辭凡有一萬三千七百二十七字【大藏移字函】

正誣論【明集載牟子理惑論後案稱石崇周嵩則晉以下人撰也】

有異人者誣佛曰尹文子有神通者湣彼西戎西戎父子聚麀貪婪忍害昧利無恥侵害不厭屠裂羣生不可遜讓厲不可談議諭故具諸事云云又令得道弟子變化云云又禁其殺生斷其防姻使無子孫伐戎之術孰良於此云云正曰誣者旣云無佛復云文子有神通復云有得道弟子能變化恢廓盡神妙之理此眞有胸無心之語也夫尹文子卽老子弟子也老子卽佛弟子也故其經云聞道竺幹有古先生善入泥洹不始不終永存綿綿竺幹者天竺也泥洹者梵語晉言無爲也若佛不先老子何得稱先生老子不先尹文何故請道徳之經耶以此推之佛故文子之祖宗【闕】

元始也安有

弟子神化而師不能乎且【闕】

以道蒞之逺

人不服則綏以文徳不【闕】

以除暴止戈

拯濟羣生行小殺以【闕】

秋之世諸侯徵

伐動仗正順敵國【闕】

彰其過總義兵以臨罪人不以闇昧而行【闕】

服則柔而撫之不茍淫刑極武勝則以喪禮居之殺則以悲哀泣之是以深貶誘執大杜絕滅之原若懷惡而討不義假道以成其暴皆經傳變文譏貶累見故防宋之盟抑楚而先晉者疾衷甲之詐以崇咀信之美也夫敵之怨惠不及後嗣惡止其身四重罪不濫此百王之明制經國之令典也至於季末之將佳兵之徒患道薄徳衰始任詐力競以譎詭之計濟殘賊之心野戰則肆鋒極殺屠城則盡坑無遺故白起刎首於杜郵董卓屠身於宮門君子知其必亡舉世哀其灰戮兵之也遂至於此此爲可痛心而長嘆者矣何有聖人而欲大縱陰毒翦絕黎元者哉且十室容賢而況萬里之廣重華生於東夷文王出乎西羌聖哲所興豈有常地或發音於此黙化於彼形教萬方而理運不差原夫佛之所以夷迹於中嶽而曜奇於西域者蓋有至趣不可得而縷陳矣豈【闕】

疾敵之彊

而其欲覆滅使無孑遺哉此【闕】

不蠲良淑

縱火中原蘭蕕俱焚桀紂【闕】

縱令異國

信多惡逆以暴易暴又【闕】

此爲辭適足

肆謗言愚豎豈允【闕】

難乎

又誣云【闕】

欺之天有三十二重云云又妄牽樓炭經云諸天之宮廣長二十四萬裏面開百門門廣萬里云云正曰佛經說天地境界髙下階級悉條貫部分敍而有章而誣者或附著生長枉造僞說或顚倒淆亂不得要實何有二十四萬里之地而容四百萬里之門乎以一事覆之足明其錯謬者多矣臧獲牧豎猶將知其不然況有識乎欲以見博秖露其愚焉

又誣云佛亦周徧五道備犯眾過行凶惡猶得佛此非怖爲惡者之法也又計生民善者少而惡者多惡人輒死輒充六畜爾則開辟至今足爲久矣今畜宜居十分之九而人種巳應希矣正曰誠如所言佛亦曾爲惡耳今所以得佛者攺惡從善故也若長惡不悛迷而後遂往則長夜受苦輪轉五道而無解脫之由矣今以其能掘眾惡之栽滅三毒之燼修五戒之善盡十徳【闕】之累劫倦而不巳曉了本際暢三世空【闕】

虛外無爲之場耳計天下蜫虫之數【闕】

在九州之內若毫末之在馬體【闕】

故

天地之性以人爲貴榮期所以【闕】

貴賤之分明也今更不復自賴於人類不【闕】

畜生以芻水爲甘膳以羈絡爲非讁安則爲之無所多難也

又誣云有無靈下經無靈下經妖怪之書耳非三墳五典訓誥之言也通才達儒所未究覽也三曾五祖之言又似解奏之文此殆不詰而虛妄自露矣今且聊復應之凡俗人常謂人死則滅無靈無鬼然則無靈則無天曹無鬼則無所收也若子孫奉佛而乃追譴祖先祖先或是賢人君子平生之時未必與子孫同事而天曹便收伐之令顏冉之尸羅枉戮之痛仁慈祖考加虐毒於貴體此豈聰明正直之神乎若其非也則狐貉魍魎淫厲之鬼何能反制仁賢之靈而困禁戒之人乎以此爲誣鄙醜盡矣

又誣云道人聚斂百姓大搆寺塔華飾奢侈糜費而無益云云正曰夫教有深淺適時應物悉巳備於首論矣請復申之夫恭儉之心莫過堯舜而山龍華虫黼黻絺繡左傳曰錫鸞和鈴昭其聲也三辰旂旗昭其明也五色比象昭其物也故王者之居必金門玉陛【闕】

乎凡庶令貴賤有章也夫人情從【闕】

鼓鼙之音覩羽麾之象則思將師之臣【闕】

聲觀庠序之儀則思朝廷之臣遷地易觀【闕】

俱變令悠悠之徒見形而不及道者莫不貴嵩髙而忽仄陋是以諸奉佛者仰慕遺迹思存髣髴故銘列圖像致其防肅割捐珍玩以增崇靈廟故上士遊之則忘其蹄筌取諸逺味下士遊之則美其華藻玩其炳蔚先悅其耳目漸率以義方三塗汲引莫有遺逸猶器之取水隨量多少惟穿底無當乃不受耳

又專誣以禍福爲佛所作可謂元不解矣聊復釋之夫吉凶之與善惡猶善惡之乘形聲自然而然不得相免也行之由巳而理應耳佛與周孔但共明忠孝信順從之者吉背之者凶示其渡水之方則使資舟艥不能令步涉而得濟也其誨人之法救厄死之術亦猶神農唱粒食以充饑虛黃帝垂衣裳以禦寒暑若閉口而望飽裸袒以求溫不能彊與之也夫扁鵲之所以稱良醫者以其應疾投藥不失其宜耳不責其令【闕】

民也且扁鵲有云吾能令當生者不死非能令當死者必生也若夫爲子則不孝爲臣則不忠【闕】

而不悟

進良藥而不禦而受禍臨死【闕】

深恨良醫非徒東走其勢投穽矣

又誣云【闕】

在京洛者多矣而未曾聞能令主上延年益壽上不能調和陰陽使年丰民富消菑卻疫克靜禍亂雲云下不能休糧絕粒呼吸淸醇扶命度厄長生久視云云正曰不然莊周有云達命之情者不務命之所無柰何審期分之不可遷也若令性命可以智徳求之者則武周二子足令文父致千齡矣顏子死則稱天喪予惜之至也無以延之耳且陰陽數度期運所當百六之極有時而臻故堯有淊天之洪湯有赤地之菑涿鹿有漂櫓之血阪泉有橫野之屍何不坐而消之救其未然邪且夫熊經鳥曳導引吐納輟黍稷而禦英蘂吸風露以代餱糧俟此而壽有待之倫也斯則有時可夭不能無窮者也沙門之視松喬若未孩之兒耳方將抗志於二儀之表延祚於不死之鄕豈能屑心營近與涓彭爭長哉難者茍欲騁飾非之辯立距諌之彊言無節奏義無宮商嗟夫北裏【闕】

惡緑之奪黃也其餘噪

之音曾無紀綱【闕】

之章【闕】

者合兵於徐州刺史陶謙謙使之

【闕】

遂斷盜官以自利入大起佛寺【闕】酒食云云後爲劉繇所攻見殺云云正曰【闕】

待繩約而自縛也夫佛教率以慈仁不殺忠信不

愆廉貞不盜爲首老子云兵者不祥之器邇者凶而融阻兵安忍結附寇逆犯殺一也受人使命取不報主犯欺二也斷割官物以自利入犯盜三也佛經云不以酒爲惠施而融縱之犯酒四也諸戒盡犯則動之死地矣譬猶吏人解印脫冠而橫道肆暴五尺之童皆能制之矣笮氏不得其死適足助明爲惡之獲殃耳

又誣云石崇奉佛亦至而不免族誅云云正曰石崇之爲人余所悉也防盈耽酒放僭無度多藏厚斂不卹惸獨論才則有一割之利計徳則盡無取焉𨿽托名事佛而了無禁戒卽如世人貌淸心穢色厲內荏口詠禹湯而行偶桀紂自貽伊禍又誰之咎乎

又誣云周仲智奉佛亦精進而竟復不蒙其福云云正曰尋斯言似乎幸人之葘非通言也仲智𨿽有好道之意【闕】

受戒爲弟子也論其率情亮直具涉防【闕】

有彊梁之累未合道家嬰兒之防【闕】

喪敗理耳縱如難者之言精【闕】

何異顏項夙夭夷叔餒死比干盡忠而有剖心

之禍申生篤孝而致雉經之痛若此之比不可勝計孔子云仁者壽義者昌而復或有不免固知宿命之證至矣信矣

又誣云事佛之家樂死惡生屬纊待絕之日皆以爲福祿之來無復哀慼之容云云正曰難者得無隠心而居物不然何言之逆乎夫佛經自謂得道者能同彼我渾齊修短涉生死之變泯然無槪步禍福之地而夷心不坦樂天知命安時處順耳其末體之者哀死愼終之心乃所以增其篤也故有大悲宏誓之【以下缺】

釋文紀卷四十五

