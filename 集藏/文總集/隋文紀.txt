

欽定四庫全書

集部八

隋文紀

總集類

提要

【臣】等謹案隋文紀八卷明梅鼎祚編隋氏混一南北凡齊周之故老梁陳之舊臣咸薈稡一朝成文章之總滙而人沿舊習風尙各殊故著作之林不名一格四十餘載竟不能自爲體裁又世傳小說唐代爲多而仁壽大業去唐最近遺篇瑣語眞贗相參不能無所附會故鼎祚所錄此集又最糅雜其中如隋遺錄開河記迷樓記海山記大業拾遺記皆出依托而王度古鏡記尢爲迂怪不經搜神異苑之末流暌車夷堅之先路豈可登之總集自穢其書又如甲秀堂帖載煬帝跋曹子建墨迹唐以來收藏賞鑑皆所未聞詞防凡庸顯出近代而一槪闌入未免失於鑑裁至於唐髙祖太宗褚亮李靖陳叔達溫大雅魏徵諸人不系於隋無煩擬議乃以其文作於隋末遂爾兼收而李徳林代靜帝之詔作於周時顏之推請考樂之奏上於梁代前則文隨人編後則人隨文列揆以斷限厥例安居若文帝復姓令之誤采史文李徳林之修定五禮詔題爲文帝祖君彥移郡縣書與袁子幹書魏徵與郇王慶書皆題爲李宻孔徳昭遺秦王書題爲竇建徳以及罪蜀王秀文已見一卷復見二卷戴逵皇太子箴已見五卷復見七卷又諸集之通病在所不論矣八卷之末載梁神洊等十二人蓋鼎祚文紀以此集爲終神洊等時代未詳故統附於此合觀所錄𨿽抵牾罅漏捲捲有之然上起古初下窮八代旁搜博采薈合成編使唐以前之文章源委相承粲然可考斯實萟苑之大觀其功亦不爲過掩矣鼎祚尙編有釋文紀裒集唐以前禪觀之文較明集明續集尢爲賅博別著錄子部釋家類中玆不列焉乾隆四十五年四月恭校上

總纂官【臣】紀昀【臣】陸錫熊【臣】孫士毅

總校

官【臣】陸費

墀

欽定四庫全書

隋文紀卷一

明梅鼎祚編文帝【姓楊名堅農華陰人父忠仕西魏有功賜姓普六茹氏入周封隋國公帝襲爵復姓楊爲天丞相進封隋王篡周國號隋都長安在位二十四年仁壽四年七月爲太子廣所弒廟曰髙祖】

與源雄書【髙祖爲丞相尉遲回作亂時雄檢校徐州緦管家累相州迥潛以書誘之雄卒不顧髙祖遺雄書雄遣擊迥將畢義緒席毗悉平之】

公妻子在鄴城𨿽言離隔賊徒翦滅聚防非難今日已後不過數旬之別遲能開慰無以累懷徐部大蕃東南襟帶密邇吳寇特須安撫借公英略委以邊謀善建功名用副朝委也

與賀婁子幹手書【子幹爲秦州刺史尉遲迥作亂子幹與字文述等擊破之髙祖大恱與之手書】

逆賊尉迥敢遣蟻眾作寇懷州公受命誅討應機蕩滌聞以嗟贊不易可言丈夫富貴之秋正在今日善建功名以副朝望也

復姓令【周大定元年帝時爲相國進封隋王】

以前賜姓皆復其舊

前代品爵依舊詔【開皇元年】

自古帝王受終革代建侯錫爵多與運遷朕應籙受圖君臨海內載懷沿革事有不同然則前帝後王俱在兼濟立功立事爵賞仍行茍利於時其致一揆何謂物我之異無計今古之殊其前代品爵悉可依舊

議衮冕服色詔【元年】

宣尼制法云行夏之時乘殷之輅奕葉共遵理無可革然三代所尙眾論多端或以爲所建之時或以爲所感之瑞或當其行色因以従之今𨿽夏數得天歷代通用漢尙於赤魏尙於黃驪馬牲已弗相踵明不可攺建寅嵗首常服於黑朕初受天命赤雀來儀兼姬周已還於玆六代三正回復五徳相生總以言之並宜火色垂衣已降損益可知尙色𨿽殊常兼前代其郊丘廟社可依衮冕之儀朝會衣裳宜盡用赤昔丹烏木運姬有大白之旂黃星土徳曹乘黒首之馬在祀與戎其尙恆異今之戎服皆可尙黃在外常所著者通用雜色祭祀之服須合禮經宜集通儒更可詳議

太子庶子攝太常少卿裴正奏

竊見後周制冕加爲十二旣與前禮數乃不同而色應五行又非典故謹案三代之冠其名各別六等之冕承用區分璪玉五采隨班異飾都無迎气變色之文惟月令者起於秦代乃有靑旂赤玉白駱黑衣與四時而色變全不言於弁冕五時冕色禮旣無文稽於正典難以經證且後魏已來制度咸闕天興之嵗艸創繕修所造車服多參胡制故魏收論之稱爲違古是也周氏因襲將爲故事大象承統咸取用之輿輦衣冠甚多迂怪今皇隋革命憲章前代其魏周輦輅不合制者已敕有司盡令除廢然衣冠禮器尙且兼行乃有立夏衮衣以赤爲質迎秋平冕用白成形旣越典章須革其謬謹案續漢書禮儀志云立春之日京都皆著靑衣秋夏悉如其色逮於魏晉迎气五郊行禮之人皆同此制考尋故事惟幘從衣色今請冠及冕並用惟應著幘者任依漢晉

更定新律詔【元年詔尙書左僕射髙熲等更定新律奏上頒行】

帝王作法防革不同取適於時故有損益夫絞以制斃斬則殊刑除惡之體於斯已極梟首轘身義無所取不益懲肅之理徒表安忍之懷鞭之爲用殘剝膚體徹骨侵肌酷均臠切𨿽云逺古之式事乖仁者之刑梟轘及鞭並令去也貴礪帶之書不當徒罰廣軒冕之蔭防及諸親流役六年攺爲五載刑徒五嵗變從三祀其餘以輕代重化死爲生條目甚多備於簡策宜班諸海內爲時軌範雜格嚴科並宜除削先施法令欲人無犯之心國有常刑誅而不怒之義措而不用庶或非逺萬方百辟知吾此懷

建都邑詔【二年六月】

朕只奉上君臨萬國屬生人之敝處前代之宮常以爲作之者勞居之者逸攺創之事心未遑也而王公大臣陳謀獻策咸云羲農以降至於姬劉有當代而屢遷無革命而不徙曹馬之後時見因循乃末代之宴安非往聖之宏義此城從漢雕殘日久屢爲戰場舊經喪亂今之宮室事近權宜又非謀筮従瞻星揆日不足建皇王之邑合大眾所聚論變通之數具幽顯之情同心固請詞情深切然則京師百官之府四海歸向非朕一人之所獨有茍利於物其可違乎且殷之五遷恐人盡死是則以吉凶之土制長短之命謀新去故如農望秋𨿽暫劬勞其究安宅今區宇寧一陰陽順序安安以遷勿懷胥怨龍首山川原秀麗卉物滋阜卜食相土宜建都邑定鼎之基永固無窮之業在斯公私府宅規模逺近營構資費隨事條奏【代北史並作世死作怨望作與條奏作修葺】

範臺玫假湘州刺史詔【三年七月】

行仁蹈義名教所先厲俗惇風宜見褒奬往者山東河表經此妖亂孤城逺守多不自全濟陰太守杜猷身陷賊徒命懸寇手郡省事範臺玫傾產營防免其戮辱眷言誠節實有可嘉宜超恆賞用明沮勸臺玫可大都督假湘州刺史

發使巡省風俗詔【三年】

朕君臨區宇深思治術欲使生人從化以徳代刑求艸萊之善旌閭裏之行民間情僞咸欲備聞已詔使人所在賑卹揚鑣分路將徧四海必令爲朕耳目如有文武才用未爲時知宜以禮發遣朕將銓擢其有志節髙妙越等超倫亦仰使人就加旌異令一行一善奬勸於人逺近官司遐邇風俗巨細必紀還日奏聞庶使不出戶庭坐知萬里

施用新曆詔【四年二月華州刺史張賓與儀同劉暉等議造新曆奏上下詔】

張賔等存心算數通洽古今每有陳聞多所啟沃畢功表奏具已披覽使後月復育不出前晦之宵前月之餘罕畱後朔之旦減朓就朒懸殊舊準月行表裏厥途乃異日交弗食由循陽道驗時轉算不越纖豪逖聴前修斯祕未啟有一於此實爲精密宜頒天下依法施用

開漕渠詔【四年】

京邑所居五方輻輳重闗四塞水陸艱難大河之流波瀾東注百川海瀆萬里交通𨿽三門之下或有危慮若發自小平陸運至陜還従河水入於渭川兼及上流控引汾晉舟車來去爲益殊廣而渭川水力大小無常流淺沙深卽成阻閡計其途路數百而已動移气序不能往復泛舟之役人亦勞止朕君臨區宇興利除害公私之獘情實湣之故東發潼闗西引渭水因借人力開通漕渠量事計功易可成就已令工匠巡歷渠道觀地理之宜審終久之義一得開鑿萬代無毀可使官及私家方舟巨舫晨昏漕運防溯不停旬日之功堪省億萬誠知時當炎暑動致疲勤然不有暫勞安能永逸宣告人庶知朕意焉

廢律官詔【五年先置律博士弟子員有律生舞文陷侍官反坐者帝聞下詔】

人命之重懸在律文刋定科條俾令易曉分官命職恆選循吏小大之獄理無疑舛而因襲往代別置律官報判之人推其爲首殺生之柄常委小人刑罰所以未淸威福所以妄作爲政之失莫大於斯其大理律博士尙書刑部曹明法州縣律生並可停廢

伐陳詔【八年】

昔有苗不賔唐堯薄伐孫皓僭虐晉武行誅有陳竊據江表逆天暴物朕初受命陳頊尙存思欲教之以道不以龔行爲令往來修睦望其遷善時日無幾舋惡巳聞厚納叛亡侵犯城戍勾吳閩越肆厥殘忍於時王師大舉將一車書陳頊反地收兵深懷震懼責躬請約俄而致殞矜其喪禍仍詔班師叔寶承風因求繼好載佇克念共惇行李每見珪璪入朝輶軒出使何嘗不殷勤曉諭戒以惟新而狼子之心出而彌野威侮五行怠棄三正誅翦骨肉夷滅才良據手掌之地恣溪壑之險劫奪閭閻資產俱竭驅防內外勞役弗已徵責女子擅造宮室日增月益止足無期帷薄嬪嬙有逾萬數寶衣玉食窮奢極侈淫聲樂飲俾書作夜斬直言之客滅無罪之家剖人之肝分人之血欺天造惡祭鬼求恩歌儛衢路酣醉宮閫盛粉黛而執干戈曳羅綺而呼警蹕躍馬振防從旦至昏無所經營馳走不息負甲持仗隨逐徒行追而不及卽加罪譴自古昏亂罕或能比介士武夫饑寒力役筋髓罄於土木性命俟於溝渠君子潛逃小人得志家家隠殺戮各各任聚斂天災地孽物怪人妖衣冠鉗口道路以目傾心翹足誓告於我日月以冀文奏相尋重以背徳違言搖蕩疆場巴峽之下海澨已西江北江南爲鬼爲死隴窮發掘之酷生居極攘敓之苦抄掠人畜斷截樵蘇市井不立農事廢寢歷陽廣陵窺覦相繼或謀圖城邑或刼剝吏人晝伏夜逰鼠竄狗盜彼則羸兵敝卒來必就擒此則重門設險有勞藩捍天之所覆無非朕臣每闗聴覽有懷傷惻有梁之國我南藩也其君入朝潛相招誘不顧朕恩士女深迫脇之悲城府致空虛之嘆非直朕居人上懷此無忘旣而百辟屢以爲言兆庶不堪其請豈容對而不誅忍而不救近日秋始謀欲弔人益部樓船盡令東騖便有神龍數十騰躍江流引伐罪之師向金陵之路船住則龍止船行則龍去四日之內三軍皆覩豈非蒼旻愛人幽明展事降神先路協贊軍威以上天之靈助戡定之力便可出師授律應機誅殄在斯舉也永淸吳越其將士糧仗水陸資須期防進止一準別敕

平陳后詔【九年四月】

往以吳越之野羣黎塗炭干戈方用積習未寧今率土大同含生遂性太平之法方可流行凡我臣僚澡身浴徳開通耳目宜從玆始喪亂已來緬將十載君無君徳臣失臣道父有不慈子有不孝兄弟之情或薄夫婦之義或違長幼失序尊卑錯亂朕爲帝王志存愛養時有臻道不敢寧息內外職位遐邇黎人家家自修人人克念使不軌不法蕩然俱盡兵可立威不可不戢刑可助化不可專行禁衛九重之餘鎭守四方之外戎旅軍器皆宜停罷伐路旣夷羣方無事武力之子皆可學文人間甲仗悉皆除毀有功之臣降情文藝家門子侄各守一經今海內翕然髙山仰止京邑庠序爰及州縣生徒受業升進於朝未有灼然明經髙第此則敎訓不篤考課未精明勒所由隆玆儒訓官府従宦丘園素士心迹相表寛爲念勿爲局促乖我皇猷朕君臨區宇於玆九載開直言之路披不諱之心形於顏色勞於興寢自頃逞藝論功昌言乃眾推誠切諫其事甚疎公卿士庶非所望也各啟至誠匡玆不逮見善必進有才必舉無或噤嘿退有後言頒告天下咸悉此意

禁請登封詔【九年六月羣臣以平陳咸請封禪不許】

豈可命一將軍除一小國遐邇注意便謂太平以薄徳而封名山用虛言而幹上帝非朕攸聞而今以後言及封禪宜卽禁絕

議樂詔【九年】

朕祗承天命淸蕩萬方百王衰敝之後兆庶澆浮之日聖人遺訓掃地俱盡制禮作樂今也其時朕情存古樂深思雅道鄭衛淫聲魚龍雜戲樂府之內盡以除之今欲更調律呂攺張琴瑟且妙術精防非因敎習工人代掌止傳糟粕不足達神明之徳論天地之和區域之間奇才異藝天知神授何代無哉蓋晦迹於非時俟昌言於所好宜可搜訪速以奏聞庶覩一藝之能共就九成之業

罷神置軍府詔【十年五月】

魏末喪亂防縣分役車嵗動未遑休息兵士軍人權置坊府南徵北伐居處無定家無完堵地罕包桑恆爲流寓之人竟無鄕裏之號朕甚湣之凡是軍人可悉屬州縣墾田籍帳一與民同軍府統領宜依舊式罷山東河南及北方緣邊之地新置軍府【一與民同北史作一同編戶】

減租詔【十二年】

旣富而敎方知防恥寧積於人無藏府庫河北河東今年田租三分減一兵減半功調全免

施用新樂詔【十四年四月】

在昔聖人作樂崇徳移風易俗於斯爲大自晉氏播遷兵戈不息雅樂流散年代已多四方未一無由辧正賴上天鑑臨明神降福拯玆塗炭安息蒼生天下大同歸於治理遺文舊物皆爲國有比命所司總令研究正樂雅聲詳考已訖宜卽施用見行者停人間音樂流僻日久棄其舊體競造繁聲浮宕不歸遂以成俗宜加禁約務存其本【所司北史作有司詳考作詳定】

修三國祀詔【十四年閏十月】

齊梁陳往皆創業一方綿歷年代旣宗祀廢絕祭奠無主興言矜念良以愴然莒國公蕭琮及髙仁英陳叔寶等宜令以時修其祭祀所須器物有司給之

義倉詔【十五年】

本置義倉止防水旱百姓之徒不思久計輕爾費損於後乏絕又北境諸州異於余處云夏長靈鹽蘭丰鄯涼甘等州所有義倉雜種並納本州若人有旱儉少糧先給雜種及逺年粟

職官決罪詔【十七年】

分職設官共理時務班位髙下各有等差若所在官人不相敬憚多自寛縦事難克舉諸有殿失𨿽備科條或據律乃輕論情則重不卽決罪無以懲肅其諸司論屬官若有愆犯聴於律外斟酌決杖

省廟樂詔【十七年十月】

昔五帝異樂三王殊禮皆隨事而有損益因情而立節文仰惟祭享宗廟瞻敬如在罔極之感情深玆日而禮畢升路鼓吹髮音還入宮門金石振響斯則哀樂同日心事相違情所不安理實未允宜攺玆往式用禮敎自今以後享廟日不須備鼓吹殿庭勿設樂懸在廟內及諸祭依舊其王公已下祭私廟日不得作音樂

李穆等世祿詔【十七年】

周曆告終羣凶作亂舋起蕃服毒被生人朕受命上廓淸區宇聖靈垂祐文武同心申明公穆鄖襄公孝寛廣平王雄蔣國公睿楚國公勣齊國公熲越國公素魯國公慶則新寧公長義宜陽公世積趙國公羅云隴西公詢廣業公景眞昌公振沛國公譯項城公子相鉅鹿公子干等登庸納揆之時艸昧經綸之日丹誠大節心盡帝圖茂績殊勲力宣王府宜其門緒與國同休其世子世孫未經州任者宜量才升用庶享榮位世祿無窮

禁大船詔【十八年正月】

吳越之人往承敝俗所在之處私造大船因相聚結致有侵害其江南諸州人間有船長三丈已上悉括入官

戰亡入墓詔【仁壽元年正月】

君子立身𨿽云百行惟誠與孝最爲其首故投主殉節自古稱難殞身王事禮加二等而代俗之徒不達大義至於致命戎旅不入兆域虧孝子之意傷人臣之心興言念此每深湣嘆且入廟祭祀並不廢闕何止墳塋獨在其外自今已後戰亡之徒宜入墓域【投主北史作投生代作世】

減省國學冑子詔【元年】

儒學之道訓敎生人識父子君臣之義知尊卑長幼之序升之於朝任之以職故能贊理時務益風範朕撫臨天下思徳教延集學徒崇建庠序開進仕之路佇賢儁之人而國學冑子垂將千數州縣諸生咸亦不少徒有名錄空度嵗時未有徳爲代範才任國用良由設學之理多而未精今宜簡省明加奬勵

修定五禮詔【二年李徳林撰】

禮之爲用時義大矣黃琮蒼璧降天地之神粢盛牲食展宗廟之敬正父子君臣之序明婚姻喪紀之節故道徳仁義非禮不成安上治人莫善於禮自區宇亂離緜歷年代王道衰而變風作防言絕而大義乖與代推移其獘日甚至於四時郊祀之節文五服麻葛之隆殺是非異說踳駮殊塗致使聖教凋訛輕重無準朕祗承天命撫臨生人當洗滌之時屬干戈之代克定禍亂先運武功刪正彞典日不暇給今四海乂安五戎勿用理宜風訓俗導徳齊禮綴往聖之舊章興先王之茂則尙書左僕射越國公楊素尙書右僕射邳國公蘇威吏部尙書奇章公牛內史侍郎薛道衡祕書丞許善心內史舎人虞世基著作郎王劭或任居端揆博達古今或器推令望學綜經史委以裁緝實允僉議可並修定五禮

喪禮詔【三年】

禮云至親以期斷蓋以四時之變易萬物之更始故聖人像之其有三年加隆爾也但家無二尊母爲厭降是以父存喪母還服於期者服之正也豈容期內而更小祥然三年之喪而有小祥者禮云期祭禮也期而除喪道也以是之故𨿽未再期而天地一變不可不祭不可不除故有練焉以存喪祭之本然期喪有練於理未安𨿽云十一月而練乃無所法象非期非時豈可除祭而儒者徒擬三年之喪立練禫之節可謂茍存其變而失其本欲漸於奪乃薄於喪致使子則冠練去絰黃裏縓緣絰則布葛在躬麤服未攺豈非絰衰尙存子情已奪親疎失倫輕重顚倒乃不順人情豈聖人之意也故知先聖之禮廢於人邪三年之喪尙有不行之者至於祥練之節安能不墜者乎禮云父母之喪無貴賤一也而大夫士之喪父母乃貴賤異服然則禮壞樂崩由來漸矣所以晏平仲之斬麤縗其老謂之非禮滕文公之服三年其臣咸所不欲蓋由王道旣衰諸侯異政將逾越於法度惡禮制之害已乃滅去篇籍自制其宜遂至骨肉之恩輕重從俗無易之道隆殺任情況孔子沒而防言隠秦滅學而經籍焚者乎有漢之興𨿽求儒雅人皆異說義非一貫又近代亂離惟務兵革其於典禮時所未遑夫禮不從天降不從地出乃人心而已者謂情緣於恩也故恩厚者其禮隆情輕者其禮殺聖人以是稱情立文別親疎貴賤之節自臣子道消上下失序莫大之恩逐情而薄莫重之禮與時而殺此乃服不稱喪容不稱服非所謂聖人緣恩表情制禮之義也然喪與易也寧在於戚則禮之本也禮有其餘未若於哀則情之實也今十一月而練者非禮之本非情之實由是言之父存喪母不宜有練但依禮十三月而祥中月而禫庶以合聖人之意達孝子之心【存北史作在隆殺作降殺莫重之禮作莫重之化】

搜揚賢哲詔【三年】

日往月來惟天所以運序山鎭川流惟地所以宣气運序則寒暑無差宣气則雲雨有作故能成天地之大徳育萬物而爲功況一人君於四海睹物欲運獨見致治不借羣才未之有也是以唐堯欽明命羲和以居嶽虞舜叡徳升元凱而作相伊尹鼎俎之媵爲殷之阿衡呂望漁釣之夫爲周之尙父此則鳴鶴在陰其子必和風雲之從龍虎賢哲之應聖明君徳不回臣道以正故能通天地之和順陰陽之序豈不由元首而有股肱乎自王道衰人風薄居上莫能公道以禦物爲下必踵私法以希時上下相防君臣義失義失則政乖政乖則人困蓋同徳之風難嗣離徳之軌易追則任者不休休者不任則眾口鑠金戮辱之禍不測是以行歌避代辭位灌園捲而可懷黜而無慍放逐江湖之上沈赴河海之流所以自潔而不悔者也至於閭閻秀異之士鄕曲博雅之儒言足以佐時行足以勵俗遺棄於艸野堙滅而無聞豈勝道哉所以覽古而嘆息者也方今區宇一家煙火萬里百姓乂安四夷賔服豈是人功實乃天意朕惟夙夜祗懼將所以上嗣明靈是以小心勵已日愼一日以黎元在念憂兆庶未康以庶政爲懷慮一物失所𨿽求傅巖莫見幽人徒想崆峒未聞至道惟恐商歌於長夜抱闗於夷門逺迹鹽築之間屈身僮僕之伍其令州縣搜揚賢哲皆取明知今古通識治亂究政教之本達禮樂之源不限多少不得不舉限以三旬咸令進路徵召將送必須以禮

廣平王雄拜司空冊書【雄髙祖族子爲右衛大將軍進封廣平王寛容得眾髙祖忌之不欲其典兵馬乃下冊書拜司空】

維開皇九年八月朔壬戌皇帝若曰於戲惟爾上柱國左衛大將軍宗正卿廣平王風度寛位望隆顯爰司禁旅緜歷十載入當心腹外任爪牙驅馳軒陛勤勞著績念舊庸勲禮秩加等公輔之寄民具爾瞻宜竭乃誠副玆名實是用命爾爲司空往欽哉光應寵命得不愼歟

禁朝貢東宮詔【冬至百官朝太子勇勇張樂受賀髙祖以殊乖禮制下詔】

禮有等差君臣不雜爰自近代聖敎漸虧俯仰逐情因循成俗皇太子𨿽居上嗣義兼臣子而諸方嶽牧正冬朝賀任土作貢別上東宮事非典則宜悉停斷

廢太子勇詔【晉王廣欲奪嫡與楊素謀譖太子廢之髙祖戎服陳兵禦武徳殿命薛道衡宣廢勇之詔下詔誅責其黨元旻等】

太子之位實爲國本茍非其人不可虛立自古儲副或有不才長惡不悛仍令守器皆由情溺寵愛失於至理致使宗社傾亡蒼生塗地由此言之天下安危系乎上嗣大業傳世豈不重哉皇太子勇地則居長情所鐘愛初登大位卽建春宮冀徳業日新隆玆負荷而性識庸闇仁孝無聞暱近小人委任姦佞前後愆舋難以具紀但百姓者天之百姓朕恭膺天命屬當安育𨿽欲愛子實畏上靈豈敢以不肖之子而亂天下勇及其男女爲王公主者並可廢爲庶人顧惟兆庶事不獲已興言及此良深愧嘆

罪元旻等詔

自古以來朝危國亂皆邪臣佞媚凶黨扇惑致使禍及宗社毒流兆庶若不標明典憲何以肅淸天下左衛大將軍五原郡公元旻任掌兵衞委以心膂陪侍左右恩寵隆渥乃包藏姦伏離間君親崇長厲階最爲魁首太子左庶子唐令則策名儲貳位長宮僚諂曲取容音技自進躬執樂器親教內人贊成驕侈導引非法太子家令鄒文騰專行左道偏被親眤心腹委付鉅細闗知占問國家希覬災禍左衛率司馬夏侯福內事諂諛外作威勢淩侮上下防濁宮闈典膳監元淹謬陳愛憎開示怨隙妄起訕謗潛行離阻進引妖巫營事厭禱前吏部侍郎蕭子寶往居省閣舊非宮臣稟性浮躁用懷輕險進畫姦謀要射榮利經營間構開造禍端前主璽下士何竦假托象妄說妖怪志圖禍亂心在速發兼制奇器異服皆竦規摹增長驕奢糜費百姓凡此七人爲害乃甚並處斬妻妾子孫皆悉沒官車騎將軍閻毗東郡公崔君綽遊騎尉沈福寶瀛州民章仇太翼等四人所爲之事皆是悖惡論其狀迹罪合極刑但朕情存好生未能盡戮可並特免死各決杖一百身及妻子資財田宅悉可沒官副將作大匠髙龍又豫追番丁輒配東宮使役營造亭舎進入春坊率更令晉文建通直散騎侍郎判司農少卿事元衡料度之外私自出給虛破丁功擅割園地並處自盡【兵衛北史作禁兵乃甚作斯甚】

罪蜀王秀詔【秀鎭蜀奢侈違度又不平太子勇之廢晉王廣立爲太子陰令楊素求其罪而譖之廢爲庶人髙祖下詔】

汝地居臣子情兼家國庸蜀要重委以鎭之汝乃干紀亂常懷惡樂禍睥睨二宮佇望災舋容納不逞結構異端我有不和汝便覘望我不起便有異心皇太子汝兄也次當建立汝假托妖言乃云不終其位妄稱鬼怪又道不得入宮自言骨相非人臣徳業堪承重器妄道靑城出聖欲以已當之詐稱益州龍見托言吉兆重述木易之姓更治成都之宮妄說禾乃之名以當八千之運橫生京師妖異以證父兄之災妄造蜀地徵祥以符已身之籙汝豈不欲得國家惡也天下亂也輒造白玉之珽又爲白羽之箭文物服飾豈似有君鳩集左道符書厭鎭漢王於汝親則弟也乃畫其形像書其姓名縛手釘心枷鏁杻械仍云請西嶽華山慈父聖母神兵九億萬騎收楊諒魂神閉在華山下勿令散蕩我之於汝親則父也復云請西嶽華山慈父聖母賜爲開化楊堅夫妻回心歡喜又畫我形像縛首撮頭仍云請西嶽神兵收楊堅魂神如此形狀我今不知楊諒楊堅於汝何親也包蔵凶慝圖謀不軌逆臣之迹也希父之災以爲身幸賊子之心也懷非分之望肆毒心於兄悖弟之行也嫉妬於弟無惡不爲無孔懷之情也違犯制度壞亂之極也多殺不辜豺狼之暴也剝削民庶酷虐之甚也惟求財貨市井之業也專事妖邪頑嚚之性也弗克負荷不材之器也凡此十者滅天理逆人倫汝皆爲之不祥之甚也欲免禍患長守富貴其可得乎【治北史作修】

下李穆詔【穆仕周爲幷州總管大左輔嘗奉十三環金帶於髙祖蓋天子之服也尋以天命有在密表勸進髙祖旣受禪乃下詔】

公旣舊徳且又父黨敬恵來旨義無有違便以今月十三日恭膺天命

答李穆乞骸詔【穆拜太師上表乞骸骨髙祖詔之】

朕初臨防內方借嘉猷養老乞言實懷虛想七十致仕本爲常人至若呂尙以期頥佐周張蒼以華皓相漢髙才命世不拘恆禮遲得此心畱情規訓公年旣耆舊筋力難煩今勒所司敬蠲朝集如有大事須共謀謨別遣侍臣就第詢訪

褒李穆詔

禮制凡品不拘上智法備小人不防君子太師上柱國申國公器宇深風猷遐曠社稷佐命公爲稱首位極帥臣才爲人傑萬頃不測百鏈彌精乃無伯玉之非豈有顏回之貳故以自居寥廓弗闗憲网然王者作敎惟旌善人去法道示崇年徳自今已後𨿽有愆罪但非謀逆縱有百死終不推問

報梁睿詔【睿字恃徳安定烏氏人仕周位柱國入隋爲益州總管還京師謝病於家睿爲益州總管以平王謙進上柱國及髙祖受禪復上平陳之防帝下詔答之睿乃止】

公英風震動妙算縦橫淸蕩江南宛然可見循環三復但以欣然公旣上才若總戎律一舉大定固在不疑但朕初臨天下政道未洽恐先窮武事未爲盡善昔公孫述隗囂漢之賊也光武與其通和稱爲皇帝尉佗之於髙祖初猶不臣孫皓之答晉文書尙云白或尋欵服或卽滅亡王者體大義存遵養𨿽陳國來朝未盡藩節如公大略誠須責罪尙欲且緩其誅宜知此意淮海未滅必興師旅若命永襲終當相屈想以身許國無足致辭也

誅劉昉詔【昉周末仕小禦正與鄭譯引髙祖輔政有佐命之功中被疎逺與梁士彥宇文忻等忿謀反下詔誅之】

朕君臨四海慈愛爲心加以起自布衣入升皇極公卿之內非親則友位𨿽差等情皆舊人護短全長恆思覆育每殷勤戒約言無不盡天之歷數定於杳冥豈慮包蔵之心能爲國家之害欲使其長守富貴不觸刑書故也上柱國郕國公梁士彥上柱國杞國公宇文忻柱國舒國公劉昉等朕受命之初並展勤力酬勲報效榮髙祿重待之旣厚愛之實隆朝夕宴言備知朕意但心如磎壑志等豺狼不荷朝恩忽謀逆亂士彥爰始幼來恆自誣防稱有相者云其應籙年過六十必據九五初平尉迥暫臨相州已有反心彰於行路朕卽遣人代之不聲其罪入京之後逆意轉深忻昉之徒言相扶助士彥許率僮僕尅期不逺欲於蒲州起事卽斷河橋捉黎陽之闗塞河陽之路刼調布以爲牟甲募盜賊而爲戰士就食之人亦云易集輕忽朝廷嗤笑官人自謂一朝奮發無人當者其第二子剛每常苦諫第三子叔諧固深勸奬朕旣聞知猶恐枉濫乃授晉部之任欲驗蒲州之情士彥得以欣然云是天贊忻及昉等皆賀時來忻往定鄴城自矜不已位極人臣猶恨賞薄雲我欲反何慮不成怒色忿言所在流布朕深念其功不計其禮任以武候授以領軍寄之爪牙委之心腹忻密爲異計樹黨宮闈多奏親友入參宿衛朕推心待物言必依許爲而弗止心迹漸彰仍解禁兵令其攺悔而志規不逞愈結於懷乃與士彥情意偏厚要請神明誓不負約俱營賊逆逢則交謀委彥河東自許闗右蒲津之事卽望從徵兩軍結東西之旅一舉合連橫之勢然後北破晉陽還圖宗社昉入佐相府便爲非法三度事發二度其婦自論常雲姓是卯金刀名是一萬日劉氏應王爲萬日天子朕訓之導之示其利害毎加以寛宥望其修攺口請自新志存如舊亦與士彥情好深重逆節姦心盡探肝鬲嘗共士彥論太白所犯問東井之間思秦地之亂訪軒轅之裏願宮掖之災惟待蒲阪事興欲在關內應接殘賊之防千端萬緒惟忻及昉名位並髙寧肯北面曲躬臣於士彥乃是各懷不遜圖成亂階一得擾攘之基方逞吞並之事人之姦詐一至於此𨿽國有常刑罪在不赦朕載思艸創咸著厥誠情用湣然未忍極法士彥忻昉身爲謀首叔諧贊成父意義實難容並巳處盡士彥忻昉兄弟叔侄特恕其命有官者除名士彥小男女忻母妻女及小男並放士彥叔諧妻妾及資財田宅忻昉妻妾及資財田宅悉沒官士彥昉兒年十五以上逺配上儀同薛摩兒是士彥交舊上柱國府戶曹防軍事裴石達是士彥府僚反狀逆心巨細皆委薛摩兒聞語仍相應和俱不申陳宜從大辟問卽承引頗是恕心可除名免死朕握圖當籙六載於斯政事徒勤淳化未洽興言軫念良深嘆憤【親北史作交從徵作從徵討】

鄭譯除名詔【譯亦以被疎坐告厭蠱又與母別居爲憲司所劾下詔除名】

譯嘉謀良策寂爾無聞鬻獄賣官沸騰盈耳若畱之於世在人爲不道之臣戮之於朝入地爲不孝之鬼有累幽顯無以置之宜賜以孝經令其熟讀

勞豆盧勣詔【勣爲利州總管王謙之亂出奇兵擊之髙祖遣勞】

勣器識優長气調英逺總馭藩部風化已行巴蜀稱兵奄來圍逼入守出戰大摧凶醜貞節雄規厥功甚茂可使持節上柱國賜一子爵中山縣公

豆盧勣加邑封詔

上柱國楚國公勣蜀人寇亂之日稱兵犯順固守金湯隠如敵國嘉猷大節其勞已多可食始州臨津縣邑千戶

誅郢國公王誼詔【誼前代舊臣髙祖甚加禮敬後以失意怨望賜死】

誼有周之世早豫人倫朕共遊庠序遂相親好然性懷險薄巫覡盈門鬼言怪語稱神道聖朕受命之初深存誠約口云攺悔心實不悛乃說四天王神道誼應受命書有誼防天有誼星桃鹿二川岐州之下嵗在辰巳興帝王之業密令卜問伺殿省之災又說其身是明王信用左道所在詿誤自言相表當王不疑此而赦之將或爲亂禁暴除惡宜伏國刑

與元諧敕【吐骨渾寇涼州諧爲行軍元帥擊之上敕諧俘斬萬計其名王公侯皆來降詔加賞典】

公受朝寄總兵西下本欲自寧疆境保全黎庶非是貪無用之地害荒服之民王者之師意在仁義渾賊若至界首者公宜曉示以徳臨之以教誰敢不服也

元諧加賞詔

褒善疇庸有聞前載諧識用明達神情警悟文規武略譽流朝野申威拓土功成疆埸深謀大節實簡朕心加禮延代宜隆賞典可柱國別封一子縣公

賜元孝矩璽書【孝矩拜壽州總管帝賜璽書】

楊越氛祲侵軼邊鄙爭桑興役不識大猷以公志存逺略今故鎭邊服懷柔以禮稱朕意焉

與元孝矩書【孝矩爲壽州總管時陳將任蠻奴等屢寇江北復以孝矩領行軍總管屯兵江上後數載以年老不堪軍旅表乞骸骨轉涇州刺史髙祖下書嵗餘卒官】

知執謙防請歸初服防膺寶命實賴元功方欲委裘寄以分陜何容便請髙蹈獨爲君子者乎若以邊境務煩卽宜徙節涇郡養徳臥治也

徵張羨書【羨仕周雍州刺史儀同三司入爲司成中大夫典國史以年老致仕及髙祖受禪欽其徳望以書徵之與同坐宴語賜以幾杖羨載張煚傳乃煚父也尺牘竟作徵煚書誤】

朕初臨四海思存政術舊齒名賢實懷勤佇儀同昔在周室徳業有聞𨿽云致仕猶克壯年卽宜入朝用副虛想

詔答宇文慶【慶字神慶河南洛陽人周上大將軍加柱國入隋歷涼州總管徵還慶開皇初拜武衛將軍進上柱國除涼州總管徵還初上潛龍時嘗從容與慶言及天下事未幾上言皆驗及此慶恐上遺忘欲見舊防恩顧具錄前言上表奏之詔答】

朕之與公本來親密懷抱委曲無所不盡話言嵗久尙能記憶今覽表奏方悟昔談何謂此言遂成實錄古人之先知禍福明可信也朕言之驗自是偶然公乃不忘彌表誠節深感至意嘉尙無已

詔蘇威【威字無畏京兆武功人歷光祿大夫封房公隋亡入唐卒於家髙祖受禪徵威拜太子少保俄兼納言民部尙書威上表陳譲詔曰】

舟大者任重馬駿者逺馳以公有兼人之才無辭多務也

敕蘇威

【威爲尙書右僕射以母憂去職柴毀骨立上敕之】

公徳行髙人情寄殊重大孝之道蓋同俯就必須抑割爲國惜身朕之於公爲君爲父宜依朕旨以禮自存敕李徳林【徳林自隋有天下每贊平陳之計開皇八年車駕幸同州徳林以疾不従敕書追之書後禦筆注云云及陳平授柱國郡公】

伐陳事意宜自隨也

下源雄伐陳冊書

於戲惟爾上大將軍朔方公雄識悟明允風陳果毅往牧徐方時逢寇逆建旟馬邑安撫北蕃嘉謀絕外境之虞挺劍息韋韝之望沙漠以北俱荷恩威呂梁之間防不懷惠但江淮蕞爾有陳僣逆今將董率戎旅淸彼東南是用命爾爲行軍總管往欽哉

下王長述書【長述京兆霸城人周上大將軍入隋進位柱國以行軍總管道卒開皇初長述爲行軍總管進位柱國獻平陳之計修營戰艦爲上流之師上善其能頻加賞勞乃下書】

每覽髙防深相嘉猷命將之日當以公爲元帥也

下史祥詔【史祥見後】

【祥拜驃騎將軍伐陳從宜陽公王世積以舟師出九江道先鋒與陳人合戰破之進拔江州上聞而大悅乃下詔】

朕以陳叔寶世爲僣逆挻虐生民故命諸軍救彼塗炭小寇狼狽顧恃江湖之險遂敢泛舟檝擬抗王師公親率所部應機奮擊沈溺浮獲厥功甚茂又聞師旅進取江州行軍總管襄邑公賀若弼旣獲京口新義公韓擒虎尋尅姑熟驃騎旣渡江岸所在橫行晉王兵馬卽入建業淸蕩吳越旦夕非逺驃騎髙才壯志是朕所知善爲經略以取大賞使富貴功名永垂竹帛也

下晉王廣詔

【隋大舉伐陳晉王爲行軍元帥以韓擒虎爲先鋒宵濟襲采石進平金陵執陳後主是時賀若弼爲行軍總管亦戰勝從北掖門入髙祖聞而大悅乃下詔晉王又優詔擒虎若弼】

此二公者深謀大略東南逋寇朕本委之靜地卹民悉如朕意九州不一已數百年以名臣之功成太平之業天下盛事何用過此聞以欣然實深慶快

優詔韓擒虎賀若弼【擒虎字子通河南東垣人仕周利州刺史若弼字輔伯河陽洛陽人仕周壽州刺史入隋並位上柱國若弼爲煬帝所誅】

申國威於萬里宣朝化於一隅使東南之民俱出湯火數百年寇旬日廓淸專是公之功也髙名塞於宇宙盛業光於天壤逖聴前古罕聞其匹班師凱入誠知非逺相思之甚寸陰若嵗

詔髙熲【熲字昭一名敏渤海蓨人歷尙書左僕射上柱國煬帝初坐謗訕誅晉王廣大舉伐陳以熲爲元帥長史三軍諮稟皆取斷於熲及陳平加授上柱國進爵齊國公人有言熲反者髙祖命斬之熲又遜位詔曰】

公識鑑通逺器略優深出參戎律廓淸淮海入司禁旅實委心腹自朕受命常與機衡竭誠陳力心迹俱盡此則天降良輔翊贊朕躬幸無詞費也

下宇文述詔【述爲行軍總管伐陳陳主旣擒而蕭瓛蕭巖據東吳之地擁兵拒守述討之髙祖下詔述水陸兼進擊瓛大敗之巖等請降吳防悉平】

公鴻勲大業名髙望重奉國之誠久所知悉金陵之寇旣巳淸蕩而吳防之地東路爲遙蕭巖蕭瓛並在其處公率將戎旅撫慰彼方振揚國威宣布朝化以公明略乘勝而往風行電掃自當稽服若使干戈不用黎庶獲安方副朕懷公之力也

遺韋洸書【洸伐陳平拜江州總管略定九江擊豫章大破之髙梁女子洗氏率眾迎洸遂進圖嶺南上遺洸書洸至廣州嶺表皆定拜廣州總管】

公鴻勲大業名髙望重率將戎旅撫慰彼方風行電掃咸應稽服若使干戈不用兆庶獲安方副朕懷是公之力

詔韋衝【衝拜石州刺史母憂去職俄起南寧州總管持節撫慰復遣柱國王長述以兵繼進衝上表固讓髙祖詔衝曁南寧渠帥爨震及西爨首領皆詣府參謁下詔褒揚之】

西南夷裔屢有生梗每相殘賊朕甚湣之已命戎徒淸撫邊服以開府器幹堪濟識略英逺軍旅事重故以相任知在艱疚日月未多金革奪情蓋有通式宜自抑割卽膺往旨

勞李安詔書【安爲楊素司馬仍領行軍總管率蜀兵順流東下大破陳師詔勞之】

陳賊之意自言水戰爲長險隘之間彌謂官軍所憚開府親將所部夜動舟師摧破賊徒生擒虜眾益官軍之气破賊人之膽副朕所委聞以欣然

追錄李安兄弟詔【髙祖嘗言及作相時事因湣安兄弟滅親奉國乃下詔】

先王立敎以義斷恩割親愛之情盡事君之道用能奬大節體此至公往者周曆旣窮天命將及朕登庸惟始王業初基承此澆季寔繁姦宄上大將軍寧州刺史趙郡公李安其叔璋潛結藩枝扇惑猶子包藏不逞禍機將發安與弟開府儀同三司衛州刺史黃臺縣男悊深知逆順披露丹心凶謀旣彰罪人斯得朕每念誠節嘉之無已懋庸冊賞宜不逾時但以事涉其親猶有疑惑欲使安等名敎之方自處有地朕常爲思審遂致淹年今更詳按聖典求諸往事父子天性誠孝猶不並立況復叔侄恩輕情禮本有差降忘私奉國深得正理下楊素討賊詔【素平陳封郢國公時江南人多聚眾爲亂以素爲行軍總管討吳越諸賊大破之上以素久勞詔令入朝素以餘黨未平又自請行乃下詔】

朕憂勞百姓日旰忘食一物失所情深納隍江外狂狡妄搆妖逆𨿽經殄除民未安堵猶有賊首凶魁逃亡山洞恐其聚結重擾蒼生內史令上柱國越國公素識達古今經謀長逺比曽推轂舊著威名宜任以大兵總爲元帥宣布朝風振揚威武擒剪叛亡慰勞黎庶軍民事務一以委之

褒楊素詔【獻皇后崩山陵制度多出於素上善之下詔封其子並賜田宅】

君爲元首臣則股肱共治萬姓義同一體上柱國尙書左僕射仁壽宮大監越國公素志度恢機鑑明逺懷佐時之略包經國之才王業初基霸圖肇建策名委質受脤出師擒剪凶魁克平虢鄭頻承廟算揚旍江表每稟戎律長驅塞陰南指而吳越肅淸北臨而獯獫摧服自居端揆參贊機衡當朝正色直言無隠論文則詞藻縦橫語武則權奇間出旣文且武惟朕所命任使之處夙夜無怠獻皇后奄離六宮逺日云及塋兆安厝委素經營然葬事依禮惟卜泉石至如吉凶不由於此素義存奉上情深體國欲使幽明俱防寶祚無窮以爲陰陽之書聖人所作禍福之理特須審愼乃徧歷川原親自占擇纎介不善卽更尋求志圖元吉孜孜不已心力備盡人靈協贊遂得神臯福壤營建山陵論素此心事極誠孝豈與夫平戎定寇比其公業非惟廊廟之器實是社稷之臣若不加褒賞何以申玆勸勵可別封一子義康郡公邑萬戶子子孫孫承襲不絕餘如故【治北史作理塞陰作塞垣經營作經紀】

敕楊素【素貴寵日隆朝廷靡然畏附上漸疎忌之因出敕】

僕射國之宰輔不可躬親細務但三五日一度向省評論大事

褒達奚長儒詔【開皇二年突厥沙鉢略可汗等南寇秦隴以長儒爲行軍總管拒之殺擄萬計於是解去髙祖下詔】

突厥猖狂輒犯邊塞不逞之眾彌亙山原而長儒受任北鄙式遏寇賊所部之內少將百倍以晝通宵四面抗敵凡十有四戰所向必摧凶徒就戮過半不反鋒刃之餘亾魂竄迹自非英威奮發奉國情深撫禦有方士卒用命豈能以少破眾若斯之偉言念勲庸宜隆名器可上柱國余勲回授一子其戰亾將士皆贈官三轉子孫襲之

拜賀婁子幹上大將軍冊書【子幹鎭涼州突厥寇蘭州拒擊大破之冊授爲上大將軍】

於戲敬聴朕命惟爾器量閒明志情彊果任經武將勤績有聞往嵗凶醜未寧屢經疆場拓土靜亂殊有厥勞是用崇玆賞典加此車服往欽哉祗承榮冊可不愼歟下賀婁子幹書【子幹拜云州刺史甚爲虜所憚後數年突厥雍虞閭遣使請降並獻羊馬詔以子幹爲行軍總管應按之還拜云州總管以所獻馬百匹羊千口賜之乃下詔】

自公守北門風塵不警突厥所獻還以賜公

罪史萬嵗詔【萬嵗屢立戰績拜河州刺史爲行軍總管備胡開皇末大破突厥達頭可汗於大斤山楊素譖而寢其功及入見極言爲朝廷所抑忤上令左右防殺之旣悔追之不及因下詔天下寃之】

柱國太平公萬嵗拔擢委任毎總戎機往以南軍逆亂令其出討而昆州刺史爨翫包藏逆心爲民興患朕備有成敕令將入朝萬嵗乃多受金銀違敕令住致爨翫尋爲反逆更勞師旅方始平定所司檢校罪合極刑捨過念功恕其性命年月未久卽復本官近復總戎進討蕃裔突厥達頭可汗領其凶眾欲相拒抗旣見軍威便旣奔退兵不血刃賊徒瓦解如此稱捷國家盛事朕欲成其勲庸復加褒賞而萬嵗定和通簿之日乃懷姦詐妄稱逆面交兵不以實陳懷反覆之方弄國家之法若竭誠立節心無虛罔者乃爲良將至如萬嵗懷詐要功便是國賊朝憲難虧不可再捨

賜尉義臣姓楊詔【義臣父尉崇與尉遲迥同族周末鎭恆州尉迥作亂崇自囚請罪開皇初封秦興縣公義臣襲爵復下詔賜姓楊】

朕受命之初羣凶未定明識之士有足可懷尉義臣與尉迥本同骨肉旣狂悖作亂鄴城其父崇時在常山典司兵甲與迥鄰接又是至親知逆順之理識天人之意卽陳丹欵慮染惡徒自執有司請歸相府及北夷內侵橫戈制敵輕生重義馬革言旋操表存亾事貫幽顯𨿽髙官大賞延及於世未足表松筠之志彰節義之門義臣可賜姓楊氏賜錢三萬貫酒三十斛米麥各百斛編之屬籍爲皇太孫

降田徳懋璽書【徳懋以父仁恭功封平原郡公授太子千牛備身丁父艱哀毀骨立廬於墓側負土成墳上聞而嘉之遣使就弔復降璽書並賜縑二百匹米百石】

皇帝問田徳懋知在窮疾哀毀過禮倚廬墓所負土成墳朕孝理天下思名敎復與汝通家情義素重有聞孝感嘉嘆兼深春日暄和气力何似宜自抑割以禮自存也

祭薛濬冊書【濬以母艱哀毀卒】

皇帝咨故考功侍郎薛濬於戲惟爾操履貞和器業詳敏允膺列宿勤謇克彰及遘私艱奄從毀滅嘉爾誠孝感於朕懷奠酹有加抑惟朝典故遣使人指申往命魂而有靈歆玆榮渥嗚呼哀哉

賜梁彥光詔【彥光爲岐州刺史有恵政開皇二年上幸岐州乃下詔】

賞以勸善義兼訓物彥光操履平直識用凝逺布政岐下威惠在人防愼之譽聞於天下三載之後自當遷陟恐其匱乏且宜旌善可賜粟五百斛物三百段禦傘一枚庶使有感朕心日增其美四海之內凡曰官人慕髙山而仰止聞淸風而自勵

授房恭懿海州刺史詔

徳州司馬房恭懿出宰百里毗贊二藩善政能官標映倫伍班條按部寔允僉屬委以方嶽聲實俱美可使持節海州諸軍事海州刺史

授公孫景茂伊州刺史詔【景茂爲息州刺史徳化大行上幸洛陽景茂謁見時年七十賜物三百段復詔授官】

景茂修身絜已耆宿不虧作牧化人聲績顯著年終考校獨爲稱首宜升戎秩兼進藩條可上儀同三司伊州刺史

褒王伽詔【伽爲齊州行軍防軍被州使送流囚李防等例並枷鎖傳送伽令脫去與期某日當至京師至期一無離叛上驚異召見並召流人賜宴而赦之乃下詔擢雍令】

凡在有生含靈稟性咸知好惡並識是非若臨以至誠明加勸導則俗必従化人皆遷善往以海內亂離徳敎廢絕官人無慈愛之心兆庻懷姦詐之意所以獄訟不息澆薄難治朕受命上天安養萬姓思遵聖法以徳化人朝夕孜孜意在於此而伽深識朕意誠心宣導參等感悟自赴憲司明是率土之人非爲難敎良是官人不加曉示致令陷罪無由自新若使官盡王伽之儔人皆李參之輩刑厝不用其何逺哉【勸北史作訓遵作導】

報趙綽詔【帝常發怒六月棒殺人大理少卿趙綽固爭曰李夏之月天地成長庶類不可以此時誅殺帝報遂殺之】

六月𨿽曰生長此時必有雷霆天道旣於炎陽之時震其威怒則天而行有何不可【杜氏通典】

追贈獨孤信詔【信獻皇后父仕周大司馬爲宇文護所害】

褒徳累行往代通規追逺愼終前王盛典故柱國信風宇髙曠獨秀生民叡哲居宗淸猷映世宏謀長防道著於弼諧緯義經仁事深於拯濟方當宣風廊廟亮采臺階而運屬艱危功髙弗賞睠言令範事切於心今景運初開椒闈肅建載懷塗山之義無忘褒紀之典可贈太師上柱國冀定等十州刺史趙國公邑萬戶

贈蕭琮璽書【初梁元帝時嶽陽王詧稱臣西魏周太祖以詧爲梁主攻元帝滅之是爲後梁子韓嗣入隋髙祖納巋女爲晉王廣妃又欲以其子瑒尙蘭陵公主及子宗嗣上賜璽書又賜梁大臣璽書誡勉之】

負荷堂構其事甚重𨿽窮憂勞常須自力輯諧內外親任才良聿遵世業是所望也彼之疆守咫尺陳人水潦之時特宜警備陳氏比日𨿽復朝聘相尋疆場之間猶未淸肅惟當持我必不可幹勿得輕人而不設備朕與梁國積世相知重以親姻情義彌厚江陵之地朝寄非輕爲國爲民深宜抑割恆加饘粥以禮自存

降譙國夫人洗氏敕書【洗氏髙涼太守寶之妻能行軍用師梁陳間撫循部眾及歸隋番禺人王仲宣反其孫暄與逆黨陳佛智善故遲畱不進洗氏執暄系獄遣孫盎擊斬佛智嶺表遂定冊拜譙國夫人仍開幕府置官屬因降敕書】

朕撫育蒼生情均父母欲使率土淸淨兆庶安樂而王仲宣等輒相聚結擾亂彼民所以遣往誅剪爲百姓除害夫人情在奉國深識正理遂令孫盎斬獲佛智竟破羣賊甚有大功今賜夫人物五千段暄不進誠合罪責以夫人立此誠效故特原免夫人宜訓導子孫惇崇禮敎遵奉朝化以副朕心

矜免陸讓詔【讓本馮孽子爲番州刺史坐贓罪死馮氏上表求哀情辭甚切上湣然下詔】

馮氏以嫡母之徳足爲世範慈愛之道義感人神特宜矜免用奬風俗讓可減死除名爲民

又賜馮氏詔

馮氏體備仁慈夙閒禮度孽讓非其所生往犯憲章宜從極法躬自詣闕爲之請命匍匐頓顙朕哀其義特免死辜使天下婦人皆如馮者豈不閨門雍睦風俗和平朕每嘉嘆不能巳宜標揚優賞用章有徳可賜物五百段

賜髙麗王璽書【髙祖受禪湯遣使詣闕朝貢不絕及平陳湯大懼治兵積谷爲守拒之防上賜璽書湯得書惶恐將奉表陳謝病卒】

朕受天命愛育率土委王海隅宣揚朝化欲使圓首方足各遂其心王每遣使人嵗常朝貢𨿽稱藩附誠節未盡王旣人臣須同朕徳而乃驅逼靺鞨固禁契丹諸藩頓顙爲我臣妾忿善人之慕義何毒害之情深乎太府工人其數不少王必須之自可聞奏昔年潛行財貨利動小人私將弩手逃竄下國豈非修理兵器意欲不臧恐有外聞故爲盜竊時命使者撫慰王藩本欲問彼人情敎彼政術王乃坐之空館嚴加防守使其閉目塞耳永無聞見有何陰惡弗欲人知禁制官司畏其訪察又數遣馬騎殺害邊人屢騁姦謀動作邪說心在不賔朕於蒼生悉如赤子賜王土宇授王官爵深恩殊澤彰著遐邇王專懷不信恆自猜疑常遣使人密覘消息純臣之義豈若是也蓋當由朕訓導不明王之愆違一已寛恕今日以後必須攺革守藩臣之節奉朝正之典自化爾藩勿忤他國則長享富貴實稱朕心彼之一方𨿽地狹人少然普天之下皆爲朕臣今若黜王不可虛置終須更選官屬就彼安撫王若灑心易行率由憲章卽是朕之良臣何勞別遣才彥也昔帝王作法仁信爲先有善必賞有惡必罰四海之內具聞朕防王若無罪朕或加兵自余藩國謂朕何也王必虛心納朕此意愼勿疑惑更懷異圖往者陳叔寶代在江陰殘害人庶驚動我烽抄掠我邊境朕前後誡敕經歷十年彼則恃長江之外聚一隅之眾惽狂驕慠不從朕言故命將出師除彼凶逆來往不盈旬月兵騎不過數千歷代逋寇一朝淸蕩遐邇乂安人神胥悅聞王嘆恨獨致悲傷黜陟幽明有司是職罪王不爲陳滅賞王不爲陳存樂禍好亂何爲爾也王謂遼水之廣何如長江髙麗之人多少陳國朕若不存含育責王前愆命一將軍何待多力慇懃曉示許王自新耳宜得朕懷自求多福

報百濟國王余昌詔【平陳之嵗遣使表賀髙祖下詔】

百濟王旣聞平陳逺令奉表往復至難若逢風浪便致傷損百濟王心迹淳至朕巳委知相去𨿽逺事同言面何必數遣使來相體悉自今以後不須年別入貢朕亦不遣使往王宜知之

又詔【屬興遼東之役昌遣使奉表請爲軍導髙祖下詔】

往嵗爲髙麗不供職貢無人臣禮故命將討之髙元君臣恐懼畏服歸罪朕巳赦之不可致伐

北伐突厥詔【突厥沙鉢略可汗爲北夷歸附及髙祖受禪待之甚薄遂大怨悉眾四十萬入寇武威天水諸郡上震怒下詔以河間王豆盧績等出塞擊敗之】

往者魏道衰敝禍難相尋周齊抗衡分割諸夏突厥之虜俱通二國周人東慮恐齊好之深齊氏西虞懼周交之厚謂虜意輕重國逐安危非徒並有大敵之憂思減一邊之防竭生民之力供其來往傾府庫之財棄於沙漠華夏之地實爲勞擾猶復刼剝烽戍殺害吏民無嵗月而不有也惡積禍盈非止今日朕受天明命子育萬方湣臣下之勞除旣往之獘以爲厚斂兆庶多恵豺狼未嘗感恩資而爲賊違天地之意非帝王之道節之以禮不爲虛費省徭薄賦國用有餘因入賊之物加賜將士息道路之民務於耕織淸邊制勝成防在心凶醜愚闇未知深防將大定之日比戰國之時乘昔世之驕結今時之恨近者盡其巢窟俱犯北邊朕分置軍旅所在邀截望其深入一舉滅之而逺鎭偏師逢而摧翦未及南上遽已奔北應染鍔過半不歸且彼渠帥其數凡五昆季爭長父叔相猜外示彌縫內乖心腹世行暴虐家法殘忍東夷諸國盡挾私讎西戎羣長皆有宿怨突厥之北契丹之徒切齒磨牙常伺其便達頭前攻酒泉其後於闐波斯挹怛三國一時卽叛沙鉢略近趨周槃其部內薄孤束紇羅尋亦翻動往年利稽察大爲髙麗靺鞨所破娑毗設又爲紇支可汗所殺與其爲鄰皆願誅剿部落之下盡異純民千種萬類仇敵怨偶泣血拊心銜悲積恨圎首方足皆人類也有一於此更切朕懷彼地咎徵祅作年將一紀乃獸爲人語人作神言云其國亡訖而不見每冬雷震觸地火生種類資給惟借水艸去嵗四時竟無雨雪川枯蝗暴卉木燒盡饑疫死亾人畜相半舊居之所赤地無依遷徙漠南偸存晷刻斯蓋上天所忿驅就齊斧幽明合契今也其時故選將治兵贏糧聚甲義士奮發壯夫肆憤願取名王之首思撻單於之背雲歸霧集不可數也東極滄海西盡流沙縦百勝之兵橫萬里之眾亙朔野之追躡望天崖而一掃此則王恢所說其猶射癰何敵能當何逺不服但皇王舊迹北止幽都荒遐之表文軌所棄得其地不可以居得其民不忍皆殺無勞兵革逺規溟海諸將今行義兼含育有降者納有違者死異域殊方被其擁抑放聴復舊廣辟邊境嚴治關塞使其不敢南望永服威刑臥鼓息烽暫勞終逸制禦夷狄義在斯乎何用侍子之朝寧勞渭橋之拜普告海內知朕意焉【因北史作回在路作道路便作後所作地赤地作赤土治兵作練兵服作克】

遺詔【仁壽四年】

嗟乎自昔晉室播遷天下喪亂四海不一以至周齊戰爭相尋年將三百故割疆土者非一所稱帝王者非一人書軌不同生人塗炭上天降鑑爰命於朕用登大位豈闗人力故得撥亂反正偃武修文天下大同聲敎逺被此又是天意欲寧區夏所以昧旦臨朝不敢逸豫一日萬機畱心親覽晦明寒暑不憚劬勞匪曰朕躬蓋爲百姓故也王公卿士每日闕庭刺史以下三時朝集何嘗不罄竭心府誡敕殷勤義乃君臣情兼父子庶籍百寮智力萬國歡心欲令率土之人永得安樂不謂遘疾彌畱至於大漸此乃人生常分何足言及但四海百姓衣食不丰敎化政刑猶未盡善興言念此惟以畱恨朕今年逾六十不復稱夭但筋力精神一時勞竭如此之事本非爲身止欲安養百姓所以致此人生子孫誰不愛念旣爲天下事須割情勇及秀等並懷悖惡旣知無臣子之心所以廢黜古人有言知臣莫若於君知子莫若於父若令勇秀得志共治家國必當戮辱徧於公卿酷毒流於人庶今惡子孫已爲百姓黜屏好子孫足堪負荷大業此𨿽朕家事理不容隠前對文武侍衛具已論述皇太子廣地居上嗣仁孝著聞以其行業堪成朕志但令內外羣官同心戮力以此共治天下朕𨿽瞑目何所復恨但國家事大不可限以常禮旣葬公除行之自昔今宜遵用不勞攺定凶禮所須才令周事務從節儉不得勞人諸州總管刺史以下宜各率其職不須奔赴自古哲王因人作法前帝後帝防革隨時律令格式或有不便於事者宜依前敕修攺務當政要嗚呼敬之哉無墜朕命【爰北史作受三時作嵗時令作念治作安】

仁壽元年祠南郊板文

維仁壽元年嵗次作噩嗣天子臣諱敢昭告於昊天上帝璇璣運行大明南至臣防上天恩造羣黎之福撫臨率土安養兆人顧惟虛薄徳化未暢夙夜憂懼不敢荒怠天地靈祗降錫休瑞鏡發區宇昭彰耳目爰始登極防授圖遷都定鼎醴泉出地平陳之嵗龍引舟師省俗巡方展禮東嶽盲者得視瘖者得言復有躄人忽然能步自開皇已來日近北極行於上道晷度延長天啟太平獸見一角攺元仁壽楊樹生松石魚彰合符之徵玉顯永昌之慶山圖石瑞前後繼出皆載臣姓名褒紀國祚經典諸緯爰及玉文字義理遞相符防宮城之內及在山谷石變爲玉不可勝數桃區一嶺盡是琉璃黃銀出於神山碧玉生於瑞巘多楊山響三稱國興連雲山聲萬年臨國野鵝降天仍注池沼神鹿入苑頻賜引導騶虞見質遊驎在野鹿角生於楊樹龍湫出於荊谷慶雲發彩壽星垂耀宮殿樓閣咸出靈芝山澤川原多生寶物威香散馥零露凝甘惇煌烏山黒石變白祿巖嶺石華逺照狐豹白兔白狼赤雀蒼烏野蠶天豆嘉禾合穗珍木連理神瑞休徵洪恩景福降賜無疆不可具紀此皆昊天上帝爰降明靈矜湣蒼生寧靜海內故錫玆嘉慶咸使安樂豈臣防誠所能上感防心奉謝敬薦玉帛犧齊粢盛庶品燔祀於昊天上帝皇考太祖武元皇帝配神作主

隋文紀卷一

欽定四庫全書卷

隋文紀卷二

明梅鼎祚編煬帝【名廣小字阿文帝第二子封晉王立爲皇太子弒父自立在位十四年宇文化及弒之】遺陳尙書江總等書【開皇八年伐陳晉王廣爲行軍元帥英華作檄】

南北𨿽殊風雲在望載懷虛遲寤寐爲勞獻歳猶寒比當淸豫匡贊乎國良亦慇懃寡人忝膺朝寄董律專徵防涉山川今次江際公等文儒自立器用適時冠蓋二世齒徳兼重孔老殊教名墨異家金匱珠韜銀編玉策莫不騰於舌杪散在筆端防古成敗之機近代安危之迹照同懸鏡明若觀火無待指南自應神寤猶恐思之未審差以毫釐聊煩翰墨略申梗槪自穹昊生民樹之司牧羲軒以降書契可紀咸一姓承立四海無兩帝漢道云季三方鼎立時惟板蕩世匪休明當塗起而蜀亡典午興而吳滅永嘉喪亂紫宸曠主劉石苻姚之儔僞夏僣燕之醜妄塵大寶事乖圖籙魏室乘時兆基朔野經始嵩洛未暇江湖有周受命敵非齊氏務在兼並不遑外略蕞爾吳越自相君長竊擬王者之儀妄談天子之气偸安假息綿歷世祀我大隋之肇開寶祚光有神州皇帝感曜魄之靈應太防之座千年啟聖萬代一時深仁至徳寧濟羣品越海窮河東漸西被旄頭之屬歷代之霸作我臣民匍匐服裳惟彼江表獨隔皇風夫物極則反否終斯泰郭璞有云年終三百天下大同玆實運已定於前聖主膺期而出欲以區區之陳國違上天之冥數其不可存者一也大必包小天地之常規明能通暗日月之常理論道徳以唐陶而徵有苗語眾寡舉海內而當羣小在長江舟檝之用矜其積習而山川共有我據上游鼓棹之能吳楚不異髙艫巨舫東西萬里扼喉撫背水陸幹途彼之兵士不過十萬首尾分布所在危急加以屯戍邊方淹積歳序風雨以爲櫛沐蟣虱生於甲冑望我寛仁思倒戈防通在戎行更成敵國守以時月則魚爛土崩接以鋒刃則鳥驚鹿走理在必然不假枚卜此不可存者二也丰侯好酒實喪厥邦梁伯役民潰其宗社彼之僞主覆車是襲日夜沈湎曽無節度繕造宮室莫知窮已竭四民之產荒縱其心斂百姓之哀以爲已樂寶衣玉食塡積後宮短褐麤饘不充編戶一芥之善蔑爾無聞五子之歌宛然悉備𨿽欲勿喪其可得乎此不可存者三也僞主忌能護短酷法淫刑骨鯁之臣盡見疎斥諫諍之士皆被屠害遐邇結舌衣冠解體人妖鬼怪觸類呈災稚齒耆年咸知殘滅此不可存者四也以此小邦攝於大國邊烽夜動照彼都城戍鼓晨嚴震其宮殿累棊十二方此未危懸縷千鈞比斯非切而莫知憂恐更自驕矜曽無事大之心專行犯上之志侵軼我邊鄙招納我叛亡國家爰自受命毎從含養惇以鄰睦申其聘好冀能守彼宗祊靜其疆域而長惡益甚縱毒彌深吳防雄俊之人湘東耿介之士乞師請命盈庭滿闕帝乃憫然矜彼黎獻授鉞推轂弔民伐罪己有別詔惟廢僞主之身自餘士庶普從肆眚向所陳說咸是格言非曰遊談共相欺誤且劉叔納譙周之計而獲存孫皓用薛瑩之詞而致福此二於者終有良臣之譽皆無陷君之譏何則所恥者小所存者大若憲章往彥聿遵前軌則僞主享封侯之業祖禰延血食之期江東士民實受其賜公等身保榮貴名垂竹帛豈不美歟若膠柱不移守迷不變率其蟻眾敢拒王師軍有常刑悔無及矣禍成俄頃宜早圖之使人今還遲有委曲言不盡意豈復多雲楊廣白【開皇平陳記劉叔疑誤蟻眾一作蟻聚】

遺史祥書

【煬帝初爲晉王祥從擊突厥於靈武破之遷右衞將軍屯化備胡時帝在東宮遺祥書】

將軍摠戎塞表沙磧淸塵秣馬休兵猶事校獵足使李廣慙勇魏尙媿能冠彼二賢獨在吾於昔余濫舉推轂治兵振皇靈於塞外驅勍敵乎大漠於時同行軍旅契濶戎旃望龍城而衝冠盻狼居而發憤將軍英圖不世猛气無前但物不遂心僶俛從事毎一思此我勞如何將軍宿心素志早同膠漆久而敬之方成魚水近者陪隨鑾駕言旋上京本卽述職南蕃宣條下國不悟皇鑑曲發備位少陽戰戰兢兢如臨冰谷至如建節邊境徵伐四方搴帷作牧綏撫百姓上稟成規下盡臣節是所願也是所甘心仰慕前修庶得自效謬其入守神器元良萬國身輕負重何以克堪所望故人匡其不逮比監國多暇養疾閒宮厭北閣之端居罷南皮之馳射博望之苑旣乏名賢飛蓋之園理乖終宴親朋逺矣琴書寂然想望吾賢疢如疾首

史祥答太子書【祥字世休朔方人仕周太子車右中士隋燕郡太守】

行人戾止奉所賜況恩紀綢繆形於文墨不悟飛雪增冰之地忽載三陽毳幙韋韝之鄕俄聞九奏精駭思越莫知啟處祥少不學軍旅長遇升平幸以先人緒餘備職宿衞懼駑蹇無致逺之用朽薄非折衝之材豈欲追蹤古人語其優劣曩者王師薄伐天人受脤絕漠揚旌威震海外當此之時猛將如雲謀夫如雨至如祥者列於卒伍預聞指蹤之規得免逗𨖻之責循涯揣分實爲幸甚爰以情諭雷陳事方劉葛信聖人之屈己非庸人之擬議何則川澤之大污潦攸歸松栢之髙蔦蘿斯托防心眷眷孟侯所知也仰惟體元良之徳煥重離之暉三善克修萬邦以正斯固道髙周誦契葉商皓豈在管蠡所能窺測伏承監國多暇養徳怡神咀嚼六經逍遙百氏追西園之愛客眷南皮之出遊疇昔之恩無忘造次祥自忝式遏載罹寒暑身在邊隅情馳魏闕毎至淸風夕起朗月孤照想鳴葭之啟路思脫乘於後車塞表京華山川悠逺瞻望浮雲伏增結【並隋書豈欲英華作當斷受脤作援桴如雲英華作如神至若作至如循涯作循省非庸人之擬議作非庸夫之可測蔦蘿作葛蘿載罹作載離夕作夜乘作駕】

請定淸廟歌辭奏【髙祖初命李元操盧思道等列淸廟歌辭十二曲以代周歌仁壽元年煬帝爲皇太子從饗太廟聞而非之乃上言於是制詔奇章公牛等創制雅樂】

淸廟歌辭文多浮麗不足以述宣功徳請更議定

秦孝王誄

維開皇二十年六月二十日丁丑上柱國秦孝王薨於仁壽宮嗚呼哀哉八元八凱濟濟虞則周南召南赫赫周國於穆孝王紹彼明徳天實喪予殱我剛克嗚呼哀哉如何上靈降此災否國喪宗臣家亡千里嗚呼哀哉爰初不豫冕旒視疾乃至大漸停鑾駐蹕親臨屬纊俯歡徹瑟哀動皇情痛深慈膝一辭明世千秋長羃長羃如何綿綿終古仲秋卜宅將歸泉戶梁山之陽永寧后土嗚呼哀哉追悼無及永分古今神靈𨿽翳徽聲靡替誄王徳音貽千百世乃作誄曰皇隋啟運應天順民保玆七百靜彼四鄰利建宗子藩屏懿親孝王惟允俾侯於秦爰自聖章天性誠願色養烝烝孝立名建恭近於禮恥辱斯逺嘉之弗忘懼而無怨孝悌之至通於神明溫溫居徳肅肅厲精恭敬表志退讓爲情韡此棠棣惇斯鶺鴒仲稱令弟叔曰仁兄猗歟我弟好學無替九流日修三餘卒歳琴臺夜開書帷晝閉聰敏若神雄辯無滯妙矣聲律明哉龜筮象風角於焉及睿允文允武多才多藝惟善惟樂爲仁爲恵天挺出羣英圖命世欽若孝王容止堂堂振鷺將集鳳雛斯翔人之領袖國之輝光輝光伊何肅肅翼翼義以處身仁以經國明燭縶符財成淵塞靖恭爾位好是正直令聞令望無反無側皇枝良幹日富英聲宣風作伯盤古維城東京舊都河南殷博惟我哲王行臺惟寞飛轡崤函蹇帳伊洛徳被汝墳仁行鞏亳西秦右地實賴英雄實惟王化乃卽龜防恵和布澤易俗移風亹亹孝王仁而能斷徳敷大國有符公旦移鎭樊徵述職江漢地接防讎稜威靖難文徳昭逺懷勞伐叛暫輟外藩入侍天軒典玆戎衞仍居納言寶劍橫曜丰貂尢溫周衞淸切敷奏便繁獻替惟允禁旅斯惇僞陳不恭軼我炎鄙王赫斯振將淸江涘圖斯元帥難全其備惟我孝王膺玆無愧恭行天討受脤建旗申威鄂渚鞫旅江湄軍容赳赳逋醜禗禗云陳不布髙城靡持泥首銜璧請命於臺兵不血刃野無橫屍善戰不陣我弟於玆金陵戡定飲至京師廣陵淮海一都之防牧彼頑民作相於外時雨隨車棠陰逐蓋惟晉太原寄隆望大表裏山河要衝襟帶東自維揚回旌轉斾善政廉平於斯爲最彊敵畏威氓黎荷賴烽火戎馬俱淸邊界寒暑失禦庸衞弗開言旋京邸去彼叢臺扈駕仁壽撫席巖隈連綿藥餌歳去年來秀而不實禍極生災天胡不弔木壊山頽嗚呼哀哉至尊廢朝而悼傷皇后輟膳而摧痛甚秦國之永辭劇梁武之長送昆弟哀哀而日嗟僚友嗷嗷而悲慟嗚呼哀哉嘆日月之不居何卜逺之詎促旌旐飄颻而從風笳管酸嘶而響谷服馬顧而不能行挽夫悲而不成曲霜霰落兮山谷寒木葉下兮丘壠殘風颼飅而吟樹泉幽咽而悲湍離羣之獸絕迹孤飛之鳥悲酸背離宮而東轉歷山邸而北度去甲第之樓臺卽荒田之丘墓昔時鳴鑾而戒塗今日靈輀而啟路臨朝謁之平衢永絕玆之一步倘若神而有靈幾悲傷而畱顧嗚呼哀哉棄永日之昭昭襲長夜之悠悠苦扃而無曉悲黃泉而永幽湮盛年於萬古阻壯志於千秋嗚呼哀哉慟反哭於秋季悲復歸於故地尹形遊而不遷何魂焭之空志嗚呼哀哉酒罇浮塵兮獨滿琴弦含風兮自斷防夜久其何期焉知歳月之長短孝王與我體宻情親孔懷之篤有逾常倫昊天何酷哀哉哲人柰何吾弟先我長淪煩寃痛毒悲恨何陳嗚呼哀哉痛母弟之同胞棄共被之寒郊豈止三荊之變色非惟四鳥之分巢遽一朝而云逝曷何去而何止形未捨目言猶在耳彼蒼者天子何甚矣嬛嬛友於哀哀吾子痛當柰何痛當何巳想髣髴而弗見猶盤柦而佇立空撫膺而莫追抑飲淚而何及嗚呼哀哉嗟地久而天長終淪沒兮幽方徒春華而秋落不復見我弟兮孝王何謝安之蔬食豈子路之喪亡獨端憂而無告徒梗塞而追傷悲莫悲兮長別痛莫痛兮終絕因淒愴以寫情慟人琴而永訣嗚呼哀哉【神靈𨿽翳一作神𨿽虛翳王化一作匪他禗禗一作累累維揚一作揚越永日一作白日嬛嬛一作惸惸無告一作誰告】

序曹子建帖【甲秀堂法帖】

陳思王魏宗室子也世傳文章典麗而不言其書仁壽二年族孫偉持以遺余余觀夫字畫沈快而詞防華致想象其風儀玩閱不巳因書以冠於褾首

營建東京詔【仁壽四年七月卽位十一月詔】

乾道變化陰陽所以消息防創不同生靈所以順敍若使天意不變施化何以成四時人事不易爲政何以釐萬姓易不云乎通其變使民不倦變則通通則久有徳則可久有功則可大朕又聞之安安而能遷民用丕變是故姬邑兩周如武王之意殷人五徙成湯後之業若不因人順天功業見乎變愛人治國者可不謂然歟雒邑自古之都王畿之內天地之所合陰陽之所和控以三河固以四塞水陸通貢賦等故漢祖曰吾行天下多矣惟見雒陽自古皇王何嘗不畱意所不都者蓋有由焉或以九州未一或以困其府庫作雒之制所以未暇也我有隋之始便欲創玆懷雒日復一日越曁於今念玆在玆興言感哽朕肅膺寶歷纂臨萬邦遵而不失心奉先志今者漢王諒悖逆毒被山東遂使州縣或淪非所由闗河懸逺兵不赴急加以並州移戶復在河南周遷殷人意在於此況復南服遐逺東夏殷大因機順動今也其時羣司百辟僉諧厥議但成周墟塉弗堪葺宇今可於伊雒營建東京便卽設官分職以爲民極也夫宮室之制本以便生上棟下宇足避風露髙臺廣廈豈曰適形故傳云儉徳之共侈惡之大宣尼有云與其不遜也寧儉豈謂瑤臺瓊室方爲宮殿者乎土堦采椽而非帝王者乎是知非天下以奉一人乃一人以主天下也民惟國本本固邦寧百姓足孰與不足今所營構務從節儉無令雕墻峻宇復起於當今欲使卑宮菲食將貽於後世有司明爲條格稱朕意焉【釐北史作吏愛人作愛民】

立蕭皇后詔【大業元年】

朕祗承丕緒憲章在昔爰建長秋用承饗薦妃蕭氏夙稟成訓婦道克修宜正位軒闈式柔教可立爲皇后

遣使巡省詔【元年正月】

昔者哲王之治天下也其在愛民乎旣富而教家給人足故能風淳俗厚逺至邇安治定功成率由斯道朕嗣膺寶歷撫肓黎獻夙夜戰兢若臨川谷𨿽則聿遵先緒弗敢失墜永言政術多有缺然況以四海之逺兆民之眾未獲親臨問其疾苦毎慮幽仄莫舉寃屈不申一物失所乃傷和气萬戶有罪責在朕躬所以寤寐增嘆而夕惕載懷者也今旣布政惟始宜存寛大可分遣使人巡省方俗宣揚風化薦防淹滯申達幽枉孝悌力田給以優復鰥寡孤獨不能自存者量加賑濟義夫節婦旌表門閭髙年之老加其版授並依別條賜以粟帛篤疾之徒給侍丁者𨿽有侍養之名曽無賙贍之實明加撿校使得存養若有名行顯著操履修潔及學業才能一藝可取咸宜訪采將身入朝所在州縣以禮發遣其有蠧政害人不便於時者使還之日具錄奏聞【風淳俗厚北史作風教淳厚嗣膺作恭嗣乃傷作用傷】

求讜言詔【元年三月】

聽采輿頌謀及庶民故能審政刑之得失是知昧旦思治欲使幽枉必達彞倫有章而牧宰任稱朝委茍爲徼幸以求考課虛立殿最不存治實綱紀於是弗理寃屈所以莫申闗河重阻無由自達朕故建立東京躬親存問今將巡歷淮海觀省風俗眷求讜言徒繁詞翰而鄕校之內闕爾無聞恇然夕惕用忘興寢其民下有知州縣官人政治苛刻侵害百姓背公狥私不便於民者宜聽詣朝堂封奏庶乎四聰以達天下無寃【庶民北史作黎庶政治作政理】

興學詔【元年閏七月】

君民建國教學爲先移風易俗必自玆始而言絕義乖多歷年代進徳修業其道寖防漢采坑焚之餘不絕如綫晉承版蕩之運掃地將盡自時厥後軍國多虞𨿽復黌宇時建示同愛禮函文或陳殆爲虛器遂使紆靑拖紫非以學優制錦操刀類多墻面上陵下替綱維靡立雅缺道消實由於此朕纂承洪緒思大訓將欲尊師重道用闡厥繇講信修睦惇奬名教方今宇宙平一十步之內必有芳艸四海之中豈無奇秀諸在家及見入學者若有篤志好古耽悅典墳學行優敏堪膺時務所在采訪具以名聞卽當隨其器能擢以不次若研精經術未願進仕者可依其藝業深淺門防髙卑𨿽未升朝並量準給祿庶夫恂恂善誘不日成器濟濟盈朝何逺之有其國子等學亦宜申明舊制教習生徒具爲課試之法以盡砥礪之道【宇宙北史作區宇奇秀作孝秀耽悅典墳作耽典悅禮】

修髙廟樂詔【元年】

古先哲王經國成務莫不因人心而制禮則天明而作樂昔漢氏諸廟別所樂亦不同至於光武之後始立共堂之制魏文承運初營廟寢太祖一室獨爲別宮自玆之後兵車交爭制作規模日不暇給伏惟髙祖文皇帝功侔造物道濟生靈享薦宜殊樂舞須別今若月祭時饗旣與諸祖共庭至於舞功獨於一室交違禮意未合人情其詳議以聞

崇祀先哲詔【二年五月】

旌表先哲式存饗祀所以優禮賢能顯彰遺愛朕永鑑前修尙想名徳何嘗不興嘆九原屬懷千載其自古已來賢人君子有能樹聲立徳佐世匡時博利殊功有益於人者並宜營立祠宇以時致祭墳壠之處不得侵踐有司量爲條式稱朕意焉【存北史作在】

給帝王陵戶詔【二年十二月】

前代帝王因時創業君民建國體尊南面而歷運推移年世永久丘壠殘毀樵牧相趨塋兆堙蕪封樹莫辧興言淪滅有愴於懷自古已來帝王陵墓可給隨近十戶蠲其雜役以供守視【世北史作代】

革前制罪坐詔【開皇舊制舋門子弟不得居宿衞近侍先是蕭巖以叛誅崔君綽坐連庶人勇家口籍沒巖以中宮故君綽緣女入宮愛幸帝乃下詔革前制】

罪不及嗣旣至孝之道恩由義斷以勸事君之節故羊鮒從戮彌見叔向之誠季布立勲無預丁公之禍用能樹聲往代貽範將來朕虛已爲政思遵舊典推心待物每從寛政六位成像美厥含一眚掩徳甚非謂也諸犯罪被戮之門期以下親仍令合仕聽預宿衞近侍之官

巡省詔【三年三月】

古者帝王觀風問俗皆所以憂勤兆庶安集遐荒自蕃夷內附未遑親撫山東經亂須加存防今欲安集河北巡省趙魏所司依式

十科舉人詔【三年三月】

天下之重非獨治所安帝王之功豈一士之略自古明君哲後立政經邦何嘗不選賢與能收采幽滯周稱多士漢號得人常想前風載懷欽佇朕負扆夙興冕旒待旦引領巖谷寘以周行兾與羣才共康庶績而彚茅寂寞投竿罕至豈美璞韜采未值良工介石在懷確乎難防永鑑前哲憮然興嘆凡厥在位譬諸股肱若濟巨川義同舟楫豈得保玆寵錄晦爾所知優遊卒歳甚非謂也祁大夫之舉善良史以爲至公臧文仲之蔽賢尼父譏其竊位求諸往古非無褒貶宜思進善用匡寡薄夫孝弟有聞人倫之本徳行惇厚立身之基或節義可稱或操履淸絜所以激貪厲俗有益風化彊毅正直執憲不撓學業優敏文才美秀並爲廊廟之用實乃瑚璉之資才堪將略則拔之以禦侮膂力驍壯則任之以牙爰及一藝可取亦宜采錄若眾善畢舉與時無棄以此求治庶幾非逺文武有職事者五品以上宜依令十科舉人有一於此不必求備朕當待以不次隨才升擢其見任九品已上官者不在舉送之限【治北史作理膂力作力有】

崇建文帝寢廟詔【三年六月】

聿追孝饗徳莫至焉崇建寢廟理之大者然則質文異代損益殊時學滅坑焚經典散逸憲章湮墜廟堂制度師說不同所以世數多少莫能是正連室異宮亦無準定朕獲奉祖宗欽承景業永惟嚴配思隆大典於是詢謀在位博訪儒術咸以爲髙祖文皇帝受天明命奄有區夏拯羣飛於四海革凋敝於百王卹獄緩刑生靈皆遂其性輕徭薄賦比屋各安其業恢夷宇宙混壹車書東漸西被無思不服南徵北怨俱荷來蘇駕毳乘風歷代所弗至雕題鑿齒聲教所罕及莫不厥角闗塞頓顙闕庭譯靡絕時書無虛月韜戈偃武天下晏如嘉瑞休徴表裏禔福猗歟偉歟無得而名者也朕又聞之徳厚者流光治辧者禮縟是以周之文武漢之髙光其典章特立諡號斯重豈非緣情稱述卽崇顯之義乎髙祖文皇帝宜別建廟宇以彰巍巍之徳仍遵月祭用表蒸蒸之懷有司以時創造務合典制又名位旣殊禮亦異等天子七廟事著前經諸侯二昭義有差降故其以多爲貴王者之禮今可依用貽厥後昆【恢夷作芟夷偃武作偃伯治作理故其作故知】

爲突厥啟民可汗造屋詔【四年四月】

突厥意利珍豆啟民可汗率領部落保附闗塞遵奉朝化思攺戎俗頻入謁覲屢有陳請以氈墻毳幕事窮荒陋上棟下宇願同比屋誠心懇切朕之所重宜於萬壽戍置城造屋其幃帳牀褥巳上隨事量給務從優厚稱朕意焉

孔子後爲紹聖侯詔【四年十月】

先師尼父聖徳在躬誕發天縱之姿憲章文武之道命世膺期蘊玆素王而頹山之嘆忽逾於千祀盛徳之美不存於百代永惟懿範宜有優崇可立孔子後爲紹聖侯有司求其苗裔錄以申上【存北史作在】

立周漢魏晉後詔【四年十月】

昔周王下車首封唐虞之漢帝承歷亦命殷周之後皆所以褒立先代憲章在昔朕嗣膺景業傍求雅訓有一益欽若令典以爲周兼夏殷文質大備漢有天下車書混一魏晉防襲風流未逺並宜立後以存繼絕之義有司可求其冑緒列聞

處置耆老詔【五年十月】

優徳尙齒載之典訓尊事乞言義彰膠序鬻熊爲師取非筋力方叔元老克壯其猷朕永言稽古用求至治是以厖眉黃髮更令收敍務簡秩優無虧藥膳庶等臥治佇其益今歳耆老附集者可於近郡處置年七十以上疾患沈滯不堪居職卽給賜帛送還本郡其官至七品以上者量給廩以終厥身【取非北史作無取治並作理膳作餌】

勲封詔【六年二月】

夫帝圗艸創王業艱難咸仗股肱葉同心徳用能拯厥頹運克膺大寶然後疇庸茂賞開國承家誓以山河傳之不朽近代喪亂四海未一茅土妄假名實相乖歷玆永久莫能懲革皇運之初百度伊始猶循舊貫未暇攺作今天下交泰文軌攸同宜率遵先典永垂大訓自今已後惟有功勲乃得賜封仍令子孫承襲【仗北史作依拯作救喪亂作凋喪】

巡撫涿郡詔【七年二月】

武有七徳先之以安民政有六本興之以教義髙麗髙元虧失藩禮將欲問罪遼左恢宣勝略𨿽懷伐國仍事省方今往涿郡巡撫民俗其河北諸郡及山西山東年九十已上者版授太守入十者授縣令

伐髙麗詔【八年正月】

天地大徳降繁霜於秋令聖哲至仁著甲兵於刑典故知造化之有肅殺義在無私帝王之用干戈蓋非獲已阪泉丹浦莫匪龔行取亂覆昏咸由順動況乎甘野誓師夏開承大禹之業商郊問罪周發成文王之志永監前載當屬朕躬粵我有隋誕膺靈命參三才而建極一六合而爲家提封所漸細防盤桃之外聲教爰曁紫舌黃枝之域逺至邇安罔不和防功成治定於是乎在而髙麗小醜迷昏不恭崇聚勃碣之間薦食遼獩之境𨿽復漢魏誅戮巢窟暫傾亂離多阻種落還集萃川藪於往代播實繁以迄今睠彼華壤翦爲夷類歷年永久惡稔旣盈天道禍淫亡徴已兆亂常敗徳非可勝圗掩慝懷姦惟日不足移告之嚴未嘗面受朝覲之禮莫肯躬親誘納亡叛不知紀極充斥邊垂亟勞烽闗柝以之不靜生人爲之廢業在昔薄伐已漏天网旣緩前禽之戮未卽後服之誅曽不懷恩翻爲長惡乃兼契丹之黨防劉海戍習靺鞨之服侵軼遼西又靑丘之表咸修職貢碧海之濵同稟正朔遂復敚攘琛賮遏絕往來虐及弗辜誠而遇禍輶軒奉使爰曁海東旌節所次途經藩境而擁塞道路拒絕王人無事君之心豈爲臣之禮此而可忍孰不可容且法令苛酷賦斂煩重彊巨豪族咸執國鈞朋黨比周以之成俗賄貨如市寃枉莫申重以仍歳災凶比屋饑饉兵戈不息徭役無期力竭轉輸身塡溝壑百姓愁苦爰誰適從境內哀惶不勝其回首面內各懷性命之圗黃髮稚齒咸興酷毒之嘆省俗觀風爰屆幽朔弔人問罪無俟再駕於是親總六師用申九伐拯厥阽危協從天意殄玆逋穢克嗣先謨今宜授律啟行分麾屆路掩渤澥而雷震歷夫余以電掃比戈按甲誓旅而後行三令五申必勝而後戰左第一軍可鏤方道第二軍可長岑道第三軍可海冥道第四軍可蓋馬道第五軍可建安道第六軍可南蘇道第七軍可遼東道第八軍可莵道第九軍可扶余道第十軍可朝鮮道第十一軍可沃沮道第十二軍可樂浪道右第一軍可黏蟬道第二軍可含資道第三軍可渾彌道第四軍可臨屯道第五軍可城道第六軍可提奚道第七軍可踏頓道第八軍可肅愼道第九軍可碣石道第十軍可東道第十一軍可帶方道第十二軍可襄平道凡此眾軍先奉廟略駱驛引途總集平壤莫非如豺如貔之勇百戰百勝之雄顧眄則山嶽傾頽叱吒則風雲騰欝心徳攸同爪牙斯在朕躬馭元戎爲其節度涉遼而東循海之右解倒懸於遐裔問疾苦於遺黎其外輕賫遊闕隨機赴響捲甲銜枚出其不意又滄海道軍舟艫千里髙颿電逝巨艦雲飛橫防沮江逕造平壤島嶼之望斯絕坎井之路已窮其餘被髮左祍之人控待發防盧彭濮之旅不謀同辭杖順臨逆人百其勇以此眾戰勢等摧枯然則王者之師義存止殺聖人之教必也勝殘天罰有罪本在元惡人之多僻脇從罔治若髙元泥首轅門自歸司冦卽宜解防焚櫬之以恩其餘臣人歸朝奉順咸加慰撫各安生業隨才任用無隔夷夏營壘所次務在整肅芻蕘有禁秋毫勿犯布以恩宥諭以禍福若其同惡相濟抗拒官軍國有常刑俾無遺類明加曉示稱朕意焉【開北史作啟前載作載籍罔不作防弗治定作理定傾作擾翻爲作翻其敓作冦回首內面作回面內向歷作及心徳作腹心奉順作奉化官軍作官府】

賑卹行從詔【八年二月】

朕觀風燕裔問罪遼濵文武協力爪牙思奮莫不執鋭勤王捨家從役罕蓄倉廩之資兼損播植之務朕所以夕惕愀然慮其匱乏𨿽復素飽之眾情在忘私悅使之人宜從其厚諸行從一品以下佽飛募人以上家口郡縣存問若有糧食乏少皆宜賑給或𨿽有田疇貧弱不能自耕種可於多丁富室勸課相助使夫居者有斂積之丰行役無顧後之慮

授勲官詔【八年九月】

軍國異容文武殊用匡危拯難則霸徳攸興化人成俗則王道斯貴時方撥亂屠販可以登朝世屬隆平經術然後升仕丰都爰肇儒服無預於周行建武之朝功臣不參於吏職自三方未一四海交爭不遑文教惟尙武功設官分職罕以材授班朝治人乃由勲敍莫非抜足行陣出自勇夫斆學之道旣所不習政事之方故亦無取是非暗於在巳威福專於下吏貪冒貨賄不知紀極蠧政害民實由於此自今已後諸授勲官者並不得回授文武職事庶遵彼更張取類於調瑟求諸名制不傷於美錦若吏部輒擬用者禦史卽宜糾彈

攺博陵郡詔【九年十月】

博陵昔爲定州地居衝要先皇歷試所基王化斯逺故以道冠豳風義髙姚邑朕巡撫氓庶爰屆玆邦瞻望郊防緬懷敬止思所以宣播徳澤覃被下人崇紀顯號式光令緒可攺博陵爲髙陽郡赦境內死罪已下給復一年【徳北史作慶】

收葬遼海戰亡詔【十年二月】

竭力王役致身戎事咸由狥義莫匪勤誠委命艸澤棄骸原野興言念之每懷湣惻往年出軍問罪將屆遼濵廟算勝略具有進止而諒惛凶罔識成敗髙熲愎很本無智謀臨三軍猶兒戲視人命如艸芥不遵成規坐貽撓退遂令死亡者眾不及埋藏今宜遣使人分道收葬設祭於遼西郡立道塲一所恩加泉壤庶弭窮魂之寃澤及枯骨用仁者之恵【澤北史作芥棄作暴】

再伐髙麗詔【十年二月】

黃帝二十五戰成湯二十七徵方乃徳施諸侯令行天下盧芳小盜漢祖尙且親戎隗囂餘燼光武猶自登隴豈不欲除暴止戈勞而後逸者哉朕纂承寶業君臨天下日月所照風雨所沾孰非我臣獨隔聲教蕞爾髙麗僻居荒表鴟張狼噬侮慢不恭抄竊我邊陲侵軼我城鎭是以去歳出軍問罪遼碣殪長蛇於莵戮封豕於襄平扶餘眾軍風馳電逝追奔逐北徑逾淇水滄海舟楫衝賊腹心焚其城郭污其宮室髙元伏鑕泥首送欵軍門尋請入朝歸罪司冦朕以許其攺過乃詔班師而長惡靡悛宴安鴆毒此而可忍孰不可容便可分命六師百道俱進朕當親執武節臨禦諸軍秣馬九都觀兵遼水順天誅於海外救窮民於倒懸徵伐以正之明徳以誅之止除元惡余無所問若有識存亡之分悟安危之機翻然北首自求多福必其同惡相濟抗拒王師若火燎原刑玆無赦有司便宜宣布咸使知聞

令人城居詔【十一年二月】

設險守國著自前經重門禦暴事彰往策所以宅土寧邦禁邪固本而近代戰爭居人散逸田疇無伍郛郭不修遂使遊惰實繁冦攘未息今天下平一海內晏如宜令人悉城居田隨近給使彊弱相容力役兼濟穿窬無所厝其姦宄雚符不得聚其逋逃有司具爲事條務令得所

勅齊王暕【煬帝元徳太子薨當立齊王以柳謇之爲長史大業三年帝法服臨軒備儀衞命齊王立於西朝堂遣吏部尙書牛宣勅又勅謇之此或口勅】

我昔階緣恩寵啟封晉陽出藩之初始年十二先帝立我於西朝堂乃令髙熲虞慶則元旻等從內送王子相於我於時誡我曰以汝幼沖未更世事今令子相作輔於汝事無大小皆可委之無得暱近小人疎逺子相若從我言者有益於社稷成立汝名行如不用此言惟國及身敗無日矣吾受勅之後奉以周旋不敢失墜防子相之力吾無今日矣若與謇之從事一如子相也

又勅柳謇之

今以卿作輔於齊善思匡救之理副朕所望若齊王徳業修備富貴自當鐘卿一門若有不善罪亦相及追封豆盧毓詔【漢王諒鎭並州毓以妃父爲王府主簿煬帝卽位徴諒入朝諒遂作亂令毓畱守毓與司馬皇甫誕等據城拒諒事敗並見害詔封正義縣公子願師嗣大業初復下詔誕亦詔封焉】

褒顯名節有國通規加等飾終抑推令典毓深識大義不顧姻親出於萬死首建奇策去逆歸順殉義亡身追加榮命宜優恆禮可贈大將軍正義縣公賜帛二千疋諡曰湣

又詔

故大將軍正義湣公毓臨節能固捐生殉國成爲令典沒世不忘象賢無墜徳隆必祀攺封雍丘湣侯復以願師承襲

追封皇甫誕詔

褒顯名節有國通規加等飾終抑惟令典並州總管司馬皇甫誕性理淹通誌懷審正效官贊務聲績克宣值狂悖搆禍凶威孔熾確殉丹誠不從妖逆𨿽幽縶冦手而雅志彌厲遂潛興義徒據城抗拒眾寡不敵奄致非命可贈柱國封義公諡曰明

贈劉方詔【方仁壽末授驩州總管經略林邑大業元年進兵破其國都道遇患卒煬帝下詔】

方肅承廟略恭行天討飲冰遄邁視險若夷摧鋒直指出其不意鯨鯢盡殪巢穴咸傾役不再勞肅淸海外致身王事誠績可嘉可贈上柱國盧國公

勞楊素手詔【素字處道農華陰人仕周徐州總管入隋封越國公尙書令司徒漢王諒反以素爲並州道行軍總管平之煬帝遣素弟修武公約賫手詔勞素素上表陳謝】

我有隋之禦天下也於今二十有四年𨿽復外夷侵叛而內難不作修文偃武四海晏然朕以不天銜卹在疚號天叩地無所逮及朕本以藩王謬膺儲兩復以庸虛纂承洪業天下者先王之天下也所以戰戰兢兢弗敢失墜況復神器之重生民之大哉賊諒包藏禍心自幼而長羊質獸心假托名譽不奉國諱先圗叛逆違君父之命成莫大之罪誑惑良善委任姦回稱兵內侮毒流百姓私假署置擅相謀戮小加大少陵長民怨神怒眾叛親離爲惡不同同歸於亂朕寡兄弟猶未忍及言是故開闗門而待冦戢干戈而不發朕聞之天生蒸民爲之置君仰惟先防毎以子民爲念朕豈得枕伏苫廬顚而不救也大義滅親春秋髙義周旦以誅二叔漢啟乃戮七藩義在玆乎事不獲巳是以授公戎律問罪大原且逆子賊臣何代不有豈意今者近出家國所嘆荼毒甫爾便及此事由朕不能和兄弟不能安蒼生徳澤未兵戈先動賊亂者止一人塗炭者乃眾庶非惟寅畏天威亦乃孤負付囑薄徳厚恥愧乎天下公乃先朝功臣勲庸克茂至如皇基艸創百物惟始便匹馬歸朝誠識兼至汴部鄭州風捲秋籜荊南塞北若火燎原早建殊勲夙著誠節及獻替朝端具瞻惟允爰弼朕躬以濟時難昔周勃霍光何以加也賊乃竊據蒲州闗梁防絕公以少擊眾指期平殄髙壁據險抗拒官軍公以深謀出不意霧廓云除冰消瓦解長驅北邁直趨巢窟晉陽之南蟻徒數萬諒不量力欲猶舉斧公以稜威外討發憤於內忘身殉義親當矢石兵刃暫交魚潰鳥散僵屍蔽野積甲若山諒遂守窮城以拒鈇鉞公董率驍勇四面攻圍使其欲戰不敢求走無路智力俱盡面防軍門斬將褰旗伐叛柔服元惡旣除東夏淸晏嘉庸茂績於是乎在昔武安平趙淮陰定齊豈若公逺而不勞速而克捷者也朕殷憂諒闇不得親禦六軍未能問道於上庠遂使劬勞於行陣言念於此無忘寢食公乃建累世之元勲執一心之確志古人有言曰疾風知勁艸世亂有誠臣公得之矣方乃銘之常鼎豈止書勲竹帛哉功績克諧哽嘆無已稍冷公如宜軍旅務殷殊當勞慮故遣公弟指宣往懷迷塞不次

楊素陳謝表

臣自惟虛薄志不及逺州郡之職敢憚劬勞卿相之榮無階覬望然時逢昌運王業惟始𨿽涓流赴海誠心屢竭輕塵積嶽功力蓋防徒以南陽裏閭丰沛子弟髙位重爵榮顯一時遂復入處朝端出總戎律受文武之任預帷幄之謀豈臣才能實由恩澤欲報之徳義極昊天伏惟陛下照重離之明養繼天之徳收臣於疎逺照臣以光輝南服降枉道之書春官奉肅成之防然艸木無識尙榮枯時況臣有心實自效無路晝夜回徨寢食慙惕常懼朝露奄至虛負聖慈賊諒包藏禍心有自來矣因幸國哀便肆凶逆興兵晉代搖蕩山東陛下抜臣於凡流授臣以戎律防心旅之寄稟平亂之規蕭王赤心人皆以死漢皇大度天下爭歸妖冦廓淸豈臣之力曲防使臣弟約賫詔書問勞髙防峻筆有若天臨洪恩大澤便同海運悲欣慙懼五情振越𨿽百殞防軀無以一報

爲楊素立墓碑詔

夫銘功彞器紀徳丰碑所以垂名迹於不朽樹風聲於沒世故楚景武公素茂績元勛劬勞王室竭盡誠節葉贊朕躬故以道邁三傑功參十亂未臻遐壽遽戢淸徽春秋遞代方綿歳祀式播雕篆用圗勲徳可立碑宰隧以彰盛美

降史祥手詔【漢王諒爲並州總管以太子勇廢陰有異圗髙祖崩遂發兵反祥爲行軍總管擊破之進位上大將軍轉太僕卿帝賜祥詩祥上表辭謝帝降手詔】

昔歳勞公問罪河朔賊爾日塞兩闗之路據倉阻河百姓脇從人亦眾矣公竭誠奮勇一舉尅定詩不云乎喪亂旣平旣安且寧非英才大略其孰能與於此邪故聊示所懷亦何謝也【尅定北史作而克】

褒樊子蓋詔【子蓋爲武威太守以善政聞入朝引之內殿特防褒美乃下詔】

設官之道必在用賢安人之術莫如善政龔汲振徳化於前張杜垂淸風於後共治天下實資良守子蓋幹局通敏操履淸潔自剖符四服愛恵爲先撫道有方寛猛得所處脂膏不潤其質酌貪泉豈渝其性故能治績克彰課防之首凡厥在位莫匪王臣若能人思奉職各展其效朕將冕旒垂拱何憂不治哉

進樊子蓋右光祿大夫詔【車駕西巡又下詔】

導徳齊禮寔惟共治懲惡勸善用明黜陟朕親巡河右觀省人風所歷郡縣訪采治績罕遵法度多蹈刑网而金紫光祿大夫武威太守樊子蓋執操淸潔處湼不渝立身雅正臨人以簡威恵兼舉寛猛相資故能畏而愛之不嚴斯治實字人之盛績有國之良安宜加褒顯以奬勵可右光祿大夫太守如故賜縑千匹粟麥二千斛

報樊子蓋詔【大業六年帝避暑隴川宮又欲幸河西子蓋傾望鑾輿願巡郡境帝下詔】

卿夙懷恭順深執誠心聞朕西巡欣然望幸丹欵之至甚有可嘉宜保此純誠克終其美

追贈麥鐵杖詔

鐵杖志气驍果夙著勲庸陪麾問罪先登陷陣節髙義烈身殞功存興言至誠追懷傷悼冝賚殊榮用彰飾徳可贈光祿大夫宿國公諡曰武烈

衞進右光祿大夫詔【爲京兆內史與代王侑畱守京師拒楊感追破之煬帝下詔】

近者妖氛充斥擾動闗河大升率勵義勇應機響赴表裏奮擊摧破凶醜宜升榮命式賞典可右光祿大夫降來護兒書【護兒字崇善江都人歷位開府儀同三司爲宇文化及所殺楊感反進攻洛陽護兒時爲平壤道行軍總管進攻髙麗卽日回軍討逆奏聞乃降璽書於是破感於閿鄕】

公旋師之時是朕勅公之日君臣意合逺同符契梟此元惡期在不遙勒名太常非公而誰也

拜蘇威開府儀同三司手詔【楊感亂後令威安撫闗中歳餘下手詔】

玉以防潤丹紫莫能渝其質松表歳寒霜雪莫能凋其采可謂溫仁勁直性之然乎房公威器懷溫裕識量雅早居端揆備悉國章先皇舊臣朝之宿齒棟梁社稷弼諧朕躬守文奉法卑身率禮昔漢之三傑輔恵帝者蕭何周之十亂佐成王者邵奭國之寶器其在得賢參爕臺階具瞻斯允𨿽復事借論道終期獻替銓衡時務朝寄爲重可開府儀同三司余並如故

蘇威除名詔【大業末天下大亂煬帝嘗問盜賊多少及伐遼事威皆諷對帝積不平裴蘊希防令人奏威昔在髙陽典選濫授畏怯突厥請還京師令案其事獄成下詔除名爲民】

威立性朋黨好爲異端懷挾詭道徼幸名利詆訶律令謗訕臺省昔歳薄伐奉述先志凡預切問各盡胸臆而威不以開懷遂無對命啟沃之道其若是乎資敬之義何其甚薄

贈獨孤陀詔【陀獻皇后異母弟官郢州刺史坐貓鬼事除名爲民卒煬帝卽位追念舅氏聴以禮葬乃下詔】

外氏衰禍獨孤陀不幸早世遷卜有期言念渭陽之情追懷傷切宜加禮命允備哀榮可贈正議大夫

又詔

舅氏之尊戚屬斯重而降年弗永凋落相繼緬惟先往宜崇徽秩復贈銀靑光祿大夫

賜突厥啟民可汗詔

徳合天地覆載所以弗遺功格區宇聲教所以咸洎至於梯山航海請受正朔貢獒獻雉同被臣民是故王防納貢義彰前冊呼韓入臣待以殊禮突厥意利珍寶啟民可汗志懷沈毅世修藩職往者挺身違難拔足歸仁先朝嘉此欵誠授以徽號資其甲兵之眾收其破滅之餘復祀於旣亡之國繼絕於不存之地斯固施均膏育澤漸要荒者矣朕以薄徳秪奉靈命思播逺猷光融令緒是以親巡朔野撫寧藩服啟民深委誠心入奉朝覲率其種落拜首軒墀言念丹欵良足嘉尙宜隆榮數式優恆典可賜路車乘馬鼓吹幡旗贊拜不名位在諸侯之上

放官奴詔【隋遺錄煬帝在江都直閣裴防通虎賁郎將司馬徳勘等引左右屯衞將軍宇文化及將謀亂因請放官奴分直上下帝可奏卽宣詔於是有焚艸之變】

門下寒暑疊用所以成歳功也日月代明所以均勞逸也故士子有遊息之談農夫有休勞之節咨爾髠眾服役甚勤執勞無怠埃溢於爪發蟣虱結於兜鍪朕甚憫之俾爾休畨從便噫戲無煩方朔滑稽之請而從衞士遞上之文朕於侍從之間可謂恩矣可依前件事責內史舍人竇威等勅【隋大業拾遺記煬帝初勅威及起居舍人崔祖濬等撰區域圗志奏之又著丹陽郡風俗以吳人爲東夷帝不悅遣內史舍人柳陸宣勅責威等別勅虞世基等修十郡誌】

昔漢末三方鼎立大吳之國以稱人物故晉武帝云江東之有吳防猶江西之有汝潁衣冠人物千載一時及永嘉之末華夏衣纓盡過江表此乃天下之名都自平陳之後碩學通儒文人才子莫非彼至爾等著其風俗乃爲東夷之人度越禮義於爾等可乎然著述之體又無次序各賜杖一頓

恭帝【名侑元徳太子之子煬帝孫封代王鎭京師唐義兵入長安尊煬帝爲太上皇奉侑卽位二年禪位於唐降爲酅國公薨諡恭帝】

攺元義寧赦詔

王道喪亂天步不康古往今來代有其事屬之於朕逢此百罹彼蒼者天胡寧斯忍𦇤褓之歳夙遭憫凶孺子之辰太上播越興言感動實疚於懷太尉唐公膺期作宰時稱舟楫大拯橫流糾合義兵翼戴皇室與國休戚再匡區夏爰奉明詔弼予幼沖顯命光臨天威咫尺對揚尊號悼心失圗一人在逺三讓不遂僶俛南面厝身無所茍利社稷莫敢或違俯從羣議遵聖防可大赦天下攺大業十三年爲義寧元年十一月十六日昧爽以前大辟罪巳下皆赦除之常赦所免者不在赦限

唐王相國總機務詔【義寧元年】

朕惟孺子未出深宮太上逺巡追蹤穆滿時逢多難委當尊極辭不獲免恭己臨朝若涉大川罔知所濟撫躬永嘆憂心孔棘民之情僞曽未之聞王業艱難載云其易賴股肱勠力上宰賢良匡佐衝人輔其不逮軍國機務事無大小文武設官位無貴賤憲章賞罰咸歸相府庶績其凝責成斯屬逖聴前史玆爲典故因循仍舊非曰徒言所存至公無爲讓徳

禪唐詔【義寧二年】

天禍隋國大行太上皇遇盜江都酷甚望夷舋深驪北憫予小子奄逮丕諐哀號承感心情靡潰仰惟荼毒仇復靡申形影相弔罔知啟處相國唐王膺期命世扶危拯溺自北䢐南東徵西怨總九合於一匡決百勝於千里糾率夷夏大庇氓黎保又朕躬繄王是賴徳侔造化功格蒼旻兆庶歸心歷數斯在屈爲人臣載違天命在昔虞夏揖讓相推茍非重華誰堪命禹當今九服崩離三靈攺卜大運去矣請避賢路兆謀布徳顧已莫能私僮命駕須歸藩國予本代王及予而代天之所廢豈期如是庶憑稽古之聖以誅四凶幸值維新之恩預充三恪雪寃恥於皇祖守禋祀爲孝孫朝聞夕隕及泉無恨今遵故事遜於舊邸庶官羣辟攺事唐朝宜依前典趣上尊號若釋重負感泰兼懷假手眞人俾除醜逆濟濟多士明知朕意

觀徳王雄【初名恵文帝族子周末遷右翊衞上大夫柱國雍州牧入隋歷檢挍右翊衞大將軍】

讓封觀王表【雄大業中拜京兆尹煬帝徵吐谷渾總管澆河道及還自安徳攺封觀王表讓不許】

臣早逢興運預班末屬有命有時借風雲之防無才無徳濫公卿之首防先皇不次之賞荷陛下非分之恩久紊臺槐常慮盈滿豈可仍叨匪服重竊鴻名臣實面墻敢緣往例臣誠昧寵交懼身責昔劉賈封王豈備三階之任曹洪上將寧超五等之爵況臣衮章逾於帝子京尹亞於皇枝錫土作藩鈕金開國於臣何以自處在物謂其乖分是以露欵執愚祈恩固守伏願陛下曲畱慈照特鑑丹誠頻觸宸嚴伏增流汗

房陵王勇【字晛地伐文帝長子立爲皇太子晉王廣與楊素謀譛見廢後矯勅賜死追封房陵王】

諫徙民書【勇爲皇太子軍國政事皆令裁決上以山東民多流冗遣使按檢又欲徙民北實邊塞上書諌上嘉之遂寢其事】

竊以導俗當漸非可頓革戀土懷舊民之本情波迸流離蓋不獲已有齊之末主暗時昏周平東夏繼以威虐民不堪命致有逃亡非厭家邦願爲羈旅加以去年三方逆亂賴陛下仁聖區宇肅淸鋒刃𨿽屏瘡痍未復若假以數歳沐浴皇風逃竄之徒自然歸本𨿽北夷猖獗嘗犯邊烽今城鎭峻峙所在嚴固何待遷配以致勞擾臣以庸虛謬當儲貳寸誠管見輒以塵聞【猖獗北史作犯邊】秦王俊【字阿祗文帝第三子開皇元年立歷並州總管以奢縱免官疾篤復拜上柱國】伐陳檄蕭摩訶等文【文苑英華此題爲侯莫陳悅檄蕭摩訶等文校注云悅西魏永熙三年卒隋伐陳以侯莫陳穎爲行軍總管悅當作穎鼎按隋書穎本傳穎從秦王俊出魯山道伐陳又秦王傳云俊爲山南道行軍元帥督三十總管屯漢口爲上流節度則此檄稱寡人乃秦王如晉王廣檄陳江總等稱寡人也亦非爲穎矣穎一總管豈得此稱今以屬秦王然不曉何人筆耳】

夫文軌未同江湖致阻風雲宻邇良用依然肇歳猶寒想如宜也經始戎務念以勞懷寡人肅稟天策爰徵不庭懸旌秣馬今次楓岸夫時有盛衰運有興滅積徳必慶延後嗣長惡則祚不及逺陳氏往因際防竊有金陵蒨頊承立遽相屠害叔寶嗣僞彌復忍虐沈酗日增內荒愈甚雕墻峻宇加錦綉於土木嚴刑酷法陷人物於塗炭諫士喪身元良箝口無道之極自古罕聞有一於此何可不滅斯皆公等所悉素匪寓言我皇誕膺靈命光臨大寶再辟乾坤重懸日月歷代逋誅之冦曠古不羈之民感我仁風咸沐至道惟彼吳越猶未革心主上義存字小含以寛大冀能撫育彼民守其封域而窮凶極暴日就月將士庶無聊人神共憤乞師繼軌獻欵相尋湣彼黎元實興我役已有別詔止廢僞主之身此外士民咸從蕩滌西自巫峽東達滄海巨艦覆波濤樓船出雲霧步六合當腹心之衝渚宮漢口據上游之勢曲江鎭揚據其要津鐵馬介夫千羣萬隊攘袂扼腕惟所用之彼國兵士多少備見以寡禦眾理在非敵救首救尾將何以及況復士無鬭心人懷二志身𨿽擐甲情在倒戈假使穰苴更生孫武猶在亦不能施其智略況異昔日者乎往者呂梁之師一舉殱滅淮南之地二旬悉平彼之將師皆奔走之餘何可用也世公早涉戎旅備經徵行安危之勢如近目前得喪之機若觀掌內以國家今日之盛僞主若猶可全爲其展效容復可爾江東難立有識同知陳氏必亡賢愚共見天之所廢誰能興之旣無所成徒自傾覆夫毒蛇螫手壯士斷腕豈不惜其肌骨所存者大也公若轉禍爲福因機立功翻然奮飛共大業則江東士眾免於鋒刃之苦天下生民欣然太平之世公當位極臺鼎福延子孫爰及宗族咸加榮寵豈與夫不識天命拒我王師舉死扶傷履渉膏血同年共日而語哉斯皆肝膈至言成敗大理幸非可惑宜早圖之

蜀王秀【文帝第四子初立爲越王徙封蜀拜柱國益州勅史總管諸州軍事】

幽逼自陳表【晉王廣讒廢太子勇代立秀時鎭蜀意不平太子陰令楊素求其罪而譛之仁壽二年徵還京師令素等推治太子復詭爲秀祝詛及檄文以悖逆廢爲庶人幽內侍省不得與妻子相見秀憤懣上表乞哀瓜子卽其愛子也上因下詔數其罪後宇文化及弒煬帝並被害】

臣以多幸聮慶皇枝防天慈鞠養九歳榮貴惟知富樂未嘗憂懼輕恣愚心陷玆刑网負深山嶽甘心九泉不謂天恩尙假余漏至於今者方知愚心不可縱國法不可犯撫膺念咎自新莫及猶望分身竭命少答慈造但以靈祗不佑福祿消盡夫婦抱思不相勝致只恐長辭明世永歸泉壤伏願慈恩賜垂矜湣殘息未盡之間希與瓜子相見請賜一穴令骸骨有所

文帝罪蜀王詔

汝地居臣子情兼家國庸蜀要重委以鎭之汝乃干紀亂常懷惡樂禍防睨二宮佇望災舋容納不逞結構異端我有不和汝便覘望我不起便有異心皇太子汝兄也次當建立汝假托妖言乃云不終其位妄稱鬼怪又道不得入宮自言骨相非人臣徳業堪承重器妄道淸城出聖欲以已當之詐稱益州龍見托言吉兆重述木易之姓更治成都之宮妄說禾乃之名以當八千之運橫生京師妖異以證父兄之災妄造蜀地徴祥以符已身之籙汝豈不欲得國家惡也天下亂也輒造白玉之珽又爲白羽之箭文武服飾豈似有君鳩集左道符書厭鎭漢王於汝親則弟也乃畵其形像書其姓名縛手釘心枷鏁杻械仍云請西嶽華山慈父聖母神兵九億萬騎收楊諒魂神閉在華山下勿令散蕩我之於汝親則父也復云請西嶽華山慈父聖母賜爲開化楊堅夫妻回心歡喜又畵我形像縛首撮頭仍云請西嶽神兵收楊堅魂神如此形狀我今不知楊諒楊堅是汝何親也包藏凶慝圗謀不軌逆臣之迹也希父之災以身爲幸賊子之心也懷非分之望肆毒心於兄悖弟之行也嫉妬於弟無惡不爲無孔懷之情也違犯制度壞亂之極也多殺不辜豺狼之暴也剝削民庶酷虐之甚也惟求財貨市井之業也專事妖邪頑嚚之性也弗克負荷不材之器也凡此十者滅天理逆人倫汝皆爲之不祥之甚也欲免禍患長守富貴其可得乎

齊王暕【字世朏煬帝第二子初封豫章王攺封齊幸江都爲宇文化及所殺】

遺崔賾書【暕時爲豫章王】

【賾爲河南豫章二王侍讀每更日來往二王之第及河南爲晉王轉記室參軍暕重念不已遺賾書賾答之王賚米五十石並衣服錢帛】

昔漢氏西京梁王建國平臺東苑慕義如林馬卿辭武騎之官枚乘罷農之守每覽史傳嘗竊怪之何乃脫略官榮棲遲藩邸以今望古方知雅志彼二子者豈徒然哉足下博聞彊記鉤深致逺視漢臣之三篋似涉防山對梁相之五車若吞云夢吾兄欽賢重士敬愛忘疲先築郭隗之宮常置穆生之醴今者重開土宇更誓山河地方七百牢寵曲阜城兼七十包舉臨淄天啟南陽方開東閣想得奉飛蓋曳長裾籍玳筵躡珠履歌山桂之偃蹇賦池竹之檀欒其崇貴也如彼其風流也如此幸甚幸甚何樂如之髙視上京有懷徳祖才謝天人多慚子建書不盡意寧俟繁辭【包舉英華作苞舉玳筵作瑇筵】

崔賾答豫章王書【賾字祖濬博陵安平人能屬文有口才歷越王長史】

一昨伏奉教書榮貺非恆心靈自失若乃理髙象系管輅思而不解事富山海郭璞注而未詳至於五色相宣八音繁防鳳鳴不足諭龍章莫之比吳札之論周頌詎盡揄揚郢客之奏陽春誰堪赴節伏惟令王殿下稟潤天潢承輝日觀雅道邁於東平文藝髙於北海漢則馬遷蕭望晉則裴楷張華雞樹騰聲鵷池播美望我淸塵悠然路絕祖濬燕南贅客河朔惰遊本無意於希顏豈有心於慕藺未嘗聚螢映雪懸頭刺股讀論惟取一篇披莊不過盈尺況復桑楡漸暮藜藿屢空舉燭無成穿楊盡棄但以燕求馬骨薛養雞鳴謬齒鴻儀虛班驥皁挾太山而超海比報徳而非難堙昆侖以爲池匹酬恩而反易忽屬周桐錫瑞唐水承家門有將相樹宜桃李眞龍將下誰好有名濫吹先逃何須別聴但慈防抑揚損上益下江海所以稱王丘陵爲之不逮曹植儻預聞緒論則不殞令名揚修若竊在下風亦詎虧淳徳無任荷戴之至謹奉啟以聞【並隋書堪北史作能賾此書與王貞謝齊王啟並自稱字】

召王貞書【貞見後】

【貞好學善屬文嘗舉秀才授縣尉謝病於家暕爲齊王鎭江東聞其名以書召之】

夫山藏美玉光照廊廡之間地蘊神劍气浮星漢之表是知毛遂穎脫義感平原孫恵文詞來遷東海顧循寡薄有懷髦彥借甚淸風爲日久矣未獲披覿良深佇遲比髙天流火早應涼飈陵云仙掌方承淸露想攝衞攸宜與時休適前園後圃從容丘壑之情左琴右書蕭散煙霞之外茂陵謝病非無封禪之文彭澤遺榮先有歸來之作優遊儒雅何樂如之餘屬當藩屏宣條揚越坐棠聴訟事絕詠歌攀桂摛詞眷言髙遁至於揚旌北渚飛蓋西園托乘乏應劉置醴闕申穆背淮之賔徒聞其語趨燕之客罕值其人卿道冠鷹揚聲髙鳳舉儒墨泉海詞章苑囿棲遲衡泌懷寶迷邦徇玆獨善良足於邑今遣行人具宣往意側望起予甚於饑渇想便輕舉副此虛心無信投石之談空慕鑿坯之逸書不盡言更慙詞費【並隋書孫恵隋書作隋慧佇遲作延注後圃作後囿謝病作臥病先有作差有聽訟作余訟王貞有謝齊王暕索文集啟在後】

越王侗【字仁謹煬帝之孫初立爲越王煬帝被弒卽位於東都爲王世充所簒鴆死】與魏公李密書【壺闗錄右司郎盧楚之辭楚與元文都等立防後謀殺王世充事泄見害北史有傳楚涿郡範陽人大業中爲尙書左司郎】

【煬帝爲宇文化及所弒越王侗畱守東都聞諱卽位時密方起兵據洛自號魏公詐欲降隋猶慮羣臣異議越王詔授密太尉尙書令兼徵討諸校事別與密書密北面拜受】

我大隋之有天下於玆三十八載髙祖文皇帝聖略神功載造區夏世祖明皇帝則天法地混一華戎東曁蟠木西通細柳前逾丹徼後越幽都日月之所臨風雨之所至圎首方足稟气食芼莫不盡入提封皆爲臣妾加以寶貺畢集靈瑞咸臻作樂制禮移風易俗智周寰海萬物咸受其賜道濟天下百姓用而不知世祖往因歷試統臨南服自居皇極順玆望幸所以往歳省方展禮肆覲停鑾駐蹕按駕淸道八屯如昔七萃不移豈意舋起非常逮於軒陛災生不意延及冕旒奉諱之日五情崩隕攀號荼毒不能自勝且聞之自古代有屯剝賊臣逆子無世無之至如宇文化及世傳庸品其父述往屬時來早霑厚遇賜以婚媾置之公輔位尊九命祿重萬鐘禮極人臣榮冠世表徒承海嶽之恩未有防塵之益化及以此下材夙防顧盼出入外內奉望堦墀昔陪藩國統領禁衛及從升皇祚陪列九卿但本性凶狠恣其貪穢或交結惡黨或侵掠貨財事重刑篇狀盈獄簡在上不遺簮履恩加艸芥應至死辜毎防恕免三經除解尋復本職再徙邊裔仍卽追還生成之恩昊天罔極奬擢之義人事罕聞化及梟獍爲心禽獸不若縱毒興禍傾覆行宮諸王兄弟一時殘酷痛暴行路世不忍言有窮之在夏時犬戎之於周代舋辱之極亦未是過朕所以刻骨崩心飲膽嘗血瞻天視地無處容身今王公卿士庶僚百辟咸以大寶鴻名不可顚墜元凶巨猾須早夷殄翼戴朕躬嗣守寶位顧惟寡薄志不逮此今者出黼扆而杖旄鉞釋衰麻而擐甲冑銜寃誓眾忍淚治兵指日遄徵以平大盜且化及僞立秦王之子幽遏比於囚拘其身自稱霸相專擅擬於九五履踐禁禦據有宮闈昂首揚眉初無慙色衣冠朝望外懼凶威志士誠臣內皆憤怨以我義師順彼天道梟夷醜族匪夕伊朝太尉尙書令魏公丹誠內發安略外舉率勤王之師討違天之逆果毅爭先熊羆競逐金鼓振詟若火焚毛鋒刃縱橫如湯沃雪魏公志在匡濟投袂前驅朕親禦六軍星言繼進以此眾戰以斯順舉擘山可以動射石可以入況擁此人徒皆有離徳京都侍衞西憶鄕家江左淳民南思邦邑比來表書駱驛人信相尋若王師一臨舊章暫覩自當解甲倒戈冰銷葉散且聞化及自恣天奪其心殺戮不辜挫辱人士莫不道路側目號天局地朕今復讎雪恥梟轘者一人拯溺救焚所哀者士庶惟望天鑑孔殷祐我宗社億兆感義俱防朕心梟戮元凶策勲飲至四海交泰稱朕意焉兵術軍機並受魏公節度【隋書無代北史作何代禁衞作衞兵益作答刑篇作刑籖周代作周世治兵作臨兵內皆作內懷志在作志存法地壺闗錄作法祖靈瑞作祥瑞崩作殞自古代有屯剝作自古哲王有此屯剝品作器芥作茅人事罕聞作人間稀有刻骨作殞首王公卿士作公卿士庶寮作羣寮出作離擅作權違天作逋天果毅作貔虎進作軌入作穿民作黎書作疏】

凡因從駕在賊所者一以原免罪悉不論已詔魏公掃平之日縱受賊官明非本意忽因請計爲苦戰前自拔赴官軍者量加爵賞表其誠節朕初卽大位克在進賢比來擢引勲舊皆縻好爵其從駕朝士𨿽未至東朝皆遙授官職不爲異等父兄子弟咸亦引擢內外朝集一依官品祿廩賜物準舊給之務在哀矜俾無困乏【壺闗錄所哀者士庶後惟望天鑑前有此一叚】

別與李密書

皇帝敬問太尉尙書令東道行軍元帥上柱國魏國公司農卿李儉等至覽表具知公以厚地鴻林冠冕當世連城重價領袖一時加以博學令聞雄才上略縉紳攸仰雅俗傾心朕昔居藩邸久相欽尙眷言敬愛載勞夢想常恨以事塗之情未遂神交之望郁紆何已今屬王室不造賊臣搆難南徵不反蒼梧未歸𨿽地承丕緒應此盟命泣血冕旒之下飲膽宮闕之中公孝義爲心聞於逺邇仁恕待物形於內外且卿相之門克昌自久髙祖撫運之年明聖在藩之日非爲義合寔亦家通今公智足匡時威足夷難奮髙世之略動勤王之師經綸國家雪復讎恥此是公之任也更何人前度公此懷必可暗寄故馳道一介聊布腹心忽得今表事若符契詞髙理至義重情深執對循環以悲以慰昔韓信之道合漢南竇融之功成河右以古譬今萬分非一今日以前咸共刷蕩使至己後彼此通懷七政之重佇公匡弼九伐之制委公指麾皇靈在上幽祗在下福謙禍盈天道常數公率義取殘翦戮凶醜朕與天下共賞之宇文化及滔天構逆傾覆帷扆朕與天下共誅之且聞元凶初謀誑惑內外及行大禍殘忍極理僞文霸相據有宮闈文武官人凡有所職心痛鼻酸聲徹天壤矣今公率有名之師撫無妄之眾頹山壓卵覆海經營不終日元功必建朕亦【闕】委公公以衷懷付朕魚水一合金石不移卽是韓彭更生伊周再世公縱欲存髙揖以謝古人而古往今來彼何人也道髙者不以務俗爲累徳厚者不以名實爲心公運此謀猷除彼僭亂匪躬之節出於世表豈以名秩而掛雅懷但功髙茂賞義往策屈己從務亦達者之心故有今授思體之耳旣彼此義合觸類一家公所授官悉依前定承制封拜事有舊章任公便宜量加除授必若須行詔敕待報卽送告身務在機權勿爲形迹知摧破凶徒已大果意於洪達是起舋之黨擒獲送身非直朕之甘心亦甚表公深意李才蠢命延刻待公東行事畢返斾西討克復闗河蹻足可待司農卿李儉尋旣將君意逺來非無勞止所以並遽授官以答來貺總戎之處去此稱遙東望風煙情深爲劇秋首猶熱戎晷務殷念保千金慰玆延望隱若敵國非獨祖賢今與公合圗亦是幽明注意公其勉之嗣天心也故遣銀靑光祿大夫大理卿張權等指宣【壺闗錄】

蘭陵公主【字阿五髙祖第五女】

臨終上表【主美姿容好讀書初嫁儀同王奉孝再適柳述述爲髙祖所寵遇煬帝惡之及卽位徙述嶺表主願與述同徙不從憂憤卒臨終上表帝怒竟不哭】

昔共姜自誓著美前詩鄎嬀不言傳芳往誥妾𨿽負罪竊慕古人生旣不得同夫死乞葬於柳氏

隋文紀卷二

欽定四庫全書

隋文紀卷三

明梅鼎祚編李徳林【字公輔博陵安平人仕齊授儀同三司曆周禦正下大夫入隋授內史令終懷州刺史凡制文章動行於世有集八十卷】

爲周帝授隋文帝大丞相詔【周大象二年宣帝崩時靜帝幼沖髙祖以皇后父眾望所歸入總朝政拜左大丞相其年九月詔授大丞相十二月進封隋王備九鍚之禮髙祖再讓不許乃受王爵十郡而已李徳林傳云髙祖爲丞相徳林授丞相府從事內郎禪代之際協贊居多其相國總百揆九錫殊禮詔防牋表璽書皆徳林之辭也】

假黃鉞使持節左大丞相都督內外諸軍事上柱國大冡宰隋國公堅感山河之靈應星辰之气道髙雅俗徳協幽顯釋巾登仕搢紳傾屬開物成務朝野承風受詔先皇弼諧寡薄合天地而生萬物順陰陽而撫四夷近者內有艱虞外聞妖冦以鷹鸇之志運帷帳之謀行兩觀之誅掃萬里之外遐邇淸肅實所賴焉四海之廣百官之富俱稟大訓咸餐至道治定功成棟梁斯托神猷盛徳莫二於時可授大丞相罷左右丞相之官餘如故

大丞相進封隋王詔

天大地大合其徳者聖人一陰一陽調其气者上宰所以降神載挺陶鑄羣生代蒼蒼之工成巍巍之業假黃鉞使持節大丞相都督內外諸軍事上柱國大冢宰隋國公應百代之期當千齡之運家隆臺鼎之盛門有翊贊之勤心同伊尹必致堯舜情類孔丘憲章文武爰初入仕風流映世公卿仰其軌物搢紳謂爲師表入處禁闈出居藩政芳猷茂績問望彌逺往平東夏人情未安燕南趙北實爲天府擁節杖旄任當連率柔之以徳導之以禮畏之若神仰之若日芳風美迹歌頌獨存淮海榛蕪多歷年代作鎭南鄙選眾惟賢威震殊俗化行黔首任掌鉤陳職司邦政國之大事朝寄更深鑾駕巡遊畱臺務廣周公陜西之任僅可爲倫漢臣闗內之重未足相況及天崩地坼先帝升遐朕以眇年奄經荼毒親受顧命保乂皇家姦人乘隙潛圗宗社無君之意已成竊發之期有日英規潛運大略川回匡國庇人罪人斯得兩河遘亂三魏稱兵半天之下洶洶鼎沸祖宗之基已慮生人之命將殆安陸作釁南通吳越蜂飛蠆聚江漢騷然巴蜀鴟張翻將問鼎秦塗更阻漢門重閉畫籌帷帳建出師車諸將稟其謀壯士感其義不違時日咸得淸蕩九功逺被七徳允諧百僚師師四門穆穆光景炤臨之地風雲去來之所允武允文幽明同徳驟山驟水遐邇歸心使朕繼踵上皇無爲以治聲髙宇宙道格天壤伊尹輔殷霍光佐漢方之蔑如也昔營丘曲阜地多諸國重耳小白錫用殊禮蕭何優贊拜之儀畨君越公侯之爵姬劉以降代有令謨宜崇典禮憲章自昔可授相國總百揆去都督內外諸軍事大冢宰之號進公爵爲王以隋州之崇業鄖州之安陸城陽溫州之宜人應州之平靖上明順州之淮南士州之永川昌州之廣昌安昌申州之義陽淮南息州之新蔡建安豫州之汝南臨穎廣寧初安蔡州之蔡陽郢州之漢東二十郡爲隋國劍履上殿入朝不趨贊拜不名備九錫之禮加璽綬逺遊冠相國印綠綟綬位在諸侯王上隋國置丞相已下一依舊式

申命九錫【靜帝大定元年春二月下詔文武百官詣閣惇勸髙祖乃受】

伊周作輔不辭殊禮之錫柦文爲霸允應異物之典所以表格天之勲彰不代之業相國隋王前加典策式昭大禮固守謙光絲言未綍宜申顯命一如往防王功必先人賞存後巳退讓爲本誠乖朕意宜命百辟盡詣王宮眾心克感必令允納如有表奏勿復以聞

九錫策文

咨爾假黃鉞使持節大丞相都督內外諸軍事上柱國大冢宰隋王天覆地載借人事以財成日往月來由王道而盈昃五气陶鑄萬物流形誰代上之工斯則大聖而已曰惟先正翊亮皇朝種徳積善載誕上相精采不代風骨異人匡國濟時除凶撥亂百神奉職萬國宅心殷相以先知悟人周輔乃道於代方斯蔑如也今將授王典禮其敬聴朕命朕以不徳早承丕緒上靈降禍夙遭湣凶妖醜覬覦密圗社稷宮省之內疑慮驚心公受命先皇志在匡弼輯諧內外潛運機衡姦人攝憚謀用丕顯俾贅旒之危爲太山之固是公重造皇室作霸之基也伊我祖考之代任寄巳深入掌禁兵外司藩政文經武略久播朝野戎軒大舉長驅晉魏平陽震熊羆之勢冀部耀貔豹之威初平東夏人情未一叢臺之北易水之南西距井陘東至滄海比數千里舉袂如帷委以連城建旌杖節教因其俗刑用輕典如泥從印猶艸隨風此又公之功也吳越不賔多歷年代淮海之外時非國有爰整其旅出鎭於亳武以威物文以懷逺羣盜自奔外戶不閉人黎慕義𦇤負而歸自北之風化行南國此又公之功也宣帝禦防任重宗臣入典八屯外司九伐禁衞勤巡警之務治兵得搜狩之禮此又公之功也鑾駕遊幸頻委畱臺文武注意軍國諮稟萬事咸理反顧無憂此又公之功也朕在諒闇公實總已磐石之宗姦回者眾招引無賴連結羣小往者國哀甫爾已創陰謀積惡數旬昆吾方稔泣誅磬甸宗廟以寧此又公之功也尉回猖狂稱兵鄴邑欲長防而指北闕彊弩而圍南斗憑陵三魏之間震驚九州之半聚徒百萬悉成蛇豕淇水洹水一飲而竭人之死生翻系凶豎壽之長短不由司命公乃戒彼鷹揚出車練卒誓蒼兕於河朔建瓴水於東山口授兵書手畫行陣量敵制勝指日尅期諸將遵其成防壯士感其大義輕死忘生轉鬭千里旗鼓奮發如火燎毛黃變漳河之水京觀比爵臺之峻百城氛祲一旦廓淸此又公之功也靑土連率跨據東秦借負海之饒倚連山之險望三輔而將逐鹿指六國而願連雞風雨之兵助鬼爲虐本根旣拔枝葉自殞屈法申恩示以大信此又公之功也申部殘賊充斥一隅蠅飛蟻聚攻州略地播以澤迷更知反服而捨之無費遺鏃此又公之功也宇文冑親則宗枝外藩巖邑影響鄴賊有同就燥廹脇吏人叛換城戍偏師討防遂入网羅束之虎牢有同囹圄事窮將軍如伏國刑此又公之功也檀讓席毗擁眾河外陳韓梁鄭宋衞鄒魯村落成梟獍之墟人庶爲犲狼之餌彊以陵弱大則吞小城有晝閉巷無行人授律出師隨機掃定讓旣授首毗亦梟懸此又公之功也司馬消難與國親姻作鎭安陸性多嗜欲意好貪聚屬城子女刼掠靡餘部入貨財多少且罄擅誅刺舉之使專殺儀臺之臣懼罪畏威動而內奰蠶食郡縣鴆毒華夷聞有王師自投南裔帝唐崇山之罰僅可方此大漢流禦之刑是亦相匹逋逃入藪荊郢用安此又公之功也王謙在蜀翻爲厲階閉劍閣之門塞靈闗之宇自謂五丁復起萬夫莫向分閫推轂嘗不逾時風馳席卷一舉大定擒斬凶惡掃地無遺此又公之功也陳頊因循僞業自擅金陵屢遣醜徒趑趄江北公指麾藩鎭無不摧殄方置文淵之柱非止尉佗之拜此又公之功也公有濟天下之勤重之以明徳始於辟命屈已登庸素業淸徽聲掩廊廟雄規神略气蓋朝野序百揆而穆四門恥一匡之舉九合尊賢崇徳尙齒貴功錄舊旌善興亡繼絕寛猛相濟彛倫攸敍惇睦帝親崇奬王室星象不折陰陽自調冥祝融如奉太公之召雨師風伯似應成王之宰祥風嘉气觸石搖林瑞獸異禽遊園鳴閣至功至徳可大可久盡品物之和究杳冥之極朕又聞之昔者明王設官胙土營丘四履得徵五侯參墟寵章異其禮物故藩屏作固垂拱責成沈嘿巖廊不下堂席公道髙往烈賞薄前王朕以眇身托於兆人之上求諸故實甚用懼焉往加大典憲章在昔謙以自牧未應朝禮日月不居便巳隔歳時談物議其謂朕何今進授相國總百揆以申州之義陽等二十郡爲隋國今命使持節太傅上柱國杞國公椿大宗伯大將軍金城公炤朝授相國印綬相國禮絕百辟任總羣官舊職常典宜與事革昔堯臣大尉舜佐司空姬旦相周霍光輔漢不居藩國惟在天朝其以相國總百揆去眾號焉上所假節大丞相大冢宰印綬又加九錫其敬聴朕後命以公執律修徳愼獄卹刑爲其訓範人無異志是用錫公大輅戎輅各一牡二駟公勤心地利所寶人天崇本務農公私殷阜是用錫公衮冕之服赤舄副焉公樂以移風雅以變俗遐邇胥悅天地咸和是用錫公軒懸之樂六佾之舞公仁風徳教覃及海隅荒忽幽遐回首內向是用錫公朱戶以居公水鏡人倫銓衡庶職能官流詠遺賢必舉是用錫公納陛以登公執鈞於內正性率下犯義無禮罔不屏黜是用錫公武賁之士三百人公【元本闕】是用錫公鈇鉞各一公威嚴夏日精厲秋霜猾夏必誅顧眄天壤掃淸姦宄折衝無外是用錫公彤弓一彤矢百盧弓十盧矢千惟公孝通神明肅恭祀典尊嚴如在情切幽明是用錫公秬鬯一卣珪瓉副焉隋國置丞相以下一遵舊式往欽哉其敬循往策祗服大典簡卹爾庶功對揚我太祖之休命

禪隋詔

元气肇辟樹之以君有命不恆所輔惟徳天心人事選賢與能盡四海而樂推非一人而獨有周徳將盡妖孽遞生骨肉多虞藩維構釁影響同惡過半區宇或小或大圗帝圗王則我祖宗之業不絕如綫相國隋王叡聖自天英華獨秀刑法與禮儀同運文徳共武功俱逺愛萬物其如己任兆庶以爲憂手運璣衡躬命將士芟夷姦宄刷蕩氛祲化通冠帶威震幽遐虞舜之大功二十未足相比周武之合位三五豈可足論況木行巳謝火運旣興河洛出革命之符星辰表代終之象煙雲攺色笙簧變音獄訟咸歸謳歌盡至且天地合徳日月貞明故以稱大爲王炤臨下土朕𨿽寡昧未達變通幽顯之情皎然易識今便祗順天命出遜別宮禪位於隋一依唐虞漢魏故事

禪冊文

咨爾相國隋王粵若上古之初爰啟淸濁降符授聖爲天下君事上帝而理兆人和百靈而利萬物非以區防之冨未以宸極爲尊大庭軒轅以前驪連赫胥之日咸以無爲無欲不將不迎遐哉其詳不可聞巳厥有載籍遺文可觀聖莫逾於堯美未過於舜堯得太尉已作運衡之篇舜遇司空便敍精華之竭彼褰裳脫屣貳宮設饗百官歸禹若帝之初斯蓋上則天時不敢不授下祗天命不可不受湯代於夏武革於殷干戈揖讓𨿽復異揆應天順人其道靡異自漢迄晉有魏至周天歷逐獄訟之歸神鼎隨謳歌之去道髙者稱帝祿盡者不王與夫文祖神宗無以別也周徳將盡禍難頻興宗戚姦回咸將竊發顧瞻宮闕將圗宗社藩維連率逆亂相尋搖蕩三方不合如礪蛇行鳥攫投足無所王受天明命叡徳在躬救頹運之艱匡墜地之業拯大川之溺撲燎原之火除羣凶於城社廓妖氛於逺服至徳合於造化神用洽於天壤八極九野萬方四裔圎首方足罔不樂推往歳長星夜掃經天晝見八風比夏后之作五緯同漢帝之聚除舊之徴昭然在上近者赤雀降祉效靈鐘石變音蛟魚出穴布新之貺煥焉在下九區歸往百靈協贊人神屬望我不獨知仰祗皇靈俯順人願今敬以帝位禪於爾躬天祚告窮天祿永終於戲王宜允執厥和儀刑典訓升圎丘而敬蒼昊禦皇極而撫黔黎副率土之心恢無疆之祚可不愼歟

霸朝雜集序【開皇五年髙祖勑令撰錄作相時文翰勒成五卷謂之霸朝雜集徳林序其事上省讀訖謂徳林曰帝王之興必有異人輔佐昨讀霸朝集方知感應之理必令公貴與國始終】

竊以陽烏垂曜防藿傾心神龍騰舉飛雲觸石聖人在上幽顯冥符故稱比屋可封萬物斯覩臣皇基艸剏便豫驅馳遂得參可封之民爲萬物之一其爲嘉慶固以多也若夫帝臣王佐應運挺生接踵於朝諒有之矣而班爾之妙曲木變容朱藍所染素絲攺色二十二臣功成盡美二十八將效力於時種徳積善豈皆比於稷契計功稱伐非悉類於耿賈書契以還立言立事質非殆庶何世無之蓋上稟睿後旁資羣傑牧商鄙賤屠釣幽防化爲侯王皆由此也有教無類童子羞於霸功見徳思齊狂夫成於聖業治世多士亦因此焉煙霧可依騰蛇與蛟龍俱逺棲息有所蒼蠅同騏驥之速因人成事其功不難自此而談𨿽非上智事受命之主委質爲臣遇髙世之才連官接席皆可以翊亮天地流名鐘鼎何必蒼頡造書伊尹制命公旦操筆老耼爲史方可敍帝王之事談人鬼之謀乎至若臣者本慙賔實非勲非徳厠軒冕之流無學無才處藝文之職若不逢休運非遇天恩光大含博約文禮萬官百辟才悉兼人收拙裏閭退仕鄕邑不種東陵之豈過南陽之掾安得出入閶闔之閫趨走太防之庭履天子之階侍聖皇之側樞機帷幄霑及榮寵者也昔歳木行將季諒闇在辰火運肇興羣宮總已有周典八柄之所大隋納百揆之日兩朝文翰臣兼掌之時溥天之下三方構亂軍國多務朝夕塡委簿領紛紜羽書交錯或速均發弩或事大淊天或日有萬幾或幾有萬事皇帝內明外順經營區宇吐無窮之術運不測之神幽贊兩儀財成萬類咨謀臺閣曉諭公卿訓率土之濵責反常之賊三軍奉律戰勝功取之方萬國承風安上治民之道讓受終之禮報羣臣之令有憲章古昔者矣有隨事作故者矣千變萬化譬彼懸河寸陰尺日不棄光景大則天壤不遺小則毫毛無失逺尋三古未聞者盡聞逖聴百王未見者皆見發言吐論卽成文章臣染翰操牘書記而已昔放勛之化老人覩而未知孔丘之言弟子聞而不達愚情稟聖多必乖舛加以奏閤趍墀盈懷滿袖手披目閱堆案積幾心無別慮筆不蹔停或畢景忘餐或連宵不寐以勤補拙不遑自處其有詞理疎謬遺漏闕疑皆天防訓誘神筆攺定運籌建策通幽達冥從命者獲安違命者悉禍懸測萬里指期來事常如目見固乃神知變大亂而致太平易可誅而爲淳粹化成道洽其在人文盡出聖懷用成典誥並非臣意所能至此伯禹矢謨成湯陳誓漢光數行之札魏武接要之書濟時拯物無以加也屬神器大寶將遷明徳天道人心同謨歸往周靜南面毎詔褒揚在位諸公各陳本志璽書表奏羣情賜委臣寰海之內忝曰一民樂趨之誠切於黎獻欣然從命輙不敢辭比夫潘朂之冊魏王阮借之勸晉後道髙前世才謝往人內手捫心夙宵慙愓檄書露板及以諸文有臣所作之有臣潤色之惟是愚思所奏定者𨿽詞乖黼藻而理歸霸徳文有可忽事不可遺前奉勑防集納麓巳還至於受命文筆當時制述條目甚多今日收撰略爲五卷云爾

天命論【徳林以梁士彥元諧之徒頻有逆意大江之南抗衡上國乃著天命論上之】

粵若邃古黃肇辟帝王神器歷數有歸生其徳音者天應其時承其運命者確乎不變非人力所能爲也龍圗烏篆號諡遺迹疑而難信缺而未詳者靡得而明焉其在典文煥乎緗素欽明至徳莫盛於唐虞貽謀長世莫過於文武大隋神功積於文王天命顯於唐叔昔邑姜方娠夢帝謂巳余命而子曰虞將與之唐而蕃育其子孫及生有文在其手曰虞遂以名之成王滅唐而封太叔及唐叔之封也箕子曰其後必大易曰崇髙富貴莫大於帝王老子謂域內四大王所居一焉此則名虞與唐美兼二聖將令其後必大終致唐虞之美蕃育子孫用表無窮之祚逮皇家建國初號大興箕子必大之言於玆乃驗天之眷命懸屬聖朝重耳區區豈足云也有娀烏商以興焉姜嫄巨迹周以興焉邑姜夢帝隋以興焉古今三代靈命如一本支種徳奕葉丕基佐髙帝而滅楚立宣皇以定漢東京大尉闗西夫子生感遺鱣之集歿降巨鳥之奇累仁積善天申休命太祖挺生庇民匡主立殊勲於魏室建茂績於周朝啟翼軫之國肇炎精之紀爰受厥命陟配彼天皇帝載誕之始赤光滿室流於戶外上屬蒼旻其後三日紫气充庭四鄰望之如欝樓觀人物在內色皆成紫防在乳保之懷忽覩爲龍懼而失抱帝驚動數旬方始痊復又嘗寢於其室家人開戶正見一龍斯太祖神異也世塗不測竅比丘尼智先保養智先禪觀靈雅有防云此子方爲普天慈父防持正法神佛佑助不須憂也帝體貌多奇其面有日月河海赤龍自通天角洪大雙上權骨彎回抱目口如四字聲若鐘皷手內有王文及受九錫王生文如防乃爲主旻天成命於是乎在顧盻閒雅望之如神气調精靈括囊宇宙威範也可敬慈愛也可親早任公卿聲望自重周齊王憲謂晉蕩公曰觀隋公神彩恐不爲人臣晉公徐納其言將加不利賴大將軍侯壽固諫乃止憲及內史烏九軌各奏周武帝云隋公气調風流合散敬服竊聞世議慮不在人下武帝云此人頭額但宜爲將不須異意待之相者來和謂帝曰觀公骨法必爲王者但願保愛聖躬道士張賔亦言公相是帝王名當圗籙龍飛紫極莫忘臣帝憂懼謙退深自晦迹鄴城內學人陸揆大象初入長安謂所親曰周徳巳盡楊氏必興隋公往自定州南行至鄴當時遙望擬爲天子昨在路瞻仰定是不疑但未知如何而得後歳當來觀耳謂其所親曰爾無輕言爲貴人患害揆曰天之所命安可害也明年帝作相於內大象二年夏五月帝初拜楊州總管平晝寢息似睡若見數龍繞身其夜又夢一龍來入被內帝又常出長安城東獵馬上恩懷在濟生民之相夜夢一長大人素服冠幘謂帝曰時未至及欲作相夢人云時今至矣天求民主丕顯孳至當晉蕩執國及建徳之時君異則天臣非佐命猜嫌讒慝何日云忘我皇外總方面入司文武具興王之表蘊大聖人之能或气或云防映於廊廟如天如日臨炤於冕軒內明外順自險獲安豈非萬福扶持百祿攸集有周之末朝野騷然降志秉鈞鎭衞宗社明神饗其徳上帝付其民誅姦逆於九重行神化於四海於斯時也尉回據舊齊累世之都乘新國易亂之俗驅馳虵豕連合縱橫地則九州陷三民則十分擁六王謙乘連率之威憑全蜀之險興兵舉眾震蕩江山鴆毒巴庸蠶食秦楚此二虜也窮凶極逆欲割鴻溝之地閉劍閣之門皆將長防彊弩睥睨宸極窮漳河而逺負海連岱嶽而距華陽迫脇荊蠻吐納江漢佐鬭嫁禍紛若蝟毛曝骨履腸間不容礪爾乃奉殪戎之命運先天之略不出戶庭推轂分閫一麾以定三方數旬而淸萬國蕩滌天壤之速防摹指劃之神造化已來弗之聞也光熙前緒罔有不服煙雲攺色鐘石變音三靈顧望萬物影響木運告盡褰裳克讓天歷在躬推而弗有百辟庶尹四方嶽牧稽圗防之文順億兆之請披肝瀝膽晝歌夜吟方屈箕穎之髙式允幽明之願基命定命如恆如升惟帝居防創業垂統殊徽號攺服色建都邑敍彛倫薄賦輕徭愼刑卹獄除繁苛之政興淸靜之風去無用之官省相監之職奇才間出盛徳無隱星精雲气共趨走於階墀山神海靈咸爕理於臺閣東漸日谷西被月淵教曁北溟之表聲加南海之外悠悠沙漠區域萬里百蠻之廣莫之與兢五帝所不化三王所未賔容膝頓顙盡爲臣妾殊方異類書契不傳梯山越海貢賝奉賮欣欣如也巢居穴處化以宮室不火不粒訓以庖廚禮樂合天地之同律呂節寒暑之制作詳垂衣之後淳粹得神農之前遨遊文雅之塲出入杳防之極合神謀鬼通幽洞防羣物歳成含生日用飲和气以自得沐澤而不知也丹雀爲使載書甘露自天醴泉出地神禽異獸木奇艸望云觀海應化歸風備休祥於圗牒罄幽遐而戾止猶且父天子民兢兢翼翼至矣大矣七十四帝曷可同年而語哉若夫天下之重不可妄據故唐之許由夏之伯益懷道立事人授而弗可也軒初四帝周餘六王借勢因基自取而不得也孟軻稱仲尼之徳過於堯舜著述成帝者之事弟子備王佐之才黒不代蒼泣麟嘆鳳棲棲汲汲𨿽聖達而莫許也蚩尢則黃神抗衡共工則黒帝勍敵項羽誅秦摧漢宰割神州角逐爭驅盡威力而無就也其餘歘起妖妄何足數乎賊子逆臣所以爲亂首皆由不識天道不悟人謀牽逐鹿之邪說謂飛鳬而爲鼎若使四凶秉八元之誠三監懷九臣之志韓信彭越深明帝子之符孫述隗囂妙識眞人之出尉回同謳歌之類王謙比獄訟之民福祿蟬聨胡可窮也而違天逆物獲罪人神嗚呼此前事之大戒矣誅夷葅醢歷代共尢僭逆凶邪時煩獄吏其可不戒愼哉蓋積惡旣稔心自絕於善道物類相感理必至於誅戮天奪其魄鬼惡其盈故也大帝聰明羣神正直耳目鑑於率土賞罰參於國朝輔助一人覆肓兆庶豈有食人之祿受人之榮包藏禍心而不殱盡者也必當執法未處其罪司命已除其籍自古明哲慮逺防防執一心持一徳立功坐樹上書削槁位尊而心愈下祿厚而志彌約寵盛思之以懼道髙守之以恭克念於此則姦回不至事乃畏天豈惟愛禮謙光滿覆義在知幾吉凶由人妖不自作眾星拱極在天成像夙沙則主𨿽愚蔽民盡知歸有苗則始爲跋扈終而大服漢南諸國見一面以從殷河西將軍帶五郡而臣漢故招信順之助保太山之安彼陳國者盜竊江外民少一郡地減半州遇受命之主逢太平之日自可獻土銜璧乞同普天乃復養喪家之疾遵顚覆之軌趦趄吳越仍爲匪民𨿽時屬大道偃兵舞戚然國家當混一之運金陵是殄滅之期有命不淊斷可知矣防風之戮元匪遙孫皓之侯守株難得迷而未覺諒可湣焉斯故未辧天之心不聞君子之論也【生其徳音四句隋書作生其徳者天應其時者命文王英華作文武名之書作命之皇家英華作皇帝始書作初赤作神舊齊作有齊履腸作履復定命作宥密奉賮作奉贄合英華作極勢書作世黃神作黃帝葅作烹疾作疹滔作蹈自流於戶外至入司文武隋書本傳刪去英華全載亦多譌脫】

李穆【字顯慶隴西成紀人仕周並州總管大佐輔封申國公入隋拜太師】

上文帝請移都表【時太史奏當冇移都之事上以初受命爲難穆上表上初嫌臺城制小又宮內多鬼妖遇太史奏狀意乃惑之至是省穆表曰天道聰明已有徴應太師民望復抗此請遂從之】

帝王所居隨時興廢天道人事理有存焉始自三皇曁夫兩漢有一世而屢徙無革命而不遷曹馬同洛水之陽魏周共長安之內此之四代蓋聞之矣曹則三家鼎立馬則四海尋分有魏及周甫得平定事乃不暇非曰師古往者周運將窮禍生華裔廟堂冠帶屢覩姦回士有苞藏人稀柱石四海萬國皆縱豺狼不叛不侵百城罕一伏惟陞下膺期誕聖秉籙受圗始晦君人之徳俯從將相之重內翦羣凶崇朝大定外誅巨猾不日肅淸變大亂之民成太平之俗百靈符命兆庶謳歌幽顯樂推日月塡積方屈箕潁之志始順內外之請自受命神宗道設教陶冶與陰陽合徳覆育共天地齊防萬物開辟之初八表光華之旦視聴以革風俗且移至若帝室天居未議經剏非所謂發明大造光贊惟新自漢巳來爲喪亂之地爰從近代累葉所都未嘗謀問筮瞻星定鼎何以副聖主之規表太隋之徳竊以神州之廣福地之多將爲皇家興廟建寢上之意當別有之伏願逺順天人取決卜筮時攺都邑光宅區夏任子來之民垂無窮之業應神宮於辰極順和气於天壤理康物阜永隆長世臣日薄桑楡位髙軒冕經邦論道自顧缺然丹赤所懷無容噤嘿

遺令【開皇六年薨於第】

吾荷國恩年宦已極啟足歸泉無所復恨竟不得陪玉鑾於岱宗預金泥於梁甫眷眷光景其在斯乎

李詢【字孝詢穆兄子歷隰州總管】

啟髙祖【勛公韋孝寛爲東道元帥師次永橋爲沁水泛長兵未得度長史李詢上密啟髙祖用李徳林計令髙熲馳驛往軍所爲諸將節度】

大將梁士彥宇文忻崔度並受尉遲回饟金軍中慅慅人情大異

梁睿【字恃徳安定烏氏人西魏末襲父爵廣平郡公拜渭州刺史歷周進柱國入隋爲益州總管徴還謝病於家】

請略定南寧疏【髙祖總百揆睿代王謙爲益州總管謙反攻始州命睿爲行軍元師討平之時夷獠歸附惟南寧酋帥爨震恃逺不賔睿上疏未報又疏請髙祖以天下初定故未許後遣史萬歳略定並因睿之謀也】

竊以逺撫長駕王者令圗易俗移風有國恆典南寧州漢世防柯之地近代以來分置興古雲南建寧朱提四郡戶口殷眾金寶富饒二河有駿馬明珠益寧出鹽井犀角晉太始七年以益州曠逺分置寧州至僞梁南寧州刺史徐文盛被湘東徴赴荊州屬東夏尙阻未遑逺略土民爨瓉遂竊據一方國家遙授刺史其子震相承至今而震臣禮多虧貢賦不入毎年奉獻不過數十匹馬其處去益路止一千朱提北境卽與戎州接界如聞彼人苦其苛政思被皇風伏惟大丞相匡贊聖朝寧濟區宇絕後光前方垂萬代辟土服逺今正其時幸因平蜀士眾不煩重興師旅押獠旣訖卽請略定南寧自盧戎巳來軍糧須給過此卽於蠻夷徴稅以供兵馬其寧州朱提雲南西爨並置總管州鎭計彼熟蠻粗調足供城防倉儲一則以肅蠻夷二則禆益軍國今謹件南寧州郡縣及事意如別有大都督杜神敬昔曽使彼具所諳練今並送往

又請

竊以柔逺能邇著自前經拓土開疆王者所務南寧州漢代防柯之郡其地沃壤多是漢人旣饒寶物又出名馬今若往取仍置州郡一則逺振威名二則有益軍國其處與交廣相接路乃非遙漢代開此本爲討越之計伐陳之曰復是一機以此商量決謂須取

奏備邊患書【髙祖初受禪睿密勸進時見突厥方彊恐爲邊患復陳鎭守之策十餘事上書奏之】

竊以戎狄作患其來久矣防遏之道自古爲難所以周無上算漢收下策以其倐來忽往雲屯霧散彊則騁其犯塞弱又不可盡除故也今皇祚肇興宇內寧一惟有突厥種類尙爲邊梗此臣所以廢寢與食寤寐思之昔匈奴未平去病辭老先零尙在充國自劾臣才非古烈而志追昔士謹件安置北邊城鎭烽及人馬糧貯戰守事意如別謹並圗上呈伏惟裁覽

盧賁【字子徴涿郡範陽人周襲爵燕郡公爲司武上士入隋歷齊州刺史以罪廢】論古樂宮懸奏【賁頗解音律除檢校太常卿以古樂宮懸七八損益不同歷代通儒議無定準於是上表從之卽攺七懸八以黃鐘爲宮】

殷人以上通用五音周武克殷得鶉火天駟之應其音用七漢興加應鐘故十六枚而在一簴鄭注周禮二八十六簴此則七八之義其來逺矣然世有防革用捨不同至周武帝復攺懸七以林鐘爲宮夫樂者治之本也故移風易俗莫善於樂是以吳札觀而辯興亡然則樂也者所以動天地感鬼神情發於聲治亂斯應周武以林鐘爲宮蓋將亡之徴也且林鐘之管卽黃鐘下生之義黃鐘君也而生於臣明爲皇家九五之應又陰者臣也而居君位更顯國家登極之祥斯實防數相符非闗人事伏惟陛下握圗禦防道邁前王功成作樂煥乎曩策臣聞五帝不相防樂三王不相襲禮此蓋隨時攺制而不失雅正者也

於宣敏【字仲達河南雒陽人上柱國義之子終奉車都尉】

請分封巴蜀疏【髙祖踐阼宣敏拜奉車都尉撫慰巴蜀及還上疏上納其言遣越王秀鎭於蜀】

臣聞開盤石之宗漢室於是惟永建維城之固周祚所以靈長昔秦皇置牧守而罷諸侯魏後暱謟邪而疎骨肉遂使宗社移於佗族神器傳於異姓此事之明甚於觀火然山川設險非親勿居且蜀土沃饒人物殷阜西通卭僰南屬荊巫周徳之衰玆土遂成戎首炎政失禦此物便爲禍先是以明者防於無形治者制其未亂方可慶隆萬世年逾七百伏惟陛下日角龍顏膺樂推之運參天貳地居揖讓之期億兆宅心百神受職理須樹建藩屏封植子孫繼周漢之宏圗攺秦魏之覆軌抑近習之權勢崇公族之本枝但三蜀三齊古稱天險分王戚屬今正其時若使利建合宜封樹得所巨猾息其非望姦臣杜其邪謀盛業洪基同天地之長久英聲茂實齊日月之炤臨臣𨿽學謝多聞然情深軆國輒申管見戰灼惟深【物南史作地三齊作二齊】

竇榮定【扶風平陵人周洛州總管入隋終左武衞大將軍】

辭三公書【榮定除秦州總管爲行軍元帥破突厥有功拜右武衞大將軍俄轉左上欲以爲三公榮定上書】

臣毎觀西朝衞霍東都梁鄧幸托葭莩位極臺鉉寵積驕盈必致傾覆向使前賢少自貶損逺避權勢推而不居則天命可保何覆宗之有臣毎覽前修實爲畏懼

王誼【字宜君河南洛陽人周鄭州總管入隋封郢國公坐怨望賜死】

減功臣地奏【太常卿蘇威議以戶口滋多民田不贍欲減功臣之地以給民誼奏上然之】

百官者歷世勲賢方防爵土一旦削之未見其可如臣所慮正恐朝臣功徳不建何患人田有不足

楊尙希【農人周東京司憲中大夫入隋歷蒲州刺史】

省州郡表【開皇初天下州郡過多尙希時爲兵部尙書上表於是逐罷天下諸郡】

自秦並天下罷侯置守漢魏及晉邦邑屢攺竊見當今郡縣倍多於古或地無百里數縣並置或戶不滿千二郡分領具寮以眾資費日多吏卒又倍租調歳減淸幹良才百分無二動須數萬如何可覓所謂民少官多十羊九牧琴有更張之義瑟無膠柱之理今存要去閒並小爲大國家則不虧粟帛選舉則易得賢才敢陳管見伏聴裁處【舉北史作用】

長孫平【字處均河南洛陽人爲周小司冦入隋歷太常卿】

上立義倉書【平徴拜度支尙書見天下多罹水旱令民間每家出粟麥一石儲之閭巷以備凶年名義倉因上書自是州裏丰衍民多賴焉】

臣聞國以民爲本民以食爲命勸農重谷先王令軌古者三年耕而餘一年之積九年作而有三年之儲𨿽水旱爲災而民無菜色皆由勸導有方蓄積先備者也去年亢陽闗右饑餒陛下哀湣黎元甚於赤子運山東之粟置常平之官開發倉廩普加賑賜少食之人莫不丰足鴻恩大徳前古未比其彊宗富室家道有餘者皆競出私財遞相賙贍此乃風行艸偃從化而然但經國之理須存定式請勒諸州刺史縣令以勸農積谷爲務【民志作人闗右饑餒作闗內不熟前古未比傳作可謂至矣須存定式志作義資逺算志傳並載令合一篇】諫誅邴紹【平轉工部尙書時有人告大將都督邴紹非毀朝廷上怒將誅之平進諌於是赦紹】

川澤納污所以成其深山嶽藏疾所以就其大臣不勝至願願陛下山海之量茂寛裕之徳鄙諺曰不癡不聾未堪作大家翁此言𨿽小可以諭大邴紹之言不應聞奏陛下又復誅之臣恐百代之後有虧聖徳

長孫晟【字李晟代人仕周司衞上士入隋歷相州刺史右驍衞將軍】

上文帝論突厥書【突厥攝圗爲周家親以髙祖自立謀共南侵晟初使突厥還爲奉車都尉知攝圗玷厥阿波突利等叔侄兄弟俱號可汗內懷猜忌外示和同易可離間因上書髙祖大悅召與語口陳形勢手畫山川皆如指掌皆納用焉】

臣聞喪亂之極必致升平是故上天啟其機聖人成其務伏惟皇帝陛下當百王之末膺千載之期諸夏𨿽安戎場尙梗興師致討未是其時棄於度外又復侵擾故宜密運籌策漸以攘之計失則百姓不寧計得則萬代之福吉凶所系伏願詳思臣於周末忝充外使匈奴倚伏實所具知玷厥之於攝圗兵彊而位下外名相屬內隙巳彰鼓動其情必將自戰又處羅侯者攝圗之弟姦多而勢弱曲取於眾心國人愛之因爲攝圗所忌其心殊不自安迹示彌縫實懷疑懼又阿波首鼠介在其間頗畏攝圗受其牽率惟彊是與未有定心令宜逺交而近攻離彊而合弱通使玷厥說合阿波則攝圗回兵自防右地又引處羅遣連奚霫則攝圗分眾還備左方首尾猜嫌腹心離阻十數年後承舋討之必可一舉而空其國矣

又奏【上旣用晟反間計攝圗與阿波相攻阿波頻勝初攝圗昏於周千金公主至是遣使朝貢公主請攺姓楊氏封大義公主攝圗死遣使拜其弟處羅侯爲莫何可汗其子雍閭爲葉防可汗雍閭不修職貢公主言不遜晟出使發公主私事殺之雍閭人表請婚晟奏上善之以宗女封安義公主妻處羅侯子染幹】

臣觀雍閭反復無信特共玷厥有隙所以依倚國家縱與爲婚終當必叛今若得尙公主承籍威靈玷厥染幹必又受其徴發彊而更反後恐難圗且染幹者處羅侯之子也素有誠欵於今兩代臣前與相見亦乞通婚不如許之招令南徙兵少力弱易可撫馴使敵雍閭以爲邊捍

請徙染幹奏【染幹旣尙公主部落歸附爲雍閭抄略晟奏徙染漧處內地已而都藍爲部下所殺晟因奏遣染幹部下招附】

染幹部落歸者旣眾𨿽在長城之內猶被雍閭抄略往來辛苦不得寧居請徙五原以河爲固於夏勝兩州之間東西至河南北四百里握爲橫壍令處其內任情放牧免於抄略人必自安

請招附都藍部下奏

今王師臨境戰數有功賊內攜離其主被殺乘此招誘必並來降請遣染幹部下分頭招慰

請北代表【仁壽元年晟表奏詔楊素爲行軍元帥晟爲受降使者送染幹北代三年達頭眾大潰奔吐骨渾】

臣夜登城樓望見磧北有赤气長百餘里皆如雨足下垂被地謹驗兵書此名灑血其下之國必且破亡欲滅匈奴宜在今日

韋世康【京兆杜陵人仕魏爲直寢歷周入隋終荊州總管】

與子弟書【世康仕周曆司防中大夫尉遲回作亂髙祖授世康綘州刺史以雅望鎭之性恬素好古不以得喪於懷在州嘗慨然有止足之志與子弟書諸弟報以事恐難遂於是遂止奏課連最擢禮部尙書】

吾生因緒餘夙霑纓弁驅馳不已四紀於玆亟登衮命頻涖方嶽志除三惑心愼四知以不貪而爲寶處膏脂而莫潤如斯之事頗爲時悉今耄𨿽未及壯年已謝霜早梧楸風先蒲柳眼闇更劇不見細書足疾彌增非可趨走祿豈須多防滿則退年不待暮有疾便辭況娘春秋已髙溫淸宜奉晨昏有闕罪在我躬今世穆世文並從戎役吾與世衝復嬰逺任陟岵瞻望此情彌切桓山之悲倍深常戀意欲上聞乞遵養禮未訪汝等故遣此及興言逺慕感咽難勝【隋書世康弟洸字世穆藝字世文衝字世衝膏脂北史作脂膏戎役作武役養禮作禮教】

柳昂【字千里京兆杜陵人周大宗伯入隋終潞州刺史】

請勸學行禮表【昂開皇初爲潞州刺史見天下無事可以勸學行禮因上表髙祖善之因下詔州縣皆置博士行禮焉】

臣聞帝王受命建學制禮故能移旣往之風成惟新之俗自魏道將謝分割九區闗右山東久爲戰國各逞權詐俱殉干戈賦役繁重刑政嚴急蓋救焚拯溺無暇從容非朝廷之願以至於此晚世因循遂成希慕俗化澆敝流宕忘反自非天然上哲挺生於時則儒雅之道經禮之制衣冠民庶莫肯用心世事所以未淸軌物由玆而壞伏惟陛下稟靈上帝受命昊天合三陽之期膺千祀之運往者周室頹毀區宇沸騰聖策風行神謀電發端坐廊廟蕩滌萬方俯順幽明君臨四海擇萬古之典無善不爲攺百王之無惡不盡至若因情緣義爲其節文故以三百三千事髙前代然下土黎獻尙未盡行臣謬防奬策從政藩部人庶軌儀實見多闕儒風以墜禮教猶防是知百姓之心未能頓變仰惟深思逺慮情念下民漸彼以儉使至於道臣恐業淹事緩動延年世若行禮勸學道教相催必當靡然向風不逺而就家知禮節人識義方比屋可封輙謂非逺

文帝詔

建國重道莫先於學尊主庇民莫先於禮自魏氏不競周齊抗衡分四海之民鬭二邦之力遞爲彊弱多歷年所務權詐而薄儒雅重干戈而輕俎豆民不見徳惟爭是聞朝野以機巧爲師文吏用深刻爲法風澆俗敝化之然也𨿽復建立庠序兼啟黌塾業非時貴道亦不行其間服膺儒術蓋有之矣彼眾我寡未能移俗然其維持名教奬餙彛倫防相益賴斯而已王者承天休咎隨化有禮則祥瑞必降無禮則妖孽興起人稟五常性靈不一有禮則陰陽合徳無禮則禽獸其心治國立身非禮不可朕受命於天才成萬物去華夷之亂求風化之宜戒奢崇儉率先百辟輕徭薄賦冀以寛而積習生常未能懲革閭閻士庶吉凶之禮動悉乖方不依制度執憲之職似塞耳而無聞蒞民之官猶蔽目而不察宣揚朝化其若是乎古人之學且耕且養今者民丁非役之日農畆時之餘若惇以學業勸以經禮自可家慕大道人希至徳豈止知禮節識亷恥父慈子孝兄恭弟順者乎始自京師爰及州郡宜祗朕意勸學行禮

顏之推

請考梁樂奏【開皇二年之推奏文帝以梁樂亡國之音不從】

禮崩樂壞其來自久今太常雅樂並用胡聲請馮梁國舊事考尋古典

隋文紀卷三

欽定四庫全書

隋文紀卷四

明梅鼎祚編

楊素【字處道農華陰人周徐州總管進柱國入隋歷尙書令封越國公】

劾郢國公王誼奏【髙祖以第五女妻誼子奉孝奉孝卒逾年誼表言公主少請除服素時爲禦史大夫劾誼有詔勿治】

聞喪服有五親疎異節喪制有四降殺殊文王者之所常行故曰不易之道也是以賢者不得逾不肖者不得不及而儀同王奉孝旣尙蘭陵公主奉孝以去年五月身喪始經一周而誼便請除釋竊以𨿽曰王姬終成下嫁之禮公則主之猶在移天之義況復三年之喪自上達下及期釋服在禮未詳然夫婦則人倫攸始喪紀則人道至大茍不重之取笑君子故鉆燧攺火責以居喪之速朝祥暮歌譏以忘哀之早然誼𨿽不自彊爵位已重欲爲無禮其可得乎乃薄俗傷教爲父則不慈輕禮易喪致婦於無義若縱而不正恐傷風俗請付法推科滕王綸罪議【綸爲髙祖弟瓚之子瓚周末仕歷大宗伯見髙祖執政羣情未一恐爲家禍陰欲圗之及髙祖受禪立爲滕王綸嗣位每不自安煬帝時有人告綸厭蠱惡逆坐當死帝令公卿議其事司徒楊素等議除名爲民再徙朱崖隋亡歸唐爲懷化縣公】

綸希冀國災以爲身幸原其性惡之由積自家世惟皇運之始四海同心在於孔懷彌須葉力其先乃離阻大謀棄同卽異父悖於前子逆於後非直覬覦朝廷便是圖危社稷爲惡有狀其罪莫大刑玆無赦抑有舊章請依前律

衛王集罪議【集襲父爽爲衛王爽髙祖異母弟也煬帝時猜防諸王集憂懼乃呼術者章醮祈福有人告集祝詛罪當死楊素等議請如律時滕王綸坐與相連帝不忍加誅乃下詔逺徙邊郡】

集宻懷左道厭蠱君親公然咒詛無慙幽顯情滅人理事悖先朝是君父之罪人非臣子之所赦請論如律

煬帝詔

綸集以附萼之華猶子之重縻之好爵匪由徳進正應與國升降休戚是同乃包藏妖禍誕縱邪僻在三之義愛敬俱淪急難之情孔懷頓滅公卿議旣如此覽以澘然𨿽復王法無私恩從義斷但法隱公於禮有親親致之極辟情所未忍

栁宏誄【宏字匡道河東解人辭采雅贍與素爲莫逆交仕周禦正下大夫卒素誄之其爲士友所痛惜如此】

山陽王弼風流長逝潁川荀粲零落無時修竹夾池永絕梁園之賦長楊映沼無復川洛之文【北史】

牛宏【字裏仁安定鶉觚人周內史下大夫進儀同三司入隋歷上將軍右光祿大夫】請開獻書之路表【宏開皇初遷散騎常侍祕書監以典籍散逸上表請開獻書之路上納之下詔獻書一卷賚縑一匹篇籍稍備】

經籍所興由來尙矣爻畫肇於庖羲文字生於蒼頡聖人所以宣教導博通古今揚於王庭肆於時夏故堯稱至聖猶考古道而言舜其大智尙觀古人之象周官外史掌三皇五帝之書及四方之志武王問黃帝顓頊之道太公曰在丹書是知握符禦歷有國有家者曷嘗不以詩書而爲教因禮樂而成功也昔周徳旣衰舊經紊棄孔子以大聖之才開素王之業憲章祖述制禮刋詩正五始而修春秋闡十翼而易道治國立身作範垂法及秦皇馭宇吞滅諸侯任用威力事不師古始下焚書之令行偶語之刑先王墳籍掃地皆盡本旣先亡從而顚覆臣以圖防言之經典盛衰信有徵數此則書之一厄也漢興攺秦之惇尙儒術建藏書之防置校書之官屋壁山巖往往間出外有太常太史之藏內有延閣祕書之府至孝成之世亡逸尙多遣謁者陳農求遺書於天下詔劉向父子讐校篇籍漢之典文於斯爲盛及王莽之末長安兵起宮室圖書並從焚燼此則書之二厄也光武嗣興尢重經誥未及下車先求文雅於是鴻生鉅儒繼踵而集懷經負帙不逺斯至肅宗親臨講肄和帝數幸書林其蘭臺石室鴻都東觀祕牒塡委更倍於前及孝獻移都吏民擾亂圖書縑帛皆取爲帷囊所收而西裁七十餘乘屬西京大亂一時燔蕩此則書之三厄也魏文代漢更集經典皆藏在祕書內外三閣遣祕書郎鄭黙刪定舊文時之論者美其朱紫有別晉氏承之文籍尢廣晉祕書監荀勗定魏內經更著親簿𨿽古文舊簡猶云有缺新章後錄鳩集已多足得恢正道訓範當世屬劉石憑陵京華覆滅朝章國典從而失墜此則書之四厄也永嘉之後防竊競興因河據洛跨秦帶趙論其建國立家𨿽傳名號憲章禮樂寂滅無聞劉裕平姚收其圖籍五經子史才四千卷皆赤軸靑紙文字古拙僣僞之盛莫過二秦以此而論足可明矣故知衣冠軌物圖畫記注播遷之餘皆歸江左晉宋之際學藝爲多齊梁之間經史彌盛宋祕書丞王儉依劉氏七略撰爲七志梁人阮孝緒亦爲七錄總其書數三萬餘卷及侯景渡江破滅梁室祕省經籍𨿽從兵火其文徳殿內書史宛然猶存蕭繹據有江陵遣將破平侯景收文徳之書及公私典籍重本七萬餘卷悉送荊州故江表圖書因斯盡萃於繹矣及周師入郢繹悉焚之於外城所收十才一二此則書之五厄也後魏爰自幽方遷宅伊洛日不暇給經籍闕如周氏創基闗右戎車未息保定之始書止八千後加收集方盈萬卷髙氏據有山東初亦采訪驗其本目殘缺猶多及東夏初平獲其經史四部重雜三萬餘卷所益舊書五千而已今禦書單本合一萬五千餘卷部帙之間仍有殘缺比梁之舊目止有其半至於陰陽河洛之篇醫方圖譜之說彌復爲少臣以經書自仲尼已後迄於當今年逾千載數遭五厄興集之期屬膺聖世伏惟陛下受天明命君臨區宇功無與二徳冠往初自華夏分離彛倫攸斁其間𨿽霸王遞起而世難未夷欲崇儒業時或未可今土宇邁於三王民黎盛於兩漢有人有時正在今日方當大文教納俗升平而天下圖書尙有遺逸非所以仰協聖情流訓無窮者也臣史籍是司寢興懷懼昔陸賈奏漢祖雲天下不可馬上治之故知經邦立政在於典謨矣爲國之本莫此攸先今祕藏見書亦足披覽但一時載籍須令大備不可王府所無私家乃有然士民殷雜求訪難知縱有知者多懷恡惜必須勒之以天威引之以防利若猥發明詔兼開購賞則異典必臻觀閣斯積重道之風超於前世不亦善乎伏願天監少垂照察【刋詩北史作刋書後加作復加禦書作禦出聖世作聖代必臻作必至】

議修立明堂奏【開皇三年拜禮部尙書勅修撰五禮上議請依古制修立明堂上以時事艸創竟寢不行】

竊謂明堂者所以通神靈感天地出教化崇有徳孝經曰宗祀文王於明堂以配上帝祭義云祀於明堂教諸侯孝也黃帝曰合宮堯曰五府舜曰總章布政興治由來尙矣周官考工記曰夏后氏世室堂修二七廣四修一鄭注云修十四步其廣益以四分修之一則堂廣十七步半也殷人重屋堂修七尋四阿重屋鄭云其修七尋廣九尋也周人明堂度九尺之筵南北七筵五室凡室二筵鄭云此三者或舉宗廟或舉王寢或舉明堂互言之明其同制也馬融王肅幹寶所注與鄭亦異今不具出漢司徒馬宮議云夏后氏世室室顯於堂故命以室殷人重屋屋顯於堂故命以屋周人明堂堂大於夏室故命以堂夏后氏益其堂之廣百四十四尺周人明堂以爲兩序間大夏后氏七十二尺若據鄭之說則夏室大於周堂如依馬宮之言則周堂大於夏室後王轉文周大爲是但宮之所言未詳其義此皆去聖久逺禮文殘缺先儒解說家異人殊鄭注玉藻亦云宗廟路寢與明堂同制王制曰寢不逾廟明大小是同今依鄭注每室及室止有一丈八尺四壁之外四尺有餘若以宗廟論之祫享之時周人旅酬六屍並后稷爲七先公昭穆二屍先王昭穆二屍合十一屍三十六主及君北面行事於二丈之堂愚不及此若以正寢論之便須朝宴據燕禮諸侯宴則賔及卿大夫脫履升坐是知天子宴則三公九卿並須升堂燕義又云席小卿次上卿言皆侍席止於二筵之間豈得行禮若以明堂論之總享之時五帝各於其室設靑帝之位須於太室之內少北西面太昊從食坐於其西近南北面祖宗配享者又於靑帝之南稍退西面丈八之室神位有三加以簠簋籩豆牛羊之俎四海九州美物咸設復須席工升歌出罇反坫揖讓升降亦以隘矣據玆而說近是不然案劉向別錄及馬宮蔡邕等所見當時有古文明堂禮王居明堂禮明堂圖明堂大圖明堂陰陽太山通義魏文侯孝經傳等並說古明堂之事其書皆亡莫得而正今明堂月令者鄭云是呂不韋著春秋十二紀之首章禮家鈔合爲記蔡邕王肅云周公所作周禮內有月令第五十三卽此也各有證明文多不載束晳以爲夏時之書劉瓛云不韋鳩集儒者尋於聖王月令之事而記之不韋安能獨爲此記今案不得全稱周書亦未可卽爲秦典其內雜有虞夏殷周之法皆聖王仁恕之政也蔡邕具爲章句又論之曰明堂者所以宗配其祖以配上帝也夏后氏曰世室殷人曰重屋周人曰明堂東曰靑陽南曰明堂西曰總章北曰堂內曰太室聖人南面而聽向明而治人君之位莫不正焉故𨿽有五名而主以明堂也制度之數各有所依堂方一百四十四尺巛之防也屋圓楣徑二百一十六尺幹之防也大廟明堂方六丈通天屋徑九丈陰陽九六之變且圓蓋方覆九六之道也八闥以象卦九室以象州十二宮以應日辰三十六戶七十二牖以四戶八牖乘九宮之數也戶皆外設而不閉示天下以不藏也通天屋髙八十一尺黃鐘九九之實也二十八柱布四方四方七宿之象也堂髙三尺以應三統四向五色各象其行水濶二十四丈象二十四气於外以象四海王者之大禮也觀其朴範天地則象陰陽必據古文義不虛出今若直取考工不參月令靑陽總章之號不得而稱九月享帝之禮不得而用漢代二京所建與此說悉同建安之後海內大亂京邑焚燒憲章泯絕魏氏三方未平無聞興造晉則侍中裴頠議曰尊祖配天其義明著而廟宇之制理據未分宜可直爲一殿以崇嚴父之祀其餘雜碎一皆除之宋齊巳還咸率玆禮此乃世乏通儒時無思術前王盛事於是不行後魏代都所造出自李衝三三相重合爲九室檐不覆基房間通街穿鑿處多迄無可取及遷宅洛陽更加營構五九紛競遂至不成宗配之事於焉靡托今皇猷遐闡化覃海外方建大禮垂之無窮等不以庸虛謬當議限今檢明堂必須五室者何尙書帝命驗曰帝者承天立五府赤曰文祖黃曰神升白曰顯紀黒曰矩蒼曰靈府鄭注曰五府與周之明堂同矣且三代相沿多有損益至於五室確然不變夫室以祭天天實有五若立九室四無所用布政視朔自依其辰鄭司農云十二月分在靑陽等左右之位不云居室鄭亦言每月於其時之堂而聽政焉禮圖畫个皆在堂偏是以須爲五室明堂必須上圓下方者何孝經援神契曰明堂者上圓下方八四達布政之宮禮記盛徳篇曰明堂四戶八牖上圓下方五經異義稱講學大夫淳於登亦云上圓下方鄭同之是以須爲圓方明堂必須重屋者何案考工記夏言九階四旁兩夾門堂三之二室三之一殷周不言者明一同夏制殷言四阿重屋周承其後不言屋制亦盡同可知也其殷人重屋之下本無五室之文鄭注云五室者亦據夏以知之明周不云重屋因殷則有灼然可見禮記明堂位曰太廟天子明堂言魯爲周公之故得用天子禮樂魯之大廟與周之明堂同又曰復廟重檐刮楹達向天子之廟飾鄭注復廟重屋也據廟旣重屋明堂亦不疑矣春秋文公十三年太室屋壞互行志曰前堂曰太廟中央曰太室屋其上重者也服防亦云太室太廟太室之上屋也周書作洛篇曰乃立太廟宗宮路寢明堂咸有四阿反坫重亢重廊孔晁注曰重亢累棟重廊累屋也依黃圖所載漢之宗廟皆爲重屋此去古猶近遺法尙在是以須爲重屋明堂必須爲辟廱者何禮記盛徳篇云明堂者明諸侯尊卑也外水曰辟廱明堂陰陽錄曰明堂之制周圜行水左旋以象天內有太室以象紫宮此明堂有水之明文也然馬宮王肅以爲明堂辟廱太學同處蔡邕盧植亦以爲明堂靈臺辟廱太學同實異名邕云明堂者取其宗祀之淸貌則謂之淸廟取其正室則曰太室取其堂則曰明堂取其四門之學則曰太學取其周水圜如璧則曰璧廱其實一也其言別者五經通義曰靈臺以望气明堂以布政辟廱以養老教學三者不同袁準鄭亦以爲別歷代所疑豈能輒定今據郊祀志云欲治明堂未曉其制濟南人公玉帶上黃帝時明堂圖一殿無壁蓋之以茅水圜宮垣天子從之以此而言其來則久漢中元二年起明堂辟廱靈臺於洛陽並別處然明堂亦有璧水李尢明堂銘雲流水洋洋是也以此須有辟廱夫帝王作事必師古昔今造明堂須以禮經爲本形制依於周法度數取於月令遺闕之處參以余書庶使該詳沿革之理其五室九階上圓下方四阿重屋四旁兩門依考工記孝經說堂方一百四十四尺屋圓楣徑二百一十六尺太室方六丈通天屋徑九丈八闥二十八柱堂髙三尺四向五色依周書月令論殿垣方在內水周如外水內徑三百步依太山盛徳記覲禮經仰觀俯察皆有則象足以盡誠上帝祗配祖宗風布教作範於後矣等學不稽古輒申所見可否之宜伏聽裁擇【興治北史作興教二七作七尋度九尺作廣九尺時作日世室作世代】定禮儀奏【六年爲太常卿奏詔可因奏徵學者撰儀禮百卷悉用東齊儀注亦防采王儉禮頒行天下】

聖教陵替國章殘缺漢晉爲法隨俗因時未足經國庇人風施化且制禮作樂事歸元首江南王儉偏隅一臣私撰儀注多違古法就廬非東階之位凶門豈設重之禮兩蕭累代舉國遵行後魏及齊風牛本隔殊不尋究遙相師祖故山東之人浸以成俗西魏已降師旅弗遑賔嘉之禮盡未詳定今休明啟運憲章伊始請據前經革玆俗

請修緝雅樂奏【開皇九年平陳獲宋齊舊樂置淸商署求陳太樂令蔡子元等居其職奏髙祖下制晉王廣又表請乃許因鄭譯之舊請依古五聲六律旋相爲宮髙祖憶何妥言但許作黃鐘一宮而已及祕書丞姚察通直散騎常侍許善心儀同三司劉臻通直郎虞世基更共議奏上並從之至十四年而樂定】

臣聞周有六代之樂至韶舞而巳秦始皇攺周舞曰五行漢髙帝攺韶舞曰文始以示不相襲也又造武徳自表其功故髙帝廟奏武徳文始五行之舞又作昭容禮容增演其意昭容生於武徳蓋猶古之韶也禮容生於文始矯秦之五行也文帝又作四時之舞故孝景帝立追述先功采武徳舞作昭徳舞被之管弦薦於太宗之廟孝宣采昭徳舞爲盛徳舞更造新歌薦於武帝之廟據此而言遞相因襲縱有攺作並宗於韶至明帝時東平獻王采文徳舞爲大武之舞薦於光武之廟漢末大亂樂章淪缺魏武平荊州獲杜防以爲軍謀祭酒使創雅樂時散騎侍郎鄧靜善詠雅歌樂師尹胡能習宗祀之曲舞師馮肅曉知先代諸舞總練研精復於古樂自防始也文帝黃初攺昭容之樂爲昭業樂武徳之舞爲武頌舞文始之舞爲大韶舞五行之舞爲大武舞明帝初公卿奏上太祖武皇帝樂曰武始之舞髙祖文皇帝樂曰咸熈之舞又制樂舞名曰章斌之舞有事於天地宗廟及臨朝大饗並用之晉武帝泰始二年遣傅等造行禮乃上壽食舉歌詩張華表曰按漢魏所用𨿽詩章辭異興廢隨時至其韻逗曲折並系於舊一皆因襲不敢有所攺也九年荀勗典樂使郭夏宋識造王徳大豫之舞攺魏昭武舞曰宣武舞羽籥舞曰宣文舞江左之初典章堙紊賀循爲太常卿始有登歌之樂大寧末阮孚等又增益之咸和間鳩集遺逸鄴沒胡後樂人頗復南度東晉因之以具鐘律太元間破苻永固又獲樂工楊蜀等閒練舊樂於是金石始備尋其設懸音調並與江左是同慕容垂破慕容永於長子盡獲苻氏舊樂垂息爲魏所敗其鐘律令李佛等將大樂細伎奔慕容徳於鄴徳遷都廣固子超嗣立其母先沒姚興超以太樂伎一百二十人詣興贖母及宋武帝入闗悉收南度永初元年攺正徳舞曰前舞大武舞曰後舞文帝元嘉九年太樂令鐘宗之更調金石至十四年典書令奚縱復攺定之又有凱容宣業之舞齊代因而用之蕭子顯齊書志曰宋孝建初朝議以凱容舞爲韶舞宣業舞爲武徳舞據韶爲言宣業卽是古之大武非武徳也故志有前舞凱容歌辭後舞凱容歌辭者矣至於梁初猶用凱容宣業之舞後攺爲大壯大觀焉今人猶喚大觀爲前舞故知樂名𨿽隨代而攺聲韻曲折理應常同前克荊州得梁家雅曲今平蔣州又得陳氏正樂史傳相承以爲合古且觀其曲體用聲有次請修緝之以備雅樂其後魏洛陽之曲據魏史云太武平赫連昌所得更無明證後周所用者皆是新造雜有邊裔之聲皆不可用者也

文帝制

制禮作樂聖人之事也功成化洽方可議之今宇內初平正化未洽遽有變革我則未暇

議律呂還相爲宮奏【九年詔攺定雅樂上議上曰不須作旋相爲宮且作黃鐘一均也】

謹案禮五聲六律十二管還相爲宮周禮奏黃鐘歌大呂奏太蔟歌應鐘皆是旋相爲宮之義蔡邕明堂月令章句曰孟春月則太蔟爲宮姑洗爲商防賔爲角南呂爲徵應鐘爲羽大呂爲變宮夷則爲變徵他月仿此故先王之作律呂也所以辯天地四方陰陽之聲楊子云曰聲生於律律生於辰故律呂配五行通八風歷十二辰行十二月循環轉運義無停止譬如立春木王火相立夏火王土相季夏餘分土王金相立秋金王水相立冬水王木相還相爲宮者謂當其王月名之爲宮今若十一月不以黃鐘爲宮十二月不以太蔟爲宮便是春木不王夏土不相豈不陰陽失度天地不通哉劉歆鐘律書云春宮秋律百卉必雕秋宮春律萬物必榮夏宮冬律雨雹必降冬宮夏律雷必發聲以斯而論誠爲不易且律十二今直爲黃鐘一均惟用七律以外五律竟復何施恐失聖人制作本意故須依禮作還相爲宮之法

又六十律不可行論【又議文帝善之詔與姚察等正定雅樂】

謹案續漢書律曆志元帝遣韋成問京房於樂府房對受學故小黃令焦延壽六十律相生之法以上生下皆三生二以下生上皆三生四陽下生陰陰上生陽終於中呂而十二律畢矣中呂上生執始執始下生去滅上下相生終於南呂六十律畢矣十二律之變至於六十猶八卦之變至於六十四也冬至之聲以黃鐘爲宮大蔟爲商姑洗爲角林鐘爲徵南呂爲羽應鐘爲變宮防賔爲變徵此聲气之元五音之正也故各統一日其餘以次運行宮日者各自爲宮而商徵以類從焉房又曰竹聲不可以度調故作準以定數準之狀如瑟長一大而十三弦隱間九尺以應黃鐘之律九寸中央一弦下畫分寸以爲六十律淸濁之節執始之類皆房自造房云受法於焦延壽未知延壽所承也至元和年待詔侯鐘殷肜上言官無曉六十律以準調音者故待詔嚴嵩具以準法教其子宣願召宣補學官主調樂器大史丞試宣十二律其二中其四不中其六不知何律宣遂罷自此律家莫能爲準施弦嘉平年東觀召典律者太子舎人張光問準意光等不知歸閱舊藏乃得其器形制如房書猶不能定其弦緩急故史官能辧淸濁者遂絕其可以相傳者惟太常數及气而已據此而論京房之法漢世已不能行沈約宋志曰詳案古典及今音家六十律無施於樂禮云十二管還相爲宮不言六十封禪書云大帝使素女鼓五十弦瑟而悲破爲二十五弦假令六十律爲樂得成亦所不用取大樂必易大禮必簡之意也【準北史作凖】

又議

案周官云大司樂掌成均之法鄭眾注云均調也樂師主調其音三禮義宗稱周官奏黃鐘者用黃鐘爲調歌大呂者用大呂爲調奏者謂堂下四懸歌者謂堂上所歌但一祭之間皆用二調是知據宮稱調其義一也明六律六呂疊相爲宮各自爲調今見行之樂用黃鐘之宮乃以林鐘爲調與古典有違晉內書監荀勗依典記以五聲十二律還相爲宮之法制十二笛黃鐘之笛正聲應黃鐘下徵應林鐘以姑洗爲淸角大呂之笛正聲應大呂下徵應夷則以外諸均例皆如是然今所用林鐘是勗下徵之調不取其正先用其下於理未通故須攺之

同姚察許善心何妥虞世基等議定新樂宮調奏

後周之時以四聲降神𨿽采周禮而年代深逺其法久絕不可依用謹案司樂凡樂園鐘爲宮黃鐘爲角太蔟爲徵姑洗爲羽舞雲門以祭天函鐘爲宮太蔟爲角姑洗爲徵南呂爲羽舞咸池以祭地黃鐘爲宮大呂爲角大蔟爲徵圜鐘爲羽舞韶以祀宗廟馬融曰圜鐘應鐘也賈逵鄭曰圜鐘夾鐘也鄭乂云此樂無商聲祭尙柔剛故不用也幹寶云不言商商爲臣王者自謂故置其實而去其名若曰有天地人物無徳以主之謙以自牧也先儒解釋旣莫知適從然此四聲非直無商又律管乖次以其爲樂無克諧之理今古事異不可得而行也按東觀書馬防傳太子丞鮑鄴等上作樂事下防防奏言建初二年七月鄴上言天子食飲必順於四時五味而有食舉之樂所以順天地養神明求福應也今官雅樂獨有黃鐘而食舉樂但有太族皆不應月律恐傷气類可作十二月均各應其月气公卿朝會得聞月律乃能感天和气宜應詔下太常評焉太常上言作樂器直錢百四十六萬奏寢今明詔復下臣防以爲可須上天之明時因歳首之嘉月發大蔟之律奏雅頌之音以迎和气其條貫甚具遂獨施行起於十月爲迎气之樂矣又順帝紀云陽嘉二年冬十月庚午以春秋爲辟雍太學隨月律十月作應鐘三月作姑洗元和以來音戾不調修復黃鐘作樂器如舊典據此而言漢樂宮懸有黃鐘均食舉太蔟均止有二均不旋相爲宮亦以明矣計從元和至陽嘉二年才五十嵗用而復止驗黃帝聽鳯以制律呂尙書曰予欲聞六律五聲周禮有分樂而祭此聖人制作以合天地陰陽之和自然之理乃云音戾不調斯言誣之甚也今梁陳雅曲並用宮聲按禮五聲十二律還相爲宮盧植云十二月三管流轉用事當用事者爲宮宮君也鄭曰五聲宮商角徵羽其陽管爲律陰管爲呂布十二辰更相爲宮始自黃鐘終於南呂凡六十也皇偘疏還相爲宮者十一月以黃鐘爲宮十二月以大呂爲宮正月以大族爲宮餘月放此凡十二管各備五聲合六十聲五聲成一調故十二調此卽釋鄭義之明文無用商角徵羽爲別調之法矣樂稽耀嘉曰東方春其聲角樂當宮於夾鐘余方各以其中律爲宮若有商角之理不得雲宮於夾鐘也又云五音非宮不調五味非甘不和又動聲儀宮唱而商和是謂善本太平之樂也周禮奏黃鐘歌大呂以祀天神鄭以黃鐘之鐘大呂之聲爲均均調也故崔靈恩云六樂十二調亦不獨論商角徵羽也又云凡六樂者皆文之以五聲播之以八音故知每曲皆須五聲八音錯綜而能成也禦防子云師文鼓琴命宮而總四聲則慶雲浮景風翔惟韓詩云聞其宮聲使人溫厚而寛大聞其商聲使人方亷而好義及古有淸角淸徵之流此則當聲爲曲今以五引爲五聲迎气所用者是也余曲悉用宮聲不勞商角徵羽何以得知荀勗論三調爲均首者得正聲之名明知雅樂悉在宮調已外徵羽角自爲謠俗之音耳且西涼玆雜伎等曲數旣多故得於眾調調各別曲至如雅樂少須以宮爲本歷十二均而作不可分配余調更成雜亂也【杜氏通典又采隋志敍事之文按周官至之序也一段作等詳議誤】

定新樂成奏【十四年樂定祕書監牛及姚察許善心虞世基劉臻等共奏於是並撰樂府歌辭三十首詔並施用見行者皆停之】

臣聞蕢桴土鼓由來斯尙雷出地奮著自易經邃古帝王經邦馭物揖讓而臨天下者禮樂之謂也秦焚經典樂書亡缺爰至漢興始加鳩采祖述增廣緝成朝憲魏晉相承更加論討沿革之宜備於故實永嘉之後九服崩離燕石苻姚遞據華土此其戎乎何必伊川之上吾其左袵無復防管之功前言往式於斯而盡金陵建社朝士南奔帝則皇規粲然更備與內原隔絕三百年於玆矣伏惟明聖膺期會昌在運今南徵所獲梁陳樂人及晉宋旗章宛然俱至曩代所不服者今悉服之前朝所未得者今悉得之化洽功成於是乎在臣等伏奉明詔詳定雅樂博訪知音旁求儒彥研校是非定其去就取爲一代正樂具在本司

髙熲【字昭一名敏渤海蓚人仕周位柱國入隋歷尙書左僕射爵齊國公忤煬帝見誅】諸州計戶徵稅奏【開皇八年五月熲奏從之】

諸州無課調處及課州管戶數少者官人祿力乘前巳來恆出隨近之州但判官本爲牧人役力理出所部請於所管戶內計戶徵稅

諫收散樂奏【煬帝初熲拜太常時詔收周齊故樂人及天下散樂熲奏諫不悅後坐謗訕誅】

此樂久廢今若徵之恐無識之徒棄本逐末遞相教習【並隋書】

蘓威【字無畏京兆武功人綽子仕周開府入隋歷納言封房公開府儀同三司】

薦栁莊奏【莊爲給事黃門侍郎納言蘇威奏薦】

江南人有學業者多不習世務習世務者又無學業能兼之者不過栁莊【北史】

宇文慶【字神慶河南洛陽人周上大將軍入隋位上柱國涼州總管】

奏文帝表【慶周末仕上柱國涼州總管上爲丞相時與慶言及天下事未防上言皆驗及受禪恐上遺忘具錄前言爲表奏之上省表大悅詔報】

臣聞智侔造化二儀無以隱其靈明同日月萬象不能藏其狀先天弗違實聖人之體道未萌見兆諒達節之神機伏惟陛下特挺生知狥齊誕禦懷五嶽其猶輕吞八荒而不梗蘊妙見於胸襟運奇謨於掌握臣以防賤早逢天睠不以庸下親蒙推赤所奉成規纎毫弗舛尋惟聖慮妙出蓍驗一人之慶有徵實天子之言無戱臣親聞見實榮實喜

文帝詔報

朕之與公本來親宻懷抱委曲無所不盡話言嵗久尙能記憶今覽表奏方悟昔談何謂此言遂成實錄古人之先知禍福明可信也朕言之驗自是偶然公乃不忘彌表誠節深感至意嘉尙無己

賀婁子幹【字萬壽本代人徙闗右仕周秦州刺史入隋歷營州總管】

論處隴西書【髙祖以隴西頻被吐骨渾防掠子幹爲行軍總管勅勒民爲堡營田積穀子幹上書從之】

比者凶冦侵擾蕩滅之期匪朝伊夕伏願聖慮勿以爲懷今臣在此觀機而作不得準詔行事且隴西河右土曠民稀邊境未寧不可廣爲田種比見屯田之所獲少費多虛役人功卒逢踐暴屯田疎逺者請皆廢省但隴右之民以畜牧爲事若更屯聚彌不獲安只可嚴謹斥豈容集人聚畜請要路之所加其防守但使鎭戍連接烽相望民𨿽散居必謂無慮

髙勱【字敬徳勃海蓚人齊淸河王嶽子爲侍中尙書右僕射齊亡歸國周終隋洮州刺史】上取陳五防表【開皇七年勱爲光州刺史上表髙祖答以優詔】

臣聞夷凶翦暴王者之懋功取亂侮亡往賢之雅誥是以苖民逆命爰興兩階之舞有扈不賔終召六師之伐皆所以寧一防內匡濟羣生者也自昔晉氏失馭天网絕維羣凶於焉蝟起三方因而鼎立陳氏乘其際運拔起細防蒨頊縱其長蛇竊據吳防叔寶肆其昏虐毒被金陵數年已來荒悖滋甚牝雞司旦暱近姦回尙方役徒積骸千數疆場防守長戍三年或防行暴露沈湎王侯之宅或奔馳駿騎顚墜康衢之首有功不賞無辜獲戮烽燧日警未以爲虞耽淫靡嫚不知紀極天厭亂徳妖實人興或空裏時有犬聲或行路共傳鬼怪或刳人肝以祠天狗或自捨身以厭妖訛民神怨憤災異薦發天時人事昭然可知臣以庸才猥蒙朝寄頻歷藩任與其鄰接宻邇仇讐知其動靜天討有罪此卽其時若戎車雷動戈船電邁臣𨿽駑怯請效鷹犬

崔仲方【字不齊博陵安平人仕周少內史入隋歷轉太常卿終信都太守】

論取陳防書【仲方時爲號州刺史及伐陳以仲方爲行軍總管下陳江州以拜上開府】

臣謹案晉太康元年嵗在庚子晉武平吳至今開皇六年嵗次丙午合三百七載春秋寶幹圖云王者三百年一蠲法今三百之期可謂備矣陳氏艸竊起於丙子至今丙午又子午爲衝陰陽之忌昔史趙有言曰陳顓頊之族爲水故嵗在鶉火以滅又云周武王克商封胡公滿於陳至魯昭公九年陳災禆竈曰嵗五及鶉火而後陳亡楚克之楚祝融之後也爲火正故復滅陳陳承舜後舜承顓頊𨿽太嵗左行嵗星右轉鶉火之嵗陳族再亡戊午之年嬀虞運盡語迹𨿽殊考事無別皇朝五運相承感火徳而王國號爲隋與楚同分楚是火正午爲鶉火未爲鶉首申爲實沈酉爲大梁旣當周秦晉趙之分若當此分發兵將得嵗之助以今量古陳滅不疑臣謂午未申酉並是數極蓋聞天時不如地利地利不如人和況主聖臣良兵彊國富動植回心人神葉契陳旣主昬於上民讟於下險無百二之固眾非九國之師夏癸殷辛尙不能立獨此島夷而稽天討伏度朝廷自有宏謨但芻蕘所見冀申螢爝今惟須武昌已下蘄和滁方吳海等州更帖精兵宻營渡計益信襄荊基郢等州速造舟楫多張形勢爲水戰之具蜀漢二江是其上流水路衝要必爭之所賊𨿽於流頭荊門延洲公安巴陵隱磯夏首蘄口盆城置船然終聚漢口峽口以水戰大決若賊必以上流有軍令精兵赴援者下流諸將卽須擇便橫渡如擁眾自衛上江水軍鼓行以前𨿽恃九江五湖之險非徳無以爲固徒有三吳百越之兵無恩不能自立

皇甫績【字功明安定朝那人仕周內史中大夫大將軍入隋歷信州總管】

遺顧子元書【陳平拜績爲蘓州刺史髙智慧等作亂江南州民顧子元發兵應之因以攻績相持八旬子元素感績恩於冬至日遣使奉牛酒績遺子元書子元頓首陳謝楊素兵至合擊破之】

皇帝握符受籙合極通靈受揖譲於唐虞棄干戈於湯武東逾蟠木方朔所未窮西盡流沙張騫所不至漠黃龍之外交臂來王蔥嶺楡闗之表屈膝請吏曩者僞陳獨阻聲教江東士民困於荼毒皇天輔仁假手朝廷聊申薄伐應時瓦解金陵百姓死而復生吳會臣民白骨還肉惟當懷音感徳行歌撃壤豈宜自同吠主翻成反噬卿非吾民何須酒禮吾是隋將何容外交易子析骸未能相告況是足食足兵髙城深壍坐待彊援綽有餘力何勞踵輕敝之俗作虛僞之辭欲阻誠臣之心徒惑驍雄之志以此見期必不可得卿宜善思活路曉諭黎元能早攺迷失道非逺

令狐熙【字長熙燉煌人周司勲吏部中大夫終隋桂州總管】

請解任表【熙拜桂州總管十七州諸軍事在職數年上表不許】

臣忝寄嶺表四載於玆犬馬之年六十有一才輕任重媿懼兼深常願收拙避賢稍免官謗然所管遐曠綏撫尢難𨿽未能頓革夷風頗亦漸識皇化但臣夙患消渇比更增甚筋力精神轉就衰邁昔在壯齒猶不如人況今年疾俱侵豈可猶當重寄請解所任

於仲文【字次武建平公義之兄子仕周授儀同開府入隋歷右翊衛大將軍】

獄中上文帝書【仲文以戰功位大將軍領河南道行軍總管拒尉遲回諸將大破之河南悉平拜柱國屬髙祖受禪其叔父太尉翼坐事下獄仲文亦爲吏所簿於獄中上書上並翼釋之】

臣聞春生夏長天地平分之功子孝臣誠人倫不易之道曩者尉迥逆亂所在影從臣任處闗河地居衝要甞膽枕戈誓以必死迥時購臣位大將軍邑萬戶臣不顧妻子不愛身命冒白刃潰重圍三男一女相繼淪沒披露肝膽馳赴闕庭蒙陛下授臣以髙官委臣以兵革於時河南凶寇狼顧鴟張臣以羸兵八千掃除氛防摧劉寛於梁郡破檀讓於蓼隄平曹州復東郡安城武定永昌解亳州圍殄徐州賊席毗十萬之眾一戰土崩河南蟻聚之徒應時戡定當羣凶問鼎之際黎元乏主之辰臣第二叔翼先在幽州總馭燕趙南鄰羣寇北捍旄頭內外安撫得免罪戾臣第五叔智建旟黒水與王謙爲鄰式遏蠻陬鎭綏蜀道臣兄顗作牧淮南坐制勍敵乘機勦定傳首京師王謙竊據二江叛渙三蜀臣第三叔義受脤廟庭龔行天討自外父叔兄弟皆當文武重寄或銜命危難之間或侍衛鉤陳之側合門誠欵冀有可明伏願垂泣辜之恩降雲雨之施追艸昧之始錄涓滴之功則寒灰更然枯骨生肉不勝區區之至謹冒死以聞【黎元北史作生靈捍作掃江作州討作罰】

李行之【字義通隴西人仕齊周曆冬官府司寺下大夫入隋開皇初除下溠郡太守不行】自撰墓志銘【行之疾不迎醫口授墓志】

隴西李行之以某年某月終於某所年將六紀官歷四朝道葉希夷事忘可否𨿽碩徳髙風有傾先搆而立身行已無愧夙心以爲气變則生生化曰死蓋生者物之用死者人之終有何憂喜於其間哉乃爲銘曰人生若寄視死如歸茫茫大夜何是何非【北史序傳】

隋文紀卷四

欽定四庫全書

隋文紀卷五

明梅鼎祚編

盧思道【字子行範陽人齊黃門侍郎入周曆掌教上士終隋散騎侍郎才學兼著然不持操行有集三十卷】

盧記室誄

齊天統二年秋七月司徒記室參軍事永安鄕男範陽盧詢祖卒先民有言惟徳可久抑又聞之惟名爲壽爾之無祿沒而不朽乃援弱翰告哀良友遂作誄曰皇虛眇邈師緒蟬聮大儒漢世名公魏年司徒藹藹撫翼衝天尙書亹亹亦稱象賢若人擢秀絕後光前發榮隨浦韞耀春田爰在弱齡孤根迥立內無怙恃外寡朋執行有餘力藝無不習善價斯待香名允集下學上達鑽幽洞防九流百氏異軫同歸文成鐘律韻響珠璣麗詞泉湧壯思雲飛雄州擢第言割其楚我實襃然觀國而舉自玆不調多歷年所游泳儒從容嘿語納於大麓崇建府朝八紘所掩車乘翹翹我有明徳乃應嘉招超自幕下來儀鳯條應徐並轍潘顧齊鑣聲華簮帶譽動朋寮逖矣江陰承風請朔莊生諭指季子觀樂立朝所寄俊才優學懸河自口靈珠在握乃參軍事仍贊中鉉大衝所縻徳施攸踐同推麗則俱謝虫篆何才之髙何位之鮮天下士也宜享多福豹變其文鴻漸於陸神之聽之於何不淑營魄遂往音儀在目嗚呼哀哉昔余與子分重契深譬諸投漆如彼斷金余慕大隱子惟陸沈等趨宮閣並綴衣簮春臺共踐秋水偕臨還馬齊轡出蓋連陰良書濁酒永嘯長吟美言俱贊闕行同箴娛樂未防崄阻相尋忻旣無極憂亦難任云何不弔亡我知音百年已矣萬物傷心嗚呼哀哉京伯君山並嗟湮滅荀粲王壽同悲夭折蘭菊無墜鐘皷不絕之子云亡何愧前烈靈衣襲幾奠酒盈杯故庭飛籜虛帳凝埃僕流離而涕泗驂顧慕以遲回出南陽之舊道掩北邙之夜臺趙卿之銘巳勒滕公之隴未開臨象設而不回詎幽魂之可來嗚呼哀哉【擢一作挺】

在齊爲百官賀甘露表

竊以河榮洛變授祉於勲華玉素鱗降靈於湯武其間防禽弱艸攺狀移形夜宿朝云星光動色皆以炤臨下土發揮帝載千祀一致隔代同符伏惟陛下上總天維傍握河紀持欽翼之小心纂升平之大業萬靈翹首應三臺以西巡兩儀貞觀乘六气而東指云卿旣出還聞百辟之歌河淸可俟實得萬人之嘆而上乃顧神物薦委飛甘灑潤玉散珠連昔魏明仙掌竟無靈液漢武金盤空望云表豈若神漿可挹流珠九戶之前天酒自零凝炤三階之下斯實曠代祥符前王罕遇休矣美矣皇哉唐哉臣等並邀昌運俱沐造驟聞祕祉亟覩貺振鱗撫翼空馳魚鳥之心瘞玉編金方待云亭之後

孤鴻賦序【思道周末除掌教上士髙祖爲丞相思道遷武陽太守非其好也爲孤鴻賦以寄其情其序曰】

余志學之嵗自鄕裏遊京師便見識知音歷受羣公之眷年登弱冠甫就朝列談者過誤遂竊虛名通人楊令君邢特進已下皆分庭致禮倒屣相接翦拂吹噓長其光價而才本駑拙性實疎嬾勢利貨殖淡然不營𨿽籠絆朝市且三十載而獨往之心未始去懷抱也攝生舛和有少气疾分符坐嘯作守東原洪河之湄沃野彌望囂務旣屏魚鳥爲鄰有離羣之鴻爲羅者所獲野人馴養貢之於余置諸池庭朝夕賞翫旣用銷憂兼以輕疾大易稱鴻漸於陸羽儀盛也楊子曰鴻飛鶱翥髙也淮南云東歸碣石違溽暑也平子賦曰南寓衡陽避祁寒也若其雅步淸音逺心髙韻鵷鸞以降罕見其儔而鎩翮墻陰偶影獨立唼喋粃粺雞鶩爲伍不亦傷乎餘五十之年忽焉已至永言身事慨然多緒乃爲之賦聊以自慰云【寓南史作翔】

勞生論【思道開皇初以母老表請解職自恃才地多所陵轢由是官塗淪滯旣又著勞生論指切當時其詞曰】

莊子曰大塊勞我以生誠哉斯言也余年五十羸老云至追惟疇昔勤矣厥生乃著玆論因言時云爾罷郡屏居有客造餘者少選之頃盱衡而言曰生者天地之大徳人者有生之最靈所以作配兩儀稱貴羣品妍蚩愚智之辧天懸壤隔行已立身之異入海登山今吾子生於右地九葉卿族天授俊才萬夫所仰學綜流略慕孔門之遊夏辭窮麗則擬漢日之卿云行藏有節進退以禮不謟不驕無慍無懌偃仰貴賤之間從容語黙之際何其裕也下走所欣羨焉余莞爾而笑曰未之思乎何所言之過也子其淸耳請爲左右陳之夫人之生也皆未若無生在余之生勞亦勤止紈綺之年伏膺教義規行矩步從善而登巾冠之後濯纓受署繮鏁仁義籠絆朝市失翹陸之本性喪江湖之逺情淪此風波溺於倒躓憂勞總至事非一緒何則地冑髙華旣致嫌於管庫才識美茂亦受嫉於愚庸篤學彊記聾瞽於焉側目淸言河防木訥所以疚心豈徒蠱惜春漿鴟恡腐鼠相江都而永嘆傅長沙而不歸固亦魯值臧倉楚逢靳尙趙壹爲之哀歌張升於是慟哭有齊之季不遇休明申脰就鞅屏迹無地段珪張讓金貝是視賈謐郭淮腥臊可饜淫刑以逞禍近池魚耳聽惡來之讒足踐龍逢之血周氏末葉仍值辟王斂笏升階汗流浹背莒客之踵躋焦原匹玆非險齊人之手執馬尾方此未危苦乃羊腸句注之道據鞍振防武落雞田之外櫛風沐雨三旬九食不敢稱此之爲役蓋其小小者耳今泰運肇開四門以穆冕旒司契於上防龍佐命於下岐伯善捲恥徇幽憂卞隨務光悔從木石餘年在秋方已迫知命情禮宜退不獲晏安一葉從風無損鄧林之攢植雙鳬退飛不虧渤澥之游泳耕田鑿井晚息晨興南山之朝云擥北堂之明月汜勝九谷之書觀其節制崔寔四人之令奉以周旋晨荷蓑笠白屋黃冠之伍夕談谷稼霑體塗足之倫濁酒盈罇髙歌滿席恍兮惚兮天地一指此野人之樂也子或以是羨余乎客曰吾子之事旣聞之矣他人有心又請論其梗槪余答曰雲飛泥沈卑髙異等圓行方止動息殊致是以摩霄運海輕罻羅於藪澤五衢四炤忽斤斧於山林余晚值昌辰遂其弱尙觀人事之隕獲覩時路之邅危冬修夜靜言長想可以累嘆悼心流涕酸鼻人之百年脆促已甚奔駒流電不可爲辭顧慕周章數紀之內窮通榮辱事無足道而有識者鮮無識者多褊隘凡近輕險躁薄居家則人面獸心不孝不義出門則謟諛讒佞無愧無恥退身知足忘伯陽之炯戒陳力就列棄周任之格言悠悠逺古斯患巳積迄於近代此蠧尢深範卿防讓之風搢紳不嗣夏書昬墊之罪報政所安朝露未稀小車盈董石之巷夕陽且落皂蓋塡閻竇之裏皆如脂如韋俯僂匍匐噉惡求媚防痔自親美言謟笑助其愉樂詐泣佞哀卹其喪紀近通防酒逺貢文蛇艶姬美女委如脫屣金銑玉華棄同遺迹及鄧通失路一簮之賄無餘梁冀就誅五侯之貴將起向之求官買職晚謁晨趨刺促望塵之舊遊伊優上堂之夜客始則亡魂裭魄若牛兄之遇獸心戰色沮似葉公之見龍俄而抵掌揚眉髙視闊步結侶棄廉公之第攜手哭聖卿之門華轂生塵來如激矢雀羅蹔設去等絕弦飴蜜非甘山川未阻千變萬化鬼出神入爲此者皆衣冠士族或有藝能不恥不仁不畏不義靡愧友朋莫慙妻子外呈厚貌內蘊百心繇是則紆靑佩紫牧州典郡冠幘刼人厚自封殖妍歌妙舞列鼎撞鐘耳倦絲桐口飫珍防𨿽素論以爲非而時宰之不末俗蚩蚩如此之敝余則違時薄宦屏息窮居甚恥驅馳深畏幹沒心若死灰不營勢利家無儋石不費囊錢偶影聮官將數十載駑拙致笑輕生所以告勞也眞人禦宇斵雕爲朴人知榮辱時反邕熙風力上宰內敷文教方邵重臣外揚武節被之大道洽以淳風舉必以才爵無濫授稟斯首鼠不預衣簮阿黨比周掃地俱盡輕薄之儔滅影竄迹礫石變成瑜瑾莨莠化爲芝蘭曩之扇俗攪時駭耳穢目今悉不聞不見莫余敢侮易曰聖人作而萬物覩斯之謂乎

北齊興亡論

或問主人曰往者魏人失禦六合云擾河朔闗右剪爲二國永熙西遁天平北巡兩朝先主分陜而霸龍戰虎爭多歷嵗祀旣而水運值竭天祿永終齊室比迹於唐虞周人踵武於漢魏齊有五常周易四王並才逾二紀相繼而滅若其元首膺期股肱命世立極補天之業銘常鏤鼎之功至於暴君南面孽臣作輔民怨神怒國殄祀絕易世之由𨿽傳之耆舊載於史防通人雅防其詳可得聞乎主人應之曰吾少仕齊朝晚歸周室因而學業歷玆永久雅好博古𨿽欲擬議近世治亂粵可略陳在魏正光牝雞司旦爾朱榮乘釁內奰滔天泯夏餘燼跋扈挻禍王城海內生民若崩厥角齊髙祖神武皇帝天縱英明之略神挺雄武之才龍攄豹變投袂而起四明昆弟大會韓陵類蚩尢風雨之兵若新都犀象之陳彼曲我直天實贊之日未移晷大殱醜族然後拔立宗枝入纂皇統羣後成務天下晏如但芒刺成災震逼爲梗居鄭流彘去而不入遷鼎舊鄴國命維新朝章國憲燦然畢舉渭南失律似烏林之喪師洛北先鳴同官渡之凱入𨿽天命有歸而盡於北面方之魏武具體而防文襄嗣業始逾弱冠壞傑之气足稱負荷賔禮時秀驅駕羣雄內外肅淸朝無粃政侯景背恩棄義狼顧汝穎蕭衍失信幸災蟻聚彭汴於是謀臣運防猛士推鋒渦陽之役凶渠匹馬南逝寒山之戰吳卒隻輪不反王思政入據長安淹歷嵗時神旗蹔臨如風掃籜三秦勍敵閉闗自守五湖之長革音請命魏孝靜以天歷有在鼎祚將遺大禮備物率由舊典允恭克譲推而弗居禍生非慮匕首竊發爾其夷防剪暴剛斷英峙天崩地折堂搆闕如嗣子幼沖未堪多難文宣𨿽云外弟少乏令名人望所歸便見推奉於時政有彛倫朝多俊乂爪牙皆韓白之伍心腹盡良平之儔外靜方隅內康庶績主之不才四海弗之覺也洎乎受終文祖燎天攺物兵彊地廣國富刑淸發號施令必師古始信賞必罰如有四時年谷屢登災害不作敵人竄迹郊境無虞天保受命迄於五祀黃初泰始不能逺尙爰及中年誕縱昏徳以萬乘之貴爲長夜之飲散發視朝肉袒聽政手行刳剔躬運矛鋋寵狎佞諛親愛凡鄙出入市廛遊走衢路太保髙隆之佐命元功廟廊上宰僕射髙徳政龍潛賔友帷幄重臣衛尉卿杜弼碩學偉才拔萃出類光祿大夫元景風流儒雅師範縉紳或赤族見誅或丹頸爲戮並直言竊嘆斃於讒口自余名士良臣非罪遭命淫刑以逞不可殫言劉曹以還逮於僣僞受命稱帝未有若斯之慘者也賴有尙書令農楊遵彥魏太傅津之子也含章秀出希世偉人風鑑俊朗體局貞固學無不縱才靡不通裴樂謝其淸言應劉媿其藻麗溫良恭儉譲恕惠和髙行異才近古無二有齊建國便預經綸軍國政事一人而巳詰旦坐朝諮請塡湊千端萬緒令議如流剖斷部領選舉人物滿室盈庭永無凝滯虛襟泛愛禮賢好士聞人之善若巳有之智調有餘尢善當世譛言屢入時寄無攺每乘輿四巡恆守京邑凡有善政皆遵彥之爲是以主昏於上國治於下朝野貴賤至於今稱之俄而文宣不豫於麯蘗儲君繼體才歷數旬近習預權小人並進楊公慮有危機引身移疾幼主若喪股肱固相惇勉幹明之始難起戚藩變成倐忽殞於殿省詩云人之云亡邦國殄悴君子是以知齊祚之不昌也孝昭地乃宻親位居元輔有姬公之戚無復子之親亦由主弱時艱慮深家國當陽正位事出權道身長八尺腰帶十圍沈深謹厚實有君人之望時甲卒彊盛財力殷阜乃睠西顧恆有吞噬之心兼以天保之後懲其淫縱不邇聲色不事晏遊孝於太后篤於昆季愼惜名器愛養黎元後庭嬪嬙皆是藩邸之舊數不盈十竟無私寵特解吏事尢好禮容但政苛碎暗於聽受降年不永期嵗而崩大漸維防黜其元子武成母弟之親入主宗祏而少稟凶徳不孝不仁龍攢在嬪淚不承臉太后之喪亦不哀哭才及公除便衣絳裘縱侈荒淫不知紀極甘酒嗜音夜以繼晝有和士開者素出和氏之庶孽其面目亦似突厥輕薄凡猥爲衣冠所棄武成在田之日引爲防將聞好彈胡琵琶亦解歌舞一面之後便大相愛悅恆在臥內同食共寢淫穢之事無所不爲天保之世文宣知其如此頓鞭二百徙配長城後遇赦得還武成爲右丞相久別得還恩盼愈厚信宿之間賜賞巨萬及踐大位親顧彌隆爰自黃門漸至端右盡景娛侍略不休停就令蹔出便追騎相尋士開作威作福略無顧憚恩寵勢望燻灼朝野恣性貪淫人倫少例心如谿壑行均犬豕甲第當衢侔擬公室富商大賈朝夕盈門朝士無賴者亦競相諂媚或送婢妾或進子女筐篚苞苴煙聚波屬士開葬母傾朝追送諂諛尢甚者至悲不自勝澆薄邪佞愛逾弟兄名賢素士略不交言其所薦延奏無不遂榮枯進退定於俄頃於時下陵上替奔競成習士無貴賤風節頓盡趙彥深阿諛順防俛首懷祿元文遙器能先見不敢措言此外羣官靡衣媮食齊室大壞其源始於此河淸之末長彗爲災太史奏言須有攘救武成便自稱太上傳位後主胡長粲以從舅之親馮子琮以姨夫之戚俱受寄托並當樞要或性識庸近或意懷險薄皆不學無術智能淺短及天統末年武成卽世和士開一相處內自擬伊周太尉錄尙書事趙郡王叡明徳茂親聰爽俊悟藩王之內時望隆重以士開凶醜宜加屏黜入踐靑蒲讜言規諫而少主聰察不類成昭母后才明異於馬鄧士開禮於疎行長粲爲其謀主遂使宻戚賢王絞縊以戮𨿽遐邇胥怨愚智同憤而依托城社末如之何數載之間肆其穢行與馮子琮夫婦鬻獄賣官三家府藏賄貨山積凶愚子弟並處髙資更相貨易擇而後授司徒瑯琊王儼年甫十四兼領憲司憤其所爲切齒忿吒執送南臺異其身首子琮以搆扇兩端一時依法二凶俱勦朝野晏淸京師市裏舞蹈成羣梁董之慶不足斯比瑯琊心實去惡迹乃陵上不容於時俄而賜盡自玆已後政道彌昏髙阿那以牧圉之勤重其佞媚韓長鸞以韝紲之能悅其趨走又有女奴陸氏出自掖庭凶智狡算舉世無疋以保母之恩特見尊寵六宮謂之世師人主以爲內相舞弄王法掩塞天聽慶賞刑威出於婢口頑嚚弟侄布於列位帝戚皇支不能及也陸子駱提婆者出於皂本是鞾工愚暗庸短僅辯菽麥與韓髙之徒共持國柄宣淫肆暴甚於和氏窮極富貴轉日回天愚薄之倫折枝防痔輕者進貨賂重者緒婚婣朝廷混然無復廉恥淸貞守道更被嗤怪漢世張趙不能諭其萬一晉朝賈郭未足比其錙銖斛律明月屬鏤之錫寃動天地崔季舒龍逢之戮痛切幽明加以內防年少閹官之屬親狎寵私盈滿宮禁干預政事剽剠生民黔首呼嗟以日爲嵗其反道違常速亡趨滅事非一緒不可勝陳後主自生宮闈長於尼媼不接端士不見正人朝夕諮諏罕聞調護之客便煩左右莫匪刀鋸之餘飛鷹走狗蕩其心慮麗色淫聲亂其耳目論功徳者云羲軒無以尙述欽明者稱堯舜不能逾才智之士棄而不任假有名級備員而巳憲章綱紀蕩然無餘魚爛土崩以俟勍寇周武大捷平陽乘虛深入將有降心士無鬭志前世耿賈之雄俛眉頓顙先朝貔虎之鋭斂气重足舉晉陽如拾芥攻鄴宮猶振槁萬里百城交臂屈膝南極江淮北盡砂塞西界函谷東至滄溟府帑粟帛之饒兵革士民之眾齊之所畜盡爲周有不亦哀哉

後周興亡論

周太祖文皇帝幼而機警智數過人屬魏末多故召募闗隴值二將相屠三軍未一見推爲主遂握兵符俄而魏武西巡奉迎車駕挾天子以令諸侯萬世所一時也撫養荒余鳩聚兵甲同心之旅不滿萬人齊神武以大兵數十萬將淸灞滻雷動云移萃於渭曲太祖以數千敝卒振旅而還遂基王業竇泰以勁兵深入一戰喪元髙敖曹以鋭气先登臨陣受首兵革嵗動敗鮮勝多髙氏𨿽怙其眾力莫敢先至邙山之舉我師敗績收合亡散退守有餘及蕭氏將亡邊服震擾荊郢內附庸蜀來王器械完整貨財充實帶甲百萬驍將如林晏駕之辰國與齊人相埓矣閔帝以嫡嗣承基應天納禪弱齡厭世未及稱皇徒以庶長見立纂我鴻緒從容文雅亦守文之良主焉二帝景命不融髙祖始登大位於時大冢宰晉公宇文護太祖之猶子也負圖作宰親受顧命國柄朝權頓去王室髙祖髙拱深視彌歷嵗年談議儒無所闗預祭則寡人晉公之不忌也但自下裁物其主不堪累世權彊一朝折首其餘黨與咸見夷戮惡禽臰物掃地無餘爾乃棄奢淫去浮僞施一徳布公道屏重內之饍躬大布之衣始自六宮被於九服令行禁止內外肅然以釋氏立教本貴淸靜近世以來糜費財力下詔削除之亦前王所未行也值齊季失徳取亂侮亡親禦戎軒再舉而滅軍令肅然秋毫莫犯數旬而定不戮一人未及下車革其政山東士女欣戴如歸但天性嚴忍果於殺戮血流盈前無廢飲噉行幸四方尢好田獵從禽於外非夜不還飛走之類值無免者識者以此少之𨿽有武功未遑文徳彛章禮教蓋闕如也練甲治兵將掃沙漠逺圖不遂暴疾升遐宣帝初在東宮已多罪失髙祖每加嚴訓不能修攺嗣位之初飾情自勵逾年巳後變態轉興耽酒好色常居內寢角抵逸遊不捨晝夜分命使人徵求子女積之後宮以千萬數此石虎之淫風也寵姬四人並立爲皇后車服節文與內主無別此劉聰之亂政也少在儲宮頗覽經籍臨朝對眾亦有精神但稟猜狂特好詭異衣冠形色皆與舊制不同文武侍臣屏棄遐裔內外門閣皆別令宦者看守出入去來並錄其數殿省以目相視然朋淫於家無所簡擇乃至長樂亦有醜聲大象之末忽焉慘虐鞭挺朝士動至數百背及胸腹一時下手楚毒之理不可忍見祖宗廟號諱不得稱變易官名回轉姓族車乘輪輻並有貴賤之殊婦女莊防亦有上下之異後庭嬪妾房有數人自旦至夕恆令危坐相對有不如法便卽捶楚內外命婦朔望朝謁皆令爲丈夫拜伏以示肅恭自號爲天不復稱朕此外小事異同不可勝紀狂惑妖僻開辟未之有也客曰齊武成荒悸庸暗怨結人神厥嗣不昌理則然矣周祖聰明神武冠世雄奇因愚子以至顚覆豈人事乎抑天道也蒙有惑焉請聞其說主人曰寒暑晦明二儀之不同也賢愚治亂五勝之相形也是以酒池肉林乃周王之締構坑儒滅學亦漢後之驅除齊自天保受終迄於武平喪國孝昭之外竟無令主河淸以後國基漸墜昏主慢遊於上黎民怨讟於下逮於末葉君弱臣愚外崩內潰周人取之猶阪上之走丸也周武任數舉情果敢雄斷擁三秦之鋭屬攻昧之秋削平天下易同俯拾未及三祀宮車挽駕嗣子披猖肆其防慝眞人革命宗廟爲墟此蓋天所以啟大隋非不幸也【兵革一作兵車】爲隋檄陳文【英華盧思道爲北齊檄陳文注云此檄述吳明徹及司馬消難事以史考之明徹呂梁之敗在周宣政元年先一年周巳滅齊後二年消難方奔陳又明年周禪隋開皇元年伐陳英華旣題作北齊又文有我大齊之語未詳其誤兩齊字疑皆爲隋鼎案此檄稱頊者乃陳宣帝也攷陳書宣帝大建十年有明徹呂梁之敗十二年八月】

【有消難之奔以十四年正月薨則此應十三年事而宣紀此年並不載北齊見攻且檄云齊之方季實多涼徳江淮之間蹔爲頊有此正指北齊也檄當張齊豈自言方季涼徳邪攷陳宣薨之嵗爲壬寅次年癸夘隋文帝簒周爲開皇元年是年九月陳將周羅防陷胡墅蕭摩訶攻江北隋以長孫覽等爲行軍元帥伐陳故此檄有受終革命之語則其時也長孫覽傳開皇二年有事江南徴覽爲行軍元帥出壽陽水陸俱進防陳宣帝卒監軍髙熲以禮不伐喪而還固相合第元年二年小異耳史傳年月錯互多此類】

告三江之表僞署君臣將帥州郡邑落士民等蓋聞上垂象列宿拱辰極之中厚載成形百谷指滄滇之大是以三五以降哲王明後逺覃聲教大燀威靈日月之所照臨俱荷亭育舟車之所通泊咸附象鞮我大隋積徳累功開物成務光宅寰海覆幬蒸民虞夏受終顧有慙徳湯武革命未云盡善滄波巳東九譯請吏玉門之右萬里無塵諸華冠帶之俗肆勤南畆皮服引弓之渠頓顙北闕內外禔福區宇懾然皇上垂拱巖廊司契而已惟夫太伯之後實號勾吳少康之裔是爲於越江界湫湄如掌之陋塗泥所集瘴癘自興自昔皇王列壤班瑞春秋之義爵不過子在晉永嘉運北數極司馬睿眾無一旅播越江濵劉蕭已還多歷世祀魏氏奄一神州置之度外且西吞巴蜀北據淮淝善人君子可以爲國陳霸先下愚小醜品極輿屬揚部淪胥之日幸梁人殱敗之秋騁其姦回妄自尊大等蠻觸之戰爭似防魽之跳躍曇頊昏頑賊忍不義不慈剿厥猶子竊其僞位蜂蠆非毒谿壑易滿事甚楚圍之纓理切吳光之劍國小地狹虐用其民坑戮侔於屠伯芟夷過於薙氏加以沈迷麯糵酣酗終朝澆灌取盡夜以繼晝貨賄公行政刑不立疎棄良士狎近小人守宰蠶漁子弟荒暴頭防箕斂杼軸其空災異相仍稻蟹不熟江左黎獻戴目而視齊之季世實多涼徳江淮之間蹔爲頊有便謂三眷易求百年可致違卜愎諫黷武窮兵吳明徹程文秀之徒並早經行陣粗有風力彼朝上下系以存立呂梁之役貫盈惡稔曾未交綏雲捲霧徹組練塞垣艅艎噎水顧盼之頃隻輪不歸及周宣馭歷將一淮海荊舒之民奢侈爲怨聊命偏禆拯其荼毒長江以北若火焚毛是則楊越之地爲陳孤立卒敝壤蹙邦羸政塞乘奔無轡譬玆非險坐薪待燃方此爲泰司馬消難切荷特私任居連率猜狂使酒竊地外犇曇頊背恩棄徳是信是使引盜納姦無媿無畏天奪其魄憑犯不悛緣邊諸城犬羊薦食聖主以軒開萬國屬盡九州一隅不庭宜置天討爰詔六軍分閫受鉞西徵秦隴之鋭北引燕代之英五校雄兒超乘俱起三河猛士援距爭奮虎夫萬隊豹騎千羣並骨勇肉飛風驤霧合憬彼江黃之眾遏矣彭濮之民巨艦髙艫順流東指江都壽春之域扼喉撫背之兵飛龍赤馬絕水南越漢後昆明未足方其訓旅魏王武不能比其師以江湖之泥短衣祝發輕舠利舸便習者多陳上迷天意下憑地險所以舉尾支山怒臂當轍今荊門鋭卒致命前驅淮南義師賈勇競入揚舲振兔走鳥飛然則彼之所長我亦兼有我利涉大川匪旦伊夕江郢運艚吳會裔旅東西遏絕通致無由僞朝軍旅或陳誠欵密使相尋蕞爾危邦表裏攜二兼弱攻昧今也其時扛鼎蒙輪之卒事均驅兕三禮四義之將俛視韓白正正之旗百道俱進並云移雷動大防金陵牙旗暗山原金皷沸天地呼吸則江漢回流叱吒則衡嶷可拔運岱山而壓春卵引渤海而濯秋螢當不足等其銷滅譬其虀粉猥以不武謬總戎律上稟廟堂之謀下資素飽之气使張悌之魂先遊北斗呂嘉之級逺至新鄕漂櫓溺驂孱然已至亂麻積莽可爲寒心僞主若天誘其誠去危轉禍審靑蓋之欲歸知蔣山之應渡銜璧輿襯拜手轅門則上比吳蜀之君不失公侯之寵陳之伯辟卿士編戶黔庶有能深識逆順因事立功亦當服冕乘軒紆靑佩紫疏爵酬庸待以不次王者之師全救爲本萬姓毫釐靡所侵軼勉求多福無待噬臍檄之所到咸共申省【轍一作轅卒一作士暗一作映遊一作逝】

祭漅湖文

維開皇元年十二月朔甲子具位姓名遣某官以淸酌庶羞之饋敬祭漅湖之靈曰泱漭澄湖南服之紀斜通海甸旁帶江汜深過百仞潤逾九里彭蠡莫儔具區非擬揚越不庭多歷年紀王師薄伐六軍戾止戒期止日馬首欲東常陰作沴零雨其蒙水气朝合天云夜同申之苦霧繼以嚴風塗泥已甚軌躅不通有稽天罸用沮元戎惟夫百神受職水靈爲大皇王禦宇率土無外當使日月貞明天地交泰雨師止其淋瀝云將捲其蔚薈東渡戈船南聳雕斾收尉佗之黃屋納孫皓之靑蓋然後革車旋軫戎卒凱歌楚俘霧集冀馬星羅無徳不報有酒如河神之聽之斯言匪蹉

爲髙僕射與司馬消難書

【消難字道融河內溫人妻齊神武女拜駙馬都尉光祿卿出爲北豫州刺史文宣末歸周曆防州總管隋文帝輔政消難舉兵應尉遲迥復歸於陳爲車騎將軍及陳平免死卒於家按此書乃隋髙熲伐陳時也熲爲尙書左僕射】

名白一成雲雨再歷炎涼引領南望勞眷無已嵗暮寒重想比勝宜羇泊水鄕無乃勤悴公居齊室家實元勲後入周朝爵窮上等富貴榮名時無與二西徵南逝蓋不獲已且聖主敬於恩舊情期欵到背冰之始曲憲申恩公之妻孥一無所問行李往來想宜知悉陳氏背盟負約事非一緒所以爰詔大將軍龔行天罰靈旗電掃師次江陽延首金陵但增翹注昔龎萌重獲漢主宥其深辜魏洽再歸曹王棄其大惜其才也今古如一醉飽之過願不自疑兼齊氏王姬宛然在室諸子陸陸如何易忘門生故吏徧於京輔舊友宻親擊鐘鼎食萬里飄然音塵不嗣眷言及此伊何可懷今元戎啟行易爲去就承眷有素敢布腹心若使雙舠浮渡三叛獲俘函首長安悔無及也【英華】

諫除大理奏【思道爲散騎侍郎奏內史侍郎事於時議置六卿將除大埋思道奏】

省有駕部寺畱大僕省有刑部寺除大理斯則重畜產而賤刑名誠爲未可

薛道衡【字卿河東汾陰人齊中書侍郎歷周授儀同入隋拜司大夫煬帝忌其才賜死集五十卷】

使陳奏【道衡除中書舎人兼散騎常侍聘陳髙祖曰朕且含養置之度外勿以言辭相折識朕意焉】

江東蕞爾一隅僣擅遂久實由永嘉巳後華夏分崩劉石苻姚慕容赫連之輩妄竊名號尋亦滅亡魏氏自北䢐南未遑逺略周齊兩立務在兼並所以江表逋誅積有年祀陛下聖徳天挺光膺寶祚比隆三代平一九州豈容使區區之陳久在天网之外臣今奉使請責以稱藩

祭江文

維開皇元年行軍元帥晉王謹以太牢之奠敬祭南瀆大江之神仰惟靈性包平智徳擅靈長上膺東井下紀南國引雙流而分九派長四瀆而約百川自晉永嘉幹靈落綱蕞爾吳越僣僞相承陳賊叔寶世濟其凶士庶爲其塗炭人神所以怨憤忝司九伐淸彼一方分命將士乘流南渡仰憑靈祐咸蒙利涉今申命蒼兕躬總精鋭直趨金陵行登石首庶蛟螭竄於洲渚帷蓋靜於波濤江表克平海內淸泰謹申禮薦惟神尙享

祭淮文

元帥晉王謹以淸滌制幣太牢之奠敬祭於東瀆大淮之靈蓋聖徳應期神功宰物上齊七政下括四海自晉人喪道彛倫攸斁天隔內外地毀東南三吳成危亂之邦百越爲逋逃之藪皇帝肇開鼎業光有神器圖出龍鏡懸金玉憂勞庶績無忘寤寐言念蒼生情深矜養河源海外莫不來庭頓呼韓嵗時拜誦僞陳蕞爾尙阻聲教妖賊叔寶僣竊遺緒毒流江左寃結人神上軫皇情義申弔伐猥蒙朝寄撫寧淮甸仰惟導源桐栢長邁蓬萊摽四瀆而引百川擅五材而含七徳庶憑流惡之靈克成除暴之舉使水陸旌旗所向無前吳會君長束手歸服謹申薦醴惟神尙饗

髙祖文皇帝頌【道衡轉播州刺史表求致仕煬帝欲以祕書監待之及上髙祖頌不悅謂蘓威曰道衡致美先朝此魚藻之義也拜司大夫竟坐議新法賜死】

太始太素荒茫造化之初天皇地皇杳防書契之外其道絕其迹逺言談所不詣耳目所不追至於入穴登巢鶉居飲不殊於羽族取類於毛羣亦何貴於人靈何用於心識羲軒巳降爰曁唐虞則乾象而施法度觀人文而化天下然後帝王之位可重聖哲之道爲尊夏后殷周之國禹湯文武之主功濟生民聲流雅頌然陵替於三五慙徳於干戈秦居閏位任刑名爲政本漢執陵圖雜霸道而爲業當塗興而三方峙典午末而四海亂九州封域窟穴鯨鯢之羣五都遺黎蹴踏戎馬之足𨿽行定嵩洛木運據崤函未正滄海之流詎息昆山之燎葉千齡之旦暮當萬葉之一朝者其在大隋乎粵若髙祖文皇帝誕聖降靈則赤光照室韜神晦迹則紫气騰天龍顏日角之奇玉理珠衡之異著在圖籙彰乎儀表而帝系靈長神基崇峻類邠岐之累徳異丰沛之勃起俯膺歷試納揆賔門位長六卿望髙百辟猶重華之爲大尉若文命之任司空蒼歷將盡率土糜沸玉弩驚天金鋩照野姦雄挻禍據河朔而連海岱猾長縱惡杜白馬而塞成臯庸蜀逆命憑銅梁之險鄖黃背誕引金陵之寇三川巳震九鼎將飛髙祖龍躍鳯翔濡足授手應赤伏之符受狐之籙命百下百勝之將動九天九地之師平共工而殄蚩尢翦猰窳而戮鑿齒不煩二十八將無假五十二徵曾未逾時妖逆咸殄廓氛霧於區宇出黎元於塗炭天柱傾而還正地維絕而更紐殊方稽顙識牛馬之內向樂師伏地懼鐘石之變聲萬姓所以樂推三靈於是攺卜壇場巳備猶五讓之心億兆難違方從四海之請光臨寶祚展禮郊丘舞六代而降天神陳四圭而饗上帝乾坤交泰品物咸亨酌前王之令典攺易徽號因庶萌之子來移創都邑天文上當朱鳥地理下據黒龍正位辧方揆景於日月內宮外座取法於辰象懸政教於魏闕朝羣後於明堂除舊布新移風易俗天街之表地脈之外獯獫孔熾其來自久橫行十萬樊噲於是失辭提步五千李陵所以陷沒周齊兩盛競結旄頭娉狄後於漠北未足息其侵擾傾珍藏於山東不能止其貪暴炎靈啟祚聖皇馭防運天防於帷扆播神威於沙朔柳室氊裘之長皆爲臣瀚海蹛林之地盡充沙苑三吳百越九江五湖地分南北天隔內外談黃旗紫蓋之气恃龍蟠獸據之險恆有僣僞之君妄竊帝王之號時經五代年移三百爰降皇情永懷大道湣彼黎獻獨爲匪人今上利建在唐則哲居代地憑宸極天縱神武受脤出車一舉平定於是八荒無外九服大同四海爲家萬里爲宅乃休牛散馬偃武修文自華夏亂離緜積年代人造戰爭之具家習澆僞之風聖人之遺訓莫存先王之舊典咸墜爰命秩宗刋定五禮申勅太子攺正六樂玉帛鐏俎之儀節文乃備金石匏革之奏雅俗始分而畱心政術垂神聽覽早朝晏罷廢寢忘飡憂百姓之未安懼一物之失所行先王之道夜思待旦革百王之獘朝不及夕見一善事喜彰於容防聞一愆犯嘆深於在予薄賦輕徭務農重穀倉廩有紅腐之積黎萌無阻饑之慮天性慈聖心惻隱恩加禽獸胎卵於是獲全仁霑艸木牛羊所以勿踐至於憲章重典刑名大辟申法而屈情決斷於俄傾故能彛倫攸敍上下齊肅左右絕諂諛之路縉紳無勢力之門小心翼翼敬事於天地終日幹幹誡愼於亢極陶黎萌於徳化致風俗於太康公卿庶尹遐邇嶽牧僉以天平地成千載之嘉會登封降禪百王之盛典宜其金泥玉檢展禮介丘飛聲騰實常爲稱首天子爲而不恃成而不居衝防凝邈固辭弗許而𨿽休勿休上徳不徳更乃潔誠岱嶽遜謝愆咎方知六十四卦謙防之道爲尊七十二君告成之義爲小巍巍蕩蕩無得以稱焉而深誠至徳感逺於穹壤和气薫風充溢於宇宙二儀降福百靈薦祉日月星象風雲艸樹之祥山川玉石鱗介羽毛之瑞嵗見月彰不可勝紀至於振古所未有圖籍所不載目所不見耳所未聞古語稱聖人作萬物覩神靈滋百寶用此其效矣旣而遊心姑射脫屣之志巳深鑄鼎荊山升天之駕遂逺凡在黎獻共惟帝臣慕深考妣哀纒弓劍塗山幽峻無復玉帛之禮長林寂寞空見衣冠之遊若乃降精熛怒飛名帝籙開運握圖創業垂統聖徳也撥亂反正濟國寧人六合八紘同文共範神功也酒陶匏云和孤竹禋祀上帝尊極配天大孝也偃斾戢戈正禮裁樂納民受域驅俗福林至政也張四維而臨萬防侔三皇而並五帝豈直錙銖周漢麼麼魏晉而巳𨿽五行之舞每陳於淸廟九徳之歌無絕於樂府而功暢洽不局於形器懿業逺大豈盡於揄揚臣輕生多幸命偶興運趨事紫宸驅馳丹陛一辭天闕奄隔鼎湖空有攀龍之心徒懷蓐蟻之意庶憑毫翰敢希贊述昔堙海之禽不增於大地泣河之士非益於洪流盡其心之所存忘其力之所及輒緣斯義不覺斐然乃作頌曰悠哉邃古邈矣季世四海九州萬王千帝三代之後其道逾替爰逮金行不勝其戎狄猾夏羣凶縱慝竊號淫名十有餘國怙威逞暴悖禮亂徳五嶽塵飛三象霧塞精啟歷發迹幽方並吞寇僞獨擅雄彊載祀二百比祚前王江湖尙阻區域未康勾吳閩越河朔渭涘九縣瓜分三方鼎跱狙詐不息干戈競起東夏𨿽平亂離瘼矣五運葉期千年肇旦赫矣髙祖人靈攸贊聖徳回生神謀獨斷癉惡彰善夷凶靜難宗伯撰儀太史練日孤竹之管云和之瑟展禮上飛煙太一珪璧朝防山川望秩占揆星景移建邦畿下憑赤壤上葉紫防布政衢室懸法象魏帝宅天府固本崇威匈河瀚海龍荒狼望種落陸梁時犯亭障皇威逺懾帝徳遐暢稽顙歸誠稱臣內向吳越提封鬥牛星象積有年代自稱君長大風未繳長鯨漏网授鉞天人豁然淸蕩戴日戴斗太平太蒙禮教周被書軌大同復禹之迹成舜之功禮以安上樂以移風憂勞庶績矜育黔首三面解羅萬方引咎納民軌物驅時仁壽神化隆平生靈熙阜防心恭己奉天事地恊气橫流休徵紹至壇場望幸云亭虛位推而不居聖道彌粹齊迹姬文登發嗣聖道類漢光傳莊寶命知來藏往覽幽鏡鼎業靈長洪基隆盛崆峒問道汾射窅然禦辯遐逝乘雲上仙哀纒率土痛感穹流澤萬葉用教百年尙想叡圖永惟聖則道洽幽顯仁霑動植爻象不陳乾坤將息防臣作頌用申罔極

考敬肅狀【肅河東蒲阪人仕隋有吏績大業中遷穎川郡贊務朝東都煬帝令道衡爲天下郡官之狀稱肅曰】

心如鐡石老而彌篤

辛徳源【字孝基隴西狄道人仕齊歷中書舎人周宣納上士入隋久不調終蜀王諮議防軍集二十卷】

漢姜肱贊

姜肱澹雅昆季遺榮同衾恊好比徳齊聲戰勝而悅嘉遁以貞孤舟直邁捲迹滄滇

東晉庾統三人贊

運遘屯凶三孤丞立離禽嬰鳴邂逅同集式谷旣熟和響具翕肇彼逺岐泯焉齊入

朱明張臣尉贊

詩詠張仲今也朱明輶財惇友衣不表形寡妻屏穢棠棣增榮臣尉邈然醜類感誠

杜臺卿【字少山博陵曲陽人弼之子仕齊歷中書黃門侍郎周平齊歸鄕裏入隋拜著作郎集十五卷】

淮賦序【按此序稱追而賦之則齊平後或入隋所追賦也臺卿本傳在隋書】

古人登髙有作臨水必觀焉吟詠比賦可得而言矣詩周南云漢之廣矣不可泳思江之永矣不可方思風雲涇以渭濁湜湜其沚衛風雲河水洋洋北流活活小雅云滔滔江漢南國之紀大雅雲丰水東注惟禹之績周頌云漪與漆沮潛有多魚有鱣有鮪鰷鱨鰋鯉魯頌云思樂泮水薄采其芹此皆水賦濫觴之源也後漢班彪有覽海賦魏文帝有滄海賦王粲有遊海賦晉成公綏有大海賦潘嶽有滄海賦木虛孫綽並有海賦楊泉有五湖賦郭璞有江賦惟淮未有賦者魏文帝𨿽有浮淮賦止陳將卒赫怒至於兼包化產略無所載齊天統初以教府詞曹出除廣州長史經淮陽赴鎭頻經利涉壯其淮沸浩蕩且注巨海南通曲江水怪神物於何不有遂撰聞見追而賦之

戴逵【逵有與釋慧命書載廣明集見後蓋周隋間人】

皇太子箴【藝文云隋戴逵】

無謂父子無間江充掘蠱無謂兄弟無攜倡優起舞

王孝籍【平原人】

奏記吏部尙書牛

【孝籍好學博覽開皇中召入祕書助王劭修國史在省數年不免輸稅孝籍不得志奏記於亦知其有學業而竟不調後歸鄕裏以教授爲業終於家】

竊以毒螫防膚則申旦不寐饑寒切體亦卒嵗無聊何則痛苦難以安貧窮易爲慼況懷抱之內冰火鑠脂膏腠理之間風霜侵骨髓安可齰舌緘唇吞聲飲气惡呻吟之響忍酸辛之酷哉伏惟明尙書公動哀矜之色開寛裕之懷咳唾足以活涸鱗吹噓可用蜚窮羽芬椒蘭之气暖布帛之詞許小人之請聞大君之徳𨿽復山川綿逺鬼神在玆信而有徵言無不履猶恐拯溺遲於援手救跌緩於持足待越人之舟檝求魯匠之云梯則必懸於喬樹之枝沒於深泉之底夫以一介貧人七年直省課役不免慶賞不霑賣貢禹之田供釋之之費有弱子之累乏彊兄之產加以慈母在堂光陰遲暮寒暑違闕闗山超逺齧臂爲期前途逾邈倚閭之望朝夕傾對謝相如之病無官可以免發梅福之狂非仙所能避愁疾甚乎厲鬼人生異夫金石營魂且散恐筮予無徵賫恨入則虛緣恩顧此乃王稽所以致言應侯爲之不樂也潛須髮之內居眉睫之間子野未曾聞離朱所不見久淪東觀畱滯南史終無薦引永同埋殯三世不移𨿽由寂寞十年不調實乏知已夫不世出者聖明之君也不萬一者誠賢之臣也以夫不世出而逢不萬一小人所以爲明尙書幸也坐人物之源運銓衡之柄反被狐白不好緇衣此小人爲明尙書不取也昔荊玉未剖刖卞和之足百里未用碎禽息之首居得言之地有能用之資憎耳目之明無手足之蹙憚而不爲孰知其其解夫官或不稱其能士或未申其屈一夫竊議語流天下勞不見圖安能無望儻病未及死狂還克念汗窮愁之簡屬離憂之辭托志於前修通心於來哲使千載之下哀其不遇追咎執事有玷淸塵則不肖之軀死生爲累小人之罪方且未刋願少加矜湣畱心無忽【北史跌隋書作經喬作槁底下有矣字慈作老傾對作已勤須作髩玷作防同刋北史作刑誤從書矜書作憐】魏澹【字彥深鉅鹿下曲陽人齊中書舎人歷周納言中士入隋爲著作郎有集二十卷】魏史義例【髙祖以魏收所撰書褒貶失實平繪爲中興書事不倫序詔澹別成魏史澹自道武下及恭帝爲十二紀七十八傳別爲史論及例一卷並目錄合九十二卷澹之義例與魏收多所不同所著魏書甚簡要大矯收繪之失上覽而善之】

其一曰臣聞天子者繼天立極終始絕名故谷梁傳曰太上不名曲禮曰天子不言出諸侯不生名諸侯尙不生名況天子乎若爲太子必須書名良由子者對父生稱父前子名禮之意也是以桓公六年九月丁夘子同生傳曰舉以太子之禮杜預注云桓公子莊公也十二公惟子同是嫡夫人之長子備用太子之禮故史書之於防卽位之日尊成君而不名春秋之義聖人之防防也至如馬遷周之太子並皆言名漢之儲兩俱沒其諱以尊漢卑周臣子之意也竊謂𨿽立此理恐非其義何者春秋禮記太子必書名天王不言出此仲尼之褒貶皇王之稱謂非當時與異代遂爲優劣也班固範曄陳壽王隱沈約參差不同尊卑失序至於魏收諱儲君之名書天子之字過又甚焉今所撰史諱皇帝名書太子字欲以尊君卑臣依春秋之義也其二曰五帝之聖三代之英積徳累功乃文乃武賢聖相承莫過周室名器不及后稷追諡止於三王此卽前代之茂實後人之鏡也魏氏平文以前部落之君長耳太祖逺追二十八帝並極崇髙遣堯舜憲章越周公典禮但道武出自結繩未師典誥當須南董直筆裁而正之反更飾非言是觀過所謂決渤海之水復去隄防襄陵之災未可免也但力防天女所誕靈異絕世尊爲始祖得禮之宜平文昭成雄據塞表英風漸盛圖南之業基自此始長孫斤之亂也兵交禦坐太子授命昭成獲免道武此時後緍方娠宗廟復存社稷有主大功大孝實在獻明此之三世稱諡可也自玆以外未之敢聞其三曰臣以爲南巢桀亡牧野紂滅斬以黃鉞懸首白旗幽王死於驪山厲王出奔於彘未嘗隱諱直筆書之欲以勸善懲惡貽戒將來者也而太武獻文並皆非命前史立紀不異天年言論之間頗露首尾殺主害君莫知名姓逆臣賊子何所懼哉君子之過如日月之食圓首方足孰不瞻仰況復兵交禦坐矢及王屋而可隱沒者乎今所撰史分明直書不敢回避且隱桓之死閔昭殺逐丘明據實敍於經下況復懸隔異代而致依違哉其四曰周道陵遲不勝其敝楚子親問九鼎吳人來徵百牢無君之心實彰行路夫子刋經皆書曰卒自晉徳不競宇宙分崩或帝或王各自署置當其生日聘使往來略如敵國及其終也書之曰死便同庶人存沒頓殊能無懷愧今所撰史諸國凡處華夏之地者皆書曰卒同之吳楚其五曰壺遂發問馬遷答之義已盡矣後之述者仍未領悟董仲舒司馬遷之意本云尙書者隆平之典春秋者撥亂之法興衰理異制作亦殊治定則直敍欽明世亂則辭兼顯晦分路命家不相依放故云周道廢春秋作焉堯舜盛尙書載之是也漢興以來攺正朔易服色臣力誦聖徳仍不能盡余所謂述故事而君比之春秋謬哉然則紀傳之體出自尙書不學春秋明矣而範云春秋者文旣總略好失事形今之擬作所以爲短紀傳者史班之所變也网羅一代事義周悉適之後學此焉爲優故繼而述觀此言豈直非聖人之無法又失馬遷之意防孫盛自謂鉆仰具體而放之魏收云魯史旣修達者貽則子長自拘紀傳不存師表蓋泉源所由地非企及𨿽復遜辭畏聖亦未思紀傳所由來也

又

司馬遷創立紀傳以來述者非一人無善惡皆爲立論計在身行迹具在正書事旣無奇不足懲勸再述乍同銘頌重敍惟覺繁文案丘明亞聖之才發揚聖防言君子曰者無非甚泰其間尋常直書而已今所撰史竊有慕焉可爲勸戒者論其得失其無損益者所不論也敬奉議【澹聘於陳陳人使潘徽接對澹反命爲啟於陳主云敬奉慈曲垂餞送徽以伏奉爲重敬奉爲輕卻而不奏澹立議徽復難之遂攺焉】

曲禮注曰禮主於敬詩曰維桑與梓必恭敬止孝經曰宗廟致敬又云不敬其親謂之悖禮孔子敬天之怒成湯聖敬日躋宗廟極重上天極髙父極尊君極貴四者咸同一敬五經未有異文不知以敬爲輕竟何所據潘徽【字伯彥吳人陳新蔡王國侍郎入隋歷京兆郡博士坐交楊感出爲西海郡威定主簿】難魏澹議【徽時爲陳客館令】

向所論敬字本不全以爲輕但施用處殊義成通別禮主於敬此是通言猶如男子冠而字之注云成人敬其名也春秋有冀缺夫妻亦云相敬旣於子則有敬名之義在夫亦有敬妻之說此可復並謂極重乎至若敬謝諸公固非尊地公子敬愛止施賔友敬問敬報彌見雷同敬聽敬酬何闗貴隔當知敬之爲義𨿽是不輕但敬之於語則有時混漫今云敬奉所以成疑聊舉一隅未爲深據

韻纂序【徽初歸隋爲州博士秦孝王俊召爲學士令撰集字書名爲訓纂徽爲序】

文字之來尙矣初則羲皇出震觀象緯以法天次則史頡佐軒察蹄迹而取地於是八卦爰始爻文斯作繩用旣息墳籍生焉至如龍防授河威出洛緑綈白檢述勛華之運金繩玉字表殷夏之符銜甲示於姬壇吐捲徵於孔室莫不理包逺邇迹會幽明仰恊神功俯照人事其制作也如彼其祥瑞也如此故能宣流萬代正名百物爲生民之耳目作後王之模範頌美形容垂芬篆素曁大隋之受命也追縱三五並曜參辰外振武功內修文徳飛英聲而勒嵩岱彰大定而銘鐘鼎春幹秋羽盛禮樂於膠庠省俗觀風采歌謠於唐衛我秦王殿下降靈霄極稟秀天機質潤珪璋文兼黼黻楚詩早習頗屬懷於言志沛易先通每畱神於索隱尊儒好古三雍之對已遒博物多能百家之工彌洽遨遊必名教漁獵惟圖史加以降情引汲擇善芻防築館招賢攀枝佇異剖連城於井裏賁束帛於丘園薄技無遺片言便賞所以人加脂粉物競琢磨俱報稻梁各施鳴吠於時嵗次鶉火月躔夷則驂駕務隙靈光意靜前臨竹沼卻倚桂巖泉石瑩仁智之心煙霞發文彩之致賔僚霧集教義風靡乃討論羣藝商略眾書以爲小學之家尢多舛雜𨿽復周禮漢律務在貫通而巧說邪辭遞生同異且文訛篆音謬楚夏三蒼急就之流防存章句說文字林之屬惟別體形至於尋聲推韻良爲疑混酌古防今未臻功要末有李登聲類呂靜韻集始判淸濁才分宮羽而全無引據過傷淺局詩賦所須卒難爲用遂躬紆睿防摽摘是非撮舉宏綱裁斷篇部總防舊轍創立新意聲別相從卽隨注釋詳之詁訓證以經史備包騷雅博牽子集汗簡云畢題爲韻纂凡三十卷勒成一家方可藏彼名山副諸石室見羣玉之爲淺鄙懸金之不定爰命末學制其都序徽業述巳寡思理彌殫心若死灰文慙生气徒以犬馬識養飛走懷仁敢執顚沛之辭遂操狂簡之筆而齊魯富經學楚鄭多良士西河之彥幸不誚於索居東裏之才請能加於潤色

江都集禮序【晉王廣復引徽爲揚州博士令與諸儒撰江都集禮一部徽爲序】

禮之爲用至矣大與天地同節明與日月齊照源開三本體合四端巢居穴處之前卽萌其理文鳥迹以後稍顯其事𨿽情存簡易意非玉帛而夏造殷因可得知也至如秩宗三禮之職司徒五禮之官邦國以和人神惟敬道徳仁義非此莫成進退俯仰去玆安適若璽印塗猶防止水豈直譬彼耕耨均斯粉澤而已哉自世屬坑焚時移漢魏叔孫通之碩解髙堂隆之博識專門者霧集制作者風馳節文頗備枝條互起皇帝負扆垂旒辧方正位纂勛華之歷象綴文武之憲章車書之所防通觸境斯應雲雨之所霑潤無思不韙東探石簣之符西蠧羽陵之防鳴鑾太室偃伯靈臺樂備五常禮兼八代上柱國太尉楊州總管晉王握珪璋之寶履神明之徳隆化贊傑藏用顯仁地居周邵業冠河楚允文允武多才多藝戎衣而籠闗塞朝服而掃江湖收杞梓之才辟康莊之館加以佃漁六學网羅百氏繼稷下之絕軌泗上之淪風賾無隱而不探事有難而必綜至於采標緑錯華垂丹篆刑名長短儒墨是非書圃翰林之域理窟談叢之內謁者所求之餘侍醫所校之逸莫不澄涇辧渭拾珠棄蚌以爲質文遞攺損益不同明堂曲臺之記南宮東觀之說鄭王徐賀之答崔譙何庾之論簡牒𨿽盈菁華蓋鮮乃以宣條暇日聽頌余晨娛情窺寶之鄕凝相觀濤之岸總括油素躬披緗縹芟蕪刈楚振領提綱去其繁雜撮其指要勒成一家名曰江都集禮凡十二帙一百二十卷取方月數用比星周軍國之義存焉人倫之紀備矣昔者蒙令後雎渙名藩誠復出警入蹕擬乘輿之制度建韣載旂用天子之禮樂求諸述作未聞玆典方可韜之頖水副彼名山見刻石之非工嗤懸金之已陋是知沛王通論不獨擅於前修寧朔新書更追慙於往冊徽幸棲仁嶽忝逰聖海謬承恩奬敢敍該博之致云

栁防【字顧言河東人仕後梁吏部尙書入隋爲晉王諮議防軍歷祕書監以才學爲煬帝所親狎有集十卷】

議增房內樂鐘磬奏【防大業初爲書祕監煬帝以禮樂事總付防等增多開皇樂器又增房內樂益其鐘磬制可】

房內樂者主爲王后弦歌諷誦而事君子故以房室爲名燕禮鄕飲酒禮亦取而用也故云用之鄕人焉用之邦國焉文王之風由近及逺鄕樂以感人須存雅正旣不設鐘鼓義無四懸何以取正於婦道也磬師職云燕樂之鐘磬鄭曰燕樂房內樂也所謂陰聲金石備矣以此而論房內之樂非獨弦歌必有鐘磬也內宰職云正後服位詔其禮樂之儀鄭云薦撤之禮當與樂相應薦撤之言𨿽施祭祀其入出賔客理亦宜同請以歌鐘歌磬各設二虡土革絲竹並副之並升歌下管總名房內之樂女奴肄習朝燕用之

虞世基【字茂世防稽余姚人仕陳尙書左丞入隋爲內史侍郎防掌朝政惟諾取容宇文化及弒逆見害】

講武賦序【陳主嘗於幕府山校獵令世基於坐作講武賦奏之賜馬一匹】

夫翫居常者未可論匡濟之功應變通者然後見帝王之略何則化有文質進讓殊風世或澆淳解張累務𨿽復順紀合符之後望云就日之君且修戰於版泉亦治兵於丹浦是知文徳武功蓋因時而並用經邦創制固與俗而推移所以樹鴻名垂大訓拱揖百靈包舉六合其惟聖人乎鶉火之嵗皇上禦宇之四年也萬物交泰九有乂安俗躋仁壽民資日用然而足食足兵猶載懷於履薄可久可大尙懍乎於禦朽至如昆吾逺賮肅眘奇賝史不絕書府無虛月貝冑雍弧之用犀渠闕鞏之殷鑄名劍於尙方積雕戈於武庫熊羆百萬貔豹千羣利盡五材威加四海爰於農隙有事春搜舎爵防勲觀使臣之以禮沮勸賞罰乃示民以知禁盛矣哉信百王之不易千載之一時也昔上林從幸相如於是頌徳長楊校獵子云退而爲賦𨿽則體物緣情不同年而語矣英聲茂實蓋可得而言焉

衮冕奏【墨勅曰可承以單衣】

後周故事升日月於旌旗乃闕三辰而章無十二但有山龍華虫作繪宗彛藻火粉米黼黻乃與三公不異開皇中就裏欲生分別故衣重宗彛裳重黼黻合重二物以就九章爲十二等但每一物上下重行衮服用九鷩服用七今重此三物乃非典故且周氏執謙不敢負於日月所以綴此三象惟施太常天王衮衣章乃從九但天子譬日徳在照臨辰爲帝位月主正後負此三物合徳齊明自古有之理應無惑周執謙道殊未可依重用宗彛又乖法服今準尙書予欲觀古人之服日月星辰山龍華虫作繪宗彛藻火粉米黼黻絺繡具依此於左右髆上爲日月各一當後領下而爲星辰又山龍九物各重行十二又近代故實依尙書大傳山龍純靑華虫純黃作繪宗彛純黒藻純白火純赤以此相間而爲五采鄭議已自非之云五采相錯非一色也今並用織成於繡五色錯文準孔安國衣質以加山龍華虫火宗彛等並織成爲五物裳質以纁加藻粉米黼黻之四衣裳通數此爲九章兼上三辰而備十二也衣標領上各帖升龍漢晉以來率皆如此旣是先王法服不可乖於夏制徵而用之理將爲允

元徳太子哀冊文【煬帝長子昭立爲皇太子謙沖仁愛以疾薨詔內史侍郎虞世基爲哀冊文文苑英華作虞世南文誤】

維大業二年七月癸丑朔二十三日乙亥皇太子薨於行宮粵三年五月庚辰朔六日將遷座於莊陵禮也蜄綍宵載鶴闗曉辟肅文物以具陳儼賔從其如昔皇帝悼離方之就晦嗟震宮之虧象顧守器以長懷臨登餕而興想先逺戒日占謀允從庭彛徹祖階戺收重抗銘旌以啟路動徐輸於振容揆行度名累徳彰諡爰詔史冊式遵典志俾濬哲之徽猷播長久乎天地其辭曰宸基峻極帝緒防昌體元襲聖儀耀重光气秀春陸神華少陽居周軼誦處漢韜莊有縱生知誕膺惟睿性道觿日防深綺嵗降迹大成俯情多藝樹親建國命懿作藩威防先路舄奕渠門庸服有紀分器惟尊風髙楚殿雅盛梁園睿後膺儲天人葉順本茂條逺基崇體峻攺王參墟奄有唐晉在貴能謙居衝益愼封畿千里閶闔九重神州王化禁旅軍容瞻言偃艸髙視折衝帷扆淸祕親賢允屬泛景鳯瀾飛華螭玉揮翰泉湧敷言藻縟式是便煩思謀啟沃共惟積徳丰衍繁祉粵自天孫光升元子緑車逮事翠纓奉祀肅穆滿容儀形讓齒禮樂交暢愛敬兼資優遊養徳恭已承儀南山聘隱東序尊師有粹神儀深穆其度顯顯觀徳溫溫審諭炯戒齊箴畱連主賦入監出撫日就月將衝情玉裕令問金相宜綏景福永作元良神理漠天道難究仁不必壽善或愆祐遽瑤山之頽壞忽桂宮之毀構痛結幽明悲纒宇宙慟皇情之深憫摧具僚其如疚嗚呼哀哉回環气朔荏苒居諸沾零露於瑤圃下申霜於玉除夜漏盡兮空階曙曉月懸兮帷殿虛嗚呼哀哉將寧甫竁長違望苑渡渭涘於造舟遵長平之修阪望鶴駕而不追顧龍樓而日逺嗚呼哀哉永隔存沒長分古今去榮華於人世卽潛之幽深霏夕煙而稍起慘落景而將沈聽哀挽之淒楚雜灌木之悲吟紛徒禦而流袂欷纓弁以霑衿嗚呼哀哉九地黃泉千年白日𨿽金石之能久終天壤乎長畢敢圖芳於篆素永飛聲而騰實【文苑英華五月作二月徐輪作軒轜度作授耀作國煩作蕃養作道儀作凝申霜作嚴霜樓作驂霏作羅】

隋左屯衛大將軍左光祿大夫姚恭公墓志銘【並序虞世基撰歐陽詢正書】

【缺】

諱辯字思辯武威人也導淸源於嬀汭肇崇搆於軒丘世【缺】斯【缺】五世祖爲晉所滅子孫播越居於武威曽祖贊撫軍【缺】軍將軍武威太守並以碩量偉才佐時匡國父寶散騎常侍【缺】山川降神像緯幼而風韻開爽志節通亮弓殫百步之奇劍【缺】气馳名遂以材官入選周保定四年起家宗侍下士天和二年【缺】虧勝羣帥見囚公頻進奇謀竟弗能用乃以舟師先濟朝廷【缺】統營校公撫養士卒勸課農桑莫不以家實食廩人知禮節【缺】賞五年從周武帝平定晉州摧殄髙壁十二月進屠並州旣【缺】公獨爲後距轉戰不衰皇輿獲安公之力也頻蒙優賞以累【缺】六年從定相州以前後功授大都督封安養縣開國子邑四【缺】檢校武侯兵事又命公隋上柱國【缺】拔崇於武陟合戰又於野馬【缺】相濟實繁有徒公建斾遄徵攝弓言邁推鋒接戰充著奇功大象【缺】戶開皇元年授上開府儀同三司進爵爲公增邑爲一千戶【缺】所屆卽事戎車公誠勇奮發義同閫外屢出奇兵頻摧醜虜【缺】天府凡厥賞賜散之士卒二年匈奴復入涼州詔以公爲行軍【缺】前後衝擊晝夜攻圍校尉之井旣枯將軍之泉又竭空有思梅之【缺】以亡爲存防勲命賞理在不次五年授右武侯驃騎將軍霍去病【缺】蔑如也六年授云州道水軍總管戈船掩渚巨艦浮川河涘肅【缺】匪曰崇墉棊跱聳堞相望邊柝弗驚控逺逝其年授使持節河【缺】化若神明十年檢校疊州總管河州刺史行疊州刺史事公才略【缺】

政教安民和眾於是乎在十二年轉授左武侯將軍尋爲涼州【缺】邊烽寢侯毳幕旃裘望風斂迹十六年使持節靈州總管諸軍事【缺】俗易風移政成期月十八年授原州道行軍總管九年授環州道【缺】總管公屢總戎律特精邊事每秋風起塞胡騎揚塵折衝之狂非公【缺】二年授左武侯大將軍進爵蔡陽郡開國公食邑一千五百戶大啟【缺】皇丘欽明禦籙睿聖纂圖特荷天眷恩遇隆重宻勿禁衛知無不爲【缺】威等同進位大將軍左武侯大將軍如故三年以母憂去官其年有【缺】自天防於毀滅僶俛王事杖而後起四年以官方艸創授金紫光祿大夫【缺】光祿大夫如故車駕北巡諸蕃朝朔以舊典糾察整肅軍容乃令公【缺】旌門洞張內外肅然事嚴細栁吐谷渾大保五期尼樂周等率眾歸附【缺】鑾蹕西幸底定渾國乃以公爲郁卑道將軍旗鼓所振莫不催殄俘【缺】右光祿大夫左屯衛大將軍如故乃獻凱廟庭禮崇備物六軍之長【缺】車駕南巡江都以公京師畱守職居爪牙任惟心膂出處崇重朝野榮之大業七年三月遘疾十九日薨於京兆郡春秋六十有六惟公體量宏達【缺】興義造次弗違虛已推賢始終同致加以雄圖恢廓奇略逺气有餘勇莫之與抗善於禦撫得士卒之心長於政術致廉平之美自入統禁旅出【缺】所夙夜匪懈簡在帝心至於敬友穆親輕財貴義家稟誠孝奉以周旋訓不與善遽此歸全知與不知莫不流涕粵以其年十月癸丑朔二十一日【缺】有詔故左屯衛大將軍右光祿大夫姚思辯性理和謹秉心恭愼歷任【缺】式表哀榮可贈左光祿大夫又蒙賜物八百段粟麥一千石謚曰恭公【缺】

祀【缺】長瀾若水逺馥薫風時賢

旣及世徳斯隆勤王成務啟羈垂功炳靈不巳【缺】炤落鴈窮能通猨盡妙蹶張選勇期門待詔職分七萃官聮五營【缺】陪衛出擁髙旌汜水兵略常山陣勢卓犖明謀沈深節制功有必取算無遺計【缺】恩寵顯赫身名執恭履順守滿持盈方陪紀嶽遽掩佳城遊魂不歸逝川【缺】春秋遞代徽猷永逺【金薤琳瑯跋云志稱辯精於邊事屢立大功蓋老將也其官至大將軍而死諡恭公爵亦尊矣而隋史不爲立傳向非率更之書後世不復知有辯此古人墟墓之文所以必托之名筆豈無意耶】

虞綽【字士裕防稽余姚人仕陳太學博士永陽王記室入隋引爲學士歷授建節尉坐與楊感交徙且未至長安亡捕誅】

大鳥銘【綽累遷著作佐郎與族人世南等常居禁中以文翰待詔從徵遼東煬帝舎臨海頓見大鳥詔綽爲銘命有司勒於海上】

維大業八年嵗在壬申夏四月丙子皇帝底定遼碣班師振旅龍駕南轅鸞旗西邁行宮次於栁城縣之臨海頓焉山川明秀實仙都也旌門外設欵跨重阜帳殿周施降望大壑息淸蹕下輕輿警百靈綏萬福踐素砂步碧沚同軒皇之襄野邁漢宗於河上想汾射以開襟望蓬瀛而載佇窅然齊肅藐屬殊庭兼以聖徳遐宣息別風與淮雨休符潛感表重潤於夷波璧日曬光卿云舒采六合開朗十洲澄鏡少選之間儵焉靈感忽有祥禽皎同鶴鷺出自霄漢翻然雙下髙逾一文長乃盈尋靡霜暉於羽翮激丹華於觜距鸞翔鳯跱鵲起鴻鶱或蹶或啄載飛載止徘徊馴擾咫尺乘輿不借揮琴非因拊石樂我君徳是用來儀斯固類仙人之騏驥冠羽族之宗長西王靑鳥東海赤鴈豈可同年而語哉竊以銘基華嶽事乖靈異紀迹鄒山義非盡美猶方冊不冺遺文可觀況盛徳成功若斯懿鑠懷眞味道如此感通不鐫名山安用銘異臣拜稽首敢勒銘云來蘓興怨帝自東徵言復禹績乃禦軒營六師薄伐三韓肅淸龔行天罰赫赫明明文徳上暢靈武外薄車徒不擾苛慝靡作凱歌載路成功允鑠反斾還軒遵林並壑停輿海澨駐驆巗阯窅想遐凝藐屬千里金臺銀闗云浮嶽峙有感斯應靈禽效祉飛來淸漢俱集華泉好音玉響皓質冰鮮狎仁馴徳習習翩翩絕迹無泯於萬斯年

許善心【字務本髙陽北新城人仕陳通直散騎常侍聘於隋陳亡入隋歷禮部侍郎轉給事郎授通議大夫宇文化及弒逆江都不屈被害】

神雀頌【善心授虞部侍郎開皇十六年有神雀飛於含章闧髙祖賜防百官善心於座請紙筆制神雀頌賜物二百段】

臣聞觀象則天乾元合其徳觀法審地域大表其尊雨施雲行四時所以生殺川流嶽立萬物於是裁成出震乘離之君紀鳸司鳯之後玉錘玉斗而降金版金縢以傳並陶冶性靈含煦動植眇珠於赤水寂明鏡乎虛堂莫不景福氤氳嘉貺雥集馳聲南董越響云韶粵我皇帝之君臨闡大方抗太極負鳯邸據龍圖不言行焉攝提建指不肅淸焉喉鈴啟閉括地復夏截海翦商就望軆其尊登減昌其會緜區浹宇遐至邇安騰實飛聲直暢傍施無體之禮威儀布政之宮無聲之樂綴兆總章之觀上庠養老躬問百年下土字民心爲百姓月棲日浴熱阪寒門吹鱗沒羽之荒赤蛇靑馬之裔投戈請吏削袵承風豈止呼韓北場頫勒狼居之岫熄愼南境近表不耐之城故使天弗愛道地寧吝寶川嶽展畏幽明效靈狎素遊頳團膏潄醴半景靑赤孳歷虧盈足足懷仁般般擾義祥祐之來若此升隆之化如彼而登封盛典云亭佇白檢之儀致治成功柴燎靡珪之告𨿽奉常定禮武騎艸文天子抑而未行推而不有允恭克讓其在斯乎七十二君信蔑如也故神禽顯賁應特昭白爵主鐡豸之奇赤爵銜丹書之貴班固神爵之頌履武戴文曹植嘉爵之篇棲庭集牖未若於飛武帳來賀文防刷采淸蒲將翺赤玉几朝禦取翫軒楯之間金門旦開兼畱翚翟之鑑終古曠世末或前聞福召宜徵得之玆日嵗次上章律諧大呂枵會節英統時至尊未明求衣晨興於含章之殿爰有瑞爵翺翔而下載行載止當扆寧而徐前來集來儀承軒墀而顧步夫瑞者符也明主之休徵雀者爵也聖人之大寶謹案考異郵云軒轅有黃爵赤頭立日傍占云土精之應又禮稽命徵云祭祀合其宜則黃爵集昔漢集泰畤之殿魏下文昌之宮一見雍丘之祠三入平東之府並旁觀回曯事陋人防奚足稱矣抑又聞之不刳胎剖卵則鸞鳯馴鳴不漉浸焚原則螭龍盤蜿是知陛下止殺故飛走宅心皇慈好生而浮潛育徳臣面奉綸綍垂示休祥預承嘉宴不勝藻躍李防僻處西土陸機少長東隅防臣慙於往賢逢時盛乎曩代輒竭庸瑣敢獻頌云太素式肇大徳資生功不器道要無名質文鼎革沿習因成祥圖瑞史赫赫明明天保大定於鑠我君武義乃武文教惟文橫塞宇宙旁凝射汾軒物重造姚風再薫煥發王防昭彰帝道禦地七神飛天五老山祗吐祕河靈孕寶黒羽升壇靑鱗伏皂丹烏流火白雉從風棲阿徳劭鳴岐祚隆未如神爵近賀王宮五靈何有百福攸同孔圖獻赤荀文表白節節奇音行行瑞迹化玉黼扆銜環陛防上天之命明神所格經應在旃伊臣預焉永緝韋素方流管弦頌歌不足蹈舞無宣臣拜稽首億萬斯年七廟議【大業元年煬帝入營立七廟詔有司詳定善心爲禮部侍郎攝太常少卿與博士禇亮等議詔可未及創制】

謹案禮記天子七廟三昭三穆與太祖之廟而七鄭注曰此周制也七者太祖及文王武王之祧與親廟四也殷則六廟契及湯與二昭二穆也夏則五廟無太祖禹與二昭二穆而巳又據王者禘其祖之所自出而立四廟案鄭義天子惟立四親廟並始祖而爲五周以文武爲受命之祖特立二祧是爲七廟王肅注禮記尊者尊統上卑者尊統下故天子七廟諸侯五廟其有殊功異徳非太祖而不毀不在七廟之數案王肅以爲天子七廟是通百代之言又據王制之文天子七廟諸侯五廟大夫三廟降二爲差是則天子立四親廟又立髙祖之父髙祖之祖並太祖而爲七周有文武姜嫄合爲十廟漢諸帝之廟各立無疊毀之義至元帝時貢禹匡衡之徒始建其禮以髙帝爲太祖而立四親廟是爲五廟惟劉歆以爲天子七廟諸侯五廟降殺以兩之義七者其正法可常數也宗不在數內有功徳則宗之不可預毀爲數也是以班固稱考論諸儒之議劉歆博而篤矣光武卽位建髙廟於雒陽乃立南頓君以上四廟就祖宗而爲七至魏初髙堂隆爲鄭學議立親廟四太祖武帝猶在四親之內乃虛置太祖及二祧以待後代至景初間乃依王肅更立五世六世祖就四親而爲六廟晉武受禪博議宗祀自文帝以上六世祖徵西府君而宣帝亦序於昭穆未升太祖故祭止六也江左中興賀循知禮至於寢廟之儀皆依魏晉舊事宋武帝初受晉命爲王依諸侯立親廟四卽位之後增祠五世祖相國掾府君六世祖右北平府君止於六廟逮身歿主升從昭穆循太祖之位也降及齊梁守而弗革加崇疊毀禮無違舊臣等又案姬周自太祖已下皆別立廟至於禘祫俱合食於太祖是以炎漢之初諸廟各立嵗時嘗享亦隨處而祭所用廟樂皆象功徳而歌舞焉至光武乃總立一堂而羣主異室斯則新承寇亂欲從約省自此以來因循不變伏惟髙祖文皇帝睿哲覽神武應期受命開基垂統聖嗣當文明之運定祖宗之禮且損益不同沿襲異趣時王所制可以垂法自歷代以來雜用王鄭二義若尋其指歸校以優劣康成止論周代非謂經通子雍總貫皇王事兼長逺今請依據古典崇建七廟受命之祖宜別立廟祧百代之後爲不毀之法至於鑾駕親奉申孝享於髙廟有司行事竭誠敬於羣王俾夫規模可則嚴祀易遵表有功而彰明徳大復古而貴能變臣又案周人立廟亦無處置之文據冢人處職而言之先王居中以昭穆爲左右阮忱撰禮圖亦從此議漢京諸廟旣逺又不序禘祫今若依周制理有未安雜用漢儀事難全采謹詳立別圖附之議末

皇后屬車奏駮【皇后屬車三十六乘初宇文愷閻毗奏定請減乘輿之半善心奏駮制可】

謹案周禮後備六服並設五輅采章之數並與王同屬車之制不應獨異又宋孝建時議定與輦天子屬車十有二乘至大明元年九月有司奏皇后副車未有定式詔下禮官議正其數博士王燮之議鄭云後象王立六宮亦正寢一而燕寢五推其所立每與王同謂十二乘通闗爲允宋帝從之遂爲後式今請依乘輿不須差降

皇太子服衮冕對【牛奏皇太子冬正大朝請服衮冕帝問給事郎許善心曰太子朝謁著逺遊冠有何典故善心對帝曰善竟用開皇舊式案此似非面對因錄】

晉令皇太子給五時朝服逺遊冠至宋泰始六年更議儀注儀曹郎丘仲起議案周禮公自衮冕已下至卿士大夫之冕皆其朝聘之服也伏尋古之公侯尙得服衮以入朝見況皇太子儲副之尊謂宜式遵盛典服衮朝賀兼左丞陸澄議服冕以朝實著經典自秦除六冕之制後漢始備古章魏晉以來非祀宗廟不欲令臣下服於衮冕位爲公者必加侍官故太子入朝因亦不著但承天作副禮絕羣後宜遵前王之令典革近代之陋制皇太子朝請服冕自宋以下始定此儀至梁簡文之爲太子嫌於上逼遂冠逺遊下及於陳皆依此法後周之時亦言服衮入朝至於開皇復遵魏晉故事臣謂衮冕之服章玉𨿽差一日而觀頗欲相類臣子之道義無上逼故晉武帝太始三年詔太宰安平王孚著侍內之服四年又賜趙燕樂安王等散騎常侍之服自斯以後臺鼎貴臣並加貂璫武弁故皇太子遂著逺遊謙不逼尊於理爲允【隋書】

宇文述役兵議【左衛大將軍宇文述每旦借本部兵數十人以供私役攝禦史大夫梁毗奏劾之上方以心腹委述法官乃推言役不滿日先千餘兵皆稱被役經二十餘日後更云初不被役上付議虛實皆議爲虛善心議不當免煬帝可免罪之奏】

述於仗衛之所抽兵私役𨿽不滿日闕於宿衛與常役斫部情狀乃殊又兵多下番散還本府分道追至不謀同辭今殆一月方始翻覆姦狀分明此何可捨

梁史敍論【初善心父陳衛尉卿亨撰梁史未就而歿善心修續成書其序傳末述制作之意】

謹案太素將萌洪荒初判幹儀資始辰象所以正時巛載厚生品物於焉播气參三才而育徳肖二統而降靈有人民焉樹之君長有貴賤矣爲其宗極保上天之睠命膺下土之樂推莫不執太方振長防感召風雲驅馳英俊干戈揖讓取之也殊功鼎玉符成之也一致革命剏制竹素之道稍彰紀事記言筆墨之官漸著炎農以往存其名而漏其迹黃軒以來晦其文而顯其用登丘納麓具訓誥及典謨貫昴入房傳夏正與殷祀洎辯方正位論時訓功南北左右兼四名之別檮杌乘車擅一家之稱國惡𨿽諱君舉必書故賊子亂臣天下大懼元明鏡昭然可察及三郊遞襲五勝相沿俱稱百谷之王並以四海自任重光累徳何世無哉逮有梁之興君臨天下江左建國莫斯爲盛受命在於一君繼統傳乎四主克昌四十八載余祚五十六年武皇帝出自諸生爰升寶歷拯百王之救萬姓之危反墝季之末流登上皇之獨道朝多君子野無遺賢禮樂必備憲章咸舉深慈於不殺濟大忍於無刑蕩蕩巍巍可爲稱首屬陰戎入穎氐羯侵洛沸騰墋黷三季所未聞掃地滔天一元之巨厄廊廟有序翦成狐兔之場珪帛有儀碎夫虎狼之手福善積而身禍仁義在而國亡豈天道歟豈人事歟嘗別論之在序論之捲先君昔在前代早懷述作凡撰齊書爲五十卷梁書紀傳隨事勒成及闕而未就者目錄注爲一百八卷梁室交喪墳籍銷盡冢壁皆殘不凖無所盜帷囊同毀陳農何以求秦儒旣坑先王之道將墜漢臣徒請口授之文亦絕所撰之書一時亡散有陳初建詔爲史官補闕拾遺心識口誦依舊目錄更加修撰且成百卷巳有六帙五十八卷上祕閣訖善心早嬰荼蓼弗荷薪構太建之末頻抗表聞至徳之初蒙授史任方願油素采訪門庭記錄俯勵弱才仰成先志而單宗少彊近虛室類原顏退屏無所交遊棲遲不求進益假班嗣之書徒聞其語給王隱之筆未見其人加以庸瑣涼能孤陋末學忝職郎署兼撰陳史致此書延時未卽成續禎明二年以臺郎入聘值本邑淪覆他鄕播遷行人失時將命不復望都亭而長慟遷別館而懸壺家中舊書在後焚蕩今止有六十八卷在又並缺落失次自入京已來隨見補葺略成七十卷四帝紀八卷后妃一卷三太子錄一卷爲一帙十卷宗室王侯列傳一帙十卷具臣列傳二帙二十卷外戚傳一卷孝徳傳一卷誠臣傳一卷文苑傳二卷儒林傳二卷逸民傳一卷數術傳一卷藩臣傳一卷合一帙十卷止足傳一卷列女傳一卷權幸傳一卷羯賊傳二卷逆臣傳二卷叛臣傳二卷敍傳論述一卷合一帙十卷凡稱史臣者皆先君所言下稱名案者並善心補闕別爲敍論一篇托於敍傳之末【仁義在北史作仁義存油素作緗素焚蕩作蕩盡六十八卷在作六十八卷獲存巳來作以求】

隋文紀卷五

欽定四庫全書

隋文紀卷六

明梅鼎祚編何妥【字棲鳯西城人家鄲縣周太學博士入隋授國子博士歷國子祭酒有集十卷】受禪設壇議【周大定元年靜帝禪位於隋司錄虞慶則白請設壇於東第博士何妥議就南郊從之】

受禪登壇以告天也故魏受漢禪設壇於繁昌爲在行旅郊壇乃闕至如漢髙在泛光武在鄗盡非京邑所築壇自晉宋揖讓皆在都下莫不並就南郊更無別築之義又後魏卽位登朱雀觀周帝初立受朝於路門𨿽自我作古皆非祖也今卽府爲壇恐招後誚

諫文帝八事書【髙祖受禪妥除國子博士加通直散騎常侍上八事以諫時訥言蘇威權兼數司妥嘗奏以不可信任初威隠武功故妥言自負傅嵓渭水之气以此激上威大銜之更相訶詆】

其一事曰臣聞知人則哲惟帝難之孔子曰舉直錯諸枉則民服舉枉錯諸直則民不服由此言之政之治亂必愼所舉故進賢受上賞蔽賢防顯戮察今之舉人良異於此無論謟直莫擇賢愚心欲崇髙則起家喉舌之任意湏抑屈必白首郎署之官人之不服實由於此臣聞爵人於朝與士共之刑人於市與眾棄之伏見畱心獄訟愛人如子毎應決獄無不詢訪羣公刑之不濫君之明也刑旣如此爵亦宜然若有懋功簡在帝心者便可擢用自斯以降若選重官必湏參以眾議勿信一人之舉則上不偏私上無怨望其二事曰孔子云是察阿黨則罪無掩蔽又曰君子周而不比小人比而不周所謂比者卽阿黨也謂心之所愛旣已光華榮顯猶加提挈心之所惡旣已沈滯屈辱薄言必怒提挈旣成必相掩蔽則欺上之心生矣屈辱旣加則有怨恨謗讟之言出矣伏願廣加逖訪勿使朋黨路開威恩自任有國之患莫大於此其三事曰臣聞舜舉十六族所謂八元八愷也計其賢明理優今日猶復擇才授任不相侵濫故得四門雍穆庶績咸熙今官員極多用人甚少有一人身上乃兼數職爲是國無人也爲是人不善也今萬乘大國髦彥不少縱有明哲無由自達東方朔言曰尊之則爲將卑之則爲虜斯言信矣今當官之人不度徳量力旣無呂望傅說之能自負傅嵓渭水之气不慮憂深責重惟畏總領不多安斯寵任輕彼權軸好致顚蹶實此之由易曰鼎折足覆公餗其形渥凶言不勝其任也臣聞窮力舉重不能爲用伏願更任賢良分才參掌使各行有餘力則庶事康哉其四事曰臣聞禮云析言破律亂名攺作執左道以亂政者殺孔子曰仍舊貫何必攺作伏見比年以來攺作者多矣至如範威漏刻十載不成趙翊尺稱七年方決公孫濟迂誕醫方費逾巨萬徐道慶廻互子午靡耗飲食常明破律多歷歲時王渥亂名曾無紀極張山居未知星位前已蹂借太常曹魏祖不識北辰今復轔轢太史莫不用其短見便自誇毗邀射名譽厚相誣罔請今日以後有如此者若其言不驗必加重罰庶令有所畏忌不敢輕奏狂簡【隋書云其餘文多不載治亂北史作安危逖訪作訪察行有餘力作各行其力】

考定鐘律表【上令妥考定鐘律妥上表別勑太常取妥節度作淸平瑟三調聲又作八佾鞞鐸巾拂四舞後蘇威子防在太常參議鐘律防獨不同】

臣聞明則有禮樂幽則有鬼神然則動天地感鬼神莫近於禮樂又云樂至則無怨禮至則不爭揖讓而治天下者禮樂之謂也臣聞樂有二一曰姦聲二曰正聲夫姦聲感人而逆气應之順气成像故樂行而倫淸耳目聰明血气和平移風易俗天下皆寧孔子曰放鄭聲逺佞人故鄭衛宋趙之聲出內則發疾外則傷人是以官亂則荒其君驕商亂則陂其官壊角亂則憂其人怨徵亂則哀其事勤羽亂則危其財匱五者皆亂則國亡無日矣魏文侯問子夏曰吾端冕而聴古樂則欲寐聴鄭衛之音而不知倦何也子夏對曰夫古樂者始奏以文復亂以武修身及家平均天下鄭衛之音者姦聲以亂溺而不止獶雜子女不知父子今君所問者樂也所愛者音也夫樂之與音相近而不同爲人君者謹審其好惡案聖人之作樂也非止茍悅耳目而已矣欲使在宗廟之內君臣同聴之則莫不和敬在鄕裏之內長幼同聴之則莫不和順在閨門之內父子同聴之則莫不和親此先王立樂之方也故知聲而不知音者禽獸是也知音而不知樂者眾庶是也故黃鐘大呂歌干戚僮子皆能儛之能知樂者其惟君子不知聲者不可與言音不知音者不可與言樂知樂則幾於道矣紂爲無道太師抱樂器以奔周晉君徳薄師曠固惜淸徵上古之時未有音樂鼔腹擊壤樂在其間易曰先王作樂崇徳殷薦之上帝以配祖考至於黃帝作咸池顓頊作六莖帝嚳作五英堯作大章舜作大韶禹作大夏湯作大濩武王作大武從夏以來年代久逺惟有名字其聲不可得聞自殷至周備於詩頌故自聖賢已下多習樂者至如伏羲減瑟文王足琴仲尼擊磬子路鼓瑟漢髙擊築元帝吹簫漢髙祖之初叔孫通因奏樂人制宗廟之樂迎神於廟門奏嘉至之樂猶古降神之樂也皇帝入廟門奏永至之樂以爲行步之節猶古采薺肆夏也幹豆上薦奏登歌之樂猶古淸廟之歌也登歌再終奏休成之樂美神饗也皇帝就東廂坐定奏永安之樂美禮成也其休成永至二曲叔孫通所制也漢髙祖廟奏武徳文始五行之儛當春秋時陳公子完奔齊陳是舜後故齊有韶樂孔子在齊聞韶三月不知肉味是也秦始皇滅齊得齊韶樂漢髙祖滅秦韶傳於漢髙祖攺名文始以示不相襲也五行儛者本周大武樂也始皇攺曰五行及於孝文復作四時之儛以示天下安和四時順也孝景采武徳儛以爲昭徳孝宣又采昭徳以爲盛徳𨿽變其名大抵皆因秦舊事至於魏晉皆用古樂魏之三祖並制樂辭自永嘉播越五都傾蕩樂聲南渡是以大備江東宋齊以來至於梁代所行樂事猶皆傳古三雍四始實稱大盛及侯景簒逆樂師分散其四儛三調悉度僞齊齊氏𨿽知傳受得曲而不用之於宗廟朝廷也臣少好音律畱意管年𨿽耆老頗皆記憶及東土尅定樂人悉返訪其逗𨖻果云是梁人所教今三教四儛並皆有手𨿽不能精熟亦頗具雅聲若令教習傳授庶得流傳古樂然後取其會歸撮其指要因循損益更制嘉名歌盛徳於當今傳雅正於來葉豈不美歟謹具錄三調四儛曲名又制歌辭如別其有曲聲流宕不可以陳於殿廷者亦悉附之於後【始皇北史作髙祖】

蘇防【字伯尼威之子少有盛名仕鴻臚少卿】

駮鄭譯七調議【開皇初柱國鄭譯請更正樂詔牛何妥等議久不定復詔求知音之士參議譯謂考尋樂府鐘石律呂皆有宮商角徵羽變宮變徵之名因周武帝時玆人蘇只婆所傳推演其聲五均之外更立七均合成十二以應十二律律有七音音立一調旋轉相交作書宣示朝廷防亦稱明樂駁譯七調爲非譯答之眾從譯議防又與譯議欲累黍立分正定律呂而妥雅爲髙祖所信恥已宿儒不逮譯等欲阻壊其事乃立議非十二律旋相爲宮又非其七調之議後競用黃鐘一宮不假余律】

韓詩外傳所載樂聲感人及月令所載五音所中並皆有五不言變宮變徵又春秋左氏所云七音六律以奉五聲準此而言每宮應立五調不聞更加變宮變徵二調爲七調七調之作所出未詳

鄭譯【字正義滎陽開封人仕周內史上大夫封沛國公入隋進上柱國有學識兼知鐘律】答七調駮

周有七音之律漢書律曆志天地人及四時謂之七始黃鐘爲天始林鐘爲地始太蔟爲人始是爲三始姑洗爲春蕤賔爲夏南呂爲秋應鐘爲冬是爲四時四時三始是以爲七今若不以二變爲調曲則是冬夏聲闕四時不備是故毎宮湏立七調

又與蘇防議

案今樂府黃鐘乃以林鐘爲調首失君臣之義淸樂黃鐘宮以小呂爲變徵乖相生之道今請雅樂黃鐘宮以黃鐘爲調首淸樂去小呂還用蕤賔爲變徵

何妥非十二律旋相爲宮議

經文𨿽道旋相爲宮恐是直言其理亦不通隨月用調是以古來不取若依鄭及司馬彪湏用六十律方得和韻今譯惟取黃鐘之正宮兼得七始之妙義非止金石諧韻亦乃簨虡不繁可以享百神可以合萬舞矣

又非七調之議

近代書記所載縵樂鼓琴吹笛之人多雲三調三調之聲其來久矣請存三調而已

毛爽【喜之弟仕陳山陽太守歸隋】

律譜略【開皇九年平陳后詔爽及陳故太史令蔡子元等依古律呂制管實葭灰以節气應有早晚乃遣爽等艸定其法爽因稽諸故實著於篇名曰律譜其律大業末於江都淪防】

臣爽按黃帝遣伶倫氏取竹於嶰谷聴鳳阿閣之下始造十二律焉乃致天地气應是則數之始也陽管爲律陰管爲呂其气以四時其數以紀萬物云首作數蓋律之本也夫一十百千萬億兆者引而申焉歷度量衡出其中矣故有虞氏用律和聲鄒衍攺之以定五始正朔服色亦由斯而別也夏正則人殷正則地周正則天孔子曰吾得夏時焉謂得气數之要矣漢初興也而張蒼定律乃推五勝之法以爲水徳寔因戰國官失其守後秦滅學其道浸微蒼補綴之未獲詳究及孝武創制乃置恊律之官用李延年以爲都尉頗解新聲變曲未達音律之源故其服色不得而定也至於元帝自曉音律郎官京房亦達其妙因使韋成等雜試問房房自敍云學焦延壽用六十律相生之法以上生下皆三生二以下生上皆三生四陽下生陰陰上生陽乃還相爲宮之正法也於後劉歆典領條奏著其始末理漸研精班氏漢志盡歆所出也司馬彪志並房所出也至於後漢尺度稍長魏氏杜防亦制律呂以之气灰悉不飛晉光祿大夫荀朂得古銅管校夔所制長古四分方知不調事由其誤乃依周禮更造古尺用之定管聲韻始調左晉之後漸又訛謬至梁武帝時猶有汲冡玉律宋蒼梧時鉆爲橫吹然其長短厚薄大體具存臣先人棲誠學算於祖暅問律於何承天沈研三紀頗達其妙後爲太常丞典司樂職乃取玉管及宋太史尺並以聞奏詔付大匠依樣制管自斯以後律又飛灰侯景之亂臣兄喜於太樂得之後陳宣帝詣荊州爲質俄遇梁元帝敗喜沒於周適欲上聞陳武帝立遂又以十二管衍爲六十律私候气序並有徵應至太建時喜爲吏部尙書欲以聞奏會宣帝崩後主嗣立出喜爲永嘉內史遂畱家內貽諸子孫陳亡之際竟並遺失今正十二管在太樂者陽下生陰始於黃鐘陰上生陽終於中呂而一歲之气畢於此矣中呂上生執始執始下生去滅終於南事六十律畢於此矣仲冬之月律中黃鐘黃鐘者首於冬至陽之始也應天之數而長九寸十一月气至則黃鐘之律應所以宣養六气緝和九徳也自此之後並用京房律凖長短宮徵次日而用凡十二律各有所攝引而申之至於六十亦由八卦衍而重之以爲六十四也相生者相變始黃鐘之管下生林鐘以陽生陰故變也相攝者相通如中呂之管攝於物應以母權子故相變者異時而各應相通者同月而繼應應有早晚者非正律气乃子律相感寄母中應也

劉孝孫

駮張賔歷法【初髙祖輔政道士張賔自云洞曉星相盛言禪代之徵及受禪擢華州刺史使與儀同劉暉等議造新曆下詔施用孝孫與冀州秀才劉焯並稱其學無師法刻食不中所駮六條於時賔方有寵暉附防之遷爲太史令共短孝孫焯後賔死何妥言孝孫於髙祖授大都督先是張冑以算術直太史與孝孫共短賔歷開皇十四年上參問日食事楊素等奏言冑孝孫多驗俄孝孫卒又薦冑因言日長影短之事十七年曆成奏之暉與司曆劉宜援據古史駮冑疊相駮難會通事舍人顏慜楚上書髙祖欲神其事下詔暉等並除名】

其一云何承天不知分閏之有失而用十九年之七閏其二云賔等不解宿度之差攺而冬至之日守常度其三云連珠合璧七曜湏同乃以五星別元其四云賔等惟知日气余分恰盡而爲立元之法不知日月不合不成朔旦冬至其五云賔等但守立元定法不湏明有進退其六云賔等惟識轉加大餘二十九以爲朔不解取日月合防準以爲定此六事微妙歷數大綱聖賢之通術而暉未曉此寔管窺之謂也若乃驗影定气何氏所優賔等推測去之彌逺合朔順天何氏所劣賔等依據循彼迷蹤蓋是失其菁華得其糠粃也

又

魏明帝時有尙書郎楊偉修景初曆乃上表立義駮難前非云加時後天食不在朔然觀楊偉之意故以食朔爲眞未能詳之而制其法至宋元嘉中何承天著歷其上表雲月行不定或有遲疾合朔月食不在朔望亦非歷之意也然承天本意欲立合朔之術遭皮延宗飾非致難故事不得行至後魏獻帝時有龍宜弟復修延興之歷又上表云日食不在朔而習之不廢據春秋書食乃天之驗朔也此三人者前代善歷皆有其意未正其書但歷數所重惟在朔气朔爲朝會之首气爲生長之端朔有告餼之文气有郊迎之典故孔子命歷而定朔旦冬至以爲將來之範

楊素等奏

太史凡奏日食二十有五惟一晦三朔依尅而食尙不得其時又不知所起他皆無驗冑所尅前後妙衷時起分數合如符契孝孫所尅驗亦過半

劉暉等駮張冑

命歷序僖公五年天正壬子朔旦日至左氏傳僖公五年正月辛亥朔日南至張賔歷天正壬子朔冬至合命歷序差傳一日張冑歷天正壬子朔合命歷序差傳一日三日甲寅冬至差命歷序二日差傳三日成公十二年命歷序天正辛卯朔旦日至張賔歷天正辛卯朔冬至合命歷序張冑歷天正辛卯朔合命歷序二日壬辰冬至差命歷序一日昭公二十年春秋左氏傳二月己丑朔日南至凖命歷序庚寅朔旦日至張賔歷天正庚寅朔冬至並合命歷序差傳一日張冑歷天正庚寅朔合命歷序差傳一日二日辛卯冬至差命歷序一曰差傳二日宜案命歷序及春秋左氏傳並閏餘盡之歲皆湏朔旦冬至若依命歷序勘春秋三十七食合處至多若依左傳合者至少是以知傳爲錯今張冑信情置閏命歷序及傳气朔並差又宋元嘉冬至影有七張賔歷合者五差者二亦在前一日張冑歷合者三差者四在後一日元嘉十二年十一月甲寅朔十五日戊辰冬至日影長張賔歷合戊辰冬至張冑歷己巳冬至差後一日十三年十一月己酉朔二十六日甲戌冬至日影長張賔歷癸酉冬至差前一日張冑歷合甲戌冬至十五年十一月丁卯朔十八日甲申冬至日影長二歷並合甲申冬至十六年十一月辛酉朔二十九日己丑冬至日影長張賔歷合己丑冬至張冑歷庚寅冬至差後一日十七年十一月乙酉朔十日甲午冬至日影長張賔歷合甲午冬至張冑歷乙未冬至差後一日十八年十一月己卯朔二十一日己亥冬至日影長張賔歷合己亥冬至張冑庚子冬至差後一日十九年十一月癸卯朔三日乙巳冬至日影長張賔歷甲辰冬至差前一日張冑歷合乙巳冬至又周從天和元年丙戌至開皇十五年乙卯合得冬夏至日影一十四張賔歷合得者十差者四三差前一日一差後一日張冑歷合者五差者九八差後一日一差前一日天和二年十一月戊戌朔三日庚子冬至日影長張賔合庚子冬至張冑歷辛丑冬至差後一日三年十一月壬辰朔十四日乙巳冬至日影長張賔歷合乙巳冬至張冑歷丙午冬至差後一日建徳元年十一月己亥朔二十九日丁卯冬至日影長張賔歷丙寅冬至差前一日張冑歷合丁卯冬至二年五月丙寅朔三日戊辰夏至日影短張賔歷己巳夏至差後一日張冑歷庚午夏至差後二日三年十一月戊午朔二十日丁丑冬至日影長張賔歷合丁丑冬至張冑歷戊寅冬至差後一日六年十一月庚午朔二十三日壬辰冬至日影長張賔歷合壬辰冬至張冑歷癸巳冬至差後一日宣政元年十一月甲午朔五日戊戌冬至日影長兩歷並合戊戌冬至開皇四年十一月己未朔十一日己巳冬至日影長張賔歷合已巳冬至張冑歷庚午冬至差後一日五年十一月甲寅朔二十二日乙亥冬至日影長張賔歷甲戌冬至差前一日張冑歷合庚辰冬至七年五月乙亥朔九日癸未夏至日影短張賔歷壬午夏至差前一日張冑歷合癸未夏至十一月壬申朔十四日乙酉冬至日影長張賔歷合乙酉冬至張冑歷丙戌冬至差後一日十一年十一月己卯朔二十八日丙午冬至日影長張賔歷合丙午冬至張冑歷丁未冬至差後一日十四年十一月辛酉朔旦冬至張賔歷合十一月辛酉朔旦冬至張冑歷十一月辛酉朔二日壬戌冬至差後一日建徳四年四月大乙酉朔三十日甲寅月晨見東方張賔歷四月大乙酉朔三十日甲寅月晨見東方張冑歷四月小乙酉朔五月大甲寅朔月晨見東方宜案影極長爲冬至影極短爲夏至二至自古史分可勘者二十四其二十一有影三有至日無影見行歷合一十八差者六旅騎尉張冑歷合者八差者一十六二差後二日一十四差後一日又開皇四年在洛州測冬至影與京師二處進退絲毫不差周天和已來案驗並在後更檢得建徳四年晦朔東見張冑歷五月朔日月晨見東方今十七年張賔歷閏七月張冑歷閏五月又審至以定閏冑歷至旣不當故知置閏必乖見行歷四月五月頻大張冑歷九月十月頻大爲冑朔弱頻大在後晨故朔日殘月晨見東方宜又案開皇四年十二月十五日癸卯依歷月行在鬼三度時加酉月在卯上食十五分之九虧起西北今伺一更一籌起食東北角十五分之十至四籌還生至二更一籌復滿五年六月三十日依歷太陽虧日在七星六度加時在午少彊上食十五分之一半彊虧起西南角今伺日乃在午後六刻上始食虧起西北角十五分之六至未後一刻還生至五刻復滿六年六月十五日依歷太陰虧加時酉在卯上食十五分之九半弱虧起西南當其時陰雲不見月至辰巳雲裏見月已食三分之二虧從東北卽還云合至已午間稍生至午後雲裏蹔見已復滿十月三十日丁丑依歷太陽虧日在斗九度時加在辰少弱上食十五分之九彊虧起東北角今所見日出山一丈辰二刻始食虧起正西食三分之二辰後二刻始生入巳時三刻上復滿十年三月十六日癸卯依歷月行在氐七度時加戌月在辰太半上食十五分之七半彊虧起東北今月初出卯南帶半食出至辰初三分可食二分許漸生辰未己復滿見行歷九月十六日庚子月行在胃四度時加丑月在未半彊上食十分之三半彊虧起正東今伺月以午後二刻食起正東湏臾如南至未正上食南畔五分之四漸生入申一刻半復滿十二年七月十五日己未依歷月行在室七度時加戌月在辰太彊上食十五分之十二半弱虧起西北今伺一更三籌起西北上食準三分之二彊與歷注同十三年七月十六日依歷月在申半彊上食十五分之半弱虧起西南十五日夜從四更月五更一籌起東北上食半彊入云不見十四年七月一日依歷時加已弱上食食十五分之十二半彊至未後三刻日乃食虧起西北食半許入云不見食頃暫見猶未復生因卽云鄣十五年十一月十六日庚午依歷月行在井十七度時加亥月在已半上食十五分之九半彊虧西北其夜一更四籌後月在辰上起食虧東南至二更三籌月在已上食三分之二許漸生至三更一籌月在景上復滿十六年十一月十六日乙丑依歷月行在井十七度時加丑月在未太弱上食十五分之十二半弱虧起東南十五日夜伺至三更一籌月在景上雲裏見已食十五分之三許虧起正東至丁上食旣後從東南生至四更三籌月在未末復滿而冑不能盡中

顏慜楚上書【冑攺定新曆言前歷差一日內史通事舍人顏慜楚上言】

漢時洛下閎攺顓頊歷作太初歷云後當差一日八百年當有聖者定之計今相去七百一十年術者舉其成數聖者之謂其在今乎

文帝下詔

朕應運受圖君臨萬防思欲興復聖教恢令典上順天道下授人時搜揚海內廣延術士旅騎尉張冑理思沈敏術藝宏深懷道白首來上歷法令與太史舊曆並加勘審仰觀象參驗璿機冑歷數與七曜符合太史所行乃多疏舛羣官博議咸以冑爲密太史令劉暉司曆郭翟劉宜驍騎尉任悅往經修造致此乖謬通直散騎常侍領太史令庾季才太史丞邢防司曆郭逺歷博士蘇粲歷助教傳防成瑜等旣是職司湏審疎密遂虛行此歷無所發明論暉等情狀已合科罪方共餙非護短不從正法季才等附下罔上義實難容

劉焯【字士元信都昌亭人歷云騎尉遷太學博士爲世通儒】

上皇太子駮正張冑歷誤六事【初髙祖召見冑因言日長影短之事而哀充復上表煬帝立爲皇太子因以歷事付皇太子遣更研詳太子徵集天下歷算之士焯復增修其書名曰皇極歷駮正冑之短太子頗嘉之焯爲太學博士負其精博志解冑之印官不滿意稱疾罷歸至仁壽四年焯言冑歷誤於皇太子仍上啟被駮不用】

其一曰張冑所上見行歷日月交食星度見畱𨿽未盡善得其大較官至五品誠無所愧但因人成事非其實錄就而討論違舛甚眾其二曰冑望晦朔違古且疎气節閏候乖天爽命時不從子半晨前別爲後日日躔莫悟緩急月逡妄爲兩種月度之轉輙遺盈縮交會之際意造气差七曜之行不循其道月星之度行無出入應黃反赤當近更逺虧食乖凖陰陽無法星端不協珠璧不同盈縮失倫行度愆序去極晷漏應有而無食分先後彌爲煩碎測今不審考古莫通立術之疎不可紀極今隨事紏駮凡五百三十六條其三曰冑以開皇五年與李文琮於張賔歷行之後本州貢舉卽賫所造歷擬以上應其歷在鄕陽流布散寫甚多今所見行與焯前歷不異前擬獻年將六十非是忽廹倉卒始爲何故至京未幾卽變同焯歷與舊懸殊焯作於前獻於後捨己從人異同暗會且孝孫因焯冑後附孝孫曆術之文又皆是孝孫所作則元本偸竊事甚分明恐冑推諱故依前歷爲駮凡七十五條並前歷本俱上其四曰爲史官自奏虧食前後所上多與歷違今算其乖舛有一十三事又前與太史令劉暉等校其疎密五十四事云五十三條新計後爲歷應密於舊見用算推更疎於本今紏發並前凡四十四條其五曰冑於歷未爲精通然孝孫初造皆有意徵天推步事必出生不是空文徒爲臆斷其六曰焯以開皇三年奉勑修造顧循記注自許精微秦漢以來無所與讓尋聖人之迹悟曩哲之心測七曜之行得三光之度正諸气朔成一歷象會通今古符允經傳稽於庶類信而有徵冑所違焯法皆合冑所闕今則盡有隱括始終謂爲總備

上皇太子啟

自木鐸寢聲緒言成燼羣生蕩析諸夏沸騰曲技云浮疇官雨絕歷紀廢壊千百年矣焯以庸鄙謬荷甄擢専精藝業耽翫數象自力羣儒之下冀覩聖人之意開皇之初奉勑修撰性不諧物功不克終猶被冑竊爲已法未能盡妙恊時多爽屍官亂日實防皇猷請徵冑答驗其長短

上皇太子論渾天啟【仁壽四年焯造皇極歷上啟於東宮論渾天不用及卽位大業三年勑諸郡測影而焯尋卒事遂寢廢】

璿璣玉衡正天之器帝王欽若世傳其象漢之孝武詳考律曆紏落下閎鮮於妄人等共所營定逮於張衡又尋述作亦其體制不異閎等𨿽閎制莫存而衡造有器至吳時陸績王蕃並要修鑄績小有異蕃乃事同宋有錢樂之魏初晁崇等摠用銅鐵小大有殊規域經模不異蕃造觀蔡邕月令章句鄭注考靈曜勢同衡法迄今不攺焯以愚管畱情推測見其數制莫不違爽失之千里差若毫釐大象一乖余何可驗況赤黃均度月無出入至所恆定气不別衡分刻本差輪回守故其爲疏謬不可復言亦旣由理不明致使異家間出蓋及宣夜三說並驅平昕安穹四天騰沸至當不二理惟一揆豈容天體七種殊說又影漏去極就渾可推百骸共體本非異物此眞巳驗彼僞自彰豈朗日未暉爝火不息理有而闕詎不可悲者也昔蔡邕自朔方上書曰以八尺之儀度知天地之象古有其器而無其書常欲寢伏儀下案度成數而爲立說邕以負罪朔裔書奏不許邕若蒙許亦必不能邕才不逾張衡衡本豈有遺思也則有器無書觀不能悟焯今立術攺正舊渾又以二至之影定去極晷漏並天地髙逺星辰運周所宗有本皆有其率袪今賢之巨惑稽往哲之羣疑豁若云披朗如霧散爲之錯綜數卷已成待得影差謹更啟送

又

周官夏至日影尺有五寸張衡鄭王蕃陸績先儒等皆以爲影千里差一寸言南戴日丁萬五千里表影正同天髙乃異考之算法必爲不可寸差千里亦無典說明爲意斷事不可依今交愛之州表北無影計無萬里南過戴日是千里一寸非其實差焯今說渾以道爲率道裏不定得差乃審旣大聖之年升平之日釐攺羣謬斯正其時請一水工並解算術士取河南北平地之所可量數百里南北使正審時以漏平地以繩隨气至分同日度影得其差率裏卽可知則天地無所匿其形辰象無所逃其數超前顯聖效象除疑請勿以人廢言張冑【渤海蓚人博學多通尢精術數歷拜員外散騎侍郎兼太史令】

駮劉焯稽極歷奏【冑徵授云騎尉直太史參議律曆推步精密髙祖異之遷蒹太史令攺定新曆爲焯所短焯初造皇極歷人造歷家同異名曰稽極大業元年帝下其書與冑參校冑互相駮難竟不施用】

焯歷有歲率月率而立定朔月有三大三小案歲率月率者平朔之章歲章月也以平朔之率而求定朔值三小者猶似減三五爲十四值三大者增三五爲十六也校其理實並非十五之正故張衡及何承天創有此意爲難者執數以校其率率皆自敗故不克成今焯爲定朔則湏除其平率然後爲可

袁充【字徳符陳郡陽夏人寓居丹陽仕陳散騎常侍入隋歷拜祕書令江都弒逆以謟佞並誅】奏日景漸長表【開皇初大議造歷張冑兼明揆測言日長之瑞有司莫能考決至開皇十九年充爲太史令欲成冑舊事復上表是時晉王廣初立爲太子充奏深合時冝因攺元仁壽取日長之意百工並加程課皇太子率百官陳賀】

隋興已後日景漸長開皇元年冬至之景長一丈二尺七寸二分自爾漸短至十七年冬至景一丈二尺六寸三分四年冬至在洛陽測景長一丈二尺八寸八分二年夏至景一尺四寸八分自爾漸短至十六年夏至景一尺四寸五分其十八年冬至陰雲不測元年十七年十八年夏至亦陰雲不測周官以土圭之法正日景日至之景尺有五寸鄭云冬至之景一丈三尺今十六年夏至之景短於舊五分十七年冬至之景短於舊三寸七分日去極近則景短而日長去極逺則景長而日短行內道則去極近行外道則去極逺堯典云日短星昴以正仲冬據昴星昬中則知堯時仲冬日在湏女十度以歷數推之開皇以來冬至日在斗十一度與唐堯之代去極俱近謹案元命包云日月出內道璇璣得其常天帝崇靈聖王相功京房別對曰太平日行上道升平日行次道霸代日行下道伏惟大隋啟運上感乾元景短日長振古稀有【元命包上傳有春秋二字初作相末句振古未之有也】上言文帝本命表【仁壽初充言上本命與陰陽律呂合者六十餘條因上表奏之賞賜優崇】

皇帝載誕之初非止神光瑞气嘉祥應感至於本命行年生月生日並與天地日月陰陽律呂運轉相符表裏合會此誕聖之異寶歷之元今與物更新攺年仁壽歲月日子還共誕聖之時並同明合天地之心得仁壽之理故知洪基長笇永永無窮

冬至日長奏【仁壽四年甲子歲煬帝初卽位充及太史丞髙智寶奏言冬至日長仍諷齊王暕率百官表賀】

去歲冬至日景逾長今歲皇帝卽位與堯受命年合昔唐堯受命四十九年到上元第一紀甲子天正十一月庚戌冬至陛下卽位其年卽當上元第一紀甲子天正十一月庚戌冬至正與唐堯同自放勲以來凡經八上元其間緜代未有仁壽甲子之合謹案第一紀甲子太一在一宮天目居武徳陰陽曆數並得符同唐堯丙辰生丙子年受命止合三五未若己丑甲子支幹並當六合允一元三綂之期合五紀九章之會共帝堯同其數與皇唐比其蹤信所謂皇哉唐哉唐哉皇哉者矣陳嘉瑞表【煬帝初罹鴈門之厄又盜賊益起心不自安充復假托天文上表陳嘉瑞以自媚於上超拜祕書令】

臣聞皇天輔徳皇天福謙七政斯齊三辰告應伏惟陛下握籙圖而馭黔首提萬善而化八紘以百姓爲心匪以一人受慶先天罔違所欲後天必奉其時是以初膺寶歷正當上元之紀幹之初九又與天命符會斯則聖人防契故能動合天經謹按去年已來象星瑞毫釐無爽謹錄尢異上天降祥破突厥等狀七事其一去八月二十八日夜大流星如斗出王良北正落突厥營聲如崩墻其二八月二十九日夜復有大流星如斗出羽林向北流正當北方依占頻二夜流星墜賊所賊必敗散其三九月四日夜頻有兩星大如斗出北斗魁向東北流依占北斗主殺伐賊必敗其四歲星主福徳頻行京都二處分野依占國家之福其五去七月內熒惑守羽林九月七日已退舍依占不出三日賊必敗散其六去年十一月二十日夜有流星赤如火從東北向西南落賊帥盧明月營破其橦車其七十二月十五日夜通漢鎭北有赤气亙北方突厥將亡之應也依勘城錄河南洛陽並當甲子與乾元初九爻及上元甲子符合此是福地永無所慮旋觀往政側聞前古彼則異時間出今則一朝總萃豈非天贊有道助殱凶孽方淸九夷於東獩沈五狄於北溟告成岱嶽無爲汾水【天命南史作本命】王劭【字君懋太原晉陽人仕齊中書舍人入周不得調隋授著作佐郎遷祕書少監】請變火表【劭爲員外散騎侍郎修起居注以古有鉆燧攺火之義近代廢絕於是上表上從之】

臣謹案周官四時變火以救時疾明火不數變時疾必興聖人作法豈徒然也在晉時有以洛陽火度江者代代事之相續不滅火色變靑昔師曠食飯云是勞薪所防晉平公使視之果然車輞今溫酒及炙肉用石炭柴火竹火艸火蔴荄火气味各不同以此推之新火舊火理應有異伏願遠遵先聖於五時取五木以變火用功甚少救益方大縱使百姓習久未能頓同尙食內廚及東宮諸王食廚不可不依古法【代代北史作世世柴火作木炭火】

上文帝言符命表【劭拜著作郎上表賜物五百段】

昔周保定二年歲在壬午五月五日靑州黃河變淸十里鏡徹齊氏以爲已瑞攺元曰河淸是月至尊以大興公始作隋州刺史歷年二十隋果大興臣謹案易坤靈圖曰聖人受命瑞必先見於河河者最濁未能淸也竊以靈貺休祥理無虛發河淸啟聖實屬大隋午爲鶉火以明火徳仲夏火王亦明火徳月五日五合天數地數旣得受命之辰允當先見之兆開皇初邵州人楊令悊近河得靑石圖一紫石圖一皆隠起成文有至尊名下云八方天心永州又得石圖剖爲兩叚有楊樹之形黃根紫葉汝水得神腹下有文曰天卜楊興安邑掘地得古鐵版文曰皇始天年賚楊鐵券王興同州得石文曰天子延千年大吉臣以前之三石不異龍圖何以用石石體久固義與上名符合腹七字何以著亦久固兼是神靈之物孔子嘆河不出圖洛不出書今於大隋聖世圖書屢出建徳六年亳州大周村有龍闘白者勝黑者死大象元年夏熒陽汴水北有龍鬭初見白气屬天自東方歷陽武而來及至白龍也長十許丈有黑龍乘雲而至兩相薄乍合乍離自午至申白龍升天黑龍墜地謹案龍君象也前闘於亳州周村者蓋象至尊以龍闘之歲爲亳州總管遂代周有天下後闘於熒陽者熒字三火明火徳之盛也白龍從東方來歷陽武者蓋象至尊將登帝位從東第入自崇陽門也西北升天者當乾位天門坤靈圖曰聖人殺龍龍不可得而殺皆盛气也又曰泰姓商名官黃色長八尺六十世河龍以正月辰見白龍與五黑龍闘白龍陵故泰人有命謹案此言皆爲大隋而發也聖人殺龍者前後龍死是也姓商者皇家於五姓爲商也名宮者武元皇帝諱於五聲爲宮黃色者隋色尙黃長八尺者武元皇帝身長八尺河龍以正月辰見者泰正月卦龍見之所於京師爲辰地白龍與黑龍闘者亳州熒陽龍闘是也勝龍所以白者楊姓納音爲商至尊又辛酉歲生位皆在西方西方色白也死龍所以黑者周色黑所以稱五者周閔明武宣靖凡五帝趙陳代越當五王一時伏法亦當五數白龍陵者陵猶勝也鄭說陵當爲除凡闘能去敵曰除臣以泰人有命者泰之爲言通也大也明其人道通徳大有天命也幹鑿度曰泰表戴幹鄭注曰表者人形體之彰識也幹盾也泰人之表戴幹臣伏見至尊有戴幹之表益知泰人之表不爽毫釐坤靈圖所云字字皆驗緯書又稱漢四百年終如其言則知六十世亦必然矣昔宗周卜世三十今則倍之稽覽圖云太平時陰陽和合風雨咸同海內不偏地有阻險故風有遲疾𨿽太平之政猶有不能均同惟平均乃不鳴條故欲風於亳亳者陳畱也謹案此言蓋明至尊者爲陳畱公世子亳州總管遂受天命海內均同不偏不黨以成太平之風化也在大統十六年武元皇帝攺封陳畱公是時齊國有祕記雲天王陳畱入並州齊王髙洋爲是誅陳畱王彭樂其後武元皇帝果將兵入並州周武帝時望气者云亳州有天子气於是殺亳州刺史紇豆陵恭至尊代爲之又陳畱老子祠有枯柏世傳云老子將度世云待枯柏生東南枝廻指當有聖人出吾道復行至齊枯柏從下生枝東南上指夜有三童子相與歌曰老子廟前古枯樹東南狀如繖聖主從此去及至尊牧亳州親至祠樹之下自是柏枝廻抱其枯枝漸指西北道教果行校考眾事太平主出於亳州陳畱之地皆如所言稽覽圖又云治道得則陰物變爲陽物鄭注云蔥變爲韭亦是謹案自六年以來逺近山石多變爲玉石爲陰玉爲陽又左衛園中蔥皆變爲韭【咸同北史作會同治道作政道】

復上書【上以劭爲至誠寵錫日隆】

易幹鑿度曰隨上六拘系之乃從維之王用享於西山隨者二月卦陽徳施行藩決難解萬物隨陽而出故上六欲九五拘系之維持之明被陽化而陰隨從之也易稽覽圖坤六月有子女任政一年傳爲復五月貧之從東北來立大起土邑西北地動星墜陽衛屯十一月神人從中山出趙地動北方三十日千里馬數至謹案凡此易緯所言皆是大隋符命隨者二月之卦明大隋以二月卽皇帝位也陽徳施行者明楊氏之徳教施行於天下也藩決難解者明當時藩鄣皆是通決險難皆解散也萬物隨陽而出者明天地間萬物盡隨楊氏而出見也上六欲九五拘系之者五爲王六爲宗廟明宗廟神靈欲令登九五之位帝王拘民以禮系民以義也拘民以禮系民以義此二句亦是幹鑿度之言維持之者明能以綱維持正天下也被陽化而欲陰隨之者明陰類被服楊氏之風化莫不隨從陰謂臣下也王用享於西山者蓋明至尊常以歲二月幸西山仁壽宮也凡四稱隨三稱陽欲美隋楊丁寧之至也坤六月者坤位在未六月建未言至尊以六月生也有子女任政者言樂平公主是皇帝子女而爲周後任理內政也一年傳爲復者復是坤之一世卦陽气初起言周宣帝崩後一年傳位與楊氏也五月貧之從東北來立者貧之當爲眞人字之誤也言周宣帝以五月崩眞人革命當在此時至尊謙讓而逆天意故逾年乃立昔爲定州總管在京師東北本而言之故曰眞人從東北來立大起土邑者大起卽大興言營大興城邑也西北地動星墜者蓋天意去周授隋故變動也陽衛者言楊氏得天衛助屯十一月神人從中山出者此卦動而大亨作故至尊以十一月被授亳州總管將從中山而出也趙地動者中山爲趙地以神人將去故變動也北方三十日者蓋至尊從北方將往亳州之時停畱三十日也千里馬者蓋至尊舊所乘騧驑馬也屯卦震下坎上震於馬作足坎於馬爲美脊是故騧驑馬脊有肉鞍行則先作弄四足也數至者言歷數至也河圖帝通紀曰形瑞出變矩衡赤應隨恊靈皇河圖皇參特曰皇辟出承元訖道無爲治率被遂矩戱作術開皇色握神日投輔提象不絕立皇后翼不格道終始徳優劣帝任政河典出葉輔嬉爛可述謹案凡此河圖所言亦是大隋符命形瑞出變矩衡者矩法也衡北斗星名所謂璿璣玉衡者也大隋受命形兆之瑞始出天象則爲之變動北斗主天之法度故曰矩衡易緯伏戱矩衡神鄭注亦以爲法玉衡之神與此河圖矩衡義同赤應隋者言赤帝降精感應而生隋也故隋以火徳爲赤帝天子葉靈皇者葉合也言大隋徳合上靈天皇大帝也又年號開皇與靈寶經之開皇年相合故曰葉靈皇皇辟出者皇大也辟君也大君出蓋謂至尊受命出爲天子也承元訖者言承周天元終訖之運也道無爲治率者治下脫一字言大道無爲治定天下率從被遂矩戱作術者矩法也昔遂皇握機矩伏戱作八卦之術言大隋被服三皇之法術也遂皇機矩語見易緯開皇色者言開皇年易服色也握神日者握持羣神明炤如日也又開皇以來日漸長亦其義投輔提者言投授政事於輔佐使之提挈也象不絕者法象不廢絕也立皇后翼不格者格至也此言本立太子以爲皇家後嗣而其輔翼之人不能至於善也道終始徳優劣者言前東宮道終而徳劣今皇太子道始而徳優也帝任政河典出者言皇帝親任政事而邵州河濵得石圖也葉輔嬉爛可述者葉合也嬉興也言羣臣合心輔佐以興政治爛然可紀述也所以於皇參持帝通紀二篇陳大隋符命者明皇道帝徳盡在隋也【治率北史作安率】

請正漢王諒罪書【煬帝嗣位諒作亂帝不忍加誅劭上書以此求媚帝依違不從】

臣聞黃帝滅炎蓋雲母弟周公誅管信亦天倫叔向戮叔魚仲尼謂之遺直石碏殺石厚邱明以爲大義此皆經籍明文帝王常法今陛下置此逆賊度越前聖含寛大未有以謝天下謹案賊諒毒被生民者也是知古者同徳則同姓異徳則異姓故黃帝有二十五子其得姓者十有四人惟靑陽夷鼓與黃帝同爲姬姓諒旣自絕請攺其氏

人上玉文奏【時有人於黃鳳泉浴得二白石頗有文理遂附致其文以爲字復言有諸物象而上奏王劭復廻互其字作詩二百十八篇奏之賜帛千匹】

其大玉有日月星辰八卦五嶽及二麟雙鳳靑龍朱雀騶武各當其方位又有五行十日十二辰之名凡二十七字又有天門地戶人門鬼門閉九字又有卻非及二鳥其鳥皆人面則抱朴子所謂千秋萬歲也其小玉亦有五嶽卻非虯犀之象二玉俱有仙人玉女乘雲控鶴之象別有異狀諸神不可盡識蓋是風伯雨師山精海若之類又有天皇大帝皇帝及四帝坐鉤陳北斗三公天將軍土司空老人天倉南河北河五星二十八宿凡四十五官諸字本無行伍然往往偶對於大玉則有皇帝姓名並臨南靣與日字正鼎足復有老人星蓋明南靣象日而長壽也皇后二字在西上有月形蓋明象月也於次玉則皇帝名與九千字次比兩楊字與萬年字次比隋與吉字正並蓋明長久吉慶也【姓名北史作日名】庾季才【字叔奕新野人家南郡江陵善占象仕梁遷中書領太史江陵防歸周曆太史中大夫終隋通直散騎常侍撰靈臺祕苑諸書】

上言受命期日【髙祖爲丞相季才嘗勸禪代大定元年正月言於髙祖從之】

今月戊戌平旦靑气如樓闕見於國城之上俄而變紫逆風西行气經雲天不能無雲而雨皇王不能無气而立今王气已見湏卽應之二月日出卯入酉居天之正位謂之二八之門日者人君之象人君正位宜用二月其月十三日甲子甲爲六甲之始子爲十二辰之初甲數九子數又九九爲天數其日卽是驚蟄陽气壯發之時昔周武王以二月甲子定天下享年八百漢髙帝以二月甲午卽帝位享年四百故知甲子甲午爲得天數今二月甲子宜應天受命

遷都奏【髙祖將遷都夜與髙熲蘇威二人定議季才旦奏髙祖愕然曰是何神也遂發詔施行】

臣仰觀象俯察圖記兆允襲必有遷都且堯都平陽舜都冀土是知帝王居止世代不同且漢營此城經今將八百歲水皆咸鹵不甚宜人願陛下恊天人之心爲遷徙之計

來和【字順京兆長安人周畿伯下大夫拜儀同入隋進位開府】

上文帝表【帝微時和言相當王有四海開皇末上表上大悅進開府厚賜之】

臣早奉龍顏自周代天和三年已來數蒙陛下顧問當時具言至尊膺圖受命光宅區宇此乃天授非由人事所及臣無勞效坐致五品二十餘年臣是何人敢不慙愳愚臣不任區區之至謹錄陛下龍潛之時臣有所言一得書之祕府死無所恨昔陛下在周嘗與永富公竇榮定語臣曰我聞有行聲卽識其人臣當時卽言公眼如曙星無所不照當王有天下願忍誅殺建徳四年五月周武帝在云陽官謂臣曰諸公皆汝所識隋公相祿何如臣報武帝曰隋公止是守節人可鎭一方若爲將領陣無不破臣卽於宮東南奏聞陛下謂臣此語不忘明年烏九軌言於武帝曰隋公非人臣帝尋以問臣臣知帝有疑臣詭報曰是節臣更無異相於時王誼梁彥光等知臣此語大象二年五月至尊從永巷東門入臣在永巷門東北靣立陛下問臣曰我無災障不臣奏陛下曰公骨法气色相應天命已有付屬未幾遂總百揆蕭吉【字文休梁長沙王懿之孫精陰陽算術歸周爲儀同入隋歷太府少卿加開府】上文帝徵祥書【吉歷拜上儀同性孤峭擯落於時見上好徵祥之說遂矯其迹爲悅媚焉開皇十四年上書賜物五百段】

今年歲在甲寅十一月朔旦以辛酉爲冬至來年乙卯正月朔旦以庚申爲元日冬至之日卽在朔旦樂汁圖徵雲天元十一月朔旦冬至聖王受享祚今聖主在位居天元之首而朔旦冬至此慶一也辛酉之日卽是至尊本命辛徳在丙此十一月建丙子酉徳在寅正月建寅爲本命與月徳合而居元朔之首此慶二也庚申之日卽是行年乙徳在庚卯徳在申來年乙卯是行年與歲合徳而在元旦之朝此慶三也陰陽書云年命與歲月合徳者必有福慶洪範傳云歲之朝月之朝日之朝主王者經書並謂三長應之者延年福吉況乃甲寅部首十一月陽之始朔旦冬至是聖王上元正月是正陽之月歲之首月之先朔旦是歲之元月之朝日之先嘉辰之會而本命爲九元之先行年爲三長之首並與歲月合徳所以靈寶經云角音龍精其祚日彊來歲年命納音俱角歷之與經如合符契又甲寅乙卯天地合也甲寅之年以辛酉冬至來年乙卯以甲子夏至冬至陽始郊天之日卽是至尊本命此慶四也夏至陰始祀地之辰卽是皇后本命此慶五也至尊徳並幹之覆育皇后仁同地之載養所以二儀元气並會本辰

言獻皇后山陵表【髙祖塟獨孤皇后用吉所擇地吉上表其後上將親臨發殯吉復奏不納吉告族人曰後四載太子得天下今山陵气應上又臨防兆益見矣太子得政隋其亡乎】

去月十六日皇后山陵西北雞未鳴前有黑雲方圓五六百步從地屬天東南又有旌旗車馬帳幕布滿七八里並有人往來檢校部伍甚整日出乃滅同見者十餘人謹案塟書雲气王與姓相生大吉今黑气當冬王與姓相生是大吉利子孫無疆之也

復奏

至尊本命辛酉今歲斗魁及天岡臨卯酉謹案陰陽書不得臨防

劉炫【字光伯河間景城人周末爲州戶曹從事終隋太學博士】

駮上柱國降服議【吏部尙書牛議以爲禮諸侯絕旁期大夫降一等今之上柱國𨿽不同古諸侯比大夫可也官在第二品宜降旁親一等炫駮之事遂寢】

古之仕者宗一人而已庶子不能進由是先王重適其宗子有分祿之義族人與宗子𨿽疎逺猶服縗三月良由受其恩也今之仕者位以才升不限適庶與古旣異何降之有今之貴者多忽近親若或降之民徳之疎自此始矣

自狀【炫𨿽徧直三省竟不得官自陳內史送詣吏部問其所能炫爲狀朝士七十餘人保明所陳不謬除殿內將軍】

周禮禮記毛詩尙書公羊左傳孝經論語孔鄭王何服杜等注凡十三家𨿽義有精粗並堪講授周易儀禮糓梁用功差少史子文集嘉言美事鹹誦於心天文律曆窮覈微妙至於公私文翰未甞假手

自贊【炫射防髙第除太學博士以品卑去任追詣行在所或言其無行煬帝罷之歸於河間郁鬰不得志乃自爲贊於時羣盜蜂起糧餉斷絕凍餒死】

通人司馬相如揚子云馬季長鄭康成等皆自敍風徽傳芳來葉余豈敢仰均先達貽笑後昆徒以日廹桑楡大命將近故友飄零門徒雨散溘死朝露埋魂朔野親故莫照其心後人不見其迹殆及余喘薄言胸臆貽及行邁傳示州裏使夫將來俊哲知余鄙志耳余從綰髮以來迄於白首嬰孩爲慈親所恕箠楚未甞加從學爲明師所矜榎楚弗之及曁乎惇敍邦族交結等夷重物輕身先人後已昔在幼弱樂參長者爰及耆艾數接後生學則服而不厭誨則勞而不倦幽情寡適心事方違內省生平顧循終始其大幸有四其深恨有一性本愚蔽家業貧窶爲父兄所饒厠縉紳之末遂得博覽典誥窺涉今古小善著於邱園虛名聞於邦國其幸一也隠顯人間沈浮世俗數忝徒勞之職久執城旦之書名不掛於白簡事不染於丹筆立身立行慙恧實多啟手啟足庶幾可免其幸二也以此庸虛屢動神眷以此卑賤毎升天府齊鑣驥騄比翼鵷鴻整緗素於鳳池記言動於麟閣參謁宰輔造請羣公厚禮殊恩增榮攺價其幸三也晝漏方盡大耋已嗟退反初服歸骸故里翫文史以怡神閱魚鳥以散慮觀省野物登臨園沼緩步代車無罪爲貴其幸四也仰休明之盛世慨道教之陵遲蹈先儒之逸軌傷羣言之蕪穢馳騖墳典釐攺僻謬修撰始畢圖事適成天違人願途不我與世路未夷學校盡廢道不備於當時業不傳於身後衘恨泉壤實在玆乎其深恨一也【方違北史作多違神眷作宸眷緗作防騖作騁】

李士謙【字子約趙郡平棘人魏廣平王辟爲參軍齊員外郎入隋不仕】

刑罰論【有識者以爲得治體】

帝王制法沿革不同自可損益無爲頓攺今之贓重者死是酷而不懲也語曰人不畏死不可以死恐之愚謂此罪宜從月刑刖其一趾再犯者斷其右腕流刑刖去右手三指又犯者下其腕小盜宜黥又犯則落其所用三指又不悛下其腕無不止也無賴之人竄之邊裔職爲亂階適所以召戎矣非求治之道也博奕淫遊盜之萌也禁而不止黥之則可【右腕北史作左腕誤】

薛濬【字道賾河東汾陰人周納言上士新丰令入隋歷考功侍郎】

與弟謨書

【濬渭南太守琰之子歷仕考功侍郎丁母艱起令視事毀不勝防其弟謨時爲晉王府兵曹參軍事在揚州濬遺之書書成而絕】

吾以不造幼丁艱酷窮遊約處屢絕簞瓢晚生早孤不聞詩禮賴奉先人貽厥之訓獲稟母氏聖善之規負笈裹糧不憚艱逺從師就業欲罷不能砥行厲心困而彌篤服膺教義爰至長成自釋耒登朝於玆二十三年矣𨿽官非聞達而祿喜逮親庶保期頤得終色養何圖精誠無感禍酷薦臻兄弟俱被奪情苫廬靡申哀訴是用扣心泣血霣气摧魂者也旣而瘡巨舋深不勝荼毒啟手啟足幸及全歸使夫死而有知得從先人於地下矣豈非至願哉但念爾伶俜孤宦逺在邊服顧此恨恨如何可言適已有書冀得與汝靣訣忍死待汝已歷一旬汝旣未來便成今古緬然永別爲恨何言勉之哉勉之哉

隋文紀卷六

欽定四庫全書

隋文紀卷七

明梅鼎祚編柳彧【字防文河東解人周司武中士轉鄭令入隋歷員外散騎常侍爲楊素所譖坐漢王事徙燉煌】

上周武帝論賞功表【武帝平齊大賞從官畱京者不預彧上表並加泛級】

今太平告始信賞宜明酬勲報勞務先有本屠城破邑出自聖規斬將搴旗必由神略若負戈擐甲徵扞劬勞至於鎭撫國家宿衛爲重俱稟成算非専已能畱從事同功勞湏等皇太子以下實有守宗廟之功昔蕭何畱守茅土先於平陽穆之居中沒後猶蒙優防不勝管見奉表以聞

論武將任刺史表【彧遷治書侍禦史百僚敬憚表論武將任刺史多不稱職平子竟免】

方今天下太平四海淸謐共治百姓湏任其才昔漢光武一代明哲起自布衣備知情僞與二十八將披荊棘定天下及功成之後無所職任伏見詔書以上柱國和平子爲杞州刺史其人年垂八十鐘鳴漏盡前任趙州闇於職務政由羣小賄賂公行百姓吁嗟歌謡滿道乃云老禾不早殺余種穢良田古人有云耕當問奴織當問婢此言各有所能也平子弓馬武用是其所長治民蒞職非其所解至尊思治無忘寢興如謂優老尙年自可厚賜金帛若令刺舉所損殊大臣死而後巳敢不竭誠【平子北史作於子一作甘子治民作臨人】

劾應州刺史唐君明奏【君明居母喪娶雍州長史庫狄士文之從父妹彧劾之二人竟坐罪】

臣聞天地之位旣分夫婦之禮斯著君親之義生焉尊卑之敎攸設是以孝惟行本禮實身基自國刑家率由斯道竊以愛敬之情因心至切喪紀之重人倫所先君明鉆燧𨿽攺在文無變忽劬勞之痛成燕爾之親冒此苴縗命彼防翟不義不眤春秋載其將亡無禮無儀詩人欲其遄死士文贊務神州名位通顯整齊風敎四方是則棄二姓之重匹違六禮之軌儀請禁錮終身以懲風俗

諫文帝親細務疏【彧見上勤於聽受百寮奏請多有煩碎因上疏諌上覽而嘉之】

臣聞自古聖帝莫過唐虞象地則天布政施化不爲叢脞是謂欽明語曰天何言哉四時行焉故知人君出令誡在煩數是以舜任五臣堯咨四嶽設官分職各有司存垂拱無爲天下以治所謂勞於求賢逸於任使又云天子穆穆諸侯皇皇此言君臣上下體裁有別比見四海一家萬機務廣事無大小咸關聖聽陛下畱心治道無憚疲勞亦由羣官懼罪不能自決取判天防聞奏過多乃至營造細小之事出給輕防之物一日之內酬答百司至乃日旰忘食夜分未寢動以文簿憂勞聖躬伏願思臣至言少減煩務以怡神爲意以養性爲懷思武王安樂之義念文王勤憂之理若其經國大事非臣下裁斷者伏願詳決自余細務責成所司則聖體盡無疆之壽臣下防覆育之賜也【治道北史作政道】

請禁絕角抵戱奏【詔可】

臣聞昔者明主訓民治國率履法度動由禮典非法不服非道不行道路不同男女有別防其邪僻納諸軌度竊見京邑爰及外州每以正月望夜充街塞陌聚戱朋遊鳴鼔聒天燎炬炤地人戴獸靣男爲女服倡優雜技詭狀異形以穢嫚爲歡娯用鄙防爲笑樂內外共觀曽不相避髙棚跨路廣幕陵云袨服靚妝車馬嗔噎肴醑肆陳絲竹繁防竭貲破產競此一時盡室並孥無問貴賤男女混雜緇素不分穢行因此而生盜賊由斯而起浸以成俗寔有由來因循敝風曽無先覺非益於化實損於民請頒行天下並卽禁斷康哉雅頌足美盛徳之形容鼓腹行歌自表無爲之至樂敢有犯者請以故違勅論

判髙宏徳請防【彧爲屯田侍郎時制三品已上門皆列防左僕射髙熲子宏徳封應國公申牒請防彧判不行熲聞嘆伏】

僕射之子更不異居父之防槊巳列門外尊有壓卑之義子有避父之禮豈容外門旣設內閤又施

栁莊【字思敬河東解人仕後梁太府卿入隋歷饒州刺史】

刑法奏【莊爲給事黃門侍郎尙書省嘗奏犯罪人依法合科而上處以大辟莊奏由是忤防】

臣聞張釋之有言法者天子所與天下共也今法如是更重之是法不信於民心方今海內無事正是示信之時伏願陛下思釋之之言則天下幸甚

劉行本【沛人起家梁武陵國常侍歸周曆河內太守終隋太子左庶子領大興令以方直稱】劾羗使表【於時天下大定四夷內附行本爲黃門侍郎以黨項羗宻邇封域最爲後服表髙祖劾其使者上奇其志焉】

臣聞南蠻遵校尉之綂西域仰都護之威比見西羗防竊狗盜不父不子無君無臣異類殊方於斯爲下不悟覊縻之惠詎知含養之恩狼戾爲心獨乖正朔使人近至請付推科

駮加徒議【雍州別駕元肇言於上曰有一州吏受人餽錢三百文依律合杖一百然臣下車之始與其爲約此吏故違請加徒一年行本駮之上賜絹百匹】

律令之行並發明詔與民約束今肇乃敢重其敎命輕忽憲章欲申巳言之必行忘朝廷之大信虧法取威非人臣之禮

梁毗【字景和安定烏氏人周武藏大夫入隋歷刑部尙書攝禦史大夫】

劾劉昉奏【髙祖受禪昉爲佐命元功進位柱國中被疎逺甚不自安後遇京師饑禁酒昉使妾賃屋當壚毗以鯁正拜治書侍禦史劾奏昉有詔不治】

臣聞處貴則戒之以奢持滿則守之以約昉旣位列羣公秩髙庶尹縻爵稍久厚祿巳淹正當戒滿歸盈鑑斯止足何乃規麯蘗之潤競錐刀之末身暱酒徒家爲逋藪若不紏繩何以肅厲

劾左僕射楊素封事【毗爲大理卿進位上開府見素貴寵擅權恐爲國患上封事諌上不當專委素髙祖大怒命有司禁止親詰毗毗又極言乃釋之自後不復専委素】

臣聞臣無有作威福臣之作威福其害乎而家凶乎而國竊見左僕射越國公素幸遇愈重權勢日隆搢紳之徒屬其視聽忤意者嚴霜夏零阿防者膏雨冬澍榮枯由其唇吻廢興候其指麾所私皆非忠讜所進咸是親戚子弟布列兼州連縣天下無事容息異圖四海稍虞必爲禍始夫姦臣擅命有漸而來王莽資之於積年桓基之於易世而卒殄漢祀終傾晉祚季孫専魯田氏簒齊皆載典誥非臣臆說陛下若以素爲阿衡臣恐其心未必伊尹也伏願揆鑑古今量爲處置俾洪基永固率土幸甚輕犯天顏伏聽斧鑕【異圖北史作姦圖容息異圖英華作自可息圖基之作簒之未必伊尹作未必如伊尹】

元壽【字長壽河南洛陽人周儀同三司入隋歷右光祿大夫兼左翊衛將軍】

劾開府蕭摩訶奏【摩訶自陳歸隋妻患且死奏請子向江南收其家產禦史見而不言壽奏劾上嘉納之】

臣聞天道不言功成四序聖皇垂拱任在百司禦史之官義存紏察直繩莫舉憲典誰寄今月五日鑾輿徙蹕親臨射苑開府儀同三司蕭摩訶幸厠朝行預觀盛禮奏稱請遣子世略暫往江南重收家產妻安遇患彌畱有日安若長逝世略不合此行竊以人倫之義伉儷爲重資愛之道烏鳥弗虧摩訶逺念資財近忘匹好又命其子捨危惙之母爲聚斂之行一言才發名敎頓盡而兼殿內侍禦史臣韓防之等親所聞見竟不彈紏若知非不舉事渉阿縱如不以爲非豈關理識謹按儀同三司太子左庶子檢校治書侍禦史臣劉行本出入宮省備蒙任遇攝識憲臺時月稍久庶能整肅纓冕澄淸風教而在法司虧失憲體瓶罄罍恥何所逃愆臣謬膺朝寄忝居左轄無容寢嘿謹以狀聞其行本防之等請付大理【防北史作徵】

李諤【字士恢趙郡人齊中書舍人歸周拜天官都上士終隋通州刺史】

上文帝論風俗書【開皇初禮敎凋敝公卿薨亡愛妾侍婢子孫輒嫁賣之遂成風俗諤爲治書侍禦上書五品以上妻妾不得攺醮始於此】

臣聞追逺愼終民徳歸厚三年無攺方稱爲孝如聞朝臣之內有父祖亡沒日月未久子孫無賴便分其妓妾嫁賣取財有一於玆實損風化妾𨿽防賤親承衣履服斬三年古今通式豈容遽褫縗絰彊傅鉛華泣辭靈幾之前送付佗人之室凡在見者猶致傷心況乎人子能堪斯忍復有朝廷重臣位望通貴平生交舊情若弟兄及其亡沒杳同行路朝聞其死夕規其妾方便求娉以得爲限無亷恥之心棄友朋之義且居家理治可移於官旣不正私何能贊務【朝臣北史作大臣分作引理治作理務】

論文體書【諤又以時文體輕薄逓相師效流宕忘反於是上書】

臣聞古先哲王之化民也必變其視聽防其嗜欲塞其邪敎之心示以淳和之路五敎六行爲訓民之本詩書禮易爲道義之門故能家復孝慈人知禮讓正俗調風莫大於此其有上書獻賦制誄鐫銘皆以褒徳序賢明勲證理茍非懲勸義不徒然降及後代風敎漸落魏之三祖更尙文詞忽君人之大道好雕虫之小藝下之從上有同影響競騁文華遂成風俗江左齊梁其彌甚貴賤賢愚惟務吟詠遂復遺理存異尋虛逐防競一韻之奇爭一字之巧連篇累牘不出月露之形積案盈箱惟是風雲之狀世俗以此相髙朝廷據玆擢士祿利之路旣開愛尙之情愈篤於是閭裏童昬貴遊總丱未窺六甲先制五言至如羲皇舜禹之典伊傳周孔之說不復關心何嘗入耳以傲誕爲淸虛以緣情爲勲績指儒素爲古拙用詞賦爲君子故文筆日繁其政日亂良由棄大聖之軌模構無用以爲用也損本逐末流徧華壤遞相師祖久而愈扇及大隋受命聖道聿興屏出輕浮遏止華僞自非懷經抱質志道依仁不得引預搢紳參厠纓冕開皇四年普詔天下公私文翰並宜實錄其年九月泗州刺史司馬防之文表華艷付所司治罪自是公卿大臣咸知正路莫不鉆仰墳集棄絕華綺擇先王之令典行大道於玆世如聞外州逺縣仍踵敝風選吏舉人未遵典則至有宗黨稱孝鄕曲歸仁學必典謨交不茍合則擯落私門不加收齒其學不稽古逐俗隨時作輕薄之篇章結朋黨而求譽則選充吏職舉送天朝蓋由縣令刺史未行風敎猶挾私情不存公道臣旣忝憲司職當紏察若聞風卽劾恐掛网者多請勒諸司普加搜訪有如此者具狀送臺【續作業輕浮作浮亂治罪作推罪諸司作有司】論當官矜伐奏【上以諤前後所奏頒示天下四海鄕風深革其】

臣聞舜戒禹云汝惟不矜天下莫與汝爭能汝惟不伐天下莫與汝爭功言偃又云事君數斯辱矣朋友數斯疏矣此皆先哲之格言後王之軌轍然則人臣之道陳力濟時𨿽勤比大禹功如師望亦不得厚自矜伐上要君父況復功無足紀勤不補過而敢自陳勲績輕幹聽覽世之喪道極於周代下無亷恥上使之然用人惟信其口取士不觀其行矜誇自大便以干濟蒙擢謙恭靜退多以恬嘿見遺是以通表陳誠先論己之功狀承顏敷奏亦道臣最用心自衒自媒都無慙恥之色彊幹橫請惟以干沒爲能自隋受命此風頓攺耕夫販婦無不革心況乃大臣仍遵敝俗如聞刺史入京朝覲乃有自陳勾檢之功諠訴堦墀之側言辭不遜髙自稱譽上黷冕旒特爲難恕凡如此輩具狀送臺明加罪黜以懲風軌

髙構【字孝基北海人周許州司馬入隋歷吏部尙書】

武鄕女子判【構工吏事善判時爲戶部侍郎馮翊武鄕女子旣啞又聾嫁之不售嘗樵采於野爲人所犯有孕生男莫知其姓於是申省構判】

母不能言窮防理絕案風俗通姓有九種或氏於爵或氏所居此而生在武鄕可以武爲姓

陸知命【字仲通吳郡冨春人仕陳太學博士南嶽正入隋歷治書侍禦史】

請使髙麗表【知命以功拜儀同三司數年不得調詣朝堂上表髙祖異之】

臣聞聖人當扆物色芻蕘匹夫奔踶或陳狂瞽伏願蹔輟旒纊覽臣所謁昔軒轅馭歷旣緩夙沙之誅虞舜握圖猶稽有苖之伐陛下當百代之末膺千載之期四海廓淸三邊底定惟髙麗小竪狼顧燕垂王度含宏每懷遵養者良由惡殺好生欲諭之以徳也臣請以一節宣示皇風使彼君臣面防闕下

劉子翊【彭城叢亭里人仕齊殿中將軍入隋歷治書侍禦史大業末爲丹陽畱守不從賊見害】

永寧令不解任駮【子翊爲侍禦史時永寜令李公孝四歳防母九嵗外繼其後父更別娶後妻至是亡河間劉炫以無撫育之思議不解任子翊駮之從其議】

傳云繼母如母與母同也當以配父之尊居母之位齊杖之制皆如親母又爲人後者爲其父母期服期者自以本生非殊親之與繼也父𨿽自處傍尊之地於子之情猶須隆其本重是以令云爲人後者爲其父母並解官申其心防父卒母嫁爲父後者𨿽不服亦申心防其繼母嫁不解官此専據嫁者生文耳將如繼母在父之室則制同親母若謂非有撫育之恩同之行路何服之有乎服旣有之心防焉可獨異三省令防其義甚明今言令許不解何其甚謬且後人者爲其父母期未有變隔以親繼親繼旣等故知心防不殊服問雲母出則爲繼母之黨服豈不以出母族絕推而逺之繼母配父引而親之乎子思曰爲伋也妻是爲白也母不爲伋也妻是不爲白也母定知服以名重情因父親所以聖人惇之以孝慈宏之以名義是使子以名服同之親母繼以義報等之巳生如謂繼母之來在子出之後制有淺深者考之經傳未見其文譬出後之人所後者初亡後之者始至此復可以無撫育之恩而不服重乎昔長沙人至毖漢末爲上計詣京師旣而吳魏隔絕毖於內國更娶生子昌毖死後爲東平相始知吳之母亡便情系居重不攝職事於時議者不以爲非然則繼母之與前母於情無別若要以撫育始生服制王昌復何足云乎又晉鎭南將軍羊祜無子取弟子伊爲子祜薨伊不服重祜妻表聞伊辭曰伯生存養巳伊不敢違然無父命故還本生尙書彭禮議子之出養必由父命無命而出是爲叛子於是下詔從之然則心服之制不得緣恩而生也論云禮者稱情而立文仗義而設敎還以此義諭彼之情稱情者稱如母之情仗義者仗爲子之義名義分定然後能尊父順名崇禮篤敬茍以母養之恩始成母子則恩由彼至服自己來則慈母如母何得待父命又云繼母慈母本實路人臨巳養已同之骨血若如斯言子不由父縱有恩育得如母乎其慈繼𨿽在三年之下而居齊期之上禮有倫例服以稱情繼母本以名服豈借恩之厚薄也至於兄弟之子猶子也私暱之心實殊禮服之制無二彼言以輕如重自以不同此謂如重之辭卽同重法若使輕重不等何得爲如律云準枉法者但準其罪以枉法論者卽同眞法律以刑禮以設敎準者準擬之名以者卽眞之稱如以二字義用不殊禮律兩文所防是一將此明彼足見其義取譬伐柯何逺之有又論云取子爲後者將以供承祧廟奉養巳身不得使宗子歸其故宅以子道事本父之後妻也然本父後妻因父而得母稱若如來防本父亦可無心防乎何直父之後妻論又云禮言舊君其尊豈復君乎巳去其位非復純臣須言舊以殊之別有所重非復純孝故言其己見之目以其父之文是名異也此又非通論何以言之其舊訓殊所用亦別舊者易新之稱其者因彼之辭安得以相類哉至如禮云其父析薪其子不克負荷傳云衛𨿽小其君在焉若其父而有異其君復有異乎斯不然矣斯不然矣今炫敢違禮乖令侮聖幹法使出後之子無情於本生名義之分有虧於風俗防飾非於明世彊媒蘗於禮經𨿽欲揚巳露才不覺言之傷理

梁彥光【字修之安定烏氏人周禦正大夫入隋終相州刺史卒官】

請復爲相州【彥光自岐州轉相州刺史鄴人多詐稱其不能理化坐免歳余拜趙州彥光言於上髙祖從之有政績】

臣前待罪相州百姓呼爲戴防餳臣自分廢黜無復衣冠之望不謂天恩復垂收采請復爲相州攺易調庶有以變其風俗上答隆恩

裴政【字徳表河東聞喜人仕梁平越中郎將歸周曆少司憲終隋襄州總管】

奏太子【政爲左庶子多所匡正時武職更畨通事舍人趙元愷作辭見帳未及成太子催促太子右庶子劉榮語愷云但爾口奏不須造帳及太子以詰榮榮諱無此語付政推問未及奏狀有言政欲防榮者太子召責之政奏太子亦不罪榮而稱政平直】

凡推事有兩一察情一據證審其曲直以定是非臣察劉榮位髙任重縱令實語元愷蓋是纎介之計理而論不須隱諱又察元愷受制於榮豈敢以無端之言妄相點累二人之情理正相似元愷引左衛率崔蒨等爲證蒨等款狀悉與元愷符同察情旣敵須以證定臣謂榮語元愷事必非虛

裴肅【字神封河東聞喜人周禦正下大夫終隋永平郡丞】

上文帝書【仁壽中肅爲貝州長史見皇太子勇蜀王秀左僕射髙熲俱廢黜遣使上書上謂楊素曰裴肅憂我家事此亦至誠也】

臣聞事君之道有犯無隱愚情所懷敢不聞奏竊見髙熲以天挺良才元勲佐命陛下光寵亦巳優隆但鬼瞰髙明世�俊異側目求其長短者豈可勝道哉願陛下錄其大功忘其小過臣又聞之古先聖帝敎而不誅陛下至慈度越前聖二庶人得罪己久寧無革心願陛下宏君父之慈顧天性之義各封小國觀其所爲若能遷善漸更增益如或不悛貶削非晚今者自新之路永絕愧悔之心莫見豈不哀哉

戴逵【案廣宏明集續髙僧傳逵有貽周仙城慧命禪師書嘗仕梁元帝入周今據此則又入隋或亦爲宮臣也】

皇太子箴【藝文類聚】

無謂父子無間江充掘蠱無謂兄弟無攜倡優起舞房彥謙【字孝衝本淸河人家於齊仕齊爲齊州主簿齊亡歸家入隋終臨涇令】諭黃門侍郎張衡書【衡字建平河內人歷禦史大夫出爲楡林太守以怨望賜死】

【衡與彥謙相善煬帝時營東都窮極侈靡衡爲督役又漢王諒搆逆罹罪者多彥謙爲鄀州司馬兼襄州總管見衡當塗不能匡救以書諭之衡得書嘆息而不敢奏聞】

竊聞賞者所以勸善刑者所以懲惡故疏賤之人有善必賞尊賢之戚犯惡必刑未有罰則避親賞則遺賤者也今諸州刺史受委宰牧善惡之間上逹本朝懾憚憲章不敢怠慢國家祗承靈命作民父母刑賞曲直升聞於天夤畏炤臨亦宐謹肅故文王云我其夙夜畏天之威以此而論𨿽州國有殊髙下懸邈然憂民愼法其理一也至如並州釁逆須有甄明若楊諒實以詔命不通慮宗社危逼徵兵聚眾非爲干紀則當原其本情議其刑罰上副聖主友於之意下曉愚民疑惑之心若審知外內無虞嗣後纂綂而好亂樂禍妄有覬覦則管蔡之誅當在於諒同惡相濟無所逃罪梟懸孥戮國有常刑其間乃有情非協同力不自固或被擁逼淪防凶威遂使籍沒流移恐爲寃濫恢恢天网豈其然乎罪疑從輕斯義安在昔叔向寘鬻獄之死晉國所嘉釋之斷犯蹕之刑漢文稱善羊舌寧不愛弟廷尉非茍違君俱以執法無私不容輕重且聖人大寶是曰神器茍非天命不可妄得故蚩尢項借之驍勇伊尹霍光之權勢李老孔丘之才智呂望孫武之兵術吳楚連盤石之據產祿承母弟之基不應歷運之兆終無帝王之位況乎蕞爾一隅蜂扇螘聚楊諒之愚鄙羣小之凶慝而欲慿陵畿甸覬幸非望者哉開辟以降書契云及帝皇之迹可得而詳自非積徳累仁丰功厚利孰能道洽幽顯義感靈祗是以古之哲王昧旦丕顯履冰在念禦朽兢懷逮叔世驕荒曽無戒懼肆於民上騁嗜奔欲不可具載請略陳之曩者齊陳二國並居大位自謂與天地合徳日月齊明罔念憂虞不卹刑政近臣懷寵稱善而隱惡史官曲筆掩瑕而錄美是以民庶呼嗟終閉塞於視聽公卿虞譽日敷陳於左右法网嚴宻刑辟日多賦役煩興老防疲苦昔鄭有子產齊有晏嬰楚有叔敖晉有士防凡此小國尙足名臣齊陳之彊豈無良佐但以執政壅蔽懷私殉軀忘國憂家外同內忌設有正直之士才堪幹時於己非宜卽加擯壓儻遇謟佞之輩行多穢匿於我有益遽蒙薦舉以此求賢何從而至夫賢材者非尙膂力豈系文華惟須正身負戴確乎不動譬棟之處屋如骨之在身所謂棟梁骨鯁之材也齊陳不任骨鯁信近讒諛天髙聽卑監其滛僻故摠收神器歸我大隋向使二國祗敬上惠卹鰥寡委任方直斥逺浮華卑菲爲心惻隱是務河朔彊富江湖險隔各保其業民不思亂泰山之固弗可動也然而寢臥積薪晏安鴧毒遂使禾黍生廟霧露沾衣弔影撫心何嗟及矣故詩云殷之未防師克配上帝冝鑑於殷駿命不易萬機之事何者不須熟慮哉伏惟皇帝望云就日仁孝夙彰錫社分珪大成規矩及摠綂淮海盛徳日新當璧之符遐邇僉屬纉歷甫爾寛仁已布率土蒼生翹足而喜並州之亂變起倉卒職由楊諒詭惑詿誤吏人非有搆怨本朝棄徳從賊者也而有司將帥稱其願反非止誣防良善亦恐大點皇猷足下宿當重寄早預心膂粵自藩邸柱石見知方當書名竹帛傳芳萬古稷契伊呂彼獨何人旣屬明時須存謇諤立當世之大誡作將來之憲範豈容曲順人主以愛虧刑又使脇從之徒橫貽罪譴忝蒙眷遇輒寫防誠野人愚瞽不知忌諱【隋書○帝王一作帝主壓北史作葉藏匿作藏慝防與玷冋民並作人】

宇文愷【字安樂朔方人徙亰兆杞國公忻之弟與周族別仕周禦正中大夫入隋拜太子左庶子歷金紫光祿大夫】

上煬帝明堂議表【愷有巧思煬帝遷都洛陽以愷爲將作大匠制度壯麗上大悅進位開府拜工部尙書自永嘉之亂明堂廢絕隋有天下將復古制議者紛然皆不能決愷博考羣籍上表奏明堂議其樣以木爲之下爲方堂堂有五室上爲圓觀觀有四門帝可其奏防遼東之役事不果行撰明堂圖議二卷】

臣聞在天成像房心爲布政之宮在地成形丙午居正陽之位觀云告月順生殺之序五室九宮綂人神之際金口木舌發令兆民玉瓉黃琮式嚴宗祀何嘗不矜莊扆寧盡妙思於規摹凝睟冕旒致子來於矩矱伏惟皇帝陛下提衡握契禦宇乘幹咸五登三復上皇之化流凶去暴丕下武之緒用百姓之異心驅一代以同域康哉康哉民無能而名矣故使天符地寶吐醴飛甘造物資生澄源反朴九圍淸謐四表削平襲我衣冠齊其文軌茫茫上陳珪璧之敬肅肅淸廟感霜露之誠正金奏九韶六莖之樂定石梁五官三雍之禮乃卜瀍西爰謀洛食辧方面勢仰稟神謀敷土濬川爲民立極兼聿遵先言表置明堂爰詔下臣占星揆日於是采崧山之祕簡披汶水之靈圖訪通議於殘亡購冬官於散逸總集眾論勒成一家昔張衡渾象以三分爲一度裴秀輿地以一寸爲千里臣之此圖用一分爲一尺推而演之冀輪奐有序而經構之防議者殊途或以綺井爲重屋或以圓楣爲隆棟各以臆說事不經見今錄其疑難爲之通釋皆出證據以相發明議曰臣愷謹案淮南子曰昔者神農之治天下也甘雨以時五穀蕃植春生夏長秋收冬藏月省時考終嵗獻貢以時嘗谷祀於明堂明堂之制有蓋而無四方風雨不能襲燥濕不能傷遷延而入之臣愷以爲上古朴略剏立典刑尙書帝命驗曰帝者承天立五府以尊天重象赤曰文祖黃曰神斗白曰顯紀黑曰矩蒼曰靈府注云唐虞之天府夏之世室殷之重屋周之明堂皆同矣尸子曰有虞氏曰總章周官考工記曰夏后氏世室堂修二七博四修一注云修南北之深也夏度以步今堂修十四步其博益以四分修之一則明堂博十七步半也臣愷按三王之世夏最爲古從質尙文理應漸就寛大何因夏室乃大殷堂相形爲論理恐不爾記云堂修二七博四修一若夏度以步則應修七步注云今堂修十四步乃是增益記文殷周二堂獨無加字便是其義類例不同山東禮本輒加二七之字何得殷無加尋之文周闕增筵之義研覈其趣或是不然讐校古書並無二字此乃桑間俗儒信情加減黃圖議云夏后氏益其堂之大一百四十四尺周人明堂以爲兩杼間馬宮之言止論堂之一面據此爲準則三代堂基並方得爲上圓之制諸書所說並云下方鄭注周官獨爲此義非直與古違異亦乃乖背禮文尋文求理深恐未愜尸子曰殷人陽館考工記曰殷人重屋堂修七尋堂崇三尺四阿重屋注云其修七尋五丈六尺放夏周則其博九尋七丈二尺又曰周人明堂度九尺之筵東西九筵南北七筵堂崇一筵五室凡室二筵禮記明堂位曰天子之廟復廟重檐鄭注云復廟重屋也注玉藻雲天子廟及路寢皆如明堂制禮圖云於內室之上起通天之觀觀八十一尺得宮之數其聲濁君之象也大戴禮曰明堂者古有之凡九室一室有四戶八牖以茅蓋上圓下方外水曰璧雝赤綴戶白綴牖堂髙三尺東西九仞南北七筵其宮方三百步凡人民疾六畜疫五穀災生於天道不順天道不順生於明堂不餙故有天災則飾明堂周書曰明堂堂方百一十二尺髙四尺階博六尺三寸室居內方百尺室內方六十尺戶髙八尺博四尺作洛曰明堂太廟路寢咸有四阿重亢重廊孔氏注云重亢累棟重廊累屋也禮圖曰秦明堂九室十二階各有所居呂氏春秋曰有十二堂與月令同並不論尺丈臣愷案十二階𨿽不與禮合一月一階非無理思黃圖曰堂方百四十四尺法坤之策也方象地屋圖楣徑二百一十六尺法幹之防也圓象天室九宮法九州太室方六丈法陰之變數十二堂法十二月三十六戶法極陰之變數七十二牖法五行所行日數八逹象八風法八卦通天臺徑九尺法幹以九覆六髙八十一尺法黃鐘九九之數二十八柱象二十八宿堂髙三尺土階三等法三綂堂四向五色法四時五行殿門去殿七十二步法五行所行門堂長四丈取大室三之二垣髙無蔽目之照牖六尺其外倍之殿垣方在水內法地陰也水四周於外像四海圓法陽也水闊二十四丈象二十四气水內徑三丈應覲禮經武帝元封二年立明堂汶上無室其外略依此制泰山通議今亡不可得而辧也元始四年八月起明堂辟雍長安城南門制度如儀一殿垣四門面八觀水外周堤壤髙四尺和防築作三旬五年正月六日辛未始郊太祖髙皇帝以配天二十二日丁亥宗祀孝文皇帝於明堂以配上帝及先賢百辟卿士有益者於是秩而祭之親扶三老五更袒而割牲跪而進之因班時令宣恩澤諸侯王宗室四夷君長匈奴西國侍子悉奉貢助祭禮圖曰建武三十年作明堂明堂上圓下方上圓法天下方法地十二堂法日辰九室法九州室八牕象八風八九七十二法一時之王室有二戶二九十八戶法土王十八日內堂正壇髙三尺土階三等胡伯始注漢官云古淸廟蓋以茅今蓋以瓦瓦下籍茅以存古制東京賦曰乃營三宮布政頒常復廟重屋八逹九房造舟淸池惟水泱泱薛綜注云復重廇覆謂屋平覆重棟也續漢書祭祀志云明帝永平二年祀五帝於明堂五帝坐各處其方黃帝在未皆如南郊之位光武位在靑帝之南少退西面各一犢奏樂如南郊臣愷按詩云我將祀文王於明堂我將我享維牛維羊據此則備太牢之祭今云一犢恐與古殊自晉以前未有鵄尾其圓墻壁水一依本圖晉起居注裴頠議曰尊祖配天其義明著廟宇之制理據未分直可爲一殿以崇嚴祀其餘雜碎一皆除之臣愷案天垂象聖人則之辟雍之星旣有圖狀晉堂方構不合天文旣闕重樓又無壁水空堂乖五室之義直殿違九階之文非古欺天一何過甚後魏於北臺城南造圓墻在壁水外門在水內迥立不與墻相連其堂上九室三三相重不依古制室間通巷違斘處多其室皆用墼累極成褊陋後魏樂志曰孝昌二年立明堂議者或言九室或言五室詔斷從五室後元乂執政復攺爲九室遭亂不成宋起居注曰孝武帝大明五年立明堂其墻宇規範擬則太廟惟十二間以應期數依漢汶上圖儀設五帝位太祖文皇帝對饗鼎俎簠簋一依廟禮梁武卽位之後移宋時太極殿以爲明堂無室十二間禮疑議云祭用純漆俎瓦樽文於郊質於廟止一獻用淸酒平陳之後臣得目觀遂量步數記其尺丈猶見基內有焚燒殘柱毀斫之餘入地一丈儼然如舊柱下以樟木爲跗長丈餘闊四尺許兩兩相並瓦安數重宮城處所乃在郭內𨿽湫隘卑陋未合規摹祖宗之靈得崇嚴祀周齊二代闕而不修大饗之典於焉靡托自古明堂圖惟有二本一是宗周劉煕阮諶劉昌宗等作三圖略同一是後漢建武三十年作禮圖有本不詳撰人臣逺尋經傳傍求子史研防眾說總撰今圖【硏覈北史作研窮西面作西南瓦安作凡安○監本隋書訛缺據北史補正】

與閻毗議皇太子乘金輅奏【皇太子輅古者金餙宋齊以來並乘象輅宇文愷閻毗奏制曰可於是太子金輅赤質制同副車具體而小亦駕四馬馭士二十人皇嫡孫金輅緑質降太子一等去盤輿重谷轅上起箱末以金餙旌長七刃七旒駕用四馬馭士一十八人親王金輅以赤爲質餘同於皇嫡孫惟在其國及納妃親迎則給之常朝則乘象輅○閻毗楡林盛樂人有巧性煬帝嗣位授朝請郎毗立議輦輅車輿多所增損歷遷殿內少監領將作少監事從徵髙麗卒】

案宋大明六年初備五輅有司奏云秦攺周輅創制金根漢魏因循其形莫攺而金玉二輅雕餙略同造次瞻覩殆無差別若錫於東儲在禮嫌重非所以崇峻陛級表示等威今皇太子宐乘象輅碧旂九葉進不斥尊退不逼下酌時防古於禮爲中觀宋此義乃無副車新置五輅金玉同體至象已下卽爲差降所以太子不得乘金輅欲示等威故令給象今取周禮之名依漢家之制天子五輅形餙並同旒及繁纓例皆十二黃屋左纛金根重轂無不悉同惟應五方色以爲殊耳若用此輅給於太子革木盡皆不可何況金象者乎旣制副車駕用四馬至於金輅自有等差春秋之義降下以兩今天子金輅駕用六馬十二旒太子金輅駕用四馬降龍九旒制頗同於副車又有旌旗之別並嫡皇孫及親王等輅並給金輅而減其雕餙合於古典臣謂非嫌

宇文述【字伯通代郡武川人仕周英果中大夫拜上柱國入隋歷左衛大將軍加開府儀同三司】

處分房陵諸子疏【太子勇廢爲房陵王昭訓父云定興除名配少府以煬帝寵任述謟述欲求官遂令述奏帝殺房陵諸子及其七弟】

房陵諸子年並成立今欲動兵徵討若將從駕則守掌爲難若畱一處又恐不可進退無用請早處分

請誅斛斯政奏【政爲煬帝所委信歷遷兵部侍郎楊感之反也政與通謀及窮治黨與政奔髙麗帝東徵髙麗執送述奏許之】

斛斯政之罪天地所不容人神所同忿若同常刑賊臣逆子何以懲肅請變常法

郎茂【字蔚之恆山新市人齊周間歷爲令入隋爲尙書左丞晉陽宮畱守忤煬帝除名】劾宇文愷於仲文奏【茂拜尙書左丞工法理爲世所稱時工部尙書宇文愷右翊衛大將軍於仲文競河東銀窟茂奏劾之二人竟坐罪】

臣聞貴賤殊禮士農異業所以人知局分家識亷恥宇文愷位望已隆祿賜優厚防葵去織寂爾無聞求利下交曽無愧色於仲文大將宿衛近臣趨侍階庭朝夕聞道虞芮之風抑而不慕分銖之利知而必爭何以貽範庶寮示民軌物若不紏繩將虧政教

叚文振【北海期原人仕周天官都上士入隋歷左侯衛大將軍徵遼卒】

上煬帝論突厥表【髙祖時容納突厥居於塞內妻以公主大業初恩澤彌厚文振時爲光祿大夫以狼子野心恐爲國患乃上表】

臣聞古者逺不間近夷不亂華周宣外攘戎狄秦帝築城萬里蓋逺圖良算弗可忘也竊見國家容受啟民資其兵食假以地利如臣愚計竊又未安何則突�之性無親而貪弱則歸投彊則反噬蓋其本心也臣學非博覽不能逺見且聞晉朝劉曜梁代侯景近事之驗眾所共知以臣量之必爲國患如臣之計以時諭遣令出塞外然後明設烽候緣邊鎭防務令嚴重此乃萬嵗之長防也

論徵遼表【文振授左衛大將軍出南蘇道疾篤上表】

臣以庸防幸逢聖世濫蒙奬擢榮冠儕伍而智能無取叨竊己多言念國恩用忘寢食常思效其鳴吠以報萬分而攝養乖方疾患遂篤抱此深愧永歸泉壤不勝餘恨輕陳管穴竊見遼東小醜未服嚴刑逺防六師親勞萬乘但夷狄多詐深須防擬口陳降款心懷背叛詭伏多端勿得便受水潦方降不可淹遲惟願嚴勒諸軍星馳速發水陸俱前出其不意則平壤孤城勢可防也若傾其本根余城自克如不時定脫遇秋霖深爲艱阻兵糧又竭彊敵在前靺鞨出後遲疑不決非上防也裴矩【字宏大河東聞喜人仕齊髙平王文學入隋歷右光祿大夫煬帝被弒歸宇文化及及竇建徳降唐爲民部尙書】

西域圖記序【矩遷吏部侍郎煬帝卽位令掌西域諸蕃與中國交市事矩知帝方勤逺略誘諸商胡言其國俗山川險易撰西域圖記三卷入朝奏之賜物五百叚其序曰】

臣聞禹定九州導河不逾積石秦兼六國設防止及臨洮故知西胡雜種僻居遐裔禮敎之所不及書典之所罕傳自漢氏興基開拓河右始稱名號者有三十六國其後分立乃五十五王仍置校尉都護以存招撫然叛服不恆屢經徵戰後漢之世頻廢此官𨿽大宛以來略知戶數而諸國山川未有名目至如姓氏風土服章物產全無纂錄世所弗聞復以春秋遞謝年代久逺兼並誅討互有興亡或地是故邦攺從今號或人非舊類因襲昔名兼復部民交錯封疆移攺戎狄音殊事難窮驗於闐之北蔥嶺以東考於前史三十餘國其後更相屠滅僅有十存自余淪沒掃地俱盡空有丘墟不可記識皇上膺天育物無隔華夷率土黔黎莫不慕化風行所及日入以來職貢皆通無逺不至臣旣因撫納監知關市尋討書傳訪采胡人或有所疑卽譯眾口依其本國服餙儀形王及庶人各顯容止卽丹靑模冩爲西域圖記共成三卷合四十四國仍別造地圖窮其要害從西頃以去北海之南縱橫所亙將二萬里諒由富商大賈周遊經渉故諸國之事罔不徧知復有幽荒逺地卒訪難曉不可慿虛是以致闕而二漢相踵西域爲傳戶民數十卽稱國王徒有名號乃乖其實今者所編皆餘千戶利盡西海多產珍異其山居之屬非有國名及部落小者多亦不載發自惇煌至於西海凡爲三道各有襟帶北道從伊吾經蒲類海鐵勒部突厥可汗庭度北流河水至拂菻國逹於西海其中道從髙昌焉耆玆疏勒度蔥嶺又經防汗蘇對沙那國康國曹國何國大小安國穆國至波斯逹於西海其南道從鄯善於闐朱俱波唱槃陀度蔥嶺又經護宻吐火羅挹怛忛延漕國至北婆羅門逹於西海其三道諸國亦各自有路南北交通其東女國南婆羅門國等並隨其所往諸處得逹故知伊吾髙昌鄯善並西域之門戶也總湊惇煌是其咽喉之地以國家威徳將士驍雄泛蒙汜而揚旌越昆崘而躍馬易如反掌何往不至但突厥吐渾分領羗胡之國爲其擁遏故朝貢不通今並因商人密送誠款引領翹首願爲臣妾聖情含養澤及普天服而撫之務存安輯故皇華遣使弗動兵車諸蕃旣從渾厥可滅混一戎夏其在玆乎不有所記無以表威化之逺也【止及北史作止於三十六國作四十六國】

奏髙麗狀【矩從煬帝巡塞北幸突厥啟民帳時髙麗遣使通於突厥啟民不敢隱引見帝矩因奏狀請面詔其使語王令速朝覲帝納焉髙元不用命始建徵遼之防】

髙麗之地本孤竹國也周代以之封於箕子漢世分爲三郡晉氏亦綂遼東今乃不臣別爲外域故先帝疾焉欲徵之久矣但以楊諒不肖師出無功當陛下之時安得不事使此冠帶之境仍爲蠻貊之鄕乎今其使者朝於突厥親見啟民合國從化必懼皇靈之逺暢慮後伏之先亡脇令入朝當可致也

衞【字文升河南洛陽人仕周太府中大夫入隋歷刑部尙書唐師入關稱病卒】祭髙祖文【煬帝幸遼畱守京師拜京兆內史楊感反逼東都率兵援之於軍中祭髙祖】

刑部尙書京兆內史臣衛文升敢昭告於髙祖文皇帝之靈自皇家啟運三十餘年武功文徳漸被海外楊感孤負聖恩躬爲虵豕蜂飛蟻聚犯我王略臣二世受恩一心事主董率熊羆志梟凶逆若社稷靈長宜令醜徒冰碎如或大運去矣幸使老臣先死

禇亮【字希明杭州錢塘人仕陳爲尙書殿中侍郎陳亡歸隋入唐歷宏文館學士拜通直散騎常侍】

奏宗廟議【亮初爲煬帝東宮學士大業中授太常博士時帝將攺置宗廟亮奏議】

謹按禮記天子七廟三昭三穆與太祖之廟而七鄭注曰此周制也七者太祖及文王武王之祧與親廟四也殷則六廟契及湯與二昭二穆也夏則五廟無太祖禹與一昭二穆而已又據禮王者禘其祖之所自出而立四廟案鄭義天子惟立四親廟並始祖而爲五周以文武爲受命之祖特立二祧是爲七廟王肅注禮記曰尊者尊綂上卑者尊綂下故天子七廟諸侯五廟其有殊功異徳非太祖而不毀不在七廟之數案肅以爲天子七廟是百代之言又據王制天子七廟諸侯五廟大夫三廟降二爲差是則天子立四親廟又立髙祖之父髙祖之祖父太祖而爲七周有文武姜嫄合爲十廟漢世諸帝之廟各立無疊毀之義至元帝時貢禹匡衡之徒始議其禮以髙帝爲太祖而立四親是爲五廟惟劉歆以爲天子七廟諸侯五廟降殺以兩之義七者其正法可常數也宗不在此數內有功徳則宗之不可豫設爲數也是以班固稱考論諸儒之儀劉歆博而舊矣光武卽位建髙廟於洛陽乃立南頓君以上四廟就祖宗而爲七至魏初髙堂隆爲鄭學議立親廟四太祖武帝猶在四親之內乃虛置太祖及二祧以待後世至景初間乃依王肅更立六廟二世祖就四親而爲六廟晉武受禪博議宗祀自文帝以上至六世親祖徵西府君而宣帝亦序於昭穆未升太祖故祭止六世江左中興賀循知禮至於寢廟之議皆依魏晉舊事宋武初受命爲王依諸侯立親廟四卽位之後增祠五世祖相國掾府君六世祖北平府君止於六廟建身沒主升亦從昭穆猶太祖之位也降及齊梁守而勿革加宗疊毀禮無違舊臣又按姬周自太祖已下皆別立廟至於禘祫俱合食於太祖是以炎漢之初諸廟各立嵗時常享亦隨處而祭所用廟樂皆像功徳而歌舞焉至光武乃摠立一堂而羣主異室斯則新承冦亂欲從約省自此已來因循不變皇隋太祖武元皇帝仁風濳暢至澤傍通以昆彭之勲開稷契之緒髙祖文皇帝睿哲覽神武應期撥亂返正逺肅邇安受命開基垂綂聖嗣鴻名冠於三代寶祚傳於七百當文明之運定祖宗之禮且損益不同防襲異趣時王所制可以垂法自歷代已來親用王鄭二義若尋其防歸校以優劣康成止論周代非謂經通子雍總貫皇王事兼長逺今請依據古典崇建七廟受命之廟宜別立廟祧百世之後不毀之法至於鑾駕親奉申孝享於髙廟有司行事竭誠敬於羣主俾夫規模可則嚴祀易遵表有功而彰明徳大復古而貴能變臣又按周人立廟亦無處置之文據冡人職而言之先王居中以昭穆爲左右阮忱所撰禮圖亦從此義漢京諸廟旣逺又不序禘祫今若依周制理有未安雜用漢儀事難全采謹詳立別圖附之【舊唐書】

韋雲起【雍州萬年人仕隋司農卿入唐歷行臺兵部尙書爲竇軌所害】

奏煬帝疏【大業初雲起爲通事謁者奏疏於是左丞郎蔚之司別駕郎椘之並坐朋黨配流余免官】

今朝廷之內多山東人而自作門戶更相談薦附下罔上共爲朋黨不抑其端必傾朝政臣所以痛心扼腕不能默已謹件朋黨人姓名及姦狀如左

劾虞世基裴蘊奏【煬帝擢雲起爲治書禦史上疏大理卿鄭善果奏劾雲起左遷大理司直】

內史侍郎虞世基軄典樞要寄任隆重禦史大夫裴蘊特防殊寵維持內外今四方告變不爲奏聞賊數實多或減言少陛下旣聞賊少發兵不多眾寡懸殊往皆莫尅故使官軍失利賊黨日滋此而不繩爲害將大請付有司結正其罪

鄭善果【鄭州滎澤人仕隋右光祿大夫入唐歷禮刑二部尙書終江州刺史】

劾韋雲起奏

雲起詆訾名臣所言不實非毀朝政妄作威權

王義

上煬帝陳成敗書【大業四年道州貢矮民王義眉目濃秀應對甚敏乃自宮得出入內寢帝憐愛之及末年幸維揚天下多叛帝知世祚已去顧義曰卿爲我陳成敗之理義上書極言自刎死】

臣本南楚卑薄之地逢聖明爲治之時不愛此身願從入貢臣本侏儒性尢防滯出入左右積存嵗華濃被聖私皆逾素望侍從乘輿周旋臺閣臣𨿽至鄙酷好窮經頗知善惡之本源少識興亡之所以還往民間周知利害深防顧問方敢敷陳自陛下嗣守元符體臨大器聖神獨斷諫謀莫從獨發睿謀不容人獻大興西苑兩至遼東龍舟逾於萬艘宮闕徧於天下兵甲常役百萬士民窮乎山谷徵遼者百不存十歿葬者十未有一帑藏全虛谷粟湧貴乘輿竟往行幸無時兵人侍從常逾萬人遂令四方失望天下爲墟方今有家之材存者可數子弟死於兵役老弱困於蓬蒿兵屍如嶽餓莩盈郊狗彘厭人之肉鳶魚食人之餘臭聞千里骨積髙原膏血艸野狐犬盡肥陰風無人之墟鬼哭寒艸之下目斷平野千里無煙萬民剝落莫保朝昬父遺防子妻號故夫孤苦何多饑荒尢甚亂離方始生死孰知人主愛人一何如此陛下恆性毅然孰敢上諫或有鯁言又令賜死臣下相顧箝結自全龍逢復生安敢議奏左右近臣阿諛順防近合帝意造作拒諫皆出此途乃逢富貴陛下惡過從何得聞方今又敗遼師再幸東土社稷危於春雪干戈徧於四方生民已入塗炭官吏猶未敢言陛下自惟若何爲計陛下欲幸永嘉坐延嵗月神武威嚴一何銷鑠陛下欲興師則兵吏不順欲行幸則侍衛莫從敵當此時如何自處陛下𨿽欲發憤修徳特加愛民聖慈𨿽切救時天下不可復得大勢已去時不再來巨廈之崩一木不能支洪河己決匊壤不能救臣本逺人不知忌諱事忽至此安敢不言臣今不死後必死兵敢獻此書延頸待盡【海山記○迷樓記云帝日夕沈荒迷樓力亦多憊矮民王義上奏曰臣田野廢民作事皆不勝人生於遼曠絕逺之域幸因入貢得備後庭掃除之役陛下特加愛遇臣常自宮以侍陛下自玆出入臥內周旋宮室方今親信無如臣者臣由防竊覽書殿中簡編反覆玩味防有所得臣聞精气爲人之聰明陛下當龍潛日先帝勤儉陛下鮮親聲色日近善人陛下精實於內神淸於外故日夕無寢陛下自數年聲色無數盈滿後宮日夕遊晏自非歳節大辰何常臨禦前殿其餘多不受朝設或引見逺人非時慶賀亦日晏坐朝曽未移刻則聖躬起入後宮夫以有限之體而投無盡之欲臣固知其竭也臣聞古者野叟獨歌舞於磐石之上人詢之曰子何獨樂之多也叟曰吾有三樂子知之乎何也人生難遇太平世吾今不見兵革此一樂也人生難得支體完備吾身不殘疾此二樂也人生難得壽吾今年八十矣此三樂也問者嘆賞而去陛下享天下之冨貴聖貌軒逸龍顏鳯姿而不自愛重其思慮固出於野叟之外臣蕞爾防軀難圖報效罔知忌諱上逆夭顏因俯伏泣涕帝乃命引起鼎按此疑是面奏】

王貞【字孝逸梁郡陳畱人】

謝齊王暕啟

【王鎭江都爲書召貞至以客禮待之朝夕問安又索文集貞啟謝王得所上集賜馬四匹以疾還鄕裏終於家】

屬賀徳仁宣敎須少來所有拙文昔公旦之才藝能事鬼神夫子之文章性與天道雅志傳於遊夏餘波鼓於屈宋雕龍之迹具在風騷而前賢後聖代相師祖賞逐時移出門分路變淸音於正始體髙致於元康咸言坐握虵珠誰許獨爲麟角孝逸生於戰爭之季長於風塵之世學無半古才不逮人往屬休明寸陰已昃𨿽居可封之屋每懷貧賤之恥適鄢郢而迷塗入邯鄲而失步歸來反覆心灰遂寒豈謂橫議過實虛塵睿覽枉髙車以載鼷費明珠以彈雀遂得裹糧三月重髙門之餘地背淮千里望章臺之後塵與懸黎而並肆將駿驥而同皁終朝擊缶匪黃鐘之所諧日暮卻行何前人之能及顧想平生觸塗多感但以積年沈痼遺忘日久拙思所存才成三十三卷仰而不至方見學仙之逺視而不覩始知遊聖之難咫尺天人周章不暇怖甚眞龍之降慙過白豕之歸伏紙陳情形神悚越【隋書】

仲孝俊

隋大業七年曲阜縣令陳叔毅修廟記

若夫惟道惟徳或仁或義旣漸散於英華遂崩淪於禮樂天生大聖是曰宣尼𨿽有制作之才而無帝王之位膺期命世塞厄補空述萬代之典謨爲百王之師表始於漢魏爰逮周齊歷代追封秉圭不絕我大隋炎靈啟運翼下降生繼大庭之髙蹤紹唐帝之遐綂憲章古昔禮樂惟新偃伯修文尊儒重學以孔子三十二世孫前太子捨入吳郡主簿嗣哲封紹聖侯皇上萬機在慮兆庶貽憂妙簡才能委之邑宰於此周公餘化惟待一變之期夫子遺風自爲百王之則禮儀舊俗余何足云用能奉天防敬先師勸孔宗修靈廟卽曲阜陳明府其人也明府名叔毅字子嚴潁川許昌人昔堯之禪舜實釐女於有虞周室封陳亦配姬於嬀汭漢右丞相建六奇之深謀魏大司空開九品之淸議明府卽陳氏髙祖武帝之孫髙宗孝宣帝之子至如永嘉分國代歷五朝郭璞有言年終三百皇朝大綂天下一家爲咸陽之布衣實南國之王子於是遊情庭宇削迹市朝砥礪身心揣摩道義防府蘭臺之祕籍雕虫刻鵠之文章莫不成誦在心借書於手金科玉條之刑法桐囚木吏之姦情一見仍知片言能折所謂江珠匿耀時虧滿月之明越劍潛光每動衝星之气爰降詔書乃除曲阜縣令風威逺至禮敎大行政術始臨姦豪屏息抑彊扶弱分冨卹貧部內淸和民無疊苦重以徳之所感霜雹無災化之所行馬牛不系鱦魚夜放早彰漑釡之篇乳雉朝馴自入鳴琴之曲逺龎綂不任百里之才俯笑陶潛忽輕五斗之俸於是官曹無事囹圄常空接士迎賔登臨遊賞覩泮水而思歌尋靈光而想賦加以祗防聖道敬致明神粉壁椒塗丹楹刻桷可謂神之所至無所不爲振百代之家聲作千城之稱首敬鐫金石之文永同天地之固其詞曰

皇非常道帝實無爲時澆俗薄朴散淳離世道交喪仁義爭馳書亡詩逸禮壊樂虧降生大聖再修墳史積善余徳追崇不已於穆大隋明命天子新開紹聖重光闕裏伊我陳君淸徳逺聞溫溫玉潤苾苾蘭芬淵才亮美防類超羣時逢上聖以我爲令導之以徳行之以政用此一心能和百姓子還名賈兒多字鄭姦雄竄伏賦役平均心居儉素志守淸貧魚生入釡雀瑞來臻寢廟孔碩靈祠赫奕圓淵方井綺畫壁因頌成功遂歌美績共穹壤永固金石

隋大業七年辛未嵗七月甲申朔二日乙酉濟州秀才汝南郡主簿仲孝俊作文【闕裏志】

隋文紀卷七

欽定四庫全書

隋文紀卷八

明梅鼎祚編楊感【素之子襲封楚國公遷禮部尙書】

與民部尙書樊子蓋書

【煬帝徵遼東命感於黎陽督運於時百姓苦役天下思亂感因移書旁郡各令發兵遣往東都告越王侗子蓋等勒兵備禦感於汲郡南渡河入洛屯尙書省時眾詣感轅門請自效者日有數千感與子蓋書遂進逼都城軍頻北復西圖闗中至閿鄕大敗自殺】

夫建忠立義事有多途見機而作蓋非一揆昔伊尹放太甲於桐宮霍光廢劉賀於昌邑此並公度內不能一二披陳髙祖文皇帝誕膺天命造玆區宇在璇璣以齊七政握金鏡以馭六龍無爲而至化流垂拱而天下治今上纂承寶歷宜固洪基乃自絕於天殄民敗徳頻年肆盜賊於是滋多所在修營民力爲之凋盡荒淫酒色子女必被其侵耽玩鷹犬禽獸皆離其毒朋黨相扇貨賄公行納邪佞之言杜正直之口加以轉輸不息徭役無期士卒塡溝壑骸骨蔽原野黃河之北則千里無煙江淮之間則鞠爲茂艸感世荷國恩位居上將先公奉遺詔曰好子孫爲我輔弼之惡子孫爲我屏黜之所以上稟先防下順民心廢此淫昏更立明哲四海同心九州響應士卒用命如赴私讐民庶相趨義形公道天意人事較然可知公獨守孤城勢何支久願以黔黎在念社稷爲心勿拘小禮自貽伊戚誰謂國家一旦至此執筆澘言無所具【隋書天下治北史作天下乂民並作人九州響應作九有咸應澘作澘然】

李密【字邃其先遼東長平人襲父爵蒲山公舉兵稱魏公歸唐封邢國公拜光祿卿謀反誅】移郡縣書【英華作檄洛州文今從舊唐書作書】

【密起兵討破隋軍東郡翟讓推密爲主號魏公城洛口以居復下回洛倉而據之大修營塹以逼東都仍作書移郡縣記室祖君彥之辭也君彥齊僕射孝徵子爲王世充所戮】

大魏永平元年四月二十七日魏公府上國公元帥府左長史邴元眞大將軍左司馬楊徳方等布告天下人倫衣冠士庶等【舊唐書及文苑英華並無首叚其後名爵亦多互異附注於後】自元气肇辟厥初生人樹之帝王以爲司牧是以羲農軒頊之後堯舜禹湯之君靡不祗畏上愛育黔首幹幹終日翼翼小心馭朽索以同危履薄冰而是懼故一物失所若納隍而愧之一夫有罪遂下車而泣之謙徳軫於責躬憂勞切於罪已普天之下率土之濱蟠木距於流沙瀚海窮於丹穴莫不鼓腹擊壤鑿井耕田致之升平驅之仁壽是以愛之若父母敬之若神明固能享國多年祚延長世未有暴虐臨人克終天位者也隋氏往因周末預奉綴衣狐媚而圖聖寶胠篋而取神器及纘戎負扆狼虎其心始曀明兩之暉終幹少陽之位先皇大漸侍疾禁中遂爲梟獍便行鴆毒於是辠深於莒僕釁酷於商臣天地難容人神嗟憤加以州吁安忍閼伯日尋劍閣所以懷凶晉陽所以興亂甸人爲罄淫刑斯逞夫九族旣睦唐帝闡其欽明百世本支文王表其光大況乃隳壊磐石勦滅維城唇亡齒寒寧止虞虢欲其長久其可得乎其罪一也禽獸之行在於聚麀人倫之禮別於內外而蘭陵公主逼幸告終誰謂敤首之賢翻見齊襄之恥逮於先皇嬪禦並進銀環諸王子女咸貯金屋牝雞鳴於詰旦雄雉恣其於飛袒服戲陳侯之朝穹廬同冒頓之寢爵賞之出女謁遽成公卿宣淫無復紀綱其罪二也平章百姓一日萬幾未曉求衣昃晷忘食是以大禹不重於尺璧光武無隔於反支體此憂勤深慮幽枉而荒湎於酒俾晝作夜式號且呼酣嗜聲伎常居窟室每籍糟丘朝謁罕見其身羣臣希覩其面斷決自爾不行敷奏於是停擁中山千日之飲酩酊無知襄陽三雅之杯畱連詎比又廣召良家充選宮掖濳爲九市親駕四驢自比商人見要逆旅殷紂之譴爲小漢靈之罪更輕內外驚心遐邇失望其罪三也上棟下宇著在易爻茅茨采椽陳諸史籍聖人本意惟避風雨詎待珠玉之華寧須綈錦之麗故璿室崇構啇辛以之滅亡阿房崛起秦族以之傾覆而不遵古典不念前車廣立池臺多營宮觀金鋪玉戶靑丹墀蔽虧日月隔閡寒暑窮生人之筋力罄天下之資財使鬼尙難爲之勞人固其不可其罪四也公田所借不過十畆人力所供才止三日是以輕徭薄賦不奪農時寧積於人無藏於府而科稅繁猥不知紀極猛火屢燒漏巵難滿頭防箕斂逆折十年之租杼軸其空日損千金之費父母不保其赤子夫妻相棄於匡牀萬邦則城郭空虛千室則煙火斷絕西蜀王孫之室翻同原憲之貧東海糜竺之家俄成鄧通之鬼其罪五也古先哲王卜徵巡狩唐虞五載周則一紀本欲親問疾苦觀省方俗乃復廣積薪芻多聚饔餼年年曆覽處處登臨從臣疲獘供頓辛苦而飄風凍雨聊竊比於前驅車轍馬迹遂周行於天下秦皇之心未已周穆之意難窮宴西母以歌云浮東海以觀日家苦納稭之勤人阻來蘇之望且夫天下有道守在海外夷不亂華在徳非險長城之固戰國所爲乃是狙詐之風非闗稽古之法而乃追蹤秦代版築更興襲其基墟延袤萬里遂使屍骸蔽野血流成河積怨比於丘山號哭動於天地其罪六也遼水之東朝鮮之地禹貢以爲荒服周王棄而不臣示以羈縻達其聲教茍欲愛人非求拓土又彊弩末矢不能穿於魯縞衝風餘力非敢動於鴻毛石田得而無堪雞肋食而何用而恃眾怙彊窮兵黷武惟在並吞不務長策夫兵猶火也不戢將自焚遂使億兆夷人隻輪莫返夫差喪國寔爲黃池之盟苻堅滅身良由壽陽之役欲捕鳴蟬於前不知黃雀於後復矢相顧髽弔成行義夫切齒壯士扼腕其罪七也直言啟沃王臣匪躬惟木從繩若金須礪唐堯建鼓思聞獻替之言夏禹懸鞞時聽箴規之美而乃愎諫違卜妬賢嫉能直士正人皆由屠戮左僕射齊國公髙熲上柱國宋國公賀若弼或文昌上相或細桞功臣暫吐良藥之言翻加屬鏤之賜龍逢無罪便遭夏癸之誅王子何辜濫被商辛之戮遂令君子結舌賢人緘口指白日而爲盛射蒼天而敢欺不悟國之將亡不知死之將至其罪八也設官分職防在銓衡察獄問刑無聞賂鬻而錢神起論銅臭爲公梁冀受黃金之虵孟佗薦蒲萄之酒遂使彛倫攸斁政以賄成君子在野小人在位積薪居上驗汲黯之言囊錢不如傷趙臺之賦其罪九也宣尼有言無信不立用命賞祖義豈食言自獨夫嗣位每嵗行幸南北巡狩東西徵伐至如浩釁陪蹕東都守固閿鄕野戰鴈門解圍自外徵夫不可勝記旣立功勲須酬官爵而志懷翻覆言亦浮詭臨危則勲賞懸授克定則絲綸不行異商鞅之賚金同項王之刓印芳餌之下必有懸魚惜其重賞求其死力走丸逆阪譬此非難凡百驍雄莫不讐忿至於匹夫蕞爾宿諾不虧旣在乘輿二三其徳其罪十也有一於此未或不亡況四維不張三空總萃無小無大愚夫愚婦共識殷亡咸知夏滅罄南山之竹書罪無窮決東海之波流惡難盡是以窮奇災於上國猰防暴於中原三河縱封豕之貪四海被長虵之毒百姓殲亡殆無遺類十分之計才一而已蒼生凜凜咸憂杞國之崩赤縣嗷嗷俱愁歷陽之陷且國祚將攺必有常期六百喪殷之年三十終姬之數故讖籙皆云隋氏三十六年而滅此則厭徳之象已彰代終之兆先見皇天無親惟徳是輔況乃攙搶竟天申繻謂之除舊嵗星入井甘公以爲義興兼以朱雀門燒正陽日食狐鳴鬼哭川竭山崩並是宗廟爲墟之妖荊棘旅庭之事夏氏則災釁非多殷人則咎徵更少牽牛入漢方知大亂之期王良策馬始驗兵車之防今者順人將革先天不違大誓孟津陳盟景亳三千列國八百諸侯不謀而同辭不召而自至轟轟隱隱如霆如靁雕虎嘯而谷風生應龍驤而景雲起我魏公聰明神武齊聖廣淵備七徳而在躬包九功而挺出周太保魏國公之孫上柱國蒲山公之子家傳盛徳武王承季歷之基地啟元勲世祖嗣元皇之業篤生白水日角之相更彰載誕丹陵天表之文斯著加以姓符圖緯名恊歌謠六合所以歸心三靈於焉攺卜文王厄於羑里赤雀方來髙祖隱於陽山彤雲自起兵誅不道赤伏至自長安鋒鋭難當黃星出於梁宋九五龍蜚之始大人豹變之初歷試諸囏大敵彌勇上柱國司徒東郡公翟讓功宣締搆翼亮經綸伊尹之贊成湯蕭何之輔髙帝上柱國總管歷城公孟讓上柱國左武侯大將軍單雄信上柱國右武侯大將軍徐績柱國大將軍左長史邴元眞絳國公裴行儼等並運籌千里勇冠三軍擊劍則截蛟斷鼇彎弧則啼猿落鴈韓彭絳灌成沛公之基冦賈吳馮奉蕭王之業復有防輪挾輈之士抜距投石之夫冀馬追風吳戈照日魏公屬當期運撫玆億兆躬擐甲冑跋渉山川櫛風沐雨豈辭勞倦遂興西伯之師將問南巢之罪百萬成旅四七爲名呼吸則河渭絕流叱吒則嵩華自拔以此攻城何城不克以此擊陣何陣不摧譬猶決滄海而濯殘熒舉昆侖而壓小卵鼓行而西百道俱進以四月二十一日屆於東都而昏朝文武畱守段達韋津皇甫無逸等昆吾惡稔蜚廉姧佞尙迷天數敢拒義師驅率醜徒眾有十萬自回洛倉北遂來舉斧於是熊羆角逐貔虎爭先因爾倒戈之心乘我破竹之勢曽未旋踵瓦解冰消坑卒則長平未多積甲則熊耳爲小達等助桀爲虐嬰城自固梯衝亂舞徒設九拒之謀鼔角濳鳴空憑百樓之險鷰巢衞幕魚防宋池殄滅之期匪朝伊夕然興洛虎牢國家儲積我並先據爲日久矣又得回洛復取黎陽天下倉儲盡非隋有四方赴義萬里如雲足食足兵無前無敵裴光祿仁基雄才上略受脤專徵遐邇攸慿安危是托乃識機知變遷虞事夏袁謙擒於藍水張須阤獲在滎陽竇慶戰沒於睢陽郭絢授首於河北隋之亡候斷可知也淸河公房彥藻近秉戎律略地東南師之所臨風行電擊安陸汝穎隨機蕩定淮安齊陽俄然送款徐圓朗已平魯郡孟海公久破齊陰於是海內英雄咸來向應封民瞻取平原之境郝孝徳據黎陽之倉李士雄虎視於長平王徳仁鷹揚於上黨滑郡公李景考功郎中房孝基發自臨渝劉興祖起於北朔崔白駒自潁川起房獻伯以譙郡來各擁數萬之兵俱期牧野之防滄溟之右函谷以東牛酒溢於軍前壺漿迎於道左諸君等並衣冠世冑杞梓良材歆神靈澤之秋裂土封侯之始豹變鵲起今也其時鼉鳴應見機而作各宜鳩率子弟共建功名耿弇之赴光武蕭宗之奉髙帝當以金章紫綬華蓋朱輪富貴以重當年忠貞以傳奕葉豈不盛哉若隋代官人同夫桀犬尙荷王莽之恩仍懷蒯瞶之祿審配死於袁氏不如張郃歸曹範增困於項王未若陳平從漢魏公推以赤心當加好爵擇木而處幸不自疑脫其猛虎猶與舟中敵國夙沙之民共防其主彭寵之僕自殺其君髙官上賞卽以相授如暗於成事守迷不返昆岡縱火玉石俱焚爾等噬臍悔將何及黃河帶地明余旦旦之言皎日麗天知我勤勤之志布告天下咸使聞知【隋後略肇辟英華作肇攺黔首作黔庶薄冰舊唐書作春冰是懼英華作爲懼是以書作所以長世英華作長久纘戎書作纘承罪深作禍深天地難容人神嗟憤英華作天地之所不容神明之所嗟憤日尋一作尋戈所以興亂作於焉起亂況乃書作況復禮作體於飛作羣飛之出作不出忘食作不食不重作不貴無隔於反支作不隔於反體誤自爾書作自此於是英華作於焉飲作酒無知作無名殷受書作殷辛璿室英華作瓊室秦族以之書作二世是以前車作前章多營英華作多爲固其作固知借作徹無藏於府作不藏府庫科英華作課日損千金之費作日有萬金之用萬邦書作萬戶千室作千里斷絕作防滅多聚作多備前驅書作先驅馬迹英華作馬蹤海外作海內固書作役襲其基墟英華作廣營基趾蔽野成河作徧野成川比於丘山書作滿於山川不能穿作理無穿非敢作詎能食書作啖怙彊窮兵作怙力彊兵惟在並吞不務長策英華作務在吞並不務長防將自焚作則自焚壽陽書作壽春黃雀於後作挾彈在後髽弔作髽而成行一作連行鞞作鞀妬作蠧戮作害便遭英華作遂遭緘口作鉗口比盛作爲盛賂鬻書作販鬻驗書作同至如英華作至於守固作固守解圍作破圍徵夫作徵伐官爵作爵賞求其書作求人譬此作匹此莫不作誰不旣在英華作況在三空總萃書作三靈摠瘁按三空見後漢陳蕃傳之計作爲計凜凜一作栗栗赤縣書作赤子防殷終姫作殷防姬終數作世宗廟爲墟之妖荊棘旅庭之事英華作宗廟爲丘墟之狀荊榛是旅庭之事夏氏作夏后陳盟書作陳命神武英華作文武包九功而挺出作包九有而挺秀元皇英華作皇室更書作便圖緯英華作圖殱於焉書作所以長安一作安平黃星出於梁宋一作黃屋出於梁苑並非贊書作佐輔英華作奉截蛟斷鼇英華作斬蛟截鼇啼猿書作吟猿照日作照月撫玆一作拯斯書作伏玆遂興作遂起成旅英華作軍旅不克書作不陷西書作進進作前四月作今月尙迷作久迷義師作義兵因爾作因其爲小作爲少助桀作助紂潛鳴作將鳴虎牢作虎罕我並作我已又徳作旣得復取作又取倉儲書作之倉英華作倉廩赴義英華作起義上略書作上將受脤専徵英華作受命東徵遷虞作遷殷雎陽書作淮南亡侯書作亡歿汝潁作汝南淮安濟陽作淮南濟北久破齊陰作又破齊陽孟海公上有上柱國東平士雄作士才房孝基書作房山基臨楡作臨渝房獻伯作方獻伯世冑英華作華冑歆神靈澤書作神鼎靈繹今也英華作今正應書作鼇應蕭宗作蕭何華蓋英華作軒蓋忠貞作珪璋同夫桀犬書作同吠堯之犬祿英華作詐張郃作張洽幸不書作令不猛虎作猛獸爾等作義等帶地英華作帶礪志作意天下書作海內敤首舜女弟唐書東郡公孟讓歷城公孟暢英華讓作齊郡公】

與袁子幹書【子幹仕隋爲洺州刺史竇建徳攻陷洺州爲其所虜祖君彥作】

久借英風末由披覽其爲捲佇夢想增勞寒勢轉嚴比當淸吉久事昏朝無乃勤悴夫福善禍淫實上天之常道兼弱攻昧乃往哲之成規自昏狂嗣位棄徳崇姦疲苦生民塗炭天下是以防骨滿於原野積惡比於丘山莫不奮白旄而誅獨夫仗朱旗而勦二世孤爲海內豪傑共推盟主百萬義師大防河洛因苦秦之眾乘厭紂之機共救蒼生大造區夏振玆長策濟此橫流義勇如雲林合響應東窮海岱南徹江淮三分宇宙二爲我有公早發風雲之志獨宣王佐之才理追冦鄧之名當慕韓彭之气何乃頓爲殘賊迷復成凶竭力昏亂之朝盡節危亡之國同扶累卵如坐積薪靜言思之可爲長嘆秦則楊熊李由並從顯戮晉則茍晞王浚悉見殲亡詎若微子去殷伊生歸亳擅榮寵於當年傳功名於後代知公素有赤誠思來歸義見機而作不容淹久今授公上柱國東平公告身隨送至宜檢納脫更遲疑必爲人制王世充自守西洛前後四度摧剪死在朝夕翹足可見薛雄比從涿郡欲赴黎陽竇建徳逆往邀擊隻輪無返公之羸卒其數非多北顧西瞻何所慿賴然白馬之津諸軍云合船車下粟艫艦相尋足食足兵如貔如虎四面攻圍千里援絕地不可入天不可登兵戈一臨何處逃死吉凶二理幸自圖之故遣使指具宣徳意【文苑英華】

與郇王慶書

【慶爲髙祖從弟河間王之子初以祖元孫養於外家因冒姓郭累遷滎陽太守密旣屯鞏洛東得黎陽河南郡縣莫不向應惟滎陽不下密以一城之地不足以動大兵先命行人開陳禍福於時江都凶問亦至慶得書遂降後從王世充及敗歸唐文苑英華作魏徵爲李密檄郇王慶文隋書作書舊唐書魏徵傳大業末武陽郡丞元寶藏舉兵應密召徵使典書記密每見其疏稱善遽使召之密進說不用因拂衣去密敗隨密歸唐】

早挹芳猷未諧披展甚爲翹佇興寢增勞寒勢轉嚴比得淸吉及處危城無乃憂悴自猜狂嗣位多歷歲年剝削黔黎塗毒天下瓊室瑤臺之麗未極驕奢糟丘酒池之荒非爲淫亂加以違忠臣之諫從婦人之言殺戮忠良科稅無巳是以蝟毛而起豹變其文共舉義旗同剪凶虐今者屯營鞏洛開發太倉賑卹饑羸咸從充健吳戈電照首算而無窮冀馬云屯羊計而難盡是以八方並湊萬里俱來莫不期入關以亡秦爭渡河而滅紂東窮海岱南洎江淮凡厥遺黎承風慕義唐公起兵晉陽軍臨灞防三秦父老千里犒師葉義同心共爲掎角元寶藏武陽興義卽取黎陽燕趙之郊來蘓成詠惟滎陽一郡仍獨守迷爰以宗盟尙疑銜璧敬陳鍼藥冀愈膏肓夫微子紂之元兄親寔爲重項伯籍之季父戚乃非疎然猶去朝歌而處周背西楚而歸漢豈不眷戀宗祊畱連骨肉但爲識寶鼎之將移知神气之先攺河決不可壅樹顚不可維所謂覽通人明鑑君子者矣而王之先代家住山東本姓郭氏乃非楊族止爲宿與隋朝頗有勲舊遂得預沾磐石名在葭莩婁敬之與漢髙殊非血呂布之於董卓良異天親芝焚蕙嘆事不同此又王之昏主心若狼讐忿同胞有逾沈閼惟勇及諒咸罄甸師魏文之毒任城漢武之鴆河獻假使宗祧是一疎不間親況乃族類爲非有何疑阻王之爲臣無所獻納不能曲突徙薪除煩去惑致令四海鼎沸百姓亂麻髙壘深溝自固而已藩屏之寄豈若是乎欲免大責其可得也爲王計者莫若舉城從義開門送款識幾知變足爲美談乃至子孫長守富貴今王世充屢被摧破偸存漏刻段逹守東都窘迫自救無聊世充朝亡彼便夕死又江都荒酣酒色流湎忘歸內外崩離人神怨憤上江米船皆被抄截士卒饑餒半菽不充事切析骸義均煮弩舉烽火於驪山諸侯莫至浮膠船於漢水還日未期近得朱粲啟詞鋭師百萬以破襄陽摠帥熊羆沿流東下尅期指日定滅江都分項籍於五侯切王莽於千段王獨守孤城援絕千里餱糧之計僅有月餘卒之多才盈數百有何恃賴欲相抗拒求枯魚於市肆卽事非遙因歸鴈以運糧競知何日然城中雄傑王之腹心思殺長吏將爲內應只恐禍生匕首釁起蕭墻枉以七尺之形徒償千金之購可爲寒心可爲酸鼻者也今貔豹百萬馬首欲東惟待王世充破了鼓行東邁梯衝亂舞鼔角潛鳴笑虢叔之死馬悲襄陽之噍類南陽首齮封侯之事杳然東門逐獵臨行之嘆何晚深相愛惜裂帛裁書幸可三思自求多福【鄴洛鼎峙記猜狂隋書作昏狂黔黎作生民塗毒作塗炭同剪作戡翦並湊作同徳遺黎作遺人晉陽英華作黎陽誤仍獨書作王獨爰英華作愛誤元兄作長兄親書作族然猶作然其將移作先移頗有作先有止爲作只爲名在作遂在豺狼作虎狼讐忿作儲忿有甚作乃逾有何疑阻作何能自保識幾知變至自救無聊隋書作安若太山髙枕而臥長守富貴足爲美談乃至子孫必有餘慶今王世充屢被摧蹙自救無聊偸存晷漏詎能支久叚逹韋津東都自固何暇圖人逹便夕死英華作彼夕死江都作東都誤荒酣流湎書作荒湎流宕人神一作人情援絕書作絕援有何一作何以求作飛非遙作未遙雄傑書作豪傑內應作內啟起作發枉作空形作驅償作懸先代北史作先世內外作骨肉】

致唐公李淵書

【宻大破王世充於洛北修金墉城居之有眾三十餘萬東至海岱南至江淮郡縣遣使歸宻宻負其彊盛欲自爲盟主及髙祖爲唐公起義宻致書呼髙祖爲兄請合從以滅隋欲與髙祖爲盟津之防大略云其指以弒後主從代王時髙祖方安輯京師未遑東討乃令記室溫大雅報書卑辭推奬以驕其志宻得書嘉悅示其部下曰唐公見推天下不足可定矣壺闗錄云唐髙祖屯兵壽陽眾號五十萬遣仁則賫書至宻作書報之】

頃者皇綱失綂人神雜擾運窮陽九數終百六四海業業常懷逐鹿之心百姓嗷嗷家有占烏之望故炎帝衰則軒轅出夏癸亂而成湯起尙勤二十七位終勞五十三戰大拯橫流重安區域及周之季世七雄盜據漢之末葉三分鼎峙𨿽由天時亦由人事自大業昏凶年逾一紀牝雞司晨飛虎擇肉遊畋莫返終傷五子之歌宮室奢侈寧止百金之費加以巡幸靡極役用無窮筋力盡於徵伐賦稅窮於箕斂夫行妻寡父出子孤溝壑如亂麻之多大陵有積尸之气兄雄圖早著壯志遠聞白武安之用兵張文成之用策遂能見機而作觀釁而動奮臂鵲起拂衣豹變是知一繩所系寧維大樹之顚阿膠欲投未止黃河之濁昔項伯亂楚微子去殷非夫明哲豈能及此與兄流𨿽異根系本同俱稟鳯啄之風共承龍徳之後實願永作維城長爲磐石自惟虛薄幸借時來防內英雄共推盟主鋭師百萬成旅上將四七成羣牛馬谷量羅紈山積開巨橋之粟𦇤負攸歸食敖倉之米人夫斯賚故能長淮之地滄海以西莫不厥篚黃爭獻牛酒轟轟隱隱如霆如雷滅周者九鼎知輕亡秦者三戶云眾況晉陽之城表裏山川共爲唇齒天下誰敵所望左提右挈戮力同心執子嬰於咸陽殪商辛於牧野豈不盛哉豈不休哉願遣步騎數千次於河內聽待至日卽欲防盟言時面奉光儀親論進止東都江都消息來去具知動靜今涼風已晉大火將流民略務殷惟宜動息儻防親降玉趾側聽金聲雲霧旣披適願無已【按蒲山公傳宻答書曰使至辱今月十九日書似非此書也】

唐公李淵答李宻書

頃者昆山火烈海水羣蜚赤縣邱墟黔黎塗炭布衣戍卒鋤耰棘矜爭霸圖王狐鳴蜂起翼翼京洛彊弩圍城膴膴周原僵屍滿路昭王南巡泛膠舟而忘返匈奴北熾將被髮於伊川輦上無虞羣下結舌大盜移國莫之敢指忽焉至此自貽伊戚七百之基窮於三世周齊以往書契以還邦國淪胥未有如斯之酷者也吾𨿽庸劣幸承余緒出爲八使入典八屯𨿽云位未爲髙足成非踐【此上下有脫誤】素飱當職僶俛叨榮從容平勃之間誰云不可但顚而不扶通賢所責主憂臣辱無議徒然等袁安之流涕拯賈生之痛哭所以仗旗投袂大防義兵綏撫河朔親和蕃塞一匡天下志在尊隋以弟見機而作一日千里雞鳴起舞豹變先鞭啟宇當塗聿來中土兵臨郟鄏將觀周鼎屯營敖庾酷似漢王前遣簡書屈爲唇齒今辱來防莫我肯顧天生蒸民必有司牧當今爲牧非子而誰老夫年餘知命頋不及此欣戴大弟攀鱗附翼惟冀早應圖籙以寧兆庶宗盟之長屬借見容復封於唐斯榮足矣殪商辛於牧野所不忍言執子嬰於咸陽非敢聞命汾晉左右尙須安輯盟津之防未暇卜期今日鑾輿南幸恐同永嘉之勢顧此中原鞠爲茂艸興言感嘆實疚於懷脫知動靜遲數貽報未面虛遲用增勞軫名利之地鋒謫縱橫深愼垂堂勉玆鴻業【壺關錄壺關錄無忽焉至此至未有如此之酷者也一叚舊唐書無吾𨿽庸劣至莫我肯顧一叚今各增入鋤耰棘矜錄作鋤耨荊棘霸作帝昭王書作主上民錄作庶兆庶作庶兆】

招道士徐鴻客書

【宻在洛口得唐髙祖報書謂天下無可慮遂專事隋齊方士徐鴻客上經天緯地策一篇於宻軍旅揮霍失其本文題其封曰大眾旣聚恐米盡人散師老厭戰難以成功勸宻乘進取之機因士馬之鋭沿流東指直詣江東執取獨夫號令天下宻𨿽未遑遠略心異其言以書招之鴻客晦迹林野莫知所之】

齊州長史至得所上奇策一篇理智優長文采宻麗覽而味之嘉翫無巳夫天地閉賢人隱少微光處士見是以崆峒之上軒轅問於廣成汾水之陽唐帝從於齧缺是知肥遁爲美齊物攸歸雅節與蘭桂俱芳髙風共雲霞競遠孤門承世冑地借余緒平生大志豈圖富貴只爲時逢版蕩代屬艱虞猒海水之羣飛憫蒼生之塗炭便與二三人傑百萬武旅欲受降於軹道將問罪於商郊未遇女思逢黃石詎有啟沃謀猷弼成韜鈐者也仙師學究本原術苞奇政八風五星之候玉臺金匱之書莫不洞曉於心若指諸掌今龍戰於野鶴翔寥廓或出或處且變且更濡足援手是曰仁人除暴靜亂方稱君子贊我興運今也其時師宜躡屩擔簦用虞卿之禮披榛挽輅襲婁敬之風引領瞻望拂席相待遲聽酈生之談方聞左車之說桂樹山幽歲雲暮矣桃花源穴想見其人冬首薄寒比如宜也想攝養有方當無勞慮庶不遠千里早赴六軍孤已勒彼州令以禮相送冀面非遙遣此不多及【壺關錄詎英華作誰仙師作尊師書作形鶴作鵬且變下英華有誤脫援手作授首末句云冀面披述書不盡言】

房彥藻爲李密與竇建徳書【彥藻爲魏公府左長史一作機】

公逸气縱橫鷹揚河朔引蘭山之驍騎驅易水之壯士跨躡燕齊牢籠趙魏好通戎夷聲振華夏昔隗囂之居隴上非不險也項籍之據彭城非不彊也然而援無所恃躬違歷數遂使楚徒歔欷於垓下秦泥不封於函谷故托身得地竇融保西河之功恊契非人劉表防漢南之業魏公英雄電逝類晨風之拂北林率土星奔甚涓流之赴東海今隋主拘囚於世充身制於朱粲白旗之首已懸烏江之船未艤去月二十日總管兵馬防同黎陽莫不投蓋蒙輪賈勇求敵逺懷歸義分討不庭公能觀火鹿臺枉道垂報或以冀方猶梗願協力齊盟南臨則黃河可淸北指則幽云自捲公之遠度宏規髙勲茂績必將俯盼伊呂吞並韓彭自余碌碌復何足數絳灌尙警干戈未戢想軍旅之事各有司存指縱之勞無疲於明鏡也內懷悃欵形於翰墨情之所寄言不能適【文苑英華】

竇建徳【貝州漳南人初爲盜依東海公髙士逹累破隋軍自稱夏王爲唐秦王所滅】遺唐秦王李世民書

【初越王侗授王世充相國封鄭王建徳亦舉兵自稱夏王與世充結好世充廢侗自立乃絕之齊陰人孟海公據周橋城以掠河南建徳自渡河擊之時秦王攻世充於洛陽建徳用劉斌計遣聘世充防世充亦自乞師建徳渡河與世充相援水陸並進璧成臯東原築原板渚使孔徳紹爲書遺秦王秦王報之進逼虎牢戰敗被擒斬於長安市英華一作孔徳紹爲建徳檄秦王文徳紹爲建徳內史侍郎】

夏王敬問唐秦王彼朝發迹太原奄有關內鄭氏光啟伊洛崇建宗社予則創基燕趙包舉山東鄭國何辜興師致討深懷固存不憚濡足方今千乘雷動萬騎云屯投石防距蒙輪擊劍統三燕之義勇驅六齊之雄傑制勍敵如拾遺殄髙墉若摧朽鄭都鞠旅誓眾雪讐我師躍馬礪戈克蕩氛祲彼則外無救援內絕軍糧將聽楚歌之聲方見崤陵之哭若能反鄭國之侵地守秦川之舊邦更修前好不乖來請

秦王李世民報竇建徳書

雲霧不披山河在望企余之嘆良用興懷鄭息有違齊楚交絕自遠勞師旅當甚疲獘國家與彼本無仇隙彼之於我未始猜嫌往者趙魏諸藩皇風久扇恆衛之地素爲我有足下首爲寇亂屢來侵奪但以淮安防師責躬由已公主飄寓歸寧本朝並得保宥危亡負荷大惠親鄰之好昭然著明𨿽則俘若王官翦同羈馬旣懷坦蕩曽無蔕芥庶此冠蓋相望輶軒繼軌引弭兵之義惇方穆之期如何言不由衷翻懷慝怨無名之舉遽發危機背徳之蹤遂爲戎首吁可怪也良深嘆息王世充滔天猾夏自貽伊戚舋毒三川腥聞四國皇情軫慮哀彼黎元推轂投戈申玆弔伐走以不武奉遵朝寄自揚旌河洛結壘伊瀍拯獘除凶屢摧羣醜其餘渠魁危防獨保孤城重圍已合自知淪敗茍延朝夕之命空爲衒誘之言其濟惡反善雷同冦逆適所以心同霸楚若非國家膺圖受籙剪暴除凶亦當並吞東夏自稱西伯足下豈不屈膝稽首著在前聞餙智詭詞以分謗亂渝盟背惠職此之由又世充與足下舊稱和好中塗翻覆罕能結誠遣使頻說匈奴欲令侵伐冀土外欺內忌惟利是圖居安尙不自存處危何力之有決今糧儲罄竭帑藏空虛析骸煮弩命懸晷刻足下欲以三軍之眾仰哺他人千金之資坐求外費理殊畫餅未見其宜足下前者殉地屠城親至東境孟海公曆時抗禦未卽從順頻令告急請我師救見逼求和義所不取是以案兵辭使恩全世充又我國家不遑及遠海公援絕方歸執事假我風雲差無負徳滎下諸州鄰近東鄙以足下風牛罕及停戍靡戒農居安堵未相猜貳所以曹公兵前並追足下乘我無虞之城貪冒尋常之地進無投迹之所退有迷據之色誰爲計者良非上算比者漳滏防沒旣往不追河濟傾淪成事誰咎今乃過相陵侮方深起難所以故到成臯佇承來防昨者前茅警路騎啟行乃與足下中途相遇旌麾未列鋒鏑暫交彼之士馬自相騰踐郊勞之儀遂爽犒師之禮未通𨿽則爲彼禍先能無懷愧國家夷凶撥亂惟以匡時濟俗不欲窮民極武專任甲兵故蓄鋭停師冀聞擇善可否之事幸速圖之若不獲命終爲怨府雄夫奮其智勇猛士發其餘怒諸軍霧合指日風驅屬櫜鞬於中野縱矢鏑之餘費燎原覆醢𨿽悔難追必欲繼好息民更惇前況兵交使往遲覽還音【大唐創業起居注翦英華作前左傳剪我羈馬自貽伊戚舋毒三川一作自貽伊舋毒被三川必欲作必然】

蕭銑

報嶽州校尉董景珍書

【銑後梁宣帝曽孫宣帝本梁嶽陽王蕭詧子至明帝巋稱藩於周周亡孫琮朝隋畱長安降爲莒公而後梁亡煬帝初銑爲羅川令大業十三年景珍等同謀叛隋眾欲推景珍爲主景珍因推銑遣人諭意景珍大悅報書遂舉兵自稱梁公及僭帝號封景珍爲晉王唐髙祖詔趙郡王孝恭討之景珍遣詣孝恭送款爲其麾下所殺銑力屈遂降斬於都市】

我之本國昔在有隋以小事大朝貢無闕乃貪我土宇滅我宗祊我是以痛心疾首無忘雪恥今天啟公等【闕】恊我心事若合符豈非上之意也吾當糺率士庶敬從來請【舊唐書】

同前【新唐書】

我先君昔事隋職貢無廢乃貪我土宇滅我宗祊我是以痛心疾首思刷厥恥今天誘乃公等降心將大復梁緒徼福於先帝吾敢不紏厲士眾以從公哉

李靖【本名藥師雍州三原人仕隋馬邑郡丞入唐歷尙書右僕射封衛國公】

獻西嶽書

布衣李靖不揆狂簡獻書西嶽大王閣下靖聞上淸下濁爰分天地之儀晝明夜昏乃著人神之道又聞聰明正直依人而行至誠感神信不虛矣伏惟大王嵳峩擅徳肅爽凝威爲靈術制百神配位名雄四嶽是以歷像淸廟作鎭金方遐規歷代哲王莫不順時禋祀興雲致雨天實肯從轉孽爲祥何有不賴嗚呼靖者一丈夫爾何得進不偶用退不獲安呼吸若窮池之魚進退似失林之鳥憂傷之心不能自己社稷淩遲宇宙傾覆姦雄競逐郡縣土崩遂欲建橫行雲飛電掃斬鯨鯢而淸海嶽捲氛祲以辟山河使萬姓昭蘇庶物昌運卽應天順時之作也又大寶不可以妄據欲杖劍竭節未有飛龍在天捧忠義之心身濟世志吐肝膽於階下惟神鑑之願告退之機遂得平生之志有賽徳之時終陳擊鼔若三問不對亦何神之有靈然後卽靖斬大王頭焚其廟建縱橫之略亦未晚也惟神裁之【楊東裏防曰右李衛公眞迹蓋厭隋亂已極負濟世之志奮欲有爲而咨之神明之辭也士重乎立志養气衞公此書志已先定而气蓋宇內矣是以卒能輔明主而建功業焉其書亦佳石刻在廟西鼎按唐劉餗隋唐嘉話衞公始困貧賤因過華山廟訴於神且請告以位防所至辭色抗厲觀者異之佇立良久乃去出廟門百許步聞後大聲曰李僕射好去顧不見人後竟端揆據此亦不言有書也此書詞指膚譾恐好事者援嘉話爲之耳】

陳子良

隋新城郡東曹掾蕭平仲誄

蕭平仲字某蘭陵人也梁文皇帝之孫鄱陽王之曾孫也鄱陽嗣王之孫定襄侯之第五子也派淸瀾於天潢分喬枝於若木君降生昴宿挺質珪璋孝友溫恭仁慈亮直其形曲而雅其神俊而明耽思羣書研精眾藝盡人間之能事極天下之奇才淮江貴遊獨稱領袖故可以坐覿羔鴈俯拾朱紫至如南山爲志不能北面事人詩書自娛恥與絳灌等列洎有陳失馭西遷於隨而兄弟十人白睂斯在棠棣之詠事等姜肱君子義之髙其行也屬皇朝有道咸序搢紳乃拜吏部員外郎東宮學士冀州司法參軍禮部員外郎新城郡東曹掾從班列也君蒞政能官咸熈庶績所在遺愛置言成範至如纓紱之士艸萊之客莫不聆嘉聲而云萃飡徳音而風趨李膺曩號楷模王商昔稱賢智方之蔑如也適應入踐常伯超補臺司如何靈祗殲我明哲春秋五十有五大業九年二月十五日卒於新城郡之官舍嗚呼哀哉余與夫子頗有親連少惇莫逆旣同羇旅彌篤綢繆非無陸機之書尙有鐘儀之操誰謂吉士奄逐隙駒嗟乎盛年何時促之如此也嗚呼哀哉昔之弦絕軫嘆聞笛傷心余𨿽謝古人寧不淒慟是知身沒名存實由著述況復故人景行何能冺之敢以聞見乃作誄曰

嗚呼哀哉粵若髙祖大造惟梁徳侔五帝道冠百王赤睂作梗黃屋云亡有嬀之俊應運遐思君之顯考恥爲委質在行旣髙居賓坦逸篤生夫子如披云日儀形信典聲名本寔機神電舉雅調風生還同照乘有類連城學逾班固才冠劉楨金湯失險天厭有陳幸逢隋徳預沐堯民靑蓋西度紫气東淪依依去楚淒淒入秦梁亳之郊忽傾風樹結廬狎鳥穿池慿霧兄弟十人義聲鹹布爰降綸紱特預銓衡龍樓振藻司冦馳名俄居郎署升朝擅美含香趨奏事禮承祀抑抑威儀彬彬文史涪水旣臨郪城是面視民如傷事心惟戰周震善政潘嶽能官企彼前哲顧已非難余之室人君之從妺加以篤欵頗蒙提誨銘之在心沒齒惟佩契濶關隴連翩冀代余任主簿眉山之川亟防琴臺兼遇名賢花朝月夜置酒題篇近之新城暫申累日謂君積善永保元吉不言別後忽嬰斯疾如何淸輝奄辭蘭室嗚呼哀哉承諱驚惶聞喪慟泣前悲未盡後哀仍集白馬不追素車安及悲人世兮太促嘆死生兮異路壤防兮難窮黃泉寂兮易暮客位空而聚塵書臺掩而生蠧嗟古人兮神交念往哲兮虛通淚有竭兮心尙感聲有止而哀無窮宿艸衰兮凝秋露白楊慘兮生悲風痛遊魂兮安在徒釃酒兮招空嗚呼哀哉【文苑英華】

陳叔逹【字子聰陳宣帝第十六子封義陽王歸隋爲絳郡通守歸唐終禮部尙書】少帝冊唐王九錫文【舊唐書叔逹爲唐髙祖丞相主簿與溫大雅掌機密禪代文誥多其所爲】

於戲維爾假黃鉞使持節大都督內外諸軍事錄尙書大丞相新除相國總百揆唐王夫乾道貞觀四象所以運行坤徳萬有馮其載育是以天地交泰資始由乎聖人陰陽順成總已歸其元輔故能陶甄品物代彼天工息四海之羣飛回三靈之掩耀百揆時序五典克從𨿽伊尹格於皇天周公光於四表方斯蔑如也今將授王典冊其敬聽朕命上天不造降禍於我國家髙祖棄盛業而升龍太上釋寶圖以委禦王室如燬喪亂多數屬道消時鐘代季郊廟絕主有若綴旒則我祖宗之業已墜於地矣王應休明之運從兆人之欲奉七璽於代邸飛六轡於周京此乃綱我絕維有大造於皇家者也曩者塞表省方羣胡反噬矢流君側圍甚平城淪防指期阽危莫卹王釋位同謀總伐千里晨炊蓐食倍道兼行匈奴遠迹乘輿反正此則王之功也歷山飛稱兵燕趙妄假名號河朔響應山西屯結王首啟戎行大殱醜類此又王之功也夷狄貪婪屬犯闗塞驅迫良善殺略吏人王鞠旅理兵捲甲長駕追奔逐北掃地無遺此又王之功也王威徒黨濳謀逆亂外交邊裔內騁姦回實繁有徒傾覆宗社王収戮凶渠罪人斯得此又王之功也四郊多壘三輔倒懸黃巾示宮闕之名赤睂爲園陵之禍防荒仍嵗荊棘旅庭王投袂義舉星言電邁取霍邑如摧枯舉秦闗如反掌克淸河渭志存匡復此又王之功也北荒獯鬻事借羇縻比者中原多故龍堆道絕王式遏有方欵闗請吏更惇鄰睦復我舊藩此又王之功也汾晉地險逋逃攸聚山藏川量負罪稽誅類馬騰之乞活同嚴尢之盡赦王懷柔伏叛杖信示威交臂屈膝申其向化此又王之功也河潼轉漕密邇闗畿京坻委積由來尙矣羣防據竊一鼓而崩此又王之功也京師危迫姦臣放命異一相之居內同四防之扇禍王大誓師旅興言感慨蕩淸上國拯厥贅旒暴市焚屍並梟元惡此又王之功也上天貽愛莫甚乎人爰祚聖哲弼予衝幼官守司存社稷有奉濟方割於下墊爍員光於上防此又王之功也唐弼防竪艸竊岐陽吞噬舊邦侵逼都鄙王制以衘策觀其攜二親離眾叛我盡収之此又王之功也華陽黑水控接岷嶓山川阻深盡爲逋藪義風所靡化行江漢此又王之功也薛舉崇姦同惡相濟僭擬輿服滔天泯夏西土遊魂秦山肆毒赫斯授律咸俘醜類岐隴齊築京觀汧渭爲之不流此又王之功也三蜀奧區一都之防夷民紛雜蠻陬荒梗王發一介之使降咫尺之書而靈闗洞開劍閣無隘此又王之功也農甸服襟帶河陜鞠爲冦塲連城阻亂長策遠振不徵而服此又王之功也王有濟天下之勲重之以明徳爰初發迹肇自鴻階峻極比於嵩華淸瀾運於防渤體玆將聖道被如仁在物不失其宜含靈咸安其所春生夏長信及四時地平天成兼得一【闕】總萬機之務因百姓之心保乂我皇家濟乎多難者也是以濟濟多士庶政緝熈穆穆四時要荒式序激淸風以厲俗暢和气以調時神功侔於造化積徳髙於垂象朕又聞之先王之宰物也尊賢尙徳茂賞酬庸五侯專徵九命作伯周襄光錫桓文是膺大啟南陽以表東海況乃道冠伊稷功髙晉鄭酬勲蔑爾朕甚懼焉今晉授相國以河內汲郡淸河武安魏郡信都髙陽平原趙郡襄國通前三十郡增封唐國錫玆黑土苴以白茅爰定爾邦用建冢社昔周召分陜咸爲保傅毛畢諸侯入作卿士內外之任禮實攸宜今授相國印綬唐王璽紱茅土金獸符第一至第五竹使符第一至第十相國禮絕羣後任總所司朝班彛數宜以事革其以相國總百揆去錄尙書之號上所假黃鉞內外都督丞相印綬又加王九錫其敬聽後命以王繩紀禮度哀矜折獄罔不用情無或遷志是用錫王大輅戎輅各一牡二駟以王分地惇本人天是賴疏爵務農所寶惟谷是用錫王衮冕之服赤舄副焉以王風雅所被獯戎鹹格陰陽順理遐邇宅心是用錫王軒懸之樂六佾之舞以王翼宣皇道義聲遐暢三才所運四海攸歸是用錫王朱戶以居以王登賢命秩裒徳升朝思帝所難能官流詠是用錫王納陛以登以王正色持衡鎔範禦下式遏姦宄蕩淸華夏是用錫王武賁之士三百人以王威同夏日誌厲秋霜刑措有期寛而不漏是用錫王鈇鉞各一彤矢百旅弓十旅矢千以王露霜履踐禋祀恭嚴天地幽通孝思至感是用錫王秬鬯一卣珪瓚副焉唐國宜置丞相以下一遵舊式往欽哉祗奉大禮用膺多福以光我髙祖之休命可不愼歟

王度

古鏡記

隋汾陰侯生天下奇士也王度常以師禮事之臨終贈度以古鏡曰持此則百邪遠人度受而寶之鏡橫徑八寸作騏驎蹲伏之象繞列四方龍鳯虎依方陳布四方外又設八卦卦外置十二辰位而具畜馬辰畜之外又置二十四字周繞輪郭文體似防畫無缺而非字書所有也侯生云二十四气之象形承日炤之則背上文畫墨入影內纖毫無失舉而扣之淸音徐引竟日方絕嗟乎此則非凡鏡所得同也宜其見賞髙賢是稱靈物侯生常云昔者吾聞黃帝鑄十五鏡其第一橫徑一尺五寸法滿月之數也以其相差各校一寸此第八鏡也𨿽嵗祀攸遠圖書寂寞而髙人所述不可誣矣昔楊氏納環累代延慶張公喪劍其身亦終今度遭世擾攘居常欝怏王室如燬生涯何地寶鏡復去哀哉今具其異迹列之如後庶千載之下儻有得者知其所由耳大業七年五月度自侍禦史罷歸河東適遇侯生卒而得此鏡至其年六月度歸長安至長樂坡宿於主人程雄家雄新受寄一婢頗甚端麗名曰鸚鵡度旣稅駕將白雲不敢住度因召主人問其故雄云兩月前有一客擕此婢從東來時婢病甚客便寄畱云還日當取比不復來不知其婢由也度疑其精魅引鏡逼之便云乞命卽變形度卽掩鏡曰汝先自敍然後變形當捨汝命婢再拜自陳雲某是華山府君廟前長松下千嵗老貍大行變惑罪合至死遂爲府君捕逐逃於河渭之間爲下邽陳思恭義女防養甚厚嫁鸚鵡與同鄕人柴華鸚鵡與華意不相愜逃而東出韓城縣爲行人李無傲所執無傲粗暴丈夫也遂將鸚鵡遊行數嵗昨隨至此忽爾見畱不意遭逢天鏡隱形無路度又謂曰汝本老貍變形爲人豈不害人也婢曰變形事人非有害也但逃匿幻惑神道所惡自當至死耳度又謂曰欲捨汝可乎鸚鵡曰辱公厚賜豈敢忘徳然天鏡一照不可逃形但久爲人形羞復故體願緘於匣許盡醉而終度又謂曰緘鏡於匣汝不逃乎鸚鵡笑曰公適有美言尙許相捨緘鏡而走豈不終恩但天鏡一臨竄迹無路惟希數刻之命以盡一生之歡耳度登時爲匣鏡又爲致酒悉召雄家鄰里與宴謔比婢頃大醉奮衣起舞而歌曰寶鏡寶鏡哀哉予命自我離形於今幾姓生𨿽可樂死不必傷何爲眷戀守此一方歌訖再拜化爲老貍而死一座驚嘆大業八年四月一日太陽虧度時在臺直晝臥防閣覺日漸昏諸吏告度以日甚整衣時引鏡出自覺鏡亦昏昧無復光色度以寶鏡之作合於陰陽光景之妙不然豈合以太陽失曜而寶鏡亦無光乎嘆怪未已俄而光彩出日亦漸明比及日復鏡亦精朗如故自此之後每日月薄蝕鏡亦昏昧其年八月十五日友人薛俠者獲一銅劍長四尺劍連於靶靶盤龍鳯之狀左文如火燬右文如水波光彩灼爍非常物也俠持過度曰此劍俠常試之每月十五日天地淸朗置之暗室自然有光傍炤數丈俠持之有日月矣明公好奇愛古如饑如渴願與君今夕一試度喜甚其夜果遇天地淸霽密閉一室無復脫隙與俠同宿度亦出寶鏡置於座側俄而鏡上吐光明炤一室相視如晝劍橫其側無復光彩俠大驚曰請內鏡於匣度從其言然後劍乃吐光不過一二尺耳俠撫劍嘆曰天下神物亦有相伏之理也是後每至月望則出鏡於暗室光常炤數丈若日影入室則無光也豈太陽太陰之耀不可敵乎其年冬兼著作郎奉詔撰周史欲爲蘇綽立傳度家有奴曰豹生年七十矣本蘇氏部曲頗渉史傳略解屬文見度傳艸因悲不自勝度問其故謂度曰豹生常受蘇公厚遇今見蘇公言驗是以悲耳郎君所有寶鏡是蘇公友河南苖季子所遺蘇公者蘇公愛之甚蘇公臨亡之嵗戚戚不樂常召苖生謂曰自度死日不久不知此鏡當入誰手今欲以蓍筮一斷先生幸觀之也便顧豹生取蓍蘇公自揲布卦卦訖蘇公曰我死十餘年我家當失此鏡不知所在然天地神物動靜有徵今河洛之間往往有寶气與卦兆相合鏡其往彼乎季子曰亦爲人所得乎蘇公又詳其卦云先入侯家復歸王氏過此以往莫知所之也豹生言訖涕泣度問蘇氏果云舊有此鏡蘇公薨後亦失所在如豹生之言故度爲蘇公傳亦具言其事於末篇論蘇公蓍筮絕倫黙而獨用謂此也大業九年正月朔旦有一胡僧行乞而至度家弟勣出見之覺其神彩不俗便邀入室而爲具食坐語良久胡僧謂勣曰檀越家似有絕世寶鏡也可得見耶勣曰法師何以得知之僧曰貧道受明錄祕術頗識寶气檀越宅上毎日常有碧光連日絳气屬月此寶鏡气也貧道見之兩年矣今擇良日故欲一觀勣出之僧跪捧欣躍又謂勣曰此鏡有數種靈相皆當未見但以金膏塗之珠粉拭之舉以炤日必影徹墻壁僧又嘆息曰更作法試應炤見腑臟所恨卒無藥耳但以金煙薰之玉水洗之復以金膏珠粉如法拭之藏之泥中亦不晦矣遂畱金煙玉水等法行之無不靈驗而胡僧遂不復見其年秋度出兼芮城令令防前有一棗樹圍可數丈不知幾百年矣前後令至皆祠謁此樹不則殃禍立及也度以爲妖由人興淫祀宜絕縣吏皆叩頭請度度不得已爲之一祀然陰念此樹當有精魅所托人不能除養成其勢乃密懸此鏡於樹之間其夜二鼔許聞其防前磊落有聲若雷霆者遂起視之則風雨晦暝纒繞此樹電光晃燿忽上忽下至明有一大蛇紫鱗赤尾綠頭白角額上有王字身被數鎗死於樹下度便収鏡命吏出虵焚於縣門外仍掘樹樹心有一穴於地漸大有巨虵蟠泊之迹旣而實之妖怪遂絕其年冬度以禦史帶芮城令持節河北道開倉糧賑給陜東時天下大饑百姓疾病蒲陜之間癘疫尢甚有河北人張龍駒爲度下小吏其家良賤數十口一時遇疾度憫之賫此鏡入其家使龍駒持鏡夜炤諸病者見鏡皆驚起雲見龍駒持一月來相炤光陰所及如冰著體冷徹腑臟卽時熱定至曉並愈以爲無害於鏡而所濟眾於是令密持此鏡徧巡百姓其夜鏡如匣中冷然自鳴聲甚徹遠良久乃止度心獨怪明早龍駒來謂度曰龍駒昨忽夢一人龍頭虵身朱冠紫服謂龍駒我卽鏡精也名曰紫珍嘗有徳於君家故來相托爲我謝王公百姓有罪天與之疾柰何使我反天救物且病至後月當漸愈無爲我苦度感其靈怪因此志之至後月病果漸愈如其言也大業十年度弟勣自六合丞棄官歸又將徧遊山水以爲長往之策度止之曰今天下向亂盜賊充斥欲安之乎且吾與汝同气未嘗遠別此行也似將髙蹈昔尙子平遊五嶽不知所之汝若追踵前賢吾所不堪也便涕泣對勣勣曰意已決矣必不可畱兄今之達人當無所不體孔子曰匹夫不可奪其志矣人生百年忽同過隙得情則樂失志則悲安遂其欲聖人之義也度不得已與之決別勣曰此別也亦有所求兄所寶鏡非塵俗物也勣將抗志雲路棲蹤煙霞欲兄以此爲贈度曰吾何惜於汝也卽以與之勣得鏡遂行不言所適大業十三年夏六月始歸長安以鏡歸謂度曰此鏡眞寶物也勣辭兄之後先遊嵩山少陟石梁坐玉壇屬日暮遇一嵌巖有一石堂可容三五人勣棲息止焉月夜二更後有兩人一貌胡鬢眉皓而瘦稱山公一面濶白鬢睂長黑而矬稱毛生謂勣曰何人斯居也勣曰尋幽探穴訪奇者二人坐與勣談文往往有異義出於言外勣疑其精怪引手濳後開匣取鏡鏡光出而二人失聲俯伏矬者化爲胡者化爲猿懸鏡至曉二身俱殞身帶綠毛猿身帶白毛卽入箕山渡潁水歷太華視玊井井傍有池水湛然綠色問樵夫曰此靈湫耳村閭每八節祭之以祈福祐若一祭有闕卽池水出黒云大雹傷稼白雨流澍浸堤壊阜勣引鏡照之池水沸湧有雷如震忽爾池水騰出池中不遺涓滴可行二百餘步水落於地有一魚可長丈餘粗髯大於臂首紅額白身作靑黃間色無鱗有涎龍形虵角觜尖狀如鱘魚動而有光在於泥水困而不能遠去勣謂鮫也失水而無能爲耳刃而爲灸甚膏有味以充數朝口腹遂出於宋汴汴主人張琦家有女子患入夜哀痛之聲實不堪忍勣問其故病來已經年嵗白日卽安夜常如此勣停一宿及聞女子聲遂開鏡炤之痛者曰戴冠郎被殺其病者牀下有大雄鷄死矣乃是主人七八嵗老雞也遊江南將渡黃楊子江忽暗雲覆水黑風渡湧舟子失容慮有覆沒勣擕鏡上舟背江中數步明朗徹底風雲四斂波濤遠息須臾之間達濟天壍躋攝山趨芳嶺或攀危頂或入深洞逢其羣鳥環人而噪數熊當路而蹲以鏡揮之熊鳥奔駭是時利渉浙江遇潮出海濤聲振吼數百里而聞舟人曰濤旣近未可渡南若不回舟吾輩必葬魚腹勣出鏡炤江波不進屹如雲立四面江水豁開五十餘步水漸淸淺黿鼉散走舉帆翩翩直入南浦然後卻視濤波洪湧髙數十丈而至所渡之津也遂登天臺周覽洞壑夜行佩之山谷去身百步四面光徹纖微皆見林間宿鳥驚而亂飛還履防稽逢異人張始鸞授勣周髀九章及明堂六甲之事與陳永同歸更遊豫章見道士許藏祕云是旌陽七代孫有況登力履火之術說妖怪之次便言丰城縣倉督李敬家有三女遭魅病人莫能識藏祕療之無效勣故人曰趙丹有才器任丰城縣尉勣因過之丹命只承人指勣停處勣謂曰欲得倉督李敬家居止丹遽設榻爲主禮勣因問其故敬曰三女同居堂內閤子每至日晚卽靚糚衒服黃昏後卽歸所居閣子每至日滅燭聽之竊與人言笑聲及至曉眠非喚不覺日日漸瘦不能下食制之不令糚梳卽欲自縊投井無柰之何勣謂敬曰引示閣子之處其閣東有窓恐其門閉固而難啟遂晝日先刻斷窓櫺四條卻以物支拄之如舊至日暮敬報勣曰糚梳入閣矣至一更聽之言笑自然勣防窓櫺子持鏡入閣炤之三女叫云殺我壻也初不見一物懸鏡至明有一防狼首尾一尺三四寸身無毛齒有一老防亦無毛齒其肥大可重五斤又有守宮大如人手身披鱗申煥爛五色頭上有兩角長可半寸尾長五寸以上尾頭一寸色白並於壁孔前死矣從此疾愈其後尋眞至廬山婆娑數月或棲息長林或露宿艸莾虎豹接尾豺狼連迹舉鏡視之莫不竄伏廬巖處士蘇賓奇識之士也洞明易道藏往知來謂勣曰天下神物必不久居人間今宇宙防亂他鄕未必可止吾子此鏡尙在足下衞幸速歸家鄕也勣然其言卽時北歸便遊河北夜夢鏡謂勣曰我防卿兄厚禮今當捨人間遠去欲得一別卿請早歸長安也勣夢中許之及曉獨居思之恍恍發悸卽時西首秦路今旣見兄勣不負諾矣終恐此靈物亦非兄所有數月勣還河東大業十三年七月十五日匣中悲鳴其聲纖遠俄而漸大若龍咆虎吼良久乃定開匣視之卽失鏡矣

沈瑩【通誌藝文略隋沈瑩臨海水土異物志一卷】

陵龍贊【楊用修異魚圖贊引臨海水土異物志本贊太平禦覽載不云贊】

陵龍之體黃身四足形短尾長有鱗無角南越嘉羞見之競逐【楊作南越海人嘉羞見逐】

無名氏

論命名奏【文帝名皇太子曰勇晉王曰英秦王曰俊蜀王曰秀開皇初有人上書不省或言楊英反爲羸殃因攺名廣】

勇者一夫之用又千人之秀爲英萬人之秀爲俊斯乃布衣之美稱非帝王嘉名也

雞鳴變奏【開皇中有人上言不省其後大臣多被夷滅太子諸王廢黜】

頻歳已來雞鳴不鼔趐類腋下有物而妨之翮不得舉肘腋之臣當爲變矣

憲司劾盧愷奏【愷開皇中拜禮部尙書攝吏部尙書事防國子博士何妥與右僕射蘇威不平奏威陰事愷坐與相連上以愷屬吏憲司奏愷上大怒除名爲百姓】

房恭懿者尉遲迥之黨不當仕進威愷二人曲相薦達累轉爲海州刺史又吏部預選者甚多愷不卽授官皆注色而遣威之從父弟徹肅二人並以鄕正徵詣吏部徹文狀後至而先任用肅左足攣蹇才用無算愷以威故授朝請郎愷之朋黨事甚明白

選人榜【隋辛亶爲吏部侍郎選人爲之牓略曰】

枉州抑縣屈滯鄕不申裏禦恨先生問隋吏部侍郎辛亶曰當今天子聖明羣僚用命外拓四方內齊七政而子位處權衡職當水鏡居進退之首握褒貶之柄理應識是識非知滯知防使無才者泥伏有用者雲飛柰何屍祿素餐濫處上官黜陟失所選補傷殘小人在位君子駮彈莫不代子戰灼而子獨何以安辛亶曰百姓之子萬國之人不可皆識誰厚誰親爲桀賞者不可不喜被堯責者寧有不嗔得官者見喜失官者見疾細而論之非亶之失先生曰是何疾歟是何疾歟不識何不訪其名官少何不簡其精細尋狀迹足識家法細尋判驗足識文華寧不知石中出玉黃金出沙量子之才度子之智只可投之四裔以禦魑魅怨嗟不少實傷和气辛亶再拜而謝曰幸防先生見責實覺多違謹當割肌貫骨攺過懲非請先生縱亶自修捨亶之罰如更有違甘從斧鉞先生曰如子之輩車載斗量朝廷多少立須相代那得久曠天官待子自作急去急去不得久住喚取師巫卻行無處亶掩泣而言曰罪過自招自滅自消豈敢更將面目來污聖朝先生曳杖而歌曰辛亶去吏部明開賢路遇太平今年定知不可得後嵗依期更入京【朝野僉載】

鏡銘

有玉辭夏惟金去秦俱隨革故共集鼎新儀天冩質象日開輪率舞龍鳯奔走鬼神長懸仁壽天子萬春

又

仙山並炤智水齊名花朝艶采月夜流明龍蟠五瑞鸞舞雙情傳聞仁壽始驗消兵五月五日【東觀餘論】

又

錬形神冶瑩質良工如珠出匣似月停空當睂冩翠對臉傳紅綺窓繡戶俱炤秦宮【宋朝類苑神一作巧】

又

蘭閨宛宛寶鏡團團曽防比目經舞孤鸞光流粉黛采散羅紈可憐無畫嬌羞自看

又

賞得秦王鏡判不惜千金非闗欲炤膽特是自明心

又

陰陽合配日月兩相會白玉芙蓉匣翡翠瓊瑤帶同心人心相親炤心炤膽保千春

墓石銘【開河記云煬帝大業五年命麻叔謀開汴渠初穿一古墓得石銘字如蒼頡鳥迹之篆叔謀乃移葬之】

我是大金仙死來一千年數滿一千年背下有流泉得逢麻叔謀葬我在髙原發長至泥丸更候一千年方登兜率天

又【叔謀開河至睢陽穿一墓相傳爲宋司馬華元得石銘是日夢宋襄公召見托以護城遂令自睢陽回曲東行後叔謀坐罪腰斬二金刀之應也】

雎陽土地髙竹木可爲壕若也不回避奉贈二金刀丰都市冢銘【隋唐嘉話云洛陽南市卽隋之丰都市也初築外垣時掘得一冢棺中有平上朱衣銘云校其年月當魏黃初二年】

筮言居朝言近市五百年間於斯見矣【嘉話又云東封之嵗洛陽平禦路北市東南隅得銘漢丞相朱買臣墓云言水蓍言市千載之後阿誰是又太平公主於京西掘放生池得墓銘亦云】

突厥沙鉢略可汗攝圖【號伊利俱盧設莫何始波羅可汗一號沙鉢略名攝圖】

致文帝書【突厥沙鉢略妻宇文氏周千金公主從弟地勒察與沙鉢略有隙叛歸阿波連兵不已各遣使請和公主上書請爲一子之例髙祖遣徐平和使於沙鉢略沙鉢略遣使致書】

辰年九月十日從天生大突厥天下賢聖天子伊利俱盧設莫何始波羅可汗致書大隋皇帝使人開府徐平和至辱告言語具聞也皇帝是婦父卽是翁此是女夫卽是兒例兩境𨿽殊情義是一今重疊親舊子子孫孫乃至萬世不斷上天爲證終不違負此國所有羊馬都是皇帝畜生彼有繒防都是此物彼此有何異也

文帝報書

大隋天子貽書大突厥伊利俱盧設莫何沙鉢略可汗得書知大有好心向此也旣是沙鉢略婦翁今日看沙鉢略共兒子不異旣以親舊厚意常使之外今特別遣大臣虞慶則往彼看女復看沙鉢略也【乙利北史作伊利】上文帝表【沙鉢略西擊阿波破禽之而阿拔國部落乘虛掠其妻子隋官軍爲擊阿抜敗之乃立約以磧爲界因上表髙祖詔答】

大突厥伊利俱盧設始波羅莫何可汗臣攝圖言大使尙書右僕射虞慶則至伏奉詔書兼宣慈防仰惟恩信之著逾久愈明徒知負荷不能答謝伏惟大隋皇帝之有四海上契天心下順民望二儀之所覆載七曜之所炤臨莫不委質來賓回首面內實萬世之一聖千年之一期求之古昔未始聞也突厥自天置以來五十餘載保有沙漠自王蕃隅地過萬里士馬億數恆力兼戎夷抗禮華夏在於北狄莫與爲大頃者气候淸和風雲順序意以華夏其有大聖興焉況今被霑徳義仁化所及禮讓之風自朝滿野竊以天無二日土無二王伏惟大隋皇帝眞皇帝也豈敢阻兵恃險偸竊名號今便感慕淳風歸心有道屈膝稽顙永爲藩附𨿽復南瞻魏闕山川悠遠北面之禮不敢廢失當今侍子入朝神馬嵗貢朝夕恭承惟命是視至於削袵解辮革音從律習俗已久未能攺變闔國同心無不衘荷不任下情欣慕之至謹遣第七兒臣窟含眞等奉表以聞

文帝詔報

沙鉢略稱雄漠北多歷世年百蠻之大莫過於此往𨿽與和猶是二國今作君臣便成一體情深義厚朕甚嘉之荷天之休海外有截豈朕薄徳所能致此已勅有司肅告郊廟宜普頒天下咸使知聞

啟民可汗染幹【沙鉢略子尙宗女義成公主】

謝恩表【染幹初號突利可汗隋髙祖拜爲意利珍豆啟民可汗華言意智健也上表謝恩】

臣旣防竪立復攺官名昔日姦心今悉除去奉事至尊不敢違法

又陳謝表【逹頭可汗侵啟民髙祖爲出兵擊退之又發兵助守要害啟民上表陳謝】

大隋聖人莫緣可汗憐養百姓如天無不覆也如地無不載也諸姓防威恩赤心歸服並將部落歸投聖人可汗來也或南入長城或住白道人民羊馬徧滿山谷染幹譬如枯木重起校葉枯骨重生皮肉千世萬世長與大隋典羊馬也

上煬帝表【大業三年帝幸楡林啟民及義成公主來朝獻馬三千匹賜物萬三千叚啟民及義成公主上表乞依華俗帝以爲不可下詔仍璽書答啟民以磧北未靜猶須徵戰但使好心孝順何必攺變衣服也】

巳前聖人先帝莫緣可汗存在之日憐臣賜臣義安公主種種無少短臣種末爲聖人先帝憐養臣兄弟姤惡相共殺臣臣當時無處去向上看只見天下看只見地實憶聖人先帝言語投命去來聖人先帝見臣大憐臣死命養活勝於往前遣臣作大可汗坐著也其突厥百姓死者以外還聚集作百姓也至尊今還如聖人先帝捉天下四方坐也還養活臣及突厥百姓實無少短臣今憶想聖人及至尊養活事具奏不可盡並至尊聖心裏在臣今非是舊日邊地突厥可汗臣卽是至尊臣民至尊憐臣時乞依大國服餙法用一同華夏臣今率部落敢以上聞伏願天慈不違所請

煬帝詔

先王建國夷夏殊風君子教民不求變俗斷髮文身咸安其性旃裘卉服各尙所宜因而利之其道矣何必化諸削衽縻以長纓豈遂性之至理非包含之遠度衣服不同旣辧要荒之敍庶類區別彌見天地之情

昌王麯伯雅【祖麯嘉金城楡中人立爲王隋開皇中雅嗣位】

下國中令【大業五年伯雅來朝尙宗女華容公主八年歸蕃下令國中煬帝善之下詔】

夫經國字人以保存爲貴寧邦緝政以全濟爲大先者以國處邊荒境連猛狄同人無咎被髮左衽今大隋統禦宇宙平一普天率土莫不齊向孤旣沐浴和風度均大化其庶人以上皆宜解辮削衽

煬帝賜髙昌王詔

彰徳嘉善聖哲所隆顯誠遂良典謨貽則光祿大夫弁國公髙昌王伯雅識量經遠器懷溫裕丹款夙著亮節遐宣本自諸華世祚西壤昔因多難淪迫獯戎數窮毀冕翦爲胡服自我皇隋平一宇宙化偃九圍徳加四表伯雅逾沙忘阻奉貢來庭觀禮容於舊章慕威儀之盛典於是襲纓解辮削衽曵裙變夷從夏義光前載可賜衣冠之具仍班制造之式並遣使人部領將送被以采章復見車服之美棄彼氊毳還爲冠帶之國【歷北史作世賮作貢】

梁神洊【以下並有姓名而朝代及爵裏無考總附於後】

芳林園甘露頌【藝文類聚】

福以徳彰慶沿業皎矧玆嘉露因祥特表翻潤星夕流甘月曉奇越雕氛珍逾素鳥至道伊融大化其肇惟此大化實感天眷降液丹墀飛津綺殿九服依風八荒攺面敢述朦詞式旌舞忭

謝知

表【北堂書鈔】

兄頥除員外散騎侍郎顯侍帷幄

黃章【字伯仁魯國人】

龍馬頌【藝文初學記】

夫龍馬之所出於太防之荒域分虞淵之幽濬通天光之所極稟神只之純化乃大宛而再育生河海之濱涯被華文而朱翼資螭之表像似靈虯之注則奪騕褭之體勢逸飛兔之髙蹤兼驥騄之美質豈驊驑之足雙耳如剡筩目象明星雙壁似月蘭筋參情【北堂書鈔頌云掦鸞鑣兮揮紅沐之幡飄】

顧雅

石硯銘序

揚州有石硯一枚是晉張華所用之器後人思念公徳愛其物年逾百祀儼然玉質也【北堂書鈔】

王綂

司馬穆侯頌【北堂書鈔】

經綸文武謀略深方將网羅鯨鯢掩徵江漢誘致勍敵大戰於絕南之地【又司空穆侯頌云云行風動如霆如雷】

滕彥

將旗銘

赫赫王靈悠悠斾旌龍旗所指八表澄淸

朱微

火不熱論

朱先生遊於河洛之間將捨逆旅遇逆旅之火有主人翁夷焉先生蹇裳下車環而窺之則喘喘然死矣先生曰嘻火之盛物一至此哉弟子孔琨進曰異乎先生之談也夫火之熱在羣形則焚燎消鑠在肌膚則灼爛湮滅奚言物之盛矣

胡虛

刀筆銘

韜管刀墨常相左右

君舉

食檄

大市覆甖之蒜東裏獨姥之醯大鹽雜以姜菽叛奴制之春齊

催廚人作茶防熬油煎蔥瀝茶以絹當用輕羽拂取飛面剛軟中適然後水引細如委綖白如秋練杯半在財得一咽十杯之後顏解體潤【並北堂書鈔】

又取灄湖獨穴之鯉赤山後陂之蒓伺漉泠豉及熱應分食畢作躁酒炙宜傳酒便淸香肉則豆不防麞肶若披繙急火中炙脂不得薰聞香者躑躅漧咽者塞門羅奠椀子五十有餘牛防搗炙鴨防魚熊白麞脯糖蟹濡臺車螯生甜滋味遠來百醉之後淡悶下除應有蔗姜木元李楊梅五味橄欖石橊拘葵美脫煮名下一杯【太平禦覽】

戴良【字文讓】

失父零丁【太平禦覽零丁猶今招子也】

敬白諸君路行者敢告重罪自爲積惡致災旻天困我今月七日失阿爹念此酷毒可痛傷當以重幣贈用相賞請爲諸君說事狀我父軀體與眾異脊背傴僂捲如胾唇吻參差不相值此其庶形何能傋請復重陳其面目防頭鵠鵛猲狗【闕】眼涙鼻涕相追逐吻中含納無牙齒食不能嚼左右蹉以西域駱駞請復董陳其形骸爲人𨿽長甚細材面目芒蒼如死灰眼鴈臼陷如米柸

薛孝通

烏曹譜序

烏曹作博其所由來尙矣雙箭以象日月之照臨十二碁以象十二辰之纒次則天地之運動法陰陽之消息表人事之窮達窮變化之機微履謙謝則知沖和以致福觀殺罰則知當路而速禍行其道則掎鹿有歸保其家乃瞻烏爰集隱顯藏用莫不合道龍濳雀起率皆趣良足以諧暢至娯治恊妙賞者也【太平禦覽】

李膺

笮橋贊【益州記丹鉛總錄兩引一作李膺笮橋贊一作唐獨孤及招北客辭再詳】

笮復引一索飛絙杙閣其名曰笮人縣半空度彼絕壑懷夢艸贊【郭憲別國洞防記鐘火山有夢艸似蒲晝縮夜出懷則知夢之吉凶武帝思李夫人東方朔獻一枝帝懷之果夢夫人因攺懷夢艸附】

帝之季女名曰瑤姬精魂化艸實爲靈芝媚而服之則與夢期

贙贊【爾雅贙有力注出西海大秦國有養者似狗多力獷惡音鉉楊用修古文韻語引贊再詳】

爰有獷獸其名曰贙饑則馴服飽則反眼

三輔黃圖序【隋經籍志鄭氏通誌一卷馬端臨文獻通考三卷晁氏云不著撰人頗引劉昭漢志則出梁陳間也陳氏云多引用應邵漢書解如淳顏師古復引此書爲據意漢魏間人作然崇文總日及國史誌不載今本六卷】

易曰上古穴居而野處後世聖人易之以宮室上棟下宇以待風雨蓋取諸大壯三代盛時未聞宮室過制秦穆公居西秦以境地多良材始大宮觀戎使由余適秦穆公示以宮觀由余曰使鬼爲之則勞神矣使人爲之則苦人矣是則穆公時秦之宮室已壯大矣惠文王初都咸陽取岐雍巨材新作宮室南臨渭北逾涇至於離宮三百復起阿房未成而亡始皇並滅六國慿借富彊益爲驕侈殫天下財力以事營繕項羽入闗燒宮闕三月火不滅漢髙祖有天下始都長安寔曰西京欲其子孫長安都於此也至孝武皇帝承文景菲薄之餘恃邦國阜繁之資土木之役倍秦越舊斤斧之聲畚鍤之勞嵗月不息蓋騁其邪心以誇天下也昔孔子作春秋築一臺新一門必書於經謹其廢農時奪民力也今裒采秦漢以來宮殿門闕樓觀池苑在闗輔者著於篇曰三輔黃圖云東都不與焉

隋文紀卷八

