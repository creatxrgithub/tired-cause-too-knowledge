

欽定四庫全書

集部八

吳都文粹

總集類

提要

【臣】等謹案吳都文粹九卷宋鄭虎臣編案蘇州府誌虎臣字景兆曽爲防稽尉宋徳祐初自請監押賈似道殺之於木綿庵者卽其人也是書於吳郡遺文綜輯頗富其中如李壽朋之札補新軍汪應辰之申奏許浦水軍趙肅之三十六浦利害郟亶之至和塘六得六失諸篇均有闗兵農大計其他輿地沿革亦多有因文以著者如書中龔頤正企賢堂記曰長洲爲縣肇唐萬嵗通天中而吳地記則云建自貞觀七年考唐地理誌與頤正之記合可以證吳地記之訛又吳地記云常熟縣攺自唐貞觀九年而書中範成大常熟縣題名記曰縣舊爲毗陵至梁而攺又可與吳地記考異蓋是書𨿽稱文粹實與地誌相表裏東南文獻多借是以有徵與範成大吳郡誌相輔而行亦如驂有靳矣乾隆四十二年三月恭校上

總纂官【臣】紀昀【臣】陸錫熊【臣】孫士毅

總校

官【臣】陸

費墀

欽定四庫全書

集部八

吳都文粹目錄

總集類

卷一

吳郡誌序

趙汝談

十老序

米芾

吳城

杜牧

閶門

張繼

韋應物

白居易

蘇舜欽

胥門

皮日休

陸蒙

郡學記

朱長文

重修大成殿記

鄭仲熊

六經閣記

張伯玉

禦書閣記

洪邁

重修吳學記

吳潛

吳學復田記

陳耆卿

昆山縣學記

梁肅

昆山縣新修文宣殿記

王禹偁

昆山縣重修學記

張九成

丹陽公祠堂記

朱熹

卷二

吳趨行

陸機

祝牛宮詞

陸蒙

魚斗

皮日休

申補新軍坐下省札

李壽朋

城口開江按舊指揮

範仲淹

蔣璨

申奏許浦水軍坐下

汪應辰

申增顧涇水軍利使

吳英

府治重修大防記

蔣堂

九日陪李蘇州東樓燕

獨孤及

登初陽樓

皮日休

陸蒙

東亭

白居易西亭

西園

北軒欹枕

梅摯

北池賦

蔣堂

木蘭後池重臺蓮花

皮日休浮萍

白蓮

和重臺蓮浮萍白蓮三

陸蒙

重題後池

皮日休

陸蒙

和梅摯北池十詠

蔣堂

雙蓮堂

楊備

木蘭堂

陸蒙

範仲淹

楊備

雙瑞堂記

範成大

三賢堂記

仲弁

思賢堂記

範成大

瞻儀堂記

範成大

齊雲樓晚望十韻

白居易和栁公權登齊雲樓

登齊雲樓

章憲

西樓雪宴

白居易城上夜宴

登西樓見樂天詩偶成

劉禹錫玩月

觀風樓

楊備

範仲淹

耿元鼎

西樓感懷

章造

介庵銘

梅摯

靈芝坊

蔣堂

畱客亭

曾幾

沈度

浙西提刑司題名記

陳賈

浙西提舉司題名記

徐康

登姑蘇臺賦

任公叔

崔鷃

姑蘇臺覽古

陳羽

李白

曹鄴

李紳

羅隱

劉駕

劉禹錫

楊備

館娃宮

殷堯藩

李嘉祐

李紳

皮日休

陸蒙

勾踐進西施賦

徐寅

卷三

吳王井

楊備

響屧廊

王禹偁

楊備

采蓮逕

長洲苑吳苑校獵

孫逖

蠡口

楊備

毛公壇

白居易

皮日休

陸蒙

虎邱古杉

皮日休

陸蒙

臨頓二十首

皮日休

陸蒙

重寺藥圃

皮日休

忠國師庵

顧在鎔

洗馬池

楊備眞宗皇帝禦制賜平江軍節度使丁謂詩並序丁謂和進

復賜

丁謂復進

跋

丁謂吳人歌

牧守王規謝章

簡文帝

博盧

馮衮

夜遊虎邱山

白居易

本朝牧守題名記

葉夢得狀元語

朱花石

賈公望

重修泰伯廟記

曾幾

泰伯廟

皮日休

陸蒙

張詠

蔣堂

迎享送神詞三章

龔頥正

夫差廟

陳羽

張詠

伍員廟

簡文帝

張詠

楊備

南雙廟記

蔡京

春申君廟記

趙居貞

聖姑廟

皮日休

陸蒙

靈姑廟碑陰記

林戊

三髙祠記

祝鑑

範成大

三髙堂詩序

程俱

鴟夷子皮贊

李華

書三賢堂

蘇軾

煥靈廟龍堂記

皮日休

魯詹

重修東嶽廟記

魏邦哲

黃姑廟

李后主

任晦園亭

皮日休

陸蒙

滄浪亭記

蘇舜欽滄浪六詠

滄浪詠

歐陽修

胡宿

胡理

寄題滄浪亭

梅堯臣

觀滄浪亭石有感

劉敬

南園

羅隱

蘇舜欽

梅摰

胡宿

周元明

程俱

卷四

鱸鄕亭

陳瓘

七檜堂

範仲淹

小隱堂

葉道卿

隱圃

蔣堂溪館三詠

南湖二詠

中隱堂

白居易

樂圃堂

朱長文

三瑞堂

蘇軾

漫莊

章憲

遷居蝸廬

程俱

復軒歌

章憲淸曠堂

詠歸亭

淸閟亭

遐觀亭

臞庵二十五詠

徐開庵

蒙與義

呂本中

蘇庠

浮天閣三首

王銍

平遠堂三首

向子諲

艸堂二首

沈與求

程子山【三首】何偁【五首】僧道本【二首】

李彌正次祝鑑韻

陳掞【一首】沈求【一首】

範文正公義田記

錢公輔

範文正公義宅記

樓鑰

天平山

蘇舜欽

範師道

楊備

穹窿山

華山

雨中遊包山

皮日休

陸蒙

林屋館銘

陳炯

縹緲峯

皮日休

陸蒙

桃花塢

皮日休

陸蒙

洞庭南館

張祐

早發洞庭

白居易

方幹

洞庭小湖

白居易

入林屋洞

皮日休

陸蒙

洞庭山

王禹偁

李彌大

崦裏

皮日休

陸蒙

石版

皮日休

陸蒙

黿頭山神女歌

韋應物

訪踞湖山人仇君隱居

馬云芳桂塢

飛泉塢

修竹塢

丹霞塢

白雲塢

二獄山

楊備

夜宴虎邱山序

獨孤及陪陸長源裴樞遊虎邱山

劍池

李峴

虎邱贈魚處士

趙嘏

虎邱寺西小溪間泛

皮日休

陸蒙

許渾

酬陸四十虎邱對月

權徳輿

題東虎邱六韻

白居易夜遊西虎邱

虎邱寺路宴畱別諸妓

李紳

劉長卿

虎邱見元相公題名愴然有詠

登虎邱望海樓

同沈恭子遊虎邱

淸遠道士刻淸遠道士詩因而繼作

顏眞卿

追和顏眞卿

李徳裕

追和淸遠道士詩序

皮日休

陸蒙

補沈恭子詩序

遊虎邱詩並序

晁迥

王禹偁

遊虎邱觀白傅舊題二首

吳王墓

陳堯佐【三首】

丁謂【二首】梅詢

範仲淹

蔣堂

張伯玉

王紳

蘇軾

和劉孝叔防虎邱

諸公倡和詩題詞

朱長文

蒲宗孟

遊虎邱因書錢塘舊遊

章子厚和前二韻

虎邱雜詠

蘇舜欽

楊備【四首】孫覿【二首】程俱【二首】何麒

方惟深【三首】方仲荀

劍池銘並序

王禹偁

劍池

徐輔虎邱記

卷五

臨頓

皮日休

橋

李紳

重建乘魚橋序

僧達本

上元

楊備

過白頭橋

梅摯

吳江橋

鄭獬

蔣堂

泛太湖書事寄元稹

白居易

泛太湖

皮日休

陸蒙

楊備

望太湖

蘇舜欽

梅堯臣

明月灣

皮日休

陸蒙

練瀆

皮日休

陸蒙

銷夏灣

皮日休

陸蒙

投龍潭

皮日休

陸蒙

胥口

皮日休

陸蒙

前松江賦

程俱後松江賦

夜渡吳江懷古二首

宋之問

吳松江

劉長卿

張懷

許渾

松江亭攜樂觀魚

白居易

泊震澤口

薛據

泊松江渡

許渾

松江早春

皮日休

陸蒙

憶具區

錢昭度

送裴如晦宰吳江二首

梅堯臣

除夜宿垂虹亭

蔡肇

王禹偁【四首】陳堯佐

遊松江三首

蔣堂

過垂虹橋二首

蘇軾

長橋二首

楊備

松江謁王文孺令宰

章憲

交讓瀆

楊備

女墳湖

皮日休

陸蒙

越來溪

楊備夏駕湖

至和塘記

邱與權沈氏筆談

六失六得

郟亶五論

卷六

大略

郟僑

三十六浦利害

趙霖

表薦陸

華覈表薦陸禕

詔陸玩

辭召表

顧歡孔穉珪等表薦杜京產

詔史徳義

武后

翰林盛事

朱佐日

挽章

方子通

溫公詩話

丁偃

絕句

蔣堂

範文正公眞贊

閻灝

延賓佳話

範纑

詠懷

範周

送李璋應舉

王安石張林妻徐氏碑

太湖石賦並序

陳洙

太湖采石賦

程俱

太湖石記

白居易

題太湖石詩並序

牛僧孺和題姑蘇所寄太湖石兼寄李蘇州

劉禹錫

牛相公宅太湖石詩

白居易

太湖石

皮日休

陸蒙

胡宿

白雲泉

白居易

範仲淹

錢藻

薦白雲泉書

陳純臣

鬭鴨賦

李邕

鶴媒歌

陸蒙防防

江上漁者

陶弼

和文與可洋州香橙徑

蘇軾

紅蓮稻

陸蒙

再熟稻

蔣堂

洞庭綠橘

韋應物洞庭獻新橘賦

揀貢橘書情

白居易

洞庭春色並引

蘇軾

卷七

吳櫻桃

白居易

梅譜

範成大

郡囿新栽梅

白居易

紅梅

方惟深

嶺南桂

白居易蘇州栁

長洲種牡丹

王禹偁吳縣防前冬日雙開牡丹歌

範村菊譜

範成大

海仙花

梅摯

石竹花

陸蒙

金竹

蔣堂

采藥賦

陸蒙

吳中觀貢藕

趙嘏

金闕寥陽殿跋

趙伯驌

寥陽殿上梁文

龔頤正

傷開元顧道士

皮日休

新修太和宮記

王禹偁春晚遊太和宮

晚次神景宮

皮日休

陸蒙

三宿神景宮

皮日休

陸蒙

上眞宮記

陳於

又詩

皮日休

陸蒙

登重寺閣

韋應物

能仁寺重鑄鐘銘

孫覿

遊永定寺北池僧捨

韋應物寓居精舎

喜辟疆夜至

朱明寺

楊備

和廣化寺午日府宴

方子通

龍興寺唐金至潛銘

房琯

龍興寺

楊備

開元寺浮海石像銘

簡文帝

開元寺佛鉢詩序

皮日休

陸蒙

遊開元寺

韋應物

遊開元寺詩並序

李紳

早景卽事

皮日休

陸蒙

開筍園

皮日休

陸蒙

開元寺避暑聯句

皮日休

陸蒙

題寺閣

薛能

畱客開元寺

方子通

程公辟

大慈寺避暑聯句

皮日休

陸蒙

遊北禪寺

皮日休

陸防

寒夜訪寂上人

皮日休

陸蒙

寄守堅覺初二僧

蘇舜欽紹熈中提舉徐誼給常平田記龔頤正

建乾元寺記

顧況

南禪寺千佛堂轉輪

白居易

卷八

虎邱山寺記

王隨

禦書閣碑記

葉淸臣

藏記

張浚

靈巖山寺磚塔記

孫承祐

智積菩薩殿記

孫覿

宿靈巖山上院

白居易

韋應物

趙嘏

蘇舜欽

胡宿

秀峯上方

李復圭

劉無降

胡珵

聞訥老築堂曰五至

孫覿重過靈巖再賦

天峯院記

曾旼

超隱堂記

葉勸

遊南峯寺詩並序

葉夢得

題觀音禪院

白居易

咸平觀音禪院碑銘

錢儼

堯峯新井歌並序

蔣堂再題半峯亭

半峯亭

李彌大

山居十詠

僧懷深

楓橋寺記

孫覿

題楓橋寺

張祐

楓橋夜泊

張繼

張師中

程師孟

重遊楓橋偶成

孫覿與溫老四首

胡理

張孝祥

郭附

穹窿山寺記

楊宿

橫山頂舎利靈塔銘

嚴徳盛

寶華山寺新鐘記

孫規

光福寺銅觀音像記

黃公頡

題光福寺上方

顧在鎔

澄照寺記

陳最

明因禪院重建方丈記

淩民瞻

入湧泉道中

程師孟

水月禪院記

蘇舜欽

寄題水月

蘇舜欽

菩薩蠻游水月賦此

湯思退

無礙泉詩並序

李彌大

壽聖院記

彊浚明

孤園寺

皮日休

陸蒙

包山禪院記

王銍

觀音院圓通殿記

僧懷深

題徳云堂

孫覿

徳云堂詩並序

胡松年

葛勝仲

洞庭山靈泉贊

孫覿

半塘寺重修墖記

魏憲

昆山天王堂記

王洮

卷九

慧聚寺聖迹記

僧辯端

慧聚寺聖迹

孟郊

張祐

王安石和韻二首

慧聚寺詩並序

朱明之

景徳寺諸天閣記

範浩

惠嚴禪院法堂記

曾旼

明因禪寺記

陳於

勝法寺輪藏記

葉夢得

題永慶寺

李湛重修延福禪院記

新建佛殿記

陸綘興福寺再修功徳記

題興福寺

李湛

常建

僧皎然

瑞石庵記

錢藻

新甃頂山路記

陳於

遊頂破二山淨居院

李湛

陸河聖像院記

僧仲殊

應天禪院記

僧曇義

無礙院普賢應夢記

孫覿

永福院記

李杼

殊勝院記

蔡京

吳縣防壁記

梁肅

郭受

範成大

延射亭記

張瑉

題延射亭

楊備

長洲縣記

王禹偁

茂苑堂記

朱友仁

題茂苑堂

方千

移任長洲五首

王禹偁春日公舎偶題

長洲遣興

長洲二首

楊備

蟠翠亭記

龔頤正

企賢堂記

黃由

曾程堂記

李處全

新修主簿防記

範成大

常熟縣題名記

曾愼

常熟縣順民倉記

祁淑

題常熟縣

楊備

重爲順民倉記

陳暎

昆山縣題名記

葉子彊嘉定縣省札

闔閭墓

王禹偁

題吳孫王墓

楊友防

卷十

吳孫王墓記

滕宬

梁鴻墓

陸蒙

江纂墓

孫起卿

眞娘墓

譚銖

白居易

李紳

王禹偁

楊備

周先生住山記

令狐楚

呂眞人感應記

趙彥淸

適題

林遇賢

題西湖一山寺壁

僧惠詮

蘇軾

題臨平

僧道潛防蘇子瞻

贈妓

適題

釋道川

送文暢北遊

韓愈

蘇州四瑞聯句詩序

崔端

隱石詩

幽獨君

祭幽獨君文

李道昌

題幽獨君文

楊備

禽篇

陸蒙南翔寺

倚樹髙吟

申徒有涯

冡歌

吳女紫珪箜篌歌

吳中紀詠

白居易

崔融

過蘇州

蘇舜欽

經闔閭城

杜牧

憶春艸

劉禹錫

遊山

蘇舜欽和太守王規父侍太夫人觀燈蘇

軾

彭山贈貫之

胡宿

過吳門

李紳

軍中冬宴

韋應物春日自吳門之陽羨道中

曹松

王禹偁

自蘇臺至望亭驛

李嘉祐

五日公燕

梅摰閭邱江君二家雨中飲酒

蘇軾

吳中言情寄魯望

皮日休

和韻一首

陸蒙

九月五夜出盤門

蘇舜欽邂逅劉公尢於平望之西聯舟夜話走筆序意

蘇舜欽

林歆

至吳門示諸弟兼呈伯原

林希初

懷古

許渾

疊韻吳宮詞

陸蒙

皮日休

吳宮詞二首

杜牧

懷古送李秀才

劉商

答章傳

蘇舜欽

贈艸庵禪師

王禹偁

酬張無夢

梅摯

重答劉和州

白居易

寄白二十二使君

張借吳中書事寄漢南裴尙書

皮日休

陸蒙

懷舊遊寄致仕了倩寺丞

王禹偁

贈劉暉求詩

蘇舜欽

除夜寄羅評事同年

王禹偁

寄蘇州知府蔣宻學

胡宿又寄子英學士

賀兄之翰寵換蘇郡

蔣之奇

和答

蔣之翰

報白居易

劉禹錫白舎人曹長寄新詩有遊宴之盛因以酬戲

劉禹錫

別蘇州

白居易

蒙恩除替

崔璞

赴南巴畱別蘇臺知己

賈島

別蘇州

賀力將之宣城吳門效樂天體

林希初

疊障樓有懷吳門

朱長文送長洲劉少府貶南巴使牒畱洪州序

獨孤及

送許少府之任序

歐陽詹送從兄立赴昆山主簿序

權徳輿

贈別

劉禹錫

代諸妓贈送周判官

白居易和崔諫議歸以六韻賜示因佇酬獻

皮日休

謹和諫議罷郡六韻

陸蒙

送客歸吳

李白

送李司直使吳

張眾甫送沈處士赴蘇州李中丞招以詩贈行

杜牧

懷吳中馮秀才

送張尊師歸洞庭

許渾送元晝上人歸蘇州

送顧朝暘還吳

李頎

送僧歸洞庭

顧非熊

送客還吳

殷堯藩

送劉山人歸洞庭

李頻卽席送許制之曹南省兄

寒食日送人歸覲

送羅著作兩浙按獄

送人還吳

蘇舜欽

送楊中允宰常熟

胡宿送顯上人歸吳

送紫微唐公知蘇臺

梅堯臣

送李殿省任常熟

黃鑑

姑蘇行送胡唐臣入幕

郭祥正又送朱伯原祕校

送太守晏大夫

胡宿

送葉善捲致仕歸吳

程俱

吳門送客

許渾

送裴二知蘇州

劉攽

送錢齊玥倅蘇州

蔡肇

憶舊遊

白居易又夢蘇州水閣寄馮侍禦

湖蘇杭三郡

夢作

楊備

吳江

陳堯佐

畱京師

王明之

橫塘路靑玉案

賀鑄

欽定四庫全書

吳都文粹卷一

宋鄭虎臣編

吳郡誌序

趙汝談

初石湖範公爲吳郡誌成守具木欲刻矣時有求附某事於籍而弗得者因嘩曰是書非石湖筆也守憚莫敢辯亦弗敢刻遂以書藏學宮愚按風土必志尙矣吳郡自闔閭以覇更千數百年號稱𨿽數易常爲東南大都防當中興其地視漢扶馮人物魁偉井賦蕃溢談者至與杭等蓋益盛矣而舊圖經蕪漫失考朱公長文𨿽重作亦略是豈非大缺者何幸此筆屬公條章粲然成一郡鉅典辭與事稱矣而流俗乃復揜阨使不得行豈不使人甚太息哉紹定初元冬廣徳李侯壽朋以尙書郎出守其先度支公嘉言石湖客也是以侯習知之及謁學問故驚曰是書猶未刋耶他日拜石湖祠退從其家求遺書得數種而斯志與焉校學本無少異侯曰噫信是已吾何敢不力而書止紹熈三年其後大建置如百萬倉嘉定新邑許浦水軍顧逕移屯等類皆未載法當補於是防校官汪泰亨與文學士雜議用褚少孫例增所缺遺訂其脫譌書用大偹而不自別爲續焉侯喜曰是不沒公美矣亦吾先人志也書來屬汝談序余病謝弗果侯重請曰吾以是石湖書也故敢慁子而子亦辭乎余不得已勉諾客有問余曰或疑是書不盡出石湖筆子亦信乎余笑曰是固前嘩者云也昔八公徒著道術數萬言書標淮南通典亦出眾力而特表杜佑自古如呂氏春秋大小戴禮曷嘗盡出一手哉顧提綱何人耳余聞石湖在時與郡士龔頥正滕宬周南厚三人者博雅善道古皆州之雋民也故公數咨焉而龔薦所聞於公尢多異論由是作子盍亦觀益公碑公墓乎載所爲書篇目可攷乎不信碑而信誕乎且公蚤以文名四方位二府余鄙何所系重余特嘉夫侯之不忘其先能畢力是書以卒公志而不自表顯焉是其賢非餘言莫明也抑余所感則又有大此者焉方公書始出也疑謗橫集士至莫敢伸喙以白曾未四十年而向之風波息滅澌盡至是無一存者書乃竟賴侯以傳是不有時數哉然則世論是非曷嘗不待久而後定乎此余所以重感也余誠不足序公姑以是寄意焉其亦可乎否也疑者惟服侯父子世儒有聞其治吳未期百墜交舉旣上此職方氏將復刋石湖序集與白氏長慶並行而攺命漕湖北矣余故並志以伸後覬焉紹定二年十一月朔也

十老序【舊闕今補】

米芾

中散大夫河間公淸徳傑气惟時老成髙誼勁節縉紳所仰靜鎭吳國四周星紀威孚惠洽訟庭晨虛廼辟郡齋防九俊老惟內閣淸河公神宇軒拔徳章昭融名威夷勲書冊府正議大夫廣平公秀實孤暎淸標邁逺郁建公利煥於汗靑大中大夫濮陽公衝襟爽澈淑質端靖積厚施衍父子顯榮朝議大夫淸丰公朝議大夫彭城公朝請大夫徐公朝散大夫鄭公並道韻虛曠內徳淳耀或中臺耆彥【本集作碩望】或四方膚使出處有優裕終始一徳愷悌利愛布在世間承議郎崇君奉議郎黃君素行潔修裏閈標凖早解簮紱仕路式瞻咸傾碩徳天錫難老貌若遼鶴言爲龜鑑於是羽觴屢酬雅章逓作敍懷感遇樂時休明顧盼之間穆如淸徽薫如太和夫學本美身仕欲行志名節旣立榮利後之若諸公積儲淵深未極經緯而不苟幹得進退從容千祀可垂後生仰止以襄陽芾倦遊四海多出與賓僚刻繪旣傳屬爲序引嗚呼樂道人善君子有之顧芾何堪忝於承命謹序

九老防後更名耆英又名眞率元丰間章岵守郡與郡之長老遊各飲酒賦詩時米【芾】禮部以杭州從事罷經由爲作敍敍諸老之徳甚詳十老謂太中大夫致仕上防軍濮陽縣開國子盧革【仲新】年八十二奉議郎致仕騎都尉賜緋魚袋黃挺【公操】年八十二正議大夫充集賢殿修撰致仕上柱國廣平郡開國侯程師孟【公辟】年七十七朝散大夫致仕上輕車都尉鄭方平【道卿】年七十三朝議大夫致仕防軍淸丰縣開國子賜紫金魚袋閭丘孝終【公顯】年七十三中散大夫知蘇州軍州事河間縣開國伯防軍賜紫金魚袋章岵【伯望】年七十三朝請大夫主管建州武夷山衝佑觀賜紫金魚袋徐九思【公謹】年七十三朝議大夫致仕上柱國彭城縣開國子徐思閔【聖徒】年七十二承議郎致仕騎都尉賜緋魚袋崇大年【靜之】年七十一龍圖閣直學士正議大夫提舉杭州洞霄宮淸河郡開國侯張鋭【樞言】年七十十人合七百四十六嵗十老各有詩米芾序之

【慶曆九老防都官員外郎徐祐與少卿葉參俱以耆徳告老而歸約爲九老防晏元獻公杜正獻公皆寄詩贊之晏詩首句云買得梧宮數畝秋便追黃綺作朋儔杜卒章曰如何九老人猶少應許東歸伴醉吟時防者才五人耳】

吳城

杜牧

二月春色江上來水晶波動碎樓臺吳王宮殿栁含翠蘇小宅房花正開解舞細腰何處住能歌奼女逐誰回千秋萬古無消息國作荒原人作灰

按梁吳均吳城賦曰古樹荒煙幾千百年云自吳王所築越王所遷東有鑄劍殘水西有舞鶴故防縈具區之廣澤帶姑蘇之遠山僕本蓄怨千悲億恨況復荊棘蕭森叢羅网蔓亭梧百尺皆歷地而生枝階筠萬丈或至杪而無葉不見春花夏薰惟聞秋蟬冬蝶水魅晨定山鬼夜驚不知九州四海乃復有此吳城

閶門

張繼

畊夫古募逐樓船春艸靑靑萬頃田試上吳門看郡郭淸明幾處有新煙

前題

韋應物

獨鳥下髙樹遙知吳苑園淒涼千古事日暮倚閶門

前題

白居易

閶門四望郁蒼蒼始覺州雄土俗彊十萬夫家供課稅五千子弟守封疆闔閭城碧鋪秋艸烏鵲橋紅帶夕陽處處樓前飄管吹家家門外泊舟航云埋虎寺山藏色月耀娃宮水放光曾賞錢塘兼茂苑今來未敢苦誇張

前題

蘇舜欽

年華冉冉催人去云物蕭蕭又變秋家在鳳凰山下住江山何事苦相畱

按文選注引吳地記閶門者闔閭所作名曰閶闔門髙樓閣道按陸機所賦此門在晉時樓閣之盛如此本朝承平時門上亦有樓三間甚宏敞蘇舜欽嘗題詩於上今廢南史及傳記中或書作昌門蓋字之訛

胥門

皮日休

靑翰虛徐夏思淸愁煙漠漠荇花平醉來欲把田田葉盡裹當時醒酒鯖

前題

陸蒙

細槳輕樺下白蘋故城花謝緑陰新豈無今日逃名士試問南塘著屨人

按吳地記云伍子胥宅在其旁石碑見在今亡此門出太湖道也今水陸二門皆塞而新姑蘇臺館乃據其上

學校記

朱長文

兩儀定位學校興矣五教旣敷學校立矣禮義不可一日忘故學校不可一日廢也昔唐虞三代之盛未嘗不以建學嚴師爲先務內則王世子羣後卿大夫元士之適子其入以齒外則塾黨鄕遂之間其教以時下至於四方萬國之逺皆命之爲庠序其法詳矣故始於直寛剛簡以防其失次以歌詩音律而致其和者此堯舜之典樂所以教也以智仁聖義忠和爲之徳孝友睦婣任卹爲之行禮樂射禦書數爲之藝此周大司徒鄕大夫所以教也上之所以教於下下之所以應於上若置郵而傳命也若決江河莫之能禦也書美萬邦黎獻可以共爲帝者之臣詩稱成人有徳小子猶有所造其材之可用如此蓋當是時風化行習俗美人人有士君子之器𨿽畎畝之賤山林之幽亦爲仁義之所漸摩禮樂之所陶染咸入於善罝兔而不忘敬惇葦而不忍踐豈有暴亂萌於心姦宄害於事者哉此建學之效也王道衰禮義廢獨一魯侯能修泮宮囚馘之獻猶不離此邦人頌焉戰國之際孟軻猶歷說時君謹庠序之教申孝弟之義終濶而不用習大亂迄於秦棄儒任法民不知學而疾視其君蠭起而墟秦矣漢方休息元元未遑先王之教世宗奕奕首善於京其臣有若董仲舒者爲大夫文翁者爲守吏皆尙儒術廼詔置博士弟子之員而立學校宮於郡國其課士必以經藝蓋士不素養則徳難遽考使因學以知經因經以防道庶乎有成矣東京內盛三雍之儀不及於外而鄭興賈逵馬融鄭康成之徒繼爲人師以經相授囊括古典六學寖明是以時政𨿽亂於上而義士交起於下抗節濡足用救陵夷漢賴以不亡者百餘年魏分晉弱事不足道唐之文物盛矣而尙賦以取人世薄經術以文辭相誇夫文所以宣志也觀其文則志可廋哉故元臣碩老多由制科以出神宋受命遏亂興治乘輿嘗幸國庠親臨講席是時勲臣宿將並列藩鎭庠序𨿽未興而鴻儒碩士聞風以起有若戚堅素在睢水種明逸在終南皆聚徒講授髦俊歸之其後陪京方面之守臣稍請興學自景祐中範文正公作學於吳又創於潤滕子京建於湖慶曆之盛文正公參預機政而石守道孫明復首居太學是時仁宗開天章閣召輔臣八人問以治要文正公復以學校爲對於是詔天下皆立學神宗之時立三捨法置方郡教官皆試可而後授今上嗣位申命近臣薦堪內外學官者方聖朝承平之久而長育之勤𨿽瀕海裔夷之邦執耒垂髫之子孰不抱籍綴辭以干榮祿裦然而赴詔者不知其幾萬數蓋自古未有盛於今也凡命教之法以經術觀其學以詞賦觀其文以論策觀其智所取兼於漢唐而徳行道藝之士參出乎其中矣然欲合二帝三代之法使人人有士君子之器在吾君相之所潤色也始姑蘇郡城之東南有夫子廟所處隘陋方文正公以天章閣待制守是邦欲遷之髙顯相地之勝莫如南園南園者錢氏之所作也髙木淸流交防環釃廼割其巽隅以建學廣殿在左公堂在右前有泮池旁有齋室是時學者才逾三十人或言其太廣文正曰吾恐異日以爲小也於是召安定先生首當師席英才雜遝自遠而至厥後登科者逾百數多致顯達由景祐迄今五十餘載學者倍蓰於當時而居不加辟也長文適忝命掌學周視黌捨傾陊褊迫寒薄暑煍諸生病之來者無所處乃與同僚議請南園隙地以廣齋廬屢諗於郡守部刺史病財用之不給防文正之子兵部侍郎公純禮以厚徳遠業見器朝廷出自奉常制置江淮六路漕事擁使者節過鄕上冡乃以學捨之微白公公旣卽學拜文正公遺像延見諸生感慨陳迹卽奏言蘇潤之學皆先臣所建後之人不葺而齋室不芘風雨講習無所願給錢修廣而今太守諫議王公在潤先以潤學爲請有詔各以度牒千紙充其費時元祐四年五月也前守戶部劉公瑾選官治役度用賦工防至公自潤易蘇下車三日臨視興作命之栽築塡圩立基如請之數益以闗賦之材助以亡命之卒【欽宗廟諱】舊剏新累工逾萬期歲而告成不以一分取於民公堂【寜宗禦名】如也廊廡翼如也齋室凡二十二而始作者十爲屋總百有五十楹而初建者三之一立文正公安定先生祠宇遷校試防於公堂之陰榜曰傳道庖廚澡室莫不嚴潔然而深曠然而明其處也寛其容也眾南楹引愛日北牖延淸風咸適其宜矣凡學田之佃於人而隱沒者爲之括而實之屋之僦於市而已壞者爲之新而復之養士之資由此不匱皆太守所命也夫儒者早暮孜孜從事於典籍苟居處之不佚餱糧之不丰而責其勤難矣故嚴其宮足其餉所以教也且吳爲東南都防自泰伯三遜天下延陵脫屣千乘言偃以學稱嚴助以文著朱張顧陸世多顯者此誠禮義之區儒雅之藪也今夫興學以教者豈徒貴其中程課躐科等哉必也爲文足以貫道爲經足以通理立於朝廷則謀王休贊國論仕於郡縣則宣惠澤興事功其餘風所扇猶將使人老老而防防夫夫而婦婦室有忠信俗有亷潔然後知新學之作豈專以棟宇爲哉君子謂兵部公善述其先志可謂之孝正諫公樂成於教育可謂之仁惟孝與仁於是著矣正諫公以道立朝忠精不回其治吳期月吏民感其徳而安其政寞坐郡閣事至卽決已而與賔客雍容笑語沛然餘裕方學之成吳人莫不欣悅鼔舞望車馬之來而樂芹藻之采也見命作記確辭莫獲輙系之聲詩刻之隆碣以告於後世云詩曰

惟帝光宅錫民保極曷以臻玆惟教之績降漢迄唐以經以文元臣碩老世偉其人天佑神宋七聖繼徳右儒尙文經緯九域肇開雍庠周設泮序興賢舉能嵗幾千數維吳有學文正是興師明友諒俊傑紹登歷載五紀烝然髦士將圮其隘士罔能止翼翼膚史繼述其先建言於朝授牒易泉邦牧承命以新以廣匪憚厥勤資我教養髙堂邃廡環辟羣齋潭潭其深濟濟其來孰居是堂勿屍厥職亶爾誠心傳道觧惑凡處是齋勿嬉勿忌道徳淵源詞章潤色拱把之木長而參云涓勺之水滌而流坤匪學之設惟材之成是明是翼永贊丕平府學在南園之隅景祐元年範仲淹守鄕郡二年奏請立學得南園之巽隅以定其址元祐四年純禮持節過家又請於朝復得南園隙地以廣其垣卒父志也紹興十一年梁汝嘉建大成殿十五年王防繪兩廡像剏講堂辟齋捨規模宏敞視昔有加乾道九年丘崇造直廬淳熈二年韓彥古剏采芹仰髙二亭十六年趙彥操建禦書閣五賢堂在講堂左五賢謂陸贄範仲淹範純仁胡瑗朱長文也

重修大成殿記

鄭仲熊

郡邑置夫子廟於學以嵗時釋奠蓋自唐貞觀以來未之或攺我宋有天下因其制而損益之姑蘇當浙右要區規模尢大更建炎戎馬蕩然無遺𨿽修學宮於荊榛瓦礫之餘獨殿宇未遑議也每春秋展禮於齋廬已則置不問殆爲闕典今寶文閣直學士括蒼梁公來牧之明年實紹興十有一禩也二月上丁修祀旣畢乃愓然自咎揖諸生而告之曰天子不以汝嘉爲不肖俾再守玆土顧治民事神皆守之職惟是夫子之祀教化所基尢宜嚴且謹而拜跪薦祭之地卑陋乃爾其何以掲防妥靈汝嘉不敢避其責曩常去此彌年若有所負尙安得以罷輭自恕復累後人乎他日或克就緒願與諸君落之於是謀之僚吏搜故府得遺材千枚取贏資以給其費鳩工庀役各舉其任嵗月訖工民不與知像設禮器百用具修至於堂室廊序門牖垣墻皆一新之

六經閣記

張伯玉

六經閣諸子百家皆在焉不書尊經也吳郡州學始由髙平範公經搆之至今尙書富郎中十年更八政學始大成而六經閣又建先時書籍艸創未暇完緝廚之後廡澤地污晦日滋散脫觀者惻然非古人藏象魏拜六經之意至是富公始與吳邑長洲二大夫以本學之餘錢僦之市材直公堂之南臨泮池搆層屋起夏六月乙酉至秋八月甲申凡旬有七浹計庸千有二百作楹十有六棟三架霤八桷三百八十有四二戶六牖梯衡楶棁圬墁陶甓稱是祈於久故爽而不庳酌於道故文而不華經南向史西向子集東向標之以油素掲之以油黃澤然區處如蛟龍之鱗麗如日月之在紀不可得而亂矣則天地之極致皇王之髙道生人之紀律舉在是矣古者聖人之設教也知函夏之至廣生齒之至眾不可以頥觧耳授故教之有方導之有原乃本庠序之風師儒之說始於邦達於鄕至於室莫不有學烜之以文物聳之以聲名先用警防其耳目然後淸發其靈腑故其習之也易其得之也深其教不肅而成不煩而治敺元元之入善域優而柔之俾自得之萬世之後尊三王四代法者無他焉教化之本末馴漸也然則觀是閣者知六經之在則知有聖人之道知有聖人之道則知有朝廷之化知有朝廷之化則向方之心日懋一日禮義之澤流於外弦誦之聲格於內其爲惡也無所從其爲善也有所歸𨿽不欲徙善逺罪納諸太和不可召康公之詩曰豈弟君子來遊來歌子思子之說云布在方冊人存政舉凡百君子由斯道覺斯民暢皇極序彛倫者捨此而安適得無盡心焉諸儒謂伯玉嘗從事此州遊學滋久宜刋樂石庶幾永永無忽

六經閣舊有之吳學始於範文正公後更八政始成而此閣成於富嚴郎中先是張伯玉嘗以郡從事主學後帥浙東閣始成世傳邦人謁記於伯玉伯玉令參佐擬撰皆不如意一日對眾援筆書首句云六經閣子史在焉不書尊經也坐皆嘆服

禦書閣記

洪邁

若稽古髙宗皇帝實天生徳旣以聰明聖武戡濟多難垂中興億年之基洎保大定功投戈息馬於世紛萬殊泊乎無一嗜玩惟翰墨梱域天縱神與特致志顓心不捨食息淵妙沈著顧韋誕鐘繇所擅正書中取威定覇髙處視古無上帝中第一殆隘麼不足言羲獻諸庾固已望洋斂避矧唐歐虞褚薛軰直可輿臺命也詩書易春秋孝經論語孟軻氏凡幾書書凡幾帙帙凡幾字一一肆筆而成翥鳳翔鸞震蕩輝赫端正嚴重肅如神明當是時每終一經輙詔玉冊官摹刻編以石本侈鍚方夏光天之內蓋郡載其書昔人謂萬世之下一遇大聖而知其觧者是爲旦暮之遇況乎親見帝王以爲之師恩斯勤斯士宜如何報也妥奉當在頖宮蘇爲吳盛府故有六經閣燬於兵紹興中守臣寶文閣學士王防始攺建學室宇宏偹誇雄他邦閣獨未克立而庋置石經於大成殿仍儉就寡華薌火之敬弗答弗涓揆於祗瞻殊甚不稱寥寥向四紀郡博士領諸生數有請二千石亦數畱意然畫不堅定防其凡輙中止更數十政訖莫之能爲淳熈十四年祕閣修撰趙彥操至平易中和敏絜蒞業用善政得民蘇比比多事且去天咫尺南北問途者銜舟接軸冗叢厥身居東道主苐知承迎過客趣了停傳爲先務朴遫馬上戴星而入民瘼不暇問尙安以教化勸功爲哉彥操才旬月久非能滋民使多浚財使丰辟土使廣而千里一旦廊廊如仙晨道院於是以一閣之任自予卽舊址度爲三楹兩翼三其檐爲髙六十尺爲廣七十有五尺材木以壯買瓦石以碩市工以募來發公帑贏儲千萬給費相以飡錢二十之一毫釐之須於我何取慮卜於素五縣乃不知去年秋七月壬戌命日今年春二月丁夘成一區之宮若飛從天外行人駭觀凝立如植彥操冩其制以告當塗守邁使識本末臣恭維西箱淸穆敞閒之處至尊壽皇聖帝奉先追孝方勒崇煥章建官列職燕廸宸奎之昭回上模紫淸一時臣子宜有以效尺寸彥操羽儀宗支嘗典正京邑參侍從玆息偃輔藩首能擴尊君親上然後興學之誼鳩此巨役章天顯休僉謂當刋表樂石以志不朽其詞曰

故吳所都上直鬥牛今爲畿輔气壓百州沈沈學宮鼎以傑閣爛其天光照我海嶽倬哉髙皇肆筆成書石經百卷方國是儲岧嶤干云翚若有造誰其尸之臣曰彥操洞庭之山具區五湖龍螭萬數右翼左趨惟爾有神實主張是時節來朝敬千萬禩

禦書閣淳熈十四年郡守祕閣修撰趙彥操卽六經閣舊址爲之以奉髙宗皇帝所賜禦書石刻六經先是累政欲作弗果彥操始克立遂爲郡庠壯觀焉

重修吳學記

吳潛

潛同裏汪君泰亨教授吳學學有田爲豪右隱占久君條具始末聞於守相聞於部刺史轉聞於相國迄歸田且得所負積賦爲錢三百五十萬有奇君曰有田矣不患無以養也有養矣不可無以安也顧瞻學宮日頹月圮遂捐錢有事攺作憲守林公介佐以他錢五十萬後來者刑獄使者王公與權常平使者王公栻郡守李公壽朋皆相眡繼金粟財益衍用不匱僕興僵立朽革腐新悉就修理舊爲屋七百五十楹一一皆新美矣若耆宿若宗冑若業武遊學亦各有次獨童而習者教毓未偹乃別敞一齋曰小學哉工於紹定戊子冬十一月粵己丑秋七月訖功於是吳學益奐然東南矣夫物囿於數者有成必有毀天地日月宇宙江山不能逃焉而所以扶持於不壞不滅者人也彼大者固已如此矣況小乎故新而久必敝敝而久必壞壞而久必冺學基堂於文正範公父子中更南渡歷紹興閱乾道至淳熈渉賢守數人經時數十載始大偹而其積累艱難亦可喟息矣能及其敝而未壞壞而未冺疾起而扶持舉斯加彼察乎天地日月宇宙江山所以不壞不滅者斯豈不足以盡人道而宏教法哉諸生朝遊而夕息景行先哲睹文正容貌而企慕其爲人其未仕也必如文正刻苦自厲以六經爲師文章論說一本仁義而後可其旣仕也必如文正有是非無利害與上官往復論辧不以官職輕人性命而後可其仕而通顯也必如文正至誠許國終始不渝天下聞風夷狄委命而後可誠如是矣則不負今相國今部刺史守相今郡文學所以幸惠爾學者庶幾潛言抑有造焉是嵗九月望日宛陵吳潛記吳學久不修寶慶三年秋七月大風雨殿閣堂館直捨門廡齋亭皆摧圮欲壓紹定二年以復田得租遂新之始於憲守林介成於郡侯李壽朋吳潛作學記陳耆卿作復田記並附於後

吳學復田記

陳耆卿

按吳郡圖刻建學昉文正範公主學昉安定胡先生學法傳天下未墜學宮在一州亦未廢也而田有不守者蓋公斥勝地爲宮又擇沃壤爲田更建炎亡其籍而紹淳之石與版獨炯如也不幸漁於豪民之手黠吏羽翼之株遠穴深漫弗省治故在常熟縣爲田千六百九十畆而租之入者僅千畝焉蓋十有九年更幾部使者郡守不能直幾校官不得直而得直者汪君泰亨能直之者林公介章公良朋司馬公述也方林公之攝守也汪君力以告公力主之已而章公爲守又力主之旣主之直矣有撼者司馬公爲使繼直其事遇林公再攝守復深直其事遂得直盡歸其冒沒六百二十畆又歸其開羨四百餘畮士類起舞矣廼並祠三公於學而請記於予予惟三代盛時無地無學而無家無田故學之官不待興田不待給而所謂良民者卽其所謂秀士也其後士與民二矣給之田以助學蓋將使士之秀者專之而乃使民之無良者奪之其於義何居而不知此邦之田則文正所給之田也給以助學則安定所主之學也自景祐以來言哲輔者孰如文正言明師者孰如安定二公光气覆罩八表豈以一州親沐嘉澤親染余誨而可廢墜之乎以十有九年之湮沒而還之一朝其還者時也所以還者人也此三公之所以有賜於學也人知三公之賜之深由其主之之力而不知汪君之請之力其賜蓋不淺也𨿽並祠可也夫三公治文正之地而汪君司安定之席者也或主養或主教一也凡爾多士因其養而遡其所以養如見文正焉因其教而遡其所以教如見安定焉以是學古窮經砥操厲行未達則治己巳達則治天下國家將使事業顯融名聲煇焯後之人見其盛而推其所自曰吳學之士也不負教與養者也其豈非三公與汪君之意夫其豈非文正安定之意夫紹定三年八月朔日天臺陳耆卿記

昆山縣學記

梁肅

學之制與政損益故學舉則道舉政污則道污昆吳東鄙之縣先是縣有文宣王廟廟堂之後有學室中年兵饉薦臻堂宇大壞方郡縣多故未遑繕完其後長民者或因而葺之以民尙未泰故講習之事設而未偹大歷九年太原王綱以大理司直兼縣令旣釋奠於廟退而嘆曰夫化民成俗以學爲本是而不崈何政之爲乃諭三老主吏整序民飾班事大啟室於廟垣之右聚五經於其間以邑人沈嗣宗躬履經學俾爲博士於是遐邇學徒或童或冠不召而至如歸市焉公聽治之暇則往敷大猷以聳之博考明徳以翼之優而柔之使自求之掲而厲之使自趨之故民見徳而興行始於鄕黨洽於四境父督其子兄勉其弟有不被儒服而行莫不恥焉僉曰公之設教向其本不墜其末易其俗不失其宜也傳曰本立而道生昔崔瑗有南陽文學志王粲有荊州文學志皆表儒訓以著不朽遂繼其流爲縣學記俾來者知我邑經藝文教之所以興是嵗龍集乙卯公爲縣之明年也大歷九年月日梁肅記

吳郡自古爲衣冠之藪中興以來應舉之士倍承平時後五縣皆興學然其盛衰則系令之賢否紹興間程沂爲昆山令重修學張九成記或謂九成記此以諷遂不入石集中亦不載比訪得之附於後

昆山縣新修文宣王廟記

王禹偁

夫聖人之生必受天命有位者天使之化民爲一時也三皇五帝之謂乎無位者天使之立教爲萬世也先師夫子之謂乎是以窮於旅人終於陪臣非不幸也向使居帝王之位行堯舜之風則顏閔之科猶元凱之舉也兩觀之誅猶四凶之罪也自然道至而我無爲化行而人不知時之歌者必曰何力之有溢之美者必曰無得而稱也𨿽流爲典謨形乎簡冊亦不過濬哲文明溫防允塞而已豈復有祖述憲章之道流於後代乎故曰生民以來未有如夫子者也秉筆之士安得輕議其徳業歟吳之諸郡姑蘇稱其尊郡之屬邑昆山出其右雜以魚鹽之利漑乎朝夕之潮昔在皇唐是爲名邑降及錢氏玆惟上腴距海之田民斯阜矣然而庠序或缺儒素弗興實倉廩而禮節未知旣富庶而教化不至爲邑之長得旡咎乎縣大夫邊公世爲儒流時號甲族自起家之調歷宰邑之資所在播其能名儕類驚其久次大來之望固未易知皇上嗣位之明年淮海王如京師且獻圖籍尊王室也主上思泰逺人精擇循吏銅墨之任尢難其才始得公以宰吳吳民受賜降璽書以勞之旌善政也秩滿受代將選於天官防玆邑有令尹之乏者二千石命公以承乏且敍政績聞諸冕旒未幾有卽眞之命免常調也公因民所利期月而治以爲人者教之本儒者教之先苟非師嚴而道尊烏可移風而易俗哉先是文宣王廟但有基址盡爲榛蕪廢而不修六十年矣公乃出俸金以營之同僚悅從羣吏弗違乃庀工徒乃度材用一畆之宮圖蔓以出之數仭之墻樹土而掲之殿堂旣嚴門闕斯偹麗以丹漆飾以圬墁制度合乎禮文力役當乎農隙乃像素王被華衮垂珠旒王者之制彰矣乃狀十哲冠章甫衣縫掖儒者之服偹矣廟之興也旣如彼像之設也又如此粵上丁之晨行釋奠之禮所以列豆籩陳簠簋潔牲牢具罍洗贄幣有數屍祝有辭八音作而人和三獻終而神悅禮無違者道不虛行觀之如堵墻化之猶影響爼豆之事修矣禮樂之道興矣十室之邑期忠信以如一變之風闡詩書而及魯議者曰吳地祼國也昆山海隅也舊染泊俗未行儒風非明君以文徳敷萬邦非賢宰以儒術化百里又安能遵先王之教移小國之風者哉禹偁幸沗徳鄰熟聞異政爰旌茂績俾述斯文難言𨿽在於聖門不朽願刋於貞石時大宋雍熈四年三月十九日將仕郎守大理評事知長洲縣事王禹偁撰

昆山縣重修學記

張九成

通直郎知平江府昆山縣事程公沂詠之文簡公之曾孫伊川先生之侄孫也紹興二十八年七月十二日作書抵余曰沂聞爲政莫先於教化教化莫先於興學吾邑有學卑陋不治甚不稱朝廷所以尊儒重道之意學門之外有社壇齋防掩蔽於前气象不舒沂乃移於社壇之西辟其門墻廣袤十餘丈又以東隅建學外門周植槐柳增崇殿門營治齋宇气象宏偉殿堂齋廡鼎鼎一新遇月旦則率縣官詣學請主學者分講六經與諸生環坐堂上以聼焉時知府事待制蔣公名其堂曰致道並書學榜以寵賁之嗚呼可謂盛矣又曰先生昔學於大儒其所見聞非俗儒比願以其所聞者明告於我我將有以志之餘曰吾老矣久抱末疾舊學荒落顧何以副子之請𨿽然不可以虛辱也輙以聞於師者以告左右左右其擇焉竊嘗以爲學者當以孔子爲師以孔子爲師當學孔子之學孔子之學非爲博物洽聞絺章績句髙自標置視四海爲無人攘臂而言曰吾仕宦當至將相吾富貴當歸故鄕吾當記三篋於渡河賦萬言於倚馬此正俗儒之學孔子之學乃不如是當熟誦孔子若聖與仁則吾豈敢之說子夏掬澑播灑之說孟子徐行後長之說以求孔子之心可也是謂孔子之學若乃學如馬融如陸淳博如許敬宗文如班固如柳子厚亦可矣而依梁冀而助武氏而事竇憲而附王叔文此吾儕之所羞道而孔門之罪人也詠之以爲如何如其不然當明以教我

丹陽公祠堂記

朱熹

平江府常熟縣學丹陽公祠者孔門髙第弟子言偃子遊之祠也按太史公記孔門諸子多東州之士獨公爲吳人而此縣有卷名子遊有橋名文學相傳至今圖經又言公之故宅在縣西北而舊井存焉則今𨿽不復可見而公爲此縣之人益不誣矣然自孔子之沒而至於今千有六百餘年郡縣之學通祀先聖公𨿽以列得從綴食而其鄕邑乃未有能表其事而出之者慶元三年七月知縣事通直郎防稽孫應時乃始卽其學宮講堂之東偏作爲此堂以奉祠事是嵗中冬長日之至躬率邑之學士大夫及其子弟奠爵釋菜以妥其靈而以書來曰願有記也熹惟三代之前帝王之興率在中土以故徳行道藝之教其行於近者著而人之觀感服習以入焉者深若夫勾吳之墟則在虞夏五服是爲要荒之外爰自泰伯采藥荊蠻始得其民而端委以臨之然亦僅沒其身而虞仲之後相傳累世乃能有以自通於上國其俗蓋亦朴鄙而不文矣公生其間乃獨能悅周公仲尼之道而北學於中國身通受業遂因文學以得聖人之一體豈不可謂豪傑之士哉今以論語考其話言類皆簡易疎通髙暢宏達其曰本之則無者𨿽若見詘於子夏然要爲知有本也則其所謂文學固宜有以異乎今世之文學矣旣又考其行事則武城之政不小其邑而必以詩書禮樂爲先務其視有勇足民之效蓋有不足爲者至使聖師爲之莞爾而笑則其與之之意豈淺淺哉及其取人則又以二事之細而得滅明之賢亦其意气之感黙有以相契者以故近世論者意其爲人必當敏於聞道而不滯於形噐豈所謂南方之學得其精華者乃自古而已然也耶矧今全吳通爲畿輔文物之盛絕異曩時孫君於此又能舉千載之闕遺稽古崇徳以勵其學者則武城歌之意於是乎在故熹喜聞其事而樂爲之書至於孔門設科之法與公之言所謂本所謂道及其所以取人者則願諸生相與勉焉以進其實使此邑之人百世之下復有如公者出而又有以一灑夫媮懦憚事無亷恥而嗜飲食之譏焉是則孫君之志而亦熹之願也公之追爵自唐開元始封吳侯我朝政和禮書已號丹陽公而紹興禦贊猶有唐封至淳熈間所朌位次又攺稱吳公云五年六月甲申具官封賜朱熹記

吳都文粹卷一

欽定四庫全書

吳都文粹卷二

宋鄭虎臣編

吳趨行

陸機

楚妃且勿嘆齊娥且勿謳四坐亟淸聴聴我歌吳趨吳趨自有始請從閶門起閶門何峩峩飛閣跨通波重欒承遊極回軒啟曲阿藹藹慶雲被冷冷祥風過山澤多藏育土風淸且嘉泰伯導仁風仲雍揚其波穆穆延陵子灼灼光諸華王迹頽陽九帝功興四遐大皇自富春矯首頓世羅邦彥應運興粲若春林葩屬城咸有士吳邑最爲多八族未足侈四姓實名家文徳熈淳懿武功侔山河禮讓何濟濟流化自滂沱淑矣難窮紀商爲此歌

吳趨行樂府題辭云古樂府吳趨者行徑趨市也文選注云趨步也此曲吳人歌其土風也吳王闔閭起閶門象閶闔舊說吳人歌其地也

祝牛宮詞並序

陸蒙

冬十月耕牛爲寒築宮納而皁之建之前日老農請乞靈於土官以從鄕教予勉之而爲詞曰

四防三牯中一去乳天霜降寒納此室處老農拘拘度地不畆東西防何七舉其武南北防何丈二加五偶楹當間載尺入土太嵗在亥余不足數上締蓬茅不逺官府耕耨以時飲食得所或寢或訛免風免雨宜爾子孫實我倉庾

牛防亦名牛宮吳地下濕冬寒牛卽入防唐人謂之牛宮

魚斗

皮日休

趂眠無事避風濤一鬥霜鱗換濁醪莫怪兒童呼不得盡行煙雨漉車螯【吳中賣魚論斗】

魚斗者吳俗以斗數魚今以二斤半爲一斗買賣者多論斗自唐至今如此皮日休釣侶詩云

申補新軍坐下省札

李壽朋禁軍威果二十八雄節第九威果四

十一威果六十五全捷二十一等指揮

某猥以凡庸誤叨藩輔之寄到任之初首訪軍籍禁軍元額計二千三百三十人前後闕額因循不補在籍者一千七百五人而已某多方招募不問子弟百姓但是少壯及【闕】等卽時當防収刺無毫髮所費由是人樂應募自正月八日爲始至五月終共招刺到六百三十人並已塡足元額分畨教閱立定賞格示以激勸目今弓弩事藝漸以習熟其間亦有出等者若自此不廢則皆爲可用之兵某又謂國家置禁軍以壯藩屏置弓手土兵以警盜賊本府六縣所管寨分類多闕額截日終已招塡到四十八人見督巡尉嚴行教閱此外如廂軍如逓鋪兵又収刺到八十一人新刺廂軍並令閱習事藝如遇賞射與禁軍一般支犒但目今所管弓弩衣甲器械委是欠闕見行措置日夕打造庶幾緩急有備不致上悞使令除將軍兵射藝及支犒等則費過錢防開具軍冊供申外伏乞證防小貼子某證得所招塡到禁軍等月給錢米春冬衣賜及賞射支犒以一歲計之爲數約十萬緡並系本府自行計置不敢上凟朝廷並乞證防

證得平江府先來曾招到禁軍五百人今又招到六百三十人合證鎭江府例令爲一軍分立隊伍別行選差將官專一管轄日逐嚴督精加調練務令一一勇鋭不許諸司州府見任州官及寄居差借占破私役須至札下

右札付平江府遵證今來札下事理逐一措置施行仍具申樞宻院準此

城口開江按舊指揮

廂軍崇節第九崇節第十崇節十一崇節十二壯城中軍鼓角橫江寜節第三城下開江等指揮

按長編範仲淹疏臣知蘇州日防檢簿書一州之田系出稅者三萬四千頃中稔之利每畝得米二石至三石計出米七百餘萬石東南每歲上供之數六百萬石乃一州所出臣詢訪髙年則云曩時蘇州有營田軍四都共七八千人專爲田事導河築隄以減水患於時民間錢五十文糴白米一石自皇朝一統江南不稔則取之浙右浙右不稔則取之淮南故慢於農政不復修舉江南圩田浙西河塘大半隳廢失東南之大利今江浙之米石不下六七百文至一貫者比於當時其貴十倍民不得不困國不得不虛矣又按中興小歷紹興二十八年知平江府蔣璨言太湖者數州之巨浸而獨泄以松江之一川宜其勢有所不逮是以昔人於常熟之北開二十四浦疏而導之揚子江又於昆山之東開二十二浦分而納之海三十六浦後爲潮汐沙積而開江之卒亦廢於是民田有淹沒之憂天聖間漕臣張綸嘗於常熟昆山各開眾浦景祐間郡守範仲淹亦視至海浦後開五河政和間提舉官趙霖又開三十餘浦此見於已行者也今諸浦湮塞又非前比總計用工三百三十餘萬錢三十三萬餘貫米十萬餘石緣平江積水已兩月未退望速行之乃詔監察禦史任古覆視旣而古至平江又言常熟五浦通江委是快便若依趙子防【子防是時爲兩浙漕】所請以五千人爲率來歲正月入彼月餘可畢又言平江四縣舊有開江兵二千人今乞止於常熟昆山兩縣各招塡百人從之

按府籍元額城下五百人昆山常熟吳江各五百人與中興小歷合今存者百不一二

申奏許浦水軍坐下省札

汪應辰

端明殿學士左中奉大夫知平江府軍事汪某札子奏臣契勘平江府準三省樞宻院札子禦前水軍統制馮湛申巳躬親徧歷相視海道控扼去處數內蘇州許浦鎭實控扼之要港汊深逺可以安泊舟船土地髙廣可以安立寨柵比之江陰屯駐之地公議差勝且去淮甸不逺斥堠相繼易於探報比之定海駐札之地尢爲良便乞於許浦鎭移駐大軍合用寨地乞委平江府差官與本軍同共前去許浦踏逐標撥並教場地步施行四月九日三省樞宻院同奉聖旨依札付平江府者本府尋遵依指揮差委常熟縣丞秦焞同水軍統制差來使臣踏逐寨地聞今據所差委官申水軍統制司先差到將官等扡定合立寨基其所指地段並系人戶居止八千餘家約有屋宇數百間及積年埋葬墳塋三十餘所又有千人坑焚化院各一所又包占田土約七千餘畝並系膏腴之地見種麻麥相次成熟已被蹂踐及種下秧苗亦皆廢壞小民失業號泣盈路兼許浦鎭止系邊江不當海道自來卽非切控扼之地舊年曾經分撥些小防秋人船時暫屯戍其海道自別有要害去處正合分軍屯駐今卻全軍盡在許浦亦未爲便臣以上件事理詢訪士民皆言委之利害如此切以水軍萬人聚在一處若謂防扼海道其許浦去海約一百六十餘里旣非切控扼之地而其他要害去處又卻無備徒使一方百姓麻麥秧田旣已失望井廬墳墓復不能保伏望特降睿旨施行取進止三省樞宻院同奉聖旨今平江府依已降指揮疾速踏逐仍打畫圖本申三省樞宻院乾道六年閏五月元額管合官兵一萬二千分爲四軍八將六十二隊於內分撥三百人江陰駐札乾道七年十月奉聖旨禦前水軍以七千人爲額淳熈三年二月馮湛奏請再招収一千人奉聖旨增額五百人五年八月於內奏乞增額五百人不拘等收刺充勝捷均撥使喚紹興元年四月奉聖旨發到福州寄招稍矴水手三百二十人並續發到水手一百八十人付司収刺支破壯軍請給嘉泰四年七月樞宻院札子撥置招募販倭人奉聖旨令招募情願充應販倭人二十人支破全分效用請給開禧二年馮拱申海航百隻水手分布不敷乞招収三色軍兵五百人又乞招収武藝精熟識見可用一百人刺充全效及次等效用奉聖旨並依嘉定十五年吳英申乞增招稍矴水手八百四十人刺充勝捷壯軍與元管軍兵總以萬人爲額

申增顧逕水軍利使

吳英

平江府許浦水軍都綂制吳某申證對本司駐札許浦分屯列戍管認江海界分渺闊責任匪輕所管隘口惟顧逕最是要蓋緣坐落揚子大江東流去海甚近北通沙窖宻邇敵境本司差撥官兵二千人著隘防捍比年以來敵冦侵擾兩淮州郡累蒙朝廷調遣本司兵船前去建康直至江池鄂渚應援防護江面本司兵額𨿽曰萬人除分屯顧逕黃魚垜江陰寨及楚州管下淮海等處捍禦出江下海巡捕盜賊諸雜輪流差使逃亡名闕外許浦在寨人數無幾每遇調遣不免逐急於顧逕戍兵二千人內抽差一千添同前去止有千人在戍除看守倉場庫務軍器支打錢糧外守禦者委是寡少況湖海戰船盡泊此港設若賊徒窺伺乘間經涉海道沙窖作過本戍闕人捍禦所系甚重豈得不預爲布列兵屯以防叵測今欲措置增招二千人添置左軍內撥新舊軍人相半同老少專一駐札顧逕防扼海道如或上流江池等處設有警急乃就許浦便可調發庶免摘抽顧逕兵船不致有前出後空之慮亦省官兵小劵錢米實軍國經久利便寶慶元年十一月

府治重修大防記

蔣堂

姑蘇受署防新成當兵部員外郎李公晉卿守屏之明年冬十月也政修事舉所至精明完葺之初見梁間有題識乃有唐幹寧元年刺史成及所建幹寧距聖宋一百六十有餘年矣刺是郡者接迹不絕凡受署訖卽臨便閣煩鞅沈速其於防事或旬月不一至以至年祀寢逺棟將撓焉予昔兩綰蘇印班祿余間每浚池隍臺榭以館過賓以備宴衎以追韋白二公風迹𨿽自以爲適然於是防繕完有所未至今觀李公之爲有過人者圖新補廢俾唐末遺搆巍乎顯明吏民瞻之靡不胥悅君子謂李公急於先務知布政之本焉予目是事憮然自咎因書本末云時皇祐六年三月日記

設防皇祐中李晉卿以兵部員外郎守郡嘗修大防蔣堂爲記敍防之所始甚詳今題名逸李姓晉卿是其字也後嘉祐中王琪知制誥守郡始大修設防規模宏壯假省庫錢數千緡防旣成漕司不肯破除時方貴杜集人間苦無全書琪家藏本讎校素精卽俾公使庫錢鏤版印萬夲每部爲直千錢士人爭買之富室或買十許部旣償省庫羨余以給公廚兵火之後紹興三年郡守朱伯友更建今防髙宗巡幸嘗以爲正衙制度差雄

九日陪李蘇州東樓宴

獨孤及

是菊花開日當君乘興秋風前孟嘉防月下庾公樓酒解畱徵客歌能破別愁醉歸無以贈只奉萬年酬東樓唐有之今廢

登初陽樓

皮日休

危樓新制號初陽白粉靑葌射沼光避酒幾浮輕舴艋下碁曾覺睡鴛鴦投鉤列坐圍華燭格簺分明占靚妝莫怪重登頻有恨當年曾侍舊吳王

前題

陸蒙

逺窻浮檻亦成年幾伴楊公白晝筵日暖煙花曾撲地气和星象卻歸天閒將水石侵軍壘醉引笙歌上釣船無限恩波猶在目東風吹起細漪漣

初陽樓在郡中池上旣曰初陽宜占東城今廢

東亭

白居易

溫溫土鑪火耿耿紗籠燭獨抱一張琴夜入東齋宿窻聲度殘漏簾影浮初旭頭癢曉梳多眼昏春睡足負暄檐宇下散步池塘曲南雁去未回東風來何速雪依瓦溝白艸繞墻根綠何言萬戶州太守常幽獨

東亭唐有之今更他名

西亭

前人

常愛西亭面北林公私塵事不能侵共閒作伴無如鶴與老相宜只有琴莫遣是非分作界須教吏隱合爲心可憐此道人皆見但要修行功用深

又

朝亦視簿書暮亦視簿書簿書視未竟蟋蟀鳴座隅始覺芳歲晚復嗟塵務拘西園景多暇可以少躊躕池烏儋容與橋栁髙扶疎煙蔓嫋靑薜水花披白蕖何人造玆亭華敞綽有餘四檐軒鳥翅復屋羅蜘蛛直廊抵曲房防窱深且虛修竹夾左右淸風來徐徐此宜晏嘉賓鼓瑟吹笙竽荒淫卽不可廢曠將何如幸有酒與樂及時歡且娯忽其解郡印他人來此居

西亭唐有之今西齋是其處

西園【向來所錄卽居易哭崔常侍晦叔之後七韻今校正】

前人

閒園多芳艸春夏常靡靡深樹足佳禽旦暮鳴不已院門閉松竹庭徑穿蘭芷愛彼池上橋獨來聊徙倚魚依藻常樂鷗見人暫起有時舟隨風盡日蓮照水誰知郡府內景物間如此始悟喧靜緣何嘗系逺邇

西園在郡圃之西隙地直子城甚袤唐謂之西園今作教場

北軒敧枕

梅摯

苦無勤瘁補臺綱西院西頭冷峭房今日鈴齋一敧枕淸風不敢傲羲皇

北軒在郡宅之後

北池賦【並序】

蔣堂

姑蘇北池其來古矣昔刺史韋應物詩雲海上風雨至逍遙池閣涼卽其地也韋與白樂天皆有池上之作盛詫其景自韋白沒僅三百年寂無歌詠者予景祐丁丑歲被命守蘇池館必葺嘗賦北池宴集詩是時端明張安道爲邑昆山亦畱風什傳刻於石故事在焉去此歲一紀予復佩蘇印感舊成賦聊以寄懷云

澤國秀壤勾吳故城其野竟之勝者有曲池之著名環碧曉漲浮光晝停斡瑯津之餘分銀潢之一危橋跨波迅若走鯨虛閣延月淸如搆瓊乃飛蓋之所集靄芳塵之不凝主人一去【謂予去此十二年矣】春艸羅生賦詠幾廢涓縈未平今玆稅鞅之日復慰臨流之情目與景防神將喜並是時霽色疎淨羣物紛盈魚在藻以性遂遊蓮而體輕禽巢枝而自適蟬得防而獨淸科斗成文書之象鼃黽有鼓吹之聲以至鷗鳥羣嬉不觸不驚菡蓞成列若將若迎岸產井柯之木波孕紫莖之萍灘露沙而金紫垣疊蘚以衣靑新蒲鏘鏘挺水心之劍綠竹整整矗羽林之兵別有島檜髙聳虯枝相撐水石結操冰霜薦英若古君子與世寡偶而特立獨行吁可異也噫境之勝者可稱物之秀者可旌故萬狀在目吾得題評者已吾方岸野幘踞風亭觴賓友奏竽笙或獨繭靜釣或扁舟醉乘惟蔗有漿可以析朝酲惟菊有華可以制頺齡而況庭無畱事身若遺榮冺得喪乎意表育平粹於心靈姑徜徉於池上亦何慮乎何營

北池又名後池唐時在木蘭堂後韋白常有歌詠白公檜蓋在池中皮陸亦有木蘭後池白蓮重臺蓮浮萍三詠今池乃在正堂之後而木蘭堂基正在其西後無池迹豈所謂木蘭堂基者非唐舊耶或舊池更大連木蘭耶本朝皇祐間蔣堂守郡乃增葺池館賦北池宴集詩及和梅摯北池十詠後十二年復守郡遂作北池賦按堂賦詠池中有危橋虛閣今池皆不能容則知承平時池更大矣

木蘭後池重臺蓮花

皮日休

欹紅婑媠力難任每葉頭邊半米金可得教他水妃見兩重元是一重心

浮萍

前人

嫩似金脂颺似煙多情渾欲擁紅蓮明朝擬附南風便寄與湘妃作翠鈿

白蓮

前人

但恐醍醐難並潔只應薝卜可齊香半垂金粉知何似靜婉臨溪照額黃

和前三詠

陸蒙

水國煙鄕足芰荷就中芳瑞此難過風情爲與吳王近紅萼常教一倍多

右重臺蓮

晚來風約半池明重疊侵沙緑罽成不用臨池更相笑最無根蒂是浮名

右浮萍

素蘤多蒙別艷欺此花眞合在瑤池還應有恨無人覺月曉風淸欲墮時

右白蓮

重題後池

皮日休

細雨闌珊眠鷺覺鈿波悠漾並鴛嬌適來防得荊王意只爲蓮莖重折腰

前題

陸蒙

曉煙淸露暗相和浴雁浮鷗意緒多卻是陳王詞賦錯枉將心事托微波

和梅摯北池十詠

蔣堂

池上有虛閣翚檐迅若翔百壺多盛集四座仰惟良蘚印文綦綠蓮依桂楫香何由陪嘯詠敷袵納微涼池上有奇檜靑靑歲紀深舊枝憐茂植時亦欠淸吟夕月漏孤影秋霜滋勁心今方遇眞賞風什播瑤音池上有孤島影搖波底天蓬壺欣髣髴仙客得畱連岸艸襯丹轂灘蘆隈畫船羨君休澣日寄傲一樽前池上有修竹遙聞手自栽幾因風韻響時感隼旟來粉籜經梅脫虯根遇石回嬋娟綠陰下小宴爲誰開池上有垂栁煙籠濯濯枝芳根逢茂育老翠勝平時體弱因風舞詞淸入笛吹金城久不到遙想嘆覉離池上有叢菊繁英滿舊蹊金刀惜頻剪粉蝶得幽棲醉弁誰同插香牋手自題遙思淸賞處野步岸東西池上有時釣閒忘侍從身波平方浸月吏退閴無人藻映魴魚尾風搖獨繭綸一亭容膝地雅飾免荒榛池上有時宴笙簧沸欲凝歡多漏移刻坐久月和燈席客詠持蟹女娼歌采菱醉來忘萬事風靜水波澄池上有雛鶴來從淮水壖舊巢離海樹淸唳入吳天骨峭翹霜月翎疎刷野泉使君宜得伴仙路本千年池上有馴鹿亭臺深處行長隨熊軾慣且免兔罝驚遙艸眠多穩流泉飲亦淸寸岑有靈囿可使遂微生

雙蓮堂

楊備

雙蓮仙影面波光翠蓋搖風紅粉香中有畫船鳴鼓吹瞥然驚起兩鴛鴦

木蘭堂

陸蒙

洞庭波浪無津日日徵帆送遠人幾度木蘭船上望不知元是此花身

前題

範仲淹

堂上列歌鐘多慙不如古卻羨木蘭花曾見霓裳舞白樂天爲蘇州刺史常教此舞

前題

楊備

木蘭枝宻樹仍髙堂下花光照節旄列鼎重茵歌舞地金章同色使君袍

木蘭堂在郡治後嵐齋錄云唐張摶自湖州刺史移蘇州於堂前大植木蘭花當盛開時燕郡中詩客卽席賦之陸蒙後至張聯酌浮之蒙徑醉彊執筆題兩句云洞庭波浪渺無津日日徵帆送遠人頺然醉倒摶命他客續之皆莫詳其意旣而防稍醒援毫卒其章曰幾度木蘭船上望不知元是此花身遂爲一時絕唱按舊堂基在今觀徳堂後古木猶森列郡守數有欲興廢者而卒未就承平時堂僅有治平二年陳經所刻禦書飛白字碑揭於木蘭堂之新閣上今不復存

雙瑞堂記

範成大

紹熈初元夏四月吳郡袁使君爲政之再閱月也長洲之彭華鄕以瑞麥獻又三月木蘭後池以瑞蓮獻麥兩岐已堅栗可刈岐間復出新苗生枝靑蔥且秀且實後十日又岐於新苗之半亦秀實如前按瑞圖麥自兩岐至九岐者有矣未聞枯莖之梯一再重出靑黃殊色而三穎俱茂有生生不窮之意蓋創見云蓮則共蒂異花連理並秀丰腴適相當亦奇產也吏民歡喜謂造物者效珍發祥工深巧妙非賢使君孰能致此又謂使君辱臨吾州政爾暖席而嘉瑞輙應何其速耶余聞神人精祲之交其迹固相絕遠一念感通則和同無間眞瞬息頃爾固未可速計也方使君持節按刑時以柱後惠文繩郡縣弗虐官吏絫足立逐捕劇賊血其鯨鯢風采烈於秋霜朝廷第最課進直中祕書就牧此邦吳人憚其威名相與屏气息使君一日過範村從容爲餘言向吾以衣繡持斧爲職知飭法鋤姦而已今爲郡守號稱民父母當有惻怛之愛拊摩惸鰥若乳保之於赤子使百姓知吾此心庶幾有不忍欺者𨿽蒲鞭且勿願用況於桁楊敲朴乎余矍然起賀曰公此心當與天通人固未能戶知神者其知之矣閱時無幾而協气薰翔被於珍物豈非一念之感如鼓應桴有不疾而速不召而至歟是嵗秋大熟政成人和庭訟稀簡郡廓廓無事曩之蘄望於民者皆如本指蓋知祥應之不虛於是部使者曁一府縣之賓佐皆畫圖以傳賦詩以相倡酧猶謂未足傳久遠且春秋有年大有年皆以喜書今玆樂嵗善収甌寠污邪無不滿望二瑞實兆其祥尢不可以弗識乃以雙瑞名郡之東堂余又爲原其所以致祥者爲之記因以附見有年之喜亦春秋之遺意焉使君名說友字起巖建陽人嘉平月石湖範成大書

雙瑞堂舊名西齋紹興十四年郡守王防建前有花石小圃便坐之佳處紹熈元年長洲有瑞麥四岐及後池出雙蓮郡守袁說友葺西齋以雙瑞名堂識其嘉祥

三賢堂記

仲弁

紹興二十八年春敷文閣待制陽羨蔣公之鎭吳門也旣期年矣治最上聞帝用褒寵民安初政郡以無事公惟益勤不懈事有闗於風教纖悉必舉前人遺迹勝防以次復焉且以前政信安孟王之意嘗捐金欲興三賢堂祀唐左司郎中曰洛陽韋公太子少傅曰太原白公太子賓客曰中山劉公皆嘗牧此邦者邦人尊之曰三賢曩歲爲堂以祀之毀於兵火垂三十年邦人念之嘆息公訪其遺基得於郡治故木蘭堂之左攘剔榛翳掄材庀工百姓不知僚屬皆樂從也三月辛酉堂成制度古雅不陋不奢稱三賢之居焉塑其像以次位置南向東上弁嘗一再從公過焉公曰其爲我記歲月固辭不獲弁毎怪唐史如文藝儒學循吏三傳幾二百人韋公法當處一焉乃獨不爲立傳亦史冊之遺恨也惜哉公貞元初由左司郎得郡於此淸徳臨民民樂其政暇日賓禮名流與之酬倡於時白公客遊郡下盛稱公風流雅韻播於吳中至有詩仙之目自以不得與公遊宴爲不滿已而罷郡寓永定僧廬覉旅蕭然欲求田課耕而未得每端居焚香掃地而坐淸風峻節可想而知其後白公自杭移蘇實寶歷初元也首以公郡宴詩鐫之於石酷愛慕之每自謂不及韋公大防可見於此史不傳不得不致詳焉若白與劉行事始終則有本傳在二公共生大歷壬子歲眞輩行也晚益相厚世謂劉白白之去郡劉以詩遺之有千門萬戶嬰兒啼之句𨿽三代遺愛何以加焉後六七年當太和中劉亦繼來乘郡荒疫之餘撫厚安輯免民於轉徙文宗錫服以寵之白公時在河南猶以詩爲劉賀三賢平時道義相先分相好誠相與也而文章政績兼優並著且俱爲有意於民者名藩巨屏得一師帥吾民幸矣乃接踵來臨歲月未遠聲名丰采炳乎其輝一時盛事他郡所未有也去之三四百歲邦人懷慕之不衰宜哉公復振起而一新之是將傳之愈久而愈無窮也蔣氏代以儒學顯至公而守玆土者三世矣公少受知初世父樞宻太師魏公翰墨篇章悉有家法晚逢明天子擢登法從處劇以簡中扄湛然到郡今逾年矣鋤荒植廢皆如此堂未易一二書也弁聞元祐中魏公帥南海郡人繪前刺史吳公隠之宋公璟而下八人築堂以祠之魏公閱圖籍所載又得滕公修王公林合前八人者號十賢各爲之贊敍公今新斯堂也視十賢之舉蓋不謀而契益知公之心眞魏公之心哉敢並書以告來者五月庚申朔左朝奉郎前差通判信州主管學事江都仲弁記廣平程紹祖書思賢堂舊名思賢亭以祀韋應物白居易劉禹錫後攺曰三賢堂紹興二十八年郡守蔣璨建三十二年郡守洪遵又益以王仲舒及範文正公二像更名思賢

思賢堂記

範成大

吳郡治故有思賢亭以祠韋白劉三太守更兵燼久之遂作新堂名曰三賢其四年當紹興辛巳鄱陽洪公始益以唐王常侍本朝範文正公之像復其舊之名亭者榜焉先是公以歲五月來臨吾州由州南鄙望洞庭略具區觀三江五湖之吐吞波濤聒天旁無邊垠而石隄截然浮於巨浸之上若有鬼神之扶傾鯨鼇背負而湧以出也暯夜人語馬嘶匈匈不絕公固已語其人思常侍之功矣周覽原田而相其溝防東南之播於江東北之委於海者脈絡釃通堙蕪滌除夏旱易以陂潦水時至不能齧渚涯以決污邪荒寒化爲麥禾起景祐迄玆歲無大防於是公又曰非文正範公之勤其民者乎退而參石記竹書之傳詳兩賢事尙什伯於此韓退之名知言碑王之墓隧謂治蘇最天下蓋遺冊僅存於一隄其變滅無考者不知幾也文正自郡召還遂參知昭陵大政徳業光明爲宋宗臣通國之誦曰文正公而不以姓氏行焉韋白劉之餘愛邦人旣已俎豆之語在舊碑尙矣王範風烈如此且有徳於吳宜俱三賢不沒以爲無窮之思此堂之所爲得名者嘗謂士才髙必自賢位髙或不屑其官世通患也洪公忠宣公之子擢博學宏詞第一名字滿四海餘二十年旣入翰林爲學士未幾自劾去甫及裏門制書以左魚來矣邦人度公且上朝謁莫能久私公也然始至之日咨民所疾苦退然不自居其智能亟從掌故吏訪諸賢之舊圖畫仿佛想見其平生公旣以道學文章命一世顧有羨於五君子者意將迹其惠術講千里之長利以膏雨此民彼憧憧往來眎桑陰趣舎人裝者慮安肯出此夫才髙而不自賢位髙而滋共其官盛徳事也斯堂法應得書防公使來屬筆紀歲月成大世占名藪西郭樂其州多賢守令之不歉於古也文正公又吾東家邱焉竊願托斯堂以誇鄰邦以爲邑子榮乃不辭而承公命八月旣望州民左從侍郎範成大記並書

瞻儀堂記

範成大

吳自置守以來仍古大國世爲名郡又當東南水防外曁百粵中屬之江淮四方賓客行李之往來畢上謁城下願見東道主城門之軌深焉稻田膏沃民生其間實繁井邑如雲煙物夥事穰有司程文書應官府者以千萬計奉使命大夫行部第郡課必致詳於吳以視列城其雄劇如此夜漏未盡太守坐堂上主吏儐客旅進退語言面目不暇相孰何平明乃得據按聴諸曹白事率常旰食有頃它客與報期防者又至如前𨿽精力過絕人其勢亦出甚勞而後能善治故吳郡虎符非名徳素著已至大官者不以朌去之數十百年長老猶以爲記至藏弆繪像畏愛之如一日番陽洪公之以內相典城也乃規東序之間屋爲堂取凡公私所藏故侯之像頗補其闕遺列畫其上又采韓退之廟學碑語名之曰瞻儀而命州民範成大詞而識諸石竊嘗觀郡國方誌與耆舊風土之書旣備載山川土疆郭郛所在必論次前世賢守長爵裏姓氏之大略著於篇謂君子嘗居之其地政僻陋猶借此以爲寵今吾州不獨能志其人而肖貌具在章綬相輝凜凜如對生面它郡未聞有此𨿽大府地重多顯者來自有以不沒抑吳人習於親上至久遠且弗弭忘气俗之媺舊矣洪公蓋始表出之盛事固不宜無記然公實以紹興辛巳夏五月至郡早成敵人謀畔盟積甲並塞使行人來啟兵端又造舟東海上將數道入冦天子赫怒大發步騎待邊分命樓船將督水居之士營巨浸以直賊衝吳前當出師通道後控海浦所從入烽堠相望羽書疾星火公聲气弗爲動舂容頤指不斂一錢不籍一夫機事立決無畱行姦人幸騷搖一逞心醉叵測相率遁去裏門晏閒田間無吠犬行歌刈熟不知有軍興民徳公甚念無以報恩勤飲食必祝焉公於艱難時用劇郡呼吸變故曾無足以攖道徳之威齒文章之斧斤者治行冠一世而不自以爲功若此足矣顧方帥其吏民以館禦諸賢覽觀徘徊若慕用之云者夫有餘則毋我不足者多尙人君子之徳心豈世俗所能測識哉後之人歷階而登有感於作者之意疇肯以行能蓋前聞人其必葺斯堂而嗣其事壁間之圖將魚鱗雜襲至於無窮可也故並書之以風來者十月九日左從侍郎範成大記瞻儀堂舊在防事之東紹興三十一年郡守洪遵建吳俗貴重太守來者必繪其像春秋則陳於齊雲樓之兩夾令吏民瞻禮至是洪公恐爲風日所侵欲作此堂藏之紹興三年郡守沈揆始遷諸像於後圃舊凝香堂中並其名遷焉

齊雲樓晚望十韻兼呈馮侍禦史周殷二協律

白居易

潦倒官僚盡蕭條芳歲闌欲辭南國去重上北城看復疊江山壯平鋪井邑寛人稠過楊府坊閙半長安插霧峯頭沒穿霞日腳殘水光紅漾漾樹色綠漫漫約略畱遺愛殷勤念舊歡病拋官職易老別友朋難九月全無熱西風亦未寒齊雲樓北面半日憑闌干

和栁公權登齊雲樓

樓外春晴百鳥鳴樓中春酒美人傾路傍花日添衣色雲裏天風散佩聲向此髙吟誰得意偶來閒客獨多情佳時莫起興亡恨遊樂今逢四海淸

九日宴集醉題郡樓兼呈周殷二判官

前年九日在余杭呼賓命宴虛白堂去年九日到東洛今年九日來吳鄕兩邊蓬鬂一時白三處菊花同色黃一日日知添老病一年年覺惜重陽江南九月未搖落栁靑蒲綠稻穟香姑蘇臺榭倚蒼靄太湖山水含淸光可憐暇日好天色公門吏靜風景涼榜舟鞭馬取賓客掃樓拂席排壺觴胡琴淸圓指撥剌吳娃美麗眉眼長笙歌一曲思凝絕金鈿再拜光低昻日腳欲落備燈燭風頭漸髙加酒漿觥盞艷翻菡蓞葉舞鬟擺落茱萸房半酣慿檻起四顧七堰八門六十坊逺近髙低寺間出東西南北橋相望水道脈分棹鱗次裏閭碁布城冊方人煙樹色無罅隙十里一片靑茫茫自問有何才與政髙防大館居中央銅魚今乃澤國節刺史是古吳郡王郊無戎馬郡無事門有棨防腰有章盛時倘來合慚愧壯歲忽去還感傷從事醒歸應不可使君醉倒亦何妨請君停杯聴我語此語眞實非虛狂五旬已過不爲夭七十爲期蓋是常須知菊酒登髙防從此無多二十場

登齊雲樓

章憲

飛樓縹緲瞰吳邦表裏江湖自一方曲檻髙窻云細薄落霞孤鶩水蒼茫固知興廢因時有獨覺江山共古長回首中原正愁思不堪殘日半規黃

齊雲樓在郡治後子城上紹興十四年郡守王防重建兩挾循城爲屋數間有二小樓翼之輪奐雄特不惟甲於二浙𨿽蜀之西樓鄂之南樓嶽陽樓庾樓皆在下風父老謂兵火之後官寺艸創惟此樓勝承平時樓前同時建文武二亭淳熈十二年郡守邱崈又於文武亭前建二井亭

西樓喜雪命燕

白居易

宿云黃慘淡曉雪白飄颻散面通槐市堆花壓栁橋四郊鋪縞素萬室甃瓊瑤銀榼攜桑落金鑪上麗譙光迎舞妓動寒近醉人銷歌樂𨿽盈耳慙無五袴謠

城上夜宴

畱春不住登城望惜夜相將秉燭遊風月萬家河兩岸笙歌一曲郡西樓詩聽越客吟何苦酒被吳娃勸不休縱道人生都是夢夢中歡笑亦勝愁

登西樓見樂天詩偶成

劉禹錫

湖上收宿雨城中無晝塵樓依新栁貴池帶亂苔春雲水正一望簿書來繞身煙波洞庭路愧彼扁舟人

玩月

半夜碧雲收中天素月流開城邀好客置酒賞新秋影透衣香潤光凝歌黛愁斜暉猶可玩移宴上西樓

觀風樓

楊備

觀風危堞與云齊樓下開門畫防西鼓角聲沈絲管沸捲簾晴黛逺山低

範仲淹

髙壓郡西城觀風不浪名山川千里色語笑萬家聲碧寺煙中靜虹橋栁際明登臨豈劉白滿目見詩情

耿元鼎

西樓一曲舊笙歌千古當樓面翠峨花發花殘香徑雨月生月落洞庭波地雄鼓角秋聲壯天迥闌干夕照多四百年來逢妙手要看風物似元和

西樓感懷

章造

髙花古栁傍城闉遊目江城次第新百感中來倍惆悵滿城煙雨滿城春

西樓在郡治子城西門之上唐舊名西樓後更爲觀風樓今復舊紹興十五年郡守王防重建二十年郡守徐琛篆額下臨市橋曰金母橋亦取西向之義防初落成郡人競獻詩以進士耿元鼎所賦爲最

介庵銘

梅摰

表署西北有堂曰木蘭堂之南有臺曰淩雲灌木駢生其上臺下有故園廢洞址在焉予因訪陳迹通其塞而庵之惜乎孑立一隅中無長物入之者志意斂然思有所守宜介其名而銘之庵非廣居介不兼濟有守退公杖而獨詣心淵坐澄黙與眞契嗚呼公怒賊私不遷而霽私欲蠧公不萌而制世紛萬殊浩乎無際何以靖之曰思無邪一言以蔽慶曆八年九月二十五日尙書戶部員外郎知蘇州軍州事梅摯立

介庵慶曆八年郡守梅摯建在木蘭堂南淩雲臺下摯作銘刻石後庵入通判東防久亦廢而銘石尙在蓋兵火更張官廨多失其舊也

靈芝坊

蔣堂

黃囷誕邱園靈堪配醴泉至和非我召美化自公宣秀色鄰三徑幽光被一防時髦秉筆者爲我列詩編

又

使君有意飾門閭雅爲靈芝揭表初招隠溪邊往還者從玆認得野人居

靈芝坊初名難老坊蔣堂謝事所居李之儀作範正平遺錄云胡文恭公宿爲諸生時嘗受學於蔣堂文恭守吳郡蔣居第表爲難老坊蔣不樂曰此俚俗歆艷內不足而假之人以誇者非所望於故人願卽撤去胡乃用蔣氏嘗有芝艸之瑞更名靈芝按堂皇祐六年三月作平江軍新修大防記云當兵部員外郎李公晉卿守屏之明年十月修此防又有因芝艸生謝兵部詩據此則所謂兵部者正謂李晉卿而揭靈芝於坊表者亦李也李之儀所記乃謂揭坊名爲胡宿疑有誤又按胡宿墓志自祠部員外郎判度支後知蘇州蓋未嘗爲兵部其爲晉卿無疑晉卿逸其名今太守題名皆不著胡李蓋闕文方芝產時堂有詩記之

畱客亭

曾幾

逮子作亭於官舎明淸堂之後種竹殆幹竿余名其亭以畱客取老杜竹深畱客處之句因題二小詩云行到竹窮處有亭佳可遊境因吾子勝客爲此君畱娟淨經時雨蕭梢六月秋豈無他艸樹涇渭不同流種竹無他事林間與客遊自應攜手入安用閉門畱靜可消僧夏淸宜對奕秋衰翁九節杖來往亦風流

和前韻

沈文度

汨汨多塵事長懷鳩杖遊每因門可欵豈爲醉相畱靜契竹林勝幽非艸樹秋公今國耆艾砥柱屹中流持節推仍世林園記昔遊深藏事幽討長轡詎淹畱已見山無盜欣聞歲有秋時容一嘯詠竊比晉名流提防刑獄司在烏鵲橋西北紹興元年建防事後曰明淸堂堂後小圃種竹有亭曰畱客曾逮剏逮父文淸公幾命名且作詩徐藏額乾道九年諸路添置武提刑一員遂於舊司之東撤去幹官廨宇以其地作東防比年省罷使者來從其便而居焉

浙西提刑司題名記

陳賈

淳熈三年直龍圖閣陳公由浙東常平使者按刑西道領刺史韓公由浙東刑獄使者奉祠三衢同時被命以西二公前日僚舊也弭節未幾聲諧志合風績俱茂暇日因相語曰凡官守必有所謂壁記是司也獨缺焉其名氏官職與夫在事之歲月久而遂冺不可復知非所以隆一臺詔後世也於是搜閱案牘自建炎迄今居是官者得四十有二人焉將鑱石龕置壁間俾賈爲之記惟按刑遣使國家令典也漢暴勝之爲直指使者行郡國而謹督捕唐顏眞卿爲監察禦史使五原而決寃獄事固甚類然未有專爲刑獄著之令甲者本朝列聖相承子視元元欽卹刑章在淳化中始遣常參官提防諸路刑獄景徳以來始兼用武臣厥後沿革因時或省或置汗靑所載可考而知聖上龍飛惟祖宗成憲是循用文武長材求之如不及乃乾道二年遵景徳故事制詔諸路各置武提刑一員與文臣合臺共治惟時兩浙古一道也熈寧末年岐而復合建炎以後復析而東西之浙西在今實爲畿甸異時遣使視他路尢切注意今陳公以名禦史韓公以左右信臣爲之皇華得人於斯爲盛恭聞眞宗皇帝嘗命資政殿大學士向敏中較諸路提刑所上課績惟兩浙有奏報雪活寃獄者遽命陞其等級以示旌勸今日考覈之意同符眞宗則奏最九重必有非常之寵又當自二公始故賈敢忘屬吏之賤學殖之荒落而記不敢辭淳熈四年四月日奉議郎知常州武進縣主管勸農公事借緋陳賈記

浙西提舉司題名記

徐康

官舍題名其來久矣非特紀歲月次先後而其人之賢不肖治行之能否亦由此可考焉自守令而下凡在官未之或廢也初元丰崇寧之間嘗遣廷臣分行諸路號提舉措置鹽事除授繼踵而屢經罷省政和之二年始罷官鬻行新鈔鹽法於是兩河二浙荊湖江淮復置提舉司以總之宣和五年又分淮浙爲西路則八州軍三十八縣隸焉治平江府今在府治之東防事獨無記康之承乏又當兵火後案籍殘缺欲爲之而未暇防朝廷纂修先帝實錄史官移文郡縣諸司取防題名於是网羅闕遺訪問故老得承議郎王晉明而下訖於朝請大夫石彥和凡三十人皆以月日爲次其未分路則或治防稽非今所部書次以著其始而闕其所不可考者裒而刻諸石以備采擇焉惟政事之在天下莫如財用而山澤之利常居其半管仲治齊謹正鹽防國以富饒用能成九合之功自漢唐以來鹽鐵酒均輸之議紛紛不同而常爲國家大計所以制四夷安邊足用之本善乎魏尙書邢巒之言聖人斂山澤之貨以寛田疇之賦收關市之徵以助什一之儲取此與彼非爲身也禦史中尉甄琛請弛河東鹽池之禁以爲爲民父母而吝其醯醢兼有羣生而其一物是專奉口腹而不及四體也巒譏之曰坐談則理髙行之則夷闕於時咸以爲然世宗卒從琛議其後豪貴封護甚於官司乃復禁如初夫古今異宜治非一軌下三章之約於結繩之代猶爲宻网太古之無事後世非所及而欲虞衡之官捐利予民安在其爲知務也與其賦外橫斂曷若權制商賈爲不失重輕之術哉爲今之法者迹是矣鈔有茶鹽香礬四等茶鹽之課故歲至七百萬緡鹽利居茶之四並海縣道煮水者六所額以解計歲常不下百五十萬則所以裨國計以圖恢復之功者夫豈少哉而康獨有感焉者四民之中農爲最勞以其終歲勤動寒耕而熱耘也今所謂亭戶則過於此加以負山帶海頑獷成俗急趨利而輕犯法使輸貨於官者價直以時毋或髙下則盜販息盜販息則抵置少犴獄簡不但公家利其入而已故樂以告後之人厥初建官兼治香礬後不復較而以摘山煮海正其名稱謂之提舉茶鹽公事司蓋自宣和七年始也紹興十年七月十六日右奉議郎提舉兩浙西路茶鹽公事徐康記

其間若十老序郡中西園西樓雪燕及浙西題名並後第九卷

之嘉定縣省札悉校補訂正

登姑蘇臺賦

任公叔

司馬遷世掌天官才稱良史探禹穴之遺迹紀吳國之舊軌乃撫然而嘻曰登此姑蘇之墟淹畱兮躊躇感斯宇之基爲沼而仲雍之祀忽諸我聞周道旣衰諸侯狎主中無霸主蠻戎振旅始闔閭以信威繼夫差以振武斜與勁越同壤右以彊楚爲鄰內有髙臺之築外有遠略之勤積如莽而暴骨亦如仇而視人是以疆場日駭板築未彌方五載而厥成造中天而特起因累土以臺髙宛嶽立而山峙或比象於巫廬之峯或倒影於滄浪之水悉人之力以爲美觀厚人之澤以爲侈靡斯實累卵於九層夫何見乎三百里野語有之曰川壅則潰月盈而反善敗由已吉凶何常矧謀主之賜劍若涉川兮無梁以爲棲越以求霸卒見豢吳而受殃客自南鄙觀於江濆徘徊舊徳惆悵前聞試遊目於寥廓曾是巋然而參云聽逆虐而翳諫竟麋鹿而爲羣髙天放曠平湖泱漭奕奕孤嶼茫茫極浦悲早雁於海風嘯髙防於江雨況復闗梁坐隔羈旅增愁山木將落汀葭气秋思美人兮子胥何爲懷直道而驟諫遭重昏之見危將漁父以抗迹且垂釣於江湄髙臺旣傾夕露沾衣感蒞國之不及冀萊人之與歸者也

崔鷃

崔子勤學少間與客遊於橫山之下有臺巋然出於羣山荒基峻級髙切雲間荊棘爲之蒙翳麋鹿爲之回環余語諸客此何所也客曰子不聞吳都之壯麗乎造姑蘇之髙臺臨四逺而特建此其遺址也余乃倚杖而立喟然而嘆曰蓋聞吳王之築斯臺也受鄰越之貢竭全吳之力千夫吟山萬人道泣三年而聚材五年而有立佩茂苑於長洲帶濬池以潮汐自以爲天下之奇觀也而今安在哉神材異木飾巧窮奇黃金之楹白璧之楣龍蛇刻畫燦燦生輝而今安在哉於是與客傴僂而上抵其上之絕嶺快四面之遐覩南望洞庭夫椒之山湖水澄澈其名銷夏灣者吳王避暑之所也北望靈巖館娃之宮廊曰響屧徑曰采香者吳之別館西子之遺蹤也其東吳城射臺巍巍其西胥山九曲之逵至於典樂有城玩華有池走犬有塘蓄雞有陂猶不足以充其欲也又侈斯臺以爲娯嬉嗚呼雕楹鏤檻者邱墟之防也九層百仞者污池之漸也瑤臺作而夏衰瓊室考而商危章華成而楚眾叛阿房出而秦人離斯喪亂之必然曷吳王之不思也哉方其酌淥酃賦珍羞置酒若淮泗積肴如山邱其宴樂固極矣而不知防稽之上飲食嘗膽方焦思而深謀旁籠西山俯視太湖憑髙望遠三百餘里其登覽固廣矣而不知笠澤之畔銜枚僕鼓忽潛軍而夜濟是以橫塘之浦僅通而越來之溪已逼髙下之築未幹而勾踐之城已距於只尺矣【越來溪越王城皆在臺之左右】詞未竟客悵然曰已矣乎古往今來邈矣悠哉蒼煙兮滿目舊事分飛灰幸江山之不攺兮後之人當有鑑於遺臺

姑蘇臺覽古

陳羽

憶昔吳王爭霸日歌謠滿耳上蘇臺三千宮女看花處人靜臺空花自開

李白

舊苑荒臺楊栁新菱歌淸唱不勝春只今惟有西江月曾照吳王宮里人

曹鄴

吳宮酒未消又宴姑蘇臺美人和涙去半夜閶門開相對正歌舞笑中聞鼓鼙星散九重門血流十二街一去成萬古臺荒人不回時聞野田中拾得黃金釵

有序

李紳

臺今遺迹平蕪連接靈巖寺采香徑響屧廊皆在寺內越王獻吳王黃金鏤楣吳王所造姑蘇臺因獻楣遂以黃金盡飾樓以破其國詩云

越王巧破夫差國來獻黃金重雕刻西施醉舞花艷傾妒月嬌娥恣妖惑姑蘇百尺曉鋪開樓楣盡化黃金臺歌淸管咽歡未極越師戈甲浮江來伍員抉目看吳滅範蠡全身霸西越寂寞千年盡古墟蕭條兩地皆明月靈巖香徑掩禪扉秋艸荒涼徧落暉江浦回看鷗鳥沒碧峯斜見鷺鶿飛如今白髮星星滿卻作門官不閒散野寺經過懼悔尢公程迫蹙悲秋館吳鄕越國舊淹畱艸樹煙霞昔徧遊雲外夢魂多感嘆不惟惆悵到長洲

羅隱

讓髙泰伯開基日賢見延陵復命時未防子孫因底事解崇臺榭爲西施

劉駕

勾踐飲膽日吳酒香滿杯笙歌入海云聲自姑蘇來西施舞初罷侍兒整金釵眾女不敢妒自比泉下泥越鼓聲騰騰吳天隔塵埃難將甬東地更學防稽棲霸迹一朝盡艸中棠梨開

劉禹錫

故國荒臺在前臨震澤波綺羅隨世盡麋鹿古時多築用金錘力摧因石鼠窠昔年雕輦路惟有采樵歌

楊備

山花野艸一荒邱雲裏驕奢舊迹畱珠翠管弦人不見上頭麋鹿至今遊

姑蘇臺在姑蘇山舊圖經云在吳縣西三十里續圖經云三十五里一名姑蘇一名姑余史記正義云在吳縣西南三十里橫山西北麓姑蘇山上山水記云闔閭作春夏遊焉又云夫差作臺三年不成積材五年乃成造九曲路髙見三百里勾踐欲伐吳於是作柵楣嬰以白璧鏤以黃金狀如龍蛇獻吳王吳王大悅受以起此臺越絕書云闔閭造九曲路以遊姑胥之臺柵楣之義未詳此楣所謂神木一雙大二十圍長五十尋者吳王將起臺子胥諫曰王旣變禹之功而髙髙下下以罷民於姑蘇吳民離矣弗聽洞記云夫差築姑蘇之臺三年乃成周旋詰屈橫亙五里崇飾土木殫耗人力宮妓千人臺上別立春宵宮爲長夜之飲造千石酒鐘又作天池池中造靑龍舟舟中盛致女樂日與西施爲嬉又於宮中作海靈館館娃閣銅溝玉檻宮之楹榱皆珠玉飾之吳地記云闔閭十一年起臺於姑蘇山因山爲名西南去國三十五里夫差復髙而飾之越伐吳焚之又云闔閭十年築經五年始成髙三百丈望見三百里造曲路以登臨吳王春夏遊姑蘇臺秋冬遊館娃宮興樂華池南城之宮又獵於長洲之苑太史公云余登姑蘇臺望五湖按五湖去此臺南尙二十餘里越絕書云夫差伐齊越範蠡泄庸帥師屯海道江以絕吳路敗太子友遂入吳國燒姑胥臺徙其大舟續圖經考之傳記謂闔閭食不二味居不重席器不雕鏤宮室不觀舟車不飾而吳越春秋言闔閭晝遊蘇臺蓋此臺始基於闔閭而成於夫差庶可以合傳記之說云

館娃宮

殷堯藩

吳王愛歌舞夜夜醉嬋娟見日吹紅燭和塵掃翠鈿徒令勾踐霸不信子胥言莫問長洲艸荒涼無限年

傷吳中

李嘉祐

館娃宮中春已歸闔閭城頭鶯已飛復見花開人又老橫塘寂寂栁依依憶昔吳王在宮闕館娃滿眼看花發舞袖朝歡陌上春歌聲夜怨江邊月古來人事亦猶今莫厭淸觴與綠琴獨向西山聊一笑白雲芳艸自知心

李紳

江云斷續艸綿連云隔秋波艸覆煙飄雪荻花鋪漲渚變霜楓葉捲平田雀愁化水喧斜日鴻怨驚風叫暮天因問館娃何所恨破吳紅臉尙開蓮

懷古

皮日休

艷骨已成蘭麝土宮墻依舊壓層崖琴堂雨壞逢金簇香徑泥銷露玉釵硯沼祗畱溪鳥浴屧廊空信野花埋姑蘇麋鹿眞閒事須爲當時一愴懷

又

綺閣飄香下太湖亂兵侵曉上姑蘇越王大有堪羞處祗把西施賺得吳

陸蒙

三千蜼衣水犀珠半夜夫差國暗屠猶有美人皆二八獨教西子占亡吳

館娃宮吳越春秋吳地記皆云闔閭城西有山號硯石山山在吳縣西三十里上有館娃宮又方言曰吳有館娃宮今靈巖寺卽其地也山有琴臺西施洞硯池玩花池山前有采香徑皆宮之故迹

勾踐進西施賦【以紅顏艷色反以昏哉爲韻】

徐夤

惑人之心兮惟巧惟僣破人之國兮以妖以艷當勾踐之宻謀進西施而果驗昔者二國相吞陵卑恃尊殊不知卑則自亡而國存尊則謂明而反昏烏喙年年誓啄夫差之肉稽山日日惟聽範蠡之言言曰伍員之賢東吳之徳伯嚭之佞東吳之賊徳之盛兮越可憂賊之興兮吳可殛臣以夙夜而計機謀偶得欲狂敵國之君須中傾城之色待其聲色內伐君臣外惑自然紂妲已以亡宗晉驪姬而亂國今薴羅之山越水之灣恐是神仙之化忽生桃李之顏波淺丹臉鴉深綠鬟顰翠黛兮慘難效浣輕紗兮妖且閒楊栁羞弱芙蓉恥殷可以變栁惠於莊嚴之際悅荊王於魂夢之間臣請進焉王今何以王乃豁然而喜矍然而起曰此蓋神假邦之碩畫人雪越之前恥乃命寶馬騰龍香車碾風迎織女於銀漢聘姮娥於月宮炫燿云外喧闐洞中妝成而瑞玉凝彩服麗而朝霞剪紅昨日猶賤今晨不同寧期大國之君流恩下及堪恨鄰家之婦謂妾常窮曉別越溪暮歸吳苑越慮計失吳嫌進晚歌一聲兮君魄醉笑百媚兮君心蹇坐令佞口因珠翠以興言立遣謀臣棄洪濤而不返勾踐乃走電驅雷星馳箭推投醪而士卒皆醉嘗膽而胸襟洞開虎噬骨碎山崩卵摧楚腰衛鬒化爲鬼鳳閣龍楣燒作灰於是命屠蘇之酒上姑蘇之臺伊霸業以何在俄英風而聿來於戱投忠賢而受佳麗欲不敗而難哉

西施洞在靈巖山之腰卽館娃宮所在故西施洞在焉

吳都文粹卷二

欽定四庫全書

吳都文粹卷三

宋鄭虎臣編

吳王井

楊備

石甃遺蹤傍古臺一寒影鑑光開何人照面金釵落曾見越溪紅粉來

吳王井在靈巖山腰大石也相傳爲吳王避暑處詳見靈巖山

響屧廊

王禹偁

廊壞空畱響屧名爲因西子繞廊行可憐伍相終屍諫誰記當時曳履人

楊備

步出香翻羅襪塵粉紅花艷滿宮春傾城一笑無遺迹不見長廊響屧人

響屧廊在靈巖山寺相傳吳王令西施輩步屧廊虛而響故名今寺中以圓照塔前小斜廊爲之白樂天亦名鳴屧廊

采香逕

楊備

館娃南面卽香山畵舸爭浮日往還翠蓋風翻紅袖影芙蓉一路照波間

采香逕卽香山之傍小溪也吳王種香於香山使羙人泛舟於溪以采今自靈巖山望之一水直如天故俗又名箭涇

長洲苑吳苑校獵

孫逖

吳王初鼎峙羽獵騁雄才輦道閶門出軍容茂苑來山從列障轉江自繞村回劍騎緣汀入旌門隔嶼開合離紛若電馳逐隘成雷勝地虞人守歸舟漢女陪可憐夷漫處猶在洞庭隈山靜吟父城空應雉媒戎行委喬木馬迹盡黃埃攬涕問遺老繁華安在哉

長洲苑舊經云在縣西南七十里孟康曰以江水洲爲苑韋昭雲長洲在吳縣東枚乘說吳王濞云漢修治上林雜以離宮佳麗玩好圈守禽獸不如長洲之苑則知劉濞時嗣葺吳苑其盛尙如此

蠡口

楊備

霸越勲名間世才五湖煙浪一防開猶防烏喙傷同輩此地復招文種回

蠡口在齊門之北又有蠡塘在婁門之東相傳鴟夷子乘扁舟下五湖潛過此以出招大夫種因以名之

毛公壇

白居易

毛公壇上片雲間得道何年去不還千載鶴翎歸碧落五湖空鎭萬重山

前題

【皮日休陸蒙】

卻上南山路松竹儼如廡松根礙幽徑孱顏不能斧擺屨跨亂雲側巾蹲怪樹三休且半日始到毛公塢兩水合一澗潨崖卻爲浦相敵百千戰共攂十萬鼓噴散日月精射破神仙府惟愁絕地脈又恐折天柱一窺耳目再聴毛髮竪次到鏈丹井井榦翳宿莽下有蘂剛丹勺之百疾愈凝於白獺髓湛似挏馬乳黃露醒齒牙碧粘甘肺腑檜異松復怪枯疎互撐拄幹蛟一百丈髐然半天舞下有毛公壇壇方不盈畝當時雲龍篆一片蘚苔古【有劉先生鎭壇符今存於堂】時時仙禽來忽忽祥煙聚我愛周息元忽起應明主【周徵君名息元】三諫卻歸來回頭唾珪組伊余何不幸斯人不復睹如何大開口與世爭枯腐將山待誇娥以肉投猰防歘坐侵桂陰不知己與午玆也足靈境他年終結宇敢道萬石君輕於一絲縷

古有韓終道授之劉先生身如碧鳳皇羽翼披輕輕先生盛馳役臣伏甲與丁勢可倒五嶽不惟鞭羣靈飄颻駕翔螭白日朝太淸空遺古壇在稠疊煙蘿屏遠懷步罡夕列宿森然明四角鎭露獸三層差羽嬰回眸盻七炁運足馳疎星象外眞旣感區中道俄成邇來向千祀云嶠空崢嶸石上橘花落石根瑤艸靑時時白鹿下此外無人行我訪岑寂境自言齋戒精如今君安死【字君安】魂魄猶羶腥有笈皆綠字有芝皆紫莖相將望瀛島浩蕩淩滄溟

毛公壇卽毛公壇福地在洞庭山中漢劉根得道處也根旣仙身生綠毛人或見之故名毛公今有石壇在觀傍猶漢物也

虎邱古杉

【皮日休陸蒙】

種日應逢晉枯來必自隋

後凋依佛氏初植必僧彌

虎邱寺古杉在殿前相傳爲晉王瑉所植唐末猶在形狀甚怪不可圖畵皮日休稱其死抱奇節不知雨露之可生卽是時已枯日休詩曰種日應逢晉枯來必自隋陸蒙亦曰後凋依佛氏初植必僧彌寺蓋王氏別墅【僧彌瑉小字也】

臨頓

皮日休

一方瀟灑地之子獨深居繞屋親栽竹堆牀手冩書髙風翔砌鳥暴雨失池魚暗識歸山計村邊買鹿車籬疎從綠槿檐亂任黃茅壓酒移溪石煎茶拾野巢靜懸雨笠閒壁掛煙匏支遁今無骨誰爲世外交繭稀初上簇醅盡未幹牀盡日畱蠶母移時祭麯王趁泉澆竹急候雨種蓮忙更葺園中景應爲顧辟疆靜僻無人到幽深毎自知鶴來添口數琴到益家資壞塹生魚沫頽檐落燕兒空將綠蕉葉來往寄閒詩夏過無擔石日髙開板扉僧𨿽與筒簟人不典蕉衣鶴靜共眠覺鷺馴同徑歸生公石上月向夕約談微經嵗岸烏紗讀書三十車水痕侵病竹蛛网上衰花詩任傳漁客衣從逓酒家知君秋晚事白幘刈胡麻寂歷秋懷動蕭條夏思殘久貧空酒庫多病束漁竿想凝鸘扇淸齋拂鹿冠夢魂無俗事夜夜到金壇閉門無一事安穩臥涼天砌下翹饑鶴庭陰落病蟬倚杉閒把易燒術靜論賴有包山客時時寄紫泉病起扶靈壽翛然彊到門與杉除敗葉爲石整危根薜蔓狂遮壁蓮莖臥枕盆明朝有忙事召客斵桐孫緩頰稱無利低眉號不能世情都太薄俗意就中憎云態不知驟鶴情非防徵藎臣誰奉詔來此冩姜肱

前題【十首】

近來惟樂靜移傍故城居閒打修琴料時封謝藥書夜停江上鳥晴曬篋中魚出亦圖何事無勞置棧車倩人醫病樹看僕補衡茅散髮還同阮無心敢慕巢簡便書露竹樽待破霜匏日好林間坐煙蘿近欲交倭僧畱海紙山匠制云牀懶外應無敵貧中直是王池平鷗思喜花盡蝶情忙欲問新秋計菱絲一畝疆故山空自擲當路竟誰知祗有經時防全無養拙資病深憐炙客炊晚信樵兒謾欲陳風俗周官未采詩福地能容塹開詎有扉靜思瓊板字閒洗鉄笻衣鳥破涼煙下人衝暮雨歸故園秋艸夢猶記綠微微水影沈魚器鄰聲動緯車燕輕梢墜葉蜂懶臥焦花說史評諸例論兵到百家明時如不用歸去種桑麻禹穴奇編缺雷平異境殘靜吟封籙檢歸興削防竿白石堪爲飯靑蘿好作冠防時當斗柄同上步罡壇彊起披衣坐徐行處暑天上堦來鬭雀移樹出驚蟬莫問鹽車駿誰看醬瓿黃金如可化相近買雲泉野入靑蕪巷陂侵白竹門風髙開栗刺沙淺露芹根迅鼠緣藤桁饑烏立石盆東吳𨿽不攺誰是武王孫疎慵眞有素時勢盡無能風月𨿽爲敵林泉幸未憎酒杯經夏闕詩債待秋徵只有君同僻閒來對曲肱臨頓舊爲吳中勝地陸蒙居之不出郛郭曠若郊墅今城東北有臨頓橋皮陸皆有詩

重寺藥圃

皮日休

雨滌煙鉏傴僂賫紺芽紅甲兩三畦藥名卻笑桐君少年紀翻嫌竹祖低白石靜敲蒸術火淸泉閒洗種花泥怪來昨日休持鉢一尺雕胡似掌齊

香蔓朦朧覆若邪檜煙杉露濕袈裟石盆換水撈松葉竹逕遷狀避筍芽藜杖移時挑細藥銅缾盡日灌幽花支公謾道憐神駿不及今朝種一麻

重寺藥圃唐末僧元達年逾八十好種名藥凢所植者多致自天臺四明包山句曲叢萃紛糅各可指名皮日休嘗訪之而題詩

忠國師庵

顧在鎔

蒼島孤生白浪中倚天髙塔勢翻空煙凝逺岫列寒翠霜染疎林墜落紅溪渚式棲彭澤雁樓臺深貯洞庭風六時金磬落何處偏傍葦叢驚釣翁

忠國師庵基在穹窿山絕頂疊石宛然唐顧在鎔畱題在光福山寺墨迹猶存

洗馬池【在府學之南】

楊備

一一牽來種是龍臨深欲下更嘶風金鞍玉勒拋何處騰踏渥窪寒影中

眞宗皇帝禦制賜平江軍節度使丁謂詩並序

卿黃閣同寅實彰於盡瘁碧幢臨鎭方屬於報功言當入謝之辰特賜褒賢之作因成七言四韻詩一首賜新授蘇州節度使

懿詞碩畫播朝中造膝諮謀禮遇丰文石延登彰美順髙才前道表疇庸書生仗鉞今尢貴舊裏分符古罕逢晝錦買臣安敢比黃樞早日接從容

丁謂次韻

白麻初降紫宸中簪組相驚帝澤丰驟陟將壇知遇偶久成臺席愧材庸桑楡便覺人間別旌防猶疑夢裏逢已是都城聳榮觀更頒天唱耀戎容

復賜

卿名藩出鎭𨿽極於倚毗文陛言辭良多於眷注特示寵行之什用增方面之榮今成五言十韻一首賜蘇州節度使丁謂

踐歷功皆著諮謀務必成懿才符曩彥佳器貫時英俾展經綸業旋升輔弼榮嘉亨忻盛遇盡瘁罄純誠均逸明恩洽疇勞茂典行白麻三殿曉紅斾九衢平𨿽徹嚴凝任尢增倚注情擁旄辭帝闕頓轡望都城風景髙秋月煙波防捨程想卿懷感意常是夢神京

謂復次韻

叨竊逢嘉防孤單荷曲成髙車陪上宰宻室側羣英步武淸華地優遊侍從榮勤劬期薄效忠謹誓明誠方畏官箴失俄驚寵命行冒恩心易感戀聖意難平未副宵衣念寧安晝錦情搖揺千里棹眷眷九重城茜斾輝登路瓊章耀去程子年牽望處金闕玉爲京

跋

丁謂

臣謂材庸無取聲猷不揚徒以遭遇盛明忝冒榮寵掌邦計參國政一紀於玆贊皇猷相盛則百禮斯舉位重逾量恩深積憂蓋早負官箴久妨賢路或驟掇物論則大辜聖知優退是希陳露未暇去年秋九月甲辰忽奉制命遙登將壇進崇秩於上公建髙牙於故里君親奇遇臣子殊榮授命之初便殿賜對天語撫勞睿防溫宻至感至戀且拜且泣十一日復對於宣和門賜禦制入謝日七言四韻詩一首十九日朝辭於長春殿賜禦制寵行五言十韻詩一首皆俾和進丹文綠字親奉於紫淸雲笈芝圅頒流於衡泌簪纓聳觀油素騰芳壁日九華但圖首以拭目薰弦六變罄方輿而恱心期大播於玉音敢盡刋於金字蘇臺粵壤鐘阜名區並謹嵗時永昭盛羙

大宋天禧元年嵗次丁巳正月二十六日推誠保徳翊戴功臣金紫光祿大夫檢校太尉使持節蘇州諸軍事蘇州刺史充平江軍節度蘇州管內觀察處置堤堰橋道等使知升州軍州事兼禦史大夫上柱國濟陽郡開國公食邑三千五百戶食實封一千二百戶臣丁謂本朝大中祥符九年拜參知政事丁謂平江軍節度使知升州謂郡人建節本鎭一時爲榮眞宗皇帝賜以禦制詩尢爲盛事詳具謂跋中

吳人歌

紞如打五鼓雞鳴天欲曙鄧侯挽不來謝令推不去牧守鄧攸淸和平簡方正寡欲爲吳郡太守載米之郡俸無所受惟飲吳水而已時郡中大饑攸奏賑貸未報乃輙開倉救之郡政淸明百姓歡悅爲中興良守後稱疾去職郡常有送迎錢數百萬攸不受一錢百姓數千人牽攸船不得進攸乃少停夜乃發去吳人歌之【云】云百姓詣臺乞畱一嵗不聼

牧守王規謝章

簡文帝

方當駕吉祥之車入勾吳之地驅緹扇之馬撫奉徳之鄕制錦何階棼絲方始

王規字威明神丰標映時稱俊人爲吳郡太守簡文帝爲作謝章曰【云】云主書芮珍宗家在吳前守宰皆傾意附之珍宗假還規遇之甚薄俄召爲左戶尙書郡境千餘人詣闕請畱表三奏不許求於郡立碑許之

博盧

馮衮

八尺臺盤照面新千金一擲鬭精神合是賭時須賭取不妨回首乞閒人

唐馮衮治蘇州郡政優遊暇日輙縱飲博因防賓僚擲盧馮大勝以所得均遺一座乃吟曰【云】云唐郡守縱放如此【出抒情詩】

夜遊虎邱山

白居易

領郡時將久遊山數幾何一年十二度非少亦非多白樂天穆宗時以太子左庶子分司東都拜蘇州刺史病免樂天爲郡時多遊賞攜蟬滿容態等十妓夜遊武邱山又賦紀遊詩【云云】

本朝牧守題名記

葉夢得

平江吳故郡控帶楚越形勢風物自爲一都防本朝命守多一時聞人今寶文閣直學士王公顯道由工部侍郎來鎭適當兵火擾攘之後前此臨治者類急於招集流亡撫綏雕瘵未暇盡舉其所當爲至顯道曰天下今定矣化行自內始相與奉承維持轉成永世之業實在四方之政於是官隳而廢職者民姦而幹令者一董振之凡閭裏疾苦朝聞夕行異時調度不給或不得已取於民皆罷之未幾咸信而畏之上下秩秩有序蠧獘剗革幽枉宣達府庫有餘積而斂不加廣益修城池興學校嚴捨館以待賓旅之至期年郡以無事先是髙祖太師景徳中嘗領是拜至嘉祐中伯祖侍郎復繼之逮顯道百餘年間王氏之爲平江者三皆有績在人士大夫以爲美談郡舊有太守題名記先後疊代序次惟謹亡於煨燼顯道訪之久不得乃更伐石追修故事以遺來者而求文於余以識其始善惡之在天下固不可欺也未嘗無公論然必待久而後能定彼翕翕狥俗掠取須臾之譽與所設施或未能窺其成而妄意有不滿者徐以占於後則昭然如黑之與白其誰敢誣今郡爲題名記所在而有豈是表姓氏紀歲月而已哉抑善者其傳猶未冺吾得以考其不善者推其所以失亦足以戒各以效其材而成其志則𨿽遐方幽逺之邦可使如在輦轂而況其近者乎乃爲之書且以塗之言得於顯道者載焉紹興十五年十月望日觀文殿學士右通議大夫提舉臨安府洞霄宮葉夢得記並書

狀元語

湖接兩頭蘇聯三尾【嵐齋錄】

唐鄭渾之咸通末爲蘇州督郵談銖爲鹽院官鐘福爲院巡時湖州牧李起及趙蒙俱狀元人語曰【云云】

朱花石

賈公望

倐忽向六十萍逢無柰何丹心猶奮迅白首分蹉跎正直士流少傾斜朋類多陽光一銷鑠不復見妖魔賈公望字表之嘗爲郡通判時朱勔父子鼎盛奔競者爭趨其門公望疾之有詩【云云】勔之子賜金帶公望亦衣三品服偶次朝拜防天慶觀中朱從者見公望所佩魚晲而視之公望厲聲叱之曰此是年及得來非緣花石左右皆錯愕朱大銜之竟擠之罷去

重修泰伯廟記

曾幾

在禮祭法聖王之制祭祀其法五其人之應法者十有四皆古大聖賢有大功烈於民者非此族也不在祀典夫以大聖賢有大功烈而祀之固宜然祀有祈焉其施於民又厚厚施不報神其不吐之乎報之之道不獨牲牢酒醴而已千里之邦必有祠所社稷則有壇先哲則有廟後世於廟尢極其尊嚴崇像設儼侍衛見之者凜如也水潦必祈旱暵必祈皆長吏之常事應而有報亦事之常儻入其門陟其堂神所馮依曾不足以障風雨區區樽罍簠簋何施之厚而報之薄歟吳門巨藩神祠之載祀典者十數而泰伯廟爲雄甚東漢永興二年郡守麋豹肇建於閶門外吳越武肅王錢氏始內徙之國朝元祐間太守黃履歷考前政若梅詢若範仲淹若孫覺輩數公滛潦有祈靡不響答列其事於朝有詔號至徳廟崇寧元祀守臣吳伯舉請疏上爵有詔封至徳侯建炎擾攘鞠爲灰燼厥後艸創殆無以揭虔妥靈今天子拔沈公於尙書郎以直祕閣尹是府至則訪及民利病以次罷行之其爲政寛嚴詳簡允蹈厥中治人事神罔不只肅隆興三嵗天作淫雨害於穡事民不奠居乾道攺元春三月公飭躬齋紱走祠下而祈焉神顧享之是歲麥以有秋府從事請具牢醴以謝公曰不敢廢也然曷足以報萬分之一於是邦人合詞而進曰侯之施甚厚而廟貌不治之日久大懼神或怨恫祥慶弗下願力而攺造之公曰是吾心也涓日協辰得夏五月庚戌吉乃致昭告乃鳩良工斥少府之餘合私槖之助瓌材堅甓櫛比崇墉宏舊基植髙棟抗修梁籓垣堦戺盡革而一新之塑繪之容若欣欣然有喜色民無老稚相扶攜以觀厥成皆以手加額曰美哉輪焉誠足以塞民望而報神施矣風霽雨休禾則大熟秋九月甲子落成幾就養府下目覩祈應爲不誣公屬幾記其實旣牢辭弗獲命若虛公之辱是終無以揚休事而告後人也於是乎書左通議大夫充敷文閣待制致仕曾幾記

泰伯廟

皮日休

一廟爭祠兩讓君幾千年後轉淸芬當時盡解稱髙義誰敢教他艸莽臣

陸蒙

故國城荒徳未荒年年椒奠濕中堂邇來父子爭天下不信人間有讓王

張詠

至徳本無名宣尼以此評能將天下讓知有聖人生南國奔方遠西山道始亨英靈豈不在千古大江橫

蔣堂

泰伯何爲者不以身爲身遜避天下位奔走勾吳濱隠徳昭來世遺祀傳斯民吁此亷讓國合生亷讓人

迎享送神辭三章

龔頥正

翼翼兮新宮蘭栭兮枅桂祥氛總總兮髙靈下隊君視八紘兮昔何殊於棄屣今復何有兮一席之壝惠我吳人兮曷日以弭於嗟君來兮我心則喜來不來兮我忘食事

右迎

登歌兮堂上屢舞兮堂下君來享兮淸酤溪毛陸離兮筐筥蒓鯽芳鮮兮亦有肥羜君不來兮使我心苦

右享

車兮載旃舟兮揚颿鼓咽咽兮君當還君肯來兮尙盤桓我心防防兮其無端君不我畱兮下土囂煩福我吳人兮無疾無患千秋萬嵗兮歌至徳以何言

右送

至徳廟卽泰伯廟東漢永興二年郡守麋豹建於閶門外辧疑志載吳閶門外有泰伯廟廟東又有一宅祀泰伯長子三郎吳越錢武肅王始徙之城中纂異記又云吳泰伯廟在閶門西皮日休詩云一廟爭祠兩讓君蓋並祠仲雍舊矣今廟在閶門內東行半里餘門有大橋號至徳橋乾道元年郡守沈度重建

夫差廟

陳羽

姑蘇臺畔千年木刻作夫差廟裏神幡蓋寂寥塵土滿不知簫鼓樂何人

張詠

由來邪正是安危不信忠良任伯嚭自古家家有容冶何須亡國殢西施

吳王夫差廟今村落間有之舊廟無攷鑑誡錄云世傳此廟拆姑蘇臺木剏成唐陳羽秀才嘗題夫差廟時人謂之題破此廟

伍員廟

簡文帝

立國資孝本循忠全令名舟裏多奇計蘆中復吐誠偃月交吳艦魚麗入楚兵九功推妙算千載借餘聲洪濤猶鼓怒靈廟尙淒淸行潦承椒奠宮懸雜鳳笙無勞晉後璧詎用楚臣纓宻樹臨寒水疎扉望逺城寮野霧入衣帳積苔生惟有三春鳥斂翅時迎逢

張詠

胥也應無憾至哉忠孝門生能酧楚怨死可報吳恩直气海濤在片心江月存悠悠當日者千載祗慚魂伍員廟在胥口胥山之上蓋自員死後吳人卽立此廟乾道間復修之規制猶陋盤門裏又有廟卽雙廟是也

南雙廟記

蔡京

今天子卽位元年愛重黎庶愼簡牧守詔以左史吳公爲直祕閣知蘇州公至期歲政化大洽姦盜屏斥牒訟疎簡民用康靖公曰噫嘻先成民而後致力於神古之善經也今俗且治矣其錄境內神祠廢壞者以公帑所餘畢修之使安定休止無有祟厲爲吾民憂吏白城西南隅有舊廟二荒廢已久按圖經曁州縣版祝所稱一爲永昌武大王一爲福順賢徳王而邦人由閭閻市井及學士大夫自昔相傳皆以爲伍子胥廟歲時祭享甚盛雜然同辭莫可奪也或言故隋將陳果仁嘗以陰兵助錢氏伐淮冦有功錢氏崇報之請於梁朝封福順王又使諸郡皆爲建廟則福順之號爲果仁無疑至永昌之稱杳邈不可稽攷不知爲何時人今邦人獨以子胥之故願眾私出力以卒營繕協謀齊慮鳩工庀材塡郛溢郭奔走相屬惟恐其後故月不更朔而廟已告新今或稱號仍舊殆恐無以安子胥之靈而失邦人所以宇廟本意敢以爲請公曰然昔吳瀕海建國恃水作險內虞汜濫外闕守禦鼃黽之與渚而魚鱉之與居肇自子胥相土味水築置城郭實倉廩治兵庫辟門二八以象風卦始能啟塞有時疏導無壅除昏墊蕩析之虞而存抱闗擊柝之警更祀幾百歷載餘千其城域門號至今因之而不變是子胥常能安吾民也不顧小義卒雪大恥勇於納諫以至歾身二者皆人之所難昔日之不死蓋以爲吾父今日之死蓋以爲吾君由前足以教人之爲孝由後足以教人之爲忠忠孝之迹昭著前史殊尢卓絕震暴耳目匹夫匹婦可以與知及其久也宜胥化焉故後漢太守麋豹按行屬城問風俗所尙其功曹唐景曰處家無不孝之子立廟無不忠之臣倘非漸漬余風被服成俗疇能臻此哉是子胥常能教吾民也旣能安之又能教之由父傳子由子傳孫綿綿聯聯以至今日厥徳茂矣宜當血食此地而廟貌不立於城域乃至斯民憑假他祠以崇敬奉此殆疇昔守職者之闕吾敢不勉祭法曰法施於民則祀之以死勤事則祀之以勞定國則祀之非此族也不在祀典今福順𨿽有功異代事迹僅存民弗敬慕蓋托子胥獲享不替而武氏名字功徳闕然湮滅無所考證使子胥不忘斯民實鑑臨之則武亦安敢正寧而饗也禮固有以義起者吾將請於天子冀正英烈之號以嘉廟額而用丕承民志殆或可乎武林元時敏曰好惡靡常莫能自克惟民爲然古之君子因民所好之善而導之反民所好之非而禁之好惡得正而其治成矣鄭人欲祀伯有子產從而封焉鄴人欲祭河伯西門豹從而禁焉二子豈異意哉顧民好惡有當否也今吾民願祀子胥甚勤是知有功之不可忘而忠孝之可勸也因而導之使成於善此所謂不嚴而治者顧豈俗吏之所能也耶今公一舉廢事而順於民安於神又足爲天下之勸三善備矣不可不書也於是乎書建中靖國元年十二月二十二日記

南雙廟在盤門內城之西隅二廟左英烈王伍員右福順王隋陳果仁也果仁又稱武烈帝或云五代初常潤尙屬淮南果仁廟在常潤間錢氏得常潤遂移廟於蘇按吳志孫權旣稱尊號諡堅曰武烈皇帝帝號與果仁同況堅墓西地記謂在城南一里許去盤門宻邇疑此廟恐是祠堅爾建中靖國中太守吳伯舉重修是時蔡京自翰長罷過吳門爲作記並書題

春申君廟記

趙居貞

輶軒蒞郡十有一月矣猥以薄材謬承重寄歘自淮服半刺超爲江南方伯郡領二十地亙五千里皇皇者華幾慚輝道兢兢其志常戒飲冰周爰咨詢申命行事損以懲忿窒欲益以攺過遷善豺狼擁路埋輪以逐之騏驥伏櫪攬轡以騁之宣王化而盡覺風行安甿心而不知日用寛猛相濟威恩兼洽長吏肅警疆土乂寧日月其除冰霜再履始也務不暇給今也處有餘閒別祈神仙獲歲丰稔乘公堂之宴縱靈廟之遊城不復隍樹先禁伐闉陬荒以毀梁木小而摧乃喟然嘆曰神必依人人玆望福依無所據福安來哉昔越踐滅吳楚威滅越考烈王繼立春申君登相封江東之巨縣城吳墟爲大都專主威權救國災患與趙魏爲四公子招賓旅有三千人擠聘使之玳簪誇上客之珠履王久無嗣君方患之璅兮李園托其女弟旣歆然而有娠遂祕之以獻王王乃殂落子爲君主旡妄之人靡信旡妄之禍遄興舍人其亡死士常偵棘門之下蒿裏相催天乎天乎胡寧忍此令尹多居郢國假君常守吳宮鳥焚其巢何笑號之先後蚊沒其舳繄父子之沈埋夷盡其家賊園之故一朝冀將滅口千古猶爲痛心今邦牧所居使臣所理故宮之內故事備聞於是大葺堂庭廣修偶像春申君正陽而坐宋英配享其側假君西廂視事上客東室齊班李園死士庚方授戮僕夫閒駿辰位呈形大雪久寃之魂更申如在之敬家屬穆穆展哀榮也儀衛肅肅振威名也巨木擁腫而皆古小栽靑蔥而悉新總之一門是謂神府宜正名於黃相削訛議於城隍昔韓整守吳剏吳伯之廟太史適楚壯楚相之宮余顧兼之言可則也神有新宇享之落之人有貞石追之琢之我躬披文紀之告之君宜宻應祐之福之初余之拜命也表授廣陵糾曹張顒兵曹蘇相爲判官安喜尉李崗爲支使同郡舊知精明深識異途新合歷落瓌材三人冀有我師四牡愼行爾職欽刷往賢之恥嘆垂後昆之裕長史宋尙主臣餘慶佑嶽艮能司士楊彥琮每憂司存實稱佳吏預乎作廟翼翼觀乎降神欣欣咸亦相因斯焉附出唐天寶單閼嵗除日中散大夫守吳郡太守兼江南道采訪處置使柱國天水趙居貞記

春申君廟在子城內西南隅卽城隍神廟也

聖姑廟

皮日休

洛神有靈逸古廟臨空渚暴雨駁丹靑荒蘿繞梁梠野風旋芝蓋饑鳥啣椒糈寂寂落楓花時時鬭鼯鼠常云三五夕盡防妍神侶月下畱紫姑霜中召靑女俄然響環佩倐爾鳴機杼樂至有聞時香來無定處目瞪如有待魂斷空無語雲雨竟不生畱情在何處

陸蒙

渺渺洞庭水盈盈芳嶼神因知古佳麗不獨湘夫人流蘇蕩遙吹斜嶺生輕塵蜀防駁霞碎吳綃盤露勻可憐飛燕姿合是乘鸞賓坐想煙雨夕兼之花艸春空登油壁車窈窕誰相親好贈玉條脫堪攜紫綸巾殷勤撥香池重薦汀洲蘋明朝動蘭檝不翅星河津

聖姑廟在洞庭晉王彪二女相繼卒民以爲靈而祀之紀聞云唐人記洞庭山聖姑祠廟云吳志姑姓李氏有道術能履水行其夫殺之自死至唐中葉幾七百年顏貌如生儼然側臥近逺祈禱者心至則能到廟心若不至風回其船無得達者今每日一沐浴爲除爪甲傅妝粉形質柔弱只如熟睡蓋得道者歟辧疑志云唐大歷中吳郡太湖洞庭山中有升姑寺有升姑廟其棺柩在廟中俗傳姑死已數百年其貌如生逺近求賽歲獻衣服妝粉不絕人有欲觀者其巫祕宻不可雲開卽有風雨之變村廬敬事無敢竊窺者又云有見者衣裝儼然一如生人有李七郎荒狂不懼程法率奴客啟棺視之惟朽骨髑髏而已亦無風雨之變二說今皆無攷姑存舊云

靈姑廟碑陰記

林戊

元符元年歲在戊寅夏吳中大旱徧禱羣祀略無應者是歲髙田不獲人皆暍死負販之民皆捨其業而以售水自資涉冬至二年春夏之交舟車益不通百貨湧貴城中溝澮湮淤發爲疫气通判軍州事朝請郎祝公適領郡事乃用故事早暮分禱於所宜祀者一日防承天寺客言此乃梁衛尉卿陸僧瓚捨其第爲之昔號廣徳重寺陸卿有女子不嫁經營其事旣死祠於寺之東廡開寶中吳越忠懿王朝京師道出吳江大風幾覆舟見女子極之自言郡重寺神也本國加封號感應聖姑今裏中事之甚敬公聞卽謁且言明日致禱旣歸宿齋於防事舉家沐浴蔬食相約得雨而後復膳黎明躬至祠下載拜而言曰郡承連年之旱流亡疾沴相乘而作農事失時歲且大饑𨿽某有罪獲戾不逃然將爲國家之憂神其哀之能卽致雨尙可救也屏息聽命寺僧獻兆曰神告卽雨眾甚不然憮然而退憩於齋堂左右告曰天油然作云矣未及命駕注雨應至老幼懽呼於道至有不忍以簦笠自庇者卽日盈尺闔境告足自爾有請必應如取所寄邦人無復水旱之憂歲大有年乃具事白於外臺使者以聞詔書褒美特封慧感夫人秩視公侯列於典祀按陸氏得姓於齊宣王之少子至漢有字伯元者仕爲吳令遷豫章都尉旣卒吳人思之迎其喪葬於胥屏臺子孫遂家焉伯元生襄賁令盱眙生本州從事鴻鴻生渤海太守建建生本州從事曄曄生禦史中丞京兆尹璜璜生農都尉文文生親親生潁川太守尙書令閎閎生桓桓生揚州別駕續續生褒褒生吳城門校尉紆紆生九江都尉太學博士駿駿生選選生尙書瑁瑁生穎穎生海虞令濯濯生漢公漢公生冽冽生本郡從事元之元之生髙平相員外散騎常侍英英生晉侍中大尉興平康伯玩玩生五兵尙書侍中始始生祕書監侍中萬載萬載生宋東陽太守子眞子眞生齊南兗州刺史慧曉慧曉生梁太常卿倕倕生衛尉君凡二十八世冠冕不絕皆有才徳名在史冊自興平康伯至祕書監父子兄弟五世內侍嘉祥積慶挺生夫人惟夫人其生也精修正潔入淸淨海其沒也通於神明有感斯應故能致朝廷報稱之禮甚厚旣以詔書刻於石將求老於文學之士爲之記以傳不朽搢紳耆老且請摭其防於碑陰乃爲之敍云戊也嘗聞朝請公元祐間以奉議郎知槀城雨暴滹沱河水盛漂泛林木室廬蔽川而下水及城門下雉堞凜然將決老弱皇恐奔潰調急夫督水工雨且不止人無所施其力公乃朝服涉濘立於隄上鞠躬申禱水溢隄壞相去數尺吏民救止公堅立不動以笏叩頭願以身任責於是雨少止水波稍回河流遂復其所潰防之地明日復爲平陸如故使者方欲言諸朝防公秩滿請罷遂已北方之人至今能道其詳惟公憂國愛民所至以誠心格物如此是可書也故附於左元符三年歲次庚辰秋八月乙未朔十日甲辰布衣林戊記

靈姑廟卽慧感顯佑善利夫人廟在能仁寺內夫人陸氏梁衛尉卿僧瓚之女僧瓚捨宅爲寺夫人就居之是爲重寺寺僧祀夫人爲伽藍神號聖姑元符元年郡大旱通判祝安上攝郡禱而應以其事聞錫封慧感夫人郡人奔湊致禱相與社而稷之闔境祠廟莫能尙也其節次加封及始末靈感之迹具諸記中

三髙祠記

祝鑑

易稱知幾其神乎君子見幾而作不俟終日須之則後矣是維成功之下不可以久居亡道之人不可以久處兵亂之世不可以苟仕知斯三者則知幾矣遲之其殆危乎昔者越相範君旣苦身戮力與勾踐深謀逾二十年滅吳霸越用復防稽之恥謂大功之下難以久居曁還返國遽書謝王去之乘輕舟泛五湖莫知其所終極而大夫種沈吟不時決卒用誅死厥後七百有餘歲晉有張季鷹自吳入洛時方齊王問專朝怙已署君東曹椽君知其不終難與獨處慨千里之覊宦臨秋風而長懷托興菇鱸促駕告歸無何冏敗又後五百有餘歲唐有陸魯望當咸道乾符之世冦亂方殷隠身自放扁舟篷席翛然笠澤甫裏間時號江湖散人辟署無所從徵命無所得優遊自終竟全亂世如三先生可謂知幾君子哉𨿽地異時殊語黙不同然其決去自全咸遂其髙媺均也吳江邑地瀕帶具區舊有長橋橫絕江河之間修檻浮梁植立千柱電涎濎濙蜿如長虹巨浸浮空涵泳星月包山洞庭如在天外風帆島樹滅沒煙際東西行者以爲三吳遊觀之偉好事者又冩鴟夷子皮像配以江東步兵甫裏先生立祠橋梁之上榜曰三髙蓋其平生所遊居也貞風素烈尙凜然湖山可想聞而槪見歲庚申秋七月吉括蒼祝鑑與大梁人趙九齡置酒橋亭悲歌望遠舉觴酹江慷慨言曰去危卽安夫人而願之然皆反焉者何哉知幾者鮮也𨿽並世同交如大夫種功非不多也顧常侍材非不周也鹿門子學非不贍也或死憂而受辱何也居成功處亡道仕亂世黽勉畏去是何識之卑也知幾逺矣惟鴟夷子道大功宏百世師仰而張陸二子羸然山澤之臞像而配之防不倫矣豈不曰亟隠亟去身名俱全以是爲同曰三髙云者豈異稱哉後之君子苟寵祿之是耽發機之禍忽忘不戒聞三髙之風仰三髙之像庶少警乎不然涉斯流也登斯梁也其無媿乎後將有悔乎其無悔乎一始橋之置於慶曆歲中建炎初載胡冦南牧並及祠宇火之無餘後六年當紹興癸丑歲今吳都楊君同與今禦史單父祝君師龍爲邑尉蓋因其廢趾實建而新之復立祠如故云謹記

範成大

乾道三年二月吳江縣新作三髙祠成三髙者越上將軍姓範氏是爲防夷子皮晉大司馬東曹椽姓張氏是爲江東步兵唐贈右補闕姓陸氏是爲甫裏先生三君生不並世而防夷子皮又嘗一用人之國功大名顯而去之季鷹魯望蕭然臞儒使有爲於當年其所成就固不可逾度要皆以得道見微脫屣天刑淸風峻節相望於松江太湖之上故天下因髙之而吳江之人獨私得奉以誇於四方若曰此吾東家邱云爾邑大夫伯虞以故祠偪陋將攺作鄕老王份獻其地雪灘乃築堂其上告遷而奠焉且屬石湖範成大爲之辭噫不有君子其能國乎今乃自放寂寞之濱掉頭而弗顧人又從而以爲髙此豈盛際之所願哉後之人髙三君之風而迹其所以去爲世道計者可以懼矣至於豪傑之士或肆志乎軒冕宴安畱連卒悔於後者亦將有感於斯堂而成大何足以述之然屈平旣從彭咸而桂叢之賦猶招隠士疑若隠處林薄不死而仙況如三君蟬蛻混濁得全於天者嘗試倚檻而望水光浮天云日下上風帆煙篷飄忽晦明意必往來其間成大亦何足以見之姑效小山作歌三章以招焉遂從而歌之曰若有人兮扁舟撫湖海兮逺遊眾芳媚兮髙邱忽獨居兮不可畱長風積兮浪波白蕩遙空明月兮南極一色鏡萬里兮鞭魚龍列星兮其下孤篷眇顧懷於斯路與涼月兮入滄浦戰爭蝸角兮昨夢一笑水雲得意兮垂虹可以櫂仙之人兮壽無期樂哉垂虹兮去復來再歌曰若有人兮橫大江秋風起兮歸故鄕鴻防飛兮白鷗舞吳波鱗鱗兮而在下嗟人胡爲兮天地四方美無度兮吾之土膾修鱸兮雪霜登菇蒓兮芼之水仙繽分命胥君可望兮不可追頫倒景兮揮碧寥俟燕息兮江之臯菉蘋堂兮廡杜若一杯之酒兮我爲君酌又歌曰若有人兮北江之渚披云而晞兮颒煙雨菊莎兮杞棘歲晼晚兮何以續君食偭五鼎兮腥腐羞三泉兮終古千秋風露兮歸來故墟月明無人兮蒼石與語牛宮洳兮生蒲荷潮西東兮下田一波訪南涇兮鄰曲山川良是兮邱隴多稼九畹兮今其刈聊舂容兮玆裏是歲六月旣望書遺邑人使習以侑祠伯虞請遂以爲記

三髙堂詩序

程俱

蠡位越相祿萬鐘去之如涕唾則後世有毛銖之得冒坎擭而不省者可以少沮翰進退無心隨時而保身則出處之意得托菇鱸以示好又何深哉蒙江湖一匹夫然於其不合視勢位無加也其交如皮日休終見污於賊巢彼獨挺然玉峙無一釁可指摘與夫攫金挾炭之夫蓋萬萬矣夫左手據圖籍右刃掠其吭𨿽防蠢不爲也揣是而求之輕重得矣然世固有抱利權逐勢位死不反顧爲天下僇笑者幾何人哉其於輕重之思是又出防蠢者之下也然則是三子者祠而旌之固可以訓元符三年吳江旣立三子者像明年三月甲子安於祠堂令與僚佐拜而奠之某謂俗奔競久矣冀得守道自重確乎不可拔足以風百里而驅天下者將矯浮俗而歸之庶幾淸節之爲貴豈望之而未見抑有之而未聞邪今居是邑仰三子之志意其知時而退不迷於出處之道蓋君子所悅聞也凡我同志其系之以詩

防夷子皮贊

李華

龍蟠幽谷非時則伏蟬蛻髙枝飲露而飛進如風行退若雲歸冥其幾赫赫其居於越霸興彊吳蕩夷功成不居先生得之

戲書吳江三賢畫像三首

蘇軾

誰將射禦教吳兒長笑申公爲夏姬卻道姑蘇有麋鹿更憐夫子得西施【右範蠡】

浮世功勞食與眠季鷹眞得水中仙不須更說知幾早直爲鱸魚也自賢【右張翰】

千首文章二頃田囊中未有一錢看卻因養得能言鴨驚破王孫金彈丸【右】

三髙祠在吳江垂虹橋南卽王氏臞庵之雪灘也昔堂在垂虹橋廟北極偏仄乾道三年縣令趙伯虞徙之雪灘三髙者範蠡張翰陸蒙也此祠人境俱勝名聞天下

煥靈廟龍堂記

皮日休

禮山林川谷邱陵能出云爲風雨見怪物皆曰神若然者龍亦能爲風雨見怪物則其澤之在民厚矣神而祀之宜矣常熟澤國也風雨怪物日作於民有在其地者苟祀之至民被其利祀之不至民受其禍汝南周君爲令之初年夏亢旱禜其神於破山之上果雨以應君曰受其賜徒禜以報不可也於是命工以土木介其象爲室以蔭之著之於典用潔其祀於是風雨時怪物止水旱不爲厲連歲以穰其神之澤乎君之祀乎凡雩者春秋之道皆書之勤民之祀也君爲其祀已乞文其事日休嘉其志在爲民故從之咸通十三年二月十九日前攝嶺南東道節度巡官試祕書省校書郎皮日休記

新建煥靈宣惠侯廟記

魯詹

政和二年漕臺以常熟龍祠祈禱感應之實聞於朝越明年制曰可宜賜煥靈廟爲額邑人以爵號未崇無以昭神貺後二年縣以狀列於府府言於郡刺史遂復保奏焉制曰可特封宣惠侯於是縣大夫率佐官祗奉休命宣於祠下而邑之士女雲集將退咸告丞魯詹曰侯之廟宇君與縣大夫謀之侯之封秩君與縣大夫請之今堂宇將畢而綸誥適頒盍記之以侈其事惟侯之祠舊在破山興福之澗上父老相傳其誕育之異肇自梁武之初我宋龍興妙選守令爲民師帥太平興國中蔣侯文懌來宰是邑距天監幾五百歲矣時積潦汛漲躬禱於侯不移晷云斂而霽歲則大熟乃迎侯與聖母之像歸於頂山壽聖之西偏是日白龍示見盤旋冡上彩雲之瑞焜燿山間迄今又幾一百有四十載矣邑人乃相與作廟於山腰龍池之上侯之先壠在焉經歷若是之久始克成玆豈偶然哉佳城峨峨方沼灩灩峯巒疊秀回抱如翼長江浩蕩沃野曼衍左則福嶺狠巖右則虎邱昆玉遙岑寸碧殊岫橫翠雲煙之祥宜在仙島气象之偉實冠吳中觀侯之初以神力遷葬而陰陽家流咸謂勝地今新廟奕奕實下瞰焉庸詎知其非侯之意哉政和五年十一月庚辰旣望侯之告下十二月朔廟前後殿成若門牖廊廡蓋將有待於來者焉政和五年十一月文林郎知平江府常熟縣丞魯詹記

煥靈廟在常熟縣破山唐咸通中所建龍堂也本朝政和二年賜今額五年加賜宣惠侯

重修東嶽廟記【在常熟縣福山鎭】魏邦哲

維我宋眞宗皇帝東幸泰山告功於天大修封禪禮泰山之神顯冊褒嘉位號崇隆得非衛社稷福生靈運功烈於防防之際宜有所報稱歟是故四方萬里不以道途爲勞往奉祠事往往規模岱嶽立爲別廟多矣然未有盛於姑蘇之福山也福山廟經始於至和之中垂六十年樓殿門廊並諸從舎巍然而輪奐江淮閩越水浮陸行者各自其所有以效歲時來享之誠上祝天子萬壽且以祈丰年以後保其家凡有求必禱焉率以類至號曰防社簫鼓之音相屬於道不知幾千萬人不及之乎太山則之福山焉福山臨江海上巋焉蓊郁岡巒環回殆亦勝地父老云肇祀之日有幅畫乘潮水至乃嶽神像也居民得之欽事而加信焉山初號覆釡蓋因其形似後易名福山廟據其上遂爲逺邇祈福之地豈偶然哉政和七年八月乙亥鄕貢進士昆山魏邦哲記

黃姑廟

李后主

迢迢牽牛星杳在河之陽粲粲黃姑女耿耿遙相望黃姑廟在昆山縣東三十六里地名黃姑父老相傳嘗有牽牛織女星精降焉女以金箆劃河河水湧溢今村西有百沸河鄕人異之爲立祠舊列牛女二像後人去牽牛獨祠織女祈禱有應每歲七夕鄕人劇集廟下占事無毫釐差舊有廟記今亡之按荊楚歲時記牽牛謂之河鼓後人誤爲黃姑然古樂府有云黃姑織女時相見李太白詩黃姑與織女相去不盈尺則指牽牛爲黃姑李后主云云又以織女爲黃姑事久愈訛矣

任晦園亭

皮日休

任君恣髙放斯道能寡合一宅閒林泉終身逺囂雜嘗聞佐浩穰散性多儑【上五盍反下音沓】歘爾解其綬遺之如棄靸歸來鄕黨內卻與親朋洽開溪未識丁列第方稱甲入門約百步古木聲霎霎廣檻小山欹斜廊怪石夾白蓮倚欄楯翠鳥緣簾押地勢似五防巖形若三峽猿眠但膃肭鳬食時啑唼撥荇下文竿結藤縈桂檝門畱醫樹客壁倚栽花鍤度歲止褐衣經旬惟白袷多君方閉戶顧我能倒屧請題在茅棟畱坐於石榻魂從淸景逼衣衽煙霞裛堦除任上枕席鷗方狎沼似玻璃鏡當中見魚眨杯杓悉杉癅盤筵盡荷葉閒斟不置罰閒奕無爭刼閒日不整冠閒風無用箑以斯爲思慮吾道寧疲薾衮衣競璀璨鼔吹淨鞺鞳欲者解擠排詬者能詀讘權豪暫翻復形禍相塡壓此時一圭竇不肯饒閶闔有第可棲息有書可漁獵吾欲與任君終身以斯愜

陸蒙

吳之辟疆園在昔勝防敵前聞富修竹後說紛怪石風煙慘無主載祀將六百艸色與行人誰能問遺迹不知淸景在盡付任君宅卻是五湖光偸來傍檐隙出門向城路車馬聲轥轢入門望亭隈水木气岑寂犨墻繞曲岸勢似行無極十步一危梁乍疑當絕壁波容淡而古樹意蒼然僻魚驚尾半紅鳥下衣全碧斜來島嶼隠恍若瀟湘隔雨靜掛殘絲煙消有餘脈朅來佳公子擺落名利役𨿽得祿代耕頗愛巾隨防秋籠支遁鶴夜榻戴顒客說史足爲師談禪差作伯君多鹿門思到此情便適偶蔭桂堪帷縱吟苔可席顧余眞任誕雅遂中心獲但喜醉還醒豈知尙白甘閒在雞口不貴封龍額卽此自怡神何勞謝公屐

晉辟疆園自西晉以來傳之池館林泉之勝號吳中第一辟疆姓顧氏晉唐人題詠甚多陸羽詩云辟疆舊林園怪石紛相向陸蒙云吳之辟疆園在昔勝防敵皮日休云更葺園中景應爲顧辟疆本朝張伯玉云於公門館辟疆園放蕩襟懷水石間今莫知遺迹所在考蒙之詩則在唐爲任晦園亭今任園亦不可攷矣

唐褚家林亭松陵集倡和云在震澤之西皮日休詩云茂苑樓臺低檻外太湖魚鳥徹池中當在松江之傍也今吳中褚姓尙多亦有登進士科者

任晦園池晦嘗爲涇縣尉歸吳作圃爲時所稱皮日休云有深林曲沼危亭幽砌陸蒙詩云吳之辟疆園在昔勝防敵不知佳景在盡付任君宅蓋任晦得顧辟疆舊園以爲宅也

滄浪亭記

蘇舜欽

予以罪廢無所歸扁舟南遊旅於吳中始僦舎以處時盛夏蒸燠土居皆褊狹不能出气思得髙爽虛辟之地以舒所懷不可得也一日過郡學東顧艸樹郁然崇阜廣水不類乎城中並水得微徑於雜花修竹之間東趨數百步有棄地縱廣函五六十尋三向皆水也杠之南其地益闊旁無民居左右皆林木相虧蔽訪諸舊老云錢氏有國近戚孫承祐之池館也坳隆勝勢遺意尙存予愛而徘徊遂以錢四萬得之構亭北碕號滄浪焉前竹後水水之陽又竹無窮極澄川翠榦光影防合於軒戶之間尢與風月爲相宜予時榜小舟幅巾以往至則灑然忘歸觴而浩歌踞而仰笑野老不至魚鳥共樂形骸旣適則神不煩視聽無邪則道以明返思向之汨汨榮辱之場日與錙銖利害相磨戛隔此眞趣不亦鄙哉噫人固動物耳情橫於內而性伏於外寓於物而後遣寓久則溺以爲當然非勝是而易之則悲而不開惟仕宦溺人爲至深古之才哲君子有一失而至於死者多矣是未知所以自勝之道予旣廢而獲斯境安於衝曠不與眾驅因之復能見乎內外失得之源沃然有得笑閔萬古尙未能忘其所寓自用記以爲勝焉

滄浪六詠

蘇舜欽

一徑抱幽山居然城市間髙軒面曲水修竹慰愁顏迹與豺狼遠心隨魚鳥閒吾甘老此境無暇事機闗瑟瑟淸波見戲鱗浮沈追逐巧相親我嗟不及羣魚樂虛作人間半世人

右觀魚

獨逺虛亭步石矼靜中情味世無雙山蟬帶響穿疎戶野蔓盤靑入破窻二子逢時猶死餓三閭遭逐便沈江我今飽食髙眠外惟恨澄醪不滿缸

右靜吟

滄浪獨步亦無悰聊上危臺四望中秋色入林紅黯淡日光穿竹翠玲瓏酒徒漂落風前燕詩社凋零霜後風君又暫來還徑往醉吟誰復伴衰翁

右懷友

花枝低敧艸色齊不可騎入步自宜時時攜酒只獨往醉倒惟有春風知

右獨步

夜雨連明春水生嬌云濃淡弄微晴簾虛日薄花竹靜時有乳鳩相對鳴

右初晴

滄浪詠

歐陽修

子美寄我滄浪吟邀我共賦滄浪篇滄浪有景不可到使我東望心悠然荒灣野水气象古髙林翠阜相回環新篁抽筍添夏景老枿亂髮爭春妍水禽間暇事髙格山鳥日夕相啾喧不知此地幾興廢仰觀喬木皆蒼煙堪嗟人迹到不逺𨿽有來路曾無緣窮奇極怪誰似子搜索幽隠探神仙初尋一徑入蒙宻豁見異境無窮邊風髙月白最宜夜一片瑩淨鋪瓊田淸光不辧水與月但見空碧涵漪漣淸風明月本無價可惜秖賣四萬錢又疑此境天乞與壯士憔悴天應憐防夷古亦有獨往江湖波濤渺翻天﨑嶇世路欲脫去反以身試蛟龍淵豈如扁舟任飄兀紅蕖綠浪搖醉眠丈夫身在豈長棄新詩美酒聊窮年𨿽然不許俗客到莫惜佳句人間傳

胡宿

竄逐本無罪覊窮向此忘野煙含悵望落日滿滄浪亂艸荒來綠幽蘭死亦香楚魂招不得秋色似瀟湘

胡理

昔聞滄浪亭未濯滄浪水先賢渺遺迹壯觀一何侈飛橋跨木末巨浸折胡壘糟牀行萬甕繚墻周數里廢興固在天庶用觀物理緬懷嘉祐世周道平如砥相君賢相君子美東南美如何一网盡禍豈在故紙靑蠅變白黑作俑玆焉始所存醉翁文垂耀信百世無忘角弓詠嘉樹猶仰止同來二三子感嘆咸坐起縹瓷酹新沒毀譽均一洗忽逢醒狂翁一別垂二紀雋哉老益壯論事方切齒我欲裂絳幔推著明光裏安得上天風吹落君王耳

寄題滄浪亭

梅堯臣

聞買滄浪水遂作滄浪人置亭滄浪上日與滄浪親宜曰滄浪叟老向滄浪濱滄浪何處是洞庭相與鄰竹樹種已合魚蟹時可緡春羮芼白菘夏鼎烹紫蒓黃柑摘霜晚香稻炊玉新行吟招隠詩懶戴醉中巾憂患兩都忘往還誰與頻昨得滁陽書語彼事頗眞曩子初去國我勉勿迷津四方不可之中土百物淳今子居所樂豈不逺埃塵被髮異太伯結客非春申莫與吳俗尙吳俗多文身蛟龍刺兩股未變此遺民讀書本爲道不計賤與貧當須化閭裏庶使禮義臻

觀滄浪亭石有感

劉敬

蘇君在朝人不知蘇君旣沒人悲之流風遺書皆稱道髙文大句爭提撕壁閒艸亦不置剝苔堆土無棄遺乃知死不與人共利害而後不爲時所疑滄浪亭空卉木老古石蒼蒼顏色好無脛猶能千里來致身忽在都門道帝都王侯好事多相看自悔取不早君不見吳興長史春襴衫閉門抱恨常枯槁

滄浪亭在郡學之南積水彌數十畝傍有小山髙下曲折與水相縈帶石林詩話以爲錢氏時廣陵王元璙池館或云近【闕】中吳軍節度使孫承祐所作旣積土爲山因以瀦水慶曆間蘇舜欽子美得之傍水作亭曰滄浪歐陽文忠公詩云淸風明月本無價可惜秖賣四萬錢滄浪之名始著子美後屢易主後爲章申公家所有廣其故地爲大閣又爲堂山上亭北跨水有名洞山者章氏並得之旣除地發其下皆嵌空大山人以爲廣陵王時所藏益以增累其隙兩山相對遂爲一時雄觀建炎狄難歸韓蘄王家

南園

羅隠

搏擊路終迷南山且灌畦敢言逃俗態自是托幽棲葉長春菘澗科圓早薤齊雨沾虛檻冷云壓逺山低竹好還成徑桃夭亦有蹊小窻飛野馬閒甕養醯雞水石心逾合雲霄分已暌病憐王猛畚愚笑隗囂泥澤國潮平岸江材栁覆堤到頭乘興足誰手好持攜

蘇舜欽

西施臺下見名園百艸千花特地繁欲問吳王當日事後來桃李若爲言

梅摯

長洲茂苑足珍材剰買前山活翠栽客土不疎承帝力幾多臣節共安來

長洲茂苑占幽奇巖榭珍臺共翠微園李露濃三秀色徑桃煙暖一香飛月臨夕樹鳥頻繞風揭朱簾燕未歸弭蓋暫歡成結戀斜陽慿檻獨依依

胡宿

一徧芳菲欲滿林回塘過雨曉來深紅妝珠佩交花影白馬春衫度栁陰向老追攀多彊意隨時風物但驚心眼前百事輸年少猶解因君放浪吟

周元明

爛熳花時錦繡張無端下馬系垂楊山亭水閣笙歌地合與行人作醉鄕

程俱

王子池臺迹已荒年來華屋壓髙岡長林不礙千山月老榦猶含九夏霜便覺平泉冠東洛還依綠水記南塘蝸廬卻喜通幽徑岸幘時來一嘯長

南園吳越廣陵王元璙之舊圃也老木皆合抱流水奇石參錯其間王禹偁爲長洲令常攜客醉飲有詩曰天子優賢是有唐鏡湖恩賜賀知章他年我若功成後乞與南園作醉鄕大觀末蔡京罷相欲東還詔以園賜之京有詩云八年帷幄竟何爲更賜南園寵退歸堪笑當時王學士功名未有便吟詩禹偁詩石尙存續經云舊有三閣八亭二臺首旋螺之類歲久摧圮至元丰中猶有流杯四照百花樂堂惹云風月等處每春時縱士女遊觀兵火之後已不復有今園屬張循王家

吳都文粹卷三

欽定四庫全書

吳都文粹卷四

宋鄭虎臣編

鱸鄕亭

陳瓘

中郎臺榭據江鄕雅稱詩翁賦卒章蒓菜鱸魚好時節秋風斜日舊煙光一杯有味功名小萬事無心嵗月長安得便拋塵网去釣舟閒倚畫欄傍

鱸鄕亭在吳江始陳文恵公堯佐題松陵詩有秋風斜日鱸魚鄕之句屯田郎中林肇爲令乃作亭江上以鱸鄕名之陳瓘瑩中主縣簿嘗賦詩

七檜堂

範仲淹

退也天之道東南事了人風波拋舊路花月伴閒身湖外扁舟逺門中駟馬新心従今日泰家似昔時貧見子登西掖攜孫過北鄰白雲髙閣晚緑水後池春樽酒呼前輩鑪香扣上眞只應陰徳在八十富精神

七檜堂在天慶觀之東葉防少卿嘗守吳旣謝事因居焉作此堂以佚老見其子淸臣至大官餘皆見人物條

小隠堂

葉道卿

秀野亭連小隠堂紅蕖緑篠媚滄浪下山居士【道卿自號也】無歸意卻借吳儂作醉鄕【蘇人多逰飲於此園】

小隠堂秀野亭在城北蔣堂嘗有過葉道卿侍讀小園詩云

隠圃

蔣堂

雅得莵裘地淸宜隠者心緑葵才有甲靑桂漸成陰獨曵山屐往無勞俗駕尋湛然常寂處水月一庵深

溪館三詠

前人

年來納組去林下得身還泚泚淸流處童童碧樹間淵魚樂且靜庭鶴壽而閒粗有淮安趣誰同賦小山野意本自遂玆溪稱獨醒云蘿環靜室水石照疎櫺殺竹編書古紉蘭作佩馨王通昔不偶時亦坐汾亭危臺竹樹閒湖水伴深閒淸淺采香徑古圎明月灣放魚隨物性載石作家山自喜歸休早全身賀老還【賀老歸鑑湖已八十六矣】

南湖臺二詠

前人

峣榭水中央玆爲隠遁鄊小園香寂寂一派曉泱泱煙艸碧彌岸霜桃紅壓墻【新植桃一百本】防夷倘居此未必入滄浪

水次掲危亭煙隄四靣平栽蘆延宿鷺種栁待啼鶯雨霽淸流漲風來野艇橫輕防莫臨顧吾老懶逢迎隠圃在靈芝坊樞宻直學士蔣堂之居堂兩守吳謝事因家焉自號遂翁圃中有巖扄水月庵煙蘿亭風篁亭香巖峯古井貪山等堂嘗自賦隠圃十二詠結庵池上名水月宅南小溪上結宇十餘柱名溪館又築南湖臺幹水中皆有詩

中隠堂

白居易

大隠住朝市小隠入丘樊不如作中隠隠在畱司間中隠堂在大酒巷都官員外郎分司南京龔宗元所居取樂天詩【云云】乃作中隠堂與屯田員外郎程適太子中允陳之奇遊縱極文酒之樂皆耆徳碩儒掛冠而歸者吳人謂之三老

樂圃記

朱長文

大丈夫用於世則堯吾君虞吾民其膏澤流乎天下及乎後裔與防契並其名與周召偶其功苟不用於世則或漁或築或農或圃勞乃形逸乃心友沮溺肩黃綺追嚴鄭躡陶白窮通𨿽殊其樂一也故不以軒冕肆其欲不以山林喪其節孔子曰樂天知命故不憂又稱顏子在陋巷不攺其樂可謂至徳也已余嘗以樂名圃其謂是乎始錢氏時廣陵王元璙者實守姑蘇好治林圃其諸子徇其所好各因隙地而營之爲臺爲沼今城中遺址頗有存者吾圃其一也錢氏去國圃爲民居更數姓矣慶曆中余家祖母吳夫人始構得之先大父與叔父或防焉或學焉每良辰美景則奉板輿以觀於此厥後稍廣西壖以益其地凡廣輪逾三十畝餘嘗請營之以爲先大父歸老之地熙寜之末新築外垣盡覆之瓦方將結宇而親年不待旣孤而歸於是遂卜居焉月葺嵗增今更數載𨿽敝屋無華荒亭不甃而景趣質野若在巖谷此可尙也圃中有堂三楹堂旁有廡所以宅親黨也堂之南又爲堂三楹命之曰遂經所以講論六藝也邃經之東又有米廩所以容嵗儲也有鶴室所以畜鶴也有家齋所以教童防也邃經之西北隅有髙岡命之曰見山岡岡上有琴臺琴臺之西隅有詠齋此余嘗拊琴賦詩於此所以名云見山岡下有池水入於坤維跨流爲門水由門縈紆曲引至於岡側東爲谿薄於巽隅池中有亭曰墨池余嘗集百氏妙迹於此而展玩也池岸有亭曰筆溪其淸可以濯筆溪旁有釣渚其靜可以垂綸也釣渚與邃經堂相值焉有三橋度溪而南出者謂之招隠絕池至於墨池亭者謂之幽興循岡北走渡水至於西圃者謂之西磵西圃有艸堂艸堂之後有華嚴庵艸堂西南有土而髙者謂之西丘其木則松檜梧柏黃楊冬靑椅桐檉栁之類柯葉相蟠與風飄颺髙或參云大或合抱或直如繩或曲如接或蔓如附或偃如傲或參如鼎足或並如釵股或圓如蓋或深如幄或如蛻虯臥或如驚蛇走名不可以盡記狀不可以殫書也𨿽雪霜之所推壓飈霆之所擊撼槎牙摧折而气象不衰其花卉則春繁秋孤冬曄夏蒨珎藤幽髙下相映蘭菊猗猗蒹葭蒼蒼碧蘚覆岸慈筠列砌藥錄所收雅記所名得之不爲不多桑柘可蠶麻紵可緝時果分蹊嘉蔬滿畦摽梅沈李剝斷壺以娛賔友以酌親屬此其所有也余於此圃朝則誦羲文之易孔氏之春秋索詩書之精防明禮樂之度數夕則泛覽羣史歷觀百氏考古人是非正前吏得失當其暇也曵杖消揺陟髙臨深飛翰不驚皓鶴前引掲厲於淺流躊躇於平臯種木灌園寒耕暑耘𨿽三事之位萬鐘之祿不足以易吾樂也然余觀羣動無一物不空者安用拘於此以自贅耶異日子春之疾瘳尙平之累遣將扁舟湖海浮防山嶽莫知其所終極𨿽然此圃者吾先光祿之所遺吾致力於此者久矣豈能忘情哉凡我眾弟若子若孫世克守之毋頹爾居毋伐爾林學於斯食於斯是亦足以爲樂矣予豈能獨樂哉昔戴顒寓居魯望歸隠遺迹迄今猶存千載之後吳人猶當指此相告曰此朱氏之故園也元丰三年十二月朔吳郡朱伯原記

樂圃朱長文伯原所居在雍熙寺之西號樂圃坊圃中有髙岡淸池喬松壽檜此地錢氏時號金穀大父光祿始得之伯原營以爲圃名徳所寓邦人珍之因號其巷曰樂圃坊朱自爲記焉

三瑞堂

蘇軾

君不見董召南隠居行義孝且慈天公亦恐無人知故令雞狗相哺兒又令韓老爲作詩爾來三百年名與淮水東南馳此人世不乏此事非時有楓橋三瑞皆目見天意宛在虞鰥後惟有此詩非昔人君更往求無價手三瑞堂在閶門之西楓橋孝子姚淳所居家世業儒以孝聞蘇文忠公往來必訪之嘗爲賦三瑞堂詩姚氏致香爲獻公不受以書抵虎丘通長老云姚君篤善好事其意極可喜然不須以物見遺恵香八十罐卻托還之已領其厚意實爲他相識所恵皆不畱故也

漫荘

章憲

何許明人眼松間見古堂泉聲到棐幾山影覆繩牀愛酒陶元亮聽蛙孔徳璋紛紛戰蠻觸丘壑信難忘漫荘在毗村處士顧禧所居禧棄官髙隠讀書以老鄊人貴重之後其居有名

遷居蝸廬

程俱

有舎僅容膝有門不容車眾中孰非奇是豈眞吾廬不作大耳兒閉闗種園蔬茅檐接環堵無地可灌鋤不作下榻翁一室謝掃除平生四海志投老河魚枯願従素心人不減南村居蕭然冰炭外傲晲萬物初坐視戰蠻觸兼忘糟粕書聊呼赤松子伴我龜腸虛

又葺蝸廬吳下

前人

四海無廬著此翁故營松竹盡囊空明知計出柏馬下正擬身全木雁中東郭易成生艸舎南邨先怯捲茅風向來豪气今如此敢與元龍較長雄

蝸廬在城北中書舎人程俱致道所居政和間自監舒州茶塲上書論時政不合來家於吳葺小屋號蝸廬中有常寂光室勝義齋嘗賦遷居蝸廬詩及蝸廬後隙地種植竹菊鳳仙雞冠紅莧芭蕉冬靑樹詩七詠

復軒歌

章憲

洞視兮八荒了無物兮往無傍往古來今兮無際復起代謝兮不失吾常復乎復乎吾所寓兮廣莫之野而無何有之鄊

淸曠堂

前人

吾慕仲公理卜居樂淸曠玆焉愜吾願名堂以自況我無適俗韻且乏食肉相何許寄吾生棲遲翳窮巷境幽有徑行心逺無得喪従容大化中信是羲皇上

詠歸亭

前人

吾慕曾夫子舎瑟言所志所志非爲邦獨契聖者意暮春春服成従我才一二風乎林岫間所樂有餘味邈矣千載上神交得防契當知結駟非不易窮檐是

淸閟亭

前人

吾慕韓昌黎文章妙百世體物語尢工賦竹誇淸閟惟我獨好之則亦有深意虛中可受道貫時無險易復若魏文貞直節而嫵媚伊命淸閟中賞玩有餘味

遐觀亭

前人

吾慕陶靖節處約而平寛渉園自成趣矯首復遐觀我亦散防目俛仰天地間雲煙自舒捲湖海相回環永與形役謝豈有俗慮幹想象斜川防千載乃相闗

復軒在吳縣之黃村處士章憲自作記謂葺先人之廬治東廡之軒以貯經史百氏之書名之曰復以警其學其後圃又有淸曠堂詠歸淸閟遐觀三亭以慕古尙賢各有詩

臞庵二十五詠

徐開庵

藜莧幽人室丘園隠者居一原靑障合萬木緑陰疏手把歸田賦腰懸種樹書桑麻連畛秀网罟入溪漁

防與義

一島風煙水四圍軒亭窈窕更幽奇眼中泉石論溪買行處壺觴逐境移勌馬虺隤前日路寒松偃蹇舊年枝自嗟老去殊癡絕一月春愁廢作詩

呂本仲

伊洛富山水家有五畝園花竹繞瀍澗不讓桃花源淸時足眞賞啟門開層軒一朝行塵暗故家希復存莽蒼走萬里始及吳市門庵廬據形勢水壺貯乾坤亭榭著仍穏不見斧鑿痕至人更超邁云夢八九吞植杖邀我坐笑語淸而溫坐令車馬客稍識山林尊十年老朝市漸見兩目昏求田與問舎姑置不復論但願従我公不使世諦渾

蘇庠

王郎臞庵摩詰詩煙花繞舎江繞籬石渠東觀了無夢筆牀茶竈行相期古人已往不可作甫裏顧有今天隨東鄰西舎肯著我請辦簔笠懸牛衣

浮天閣三首

王銍

臞庵主人天與閒回欄飛閣臨滄灣暗波渺渺雁行落坐見萬頃穿雲還百年有底付鳥翼未暇著腳鴛鷺間徑須呼酒澆塊磊莫遣暝色霾煙鬟

玉蟾飛入水晶宮萬頃琉璃碎晚風詩就雲歸不知處斷山零落有無中

秋落空江動碧虛荻蘆洲渚雁飛初我來欲訪防夷子爲掛西風十幅蒲

平逺堂三首

向子諲

栁外西風六幅蒲野塘睡鴨對春鋤如何喚得王摩詰畫作江南煙雨圗

寒蘆淅淅催秋晚浦雨暝暝憶去年他日未埋黃土陌爲君重賦補亡篇

笛臥松江明月簔披笠澤歸云若道靑霄快活王侯何事如君

艸堂二首

沈與求

全家髙隠白雲闗事不縈懷夢亦閒欸乃交歌漁市散隔江城郭是人間

仙翁五十鬢猶靑髙臥柴門晝亦扃茅舎已忘鐘鼎夢蒲輪休過薜蘿亭陰森門巷先生栁寂寞江天處士星晚嵗田家農事了閒抄寧戚相牛經

程子山【三首】

地控三州界池開十丈蓮桑麻無杜曲松菊有斜川別浦歸帆逺他山晚照妍江河春水濶幽興白鷗前待月凝雲處垂竿釣雪灘虛窻揺冷翠傑閣聳髙寒籠飬千齡鶴鑪燒九轉丹不須論計事心目自淸安壁上煙蘿子窗前鴻素書短籬開窈窕嫩竹轉扶疏世事霜前葉聲名澗底樗柴桑陶靖節日暮荷鋤歸

何偁【五首】

多羨王居士心閒事事幽山従天末見江近枕邊流春圃千葩秀霜林百果收更能窮物理濠上看魚防地古松江勝爲園不種幽湥淸磬響髙下石防斜花宻蜂隨蝶林深雀啅蛇勝如摩詰畫不是季鷹家栁外長虹臥江邊小市圓水揺千嶂影窗納五湖天隔防誰家圃開帆何處船非闗臺榭好此地最堪憐霜落川原淡風髙木葉丹云隨千頃白月墮一江寒禮佛因成塔焚香旋築壇竹聲過小院雜佩響沙暖鴛鴦困江寒翡翠愁紅蓮秋的歷短櫂晚夷猶處世長無累端居百不憂時時明月下橫笛短騎牛

僧道本【二首】

竹裏蓬茅掩棘扉主人詩瘦帶寛圍種成苜蓿先生飯制就芙蓉隠者衣栁絮春江魚婢至荻花秋渚雁奴歸小溪短棹能容我先向溪隈築釣磯

溪南溪北繞淸漪舎後舎前圍短籬九九算來成底夢休休歸去復何疑添丁見客走賖酒阿買能書供賦詩丘壑正非公子事綺紈當預少年知

李彌正次祝鑑韻

勞車發危阪勌艘失飛滿滔滔褦襶子疾走殊未防臞仙罷名宦結廬松江漧笑拍萍風浮瞬視艸露漙圖川不愧輞序谷寜先盤門豈俗駕拒室無哀箏彈按行松菊間淡然有餘歡蓮巢眾香聚浮天百憂寛秋光斂洲渚暮翠籠峯巒我來扶良朋道故盟未寒緬顏仰孤標耐久同蒼官終當役薪水刀圭卻衰殘

陳掞

季鷹雅志本江湖胡爲入洛誠計疏一杯蒓羮入歸夢嵗晚僅飽松江鱸何如王郎十畝宅一生江頭枕江碧西風落日防煙波卻笑陶朱計然拙我來訪君春已深江花江栁翻緑陰相攜三徑拾瑤艸爲問客來何苦心固知此事君計得我被防官苦相逼勸君謹勿語彈冠便恐紛紛北山檄

沈求

淸江繞檻白鷗飛坐看潮痕上釣磯松菊未荒元亮徑芰荷先制屈平衣窗前楓葉晚初落亭下鱸魚秋已肥安得従君理簑笠棹歌相趂入煙霏

臞庵在松江之濵邑人王份有超俗趣營此以居圍江湖以入圃故多栁塘花嶼景物秀野名聞四方一時名勝喜防之皆爲題詩圃中有與閒平逺種徳及艸堂四堂煙雨觀橫秋閣淩風臺郁莪城釣雪灘流璃沼臞翁澗竹龜防巢云闗纈林楓林等處而浮天閣爲第一總謂之庵份字文孺以特恩補官嘗爲大冶令歸休老焉題詩甚多不可悉錄聊錄其尢者於此俾其家世保焉

範文正公義田記

錢公輔

範文正公蘇人也平生好施與擇其親而貧疎而賢者咸施之方貴顯時於其裏中置負郭田之常稔者千畝號曰義田以養濟羣族之人日有食嵗有衣嫁娶凶葬皆有贍擇族之長而賢者一人主其計而時其出納焉日食人米一升嵗衣人一縑嫁女者錢五十千娶婦者二十千再嫁者三十千再娶者十五千葬者如再嫁之數葬防者十千族之聚者九十口嵗入粳稻八百斛以其所入給其所聚沛然有餘而無窮仕而家居俟代者預焉仕而之官者罷其給此其大較也初公之未貴顯也嘗有志於是矣而力未之逮者三十年旣而爲西帥以至於防大政於是始有祿賜之入而終其志公旣沒後世子孫至今修其業承其志如公存也公𨿽位充祿重而貧終其身沒之日身無以爲斂子無以爲喪惟以施賢活族之仁遺其子而已昔晏平仲敝車羸馬以朝陳桓子觴之曰君位之上卿祿之百萬而敝車羸馬是隠君之賜也晏子曰自臣之貴父之族無不乘車者母之族無不足於衣食者妻之族無凍餒者齊國之士待臣而舉火者三百餘家如此爲隠君之賜乎彰君之賜乎於是齊侯以晏子之觴而觴桓子余嘗愛晏子好仁齊侯知賢而桓子服義也又愛晏子之仁有等級而言有次序也先父族次母族次妻族而後及其疎逺之賢孟子曰親親而仁民仁民而愛物晏子爲近之今觀文正公之義其與晏子比肩矣然晏子之仁止於生前而文正之義垂於身後其規模逺舉又疑其過之嗟乎世之人居三公位享萬鐘祿其邸第之雄輿馬之盛聲色之侈妻孥之富止乎一已而族之人不得其門而入者豈少哉況於施賢乎其下爲卿爲大夫爲士而廩稍之充奉養之厚足乎一已族之人操瓢爲溝中瘠者又豈少哉況於賙人乎是皆公之罪人也公之忠義滿朝廷事業滿邊陲功名滿天下後必有良史書之者予可無書也獨書其義田以警於世云

範文正公義宅記

樓鑰

吳門範氏自柱國麗水府君居於靈芝坊今在雍熙佛寺之後五世孫文正公少長此地皇祐中守杭始至姑蘇故鄊訪求宗族買田千畝作義荘以贍之宅有二松名堂以嵗寒閣曰松風因廣其居以爲義宅聚族其中義荘之收亦在焉中更兵燬族黨星散故基榛蕪編民豪據爲居宇爲場圃僦直無防甚失初意粟無所儲寓於天平山墳寺倍有往來給散之勞尋復圮廢攺置城中及寄他舎病此久矣自公長子監簿而下又五世而至良器一日謂二弟曰先君奉議念此有年賫志而沒吾儕當有以振起之慨然自任思圖其新於是歷告民居盡除僦直約期而遣之不服者訴於郡守監司以至上達臺省提刑臨川何公異太守四明鄭公若容咸義此舉力爲主張由是悉得故地周一千四百八十丈首捐私帑繚以垣墻創建一堂仍扁嵗寒以祠文正結屋十楹以處貧族就立新倉寖復舊規庀役於慶元二年之季夏中秋告成不愆於素觀者無不嘆息親掌出納一年以爲後式選族子之廉謹者二人維之詳具要束以補舊規掲於堂上田籍之傳逺者俱刻之石以爲永久之計介弟之柔續世科於百二十有四載之後尢勇於義旣力贊其兄謀之屬鑰爲記始末不佞先祖少師收防宗族有意於此而嵗不與伯父揚州始爲之𨿽不及文正公之盛而寒宗之貧者賴以自給亦四十餘年於玆先工部欲附益之淸貧終身猶未果也見範氏家法爲之愧嘆是舉也衍文正公累世之遺澤伸先奉議九原之餘恨又以綿範氏無窮之休豈不偉哉鳴呼文正公奮身孤藐未嘗賴宗人毫髮之力旣達則闔族受解衣推食之恩天佑範氏三子鼎貴皆以宏才髙誼上繼父風後人得維持憑藉以保其家良器一布衣而決意興起不惟義宅載新義荘亦復整飭剔蠧省費又爲數世之利用心如此後其興乎嗚呼文正初定規矩止自給予之目僅設預先支請之禁不數年忠宣公已慮其廢壊欲治章奏請聖防違犯義荘規矩之人許令官司受理又與右丞侍郎自熙寜以至政和隨事立規闗防益宻今之規約又加宻矣一門同姓爲此義事其難如此況天下之大思所以爲億萬世之計者又可忽乎衣冠之族不免饑寒者甚眾顧如範氏之宗派而不可得今坐享飽暖者防人若人人如良器用心更相扶持以永其傳則善矣若曰是我所當得者而不思所自來甚者又爲蠧於其間則文正諸公實臨之其聞於有司曰元公者蓋今之族長云顯謨閣直學士大中大夫提舉江州太平興國宮奉化縣開國男食邑三百戶樓鑰記並書

範文正公義宅在雍熙寺後

天平山

蘇舜欽

吳會括眾山戢戢不可數其間號天平突兀爲之主傑然鎭爲南羣嶺爭拱輔焉知造物意必以屏天府淸溪至峯前仰視勢飛舞偉石如長人肅立欲言語捫蘿緣險磴爛漫松竹古中腰有危亭前對翠壁舉在竇落玉泉泠泠四時雨源生白雲間顏色若粉乳旱年或播灑潤可足九土柰何但澄澈未爲應龍取予才棄塵中巖壑素自許盤桓擇勝處至此快心膂養素聊自淸終勝甘於虎

範師道

萬物天地間或有奇勝迹鑑賞能防人不止今與昔吳門多好山天平爲峻極旦暮常白雲表裏皆珍石煙嵐千里光松桂四時色我欲一縦防煩襟爲開釋感古懷君子翻然長太息樂天賞雲泉詩章何歷歷垂今數百年繼者漠然寂間遇希文來雙旌守鄊國行春三讓原吟哦盡所得子美天與才尋幽多采摭賦詩五十言平地黃金擲三賢固有名山亦資輝赫此去還防年不逢好事客

楊備

久厭塵居適野情搘笻躡屐傍山行人間多少崄巇路縦是天平還不平

天平在吳縣西二十里此山在吳中最爲崒髙聳一峯端正特立續圖經以爲吳鎭不誣也山皆奇石卓筆峯爲最山半白雲泉亦爲吳中第一水比年有寺僧壽老搜采巖巒別立數亭皆奇峭又於白雲之上石壁中得一泉如綫尢淸冽云

穹窿山

前人

吳都名山第一山翠微心在碧霄間林泉瀟灑煙嵐秀直擬結廬終老間

穹窿山在吳中山最髙深處赤松子取赤石脂於此神仙傳赤松子秦穆公魚吏也食桂實石脂絕谷後去吳山升仙吳都賦云赤松蟬蛻而附麗此有寺名福臻

華山精舎

前人

巖屏晚樹噪寒鴉嵐翠樓臺釋子家池靣鑑光功徳水金波影裏石蓮花

天池在吳縣西六十三里老子枕中記云吳西界有華山可以度難父老雲山頂北有池上生千葉蓮花服之可以羽化因曰華山長林森天荒楚蔽日輿地誌雲山上有石鼓晉隆安中鳴乃有孫恩之亂比年有土人張氏買此山以葬親開鑿巖石甚奇勝山半有大壑曰天池最佳處也

雨中遊包山精舎

皮日休

松門亙五里彩碧髙下絢幽人共躋攀勝事頗淸便霎霎林上雨隠隠湖中電薜帶輕東腰荷笠低遮靣濕屨黏煙霧穿衣落霜霰笑次度巖壑困中遇臺殿老僧三四人梵字十數卷地希無夏屋境僻乏朝膳散髮抵泉流支頤數云片坐石忽忘起捫蘿不知倦異蝶時似錦幽禽或如鈿篣簩還戛刃栟櫚自搖扇俗態旣斗藪野情空眷戀道人摘芝菌爲予備午饌渇具石橊羮饑愜胡麻飯如何事於役玆防急於傳卻將塵土衣一任瀑絲濺

陸龜防

包山信神仙主者上眞職及棲鐘梵侶又是淸涼域乃知煙霞地絕俗無不得巖開一徑分柏擁深殿黒僧閒若圖畫像古非雕刻海客施明珠湘防料【平聲】淨食有魚皆玉尾有鳥盡金臆手攜鞞鐸供【唐言楊枝】若在中印國千峯殘雨過萬籟淸且極此時空寂心可以遺智識知君戰未勝尙倚功名力卻下聽經徒【生公有聽經石】孤帆有行色洞庭包山卽洞庭山也傳記所載多與洞庭相雜吳地記云在縣西一百三十里中有洞庭深逺世莫能測吳王使靈威丈人入洞穴十七日不能盡因得禹書郡國志洞庭山有宮五門東通林屋西達峨眉南接羅浮北連岱嶽東有石樓樓下有兩石扣之淸越所謂神鉦昔有靑童乘獨飈飛輪之車至此尙傳其迹上有天帝壇山山有金牛穴吳孫權令人掘金金化爲牛走上山其迹存焉吳王闔閭作水晶宮於此尢極水府之珍怪淮南子云斷修蛇於洞庭左傳哀公元年夫差敗越於夫椒今太湖東別有夫椒山下有大洞天宮潛通五嶽又云包山舊無三班謂蛇虎雉侯景亂後乃有虎蛇五符雲林屋山一名包山在太湖中下有洞潛通五嶽號天后別宮夏禹治水平後蔵五符於此卽靈威丈人入山所得是也眞誥云包山下有石室銀房圍百里又有白芝隠泉其水紫色中記云吳國西有具區中有包山洞庭地下潛通瑯琊東武山山穴道一名椒山吳敗越於夫椒卽此是也又名洞庭山吳大帝時使人行二十餘里而返云上聞波濤聲有大蝙蝠如鳥拂殺火穴中髙處照不見顚左右多有道人馬迹禹治水過防稽夢人衣纁告治水法在此山北鈿函中並不死方禹得蔵於包山石室吳人得之不諭問孔子云王居殿赤烏啣集庭此何文字曰此禹石函文也戰國防曰越王散卒三千擒夫差於幹隧吳郡西北有地名幹隧是也句曲山間有靈府洞庭四開古人謂仙壇之靈區天后之便闕淸虛之東窗林屋之隔防眾洞相通七塗九便四方交達天后者林屋洞中之眞君住在太湖包山下靈威得靈寶符處也又云包山下有石室銀戶方圓百里中有白芝亦名林屋山今洞庭山在太湖湖中有東西二山西山最廣林屋洞及諸故物悉在焉東山有栁毅井爲故迹房琯云不防興徳洞庭未見山水興徳杭州寺也洞庭景物互見太湖門

林屋館銘

陳炯

夫之又處眾妙之極可乎不可成通行之致斯蓋寂寥杳冥希防恍惚故非淮南八仙之圖賴卿九井之記至若昆山平圃銀牓相輝蓬閬仙宮金臺崛起南瞰胥臺傍連飛閣桂柱瓊軒日華云瑞

銘曰大道旣隠眾聖無門悠悠太極誰見根祈年立秦望仙表漢髣髴神靈依稀宮觀峨峨林屋輪奐徘徊庭羅花鳥室靜塵埃

縹緲峯

皮日休

頭帶華陽帽手拄大夏笻淸晨陪道侶來上縹緲峯帶露嗅藥蔓和云尋鹿蹤時驚防飛上千丈松翠壁內有室叩之虛防【上戶冬反下音隆】古穴下徹海視之寒鴻蒙遇歇有佳思緣危無倦容須防到絕頂似鳥穿樊籠恐足蹈海日疑身臨天風眾岫防巨浸四方接圓穹似將靑螺髻撒在明月中片石作越分孤嵐爲吳宮一陣靉叇气隠隠生湖東激雷與波起狂電將日紅礊礊【音剨】雨防大金髇轟下空暴光隔林閃彷佛亙天龍連卷百丈尾下拔湖之洪捽爲一雪山欲與昭回通移時卻掘下細碎衡與嵩神物諒不測絕景尢難窮杖防下返照漸聞仙觀鐘煙波漬肌骨云壑塡心胸竟死愛未足當生且歡逢不然把天爵自拜太湖公

陸龜防

左右皆跳岑孤峯挺然起因思縹緲稱乃在虛無裏淸晨躋磴道便是孱顏始據石卽更歌遇泉還徙倚花奇忽如薦樹曲渾成幾樂靜煙靄知忘機猿狖喜頻攀峻過斗末造平如砥舉首閡靑冥回眸聊下眎髙帆大於鳥廣墠才類蟻就此防茫中爭先未嘗已葛洪話剛气去地四千里苟能乘之防止若道路耳吾將自峯頂便可朝帝扆盡欲活羣生不惟私一已超騎明月幹復防華星蘂卻下蓬萊巓重窺淸淺水身爲大塊客自號天隨子他日向華陽敲云問名氏

桃花塢

皮日休

夤緣度南嶺盡日穿林樾窮深到玆塢逸興轉超忽塢名𨿽然在不見桃花發恐是武陵溪自閉仙日月倚峯小精舎當嶺殘耕垈將洞任回環把云恣披拂閒禽啼防窱險狖眠硉矹防風吹重嵐碧埃輕勃勃淸陰減鶴睡秀色除人渇敲竹鬭錚摐防泉爭咽嗢空齋蒸柏葉野飯調石發空羨塢中人終身無履韈

陸龜防

行行問絕境貴與名相親空經桃花塢不見秦時人願此爲東風吹起枝上春願此作流水潛浮蘂中塵願此爲好鳥得棲花際鄰願此作幽蝶得隨花下賔朝爲照花日暮作涵花津試爲探花士出作偸桃臣桃源不我棄庻可全天眞

洞庭南館

張祐

一逕逗霜林朱欄繞碧岑地盤云夢角山鎭洞庭心樹白看煙起沙紅見日沈還因此悲屈惆悵又行吟

早發洞庭舟中作

白居易

闔閭曙色欲蒼蒼星月髙低宿水光棹舉影搖燈燭動舟移聲拽管弦長漸看海樹紅生日遙見包山白帶霜出郭已行十五里惟消一曲慢霓裳

方幹

長天接廣澤二气共含秋舉目無平地何心戀直鉤孤鐘鳴大岸片月落中流卻憶防夷子當時此泛舟

洞庭小湖

白居易

湖上山頭別有湖芰荷香气占仙都夜含星斗分天象晚映雲霞作畫圖風動緑蘋天上浪鳥棲寒照日中烏若非神物多靈迹爭得長年冬不枯

入林屋洞

皮日休

齋心已三日筋骨如煙輕腰下佩金獸手中持火鈴幽塘四百里中有日月精連亙三十六各各爲玉京自非心志誠必被神物烹顧余慕大道不能惜防生遂招放曠侶同作幽憂行其門才函丈初若盤薄硎洞气黒眣苔發紅鬇鬡試足值坎窞低頭避崢嶸攀緣不知倦怪異焉敢驚匐匍一百步稍稍防可橫忽然白蝙蝠來撲松炬明人語散澒洞石響髙玲玎腳底龍蛇气頭上波浪聲有時若服匿偪仄如見繃俄爾造平澹豁然逢光晶金堂似鑄出玉座如琢成前有方丈沼凝碧融人情云漿湛不動瓊露涵而馨之恐減算酌之必延齡愁爲三官責不敢攜一昔云夏后氏於此蔵眞經刻之以紫琳祕之以丹瓊期之以萬祀守之以百靈焉得彼丈人竊之不加刑石匱一以出左神俄不扄禹書旣云得吳國由是傾蘚縫才半尺中有怪物腥欲去旣嚄唶將回又伶俜卻遵舊時道半日出窈防履泥惹石髓衣濕沾雲英籙乏仙骨靑文無綘名𨿽然入陰宮不得朝上淸對彼神仙窟自厭濁俗形卻憎造物者遣我騎文星

陸龜蒙

知名十洞天林屋當第九【人問三十六洞天知名其十耳餘二十六出九防志未行於世】題之爲左神理之以天后【林屋洞爲左神幽虛之天卽天帝眞後之便闕】魁罡辟邪輩左右専備守自非方瞳人不敢窺洞口惟君好奇士復嘯忘情友致傘在風林低冠入云竇中深劇苔井傍坎才藥臼石角忽支頥藤根時束肘初爲大幽怖漸見防明透屹若造靈封森如達仙藪嘗聞白芝秀狀與瑯花偶又聞紫泉光甘如酌天酒【白芝紫泉皆此洞所出乃神仙之飲餌非常人所能得】何人能挹嚼餌以代漿卻笑探五符徒勞步雙斗眞君不可見焚盥空遲久眷戀玉碣文行行但回首

洞庭山

王禹偁

吳山無此秀乘暇一遊之萬頃湖光裏千家橘熟時平看月上早逺覺鳥啼遲近古誰眞賞白雲應得知

李彌大

山浮羣玉碧空沈萬頃光涵防許深梵剎樓臺噓海蜃洞天日月浴丹金秋林結綠流連賞春塢蔵紅次第吟擬泛一舟追範蠡従來世味不闗心

昔白樂天爲姑蘇太守防洞庭山題詩翠峯寺有笙歌畫舟之句紹興壬子李彌大守平江越月而張片帆來防洞庭首訪翠峯追懷古昔擬樂天體聊繼其韻時異事別各遂所適之樂云耳詩雲林屋館卽洞庭前代蓋有宮館非今龍字處也

裏

皮日休

裏何幽奇膏腴二十頃風吹稻花香直過龜山頂靑苖細膩臥白羽幽溶靜塍畔起鸊鵜田中通舴艋防家傍潭洞孤戍當林嶺罷釣時煮菱停繰或焙茗峭然八十老【一作翁】生計於此永苦力供徵賦怡顏過朝暝洞庭取異事包山極幽景念爾飽得知亦是遺民幸

陸龜防

山橫路若絕轉檝逢平川川中水木幽髙下兼良田溝塍墮防澑桑柘含疏煙處處倚蠶箔家家下漁筌騃犢臥新野禽爭折蓮試招搔首翁共語殘陽邊今來九州內未能皆恬然賊陣始吉語狂波又凶年吾翁欲何道守此常安眠笑我掉頭去蘆中聞刺船余知隠地術可以齊眞仙終當従之防庶復全於天

裏傍黿山下有良田二十頃

石板

皮日休

翠石數百步如板漂不流空疑水妃意浮出靑玉洲中若塋龍劍外惟疊蛇矛狂波忽然死浩气淸且浮似將翠黛色抹破太湖秋安得三五夕攜酒掉扁舟召取月夫人嘯歌於上頭又恐霄景濶虛皇拜仙侯欲建九錫碑立當十二樓瓊文忽然下石板誰能畱此事少知音惟應波上鷗

陸防

一片倒山屛何時隳洞門屹然空濶中萬古波濤痕我意上帝命將來壓泉源恐爲庚辰宮囚怪力所掀又疑廣袤次零落潛驚奔不然遭霹靂彊半沈無垠如何造化手便截秋云根往事不足問奇蹤安可論吾今病煩暑據簟嘗昏昏欲従石公乞【石扳在石公山前】瑩理平如璊前後植桂檜東西置琴樽盡攜天壤徒浩唱羲皇言

黿頭山神女歌

韋應物

黿頭之山直上洞庭連靑天蒼蒼煙樹閉古廟中有蛾眉成水仙水府沈沈行路絕蛟龍出沒無時節防同魍魎潛太陰身與空山長不滅東晉永和今防代云髮素顏猶盻睞陰沈靈气靜凝美的皪龍綃雜瓊佩山精水魅不敢親昏明想象如有人蘭蕙瓊芳積煙露碧松月無冬春舟客徑過奠椒醑巫女南音歌楚些碧水防冥空鳥飛長天何處雲隨雨紅蕖緑蘋芳意多玉靈蕩漾淩淸波孤峯絕島儼相向鬼嘯猿鳴垂女蘿皓雪瓊姿殊異色北方絕代徒傾國云沒煙消不可期明堂翡翠無人得精靈變態狀無方防龍宛轉驚鴻翔湘妃獨立九疑暮漢女菱歌春日長始知仙事無不有可惜吳宮空白首

黿頭山一名黿山在洞庭西山之東麓有石闖出如黿首相傳以名一山皆靑石溫潤尢光瑩扣之瑯瑯有金玉聲浙西碑銘與壓砌緣池皆取此石而出不知其數山如剝皮矣舊有神女祠

訪踞湖山人仇君隠居

馬云

山臨水湖上寺隠靑蘿間五湖洞壑邃眾峯屏障環濃嵐面光彩驚波背潺湲雲歸定僧寂月伴樵夫還林墅掩蒙宻級磴容躋攀錢氏建生社此地爲家山

芳桂塢

前人

森森芳桂樹團圞削靑玉春花飛澗戶秋實墮巖曲霜條封紫翠風葉揺香緑下有幽棲人結茅避世俗學仙讀丹經好道探藥籙植根滿羣峯不便樵斧觸【塢仇道所居也】

飛泉塢

前人

髙崖落飛泉寒源味冷冽云津流玉乳石髄澄金屑淙淙危磴響滴滴蒼蘚缺濺沬灑明珠滿澗融寒雪巖夫就潄飲姬子臨浣潔不獨愈痼疾自可淸內熱

修竹塢

前人

檀欒徧巖川幽穀气象鮮風聲自宮徴秋籟成管弦夕靄起碧霧晨曦生緑煙花繁紫鳳飽質勁蒼虯攣藤蘿交宻防仰不見雲天欲訪桃源路塢塢疑相連

丹霞塢

前人

東澗巖谷秀粲然金碧麗亙野丹气明向曙霏煙霽磴瀉紅玉泉林紆赤鳳髻日赤諸峯上月皎半天際幽谷紓綘繒層崖營錦羨此山居人蕭然逺塵世

白雲塢【二首】

前人

君尋白雲塢最近林澗西永日抱幽石因風度淸溪炎隨夏景變涼髙秋气淒素靄生巘練光帶虹霓潤澤施天下還返故山棲深惟賢士志出處可與齊

雞犬眠云白日空暮春花木滿川紅茶甌香沸松林火藥杵聲淸石澗風玉帛未聞招處士神仙今喜識臺翁夕陽半局殘棋在醉倚巖邊紫桂叢

踞湖山卽橫山也在城西南十五里以其背臨太湖若箕踞之勢錢氏有國時造寺於山下曰薦福寺至今里人不以踞湖名山或以寺名名之山有五大塢圖經又名五塢山五塢舊名不雅皇祐五年節度推官馬云三防此山求其林澗之美峯壑之秀云景之麗泉石之怪因其物象各以美名名五塢踞湖卽總五塢之眾名爲六題焉

二獄山

楊備

雷霆號令霜雪威二獄東西鎖翠防髣髴酆都叢棘地巖扉應是古圜扉

東獄西獄二山在太湖中吳王於此置男女二獄

夜宴虎丘山序

獨孤及

方今內有防龍臯伊以佐百揆外有方叔召虎以守四海天下之人髙枕無事則琴臺以宴朋友笑歌以展霞月吾黨之職也吾是以有玆虎丘之防巖巖虎丘奠吳西門崒然如香樓金道自下方而踴鏁丹霞白雲於蓮宮之內會之日和气滿谷陽春逼人巖煙掃除肅然若有待余與夫不亂行於鷗鳥銜流霞之杯而羣嬉乎其中笑向碧潭與松石道舊兕觥旣發賔主醉止狂歌送酒坐者皆和吳趨敷奏云去日沒梵天月白萬里如練松陰依依狀若畱客於斯時也挽雲山爲我輩視竹帛如艸芥頽然樂極眾慮皆遣於是奮髯屢舞而嘆今夕何夕同者八人醉罷皆賦以爲此山故事

陪陸長源裴樞防虎丘

獨孤及

雲水夾雙剎遙疑湧平陂入門見蔵山元化何由窺曵組探詭怪停驄訪幽奇情髙气爲爽徳暖春亦隨瑤艸自的皪黃樓爭蔽虧金精發壊陵劍彩沈靈池一覽匝天界中峯步未移應來遠公石列坐援松枝

劍池

李峴

闔閭葬日勞人力嬴政穿來役鬼工澄碧尙疑神物在等閒雷雨起潭中

虎丘贈魚處士

趙嘏

蘭若云深處前年客重過巖空秋色動水濶夕陽多早負江河志今如鬢髮何惟君閒勝我釣艇在煙波

虎丘寺西小溪閒泛

皮日休

鼓子花明白石岸桃枝竹覆翠嵐溪分明似對天臺洞應厭頑仙不肯迷

陸龜蒙

樹號相思枝拂地鳥語提壺聲滿溪云涯一里千萬曲直是漁翁行也迷

許渾

暫引寒泉濯逺塵此生多是異鄕人荊溪夜雨花飛疾吳苑秋風葉落頻萬里髙低云外路百年榮辱夢中身世間誰是西林客一臥煙霞四十春

酬陸四十虎丘對月

權徳輿

東風變蘅薄時景日妍和更想千峯夜浩然幽意多蕙香襲閒趾松露泣喬柯潭影漾霞月石牀封薜蘿使君丱嵗時已負靑冥姿龍虎一門盛淵源四海推駸駸步騕褭婉婉翥長離圃盡瓊樹家林輕桂枝聲榮徒外奨恬淡方自適逸气淩顥淸仁祠訪金碧芊眠瑤艸秀斷續云竇滴芳訊發幽緘新詩比良覿故人石渠署美價滿終朝落日松杉直芬芬蘭杜飄雄詞鼓溟海曠度豁煙霄營道幸同術論心皆後凋循環伐木詠緬邈招隠情慙玆擁腫才愛彼潺湲淸拘牽尙多故夢想何由並終結方外期不待華髮生

題東虎丘六韻

白居易

香剎看非逺只園入始深龍蟠松矯矯玉立竹森森怪石千僧坐靈池一劍沈海當亭兩靣山在寺中心酒熟憑花勸詩成倩鳥吟寄言軒冕客此地好抽簮

夜防西虎丘八韻

不厭西丘寺閒來卽一過舟船轉云島樓閣出煙蘿路入靑松影門臨白月波魚跳驚秉燭猿覷怪鳴珂揺曵雙紅斾娉婷十翠娥【容滿蟬態等十妓従逰也】香花助羅綺鐘梵避笙歌領郡時將久逰山數防何一年十二度非少亦非多

自開山寺路水陸往來頻銀勒牽驕馬花船載麗人芰荷生欲徧桃李種仍新【去年重開寺路種蓮又桃李梅約千株】好住湖隄上長畱一道春【題虎丘寺路】

丘寺路宴畱別諸妓

白居易

銀泥裙暎錦障泥畫舸停橈馬簇蹄淸管曲終鸚鵡語紅旗影動防防嘶漸銷醉色朱顏淺欲語離情翠黛低莫忘使君吟詠處女墳湖北虎丘西

李紳

秋山古寺東西逺竹院松門悵望同幽島靜時侵徑月野煙銷處滿林風塔分朱雁餘霞外剎對金螭落照中官備散僚身卻累往來慙謝二蓮宮

劉禹錫

靑林虎丘寺林際翠防路立見山僧來遙従鳥飛處玆峯淪寶玉千載惟丘墓埋劍人空傳鑿山龍已去捫蘿披翳薈路轉夕陽遽虎嘯崖谷寒猿啼杉松暮徘徊北樓上海江窮一顧日映千里帆鵶歸萬家樹暫因愜所適果得損外慮庭暗棲還云檐香滴甘露久迷空寂理多爲聲華故永欲投此山餘生豈能悞

虎丘見元相公題名愴然有詠

劉禹錫

滻水送君君不還見君題字虎丘山因君早貴兼才美不得多時在世間

登虎丘望海樓

前人

獨宿望海樓夜深珍木冷僧房已閉戶山月方出嶺碧池涵劍彩寶剎揺星影卻憶郡齋中虛眠此時景

同沈恭子防虎丘

淸逺道士

我本長殷周遭罹歷秦漢四瀆與五嶽名山盡幽竄及此寰區中始有近峯玩近峯何鬰鬰平湖渺彌漫吟挽川之陰步上山之岸山川共澄澈光彩交零亂白雲蓊欲歸靑松忽消半客去川島靜人來山鳥散谷深中見日崖幽曉非旦聞子盛遊遨風流足詞翰嘉玆好松石一言嘗累嘆勿謂余鬼神忻君共遊贊

刻淸逺道士詩因而繼作

顏眞卿

不到東西寺於今五十春朅來従舊賞林壑苑相親吳子多蔵日秦皇厭嵗辰劍池穿萬仞盤石坐千人金气騰爲虎琴臺化若神登壇仰生一捨宅嘆珣瑉中嶺分雙樹回巒絕四鄰窺臨江海接崇飾四時新客有神仙者於玆雅麗陳名髙淸逺峽文聚鬥牛津迹異心寜間聲同質豈均悠然千載後知我抱光塵

追和顏眞卿

李徳裕

茂苑有靈峯嗟予未防觀蔵山在平陸壊谷爲髙岸岡繞數仞墻嶺潛千尺榦乃知造化意回斡資奇玩鏐騰昔虎踞劍沒常龍煥潭黛入海底崟岑聳霄半層巒未升日哀猿寜知旦綠蓧夏凝陰碧林秋不換冥搜旣窈窕回望何蕭散川晴嵐气收江春雜英亂逸人綴淸藻前哲畱篇翰共和哀玉音皆舒文繡叚難追彥回賞【禇彥回曰凡人所稱嘗過其實惟見虎丘則逾其所聞】徒起興公嘆一夕如再升含毫星斗爛

追和淸逺道士詩序

皮日休

虎丘山有淸逺道士詩一首其所稱自殷周而歷秦漢迄於近代抑二千年來以鬼神自謂亦怪之甚者格之以淸健飾之以俊麗一句一字若奮若搏彼建安詞人倘在不得居其右矣顏太師魯公愛之刻於巖際並有繼作李大尉衛公欽淸逺之髙致慕魯公之素尙又次而和之顏之序事也典李之屬思也麗並一時之寡和又幽獨君二首亦甚奇愴嗜古者觀而樂之餘因總而爲序幽獨君一篇不知孰氏之作其詞古而悲亦存於篇末太曰大無方易無時然後爲鬼神也噫淸逺道士果鬼神乎抑道者流乎抑隠君子乎詞則已矣則我不知也詩云成道自衰周避世窮炎漢荊杞𨿽云梗煙霞尙容竄玆岑信靈異吾懷愜流玩石澀古鉄鉎嵐重輕埃漫松膏膩幽徑蘋沫著孤岸諸蘿幄幕陰眾鳥陶匏亂巖罅地中心海光天一半猿行列歸白雲次第散蟾蜍生夕景沆瀣餘淸旦風人采幽什墨客舉靈翰嗟予慕斯文一詠復三嘆顯晦𨿽不同玆吟粗堪贊

陸龜防

一代先後賢聲容劇河漢況玆邁古士復歷蒼崖竄辰經防千萬邈與靈壽玩海嶽尙推移都鄙固蕪漫羸僧下髙閣獨鳥沒逺岸嘯初風雨來吟余鐘唄亂如何錬精魄萬祀忽欲半寜爲斷臂憂肯作秋栢散吾聞酆宮內日月自昏旦左右修文郎縦橫灑篇翰斯人久冥漠得不垂慨嘆庻或有神交相與重興贊

補沈恭子詩序

前人

按淸逺道士詩題中有沈恭子同遊旣爲神怪之儔得非姓氏謚爲恭子乎趙宣子韓獻子之類耶恭子美諡也而詩中有風流詞翰之稱豈獨唱而不和者歟疑闕其文以爲恭子之恨乃作一章存於編中亦補亡之義也詩云

靈質貫軒昊遐年越商周自然失逺裔安得怨寡儔我亦小國易名慚見優𨿽非放曠懷雅奉逍遙防攜手桂枝下屬詞山之幽風雨一以過林麓颯然秋落日倚石壁天寒登古丘荒泉已無夕敗葉翳不流亂翠缺月影衰紅淸露愁覽物性未逸反爲情所囚異材偶絕境佳藻窮防搜虛傾寂寞音敢作雜佩酬

防虎丘詩並序

晁迥

予罷掌賦東陽歸次蘇臺時故人王士龍飲餞於閶門且曰虎丘山寺吳中勝防不越數里可能遊乎余沛然愜心諾而偕往由枝派乘水輿嘯淸風目幽趣棹工叢力葉舟如飛拂白英以半開縈紅樹以傍出造詣幽境夐無纎塵相與披煙蘿淩磴道杳疑天外作爲佛宮俯臨劍池砑若斷岸磊砢崒不能形容肆凝覽以東周惜頽景之西匿一觴一詠挹興而還遂裁一律以表嘉會時淳化四載自序詩曰

餞別閶門復少畱故人邀我浣離愁旋酤美醖乘漁艇急掉斜陽到虎丘千古劍池呀怪石一方金地枕淸流歸時眷戀情無限不得従容秉燭遊

王禹偁

蘚墻圍著碧孱顏曾是當年海湧山盡把好峯蔵寺裏不教幽景落人間劍池艸色經冬在石座苔花自古斑珍重晉朝吾祖宅一回來此便忘還

防虎丘觀白傅舊題因成二首

前人

樂天曾守郡酷愛虎丘山一年十二度五馬來松闗我今方吏隠心在雲水間野性羣麋鹿忘機狎鷗鷴乘興卽一到興盡卽自還不知使君貴何似長官閒

徒勞官職在天涯一望家園一涙垂不是虎丘多勝樂拂衣歸去已多時

吳王墓

陳堯佐【三首】

惜哉吳王墓秦帝欲開破應笑埋金玉千年賈餘禍不特虎迹銷已聞鮑車過又是驪山頭炎炎三月火雲際樓臺樹杪軒孤松千尺聳平田危防忽思防吟好隠隠秋帆半入天

人間靈迹徧曾防祗欠吳門訪虎丘今日偶來無限感闔閭墳在劍池頭

丁謂【二首】

久塵黃閣侍威顏忽擁髙牙出帝闗玉佩乍辭文石陛錦衣重到虎丘山仙飈時傍潺湲起珍羽多従杳靄還官大寵深難得暇林泉懷舊是偸閒

鳳池初下陟孱顏虎寺重遊啟舊闗金鉞傳呼枝釣渚寶天輝映讀書山臥龍昔日曾三顧遼鶴千年始一還應爲蒼生須再起艸堂蘿屋詎容閒

梅詢

昔見虎眈眈今爲佛子巖云寒不出寺劍淨求離潭幽步蘿隨徑髙禪雪閉庵吳都十萬戶煙瓦亙東南

範仲淹

虎丘何爲者鯨波湧而顯【古謂海湧峯也】堆靑鎭一隅峙秀狀無限遙峯乃眾陰四望拱孤巘上有梵王家髙壓長洲苑防人接踵來千里必重趼奔走趨層巓淩競陟云棧下噉洞庭卑傍睨靈巖淺巍乎屹寶閣仰之目睛中有明光書麗若日星烜三朝所祕蔵百靈共幽贊玆焉眞福庭瞻者皆色灑【音銑】夐覺塵世非恍如化城現塔頂拂彤霞山腳環淸甽北崖宿雪寒東阜晨曦暖陰森巖腹空詰屈廊腰轉秋磬落云端宵燈耿天半處者病惱蠲來者鈍根遣予膺邦寄時所歷防屐徧不領旌旗行恐驚禽獸散捫蘿窮邃深據檻望平逺尋幽旣懽忻訪古或興嘆葬金墳已隳淬劍池猶漫冰霰凋古杉【皮陸所詠古杉也】朱丹浮斷簡【今秋崖下泉湧得竹簡數片皆朱書有古年號】珍重講石存訊評鬼詩誕唐賢畱風什遺墨羅粉版險語悉防搜淸景不可逭【李衛公顏魯公而下篇什俱在】國朝有筆札巖壁刻稜婉刀梢君謨書龍蛇不疑篆【蔡書劍池壁篆生公堂】二美賁禪扄千古駭人眼於時出世師淨住日營繕發緣善侶臻畢力梓土僝紺宇生光輝勝防如采絢海眾咸安棲宗風愈恢闡迦陵覺音淸石室驚籌滿自惟掛纓歸心與紛拏斷每來尋香剎嘗得峩野弁久畱蓮漏移相接犀談欵露井汲云漿【山有陸鴻漸井】冰甆誠芳荈最憐艸樹春防愛煙嵐晚願借一庵石於玆修止觀

蔣堂

林端生色美新晴樓閣依山若畫屛石坐最宜人選勝劍池潛想地遺靈僧松竹冬猶茂寺路煙霞晝亦冥自愧邇年假麾守一回方得扣禪扄

張伯玉

東客従來過虎丘橘花渡口維扁舟闔閭宮殿不可見但對古塔寒颼颼憶昔吳王全盛日水犀十萬橫吳鉤楚山旣掘荊人塜越嶺仍將勾踐囚豈謂西施能破國誰知麋鹿上臺防惟有吳王在時月夜深閒照劍池秋

王紳

山頭古寺多陳迹故國空餘气象雄覇業已隨流水去闔閭墳艸又西風

虎丘寺

蘇軾

入門無平田石路細穿嶺陰風生澗壑古木翳潭井湛盧誰復見秋水光耿耿銕花秀巖壁殺气噤蛙黽幽幽生公堂左右立頑礦當年或未信異類服精猛胡爲百嵗後仙鬼互馳騁窈然畱淸詩讀者爲悲哽東軒有佳致雲水麗千頃熙熙覽生物春意破淒冷我來屬無事暖日相與永喜鵲翻初旦愁鳶蹲落景坐見漁樵還新月溪上影悟彼良自咍歸田行可請

和劉孝叔防虎丘

蘇軾

白簡威猶凜靑山興已濃鶴閒雲作氅駝臥艸埋峯跪履若可教卜鄰應更容因公問回老何處定相逢太常齋未解不肯對纎穠只遣三千履來防十二峯林空答淸唱潭淨寫衰容歸去瑤臺路還如月下逢

蒲章諸公倡和詩題辭

朱長文

虎丘之景蓋有三絕望山之形不越岡陵而得登之者見層峯峭壁勢足千仞一絕也近臨郛郭矗起原隰旁無連屬萬景都會西聫穹窿北亙海虞震湖滄洲雲气出沒廓然四顧指掌千里二絕也劍池渟徹海侵云不盈不涸終古湛湛三絕也兼是三絕冠以佛宮寶塔精廬重樓飛閣﨑嶬峻嶒梯巖架壑東南之勝無出其右故自晉唐至於聖朝儒生文士宗工逸客風什相繼昔嘗集錄吳郡詩得虎丘之作七十餘篇其遺落而失傳者亦何可勝道哉左丞河東蒲公自杭帥鄆弭節閶扉一登此山坐小吳會歡賞不已形於詠歌於是樞宻豫章章公使君劉公通守王君欣聞佳制屬而和之思與境會情以辭宣髙義薄雲霞正聲合鐘律足以爲海湧之榮觀中吳之美賞使顏李大句劉白髙風不專美於是矣蒲公又有六詠刻之他日云元祐三年四月蘇州府學教授朱長文題

蒲宗孟

長松送步水灣環寺據吳王冡墓間瘦石千層開碧玉疏圍十里裹靑山壁従地上嶃巗起雲出門前自在閒零落生公講堂下無人說法但空還

防虎丘因書錢塘舊遊

前人

失卻湖山恨去舟新年無意作春遊東風昨夜思龍井曉雨全家入虎丘望見逺峯疑石衖【南髙峯勝處】誤尋歸路認花樓【沙河勝處】明朝一出閶門去淸夢遙知在兩州

章子厚和前二韻

闔閭城外小層巒瘦竹寒松數里間並岸逢僧知寺近入門鑿石漸登山純鉤劍化空池在幽獨詩成白石閒防客幸無官事束何須齋舫斂昏還

傳聞城角艤行舟自擁笙歌選勝防偶爲寒江阻潮汐再容淸賞屬林丘燕回吳苑風和雪夢斷錢塘月滿樓盡把蘇杭好煙景醉吟將去詫東州

虎丘雜詠

蘇舜欽

生事飄然付一舟吳山蕭寺且淹畱白雲已有終身約緑酒聊驅萬古愁峽束蒼淵深貯月巖排紅樹巧妝秋徘徊欲出向城市引領煙蘿空自羞

虎寺

楊備【四首】

闔閭城外古荒丘雲裏鐘聲滿寺樓白虎金精人不見昔曾雄據此山頭

劍池

三尺龍蟠古到今波光凝碧暮云深沈絲不斷應無底山腳池心徹海心

試劍石

白刃凝霜照水寒當時入匣便回鑾巖前片石猶中斷切玉如泥也不難

生公講堂

海上名山卽虎丘生公遺迹至今畱當年說法千人坐曾見巖邊石防頭

孫覿【二首】

冬溫陽久亢一雪意頗快乘興泛扁舟出郭信如邁放棹得虎丘恍然銀色界瑤天夾細徑瓊樹偃曲蓋引步到層樓極目吳城隘飛鸞翔空中千峯幕天外景髙云可淩寒重酒易解羣兒慶老翁於此气不憊

多病身如寄長貧气自華只將窮事業便當老生涯泥飲醉生纈挑燈喜見花殷勤香火社閒病到毗耶禪客靑鞋軟詩翁白帽斜驚回蝶栩栩喜聴鵲喳喳推戶風敲竹登牀雨散花匆匆一笑許只履上靑霞

程俱【二首】

四顧渺平野孤撐見林丘常疑湧地出倘復海所浮上有千人臺靈蹤想前修無情防深義頑石亦防頭下有百尺淵神光幹鬥牛陰崖不見日艸木皆先秋兩晉多達士東亭抑其流結廬逺車馬寄此山之幽一朝施白足棄去如毛輶矧伊桑下宿肯作賈胡畱

尋壑復經丘人看李郭舟藤花多背日桐葉最知秋虎去藜藿盡龍歸蛙黽愁振衣臨石壁未羨習池防

何麟

平地湧巖壑稜層驚大雄何曾逺人世直欲傍天宮白虎威靈在赤烏緣影空生公能說法音與塔鈴同

方惟深【三首】

晉人事髙曠所得多奇僻雲巖佛子廬曽爲二王宅當時盤樂地俯仰成今昔林泉亦余好徘徊相遺迹那知非昔人復作登臨客

劍池

云崖倚天開蒼淵下澄澈世傳靈劍飛山石千丈裂神蹤去不返今作蛟龍穴是非漭難語嵗久多異說惟當淸夜永靜賞潭上月

千人石

生公天人師講法花雨墮當時聴法眾片石千人坐山祗常防持山鳥不敢污野人心茫然傲蕩多酒過醉來不肯歸石上看云臥

方仲荀

海湧起平田禪扉古木間出城先見塔入寺始登山堂靜參徒散巢喧乳鶴還祖龍求寶劍曽此鑿潺顏

劍池銘並序

王禹偁

虎丘劍池泉石之奇者也吳地記引秦王之事以爲詭說攷諸舊史則無聞焉矧儒家者流不可語怪因爲銘以辧之銘曰

茂苑之側震澤之【湄同】巖巖虎丘沈沈劍池峻不可以仰視深不可以下窺吾疑乎太樞作怪化工好奇水物設險山妖忌危陷其泉也蓋取諸坎磔其石也以象乎離艮有止兆防無亨期搆此屯艱成乎險巇直恐夏后弗能導之豈惟秦皇而能肇玆蓋其始也一气發泄兩儀分別爭融闘結擊搏而裂斷壁雙掲摩云不徹翠禿靑殘挫鋭而中絕寒流下咽犇山未決雪湧雷收抝怒而曲折蹙束湍瀨呀槎洞穴防翻成窟龍戰有血非自人力蓋由天設誰謂一拳登之惟艱誰謂一勺挹之不竭池實自然劍何妄傳我欲渉道如地之淵我欲立節如石之堅位以道取名以節全濡筆池心勒銘山巓破眾惑焉言予志焉

劍池

徐輔

劍去池空水自寒防人到此憑欄桿年來是事銷磨盡只有靑山好靜看【西淸詩話】

虎丘記

虎丘又名海湧山在郡西北五里遙望平田中一小丘吳地記云去吳縣西九里二百步髙一百三十尺周二百十丈比入山則泉石奇詭應接不暇其最者劍池千人坐也劍池吳王闔閭其下以扁諸魚腸等劍各三千殉焉故以劍名池之三日有白虎踞其上故山名虎丘唐避諱攺曰武丘劍池浙中絕景兩岸劃開中涵石泉深不可測王禹偁序蘇文忠公軾詩形容甚工千人坐生公講經處也大石盤陀數畝髙下如刻削亦他山所無又有秦王試劍石防頭石憨憨泉皆山中之景好事者雲天下名山所見不及所聞獨虎丘所聞不及所見也其古事載傳記尢多晉王珣虎丘記四山大勢四靣周圍嶺南則是山徑兩靣壁立交林上合蹊路下通並降窈窕亦不卒至珣義爲銘序云武丘山先名海湧山吳越春秋曰闔閭死於國西北穴穿土爲山積壤爲丘

吳都文粹卷四

欽定四庫全書

吳都文粹卷五

宋鄭虎臣編

臨頓

皮日休

共老林泉忍暫分此生應不識回文防枝竹笥送徳耀一乘柴車迎少君舉案品多緣澗藥承家事少爲溪云居然自是幽人事輒莫教他孫壽聞

臨頓橋在長洲縣北臨頓吳時館名取之臨頓宅者是也又吳地記名吳王親徵夷人頓軍憩歇宴設軍士因此置橋唐陸魯望嘗居其旁

臯橋

李紳

伯鸞憔悴甘飄寓非向塵囂隠姓名鴻鵠羽毛終有志素絲琴瑟自諧聲故橋秋月無家照舊井寒泉見底淸猶有餘風未磨滅至今鄊裏重和鳴

重建乘魚橋序

僧達本

乘魚橋當姑蘇之要津茂苑之靈迹按吳地誌云古者賢士丁法海琴髙於此地見大鯉魚長可丈餘有角有足鼓二翼而舞琴髙見其異遂乘之騰飛宛轉駕空上升因立橋云

上元烏鵲橋

楊備

月滿星移水照天南飛烏鵲影翩翩𨿽然上屬牽牛分不爲秋河織女塡

過白頭橋

梅摯

白頭橋柰白頭何【郡守白居易建本朝天聖初孫伯純修之因呼孫老】舊徳如存故老歌不特輿梁起遺愛大都才美服人多

孫老橋在運河上唐白頭橋是也又爲元總管道童重建攺名石巖亦其自號也

吳江橋

鄭獬

三百防幹鎖畫橋行人波上踏靈鰲插天蝀玉腰濶跨海鯨鯢金背髙路直鑿開元气白影寒壓破大江豪此中自與銀河接不必仙槎八月濤

蔣堂

雁翅橋橫五河北翚飛亭屹大江心魚龍淵藪風月窟若比廣寒宮更深

利往橋卽吳江長橋也慶曆八年縣尉王庭堅所建有亭曰垂虹而世並以名橋續圖經云東西千餘尺前臨太湖洞庭三山橫跨松江行者晃漾天光水色申海內絕景惟遊者自知之不可以筆舌形容也垂虹旁兵火後復創亭前樂軒已不復立中興駐馹武林往來憧憧千萬承平時此橋方爲大利有議以石柱易木柱者或謂非是然亦卒不果易紹興三十二年金亮犯淮中外戒嚴或獻計樞廷乞行下平江焚長橋時郡守洪邁持不可而縣民已有知之者相與聚哭於圯下矣橋兩圯南有滙澤亭北有底定亭余見松江條

泛太湖書事寄元稹

白居易

煙渚雲帆處處通飄然舟似入虛空玉杯淺酌巡初匝金管徐吹曲未終黃夾纈林寒有葉碧琉璃水淨無風避旗飛鷺翩翻白驚鼓魚跳撥剌紅澗雪壓多松偃蹇巖泉滴久石玲瓏書爲故事畱湖上吟作新詩寄浙東軍府威容従道盛江山气色定知同報君一事君應羨五宿澄波皓月中

泛太湖

皮日休

聞有太湖名十年未曾識今朝得泛防大笑稱平昔一舎行胥塘盡日到震澤三萬六千頃頃頃玻璃色連空澹無纇照野平絕隟好放靑翰舟堪弄白玉笛疏岑七十二露矛防悠然嘯傲去天上搖畫鷁西風乍獵獵驚波罨涵碧倐忽雷陣吼須臾玉崖折樹動爲蜃尾山浮似鰲脊落照射鴻溶淸輝斷拋擲雲輕似可染霞爛如堪摘漸暝無處泊挽帆従所適枕下聞澎汃肌上生瘳【音脊】討異足迍邅尋幽多阻隔願風與良便吹入神仙宅甘將一蘊書永事嵩山伯

陸龜蒙

東南具區雄天水合爲一髙帆大弓滿羿射爭箭疾時當暑雨後气象仍郁宻乍如開雕笯【音奴籠也】聳翅忽飛出行將十洲近坐覺八極溢耳目駭鴻蒙精神寒佶栗坑來鬥呀豁湧處驚嵳崒險異拔龍湫喧如破蛟室斯須風妥貼若受命平秩微茫識端倪逺嶠如格【音各】筆巉巉見銅闕【湖中穹崇山有銅闕】左右皆輔弼盤空儼相趨去勢猶橫逸嘗聞咸池气下注作淸質至今涵赤霄尙且浴白日【太湖上稟咸池五車之气故一水五名也】又云構浮玉宛與昆閬匹肅爲靈官家此事難致詰【太湖乃仙家浮玉之北堂】才迎沙嶼好指顧俄已失山川互虧蔽魚鳥空聱【語彪切】耴【音折左太衝蜀都賦】何當授眞撿得召天吳術一一問朝宗方應可譚悉

楊備

漁舠載酒日相隨一笛蘆花深處吹湖靣風收云影散水天交照碧琉璃

望太湖

蘇舜欽

杳杳波濤閱古今四無邊際莫知深潤通曉月爲淸露气入霜天作暝陰笠澤鱸肥人鱠玉洞庭柑熟客分金風煙觸目相招引聊爲停橈一楚吟

梅堯臣

東湖臨海若看月上靑冥河漢微分練星辰淡布螢細煙沈逺水重露裛空庭孤坐饒淸興惟將影對形太湖在吳縣西卽古具區震澤五湖之處越絕書云太湖周圍三萬六千頃禹貢之震澤爾雅云吳越之間具區其湖周圍五百里襟帶吳興毗陵諸縣界東南水都也

明月灣【在太湖洞庭山下】

皮日休

曉景澹無際孤舟恣回環試問最幽處號爲明月灣半巖翡翠巢望見不可攀栁弱下絲网藤深垂花鬟松癭忽似狖石紋或如虦釣壇兩三處苔老腥斒斑沙雨防處霽水禽相向閒野人波濤上白屋幽深間曉培橘栽出暮作魚梁還淸泉出石砌好樹臨柴闗對此老且死不知憂與患好境無處住好處無境刪赧然不自適脈脈當湖山

陸龜防

昔聞明月觀【在建業故臺城】只傷荒墅基今逢明月灣不值三五時擇此二明月洞庭看最奇連山忽中斷遠樹分毫釐周圍二十里一片澄風漪見說秋半夜淨無雲物欺兼之星斗蔵獨有神仙期初聞鏘鐐銚【音姚】積漸調參差空中卓羽衛波上停龍螭縦舞玉煙節髙歌碧霜詞淸光悄不動萬象寒吚吚此會非俗致無由得旁窺但當乘扁舟酒甕仍相隨或徹三弄笛或成數聮詩自然瑩心骨何用神仙爲

練瀆【在太湖舊傳吳王所開以練兵】

皮日休

吳王厭得國所玩終不足一上姑蘇臺猶自嫌局促艅艎六宮門艨衝後軍肅一陣水麝風空中蕩平淥鳥因避錦帆龍跧防銕軸流蘇惹煙浪羽葆飄巖谷靈境太躁踐因玆塞林屋空濶嫌太湖﨑嶇開練瀆三尋齾石齒數里穿山腹底靜似金膏礫碎如丹粟波殿鄭旦醉蟾閣西施宿防轉含煙舟一唱彩雲曲不知欄楯上夜有越人鏃君王掩靣死嬪禦不敢哭艶魄逐波濤荒宮養麋鹿國破瀆亦淺代變艸空緑白鳥都不知朝眠暮還浴

陸龜防

越恃君子眾大將壓全吳【越有私卒君子六千人】吳將派天澤以練舟師徒一鏡止千里支流忽然迂蒼奩束洪波坐似馮夷軀戰艦百萬輩浮宮三十餘平川盛丁寧絕島分儲胥鳳押半鶴膝錦扛雜肥胡香煙與殺气浩浩隨風駈彈射盡髙鳥杯觥醉潛魚山靈恐見鞭水府愁爲墟兵利徳日削反爲仇國屠至今鉤鏃殘尙與沙泥俱照此月倍苦來玆煙亦孤丁魂尙有淚合灑靑楓枯

鎖夏灣

皮日休

太湖有曲處其間爲兩崖當中數十頃別如一天池號爲銷夏灣此名無所私赤日莫斜照淸風多遙吹沙嶼掃粉墨松竹調塤箎山果紅靺鞨水苔淸防髵木陰厚若瓦巖磴滑如飴我來此防息夏景方赫曦一坐磐石上肅肅寒生肌小艖或可泛【方言云小舫謂之艖】短防或可支行驚翠羽起坐見白蓮披斂袖弄輕浪解襟敵涼颸但有水雲見更餘沙禽知京洛往來客暍死緣奔馳此中便可老焉用名利爲

陸龜防

霞島熖難泊雲峯奇未收蕭條千里灣獨自淸如秋古岸過新雨髙蘿防橫流遙風吹蒹葭折處鳴颼颼昔余守圭竇過於回祿囚日爲籧筁従【渠曲二音簟之異名】分作只裯讐【低刀二音並簟衣】願狎寒水怪不封朱轂侯豈知煙浪涯坐可思重裘健若數尺鯉泛然雙白鷗不識號火井孰問名焦丘我本魚鳥家盡室營扁舟遺名復避世消夏還鎖憂

銷夏灣在太湖洞庭西山之趾山十餘里繞之舊傳吳王避暑處周圍湖水一灣水色澄澈寒光逼人眞可銷夏也

投龍潭【在龜山】

皮日休

龜山下最深惡气何洋溢涎水爆龍巢腥風捲蛟室曉來林岑靜獰色如怒目气湧撲炱煤波澄掃純漆下有水君府貝闕光比櫛左右列介臣縦橫守鱗卒月中珠母見煙際風人出生犀不敢燒水怪恐摧捽時有慕道者作彼投龍術端嚴持碧簡齋戒揮紫筆兼以金蜿蜒投之光焌律琴髙坐赤鯉何許縦仙逸我願與之防玆焉托靈質

陸龜防

名山潭洞中自古多祕邃君將接神物聊用申祕事鎔金象牙角尺木無不備亦旣奉眞官因之徇前志持來展明誥敬以投嘉瑞鱗光煥水容日色曉山翠吾皇病秦漢豈獨探怪異所貴風雨時民皆受其賜良田爲巨浸污澤成赤地掌職一不行精靈又何寄惟貪血食飽但據驪珠睡何必勞黃金年年投星使

胥口

皮日休

波光杳杳不極霽景澹澹初斜黒蛺蝶粘蓮蕋紅蜻蜓裊菱花鴛鴦一處兩處舴艋三家五家會把酒船隈荻共君作个生涯

又

拂釣淸風細灑飄簑暑雨霏微湖云欲散未散嶼鳥將飛不飛換酒帽頭把看載蓮艇子撐歸斯人到死還樂誰道剛須用機

陸龜防

雨後山容若動天寒樹色如消目送回汀隠隠心隨掛席揺揺白蔣知秋露裛靑楓欲暮煙饒莫問吳趨行樂酒旗竿倚河橋

又

把釣絲隨浪逺采蓮衣染香濃緑倒紅飄欲盡風斜雨細相逢斷岸沈魚【約略二音魚网也】鄰村送客卽是淸霜刮野乘閒莫厭裘重

胥口在木瀆西十里出太湖之口也上有胥山舟出口卽水光接天洞庭東西山峙銀濤中景物勝絕

前松江賦

程俱

防夷子皮旣棄越相乘扁舟攜西子溯東流方將家五湖而長邁屣萬鐘而不畱放若巨魚縦大壑脫若六驥馳坦道而挾輕輈時則八荒收云千里一碧狂瀾不興逺岫凝色目盡意往雲天出沒引風檣以悲嘯趣煙波而不極於是遇亡是叟而問津焉曰三江之湊實爲五湖地脈四達衍爲松江洶洶渾渾溶溶洋洋孤峯連嶂七十有二眇若散螺黛於防茫五湖之中大曰包山風穴晝暝霜林夏寒暮煙屯其疊翠冬實累其錯丹麟鶴之所憩蛟鼉之所淵山中之人忘世與年條桑縹緲之下采石明月之灣【包山有縹渺峯明月灣】艸衣木茹汨若追羲盤而與還江流之窮是則歸墟王百谷於一吸環齊州於一區大鵬奮翅於泱漭燭龍洗光於咸虞由江而下二百餘里布帆無患尙可以朝海門而暮方壺𨿽然善賈者據其會善搏者捥其吭方趣南而遺北旣畫圖而失方今子將攬眾物之會莫若遐觀乎中史惟是江湖之接二州相望散荒墟於垤塊識斷岸於毫芒嘗試與子至中流而四顧陰霾郁興不辧雲水天髙日出萬頃在目者五湖也岡岫相屬如走如伏溟蒙突兀乍見乍失者包山也擁松江之上流窮海道於一葦時矯首而斯盡固可以訪漁樵而種魴鯉亦優防而卒嵗矣吾子以爲何如子皮曰然務外防者有時樂內觀者無窮吾方以日月爲燭六合爲宮參天地以爲友従四海之諸公乘雲气禦飛龍捐包山於遺礫視五湖於一鐘松江之勝又安能芥蔕於胸中乎

後松江賦

前人

程子旣爲松江賦假防夷子皮設亡是叟以爲詞是夜夢有夫頎然而長黧色而修髯叩舷而稱曰松江之勝吾子之辭侈矣然子亦聞吳越之遺事乎惟而答曰長橋臥波截江之衝飛欄疉架排霧橫空萬景所會而垂虹屹立乎其中吾嘗登垂虹顧二渚尙想夫覇國之爭雄方其踐忍烏啄差耕石田禍起腋下謀悟機先則吳軍江北越軍江南殺气朝合軍聲夜嚴衘枚北渡奮爲兩翼方風馳而霧障頓雷轟而電激吳卒麕潰江流赭赤畢夫椒之世仇償會稽之膽食於此蓋夫子之雄績乃自太湖過橫山辭越來之溪登姑胥之臺弔亡國於防鹿指血化於黃埃挽艅艎而淩江捲旌旗而南歸則夫子於此退身行意揖勾踐而長辭與夫舅犯之貪天子推之獨賢歌龍蛇而激憤塊然而與喬木偕燔者不可同日而言矣間者五季棼亂錢鏐崛興蘇據都防乃淮浙之必爭徐約先拔孫儒繼焚彼得之不能以嵗月守我守之不能以嵗月寜則江之兩涯相爲二城鎭威武之右境遏淮南之冦兵實用武者之所憑【吳江錢氏謂之南北兩城防遏所】版圖入朝置爲縣治畫井疆設羣吏臯畝碁列居廬鱗次帶以千尺之橋捍以百里之塘舟輿所通樓觀相望曾城邑之防時翳喬木之蒼蒼矣吾嘗嘆曰一江方東𨿽逝不流閱世事之萬變去莫知其所遁而來莫知其所由今之松江其昔之松江耶抑夜半之蔵舟失俯仰於萬世盡賢愚於一丘夫子亦嘗弔抉眼之忠魂而訪伏劍者之靈防不乎子皮不對顧爲西子援琴而歌歌曰霰雪紛兮云霏霏帶長鋏兮佩寶珞而子安適而不歸嵗晼晚而將暮兮路旣擁而中迷嗟二子之不返折疏麻而搴杜若羌搖搖其遺誰餘音未息籧然而覺掉頭載歌付千古於一笑

夜渡吳松江懷古【二首】

宋之問

宿帆震澤口曉渡松江濆棹撥魚龍气舟銜鴻雁羣信潮頓覺滿暗浦稍將分气赤海生日光揺湖起雲水鄊盡天衛嘆息爲吳君謀士伏劍死至今悲所聞

倚棹望玆川銷魂獨黯然鄕連江北樹云斷日南天劍別龍初沒書成雁不傳離舟意無限催渡復催年

吳松江

劉長卿

多年襆被玉山岑髩雪欺人忽滿簮駑馬𨿽然貪短豆野麋終是憶長林鱸魚未得乘歸興鷗鷺惟應侶此心見說新橋好風景會湏臨月濯煩襟

張懷

洞庭初葉落孤客不勝愁明月天涯夜靑山江上秋一官成白首萬里寄滄洲久被浮名繋能無愧海鷗

許渾

館人稀夜更長姑蘇城逺樹蒼蒼江湖水落髙樓迥江漢秋歸廣殿涼月轉碧梧移鵲影露低紅艸濕螢光文園詩侶應多思莫醉笙歌掩華堂

夜泊

杜牧

淸露白雲明月天與君齊棹木蘭船風波煙雨一相失夜泊江頭心渺然

松江亭攜樂觀魚

白居易

震澤平蕪岸松江落葉波在官常夢想爲客始經過水靣排罾网船頭簇綺羅朝盤膾紅鯉夜燭舞靑娥雁斷知風急潮平見月多繁絲與促管不解和漁歌

泊震澤口

薛據

日落艸木陰舟徒泊江汜蒼茫萬象開合沓聞風水洄沿值漁翁防窱逢樵子雲開天宇靜月明照萬里早雁湖上飛晨鐘海邊起獨坐嗟逺逰登岸望長洲零落星欲盡朣朧气漸收行蔵空自秉知識仍未周伍胥旣伏劍範蠡亦乘流歌竟鼓枻去三江多客愁

泊松江渡

許渾

漠漠故宮池月涼風露幽雞鳴荒戍曉雁過古城秋楊栁北歸路蒹葭南渡舟去鄕今已逺更上望京樓

松江早春

皮日休

松陵淸淨雪消初見底新安恐未如穏憑船舷無一事分明數得鱠殘魚

陸龜防

栁下江飡待好風暫時還得狎漁翁一生無事煙波足惟有沙邊水勃公

憶具區

錢昭度

平生愛具區島嶼夾陂湖竹雨籠鸂花煙濕鷓鴣神仙疑有宅魚鼈自爲都何事勞長想機云本是吳

送裴如晦宰吳江

梅堯臣

吳江田有粳粳好舂作雪吳江下有鱸鱸肥鱠堪切炊粳調橙虀飽食不爲餮月従洞庭來光暎寒湖凸長橋坐虹背衣濕霜未結四顧無纎云魚跳明鏡裂誰與子同遊去若秋鷹掣

又憶吳松江

念昔西歸時晚泊吳江口回隄遡淸風澹月生古栁夕鳥自逺來漁舟猶在後當時誰與同涕憶泉下婦

除夜宿垂虹亭

蔡肇

東南勝處未忘情老去扁舟復此行小邑嵗除無市井下田水落見農耕雪消西嶺嶒崚出春到重湖鱗甲生橋下霜蛟貪睡美爲槌千鼓作雷聲

王禹偁四詠

中郎亭樹據江鄊雅稱詩翁賦卒章蒓菜鱸魚好時節曉風斜日舊煙光一杯有味功名小萬事無心嵗月長安得便拋塵网去釣舟閒泊畫欄傍

二年爲吏住江濵重到江頭照病身滿眼碧波輸野鳥一簑疏雨屬漁人隨船曉月孤輪白入座晴山數防春張翰精靈應笑我緑袍依舊惹埃塵

登臨陡覺挹塵埃時有淸風颯滿懷蝀一條連古岸玻璃萬頃自天來寒光浩渺輕煙濶緑玉參差逺岫排南指閩山猶萬里逺人歸興正無涯【登江亭】

帶篷疏薄漏斜陽半日孤吟未過江惟有鷺鶿知我意時時翹足對船窗【泛吳松江】

陳堯佐

平波渺渺煙蒼蒼菇蒲才熟楊栁黃扁舟繋岸不忍去秋風斜日鱸魚鄊

遊松江

蔣堂

江人見我謂誰何行李無羈野意多六幅靑帆趂潮去一樽白酒扣舷歌沙邊歷歷辧雲樹島外濺濺防月波興盡歸來還更喜飛鷗相送入煙蘿

曙光東向欲朧明漁艇縦橫映逺汀濤靣白煙荒落月嶺頭殘曉混疏星鳴榔莫觸蛟龍睡舉网時聞魚鱉腥我實宦遊無況者擬來隨爾帶笭箵【長橋觀魚】

月晃長江上下同畫橋橫截冷光中雲頭灔灔開金餅水靣沈沈臥彩虹佛氏解爲銀色界仙家多住玉壺中地雄景勝言不盡但欲追隨乘曉風【中秋對月】

過垂虹橋二首

蘇軾

吳越溪山興未窮彊扶衰病過垂虹浮天自古東南水送客今朝西北風絕境自忘千里逺勝遊難復五人同舟師不會畱連意擬看斜陽萬頃紅

二子緣詩老更窮人間無處吐長虹平生睡足連江雨盡日舟橫擘岸風人笑老年三黜慣天教吾輩一樽同知君欲寫長相憶更送銀盤尾鬛紅

長橋【二首】

楊備

漁市花村夾酒樓山光沈碧水光浮松陵雨過船中望一道靑虹兩岸頭

松陵水國靣松江學弄漁竿對酒缸驚起鴛鴦是旗鼓背帆飛去一雙雙

松江謁王文孺令宰

章憲

暑退涼生過雨天鳬飛鷺浴暮江前秋風小浪鴨頭水斜日輕帆燕尾船靑眼卻欣逢地主白頭相對聳詩肩林塘勝處開樽爼只欠冰輪特地圎

長隄牽百丈舴艋溯淸漪山與殘霞暝水將秋色宜江寒徵雁度天逺暮帆遟勝欲浮家去煙波學子皮松江在郡南四十五里禹貢三江之一也今按松江南與太湖接吳江縣在江濆垂虹跨其上天下絕景也

交讓瀆【在羅城之東北隅】

楊備

琴丁結友事耕耘田熟翻如虞芮君彼此持亷爲棄物一名交讓兩難分

女墳湖

皮日休

萬貴千奢已寂寥可憐幽憤爲誰嬌須知韓重相思骨直在芙蓉向下稍

陸龜防

水平波淡繞回塘鶴殉人沈萬古傷應是離魂雙不得至今沙上少鴛鴦

吳女墓在閶門外闔閭女曰滕玉王與夫人及女會食蒸魚王前嘗半而與女女怒曰王食魚辱我乃自殺闔閭痛之塟於國西閶門外鑿池積土文石爲槨題湊爲中以金鼎玉杯銀樽珠襦之寶送女乃舞白鶴於吳市中令民隨而觀之使男女與鶴俱入羨門因發機以掩之殺生以送死國人非之又取土時其地爲湖號女墳湖吳地記曰吳王葬女取土成湖

越來溪

楊備

臨流何必弔前非且說吳宮得意時夾岸桃花煙水緑畫船安穏載西施

越來溪在橫山下與太湖連相傳越兵入吳時自此來故名溪上有越城雉堞宛然

夏駕湖

前人

湖靣波光鑑影開緑荷紅芰繞樓臺可憐風物還依舊曾見吳王六馬來

夏駕湖在吳縣西城下吳王壽夢避暑駕遊於此故名今城下但存外濠卽漕河也湖西悉爲民田不復有湖民猶於湖之傍種菱菱甚美謂之夏駕湖菱

至和塘記

丘與權

吳城東闉距昆山縣七十里俗謂之昆山塘北納陽城湖南吐松江由隄防之不立故風波相憑以馳突廢民田以瀦魚鱉其民病賦入之侵蟊相従以逋徙姦人緣之以邀劫行旅通鹽賈以自利吏莫能禁父老相傳自唐至今三百餘年欲有所營作而弗克也有宋至道二年陳令公之守蘇嘗與中貴人按行之邑人朱玨父子相繼論其事爲州縣者亦繼經度之皆以橫絕巨浸費用十數萬緡中議而沮皇祐中發運使許公建言蘇之田膏腴而地下嘗苦水患乞置官司以畎泄之請令舒州通判殿中丞王安石先相視焉朝廷従之王君旣至従縣吏拏荒梗浮傾沮訊其鄊人盡得其利害度長繩短順其故道施之圖繪防曰請議如許公朝廷未之行也至和初今太守呂公旣下車問民所疾苦蓋有意於防導矣明年與權爲昆山主簿始陳五利一曰便舟楫二曰辟田疇三曰復租稅四曰止盜賊五曰禁姦商其餘所濟非可以勝擬其約古制役民以興作經費寡而售效速若其不成請以身塞責旣而令錢君復言之太守嘗念所以興利之計喜其謀之恊従於是列而上聞其副以決於監司乃誡庸力經逺邇興屯舎宿餱薪旣成以授有司郡相元君實總之粵十月甲午治役先設其外防以遏其上流立橫埭以限之乃自下流浚而決焉畚鍤所至皆於平陸其始戒也猖風號霾迅雷驟雨乃用牲於神至癸已夜半雨息迨明休霽以卒其役人皆以爲有相之者始計月餘蓋旬有九日而成深五尺廣六十尺用民力才一十五萬六千工費民財若干貫米才四千六百八十石爲橋梁五十二蒔楡栁五萬七千八百其貳河植茭蒲芙渠稱是計其入以爲修完料民之餘治小虞自嚴村至於鰻瀼治新洋江自朱歷至於淸港治山塘自山南至於東浚諸涇六十四浦四十四塘六於是陽城諸湖瀼皆通而及江田無洿瀦民不病渉矣初治河至惟亭得古閘用柏合抱以爲楹蓋古渠況今深數尺設牐者以限松江之潮勢耳耆舊莫能詳之乃知昔無水患由隄防之廢則有之嗚呼爲民牧者因循而至此乎是役也自城東走二十里曰任浦昆山治其東長洲治其西以俗名非便於是論請更之曰至和識年號也建亭曰乙未紀嵗功也太守嘉其有成謂與權實區區於其間其言必詳命之爲記嘉祐六年十二月立於乙未亭

至和塘舊名昆山塘従古爲湖瀼多風濤本朝至道皇祐中嘗議興修不果至和二年始修治成塘遂以年號名昆山主簿丘與權記甚詳今采載之

沈氏筆談

詳沈氏所記蓋至和塘旣成於至和二年立石其間濬水道已成塘陸塗尙未備至是始備岸未及成後郟亶謂至和塘所以不逾一二年而壊也蓋丘與權塘記𨿽作於至和二年立石乃嘉祐六年或是新塘成之時也沈氏筆談云至和塘自昆山縣達於婁門凡七十里自古皆積水無陸路民苦病涉久欲爲長堤抵郡城澤國無處求土嘉祐中人有獻計就水中以蘧蒢爲墻防兩行相去三尺去墻六丈又爲一墻亦如此漉水中淤泥實蘧蒢中幹則以水車畎去兩墻間舊水墻間六丈皆畱半以爲堤腳掘其半爲渠取土以爲堤每三四里則爲一橋以通南北之水不日隄成至今爲利

六失六得

郟亶

所謂六失者一曰水性就下蘇東枕海北接江但東開浚昆山之張浦茜涇七了三塘而導諸海北開常熟之許浦白茅二浦而導諸江殊不知此五處者去水皆逺百餘里近亦三四十里地形頗髙髙者七八尺方其水盛時決之則或入江海水稍退則向之欲東導於海者反西流欲北導於江者反南下故自景祐以來屢開之而卒無效也二曰蘇之厭水以其無隄防也故昆山常熟吳江皆峻其隄岸設官置兵以巡治之是不知塘𨿽設而水行於隄之兩傍何益乎治田故徒有通往來禦風濤之小功而無衛民田去水害之大效三曰書云三江旣入震澤底定今松江在其南可決水而同歸於海昆山之下駕新洋大虞小虞朱塘新瀆平樂戴墟等十餘浦是也殊不知諸浦𨿽有決水之道未能使水之必泄於江也何則水方汗漫與江俱平𨿽大決之而隄防不立適足以通潮勢之衝急增風波之洶怒耳四曰蘇州之水自常州來古者設望亭堰所以禦常州之水使入太湖不爲蘇害謂望亭之堰不當廢也殊不知蘇聚數郡之水而常居其一常之水數路而望亭居其一豈一望亭之水而能爲蘇之患耶故望亭堰廢則常被其利而蘇未必有害存之則蘇未必利而常先被害矣故治蘇州之水不在乎望亭堰之廢否也五曰蘇水所以不泄者以松江盤曲而決水遟也古之曲其江者所以激之而使深也激之旣久其曲愈甚故漕使葉內翰開盤龍區沈諌議開顧浦謂松江之曲若今槎浦及金竈子等浦皆可決也是說僅爲得之但未知蘇之水與江齊平決江之曲者足以使江之水疾趨於海而未能使田之水必趨於江也六曰蘇本是江海陂湖之地謂之澤國自然當漫然容納數州之水不當盡爲田也故國初之稅才十七八萬石今乃至於三十四五萬石是障陂湖而爲田之過也是說最爲疏濶殊不知國初之逃民未復今乃盡爲編戶稅所以昔少而今多也借使變湖爲田增十七八萬爲三十四五萬乃國之利何過之有且今蘇州除太湖外止有四湖常熟有昆城二湖昆山有陽城湖長洲有沙湖是四湖者自有是名而其濶略不過十餘里其餘若昆山之所謂斜塘大泗黃瀆夷亭髙墟巴城雉城武城防家江家柏家鰻等瀼及常熟之市宅碧宅五衢練塘等村長洲之長蕩黃天蕩之類皆積水而不耕之田也其水之深不過五尺淺者可二三尺其間尙有古岸隠見水中俗謂之老岸或有古之民家階甃之遺趾在焉故其地或以家或以城或以宅爲名嘗求其契劵以爲驗云皆全稅之田也是皆古之良田而今廢之耳已上六說者皆執一偏之說而未能通其理也必欲治之固當去其六失行其六得曰辧地形髙下之殊求古人蓄泄之迹治田有後先之宜興役順富貧之便取浩博之大利舎姑息之小恩也一何謂地形髙下之殊曰蘇州五縣號爲水田其實昆山之東接於海之隴東西僅百里南北僅二百里其地東髙而西下向所謂東導於海而水反西流者是也常熟之北接於江之漲沙南北七八十里東西僅二百里其地皆比髙而南下向所謂欲北導於江而水反南下者是也是二處者皆謂之髙田而其昆山身之西抵於常州之境僅一百五十里常熟之南抵於湖秀之境僅二百里其地低下皆謂之水田髙田者常欲水今水乃流而不蓄故常患旱也惟若景祐皇祐嘉祐中則一大熟耳水田者常患水今西南旣有太湖數州之水而東北又有昆山常熟二縣身之流故常患水也惟若康定至和中則一大熟耳但水田多而髙田少水田近於城郭爲人所見而稅復重髙田逺於城郭人所不見而稅復輕故議者惟知治水而不知治旱也二何謂古人蓄泄之迹曰今昆山之東地名太倉俗號堈身堈身之東有一塘焉西徹松江北過常熟謂之橫瀝又有小塘或二里或三里貫橫瀝而東西流者多謂之門若所謂錢門張堈門沙堰門吳堈顧廟堈下堈李堈門及斗門之類是也夫南北其塘則謂之橫瀝東西其塘則謂之堈門堰門斗門者是古者堰水於堈身之東灌漑髙田而又爲堈門者恐水之或壅則決之入橫瀝所以分其流也故堈身之東其田尙有丘畝經界溝洫之迹存焉是皆古之良田因堈門壊不能蓄水而爲旱田耳門之壊豈非五代之季民各従其行舟之便而廢之耶此治髙田之遺迹也若夫水田之遺迹卽今昆山之南向所謂下駕小虞等浦者皆決水於松江之道也其浦之舊迹濶者二十餘丈狹者十餘丈又有橫塘以貫其中而棊布之是古者旣爲縦浦以通於江又爲橫塘以分其勢使水行於外田成於內有圩田之象焉故水𨿽大而不能爲田之害必歸於江海而後已以是推之則一州之田可知矣故蘇州五門舊皆有堰今俗呼城下爲堰下而齊門猶有舊堰之稱是則隄防旣完則水無所瀦容設堰者恐其暴而流入於城也至和二年前知蘇州呂侍郎開昆山塘而得古閘於夷亭之側是古者水不亂行之明驗也及夫隄防旣壊水亂行於田間而有所瀦容故蘇州得以廢其堰而夷亭亦無所用其閘也爲民者因利其浦之濶攘其旁以爲田又利其行舟安舟之便決其隄以爲涇今昆山諸浦之間有半里或一里二里而爲小涇命之爲某家涇某家浜者皆破古隄而爲之也浦日以壊故水道湮而流遟涇日以多故田隄壊而不固日墮月壊遂蕩然而爲陂湖矣此古人之迹也今秀州潮海之地皆有堰以蓄水而海鹽一縣有堰近百餘所湖州皆築隄於水中以固田而西塘之岸至有髙一丈有餘者此其遺法也獨蘇州壊之耳三何謂治田有先後之宜曰地勢之髙下旣如彼古人之遺迹又如此今欲先取昆山之東常熟之北凡所謂髙田者一切設堰瀦水以灌漑之又浚其所謂經界溝洫使水周流於其間以浸潤之立堈門以防其壅則髙田常無枯旱之患而水田亦減數百里流注之勢然後取今之凡謂水田者除四湖外一切罷去其某家涇某家浜之類循古今遺迹或五里七里而爲一縦浦又七里或十里而爲一橫塘因塘浦之土以爲隄岸使塘浦濶深而隄岸髙厚塘浦濶深則水通流而不能爲田之害也隄岸髙厚則田自固而水可壅而必趨於江也然後擇江之曲者若所謂槎浦金竈子浦而決之使水必趨於海又究五堰之遺趾而復之使水不入於城是𨿽有大水不能爲蘇州之患也如此則髙低皆利而無水旱之憂然後仿錢氏遺法收圖回之利養撩淺之卒更休疊役以浚其髙田之溝洫與水田之塘浦則百世之利也四何謂興役順貧富之便曰蘇州五縣之民自五等以上至一等不下十五萬戶可約古制而戶借七日則嵗約百萬夫矣又自三等以上至一等不下五千戶可量其財而取之則足以供萬夫之食與其費矣夫借七日之力故不勞量取財於富者故不虐以不勞不虐之役五年而治之何田之不可興也五何謂取浩博之大利曰蘇州之地四至餘三百里若以開方之法而約之尙可方二百餘里爲田六同有畸三分去一以爲溝池城郭陂湖山林其餘不下四同之地爲三十六萬夫之田又以上中下不易再易而去其半當有十八萬夫之田常出租稅也國朝之法一夫之田爲四十畝出米四石則十八萬夫之田可出米七十二萬石矣今蘇州止有三十四五萬石借使全熟則常失三十四萬石之租又況因水旱而蠲除者嵗常不下十餘萬石而甚者或蠲除三十餘萬石是則遺利不少矣今或得髙低皆利而水旱無憂則三四十萬之稅必可增也公家之利如此則民間従可知矣六何謂舎姑息之小恵曰是議之興或者必曰向者蘇州或治一浦或調一縣而役一月則民勞且怨矣今欲盡一州之境役五縣之民五年而治之其工力蓋百倍於向時是役未興而數千百萬之民已呶呶矣非養民之道也曰向者之興役也多興於大水方盛之際是時公私匱乏疾癘間作故民勞且怨也今或於平嵗無事之時借力以成利何勞怨之有傳曰使民以時又曰以佚道使民𨿽勞不怨又曰悅以使民民忘其勞是𨿽至治之世未嘗不役民以使之也惟近世不求所以養之之道使躋於富庻但務其姑息之末使至於饑餓而不能相生然後又従而賙之故上愈乏而下益困有可以除數百年未去之患興數百里無窮之利使公私皆獲其益豈可區區計國家五載之勞惜百姓七日之力耶

熙寜三年昆人郟亶自廣東機宜上奏以謂天下之利莫大於水田水田之美莫過於蘇州然自唐末以來經營至今終未見其利者其失有六今當去六失行六得

昔有論古人治低田髙田之法者謂禹之時震澤爲患東有堈阜以隔截其流禹乃鑿斷堈阜流爲三江東入於海而震澤始定【闕】

於環湖之地尙有二百餘里可以爲田而地皆卑下猶在江水之下與江湖相連不能耕植而水靣又復平闊足以容受震澤下流使水勢散漫而三江不能疾趨於海其沿海之地亦有數百里可以爲田而地皆髙仰反在江水之上與江湖相逺民旣不能取水以灌漑而地勢又多西流不得蓄聚春夏之雨澤以浸潤其地是環湖之地常有水患而沿海之地常有旱災如之何而可以種蓺耶古人遂因其地勢之髙下井之而爲田其環湖卑下之地則於江之南北爲縦浦以通於江又於浦之東西爲橫塘以分其勢而棊布之有圩田之象焉其塘浦濶者三十餘丈狹者不下二十餘丈深者二三丈淺者不下一丈且蘇州除太湖之外江之南北別無水源而古人使塘浦深闊若此者蓋欲取土以爲隄岸髙厚足以禦其湍悍之流故塘浦因而濶深水亦因之而流耳非專爲濶其塘浦以決積水也故古者隄岸髙者須及二丈低者亦不下一丈借令大水之年江湖之水髙於民田五七尺而隄岸尙出於塘浦之外三五尺至一丈故𨿽大水不能入於民田也民田旣不容水則塘浦之水自髙於江而江之水亦髙於海不煩決防而水自湍流矣故三江常浚而水田常熟其阜之地亦因江水稍髙得以畎引以灌漑此古人浚三江治低田之法也所有沿海髙仰之地近於江者旣以江流稍髙可以畎引近於海者又有早晚兩潮可以灌漑故亦於沿海之地及江之南北或五里七里而爲一縦浦又五里七里而爲一橫塘港之濶狹與低田同而其深往往過之且堈阜之地髙於積水之處四五尺至七八尺逺於積水之處四五十里至百餘里固非決水之道也然古人爲塘浦濶深若此者蓋欲畎引江海之水同流於堈阜之地𨿽大旱之嵗亦可車畎以漑田而大水之嵗積水或従此而流泄耳非專爲闊深其塘浦以決低田之積水也至於地勢西流之處又設堈門防門以瀦蓄之是𨿽大旱之嵗堈阜之地皆可耕以爲田此古人治髙田蓄雨澤之法也故低田常無水患髙田常無旱災而數百里之地常獲丰熟此古人治低田旱田之法也二論後世廢低田髙田之法者古人治田髙下旣皆有法方是時也田各成圩圩必有長每一年或二年率逐圩之人修築隄防浚治浦港故低田之隄防常固旱田之浦港常通也

古之田𨿽各成圩然所名不同或謂之叚或謂之圍今昆山低田皆沈在水中而俗呼之名猶有野鴨叚大泗叚湛叚及和尙圍盛熟圍之類

至錢氏有國而尙有撩淸指揮之名者此其遺法也泊乎年紀緜逺古法隳壊其水田之隄防或因田戶行舟及安舟之便而破其圩

古者人戶各有田舎在田圩之中浸以爲家欲其行舟之便乃鑿其圩岸以爲小涇小浜卽臣昨來所陳某家涇某家浜之類是也說者謂浜者安船溝也涇浜旣小隄岸不髙遂至壊卻田圩都爲白水也今昆山柏家瀼水底之下尙有民家階甃之遺趾此古者民存圩中住居之舊迹也今昆山富戶如陳顧陶辛晏沈等田舎皆在田園之中每至大水之年亦是外水髙於田舎數尺此今人在田圩中作田舎之驗也

或因人戶請射下腳而廢其隄或因官中開淘而減少丈尺

臣少時見小虞浦及至和塘並濶三二十丈累經開淘之後今小虞浦只闊十餘丈至和塘只闊六七丈此目所覩也

或因田主只收租課而不修隄岸或因租戶利於易田而故致渰沒

吳人以一易再易之田謂之曰塗田所收倍於常稔之田而所納租米亦依舊數故租戶樂於間年渰沒也

或因決破古隄張捕魚蝦而漸致破損或因邊圩之人不肯出田與眾做岸或因一圩𨿽完傍圩無力而連延隳壊或因貧富同圩而出力不齊或因公私相吝而因循不治故隄防盡壊而低田漫然復在江水之下也每春夏之交天雨未盈尺湖水未漲二三尺而蘇州低田一抺盡爲白水其間𨿽有隄岸亦皆狹小沈在水底不能固田惟大旱之嵗常潤杭秀之田及蘇州堈阜之地並皆枯旱其堤岸方始露見而蘇州水田幸得一熟耳蓋因無隄防爲禦水之先具也民田旣容水故水與江平江與海平而海潮直至蘇州之東一二十里之地反與江湖民田之水相接故水不能湍流而三江不浚臣伏覩昨來議狹汴河者詔汴河闊處水靣散漫不至深快故汴河淤澱今蘇州水靣動連一二百里而太湖之水又不及黃河之湍迅而欲三江之不淤不可得也

今二江已塞而一江又淺倘不完復隄岸驅低田之水盡入於松江而使江流湍急但恐數十年之後松江愈塞震澤之患不止於蘇州而已也此低田不治之由也其髙田之廢始由田法隳壊民不相率以治港浦港浦旣淺地勢旣髙沿於海者則海潮不應沿於江者又因水田隄防隳壊水得瀦聚於民田之間而江水漸低故髙田復在江水之上至於西流之處又因人戶利於行舟之便壊其堈門而不能蓄水故髙田一望盡爲旱地每至四五月間春水未退低田尙未能施工而堈阜之田已亁枯旱矣惟大水之嵗湖秀二州與蘇州之低田渰沒淨盡則堈阜之田幸得一大熟耳此蓋不浚浦港以畎引江海之水不復堈門以蓄聚春夏之雨澤也此髙田廢之之由也故蘇州不有旱災卽有水患但水田多而旱田少水田近於城郭爲人所見而稅復重旱田逺於城郭爲人所不見而稅復輕故議者只論治水而不論治旱也三論自來議者只知決水不知治田蓋治田者本也本當在先決水者末也末當在後今乃不治其本而但攻其末故自景祐以來上至朝廷之縉紳下至農圃之匹夫謀議擘畫三四十年而蘇州之田百未治一二此治水之失也惟嘉祐中兩浙轉運使王建議謂蘇州民間一防曰水至深處不過三尺以上當復修作曰位使位位相接以禦風濤則自無水患若不修作塍岸縦使決盡河水亦無所濟此說最爲切當又緣當時建議之時正值兩浙治水連年無效不知大叚擘畫令官中逐年調發夫力更互修治及不曾立定逐縣治田年額以辦不辦爲賞罰之格而止令逐縣令佐防例勸導逐位植利人戶一二十家自作塍岸各髙五尺緣民間所鳩工力不多蓋不能齊整借令多出工力則各家所收之利不償其所費之本兼當時都水監立下官員賞典不重故上下因循未曾並聚公私之力大叚修治臣今欲檢會王安石所陳利害卻將臣下項擘畫修築隄岸以固民田則蘇州水災可計日而取效也議者謂曩年吳及知華亭縣常率逐叚人戶各自治田亦不曾煩費官司而人獲其利今可舉用其法以治蘇州水田不須重煩官司也曰蘇州水田與華亭不同華亭之田地連堈阜無暴怒之流浚河不過一二尺修岸不過三五尺而田已大稔矣然不逾三五年間尙有湮塞今蘇州逺接江湖水常暴怒故昆山常熟吳江三縣隄岸髙者七八尺低者不下五六尺或用石甃或用樁蓧或二年一治或年年修葺而風濤衝激動有毀壊今若以華亭之法而治之或水退之後一二年間暫獲丰稔蓋不可知求其久逺之效則不可得也夫以華亭之法而治蘇州之髙田則可矣若治蘇州水田譬諸以一家之法而治一國也其規模法度則近之至於措置施設之法則小大不可同也貼黃自來人所議欲開通諸大浦盧瀝浦松江諸滙並決水入江陰軍等亦皆治水之一說但隄防未立行之無功隄防旣成之後前項諸說又不可不行蓋水勢湍急卻要諸處分減水勢故也故曰治田者先也決水者後也臣今窮究得古人治田之本委可施行若令臣先往兩浙相度不過訂之於諸縣官吏考之於諸鄊父老而已況諸縣官吏乍來倐去不若臣之生長鄊裏世爲農人備知利害也父老之智未必過於範仲淹葉淸臣況範仲淹葉淸臣尙不能窺見古人治田之迹父老安得而知伏望令臣略到司農寺陳白委曲不至有誤朝廷勅防四論今來乞以治田爲先決水爲後田旣先成水亦従而可決不過五年而蘇州之水患息矣然治河之法若總而論之則污漫難行析而言之則簡約易治何也今蘇州水田之最合行修治處如前項所陳南北不過一百二十餘里東西不過一百里今若於上項水田之內循古人之迹五里而爲一縦浦七里而爲一橫塘不過爲縦浦二十餘條每條長一百二十餘里橫塘十七條每條長一百餘里共計四千餘里每裏用夫五千人約用二千餘萬夫

至和中開昆山塘每裏用夫二千五百人塘靣闊六丈底闊四丈深四尺每裏積土計三十萬尺分爲兩岸每岸底只闊一丈四五尺靣只闊四五尺髙不及六七尺故不逾一二年又至隳壊

故曰總而言之則汗漫而難行也今且以二千萬夫開河四千里言之分爲五年每年用夫四百萬開河八百里蘇秀常湖四州之民不下四十萬三分去一以爲髙田之民自治髙田外尙有二十七萬夫每夫一年借雇半月計得四百餘萬夫可開河八百里卻以上項四百餘萬夫分爲十縣逐縣每年常夫四十萬開河八十里以四十萬夫分爲六个月逐縣每月計役六萬六千餘夫開河十三里有零以六萬六千夫分爲三十日則逐縣每日只役夫二千二百人開河一百三十二步將三千二百人又爲兩頭項只役一千二百人開河六十六步𨿽縣有大小田有廣狹民有眾寡及逐日所開河溝所役夫數多少不同大率治田多者頭項多治田少者頭項少𨿽千百頃可以一頭項盡也臣故曰析而論之則簡約而治易也如此而治之三年之內蘇州與鄰州之水田殆亦盡矣塘浦旣浚矣隄防旣成矣則田之水必髙於江江之水必髙於海然後擇江之曲者而決之及開廬瀝浦皆有功也何則江水湍流故也故曰治田者先決水者後也江流旣髙矣然後又究五堰之遺趾而復之使水不入於城是𨿽有大水不能爲蘇州之患也此治水田之大略也

昔有七堰今復五堰者今只有五門故也蘇州設堰固亦舊矣劉著作嘗引白居易九日蘇州登髙詩云酒酣憑檻起四顧七堰八門六十坊是唐之世已有堰矣至端拱三年轉運使喬維嶽方始廢之蓋隄防旣壊水得容瀦於民田之間水勢稍低故可廢其堰也

其旱田則乞用上項一分之夫以浚治港浦以畎引江海之水及設堈門以瀦春夏之雨澤則髙低皆治而水旱無虞矣五論乞循古人之遺迹治田者昨臣所乞蘇州水田一節罷去某家涇某家浜之類五里七里而爲一縦浦七里十里而爲一橫塘因塘浦之土以爲隄岸使塘浦闊深而隄岸髙厚塘浦闊深則水流通而不能爲田之害隄岸髙厚則田自可固而水流必趨於江今具蘇州秀州及沿江沿海水田旱田見在塘浦港瀝門之數凡臣所能記者總七項共二百六十五條並臣擘畫將來治田大約各附逐項之下謹具下項一具水田塘浦之迹凡四項共一百三十二條一吳松江南岸自北平浦北岸自徐公浦西至吳江口皆是水田約一百二十餘里南岸有大浦二十七條北岸有大浦二十八條是五里而爲一縦浦之迹也其橫塘在松江之南者臣不能記其名在松江之北六七里曰浪市橫塘又下北六七里而爲至和塘是七里而爲一橫塘之迹也松江南大浦二十七條北平浦破以浦艾祁浦愧浦顧滙浦養蠶浦大盈浦南解浦梁幹浦石臼浦直浦分桑浦內薫浦趙屯浦石浦道褐浦千墩浦錐浦張潭浦陸直浦甫裏浦浮髙浦塗頭浦大姚浦順徳浦破墩浦盞頭浦松江北大浦二十八條徐公浦北解浦瓦浦沈浦蔣浦三林浦周浦顧墓浦金城浦木浦蔡浦下駕浦浜浦洛舎浦楊黎浦新洋浦淘仁浦小虞浦大虞浦馬仁浦浪市浦尢涇浦下裏浦戴墟浦上顧浦靑丘浦奉裏浦任浦松江北橫塘二條浪市橫塘至和塘已上松江塘浦五十七條並當松江之上流皆是闊其塘浦髙其隄岸以固田也只因久不修治遂至隳壊每遇大水上項塘浦之岸並在水底不能固田議者不知此塘浦元有岸以固田乃謂古人浚此大浦只欲泄水此不知治田之本也臣今擘畫並當復治其浦修成隄岸以禦水災不須逺治他處塘浦求決積水而田自成矣一至和塘自昆山西至蘇州計六十餘里今其南北兩岸各有大浦十二條是五里而爲一縦浦之迹也其橫浦南六七里而有浪市塘是也其北皆爲風濤洗刷不見其迹臣前所謂至和塘徒有通往來禦風濤之小功而無衛民田去水患之大利者謂至和塘南北縦浦皆廢也橫塘亦廢也謹具下項至和塘南大浦十二條小虞浦大虞浦尢涇浦新瀆浦平樂浦戴墟浦眞義浦朱塘浦界浦鳳凰涇任浦蠡塘至和塘北大浦十二條小虞浦大虞浦尢涇浦髙墟浦雍裏浦諸昌涇界浦任浦上雉瀆下雉瀆蠡塘官瀆橫塘在南者曰浪市塘已具松江項內更不再出在北者皆廢已上至和塘兩岸塘浦二十四條在塘北者今猶有其名而或無其迹在塘南者𨿽存其迹而並皆狹小斷續不能固田其間南岸又有朱涇王村涇北岸又有司馬涇季涇周涇小蕭涇大蕭涇歸涇吳涇淸涇譚涇褚涇楊涇之類皆是民間自開私浜卽臣向所謂某家涇某家浜之類是也今並乞廢罷只擇其浦之大者闊開其塘髙築其岸南修起浪市橫塘北則或五里十里爲一橫塘以固田自近以及逺則良田漸多白水漸狹風濤漸小矣一常熟塘自蘇州齊門北至常熟縣一百餘里東岸有涇二十一條西岸有涇十二條是亦七里十里而爲一橫塘之迹也但目今並皆狹小非大叚塘浦蓋古人之橫塘隳壊而百姓侵占及擅開私浜相雜於其間卽臣所謂某家涇某家浜之類是也謹具目今兩岸涇浜之名下項常熟塘東橫涇二十一條闕墓涇楊涇米涇樊涇蠡涇南湖涇北湖涇朱涇永昌涇茅涇薛涇界涇吳塔涇尙涇川涇黃土涇圃涇廟涇卞荘涇新橋涇黃母涇常熟塘西橫涇十二條石師涇揚涇黃婆涇髙姚涇蘇宅涇蠡涇皮涇廟涇永昌涇野長涇譚涇墓門涇已上常熟塘兩岸橫涇三十三條蓋記其略耳今但乞廢其小者擇其大者深開其塘髙修其岸除西岸自擘畫爲圩外其東岸合與至和塘北及常熟縣南新修縦浦交加棊布以爲圩自近以及逺則良田漸多白水漸狹風濤漸小矣一昆山之東至太倉堈身凡三十五里兩岸各有塘浦七八條是五里而爲一縦浦之迹也其橫塘在塘之南六七里而爲朱瀝塘張湖塘郭石塘黃姑塘在塘之北爲風濤所洗刷與諸湖相連不見其迹謹具下項昆山塘南有塘浦七條次裏浦新洋江任裏浦下駕浦下吳浦上吳浦太倉橫瀝昆山塘北有塘浦七條婁縣上塘婁縣下塘新洋江低裏浦黃剪涇上吳塘下吳塘橫塘四條朱瀝塘張湖塘郭石塘黃姑塘已上塘瀝十八條新洋江下駕浦曾經開浚余並未曾今河底之土反髙於田中每遇天雨稍闕則便不通舟船天雨未盈尺而田盡渰沒今並乞開浚以固田已具下項一具旱田塘浦之迹凡三項一百二十三條一松江南岸自小來浦北岸自北陳浦東至海口並是旱田約長一百餘里南有大浦一十八條北有大浦二十條是五里而爲一縦浦之迹也其橫塘之在江南者臣不記其名在江北者七八里而爲雞鳴塘練祁塘是七里而爲一橫塘之迹也謹具下項松江南岸有大浦一十八條小來浦盤龍浦米市浦松子浦野奴浦張整浦許浦魚浦上燠浦丁灣浦蘿子浦滬瀆浦釘鉤浦上海浦下海浦南極浦江薴浦爛泥浦松江北岸有大浦二十條北陳浦顧浦葉浦大黃肚浦小黃肚浦章浦樊浦楊林浦上河浦下河浦天仙浦鎭浦新葉浦槎浦秦公浦雙浦大場浦唐章浦靑州浦商量灣橫塘二條雞鳴塘練祁塘已上塘浦四十條各自畎引水以灌漑髙田只因久不浚治浦底旣髙而水又低故逐年常患旱也議者乃謂於此諸浦決泄蘇州昆山長洲及秀州之積水是未知古人設浦之意也今當令髙田之民治之以備旱災則髙田獲其利也一太倉堈身之東至茜涇約四五十里凡有南北大塘八條其橫塘南自練祁塘北至許浦共一百二十餘里有堈門及塘浜約五十餘條臣能記其二十五條旱田而橫塘多欲水之周流於其間取灌漑之意也今皆淺淤不能引水以灌於田謹具下項南北之塘八條太倉東橫瀝半涇塘靑堈橫瀝五家堈橫瀝鴨頭塘支涇楊墓子涇茜涇東西之塘及堈門等二十五條方秦塘錢門塘婁塘張堈門薛市門黃姑塘吉涇塘沙堰門太倉塘包涇古塘吳堈門顧堈門廟堈門嶽瀝李堈門丁堈門湖川門黃涇杜漕塘雙鳳塘防門直塘支塘李墓塘以上堈身已東塘浜門瀝共三十三條南北者各長一百餘里接連大浦並當浚治以灌漑髙田東西者橫貫三重堈身之田而西通諸湖若深浚之大者則置防閘門或置堰而下或水亟遇旱則可以車畎諸湖之水以灌田大水則可以通放湖水以泄田而分減低田之水勢於平時則瀦聚春夏之雨澤使堈身之水常髙於低田不須車畎而民田足用一沿海之地自松江下口南連秀州界約一百餘里有大浦二十條臣今能記其七條自松江下口北繞昆山常熟之境接江陰界約三百餘里有港浦六十餘條臣能記其四十九條是五里而爲一縦浦之迹也其橫塘在昆山則爲八尺涇花莆涇在常熟則爲福山東橫塘福山西橫塘謹具下項松江口下南連秀州界有大浦七條三林浦杜浦周浦大臼浦卹瀝浦戚崇浦羅公浦松江口下北繞蘇州昆山常熟縣界至江陰軍界有港浦四十九條北極浦下田浦崛浦上夾浦下練祁浦桃源浦練祁浦顧涇浦六嶽浦采桃浦川沙浦下張浦新漕浦茜涇浦楊林浦七了浦浪港浦北浦尹公浦甘艸浦唐相浦陳涇浦錢涇浦湴湖浦吳泗浦鐺腳浦下六河浦黃浜浦沙營浦白茒浦金涇浦髙浦許浦塢溝浦千步涇耿涇浦新涇浦水門浦雀浦鰻浦吳涇髙涇西陽浦新涇陳浦張涇湖涇奚涇黃泗浦橫塘四條八尺涇花莆涇福山東橫塘福山西橫塘以上沿海港浦共六十條各是古人東取海潮北取楊子江水灌田各開入堈阜之地七里十里或十五里間作橫塘一條通灌諸浦使水周流於髙阜之地以浸潤髙田非專欲決積水也其間𨿽有大浦五七條自積水之處直可通海然各逺三五十里至一百餘里地髙四五尺至七八尺積水旣被低田隄岸隳壊一時漫流瀦聚於低下平濶之地𨿽開得上項大浦其積水終不肯逺従髙處而流入於海惟大水之年決之則暫或東流耳今不拘大浦小浦並皆淺淤自當開浚東引海潮北引江水以灌田臣所擘畫治蘇州曰至易曉也水田則做岸防水以固田髙田則浚塘引水以灌田此眾人所共知也但自來治水者舎常而求異忽近而務逺而反謂做岸固田浚塘引水之說爲淺近而不肯畱意遂因循至此今欲知蘇州水田旱田不治之由觀此篇可見其大略以上水田旱田塘浦之迹共七項總二百六十四條皆是古人因地之髙下而治之之法也其低田則闊其塘浦髙其隄岸以固田其髙田則深浚港浦畎引江海以灌田後之人不知古人灌田固田之意乃謂低田髙田所以闊深其塘浦者皆欲決泄積水也更不計量其逺近相視其髙下一例擇其塘浦之尢大者十數條以決水其餘岸小者更不浚治及興工役動費國家三五十萬貫石而大塘大浦終不能泄水其塘浦之差小者更不曾開浚也而議者猶謂此小塘小浦亦可泄水以致朝廷愈不見信而大小塘浦一例防不浚治積嵗累年而水田之隄防盡壊使二三百里肥腴之地盡成白水髙田之港浦皆塞而使數百里沃衍潮田遂爲荒蕪不毛之地深可痛惜臣切思之上項塘浦旣非天生亦非地出又非神化是皆人力所爲也然自國朝統禦以來百餘年間除十數條大者間或浚治外其餘塘浦官中則不曾浚治今當不問髙低不拘大小亦不論可以決水與不可以決水但系古人遺迹而非私浜者一切並合公私之力更休疊役旋決修治系低田則髙作隄岸以防水系髙田則深浚港浦以灌田其堈身西流之處又設防門及堈門或堰閘以瀦水如此則髙低皆治而水旱無虞矣後二項非要切不錄亶之書甚多今獨摘其要者錄於此亶旣累上其說五年九月許謁司農寺陳白寺以其說上聞詔以亶爲司農寺丞提領兩浙路興修水利六年亶以其說鏤板徧下州縣許諸色人等詳合議焉初亶言蘇州水利其書與圖大抵以爲環湖之地稍低常多水沿海之地稍髙常多旱故古人治水之迹縦則有浦橫則有塘而又有門堰涇瀝而棊布之亶所能記者則總二百六十餘所今欲略循古人之法七里而爲一縦浦十里而爲一橫塘又因出土以爲隄岸度用十萬夫水治髙田旱治下澤要以五年而蘇州之田治矣朝廷始得亶書以爲可行遂眞除司農寺丞令提舉興修水利亶至蘇興役凡六郡三十四縣比戶調夫同日舉役轉運提刑皆受約束民以爲擾多逃移會呂恵卿被召言其措置乖方熙寜元年正月一日有防郟亶修圩未得興工官吏所見不同各具利害聞奏人皆歡然十五日庭下方張燈吏民二百餘人交入馹庭喧哄斥罵燈悉蹂踐馹門亦破亶襆頭墮地一小兒在傍亦爲人所挈前此方盡遣諸縣令出郊

標遷圩地至是諸令鳴鐃散眾遂罷役亶追司農寺丞送吏部流內銓

亶又上治田利害大防有七一論古人治髙田低田之法二論後世廢髙田低田之法三論自來議者只知決水不知治田四論今來以治田爲先決水爲後五論乞循古人遺迹治田六論若先往兩浙相度則議論合七論先詣司農寺陳白則利害易明

吳都文粹卷五

欽定四庫全書

吳都文粹卷六

宋鄭虎臣編僑書大略

浙西昔有營田司自唐至錢氏時其來源去委悉有隄防堰閘之制旁分其支脈之流不使溢聚以爲腹內畎畆之患是以錢氏百年間嵗多丰稔惟長興中一遭水耳旣納土之後至於今日其患方劇蓋由端拱中轉運使喬惟嶽不究隄岸堰閘之制與夫溝洫畎澮之利姑務便於轉漕舟楫一切毀之初則故道猶存尙可尋繹今則去古旣久莫知其利營田之局又謂閒司冗職旣以罷廢則隄防之法防決之理無以攷據水害無已至幹興天禧之間朝廷耑遣使者興修水利遠來之人不識三吳地勢髙下與夫水源來歷及前人營田之利皆失舊聞受命而來恥於空還不過遽采愚農道路之言以爲得計但以目前之見爲長久之策指常熟昆山枕江之地爲可導諸港而決之江開福山茜涇等十餘浦殊不知古人建立隄堰所以防太湖泛溢渰沒腹內良田今若就東北諸渚決水入江是導湖水經由腹內之田彌漫盈溢然後入海所以浩之勢常逆行而瀦於蘇之長洲常熟昆山常之宜興武進湖之烏程歸安秀之華亭嘉禾民田悉已被害然後方及北江東海之港浦又以水勢之方出於港浦復爲潮勢所抑回所以皆聚於太湖四郡之境當潦嵗積水而上源不絕彌漫不可治也此足以驗開東北諸渚爲謬論矣又況太湖蓋積十縣之水一水自江南諸郡而下出嶺阪重復間當其霖潦積貯溪澗奔湍迆而至長塘湖又潤州之金壇延陵丹陽丹徒諸邑皆有山源並防於宜興以入太湖一水自杭睦宣歙山源與天目等山眾流而下杭之臨安余杭及湖之安吉武康長興以入太湖卽古所謂震澤也昔禹治水凡以三江決此一湖之水今則二江已絕惟吳松一江存焉防泄之道旣隘於昔又爲權豪侵占植以菇蒲蘿葦又於吳江之南築爲石塘以障太湖東流之勢又於江之中流多置罾籪以遏水勢是致吳江不能吞來源之瀚漫日淤月澱下流淺狹迨元符初遽漲潮沙半爲平地積雨滋久十縣山源並溢太湖當蘇湖常秀之間陂堰浦港悉皆彌漫四郡之民惴惴然有爲魚之患凝望廣野千里一白少有風勢駕浪動輙數尺𨿽有中髙不易之地積已成實頃刻蕩盡此吳民畏風甚於畏雨也吳松古江故道深廣可敵千浦向之積潦尙或壅滯議者但以開數十浦爲策而不知臨江濵海地勢髙仰徒勞無益愚今者所究治水之利必先於江寧治水陽江銀林江等五堰體究故迹決於西江潤州治丹陽練湖相視大崗尋究函管水道決於北海常州治宜興隔湖沙子港及江陰港浦入北海以望亭堰分屬蘇州以絕常州輕廢之患如此則西北之水不入太湖爲害矣又於蘇州治諸邑限水之制辟吳江之南石塘多置橋梁以決太湖防於靑龍華亭而入海仍開浚吳松江官司以鄰郡上戶熟田例敷錢糧於農事之隙和雇工役以漸辟之其諸江湖風濤爲患之處並築爲石塘及於彭滙與諸湖瀼等處尋究昔有江港自南涇北以漸築爲隄岸所在陂淹築爲水堰秀州治華亭海塩港浦仍體究枯湖澱山湖等處尋究民戶有田髙壤障遏水勢而防決不行者並與開通逹諸港浦杭州迂長河堰以宣歙杭睦等山源決於浙江如此則東南之水不入太湖爲害矣此前所謂旁分其支胍之流不爲腹內畎畆之患者此也水爲東南患其來久矣獻其端者大抵二說一則以導靑龍江開三十浦爲說一則以使植利戶浚涇浜作圩垾爲說是二者各得其一偏未容俱是何以言之若止於導江開浦則必無近效若止於浚涇作垾則難以禦暴流要當合二者之說相爲首尾乃盡其善但施行先後自有次第耳必不能得已欲兩者兼行以規近效亦有其說若欲決蘇州湖州之水莫若先開昆山縣之茜涇浦使水東入於大海開昆山之新安浦顧浦使水南入於松江開常熟之許浦梅裏浦使水北入於揚子江復浚常州無錫縣界之望亭堰俾蘇州管轄謹其開閉以遏常潤之水則蘇州等水患可漸息而民田可治矣若欲決常州潤州之水則莫若決無錫縣之五卸堰使水趨於揚子江則常州等水患可漸息而民田可治矣世之言水利者非不知此然開浦未久而污泥尋塞決堰未多而良田被患何也蓋𨿽知置堰閘以防江潮而不知浚流以泄沙漲故有堙塞之患𨿽知決五卸堰水而不知築堤以障民田故有漂溺之虞且復一於開浦決堰而不知勸民作圩垾浚涇浜以治田是以不問有水無水之年蘇湖常秀之田不治十常五六愚故曰要當合二者之說相爲首尾則可盡其善某所乞開昆山常熟縣之茜涇等浦必置堰閘者且以茜涇浦在蘇州之東南去海止二十里泄水甚徑然其地浸髙比之蘇州及昆山縣地形不啻丈餘而往年開此浦者但爲具文所開不過三四尺一二尺而已又且於以地面爲丈尺而不知以水面爲丈尺不問髙下而自其淺深欲水之東注不可得也水旣不東注兼又浦口不置堰閘賺入潮沙無上流水勢可衝遂致浦塞愚故乞開茜涇等浦湏置堰閘所以外防潮之漲沙也或聞範參政仲淹葉內翰淸臣昔年開茜涇等浦亦皆有閘但無官司管轄而豪彊耆保利於所得不時啟閉遂致廢壊鄕人往往能道其事若推究而行之則所開之浦可久而無某所乞復常州無錫縣界之望亭堰閘俾蘇州管轄者蓋以常潤之地比蘇州爲差髙而蘇州之東勢接海岸其地亦髙蘇州介於兩髙之間故每遇大水西則爲常潤之水所注東則爲大海岸道所障其水瀦蓄無緣通泄若不令蘇州管轄望亭堰閘則無復有防遏之理故愚先乞開茜涇等浦以決水有東流之便次乞謹守望亭閘俾水無西衝之憂旣望亭之西自有五卸堰以決水徑入於北江若使常潤之水決下此堰則不惟少舒蘇州之水勢而常潤之水亦自可以就近順流而入於江矣某所乞決常州無錫縣界之五卸堰使水北入於揚子江者此堰決水其勢甚徑往者官吏非不施行然決堰未多而民田已沒何也蓋止知決堰而不知預築堰下民田之隄岸以防水勢故也五卸地形與民田相去幾及丈餘平居小雨卽溢堰而過已有浸溺之憂今直欲決去其堰使諸路之水舉自此而出又不曽髙其民田圩岸以爲隄防則決堰未多而民田已沒某嘗論天下之水以十分率之自淮南而北五分由九河入海書所謂同爲逆河入於海是也自淮而南五分由三江入海書所謂三江旣入震澤底定是也而三江所決之水其源甚大由宣歙而來至於浙界合常潤諸州之水鐘於震澤震澤之大幾四萬頃導其水而入海止三江爾三江已不得見今止松江又復淺污不能通泄且復百姓便於已私於松江古河之外多開溝港故上流日出之水不能徑入於海支分別自三十餘浦北入吳都界內卽先父比部水利奏申所謂向欲導諸江者復南而北矣𨿽於昆山常熟兩縣開導河浦修築圩垾然上流不息諸水輻輳或風濤間作或洪雨繼至所開河浦必皆壅滯所築圩垾必遭衝蕩蓋沿江北岸三十餘浦惟塩鉄一塘可直防水北入揚子江外其餘皆連接江湖河瀼合而爲一非徒無益爲害大矣今乞措置一面開導河浦卽便相度松江諸浦除塩鉄塘及大浦開導置閘外其餘小河一切並爲大堰或設水竇以防江水卽吳松江水徑入東海而吳之河浦不爲賊水所壅諸縣圩岸亦免風濤所破某聞錢氏循漢唐法自吳江縣治江而東至於海又沿海而北至於掦子江又沿江而西至於常州江陰界一河一浦皆有堰閘所以賊水不入久無患害嘗攷漢晉隋唐以來地理誌今之平江乃古吳郡至隋平陳始置蘇州漢時封境甚濶隋開皇中始移於橫山下唐貞觀中復徙於闔閭城而又湖州隋時仁壽中於蘇州之烏程縣分置秀州乃五代晉時吳越王以蘇之嘉興縣分置所謂錢塘毗陵在古皆吳之屬邑以地勢卑下沿江邊海有爲隄岸以防遏水勢如唐志所載秀州之海塩令李諤開古涇三百有一而又稱去縣西北六十里有漢塘太和中再開疑卽僑今所謂開塩鉄塘以泄吳松江水者也又載杭州之餘杭令歸某築甬道髙廣徑直百餘里以禦水患又載杭州塩官縣亦有捍海塘隄二百十四里卽知古人治平江之水不專於河而築隄以遏水亦兼行之矣故爲今之策莫若先究上源水勢而築吳松兩岸塘隄不惟水不北入於蘇亦且南不入於秀兩州之田廼可墾治今之言治水者不知根源始謂欲去水患湏開吳松江殊不知開吳松江而不築兩岸堤塘則所導上源之水輻輳而來適爲二州之患蓋江水溢入南北溝浦而不能徑趨於海故也倘效漢唐以來隄塘之法修築吳松江岸則去水之患已十九矣震澤之大才三萬六千餘頃而平江五縣積水幾四萬頃然非若太湖之深廣彌漫一區也分在五縣遠按民田亦有髙下之異淺深之殊非皆積水不可治也但與田相通極目無際所以風濤一作廻環四合無非水者旣非全積之水亦有可治之田瀦防之餘其淺淤者皆可修治永爲良田況五縣積水中所謂湖瀼陂淹若湖則有澱山湖練湖陽城湖巴湖昆湖承湖尙湖石湖沙湖瀼則有大泗瀼斜塘瀼江家瀼百家瀼鰻鯉瀼蕩則有龍墩蕩任周蕩傀儡蕩白坊蕩黃天蕩雁長蕩淹則有光福淹尹山淹施墟淹赭墩淹金涇淹明社淹僅三十餘所𨿽水勢相接略無限隔然其間深者不過三四尺淺者一二尺而已今乞措置深者如練湖大作隄防以匱其水復於隄防四旁設爲斗門水瀬卽大水之年足以瀦蓄湖瀼之水使不與外水相通而水田圩垾無衝激之患大旱之年可以決鬥門水瀬以浸灌民田而旱田溝洫有車畎【一作畎畆】之利其餘若斜塘瀼大泗瀼百家瀼之類深不過三四尺淺止一二尺而已本是民田皆可相視分勸人戶借貸錢糧修築圩垾開導涇浜卽前所謂湖瀼三十餘處往往可治者過半矣某聞江南有萬春圩吳有陳滿塘皆積水之地今悉治爲良田坐收苖賦以助國用郟氏再世有水利之學𨿽不能爲必可行然用心甚專爲說甚詳故錄之以偹論議者之參稽焉【亶旣沒其子將仕郎僑又嗣葺其說因嵗事亦有所建明令亦錄其大略】

三十六浦利害

趙霖

平江逐縣地形水勢利害各不相侔蓋浙西六州之地平江最爲低下六州之水注入太湖太湖之水流入松江接靑龍江東入於海而平江之地勢自南直北至常熟縣之半自東至昆山縣地西南之半水與太湖松江水面相平皆是諸州所聚之水泛濫其中平江之地𨿽下於諸州而瀕海之地特髙於他處謂之身身之西又與常州地形相等東西與北三面勢若盤盂積水南入注乎其中所以自古沿海環江開鑿港浦者借此防導積中之水由是以觀則開治港浦不可不先也港浦旣已浚則必講經久不堙塞之法今瀕海之田懼醎潮之害皆作堰壩以隔海潮裏水不得防外沙日以積此昆山諸港浦堙塞之由也身之民每闕雨則恐裏水之減不給灌漑悉爲堰壩以止流水臨江之民每遇潮至則於浦身開鑿小港以供已用亦爲堰斷以畱餘潮此常熟諸浦堙塞之由也法當置閘然後可以限水之內外可以隨潮而啟閉浦旣已開閘旣已置而太湖松江之水與積水爲一派沈沒民田者一遇風作則髙浪萬頃愈泄愈來縱使諸浦防之泄之涓涓而來之浩浩當斯之時障之不得防之不可爲之計者莫若順其性而狹其流乃爲上策所謂上策者大築圩岸髙固民田而已如此則積水日削眾浦日耗矣大抵三說一曰開治港浦二曰置閘啟閉三曰築岸裹田三者缺一不可又各有先後緩急之序其開浦篇曰髙田引以灌漑低田導以決泄者浦也古人大小縱橫設爲港浦若經緯然按啚於得九十處或名港浦或名涇浜或謂之塘或謂之漕以詢究古迹得其爲利之大者三十六浦區爲三等上等工大而利溥在前所先也中等工費可減上等三之二下等間於上中之間或自大浦而分枝別工料之數又少損焉其置閘篇曰瀕海臨江之地形勢髙仰古來港浦盡於地勢髙處淤澱若一旦頓議開通地裏遙遠未易施力以拒醎潮今於三十六浦中尋究得古曽置閘者才四浦惟慶安福山兩閘尙存餘皆廢棄故基尙存古人置閘本圖經久但以失之近裏未免易堙治水莫急於開浦開浦莫急於置閘置閘莫利於近外若置閘而又近外則有五利焉江海之潮日兩漲落潮上灌浦則浦水倒流潮落浦深則浦水湍防遠地積水早潮退定方得徐流幾至浦口則晚潮復上元未流入江海又與潮俱還積水與潮相爲往來何緣減退今開浦置閘潮上則閉潮退則啟外水無自以入裏水日得以出一利也外水不入則泥沙不淤於閘內使港浦常得通利免於堙塞二利也瀕海之地仰浦水以灌漑髙田每苦醎潮多作堰斷若決之使通則害苖稼若築之使塞則障積水今置閘啟閉水有泄而無入閘內之地盡獲稼穡之利三利也置閘必近於外去江海止可三五里使閘外之浦日有澄沙淤積假令嵗時浚治地裏不遠易爲工力四利也港浦旣已深闊積水旣已通流則泛海浮江貨船木筏或遇風作得以入口住泊或欲住賣得以歸市出卸官司遂可以閘爲限拘収稅課以助國計五利也復有二說昆山諸浦通徹東海沙濃而潮醎當先置閘而後開浦一也閘之側各開月河以堰爲限遇閘閉小舟不阻往來二也築圩篇曰天下之地膏腴莫美於水田水田利倍莫盛於平江緣平江水田以低爲勝昔之賦入多出於低鄕今低鄕之田爲積水浸沒十已八九當時田圩未壊水有限隔風不成波今田圩殆盡水通爲一遇東南風則太湖松江與昆山積水盡奔常熟遇西北風則常熟之水東赴者亦然正如盛盂中水隨風往來未嘗停息嘗陟昆山與常熟之巓四顧水與天接父老皆曰水底十五年前皆良田也今若不築圩岸圍褁民田車畎以取水底之田是棄良田以與水也況平江之地低於諸州惟髙大圩岸方能與諸州地形相應昔人築圩裹田非謂得以播植也將恃此以狹水之所居耳昆山去城七十里通往來者至和塘也常熟去城一百五里通往來者常熟塘也二塘爲風浪衝激塘岸漫滅往來者動輙守風往往有風浪之虞是皆積水之害今若開浦置閘之後先自南鄕大築圩岸圍裹低田使位位相接以禦風濤以狹水源治之上也修作至和常熟二塘之岸以限絕東西往來之水治之次也凡積水之田盡令修築圩岸使水無所容治之終也昨聞熈寧四年大水眾田皆沒獨長洲尢甚昆山陳新顧晏陶湛家之圩髙大了無水患稻麥兩熟此亦築岸之驗目今積水之中有力人戶間能作小堘岸圍裹已田禾稼無虞蓋積水本不深而圩岸皆可築但民頻年重困無力爲之必官司借貸錢谷集植利之眾並工戮力督以必成或十畆或二十畆地之中棄一畝取土爲岸所取之田令眾戶均價償之其借貸錢谷官爲置籍責以三年六限隨稅輸還此治積水成始成終之策若其當開之浦則昆山常熟共三十六浦除常熟之許浦及白茒福山三浦見今深濶水勢通快不湏開治惟三十三浦昆山十有二謂掘浦下張浦七丫浦茜涇浦楊林浦六鶴浦顧涇浦川沙浦五嶽浦蔡浦浪港浦常熟二十有一謂黃泗浦奚浦西陳浦東陳浦水門浦崔浦耿涇浦魚防浦鄔溝浦瓦浦塘浦髙浦金涇浦石撞浦陸河浦北浦甘艸浦千步涇司馬涇金涇錢涇黃鶯漕皆積久不浚當分爲三等開修政和六年四月禦筆訪問平江府三十六浦自古置閘隨潮啟閉嵗久堙塞遂致積年爲患仰荘徽差戶曹趙霖具逐浦經久利害破馹劵遞馬赴尙書省指說【徽郡守也】霖旣上其說是嵗九月奉禦筆差趙霖充兩浙提舉常平前去本路措置興修積水其開浦置閘工料依元相度檢計逐漸開治更不報明先次施行去農隙月分不遠趙霖更不引見上殿疾速發赴新任水患甚久占壓良田甚多一方受應有前後違礙並依今來指揮合用錢米並辟官置司等令趙霖速具畫一聞奏章防並入急遞於入內內侍省投進仍著童師敏克承受奏報文字霖旣受任復條其事目以聞悉依禦筆違者以違禦筆論諸路監司州縣如有稽慢闕悞以違制論其合用錢米越州鑑湖封樁米撥支十萬石借支本路諸州常平本錢十萬貫如缺則以常平米及常平封樁錢貼支並降空名度牒二千道給賣承信承節將仕郎官誥各五十道其命詞並以興修水利爲名各立價值將合用工料召有力戶偹錢米官爲募夫監部開修畢工計實用錢米準直給誥或給空名許令變賣並與免勘合有無違礙書塡仍不作進納出身就平江置局所奏辟官不拘常制直牒捐差理爲在任日月不許辭免內選人考第舉官合格水利職事未畢未得赴部磨勘依方田官法就任攺官幹當公事文武官各四員準偹差遣檢踏官共四員所用材料木植耑辟使臣三員分往淮南江南路及溫處等州收買並辟置監轄造堰閘官依防錢糧巡視催促檢覈工料防校醫藥飯食等官員其差辟官屬其間有才吏理湏旌別以示奨勸特於提舉常平司嵗舉官外攺官從事郎一員縣令二員武臣陞陟一員積水之地正在昆山常熟兩縣各權暫添差縣丞一員今來開修平江諸浦緣常湖秀等州水勢防聚以成積水據所役人夫先於平江府諸縣催募如缺卽分那下常湖秀州雇募霖以宣和元年正月二十一日役夫興工前後修過一江一港四浦五十八瀆修築常熟塘岸一條隨岸開塘至宣和二年八月初十日罷華亭縣靑龍江自白鶴滙開修至艾祁塘口長十三裏面濶十五丈底濶九丈深一丈二尺通役一十一萬二千八百餘工江陰縣黃田港自摖桂橋開修至港口閘長二十里有奇面濶六丈五尺底濶三丈深七尺通役亦萬四千八百工昆山縣茜涇浦自太倉塘至斂口開修至靑坊北長三十四里有奇面濶八丈底濶四丈八尺深七尺通役三十一萬工掘浦自上源開修接至練祁塘長十二里有奇面濶三丈底濶二丈四尺深三尺五寸通役二萬三千五百餘工常熟縣崔浦自陳家荘開修至雉浦塘口出梅裏塘長二十三里有奇面濶八丈底濶四丈八尺深七尺通役二十一萬四千七百餘工黃泗浦連小山浦開修至湖口長七十里有奇面濶八丈底濶四丈八尺深七尺通役十二萬六千九百餘工宜興縣開修百瀆五十八條長六十二里十七丈面濶二丈五尺至一丈底濶一丈七尺至九尺各深五尺通役十萬一千一百餘工築常熟塘岸一條長六十二里有奇其已築岸一萬三百七十五丈通役三十二萬九千八百餘工未了一千一百五十九丈常熟縣界岸長四千七百三十一丈已築三千五百七十二丈通役三萬二百餘工未了一千一百五十九丈長洲縣界岸長六千八百三丈並已築了通役十九萬九千六百餘工隨岸開淘府塘一條長九千一百五十丈紐五十里有奇面濶八丈底濶五丈深八尺通役六十四萬一千二百餘工宣和元年十月四日禦筆訪聞平江府常熟縣常湖秀州華亭泖並可爲田仰趙霖相度措置召租限一年了當其便民利害啚籍嵗入以聞霖又應詔爲之修圍常湖通役二十四萬七千九百餘工修築錢涇口至藕蕩村大岸長五百八十二丈腳濶一丈五尺面濶一丈二尺髙六尺開修張墓塘北徹小山浦長五百四十二丈面濶六丈底濶四丈深六尺開修山塘涇自小山浦至本縣市河長二千八十一丈面濶六丈底濶四丈深六尺開修顏家涇徹入小山浦長一千二百七丈面濶三丈底濶一丈五尺深七尺剏造小山浦口啟閉泄放水勢防門二所又圍裹華亭泖通役八萬三千七百六十五工楊泖中心開河三條共長九百四十八丈各濶十丈水深三尺隨河兩畔築岸髙濶六尺顧亭泖心開十字河共長一千五百二十九丈五尺濶七尺水深四尺隨河兩畔築岸髙濶各六尺至七尺及開陸家港小河長二百丈濶四丈水深三尺築岸髙濶六尺宣和二年八月十一日詔止罷役勾收人吏送平江府古獄根磨錢物通支錢四十一萬五千八百五十三貫九百二十一文系度牒官誥坊塲市易抵當等名色十九種焉

表薦陸

華覈

天姿聰朗才通行潔昔歷選曹在州十餘年內無粉黛附珠之妾家無文甲犀象之珍

陸字敬宗凱之弟天姿通朗才髙行潔太子和聞其名待以殊禮坐和下獄楚毒偹至終無他詞出爲交州刺史安南校尉夷人服其恩信交城肅淸就加安南將軍永安元年徴爲西陵督封都亭侯後轉左虎書丞華覈表薦曰云云後召爲西陵督封都亭侯華覈以爲宜股肱王室寵以上司則天工修而庶績熈矣卒子式嗣

表薦陸禕

前人

休質方幹器宇彊固董率之才過於魯肅在戎果毅臨財有節

陸禕孫皓時爲將軍父凱亡入爲太子中庶子詔陸玩

體道淸純雅量洪遠歷位內外風績顯著

陸玩字士瑤器量淹雅弱冠有美名常詣王導食酪因而得疾與導牋曰僕𨿽吳人幾爲傖鬼其輕易權貴如此詔曰玩云云代王導等爲司空翼亮累世以洪重爲人主所貴性通雅不以名位格物誘納後進謙若布衣縉紳皆防其徳宇薨謚曰康子訥嗣

辭召表

顧歡

湯武得勢師道則祚延秦項忽道任勢則身戮夫天門開闔自古有之四气相新絺裘代進今火澤易位三靈攺憲天樹明徳對時育物是以窮谷愚夫敢露蠡管謹刪撰老氏獻治綱一卷伏願稽古百王不以芻蕘棄言不以人微廢道臣自足雲霞不湏祿養陛下旣遠見尋求敢不盡言言旣盡矣請從此退

顧歡字景怡郡人聰敏好學母亡廬墓次遂隠不仕開館聚徒受業者嘗近百人太祖輔政召爲掦州主簿遣中使迎歡及踐祚乃至歡稱山谷臣顧歡上表云云武帝永明元年詔徴爲太學博士同郡顧黯爲防騎郎俱不就

孔稚珪陸澄虞悰沈約等薦杜京產

竊見吳郡杜京產潔靜爲心謙虛成性通和發於天挺敏逹表於自然學徧儒博通史子流連文藝沈吟道奧奉初朝請掛冠辭世遁捨家業隠於太平葺宇窮檐采芝幽澗耦耕自足薪歌有餘確爾不羣淡然寡欲麻衣藿食二十餘載𨿽古之志士何以加之謂宜釋巾幽谷結組登朝則巖谷含歡薜蘿起抃矣

杜京產郡人少恬靜無意名利郡召主簿州辟從事皆稱疾去除奉朝請亦不就永明十年孔稚珪等表薦云云不報建武初徵爲員外散騎郎京產曰荘生持鉤豈爲白璧所回辭疾不就

詔史徳義

武后

蘇州隠士史徳義志尙虛素履眞確謙沖彰於閭閈孝友表於閨庭固辭徴辟長往嚴陵之瀬多謝簮裾髙蹈愚公之谷風操可知啟沃攸佇特宜優奨委以諌曹史徳義昆山人咸寧初隠居虎丘山以琴書自適或騎牛帯瓢出入郊郭東市號爲逸人髙宗聞其名召赴洛陽尋稱疾歸公卿皆賦詩餞別徳義亦以詩畱贈其文甚美天授初江南道宣勞使周興表薦則天徴赴都詔曰云云授諌議大夫後放歸丘壑

翰林盛事

白日依山盡黃河入海流欲窮千里目更上一層樓朱佐日郡人兩登制科三爲禦史子承慶年十六登秀才科代濟其美天后嘗吟詩云云問是誰作李僑對曰禦史朱佐日詩也賜防百尺轉侍禦史承慶嘗爲昭陵挽辭入髙等由是父子齊名

挽章

方子通

吳郡聲名顧與張龍門當日共升堂靑衫始見登華省丹旐俄聞入故鄕含涙孤兒生面垢斷腸慈母滿頭霜可憐十載人間事不及南柯一夢長

張僅字幾道顧榮字叔思皆客於王荊公公作三經義二人與焉僅至著作佐郎卒子通作挽極哀楚誦者爲出涕吳人因目方挽詩云

溫公詩話

丁偃

白虎前芳掩金華舊事輕天心非不寤垂意在蒼生偃蘇州進士試邇英延講藝詩云云有古詩諷諌之體偃是嵗奏名甚髙禦前下第自是二十年始及第

絕句

蔣堂

歸來身隠太湖濵天與扶持百嵗人𨿽是浮雲隔雙闕丹心愛戴在君親

蔣堂字希魯本宜興人徙於蘇祥符五年進士任侍禦史論禁中火宜責躬修徳不必歸咎宮人郭后廢堂極論不可出爲淮南發運使薦部吏二百員累遷樞宻直學士歷知應天河中府洪杭益蘇州後十二年再守蘇遂謝事以禮部侍郎致仕家於靈芝坊堂爲人修潔遇事不少屈好學工文詞延譽晚進至老不倦卒年七十五有吳門集二十卷其絕筆詩云云忠厚之气始終如此

範文正公眞贊

閻灝

英英如神屹屹如山仁義道徳溢於顏間大忠臯防元功方召以贊中樞以尊淸廟佑我仁祖格於皇天是肅是虔不傾不蹇維慶有祠邦民瞻思慶山可夷玆堂巍巍

範仲淹字希文事具歐陽文忠公所撰神道碑及國史傳其略云皇祐四年五月甲子資政殿學士尙書戶部侍郎汝南文正公薨於徐州五代之際世家蘇州生二嵗而孤母再適長山朱氏仍其姓始名說旣長知其世家感泣去之南都入學五年大通六經爲文章論說必本仁義舉進士禮部選第一中乙科始歸迎其母以養少有大節其於富貴貧賤毀譽歡戚不一動其心而慨然有志於天下嘗自誦曰士當先天下之憂而憂後天下之樂而樂也其事上遇人一以自信不擇利害爲趨捨天聖中爲祕閣校理以言事忤章獻太后防通判河中府召拜左司諌上防請還政天子及郭皇后廢率諌官禦史伏閣諌又揖宰相畱百官廷爭不能得貶知睦州徙蘇州州地濵震澤田多水募防手防五河導積水入海興作未就徙明州轉運使言仲淹治水有績願畱以畢其役詔復知蘇州召還拜天章閣待制益論時政得失知開封府治有聲取古今治亂安危爲上開說又爲百官圖以獻宰相呂夷簡怒交論上前落職知饒州徙潤越州趙元昊反河西爲陜西經略安撫招討副使又爲懷慶路經略安撫招討使兵馬都部署爲將務治正持重不急近功小利待將吏必使畏法而愛己所得賜賚皆以上意分賜諸將諸蕃質子縱其出入無一人逝者蕃酋來見召之臥內屏人徹衞與語不疑居二嵗士勇邊實恩信大洽廼決策謀取橫山復靈武而元昊數遣使稱臣請和上亦召之歸慶曆三年爲樞宻副使月爲參知政事每進見必以太平責之再賜手詔趣使條天下事又開天章閣召見賜坐授以紙筆使防於前退而條列時所宜先者十數事上之僥幸之人皆不便因相與騰口而嫉之者亦幸外有言喜爲之左右防邊奏有警卽請行乃以爲河東陜西宣撫使卽拜資政殿學士知邠州兼陜西四路安撫使其知政事才六嵗而罷有司悉奏罷前所施行而復其故言者遂以危事中之賴上察其忠不聼是時夏人已稱臣因以疾請鄧州守鄧州三嵗求知杭州又徙靑州公益病又求知潁州肩舁至徐遂不起年六十有四贈兵部尙書謚文正禦篆其碑曰褒賢之碑爲人外和內剛樂善泛愛防其母時尙貧終身非賔客食不重肉臨財好施意豁如也及退而視其私妻子僅給衣食其爲政所至民多立祠畵像其行已臨事自山林處士閭邑田裏之人外至夷狄莫不知其名字而樂道其事焉長子純祐少有大志早卒純仁純禮純粹皆名世

延賔佳話唐宋遺文

範纑

掃葉隨風便澆花趂日陰

間云生不雨病葉落非秋

範纑唐未人吳處士有子七嵗能詠詩贈隠者云云處士方幹聞之曰此兒他日必垂名又吟夏日詩云云幹曰惜哉不享壽果十嵗而卒

詠懷

範周

一瓢有道防山重五鼎不義鴻毛輕

範周字無外文正公侄孫贊善純古之子負才不覊工詩詞無意榮逹安貧自樂未嘗折屈於人所居號範家園所賦詩甚多時出傑句如詠懷云云其气槪肆兀類如此

送李璋

王安石

湖海聲名二十年尙隨鄕試已華顚

學如吾子何憂失命在天公不可猜

李璋吳人居盤門有不羈之才荊公甚愛之嘗有詩送璋應舉云云及下第又云云璋後攺名玖以累舉補官孫益亦登科紹興間任監察禦史

晉張林妻徐氏者按張林碑

夫人姓徐吳郡人柔惠淸愼中和聖善婦徳旣偹母道亦踐志厲冰玉厥徳丕顯靡靡其操翼翼其仁明景內映朗節外新共媺風邁淑謹其身

太湖石賦並序

陳洙

客有嗜太湖石者啚其形示余命爲賦其詞曰

江之東直走數百里有太湖兮澄其淸湖之浪相擊幾千年有頑石兮醜其形徒觀夫風撼根折波流勢橫神助爾怪天分爾英駭立驚犀低開畵屏素煙防而復聚蒼苔死兮又生譬夫枯槎浮天黒龍飲水鬼蹲無狀雲飛乍起稚戱攜手獸眠盤尾大若防風之骨竅如比干之心蜜房萬穿秋山半尋子都之防前其韓稜之劍利於鐞若廼湖水無邊湖天一色露气曉蒸蟾津夜滴伊爾堅姿峭兮寒碧千怪萬狀蓋難得而剖悉吾將弔範蠡於澤畔問伍員於波際原君厥初何緣而異公侯求之如張華之求珠眾人獻之如卞和之獻玉植於庭囿視之不足噫爾形擁腫兮難琢明堂之礎爾形中虛兮難刻鴻都之經用汝作礪兮汝頑厥姿攻汝爲磬兮汝濁其聲亡所用之而時人是寶余獨掩口盧胡而笑子之丑

太湖采石賦

程俱

建中靖國元年以修奉景靈西室下吳興吳郡采太湖石四千六百枚而吳郡實采於包山某獲目瑰奇之產謹爲賦云吳吏采石於包山也洞庭鄕三老趨而進揖而言曰惟古渾渾物全其天金藏於穴珠安於淵機械旣發剖蚌椎礦不翼而飛無脛而騁刳山探海皆世之競廼若富媼贅癅則爲山嶽茂艸木於毛膚包嶄巖於骨骼與瓦甓其無間何於焉而是索今使者窺復穴蕩沈沙搜奇礓於洞腳【或作劂】巧勢於丘阿呼靈匠以運斤指陽侯使息波竪江山之防防續劍閣之峩峩莫能剔山骨防云根眞女矻立伏虎晝奔督郵攘袂以相睨令史臨江而抗尊𨿽不遺於醯沃豈有恨於苔痕嗟主人之不見侶羊牧之猶存何一拳之足取笑九仭之徒勤旣而山戶蛾集篙師云屯輸萬金之重載走千里於通津使山以爲骨則土將圯使玉以爲璞則山將貧煮糧之客嘆終年之無飽談之老持一法其誰論嘗聞不爲無益則用之所以足惟土物愛則民之所以淳怪斯取之安用非野夫之樂聞敢請使者吏呼而語曰醯雞不可以語天蟪蛅不可與論年矧齊侯之讀書豈輪人之得言三老曰極治之世樵夫笑而談王道至聖之門鄙夫問而竭兩端野人固願知之對曰土徳光大孝通神明闡原廟之制妥在天之靈以謂物不盛則禮不偹意不盡則享不精故金瑰琛琲天不祕其寶樟楠楩梓地不愛其生而靑州之奇怪猶未足於充庭故於此乎取之且鑿太行之石英采谷城之文石以起景陽於芳林者魏明之侈陋也菲衣惡食卑宮室以致美乎祭祀者夏禹之勤儉也上方戒後苑之作緩文思之程示惇撲以正始盡情文而事神此固上悳之難名者矣抑嘗聞之西有未夷之羌北有久驕之子顧蹀血之未艾乍防魂而送死方將不頓一戈不馳一羽殄醜類於煙埃瞰幽荒於掌股庶黃石之斯在倘素書之可遇抑又聞之三徳𨿽修不遺指佞之艸萬國𨿽和猶豢觸邪之獸蓋邪佞之蠱心猶膏肓之自腠惟屬鏤之無知顧尙方之奚捄故將鑄采石以爲劍凜竪毛於佞首若是則在邊無汗馬之勞在廷無履霜之咎也抑又聞之堯不能無九年之災湯不能無七年之旱𨿽陰陽之或盩豈閉縱之可緩故將放鞭石於宜都回雨暘於咳眄抑又聞之扶耒之子有土不毛抱甓之老有茅不薅富者侈而貧者惰防者逸而居者勞𨿽齊導之有素柰狡而是逃故將取嘉石以列坐平罷民於外郊抑又聞之日不蔽則明川不淤則淸聼之廣者視必遠基之固者室不傾方披旒而出黈俾伐鼓而揚旌蓋蕭墻之戒坐遠於千里朽索之馭益危於薄冰矧四者之無告尢聖人之所矜故將盡九山之赤石逹萬防之窮民三老悚然而起曰聖化蓋至此乎吏曰此猶未也若其造化掌中宇宙胸次彌綸兩儀而執天衡燮理二气而襲炁母此包羲之媍所以引日星之鍼縷方將煉五色以補天育萬物於一府旣無謝於襄城之師又何驚於藐姑之處吾亦與汝飲陰陽之和而防萬物之祖矣又何帝力之有哉三老稽首再拜曰鄙朴之人聾瞽其知鹿豕其逰竊億妄議廼命知之

太湖石記

白居易

古之逹人皆有所嗜晏先生嗜書嵇中防嗜琴靖節先生嗜酒今丞相奇章公嗜石石無文無聲無臭無味與三物不同而公嗜之何也眾皆怪之餘獨知之昔故友李生名約有云苟適吾意其用則多誠哉是言適意而已公之所嗜可知之矣公爲司徒保釐河洛治家無珍產奉身無長物惟東城置一第南郭營一墅精葺宮宇愼擇賔客道不苟合居常寡徒防息之時與石爲伍石有徒聚太湖爲甲羅浮天竺之徒次焉公之所嗜者甲也先是公之寮吏多鎭守江湖知公之心惟石是好廼鉤深致遠獻瓌納奇四五年間累累而至公於此物獨不亷讓東第南墅列而置之富哉石乎厥狀非一有盤防秀出如靈丘仙云者有端嚴挺立如眞官神人者有縝潤削成如圭瓚者有亷稜鋭劌如劍防者又有如虯如鳯若跧若動將翔將踴如鬼如獸若行若驟將攫將鬭者風烈雨晦之夕洞穴開若欱云歕雪嶷嶷然有可望而畏之者煙霽景麗之旦巖防霮防若拂嵐撲黛靄靄然有可狎而玩之者昏曉之交名狀不可撮要而言則三山五嶽百洞千壑覼縷簇縮盡在其中百仭一拳千里一瞬坐而得之此所以爲公適意之用也嘗與公廹觀熟察相顧而言豈造物者有意於其間乎將胚渾凝結偶然而成功乎然而自一成不變已來不知幾千萬年或委海隅或淪湖底髙者僅數仭重者殆千鈞一旦不鞭而來無脛而至爭奇騁怪爲公眼中之物公又待之如賔友親之如賢哲重之如寶玉愛之如兒孫不知精意有所召耶將尢物有所歸耶孰爲而來必有以也石有大小其類四等以甲乙丙丁品之毎品有上中下各刻於石之陰曰牛氏石甲之上丙之中丁之下噫是石也百千載後防在天壤之內轉徙隠見誰復知之欲使將來與我仝好者覩斯石覧斯文知公嗜石之自防昌三年五月丁丑記

題太湖石詩並序

牛僧孺

李蘓州遺太湖石奇狀絕倫因題二十韻奉呈夢得與樂天其詩曰

胚渾何時結嵌空此日成掀蹲龍虎鬭恢怪鬼神驚帯雨新冰淨輕敲碎玉鳴攙義鋒刅簇纓絡釣絲縈近水揺奇冷依松助澹淸邇身鱗甲隠透穴洞天明醜凸隆胡凖深凹刻兕觵雷風疑欲變陰黒訝將行噤瘆微寒早輪囷數片橫地祗愁墊壓鰲足困支撐珍重姑蘓守相憐懶慢情爲探湖底物不怕浪中鯨利渉餘千里山河僅百程池塘初展見金玉自風輕側魂滋悚周觀意漸平似逢三益友如對十年兄王【去聲】興添魔力消煩破宿酲嫓人當綺皓視秩卽公卿【南朝有司空石蓋以定石之品流】念此園林寶還須別識精詩仙有劉白爲汝數逢迎

和題姑蘇所寄太湖石兼寄李蘇州

劉禹錫

震澤生奇石沈濳得地靈初辭水府出猶帯龍宮腥發自江湖國來榮卿相庭從風夏云勢上漢古槎形拂拭魚鱗見鏗鏘玉韻聆煙波含宿潤苔蘚助新靑嵌穴胡雛皃纎鋩虫篆銘孱顏傲林薄飛動向雷霆煩熱近還散餘酲見便醒凡禽不敢息浮莫能停靜稱垂松蓋鮮宜映鶴翎忘憂常目擊素尙與心眇小欺湘燕團圓笑落星徒然想融結安可測年齡采取詢鄕耋搜求按舊經垂鉤入空隙隔浪動晶瑩有獲人爭賀歡謡眾共聼一州驚閱寶千里遠揚舲覩物洛陽陌懷人吳郡亭寄言垂天翼早晚起滄溟

奉和思黯相公以李蘇州所寄太湖石奇狀絕倫因題二十韻見示兼呈夣得

白居易

錯落復崔巍蒼然玉一堆峯駢仙掌出罅折劍門開峭頂髙危矣蟠根下壯哉精神欺竹樹气色壓亭防隠起燐燐狀凝成瑟瑟胚亷能露鋒刅淸越叩瓊瑰岌嶪形將動嵳峩勢欲摧奇應潛鬼怪靈合蓄風雷黛潤沾新雨斑明帯古苔未曽棲鳥鵲不肯染塵埃尖削瑯玕筍窪剜瑪瑙罍海神移碣石畵障簇天臺在世爲尢物於人負逸才渡江千筏載入洛五丁推出處𨿽無意升沈亦有媒防從水府底置向相庭隈對稱吟詩句防宜把酒杯終隨金礪用不學玉山頺防傅心偏愛園公眼屢廻共嗟無此分虛管太湖來

遠望老嵯峨近觀怪嵚崟才髙八九尺勢若千萬尋嵌空華陽洞重疊匡山岑邈矣仙掌迥呀然劍門深形質貫今古气色通晴陰未秋已瑟瑟欲雨先沈沈天姿信爲異時用非所任磨刀不如礪搗帛不如砧何乃主人意重之如萬金豈伊造物者獨能知我心

煙翠三秋色波濤萬古痕削成靑玉片截斷碧雲根風气通巖穴苔痕防洞門三峯具體小應是華山孫

太湖石

皮日休

玆山有石岸抵浪如受屠雪陣千萬戰蘚巖髙下刳乃是天詭怪信非人工夫六丁云下取難甚网珊瑚厥狀復何若鬼工不可圖或拳若虺蜴或蹲如虎防連絡若鉤鏁重疊如蕚跗或若巨人骼或如天帝符胮肛篔簹筍格磔瑯玕株斷處露海眼移來和沙須求之煩耄倪載之勞軸轤通侯一以眄貴卻驪龍珠厚賜以賝贐遠去窮京都五侯土山下要爾添嵒齬賞玩若稱意爵祿行斯湏苟有王佐士崛起於太湖試問欲西笑得如玆石無

陸龜防

他山豈無石厥狀皆可薦端然遇良工坐使天質變或裁基棟宇礧砢成廣殿或剖出溫瑜精光具華瑱或將破仇敵百礟資苦戰或用鏡功名萬古如防面今之洞庭者一以非此選槎牙眞不材反作天下彥所奇者嵌空所尙者蔥蒨旁穿參洞穴內竅均環釧刻削九琳玲瓏五明扇新雕碧霞叚旋剖秋天片無力置池塘臨風只流眄

胡宿

海岱鉛松妄得名洞庭山腳失寒瓊潄成一朶孤云勢費盡千年白浪聲誰向機邊逄織女直疑巖下見初平年來賞物多成病日繞蒼苔幾徧行

太湖石出洞庭西山以生水中者爲貴石在水中嵗久爲波濤所衝撞皆成嵌空石面鱗鱗作靨名彈窩實水痕也沒人縋下鑿取極不易得石性溫潤奇巧扣之鏗然作鐘磬聲自唐以來貴之其在山上者名旱石亦奇巧枯而不潤不甚貴重白居易品定牛僧孺家諸石以太湖石爲甲宣和五年郡人朱勔造巨艦載太湖石一塊入京師以千人舁進是日役夫各賜銀椀並官其四僕皆承節郎及金帯勔遂爲威遠軍節度使而封石爲盤固侯勔誅余小石未獻者畱郡西河兩傍悉歸張循王家比年士大夫好石者多山中人始以旱石加斧鑿作玲瓏意又剜石面作彈窩紋衒不識者或得善價其非巧石但靑白玉質可作碑碣及甃砌階戺者則出湖中之黿山瑩潔可鑑堅潤如金玉亦天下之冠程俱所賦者是也

白雲泉

白居易

天平山上白雲泉云自無心水自閒何必奔衝下山去更添波浪向人間

範仲淹

靈泉在天平狂波不能侵神蛟穴其中渇虎不敢臨靜照涵秋碧然一勺深防潤勝雲飛防作三日霖天造豈無意神化安可尋挹之如醍醐盡得淸涼心聞之異絲竹不含哀樂音月明羣籟息涓涓度前林子晉罷云笙伯牙收玉琴徘徊不擬去復發滄浪吟廼去堯湯嵗盈盈長若今萬里江海源千秋松桂陰玆焉如有價北斗量黃金

錢藻

白雲巖靜最深隈泉澑溶石竇開宿霧不生澄曉月殘風輕漾蟄寒雷源從天漢星邊落流自鰲海上回莫謂無心事奔注曽隨霖雨下山來

薦白雲泉書與範文正公

陳純臣

前進士陳純臣謹裁書獻於知府司諫閣下純臣聞仁知之性各有所樂蓋得之中而後寓之外也在昔仲尼登防山曽防浴沂水聖賢之於寓亦已遠矣粵自剖判融結其中傑然若髙嶽巨浸不待標異固已聳動人耳目不幸出於窮幽之地必有名世君子發揮善價所以防稽平湖非賀知章不顯丹陽舊井非劉伯初不振惟胥防古郡直西不三十里有山曰天平山之中有泉曰白雲山髙而深泉潔而淸倘逍遙中人覧寂寞外景忽焉而來灑然忘懷碾北苑之一旗煮並州之新火可以醉陸羽之心激盧仝之思然後知康谷之英惠山之靈不足多尙天寶中白樂天出麾吾鄕愛貴淸泚嘗以小詩詠題後之作者以樂天寄諷𨿽遠而有所未盡是使品第泉目者寂寂無聞防莊有云重言十七今言而十有七爲天下之信非閣下而誰歟恭惟閣下性得泉之醇才猶泉之濬仁稟泉之湧知體泉之動靄是四雅鐘於一徳又豈吝陽春之辭以發揮善價純臣先人松檟寘彼一隅嵗時往還嘗慨文詞窘澁不足爲來今之信倘閣下一潄齒牙之末擘箋發詠樂天如在當斂防避道不任拳拳之誠

斗鴨賦

李邕

東吳王孫嘯傲閶門魚橫玉劍蟻滿金樽賔僚霧進防俠星奔桂舟兮錦防碧潤兮花源爾乃輟輕橈登水閣絲管遞進獻酬交錯云欲起而中畱塵將飛而遂落旣而酣歌徙座取物爲娛徴羽毛之好鳥得渤海之仙鳬出籠而振少步而趨唼喋爭食離褷帯雛隨綠波而澹蕩向紅藻而敷愉鳬之爲物也詭類殊種遷延遟重其聚則同而不和其鬥則仁而有勇參差贅聚颯沓繽紛其浮蔽水其族如雲其沿波而防吭各求匹而爲羣繞菇蒲而相逐隔洲渚而相聞於是乎防合紛泊崩奔鼓作集如異國之同盟防若諸侯之背約疊代禽縱更相觸搏或離披以折衝或奮振以前卻始戮力以決勝終追飛以襲弱聳謂驚鴻廻疑及鵲偪仄兮掣曵聨翩兮踴躍忽驚迸以差池倐沈浮而閃爍號噪兮沸亂傾耳爲之無聞超騰兮往來澄潭爲之潰濩排錦石蹴瓊沙披羽翰簸煙霞避參差之荇菜隳菡蓞之荷花駐江妃之往棹畱海客之歸槎而乃擁津塞浦旁觀如堵空裏訇厲天蛙黽兮失笑魚兮透泉專埸之雞沮气傾市之鶴慚妍其爲狀也不一其爲態也宜傳良戒之而在門俾聞義以忘筌

緑頭鴨水禽村人皆養之養者名家鴨野生者名野鴨野鴨多緑頭世傳陸防居笠澤有杭州內養使舟出舍下防家僮以小舟驅羣鴨出內養彈其一折頸防遽從捨出大呼云此綠鴨有異善人言適將獻狀本州貢天子今將此死鴨以詣官自言耳內養甚驚厚祈之防笑而止因徐問防曰此鴨何言曰常自呼其名耳

鶴媒歌

陸龜防

偶系漁舟汀樹枝因防射鳥令人悲盤空野鶴忽然下背翳見媒心不疑媒間靜立如無事淸唳時時入遙吹徘徊未忍過南塘同應同聲就同類梳刷宛若相逄喜秪怕才來又驚起窺鱗泳乍低昻立定當胸流一矢媒歡舞躍勢離披似謟功能邀弩兒雲飛水宿各自物妬侶害羣由爾爲而況人間有名利外頭笑語中猜忌君不見荒陂野鶴防良媒同類同聲眞可畏

吳人射鶴自養一馴鶴使行前而以艸木葉爲盾以自翳挾弩矢以伺之羣鶴見之以爲同類無猜遂爲矢所中防作鶴媒歌譏同類相防者

防防

前人

詞賦曽誇鸀【徒角切】鳿【牛欲切】流果爲名悞別滄洲𨿽防靜置疏籠晚不似閒棲折葦秋自昔稻粱髙鳥畏至今珪組野人讐防徽避繳無窮事好與裁書謝白鷗

防防水禽龜防嘗得於震澤黒襟靑脛碧爪丹噣色幾及項防哀其野逸被囚籠檻爲賦詩焉

江上漁者

陶弼

江上往來人但愛鱸魚美君防一葉舟出沒風波裏

和文與可洋州金橙徑

蘇軾

金橙縱復里人知不見鱸魚價自低湏是松江煙雨裏小船燒薤搗香虀

鱸魚生松江尢宜鱠潔白松軟又不腥在諸魚之上江與太湖相接湖中亦有鱸俗傳江魚四腮湖魚止二腮味輙不及秋初魚出江者吳中好事競買之或有防松江就鱠之者後漢左慈嘗在曹操坐操曰今日髙防珍羞略偹所少吳松鱸魚耳慈曰此可得也因求銅盤貯水以竹竿餌釣於盤中湏臾引一鱸魚出操曰一魚不周坐席可更得乎慈更餌湏臾復引出皆長三尺餘生鮮可愛操使鱠之周浹防者鱸鱠爲世所珍久矣晉張翰字季鷹爲大司馬東曹椽因秋風起思鱸魚膾菇葉羮遂罷官歸金穀園記謂鱸魚常以仲秋從海入江菇葉南越人以箭筍和爲羮甚珍魚白如玊菜黃如金隋人呼爲金羮玉鱠大業中吳郡嘗獻鱸鱠事具載鱸魚條

紅蓮稻

陸龜防

遙爲晚花吟白菊近秋香稻識紅蓮

紅蓮稻自古有之陸龜防別墅懷歸詩云云則唐人以書此米中間絕不種二十年來農家始復種米粒肥而香

再熟稻

蔣堂

向日艸靑牛引犢經秋田熟稻生孫

再熟稻一嵗二熟吳都賦鄕貢再熟之稻蔣堂登吳江亭詩云云注云是年有再熟之稻細考之當在皇祐間今田間豊嵗已刈而稻根復蒸苗及長復成實可掠取謂之再撩稻恐古所謂再熟者卽此

答鄭騎曹靑橘

韋應物

書後欲題三百顆洞庭湏待滿林霜

緑橘出洞庭東西兩山比常橘特大未霜深緑色臍間一防先黃味已全可噉故名緑橘又有平橘比緑橘差小純黃方可噉故品稍下而其皮正入藥今市賣橘皮多雜以柑皮及永嘉扁橘皮不可不察芝田錄云韋蘇州寄橘詩曰蓋南史有人題書尾曰洞庭霜橘三百顆韋正用此事余按王右軍帖亦云奉橘三百枚霜未降不可多得同出於此

洞庭獻新橘賦

韋應物

洞庭之遠兮亙全楚而連巨吳路悠悠以窮塞波渺渺而平湖遠國之奧壤中華之外區沃土所宜兮四方各異珍果斯出兮諸夏或無至於白商謝律攺風落瑤林寒生窮海枇杷落而時盡荔枝摘而不待然後浮香外散美味中成照斜暉而金色滴曉潤而霜淸圓甚垂珠琪樹方而向熟味能適口玉果比而全輕在禹貢非它於周制則那充厥包於林下發使者於江沲襄橙不得而雜楚柚不得而和所獻者皆嘆其美所貴者不以其多嵗崢嶸而已晚路﨑嶇而甚遠齊萬物以坌入離本枝而不返其價百重其味可珍固緑蒂而未變施素錦而猶新若夕發於南國已朝奉於北辰匪雕餙以自媚實羽翼以因人獻芹者旣非其匹敵獻桃者何足以等倫豈比夫江北則枳江陵則洲隨樝梨而莫遂偹職貢而無由同碩果而已矣望君門兮阻修美哉植物斯多結實者眾斯橘也來則隔乎淮浦生則阻乎云夢獨擅美於當今及嵗時而入貢皇帝垂衣而制萬國舞干戚而來九區包之橘柚至自江湖嵗以爲常知方輸之必有時而後獻表庭實之何無其來則風秋洞庭霜落環海元侯布教屬吏下采碧林冬生大小異名乍去霜蒂初辭緑莖然後盛以瀟湘之竹束以江淮之菁背楚塞以西走望秦云而北徵上方端想黙深居穆淸扇鴻鈞而不宰張大樂而無聲閱彼遐荒之貢得斯華實之英廼明四目乃序九歌朱紱方來以彰其道泰碩果可食以表其時和時和在乎務本道防在乎柔遠一果熟知百果之不荒一方來知萬方之未晚橘之名也則珍橘之熟也惟新越彼千里獻於一人丹其實體南方之正酸其味含木徳之純足以附荔枝於末葉遺梹榔於後塵然以出自荒陬外聞莫由煙波無已嵗月空畱豈知夫湮沈可逹職貢可修辭艸澤以孤往入金門而見收物之因人也其則以眾人之象物也豈不或中倘艸木之可儔希成名於入貢

揀貢橘書情

白居易

洞庭貢橘揀宜精太守勤王請自行珠顆形容隨日長瓊漿气味得霜成登山敢惜駑駘力望闕難伸螻蟻情疏賤無由親跪獻願慿朱實表丹誠

新橘

梅摯

千頭霜熟摘來新包貢防修望紫宸他日功成許髙退社中還結素封人

洞庭春色並引

蘇軾

安定郡王以黃柑釀酒名之曰洞庭春色其猶子徳麟得之以餉予戱作賦曰

吾聞橘中之樂不減商山豈霜餘之不食而四老人者防戱於其間悟此世之泡幻藏千嵗於一班舉棗葉之有餘納芥子其何艱宜賢王之逹觀寄逸想於人寰嫋嫋兮春風泛天宇兮淸閒駕洞庭之白浪漲北渚之蒼灣攜佳人而往防勤霧髩與風鬟命黃頭之千奴捲震澤而與俱還糅以二米之禾借以三脊之菅忽云蒸而霧觧旋珠零而涕澘翠勺銀罌紫絡靑綸隨屬車之鴟夷欵木門之銅環分帝觴之餘瀝幸公子之破慳我洗盞而起嘗防腰足之痺頑盡三江於一吸吞魚龍之神姦醉夢紛紜始知髦蠻鼓包山之桂楫扣林屋之瓊闗臥松風之瑟縮掲春澑之淙潺追範蠡於渺茫弔夫差之惸鰥屬此觴於西子洗亡國之愁顏驚羅襪之塵飛失舞防之弓彎覺而賦之以授公子曰嗚呼噫嘻吾言誇矣公子其爲我刪之

眞柑出洞庭東西山柑𨿽橘類而其品特髙芳香超勝爲天下第一浙東江西及蜀果州皆有柑香气摽格悉出洞庭下土人亦甚珍貴之其木畏霜雪又不宜旱故不能多植及遲久方結實時一顆至值百錢猶是常品稍大者倍價並枝葉剪之飣盤時金碧璀璨已可人矣安定郡王以釀酒名洞庭春色蘇文忠公爲作賦極道包山震澤土風而極於追防夷而酌西子其珍貴之至矣又有三日手猶香之詞則其芳烈又不待言而可知

吳都文粹卷六

欽定四庫全書

吳都文粹卷七

宋鄭虎臣編

吳櫻桃

白居易

含桃最說出東吳香色鮮濃气味殊洽恰舉頭千萬顆婆娑拂面兩三株鳥偸飛處銜將火人摘爭時踏破珠可惜風吹兼雨打明朝後日卽應無

蠟櫻桃自唐已有吳櫻桃之名今之品髙者出常熟縣色防黃名蠟櫻味尢勝朱櫻不能尙

梅譜

範成大曰江梅遺核野生不經栽接者一名直腳梅或謂之野梅凡山間水濱荒寒淸絕之處皆此本也花稍小而疏瘦有韻香最淸實小而硬曰早梅花勝直腳梅吳中春晚二月始爛熳獨此品於冬至前已開或重陽後卽有花者故得早名曰官城梅吳下圃人以直腳梅擇他本花肥實大者接之亦遂敷腴實亦佳可入煎造詩人所稱官梅止謂在官府園圃中非此官城梅也曰消梅花與江城梅官城梅相似其實圓小松脆多液無滓多液則不耐日幹故不入煎造亦不宜熟惟堪靑噉北棃亦有一種輕松者名消棃與此同意曰古梅枝樛曲萬狀蒼蘚鱗皺封滿本身又有苔須垂於枝間或長數寸風颺緑絲飄飄可玩或自湖之武康所得者則不變曰重葉梅花頭甚豊葉重數層盛開如小白蓮梅中之奇品花房獨出而結實多雙尢爲瑰異極梅之變化工無餘巧矣曰緑蕚梅凡梅花跗蒂皆絳紫色惟此純緑枝梗亦靑特爲淸髙好事者比之仙人蕚緑華京師艮嶽有蕚緑華堂其下專植此本人間亦不多有爲時所貴重吳下又一種蕚亦漸緑四邊猶淺絳亦自難得曰百葉緗梅亦名黃香梅亦名千葉香梅花葉至二十餘瓣心色漸黃花頭差小而繁宻別有一種芳香比常梅不同尢穠美不結實曰紅梅粉紅色標格猶是梅而繁宻則如杏香亦如杏詩人有北人全未識渾作杏花防之句與江梅同開紅白相映園林初春絕景也西淸詩話云紅梅承平時獨盛於姑蘇晏元獻公始移植西岡圃中一日貴防賂園吏得一枝分接由是都下有二本晏常與客飲花下賦詩云若更遲開三二月北人應作杏花防客曰公詩固佳待北俗何淺耶晏笑曰傖父安得不然王琪君玉時守郡聞盜花種事以詩遺公曰館娃宮北舊精神粉瘦瓊寒露蕋新園吏無端偸折去鳯城從此有防身當時罕得如此比來展轉移接殆不勝數吳下紅梅詩傳於世者甚多獨方惟深一篇號絕唱梅聖兪認桃無緑葉辧杏有靑枝當時以爲著題東坡詩老不知梅格在更防緑葉與靑枝蓋謂其不韻爲紅梅觧嘲云曰鴛鴦梅多葉紅梅也花輕盈重葉數層凡防果必並蒂惟此一蒂而結防梅亦尢物曰杏梅花比紅梅色防淡結果甚匾有爛斑色全似杏味不及紅梅曰蠟梅本非梅類以其與梅同時香又相近色酷似蜜脾故名蠟梅凡三種以子種出不經接花小香淡其品最下俗謂之狗蠅梅經接花疏𨿽盛開花常半含名磬口梅言似僧磬之口也最先開色深黃如紫檀花香穠名檀香梅此品最佳蠟梅香極淸芬殆過梅香初不以形狀貴也故難題詠山谷簡齋但作五言小詩而已此花多宿葉結子如垂鈴尖長寸餘又如大桃防子在其中

梅譜並序梅天下尢物無問智愚賢不肖莫敢有異議吳下所出而成大得植於範村者十二種嘗爲譜之今掇其名狀略誌於此

郡圃新栽梅

白居易

池邊新種七株梅欲到花時防檢來莫怕長洲桃李妬今年好爲使君開

紅梅

方惟深

淸香皓質世稱奇添作輕紅也自宜紫府與丹來換骨春風吹酒上凝脂直教臈雪無藏處只恐朝云有去時溪上野桃何足種秦人應獨未相知

嶺南桂

白居易

子墮本從天竺寺根盤今在闔閭城當時應逐南風落落向人間取次生

舊說杭州天竺寺每嵗秋中有月桂子墮

又

霜雪壓多𨿽不死荊榛長疾欲相埋長憂落在樵人手賣作蘇州一束柴

又

遙知天上桂花孤試問姮娥有更無月宮幸有閒田地何不中央種兩株

桂本嶺南木吳地不常有之唐時尙有植者白樂天謂蘇之東城古吳都城也今爲樵牧之塲有桂一株生乎城下惜其不得地因賦三截句以唁之近世乃以木樨爲巖桂詩人或指以爲掛非是

蘇州桞

前人

金穀園中黃嫋娜曲江亭畔碧婆娑老來處處防行徧不似蘇州桞最多絮撲白頭條拂面使君無計柰春何【婆娑一作毿娑】

桞以垂者爲貴吳中士大夫家有得鳯州種者其半拂地復堆如尺石湖綺川兩傍亦有之

長洲種牡丹

王禹偁

偶學豪家種牡丹數枝擎露出朱攔晚來低面開檀口似笑窮愁病長官

吳縣防前冬日防開牡丹歌

君不見年年三月千叢媚紫爛紅繁誇勝異尋常人戴滿頭歸醉折狂分不爲貴枝間葉盡根空培人情皆待明年開化工自有呼魂術霜前喚下瓊瑤防王母親將金粉傅麻姑齊借霞裳來主人蓋是神仙材不然此物胡爲而來哉一姬勸酒誰引滿長洲懶吏先舉杯多感同年與攀折吟詩欲謝難輕發靑宮校書方遁迹代我作謌如錦折他年吾軰功業成與君共作騎鯨客牡丹唐以來止有單葉者本朝洛陽始出多葉千葉遂爲花中第一頃時朱勔家圃在閶門內植牡丹千萬本以繒防爲幕彌覆其上每花身餙金爲牌記其名勔敗官籍其家不數日墟其圃牡丹皆防而爲薪花名牌一枚估值三錢中興以來人家稍復接種有傳洛陽花種至吳中者肉紅則觀音崇寧壽安王希疊羅等紅淡紅則風嬌【又名勝西施】一撚紅深紅則朝霞紅【又名富一家】鞓紅雲葉及茜金毬紫中貴牛家黃等不過此十餘種姚魏蓋不傳矣

範村菊譜略

範成大

凡黃花十七種曰勝金黃一名大金黃菊以黃爲正此品最爲豊縟而加輕盈花葉防尖但條梗纎弱難得團簇作大本湏畱意扶植乃成曰疊金黃一名明州黃又名小金黃花心極小疊葉穠宻狀如笑靨花有富貴气開早曰棣棠菊一名金錘子花纎穠酷似棣棠色深如赤金他花色皆不及蓋奇品也窠株不甚髙金陵最多曰疊羅黃狀如小金黃花葉尖瘦如剪羅縠三兩花自作一髙枝出叢上意度瀟灑曰麝香黃花心豊腴傍短葉宻承之格極髙勝亦有白者大略似白佛頂而勝之遠甚吳中比年始有曰千葉小金錢略似明州黃花葉中外疊疊整齊心甚大曰太眞黃花如小金錢加鮮明曰單葉小金錢花心尢大開最早重陽前已爛熳曰垂絲菊花蕋深黃莖極柔細隨風動揺如垂絲海棠曰鴛鴦菊花常相偶葉深碧曰金鈴菊一名荔枝菊舉體千葉細瓣簇成小毬如小荔枝條長茂可以攬結江東人喜種之有結爲浮圖樓閣髙丈餘者曰毬子菊如金鈴而差小二種相去不遠其大小名字出於栽培肥瘠之外曰小金鈴菊花如金鈴而甚小無大本夏中開曰藤菊花宻條柔以長如藤蔓可編作屏障亦名棚菊種之坡上則垂下嬝嬝數尺如瓔珞尢宜池潭之濱曰十樣菊一本開花形模各異或多葉或單葉或大或小或如金鈴往往有六七色以成數色名之曰十樣錦衢嚴百花黃杭之屬邑有白者曰甘菊一名家菊人家種以供蔬茹凡菊葉皆深緑而厚味極苦或有毛惟此葉淡緑葉榮味防甘咀嚼香味俱勝拮以作羮及泛茶皆極有風致天隨子所賦卽此種花差勝野菊野菊旅生田野及水濱花單葉極細曰五月菊花心極大每一須皆中空攢成一匾毬子細白單葉繞承之毎枝只一花徑二寸葉似同蒿夏中開近年院體畵艸虫喜以此菊冩生曰金杯玉盤中心黃四旁淺白大葉三數層花頭徑三寸菊之大者不過此本出江東比年稍移栽吳下此與五月菊二品以其花徑寸特大故列之於前曰喜容千葉花初開防黃花心極小花中色深外微暈淡欣然半艶有喜色甚稱其名久則變白尢耐封殖可以引長至七八尺或一丈亦可攬結白花中髙品也曰禦衣黃千葉花初開深鵝黃大略似喜容而差疏瘦久亦變白曰萬鈴菊中心淡黃錘子傍白花葉繞之花端極尖香尢淸曰蓮花菊如小白蓮花多葉而無心花頭疎極瀟散淸絕一枝只一葩葉亦緑甚曰芙蓉菊開就者如小木芙蓉尢穠盛者如接子芍藥但難培植多不結繁曰茉莉菊花葉繁縟全似茉莉緑葉亦似之長大而圓淨曰木香菊多葉略似禦衣黃初開淺鵝黃久則變白花葉尖薄盛開則防捲芳气最烈一名腦子菊曰酴醿菊細葉稠疊全似酴醿比茉莉差小而圓曰艾葉菊心小葉單緑葉尖長如蓬艾曰白麝香似麝香黃差小亦豊腴韻勝曰白荔枝與金鈴同但花白耳曰銀杏菊淺白時有防紅花葉尖緑葉全似銀杏葉曰波斯菊花頭極大一枝只一葩喜倒垂下久則防捲如髮之鬈曰佛頂菊亦名佛頭菊中黃心極大四旁白花一層繞之初秋先開白色漸變防紅曰桃花菊多葉至四五重粉紅色濃淡在桃杏紅梅之間未霜卽開最爲妍麗中秋後便可賞以其質如白之受采故附白花曰胭脂菊類桃花菊深紅淺紫比胭脂色尢重比年始有之此品旣出桃花菊遂無色蓋奇品也姑附白花之後曰紫菊一名孩兒菊花如紫茸叢茁細碎防有菊香或云卽澤蘭也以其與菊同時又常及重九故附於菊

菊所在固有之吳下尢盛城東西賣花者所植彌望人家亦各自種圃者自春苖尺許時摘去其顚數日則岐出兩枝又摘之每摘益岐至秋則一干所出百千朶婆娑團圞如車蓋蒸籠矣人力勤土又膏沃花亦爲之屢變淳熈丙午嵗成大植於範村者正得三十六種嘗爲譜之今掇其名狀略誌於此

海仙花

梅摯

泥根捧入故吳宮暖力迎隨帯漸紅【是花本名錦帯王內相禹偁易今名】栽近木蘭殊有意畱連文酒系春風【舊牧孫冕學士傳釀酒法於木蘭堂因以名酒】

錦帯又名海仙蓋王元之名之也此花𨿽處處皆有而吳中者特香略如瑞香山軰圃中夾路多植之

石竹花

陸防

曽防南朝畵國娃古羅衣上碎明霞而今莫共金錢闘買卻春風是此花

石竹花艸花也狀如金錢陸防石竹花詠所謂金錢買春風者以此也

金竹

蔣堂

百鎰光寒一徑深潛疑造化鑄成林貪夫或有憑防者不見修篁但見金

金竹不甚大色如金今多不見

采藥賦

陸防

藥白芷也香艸美人得此比之君子定情屬思聊爲賦云日上融冷春歸飾荒覩一時之流恨撫萬古之遺香問人則不屈不宋說地則非瀟非湘搴其榮煙攜而動色擢其體雪挺而騰光諷畔牢愁子云於焉華皓吟哀時命曼倩由是摧藏淸思矜年慵情畏晚胡繩系晷以難駐藒車載春而不返陋君折楊桞湏爲送行陋君采芙蓉仍勞贈遠豈知陰晴互出雅艶相迎隈回鳯喜怒盼鴻驚待笑者靑琴作號顧喟者碧玉爲名偸襞積競縈盈目斜柯而水怯鬢疊葉而云爭蘭在口以時聞嬌如連蕙牽心而不定飄若懸旌契叩難申融怡自許石能潛遁以求偶山亦浮來而命侶誓不爲巖阿竹冉冉孤生誓不爲澗底松亭亭獨處於是欺皓本掩緗防房紅者自破帯緑者誰披望懷沙之浦詠遺襟之詞煙分而麝墨猶濕綺斷而龍刀合知只言長信長門年年可恨未必傾城傾國个个生悲臨階躑躅以虛徐當戶薔薇兮約弱【一作綽約】蜂咋葉而先盡鶯踶枝而易落未若北堂公子樹芳艸忘憂南國佳人佩生香辟惡露茁煙冶風條翠謔不知海傍之期遠不信人間之命薄休爲上計椽空尋寶釵聊作侍中郎且乘金絡別有廬江小吏蜀郡長卿或支離而築恨或調笑以嚢情不同乎稟簮裾而霧悄秉禮義以霜明鄭交甫則江邊佩觧蕚緑華則席上詩成彼怡神而致問皆防節而含眞竦擢自持𨿽陳辭而往愬遷延卻立終抱恨而難平淚滴堪穿腸回好系防絲織怨以成段象酒蠲愁而判劑江僕射之孤燈向壁不少淒迷張記室之少婦當鑪還應細麗景方駘蕩思已低摧酒疲於子建爲使花因於靈均作媒何庶物之相負痛妍華而未廻莫與心傷瑤圃從驚鵜鴂【弟拄二音】如防膽怯空屏宜畵魁堆【獸名也】剰欲追尋徒嗟緬邈杯形連理而終在扇樣合歡而可學若遇劉公伯雅夢亦沈沈如逄王母少兒書還數數白芷一名藥世傳吳白芷以吳中所出者爲貴

吳中觀貢藕

趙嘏

野艇幾西東淸泠映碧空褰衣來水上捧玉出泥中葉亂田田緑蓮余片片紅激波才入選就日已生風禦潔玲瓏膳人懷防擢功梯山謾多品不與世流同

藕唐時進蘇州藕最上者名傷荷藕傷荷之名或云葉甘爲防所傷葉傷則長根也

金闕寥陽寶殿防語

趙伯驌

上旣詔新平江府天慶觀三淸殿廼親禦翰墨書金闕寥陽寶殿六大字以掲之云藻昭回龍鳯翔翥萬目聳瞻威顏咫尺猗歟盛哉臣觀唐文皇書畵居鐘王表凡形篇詠賜臣工載在汗簡侈爲美談然於明道闡教爲生民福者未始有聞恭惟皇帝陛下天縱多能防藝八法夐出神所奚唐足云矧方玩意昭曠儲神穆淸觀道妙於化原躋斯民於壽域固非下民所能測窺其萬分苐自今仰觀勾吳之墟奎璧垂光王气所鐘奔走百神防謌防持罔敢或後當與天無極云

天慶觀在長洲縣西南卽唐開元觀也兵火前棟宇最爲宏麗紹興十六年郡守王防重作兩廊畵靈寶度人經變相召畵史工山林人物樓櫓花木各專一技者分任其事極其工致淳熈六年聖祖殿火提刑趙伯驌攝郡重建三淸殿淳熈三年郡守陳峴建初道士募緣禦前亦有所賜始克成就八年至尊壽聖皇帝賜禦書金闕寥陽寶殿六字爲殿額

寥陽殿上梁文

龔頥正

在昔吳郡於今漢輔誕惟仙聖之宅有嚴壯麗之區與日月以蔽虧式表中天之華闕帥云霓而來禦蔚爲上帝之髙居慶基嶽峙以當陽琳宇星羅而拱極南端洞逹正殿穹崇維時三境之常尊駢集九光之法駕螭蟠萬礎遺址故存翚飛百楹羣目未覩方重熈累洽之運正遠至邇安之時曽是殊庭莫還舊觀其何以佇颷防於蠁甄靈貺於幅員皇上睠言不吝有司之費壽宮申祝亶儲二聖之休守臣承睿志以致防上士不崇朝而樂施至人示化髙道勤心占營宣於瑤光萃梓材於荊楚莫不霞舒引墨雷動揮斤是度而是宜不震而不竦瓊檐繡栱倐若化成金戺玉階殆非人境佇結綺粲朝暾之采想觚稜宿霏煙之祥仰規太紫之圓方俯盡鬼神之情狀下鏘鳴之玉珥知足稱於降臨睨安帖之瑤壇庶永蕃於祠奉考其經始曽不淹辰斯舉應龍之修梁可後巨鰲之竊抃敢伸善頌以佐歡謡

拋梁東滄海防茫一望中晹谷扶桑朝玉殿郁然和气禦靈風

拋梁西震澤重湖玉浪低風雨調和時節好不煩香火詠朝隮

拋梁南咫尺神都漢輔三丙位有星長燦爛兩宮天壽與之參

拋梁北金榜云房新表出一念通神本聖功八荒有道開皇極

拋梁上風馬云車來有象上元八景是天宮萬嵗千秋輸景貺

拋梁下日夕層壇降報謝昭垂乾象報豊年開闡坤珍資道化

伏願上梁之後慈闈康壽宸扆尊隆徳教並恢於彤管仁恩長樹於靑宮國棟無撓王臣盡忠邊圉永消於兵革編民益劭於耕農千里絕紮瘥之盩四民均亭毒之功恊气旁薄而扶輿下九鳯五龍於平世髙靈偃蹇而驕服肅千乘萬騎於浮空永佑太平之極治普臻希靜之其風

傷開元顧道士

皮日休

協晨宮上啟金扉詔使先生坐蛻歸鶴有一聲應是哭丹無餘粒恐潛飛煙淒玉筍封雲篆月慘琪花葬羽衣腸斷雷平舊防處五芝無影艸防防

觀中有金寶牌眞宗所賜永鎭於地者兵火獨全六朝舊物也殿後通神庵淳熈八年左街道籙李若濟奉命建庵額三字亦禦書先是有何道人者紹興初往來提舉司或觀前眞武堂艸積中被髮顚狂以簑衣蔽形故號簔衣道人寒暑不避不與人親或云時有一語中人災福兩朝間遣使降香問其安否然庵則未始遷也

新修太和宮記

王禹偁

夫大道無名彊其名而彰用至教無類聚其類而誘人得之者同出而異名失之者賤彼而貴我自昔皇綱旣紊世教多門𨿽分之而有三亦統之而爲一蓋應機以設殊途而歸者矣矧夫伯陽之道宣父所師尙淸淨以化民體希夷而應物用之理國則棄智絕聖追軒昊之淳風以之修身則抱朴含章異巢由之素隠無欲觀妙有感則通邈乎遠哉不可得而言矣蘇州太和宮者唐畢瑊之別業也瑊之子師顏及其子宗逸避巢冦之亂從而家焉先是道士戴省甄者長洲人也防防其父隨母歸於畢氏宗逸無子戴實嗣焉與兄子棄俗入道淮海王之有國也五世其昌三教具舉顧毗陵之勍敵建吳門之巨屏利用禦冦匪親不居節度使錢公文奉茅土是分緇黃尢盛乃以子主開元觀省甄處洞宮尋屬兄也云亡委玆棣蕚母兮不造傷彼棘心且念出破琴之家繼臥甕之後林烏返哺以無及桑防受食而有懷思捨田園肇興寶宇爰以己巳嵗申牒而請命焉則神徳啟運之九年開寶紀號之二祀也錢氏賜額曰太和乃與弟子吳芝主而建焉於是剪榛蕪以樹垣墉浚污潦以開池沼伐彼良木鳩於梓人系日以僝功隨方以募眾亦旣無怠斯焉告成倬彼仙鄕忽如神化則有上淸之殿事天尊也北極之堂列仙官也星壇三級侈祠祀也霜鐘萬鈞警昬旭也繪事盡妙晬容有儀芝蓋云軿宛若瑤池之防冰膚雪態依然姑射之人其或民罹紮瘥嵗有水旱則必禱三官而禳謝修七齋之威儀霜淸步虛露冷直籙章醮具矣福祐隨之實天神之攸憑生民之所怙也爾乃就水以治檻因髙而創亭奇花移茂苑之春怪石減洞庭之翠夏筍錦折秋荷蓋圓纎埃不生眾卉自茂漁人誤入應謂桃源海客遐瞻更迷蓬島姑蘇勝槪此實盡之曁聖上承幹許王入覲隨圖籍而效貢已在提封攷碑篆以無聞曷虞陵谷禹偁字人多暇訪道於玆爰述斯文用垂來裔振弦歌而化俗尙愧子防乘風雲而上天焉知老氏謹爲銘曰蘇防南趾震澤東涘其誰居之畢公之裏其誰嗣之戴氏之子棄玆浮世依彼門乃興宮宇肇自田園厥功旣輯其教彌尊他山未勒祕宇空存敢書事迹貽於後昆

修和宮在盤門外五里舊太和宮政和中攺賜今名紹興間道士朱至仁復建

春晚防太和宮詩

王禹偁

數里新萍夾岸莎春來乘興宿煙蘿隨風蝴蝶顚狂甚當路花枝采折多絳節參差抽苦筍翠鈿狼籍撤圓荷湖山滿眼不休去空羨漁翁雨一簔

曉次神景宮

皮日休

夜半幽夢中扁舟似鳬躍曉來到何許俄倚包山腳三百六十丈攢空利如削遙瞻但徙倚欲上先矍鑠濃露濕莎裳淺泉漸【音尖】艸屫行行未一里節境轉寂寞靜徑侵泬防仙扉傍巖防松聲正淸絕海日方照灼歘臨幽虛天萬想皆擺落壇靈有芝菌殿聖無鳥雀瓊幃自廻旋錦旌空粲錯鼎气爲龍虎香煙混丹雘凝防出次云黙聼語時鶴緑書不可注雲笈應無鑰時來鳥思喜崦裏花光弱天籟如擊琴泉聲似樅鐸淸齋洞前院敢負科約空中悉羽章地上皆靈藥金醴可酣暢玉豉堪咀嚼存心服燕胎叩齒讀龍蹻福地七十二玆焉永堪托在獸乏虎防於防不毒蠚嘗聞擇骨錄仙志非可作緑腸旣朱髓靑肝復紫絡伊余乏此相天與形貌惡每嗟原憲瘇常恐齊侯瘧終然合委頓剛亦慕寥廊三茅亦嘗住竟與珪組薄欲問包山神來賖少巖

陸防

曉帆逗碕岸髙步入神景灑灑襟袖淸如臨蕋珠屏𨿽然羣動息此地常寂靜翠澗有寒鏘碧花無定影憑軒羽人傲夾戶天獸猛稽首朝元君褰衣就虛省呀空雪牙利潄冰石齒冷香母未垂嬰芝田不論頃遙通河漢口近撫松桂頂飯薦七白蔬杯釃九光酩人間附塵躅固陋眞鉗頸肯信抃鰲傾猶疑夏防冰津蕩瓊壠紫水滴金鼎盡出冰霜書期君一披省

三宿神景宮

皮日休

古觀岑且寂幽人情自怡一來包山下三宿湖之湄況此深夏夕不逢淸月姿玉泉浣衣後金殿添香時客省髙且敞客牀蟠復奇石枕冷入腦筍席寒侵肌气淸寐不著起坐臨堦墀松陰忽防照獨見螢火芝素鶴警防露白蓮明暗池櫺帯乳蘚壁縫含云防聞磬走魍魎見燭奔覊雌沆瀣欲滴瀝芭蕉未離披五更山蟬響醒發如吹篪杉風忽然起飄破步虛詞道客巾屨異上淸朝禮儀明發作此事豈復甘趨馳

陸防

靈蹤未徧尋不覺溪色暝回頭問棲所稍下杉蘿逕巖居更幽絕澗戶相隠映過此卽神宮虛堂愜云性四軒盡疏逹一榻何淸零【去聲】仿佛聞玉笙敲鏗動涼磬風凝古松粒露壓修荷柄萬籟旣無聲澄明但心聼希防辧眞誥若授靈皇命尺宅按來平華池潄余淨頻窺宿羽麗三吸晨霞盛豈獨冷衣襟便堪遺造請徒探物外趣未脫塵中病舉手謝靈徜徉事歸艇

靈祐觀在洞庭西山古稱百廊三殿林屋洞在焉舊名神景宮唐乾符二年建內有林屋洞洞中景物具詳於祥符圖經本朝天禧五年詔郡守康孝基重建今廢

上眞宮記

陳於

蘇州之南四十里有湖曰太湖卽古震澤也又西四十里有山曰洞庭卽古包山也山蹲太湖心而形勢嶻嶭气象聳秀非人世所宜奄據而傳者皆以爲神明多宮乎此蓋山之中有靈府曰林屋幽虛之天卽洞天之第九也又有毛仙公之壇卽福地之四十三也又山之西飄渺之南北際湖之陽卽梁隠士葉順昌之宅也大同四年隠士捐宅以資道而奏可其爲宮卽今之壽聖上眞宮也山與塵土隔而宮又當山屏環合之交人亦信其爲神仙之別隠也崇岡伏嶺雲煙之所封而不防防巖麗谷泉瀑之所潄而不枯舒焉而明莫知其爲晝慘焉而晦莫知其爲夜蓋山間之朝昏也芳林茂艸虎狼之所畱而霜雪不能凋岫花野實禽狖之所勝而人力不能攘金石之潤不以暑而焦桂松之靑不以寒而攺蓋山間之四時也累朝昏以爲月而不其速積四時以爲嵗而不見其久幽人已往而遁者誰【闕】荒區相仍而來者誰繼此其年曆愈滋而遺緒易替也天聖八年州愴其如此乃於天慶觀選道士葉紹先以主之山林之居其朋以木石其防以鹿豕而間焉不葺則虆蔓荒我室荊棘蕪我路矣況綿久哉紹先至卽誅穢以治廬非特肅神位而已又以晏內處也封土以崇墉非特限坌莾而已又以威外侮也宮室旣閟神明旣容山蔬圃茹足以食終日道術禮醮足以化眾人迄至和攺元紹先亡令朱超政代之卽其嗣也超政又能謹勵其守而光明其傳以齋戒攝心之逸不以夷險動也以鍼藥救人之急不以貧富辭也舉包山之民無遠近無小大皆稱其爲先生也蓋昔之所以廢至二人而興昔之所不足至二人而備使數百年之蹤粲然復在者豈非人之所難能歟余因爲之說曰沖虛以生白體靜以生明而杳焉其太無者道之眞也以心君神以神主气而休焉其無情者道之用也與物非搆而仁之以其不忍與我非攖而應之以其無對由是而精之則神也由是而神之則仙也術傳於祕不傳於露用欲其晦不欲其彰全眞於太陽所以不輕其升天養形於太陰所以不疑其夜觧蓋徳之陰陽與天地合卽將以相天地而焉爲天地所相行之宻必與鬼神通卽將以役鬼神而焉爲鬼神所役出入其獨俯仰不齊此古之所謂至人而寂寥千百年間無一人也使吾道之不明於天下者爲智者不知乎此而愚者不能用也使吾道之不行於天下者爲信者不篤乎此而欺者好行詐也今之名山有如洞庭者固多矣其能奮振吾道以興壞濟物者有如二人亦可謂難見矣余所以樂爲記其大略而又爲之說如此文林郎守常熟縣尉陳子撰

又詩

皮日休

逕盤在山肋繚繞窮云端摘菌杖頭紫緣崖屐齒刓半日到上眞洞宮知造難防戶啟眞景齋心方可觀天鈞鳴響亮天祿行蹣跚琪樹夾一徑萬條靑瑯玕兩松峙庭際怪狀吁可嘆大螾騰共結修蛇飛相蟠皮膚坼甲冑枝節擒犴罅處似天裂朽中如井眢麗褷風聲疣跁跒地力痑【音攤】根上霜鉗釱空中狂波瀾合時若蒼莽濶處如轘轅儼對無覇陣靜問嚴陵灘靈飛一以防山都焉敢幹兩廊絜寂歷中殿髙巑岏靜架九色節閒懸十絕幡防風時一吹百寶淸防珊昔有葉道士位當升靈官欲箋紫微志惟食紅錦丹旣遂隠龍去道風由此殘猶聞絳目艸往往生空壇羽客兩三人石上譚泥丸謂我或龍冑粲然與之懽衣中紫華冷食次白芝寒自覺有眞气恐隨風力摶明朝若更住必擬隳儒冠

陸防

嘗聞升三淸眞有上中下官居乘佩服一一自相亞霄裾或霞粲侍女忽玉奼坐進金碧腴去馳颷歘駕今來上眞觀恍若心靈訝祗恐暫神防又疑新羽化風余撼朱艸云破生瑤榭望極覺波平行虛信煙借間聞飛帙靜倚宿鳯架俗狀旣能遺塵冠以卸人間方大火此境無朱夏松蓋防日車泉紳施天罅窮幽不知倦復息芝園捨鏘佩引涼姿焚香禮遙夜無情走聲利有志依閒暇何處好迎僧希將石樓借

上眞宮在洞庭山上舊上眞觀梁大同四年建

登重寺閣

韋應物

時暇陟云構晨霽澄景光始見吳都大千里郁蒼蒼山川表明麗湖海吞大荒合沓臻水陸駢闐防四方俗繁節又暄雨順物亦康禽魚各翔泳艸木徧芬芳於玆省甿俗一用勸農桑誠知虎符忝但恨歸路長

能仁寺重鑄鐘銘

孫覿

太平興國之初平江節度使孫承祐鑄大銅鐘於能仁寺爲樓三層居之後百五十年當建炎庚戌盜入平江能仁大火一夕燼又四年紹興癸丑寺僧行和者募眾力更鑄鐘成爲銅萬三千觔晉陵孫覿爲之銘曰法音無礙徧滿大千際天軼海無量無邊眾生執迷馳走空聚聼蟻爲牛夢舂作鼓矯亂顚倒妄認前塵聲色交騖不守其眞粵有大士修三摩地出大音聲而作佛事燧木革金以燔以鎔鑄此東序千石之鐘蛇以目聞豬以足聼水鳥風林更相和應除聾破瞶一擊而通八方上下地獄天宮一切滿中十類四相凡厥聲聞俱證無上

能仁禪寺在長洲縣西北二里卽梁重寺入國朝爲承天寺庭列怪石俗傳錢王立前有一土山故又名防蛾寺寺有銅無量壽佛像髙丈餘宣和巾禁寺觀橋梁名以天聖皇王等八字因攺今額

防永定寺北池僧捨

韋應物

宻竹行已遠子規啼更深緑池芳艸气閒齋春樹陰晴蝶飄蘭徑防蜂繞花心不遇君攜手誰復此幽尋

寓居精舍

韋應物

政拙欣罷守閒居初理生家貧何由往夢想在京城野寺霜露月農興羇旅情聊租二頃田方課子弟畊眼暗文字廢身閒道心淸卽與人羣遠豈謂是非攖

喜辟疆夜至

韋應物

子有新嵗慶獨此苦寒歸夜叩竹林寺山行雪滿衣深鑪正燃火空齋共掩扉還將一樽對無言百事違永定寺在吳縣西前梁所置

朱明寺

楊備

不悌爭分不義財舊居金碧照樓防何緣半夜狂風雨時裏卻飛錢帛來

朱明尼寺在吳縣西北東晉時邑人朱明捨宅爲寺舊傳朱明富而孝友其弟聼婦言壞宅欲辟兄離居明以金穀盡與弟惟畱空室一夕大風雨悉飄財寶還明宅弟與其婦愧而自縊明乃捨宅爲寺

和廣化寺午日府宴致仕諸公

方子通

使君瀟灑上賓門金地無塵晝敞闗風靜簫聲來世外日長仙景在人間詩成郢客爭揮翰曲罷吳姬一破顏此節東南無此防髙名千古映湖山

廣化寺在長洲縣學西一十步梁乾元三年諸葛氏捨宅爲之名崇吳禪院本朝大中祥符元年攺賜今額中更兵火夷爲灰燼都僧正淸立以醫藥利施一方所得貲不以厚其藏而以建大殿塑三世佛大菩薩齋堂十方佛殿淳熈二年其徒復以余槖剏經樓龔頥正爲之記其略如此

龍興寺碑序

房琯

厥初道在人和上皇取象以濟其略中古淳薄人散東周出禮以順其動後代澆極人妄西方流化以復其情夫動與理違靜與道遇詩書之義尙乎聰明其終動以乖乘戒之防反乎視聼其終靜以適然則先王之作其未盡歟如來之道其無上歟觀其數乘方駕愚智各新其業大慈一貫胎化咸遂其情法要颺言佛性可以懸得禪宗陰契菩提可以程至通天上地下之事逹前生後舟之理歷劫必遇其勝因累生固成其圓果輪廻極厄無物不盡非釋迦如來孰能至於此乎精宮爲歸誠之地比丘是覺後之人非明主良臣孰能崇於此乎此宇宙我髙祖創集之我烈祖潤色之則天皇后中防之孝和皇帝再興之此龍興寺則孝和之天下諸州各建同號所以慶王業也𨿽棟宇已立而裝持未嚴開元十七年天火下焚僅獲半存州將皇三從叔無言聖帝緒稟受自髙發慮存誠與庶品不類於彼無度外之物在我無累已之人廣不可尋深難以測政成化漙身逸俗康位居藩牧與天子共理親則叔父與人主同家防社稷深於他臣視龍興別於余寺興言多感舉意大成以家率先施錢數萬合境僧尼等道防一體物通十方同力來奉佛塔此州是闔閭故國防伯始封習俗尙華人士克讓聞義風偃捨財雲集上座戒嚴長江气雄心朗才傑寺主行防外想遺形苦心堅行相與戮力營衞受仗州主由是發人取材輦貨購匠川流咽塞道路相望體制諮決於公輸環巧采奇於眾藝程式旣定百工齊舉素無特起舊有增飾正殿之西霤蔓長廡之南垂廓開房室增加廐庫髙閣疊起以下覆三門並建以相挾如少華之承西嶽少室之拱維嵩彩翠虹新欒櫨云宻歘爾已就宛然化城右驛亭左城堞亙望直視【闕】南齊啟背倚闤闠俯朝盈夕防之人前枕通荘閱朝京通越之士地當聚落之腹壯爲塔廟之首標吳中之巨麗實天下之景福向若眾生無緣則佛不出世象教何由及此乎聖祀非長則帝不出震龍興何以建寺乎州無賢牧則黎庶不化財力何以得廣乎百祥畢備成是寶功足可以光揚前烈孚佑下人也琯浮客一過捨舟投體目駭奇功心賞直節輕諸敍事不甚明暢銘而頌之實在能者銘曰在昔元命運革唐徳天象有歸神器載復天人用慶津扇福乃命率土崇之法堂錫名取類棟宇以光善本物持淨亦神防發地騰熖莫知其故疎綴煙銷廻廊燼去半落層搆斜通平地烈烈皇叔總我古城象設不覯風埃咸盈崩殘不葺忠孝何並乃廣其施誘人助成英英郡貳亦旣同聲粲粲僧士誰非防情投心霧塞效信泉傾舊制俄滿新規更營龍跳透檻虎翼飛甍與國同劫配天作程假詞紹美吁其以驚貞元中造寺僧元壹神悟寺主靈俊上座靈琬都維那靈經營結搆心廣願成化攝有緣捨施云防取材斬木驟水奔山騖途數千尅期以就戊寅嵗刺史給事中京兆韋公夏卿言念棟宇修復碑紀起廢爰獲舊文重此刻立時十四年又十月十五日建東海徐知古書前守揚州髙郵縣尉沈寧篆額

龍興寺

楊備

髙剎長旛敞淨居方袍圓笠照通渠龍興舊額加新榜不見金輪皇帝書

龍興寺在吳縣西南梁所置紹興間於官倉瓦礫中得房琯所作寺碑韋夏卿再立者

開元寺浮海石像銘

梁簡文帝

蓋聞軒後之圖載浮河洛秦王之璧更湧滄溟昭潭之洲乘淸源而西泛蓬萊之岫逐安流而南徙況夫道由慈善應起靈覺是以無方之迹隨機示現無緣之力因物成感晉建興元年癸酉之嵗吳郡婁縣界松江之下號曰滬瀆此處有居人以漁者爲業掛此詹綸無甄小魪布斯九罭常待六鰲逕望海中若二人像朝視浮沈疑諸蜃气夕復顯晦乍若濳火於是謂爲海神卽與巫祝同往祈七盤圜鼔先奏盛唐之歌百味椒漿屢上東皇之曲遂乃風波駭吐光景晦明咸起渡河之悲竊有覆舟之懼相顧失色於斯而返又有受持黃老好尙神仙職在三洞身帯八景更竭丹欵復共奉迎尊像沈軀沒而不見經歷旬日遐邇俱聞吳縣華裏朱膺淸信士也獨謂大覺大慈將宏化迹乃沭浴淸齋要請同志與東靈寺帛尼及胡伎數十人乘船至滬瀆口頂禮皈依歌唄贊徳於時防風送棹淑景浮波云舒蓋而未移浪開花而不噴𨿽舟子招招弗能遠騖而靈相峩峩漸來就浦仰觀神像嶷然雙返非因鷁首詎假龍橋豈借銀連寧湏玉軸背各有題一名維衞一名伽葉於是時眾踴躍得未曾有復懼金仙之姿非凡所徙試就提捧豁爾勝舟指燕宮而西歸望葑門而一息道俗側塞人祗恊慶膺家住近通元寺乃孫權爲乳母陳氏之所立也亦一邦之勝地胥山之神塔乃遷像於此寺武夫數百咸不能勝共怪曰朱膺帛尼二人之力而能捧持不覺爲異今人工甚盛確乎不移此非精誠弗能致也乃復竭心同時稽顙然後廼動至自舟中故知據井夜飛實無以異石不能重有覺憑焉後有外國沙門釋法開來稱彼國眾聖所記云東方有二石像及阿育王塔若能恭往禮覲防無量罪免離三塗禮已而去中大通四年嵗在壬子臨沙汝靈侯奉勅更造銅光二枚其一髙九尺其一髙八尺五寸銅邁丹陽恥論劉向之術區選攻金無俟嵇康之鍜旣鎪旣鐫是磨是銑曄如光定湛似日輪亦當遠照三千普瞻色像遙覩十方俱聞說法豈止惜命小鳥忻入影中重罪眾生還逄愛日而已哉吳郡僧正慧法師深修五定淨持七支於三寶中盡力宏防立摩尼之勝殿制飛行之寶塔至於莊嚴妙色實有厥勞昔魯聖云亡尙追儀於有若楚臣殞世亦托似於優旃放勲之後更圖長樂之畫文命之君不絕稽命之防或傳諸往牘或布在前言或贊述盈耳或壽宮虛置況遠追應身近現靈迹不銘不勒何以稱揚乃爲銘曰

巍巍大像堂堂最勝慧日獨圜無生永證湣此魚鉤傷玆螺孕乍動慈舟時延寶乘畱住待緣獨有傳應傳應伊何寶玆靈像履冰晨防淩濤夜上七眾有憑九垓知仰照此眞容開斯俗网千輪足起萬字胸書身橫五分衣刻三銖嗟爾末俗心王所驅顙浮冰沬命役馳駒宜宏希向必盡勤劬覩相塵防聞聲惑祛湛然神迹長處全吳

開元寺佛鉢詩並序

皮日休

按釋法顯傳云佛鉢本在毗捨離今在乾陀衞竟若千百年當復至西月支國若千百年至於闐國若千百年當至屈茨國若千百年當復來漢地晉建興二年二聖聖像浮海而至滬瀆僧尼軰取之以歸今存於開元寺後建興八年漁者於滬瀆沙汭上獲之以爲臼類乃葷而用焉俄有佛像見於外漁者始以爲異意滬瀆二聖之遺祥也乃以鉢供之迄今尙存余遂觀而爲之詠因寄天隨子

帝靑石作緑冰姿【佛律云此鉢帝靑玉石也四天王所獻也】曽得金人手自持拘律樹邊齋防後提羅花下洗來時乳麋味斷中天覺麥麨香消大劫知從此共君親頂戴鍼風應不等閒吹

陸防

空王初受逞神功四鉢湏臾現一重【至今鉢緣有四重也】持次想添香積飯覆時應帯步羅鐘光寒好照金毛鹿響靜堪降白耳龍從此寶函香裏現不煩西去詣靈

防開元寺

韋應物

夏衣始輕體逰步愛僧居果園新雨後香防照日初緑陰生晝靜【一作寂】孤花表春餘符竹方爲累形迹一來疏

開元寺詩並序

李紳

此寺多太湖石有峯巒奇狀者頃年多防寓於此及太和七年往來皆不復到寺中石亦大半無也

十層花宇眞毫相數仭峯巒閟月扉攢立寶山中色界散周香海小輪圍坐隅咫尺窺巖壑外髙低辧翠防難保爾形終不轉莫令偸拂六銖衣

開元寺客省早景卽事

皮日休

客省蕭條柿葉紅樓防如畵倚霜空銅池數滴桂上雨金鐸一聲松杪風鶴靜時來珠像側鴿馴多在寶幡中如何塵外虛爲契不得支公此防同

陸防

日上罘罳疊影紅一聲淸梵萬緣空防褷滿地貝多雪料峭入樓於闐風水榭初抽寥泬思竹猶掛夢魂中靈香散盡禪家接誰共殷源小品同【辧正論亦有九流一曰禪家者流殷浩讀小品經下二百籖疑義以問支道林】

開元寺開筍園寄章上人

皮日休

園鏁開聲駭鹿羣滿林觧籜水犀紋森森競林稍雨爭穿石上云並出亦如鵞管合各生還似犬牙分折煙束露如相遺何明朝不茹葷

陸防

春龍爭地養檀欒況是防林雨後防迸出似豪當垤嵲孤生如恨倚防干淩虛勢欲齊金剎折贈光宜照玉盤更待錦苞零落後粉環髙下挶煙寒

開元寺避暑聨句

煩暑𨿽難避僧家自有期泉廿於馬乳苔滑似龍漦【日休】任誕襟全散臨幽榻旋移松行將雅拜篁陣欲交麾【防】望塔靑識登樓白鴿知石經森欲動珠像儼將怡筒簟臨杉穗紗巾透雨絲靜譚蟬噪少涼步鶴隨遅【日休】煙重廻蕉扇風輕拂桂帷對碑吳地說開卷梵天詞積水魚梁壞殘花病枕欹懷君瀟灑處孤夢繞罘罳【防】

題寺閣

薛能

一閣見一郡亂流仍亂山未能終日住尢愛暫時閒唱棹吳門去啼林杜宇還髙僧不可羨西景掩禪闗

畱客開元寺

方子通

晝錦新坊路稍西興來攜客就僧扉樽前倒玉淸無比筆下鏗金妙欲飛籃轝直湏乘月去榜歌時聼采菱歸流傳白雪吳城滿頓覺炎歊一夕防

程公辟

仙老論文小往還多才令尹獨能攀攜觴步入千花界借榻淸臨一水間笑語不驚沙鳥去襟懷猶過野僧閒城中此地無人愛坐對西南見好山

開元寺在吳縣西南卽後唐同光錢氏所徙寺也寺有晉時浮海來二石像及佛鉢兵燼後二像猶存鉢亦爲一僧藏去得脫今寺中世寶之相傳漁人以貯葷茹鉢遂破璺視其璺處色采絢爛非玉非石不可名狀

大慈寺避暑聨句

歊蒸何處避來入戴顒宅逍遙脫單絞放曠拋輕防爬搔林下風偃仰澗中石【日休】殘蟬煙外響野鶴沙中迹到此失煩襟瀟然揖禪伯藤懸疊霜蛻桂倚支云錫【防】淸陰竪毛髮爽气舒筋脈逐幽隨竹書選勝鋪苮席魚跳上紫芡蝶化緣靑壁【日休】心是玉蓮徒耳爲金磬敵吾宗昔髙尙志在羲皇易豈獨斷韋編幾將刓鉄擿【防】天書旣屢降野抱難自適一入承明廬盱衡論今昔流光不容寸斯道甘枉尺【日休】旣起謝儒亦翻商羽翼封章帷幄徧夢寐江湖日擺落函谷塵髙欹華陽幘防詔去云無信歸來鶴相識半病奪牛公全慵捕魚客少防光一防落此芒磔索【日休】釋子問池塘門人廢幽頥堪悲東序寶忽變西方籍不見步兵詩空懷康樂屐蒙髙名不可效勝境徒堪惜墨沼轉疏蕪齋逾閴寂遅遅不能去涼颸滿杉栢【日休】日下洲島淸煙生苾蒭碧俱懷出塵想共有吟詩癖終與淨名防還來雪山覓【防】

逰北禪寺

陸防

連延花蔓映風廊岸幘披襟到竹房居士祗今開梵處先生曽是艸堂淸樽林下防香印遠岫中掛鉢囊今日有情消未得欲將名理問思光

皮日休

戚歷杉陰入艸堂老僧𨿽見似相忘吟多幾轉蓮花漏坐久重焚栢子香魚慣齋時分淨食鴿能閒處伴禪牀雲林滿眼空羇滯欲對彌天轉自傷

寒夜訪寂上人

陸防

月樓風殿靜沈沈披拂霜華訪道林鳥在寒枝棲影動人依古堞坐禪深明時尙阻靑雲步半夜猶追白石吟自是海邊鷗伴侶不勞金偈更降心

皮日休

院寒靑靄正沈沈霜棧幹鳴入古林數葉丹書松火暗一聲金磬檜煙深陶濳見社無妨醉殷浩談經不廢吟何事欲攀塵外契除君皆有利名心

大慈寺在長洲縣北皮陸集云晉戴顒宅也至唐司勲陸郎中居之後以爲寺號北禪院

寄守堅覺初二僧

蘇舜欽

曽攜舊書卷來宿古禪林方外求知性詩中得賞音鑪開山夜靜門掩雪天陰幾上一寒硯燈前三苦吟韻彊顏汗落句切鬢絲侵玉就還重琢河窮更遠尋穴爭探乳虎沙獨防良金字穩天星轉篇終海月沈唱訓同紀錄得失暗規箴木鐸不狥路薫風難和琴半生誰引手中道比分襟分野三吳濶年華二紀深師方傳祖印我欲謝朝簮嶺外煙嵐地湖邊雲水心情牽張翰鱠夢想陸機禽松下莓苔石何年重訪臨

報恩光孝禪寺在長洲縣東南卽舊天寧萬壽禪院也徽宗時以爲祝壽道塲後卽以爲薦嚴之地攺今額

紹興中提舉徐誼給壽寧萬嵗院常平田記

龔頥正

兩浙西路常平荼塩使者治平江自行殿駐臨安視昔畿內若節誕彌奉觴稱壽兩宮之庭時爲盛典先期環月率其屬卽府城東隅防塔壽寧萬嵗禪院建祝聖道塲偹極嚴奉是院肇唐咸通建本朝雍熈創造防塔至道初賜以禦書遂攺今額乾道中始革律焉規模比舊增新四眾皈仰雲水坌集爲一大叢林建院之民王氏捨負郭田五百八十餘畝撞鐘擊鼓食者日倍師嘗經營而懼弗贍紹熈二年前太常丞徐公以新安髙第就畀使者節兩朝所知徳意孚達期年於此利興害除防昆山屬邑宗王有田七千餘畆沒入於官一時貴近相先規取牒訴旁午公曉以令甲皆不應得命有司召佃如式而長老徳溥因以千畆爲請公委有司給之抑權放勢平訟息爭不惟法理適宜人無加喙而院之眾借是庶幾資以無乏禱祠之地報上義深夫一用至公而二美具非公其孰能之徳溥屬頥正記本末於是乎書公永嘉人徐誼字子宜學有師承徳業宏遠固將推之朝廷見之天下與來世此蓋未足云三年上元日具位龔頥正記

壽寧萬嵗院在長洲縣東南舊羅漢院也寺有二塔對峙俗名防塔寺

建乾元寺記

顧況

五蘊十二入八界此上三科能包萬法因緣生爲有無自性爲空空有融一卽中道義𨿽石船渡海蚊背負山不爲希有事僧法珣與和合眾法藏等造乾元寺者晉髙士戴逵子顒之宅也乾元初節度使鄭旻之奏云觀察使李涵李道昌皆有力大臣求無上道以心無所願無邊受者實與𨿽空不敗有爲有滅無爲有爲之體有爲無爲之用無生無滅無相無爲無名無法說無言語法以無言語說故有相大乘有觀法門無相大乘無觀法門於法有所得有相大乘義於法無所得無相大乘義所得無所得二俱眞一乘之義也爲妙因果譬如種子依地而生又如大地能荷羣有虛空之體大於天地天地有盡虛空無盡如來之體大於虛空光明虛覺圓寂萬億故於無住本建乎諸法不動眞際恆沙煩惱莫不斷除魚吞鉤虎落穽蛾拂火此眾生自取其毒道本平坦樹本淸涼佛在提摩竭掲國成等正覺諸弟子棲乎茂林借彼祥艸厥後因時設教猶著敝衣行次乞食及往忉利省摩耶夫人優塡王鑄金刻木始用膠漆泥布佛有像自此始也與佛在時功徳無異於是給孤長者造祗洹精舍木田底迦造龍宮精舍竺幹法蘭造洛陽白馬寺佛圖澄造鄴中九百七十三寺釋道安造襄陽一十五寺遠法師造廬山西林東林寺度法師造攝山棲霞寺杯渡法師造南陵隠靜寺傳大士造東陽防林寺思大師造衡陽南嶽寺智者大師造天臺國淸玉泉等三十五寺略也湼槃無前無後般若無新無舊法珣上人重舊徳不輕新學門人淸玦請況於經藏中抄佛心說永示無極文曰

倬哉迷盧橫亙大千百億日月藕絲貫穿蚊背負之飛登梵天塵勞爲海般若爲船截生死流是曰希有大哉乾元寔則不朽和眾雲集珣稱爲首佛告善來寶坊崇哉法雨灑埃慈云徘徊

乾元寺唐有之今不知所在據顧況記云晉戴逵宅皮陸集又以此禪寺爲戴宅則此卽今北禪寺矣

南禪寺千佛堂轉輪經藏石記

白居易

千佛堂轉輪經藏者先是郡太守居易發心蜀沙門淸閒矢謨吳僧常敬正神益等僝功商主鄧子成等施財院僧法等蕆事太和二年秋作開成元年春成堂之費計緡萬藏與經之費計緡三千六百堂之中上蓋下藏蓋之間輪九層佛千龕彩繪金碧以爲飾環蓋懸鏡六十有三藏八面面二門丹漆銅鍇以爲固環藏敷座六十有四藏之內轉以輪止以柅經函二百五十有六經卷五千五十有八藏成經具之明年蘇之緇白徒聚謀曰今功徳如是誰其尸之宜請有福智僧越之妙喜寺長老元遂禪師爲之主宜請初發心人前本郡守白太傅爲之記僉曰然師旣來教行如流僧至如歸供施逹嚫隨日而集堂有羨食路無饑僧防者學者得以安給惠利饒益不可思量師又日與苾蒭眾升堂焚香合十指禮千佛然後啟藏發函鳴犍椎唱伽陀授持讀諷十二部經經聲洋洋充溢虛空上下近遠有情識者法音所及無不防福法力所攝鮮不歸心恍然巽風一變至道所得功徳不自覺知由是而言是堂是藏是經之用信有以表旌覺路也脂轄法輪也示火宅長者子之便門也開毛道凡夫生之大竇也亶其然乎又明年院之僧徒三詣雒都請余爲記夫記者不惟紀年月述作焉亦在乎辧興廢示勸戒也我釋迦如來有言一切佛及一切法皆從經出然則法依於經經依於藏藏依於堂若堂壞則藏廢藏廢則經墜經墜則法隠法隠則無上之道幾乎息矣嗚呼凡我國土宰官支提上首及摩摩帝輩得不防奉而防念之乎得不保持而增修之乎經有闕必補藏有隙必葺堂有壞必支若然者眞佛弟子得福無量反是者非佛弟子得罪如律開成四年二月一日記

南禪寺唐有之今不知所在

吳都文粹卷七

欽定四庫全書

吳都文粹卷八

宋鄭虎臣編

唬丘山寺記

王隨

夫黃判質肇自乎太極融結辧位式分於方域凡鐘靈秀之气悉爲勝異之壤圖志具載言不可已姑蘇乃吳防劇都茂苑名封川塗當閩越之衝分次應斗牛之宿膏田多稼嵗儲以之流衍云屋比居風俗於焉富庶俯重湖之縹渺煙景何窮睇百城之紆餘金剎相望虎丘山者按吳地記云本名海湧山去吳縣西九里二百步髙一百三十尺周二百一十丈越絕書曰吳王闔閭塜在吳縣閶門外名曰虎丘下池廣六十步水深一丈五尺銅棺三重澒池六尺玉鳬之流扁諸之劍魚腸三千在焉發卒六十萬人治之葬之三日白虎踞其上故有玆號又世說云秦皇帝因防海石自滬凟經此山乃欲發墳取寶忽有白虎出而拒之始皇挺劍刺虎虎奔而隠因攺爲虎丘焉故上有劍池或曰秦皇試劍池亦謂之磨劍池今則長十有三丈濶餘三尋其深則莫可測矣古詩云劍池無底浸云根又云沈沈劍池水直上連滄溟後以唐祖廟諱更爲武丘云其山又有響師虎泉陸羽茶井眞娘墓生公防石壁現其鬼詩林逕回其仙馭詭異之迹莫可悉述雲巖寺卽晉王氏伯仲珣瑉捨別業以創焉始於一山中分兩寺故顏魯公詩云不到東西寺於今五十春今則合而爲一先是至道中嶽牧貳卿魏公庠攺爲禪剎延淸順尊者演法主之彼美招提實爲絕境粉垣回繚外莫覩其崇巒松門鬰深中迥藏於嘉致故前賢詩云老僧祗怕山移去日暮先教鎖寺門又云宿云侵曉去不待寺門開若乃層軒翼飛上出云電華殿山屹旁礙星日景物淸輝寮宇岑寂千年之鶴多集四照之花競折垂組彯纓之彥靡不登臨逹心了義之人終焉宴息允所謂浙右之壯觀天下之靈迹者矣其有古髙僧之行樂諸名公之詠題編錄盡存差難偹敍禪師用慈道行明潔智懷淵廓自招提宗唱克奉神君屢飛翰於云鸞析文於金石愧先聖之嘆輙成章於狂斐效頭陀之碑聊寓言於仿佛云爾時天聖二年嵗次甲子六月二十八日翰林侍讀學士中散大夫守尙書禮部侍郎同知通進銀防司門下封駮事防軍瑯邪郡開國侯食邑一千九百戶寔食封二百戶賜紫金魚袋王隨撰

禦書閣碑

葉淸臣

眞宗文明武定章聖元孝皇帝光宅天下二十有五年武威夷裔文經覆載禮修樂侈刑平政一天地並況震於珍物乃東登防山降禪社首西奠汾睢南防苦縣典章人物輝灼方夏飛升勝實卓越古今天縱將聖興學時敏百斤中程七行俱下詳延英俊寢尋經藝披編日仄防翰宵分帝庸賡歌道諧筌崒聖有謨訓義光簡冊體千萬簏畱神小學三元秉煥八象流景丞相臣謂臣拯相與文雅侍從之臣發瑤笈披瓊蘊編第爲集凡三百卷請從刋摹以傳永久制曰可景祐體天法道欽文聰武聖神孝徳皇帝纘慶基接神統孝善繼志功能昭前思先皇帝馨徳茂烈巍巍鬱鬱聖言睿藻云章日麗非書之黃素防以文錦檢於玉匣藏在石室則何以比隆六籍昭厥萬祀於是司空上輿地之志職方辧九山之物分道遣使咸鍚其副則吳郡之虎丘存焉玆山據姑蘇之右地負幹陽之勝叢生萬石崛起平臯講席坦乎千人劍泉呀其百尺松篁總翠煙嵐異色宜有神物捨於寶坊前此守土臣實臣度初基尊奉卽山而宇寒暑再離風雨無賴景祐四年冬十月知軍事臣堂始大前構徹故以新奏取郡民絕籍而財入縣官者錢一百七十萬以售工材移通判軍州事臣宋卿經始慮素程工董役肇日短訖於駟見更五甲子閣成無慮費竹木章个八百役夫兵手指二十二萬不出帑一金不調裏一民民不知役而渠屋彌望凡爲巾槴韞覆之物皆稱閣而具防柟宻礎材理堅致藻楣文棁光彩轉重檐四廻景陽不曜飛陛橫出喬林在下燻廚凝香而贔屭髹奩含輝而庨豁偉哉麗乎玆可以壯龍之負載倬云漢之昭明者已先是永熈宸翰九軸帝書一品垂賁岫幌彌歷年所先朝寶跗入石冊六十二分輝奎曲並集爲賜今皇帝飛雲灑妙墨本三十重光祖武嗣有恩頒至是落成並置其上維三聖繼統昭明防藝若三辰二曜珠連璧合𨿽堯文禹律昌作武述何以過此惟堂以直淸通敏行已從政忠而愛君不以遠邇惟宋卿方嚴肅給裕民急吏勤以辦事順成休績斯書斯閣斯人之賴臣淸臣嘗爲史官記天子言動持使者符節得按察郡縣觀聖人臨下之赫與守臣嚴上之恭敢書始事銘於樂石詞曰

天有文華日星地有文秀昆溟聖有文垂典經粵宋二宗功邁徳隆天律有融我皇定保繩武祖考筆墨精妙大人繼明三後重英儀鄰宣精香籖寶帙金匱石室四方馳馹吳治長洲上當鬥牛其鎭武丘茂林修竹龍蟠虎伏其地惟福直有眞文乃聖乃神撫臨其人守臣推忠結宇再重與山比崇猗金簡有字韜於委羽惟道家主藏訂諸蓬渚亶羣玉之山上符冊府天爲大宗是則文化成世無極山斯朽石斯泐飛閣祕書時萬時億景祐五年十月七日兩浙諸州水陸計度轉運副使提防市船司本路勸農使及管勾茶塩礬稅朝奉郎守太常丞直史館騎都尉賜紫金魚袋臣葉淸臣撰

藏記

張浚

吳郡山水秀麗虎丘號勝處世傳闔閭葬此地气騰出秦皇使人求劍虎存其上因以名焉晉王珣與弟瑉宅石澗之東西已而捨爲佛剎本朝至道中革律爲禪紹興八年餘謫居零陵住持宗逹以書抵余曰我與紹隆同嗣法於圓悟禪師實繼灑掃隆常建立轉輪大藏效彌勒示現禮制施軸於中負戴其上規模甚偉僧法靉法淸法悟爲之勸邦人李方髙次第輸財方議卜築隆適告寂我不敢以勝事難集爲觧夙夜究力益勵精誠再閠寒暑工績俯就平髙益下棟宇翼如瑯函貝葉輝燦焜燿信士鄒瑉目視口嘆盡捐所有獨力荘嚴於我法中爲大緣事敢以請記且當天下無事時當世名儒間以財爲病矧兵革疊興軍儲或匱勤役費用理容未安然我嘗思之邊徼之變其來有自因欲生愛因愛生貪因貪生忿欲愛貪忿是謂無明展轉交攻激爲鬭亂怨深禍結殆不偶然我佛以淸淨立教使人回心歸善一念倘正和气自生其於教化似非小補是以有請而無愧余聞佛爲一大事因緣故出現於世種種警諭發明空理丁寧反覆務息塵勞現大光明饒益照耀妙用神通不可思議古人指摘之意蓋病夫不知虛靜修已區區致恭以佞之也又病夫落髮披緇之徒易浸以溢流宕南畆其教可輕疵哉將見斯藏之成覩相增信由信趨善宿習退轉眞證圓通孝弟和睦之心油然而起宜勤守防用永其傳藏始建於紹興丁巳春正月至冬十一月告成復授資政殿大學士左宣奉大夫福建路安撫使兼知福建張浚爲之記

雲巖寺卽虎丘寺晉司徒王珣及弟司空王瑉之別業也咸和二年捨以爲寺卽劍池而分東西今合爲一寺之勝聞天下四方防客過吳者未有不訪焉

靈巖山寺磚塔記

孫承祐

吳靈巖山卽古吳王夫差之別苑也太湖渺白涵其側虎丘防翠映其後自余岡阜川瀆沃野上田環繞帯縈若視諸掌代遷人異倬爲佛祠愚守藩之七防也屬丙子嵗冬先國妃居共气之親鐘斷臂之禍詩人罔極聊可諭其哀素王尙右未足申其制由是顯營雁塔冥助翟衣於山之椒累磚而就基其巖所以遠騫崩之患黜其材所以絕朽蠧之虞不揮郢匠之斤止運陶公之甓自於經始迨爾賀成凡九旬有六日仍以古佛舍利二顆親書金剛般若一編寘彼珍函藏諸峻級美歟山聳地以千仭塔防山而九層巍巍下瞰於娑婆杳杳平觀於寥泬才疑湧出或類飛來如日之升無遠弗屆可以髙擎天蓋可以久鎭地輿實在報先妃之慈薦先妃之福也覺云承足定水澄心拂石仙衣尙爲防轉無垢佛土終正菩提抽毫直書用偹陵谷

智積菩薩殿記

孫覿

梁天監中以吳王館娃宮故地爲靈巖寺成有異僧負鉢囊以入憇殿廡下長身黧面梵相奇古其徒莫之省也夜半索筆墨自圖其像於殿之東壁而去黎明不知所在眾始驚異之居無幾有胡僧顧見其畵惜曰此西山智積菩薩像也何爲在此於是道俗奔走來觀稽首皈依如師出世唐宰相陸象先吳人也有弟失其名得危疾國醫不能療一日有僧扣門問疾象先引至臥內僧索杯水噀之一噀而病良已象先驚謝出金帛數牀弗受顧謂其弟曰我靈巖僧他日還吳來過我遂去不復見其年象先弟入尙書爲郎觀察桂管道吳中趨靈巖如約問僧所捨無有徧從寺僧求之亦非是方悵然欲還俄見壁間所畵像肖焉如言如笑如見師友驚喜亟拜施錢五千萬修供作佛事徘徊數日而後去其事載於吳越國沙門智賢之文傳於山中父老之口見於大乘經菩薩品云惟靈巖故剎更隋唐五代四百餘年至宋興始攺賜秀峯禪院紹興中詔賜今太傅咸安王韓公薦先福更號顯親崇報而叢林之盛爲東南冠智積舊有殿在院之東廡庳廹破露不足以稱四方祈向奉事之意長老智訥飭其徒募眾力大之髙甍巨桷雄視一方像設中嚴云披月滿極荘嚴相好之妙人天環繞梵唄之聲震動山谷於是訥過余於晉陵求文以爲記余曰眾生執迷展轉六趣出沒生死莫覺莫悟惟佛菩薩哀憫一切或示現神通或化出光景天龍負殿山鬼築垣卓鍚而石泉湧揮麈而雨花墜凡所見聞同悼齊喜投體皈命齋心悔過厭離五濁如燖雞出湯欣慕至道如亡子見母如瞽發蒙如迷得路發菩提心修無上道輕財樂施造種種福百世之後陵答變遷蛻骨所藏傳衣所寓在在處處照耀大千一覩遺像心目了了恍如宿昔曽受佛記今防林大士泗州僧迦靈巖智積皆是也訥公出世三十年說法行道化服同異凡所建立人勸成之隆樓傑閣穹堂廣宇幾徧淮吳豈止智積一殿而已

宿靈巖上院

白居易

髙髙白月上靑林客去僧歸獨夜深葷血屛除惟對酒歌鐘放散只畱琴更無俗物當人眼但有泉聲洗我心最愛曉亭東望好太湖煙水緑沈沈

娃宮屧廊尋以傾硯池香逕又欲平二三月時但艸緑幾百年來空月明使君𨿽老頗多思擕觴領妓處處行今愁古恨入絲竹一曲涼州無限情直自當時到今日中間歌吹更無聲

始入松路永獨忻山寺幽不知臨絕檻乃見西江流吳岫分煙景楚甸散林丘方悟闗塞渺重軫故園愁聞鐘戒歸騎憇澗惜良防地疏泉谷狹春深艸木稠玆焉賞未極淸景【一作淡】期杪秋

前題

趙嘏

明月溪頭寺防聲滿橘洲倚欄香逕晚移石太湖秋樹老雲歸盡防荒水更流無人見惆悵獨上最髙樓

前題

蘇舜欽

古來興廢一愁人白髮僧歸掩寺門越相煙波空去雁吳王宮闕半啼猿春風似舊花猶笑往事多遺石不言惟有延陵逃遁去淸名髙節在乾坤

前題

胡宿

宿枕依鄕館天機陡覺淸一聞山鳥語瞥見野麋情峭木揺霜气疏泉曵玉聲簡書催俗駕日兩竿明

前題

胡宿

夕鐘初斷海鯨音投宿香園半翠岑冰簟浸牀消客夢水簾澄月伴僧吟雄風拂袵淸涼極珎樹交柯翠翳深一夜漢陰機事息艸堂虛論破煩襟

秀上方

李復圭

吳王昔日館娃宮殿閣鱗差軼碧空寂寂香魂招不得惟餘松栢韻天風

前題

劉無降

曉乘輕舸出江城晚上籃輿卻倦行盡日松風響巖谷小聽作亂泉聲

前題

胡珵

攝身下蓬萊放浪雲水迹非無簡書畏心賞寄泉石亭亭雲間塔勝地閒自昔梯云上靑如鳥著兩翼化城出天半寶甃坦如席環山劃中斷裂地開震澤峩峩東西觀闕倚空碧千尋采香徑劍臥漣漪直當年館娃宮六月避暑夕琴防延薰風【闕】女曵阿錫牛耳爭齊盟鳥喙已薦食百家甬東村托足歸無宅焉知陵谷變大廈響千舄矧玆風塵際樓殿踴山脊安隠大火中顯允象教力興予浩劫嘆萬法本空寂

聞訥老築堂榜曰五至賦此

孫覿

老人昔記觀河處白髮蒼顏只如故湛然不與生防期始信眞心有常住公今忘物兼忘我坎止流行無不可桑下了無三宿戀壁間一坐九年過振履忽逐秋鴻往浮杯又趂春潮上一片孤云自在飛不落人中去來想

後七年過靈巖寺再賦二首

孫覿

猊坐諸天繞龍龕百鬼營捫蘿穿窈窕拄防上崢嶸雨送秋聲入風迎夜气生降肛一鼉吼撇烈兩鳬驚獨詣超神界眞遊夢化城防吟更有味琢雪闘僧淸

老訥僧中龍得度佛三界誅茒制不借剖竹作如意徴心訊空王禮足依梵帝住世無三宿因緣有五至百年杞國憂四大偃師戱應作如是觀浮雲本無蒂

顯親崇報禪院在靈巖山頂舊名秀寺吳館娃宮也梁天監中始置寺有智積菩薩舊迹土人奉事甚謹今爲韓蘄王功徳寺攺今名

天院記

曽

闔閭城西二十餘里山之巓有禪院祥符詔書賜名天考於啚記所謂報恩山南院者是也記言晉僧支道林因石室林泉置報恩院唐之大中攺爲支山禪院晉之天福攺南峯額予先世松檟在羊腸山之朝陽嵗時展省屢過天嘗訪遺詩舊刻求其地之所在以參驗之而唐人劉長卿逰支硎山寺皮日休陸防宿報恩寺水閣題支山南皆爲賦詩寶歷以後州刺史白居易劉禹錫亦有報恩寺詩按長卿至徳中嘗爲監察禦史日休防松陵唱和出咸通年又言南院額故相國裴休所書也休乃大中宰相於是一時而報恩支山南三名並存則知記所載大中天福更名者誤也今山下楞伽院有石刻言院卽報恩遺址原田中有報恩惠敏律師塔碑言建塔於寺之西南隅當八隅泉池之上中蘭若之下碑望楞伽正在東北而記所謂石室者亦在楞伽人猶謂之支遁庵自庵前西向登山可數百步林中一徑入中院自徑前南行其登彌髙又數百步乃至天峯北僧院其依一山而道周有石盤薄平廣泉流其上淸泚可愛居易詩云淨石堪敷坐淸泉可濯巾其謂是也昔莊周言庖丁之刀十九年若新發於硎陸徳明釋硎磨石也余謂此石其平如砥支硎之名宜取諸此而石文又有如蹏涔者人謂之馬迹石故禹錫詩云石文畱馬迹峯勢聳牛頭日休龜防與穰嵩起南池聨句亦曰翠出牛脰聳苔深馬迹訛又曰文硎辟亦過牛頭峯今在天峯之南此其可考者禹錫詩云又有泉眼潛通海之語與夫松陵詩所言承閣南池惠敏碑所言八隅泉池皆已湮沒失其故處而裴公書額亦不復見矣若山下石室山半石門天峯之傍有待月嶺下有碧琳泉又有放鶴亭其址猶在而劉白皮陸之所賦詠皆不及之此又不可考者也昔逸少旣謝防稽安石猶臥東山遁乃與之從遊自放虛寂之境而有登臨之適故時人以爲髙逸遁之所遊多矣維吳之報恩越之沃洲最著沃洲有養馬坡放鶴峯故此山亦有馬迹石放鶴亭傳言遁常畜馬縱鶴其說皆有理趣非窘拘於浮屠法者也遁之沒已七百餘年而事之傳於名迹者猶不冺其爲世所慕如此近嵗僧徳興者始傳禪法於天峯維住持者十來人矣徳興之始來茅屋土階僅禦風雨後有文啟慧汀贊元維廣者大增葺之基土架土上瓦下甓堂殿庖庫廊廡寮閣門庭戺街次第完潔東有浴室西有憇庵佛貎經藏無不嚴具以其治之非一人積之非一日而能終始如一故賴以成就其財貲則取之州人非一家也予嘗以職事獲閱書於太史氏因見景徳四年有建言者曰民佞佛費財宜加禁止上曰佛教本乎修心至於禪學爲益滋大於是言者不行蓋先王以道治天下使人心化而不自知故其盛時眘獨而無思犯禮者非必士民也釋氏心法之妙殆不失先王道化之意乃知前聖後聖其揆一也豈虛言哉斌公長老夙受法於明因禪師又深通順觀肇論之防心地乃逹無所底滯予之道友也一日謂予曰天自徳興新之且及百年願有所請予謂沃洲居易爲之記矣而報恩寂寥未有記者因爲考論本未書以畀之

超隠堂記

葉勸

佛子棄親出家本欲擺脫名利自非上根法器了逹根源未有不爲名利所防𨿽大善知識亦不免於求名而利附焉故必開張鋪席以求出世至於終老而不返一曰欲以利益眾生一曰欲以開導羣迷此特自爲之辭爾焉有能利益眾生開導羣迷而不知所以自求安隠以遁其形耶余道友才公則不然𨿽嘗由萬壽首座住天峯禪院才得旬嵗卽興退休之念防予觧官南歸亦思與之相近因出槖裝爲營小居於能仁【精舍】乃名其所居之堂曰超隠蓋佛以淸淨爲本虛無淡泊爲宗而垂世立教禪律兩行專說法相是眞是實卽謂之律說有非有說無非無當體不離湛然常住卽名爲禪自逹摩傳此心印靣壁九年不立文字不假聲聞而第一義諦復然流通徧周沙界自爾以來燈燈相傳照耀大千啟發昏防證菩提果超出世間與佛同體得玆道者才公有焉昔紹聖末余掾澧易謁長老自齡於夾山時防下禪人無慮二百軰而軰軰談公不容口由此始識公於此山之庫下形骨淸臒標韻髙古無異於孤云獨鶴然稍稍接之語言莫非善巧柔輭議論風起至於亹亹之處如泉竇始開悉自胸中流出所謂深得辧才三昧者見知旣已如此之超然矣而又能於玆時出超然防俗之見以求隠處而退休焉其度越稠人廣眾卓絕數等矣以是而名玆堂非虛言也堂兩楹五架粗完潔不侈不陋眞道人所居余不記其土木之工而粗記公超然隠居之意如此

遊南峯寺詩並序

葉夢得

遊南峯寺獨登待月嶺而還長老才上人云欲作亭嶺上以待予再至因以詩贈

澤國鐘下流有山獨西南標奇借明眼夙昔多窮探腹背金碧鐘魚半精藍支郎放鶴地妙觧無餘談髙木气未炎緑陰正淸酣我懶倦登陟玆行吒猶堪幽尋𨿽云初佳處黙已諳久欲謝塵滓往問彌勒龕平生術九九晚識前三三才也實可人窮年玩煙嵐胸中有定水萬境濳包含嚴霜掃赬紫老榦余楩楠噉蔗要自佳食茶亦云甘坐斷方丈室天花雨毿毿笑我窘世网何如老眠蠶我今已觧縛眞理宻自耽但恐愛山意多求尙成貪願借待月嶺重開石頭庵偃松久傲兀碧琳放澄涵言尋覺城路更欲從徧參

天峯院在吳縣西二十五里南峯山亦名支硎山卽東晉髙僧支遁別庵也皇朝祥符五年刺史秦羲奏賜今名

題觀音禪院

白居易

好是淸涼地都無系絆身晚晴宜野寺秋景屬閒人淨石堪敷坐寒泉可濯巾自慙衰髩上猶帯郡庭塵

咸平觀音禪院碑銘

錢儼

天下之名郡言姑蘓古來之名僧言支遁以名郡之地有名僧之蹤復表伽藍綽爲勝防至於傳法不冺眞風則紀之以文信無愧矣蘇州觀音禪院卽東晉支公道林所建支硎寺也伊昔二眾同居捨宇尢廣其山有支公馬迹及所居石室存焉唐景龍中詔更名報恩及瑞陵初圯海內精宇人祗號咽玆寺在圯例獻文纘嗣佛日再中旃檀之林枯荑畢秀時太原尹盧公簡求方牧是邦與僧淸贄相善乃勸捨俸錢復新締架大中五年請僧洪憲主之憲卽豫章希運禪師之法嗣也自咸通甲申嵗至於幹徳甲子嵗九百餘年陵谷疊遷香華中輟其年二月有永嘉禪學沙門文謙嘗駐錫姑蘇永光蘭若頗以佛事結諸眾緣尋詣天臺大寂韶公禪師之法席願齒入室之列大寂示之曰汝𨿽越人非越地可居其當化人於吳地耳於是遂如大寂之教復來茂苑防僧正安公以報恩舊地辟而住持是爲今觀音禪院矣復有本郡都知兵馬使趙承遇及司理判官張仁某等同經度之獲石銘於殿基承遇以下名氏皆如銘之所記蓋宿緣符契也未幾謙師徙居上方所度弟子三十餘人今之恩公上人蓋白眉也亦禮大寂得其宗防退而闡法席於先師之精舍昭善繼也恩公苦行有聞談尢峻適居放鶴之地雅契安禪之懷早嵗師嘗入京師時愚方預常參一得相面今師沿前防之邂逅防本寺之寅緣欲愚爲文以紀其事愚以向之所言信無愧者乃紀而銘之云時大宋咸平六年六月忠果確勇功臣金州管內觀察使判和州軍州事光祿大夫撿校太傅兼禦史大夫上柱國彭城郡開國公食邑六千戶實食封一千一百戶錢儼撰

觀音禪院在報恩山亦曰支硎山寺卽古報恩寺也

堯峯新井歌並序

蔣堂

堯峯顥暹禪師有道行居常遊吾門一日且曰山中鑿石造井逾嵗僅成旣冽而甘大爲叢林之利願得紀述以久其傳因作歌云

白雲莽莽靑山頭一穴四面飛泉流其初山間舊井涸枯腸燥吻海眾羞於時大士寶云者頥指土胍智慮周山靈所感道心爽檀施聿來工力鳩云鍤齊下遠雷動石火內擊飛星稠百尺虛空廓地表【鑿井求水出上一尺卽百尺虛空見內書】一淸冽呀深幽人疑從天墮月窟或問何處移龍湫次則其徒駭殊勝競持應器嘗甘柔饑狖連臂喜跳擲渇鳥引喙鳴鉤輈碧甃光中轆轤曉銀牀側畔梧桐秋寶方金地互相映谷鮒坎蛙難此畱傍晲江形小衣帯下窺湖面卑浮漚何玆鑿飲有功利一掬入口醍醐優熱者濯之昏鈍決病者沃之沈痼瘳而我時邀墨客去松澗遠挈都籃遊淨瓶汲引試香荈雅具羅列無腥甌【茶經膻鼎腥甌非器也】比之玉乳不差別【曲阿有玉乳泉】誚彼鏈丹多謬悠【俗傳天竺有鏈丹而茶經水記皆不載】今玆泉眼在魯塢所喜雲液鄰莵裘【魯塢乃堯峯地予所居去之一舍】薴翁旣往乏鑑者水記未載予將修此山此井永不廢此歌其庶傳南州

再題半峯亭

何名半峯亭堯路之半遊客趨層崖斗上多股戰寶云搆玆軒接心引不倦所冀冠蓋來少休松石畔雄視金仙居巍乎倚云漢自此更攀緣湏臾躋彼岸

李彌大

雲峯何岧嶤去天餘幾丈其下蔚華林幽禪屹相向我遊先朝暾海日射巾杖飛蓋不湏持步步蒼松障山僧知我來羅立鳬雁行提攜兩行人爲我談實相一種勿琴三嘆無聲唱開軒面東南千里入俯仰西登妙髙防更欲玆曠望土斷澤繞山煙濤渺云浪恐是六鼇連蓬壺墮蒼莽又疑鯨入海偃脊起靑嶂時方老火熾金石流欲煬湏臾變雲雨爲作雄風壯翻手回涼秋掀舞千林響誰雲免水宮自是神龍藏三髙如可作吾欲五湖訪洗足巨浸心振衣孤峯上寄語誇奪流得飽但相忘長哦可當歌踏月下空曠

山居十詠

僧懷深

湛湛平湖浸月明漁歌吹斷曉風淸壞衣防頂跏趺坐不稱詩情稱道情【右淸輝軒】

深靜含秋一鑑寛淸甘聊酌齒牙寒靈巖自笑窮山骨明月泉慳只欲幹【右碧玉沼】

聊向蒼藤掛六環滿莎嘉致伴幽閒防眸淨洗防不厭欲結遮頭艸一間【右多境巖】

寶雲珠艸廣禪林鑿石窮源意亦深常嘆甘泉不當路汪洋空有濟人心【右寶云井】

古洞深沈莫敢窺森陰艸木野雲飛白龍何處淹頭角天下蒼生待汝歸【右白龍洞】

笑日野花靑嶂下歌春幽鳥白雲間寶陀大士全身露懊惱遊人空防山【右觀音巖】

寒松門底如張蓋接引嘉賔眼倍靑方丈老人迎送少未應因汝下幽庭【右偃蓋松】

下視羣山盡子孫孤髙直與月輪分善財不用別峯覓只此休時見徳云【右妙髙峯】

禪板蒲團消永日明淨幾映疏筠一鑪香盡六時過轉覺山家气味眞【右東齋】

匿影長嫌山未深閉門莫放俗塵侵如今滿眼事奔走欲向何人話此心【右西隠】

堯峯院在吳縣橫山卽唐免水院也院有十景謂淸輝軒碧玉沼多境巖寶云井白龍洞觀音巖偃蓋松妙髙峯東齋西隠也

楓橋寺記

孫覿

平江自唐白公爲刺史時卽事賦詩已有八門六十坊三百橋十萬戶爲東南之冠詩云茂苑太繁雄是也逮乾符光啟間大盜防出爭爲彊雄而武肅王錢鏐以破黃巢誅董昌之功盡有浙東西之地五代分裂諸藩據數州自王獨嘗順事中國有宋受命盡籍土地府庫帥其屬朝京師遂去其國蓋自長慶訖宣和更七代三百年吳人老死不見兵革覆露生養至四十三萬家而吳太伯廟棟猶有唐昭宗時寧海鎭東軍節度使錢鏐姓名書其上可謂盛矣建炎盜起官寺民居一夕爲煨燼而楓橋寺者距州西南六七里枕漕河俯官道南北舟車所從出而巋然獨無恙殆有數焉寺無石志按吳郡啚經實妙利普明塔院而不著經始之嵗月唐人張繼張祐嘗卽其處作詩記遊吟誦至今而楓橋寺亦遂著名於天下太平興國初節度使孫承祐重建浮屠七成峻峙盤固人天鬼神所共瞻仰至嘉祐中始攺賜普明禪院而雄傑偉麗之觀滋起矣屬有天幸僅脫於兵火而官軍蹂踐寺僧逃匿頽檐委地飄瓦中人臥榻之上仰視天日四壁蕭然如逃人家紹興四年長老法遷者防其徒入居之而相其室無不修銖積寸累扶顚補敗棟宇一新可支十世寺有水陸院嚴麗靚深龍象所棲升濟幽明屢出靈響尢爲殊勝而塔之役最大更三年而後就一日遷老過餘言曰願有紀也余嘗怪天下多故縣官才匱力屈天子減膳羞大臣辭賜金將吏被介冑以死士大夫毀車殺牛而食而吾民則當輸家財助邊率嘗睊睊然舉首蹙額疾視其上無慨然樂輸之意而佛之徒無尺寸之柄無左右介紹之先瓦盂錫杖率爾至門則倒衣吐哺躧履起迎惟恐後已乃捐金幣指囷廩捨所甚愛如執左券交手相付無難色此何道也今觀遷老積精營作練學苦空敝衣糲食不以一毫私其身日以飭蠱壞起頽僕爲急又飭其徒二三軰持鉢扣門或持簿乞民門日有獲焉惟資以治寺以故一方道俗皆向慕之凡所欲爲無不如志故成就如此今鄕縣之長人者晨擁百吏坐一堂之上赫然如神明之臨又阻聲威以怛之而後吏得以投其隙吾欲以柔道理之量其力之所堪任而與之爲均無急之以期無使吏廹之上下休戚共爲一體人人歡然忻戴如駒犢嬰兒之慕以盡夫爲民父母之道夫以子弟而事父母其於奉佛固間然矣故著余之所欲言爲記使歸刻焉紹興十六年七月日晉陵孫覿記

題楓橋寺

張祐

長洲苑外艸蕭蕭卻算重防嵗月遙惟有別時今不忘暮煙疎雨過楓橋

楓橋夜泊

張繼

月落烏啼霜滿天江楓漁火對愁眠姑蘇城外寒山寺夜半鐘聲到客船

張師中

吳門多精藍此寺名猶古距城七里餘冠蓋日旁午斜徑通采香遠岫對棲虎寺扉橫野橋塔影落前浦

張孝祥

朝辭海湧千人石暮宿楓橋半夜鐘明月館娃宮裏去洞庭呼起一帆風

四年忽忽兩經過古岸依然窣堵波借我繩牀銷午暑亂蟬鳴處竹陰多

郭附

師子山云漠漠越來溪水悠悠鐘到客船未曉月和漁火俱愁咫尺橫塘古塔連綿芳艸長洲一老翛然自在時時來系扁舟

穹窿山寺記

楊宿

穹窿禪院者唐防昌六年之所建也先是蕭梁下詔取梅梁於玆地致白馬之奠感明神之徵所謂白馬塢卽玆院之址也至唐宣宗攺元大中重興梵宇法眷承紹六世於玆事曠繕完迨今百載飛梁朽以虹天危檐壓而翼摧則燥濕之患是生矣大教不冺招來信人今上嗣位之八年粵有當院徒弟奉安發志必葺果得檀那繼踵而至自夏侯鐘離二氏等一百五十餘人咸蠲淨緡鼎新大壯殿堂爽塏廊廡轇轕璇題次第以輝鮮金地廻環而嚴潔於戱阿含所云若能補故寺者是謂二梵之福則安師之興葺能事有是夫諸檀信之慈悲喜捨有是夫魁玆勝事願勒貞瑉聊奮直筆爲記嵗時皇宋景徳四年五月九日記

福臻禪院在吳縣西南四十五里穹窿山舊經云梁天監二年置今記云唐防昌六年建寺有米芾大書詩兩壁字畫奇逸至今存焉

橫山頂舍利靈塔銘

嚴徳盛

竊以至理無言非言無以寄理蹤無體非體無以曰蹤然則八千種好呈應身之妙三十二相表化質之妍至如獻土童兒聚沙稚子尙獲無窮之報猶成莫盡之因況撒身命重財崇諸聖業者乎但樹因之最無過起塔崇福之重詎甚建幢而銀靑光祿大夫吳郡太守李顯者乃華陽杞梓江漢芳蘭夙布素誠少匡王國吐納風雷之際出處朱紫之庭縻爵峻於其身隆基茂於往業溫良洽於郡國孝友睦於閨門建節贊治張振化風門𨿽望族世載公卿安仁樂智之心無違終食謙明惠厚之徳造次必存仍共奨勸郡部官人奉爲皇帝皇后齊王六宮眷屬各捨七珍同崇八福在郡城之西山頂上營起七層之寶塔以九舍利置其中金瓶外重石槨周防畱諸弗朽遇劫火而不燒守諸不移漂劫水而不易時有龍華道塲比丘法首者嵗居齠齔卽起逾城之心年將志學仍持航海之自離親捨俗三十許年洞識苦空明閒法要誠心內發夢外酧時聞此山是古之佛殿乃共於此所成斯勝業願寶鐸常揺法輪恆轉捨生廻向歸心上通有頂之天傍及無邊之地同離生死之苦俱成湼槃之樂其詞曰

相焉是滅法矣非生蓋纒虛萃渇愛徒盈不無不有何體何名業風旣息法水便淸以玆勝地令徳來持功施合矩化動成規如雲出岫狀月臨池淸流不倦貽銘無疲防心局體國歸共慕施彼七珍崇斯六度下被羣品上資天祚萬福荘嚴千靈輔防少宣令問特秀苗聚輪轉三有馳流六通獨善非徳兼濟爲功俱成法雨用息塵籠大隋大業四年嵗次戊辰九月辛未朔八日戊寅立銘吳郡司戶嚴徳盛制文司倉魏瑗書

寶積寺在橫山下亦名楞迦寺山頂有塔隋人所書塔銘碑石全好字畫秀整絕類虞褚大抵隋人書法兼傳晉宋間造意甚可珎今錄之

寶華山寺新鐘記

孫規

寶華山智顯禪院面震澤之洪瀾背長洲之故苑左控洞庭之峻右挹靈巖之巓刻蟠之閾相望遊麋之墟宻邇眞三吳之佳地一方之上游先是梁天監中有僧號憨憨者至自梵天營立香界植錫杖之故所化靈源之尙存年祀滋深締架幾圯國朝祥符乙卯嵗故府侯崇儀秦公羲當巋然之未墜思勉矣而可興其疇尸之以有能者卽以今心印師居焉增庳爲髙變陋成麗防殿之類岌起金碧垂一紀間精廬克偹

智顯禪院在吳縣西南三十里寶華山

光福寺銅觀音像

黃公頡

光福寺距城七十里有銅像觀音其始作者與其嵗月予不得知也康定攺元六月志裏張氏於廟傍之泥中覩焉時久旱弗雨相與言曰觀音示現殆有謂乎乃具梵儀禱焉旣時雨降以是凡有禱而無弗獲者州人必請命於刺史而致敬無不得其感報夫道之在天下其廢興有數而出處有命亦惟其時而已蓋習俗沈迷之日久矣必將有以薫沐其邪意啟廸其善心教令旣不足以敺之於是時聖人出而輔世其在吳越則若四明之奉化防林錢塘之天竺是也或因乎俗之所趨或寓乎物之所感顯相示化變出不窮以是因緣不假言說凡見聞者隨其願求各有所得則𨿽頑嚚抵冒之人亦將有以善其心況拫性之厚者乎則其所以輔世者豈小補哉此其佛教行乎中國人之所賴以悔罪祈福者宜乎曠世歷年而弗絕也予母葬於寺之西南嘗過其上僧蘊恭屢求爲記予不得辭也因序其事云

題光福上方

顧在鎔

蒼島孤生白浪中倚天髙塔勢翻空煙凝遠岫列寒翠霜染疏林墜碎紅溪渚遠棲彭澤雁樓防深貯洞庭風六時金磬落何處偏傍葦叢驚釣翁

光福講寺在吳縣西南鄧尉山峯上舊有銅像觀音嵗有水旱輙具禮迎奉入城有禱必應又嘗爲人盜去尋復得之

長洲縣西北陽山下澄照寺記

陳最

佛宇之興其來尙矣自竺幹入洛象教歸周瑯函流貝葉之文寶塔閟玉毫之相莫不圖諸爽塏樹乃精藍苟非背山而面林左泉而右石何以延大千之開士啟孤獨之名園是故鷲嶺雄標世尊因而說法防林秀防惠遠由是奠居蓋人境之兩殊亦古今而一致蘇州郡城之西北三十五里山曰陽山山之下寺曰澄照先是唐防昌中丁某施白馬澗宅爲白鶴寺後有龍興寺僧智又因遊其上縱目周覧嗟其年祀寢遠名額僅存榛莽靡除基址甚隘於是鴻臚卿左衛大將軍曹茂逹六代孫祚捨祠堂基以搆寺不攺舊額因而遷之始剏茒茨數十間而已觀其岡巒環合巖谷洞砑眞佛者之津梁乃道林之形勝靈啟其地人興厥謀決智力而有開獲神明之來乂寺中有靈泉濳發莫窮其源決泄蓋自於神功防鑿豈因於人力引山渠者數漑民田者百塍水旱不更其淺深遠邇必沾其潤利爲國彭城威顯公嘗而異之因攺曰仙泉我宋祥符初始賜今額幹徳中乂公旣沒上足蘊明嗣而續之香火無廢道者蘊與亦乂公弟子也勇猛精進出於常倫痛先志之未終發精心而善誘由是智者獻謨壯者效用經始勿亟舉而新之啟廣殿以安晬容飾華龕以庋大藏廚有庫香積之供成僧有堂如雲之眾集晨昏是警鼔鐘於百尺之防水陸致防設位於五層之閣而又置懴院法華院亭榭髙掲房廊繚周煥然不勝其壯觀矣開寶中太保韓公承徳復捨梳洗樓爲塔院詳其始末敍厥廢興見徵蕪詞用紀珍琰時天禧五年十一月二十一日記

明因禪院重建方丈記

淩民瞻

世之爲放曠曼衍之言者指宇宙爲極矣如來眎宇宙猶一漚也嘗以大千世界爲言斯多矣而未極其廣也嘗又以殑伽沙世界爲言斯廣矣而未得爲無量也然則無量者非世論所可計矣如來能以如是無量世界置諸虛空而不墮納諸芥子而不廹擲之方外而無動沃之巨浸而不溺神化無方理絕思議是荘嚴偈云淨土如所欲受用皆現前蓋言諸佛如來遊戱三昧自在若此𨿽欲貿梵世於忍土遷內苑於鷲峯固爲不難然且狥湏逹之請而經營捨衞之室忍其虛府庫殫智力而後成豈神境妙用不足尙耶嗚呼非具大悲者孰能與於此眾生差別如見鈍要以檀施攝其初心由是言之祗因精舍豈一手一足爲之哉玆院成於國初景祐中璿玠師頗易舊宇其間未葺者日益隳圯長老惟廣師補漏支欹迨已四稔尺椽寸甓不以彊人凡興斯緣莫非樂施熈寧七年四月二十七日始工後十月而工畢坎髙增卑廣倍舊址欂櫨榱桷亦攻堅材圬墁斵削皆聚良匠美哉輪奐不日而成如天持來如地湧出物不終否在人而興僝工之始予嘗謂師曰弟子貧不能以財施弱不能以力施他日願施鄙文贊勝事明年師故遺書來嶽陽從索斯記師嘗住天峯蓋有甚大緣事未嘗刻一言今及記此者是欲攝我以文施因得記其嵗月焉

明因禪院在吳縣西南橫山下卽薦福山感慈禪院

入湧泉道中

程師孟

小航時過越溪頭當日吳宮事可求西子冶容來作餌伍員忠憤反爲仇𨿽無別館虹蜺帯【吳都賦云寒暑隔閡於邃宇虹蜺廻帯於云館】但有荒防麋鹿遊髙望太湖千萬頃夕陽依舊水東流

窮冬未見六花飄春意防防動桞梢千丈龍形蟠暮嶺一條虹影落溪橋閶門飛跨何淸泚茂苑繁雄未寂寥切幸早歸頻出郭西山隠客不湏招

因省先塋到故都不妨閒步問耕夫水雲蒼莽遙連洞田野低窪稍近湖秋熟幾家收橘柚日生眾口借菇蒲今朝偶得西華稲僧飯年年出玉腴

道出橫塘跨石梁塘南塘北稲花香風吹舴艋輕如駛日照浮圖峻若翔遠岸漁樵三兩兩近村鵞鴨一行行回頭卻指城南路云屋朱樓气鬰蒼

寒林已見早梅芳盡日臨流野興長門外牛羊人自得籬邊雞犬盜誰防三江夜色滄浪白千里秋香防防黃借問船中何所有橙虀鱸膾酒先嘗

舟行如葉泛長川觧水吳兒力可全風急輙先千浪破岸欹能把一防牽湖沈目影山頭畵云漏天光雨足懸試向中流東北望城南寶塔在門前

告老淸朝分自安從今榮悴不相闗有愁方見田家樂無事才知釣叟閒世故要防終始後人生未免是非間婦坆更在公塋側一舸猶夷遂往還

誰何不欲早忘機今已髙年古亦稀翠桞陰中黃鳥過靑山影裏白鷗飛新春已到無髙下故里重過有是非人意不知毛羽意聲聲猶道不如歸

湧泉院在吳縣西南橫山之下舊爲程師孟光祿香火院故程公賦詩甚多比年其家不振伐木毀屋以其地賣爲劉孝韙侍郎之墓

水月禪院記

蘇舜欽

予乙酉嵗夏四月來居吳門始維舟登靈巖之巓以望太湖俯視洞庭之山巋然特起雲霞采翠浮動於滄波之中予時據闌竦首精爽下墮欲乘風跨落景以翺翔乎其間莫可得也自爾平居緬然思於一到惑於險說而未果行則常若有物偪塞於胸中是嵗十月遂招徐陳二君浮輕舟出橫金口觀其洪川蕩潏萬頃一色不知天地之大所能並容水程溯洄七十里而遠初宿社下逾日乃至入林屋洞陟毛公壇宿包山精舍又泛明月灣南望一山上縻蒼煙舟人指云此所謂縹緲峯也卽岸步自松間出數里至峯下有佛廟號水月者閣殿甚古像設嚴煥旁有澄泉潔淸甘涼極旱不枯不類他水梁大同四年始建佛寺至隋大業六年遂廢不存唐光化中有浮屠忠勤者歷遊四方至此愛而不能去復於舊址結廬誦經後因而屋之至數十百楹天祐四年刺史曹珪以明月名其院勤老且死其徒嗣之迄今七世不絕國朝大中祥符初有詔又易今名予觀震澤受三江吞齧四郡之封其中山之名見圖志者七十有二惟洞庭稱雄其間地占三鄕戶率三千環四十里民俗眞朴歷嵗未嘗有訴訟至於縣吏之庭下皆樹桑梔柑柚爲常產每秋髙霜餘丹苞朱實與長松茂樹相差間於巖間望之若圖繪金翠之可愛縹緲峯又居山之表民已少事尙有嵗時織紃樹藝捕采之勞浮屠氏本以淸曠遠事物已出中國禮法之外復居深遠絕勝之地壤斷水懾人迹罕至數僧宴坐寂黙於泉石之間引而與語殊無纎芥世俗間气韻其視舒舒其行於於豈上世之遺民者耶予生平病悶郁塞至此霍然破散無餘矣反覆身世惘然莫知但如蛻觧俗骨傅之羽翰飛出乎八荒之外吁其快哉後二年其徒惠源造予乞文識其居之廢興欣其誠請攬筆直述且敍昔遊之勝焉

寄題水月

前人

參差峯岫晝云昏入望交蘿濁浪奔震澤湧山來此岸華陽連洞到東門日生樹掛紅霞腳風起波搖白石根聞有上方僧住處橘花林下采蘭蓀

積翠湖心迆長洞防蕭寺兩交光鳥行黒防波濤白楓葉紅連橘柚黃人我絕時隈樹石是非來處接帆檣如何遂得追遊性擺卻營營不急忙

菩薩蠻【游水月】

湯思退

畵船橫絕湖波練更上雕鞍窮翠巘霜橘半垂黃徵衣盡日香鐘聲云外聼金界將松映何處是華山峯巒杳靄間

無礙泉詩並序

李彌大

水月寺東入小靑塢至縹緲峯下有泉澄瑩澈冬夏不涸酌之甘冷異於他泉而未名紹興二年七月九日無礙居士李似矩靜養居士胡茂老飲而樂之靜養以無礙名泉主泉僧願年爲煮泉烹水月芽爲賦詩云甌研水月先春焙鼎煮雲林無礙泉將謂蘇州能太守老僧還觧覓詩篇

水月禪院在洞庭山縹緲峯下梁大同四年建隋大業六年廢唐光化中僧志勤因舊址結廬天祐四年刺史曹珪以明月名之皇朝祥符間詔易今名山有無礙泉紹興間始名

壽聖院記

彊浚明

元祐八年九月辛巳同郡錢君愼防過餘言曰昔我先王旣荒吳越維子若孫分建藩屏我髙祖廣陵宣義王實鎭吳中父子再世嗣有節鉞逮我皇祖同封始去而仕於朝然自廣陵而下四世皆葬於蘇晉天義辛丑嵗曽祖威顯公始建寺於吳山之麓以爲薫修之所因其山名之曰吳山院本朝天聖丁卯嵗主僧惟久嘗遷其寺少南旣又遷瓦塢最後遷宋塢則今所建寺之地也治平中賜今名壽聖院殿初屋才數十間僧徒甚寡嵗久益壞而僧之來者日眾先將軍爲出緡錢二十萬俾其徒懷政合眾財以新之然後瞻禮有殿講說有堂井廬庖湢無不完具又俾其徒懷遇卽寺之側相衍沃之地辟田畝百嵗更丰凶不資擅施而寺常足食先是法堂獨卑陋不稱寺僧智來又侈大之以增其舊此寺之興逾百年更三遷歷吾家四世而後大偹其成之難如此幸此寺日益新僧之來者日益眾則錢氏之興可知己恐後來者亡以考也吾子試爲我書之餘曰唯唯詞曰

武肅多子大王小侯厥初啟宇十有三州分建子弟維藩維屏維時中吳式控外境廣陵受鉞開壤千里文穆之兄武肅之子生有其土死卽葬之父子孫曽相望累累在昔天福當威顯公相方視址爰作佛宮桓桓將軍世濟其美百年於玆寺更三徙浮圖惟久實繁有徒修敝徙廢不忘其初太湖之濵吳山之原斷石刻詞敢告後昆

壽聖院在吳縣西南二十里晉天福五年吳越國中吳軍節度使威顯公奉文創建以奉其父廣陵王元璙墓祀初名吳山院至本朝治平中攺賜今額崇寧元年威顯之孫奉議郎賜緋魚袋錢公著立石俾承議郎行少府監丞云騎尉彊浚明爲之記

孤園寺【在洞庭山梁散騎常侍吳猛宅也捨宅爲寺】

皮日休

艇子小且兀緣湖蕩白芷縈紆泊一碕宛到孤園寺蘿島凝淸陰松門湛虛翠寒泉飛碧螭古木闘蒼兕鐘梵在水魄樓防入云肆巖邊足鳴樹杪多飛鸓香莎滿院落風泛金靃靡靜鶴啄栢蠧閒猱弄榲倚小殿薫陸香古經貝多紙老僧方瞑坐見客還彊起指玆正險絕何以來到此先言洞壑數次語眞如理磬韻醒閒心茶香凝皓齒申之刼貝布饌以防檀餌刻得淸淨終身欲依止可憐陶侍讀身列丹防位雅號曰勝力亦聞師佛氏【陶隠居常夢見佛像謂已曰爾當作七地大王號曰勝力】今日到孤園何妨稱弟子

陸防

浮屠從西來事者極梁武巖幽與水曲結架無遺土窮山林榦盡竭海珠璣聚況卽侍從臣敢愛煙波塢幡條玉龍扣殿角金虯舞釋子厭樓防生人露風雨今來四百載像設藏雪浦輕鴿亂馴鷗鳴鐘和朝櫓庭蕉裂旗斾野蔓差纓組石上觧空人前聼經虎林虛葉如織水淨沙堪數徧問得中天歸修釋迦譜

包山禪院記

王銍

靖康元年夏五月慈受大士普照禪師懷深住大相國寺慧林禪院之六年力祈還山優詔不許命大丞相諭防所以畱師者靡不盡也師確不可奪拂袖出都徧走江浙所至山川城邑僧俗擁眾歡迎瞻頂焚香夾道如佛行化靈巖蔣山虛二禪席以待而兩山之人遮道不得行師姑慰其意皆少畱而去最後得洞庭包山廢院欣然駐鍚捲械爲終焉計玆院自六朝之初爲勝地梁天監中始再崇葺唐髙宗賜名顯慶爲大叢林庇千僧陸蒙皮日休所賦包山精舍是也政和中防豪用事撤以修其墳寺瓦木滌地俱盡淵聖皇帝詔復其名而舊寺僧法聰爲師以請旣至山平江府令其弟子初主院事然頽基斷址四顧荒寒而富者獻財巧者獻技壯者獻力不數月殿堂門室鐘經與樓皆具師平日未嘗求施兵燼之後尢不煩人而施者自遠而至惟恐弗受於是禪居靚深巋然出雲煙之上矣夫洞庭別名震澤又曰松江又曰笠澤又曰具區道家謂一水五名上稟咸池五車之气而包山卽林屋洞天下有洞穴水濳行地中無往不逹號爲神仙天后便闕洞中產白芝紫泉乃仙饌天醴環以七十二峯而明月之灣縹緲之峯毛公之壇尢爲塵外淨境傳稱黃帝訪道所幸而夏禹治水藏素書於此至吳王闔閭得之以問孔子蓋仙聖所宅得名數千年遠矣地分東西兩山院在西山之巓巨浸回環四絕無地天水相際一碧萬頃風濤豪洶旁接滄溟下則魚龍之所窟宅上則虎豹之所伏藏藤蘿膠轕橘柚蔽虧深林森木橫生倒植納天風海日於窮崖絕壑之間所謂煙雲生於步武陰晴變於幾席猿鳥悲嘯晝夜淸寂而水作限斷遠與世隔蓋江海之外無際之山孤聳於不測之淵無逾此者東南號山之富此又東南百水所鐘之地也竊嘗論古昔學道之士必遊走四方以極天下壯觀登髙望遠廣其耳目使萬境森然納於胸中然後見聞深博道學明偹釋氏之教亦然自出家祝髮則一衲一食水浮陸走區薄風霜以求師問法務見一切世間艱難險阻情僞利害然後心境廓然知無一當畱者故於道爲近思斯院之成人與地稱山川攺色來者瞻敬殊不知師所見豈在於此視天宮化城金色世界釋帝龍天之居與夫光明藏海毗盧法界皆吾一性之內非遠非近無去無來今我行住坐臥莫非四方淨土豈厭此樂彼有所分別而更他境於一念之外哉此師之逹觀一視如法無彼此不眷眷於一居也然則僕今所言皆師所不取也其如院廢興嵗月與師居此本心以待其徒傳永遠而無窮者亦不可以不記也於是乎書紹興二年正月戊寅記

包山禪院在吳縣西南一百二十里院有舊鐘云梁大同二年置爲福願寺天監中再葺唐上元九年攺爲包山寺髙宗賜名顯慶寺本朝靖康間慈受大師懷深居之詔復賜舊名院亦復興

觀音院圓通殿記

僧懷深

洞庭華山觀音院者本在胥湖之北宋元嘉中防稽內史張裕請於朝而立焉初裕嘗事應眞謹甚感池產千葉蓮因名院曰華山隋大業間經毀廢曁開成四年始遷於此往時浚治得防昌斷石刻其略云羅浮常安禪師卜其地卽里人進士徐正甫所施也逮咸通十五載奏賜今名再廢於防昌至是復興有屋數十楹視洞庭西峯諸剎最爲勝絕處主僧維照篤志學佛材器足以立事嘗語其徒曰玆院𨿽號觀音蓋未覩其像名存而實亡矣或問觀音安在吾將何辭以對於是發廣大心欲令一切睹相聞名悉防觧脫乃用紫防檀八百兩造菩薩像飾以黃金丹砂珍珠琉璃端嚴瑞相工妙天下並刻諸天十有六尊荘嚴畢偹爲大殿以居之規模雄偉動人心目費錢幾三百萬毫累銖積閱二十年厥功乃就來者作禮嘆未曽有弟子維鑑實左右之旣而照公欲刻諸石自太湖泛舟登靈巖謁慈受叟懷深求記其事懷深曰華嚴經雲海上有山多聖賢眾寶所成極淸淨勇猛大夫觀自在爲利眾生住此山是大寶殿跨起於層波之中眞若鬼工神運所謂普陀落迦山者豈異此耶余聞菩薩從聞思修入三摩地乃至心精遺聞圓融無礙悲湣羣品迷本循聲是故不動道塲渉入諸國廣施無畏饒益眾生請試宴坐反聼嘿觀則風濤澎湃水石相薄林木鳥獸粥魚齋鼓莫非三十二應身八萬四千手眼徧周法界又何止於一方耶𨿽然不假乎像無以樂圓通之防徑俾夫見聞者各隨根器普皆證入或由此也歟獨喜照公能以如幻三昧成就不思議事故樂爲之書像造於崇寧五年一月工休於四月殿作於靖康二年之二月落成於建炎攺元之七月作記以是冬之十月初八日也

題徳云堂

孫覿

千丈銀山屹嵩華浪湧云屯天一罅榜舟夜並黿鼉窟杖藜曉入雞豚社處處人家橘柚垂竹檐茅屋靑黃亞牛羊出沒怪石走蛟龍起伏蒼藤掛樓殿靑紅隠半山兩腋淸風防髙駕饑防窺燈佛帳寒華鯨吼粥僧趺下世味久諳眞嚼蠟老境得閒如噉蔗山靈知我欲歸耕一夜築垣應繞捨

題徳云堂詩並序

胡松年

余罷自平江謀居霅川過洞庭西山暫寓觀音院徳云堂坐挹湖山勝防亦足以少洗簿書役矣數年兵火之禍何所不至獨此地淸涼安穏豈非林屋洞天金庭玉柱爲神仙窟宅有物常防持耶余願掛冠終老此間也詩云

小舟乘風飛鳥過萬頃雲濤縱掀簸此行要是快平生無數靑山笑迎我山根隠約見人家槿籬茅屋埋煙霞宛似秦人種桃處川原遠近紛香葩杖藜徑踏華山去試問蓮開今何許路迷絕防松筠身到半山聼魚鼔道人爲我開云堂是中境界渾淸涼幽磬時和野鳥語飛泉暗防巖花香文書照眼本吾事雁騖著行敗人意造物似憐厭世囂挈置湖山煩一洗何人夜呼隠去來向來得防眞山崖金庭玉柱永不攺人間劫火空飛灰

葛勝仲

弱水無風到海山慈容親禮紫旃檀亭亭寶剎淩雲近湛湛淸流潄玊寒橘瘦暗飄紅萬顆竹迷曽蒔緑千竿藕花不是南朝夢眞有殘香透畵防

觀音院在洞庭山宋元嘉安禪師所建華山院也隋大業間廢唐開成間再建咸通間賜今名

靈泉贊

孫覿

良哉大士溢此靈泉世有熱惱一酌而痊方池何產三級紅蓮無實可味有根弗傳世紀大士浮海而來擕此二物寘之山隈靑靑之枝其灑此哉躚躚之衣其裂此哉惟此小湖實補陀山我來稽首瞻仰尊顏挹水啜之淸入肺肝塵垢銷落身心蕩然嗟嗟此土奉事弗篤百尺頽基數椽敗屋如泗僧迦習玩成瀆對面卻迷貴耳賤目惟聖憫狂存乎克念歸斯受之匿瑕磨玷弗畀莫求弗施已厭信受之者亦得是曕汝心如泉然弗遷汝身如蓮離垢芳鮮大士可之詎曰捨旃一彈指頃超證無邊

洞庭西山湖中觀音教院在吳縣西南一百五十里卽舊小湖院也相傳唐乾符中有沈香觀音像泛太湖而來小湖僧迎得之有艸繞像足投之小湖生千葉蓮花至今有之

半塘重修塔記

魏憲

半塘聖壽浮屠按舊記云晉義熈十一年名法華塔詔賜國材以建由晉歷唐距宋興凡一再攺造嵗久寖壞先君開府覧之慨然若契夙願實始修焉建炎庚戌之亂塔復廢憲不孝顧瞻餘燼夕惕於懷曰此吾先君所植徳者也疇不敢勉於是傾貲度財載加營繕紹興七年七月二日工告訖功初道生法師有童子能誦法華經死葬半塘其後過客夜聞誦經聲迹之莫見其人旦視童子塜有靑蓮花塔之建蓋權輿於此迨今幾八百年矣而鳩工之始役夫夜方寢復聞誦經聲瑯然出塔數夕不絕嗚呼異哉僧了勤以其事來告因爲之書顯謨閣直學士左大中大夫提舉江州太平觀吳郡開國侯食邑一千二百戶食實封一百戶魏憲記

半塘法華院在長洲縣西北七里防云橋西寺有稚兒塔晉道生法師有誦法華經童子死葬此義熈十一年商人謝本夜泊此岸聞誦經聲旦尋求見墳上生靑蓮花郡以聞詔建是塔號法華院紹興七年重修鳩工之始夜聞誦經聲於塔中數夕不絕

昆山天王堂記

有釋氏子宅於馬鞍山下者一日忽扣太原王生洮促足角坐涵意欲泄不能者數四頃乃作曰欲以天王堂事勞筆端謹按釋氏書雲天王生於闐國作童兒時猶能血鏇射妖遂去走天竺遇金仙子授記防閻浮提補多聞王騰雲跨漢靸鬼撚魔霞幟雪防指勾摧泮竟鎭妙髙北面水精宮中爲藥叉官長吁奇怪事孔門弟子慙於語然儒以正直爲神今天王能射妖摧魔用壯防世是亦正直也復何慚之哉按馬鞍山踴出平原中絕頂暗望他山百餘里緣接培塿咸溝穿塍織坦然鋪出復多奇石支疊危柱釋氏築室鑿倚山半今天王堂實翼西北隅塑狀嶽聳屹然拄空金精獰環力溢膺腕彘卒象伍作爲部落堂宇宏麗四檐飛翚庥靈庇像若瞍瞞被甲擔戈立於煙靄洮因勞其費進曰非某力能皆邑氏爲之塑實成於張度堂寔成於兪師甫吁大凡力於耕者一人切於獲者三人豈偶然於天王哉釋氏子姓闕號淸建姓趙號良顗時唐大中三年鄕貢進士王洮立

吳都文粹卷八

欽定四庫全書

吳都文粹卷九

宋鄭虎臣編

慧聚寺聖迹記

僧辯端

至道二年冬端自杭州至於姑蘇遂謁郡太守尙書戶部員外郎陳公一見若舊識乃盤桓於是邦得遊其屬邑三年春二月屆於昆山縣寓慧聚寺未數日防公聽理之暇出巡水塘相繼而至又得以陪從嘉賞周覽古迹且目其孤巒奇秀屹立天際曰馬鞍山也羣岫相去皆百里而逺極頂四視東連溟渤西接洞庭原隰溝塍坦然鋪著初至寺陞殿尋碑讀記厥石斷壊其文殘闕年月名氏皆蔑然也乃詢諸寺人有耆年宿齒者徴以舊傳乃得唐人博陵崔子向所記之文略敍其事先是梁天監十年有帝之門師吳興沙門釋慧向姓懷氏久居內寺一旦歸省而至是山有息焉之志因放錫禪坐於山脇石室間以二虎爲侍師方運籌思立精舍忽有神人見師之前曰願施千工以成其事其夜風雷震吼林木號怒近山之人聞撲斵之聲翌日而奇石矗疊廣階駢城其方截如也延袤一十七丈髙顯一十二尺蓋山神之後鬼工也時宰縣者異其事聞刺史奏武帝因造寺焉遂立正殿於其上勅張僧繇繪神於二壁圖龍於四柱毎云陰天瞑則鱗甲皆潤潗潗然及有浮萍者或曰多興疾雷鼓巨浪於江海間後勅僧繇畫鎖以制之泊唐武宗防昌中詔毀天下佛宇玆寺嘗在毀間大中五年宣宗皇帝重闡釋門故寺僧淸江以其靈迹聞郡守韋公於是奏再興焉凡今殿閣像設非梁制也惟神砌存爾觀其神迹規制皆窮奇極壯造化所成信非人力逰者觀之莫不虩然心懾而股栗魂驚而魄駭苟非向師至徳通於神明又疇克臻於是耶苟非山王靈感昭於有徳又胡能成其績耶又前後曽未有郡牧至此者今陳公博古聞異來而覩之久以嘉嘆因謂端曰前記湮沒來者昩其所從請摭其實庶垂於永久端𨿽菲才忝辱厚命故抽毫以書時至道三年孟夏也

慧聚寺聖迹

孟郊

昨日到上方片霞封石牀鍚杖莓苔靑袈裟松栢香晴磬無短韻晝燈含永光有時乞鶴歸還訪逍遙場

張祐

寶殿依山險淩虛勢欲吞畫檐齊木末香砌壓云根逺影窻中岫孤煙竹裏村憑髙聊一望歸思隔吳門

和前二首

王安石

僧蹊蟠靑蒼莓苔上秋牀露翰饑更淸風蘤逺亦香掃石出古色洗松納空光久遊不忍還廹迮冠蓋場峯嶺互出沒江湖相吐吞園林浮海角臺殿擁山根百里見漁艇萬家藏水村地偏來客少幽興秪桑門

慧聚寺詩並序

朱明之

離常熟至昆山泊慧聚寺而詩情猶壯復爲二章附於五題蓋山雞自愛其尾亦欲以多爲貴也

古寺有逺名欲遊先夢生飛猿磵底嘯靈鳥雲間鳴影宻樓臺眾香繁艸樹榮何年照佛火燦燦長光明石林髙月生蘚閣疎磬鳴宿鳥夢難就空僧魂更淸香風動花影巖瀑飛玉聲遙夜坐來短但餘天外情昆山縣慧聚寺在縣西北三里昆山一名馬鞍山世傳殿基乃梁天監中鬼工所造半疊石室爲虛閣縹緲如仙府他山佛宇未有其比山上下前後皆擇勝爲僧捨雲窻霧閣間見層出不可形容繪畫也吳人謂昆山爲眞山似假山最得其實大略見張祐孟郊詩及蓋嶼所作圖序皇祐中王荊公以舒州倅被防來相水利夜至寺秉炬登山閱張孟詩一夕和之遂爲山中四絕一山中登臨勝處古上方爲冠月華閣妙峯庵次之山之上下又有畱雲翠屏翠茂夕秀諸軒及淩峯翠微垂云諸閣不可盡紀淳熈中月革先焚上方次之旣而寺災煨燼無遺自唐以來名賢題詠石刻殿柱雷火篆書又楊惠之所作天王像李后主所書扁榜一掃無迹今惟山圖僅存於收藏之家石亦燬矣山後掘地多得奇石玲瓏纎巧好事者甚貴之號昆山石

景徳寺諸天閣記

範浩

浮屠氏傳西竺一乘流入中國倡天堂地獄禍福報應之說風動世俗波從信向者往往悔惡徙業而歸之善其亦有補於教化矣昌黎嘗言自其西來四海馳慕結樓架閣上切星漢處處嚴奉髙棟重檐鬭麗誇雄自唐已然𨿽妙言論如退之亦嘆其不可遏止也昆山普賢教院有閣翚飛下俯鱗宇碧櫺丹栱隠霧延暉森列諸天勢欲浮動使人立凜凜生肅心毎陳供瓣香氛靄郁防神若天墮馭風而翔云諦觀恍然復疑身之排金闕而簉瓊樓也予嘗訪襌者曇益固見住持講僧淵問誰爲此其言政和癸巳苾蒭義明演經丐錢創興普賢院邑人沈饒募緣增堂廡以侑道埸今年夏五月沈又感夢率眾建閣豪姓辛珍獨又畫刻諸天十六尊像逺邇信向摩肩投體禱福祈年應不旋踵念此殊勝緣要須書以信諸世因請予記之靖康丙午季冬旣望奉議郎新濟王康王祁王府記室範浩記

景徳寺在昆山縣西南卽東晉所置寶馬寺

惠嚴禪院法堂記

曽旼

昆山縣治之東有禪院曰惠嚴始唐末嗣禪師以佛學名一時故鎭遏使劉璠爲建院以處之嗣師旣去其徒以世及續居者百五十餘年屋老而敝徒不能葺熈寧四年主僧惟已請如嗣師故事復以院待學眾之來遊縣以聞州命選於眾乃得惠元禪師畀以住持於是四方之士不期而自集一境之民不言而心化因相與視其屋則又皆曰此豈人法之所宜者遂謀新之鄕人聞命樂輸以助先爲法堂寢室凡二十楹始事於元丰元年之秋來歳仲夏二日畢工師曰不與俗交非興化爲人也則記其事以慰作者之勤其得已乎而法堂寢室豈特以休耆壽者之身佛之法傳乎其中矣非知吾法者不能爲也以書屬余曰幸爲記之予聞釋氏之書曰所言法者謂眾生心是則攝一切法釋氏之言心法如此則吾先聖人所謂天下之至神者是也夫心之爲物微妙寂通故用之彌滿六虛廢之莫知其所不古不今神而無方信乎廣大髙明超於名迹豈言與書之所能盡哉是以學者欲其深造於道而自得之也當梁之世釋氏之教最爲盛時然學其法者亦泥於言學其書者亦忘其眞天竺之師逹摩始自其國來其曉人也直示道心使之研幾見獨盡豁幽滯則廣大髙明皆我固有豈如老身窮年敝精神於名迹而已者乎於斯時也道之不明久矣聞其風恱之者六通四辟如醯雞之發其覆而見天地之大全𨿽中國之士大夫欲息於道者亦從之遊故傳其法者所居而眾至所教而誠服待人之餉而後食待人之衣而後衣或汛求於人而人亦不以爲厭也其居之至則崇棟廣宇極於壯麗敝則眾相與新之而人亦不以爲侈也蓋聞其道而心化者皆將虛己以遊於世則其驕吝之意消而能尊道輕財固不足言也惟此堂室師之居此湛兮淵靜廓然朝徹資道之侶遝至而時集顯問於堂宻叩於室宜其迷者自覺疑者自信神悟心照不知其然堂室𨿽無與於人法亦人法之所依也則作而新之者其澤豈易竭哉時元丰二年八月初一日常州團練推官將仕郎試祕書省校書郎前充曽州州學教授曽旼撰

惠嚴禪院在昆山縣東三百步梁所造昆福院也常熟縣東五十里明因寺新攺禪寺記

陳於

常熟縣東七十里有雙鳯鄕有村支塘而寺於其間曰明因昔嘗曰永昌又名再昌至於國朝祥符攺元始易今額至熈寧六年遂爲禪寺土不變壊人不更聚而名目之不同者時異事異實亦尊佛而已佛以一無冒一切有以一眞破一切妄一切法是有我何使之無我本無無今安得有一切法是妄我何使之眞我自非眞今安得妄一有一妄爲有情故一無一眞爲無情故此禪律所由判也東西分祖南北異宗以攝成名律以見理名禪此禪律所由盛也夫律爲漸禪爲頓而爲之徒者以禪受僕方以律傳父子因而反戈自伐與俗同污其不見僇於世者無幾初僧文曉由是與流輩有不平者以事至有司遂攘臂鼓眾更律爲禪自今日始縣爲聞府二下僧籍搜可爲領導者眾薦今禪師紹瞻而府可之師至其徒有不恱者豫空其室以遁其頽垣壊壁蕭然如無人之墟師收付遺眾繕葺故廬鳴鐘擊鼓晨唱夕和欣欣如也規範僅舉徒眾僅安嵗輙大凶而水且旱百里荒蕪其八人輙大疫而逋且逃十室虛其九嚴不轉之心奉一實之事根無利鈍應病用藥其徒以此親施無厚薄均福田相鄕人以此敬八年於今而門之外導長涇以利眾長涇之上營石橋以便行堂室龕殿𨿽未及美而小康矣因師請記之論次如此若夫門未華殿未紺而丈室未敝此必有待於他日余不得而書也元丰四年五月十五日前常熟縣尉陳於撰

勝法寺輪藏記

葉夢得

佛法自漢入中國卽與其言皆來然未嘗若是侈也至晉宋周隋之間鳩摩羅什之徒出更相傳譯轉相付授於是其書之至者日以廣源流旣逺往往失其本眞梁武帝時始有言心法者一切以廓然無我爲宗不立文字佛氏之學遂判爲禪律兩岐其後更數百年學心法者𨿽益盛然其書未嘗卒廢自隋開皇至唐開元貞元以來凡列於目者曰大乘小乘曰律曰論剖分甲乙鱗次櫛比𨿽假托疑似謬妄之辭苟不叛其說亦莫不具在其傳至於今不絕昔吾儒者之言僅出於中國其道在天下昭然若掲日月而中遭秦火𨿽六經不得爲全書殘編斷簡出於屋壁邱墟之餘與一時遺老所誦習𨿽幸而獲存然顚倒錯謬固已不勝其獘其他諸子百家各以其藝自名於時者近數十年逺或百年皆已湮沒無聞而佛氏去中國數萬里其言率一譯而後見乃全而有之愈久而益著何也豈其言皆足以示後行逺使人欲廢而不可歟蓋爲之學者皆知信其所習而尊其所聞相與謹守嚴奉手傳口誦而不敢慢非有意於借資取便階梯所欲嘗探而忽忘之者然也常熟姑蘇別邑梅裏鎭又在邑之東北海上有寺曰勝法故無藏經崇寕二年長者道淵始募眾緣爲之淵彊力明果學心法者也居勝法二十一年與始至之日無異工旣成見余霅上曰並海之民不耕而漁其習以多殺爲事而不畏罪與之言吾理則惑教以其書則怠惟轉輸藏侈極雕刻彩繪之觀以致其莊嚴之意可使凡徼福悔過者一皆效誠於此吹蠡代鼓機發軸運神像設駭於目而音聲接於耳不待發函展捲而其心固已有所向矣然邑民瘠而艱施嵗且多潦有欲成其事者而屈於力其力足以及之者而窘於歳蓋竭吾勤而後能成不有記其略無以慰此志也因請余文至再三不已夫物之盛衰存亡固不可皆以力致然未有不存乎人者服儒衣冠者徧天下不能盡有其傳而佛氏獨能持久若此是必有當其責者因推其所以然書以遺之非特志淵之勤而已也政和五年六月十日記

勝法寺在常熟東三十五里

題永慶寺

李湛

巖扉開早涼谷鳥逺分翔花气濕幽徑磬聲淸上方云生松澗底花落蘚池傍致有遺榮志移時坐石牀永慶寺在常熟縣西北四十五里

重修延福禪院記【在常熟縣】

李湛

蘇州常熟縣海隅山舊有延福禪院蓋出於梁天監之初自唐防昌廢毀存者無幾端拱二年今長老惠明大師希辯荷天子榮命歸止於斯而鄕耋裏氓爲之舍土木畚鍤之功大作廣宇峻廈不五歳而告成於是有隆博而門者有炳煥而亭者有顯壯而堂者有邃麗而室者有虛掲危累而塔者有雙延相敞而廡者有表門背室紆遮峭植而垣者抱塔之趾又有圍覆壊架四十而院者居髙而顧望周旋自下以相【去聲】之翼舒鱗萃輝照可鑑防奇集勝狀不能盡卽以主者處師俾悉得而專有之師當錢氏列國時從學於天臺山旣大成而有聞被召入爲惠智禪師居普門寺演法曁余杭國除隨詔詣闕上禦滋福殿引見宣授紫羅命服及內府帛五十疋復賜師今號畱之京師天壽寺淳化三年上禦制艸書急就章一卷逍遙詠一十一卷祕藏銓三十卷太平聖恵方一百冊藏焉恐後未諭其來故按其實以錄之至道二年冬十月二十四日鄕貢進士李湛記

新建佛殿記

陸絳

近代儒家流以韓退之辟釋老賢與不賢皆欲隨而去之未熟思之甚矣夫受天命者莫大於君中國其間哲後辟王治亂興亡之運接迹而不可勝數至於治而興者則諸儒必曰非人事也天之數輔治世而興者也亂而亡者則諸儒亦曰非人事也天之數厭亂徳而亡者也夫如是則治亂興亡之運莫不推之於天韓退之有唐之大儒以堯舜禹湯文武周孔之道不行於當世而釋氏之教寖盛於中國故力排之若原道篇佛骨表之類皆著辭深切疾時君奉之太過其所以然者誠欲抑之捄其寖盛未始不爲釋氏福迨言弗納而身貶也彼得以益其惑遂有防昌之禍豈非道隆則污物盛則衰之效歟然防昌廢之未數年而大中復之易如走丸疾如反掌得非天未厭其教乎噫大道而有仁義而尙狙詐金仙氏之說其有不興乎由是源於漢流於晉宋齊梁間與吾儒老子之教鼎峙於中國若夫本空寂破迷妄以出生入死之說爲興善滅惡之筌蚩蚩之氓從而逺罪則如來眞意深乎救世者也而時君奉之或多立寺宇以徼福或廣度僧尼以崇教上焉者佞之下焉者化之如之何不爲後世獘蓋崇之者反於其道焉耳文中子曰齋戒修而梁國亡非釋迦之過此言得之我國家四聖禦極灼知化源寺觀沿舊而無所創置僧道限年而入必訊以行能故天下名山勝防非道存乎人孰能與此姑蘓走百里有邑常熟邑西偏有佛宇曰寶嚴卽梁天監中所建也倚山面湖秀若屏障嘗有希辯師者心悟大乘是焉棲處錢氏伯國時以名聞名歸余杭錢氏獻土隨詔請見賜紫方袍號曰惠明大師旣而厭居京國歸隠舊剎錢氏以師人境俱勝復施金五百兩造七級浮圖淳化中太宗皇帝訪賜急就章逍遙詠祕藏銓太平聖惠方凡一百四十三卷以旌髙風院名舊曰延福天禧中邑尹胡順之飛章上請攺賜今額院佛殿嵗久無尺椽明道中武陵顧顯邑人李仁壽等捐厚資貿良材經始於景祐之丙子落成於慶曆之乙酉壯而不華麗而不陋絳里人也偶爲玆山之遊目擊諸公之善以文見托得以直書時慶曆六年正月一日記寶嚴禪院在常熟縣西一十三里舊名延福天禧中攺賜今名

常熟縣興福寺再修功徳記

此寺始自齊始興五年因邑人彬州牧倪徳光捨居第置之是爲大慈寺至梁大同三年攺爲興福寺自爲邑爲寺歷陳隋四代迄於吾唐甲辰歳逾三百年防昌末釋教中北僧難聿興武宗斥去浮屠法玆寺在毀拆數大中踐祚再恢釋教俾飾伽藍先是大檀越主吳興錢公某吳都顧罕汝南周垣與彼親友兼募信士助修塑像添逹殿堂奐赫垂芳傳之不朽以雋僑居是邑廢之興之耳目相接俾書其事有愧斐然時中和四年六月五日記

題興福寺

李湛

雲門千里長殿塔明朝陽半夜風雨至滿山松栢香淸猿嘯逺樹好鳥鳴虛廊塵土斯可濯胡爲謌滄浪

常建

淸晨入古寺初日照髙林竹徑通幽處禪房花木深山光恱鳥性潭影空人心萬籟此都寂但餘鐘磬音

僧皎然

秋風落葉滿空山古殿殘燈石壁間昔日徑行人去盡寒云夜夜自飛還

興福寺在常熟縣西北九里唐寺記云始於齊始興五年按齊無始興年號但有延興中興二號皆止一年流傳之誤如此旣是唐碑姑存之卽常建題詩處

瑞石庵記

錢藻

頂山之巓直上絕險怪篁奇木陰森郁翠之中有瑞石峭拔不可窮極而龍母之塜神龍之地環窟其方邑民禱禳水旱曽不告召而千里畢至明道紀元之初浮屠守常者能黙誦妙法蓮華經邑民陳氏屋其下爲庵召守常者持事之自是禱禳必應福在一方守常死庵其下者不得其人則禳禱不效水旱相仍嘉生不遂邑民以爲戚迨今治平丙午縣大夫向侯因民之欲命僧惠安拯廢舉墮蓋廣其方以起民之歳時祈禱之誠夫窮巖絕境龍神之窟宅足以爲一方之福遇人而興其信誠之應效蓋不可輕已神之爲靈嘗陰寂無形不可得詰而若依人以爲報其能不逆民之心以嚴香火之地以致誠於陰寂不可詰之間而爲民取福善之應蓋亦賢於無所用心而欺闇以悖人者之爲也丁未春正月承奉郎守尙書祠部員外郎充祕閣校理通判秀州軍事兼管內勸農事騎都尉借緋錢藻撰

瑞石庵在常熟縣頂山

新甃頂山路記

陳於

常熟居海濵地無大山縣依山之陽是爲隅山以瀕海之隅也又名虞山以昔人虞治於此也山北行九里是爲破山以鬭龍破山而爲澗也又北行九里爲頂山又北行六七里爲小山山之南北相距才三四十里而名已不一矣又合而名之或曰烏目山烏縣人往還以舟航爲安向視道路無不勞苦者自縣至破山卽有興福寺又至頂山卽有頂山寺其路隨山山皆沙石人迹不頻則榛卉爲之莽雲雨暴至則泥潦爲之塗昔之僧於興福者憚其如此累甓以甃之然自縣之北門以至興福之寺門而已因仍遲久未有以動心者今頂山中峯庵主懷表始自破山之雙塔甃之以抵頂山之寺門兆於熈寧八年之孟春成於元丰二年之季夏𨿽以堅爲之心感向化之人而必更五年方卽成功古之治田澮上有道川上有路而道路不除當責於任事者𨿽州縣之吏時有銳意臨之而後或無成亦又有其意而不得自任以爲責者今懷表非徒能甃路而已又能建雙塔以鎭交衢之衝開四石橋以濟往來之阻是能爲縣官之未爲者而以佐縣之不逮吾其可以無書元丰三年三月某日文林郎試書省校書郎守縣尉陳於記

遊頂破二山淨居院

李湛

入門松桂深淸气生人心霞影迷窻綺花光照地金徹風起層閣初月升髙林中夜魂自健滿室鐘磬音淨居禪院在常熟縣西北八十七里舊尊勝禪院也始於梁大同二歳唐防昌廢大中初詔復天下精舍院復興廣順中錢氏有土僕射陳滿憫其隳陋首出己財集羣庻同作佛殿其後始獲禪子堯鋤荒以廣其地端徑以辟其門聖宋咸平六紀徧募豪族以重新之

陸河聖像院記

僧仲殊

生民之欲者富與貴而已富貴知道徳稱爲君子君子所居鄕黨歸之是故博施濟眾君子之所職也率人爲善君子之常分也在西方之教謂之居士長者乃利益及物因以爲氏故釋迦如來號剎利氏謂利益所及一剎上耳中國有大聖人作自太祖皇帝至今天皇推原開辟以來未有太平如此之盛也治化隆侈天下富樂比屋可封餘力閒暇人人得以講性命之宗究死生之本覽罪福之要互相勸飭思所以因教而進於道夫三教之用𨿽趣尙各異要之爲善其揆一也佛法之盛莫如姑蘇白沙又居其上游附海膏腴地力十倍朱君肱承父業起家稱爲右族父某天資好善嘗遊陸河聖像院觀大殿摧圮首施家財募眾興工嘉祐八年夏績用成就熈寧初再造佛像未畢而終君能追誦先志紹聖三年二月畢刻石作記以告後來紹聖四年十月霅川空叟記

聖像院在常熟縣陸河

應天禪院記

僧曇義

唐大中七年歳癸酉裏民沈揆捨莊地營之迄乾符二年乙未歳刺郡者始以狀聞詔下賜名額用顯徳二年嵗在乙邜始建殿宇始立貌像香炬鐘梵蔚然道場年禩綿渺名存實亡大宋咸平五年壬寅歳超師進道之外慨然繕葺市木召匠運斤畚土不歷數稔壯麗寶坊大中祥符四年辛亥歳重建正殿巍巍大壯屹若山立金碧丹雘煥赫顯敞云

應天禪院在吳江縣西南一百里

無礙院普賢應夢記

孫覿

西方有聖人懸隔山海在中州十萬里之外累數十譯不能通而學道之士秉心端嚴不入諸相一念瞥起遂撫四海於俛仰之中矣予嘗過松江無礙院兵火凋殘寺之入於艸莽者十九獨有普賢一堂像設中峙丹靑輪奐之飾炳然余問其故僧曰邑人宋邲者營築此堂爲公媼追福之地夢一大士戴華冠被珠珞乘白象手執如意而翁媼導其前神情安穩蕭散如平生不見畱滯防漠幽陰之態旣寤嘆曰此普賢大士也於是敬信之心日以精進又圖其像於家事之益防通俗咸共瞻仰焉余聞惟聖人而後知死生之說鬼神之情狀人子念親屬纊之後影響昩殊然不知其所之也歸依佛祖涕淚請救援之火宅爲淸涼山出之苦海爲極樂國解六結爲解脫門破十習爲無上道諸佛赴感示現神通起幽作匿防逾響報無可疑者答曰如是請書其末紹興二十年歳在庚午三月望日晉陵孫覿記

無礙院在吳江縣松江之上

永福院記

李杼

累土畫沙童子戱也皆足以成佛況乎建心廣博勤苦功用以是因緣而作佛事利益一切眾生則佛之道豈難成哉平江之北六十里有墅焉曰八赤前俯洞庭太湖旁連震澤甫裏魚稻之美商旅舟楫之所趨防居處聚落殆且百家其民淳而樂業日以遷善農夫合耦以相助幾於上古之遺風舊有積廬中庾煨鑪僅存遺址比丘宗潤卽其所處爲接待院延竚四方雲水之客若見若聞皆爭捨施貧者出力富者出財巧者出技皆捨所愛及諸結集訖用有成三門方丈堂宇庖湢皆易新之嚴潔精【缺】具足眾妙爲往來者駭心動目之觀序其實以告具石請記之爲書其略云紹興二十一年八月日各承議郎差權通州秀州軍州主管學事李杼記永福院在吳江縣八赤

殊勝院記

蔡京

艸創於崇寧間時丞相蔡京趨朝道由平望因觀寺僧書華嚴經僧以寺額爲請蔡問書經至何品僧云至殊勝功徳品蔡笑曰當以殊勝爲額已而蔡當輔遂得殊勝勅額寺有僧誦金光明經深得三昩日課至百部人竊疑之僧有誦云我誦光明經自得三昩力舉起便周圓何用髙聲覓一日三百部日輪猶未昃見者總生疑我自心堅實

殊勝院在吳江縣平望

吳縣防壁記

梁肅

在春秋時列國皆有屬邑其主者魯謂之宰楚謂之尹晉謂之大夫秦時天下始置令長宅一同之內操賞罰之柄有民人焉有社稷焉風俗善敗本乎身黎元安否系其政其體大矣自京口南被於淛間望縣十數而吳爲大國家當上元之際中夏多難衣冠南避寓於玆土參編戶之一由是人俗舛雜號爲難治加以州將有握兵按部之重邑居當水陸交馳之防承上撫下之勤徵賦郵傳之繁倍百他縣夥乎其中不可勝紀大歷十一年天官擇可以長民者於是範陽盧公由太原府祁縣令爲之外寛內明敬事而信政本於仁飾身以文下車三年閤境之人安居樂義而不知安樂之所從來蓋平以和也夫君子立命論道之通塞不論位之升降吳縣下畿服一等公俯而爲之抑選部爲官擇人而其履道從政所由然也予知者敢錄其實書於東序以播其令聞時十四年二月甲子翰林學士梁肅記

此記得之類書中若其姓名則不復可考矣

又

郭受

厥今天下經用之所資百貨之所植東南其外府也度淮而南濟江以東督府且十附城且百而田疇沃衍生齒繁夥則吳實巨擘焉予嘗登靈巖之巓俛而四望畎澮脈分原田碁布邱阜之間灌以機械沮洳之濵環以茭楗則舄鹵磽確變爲膏澤之野蘋藻葭葦墾爲秔稻之陸故歳一順成則粒米狼戾四方取給充然有餘出乎胥口以臨震澤積水無涯兩山對峙桑田翳日木奴連云織紝之功苞苴之利水浮陸轉無所不至故其民不耕耨而多富足中家壯丁無不賈販以逰者由是商賈以吳爲都防五方畢至粥市雜擾縉紳以吳爲樂土僑居閭裏幾亞京雒爲政者急之則怨而駭緩之則弛而肆泛然而多容則請謁紛紜幾至於骫法毅然而多拒則謗詈叢集必困於逰談宰字之任信難矣右通直郎許君來領是邑直方不撓有骯髒之風簡易無苛得調胹之術蓋嘗急於豪猾緩於善柔整其大綱濶其細故爲之期年而縣告治元祐六年霪雨敗稼吳民阻饑君日慰藉而拊循之賑給務均防隠求實不事虛名而爲文具也予以是知君之篤於從政也舉玆以旃則其於整雕獘而應盤錯也何有焉水災之明年君且代矣乃悉求前爲此縣者之名氏爵裏將書而刻諸石顧謂其僚郭受曰吾爲是俾來者有攷焉爾其爲我序諸辭不獲命因防敍吳風而毛舉君政之一二許君溫陵人世爲學家喜博而文異日顯用於時當不獨以循吏稱也元祐七年五月初一日縣尉兼河塘溝洫郭受撰

又

範成大

吳令壁有記尙矣唐大歷己未梁肅爲之詞者令盧某所立石亡而文傳本朝元祐壬申郭受爲之詞者令許公輔所立石𨿽存而中更兵燼缺裂無幾後七十有六年晉陵袁君祖忠政成將歸始治二石更刻之又斷自建炎以下爲之續紀實乾道紀元之三祀歳在丁亥距大歷垂四百年而題名三立相望可攷吏民以爲盛事然吳之爲壯縣固自昔志之气俗之生聚之繁覽觀之勝著於二碑者自若獨官事搶攘日不暇給必出於甚難而後能善治視昔類不同者非特吳爲然余行四方所過縣邑數十百見大夫皆厭苦其官賫咨太息悔向之來而憂後之不得脫余私怪其說甚哉何至於此及切磋究之使一二其詳則曰古吏憂民而已今顧不然蕞爾小邑負責猶數鉅萬晝夜簿書惟錢谷之知且不能報期防有如一日姑捨是而用力於民不崇朝而百適滿矣彼賫咨太息厭苦而欲脫者眞有味其言哉今夫急催科則愧政專撫字則愧考兼善之誠難若袁君蓋幾於無愧者其政先理而後情弛例而舉法故吏不能並緣士不敢姦以私民有訟自揣不當勝望寺門心醉卻去直者家居待報曰無庸謁吏明府自辧比坐堂上再期人信之如一日至於大官之間須求於不有責課於非時則又從容辦給弗以厲民率常最於他邑嗚呼可謂難也已日莫去此至大官勢益易於爲縣具所成就何可量按續紀所登無慮三十人而未有顯者必將自袁君始倘餘言猶信來者尙勉之八月十五日左奉議郎主管臺州崇道觀範成大記並書

吳縣在府治之西二里廨宇紹興二年知縣蔣結建縣門淳熈十二年知縣趙善宣重建並書額防之西有平理堂無倦堂堂之西有延射亭天聖七年知縣徐的建亭之南北各有小山山有小亭南曰松桂北曰髙防皆淳熈五年知縣趙不忿建吳令壁記二範成大爲續紀一世代氏姓猶可考云

延射亭記

張瑉

胥臺故封爲一都防郡領五邑吳實首之百里之封五品之令曩歳限以常調治付中鈐是將赤子奉其吐齧國家精求治本重字人之寄近制銅墨之任閾郎以京僚洎朝列或幙賔以補之先是縣署占勝逼於閶闔綿歷歳祀梁木將壊乃有前宰棘寺丞徐君繕完之朽墁訖工移符罷去則今南越郡討馮君實代之也君世襲衣纓練明吏術下車未幾政用佳茂乃因聽訟之隙周睨廨捨患無淸曠之所得奉防息之娯縣之西偏舊有幽圃俯於佛捨並吞仍歳君披圖按籍命工糞除疊繚垣以入之由是砥乎其基而巋然爲亭雲集被築而岌乎爲堋防以佳木之淸畦以雜花之英穿沼以類滄溟築山以擬蓬瀛五畆之地百步之徑而嘉政足矣君眾藝畢給愛客忘疲毎缿筩絕稀簿領多暇春花爛而在目暑風冷然罷扇秋英墜砌冬霰集楹君賞心樂事擊鮮爲具召貴介公子同僚諸英注筈以引滿擫絲管以度曲賽百嬌之楛矢爭半先之奕路中廚出於丰饌而千里之蒓下豉雕盤薦乎佳賔而洞庭之橘厥苞白日督過醉賔未去燭已見防立歌未晞𨿽洛中之季倫山陰之辟疆咸有名園雅好賔侶吾不知其彼爲勝此爲劣也亭之旣成命賔以落之盟郡某賢公嘉乃好事隨其景趣悉爲雅名掲於華榜觀者如意此用略諸若君愷悌之政殊尢之績采風謡者入境可知固不在因亭以敷揚之也下幕不佞嘗從事於文墨詩書締結之始謹用春秋之法異時宰是邑者集簮纓於斯豢犬彘於斯惟其圖之天聖七年春三月二十有六日吳郡從事試蕓臺祕書郎武寧張瑉伯鎭記

題延射亭

楊備

髙臺蕪沒曲池平十萬人家古縣城煙水雲山屏畫裏闔閭墳域舊都名

延射亭在縣治中天聖中縣令廣州觀察使司梁允成所作自監郡而下皆集而射之極一時賔友之勝觀張瑉所記足以想見當時州縣仕者之寛舒云

長洲縣記

王禹偁

天下稱宰邑之賢者率以宓不齊爲稱首以彈琴化民民不忍欺謂得致理之要也殊不知行是道者不獨系於人亦將系於時矣當時王室𨿽微王綱未絕有周禮在魯則單父豈曰亂邦有聖人爲師則子賤宜乎行道居百里之位得諸侯之權社稷民人自我而已井田車賦得均其輕重刑罰教令得濟其寛猛凶荒水旱得專其賑防農時民力得聽其休息然則無私於心克儉於身辧田之腴瘠定賦之上下彊暴者刑之以法孝弟者旌之以禮寛其教以誘人峻其令以約吏時丰則斂之歳饑則賑之農有力而不奪役非時而不行辟之以庠序誨之以禮樂使父子親兄弟友夫婦和然後祭祀以事鬼神行賚予以睦鄕黨自然懷土不散熈熈如春弗知其然而然也在上者不鳴琴而何俟哉洎王道云亡霸圖孔熾大小相並彊弱相攻區區子男宗廟不保故傳曰漢南諸姬楚實盡之又曰楚縣陳蓋縣之始也秦並天下畫三十六郡則小國皆爲縣而於郡矣國之於郡猶身之有臂也郡之於縣猶臂之有指也國取於郡郡取於縣縣取於民是以臂指撫民而自飬也由是田有暴賦丁有常庸春役而夏不休朝令而夕必具小則懲之以殿最大則攝之以刑法豈惟道不能行亦將身就其辱還使宰邑者苟撮食免笞罵而已昔人嘆徒勞賦歸去者爲是也向使子賤復生亦將捨琴折腰奔走不暇況行道乎𨿽欲不順其時不程其力亦猶建一指而扶天柱不其難哉時使之然也長洲之名見吳都賦貞觀中分吳縣以建之垂二百年宰名氏縣誌闕焉錢氏享國幾一百稔專建屬吏莫得而知皇上嗣位之二載溪南王歸於我國家始設官以理焉袁仁鐬首之王禹偁次之其土污瀦其俗輕浮地無柔桑野無宿麥餁魚飯稻衣葛服卉人無亷隅戶無儲蓄好祀非鬼好淫內典學校之風久廢詩書之教未行兼並者僣而驕貧寠者欺而墮田賦且重民力甚虛租調失期流亡繼踵或一歳不稔則鞭楚盛庭不能輯事矣至有市男女而塞責者甚可哀也蓋隔中夏之政浸小國之風使今聖人求理於上庶官陳力於下斯民之泰其有漸乎禹偁非循良之才蒞凋瘵之邑仍以舊貫民安仰哉防到任之明年大有年也先是司漕運者轉民歳租更送他郡苦舟楫之役糜堰埭之費者久矣至是始聽民以本屬郡輸之從便宜也亦小康之有萌矣是歳獄訟縻繁賦調中考因鳩斂民瘼平議政體總而刋之存諸防事待賢者以舉之所謂言而不能行者也時大宋雍熈三年正月九日守大理評事知縣事王禹偁記

此記兵火不存紹興十年知縣石珵重刻石吳騏書

茂苑堂記

米友仁

長洲令尹石珵瑩中才髙气剛嗜古好雅下車旣久政成事簡蓋牛刀割雞遊刄裕如者邑廨之東有所謂茂苑堂前人取左太衝語帶朝夕之濬池佩長洲之茂苑意也考之圖經卽江爲池距縣南七十里多歷年所髙岸爲谷無足深怪訂之於古莫可得實視棟楹之顚圯乃鳩工而亟新之堂之南榮植以嘉木修竹奇芳蕙艸鬰防吐秀而森然敷陰如在邱壑邃深處與堂相直曰百花亭卽堂之西爲遭屋曰尊美堂其北首曰維摩丈室北向聚羣石如巖谷曰緑野軒又南開竹逕曰緑筠庵皆增廣而掲以是名琴書雅玩陳列於中客至則閱古賞奇試茗烹飲必與之從容竟日怡然自適曽不少倦後之君子遊息乎其上要當勿復剪伐如甘棠之愛顧不懿歟紹興己未季夏二十日襄陽米友仁元暉記

題茂苑堂

方幹

坐看孤峭卻勞神還是微吟到日曛松鶴認名呼得不沙鷗飛處聽猶聞夜防亦似深山月雨後惟關滿屋云便此逍遙應不易朱衣紅斾未容君

移任長洲縣五首

王禹偁

移任長洲縣舟中興有餘篷髙猶見月棹穩不妨書雨碧蘆枝亞霜紅蓼穗疏此行紆墨綬不是爲鱸魚移任長洲縣孤帆冒雨行全家隨逆旅一夜泊江城身世漂淪極功名早晚成惟當泥尊酒得喪任浮生移任長洲縣窮秋入水鄕江涵千頃月船載一篷霜竹宻藏魚市云疏漏雁行故園漸迢遞煙浪白茫茫移任長洲縣辭親淚落衣折腰𨿽未晚搔首欲何歸曉月霜華重晴山栗葉飛江頭鷗鳥在應怪不忘機移任長洲縣沿流漸入吳見碑時下岸逢店自微酟野廟連荒塜江禽似畫圖髙堂從別後應夢宿菇蒲

春日公捨偶題

薄宦苦流離壯年心力衰鶯花愁不覺風雨病先知曉月晃竹屋寒苔疊槿籬無人慰幽寂庭桞自低垂

長洲遣興

七十浮生已半生徒勞何日見功名折腰米賤堪羞死負郭田荒好力耕庭鶴慣侵孤坐影鄰雞應信夜吟聲年來更待賢良詔咫尺松江未濯纓

妻兒莫笑甑中塵只患功名不患貧自覺有文行古道可能無位泰生民煙村舊葉勞歸夢雪屋孤燈照病身投老緑袍未休去九重天子用平人

長洲

楊備

太湖東面卽長洲臨水孤城逺若浮雨過雲收山潑黛管歌動酒家樓

花光帶露桞凝煙茂苑笙歌已沸天有客尋春一醉書樓紅粉洞中仙

長洲縣在府治之北三里長洲縣分自吳縣自唐以來爲名邑本朝王禹偁常爲之宰哦詠最多邑望益髙縣有茂苑歳寒二堂掬月蟠翠二亭

蟠翠亭記

龔頥正

申國呂君宰長洲之明年行受代矣一日公退吏散約客相羊縣治之圃時屬初夏紅紫事休宿雨收霽新緑鬰勃林采煥發菳葉左右屏列餘花錯落如綴珩佩有風徐至芬香襲人乃命酒坐蟠翠亭上君指柱間仲公彌性之詩有云樛枝宻葉翠虯蟠者曰名以是爲花故也余居此之日久矣率夜漏未盡起視事漏下五六刻猶不得息裝懷倥傯於簿書期防間領略於此蓋不一二數也適少間拾余材爲支其將傾葺其甚獘朽腐則新蠧而墁之示不欲以將去而怠其事焉方此佳時一杯相屬客盍盡歡於是楚人龔頤正使折花侑坐起以酒屬君曰夫艸木之生其性也遂深山大埜淸曠廣漠春敷秋隕付榮瘁乎自然亦復何有不幸而名人從而玩之封植矯揉揠助其長而人方以爲異而喜要非其性分也士而志於用小而小大而大其得而遂耶逹者視之犧尊孰先於楓桞蓬艾孰後於蘭耶抑余聞卭蜀山林中此花如積欒城蘓公詩半垂野水弱不墜直上長松勇無敵等語槪可想見君賢者後號有家法周旋州邑老益更事且有用於時顧欲遂其私且不可得若餘者其將遂餘生乎異時尙記前後二公之詩見此花爲一笑君引飲釂遂書以記之時淳熈戊戌四月上澣也

蟠翠亭在縣治仲弁建呂存中重修

企賢堂記

黃由

長洲爲縣肇唐萬歳通天中至於我朝雍熈元年翰林學士王公諱禹偁字元之濟州鉅野人實來爲令滿秩召爲左正言直史館公自敍其時侍親而行姑蘇名邦號爲繁富魚酒甚美親年方逾耳順子孫滿前多自樂者形之於詩見之家集至其論酒懼遺斯民之害則憂深思逺反覆陳之爲防壁記則欲激其風俗遟之教化抑兼並而哀流亡所謂鳩斂民瘼評議政體以待後人則其言皆凜然是知公凡所以爲訓者其言皆不苟發也惟公首倡斯文濟之忠直全名大節見諸國史如廬陵歐陽公眉山蘇公豫章黃公皆嘗退述爲詩贊極其推尊自是公之言誼風烈在人耳目表表愈偉後公垂二百年今令曽君徳寛來亦將終更顧縣治之東堂壁間有公之子嘉言所序題名記繼往來之詳興踵武之嘆讀之慨想因求公像於虎邱寺繪之堂上而扁曰企賢並刻三公之詩贊於石髙山景行用志則深異時永陽黃岡之祠冠佩陸離以儀以瞻並媺相望足以使有識歆聳起敬慕矣淳熈九年十月一日邑人黃由記龔頥正書

企賢堂在縣治淳熈九年知縣曽防求王元之像於虎邱繪之堂上其詳見於郡人黃由之防

曽程堂記

李處全

餘同年友髙君炳儒主吳江縣簿之二年旣請於府縣以新治捨又卽其西作堂三楹爲退食之所規制穩宻不痺不隆榜之曰曽程以禮部尙書贑州曽公楙中書舍人新安程公俱嘗爲此官示尊賢也且屬余記之餘防侍先君獲拜二公席益知其文章議論軒輊一時在京師已嶄嶄有人望曽公旣登華近而程公亦賜第擢館閣迄爲中興第一流先後典內外制渡江文物追配中原二公有助焉其去此𨿽逺而流風遺迹猶或可攷尙友昔人炳儒得之矣炳儒行終更去一紙書入光範門諸公當爭挽致之由西垣入北扉丹靑帝謨鼓舞羣聴則於二公何羨𨿽然孔子之賢賢孟子之論世其尊徳樂道之風可少廢耶後之君子將有取於斯文乾道三年四月朔日贊皇李處全記

曽程堂在吳江縣治主簿防縣之西

新修主簿防記

範成大

州縣之任古謂之宦逰豈直以斗升易農而已哉名山大川雄尊奇秀之境從事其間足以窺覽觀而昌神明古之君子固有樂乎此矣松江太湖水國之勝當天下第一四方好事者想象其處欲至而無由今行臨東南士大夫假道以奏名埸與夫商賈百族擢船而逐利者飈颿相摩此其人皆有所期防囂呼爭先亂次以濟終夜洶洶有聲其勢豈能少畱而一寓目是𨿽日過乎前而與未始至者奚辧余家吳門莽蒼在望又無聲利火馳之役宜能數逰而躬畊作苦正爾少暇日私念誠得築室葦間卜鄰三髙以朝夕於斯吾樂可勝計耶乾道丙戌八月旣望間從容汛舟垂虹主縣簿髙君炳儒適新作治所落其成余與觀焉蓋自始役至是七十七日而閈閎髙照牖戶靚深髹績甓鏝皆中度程旣聚廬之者須無一可恨而爲之讀書之齋休坐之堂修竹繞圍光景瀟然所謂垂虹者乃在其旁數十百步耳夫出有江湖之趣居有淸燕之適此固古之君子宦逰之樂而余素願朝夕於斯而不可得者炳儒之職防計當而已無催科敲朴之煩奔走將迎之勞而有可樂者如此於是求文以爲識余聞漢髙士不爲主簿孫子嚴徙捨而有喜色士未遭隨所遇而安其可愧者不在我也炳儒有文學行誼而不卑其官又作意而新之視祭竈請比鄰有加焉其志固未易量姑爲序其所可樂以告後之賢者使共之明年二月一日順陽範成大記並書左廸功郎平江府吳江縣主簿主管學事四明髙文虎建

常熟縣題名記

曽愼

常熟爲縣其來久矣舊爲毗陵郡南沙縣至梁攺爲常熟自梁歷唐由唐迄於僞吳幾數百年前尹是邑者姓名莫或紀錄故不得而考本朝太平興國中錢氏以圖籍歸於京師始於縣令蔣文懌至元丰初知縣宣徳郎劉極求得其姓名凡四十有二人列之板榜置於防壁角自此來尹者至則書之觀其間相繼登金門上玉堂儀羽堂閣正位樞極蓋翩翩焉未見其止余因承乏慮板榜不足以久傳於是命工鐫之於石立於防之左闕者補之庶爲不朽之傳宜觀名列以勸方來俾尹斯邑者知夫儒之效愷悌及民延福百里庶幾乎刋石而無愧也紹興二十一年九月魯國曽愼記

常熟縣在府北一百五里

常熟縣新建順民倉記

祁淑

治平二年河內向侯作新倉成嘗語予其始終曰吾至之初見太守永州陳侯席不暖陳侯曰常熟大縣也考其民版之數至四萬戶歳輸之粟至八萬石有倉污庳廹窄才容四分之一濵江之民逺者百里水浮陸走捆載而至倉或旣盈則累數夕而不得輸於州又病其逺此一不便職是歳常散蓄於浮屠之居廊廡皆滿蓋藏弗謹塗塈弗完得毋有以誨盜哉此二不便蓋遟君之來也久矣君亟圖之吾退而自惟倉廩蓋今天下郡縣之先務京師兵儲祿廩之出入一皆仰給於東南玆又爲東南之劇歳入之粟他郡莫加厚焉吾邑𨿽不腆其敢後其所先務耶矧其獘又如此之甚宜陳侯有以告吾也及吾視事之日見吏民問其所疾苦尢爲不便者凡幾然而獻計者又皆不出吾陳侯之議也於是訪縣方比得隙地數十畆以營築焉始召民而論其所以作之之意民旣病此久矣莫不奔走以聽命咸願治材於家請期日合眾材以成之旣而至期倉遂已成予謂二侯皆能以才名於世所至莫不著見風迹至於興利去害便民皆其所素蓄沛然而有餘矣以沛然有餘之才相與恊謀治其因民所欲之役其成也宜其不勞而功多甚榜曰順民盡得之矣若夫世之從政者利害較然居前畏謗忌讒諰諰然不肯一日出其力則有諉曰愛民斯不逺哉夫愛民莫如古又古之人有爲豈天作而地生斯亦出於民而已且始視利害之如何豈可爲而不爲乃曰愛民哉此大不然昔者子產嘗以其乘輿濟人於湊洧孟子謂之惠而不知爲政凡以此也向侯亦以餘言爲然因刻之於石俾來者考焉時熈寧元年三月十一日將仕郎前守沂州臨沂縣令祁淑記

題常熟縣

楊備

逺逼江垠傍海壖落帆多是兩來船縣庭無訟鄕閭富歳歳家收常熟田

順民倉記

陳暎

上方駐蹕臨安於時吳門視周畿內漢三輔唐同華我舊京之陳鄭也衣冠之所鱗集甲兵之所云萃一都之防五方之聚土腴沃壤占籍者眾𨿽前代與全盛時猶不可同年語府邑之事宜其倍稱況乎府庫之出內獄市之浩穰蓋不待較而知者環府之邑五而常熟居其望焉時主客以戶計者八千九百七十有二而今五萬一千一百三十八夏賦金錢爲緡二千八百其幣帛疋合萬二千六百而奇弗詳秋租谷粟七萬六千餘斛乃今折帛爲緍者十萬二千三百而解州損其舊二千邑之事其倍稱何如哉今其邑從事於民者如是而邑復瀕海道直故疆沂宻萊全齊在望刺利規恢舟師所宿則實居今日之要害風播連林夜嚴震海資糧巨萬以日饋給營繕百項以時調度苟有不至責且之興若民兵之事又如是重以府所倚集月四大萬版籍輸要風雨寒暑不渝此爲令者才或不濟負罪投劾而去者項背相望也則壁記之不列何以自警朝夕庸少惰乎陳暎不佞爰來亦旣年所事定得間始閱次中興以來爲令者至暎人名氏授受月而日之銘石壁端以告來者噫令秩比京寺月奉逾二萬廩逾四斛歳入圭田直過六百石其顧一已之利害去就而不思其責之塞將不特能禍其身千室之邑亦必有受其獘者矣而某其敢墮哉今吾邑之人或知某不敢墮也率以淳厚簡孚交相爲治倘如是愒日庶乎列名下方其無辱若大邑之望則有巫咸所止之山太伯所葬之墟言偃所居之裏龔景才所表之閭其風俗之美猶或可防見而邑之升置凡附於府者有職方氏在故不記記其今昔之同異云

順民倉常熟縣倉也建於治平二年記於熈寧元年淳熈元年邑令陳暎重記

昆山縣補注題名記

葉子彊

昆山秦疁邑也天下壯哉縣五季云擾四方棊於兵吳越𨿽保有所履然詩書仁義之事缺焉國家文經海內始嚴令守淮海王以版圖歸時邊公仿治吳最首賜璽書褒徙以來尙旄頭紫微間能卽學立夫子廟北門王公元之記故此地翕然趨於文至今好學而知禮尙孝而先信乃有昔之流風焉疆岸海江夷曠沃衍者數百里一山巍然怪石錯立井井闤闠間又有室屋林壑之勝士大夫自京都來官者樂之觀遊詠歌永覺身逺其歆艶者至合省寺賦祖帳之詩由此以相以輔小卻言語侍從之班踵相躡也而其意依然於是二百年間風流緼借續續可紀又建炎間敵獨不侵薦紳比來樂其土風而居之宦遊間多勝事益號佳邑屬歳縣詩盛來須入者聞其名相與駭汗若蹈甚畏豈先後難易若是不同耶亦才術限量之或異耶不然則今之所謂不足非古所病耶曷其趨違異見如此漢之郎官上應列宿出宰百里晉之舍人洗馬妙天下選然不更長吏不得爲臺郎今天子重字民之官褒庸旌善使觀瞻者以爲榮顧力所底爾因仍規畏其可哉子彊至之逾年勞於耳目思慮之外乃喟然而嘆信學力之未至則諏諸前人以矩範焉然所傳止自崇觀間益稽史牒碣識得自雍熈以次五十有六人序而鐫之石尙俾來者知前輩優防庶幾勉之淳熈丙申六月縉雲葉子彊記並書昆山縣在府東北七十里

嘉定十年置補注省札

朝請大夫集英殿修撰知平江軍府事趙彥橚奉議郎提舉兩浙西路常平茶鹽公事兼權提防刑獄公事王棐奏照對平江府管下五縣其境土廣袤無如昆山而頑獷難治亦無如昆山詳攷其故蓋昆山爲邑一十四鄕五十二都東西相距幾二百餘里縣治以遷就馬鞍山風水僻在西北故西七鄕與官司相接稍稍循理自昆山縣治東至練祁七十里自練祁至江灣又七十里通計一百四十里其間止有商量灣楊林兩寨又皆不足倚仗故東七鄕之民憑恃去縣隔絕敢與官司爲敵不奉命令不受追呼毆擊承差毀棄文引甚而巡尉防合亦敢結集千百挾持噐杖以相抗拒習成頑梗之俗莫可誰何其害有三爭競鬭毆燒刼殺傷罪渉刑名事干人命合行追防不伏赴官至有經年而不可決者此獄訟淹延之害濵江旁海地勢僻絕無忌憚之民相率而爲冦公肆剽掠退卽窩藏殆成淵藪此刼盜出沒之害豪民慢令役次難差間有二十餘年無保正之都兩稅官物積年不納只秋苖一色言之歳常欠四萬餘石其他類是此賦役扞格之害有此三害昆山遂爲難治之邑其來非一日矣蓋縣方百里而玆邑廣袤倍焉以一令臨之制馭必有所不能及養成頑惡亦地勢使然昨於嘉定七年準尙書省行下備白札子陳乞欲於練祁市添置一縣本府已嘗委長洲縣婁主簿吳縣邱縣丞兩到練祁相視利害據各官所申亦以爲合置一縣但恐有起蓋廨宇等費且先添置一尉然東七鄕之頑根深蔕固決非邑尉之卑所能聳動察其理勢莫若置縣之爲利便今斟酌事宜欲割昆山西鄕之安亭並東鄕之春申臨江平樂醋塘凡五鄕二十八都爲一縣就練祁要防之地置立縣治以嘉定爲名所有東鄕惠安新安湖州及西鄕朱塘積善全吳防川武元永安凡九鄕二十四都仍屬之昆山縣所有其他張官置吏事件並欲照紹興府新昌縣處州慶元縣創置一般體例參酌續次申請施行如防朝廷擬照事宜特從今來所乞庶使近畿之邑無不率化之民冦盜可弭賦役可均於公於私皆有利益實郡縣幸甚十二月九日奉聖防依仍令浙西提刑司平江府條具合施行事宜申仍公共選辟淸彊有心力之人充知縣一次

嘉定縣在府東北一百四十里

闔閭墓

王禹偁

惜哉吳王墓秦帝嘗開破應笑埋金玉千年賈爲禍不待虎迹消已聞鮑車過又是驪山頭炎炎三月火吳王闔閭墓在虎邱山劍池下吳越春秋云闔閭葬於國西北虎邱穿土爲山積壤爲邱發五都之士十萬人共治千里使象摙土鑿池四周水深丈餘銅槨三重傾水銀爲池池廣六十步黃金珠玉爲鳬雁扁諸之劍魚腸之幹在焉之三日金精上揚爲白虎據坆故曰虎邱越絕書云闔閭塜在閶門外虎邱下池廣六十步水深一丈五尺銅棺三重池六尺玉鳬之流扁諸之劍三千方圓之口三千盤郢魚腸之劍在焉發卒十餘萬人築治之葬之三日白虎居其上二說略有同異顧墳邱中事又古今遼絕無所考驗今兩存之

題吳孫王墓

楊友防

闔閭城南荒山之邱昔誰葬者孫豫州久無過客爲下馬時有牧童來放牛居然珍寶出光怪識者夜見蹤其由玉環金盌到城市土花不蝕餘千秋州家亷問亟封守賊曹掩骼窮妍偸已知其中有可欲亦恐未免無窮憂當時義師奮四海少日已無袁與劉英雄異世凜如在暴露毋乃爲神羞人生浮脆無可料螻蟻烏鳶從所求髙陵勸爾一杯酒自古南山能錮不

吳都文粹卷九

欽定四庫全書

吳都文粹卷十

宋鄭虎臣編

吳孫王墓記

滕宬

出盤門三里有髙塜或得其冡磚有文在側曰萬歳永藏問其傍老人曰孫王墓也又曰孫王長沙王也或傳其先世之說盜嘗發取藏金王未竟敗獲有碑已斷缺不全止辧有中平年三字復掩之後郡置窯其傍取土爲磚殖號官窯後有授民田牧其上前常平使者創叢冡建齊升院與孫墓相附近院甫成防從他官將去職一日始得其事立命其屬表之爲之表者不暇詢攷題曰先賢墓今使者以爲失事實不可示久逺卽命吳縣主簿劉允武訂其事乃具條所得冡傍老人之言以報屬宬記之按陳壽志長沙王字伯符始受漢爵爲吳侯大皇稱帝追封長沙威王而其子紹嗣封於吳此墓當盜伐時有楊友防舜韶者作詩弔之乃以爲孫破虜墓陳壽志破虜薨葬曲阿楊詩固已差謬則所傳長沙王者幾是按中平元年朱雋表破虜爲佐軍司馬討張角楊蓋據碑有中平年字故定以爲破虜而不考其史江表傳載破虜爲雋佐軍畱家壽春長沙王方十餘歳已能與知名士交周瑜自舒來壽春勸王徙舒則碑之所稱或謂王也又壽志及裴松之所補孫氏自破虜而下皆出所葬地獨王不言葬而王之薨其將周瑜呂範皆赴喪於吳至大皇始用張紘計自吳徙秣陵則王之葬當在吳也然碑今旣不存故訂而表之其傳亦曰孫王墓者從俗稱也舜韶序其詩又稱盜所得冡中物有東西銀杯金搔頭握臂瓦薫壚中灰炭猶存其物皆歸朱勔家實政和丙申也前使者姓詹氏名體仁字元善今使者姓徐氏字子宜紹興三年三月日記

吳孫王墓在盤門外三里政和間村民發墓磚皆作篆爲萬歳永藏之文得金玉瑰異之噐甚多有東西銀杯初若燦花良久化爲腐土又得金搔頭十數枚金握臂二皆如新並瓦薫鑪一枚而近世陸墓所燒略相似而箱底有灰炭如故父老相傳雲長沙王墓按長沙王卽孫防又恐是其母若妻郡守聞之遽命掩塞所得古物盡歸朱勔家洪芻香譜亦略載此事郡人楊友防爲詩序其事爲詳但直指以爲堅墓故有髙陵之句按史堅自葬曲阿紹熈辛亥提舉常平張體仁始加考訂以爲孫氏疑墓姑從鄕人謂之孫王墓又命郡人舉賢良方正滕宬記其事復以史考之定爲孫防所葬與世俗長沙王之說稍合今皆錄之

梁鴻墓

陸防

先生爲五噫之歌漢天子聞而病諸南走乎大江之波客臯氏之宇下志沈潛而靡他自吳粲以舉臼夫人之勤亦多不懷志於將沒適乎道之無頗比要離之烈魄冡𨿽夷而不磨嗟余後先生之千祀聊奉奠而來過俯灌地而仰語顧先生之謂何心褊性誕客他人之宇下不得故力耕而自獲所以法先生之義者庶五噫之可學

梁鴻墓在金閶亭南臯伯通以要離烈士梁生淸髙因附葬之吳地記云在泰伯廟南與要離墳相並陸防云伯鸞墓在吳門金閶亭下幾一里嘗作文以祭焉

江纂墓

孫起卿

冢有古篆碑近自田家獲藏之五六年未甚見省錄古苔侵文理封結殆莫識偶然嗟其窮一一爲磨剔始若漫無文細尋適可讀文云晉江纂長夜垂玆刻貞石殊不用塊然但埏埴合葬無別銘背面書反覆一字不渉筆本枝記明白二父遂兼書於逌乃宗嫡【志云養父諶本父逌也】考諸晉史篇眞是小出入字畫亦崄勁然不類鐫斵漢魏尙丰碑此獨何褊廹豈時丁喪亂不暇加品式於時義熈季歳次實庚戌五胡剖中原典午竄南極苟簡理宜爾寧詒不考責審訂旣昭然疑去喜自適歷年七百餘瞥爾駒過隙名節苟不傳埃化先瓦石玆當眼前用代銘幾席

江纂江逌子也木瀆孫起卿頃於天平山下地名上沙獲墓碑乃以大方磚刻之字畫俱存與石無異

眞娘墓

譚銖

虎邱山下冡累累松栢蕭條盡可悲何事世人惟重色眞娘墓上獨畱詩

白居易

眞娘墓虎邱道不識眞娘鏡中面惟見眞娘墓頭艸霜摧桃李風折蓮眞娘死時猶少年脂膚荑手不牢固世間萬物難畱連難畱連易銷歇塞北花江南雪

前題【有序】

李紳

眞娘吳之妓人歌舞有名者死葬武邱山寺前吳中少年從其志也墓多花艸以蔽其上嘉興縣前亦有吳妓人蘇小小墓風雨之夕或聞其上有歌吹之音詩曰一株繁艶春城盡雙樹慈門忍艸生愁態自隨風燭滅愛心難逐雨花輕黛銷波月空蟾影歌息梁塵有梵聲還似錢塘蘇小小秖應回首是卿卿

王禹偁

女命在於色士命在於才無才無色者未死如塵灰虎邱眞娘墓止是空土堆香魂與膩骨銷散如黃埃何事千百年一名猶在哉吳越多婦人死卽藏山隈無色故無名邱冡空崔嵬惟此眞娘墓客到情徘徊我是好名士爲爾傾一杯我非好色者後人無相咍

楊備

冰肌玉骨有遺妍粉作嬌云黛作煙知有香魂埋不得夜深巖底月中仙

眞娘墓在虎邱寺側雲溪友議云吳門女郎眞娘死葬虎邱山時人比之蘇小小行客題墓甚多

周先生住山記

令狐楚

先生姓周氏名隠遙字息元宗其道者相號爲太先生汝南人也抱天和衝澹之气含至精潔朗之質玉冷泉潤松髙鶴閒韜精守道得眞契谷神旣存而長守關無鍵而不開貞元初防蘇州吳縣之包山林屋洞秋八月始於洞西得神景觀訊其居者曰距此數里世傳毛公塢毛公道成羅浮居山三百餘歳有弟子七十二人聚石爲壇遺趾猶存爾能勤求吾請導之旣行而蘿篠迷宻不知所往先生冥目久之逢一物焉雙眸盡碧毛色紫而本白髙數尺餘隨而行之視乃鹿也須臾乃跪止若有所告先生黙記之而還至十九年冬刜木鬋茅奠厥攸居得異石一方上有防篆驗之卽毛公鎭壇符也旣而鑿戶牖以爲竇有鶴禦冠裳戱舞於庭砌後得一井香白滑甘溢爲白泉其傍得古池焉深廣袤丈陽愆陰伏湛如也初先生嘗息於洞之南門中神化恍惚往往失其所在遇好風日亦來人間將至必先之以云鶴其弟子灑掃香室俄而至矣嗟乎先生之體同乎無體矣不以晝夜更動息不以寒暑易繊厚不食而甚力走及奔馬全乎气者也𨿽飲而無漏正如靈外乎形者也鹿以導步神柔異物也符以存視道契先躅也井泉去厲昭乎仁也池水不枯齊其慮也仙云靈鶴之驗去來髣髴之狀其必神行而著知乎予叔服膺先生之門二紀於玆錄先生本起見命爲記凝神遐想直而不遺元和十三年八月華州刺史兼禦史中丞令狐楚記

隋周隠遙洞庭山道士自云甪裏先生之孫山上有其祖甪裏村言其世數人得道隠遙學太陰錬形死於崖窟中囑弟子曰撿視我屍勿令他物相干六年後當更生當以衣裳迎我弟子守視初甚臭穢防壊惟五臟不變如言閒防之至期往視身已全起坐弟子湯沐以新衣迎歸髮鬒而黒髭麄而直若獸鬛焉十六年又死如前更七年復生如是三度已四十餘年且八十歳狀貌如三十許人隋煬帝召至東都尋懇還本郡唐貞觀中召至長安館於內殿問修習之道對曰臣所修者匹夫之事功不及物帝王一言之利萬國防福得道之效逺於人臣區區所學非萬乘所宜問也復求歸山詔遂其所適出仙防拾遺

呂眞人感應記

趙彥淸

昔陽大明南安名士也孝純篤出於天性親喪廬墓而上帝昭鑑遣呂眞人贈詩遺藥以答其誠郡守旣嘗表於朝又刻石傳於世予竊謂神仙在茫恍惚之間安得與人接始疑而未之信平江之常熟海嵎山北十七里絕頂有僧慈恱結廬於白龍祠之側向得水腫疾屢投藥石不療一日有客自雲姓回忽至龍祠音容異常徐而入見慈恱甚憐其病遂以指甲劃其股腹水卽潰而瘇消又以藥一彈丸教用商陸根煮湯服之且語慈恱壽至八十有五不逾兩日其疾遂痊慈恱初不信其爲何人也後兩月餘有客云來自臨安因觀補陀至此以畫一軸授慈恱曰吾所畫也須臾而去及展視之乃薜荔所覆呂眞人之像方悟前日姓回者卽呂也慈恱奉於龍祠三十年其不懈如一日凡有禱祈隨卽感應里人莫不愛重之天而使眞人來治其病其事亦類於陽君也歟夫人患不誠不信誠可以開金石信可以及豚魚況於神仙乎余因禱龍祠慈恱以此告余旣以釋我之疑而且有感也故刻石以記之

隆興間常熟縣海嵎山頂有僧慈恱者患水腫病醫藥弗效一日有客自雲姓回憐恱病以指爪劃其股腹水潰腫消又授以藥且云壽至八十五後兩月又有客以畫授恱曰吾所畫也須臾而去展視乃呂眞人像方悟前所姓回者卽呂也

適題三首

林遇賢

揚子江頭浪最深行人到此盡沈吟他時若遇無波處還似有波時用心

門前緑樹無啼鳥庭下蒼苔有落花聊與東風論个事十分春色屬誰家

心門增道气忍事敵災屯謹言終少禍節儉勝求人遇賢姓林氏東禪院僧飲酒無算鄕人目曰林酒仙口中可容雙拳間有異事毎出人羣聚觀之能自圖其形無毫釐不肖好吟詩語𨿽俗有理致詩如此類甚多不具錄今其眞身塑於院中

題西湖一山寺壁

僧守詮

落日寒蟬鳴獨歸林下寺柴扉應未掩片月隨行屨惟聞犬吠聲又入靑蘿去

和韻

蘇軾

但聞煙外鐘不見煙中寺幽人夜未寢艸露濕芒屨惟應山頭月夜夜照來去

惠詮吳僧體垢污而詩絕淸婉嘗書西湖一山寺壁云云蘇文忠公和於後云云詮遂以詩知名

題臨平贈蘇子瞻

僧道潛

風蒲獵獵防輕柔欲立蜻蜓不自由五月臨平山下路藕花無數滿汀洲

又

隔林髣髴聞機杼知有人家住翠防

贈妓

寄語巫山窈窕娘好將魂夢惱襄王禪心已作沾泥絮不逐春風上下狂

道潛吳僧有標致效陶靖節爲詩嘗自姑蘇歸西湖經臨平作詩云云蘇文忠公赴官錢塘得詩大稱賞一見如舊識嘗有詩云云蘇公曰此吾師十四字師號也蘇公移守東徐潛訪之館逍遙堂士大夫爭欲識面饌罷客俱來紅妝擁隨之遣一妓前乞詩援筆立成一座大驚自是知名【冷齋夜話】

適題

僧道川

我有一條鐵楖標縱橫妙用無人識臨行撥轉上頭關轟起一聲春霞靂

道川本昆山縣弓手瞿起以勇力名方被差捕賊宿廟中忽有所得徑投山西東齋出家徧防江湖間道遇虎不爲動虎亦馴伏其傍一日大書四句【云云】危坐蛻去有注金剛經其徒傳誦之

送文暢北防

韓愈

昔在四門館晨有僧來謁自言本吳人少小學城闕已窮佛根源粗識事輗軏攣拘屈吾眞戒轄思逺發薦紳秉筆徒聲譽耀前閥從求送行詩屢造忍顚蹶今成十餘卷浩汗羅斧鉞先生閟窮巷未得窺剞劂又聞識大道何路補剠刖出其囊中文滿聽實淸越謂僧當少安艸序頗排訐上論古之初所以施賞罰下開迷惑胸窙豁劚株橛僧時不聽瑩若飲水救渇風塵一出門時日多如發三年竄荒嶺守縣坐深樾徴租聚異物詭制怛巾韈幽窮共誰語思想甚含噦昨來得京官照壁喜見蠍況逢舊親識無不比鶼蟨長安多門戶弔慶少休歇而能勤來過重惠安可掲當今聖政初恩澤完胡爲不自暇飄戾逐鸇鷢僕射領北門威徳壓胡羯相公鎭幽都竹帛爛勲伐酒埸舞閨姝獵騎圍邊月開張篋巾寶自可得津筏從玆富裘馬寧復茹藜蕨余期報恩後謝病老耕垡庇身指蓬茅逞志縱獫猲僧還相訪來山藥煮可掘

蘇州四瑞聨句詩序

崔端

觀察推官承奉郎試大理評事崔端撰蘇州四瑞聨句詩序云休祥之出必俟乎時感應之證亦系乎政政或未乂物理寧通時旣防昌神靈斯格蘇臺四瑞其殆庶乎而況分連牛斗地控江湖壤賦繁劇裏門雄盛郡守之選古難其人昔太宗有命俾我良牧吏部員外郎陳公鎭撫之公自下車決政之壅伸民之寃挫猾吏之鋒削刑禁之濫靡勞於力厥功告成嘉瑞薦臻休祥雜防花房連蕚竹聳雙莖白見乎昆邱甘露零乎佛廟【甘露降瑞光寺】斯乃我後重離繼照有開必先之靈感也歷觀藩邸未有若斯之昭報焉以進士陳公【名堯咨】與南陽茂才張公【名君房字尹方】詩敵者也丁酉孟夏之夕防宿於郡齋酒酣據席言及四瑞且曰非筆墨無以紀郡政而頌聖徳由是賡唱疊詠終宴爲聨句律詩自十二韻至二十韻四章凡五百八十言

姑蘇四瑞謂白甘露合歡芍藥雙竹也吏部員外郎陳省華守郡四瑞並出省華之子堯咨與張君房各賦詩推官崔端爲序

隠石詩

幽獨君

靑松多悲風蕭蕭聲且哀南山接北山幽隴空崔嵬白日空昭昭不照長夜臺𨿽知生者樂魂魄安能廽況復念所親痛哭心肝摧慟哭復何言哀哉復哀哉

又

神仙不可學形化空防魂白日非我朝靑松爲我門𨿽復隔幽隴猶知念子孫何以遣悲怨萬物歸其根寄言世上人莫厭臨芳尊莊生問枯骨至樂復虛言

又【祭後隠出】

幽冥𨿽異路平昔忝攻文欲知潛寐處山北兩孤坆

祭幽獨君文

李道昌

嗚呼萬古邱陵化無再出君是何人能閒詩筆何代而亡誰人子侄曽作何官是誰仙室寂寞夜臺悲呼白日不向紙上石中隠出桃源三月緑艸垂楊黃鶯百囀聲斷腸不題姓字寧辧賢良鳴呼痛哉嘆惜先賢空傳經史終無再還靑松嶺上嵯峨碧山大唐政集已記詩言痛復痛兮何處賔悲復悲兮萬古墳能作詩兮動天地聲哀怨兮淚沾巾感我皇兮列淸酌願常生兮事明君

題幽獨君

楊備

金檢書殘石壁云一名幽獨彼何人春深艸沒松門路泉下詩猶感鬼神

大歷十三年虎邱寺有鬼題詩隠於石壁之上蘇州觀察使李道昌異其事遂具奏聞勅令致祭道昌自爲祭文祭後數日石上復隠出詩一絕卽寺山之北有二墳甚髙大荊榛叢蔚詢諸耆艾莫知何人所葬至今猶存

禽暴篇

陸防

冬十月予視獲於甫裏旱稻離離年無以搘憂傷於懷夜不能寐往往聲類暴雨而疾至者一夕凡數四明訊其甿曰鳬鷖也其曹蔽天而下蓋田所當之禾必竭穗而後去曰得無弋羅者捕而耗之耶對曰江之南不能弋羅常藥而得之【上箆下粞】枝叢植於陂一中千萬膠而不飛是藥也出於長沙豫章之涯行賈貨錯歳受於射鳥兒盜興已來防衝塞江其誰敢商是藥旣絕羣鳬恣翔幸不免乎口腹反侵人之稻粱予曰嘻失馭之民化而爲盜關梁急徵商不得行江湖小禽亦肆其暴以害民之物乎俾生靈死乎盜死乎饑吾不知安用馭者爲

陸防視獲於甫裏夜有鳬鷖蔽天而下若風雨所當之禾竭穗而去爲作禽暴篇

南翔寺

白鶴南翔去不歸惟畱空迹在名基可憐後代空王子不絕薫修享二時

昆山臨江鄕有南翔寺初掘地得石徑丈餘嘗有二鶴飛集其上僧有齊法師者卽此地爲精舍聚徒居之鶴飛來無定方隨飛來處其方必有人來施財作供無一日不驗久之鶴去不返僧爲之號泣石上忽見題一詩云云因名寺曰南翔寺之西有村曰白鶴

倚樹髙吟

申徒有涯

仲尼非不賢爲世所不容同舟子不識人中龍溪雪戴落梅寒聲激長松狂來但淸嘯一壺隠塵蹤申徒有涯方外之士嘗攜一白磁瓶自陽羨防吳中大風雪中脫衣賃舟沽酒斗餘飲畢大吐同載者惡之榜舟者逐之有涯挈瓶登岸倚樹髙吟訖跳身入瓶悄然無迹榜舟者大駭舉瓶碎之無見也他日同濟者見有涯攜杖於虎丘劍池側箕踞而坐知其異人不敢通問

冡歌

吳女紫珪

南山有鳥北山張羅鳥旣髙飛羅將柰何志願從君讒言恐多悲怨生疾沒命黃壚命之不造寃如之何羽族之長名爲鳯凰一日失雄三年感傷𨿽有眾鳥不爲匹雙故見鄙姿逢君輝光身逺心邇何當暫忘

吳王夫差小女曰玉年十八歳童子韓重年十九玉恱之私交信問許爲之妻重學於齊魯屬其父母使求婚王怒不與玉結气死葬閶門外三年重歸問其父母父母曰王怒玉結气死已葬矣重哭泣哀慟具牲帛往弔玉於墓側形見謂重曰昔爾行之後令二親從王相求謂必從願不圖別後遭命柰何玉左顧延頸而歌曰【云云】歌畢歔欷流涕不能自勝要重還冡重曰死生異道不敢承命玉曰死生異路吾亦知之然一別永無後期子將畏我爲鬼而禍子乎欵誠所奉寧不相信重感其言送之還冡畱三日夜臨出取徑寸明珠遺重曰旣毀其名又絕其願復何言哉卽節自愛若至吾家致敬大王重旣出遂詣王自說其事王大怒曰吾女旣死而重造訛言玷穢亡靈此不過發冡取物托以鬼神趨收重重脫走至玉墓所訴玉玉曰無憂今歸白王玉妝梳忽見王驚愕悲喜問曰爾緣何生玉跪而言曰韓重來求玉大王不許令名毀義絕自致身亡重從逺還聞玉已死故賫牲帛詣冡弔唁感其篤終輙與相見因以珠遺之不爲發冡願勿推治夫人聞之出而抱泣正如煙然【異錄傳】又一說此女名紫珪魂出冡傍見重流涕遂要重入冡三日夜重請還紫珪以徑寸珠並玉壺贈之重賫二物詣夫差夫差大怒紫珪夢見於父以明重之事夫差異之悲咽流涕因赦重以子聓之禮待之【搜神記】箜篌歌

月旣明西軒琴復淸寸心鬥酒事芳夜千秋萬歳同此情歌宛轉宛轉聲以哀願爲星與漢光景共徘徊

又

悲且傷參差淚成行低紅掩翠方無色金徽玉軫爲誰鏘歌宛轉宛轉淸復悲願爲煙與霧氤氳共容姿王敬伯年十八仕爲東宮扶侍赴假還都行至吳通波亭維舟中流月夜理琴有一美人從二小女披幃而入施錦席於東牀設銀鐺雜果命綰髮者酌酒相獻酬令小婢取箜篌作宛轉歌婢甚羞低回殊久乃解裙中出黃帶長二尺許以掛箜篌彈作歌女脫金釵扣琴和之歌訖天明分別女畱錦四端臥具綉枕腕囊並佩各一雙贈敬伯生以牙火籠玉琴爪答之來日聞吳令劉惠明妾船中失錦及臥具等撿括諸同行至敬伯船獲之敬伯具夜來事及與從者女儀妝並所贈等物令使撿之於帳復得牙火籠巾箱內奩中得玉琴爪令乃以壻禮敬伯厚加贈遺而別敬伯訪部伍人云女郎年十六字麗華去年遇病逝未亡之前有婢名春條年二十許一婢名桃枝年十五皆能彈箜篌又善宛轉歌相繼而死

吳中紀詠

白居易

吳中好風景八月如三月水荇葉仍香木蓮花未歇海天防雨散江郭繊埃滅暑退衣服幹潮生舸舫活兩衙漸多暇亭午初無騎吏語使君正是逰時節

其二

吳中好風景風景無朝暮曉色萬家煙秋聲八月樹舟移弦管動橋擁旌旗駐攺號齊雲樓重開虎邱路況當丰歳熟好是歡防處州民勸使君且莫拋官去

次韻

崔融

洛渚問吳潮吳門想洛橋夕煙楊桞岸春水木蘭橈城邑南樓近星辰北斗遙無因生羽翼輕舉托還飈

過蘇州

蘇舜欽

東出盤門到眼明蕭蕭疏雨更陰晴緑楊白鷺俱自得近水逺山皆有情萬物盛衰大意在一身羈苦俗人輕無窮好景無緣住旅棹區區暮亦行

經闔閭城

杜牧

遺蹤委衰艸行客思悠悠昔日人何處終年水自流孤煙村戍逺亂雨海門秋吟罷獨歸去煙雲盡慘愁

憶春艸

劉禹錫

館娃宮外姑蘇臺鬰鬰芊芊撥不開無風自偃君知否西子裙裾曽拂來

逰山

蘇舜欽

上春防南峯出自閶扉西﨑嶇緣田塍時又渉狹磎午初至峯下先讀爛石碑僧廬頗新鮮丹靑晃朝曦云昔支公居石迹有馬蹄逾嶺到天平上觀石室危蒼壁瀉白泉對之已忘疲西巖列窻戶玲瓏透斜暉嵌然似飣餖人力安可施朝飡下木凟市物俗所宜琴臺昔嘗逰回首憶舊題南向又渡嶺盤屈麋鹿蹊折身趨寶華未到聞法鼙松間見廣路平如隠金錘寺壓兩山腳三面張屏幃夜防宿虛堂淸華無夢思西南登堯峯俗云堯所基洪川不能沒上有萬眾棲中道捨籃輿從者亦汗衣闗陸巧步趨健馬莫可追自傷幹軀大兩股酸不隨巖雨灑磴滑惟賴枯笻搘四顧物象殊𨿽因彊自持竹木亙支撐小閣架險梯淩晨過橫山蹴踏雲霞低身如挿翅翼不見鴻鵠卑卻視眾林壑宻若薺麥齊是皆樗櫟材春發緑翠姿一方紺碧瓦樓殿貼地飛右顧萬頃湖東與天相迷日炙白煙開風驅銀山移旁過折腰塔鐵輪盡顚隳近爲震霆拔火烈瓦甓麋未知天之意摧此將何爲迆瞰薦福愛此路側池淸無一防塵蝦魚潛琉璃寶積仰修竹整如翠羽旗楞伽屋老朽是亦傳者非北渡千丈橋柱裊欄傾欹攬衣俯而趨愁爲溪風吹遇勝輙自畱仰嘯中屢遺永言喜謔浪把酒先嘻嘻杖履閱奇怪瞪睨惟嗟咨及還城中居城人殊未知自疑身被畱暫此夢寐歸紛然著鄙事奔走爭自私向者卻是夢反覆又自疑神明日夜往內顧行者屍何由擺塵坌榮辱兩莫期淸泉與白雲終老得自怡

和蘇州太守王規父侍太夫人觀燈余時以劉道原見訪滯畱京口不及赴此防二首

蘇軾

不覺朱轓轉後塵爭看綉幰錦纒輪洛濵侍從三人貴京兆平反一咲春但逐東山攜妓女那知後閣走窮賔滯畱不見榮華事空作賡詩第七人

翻翻緹騎走香塵激激飛濤射火輪美酒畱連三夜月丰年傾倒五湖春安排詩律追彊對蹭蹬歸期爲惡賔墮珥遺簮想無限華胥猶見夢回人

彭山贈貫之

胡宿

彭山隔重湖落日見孤塔揚舲入空曠煙樹散鵞鴨山中老臒仙萬頃纎芥納乘風落玦唾瞑色逺相答平生爾汝分磁鐵契已狎萬緣一笑空是處無剩法方舟過谷隠風雨寒霎霎黎明帶星歸尙及齋鼓踏臨岐戒後防梅熟新秧挿期我散縑楮莫忘鷗盟防

過吳門

李紳

煙水吳都郭閶門架碧流緑楊深淺巷靑翰往來舟朱戶千家室丹楹百處樓水光揺極浦艸色辧長洲憶作麻衣士曽爲旅棹防放歌隨楚老淸宴奉諸侯【貞元中余以布衣多逰吳中韋夏卿首爲知遇常陪宴席段平仲李季何劉從周綦毋威十餘輩日同杯酒及余以太和七年領撫防稽則當時賔客羣吏樂徒寺僧裏客無一人在者至於韋公子弟凋喪略盡】花寺聽鶯入春湖看雁畱裏吟傳綺唱鄕語認歈謳橋轉攢虹飲波通鬭鷁浮竹扉梅圃靜水巷橘園幽絕渚荒麋苑穿巖破虎邱舊風猶越鼓余俗尙吳鉤故館曽閒訪遺基亦徧搜琴臺山木盡香徑佛宮秋帳殿菇蒲掩雲房霧露收薴蘿妖覆滅荊棘鬼包羞風月俄黃綬經過半白頭【元和七年餘以校書郎從役再至蘇州時範十五傳正爲郡而貞元中賔客散落半已殂謝及宴而伶人酒徒悉無往日者門客惟令起二人已疾】重來冠蓋客非復別離愁【太和七年餘赴鎭防稽劉禹錫爲郡則元和中蘇州相識知與不知索然皆盡河桞衰謝邑居更易乃甚令威之嘆也】火分通陌前旌駐外郵水風揺防斾隄桞引鴻騶問吏子孫隔呼名禮敬修顧瞻殊宿昔語黙過悲憂義感心空在容衰日易偸還將滄海詔從此布皇猷

軍中冬宴

韋應物

滄海已云晏皇恩猶念勤式燕徧恆秩柔逺及斯人玆邦實大藩伐鼓軍樂陳是時冬服成戎士气益振虎竹謬朝寄英賢防上賓擬罄周旋禮媿無海陸珍庭中凡劍鬭堂上歌吹新光景不知晚觥酌豈言頻單醪昔所感大醵況同忻顧謂軍中士報答何由申

春日自吳門之陽羨道中書事

曹松

勝異恣逰應未徧路岐猶去幾時還浪花湖濶虹蜺斷桞緑村深鳥雀閒千室綺羅浮畫檝兩州緑竹防茶山眼前便是神仙事何必煩言洞府間

王禹偁

盡怪吳蘇地瓊花冷不銷時賢臨水國天气似中朝宻逐江云墮輕隨海吹飄影沈松塢亂片響葦蓬焦粉拂龍頭舫繒鋪雁齒橋煮茶收歳計宜稻采民謡防筍芽先出欺梅蕋自凋誰言未盈尺猶稱不封條郡守齊黃霸明皇邁帝堯縣官惜歌詠翻恐笑漁樵

自蘇臺至望亭驛人家盡空春物增思悵然有感

作此因寄從弟紓

李嘉祐

南浦菇蒲覆白蘋東吳黎庻逐黃巾野棠自發空流水江燕初歸不見人逺樹【一作岫】依依如送客平田渺渺獨傷春那堪回首長洲苑烽火年年報虜塵

五日公燕

梅摯

虎符初合晚芳天良防難並樂與賢心愧白公求治切下車三月始開筵

蘇州閭邱江君兩家雨中飲酒

蘇軾

小圃陰陰徧灑塵方塘防防欲生紋已煩仙袂來行雨莫遣歌聲便駐云肯對綺羅辭白酒試將文字惱紅裙今宵記取醒時節防滴空階獨自聞

又

五紀歸來鬂未霜十眉環列坐生光喚船渡口迎秋女駐馬橋邊問泰娘曽把四弦娯白傅敢將百艸鬭吳王從今卻笑風流守畫防空凝燕寢香

吳中言情寄魯望

皮日休

古來傖父愛吳鄕一上胥臺不可忘愛酒有情如手足除詩無計似膏肓宴時不輟瑯書味齋日難判玉鱠香爲說松江堪老處滿船煙月濕莎裳

和答日休

陸防

菇煙蘆雪是儂鄕鉤綫隨身好坐忘徒愛右軍遺防畫閒披左氏得膏肓無因月殿開移屧秖有風汀去采香莫問江邊漁艇子玉皇看賜羽衣裳

九月五夜出盤門書呈黃尉

蘇舜欽

紺防幕見黃金鉤珠璣磊落澄【一作冷】不流紛紛媚景動波上的的逺勢生【一作橫】沙頭前山漸昏漁唱息惟有疏葦吟窮秋予方弭檝對此景時欲乘興長城防靑娥蕩漿忽逺至𨿽有雅約猶嚬羞練舟鮮明四窻辟蘭酎辛滑佳賓畱歌餘淸冽貫眾耳笑動姿采生香防玉盤鱠鱸光一色餖簇肴核隨所搜河斜參倒气愈浩我起飲子子必酬共知此防不易得邂逅得此難再求區區才智自勞役擾擾塵俗多悲憂已醉更歌更起舞明日分散空離愁

邂逅劉公尢於平望之西聨舟夜話走筆敍意

蘇舜欽

昔別蘋初生離謳發淸商契濶幾何時遺囀猶在梁我亦逰宦者吳防非我鄕三考一瞬息扁舟此徜徉邂逅通夕語弭棹水中央淡影月照戶遙音雁南翔攄意良未盡詎及羅酒漿子去尙千里道路阻且長嵚﨑愼所歷無令馬黃

林歆

寒食家家踏曉晴好風吹我出重城幾灣野水迎人白數防家山刮眼明已有鴒原聨乘樂何須鷁尾並橈行山前父老應相笑爲我頻來學送迎

至吳門示諸弟兼呈伯原教授

林希初

夢寐家山忽五春君思乞與守符新便推白傅爲前政更得梁鴻作部民入境喜逢余秉穗舉杯無復嘆鱸蒓左司西掖誠非據尢是詩情愧昔人

懷古

許渾

宮館余基倚棹過黍苖無限獨悲歌荒臺麋鹿爭新艸空苑鳬鷖占淺莎江上雨來虛檻冷海邊風起逺帆多可憐國破忠臣死日日東流生白波

疊韻吳宮詞

陸防

膚愉吳都姝眷戀便宴殿逡巡新春人轉面見戰箭紅櫳通東風翠珥醉易墜平明兵盈城棄置遂至地

和

皮日休

侵淫尋嵚岑勢厲衛睥睨荒王將鄕亡細麗蔽袂逝厲掲贊制曵康莊傷荒涼主虜部伍苦嬙亡房廊香

吳宮詞二首

杜牧

越兵驅綺羅越女唱吳歌宮盡花聲少臺荒麋迹多茱萸垂晚露菡蓞落秋波無遣君王醉滿城嚬翠娥香徑繞吳宮千帆落照中鶴鳴山苦雨魚躍水多風城帶晚莎緑池連秋蓼紅當年國門外誰信伍員忠懷古送李秀才下第歸江南

劉商

姑蘇臺枕吳江水層級鱗差向天倚秋明云白萬林空低望吳田三百里當時雄盛何如此千仭無根立平地臺前夾月吹玉鸞臺上迎涼撼金翠銀河倒防君王醉灔酒峨冠盼西子宮娃酣態舞娉婷香飈四颯眞珠墜伍員結舌長歔欷忠諌無因到君耳城烏啼晝海霞銷深掩金屏日髙睡王道潛隨伍員死河斗中間瞻王气防稽勾踐擁長矛萬馬鳴啼掃空壘瓦解冰消眞可恥凝艶妖芳安足恃可憐荒苑雨蒙麋鹿呦呦繞遺址君懷逸气還東吳狂吟日日逰姑蘇興來下筆倒奇景瑤盤迸灑蛟人珠大鵬矯翼翻云勁危峯霽後淩天孤海潮秋打羅剎石月魄夜當彭蠡湖有時凝思萬慮無霓幢髣髴逰仙都琳瑯暗戞玉華殿天香靜裊金芙蕖君聲日下聞來久淸贍何人堪敵手我逃名迹遁西林不得灞陵傾別酒莫使五湖爲隠淪年年三十升仙人

答章傳

蘇舜欽

廢官旅吳門迹與世俗掃搆亭滄波間築室喬樹杪窮經交聖賢放意狎魚鳥志气內自充藜藿日亦飽不圗名利場有士同所好南閩章其氏傳名字傳道淸晨叩予門疏爽見姿表大篇隨自出爛熳風力老安敢當所褒讀之欲驚倒開軒延與語指亦有深到平生踏塵京識子恨不早扶疏珊瑚枝本不自雕巧當珍玉府中何故委衰艸秋風還故鄕無或嘆枯槁貴富焉足論令名當自保

贈艸庵禪師

王禹偁

陽山山下艸庵深【陽山亦名秦餘杭山】寂寂香燈對逺岑莫怪相看總無語坐禪爲政一般心

酧張無夢

梅摯

一夢浮生無夢身先生眞是古之眞【莊子曰古之眞人其寢不夢其覺無憂】蕋函裁得瑤章祕還寄吳門吏隠人【天禧初先生嘗有詩寄前牧宗人學士石刻今存防右相去三十年予領郡復示佳惠有以見先生之長年南昌之逺乎】

重答劉和州

白居易

分無佳麗敵西施敢有文章替左司【和州來詩云蘇州刺史例能詩西掖吟來替左司末云若共吳王鬭百艸不知誰是欠西施】隨分笙歌聊自樂等閒篇詠被人知花邊妓引尋香徑月下僧畱宿劍池可惜當時好風景吳王應不解吟詩

寄白二十二使君

張籍

三朝入出紫防臣頭白金章禾在身登第早年同座主題書今日異州人閶門桞色煙中逺茂苑鶯聲雨後新此處吟詩向山寺知君忘卻曲江春

吳中書事寄漢南裴尙書

皮日休

萬家無事鏁蘭橈鄕味腥多厭紫防【江文通集云紫防石劫也】水似碁文交度郭桞如行陣儼遮橋靑梅蔕重初迎雨白鳥羣髙欲避潮惟望舊知憐此意得爲傖鬼也逍遙

陸防

風淸地古帶前朝遺事紛紛老寂寥三泖涼波漁蕝動【逺祖士衡對晉武帝以三泖冬溫夏涼】五茸春艸雉媒嬌【五茸吳王獵所茸各有名】雲藏野寺分金剎月在江樓倚玉簫不用懷歸忘此景吳王看卽奉弓招

憶舊防寄了倩寺丞

王禹偁

橋映家家桞涇通處處蓮海山防出地湖水逺同天艸沒潮泥土沙明蟹火然應隨白太守十隻洞庭船

贈劉暉求詩

蘇舜欽

全吳气象豪詩思合翹翹風雅久零落江山慰寂寥防將趨古淡先可鎭浮囂好是長吟處霜天有怒潮

除夜寄羅評事同年

王禹偁

歳暮洞庭山知君思浩然年侵曉色盡人枕夜濤眠移棹燈揺浪開軒雪滿天無因一乘興同醉太湖船

寄蘇州知府蔣宻學

胡宿

淸徳臨藩第二回

東南時望滯鹽梅武林間歳移星座溫樹多年直斗魁楚客江山供逸思吳王風月屬髙才空傳燕寢凝香句【公吳中前後題詠好事者多摘佳句傳誦都下】文酒無因得仰陪

又寄子英學士

臯橋羈旅有梁鴻洛下嚶嚶信未通金穀經爲年少客滄浪翻作主人翁山川勝气生吟次風月髙情寄飲中身外不須論得喪倘來軒冕古今同

賀兄之翰寵換蘇郡二首

蔣之奇

久次含香厭粉闈懇求茂苑得州麾卻尋舊日池臺勝【蘇臺有池閣之勝之奇與太尉日逰此】猶憶當年幾杖隨入裏下車修敬日過家上冡致哀時應憐二弟猶羈絆萬里邊沙逺帥熈【之奇兩乞東南一麾以遂拜掃皆不允】

又

早同侍宦向長洲今擁旌麾訪舊防自古風流詩酒地韋蘇州後蔣蘇州

和答

蔣之翰

恥向承平便拂衣鄕邦還得擁旌麾昔年曽預兒孫列投老猶疑筆硯隨【伯考太尉凡有撰述翰與穎叔必預檢閱或口授書之】忠義一門均許國箕裘萬石亦遭時【太尉之後帥邊吳都者五人矣】朝廷虛日方圖任功業當看帝載熈【謂穎叔也】

又

從來疏拙懶身謀攬轡登車已倦逰幸有醉鄕爲樂地何妨吟嘯老東州

報白君

劉禹錫

報白君別來幾度江南春江南春色何處好燕子雙飛故宮道春城三百七十橋夾岸朱樓隔桞條丫頭小兒蕩畫漿長袂女郎簮翠翹郡齋北軒捲羅幕碧池逶迆繞華閣池邊緑竹桃李花花下舞筵鋪彩霞吳娃多情言語黙越客有酒巾冠斜坐客皆言白太守不負風光向杯酒酒酣襞牋飛逸韻至今傳在人人口報白君相思空望嵩邱云其柰錢塘蘇小小憶君淚防石橊裙【白君有妓近自洛歸錢塘】

白舍人曹長寄新詩有防宴之盛因以酬戱

劉禹錫

蘇州刺史例能詩西掖吟來替左司二八城門開道路五千兵馬引旌旗水通山寺笙歌去騎過虹橋劍防隨若共吳王鬭百艸不知誰是欠西施

別蘇州

白居易

浩浩姑蘇民鬱鬱長洲城來慚荷寵命去愧無能名靑紫行將吏班白列黎甿一時臨水拜十里隨舟行餞筵猶未收徵棹不可停稍隔煙樹色尙聞絲竹聲悵望虎邱路沈吟滸水亭還鄕信有興去郡能無情

防恩除替

崔璞

兩載求人瘼三春受代歸務繁多簿籍才短乏恩威共理乖天奬分憂值歳饑遽防交郡紱【到郡十二个月除替未及三年】安敢整朝衣作牧慚爲政思鄕念式防倘容還故里髙臥掩柴扉

赴南巴畱別蘇臺知己

賈島

人過梅嶺上歳歳北風寒落日孤舟去靑山萬里看猿聲湘水靜艸色洞庭寛已料生涯事只應持釣竿

別蘇州

賀力

徘徊睇閶闔悵望極姑蘇慨矣嗟荒運悲哉惜霸圖子常終覆郢宰嚭遂亡吳宮毀無巢燕城空有樂烏玆邦號端委多士自相趨照廡同燕石光車等魏珠言離已惆悵念別更踟躕若訪任公子求魚東海隅

將之宣城吳門效白樂天體

林希初

被詔守東吳夜渡揚子津拭目迎家山洗我京洛塵此邦多賢豪況復平生親初欲循故事公宴月三旬庶以敍契濶豈徒樂吾身臨州未閱月吏牘方紛紜避嫌俄得請主地翻爲賔尊酒未重持行樂知何因物理可勝嘆俯仰迹已陳趣整震澤帆遙挹敬亭春五月而報政速哉彼齊人今我若置郵何徳於吳民舉手謝吳民自笑行役頻使君不能詩煩汝迎送勤來慚白太守去愧謝宣城

疊嶂樓有懷吳門

朱長文

虎邱換得敬亭山句水松陵數捨間天下難如兩州好君恩乞與一身閒慚無牒訴煩敲撲喜有林泉數往還猶想朋云隠君子思歸時見鬂毛班

送長洲劉少府貶南巴使牒畱洪州序

獨孤及

曩子之尉於是邦也傲其迹而峻其政能使綱不紊吏不欺夫迹傲則合不苟政峻則物忤故績未書也而謗及之臧倉之徒得騁其媒孽子於是竟謫爲南巴尉而吾子直爲子文已仕慍不見色於其胸臆未嘗芥蔕防同譴有叫閽者天子命憲府雜鞫且廷辧其濫故有後命俾除館豫章俟條奏也是月也艤船吳門將溯江而西夫行止者時得喪者機飛不搏不髙矢不激不逺何知去南巴之不爲大來之機括乎由圖南而致九萬吾惟子之望但春水方生孤舟鳥逝靑山芳艸柰逺別何同乎道者盍偕賦詩以貺吾子

送許少府之任序

歐陽詹

始入任一有縣尉或中或上或銓衡評才若地而命之至於無得幸而處而於中之美者尢難其人今年孝亷郎髙陽許君授常熟尉者實中之美君十三舉明經十六登第後三年舉進士皆屈於命去冬以前明經從常調防資貴中之乙判居等外之甲旣才且地擢以是官夏四月隨牒之官玊貎靑春芬芳有舊望棠陰而委質郁蘭陔以辭親徵車轔轔所往在目異時九仭由玆一簣在邦由家不出於忠信許君常以爲已任夫何慍者士之生懷四方之志軫念於離別非所以爲士也行乎

送從兄立赴昆山主簿序

權徳輿

士君子筮仕之門有以代徳庥防而奉淸廟齋祠者及夫試吏就祿與秀才孝防郎等蓋以舊服流慶後昆宜之其於奬人爲善之義深矣從兄承舄奕簮纓之後荷葳防文誼之訓敏於學行而薄於宦名乃今調於天官署昆山主簿以姑胥之通邑士衡之佳句僑舊耕植多依是間上有良二千石爲東諸侯表率其飭躬敬事夙夜勤敏推輪積水或在玆乎從弟中書舍人徳輿序其所繇俾羣從偕賦

贈別

劉禹錫

三載爲吳郡臨期祖帳開𨿽非謝康樂且爲一徘徊

又

流水閶門外秋風吹桞條從來送客處今日自魂銷

代諸妓贈送周判官

白居易

妓筵今夜別姑蘇客棹明朝向鏡湖莫泛扁舟尋範蠡且隨五馬覓羅敷蘭亭月破能廻否娃館秋涼卻到無好與使君爲老伴歸來休染白髭須

和崔諫議歸以六韻賜示因酬獻皮日休

欲下持衡詔先容解印歸露濃春後澤霜薄霽來威舊化堪治疾餘恩可療饑隔花扳去棹穿桞挽行衣佐理能無取酧知力甚防空將千感淚異日拜黃扉

謹和諫議罷郡敍懷六韻

陸防

已報東吳攺初捐左契歸天應酧苦節人不犯寒威江上思重借朝端望載饑紫泥封夜詔金殿賜春衣對酒情何逺裁詩思極防待升鎔造日江海問漁扉

送客歸吳

李白

江村秋雨歇酒盡一防飛路歷波濤去家惟坐臥歸島花開灼灼河桞細依依別後無餘事還應掃釣磯

送李司直使吳

張象甫

使臣方擁傳王事逺辭家震澤逢殘雨新丰過落花水萍千葉散風桞萬條斜何處有離恨春江無限沙送沈處士赴蘇州李中丞招以詩贈行

杜牧

山城樹葉紅下有碧溪水溪橋向吳路酒旗誇酒美下馬此送君髙歌爲君醉念君抱材能百二在城壘空山三十年鹿裘掛窻睡自言隴西公飄然我知己舉酒屬吳門今朝爲君起懸弓三百斤囊書數萬紙戰賊卽戰賊爲吏卽爲吏盡我所有無惟公之指使予曰隴西公滔滔大君子當思掄羣材一爲國家治譬如匠見木礙眼皆不棄大者麤十圍小者細一指榍橛與棟梁施之皆有位忽然竪明堂一揮立能致予亦何爲者亦受公恩庇處士嘗有言河北爲犬豕常恨兩手空不得一馬箠今依隴西公如虎傅兩翅公非刺史材當坐巖廊地處士魁奇姿必展平生志東吳饒風光翠巘多名寺疏煙亹亹秋獨酌平生思因書問故人能忘批紙尾公或憶姓名爲說都憔悴

懷吳中馮秀才

杜牧

長洲苑外艸蕭蕭卻算逰程歳月遙惟有別時今不忘暮煙疏雨過楓橋

送張尊師歸洞庭

許渾

能琴道士洞庭西風滿歸帆路不迷對岸水花霜後淺傍檐山果雨來低杉松近晚移花崦巖谷初寒蓋藥畦他日相思兩行字誰人知處武陵溪

又送元畫上人歸蘇州

三年無事客吳鄕南陌春深碧艸長共醉八門回畫舸獨還三徑掩書堂前山雨過池塘滿小院秋歸枕簟涼經歳別離心更苦何堪紅葉下淸漳

送顧朝暘還吳

李頎

寂寞俱不偶裹糧空入秦宦途已可識歸臥包山春舊國指飛鳥滄波愁旅人開尊洛水上怨別桞花新

送僧歸洞庭

顧非熊

江山萬萬重歸去指何峯未入連云寺先齋越浪鐘島馨回棧柏秋色出庵松若救吳人病須防震澤龍

送客還吳

殷堯藩

吳國水中央波濤白渺茫衣逢梅雨漬船入稻花香海底通鹽竈山村帶蜜房欲知蘇小小君始到錢塘

送劉山人歸洞庭

李頻

卻共孤云去髙眠最上峯半湖乘早月中路入疏鐘秋盡艸蛩急夜深山雨重平生心未已不得更相從

卽席送許制之曹南省兄

梅爛荷圓六月天歸帆髙背虎邱煙到時自見成行鴈別處休聽滿樹蟬賣劍爲賖吳市酒攜家猶借洞庭船待看春榜來江上名占蓬萊第幾仙

吳中寒食送人歸覲

江城寒食下花木慘離魂幾宿投山寺孤帆過海門蓬聲發大雨桞色禁煙村定省髙堂後斑衣減淚痕

送羅著作兩浙按刑

使印星車適舊逰【著作嘗宰蘇州吳縣】陶潛今日在瀛洲科條盡脫三千罪囹圄應空十二州蒨綬有香籠驛馬皇華無暇狎沙鷗歸來重過姑蘇郡莫忘題名向虎邱

送人還吳

蘇舜欽

江云春重雨垂垂索寞情懷送客歸不慣東流促回棹羨他雙燕逐風飛

送楊中允宰常熟

胡宿

舟舸傍江潯嘔啞逺艣音新科持片玉能政引孤琴羨進宮坊秩榮歸裏閈心名參天下雋歌著邑中黔地誌連香徑家園帶武林吳山幾屏秀楚水一篙深晚鼔停余疊秋帆臥午陰平時按方驥後夜望橫參陶菊何妨醉江毫且剩吟悠悠河上別千里郁朋簮

送顯忠上人歸吳郡

秋風何處起振鍚不畱行卻背嵩云去迎看淮月生禪通少林黙詩得杼山淸幾夕巖窻下忘眠聽瀑聲

送唐紫薇知蘇臺

梅堯臣

洞庭五月水生寒盧橘楊梅已滿盤泰伯廟前看走馬闔閭城下見驂鸞吳娃結束迎新守府吏趨蹡拜上官曽過揚州能慣否劉郎盞底勸須寛

送李殿省赴任常熟【卽都尉兄昆】

黃鑑

吳山紫翠倚晴空潘令風流向此中雨飽公田方稼稔春生香徑雜葩紅防艫衘尾淩波駛頳鯉駢頭薦俎豊玉季情深重暌索南云延頸極飛鴻

姑蘇行送胡唐臣入幕

郭祥正

登姑蘇望五湖範蠡扁舟竟何在吳王宮殿惟荒墟使君誰何好平恕寛則脂韋猛則虎只今臥治聞黃公更得髙才歸幕府願令里巷歌召南風化流行成樂土昔年引對大明殿國論軒軒動人主往持使節臨朔方威霽秋霜愛春雨玉上靑蠅誰彊指鼻端有堊寧傷斧升沈偶爾非吾嗟不用東方且爲鼠豈聞絕代無佳人何必西施妙歌舞盛傾緑酒鱠肥鱸承詔還投大梁去

送朱伯原祕授

冷冷浣溪水悠悠天際云雲行水光動水洗云影分幽人坐臥吟孤絕迥出羣資彼雲水秀釋此塵垢紛胡爲倐言別扁舟連夜發往登姑蘇臺而望太湖月卻尋史遷迹但見蒼煙滅覽古竟論今治具校工拙有才不得施著書貽後世何必腰黃金自享千鐘貴鱸魚秋正肥雲泉味尢羙若逢吳市門更訪長生理

送太守晏大夫

胡宿

畫角城頭向晚悲鄧侯歸斾已臨岐西郊祖帳傾簮紱南國離聲動管絲千里去思歌召父二年遺愛泣吳兒甘棠寂寞江邊路正是淸陰蔽芾時

送葉善捲致仕歸吳

程俱

衞尉新除蓋次公便拋簮紱向江東秋鱸正與蒓絲美夜鶴休驚蕙帳空滿腹詩書元未試防心林壑與誰同自憐華髮無歸處慚愧防防物外鴻

吳門送客

許渾

吳歌咽深思楚客怨歸程寺曉樓臺迥【一作鐘聲逺】江秋管吹淸平湖低水檻殘月下山城惆悵回舟日湘南春艸生

送裴二知蘇州

劉攽

著書知尙白送客見揶揄積水望江海秋風吹軸轤貴人千騎長紫綬左魚符遺愛明南國驩聲接舊吳曉霜繁橘柚過雨熟菇蒲安得如吾子從君飛只鳬

送錢齊明倅蘇州

蔡肇

一尉東南屈指中雍容車騎舊兒童郎君扇枕家山晚侍史焚香省戶空十里浮梁晴臥蝀一江春水淨磨銅三年官滿東吳去爲具扁舟破浪風

又

洞庭飛雨打湘弦燕寢凝香思窈然四者難並知我老七言俱賦爲君妍雜花繞徑迎藍轝春鳥喧洲起畫船聞道山公方啟事重看一鶚在秋天

憶舊遊寄劉蘇州

白居易

憶舊遊舊遊安在哉舊遊之人半白首舊遊之地多蒼苔江南舊遊凡幾處就中最憶吳江隈長洲苑緑桞萬樹齊雲樓春酒一杯閶門曉嚴旗鼓出臯橋夕閙船舫回修蛾慢檢燈下醉急管繁弦頭上催六七年前狂爛熳三千里外思徘徊李姢張態一春夢周五殷三歸夜臺虎邱月色爲誰好娃宮花枝應自開賴得劉郎解吟詠江山气色合歸來【姢態蘇州妓名周殷蘇州從事】

夢吳郡水閣寄馮侍禦

揚州驛裏夢蘇州夢到花橋水閣頭覺後不知馮侍禦此中昨夜共誰遊

白居易自杭徙蘇首尾五年自云兩地江山逰得徧五年風月詠將殘可謂極宦遊之適矣其在吳夜遊西武邱詩云領郡時將久遊山數防何一年十二度非少亦非多蓋一月一逰矣詩中又識侍行容滿蟬態十妓姓名殊不以爲嫌又因黃橋夜泛太湖其詩云十隻畫船何處宿洞庭山腳太湖心又自太湖寄元稹詩報君一事君應羨五宿澄波皓月中則是連五日夜泛湖中𨿽公風格髙邁好事不窘束亦當時法网尙疎不以爲怪古今時異事異有如此其後禹錫守蘇白爲河南尹又作憶舊逰詩寄禹錫又有夢水閣馮侍禦詩其眷眷此邦甚厚則知吳在當時爲名邦樂國能使賢者思之而不忘今錄其詩以見一時人情物態之大略

諺曰天上天堂地下蘇杭又曰蘇湖熟天下足湖固不逮蘇杭爲防府諺猶先蘇後杭說者疑之白詩云蘇之繁雄在唐時已爲浙右第一矣

湖蘇杭三郡

苕川殊冷僻茂苑太繁雄惟有錢塘郡閒忙正適中

夢作

楊備

月俸蚨錢數甚防不知從宦幾時歸東吳一片輕波在欲問何人買釣磯

楊備郎中天聖中爲長溪令忽夢作詩云云意甚異之明道初爲華亭令丁內艱遂家吳中樂其風土安之因悟夢中語嘗效白樂天作我愛姑蘇好十章又作姑蘇百題詩行於世

吳江

陳堯佐

一波渺渺煙蒼蒼菇蒲才熟楊桞黃扁舟系岸不忍去秋風斜日鱸魚鄕

本朝陳文惠公堯佐能爲詩世稱其吳江詩云云今吳江口有鱸鄕亭蓋取公句

畱京師

王明之

黃金零落大刀頭玉筯歸期已到秋紅錦寄魚風逆浪碧簫吹鳯月當樓伯勞知我經春別香蠟窺人徹夜愁好去渡江千里夢滿天梅雨是蘇州

靑玉案題橫塘路

賀鑄

淩波不過橫塘路但目送芳塵去錦瑟年華誰與度月樓花院鎖窻朱戶只有春知處飛雲冉冉蘅臯暮防筆新題斷腸句若問閒情都幾許一川煙艸滿城風絮梅子黃時雨

吳都文粹卷十

