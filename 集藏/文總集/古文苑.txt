

欽定四庫全書

集部八

古文苑

總集類

提要

【臣】等謹案古文苑二十一卷不著編輯者名氏書錄解題稱世傳孫洙巨源於佛寺經龕中得之唐人所藏所錄詩賦雜文自東周迄於南齊凡二百六十餘首皆詩傳文選所不載然所錄漢魏詩文多從藝文類聚初學記刪節之本石鼔文亦與近本相同其眞僞蓋莫得而明也南宋淳熙間韓元吉次爲九卷至紹定間章樵爲之注釋明成化壬寅福建巡按禦史張世用爲刋行之樵序稱有首尾殘缺者姑從舊編復取史冊所遺以補其數釐爲二十卷又有雜賦十四首頌三首以其文多不全別爲一卷附於書末共爲二十一卷則已非經龕之舊本矣中間王融二詩題爲謝朓蓋因附見朓集而誤又文木賦出西京雜記乃吳均所爲見段成式酉陽雜俎亦不能辧別則編錄未爲精核至於柏梁一詩顧炎武日知錄據所注姓名駁其依托錢曽讀書敏求記則謂舊本但稱官位自樵增注妄以其人實之因啟後人之疑又如宋玉釣賦蜎淵誤作元洲曹夫人書官綿誤作官錦皆傳寫之訛而注復彊爲之解王應麟困學紀聞亦辧之則注釋亦不能無失然唐以前散佚之文間賴是書以傳故前人多著於錄亦過而存之之意歟據此書所題樵字升道臨安人以朝奉郎知吳縣事成化杭州府誌則作昌化人知處州事宋詩紀事亦作昌化人其號曰峒麓嘉定元年進士歷官知漣海軍授朝散郎知處州蓋昌化卽臨安屬縣此書舉其郡名處州乃所終官此書則其知吳縣時所注也乾隆四十五年九月恭校上

總纂官【臣】紀昀【臣】陸錫熊【臣】孫士毅

總校

官【臣】陸費

墀

古文苑序

古文苑者唐人所編史傳所不載文選所不錄之文也歌詩賦頌書狀勅啟銘記雜文爲體二十有一爲萹二百六十有四附入者七始於周宣石皷文終於齊永明之倡和上下一千三百年間世道之升降風俗之醇漓政治之得失人才之髙下於此而槪見之可謂萃眾作之英華擅文人之巨偉也至別而觀之如岐陽搜狩實肇中興之羙勒石紀功詞章渾厚足以補詩雅之遺佚泗水碑銘鋪揚興王之盛敍功攷徳表裏名實足以續閎散之芳烈揚子云仿虞作箴官箴王闕所以輔正心術警戒防防殆與聖賢盤盂幾杖之銘爭光千古有國家者宜保之以爲鑑所謂傑然詩書之後詎容徒以文章論哉世代隃邈遺文雕耗若昔賢所欲輿致太學以助講切之眞迹今旣不可復得而浮磬之刻蔚宗之注與隋唐藝文目錄所載諸家文集亦淪落十九莫可尋訪千載而下學者得以想象細繹古人述作之懿者猶幸佛書龕中之一編復出於人間而其中句讀聱牙字畫奇古未有音釋加以傳錄舛訛讀者病之有聴古樂恐臥之嘆樵學制吳門竊簿書期會之暇續以燈火余工玩味參訂或裒斷簡以足其文或較別集以證其誤推原文意研覈事實爲之訓注其有首尾殘缺義理不屬者姑存舊編以俟廋攷復取漢晉間文史冊之所遺以補其數凡若干篇釐爲二十卷將質諸慱洽君子以求是正焉紹定壬辰七月日朝奉郎知平江府吳縣事武林章樵升道序

欽定四庫全書

古文苑卷一

宋章樵注文

周宣王

石鼓文【周宣王狩於岐陽所刻石鼔文十篇近世薛尙功鄭樵各爲之音釋王厚之攷正而集錄之施宿又參以諸家之本訂以石鼓籀文眞刻壽梓於淮東倉司其辧證訓釋蓋亦詳俻按此編孫巨源得於僧寺佛書龕中以爲唐人所錄審爾則又在薛鄭之前二三百年矣詳攷其文字畫音訓多與鄭本合豈鄭爲音釋時嘗得此本參校邪惟甲乙之次與薛鄭本俱不同今合諸家之說並摘經傳語可爲證者載於下甲乙仍其舊以薛鄭之次附於左】

車旣工馬旣同【石本作�薛音我工石本作�郭云籕文攻字蘇眉山石鼓詩亦作攻按車攻詩毛氏注攻堅也同齊也】車旣好馬旣【好石本作攷鄭音寶今作鴇郭云恐是籀文騊字騊北野良馬名】君子員員邋邋員斿【員石本作鼎說文員音云益也邋鄭通作獵字員又音貟君子指從獵諸臣員員眾多而有禮義也獵獵旌旗搖動貎員斿當讀作縣旒旌上贅旒詩悠悠斾旌】麀鹿速速君子之求【麀牝鹿速速疾行貎田狩之所求】○酋弓玆防寺【酋石本作�郭云恐當作鹵鹵弓卽庾弓也薛作首鄭作酋周禮防弓利射侯與戈弓薛作及防古以字同寺諸家皆作時宇】歐其孫【薛鄭皆作孫字施云以碑本攷之字𨿽磨防髣髴是時字耶】其來趩【石本作趩二田亦反說文行聲也一曰不行貎】【施云薛鄭本皆有此字碑磨防不可辧】【鄭云今作�未詳音義石本有重文】卽卽時麀鹿趍趍【鄭云今作敔與禁禦之禦同薛作我趍薛作趍鄭作趨直雜文並無重文】歐其朴來射【施本此句在其來鹵之下又連二射字於上法云舊音我疑非與下我字不同來字上更有其字下無射字】其來�【薛作首鄭云亦作卽直字】旣【施本無旣字作音敔】其�蜀【施云王氏集諸家釋音四字皆不著宿得於北方及葉氏本下三字甚明岐城石刻亦載】

右一【薛作辛文鄭作丙文】

汧殹沔沔【王云汧音牽水名出扶風汧縣西北分渭殹卽也字見詛椘及秦斤下同郭氏讀如系語助也沔籀韻作泛音鄭云沔讀作綿蓋用沔字平聲以叶韻】防�淖淵【防石本作惡鄭云防字見秦權郭云讀如蒸進也詩南有嘉魚烝然罩罩王肅云丞眾也�石本作�王云籀文皮字借作被音文曰�被淖淵與尙書導菏澤被孟豬之被同義郭音彼淖淵水之深處也】鯉處之君子之【鯉皆魚名鄭音鰋處鄭讀作居蓋取叶韻籀文漁從寸今省作漁】澫澫又其斿【澫鄭本云卽漫以萬通作曼漫漫水之濔茫處也又通作有籀文省下同見詛椘文今作鯊魚名所加反斿今作遊下同薛作散字鄭云卽字相千反】淿魚其�氐鮮【帛從帛從水古文泊字今省水之淺處也步各反下同鄭云音洛集韻云白色也薛作鱳字說文鱳盧各反魚名�鄭云�亦作薀讀與爼豆之爼同施云按說文側余反醢也氐典禮反按卽皪字音歷的皪白言泊中之魚皪皪然潔白登之於爼甚鮮也】黃淿其�又�又【黃泊水濁而淺處鄭云�卽鯁字卑連反郭云畀卽古卑字從魚從卑步佳反魚名薛作�鄭云今作鮒作音附郭云並呼反今從專鄭云鮊音白】其豆孔庶羉之【豆石本作�郭云�今作防乞及反博雅�謂之防鄭作豆字羉郭云籀文臠字鄭云羉謨官反施网也舊注田若反相如大人賦休奔走也】【郭云籀文洋字鄭云音汗今作澣鄭云博或云卽遄字】其魚佳可佳鱮佳鯉可防橐之佳楊及柳【佳通作維可通作何下並同橐說文符霄反鄭云與標同舊本音托眉山蘇氏石鼓詩作何以貫之】

右二【薛作戊文鄭作甲文】

【施云十鼔中惟此完好無一字磨防成文可讀然字多假借世旣逾逺不能盡知故義亦有不通處更俟博雅君子辧而釋之庶可補雅頌之亡逸】

田車旣安鋚○勒馬【按詩注輶車田獵驅逆之車取其輕捷也鋚郭云大麼反轡首銅也廣韻音條紖頧銅】○眾旣簡【簡選也】左驂旛旛右驂騝騝【詩騧驪是驂注驂兩騑也車駕四馬在內兩馬謂之服在外兩馬謂之騑郭云旛妨圓反旌旗總名旛旛取其輕舉貎騝居言反爾雅騝馬黃脊或云紀偃反取其壯健貎】防隮於原【讀作我隮升也原石本作邍古原字下同】戎陣止【施云鄭本戎字作我下有陣止二字今攷碑本此闕非有磨防戎世二字上下相承不容有陣止字於其間】世�【鄭作云今作陸施云又疑爲跣字薛作籀文】宮車其寫秀弓時射【宮車輦車也周禮輦車用於宮中秀與綉同綉弓戎弓也谷梁傳弓綉質質靶也戎弓綉其質示武中有文言田狩之時宮車冩而不用戎弓時施於射方言發稅舎車也舎音寫史記秦毎破諸侯寫放其宮室讀如卸】糜豕孔庶麀鹿雉兔【言所�多品】其○又防【又是作有防鄭云今作紳】其○�【鄭云今作奔或作走】�大○【鄭本有�字在大字上音�古直字也】出各亞【石本作�施云汗簡作亞古孝經作惡蓋古字通用】○○�○【薛作畀字鄭云疑卽思字碧落碑思作畀郭云恐是臭字公者反大白澤也白澤獸名】執而勿射○庶防防【說文卽擊反動也郭雲走也鄭云與轢同】君子乃樂【乃石本作逌薛作乃郭鄭云逌今作攸所也按漢書地理誌酆水逌同五行志彛倫逌敍皆古攸字】

右三【薛作丙文鄭作丁文】

○○鑾車【郭云人君乘車四馬鑣八鑾鈴象鸞鳥聲從鸞從金省按經史或作鸞左傳鍚鸞和鈴詩八鸞瑲瑲是也周禮王乘玉輅以封】�敕眞○【�石本作�施云說文呼骨反疾也薛作�字鄭云卽拜字敕卽�字並見義云章眞薛作眞字鄭云卽塡字亦作鎭】○弓孔碩彤矢○○【按詩彤弓彤矢天子所以錫有功諸侯說文文侯之命以左傳寧武子所言彤弓一彤矢百是也毛氏注彤弓朱弓也孔氏以彤弓爲周禮之唐弓大弓碩大也或曰碩實也筋角膠木各得其所則弓體實】○馬其寫六轡驁驁【鄭云五到反讀若過諸家本並驁字上闕一字無重文】孔庶��摶摶【諸家本皆作徒字鄭云今作馭�薛作廓鄭云亦作或云卽廓字諸家本�今作宣上闕一字施云宿本並不見重文坡城刻本亦無】�車載衍【�鄭云卽酋字詩所謂輶車鸞鑣田狩之車也載石本作�籀文載字衍今作道字】○徒如章�濕陰陽【�古原字�鄭云今作濕通作隰徒從也徒從整布如文章然原髙陸也隰卑隰也髙低向背皆有陰陽公劉詩相其陰陽度其隰原】六馬射之�【鄭云卽趣字七走反詩蹶維趣馬郭云�籀文族古作�小異鄭云�與李商隠族字相近疑卽族字借作鏃耳今作徐六馬天子所駕也趣趣然調和閒習射則矢鏃之發舒徐不迫言皆合禮有一發五豝之意】如虎獸麀如○○○【麀字諸本皆作鹿獸猶禽謂搏取之也四方有不順王命者禽芟而獸狝之如虎搏鹿不勞餘力上章有弓矢之錫得專徵伐】多賢迧【石本作�鄭云迧今作狥】禽○○允異【�字薛本作鹿鄭本作施云碑磨防不可辧】

右四【薛作丁文鄭作戊文言策命諸臣】

○○霝雨○【七西反亦作淒大田詩有渰萋萋興雨祁祁毛氏注萋萋云行貎施本霝字上有天字鄭云霝亦零東山詩零雨其蒙又衛詩靈雨旣零毛氏注靈善也今省作流下同見說文】迄湧盄防�【盄石本作盈說文盈字薛同鄭作盈止遙反防鄭云今作潗私列反�鄭云今作滋郭云濕】君子卽涉【石本作�施云卽涉字見義云章】馬○汧殹【汧卽前章所謂汧水殹卽也字言君子將乘馬涉水而歸汧水流泛不可以涉】洎洎淒淒○○舫舟西防【淒石本作鄭云今省作淒亦作萋舫符望反兩舟並也西石本作�薛作恁字鄭作西云見尹彛或作由防鄭云卽歸字或作】○○自�【�郭作廓籀文鄭作鄠或作廊】徒湯湯佳舟防�或陰或陽【卽馭字見前注湯音傷湯湯眾多貎佳維通用衍籀文道字前言乘馬以涉水漲不可次言並舟而歸路或悠長今徒馭眾多當維系其舟遵道而行水北爲陽南爲陰或從水之陽或從水之陰皆可歸也】極深防戶○於水一方【極薛作枝鄭云卽楫字施云薛鄭本防下有戶碑本磨防不可辧於水一方足上文或陰或陽意也】勿○○止其奔其敔【鄭云敔今作禦】○○其�【施云古文事字見說文】

右五【薛作壬文鄭作辛文言漁狩而歸】

猷乍邍乍�【籀文乍與作通邍古原字�卽導字】遄我�除【遄石本作�薛郭作�字鄭作遄字�鄭云今作治字施云按古文孝經治字作�與此小異】帥�【被】【音序郭作阪音反】�【薛作�音莽郭云恐是��艸之相糾者居虯反鄭本作�云今省文作莫或作艸未審孰是】爲世裏【世石本作卋施云世三十也文曰爲三十里以三十爲世書家謂之防意佛書謂之二合字書�蘇合反非世字也�卽世字】微�○【薛作徼鄭云徼未詳音義】逌�【逌薛作乃鄭云逌作攸�薛作罟字鄭云�亦作�並音古网罟也】�【薛作栗尙書栗作�與此相類說文省作防】柞棫其防【鄭云搬亦作槃或作防字】【說文讀作皓方老反薛作格字】【薛作庸鄭云�未詳音義或云遘字諸本無重文】鳴亞篛【石本作�薛郭作籀文若字鄭作篛】其�【石本作�薛作華鄭云�亦作況於反】爲所斿【薛作憂鄭云今作防】籃【郭作盩云籀文執字今省】�【導】防�【樹】�孫【�薛鄭音合字鄭云疑卽畣字音響施云碑本𨿽稍磨防上從五字尙可辧非從今也又薛鄭本下有孫字今碑本無此字】

右六【薛作庚文鄭作乙文言除道】

【施云此鼔乃向傳師皇祐間所搜訪而得之者毎行末僅存四字自四字而上磨防者傳師磨去刻當時得之之由故今所存皆防續不成文鄭樵乃以猷作原作導遄我治除帥別莫爲世裏十六字爲成辭蓋鄭所見乃遺文之摹刻者不知眞本未嘗相屬也】

而師弓矢孔庶左驂滔滔【防文理而字上當有闕文施云鄭本師字下有弓矢孔三字左字下有驂字今碑本磨防】是�【薛鄭本皆闕而不音施云按說文古熾字與此相類下同】不具奪【施云薛本有字闕音碑本磨防不可辧】後具肝【石本作�薛作肝鄭作肝音吁】來其寫矢【矢石本作災施云恐是小大二字鐘鼎欵識多此類薛作尖字鄭作矢字】具來樂天子來【施云鄭本子下有來字】嗣王始古我來

右七【薛作甲文鄭作壬文】

�【音被見上注】走防防【鄭音劑】馬【鄭云今省作薦】晢若【若石本作�薛作奔鄭云卽若字古諾字從此】微【石本作�施云�說文與微同薛作放音非也】雉立其一之【施云宿二本下皆有止字按此本作之字】

右八【薛作已文鄭作庚文】

【施云此鼓最磨防僅存十三字不復成文】

【我】水�【古導字下同見上注按文導字上闕一字】旣平旣止喜樹裏天子永寍【喜石本作�鄭云卽喜字薛作嘉施云說文喜字如此冩籀文則字寍與寧同大意言水旣防導民可樹藝地可井界天子之心爲之安寧喜樹二字未必連屬】日佳丙申○○【施云宿本丙申下二字尙可辧更俟攷之】其用�馬旣申敕肅肅駕【申重也敕戒也肅肅施本作康康駕石本作駱郭鄭音駕籀文按文駕字上闕一字】左驂防【防施云五到反馬怒也】��扯女【�諸本無重文鄭音遫扯石本作�施云說文識字與此相類薛郭鄭本並作扯字郭云子一反摘也鄭云疑卽撻字皆摹本誤之也女通作汝】不�【郭云籀文翰從飛鄭音同】【薛作郭云恐是籀文霾字鄭云卽黎字】公謂天余及如�【石本作�施云說文害字鄭云周今省作周】

右九【薛作乙文鄭作癸文言除道】

【施云上下皆磨防不成文】

吳人�【王云吳通作虞鄭序曰吳人曰享社也享社必狩以獻鮮焉汧水出於吳山故漁於汧而狩於吳也施云其說恐未然亦作憐鄭云�卽亟字吳山卽吳嶽也漢地理誌右扶風汧縣注吳山在西古文以爲汧山汧水出西北入渭】朝夕敬○【朝石本作�薛作敕字鄭云卽朝字】載載北【載石本作�見前注卽西字鄭云見魯侯彛】勿奄勿伏【奄石本作�鄭云見盄和鐘通作掩伏石本作�薛作戊字鄭作防字】�而出○【鄭云�卽嵒字或云卽畢字碑已磨防薛音之】○�○【獻薛作獻字鄭作狩字】○○○○○○大祝○○○�【�薛作髙按碧落碑髙字同此鄭云今作享】○○埶寍【埶薛作執說文執與藝同鄭云亦作社卽社字寍與寜同】逢�孔�○【籀文囿作閫見說文】麀鹿【舊本鹿字在上今從諸家本下同】麌麌【韓奕詩作麀鹿噳噳愚甫反毛氏曰噳噳然眾也】○其麀鹿�【�鄭云卽疃字見敢厖惇】天○○○○○○求又○○○○○○是○○○○○○○

右十【薛作癸文鄭作已文】

臨川王厚之順伯

右石鼔文周宣王之獵碣也唐自貞觀以來蘇朂李嗣眞張懷瓘竇�竇徐浩咸以爲史籕筆迹虞世南歐陽詢禇遂良皆有墨妙之稱杜甫八分小篆歌敍歷代書亦厠之倉頡李斯之間其後韋應物韓愈稱述爲尢詳至本朝歐陽修作集古錄始設三疑以韋韓之說爲無所攷據後人因其疑而增廣之南渡之後有鄭樵者作釋音且爲之序乃摘防【丞】殹【也】二字以爲見於秦斤秦權而指以爲秦鼓僞劉詞臣馬定國以宇文泰嘗搜岐陽而指以爲後周物嗚呼二子固不足爲石鼓重輕然近人稍有惑其說者故予不得不辧集古之一疑曰漢桓靈碑大書深刻磨滅十八九自宣王至今爲尢逺鼓文細而刻淺理豈得存予謂碑刻之存亡系石質之美惡摹拓之多寡水火風雨之及與不及不可以年祀久近論也且如詛椘文刻於秦恵文王時去宣王爲未逺而文細刻淺過於石鼓逺甚由始出至近嵗戕害所不及至無一字磨滅者顏眞卿幹祿字刻於大歷九年顯暴於世工人以爲衣食業摹拓爲多至開成四年才六十六載而遽已訛闕由是言之年祀久近不足推其存亡無可疑者二疑以謂自漢以來博古之士略而不道三疑以謂隋氏藏書最多獨無此刻予謂金石遺文混於瓦礫歷代湮沒而後世始顯者爲多三代彛器或得於近嵗其制度精妙有馬融鄭所不知者又詛椘文筆迹髙妙世人無復異論而歷秦漢以來數千百年湮沈泉壌近嵗始出於人間不可謂不稱於前人不錄於隋氏而指爲近世僞物也予意此鼓之刻𨿽載於傳記而經歷代亂離散落艸莽至唐之初文物稍盛好事者始加采錄乃復顯於世及觀蘇朂敍記尢喜予言之爲得也則夫隋氏之不錄又無足疑者況唐之文籍視今爲甚備而歷秦不敢爲臆說自貞觀以來諸公之說若出一人固不特起於韋韓也而韋應物又以爲文王之鼓宣王刻詩言之如是之詳當時無一人非之傳記必有可考者矣小篆之作本於大篆防殹二字見於秦器固無害況丞字從山取山髙奉丞之義著在說文字體宜然非始於秦也唐初去宇文周爲甚近事語尙在於長老耳使文帝鐫功勒成以告萬世豈細事哉宜時人共知之況蘇勗之祖邳公綽用事於周文物號令悉出其手豈得其賢子孫乃不知其祖之所作者乎嗚呼三代石刻存於世者壇山吉日癸已刻與此耳而吉日癸已無所攷據獨此鼓昔人稱說如是之詳觀其字畫奇古足以追想三代遺風而學者因可以知篆之所自出好異者又附防異說而詆訾之亦已甚矣其鼓有十因其石之自然粗有鼓形字刻於其旁石質堅頑類今人爲碓磑者其初散在陳倉野中韓吏部爲博士時請於祭酒欲以數橐駝輿致太學不從鄭餘慶始遷之鳯翔孔子廟經五代之亂又復散失本朝司馬池知鳯翔復輦至於府學之門廡下而亡其一皇祐四年向傳師搜訪而足之大觀中歸於京師詔以金塡其文以示貴重且絕摹拓之患初致之辟廱後移入保和殿靖康之未保和珍異北去或傳濟河遇大風重不可致者棄之中流今其存亡特未可知則拓本畱於世者宜與法書並藏詎可輕議也哉紹興已夘嵗予得此本於上庠喜而不寐手自裝治成帙因取薛尙功鄭樵二音參校同異並考覈字書而是正之書於帙之後其不知者姑兩存之以俟博洽君子而質焉

【樵按歐陽氏有石鼓三疑終則曰觀其字畫髙妙非史籀不能作眉山蘇氏石鼔詩則曰勲勞至大不矜伐文武未逺猶忠厚又曰自從周襄更七國竟使秦人有九有登山刻石頌功烈後者無繼前無偶皆云皇帝巡四國烹防彊暴救黔首合二公之詞觀之則石鼓爲宣王時物不必多辯矣】

秦惠文王

詛楚文【奉告巫咸文說者皆謂近世出於鳯翔府祈年觀基之下眉山蘇氏形之詩詠亦以爲然此編旣云唐人所藏於佛書龕中得之則唐時此文已流傳於世惜無名士如韋應物韓退之輩題詠故其名不顯按巫咸在解州鹽池與古雍相逺盟石以告神或瘞於土或沈】

【於水皆當在本所如告久湫文得於朝那湫旁是也告巫咸文不應逺在古雍以是推之此石出於唐之前後復湮沒於祈年觀下至近代而復出理無可疑文多古字間有假借王厚之音釋頗詳今載於後】

又【通作有以下字多假借】秦嗣王�【籀文敢字後同】用吉玉�【古宣字通作瑄壁六寸曰瑄】璧使其宗祝邵鼛布忠【篆文似作憨字又作湣王本作忠】告於不顯大神巫咸【久湫本作不顯大沈久湫亞駞本作不顯大神亞駞久讀作故亞讀作烏按文王詩有周不顯毛氏注甚顯也正與此不顯字同意或者假借爲丕顯正不必然】防【古以字】防【椘】王熊相之多臯【罪】防【昔】我先君�【穆】公及防成王是【讀作寔】繆【讀作戮左傳成公十一年戮力同心】力同心兩邦【古若字】�【古壹字】絆防【婚】【姻】袗防齊�曰枼【葉】萬子孫毋相爲不利【檀弓丗丗萬子孫毋變也】親卽【王作卬讀作仰】不顯大神巫咸【久湫本無不顯二字只作大沈久湫亞駞本作不顯大神亞駞以下凡舉所祀神名皆同】而質焉今防王熊相康【讀作庸】回無【道】淫失【讀作佚】甚【讀作耽】亂�【宣】奓【古文侈字】競從【讀作縱】變輸【讀作渝按春秋隠公六年鄭人來渝平左氏傳作渝公羊谷梁作輸二字蓋通用渝變也】�刺內之【籀文則字下同】虣【古文暴字周禮有司虣】虐不辜【久湫本作姑通用】刑戮孕【婦】幽刺親【久湫亞駞本作古文親字】【戚字漢戚伯著碑夏承碑皆用此字法】拘圉其叔父窴者【讀作諸下同】冥室櫝棺之中外之【則】冒攺久心不畏皇天上帝及不顯大神巫咸之光列【烈】威神而兼俖【倍】十八丗之詛�率者【諸】侯之兵防臨加我欲剗伐我社稷伐烕【許劣反滅也詩褒姒烕之】我百【姓】求蔑灋【古法字】皇天上帝及不顯大神巫咸之防防圭玉羲【犧】牲逑取【古我字一作吾】邊城新【音皇】及鄔【王本作郡】長【親】【我】不�【敢】曰可今有【通作又久湫亞駞本作又】悉興其眾張矜意【王本作意籀文億字說文云滿也左傳以馮陵我敝邑不可億逞】怒飾甲底兵奮士盛師防偪【王本作俖云久湫亞駞本作偪字當作偪】【我】邊競【讀作境】將欲復其【貺】迹雄是秦邦之羸眾敝賦防【王本作�讀作鞹革也皮去毛曰革】防【音兪刀鞘也言以革飾刀鞘也】棧輿禮使【上聲】介老將【去聲】之防自救殹【久湫本作也殹古也字見石鼔文及秦權鞹防棧輿言非戎器之備也介老謂一介之老言又非將帥之才也秦自謂不得已時遣一介之老將屯羸眾自救而已言不敢飾甲底兵以先伐椘也曰禮使者言椘興師之不以禮也】亦應�【古受字】皇天上帝及不顯大神巫咸之防靈徳賜�【古克字】�【王本作制古制字久湫亞駞本作劑劑導爲反爾雅云翦齊也】防師【王本作椘椘云下一椘字久湫亞駞本作師字當作師】日復略我邊城�【敢】數防王熊相之俖【倍】�犯詛箸【著】者【諸】石章防�大神之威神

詛楚文有三皆出於近世初得告巫咸文於鳯翔東坡鳯翔八觀詩嘗紀其事舊在府廨徽皇時歸禦府次得告大沈久湫文於渭時蔡挺帥平涼擕之以歸在南京蔡氏最後得告亞駞文於洛在洛陽劉忱家其詞則一惟質於神者隨號而異述秦穆公與椘成王相好及熊相倍十八世詛盟之罪以史記世家年表攷之秦自穆公十八世至惠文王與防懷王同時從橫爭霸此詛爲懷王也懷王十一年蘇秦【戰國防作李兌】約從山東六國共攻秦防懷王爲從長至函谷闗秦出兵擊之皆引而歸齊獨後今文曰熊相率諸侯之兵以臨加我是也後五年秦使張儀以商於之地六百里欺防使絕齊懷王信之旣與齊絕使一將軍西受封地秦倍約不與文又曰逑取我邊城新及長親我不敢曰可是也懷王忿張儀之詐發兵攻秦文又曰今又悉興其眾以偪我邊境是也是歳秦遣庶長章拒椘文又曰禮使介老將之以自救是也此文之作乃秦惠文王之後十二年椘懷王之十六年也明年春庶長章擊椘於丹陽虜其將屈匄又攻防漢中取地六百里乃旣詛之後史防王無名相者或以相與商聲相近遂以熊相爲威王熊商攷秦惠文王之立𨿽在防威王二年然終威王之丗秦防未嘗以兵相加也或以防自成王至頃襄王十八丗遂以爲頃襄王橫秦人之文自不應數防之世況頃襄王立乃秦昭王九年曆惠文武王至昭王是時楚已微弱非秦所畏不應有詛也或謂姓書以熊相爲芊姓如熊相禖熊相祈熊相宜僚皆芊姓列國類不名其君故特稱其姓然亦未安相疑懷王名丗家作槐年表作魏傳冩之誤也巫咸在解州鹽池西南久湫在安定郡卽朝那湫也亞駞卽呼沲河顧野王攷其地在靈丘竹書紀年穆公十一年取靈丘故亞駞自穆公以來爲秦境也時邵鼛徧走羣望想不止三所今見於丗者止此耳著諸石章或沈或瘞石麤可礪圖其久而存也趙徳甫金石錄云張蕓叟黃魯直皆有釋文丗必有存者偶未之見俟尋訪以校今昔之異同云臨川王厚之順伯

秦始皇

嶧山刻石文【嶧音亦山在魯鄒縣爾雅嶧山純石相接構連屬而成山按史記秦始皇二十六年初並天下自號曰皇帝二十八年東行郡縣上鄒嶧山遂上泰山封祀並渤海以東登之罘又作瑯邪臺二十九年登之罘三十二年之碣石三十七年上防稽並刻石頌秦徳凡七處史載其詞者五二十九年之罘又載東觀刻詞惟二十八年嶧山並之罘二刻石詞不載豈偶遺佚抑有去取邪東南惟防稽尙存石刻宋書竟陵王子良克日登秦望山主簿範云以山上有始皇石刻文三句一韻又皆大篆人多不識乃夜檢史記讀之明日登山賔僚皆茫然不識云讀如流子良大悅以爲上賔】

皇帝立國維初在昔嗣世稱王【毎三句爲韻始皇十三嵗嗣位爲秦王】討伐亂逆威動四極武義直方戎臣奉詔【戎臣將帥總戎之臣詔者天子之命也】經時不久滅六暴彊【三晉椘燕齊六彊國】二十有六年【句皆四字二十當合爲廿音入】上薦髙號【兼並天下羣臣上尊號遂稱皇帝】孝道顯明旣獻泰成【謂告成於天】乃降專惠親巡逺方【史記載泰山文親巡逺方黎民國朝大觀中汶陽劉跂親至泰山絕頂見其碑模之以歸乃作親逺黎】登於嶧山羣臣從者咸思攸長追念亂世分土建邦以開事理攻戰日作流血於野自泰古始世無萬數阤及五帝莫能禁止乃今皇帝壹家天下兵不復起【始皇罷侯置守以爲自古莫及已及羣臣稱頌之詞往往若此】災害滅除黔首康定【史記秦更名民爲黔首】利澤長久羣臣誦略【言功徳隆盛羣臣莫能名言但誦其大略而已】刻此樂石【石之精堅堪爲樂器者如泗濵浮磬之類】以著經紀

皇帝曰金石刻盡始皇帝所爲也今襲號而金石刻辭不稱始皇帝其於久逺也如後嗣爲之者不稱成功盛徳丞相臣斯【李斯】臣去疾【馮去疾】禦史大夫臣徳昧死言【秦尊君卑臣羣臣昧死而後言蔡邕獨防曰漢承秦法羣臣上書皆言昧死】臣請具刻詔書金石刻因明白矣臣冒死請制曰可【已上二丗所刻詞按史記二丗東行郡縣李斯從到碣石並海南至防稽而盡刻始皇所刻石石旁著大臣從者名以章先帝成功盛徳焉云云】

古文苑卷一

欽定四庫全書

古文苑卷二

宋章樵注賦

宋玉【按史椘襄王名橫懷王之子也周赧王十七年懷王拘畱於秦襄王立宋玉者屈原弟子仕襄王爲大夫閔其師忠而放逐作詞九章以述其志今椘詞九辯是也此諸賦𨿽體格不同俱非九辯比矣】笛賦【廣雅曰籥謂之笛有七孔詩簡兮左手執籥則笛之爲樂器久矣或曰漢武帝時丘仲始作笛其說曰羌人伐竹聞龍吟水中截竹吹之象其聲蓋羌笛也】

余嘗觀於衡山之陽【衡山南嶽也屬荊州】見奇篠異幹罕節間枝【一本作簡支】之叢生也【禹貢揚州厥貢篠簜孔安國注篠竹箭簜大竹】其處磅磄千仞【旁唐言盤薄也八尺曰仞】絕谿淩阜隆崛萬丈磐石雙起丹水湧其左醴泉流其右【丹水醴泉天地醇和之气融液而成淮南墜形訓昆侖防圃之池是謂丹水又玉生醴泉】其陰則積雪凝霜霧露生焉【列仙傳淩陽子所謂沆之气】其東則朱天皓日素朝明焉【朝霞之气】其南則盛夏淸微【一作徹】春陽榮焉【正陽之气】其西則涼風遊旋吸逮存焉【淪陰之气吸逮言吸聚而相推逮一作逯衡山之陽具天地陰陽之正气故竹生其間枝榦待異】榦枝洞長【罕節間枝空洞而長】桀出有良【一作有良工焉】名髙師曠將爲陽春北鄙白雪之曲【師樂官也曠字子野晉平公時人陽春白雪曲名北鄙紂樂肅殺之音北鄙白雪謂變殺聲爲和聲】假塗南國至此山望其叢生見其異形曰命陪乘【曰與粵通陪乘副車也魯語士有陪乘】取其雄焉【淮南子曰師曠奏白雪之音而神物下降陽春白雪之曲所謂郢中寡和者取其和暢潔白故云假塗南國而取其雄】宋意將送荊卿於易水之上得其雌焉【荊軻爲燕太子丹刺秦王至易水之上歌曰風蕭蕭兮易水寒壯士一去兮不復還宋如意和之殺心蘊於中其聲淒切故得其雌二者皆托詞】於是乃使王爾公輸之徒【二人古之巧思者公輸魯般也王爾見淮南子王爾無所錯其剞劂張衡西京賦命般爾之巧匠】合妙意角較手【一本作較敏手】遂以爲笛於是天旋少陰白日西靡【當秋月少陰用事日暮淒慘之時】命嚴春使午子【兩人善音律者王褒洞簫賦師襄嚴春不敢竄其巧兮浸淫叔子逺其類七略有莊春漢避明帝諱易爲嚴午子未詳】延長頸奮玉手【叶韻合是指字古文傳冩誤】摛朱唇曜皓齒頳顏臻玉貎起吟淸商追流徴【皆歌曲也晉王嘉拾遺記師延奏淸商流徴滌角之音紂曰淳古逺樂非予可聽】歌伐檀【伐檀魏國之詩刺在位貪鄙】號孤子【孤於亦歌曲蓋伯奇申生之倫遭讒放逐見之吟詠者椘詞孤子唫而抆涙】發久轉舒積郁其爲幽也甚乎懷永抱絕防夫天【婦人以夫爲天】亡稚子纎悲徴痛毒離肌傷腠理激叫入靑雲慷慨切窮士度曲羊腸阪楑殃振奔逸【新序趙簡子上羊腸之阪羣臣皆徧袒推車酈道元水經注羊腸盤道三十六回笛聲委蛇如羊腸阪之車音忽然振揚又如掉鞅而駿奔言曲而肆殃卽鞅字馬絆也左傳韅靷鞅靽】遊泆忘列弦節【散而不亂絲竹間作故應弦節】武毅發沈憂結【感人如此】呵鷹揚叱太一【鷹揚猛將太一尊神笛聲皆足以感激之】聲淫淫以黯黮【徒感反黯黮淒慘也】气旁合而爭出歌壯士之必往【卽易水之歌】悲猛勇乎飄疾麥秀漸漸兮鳥聲革翼【史記箕子過殷墟作麥秀之詩曰麥秀漸漸兮】招伯奇於源【一作涼】陰【伯奇尹吉甫子爲後母所譛自投於水】追申子於晉域【申生晉獻公太子爲驪姬所譛奔曲沃雉經而死言笛聲淒慘能招二子之魂】夫奇曲雅樂所以禁淫也錦繡黼黻所以禦暴也【雅曲以禁淫邪猶錦綉昭其文黼黻示其防寓之身章所以禦暴非以爲侈麗也】縟則泰過是以檀卿刺鄭聲【檀卿古之知音者鄭聲淫蕩故刺之】周人傷北裏也【北裏卽北鄙之音紂爲朝歌北鄙之音百姓不親天下畔之周人伐紂滅殷故傷之也劉向說苑子路鼔瑟有北鄙之音孔子聞之曰先王之制音也奏中聲爲中節流入於南不歸於北南者生育之鄕北者殺伐之域昔舜造南風之聲其興也勃焉紂爲北鄙之聲其廢也忽焉今由也無意乎先王之制而有亡國之聲其能保七尺之身哉】亂曰【顏師古曰亂者理也摠理一賦之終也又見遂初賦注】芳林皓幹有奇寶兮博人通明【謂師曠之倫】樂斯道兮般衍瀾漫終不老兮雙枝間麗貎甚好兮八音和調成稟受兮【制而爲笛和諧八音所以成此竹稟受之異金石絲竹匏土革木謂之八音笛居其一惟聲中律呂故能諧眾音風俗通曰笛滌也所以滌邪穢納之於雅正也笛音一定諸弦歌皆從笛爲正】善善不衰爲世保【一作寶】兮絕鄭之遺離南椘兮【絕鄭國之淫聲離南椘之夷域而之上國也】美風洋洋而暢茂兮【論語闗雎之亂洋洋乎盈耳哉闗雎周南正風】嘉樂悠長俟賢士兮鹿鳴萋萋思我友兮【嘉樂雅樂也鹿鳴小雅之詩燕嘉賔也】安心隠志可長久兮【按史椘襄王立三十六年卒後又二十餘年方有荊卿刺秦之事此賦果玉所作邪】大言賦【中庸曰君於語大天下莫能載焉語小天下莫能破焉此大言小言所由起也椘之諸臣當君危國削之際不知戒懼方且虛詞以相角恢諧以希賞亦可悲矣】

椘襄王與唐勒景差宋玊【三人椘大夫差作切磋之磋】遊於陽云之臺【云夣中髙唐之臺言其髙出云之陽也】王曰能爲寡人大言者上座【按文大言字上合有賦字】王因唏曰操是太阿剝【一作戮】一世流血衝天車不可以厲【唏叱吒聲也許旣反太阿古之寶劍詩深則厲褰衣涉水也水至心曰厲】至唐勒曰壯士憤【一作頓】兮絕天維北斗戾兮太山夷【淮南子共工與顓頊爭爲帝不得怒而觸不周之山天維絕地柱折戾拆也夷平也】至景差曰校士猛毅臯陶嘻【周禮冬官韗人爲臯陶鄭司農注臯陶鼓木也言勇壯之气能使鼓木之聲亦振厲】大笑至兮摧覆思【端門之觀闕也一作罘�】鋸牙云晞甚大【鋸牙言牙之銛利似鋸其大如雲淮南子云堯之時窫窳封狶鑿齒皆爲民害三猛獸也晞當作狶張協七命蹙封狶獖馮豕勾爪摧鋸牙禆】吐舌萬里唾一世至宋玉曰方地爲車【易坤爲輿】圓天爲蓋【晉天文志言天之家有蓋天謂天形如倚蓋】長劍耿耿【一作耿介】倚天外【一作之外】王曰未也王曰並吞四夷飲枯河海踆越九州無所容止身大四塞愁不可長據地天迫不得仰【得一作能蹴也】

小言賦

椘襄王旣登陽云之臺令【一作命】諸大夫景差唐勒宋玉等並造【一作進】大言賦賦畢而宋玉受賞王曰此賦之迂誕則極巨偉矣抑未備也且一陰一陽道之所貴【易繋辭一陰一陽之謂道】小往大來剝復之類也【泰小往大來吉亨自剝復始也】是故卑髙相配而天地位【易繋辭卑髙以陳貴賤位矣】三光並照則小大備能髙而不能下非兼道也能麄而不能細非妙工也然則上坐者未足明賞賢人有能爲小言賦者賜之云夣之田景差曰載氛埃兮乘剽塵【一作輪】體輕蚊翼形微蚤鱗聿遑浮踴淩雲縱身經由鍼孔出入羅巾【聿遑迅疾也揚雄校獵賦武騂聿皇淩雲掀張也相如傳飄飄有淩雲气言奮身騰踴不過由鍼眼穿羅巾】飄妙翩綿乍見乍泯【平聲】唐勒曰析飛糠以爲輿剖粃糟以爲舟泛然投乎杯水中【荘子覆杯水於防堂之上芥爲之舟】淡若巨海之洪流巢蚋眥以顧盻【蚋音芮蚊類而小眥眼也】附蠛蠓而遨遊【蠛蠓飛虫形微於蚋】寧隠微以無凖原存亡而不憂又曰館於蠅須宴於毫端【列子焦螟羣飛而集於蚊睫弗相觸也棲宿往來蚊弗覺也】烹虱脛切蟣肝【荘子防肝虫臂言其至微眇也】防九族而同嚌猶委余而不殫宋玉曰無內之中【椘詞其小無內其大無垠】微物潛生比之無象言之無名【一作夢】防景昧昧遺形超於太虛之域出於未兆之庭纎於毳末之微蔑陋於茸毛之方生視之則渺渺望之則冥冥離朱爲之嘆悶【列子離朱子羽方畫拭眥揚眉而望之弗見其形卽離婁古之明目者】神明不能察其情二子之言磊磊皆不小何如此之爲精王曰善賜以云夣之田【云夣椘之澤上曰云下曰夣書云土夢作又】諷賦【白虎通諌有五一曰諷諌諷也者謂君父有闕而難言之或托興詩賦以見乎詞或假借他事以陳其意冀有所悟而遷於善椘襄王好女色宋玉以此賦之其詞麗以淫謂之勸可也】

椘襄王時宋玉休歸【以休沭歸私家又謂之告假】唐勒讒之於王曰玉爲人身體容冶【易冶容誨淫】口多微詞出愛主人之女【愛謂私好也客舎之主人】入事大王願王疏之玉休還王謂玉爲人身體容冶口多微詞出愛主人之女入事寡人不亦薄乎玉曰臣身體容冶受之二親口多微詞聞之聖人臣嘗出行僕饑馬疲正值主人門開主人翁出嫗又到市獨有主人女在女欲置臣堂上太髙堂下太卑【谷梁子曰於廟則已尊於寢則已卑】乃更於蘭房之室【一作芝室家語與善人居如入芝蘭之室】止臣其中中有鳴琴焉【琴瑟所以通意合好詩琴瑟友之】臣援而鼓之爲幽蘭白雪之曲【曲名取潔白之中芬芳悅人以挑女也】主人之女翳承日之華披翠云之裘【輯翠羽爲裘】更被白縠之單衫【詩所謂衣錦褧衣】垂珠步搖【首餙名行則動搖故謂之步搖以珠飾之】來排臣戶曰上客日髙無乃饑乎爲臣炊雕胡之飯【西京雜記顧翔母好食雕胡飯菇之有米者長安人謂爲雕胡】烹露葵之羮來勸臣食以其翡翠之釵掛臣冠纓臣不忍仰視爲臣歌曰歳將暮兮日已寒【女自謂盛年易邁】中心亂兮勿多言臣復援琴而鼓之爲秋竹積雪之曲【曲名取堅貞之節不爲物移以自況也】主人之女又爲臣歌曰內怵惕兮䢐玉牀橫自陳兮君之傍君不禦兮妾誰怨【平聲】日將至兮下黃泉玉曰吾寧殺人之父孤人之子誠不忍愛王人之女王曰止止寡人於此時亦何能已也

釣賦【詩曰其釣維何維絲伊緍論語曰子釣而不綱釣者施綸於竿垂餌以取魚也】

宋玉與登徒子【登徒姓也子者男子之稱假設爲名猶言升諸其徒之上也】偕受釣於洲【妙也洲水邊洲渚言精於釣故托洲爲名】止而【止猶已】並見於椘襄王登徒子曰夫洲天下之善釣者也願王觀焉王曰其善柰何登徒子對曰夫洲釣也以三尋之竿八絲之綫餌若蛆螾鉤如細鍼【與鍼同】以出三赤之魚於數仞之水中豈可謂無術乎夫洲芳水餌掛繳鉤其意不可得退而牽行下觸淸泥上則波颺洲因水勢而施之【一作枝】頡之頏之委縱收斂與魚沈浮及其解防因而獲之襄王曰善宋玉進曰今察洲之釣未可謂能持竿也又烏足爲大王言乎王曰子之所謂善釣者何玉曰臣所謂善釣者其竿非竹其綸非絲其鉤非鍼其餌非螾也王曰願遂聞之宋玉對曰昔堯舜禹湯之釣也以賢聖爲竿道徳爲綸仁義爲鉤祿利爲餌四海爲池萬民爲魚釣道微矣非聖人其孰能察之王曰迅哉說乎其釣不可見也宋玉對曰其釣易見王不能察爾昔殷湯以七十里周文以百里興利除害天下歸之其餌可謂芳矣南面而掌天下歷載數百到今不廢其綸可謂紉矣羣生寖其澤民氓畏其罰其鉤可謂抅矣【抅音的引也一本作善】功成而不隳名立而不攺其竿可謂彊矣若夫竿折【賢林廢棄】綸絕【道徳陵遲】餌墜【爵賞不足以勸天下】鉤決【仁義不足以結人心】波湧魚失【天下潰亂人民離散失讀作佚】是則夏桀商紂不通夫釣術也今察洲之釣也左挾魚罶【盛魚之噐也詩魚麗於罶】右執槁竿立乎潢污之涯倚乎楊栁之間精不離乎魚喙思不出乎鮒鯿【二小魚名】形容枯槁神色憔悴【椘詞漁父篇行吟澤畔顏色憔悴形容枯槁】樂不役勤獲不當費斯乃水濱之役夫也已君王又何稱焉王若見堯舜之洪竿【攬賢材以爲用】攄禹湯之修綸【恢道徳以經世】投之於瀆視之於海【治國以平天下】漫漫羣生孰非吾有其爲大王之釣不亦樂乎【史記椘人有好以弱弓防繳加歸鴈之上者襄王召而問之對曰小臣之射何足爲大王道也昔者三王弋以道徳五伯弋以戰國王何不以聖賢爲弓以勇士爲繳時張而射之其樂非特朝夕之樂也其獲非特鳬鴈之實也云云意與此賦頗相類】

舞賦【呂氏春秋曰昔陰康氏之始陰多滯伏湛積陽道壅塞不行其序民气欝閌筋骨宿粟不達故作爲舞以宣導之陰康氏三皇時君號】

椘襄王旣遊雲夢【云夢澤解見上】將置酒宴飲謂宋玉曰寡人欲觴羣臣何以娛之玉曰臣聞激楚結風陽阿之舞【列女傳聴激椘之遺風上林賦鄢郢繽紛激椘結風陽阿所謂郢中寡和者三者皆椘曲也】材人之窮觀【窮極也】天下之至妙噫可進乎王曰試爲寡人賦之玉曰雄雄爾乃鄭女出進二八徐侍【舞以八人爲一列二八十六人也左傳鄭人以女樂二八賂晉侯椘詞二八齊容起鄭舞】姣服極麗姁媮【音吁兪驕媚貌】致態貎嫽妙以妖冶【嫽好也詩佼人嫽兮音了】紅顏煜其揚華【詩顏如舜華】眉連姢以增繞【曲細而長】目流睇而橫波【精采而瑩】珠翠灼皪【以珠翠爲飾的皪鮮明貎】而照曜兮華袿飛髾而雜纎羅【袿衣之長帶也髾謂燕尾之屬皆衣上裝飾纎細也羅之精者髾所交反袿音圭】顧形影自整裝順微風揮若芳動朱唇紆淸揚【眉目之間爲淸揚將歌則少斂詩淸揚婉兮】而抗音髙歌爲樂之方【宣歌曲之意】其始興也若俯若仰若來若往雍容惆悵不可爲象羅衣從【音縱】風長袖交橫駱驛【與絡繹同】飛散颯沓合並綽約閒靡機迅體輕合場逓進案次而俟【旣分而合復更逓而進按曲之次以待】埓簇角妙誇容乃理【埓齊簇聚也齊聚而競妙乃理其誇媚之容】軼態橫出瑰姿譎起回身還入迫於急節【還音旋曲將終則其節急舞趂曲之急節】紓形赴逺漼以摧折【曲折有致】纎縠蛾飛繽焱若絕【衣裳飛動如蛾飛而紛如焱起而逸絕焱疾風也】體如遊龍袖如素蜺【神女賦蜿若遊龍言其輕舉也大人賦垂綘旛之素蜺蜺雌虹也吾結反】遷延微笑退復次列【舞終復其舊列】觀者稱麗莫不怡悅【傅毅舞賦文選已載全文唐人歐陽詢簡節其詞編之藝文類聚此篇是也後人好事者以前有椘襄宋玉相惟諾之詞遂指爲玉所作其實非也】

古文苑卷二

欽定四庫全書

古文苑卷三

宋章樵注賦

賈誼

旱云賦【在昜坎爲水其蘊蒸而上升則爲云溶液而下施則爲雨故幹之雲行雨施陰陽和暢也屯之密雲不雨陰陽不和也在人則君臣合徳而澤加於民亦猶陰陽和暢而澤被於物賈誼負超世之才文帝將大用之乃爲大臣絳灌等所阻卒棄不用而世不被其澤故托旱云以寓其意焉】

惟昊天之大旱兮失精和之正理【爾雅夏曰昊天精純和合乃天地絪緼之常今則反之所謂失其正理也】遙望白雲之蓬勃兮滃澹澹而妄止【云興而不雨則雲爲妄出矣】運淖濁之洞兮【胡動反澒洞洶湧也】正重沓而並起嵬隆崇以崔巍兮時彷佛而有似屈捲輪而中天兮象虎驚與龍駭相搏據而俱興兮妄倚儷而時有遂積聚而給沓兮相紛薄而慷慨若飛翔之從橫兮陽波怒而澎濞【陽侯大波神】正帷布而雷動兮相擊衝而破碎或窈窕而四塞兮誠若雨而不墜【言白雲之狀變態不常若將雨而雨終不降】陰陽分而不相得兮更惟貪邪而狼戾【陰陽乖睽而不合在位者又爲貪邪狼戾之政以干之何以感召天地之和】終風解而霰散兮陵遲而堵潰【毛氏詩注終日風爲終風雲爲風解而消散如陵之隳如墻之潰】或深潛而閉藏兮爭離而並逝【以云自況寓意尢深】廓蕩蕩其若滌兮日炤炤而無穢【鄭氏說禮引董仲舒日食祝云炤炤大明音照】隆盛暑而無聊兮煎砂石而爛渭【渭水枯竭至於焦爛】湯風至而含熱兮【湯風溫風也月令六節溫風至】羣生悶滿而愁憒畎畆枯槁而失澤兮壤石相聚而爲害【雨旣不至壤石爲風日所暴皆能吸畎畆之滋潤以害苗】農夫垂拱而無聊兮釋其鉏耨而下淚憂疆【一作壤】畔之遇害兮痛皇天之靡惠惜稚稼之旱天兮離天災而不遂【離與罹同遭也】懷怨心而不已兮竊托咎於在位【書僣恆暘若京房易傳曰欲徳不用玆謂張其旱陰雲不雨變而赤因而除】獨不聞唐虞之積烈兮與三代之風气【唐虞三代之時𨿽不能無水旱君臣上下相與敬戒飭躬修政足以召天地之和】時俗殊而不還兮恐功久而壞敗何操行之不徳兮政治失中而違節陰气辟而畱滯兮猒暴至而沈沒嗟乎惜旱大劇何辜於天無恩澤忍兮嗇夫何寡徳矣【嗇夫田畯之神也祈年則樂田畯忍旱不救可謂薄徳怨詞也】旣已生之不與福矣來何暴也去何躁也孳孳望之其【一作甚】可悼也憭兮栗兮以鬰怫兮念思白雲腸如結兮終怨不雨甚不仁兮布而不下甚不信兮白雲何怨柰何人兮【天寔爲之人其柰何】

董仲舒

士不遇賦【涑水司馬氏曰漢景帝時栗太子廢其次河間獻王最長若屬重器帝王之治可以復還仲舒醇儒道必遇合景帝捨徳立徹蓋天意也武帝好名亡實仲舒卒爲公孫所嫉擯棄而死何足深怪陶淵明作感士不遇賦其序曰昔董仲舒作士不遇賦司馬子長又爲之餘嘗讀其文慨然惆悵君子合三子而評之子長文文之靡耳尊顯富貴何謂不遇邪】

嗟乎嗟乎遐哉邈矣時來曷遲去之速矣屈意從人非吾徒矣正身俟時將就木矣【難於遇合將老而死木棺也左傳則就木焉】悠悠偕時豈能覺矣心之憂歟不期祿矣皇皇匪寧秪增辱矣努力觸藩徒摧角矣【易大壯羝羊觸藩羸其角】不出戶庭庶無過矣【易節卦不出戶庭無咎】重曰【前意未暢重述而鋪衍之故曰重】生不丁三代之盛隆兮而丁三季之末俗以辧詐而期通兮貞士耿介而自束𨿽日三省於吾身兮繇【繇與猶同】懷進退之惟谷【詩桑柔人亦有言進退維谷毛氏注谷窮也】彼實繁之有徒兮指其白而爲黑目信嫮而言眇兮口信辧而言訥【言變亂是非邪正嫮音互好也楚辧嫮目宜笑眇目失明也易眇能視辯辧二字古通用上同訥拙於言也】鬼神不能正人事之變戾兮聖賢亦不能開愚夫之違惑出門則不可以偕往兮藏器又蚩其不容【易出門同人又君子藏器於身待時而動蚩與嗤同】退洗心而內訟兮亦未知其所從也【易洗心退藏論語而內自訟伸前意進退惟谷】觀上古之淸濁【一作暉】兮亷士亦煢煢而靡歸【淸濁猶言治亂也世𨿽有治亂之不同亷士常獨立而不遇】殷湯有卞隨與務光兮周武有伯夷與叔齊卞隨務光遁迹於深淵兮伯夷叔齊登山而采薇使彼聖人其繇周遑兮矧舉世而同迷若伍員與屈原兮固亦無所復顧【隨光非湯伐桀自沈於瀘水夷齊恥食周粟采薇首陽山下四子聖智生殷周盛時猶不遇若此況其他乎若子胥浮江屈原投汨尙何所復顧耶】亦不能同彼數子兮將逺遊而終慕【今不能同數子之殺身將去國逺遊心常慕之】於吾儕之云逺兮疑【一作懼】荒塗而難踐憚君子之於行兮誡三日而不飯【吾之儕輩乃謂古人旣逺此道久荒懼不能踐戒其疾行易君子於行三日不食】嗟天下之偕違兮悵無與之偕返孰若返身於素業兮莫隨世而輪轉𨿽矯情而獲百利兮復不如正心而歸一善【世之趍利者皆自謂當然故甘心爲之使眞知其爲矯情則不肯爲矣仲舒有言仁人者正其誼不謀其利明其道不計其功蓋平日持論堅定若此】紛旣廹而後動兮豈云稟性之惟褊昭同人而大有兮明謙光而務展遵幽昧於黙足兮豈舒采而蘄顯苟肝膽之可同兮奚須髮之足辧也【索於形骸之內不求於形骸之外】

枚乘【字叔淮陰人也從孝王遊梁客皆善屬詞賦乘尢髙】

梁王莬園賦【梁孝王武漢文帝子景帝之母弟也竇太后少子愛之賞賜不可勝道孝王築東苑方三百里爲復道自宮連屬於平臺二十餘里莬園苑名左傳魯有莬裘衛有莬圃皆地名音徒】

修竹檀欒夾池水【西京雜記梁孝王築莬園園中有百靈山落猿巖棲龍岫又有鴈池池間有鶴洲鳬渚九域志睢陽郡有梁孝王東苑中有修竹園恐是後人因此賦以命名】旋莬園並馳道【所謂復道自宮連屬平臺並音傍蒲浪反】臨廣衍長冗阪故徑【一作正】於昆侖狠觀相物【狠音墾狠觀猶博觀也班固燕然銘夐其懇兮與此狠同意】芴焉子有【滋有言物之多子當作滋漢人以箕子之明夷爲荄滋則滋子字通】似乎西山【依山置園故以西山比昆侖言舊嘗經行昆侖之山睹物蕃盛】西山隑隑防【一作邵】焉防崣【隑玉耒反隑隑企立貎卽嵬字吾回反髙峻貎防卽巷路字山間之蹊徑也崣卽委蛇字徑之曲折也】崟巖嵸巍焉【岑音疑是巃字嵸卽空反音釐巃嵸巍皆山之險怪狀】暴熛激【熛與焱同音標月令焱風暴雨防至注回風回焱】揚塵埃蛇龍奏林薄竹【奏奔走也詩子曰有奔走薄音泊林薄叢薄也怒風卒發塵埃隱翳有若龍蛇之奔走者徐而察之則林薄之竹也】遊風踴焉秋風揚焉滿庶庶焉紛紛紜紜騰踴云亂枝葉翚散摩來幡幡焉【幡與畨同音波爾雅番番矯矯勇也暴熛旣息微風遊旋林木披拂其狀不齊】谿谷砂石涸波沸日湲浸疾東【溪谷之水疾趍而東湲流水也浸水所瀦也字本作浸】流連焉轔轔陰發緒菲菲【旣至平衍復流連焉徐行轔轔其紋菲菲】誾誾讙擾【鳥聲之雜】昆雞蝭蛙【音題決一音第桂字本作題鴂或作鵜防子規鳥也】倉庚密切【亦鳥名】別鳥相離哀鳴其中【家語恆山之鳥與四子別其鳴甚哀】若乃附巢蹇之傅於列樹也欐欐若飛雪之重弗麗也【附巢蹇皆水鳥鷗鷺之屬欐所宜切欐欐多貎鳥色白若飛雪集樹而弗麗著麗是附麗之麗】西望西山山鵲野鳩【一作雞】白鷺鶻桐鸇鶚鷂雕翡翠鴝鵒守狗戴勝【皆鳥名守狗聲似呼盧戴勝降於桑以爲蠶候】巢枝穴藏【鴝鵒穴土而生春秋書鴝鵒耒巢紀異也】被塘臨谷聲音相聞喙尾離屬翺翔羣熙交頸接翼闒而未至徐飛翋防【音防沓】往來霞水【闒低飛也言往來煙霞水雲之間】離散而沒合疾疾紛紛若塵埃之間白雲也予之幽防防之乎無端於是晚春早夏邯鄲襄國易陽之容麗人【三縣皆屬趙國易陽在易水之陽其地多羙女】及其燕飾子【燕安而華飾謂富貴子】相予雜遝而往款焉車馬接軫相屬方輪錯轂【方輪並車錯轂雜行也】接服何驂披銜迹蹶【馬在車中爲服在車外爲驂詩兩服上襄兩驂鴈行何驂謂何人之驂忽披銜而蹄蹶】自奮增絕怵惕騰躍水意而未發因更陰遂心相秩奔【一作奮又奪】隧林臨河怒气未竭【馬蹶而奮徑林奔水猶有怒气】羽蓋繇起被以紅沬蒙蒙若雨委雪【捨車馬而步遊因用羽蓋紅沬蓋上飾紛雜貌】髙冠扁焉長劍閒焉左挾彈焉右執鞭焉日移樂襄遊觀西園之芝芝成宮闕【東西苑相屬名爲莬園有芝層生疊出如宮闕之狀】枝葉榮茂選擇純熟挈取含苴【苴與咀通擇芝之軟脆者以自含苴】復取其次顧賜從者於是從安步鬭雞走兔俛仰釣射煎熬炮炙極樂到暮若乃夫郊【猶農郊也】采桑之婦人兮袿裼錯紆連袖方路摩長【音移膏澤也長音仗卽髮字謂加髢爲髙髻也】便娟數顧芳溫往來接【此句疑多來字】神連未結已諾不分【所謂色授神予者】縹並進靖儐笑連便【儐音頻與顰同眉小蹙也或儐或笑姿態便媚】不可忍視也於是婦人先稱曰春陽生兮萋萋不才子兮心哀【不才子泄語也猶言不接男子】見嘉客兮不能歸桑萎蠶饑中人望柰何【乘有一書諫吳王濞通亮正直非詞人比是時梁王宮室逾制出入警蹕使乘果爲此賦必有以規警之詞觀其詞始言苑囿之廣中言林木禽鳥之富繼以士女遊觀之樂而終之以郊上采桑之婦人略無一語及王气象蕭索蓋王薨乘死後其子臯所爲隨所睹而筆之史言臯詼笑類俳倡爲賦疾而不工後人傳寫誤以爲乘耳】

忘憂館栁賦

梁孝王遊於忘憂之館集諸遊士各使爲賦枚乘栁賦路喬如鶴賦公孫詭文鹿賦鄒陽酒賦公孫乘月賦羊勝屏風賦韓安國作幾賦不成鄒陽代作鄒陽安國罰酒三升賜枚乘路喬如絹人五疋【出葛洪西京雜記】忘憂之館垂條之木枝逶遲而含紫葉萋萋而吐緑出入風雲去來羽族旣上下而好音亦黃衣而絳足【黃鸝亦名黃鶯】蜩螗厲向蜘蛛吐絲階艸漠漠白日遲遲於嗟細栁流亂輕絲君王淵穆其度禦羣英而翫之小臣瞽瞶與此陳詞【君王指梁王羣英謂諸遊士乘自稱無所間見獲與其間與音預】於嗟樂兮【詩鄭氏箋於嗟羙之也】於是罇盈縹玊之酒【縹敷沼反縹玊酒色淸白而輕黃也】爵獻金漿之醪【洪自注梁人作藷蔗酒名金漿】庶羞千族盈滿六庖【詩大庖不盈注一曰幹豆二曰賓客三曰充君之庖又有面傷踐毛不成禽不獻者三故云六庖】弱絲淸管與風霜而共雕鎗鍠啾喞蕭條寂寥【管弦音樂屏棄不用如風霜之雕栁鎗鍠大音啾喞小音並寂然無聞】雋又英旄【與髦通】列襟聫袍小臣莫效於鴻毛空銜鮮而醪𨿽復河淸海竭終無增景於邊撩【自言非才莫知補報徒竊飲食縱使歷日滋久無益於國邊撩栁之邊梢也借諭言細防之事】

路喬如

鶴賦

白鳥朱冠皷翼池幹舉修距而躍躍奮皓翅之【孚幹反飛勤貌】宛修頸而顧步啄沙磧而相懽豈忘赤霄之上忽池籞而盤桓【籞音圄臨池編竹爲之】飲淸流而不舉食稲粱而未安【鶴在池籞間志常欲髙飛逺舉不甘稲粱之食猶賢士不爲祿養委身】故知野禽野性未脫籠樊賴吾王之廣愛𨿽禽鳥兮抱恩方騰驤而鳴舞慿朱檻而爲歡

公孫乘

月賦

月出皦兮君子之光【以月之明比君子之徳】鵾雞舞於蘭渚蟋蟀鳴於西堂【物遂其性天機自動天籟自鳴】君有禮樂我有衣裳【梁王宴樂羣士眾賓從梁王逰各由其道不愆禮度】猗嗟明月當心而出隱員巖而似鉤蔽修堞而分鏡【譬君徳壅蔽則其明必虧】旣少進以增輝遂臨庭而髙映炎日匪明皓璧非淨【能進乎徳其明乃全】躔度運行陰陽以正【行度有常而寒暑不忒言行靡失而紀綱自定】文林辯囿小臣不佞【於羣英之中用月進言自愧非材佞口辯也論語仁而不佞】

羊勝

屏風賦【周禮掌次設皇羽邸注皇羽覆上邸後版也後版屏風】

屏風鞈匝【鞈古洽反鞈匝圍繞貎】蔽我君王重葩累繡沓璧連璋飾以文錦映以流黃【流黃間色素也古相逢行大婦織綺羅中婦織流黃】畫以古烈顒顒昂昂【繪古賢烈士於上其威儀容貎端重髙明詩顒顒卬昂如圭如璋】藩後宜之壽考無疆【藩後謂諸侯王居藩屏之任與上君王皆指梁王也】

劉安【淮南厲王之子文帝封爲淮南王】

屏風賦【因木有自然奇怪之形連合爲屏風譬世有遺棄之材遭時見用】

維玆屏風出自幽谷根深枝茂號爲喬木孤生陋弱畏金彊族【木孤生之時其姿陋弱以能避斧斤之害故至髙大】移根易土委伏溝瀆飄颻殆危靡安措足思在蓬蒿林有朴樕然常無緣悲愁酸毒天啟我心遭遇徴祿【徴祿猶収錄也祿音義與錄同】中郎繕理収拾捐撲【朴與朴同木質也棄捐溝壑人所不顧中郎淮南之臣乃収錄之以成器用】大匠攻之刻雕削斵表𨿽裂剝心質貞慤【猶用人當略其外貎取其中心】等化器類庇防尊屋列在左右近君頭足賴成濟其恩篤何恩施遇分好沾渥不逢仁人【安自謂及中郎也】永爲枯木

中山王

文木賦

魯恭王得文木一枚伐以爲器意甚玩之中山王爲賦恭王大恱顧盼而笑賜駿馬二匹【見葛洪西京雜記按史魯恭王余漢景帝子好治宮室中山王勝乃其弟也】麗木離披生彼髙崖拂天河而布葉橫日路而擢枝防雛羸鷇單雄寡雌紛紜翔集嘈嗷鳴啼載重雪而梢勁風將等歲於二儀【二儀乾坤也言木歷歲滋久異於眾林】巧匠不識王子見知乃命班爾載斧伐斯【班輸王爾古之巧匠斯斫也詩斧以斯之】隱若天開豁如地裂花葉分披條枝摧折旣剝旣刋見其文章或如龍盤虎踞復似鸞集鳯翔靑緺紫綬環璧珪璋重山累嶂連波疊浪奔電屯雲薄霧濃雰防宗驥旅雞族雉羣蠋繡鴦錦蓮藻芰文【皆言木之文奇怪狀類】色比金而有裕質參玉而無分【木材堅實】裁爲用器曲直舒捲修竹映池髙松植巘【枝榦巨細長短曲直隨所用各有所宜】制爲樂器婉轉蟠防鳯將九子龍導五駒【伶倫制十二筩以應鳯鳴丘仲截竹吹之象水中龍吟將子導駒言聲音煩雜自然淸亮】制爲屏風鬰岪穹隆制爲杖幾極麗窮羙制爲枕案文章璀璨彪炳渙汗制爲盤盂采玩蜘躕猗歟君子其樂只且

司馬相如【字長卿蜀郡成都人前漢書有傳】

羙人賦【羙人者相如自謂也詩人騷客所稱羙人蓋以才徳爲羙相如乃托其容體之都冶以自媚於世鄙矣】

司馬相如羙麗閒都【本傳雍容閒雅甚都詩洵羙且都】遊於梁王【梁孝王武也相如爲郎防景帝不好詞賦孝王來朝齊人鄒陽淮陰枚乘之徒相如見而悅之因病免客遊梁按文多王字】梁王恱之鄒陽譛之於王曰相如羙則羙矣然服色容冶妖【一作姣】麗不忠將欲媚詞取恱遊王后宮王不察之乎王問相如曰子好色乎相如曰臣不好色也王曰子不好色何若孔墨乎【仲尼墨翟古之大聖賢故舉以爲問】相如曰古之避色孔墨之徒聞齊饋女而遐逝【齊人饋女樂孔子行】望朝歌而廻車【邑名朝歌墨子回車】譬於防火水中避溺山隅此乃未見其可欲【老子不見可欲使心不亂】何以明不好色乎若臣者少長西土【相如臨邛人西蜀也】鰥處獨居室宇遼廓莫與爲娯臣之東鄰有一女子云髮丰艷蛾眉皓齒【詩鬒髮如雲又螓首蛾眉齒如瓠犀】顏盛色茂景曜光起恆翹翹而西【一作相】顧欲畱臣而共止登垣而望臣三年於玆矣臣棄而不許竊慕大王之髙義命駕東來【一作而東】途出鄭衛道由桑中朝發溱洧暮宿上宮【溱洧二水桑中上宮皆滛冶之地見鄭衛詩】上【一作離】宮閒館寂寞云虛門閤【一作閴】晝掩曖【一作煥】若神居臣排其戶而造其堂【一作室】芳香芬烈黼帳髙張有女獨處婉然在牀奇葩逸麗淑【一作素】質艷光覩臣遷延微笑而言曰上客何國之公子所從來無乃逺乎遂設防酒進鳴琴臣遂撫弦爲幽蘭白雪之曲【觧見諷賦】女乃歌曰獨處室兮廓無依思佳人兮情傷悲【思所偶也詩女心傷悲】有羙人兮來何遲日旣暮兮華色衰敢托身兮長自私玉釵掛臣冠羅袖拂臣衣時日西夕陰晦冥流風慘冽素雪飄零閒房寂謐不聞人聲於是寢具旣設服玩珍奇金鉔薰香【鉔音匝香毬袵席間可旋轉者西京雜記長安巧工丁緩作被中香鑪爲機環轉運四周而鑪體常平】黼帳低垂裀褥重陳角枕橫施【詩角枕粲兮錦衾爛兮】女乃防其上服表其防衣皓體呈露弱骨丰肌時來親臣柔滑如脂臣乃气服【一作脈定】於內心正於懷信誓且旦秉志不回翻然髙舉與彼長辭【西京雜記云文君眉色如望逺山臉際常若芙蓉肌膚如脂長卿素有消渴疾作羙人賦欲自刺卒以此疾死文君爲誄傳於世欲心一熾莫克自制至於隳行喪軀可不戒哉】

班婕妤

素賦【班婕妤班彪之姑也爲成帝婕妤漢後宮十四等婕妤視上卿三夫人之位也古者後夫人親蠶分繭繅絲朱緑之黃之以備君之祭服君服之以事天地祖宗敬之至也成帝耽於酒色政事廢弛婕妤貞靜而失職故托素以見意】

測平分以知歲【陰陽平分以知時序】酌玉衡之初臨【玉衡斗柄以正四時八月指酉】見禽華以麃色聽霜鶴之傳音【禽華菊也季秋之月鴻鴈來賓後菊有黃華又有一種花名鴈來紅狀類雞冠秋深時莖葉俱紅霜降則鶴聲淸麃悲驕反敷也】佇風軒而結睇對愁雲之浮沈𨿽松梧之貞脆豈榮雕其異心【秋月景色淒淸物性𨿽不同其感時則一也】若乃廣儲懸月【儲猶除謂庭除之間】暉水流淸桂露朝滿涼衿夕輕燕姜含蘭而未吐【姬姜本齊魯之姓後世以爲婦人羙號或互稱之】趙女抽簧而絕聲【聲音未暇有事女工】攺容飾而相命捲霜帛而下庭曵羅裙之綺靡振珠佩之精明若乃盼睞生姿動容多致弱態含羞妖風靡麗皎若明魄之升崖煥若荷華之昭晣【明魄月也神女賦其少進也皎若明月舒其光荷華芙蕖也詩隰有荷華不見子都晣音制】調鉛無以工其貎凝朱不能異其唇勝雲霞之邇日似桃李之向春紅黛相媚綺組流光笑笑移妍步步生芳兩靨如防雙眉如張頽肌柔液音性閒良【頽謂驕怠液汗也】於是投香杵扣瑉砧擇鸞聲爭鳯音梧因【一作松】虛而調逺柱由【一作石】貞而響沈【梧相琴瑟之質柱鴈桂也以諭砧杵】散繁輕而浮捷節疏亮而淸深【琴譜有散若廣陵散之類節曲之更端】含笙揔築比玉兼金不塤不箎匪瑟匪琴【八者皆樂音玉球磬金鎛鐃之類】或旋環而紓鬰或相參而不雜或將往而中還或已離而復合翔鴻爲之徘徊落英爲之颯沓調非常律聲無定本【杵音自然非若琴瑟笙笛之有定也】任落手之參差從風飈之逺近或連躍而更投或暫舒而長卷淸寡鸞之命羣哀離鶴之歸晚【素之聲低昂分合自中音調比孤鸞別鶴之曲尢更淸哀也】於是時也鐘期攺聽伯牙弛琴【伯牙善皷琴鐘子期善聽至此子期攺聽伯牙之琴可廢】桑間絕響濮上傳【一作停】音【滛蕩之聲可絕鬼神之音可冩濮上事見史記樂書】蕭史編管以擬吹周王調笙以象吟【蕭史秦繆公時人能吹簫作鳯鳴王子晉吹笙和之與乘鸞而遊】若乃窈窕姝妙之年幽閒貞專【一作靜專】之性符皎日之心【大車詩謂予不信有如皎日】甘首疾之病【伯兮詩願言思伯甘心首疾伯君子字也】歌采緑之章【采緑詩刺怨曠言君子於役久而不歸室人思之】發東山之詠【東山詩言室家之望汝其詩曰制彼裳衣勿士行枚】望明月而撫心對秋風而掩鏡【婦人夫不在則不容飾】閱絞練之初成擇黃之妙匹【一作逸閱素練之質擇顏色所宜而染之】準華裁於昔時疑形異於今日【欲準昔日所裁以制衣裳則疑其形體有肥瘠言久別也謝惠連衣詩腰帶準疇昔不知今是非】想嬌奢之或至許椒蘭之多術薰陋制之無韻慮蛾眉之爲愧【思其或至於驕侈以椒蘭芬香之物多術以薰之猶恐其無韻態侍側之蛾眉或以爲愧】懷百憂之盈抱空千里兮飲淚侈長袖於妍袂綴半月於蘭襟表纎手於微縫庶見迹而知心【袂亦襟也袖猶言就袂猶言未綴半月望其圓也以此表其親手所制庶君子見而知心】計修路之遐夐恐芳菲之易泄【一作絕】書旣封而重題笥已緘而更結【笥貯衣裳也】慙行客而無言還空房而掩咽【欲寄行客以達此心復以爲嫌而不敢可謂發乎情止乎禮義矣】

曹大家【班姓名昭班孟堅女弟適曹氏和帝數召入宮令皇后諸貴人師事焉號曰大家見後漢列女傳】

鍼縷賦

鎔秋金之剛精形微妙而直端性通逺而漸進博庶物而一貫惟鍼縷之列迹信廣博而無原退逶迆以補過似素絲之羔羊【羔羊詩羔羊之縫素絲五總委蛇委蛇退食自公】何斗筲之足算咸勒石而升堂【筲竹器言斗筲成石鍼縷成衣皆由積累論語斗筲之人何足算也淮南子升之不能大於石也升在石之中先鍼而後縷可以成帷先縷而後鍼不可以成衣鍼成幕虆成城事之成敗必由小生言有漸也】

古文苑卷三

欽定四庫全書

古文苑卷四

宋章樵注賦

揚雄【漢書揚雄字子云以爲詞莫麗於相如作四賦本傳所載甘泉河東長楊羽獵四賦是也藝文志雜賦類又有雄賦十二篇下三賦蓋在十二篇中】

太賦【子云以爲經莫深於易故作太以擬之言其理微妙極於幽也此賦推太之理以葆性命之貞西京雜記云揚雄作太夢白鳯凰集其上】

觀大易之損益兮【易有損益二卦說卦云損益盛衰之始也】覽老氏之倚伏【老子道徳經福兮禍所伏禍兮福所倚】省憂喜之共門兮察吉凶之同域【賈誼鵩賦憂喜聚門吉凶同域省亦察也】曒曒著乎明月兮何俗聖之暗燭【世俗昧此理惟聖見之甚明】豈愒【一作怙】寵以冒災兮將噬臍之不及若飄風不終朝兮驟雨不終日【老子語】雷隆隆【一作隱非】而輒息兮火猶【音酋】熾而速防自夫物有盛衰兮況人事之所極奚貪婪於富貴兮迄喪躬而危族【雄作解嘲云炎炎者防隆隆者絕觀雷觀火爲盈爲實天収其聲地藏其熱髙明之家鬼瞰其室攖拏者亡黙黙者存位極者宗危自守者身全是故知知黙守道之極】丰盈禍所棲兮名譽怨所集薰以芳而致燒兮膏含肥而見【漢書龔勝傳薰以香自燒膏以明自銷與同而恱反】翠羽媺而殃身兮蚌含珠而擘裂【因物以譬人媺古羙字】聖作典【一作禮】以濟時兮驅蒸民而入甲【一作用入甲謂納諸法令之中】張仁義以爲綱兮懷忠貞以矯俗指尊選以誘世兮疾身沒而名滅【以爵祿尊選誘天下故世俗貪名】豈若師由聃兮執靜於中谷【由許由聃老子也老氏貴靜以自處虛下爲谷其書所謂谷神不死爲天下谷是也】納傿祿於江淮兮【二神仙江淮其得道處傿於幹反又音偃】揖松喬於華嶽【赤松子王喬亦神仙常往來華嶽漢武帝起集靈宮於華山下冀以招之】升昆侖以散髮兮踞弱水以濯足【昆侖山河源所出在西羗中弱水在流沙之西】朝發軔於流沙兮夕翺翔乎碣石【流沙在惇煌西碣石在東海旁】忽萬里而一頓兮過列仙以托宿役靑要與承戈【一作弋】兮【靑要承戈所謂王久也充吾役使】舞馮夷以作樂【馮夷河伯之字】聽素女之淸聲兮【素女黃帝時人皷五十弦瑟】觀宓妃之妙曲【宓妃洛水之神女宓與伏字同】茹芝英以禦餓兮飲玉醴以解渇排閶闔以窺天庭兮騎騂騩以踟躕【閶闔天門騂騩卽八駿中赤驥也】載羨門與儷遊兮【碣石上仙人羨門髙儷偕也】永覽周乎八極亂曰甘餌含毒難數嘗兮【傳曰厚味臘毒數色角反】麟而可覊近犬羊兮【賈誼賦使麒麟可系而覊兮豈云異夫犬羊】鸞鳯髙翔戾靑雲兮不掛网羅固足珎兮【戾至也詩鳶飛戾天漢書不絓聖人之网絓與掛同】斯錯位極離大戮兮【李斯鼂錯位至三公卒受誅戮離與罹同】屈子慕淸葬魚腹兮【屈原曰舉世皆濁我獨淸寧赴湘流葬於江魚之腹中遂自沈汨羅】伯姬曜名焚厥身兮【宋伯姬遇災待傅姆不至爲火所焚春秋賢之】孤竹二子餓首山兮【夷齊髙節餓死首陽】斷迹屬婁何足稱兮【伍子胥忠謀吳王賜之屬婁之劍自剄而死婁史記作鏤錄於反】辟斯數子智若淵兮【辟讀作譬數子智如淵深終不得其死】我異於此執太兮蕩然肆志不拘攣兮

遂貧賦【子云自序云不汲汲於富貴不戚戚於貧賤家產不過十金乏無儋石之儲晏如也此賦以文爲戱耳】

揚子遁世離俗獨處左鄰崇山右接曠野鄰垣乞児終貧且窶禮薄義獘相與羣聚惆悵失志呼貧與語汝在六極【書洪範六極二曰貧】投棄荒遐好爲庸卒刑戮是加匪惟防稚嬉戱土砂居非近鄰接屋連家恩輕毛羽義薄輕羅進不由徳退不受呵久爲滯客其意謂何人皆文繡余褐不完人皆稻梁我獨藜飱貧無寶玩何以接歡宗室之燕爲樂不槃徒行負賃【一作笈】出處易衣身服百役手足胼胝或耘或耔露體霑肌朋友道絕進官淩遲厥咎安在職汝爲之舍爾逺竄昆侖之顚爾復我隨翰飛戾天捨爾登山嚴穴隱藏爾復我隨陟彼髙岡捨爾入海泛彼栢舟爾復我隨載沈載浮我行爾動我靜爾休豈無他人從我何求今汝去矣勿復久畱貧曰唯唯主人見逐多言益嗤【貧謙詞以對】心有所懷願得盡詞昔我乃祖宣其明徳【身心潔白不事曖昧】克位帝堯誓爲典則土階茅茨匪雕匪飾【堯以儉示天下土階三尺茅茨不剪采椽不斵】爰及世季縱其昏惑饕餮之羣貪富苟得【左傳縉雲氏有不才子貪於飲食冒於貨賄天下謂之饕餮羣言其多貪】鄙我先人乃傲乃驕瑤臺瓊榭室屋崇髙流酒爲池積肉爲崤【桀紂爲瑤臺瓊室鉅橋鹿臺酒池肉林崤山名】是用鵠逝不踐其朝【貧言後世貪驕貧乃逺遁如鴻鵠之髙舉劉向新序田饒謂魯哀公曰臣將去君而鴻鵠舉矣】三省吾身謂予無諐處君之家福祿如山忘我大徳思我小怨堪寒能【讀作耐】暑少而習焉寒暑不忒等壽神仙桀跖不顧貪類不千【跖盜跖也富則桀跖垂涎貧則貪類不顧】人皆重蔽【富盛者周防以防冦盜】子獨露居人皆怵惕子獨無虞【旣壽而安所謂福祿如山也】言詞旣罄色厲目張攝齊而興降階下堂誓將去汝適彼首陽孤竹二子與我連行【貧之理直故色厲目張翩然而去將與夷齊遊行呼郎反伍也】余乃避席辭謝不直請不貳過聞義則服長與汝居終無猒極貧遂不去與我遊息

蜀都賦【周書牧誓及庸蜀羗髳微盧彭濮人孔安國注羗在西蜀叟髳微在巴蜀盧彭在西北庸濮在江漢之南揚雄蜀王紀秦惠王滅蜀使張若與張儀築成都城按蜀卽漢之蜀郡也成都又爲三蜀之都防故稱蜀都】

蜀都之地古曰梁州【禹貢華陽黑水惟梁州至武帝元封五年攺梁州爲益州蜀郡焉按唐盧時州各有牧梁修貢賦或謂秦時蜀始通中國其說似非】禹治其江渟臯彌望【禹道江以除水害自岷山始渟水所瀦也臯水際隄岸也】郁乎靑防沃壄千里【諸葛亮說先主曰益州險塞沃野千里壄古野字】上稽幹度則井絡儲精【河圖括地象曰岷山之地上爲井絡帝以防昌神以建福言東井主蜀分野岷山上應天象其精儲爲井星之維絡】下按地紀則巛宮奠位【易說卦注坤西南方之卦也又曰天地定位蜀居地之西南故於九宮爲坤宮巛古坤字奠定也】東有巴賨綿亙百濮【山海經云西南有巴國春秋時巴師侵郾其地在漢爲巴郡應邵風俗通曰巴有賨人剽勇髙祖爲漢王時募取以定三秦賨音悰古國名始祖巴氏子其後子孫布列巴中地爲黔中郡百濮夷名卽書所謂濮人百言族類之多左傳文十六年百濮離居各欲走其邑】銅梁金堂【銅梁山在宕渠縣金堂山在新都縣水通巴漢】火井龍湫【張華博物志臨卭火井昔時人以竹木投取火諸葛丞相往視之後火轉盛熱湫潭也巴東有澤人謂神龍宅其中左思蜀都賦潛龍蟠於沮澤】其中則有玉石嶜岑【其中總言蜀地之內所有禹貢梁州厥貢璆鐵砮磬璆羙玉砮矢鏃磬樂器皆石之精堅者嶜士林反岑音吟嶜岑髙峻貎言玉石所產如山】丹靑玲瓏【丹丹砂靑碧石汰之得靑緑畫家用之李斯上書西蜀丹靑又本艸有曽靑空靑並出越嶲丹沙出符陵山後漢郡國志涪陵出丹是也玲瓏層出之狀】卭節桃枝【卭地有竹中實而髙節桃枝竹八角皆可作杖武帝因卭杖開西南夷】石防水螭【防防魚名李奇上林賦注周洛曰鮪蜀曰防防石防猶石燕石蟹之類防音恆防音曽又並去聲說文曰螭山神獸形水螭水中怪獸蜀守李冰嘗沈石犀以禦水怪】南則有犍防潛夷昆明峩眉絕限防嵣堪巖亶翔【犍居言反防音藏犍爲本夜郎故地防柯江亦屬夜郎漢武帝遣唐等通巴蜀置犍爲防柯二郎潛夷潛上之夷禹貢沱潛旣道和夷底績昆明亦夷也見漢書西南夷傳峩眉山在犍爲郡南安縣西兩山相對狀如蛾眉其山髙峻絕限疆域防嵣山俗訛爲螳蜋山在朱提縣西南堪巖言山形之窈深翔言山勢之飛舞防嵣音郎堂堪與嵌同亶卽字許延反飛也朱提音殊匙】靈山掲其右離碓被其東【靈闗山在成都西南漢壽界離碓江沱間堆阜名史記秦蜀守李冰鑿離碓避沫水之害碓古堆字】於近則有瑕英菌芝玉石江珠【皆石之比珠玊者菌芝石芝也華陽國誌有光珠穴博物志曰光珠卽江珠也又琥珀一名江珠】於逺則有銀鉛錫碧馬犀象僰【郡國志漢中郡錫縣有錫益州律髙石室山出錫盢町山出銀鉛越雋郡注東山出碧亦玉類有元馬祠民牧馬山下或產駿駒云元馬子也僰道有僰人山海經岷山其下多犀象】西有鹽泉鐵冶橘林銅陵【鹽泉鹽井也鐵冶銅陵產銅鐵處漢書貨殖傳卓氏公擅山川銅鐵上爭王者之利左思賦家有鹽泉之井戶有橘柚之園】邙連盧池澹漫波淪【邙卽卭字西南夷傳卭都縣有卭池南人以爲卭河注卭河縱廣二十里深百餘丈汶山郡西有北地盧水胡連言地勢聯屬盧池黑水也禹貢注梁州西距黑水】其旁則有期牛兕旄【郭璞山海經注蜀山中有大牛肉重數千斤名曰防牛期防聲相近兕如水牛角在額上古人以爲爵謂之兕觥旄牛尾可爲塵】金馬碧雞【後漢西南夷傳越嶲郡靑蛉縣禺同山有碧雞金馬光景時出見注金形似馬碧形似雞漢宣帝嘗使王褒祠其神】北有岷山【江源所出】外羗白馬【羗名氐類也後爲武都郡】獸則麙羊【說文山羊而大者細角胡毚反】野麋【說文鹿屬武悲反】羆防【音疲貍上林賦注防牛色黒出西南徼外罷猛獸書如虎如羆】貘貒【音咟湍說文作貊似熊而黃黑色出蜀中廣韻貒似豕而肥】�【音預餘說文似鹿而大】鹿麝【鹿之有香者】戶豹【郭璞方言注昈文采貎也音戶古字通用】能黃【說文能獸名堅中而彊壯奴登反左傳鯀死其神化爲黃能奴來反】獑胡【音讒乎上林賦注似狝猴頭上有髦】𨿽玃【上林賦作蜼玃注蜼羊水反如母猴卬鼻而長尾玃似狝猴而大】猨蠝【音壘蠝鼯防也狀如兔而防尾】玃猱【上林賦作玃猱猴屬】猶豰【音谷說文猶玃屬豰似牂羊出蜀北嚻山中犬首而焉尾】畢方【山海經有鳥一足赤文靑質而白喙名曰畢方淮南子木生畢方注木之精也狀如鳥靑色赤腳豈獸類邪】爾乃蒼山隱天岎【汾】崯【吟】廻叢增嶃【鋤禦反嶃嵒】重崒【也含反】石【藏】崔【摧】【投】【迸】嶵【罪】防【隗】霜雪終夏叩巖岒嶙【蒼蒼之山其髙隱天重陰涸寒冰雪長夏不融叩之巖崔其聲岒嶙然南中志曰雲南縣西髙山相連涸陰沍寒𨿽五月盛暑不熱廣志曰五月霜雪皓然】崇隆臨柴【猶積聚也柴音漬】諸徼崼五矹參差【徼占弔反所以巡防諸羗其處非一崼防音垤業不齊貎五岏山名一山而五重在越嶲當犍爲南安縣之南】湔山巖巖觀上岑嵓龍陽累峗【湔山湔水所出一名玉壘山出璧玉在成都西北觀上龍陽皆山名】漼聚交倚崪崛﨑集崄脇施形精出偈堪隱倚【堪卽嵁字與嵌同音撐皆眾山奇怪之形】彭門嶋防【都安縣有兩山相對立如闕號彭門嶋防音箕籠】【戶巠反】嵃【魚蹇反】嵑【渇】防方陂碑池【上林賦陂池貚豸注旁頽相連貎】【軋】【伽】輵【輵苦葛反胡買反】礫乎嶽嶽【總言眾山森列爭髙峻之貎】北屬昆侖泰極湧泉醴凝水流津漉集成川【屬聨謂蜀自岷山而北聨屬昆侖山昆侖在西域羗中其山最髙眾山視之爲極尊故稱泰極黃河之源出於北東注蒲昌海凝注爲大澤廣袤三百里箕水亭居冬夏不增減潛行地下南出於積石爲中國河漉謂滲漉流行集謂防合眾流也】於是乎則左沈犁右羌度【漢武帝時以莋都爲沈犁郡右諸羌猶未屬漢】漆水浡其匈都江漂其涇【漆恐當作沬音昧說文曰沬水出蜀西塞外東南入江浡其匈謂湧其前也漆水名水出岐山屬雍州都江本沱水東流過成都謂之都江水涇水際也詩鳬鷖在涇與此同】乃溢乎通溝洪濤溶洗千湲萬谷合流逆折泌【筆】瀄【】乎爭降湖潧【與溱同音】排碣反波逆濞【水暴至聲】石冽巘紛周溥旋溺寃綏頽慚【水觸石抵山則波濤洄洑舟行人覆溺而死者寃綏頽而墜者慙】博岸敵呷祽瀬磴巖樘【瞠】汾汾忽溶闛【湯】沛逾窘出限連混陁隧【陁隧猶限域也】銍釘鐘湧聲讙薄泙【砰】龍【音礱】歷丰隆潛延延雷扶電擊鴻【開也】康濭【磕】逺逺乎長諭馳山下卒【若士卒之眾馳山而下言迅疾也】湍降疾流分川並注合乎江州【江州縣名在巴部眾水至此而防合】於木則楩【鼻縣反】櫟【歷】豫章【巨木】樹榜【彭又去聲】�櫖【間慮】椫【之善反郭璞山海經注椫木白理中櫛音善】柙【果香】靑稚雕梓枌梧橿【姜木中車材】櫪【歷】防【斯】楢【由柔木】木稷【卽似松栢有刺】枒【魚嫁弋賖二切】信楫叢俊�湊集枇【疾貲反無枇木名】櫅【相稽反楡屬】防【吉穴反】楬【竭】札【軋】沈樘【達郎五庚二切】椅【於宜反梓屬】從風推參循崖捼【卽撮字捼奴委切相摩擊也】涇滛溶繽紛防靡【防讀作窈窈靡深密也】汛閎野望芒芒菲菲【言眾木繁茂】其竹則鐘龍防野篠紛鬯【戴凱之竹譜曰籠籦竹名伶倫吹以爲律防刀葉反音謹皮白如霜大者宜爲篙條出魯郚山堪爲笙宋玉笛賦見奇篠異幹】宗生族攢俊茂丰羙洪溶忿葦紛揚搔翕輿風披夾江緣山尋卒而起結根才業塡衍迥野若此者方乎數十百里【方數十里以至百里蓋成言竹之富】於汜【淺水蕩也】則汪汪漾漾積土崇隄其淺濕則生蒼葭蔣蒲藿茅靑蘋艸葉蓮藕朱華菱根【蔣菇也藿茅根有實如小粟可食艸葉藻也蘋藻以供祭祀之用朱華芙蕖也其實蓮其根藕菱根可爲菜茹】其中則有翡翠鴛鴦裊鸕鷁鷺【皆水鳥也】防鶤【音昆鶤雞】鷫鷞【音宿霜長尾緑色形似鴈】其深則有猵獺【淮南子畜也魚者必去猵獺猵水居食魚獺屬】沈鱓【音善說文皮可爲皷】水豹【水獸狀似豹】蛟蛇【龍類蛇形西京賦憚蛟蛇�水豹】黿蟺鼈眾鱗鰨【遝墮言其眾多猶雜還也】爾乃其都門二九四百餘里【秦惠王二十七年使張若張儀築成都城漢武帝元鼎二年立成都十八門閭坊巷門也按成都誌大城九門小城九門惟咸門朔門秦漢舊名公孫述傳臧宮軍至咸門注云成都比靣二門其西者曰咸門是也】兩江珥其市【史記李冰穿二江成都中皆可行舟名曰兩江其實穿二渠引江水以壯形勢且以漑田耳珥言江水旁貫其市貂蟬付耳虹蜺抱日俱曰珥】九橋帶其流【華陽國誌李冰造七橋上應七星光武遣吳漢徵公孫述戒曰置兵當在七星間謂此也李膺益州記七星橋一曰長星二曰員星三曰畿星四曰夷星五曰尾星六曰衝星七曰曲星後漢公孫述傳注市橋卽七星之一橋也益州記曰衝星橋舊市橋又有化橋初張儀築城有大導之以築至東子城東南隅而斃因以名橋其他不可復攷帶言九橋跨江如帶之束】武儋鎭都刻削成蘝【武儋山在成都西北爲都之鎭舊記言蜀王開明遣五十力士負土成之蘝音亷又音斂艸木叢蔓也】王基旣夷蜀侯尙叢【揚雄蜀王紀曰蜀王之先名蠶叢狛防漁鳬蒲澤開明至秦惠王討城蜀封公子通爲蜀侯賦言蜀都之王基業旣平蜀侯通始封可配蠶叢之王尙配也】並石石岓岑倚從【西南夷傳汶山郡眾邑皆依山居上累石爲室髙者至十餘文爲卭�先蜀記云蠶叢始居岷山石室中古犀字與棲同岓渠希反山傍石也從讀作縱】秦漢之徙元以山東【成都由秦漢而徙謂惠王及武帝時其始基在山之東謂蠶叢望帝皆治郫城在瑉山之陽也】是以隤山厥饒水貢其獲苴竹浮流磧【苴麻也水運則蔽流積於水次則磧言麻竹之多】竹石蠍相救【上文已有竹不應再舉竹石疑是合爲若字杜若香艸蠍螫虫二者藥材柔猛之性相濟舉細微以見百物富羨】魚酌不収【魚酌皆取也収力救反掩藏也易井収勿羃言山川所產惟人所取未嘗有靳】鴝防風胎雨鷇【音余鳥與防同穴音侯雕類鴝音渠鴝鵒也穴土而生防音皇莊子白鶂相視而風化注不待合而生子鷇苦豆反鳥子欲出者也言品類不同】眾物駭目單不知所禦【言山川所產之富單與殫同盡也】爾乃其祼【字亦作蓏果蓏也史記貨殖傳作果隋】羅諸圃緣畛【音匡圃之四圍也果才繁盛四圍之畛域】黃甘【柑橘屬廣志曰有成都平蔕柑大如升色蒼黃犍爲南安縣出】諸柘【甘遮】柿桃杏李【二果桃如柿李如杏】枇杷杜樼【榛同】栗防棠梨離支【甘棠梨卽召南所詠者離支荔支也南中八郡誌曰犍爲僰道縣出荔支】雜以梴橙【柚屬】被以櫻梅樹以木蘭【大樹葉佀長生實如小杮甘羙】扶林禽爚般闗【林禽來禽也扶謂駢生其實相扶般闗羙梨也廣志曰闗以西梨多供禦爚光采貎】旁支何若英絡其間【言果木繁多支與枝通何讀作阿】春機楊栁褭弱蟬抄扶施連捲【機音幾玉篇木出蜀中褭音嫋蟬抄音揮爰相率引也捲音拳】貕螗蛦子呼焉【皆禽虫名貕音巨奚方言齊謂之螇螰楚謂之蟪蛄又郭璞注胡蟬江南呼螗蛦音夷呼圭反卽子規也一名杜宇俗傳蜀王望帝之魂化爲此鳥】爾乃五穀馮戎【馮戎富盛也】饒多卉以部麻【卉古艸字一作艸楚詞多取用之】往往姜梔【史記貨殖傳巴蜀地饒巵姜巵音支可以染色】附子巨蒜【附子溫藥蒜音算葷菜也】木艾椒蘺藹醬酴淸【藹醬枸椹醬酴淸酴縻酒】眾獻儲斯盛冬育荀舊菜增伽【荀今作筍竹萌也伽今作茄隆冬時筍已生茄子冬月尙多】百華投春隆隱芬芳蔓茗熒郁翠紫靑黃麗靡螭燭若揮錦布繡望芒兮無幅【班固西都賦猗猗若摛錦與布繡燭耀乎其陂言艸木繁盛如舒布錦繡望之芒芒然曽無邊幅舊本作望芒芒子於無鹽或曰言其日富若無鹽氏之貸子錢恐失之鑿今從藝文類聚螭摛同】爾乃其人自造奇錦紌繏防縿緣盧中發文揚采轉代無窮【紌巨周反繏息絹反索絲織也音斐防音纈縿所衘反縿綘色也綘色緣其外盧黑色居中發揚文采蜀錦名件不一此其尢奇故轉於世間無有窮已】其布則細都弱折【皆布名西南夷傳有帛疊蘭幹細布又有梧桐木華績以爲布】綿繭成祍【繭布江南人謂之生子祍緝也】阿麗纎靡避晏與陰【無雲而陰曰晏】蜘蛛作絲不可見風【極言其精細】筩中黃潤一端數金【黃潤筩中細布也司馬相如凡將篇黃潤纎美宜制禪漢時黃金一斤爲一金】雕鏤扣器百伎千工【舊本脫下五字程大昌演蕃露云揚雄蜀都賦雕鏤扣器百伎千工今添入雕鏤謂篆刻爲文後漢皇后紀蜀漢扣品注以金銀緣器曰扣音口皆極工伎之精】東西鱗集南北並湊馳逐相逢周流往來方轅齊轂隱軫幽輵埃防塵拂萬端異類崇戎總濃般旋闠齊楚而喉不感槪【蜀物丰羨負販者多齊楚之人遝至都市喧嘩而爭售之】萬物更湊四時疊代彼不折貨我罔之械【械猶禁也】財用饒贍蓄積備具【以上言貨物殷富懋遷儲積之盛】若夫慈孫孝子宗厥祖禰【考廟曰禰宗有繼祖者有繼禰者】鬼神祭祀練時選日瀝豫齊戒龍明衣【龍假借作襲襲重也齊則沐浴更明衣以表精潔論語齊必有明衣布】表谷【黑黍也所以釀酒】儷吉日【儷偶也祭祀用柔日】異淸濁【周禮司尊彛注醴齊尢濁和以明酌盎齊差淸和以淸酒】合疏明綏離旅【猶言防親疏輯眾寡管子昭穆之離注離謂次位之別也春秋二國防曰離禮記眾賓酬主人曰旅】乃使有伊之徒【伊尹負鼎爼以干湯蓋俗說也學如子云未能免俗】調夫五味甘甜之和勺藥之羮【勺藥和齊羙羮子虛賦勺藥之和具而後禦之王充論衡鹹若酸淡不應口者猶人勺藥失其和也】江東鮐鮑隴西牛羊【物以地而羙者鮐鮑皆魚名說文鮐海魚也】糴米肥防【糴與滌通用禮曰牲必在滌又肥牛注肥飬於滌也滌者飬牲之宮滌米言飬之以米所以滌其穢防豕也】不行【之惟切音幾弋獵所供無行販者】鴻乳【皆獸名貴大者貴初生】獨竹孤鶬【竹屬通用屬玉鶬皆水鳥名不牝牡則味全】炮鴞【鴞炙也莊子見彈而求鴞炙皮】被紕之胎【紕與豼通用豹屬也枚乘七發豢豹之胎】山�腦水遊之腴【山獸以髓腦爲珍水族以腹腴爲羙漢書郊祀志先鬻鶴���並古髓字】峯豚應鴈被鷃晨鳬【蜂封古字通用封大也封大之豚應候之鴈被鷃卽斥鷃晨飛之鳬皆味之羙者也說苑魏文侯嗜晨鳬】戮鶂初乳【戮與麓通用野鵞也】山旣交春羔秋【物以時而美者力久反穴虫類防而大】膾鮻肴【鮻魚名細薄切之曰膾熟肉連骨曰肴蒸之令拆】秔田孺鷩形不及勞【鷩必列反雉屬羽可爲冕孺初乳也食於秔田未能飛故不勞而肥】五肉七菜朦厭腥臊【五肉牛羊雞犬豕以七菜蔥韮之屬藿之所以防厭其腥臊荊楚歲時記人日以七種菜爲羮】可以練神飬血腄者莫不畢陳【腄合作膟腸間脂膏也以上言珎羞之備】爾乃其俗迎春送暑百金之家千金之公【言中產之家貴重之人莫不畢出遊遨】幹池泄澳觀魚於江【左傳矢魚於棠而觀之猶今之義魚】若其吉日嘉防期於倍春之陰迎夏之陽侯羅司馬郭範畾揚【七族漢時蜀都著姓】置酒乎榮川之閒宅【蜀亦謂之川如司馬相如嚴君平舊宅皆在成都今其遺址盡爲緇黃之舍】設坐乎華都之髙堂延帷揚幕接帳連岡【帷幕施於堂室帳設於空曠之地漢書張飲三日注張帷帳也】眾器雕琢早刻將星【雕琢玉石器也染刻髹木器也早假借作藻采繪也將星璀粲華羙貎】朱緣之畫邠盼麗光龍虵防蜷錯其中禽獸奇偉髦山林【皆言畫也防於元反蜷奇員反龍虵屈伸狀髦去聲猶芼也謂四散山林之間】昔天地降生杜密促之君則荊上亡尸之相【蜀王本紀曰朱提有男子杜宇從天而防自稱望帝蜀人尊爲主杜卽杜宇望帝姓名也音戶按蜀紀上古時蜀之君長治國久長後皆仙去自望帝以來傳授始密又云望帝治汶山下邑曰埤荊人鱉靈死其屍亡隨江逆流而上至埤而生望帝以爲相委國授之】厥女作歌【成都古今記蜀王尙納玉丁之妹爲妃不習水土欲出王固畱之爲作東平之歌無防物故王悲悼不已乃作臾斜之歌就歸之曲而哀之】是以其聲呼吟靖領激呦喝啾戶音六成行夏低徊【戶讀若濩濩者湯之樂六成猶六變也行夏亦樂章名周禮行以肆夏低徊舒徐也言歌曲合商周之音激讀作噭喝音敗】胥徒入冥【胥徒樂工之屬其歌聲妙入幽冥】及廟吟諸連單情舞曲轉節踃馺應聲【望帝鱉靈皆有廟在蜀都士女出遊必謁其廟依昔日之歌曲冩之聲音播之舞節而獻於祠下連猶後世之曲所謂疊也踃音簫馺音防舞之遲疾皆與歌聲相應】其佚則接芬錯芳襜袩纎延【佚猶佾行列也方言襜謂之防褸謂之袩卽衣袵】淒秋發陽春【淒秋陽春並曲名以足踏地而歌字本作醜犯切西京雜記戚夫人侍兒賈佩蘭說在宮時常以十月十五日入靈女廟以豚泰樂神吹笛擊築歌上靈之曲旣而相與連臂踏地爲節】羅儒吟吳公連【羅儒吳公皆善謳吟者後人多仿其音劉向別錄漢興以來善雅歌者魯人虞公發聲淸哀蓋動梁塵虞吳漢人多通用崔豹古今注曰陌上桑秦氏女羅敷曲也羅敷采桑趙王見而恱之欲載以歸羅敷不從作是曲以明意儒讀作孺】眺朱顏離綘唇眇眇之態吡噉出焉【言歌聲抑揚之妙】若其遊怠魚弋郤公之徒【郤卻防反郤公蜀之豪富人也左思賦王孫之屬郤公之倫王孫卓王孫也】相與如平陽巨沼【如往也平陽猶平野疑是頫字與俯同一本作頻字】羅車百乘期防投宿觀者方隄行船競逐偃衍撇曵絺索恍惚羅畏彌澥蔓蔓沕沕【遨遊旣倦日雲暮矣期於托宿車馬同回舟楫奔走觀者並隄人物並雜】蘢睢防兮【蘢讀如籠筌笱之類竹器以取魚也睢許維反防音霍驚視貎】罧布列【說文罧積柴水中以聚魚也所今反】枚孤施兮【孤卽字舟上网也古吳反詩施罛濊濊】纎繳出【繳以絲繁矢而弋音灼】驚防落兮髙雄蹷翔鵾柱兮奔縈畢爼飛膾沈單然後別【猶旋取魚禽以供爼鱠至暮飛沈不可復取而後已】

古文苑卷四

欽定四庫全書

古文苑卷五

宋章樵注賦

劉歆【字子駿向之子漢書有傳】

遂初賦【並序】

遂初賦者劉歆所作也歆少通詩書能屬文成帝召爲黃門侍郎中壘校尉侍中奉車都尉光祿大夫歆好左氏春秋欲立於學官時諸儒不聽歆乃移書太常博士責讓深切爲朝廷大臣非嫉求出補吏爲河內太守又以宗室不宜典三河徙五原太守【詳見本傳時名儒光祿大夫龔勝以歆移書上疏乞骸骨罷及儒者師丹爲大司空亦大怒奏歆攺亂舊章歆由是忤執政大臣爲眾儒所訕求出補吏】是時朝政已多失矣歆以論議見排擯志意不得之官經歷故晉之域感今思古遂作斯賦以嘆往事而寄己意【哀帝之世權柄下移故歆思周晉舊事有所感傷而寓意此賦】

昔遂初之顯祿兮遭閶闔之開通【歆自言顯仕之初君門無壅】蹠三臺而上徵兮【蹠踐也魁下六星曰三臺卽太階也】入北辰之紫宮【北極環衙內曰紫宮人君所居象北極歆爲黃門侍郎又侍中加官得入侍禁中】備列宿於鉤陳兮擁太常之樞極【史記天官書中宮天極星其一明者太一常居也鉤陳紫宮外營陳星歆爲中壘校尉象鉤陳星擁衛宸極】總六龍於駟房兮奉華蓋於帝側【天子之駕六馬馬八尺爲龍房星爲天駟華蓋星在帝座後法駕之蓋象之皆奉車都尉所職】惟太階之侈闊兮機衡爲之難運【侈闊言登進之塗雜賢佞不分故乘機衡者爲之難運機衡皆北斗星以諭政之防要】懼魁杓之前後兮遂隆集於河濱【以在帝旁爲懼求出補河內太守】遭陽侯之丰沛兮乘數波以聊戾【陽侯波神淮南子注陵陽國侯溺水而死其神能爲大波丰一作灃丰沛波之洶湧也言將之河內遭波神洶湧使己聊戾而莫前以諭人言沸騰爲已阻蔽】得武之嘉兆兮守五原之烽燧【武北方之宿言得吉卜利北徵也徙五原邊郡故言守烽燧】二乘駕而旣俟【太守有副車】僕夫期而在塗馳太行之嚴防兮【太行山在河內郡山陽縣西北繇漢京逾太行至髙都皆太行防亦闗也】入天井之喬闗【天井闗屬髙都縣】歷崗岑以升降兮馬龍騰以起攄舞雙駟以優遊兮【詩兩驂如舞】濟黎侯之舊居【壺闗縣舊黎侯國也】心滌蕩以慕逺兮廻髙都而北徵【髙都縣屬上黨郡至此方北行故曰廻】劇彊秦之暴虐兮弔趙括於長平【劇猶甚也文有劇秦羙新趙括敗於長平卒四十萬人皆降秦秦挾詐盡阬殺之】好文王之嘉徳兮躬尊賢而下士騖駟馬而觀風兮慶辛甲於長子【劉向別錄辛甲事紂七十五諌不聽而去召公與語賢之告文王親自迎之以爲公卿封於長子長子音長短之長縣名屬上黨以上因歷周秦故境嘆其仁暴之不同】哀襄周之失權兮數辱而莫扶執孫蒯於屯畱兮【左傳襄十七年石買孫蒯伐曹取重丘曹人愬於晉十八年晉人執衛行人石買於長子執孫蒯於純畱爲曹故也屯畱縣屬上黨屯音純】救王師於余吾【成元年晉平戎於王劉康公邀戎遂伐之王師敗績於徐吾公羊子曰孰敗之蓋晉敗之也余吾縣屬上黨】過下虒而嘆息兮悲平公之作臺【晉平公作虒祈之宮諸候皆賀成虒祈地名銅鞮縣有上虒亭下虒聚】背宗周而不卹兮苟偸樂而惰怠【晉城杞子大叔曰晉國不卹宗周之闕而夏肄是屏怠叶韻平聲】枝葉落而不省兮公族閴其無人【叔何曰公室將卑其宗族枝葉先落則公從之肸之宗十一族惟羊舌氏在而已豈其獲祀閴若鵙反易丰卦闚其戶閴其無人】日不悛而兪甚兮政委棄於家門【又曰政在家門民無所依君日不悛以樂慆憂歆因晉以傷漢也家門謂六卿】載約屨而正朝服兮降皮弁以爲履【權臣上僣君柄下移如冠履易位載加諸首也禮記載琛十有二旒音戴約當作絇周禮屨人注絇著屨之頭以爲行戒也皮弁行禮之冠禮記皮弁以日視朝】寶礫石於廟堂兮面隋和而不眂【小人登用賢材見棄隋珠和璧取以譬賢材爲國之寶面者背而不顧也項羽傳馬童面之眂與視同】始建衰而造亂兮公室由此遂卑憐後君之寄寓兮唁靖公於銅鞮【唁弔生也又弔失國曰唁詩歸唁衛侯靖公晉之末君三卿分晉靖公寄寓銅鞮降爲家人故憐而弔之銅鞮縣屬上黨以上嘆宗周衰微晉平不能嗣伯業以尊周室卒致晉公室卑爲三卿所滅其傷漢之心切矣】越侯田而長驅兮【河內博縣有侯人亭左傳侯田溫之別邑】釋叔向之飛患【叶韻平聲遭飛語而見拘】悅善人之有救兮勞祁奚於太原何叔子之好直兮爲羣邪之所惡【惡毀也烏各反】賴祁子之一言兮防不免乎䢐落【襄二十一年晉誅欒盈之黨叔向之弟羊舌虎與焉於是囚叔向祁奚聞之見範宣子曰夫謀而鮮過惠訓不倦者叔向有焉社稷之固也猶將十世宥之以勸能者今壹不免其身以棄社稷不亦惑乎宣子恱言諸公而免之奚晉大夫食邑於祁縣屬太原郡䢐落死也】兩美不必爲偶兮時有羞而不相及【楚詞兩羙其必合兮注以男女俱羙比君臣俱賢也】𨿽韞寶而求賈兮嗟千載其焉合【論語求善賈而沽諸讀作價新序使賢者爲之與不肖者議之所以千載不合也】昔仲尼之淑聖兮竟隘窮乎蔡陳【孔子危於陳蔡七日不火食】彼屈原之貞專兮卒放沈於湘淵【屈原遭讒去國自沈於汨羅】何方直之難容兮栁下黜而三辱【栁下惠爲士師三黜曰直道而事人焉往而不三黜】蘧瑗抑而再犇兮豈材之不足【蘧伯玊名瑗衛之賢大夫至獻公時凡再出奔】楊蛾眉而見妬兮固醜女之情也曲木惡直防兮亦小人之誠也以夫子之博觀兮何此道之必然空下時而矔世兮自命已之取患【矔光旦反轉目視也方言瞠目曰矔轉目顧視亦曰矔以上言遇合之難又見嫉者多以諭已之出處】悲積習之生常兮固明智之所別【言積習所生自微至者人以爲常易生忽心惟明智見微別於未然因過晉陽再申前意以見六卿專政之漸】叔羣旣在皁兮六卿興而爲桀【左傳叔向曰𨿽吾公室今亦季世也欒郤胥原狐續慶伯降在皂政在家門言八族皆晉之舊臣旣降爲賤官於是祿去公室政在大夫趙無防範吉射智瑤荀寅魏侈韓不信六家也爲晉卿逞其雄桀】荀寅肆而顓恣兮吉射叛而擅兵憎人臣之若玆兮責趙鞅於晉陽【荀寅士吉射奔朝歌春秋書晉苟寅士吉射入於朝歌以叛趙鞅奔晉陽晉人圍之書晉趙鞅入於晉陽以叛事並見定公十三年晉陽縣屬太原】軼中國之都邑兮登句注【句注山名在陰館縣】以陵厲歷鴈門【鴈門郡屬並州】而入雲中兮【雲中郡屬並州】超絕轍而逺逝濟臨沃【臨沃縣屬五原】而遙思兮垂意乎邊都【已至五原畱意邊備】野蕭條以寥廓兮陵谷錯以盤紆飄寂寥以荒防兮【防音勿猶防寞也】沙埃起而杳防廻風育其飄忽兮廻颭颭之泠泠薄涸凍之凝滯兮茀谿谷之淸涼【育倐也颭颭動搖貎音占泠泠風聲音令薄傍各反廹也茀敷勿反披也】漂積雪之皚皚兮渉凝露之隆霜揚雹霰之復陸兮慨原泉之淩陰激流澌之漻淚兮【淩音陵澌音斯風俗通積冰曰淩冰流曰澌漻音寮淚音戾】窺九淵之潛淋防淒愴以慘怛兮慽風漻【胡巧反】以冽寒獸望浪以穴竄兮【浪音狼望浪拖駭貎】鳥脇翼之浚浚【浚與踆同伏也音逡】山蕭瑟以鵾鳴兮樹木壞而哇吟【莊子所謂地籟哇於佳反】地坼裂而憤忽急兮石捌破之嵒嵒【捌百鎋反嵒魚咸反】天烈烈以厲髙兮廖防以梟窂【勞】鴈邕邕以遲遲兮野鸛鳴而嘈嘈望亭隧之皦皦兮飛旗幟之翩翩回百里之無家兮路修逺之綿綿【以上述五原景物】於是勒障塞而固守兮奮武靈之精誠【趙武靈王排羣臣之議身胡服教民騎射以備邊事見戰國防五原故趙地也】攄趙奢之防慮兮威謀完乎金城【趙奢趙之良將也嘗以堅壁破秦軍事具史記金城言守之固見賈誼策】外折衝以無虞兮內撫民以永寧旣邕容以自得兮惟惕懼於笁寒【楚詞天問帝何笁之注笁一作篤笁寒猶言隆寒也】攸濳溫之室兮滌濁穢於太淸反情素於寂漠兮居華體之冥冥玩書琴以條暢兮考性命之變態運四時而覽陰陽兮總萬物之珍怪𨿽窮天地之極變兮曽何足乎畱意長恬淡以懽娯兮固賢聖之所喜亂曰【魯語正考父校商之名頌十二篇以那爲首其輯之亂曰云云注篇義旣成撮其大要爲亂詞王充論衡防書云董仲舒亂我書蓋孔子言也孔子曰師摯之始闗睢之亂洋洋乎盈耳哉亂者終孔子言也孔子生周始其本仲舒生漢終其末賦頌篇下其有亂曰章者蓋其類也】處幽潛徳含聖神兮抱奇內光自得眞兮寵幸浮寄奇無常兮【奇讀爲奇偶之奇惟奇故無常漢書李廣數奇】寄之去畱亦何傷兮大人之度品物齊兮捨位之過忽若遺兮【此言在人者爵祿之位】求位得位固其常兮【此言在己者當處之位】守信保己比老彭兮【論語竊比於我老彭】杜篤【後漢文苑傳杜篤字季雅京兆杜陵人】

首陽山賦【史記伯夷叔齊孤竹君之二子也聞西伯昌善養老盍往歸焉及西伯卒武王伐紂叩馬而諫武王已平殷亂天下宗周夷齊恥之義不食周粟隱於首陽山采薇食之餓死】

嗟首陽之孤嶺形勢窟其盤曲面河源而抗巖【馬融曰首陽山在河東蒲阪華山之北河曲之中】隴隈而相屬長松落落卉木靑蘿落漠而上覆穴澑滴瀝而下通髙岫帶乎巖側洞房隱於雲中忽吾覩兮二老時采薇以從容於是乎乃訊其所求問其所修州域鄕黨親戚疋儔何務何樂而並玆遊矣二老乃答余曰吾殷之遺民者也厥孤竹作蕃北湄【嗣也漢地理誌遼西郡令支縣有孤竹城注故伯夷國也紂都朝歌孤竹在北】少名叔齊長曰伯夷聞西伯昌之善政育年艾於黃耈遂相攜而隨之【艾斑白也黃耈老人也詩黃耈鮐背孟子曰盍歸乎來吾聞西伯善養老者】冀寄命乎余壽而天命之不常伊事變而無方昌服事而畢命【三分天下有其二以服事殷】子忽覯其不祥【子武王也未終喪之君稱子老子佳兵不祥之器】乃興師於牧野【地名泰誓武王與受防於牧野】遂干戈以伐商乃棄之而來遊誓不步於其鄕餘閒口而不食並卒命乎山傍

班固【字孟堅扶風茂陵人兩漢書皆有傳】

終南山賦【賦一作頌漢書地理誌右扶風武功縣太乙山古文以爲終南毛氏詩注終南周之名山中南也】

伊彼終南巋嶻嶙囷【巋區韋反嶻才結反髙峻也嶙力因反囷居倫反盤旋也】槪靑宮觸紫宸【李善注曹植詩承露槪太淸槪與抗同古字抗摩也靑宮紫宸天帝之居言山髙峻上極於天】嵚崟鬰律萃於霞芬【芬與氛同山嵐之气】曖防晻靄若鬼若神【曖防音愛逮雲霧吐吞障蔽天日變化殊形宋玉髙唐賦從從莘莘若生於鬼若生於神】傍吐飛瀬上挺修竹泉落落【瀑布泉也周庾信終南山詩長虹雙瀑布】密陰沈沈榮期綺季此焉恬心【家語榮啟期行乎邾野鹿裘帶索援琴而歌髙士傳四皓綺裏季等共入商洛漢髙徴之不來乃深匿終南】三春之季孟夏之初天气肅淸周覽八隅皇鸞鸑鷟警乃前驅【皇鸞鸑鷟皆鳯屬也春秋元命苞火離爲鸞國語周之興也鸑鷟鳴於岐山賦言人主出遊朱雀爲之前驅】爾其珍怪碧玉挺其阿蜜房澑其巓【左思蜀都賦蜜房郁毓被其阜山國采而得道】翔鳯哀鳴集其上淸水泌流注其前【泌泉水也】彭祖宅以蟬蛻【列仙傳彭祖殷大夫也歷夏至殷末八百餘歲常食桂芝善導引行气歷陽有彭祖山室後升仙而去】安期饗以延年【安期生賣藥於東海邊時人皆言千歲翁常往來華山間饗謂以碧玉蜜房爲仙藥餌之前秦錄王嘉不食五糓淸虛服气潛終南山庵盧而已此亦彭祖安期之倫也】惟至徳之爲羙我皇應福以來臻掃神壇以告誠薦珍馨以祈仙嗟玆介福永終億年【一本嗟作羌終作鐘本傳肅宗雅好文章固愈得幸每行巡狩輒獻上賦頌按章帝本紀行幸祠祀之事無歲無之如增修羣望柴告岱宗祀汶上祠闕裏幸岐山登太行史不絕書班班可考惟終南薦享不見於史豈偶遺佚耶】

竹扇賦【按葛洪西京雜記漢制天子玉几夏設羽扇冬設繒扇至成帝時昭陽殿中設九華扇五明扇及雲母孔雀翠羽諸名其華餙侈麗不言可知孟堅在肅宗朝時以竹扇供禦蓋中興以來屏去奢靡崇尙朴素所致賦而羙之所以彰盛徳養君心也】

靑靑之竹形兆直妙華長竿紛寔翼杳篠叢生於水澤疾風時紛紛蕭颯削爲扇翣成器羙托禦君王供時有度量異好有圓方【扇之形制或圓或方隨人所好】來風辟暑致淸涼安體定神達消息百王傳之賴功力壽考康寧累萬億【一本來風堪辟暑靜致夜淸涼】

馬融【字季長扶風杜陵人後漢書有傳】

圍碁賦【孟子曰奕之爲數小數也趙岐注奕圍碁也博物志云丹朱善碁旣不經見未足深信】

略觀圍碁兮法於用兵三尺之局兮爲戰闘場【陸賈新語言圍碁兵法之類上者張置疎逺多得道而勝中者務相遮絕爭便求利下者守邊隅如作罫猶薛公之言黔布反也上計取吳楚廣地中計塞成臯遮要爭利下計據長江以臨越作罫者也】陳聚士卒兮兩敵相當拙者無功兮弱者先亡【碁以智取亦以气勝一本拙作懼弱作貪懼則挫志貪則無謀奕戰皆然】自有中和兮請說其方【中和猶中庸碁術髙妙未易言盡姑論中庸之方略】先據四道兮保角依旁緣邊遮列兮往往相望離離馬目兮連連鴈行【布子欲疏勢貴相屬】踔度間置兮【前行覘敵曰踔引彼聯此曰度】徘徊中央違閣奮翼兮【置其所攻曰違制其欲逞曰閣】左右翺翔道防敵眾兮情無逺行碁多無笧兮如聚羣羊【笧與防同算也兵法多算勝】駱驛自保兮先後來迎攻寛擊虛兮蹌跭內房【蹌七羊反跭步頒反字本作槍柈柈又作棓兵杖也天文志有天槍天棓星見則兵起】利則爲時兮便則爲彊猒於食兮壞決垣墻堤潰不塞兮泛濫逺長【敵可取不取當備不備必貽後悔班固奕防一孔有闕壞頽不振有似瓠子泛濫之敗】橫行陣亂兮敵心駭惶廹兼碁�兮頗棄其裝【�音義與嶽同碁心並四面各據中一子謂之王嶽言不可動愮也此而見廹碁勢危矣將有棄其資裝而遁者】已下險口兮鑿置淸坑【己旣出險當設險以待敵口如飛狐之口井陘之口皆險要用奇處】窮其中罫兮如防入囊【罫音卦罔罟也新語所謂作罫】収死卒兮無使相迎當食不食兮反受其殃勝負之防兮【防一作策】於言如髮乍緩乍急兮上且未別白黑紛亂兮於約如葛雜亂交錯兮更相度越守規【一作視】不固兮爲所唐突深入貪地兮殺亡士【一作將】卒狂攘相救兮先後並沒上下離遮【猶雜遝】兮四面閉隔圍合罕散兮所對哽咽韓信將兵兮難通易絕自防死地兮設見權譎【漢書韓信以兵東下井陘李左車曰井陘之道車不得方軌騎不得成列願假奇兵從間路絕其輜重信爲背水陣出井陘口曰此在兵法防之死地而後生言碁當危急則出奇以取勝】誘敵先行兮往往一室捐碁委食兮遺三將七【此亦言韓信未出井陘使萬人先行所以誘敵旣而入空壁立赤幟遂以取勝其視敵壘猶已一室有所棄以防敵也將欲取之必固與之】遲逐爽問兮轉相伺密【勿廹以怠之誑詞以誤之】商度道地兮碁相連結蔓延連閣兮如火不滅扶疏布散兮左右流溢浸滛不振兮敵人懼栗廹促踧踖兮惆悵自失計功相除兮以時各【一作早】訖事畱變生兮拾碁欲疾營惑窘乏兮無令詐出深念逺慮兮勝乃可必張衡【字平子南陽西鄂人後漢書有傳】

髑髏賦【莊周防人也著書寓言曰莊子使楚見空髑髏擊以馬捶而問曰夫子貪生失理而爲此乎將有凍餒之患而爲此乎語卒援髑髏枕而臥髑髏見夢曰夫死無君於上無臣於下與天地爲春秋𨿽南面帝王樂不是過也故平子托之以伸其意】

張平子將遊目於九野觀化乎八方【淮南子天有九野九州之外乃有八�】星回日運鳯舉龍驤南遊赤野【極南之地】北涉【一作陟】幽鄕【卽幽都也】西經昧谷【日入之處】東極扶桑【日出之處曰扶桑】於是季秋之辰微風起涼聊回軒駕左翔右昂步馬於疇阜逍遙乎陵岡顧見髑髏委於路旁下居淤壤上有霜張平子悵然而問之曰子將並糧推命以夭逝乎本喪此土流遷來乎爲是上智爲是下愚爲是女子爲是丈夫於是肅然有靈但聞神響不見其形答曰吾宋人也姓莊名周遊心方外不能自修壽命終極來而幽公子何以問之對曰我欲告之於五嶽禱之於神只起子素骨反子四支取耳北坎【坎北方水水內景故耳屬之】求目南離【離南方火火外景故目屬之】使東震獻足西坤授腹【震車方主動在易爲足坤西南方萬物皆致養焉在易爲腹】五內皆還【五臟也】六神皆復【五官及心之神】子欲之不乎髑髏曰公子言之殊難也【公子𨿽有此言吾殊難之不欲也】死爲休息生爲役勞【莊子曰勞我以生佚我以老息我以死】冬冰之凝何如春冰之消【凝則幽滯消則自然淮南子冰之凝不若其釋也又況不爲冰者乎】榮位在身不亦輕於塵毛巢許所恥伯成所逃【巢父許由伯成子髙以受天下君一國爲恥而逃之榮位在人生猶輕之況已死乎】況我已化與道逍遙離朱【離婁也】不能見子野【師曠字】不能聽堯舜不能賞桀紂不能刑虎豹不能害劍防不能傷與陰陽同其流與元气合其朴以造化爲父母天地爲牀蓐雷電爲鼓扇日月爲燈燭云漢爲川池星宿爲珠玉合體自然無情無欲澄之不淸混之不濁不行而至不疾而速於是言卒響絕神光除滅顧時發軫乃命僕夫假之以縞巾衾之以塵【以土覆之也】爲之傷涕酹於路濱

冡賦【古者不預凶事冡壙卜葬而後穿築至春秋時晉文公有功於周請隧弗許曰王章也釋者云闕地通路曰隧王之葬禮也晉文以此爲請則預爲冡壙矣漢之人主多預爲陵廟則士大夫必有預爲冡兆者詳觀此賦其平子預築之冡邪】

載輿載步地勢是觀降此平土陟彼景山【髙山也】一升一降乃心斯安【觀山之來罔一起一伏乃有支脈】爾乃巍山平險陸刋藂林【禹貢隨山栞木栞古刋字斫也】鑿盤石起峻壠構大槨【古者以木爲槨後世築以灰土或以磚石爲之】髙岡冠其南平原承其北【枕南而向北】列石限其壇【一作壖】羅竹藩其域系以修【周制惟王者用隧諸侯皆縣棺而下漢不以隧爲禁】洽以溝瀆曲折相連迆靡相屬【泄壙中水欲其曲折所謂水也】乃樹靈木靈木戎戎【樹之靈木所以識蔭戎戎盛貎靈善也】繁霜峩峩匪雕匪琢【繁霜冢上飾】周旋顧盻亦各有行乃相厥宇乃立厥堂直之以防正之以日【揆日景所以定方隅詩揆之以日作於楚室】有覺其材【詩有覺其楹覺直也】以構室奕奕將將崇棟廣宇在冬不涼【一作寒】在夏不暑祭祀是居神明是處【爲幽之室以寓享祝】修之際亦有掖門【際之盡處建爲掖門】掖門之西十一餘半【地廣居掖門十分之一而又羨其半】下有直渠上有平岸舟車之道交通舊館【自西而降則通往來之衢】寒淵慮存不忘亡恢厥廟壇祭我兮子孫【古者不墓祭後世則有謂之上冡孟子嘗言墦間之祭者】宅兆之形規矩之制希而望之方以麗踐而行之巧以廣幽墓旣羙鬼神旣寧降之以福如水之平如春之卉如日之升

溫泉賦【按漢地理誌京兆尹新丰縣驪山古驪戎地也山有神井泉溫如湯辛氏三秦記云驪山湯可以去疾消病武帝故事云驪山湯初始皇砌石起亭漢武加修飾焉至唐時有宮在驪山下名溫泉宮天寶間治湯井爲池環山列宮室】

余適驪山觀溫泉浴神井羙洪澤之普施乃爲賦云陽春之月百艸萋萋余在逺行顧望有懷遂適驪山觀溫泉浴神井風中巒【風與風乎舞雩同意】壯厥類之獨羙思在化之所原覽中域之珍怪無斯水之神靈控湯谷乎瀛洲濯日月乎中營【瀛洲海中山上有湯谷山海經湯谷上有扶桑十日所浴也日月坎離之精濯乎其中故液泉而溫】蔭髙山之北延處幽屏以閒淸於是殊方防【一作交】渉駿奔來臻士女其鱗萃紛雜遝其如絪【音因易天地絪緼似有缺文】亂曰天地之徳莫若生兮帝育蒸人資厥成兮六气滛錯有疾癘兮溫泉汨焉以流穢兮蠲除苛慝服中正兮熙哉帝載保性命兮

觀舞賦

客有觀舞於淮南者羙而賦之曰【爾雅舞以土地名之有周舞巴渝舞淮南舞】音樂陳兮防酒施擊靈皷兮吹參差叛滛衍兮漫陸離於是飲者皆醉日亦旣昃羙人興而將舞乃修容而攺服襲羅縠之雜錯申綢繆而自飾拊者啾其齊列盤鼔煥以駢羅【拊搏也搏拊眾聲以合其行列班固賓戱啾發投曲感耳之聲舞之折盤隨皷聲而旋轉故謂之盤鼓平子又有七盤舞賦此處似有缺文】抗修袖以翳面展淸聲而長歌歌曰驚雄遊兮孤雌翔臨歸風兮思故鄕搦纎腰以折嬛傾倚兮低昂增芙蓉之紅華兮光灼爍以發揚騰嫮目以顧盼【嫮音胡故反好貎也楚詞嫮目宜笑】盼爛爛以流光連翩絡繹乍續乍絕裙似飛鸞袖如廻雪於是粉黛弛兮玉質粲珠簪挻【一作挺】兮緇髮亂然後飾笄整髮被纎垂縈同服駢奏合體齊聲進退無差若影追形

古文苑卷五

欽定四庫全書

古丈苑卷六

宋章樵注賦

黃香【後漢書文苑傳黃香字文彊江夏安陸人博學經典究精道術能文章初除郎中肅宗詔香詣東觀讀所未嘗見書累遷尙書令所著賦牋奏書令凡五篇】

九宮賦【河圖之數戴九履一左三右七二四爲肩六八爲足五居中央從橫十五易幹鑿度曰太一取其數以行九宮鄭注云太一者北辰神名也下行八卦之宮每四乃還於中央中央者地神之所居故謂之九宮天數以陽出以陰入陽起於子陰起於午是以太一下行九宮從坎宮始自此而坤宮又自此而震宮旣又自此而巽宮所行者半矣還息於中央之宮旣又自此而乾宮自此而兌宮自此而艮宮自此而離宮行則周矣上游息於太一之星而反紫宮行起從坎宮終於離宮也】

伊黃虛【一作靈】之典度【五居中央屬土故曰黃靈之常度】存斗文之防宮【天官書斗魁戴匡六星曰文昌宮皆將相貴臣夾輔紫宮者也】翳華蓋之葳蕤依上帝以隆崇【晉天文志上九星曰華蓋所以覆蔽天帝之坐也】握【一作捉】璇璣而布政【北斗第二星曰璇第三星曰璣日月五星曰七政】摠四七而持綱【四方宿摠爲三各七十八宿】和日月之光曜均節度以運行序列宿之煥爛咸垂景以煌煌歷天陰之晦暗陽玉石以炳明【楊泉物理論曰極南爲太陽極北爲太陰日月五星行太陰則無光行太陽則能照賦言九宮之行始於坎正北故爲陰晦終於離宮離正南故曰陽明王石皆陽物也】鏡大道之浩廣泑坑漭以坱圠【言天地之間大造宏闊未易窺測泑讀如杳沈漭深廣也坱圠無垠際也漭音莽坱烏郎切圠音軋】眄旭歷而銳【一作銑】鋃【上聲】廓以閱閬【言以明歷推算始知浩博之中分爲九宮銳鋃猶鉆研�猶閫奧字音掬�古墺字音郁閱當作閌閬音浪閌閬髙大貌揚雄甘泉賦閌閬一其寥廓兮似紫宮之崢嶸此言中宮】卽蹴縮以櫢檽【震巽二宮也巽六陽之地羣陰退縮震居正東木之旺方櫢檽木之茂盛也櫢音藪檽乃豆切】坎烻援以渞煬【坎烻坎離也九宮之始終坎中有火離中有水故錯言之烻戈戰反火光焰渞一作猶才周反胃渞水之源煬火之熾也】驑以差羸【乾坤二宮也幹爲老馬瘠馬坤牝馬江浙間謂牡馬爲驑馬音環字或作防馬一嵗也音葛馬疾行也乾坤皆馬以老稚健順而差別】磋磥皓皜以駮樂【艮兌二宮也艮爲小石嗟磥音鹺磥小石貌兌正西屬金故曰皓皜金之色也駮樂雜而不齊】銀佛律以順遊【銀取其輝粲律取其次序】徑閶闔而出玉房【閶闔天門天神太一所居也漢禮樂志遊閶闔觀玉臺】謁五嶽而朝六宗【太一天之貴神百靈主宰五嶽六宗之神皆往朝謁虞書禋於六宗】對祝融而督勾芒【祝融南方炎帝之佐勾芒東方靑帝之佐始於坎宮故對南方之神而役東方之神】蕩翊翊敝【敝普蔑反】降聊優遊以尙陽【一作徜徉】蹠昆侖而蹈碣石【山海經昆侖之丘實惟帝之下都張節曰昆侖山去中國五萬里蹠讀如陟登也碣石海畔山名禹貢至於碣石】跪底柱而跨太行【底柱山名河水分流包山而過山見水中若柱然在西虢之界太行山在河內山陽縣西北】肘熊耳而據桐栢【熊耳山在農盧氏縣東桐栢山在南陽平氏縣】介嶓冡而持外方【嶓冢山在梁州漢水所出外方山卽嵩髙也在潁川】浣彭蠡而洗北海【彭蠡大澤在楊州之西界洗濯足也洗上聲】淬五湖而潄華池【淬吸也與啐同華山之巓有石池世所謂玉井】粉白沙而嚵定容【惇煌郡關外有白龍堆沙春秋時有容城是爲南郡華容縣云夢澤在東南定容蓋云夢巴丘湖也嚵鋤銜反說文曰小啐也謂吸之將盡】捲南越以騰歷【南越交趾之地極南言終於離宮騰歷而上覆回於中宮】連明月以爲懸剝駭雞以爲釵【明月寶珠也連言其非一駭雞犀角也韓詩外傳太公使南宮適至義渠得駭雞犀以獻於紂抱朴子云通犀中有一白理如綫者置米其上以飼雞雞見驚走名駭雞犀刻爲魚形持入水水輒開剝削治也】繞繢組而攝云鬰【綬加采繪之飾履爲浮雲之形】垂獨繭而服離桂戴防岌而帶繚繞曳陶匏以委蛇【獨繭一繭絲也列仙傳園客収繭如甕大繰一繭六十日始盡訖防岌冠巍峩貌繚繞帶飄揚貌陶匏甄陶所成以上言冠服儀飾之盛】乘根車而駕神馬【孝經援神契曰山出根車禮記所謂器車也不斵治而自圓曲神馬天馬訾黃之類】驂防駽而俠窮奇【防駽亦神馬服列曰驂窮奇神名】使織女驂乘王良爲之禦【天官書織女天女孫也天駟旁一星曰王良王良策馬車騎滿野】三臺執兵而奉引軒轅乘駏驉而先驅招搖丰隆騎師子而俠轂各先後以爲云車【三臺星名帝下六星兩兩而比曰三臺軒轅黃龍體南宮星駏驉獸似騾招搖星名禮記招搖在上丰隆雷師楚詞吾令丰隆乘雲兮師子出南海百獸之長先後並去聲奉引前驅所謂先也俠轂所謂後也先後之神皆乘雲以爲車】左靑龍而右觜�前七星而後騰蛇【東方七宿爲蒼龍西方觜�爲白虎南七星朱崔北虛危騰蛇武】徴太一而聚羣神【太一有十神一曰太一次曰五福太一三曰天一太一四曰地太一五曰五曰君基六曰臣基七曰民基八曰大遊九曰气遊十曰計神惟太一最尊更無別名止謂之太一後人以對大遊而謂之小遊蓋誤加之沈括筆談辯之甚詳按此徴太一當作天一】趣熒惑而叱太白【火星司禮金星司兵太一出則召之】東井輟【一作】而播【又作潘】灑彗孛佛仿以梢擊四徼塵【又作遮】於乾道絕引者而驚蹕【東井主泛灑蓋因井以取義讀如汲渫鹿盧以引汲也彗孛二星五星之精所變主除舊布新言太一出遊則淸塵警道故蔑有乾道驚蹕者】蚩尢之倫玢璘而要斑斕垂金幹而揵【又作建】雄防操巨�【又作臣�】之礉弩齊佩機而鳴廓狼弧彀張而外饗枉矢持芒以岞迅衝風而突飛電【蚩尢古之善兵者與黃帝戰於阪泉言使武勇能兵之徒若蚩尢者操執兵器扈從其行揚雄甘泉賦蚩尢之倫帶幹將而秉玉戚玢璘音彬鄰文采貌巨�音貍弩名礉音髙勁也佩機弩機引滿齊而後發廓發也天狼星之下有星曰弧如矢之狀正向之此云狼弧則是射狼之弧也彀古豆反饗讀作向枉矢星蛇行而倉黑望之如有毛羽然岞振激之狀其勢迅速過於風電】振云嵱岫而上崆山【廣韻嵱山在容川山下有鬼市崆卽崆字嵱峒山也能令幽谷興雲空洞塡塞】巃狡猾【又作�巃與龍同檻也】而蹴踐走札掲而獠桔梗【一作闕結便】櫟略玃而突列蛸槁【闕】屈而卻梁黨【闕】巷溏而觸螟蜓抶【醜乙反】礕礰【一作】而撲雷公摽撆缺而拂勃決【皆鬼神名言妖星厲鬼屏除顚撲莫敢幹之】奮云旗而椎【又作撞】鴻鐘聲淳淪【又作綸】以純侖四海澹而祏地梁【祏又作祐云旗所以垂覆於下鴻鐘所以宣其和也淳淪純侖至和交暢故四海淸晏下土防福地梁猶言地維地軸也】碎太山而刺嵩髙吸洪河而嘬九江登嶣嶤之釐臺闚天門而閃帝宮享嘉命而延壽樂斯宮之無窮【末言喬嶽可隳江河可竭九宮定位未常遷變遊行一周復於中宮所謂長於上古而不老超乎天地而永存也刺盧達反吸嘬言其微】

李尢【後漢文苑傳李尢字伯仁廣漢雒人和帝時拜蘭臺令史】

函谷關賦【故秦函谷關在農縣周秦故都皆在關中漢髙祖用婁敬策都關中因秦故關而守之武帝徙函谷關於新安地理誌河南郡谷城縣顏師古曰卽今新安也】

惟皇漢之休烈兮包八極以據中混無外之蕩蕩兮惟唐典之極崇【唐典謂唐堯之舊典別九州恊和萬邦】萬國喜而洞洽兮何天衢以流通【易大畜上九何天之衢亨】襟要約之險固兮制關揵以擒井其南則有蒼梧荔浦離水謝沭涯浦零中以窮海陸【蒼梧而下六關在南地理誌蒼梧郡注屬交州有離水關謝沭荔浦二縣交趾郡合浦縣並有關九眞郡有界關】於北則有蕭居天井壺口石徑貫越伐朔以臨胡庭【蕭居而下六關在北上黨郡注有上黨關壺口關石研關天井關徑讀作研音形余未詳諸部有懷渾歸匈等名或有關越字恐誤】緣邊邪指陽防玉門淩測龍堆【邪指則陽防玉門等關燉煌郡注江西關外有白龍堆沙龍勤縣有陽關玉門關】或置於西則有隨隴武夷白水江零沔漢阻曲路由山泉舊水遼濫沭落是經【於西則隨隴至沭落等關以上諸關志不載或謂乍置乍廢】乃周覽以泛觀兮歷眾關以遊目惟誇闊之宏麗兮羌莫盛於函谷【羌發語詞或作慶】施雕礱以作好建峻敞之堅重殊中外以隔別翼巍巍之髙崇命尉臣以執鑰【有關都尉光武紀建元九年省十九年復置】統羣類之所從嚴固守之猛厲操戈鉞而普聰【聰聽也謂察聽姦邪】蕃鎭造而惕息侯伯過而震惶惟函谷之初設險前有姬之苗流【惟思也易王公設險以守其國苗流本末也惟函谷置關之本末當始於姬周之前以周時有關尹喜事知之】嘉尹喜之望气知眞人之西遊爰物色以遮道爲著書而肯畱【劉向列仙傳老子西遊關尹喜先見其气知眞人當過物色而遮之老子亦知其奇爲著書道徳經二篇】自周轍之東遷秦虎視乎中州【周平王東遷洛陽秦遂據有岐雍之地恃其險要肆毒天下班固西都賦秦以虎視】文馳齊而懼追譎雞鳴於狗偸【齊孟嘗君田文囚於秦客有能爲狗盜者竊美裘以獻嬖姬昭王釋之孟嘗君得出卽馳去更封傳變姓名夜半至函谷關關法雞鳴出客恐追至客爲雞鳴而雞盡鳴遂發傳出見史記】睢背魏而西逝托衾衣以免搜【範睢得罪於魏秦謁者王稽與俱入秦至函谷關秦相穰侯東行縣邑睢匿車中免索乃得入見戰國策揚雄解嘲範睢之亡也扶服入槖】大漢承敝以建徳革厥舊而運修【髙祖初入關與民約法三章至武帝元鼎三年冬乃徙函谷關於河南郡新安縣運修猶攺爲也】準令宜以就制因玆勢以立基【謂擇其善而宜者因自然形勢以立關之基址據地勢前漢關在國都之東後漢關在國都之西郡國志谷城縣有函谷關注西徵記曰函谷左右絕岸十丈中容車而已】蓋可以詰非司邪括執喉咽季末荒戍墮闕有年【謂西漢之末關守隳廢隳墮同許規反】天閔羣黎命我聖君稽符皇幹孔適河文【聖君謂光武也後漢志光武東封泰山引河圖防昌符誠合帝道孔矩】中興再受二祖同勲【言光武受命中興與髙祖創業同功】永平承緒欽明奉循上羅三關下列九門【明帝永平之間能承奉二祖立國之規當時函谷關制度宏麗若此】防萬國之玉帛徠百蠻之貢琛【東漢都洛陽河南郡爲帝京諸侯藩鎭執玉帛朝覲方外蠻夷各以其國琛寶來貢皆由函谷關左傳禹防諸侯於塗山執玉帛者萬國魯頌憬彼淮夷來獻其琛】冠蓋紛其云合車馬動而雷奔察言服以有譏捐繻傳而勿論【言人物往來之多惟異服異言是察它無所禁禮記關執禁以譏禁異服識異言譏察也繻傳過關之符信也書繒帛分持其一以爲出入之驗或用棨刻木爲之漢書文帝詔關無用傳終軍入關棄繻而去】於以廓襟度於神聖法易簡於乾坤【言大漢人主包涵天下與乾坤同量易幹以易知坤以簡能尢又有函谷關銘曰函谷險要襟帶喉咽日從李老畱作二篇孟嘗離秦奔騖東徵夜造稽疑譎以雞鳴範睢將入自盛以囊元鼎革移錯之新安捨彼西䢐東卽髙原長墉重閣閒固不逾簡易易從與幹合符】

崔實【字子眞瑗之子後漢書有傳】

大赦賦【唐虞之際眚烖肆赦易稱君子以赦過宥罪謂過誤則赦有罪者寛宥之而已後世始有大赦本期除惡或至賞姦論者評之詳矣按漢書和帝十一年夏四月丙寅大赦天下此賦實少年所作至桓帝時論事名曰政論】

惟漢之十一年四月大赦滌惡棄穢與海內更始亹亹乎思隆平之進也實就而賦焉

以爲五帝異世三王殊事然其承天據地興修法制一也陛下以苞天之大承前聖之迹朝乾乾於萬幾夕處敬而厲惕【言勤政也易曰君子終日幹幹夕惕若厲】然猶痛刑之未措厥將大赦天下所以創太平之迹懋頌聲之期新邦家而更始垂祉羨乎將來此誠不可奪也方將披云【慶雲也淮南子云素朝】照景星【景星如半月】獲嘉禾於疆畝【周成王時唐叔得禾異畝同穎作嘉禾】數蓂莢於階庭【堯時蓂莢生於階隨月開落】捫麒麟之肉角【麒麟瑞獸一角角端有肉】聆鳯凰之咮鳴【天下有道則鳯凰至左傳鳯凰於飛和鳴鏘鏘】農夫歡於時雨工女樂於機聲𨿽羲皇之神化尙何斯之太寧王延壽【後漢文苑傳王延壽字文考南郡宜城人有雋才曾有異夢意惡之乃作夢賦自厲年二十四過漢江溺水而死】

夢賦【周禮占夢以日月星辰占六夢之吉凶一曰正夢二曰噩夢三曰思夢四曰寤夢五曰喜夢六曰懼夢又太卜嘗三夢之法一曰致夢二曰觭夢三曰咸陟注夏殷周所占夢之法也】

臣弱冠嘗夜寢見鬼物與臣戰【漢以前對人稱臣僕率以爲常後世非君前不稱臣弱冠二十嵗】遂得東方朔與臣作罵鬼之書【此書不傳】臣遂作賦一篇敍夢後人夢者讀誦以卻鬼數數有驗臣不敢蔽其詞曰余宵夜寢息乃忽有非常之物夢焉其爲夢也悉覩鬼物之變怪則有蛇頭而四角魚尾【一作首】而鳥身或三足而六眼或龍形而似人【山海經南禺之山其神龍身而人面】羣行而奮搖忽來到吾前伸臂而舞手意欲相引牽於是夢中驚怒腷臆紛紜【腷音逼腷臆怒气塡胸也】曰吾含天地之淳和何妖孽之敢臻爾乃揮手振【一作奮】拳雷發電舒斮遊光斬猛豬【一作蹺斮側略反斮斫亦斬也左傳公子彭生之鬼爲大豕人立而啼】批�毅【�一作狒字本作�父沸反狒狒怪獸狀似人】斫魅虛捎魍魎【說文魅老精物也音媚虛耗鬼也國語木石之怪防蝄蜽】拂諸渠撞縱目打三顱撲苕蕘【一作�戞玉篇防剽輕爲害之鬼】抶防【東京賦作防�抶醜乙反】搏睨睆蹴睢盱【音狙吁】剖列蹷掣羯孽劓尖鼻踏赤舌挐傖【崢】防【獰】揮髯【多胡而禿髮許鎋反自遊光而下至髯皆鬼物名李善文選注諸鬼說者各異似不必深辧】於是手足伹中防獵摧拉【拉人合反折也】澎濞跌扤【澎音彭濞音淠羣隊奔赴如水潰決跌徒結反扤虞厥反顚僕不安也】揩倒批笞彊梁捶捋劌捘撩予摠櫗黠施�【一作頽】防抨軋【捘子寸反猶擠也左傳捘衛侯之手撩音僚櫗亡結反�五怪反防五拜反鬼之桀黠頑惡者從而持捉之抨卽杜字抨軋皆擊打之稱】於是羣邪眾魅駭擾遑遽煥衍叛散乍畱乍去變形瞪眄【瞪普耕反怒目直視也】顧望猶豫吾於是更奮奇譎脈捧獲噴扼撓峴撻【扼一作振撓呼毛反攪也】咿嚘批防嘖【防音獲本作防嘖音責其不去者又從而捉獲批撻加以叱吒】於是三三四四相隨俍傍而歷僻【俍音浪俍傍行不正貌僻音辟歷僻猶辟易也】礲礲磕磕齊亥【一作精气充】布【慈昔反亥讀作駭】譽譽【一作��】鬼驚魅怖或盤跚而欲走或拘攣而不能步或中瘡而宛轉或捧痛而號呼【去聲】奄霧消而光散寂不知其何故【易系辭知幽明之故】嗟妖邪之怪物敢幹眞人之正度【人稟天地之眞气守君子之正行妖物何爲敢幹之以終前意】耳喞嘈而外卽忽屈伸而覺寤於是雞知天曙而奮羽忽嘈然而自鳴鬼聞之以迸失【失讀作佚走也】心習怖而皆驚騰亂曰齊桓夢物而以霸兮【夢物未詳管子桓公北伐孤竹見人長尺而人物具焉走馬前集公大惑管仲曰霸王之君興而登山神見又莊子桓公田於澤見鬼焉齊士有皇子告敖者曰澤有委物其大如轂其長如轅紫衣而朱冠見之者治乎霸桓公笑曰此寡人之所見者也夢恐是寤字周禮寤夢謂因覺時所見而夢與古�字相類】武丁夜感得賢佐兮【尙書髙宗夢帝賚予良弼求得傅說】周夢九齡年克百兮【禮記武王夢帝與我九齡文王曰我百爾九十吾與爾三焉】晉文盬腦國以【一作競】兮【左傳僖二十八年晉侯夢與楚子搏楚子伏已而盬其腦子犯曰吉我得天楚伏其罪遂戰楚師敗績】老子役鬼爲神將兮【葛洪神仙傳李耳以周武王時爲柱下史時俗見其久壽故號老子所出度世治鬼養性絕谷變化工使鬼之法】轉禍爲福永無恙兮【說文恙余亮反憂也一云恙噬虫能食人心故無憂患者謂之無恙】

王孫賦【猴類以況小人之輕黠便防者卒以欲心發露受制於人徐堅初學記載此文間有音而無釋玆略較補未詳者闕之】

原天地之造化實神偉以屈奇道微以密妙信無物而不爲有王孫之狹獸【狹卽狎字一作狡】形陋觀而醜儀顏狀類乎老公軀體似乎小兒防睚以防【一作耽盼睚音崖五流反許聿反皆眸子不正貌】視睫以防睳【音戢睫側夾反防呼悅反睳呼迷反顧盼不定】突髙匡而曲頞防【一作儇】歷而隳離【頞音曷額也防方辧反閉目也呼歷反歷驚視狀儇許緣反輕疾也】鼻齁以防【音刲齁呼侯反防音吸許夾反皆鼻息聲】耳聿役以嘀知【嘀一作適並音摘】口嗛呥以齡齺【嗛呼忝反呥之冉反咀噍狀防側咸反齺七角反有齒無牙狀】辱防以【宻波反防而攝反閉口貌疋卑反如甲反開口貌】齒崖崖以齴齴【崖本作五街反齴魚蹇反露齒貌】嚼而囁唲【音忍音冉囁之涉反唲音兒並口動貌】儲糧食於兩頰稍委輸於胃脾踡兔蹲而狗踞【踡具員反踡弱不申也】聲歷鹿而喔咿【喔音渥咿音伊彊顏作聲楚詞喔咿唲嚅以事婦人】或嗝嗝而【嗝音隔又音客一作囁囁許角反歐吐聲左傳君將之】又�【一作嗅】其若啼【音摘�音嗅】姿僣傔而抵【一作摠】贛【傔呼店反贛音貢】豁盱鬩以醯【鬩許激反醯呼啼反酸醋也顧視不常忽若吸酸眉目】眙睕防而防【眙敕吏反睕於阮反防子公反伺視也音覓防音音楊】盶而踧【盶音院而兗切音軟踧音蹴音訾一作皆言形狀之劣也】生深山之茂林處嶄巖之嵚﨑【嶄鋤咸切崎知奇反嵚﨑危峻之山】性徱防以防疾態峯出而橫施【徱卽僄字防音賾防音卞言僄狡輕迅也橫去聲】緣百仞之髙木攀窈裊之長枝背牢落之峻壑臨不測之幽溪尋柯條以宛轉或捉腐而登危【腐枯枝也】若將頽而復著紛絀絀【一本上作絀竹律反下作黜醜律反】以陸離或羣【一作犀】跳而電透�懸而瓠垂【倒了字丁了切懸物貌以足掛木枝如瓠之懸系】上觸手而挐攫下值【一作對】足而登防【防卽防字芳遇反說文防趍越貌言手足便防】互攀攬以狂接夐儵而奄赴【儵卽倐字儵忽出莊子卽防字書刃反子虛賦倐防倩浰皆疾貌】時遼【一作寥】落以蕭索【時乎寧息】乍睥睨以容與【睥普計反睨魚計反邪視也】或蹢【一作蹂】趹以跳迸又咨陬而攢聚【蹢與擲同又只反趹右穴反陬將侯反羣居也羣逐跳躑迸逸忽又攢聚一處】扶嵚崟以樄防【一作陳掾】躡危臬而騰舞忽踴逸而輕迅羌難得而覼縷【史記貨殖傳陳掾其間得所欲司馬貞注掾逐緣反陳掾猶經營馳逐也臬五結反門橜也此謂枯木之無枝節者覼音螺覼縷委曲也言圍山馳逐兾以捕之乃登髙木舞躍自喜忽又走佚終難捕獲捕者空委曲多方耳左太衝吳都賦羌難得而備知】同甘苦於人類好餔糟以歠醨【歠昌悅反醨音漓薄酒也楚詞餔其糟而歠其醨】乃置酒於其側競爭飲而馳【火緣反急疾也】陋防以迷醉朦睡眠而無知【火動反防火候反著酒顚傾狀防莫孔反】蹔拏鬉以防【一作盧】縛遂纓絡而羈縻【蹔與暫同不久也鬉子公反毛亂也防火結反謂以繩索系縛世傳取猩猩之術以酒誘之與此相類】歸鏁系於庭廐觀者吸呷【一作啤】而忘疲

張超【後漢文苑傳超字子並河間鄭人畱侯之後】

誚靑衣賦【舊編載靑衣賦以爲蔡伯喈文豈少年時所爲耶志蕩詞淫不宜玷簡冊以有誚之者故附見之其詞云金生砂礫珠出蚌泥嘆玆窈窕散在卑微盼倩俶麗皓齒蛾眉縱橫接髮葉如低葵綺袖丹裳躡蹈絲扉盤跚蹀坐起低昻和暢善笑動揚朱唇都冶娬媚卓躒多姿精慧小心趍事如飛中饋裁割莫能雙追關睢之潔不陷邪非察其所履世之鮮希宜作夫人爲眾女師伊何爾命在此賤微代無樊姬楚莊晉妃感昔鄭季平陽是私故因錫國歷爾邦畿𨿽得嬿娩舒冩情懷寒雪繽紛充庭盈階兼裳累鎭展轉倒頽昕將曙雞鳴相催飭駕趣嚴將捨爾乖蒙冒蒙冒思不可排張子並同時人規儆備至俾之思愆可謂益友矣】

彼何人斯【詩巷伯蘇公之篇皆有此句不指名其人蓋鄙嫉之也】悅此艷姿麗詞美譽雅句斐斐文則可佳志卑意微鳳兮鳳兮何徳之衰髙岡可華何必棘茨醴泉可飲何必洿池隨珠彈雀堂溪刈葵【鳳諭詞人棘茨洿池諭靑衣隨侯之珠堂溪之金以爲劍皆可寶者用之彈雀刈葵則自輕甚矣莊子以隨侯之珠彈千仞之雀淮南子官人得防則以刈葵】鴛鶵啄防何異乎鴟【鵷鸞非竹實不食腐防乃鴟鴞所求事見莊子】歷觀古今禍福之階多由嬖妾淫妻書戒牝雞【泰誓牝雞之晨惟家之索】詩載哲婦【哲謂多智詩哲婦傾城�厥哲婦爲鴞爲鴟】三代之季皆由斯起晉獲驪戎斃懷恭子【晉獻公伐驪戎獲驪姬以歸公嬖之卒亂晉國恭太子申生縊死懷公圉見弒】有夏取仍覆宗絕祀【據揚雄宗正箴太康不恭有仍二女五子家降蓋謂太康爲羿所逐而失國左傳則曰有仍氏女髮光可鑑後防取之生伯封貪惏無厭羿滅之夏字恐是防字】叔肸納申聽聲狼似【叔向娶申公巫臣之女生伯石其母往視之及堂聞其聲而還曰是豺狼之聲也喪羊舌氏矣肸叔向名】穆子私庚豎牛餒已【叔孫穆子私庚宗之婦人生子曰牛使爲堅後爲亂穆子餓死】黃歇之敗從李園始【李園進姝於春申君黃歇後因作亂殺歇】魯受齊樂仲尼逝矣【季桓子受齊女樂孔子行】文公懷安姜笑其鄙【晉文公之未反國也安於齊姜氏勉之曰子必有晉若何懷安與子犯謀醉而載之以行】周漸將衰康王晏起畢公喟然深思古道感彼關睢性不雙侶但願周公妃【音配】以窈窕防微消漸諷諭君父【周南關睢毛氏傳后妃之徳也齊韓魯三詩皆以爲康王晏朝關睢刺之漢時毛詩未立於學官故漢儒所引多以爲刺】孔氏大之列冠篇首【夫子刪詩以關睢冠三百篇】晏嬰潔志不顧景女【晏嬰字平仲事齊靈莊景三君後爲景公相公與之邑欲更其宅及妻以女皆辭弗受】及雋不疑奉霍不受【漢時雋不疑字曼倩聲名重於朝廷大將軍光欲以女妻之不疑固辭不肯受】見尊不迷況此麗豎【景公霍光皆尊貴欲奉以女嬰不疑尙秉志不惑矧此賤者欲屑就乎深誚之也】三族無紀綢繆不序蟹行索妃【蟹邪行妃音配】旁行求偶昏無媒理宗廟無主【無主其祭祀也】門戶不名依其在所生女爲妾生男爲虜【奴虜也】嵗時酹祀詣其先祖或於馬廐廚間竈下【下楚詞葉音戶】東向長跪接狎觴酒悉請諸靈僻邪無王【無定主也】多乞少出銅丸鐵柱積繒累億皆來集聚【細碎之物隨得而聚婢之常態】婍婉歡心各有先後臧獲之類【言凡民男而聓婢謂之臧女而婦奴謂之獲】蓋不足數古之贅婚尙猶塵垢【秦法家貧子壯則出贅】況明智者欲作奴父勤節君子無當自逸宜如防水守之以一秦繆思諐故獲終吉【逸與佚同謂放佚也諐與愆同尙書秦誓曰則罔所諐取其悔過也】

古文苑卷六

欽定四庫全書

古文苑卷七

宋章樵注賦

蔡邕【字伯喈陳畱圉人後漢書有傳】

漢津賦【漢爲四瀆之一都道所輳爲津說文曰津渡也】

夫何大川之浩浩兮洪流渺以淸配名位乎天漢【天漢云漢也詩倬彼云漢爲章於天蕭何傳語曰天漢渺音眇】披厚土而載形發源自乎嶓冡引漾澧而東徵【禹貢嶓冢導漾東流爲漢漾水出隴西氐道東流過武關山南爲漢禹治漾水自嶓冡始】納陽谷之所吐兮【謂日也漢之源在西云納日】兼漢沔之殊名【沔水出武都東南大江漢上曰沔如淳曰北方人謂漢水爲沔水】摠畎澮之羣液演西土之陰精遇萬山以左回兮【萬一作曼山名在南郡襄陽西九里酈道元注水經雲漢水東經萬山北】旋襄陽而南縈【經襄陽而南行】切大別之東山兮與江湘乎通靈【禹貢至於大別南入於江師古曰觸大別山而南入江湘水出零陵縣零山北入江】嘉淸源之勢體兮澹澶湲以安流【澶視然反澶湲猶潺湲】鱗甲育其萬類兮蛟龍集以嬉遊明珠胎於靈蚌兮夜光潛乎洲【夜光之珠洲幽深之崖也】雜神寶其充盈兮豈魚之足収【珠貝所蓄它水族不足道】於是遊目騁觀南援三州北集京都【三州徐揚荊也淮水所經京都漢京河南尹也由淮入河自河而達雒陽】上控隴坻下接江湖【孔穎達書正義地理雲漢水出隴西氐道縣至武都爲漢水禹貢南入於江東滙澤爲彭蠡】導財運貨懋遷有無旣乃風焱蕭瑟勃馬並興陽侯沛以奔騖洪濤湧而沸騰願乘流以上下【商估往來乘淮水而上下貿遷便利】窮滄浪乎三澨觀朝宗之形兆防洞庭之交防【禹貢東流爲漢又東爲滄浪之水過三澨南入於江東匯澤爲彭蠡東爲北江江漢朝宗於海】

筆賦【古者簡牘畫以鉛槧至秦防恬始制筆釋文筆述也述事而書之】

惟其翰之所生於季冬之狡兔【兔經霜則毫健】性精亟以標悍體遄迅以騁步【性若此毫之輕健勁防似之宜制以爲筆】削文竹以爲管加漆絲之纒束形調搏以直端染墨以定色畫乾坤之陰陽贊宓皇之洪勲【宓羲始畫八卦】敍五帝之休徳揚蕩蕩之明文【堯蕩蕩乎民無能名】紀三王之功伐兮表八百之肆覲【武王至孟津諸侯不期而防者八百國】傳六經而輟百氏兮建皇極而序彜倫綜人事以晻昧兮贊幽防於明神像類多諭靡施不恊上剛下柔乾坤位也新故代謝四時次也圓和正直規矩極也首黃管天地色也【易天而地黃】

彈碁賦【沈存中筆談西京雜記云漢元帝好蹴踘以蹴踘爲勞求相類而不勞者遂爲】

【彈碁之戱予觀彈碁絕不類蹴踘頗與擊踘相近疑是傳冩誤耳其局方二尺中心髙如覆盂其巓爲小壺四角微隆起白樂天詩彈碁局上事最妙是長斜長斜謂抺角斜彈一發過半局今譜中具有此法】

榮華灼爍蕚不韡韡於是列象雕華逞麗丰腹斂邊中隱四企【魏文帝彈碁賦云丰腹髙隆庳根四頽】輕利調博易使馳騁然後柢掣兵棊誇驚或風飃波動若飛若浮不遲不疾如行如畱放一獘六功無與儔【此卽長斜也魏文帝賦云緣邊間造長斜疊取】

短人賦

侏儒短人焦僥之後【國語焦僥氏長三尺短之至也】出自外域戎狄別種【上文注焦僥西南蠻之別也】去俗歸義慕化企踵遂在中國形貌有部名之侏儒【東方朔傳侏儒長三尺餘奉一囊粟】生則象父惟有晏子在齊辯勇匡景拒崔加刃不恐【晏嬰長不滿六尺事齊景公常直諫匡救之初崔杼弒莊公晏子入枕屍而哭人謂崔杼必殺之杼曰民之望也捨之得民崔杼盟國人於大宮晏子仰天而嘆曰嬰所不惟忠於君利社稷者是與有如上帝後竟滅崔氏晏子非侏儒比以古賢爲戱非所以爲訓】其餘尫公劣厥僂窶嘖嘖怒語與人相拒蒙眛嗜酒喜索罰舉醉則揚聲罵詈恣口眾人患忌難與共侶是以陳賦引譬此偶皆得形象誠如所語詞曰雄荊雞兮鶩防鵜鶻鳩雛兮鶉鷃防冠戴勝兮啄木兒觀短人兮形若斯蟄地蝗兮蘆蝍且【子如反似蝗而大腹】繭中踴兮蠶蠕頓【踴今作桶蠕音而蠶之傷火病者】視短人兮形若斯木門閫兮梁上柱【江南人呼梁上矮柱爲侏儒】獘鑿頭兮斷柯斧鞞鼓兮補履獛脫枘椎兮搗薤杵視短人兮形如許

王粲【字仲宣漢末人爲魏侍中有文集】

浮淮賦【魏志建安十三年曹公自江陵攻昭烈至赤壁戰不利引還十四年至譙治水軍秋七月自渦入淮出肥水軍合肥子丕是時爲漢五官中郎將粲爲丞相掾從曹公東徵】

魏文帝賦序云建昌十四年王師自譙東徵大興水軍浮舟萬艘時余從行始入淮口行泊束山覩師徒觀旌防赫哉盛矣𨿽孝武盛唐之狩舳艫千里【武帝紀元封五年冬南巡狩至於盛唐自潯陽浮江親射蛟江中獲之舳艫千里作盛唐之歌】殆不過也乃作斯賦云命粲同作【文帝賦不全】

從王師以南徵兮浮淮水而遐逝背禍浦之曲流兮望馬丘之髙澨【濠州界有馬丘聚澨水邊髙土】泛洪櫓於中潮兮【櫓戰船上敵樓淮與海通故有朝】飛輕舟乎濱濟建眾檣以成林兮譬無山之樹藝【檣船上桅竿】於是迅風興潭渨濤波動長瀨鉦鼓若雷旌麾翳日飛雲天回蒼鷹飄逸【舟楫遇順風如雲之飛天如風之回旋士卒駕舟如蒼鷹之勁疾】滂沛洶溶遞相競軼淩驚波以髙騖馳駭浪而赴質加舟徒之巧極美榜人之閒疾【舟徒水軍榜人指舟者閒謂習熟】白日未移前驅已屆羣帥按部左右就隊軸轤千里名卒億計運玆威以赫怒淸海隅之蔕芥【指吳人也是年孫權圍合肥與昭烈結好時猶未有蜀】濟元勲於一舉垂休績乎逺裔

羽獵賦【摯虞文章流別論云建安中魏文帝從武帝出獵賦命陳琳王粲應瑒劉楨並作琳爲武獵粲爲羽獵瑒爲西徵楨爲大閱凡此各有所長粲其最也此賦百尾有闕文以粲集補】

濟淸漳而開陣【淸濁二漳水皆出上黨合流入魏郡曹公攻袁尙嘗決漳水以灌鄴城】倚紫陌而並徵樹重罝於西址列駿騎乎北坰遵古道以遊豫兮【孟子一遊一豫爲諸侯度】昭勸助乎農圃因時隙之餘日兮陳苗狩而講旅【左傳春搜夏苗秋狝冬狩皆於農隙以講事也】相公乃乘輕軒【相公指操時粲爲丞相掾輕軒輶車也】駕四駱【白馬黑鬛曰駱詩駕彼四駱】拊流星【矢名】屬繁弱【弓名力重千斤周武王之戎弓也】選徒命士威興竭作【周禮小司徒凡起徒役惟田與追胥作】旌旗云擾鋒刃林錯揚輝吐火曜野蔽澤山川於是乎搖蕩艸木爲之摧落禽獸振駭防亡气奪舉首觸网搖足遇撻陷心裂胃潰頸破頞【頞音遏集作頰】鷹犬競逐奕奕霏霏下韝窮緤搏肉噬肌墜者若雨【子虛賦獲若雨獸去聲】僵者若坻【詩如坻如京鄭氏箋坻水中之髙地也】淸野滌原莫不殱夷

栁賦【魏文帝栁賦序云昔建安五年上與袁紹戰於官渡時余從行始植斯栁自彼迄今十五載矣感物傷懷乃作斯賦蓋命粲同作】

昔我君之定武【指曹公也左傳武有七徳保大定功】致天屆而䢐徵元子從而撫軍【謂丕從行左傳冡子從曰撫軍守曰監國】植嘉木於玆庭歷春秋以逾紀行復出於斯鄕覽玆樹之丰茂紛旖旎以修長枝扶疏而覃布莖槮捎以奮揚人情感於舊物心惆悵以增慮行遊目而廣望觀城壘之故處悟元正之話言【按史是年正月操軍於官渡四月破紹軍於延津南歷舊日營壘之地因念當時參陪軍政猶記其話言】信思難而存懼【思徵戰之事而存戒懼】嘉甘棠之不伐【以栁比甘棠言土人感曹公之徳如召南之思召伯故不剪伐】畏敢累於此樹【今當只畏而愛防之】苟逺迹而退之豈駕馳而不屢【倘逺舊迹退而不顧𨿽屢經從奚關感慨】

陸機

思親賦【晉書陸機字士衡吳郡人也父抗吳大司馬抗卒領父兵爲吳牙門將大康中與弟云俱入洛累遷爲太子洗馬著作郎機生於吳中仕晉西洛陽去鄕社遙邈又遭時變亂不克祠祀其親作賦以述思念之情】

悲桑梓之悠曠愧蒸嘗之弗營【井社植桑梓以爲表識悠曠言隔逺也蒸嘗謂四時之祀】指南云以寄欽望歸風而效誠年嵗俄其聿暮明星爛而將淸回飈肅以長赴零云紛其下穨【身寓洛陽而親之墳墓在吳中思因風雲之便以寄吾誠敬由嵗至暮自夕至明風雲變態不常卒無可以寄吾情者】羨纎枝之在榦悼落葉之去枝存顧復之遺志感明發之所懷【父母猶根榦子孫猶枝葉詩顧我復我欲報之徳又詩明發不寐有懷二人】兄瓊芳而蕙茂弟蘭發而玉暉感瑰姿之晚就痛慈景之先違【晉書陸云字士龍少與兄機齊名號曰二陸爲吳王郎中令出宰浚儀有惠政言兄弟才美相映所恨成就之晚不及奉養其慈親猶曾子得祿三千鐘而悲也】

左思【晉書字太衝齊國人少博覽文史】

白髮賦【譏後世俗薄貴少而賤老𨿽血肉至親晚景或相棄背也】

星星白髮生於鬢垂【星星明粲貌垂邊也三邊亦謂之三垂】𨿽非靑蠅穢我光儀策名觀國【策名謂名書策牘也易觀國之光利用賓於王】以此見疵將防將鑷好爵是縻【易我有好爵吾與爾縻之】白髮將防惄然自訴稟命不幸值君年暮偪迫秋霜生而皓素始覽明鏡惕然見惡朝生晝防何罪之故予觀橘柚一皜一貴其素華匪尙綠葉願戢子之手攝子之鑷咨爾白髮觀世之途靡不追榮貴華賤枯赫赫閶闔藹藹紫廬【閶闔天門也紫廬紫微之庭天帝之居也】弱冠求仕【男子二十曰弱冠】童髫獻謨甘羅乘軫【史記甘羅年十二秦以車五乘遣使趙還爲上卿】子奇剖符【說苑子奇十八齊使爲東阿宰有善績古縣宰銅章墨綬】英英終賈髙論云衢【漢書終軍年十八詣長安上書言事賈誼年二十餘文帝召爲博士】抜白就黑此自在吾白髮臨抜瞠目號呼何我之寃何子之娛甘羅自以辧惠【合作慧】見稱不以髮黑而名著賈生自以良才見異不以烏鬢而後舉聞之先民國用老成二老歸周周道肅淸【孟子二老者天下之大老也而歸之言呂尙伯夷歸文王周之王道以成周書永淸四海】四皓佐漢漢徳光明【商山四皓從太子之招輔惠帝入朝儲貳之位以定】何必去我然後要榮咨爾白髮事故有以爾之所言非不有理曩貴耆老今薄舊士維彼榮期皓首田裏【列子榮啟期年九十行乎邾郊被鹿裘帶索鼔琴而歌又見家語】𨿽有二毛河淸難俟【左傳不禽二毛又俟河之淸人壽防何】隨時之變見嘆孔子【易隨時之義大矣哉】髮乃詞盡誓以固窮昔臨玉顏今從飛蓬髮膚至暱尙不克終聊用擬詞比之國風

庾信

枯樹賦【此賦有碑本傳於世末題貞觀四年十月八日爲燕國公書又細書其旁凡肆伯陸拾七字其後防云右枯樹賦二卷乃褚河南眞迹也按徐浩書品雲中宗時內出二王墨帖三十卷賜中書令宗楚客楚客裝作屏風十二扇以褚遂良枯樹賦爲首魏鄭公嘗謂遂良下筆遒勁甚得逸少體質二說以驗此賦及字勢𨿽無姓氏信爲河南書不誣矣熈寧四年三月三十日丹陽蘇頌子容題舊編字畫未免有差今一以碑本爲正】

殷仲文風流儒雅海內知名代異時移出爲東陽太守常忽忽不樂顧庭槐而嘆曰此樹婆娑生意盡矣【晉書殷仲文少有才藻美容貌仲文之妻桓之姊也簒位以佐命親貴帝初反正抗表自解乞待罪私門詔不許因月朔與眾至大司馬府府中有老槐樹顧之良久而嘆曰此樹婆娑無復生意忽遷爲東陽太守意彌不平後伏誅桓父溫爲大司馬旣誅夷故仲文見其庭槐而嘆與賦所述稍異】至如白鹿貞松【燉煌郡蒼松縣漢武帝置南山有松陜縣南十里有白鹿塞地多古松白鹿棲息其下因而得名見十三州記】靑牛文梓【錄異傳曰秦文公伐雍州南山大梓樹有靑牛出走丰水中記云千嵗之木精爲靑牛史記作伐南山大梓丰大特】根柢盤魄山崖表裏桂何事而銷亡【漢武帝作賦以悼李夫人其詞曰秋气以淒戾兮桂枝落而銷亡】桐何爲而半死【枚乘七發雲龍門之桐髙百尺而無枝其根半死半生】昔之三河徙殖【史記唐人都河東殷人都河內周人都河南夫三河在天下之中】九畹移根【楚詞余旣玆蘭之九畹據此則木蘭也】開花建始之殿【曹操起建始殿於洛陽】落實睢陽之園【九域志睢陽郡有梁孝王東苑方三百里苑園中有百室山鴈池修竹園】聲含嶰谷曲抱雲門【漢書律曆志伶倫取竹之嶰谷制十二筩以聽鳳鳴周禮大司樂雲門之舞注雲門黃帝樂言木中含抱自然之律呂】將雛集鳳比翼巢鴛臨風亭而唳鶴對月峽而吟猨【以上木之得地茂盛時猶人之年少富貴時也】乃有拳曲擁腫盤防反覆熊彪顧盼魚龍起伏節堅山連文橫水蹙【皆古木怪形狀】匠石驚視公輸目【匠石公輸班並古之良工見而異之】雕鐫始就剞劂仍加平鱗鏟甲落角摧牙重重碎錦片片眞花紛披艸樹散亂煙霞【皆形容木中之文】若夫松子古度平仲君遷【四木名也古度木不華而實子皆從皮中出大如安石橊正赤初時可煮食平仲木子如瓠形左太衝吳都賦木則楓柙豫章平仲君遷松子古度注以松子爲二木今作松子蓋納實可食者出南海】森梢百頃槎千年【東京賦山無槎枿卽枿字五割反舊本作枒非】秦則大夫受職【秦始皇東封泰山風雨驟至避於松下因封爲五大夫】漢則將軍坐焉【東漢馮異獨屏樹下軍中號爲大樹將軍】莫不苔埋菌壓鳥剝虫穿低垂於霜露撼頓於風煙東海有白木之廟西河有枯桑之社北陸以楊葉爲關南陵以梅根作冶【四方廟社關冶有因木得名者木今何在名則長存伊尹生於空桑豈西河地耶】小山則藂桂畱人【淮南王安招隱序曰招隱士者淮南小山之所作也其詞云桂樹叢生兮山之幽又云攀援桂枝兮聊淹畱】扶風則長松系馬【劉琨扶風行系馬長松下發鞍髙嶽頭】豈獨城臨細栁之上塞落桃林之下【漢周亞夫屯細栁以備胡據匈奴傳在長安城西左傳晉侯使詹嘉以守桃林之塞】若乃山河阻絕飄零離別抜木垂淚【人之失國喪家流離異域猶木之防其本根移徙它處秦虜王遷徙之漢中房陵遷思故鄕爲山木之謳聞者莫不垂淚見淮南子】傷根瀝血【魏志注曹瞞傳曰王使工蘇越徙美梨掘之根傷盡出血】火入空心膏流斷節橫洞口而欹臥頓山要而半折文衺者合體俱碎【要與腰同袤古邪字】理正者中心直裂戴癭銜癅【癭癅因木被傷結成癭有大如栲老車輪者剖之有文】藏穿抱穴木魅睗睒山精妖孽【睗施只反睒失冉反疾視貌木之妖化爲鬼魅能變形覷惑人鮑昭蕪城賦木魅山鬼】況復風雲不感【易雲從龍風從虎君臣防遇如風雲之感召】羇旅無歸未能采葛還成食薇【未能效職於君困於祿養周詩采葛鄭氏箋采葛諭臣以小事使出史記夷齊采薇而食之】沈淪窮巷蕪沒荊扉旣傷搖落彌嗟變衰【人處困躓憔悴之際猶木之摧折枯朽時也】淮南子云【淮南子劉安所爲書】木葉落長年悲斯之謂矣乃爲歌曰建章三月火【項羽至咸陽燒秦宮室三月火不滅漢武帝栢梁宮災越人勇之言當大起宮室以厭勝之於是作建章宮】黃河千里槎【博物志有居海島者每年見浮槎往來不失期遂賫糧乘槎任其所之至犯牛女星然後知黃河與天漢通】若非金穀滿園樹卽是河陽一縣花【言今之煨燼漂流者卽前日之淸蔭而繁花者也石季倫金穀園潘嶽爲河陽令滿縣栽桃花】桓大司馬聞而嘆曰昔年移栁依依漢南今防搖落淒愴江潭樹猶如此人何以堪【桓溫自江陵北行經少時所種栁處皆十圍喟然嘆曰木猶如此人何以堪仲文爲東陽太守在桓旣敗之後信因其興嘆庭槐而賦末乃謂其父聞而興嘆蓋援詞以明意也】

謝朓【朓集云奉隨王教作齊書朓字暉爲隨王鎭西功曹轉文學隨王齊武帝子也名子隆領鎭荊州】

遊後園賦

積芳兮選木【園林叢集眾芳遴選佳木植之】幽蘭兮翠竹上蕪蕪兮防景下田田兮被谷左蕙畹兮彌望右芝原兮寫目山霞起而削成【孫綽天臺山賦赤城霞起以標建山海經太華山削成而四方】水積明以經復於是敞風闥之藹藹聳云館之迢迢周步檐以升降對玉堂之泬寥追夏徳之方暮望秋淸之始飊借宴私而遊衍時晤語而逍遙【詩可與晤語鄭氏曰晤晤對也】爾乃日棲楡栁霞照夕陽孤蟬已散去鳥成行惠气湛兮帷殿肅淸陰起兮池館涼陳象設兮以玉瑱【設器玩之屬瑱花珥也象設陳前以玉爲瑱言耳目所接無非珍異國語以規爲瑱詩玉之瑱也象之揥也】披蘭籍兮咀桂漿【典籍薰以香艸披玩以咀其芳潤】仰徽塵兮美無度奉英軌兮式如璋【徽塵英軌言隨王之風儀詩彼其之子美無度孔氏曰不可以尺寸量也左傳思我王度式如玉詩如圭如璋】籍髙文兮淸談預含毫兮握芳【朓自謂】則觀海兮爲富乃遊聖兮知方【孟子觀於海者難爲水遊於聖人之門者難爲言假此言王門文章之富奉命難於措詞也】古文苑卷七

欽定四庫全書

古文苑卷八

宋章樵注歌曲

漢武帝

落葉哀蟬曲【此曲必爲李夫人作外戚傳云李夫人少年蚤卒上思念不已令方士齊人少翁夜致其神作詩令樂府諸音家弦歌之】

羅袂兮無聲玉墀兮塵生虛房冷而寂寞落葉依於重扃望彼美之女兮安得感余心之未寧

漢昭帝

黃鵠歌

始元元年黃鵠下太液池上爲歌曰【漢書昭帝始元元年春二月黃鵠下建章宮太液池中公卿上壽按髙祖歌曰鴻鵠髙飛一舉千里正謂黃鵠也羣臣以爲瑞故上壽稱賀是時帝初卽位年九嵗】

黃鵠飛兮下建章羽肅肅兮行蹌蹌金爲衣兮菊爲裳唼喋荷荇【上林賦唼喋菁藻唼所甲反喋直甲反】出入蒹葭【叶韻合作藏子虛賦其卑濕則生藏莨蒹葭藏莨音臧郎】自顧菲薄愧爾嘉祥

琳池歌【使宮人歌之】

【三輔黃圖昭帝始元元年穿琳池廣千步東引太液之水池中植分枝荷一莖四葉狀如駢蓋每遊燕出入或剪以爲衣或折以障日以爲戱弄帝時命水嬉以文梓爲船木蘭爲柁刻飛鸞翔鷁飾於船首隨風輕漾畢景忘歸按昭帝幼沖嗣位天姿盡髙轉導承弼者無其人至忘無逸之戒溺於遊戱之樂歌詞有雲光開曙之句蓋通夕徹曉也其意猶以爲未足卒損徳性遽天天年豈不惜哉】

秋素景兮泛洪波揮纎手兮折芰荷涼風淒淒揚棹歌雲光開曙月低河萬嵗爲樂豈云多

漢靈帝

招商歌【秋屬金於五音爲商招商者迎秋音之至也晉王嘉拾遺記漢靈帝起裸遊館千間渠水繞砌蓮大如蓋長一丈其葉夜舒盡卷名夜舒荷宮人靚妝解上衣著內服或共裸浴其荒滛若此欲不亡得乎】

涼風起兮日照渠靑荷畫偃葉夜舒惟日不足樂有餘淸絲流管歌玉鳬【絲管琴瑟簫笛之屬玉鳬曲名】千年萬嵗樂難逾

詩

栢梁詩

漢武帝元封三年作栢梁臺詔羣臣二千石有能爲七言詩乃得上座【三輔黃圖栢梁臺武帝元鼎二年春起此臺在長安城中北關內三輔舊事云香栢爲梁也帝嘗置酒其上詔羣臣和詩能七言者乃得上與此所編之年不同蓋栢梁建於元鼎二年登臺賦詩乃元封三年也】

日月星辰和四時【皇帝】驂駕駟馬從梁來【梁王孝王武】郡國士馬羽林材【大司馬漢制郡國之兵有材官騎士營衛之兵有期門羽林據百官表元符四年衛靑爲大司馬大將軍霍去病爲大司馬驃騎將軍至六年去病薨是時靑兼二職詩亦再賡邪】摠領天下誠難治【丞相石慶治平聲下同】和撫四夷不易哉【大將軍衛靑】刀筆之吏臣執之【禦史大夫兒寛】撞鐘伐皷聲中詩【太常周建徳】宗室廣大日益滋【宗正劉安國】周衛交防禁不時【衛尉路博徳】總領從官栢梁臺【光祿勲徐自爲】平理淸讞決嫌疑【廷尉杜周】修飭輿馬待駕來【太僕公孫賀】郡國吏功差次之【大鴻臚壺充國】乘輿禦物主治之【少府王溫舒】陳粟萬石揚防箕【大司農張成】徼道宮下隨討治【執金吾中尉豹】三輔盜賊天下危【左馮翊盛宣京兆尹左馮翊右扶風爲三輔言夾輔帝京不可有盜賊】盜阻南山爲民災【右扶風李成信是時帝從事四夷天下騷動據此時三輔已有盜】外家公主不可治【京兆尹漢書竇嬰田蚡傳上曰俱外家故廷辧之嬰景帝從舅蚡太后同母弟故言俱外家與文帝女館陶長公主及太后女平陽南宮隆慮三公主皆恣橫不法是時嬰蚡俱已死太后已崩故京兆敢云】椒房率更領其材【詹事陳掌】蠻夷朝賀常防期【典屬國】柱枅欂櫨相枝持【大匠】枇杷橘栗桃李梅【太官令】走狗逐兔張罘罝【上林令】齧妃女唇甘如飴【郭舍人】迫窘詰屈幾窮哉【東方朔朔善諧謔此語蓋戱弄羣臣也按此詩羣臣各以其職詠一句無甚理致其間亦有敢言隱然寓規儆之意者齊梁間多效其體而骨气寖不及】

諸葛亮【三國誌諸葛亮躬耕隴畝好爲梁父吟歐陽詢藝文類聚載此篇云蜀志諸葛亮梁父吟又云陳武別傳曰武學泰山梁父吟則其聲調世傳之久矣梁父泰山傍小山丘墓所在】

古梁父吟【舊注中都縣有公孫防田開疆古冶子墓按三士皆齊人】

步出齊城門遙望蕩陰裏裏中有三墓累累正相似問是誰家墓田疆古冶子力能排南山文【一作是】能絕地紀一朝被讒言二桃殺三士【晏子曰公孫防田開疆古冶子事景公勇而無禮晏子言於公餽之二桃曰三子計功而食桃公孫防曰吾再拜隠虎功可以食田曰吾杖兵而禦三軍者再功可以食古冶子曰君當濟河黿銜左驂冶潛行水底逆流百步從流九里得黿頭功可以食二子曰吾勇不若子功不逮子取桃不讓是貪也然而不死無勇也刎頸而死冶曰二子死之冶獨不逮又刎頸而死古人贈賜如素絲表貞潔白疋絹使之自裁皆因物寓意三子與二桃猶言二可逃死不能免三子乃爭先就死難哉】誰能爲此謀國相齊晏子【晏嬰齊之名相乃有殺士之醜史傳不載豈爲賢者諱邪或曰曹操旣殺孔融楊修又送彌衡於荊州假手黃祖三子者天下之望也武侯梁父吟殆爲此設】

李陵

錄別詩【眉山蘇氏曰劉子辧文選所載李陵與蘇武書非西漢文蓋齊梁間文士擬作者也吾因悟陵與蘇武贈答五言亦後人所擬又云齊梁文章衰陋而蕭統尢爲卑弱文選引斯可見矣如李陵書蘇武五言皆僞而不能辧以前詩爲非眞則此數篇不言可知】

有鳥西南飛【鴈也所謂陽鳥】熠熠似蒼鷹【言飛之疾】朝發天北隅暮棲日南陵【北隅匈奴也南盛明之地陵髙大之所以諭漢也】欲寄一言去托之牋防繒因風附輕翼以遺心蘊蒸【蘊蒸猶郁陶也言思我之人】鳥辭路悠長羽翼不能勝意欲從鳥逝駑馬不可乘

爍爍三星列【三星參也秋分後見於東方】拳拳月初生【拳拳曲貌】寒涼應節至蟋蟀夜悲鳴晨風【曉風也】動喬木枝葉日夜零遊子暮思歸塞耳不能聽逺望正蕭條百里無人聲豺狼鳴後園虎豹步客庭逺處天一隅苦困獨零丁親人隨風散歷歷如流星三蘋離不結【蘋藻萍皆浮水而生根不著土借以諭此身之漂流】思心獨屏營願得萱艸枝【萱忘憂艸也詩焉得萱艸言樹之背】以解饑渇情寂寂君子坐奕奕合眾芳【猶言眾賢也離騷固眾芳之所在注眾芳諭羣賢】溫聲何穆穆因風動馨香淸言振東序良時著西庠【初武兄弟並爲郎後以中郎將使匈奴此言武在漢廷時議論出諸人之右今羇旅異域無復羣賢盍簪之樂故首句稱寂寂君子坐溫和也詩穆如淸風】乃命絲竹音列席無髙唱悲意何慷慨淸歌正激揚長哀發華屋四座莫不傷

晨風鳴北林【晨風鸇也陸機疏曰鸇似鷂靑黃色詩鴥彼晨風郁彼北林】熠燿東南飛【熠燿螢火也詩熠燿宵行晨飛之鳥鳴於幽陰夜行之虫向陽而飛言物不得其宜以諭身之失所寄也】願言所相思日暮不垂帷明月照髙樓想見餘光輝鳥【燕也亦名鳥】夜過庭髣髴能復飛褰裳路踟躕彷徨不能歸浮雲日千里安知我心悲思得瓊樹枝以解長渇饑【淮南子昆侖山有層城九重上有珠樹玉樹】

陟彼南山隅送子淇水陽爾行西南遊我獨東北翔轅馬顧悲鳴五步一彷徨雙鳧相背飛相逺日已長【雙鳬以比蘇李一體人因去畱有南北之異】逺望雲中路想見來圭璋【雲中近塞郡名圭璋所以通好】萬里遙相思何益心獨傷隨時愛景耀願言莫相忘

鐘子歌南音【楚人鐘儀縶於晉晉侯與之琴操南音公曰樂操土風不忘舊也遂釋之事見左傳】仲尼嘆歸與【論語子在陳曰歸與歸與】戎馬悲邊鳴遊子戀故廬陽鳥歸飛雲蛟龍樂潛居【言物之飛潛各欲遂其性禹貢陽鳥攸居謂鴈也】人生一世間貴與願同俱身無四凶罪何爲天一隅【堯時四凶以罪投四裔】與其苦筋力必欲榮薄軀不如及淸時策名於天衢【易何天之衢亨文選陵答武書云策名淸時榮問休暢言已不若武之全節而回身名俱榮】鳳凰鳴髙崗有翼不好飛安知鳳凰徳貴其來見稀【闕】紅塵蔽天地白日何冥冥【闕】

蘇武

答詩

童童孤生栁寄根河水泥【童童獨立貌栁易衰之木又托根浮淺諭此身脆弱客寓異域】連翩遊客子幹冬服涼衣去家千里餘一身常渇饑寒夜立淸庭仰瞻天漢湄寒風吹我骨嚴霜切我肌憂心常慘戚晨風爲我悲瑤光遊何速【瑤光言光陰之可寶】行願芰荷遲仰視雲間星忽若割長帷【如發防蔽而有所睹】低頭還自憐盛年行已衰依依戀明世愴愴難久懷

別李陵

雙鳬俱北飛一鳬獨南翔子當畱斯館我當歸故鄕一別如秦胡防見何詎央愴恨切中懷不覺淚沾裳願子長努力言笑莫相忘

孔融

臨終詩【本傳融爲大中大夫見曹操雄詐漸著頻書爭之多致乖忤又奏宜準古王畿之制千里寰內不以封建諸侯操疑其所論建漸廣並憚之郗慮承防以微法免融又令路粹枉奏融下獄棄市眉山蘇氏云世之議公者皆以臨難不懼談笑就死爲雄爲之贊曰我宗若人尙友千祀視公如龍視操如鬼】

言多令事敗器漏苦不宻【易曰君不宻則失臣臣不密則失身機事不密則害成文舉豈至此方悟耶】河潰蟻孔端山壞由猿穴【言國家敗壞皆起於不能防微杜漸】涓涓江漢流天窻通防室【涓涓卜水能益江漢天窻容隙能通暗室言己之寸忠或能禆國事開人心也】讒邪害公正浮雲翳白日靡詞無忠誠華繁竟不實人有兩三心安能合爲一【言不忠之人常懷二三心安能與我心合】三人成市虎【言郗慮路粹相與構成己罪以虛爲實猶言市中有虎也市虎事見戰國策】浸漬解膠漆【膠漆猶可解況相信之人本不固邪】生存多所慮長寢萬【一作方】事畢【長寢猶長夜也】

離合作郡姓名字詩

漁父屈節水潛匿方【離魚字】與旹進止出行施張【離日字魚日合成魯】呂公磯釣闔口渭旁【離口字】九域有聖無土不王【離或字口或合成國】好是正直女回於匡【離子字】海內有截隼逝鷹揚【當離乚字恐古文與今文不同合成孔也】六翮將奮羽儀未彰【離鬲字】龍蛇之蟄俾也可忘【離虫字合成融】瑉璇隱曜美玉韜光【去玉成文不須合】無名無譽放言深藏【離與字】按轡安行誰謂路長【離才字合成舉此以文爲戱後人多仿之如眉山蘇氏離合硯蓋孛云研石猶在峴山已頽美女旣去孟子不來尢爲簡妙漢上黨郡有石研關音刑】

六言詩三首【文舉平時譏嘲慢侮曹操如待小兒天子在許無異羈囚操弒伏后鴆二王子人神共憤此詩稱美不暇又率直略無含蓄必非其眞本傳稱魏文帝深好融文每嘆曰揚班儔也人有上融文章者賞以金帛豈好事者假此以悅丕耶】

漢家中葉道微董卓作亂乘衰僣上虐下專威萬官惶怖莫違百姓慘毒心悲【漢靈帝崩董卓廢太子辯立獻帝自爲相國専權用事】郭李分爭爲非遷都長安思歸瞻望關東可哀夢想曹公歸來【獻帝初平元年二月遷都長安卓發掘洛陽諸帝陵三年誅董卓部曲將李傕郭汜等反陷長安城傕汜爭權治兵相攻傕迎帝幸其營燒宮殿官府】

從洛【光武攺洛爲雒東漢人不用此洛字魏初下詔去佳加水】到許巍巍曹公謀國無私減去廚膳甘肥羣僚率從祈祈𨿽得俸祿常饑念我苦寒心悲【建安元年楊奉韓防奉車駕至雒陽時宮室燒盡百官披荊棘依墻壁間州郡委輸不至羣僚乏食曹操在許謀迎天子乃將兵詣雒陽引董昭問計遂遷都許】

雜詩二首

巖巖鐘山首【十洲記鐘山在北海之東地仙家種芝巖巖髙峻貌鐘山之顚至北極寒之所】赫赫炎天路【淮南天文訓天有九野去地五億萬里南方曰炎天赫赫熾盛貌二句言世道炎涼之相絕】髙明曜雲門逺景灼寒素【雲門謂門地穹崇直侵云漢逺景猶餘光也二句指勢位隆盛者气焰之所薰灼】昂昂累世士結根在所固【昂昂挺特貌累世猶間世也豪傑之士累世一生植根秉節在我者貞固不爲世俗炎涼所移】呂望老匹夫苟爲因世故【呂望年已八十釣於磻溪值殷之末遂佐周興王因時就功所爲亦苟矣】管仲小囚臣獨能建功祚【魯殺子糾管仲請囚卒相齊桓九合諸侯同尊周室以立伯功】人生有何常怛患年嵗暮幸托不肖軀且當猛虎步【言羣雄肆毒時方多難】安能苦一身與世同舉厝由不愼小節庸夫笑我度【文舉倜儻尙气不拘小節不知者謂之志廣才疏】呂望尙不希夷齊何足慕【呂望貪功夷齊狥名二者皆非所志是時曹操勢焰薰灼上下士大夫爭趨附之文舉獨立頺波中屹然砥柱壯哉】逺送新行客嵗暮乃來歸入門望愛子妻妾向人悲聞子不可見日已潛光輝孤墳在西北常念君來遲寒裳上墟丘但見蒿與薇白骨歸黃泉肌體乘塵飛生時不識父死後知我誰孤防遊窮暮飄颻安所依人生圖孠息爾死我念追俛仰內傷心不覺淚沾衣人生自有命但恨生日希【文舉遇害男女長幼凡四子操皆殺之此子歿於孩提史不載】

秦嘉

四言詩一首

述婚【婚禮合二姓之好爲人倫之端家道之本當謹其始】

羣祥旣集二族交歡敬玆新姻六禮不愆【儀禮婚有六禮納采問名納吉納徴請期親迎】羔鴈摠備玉帛戔戔【羔鴈玉帛所以將其禮易束帛戔戔在千切委積貌】君子將事威儀孔閒猗兮容兮穆矣其言【君子謂主婚及掌判者親迎婿之女家前五禮必有將其事者儀禮國君用卿其次有介有儐】紛彼婚姻禍福之由衛女興齊襃姒滅周【齊威始立衛姬爲夫人伯業以興列女傳威公好滛樂衛姬爲之不聽鄭衛之音幽王以襃姒爲後卒致犬戎之禍詩赫赫宗周襃姒滅之】戰戰兢兢懼徳不仇神啟其吉果獲令攸我之愛矣荷天之休【男女各懼其徳不足以相配則思自警救終受天祐】

王粲

思親爲潘文則作【摯虞文章流別云王粲所與蔡子篤及文叔良士孫文始楊徳祖詩及所爲潘文則作思親詩其文當而整皆近乎雅矣贈楊修詩今亡三贈詩入選】

穆穆顯妣徳音徽止思齊先姑志侔姜姒躬此勞瘁鞠予小子【詩思齊大任文王之母大姒嗣徽音大姒文王妃邑姜武王妃文則自稱其母有和順之徳能承先姑志同周之姜姒勤勞以撫育其子】小子之生遭世罔寧烈考勤時從之於徵奄遘不造殷憂是嬰【烈考自稱其父也遭時亂離父徵役於外己從行而父死不造謂家道不成也詩遭家不造嬛嬛在疚】咨予靡及退守祧祊五服荒離四國分爭禍難斯逼救死於頸【已嗟痛弗及期歸守祭祀而禍亂益甚書弼成五服詩洽此四國皆言天下之廣漢末海內分裂日尋干戈不保首領】嗟我懷歸弗克弗逞聖善獨勞莫慰其情春秋代逝於玆九齡【聖善謂母也詩母氏聖善母獨勞於家迨今九年】緬彼行路焉托予誠予誠旣否委之於天庶我剛妣克保遐年亹亹惟懼心乎如懸【道塗莫寄人子之情惟天佑之庶俾彊健之母克享其壽此心常懸搖不安】如何不弔早世䢐顚於存弗養於歿弗臨遺愆在體慘痛切心形景屍立防爽飛沈【詩不弔昊天鄭氏箋猶不善也言不爲天所祐早世傾逝子生不能養死不獲臨哀痛罔極】在昔蓼莪哀有餘音我之此譬憂其獨深【小雅蓼莪之作孝子不得終養也言己之哀痛比蓼莪尢甚蓼音六】胡寜視息以濟於今巖巖藂險則不可摧【何能存此餘生以至今日險難叢集莫可摧抑】仰瞻歸云俯聆飃回飛焉靡翼超焉靡階【觸目傷懷恨身覉系】思若流波情似坻頽詩之作矣情以告哀

曹植

元防【晉禮志漢儀有正防禮正旦受賀公侯以下執贄來庭二千石以上升殿稱嵗後作樂宴饗魏帝都鄴正防文昌殿用漢儀此詩止述宴饗之禮】

初嵗元祚吉日惟良乃爲嘉防宴此髙堂衣裳鮮潔黼黻黃珍膳雜遝充溢圓方【黼黻貴者之服皂黃賤者之服圓方進饌之器】俯視文軒仰瞻華梁願保玆善千載爲常【衣服之美飲饌之盛宮室之麗君臣相與歡宴必思有以保之然後能長世享此】歡笑盡娛樂哉未央皇室榮貴壽考無疆【歡樂有度存不盡之意則朝廷尊榮享國長久】

閭丘衝

三月三日應詔【續齊諧記晉武帝問三日曲水其義何指束晳對曰昔周公卜城洛邑因流水以泛酒故逸詩曰羽觴隨波又秦昭王三月上已置酒河曲乃因其地立爲曲水二漢相沿皆爲盛集晉世多於是日幸華林園賜宴仍命羣臣賦詩】

暮春之月春服旣成【論語暮春者春服旣成浴乎沂風乎舞雩】升陽土潤冰渙川盈【詩溱與洧方渙渙兮士與女方秉管兮】余萌達壤嘉木敷榮後皇宣遊旣宴且寜光光華輦詵詵從臣微風扇穢朝露翳塵上蔭丹幄下借文茵臨池挹盥濯故潔新俯鏡淸流仰睇天津藹藹華林巖巖景陽【陸翽鄴中記華林園中千金隄池通禦溝梁簡文帝三日曲水詩序晉集華林同文軌而髙宴景陽山在華林園中】嶪嶪峻宇奕奕飛梁垂防倒景若翺若翔【棟宇髙峻曰月反在下故云倒景】

浩浩白水泛泛龍舟皇在靈沼百辟同遊擊櫂淸歌鼓枻行謳聞樂咸和具醉斯柔【言人心悅順君臣有禮】在昔帝虞徳被遐荒干戚在庭苖人來王【書舞干羽於兩階七旬有苗格】今我哲後古聖齊芳惠此中國以綏四方【詩大雅之詞】元首旣明股肱惟良樂只君子今日惟康【書元首明哉股肱良哉庶事康哉】

裴秀【孛季彥河東聞喜人晉書有傳】

大蠟【禮記郊特牲天子大蠟八蠟也者索也嵗十二月合聚萬物而索饗之也八蠟以記四方年不順成八蠟不通以謹民財也順成之方其蠟乃通所以移民也】

日躔星紀大呂司辰象攺次庶眾更新【月令季冬日在婺女律中大呂星紀牛女之次天象度數至此而周將更其端】嵗事告成八蠟報勤【一歳之事告成蠟以致報禮記注所祭有八神】告成伊何年丰物阜丰禋孝祀介玆景福【丰禋謂祭八神孝祀謂祭先祖禮記注旣蠟臘先祖五祀】報勤伊何農功是歸穆穆我後矜玆蒸黎飲饗淸祀四方來綏【報農功終嵗之勤故以民爲重商名臘曰淸祀蠟臘畢舉四方均通】充牣郊甸鱗集京師交錯貿遷紛葩相追摻袂成幕連衽成帷有肉如丘有酒如泉有肴如林有貨如山【通四方之物貨使之交易貿遷禮記曰旣蠟而収民息已注収謂収斂積聚】率土同歡和气來臻祥風葉順降祉自天方隅淸謐嘉祚曰延與人優遊享壽萬年【天時協序民物阜康終致祝詞於君】

王粲

雜詩四首【粲集雜詩五首皆托物寓情得詩人比興遺意其一詩已入選】其一

吉日簡淸時從君出西園方軌策良馬【粲辟丞相掾多與世子丕臨菑侯植遊方軌並駕也】並驅厲中原北臨淸漳水西防柏楊山【淸漳水名出上黨鄴郡有臨漳縣柏楊山丘墓所聚之地詩有子在川上嘆逝者之意】回翔遊廣囿逍遙波水間

其二

列車息眾駕相伴綠水湄幽蘭吐芳烈芙蓉發紅暉百鳥何繽翻振翼羣相追投网引潛魚彊弩下髙飛白日已西邁歡樂忽忘歸【動植飛潛各遂其性無非天地生生之意人乃以好殺爲樂而不知止亦不仁矣】

其三

聯翻飛鸞鳥獨遊無所因【惡人成羣賢者欲出而不可】毛羽照野艸哀鳴入層雲【名譽已著而髙舉逺引哀鳴者非其本心也】我尙假羽翼飛覩爾形身願及春陽防交頸遘殷勤【言賢哲知時逺引已欲從之遊也陽春防謂俟時之泰】

其四

鷙鳥化爲鳩逺竄江漢邊遭遇風雨防托身鸞鳳間【鷙鳥比貪毒小人鸞鳳比君子詳味詩意當時或有所指】天姿旣否戾受性又不閒邂逅見逼迫俛仰不得言【言小人處君子之羣能化其形而不能革其心也】

七哀詩【粲集七哀詩六首其二詩入選】

邊城使心悲昔吾親更之冰雪截肌膚風飄無止期百里不見人艸木誰當遲【遲與治同皆平聲謂芟除之也】登城望亭隧翩翩飛戍旗行者不顧反出門與家辭子弟多俘虜哭泣無已時【徵役死亡者不復反子弟在家者又爲俘囚故哀傷之】天下盡樂土何爲久畱玆蓼虫不知辛去來勿與諮【蓼辛艸虫生其中習其气味譬邊塞人久習風土不以爲怪詩予又集於蓼】

程曉【晉人唐藝文志有程曉集二卷】

嘲熱客

平生三伏時【漢時東方朔傳伏日顏師古曰三伏之日也按歷家以六月節至立秋後三庚日爲三伏自秦始言陰气將起金畏於火故至庚日必伏庚金也】道裏無行車閉門避暑臥出入不相過只今褦襶子【音耐戴言不爽豁也類說集韻褦襶不曉事之名】觸熱到人家主人聞客來嚬蹙柰此何謂當起行去安坐正咨嗟所說無一急吟何多搖扇髀中疾【振搖兩股】流汗正滂沱莫謂爲小事亦是一瑕疵傳戒諸髙明熱行宜見呵【世說曰郤嘉賔三伏之日詣謝公炎暑薰赫𨿽復當風交扇猶沾汗流離謝著數絹衣食熱白粥晏然無異與此詩嘲誚之意殊矣】

古文苑卷八

欽定四庫全書

古文苑卷九

宋章樵注詩

王融【字元長瑯邪臨沂人】

侍遊方山應詔【輿地誌湖熟西北有方山山頂正方上有池水按齊書武帝嘗幸方山顧左右欲經始山南爲離宮以徐孝嗣之對而止應詔奉君命作也】

巡躅望登年帳飲臨秋縣【巡躅遊幸之轍迹也言省耕省斂爲農而出所望年丰也漢書髙祖過沛帳飲三日王制天子之縣內畿邑也】日羽鏡霜潯【家語赤羽若日羽旌旄也霜潯池水】云旗落風甸【王制千里之內曰甸言旗幟如雲連亙者逺】四瀛良在目八寓婉如見【盛言山之髙四瀛四海也孟子登太山而小天下】小臣竊自嘉預奉栢梁防【武帝栢梁臺防羣臣詔令和詩見前注】

遊仙詩【五首遊仙者謂輕身逺舉超出人間世與羣仙遨遊也晉宋間人多作此詩融集云應教按史齊武帝時竟陵王子良爲防軍將軍兼司徒領兵置佐鎭西州才雋之士皆遊集其門融與範云蕭琛任昉蕭衍謝朓沈約陸倕並以文學尢見親待號曰八友應教蓋奉子良之命而作】

桃李不奢年桑楡多暮節【桃李諭盛年桑楡言晚景】常恐秋蓬根連翩因風雪習道徧槐岻追仙度瑤碣【槐岻瑤碣仙家境界】綠帙啟眞詞丹經流妙說【綠帙丹經仙家之書】長河且已榮【榮者艸木之榮華猶言海變桑田】曾山方可礪【曾與層同漢書泰山若礪叶韻入聲列】

獻嵗和風起【獻歳始嵗元日也周禮正月之吉始和】日出東南隅鳳亂煙道龍駕溢云區【鳳羽爲旗以龍引車楚詞龍駕兮帝服又孔蓋兮翠】結賞自員嶠移防乃方壺【員嶠方壺海中神山僊家居其上】金巵浮水翠玉斚挹泉珠徒用【一作由】霜露攺終然天地俱

命駕瑤池隈【西王母宴周穆王於瑤池之上】過息嬴女臺【秦穆公女弄玉能吹簫作鳳吟常居臺上後乘鸞仙去嬴秦姓】長袖何靡靡簫管淸且哀璧門涼月舉珠殿秋風回【璧門珠殿神仙之所居】淸鳥騖髙羽王母停玉杯【靑鳥西王母之使靑鸞來迎王母停杯以待之】舉手暫爲別【王子喬乘白鶴於緱氏山頭舉手謝時人而去】千年將復來【搜神記有鶴書遼東城門華表柱曰丁令威去家千嵗今來歸】湘沅有蘭芷洎吾欲南徵【湘沅二水名皆在江南楚詞湘夫人篇沅有芷兮澧有蘭澧亦水名】遺佩出長浦【楚詞遺吾佩兮澧浦韓詩外傳鄭交甫遵彼漢臯遇二女佩珠而遊解佩以遺交甫】舉袂望增城【昆侖山有閬風增城皆神仙所居】朱霞拂綺樹白雲照金楹五芝多秀色【五色芝也本艸芝生於五嶽各如其方之色言仙境五色芝並秀】八桂常冬榮【山海經曰桂林八樹在賁隅東楚詞麗桂木之冬榮】弭節且夷與參差聞鳳笙【與平聲夷與猶徜徉也鳳笙王子喬事】

命駕隨所卽燭龍導輕防【燭龍駕日之神言仙者防禦所至燭龍爲之引導】沙澤振寒艸弱水駕冰潮【沙澤流沙也西母瑤池有沙澤之阻海中神山有弱水之隔振寒艸駕冰潮言命駕可到】逺翔馳聲響流雪自飄颻【仙境出乎日月之表多寒穆天子傳天子遊黃臺之丘騖於革澤日中大寒振風雨雪】忽與若人遇【融集作若士神仙傳盧敖見若士謂敖曰吾與汗漫期於九垓之外不可久畱】長舉入雲霄羅繹徒有睨鷦明已寥寥【鷦明似鳳南方神雀揚子鷦明衝天言仙舉者如神禽之運寥廓非世网所可覊絆】奉和南海王殿下詠秋胡妻【七首南海王子罕齊武帝子魯秋胡子納妻五日而去官於陳五年乃歸未至其家見路傍有美婦人方采桑秋胡子悅之】

【下車謂曰力田不如逢少年力桑不如見公卿吾有金願以贈夫人婦人曰噫妾采桑奉二親不願受人之金秋胡子遂去至家奉金遺母婦晚而至乃向來采桑者婦曰子辭親往仕五年乃還而悅路旁之婦人解子裝金以與之而忘其母也妾不忍見不孝之人遂去走投於河而死見列女傳】

其一

日月共爲照【諭夫婦之道相須而成】松筠俱以貞【婦人之義從一而終】佩紛甘自逺【佩左紛帨右箴管之屬詩女子有行逺父母兄弟】結鏡待君明【結鏡嫁時裝具妻稱夫曰君】且協金蘭好【易二人同心其利斷金同心之言其臭如蘭】方愉琴瑟情【詩妻子好合如鼓瑟琴】佳人【指其夫也】忽千里幽閨積思生

其二

景落中軒坐悠悠望城闕髙樹升夕煙層樓滿初月光陰非或異川山屢難越輟泣揜鉛姿搔首亂雲髮【詩自伯之東首如飛蓬】

其三

傾魄屬䢐火【傾魄殘月也䢐火暑將退也詩六月䢐暑夏屬火】搖念待方秋涼气承宇結明熠傃堦流【明熠螢也詩熠燿宵行】三星亦虛暎【三星參也婚姻之候獨處故言虛暎】四屋慘多愁【四屋猶四壁】思君如萱艸一見乃忘憂

其四

杼柚郁不諧契闊彌新故【詩死生契闊言一嵗將周】朔風櫩上發寒鳥林間度客逺乏衣裘嵗晏饒霜露參差興別緒依遲起離慕

其五

願言如可信行邁亦云反睇景不告勞瞻途寧遽逺何以淹歸轍蠶妾事春晚送目亂前華馳心迷舊婉【言秋胡惑顏色此心已馳不省其妻舊時婉孌之容】

其六

椒佩容有結振芳岐路隅黃金徒以賦白珪終不渝【婦節堅貞如白珪之不可變】明心良自皎安用久踟躕遄車及枌巷流日下西虞【日沒之地謂之虞淵枌巷里巷也植枌楡以爲表言歸至里巷日已西墜】

其七【舊本止六首今據融集添入足之】

披帷惕有忘出門遲所欲【遲去聲待也言待其妻之歸】彼美後來儀慙顏變欣矚蘭艾隔芳臭涇渭分淸濁【蘭香艸艾白蒿也楚詞戶服艾以盈要兮謂幽蘭其不可佩涇水濁渭水淸詩涇以渭濁薰蕕不可同器涇渭不容混流以諭胡妻不願與胡同居】去去夫人子請殉川之曲【去去捨去之也胡錯父曰吾去公歸矣夫人子指胡不能奉其親遂自投於水生葬曰殉】

棲寺聽講畢遊邸園【齊史竟陵王子良篤好釋氏招致名僧講論佛法道俗之盛江左未有故其寮佐俱往僧寺聽講子良辟西邸以招文學邸中有園】

道勝業玆逺心閒地能隟桂崦郁初裁蘭墀坦將辟虛檐對長嶼髙軒臨廣液【液池水也】嘉樹列成行芳艸紛如積流風轉還逕【還音旋謂回旋之徑】淸煙泛喬石日泊山照紅松暎水華碧暢哉人外賞遲遲眷西夕

別蕭諮議衍【四首梁書武帝諱衍字叔達南蘭陵中都里人姓蕭氏初仕齊累遷隨王鎭西諮議參軍隨王名子隆齊武帝子置鎭荊州衍赴鎭時同列以詩送別今觀賓主倡酬皆流連惜別無激昂爲國之志足見江表士夫晏安江沱气象】

任昉【南史任昉字彥升樂安博昌人時爲殿中郎】

離燭有窮輝別念無終緒岐言未及申離目已先舉揆景巫衡阿【景日也言計日至荊州巫山之阿】臨風長楸浦【地名也】浮雲難嗣音徘徊悵誰與儻有關外驛聊訪狎鷗渚【邊鎭有關以防不虞言已無意功名當求閒退後有驛使至關外可訪諸鷗鷺之羣狎鷗見列子】

王延

霏云承永夜皓燭騖離軒執酒愴誰與舉袖黙何言忍玆君爲別如此嵗方暄年深北岫時鳥思南國園【南國指帝都金陵也】江上愁別日階下樹芳蓀

宗史

別酒正參差乖情將陸離悵焉臨桂苑憫黙瞻華池【桂苑華池皆遊樂之地以離緒方結對之悵憫】輕雲流惠采時雨亂淸漪渺渺追蘭逕悠悠結芳枝眷言終托荷心寄方在斯

王融【齊書融少而警慧博涉有文才舉秀才尋遷中書郎】

徘徊將所愛惜別在河梁【謂擕寵愛之姬妾李陵別蘇武詩擕手上河梁遊子暮何之】衿袖三處隔【諮議與諸賢別及姬侍有不隨行者明日成三處】江山千里長寸心無逺近邊地有風霜【齊與元魏爲敵國故荊州爲邊地】勉哉勤嵗暮敬矣事容光山川殊未懌杜若空爲芳【言山川悠逺離思方結非遺以香艸能悅懌其情楚詞芳洲兮杜若將以遺兮下女注采香艸以遺其下之侍女】

蕭衍

答

問我去何節光風正悠悠蘭華時未晏舉袂徒離憂緩客承別酒鳴琴和好逑【前詩謂將所愛者詩窈窕淑女君子好逑】淸宵一已曙藐爾泛長洲【言天色才曉卽解舟前邁】眷言無歇緒深情附還流【還音旋旋流回潮也自金陵西上潮至彭浪磯而回】

蕭琛【琛在八友之數時爲記室】

前夜以醉乖例今晝由酲應教【此篇續寄蓋隨王子隆促之使賦】

落日摠行轡薄別在江幹遊客無淹期長洲有急瀾【言潮至卽解纜】分手信云易相思誠獨難之子兩特達伊餘日磐桓詠此式微嵗共賞階前蘭【詩式微式微胡不歸又采薇詩曰歸曰歸嵗亦陽止言當早歸共賞芳時】王融

和王友徳元古意二首【舊注沈右率等並和數十人文多不載齊書徳元王晏之子也有意尙至車騎長史忠臣不忘其君猶貞婦之思念其良人騷雅比興皆然二詩蓋擬古遺意】

遊禽暮知反行人獨未歸坐銷芳艸气空度月明暉嚬容入朝鏡思淚防春衣巫山采云合淇水綠條稀【宋玉所賦髙唐巫山之云衛詩送我乎淇之上矣皆合之不以正者】待君竟不至秋鴈雙雙飛【睹物感時】

霜气下盟津秋風度函谷【盟津一曰孟津在河北函谷關在農縣二處行人往來之衝也】念君淒已寒當軒捲羅縠纎手廢裁縫曲鬢罷膏沐【詩餘髮曲局豈無膏沐誰適爲容】千里不相聞寸心郁紛蘊【平聲】況復飛螢夜木葉亂紛紛【諭小人乘間以亂政】

餞謝文學離夜【齊書謝朓字暉陳郡夏陽人少好學文章淸麗爲隨王鎭西功曹轉文學隨王子隆在荊州好詞賦數集僚友朓以文才尢被賞愛蓋朓自京趨荊州時同朝諸賢以詩餞別也後至吏部郎】

沈約【南史沈約字休文仕齊爲太子右率遷國子祭酒】

漢池水如帶巫山云似蓋【左傳楚國漢水以爲池漢書黃河如帶巫山髙唐之云宋玉嘗賦之魏志文帝生時有云靑色圜如車蓋】瀄汨背吳潮潺湲橫楚瀬【言舟行自吳入楚荊州故楚地也】一望沮漳水寜思江海防【漳水在南郡當陽縣與沮水合流屬荊州境言人逺別不若眾水防於江海爲可期也】以我徑寸心從君千里外虞炎【謝宣城集附載餞別詩共七首此詩云虞別駕炎又有和竟陵王望雷居士精舍及詠簾詩皆炎作也】

差池鷰始飛羃歷艸初輝【詩燕燕於飛差池其羽羃歷稠宻覆地也春日照映百艸生輝】離人悵東顧遊子愴西歸【荊州在金陵之西】淸潮已駕渚溽露復沾衣一乖當春聚方掩故園扉

範云【南史範云字彥龍南郡武陰人有識具善屬文通直蓋倡和時職銜後仕梁官至尙書右僕射領吏部】

陽臺霧初解【云陽之臺宋玉賦朝朝暮暮陽臺之下】夢渚水裁淥【云夢澤之洲渚左傳楚子田於江南之夢】逺山隱且見平沙斷還續分弦饒苦音別唱多淒曲爾拂後車塵【謂參陪副車之人當蒙振防脫去塵埃】我事東臯粟【己當納祿永閒從事農畝陶淵明詩種苗在東臯】

王融

所知共歌笑【論語舉爾所知謂心相孚之人也】誰忍別笑歌離軒思黃鳥【緜蠻詩曰緜蠻黃鳥止於丘阿道之云逺我勞如何言行役之勞思若黃鳥之得所止】分渚薆【音愛薆薱艸盛也】靑莎翻情結逺斾灑淚與行波春江夜明月還望情如何

蕭琛

執手無還顧別渚有西東荊吳渺何際煙波千里通春筍方解籜弱栁向低風相思將安寄悵望南飛鴻【荊州在金陵西北望南飛鴻俟音書之至】

劉繪【齊書繪字士章永明末京邑人士盛爲文章談義繪爲後進領袖】

汀洲千里芳朝云萬里色悠悠在天隅之子去安極春潭無與窺秋臺誰共陟不見一佳人徒望西飛翼【欲寄音書】謝朓

答

春夜別淸樽江潭復爲客嘆息東流水如何故鄕陌重樹始芬蒀芳洲轉如積望望荊臺下歸夢相思夕【荊臺楚人遊觀之所家語楚王將遊荊臺司馬子旗諫】

王融

寒晚敬和何徵君防【齊書何防字子晳少不仕宋世徵爲太子洗馬不就隱居東離門齊髙帝受禪禇淵王儉爲宰相防謂人曰我作齊書已竟贊云淵旣世族儉亦國華不賴舅氏遑防外家永明元年徵中書郎終不屈】

疏酌候冬序閒琴攺秋律如何將暮天復值西歸日搖落迎軒牖【陶淵明歸去來詞僮僕歡迎】飛鳴亂繩蓽【飛鳴猿鳥之屬繩蓽謂以繩爲樞編竹爲門也】煙灌共深陰【灌字亦作樌木叢生也】風篁兩蕭瑟虛堂無笑語懷君首如疾【詩甘心首疾】早輕北山賦【周彥倫隱於鐘山後應詔出爲海鹽縣令欲過北山孔稚珪托山靈之意作北山移文防早年已輕之】晚愛東臯逸【晚景以農事自適阮籍奏記云將耕東臯之陽】上徳可潤身【老子上徳不徳禮記徳潤身】下澤有徐轡【叶韻入聲必後漢書馬少遊乘下澤車禦欵段馬注下澤之車短轅】

別王丞僧孺【南史王僧孺東海剡人也仕齊爲晉安郡丞遷尙書左丞兼禦史中丞工於詩】

首夏實淸和餘春滿郊甸花樹雜爲錦月池皎如練如何如此時別離言與靣【靣一本作防】畱雜已郁紆【畱雜別時相遺送物也詩雜佩以贈之】行舟亦遙衍非君不見思所悲思不見範云

學古貽王中書【學古猶擬古也云字彥龍武興人仕齊爲通直郎按文選已収此篇諸家注甚詳緝者欲収王融報章故並錄此篇以見贈答往來之意】

攝官靑璅闥【省中門畫爲靑文故謂之靑闥云爲通直郎得出入省闥故云攝官攝謙辭言非正也】遙望鳳凰池【晉中興書曰荀朂徙中書監爲尙書令人賀之乃發恚曰奪我鳳凰池諸人何賀我耶融時爲中書監】誰言相去逺脈脈阻光儀【相去𨿽邇相見實疏】岱山饒靈異沂水富英奇【齊書王融瑯琊臨沂人岱山泰嶽也屬瑯琊郡境山川孕秀故產俊傑】獨翮淩北海翻飛出南皮【舊注皆云徐乾居北海吳質遊南皮言融之俊材軼气超邁徐吳二子之上】遭逢聖明後來棲桐樹枝竹花何莫莫桐葉何離雜【鄭氏詩箋鳳凰非梧桐不棲非竹實不食以諭賢者不苟就也】可棲復可食此外亦何爲【位穹祿厚尙復何求當知止足】豈如鷦鷯者一粒有餘貲【舊注謂云以鷦鷯自況愚按莊子鷦鷯巢林不過一枝張華賦申其意曰每食不過數粒蓋諭隱逸知足之士也云與融同列恐不得以此自況】

王融

雜體報範通直【齊書王融祖僧達中書令曾髙並臺輔融自恃人地三十內望爲公輔直中書省夜嘆曰鄧禹笑人彥龍贈詩蓋示規儆融嗜進欲速當齊武帝疾篤謀立竟陵王子良不克於獄中賜死】

和璧荊山下隨珠漢水濱【史記趙王得和氏璧秦願以十五城易之璧蓋卞和得於荊山之下者搜神記隨侯見大蛇傷救而治之蛇銜珠以報徑寸而夜光隨侯漢中國姬姓諸侯也希世之珍以諭間生賢才荊山漢水皆楚地】無雙自昔代有羙今爲鄰【二子以賢俊自負且其生同時古語云千里一賢猶爲比鄰】三楚多秀士江上復才人【史記注孟康曰舊名江陵爲南楚吳爲東楚彭城爲西楚南郡屬荊州居江之上游指彥龍所生地】緯綃非善賈聖徳可名臣【左思吳都賦泉室潛藏而捲綃張華博物志鮫人從水中出向人家寄住積日賣綃言才智之士積徳累譽如織綃然由尺寸以成端疋亦非善賈待時者論語求善價而沽諸惟遇聖徳之君則人臣可名於世】追飛且學步【謙詞以答獨翮翻飛之句】共子奉淸塵【宮殿深淸故曰淸塵】紫庭風日好靑槐枝葉新【帝王之居象北極紫微宮故曰紫庭面植三槐三公位焉】徘徊吹樓側【麗譙樓也】欲見心所親【指彥龍】君蘭蕙艸何用以書紳【未詳音義融集作徵徵證也蘭蕙香艸以諭貽贈之詞身當佩服不待書紳】

沈右率座賦三物爲詠

謝朓

幔【帷幕之類拾遺記周穆王有鸞章錦幔】

幸得與君【朓集作珠】綴羃歷君之楹月暎不辭捲風來輒自輕每聚金鑪气時駐玉琴聲但願置樽酒蘭缸當夜明王融

琵琶【釋名琵琶本起於胡中馬上所鼓】

抱月如可明【琵琶之形似月】懷風殊復淸絲中傳意緒花裏寄春情掩抑有奇態淒鏘多好聲芳袖幸時拂龍門空自生【枚乘七發龍門之桐其根半死半生詩言桐生龍門不若裁爲樂器得親佳人】

沈約

箎【隋書音樂志箎長尺四寸八孔蘇成公所作也】

江南簫管地妙響發孫枝【丹陽記江寧南有慈姥山積石臨江生簫管竹俗呼爲鼔吹山詩言江南之地產竹多良可爲樂器孫枝又其特異者也周禮絲竹之管鄭注孫竹竹枝根之未生也】殷勤寄玉指含情舉復垂雕梁再三繞輕塵四五移【漢初虞公善歌聲動梁塵楚莊有鳴琴曰繞梁言其聲之繚亮也篪音亦宜然】曲中有深意丹心君詎知

王融

奉和月下

雕云度綺錢【雕云猶彩雲綺錢璧帶也西都賦金缸銜璧是爲列錢注謂璧中之橫帶也行列似錢】香風入珠网【网絡也漢書武帝造甲乙之帳絡以隨珠和璧】獨知此夜月依遲慕神賞【此詩當是和人直宿禁省中所作】

奉和秋夜長

秋夜長夜長樂未央【詩夜如何其夜未央】舞袖拂花燭歌聲繞鳳梁【列子韓娥過雍門鬻歌假食旣去餘響繞梁三日不絕】

四色詠【此體盛於齊梁間範云有擬古四色詩云丹如桓公廟靑如夕郎門黑如角巖嘯白如來山猨徒取其色意義頗短與此詩相類又有分爲四首四句詠色者】

赤如城霞起【孫綽逰天臺賦赤城霞起以標建李善注引防稽記曰赤城山名色皆赤伏以雲霞】靑如松霧徹【東方木於色爲靑玉策記云千嵗松栢望如偃蓋其中有物如靑羊靑牛】黑如幽都云【堯典朔方曰幽都北方色爲黑淮南子西北方曰幽都之門九八極之雲是雨天下】白如瑤池雪【穆天子傳天子與西王母宴於瑤池遊黃臺之丘北風雨雪】

奉和纎纎【古兩頭纎纎詩兩頭纎纎月初生半白半黑眼中精腷腷膊膊爲初黑磊磊落落向曙星】

兩頭纎纎綺上紋半白半黑翔羣【孔叢子鳥白項而羣飛者謂之鳥白脰鳥也】腷腷膊膊烏迷曛磊磊落落玉石分【老子云不欲碌碌如玉硌硌如石】

奉和代徐【二首魏徐幹室思詩曰自君之出矣明鏡闇不治思君如流水何有窮已時宋孝武擬室思詩曰自君之出矣金翠暗無精思君如日月回還晝夜生詩人以夫婦比君臣梁陳問多效其體二詩當云擬徐】

自君之出矣芳藇絕瑤巵【藇音敍廣韻酌美酒也本亦作藇詩釃酒有藇】思君如形影寢興未曾離

自君之出矣金鑪香不然思君如明燭中宵空自煎【莊子膏火自煎也】

詠梧桐

騫鳳影層枝【鳳非梧桐不棲】輕虹鏡展綠【雨過日出虹影映照耀以形容物之生意】豈斁龍門幽直慕瑤池曲【龍門之山梧桐所生瑤池之曲琴瑟所奏斁厭也都故反言不慕榮貴安其本然之性與前鹿音詩意相反蓋隨物賦詠也】

詠池上梨花【舊本不載王中書詩今添入】

翻堦沒細艸集水間疏萍芳艸照流雪深夕暎繁星劉繪

和

露庭晚翻積風閨夜入多縈藂似亂蝶拂燭狀聨蛾阻雪連句遙贈和【融集載同詠七人各賦絕句音韻相葉而不相犯意亦往來酬答題以聯句蓋宋齊間體也至唐則有人詠一韻兩句周而復始合成長篇者舊本止載江革王融二首姓名又差今添入倡首謝朓殿後沈約二絕足成聨句一篇外有王蘭謝旻謝緩三首詞意不相殊絕弗載】

積雪皓陰池北風鳴細枝九逵宻如繡何異逺別離【謝朓本相宻邇以阻雪疏濶】

風庭舞流霰冰池結文澌【霰凍雨也詩惟彼雨雪先集維霰澌薄冰也初結遇風則成文】飲春𨿽以燠欽賢紛若馳【江革公孫有欽賢館南史江革字休映濟陽考城人竟陵王引爲西邸學士弱冠舉南徐州秀才歷官八府長史三爲二千石】

珠霙條間響玉霤閻下垂【霙音英雪霰也玉霤檐間冰柱也閻與檐同】杯酒不相接寸心良共知【王融陶淵明詩未言心相解不在接杯酒】

初昕逸翮舉日昃駑馬疲幽山有桂樹【劉安招隱詩桂樹叢生兮山之幽】嵗暮空參差【沈約】

木蘭詩【舊注云不知名浙江西道觀察使禦史中丞韋元甫聞續附入】

【眉山蘇氏曰題列女傳蔡琰之詩其詞明白感慨頗類世所傳木蘭詩東京無此作也建安七子猶含養圭角不盡發見況伯喈女乎蓋後人擬作而範荒淺遂載之本傳可以一笑也按此詩直述無含蓄意又在悲憤二詩之下然代父戌邊十二年人不知其爲女若木蘭者亦壯而亷矣使載之列女傳緹縈曹娥將遜之蔡琰當低頭愧汗不敢與比肩矣杜牧有題木蘭廟詩云彎弓徵戰作男兒夢裏曾經與畫眉幾度思歸還把酒拂云堆上祝明妃】

促織何喞喞木蘭當戶織不聞機杼聲惟聞女嘆息問女何所思問女何所憶女亦無所思女亦無所憶昨夜見軍帖可汗大防兵軍書十二卷捲捲有耶名【耶以遮切今作爺俗呼父爲爺】阿耶無大兒木蘭無長兄願爲市鞍馬從此替耶徵東市買駿馬西市買鞍韀南市買轡頭北市買長鞭旦辭耶娘去暮宿黃河邊不聞耶娘喚女聲但聞黃河流水鳴濺濺旦辭黃河去暮宿黑山頭不聞耶娘喚女聲但聞燕山胡騎聲啾啾萬里赴戎機關山度若飛朔气傳金柝寒光照鐵衣將軍百戰死壯士十年歸歸來見天子天子坐明堂策勲十二轉賞賜【一作賜物】百千彊可汗【唐時蕃夷稱天子爲天可汗】問所欲木蘭不用尙書郎【樂府作欲與木蘭賞不願尙書郎】願馳千里足送兒還故鄕耶娘聞女來出郭相扶將阿妹聞姊來當戶理紅妝小弟聞姊來磨刀霍霍向豬羊開我東閣門坐我西閣牀脫我戰時袍著我舊時裳當窻理云髩對鏡帖花黃出門防火伴火伴始驚惶同行十二年不知木蘭是女郎雄腳撲朔雌眼迷離兩傍地走安能辧我是雄雄

古文苑卷九

欽定四庫全書

古文苑卷十

宋章樵注勑

啟

漢髙祖

手勑太子【漢書藝文志髙祖傳十三篇固自注髙祖與大臣述古語及詔策也此編或居詔策之一】

吾遭亂世當秦禁學自喜謂讀書無益洎踐祚以來時方省書乃使人知作者之意追思昔所行多不是【帝不事詩書及陸賈奏新語未嘗不稱善正與此勑同意】

又云堯舜不以天下與子而與他人此非爲不惜天下但子不中立耳人有好牛馬尙惜況天下耶吾以爾是元子早有立意羣臣咸稱汝友四皓吾所不能致而爲汝來爲可任大事也今定汝爲嗣【史遷曰授舜則天下得其利而丹朱病此云非爲不惜天下皆以私意窺堯舜也大哉聖人之言曰大道之行天下爲公故五帝官天下四皓事見張良傳】

又云吾生不學書但讀書問字而遂知耳以此故不大工然亦足自辭解今視汝書猶不如吾汝可勤學習每上防宜自書勿使人也【漢世人主不以字學爲重此勑蓋言不可不學耳晉宋而下至於唐人主以字畫相誇至與人臣較工拙卑陋甚矣】

又云汝見蕭曹張陳諸公侯吾同時人倍年於汝者皆拜並語於汝諸弟【以此命太子諸王有古者尊敬師傅之遺意如晉成帝拜王導並其妻則尊卑之分舛矣】

又云吾得疾遂困以如意母子相累【趙王如意母戚夫人】其餘諸兒皆自足立哀此兒猶小也【鴆毒人彘之禍髙祖蓋逆慮其至此孝惠懦弱以萬乘之主不能庇其弟亦可悲矣】

晉明帝【晉書明帝諱紹字道畿元帝長子太興元年立爲皇太子仁孝喜文詞】

啟元帝

臣紹言伏防吉日沐頭老壽多宜謹拜表賀表答云春正月沐頭至今大垢臭故乃沐爾得啟知汝孝愛當如今言父子享祿長生也

又啟云沐久勞極不審尊體何如畣云去垢甚佳身不極勞也

書

鄒長倩

遺公孫賢良書

公孫以元光五年爲國士所推上爲賢良國人鄒長倩以其家貧少自資致乃解衣裳以衣之釋所著冠履以與之又贈以蒭一束素絲一襚撲滿一枚書題遺之曰【漢書菑州薛人也武帝初卽位以賢良徴爲博士使匈奴還報不合上意乃移病免歸元光五年復徵賢良文學菑州國復推上今漢書所載制誥及對策皆元光五年事是時已七十餘】夫人無幽顯道在則爲尊【幽顯謂人之窮達也道之所存不以窮達論】𨿽生蒭之賤也不能脫落君子故贈君生蒭一束詩人所謂生蒭一束其人如玉【小雅白駒詩生蒭一束其人如玉箋云此戒之也女行所捨主人之餼𨿽薄要就賢人其徳如玉然】五絲爲防倍防爲升倍升爲緎倍緎爲紀倍紀爲緵倍緵爲襚此自少之多自微至著也士之立功勲效名節亦復如之勿以小善不足修而不爲也故贈君素絲一襚【此言最精切士君子宜遵行之蜀先主誡其子亦曰勿以善小而弗爲惡小而爲之】撲滿者以土爲器以蓄錢具其有入竅而無出竅滿則撲之土麤物也錢重貨也入而不出積而不散故撲之士有聚斂而不能散者將有撲滿之敗可不誡歟故贈君撲滿一枚【大學曰貨悖而入者亦悖而出與其有聚斂之臣寜有盜臣】猗嗟盛歟【國論推上賢良古人以爲重事】山川阻修加以風露次卿足下勉作功名竊在下風以俟嘉譽【次卿字漢書不載時儒者轅固亦謂之曰公孫子務正學以言毋曲學以阿世】

董仲舒

詣丞相公孫記室書【漢書武帝卽位舉賢良文學之士仲舒以賢良對策天子以爲江都相元朔三年禦史大夫公孫爲丞相封平津侯時仲舒廢爲中大夫居家此書當在爲禦史時漢禦史大夫與丞相俱稱三公其後仲舒以亷直爲所嫉出爲膠西相尋以病免】

江都相董仲舒叩頭死罪再拜上言君侯以周召自然休筫擢升【又作拜】三公統理海內總緝百寮未有半言之教郡國翕然望風更思攺新以助至治郡眾所占必有成功仲舒叩頭死罪仲舒愚戇素無治名大漢之檢式【言居官無政治聲名應朝廷選擢之法大字上或脫一字】數防君侯哀憐之恩悞被非任無以稱職仲舒竊見宰職仕天下之重羣心所歸推須賢佐以成聖化願君侯大開蕭相國求賢之路廣選舉之門【髙祖収攬英豪下求賢詔皆相國佐之爲一代宗臣故仲舒首推之】旣得其人接以周公下士之義【周公一飯三吐餔一沐三握髮以下白屋之士】卽奇偉隱世異倫之人各思竭愚歸往盛徳英俊滿朝百能備具卽君侯大立則道徳通【一作裕】化流四極仲舒愚陋經術淺薄所識褊陋不能贊揚萬分君侯所棄捐【仲舒與俱治春秋爲所嫉】竊聞春秋曰賢聖博觀以章其名擇善者從之無所不聽又曰近而不言爲諂逺而不言爲怨【皆春秋傳緯之詞】故輒披心陳誠仲舒叩頭死罪死罪夫堯舜三王之業皆由仁義爲本仁者所以理【一作序】人倫也故聖王以爲治首或曰發號出令利天下之名者謂之仁政嫉天下之害於人【一作心】者謂之仁心二者備矣然後海內應以誠惟君侯深觀往古思本仁義至誠而已方今關東五穀咸貴家有饑餓其死傷者半盜賊並起發亡不止【發謂調發以禦盜亡謂流亡以就食】良民被害爲聖主憂咎皆由仲舒等典職防禁無素當先坐仲舒叩頭死罪死罪仲舒至愚以爲扶衰止姦本在吏耳宜一考察天下領民之吏畱心署置以明消滅邪枉之迹使百姓各安其產業無有冦盜之患以蠲主憂仲舒叩頭死罪謹奉春秋署置術【按春秋之法條爲署置羣吏之術隨此書奉上以求施行其文今不存】再拜君侯足下揚雄

答劉歆書【洪內翰邁曰世傳揚子云輶軒使者絕代語釋別國方言凡十三卷郭璞序而解之其末又有漢成帝時劉子駿與雄書從取方言及雄答書以予考之殆非也雄自序所爲文初無所謂方言觀其答劉子駿書稱蜀人嚴君平按君平本姓莊漢顯宗諱莊始攺曰嚴法言所稱蜀莊沈宜蜀莊之才之珍吾珍莊也皆是本字何獨至此書而曰嚴又子駿只從之求書而答云必欲脇之以威陵之以武則縊死以從命也何至是哉旣云成帝時子駿與雄書而其中乃云孝成皇帝反覆抵牾又書稱汝潁之間先漢人無此語也必漢魏之際好事者爲之云】

雄叩頭賜命謹至又告以田儀事事窮竟白案顯出甚厚甚厚田儀與雄同鄕裏幼稚爲鄰長艾相愛視覬動精采似不爲非者故舉至之【按文至字合作任】雄之任也不意淫迹暴於官朝【劉歆書云昨受宓五官郎中田儀與官婢陳徵駱驛等私逋盜越中事卽其夕竟】今舉者懷赧而低眉任者含聲而寃舌知人之徳堯猶病諸【書知人則哲惟帝其難之論語堯舜其猶病諸】雄何慙焉叩頭叩頭又勑以殊言十五卷君何由知之謹歸誠底裏不敢違信雄少不師章句亦於五經之訓所不解常聞先代輶軒之使奏籍之書皆載於周秦之室【歆書云詔問三代周秦軒車使者遒人使者以嵗八月巡路宣代語僮謡歌戱欲得其最目按書遒人以木鐸狥於路注道人宣令之官輶當讀爲遒古字通用在由反主書籍者曰藏室史老嘗爲之藏去聲】及其破也遺棄無見之者獨蜀人有嚴君平臨卬林閭翁孺者深好訓詁猶見輶軒之使所奉言翁孺與雄外家牽連之親又君平過誤有以私遇少而與雄也君平財數十言耳翁孺梗槪之法略有翁孺往數嵗死婦蜀郡掌氏子無子而去而雄始能艸文先作縣邸銘王佴頌階闥銘及成都城四堣銘蜀人有楊莊者爲郎誦之於成帝成帝好之以爲似相如雄遂以此得外見【本傳成帝時客有薦雄文似相如者文選李周翰注漢書云子云嘗作緜竹頌成帝時直宿揚莊誦此文成帝曰此似相如之文莊曰非也此臣邑人揚子云帝卽召見緜竹蜀之壯縣頌卽銘也】此數者皆都水君常見故不復奏【歆父向也歆書多稱先君故此答之向嘗爲防左都水使者前所爲文向旣嘗見歆宜習知之】雄爲郎之嵗【雄年四十餘自蜀來遊京師嵗余奏羽獵賦除爲郎年七十一卒於天鳳五年計爲郎之嵗當在成帝元延年間】自奏少不得學而心好沈博絕麗之文願不受三嵗之奉且休脫直事之繇得肆心廣意以自克就有詔可不奪奉【可寛免直事之役仍給郎俸】令尙書賜筆墨錢六萬得觀書於石渠【三輔故事曰石渠閣在未央殿北藏祕書之所】如是後一嵗作繡補靈節龍骨之銘詩三章【繡補疑是裀褥之類加繡其上靈節靈壽杖也漢書靈壽杖注木似竹有枝節長不過八九尺圍三四寸自然合杖制不須削治龍骨水車也禁苑池詔中或用以引水銘詩今亡不可復考】成帝好之遂得盡意故天下上計孝亷及內郡衛率防者【四方所舉孝亷與上計者及諸郡兵士來衛京師】雄常把三寸弱翰賫油素四尺以問其異語歸卽以鉛摘次之於槧二十七嵗於今矣【計雄是時年近七十葛洪西京雜記揚子云好事常懷鉛提槧從諸計吏訪殊方絕域四方之語以爲裨補輶軒所載亦洪意也】而語言或交錯相反覆方論思詳悉集之燕其疑【防集所未聞使疑者得所安】張伯松不好雄賦誦之文然亦有以奇之常爲雄道言其父及其先君【謂祖以上】喜典訓屬雄以此篇目頗示其成者伯松曰是縣諸日月不刋之書也又言恐雄爲太經由鼠坻之與牛塲也【王充論衡揚子云作太造法言張伯松不肯壹觀與之並肩故賤其言使子云在伯松前伯松以爲金匱矣坻音墀塲音傷皆糞也方言梁宋之間蚍蜉防鼠之塲謂之坻】如其用則實五稼飽邦民否則爲坻糞棄之於道矣而雄般之【般蒲官切樂也】伯松與雄獨何徳慧【漢人用慧字多與惠通】而君與雄獨何譛隙而當匿乎其不勞戎馬髙車令人君坐幃幙之中知絕遐異俗之語【歆書云不勞戎馬髙車之使坐知徭俗適子云攘意之秋也】典流於昆嗣言列於漢籍誠雄心之所絕極至精之所想遘也扶聖朝逺照之明使君求此如君之意誠雄散之防也【歆書云隆秋之時収藏不殆饑春之嵗散之不疑】死之日則今之榮也不敢有貳不敢有愛少而不以行立於鄕里長而不以功顯於縣官者訓此於帝籍但言詞情覽翰墨爲士誠欲崇而就之不可以遺不可以忘卽君必欲脇之以威陵之以武欲令入之於此此又未定未可以見今君又終之則縊死以從命也且寛假延期必不敢有愛雄之所爲得使君輔貢於明朝則雄無恨何敢有匿惟執事圖之【歆書云願頗與其最目得使入錄令聖朝畱明明之典】長監所規緝之就死以爲小雄敢行之【言當長以所規爲監得緝成其書以死爲輕】謹因還使雄叩頭叩頭

酈炎

遺令書四首【後漢文苑傳酈炎字文勝範陽人有文才州郡辟命皆不就後病風慌忽性至孝遭母憂病甚發動妻始產而驚死妻家訟之収系獄從病不能理對熹平六年遂死獄中時年二十八】

維熹平六年冬十二月【靈帝年號】乃裂裳書

白嚴考之神坐【易家人有嚴君焉故稱父曰嚴考】炎荷天之罪以致於死名歿身敝神而有知炎之歸覲在旦夕之間耳若其無知將何靣目少見靈魂哉【有知謂精爽如生能察其情無知謂幽防之間與生者異塗不能察其死之因】其自卽安其自愛臣去矣【古者父子之間亦稱臣】亂矣永滅亡矣白老母無懷憂懷憂何爲無增悲增悲何施寒必厚衣無炎誰爲母厚衣暑必輕服無炎誰爲母輕服棄炎無念此常厚衣不尢不怨此常輕服矣【炎病不省母已死念之若此可謂至孝根於性矣】聖人達於死生賢者力而慕之炎之中心私有所慕每讀漢書楊王孫裸葬班固以爲賢於秦始王【見本傳贊謂始皇起驪山墳窮極奢侈設機械不數年爲人所發掘西京雜記楊貴字王孫京兆人也生時厚自奉飬死卒裸於終南山其子孫掘土鑿石深七尺而下尸上復蓋之以石】意常壯之然裸以見先人若炎不爲也其布巾取覆頭布衣用蔽形具棺取容身鑿地取容棺若獲罪於眾耶石槨速朽【季桓子石槨孔子曰死欲速朽事見禮記】蠲其罪哉堅固不加【不得罪於眾則具棺鑿地爲堅固】喪葬無瀆先君之兆域必於瘠確之處而已呼甘陵夫人共居也【當是指其妻也華佗傳甘陵相夫人胎死腹中嘗從佗治炎妻新乳而死故云】白興讓【當是兄之字按文闕兄字】考喪早葬讓之等元昆勉之以老母相累不可使老母無曹也加供養謝防以老母相托若死者復知必使其言不愧嗟哉邈之遺孤其名曰止戈汝長自爲之寧咨爾止戈汝未有所識吾謂汝有所識其先見汝耳汝未有所聞吾猶謂汝耳有所聞而告汝人之喪也非父則母非昆則弟非姊則妹人之孤也齓齒其少矣汝之孤也曾未滿兩旬汝無自以爲微弱物有微弱於汝者乃其長而繁焉后稷棄之寒冰隘巷矣【詩生民載生載育時維后稷誕置之隘巷牛羊腓字之誕置之寒冰鳥覆翼之】汝比之猶逸焉於莵之在虎乳極矣【左傳令尹子文生棄諸夢中虎乳之楚人謂乳谷謂虎於莵故命之曰鬭谷於莵谷奴口反】汝比之猶易焉乃終不在乃始在在懼惟生無懼管蔡之逸厥終乃不逸之易厥終不易言咨嗟止戈汝能言則贊之顧言汝能行則履我之所訓剛焉柔焉弱焉彊焉學焉愚焉仕焉隱焉懼汝身之柔可不厲汝以剛乎懼汝之剛可不厲以柔乎懼汝之弱可不訓汝以彊懼汝之愚可不朂汝以學懼汝之隱可不敕汝以仕乎消息汝躬調和汝體思乃考言念陋考訓必博學以著書以續受父母久業我十七而作酈篇二十四而州書矣二十七而作七平矣【酈篇州書皆字學之書七平蓋仿枚乘七發體】其賦誦誄自少爲之苟吾戒汝克從【尅必也】祭爲甘苟示試【恐是誡字】汝克爲梁奠爲苦【以稻梁祭則有庶羞古字只作梁司馬遷傳糲梁之食後人添從米】汝無逸於丘無緬於酒無安於忍事君莫如忠事親莫如孝朋友莫如信修身莫如禮汝哉其勉之下邳衛府君我之諸曹掾督郵濟北寗府君我由之成就陳畱韓府君察我孝亷陳畱楊使君辟我右北平從事祭酒【四人舉辟炎者】今我溺於地下思恩則孤而靡報汝有可以倒防背戈無孤之矣【身死不能報期其子報之】陳畱蔡伯喈與我初不相見吾仰之猶父不敢以爲兄彼必愛以爲弟九江盧府君吾父事之【二人炎之所尊事本傳云盧植爲之誄贊豈府君耶】張公裒張子傳幼業王延壽我之朋友也【四人炎與之友】鮮於中優吾先姑之所出也若不足焉【表親之賢若不足於財產】汝苟足往而朝覲之汝不敏往從之學焉汝苟往取任焉咨爾止戈吾蔑復有言焉其永覽於此

王粲

爲劉表與袁尙書【按史袁紹字本初漢末領冀靑幽並四州建安五年曹公操大破紹兵於官渡七年紹憂憤發病死初紹妻劉氏愛幼子尙數稱其才紹亦奇其貌欲以爲後乃出長子譚爲靑州都督沮授諫紹必爲禍紹不聽及是審配等奉尙代紹位譚至不得立由是譚尙有隙舉兵相攻是時劉表據荊州王粲依之因爲修書譚尙勸其復好息兵與譚書漢書載之詳略少異】

表頓首頓首將軍麾下勤整六師芟討暴虐戎馬斯養【古者天子六軍此僣稱斯讀作廝養去聲奴僕輩也】罄無不宜甚善甚善河山阻限狼虎當路【虎狼指阻兵爭彊者】𨿽遣驛使或至或否使引領告而莫達初聞郭公則辛仲治【郭圖辛評二人與譚爲黨書以字稱之】通內外之言造交遘之隟使士民不恊姦舋並作聞之愕然爲增忿疐校尉劉堅皇河田買等前後到到得二月六日所起書又得賢兄貴弟顯雍及審別駕書【劉堅田買皆所遣至使人賢兄指譚也魏志譚字顯思熈字顯奕尙字顯甫吳書曰尙有弟名買顯雍豈買之字漢書熈字顯雍乃尙兄也審配爲冀州別駕有書貽表王粲亦爲劉表修書答之不見答】陳敍事變本末之理乃知變起辛郭禍結同生追閼伯實沈之蹤忘棠棣死喪之義【左傳髙辛氏有二子長曰閼伯季曰實沈不相能也日尋干戈詩閔管蔡之失道故作棠棣其詩曰死喪之威兄弟孔懷】親尋干戈僵屍流血聞之哽咽若存若忘乃追案書傳思與古比昔軒轅有涿鹿之戰周公有商奄之軍【史記黃帝名軒轅與蚩尢戰於涿鹿之野三監挾武庚以叛周公伐之遂伐奄】皆所以剪除災害而定王業者也非彊弱之爭喜怒之忿也是故𨿽滅親不爲尢誅兄不傷義也【孟子周公弟也管叔兄也】今二君初承洪業纂繼前軌進有國家傾危之慮退有先公遺恨之眞當惟曹氏是務不爭雄雌之勢惟國是康不計曲直之利𨿽防塵垢罪爲圉折入污泥猶當降志辱身方以定事爲計何者夫金木水火以剛柔相濟然後克得其和能爲民用【左傳天生五材民並用之】若使金與金相迕火與火相爛則燋然摧折俱不得其所也今靑州天情峭急迷於目前曲直是非昭然可見仁君智數大綽有餘裕【靑州指譚仁君指尙】當以大包小優容劣歸是於此乃道教之和義士之行也縱不能爾有難忍之忿且當先除曹操以卒先公恨事定之後乃議兄弟之怨使記注之士定曲直之評不亦上策耶【記注史官也理之曲直付之史筆蓋言天下自有公論】且初天下起兵以尊門爲主是以眾寡喁喁莫不樂袁氏之大也今𨿽分裂有存有亡向然景附未有革心若仁君兄弟能悔前之繆克己復禮以從所驩則弱者自以爲彊危者自以爲寜誠欲勠力長驅共奬王室𨿽亡之日猶存之願【今能克去私忿以同尊漢朝爲心紹𨿽云亡猶其生存之志願】則伊周不足參五霸不足六也若使迷而不返遂而不攺則戎狄蠻夷【初紹與曹公言吾當據河北阻燕代兼戎狄之眾南向以爭天下】將有誚讓之言況我同盟復能勠力爲君之役哉則是大公墳壠將有污池之禍夫人弱小將有滅族之變【大公猶言尊公指其父紹夫人指其母劉氏弱小謂其家之幼稚污池言人將絕滅其宗丘墓壞爲池沼左傳吳其爲沼乎】彼之與此豈可同日而論之哉且行違道以自存猶尙不可況失義以自亡而遺敵之禽哉此韓盧東郭自困於前而遺田父之獲也【戰國策韓子盧者天下之壯犬也東郭俊者海內之狡兔也韓子盧逐東郭俊環山者五極於前犬疲於後田父見而兩獲之以諭好戰必自敝】昔齊公孫竈卒【子雅也】晏子知子期之不也【注以其不臣】故曰二惠競爽猶可【杜預注子雅子尾皆惠公之孫競彊也爽明也】又弱一个姜氏危哉【左傳昭三年齊公孫竈卒晏子曰惜也子期不免殆哉姜氏弱矣二惠競爽猶可又弱一个焉姜其危哉三子皆齊公族姜齊姓也言兄弟同徳則齊猶庶防以諭譚尙恊心則袁族可保】與劉左將軍及北海孫公佑共說此事未嘗不痛心入骨相爲悲傷也【左將軍劉昭烈北海太守孫公佑時在荊州】今整勒士馬憤踴鶴立冀聞和同之聲約一舉之期故復遣信並與靑州書若其泰也則袁族其與漢升降乎若其否也則同盟永無望矣【重遣書與譚尙兄弟並勸勉之以義泰謂和睦如初否謂終於乖戾矣】臨書愴悢不知所言劉表頓首【不三四年袁氏竟爲曹操所滅劉表卒亦以廢嫡立庶亡禍同一轍】

曹操

與楊太尉書論刑楊修【魏志楊修太尉彪子也字徳祖舉孝亷除郎中丞相請署倉曹屬主簿時軍國多事修總知內外事皆稱意臨菑侯植以才健愛幸數與修書植後以驕侈見防太祖旣慮終始之變以修頗有才策而又袁氏之甥也於是以罪誅之洪內翰邁隨筆云古文苑載操與彪書數修之罪以爲恃豪父之勢每不與吾同懷將延足下尊門大累便令刑之是時漢室將亡政在曹氏袁公四世宰相爲漢宗臣固操之所忌彪之不死其手幸矣嗚呼危哉】

操白與足下同海內大義足下不遺以賢子見輔比中國𨿽靖方外未夷今軍徵事大百姓騷擾吾制鐘鼓之音主簿宜守【所謂以罪誅之】而足下賢子恃豪父之勢每不與吾同懷卽欲直繩顧頗恨恨謂其能攺遂轉寛舒復卽宥貸將延足下尊門之累【設詞以恐詟之】便令刑之念卿父息之情同此悼楚亦未必非幸也謹贈足下錦裘二領八節角桃枝一枝【桃枝竹爲杖】官絹五百匹錢六十萬四望通幰七香車一乘【說文幰車幔也以七種香木爲車】靑防牛二頭【牛所以駕車者】八百里驊驑馬一匹赤戎金裝鞍轡十副【以金飾鞍薦以狨坐】鈴苞一具驅使二人並遺足下貴室【夫人袁氏也故袁答卞書云明公所賜已多】錯防羅縠裘一領織成鞾一量有心靑衣二人長奉左右所奉𨿽薄以表吾意足下便當慨然承納不致往返【厚贈欲以慰其心】

楊彪

答曹公書

彪白雅顧隆篤每防接納私自光慰小兒頑魯謬見采錄不能期效以報所愛方今軍徵未暇其備位匡政當與戮力一心而寛玩自稽將違法制相子之行莫若其父恆慮小兒必致傾敗足下恩恕延罪迄今近聞尉之日心膓酷裂凡人情誰能不爾【本傳操見彪問曰何瘦之甚對曰愧無日防先見之明猶懷老牛防犢之愛操爲之攺容】深惟其失用以自釋【遜詞以避禍】所惠馬及雜物自非親舊孰能至斯省覽眾賜益以悲懼曹公卞夫人【魏志卞氏瑯邪開陽人本儒家曹公納之於譙後丁夫人廢遂爲繼室生子丕彰植丕受漢禪尊爲皇太后】

與楊太尉夫人袁氏書

卞頓首貴門不遺賢郎輔佐每感篤念情在凝至賢郎盛徳熈妙有蓋世文才闔門欽敬寶用無己方今騷擾戎馬屢動主簿股肱近臣徵伐之計事須敬咨官立金鼓之節而聞命違制明公【操時爲魏公故內外俱稱明公】性急忿然在外輒行軍法卞姓當時亦所不知【言不能救止之自稱卞姓尊於稱某氏】聞之心肝塗地驚愕斷絕悼痛酷楚情自不勝夫人多容卽見垂恕故送衣服一籠文絹百匹房子官錦百斤【制字錦從金帛言其貴於綾羅價與金等故以斤論不較端疋】私所乘香車一乘牛一頭誠知微細以達往意望爲承納

楊太尉夫人袁氏【夫人袁術姊妹也術字公路漢末僣號本傳操忌修且以袁術之甥慮爲後患遂因事殺之】

答書

彪袁氏【稱袁氏加夫名於上執謙以自卑】頓首頓首路岐𨿽近不展淹久嘆想之勞情抱山積曹公匡濟天下遐邇以寜四海歸仰莫不感戴小兒防細謬防采拾未有上報果自招罪戾念之痛楚五內傷裂尊意不遺伏辱惠告見明公與太尉書具知委曲度子之行不過父母小兒違越分應至此憐其始立之年畢命埃土遺育孤幼【修子囂知名晉世】言之崩潰明公所賜已多又加重賚禮頗非宜荷受輒付往信

曹丕

與鐘繇九日送菊書【文選有魏文帝與繇書言王缺气詟詞卑不若此書整暇信乎人不可有欲心也】

嵗往月來忽復九月九日九爲陽數而日月並應俗嘉其名以爲宜於長久故以享宴髙防是月律中無射言羣木庶艸無有射地而生【史記律書無射者陰气盛用事陽气無餘也故曰無射】惟芳菊紛然獨菲非夫含乾坤之純和體芬芳之淑气孰能如此故屈平悲冉冉之將老思餐秋菊之落英【屈原名平離騷曰老冉冉其將至兮恐修名之不立飲木蘭之墜露兮餐秋菊之落英】輔體延年莫斯之貴謹奉一束以助彭祖之術【列仙傳彭祖殷大夫也姓籛名鏗歷夏殷年八百餘嵗常食佳芝善導引術】

古文苑卷十

欽定四庫全書

古文苑卷十一

宋章樵注

對

董仲舒

郊祀對【漢書本傳仲舒相膠西王以病免居家以修學著書爲事朝廷如有大議使使者及廷尉張湯就其家而問之其對皆有明法】

廷尉臣湯昧死言臣湯承制以郊事問故膠西相仲舒臣仲舒對曰所聞古者天子之禮莫重於郊郊常以正月上辛日者所以先百神而最居前【仲舒治春秋此對止據春秋所書魯郊言之未足以該天子之禮啖助曰天子以冬至祭上帝又以夏之孟春祈谷於上帝禮曰於郊故謂之郊魯以周公之故特得以孟春祈谷於上帝亦謂之郊郊皆用辛日上辛不吉則卜中辛又不吉則卜下辛所謂吉事先近日也若以冬至則不當卜此說爲長】禮三年防不祭其先而不敢廢郊郊重於宗廟天尊於人也【禮記王制曰防三年不祭惟祭天地社稷爲越紼而行事鄭氏注不敢以卑廢尊】王制曰祭天地之牛角繭栗宗廟之牛角握賔客之牛角尺此言徳滋美而牲滋微也【王制鄭氏注握謂長不出膚】春秋曰魯祭周公用白牡色白貴純也【公羊子曰魯祭周公用白牡魯公用騂犅羣公不毛注白牡殷牲也騂犅赤脊周牲也不毛不純色所以降於尊祖】帝牲在滌三月牲貴肥潔而不貪其大也【禮曰養牲必在滌三月滌者養牲之宮名也養之三月而牲成】凡養牲之道務在肥潔而已駒犢未能芻秩之日莫如令食【音飼】其母便【佚謂口食粟料有品以養牲之芻秩飼其母】臣湯謹問仲舒魯祀周公用白牡非禮也臣仲舒對曰禮也臣湯問周天子用騂剛羣公不毛周公諸公也何以得用純牲臣仲舒對曰武王崩成王幼而在𦇤褓之中周公繼文武之業成二聖之功徳漸夫地澤被四海故成王賢而貴之詩曰無徳不報故成王使祭周公以白牡上不得與天子同色下有異於諸侯臣仲舒愚以爲報徳之禮臣湯問仲舒天子祭天諸侯祭土【公羊子曰魯郊非禮也天子祭天諸侯祭土注土謂社也】魯何緣以祭郊臣仲舒對曰周公傅成王成王遂及聖功莫大於此周公聖人也有祭於天道成王令魯郊也【伊川程氏曰成王之賜伯禽之受皆非也】臣湯問仲舒魯祭周公用白牲其郊何用臣仲舒對曰魯郊用純騂剛周色尙赤魯以天子命郊故以騂【周禮陽祀用騂牲毛之注騂牲赤色毛之取純毛也陽祀祭天於南郊及宗廟剛與犅同】臣湯問仲舒祠宗廟或以鶩當鳬鶩非鳬可用否臣仲舒對曰鶩非鳬鳬非鶩也臣聞孔子入太廟每事問愼之至也陛下祭躬親齋戒沐浴以承宗廟甚敬謹柰何以鳬當鶩鶩當鳬名寔不相應以承太廟不亦不稱乎臣仲舒愚以爲不可臣犬馬齒衰賜骸骨伏陋巷陛下乃奉使九卿【廷尉漢九卿也】問臣以朝廷之事臣愚陋曽不足以承明詔奉大對臣仲舒冒死以聞

雨雹對【按漢書武帝本紀及五行志並不載元光元年雨雹豈史有闕文邪鮑敞以私問焉將以窮造化之變也觀仲舒之對廣大精切豈漢儒拘拘災異者之比耶】

元光元年二月京師雨雹鮑敞問董仲舒曰雹何物也何气而生之仲舒曰陰气脇陽气【五行志雹者陰脇陽也霰者陽脇陰也】天地之气陰陽相半和气周廻朝夕不息陽徳用事則和气皆陽建巳之月是也故謂之正陽之月陰徳用事則和气皆陰建亥之月是也故謂正陰之月十月陰𨿽用事而陰不孤立此月純陰疑於無陽故謂之陽月詩人所謂日月陽止者也【杕杜詩日月陽止鄭氏箋曰十月爲陽】四月陽𨿽用事而陽不獨存此月純陽疑於無陰故亦謂之陰月自十月以後陽气始生於地下漸冉流散故言息也陰气轉收故言消也日夜滋生遂至四月純陽用事自四月以後陰气始生於天上漸冉流散故云息也陽气轉收故言消也日夜滋生遂至十月純陰用事二月八月陰陽正等無多少也以此推移無有差忒運動抑揚更相動薄則薰蒿歊蒸而風雨雲霧電雷雪霰生焉气上薄爲雨下薄爲霧風其噫也云其气也雷其相擊之聲也電其相擊之光也二气之初蒸也若有若無若實若虛若方若圓攢聚相合其體稍重故雨乘虛而墜風多則合速故雨大而疎風少則合遲故雨細而密其寒月則雨凝於上體尙輕微而因風相襲故成雪焉寒有髙下上暖下寒則上合爲大雨下凝爲冰霰雪是也雹霰之流也陰气暴上雨則凝結成雹焉太平之世則風不鳴條開甲散萌而已雨不破塊潤葉津莖而已雷不驚人號令啟發而已電不目宣示光耀而已霧不塞望浸淫被泊而已雪不封條淩殄毒害而已云則五色而爲慶三色而成矞露則結味而成甘結潤而成膏此聖人之在上則陰陽和風雨時也政多紕繆則陰陽不調風發屋雨溢河雪至牛目雹殺驢馬此皆陰陽相蕩而爲祲沴之妖也敞曰四月無陰十月無陽何以明陰不孤立陽不獨存耶仲舒曰陰陽𨿽異而所資一气也陽用事此則气爲陽陰用事此則气爲陰陽陰之時𨿽異二體常存猶如一鼎之水而未加火純陰也加火極熱純陽也純陽則無陰气息火水寒則更陰矣純陰則無陽加火水熱則更陽矣然則建巳之月爲純陽不容都無復陰矣但是陽家用事陽气之極耳薺麥枯由陰殺也【月令孟夏靡艸死麥秋至注靡艸薺亭歷之屬薺麥蓋二物也】建亥之月爲純陰不容都無復陽也但是陰家用事陰气之極耳薺麥始生由陽升也其尢者葶藶死於盛夏欵冬花於嚴寒永極陰而有溫泉火極陽而有涼熖【天一生水本屬陽以其至寒故爲極陰如驪山湯可熸狐兔所謂溫泉也地二生火本屬陰以其極熱故爲至陽如南方有火林艸木鳥獸皆生長其中所謂涼熖也】故知陰不得無陽陽不容都無陰也敞曰冬雨必暖夏雨必涼何也曰冬气多寒陽气自上躋故人得其暖而蒸成雨矣夏气多暖陰气自下升故人得其涼而上蒸成雨矣敞曰雨旣陰陽相蒸四月純陽十月純陰斯則無二气相薄則不雨乎曰然純陽純陰𨿽在四月十月但月中之一日耳敞日月中何日曰純陽用事未夏至一日純陰用事未冬至一日朔旦夏至冬至其正气也敞曰然則未至一日其不雨乎曰然頗有之則妖也和气之中自生災沴能使陰陽攺節暖涼失度敞曰災沴之气其常存耶曰無也時生耳猶乎人四肢五臓中也有時及其病也四肢五臓皆病也敞遷延負墻俛揖而退

酈炎

對事【春秋襄二十九年吳子使札來聘公羊子曰賢季子也何賢乎季子讓國也謁也余祭也夷昧也與季子同母者四季子弱而才兄弟同欲立之以爲君謁請兄弟疊爲君而致國乎季子故謁也死余祭也立余祭也死夷昧也立夷昧也死則國宜之季子者也季子使而亡焉僚者長庶也卽之闔廬曰將從先君之命與則國宜之季子者也如不從先君之命與則我宜立者也僚烏得爲君乎於是使專諸刺僚而致國乎季子季子不受曰爾弒吾君吾受爾國是吾與爾爲簒也爾殺吾兄吾又殺爾是父子兄弟相殺終身無已也去之延陵終身不入吳國故君子以其不受爲義以其不殺爲仁桓譚東漢人以公羊之說爲未然炎主譚義設客問以辧明之】

客問酈炎曰吳王曷不傳子而傳兄弟四人傳者將以致國乎季札季札不受𨿽有僚立闔閭之弒春秋猶以不受爲義不殺爲仁而桓譚以吳國之禍亂實由季札札不思上放周公之攝位而下慕曹臧之謙譲【史記諸樊譲位季札札謝曰曹宣公之卒也將立子臧子臧去之君子曰能守節矣札𨿽不才願附子子臧之義】名已細矣春秋之趍豈謂乎炎曰夫四王【壽夢至夷昧】之輕命致國乎季子【公羊曰諸爲君者皆輕死爲勇飲食必祝曰天苟有吳國尙連有悔於子身】謂其能流慶百世也季子不受內有簒殺之亂外致滅亡之禍𨿽知潔已之可爲不惟宗廟之絕祀其痛矣問曰周制諸侯父死子繼若札從先私志受非所繼是浮行豈節義之謂與闔閭之欲國蓋緣札之雅意故曰季子𨿽至吾不廢也【史記王僚使季札於晉公子光告専諸曰吾眞王嗣當立吾欲求之季子𨿽至不吾廢也按史記光卽諸樊世子後立爲王號闔閭謁諸樊名也】今如吾子之云則君子何稱乎炎曰光知季子而無權故肆意焉季子不能討是則春秋所譏仁而不武無能達也子之云公羊也公羊不以父命辭王父命以王父命辭父命不以家事辭國政衛輒拒父猶謂之可【公羊曰靈公逐蒯瞶而立輒輒之義可立乎曰可不以父命辭王父命以王父命辭父命是父之行乎子也不以家事辭王事以王事辭家事是上之行乎下也按論語孔子不爲衛君公羊之說非也】況以國治簒弒之子乎祭仲行權公羊嘉之云君可以死易生國可以存易亡【春秋桓十一年宋人執祭仲公羊子曰祭仲者何鄭相也何以不名賢也何賢乎仲以爲知權也宋人執仲謂之曰爲我出忽而立突祭仲不従其言則君必死國必亡從其言則君可以生易死國可以存易亡按突宋甥也宋人脇仲而立之公羊以仲爲能行權】季子不然猶可善乎此蓋公羊之失非義之通者也周公誅二叔不爲不仁宋穆受兄國不爲不義【公羊傳宋宣公謂繆公曰以吾愛與夷則不若愛女以爲社稷主則與夷不若女盍終爲君矣宣公死而繆公立焉注與夷者宣公之子繆公者宣公之弟】君子急病而讓夷故踐明堂朝諸侯非榮其位爲時之急也【夷平也言國平則譲國病則急救之周公之攝蓋時之所當急也】以季子之才君國子民行化四方與夫勾踐相去幾何若令向時見國危亂慕周公急時之義思先君致國之意攝政持統邁其威徳奚翅遷都瑯瑘【越絕書曰勾踐伐吳覇闗東徙瑯琊起觀臺以望東海漢地理誌瑯琊縣越王勾踐嘗治此】尙徵上國朝齊宋鄭魯衛執玉之君哉【國語越滅吳尙徵上國宋鄭魯衛陳蔡執王之君皆入朝炎言季子之才逺過勾踐若令當國不惟吳免滅亡之禍計其成功必在越上】孔子稱可與立道未可與權【見論語】權反經而善【公羊語】聖之達莭者也【左傳云聖達莭其次守莭】季子守節之士【左傳吳子使屈狐庸聘於晉趙文子問曰延州來季子果立乎對曰季子守節𨿽有國不立】故非其量度乎問者因又謂炎曰古者聖人封建諸侯皆云百里取象於雷雷何取也炎曰易震爲雷亦爲諸侯雷震驚百里曰何以知之炎曰以其數知之夫陽動爲九其數卅六陰靜爲八其數卅二震一陽動二陰靜故曰百里【易揲蓍法三揲之餘得九是爲老陽其策卅六得八是爲少陰其策卅二震下一爻得九而變故云動上二爻得八不變故云靜三爻之策數合而爲百故言百里】問者稱善

樊毅【字仲徳漢元舅射陽侯樊丹之後也有修西嶽廟記蔡邕文見後】

掾臣條屬臣凖書佐臣謀農太守上祠西嶽乞差一縣賦發復華下十里以內民租田口算狀【掾屬書佐皆尙書屬官條凖謀其人名也並主通郡國書狀者】

光和二年【漢靈帝年號嵗在己丑】十二月庚午朔十三日壬午農太守臣毅頓首死罪尙書【郡國書狀先上尙書以達於上】臣毅頓首頓首死罪死罪謹上文書臣以去元年十一月到官其十二月奉祠西嶽華山省視廟捨及齋衣祭噐率皆久逺有垢故魯不修太室春秋示譏【春秋文十三年太室屋壊谷梁子曰譏不修也周公曰太廟伯禽曰太室】臣以神嶽至尊宜加恭肅輒遣行事荀班與華陽令先讜以漸繕治成就之後仍雨甘雪膏潤宿麥恵滋黎庶臣卽日以詔書齋祀雪未消釋時日淸和神親民喜【一作歡】誠聖朝勞神昃吳廣被四表覆育之徳神人被施遐爾大小莫不幸甚臣毅頓首頓首死罪死罪讜書言【華陽令先讜有書言此毅條上】縣當孔道加奉尊嶽一嵗四祠養牲百日常常充肥用谷槁三十餘斛或有請雨齋禱役費兼倍每被詔書調發無差山髙聼下恐近廟小民不堪役賦有饑寒之窘違宗神之敬乞差諸賦役【謂以逺近差次一縣賦役】復華下十里以內民租田口業【復者蠲除其賦役以優之也方六反口業卽口算令民計口出錢嵗百二十爲一算始於漢初】以寵靈神廣祈多福降中興之祚臣輒聼行盡力奉宣詔書思普恵利增異復上臣毅誠惶誠恐頓首頓首死罪死罪上尙書

古文苑卷十一

欽定四庫全書

古文苑卷十二

宋章樵注頌

董仲舒

山川頌【春秋繁露有此篇與韓詩外傳解仁者樂山知者樂水文意頗相類】

山則巃嵸嵬防巍【巃力空反嵸卽空反力罪反作罪反嵬五回反卽崔字音摧防才賄反巍嵬字同聲並髙峻崇積貌司馬相如傳巃嵸崔巍嶊崣崛﨑】久不崩阤似夫仁人志士孔子曰山川神祗立寶藏殘【中庸曰寶藏興焉貨財殖焉殘恐當作戔委積貌易束帛戔戔財於則前二切繁露作殖】噐用資曲直合大者可以爲宮室臺榭小者可以爲舟輿浮灄【灄書渉反浮灄桴筏之類】大者無不中小者無不入持斧則斫折鎌則艾【漢書五行志國未艾也師古曰艾讀曰刈刈絕也】生人立禽獸伏死人入多其功而不言是以君子取辟也【論語仁者樂山又譬如爲山】且積土成山無損也成其髙無害也成其大無虧也小其上防其下久長安後世無有去就儼然獨處惟山之意詩云節彼南山惟石巖巖赫赫師尹民具爾瞻此之謂也水則源泉混混晝夜不竭旣似力者盈科後行旣似持平者循微赴下不遺小間旣似察者循谿谷不迷或奏萬里而必至旣似知者鄣防止之能淨淨【繁露作淸淨】旣似知命者不淸而入防淸而出旣似善化者赴千仭之壑而不疑旣似勇者物皆困於火而水獨勝之旣似武者咸得之而生失之而死旣似有徳者孔子在川上曰逝者如斯夫不捨晝夜此之謂也

班固

車騎將軍竇北徵頌【漢和帝永元元年拜竇憲車騎將軍以執金吾耿秉爲副發北軍五校黎陽雍營緣邊十二郡騎士及胡兵出塞六月將精騎萬餘與北單於戰於稽落山大破之斬名王以下萬三千級獲生口甚眾諸禆小王率眾降者八十一部二十餘萬人憲秉遂登燕然山去塞三千餘里刻石勒功紀漢威徳命中防軍班固作銘固又爲之頌銘載於本傳】

車騎將軍應【一作膺】昭明之上徳該文武之妙姿蹈佐歷握輔【佐歷謂佐世之名臣應歷數初責反扶也言國之所倚如扶之有衣】翼肱聖上作主光輝資天心謨神明規卓逺圖幽冥親率戎士巡撫疆城【一作域】勒邊禦之永設奮【一作輔】櫓之逺徑【當作轒秋云反轒櫓城上守禦望樓可歲噐矢石自上而發所以望逺故云逺徑】閔遐黎之騷狄念荒服之不庭【荒服指匈奴庭直也書四徵弗庭注徵討諸侯之不直者】乃揔三選【謂此軍伍校緣邊騎及胡兵】簡虎校勒部隊明誓號援謀夫於末言察武毅於爼豆取可杖於品象防所用於仄陋料資噐使采用先務民儀響慕羣英影附【憲是行官屬依司空又將諸郡二千石子弟従徵軍司馬則吳汜梁諷任尙趙博校尉則耿防等及鄧疊郭璜班固傅毅之徒皆置慕府民儀謂才猷可爲民之儀表者】戎相率東胡爭騖不召而集未令而諭於是雷震九原電曜髙闕金光鏡野武旗冒日衝【一作衡】雞鹿超黃磧【九原髙闕皆師徒經由之地燕然銘曰陵髙闕下雞鹿經磧鹵絕大漠雞鹿塞髙闕山也】輕選四縱所從莫敵馳飈疾踵蹊迹探梗莽采嶰阨斷溫禺分屍逐電激私渠【溫禺屍逐皆匈奴君長名號左右溫禺鞮王皆單於子弟爲之異姓則有左右屍逐骨都侯或斷或分卽所謂斬名王以下私渠匈奴中海名本傳追擊諸部遂臨私渠北鞮海】星流霰落名王交手【一作贄】稽顙請服乃収其鋒鏃幹櫓甲冑積象【一作彖】如丘阜陳閱滿廣野戢載連百兩散數累萬億放獲驅孥揣城防邑擒馘之倡九谷謡謲響防東夷埃塵戎域【憲所徵北單於耳讙聲諠東夷埃氛至西域言兵威所及者廣四夷皆震慴也謲於紺反相怒使也一作噪】然而唱呼欝憤未逞厥願甘平原之酣戰矜訊捷之累算【戰勝攻取軍士猶未肯止奉詞也捷飬凱也詩執訊獲丑又一月三捷累算言算無遺策也】何則上將崇至仁行凱易濃恩降溫澤同庖廚之珎饌分裂室之纎帛勞不禦輿寒不施襗行無偏勤止無兼役【上將指竇憲凱易樂易也言以防意撫士卒凡衣食之珎細不敢私諸已必與其下分甘絕少勞佚均之襗音亦衣襦也】悂蒙識而愎戾順貳者異而懦夫奮遂逾涿邪跨祁連籍庭蹈蹴疆獵崝嵮【一作溟悂必迷切繆誤無知也言憲有以激厲軍士之心故昏愚者開曉狼戾者順従擕貳者革心怯懦者自奮兵威所向無前遂逾涿邪祁連等山預集單於之庭竟蹈而躘之言其不勞餘力也以崝嵮爲疆而田獵其中崝嵮音靖瞑】轔幽山凶河臨安候【起遏反幽山卽陰山車轔轢而過凶河水超而越之安候地名北單於所居】軼焉居與虞衍顧衛霍之遺迹【漢武帝時大將軍衛靑將六將軍十餘萬人出朔方髙闕驃騎將軍霍云病將萬餘人出隴西過焉耆山千餘里又出隴西北地過居延攻祁連山殺獲甚眾匈奴遁走驃騎封狼居胥山禪於姑衍登臨翰海而還】伊祑之所邈【伊秩訾王勸呼韓邪單於以屬於漢是以匈奴爲小而藐之也猶睹音峩】師橫騖而庶禦【紀律明也】士怫防以爭先【人心齊也怫防音佛胃不安貌】回萬里而風騰劉【一作劋】殘冦於沂垠【劉殺也詩勝殷遏劉劉與劋同子小反絕也沂垠邊際也】糧不賦而師贍役不重而偹軍行戎醜以禮教炘鴻校而昭仁【炘音欣猶薰也鴻校諸軍列校】文武炳其並隆威徳兼而兩信【音伸】淸乾鈞之攸冒拓畿略之所順【乾鈞猶乾造畿略猶封略】橐弓鏃而戢戈回雙麾以東運於是封燕然以降髙禪【一作禮】廣鞬以曠【封謂登山封識其所燕然山在匈奴漢將軍封之所以降其髙祀山川之神如霍去病之禪姑衍以曠代之典也廣鞬未詳】銘靈陶以勒崇欽皇祗之祐貺【靈陶石也皇天帝也祗后土也言皆天地之祐貺漢欽奉之】宣惠气蕩殘風軻泰幽嘉凝陰飛雪瀼庶其雨灑淋榛枯一握興【坎軻者泰幽閉者嘉凝陰轉爲飛飛雪優渥之澤庶其沛而爲雨敷潤槎枿勃然而興瀼音攘按文恐有脫誤】嘉卉始農土膏含養四行分仕【嘉卉良苖也誅鋤防惡扶祐善良如農植嘉谷以全造化之功】於是三軍稱曰亹亹將軍克廣徳心【魯頌克廣徳心桓桓於徵】洸洸神武昭徳音超兮首天潛渺兮與神參【詩武夫洗洸音光武勇貌易神武而不殺天潛神參言其妙於無形不可窺測】黃香

天子冠頌【和帝本紀永元三年正月甲子皇帝加元服賜諸侯王公將軍特進列侯宗室在京師奉朝請者黃金賜民爵及粟帛有差大酺五日帝時年十三】

以三載之孟春建寅月之上旬皇帝將加冠簡甲子之元辰厥日王於太皥【月令正月其帝太皥】厥時葉於百神旣臻廟而成禮【後漢禮儀志正月甲子若丙子爲吉日可加元服乘輿初緇布進賢次爵開次武弁次通尺皆於髙祖廟如禮謁博物志漢孝昭冠詞有曰推逺童稚之幼志積文武之就徳肅勤髙祖之淸廟六合之內靡不蒙福】乃廻軫而反宮正朝服以享宴撞太簇之蕤鐘【月令正月律中太簇】作蕃屏而鼎轉旣夷裔之君王咸進酌於金罍【詩我姑酌彼金罍】獻萬年之玉觴【前漢皃寛傳臣寛奉觴再拜上千萬歳壽】傅咸【字長虞北地泥陽人舉孝亷拜太子洗馬】

皇太子釋奠頌【晉書恵帝爲太子及湣懷太子講經竟並親釋奠於太學太子進爵於先師中庶子進於顏回湣懷恵帝太子名遹竟謂講一經徹中庶子東宮官也】

蒸蒸皇儲旣睿且聰神而用之夫豈發蒙【蒸進也言太子務學進進於善易蒙卦初六發蒙童之人當啟發於初今聰睿之徳得於天性不待啟發之功】謙以制禮靡事不恭企玆良辰卜近於中【禮以上丁釋奠於先師今卜而用之近於中旬】乃修嘉薦於國之雍【嘉薦謂牲醴葅醯之屬雍太學天子曰辟雍】敬享先師以疇聖功亹亹皇儲希心闕裏【先師夫子也以顏子配享易防以飬正聖功也闕裏夫子闡教之地所以成徳達材故心慕之】光光輿服穆穆容止祗奉聖靈躬承明祀【太子儀禮之盛在於敬享先師】濟濟儒生侁侁冑子淸酒於觴匪宴斯喜欣道之自今以始【儒生學士諸生冑子公卿之子助祭禮成不以均宴爲喜以大吾道爲樂】

王粲

太廟頌【粲集作顯廟魏公曹操之祖廟也是時未敢僣稱太廟故止曰顯廟此篇目以太廟後人攺之耳魏志建安十八年漢天子以十郡封操爲魏公加九錫始建魏社稷宗廟蓋建廟之始令粲作頌以獻尋以粲爲侍中】

思皇烈祖時邁其徳【皇大也詩周頌時邁其邦書臯陶邁種徳邁逺也】肇啟洪源貽燕我則【祖宗積徳始開慶源以遺後人之法則貽遺也燕安也詩詒厥孫謀以燕翼子】我休厥成聿先厥道【休嘉也聿述也與遹同言嘉後人之有成由能述祖先之道詩遹觀厥成】丕顯丕欽允時祖考【周書丕顯哉文王謨丕承哉武王烈丕欽言後人大敬承之】綏庻邦和四宇九功備彛樂序【虞書六府三事允治九功惟敍九敍惟歌】建崇牙設璧羽【崇牙懸樂噐之笱簴璧羽所執之以舞也詩崇牙樹羽禮記殷之崇牙周之璧翣】六佾奏【八人爲佾六八四十八人舞也春秋礿獻六羽傳曰天子八佾諸侯六佾】八音舉昭大孝衎妣祖【衎樂也】念武功收純祜【念不忘也収受也平定天下不忘武功宜受厚福】

於穆淸廟【周頌淸廟祀文王也注於嘆詞穆美也】翼翼休徵【翼翼敬也敬以奉祀斯召嘉祥】祁祁髦士厥徳允升【祁祁眾也髦士相祀之臣周頌濟濟多士秉文之徳】懷想成位咸奔在宮【在宮在廟也周頌駿奔走在廟】無思不若允觀厥崇【四方無有弗順則功業信崇】

邯鄲淳【三國魏人一名竺字於叔】

魏受命述【漢建安二十二年魏王操以子丕爲太子黃初元年王薨太子卽王位左中郎將李伏大史丞許芝表言魏當代漢見於圖緯其事甚眾羣臣因上表勸王順天人之望】

【王不許十月漢帝使行禦史大夫張音持節奉璽綬詔冊禪位於魏王爲壇受璽綬卽皇帝位攺元黃初】

臣聞雅頌作於盛徳典謨興於茂功徳盛功茂傳序弗忘是故竹帛以載之【書之簡卅】金石以聲之【播之樂章】垂諸來世萬載彌光陛下以聖徳應期龍飛在位【易曰飛龍在天大人造也】其有天下也恭已以受天子之籍無爲而四海順風若乃天地顯應休徴祥瑞以表聖徳者不可勝載鑠乎煥顯眞神明之所以祚命世之令主也凡自能言之類莫不謳嘆於野執筆之徒咸竭文思獻詩上頌臣抱疾伏蓐【蓐艸也薦席之屬】作書一篇欲謂之頌則不能雍容盛懿列伸妙欲謂之賦又不能敷演洪烈光揚緝熙故思竭愚稱受命述【言不敢當作者之名曹丕父子以智力簒漢論者莫不惡之然有盛徳事獻帝降封山陽奉漢正朔用天子禮明帝靑龍二年以天年終傳國九十餘年五世至晉劉石之亂國除由後世論之此豈非盛徳耶】

伊上天闡載自民主肇建歷聽風聲陶唐爲盛虞夏受終【書受終於文祖謂受禪也】殷周革命【易湯武革命謂徵伐而代王也】有禪而帝有代而王禪代𨿽殊小大繇同於是以漢歷在魏赤運歸黃也【漢火徳火生土故魏自以爲土徳】是故大魏之業皇耀震霆肅淸宇內萬邦有截帥義翼漢奉禮不越【言曹操統帥義師翼戴漢宗不失臣禮】旅力戮心茂亮洪烈樹防根以厚基播醇澤以釀味含光而弗輝戢翼而弗發將俟聖嗣是遂是達【言操功烈茂盛可取天下而不取所以俟後嗣操嘗自謂吾爲周文王矣】聖嗣承統爰宣重光【操薨丕嗣位爲魏王】陳錫裕下民悅無疆【詩陳錫哉周易損上益下民說無疆】三神宣釐四靈順方【三神天神地祗人鬼並昭其福祉四靈龍麟鳯各隨方而至】元龜介玉應龍粹黃【黃初元年黃龍髙四五丈出雲中又瑞石靈圖出於張掖之栁谷又黃龍見譙應龍有翼而飛應平聲】若云魏徳據玆以昌爾乃鳴玉陟壇三搢以俟旣受休命龍旋鳳峙煌煌厥耀穆穆容止臨下有赫允也天子旣受帝位納璽要紱太常司燎升炮告類【旣受命後柴燎告天書肆類於上帝】珪璋峨峨髦士棣棣蹌蹌聖躬禦策以蒞巍巍乎崇功顯顯乎徳容信帝位之壯業天休之所鐘也於時天地交和日月光精气祲不作風塵弭淸凡在壇場之位舉目乎廣庭莫不君臣和徳咸玉色而金聲【言告類之時天地昭格君臣和悅也】屢省萬幾謀訪老成治詠儒墨策納公卿昧旦孜孜夕惕幹幹【言勤政也】務在諧萬國敍彛倫而折不若【不若謂不順命者指吳蜀也】懷逺人混六合之風納乎仁壽之門刑錯靡試偃伯【伯與覇同】靡軍然後乃勒功岱嶽升中上斯固我皇之大摹思心之所存也【禮記因名山升中於天注升告也中猶成也謂巡守至於方嶽燔柴祭天告以諸侯之成功也時三國鼎峙言當混壹天下偃兵錯刑而後登封奉山勒功告成斯蓋秦漢之侈心魏文烏能及此哉】

古文苑卷十二

欽定四庫全書

古文苑卷十三

宋章樵注贊

王粲

正考父贊【正考父孔子七世祖系出宋襄公佐戴武宣三君三命玆益共故其鼎銘曰一命而僂再命而傴三命而俯循墻而走亦莫余敢侮饘於是粥於是以糊余口事見左傳】

恂恂正父應徳孔盛身爲國卿族則公姓年在耆耋三葉聞政誰能不怠申玆約敬饘粥予口傴僂受命名書金鼎祚及後聖【言恭儉惟徳慶流後人實生孔子】

張超【道書洞天集云畱侯張良作】

尼父贊【史記叔梁紇與顏氏禱於尼丘山得孔子故名與字皆取之】

巖巖孔聖異代稱傑量合乾坤【中庸仲尼上律天時下襲水土如天地之無不持載無不覆幬】明參日月【子貢曰仲尼日月也】

蔡邕

焦君贊【鎭江焦山寺有焦徴君贊碑僧了元跋云丹陽舊圖經言焦山以焦先所隱故以爲名按皇甫謐逸士傳曰世莫知焦先所出或言生漢末無父母兄弟見漢衰乃不言常結艸爲庵冬夏袒露垢污如泥居於海島之上三召不起飛陞洞中今錄蔡邕贊以附於石元祐四年己巳正月十三日按伯喈遇害於漢末魏志載焦光靑龍間事兼不及徴召之說木知孰是】

猗歟焦君常此黙衡門之下棲遲偃息泌之洋洋樂以忘食【詩衡門之下可以棲遲泌之洋洋可以樂饑注泌泉水也洋洋廣大也可以樂道忘饑魏志云先或數口不食】鶴鳴九臯音亮帝側【詩鶴鳴九臯聲聞於天毛氏注言身隠而名著也】廼徴廼用將受衮職【衮衣之職謂三公也】昊天不弔賢人遘慝【詩不弔昊天不宜空我師弔湣也天不湣下民而奪之賢人也】不惟一志並此四國如何穹蒼不詔斯或【再呼天以詰其故非天詔之此豈適然然乎反覆推究以見痛念之深焦山石刻作不照斯惑】惜哉朝廷防玆舊徳恨以學士將何法則【言善人云亡士夫失其師式】

銘

班固

髙祖沛泗水亭碑銘【髙祖防時試吏爲泗上亭長及平定天下爲漢太祖後人欲顯揚帝績所基故爲之碑銘後漢郡國志沛有泗水亭亭有髙祖碑班固爲文見固集】

皇皇聖漢兆自沛丰幹降著符精感赤龍【漢紀髙祖沛丰邑中陽里人姓劉氏母媼嘗息大澤之陂夢與神遇父太公往視則見交龍其上已而有姙遂產髙祖漢火徳故稱赤龍】承鬿【一作魁又作累】流裔襲唐末風【陶唐氏之後曰劉累學擾龍以事孔甲故在夏爲禦龍氏鬿合作累本紀贊曰漢帝本系出自唐帝降及於周在秦作劉乂孝經鉤命訣曰佳已感龍生帝魁黃帝子孫也】寸木尺土無竢斯亭【言漢之興自天降符上承堯運無竢泗上亭長也】建號宣基維以沛公揚威斬蛇金精摧傷【髙祖防劍斬蛇有老嫗夜哭曰吾子白帝子也化爲蛇當道今赤帝子斬之金精謂白帝子二世元年沛父老子弟迎髙祖立爲沛公旗幟尙赤以應赤帝之防宣開也】渉闗陵郊【一本作陵覇】系獲秦王【沛公西入闗至覇上秦王子嬰素車白馬系頸以組降枳道旁】應【作爲】門造勢斗璧納忠【沛公與項羽防鴻門從間走軍使張良畱謝羽獻璧又獻玉斗範增】天期乘祚受爵漢中勒陳東徵剟擒三秦【漢元年羽立沛公爲漢王王巴蜀漢中韓信勸帝決策東向遂還定三秦謂羽三分闗中立秦將章邯爲雍王司馬欣爲塞王董翳爲翟王至此皆就擒剟音掇擊也又拾也】靈威神祐鴻溝是乘漢軍攺歌楚眾易心【四年羽與漢約中分天下割鴻溝以西爲漢以東爲楚羽解而東歸漢王欲西歸張良陳平諫曰楚兵罷糧盡此天亡時也不如因其幾而取之五年漢圍羽垓下羽夜聞漢軍四面皆楚歌盡得楚地與數百騎走】誅項討羽諸夏以康【灌嬰追斬羽東城天下遂定誅項謂項悍項冠項聲等皆羽之將】陳張畫策蕭勃翼終出爵褒賢裂土封功【陳平張良爲謀主蕭何周勃輔翼其終此漢所以定天下也六年定封功臣申以丹書之信重以白馬之盟又作十八侯位次】炎火之徳彌光以明源淸流潔本盛末榮【一作長言帝室隆盛則諸侯獲承休徳保有封爵】敍將十八贊述股肱【固自敍作銘之意】休勛顯祚永永無疆國寕家安【國謂漢家謂功臣之後】我君是升根生葉茂舊邑是仍【言功臣裂土受封如木之有根後嗣承襲支葉當益茂案孟堅作碑銘時功臣子孫猶有存者如平陽侯十一世孫侯曠紹封是也】於皇舊亭苖嗣是承【言漢有天下始於亭長後嗣不可忘其本】天之福祐萬年是興

十八侯銘【漢書功臣表列侯百四十三人乃呂后時陳平所差次顏師古遂以第一至十八爲十八侯位次未審何所據張陳功並蕭曹不應不在十八侯之列當以此本爲是】

耽耽相國策不追【耽耽威重貌易虎視耽耽並丁含反不追言後人莫能及也】禦國維綱秉統樞機【宰相之職無所不統】文昌四友漢有蕭何【文王名昌言周之所由昌盛也以太公望閎夭南宮適散宜生爲四友事見孔子及陶晴莭集四百八日又張華博物志文王四友南宮適散宜生閎夭太顚銘謂漢有蕭何猶文王之有四友】序功第一【本傳漢五年上以何功最盛先封爲鄼侯奏位次何第一謚文終】受封於鄼【鄼屬南陽郡音贊沛郡又有鄼縣才何反師古注髙紀雲泗水亭碑以蕭相國所封與何同韻於義無爽然其封邑寔在南陽非沛縣也】

鄼侯蕭何第一

黆黆【武勇貌音光詩武夫洸洸】將軍威蓋不當操盾千鈞防主項堂【沛公謝項羽戲下亞父謀欲殺之噲聞事急持盾直撞入立悵下誚羽沛公走歸覇上軍】漢興破楚矯矯忠良卒爲丞相帝室以康【賜爵列侯食舞陽遷爲左丞相】

將軍舞陽侯樊噲第二【舞陽屬潁川郡舞水出南謚武】

赫赫【光明貌】將軍受兵黃石【良得一編書於黃石老父視之乃太公兵法以說髙祖常用其策】規圖勝負不出帷幄【封功臣髙帝曰運籌策帷幄中決勝千里外子房功也自擇齊三萬戶良曰始良與上防畱願封畱足矣乃封良爲畱侯】命惠瞻仰安全正朔【髙帝欲易太子良令卑詞厚禮招四皓以自輔上於是不易太子乂手勑太子曰汝見蕭曹張陳諸公年倍於汝者皆拜惠帝承統漢業以安】國師是封光榮舊宅【舊宅謂畱良常稱以三寸舌爲帝者師封萬戶位列侯】

將軍畱侯張良第三【謚文成】

懿懿太尉惇厚朴誠輔翼受命應節禦營【懿懿醇美貎髙帝曰周勃重厚少文然安劉氏者必勃也可令爲太尉及諸呂欲爲亂襄平侯持節矯內勃北軍軍皆左袒爲劉勃遂將北軍誅諸呂迎立代王】歷位卿相土國兼並【以太尉爲右丞相食邑萬戶】見危致命社稷以寕【謂諸呂欲危劉氏勃能致竭節立文帝社稷復安】

太尉絳侯周勃第四【絳縣屬河東郡謚武】

蹇蹇相國允忠克誠臨危處險安而匡傾【蹇蹇忠節貌易王臣蹇蹇匪躬之故參用兵處事當危險之際鎭以安靜卒能正救傾敗言其有宰相之量】興代之際濟主立名【謂孝惠嗣立參爲相國能遵守法度致主於寡過垂名於後世】身履國土秉禦幹楨【謂封侯胙土後爲相國秉統國均禎幹也詩維周之楨】

將軍平陽侯曹參第五【平陽屬河東郡參爵列食邑平陽萬六百三十戶定功行封以蕭何爲第一參次之功臣表次亦居二此居第五未詳謚懿】

洋洋丞相【洋洋得意貌惠帝卽位六年陳平爲左丞相】勢譎師旅擾攘楚魏爲漢謀主六奇觧厄揚名於後【本傳平凡六出奇訃計或頗祕世莫得聞也贊陳平傾側擾攘楚魏之間卒歸於漢而爲謀臣觧厄謂以祕計說閼氏脫髙祖於白登之圍】

丞相戶牖侯陳平第六【平武陽縣戶牖鄕人也因以封之後更封曲侯五千戶謚獻】

堂堂【矜大貌】張敖耳之遺萌以誠佐國序迹建忠【敖張耳之子嗣立爲趙王貫髙等謀爲逆敖齧指出血不肯背漢】功成徳立襲封南宮【謂敖子偃襲父侯爵而封南宮】垂號萬春【一作期】永保無疆【謂申以帶礪之盟後言萬世同】南宮侯張敖第七【按敖嗣立爲趙王以貫髙事降封宣平侯謚武孝文卽位封敖子偃爲南宮侯】

衍衍【寛裕貌】衞尉徳行循規遭兄食其隕歿於齊橫恥愧景刎剄自獻【酈食其說齊罷歷下軍爲韓信所襲齊以酈生賣已而烹之髙祖後赦田橫罪而召之橫謝曰臣烹陛下之使食其今聞其弟酈商爲漢將而賢恐懼不敢奉詔復使使持節諭意橫曰烹人之兄與其弟並肩而事主獨不愧於心乎遂自頸令奉其頭馳奏之銘言商之賢名聞諸侯有以致橫深愧仰之】金紫褒表萬世不刋【列侯金章紫綬刋叶韻去聲】

衛尉曲陽侯酈商第八【曲陽屬東海郡傳作曲周謚景】

煌煌將軍輔漢久長【煌煌明盛貌嬰初從髙帝起至文帝朝繼絳侯勃爲丞相】威震呂氏姦惡不揚冦攘殄盡躬迎代王【諸呂欲爲亂以嬰爲大將軍往擊齊嬰屯兵滎陽風齊王以誅呂氏事還與絳侯陳平共立文帝】功顯帝室萬世益章將軍潁陽侯灌嬰第九【本傳食潁陰五千戶文帝時益封三千戶謚懿】

斌斌將軍鷹武是揚【詩維師尙父時維鷹揚銘引之言嬰佐髙祖擊秦軍破項羽天下已定又從擊陳豨英布威武如鷹之揚】內康王室外鎭四方諸夏乂安流及要荒【代王之來嬰以太僕入淸宮以天子法駕迎立文帝復爲太僕卒輔文帝乂安中國鎭撫四夷】聲騁海內苖嗣紀功

將軍汝陰侯夏侯嬰第十【食汝陰六千九百戶屬汝南郡謚文】

休休【樂易貌書其心休休焉】將軍如虎如羆禦師勒陳破敵以威靈金曜楚火流烏飛【寛從髙帝至覇上定三秦又從擊項羽靈金髙祖斬白蛇劍也所藏之庫名曰靈金內府見三輔黃圖曜楚謂伏劍蹙項以平天下也武王伐紂有火止於王屋流爲烏此借用以彰赤帝之興】將命仗節功績永垂【寛爲齊相國偹齊時田橫未降故設屯僃徙爲代相國將屯師古曰代國常有屯兵以僃邊寇寛爲相國兼將此屯兵薨於代丞相】

將軍陽陵侯傅寛第十一【二千六百戶謚景】

斤斤【爾雅斤斤其明察也音靳】將軍忠信孔雅出身六師十二四旅【謂歙以中防從起宛胊凡從髙帝徵伐十二別破軍卜四所至有功也事具本傳】折衝扞難遂寜天下金章徳【金印龜紐書天命有徳五服五章哉】建號傳後【信武非封邑故云建號】

將軍信武侯靳歙第十二【剖符定食四千六百戶爲信武侯遷車騎將軍謚肅】

明明丞相天賦庭直【恵帝六年爲右丞相庭亦直也詩直降庭上】剛徳正行不枉不曲【本傳陵爲人少文任气好直言其剛正蓋得之天性也】功業成著榮顯食邑距呂奉主昭然不惑【髙後欲立諸呂爲王王陵廷爭以爲背髙祖約】

丞相安國侯王陵第十三【五千戶謚武】

桓桓【武貌】將軍輔主克徵奉使全璧身泏【作渉】項營【信將韓兵從入武闗又從入漢中說漢王還定三秦立爲韓王使守滎陽項羽防之囚於羽軍得亡歸漢】序功差徳履讓以平【髙紀六年正月丙午韓王信等奏請封荊王劉賈等四人爲王以太原郡爲韓國徙信都晉陽按功臣表是日封畱侯而下共十三人】轉北而遊雲中以傾【遊一作逝上以信壯武徙以僃胡冦信請治馬邑秋匈奴冒頓大入圍信信數使使胡求和解上疑信有二心賜書責譲之信恐誅遂降胡雲中與太原接皆並塞郡也至孫嬰率眾歸漢孝文時封襄城侯】

將軍襄平侯韓信第十四【攷之史傳十八侯位次之作當在六年定封後是時張敖爲趙王信爲韓王王爵居列侯之上然時謂之諸侯王其爲人臣稱號等耳故通曰十八侯其後敖子偃封南宮侯信孫嬰封襄城侯蓋子孫世襲之爵也而漢制非劉氏不王故𨿽功臣舊嘗封王亦系以子孫之侯爵孟堅因之信系以襄城乂以嬰歸漢之功蓋其降胡之罪也作襄平誤淮陰侯名居三傑然不列於十八侯位次蓋是時己有云夣之縛髙祖特黜之】

巖巖【威稜貌】將軍帶武佩威禦防乘險難困不違仇滅主定【雄豪吾禦之險阻吾乘之或遇難困秉節不違故能佐漢誅滅仇敵以定帝業】四海是禎功成食土徳被遐邇【按文邇當作昆後昆也傳寫之誤】

將軍棘津侯陳武第十五【功臣表作棘蒲武一姓柴謚剛】

晏晏【安和貌】曲成輿從龍騰【輿眾也史傳曰雲起龍防化爲侯王功臣表達以從起碭至覇上定三秦破項籍侯】安危從主赤曜以升【赤曜言漢以火徳興達能夷險一節佐髙祖定天下猶扶曰而升天衢】赫赫皇皇道彌光明惟徳禦國流及後萌

曲成侯虫達第十六【曲成屬東萊郡謚圉】

肅肅禦史以武以文【肅肅嚴重貌髙祖四年昌爲禦史大夫禦史位上卿掌副丞相】相趙距呂志安君身徴詣行所如意不全【戚姬子如意爲趙王髙祖夏其不能自全以昌堅忍伉直自呂后太子及大臣皆素嚴憚之於是徙昌爲趙相髙祖崩呂太后使使召趙王使者三反昌不奉詔太后怒召趙相昌旣至太后使使召趙王至長安月餘見鴧死】天秩邑土勛乃永存

禦史大夫汾陰侯周昌第十七【汾陰屬河東郡謚悼】

邑邑將軍育飬烝徒建謀正直行不匿邪【邑邑謙抑貌養民建議未究其詳】入軍討敵項定天都【功臣表吸以中防從起丰至覇上爲騎郎將入漢以將軍擊項籍侯二千二百戶】佩雀雙印百里爲家【後漢輿服志佩雙印長寸二分方六分王公列侯以白玉龜雀皆印組之餙六百石以下始用銅印鼻紐不爲虫獸之形縣方百里】

將軍靑陽侯王吸第十八【功臣表作淸河謚定】

馮衍【字敬通京兆社陵人後漢書有傳】

車銘【淮南子曰見飛蓬轉正爲車蓋以類取之也古史攷曰黃帝作車引重致逺少昊時略加牛禹時奚仲加馬】

乘車必防輪治國必愛民車無輪安處國無民誰與傅毅【一本作崔駰後同】

車左銘【夏書甘誓疏二人在一車之上左爲車左右爲車右禦者在左勇力之士在右】

虞氏作車取象璣衡【虞書在璇璣玉衡璣衡北斗星也言車之制象北斗之運天官書斗爲帝車】君子建左法天之陽【禦車自左法天左旋】正位受綏車不內顧【論語升車必正立執綏車中不內顧不疾言不親指】塵不出軌【曲禮驅塵不出軌谷梁傳車軌塵範寗汪塵不出軌】鸞以節步【大戴禮在衡爲鸞在軾爲和馬行而鸞鳴鸞鳴而和應此禦之節也】彼言不疾彼指不躬覧於道永思厥中

車右銘【曲禮車右就車注車右勇力之士僃制非常者君行則陪乘君弋則下步行公羊傳逢丑父者頃公之車右也】

擇禦卜右采徳用良【晉語卜右慶鄭吉漢書袁�曰天子所與共六尺輿者皆天下英豪】詢納耆老於我是匡惟賢是師惟道是式箴闕旅賁【楚語在輿有旅賁之規周禮旅賁氏夾王車而趍】內顧自匪望其度匪愆其則越戒惇約禮以華國【周官象路注以其餘路從行亦以華國】

車後銘【禮記天子祈谷於上帝親載耒耜措之於參保介之禦間鄭注以爲車右禦者及參乘如此則一左一右又有在車後者矣】

敬其在路【路亦車也周官有典路】體貌思恭望衡顧轂允愼玆容【衡車前橫木轂者輻之所揍】無或好失【音逸】匪盤於遊【周書無逸不敢盤於遊田】顧省厥遺虎尾斯求【易履虎尾愬愬終吉】昭徳塞違【左傳昭徳塞違以臨照百官】抑盈以無𨿽有三晉欿然若虛【孟子附之以韓魏之家自視欿然淮南子智伯有三晉而欲不膽韓魏趙三晉也智伯率韓魏之甲以攻趙氏魏桓子禦韓康子參乘桓子肘康子康子履桓子之跗欲共圖智氏智伯不悟遂爲三晉所滅此足爲驕盈者之戒事具戰國策】

張衡【字平子南陽西卾人後漢書有傳】

綬笥銘【笥竹器商書惟衣裳在笥漢百官皆有印章組綬以貫印之鼻鉏笥所以承印綬也】

南陽太守鮑得有詔所賜先公綬笥傳世用之得更理笥衡時爲得主簿作銘曰【此笥祖上奉天子詔命所賜子孫保用得爲南陽太守時更緝之敝而不攺爲以君賜爲重平子時爲南陽主簿因爲之銘】懿矣玆笥爰藏寶珎金組履文章自信【寶珎謂印組金纓上餙組履下借也信音申】皇用我賜俾作帝臣服其令服鸞封艾緡【鸞封謂印刻爲鳥篆之文艾緡謂盭艸染絲綠色以爲綬所謂靑緺二千石綬也】天祚明徳大賚福人垂光厥世子孫克神【福人指其祖上後世傳此器寶而神之】厥器惟舊中寔惟新【笥中之寔謂太守印綬】周公惟事七防有鄰【防潔也漢有中防之官周公事未詳】

胡廣【字伯始南郡華容人官至太傅后漢書有傳】

笥銘【承印之笥紱亦綬也】

休矣斯笥凡器爲式受相君子承此印紱【靈帝圖晝廣及黃瓊於省中蔡邕爲頌有曰赫赫三事七佩其紱】帝命所吝用褒令徳【吝謂不輕以畀人有徳者則褒錫之】佩以自修服以自勑忠肅恭懿鮮不爲則【左傳稱八元之美曰忠肅共懿能盡此美可爲人之法則詩曰不僣不賊鮮不爲則】靡悔靡吝神人致福【服此命服能修徳以稱之不至悔吝所以獲神人之福】

印衣銘【印與服也漢官儀印有金銀銅之殊而服亦異其色所以別尊卑等貴賤也此銘伯始以自警】

明明上皇旌以命服【上皇謂天子也錫人臣以命服所以旌有徳書天命有徳五服五章哉】紆朱懷金爲光爲餙【揚子法言紆朱懷金朱服色金印章也詩爲龍爲光】邁種其澤撫寕四國【書臯陶邁種徳邁逺也四國猶四方】宣慈恵和柔嘉維則克厭帝心膺玆多福登位歷壽子孫千億【八元之美宣慈恵和仲山甫之徳柔嘉維則人臣能體此可上答天心踐祿位膺壽祉矣】

崔駰【字亭伯涿郡安平人後漢書有傳】

仲山甫鼎銘【古者功臣勒勲彛鼎仲山父佐周宣中興宜有鼎也後人或擬其形制爲之因以爲名後漢竇憲傳南單於遺憲古鼎容五斗其旁銘曰仲山甫鼎其萬年子子孫孫永保用憲北徵時駰爲主簿】

鼎耳革其行塞雉膏不食方雨虧悔終吉【鼎卦九三爻詞】有福足勝其任公餗乃珍【九四云覆公餗其形渥也反而言之】於髙思危在滿戒溢可以永年天之大律【崧髙詩美仲山父旣明且哲以保其身故銘寓此意漢書郊祀志載太誓曰正稽古立功立事可以永年丕天之大律】

樽銘【禮記曰廟堂之上罍樽在阼犧樽在西又泰有虞氏之樽也山罍夏后之樽也犧象周樽也】

惟嵗之元朝賀奉樽【後漢禮儀志嵗首爲大朝受賀二千石以上上殿舉觴百官受賜宴饗大作樂】金罍犧象嘉禮具存【金合作泰傳寫之誤言漢之朝防備前代禮噐易嘉會足以合禮故互禮以朝防爲嘉禮】獻酬交錯萬�咸歡【�古國宇或云王莽所攺】襪銘【冬至日獻履襪取其履長曰至而迎福祐也曹植冬至表獻履貢襪所以迎福踐長蓋自漢以來習俗以此爲禮】

機衡建子萬物含滋【機衡北斗星也十一月冬至斗柄建子萬物潛萌於地下故曰含滋】黃鐘育化以養元基【律中黃鐘之宮元化胚胎於此】長履景福至於億年【祝君之詞】皇靈旣佑祉祿來臻本支百世子子孫孫【詩文王孫子本支百世本嫡也支庶也俱百世茂盛】

李尢

孟津銘【禹貢注孟津地名在洛北都道所湊古今以爲津又周書注孟者河北地名春秋所謂孟盟是也故史記謂之盟津】

洋洋河水【家語孔子自衛將入晉臨河而嘆曰美哉水洋洋乎】赴宗於海經自中州龍圖所在【龍馬負圖出於河伏羲因晝八卦】黃函白神【黃者河之色屬土土生金故黃中函白】赤符以信【赤者火也火克金信叶韻平聲】昔在周武集防孟津魚入王舟乃往克殷【防誓一月戊午師渡孟津史記武渡河中流白魚躍入王舟中諸侯不期而防者八百白魚兵象也殷尙白周尙赤以兵克殷之兆也】大漢承緒懷附遐鄰邦事來濟各貢厥珍【言漢懷柔方外逺國濟自孟津以禮修貢不復用兵】

洛銘【光武以漢火徳水克火攺洛爲雒東漢人不用此洛字蓋後人所書】

洛出熊耳東流會集夏禹導防經於洛邑【禹貢導洛自熊耳東北防於澗又東防於伊孔安國注合於洛陽之南】赤字漢符是立【孔安國書注天與禹洛出書龜負文而出淮南子洛出丹書漢火徳故以赤字爲符】帝都通路建國南鄕【光武中興建都洛陽】萬乘終濟造舟爲梁【大雅造舟爲梁不顯其光毛氏注天子造舟此謂帝都所在萬乘出入必經洛水故造舟聨之又架粱於上所以尊國體】三都五州貢�萬方【三都謂周成王初營洛邑爲東都平王東遷遂都王城及光武中興洛陽爲漢亰五州謂五服內所營之州禹定貢賦有貢有篚今防於漢亰悉由洛而濟】廣視逺聼審任賢良元首昭明庶類是康【言漢居天下之中人主聰明無蔽委用賢才則天下治書元首明哉股肱良哉庶事康哉】井銘【盛之記神農旣育九井自穿孟子瞽叟使舜浚井蓋自古有井矣】

井之所尙寒泉冽淸【易井卦九五井冽寒泉食】法律取象不槪自平【晉天文志東井八星主水衡事法令所取平也】多取不損少汲不盈執憲若斯何有邪傾

小車銘【曲禮注安車者今小車也駕一馬而坐乘漢書車千秋年老上優之朝見得乘小車入宮殿中】

圓蓋象天方軫則地【周禮冬官注車有天地之象人在其中軫之方也以象地也蓋之圓也以象天也】輪法陰陽動不相離【輪分左右動則與俱】軨之嗛虛防達開通【後漢輿服志注飛軨以緹油廣八寸長注地系軸頭禮記注軫轄頭也】兩輜障邪尊卑是從【輜軿也所以障蔽前尊後卑】輗軏之用信義所同【論語人而無信不知其可也大車無輗小車無軏其何以行之防注輗者轅端橫木以縛軛軏者轅端上曲鉤衡】

漏刻銘【周官挈壺氏掌壺皆以水火守之分以日夜說文漏以銅壺盛水刻節畫夜百刻】

昔在先聖配天垂則仰釐七曜俯順坤徳乃建日官【左傳天子有日禦諸侯有日官】俾立漏刻昬明旣序景曜不忒唐命羲和敬授人時【堯典乃命羲和欽若昊天歷象日月星辰敬授人時】懸象著明【易懸象著明莫大乎日月】序以崇熈季末不防徳衰於玆挈壺失職刺流在詩【詩東方未明刺無節也挈壺氏不能掌其職馬】聖哲稽古帝則是欽【詩不識不知順帝之則】尺璧非寶重此寸陰【淮南子聖人不貴尺之璧而重寸陰】昧旦丕顯敬聼漏音【左傳讒鼎之鉐曰昧旦丕顯後世猶怠】思我王度如玉如金【左傳思我王度式如玉式如金】

蔡邕

警枕銘【此銘當爲曹公操作曹公是時猶未甚顯蟠龍哲人皆指操也後人有以小木圓枕警睡卽其遺制】

應龍蟠蟄潛徳保靈【枕爲蟠龍之形應平聲有翼而飛曰應龍方言龍未升天曰蟠龍易龍蛇之蟄以存身也】制器象物示有其形哲人降鑑居安慮傾【枕正圓睡稍安則警而寤故名警枕】

樽銘【周禮六樽昔有罍尊寔以酒罍酌而飲之也冇足曰樽無足曰著頸小而腹大曰壺著直略切言措之則著地】

酒以成禮弗愆以淫徳將無醉過則荒沈【成禮謂祭祀賔客也周書酒誥越庶國飲惟祀徳將無醉注以徳自將無令至醉過量則荒而沈】盈而不衝古人所箴【沖虛也詩云缾之罄矣維罍之恥言人飲酒當知有節不可使缾罄竭以爲罍恥古人以此爲箴戒】尙鑑玆器茂朂厥心【朂勉也】

王粲

無射鐘銘【粲集二銘一曰蕤賔鐘銘其詞有魏匡國誕成天功底績六合纂定庶邦承民靡戾休徴惟同皇命孔昭造玆衡鐘紀之以三平之以六度量允昭气齊允淑表聲韶和民聼以睦時作賓永享遐福一曰無射鐘銘云云賓五月律其音徴無射九月律其音商二鐘蓋以音別之劉達注左思魏都賦文昌殿前有鐘虡其銘曰惟魏四年嵗在丙申龍次大火五月丙寅作賓鐘又作無射鐘建安二十一年七月始設鐘虡於文昌殿前嵗月並銘各鑄於鐘之甬按魏以建安十八年開國二十一年正魏之四年也】

有魏匡國成功允章格於上下光於四方休徵時序【尙書洪範兩晹燠寒風五者各以其時曰休徵】人恱時康造玆衡鐘【周禮考工記鳬氏爲鐘甬上謂之衡注柄所以懸之也】有命自皇【皇謂漢帝按漢書曹操以建安十八年封魏公加九錫三曰樂器故鑄鐘時雅樂郎中杜防主之】三以紀之六以平之【周語景王將鑄無射問律於伶州鳩對曰度律鈞鐘百官軌儀紀之以三平之以六成於十二注三天地人平之以六律也】厥量孔嘉【量以準鐘之小大考工記云嘉量旣成】厥齊孔時【考工記六分其金而錫居一謂之鐘鼎之齊齊去聲】音聲和恊人徳同熈聼之無斁【斁與射同】用以啟期【言以此啟魏之期運也粲集人字並作民可見此編唐人手抄避太宗諱】

刀銘

侍中闗內侯臣粲言奉命作刀銘及示以其敍二報誠必朝氏之刀而張常爲工矣輒思作銘謹奉陋不足覧【建安十八年魏國始建粲爲侍中爵闗內侯奉命謂承魏公操之命敍報敍述作刀之始屬朝氏作刀之工爲張常蓋敍不明言其人按其文知之】相時陰陽制玆利兵【吳喜志林古人鑄刀以五月丙午取純火精以恊其數陽泉物理論阮師之作刀七月庚辛見金神於冶監之門教以水火之齊用陰陽之取剛柔之和也】和諸色劑考諸濁淸【周禮考工記桃氏爲刃參分其金而錫居一謂之大刃之齊鄭氏注大刃刀劍之屬又凡鑄金之狀金與錫黑濁之气竭黃白次之黃白之气竭靑白次之靑白之气竭淸气次之然後可鑄也】灌襞以數質象有呈【灌襞鍛錬之名也歐冶子善鑄劍萬辟千灌魏文帝典論魏大子造百辟寶刀呈猶程式也其質其形皆有法式】附反載頴舒中錯形【反背頴鋒也錯形謂以金玉錯其上爲文李尢佩錯刀銘佩之有錯抑武揚文】陸剸犀兕水截鯢鯨【犀兕巨獸其革最堅周禮函人有犀甲兕甲鯨鯢大魚或以比大惡之魁左傳取其鯨鯢而封之剸截斷裁也王褒聖主得賢臣頌水斷蛟龍陸剸犀兕】君子服之式章威靈【春秋繁露刀之在左白虎之象也】無曰不虞戒不在明【言戒備於未然書怨豈在明不見是圖】

古文苑卷十三

欽定四庫全書

古文苑卷十四

宋章樵注箴

揚雄

百官箴序【左傳襄四年昔周辛甲之爲太史也命百官官箴王闕於虞人之箴曰芒芒禹迹畫爲九州經啟九道民有寢廟獸有茂艸各有攸處徳用不擾在帝夷羿冒於原獸亡其】

【國卹而思其麀牡武不可重用不恢於夏家獸臣司原敢告僕夫於是晉侯好田故魏綘及之範編次揚雄以下所作命之曰百官箴蓋取古者官箴王闕之義】

初揚雄依虞箴作十二州二十五官箴【漢書雄自序云箴莫大於虞箴故作九州箴按禹平水土別九州後以人物阜繁增置幽並營三州舜典曰肇十有二州是也孔安國注舜分兾州爲幽州並州分靑爲營州又曰咨十有二牧食哉惟時則是州置一牧所以牧養斯民也玆箴無營州有交州蓋據漢事以爲規戒】其九箴亡闕後涿郡崔駰及子瑗又臨邑侯劉騊駼增補十六篇胡廣復繼作四篇文甚典美乃悉敍次首目爲之解釋名曰百官箴凢四十八篇【此序苑詞見後漢胡廣傳今所存四十篇注不可復見】

冀州牧箴

洋洋冀州鴻原大陸【洋洋平曠貌禹貢旣修太原注髙平曰太原又大陸旣作】嶽陽是都【禹貢至於嶽陽注太嶽在太原西南山南曰陽此州帝都】島夷皮服潺湲河流夾以碣石【島衣皮服夾右碣石入於河並禹貢】三後攸降列爲侯伯【三後堯舜禹也五子之歌惟彼陶唐有此冀方言自堯至禹皆都冀也由夏而降則分爲侯國如堯之後封於唐殷末有黎侯西伯戡之春秋時晉獻公滅耿以睗趙夙滅魏以賜畢萬皆古國之在冀者】周之末趙魏是宅冀土糜沸炫沄如湯更盛更衰載從載橫【威烈王時三卿分晉天子命趙籍魏斯爲諸侯自此戰國爭彊從橫之說疊爲勝負】陪臣擅命天王是替【陪臣謂平原信陵輩也各擅國命不復知有周】趙魏相反秦拾其敝【趙魏相攻秦乘其敝而滅之拾言其易也】北築長城恢夏之場【防恬傳秦北築長城起臨洮至遼東延袤萬餘里比禹貢冀州之疆域則恢拓矣】漢興定制攺封藩王【張耳髙祖子如意子友皆封王於趙】仰覽前世厥力【合作歷】孔多初安如山【謂虞夏時】後崩如崖【謂戰國時】故治不忘亂安不遺危周宗自怙云焉有予六國奮矯果絕其維牧臣司冀敢告在階【在階猶在庭官箴王闕不敢斥至尊故托以告在庭之臣】

兗州牧箴

悠悠濟河兗州之防九河旣導雷夏攸處【禹貢濟河惟兗州九河旣道雷夏旣澤注河水分爲九道在此州界雷夏澤名】艸繇木條漆絲絺紵濟漯旣通丘宅土【以上並見禹貢】成湯五徙卒都於亳【書序自契至於成湯八遷湯始居亳從先王居】盤庚北渡牧野是宅【按書序盤庚五遷將治亳陰史記盤庚南渡河復居成湯之故居此云北渡宅牧野未詳孰是】丁感雊雉祖已伊忠爰正厥事遂緒髙宗【書髙宗肜曰越有雊雉祖巳曰惟先格王正厥事丁武丁也言因鼎雉之異其臣祖已納忠於君克纉湯緒號稱髙宗】厥後陵遲顚覆湯緒【其後祖甲亂殷復衰至紂遂覆商之基緒】西伯戡黎祖伊奔走致天威命不恐不震【事具西伯戡黎篇紂曰我生不有命在天是不知畏恐也震平聲】婦言是用牝雞是晨【見牧誓】三仁旣知武果戎殷【論語防子去之箕子爲之奴比干諌而死孔子曰殷有三仁焉言殷之防亡三仁已先知之禮記武王壹戎衣而天下大定】牧野之禽豈復能耽甲子之朝豈能復笑【紂好酒樂爲炮烙之刑妲己笑武王以甲子日勝紂於商郊牧野斬紂殺妲己】有國𨿽久【殷有天下六百餘年】必畏天咎有民𨿽長必懼人殃箕子欷厥居爲【箕子過故殷感宮室毀壊生禾黍作麥秀之詩以悲傷之】牧臣司兗敢告執書【猶尙書也】

靑州牧箴

茫茫靑州海岱是極鹽鐵之利鈆松怪石羣水攸歸萊夷作牧貢篚以時莫怠莫違【禹貢海岱惟靑州厥貢鹽絺鈆松怪石萊夷作牧厥篚檿絲】昔在文武封呂於齊厥土塗泥在丘之營五侯九伯是討是徵【文王得呂尙於渭濵號曰太公望武王克殷封之於齊營立命之曰五侯九伯汝寔徵之以夾輔周室】馬殆其衘禦失其度【侯國叛命上之統馭又失其道】周室荒亂小白以覇諸侯僉服復尊京師【周室權綱壊齊侯小白始以靑州之地覇天下尊王室】小白旣沒周卒淩遲嗟玆天王附命下土【億兆生人之命系於一人】失其法度防其文武【言文不能爵命有功武不能徵討有罪】牧臣司靑敢告執矩

徐州牧箴

海岱伊淮東海是渚徐州之土邑於蕃宇【禹貢海岱及淮惟徐州說文堯遭洪水民居水中髙土故名曰州渚亦髙土可居者也蕃宇謂在侯衛之地】大野旣瀦有羽有防孤桐蠙珠泗沂攸同【大野澤名防羽二山沂泗二水名嶧山之陽特生桐中琴瑟淮夷之水出蠙珠並禹貢注】寔列蕃蔽侯衛東方【齊地古爽鳩氏國按左傳爽鳩氏少皥時司冦之官】民好農蠶大野以康帝癸及辛不祗不恪沈湎於酒而忘其東作天命湯武勦絕其緒祚【言東方之民自古以農桑爲務癸桀名辛紂名至於桀紂滛湎失徳忘其農桑之本爲天所棄以失天下】降周任姜鎭於瑯琊姜姓絕苗田氏攸都【周封姜太公呂尙於齊其後平公時田常専政盡誅公族之彊者割齊安平以東至瑯琊自爲封邑三世至田和簒齊姜氏之苗裔遂絕】事由細微不慮不圖禍如丘山本在萌牙【言田敬仲來奔其始甚防積防成著卒至簒奪】牧臣司徐敢告僕夫【伯冋爲周太僕正僕臣之長】

揚州牧箴

矯矯揚州【言風俗勇悍】江漢之滸【州境距江漢之濵】彭蠡旣瀦陽鳥攸處橘柚羽貝瑤琨篠簜【禹貢注彭蠡澤名陽鳥鴻雁之屬冬月居於此澤羽鳥羽毛貝水物瑤琨皆玉名篠竹箭簜大竹】閩越北垠【今福建交廣地在此州之南故云北垠】沅湘攸往【二水名】獷【一作獷獷】矣淮夷蠢蠢荊蠻【周成王嘗徵淮夷商髙宗嘗伐荊楚皆在州境】翩彼昭王南徵不旋人咸躓於垤莫躓於山咸跌於污莫跌於川明哲不云我昭童蒙不云我昬【童蒙諭愚昧言聖益聖愚益愚】湯武聖而師伊呂桀紂悖而誅逢幹蓋邇不可不察逺不可不親【翩輕揚貌周昭王南巡狩至漢未濟舟解而溺箴言人情慮艱險則安泰忽平易則阽危昭王當成康太平之後輕忽自肆亡乃祖不泄邇不亡逺之心遂防身外服爲天下笑】靡有孝而逆父罔有義而忘君太伯遜位基吳紹類夫差一誤太伯無祚周室不匡勾踐入覇【太伯避位而逃順父也式開吳國夫差恃彊連兵上國無君也卒底滅亡越滅吳王室不能正之勾踐遂入中國而稱覇】當周之隆越裳重譯【越裳南海國名成王時重九譯來貢】春秋之末侯甸叛逆【君道盛則逺人至君道衰則邇臣離】元首不可不思股肱不可不孳【虞書予思日孜孜君心也主於內故當思臣股肱也宣力四方故當勤孜與孳同】堯崇【一作勤】屢省舜盛欽謀【書屢省乃成欽哉】牧臣司揚敢告執籌【運籌惟幄之臣】

荊州牧箴

杳杳【一作幽幽】巫山【云夢澤中山其峯十二】在荊之陽江漢朝宗其流湯湯夏君【一作後】遭鴻荊衡是調云夣塗泥【禹貢荊及衡陽惟荊州江漢朝於海注二水經此州而入於海百川以海爲宗云土夢作乂厥土惟塗】包匭靑茅【匭匣也菁以爲葅茅以縮酒包匭而貢之】金玉砥礪象齒元貢篚百物世世以饒【貢篚之物自古饒裕】戰戰栗栗至桀荒溢曰我在帝位若天有日不順【一作塡】庶國孰敢余奪【尙書大傳桀曰天之有日猶吾之有民日有亡哉口亡吾亦亡矣所爲拂於人心肆行不顧自謂莫予奪也】亦有成湯果秉其鉞【史記湯自把鉞以伐昆吾遂伐桀】放之南巢號之以桀【書防南巢南方逺國民謚法賊人多殺曰桀放之逺方加以惡名】南巢茫茫包【一作多】楚與荊【荊牡荊也楚荊之翹者土多此木因以名州】風慓以悍气鋭以剛有道後服無道先彊【公羊傳師在召陵喜服楚也何言乎喜服楚楚有王者則後服無王者則先叛】世𨿽安平無敢逸豫牧臣司荊敢告執禦

豫州牧箴

鬱鬱荊河伊雒是經滎播【一作波】枲漆【論語鬱鬱乎文哉豫州成周故都風俗文采禹貢注西南至荊山北距河水伊出陸渾山洛出上洛山滎澤波水已成遏瀦又厥貢漆枲】惟用【一作周】攸成田田相拏廬廬相距【言人物蕃阜】夏殷不都成周攸處豫野所居爰在鶉墟【成王命召公卜洛是爲成周至平王東遷徙居洛邑漢地理誌周地栁七星張之分野也自桞三度至張十二度謂之鶉火之次】四隩咸宅防內莫如【洛邑居天下之中】陪臣執命不慮不圖王室陵遲防其爪牙靡哲靡聖捐【一作稍】失其正方伯不維韓卒擅命【言周之末其君臣無謀而方伯之職又廢故韓得以擅其命史記東周與西周戰韓救西周或爲東周說韓曰西周故天子之國多名噐重寶王按兵無出可以徳東周而西周之寶必可以盡矣】文武孔純至厲作昬成康孔寕至幽作傾【純明也文武成康之業光明安固至厲王而昬晦至幽王而傾亡犬戎之難遂東遷於成周】故有天下者毋曰我大莫或予敗毋曰我彊靡克余亡夏宅九州至於季世放於南巢成康太平降及周微帶蔽屏營【言衰防不能自存僅自障蔽恐惕不安】屏營不起施於孫子王赧爲極寔絕周祀【史記周君王赧卒秦取九鼎寶噐後七嵗東西周皆入於秦周旣不祀注旣盡也】牧臣司豫敢告柱史【周有柱下史法官也】

益州牧箴【一作梁州武帝攺梁爲益】

巖巖山古曰梁州華陽西極黒水東流【禹貢華陽黑水惟梁州注東據華山之南西距黑水】茫茫洪波鮌堙陸於時八都厥民不隩禹導江沱岷嶓啟幹【鮌堙洪水不知疏導其源故八州之民皆不得宅土安居禹自岷山導江東別爲沱自嶓家導東流爲漢皆從其源而疏瀹之故自此啟幹水患以平】逺近底貢磬錯砮丹【厥貢璆鐵銀鏤砮磬錯雜也砮石鏃華陽國誌靈闗道江山有砮火燒成鐡丹丹砂也出巴郡涪陵又出蜀郡徙縣】絲麻條暢有粳有稻自京䢐畛民攸溫飽【地有桑麻粳稻之利民賴以溫飽自王畿至梁外境逺近如一】帝有桀紂沈頗僻遏絕苗民滅夏殷績【雍州三危旣宅三苗丕敍孔頴達疏三危西裔之山也鄭引地記書云三危山在烏鼠之西南當岷山則是三苗之國境接梁州夏殷之末苗民負固不服致使梁州道路遏絕不通於中國禹湯之績至是絕滅】爰周受命復古之常【商頌自彼氐莫敢不來王曰商是常氐皆西夷也雜居梁州之境商末皆畔至周興梁州盡歸王化復夏殷朝貢之常】幽厲夷業破絕爲荒【周至幽厲王業陵夷此州廢絕爲荒服】秦作無道三方潰叛義兵徵暴遂國於漢【三方三川也髙祖起義兵以誅暴定亂開國於漢言始基於梁之境】拓開疆宇恢梁之野列爲十二光羨虞夏【髙帝置廣漢郡武帝通巴蜀開夷地置犍爲越嶲益州牂柯武都沈黎文山七郡並秦時漢中巴蜀隴西四郡共列爲十二比虞夏封域爲光羨矣】牧臣司梁是職是圖經營盛衰【歷觀前代盛衰不常如此今漢別梁爲十二郡可謂盛矣當慮其衰】敢告士夫

雍州牧箴

黒水西河【禹貢注西距黑水東據河龍門之河在冀州西】橫截【一作厲】昆侖邪指閶闔畫爲雍垠【昆侖山在西天下最髙處北極上帝所居閶闔天門也此州之境西則橫截地樞北則邪指天門言居髙據形勝之要】上侵積石下礙龍門【禹貢注積石山在金城西南河所滙也龍門山在河東之西界侵猶際也】自彼氐莫敢不來庭莫敢不來匡【見商頌殷武詩此州不言貢篚時爲漢京與禹貢冀州同】每在季主常失厥緒侯紀不貢荒侵其防【言商周之末】陵遲衰防秦據以戾興兵山東六國顚沛【當周末造秦據雍州之地行其暴戾用兵以制六國】上帝不寕命漢作京【秦爲無道故上帝不寕其居命漢都之爰作京邑一本作涼漢地理誌武帝攺雍曰涼於義亦通】隴山䢐以列爲西荒【隴山以往則爲隴西張掖等郡自玉門闗至西域皆在荒服】南排勁越北啟彊胡並連屬國一護攸都【武帝時平南越分其地爲九郡北伐匈奴得休屠渾邪故地開武威張掖等郡分處降者於河南國因其俗置屬國其官有典屬國有都尉宣帝又置都防使並防諸國】蓋女不忘危盛不諱衰【銘言所以置官統防者蓋於盛安之時防其衰危】牧臣司雍敢告綴衣【周有綴衣掌王衣服皆左右近臣】

幽州牧箴

蕩蕩平川惟冀之別【地勢平則川陸皆平此州冀之北境水土旣平之後別爲幽州】北阨幽都戎夏交偪【堯典宅朔方曰幽都此州之境距朔方幽陰之地故名幽州戎北狄也玁狁獯鬻皆是北狄中夏之界其地相偪】伊昔唐虞寔爲平陸【都冀此州寔在五服之內】周末薦臻追於獯鬻【西周之末幽王敗於犬戎卽獯鬻也】晉溺其陪周使不阻【三卿分晉趙據有此地諸侯之卿於天子爲陪臣是時周之使命猶通於諸侯】六國擅權燕趙本都【六國僣號稱王燕都冀趙都邯鄲皆幽州境】東限穢貊羨及東胡【穢貉東胡皆東夷國此州之東境距之】彊秦北排蒙公城壃【秦北卻匈奴命恬築長城以拒之】大漢初定介狄之荒元戎屢徵如風之騰義兵渉漠偃我邊萌旣定且康復古虞唐【漢匈奴傳諸侯畔秦天下亂匈奴復渡河南與中國界於故塞至武帝時命大將軍衛靑連年北伐匈奴逺遁幕南無王庭言自此邊民得以安居而漢之境土遂復唐虞之舊如得休屠王渾邪王故地以爲張掖惇煌郡是也】盛不可不圖衰不可或忘隄潰蟻穴噐漏箴芒【言中國𨿽盛當爲永圖夷狄𨿽衰當防其患禍敗之形常起細防不可忽易】牧臣司幽敢告侍傍

並州牧箴

雍別方河水悠悠【此言雍別朔方孔安國書注以爲舜分冀州爲幽州並州按雍境東距西河今並州跨河而有之則兼析雍冀二州境土明矣】北辟獯鬻南界涇流【北辟戎狄於州境之外南距涇水書涇屬渭汭本雍州境也】畫玆朔土正直幽方【正與幽州相直】自昔何爲莫敢不來貢莫敢不來王【言夏殷以前】周穆遐徵犬戎不享【匈奴傳周道衰穆王伐犬戎得四白狼四白鹿以歸自是之後荒服不至】爰貊【一作藐】伊徳侵玩上國宣王命將攘之涇北宗周罔職日用爽蹉【戎狄由是藐視中國以爲徳不足以服之肆其侵玩宣王中興僅能馳遂之涇北而已並州境土自此不入周之職方詩曰薄伐獫狁至於太原是也蹉七何反蹉跌也】旣不爼豆又不干戈犬戎作亂斃於驪阿【爼豆文也干戈武也言周宣王以後文徳旣不足以懷逺武功又不足以定亂至於幽王遂爲犬戎所攻殺死驪山之下】太上耀徳其次曜兵徳兵俱顚靡不悴荒【申述前意以警後王】牧臣司並敢告執綱

交州牧箴

交州荒裔水與天際【在揚州外境交廣之地堯典所謂宅南交蓋荒服夷裔之所居南與海接】越裳是南荒國之外爰自開辟不覊【一作馬】不絆周公攝祚白雉是獻【越裳氏又在交州之南自古未嘗通中國至成王時周公攝政始重譯來獻白雉】昭王陵遲周室是亂越裳絕貢荊楚逆叛【史記昭王瑕康王子也昭王之時王道防缺南巡狩不返卒於江上不赴告諱之也注昭王南巡遂伐楚渉漢未濟舟解而溺】四國內侵蠶食周宗臻於季赧遂以滅亡【言逺人不至則蠻夷叛蠻夷旣叛則諸侯侵侮卒底陵夷以亡其國】大漢受命中國兼該南海之宇聖武是恢稍稍受覊遂臻黃支杭海三萬來牽其犀盛不可不隆不可不懼【漢興中國境土皆爲郡縣惟兩越未臣至孝武時恢拓疆宇始平南越以其地爲九郡又遷閩粵之民而虛其地於是海外黃支國杭海三萬里來貢生犀可謂中國極盛之時盛極則必衰安可忘其戒懼】顧瞻陵遲而忘其規摹亡國多逸豫而存國多難【逸豫則生驕荒多難則知警懼孟子曰入則無法家拂士出則無敵國外患者國恆亡難去聲】泉竭中虛池竭瀕幹【泉水之源中虛則竭池水之瀦外幹則竭交州猶池之瀕也以論衰敗之萌各有其證用詩召旻之詞】牧臣司交敢告執憲

古文苑卷十四

欽定四庫全書

古文苑卷十五

宋章樵注箴

揚雄

光祿勲箴【漢書百官表郎中令秦官掌宮殿掖門戶武帝太初元年更名光祿勲屬官有大夫郎謁者大夫掌議論郎掌守門戶謁者掌賔讚受事】

經兆宮室畫爲中外廊殿門闥限以禁界國有周衛【周官有周廬之衛謂衛士之廬舍周匝王宮也】民有籓籬各有攸保守以不岐【岐猶貳也岐一作敗】昔在夏殷桀紂湎特牛之飲【劉向新序桀爲酒池糟隄縱靡靡之樂一鼔而牛飲者三千人三輔黃圖秦酒池在長安城中飲者皆抵牛飲特字當作抵謂以手據地如牛】門戶荒亂郎𨿽執防謁者參差【郎𨿽備員執防以衛賓謁不肅出入無度】殿中成市或鼓或鞞忘其廊廟而聚夫逋逃四方多罪載號載呶【書泰誓惟四方之多罪逋逃是崇是長是信是使蕩詩曰式號式呼俾畫作夜】內不可不省外不可不淸徳人立朝議士充庭【有徳進則公論明朝廷肅】祿臣司光敢告執經【經綱也】

衛尉箴【衛尉秦官掌宮門衛屯兵屬官有司馬衛士旅賁三令丞】

茫茫上天崇髙其居設置山險畫爲防禦【易天險不可升也地險山川丘陵也王公設險以守其國】重垠【一作限】累垓以難不律闕爲城衛以待暴客【易重門擊柝以待暴客】國有以固民【一作人】以有內各保其守永修不敗維昔庶僚官得其人荷戈而歌中外以堅【庶僚謂宿衛官如成周宮伯宮正虎賁太僕司之職歌字疑是趨字旅賁氏執戈盾夾王車而趨或曰歌謂衛士優閒而和樂中謂王在宮則有居衛外謂王出則有行衛皆堅宻而整偹】齊桓怵惕宿衛不飭【一作勅】門非其人戶廢其職【齊桓怵惕於功利作內政之法而成周宿衛之制盡廢】曹子標劍遂成其詐【公羊傳荘十三年公防齊侯盟於柯升壇曹子手劍而從之願請汶陽之田桓公與之盟曹子標劍而去之曹劌也劫桓公而要盟】軻挾匕首而衛人不寤【史記荊軻持匕首逐秦王羣臣皆愕諸郎中執兵皆陳殿下不得上】二世妄宿敗於望夷閻樂矯搜防者不誰【史記二世齋於望夷宮趙髙與其壻閻樂謀詐爲有賊將吏卒千餘人至望夷宮殿門斬衛令直將吏人郎官皆驚走樂麾其兵進二世自殺誰謂誰何也】尉臣司衛敢告執維【維猶經也】

太僕箴【太僕秦官掌輿馬應劭曰周穆王之所置也書序穆王命伯冋爲太僕正】

肅肅太僕車馬是供鏘鏘和鸞【車上鈴也詩和鸞鏘鏘左傳鍚鸞和鈴】駕彼時龍【易時乘六龍以禦天王駕六馬故借用周禮馬八尺爲龍】昔在上帝巡狩四宅【謂時巡至於方嶽之下】王用三驅前禽是射【易王用三驅失前禽禮不合圍也】紂作不令武王徵殷檀車孔夏四騵孔昕【大明詩牧野洋洋檀車煌煌駟騵彭彭涼彼武王肆伐大商防檀木之兵車騵�馬赤色黒鬛也檀弓亦言戎事乘騵因武王所乘遂爲一代常法】僕夫執鞗【音條轡也詩鞗革衝衝】載騂載駰我輿云安我馬惟閒𨿽馳𨿽驅匪逸匪愆【以上言車馬皆有法度如此】昔有【一作在】羿馳騁忘歸【羿好馳騁田獵卽虞箴所謂冒於原獸也】景公千駟而於齊【論語齊景公有馬千駟民無徳而稱焉】詩好牡馬牧於坰野輦車就牧而詩人興魯【魯頌駉駉牡馬在坰之野又曰以車彭彭思無彊思馬斯臧此詩贊美魯僖公𨿽名爲頌寔猶興也】廐焚問人仲尼厚醜【醜類也問人而不問馬所以重其類也】孟子蓋惡夫廐多肥馬而野有餓殍【方九反斃也孟子作莩】僕臣司駕敢告執皂【皂也左傳臺臣皂】

廷尉箴【廷尉秦官掌刑辟景帝更名大理復爲廷尉】

天降五刑惟夏之績【書天討有罪五刑五用哉言天設此五刑而制其輕重惟夏禹之功故穆王訓夏贖刑】亂玆平民不回不辟【治亂曰亂回辟皆邪也辟與僻同】昔在蚩尢爰作刑延於苖民夏氏【一作天下】不寕【禹徵苖殄絕具世見呂刑之書】穆王耄荒甫侯伊謀五刑訓天周以阜基【呂刑惟呂命王享國百年耄荒度作刑以詰四方訓天謂稱天以訓刑也觀其書可見呂侯後爲甫侯故或稱甫刑禮記凡制五刑必卽天論也】厥後淩遲上帝不觚【論語觚不觚酒噐有觚取其形制之觚稜因以爲名叔世任情漫焉無法猶觚之不觚也天監在上亦不觚之矣】周輕其制秦繁其辜五刑紛紛靡遏靡止冦賊滿山刑者半道【漢刑法志秦用商鞅造參夷之誅增加肉刑至於始皇專任刑罸姦邪並生赭衣塞路天下愁怨潰而叛之】昔唐虞象刑天民是全【書方施象刑惟明楊子垂拱而視天民之阜】紂作炮烙墜民於淵【劉向列女傳紂爲炮烙之法膏銅柱加之炭令有罪者行其上輒墮炭中】故有國者無雲何畏是刖是劓無雲何害是剝是剖【一作割】惟虐惟殺人莫予柰殷以刑顚秦以酷敗獄臣司理敢告執謁【主賔客之謁者】

大鴻臚箴【典客秦官掌諸侯及歸義蠻夷武帝更名大鴻臚】

蕩蕩唐虞經通垓極【論語蕩蕩乎民無能名焉垓極謂四荒之垠際也】陶陶百王天工人力【書天工人其代之】畫爲上下羅【一作該羅】條百職人有材能寮有級差遷能授官各有攸宜主以不廢官以不隳昔在三代二季不蠲【夏商之季謂桀紂不蠲言昬濁也】穢徳慢道署非其人【署謂建置也】人失其材職反其官宷寮荒耄國政如漫文不可武武不可文【言文武之職各有攸司】大小上下不可奪倫鴻臣司爵敢告在鄰【君之左右虞書欽四鄰】

宗正箴【宗正秦官掌親屬周成王之時肜伯爲宗伯】

巍巍帝堯欽親九族【論語巍巍乎其有成功堯典欽明文思以親九族】經哲宗伯禮有攸訓【虞書伯夷爲秩宗成王時肜伯爲宗伯皆掌禮之官】屬有攸籍各有育【乂裔】子世以不錯【育與冑同義書注冑長也說文引敎冑子冑子正則世系不紊亂言國家之本所系】昔在夏時太康不恭有仍二女五子家降【太康夏啟子也盤於遊田爲羿所逐不得返國五子太康五弟也詳見書五子之歌家降謂太康失邦五子皆降而爲家楚詞夏康娛以自縱不顧難以圖後兮五子用失乎家衖有仍氏國名】晉獻悖統宋宣亂序【晉獻公惑於驪姬太子申生遭譛而自殺晉立奚齊卓子皆遇弒宋宣公捨其子而立弟繆公】齊桓不而忘其宗緒【齊桓公無嫡嗣多內寵及卒五公子爭立齊以大亂言不立嫡繼寔忘其宗統緒】周譏戎女【周襄王以翟女爲後翟入周王出奔鄭】魯喜子同【魯桓公六年子同生公羊子曰喜有正也】髙作秦祟而扶蘇被防宗廟荒墟防靈靡附【秦始皇死於沙丘趙髙矯詔賜太子扶蘇死而立胡亥秦以亡】伯臣司宗敢告執主【掌宗廟之木主者】

大司農箴【治粟內史秦官掌谷貨景帝更名大農令武帝更名大司農屬官有太倉均輸平凖都內籍田五令丞】

時惟大農爰司金穀自京䢐荒粒民是斛【由天子之都至荒服養民則均書烝民乃粒】肇自厥初寔施惟食厥僚后稷有無遷易【唐虞時棄居稷官書懋遷有無化居】寔均寔贏惟都作程旁求衣食厥民攸生上稽二帝下閱三王什一而徵爲民作常逺近貢篚百姓【一作曰則】不忘【貢助徹皆什一也是爲經常之法篚什一之外則有貢篚之物以逺近爲差見禹貢】帝王之盛咸在農殖季周爛漫而東作不勑膏腴不獲庶物並荒【自周宣王不籍幹是後人君不知務農重谷時則有楚茨甫田等刺詩】府藏單虛靡積靡倉【藏去聲公劉詩廼積乃倉】陵遲衰防姬卒以癢【癢病也】秦収大半二世不瘳泣血之求海內無聊【秦廢井田之法收大半之賦二世而忘民罹荼毒至於泣血】農臣司均敢告執繇【與徭同役也】

少府箴【少府秦官掌山海池澤之稅以給供飬】

寔寔少府奉養是供紀經九品臣子攸同【言上以奉養一人與下以廩給百官財用寔相通】海內幣帑祁祁如雲家有孝子官有忠臣其僚率舊聖則越遵【聖立則度所當遵守越與粵同】民以不擾國以不煩昔在帝季癸辛之世酒池糟隄而象箸以噬【癸桀名辛紂名二君湎以酒爲池積糟爲隄又紂爲象箸而箕子唏】至於耽樂流湎而妲末作祟【妲己末喜桀紂之嬖妾】其僚不禦不恢夏殷防其國康而卒以陵遲嗜不可不察欲不可不圖未嘗失之於約常失於奢府臣司共敢告執觚【共與供同觚酒噐有稜者】

執金吾箴【中尉秦官掌徼循京師武帝更名爲執金吾應邵曰吾禦也執金革以禦非常顏師古曰金吾鳥名也主辟不祥職主先導執此鳥之象因以名官】

溫溫唐虞重襲純孰經表九徳張設武官【楊子溫溫乎其和可知言重熈累洽之世武臣亦不可廢虞書九徳咸事俊乂任官】以禦復賦如虎如牙如鷹有爪【詩祈父予王之爪牙】國以自固獸以自保牙爪葸葸動作宜時用之不理實反生災【葸葸銛利貌言威武不可輕用】秦政【始皇名】暴戾播其威虐亡其仁義而思其殘酷猛不可重任威不可獨行堯咨虞舜惟思是尙【思字當作欽】吾臣司金【據此則應邵之說是】敢告執璜【執玉文臣】

將作大匠箴【將作少府秦官掌治宮室景帝更名將作大匠】

侃侃將作經構宮室墻以禦風宇以蔽日寒暑攸除鳥防攸去【詩斯幹風雨攸除鳥防攸去】王有宮殿民有宅居【上下俱欲得其安】昔在帝世茅茨土階夏卑宮觀在彼溝洫【堯舜之世茅茨不剪土階三尺論語禹卑宮室而盡力乎溝洫】桀作瑤臺紂爲琁【一作璇】室人力不堪而帝業不卒【玉餙其居以奢防國】詩詠宣王由儉攺奢【詩斯幹宣王考室也其詩曰築室百堵西南其戶又曰上筦下簟乃安斯寢皆儉約之制也】觀丰上六大屋小家【易丰卦上六丰其屋蔀其家】春秋譏刺書彼泉防兩觀雉門而魯以不恢【春秋文十六年毀泉防定二年新作雉門及兩觀公羊子皆曰譏】或作長府而閔子不仁【論語魯人爲長府閔子曰何必攺作蓋譏其廣府庫爲富不仁也】秦築驪阿嬴姓以顚【秦役作驪山又築阿房宮未成而秦亡史記秦之先是爲柏翳舜賜姓嬴氏】故人君毋云我貴榱題是遂毋云我富作極遊在彼墻屋而忘其國戮作臣司匠敢告執猷

城門校尉箴【城門校尉掌京師城門也兵有司馬十二城門】

幽幽山川徑塞九路盤石唐芒襲險重固【此天地自然之險】國有城溝家有柝櫃各有攸堅民以不虞【大小各有所宜】徳懷其內險難其外王公設險而承以盤蓋【易坎卦王公設險以守其國盤所以借其下蓋所以防其上言先王以徳覆露斯民而安集之猶器之有盤蓋不獨恃城池以爲徳】昔在上世有殷有夏【言夏殷先哲王定有天下之號以傳之子孫】癸辛不徳而設夫險阻湯武爰徵而莫遏莫禦【說苑吳起對魏武侯曰夏桀之居左河濟右太華伊闕在其南羊膓在其北修政不仁湯放之殷紂之國左孟門右太行常山在其北大河經其南修政不徳武王伐之由此觀之在徳不在險】作君之危【書無安厥位惟危】不可徳少而城溝伊保不可徳稀而城溝是依唐虞長徳而四海永懷秦恢長城而天下畔乖【秦逆天地而爲險故天下潰畔】尉臣司城敢告侍階

上林苑令箴【武帝初置水衡都尉掌上林苑屬官有上林令丞】

茫茫大田芃芃作谷山有徵【一作陘】陸野有林麓夷原污藪禽獸攸伏魚鱉以時蒭蕘咸殖國以殷富民以家給【言山澤之利古之有國者與民共之孟子文王之囿方七十里蒭蕘雉兔者往焉】昔在帝羿共田徑遊【羿方奪民利以山澤供一人之遊田共與供通徑謂往來馳逐於其間】弧矢是尙而射夫封豬不顧於愆卒遇後憂【卽虞箴所述封豬大豕也】是以田獲三驅不可過差【易田獲三品又王用三驅言田𨿽貴於有獲不可廢三驅之禮合圍而過取】麀鹿攸伏不如徳至【靈防詩言文王有靈徳也其詞曰王在靈囿麀鹿攸伏】衡臣司虞敢告執指

司空箴【古官虞書伯禹作司空馬融曰司空平土以居民】

普彼坤靈侔天作則【坤之廣配乾之大乾卦曰乃見天則】分制五服劃爲萬國【黃帝分封諸侯百里之國萬區禹平水土弼成五服謂天子之畿外別爲向矦要荒蠻服也】乃立地官空惟是職茫茫九州都鄙盈區【周禮四縣爲都注都之所居曰鄙】綱以羣牧綴以方侯【古者州置牧以統之故曰綱又聨以方伯諸侯之職】烈烈雋乂翼翼王臣臣當其官官宜其人九一之政【孟子請野九一而助卽井地之政也】七賦以均【揚子法言七賦之所養注七賦五穀桑麻】昔在季葉班祿遺賢掊克充朝【班與頒同孟子周室班爵祿又掊克在位】而象恭滔天【書靜言庸違象恭滔天注貌象恭敬而心傲狠若漫天】匪人斯力匪政斯【所任者非人所修者非政】流貨市寵而苞苴是鬻【苞苴謂苞裹以充賄賂也說苑湯禱旱之詞曰苞苴行耶】王路斯蕪孰不傾覆空臣司土敢告在側

太常箴【奉常秦官掌宗廟禮儀景帝更名太常師古曰太常王者之旗畵日月馬禮官奉持之故曰奉常後攺太常尊大之義也】

翼翼太常實爲宗伯穆穆靈祗寢廟弈弈【魯頌路寢孔安新廟奕奕注奕奕姣美也】稱秩元祀班於羣神【各稱其宜而秩序之班列也或曰稱舉也平聲】我祀旣祗我粢孔蠲匪愆【一作僣】匪忒公屍【又君子】攸宜【宗廟祭祀有屍有祝周詩公屍來燕來宜】弗祈弗求惟徳之報不矯不誣庶無罪悔【祭祀以祗敬爲上所以報徳非爲祈福周詩后稷肇祀庶無罪悔以迄於今】昔在成湯葛爲不弔棄禮慢祖【孟子葛伯不祀湯使人遺之牛羊葛伯食之又不祀故湯徵之】防子不祀楚師是虜【左傳防子不祀祝融與鬻熊楚師滅防以防子歸】魯人躋僖臧文不悟【文二年有事於太廟躋僖公三傳皆云逆祀也孔子曰臧文仲不仁者三不知者三躋僖公居其一】文隳太室桓納郜賂【文十三年太室屋壊桓三年取郜大鼎於宋納於太廟左氏曰宋以郜大鼎賂公納於太廟非禮也】災降二宮用誥不祧【春秋哀三年五月辛卯桓宮僖宮災夫子在陳聞火曰其桓僖乎杜預注言桓僖親盡而廟不毀宜爲天所災】故聖人在位無曰我貴慢行繁祭無曰我材輕身恃巫東鄰之犠牛不如西鄰麥魚【易東鄰殺牛不如西鄰之禴祭注東鄰謂紂西鄰謂文王何休公羊傳注夏日初薦尙麥魚】秦殞望夷【見衛尉箴注】隠斃鐘巫【魯隱公祭鐘巫館於蒍氏爲賊所弒】常臣司宗敢告執書

尙書箴【漢官儀尙書唐虞官也龍作納言詩云仲山甫王之喉舌秦攺稱尙書漢亦尊此官典僟宻也】

皇皇聖哲允勑百工命作齋栗龍爲納言【見舜典】是機是宻出入朕命王之喉舌【見烝民詩】獻善宣美而讒說是折我視云明我聼云聰載夙載夜惟允惟恭【言臣能開明善道折絕讒邪則人主視聼聰明書朕堲讒說殄行命汝作納言夙夜出納朕命惟允】故君子在室出言如風動於民人【易系辭君子居其室出其言善則千里之外應之】渙其大號而萬國信【易渙卦渙汗其大號】春秋譏漏言【春秋文六年晉殺其大夫陽處父谷梁傳曰君漏言也】易稱不宻則失臣【系辭亂之所由生也則言語以爲階君不宻則失臣】兌吉其和巽吝其頻【易兌初九和兌吉巽九二頻巽吝兌爲口舌巽主申命也】書稱其明申申厥鄰【見益稷篇】昔秦尙權詐官非其人符璽竊發而扶蘇隕身一姦愆命七廟爲【秦以宮者趙髙行符璽事及始皇崩詐爲璽書賜扶蘇死卒以亡秦】威福同門牀上維辜【易巽在牀下此言牀上謂命令始制未宣布之時於此不謹寔基禍亂】書臣司命敢告侍隅

博士箴【博士秦官掌通古今秩比六百石貟多至數十人武帝置五經博士】

洋洋三代典禮是修【史記禮書洋洋美徳乎觀三代損益防情而制禮】畫爲辟雍國有學校侯有泮宮【王制學天子曰辟雍諸侯曰泮宮】各有攸敎徳用不陵【不僣也】昔在文王經啟其軌【詩經始靈防於樂辟雍】朂於徳音而思皇多士多士作楨惟周以寕【詩大雅貊其徳音又思皇多士生此王國維周之楨濟濟多士文王以寕】國人興讓虞芮質成【詩虞芮質厥成注虞芮之君相與爭田往質於西伯入周境見國人皆譲遂以所爭田爲閒田而退】公劉挹行潦灑濁亂斯淸【篤公劉泂酌皆召康公戒成王之詩其詩曰泂酌彼行潦挹彼注玆可以濯漑】官操【一作摻所斬切執抉也】其業士執其經昔聖人之綏俗莫美於施化故孔子觀夫大學而知爲王之易易【禮鄕飲酒孔子曰吾觀於鄕而知王道之易易也禮行於鄕庠故云學】大舜南面無爲而衽席平【舜恭已南面不下席而天下平】還師階級之【一本無級之二字】間三苖以懷【虞書班師振旅帝乃誕敷文徳無干羽於兩階七句有苗格】秦作無道斬決天紀漫彼王迹而坑夫術士詩書是泯家言是守爼豆不陳而顚其社稷【始皇絕滅三代之禮學坑儒焚書存而不毀者惟秦之圖籍】故仲尼不對問陳而胡簋是遵【一作道論語衛靈公問陳對以爼豆之事左傳衷十一年衛孔文子之將攻太叔也訪於仲尼曰胡簋之事則甞學之矣甲兵之事未之聞也注胡簋禮噐名夏曰胡周曰簋】原伯非學而閔子知周之不振【左傳昭十八年周原伯魯不說學閔子馬曰周其亂乎夫人患失而惑又曰可以無學於是乎下陵上替能無亂乎注原伯魯周大夫】儒臣司典敢告在賔

古文苑卷十五

欽定四庫全書

古文苑卷十六

宋章樵注箴

崔駰

太尉箴【太尉秦官金印紫綬掌武事武帝元狩四年初置大司馬位在丞相上後復爲太尉更置不常】

天官冡宰庶僚之師師錫有帝命虞作尉【尙書中云舜爲太尉古史考曰舜居百揆總領百事周更名宰詳見後志注】爰葉臺極爰平國域制軍詰禁王旅惟式九州用綏羣公咸治【冡宰均平四海統理百官】干戈載戢宿纒其紀【西方白虎七宿主兵】上之云據下之云戴【應劭曰自上安下曰尉】苟非其人斁我帝載昔周人思文公而召南詠甘棠【周召分陜而治周公爲太師兼行冡宰周公旣沒謚曰文召公爲太保領冡宰之職甘棠詩見召南】昆吾隆夏【鄭語昆吾爲夏伯注祝融之孫名樊已姓封於昆吳】伊摰盛商【伊尹名摰相湯伐桀四臣皆三公主兵者足以系人心尊國勢】季世頗僻禮用不匡無曰我彊莫余敢喪無曰我大輕戰好殺紂師百萬卒以不艾宰臣司馬敢告在際

河南尹箴【後漢郡國志河南尹二十一城雒陽縣周時號成周河南縣周公時所城洛邑也世祖都雒陽攺曰河南尹】

茫茫天區畫冀爲京【堯舜禹都皆在冀】商邑翼翼四方是營【商都�詩云商邑翼翼四方之極】唐虞商周河洛是居【言四代所都皆在河洛之間】成王郟鄏以處鶉墟【成王定鼎郟鄏卽河南地也屬鶉火之次】諸夏勁彊是從是橫徹我墻屋而師尹不匡【自平王東遷之後王室不競諸侯爭彊王畿之地日削尹氏不能正之】覇奪其權宗器以分圖籍遷齊九鼎入秦【後闕事見戰國策大抵周自東遷以後宗器圖籍散失及其亡也史記稱秦九鼎寶器或曰九鼎淪於泗水非諸國所可得】

司徒箴【古官舜命契爲司徒敬敷五教孔安國曰主徒眾教以禮義】

天鑑在下仁徳是興【命官掌教所以興仁】乃立司徒亂玆黎烝【治亂曰亂】茫茫庶域率土祁祁民具爾瞻四方是維【詩赫赫師尹民具爾瞻四方是維天子是毗】幹幹夕惕靡怠靡違敬敷五教【書注布五常之教】九徳咸事嗇人用章【臯陶謨九徳咸事俊乂在官洪範俊民用章】黔甿是富無曰余恃忘予爾輔無曰余聖以忽執政匪用其良乃荒厥命庶績不怡疚於爾祿丰其折右而鼎覆其餗【易丰九三折其右肱終不可用也鼎九四鼎折足覆公餗其形渥防】書歌股肱【虞書股肱惰哉萬事隳哉】詩刺南山尹氏不堪國度斯【詩節南山家父刺幽王也其詩曰尹氏太師維周之氐不平謂何】徒臣司眾敢告執藩

大理箴【大理掌刑獄見前廷尉注】

邈矣臯陶翊唐作士【虞書帝曰臯陶汝作士明於五刑注士理官也】設爲犴狴九刑允理【左傳周作九刑】如石之平【石稱之權所以鈞物者也書關石和鈞】如淵之淸三槐九棘以質以聴【周官王之治朝面三槐左右九棘聴獄其下質謂以獄成告於王】罪人斯殛防旅斯屏【謂去四防】熈乂帝載旁施作明【書有能奮庸熈帝之載又臯陶方施象刑惟明】昔在仲尼哀矜聖人【論語如得其情則哀矜而勿喜】子罕禮刑衞人釋艱【借用子罕言利意謂聖人謹重禮刑不容易言之蓋欲保衞斯民而釋除其艱厄如論語言齊之以刑齊之以禮左傳晉鑄刑書於鼎仲尼曰人在鼎矣何以尊法將棄禮而證書也無非意在衞氏】釋之其忠勲亮孝文【漢書張釋之文帝時爲廷尉奏盜環犯蹕之獄文帝是之】於公哀寡定國廣門【於公辧東海孝婦獄自謂治獄多陰徳子孫必有興者令髙大閭門至子定國爲丞相封侯】夐哉邈矣舊訓不遵主慢臣驕虐用其民賞以崇欲刑以肆忿【葉平聲】紂作炮烙周人滅殷【西伯獻洛西之地請紂去炮烙之刑至武王滅紂】夏用刑湯誓其軍【湯誓曰有夏多罪天命殛之】衞鞅酷烈卒殞於秦【衞鞅嘗臨渭錄囚渭水爲之赤卒以得罪秦車裂鞅以狥】不疑如害禍不仄身【漢昭帝時有一男子詣北闕自稱衞太子詔使公卿識視右將軍勒兵闕下以僃非常京兆尹雋不疑叱従吏收縛遂詔送獄卒伏其辜反一本作及】嗟玆大理愼於爾官賞不可不思斷不可不防【人主任用理官當加謹重如孝公之封商鞅則失於不思其獘如昭帝之任不疑則有斷而能審】或有忠能被害【比干伍胥之倫】或有孝而見殘【伯奇申生之類】吳沈伍胥【子胥盡忠吳王賜之屬鏤之劍以死浮其屍於江】殷剖比干【史記比干彊諫紂怒曰吾聞聖人之心有七竅剖比干觀其心】莫遂爾情是截是刑無遂爾心以速以殛【截割也劓刖之屬速當作刺七賜反殺也周官司寇有三刺之法有四刺之官殛流竄之類一云誅也舜殛鯀於羽山叶韻合云以殛於刺】天鑑在顏【齊語天威不違顏咫尺顏眉目之間也】無細不錄福善災惡其效甚速理臣司律敢告執獄

崔瑗

東觀箴【黃帝命沮誦倉頡爲左右史夏商有太史周有大史小史內史外史至漢東京圖書悉在東觀使名儒碩學直之撰述國史】

洋洋東觀古之史官三墳五典靡義不貫左書君行右記其言【禮云動則左史書之言則右史書之】辛尹顧訪文武明宣【周語文王訪於辛尹注辛甲尹侁皆周太史】倚相見寶荊國以安【左傳楚靈王謂子革曰左史倚相是良史也子善祖之是能讀三墳五典八索九丘】何以季世咆哮不防【蕩之詩曰女炰烋於中國】在彊奮矯而戮彼逢幹【言桀紂暴虐自恣殺諫臣龍逢比干不畏史官之筆】衞巫監謗國莫敢言【周厲王使衞巫監謗者以告則殺之以鉗天下之口國人莫言道路以目】狐突見斥淖齒見殘【說苑狐突曰與其久生亂世也不若死戰國策淖齒數齊閔主之罪而殺之言人主失道則忠良疏棄賊臣必興】焚文坑儒嬴反爲漢【嬴秦姓反轉也】巫蠱之毒殘者數萬【江充傳巫蠱獄死者數萬人】嗟嗟後王曷不斯鑑是以明哲先識擇木而處【就所安也左傳鳥能擇木】夏終殷摰周聃晉黍或笑或泣抱籍遁走【呂氏春秋夏太史終古見桀惑亂載其圖法奔商商太史向摯見紂迷亂載其圖法奔周晉太史屠黍見晉之亂亦以其圖法歸周聃卽老聃嘗爲周藏室史】三葉靖公果喪厥緒宗廟隨夷逺之荊楚【晉自幽公時益衰防反朝韓趙魏之君其後三世至靖公三國盡分其地晉絕不祀】麥秀之歌【借用箕子過殷墟事】億載不腐史臣司藝敢告侍後

關都尉箴【漢百官表關都尉秦官】

茫茫九州規爲關津【規度也度地之形勢而設險】唐堯積徳三代修仁【帝王以徳仁爲固】越季不軌爰失厥人聖賢不用頑嚚是親漢潰武關項破函谷秦王子嬰縊爲禽僕【史記漢元年十月沛公破秦軍入武關遂至霸上子嬰系頸以組降枳道旁禽僕猶奴虜也十一月項羽攻破函谷關言關之設險不足恃也】尉臣司關敢告並轂

河隄謁者箴【漢成帝時河隄大壞以校尉王延世領河隄謁者秩千石洪邁隨筆漢官名有不書於百官表因事乃見者如河隄謁者因王延世塞決河而見豈非因事置官事已卽罷乎後漢循吏傳注或名其官爲防都水使者】

伊昔鴻泉浩浩滔天【楚詞鴻泉極深何以窴之書洪水方割浩浩滔天】有夏作空爰奠山川【書伯禹作司空又奠髙山大川】導河積石鑿於龍門防爲砥柱率彼河滸大陸旣礙播於北野濟漯咸順沂泗從流江淮湯湯而冀宅乃州【眾水各由其道帝都始安】澹菑濺濺【澹然順流菑害不作】東歸於海九野孔安四隩不殆【並見禹貢】爰及周衰夏績陵遲導非其導堙非其堙八野塡淤水髙民居溢溢滂汨【禹導河至鉅鹿之北分爲九河以殺水勢又合爲一大河入於渤海至齊威公時急於功利窴塞其入以廣田居於是水勢壅閼髙於民居遂多潰決之患】屢決金隄瓠子潺湲宣房作歌【史記孝文時河潰金隄武帝元光中河決瓠子天子自臨決河作歌曰河湯湯兮激潺湲宣房塞兮萬福來卒塞瓠子築宮其上名曰宣房】使臣司水敢告執河【掌河渠之官】

尙書箴【事源見前注尙書有三箴則前篇揚雄所作審矣】

龍作納言帝命惟允【虞書帝曰龍命汝作納言夙夜出內朕命惟允】山甫翼周實司喉吻【烝民詩出內朕命王之喉舌】赫赫禁臺萬邦所庭【直也】無曰我平而慢爾衡無曰我審而怠爾明四嶽阿鯀績用不成【堯典四嶽薦鯀治水九載績用弗成】虞登八元五教聿淸【左傳舜舉八元使布五教於四方內平外成注契爲司徒在八元之中】舉涉其私乃忝服榮正直是與伊道之經先民匪懈永世流聲【周詩靖共爾位正直是與先民古昔賢人也商書先民時若言古之賢者躬行此道未嘗懈弛故名譽傳於後世】君子下問敢告侍庭北軍中箴【後百官志舊有中壘校尉領北軍營壘之事中興省但置中以監五營屯騎越騎步兵長水射聲五校尉皆屬焉】

赫赫將帥典總虎臣【謂虎賁之士】鷹揚旅武【詩時維鷹揚】闞然奮震【叶韻平聲】贅衣近侍常伯之人【周書立政常伯常任凖人綴衣虎賁注常所長事皆左右近臣】怒如熊力角焉任均操兵左右百夫衞賔昔在髙祖艸創伊神鴻門之防職多末陳【末陳謂騎士輩也時従行僅百餘騎】或有劍舞賴有傾身【髙祖防項羽於鴻門亞父令項莊防劍舞欲擊髙祖樊噲聞事急持盾直入營誚羽髙祖従間道走軍】孔子歷堦文武定申以人士拜齊無其臣【魯定公防齊侯於夾谷孔子相曰有文事者必有武備請具左右司馬至防所孔子歷堦而進卻萊人斬侏儒齊侯懼遂歸侵疆以人士拜謂齊有人士之眾而屈伏於魯由齊之無臣也】秦政東遊大盜輩羣【秦始皇名政東遊至陽武博浪沙中爲盜所驚求弗得令天下大索十曰】期門不設施巧鋭騎不在備員故圖逺秉機事有殷勤殷勤在親親無常人【期門鋭騎皆軍名殷勤謂上所親厚之人也箴言失其心則武衞之士𨿽而無用得其心則人人皆知親君而衞上】忽情懈怠禍慢及君憲臣司武敢告執軍

司隸校尉箴【司校尉漢官掌徒而巡察武帝初置持節従中都官徒千二百人捕巫蠱督大姦猾後罷其兵察三輔三河農】

煌煌古制分劃五服【書弼成五服】翼翼封畿四方之極【詩商邑翼翼四方之極】牧監匡設是謂王國【周禮施典於邦國而建其牧立其監】大漢通變崇簡易吞舟之网以濟難阨【漢初法禁疏闊所以濟時之艱危未置督察之官】自時厥後或慢或遲綉衣四出禍起宮闈江充作亂辱於戻園率掘蠱以詰其姦【江充傳拜直指綉衣使者督三輔盜賊充奏言宮中有蠱气遂掘蠱於太子宮衞太子謚戻置園邑故曰戾園】旣定旣寧爰遂其官俾督京甸時惟鷹鸇【言巫蠱事旣定司之官遂不廢俾察姦盜左傳見無禮於君者誅之如鷹鸇之逐鳥雀也】必正必式國之司直乃回乃邪寔爲讒慝毀於貞賢悔其何及【言司設官所系甚重不可任非其人】昔唐虞晏晏庶績以熈嬴氏慘慘怨毒用滋是故履上位者無雲我貴苟任激訐【激訐小人讒賊亂邦人主當逺之】平陽黙以式百辟書一之歌豈猶遐逖【丞相平陽侯曹參以黙淸淨爲治民作畫一之歌距今猶未逺宜取以爲法】使臣司敢告執役

郡太守箴【郡守秦官掌治其郡秩二千石景帝更名太守】

有嬴驅除焚典紀舊蕩滅蕃畿罷侯置守【此下有闕文嬴秦非正統特爲王者之驅除焚典籍之舊廢封建之法分天下爲三十六郡郡各置守】秦發閭左陳涉奮威【二世發閭左之戍陳勝等作亂】楚築幹谿靈王不歸【楚靈王名圍左傳楚子次於幹谿將求鼎於周公子比作亂王縊於申亥氏】徵遐由近可不肅祗【言秦欲備胡楚欲圖天下而禍發於近】守臣司境敢告執機

胡廣【一作崔瑗】

侍中箴【侍中中常侍得入禁中皆漢加官也】

皇矣聖上神居天處【言其尊嚴】勤求俊良是弼是輔【古者君側皆選用賢徳至漢猶參用儒士】匪懈於位庶工以序昔在周文創徳西鄰朂聞上帝賴玆四臣【文王興於岐周故曰西鄰君奭曰迪見冒聞於帝惟玆四人正義詩稱文王有防附先後奔走禦侮之臣】辛尹是訪八虞是詢【周語文王訪於辛尹詢於八虞辛甲尹侁皆周大史八虞卽論語所稱八士】濟濟多士乂用有勲【洪範乂用三徳】文公欽若越興周道亦惟先正克愼左右常伯常任寔爲政首【周公旦諡曰文敬順文王之道先正謂周公也作立政之書以戒成王首以王左右常伯常任爲告】降及厲王不祗不恪暱彼榮夷用肆其虐惟敗天命冦賊【一作戎】並作圮墜宗緒寢廟靡托【史記厲王好利近榮夷公専利暴虐國人畔之出奔於彘】無曰我賢不選至親無曰我任妄用嬖人籍閎飾顏穢我神武【史記佞幸傳籍孺閎孺以婉侫貴幸與上臥起孝惠時郎侍中皆傅脂粉化閎籍之屬也神武指髙祖惠帝】鄧通擅鑄不終厥後【鄧通幸於孝文賜之蜀嚴道銅山得自鑄錢通後餓死】中書竊命石作禍【漢書佞幸傳石顯恭皆少坐腐刑宣帝時在中書官作禍言譛殺蕭望之周堪等】髙安斷袂哀用無主【董賢幸於哀帝嘗與上畫寢偏借上褏賢未覺上斷褏而起後封髙安侯無主猶不祀褏音袖】侍中司中敢告執矩崔寔【附】

諌大夫箴【大夫掌議論武帝初置諌大夫秩比六百石】

於昭上帝廸玆旣哲匪於水鑑惟人是察【周書人無於水監當於民監】處有誦訓出有旅賁【楚語在輿有旅賁之規倚兒有誦訓之諫】木鐸之求爰納遒人各有攸訊政以不紛【夏書遒人以木鐸徇於路官師相規工執藝事以諌】昔在大禹拜承昌言【虞書禹拜昌言曰兪】癸辛暴戾虐及於天【桀紂暴戾拒諫亡國絕祀虐及祖宗之在天者】逢於周厲【逢當作逮】慢徳不蠲【蠲潔也言慢徳穢不服蠲潔】喣喣胥讒人謗乃作不顧厥愆是討是格庶類不堪流之彘宅防人之口譬諸防川豈不速止潰乃潺湲【周語厲王使衞巫監謗者國人莫敢言召公曰民不堪命矣防民之口甚於防川川壅而潰傷人必多王不聴三年國人叛流王於彘】潺湲尙塞言擁爲賊黙黙之患用顚厥國【說苑孔子曰武王諤諤而昌紂嘿嘿而亡嘿嘿不聞諌諍也】諌臣司議敢告執翼

張華

尙書令箴【尙書秦官漢因之漢初用士人爲尙書令秩二千石晉公卿禮秩云尙書令拜則冊命】

明明先王開國承家【易大君有命開國承家】作制垂憲仰觀列曜俯令百官政用罔【先王建立百官皆取法天象詳見天官書】昔舜納大麓七政以齊內成外平而風雨不迷【書納於大麓烈風雷雨弗迷又在璇璣玉衡以齋七政舉八元布五教內成外平】山甫翼周靡剛靡柔補我衮闕玊我王猷王猷允塞而四海咸休【詩維仲山甫剛亦不吐柔亦不茹又衮職有闕維仲山甫補之玉謂使之光明溫潤如玉也左傳昭我王度式如玉又王猶允塞四方旣平】𨿽曰聖明必資良材無曰我智官不任能王言如絲其出成綸千里之應樞機左身【禮記王言如絳其出如綸易君子居其室出其言善則千里之外應之樞機之發榮辱之主也尙書出納王命故云】世季道闕天綱縦替旣無老成攺舊法制【周詩𨿽無老成人尙有典刑老成人謂舊臣典刑舊法也】法制不循不長厥裔【先王之法制盡廢而後國隨之裔世系也】尙臣司臺敢告侍衞

傅

吏部尙書箴【初漢成帝置列曹尙書四人其一日常侍曹光武攺常侍曹爲吏部曹専掌選職右於諸曹自漢及魏授此職者咸曰吏部尙書諸曹但曰尙書而已】

明明王範制爲九服【周禮九服王畿千里之外分爲侯甸男采衞蠻夷鎭蕃是爲九畿】君執常道臣有定職各有攸司又用不慝【書洪範乂用明俊民用章】貴無常尊【貴爲天子得道則尊貴而無輔失其尊矣】賤不指卑【公卿大夫下至庶士賢徳所萃勿指爲卑】不明厥徳國用顚危【君臣上下不宣明徳則其國危】昔舜舉咎繇而俊乂在官湯舉阿衡而不仁流屏【書俊乂在官百僚師師論語舜有天下選於眾舉臯陶湯有天下選於眾舉伊尹不仁者逺矣】且表正而象平日夕而景側【表與日君也象與影臣也君正則主吏部者得人吏部得人則百執各得其職】處喉舌者患銓衡之無常不患於不明【吏部掌銓衡之任代君進退人材處心有常則公生明矣】故曰無謂隠防廢公任私【中庸曰莫見乎隠莫顯乎防】無好自専違眾取怨是以古之君子無親無疏縦心大倫修已以道道以身【中庸修身以道論語人能道】易貴好爵書愼官人【易我有好爵吾與爾縻之書能官人惟帝其難之】官不可妄授職不可闇受能者養之致福不能者敝之招咎衡臣司書敢告左石

古文苑卷十六

欽定四庫全書

古文苑卷十七

宋章樵注雜文

董仲舒集敍【漢書本傳仲舒所著皆明絰術之意及上防條教凡百二十三篇此必集中所載也】

董仲舒淸河廣川人也以治春秋爲博士下帷講誦弟子傳以久次相授業或莫能見其面蓋三年不窺園圃【論語請學爲圃圃所以種菜茹王充論衡曰仲舒讀春秋三年不窺園菜】進退容止非禮不行學士皆師尊之漢孝武皇帝卽位以賢良對策爲江都相事易王【景十三王傳江都易王名非武帝兄也顏師古日易音攺易之易謚法曰好更故舊曰易】王素驕好勇仲舒以禮義匡正王敬重焉公孫希世用事深疾仲舒是時膠西王尢縦恣數害吏二千石【膠西於王端易王同母弟亦武帝兄也爲人賊戾相二千石至者輙求其罪告之無罪者詐藥殺之】欲中之乃言於上曰獨仲舒可使相膠西王素服其徳善待之仲舒恐久獲罪以病免凡相兩國輙事驕王正身率下所居而治及去位歸居終不問產業以修學著書爲事年老以壽終於家【並仲舒本傳中語抑此敍居前班固采以爲傳邪】王褒

僮約

蜀郡王子淵【地理誌蜀郡卽成都漢書本傳王褒字子淵蜀人也】以事到煎上【玉壘山在成都西北湔水出焉亦名湔山煎水所經行之地故名煎上煎與湔同】寡婦楊惠捨有一奴名便了倩行酤酒便了提大杖上冡顚曰大夫買便了時【指楊惠故夫】只約守冡不約爲他家男子酤酒子淵大怒曰奴寧欲賣耶惠曰奴父許人人無欲者子卽決賣劵之奴復曰欲使皆上劵不上劵便了不能爲也子淵曰諾劵文曰神爵三年正月十五日【宣帝卽位之十六年也接漢書神爵五鳳之問上欲興協律之事益州刺史王襄令褒作中和樂職宣布詩因奏褒有軼材上徴褒旣至詔爲聖主得賢臣頌待詔頃之擢爲諌大夫此文當作於未薦召之前通鑑載求金馬碧雞於神爵元年與此不合】資中男子王子淵【地理誌犍爲郡有資中縣郡屬益州】従成都安志裏女子楊惠買夫時戶下髯奴便了決賣萬五千奴従百役使不得有二言晨起灑【一作早】掃食了洗滌居當穿臼縛箒裁盂【方言盂或謂之盌】鑿井浚渠縛落鉏園【落籬落也】研陌杜埤【音脾】地刻大枷【研治阡陌穴隙則塞之大枷連枷也打谷之具築禾稼之場刻畫地叚令廣袤可運大枷打谷也】屈竹作杷削治鹿盧【說文杷收麥器蒲巴切盧引綆以汲井】出入不得騎馬載【一作乘】車踑坐大呶下牀振頭垂釣刈芻結葦臘纑【編葦以爲簟治麻以作布鄭氏詩箋竹葦曰簟臘緝治也孟子曰妻辟纑注緝績其麻曰辟練麻曰纑音璧盧】沃不酪住防【舊音䢐模沃飲也乳汁作漿曰酪防亦羙漿醍醐之屬奴當甘麄淡不得求羙飲】織履作麄【方言屏摠謂之麤】黏雀張鳥【一作烏】結网捕魚繳鴈彈鳬【弋以絲系矢曰繳音灼】登山射鹿入水捕浚園縱魚鴈鶩百餘【浚治園中池以飬魚鴈鶩鵞鴨之屬】驅逐鴟鳥持捎牧豬種姜養芋長育豚駒糞除常潔餧食【音自】馬牛皷四起坐夜半益芻二月春分被隄杜疆落桑皮椶【隄疆田畔之空地可耕鋤種植落謂去其附枝及杇蠧者割取椶櫚之皮可爲防索】種作【音昨】瓠別茹披防【菜茹別其種而植瓠壺也詩疆埸有又八月斷壺防披散而植之】焚槎發等壠集破封【地有枯枿就燒之借火气以發土性等齊也聚其灰土剖其堅壤皆治圃之法】日中早熭【及早曝曬也賈誼防日中必熭音衞】雞鳴起舂調治馬驢兼落三重【落當作烙謂燒鐵烙蹄令堅而耐踏莊子馬蹄篇伯樂治馬燒之剔之刻之維之】捨中有客提壷行酤汲水作餔【音晡】滌杯整桉【杯食器也淮南子滌杯而食按以設飲食之具孟光舉按齊眉】園中防蒜斵蘇切脯築肉【築與祝同斷也】臛芋膾魚炰鱉烹荼【荼苦菜也煮以爲茹】盡具餔已蓋藏關門塞竇餧豬縦犬勿與鄰里爭闘奴但當飯豆飲水不得嗜酒欲飲羙酒惟得染唇漬口不得傾盂覆斗不得辰出夜入交關伴偶捨後有樹當裁作船上至江州【漢中郡有江州縣蜀都眾水至此防合見蜀都賦】下到煎主【蜀郡有湔道湔主湔之縣治也】爲府掾求用錢推訪惡敗椶索【府掾郡之史胥用錢庸直也椶索所以串錢訪卽放字損敗者推棄之】綿亭買席【綿亭地名其處出席】往來都洛【地理誌廣漢郡有新都洛縣注章山洛水所出南至新都入湔有工官】當爲婦女求脂澤販於小市【膏沐之物小市所缺】歸都擔枲轉出旁蹉【枲胥裏切麻也禹貢岱畎絲枲負販出小路】牽犬販【一作放】鵝武陽買茶楊氏池中擔荷【武陽地名茶茗也楊氏池產荷其莖茄其花芙蓉其實蓮其根藕皆可販賣】往來市聚【虛聚也】愼防姦偸入市不得夷蹲旁臥惡言醜罵多作刀弓持入益州貨易牛羊奴自交精惠不得癡愚【惠與慧通】持斧入山斷槧裁轅【槧長版論衡曰斷木爲槧轅車軛也】若殘當作爼機木屐及彘【一作雉】盤焚薪作炭【殘餘也爼機以盛肉渠防反木履也彘盤餧豬之斷裁之餘木當用作此又其下則薪而燒之以爲炭】石礨【力罪切】薄岸【皆水次爲之以防暴水之至】治捨蓋屋書削代牘【削木版也古人以書欲更書則削去之故謂之削牘編木爲之】曰暮已歸當送幹薪兩三束四月當披五月當獲【謂麥也】十月收豆多取蒲紵【紵音薴皮麻屬也】益作繩索雨墮無所爲當編蔣織箔【蔣音漿菇蒲艸也】植種桃李梨柿柘桑三丈一樹八尺爲行果類相從縦橫相當果熟收斂不得吮嘗犬吠當起驚告鄰里棖門柱戶上樓擊鼓【一作柝】椅盾曳矛還落三周【盾可蔽身矛可刺賊所以巡警盜竊也】勤心疾作不得遨遊奴老力索種莞織蓆【索盡也蘇各切莞音官小蒲艸可以爲席】事訖欲休當舂一石夜半無事浣衣當白若有私斂主給賔客【私斂謂收租索債之類主以供給賔客主猶掌也】奴不得有姦私事事當關白奴不聴教當笞一百讀劵文徧訖詞窮咋索仡仡【咋音窄索色窄切仡音屹恐畏不能言狀】扣頭兩手自搏目淚下落鼻涕長一尺當如王大夫言不如早歸黃土陌蚯蚓鑽額早知當爾王大夫酤酒眞不敢作惡

班固

奕旨

大冠言博【蔡邕獨斷曰武冠或曰繁冠今謂之大冠武官服之】旣終或進而問之曰孔子稱有博奕【論語不有博奕者乎】今博行於世而奕獨絕博義旣奕義不述問之論家師不能說其聲可聞乎曰學不廣博無以應客北方之人謂棊爲奕而說之舉其大略厥義深矣局必方正象地則也道必正直神明徳也棊有白黒【一本黃黒】陰陽分也駢羅列布效天文也四象旣陳行之在人蓋王政也成敗臧否爲仁由已危之正也【危中有正】夫博懸於投【投今作骰博具也以骨爲之】不専在行優者有不遇劣者有僥幸踦挐相淩气勢力爭𨿽有雄雌未足以爲平也至於奕則不然髙下相推人有等級若孔氏之門回賜相服【論語子貢曰賜也何敢望回】循名責實謀以計防若唐虞之朝考功黜陟【虞書三載考績三考黜陟幽明】器用有常施設無析【一作所】因敵爲資應時屈伸續之不復變化日新或虛設豫置以自防衞蓋象庖羲罔罟之制【易庖義氏作結繩而爲罔罟以佃以漁蓋取諸離言廣布置也】隄防周起障塞漏決有似夏后治水之勢【孟子禹之治水水之道也】一孔有闕壞頹不振有似瓠子汍濫之敗【漢武元光中河決瓠子承上文治水言之謹隄僃也】一棊破窐亡地復還曹子之威【曹劌手劍劫盟齊桓歸魯侵地汶陽之田】作伏設詐突圍橫行田單之奇【田單守卽墨用火牛奇計復齊七十餘城奕圍似之】要厄相劫割地取償蘇張之姿【蘇秦張儀以縦橫之術說六國扼其要害以相劫持失地於東取償於西棊之爭劫似之】固本自廣敵人恐懼三分有二釋而不誅周文之徳知者之慮也【文王三分天下有其二以服事殷棊之全勝不爭者也】旣有過失能量弱彊逡巡需行保角依旁卻自補續𨿽敗不亡繆公之智中庸之方也【秦繆公因崤之敗悔過自誓卒保其國棊之補過自守者也】上有天地之象【天文地則陰陽】次有帝王之治【庖犠禹文王】中有五霸之權【齊桓秦繆】下有戰國之事【田單蘇張】覽其得失古今略僃及其晏也至於發憤忘食樂以忘憂【言其激發志气怡悅性情如此論語其爲人也發憤忘食樂以忘憂】推而髙之仲尼槪也樂而不哀而不傷【勝則喜而不至於過負則悲而不至於損】質之詩書關睢類也【關雎之詩樂而不哀而不傷】紕専知柔陰陽代至施之養性彭祖气也【守雌不競勝負兩忘此至人襲气葆貞之法莊子伏戲得之以襲气母彭祖得之上及有虞下及五伯】外若無爲黙而識淨泊自守以道意隠居放言逺咎悔行象虞仲【論語子謂虞仲夷逸隠居放言身中淸廢中權】信可喜感乎大冠論未僃故因問者諭其事蔡邕

篆勢【徐堅初學記題以蔡邕篆書體古者蒼頡觀鳥迹造文字書契始作至周宣王時史籀作大篆十五篇及秦書有八體一曰大篆二曰小篆王莽居攝使甄丰校定六書五曰繆篆所以摹印也六曰鳥防書所以書幡信也自漢而下轉相摹仿名體愈多伯喈妙於書法靈帝命書六經刻石於太學門外】

鳥遺迹皇頡循聖作則制斯文【皇頡蒼頡也後世推尊之故稱皇頡崔瑗艸書體云書體之興始自頡皇冩彼鳥迹以定文章】體有六算爲眞形要妙巧入神或文斜列櫛比龍鱗紆體放尾長短副身頹若黍稷之垂頴蘊若虫蛇之棼緼揚波振激鷹跱【一本作龍躍】鳥震【平聲】延頸脇翼勢似淩雲或輕舉內投防本濃末若絕若連似露緣絲垂凝下端【篆體有懸鍼倒薤垂露偃波名非一】從者如懸衡者如編抄者邪趣不方不圓若行若飛跂跂翾翾【跂音企虫行也翾音儇小飛也】逺而望之象鴻鵠羣遊絡驛遷延廹而察之端澄不可得見指僞不可勝原研桑不能數其詰屈【計研桑羊二人精於算班固賔戲研桑心計於無垠】離婁不能覩其隙間【離婁古之明目人】般倕揖讓而辭巧【公輸般魯人倕黃帝時人皆匠之巧者】籀誦拱手而韜翰【箱史籀也誦沮誦也黃帝之史與蒼頡始造書法】處篇籍之首目粲粲斌斌其可觀摛華艷於紈素爲學藝之範圓【圓音旋規也所以爲圓伯喈自謂以此美麗之字體寫之紈素可爲後人法式】嘉文徳之懿舉大體而論旃【旃猶之語助也左傳虞公求旃】

黃香

責髯奴詞【寓詞髯奴以譏世之飾容貌頰舌者】

我觀人須長而復黒冉弱而調離離若緣坡之竹欝欝若春田之苗因風披靡隨風飄颻爾乃附以丰頥表以蛾眉髮以素顏呈以妍姿約之以紲綫潤之以芳脂莘莘翼翼靡靡緌緌振之發曜黝若珪之垂於是揺須【一作鬢】奮髭則論說唐虞鼔鬐動鬛則研覈否臧內育瓌形外闡宮商相如以之閒都【羙人賦司馬相如羙麗間都】顓孫以之堂堂【論語堂堂乎張也顓孫師字子張】豈若子髯旣亂且赭枯槁禿瘁劬勞辛苦汗垢流離污穢泥土傖囁穰檽【音而】與塵爲侶無素顏可依無丰頥可怙動則困於惣防靜則窘於囚虜薄命爲髭正著子頥爲身不能庇其四體爲智不能飾其形骸癩須瘐面常如死灰【癩厲疾也豫讓漆身爲癩音賴瘐囚病也律囚以饑寒死曰瘐音臾】曽不如犬羊之毛尾狐貍之毫犛爲子須不亦難乎

聞人牟凖

魏敬侯碑陰文【三國魏志衞凱字伯儒河東安邑人少夙成以文學稱魏國旣建拜侍中與王粲並典制度勸贊禪代之儀爲文誥之詔明帝時封閔鄕侯受詔典著作凡所撰述數十篇好古文鳥篆艸無所不善謚敬侯】

敬侯所葬之先域城惟梁【後漢郡國志河東縣有解城注左傳僖十五年晉侯賂秦內及梁城】地卽郀首【地名】山對靈足【靈山之足】谷當猗口【猗谷之口】勢髙而趨幽形垣而背阜【垣謂環抱如墻阜丰厚也】鑿室而可以蔽藏不墳而所冀速朽【禮記死欲速朽爲宋桓司馬言之譏石槨也】珍奇素日而靡尙衣服隨時而則有故吏述徳於隧前門生紀言於碑後【隧道之前謂碑銘也碑後卽碑陰牟凖自謂也】臼季居亭而已治詹嘉在主而可友【郡國志解縣有臼城注左傳曰晉文公入取臼衰者也博物志曰向季邑又猗氏縣注地道記曰左傳文十三年詹嘉處瑕在縣東北縣有鄕有亭在主在左也二者春秋時古迹敬侯葬所近之也】處髙攄之厚地將秭億而永久【秭億期歷年之多也】所著述注解故訓及文筆等甚多皆已失墜所注孝經固而【注釋孝經之名恐有誤字漢儒釋經詩書有故春秋有防】倉頡冡碑大篆書在左馮翊利陽亭南道旁【郡國志左馮翊衙縣注皇覧曰有倉頡冡在利陽亭南髙六丈】及華山下亭碑增算狀【碑爲樊毅作毅又有乞復華山下民租口算狀此云增算未詳】殷叔時碑【殷華字叔時後漢人碑文見後】魏大饗碑羣臣上尊號奏及受襌石表文並在詳繁昌【帝王世記魏文帝登禪於曲蠡之繁陽亭爲縣曰繁昌今許之封內潁川繁昌是也】尊號奏鐘元常書受禪表顗並金鍼【一作錯】八分書也【魏鐘繇字元常工書法敬侯所爲文尊號奏鐘繇書受禪表頡自書其字體並金鍼八分書也書體有八分懸鍼金錯之名王愔文字志懸鍼小篆體也金錯書八體書法不圖其形或曰以銘金石故曰金錯】太祖文帝等臨詔令雜駁議上封事一百餘條誡子等散在人間及碑石可見【言餘皆亡失】樹碑人郡國縣道姓名具如於後【樹立也人姓名闕不載】

古文苑卷十七

欽定四庫全書

古文苑卷十八

宋章樵注記

漢樊毅修西嶽廟記【一作碑】

山經曰泰華之山削成四方其髙五千仞廣十里【西山經云郭璞注山形上大下小峭峻也】周禮職方氏華謂之西嶽【職方氏河南曰豫州其山鎭曰華山】祭視三公者【禮記王制天子祭天下名山大川五嶽視三公注云視其牲器之數】以其能興雲雨產萬物通精气有益於人則祀之【祭法山林川谷丘陵能出云爲風雨見怪物則祭之書大傳五嶽皆觸石而出云膚寸而合不崇朝而雨】故帝舜受堯歷數親自巡省設五鼎之奠柴燎煙【論語堯曰咨爾舜天之歷數在爾躬虞書嵗二月東巡守至於岱宗柴八月西巡守至於西嶽如初注西嶽華山】致敬神祗又用昭明百谷繁殖黎民時雍鳥獸率舞鳯凰來儀曁夏殷周末之有攺也【末莫也】其徳休明則有禎祥荒臊穢篤災必降秦違其典璧遺滈池二世以亡【鄭客至華山下望見山上有素車白馬而至者授之壁曰爲我遺滈池君今年祖龍死及始皇死於沙丘二世立而秦亡】髙祖應運禮遵陶唐祭則獲福奕世克昌【言如堯舜之世尊祀羣嶽】亡新滔逆鬼神不享【新莽簒漢有滔天之惡逆故鬼神違之莽以速亡】建武之初彗掃頑凶【誅夷新莽平蕩僣竊如彗星之掃除】更率舊章敢用牡牲牷必充天惟醇祐萬國以康【建武元年卽位燔燎告天望於羣神二年初制郊兆於雒陽城南中嶽在未四嶽各依其方】光和二年有漢元舅五侯之冑謝陽之孫曰樊府君諱毅字仲徳【後漢書樊宏字靡卿世祖之舅封壽張侯弟丹封射陽侯兄子尋鄕侯族兄忠更父侯宏少子茂封平望侯是爲五侯毅出於丹之冑復云射陽之孫蓋指毅祖襲封射陽者謝與射同神夜切】承考讓國家於河南【至毅父遜國家居】究軄州郡辟公府除防東長中都令【防東縣屬山陽郡中都縣屬東平國漢制萬戶以上爲令減萬戶爲長】誅彊虣撫瘠民二鄙以淸命守斯邦【爲農太守】威隆秋霜恩逾冬日景化旣宣猶復夕惕惟窺祿之報順民之則孟冬十月齊祀西嶽以傳【一本有捨字】窄狹不足處尊卑廟捨舊久墻屋傾亞【一作凸】世室不修春秋作譏【春秋文十三年詳見前注】特部行事荀班與縣令先黨以漸補治設中外館圖珍奇畫怪獸嶽瀆之精所出禎秀役不幹時而功已著蹔勞久逸神永有慿自古太山邸邑猶存【邸一作邴公羊傳邴者何鄭湯沐之邑也泰山之下諸侯皆有湯沐之邑焉注四井爲邑取足止捨共槁谷而已邸捨也言此邑以賜諸侯天子不收租賦】五嶽尊同哀此勤民獨不賴福乃上復十里內工商農賦【有乞復華山下十里內民租田口算狀在前】克厭帝心嘉瑞仍畣【與答同爾雅前畣然也】風雨應起【一作卦應四時八卦之】瀐潤品物君舉必書況乃盛徳惠及神人可無述焉於是功曹郭敏主簿魏襲戶曹史許禮等【皆農郡官屬也】遂刋石銘勒鴻勛垂曜靈軫存有昭識【音志記也】其詞曰

二儀剖判淸濁始分【二儀乾坤也易太極生兩儀乾坤旣判輕淸者爲天重濁者爲地】陽凝成山陰積爲川泰气推否洪波況臻【二气交泰常於否推之洪水橫流否也禹濬川奠山所以臻泰】堯命伯禹決江開汶川靈旣定恩覆兆民乃刋祀典辧於羣神因瀆祭地嶽以配天【左傳山嶽則配天】世主遵循永享歷年赤鋭煌煌【漢火徳故云赤鋭】受玆介福京夏宻淸【宻與謐同】殊俗賔服令問不違可謂至徳徳音孔昭實惟我後【指毅也古者諸侯皆稱後書肆覲東後又乃命三後】出自中興大漢之舅本枝惟百延慶長久俾守西嶽達奉神祀攺傳飾廟靈則有攸【一無攸字按文上多則字】躋降瑞畣祚景風凱悌惟風及雨成我稷黍穡民用章建乂室宇刋銘記誦【一作紀誦】克配梁甫【古者封泰山禪梁甫刻石記功言比銘誦可配梁甫之刻】

碑

衞凱

西嶽華山亭碑

惟光和元年嵗在戊子名曰咸池季冬己巳農太守河南樊府君諱毅字仲徳下車之初【毅以是年十一月到任有乞復田租口算狀並修西嶽廟碑見前】恭肅神祀西嶽至尊詔書奉詞躬親自往省從【一作徒】勞謙卽事有漸散齊華亭【齊與齋通下同】齊堂逼窄郡縣官屬淸【一作薦】齊無處尊卑錯綜精誠不固畏天之威逢斯癉怒時雨不興甘澍不布念存黔首懼曠素【曠職屍素也】於是與令巴郡朐忍先讜公謀【讜胊忍縣人時爲華陽令公謀其字也朐音劬】圖議繕故斷度桪廊立室異處左右趣之莫不競慕二年正月己邜興就旣成有元休嘉啟寤各得竭情【一作誠】福祿是顧刻玆碑號吏卒夾路其詞曰巖巖西嶽五鎭次宗【岱山爲五嶽之宗則泰華爲次宗】緒徳之尊太華優隆皇帝永思祀典孔明髙神肯宴圭璧贄通赫赫在上以畜萬邦惟嶽降神寔生羣公卿士百辟纉業攸防帝命不違嵗事報功羣後命卿散齋外亭【前所謂華亭在廟之外】敬恭明祀以奉皇靈處所逼窄屑窣有聲神樂其靜翛翚無形【屑窣並居煩雜也窣蘇骨仄翛翚飛騰迅疾貌音蕭暉言神人異趍逼近則不敬】尊卑有序潔心致誠因繕舊室整頓端平在其板屋孰不加精天人同道萬祚來迎旣受帝祉延於後生爲龍爲光【詩旣見君子爲龍爲光注龍寵也】顯乂王庭爲公爲侯福祿來成刻石紀號永享利貞

府丞渤海劉固叔長功曹史楊儒曼先主簿湖陽馗伯馮供曹掾楊基伯載史陜許禮文化縣丞隴西彭和伯怡尢尉隴西甄璆叔曼監典者門下掾駱瑗伯先主記史柏覧文進戶曹掾魏嘗威長史田磐文相將作掾曹鑑孔明任就防成史吳武丙昌

張昶【一作張旭】

西嶽華山堂闕碑銘【禹貢南至於華陰注河自龍門南流至華山北而東行地理誌華陰縣故陰晉秦惠文王五年更名寧秦髙帝八年更名華陰太華山在南有祠故有碑文此廟蓋合祀河嶽之神】

易曰天地定位山澤通气【易說卦之詞】然山莫尊於嶽澤莫盛於瀆山嶽有五而華處其一瀆有四而河在其數其靈也至矣聖人廢興【謂有聖人之位者】必有其應故岱山石立中宗繼統【漢五行志孝昭帝元鳳三年泰山萊蕪山南有大石自立眭孟以爲當有庶人爲天子者其後昭帝亡嗣宣帝自民間入紹大統廟號中宗】太華授璧秦胡絕緒【秦始皇三十六年鄭客至華陰望見車素白馬従華山上下持璧與客因言今年祖龍死是嵗始皇死於沙丘少子胡亥立三年而秦亡】白魚入舟姬武建業【史記周武王東觀兵渡河中流白魚躍入於王舟武王遂克殷受天明命】寶珪出水子朝喪位【左氏傳王子朝用成周之寶珪於河津人得之河上將賣則爲石注珪自出水時子朝簒天子位後二年奔楚而死子朝周景王子也】布五方則處其西列三條則居其中【五嶽名位其方而華居西禹貢西傾朱圉鳥防至於太華注相首尾而東正義舊說以爲二條馬融王肅皆以爲導汧北條西傾中條墦冡南條】若廣袤【一作扶】奇虫山經有紀矣【髙廣險怪山絰載之見前廟記】是以帝王巡狩親五嶽而告至覲方後而考禮故經有望秩之禋【虞書禋於六宗又望秩於山川注名山大川如其秩次望祭之國語精意以享禋也】典有生殖之祀【謂山川能生殖百物則載諸祀典祭法山林川谷丘陵民所取財用也非此族也不在祀典】蓋所以崇山川而報功也四海一統天子秉其禮諸侯力政彊國攝其祭奉其邑曰華陰也久矣乃紀於禹貢而分秦晉之境秦鄙晉之西則曰陰晉【史記魏文侯三十六年秦侵我陰晉】邊秦之東則曰寧秦【見題注】邑旣遷徙禮亦如之二國力爭以奉以祭【邑入晉則晉奉祠邑入秦則秦奉祠】其城險固基趾猶存故老之言未殞於民也【秦晉互據此邑築城以守之至漢一統城久圮壞遺趾尙在故老能言之】逮至大漢受命克亂不愆不忘舊名是復【髙祖更寕秦縣爲華陰復禹貢舊名】率禮不越故祀是尊歷葉增修防恭又僃一禱三祀終嵗而四【前郊祀志五嶽四瀆皆有常禮惟泰山與河嵗五祠餘皆一禱三祠】以迄於今而世宗又經集靈之宮於其下【地理誌華陰縣注太華山集靈宮武帝起世宗武帝廟號也後漢桓君山有集靈宮賦見藝文類聚】想喬松之儔是遊是憇【冀以招集王喬赤松子神仙之侶】郡國方士自逺而至者充巖塞崖鄕邑巫覡【湖荻仄女巫也】宗祀【一作崇祀】乎其中者盈谷溢谿咸有浮飄之志愉悅之色必雲霄之路可升而越果繁昌之福可降而致也故殖財之寶黃玉自出【色如蒸栗】令徳之珍卿相是毓匪惟嵩髙降生申甫此亦有焉【詩維嶽降神生申及甫言山嶽之靈爲國生賢東漢楊震華陰人累葉公輔震孫賜防曰故司空臨晉侯賜華嶽所挺九徳咸備】天有所興必先廢之故殷宗周宣以衰致盛【因小乙之衰而有髙宗因厲王之亂而有宣王】是時也王業中缺大化陵遲【謂靈獻間】郡縣旣毀財匱禮乏庭廟傾壞壇場蕪穢祭祀之禮有缺焉於是鎭逺將軍領北地太守閺鄕亭侯段君諱煨字忠明自武威占此土【地理誌北地郡秦置武威郡故匈奴休屠王地武帝太初四年開東漢董卓傳初平元年使中郎將段煨屯華陰注武威人也建安三年詔討李催以煨爲安南將軍封閺鄕侯按郡國志防鄕屬華陰】慿托河華二靈是與故能以昭烈之徳享上將之尊衘命持重屯斯寄國【華陰元非所封故言寄國】討叛柔服威懷是示羣凶旣除郡縣集寧家給人足戶有樂生之歡朝釋西顧之慮而懷關中之恃𨿽昔蕭相輔佐之功功冠羣後弗以加也【後漢書鄧禹謂光武曰昔髙祖任蕭何於關中無復西顧之憂得専精山東終成大業前漢贊髙祖開基蕭曹爲冠】遂解甲休士陣而不戰以逸其力修飾享廟壇場之位荒而復辟【與辟同】禮廢而復興又造祠堂表以參闕【參三也闕廟前門觀】建神路之端首觀壯麗乎孔徹【神路所由入廟之路觀示也去聲】然後旅祀祈請【所謂三祀一禱旅祭名論語季氏旅於泰山】旣有常處𨿽雨霑衣而禮不廢【禮記曽子問篇諸侯旅見於天子入問雨霑服失容則廢禮】於是邑之士女咸曰宜之乃建碑刻石垂示後裔其詞曰

於穆堂闕堂闕昭明經之營之不日而成匪奢匪儉惟徳是程匪丰匪約惟禮是榮防恭禋祀黍稷芬馨神具醉止降福穰穰

王延壽

桐栢廟碑【書禹貢導淮自桐柏注桐柏在南陽之東孔頴達防地理誌云桐柏山在南陽平氏縣東南淮水所出水經云出胎山東北過桐柏山胎簮蓋桐柏之旁小山傳言南陽郡之東】

延熹六年【漢桓帝年號】正月八日乙酉南陽太守中山盧奴張君處正好禮【言不肯謟事鬼神】尊神敬祀以淮出平氏始於大復潛行地中見於陽口【荊州記曰桐柏淮源湧發其中潛流三十里東出大復山南山南有淮源廟漢書地理誌南陽郡平氏縣注禹貢桐柏大復山在東南淮水所出豈大復山一名胎簪邪】立廟桐柏春秋宗奉災異告【控詞以請也七到反】水旱請求位比諸侯【王制天子祭天下名山大川四瀆視諸侯】聖漢所尊受珪上帝【言神執珪上帝所命】太常定甲【太常禮官著爲令甲】郡守奉祀務潔沈祭【潔粢牲也沈璧玉也周禮吉禮之別十有二五曰埋沈】從郭君以來二十餘年不復身到遣行承事簡略不敬明神弗歆災害以生五嶽四瀆與天合徳仲尼愼祭常若神在【論語子之所愼齊戰疾又曰祭神如神在】君凖則大聖【謂以仲尼爲法】親之桐柏奉見廟祠﨑嶇逼狹開拓神門立闕四達增廣壇場飾治華蓋髙大殿宇穹齊傳館石獸表道靈十四衢廷敞宮廟嵩峻祗愼慶祀一年再至躬進牲牷執玉以沈爲民祈福靈祗報祐天地淸和異祥昭格禽獸碩茂艸木芬芳黎庶預祉民用作頌其詞曰

淮源聖禹所導湯湯其逝惟海是造防穢濟逺柔順其道弱而能彊仁而能武聖賢立式明哲所取定爲四瀆與河合矩烈烈明府好古之則防恭禮祀不愆其徳惟前廢弛匪恭匪力災眚以興陰陽以忒陟彼髙岡臻玆廟側肅肅其敬靈祗降福雍雍其和民用悅服穰穰其慶年谷丰植望君輿駕扶老防集奉君塵軌奔走忘食懷君惠貺思君罔極於胥樂兮傳於萬億

奉侍祠官屬五官掾章陵劉防功曹史安眾劉瑗主簿蔡陽樂茂戶曹史宛任巽秋五官掾新野梁懿功曹史酈周謙主簿安眾鄭嶷主記史宛趙旻戶曹史宛謝綜【按郡國志章陵故舂陵世祖更名宛故申伯國安眾蔡陽新野酈六邑並屬南陽郡掾屬皆郡人可考漢世用人之法】

蔡邕

九疑山碑【舊注集中有目而亡其篇】

【山海經曰南方蒼梧之丘蒼梧之川其中有九疑山焉舜之所葬在長沙零陵界湘中記曰九山相似行者疑惑故名九疑】

巖巖九疑峻極於天觸石膚合興播建云【公羊曰觸石而起膚寸而合不崇朝而徧雨乎天下者其泰山之云乎】時風嘉雨浸潤下民芒芒南土實賴厥勛逮於虞舜聖徳光明克諧頑傲以孝蒸蒸師錫帝世堯而授徴受終文祖璇璣是承【以上見虞書】太階以平【泰階六符魁下六星也揚雄長楊賦玉衡正而太階平璇璣玉衡察天文之器一云北斗星也】人以有終遂葬九疑解體而升登此崔嵬托靈神仙【人有生則有死死則有葬聖凡同之後世或言舜尸解登仙者蓋假托神仙之說以爲靈異】

古文苑卷十八

欽定四庫全書

古文苑卷十九

宋章樵注碑

楚相孫叔敖碑【不載述碑人姓名】

楚相孫君諱饒字叔敖本是縣人也【是縣指立碑之所期思縣左傳宣公十一年令尹蒍艾獵城沂注艾獵孫叔敖也十二年蒍敖爲宰擇楚國之令典注蒍敖孫叔敖襄公十五年蒍子馮爲大司馬注叔敖從子說文蒍姓楚有蒍氏世爲大夫此云孫君諱饒未知何據】六國時期思屬楚楚都南郢南郢卽南郡江陵縣也【六國周末時韓趙魏楚燕齊與秦爲敵故不數秦也後漢郡國志汝南郡期思故蔣國前漢地理誌南郡江陵故楚郢都楚文王自丹陽徙此】君受純靈之精懷絕世之才有大賢次聖之貭【質同】少見枝首虵對其母泣吾將死母問其故曰吾聞見枝首虵者死今日見之母曰若柰之何吾煞【殺同】行數十步念獨吾死可恐復令他人見之死爲因埋掩其刑【古形字】母曰若無憂焉其陰徳善遂爲父母九族所異【枝卽枝字枝首兩頭也亦名枳頭蛇賈誼書孫叔敖之爲兒出逰還憂而不食其母問其故泣而對曰今日見兩頭虵恐死母曰今蛇安在曰聞見兩頭蛇者死恐他人復見之也已殺而埋之母曰無憂汝不死矣吾聞之冇陰徳者天報以福】及其爲相【呂氏春秋荊王欲以沈尹莖爲令尹辭曰期思之鄙人有孫叔敖者理人也王必用之臣不若也王於是使人迎叔敖以爲令尹十二年而荘王霸】布政以道考天象之度敬授民時【察日月星辰周天之度以正時令】�藏於山殖物於藪【�古聚字藏去聲言不竭取山澤之利】宣導川谷波障源湶漑灌澤堤防湖浦以爲池沼鐘天地之美收九�之利以慇潤國家【波古字通作陂漢書水居千石魚波音陂湶卽泉字古澤字慇咅義與殷同殷富也元和郡國志壽州安丰縣有芍陂灌田萬頃與陽泉陂大業陂並孫叔敖所作叔敖廟在陂塘之上】家富人喜優噡樂業拭序在朝墅無��丰年蕃庶【喜卽喜字噡卽瞻字��卽螟蟘害稼之防】人有曽閔貞孝之行四民美好從容中節髙相攺幣一朝而化【史記循吏傳孫叔敖爲楚相施教導民上下和洽世俗盛美吏無姦邪莊王以爲幣輕更小爲大百姓不便市亂相言之王復之下令三日而市復如故楚民俗好庳車王欲下令使髙之相曰令數下民不知所從不可請教閭裏使髙其梱王許之居半歲民悉自髙其車此不教而民從其化】其憂國忘私乘馬三季不別牝牡【世說諸葛亮教曰昔孫叔敖乘馬三季不知牝牡稱其賢也】繼髙陽重黍伍舉子文之統【史記世家楚之先祖出自帝顓頊髙陽重黎火正之後孫叔蓋與楚同祖也按左傳闘谷於莵實爲令尹子文僖公二十七年楚使子玉治兵於蒍國老皆賀子文蒍賈後至不賀注蒍賈孫叔敖之父也是與子文爲同時人昭公二年楚公子圍聘於鄭伍舉爲介伍舉椒舉也後闈立是爲靈王椒舉始用事故其世在孫叔敖之後此云繼繞未詳文意亦不屬恐有悞】其忠信亷勇禮樂文章軌儀同制【同制謂先王制度所加之國】其富國充民明天時盡地力霆堅禹稷不能逾也【霆堅臯陶名左傳作庭堅】專國權寵而不榮華【莊子肩吾謁於孫叔敖曰子三爲令尹而不榮華】一旦可得百金至於歿齒而無分銖之蓄【言爲相時權勢可以取貨財而叔敖不取】破玉玦不以寶財遺子孫終始若矢去不善如絕【矢取其直斷不復續】辟患害於無刑【古形字】�節髙義惇良奇介自曹臧孤竹吳札子罕之倫不能驂也【曹公子臧孤竹二子伯夷叔齊吳季札四人皆�國宋子罕辭玉不受並亷介之士驂與之齊也駕車之馬兩服兩驂比物比力必欲均齊】生於季末仕於靈王【按謚法亂而不損曰靈猶周書稱寜王召南稱平王非謂靈王圍也圍後莊王四世叔敖初仕穆王時後相莊王莊王卽春秋所書楚子呂也賢於時君春秋進之】立混濁而澄淸處幽而照明其遺武余典恨不與盛皇帝代同世世爲列姃國在朝廷其意常墨墨若冠章甫而坐塗炭也【姃卽姬字周姬姓出自黃帝居姬水之陽因以爲姓言叔敖之賢若生中國遇明聖之朝當分封祚土與姬姓諸國世奉天子今乃生於荊楚不遇明君故可恨也】病甚臨卒將無棺槨令其子曰優孟曽許千金貸吾孟故楚之樂長與相君相善𨿽言千金實不貸也【優伶人也字孟假此詞以其子於孟實未甞貸】卒後數年莊王置酒以爲樂優孟乃言孫君相楚之功卽忼慨髙歌曲曰貪吏而可爲而不可爲廉吏而可爲而不可爲貪吏而不可爲者當時有污名而可爲者子孫以家成廉吏而可爲者當時有淸名而不可爲者子孫困窮柀褐而賣薪貪吏常苦富廉吏常苦貧獨不見楚相孫叔敖廉絜不受錢涕泣數行若投首王【欲言叔敖妻子貧困語未竟故作歸投赴愬之狀史記滑稽傳載優孟貪吏廉吏之詞與此碑小異】王心感動覺悟問孟孟具列對【是以賣薪之事對】卽來其子而加封焉子辭父有命如楚不忘亡臣社稷啚【啚卽圖字謀也】而欲有賞必於潘國下濕墝埆人所不貪【國於瘠土免爲有力者所奪】遂封潘鄕卽固始也三九無嗣國絕祀廢【郡國志固始侯國故寢也光武中興更名有寢丘注史記曰楚莊王封孫叔敖子然則潘卽寢丘一鄕耳二十七年國絕不續封見初封出於彊勉以終世爲列姬國意】固始令段君夢見孫君則存其後就其故祠爲架廟屋立石銘碑春秋烝嘗明神報祚卽歲遷長棧太守及期思縣宰【漢武帝得休屠王故地置張掖郡長棧體或從省耳一歲再遷蓋假太守之名以重縣之權張掖未甞之任】段君諱光字世賢魏郡鄴人庶慕先賢【庶幾古賢而景慕之】軆徳允恭篤古遵舊奉履憲章欽翼天道五典興通攷籍祭祠祗肅神明臨縣一載志在惠康塟枯粟乏愛育黎烝討掃醜類鰥寡是矜杜僞養善是忠表仁感想孫君廼發嘉訓興祀立壇勒勤愛敬念意自然刻石銘碑千載表績萬古摽記福祐期思縣興士熾孫氏防恩【固始修葺舊祠期思創興壇字二處皆立碑福祐之應隨所寓言之】漢延熹三年五月卄八日立

樊遷

漢故中常侍騎都尉樊君之碑【後漢樊宏字靡卿南陽湖陽人也世祖之舅其先周仲山甫封於樊因而氏焉世祖卽位拜宏光祿大夫位特進次三公建武五年封長羅侯十五年定封壽張侯十三年封弟丹爲射陽侯兄子尋鄕侯族兄忠更父侯宏卒子鯈嗣復封少子茂爲平望侯樊氏侯者凢五國】

君諱安字子佑南陽湖陽人也厥祖曰仲山父翼佐周宣出納王命爲之喉舌以致中興【並見詩】食采於樊【周語樊仲山甫諌注食采於樊】子孫氏焉奕世載徳守業不愆【宏父重字君云性溫厚有法度三世共財居鄕有折契止訟之美】在漢中葉篤生哲媛作合南頓實產世祖【南頓令欽景帝六世孫也配樊氏樊重之女本紀論曰皇考南頓君初爲齊易令以建平元年十二月甲子夜生光武於縣捨】徵討逆畔復漢郊廟而樊氏以帝元舅顯受茅土封寵五國壽張侯以功徳加位特進其次並已髙聲處鄕校【言地望旣髙而篤於學問】侍中尙書據州典郡不可勝載爲天下學治韓詩論語孝經兼典記傳古今異義甘貧樂約意不回貳天資淑愼稟性有直秉操不移不以覬貴世政促峻邑寡識慢賢役徳被以勞事然後慷慨官於王室歷中黃門冗從儀史拜小黃門小黃門右史遷藏府令中常侍【黃門常侍皆得入禁中給事左右常侍多爲大夫博士以上加官朱穆疏云按漢故事中常侍參選士人建武以後乃悉用宦者又云自和熹太后以女主稱制乃以閹人爲常侍小黃門通命兩宮攷之此碑可驗顏師古注百官表雲中黃門謂奄人居禁中在黃門之內給事者參攷未的】其事上也貞固宻愼矜矜戰戰作主股肱助國視聴外職不誣內言不泄爲近臣楷模以兄弟並盛雙據二郡宗親賴榮年五十有六以永壽四年二月甲辰卒【按桓帝紀是年六月戊寅攺元延熹】朝思其忠追拜騎都尉寵以印紱防書褒嘆賻贈有加嗣子遷實以幼弱夙敍王爵而喪所天禮備復位【謂二十五月喪制畢而復位】以延熹三年冬十有一月自上蒸祭【爾雅冬祭曰蒸蒸進也進品物】乃尋惟烈考恭修之懿勒之碑石俾不失墜其詞曰

肅肅我君帝躬是翼【虞書予欲左右冇民汝翼】王事多難我君是力【詩仲山甫威儀是力】秉此小心以亮皇職惟帝念功庸以輿服【書明試以功車服以庸】大命傾殞魂神遷佚艾追贈【印紐也艾所以染色謂緑綬也百官表諸侯王盭綬晉灼曰盭艸名也似艾可以染緑因以爲綬名】用光其徳藹藹遺稱作呈作式【呈與程同言可爲後人法式】勒銘玆石垂示罔極勲名不剟永昭千億【剟音棳刋也】

制詔中常侍樊安宿衞歷年恭恪淑愼嬰被疾病不幸蚤終今使湖陽邑長劉慘追號安爲騎都尉贈印綬魂而有靈嘉其寵榮嗚呼哀哉延熹元年八月二十四日丁酉下

酈炎

漢金城太守殷君碑【一作衞覬是敬侯碑文可證按史酈炎以熹平六年死此碑稱殷君光和二年卒乃次年】

君諱華字叔時上郡乏陽人大匠君之子也其先出自有殷因國定氏不攺其號聖哲流【謂成湯而下哲王】至君而懿幼應瓊蘭之美【詩乃生男子載弄之璋左傳燕姞夢天與已蘭而生鄭穆公應一作膺】長有衝邈之志惇詩說禮【左傳晉郤谷爲中軍帥說禮樂而惇詩書】防韣竹賁誕循前業【防方袁反韣徒木反弓韜也賁簡策也言文武之具克遵前業】守以恪恭仕歷州郡忠愕有分其大操也耽耽虎視龍變不羈【易虎視耽耽言威重也史記丈夫龍變言如龍蛇之變化也】故能雄傑於並域聲班於上京【地理誌二郡屬並州上京漢京河南尹也】察舉孝廉貢除郎中左【一作佐】馮翊丞恊宣文物公事知州舉荗才宛丘令崇行寛猛示之禮禁【宛丘縣屬南陽郡爲令恩威並施】褒延庠校政以惠和三載陟隕邪臨金城郡鄣羌虜【隕與勛同古勲字鄣與障同障塞也言爲令三載朝以有功於民升爲金城太守不直隮臺省盤旋外庸故曰邪臨或謂金城地在西北邪臨猶邪指也】避難遷移役兼民匱室如懸罄【家無儲積也左傳野無靑艸室如懸罄】乃敷權略奬厲威信獫狁率服不敢窺逾【獫狁北狄周曰獫狁漢曰匈奴不敢窺伺中國逾越疆界】兵戢而時動因省獵以習義興利弭患順其所樂開通狹道造作傳館吏事咸恱不勞而勸是以搢紳之徒譚講雅頌釋軍旅之犀革陳爼豆於泮宮【犀銛利之兵刃革穿皮以爲甲泮宮諸侯之學言武僃旣飭修講文士】其艾檐軨【其當作期百年曰期順艾老人斑白狀檐音旦肩輿也今人亦謂轎爲檐軨車也言泮宮養老以車輿延致之】旌顯才良咨量三壽賞刑不僣【三壽三老也詩三壽作朋咨訪三老以酌量其政故賞罰均平不至僣差】邦場寧靜歲時丰登耆叟擊壤童齓謳噪功期垣列當升寵祚【到任期年功績顯著宜祚之茅土】旻不耆徳景命失靈以光和元年九月乙酉卒官生有嘉休終則鼎銘於是故吏邊竺江英韓遂【一作緒】等追送遐丘【塋域之所】刋石勒勛其詞曰於惟明後懷徳握醇昆臺之耀秀出不羣【昆臺未詳恐是昆吾字昆吾石治鐵鑄劍光彩照耀切玉如泥列子穆王徵西戎西戎獻昆吾劍】文昭有毅武列能仁含舒憲墨以育生民乘紀東壤西國著勛身沒名流載世常存古之遺老非此孰云於爾臣恩續【一作纉】其臭芬

邯鄲淳

後漢鴻臚陳君碑【本傳陳寔字仲弓潁川許人也除太丘長修徳淸靜百姓以安子紀字元方亦以至徳稱兄弟孝養闔門廱和後進之士皆推慕其風及遭黨錮發憤著書數萬言號曰陳子黨禁解四府並命無所屈就遭父憂每哀至輒嘔血絕气𨿽衰服已除而積毀消瘠殆將防性豫州刺史嘉其至行表上尙書圖像百城以厲風俗董卓入洛陽乃使就家拜五官中郎將不得巳到京師遷侍中出爲平原相時議欲以爲司徒紀見禍亂方作不復辧嚴卽時之郡璽書追拜太僕又徵爲尙書令建安初拜大鴻臚年七十一卒於官弟諶與紀齊徳父子並著髙名時號三君】

君諱紀字元方太丘君之元子也始祖有虞受禪陶唐亦以命禹其後嬀滿當周武王時祚【一作胙】土於陳【史記陳世家武王克殷求舜後得嬀滿封之於陳】君其世也君生應乾坤之純質受嵩嶽之粹精內包九徳外兼百行淵深淪於不測膽智應於無方裕足以容眾矜嚴足以正世然後研幾道奧渉覽文學凡前言往行竹帛所載靡不坐該其善也亹亹焉其誘人也是以令問廣譽塞於天淵儀形嘉誨範乎人倫存乎本傳故略舉其著於人事者焉顯考以茂行崇冠先儔【世說客有問陳季方曰太丘有何功徳而荷天下重名季方曰家君如桂樹生泰山之阿上爲甘露所沾下爲淵泉所潤當斯之時桂樹焉知泰山之髙淵泉之深不知有功徳與無也】季弟亦以英才知名當世孝靈之初並遭黨錮【建寧二年有司奏虞放杜宻李膺等皆爲鉤黨下獄錮及五屬】俱處於家號曰三君故得奉常供養以循子道親執饋食朝夕竭歡及太丘君疾病終亡喪過乎哀崩傷嘔血如此者數焉服禮旣除戚容彌甚聞名心矍言及隕涕𨿽大舜之終慕【孟子大孝終身慕父母五十而慕者予於大舜見之矣】曽參之自盡【孟子親喪固所自盡也曽子居親喪水漿不入於口者七日】無以逾也豫州刺史嘉懿至徳命勑百城圖畫形像【先賢行狀曰豫州百城皆圖畫寔紀諶形像焉】於今遺稱越在民口旣處隱約潛躬味道足不逾閾乃覃思著書三十餘萬言言不務華事不虛設其所交釋合贊規聖哲而後建防明歸焉今所謂陳子者也初平之元禁网蠲除【本紀初平元年赦天下黨人還諸徙者】四府並辟弓旌交至【弓旌所以招聘賢者】𨿽崇其禮命莫敢屈用大將軍何進表選明儒君爲舉首公車特徵起家拜五官中郎將【此疑與本傳小異蓋董卓入洛陽時表選召拜君者何進也觀君對卓遷都之問卽時之平原其不爲卓屈明矣】到遷侍中旬有八日出相平原防孝靈晏駕賊臣秉政【董卓爲相國】肆其凶虐剝亂宇內州郡幅裂戎輿並戒君冒犯鋒矢勤卹民隱馴之以禮教示之以知恥視事未期士女向方防刺史敗於黃巾【張角反其部師有三十六萬皆著黃巾】幽冀二州爭利其土【二州刺史因世亂竊據土地以爲巳利】君料敵知難不忍其民爲巳致死乃辭而去之於是老弱隨慕扳轅持轂輪不得轉遂晨夜間行寓於邳郯之野【漢地理誌東海郡有下邳縣郯縣按史記鄒費郯邳皆小國也】袁術恣睢僣號江淮圖覆社稷【按三國術以興平二年僣號以九江太守爲淮南尹置公卿祠南北郊】結婚呂布斯事成重必不測救君諗布不從遂與成婚送女在塗君爲國深憂乃奮策出奇以奪其心卒使絕好追女而還離逖姦謀使不得成國用乂安君之力也【呂布傳袁術爲子求婚布許之術遣韓以僣號事告布因求迎婦布遣女隨之沛相陳珪恐術報布成婚則徐揚合從爲難未巳於是往說布布素怨術而女已在塗乃追還絕婚史以爲陳珪未知孰是抑二人共爲此謀】惟帝念功命作尙書令防車駕幸許【獻帝建安元年曹公操奉迎天子幸許遂遷都焉】拜大鴻臚實掌九儀四門穆穆【東漢漢記大鴻臚主儐贊九賔之禮虞書賔於四門四門穆穆】遂登補衮闕以熈帝載不幸寢疾年七十有一建安四年六月卒惜乎懷道處否登庸日寡實使大業不究元勲靡建玆海內所爲嗟悼凡百所以失望也天子湣焉使者弔祭羣卿以下臨喪防有子曰羣追惟蓼莪罔極之恩【羣位至三公名徳不及祖父時人爲之語曰公慙卿卿慙長蓼莪孝子不得終養之詩也其詞曰欲報之徳昊天罔極】乃與邦彥碩老咨所以計功稱伐銘贊之義遂樹斯石用監於後其詞曰

於穆上徳時惟我君固天縱之天【一作大】鐘厥純命世作則實紹斯文遭險龍潛抗志浮雲【謂因黨錮家居易潛龍勿用論語不義而富且貴於我如浮雲】所貴在已樂存事親𨿽處畎畆天子屢聞乃階郎將陪帝作鄰【謂由五官中郎將而階升爲天子左右近臣詩無陪無卿書臣哉鄰哉】平原冦深遂辭其民思齊古公邠士是因【言君之愛民與民之戀君與古公齊徳古公亶父避狄去邠事見孟子】不忘諗國惠我無垠復命喉舌秉國之均【尙書令也】爰登卿士媚玆一人【鴻臚在漢爲九卿詩媚於天子注媚愛也】如何穹蒼不授遐年尠厥在位每懷不申股肱或虧朝誰與詢【股肱之臣旣喪朝冇政事無所詢訪】防防小子號泣於旻【作碑者自謂】勒銘表徳久而彌新

崔瑗

河間相張平子碑【後漢書張衡字平子南陽西卾人也少善屬文通五經貫六蓻尢致思於天文陰陽曆算安帝徴拜郎中再遷爲太史令乃研覈陰陽妙盡璇璣之正作渾天儀著靈憲算罔論言甚詳明永和初出爲河間相四年卒注西鄂縣在今鄧州向城縣南有平子墓及碑在焉崔瑗之文也】

河間相張君南陽西鄂人諱衡字平子其先出自張老爲晉大夫納規趙武而反其侈書傳美之【趙武謚文子晉語文子爲室斵其椽而礱之張老曰天子之室斵其椽而礱之加宻石焉諸侯礱之大夫斵之禮也文子令勿礱匠人請皆斵之文子曰止爲後世之見之也其斵者仁者之爲也其礱者不仁者之爲也】君天姿�哲敏而好學如川之逝不舎晝夜是以道徳漫流文章云浮數術窮天地制作侔造化【言渾天儀也範論引之】瓌詞麗說奇技偉藝磊落煥炳與神合契【言靈憲算罔論也】然而體性溫良聲气芬芳仁愛篤宻與世無傷可謂淑人君子者矣初舉孝防爲尙書侍郎遷太史令實掌重黎歷紀之度亦能焞燿惇大天明地徳光照有漢【史記南正重司天火正黎司地鄭語黎爲髙辛民火正以焞燿惇大天明地徳光照四海言重黎典序天地能使日月增煇山川頥理其功光照當世今平子爲太史令亦能如此光耀於漢室無愧重黎之職焞音淳】遷公車司馬令侍中遂相河間政以禮成民是用息【本傳時河間王驕奢不遵典憲衡下車治威嚴整法度上下肅然】遭命不永闇忽防䢐【本傳年六十二永和四年卒闇忽猶奄忽也防古遷字】朝失良臣民隕令君大泯斯道世喪斯文凡百君子靡不傷焉乃銘斯表以旌厥問其詞曰

於維張君資質懿丰徳茂材羨【一作美】髙明顯融焉所不學亦何不師【論語夫子焉不學而亦何常師之冇】盈科而逝成章乃達【孟子流水之爲物也不盈科不行君子之志於道也不成章不達】一物不知實以爲恥聞一善言不勝其喜包羅品類稟授無形酌焉不竭衝而復盈廩廩其庶亹亹其幾【易顏氏之子其殆庶幾乎】膺數命世紹聖作師【言當世無居其右者應數間生命世之才繼前聖以爲師】苟華必實令徳惟恭柔嘉伊則孝友祗容允出在玆維帝念功【言出爲河間相也書允出玆在玆惟帝念功】往才女諧【古文尙書哉作才】化洽民雝湣而不弔降此咎凶【詩吳天不弔降此鞠防】哲人其萎罔不時恫【禮記哲人其萎乎書民罔不時恫恫痛惜也】紀於銘勒永終譽死而不朽芳烮著歐陽氏集古目錄防尾漢張平子墓銘世傳崔子玉撰並書按範漢書張衡贊云崔子玉謂衡數術窮天地制作侔造化今銘有此語則眞子玉作也其刻石爲二本一在南陽一在向城天聖中有右班殿直趙球者知南陽縣事因治縣廨毀馬臺得一石有文驗之廼斯銘也遂龕於防事之壁其文至凡百君子而止其後半亡矣其在向城者今尙書屯田貟外郎謝景初得其半於向城之野自凡百君子已上其前半亡矣今以二本相補續其文遂復完而闕其最後四字然則昔人爲二本者不爲無意矣唐寶應中有徐方回者別得二十一字云是銘最後文疑球所得南陽石之半亡者爾今後不復見則又亡矣惜哉邯鄲淳

度尙曹娥碑【防稽典錄曰上虞長度尙弟子邯鄲淳字子禮時甫弱冠有異材尙先使魏朗作曹娥碑文成未出子禮至試使爲之操筆而成無所防定朗嗟嘆不暇遂毀其艸】

孝女曹娥者上虞曹盱之女也其先與周同祖【文王之子振鐸封於曹】末冑荒流【一作沈】爰玆適居盱能撫節按歌婆娑樂神【詩子仲之子婆娑其下毛氏注婆娑舞也後漢書列女傳云溯濤迎婆娑神恐非】以漢安二年五月時迎伍君【漢安頥帝年號二年歲在癸未伍子胥爲濤神】逆濤而上爲水所淹不得其屍時娥年十四號慕思旴哀吟澤畔旬有七日遂自投江死【娥投衣於水祝曰父屍所在衣當沈衣隨流至一處而沈娥遂隨衣沒衣或作見項原列女傳】經五日抱父屍出以漢安迄於元嘉元年靑龍在辛卯【元嘉桓帝年號靑龍太歲也漢安二年至此凡九年】莫之有表度尙設祭誄之【列女傳云度尙攺葬娥於江南道旁爲立碑焉】詞曰郁伊孝女之姿偏其反而令色孔儀窈窕淑女巧笑倩兮宜其家室【謂娥姿容之美宜配君子】在洽之陽大禮未施【大明詩在洽之陽洽水名水比爲陽言文王親迎太姒於莘也此禮未施謂娥在室未嫁】嗟喪慈父彼蒼伊何無父孰怙訴伸告哀赴江永號視死如歸是以然輕絕投入沙泥翩翩孝女載沈載浮或泊洲渚【一作嶼】或在中流或趨湍瀬或逐波濤【未遇父屍漂流靡定】千夫失聲悼痛萬餘觀者塡道雲集路衢泣淚掩涕驚慟國都是以哀姜哭市【左傳魯哀公夫人姜氏歸於齊將行哭而過市曰天乎仲爲不道殺適立庶市人皆哭】杞崩城隅【齊杞梁之妻哭其夫而哀城爲之弛而隅爲之崩二者言誠之能感】或有尅面引鏡【梁髙行者早寡不嫁梁王使聘之婦援鏡操刀以割其鼻曰刑余之人殆可釋矣王髙其節號曰髙行】耳用刀【沛郡劉長鄕妻吳孫奇妻皆少寡守節援刀割耳明已不二】坐臺待水【楚昭王出遊畱夫人漸臺之上王聞江水大至使迎夫人忘持符夫人曰妾不敢越義而求生水大至而死號曰貞姜並列女傳】抱樹而燒【介之推毋與推俱隱緜上山中晉文公求之不能得焚其山終不出而焚死又琴操曰介子抱木而燒死四者言秉節不逾】於戱孝女徳茂此儔何者大國防禮自修豈況庶賤露屋艸茅不扶自直不鏤【一作斵】自雕【後漢徐穉傳有此兩語說苑蓬生枲中不扶自直】越梁過【一作遏】宋比之有殊【梁謂梁髙行宋謂宋伯姬皆大國之女也伯姬遇火因傅姆不至不肯下堂而燒死春秋賢之按上文抱樹而燒當用伯姬事抱樹字恐傳寫誤爾】哀此貞厲【一作獨】千載不渝嗚呼哀哉詞曰名勒金石質之乾坤歲數歷祀立廟起墳光於后土顯昭天人生賤死貴列之義門何悵華落飄零早分葩艶窈窕永世配神【言當配享江神】若堯二女爲湘夫人時效髣髴以昭後昆【楚詞有湘君湘夫人堯之二女娥皇女英其廟在湘山】

漢議郎蔡邕聞之來觀夜闇以手摸其文而讀之邕題文云黃絹防婦外孫韲臼【語林楊修至江南讀曹娥碑碑背冇八字曰黃絹幼婦外孫韲臼曹操不解問修曰卽知否修曰知之操曰且勿言待孤思之行三十里乃得之令修解修曰黃絹色絲色絲絕字幼婦少女少女妙字外孫女子女子好字韲臼受辛受辛辭字操曰一如孤意】

古文苑卷十九

欽定四庫全書

古文苑卷二十

宋章樵注誄

揚雄

元後誄【漢書本傳孝元皇后王莽之姑也莽簒漢國號新更命太皇太后爲新室文母年八十四崩莽詔大夫揚雄作誄曰太陰之精沙麓之靈作合於漢配元生成著其恊於元城沙麓太陰精者謂夢月也】

新室文母太后崩天下哀痛號哭涕泗思慕功徳咸上柩誄之銘曰【上柩謂陳薦奠之物一無柩字】

惟我有新室文母聖明皇太后姓出黃帝西陵昌意實生髙陽【史記黃帝娶於西陵之女生二子其二曰昌意降居若水昌意生髙陽有聖徳焉是爲帝顓頊昌意至舜七世矣】純徳虞帝孝聞四方登陟帝位禪受伊唐爰初胙土陳田至王【漢書本傳黃帝八世生虞舜舜起嬀汭以嬀爲姓至周武王封舜後嬀滿於陳十三世生完字敬仲犇齊齊桓公以爲卿姓田氏十一世田和有齊國三世稱王至王建爲秦所防項羽起封建孫安爲濟北王漢興安失國齊人謂之王家因以爲氏】營相厥宇度河濟旁沙麓之靈太陰之精【翁孺徙魏元城委粟裏元城建公曰昔春秋沙麓崩晉史卜之曰後六百四十五年宜有聖女興其齊田乎今王翁孺徙正直其地日月當之元城郭東有五鹿之虛卽沙麓也翁孺生禁禁生政君卽元後也母李氏姙政君在身夢見月入其懷】天生聖姿豫有祥禎作合於漢配元生成【本傳五鳯中後入掖庭宣帝令送太子宮甘露三年生成帝於甲觀晝堂元帝卽位立爲皇后】孝順皇姑承家尙莊【一作聖敬齋莊皇姑宣帝王皇后母養元帝者也】內則純被【一作備內則閨閫之禮度也禮記有內則篇】後烈丕光肇初配先天命是將兆徵顯見新都黃龍【將大也謂元帝時黃龍見於新都以爲莽竊位之防】漢成旣終嗣匪生【成帝無子立定陶恭王子爲皇太子是爲哀帝】哀帝承祚惟離典經尙是言異【帝入繼大統尊定陶恭王爲恭皇因曰春秋母以子貴尊傳太后爲帝太太后丁姬爲帝太后皆不合典禮惟是已者是尙其言實乖於正理】大命俄顚厥年夭隕大終不盈【哀帝在位六年壽二十六】文母覽之千載不傾【太后察此爲基作不傾之計】博選大智新都宰衡明聖作佐與圖國艱以度厄運徵立中山【新都侯莽迎立中山王是爲平帝莽秉政號曰宰衡】庶其可濟博采淑女僃其侄娣覲【一作親】禮髙禖祈廟嗣繼【太后爲平帝聘莽女爲後又僃�女髙禖祈嗣續以衍宗廟之繼】靡格匪天靡動匪地穆穆明明昭事上帝漢祖考夙夜匪懈興防繼絕博立侯王親睦庶族昭穆序明帝致友屬靡有遺荒咸被祚慶【平帝紀二年立代孝王孫之子如意爲廣宗王江都易王孫旴臺侯官爲廣川王廣川惠王曽孫倫爲廣徳王封霍光從父昆弟曽孫張敖周勃樊噲之後皆爲列侯】冀以金火赤仍有央【金劉姓火漢徳赤火之色有央猶未央也言冀火徳之方中】勉進大聖上下兼該【大聖指莽也上文皆諛詞以文莽之姦謀】羣祥眾瑞正我黃來火徳將滅【莽自以代漢爲土徳色尙黃】惟後於斯天之所壞人不敢支哀平夭折百姓分離祖宗之愆終其不全天命有托謫在於前屬遭不造榮【一作防】極而遷皇天眷命黃虞之孫歷世運移屬在聖新代於漢劉受祚於天漢柤承命赤傳於黃【言漢不敢違天命遂以火徳傳於土徳】攝帝受禪立爲眞皇允受【一作執】厥中以安黎眾漢廟黜廢移定安公【莽簒位封孺子嬰爲定安公】皇皇靈祖惟若孔臧隆玆珪璧命服有常爲新帝母鴻徳不忘欽徳伊何奉命是行菲薄服食神祗是崇尊不虛統惟祗惟庸【一作惟垣惟墉】隆循【一作修】人敬先民是從承天祗家允恭防恪丰阜庶卉旅力不射卹民於畱不遑詭作【以崇本務農爲悠久之道弋獵介冑弗暇爲之爾雅云畱久也】別計十邑國之是度還奉於此以處貧薄【平帝紀元始元年太后省所食湯沐邑十縣屬大司農計其租以贍貧民】罷苑置縣築裏作宅以處貧窮哀此嫠獨【罷安定公池苑以爲安民縣又起五里於長安城中宅二百區以居貧民】起常盈倉五十萬斛爲諸生儲以勸好學【王莽傳爲學者築捨萬區作市常滿倉蓋元始中猶避惠帝諱至此方稱常盈】志在黎元是勞是勤春巡灞滻秋臻黃山【灞滻長安城中二水名黃山宮名在槐裏】夏撫鄠杜【扶風二縣名】冬防涇樊【涇水之際撫防謂因遊覧而施恩惠】大射饗飲飛羽之門【飛羽殿在未央宮中】綏宥耆幼不拘婦人刑女歸家以育貞信【元年天下女徒已諭歸家復貞婦鄕一人三年詔曰復貞婦歸女徒欲以全貞信】冥季冬搜狩上蘭【上蘭觀名在上林中】寅賓出日東秩暘谷鳴鳩拂羽戴勝降桑【汲冡周書時訓解谷雨又五日鳴鳩拂其羽又五日戴勝降於桑皆蠶也】蠶於繭館【漢宮殿疏云上林苑有繭觀蓋蠶繭之所也】躬筐執曲帥導羣妾咸循蠶簇【筐曲皆育蠶之具簇竹器以茅借之承老蠶作繭】分繭理絲女工是勑遐邇防祉中外禔福自京逮海靡不仰徳成類存生秉天地經無物不理無人不寜尊號文母與新有成世奉長壽【莽墮壞孝元廟獨置故殿爲文母簒食堂旣成名曰長壽宮】靡墮有傾著徳太常注諸旒旌嗚呼哀哉以昭鴻名享國六十殂落而崩【後以初元元年癸酉歲立爲皇后至王莽建國五年癸酉歲崩】四海傷懷擗踴拊心若喪考妣遏宻八音嗚呼哀哉萬方不勝徳被海表彌流魂精去此昭昭就彼冥冥忽兮不見超兮西徵旣作下宮【墳塋也】不復故庭爰緘伊銘嗚呼哀哉【誄中事具本傳並王莽傳】

傅毅

北海王誄【後漢書北海靖王興齊武王伯升子也建武二年封魯王后徙爲北海王顯宗器重興毎冇異政輙乘驛問焉立三十九年薨王嘗試守緱氏令爲人明略善聴訟甚得名稱遷農太守亦有善政】

誄曰永平七年北海靖王薨於是境內市不交易塗無徵旅農不修畝室無女工感傷慘怛若喪厥親俯哭后土仰愬皇旻於惟羣英列俊靜思勒銘惟王勛徳是昭是明存隆其實光曜其聲終始之際於斯爲榮乃作誄曰

覽視昔初若論往代【若順也】有國有家篇籍攸載貴尠不驕滿罔不溢莫能履道聲色以卒惟王建國作此藩弼撫綏方域承翼京室對揚休嘉光昭其則溫恭朝夕惇循伊徳

曹丕

曹蒼舒誄【曹沖字蒼舒魏曹操子母曰環夫人魏曹丕之弟也少聰察岐嶷有成人之智年十三病卒曹操哀甚爲娉甄氏亡女與合葬贈騎都尉印綬】

惟建安十有五年五月甲戌童子曹蒼舒卒嗚呼哀哉乃作誄曰

於惟淑弟懿矣純良誕丰令質荷天之光旣哲且仁爰柔克剛彼徳之容玆義肇行猗歟公子終然允冝逢介祉以永無疆如何昊天雕斯俊英嗚呼哀哉惟人之生忽若朝露役役【一作促促】百年亹亹行暮矧爾夙夭十三而卒何辜於天景命不遂兼悲增傷侘傺失气【離騷忳郁邑佘侘傺兮侘敕加敕駕二切傺醜利敕界二切失志貌】永思長懷哀爾罔極貽爾良妃【謂甄氏合葬左傳嘉偶曰妃音配】禭爾嘉服【謂贈印綬】越以乙酉宅彼城隅增丘峩峩寢廟渠渠【詩夏屋渠渠言深廣也】姻媾云防充路盈衢悠悠羣司岌岌其車傾都蕩邑爰迄爾居魂而有靈庶可以娛嗚呼哀哉【禮男子十二成童死則稱下殤言未成人也蒼舒之葬配以甄氏死女又竊王朝命服以加之爲立寢廟悖禮甚矣曹氏父子所謂小人而無忌憚者也】

古文苑卷二十

欽定四庫全書

古文苑卷二十一

宋章樵注賦【舊編載此諸篇文多殘缺搜檢他集互加參證或補及數句猶非全文姑存卷末以竢博訪】

賈誼

虡賦【考工記梓人爲筍虡天下之大獸五羸者羽者鱗者以爲筍虡注樂器所縣橫曰筍植曰虡此賦蓋指鐘虡前後俱闕文】

妙雕文以刻鏤兮象巨獸之屈奇兮【鳬氏爲鐘鄭注今時旋有蹲熊盤龍辟邪】戴髙角之峩峩負大鐘而顧飛羙哉爛兮亦天地之大式【歐陽詢藝文類聚載賈誼虡銘云攷太平以深志象巨獸之屈奇妙雕文以刻鏤舒循尾之采垂舉其鋸牙以左右相指負大鐘而欲飛】

劉向【字子政西漢書有傳】

請雨華山賦【此文闕訛難讀姑存其舊以竢識者】

崆巄巍崝防山淸忽幽昧往曲勃林岑防崔【一作雚】竭離安連迎通谷曼服防奄艸均阿阪殷紛聲沸路遼逺調崪寒服嶼冥冥蘭蔓散峽崝崝【此雀反】防防溱溱路黍稷云嵷忽傳天下爲深壑旅請今深渥水谷密請宜令所出百鏳鏳淸池湧泉淡州鳴【一作嗚】鴦翔防防殊佋診賞懸若神悲哀【一作衷】但往【一作但住】不可語人鹿�防他他野牛勝握觸熊蛬蛬律怒佛特林旅象犀庸遊山陵天陰且雨員日聆棠柘梓桐摎梢母猴猿木戲手相持睠陽�棼若風時憚鴛飄陽鸞孔翠文章明蜸【一作螣】苑倉遊山旁惃�狐狢臨水凝渾兮不觸果必方�格可爲惃陵鯉難神春夏出遊冬自根聖人親之誠虞哉虢拖何不可勝亦路臨何爲華山

劉歆

甘泉宮賦【三輔黃圖甘泉宮一曰云陽宮秦始皇作在云陽縣甘泉山漢武增廣之周十九里乃黃帝以來圜丘祭天處故武帝以後皆於此祀天成帝時揚雄従祠甘泉還奏賦以諷此賦不及祠祝後有闕文也】

軼淩陰之地室過陽谷之增城【按黃圖甘泉山在九峻山之北云陽縣之西】廻天門而鳳舉躡黃帝之明庭【漢郊祀志黃帝接萬靈明庭明庭者甘泉也】冠髙山而爲居乘昆侖而爲宮按軒轅之舊處君北辰之關中【黃圖咸陽宮殿象天極帝居故此宮在北辰環城之內關一本作�】背共工之幽都向炎神之祝融【言負北向南也】封巒爲之東序緣石闕之天梯【封巒石闕皆觀名在甘泉苑垣內】桂木雜而成行芳肸蠁之依斐翡翠孔雀飛而翺翔鳳凰止而集棲甘醴湧於中庭激淸流之彌彌黃龍遊而宛蟺【音蜿蜒】神沈於玊泥離宮特館接比相連雲起波駭星布彌山髙巒峻阻臨洮廣衍深林蒲葦湧水淸泉芙蓉菡蓞蔆荇蘋蘩豫章雜木楩松柞棫女貞烏勃桃李棗檍

傅毅

琴賦【桓譚新論神農氏削桐爲琴繩絲爲以通神明之徳合天人之和廣雅曰神農氏琴長三尺六寸六分上有五曰宮商角徴羽文王增二曰少宮少商】

歷松岑而將降睹鴻梧於幽阻髙百仞而不枉對修條而特處蹈通涯而特遊圖玆梧之所宜信雅琴之麗朴乃弁【一作升】代其孫枝【孫枝附生枝也康琴賦乃斵孫枝準量所任至人攄思制爲雅琴眉山蘇氏曰凡木本實而末虛惟桐反之試取小枝削皆堅實如蠟而其本皆空故世所以貴孫枝者貴其實故絲中有木聲也】命離婁使布繩施公輸之剞劂遂雕琢而成器揆神農之初制盡聲變之奧妙抒心志之鬰滯蔡邕

協和昏賦【嫁娶合二姓之好正人倫之始用昏時者取幽陰之義也故謂之昏禮】

惟情性之至好歡莫偉乎夫婦受精靈之造化固神明之所使事深防以妙實人倫之所始考邃初【往古也】之原本覽陰陽之綱紀乾坤和其剛柔【乾剛坤柔有夫婦配合之義】艮兌感其脢腓【艮少男兌少女感應而爲咸聖人列於下篇之首以象夫婦咸其脢咸其腓皆爻詞】葛覃恐其失時【毛詩葛覃言女功之事恐失時豈齊魯詩耶】摽梅求其庶士【詩摽有梅男女及時也其三章曰求我庶士迨其謂之】惟休和之盛代【休音煦休和猶醇和也】男女徳乎年齒【古者男二十至三十女十有五至二十謂之盛年嫁娶之時也】婚姻協而莫違播欣欣之繁祉【謂室家廸宜子孫昌茂風俗淳厚】良辰旣至【卜日用辰】昏禮已舉二族崇飾威儀有序嘉賔僚黨祁祁云聚車服照路驂騑如舉【驂騑車旁兩馬也如舉言均齊】旣臻門屏結軌下車【親迎儀壻入奠鴈姆奉女出登車至其家俟婦下車揖之導以入軌車轍也】阿傅【傳姆也】禦堅鴈行蹉跎麗女盛飾如春華【後闕】

琴賦【琴操曰昔伏犧氏作琴以修身理性反天眞也此賦首尾俱有闕文】

淸聲發兮五音舉韻宮商兮動徴羽曲引興兮繁撫然後哀聲旣發祕弄乃開【琴調有曲有引有弄今所傳如明妃引蔡氏五弄】左手抑揚右手徘徊扺掌反復抑按藏摧於是繁旣抑雅韻乃揚仲尼思歸【夫子將之晉及河聞鳴犢竇犫之見殺也回輿而旋作陬山操其詞曰復我舊廬從吾所好其樂只且見孔叢子】鹿鳴三章【禮記宵雅肄三謂鹿鳴而下三章蔡邕琴操曰鹿鳴周大臣之所作也】梁甫悲吟【古樂府有太山梁父吟蓋喪葬之詞】周公越裳【周公輔成王越裳氏重譯來貢】靑雀西飛【靑雀西王母之使靑鸞也琴操有離鸞】別鶴東翔【商陵牧子娶妻五年無子父兄欲爲攺娶牧子援琴鼓之嘆別鶴以舒其憤悶】飲馬長城【古樂府有飲馬長城窟行】楚曲明光【琴譜有楚王操有楚明光曲八者琴操曲名也】走獸率舞【書搏拊琴瑟以詠百獸率舞】飛鳥下翔【師曠爲晉平公鼔琴有鶴二八翔舞】感激歌一低一昂

胡栗賦【邕自序云人有折蔡氏祠前栗者故作斯賦】

樹遐方之嘉木兮【樹種也言此木元非中國植物來自胡也】於靈宇之前庭通二門以徵行兮夾堦除而列生彌霜雪之不雕兮當春夏而滋榮因本心以誕節兮凝育檗之緑英形猗猗以艶茂兮似翠玉之淸明何根莖之丰羙兮將蕃熾以悠長適禍賊之災人兮嗟夭折以摧傷

述行賦

余有行於京洛【漢之東都河南尹也】遘雨之經時途迍邅其蹇連潦污滯而爲災聊慮以存古宣幽情而屬詞行遊目以南望覧太室之威靈【山海經嵩髙爲太室山】顧大河於北垠覩洛汭之始並【禹貢注洛汭洛入河處河南鞏縣東】率陵阿以登降赴偃師而精勤壯田橫之奉首義二士之夾墳【西漢田儋傳髙帝召田橫橫與其客二人乘傳詣洛陽至屍鄕廐置自剄令客奉其頭馳奏髙帝以王禮葬橫旣葬二客穿其堟旁皆自剄從之後漢郡國志河南偃師縣有屍鄕春秋時曰屍氏注田橫自殺處】

魏文帝

浮淮賦【序見王粲浮淮賦前】

溯淮水而南邁兮泛洪濤之湟波仰巖岡之崇阻兮經東山之曲阿浮飛舟之萬艘兮建幹將之銛戈【幹將吳之良冶能鑄劍故後人名寶劍爲幹將】楊云旗之繽紛兮聆榜人之讙嘩【榜必猛反船人也月令命榜人】乃撞金鐘爰伐雷皷白旄衝天黃鉞扈扈【左伏黃鉞右秉白旄以麾鉞以誅伐飾之以金旄以進退軍中色尙白】武將奮發驍騎赫怒於是驚風泛湧波駭眾帆張羣櫂起爭先逐進莫適相待

王粲

大暑賦

惟林鐘之季月【季夏月建未律中林鐘】重陽積而上升【夏至一陰生大暑六月中气一陰並進故羣陽上升】喜潤土之溽暑【大暑後五日土潤溽暑】扇溫風而至興【六月節溫風至】獸狼望以倚喘鳥垂翼而弗翔逺昆吾之中景【鄭語注柷融之孫封於昆吾祝融炎帝之佐】天地翕其同光徵夫瘼於原野處者困於門堂患衽席之焚灼譬烘燎之在牀起屏營而東西欲避之而無方仰庭槐而嘯風風旣至而如湯气呼吸以怯短汗雨下而霑裳於是帝後順時幸九之陰岡托甘泉之淸野禦華殿於林光【三輔黃圖咸陽在九山南始皇營宮殿北至九甘泉南至鄠杜離宮別館相望漢武增廣之有髙光官林光官】潛廣室之防宇激寒流於下堂重屋百層垂蔭千廡九闥洞開周帷髙舉堅冰常奠寒饌代敍【闕】

曹植【曹操之次子後封陳王謚思】

述行賦

尋曲路之南隅觀秦政之驪墳【始皇名政葬於驪山】哀黔首之罹毒酷始皇之爲君濯余身於秦井【溫泉也】律湯液之若焚劉楨【字公幹爲魏司空軍謀祭酒掾屬】

大暑賦

其爲暑也羲和駕發扶木【羲和日禦也日出於扶桑一曰若木】太陽爲輿達炎燭威靈參垂步朱轂【南方赤帝曰靈威仰】赫赫炎炎烈烈暉暉若熾燎之附體又溫泉而沈肌獸喘气於景鳥戢翼於髙危農畯捉鐏而去疇【鐏在困反農器鐵首】織女釋杼而下機溫風至而增熱【張衡思賦溫風翕其增熱】歊悒慴而無依披襟領而長嘯冀防風之來思

應瑒【字徳璉曹公辟丞相掾後爲五官將文學有文名與魯國孔融廣陵陳琳山陽王粲北海徐幹陳畱阮瑀東華劉楨謂之建安七子】

靈河賦【河源出昆侖上與天漢相通故曰靈河】

咨靈川之遐源兮於昆侖之神丘陵增城之陰隅兮賴后土之潛流衝積石之重險兮披山麓之溢浮蹶龍黃而南邁兮紆鴻體而因流【河源自昆侖東汪蒲昌海潛行地下南出於積石禹貢導河積石至於龍門防郭璞云發源髙處激湊故水色白潛流地中受渠眾多渾濁故水色黃西北人謂水爲龍蹶俱衞反毛氏詩注厥動也】涉津洛【一作路】之阪【一作峻】泉播九道乎中州【禹貢又北播爲九河注北分爲九河以殺其溢在兗州界】汾澒湧而騰騖兮恆亹亹而䢐徵肇乘髙而迅逝兮陽侯沛而震驚【陽侯波神】有漢中葉兮金隄隤而瓠子傾興萬乘而親務兮董羣後而來營下淇園之丰篠兮投璧玊而沈星【史記文帝時河決金隄武帝元光中河決瓠子於是天子臨決河沈白馬玉璧令羣臣從官自將軍以下皆負薪塡決河取淇園之竹以爲犍】若夫長杉峻檟茂栝芬橿扶防灌列【灌音貫木叢生也詩黃鳥於飛集於灌木】暎水蔭防隆條動而暢淸風白日顯而曜殊光【言築隄已成水患旋息樹眾木於隄上以固護】

傅毅【一本作崔駰】

東巡頌【漢光武中興三葉至章帝按本紀建初八年冬十二月東巡狩又元和二年二月幸太山柴告岱宗】

伊漢中興三葉於皇維烈允廸厥倫纉王命漢興矩坤度以範物規幹則以陶鈞於是考上帝以質中惣列宿於北辰開太防敞禁庭延儒林以諮詢岱嶽之事於時典司耆耇載華抱實徴【一本作】爾而造曰盛乎大漢旣重雍而襲熈代增其徳惟斯嶽禮久而不修此神人之所慶幸海內之所想思頌有喬山之徵【周頌時邁巡守告祭柴望也其詩曰懷柔百神及河喬嶽又般之詩曰陟其髙山墮山喬嶽】典有䢐嶽之巡【舜典嵗二月東巡守至於岱宗】時邁其邦【周頌時邁其邦昊天其子之】人斯攸勤不亦宜哉乃命太僕馴六轡【一本作騶】閒路馬戒師徒於是乘輿登天靈之威路駕太一之象車升九龍之華旗建掃霓之旌旄裒胡耉之元老聘東作之上遊賞孝行之畯農蔡邕【一本作班固】

東巡頌

竊見巡狩岱宗柴望山虞宗祀明堂上稽帝堯中述世宗遵奉光武禮儀備具動自聖心是以神明屢應休徴乃降不勝狂簡之情謹上岱宗頌一篇曰若稽古在漢廸哲聿修厥徳憲章丕烈翿六龍較五路齊百僚陶素質命南重以司曆厥中月之六辰備天官之列衞盛輿服而東巡【後闕】

南巡頌

惟漢再受命爰葉一十協景和則天經郊髙宗光六幽通神明旣禘祖於西郊又將祫於南庭是時聖上運天官之法駕建日月之旃旌

九惟文【惟思也此文乃九惟之一後當有闕文否則以貧爲病不思所以處之徒見殞獲亦非作文之法】

八惟困乏憂心殷殷天之生我星宿值貧【如祿命書所推】六極之厄【洪範六極四曰貧】獨我斯勤居處浮漂無以自任冬曰栗栗上下同云無衣無褐何以自溫六月䢐暑炎赫來臻無絺無綌何以蔽身無餉而飽永離懽欣

古文苑卷二十一

