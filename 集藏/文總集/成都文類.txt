

欽定四庫全書

集部八

成都文類

總集類

提要

【臣】等謹案成都文類五十卷諸家著錄皆稱宋袁說友編說友字起巖建安人隆興元年進士嘉泰中官至同知樞宻院參知政事是編前有說友序蓋其慶元五年爲四川安撫使時所作然卷首別有題名一頁稱迪功郎監永康軍崇徳廟扈仲榮迪功郎新差充利州州學教授楊汝明從事郎廣安軍軍學教授費士威從事郎前成都府府學教授何惪固文林郎山南西道節度掌書記宋徳之文林郎前利州東路安撫司幹辦公事趙震宣教郎新奏辟知綿州魏城縣主管勸農公事徐景望奉議郎新云安軍使兼知防州云安縣主管勸農公事借緋程遇孫編集而不列說友之名說友序中亦但云爰屬僚士摭諸方防裒諸碑識而無自爲裁定之語然則此集之編出說友之意此集之成則出八人之手當時舊本題識本明後人以序出說友遂並此書而歸之非其實也所錄凡賦一卷詩歌十四卷文三十五卷上起西漢下迄孝宗淳熙間凡一千篇有奇分爲十有一門各以文體相從故曰文類每類之中又各有子目頗傷繁碎然昭明文選已創是例宋人編杜甫蘇軾詩亦往往如斯當時風尙使然不足怪也以楊愼全蜀蓺文志校之所載不免於掛漏然此集剏始難工而愼書踵事而增則易於爲力固不能一例視之且使先無此書則逸篇遺什愼必有不能盡考者此書搜輯之功固亦未可盡沒矣乾隆四十五年十一月恭校上

總纂官【臣】紀昀【臣】陸錫熊【臣】孫士毅

總校

官

【臣】陸

費墀

成都文類序

天地之祕蔵發而爲名山大川山川之秀靈斂而爲文章華藻二者相爲頡頏而光明焉也兩京三都之賦摹寫天地繪繡山川絢道徳掞天庭潤金石諧韶濩與乾坤造化周流盛大於宇宙之間千百萬世下而知有兩京三都者以此文也然則天地山川而可無此文哉而可以不傳此文哉益古大都防也有江山之雄有文物之盛奇觀絕景仙防神迹一艸一木一丘一壑名公才士騷人墨客窺奇吐芳聲流文暢散落人間何可一二數也凡此者予來三年亦旣略睹矣或曰兩京三都以賦而傳使無傳焉斯文泯矣然則繇漢以來其文以益而作者今獨無傳可乎有益都斯有此文此文傳益都亦傳矣爰屬寮士摭諸方策裒諸碑識流傳之所膾炙友士之所見聞大篇雄章英詞綺語折法度極耀其以益而文者悉登載而彚輯焉斷自漢以下迄於淳熙其文篇凡一千有奇類爲十一目釐爲五十卷益之文玆備矣嗟乎後世之士豈無浮沅湘由巴蜀【闕】

如司馬子長者乎豈無上瞿唐過防梓賦雪錦如杜少陵者乎又豈無自西蜀歷荊楚棲遲山水間如田防巖者乎倘復得如二三公者而訪斯益擥斯文焉則知淸寧闔辟至大至廣之內而有所謂蜀蜀六十州亙五千里之內而有所謂益益都無量江漢炳靈之內而有所謂文者其不在此書乎是書也而有傳焉庶幾乎無負於益慶元五年二月望日寶文閣學士通議大夫四川安撫制度使兼知成都軍府事建安袁說友謹序

成都文類題名

迪功郎監永康軍崇徳廟扈仲榮

迪功郎新差充利州州學教授楊汝明

從事郎廣安軍軍學教授費士威

從事郎前成都府府學教授何眞固

文林郎山南西道節度掌書記宋徳之

文林郎前利州東路安撫司幹辦公事趙震宣教郎新奏辟知綿州魏城縣主管勸農公事徐景望

︵字位過密無法顯示︶

程遇孫編集

欽定四庫全書

成都文類卷一

宋扈仲榮等編

賦

蜀都賦

漢揚雄

蜀都之地古曰梁州禹治其江亭臯彌望欝乎靑防丹靑玲瓏石防水螭扵近則有瑕英菌芝玉石江珠扵逺則有銀鈆鍚碧馬犀象僰西有塩泉鐡冶橘林銅陵其傍則有期牛兕旄金馬碧雞其竹則宗生族攢俊茂丰美夾江緣山尋卒而起其深則有猵獺沈鱓水豹蛟蛇其都門二九四百餘閭兩江珥其市九橋帶其流苴竹浮流龜鼈磧石風胎雨鷇眾物駭目百華投春隆隱芳芬螭燭若揮錦布繡望芒芒兮無幅其布則筩中黃潤一端數金雕鏤扣器百技千工上乃使有伊之徒調夫五味甘甜之和勺藥之江東鮐鮑隴西牛羊五肉七菜朦猒腥臊若其吉日嘉防期扵送春之陰迎夏之陽置酒扵榮川之閒宅設坐於華都之髙堂延帷揚幕接帳連崗郤公之徒相與如乎陽臣詔羅車百乘期防投宿觀者方防行船競逐也

右篇得之藝文類聚疑非全文自郤公之徒以下字義若不相聨屬按左思蜀都賦注云揚雄賦曰若其漁弋郤公之徒相與如乎巨野羅車百乘觀者萬隄意臣野訛爲臣詔萬隄訛爲方防云

蜀都賦

晉左思

有西蜀公子者言於東吳王孫曰蓋聞天以日月爲綱地以四海爲紀九土星分萬國錯跱崤函有帝皇之宅河洛爲王者之裏吾子豈亦曽聞蜀都之事歟請爲左右揚防而陳之夫蜀都者蓋兆基扵上世開國扵中古廓靈闗以爲門包玉壘而爲宇帶二江之雙流抗峨嵋之重阻水陸所湊兼六合而交會焉丰蔚所盛茂八區而庵藹焉扵前則跨躡犍防枕倚交趾經途所亙五千餘里山阜相屬含谿懷谷岡巒糾紛觸石吐云欝葐蒀以翠防崫巍巍以峨峨幹靑霄而秀出舒丹气以爲霞龍池瀑濆其隈漏江洑流潰其阿汨若湯谷之揚濤沛若蒙汜之湧波扵是乎卭竹緣嶺菌桂臨崖旁挺龍目側生荔枝布綠葉之萋萋結朱實之離離迎隆冬而不雕常而猗猗孔翠羣翔犀象競馳白雉朝雊猩猩夜啼金馬騁光而絕影碧雞倐忽而曜儀火井沈熒扵幽泉髙焰飛煽扵天垂其間則有虎魄丹靑江珠瑕英金砂銀鑠符采彪炳暉麗灼爍扵後則卻背華容北指昆侖緣以劍閣阻以石門流漢湯湯驚浪雷奔望之天迥卽之雲昏水物殊品鱗介異族或藏蛟螭或隠碧玉嘉魚出扵丙穴良木攢扵褒谷其樹則有木蘭梫桂杞櫹椅桐防枒楔樅楩楠幽藹扵谷底松柏蓊欝扵山峯擢修榦竦長條扇飛雲拂輕霄羲和假道扵峻岐陽烏回翼乎髙標巢居棲翔聿兼鄧林穴宅奇獸窠宿異禽熊羆咆其陽雕鶚鴪其陰猨狖騰希而競防虎豹長嘯而永吟扵東則左緜巴中百濮所充外負銅梁扵宕渠內函要害扵膏腴其中則有巴菽巴防靈壽桃枝樊以蒩圃濱以鹽池蛦山棲黿龜水處潛龍蟠扵沮澤應鳴鼔而興雨丹沙赩熾出其阪蜜房郁毓被其阜山圗采而得道赤斧服而不朽若乃剛悍生其方風謡尙其武奮之則賨旅翫之則渝舞鋭气剽扵中葉蹻容世於樂府扵西則右挾岷山湧瀆發川陪以白狼夷歌成章坰野艸昧林麓黝儵交讓所植蹲鴟所伏百藥灌叢寒卉冬馥異類眾夥於何不育其中則有靑珠黃環碧砮芒硝或丰緑荑或蕃丹椒蘪蕪布濩扵中阿風連莚蔓於蘭臯紅葩紫飾柯葉漸苞敷蘂葳防落英飄颻神農是嘗盧跗是料芳追气邪味蠲癘痟其封域之內則有原隰墳衍通望彌博演以潛沫浸以緜洛溝洫脈散疆裏綺錯黍稷油油稉稻莫莫指渠口以爲雲門灑滮池而爲淕澤𨿽星畢之滂沲尙未齊其膏液爾乃邑居隠賑夾江傍山棟宇相望桑梓接連家有塩泉之井戶有橘柚之園其園則有林檎枇杷橙柿梬楟榹桃函列梅李羅生百果甲宅異色同榮朱櫻春熟素柰夏成若乃大火流涼風厲白露凝防霜結紫梨津潤樼栗罅發蒲桃亂潰石橊競裂甘至自零芬芳酷烈其圃則有蒟蒻茱茰疇芋區甘蔗辛姜陽蓲陰敷日往菲防月來扶防任土所麗眾獻而儲其沃瀛則有攢蔣叢蒲綠菱紅蓮雜以蘊藻糅以蘋蘩揔莖柅柅裛葉蓁蓁蕡實時味王公羞焉其中則有鴻儔鵠侶防鷺鵜鶘晨鳬旦至雁銜蘆木落南翔冰泮北䢐雲飛水宿哢吭淸渠其深則有白黿命鼈獺上祭鱣鮪鱒魴鮷鱧鯊鱨差鱗次色錦質報章躍濤戲瀬中流相忘扵是乎金城石郭兼市中區旣麗且崇實號成都辟二九之通門畫方軌之廣塗營新宮於爽塏擬承明而起廬結陽城之延閣飛觀榭乎雲中開髙軒以臨山列綺窓而瞰江內則議殿爵堂武義虎威宣化之闥崇禮之闈華闕雙邈重門洞開金鋪交映玉題相輝外則軌躅八逹裏閈對出比屋連甍千廡萬室亦有甲第當衢向術壇宇顯敞髙門納駟庭扣鐘磬堂撫琴瑟匪葛匪姜疇能是卹亞以少城接乎其西市鄽所防萬商之淵列隧百重羅肆巨千賄貨山積纎麗星繁都人士女袨服靚妝賈貿墆鬻舛錯縦橫異物詭譎奇於八方布有橦華麫有桄榔卭竹傳節於大夏之邑蒟醤流味於畨禺之鄕輿輦雜沓冠帶混並累轂疊迹叛衍相傾諠嘩鼎沸則哤聒宇宙嚻塵張天則埃曜靈闤闠之裏伎巧之家百室離房機杼相和貝錦斐成濯色江波黃潤比筒籯金所過侈侈隆富卓鄭埒名公擅山川貨殖私庭藏鏹巨萬鈲槻兼呈亦以財雄翕習邊城三蜀之豪時來時往飬交都邑結儔附黨劇談戱論扼腕抵掌出則連騎歸從百兩若其舊俗終冬始春吉日良辰置酒髙堂以禦嘉賓金罍中坐肴核四陳觴以淸醥鮮以紫鱗羽爵旣競絲竹乃發巴姬彈弦漢女擊節起西音於促柱歌江上之厲紆長防而屢舞翩躚躚以裔裔合尊促席引滿相罸樂飲今夕一醉累月若夫王孫之屬郤公之倫従禽於外巷無居人並乘驥子俱服魚文黃異校結駟繽紛西逾金隄東越玉津朔別期晦匪日匪旬蹵蹈防籠渉獵寥廓鷹犬倐眒罻羅絡幕毛羣陸離羽族紛泊翕響揮霍中网林薄屠麖麋剪旄塵帶文虵跨雕虎志未騁時欲晚追輕翼赴絕逺出彭門之闕馳九折之阪經三峽之崢嶸躡五屼之蹇產防食鐡之獸射噬毒之鹿拍防氓於葽艸彈言鳥於森木拔象齒戻犀角鳥鎩翮獸廢足殆而朅來相與第如滇池集乎江洲試水客漾輕舟娉江妃與神防罨翡翠釣鰋鮋下髙鵠出潛虯吹洞簫發櫂謳感鱏魚動陽侯騰波沸湧珠貝汜浮若云漢含星而光耀洪流將饗獠者張帟幕防平原酌淸酤割芳鮮飲禦酣賔旅旋車馬雷駭轟轟闐闐若風流雨散漫乎數百里之間斯蓋宅土之所安樂觀聴之所踴躍也焉獨三川爲世朝市若乃卓犖奇譎倜儻罔已一經神怪一緯人理逺則岷山之精上爲井絡天帝運期而防昌景福肹蠁而興作碧出萇之血鳥生杜宇之魄妄變化而非常嗟見偉於疇昔近則江漢炳靈世載其英欝若相如皭若君平王褒暐而發秀揚雄含章而挺生幽思絢道徳摛藻掞天庭考四海而爲雋當中葉而擅名是故防談者以爲美造作者以爲程也至乎臨谷爲塞因山爲障峻阻塍埒長城豁險吞若巨防一人守隘萬夫莫向公孫躍馬而稱帝劉宗下輦而自王由此言之天下孰尙故𨿽兼諸夏之富有猶未若玆都之無量也

辧蜀都賦

王騰

人物習性有忠有邪有智有愚出於才行而不由土產自趙諗狂圖好事者類指以疵蜀人蜀之衣冠含笑彊顏無與辯之者余嘗切齒焉及讀左思賦見其薄蜀陋吳謟魏以防晉之君臣苟售一時之聲價而防天下之忠義晉之公卿一口稱譽風俗頽矣士無特操以防西朝於五胡卒貽萬世之愧夫魏者漢之賊也原思之詞似欲尊正統而黜偏方然不顧正气之淪溺乃知蜀之橫被枉抑其所由來者久矣故作辧蜀都賦以申蜀人之憤气其商略土風采摭人物不該乎治亂興廢之變邪正是非之理者不在鋪布之限非若前輩之詞主於類聚山川毛羽動植以煥文彩之美觀悅讀誦之利口而已

辧疑先生核理儲思【平】欲析蜀都未繹其辭客有東方者過而問之曰昔者太衝構十稔之意搜三都之奇文成示人張華見推士安序焉盛傳於時豈其猶有未盡而夫子欲糾其所違先生曰嘻子未之知也吾蜀立極之初域民之始井邑山川之秀人物風俗之美是則左思備言之矣然而論列人才詳明士類苐言文藻之華掞不及蜀人之忠義遂與吳俗例加抑忌非特沒其實美且沮之以橫議川靈爲之扼腕嶽鎭爲之憤气吾以此爲有遺恨故申言其所以夫品物流形九土分敷惟有蜀爲極險之區羊腸繞其垠鍔鳥道駕於至虛行者卻履以視棧乘者投防而鉤車驗太白之所賦蓋未髣其錙銖實天限而地隔故山峭而川迂宜若與中夏否閉而不通其車書也然而朝宗之水浩浩而南傾內附之山峨峩而東蹙口呀雙劍若邠岐虎防之吻尾拽二南乃咸雍金城之麓以其有所附屬而不能自立故命名者號之曰蜀自西而東昔本無途金牛詐言五丁是除吾人由之旣艱且虞一夫舉足十夫荷儲食黃白以骨立臥冰藜而裂膚蜀士逺於進取蜀民疲於轉輸嘆天閽之已邈望秦隴以長吁然且連綱之運應聲穿領之牛系路陟長阪以猶及繞大江而不悞指日而物不緩期按籍而民無逋戶邊餉以需上供有裕悉陸海之攸產飽神囷之所聚五季之阨王朴獻謀謀先取蜀以阜兵餱餱足兵彊乃徵方州時乏逺禦朴言不酬及我太祖算如朴防蜀定國富次平諸國蜀於是時興王有力向者孟氏撫循矜憐恵愛其人捐租五年及我王師宣威三川卒無一夫東向而控蓋傾心於正統眎私恩猶缺然是使僞命牽羊偏方啣璧顧旌纛以涕泗僕逵衢而畏積感恩之意則誠效順之心自直豈若他邦之惷悍怒螳臂於車軋由古而來可得而聞李雄劉辟季連公孫因仍世難割據坤靈盜蜀而王踵起而霸類非蜀人三國之際異方鼎峙若南若北輔吳崇魏惟我蜀人不私非類𨿽輔璋戴備以自國猶謂吾君之子而卒臣劉氏晉宋而下南北風馬南欝屈以逰魂北陸梁而騁駕衣冠稽首於左袵濟洛順風於氐霸惟此西土爰歸南化豈赴弱以背彊蓋惡夷而卽夏迨蕭紀之不令溯岷江而僭正梁人召防以救亂魏氏懷姦而托信彼實包藏此惟附順逆施不恵於宜都內潰爰從於遲回豈瞻顧於北風蓋欽恭於王命不惟蜀人不盜蜀都歷代以來亂離間起在內在外爲姦爲宄董卓桓氏元載朱泚龐勛劉辟樊崇韓遂懷凶扇亂言不詳紀試考譜牒按其閭裏苟揮羿浞之戈悉匪岷嶓之士在唐中弱齊蔡幽並諧結諸鄰唇齒相因叛主之帥逐帥之黥陸梁百年不爲王臣是亦何嘗連吾蜀民帝室內訌孽牙匪彛震動萬乘再狩於西民與其帥開闗迓之天王蒞止百官六師國用告乏眾艱於饑與其吏民縑粟輸之比其還歸恬不知危玆蓋處平則率理以奉京邑之靈遭變則自完以待中原之睦欲攜之則難叛欲一之則易服豈特文有餘而武不足耶亦其天資正順而惇孰近者趙諗圖結巴渠包藏歷年困於無徒爰及吳儔妖謀是趨蜀人白髮遄服其誅由是言之蜀何負於君王歟思徒見其鄰於西夷逺於上國誚丘壑之險鄙方隅之僻但分中外之質麗不決正邪之名實胡所據耶成周之盛四海同風冠帶所加古無比隆淮徐連齊魯之軫而有夷伊洛按丰鎬之都而有戎方春秋之尊夏視吳楚如貉虫大周宗伯而不數抑又矧於閩中𨿽今俊乂之所出在昔語言之不通是則與我均爲逺服安得妄論其異同然而自差觀之華陽黒水別封畛於堯籍岷山導江歷經營於禹迹秦氏剖符李冰擁節五政七賦被自古昔而四載所至南止荊揚之域荊揚之民島夷卉服矧又過此以往耶百粵之取始自漢武郡國𨿽叛衣冠未楚所謂粵人無用章甫常衮化之士乃文舉然則論淺深之時較久近之序烏可與蜀同日而語王莽元舅霍山冡勲遺愛帝壻林甫王孫許李聫堦於黼座封裴接棟於楓宸旣同心於肺腑亦托體於親鄰逞螟之毒噬爲虺蝮於君親是則勢疎者未必孽惡地近者未必誠純我𨿽逺於國而忠則邇也髙下旣別一凸一凹太行成臯三門二殽或壯帝王之形勢或資姦盜之咆烋或王路之攸梗或伏兵之所交正用之則亦在徳枳邪慿之則遂爲冦巢吾人之心如砥吾人之行如螘結羶美於一心捐崎嶇於萬里申韓生於中土不免爲僻學鄭衛作於中州不免爲僻樂九野同列於地何獨非梁益之墟四隅無私於天曷常戾西南之角況乎江行地脈鮮決掃而敗岸星直天狼工弭姦而觸惡肖此正气挺吾先覺節以遇立文非苟作王褒明君臣之合何武憤福威之削張綱扼腕於跋扈揚子甘心於寂寞相如不數子昻見卻謂誦述以阿防恐吾徒之貽怍才髙則委靡面靦气直則回邪膽落彼徒嫉於西子殊不慚其鄭璞不意兒曹懵其志行之僻反以居處僻我也且圃植蕙而菜育畦毓禾而莠生梟倫鳳族蜓肖龍蟠君子小人常混其間古何邦而無佞亦何地而無賢龜防孔孟之悠宅冀北唐虞之所營冝丘門之不雜何蹠黨之橫行鯀爲父而禹子蔡爲弟而旦兄導挺節而惇逆奕推忠而杞姦彼爲同屬以行異況指一方而防言吾請與子姑置逺近之殊而摭正邪之辧晉取之魏魏取之漢功非定亂位實圖簒思誠晉人言諛而辯辭抑蜀以黜吳志借魏而佞晉魏爲髙廟之防賊蜀實中山之宗姓不然何故進亂世之姦雄而沮先王之枝屬乎況蜀以得賢而王失賢而亡魏以已簒而張以人簒而戕彼賦魏事徒言刑罰之淸平胡不言文若之殞命也彼言忠良之聚防胡不言三馬之食槽也詞未及已客奮而起獲聞髙義欽服厥防嘆艸澤之空言不能廷辧於天子

畫桐花鳯扇賦

唐李徳裕

成都夾岷江磯岸多植紫桐每至暮春有靈禽五色小於鳥來集桐花以飲朝露及華落則煙飛雨散不知其所往有名工繪於素扇以償稚子余因作小賦書於扇上

桐始華兮緑江曙粲鮮葩兮朝露樹兮霞舒鳥爛爛兮星布彼嘉桐兮貞且猗當暮春兮發英防豈鵷鶵之珍族又棲托乎瓊林彼零露兮甘且白涵曉月兮灑鮮澤豈靑鳥之靈儔常飲吮乎玉液有嘉谷而不啄有喬松而不適獨美露而愛桐非人間之羽翮逮花落而春歸忽雨散而川寂悵丹穴之何逺想瑤池而已隔爰有妙工圖其麗容宛宛兮若餐珠於芳蕊飄飄兮疑振羽於光風感班姬之素扇空皎潔兮如霰亦有美人增華防絢雀伺蟬而輕騖【南朝畫扇九重蟬雀】女乘鸞而微眄未若繪斯禽於箑動涼風於羅薦非欲發長袂之淸香掩短歌之孤轉庻玉女之提擕列昆墟之瑤宴乃爲歌曰

靑春晚兮芳節闌敷紫華兮防碧湍美斯鳥兮類鵷鸞具體微兮容色丹彼飛翔於霄漢此藻繢於冰紈𨿽淸秋之已至常愛玩而防飡

茅茨賦

唐朱桃椎

若夫虛寂之士不以世務爲榮隠遁之流乃以閒居爲樂故孔子達士仍遭桀溺之譏叔夜髙人廼被孫登之笑況復尋山翫水散志娛神隠臥茅茨之間志想靑雲之外逸世上之無爲亦處物之髙致若乃覩玆庵室終諸陋質野外孤標山旁迥出壁則崩剝而通風檐則摧頽而冩日是故閒居晚思景媚靑春逃斯澗谷委此心神削野藜而作杖捲竹葉而爲巾不以聲名爲貴不以珠玉爲珎風前引嘯月下髙眠庭惟三逕琴置一弦散誕池防之上逍遙巖谷之間逍遙兮無所托志意兮還自樂枕明月而彈琴對淸風而緩酌望嶺上之靑松聴雲間之白鶴用山水而爲心翫琴書而取樂谷裏偏覺鳥聲髙聲髙韻盡相調見許毛衣眞亂錦聴渠聲韻宛如歌調弦乍緩急向我茅茨集時逢雙燕來屢值遊蜂入冰開緑水更應流艸長階前還復濕吾意不欲世人交我意不欲功名立名立也不湏髙防知世事盡徒勞未防昔時三个士無故將身殞二桃

先生知足離居盤桓口無二價日惟一飡築土爲室捲葉爲冠斵輪之妙齊扁同觀

憫相如賦

楊天恵

祖重黎之洪懿兮系中山之蟬聮食岷峨之舊徳兮飲江漢之靈源皇旣私卿以多技能兮卿又附益之以師友之傳招湘君使侍書兮麾藺卿爲我驂綜藝文之要妙兮申劍術之雄妍載而之四方吾將鼓行諸公之間視騎郎之多冗兮義不辱於周旋頋嚴鄒之差彊人意兮聊步武於梁垣惟才髙之寡合兮以其遭遇之難靡歳月於官學兮嗟不耦而空還徑千里而一歇兮跂喬木於故山殆而朅來第如臨卭兮存故人之間闗起握手相勞苦兮意气與之拳拳彼污令之體苛兮矜縟禮之闌單慨非余心之所悅兮矧駔儈之與同盤彊要卿以俱行兮卿固已薄其所以然摽使者於門兮出告之以不閒何隆初而殺終兮卒俛首而從防彼遷虜何爲者兮竊東向於肆筵紛臭防之逼人兮笑言呀以更讙於意卿食不下咽兮奚宴安乎末歡酒參半而奏音兮四座寂以無喧嗟輦下之遺直兮固淟涊而不鮮嫮冶容而亡賴兮猥自成乎哀彈懿長離之文章兮非鸞凰其誰匹曷伻鴆以爲媒兮卽防梟而接翼棄朝陽之顯敞兮集此榛莽之防宻也吐竹梧之芬馨兮爭羶腥之餘啄也度將鶵以授意兮吾固不審卿之所謂也卿縱懷彼梟以好音兮吾恐彼梟之終弗類也旣麼麼又不材兮曽何足以混箕帚之役決帷簿而夜奔兮毀恱褵而不入卿胡偭然不自喜兮安受此蠱蝕豈其不禁柸杓兮怳沈而不自克寜卿意之易敗兮移气體於終食人固醉而悞醒而悔兮庸何傷於好徳怪卿初弗定此計兮後又狂鶩而不復入不慙鄕杖者之善罵兮出不羞賢牧伯之餘澤厭儒衣之巨麗兮襲人之防服𨿽雜作而忘劬兮蔽泥水以爲飾悵遷虜猶不堪其憤兮卿獨何施於眉目始吾嘉卿之好音兮殆將以禮乎自持進有虞之雅操兮紹尼父之聲詩胡中道自絕於前修兮乃防而入扵桑濮之爲終吾偉卿之能賦兮工譎諫而不怒攝侈汰之瀾翻兮卒歸之於王度唁卿躬之不蚤正兮尙何以禁切於人主嗟乎操行之不得兮躪終古而增污挽天河以自湔兮吾恐垢氛之不能去亂曰卭山迆邐卭水悠兮日跳月踔郵千秋兮巋然遺宇庇沈湫兮浮魂蟄魄尙想遊兮我欲堙井剗梧楸兮死者可作庻無尢兮孰是人斯而有是醜兮尙俾來者毋罹此垢兮

憫相如賦

鄭少微

韙長卿之絕塵邈下眎於屈宋思眇眇以入微辭蔚跂而易貢騖八紘之津涯括動植而錯綜擢篆籕於重泉斡形聲而磬控當其奮翼巴庸前無古人拾阨灰之斷簡搜屈璧之遺文紛齊魯之老師徒騁辯於說鈴蛻筆土梗鼻端運斤專免園之右席麾鄒枚於嚬呻頋天西之櫟社悵夜錦之未晨念弦歌之石友暢落魄於情親夫何嫠人之艷艷兮感熠燿之宵光矚綺疏以托誠兮佩徽音而曷防嗟父母之不聰兮昧彼都之丰臧盻星河之照闈兮徑遡洄而往從縉紳先生而爲此歟涼徳污行旣不勝誅誾誾烈女世未乏諸足不下堂步中瑀琚紉幽蘭以爲裳兮鈿美玉以爲車豈無泳漢之防女兮亦有采桑之秋胡秉周禮以律身兮諒冰雪之難渝禆化國之陰敎兮飾家道之權輿爾弗安於正吉兮防惡聲於簡書訪舊壚於故老莽榛蕪之離離眢井乃貪泉之戒修梧寔曲木之規渴者勿汲暍者勿棲噫嘻余觸類取譬操觚黙惟滔滔儒服相逺幾希摟處子者迷忠義之大閒窺鄰墻者闇富貴之危機斥鴈幣之聘媒妁之辭墦間之夫河間之婦等亡羊耳未容勝負又奚獨料理十日卜之與典午邪

苦櫻賦【並序】

何耕

余承乏成都郡丞官居舫齋之東有櫻樹焉本大實小其熟猥多鮮紅可愛而苦不可食𨿽鳥雀亦棄之感而賦之

始余至於官居盼玆樹之特奇榦擁腫以上達條扶疏而下披防露井其有餘知封植之防時或告予以含桃出饞涎而流頥意薦廟之珎果必甘滋之若飴幸一熟之得嘗指麥秋以爲期忽春事之已晚訝子結之獨遲初碎以破蕾漸緐稠而著枝聊攀摘以適口乃苦澁而顰睂類置膽於越國異如薺於周詩謝芳液之津津空殷紅之累累誤來集之眾鳥誑無知之羣兒感人事之大謬爲累欷而賫咨或名美而實乖或表盛而裏虧或色厲而內荏或迹公而情私鷙翰假扵鳯鳴羊質防於虎皮佞似聖以疇測姦托儒而莫窺莽恭儉以竊國夘博辯以僵屍談仁義其可樂視所履而舛馳儼衣冠於民上爲賈竪之不爲方滔滔以皆是奚一木之足悲

成都文類卷一

欽定四庫全書

成都文類卷二

宋扈仲榮等編

詩

詩亾久矣漢宣帝神爵五鳯之間數有嘉應頗作歌詩蜀人王褒始爲益州刺史王襄作中和樂職宣布詩依鹿鳴之聲歌之其義存而辭亾惜哉今取凢詩緣成都而作者載之其類十有四扵類之中又有別焉若其人則以世先後爲序其在前代者並記國號在本朝者止書氏名玆其凢也

都邑【城郭宮苑樓閣】

蜀道難

梁劉孝威

嵎山金碧有光輝遷停車馬正輕肥彌思王褒擁節去復憶相如乘傳歸君平子云寂不嗣江漢英靈已信稀

同前

陳陰鏗

王尊奉漢朝靈闗不憚遙髙長有雪嶺隴棧已經燒輪摧九折路騎阻七星橋蜀道難如此防名詎可要

賦得蜀都

唐禇亮

列宿光輿井分土跨梁岷沈犀對江浦駟馬入城闉英圗多霸迹歷選有名臣連騎簮纓滿含章詞賦新得上僊槎路無待訪嚴遵

成都府

唐杜甫

翳翳桑楡日照我徵衣裳我行山川異忽在天一方但逢新人民未卜見故鄕大江東流去遊子去日長曽城塡華屋季冬樹木蒼喧然名都防吹簫間笙簧信美無與適側身望川梁鳥雀夜各歸中原杳茫茫初月出不髙眾星尙爭光自古有覊旅我何苦哀傷

蜀道難

唐李白

噫吁嚱危乎髙哉蜀道之難難於上靑天蠶叢及魚鳬開國何茫然爾來四萬八千嵗不【一作乃】與秦塞通人煙西當太白有鳥道可以橫絕峨眉巓地崩山摧壯士死然後天梯石棧方【一作相】鉤連上有六龍回日之髙標【一作橫河斷海之浮雲】下有衝波逆折之回川黃鶴之飛尙不得過猿猱欲度愁攀援【一作牽】靑泥何盤盤百步九折縈巗巒捫參歷井仰脇息以手撫膺坐長嘆問君西逰何時還畏途巉巗不可攀但見悲烏號古木雄飛雌從繞林間又聞子規啼夜月愁空山蜀道之難難於上靑天使人聽此凋朱顏連峯去天不盈尺【一作入煙幾千戶】枯松倒掛倚絕壁飛湍瀑流爭喧豗砯崖轉石萬壑雷其險也若此嗟爾逺道之人胡爲乎來哉劍閣崢嶸而崔嵬一夫當闗萬人【一作夫】莫開所守或匪親【一作人】化爲狼與豺朝避猛虎夕避長蛇磨牙吮血殺人如麻錦城𨿽云樂不如早還家蜀道之難難於上靑天側身西望長咨嗟【一作令人嗟】

右詩諷章仇兼瓊也或以爲斥嚴武陸暢雅爲韋臯所厚乃作蜀道易以美臯云蜀道易易扵履平地

上皇西巡南京十首

前人

邊塵輕拂建章臺聖主西巡蜀道來劍壁門髙五千尺石爲樓閣九天開

九天開出一成都萬戶千門入畫圗艸樹雲山如錦繡秦川得及此間無

徳陽春樹號新丰行入新都若舊宮栁色未饒秦地綠花光不減上林紅

誰道君王行路難六龍西幸萬人歡地轉錦江成渭水天回玉壘作長安

萬國同風共一時錦江何謝曲江池石鏡更名天上月後宮親【一作新】得照娥眉

濯錦淸江萬里流云防龍舸下揚州北地𨿽誇上林苑南京還有散花樓

錦水東流照錦城星橋北掛象天星四海此中朝聖主峨眉山上【一作下】列仙庭

秦開蜀道置金牛漢水元通星漢流天子一行遺聖迹錦城長作帝王州

水淥天靑不起塵風光和暖勝三秦萬國煙花隨玉輦西來添作錦江春

劍閣重闗蜀北門上皇歸馬若云屯少帝長安開紫極雙懸日月照乾坤

徵蜀聨句【憲宗元和元年正月詔髙崇文徵蜀九月擒劉辟以獻聮句當是蜀平後

作】

唐韓愈孟郊

日王忿違慠有命事誅防蜀險豁闗防秦師縱橫猾【愈】風旗帀地揚雷鼔轟天殺竹兵彼皴脆鐵刃我鎗防【郊】刑神吒犛旄陰焰颭犀札翻霓紛偃蹇塞野澒坱圠【愈】生獰競掣跌癡突爭塡軋渇�信豗呶噉姦何噢嗗【郊】更呼相簸蕩交斫雙缺齾火發激鋩腥血漂騰足滑【愈】飛猱無整陣翩鶻有邪戛江倒沸鯨鯤山揺潰猰【郊】中離分二三外變迷七八逆頸盡徽索仇頭恣髠鬝怒須猶鬇鬡斷擘仍【愈】石潛設奇伏穴覷騁精察中矢類妖防跳鋒狀驚豽蹋翻聚林嶺斗起成埃圿【郊】斾亾多空杠軸折鮮聮轄剟膚浹瘡痍敗靣碎剠防渾奔肆狂勷捷竄脫趫黠巖鉤踔狙猿水漉雜鱣螖投奅閙防防塡湟防傄【愈】彊晴死不閉獷眼困逾防爇堞熇歊熺抉門呀拗防天刀封未坼酋膽懾前揠跧梁排郁縮闖竇揳窋窡迫脇聞雜驅咿呦叫寃【郊】窮區指淸夷凶部坐雕鎩卬文裁斐亹巴艷收婠妠椎肥牛呼牟載實駝鳴聖靈閔頑嚚燾養均艸防下書遏雄虓觧罪弔攣瞎【愈】戰血時銷洗劍霜夜淸刮漢棧罷囂闐獠江息澎汃戍寒絕朝乘刃暗歇宵詧始去杏飛蜂及歸栁嘶廟獻繁馘級樂聲洞椌楬【郊】臺圖煥丹郊告儼匏稭念齒慰黴黧視傷悼瘢痆休輸任訛寢報力厚麩秳公歡鐘晨撞室宴絲曉扴杯盂酬酒醪箱篋饋巾帓小臣昧戎經維用贊勲劼【愈】

成都曲

唐張籍

錦江近西煙水綠新雨山頭荔枝熟萬里橋邊多酒家遊人愛向誰家宿

井絡

唐李義山

井絡天彭一掌中澷誇天設劍爲峯陣圗東聚燕江口邊柝西懸雪嶺松堪嘆故君成杜宇可能先主是眞龍將來爲報姦雄輩莫向金牛訪舊蹤

中元甲子以辛丑駕幸蜀

唐羅隠

邪气奔屯瑞气移淸平過盡到艱危縱饒犬彘迷常理不柰豺狼幸此時九廟有靈思李令三川悲憶恨張儀不憐一曲還京樂重對紅蕉教蜀兒

蜀中三首

唐鄭谷

馬頭春向鹿頭闗逺樹平蕪一望防雪下文君沽酒市雲藏李白讀書山江樓酒恨黃梅後村落人歌紫芋間堤月橋煙好時景漢庭無事不經蠻

夜多無雨曉生塵艸色巒光日日新防頂茶畦千防露浣花牋紙一溪春揚雄宅在惟喬木杜甫臺荒絕舊鄰卻共海棠花有約數年畱滯不歸人

淸逺江淸碧簟紋小桃花繞薛濤墳朱橋直指金門路粉堞髙連玉壘云牕下斵琴翹鳯足波中濯錦散鷗羣子規夜夜啼巴樹不並吳鄕楚國聞

悼蜀詩

張詠

至道紀號元祀春正月爲審官院考績引對天子曰天厭西蜀嵗薦饑饉任失其人枉政殘剝民興怨嗟搆孽肆暴授命虎旅殄滅凶逆矧彼黔首不聊其生官人安民朕意防怠寛則育姦猛則殘俗得夫濟者實難其人爾惟方直歷政有迹卭僰幽遐往理其俗克畏克愛汝其欽哉祗奉厥命乘軺西徵夏四月二十有八日供厥職噫謀術庸陋防敢怠忽豪猾抑之賦斂乃息存卹窮困招綏流亾杜厥剝削宣揚皇風間一嵗而民弗克安非郡縣之罪偏將之罪也有聽者孰不知民心上畏王師之剽剠下畏艸孽之彊暴乎良家困獘漸復從賊庶賒其死深可忿也天子逺九重孤賤者憚權豪而不敢言嗚呼𨿽采詩之官闋之久矣然歌詠諷刺亦不可寂然【詠】敢作悼蜀古風詩四十韻書於視政之防有識君子幸勿以狂瞽爲罪

蜀國富且庶風俗矜浮薄奢僣極珠貝狂佚務娯樂虹橋吐飛泉煙栁閉朱閣燭影逐星沈歌聲和月落鬭雞破百萬呼盧縱大噱逰女白玉璫驕馬黃金絡酒肆夜不扄花市春慚怍禾稼暮云連紈繡淑气錯熈熈三十年光景倐如昨天道本惡盈侈極禍必作當時布政者罔思救民瘼不能宣淳化移風復儉約情性非方直多爲聲色著從欲竊虛譽隨俗縱貪攫蠶食生靈饑作威恣暴虐佞防天子聽所利惟剝削一方忿恨興千里攘臂躍火气烘寒空雪彩揮蓮鍔無人能卻敵何暇施擊柝害物黷貨輩皆爲白刃爍瓦礫積臺榭荊棘迷城郭裏第鏁苔蕪庭軒喧鷰雀斗粟金帛市束芻羅綺愽悲夫驕奢民不能飽葵藿朝廷命元戎帥師蕩凶惡虎旅一以至梟巢一何弱燎毛焰晶熒破竹鋒熠爚兵驕不可戢殺人如戲謔悼耄皆罹誅玉石何所度未能剪彊暴爭先謀剽剠良民生計空賖死心殞獲四野搆豺狼五畞孰耕鑿出師不以律餘孽何由卻俾夫熾蜂蠆寡術能籠絡邊陲未肅淸胡顏食天爵世方尙奔競誰復振謇諤黃屋逺萬里九重髙寥廓時稱多英雄才豈無衛霍近聞命良臣拭目觀奇略

成都書事百韻詩【並序】

薛田

金躔奧壤玉壘名區風物尙饒曠古稱最僕守玆職任五年載至初則木牛流馬馳八使以均財次則皂蓋朱轓奉一麾而作鎭歷覽勝異慷慨興懷古人曰非感發不可以言詩非聲詩不可以導志故言成志激流爲美談偶因公退輙作成都書事七言一百韻止陳乎益都事迹防暇以外景加諸庶防謬發扵斐然詎敢芳揚扵作者其詩曰

混茫丕變造西阡物象熈熈被一川易覺錦城銷白日難歌蜀道上靑天云敷牧野耕桑雨栁拂旗亭市井煙院鎖玉溪畱好景坊題金馬促繁弦風流鋪席堆紅豆瀟灑門庭映碧鮮表狀屢言同頴穂敇書頻奨並生蓮旋科杞樹炊香稻剰種豌巢沃晚田仁宅不隳由政立議闈無取任情遷民知禮遜蠶叢後俗尙奢華邃古先繞郭波濤來浩浩歸朝岐路去綿綿乍回黑水將成道潛到靑羊恐遇僊靚女各攻翻樣繡袨商兼制呀紋牋壚邊泛蟻張裙幄江上嗚鼉簇防船石筍崚嶒衙對峙琴臺恢濶寺相連羣葩艶裏珍禽語百艸香中瑞獸眠喜處必臻尢佇望勝逰爭倦更遷延早荷葉底蹲鴟伏防樹梢頭亂蝶穿鹺發牢盆渾棄鹵鐵資圜法免鉟鉛丰饒物態寧殊越美麗姝姬酷類燕西海號雄彰傳紀南康辭健積銘防良工手技髙容學妙隠丹方祕不傳倚劍靈闗淩絕頂夢刀孤壘削危巓金華巷陌遺三品石鏡伽藍露一拳信落荊州隨鼓枻檢頒芝闕聽揺鞭若量內地寒暄異且在遐陬水陸全渝舞舊云傳樂府巴談誰曰系言詮九包綰就佳人髻三閙裝成子弟韀欲辧坤維尋地理才臨益部認郊防文翁室暗封苔蘚葛亮祠荒享豆籩貨出軍儲推賑濟轉行交子頌輕便气蒸蒟蒻根須潤日罩楩楠樹影圎藥市風光虫蟄外花潭遨樂鵙鳴前聚源待擬求鳬氏貯怨那能雪杜鵑藂植森榮還蓊蔚夾流湍迅迥潺湲鮮明機杼知無算細碎錐刀不啻千合伴鵶鬟齊窈窕對陪霓袖競翩翾五門冷映岷峨雪千里爰防灌堋泉茂盛八宜得最膏腴十道比俱偏袁滋不到生無分叚相重來宿有緣欵召相如登兔苑驟遷太白步花甎葳蕤艸木時爲瑞奇秀江山代產賢曉後細風紅灼灼夜中防雨碧芊芊錦亭熖燭明欹障繡閣香毬暖熨氊寶塔徘徊停隼旟觀街雜沓擁輜軿酴醿引架家家郁躑躅攀條處處妍重愛魯儒提徳柄威降曺將董戎旃歡謡少負賨人勇長講多經楚客禪似簇綺羅偏煥耀如流車馬倍喧闐搘機顯綽名堪錄題柱芬芳事莫捐李特鋒鋩徒恃險張儀規畫自持顚鷹揚器業成悠久烏合姦防敗轉旋漫向鼎分澄覇道卻當化驗都彊貪楚滅悲傾轍廣洽堯詢喜慕羶側弁猖狂拋玉斚歸鞍酩酊墜金鈿氛埃屏息云常覆稼穡繁滋澤靡愆睿聖宵衣垂廼睠貴臣馳日每傳宣石牛邁路加歆饗江瀆隆區助潔蠲避暑亭臺珍簟設縱閒池沼釣絲牽遮蠻帶礪長能固捍蜀金湯逺益堅何武甲科曽繼踵嚴遵卜兆罕差肩讐書競印諸家集博識咸修百氏箋紙碓暮舂臨岸滸水樽春注截河壖華嚴像閣涼堪愛淨眾松溪僻可憐學射崔嵬橫庵靄放生寛廣媚漪漣蘚庭嫩筍靑篸篸風檻新荷綠扇扇守戍貔貅千萬騎采葑簮笏兩三員淸江防埶方流防大面盤形正壓幹電掃谷風藏虎嘯雷瞠宮樹灑龍涎郃占逖應星舒彩欒噀端聆火撲燃令範式驅民咨謀疇倚道平平性寒甘蔗猱偸齧體膩芭蕉蠧莫沿志讀備興重掩卷史看唐幸懶終篇雕盤奼女呈酥作水巷癡童颺紙鳶初下鹿頭迷鄠杜暫來犀浦誤伊瀍變秦言語生皆防變土情懷死不悛結廈斧斤宗簡易入神丹雘厲精專栁堤夜月珠簾卷花市春風繡幕褰十縣版圗分戶籍一城牌肆系民編受辛滋味饒姜蒜劇饌盤飡足鮪鱣月季冒霜秋肯挫荔支衝瘴夏宜然防畨藂菁鳴虛籟是个園林噪懶蟬蠢動乘時先養育菁英屆別陶甄地丁葉嫩和嵐采天蓼牙新入粉煎平代啟闈聞繼笈監軍慿軾見劉焉蕙蘭馥裛幽蹊畔菱芡交鋪曲島邊繒网晚晴誇蹴踘畫繩寒食戲秋千氤氳紫霧蒙都邑縹渺彤霞聚偓佺螭伏自然銷劍防螻翻防度起戈鋋宦遊止嘆音塵闕鄕飲何驚嵗月遄靈壽桃枝奇共結金砂銀鑠貴相聨埋輪昔按均輸命叱馭今分太守權徒爲行春飛皂蓋詎能許國報靑錢政經旋考尢多僻民瘼深求尙未痊𨿽愧袴襦非叔度且期毫墨有馮涓僶遵亷察思從訓克謹操修敢好畋南市醉過攢幟隊西樓歡坐列瓊筵煩囂謹畏傷淳厚恵黠周防近巧諞重祿省心宜致冦薄材荘貎若臨淵扶危頗異巢居幕勸善還同矢在叨蒞一麾康逺俗等閒光景又三年

成都

宋祁

風物繁雄古奧區十年傖父巧論都雲藏海客星間石【成都有一石人傳嚴君平所辧星石今在嚴眞觀】花識文君酒處壚兩劍作闗屏對繞二江聮練平鋪此時全盛超西漢還有淵云抒頌無

城郭

奉和嚴中丞西城晚眺

唐杜甫

汲黯匡君切亷頗出將頻直辭才不世雄略動如神政簡移風速詩淸立意新層城臨暇景絕域望餘春旗尾蛟龍防樓頭鷰雀馴地平江動蜀天濶樹浮秦帝念深分閫軍湏逺算緡花羅封蛺蝶瑞錦送麒麟辭第輸髙義觀圖憶古人徵南多興緒事業暗相親

錦城曲

唐溫庭筠

蜀山攢黛畱晴雪筍蕨牙縈九折江風吹巧剪霞綃花上千枝杜鵑血杜鵑飛入巖下藂夜叫思歸山月中巴水漾情情不盡文君織得春機紅怨魄未歸芳艸死江頭學種相思子樹成寄與望鄕人白帝荒城五千里

蜀城春望

唐崔塗

天涯憔悴身一望一帖巾在處有芳艸滿城無故人懷材皆得路失計自傷春淸鏡不堪照須毛愁更新

覽蜀宮故城作

宋祁

國破江山老人亾岸谷推鴛飛今日瓦鹿聚向時臺故苑猶霏雪荒池但劫灰頳糊處壤闔記數殘枚恨月窺林下悲風覓隴來依城狐獨宿失廈鷰裴回廢社才存樹陰垣自上苔有情惟杜宇長爲故王哀

觀古魚鳬城【在溫江縣北十五里有小院】孫松壽

野寺依修竹魚鳬迹半存髙城歸野壠故國靄荒村古意凴誰問行人謾苦論眼前興廢事煙水又黃昏

宮院

宣華苑宮詞

蜀王衍

輝輝赫赫浮玉云宣華池上月華春月華如水浸宮殿有酒不醉眞癡人

晚步宣華舊苑

範成大

喬木如山廢苑西古溝臨水靜鳴池吏兵悉率更畨後樓閣崔嵬欲暝時有路冷螢猶照艸無風驚鵲自遷枝歸來更了程書債目眚昏花燭穂垂

樓閣

登成都白搜樓

晉張載

重城結曲阿飛宇起層樓累棟出云表峣蘗臨太虛髙軒啟朱扉回望暢八隅西瞻岷山嶺嵳峩似荊巫蹲鴟蔽地生原隰植嘉蔬𨿽遇堯湯世民食恆有餘鬰鬰小城中岌岌百族居街術紛綺錯髙甍夾長衢借問揚子捨想見長卿廬

登樓

唐杜甫

花近髙樓傷客心萬方多難此登臨錦江春色來天地玉壘浮雲變古今北極朝廷終不攺西山冦盜莫相侵可憐後主還祠廟日暮聊爲梁父吟

登錦城散花樓

唐李白

日照錦城頭朝光散花樓金牎夾繡戶珠箔懸瓊鉤飛梯綠雲中極目散我憂【一作愁】暮雨向三峽春江繞雙流今來一登望如上九天遊

晚夏登張儀樓呈院中諸公唐叚文昌

重樓牎戶開四望劍煙埃逺岫林端出淸波城下回乍疑蟬韻促稍覺雪風來並起鄕闗思銷憂在酒杯

同前

唐姚向

秦相架羣材登臨契上臺槎從銀漢落江自雪山來儷曲親流火淩風洽小杯帝鄕如在目欲下盡徘徊

同前

唐溫防

危軒重疊開訪古上徘徊有舌嗟秦策飛梁認楚材雲霄隨鳯到物象爲詩來欲和闗山意巴歌調更哀

同前

唐楊汝士

從公城上來秋近絕纖埃樓古秦規在江分蜀望開逺山標宿雪末席本寒灰陪賞今爲忝臨歡敢訴杯

同前

唐李敬伯

層屋架城隈賓筵此日開文鋒摧八韻星分應三臺望雪煩襟釋當歡逺思來披雲霄漢近蹔覺出塵埃

同前

唐姚康

登覽值晴開詩從野思來蜀川新艸木秦日舊樓臺池影揺中座山光接上臺近秋宜晚景極目斷浮埃

散花樓

唐張祜

錦江城外錦江頭回望秦川上軫憂正值血魂來夢裏杜鵑聲在散花樓

北樓

宋祁

少城西北之髙樓此地蒼茫天意秋驚風白日忽已晚落日長年相與愁極塞云物自慘澹趨林鳥雀時啁啾纓上朔塵久不洗安得手弄滄江流

西樓夕坐

前人

炎氛隨日入岑寂坐遙帷倦鶩昏投浦驚蟬夜去枝桂華兼月破槎影帶星移珍重窻風好羲皇卽此時陪孫之翰大博登成都樓

張兪

齪齪古之人傷心廣陵廢遂弦蕪城歌半夜一揮涕蕙紈隨艸衰藻黼歸塵翳防石斂丘封歌堂從水逝薰光杳沈滅吞恨徒千嵗我懷吳蜀國旤亂若符契目覽防殿心感君王墟世干戈日馳逐狼虎爭吞噬山河寶天塹城闕巍地肺霸力不久炎倐忽如焚薙空餘萬雉城岌倚寒雲際麋鹿玩蘋陰狐貍棲棘衛江漢含嗚咽峩抱迢逓荒村煙火遙落日寒風厲因知市朝人自古悲興替

散花樓

諭汝礪

濯錦江邊莎艸濃散花樓畔夭芙蓉蜀山疊疊修門逺誰把丹心問李【唐討淮蔡李籍帑藏以獻田是諸道皆助軍費自倡之】

西樓秋晚

範成大

樓前處處長秋苔俯仰璿杓又欲回殘暑已隨涼燕去小春應爲海棠來客愁天逺思無托吏案山橫睡有媒晴日滿窻鳬鶩散巴童來按鴨鑪灰

冬至日銅壺閣落成

前人

走徧人間行路難異鄕風物雜悲懽三年北戶梅邊暖萬里西樓雪外寒已辦鬢霜供嵗籥仍髀骨了徵鞍故園云物知何似試上東樓直北防

西樓獨上

前人

竹日駐防暑松風生早秋閒尋來處路獨倚靜中樓老景驅雙轂鄕心挽萬牛相隨木上坐腳底亦云浮

成都文類卷二

欽定四庫全書

成都文類卷三

宋扈仲榮等編

詩

江山【池沼堤堰橋梁】

江漲

唐杜甫

江發蠻夷漲山添雨雪流大聲吹地轉髙浪蹴天浮魚鼈爲人得蛟龍不自謀輕帆好去便吾道付滄洲

江漲

前人

江漲柴門外兒童報急流下牀髙數尺倚杖沒中洲細動迎風鷰輕揺逐浪鷗漁人縈小楫容易拔船頭江上值水如海勢聊短述

前人

爲人性僻耽佳句語不驚人死不休老去詩篇渾漫興春來花鳥莫深愁新添水檻供垂釣故著浮槎替入舟焉得思如陶謝手令渠述作與同逰

江村

前人

淸江一曲抱村流長夏江村事事幽自去自來梁上鷰相親相近水中鷗老妻畫紙爲棊局稚子敲鍼作釣鉤多病所需惟藥物防軀此外更何求

春日江村五首

前人

農務村村急春流岸岸深乾坤萬里眼時序百年心茅屋還堪賦桃源自可尋艱難昩生理飄泊到如今迢逓來三蜀蹉跎又六年客身逢故舊發興自林泉過懶從衣結頻遊任履穿藩籬頗無限恣意向江天種竹交加翠栽桃爛熳紅經心石鏡月到面雪山風赤管隨王命銀章付老翁豈知牙齒落名玷薦賢中扶病垂朱紱歸休步紫苔郊扉存晚計幕府媿羣材燕外晴絲捲鷗邊水葉開鄰家送魚鼈問我數能來郡盜哀王粲中年召賈生登樓初有作前席竟爲榮宅入先賢傳才髙處士名異時懷二子春日復含情

泛溪

前人

落景下髙堂進舟泛回溪誰謂築居小未盡喬木西逺郊信荒僻秋色有餘淒練練峯上雪纎纎云表霓童戲左右岸罟弋畢提攜翻倒荷芰亂指揮徑路迷得魚已割鱗采藕不洗泥人情逐鮮美物賤事已暌吾村靄防姿異捨雞亦棲蕭條欲何適出處無可齊衣上見新月霜中登故畦濁醪自初熟東城多鼔鼙

春水生二絕

前人

二月六夜春水生門前小灘渾欲平鸕鷀鸂鶒莫漫喜吾與汝曹俱眼明

又

前人

一夜水髙二尺彊數日不可更禁當南市津頭有船賣無錢卽買系籬傍

春水

前人

三月桃花浪江流復舊痕朝來沒沙尾碧色動柴門接縷垂芳餌連筒灌小園已添無數鳥爭浴故相喧

溪漲

前人

當時浣花橋溪水才尺餘白石明可把水中有行車秋夏忽泛溢豈惟入吾廬蛟龍亦狼狽況是鼈與魚玆晨已半落歸路跬步疏馬嘶未敢動前有深塡淤靑靑屋東麻散亂牀上書不意逺山雨夜來復何如我逰都市間晚憇必村墟乃知久行客終日思其居

荊門浮舟望蜀江

唐李白

春水月峽來浮舟望安極正見桃花流依然錦江色紅色淥且明茫茫與天平逶迆巴山盡遙曳楚云行雪照聚沙雁花飛出谷鸎芳洲卻已轉碧樹森森迎流目浦煙夕揚帆海月生江陵識遙火應到渚宮城

野望

前人

西山白雪三城戍南浦淸江萬里橋海內風塵諸弟隔天涯涕淚一身遙惟將遲暮供多病未有防埃答聖朝跨馬出郊時極目不堪人事日蕭條

野望因過常少仙

前人

野橋齊度馬秋望轉悠哉竹覆靑城合江從灌口來入村樵徑引嘗果栗皴開落盡髙天日幽人遣未回

晚秋陪嚴鄭公摩訶池泛舟得溪字

前人

湍駃風醒酒船回霧起隄髙城秋自落雜樹晚相迷坐觸鴛鴦起巢傾翡翠低莫須驚白鷺爲伴宿靑溪

陪鄭公秋晚北池臨晀

前人

北池雲水閣華館辟秋風獨鶴元依渚衰荷且映空采菱寒刺上踏藕野泥中素檝分曹往金盤小徑通萋萋露艸碧片片晚旗紅杯酒霑津吏衣裳與釣翁異方初艶菊故里亦髙桐揺落闗山思淹畱戰伐功嚴城殊未掩淸宴已知終何補參軍乏歡娛到薄躬

雲山

前人

京洛雲山外音書靜不來神交作賦客力盡望鄕臺衰疾江邊臥親朋日暮回白鷗原水宿何事有餘哀

偶宴西蜀摩訶池

唐暢甫

珎木郁淸池風荷左右披淺觴寜及醉慢舸不知移蔭林簟光冷照流簮影欹胡爲獨覊者雪涕向連漪晦日益州北池陪宴

唐司空曙

臨泛從公日僊舟翠幕張七橋通碧水雙樹接花塘玉燭收寒气金波隠夕光野聞歌管思水靜綺羅香遊騎縈林逺飛橈截岸長郊原懷灞滻陂漾冩江黃常侍傳花詔偏裨同羽觴豈令南峴首千載播餘芳

升僊橋

唐羅隠

危梁枕路岐駐馬問前時價自友朋得名因婦女知直須論運命不得逞文詞執防君鄕裏榮華竟若爲

題龍華山

唐郭震

昔年曾到此山回百鳥聲中酒一杯最好寺邊開眼處叚文昌有讀書臺【出古今詩話】

過摩訶池二首

宋祁

十頃隋家舊鑿池池平樹盡但回隄淸塵滿道君知否半是當年濁水泥

池邊不見帛防船麥壠連雲樹繞天百歳興衰已如此爭教東海不爲田

春日出浣花

前人

側蓋天長蕩曉霏暖風才滿使君旗水通江渚容魚樂艸徧山梁報雉時場雨滅塵盤馬疾樓云礙曲進觴遲少陵宅畔吟聲歇【杜子美宅在浣花溪上】栁碧梅靑欲向誰

憶浣花泛舟

前人

早夏淸和在晴江沿溯時岸風揺鼓吹波日亂旌旗醉帟牽湘蔓遊鬟撲綠蕤樹來驚浦進山失悟舟移雅俗西南盛歸軺東北馳此歡郍復得拋恨寄天涯

避暑江瀆池

前人

溪淺容槁短舟移覺防長煙稠芰荷葉霞熱荔支房枝疊參檛鼓柸寒十饋漿便成逃暑醉官事底相妨

江瀆泛舟

吳中復

曉來一兩過池塘江瀆祠前館宇涼翠水細風翻晝浪紅蕖微露浥秋香欲停畫舫收船檝旋折圎荷當羽觴逃暑豈須河朔飲遲畱車馬到斜陽

和

張唐民

雨餘雲重晝陰長水漲風塘气味涼菡萏入舟風旋破襟裾明日汗尢香忽生勝趣都忘事不待交醻自引觴碧玉琉璃大如防吾徒眞不謝髙陽

和

雍方知

火老金柔尙伏藏快風收雨送新涼人隨竹馬來方盛酒入蓮筩特地香春艸與誰占夢句白雲空自頌觥觴欲知此日公之樂正喜西城息亢陽

和

韓宗道

綠錦池塘藻荇芳拏舟淸泛水風涼千珠翠颭圎荷雨百和交銷寶篆香暫駐旌麾開燕豆只慿談笑樂柸觴畱連晚景殊多適無柰黃昏送夕陽

和

謝景初

雨飛暑館變秋堂息駕林祠意緒長筍脫萬苞風韻玉蓮開百畞水浮香楸盤力戰碁防味筠簟淸吟扇逓涼心惜吏閒文酒樂雅歡未旣卽離觴

和

韓宗道

蕭灑叢祠古道傍偶來乘興興何長翠竹寒成韻苒苒紅渠細度香雲暗塵頭雲雨急風來水面葛衣涼天涯一笑良難得預借驤歌送別觴

升遷

範鎭

去用文章結主知出銜恩旨諭皇威相如終古成輕詫橋上空題駟馬歸

仲逺龍圗見邀學射之遊先寄五十六言

前人

防年魂夢寄西州春晚歸逢學射逰十里香風塵不動半山晴日雨初收指防武弁呈飛騎次第紅妝數勝籌【故事往來皆呈馬騎設射堋眾賓皆射遣官妓記籌】夾道綺羅瞻望處管弦旌斾擁遨頭

自和

古來西蜀夢刀州太守因民作勝逰千里聞風皆逺至一春饒雨定秋收詩篇疊唱無停筆酒盞頻行不記籌老退歸逢出郊防路人應笑雪盈頭

武擔【蜀事補士】

宋京

君不見蜀王妃子墓突兀成都城中若山積墓頭寒鏡澁無光妬月欺煙化爲石鴻荒無根憑野史直謂山妖化妃子臨終未免懷首丘運土山中於此山名武擔錦江邊用是得名千萬年如今佛閣倚空翠老木盤郁摩蒼天晴雲入穴西山出卷簾坐見嵐光滴安得文如汲冢書免使後人疑往昔

龜化【蜀事補士】

前人

君不見秦時張儀築少城土惡易敗還顚傾力疲智竭築未就神龜爲爾開其靈龜行所至城不圯板築之防以此已功成隠去智且賢城下於今祗流水殷勤髙謝余且网不夢元君寧自放儀兮儀兮柰爾何口舌縱橫飾欺妄天使神龜籠爾術不言而行功自畢安得人靈若爾靈照見百爲心遐逸

遊海雲山

諭汝礪

渺渺天宇初便復有此山淸辰及玆遊遐想百代前來者幾何人當時各爲歡淑質揚妙舞哀終逓淸彈樂事坐如昨芳嵗已屢殫向來所遊人落葉不復還迥然散逺目感之爲長嘆竹林舊所適鵲巢豈昔眠念誰當久存而不住所緣破涕聊一怡山川卻萋妍未知後世士誰復當來旋

錦江思

李新

獨詠滄浪古岸邊牽風栁帯綠凝煙得魚且斫金絲鱠醉折桃花倚釣船

合江舟中作

公遡

雲气昏江樹春流沒釣磯如何連夜漲似欲送人歸亂石水聲急片帆風力微舟師且停櫓白鷺畏人飛

沱江

尙勝三年謫終慙萬里馴極知行路澁可忍在家貧嵗晚沱江綠云深錦樹新相思肯如月夜夜只隨人學射山相傳蜀後主劉禪習射於此因以得名

有感二作

何耕

苦無雄略但兒嬉尙想山頭學射時忽報陰平魚貫入可憐一鏃不能施

修明國政保闗山豈在馳驅縱送間空使流人登劍閣向風長喟笑庸孱

摩訶池

陸遊

摩訶古池苑一過一消魂春水生新漲煙蕪沒舊痕年光走車轂人事轉萍根猶有宮梁燕銜泥入水門【蜀宮中舊泛舟入此池曲折十餘里今府後門𨿽已爲平陸然猶號水門】

夏日過摩訶池

烏防翩翩白紵輕摩訶池上試閒行淙潺野水鳴空苑寂歷斜陽下廢城縱轡迎涼看馬影袖鞭尋句聽蟬聲白頭散吏原無事卻爲興亡一愴情

浣花溪

馮俌

浣花溪邊濯錦裳百花滿潭溪水香寶奩散盡有霜防艸秣匹馬不可當當時濯衣只偶爾豈似取履張子房烈烈遽見蔽此蜀防亂懷爾徒悲傷年年春風媚楊栁防纜防姌雲霞張溪邊遊冶紅粉娘了不識字空悠颺采花蕩槳不歸去暮隔煙水眠幽芳

遊侍郎堤

陸遊

曉從北郭過西城十里沙堤似席平澹日向人供防影微風傍馬助鞭聲歡情寂寂隨年減俗事紛紛逐日生到處毎求佳水竹晚途牢落念歸耕

行武檐西南村落有感

前人

騎馬悠然欲斷防春愁滿眼與誰論市朝遷變歸蕪沒磵谷牙互吐吞一徑松楠遙見寺數家雞犬自成村最憐髙冢臨官道細細煙莎徧燒痕【有大冢髙數丈旁又一冢差小莫知何代人也俗號太子墓】

逰學觀射次壁間詩韻

前人

走徧人間鬢尙靑爾來樂事滿餘齡傍潭秋爽鉏甘菊登嶽春暄采茯苓閒倚松蘿論劍術靜臨窻幾勘丹經嚴光本是逃名者安用天文動客星

三月二十日出郊泛舟西津得予字

李燾

春日行郊坰南風初唱予相攜出城郭著意買江湖句好從兒覓杯幹任客呼長年足詩酒此外復何須

山東郭見山

楊甲

二年不見山見之喜不休舉手三揖之山逺不頷頭疑我墮塵土已與俗同儔羣峯次苐走狼怒不可收稍稍望云腳下見八九丘近前與之笑顏色漸和柔迎我以松風與我相獻酬憐我不識路道以溪水流豈其終愛予爲此世所仇卻之實不忍儻有緩急投一官最下策包裹辱與羞百年在平地亦有一日憂誰能無饑渴往與靑山謀

靈泉山中

前人

小縣相籠合蒙蒙數百家菓蔬爭晚市樵牧亂晴沙落日平沙迥靑山細路賖偶居無事在隨意問桑麻野邑山圍盡風煙更可憐客情牛鐸外農事藕花前聚汲松根井寛愁石底泉云安湏斗水詩興亦超然勝地僊靈宅防官也謫居焚香他日夢隠幾向臺書小睡便山雨長齊稱野蔬逢人問無恙滿意說樵漁日下溪林薄芊芊肅晚暉閉門成隠飲小水亦生肥醉著溪藤杖歸來木葉衣狂歌有虎兕吾道只應非何處長松寺雨花雲外臺山從百曲轉路入九闗回老檜成龍盡殘柯借鸖來人間斤斧亂風壑夜聲哀

靈泉山上晚望

前人

野曠樹還亂林深煙更微天隨殘日盡云掣斷山飛玉壘風煙濶秦城艸木非慿髙千萬事今夜客裳衣逺目昏難盡靑山濶展圍眼花隨處亂雲樹一時飛秋至客愁逺路難心事違更憐人北望不見雁南飛

合江泛舟

前人

莫踏街頭塵寜飲城東水江頭放船去葦間問漁子防深魚有家鳬雁在中沚得酒可以歌得樹可以檥年年舟中客顏色不相似風波無前期遊者亦如此短篙醉時筞逺山醉時幾我老不柰醒日落西風起

寒食遊學射山

前人

疾風吹沙天茫茫日落未落原野黃山空無人不碌碌路長馬饑石齧足荒臺古林翳云族何人刳嵒縛層屋當時萬騎塡山谷至今拾寶多遺鏃故國山川愁逺目人世悲歡風雨速淩髙舉酒天爲蹙手攀巖木扣云木何人唱我淒涼曲興亡一取冥冥綠野水平蕪飛鴈鶩

成都文類卷三

欽定四庫全書

成都文類卷四

宋扈仲榮等編

詩

學校

題石室

唐裴鉶

文翁石室有儀形庠序千秋播徳馨古柏尙畱今日翠髙岷猶藹舊時靑人心未肯拋氊蟻弟子依前學聚螢更嘆沱江無限水爭流祗願到滄溟

益州州學聖訓堂詩

何郯

益爲藩捍西南隅物眾地大稱名都擇守來頒玆土政治人頗與他邦殊差跌一有戾條教便宜皆得行黥誅羣姦帖息不敢動無復弄兵覬穿窬任威或謂一時事立政恐非長世圖豈無達識究是否重在攺作徒嗟呼仲翁【文翁字】裔孫有偉度敢決不以常文拘當官勇欲除法伊憂內惻仁心孚視人無異逺方意威刑恵政還相須始時嵗荒力賑救坐使餓殍成完膚旣而爲俗思根本其在立學陳師謨大開儒庠務誨導秀民聳慕紛來趨遂言謂署鴻生職使演經傳傳諸徒奏函才上聞法座詔札卽日來諧兪詔云信汝辦治蜀緩任威罰先文儒公心感激侈上賜刻在金石尊神謨覆之大廈牓美稱日久傳著期無渝邦人承風爲盛事觀者塡道來於於嗟嗟多士其聽命勿卽邪經安夷塗師無訿聖生率教信尙姬孔尊唐虞施之鄕黨勵雅俗仁誼得以相持扶漢王初始盛文學起自蜀國行中區本朝教化視三代建元安可爲齊驅吾君訓辭諭萬里義均盤誥玆宣敷吾守教本樹一國學盛洙泗相涵濡臣謀君從協大義聖哲倡和眞同符欲歌盛節示萬古才不逮志嗟其愚

復修府學故事

韓絳

文翁石室已千秋世有興衰化自流賢嶲相望承學粹朝廷繇此得人優【蜀中名士布在顯要】太平典禮當傳習盛際文章正講求師友琢磨期不勌岷峩秀气與云浮

禮殿【蜀事補亾】

宋京

君不見漢人制作禮殿存法度嚴廣分卑尊秪今年數不可攷列畫古帝丹靑昏晉人遺書刻柱邊字劃刓決骨气全衣冠眞不異闕裏事業直笑銘燕然鏘鏘似有環佩聲七十二子羅簮纓閉藏濁世如有待開眼今日觀文眀陳倉石鼓歸辟雍大成門閥何穹崇安得兒取禮殿制太學西有宣尼宮

石室【蜀事補亾】

前人

君不見西漢文翁爲蜀守蜀學不居齊魯後諸生競欲保翁名石室鐫磨貴難朽東漢髙公又防時爲作石室還如玆至今二室堅且久文公髙公名不衰世間可傳惟鐵石石終可泐鐵終蝕古人好事畱其名石室存亾竟何益漢水沈碑知在不叔子名存空峴首安得眼看石室銷要知二子名終有

過府學遂謁文公堂

諭汝礪

綠荻負幽隠髙槐泛輕涼各姱一時好披風互低昻詎知五月中微陰防催黃我行魯侯宮獨謁文公堂若人骨已朽道在斯不亡遂令蜀文章照耀日月傍世事俱腐臭斯文眞久長靡顏能防時蕭條翳墟荒富貴豈不好千載同一傷三嘆過泮宮撫已涕自滂

府學十詠

李石

禮殿

漢人祀周公爲先師故鐘防記云周公禮殿範蜀公鎭云屋制甚古非近世所爲秦漢以來有也內翰王素云其屋制絕異今制後之葺者惜其古不敢攺作

蜀侯作頖錦水湄先聖先師同此室巍然夫子據此座殿以周公名自昔聖人兩兩如一家均是周人先後出東家想見中夜夢猶與公孫同衮舄斯文授受乃闗天不爲漢唐加損益我時來視爼豆事重是漢人斤斧迹漢宮制度九天上散落人間此其一多因丰屋起戎心獨此數椽綿嵗歷規模嵲東魯似气象縹緲西岷敵竹松猶是斯幹詩風雨方知棟隆吉𨿽然漢獻來至今閱時已多駒過隙中間豈無鳥防慮妙斵不知難輒易工師不揆亂如麻敢向殿門言匠石詩書譬彼尙闕文後學如何補遺逸祖龍非意竊登牀科斗有心來壞壁舊章僅在命如絲誰勒吾詩勝丹漆

石室

漢孝景時太守文翁始作石室西爲文翁稍南爲髙朕比文翁石室差大皆有石像朕或爲勝宋溫之璋洗石以辧之乃朕字也【詩稟切】蜀守席旦奏秩文翁髙朕扵祀典竊疑二室者蜀人所以祠二公之意非必自作

來爲人所愛去爲人所思若防文與髙慈恵蜀之師至今窟中像凜凜建立時知非伯有室定是同鄕時蜀人愛二公逺與千載期其間幾灰刼付與一炬炊保此嵗崢嶸不動山四維東家好鄰里豈任惡少窺祠前二古柏外幹中不萎勿作剪伐想恐是神明遺可憐墻壁間峩冠劍拄頥烈士不平气好在淮西碑

殿柱記

範蜀公云其柱鐘會書刻其上按會與鄧艾同入蜀在咸熈元年甲申距漢獻興平元年甲戍凡七十一年矣艾蓋追文翁髙君之美而書也

蒼龍甲戍嵗修築周公殿文翁至髙君學校已再變順考興平年實紀漢之獻或云鐘防書入木字隠見自獻而至防朔歷斗杓轉會初入蜀時意不止弱禪有如猿猱系百巧欲伺便殺女不作難機鋒劇刀箭防書固出繇家法素所善至學艾筆迹暮夜走郵傅老昭豈易欺眞僞猝難辧欺昭爾尙可蜀士多秀彥當其下筆時寜不愧顏面𨿽防黼藻文不揜糞土賤周公儻有靈白日下雷電【鐘防善學人筆迹學艾書以誑司馬昭昭遂殺艾】

左右生題名【或云江陽寜蜀遂寧晉原以晉志攷之江陽蜀置此郡寜蜀遂寧晉原皆是宣武平蜀後置】

範蜀公云西漢時諸生姓名文學祭酒典學從事各一人司儀主事各一人左生七十三人右生三十人可考者僅百許人亦

載於歐陽文忠公集古錄

蜀地𨿽逺天之涯蜀人只隔一水巴自從文翁建此學此俗化爲齊魯家頖林春風桑椹熟集鼔坎坎聞晨撾諸生堂奧分左右相比以立如排衙九牧之金充嵗貢抉出金鑛遺其沙卿云褒武皆蜀秀虎豹各自雄須牙兩京得人廣數路忍使丘中畱於嗟不然題名百許輩無一顯者何謂耶我亦典學老從事試向坐中尋孟嘉【庾亮版孟嘉爲勸學從事亮正旦大防人士率多時彥禇裒問亮江州有孟嘉其人何在亮云在坐卿且自覓今左右生有典學從事意亦嘉所官也】

禮殿晉人畫

耆舊傳云西晉太康中益州刺史張收畫而東晉王右軍已有書問蜀中事知有漢時講堂在知畫三皇五帝以來人物精妙畫文欲因摹取得廣異聞則疑非收輩所畫耳然畫之後前旣無可攷則當以收爲正嘉祐中王素命摹寫爲七卷總一百五十五人爲成都禮殿聖賢圗蜀守席益又嘗摹其容貌名位可別識者一百六十八人於石經堂【乂按元丰郭若虛圗畫見聞志云漢文翁學堂在益州昔經頺廢髙朕復繕立圗畫古人聖賢之像及瑞物扵壁未知孰是則與耆舊傳小異】

成都名畫窟所至妙宮墻風流五代余軌躅防隋唐其間禮殿晉畫爲鼻祖未數後來鴻鴈行畫者果誰歟或云名收人姓張右軍問蜀守墨帖來縑緗乃知前輩人不愛時世妝範瓊杜措李懷衮僊荒佛怪驅喝雷電筆意窺渺茫不若收所畫上自皮羽之服下至垂衣裳盤古眾支帝霸皇與王君臣分聖賢有如虎豹龍鳯殊文章視之若有見日月星象空中垂耿光聽之如有聞衝牙玉佩鳴以鏘三古以降歷今世視聽所感猶一堂乃知此畫自神品碌碌餘子非所望吾道久已屈二氏爭頡頑豈惟收也見絀餘子下尙有公議老我雙鬢蒼

齊人畫禮器

齊永明十年刺史劉悛畫殿壁器服如三禮圗席益摹本扵石經堂【惔或作悛或云劉悛弟塡之茟今亾矣】

漆器侈初俗長防喧都城如何古遽殿天開垂日星奇奇奇與怪怪戃恍不識名我嘗閱此畫肇自齊永明人間無備物未易窮丹靑一作因郊丘盛禮嚴天庭器服各異數扵此集大成仰瞻萬乘聖逺想三代英蟣虱容著足鴛鷺參結綪西歸放天梅鈞天夢初醒心焉感此畫眼角泣欲零所見恐未夥蜀都問君平

黃筌畫屏

屏已失其左右二扇獨中一山水屏在耳石到官驗問所失月日申府蓋紹興三十年三月二十九日府下兵馬司捕賊不獲

阿筌千頃本胸中學道分眀畫手同筆削來追麟獲後丹靑爲洗馬羣空登堂欲與修遺履穴戶何由返大弓尙有滄溟垂素璧且阻蠅誤污屏風

古柏二首

東坡先生送家安國教授成都云蒼苔髙朕室古柏文翁亭事具成都古今記趙次公詳其事於東坡詩注有妄庸人請扵府恐壊屋欲去之石曰屋壊不修伐此柏不可復且祠廟古迹林木條禁甚明並舉東坡柏堂詩爭之得全

驕容落盡雪霜浮偃蹇空貽社櫟羞濡沫東家𨿽借潤風煙西爽亦宜秋皮災已覺神明露心在猶懷剪伐憂鐵鏁何當絆龍腳夜深雷雨捲潭湫【石欲作鐵索絆之以防風雨之暴未果僅能累石作籠固其足】

思人誰復念婆娑窟室崖陰未易磨四十圍間防澑雨三千年後數恆河不堪與世供狙尙許遺民占鳥窠從此便名夫子樹康人斤斧柰予何【監者王朝辧進士年八十餘矣學官憫其老不忍易之】

秦城二絕

張儀司馬錯所築自錯入蜀秦恵公乙已嵗至皇宋紹興壬午一千四百七十八年𨿽頺屺所存如崖壁峭立亦學捨一奇觀也

泮林堂後面崢嶸不道詩書恨未平蔓沈坑余鬼哭此間學校倚秦城

壍成雉堞繞蠶叢漢棧分明蜀徼通只說金牛能誑客已輸巴粟到闗中

石經室

僞蜀廣政七年其相母丘裔按雍都舊本九經命平泉令張徳釗書而刻諸石是嵗實晉開運甲辰也蜀守胡宗愈作堂以貯石經席益增葺爲記

我來一登石經堂從以諸生行兩廡諸生讀經半頭白問以始終箝不語我聞此經昔中都中郎所乃其祖邇來離亂已忘失楷本僅能傳蜀土蜀土閏位供掃除獨此仍爲盛時取爲將嚴鐍守重扃防以繚垣崇宇列之學官豈無意豈但闕文存夏五大開明鏡別妍時扣洪鐘諧律呂后生不復事丹鉛抵死惟知守藤楮字音隨口妄蜺霓防畫分毫謬魚魯日月當天空委照盲俗相欺紛莫睹石經𨿽古柰爾何人競傳今不傳古行行矧肯捩眼覷蘚剝苔封費撐拄堅鑱僅免飽鐔魚隘道爭來宅狐防此間鄒人儻借問爲問石經誰是主一昨敵門肆訶斥防度向墻誇傴僂登登閣閣隠金捶聒耳散空垂雹雨蠟薰煤染連作捲玉軸錦裝如束杵豈無一物媚權豪防紙才堪愽圭組爾之所得固麼麼我則何由寛搏拊一捶只作一字訛訛至萬千那復數石經之害此其大縱有鬼神莫可禦憶昔嘗爲博士官首善堂中容接武心知不是世間書云漢森然城百堵恢恢帝所有餘地忍使石經畱外府便當連舸下矍塘飛上三山如挿羽縑緗舛謬鐘鼎暗天罅豈容無一補巍巍玉帝殿中央河洛東西翼龍虎𨿽然斯文屬興廢帝旣有心天亦許作詩未用擬韓公考篆庶防追古鼔

成都文類卷四

欽定四庫全書

成都文類卷五

宋扈仲榮等編

詩

寺觀

暮登四安寺鐘樓寄裴十

唐杜甫

暮倚髙樓對雪峯僧來不語自鳴鐘孤城返照紅將斂近市浮煙翠且重多病獨愁常閴寂故人相見未從客知君苦思緣詩瘦大向交逰萬事慵

題武檐寺西防詩

唐叚文昌

秋天如鏡空樓閣盡玲瓏水暗餘霞外山明落照中鳥行看漸逺松韻聽難窮今日登臨地多歡語笑同

同前

唐姚向

開閤錦城中余間訪梵宮九層連晝景萬象冩秋空天半將身到江長與海通提攜出塵土曾是穆淸風

同前

唐溫和

桑門煙樹中防榭造云空眺聽逢秋興篇辭變國風坐愁髙鳥起笑指逺人同始媿才情薄躋攀繼韻窮

同前

唐楊汝士

淸淨此道宮層防復倚空偶時三伏外列席九霄中平視云端路髙臨樹杪風自憐榮末座前日別池籠

同前

唐李敬伯

防上起涼風乘閒覧歳功自隨臺席貴盡許羽觴同樓殿斜暉照江山極望通賦詩思共樂俱得詠時丰

同前

唐姚康

松逕引淸風登防古寺中江平沙岸白日下錦川紅疏樹山根淨深云鳥迹窮自慚陪末席便與九霄通西蜀淨眾寺松溪八韻兼寄小筆崔處士

唐鄭谷

松因溪得名溪吹答松聲繚繞能穿寺幽奇不在城寒煙齋後散春雨夜中平染岸蒼苔古翹沙白鳥明澄分僧影瘦光徹客心淸帶梵侵云響和鐘擊石鳴淡烹新茗爽暖泛落花輕此景吟難盡慿君畫入京

聖母山祈雨詩【並序】

潘洞

靈池縣東山下有朱眞人洞洞北岡嶺連屬逾二十里得褚聖女祠化迹尢異民咸事之予出宰之次月邑中苦旱於是絜誠薦禱希恩於二像之前曽未三日甘雨大澍民欣其應式歌且抃仰荷明靈之垂祐作詩以紀之

錦裏城東邑髙原十六鄕江流分不到天雨降爲常【益部十縣多引江水漑田咸爲沃壤惟靈池防決不到湏俟天雨俗詔之雷鳴田】節及三春後晴逾兩月彊龍乖尋穴蟄魚困入泥藏樹影全虧緑苗姿半吐黃耕夫皆慘戚市戶亦蒼茫潛慮寃無雪深疑政有傷推恩慙睿主引咎謝虛皇罄折眞人宇星奔聖女堂先時蠲玉饌隔夜浴蘭湯洞口焚香逺山椒作梵長幽誠期必達應果旋彰雷振南峯下雲飛北嶺傍聲稠喧竹塢勢迫防銀潢飃灑連三晝霶徧一方稻畦煙漠漠蓮沼水泱泱物態涵優渥民情遂樂康洪施周庻品餘潤浹他疆稔歳還堪待陰功詎可防明靈何以報奮藻紀遺芳

畱題郫縣西禪院古調詩

徐仲謀

郫縣七十寺碁布於郊坰景徳當道衢寶塔騰靑其間西禪院地勝景物靈何以使索然中有大藏經自從沒官來卷帙何零丁府民納其直將遷離梵庭奇哉陳氏子覩此而涕零謂寺無九部何以重佛僧如人去五臟何以主神形捨財百萬餘贖之俾安寜蘭若皆修飾貝葉重芳馨籖函列金玉堂殿揮丹靑永以鎭福地實可壯禪扄命僧開寶藏煌煌如日星讀誦香煙裏音響何泠泠聞者與見者如醉而得醒豈不獲洪福深逺於滄溟幾人冨金帛安能延百齡惟有好善道聲譽喧雷霆髙吟二百言長使郫民聽

集海云鴻慶院

宋祈

地勝祠仍古春餘物徧華山云時抱石佛雨不萎花嶺挾樓梯峻巖牽殿墄斜淙谿雜環佩怪蔓走龍蛇供【去聲】坐僧飛鉢香園客戱沙吾遊眞艸艸深意在靑霞

再防海云寺作

前人

十里云邊寺重驅千騎來天形欹野盡江勢譲山回園木濃成性樓鐘近殷雷斜陽歸鞅促飛蓋冒輕埃

題信相院黙庵

前人

對言方有黙因黙乃名庵庵畱黙不遣一物遂爲三掃泥中防正恐力弗堪自問呵黙者了然成妄談

信相院慧燈

範鎭

行樂到蕭寺像殿殿煌煌僧年過九十細話燈焰長方憶齠齡時初離父母鄕是時循舊迹晝夜不暫忘自事膏火來日就與月將始卒未嘗暗眉髮皆如霜禦風設綘紗求福兼異香洪誇本化我我心翻悲傷寒村防績女借余坐如筐陋巷苦志士鑿壁偸鄰光太息日已暮百結忡忡膓類此事億萬聊書成短章

遊昭覺寺

前人

炎蒸無處避此地忽如寒松砌行無際石房禪自安鴛鴦秋沼漲蝙蝠晚庭寛登眺見田舍衡茅半不完

淨眾寺新禪院

前人

金地西郊外一來煩慮攄凡逢似仙境鮮不屬僧居岸緑見翹鷺溪淸無隠魚殘陽已周覧欲去幾躊躇

和閻寺丞海云寺

前人

春日金田驩且嘩始因民俗好紛奢管弦齊奏喧聞野鸎鷰髙飛不在花雕楹憑時見城郭逥廊行處有煙霞方塘靈石從來信不獨當年太守誇【景徳中太守任宻諫獲石得嗣特奏院額】

登崇聖閣

前人

金地環回半錦城累年斤斧不停聲逺村民捨煙未起滿寺僧筵鐘盡鳴【又云百院】欄檻髙低資眺覧市防言語尙分明阿房昔日徒虛語壯麗應虧此畫楹

嚴眞觀

呂公弼

卜肆垂簾地依然門徑開沈冥時已往思慕客猶來鳥啄虛檐壊狐穿古井摧空餘舊磯石嵗嵗長春苔

新繁縣顯曜院

梅摯

繡地縈回寶勢長徧逰寜倦徙胡牀禪齋不顧幡風影講席亂飛花雨香苔陣暗連僧榻古蕉旗低映佛窻涼我來懶上東臺上目送霜楸感北堂【妣親松檟在院東一里故云】

和韻

王益

梵宇蕭條白日長苦空譚塵接藤牀云章酷愛休詩麗蓮柄慵思逺社香石髮雨梳雞苑風梭春織鷲山涼刼鹿心火銷平盡又聴鐘聲下講堂

畱題重光寺羅漢院贈憲上人梅摰

人盡遊方證佛心師心無著外三乘連花結社新吟逺玉紙抄經舊價騰藥杵半和鈴索響茶煙輕共衲云蒸我來與話髙僧事冷笑支公學養鷹

和

王益

曉剃吟髭雪半零海窻曽況鉢龍醒蚤同西竺能持法應笑南僧不防經雲气晝閒侵塵柄蘚痕春老上銅瓶近來禪觀都無語手指餘花滿寺庭

畱題淸涼院

王益

背倚靑峯面枕溪濡毫新向壁間題善根不撓金蓮合淨界無塵水月齊防啟苾蒭眞樂境花開檐卜逺香畦因思祖塔嘗遊處更在龍盤虎踞西【金陵有龍盤虎踞城西偏】

和

梅摰

一水明如罨畫溪淸涼佳勝古標題香隨講雨天花爛聲入幡風地籟齊暫到已能知覺路縱遊何必理禪畦謝公公退多行樂五里鳴騶出縣西

送戴防赴成都玉局觀將老焉蘓軾

拾遺被酒行歌處野梅官栁西郊路聞道華陽版籍中至今尙有城南杜我欲歸尋萬里橋水花葉葉暮蕭蕭芋魁徑尺誰能盡榿木三年已足燒百歳風狂定何有羨君今作峩睂酒縱未家生執防郎也應世出埋輪守莫欺老病未歸身玉局他年第防人防待子猷淸興發還須雪夜去尋君

防國寺詩

張天覺

薄宦區區可嘆嗟寂寥寒館過村家神錐豈向嚢中出寶劍聊慿醉後誇就祿勉持毛義檄讀書空滿恵生車掩闗不識靑春好一夜狂風已落花

外大父丞相初登科爲雒縣主簿經攝垍窰鎭稅官畱詩防國寺中令狐監徵錄以見寄謹再

拜追和而記其後

何麟

傳翁遺墨防咨嗟四海當年尙一家大老不爲今日用小詩徒遣後人誇興來思跨巴滇馬歸去方乘下澤車燕麥兔葵僧捨裏何如夣得訪桃花【此篇以和韻故附見不以世次爲序】

題雙流保國觀古栢

胡宗師

孔明廟前古栢奇此木气象猶過之幹東髣髴煙熖起鐡龍空駕焚一枝眞人丹誠何所適世傳乘衝天飛求詩道士心彌堅試聼一誦工曹詩

淸晚坐四天王院

諭汝礪

杳杳天宇涼月墮星亦稀朝輝下檐隙逺色開林扉寂坐無物役隠幾或在斯曠焉耳目淸擬覺形神歸混世迹若近抱衝心獨微故殿今防年何人所摹規當時亦姱哉作者良已罷快意取一好於身亮何私不知壯觀地徒使來者悲坐頃又成昔安知今是非

登正法宮塔

前人

疏雨洗空闊髙標揷靑攜笻一來登長笑謝所攖淸芳翔逺江丹气舒翠岷雪嶺浮夏白海云亦逺靑孤花要危芳初篁羅新榮手容五十里颯杳爲我陳陵坻漭變遷物狀防屈信念往思自逺感來屢彌臻傷哉千里心嗟爾百代人胡爲軫其徳戚戚勞所營吾謂以此辭歸來嵓下耕

遊西防院暑雪軒觀石鏡

前人

城中苦伊欝玆軒獨髙褰連甍動參差錯畦橫阡眠雪嶠政孤峙若與我周旋逺翠浮蕩瀁輕鷗下聮軒宻竹罥幽逕新蒲澹淸漣初遊愜餘懷旣久幽念攢慨彼泉下人灼灼誇令顏忽焉墮榛莽窈窕不可援一鏡空復情況乃塊石頑哀哉彼愚子婉孌情所牽差勝茂陵公更訹方士言

遊嚴眞觀支機石而璧有記古鼎丹砂茅事

前人

古木共幽意長廓亦蕭如於焉聊逍遙且復散衣裾塵慮颯已空道心頗閎舒不知度世人去此歳防䢐云何有丹砂尙爾畱庭隅支磯亦悠哉誰復訂有無我知此公意慨彼元鼎初繼之五鳳間斯民斃刀踞聊欲謝世网欻以道自娛抱獨理自會曠懷遺所據初匪逃世人而世自我疏含黙念斯人起我憂患余

登西樓呈桑彥周

李新

獨自行藏莫倚欄市塵野色不相干是中門戶也羅雀何處身心更夢棺錦水背人朝暮去雪山隨我久長寒一生著作驚磨滅欲借君家鐡硯防

馮城開元寺畱題

張深

本自無涯宦海遊如何杖防訪田疇太平豈是渾無象兩兩耕夫話有秋

次韻龐茶使郫縣塔

楊天恵

平生閱巨麗玆塔吒何雄因地如無地平空不礙空寧從佛土徙防歷刼灰窮落趾雞闗北明標玉疊東經營本龍象負挽僦煙虹畚築才驅石觚稜欻倚風妙髙分絕域峻極倒中嵩已幻花防巧並規鷲嶺嵸仰窻平月殿橫級俯蛟宮未覺諸天隔惟防一气融恆沙寸眸攝多寡片心通澒洞遺凡界虛疏徹外幪身邊揖先聖眼外洗塵雺井直參連壤秦開漢拓功眞乘對時出休運與天崇締構𨿽人力扶持亦化工長生老西崦諸葛死南隆但了薰香灺姑儲防布筒狂歌畱白日醉舞屬鴻莫漫百年事空成一禿翁

次韻吳帥題保福壁二首

前人

淨瓶猶貯近頒冰拄杖還扶舊醉藤遮莫簮花倩天女未妨燕坐折談僧

由來世諦卽菩提吾道元東祖自西恰似蒼圓好頭相可容破裂作阿棃

玉局【蜀事補亡】

宋京

君不見靑陽老人飛下天口宣至道朝羣仙地中神人捧玉局異事祕怪於今傳城坤隅地有穴俗說西與岷山連嵯峨古觀森偉像老栢慘澹含風煙令威已去城郭在人物自攺名依然毫州宮庭煥星斗眞皇行幸祥符年所托得地近京邑此獨隠晦遐方偏安得老人洗此心還我澹泊同古先

嚴眞【蜀事補亡】

前人

君不得莊遵賣卜成都市市中仙隠無人值百錢度日復何求猶冇沈眞見文字不因問著牛女星下士安能知姓名雲中雞犬拔家去舊宅寂寞秋蕪平榰機石在年年長藥鼎空畱閉黃壤前時發掘篆籕新明水神丹光滉瀁金鴈橋邊觀存神仙遺事難論安得先生爲我卜俗骨庻可遺天閽

防咒土寺西

蒲

偶到城西寺人言咒土墳夕陽臺半出秋艸徑才分地下無紅粉天邊有碧雲徘徊追往事風急葉紛紛

東

前人

城郭層臺迥只園細路通小亭虛白日老樹足秋風閱世年年攺傷心防處同黃巢魂在否紅粉亦成空夏日過莊嚴寺僧索詩爲畱三絕拉捨弟同賦

晁公休

十里溪橋梵宇新那知陌上漲紅塵老僧苦要題名姓不道林泉皆故人

病起支離倚瘦笻幅巾芒屩竹陰中聞蟬未有驚人句且就禪牀一榻風

機杼聲中禾稻肥疇區芋緑成畦田家樂事今如許何日邊城息鼓鼙

又

晁公武

松筠窈窕隠禪房茗椀燻鑪白晝長門外塵埃生惱誰知林下自淸涼

笑脫塵衫朴軟紅杖藜徙倚水光中最憐林葉深深處遮盡斜陽不礙風

出門散防煙棲樹歸路扶輿月蛻痕十里江村入圖畫野橋沙路杳難分

畱隠庵老住碧蘆軒

何耕

庵中之人不見形兩腳不住以隠名此行有似風過海模索不著聞其聲浣花江頭萬僧市抵掌笑談兒輩驚一軒碧蘆佛手種霜葉戚戚如詩鳴此間謂是畱鳳處但恐還作鴻徵捲衣我亦逐師去分取半庵棲月明

題長松二首

前人

老檜揺風萬壑聲棃花著雨四山明龕中大士好看客排遣云陰作晚晴

路窮山百轉云擁木千章蕞爾人間世蕭然古道場龍神森拱衛旱魃走祈禳地逺齋廚薄重來剩裹糧

題龍華佛閣

前人

西川鑿山三大像突兀皆在山之湄修覺九頂見略盡獨此恨未瞻容儀朅來勝地了疇昔輕軒瘦馬相追隨百尺金軀信雄傑三乘寶閣何瑰奇然犀不用照幽鬼擊鼓自合趨馮夷前人開創願力廣下與舟楫扶傾危六月灘濤劇奔吼一分性命爭毫釐篙工落膽行者泣彈指乞活天人師人心狎水水多禍佛力在人人不知年來蜀產坐朘削夜半有力眞能移軻峩大艑去不絕防蠲破浪風揚旗佛慈只作布施想江神將怒將何爲

題龍華山寺

前人

傑閣山爲佛精廬地布金水涵空闊淨路繞翠微深鳥下窺齋鉢龍歸識梵音城中塵瞇目那得此幽尋龍華大像蓋冀國夫人所作因成二絕

慧性元從戒定薫百花鐔水浣僧裙个中力量眞超絕故老尙傳娘子軍

生男个个欲如狼婦女軍中气不揚試問爭功嗔目士防人能敵浣花娘

普通山距府東十數里靑州禪師洪杲道場也自龍華歸過之棟宇頽落僧鄙野良爲可惜是夜雨大作因書所聞所見爲長韻

前人

錦城之東山培螻突起伽藍壓山口入門气象頗不凡在昔規模定非苟黃絹碑詞著眼防【侯溥作碑記本末頗詳】靑州老衲知名久自披榛徑結茅屋不剪霜鬢散蓬首市門有女奉巾盥衣裓無花生穢垢【府昌道玉從師落髮人或譛之於王建建鞠之竟無他】至今一轉鶺鴒語【蜀人呼鶺鴒爲連防七有問師者云如何是連點七師云屈指數不及地上無蹤迹故云】散作諸方師子吼祖燈寂寞何人繼堵岧嶤惟鬼守法席艸長深沒膝僧人屋穿光見斗似聞占籍多衍沃【此山寺常住田聞亦不薄】捨選名錙振頽污我來不覺三嘆息眼底盡空諸所有自開麤席掃塵坌不寄閒眠憇奔走夢回中夜雨鳴檐臥聽東風寒入牖明朝散步轉山脊好語相呼聞野叟抽芒已見麥翻浪搗麨懸知香滿手湏臾日影散林樾絢練春光被花柳僕夫催歸屢不應景物殊佳寧忍負出山騎馬叟躊躇乘暇應湏重載酒

靑羊宮【按道閡道成都記載宮乃老子乘靑羊降其地今冇防存焉】

前人

一再官錦城咫尺望琳宮未始得得來正墮役役中今朝弄晴雨防隨春風頗愛意象古停驂小從容縹緲百尺臺突起淩半空慿欄俯修竹決防明孤鴻信哉神仙宅不受塵垢防稽首五千言眾妙一以通靜觀萬物復豈假九轉功區區立訓詁亦哂河上公癡人慕羽化心外求鴻蒙要騎白鶴背往訪靑羊蹤

暇日與陳楚材遊四天王寺見五髻文殊畫像於廡下剝落可惜遂以告羅宗約參議遷之正法禪院俾長老恵公龕而祠之爲詩十四韻書

其事

前人

陳侯招我古寺行破掾老瓦煩支撐丹靑巨壁置廡下大士五髻彯華纓旁風上雨塵土集意象落莫無光晶近前諦視乃名筆妙處不減本與瓊【成都名畫多張南本範瓊之筆】惜哉此地非所托走卒嘈雜兒童輕西鄰塔廟頗雄偉彌天老恵新主盟撞鐘擊鼔飯千指分坐豈無三尺楹何人堪作不請友參謀行觧俱圓明從容試以語二士曰此甚易非難成便從遊戱出三昧各借一臂相扶擎騰空似赴逺公約散花如入維摩城都人攺觀香火肅雨淚膜拜爭投誠主人更在好防客永爲道伴終生平莫言有我不湏你畱取眉毛遮眼晴

曉詣三井觀

範成大

路轉市聲逺寛閒古城東適從紅塵來忽入蒼煙叢槿心傾濃露芋葉翻微風秋陽澹籬落殘暑不必攻野老睡起日髙首如蓬官身騎官馬君應笑龍鐘

遊三井觀

陸遊

三井久知名暇日偶一訪棟宇壊欲盡基趾尙閎壯畫墻皆國工煙雲儼天仗旌旄亞戈防佩玉雜弓韔太古實傑作筆落九天上吳生名擅世睥睨未肯譲規模逺有考意象毫不放最奇老臒僊骨立神愈王石格𨿽少怪用筆亦跌宕兩姝淡蛾眉非復火食狀塵埃久侵蝕風雨無蓋障好事未易逢寧能久亡恙雍洛刼灰餘妙迹盡凋防斯逰恐難繼佇立增悄愴

飯昭覺寺抵暮乃歸

前人

自墮黃塵每慨然擕兒蕭散亦前緣聊憑方外巾盂淨一洗人間匕箸羶靜院春風傳浴鼓畫廓晚雨濕茶煙潛光寮裏明窻下借我逍遙過十年

飯保福

前人

簁雨雲低未放晴閉門作病憶閒行攝衣文室參耆宿曳杖長廊喚弟兄飽飯卽知吾事了免官初覺此身輕歸來更欲誇妻子學煮云堂芋糝羮

雨中登安福寺塔【俗謂之黑塔】

前人

平生喜登髙醉眼無疆界北頋極幽並南望際海岱喟然撫手嘆從古幾成敗英雄如過鳥城郭但遺塊今朝上黒塔千里曠無礙忽驚風霆掣坐覺天地晦急雨挾龍腥溽暑爲摧壊皇天念蟠欝今宵寄一快那知書生狂自倚心眼大更思駐潼闗黃河防如帶

遊圜覺幹明祥符三院至暮

前人

成都再見春事殘𨿽名閒官實不閒門前車馬閙如市案上文檄髙於山有時投罅輙徑出略似齊客偸秦闗日斜僕夫已整駕頋景欲駐愁嘲訕豈知今朝有此樂放浪一笑開衰顏抽身黃塵烏防底得意翠木淸泉間搴裳危磴窮犖確洗耳古澗聽淙潺豈惟頓覺宇宙廣政爾一散腰腳頑似聞靑峩縹緲處待我歸綴仙官班俊鷹觧絳卽萬里豈比倦翼方知還

觀華嚴閣萬僧防齋

前人

拂劍當年气吐虹喑鳴坐覺朔庭空早知壯志成癡絕悔不藏名萬衲中

過淨名院觸目都似曾到問訊乃非也戱題絕

句

李薫

入門彷佛記曾來問訊山僧始此回卻覓舊逰無是處只應形似遣人猜

世間形似巧迷人揔是安排底處眞縱復非眞猶足喜得來聊寄夢中身

丙寅歳秋再抵長松奉等慈師入城作詩記一

時事

前人

前來送師歸今日迎師去送迎我何勞師乃困行路天公將歸誰尢耗斁此下土一水禍未忘旱勢復如許小民惟怨咨莫知其故徑湏慿佛力庻可回帝怒自憐操持約一念寄香縷氤氳才上徹云色暗窻戶數聲跳珠急忽已忘處所老僧咲謂我水旱要有數徳非與天通造請輒違拒官豈眞徳人天意遽相與更防鞭雷公滂沛逐飛馭定身固如如未始間行住抗走不少停政恐塵埃污傾心太平日十五一風雨官旣罷迎送師亦得安處我聞低頭謝勤爾相誨語作詩書長松來者尙有取

從薛元法防食保福意軒得徑字

前人

春愁醉人心灑面呼不醒出門卻入門兀兀度晨瞑昨遊欣有得水鏡謝磨瑩豈惟勝紛華頗復造禪定君防靑雲士窘步爭捷徑鏗爾詎捨瑟硜乎方擊磬何曽頃刻閒通夕不遑瞑彼應疾此固我亦惡夫侫人生出處耳山林與朝廷遲遲岐路間去就湏審訂寜爲曵塗勿作馬旋濘義馭靡容勒風船猶可矴但令尊不空敢憚室垂罄更結汗漫逰後期君速聽

十五日同登大慈寺樓得逺字

前人

重樓得雲气深穏戶牖誰能發闗鍵樓下輪蹄渙散馳行人一頋不容返好逰獨是我輩閒褰衣直上相推挽層軒危檻倚欲偏更假胡牀同息偃西南繁防惟此都昔號冨饒今已損塡城華屋故依然孰爲君王愛基本茫茫八表聊縱目情知日近長安逺白雲浩蕩飛鳥沒玉笙淒涼紅紛晚梁王吹防得李杜黃公酒壚醉嵇阮髙峯千載凜莫攀與世相濁徒混混荷衣蕙帶芙蓉裳野服猶堪敵華衮去梯復共君謀殺馬毀車從此遁三月四日逰大云寺分韻得三字佛龕多題名韋獨抗文昌李景讓鄭愚四人者可考王文穆呂正閔治平嘉祐間過此亦有筆迹因以詩記

前人

野寺依絕壁化身滿諸龕後前莽難測千億紛相參妙斵謝斤斧髙樓軼煙嵐旁行栗危棧俯瞰驚深潭歳月浸荒老苔蘚爭封函亦有好事者增飭施朱藍經營定自圖諜雅奚未暗欵識或可辧上下試與探逺徵固寂寞近取才二三開元韋庶子剖符劍之南咄嗟檀施開至今爲美談墨卿少覊窶節旄晚毿毿樂和盛家法國垢猶包含鄭氏𨿽世儒蠻禍竟莫戡舊相粵冀級經從各停驂翰林寵則多禦史徳豈慙數公方盛壯厥聲實訏覃紛華竟安在人壽無彭彼石尙云朽吾生諒何堪華前一笑粲現此優波曇稽首識歸處徑欲投佩簮蠢蠢誰汝縛竊食如春蠶祓除偶辰已風景淸且酣相引著勝地佛日況可貪敢誇一醉富庻觧憂心惔因歌以記之放筆書僧庵

遊長松寺宿石門僧捨以石門霜露白爲韻得

露字

楊申

疾風吹輕衣駕我云脊路人間一回首驚絕不敢頋鳥投虛無底渺渺不知處蜂窠蟻丘蛭與世同所鶩試防一蒼莽誰有不平慮尙憐野僧屋佛面荒苔蠧斷崖劃呀唿洶洶崩石怒我來得奇觀拄杖叩巖樹靑山有驕色斯客不能句平生二三子慰我一相遇娟娟松間月幽夕亦可度夜闌更小語風逼遺響去酌君無多酒繼以木蘭露

登安福浮屠以髙標跨蒼天爲韻得跨字

前人

誰能於虛空千仭擢修架層梯髙寥寥可歷不可跨疑從地上踴幻手聊一化飛龍送千柱雷雨天一借巍巍大勝妙突兀此其亞道人豈澄觀佛事了間暇指揮三百尺斤斧隨叱吒當時奮赤手意闊已遭罵後來見奇特世眼一驚詫塹山作平地海闊梁可駕哀哉耳目陋未信猶疑嚇淩髙更回首落日在云鏬蒼蒼野浮樹漢漠水分悲涼豪傑窟野冡埋王伯百年眼前是俯仰閱榮謝惟當快飲酒醉聽風鈴夜

宿安靜觀

前人

靑山轉龍脊矯首西南天上有仙人祠防殿飛後前下見雲雨興樹色暗平州仙人兩黃鵠一去無歸年向來道上屨人著防何錢一朝聞羽化帳望空流涎卻揮中金瓦礫來投捐巖巖化金碧香火通雲煙人間萬事爾旦暮有愚賢而況爭奪場轉手分妍仙人一回首破隴與荒阡紛紛不足道哀此區中緣石泉防幽潔意寂不肯喧夜聞松風露起坐心寥然

朱眞人祠

前人

一濯巖下溪再拜巖中庭淸風蕭然來吹我衣上腥仙人芙蓉冠乘月下云軿山空雜佩響靜夜朝百靈似聞客欲去小語猶丁寧肅肅上松柏急以兩耳聽寂寥古壇外但掛斗與星天明恐是夢恍惚遺心形去飲石上水再讀幽人銘靑山無行迹霧雨松

成都文類卷五

欽定四庫全書

成都文類卷六

宋扈仲榮等編

詩

陵廟

謁先主廟

唐杜甫

慘澹風雲防乘時各有人力侔分社稷志屈偃經綸復漢畱長策中原仗老臣雜耕心未已歐血事酸辛霸气西南歇雄圖歷數屯錦江元過楚劍閣復通秦舊俗存祠廟空山泣鬼神虛檐交鳥道枯木半龍鱗竹送靑溪月苔移玉座春閭閻兒女換歌舞嵗時新絕域歸舟逺荒城系馬頻如何對揺落況乃久風塵孰與關張並功臨耿鄧親應天才不小得士契無鄰遲暮堪帷幄飄零且釣緍向來憂國淚寂寂灑衣巾

蜀相

前人

丞相祠堂何處尋錦官城外栢森森映堦碧艸自春色隔葉黃鸝空好音三顧頻煩天下計兩朝開濟老臣心出師未捷身先死長使英雄淚滿襟

蜀先主廟【漢末謡黃牛白腹五銖當復】唐劉禹鍚

天下英雄气千秋尙凜然勢分三足鼎業復五銖錢得相能開國生兒不象賢淒涼蜀故妓來舞魏宮前

謁先主廟絕句三首

唐張儼

順繼皇業並吞勢由己天命屈雄圖誰歌大風起得股肱賢眀能以奇用兵何事傷客情何人居帝京雄名垂竹帛荒陵壓阡陌終古更何聞悲風入松栢

武侯廟

唐武少儀

執簡焚香入廟門武侯神像儼如存因機定蜀延衰漢以計連吳振弱孫欲盡智能傾僣盜善持忠節輔庸昏宣王請戰貽巾幗始見才吞亦气吞

祠祭畢題臨淮公舊碑

唐楊嗣復

臨淮公武元衡也元和初元衡鎭蜀嗣復爲節度推官後二十七年嗣復鎭蜀時太和九年也汝士爲東川節度使故相唱和汝士曾爲蜀帥段文昌掌管也

齋莊修祀事旌斾出郊闉薙艸軒墀狹塗墻赭堊新謀猷期作聖風俗奉爲神酹酒成坳澤持兵列偶人非才膺寵任異代揖芳塵況是平津客碑前淚滿巾

和

唐楊汝士

古栢森然地修嚴蜀相祠一過榮異代三顧盛當時功徳流何逺馨香薦未衰敬名探國志飾像慰甿思昔謁從徵蓋今聞擁信旗固宜光寵下有淚刻前碑

武侯祠

陳薦

建安綱紀如綫微髙光基業春冰危姦豪拔劍將羣盜駈龍控虎爭雄雌武侯當日臥南陽韜稜晦角陰營爲髙吟梁甫比管樂胸中造化無人知東吳北魏至彊大不肯逆徳爲其師先主欻聞元直語三往咨求當世宜勤勤陳說扶漢室慷慨感義許驅馳一說孫權敗曹操劉氏遂肇中興基申眀號令皷雷電朂勵士卒獰蛟螭分畱猛將控荊渚翼載昭烈來坤維獻皇遘害首勸進應天嗣位開羣疑本謀憑藉蜀富庶養威用作並吞資大勲未集昭烈崩遵守顧命如周伊均平賞罰重恩信比屋道路皆熈熈七擒孟獲除後患至今南詔崇靈祠【今諸蠻聚落中皆立武侯祠】東徵直據五丈原欲復咸鎬綏華夷上成先帝創業意下副四海蒼生思推忠仗气順百倍俯視敵眾眞嬰兒流星落帳芒角惡暴然不起軍如癡仲達𨿽走漢終失人謀不可違天時精魂埋沒已千嵗柰無英傑齊髙防朔方男子過廟下秋天寥落霜風悲林梢脫葉響防防煙頭暮雨寒絲絲妖狐怪兔穴壞壁饑鵶餓鵲啼枯枝樵兒敲斵段尹石苔蘚斕斑裴相碑手植勁栢尙蒼翠疑有神靈潛護持睟容昏剝堂廡陋龍祠神廟窮珍奇吾心切切慕風槪灑淚踟躕成此詩

武侯廟栢

範鎭

滿葉是淸霜培根無沃土恥作秦皇松寧爲憑異樹英靈自有風防蔚長如雨可憐靑靑姿不知人事古

謁諸葛廟

諭汝礪

孤云何其髙眀月不可系灼灼抱此心與世自涇渭釋來從所歡感亂亦虛欷咨惟今之人竊國未云恥匕首入吾市秋風動燕水區區袁與曹等是刺客耳而我於其間秉義不敢墜哀音回衡飇淸義動幽邃天心固難亮吾獨信所履溶溶日間云漠漠苔防砌饑鼯墮蒼瓦澹薄公所憇靜然想英姿孤懷亦差尉

過武侯廟

陳古

羣雄角逐自驅除邂逅眞龍起畏途材並管蕭非亞匹气吞曹馬直庸奴兩朝冠蓋尊元逺千載風雲屈壯圖天欲鼎分終割據可憐憂國竟捐軀

謁江瀆廟

諭汝礪

坤軸東南傾大江日夜注前驅下洛洙余濤略吳楚任勢不期勞得意緣所遇水也初無營神哉亮誰主芳蘭沈淸華碧藻舒翠縷晨鵠戲野岸春鳬集深渚均是得所安而神豈私汝古來防精魄拾此迷所處淫遊不知還沙村失煙樹而我後千載悠然在江滸抱嗇貴無競矜名忌多取罨岸風滛滛打舡雨舞雪窺洪濤開蘋渡前浦再拜謝神況聊復隨所住

題先主廟

晁公遡

天地收霸气丘原余閟宮野人相指似旁有若堂封當時大耳兒甚似隆準公夫豈忘故都﨑嶇巴蜀中劃然成三分正爾阨兩雄武侯抱遺恨秦隴竟莫通獨憐晉昌眀千載時始逢坐看五胡亂蕭條河洛空

拜張忠定公詞二十韻

陸防

張公世外人與蜀偶有緣天將靖蜀亂生公在人間厥初大盜興樂禍疊相延天子輟玉食貴臣擁戎防生殺出喜怒死者常差肩公曰此何哉從之吾欺天河流觸地軸砥柱屹不遷脇從盡縱捨飛章交帝前上意竟開悟至仁勝凶殘貴臣不極賞追還黜其權安危關社稷豈惟蜀民全後來有阿童握兵事開邊晚防睦州功上公珥金蟬勢張不可禦北鄕挑幽燕神京遂丘墟迄今天步艱時無忠定公孰能折其姦我來拜遺祠喬木含蒼煙死者不可作愀然衰涕澘憤切感虜禍慷慨思公賢春秋送迎神誰爲歌此篇

成都文類卷六

欽定四庫全書

成都文類卷七

宋扈仲榮防編

詩

亭館【一】

艸堂

唐杜甫

昔我去艸堂蠻夷塞成都今我歸艸堂成都適無虞請陳初亂時反覆乃須臾大將赴朝廷羣小起異圖中宵斬白馬盟歃气已麄西取卭南兵北斷劍閣隅布衣數十人亦擁專城居其勢不兩大始聞蕃漢殊西卒卻倒戈賊臣互相誅焉知肘腋禍自及梟獍徒義士皆痛憤紀綱亂相逾一國實三公萬人欲爲魚唱和作威福孰肯辧無辜眼前列杻械背後吹笙竽談笑行殺戮濺血滿長衢到今用鉞地風雨聞號呼鬼妾與鬼馬色悲充爾娛國家法令在此又足驚吁賤子且奔走三年望東吳弧矢暗江海難爲遊五湖不忍竟捨此復來薙榛蕪入門四松在步屧萬竹疏舊犬喜我歸低徊入衣裾鄰捨喜我歸沽酒攜胡蘆大官喜我來遣騎問所湏城郭喜我來賓客隘村墟天下尙未寧健兒勝腐儒飄飄風塵際何地置老夫於時見疣贅骨髓幸未枯飲啄媿殘生食薇不敢余

寄題江外艸堂【梓州作寄成都故居】

前人

我生性放誕難欲逃自然嗜酒愛風竹卜居此林泉遭亂到蜀江臥屙遣所便誅茅初一畝廣地方連延經營上元始斷手寶應年敢謀土木麗自覺面勢堅防亭隨髙下敞豁當淸川𨿽有防心侶數能問釣船千戈未偃息安得酣歌眠蛟龍無定窟黃鵠摩蒼天古來達士志寧受外物牽顧惟魯鈍姿豈識悔吝先偶攜老妻去慘澹陵風煙事迹無固必幽身愧雙全尙念四小松蔓艸易拘纒霜骨不甚長永爲鄰里憐

卜居

前人

浣花流水水西頭主人爲卜林塘幽已知出郭少塵事更有澄江銷客愁無數蜻蜓齊上下一雙鸂防對沈浮東行萬里堪乘興湏向山陰上小舟

一室

前人

一室他鄕逺【一作老】空林暮景懸正愁聞塞笛獨立見江船巴蜀來多病荊蠻去防年應同王粲宅畱井峴山前王十五司馬弟出郭相訪兼遺營茅屋貲

前人

客裏何遷次江邊正寂寥肯來尋一老愁破是今朝憂我營茅棟攜錢過野橋他鄕惟表弟還往莫辭遙王錄事許修艸堂貲不到聊小詰前人

爲嗔王錄事不寄艸堂貲昨屬愁春雨能忘欲漏時

艸堂卽事

前人

荒村建子月獨樹老夫家雪裏江船渡風前徑竹斜寒魚依宻藻宿鷺起圓沙蜀酒禁愁得無錢何處賖王十七侍禦棆許攜酒重至艸堂奉寄此時便請邀髙三十五使君同到

前人

老夫臥穩朝慵起白屋寒多暖始開江鸛巧當幽徑浴鄰雞還過短墻來繡衣屢許攜家醖皁蓋能忘折野梅戲假霜威促山簡湏成一醉習池廻

王竟攜酒髙亦同過共用寒字前人

臥疾荒郊逺通行小徑難故人能領客攜酒重相看自愧無鮭菜空煩卸馬鞍移時勸山簡頭白恐風寒

水檻遣心二首

前人

去郭軒楹敞無村眺望賖澄江平少防幽樹晚多花細雨魚兒出微風燕子斜城中十萬戶此地兩三家蜀天常夜雨江檻已朝晴葉潤林塘宻衣幹枕席淸不堪只老病何得尙浮名淺把防防酒深憑送此生

嚴中丞枉駕見過【嚴自東川除西川勅令兩川都節制】

前人

元戎小隊出郊坰問栁尋花到野亭川合東西瞻使節地分南北任流萍扁舟不獨如張翰白防應兼似管寧寂寞江天雲霧裏何人道有少微星

南鄰

前人

錦裏先生烏角巾園收芋粟不全貧慣看賓客兒童喜得食階除鳥雀馴秋水才深四五尺野航恰受兩三人白沙翠竹江村暮相對柴門月色新

北鄰

前人

眀府豈辭滿蔵身方告勞靑錢買野竹白幘對江臯愛酒晉山簡能詩何水曹時來訪老疾步屧到蓬蒿

水檻

前人

蒼江多風飇雲雨晝夜飛茅軒駕巨浪焉得不低垂遊子久在外門戶無人持髙岸尙如谷何傷浮柱欹扶顚有勸誡恐貽識者嗤旣殊大廈傾可以一木支臨川視萬里何必欄檻爲人生感故物慷慨有餘悲

江亭

前人

坦腹江亭暖長吟野望時水流心不競云在意俱遲寂寂春將晚欣欣物自私故林歸未得排悶彊裁詩

茅屋爲秋風所破歌

前人

八月秋髙風怒號捲我屋上三重茅茅飛度江灑江郊髙者掛罥長林梢下者飄轉沈塘坳南村羣童欺我老無力忍能對面爲盜賊公然抱茅入竹去唇燋口燥呼不得歸來倚杖自嘆息俄頃風定云墨色秋天漠漠向昏黒布衾多年冷似鐵嬌兒惡臥踏裏裂牀牀屋漏無干處雨腳如麻未斷絕自經防亂少睡眠長夜沾濕何由徹安得廣廈千萬間大庇天下寒士俱歡顏風雨不動安如山嗚呼何時眼前突兀見此屋吾廬獨破受凍死亦足

院中晚晴懷西郭茅舍

前人

幕府秋風日夜淸澹雲疏雨過髙城葉心朱實看時落階面靑苔先自生復有樓防銜景暮不勞鐘皷報新晴浣花溪裏花饒笑肯信吾兼吏隠名

捨弟占歸艸堂檢校聊示此詩前人

久客應吾道相隨爾獨來孰知江路近頻爲艸堂廻鵝鴨宜長數柴荊莫浪開東林竹影薄臘月更湏栽

營屋

前人

我有陰江竹能令朱夏寒陰通積水內髙入浮雲端甚疑鬼物憑不顧翦伐殘東偏若面勢戶牖可永安愛惜已六載玆辰去千竿蕭蕭見白日洶洶開奔湍度堂匪華麗養拙異考槃艸茅𨿽薙葺衰疾亦少寛洗然順所適此足代加餐寂無斤斧響庶遂憩息權

奉酬嚴公寄題野亭之作

前人

拾遺曽奏數行書懶性從來水竹居奉引濫騎沙苑馬幽棲眞釣錦江魚謝安不倦登臨費阮籍焉知禮法疏枉沐旌麾出城府艸茅無徑欲教鋤

堂成

前人

背郭堂成防白茅緣江路熟俯靑郊榿林礙日吟風葉籠竹和煙滴露梢暫止飛烏將數子頻來語燕定新巢旁人錯比揚雄宅嬾惰無心作解嘲

西郊

前人

時出碧雞坊西郊向艸堂市橋官栁細江路野梅香傍架齊書帙看題檢藥囊無人競來往疏懶意何長

田舍

前人

田舍淸江曲柴門古道傍艸深迷市井地僻嬾衣裳櫸栁枝枝弱枇杷樹樹香鸕鷀西日照曬翅滿漁梁

懷錦水居止二首

前人

軍旅西徵僻風塵戰伐多猶聞蜀父老不忘舜謳歌天際終難立柴門豈重過朝朝巫峽水逺逗錦江波萬里橋南宅百花潭北莊層軒皆面水老樹飽經霜雪嶺界天白錦城曛日黃惜哉形勝地回首一茫茫嚴公仲夏枉駕艸堂兼攜酒饌前人

竹裏行廚洗玉盤花邊立馬簇金鞍非關使者徴求急自識將軍禮數寛百年地僻柴門迥五月江深艸閣寒看弄漁舟移白日老農何有罄交歡

過南鄰朱山人水亭

前人

相近竹參差相過人不知幽花欹滿樹小水細通池歸客村非逺殘樽席更移看君多道气從此數追隨

琴臺

前人

茂陵多病後尙愛卓文君酒肆人間世琴臺日暮云野花畱寶靨蔓艸見羅裙歸鳯求皇意寥寥不復聞

同羣公秋登琴臺

唐髙適

古迹使人感琴臺空寂寥靜然顧遺塵千載如昨朝臨眺自玆始羣賢久相邀徳與形神髙孰知天地遙四時何倐忽六月鳴秋蜩萬象歸白帝平川橫赤霄猶是對夏伏防時有涼飇燕雀滿檐楹鴻鵠搏扶揺物性各自得我心在漁樵兀然還復醉尙握罇中瓢

寄題杜二錦江野亭

唐嚴武

漫向江頭把釣竿懶眠沙艸愛風湍莫倚善題鸚鵡賦何湏不著鵕防冠【侍中】腹中書籍幽時曬肘後醫方靜處看興發防能馳駿馬終湏重到使君灘

淸陰館種楠

蔣堂

手植楩楠二千樹時當慶曆五年春還期莫道空歸去畱得淸陰與後人

東齋

前人

守土無畱事休居有靜齋文才化僻陋術未迨乖崖古帙書參畫秋陰竹間槐西人安枕外聊此息筋骸

府衙新書堂【並序】

張兪

虢略楊保臣由將作屬官隨侍於益府新辟書堂延二儒者日講文藝兪善其作不類乎亭觀之事因作新書堂詩以贈之

志士營道日築室養賢名鋤荒出幽邃掃室廻虛眀山嶽淩墻壁谿塘瀉窗楹蘭蘅露景晚松桂秋風生琴瑟閒古奏樽罍湛寒淸黙意馳萬象遊心覽八紘羣經牙粲粲百氏紛營營禮樂立制作文章懸凖程唐虞化已逺周禮道尙行師友得正士詘論無俗聲邪哆不可入紛華固難傾修辭力工巧勵學逾農耕天爵旣自後人文取其榮元侯方作鎭列士爭獻誠學校溢都市謳吟徧黎氓寧同稷下議飽食談縱橫

題琴臺

田況

西漢文章世所知相如閎麗冠當時遊人不賞淩雲賦只說琴臺是故基

揚子云墨池【卽艸所】

宋祁

宅廢經池在人亡墨澑漧蟾蜍兼滴破科斗共書殘蠧罷蕓猶翠蒸余竹自寒它揚無可問撫物費長嘆

集江瀆池亭

前人

五月追涼地滄江剰素漣林煙昏岸日樓影壓池天篠宻工迷徑荷欹巧避船機忘更何事魚鳥亦畱連

江瀆亭

前人

一翚掀翅壓溪隅吏事初閒此宴居斷岸有時通略彴輕風盡日戰栟櫚云鴻送目揮弦後客板看山拄頰余芰碧蒲靑來更數江人多識使君旟

夏日江瀆亭小飲

前人

飛檻枕溪光歡言客徧觴暫云消樹影驟雨發荷香辛臼橙韲熟庖刀膾縷長蘋風如有意盈祍借浮涼

司馬相如琴臺

前人

故臺千古恨猶對舊家山半夜鸞凰去它年駟馬還死憂封禪晚生愛茂陵間惟有飄飄气仍存天地間

錦亭晚矚

前人

長夏宜髙眀緩帶散煩窘憑軒一超然目與天共盡山從云端現日就林外隠風來艸樹披煙生井閭近自公況多暇衝臆無畱蘊卽此可宴居何湏事遊軫

髙亭駐眺招宮苑張端臣

前人

蜀天向臘寒未極倚檻綿睇亭臯分一萍團紅江上日數蓋淡白樓頭云杯中竹葉與誰舉笛裏梅花那忍聞願君枉步數相勞他時離緒徒紛紛

和浣花亭

葛琳

琳啟伏覩運使學士畱紀浣花亭詩謹齋沐繼和拜呈俯揆蕪淺卑衷無任震惕之至

井絡西南區成都號佳麗錦城十里外物景居然異傍縈浣花溪中開布金地杜宅巋遺址任祠載經祀【按蜀記梵安寺乃杜甫舊宅在浣花去城十里大歷中節度使崔寧妻任氏亦居之後捨爲寺人爲立廟於其中毎嵗四月十九凡三日眾遨樂於此】自昔嵗一遊有亭久摧廢將期泛舟防先此畱旌騎弗基矧肯構後人莫予嗣冠蓋或戾止風雨亡所庇我公至之初行樂徇人意柅車集賔組幕天陳燕器苟弗謀髙眀胡爲革媮敝鳩工度材用奢儉求中制舉從縣官給下靡秋毫費巍然大廈成甚於折枝易藩條息偃暇時律淸和際落成及休辰夙駕忻重詣羣嬉逐使谷雜處同蠶市棟宇美可觀席筵陳有次芳樽旣罷撤防舲爰登憩夾岸布緹防中流喧皷吹沂防煙靄間禽鳥共翔戲都人與士女疊足連帷被弄珠疑漢曲浮觴均洛禊晻晻日將暮熈熈眾皆醉況入武陵源卻返塵寰世自是畢遨賞始復專民事農耕士就學商販工居肆蜀邦生齒繁衣食良囏匱三時急耕播寸壤無遺棄玆焉俾暇逸所以慰勤瘁上賴天子心愼重坤維寄旣擇邇臣徳來秉諸侯瑞且命太史賢出攬澄淸轡第務廣教育孜孜布仁惠匪圖亟聚斂規規奉邦計和气斯涵濡羣生皆茂遂乃躋富壽域共樂升平治不才備屬僚罔補公家利廕宇幸焉依雅聲慙善繼願比召南篇永歌棠蔽芾

題琴防

王素

長卿才調世間無拘監君前奏子虛自有賦詞能諷諌不湏更著茂陵書

同前

呂公弼

煙樹重城側琴臺千古余早爲梁苑客晚向茂陵居賦給尙書筆歸乘使者車淸風覿舊隠長日聳鄕閭

同前

韓絳

車騎擁客安在哉綺琴何事有遺臺當時卒困臨卭辱異日寧知諭蜀才園令官間多病後茂陵書奏侈心開文章光焰畱千古陳迹猶存尙可哀【琴心事不足傳而誰名此臺使不冺其文章足以覆過獨無遺迹如墨池者良可哀也】

九河張公二月二日始防江以集觀者子華韓公創樂俗亭爲駐車登舟之所抃輙爾賦成一

首

趙抃

長橋東畔朱輪畫棟雕欄錦水濵子美浮槎傳大句乖崖乘櫂看芳春酒罇泛泛畱佳客皷吹喧喧樂逺人夾岸香風十餘里晚隨和气入城闉【韓公嘗逰於此故卒章及之】

防琴臺墨池

吳中復

尋春景物乍晴暄連月餘寒花未繁犬子琴臺余古寺揚雄墨沼但空園池邊宿艸交加綠林外鳴禽相鬭喧秀麥漸漸揺暖日防重蒼翠滿郊原

西園十詠【並序】

前人

成都西國樓榭亭池庵洞最勝者凡十所又於其間絕勝者西樓賞皓月眺岷山眾熈臨淸池濯錦水志殊土之產有方物快防樾之風有竹洞雜花異卉四時遞開翠幹茂林蔽映軒戶足以防賔僚資燕息因題十詠以見登覽之盛也

西樓

信美他鄕地登臨有故樓淸風破大暑眀月轉髙秋朝暮岷山秀東西錦水流賔朋逢好景把酒爲遲畱

眾熈亭

亭枕方塘上軒開四照新花涵淸露曉風捲緑波春日暖眠汀鷺荷翻躍錦鱗熈熈逰宴地行樂慰西人

竹洞

陰森過百步屈曲鎖莓苔翠色寒無攺淸風時自來葉籠蒼玉幹路入碧雲堆吏散無公事支笻到防回

方物亭

艸木虫魚部披尋自古無飛沈天產異生植土風殊物色隨心匠形容記繢圖虛亭玩眞意浩思滿江湖

翠柏亭

眾木墜黃葉皴皮抱翠枝自然根性在不爲雪霜移靈潤承多露淸陰貫四時婆娑嵗寒意每到坐遲遲

圓通庵

坐對圓通境陶然勝靜齋觀空無物我扣寂外形骸燕坐埋遺照虛名莫疚懷人間憂樂地所防甚山崖

琴壇【閱道參政所建】

瀟灑琴壇上賢侯養道情無今亦無古求意不求聲林邃風初靜云收月乍眀拂弦成一弄塵思浩然淸

流杯亭

結客乘公暇流觴逐浩歌亂峯晴倒影曲水宛廻波小海逢元已蘭亭記永和西州行樂事應比晉賢多

喬柟亭

古木西園勝亭延上客過色無花卉妬堅爲雪霜多幹育千年秀根含一气和眀堂求厚棟可得老巖阿

錦亭

簾幕臨雕檻窗疏照爛霞園林初過雨風日猛催花香入遊人袖紅堆刺史家四時俱好景終不似春華

華陽縣求瘼亭

範鎭

繁劇尙餘暇幽亭昔創成亷聲風竹逺政事月池淸捲箔客常至臨階禽不驚當年危坐意求瘼在髙情

題曹山人墅居

前人

溪接浣花饒勝致山人髙隠在其中一江絲竹喧天沸爭及松篁半日風

畱題張少愚屋壁

前人

髙隠郫城下平時仍往還門開值冠蓋簾捲爲江山沛雨人間待片雲天外閒泥封詔不起朝夕奉慈顏

西園辧蘭亭

呂大防

手種叢蘭對小亭辛勤爲訪正嘉名終身服佩騷人宅舉國傳香楚子城削玉紫芽淩臘雪貫珠紅露綴春英若非郢客相開市防被方言誤一生

和

李大臨

沙石香叢葉葉靑卻因聲誤得蟬名騷人佩處惟荊渚識者知來徧蜀城消得作亭滋九畹便當入室異羣英非逢至鑑分眀說汨沒人間過此生

和

李之純

綠葉纎長間紫莖蜀人未始以蘭名有時只怪香盈室此日方傳譽滿城恩意和風揚馥鬱光榮灝露滴淸英庭階若不逢精覽何異深林靜處生

萬里橋西有僧居曰聖果後瀬錦江有修竹數千竿僧辯作亭於竹中予與諸公自橋乘舟溯流過之因名亭曰萬里蓋取其發源注海與橋名同而實異因作小詩識之呂大防

萬里橋西萬里亭錦江春漲與堤平拏舟直入修篁裏坐聴風湍徹骨淸

運司園亭詩【並序】

章楶

成都轉運司園亭蓋僞蜀時權臣故宅也淸曠幽靜隨處皆有可樂者輙爲十詩粗記領略以備他日遺忘庶防讀其詩足以省憶髣髴云爾

西園

古木郁參天蒼苔下封路幽花無時歇丑石終朝踞水竹散淸潤煙雲變晨暮何必憶山林直有山林趣

玉谿堂

堂因水得名方沼當其後漪瀾蕩欀桶窗戶挹花栁虫魚不避人鷗鷺若相友半枕夏簟涼此樂亦奚有

雪峯樓

曽構壓池塘不僣亦不偪影浮綠水靜寒逗雪山色撫檻接修竹連檐引蒼柏注目望長安無柰濃云隔

海棠軒

珍葩寄幽島正對孤軒植優柔自俯仰紅緑若組織春酣晴日曛坐久濃香逼池面淨可監朝霞罩澄碧

月臺

蜀地饒夜雨輕陰多蔽天見月月無防築臺待嬋姢髙凝桂影近俯視云屋連顧盼已塵外欲挹瑤宮仙

翠錦亭

楩楠百尺餘排列拱檐際畏日自成陰隆冬寧滅翠虛曠得寂理懶癖資濃睡誰知官府中獲此衝寞味

潺玉亭

傍砌釃小渠回環是流水石蜃吐珠涎淸響醒人耳風微竹影碎月皎波光起防爽無塵囂靜適心所喜

茅庵

竹間構圓庵所向自蕭灑珍禽弄巧舌宛是居山野嘿坐見眞心萬緣盡虛假勿陋尋尺地玆焉息意馬

水閣

架木浮水中略彴通孤島扶疏花影倒鱍剌跳魚小風月所得多經營信云巧隠幾寂無人朱蘭萃幽鳥

小亭

花邊二小亭雙跨淸渠上規摹𨿽甚隘幽僻良可賞幸依佳木陰未羨大廈廣不足延賞朋攜笻常獨往

同前

許將

髙牙負北郭芳園路西轉鳥鳴戀故木蘭茁歸新畹【質夫新得眞蘭植之】坐延花景深行倚笻枝穩翳然想林水防心不在逺

朱堂俯玉谿玉谿淸且幽從公暫息偃撫景空夷猶浮雲冠貟島白日回方流秪此有光碧何必昆侖洲重樓起城陰乘髙望西極列峯橫靑天飛雪千里積疑是空素山冬夏海中白莫怪頻東向上有思歸客海棠冠蜀花此軒花尢冠紅雲簇蘂細綠水照葉嫰倚妝宮粉聚疊綺霞光散雨淚防春風應懷上林怨蜀地山四維益州平如掌累臺郁臨風坐看月宵上稍出叢木末始發眾籟爽玆焉蹔逰日一攬天地廣闌干竇澑長防窱空埃靜修林宻總翠盡得錦城景云舒靑靑色風散搔搔影未爲夜行人共此晝夜永引泉注淸渠潺潺漱寒玉側出閬風遲驟驚江雨速飛瀬乍揚白樛木細涵緑晝夜聲不止肯效楚人哭茨茅以爲庵環顧蕭然虛內樂苟自足容文卽有餘旁依修竹宻上翳靑松疏勿言此中陋中有君子居飛閣出方池修曲見空莽保臨花塢近平覺春波長反景澄餘暉夕陰帶浮爽從容觀魚樂不減逰壕上扁然溝上亭左右相映帶修柟列翠幄長松偃髙蓋地褊景逾寛處約志彌泰誰知坐嘯間心逰萬物外

同前

丰稷

仙花二十四境逺難徧探錦城史君園雅與云洞參廻光試一覽紫翠絕西南池映金波淨花霑玉露甘一水從何來應是昆山頂釃成綠玉池虛堂逗淸影公退冷然賞了非心外境魚泳陽光動鳥啼春晝永雪峯在何許樓倚靑霄端每來注心目不覺生羽翰終籍好風力雲散銀闕櫕隻履西歸客應笑空倚欄文錦初動機晨霞欲敷照香傳雪樓濃影落玉谿倒子美不能賦春工一何妙維有賞心人相逢秖寒笑石印魚在屏犀透星入角廼知眀月光日用人不覺陟此百尺臺余念坐消剝洞曉望機仙丹玆可學檐外列修木凜凜正人气有徳必有文爛兮五色備豈同夭韻花防春張繡被湏信輪囷財堪爲萬乘器金糓計浩穰山水志濶契晴空倚危樓獨對西山雪胸中浩气充物外囂塵絕無何重一吟逺岫窗中列髙軒瞰方池澄波隔鎖窗中島植奇花紫鱗躍錦江水府集羣仙紅雲羃翠幢畫圖入禁庭榮耀知無雙【內璫使蜀畫圖以進】

俗流嗜喧卑世才務髙潔築臺僅逾尋淸夜延眀月四垂天幕低千里蟾光發美人抒奇才裁賦何淸絕森森棟梁材駢空翥鸞鳯危亭構其間曽不礙欀棟檐陰織翠紋砌澑諧淸弄此間宜晝眠一枕華胥夢回環引細泉泉聲潄檐底美哉智者心淸通樂【去聲】流水琤琮戛鳴球淅瀝泛緑綺塵慮無由得何湏洗雙耳結茅作襌庵不卑亦不廣地占官府雄盤基才衺丈幾席供燕閒松筠坐簫爽座有逍遙公虛中息塵想小閣連雪峯憑欄憙幽玩紅接海棠洲緑對篔簹岸有時開罇罍波影侵几案何湏架長虹然後衝云漢養源在西山如玉抱精白引之落錦渠歷耳不可擇風雨雜鳴球珠璣冩雲液恰似偃谿聲醒悟迷途客覆以潔白茅環以瑯玕竹天籟旁鼔笙月沼對鋪玉借問淸坐翁此外更何欲笑指博山鑪香飛柏子緑長虹臥松江一葦航大河豈如此安穩無復畏風波幽香萃花島魚藻防且多徙倚小欄曲月色透薜蘿東西對孤鶱杖履可幽歇容光日月來矧此眀四徹鱗木張幄翠蜃泉飛玉潔往往得意時宛在廣寒闕

同前

孫【闕名】

外臺富園池玆焉甲西南異花間棠梅良木森楩楠飄飄壺中仙亹亹物外談聨毫賦詩題刻石畱翠龕華堂殿【去聲】方池雅名題玉谿南榮翠樾陰北望花島低時聞細泉鳴間或幽鳥啼深宜世外人冥坐窺天倪蕭森玉谿南小亭屹相向使華雙軺車禪境二方丈固將物理齊室隘志自廣松竹周四檐足以備幽賞

同前

吳師孟

十紀權臣第修城外臺宅喬木不知秋名花數逾百逺如山林幽近與塵埃隔惠政裕一方民猶以爲窄華構枕方塘使臺寂佳致二色眞楠材輪奐極精致花木四面圍如立復如侍一道仰澄淸此是澄淸地西北有髙樓梁棟云常起檐牙掛連蜷欄影揺淸泚爽气雪山來一瞬極千里但欲攄逺懷無憂可銷弭花漵對髙軒如用丹靑彯錦水一匳紅玉臺千面笑松篁兩翠幄常防東西照子細看韶妍方知化工妙雅意待蟾光煩襟期爽快無雲防太淸逺覽周色界天光淨琉璃露下眞沆瀣勤渠諗後人宜葺不宜壞東閣治臺政西堂備燕飲介於二堂間華構饒花品紅紫鎭長春四時如活錦公暇一繩牀上有通中枕至人泉石心俚耳便絲竹釃渠逗淸泠朝夕淙寒玉試聴自然聲不減云璈曲卻返倒聞機五音常自足結茅爲圜屋環堵不開牖齋居如鴈堂廣長才六肘深蔵子猷竹不植陶潛栁勿起滅定心宴坐空諸有形制似方橋島岸相連屬春和逗涼颸晝影浮淨綠佳人羅韈輕花時相步續澄瀾忽生暈下有雙鳬浴尺水走庭除花木皆周匝雙亭正相值僅能容一榻公餘時獨來隠幾聊噓防典謁或通名東榮有賔閤

同前

楊怡

池臺宻相望曽是故侯宅賞心知防人喬木已百尺低花拂烏防古蘚駮蒼石欲問昔豪華秋風掃無迹虛堂已深窈那復要營室使君寂無事閉閤臥終日臨池狎淸泚養竹聴簫瑟不爲省春耕軺車肯輕出翛翛樓下竹防防竹間水樓髙𨿽不見淸響長在耳晨光露西崦積玉照窗紙昆閬亦何人當從跨金鯉花如窈窕人宛在水中沚當軒有餘妍終日玩芳蘤池淸藻壓枝波動魚爭蘂錦帳想含春歸心浩然起嘉木宻交陰月夕苦薈蘙髙臺出林杪逺目望天際不厭淸露寒秪恐輕雲蔽可但少陵翁能思研仙桂峩峩碧油幢矗矗羽葆蓋燕居不廢嚴環竦布亭外穠陰生晝寒微吹髮天籟隠幾對凝香衣冠嗒如蛻使君漱流心官府未始忘亭下玉谿水撲碎白玉璫淸耳不待洗髙懷自滄浪安得援瑤琴寫此聲瑯瑯緝茅如蝸廬容膝才一丈規圓無四隅空廓含萬象繩牀每宴坐不與物俯仰惟許嵗寒君虛心環幾杖小閣平池陽危橋屬花嶼杖履樂幽閒魚防深阻刻柱記新漲防水滌煩暑物我久相忘珍禽近人語方亭惟四柱對峙花竹間下有雪嶺水淙流日潺潺宛如雙防舸防向春波灣欲起江湖心而柰風濤艱

同前

杜敏求

潭潭刺史府宛在城市中誰知園亭勝似與山林同幽鳥語晴晝好花嬌春風物情如有待賦詠屬詩翁堂前對花栁堂後瞰沼沚賢有堂中人虛心湛如水煩暑當風窗中宵隠月幾作詩紀勝防詩與水淸泚西山最髙峯積雪連四季登樓試寓目八國有故地烽候𨿽久息武經思豫備文饒昔籌邊公意今無媿東風開百花獨有海棠勝猩血染珠璣防綴枝條防日暖錦段新雨餘燕脂凝何待東閣梅方能動詩興眀從海上來皎皎入我牖何如登髙臺對月把尊酒問月月無言浩歌詩千首防人知此樂此樂公所有材大難爲用嘗誇古柏篇亭前老楩楠黛色亦參天夏暑借淸陰秋籟得自然有如愛庭楸朝暮東西偏林亭幽且深砌下玉谿水淙琤環佩聲曉夕淸心耳使君性所樂愛玩不少已方持利物心黙坐窮至理深深竹林下圓庵最幽僻髙懷夲恬曠野趣坐閒適眾人奔名徒浮世縈物役豈知庵中樂道勝心自逸方池導流水橫閣上尋丈晨曦夜月光罩影相滉漾防魚時出沒飛鷗亦下上終朝倚欄幹不見有風浪二亭𨿽云小好在泉石間白石自齒齒淸泉亦潺潺公府無畱事暫來寄餘閒笻杖烏角巾一日防往還

成都文類卷七

欽定四庫全書

成都文類卷八

宋扈仲榮等編

詩

亭館【二】

暑雪軒

吳拭

咒土臺頭寺披襟笑語閒千年云抱石六月雪彌山酒熟篘嘗外茶新輾試間要湏時防筆來此賦躋攀

和

周燾

崇臺窮石照气味樂偸閒南陸朱眀馭西闌白雪山茶甌回舌夲塵尾落談間欲綴風煙句彌髙不可攀

和

田望

聖福軒重敞偶來心地閒因談丁士冡知是武擔山人在冰壺裏天垂玉壘間賡歌白雪句巴客彊追攀

和

孫竢

地僻宜逃暑官曹幸頗閒虛傳力士擔始信蜀妃山嶺雪靑霄畔城煙宻樹間淸談容欵接妙句獨難攀

和

王澧

望處疑蓬島天長碧海閒雲霞收玉宇煙浪湧銀山茶入淸談裏風生兩腋間詩成似西嶺髙崄不容攀

再賦暑雪軒

田望

灑落全無酷暑侵望中冰雪列遙岑潛通爽气生虛室盡道宜人似桂林不與白雲分界限自期紅日作知音年年煩燠無逃處賴有淸涼此解襟

和

吳拭

石照臺髙暑不侵雪橫天際蜀西岑但知賦客如梁苑那得參徒似少林月上便成銀色界風生兼作海潮音可憐火宅人空老誰解跏趺一解襟

和

王澧

層軒髙棟與云侵照眼嵳峩雪滿岑寒入欄幹欺畏日煙橫圖盡失遙林雍容樽俎開金地模寫風光要玉音萬里岷峨今更重太平藩翰作喉襟

和

孫竢

懶性難堪俗事侵倚空欄檻列靑岑云端白雪凝髙嶺郭外長江繞茂林疏曠幸陪文字飲喧棲安用管弦音此窗一枕羲皇夢卻快微微風動襟

合江亭

周燾

共思赤腳踏層冰聊適江臯興自淸昨夜雨雲驅濁暑曉來煙水快新晴山疑九疊張云勢灘激千巖落布聲巾履從來在丘壑願陪間日此間行

又

前人

卻暑追隨水上亭東郊乘曉戴殘星餘歌咽筦來幽浦薄霧疏煙入畫舲興發江湖馳象魏情鐘原隰詠飛令故溪何日垂綸去天末遙岑寸寸靑

和

田望

六月期分午簟冰合江亭上逼人淸紅雲影落知香沼少女風廻自晝晴出郭偶然成至樂聨鑣那更得同聲登臨觸目俱無礙眞率何妨酒數行

又

前人

翩翩飛蓋出東城自笑無堪厠徳星防段綺霞烘白日一江文練繞疏舲論詩心屈囊中句求友情均原上令坐欠惠連空注想池塘春艸謾靑靑

和

孫竢

炎夏江風冷欲冰坐陪袁謝有餘淸舊聞蜀地四時雨今快岷山千里晴旋切銀絲嘗鱠味聊欹玉枕聴灘聲晚來忽起扁舟興更傍中流看月行

又

前人

西南都防錦官城持節來尋漢客星去國謾追千里馬【竢後公數日出京】還家擬泛一帆舲公才磊落宜方面我病荒疏冒使令未許東山同笑傲勝逰聊可上丹靑

和

王澧

膚使中心若飲冰合江宴集更思淸涼風輕拂來幽戶暑雨乍收新霽晴蕭灑虛亭迎野色玲瓏逺水漱溪聲公餘自得髙吟賞還轡雍容帶月行

又

前人

錦水洋洋照岸亭坤維使者聚華星雨淸沙路聨飛蓋風動蘭舟啟畫舲坐客何湏聞管吹邦人渾似喜盧令帥元吟詠添嘉致子美堂前艸愈靑

和

吳拭

使者風流照錦城東郊攬轡更澄淸春江合處煙凝曉秀嶺橫邊日弄晴石鼎煮茶濃有味金鐘注酒釃無聲何時卻信橋南步細讀詩人古柏行

聞公載酒合江亭要使邦人識使星宿雨乍晴聊信馬曉風初熟更揚舲賦成不是緣鸚鵡詩就當和爲脊令只欠湘靈來皷瑟漁歌聲斷數峯靑

賦新繁周表權如詔亭

趙抃

誥出義方語亭更如詔名爲郎拜天寵有子擅家聲健羨鄕評美光輝野史榮防衣官亦重門外擁雙旌

同前

吳中復

君構義方亭人知善教成恩封新誥命詞合舊題名承襲詩庭訓輝光裏閈榮如今防衣養藹藹振家聲

同前

鮮於侁

楹宇當年惟教育榜題今日侈恩章詩書有道傳家法綸綍無私及義方肯構新基人共羨舊趍子捨自生光喧闐裏閈容千騎盡看承顏拜壽觴

同前

劉孝孫

義方曽榜舊亭名子已爲郎典要城身服上恩今日顯詔符前語是人驚正如伯起鱣堂兆【鱣郭璞音知然反】兼勝於公駟閥榮試問繁江諸父老詩書何以寶金籝

同前

張商英

烏犀解軸黃金裝吳綾蜀錦鸞鳯翔歐虞飛毫灑中詔帝曰咨汝田曹郎汝能教子以義方濟濟來仕吾國光賁汝爵秩及身章潛徳晦耀吾豈忘田曹有亭在繁上舊以義方掲亭榜安知教子三千年契合前言被天奬翰林爲易如詔名春入丘園添气象裏老來觀歸責兒急尋字解治王詩防衣朱旙典便郡簡池太守眞汝師

同前

文同

繁上先生教子時義方髙榜貼亭楣當年此地開師席今日其言入制詞鄕裏共傳爲盛事鬼神相助使前知後人若續成都記第一祥書不可遺

同前

李琮

家愛兒孫國愛臣無邪慈教本來均非因積善能傳慶安見天心語合人席擁詩書才是樂門多車馬別成春榜亭豈獨榮樽俎意欲推余勸裏民

同前

任伋

盡道君家教育深義方髙作靄儒林防衣已是眞郎貴紫詔方旌昔日心鯉每趨庭惟獨立鶴常和子自鳴陰此之能事人方信勝積籝中十萬金

同前

錢詠

選構人皆事宴逢獨君教子襲良弓因聞詩禮家題舊及寵絲綸語命同幾杖已尊賢老外魚爭煥防衣中新來更喜增榮觀靑鏁才臣贈古風【益師吳給事近有寄題此亭詩】

同前

李愼修

昔年曽見鯉趨庭締構開基敞燕楹教子義方居可法褒賢恩詔榜爲名人知一玉能成器家鄙千金任滿籝從此裏閭爲盛事握蘭華省有才英

同前

馮彭年

先生教子作通儒詩禮親闈伯鯉趨亭構義方名昔著詔頒封爵語今符榮因慈孝家聲振黙契絲綸寵數殊善慶誰能肩懿躅賢哉奮逹美相湏

同前

羅登

詩禮當年學此亭先生題作義方名豈知天詔加褒美冥合君言被寵榮銀組郎曹新進秩防衣子捨貴專城一門忠孝誰能繼官防恩先及弟兄

同前

黎持正

義教名亭梗防存要將詩禮及云孫當年偶出嚴君意後日冥符內使言座釂撥醅披茜綬人觀新榜駐髙軒汝南盛事誰能得未獨於公納駟門

同前

白贄

亭名詔語宻相沿湏信從來教義全肯構甞探詩禮業出綸特表父師賢早安素履知文富晚服朱衣稱賞筵不是韋家專講學豈聞旛防到門前

同前

陳昂

封典寵巖穴褒言華日星其誰盡如詔何暇更名亭公昔善教子家傳惟治經當年云榜掲今日璽書形籍已貴同省坐應嘗隔屏【思道都官郎中先生都官外郎】公餘禠簮綍防服戱家庭

同前

李惇元

甲第連薨構此亭翰林題榜得佳名詩書舊業傳芳久綸綍新恩耀俗榮蘭省才華推子捨鯉庭義訓是家聲他年容駟髙門盛豈獨於公大慶閎

同前

閻灝

承家愛以義能誨仕之忠故里推全徳先生有古風中郎銀組白刺史錦衣紅浩矣無窮樂春熈醉笑中右詩十七篇同一石刻範純仁爲亭記若分類世次則不相屬因牽聨載之

逰彌牟王氏園

文同

短彴疏籬入野扄竹煙松露滿襟淸奔湍激險飛寒響弱蔓穿深掛晚英惜去更觀曽畫壁記來重注舊題名門前便是紅塵道誰肯同過洗俗纓

秋日防合江戱題之亭上

郭思

秋風錦水樂無涯獨上亭軒四望嘉橘子滿林金作塊蘆梢拂岸雪飛花酒旗髙掛芙蓉港漁棹斜趨菡蓞家描入畫圖收取去故人相對飲流霞

子云墨池

諭汝礪

讀書豈不好憂憤還自玆書中見古人隠閔惻餘思遇險理有激尋分意多隨姢姢感姱容戚戚念幽棲曽是無間然孰焉愜所宜覽之不自聊悵焉起遙悲不如撥置之濁酒聊一持先生頗多事斯心昧前知亦復坐奇字慘戚亡所歸

晚泛浣花遂宿艸堂

前人

扣橈泛澄虛濯流睇幽芳晚霙襯奇樹夕霏媚疏篁歸鳥亦暫閒夜魄動初涼忽焉眾星微天髙月舒光昔也杜陵子澹然此茅堂客至酒自斟句得意已忘云何常念饑零落在道旁古來技入神一飯豈所望吾輩天所窮慨歌淚霑裳

防琴臺

前人

臯朔語類俳上頗倡優之嚴君數預事慘懍失所棲慨彼猜忌姿公卿命如絲夫子廼謁閒翩翩富丰儀眷言彼妹子深情結幽期浩露泛酒甕輕雲思琴徽撫弦視八荒頗覺秦岫低紛紛漢諸子悟解良獨遲一朝不自保頸血霑裳衣公豈不烱介應禍蓋已微污已迥前識達生邁天倪濶哉昭曠情豈屑後代嗤

艸堂詩十二首

前人

燦燦詩翁錦裏西只緣詩好合窮棲竹鋪冷色云連寺栁漾輕絲鳥過溪凝怨不禁關樹暗駐情應恨蜀山低離人苦怕春歸盡可忍紅英半著泥

閒把煙光次第陳岷峨風物見精神翻成錦綉千般樣供與江山防度春深屋長河元老大蛾眉曼綠卻逡巡從公乞取無邊手免作詩中半个人

從交日日敞窗扉嫌怕風光入眼遲剩買芒鞋供看竹趂乘春雨去栽榿苦無賔客僧來後薄有生涯鶴下時聞道鄰翁酒初熟新篘一酌莫相遺

逺嶼曲洲縱復橫沙邊繁鳥防簫笙一軒檐冷松陰合十里林香藥艸生路轉斷槎逢石坐風移深竹見僧行晚來衝抱更淸曠時有幽人帶月耕

亂後飄零歇此身風光無賴更淸新客懷易感酒添病詩思苦慳花減春南枝北枝鸎舌巧前村後村雨腳勻暫借溪邊老爲客花心栁眼莫撩人

翠木揺艶溪之灣防子失气生愁酸誇力摶虎筯骨絕雙流迸巘道路難布衾多年窘夜雨土銼無火啼夜餐一生忠義老寂寞旋燒竹葉供春寒

詩人以來誰者工建安元嘉無此翁維摩壁畔不到處伽棃角邊無限風孟郊空敖但彭越何景片甲非虯龍先生住處在何許我亦不知西北東

朝元閣邊瑤艸芳惟君之故遙相望人歸後雁關塞阻思入南鳬離夢長懸知同心兩相憶防欲共看千里光金輿玉輦不復見膓斷華淸雲樹蒼

竹外淸疏浸碧溪溪邊竹澹煙雨霏閒看雪嶺題詩罷醉罷西郊信馬歸霄漢直愁雙闕迥夢魂長著五陵飛故園秀木又春色只恐歸去池臺非

錦官城西春艸芳杜陵客子憂思長浴晴晚樹淡浮淥臥水幽花深度香交情憫憫言燕阻舊國迆迆雲山蒼白蘋洲渚落日晚眀邊正銜歸雁行

浣花四月天气和防舟翠旂樂莫過離人千里起遙怨緩棹一曲浮靈波惠風曇曇泛衡杜流望演演逾關河終然有懷春復夏歸去防滻眠汀莎

支防翳然林水間蕭疏神韻淡風煙滄浪亭畔各分手杜宇聲中恰一年自昔風人裁一骨於今捫郯亦麼弦試看堂上百千海餘子浮漚卻未全

琴臺【蜀事補亡】

宋京

君不見成都郭西有琴臺長卿遺迹埋黃埃千年乃爲狐兔窟化作佛廟空崔嵬黃須老人猶記得昔時荒破樵蘇入鉏犂畏淺牛腳勻古甕耕開數逾十乃知昔人用意深甕下取聲元爲琴人琴不見甕已掘惟有鳥雀來悲吟一朝風流隨手盡況復千年何所訊安得雄辭弔汝魂寂寞秋蕪耿寒燐

墨池【蜀事補亡】

前人

君不見子云艸西郭門一逕秋艸閒朝昏何湏筆塜髙百尺池墨黯黯今猶存童烏侯巴竟零落學無人終寂寞漢家執防知防年垂老身沒天祿閣俗兒紛紛重劉向思苦言艱動嘲謗漢已中天雄亦亡不較空文從覆醬如今卻作給孤園吐鳯亭前池水寒安得斯人尙可作防有奇字令君看

書臺【蜀事補亡】

前人

君不見孔眀書臺遺廟旁古書不見臺荒涼臥龍未起蜀天逺茅廬日日空南陽赤符光寒白水涸秣陵王气猶能作璋若嬰兒操虎狼脫去荊州殊不惡十倍奇才安用書此臺昔時知有無蜀人思君識古處未若江水存兵圖黃冠所居門第攺秖有坊名今尙在安得臺邊見古人秋艸重生類書帶

艸堂【蜀事補亡】

前人

君不見少陵艸堂背西郭浣花溪水流堂腳竹寒沙白自淒涼莫問四松霜艸薄入門好在烏皮幾公去不歸換鄰里西嶺千秋雪未消捨北泥融飛燕子只今榿木平橋路籠竹和煙雜江霧野僧作屋號艸堂不是柴門舊時處詩壇今古誰能將艷艷文章光萬丈安得英才擅品量當使公居摩詰上

艸堂

劉望之

風月蔵詩骨流離賦病骸不禁一飽死空遺百生懷樹秀天通隴山嬌客語淮壁間無半偈無乃望君厓

子云故居

前人

殺卻王章愛孔光舉朝誰復說興亡未能免俗歌新美豈不懷歸念楚狂防酒只今猶寂寞小池元舊已荒涼秋風細雨催人去似恐徘徊費感傷

新都驛逺平軒

前人

霜晴木落送歸鞍防手微吟此慰顏防欲憑欄招白鳥更煩剪樹出靑山晚悲薄祿非三釡賴許淸詩見一斑【軒有外氏周次元帥蜀時詩】看到逺平才得恨我寧歸臥尺椽間

宿靈泉無我軒懷次山

蒲瀛

幽軒著無我居此合何人聞道東山隠當時此地親心源將止水世事甚浮雲今日尋遺迹空餘淡墨春【壁間有次山題字】

揚子云墨池

前人

寂寞一區宅沈冥千載豪人輕執防賤誰識艸髙蝌蚪猶翻墨提壺欲載醪著書端有意不必反離騷

王氏碧雞園六詠

王灼

露香亭

北渚一帝子洛川一宓妃池有千種蓮平生所見稀纎穠各態度紅白爭光輝我來亭上飲夜久未忍歸翁家采香人伹愛香滿衣豈知淸露濕圓荷防珠璣

鈍庵

俗子如錐利達士如椎鈍乘除付造物多智反自困君看庵中翁漫浪出方寸臥聴松聲老行觸蘭芳嫩謀身固未快事過了無恨今人豈辧此勸翁愼勿論

淸室

碧雞古名坊奔騰車馬塵那知小洞天淸絕欲無鄰一室對林樾四時禽語新焚香讀周易意得气自伸眀月落杯酒冷气弄衣巾寄語朝市客聲利恐污人

鑑泉

分來何處泉注此團欒池有如大圓鑑玉匣初開時瑩然絕纎埃萬象見毫釐主人湖海士曵杖日娛嬉應照兩侍女新妝弄妍姿亦復照主人鬢髮白絲絲

涼榭

窈窕林影深澹澹波光冷異哉濁惡世有此淸涼境側身朱欄上風煙得防頃嘯聲出奇響疑在蘇門嶺荷香遞遙馥如窺太華井要須從翁逰岸巾開日永

層蘭

仙翁有蘭癖肆意搜林坰負墻累爲臺移此萬紫靑九畹與九層異世皆可銘收拾眾妙香逍遙醉魄醒隠幾光風度開簾皎月停門前勿通客翁續離騷經

題司馬相如琴臺

邵博

長卿夲豪傑禮法安可處手彈南風琴心調東鄰女雜身庸保中初不忌笑侮大者固己立下此皆可補三賦爭日星一書起今古其餘不自祕輙爲人所取何當盡見之眞是文章祖凜然千載下英气猶可覩兒曹爾何知杯酒那可污故臺已丘墟勝絕誰敢據我來訪遺迹低佪不忍去詩成欲叫君云車隔煙霧

楊子云宅

前人

自負天人學甘居寂寞濵卻憐載酒客似識艸人三世官應拙一區宅更貧千年尋故里感涕獨沾巾同楊元澈逰杜子美艸堂

前人

萬里橋西路幽居今尙存共來披艸逕逺去問江村冉冉花扶屋蕭蕭竹映門斯人隔今古此意與誰論

信相院水月亭

馮時行

靑天行月地行水水月相去八萬里天公大力誰能移月在水中天作底我心與月眀作兩月行本在靑天上𨿽云佛說我別說恐落眾生顚倒想少城城隈佛宮闕客哦水月僧饒舌三峽水寒梅花時起予對月賡此詩

又

李燾

水中之月不可取收攬結成湖上亭天光沈沈射虛白夜色耿耿含空靑朅來窮冬所見異但有破塊黏枯萍吾心皎潔竟何似本自無物誰當銘

遊盤溪園亭二首

白麟

割忙載酒把寒來指防盤溪花未開撼動東風湏好句掃除積雪放春回

愛梅愛竹愛溪山可惜天公未放閒待學盤溪溪上老松門𨿽設日常關

盤溪之遊前一日知防太博行矣同令君梅下淸飲不無悵然吾人防合之難再賦絕句

前人

君去我來吟賞地盤溪環繞翠微中溪人似祕驚人語不許從容一醉同

騎人去醉吟來公子風流尊爲開笑問竹間梅淡泊何如筵上舞低回

新作官梅荘移植大梅數十本繞之

範成大

臘前催喚主林神玉樹飛來不動塵契闊西湖慙處士飄零東閣似詩人一天午夢云容碎滿地春愁日影新掃淨宣華藜藿逕他年誰記石湖濵

種竹了題愛山亭

前人

灑掃宣華捨此君煙中月下緑生塵他年葉葉淸風滿莫忘今年借宅人

題錦亭

前人

手開花逕錦成窠浩蕩春風載酒過來嵗遊人應解笑甘棠終少海棠多

新作錦亭程詠之賦詩次其韻二首

前人

飛鴻銜子謾紛紛萬里西遊始識眞不管吳霜微防鬢來看蜀錦爛爭春倚欄定有司花女秉燭仍畱主夜神異縣賞心誰與共故人新作坐中賔

小築聊鋤艸棘荒遊人錯比召南棠花邊霧鬢風鬟滿酒畔云衣月扇香燦爛吟牋煩索句淋漓醉墨自成行報章遲鈍吾衰矣終日冥搜謾七襄

賦雙流郭信可隠居詩十首

何耕

雲溪

幽居定何如頗恨未見之主人向我言喜色融雙眉修篁流翠陰寒溪漾淸漪領略非一狀幽妍發餘姿空蒙雨亦佳防灩晴更奇豈惟二江獨意恐兩蜀稀主人信妙士得此固所宜天公閟好景授受各有時豈無多田翁偃蹇逝莫隨素交懷老蒲秀句紛珠璣安得招歸來爲君賦淸詩往者不可作後生欲何爲【公與蒲大受爲平生詩友】

浮翠橋

隔溪蒼翠各西東架竹爲梁路始通缺月鏬林凝淨緑斷霞眀水抺殘紅芒鞋步步幽深處藜杖聲聲屈曲中回首忽驚橋已逺冷然身禦圃田風

寒碧亭

憑欄日日俯淸湍洗竹年年斬惡竿十頃琉璃秋色靜一林竽籟曉聲寒涼風有意生天末眀月無邊照水端誰謂過淸難久處愚溪元自不相安

逺色閭

小小樓居著散仙淵眀眞趣本悠然招呼雲月欄幹曲顧楫江山柱杖前獨鳥倦歸翻落日誰家晨防起疏煙根塵應接無畱礙笑殺胡僧面壁禪

假山

空庭幻出小嶙峋假外應湏別有眞只恐話頭成兩橛若爲融攝主和賔

蓮塘

色香無比出西方何物妖狐號六郎手折一枝聊供佛前身定是老柴桑【劉遺民爲柴桑令在逺法師蓮社中】

龍淵

門前大江何漫昔人飲牛水爲幹水漧龍逝亦其理近在咫尺聊泥蟠魚蝦玩侮防獺笑縱有靈怪誰當看徳人問捨壓吾境便爾築室相遮欄坐令異類皆屏伏恃有此耳差少安卻紆朱紱去監郡遣我守舍良獨難昨來過門恍如夢龍致此語催歸鞍先生不信反不笑謂我饒舌狂丰幹

虛舟

君不見江臯車馬紛相送巨艑峩峩舡載重西南使者解官歸水淺著沙牽不動如君材具豈多得合侍眀光參法從胡爲淺瀬著虛舟頗肖胸中太空洞問君此意竟安在欲說向人誰與共山林鐘鼎夲同轍系岸截江隨所用八窗窅窅淨無塵一水冷冷淸可防何當抱被過君眠分破江天幽夜夢

忘機臺

太虛生微云機事日夕繁兼忘豈不佳尙有忘者存稽首老龎翁妙處希一言請觀臺上月萬古無昭昏

和光亭

枯木倚寒巖三冬無暖气達人定汝笑胸中太涇渭不妨聲色海徑造佛祖地所以亦樂翁花前時一醉【公自號亦樂居士】

段文昌讀書臺兩絕句

前人

段公曽此讀羣書讀破應湏萬卷余家禮一傳爲雜組稗官收采附虞初

隴麥漸漸滿意靑只憂春早起蟊螟當年人誦禱而雨合向玆山試乞靈【是時正憫雨故雲】

自合江亭過渡觀趙穆仲園亭前人

喚舟芳艸渡系馬綠楊陰步入莓苔徑門開花竹林王孫隨牒逺婺女隠云深【穆仲宗室子今通守婺州】想見西南望悠悠空賞心

從何使君父子逰墨池分韻得名字

李燾

蜀學擅天下馬王先得名簧如巧言語於道蓋小成子云最後出振防思遐徵斯文大一統歘使聖域淸富貴盡在我紱絕非所榮旁皇天祿閣聊亦觀我生懷哉不能歸舊宅荒榛荊寂寞竟誰顧正路今莫行使君蓬萊仙弭節歸赤城門無俗賔客家有賢父兄慨念此耆老不登漢公卿臨池一尊酒尙友千載英並呼嚴與李月旦共細評區區可無憾彼重適我輕朅來成都市塵土污冠纓古人不可見見此眼自眀請爲懷古詩玉振而金聲

逰東郭趙氏園

陸防

淸晨呼馬出馭吏請所之錦城浩如海我亦無與期有花卽入門莫問主人誰下馬據胡牀傲睨忘訶譏人言白頭翁胡爲尙兒癡老翁故不癡借花發吾詩詩句帶花香東風不敢吹徘徊雙蛺蝶許汝鼻端知

過張白雲先生故居

孫松壽

世外煙霞未易期可人平野淡秋曦籃輿出郭夢差好竹杖臨流意共遲已覺此懷飛縹不湏眀月問盈虧仙翁騎鶴歸來否舊隠林髙綠更奇

賦成都張氏蜀錦園

前人

池南池北蜀宮春紅濕花枝壓錦城袖手縱觀花似笑相看一脈話尢情

乾坤開辟記王春劍閣崢嶸拱帝城不許此花歸閬苑錦臺南畔古今情

過子美艸堂

馬俌

棲遲九月錦水行獨過艸堂西出城村樹苒苒秋照白水花漪漪江水眀溪邊三重結茅屋松蘿翳疏晚雨淸往來沽酒且有客胡爲奔走不自停四海紛然霾曀多我憂豈但白馬盟藜藿未足飽我腹況又一頃供耕耘只今騎驢望八極終日飄飄浪如許可堪顏色太臒生憂愁盡入篇章苦信眉一笑古復作卻似韓宣適東魯此生蕩漾胡能畱雨腳風塵奚所休此道滄浪付一漚喚之千古與爾謀吾亦往矣作春秋

水月亭

前人

陽來中坤坎波翻月本於地仍東還誰爲聚之古祗柏涵碧湛湛琉璃盤珊瑚晶瑛澈凝湍西風晚來覺秋寛海蕩冰碎天飛旋瞿曇指心以探襌魄死澤困與爾言夜防倚聲霓裳讙捉影或墮不可援幻癡益多吾懍然眀河繞衣吹佩環毛髮飄蕭亂空寒頗欲乘槎此窮源脫屣濁世搏林騫采華食葉爲玉仙

題新繁勾氏盤溪

勾昌泰

黃塵沒車轂平地得林丘花木風光早陂池煙雨秋不彈長劍鋏甘賦大刀頭九軌利名痼逢君應少瘳從容鮮所得九年中一毛彊牽麋鹿性要學豹龍韜野服顏常好晴窗首自搔向來誤應聘塵土污吾袍客至輙命酌爲言花已開靑山長委防白骨舊生苔不飲固癡絕能詩宜數來頗憂眀日雨紅紫落成堆勝簮不肯黒浮頰故能紅心寄塵埃外春歸杖屨中徑松靑謖謖庭艸碧茸茸無術系白日年光如轉蓬

登待鶴亭

橫峯亂嶺如奔蛇前者欲起後驅呼危亭獨立一回首天罅云隙皆收羅手攀落日意不盡目送孤鴻愁更多愁風衣裳客未冷我欲飲酒君當何

與客逰滄浪亭以萬里橋西一艸堂爲韻得一

字

前人

霧回林蒼黃漲落水寒碧西郊好風景曉霽千里色相從二三子掃灑溪上石主人亦愛客沽酒炊玉粒年荒酒味薄相勸取吻濕同光與共景防此竹間日沄沄憂端來落落險語出穽機誰復設骫脾各自適跳波醉中舞野唱寒外急牛羊歸匆匆鳬雁來一一觸行豈不好酒盡歸亦得頽然寄夫放未愛世褊廹永懷堂中翁回首千嵗迹豈無獨往願冉冉饑凍逼霜空洞庭野天闊云夢澤欲窮扶桑枝尙掛滄海席何當從今去一夜生羽翼

成都文類卷八

欽定四庫全書

成都文類卷九

宋扈仲榮等編

詩

時序【故事宴集】

嵗暮

唐杜甫

嵗暮逺爲客邊隅還用兵煙塵犯雪嶺皷角動江城天地日流血朝廷誰請纓濟時敢愛死寂寞壯心驚

春歸

前人

苔徑臨江竹茅檐覆地花別來頻甲子歸到忽春華倚杖看孤石傾壺就淺沙逺鷗浮水靜輕燕受風斜世路𨿽多梗吾生亦有涯此身醒復醉乘興卽爲家

後至

前人

冬至至後日初長逺在劍南思洛陽靑袍白馬有何意金穀銅駞非故鄕梅花欲開不自覺棣萼一別永相望愁極本憑詩遣興詩成吟詠轉淒涼

寒食

前人

寒食江村路風花髙下飛汀煙輕冉冉竹日淨暉暉田父要皆去鄰家問不違地偏相識盡雞犬亦忘歸

立秋日雨院中有作

前人

山云行絕塞大火復西流飛雨動華屋蕭蕭梁棟秋窮途愧知己暮齒借前籌已費淸晨謁那成長者謀解衣開北戶髙枕對南樓樹濕風涼進江喧水气浮禮寛心有適節爽病微瘳主將歸調鼎吾還訪舊丘

秋盡

前人

秋盡東行且未廻茅齋寄在少陵隈籬邊老卻陶潛菊江上徒逢袁紹杯雪嶺獨看西日落劍門猶阻北人來不辭萬里長爲客懷抱何時得好開

正月三日歸溪上有作因簡院內諸公

前人

野外堂依竹籬邊水向城蟻浮仍臘味鷗泛已春聲藥許鄰人斸書從稚子擎白頭趨幕府深學負平生

中秋夜聴歌聫句

唐武元衡

元衡在蜀淡於接物而開府極一時選公綽爲少尹正壹觀察判官備度支判官裴度掌書記盧士玫觀察支使李虛中觀察推官楊嗣復節度推官

此夕來奔月何時去上天【備】云環方自照玉腕更呈鮮【度】嬿婉人間意飄颻物外緣【公綽上相公】詩裁眀月扇歌索想夫憐【元衡奉盧侍禦】暗染荀香久長隨楚夢偏【放】防當來彩鳯髣髴逐神仙【士玫】

早秋西亭宴徐員外

前人

鼎鉉辭臺座麾幢領益州曲池連月曉橫笛滿城秋有美皇華使曽同白社逰今來重相見偏覺艷歌愁

二月初二日萬里橋小逰江宴集詩

張詠

春逰千萬家美女顏如花三三兩兩映花立飄飄似欲乘煙霞我身豈此浮逰輩蜀地重來治凋瘵見人非理卽傷嗟見人觀樂生慈愛昔賢孜孜戒驕蕩猖狂不是風流樣但使家肥在禮譲嵗嵗春光好逰賞

成都遨樂詩

田況

四方成傳蜀人好防娭無時予始亦信然之逮沗命守益柅轅隃月卽及春防每與民共樂則作一詩以紀其事自嵗元䢐景至止得古律長調短韻共二十一章其間上元燈夕淸眀重九七夕嵗至之類又皆天下之所共豈曰無時哉傳之者過矣蜀之士君子欲予詩聞於四方使知其俗故復序以見懷

元日登安福寺塔

前人

嵗歷啟新元錦裏春意早詰旦防朋寀羣防儼騶導像塔倚中霄翚檐結重橑隨俗縱危步超若薄淸昊千里如指掌萬象可窮討野濶山勢迥寒餘林色老遨賞空閭巷朅來諠稚耄人物事多閒車馬擁行道顧此懽娛俗良慰羇逺抱第憂民政疏無庸答宸造

二日出城

前人

初嵗二之日言出東城闉緹騎隘重郛防車坌行塵原野信滋腴景物爭光新靑疇隠遙埧弱栁垂芳津邏卒具威械祭墦列重茵俗尙各有時孝思情則均歸途喧皷饒聚觀無冨貧坤隅地力狹百業常苦辛設微行樂事何由裕斯民守侯其勉防亦足彰吾仁

五日州南門蠶

前人

齊民聚百貨貿鬻貴及時乘此耕桑前以助農績資物品何其夥碎皆不遺編防列箱筥飭木柄鎡錤備用誠爲急捨器工曷施名花蘊天艷靈藥昌壽栱根萌漸開發虆載相參差防人衒識賞善價求珍奇予眞徇俗者行觀亦忘疲日暮宴觴罷眾皆云適宜

上元燈夕

前人

予嘗觀四方無不樂嬉防惟玆全蜀區民物繁他州春宵寶燈然錦裏煙香浮連城悉奔騖千里窮邊陬衯裶合繡袂轣轆馳香輈人聲震雷逺火樹華星稠皷吹匝地喧月光斜漢流懽多無永漏坐久憑髙樓民心感上恩釋唄歌神猷齊音祝東北帝壽長嵩丘

二十三日聖壽寺前蠶市

前人

龍斷爭趨利仁園敞邃深經年儲百貨有意亨千金器用先農事人聲混樂音蠶叢故祠在致祝順民心二十八日謁生祿祠逰淨眾寺前人

千騎出重闉嚴祠淨宇鄰映林沽酒斾迎馬獻花人艷日披江霧香飇起路塵韶華特眀媚不似逺方春二月二日防江防寶歷寺

前人

昔日張復之【詠字也】來乘冦亂餘三春𨿽宴賞四野猶艱虞遂移踏靑防登舟恣防娛戎備漸解弛人情悉安舒垂玆五十年材哲不敢逾愚來再更朔遽及中春初防斾列城隈畵舡滿江隅輕橈下奔瀬縱輿臨精廬因思賢守事所作民乃孚玆惠未爲大大者其忘諸

八日大慈寺前蠶市

前人

蜀𨿽云樂土民勤過四方寸壌不容隟僅能充嵗糧間或客墮孏曷能備防癢所以農桑具市易時相望野氓集廣眾賈趨寶坊惇夲誠急務戒其靡愆常玆防良足喜後賢無忽忘

寒食出城

前人

郊外融和景濃於城市中歌聲畱客醉花意盡春紅防人一何樂歸馭莫怱怱

開西園

前人

春風寒食節夜雨晝晴天日气薫花色韶光徧錦川臨流飛鑿落倚榭立秋千檻外防人滿林間飲帳鮮眾音方雜遝余景更畱連座客無辭醉芳菲又一年

三月三日登學射山

前人

麗日照芳春良防重元已陽濵修祓除華林程射技所尙或不同玆俗亦足喜門外盛車徒山半列市彩堋飛鏑逺醉席歌聲起回頭望城郭煙靄相表裏秀色滿郊原遙景落川涘目倦意猶遲思餘情未已登髙貴能賦感物暢幽防宜哉賢大夫田斯見材美

九日大慈寺前蠶市

前人

髙閣長廊門四開新晴市井絕纎埃老農肯信憂民意又見笙歌入寺來

二十一日防海雲山

前人

春山縹翠一谿淸滿路防人語笑聲自媿非才無異績止隨風俗順民情

三月十四日大慈寺建道塲

前人

赤精流景鑠朱夏向淸和紺宇修祠盛華封祝慶多簮裳千載遇鐘梵五天歌逺俗尢熈泰皇猷信不頗

乾元節

前人

感帝開鴻緒薫風正阜生億年逢景運萬國贊丕平瑞靄承龍闕晨曦啟鳯城臚賔趨陛墄樂佾備韶英譯導來珍貢酺懽洽頌聲曼齡均慶祝闓澤慰羣情地有捫參逺人懷就日誠願將民共樂聊以報皇眀

四月十九日泛浣花谿

前人

浣花谿上春風後節物正宜行樂時十里綺羅靑蓋宻萬家歌吹綠楊垂畵舡疊鼓臨芳漵防閣淩波泛羽巵霞景漸曛歸櫂促滿城懽醉待旌旗

伏日防江瀆池

前人

長空赤日眞可畏三庾遇火气伏蔵溫風淟涊郁不開流背汗洽思淸涼江瀆祠前有流水灌注蓄泄爲池塘沈沈隆廈壓平防好樹防亞芙蕖香登舟命酒賔朋集逃水大飲冝滿觴絲竹聒耳非自樂肆望觀者如堵墻吾儕未能免俗索近日頗困炎景長今晨縱防不覺暮形爲外役暑亦忘豈如髙齋滌百慮危坐自造逍遙鄕七月六日晚登大慈寺閣觀夜市前人

萬里銀橫貫紫虛橋邊螭轡待星姝年年巧若從人乞未省靈恩徧得無

七月十八日大慈寺觀施盂蘭盆前人

飛閣穹窿軼翠煙盂蘭盛防眾喧闐且欣酷暑從玆減漸有涼風快夕眠【京洛間俗言過盂蘭盆則暑退】

重陽日州南門藥市

前人

岷峨旁礡天西南靈滋秀气中潛含艸木瓌富百藥具山民采捋知辛甘成都府門重陽市逺近湊集爭賫檐市人譎獪亦射利頗覺良惡相追參旁觀有叟意气古肌面皯毛防鬖賣藥數種人罕識單衣結縷和陰嵐成都處士足傳記勸戒之外多奇談或言毎歳重陽市屢有仙迹交塵凡俗流聞此動非覬不識妙理徒規貪惟期幸遇化金術未肯投足棲雲嵓予於神仙無所求一離常道非所耽但喜山民藥貨售歸助農業增耞芟冬至朝拜天慶觀防大慈寺

前人

景至履佳辰朝祖著國令黃宮啟潛萌紫宇晨防映陽徳比君子吾道實可慶矧丁皇運亨遇主堯舜聖坤維最逺方拙者此屍政雅俗舊儒文民牒少訟爭幸足宣上恩惟恐盭物性良時不易得行樂未爲並髙防縱嬉遨丰歳愈繁盛與眾助驩欣寄情於俚詠

次韻和李長學士正月二十八日出郊見寄之

什

宋祁

雅俗傳祠日年華重宴辰初陽澹江霧小雨破街塵客蓋浮輕吹齋刀儼後陳林芳催兔目原色換龍鱗壤路歌聲雜褠倡舞疊新持杯徧酬客惟欠眼中人二月十八日席上方億季長未還不同斯樂欲作寄之防使者來已有新章今牽聯成篇

並呈上

前人

煙壓西郊雨曲津滿城歌吹爲芳辰江形左右衣畱帶栁色髙低趨與塵暖逼園花迎望宻曉催林鳥每啼新知君貪擁光華節未肯樽前共惜春

九日宴射

前人

佳節憑髙駐防旗亭臯霧罷轉晨曦堋間羽集號猿後防外塵飛戲馬時芳菊治屙爭泛蘂丹茰辟惡徧傳枝眀年此防知何處醉玉頽山不用辭

十里宴江瀆亭

前人

節去歡猶在賔來賞更延悠揚初短日淒乍寒天霽沼元非漲秋花自少妍蟻畱新獻討蕙續不殘煙戲鰋衝余藻防龜避折蓮流芳眞可惜從此遂凋年

重陽不見菊二首

前人

戲馬佳辰菊未黃有人惆悵獨持觴心知不作怱怱意故欲淩寒定早霜

蜀地秋髙未擬寒翠苞如粒露華幹重陽已過君休恨畱取金英晚節看

九日藥市作

前人

陽九恊嘉神期人始多暇五藥防廣防防肩閙相駕靈品羅賈區仙芬冒闉舎擷露來山阿斸煙去巖罅系道雜提攜盈襜更薦籍乘時物無賤投乏利能射饔芩互作主參齊交相假【音架】曹植謹贗令韓康無二價西南嵗多癘卑濕連春夏佳劑止刀圭千金厚相謝刺吏主求瘼萬室系吾化顧賴惡石功捫矜重慙唶

奉和鄭公軍城早秋

前人

秋風嫋嫋動髙旌玉帳分弓射虜營已收滴傳雲間戌欲奪蓬婆雪外城

遊鴻慶寺

韓絳

久旱雨初足樂遊春正深喧闐觀士女淸曠入山林佛界云成寶僧園地布金方塘探子石【舊俗池中探石以賣呼之云子】髙閣防賔簮沙水通溪白松筠逐徑陰紛華從滿目幽寂自虛心印組端爲累巖扄得暫尋晚風吹緑野歸騎已駸駸

和韻

吳師孟

十里東郊道玆遊嵗月深參僚從行府髙防適叢林穉子喧沽玉春姬笑孑金咳珠僧防寶醉弁客遺簮天賜連霄澤民歡畢晝陰【前此二日甘雨應祈至足陰涼薄暮士庶謂韓公福惠感召】分眀造物手自在出塵心非相𨿽無住殘芳尙可尋都人望旋斾車馬又駸駸

防海雲山

趙抃

縹緲齊云閣喧闐模石池物華春已盛人意樂無涯羅綺一山徧旌旗十里隨遨棚夾歸路驍騎看星馳

和韻

蘇寀

笙歌掲虛閣帷幕匝春池且與民同樂都忘天一涯舊逰嗟倐忽故步喜追隨陌上人如堵歸鞍莫載馳

和韻

邢夢臣

使旌駈近郭民宴列芳池泄泄春臺上沈沈暮海涯鴻驚人宛轉電激騎追隨此防經年至湏防日似馳

和韻

霍交

山深蔵古寺旁枕舊芳池皷響掲云外石探從水涯使旌遊不倦瑞麥獻相隨事簡民同樂歸心莫競馳

防海云寺唱和詩

成都風俗嵗以三月二十一日遊城東海云寺摸石於池中以爲求子之祥太守出郊建髙旟鳴笳皷作馳騎之戲大防賔從以主民樂觀者夾道百里飛蓋蔽山野讙謳嬉笑之聲𨿽田野間如市井其盛如此渤海吳公下車期月簡肅無事從容髙防於海云酒旣中顧謂寮屬曰一觴一詠古人之樂事也首作七言詩以寫勝賞席客亦有以詩獻者更相酬和得一十三篇廼命幕下吏防稽王霽爲之序霽斐薄不能文恐愧勉從公命夫俳倡弦竹其樂外也吟詠性情其樂內也充諸內則能遺外之樂流於外則內有所喪今公旣推內之樂以樂賔人盡外之樂以樂民可謂

得其樂矣

吳中復

錦裏風光勝別州海云寺枕碧江頭連郊瑞麥靑黃秀繞路鳴泉深淺流彩石池邊成故事荗林坡上憶前遊【予昔嘗陪樞宻田公遊此】緑罇好伴衰翁醉十日殘春不少畱

和韻

範純仁

東郊行樂冠西州古寺岧嶤翠嶺頭化俗文翁傳愷悌尋山謝傅繼風流天涯罇酒欣相遇劍外三春得共遊雅興直湏窮勝賞年光難使隙駒畱

和韻

韓宗道

茂林修竹翠煙收寺枕淸江江上頭好鳥啼春知客恨落花浮水近入流政閒不廢登臨賞意適眞成汗漫遊紫陌紅塵歸路逺夕陽回首重遲畱

和韻

張湍

海云眞賞甲刀州十里春光拂馬頭花酒價髙分宴樂綺羅人好助風流出郊行斾從編俗摸石居民事勝遊斜日懽心猶未足藩侯歸轡爲遲畱

和韻

楊希元

三春行樂盛刀州況是春光欲盡頭使節在郊觀似堵香輪爭道去如流正逢鈐閣多開日肯對花時負勝逰防得公心惜歡意欲歸猶自盡遲畱

和韻

勾士良

佛土依山福逺州春行繡騎上雲頭補天彩石盈池在朝海淸江繞寺流四國仰煩郇伯勞羣生翹望謝安遊早知爲礪爲霖意惟有西民欲暫畱

和韻

馮介

及時行樂慰刀州曉背重城信馬頭彩石散隨香被去芳塵紛逐鈿車流忩忩曲水當年防艸艸東山舊日逰不似海云今獨勝淸風長共好詩畱

和韻

呂陶

玊節重來鎭此州暫驅千騎上峯頭春闌好爲良辰惜俗樂誰知急景流山色也疑今日盛物華渾勝頃年逰登臨賦詠應難再持語鄕人早借畱

和韻

薛繗

寺占靈峯更近州喧闐騶從錦纒頭歌鐘乍奏晴雷殷戈甲急趨春水流防處醉眠方枕藉一城謡俗重嬉遊賢侯惠意民知否防刻嚴闉爲爾畱

和韻

王霽

大帥新謡十五州殘春摸石是遨頭氳氳喜气隨民徧冉冉風光盡日流野俗只知觀防賞主人非獨爲嬉遊晚廻都騎簫鼙引觀稼郊原亦暫畱

和韻

黃元

海云春賞冠西州醉防花枝半壓頭笳鼓不徒同俗樂篇章還許綴詩流秪應勝事多前日長恐無人繼後逰臺鼎行聞虛席召此歡湏少爲民畱

續和僉判太愽逰海云

吳中復

海云摸石近東城莽蒼春郊去路平繞寺溪光照金絡夾堤栁色混靑旌橊花新醸盈樽淥玉柄髙談照座淸上客西州勝京口給鮮牛炙旋供烹

踏靑

梅摯

綺埸紛紛十里賖望中煙景半春華人逰寶歷靑絲騎路隘土橋金犢車緑襯鳯頭垂逕艸紅攢鷁首照汀花夕陽敲鐙餘歡在不惜鸘裘認酒家

自和

前人

龜堞春遊土著奢靑靑踏去冒煙華翠停舴艋客尋寺紅卸羃罹人上車亭落五重沽卓酒釵行十二步潘花乘歡醉盡髙陽侶倒戴歸來不認家

丁酉重九藥市呈坐客

範成大

【余於南北西三方皆走萬里皆遇重九每作水調一闋燕山首句萬里漢宮使桂林首句萬里漢都護成都首句萬里橋邊客今嵗倦防甚矣不復再和前曲仍作此詩以自戲】

莫向登臨怨落暉自緣羇宦阻歸期年來厭把三邊酒此去休哦萬里詩烏防不辭欹短髮黃花終是欠東籬若無合坐揮毫健誰嗣西風楚客悲

鹿鳴燕

前人

岷峨鐘秀蜀多珍坐上儒冠更逸羣墨沼不憂經覆瓿琴臺重有賦淩雲文章小技聊幹祿道學初心擬致君富貴功名今發軔願看稽古策髙勲

防慶節大慈寺茶酒

前人

霜暉催曉五云鮮萬國懽呼共一天淡淡暖紅旗轉日浮浮寒碧瓦收煙銜杯樂勝千秋節擊皷迎冬大有年忽憶捧觴供玉座不知身在雪山邊

冬至日天慶觀朝拜云日晴麗遙想郊禋慶成

作歡喜口號

前人

淅淅霜風不滿旗紫煙黃气捧朝曦五更貫索埋光後萬里鉤陳放仗時畱滯周南無舊事布宣漢徳有新詩丰年四海皆溫暖願把驩心壽玉巵

十一月日海云賞山茶

前人

門戶懽呼十里村臘前風物已知春兩年池上經行處萬里天邊未去人客鬢花身俱嵗晚妝光酒色且時新海云橋下溪如鏡休把冠巾照路塵

丁酉正月二日東郊故事

前人

椒盤宿酒未全醒擾擾金鞍逐畵軿春雨一犂隨處緑栁煙千縷防時靑客愁舊嵗連新嵗歸路長亭間短亭萬里松椒雙淚墮風前安得諱飄零

淸眀日試新火作牡丹防

前人

【蜀人以洛中千葉種爲京花單者爲川花】

再鑽巴火尙浮家去國年多客路賖那得靑煙穿禦栁且將銀燭照京花香鬟半醉斜枝重病眼全昏瘴霧遮錦地綉天春不散任教檐雨捲泥沙

十二月十八日海云賞山茶

前人

追趂新晴管物華馬蹄松快防檐斜天南臘盡風晞雪冰下春來水漱沙已報主林催市栁仍從掌故問山茶丰年自是驩聲沸更著牙前畫皷撾

鞭春微雨

前人

旛勝絲絲雨笙歌步步塵一年新樂事萬里未歸人云薄竟慳雪酒濃先受春送寒東作近漸愧耦耕身

丙申元日安福寺禮塔

前人

【成都一嵗故事始於此塔士女大集拜塔下燃香掛旛禳兵火之災】

嶺梅蜀栁笑人忙嵗嵗椒盤各異方耳畔逢人無魯語【蜀人鄕音極難解其爲京洛音輙謂之虜語或是僣僞時以中國自居循習至今不攺也旣又諱之攺作魯語尢可笑姑就用其字】鬢邊隨我是吳霜新年後飲酴酥酒故事先然窣堵香石筍新街好行樂與民同處旦逢場【余新甃石筍街】

初三日出東郊碑樓院

前人

【故事祭東君因宴此院蜀人皆以此日掃墓】

逺栁新晴暝紫煙小江吹凍舞淸漣紅塵一閧人歸後跕跕饑鳶蹙紙錢

郊外閱驍騎剪栁

前人

千騎同瞻白羽揮驚塵一閧響金機不知掣電彎弓過但覺栁梢隨箭飛

再去東郊

前人

晚境增年慣官身作客諳大都緣偶熟豈是性能堪昔者開三徑他時老一龕越溪新種竹蕓緑想毿毿

三月二日北門馬上

前人

新街如拭過鳴騶芍藥酴醿競滿頭十里珠簾都卷上少城風物似揚州【少城張儀所築子城也土甚堅橫木皆朽皆有穿眼土相著不解散】

上巳前一日學射山萬嵗池故事

前人

北鄰徵路記前廻三尺驚塵馬踏開新漲忽眀多病眼好風如把及時杯靑黃麥隴平平去疏宻榿林整整來防騎不知都防許長堤十里轉輕雷

上巳日萬嵗池坐上呈提刑程詠之

前人

降春酒暖絳煙霏漲水天平雪浪遲緑岸翻鷗如北渚紅塵躍馬似西池麥苖剪剪甞新麪梅子雙雙帶折枝試比長安水邊景只無饑客爲題詩

三月二十三日海云摸石

前人

勸耕亭上往來頻四海萍浮老病身亂挿山茶猶昨夢重尋池石已殘春驚心嵗月東流水過眼人情一閧塵賴有貽牟堪飽飰道逢田畯且眉伸

四月十日出郊

前人

約束南風徹曉忙收雲捲雨一川涼漲江混混無聲緑熟麥騷騷有意黃吏卒逺時閒信馬田園佳處忽思鄕鄰翁萬里應相念春晚不歸同挿秧

春日五首

何耕

聞道西樓下香風颺綺羅無錢沽酒得不醉柰愁何老去春緣薄慵來睡興多閉門終一枕亦不夢南柯寂寞城南寺三年寄索居折花修佛供持鉢乞僧余竟日無車騎依時認皷魚九衢塵一尺吾自有華胥門前無俗物城上亦奇觀花浪東流穩雲山西望寒身淩塵外逺目極意中寛最愛風標客晴沙理素翰萬里橋邊水朝宗入去吳衮衣新曆數神算舊規模四海從心正諸公著力無際天冬望眼但平蕪唇齒輔車勢坤維井絡方只宜花栁盛莫遣鳥魚忙隴麥無由食邊籌足可防出言還有禁忍淚不成行

成都文類卷九

欽定四庫全書

成都文類卷十

宋扈仲榮等編

詩

題詠【書畫器物雨雪風月艸木防魚】

琴歌二首

漢司馬相如

鳳兮鳳兮歸故鄕遨遊四海求其凰時未遇兮無所將何悟今夕升斯堂有艷淑女在閨房室邇人遐毒我腸何緣交頸爲鴛鴦胡頡頏兮共翺翔

鳳兮鳳兮從我棲得托孳尾永爲妃交情通體心和偕中夜相從知者誰雙翼俱起翻髙飛無感我思使餘悲

蜀國弦

梁簡文帝

銅梁指斜谷劍道望中區通星上分野作固下爲都雅歌因良守妙舞自巴渝陽城嬉樂盛劍騎郁相趨五婦行難至百兩好遊娛牲祈望帝祀酒酹蜀侯誅江妃納重聘卓女愛將雛停弦時系爪息吹治唇朱脫衫湔錦浪回扇避陽烏聞君握節返賤妾下城隅

同前

隋盧思道

西蜀稱天府由來擅沃饒云浮玉壘夕日映錦城朝南尋九折路東上七星橋琴心若易解令客豈難要

送姚評事入蜀各賦一物得卜肆

唐張九齡

蜀嚴化已久沈冥空所思甞聞賣卜處猶憶下簾時驅傳應經此懷賢儻問之歸來說往事歷歷偶心期奉觀嚴鄭公防事岷山沲江畫圖十韻

唐杜甫

沲水臨中座岷山到北堂白波吹粉壁靑嶂挿雕梁直訝杉松冷兼疑菱荇香雪云虛防綴沙艸得微茫嶺鴈隨毫末川蜺飲練光霏紅洲蘂亂拂黛石蘿長暗谷非闗雨丹楓不爲霜秋成圃外景物洞庭傍繪事功殊絕幽襟興激昻從來謝太傅丘壑道難忘

石鏡

前人

蜀王將此鏡送死至空山冥寞憐香骨提攜近玉顏眾妃無復嘆千騎亦虛還獨有傷心石埋輪月宇間嚴公防宴同詠蜀道畫圖

前人

日臨公館靜畫列地圖雄劍閣星橋北松州雪嶺東華夷山不斷吳蜀水相通興與煙霞防淸樽幸不空

謝嚴中丞送靑城山道士乳酒一瓶

前人

山瓶乳酒下靑雲气味濃香幸見分鳴鞭走送憐漁父洗盞開甞對馬軍

梅雨

前人

南京犀浦道四月熟黃梅湛湛長江去冥冥細雨來茅茨疏易濕雲霧宻難開竟日蛟龍喜盤渦與岸回蕭八明府實處覓桃栽一百

前人

奉乞桃栽一百根春前爲送浣花村河陽縣裏𨿽無數濯錦江邊未滿園

憑何十一少府邕覓榿木數百栽

前人

艸堂塹西無樹林非子誰復見幽心飽聞榿木三年大與致溪邊十畝陰

嚴鄭公堦下新松【得霑字】

前人

弱質豈自負移根方爾瞻細聲聞玉帳疎翠近珠簾未見紫煙集虛防淸露霑何當一百丈欹蓋擁髙檐

石犀行

前人

君不見秦時蜀太守刻石立作三犀牛自古𨿽有厭勝法天生江水向東流蜀人矜誇一千載泛溢不近張儀樓今年灌口損戶口此事或恐爲神羞終借隄防出眾力髙擁木石當淸秋先王作法皆正道詭怪何得防人謀嗟爾三犀不經濟鈌訛只與長川逝但見雲气常調和自免洪濤恣雕瘵安得壯士提天綱再平水土犀奔茫

石筍行

前人

君不見益州城西門陌上石筍雙髙蹲古來相傳是海眼苔蘚蝕盡波濤痕雨多往往得琴瑟此事恍惚難明論恐是昔時卿相墓立石爲表今仍存惜哉俗態好防蔽亦如小臣媚至尊政化錯迕失大體坐看傾危受厚恩嗟爾石筍擅虛名後來未識猶駿奔安得壯士擲天外使人不疑見本根

古栢行

前人

孔明廟前有老栢柯如靑銅根如石霜皮澑雨四十圍黛色參天二千尺君臣已與時際防樹木猶爲人愛惜云來气接巫峽長月出寒通雪山白憶昨路繞錦亭東先主武侯同閟宮崔嵬枝榦郊原古窈窕丹靑戶牖空落落盤踞𨿽得地冥冥孤髙多烈風扶持自是神明力正直元因造化功大廈如傾要梁棟萬牛回首丘山重不露文章世已驚未辭剪伐誰能送苦心豈免容螻蟻香葉終經宿鸞鳳志士幽人莫怨嗟古來材大難爲用

大雨

前人

西蜀冬不雪春農尙嗷嗷上天回哀眷朱夏云郁陶執熱乃沸鼎纎絺成緼袍風雷颯萬里霈澤施蓬蒿敢辭茅葦漏已喜黍豆髙三日無行人二江聲怒號流惡邑裏淸矧玆逺江皐荒庭步鸛鶴隠幾望波濤沈屙聚藥餌頓忘所進勞則知潤物功可以貸不毛陰色靜壠畝勸耕自官曹四鄰出耒耜何必吾家操

四松

前人

四松初移時大抵三尺彊別來忽三嵗離立如人長防看根不拔莫計枝凋傷幽色幸秀發疎柯亦昻藏所挿小藩籬本亦有隄防終然棖撥損得愧千葉黃敢爲故林主黎庶猶未康避賊今始歸春艸滿空堂覽物嘆衰謝及玆慰淒涼淸風爲我起灑面若微霜足以送老姿聊待偃蓋張我生無根蒂配爾亦茫茫有情且賦詩事迹兩可忘勿矜千載後慘澹蟠穹蒼

枯防

前人

蜀門多防櫚髙者十八九其皮割剝甚𨿽眾亦易朽徒布如雲葉靑黃嵗寒後交橫集斧斤凋喪先蒲栁傷時苦軍乏一物官盡取嗟爾江漢人生成復何有有同枯防木使我沈嘆久死者卽已休生者何自守啾啾黃雀啅側見寒蓬走念爾形影幹摧殘沒藜莠

柟樹爲風雨所拔嘆

前人

倚江柟樹艸堂前故老相傳二百年誅茅卜居摠爲此五月髣髴聞寒蟬東南飄風動地至江翻石走流雲气幹排雷雨猶力爭根斷泉源豈天意滄波老樹性所愛浦上童童一靑蓋野客頻畱懼雪霜行人不過聽竽籟虎倒龍顚委榛棘淚痕血防垂胸臆我有新詩何處吟艸堂自此無顏色

杜鵑

前人

西川有杜鵑東川無杜鵑涪萬無杜鵑云安有杜鵑我昔遊錦城結廬錦水邊有竹一頃余喬木上參天杜鵑暮春至哀哀叫其間我見常再拜重是古帝魂生子百鳥巢百鳥不敢嗔仍爲餧其子禮若奉至尊鴻鴈及羔羊有禮太古前行飛與跪乳識序又知恩聖賢吾法則付之後世傳君看禽鳥情猶解事杜鵑今忽暮春間值我病經年身病不能拜淚下如迸泉

杜鵑

前人

君不見昔日蜀天子化作杜鵑似老烏寄巢生子不自啄羣鳥至今與哺雛𨿽同君臣有舊禮骨肉滿眼身羇孤業工竄伏深樹裏四月五月偏號呼其聲哀痛口流血所許何事常區區爾豈摧殘始發憤羞帶羽翮傷形愚蒼天變化誰料得萬事反覆何所無豈憶當殿羣臣趨

從韋二明府續處覓綿竹三數叢

前人

華軒藹藹他年到綿竹亭亭出縣髙江上舎前無此物幸分蒼翠拂波濤

憑韋少府覓松樹子

前人

落落出羣非櫸栁靑靑不朽豈楊梅欲存老蓋千年意爲覓霜根數十來

又於韋處乞大邑瓷盆

前人

大邑燒瓷輕且堅扣如哀玉錦城傳君家白盌勝霜雪急送茅齋也可憐

詣徐卿覓果栽

前人

艸堂少花今欲栽不問綠李與黃梅石筍街中卻歸去果園坊裏爲求來

春夜喜雨

前人

好雨知時節當春乃發生隨風潛入夜潤物細無聲野徑云俱黑江船火獨明曉看紅濕處花重錦官城

江畔獨步尋花七絕句

前人

江上被花惱不徹無處告訴只顚狂走覓南鄰愛酒伴經旬出飲獨空牀

稠花亂蘂裹江濱行步欹危實怕春詩酒尙堪驅使在未須料理白頭人

江深竹靜兩三家多事紅花映白花報答春光知有處應須美酒送生涯

東望少城花滿煙百花髙樓更可憐誰能載酒開金盞喚取佳人舞繡筵

黃師塔前江水東春光懶困倚防風桃花一簇開無主可愛深紅映淺紅

黃四娘家花滿蹊千朶萬朶壓枝低畱連戲蝶時時舞自在嬌鶯恰恰啼

不是愛花卽欲死只恐花盡老相催繁枝容易紛紛落嫩葉商量細細開

病柏

前人

有栢生崇崗童童狀靑蓋偃蹇龍虎姿主當風雲防神明依正直故老多再拜豈知千年根中路顏色壞出非不得地蟠據亦髙大嵗寒忽無憑日夜柯葉攺丹鳳領九雛哀鳴翔其外鴟鴞志意滿養子穿穴內客從何鄕來佇立久吁怪靜求元精理浩蕩難倚賴

病橘

前人

羣橘少生意𨿽多亦奚爲惜哉結實小酸澁如棠棃剖之盡蠧虫采掇爽其宜紛然不適口豈止存其皮蕭蕭半死葉未忍別故枝冬霜雪積況乃回風吹嘗聞蓬萊殿羅列瀟湘姿此物嵗不稔玉食失光輝寇盜尙憑陵當君減膳時汝病是天意吾諗罪有司憶昔南海使奔騰獻荔枝百馬死山谷到今耆舊悲

枯柟

前人

楩柟枯崢嶸鄕黨皆莫記不知幾百嵗慘慘無生意上枝摩皇天下根蟠厚地巨圍雷霆坼萬孔虫蟻萃凍雨落流膠衝風奪佳气白鵠遂不來天雞爲愁思猶含棟梁具無復霄漢志良工古昔少識者出涕涙種楡水中央成長何容易截承金露盤裊裊不自畏

髙柟

前人

柟樹色冥冥江邊一蓋靑近根開藥圃接葉制茅亭落景陰猶合防風韻可聽尋常絕醉困臥此片時醒

落日

前人

落日在簾鉤溪邊春事幽芳菲緣岸圃樵防倚灘舟啅雀爭枝墜飛虫滿院逰濁醪誰造汝酌罷散千憂

朝雨

前人

涼气晚蕭蕭江云亂眼飄風鴛藏近渚雨鷰集深條黃綺終辭漢巢由不見堯艸堂樽酒在幸得過淸朝

野人

前人

西蜀櫻桃也自紅野人相贈滿筠籠數回細冩愁仍破萬顆勻圓訝許同憶昨賜霑門下省退朝擎出大明宮金盤玉筯無消息此日甞新任轉蓬

江頭五詠

前人

丁香

丁香體柔弱亂結枝猶墊細葉帶浮毛疎花披素艷深栽小齋後庶近幽人占晚壓蘭麝中休懷粉身念

麗春

百艸競春華麗春應最勝少須好顏色多漫枝條剰紛紛桃李枝處處揔能移如何貴此重卻怕有人知

梔子

梔子比眾木人間誠未多於身色有用與道气傷和紅取風霜實靑看雨露柯無情移得汝貴在映紅波

鸂

故使籠寛織須知動損毛看云莫恨望失水任呼號六翮曽經翦孤飛卒未髙且無鷹隼慮畱滯莫辭勞

花鴨

花鴨無泥滓堦前每緩行羽毛知獨立黑白太分明不覺羣心妬休牽眾眼驚稻梁霑汝在作意莫先鳴嚴鄭公宅同詠竹【得防字】

前人

緑竹半含新梢才出墻色侵書帙晚陰過酒罇涼雨洗姢姢靜風吹細細香但令無翦伐防見拂雲長

中秋夜錦樓望月

唐武元衡

玉輪初滿空迥出錦城東相向秦樓境分飛碣石鴻桂香隨窈窕珠綴隔玲瓏不及前秋見團圓鳳沼中

同前得淸字

唐王良防

徳星搖北夜珥月滿重城香靄煙气色飃防砧杵聲令行秋气爽樂感素風輕共賞千年聖長歌四海淸

同前得濃字

唐栁公綽

此夜年年月偏冝此地逢近看江水淺遙辧雪山重萬井金花肅千林玉露濃不惟樓上思飛蓋亦陪從

同前得蒼字

唐張正壹

髙秋今夜月皓皓正蒼蒼逺水澄如練孤鴻迥帶霜旅人方積思繁宿稍沈光朱檻叨陪賞尢冝淸漏長

同前得來字

唐徐放

玉露中秋夜金波碧落開鵲驚初泛濫鴻思共徘徊逺目淸光徧髙空爽气來此時陪永望更得上燕臺同前【得前字秋字二篇】

唐崔備

淸景同千里寒光盡一年竟天多鴈過通夕少人眠照別江樓上添愁野帳前隋侯恩未報猶有夜珠圓四時皆有月一夜獨當秋照曜初含露徘徊正滿樓遙連雪山淨迥入錦江流願以淸光末年年許從防

蜀國弦

唐李賀

楓香晚華靜錦水南山影驚石墜猿哀竹雲愁半嶺涼月生秋浦玉沙鱗鱗光誰家紅淚客不忍過瞿塘

錦官門西石婦詩

唐白居易

道傍一石婦無記復無銘傳是此鄕女爲婦孝且貞十五嫁邑人十六夫徵行夫行二十載婦獨守孤防其夫有父母老病不安寧其婦執婦道一一如禮經晨昏如起居恭順發心誠藥餌自調節膳羞必甘馨夫行竟不歸婦徳轉光明後人髙其節刻石像婦形儼然整衣巾若立在閨庭似見舅姑禮如聞環佩聲至今爲婦者見此孝心生不比山頭石空有望夫名

司馬相如琴歌

唐張祐

鳳兮鳳兮非無凰山重水闊不可量梧桐結陰在朝陽濯羽弱水鳴髙翔

織錦曲

唐王建

大女身爲織錦戶名在縣家供進簿長頭起樣呈作官聞道官家中苦難回花側葉與人別惟恐秋天絲綫幹紅縷葳防紫茸軟蝶飛參差花宛轉一梭聲盡重一梭玉腕不停羅袖捲窻中夜久睡髻偏橫釵欲墜垂著肩合衣臥時參沒後停燈起在雞鳴前一匹千金亦不賣限日未成官裏怪錦江水涸貢轉多宮中盡著單絲羅莫言山積無盡日百尺髙樓一曲歌

過嚴君平古井

唐鄭世翼

嚴平本髙尙逺蹈古人風賣卜成都市流名大漢中舊井攺人世寒泉久不通年多旣罷汲無禽乃遂空如何屬秋气惟見雙井桐

露靑竹枝歌

唐顧況

鮮於仲通正當年章仇兼瓊在蜀川約束蜀兒采馬鞭蜀兒采鞭不敢眠橫截斜飛飛鳥邊繩橋夜上層崖巓頭挿白雲跨飛泉采得馬鞭長且堅浮漚丁子珠聨聨灰煮蠟楷光爛然章仇兼瓊持上天上天雨露何其偏飛龍閒廏馬數千朝飲吳江夕秣燕紅塵撲轡汗濕韀獅子麒麟聊比肩曲江昆明洗刷牽四蹄蹋浪頭枿天蛟龍稽顙河伯防拓羯胡鶵腳手鮮陳閎韓幹丹靑妍欲貌未貌眼欲穿金鞍玉勒錦連幹騎入桃花楊栁煙十二樓中奏管弦樓中美人奪神仙爭愛大家把此鞭祿山入闗闗破年忽見揚州北邸前祗有人還千一錢亭亭筆直無皴節磨將形相一條鐵市頭自是無人別江海賤臣不拘絏垂鞘掛影西窻缺稚子覓衣挑仰穴家僮拾薪幾拗折玉潤猶霑玉壘雪碧鮮似染萇血蜀帝祠邊子規咽相如橋上文君絕往年策馬降至尊七盤九折橫劍門穆王八駿超昆崘安用冉冉孤生根聖人不貴難得貨金玉瑚誰買恩

詠海棠

唐鄭谷

濃澹方春滿蜀鄕半隨風雨斷鶯腸浣花溪上堪惆悵子美無心爲發揚【杜工部老扵西蜀詩集中無海棠之題】

蜀中春雨

前人

海棠風外獨沾巾襟袖無端惹蜀塵和暖又逢挑菜日寂寥未是探花人不嫌蟻酒衝愁肺卻憶漁蓑覆病身何事晚來防雨後錦江春學曲江春

倚檻大慈寺樓詠落葉

唐侯繼圖

拭翠斂悲蛾爲郁心中事搦管下庭除書成相思字此字不書石此字不書紙書向秋葉上願逐秋風起天下負心人盡觧相思死

武侯廟古栢

唐李商隱

蜀相階前栢龍蛇捧閟宮陰成外江畔老向惠陵東大樹思馮異甘棠憶召公葉雕湘燕雨枝拆海鵬風玉壘經綸逺金刀歷數終誰將出師表一爲問昭融

錦二首

唐鄭谷

布素豪家定不看若無文彩入時難紅迷天子帆邊日紫奪星郎帳外蘭春水濯來云鴈活夜機挑處雨燈寒舞衣轉轉求新樣不問亂離桑柘殘

文君手裏曙霞生美號仍聞借蜀城奪得始知袍更貴著歸方覺晝偏榮宮花顏色開時麗池鳯毛衣浴後明禮部郎官人所重省中別占好窠名

題風箏

唐髙駢

駢鎭蜀日以南詔侵暴築羅城四十里朝廷𨿽加恩賞亦疑其固防忽一日聞奏樂聲知有攺移乃題風箏寄意旬日報到移鎭渚宮

夜靜弦聲響碧空宮商信任往來風依稀似曲才堪聽又被移將別調中

芙蓉花

僞蜀張立

孟後主扵羅城上多種芙蓉每至秋時如鋪錦繡髙下相照作詩以刺之

四十里城花發時錦囊髙下照坤維𨿽妝蜀國三秋色難入豳風七月詩

去年今日到成都城上芙蓉錦繡舒今日重來舊防處此花憔悴不如初

蜀牋寄弟洎

韓浦

十樣蠻牋出益州寄來新自浣溪頭繩樞艸舎渾無用助爾添修五鳯樓

蜀牋

文彥博

素牋明潤如溫玉新樣翻傳號冷金逺寄南都豈無意緣公揮翰似山陰

華陽巾【俗謂之隠士防】

前人

華陽山相遺巾法蜀國烏紗學制成公厭貂裘今已久定知野服稱髙情

蜀地海棠繁媚有思加膩幹丰條苒弱可愛北方所未見諸公作詩流播西人予素好玩不能自黙然所道皆在前人陳迹中如國風申章亦

無愧云

宋祁

蜀國天余煦珍葩地所冝濃芳不隠葉並艷欲然枝襞防分羣萼均霞防萬防回文錦城後夾煎燎烘時蜂蘂迎銜宻鸎梢向坐危淺深雙絕態啼笑兩妍姿絳節排煙竦丹缸落帶垂童容疑畏薄便面到邊遲

讓木【木卽楠也其生直上柯葉不相妨蜀人號讓木】

前人

葉葉枝枝相避繁攀枝庇葉獨怡顏無人爲借天公力移植方根虞芮間

海防

前人

哆熾風葉張囷皴雨皮厚叢橑列蓋端攢旄注旗首物以稀見珍材緣怪忘醜

枇杷

前人

有果產西裔作花淩早寒樹繁碧玉葉柯疊黃金丸上都不可寄咀味獨長嘆

漱玉齋前雜卉皆龍圖王至之所植各賦一章凡得八物或賞或否亦應乎至之意歟遂寫寄

至之

前人

萱艸

修莛無附葉繁萼攢莛首每欲問詩人定得忘憂否

淡紅石橊

移植自西南色淺無媚質不競灼灼華而效離離實

芍藥

有名見鄭風今賞異疇日采花當采根可能治民疾

蜀葵

紅白相嗣繁色鈍香亦淺相對庭戶間俗尙焉能免

竹

修修捎出類辭卑不肯叢有節天容直無心道與空

牡丹

采采照中堂玩花復持酒美質貴自成打剝終煩手【洛陽花皆借打剝乃成花】

菊

纎莖寒時宻秀葉晚逾滋芳意君須識羣葩揺落時

芭蕉

不枝惟葉茂無干信中空所以免摧折爲依君子風

成都文類卷十

欽定四庫全書

成都文類卷十一

宋扈仲榮等編

詩

題詠二

與宋景文公唱酬牡丹詩

朱公綽

仁帥安全蜀祥葩育至和地寒開旣晚春曙力終多翠幕遮蜂蝶朱欄隔綺羅殷勤憑驛使光景易蹉跎

答

宋祁

珍蘤分淸賞飛郵附翠籠蹄金防鬢宻璋玉鏤跗紅香惜持來逺春應摘後空玩詩仍把酒恨不與君同

和提刑海棠

範鎭

不知眞宰是誰專生得韶光此樹偏吟筆偶遺工部意賦詞今識翰林權風翻翠幕晨香入霞照危墻夕影連移植上園如得地芳名應在紫薇先

蜀先主廟古栢

裴士禹

武侯翊漢嗣始欲大神器天命固有常云雷極屯否流星墮武帳萬卒摧鋭气孤負臥龍心三顧君臣意廟貌今寂寥握節空垂涙興廢事徒然無以窮往志陵前古栢樹千丈起平地根大壓巨鼇心虛藏野燧風動虯龍枝雷雨隨聲至疑是虛空間神明專擁庇不爾千萬年突兀無枯瘁觀栢又慘然念侯功業熾功業亙無窮與栢共蒼翠

聽運使閱道殿院撫琴

王素

中臺禦史誰得名卓然閱道持直聲首冠豸角身衣繡端想正色霜稜稜上書言事語激切表率百辟有典刑前年乞守桐廬去眾口稱屈嗟沈英朝家惜才久難滯東西兩漕來誇榮銅梁巨屏實都防邊禦蠻夷州養兵生齒繁盛版賦錯嵗餘百萬輸王庭賢哉閱道不聚斂抑暴損重咸使輕山園好茶甚北苑佳釀珍果豪相矜皇皇州縣交贈遺途路馳走常縱橫供須勞擾擔負苦防防民力無時停呵守責宰悉廢罷嚴於軍令威連營人人歡聲雜和气晝夕徧覆全蜀城奸夫貪吏縮手腳一道震懾今澄淸我與閱道略識靣傾蓋若舊都忘形士之忠義共所守必能感格惟至誠切磋博約日防益疊相遜避無已能閱道志節極勁挺表裏瑩徹冬壺冰舉族萍寓甬橋上騰裝單騎趨此行雷琴一張一隻惟將二物娛幽情耽耽公屏大道左閴如隠者眞禪扄聮鏕曉入淨眾寺煙雲収拾初開晴靑松修竹緑陰合其間瀟灑誰構亭從容取琴撫琴防斂襟拱手斜耳聽數按慢舉別得法盡出意外皆研精曲名流水本宮調碧澑潄玉寒琤琤坐中五月汗似雨忽覺桐葉秋風生閱道學琴有髙趣心惡鄭衞方鏗鋐惜滋南薰存舊譜千載之下由分明欲禆吾君踵舜徳追鑑古曲歸升平

和知府仲儀聽琴詩

趙抃

洪惟至樂生太初一鼔萬類和以蘇咸章杳黙不再得南風解慍歌有虞霈恩恊气塞天下推心置腹充肌膚四門恱豫比屋化至今法度存諸書嗟哉道逺朴散漫遺音寂寞俄榛蕪文侯聽古惟恐臥仲尼嫉世倡優誅伯牙絕弦遂空黙季札審樂徒嘻吁諠嘩焦殺雜然起非音僻調眾耳娛夭絲促柱日誇尙正聲順气誰持扶天心厭物窮且變澆醇欲判如秦吳本根直使鬼神防嶧陽茂育寒桐孤鳴泉怪石並左右敲風撼雪孫枝疏老雷一顧落斤斧弦朱軫玉徽瑚形模三尺韻鐘磬價髙直恐連城無玆琴得傳數百載囊古匣藏吾廬攜之造次不暫捨兩川萬里隨單車自憐指下得古趣古人不見如合符不知誰人達公聽招琴曉出遊浮圖松筠防灑塵絕羣喧屏息堂廡虛更張疾徐鼓流水淸風瀝瀝生襟裾曲終四座悄無語賞音公獨勤諮諏公歸三嘆意未已大句落落投瓊珠遂令巾衍益气焰況是黼繡增名譽愚今以琴比公治得之輿頌非敢誣公來西州未五月教條一出民歡呼善人得路惡失穴饑者稻梁寒袴襦竄排冦姦抑僥幸損削浮費淸庖廚平刑決獄甚破竹以身率下如冰壺公政中和召協气斯民樂易琴與俱報言坤維永安堵九重西顧何憂乎登普賢閣觀桄榔樹畱小詩

梅摰

壯年薄宦守西甌一瞬流光三十秋今見桄榔兩嘉樹恍如重到海邊逰

和

王素

聞說桄榔南海頭移來西蜀屢經秋自緣賦得詩情苦不覺攀條憶舊遊

和

蘇寀

粵商移植到西州枝榦輪囷知幾秋晝繡榮歸爲吟賞再來應並赤松逰

新繁縣法要院孫太古壁畫羅漢

梅摰

絕藝知君少誰憐太古蹤佳名吾黨出逸格彼蒼鐘山狖遙偸菓田衣半剝茸鄕人當保此此畫世無重畱別新繁縣靈慶院僧智公

前人

粉裏歸來十二春憐師心似我心淳他時行滿重相見兜率天人第防人

觀舊題再書

前人

方丈前詩映後詩更無塵防碧紗圍老僧相頋應相笑不似揚州刺史歸

二十年前扣寺閽粉墻題記墨猶存重來樹老無花處又見闍梨白首孫

新繁縣東湖瑞蓮歌

王益

火雲爍盡天幕醒水光弄碧涼無聲荷華千柄拂煙際傑然秀榦駢雙英天敕少昊偏滋榮宵零仙露饒金莖嫋嫋飄風起天末綠華璫佩來琤琤觥觴式宴資擊賞何人掞藻飛筆精越國亭亭八百里木蘭泛詠稱明媚爭如錦水派繁江孤根擢翠葩分膩紫淸合曜流霞暉楚臺無夢朝雲飛韓虢佳人新侍寵溫泉宮裏賜霞衣赫赫曦陽在東井珍房萃作皇家慶流火初晨復毓靈連璧更疑唐傑盛眇觀熈政集元和嘉谷重榮田野歌髙宗昔慶劉仁表五色卿云世其少我今取諭進徳流優哉祥蓮出池沼艸萊泥滓俱棄捐致君事業殊商皓歸作臯防稷卨臣同心一徳翊華勲

和

梅摰

東湖七月湖水平鱗波暗織簫籟聲中有植蓮一萬本紅漪相照摛繁英地靈气粹不我測雙葩倐如同一莖黃姑織女渡銀漢蜺旗鳯葆羅空靑又認英皇立湘渚翠華不返凝怨慕五十哀弦頓曉聲駢首低昂泣珠露是時主人集宴喜湖光浸筵霞腳膩朋簪峩峩盡才子椽筆交輝云藻麗酒酣倚欄惜紅暉煙素徘徊縈不飛魏宮甄后晝方寢髣髴有人持玉衣此邑古來無異政室家瘡痏何由慶三年鼠竊例皆然以薪救火火彌盛自公柅車政克和載途鼓腹騰謳歌歌公用心同日皎不獨於今古應少因感珍芳兩兩開玉貫珠聮當縣沼況我與公髙適道芝歌肯迹商山皓嘉謀嘉猷思大陳願將此美歸華勲

蜀牋二軸獻太傅同年葉兄司馬光

西來萬里浣花牋舒捲雲霞照手鮮書笥久藏無可稱願投詩客助新篇

望日與諸公防扵大慈聞海雲山茶合江梅花開遂相邀同賞𨿽無歌舞實有淸歡因成拙詩

奉呈

王覿

野寺山茶昨夜開江亭初報一枝梅旋邀座上逍遙客同醉花前防灔杯秀色霜濃方潤澤暗香風靜更徘徊仙姿莫遣常情妬不帯東山妓女來

和

胡宗師

錦水黃金宻印開東南時望滯塩梅得隨劍外同爲客幸逐花前醉倒杯白玉蘂髙枝瘦碧胭脂萼嫩葉低徊綺羅不識淸詩骨須趂春風摸石來

和

劉【闕名】

百卉嚴寒未放開山茶映發獨江梅解顏況有花經眼取醉寧辭酒滿杯照日亂紅光爛漫漾流輕素影徘徊罇前已得春消息不待江南驛使來

和

徐彥孚

萬蘂山茶傍臘開一畨春信入江梅追防共按黃金轡縱賞還傾白玉杯濃艷迎風香斷續疎枝橫月影徘徊隼旟不負登臨興更約攜朋載酒來

和

吳師孟

何處珍叢最早開海雲山茗合江梅忽傳詩帥邀膚使不用歌姬侍宴杯曉艷鮮明供綺靡晚妝淸淡奉徘徊此時文酒風流事豈似臨江放蕩來

二色芙蓉

文同

蜀國芙蓉名二色重陽前後始盈枝畫調粉筆分妝處繡引紅鍼間刺時落晚自憐窺露沼忍寒誰念倚霜籬主人日有西園客得爾方於歡酒宜

玉局洞石恪畫天仙四壁

諭汝礪

眞人何年下紫淸目睛飄墮如流星至今玉洞通窈冥蕭然紫室之威靈杖履而來六月望赤旱裂石風淒冷歘然四壁呀欲動神怪夭蟜目喪睛道與之貌非丹靑馭風而行誰使令雲飛電掣集帝所超然得意皆夭人異哉石子偉丈夫胸中磊磊怪所儲圃之山帝所居子防其間墮雙鳬不然安知天上有此樂禿筆一掃淩方壺細看毛骨分錙銖偉形傑狀人人殊古來列眞誰所摹前稱闗同後張圖近之豪者郭忠恕落筆拂戾如奔諸兩公軼蕩不拘束筆力磊砢相扶我來憑欄聊一呼隨翁聮軒上淸都

合江探梅

白麟

艇子飃揺喚不回半溪淸影樣疎梅有人隔岸頻招手和月和霜剪取來

銅馬歌

王灼

郫城村民鑿古墓遂得一銅馬髙三尺許制作精妙前簡池守景季淵取以歸中宵風雨輙聞嘶聲怪之不敢畱移送佛寺紹興丙子予以事至成都黃伯淵見索作銅馬歌

君不見武皇逸志淩九垓追風躡影思龍媒魯班門外立銅馬天廐萬疋皆塵埃又不見伏波將軍破交賊歸來殿前獻馬式據鞍習气殊未衰想見老子眞矍鑠兩京翻覆知幾秋只有山河供客愁孤煙落日蠶叢國出此神物於荒丘千年黃壤誰作主猶把歸心泣風雨但恐一朝去無蹤有似丰城寶劍化雙龍

古栢【並序】

劉望之

雙流縣保國觀古栢其大連九臂乃合較孔明廟中栢正一倍也異時震霆焚其一干人以爲異人伏丹其下嵗久丹飛去云耳蓋嘗有雙鶴棲其上云

艸木長生亦偶然不須聞此便談仙燒枝競說丹飛日舉世寧知手種年雙鶴不歸秋自冷萬牛回首句空傳相逄一飲淸陰下與子前生定有緣【坐客四人】

次韻袁升之逰海云寺鴻慶院山茶之什六首

蒲瀛

山茶兩本上連空疊葉棲枝占佛宮雀尾有金輸紺碧鸖頭無火讓殷紅優於峽茗稱呼異劣與梅花气候同誰識諸天雨花外道人宴坐雪霜中

年年花葉炫虛空嵗月循環十二宮對植霜天無賴碧特開金地可憐紅長春比並何妨別宻雪交加有底同不必傳神呼趙老君詩元在典刑中

花開似火半燒空熒惑飛來失故宮但見洛人誇魏紫誰知蜀國產眞紅肯隨月季無時節應怪梅花有異同逺挈一罇誰伴我還從山裏望城中

對境那能問色空山茶花發映蓮宮攻余瑟瑟風揺緑刑盡猩猩日曬紅大雪迷漫元斗異千林揺落不雷同何須誑汝老迦葉分付闍黎一笑中

臘月寒冰火滿空冥移種祝融宮雪霜底事論堅白兒女何知愛軟紅金鼎轉丹應有異玉沙洗水若爲同細思造物元無物顚到繁華掌握中

花發今年喜不空遨頭肅客上蕭宮雪殘千嶂猶連白風引雙旌欲闘紅他日勲名三事在先春和气萬家同等閒艸木防湔袚況入尋常顧盼中

彌牟鎭孔明八陣圖詩

王剛中

我稽八陣圖規模載方冊朅來鎭西蜀防門觀疊石賦詩百數字字字究來歷進陟漢川西彌牟鎭之北平原列堆阜灘石同一式細思作者意孔明有深防髙岸或爲谷灘石存遺迹江海變桑田平原猶可覓故今兩處存千載必一得再歌遂成篇當有智者識

華亭山房象山

黃大輿

客防厭城市僧房見嵓壑偉石羅眾峯寒砂結層堮爲谷旣窈窕置嶺復緜邈溪源互相注花艸紛已錯空聞先王夣徒觀楚臣作行雲在俯仰北渚應酬酢天機契如幻意匠起冥漠周流屬多豫寤寐欣所托有懷山中人從爾芳杜若

梅林分韻詩【有序】

紹興庚辰十二月旣望縉雲馮時行從諸朋舊凡十有五人攜酒具出西梅林林本王建梅苑樹老其大可庇一畝中間風雨剝裂僕地上屈盤如龍孫枝叢生直上尢怪古者凡三四酒行以舊時愛酒陶彭澤今作梅花樹下僧爲韻分題賦詩客旣占韻立者倚樹行者環繞仰者承薌頫者拾英吟態不一皆可圖畫是行也余被命造朝行事薄遽重以大府衣冠謁報主人饋勞酬對犇馳形神爲之俱敝諸公導以斯防江流如碧玉平野秀潤竹塢桑疇連延彌望民家十十五五籬落雞犬比閭相親不愁不嗟餘散防其間蓋不知向之疲苶猒苦所在也昔人謀於野則獲閒暇淸曠有爽扵精神思慮防不可廢如此哉又況所與防皆西州名俊憙事者耶詩成次第不以長少以所得韻之後先聮成軸客十有五韻止十四呂義父別以詩字爲韻又有首昡詩不成者缺樹字一韻余過沈犀樊允南監鎭稅語允南補之諸公又屬時行爲之序十五人者成都楊仲約施子一呂周輔義父智父澤父宇文徳濟呂黙夫杜少訥房仕成楊舜舉綿竹李無變潼川於伯永正法寶印老縉雲馮當可

得舊字

闕名

竹村喜紆徐江云迷昏晝踟躕馬上語嫩寒入衣褏天公惜梅花破臈開未就端待使君來春風本依舊一鐏旣相屬勿辭作詩瘦明年用和羮請爲使君壽

得時字

李流謙

巾冠墮城府桔橰無停時脾貯黃埃非復林壑姿涎流方外勝秦人望軒羲萬金買閒日駕言一舒眉冒踏眾俊場更從百代師食魚得河魴熊蹯佐其滋靉靉煙雨村霜條出冰防烏鵲噪寒暝玉立山差差置尊扶疎下老幹虯蛟馳落蘂不動塵初無犀駭雞羞我木石資鬭公瓊琚詞深酌起自勸滕莒吾封圻公行對宣溫雲霧生攀躋能來玩墟落疋馬卻蓋麾蟠胸萬防蝀區寰眇毫絲以玆接羣動白羽坐指防笑彼豢外者組紱爲之鞿它年駟馬還梅花當十圍識此黃公壚下車挽客衣未覺邈山河一醉也大奇

得愛字

呂及之

去城十里南郊外突兀老梅餘十輩玉雪爲骨冰爲防气象不與凡木對我來窮冬煙雨晦把酒從公對公酹人言此實升廟堂埋沒荒村今幾嵗淸芳不爲無人攺捐棄何妨本根在瑰章妙語今得公國色天香眞有待歸路從公巾倒戴俗物污人非所愛我公行向日邊歸此段風流入圖繪

得酒字

宇文師獻

平生慕英防望公眞山斗一見開心誠已落他人後龍門豈甄擇大小俱容受聮轡尋勝踐春風倚尊酒惟公對江梅端若同志友玉色洗塵沙幽姿出藜莠命客花下坐相與沃醇酎非公無此客譬諸艸木臭向晚入深巷蒼根欹甕牖始知水西頭臥梅勝臥栁有客三嘆息此樹警老醜一笑客誠癡萬法要經久奇卉如尢物過眼不必有惠我終日香重來香在否但從此理悟那復長搔首念公捧召節修名當不朽艤舟未忍去招尋訪林藪中心甚虛明外慕厭紛糾杖屨循古岸細話猶開誘再拜誦公詩一洗芻豢口

得陶字

楊大光

蟠根寄荒絕擢幹空橚槮鄕來聞妙語剪拂到兒曹垂老猶叵堪開落幾徒勞不謂勤杖屨惠然排蓬蒿尙能領諸生相就醉澄醪眞賴旁輝映並覺標韻髙酒防興未已分韻看揮毫籍湜俱可人冥搜爭過褒乃知天地間一等爲賢豪撗飛與陸沈亦各系所遭再煩起窮邊國柄行當操盡期如此花曉夕幸甄陶得備和羮用寧不出伊咎百年幾春風勿令心忉忉

得彭字

於格

庭柯臥蒼龍閱世如耼彭朔風破檀蘂零露滋玉英江空人響絕影落千丈淸今代文章籙縉雲主齊盟躍馬覘春色觴客江上亭三嗅韻勝華霜霰飽曽經及時剝其實可用佐大烹幸因輶軒使錫貢充廣庭王明儻予燭和羮登簋鉶

得澤字

僧寶印

江路嵗崢嶸酸風更蕭瑟發興訪梅花主盟得詩伯孤芳有餘妍初不帯脂澤香度竹籬短影揺溪水碧同時飲中仙著我林下客春槽沸滴紅滿坐喧舉白澆胸獨茗盌臭味曽不隔公今日邊去陛下正前席請看枝頭春中有和羮實反騷試與提不礙心鐡石

得今字

杜舜舉

蘭亭久陳迹修竹空自陰龍山亦淒涼鮮花誰與簪英防曠千載盛事新梅林四海馮黎州未妨鐡石心提攜到諸子徧賞江之潯亭亭姑射仙玉立何森森謝氏六君子對飲香滿襟西陵訪老龍奇怪尢可欽宛然如先生髙臥嵗月侵從玆飽薰風佳實共鼎正味恱天下妙用無古今去去好著鞭江南春已深

得作字

呂商隠

一樹知獨秀十里方出郭江流浩淸冷露气凝淒薄胡爲此行色疲馬外踴躍冥正擅令植物困揺落身心縱未攺佳意久已惡喜見南北枝粲然秀冰壑千林色輝映百畝香旁礡首破春風荒獨傲淸雪虐坐令芳信傳芬菲到羣萼如一君子信茹連俱有托相期飲此意浩蕩放杯酌更應防攀折嘉實須若若終収調鼎功傅巖眞可作持問縉雲老一樽笑相酢

得梅字

馮時行

霜朝馬蹄無纎埃錦城城西江之隈金蘭合沓俱朋來白沙鱗鱗江水洄梅花傍江髙崔嵬人言猶是王建栽豪華過眼浮雲哉下馬酌酒聊徘徊飛英送香來酒杯酒酣疾呼竹籬開走尋屋角如龍梅梅龍𨿽多此其魁睡龍屈盤肘承胲風皴雨皵封蒼苔孫枝迸出誰胚胎天公撫摩春爲回愼勿變化隨風雷年年開花照尊罍我欲結茅買芋煨與梅周旋送衰頽

得花字

呂凝之

出郭豈憚逺滿城無此花新枝開玉雪老樹臥龍蛇臨水互蔥蒨傍籬忽橫斜詩聲冩奇怪畫本出槎牙老子晉彭澤諸公賈長沙不尋龍李盟來嗅霜露華杖屨穿茒捨壺觴倩酒家饑飡香馥鬱醉借影參差月白鴈成字江淸魚可義風流一時勝野意十倍加秪恐天上去迹陳錦江涯歸來馬蹄疾驚飛滿林鵶

沈黎使君與客飲王建梅林分韻作詩過沈犀以詩相示闕樹字令漢廣補之樊漢廣

墻頭冉冉新陽露忽作玲瓏玉千樹老蛟偃蹇獨避人捲回飛雪江臯暮何處鳴禽來好音四月枝垂起黃霧摧折霜餘初不懼笑看春光等閒度百年夢幻欲無言吹落吹開豈風故時來薦鼎眞偶爾小住疎籬非不遇我知天意絕茫茫無爲展轉獨多慮爲花淒斷卻回頭爾亦防酸苦難茹

得下字

施晉卿

郊原宿雨餘雪重云垂野春信初動揺欲往豈無駕使君早著鞭問路逢耕者深尋煙雨村共作詩酒社庭荒六老樹气象自儼雅一笑呼酒來大盆注老瓦最後看枯株何意當大廈夭矯待風雲有年天實假須知羮鼎調嘉實系用捨我欲壽使君罇罍更傾防明朝得楚騷健甚無屈賈君今有錫環詔落九天下蜀江雪浪來棹趂舡人把畱滯以諸生斯文要陶冶惟應郢中歌倡絕和自寡更聞督熊兒夜賦燭余灺它年看無雙聲譽出江夏卻笑昌黎公阿買字能寫

馮先生訪梅於成都西郊同防十五人分韻哦詩而積不與翊日先生分僧字屬積作之

張積

春回九地陽潛升南枝破臘如酥凝疏籬度香竹梢短寒沙倒影溪流澄魁然老株忽駭目雪鱗矯矯雙龍騰天公一叱困僕地掀髯弄爪髙曲肱長林望斷千百株奮首直欲靑雲淩黎州太守和羮手十里往看車呼登西江破曉郊路淨合簪者誰金蘭朋懽笑借艸飛大白行廚載酒多扵澠風花飄搖落杯面漱齒澆胸如嚼冰湘流之淸峴山瘦千古邂逅一笑興卻踏東風急回首侵夜霜月寒生稜入門未坐亟相詫曰今見之生未曾成都勝事多四蜀我欲問津雲水僧先生功成早匄身未老重來醉倚藤

得詩字

呂宜之

寒梅如髙人冰雪凜風期霜威淩萬木孤芳綴疎枝古來嵗寒心肯與時節移家家浣溪南橫斜映疎籬老樹更崛奇矯矯蛟龍姿中有調鼎味幾年江之湄徵衫十里寒霜蹄快追隨先生羊叔子到處英名垂對花有妙想豪气無百巵興來屬湛輩同出春容詩

十二月二十四日西樓觀雪範成大

一夜珠簾不下鉤徹明隨雪上西樓瑤池萬頃昆侖近玉壘千峯滴博収已報春回南畝潤從教寒勒北枝愁四筵更爲丰年醉錄事何須較酒籌

寶相花

前人

誰把柔條夾砌栽壓枝萬朶一時開爲君也著詩収拾題作西樓錦綉堆

雨後東郭排岸司申梅開及三分戲書小絕令

一靣開燕

前人

雨入南枝玉蘂皴合江云冷凍芳塵司花好事相邀勒不著笙歌不肯春

立秋夜月

前人

已放新涼入簞紋更驅余溽避鑪燻穿雲竹月時時見咽露莎蛩院院聞稍喜雪山無斥堠但虞煙驛有移文行藏且付蘧蘧夢明發還親鴈騖羣

前堂觀月

前人

箕踞繩牀正自豪逺逰何暇讀離騷蕭森萬竹秋逾瘦突兀雙楠夜更髙東郭風喧三鼓市西城石洶二江濤色塵聲界如如現本自無禪不用逃

太平瑞聖花

前人

雪外捫參嶺煙中濯錦洲宻攢文杏蘂髙結防云毬百世嘉名重三登瑞气浮挽春同住下看到火西流合江亭隔江望瑤林莊梅盛開過江訪之馬上

哦此

前人

何處春能早疏籬浪激湍竹間煙雪迥馬上晚香寒喚渡聊相覓巡檐得細看極知含雨意未許日烘殘

垂絲海棠

前人

春工葉葉與絲絲怕日嫌風不自持曉鏡爲誰妝未辦沁防猶自宿燕脂

西郊尋梅

前人

西郊梅花矜絕艷走馬獨來看不厭似羞流落防市塵寧墮荒寒傍茅店翛然自是世外人過去生中差一念淺顰常鄙桃李學獨立不容鶯蝶覘山樊水仙晚角出大是春秋吳楚僭餘花豈無好顏色病在一俗無由砭朱欄玉砌渠有命斷橋流水君何欠嗟予相與頗同調身客劍南家在剡淒涼萬里歸無日蕭颯二毛衰有漸尙能作意晚相從爛醉不辭杯防灩

初四日東郊觀麥苗

前人

去嵗秋霖麥下遲臘殘一雪潤無泥相將飽喫滹沱飰來聽林間快活啼

海棠一首【範希元園】

陸遊

誰道名花獨故宮【謂故蜀燕王宮】東城盛麗足爭雄橫陳錦障闌干外盡吸紅雲酒醆中貪看不辭持夜燭倚狂直欲擅春風拾遺舊詠悲零落瘦損腰圍擬未工【老杜不應無海棠詩意其失傳云】

嘉祐院觀壁間文湖州墨竹

前人

石室先生筆有神我來拂拭一酸辛敗墻慘澹欲無色老气森嚴猶逼人慣閱冰霜元耐久恥隨兒女更爭春紛紛可笑空摹擬爾輩毫端萬斛塵

賦成都碧雞坊李氏石君【事見成都古今記中蓋湖石之最大而奇

者著名舊矣】

孫松壽

造化小兒斲山骨幾年流落蛟龍窟太湖一碧浸玻璃瀾吞浪吐窮奔突瑰奇未許困泥沙漂出江臯空防屼淸寒偃蹇如髙人肯向蓬蒿念埋沒曩聞上苑饒奇珍千形萬狀髙嶙峋當年搜索困山海氊包席裹車轔轔規模豈但肖五嶽气象直欲淩三神一朝胡馬窺城下例隨矢石荒荊榛憐君分落幽人手不逐爾輩污塵垢首陽寂寞伯夷淸瀟湘冷落三閭瘦李侯胸中飽云夢得君不用斯瓊玖館之舊隠與周旋竹士松賓三益友相看一洗名利心眉宇更淸元徳秀君今幾世徳未衰霜寒玉立臒而壽咄嗟世眼多嗜好玩形忘理十八九奇章所蓄森瑯玕名標甲乙空紛然到漑奇礓髙崒嵂一擲徒爲負進錢石君於汝非不厚較其所得無何有願公世濟此君爲不朽

賦張白雲先生故居溪上菊

前人

金衣緑裳僊不齅春風余飄搖淸江練服佩圃珠欲驂衝霄鸞鞭起橫海魚【是夜遊魚躍出因廣此意】天遊浩無際妙寄良可娛【借遷爲諭寄此淸賞】

賦蘧仙觀古楠【犀浦鎭蘧眞人舊隠有四大楠甚古其事已經見成都記】前人

風雨縱橫八面看巍然此柱欲擎天壯心已與雲龍防彈指消摩八百年

十月過昭覺庭梅蕭然已動人意因作二十八

字

李燾

厭逐遊人藥市行蹔來心迹喜雙淸疏風細雨荒庭菊便覺梅花暗有情

觀施氏芍藥呈同遊者

前人

怪底吹殘萬防紅餘妍都在此花中攀枝未許風流盡振袂還知結習空杳杳人誰贈南國菲菲身恐墮仙宮乞將新雨醻佳麗始信靑春不負公

成都施氏園海棠方盛時覓酒徑醉二月九日

前人

染根著色謝天公破睡猶禁一再風爲此徑須浮大白老夫元自愛深紅

臘日遊梅龍以雪後園林才半樹爲韻得樹字

楊甲

年年看梅水西路白頭溪翁眼如故重來笑龍老不死我亦風埃憶歸去酒酣百怪入我腸夜半恍惚與龍遇醉騎一尾天上歸陳迹江頭不知處梅花勸汝一杯酒千嵗一寒眞旦暮欲將老大要風雪穴蟻窠虫已無數成都萬事更奇古石筍猶疑卿相墓孔明廟前柏千尺神物翛翛泣幽樹它時滅壞亦同趣人生誰能一長頋浮雲天地不須論但願人間有詩句

庚寅再遊

前人

霜頭馬郊鞭影西欲尋逺梅無舊蹊但聞艸木皆有香未到已識花前溪艤舟登岸入梅處竹樹煙火茅茨低百年死樹虫蘚暗鱗甲漠漠僵橫霓老翁鼻祖頭雪白下見兒女方勝笄數株無力已僕地彊起放春花滿畦瘦龍夭矯欲仙去脊尾一半埋沙泥雷公幾時獵幽蟄夜半刀斧來刳刲野人往往多再拜疑有鬼物憑其棲問樵訪牧不知嵗齠齓已見今髦倪故人同遊六七輩或似醉阮林中嵇繞樹覓花不識路東邊犬吠西號雞榼中但有酒淸濁寒具野檐勤攜賫引之各各坐香樹醉中采擷欲滿提誰言猶是蜀梅苑破丘斷壠山蒿藜種花滿地作癡計隨手變化空塵防只餘老樹香不滅力戰風雨猶堅犀云何身槁心尙在花气鬱鬱連云霓但印此香可飲酒笑取身世如稗稊竹寒沙碧夜來語回首千載余幽題榮枯過眼如一夢世网忽掛如牢狴何時江村一曲路與子共賦歸來兮

成都文類卷十一

欽定四庫全書

成都文類卷十二

宋扈仲榮等編

詩

贈送一

贈袁天綱

唐杜淹

伊呂深可慕松喬定是虛繋風終不得脫屣欲安如且珍紈素美當與薜蘿疎旣逢楊得意非復久閒居

送吳七逰蜀

唐駱賓王

日觀分齊壤星橋抵蜀門桃花嘶別路竹葉瀉離罇夏盡蘭猶茂秋新栁尙繁霧銷山望迥風髙野聽喧勞歌徒欲奏贈別竟無言惟有當秋月空照野人園

送宋休逺之蜀

唐張說

求友殊損益行道異窮申綴我平生气吐贈薄逰人結恩事明主忍愛逺辭親色麗成都俗膏腴蜀水濱如何從宦子堅白共緇燐日月千齡旦河山萬族春懷鉛書瑞府橫艸事邊塵不及安人吏能令王化淳

入奏行【贈西山檢察使竇侍禦】

唐杜甫

竇侍禦驥之子鳳之鶵年未三十忠義俱骨鯁絕代無烱如一段淸冰出萬壑置在迎風寒露之玉壺蔗漿歸廚金盌凍洗滌煩熱足以寧君軀政用疏通合典則戚聨豪貴耽文儒兵革未息人未蘇天子亦念西南隅吐蕃憑陵气頗麤竇氏檢察應時須運糧繩橋壯士喜斬木火井窮猿呼八州刺史思一戰三城守邊卻可圖此行入奏計未小宻奉聖防恩冝殊繡衣春當霄漢立防服日向庭闈趨省郎京尹必俯拾江花未落還成都肯訪浣花老翁無爲君酤酒滿眼酤與奴白飯馬靑蒭將赴成都艸堂途中有作先寄嚴鄭公五首

前人

得歸茅屋赴成都直爲文翁再剖符但使閭閻還揖讓敢論松竹久荒蕪魚知丙穴由來美酒憶郫筒不用酤五馬舊曾諳小徑幾回書札待潛夫

處處靑江帶白蘋故園猶得見殘春雪山斥堠無兵馬錦裏逢迎有主人休怪兒童延俗客不教鵝鴨惱比鄰習池未覺風流盡況復荊州賞更新

竹寒沙碧浣花溪菱刺藤梢咫尺迷過容徑須愁出入居人不自解東西書籖藥裹封蛛网野店山橋送馬蹄肯借荒庭春艸色先一飲醉如泥

常苦沙崩損藥欄也從江檻落風湍新松恨不髙千尺惡竹應須斬萬竿生理秪憑黃閣老衰顏欲付紫金丹三年奔走空皮骨信有人間行路難

錦官城西生事防烏皮幾在還思歸昔去爲憂亂兵入今來已恐鄰人非側身天地更懷古回首風塵甘息機共說摠戎云鳥陣不妨逰子芰荷衣

贈王二十四侍禦契四十韻

前人

往往𨿽相見飄飄愧此身不關輕紱冕俱是避風塵一別星橋夜三移斗柄春敗亡非赤壁奔走爲黃巾子去何蕭灑余藏異隠淪書成無過鴈衣故有懸鶉恐懼行裝數伶俜臥疾頻曉鶯工迸淚秋月解傷神防面嗟黧黑含淒話苦辛接輿還入楚王粲不歸秦錦裏殘丹竈花溪得釣綸消中祗自惜晚起索誰親伏柱聞周史乘槎似漢臣鴛鴻不易狎龍虎未宜馴客卽掛冠至交非傾蓋新由來意气合直取性情眞浪迹同生死無心恥賤貧偶然存蔗芋幸各對松筠麤飰依他日窮愁怪此辰女長裁褐穏男大卷書勻漰口江如練蠶崖雪似銀名園當翠巘野棹沒靑蘋屢喜王侯宅時邀江海人追隨不覺晚欵曲動彌旬但使芝蘭秀何須棟宇鄰山陽無俗物鄭驛正畱賓出入並鞍馬光輝防席珍重逰先主廟更歷少城闉石鏡通幽魄琴臺隠絳唇送終惟糞土結愛獨荊榛置酒髙林下觀棊積水濱區區甘累趼稍稍息勞筋网聚粘圎鯽絲繁煮細蒓長歌敲栁癭小睡憑藤輪農月須知課田家敢忘勤浮生難去食良防惜淸晨列國兵戈暗今王徳教淳要聞除猰防休作畫麒麟洗眼看輕薄虛懷任屈伸莫令膠漆地萬古重雷陳

奉送嚴公入朝十韻

前人

鼎湖瞻望逺象闕憲章新四海猶多難中原憶舊臣與時安反側自昔有經綸感激張天步從容靜塞塵南圖回羽翮北極捧星辰漏鼓還思晝宮鶯罷轉春空畱玉帳術愁殺錦城人閣道通丹地江潭隠白蘋此生那老蜀不死防歸秦公若登臺輔臨危莫愛身

送韋郎司直歸成都

前人

竄身來蜀地同病得韋郎天下兵戈滿江邊嵗月長別筵花欲暮春日鬢俱蒼爲問南溪竹抽梢合過墻公安送李二十九弟晉肅入蜀餘下沔鄂

前人

正解柴桑防仍看蜀道行檣烏相背發塞鴈一行鳴南紀連銅柱西江接錦城憑將百錢卜飄泊問君平

送竇九歸成都

前人

文章亦不盡竇子才縱橫非爾更持節何人符大名讀書云閣觀問絹錦官城我有浣花竹題詩須一行

遣悶奉呈嚴公二十韻

前人

白水魚竿客淸秋鶴髮翁胡爲來幕下祗合在舟中黃卷眞如律靑袍也自公老妻憂坐痺幼女問頭風平地專欹倒分曹失異同禮甘衰力就義忝上官通疇昔論詩早光輝杖鉞雄寛容存性拙剪拂念途窮露裛思藤架煙霏想桂叢信然觸网直作鳥窺籠西嶺紆村北南江繞舎東竹皮寒舊翠椒實雨新紅浪簸舡應拆杯幹甕卽空藩籬生野徑斤斧任樵童束縛酬知已蹉跎效小忠周防期稍稍太簡遂怱怱曉入朱扉啟昏歸畫角終不成尋別業未敢息防躬烏鵲愁銀漢駑駘怕錦幪防希全物色時放倚梧桐

贈蜀僧閭丘師兄【太常博士均之孫】

前人

大師銅梁秀籍籍名家孫嗚呼先博士炳靈精气奔惟昔武皇后臨軒禦乾坤多士盡儒冠墨客靄云屯當時上紫殿不獨卿相尊世傳閭丘筆峻極逾昆侖鳳藏丹霄暮龍去白水渾靑熒雪嶺東碑碣舊制存斯文散都邑髙價越璵璠晚看作者意妙絕與誰論吾祖詩冠古同年防主恩豫章夾日月嵗久空深根小子思疎闊豈能達辭門窮愁一揮涙相遇卽諸昆我在錦官城兄居只樹園地近慰旅愁往來當丘樊天涯歇滯雨粳稻臥不翻漂然薄遊倦始與道侶惇景晏步修廊而無車馬喧夜闌接軟語落月如金盆漠漠世界黑區區爭奪繁惟有摩尼珠可照濁水源

戲作花卿歌

前人

成都猛將有花卿學語小兒知姓名用如快鶻風火生見賊惟多身始輕綿州副使著柘黃我卿掃除卽日平子章髑髏血模糊手提擲還崔大夫李侯重有此節度人道我卿絕世無旣稱絕世無天子何不喚取守京都

寄卭州崔錄事

前人

卭州崔錄事聞在果園坊【坊名在成都】久待無消息終朝有底忙應愁江樹逺怯見野亭荒浩蕩風煙外誰知酒熟香

得廣州張判官叔卿書使還以詩代意

前人

鄕闗胡騎逺宇宙蜀城偏忽得炎州信遙從月峽傳云深驃騎幕夜隔孝廉船卻寄雙愁眼相思淚防懸

送段功曹歸廣州

前人

南海春天外功曹幾月程峽云籠樹小湖日落船明交趾丹砂重韶州白葛輕幸君因賈客時寄錦官城中丞嚴公雨中垂寄見憶一絕奉答二絕

前人

雨映行宮辱贈詩元戎肯赴野人期江邊老病𨿽無力彊擬晴天理釣絲

何日雨晴雲出谿白沙靑石先無泥只須伐竹開荒徑拄杖穿花聽馬嘶

酬髙使君相贈

前人

古寺僧牢落空房客寓居故人供祿米鄰舎與園蔬雙樹容聽法三車肯載書艸吾豈敢賦或似相如別唐十五誡因寄禮部賈侍郎前人

九載一相逢百年能幾何復爲萬里別送子山之阿白鶴久同林潛魚本同河未知棲集期衰老彊髙歌歌罷兩淒惻六龍忽蹉相視發皓白況難駐羲和胡星墜燕地漢將仍橫戈蕭條四海內人少豺虎多少人愼莫投多虎信所過饑有易子食獸猶畏虞羅子負經濟才天門郁嵯峨飄颻適東周來往若崩波南宮吾故人白馬金盤陀雄筆映千古見賢心靡他念子善師事嵗寒守舊柯爲吾謝賈公病胏臥江沲

赴靑城縣出成都寄陶王兩少尹

前人

老被樊籠役【一云老恥妻孥笑】貧嗟出入勞客情投異縣詩態憶吾曹東郭蒼江【一云滄浪】合西山白雪髙文章差底病回首興滔滔

敬簡王明府

前人

葉縣郎官宰周南太史公神仙才有數流落意無窮驥病思偏秣鷹愁怕苦籠看君用髙義恥與萬人同

重簡王明府

前人

甲子西南異冬來只薄寒江云何夜盡蜀雨防時干行李須相問窮愁豈自寛君聽鴻鴈響恐致稻梁難

寄贈王十將軍承俊

前人

將軍膽气雄臂懸兩角弓纒結靑驄馬出入錦城中時危未受鉞勢屈難爲功賓客滿堂上何人髙義同

贈花卿

前人

錦城絲管日紛紛半入江風半入云此曲秪應天上有人間能得幾回聞

寄杜位【位京中宅近西曲江詩尾有述】

前人

近聞寛法離新州想見懷歸尙百憂逐客𨿽皆萬里去悲君已是十年流干戈況復塵隨眼鬢髮還應雪滿頭玉壘題書心緒亂何時更得曲江逰

送裴五赴東川

前人

故人亦流落髙義動乾坤何日通燕塞相看老蜀門東行應暫別北望苦銷防凜凜悲秋意非君誰與論

贈別何邕

前人

生死論交地何由見一人悲君隨鷰雀薄宦走風塵綿谷元通漢沱江不向秦五陵花滿眼傳語故鄕春

贈別鄭鏈赴襄陽

前人

戎馬交馳際柴門老病身把君詩過日念此別驚神地闊峨眉晚天髙峴首春爲於耆舊內試覓姓龐人魏十四侍禦就廬相別

前人

有客騎驄馬江邊問艸堂逺尋畱藥價惜別到文場入幕旌旗動歸軒錦繡香時應念衰疾書迹及滄浪

徐九少尹見過

前人

晚景孤村僻行軍數騎來交新徒有喜禮厚媿無才賞靜連云竹忘歸步月臺何當看花蘂欲發照江梅範貟外吳侍禦特枉駕闕展待聊寄此

前人

暫往比鄰去空聞二妙歸幽棲誠簡略衰白已光輝野外貧家逺村中好客稀論文或不愧肯重款柴扉

送路六侍禦入朝

前人

童稚情親四十年中間消息兩茫然更爲後防知何地忽漫相逢是別筵不分桃花紅勝錦生憎栁絮白於綿劍南春色還無賴觸忤愁人到酒邊

戲題寄上漢中王三首【時王在梓州初至斷酒不飲篇有戲述】

前人

西漢親王子成都老客星百年雙白鬢一別五秋螢忍斷杯中物祗看座右銘不能隨皂蓋自醉逐浮萍防杖時能出王門異昔遊已知嗟不起未許醉相畱蜀酒濃無敵江魚美可求終思一酩酊淨掃硯池頭羣盜無歸路衰顏防逺方尙憐詩警防猶記酒顏狂魯衛彌尊重徐陳略喪亡空餘枚叟在應念早升堂

贈別賀蘭銛

前人

黃雀飽野粟羣飛動荊榛今君抱何恨寂寞向時人老驥倦驤首蒼鷹愁易馴髙賢世未識固合嬰饑貧國步初返正乾坤尙風塵悲歌鬢髮白逺赴湘吳春我戀岷下芋君思千里蒓生離與死別自古鼻酸辛

奉寄髙常侍

前人

汶上相逢年頗多飛騰無那故人何摠戎楚蜀應全未方駕曹劉不啻過今日朝廷須汲黯中原將帥憶廉頗天涯春色催遲暮別淚遙添錦水波

投簡成華兩縣諸子

前人

赤縣官曹擁材傑軟裘快馬當冰雪長安苦寒誰獨悲杜陵野老骨欲折南山豆苗早荒穢靑門瓜地新凍裂鄕裏兒童項領成朝廷故舊禮數絕自然棄擲與時異況乃疎頑臨事拙饑臥動卽向一旬獘裘何啻聨百結君不見空墻日色晚此老無聲淚垂血

廬遣興奉寄嚴公

前人

野水平橋路春沙映竹村風輕粉蝶喜花暖蜜蜂喧把酒宜深酌題詩好細論府中瞻暇日江上憶詞源迹忝朝廷舊情依節制尊還思長者轍恐避席爲門

送友人入蜀

唐李白

見說蠶叢路崎嶇不易行山從人面起雲傍馬頭生芳樹籠秦棧春流繞蜀城升沈應已定不必訪君平

人日寄杜二拾遺

唐髙適

人日題詩寄艸堂遙憐故人思故鄕栁條防色不忍見梅花滿枝空斷腸身在南蕃無所預心懷百憂復千慮今年人日空相憶明年人日知何處一臥東山三十春豈知書劍與風塵龍鐘還忝二千石愧爾東西南北人

贈杜二拾遺

前人

傳道招提客詩書自討論佛香時入院僧飯屢過門聽法還應難尋經剩欲翻艸今已畢此後更何言

送裴頔侍禦使蜀

唐錢起

柱史才年四十彊鬢髯髮美淸揚朝天繡服承恩貴出使星軺滿路光錦水繁花添麗藻峨嵋明月引飛觴多才自有雲霄望計日應追鵷鷺行

送成都李宰

前人

安人發廟算此邑寄英髦何以報知已平生一寶刀自憐切玉利寧憚割雞勞願子立淸政冰壺照緼袍惠慈蘇疾苦禮義待賢豪錦水與文絢岷山將徳髙舉能無【闕】當路【闕】

送友人入蜀

前人

逺路接天末憐君與我違客塵千嶂裏鳥道片雲飛樹色連靑漢泉聲出翠防錦城花月下才子定忘歸

送栁震歸蜀

唐司空曙

白日雙流靜西看蜀國春桐花能乳鳥竹節競祠神蹇步徒相望先鞭不可親知從江僕射登榻更何人

送宻秀才吏部駮放後歸蜀

唐權徳輿

蜀國本多士雄文似相如之子西南秀名在賢能書薄祿且未及故山念歸歟迢迢三千里返駕一羸車玉壘長路盡錦江春物余此行無慍色知爾戀休廬

送栁侍禦裴起居

唐武元衡

沱江水淥波喧鳥去喬柯南浦別離處東風蘭麝多長亭春婉娩層漢路蹉跎防有歸期日班超柰老何

送蜀客

唐張籍

蜀客南行聽碧雞木綿花發錦江西山橋日晚行人少時見猩猩樹上啼

送客遊蜀

前人

行盡靑山到益州錦城樓下二江流杜家曾向此中住爲到浣花溪水頭

寄薛濤

唐元稹

錦江滑膩峨眉秀生得文君與薛濤言語巧偸鸚鵡舌文章分得鳳凰毛紛紛詞客多停筆个个君侯欲夢刀別後相思隔煙水菖蒲花發五云髙

貽蜀五首【並序】

前人元和九年蜀從事韋臧文告別蜀多朋舊稹性懶爲寒溫書因賦代懷五章而贈行亦在其數病馬詩寄上李尙書

萬里長鳴望蜀門病身猶帶舊瘡痕遙看雲路心空在久服鹽車力漸煩尙有髙懸雙鏡眼何由並駕兩朱轓惟應夜識深山道忽遇君侯一報恩

李中丞表臣

韋門同是舊親賓獨恨潘牀簟有塵十里花谿錦城麗五年沙尾白頭新倅戎何事勞專席老掾甘心逐眾人卻待文星上天去少分光影照沈淪

盧評事

爲我殷勤盧子防近來無復昔時同懶成積疹推難動禪盡狂心鏈到空老愛早眠虛夜月病妨杯酒負春風惟公兩弟閒相訪往往澘然一望公

張校書元夫

未面西川張校書書來稠疊頗相於我聞聲價金應敵眾道風姿玉不如逺處從人復謹愼少年爲事要舒徐勸君便是酬君愛莫比尋常贈鯉魚

韋兵曹臧文

處處侯門可曳裾人人爭事蜀尙書摩天气直山曾拔澈底心淸水共虛鵬翼已翻君好去烏頭未變我何如殷勤爲話深相感不學馮諼待食魚

贈薛濤

前人

詩篇調態人皆有細膩風光我獨知月夜詠花憐暗澹雨朝題栁爲欹垂長教碧玉藏深處揔向紅牋冩自隨老大不能收拾得與君閒似好男兒

送武士曹歸蜀【士曹卽武中丞兄】唐白居易

花落鳥嚶嚶南歸稱野情月冝秦嶺宿春好蜀江行鄕路通云棧郊扉近錦城烏臺陟崗送人羨別時榮

送友人遊蜀

唐賈島

萬岑深積翠路向此中難欲暮多羇思因髙莫逺看卓家人寂寞楊子業凋殘惟有岷江水悠悠帶月寒

送朱休歸劍南

前人

劍南歸受賀太學賦聲雄小路長江岸朝陽十月中牙新抽雪茗枝重集猿楓卓氏琴臺廢深蕪想徑通

送李評事使蜀

唐王建

勸酒不依巡明朝萬里人轉江云棧細近驛板橋新石冷啼猿影松香戱鹿塵少年爲客好況是益州春

上武元衡相公

前人

旌旗坐鎭蜀江雄帝命重開舊閤崇褒貶唐書天歷上捧持堯日慶雲中孤情迥出鸞皇逺健思潛搜海嶽空長得蕭何爲國相自西流水盡朝宗

寄蜀中薛濤校書

前人

萬里橋邊女校書枇杷花裏閉門居掃眉才子無多少管領春風摠不如

酬西川尙書李徳裕

唐王播

昔年獻賦去江湄今日行春到始悲三徑尙存新竹樹四鄰惟見舊孫兒壁間潛認偸光處川上寧忘結网時更見橋邊記名字始知題柱免人嗤

寄王播侍禦求蜀箋

唐鮑溶

蜀川箋紙防云初聞說王家最有餘野客思將池上學石楠紅葉不堪書

送馬向遊蜀

唐徐凝

遊子去咸京巴山萬里程白雲連鳥道靑壁逓猿聲雨露經泥阪煙花望錦城工文人共計應記蜀中行

送雍陶遊蜀

唐姚合

春色三千里愁人意未開木梢穿棧出雨勢隔江來荒館因花宿深山羨客回相如何物在應只有琴臺

送任尊師歸蜀覲親

前人

白雲修道者偶去春風前玉簡通仙籍金丹駐少年錦文江一色蜀道路三千眾說君平死眞師易義全

送友人遊蜀

前人

送君一壺酒相別野庭邊馬上過秋色舟中到錦川峽猿啼夜雨蜀鳥噪晨煙莫便不回首風光促幾年

送林立歸蜀

前人

迢遞三千里西南是去程杜陵家已盡蜀國客重行雪照巴江色風吹棧閣聲馬嘶山稍暖人語店初明旅夢心多感孤吟意不平誰爲李白後爲訪錦官城

送任畹及弟歸蜀中覲親

前人

子規啼欲死君聽固無愁闕下聲名出鄕中意气遊東行橫劍閣南斗近刀州神聖題前字千人看不休

送崔玨往西川

唐李商隱

年少因何有旅愁欲爲東下更西遊一條雪浪吼巫峽千里火雲燒益州卜肆至今多寂寞酒壚從古擅風流浣花牋紙桃花色好好題詩詠玉鉤

寄成都髙苗二從事

前人

家近紅渠曲水濱全家羅襪起秋塵莫將越客千絲网网得西施別贈人

寄成都髙苗二從事是時二公從事商隠坐主

府

前人

紅蓮幕下紫棃新命斷湘南病渇人今日問君能寄否二江風水接天津

尋龍華山廣宣上人

唐段文昌

十里惟聞松桂風江山忽轉見龍宮正與休師方話舊嵐煙幾度入樓中

贈段文昌

無名

文昌字墨卿有別業在廣都縣之南龍華山甞杜門力學於此俗謂之段公讀書臺長慶初朝議文昌少在西蜀諳詳利病詔授劍南節度使有邑人贈詩曰

昔日騎驢學忍饑今朝忽著錦衣歸等閒畫虎驅紅斾可畏登龍入紫防富貴不由翁祖致文章生得羽毛飛廣都再去應惆悵猶有江邊舊釣磯

送蜀客

唐張祐

楚國去岷江西南指天末平生不達意萬里船一發行行三峽夜十二峯頂月哀猿別曽林忽忽聲斷咽嘉陵水初漲巖嶺耗積雪不妨髙唐云卻籍宋玉說峨眉逺凝黛腳底谷洞穴錦城晝氳氳錦水春活活成都滯遊地酒客須醉殺莫戀卓家壚相如已屑屑

贈蜀將一首【蠻入成都頻著功勞】

唐溫庭筠

十年分散劍關秋萬事皆隨錦水流心气已曽明漢節功名猶自滯吳鉤雕邊認箭寒云重馬上聽笳塞艸愁今日逢君倍惆悵灌嬰韓信盡封侯

奉和門下相公送西川相公兼領相印出鎭全

蜀詩十八韻

唐杜牧

盛業冠伊唐臺階翊戴光無私天雨露有截舜衣裳蜀輟新衡鏡池畱舊鳳凰同心眞石友冩恨蔑河梁虎騎搖風斾貂冠韻水蒼彤弓隨武庫金印逐文房棧壓嘉陵咽峯橫劍閣長前驅二星去開險五丁忙回首崢嶸盡連天艸樹芳丹心懸魏闕往事愴甘棠治化輕諸葛威聲懾夜郎君平教說卦犬子召升堂塞接西山雪橋維萬里檣奪霞江錦爛撲地酒壚香忝逐三千客曽依數仞墻滯頑堪白屋攀附亦周行肉管伶倫曲簫韶淸廟章唱髙知和寡小子斐然狂

送人入蜀

唐李逺

蜀客本多愁君今是勝遊碧藏雲外樹紅壓驛邊樓杜宇呼名語巴江學字流不知煙雨夜何處夢刀州

賀裴庭裕登第

唐李摶

銅梁千里曙雲開仙籙新從紫府來天上已張新羽翼世間無復舊塵埃嘉禎果中君平卜賀喜須斟卓氏杯應笑戎籓刀筆吏至今泥滓曝魚顋

又戱贈裴庭裕

前人

曾隨風水化凡鱗安上門前一字新聞道蜀江風景好不知何似杏園春

答李摶

唐裴庭裕

何勞問我成都事亦報君知便納降蜀栁籠堤煙矗矗海棠當戶鷰雙雙富春不並窮師子濯錦全勝旱曲江髙捲絳紗揚氏宅【時主文寓揚子捲故有此句】半垂紅袖薛濤窻浣花泛鷁詩千首靜眾尋梅酒百缸若說弦歌與風景主人兼是碧油幢

成都文類卷十二

欽定四庫全書

成都文類卷十三

宋扈仲榮等編

詩

贈送二

送張忠定知益州【並序】

李至

太宗朝天下始一定無反側向之磊砢魁傑之士奮首艸萊磨痕濯污競飾羽儀來服冠佩爭宣才謀上輔神聖鸞凰之集於丹山而珠貝之聚於紫淵也二盜虐蜀上以乖崖張公詠爲樞宻直學士守成都以經略之是時朝廷文學諸彥盡賀西南之得人悉發詠歌道此榮選英國李公至以尙書左丞侍章聖於儲邸亦以二章紀其行其詞淸麗典則最爲絕唱歳久矣人不能完誦之後七十年其孫駕部郎中復來倅府事因自家集得之將鏤石於乖崖祠中以永其存且俾同敍厥事同竊謂二公並以器業閎博被兩朝眷遇之厚而乖崖治蜀之術實天出而神行之矣人到於今但服其功利而無所得其迹者者英國之詩有續文翁政聲之語孰謂其言之徒云者哉噫賢知賢也是不可以不傳於後世以爲一時之偉論若郎中之所志也豈不曰宜且當耶爲載其略文同述

蜀客應曾認使星三刀佳夢甚分明懸書闕下人爭送濯錦江邊吏逺迎山望峨眉天末見禽聽杜宇劍西行料君不久歸黃閣暫爲文翁續政聲

聖君思泰錦城民特輟甘泉侍從臣將使盛時呈相業先教公論洽朝倫僮穿疊嶂經秦路馬踏殘陽入蜀塵卽看頌聲聞帝裏便徴黃霸秉陶鈞

寄金繩院正因大師

薛奎

僧中憶藝本超羣釋氏蒙求見討論【師著釋氏防求已傳印於蜀中也】儒行合爲文暢侶【昌黎先生送文暢師序云墨名而儒行】詩名雅作貫休孫【金防卽貫休舊院藻卽休之法系也】心燈久已傳宗意命服仍嘗錫帝恩宴坐栴檀消篆字眼前闤闠任囂喧

送鈐轄館使王公

程戡

歸騎翩翩去路賖鬰防佳气望天涯艱危劍閣三千里恵愛刀州十萬家龍尾道邊瞻日彩鹿頭關外別春華金明扈從宸防處休憶連年泛浣花

同前

田瑜

閫外膺宸寄坤維握虎兵眞純逾璞玉方重敵長城肯搆詩名著【先令公有塞垣詩集輔臣尢長萹詠】承家將略明四年凝茂績一節促歸程水際旌旗影風前鼓吹聲西州懷恵愛北闕被恩榮防衞親嚴近雍容侍穆淸分攜暫銷黯良會在神京

同前

靳宗

再任坤維報政成紫泥恩詔下神京揺鞭有客添歸興折桞何人不愴情杜宇江山經鳥道海棠池館憶城罇前執手難収淚投分従來比弟兄

同前

髙惟幾

防宦俱爲關外人與君五看海棠春園林選勝聨鑣徧風月相思命駕頻大斾先時辭蜀道短轅何日見京塵子牟又起離羣恨欲操行袪重愴神

同前

王景

四稔緫兵鈐輕裘子慙稜遐徼伏惇信逺民諳赴召薫風布離襟臘酒酣吾皇思將帥有意在燕南

同前

李畋

郤縠詩書奕世傳西人歌徳別戎旃三朝功業標勲府四稔恩綏播蜀川耦射隔花聞破帖分題臨沼間中筵歸朝聖防兪僉望畿內封侯養重權

同前

解程

武帳推恩詔十行雍容鳴玉覲淸光四年愛日民謡浹五月炎風驛路長劍閣煙雲迷去斾桞營笳鼓慘離觴浣花紙貴傳新集畱得詩名繼許昌

同前

張靖

保塞昔年嘗閉壘甘陵今歲又勞師將軍鎭蜀功多少不見干戈出虎皮

又

前人

玉勒嘶風出錦城山光野色離情行行莫倦神華逺芳艸連云伴去程

同前

姚渙

家傳勲力世能賢四載坤維領帥權南詔酋豪彌欵附西州士庻賴蕃宣輸忠感慨由誠府接下恩勤自意筌月夕過従多命席花時酬唱旋成編雅歌餘暇軍容肅陟狀升聞帝顧延馳驛遽趨三召節執圭俄覲九重天漢廷儀衞咸祗若蜀郡朋僚共黯然賜對定應畱晷刻疇庸當便進班聮聖神倚注期蕃錫宥宻崇髙待九遷下客塵勞遇知己願言攀附跂英躔

同前

範鎭

西南一都防事簡復人和列戶如安堵中軍只雅歌召音嚴信節歸思趣鳴珂欲識斯民愛當途涕若沱

同前

黃垍

四年軍法表巴卭歸騎俄乘紫漢風家緒舊傳三棨貴將材元蘊萬人雄錦城離思云容斂山國行章斾影紅到日定知新渥重主寮今是黒頭公

送成都護戎韓舍人

何泳

戎符重析引絲言愼簡長才防外藩三防傳榮存北第二城分職俯南原嚴墀宻侍親中扆危棧前驅屬左鞬江泊夜聲頻度枕山行晴碧互迎軒歌驪暫愴朋逰逺叱馭都忘暑气煩仄席正求詩禮帥詔歸非久俟東轅

同前

範祥

全蜀兵符重霄宸注念勞臨戎號人傑分組得時髦軍府威名播齋壇世閥髙歷橋題駟馬揚斾啟三刀矍鑠前謀大澄淸此志豪忠臣希子貢民頌繼王襃臘市繁千蓋春江漲萬艘浣溪云粉薄公暇廢援毫

程宻學知益州

宋祁

墀塗晝對別堯蓂細札芝泥襲綬馨三蜀舊防呼輻寵十連新府夢刀靈云梯霽日明鉤棧雨閣蒼苔蝕劍銘只恐廉襦歌未厭熒煌歸應六符星

贈楞嚴舒公上人

前人

丈室錦城隈庭閒地徧苔飯従香積取花續少林開講晝經殘葉禪宵燭委煤無嫌一時學要是暮云才

九河尙書祠堂詩【並序】

趙抃

嘉祐中翰林侍讀學士太原王公牧成都以乖崖之昔守扵益也丰功茂烈浸灌其下祖傳嫗授世世稱述乃謂其僚曰漢文翁始以學校化斯民民旣被文采識倫理皆徳之立石室以祠未嘗輙廢至今唐韋南康駐節久之圉捍蕃詔虐不及內元元防休繪容植宮無戶無矣竭誠薦潔稱盡所報二公者利旣恵於蜀人而蜀人奉二公之威靈亦已深矣惟我文定公當二宗之付畀其西南也整輯破碎爲立矩法除殘解獘安養喣咻度越四紀爛然風迹近世凡將舉良吏之首者其誰先之而曾未若二公者得以廟居享祀事下必有以慊然而爲其上者豈不謂陋扵従民之欲者乎遂卜地營宇壯偉宏麗他日列部編邑扶老提穉雞豚薫幣山擁川集爭獻廷下嘆伏欣喜來者漫漫無有虛日是時今大尹龍圖趙公以彈察之職緫轉輸之任景賢樂善重此建置乃抒已之意緝民之聲形扵詠歌以侈厥事太原公與按憲蘇侯咸屬其韻流扵里巷萬口騰習後五年龍圖公復此鎭臨蘇侯亦繼領將漕間問前句失扵紀刻追誦搜錄宛然盡在圖鏤堅礎以寘諸壁頋屬吏同使序其略同旣鋪列所事復系之以歌曰巋爾之祠兮鏗然之詩兮乃民之冝兮千萬年之思兮噫後之人瞻扵是讀扵是能不如召伯之棠愛之而不忍去羊公之碑覧之而涕無従者耶

來欵祠堂意謂何乖崖才業造中和三千里外畱恩煦六十年來播頌歌絕俗淸名光竹帛平生髙節聳岷峩公今治葺追賢範更使西州受賜多

同前

王素

閣中遺像若星羅獨向乖崖仰恵和後政人人作師表萬民口口是謳歌恩如流水常融漫徳似髙山鎭岌峩欲識欽崇興廟貌兩川無限去思多

同前

蘇寀

僕射眞堂此日過毅然風貌蘊天和孤忠不到巖廊用遺愛空令逺俗歌行比雪霜仍潔白名髙嵩華更巍峩明公特與新祠宇羙事扵今得最多

教授祕書見示學館唱酬詩稿輒書累句以謝

韓絳

兌恱無如會友朋況多吟詠思飛騰塤箎雅正無它間孔翠光華不自勝好事僮児歌已逺爭傳牋紙價還增羣居豈弟吾儒行鄒魯風流喜重興

奉酬宋君見詒之作

前人

非才衰晚玷恩榮假節西來鎭錦城逺慕文翁興舊學竊希何武見諸生銀袍冉冉朝先聖玉樹森森識眾英傳道喜將師席正尙稱官閥禮爲輕

蜀道篇送別府尹吳龍圖

郭祥正

長吟李白蜀道難蜀道之難難扵上靑天長蛇並猛虎殺人吮血毒气何鮏羴錦城𨿽樂不可到側身西望泣涕空漣漣其辭辛酸語勢險有如曲折頓挫萬丈之洪泉世人不識寶玉璞每欲酬價齊刀鈆求之往古疑未有惜哉不經孔子之手加鑱鐫公今易節帥蜀國爲公重吟蜀道篇旌旗翻空度劍閣甲花照雪參林顚云鼉連椎谷聲碎畫慢引斜陽懸竹馬爭迎舊令尹指公長髯皓素非往年蜀道何坦然和气拂拂回星躔長蛇深潛猛虎伏但愛雄飛呼雌響亮調朱弦時乎樂哉公之往也九重深拱堯舜聖廟堂論道丘軻賢撫綏斯民賴良守平平政化公能宣束兵興學有源本何必早夜開華筵嘗聞家家賣釵釧只待看舞靑春前此風不革久愈薄稔歲往往成凶年噫吁嘻今我無匹馬安得従公逰盡書政績來中州獻之明堂付太史陛下請捐西顧憂

贈琴臺副正永大師

趙抃

寺古若郊坰門無車馬聲我來聞眾說人少到師淸錦水千波靜銀蟾一指明幽琴徐抑按眞不負防名

新繁縣祕藏院畱別鄕知

梅摯

佛住三朝恐愛生人歸一歲豈無情鄕親鄕友銷魂地岷水分爲隴水聲

寄甘露舒公上人

雷簡夫

成都多少寺梵學競推能到老不破戒滿城惟此僧池龍聽夜講海客施年燈別後空相憶塵勞正可憎

得賢詩

範鎭

搢紳先生耆老大夫倚輈而嘻共防一塗鎭趨而過之顧且言曰昔王褒爲部刺史作中和樂職宣布之詩大猷闡扵往初餘光照扵來今漢之聲明已是著矣今神宋垂統興仁闡化防恩漏寵海隅蒼生防不丕冒禔福天子念西州之逺重刺史之任故昌黎公之來也寛大以布詔書簡肅以濟治具仁風淳流徳羙充格意其自漢變巴之俗易蜀之報鉅公實儒妥綏是邦上下千載間金聲而玉振正在扵此辰乎上方議天下大器羣生重畜置之禮樂敺之仁壽故下節以召公鎭列在左右生親炙顯列豈可使王褒専羙有漢鎭怳然覺悟退而爲得賢詩章以獻

宋禦防內垂八十載蜀當坤維爲一都防昔我公來坤維旣泰今我公歸防內防賚

和成都吳仲庶見寄五首

前人

歲華今緩昔如流舊日樊籠新自由官事了來無盡極人生安處且閒休愚忠皎皎丹心老歸思綿綿兩鬢秋縦使海棠時節過急行須及浣花逰

濯錦江深恵澤流西人都未究蹤由耕疇擁耒春還動織戶鳴機夜不休講徳定應勞四子冨民須合用千秋鳳凰池上需賢久卻恐城作暫逰

抖擻塵衣若褉流要求煩惱亦無由身從退後平生足心到閒來萬事休學捨喜看諸子課農郊欣見大田秋【府畿去秋大稔冬又多宿雪】吾王輿馬聲音好時願金明一豫逰【予家城西去池頗近】

山橫雙劍水雙流棲北巢南去未由三尺素琴彈浩浩一鑪丹藥詠休休白巖霜重紅棃曉銀礫煙深紫芋秋【白巖棃比鳳棲差小而其味過之銀礫村芋圎而味佳與他處不侔村在西浦】每夜夢魂歸處路只應明月見神遊懶將心事學時流深悟軒裳不自由睡去了然知夢穏飯來非復待公休只聞天上無朝暮那記人間有夏秋吾祖傳家有餘緒扁舟何日五湖逰

送羅勝卿同年提舉玉局觀

前人

疋馬西歸去知君得意偏人情重鄕裏官職更神仙曉後無衙喏旬頭有俸錢何須駕白鸖辛苦上靑天送羅郎中登管勾玉局觀

前人

五門門裏觀松檜日蕭疏道話忘心境仙歌作步虛壇塲髙突兀廊廡四紆余世事多紛擾君心定了如

送程端明再鎭成都

前人

成都一都防千里帯坤維自昔公坐嘯至今人去思朝廷愼東注方靣要安綏遂爾重藩屏因之職殿帷龍光出劍外謳頌走江湄曉雪離都馭春風入境旗壺漿故父老竹馬舊僮児疊足相歡躍同心仰福禧邦人顧若此邑子更何其防講中和化重爲樂職詩

酬贈杜山人依韻

前人

素志嘗聞善攝生岷山初別到城閒居淸世隠還逸貧樂白衣公與卿火養丹鑪長固濟客來簾肆喜逢迎佳章遺我如珠玉酬唱空慙拙性情

送二江宰王水部罷任歸

前人

治邑才經載誰能知此由教民無異子疾惡緫如讎古道長在志天恩弗忍尢去思何處見公論滿田疇

韓太丞同守成都三首

前人

盛府佳招貴嚴宸雅寄深輿題仲舉坐闕掛子牟心漢竹分新契潘花過舊陰當年百里驥方此試駸駸近境連桑陌先逰盛竹林【大阮郎中嘗任西蜀】並將懷舊意持作恵時心藻思春生筆淸機月滿襟成風錦江曲廻上玉山岑

春色艸將深春寒栁未陰靑天指行棧淥水蕩離襟後乘何爲托前旌諭此心南枝倦飛翼凴爲寄歸音

寄成都吳龍圖同年

司馬光

照席燭花暖隨車劍騎寒江山資秀句風月助淸歡政簡坤維靜仁深井絡安行歌與獨酌豈得並閒官仲庶同年兄自成都移長安以詩寄賀前人

蠶叢印解鶉野隼旟新借問錦江樂何如興慶春驪歌遮去轍竹馬望行塵惠政如膏雨遙知彼此均送趙殿丞【象字子輿】歸成都【祀明堂禮畢子輿新升朝以恩官其父大理評事賜誥歸寧得其除書以俱二三同捨爲詩以紀其美僕得回字】

前人

蜀棧錦衣來髙堂綬笥開恩輝同日至喜色共春回駟馬過鄰社朝裾捧壽杯吾生無此樂空使寸心摧

送程端明戡知成都

前人

髙陽將幕開濯錦使旌來欲識闗頭雪正如江上梅霄衣矜逺俗云冕寄良才豈待三年最修梧茂帝臺送羅郎中登管勾玉局觀

前人

官名爲玉局已與俗塵疎鐘出寒松迥香疑古殿虛鄕閭非甚逺俸祿豈無餘誰道神仙樂神仙恐不如

送家安國教授歸成都

蘇軾

別君二十載坐失兩髩靑吾道𨿽艱難斯文終典刑屢作退飛鷁羞看幹死螢一落戎馬間五見霜葉零夜談空說劍春夢猶橫經新科復舊貫童子方乞靈須煩淩雲手去作入蜀星蒼苔髙朕室古柏文翁庭初聞編簡香稍覺鋒鏑腥岷峩有雛鳳梧竹養修翎嗚呼應嶰律飛舞集虞廷吾儕便歸老亦足慰餘齡

送家安國赴成都教授三絕

蘇轍

城西社下老劉君春服舞雩今幾人白髮弟兄驚我在喜君遊宦亦天倫【微之先生門人惟僕與子瞻兄復禮與退翁兄皆仕耳】

垂白相逢四十年猖狂情味老俱防論兵頓似前賢語莫作當年故目看

石室多年款志平新書久混裏中生遣師今見朝廷意文律還應似兩京

送髙士惇赴成都兵鈐

前人

揚雄老病久思歸家在成都更向西邂逅王孫停驛騎叮嚀父老問耕犂禪房何處不行樂壁像君家有舊題徳厚不妨三世將時平空見萬夫齊

送知府吳龍圖

文同

國初已來治蜀者處置盡自乖崕公當時奏使便宜敇不與天下州府同行之已及八十載姦宄消伏誰之功因循至此漸杌敝有未曉者時相攻鞭笞小罪亦檢察不許略出常科中下民知之頗不懼州縣往往藏羣凶側身斂足未動者實以累朝恩澤隆公之初來蜀人喜慈愛舊熟民情通眾心歡然恥犯法救藥浮薄還淳風公歸朝廷問誰代當使間作如笙鏞遂求元老得靑社其人廊廟之宗工往年鎭撫有異績大斾再遣來於東公今與之合符去到必奉詔參防龍英資舊徳固無慮剖判自出其心胸所憂厥後嗣之者忠定良法還如空養頑活狡作淵藪不免剪殄煩興戎同之憤懣久鎭臆言賤不得通九重願公上殿起居罷第一用此聞宸聰贈廣都寓捨賢婦二諭詩

頓起

嘗聞趙淸獻卹孤慰亡友至今西蜀人談羙不容口二諭出儒家淸貧一無有零丁依老姑破屋僧堂後相對誦詩書未嘗窺戶牖圭折玉彌方山寒松更茂縣宰初聞名咨嗟爲之久従容語其配夫人曽見否長者二十三次亦十八九靑裾長蔽膝簮短在首我欲效淸獻言不爲人取近扵吾邑中選婿得豪右夫人相宰意魚蔬薦罇酒屈致二諭來呼名老與壽【長曰安壽次曰安老】女子當有行詩稱逺父母饑寒日月長蓬蓽風雨漏大諭前致詞灑淚濕衣袖荷徳固已深緘情亦須剖上言親未塟心欲土自負下述妹未笄無傅姆還家復獻書自敍貧且陋鈆華世所恱銅臭非吾偶肯效閭閈間碌碌逐雞狗世無梁伯鸞應嫌孟光丑孔明若再生承女甘箕箒陳義一何髙夫人驚拊手至今書槁在光輝射星斗董子慕髙風喜曰眞吾婦吾親雙白髮吾弟室未授睠言姊妺賢可以相先後五兩幣𨿽輕意則千金厚輜軒雙造門觀者競奔走女子尙能爾男児宜自守重聘或不來豈欲終畎畆畜徳尙未充髙位亦虛受寄語事君者愼勿輕去就

上席帥

諭汝礪

先公禦吏如禦兵迎刅而邂如庖丁掀髯一笑黠吏走蜀中艸木知威名伯兄渠渠天下士嵩髙少室之英靈妙齡提書噭閶闔谹議可以諧韶韺昨年兩作益州牧西南惡少不敢行後來繼者有季弟潭潭大度涵滄溟指麾萬事不作意決眥雨電風煙雲南望娥眉西玉壘逸气夜與銀河傾幅巾笻杖過何許閒邀仲元訪君平小蓬董寶夜吹笙往往笑倒長庚星防劍起舞者誰子杜陵老翁醉不醒生年入眼無俗物胡爲見我眼自靑武侯廟前有古柏風吟雨歗蛟龍聲我來正欲刳爾腹琢作巨屋丹其楹琢作巨屋丹其楹繪此落落三名卿尙使千載知儀刑諭子作詩如鼎銘

送孫正忠臣移成都小漕

楊天恵

升平芝菌效神奇況乃賢豪用世資人物熙寧中興日風流荊國適同時起家便作三公客乘傳何爲九折馳少府但分新賜節石渠猶借舊官儀素心久辦經綸計妙意前知遇合期聊與西南成勝事暫將淸獻續良規橋橫萬里重開府水接雙流共去思怊悵參卿無限意道旁索筆彊題詩

送吏部尙書張公帥成都詩

朱翌

己未九月有防謀成都帥三省具所除人以聞皆不計止命選在廷従臣以往眾未及對上曰得一人矣吏部尙書張燾明練端方可當一靣付以便宜勿従中覆且命退與公議公見宰相願行不辭乃以十月六日制下吳蜀相望一萬里水遡瞿塘灩澦陸走防峽極天下之險有爲公言者公曰上用我何逺之辭何險之畏退理舟楫行日甚近於是士大夫不問識與不識皆謂公宜在朝廷不必往成都成都可他擇才朝廷不可無公也禦史中丞具以輿言白上夫內重久矣一命以上皆以不得仕朝廷爲恨公卿出典方面類若不得已者其進退用捨士大夫亦不甚畱意今公欣然承命無一毫難色而又得士論如此此行有光矣蜀有兩張太守太宗時乖崕公仁宗時文定公兩公名重一時爲人君所倚信在蜀最有恵愛蜀人至今祠之今公姓同徳又同名重一時爲天子所倚又同恵愛所加能使人久而不忘懸知其必同也旣行祖道西湖上朝士咸爲賦詩翌従公防將三十年防公之最深故爲詩千字敍公出處大防且使蜀人知公不減前兩張太守也紹興九年十月二十五日序

一代亨衢上明公逸步超河東書具作圮下老相邀海闊云垂翼天淸斗壓杓三人前鼎甲千佛仰孤飈弟子師尊董諸儒稱述蕭西昆収俊乂東壁絕塵囂別乘將離汴輕舟徑指苕湖山縦淸羙家國正飄揺慟哭天傾柱歸情戶見蛸奉祠投裏閈招隠向山椒並海屯千衞披榛拱百僚回鑾須故國負靮且今朝光列哀烏位星馳封馬軺賢裾來接武陰沴自潛消香案依丹陛螭坳立紫霄飛鴻九天去歸鸖一聲嘹主上思圖舊王人促見招起居還左史議論鄙南朝大呂聲揚逺元圭質匪雕掖垣裁詔宻禁路賜纓彯滅澆圖興夏巡方首従姚自南瞻析木直北望枵玉海千尋浪江南五色鷂壯哉還掣虎凜若在秋雕去國還追信刓章豈易堯光華司馬甲整頓路車鞗國事煩參決廷詢得具條乘時笑幹沒許國敢輕佻河洛鮏羴裏陵原艸木焦靑春深使

節久雨更乘橇取道先轅楚揚旌轉【闕】

世九廟正三佋遂使儀如漢將令樂奏韶路迷彪過迹澗涸夜生潮去日春仍淺歸期暑正熇君王喜不寐天下首方翹防奏中無隠臣生苦不聊戴天那忍共得地豈宜

驕內治今當亟髙名【闕】

眞有托啟事復何遼

道直咸推汲謀深肯計【闕】

寧要挿蟬貂褒貶書方舉姦諛骨合銷懷開眞坦坦【闕】自夭夭當寧西南顧常懷參井迢徧詢醫國效立遣愈民痟文武資兼稟詩書帥欲驍眾皆可郤縠一以委張昭除日淩晨下行裝卽日撩被攜猶刺刺渉逺乃翛翛帆影三江水車聲萬里橋丈人峯嵂神女峽岧嶤石室畫闇淡艸堂人寂寥山圍玉壘峻水減石犀遙石表筍雙立銅靑柏未凋錦江喧士女藥市混農樵刼墮乾坤壊流橫海嶽漂惟玆井絡外依舊角弓弨自昔三刀夢多傳五袴謡威余嚴僕射功說李文饒文定棠尢羙乖崖福可徼事今難悉數公亦豈其苗秦地新通棧瞿塘穏泛橈虎貔環外閫耒耜得【闕】穮正可供壺奕隨冝列皷簫蒲鞭束髙閣竹馬戱垂髫好閱相如賦終閒李廣刁奎文天象轉延閣士林標此去【闕】無愈行聞眾選陶付之樞極運咸仰泰階霄賤子無三徑平生有一瓢老將書蠧稿時作艸虫喓大笑玉三刖不【闕】銀十腰古今同閱宙南北縦吹薸已類蜂粘网眞成鹿覆蕉屢經多盜境幾至獨身跳何處地堪避知誰戰敢挑月明三匝鵲巢卜一枝鷯釣瀬長烹鯉窮山飽聽鴞臨書池盡黒就局博嫌麼臂有七賢把丹亡九轉燒惟堪貫薜荔未肯摋崇賣藥難爭價爲農或可劭稍能羞野葛初未識江珧已罷尋蛩岠欣聞退猲獢誰憐人爲米敢有意遷喬過我深披藋追涼薄曳綃狐裘憐晏子縞帶與公僑挽引煩推轂陶甄爲置窰淸時容潦倒冊府著蒭蕘憶昨西湖上隨公羽蓋飄靑山迎晉屐緑水泛吳上相尊仍羙將軍饍亦嬌道爭棋屢覆壺響箭呈梟茶乳晴尢發香雲靜更翲晚花棲嫩菊近岸俯防鰷西望天連水羣簮玉及瑤政親連榻坐倐見賜戈雕良月霜楓冷佳晴雪霰睄畱公已無策鼎食望加調

成都西南大都防承平分閫之重與河東北等元祐初潞文公平章軍國重事三省議其目而成都除帥預焉艱難以來獨此方兵旤不作封陲自固東捍秦南蔽吳楚選帥之愼十倍疇昔冝也紹興已未詔以吏部尙書番陽張公出鎭朝士之文者咸賦詩送行中書舍人朱公時在冊府旣以長篇述公出處大致典麗閎逺且爲序數百言載上親擢之本防尢謹且備讀者曉然見廟堂西顧逺外爲之謀帥其宻勿従容蓋如此居無何朱公貽書於公曰曷刻之以尉邦人異日甘棠之思乎扵是蜀士夫咸恱而誦之且請伐石志之而屬公之客僊井譚篆防之

送浩侄成都學官

李石

憶昔官博士所得英俊多斥去典蜀學蜀士煩搜羅一井轉轆轤猶能挹餘波袍子白紛紛有如鏡重磨愛汝似二父此地曽經過分職有十師聖門嚴四科儻非一萬卷難取二百禾我有十詠詩考古煩吟哦皷鐘樂髙文羽翼崇雄軻似聞禮殿柏久已尋斧柯古物天爲惜蒸新鬼所呵堂堂公議地歲月窮羲娥忍此恣橫說後來敢誰何我集四庫書琬琰藏洛河此外有石經參酌正舛訛熟讀懋汝學師友相切磋汝有屋三間竹墅連松坡日夜望汝成門戶髙嵯峨我貧自有道一竿釣漁簑後生問老子守死山之阿

晁子西寄詩謝酒自言其家數有逝者詞意悲甚次韻解之具以建茶同往範成大

我讀晁子詩十語九慨傷長川日夜逰髩髮空滄浪君家出世學無生亦無亡卿謂法幢立何乃槁木僵起滅不滿笑古來共楸行豈其提目華解翳海印光我酒愧薄薄未能暖愁腸申以春風芽一瀹萬慮忘慧刀儻未割防且掀禪牀錦裏有逄迎謹避舍蓋堂居然足音跫好在故意長啁耳念一洗遲君鳳鳴岡

成都文類卷十三

欽定四庫全書

成都文類卷十四

宋扈仲榮等編

詩

遭田父泥飲美嚴中丞

唐杜甫

步屧隨春風村村自花栁田翁逼社日邀我嘗春酒酒酣誇新尹畜眼未見有回頭指大男渠是弓弩手名在飛騎籍長番歳時久前日放營農辛苦救衰朽差科死則已誓不舉家走今年大作社拾遺能住否叫婦開大瓶盆中爲吾取感此气揚揚須知風化首語多𨿽雜亂說尹終在口朝來偶然出自卯將及酉久客惜人情如何拒鄰叟髙聲索果栗欲起時被肘指麾過無禮未覺村野丑月出遮我畱仍嗔問升防

宿府

前人

淸秋幕府井梧寒獨宿江城蠟炬殘永夜角聲悲自語中天月色好誰看風塵荏苒音書絕關塞蕭條行路難已忍伶俜十年事彊移棲息一枝安

進艇

前人

南京久客耕南畆北望傷神臥北窓晝引老妻乘小艇晴看稚子浴淸江俱飛蛺蝶元相逐並蔕芙蓉本自雙茗飲蔗漿攜所有瓷罌無謝玉爲缸

賔至

前人

患气經時久臨江卜宅新喧卑方避俗疏快頗宜人有客過茅宇呼児正葛巾自鋤稀菜甲小摘爲情親

出郭

前人

霜落曉淒淒髙天逐望低逺煙鹽井上斜景雪峯西故國猶兵馬他鄕亦鼓鼙江城今夜客還與舊烏啼

野老

前人

野老籬前江岸回柴門不正逐江開漁人网集澄潭下賈客舩隨返照來長路關心悲劍閣片雲何意傍琴防王師未報収東郡城闕秋生畫角哀【南京同兩府得云城闕也】

爲農

前人

錦裏煙塵外江村八九家圓荷浮小葉細麥落輕花卜宅従玆老爲農去國賖逺慚勾漏令不得問丹砂

過故斛斯校書莊二首

前人

此老已云歿鄰人嗟亦休竟無宣室召徒有茂陵求妻子寄他食林園非昔逰空餘繐帷在淅淅野風秋燕入非傍捨鷗歸秪故池斷橋無復版臥桞自生枝遂有山陽作多慚鮑知素交零落盡白首涙雙垂

絕句六首

前人

日出籬東水雲生捨北泥竹髙鳴翡翠沙僻舞鵾雞藹藹花蘂亂飛飛蜂蝶多幽棲身懶動客至欲如何鑿井交防葉開渠斷竹根扁舟輕裊防小逕曲通村急雨梢溪足斜暉轉樹腰隔巢黃鳥並翻藻白魚跳舍下筍穿壁庭中藤刺檐地晴絲冉冉江白艸纖纎江動月移石溪虛云傍花鳥棲知故道帆過宿誰家

狂夫

前人

萬里橋西一艸堂百花潭水卽滄浪風含翠篠娟娟靜雨裛紅渠冉冉香厚祿故人書絕斷恆饑稚子色淒涼欲塡溝壑惟疏放自笑狂夫老更狂

絕句四首

前人

堂西長筍別開門塹北行椒卻背村梅熟許同朱老喫松髙擬對阮生論【朱阮劍外相知】

欲作魚梁云覆湍因驚四月雨聲寒淸溪先有蛟龍窟竹石如山不敢安

兩个黃鸝鳴翠桞一行白鷺上靑天牕含西嶺千秋雪門泊東吳萬里船【西山白雪四時不消】

藥條藥甲潤靑靑色過棕亭入艸亭苗滿空山慙取譽根居隙地怯成形

所思

前人

苦憶荊州醉司馬【崔吏部】謫官樽爼定常開九江日落醒何處一柱觀頭眠幾回可憐懷抱向人盡欲問平安無使來故凴錦水將雙涙好過瞿塘灔澦堆

屏迹

前人

用拙存吾道幽居近物情桑麻深雨露燕雀半生成村皷時時急漁舟个个輕杖藜従白首心迹喜雙淸晚起家何事無營地轉幽竹光圍野色捨影漾江流失學従兒懶長貧任婦愁百年渾得醉一月不梳頭

有客

前人

幽棲地僻經過少老病人扶再拜難豈有文章驚海內澷勞車馬駐江幹竟日淹畱佳客坐百年麤糲腐儒飡不嫌野外無供給乘興還來看藥欄

遣興

前人

干戈猶未定弟妹各何之拭涙霑襟血梳頭滿靣絲地卑荒野大天逺暮江遲衰疾那能久應無見汝時

三絕句

前人

楸樹馨香倚釣磯斬新花蘂未應飛不如醉裏風吹盡可忍醒時雨打稀

門外鸕鶿久不來沙頭忽見眼相猜自今已後知人意一日須來一百廻

無數春筍滿林生柴門宻掩斷人行防須上番看成竹客至従嗔不出迎

散愁二首

前人

久客宜旋斾興王未息戈蜀星陰見少江雨夜聞多百萬傳深入寰區望匪他司徒下燕趙収取舊山河聞道並州鎭尙書訓士齊幾時通薊北當日報關西戀闕丹心破霑衣皓首啼老魂招不得歸路恐長迷

客至

前人

捨南捨北皆春水但見羣鷗日日來花徑不曽緣客掃蓬門今始爲君開盤飱市逺無兼味樽酒家貧只舊醅肯與鄰翁相對飲隔籬呼取盡餘杯

遣意二首

前人

囀枝黃鳥近泛渚白鷗輕一徑野花落孤村春水生衰年催醸黍細雨更移橙漸喜交逰絕幽居不用名檐影微微落津流脈脈斜野船明細火宿防聚圓沙云掩初月香傳小樹花鄰人有羙酒稚子夜【一作色】能賖

漫成二首

前人

野日荒荒白春流泯泯淸渚蒲隨地有村徑逐門成只作披衣慣常従漉酒生眼邊無俗物多病也身輕江臯已仲夏花下復淸晨仰面貪看鳥回頭錯應人讀書難字過對酒滿壺頻近識峩眉老知余懶是眞

村夜

前人

蕭蕭風色暮江頭人不行村舂雨外急鄰火夜深明胡羯何多難樵漁寄此生中原有兄弟萬里正含情

早起

前人

春來常早起幽事頗相關帖石防隤岸開林出逺山一丘藏曲折緩步有躋攀童僕來城市缾中得酒還

畏人

前人

早花隨防發春鳥異方啼萬里淸江上三年落日低畏人成小築褊性合幽棲門徑從榛艸無心走馬蹄

逺遊

前人

賤子何人記迷方著處家竹風連野色江沫擁春沙種藥扶衰病吟詩解嘆嗟似聞胡騎走失喜問京華

問斛斯六官未歸

前人

故人南郡去去索作碑錢本賣文爲活翻令室倒懸荊扉深蔓艸土銼冷疏煙老罷休無賴歸來省醉眠【蜀人呼釜爲銼】

絕句漫興九首

前人

隔戶楊桞弱嫋嫋恰似十五女児腰誰爲朝來不作意狂風挽斷最長條

眼見客愁愁不醒無賴春色到江亭卽遣花開深造次便教鶯語太丁寧

手種桃李非無主野老墻低還是家恰似春風相欺得夜來吹折數枝花

熟知茅齋絕低小江上燕子故來頻啣泥防污琴書內更接飛虫打著人

二月已破三月來漸老逢春能防廻莫思身外無窮事且盡生前有限杯

腸斷春江欲盡頭杖藜徐步立芳洲顚狂栁絮隨風舞輕薄桃花逐水流

懶慢無堪不出村呼児日在掩柴門蒼苔濁酒林中靜碧水春風野外昏

糝徑楊花鋪白氊防溪荷葉疊靑錢筍根稚子無人見沙上鳬雛傍母眠

捨西柔桑葉可拈江畔細麥復纎纎人生防何春已夏不放香醪如蜜甜

歸來

前人

客裏有所過歸來知路難開門野防走散帙壁魚漧洗杓開新醖低頭拭小盤凴誰給麯蘗細酌老江幹

破船

前人

平生江海心宿昔具扁舟豈惟靑溪上日傍柴門逰蒼惶避亂兵緬邈懷舊丘鄰人亦已非野竹獨修修舩舷不重扣埋沒已經秋仰看西飛翼下愧東逝流故者或可掘新者亦易求所悲數奔竄白屋難久畱

到村

前人

碧澗𨿽多雨秋沙亦少泥蛟龍引子過荷芰逐花低老去參戎幕歸來散馬蹄稲粱須就列榛艸卽相迷蓄積思江漢頑疏惑町畦蹔酬知己分還入故林棲

揚旗【二年夏六月成都尹鄭公置酒公堂觀騎士試新旗幟】前人

江雨颯長夏府中有餘淸我公防賔客肅肅有異聲初筵閱軍裝羅列照廣庭庭空六馬入駊騀揚旗旌廻廻偃飛蓋熠熠迸流星來纒風飈急去擘山嶽傾材歸俯身盡妙取略地平虹霓就掌握舒捲隨人輕三州防犬戎但見西嶺靑公來練猛士欲奪天邊城此堂不易升庸蜀日已寧吾徒且加飱休適蠻與荊

去蜀

前人

五載客蜀郡一年居梓州如何關塞阻轉作瀟湘逰萬事已黃髮殘生隨白鷗安危大臣在不必涙長流

八哀詩

前人

鄭公瑚璉器華嶽金天晶昔在童子日已聞老成名嶷然大賢後復見秀骨淸【嚴武傳武中書侍郎挺之子神气雋爽敏於聞見防有成人讀書不究精義渉獵而已大賢謂嚴子陵歟】開口取將相小心事友生【甫與武世契也嘗醉登武牀呼其其父名而武不忤】閱書百紙盡落筆四座驚歷職匪父任嫉邪常力爭【武弱冠以門防防名哥舒翰奏充判官至徳初肅宗初靖難大収才傑武杖節赴行在宰相房琯素重之及是首薦才略可稱累遷給事中】漢儀尙整肅【時武爲侍禦史】胡騎忽縦橫【祿山之亂也】飛傳自河隴逢人問公卿不知萬乘出雪涕風悲鳴受詞劍閣道謁帝蕭關城【河隴劍閣蕭關城事新舊二史皆不載】寂寞云防仗飄颻沙塞旌江山少使者笳皷凝皇情壯士血相視忠臣气不平宻論正觀體揮發岐陽徵【時肅宗理兵鳳翔】感激動四極聨翩収二京【二京長安東都也二史皆不載武収復功】西郊牛酒再原廟丹靑明匡汲俄寵辱衞霍竟哀榮四登防府地【旣収長安以武爲京兆少尹兼禦史中丞時年二十三後又還京兆尹兼禦史大夫】三掌華陽兵【華陽成都也武以史思明阻兵不之官優防京師頗自矜大出爲綿州刺史遷劍南東川節度使後奉上皇誥以劍南兩川合爲一道拜武成都尹充劍南節度使入復求爲方面拜成都尹在蜀累年肆志逞欲行猛政威振一方】京兆空桞色尙書無履聲羣烏自朝夕白馬休橫行諸葛蜀人愛文翁儒化成公來雪山重公去雪山輕記室得何遜韜鈐延子荊四郊失壁壘【失壁壘言無出戍也此羙武能鎭靜也】虛館開逢迎堂上指圖畫軍中吹玉笙豈無成都酒憂國只細傾時觀錦水釣問俗終相並意待犬戎滅人藏紅粟盈以玆報主願庻或禆世程炯炯一心在沈沈二竪嬰顏回竟短折賈誼徒忠身飛旐出江漢孤舟轉荊衡虛無馬融笛悵望龍驤塋空餘老賓客身上媿簮纓

杜工部蜀中離筵

唐李商隱

人生何處不離羣世路干戈惜蹔分雪嶺未歸天外使松州猶駐殿前軍座中醉客延醒客江上晴雲雜雨雲羙酒成都堪送老當壚仍是卓文君

和蜀縣段明甫秋城望歸朝唐錢起

制錦蜀江靜飛鳬漢闕遙一玆風靡艸再視露盈條旅望多愁思秋天更泬寥河陽傳麗藻淸韻入歌謡

蜀國偶題

唐錢珝

忽憶明皇西幸時暗傷潛恨竟誰知佩蘭應語宮臣道莫向金盤進荔枝

成都爲客作

唐田澄

蜀郡將知逺城南萬里橋衣緣鄕涙濕貌以客愁銷地富魚爲米山芳桂是樵旅逰惟得酒今日過明朝

蜀人爲南蠻俘虜四首

唐雍陶

但見城池還漢將豈知佳麗屬蠻兵錦江南渡聞遙哭盡是離家別國聲

大渡河邊蠻亦愁漢人將渡盡回頭此中郵寄思鄕涙南去應無水北流

越嶲城南無難地傷心従此便爲蠻寃聲一慟悲風起雲暗靑天日下山

雲南路出防河西毒艸長靑瘴色低漸近蠻城誰敢哭一時収涙羨猿啼

蜀中戰後感事

前人

蜀國英靈地山重水又回文章四子盛道路五丁開詞客題橋去忠臣叱馭來臥龍同駭浪躍馬比浮埃已與無妖土那知有禍胎蕃兵依漢桞蠻斾指江梅戰後悲逢血燒余更見灰空畱犀猒怪無復酒除災歲積長洪怨春深杜宇哀家貧移未得愁上望鄕防

蜀中經蠻後寄雍陶

唐馬乂

酋馬渡瀘水北來如鳥輕防年期鳳闕一日破城此地有徵戰誰家無死生人悲還舊裏鳥喜下空營弟侄意初定交朋心尙驚自従經難後吟苦似猿聲

獨愁

唐李崇

聞道成都酒無錢亦可求不知將防許銷得此來愁郭震蜀人賦東郊詩因走京師言蜀將亂後果有李順之變

今日出東郊東郊好春色靑靑原上艸莫教徵馬食

將歸二首

宋祁

逺假西南守三逢梅桞新衰令宦情薄老惜歲華頻郫醸工銷日巴禽巧喚春離家何所恨雁後作歸人【隋薛道衡云人歸落雁後】

云棧短長亭今玆重作經卭崍叱殘馭蜀分使回星旅鬢雙垂雪羇懷一泛萍驪駒在門久此曲若爲聽思賢閣圖予眞愧而成詠

前人

忝中二千石罷去輙圖眞揆予本完士早防善養仁執笏班華位飛綏侍邃宸如何金紫服乃裹丘壑身西南一面重朅來駕朱輪牽拙嵗再期初無徳在民形象安足紀崖略聊自陳質陋眸子了志泰眉宇伸誰謂彼已子而傳阿堵神爵裏三十八【自參預呂公而下凡四十一人雷太尉張尙書程樞副皆再至】赫赫多名臣瞻前謝前哲垂彼慙後人

梵安寺內浣溪四老唱和詩【並序】楊咸章

伏覩益之奉議尊兄欲於浣花梵安寺之普賢約漢公子臧作三老防又築堂繪榜曰三老誠蜀中之盛事咸章方調官武信敢卜謝事少陪雅集輙更爲四老因賦拙詩上凂淸覧

聞說懸車三老儒約爲繪象訪僧居蠏螯杯酒歡無極鼎足韜裘樂有餘暑簟共觀岷雪春盤同膾蜀江魚歸來一榻如相許湏信逍遙倍二疎

宗弟晦之通直有詩陳武信三老歸簉三老之後損之喜繼元韻以勉之

楊損之

未拋名利尙區區方卜榮遷武信居思簉林泉三老後已經年紀七旬餘且來在野同逰莫學臨淵卻羨魚子羙堂鄰願爲約免教朋友舊情疏

傑衰朽無取辱益之見招同諸友爲四老防晦之承議有詩傑謹次元韻

任傑

夫子關西出眾儒肯來尋我卜幽居【子羙詩肯來尋一老】忘憂棋局眞佳趣投老詩篇是緒餘故舊已蒙吟伐木太平只恐罩嘉魚主人醉指前溪路采菊淸涼月影疏

武仲伏承益之奉議轉示晦之佳什謹依元韻

次和

楊武仲

素髮厖眉一陋儒常陪龍友到禪居我隨益者誠多幸人嘆賢哉愧有餘座上共飛純玉斝腰間齊佩白銀魚髙吟淸論長終日防數朋情信不疏

昨日漢公承議見召與三老友談笑大醉退而

作詩少謝勤意

呂陶

六十年前里巷遊北歸重此接交儔據鞍矍鑠誇朱紱把酒殷勤勸白頭況是三春逢美景何妨一笑斷多愁閒中歳月非難遣須得新詩事唱酬

傑伏防知府給事寵示佳章謹依元韻和呈

任傑

險阻艱難自徧遊歸來尋訪老交儔七年頌嗟分袂二月鶯花喜聚頭美酒十分須共醉勞生一夢更何愁況君富貴功名在從此男兒志可酬

謹次元韻呈嚴鈞給事

楊損之

萬里歸陪老叜遊燦然雅什朋儔云咸響亮淸盈耳霜雪繽紛白滿頭三益畫開禆古意【是日有三益畫】千鐘酒飲破春愁勸君莫倦桑楡景未得爲霖志未酬

承漢公承議頒示佳章謹次元韻楊武仲

當年臺閣仰英逰此日還鄕接舊儔共喜故人攀鳯翼佇膺新詔覲螭頭淸歡且盡三春樂閒飲能消五載愁誇聽郢中歌白雪敢將巴曲彊論酬

廣都道中作

李新

萬花織籬凡幾曲繡幈處處圍茒屋家貧張日無羅幕東風吹開莫吹落居人應笑行客癡春去春歸殊不知

多病簡出偶成呈郫令張盤公大夫

楊天惠

相従一笑忘蹉三過秋風錦水波逰子依人仰眉睫令兄愛客費弦歌思歸仙鶴方驚露欲起病鳬還避羅共感烏紗能愛老長長遮防兩蒼皤【君義老兄常指其中戱曰吾儕當感渠】

出遊

劉望之

漫有防隨意何曾語展眉琴防悲犬子江路憶熊児修竹蕭蕭寺平蕪淺淺陂年來底事業訪古但饒詩

發成都

前人

落拓平生載酒行如今憔悴鬢絲生無金得買靑樓笑空負閒愁出錦城

欲洗羇愁只自醒郫筒酒好信虛名江陽春色論千戶價比西州卻未輕

一夜孤舟浪打頭不容客夢到滄洲誰言江上煙波急末抵歸心一半流

久畱少城

前人

好去相羊烏角巾卻來躪踏軟紅塵酒因覓睡方成醉金爲収書更覺貧屢入艸堂難下語少畱藥市恐逢人可憐弔古淒涼意只向揚家往返頻【子云故居不復來逰矣】

成都卽事

何耕

零落紅成陣扶疏綠結幃簡書畱客住風雨捲春歸是處羇懷浮生樂事希錦江拚盡醉欲典卻無衣正月二十七日侍二老人出萬里橋遊寶歷寺謁五丈天王至合江亭登小舟往來江中日晚出舟憇臥柳亭以歸記所見

前人

城中少樂事日日走塵土因循嘉節過春物遽如許駕言逰近郊及此新過雨棃花雪飄零麥腳浪掀舞傷心梅已葉慰眼杏初吐荒涼入古寺迢逓行兩廡耽耽巨入閣擐甲碩且武出門詣支徑信馬踏江滸小舟呼未至危亭憇方午長江無際逺岫明可數舟中更奇絕一視隘天宇深流風浩蕩淺岸石齟齬水鳬貞自適修竹不知主揺揺打魚艇丁丁造船斧林疏見官道路轉失前浦奇觀非一狀四面皆可取鬥酒不妄傾佳處輙自舉杯盤漸狼藉野蓛旋燒煮夷猶興未盡落日掛村塢歸塗繞城隈醉眼迷處所臥桞久知名敗屋費撐拄【此亭敝甚】輕盈楚宮樣何事腰傴僂臨風發浩嘆空響答人語吾親俱老矣君羮未嘗覩聊爲半日樂少慰一生苦餘年願長健防服看兒女此外吾何求窮通任天與九月十九日衙教回畱大將及幕屬飲淸心堂

觀晚菊分韻得噪字

範成大

甲光射層雲雨腳不敢到西山明古雪秋日一竿照先偏井絡宻後拒參旗掉分弓滴博平鳴劍伊吾小君看天山箭狐兔何足了開邊吾豈敢自治有餘巧歸來翠帷捲聊共黃花笑𨿽無落帽風亦復接籬倒餘閒校筆陣刻燭龍蛇掃毛錐乃更勇我亦鼓旗噪

曉起

前人

黠防緣鈐索饑鵶喙井欄不眠秋漏近多病曉屏寒咄咄渠何怪休休我自防牙門朝日上簫鼓報平安

舫齋晚憇

前人

心作萬緣起境生千刼忙誰同油幕靜獨對篆煙長有盡天魔力無窮海印光雨餘月上塵界本淸涼

秋雨快晴靜勝堂席上

前人

一笑憧憧雁鶩行簿書堆裏賦秋陽心如墜絮沾泥住身似飛泉潄石忙雨後蹲防先稲熟霜前浮蟻鬭餦香天涯節物遮愁眼且復隨鄕便入鄕

秋老四境雨已沛然晚坐籌邊樓方議祈晴樓下忽有東界農民數十人訴山田卻要雨須長

吏致禱感之作詩

前人

歲晚羇懷有所思秋來病骨最先知鏡中公案已甘老紙上課程休諱癡西堰頗聞江漲急東山猶說雨來遲錦城樂事知多少憂旱憂霖蹙盡眉

西樓夜坐

前人

抗塵懷抱若爲寛繞屋蛙聲亦在官巖桂無香秋遂晚江鱸有約歲將寒文書散亂嘲癡絕燈火淒淸語夜防病倦百骸非復我但思禪板與蒲團

明日分弓亭按閱再用西樓韻前人

眼看白露防蒼苔歲月流光首屢回老去讀書隨忘卻醉中得句若飛來聞雞午夜猶能舞射雉西郊不用媒自笑支離聊復爾丹心元未十分灰

海云回按驍騎於城北原時有吐蕃出沒大渡

河上

前人

古道風沙捲夕霏小江煙浪皺春漪天扵麥隴猶慳雪人向梅梢大欠詩頓轡靑驪飛脫兔離白羽歗寒鴟牙門列校俱剽銳檄與河邊禿發知

病中聞西園新花已茂及竹逕皆成而海棠亦

未過

前人

梅塢桃煙研竹初三旬髙臥信音疏春𨿽與病無交渉雨莫將花便破除祗合蘧蘧隨夢去何須咄咄向空書頗聞蜀錦猶相待去歲今朝已雪如

春晚臥病故事都廢聞西門種栁已成而燕官

海棠亦爛漫矣

前人

軒牕深窈似禪房竟日虛明裊斷香詩債無邊春已老睡魔有約晝初長市橋煙雨應官桞墟苑池防自海棠防騎行歌莫相笑鰲頭六結已藏

病起初見賔僚時上疏丐祠未報前人

浪將冠服衣猿狙因病偸閒稍自如時有好懷誇得句略無情話怕回書邊城晏閉稀傳箭村巷春逰未荷鋤過此良辰公事少天恩儻許賦歸歟

訪古

房偉

訪古城西話刼灰子云相如安在哉成都萬事變亦盡惟有石筍雙崔嵬

紀申提學髙行【郫人】

孫松壽

憶昔兒童飽棃栗斑衣偃伏先君側每聞正色說我翁口口奇奇長太息先君墓艸今芊芊尙想遺言過庭日恨無佳傳掬芳馨洗我肝心百非僻一朝幽鐫晃入手刓忍如懷夜光璧男兒大節要奇偉一日成就天所錫我翁當年鸞鸖雛一別舊巢無處覓桑弧射處掩蓬蒿獨把窅窊飛俊翮楊宗不絕僅如綫大義欲歸歸不得凝香夜半禱靈空願楊有子歸宮室果然天助兩飛鴻翁喜當興子云宅絳霄回首擬歸來撫我恩深重嗟惜棄官十載營防甘送死養生無一失寸心安矣指白雲百拜雙親淚濡席茅檐𨿽陋生處所此心不以萬鐘易幾年夜淚濕衾裯今作兒啼情自適登堂悲喜動行人里巷喧呼手加額珠還合浦已無憾老蚌沙泥忍遺逸窮檐忽見相抱持孺慕丹心始云畢一子來歸詠白華三家孝愛融春色雍容去就良可觀無乃扶持有神物始知造化惜頺波畀以難能令一出玉堂丈人風教手一日得之幾折屐何不薦之陛下聖蜀有孝子聲借借奇人異行感至尊鳳詔褒華寵其實人間一日傳萬口坐使澆風四方激僉謀方欲置廊廟病臥王州嗟易簀短生夢幻何足悲此念未隨生死隔百身莫贖嘆朝露端合天公任其責眞人慨念錄其孤椽筆大書光史防丈夫乃爾亦何憾鬼哭人號空怨憶蕭蕭綠野長安道萬里羈魂動行客只今四海歸宗議字字秋霜凜寒日一言我欲招翁魂香骨有靈冝可格聖朝當今以孝治好樹丰碑旌防白磨崖百丈置巖阿當有山靈夜呵詰諸郎況是足風規請叩帝閽爲此防長使千秋孝子碑屹與岷峩對翁室

靈泉道中

楊申

荒雞不知林落日鳴鳽背山行曲折盡稍出木外前峯近相向禿缺不可蓋石泉微斷續渚澤亦多牛羊深墟落稚子翳蓬艾稲秧碧剡剡遮隴無疆界今年田夫喜飽飯我亦快猶慚食無功舉箸再三餲何當磨腰鎌助爾芟防稗

逰山上廢寺有段文昌種松石刻云乾坤毀則無以見寺寺不可毀四松其逺乎寺今廢木亦

亡矣感而賦之

前人

木落石出荒山防上有佛寺孤崔嵬斷椽折瓦無四壁古佛已倒何人推野蜂占窠挾肩背山防出穴衘髯防老僧見我欲愁哭野葛蔽路官能來文昌種松有斷刻石柱半裂荒莓苔老翁鼻祖無一在獨樹晚出非耆鮐乾坤未變已先滅防見賊火翻狂雷至今野叟鑿山破石窟尙有龍筋骸當時手種意已逺欲與艸木爲渠魁

成都學捨遣興五首

李燾

久客墮塵土幽居懷翠微只餘淸夜夢長作故山歸菊已開三徑松應長十圍晨鐘忽驚覺猶有露霑衣寂寞三秋節淒涼萬里風關河盡形勝人物防英雄秦葉隨流水周禾滿故宮此心懸魏闕夢繞浙西東壯矣府中縣索如城外村墨池今掃迹石筍舊余根風急漢弦斷雨多秦鏡昏新秋一懷古情緒若爲論雨意忽如此客愁將柰何出門誰可詣掩卷獨髙歌塵世兔三穴古人蓬一窠區區奚足道黙黙幸無它長憶在家好已知従仕難紛紛猶嚇防悄悄政棲鸞忘意躡髙位敢言卑小官世途眞甚隘懷抱要須寛

遊海雲山

諭汝礪

天宇初便復有此山淸辰及玆防遐想有代前來者防何人當時各爲歡淑質揚妙舞哀絲逓淸彈樂事坐如昨芳歲已屢殫向來所防人落葉不復還迥然散逺目感之爲長嘆竹遙舊所落巢豈昔時眠念誰當久存而不住所緣破涕聊一怡山川卻萋妍未知後世士誰復當來旋

錦江思

前人

獨詠滄浪古岸邊牽風桞帶綠凝煙得魚且斫金絲鱠醉折桃花倚釣船

成都文類卷十四

欽定四庫全書

成都文類卷十五

宋扈仲榮等編

詩

道釋

前蜀楊勛好道術後主以其妖怪戮之西市臨刑有詩言後主失國

聖主何曾識仲都可憐社稷在須臾市西便是神仙窟何必乘槎泛五湖

僞蜀丁元和詩

九重城里人中貴五等諸侯閫外尊爭似布衣雲水客不將名利掛乾坤

爾朱先生還丹歌贈僞蜀醫藥院判官胡徳榮

欲究丹砂訣幽無處尋不離鈆與汞無出水中金金欲制時須得水水遇土兮終不起但知火不參差自得還丹微妙理人世分明知有死剛只畱心戀朱紫豈知光景片時間將爲人生長似此何不回心師至道免逐年光虛自老臨樽只覺醉醺酣對鏡不知漸枯槁二郎二郎聽我語仙鄕咫尺無寒暑與君說盡只如斯莫戀驕奢不肯去感君恩義言方苦火急回心求出路吟成數句贈君詞不覺便成今與古

蘇幕遮【紹興間】

韓仙姑

不憂貧不戀富大悟之人開著波羅鋪內有眞如無價寶欲識眞如正照菩提路貪愛心須除去淸淨法身直是堪凴據忍辱波羅爲妙藥服了一圎萬病都新愈歌謡

亷叔度歌

後漢書曰防範字叔度建初中爲蜀郡太守成都民物丰衍邑宇逼側舊制禁民夜作以防火災而更相隠蔽燒者日屬範乃毀削先令但嚴使儲水而已百姓爲便乃歌之云

防叔度來何暮不禁火民安作平生無襦今五袴

後漢時蜀中童謡

後漢書五行志曰世祖建武六年蜀中童謡是時公孫述僣號於蜀時人竊言王莾稱黃述欲繼之故稱白五銖漢家貨明當復也述遂誅滅

黃牛白腹五銖當復

唐咸通末成都童謡

新唐書五行志曰咸通十四年成都有童謡是歲歲陰在巳明年在午巳蛇也午馬也

咸通癸巳出無所之蛇去馬來道路稍開頭無片瓦地有殘灰

梁太祖時蜀中謡

五代史曰劉知俊初事梁太祖後奔蜀王建𨿽加寵待然亦忌之常謂近侍曰劉知俊非爾輩能駕馭不如早爲之所有嫉之者扵里巷間作此謡知俊色黔丑生防防者王氏子孫皆以宗承爲名故以此猜疑之遂見殺扵成都

黒牛在圏防防斷

無題

五五復五五五五逾重數浮世若浮雲眞石一如故與君相見時杳杳非今土

右詩見扵羅城北門壊碑上有乾符三年髙駢名衘余字斷缺莫知其爲何詩也辭隠義閟故附見民謡之末

宮詞

蜀花蘂夫人者本靑城費氏以才色嬖於後主嘗效王建作宮詞百首國亡入後宮太祖聞之召使陳詩誦其國亡詩云君王城上揭降旗妾在深宮那得知十四萬人齊解甲寧無一个是男見太祖恱蓋蜀兵十四萬耳此陳無已所書也王平甫在崇文院錄其宮詞十數篇因敍之曰熈寧五年臣安國奉詔定蜀民楚民秦民三家所獻書可入三館者令令史李希顏料理之其書多剝脫而得一敝紙所書花蘂夫人詩筆書乃出扵花蘂手而詞甚奇與王建宮詞無異建詞自唐至今誦者不絕口而此獨遺棄不見取前受詔定三家書者又斥去之甚可惜也臣令令史郭祥繕寫入三館而歸口誦數篇扵丞相安石明日與中書語及之而王珪馮京願傳其本扵是盛行扵時花蘂者僞蜀孟昶侍人事在國史平甫所敍云爾平甫稱花蘂事見國史今國史乃無花蘂事不知平甫何所見也宮詞才二十八首今附左方亦以見當時防衍僣侈云

五雲樓閣鳳城間花木長新日月閒三十六宮連內苑太平天子坐昆山

防眞廣殿約宮墻樓閣相扶倚太陽淨甃玉階橫水岸禦鑪香气撲龍牀

龍池九曲逺相通楊桞絲牽兩岸風長似江南好春景畫船來去碧波中

東內斜陽紫禁通龍池鳳苑夾城中曉鐘聲斷嚴妝罷院院紗牕海日紅

殿名新立號重光島上亭防盡攺張但是一人行幸處黃金閣子鎖牙牀

安排諸院接行廊水檻周回十里彊靑錦地衣紅錦毯盡鋪龍腦鬰金香

夾城門與內門通朝罷巡逰到苑中每日日髙祗處滿堤紅艷立春風

廚船進食簇時新侍坐無非列近臣日午殿頭宣索鱠隔花催喚打魚人

立春日進內園花紅蘂輕輕嫩淺霞跪到玉階猶帶露一時宣賜與宮娃

三面宮城盡夾墻苑中池水白茫茫亦従獅子門前入旋見亭防逺防傍

離宮別院繞宮城金板輕敲合鳳笙夜夜月明花榭底傍池長有按歌聲

禦制新翻曲子成六宮才唱未知名盡將觱篥來抄譜先按君王玉笛聲

旋移紅樹斵靑苔宣使龍池再鑿開展得防波寛似海水心樓殿勝蓬萊

太虛髙閣淩波殿背倚城墻面枕池諸院各分娘子位羊車到處不教知

修儀承寵住龍池掃地焚香日午時等大家來院裏看教鸚鵡念新詩

才人出入每相隨筆硯將行繞曲池能向彩牋書大字忽防禦制寫新詩

六宮官職捴新除宮女安排入畫圖二十四司分六局禦前相見錯相呼

春風一面晚妝成偸折花枝傍水行卻被內防遙覷見故將紅豆打黃鸚

黎園弟子簇池頭小樂攜來燕逰旋炙銀笙先按拍海棠花下合梁州

殿前排燕賞花開宮女侵晨探防回斜望花開遙舉袖傳聲先喚近臣來

小毬場近曲池頭宣喚勲臣試打毬先向畫廊排禦幄管弦聲動立浮油

供奉頭籌不敢爭上棚專喚近臣名內人酌酒才宣賜馬上齊呼萬嵗聲

殿前宮女捴纎腰初學乘騎怯又嬌上得馬來才似走防回拋鞚把鞍橋

自教宮娥學打毬玉鞍初跨桞腰柔上棚知是官家認徧徧長贏第一籌

翔鸞閣外夕陽天木影花光水接連望見內家來往處水門斜過罨樓舡

內人追逐采蓮時驚起沙鷗兩岸飛蘭棹把來齊拍水並船相闘濕羅衣

新秋女伴各相逢罨畫船飛別浦中旋折荷花半歌舞夕陽斜照滿衣紅

月頭支給買花錢滿殿宮娥近數千遇著唱名多不應含羞急過禦牀前

吳曾能攺齋漫錄云徐匡璋納女於孟昶拜貴妃別號花蘂夫人意花不足擬其色似花蘂翾輕也又升號慧妃以號如其性也王師下蜀太祖聞其名命別防送途中作詞自解曰初離蜀道心將碎離恨綿綿春日如年馬上時時聞杜鵑三千宮女皆花貌妾最嬋娟此去朝天只恐君王寵愛偏陳無已以夫人姓費誤也

罰赴邊有懷上韋相公

唐薛濤

聞道邊城苦而今到始知卻將門下曲唱與隴頭見薛濤本長安良家女父鄖因官寓蜀而卒濤以能詩聞後韋臯鎭蜀召令侍酒議以校書郎奏請之防軍曰不可乃止濤出入幕府自臯及李徳裕凡歷事十一鎭以詩與濤唱和者元稹白居易牛僧儒令狐楚裴度嚴綬張籍杜牧劉禹錫吳武陵張祐餘皆名士凡二十一人濤詩不傳獨得此四句故附見宮詞之後

鬼謡

髙駢築羅城多發掘古冢取甎甃城有滄州守禦指揮使姜知古者當掘一冢夜有鬼嘯扵冢上因獻一書詞防哀切其書曰司趙謹以幽昧致書扵守禦指揮端公閣下竊以趙氏之寃搏膺入夢良夫之枉被髮叫天是以有怨必讎無道則見此則流扵往史載在前文如也一介逰魂九泉罔象徳不勝饗禱不勝人無廟貌扵世間遂湮沈扵泉壤自防天譴使掌司𨿽叨正直之官未逹聰明之理未嘗以威服眾惟知以禮依人頃至本朝叨爲上相不無濫徳敢有害盈今者伏審渤海髙公令君毀墳闕況謫居幽府天賜佳城平生無戰伐之讎邂逅起誅夷之疊得不撫銘旌而憤志托觚染以申懷伏希端公俯念無依迥垂有鑑特扵萬雉免此一壞儻全馬鬣之封敢忘龍頭之庇謹吟五言四句詩一章後幅上聞不勝望徳之至謹白詩曰

我昔勝君昔君今勝我今人生一世事何用苦相侵楊蘊中以罪入成都獄夜夢一婦人曰吾薛濤之流也頃幽死此室乃贈蘊中一絕句

玉漏深長燈耿耿東墻西墻時見影月明窓外子規啼忍使孤魂良夜永

陳甲字升父隆州人紹興間爲蜀帥李公璆之客館扵雙竹齋夜見數婦笑語有吟兩絕句者因忽不見

晚雨廉纎梅子黃晚雲捲雨月侵廊樹陰把酒不成飲說著無情更斷腸

舊時衣服盡雲霞不到迎仙不是家今日樓防渾不識秪因古木記宣華

成都文類卷十五

欽定四庫全書

成都文類卷十六

宋扈仲榮等編

詔策鐡劵赦文勑

漢先主封張飛策

章武元年遷飛車騎將軍領司校尉封西鄕侯策曰

朕承天序嗣奉洪業除殘靖亂未燭厥理今寇虜作害民被荼毒思漢之士延頸鶴望朕用怛然坐不安席食不甘味整軍誥誓將行天罰以君忠毅侔蹤召虎名宣遐邇故特顯命髙墉進爵兼司於京其誕將天威柔服以徳伐叛以刑稱朕意焉詩不云乎匪疚匪棘王國來極肇敏戎功用錫爾祉可不勉歟

封馬超策

章武元年遷驃騎將軍領涼州牧進封鄕侯策曰

朕以不徳獲繼至尊奉承宗廟曹操父子世載其罪朕用慘怛疢如疾首海內怨憤歸正反本曁於氐羌率服獯鬻慕義以君信著北土威武並昭是以委任授君抗颺虓虎兼董萬里求民之瘼其明宣朝化懷保逺邇肅愼賞罰以篤漢祜以對於天下

許靖策

建安十九年先主克蜀以靖爲左將軍長史先主爲漢中王靖爲太傅及卽尊號策靖曰

朕獲奉洪業君臨萬國夙宵惶惶懼不能綏百姓不親五品不遜汝作司徒其敬敷五教五教在寛君其朂哉秉徳無怠稱朕意焉

後主告諭伐魏詔

建興五年春丞相亮出屯漢中營沔北陽平石馬三月下詔曰

朕聞天地之道福仁而禍滛善積者昌惡積者喪古今常數也是以湯武修徳而王桀紂極暴而亡曩者漢祚中微网漏凶慝董卓造難震蕩京畿曹操階禍竊執天衡殘剝海內懷無君之心子丕孤防敢尋亂階盜防神器更姓攺物世濟其防當此之時皇極幽昧天下無主則我帝命隕越於下昭烈皇帝體明叡之徳光演文武應乾坤之運出身平難經營四方人鬼同謀百姓與能兆民欣戴奉順符防建位易號丕承天序補獘興衰存復祖業膺誕皇綱不墜於地萬國未靖早世遐殂朕以幼沖繼統鴻基未習保傅之訓而嬰祖宗之重六合壅否社稷不建永惟所以念在匡救光載前緒未有攸濟朕甚懼焉是以夙興夜寐不敢自逸每崇菲薄以益國用勸分稼穡以阜民財授才任能以參其聽防思降意以養將士欲奮劍長驅指討防逆朱旗未舉而丕復隕喪斯所謂不然我薪而自焚也殘類余醜又支天禍恣睢河洛阻兵未弭諸葛丞相毅忠壯忘身憂國先帝托以天下以朂朕躬今授之以旄鉞之重付之以專命之權統領步騎二十萬眾董督元戎恭行天罰除患寕亂克復舊都在此行也昔項籍揔一疆眾跨州兼土所務者大然卒敗垓下死於東城宗族如焚爲笑千載皆不以義陵上虐下故也今賊效尢天人所怨奉時宜速庶憑炎精祖宗威相助之福所向未克吳王孫權同卹災患潛軍合謀掎角其後涼州諸國王各遣月支康居胡侯支富康植等二十餘人詣受節度大軍北出便欲率將兵馬奮戈先驅天命旣集人事又至師貞勢並必無敵矣夫王者之兵有徵無戰尊而且義莫敢抗也故鳴條之役軍不血刅牧野之師商人倒戈今旍麾首路其所經至亦不欲窮兵極武有能棄邪從正簞食壺漿以迎王師者國有常典封寵大小各有品及魏之宗族支葉中外有能規利害審順逆之數來詣降者皆原除之昔輔過絕親於智氏而蒙全宗之福微子去殷項伯歸漢皆受茅土之慶此前世之明驗也若其迷沈不反將助亂人不式王命戮及妻孥罔有攸赦廣宣恩威貸其元帥弔其殘民他如詔書律令丞相其露布天下使稱朕意焉

後主復諸葛亮丞相策

建興六年亮使馬謖督諸軍與魏張郃戰於街亭謖違亮節度舉動失宜大爲郃所破亮戮謖以謝眾上疏曰臣以弱才叨竊非防親秉旄鉞以勵三軍不能訓章明法臨事而懼至有街亭違命之闕箕谷不戒之失咎皆在臣授任無方臣明不知人卹事多闇春秋責帥臣職是當請自貶三等以督厥咎於是以亮爲右將軍行丞相事所捴如前冬亮復出散關圍陳倉破魏軍斬王雙七年遣陳戒攻魏武都陰平魏郭淮率眾欲撃戒亮自出至建威淮退還遂平二郡詔防亮曰

街亭之役咎由馬謖而君引愆深自貶抑重違君意聽順所守前年燿師馘斬王雙今歳爰徵郭淮遁走降集氐羌興復二郡威震防暴功勛顯然方今天下騷擾元惡未梟君受大任干國之重而久自挹損非所以光揚洪烈矣今復君丞相君其勿辭

後主謚陳祗詔

景耀元年卒後主痛惜發言流涕乃下詔曰

祗統職一紀柔嘉惟則幹肅有章和義利物庶績允明命不融逺朕用悼焉夫存有令聞則亡加美謚謚曰忠侯

唐僖宗賜髙駢築羅城詔

勑髙駢省所奏修築羅城畢功並進畵圖事具悉卿天平急召井絡專徵臨卭夢葉於四刀按部恩覃於兩劍上言大鎭空有子城殊百雉之環廻是千年之曠闕便依陳奏未隔寒暄每日一十萬夫分築四十三里皆施廣廈又砌長磚城角曲收逸疊攻而勢勝甕門直防容拒守之兵多利及後人智髙前古繼孔明於掌內坐張儀於腹中是以輕笑木牛感通金馬增上頭之睥睨架裏靣之闌干橋象七星不移舊防錦逢三月可濯新壕役徒九百六十萬工計錢一百五十萬貫卓哉懋績固我雄藩罄府庫之資儲舍陰陽之拘忌但爲國計揔忘身謀並無黎庶之怨嗟不請朝廷之接借忽聞進奏言已畢功見圖冩之甚明與神化而急速方念處身亷潔報國忠貞始終能協於一心淸美久聞於萬口欲人檢驗具見公忠朕已知臣何勞請使便欲寵渥恐卿自往雅州旣發師徒方勞館驛且畱賞典專俟廻軍蜀川旣及於春風蠻寇盡離於河防便酬勲績各進官階未間勉效七擒佇聞三防故玆詔示想宜知悉冬寒卿比平安好遣書指不多及

唐僖宗賜節度使陳敬瑄鐡劵

廣明四年冬僖宗在劍南是冬賜功臣劍南西川節度副大使知節度事統押近界諸蠻及西山八國雲南安撫制置營田處置等使開府儀同三司守太師兼中書令成都尹上柱國潁川郡王食邑三千戶實封四百戶陳敬瑄鐡劵曰

烹巨鰲者鼎大於滄海斬長鯨者劍倚於靑天旣立異勲克膺殊寵李晟免其六死子儀成其九功鏤以金鏞賜其鐡劵後來繼者豈在他人嵗寒知松栢之心國難見忠貞之節卿五嶽鎭地一柱擎天气壓乾坤量含宇宙自居環衛出擁旌幢論淸政而冰鏡無光吐赤誠而朝霞失色手持玉節身鎭錦城扶乾綱則萬國齊心緫坤維而百蠻繞指三川欽化一境歸仁朕自稅駕褒斜省方卭蜀匍匐而來迎鳯輦馳驅而速建龍宮百辟來朝萬方入貢夏禹塗山之防未盛於斯漢髙沛國之歡無過於此戮悍能如剪艸除莠易若焚巢不讓武侯之勲無愧文翁之化海東獻欵雲南投誠九谷丰登三農務盛濟贍軍國拯救朝僚內竭家財外罄公帑千官感徳一國推功今則巨猾奔逃神州克復將歸上國卽別成都致朕身安由卿忠藎前封公爵後賜郡王訽於眾情未愜羣望今賜卿鐡劵捨其十死望太山而立誓指黃河以爲盟山無盡時河無竭日君君臣臣父父子子永逺貴昌並皆如然

唐昭宗賜王建詔

幹寕元年八月昭宗幸石門建表起居貢禦衣寶器等使回賜絹詔建得詔泣下率兵赴難

朕以眇身托於人主皇天不佑冦難薦興外無桓文內無平勃每一念此芒刺在懷卿忠義貫日至誠許國三川不寕一麾已定淸淨中原再造我國家朕有望於卿也

又賜禦札

光化二年昭宗詔建私門立防加中書令封瑯琊王四年封西平王遣使賜建玉帶金器朱書禦札其略曰

朕罹此多難播遷無常旦夕栗栗不能自保而況保天下事爲朕藩護有望於卿也

又賜詔

朕去年在鳯翔與茂貞熟計誅韓全誨等以謝全忠崔固請廢兩軍盡去北司朕止欲誅有罪之人全忠必欲盡殺朕方危迫不得不從而與鄭元規朋助全忠間諜誘惑欲起兵收鳯翔次及西川天人助順崔鄭就誅昨正月二十日朕禦樓撫慰軍民告以某等罪狀宰臣裴樞等受全忠宻防亟奏鳯翔川軍已及咸陽脇朕遷洛後二日東兵擁朕出長安朕與后妃宗室吏民匍匐就道艱苦萬狀六軍偕廢朕益孤危再賜茂貞宻詔使告卿糾合諸鎭共迎朕西歸偵知全忠遷朕至洛盡斥內外侍衛𨿽有書詔不復可通藩鎭諸侯或信僞詔疆者歸之則賊勢轉盛卿自先帝時立功數助朕徵討受賊誣構寕不寃憤計此賊必先討鳯翔次及卿與河東然後取天下卿安忍負髙祖太宗三百年徳澤而東平黃巢餘黨宜亟告茂貞繼徴克用行宻及襄幽鎭魏同舉勤王之師迎朕還京朕兵盡力窮危及宗社臨軒西望灑血告卿

置史官詔【永平二年】

自古王者之興善惡之迹不冺者有史臣傳之丹靑載之平章事張格儒術領袖文髙於世著述之體自侔班馬可專編纂開國已來實錄

置東宮官屬詔

永平四年以其子衍判內外六軍事詔曰

王者經世馭民以保安於蒸人曷嘗不講求賢碩以輔元子故漢開博望唐承重華左右正人自躋於治其以東宮爲崇賢府凢文學道徳之士得以延納訪問無忽自尊以蔽爾之聰明

王衍試制科策文【幹徳四年】

炎漢致治始策賢良巨唐思皇爰求茂異講邦國治亂之體陳天人精祲之原豈角虛文蓋先碩徳朕念守器之重識爲君之難思得奇才以凝庶績因舉故事以紹前修子大夫抱道逢時投策應詔必有長策以副虛懷何以使三農樂生五兵不試刑獄無枉賦斂無加以何策可以定中原以何道可以卜長世朕當親覧汝無靣從

白衣蒲禹卿對策其略曰今朝廷所行者皆一朝一夕之事公卿所陳者非乃子乃孫之謀暫偸目前之安不爲身後之慮衣朱紫者皆盜跖之輩在郡縣者皆狼虎之人姦佞滿朝貪滛如市以斯求治是謂倒行執政皆切齒欲誅之衍以其言有益擢爲右補闕

後唐收蜀勑

朕以蜀郡封疆本是我唐境土爰從兵革逺退江山當僞梁簒殺之時致宗廟淩夷之難遂玆割防蓋逐便安𨿽行建號之謀乃是從權之道況復蜀主先父素是本朝舊臣常懷忠孝之心每俟興隆之運惟期恢復卻效傾輸朕以初殄寇讎重興社稷撫諭之恩旣廣憂勤之意常深須務綏和貴諧混一遂令元子兼命宰臣逺安傒後之心旣葉來王之願遐想王師行李已及彼地城池逺降詔書明行示諭料其素志必契夙心當符魚水之懽永保山河之誓應僞蜀文武員寮等或本朝舊族或當代英賢或抱節於軍戎或著名於鄕曲久從暌隔常賑情懷宜知乃睠之恩各勵歸誠之節今已降勑命誡約諸道兵師如西川果決歸命到城內不得驚擾但思效順勿致懷疑

後唐封孟知祥爲蜀王策

朕祗膺天睠防荷帝圖敷大信而仰法昊穹秉至公而俯臨億兆彰善癉惡必分涇渭之流崇徳報功敢忘山河之誓其有榮聨戚裏任重侯藩佐白水而中興爲皇家而盡節𨿽旁緣謬誤而竟保忠貞防鑿未通朝海之波瀾暫阻氛霾旣定拱辰之光耀如初表章皆驗於推誠琛賮逺修於述職得不顯其丹赤懋以旌酬益惇魚水之懽永契君臣之道爰求吉日乃降徽章具官孟某五緯佐天三山鎭地七年乃辧眞爲梁棟之材十徳俱全信是琮璜之器先皇帝經綸人極濟活兆人李通首述其緯書鄧禹防加於覇業同心同徳竟扶歸馬之朝不伐不矜罔恃濯龍之寵洎朕纂承鳯紀繄爾鎭守城鐡石彌堅菁茅不匱山川險絕每防向日之心玉帛駿奔能助郊天之禮有臣若此當代何加董璋久作厲階終萌逆節旣辜恩於覆載欲嫁禍於勲賢疊以封章防其鄰道防劉我生聚離間我忠良爾外示協同潛懷憤激罄言而誘諭彼旣不廻伺良便以誅鋤乃期自雪以至敢驅叛黨徑逼仁封吹虺毒以傷人奮豺牙而暴物爾則妙施成算徑出全師鼙鼓才鳴旋聞落爪窠巢自潰已致噬臍梓川之披霧風驅涪水之狂波鏡淨解吾宵旰賴爾韜鈐固當銘在景鐘豈止光於信史況復備輸懇欵益驗傾防敍魯館之寅緣述沛中之事舊深心可見亮節斯彰不有疾風焉知勁艸儻無異數曷報崇庸由是並築將壇顯升王爵兼兩藩之奧壌啟一字之眞封仍循益地之通規別攺旌功之懿號賜之旌鉞冊以輅車𨿽加等之寵光爾皆不忝在睦親之義分予亦無虛於戱天鑑甚明爲善者降之福祉君恩不黨立勲者厚以奬酬惟敬愼於始終可延長於富貴勉承兌澤永鎭坤維可授殿前檢校太尉兼中書令行成都尹劍南東西兩川節度使管內營田觀察處置統押近界諸蠻兼西山八國雲南安撫制置等使仍封蜀王加食邑一千五百戶實封二百戶攺賜忠貞匡國保大功臣散官勲如故仍令所司擇日備禮策命主者施行

孟昶勸農桑詔【明徳元年十二月】

刺守縣令其務出入阡陌勞來三農望杏惇耕瞻蒲勸穡春鶊始囀便具籠筐蟋蟀載吟卽鳴機杼

成都文類卷十六

欽定四庫全書

成都文類卷十七

宋扈仲榮等編

詔敕制

藝祖皇帝納降蜀主敕

敕蜀主省上表率文武見任官望闕瀝懇歸命事具悉朕自皇天睠命率土樂推將期徳服萬方不恃威加四海乃睠益部僻處一隅苟黎庶之獲安非經營之在意一昨災纒蜀地釁自並門旣興王者之師遂授將軍之鉞事非獲已須至用兵我且直詞彼眾自敗下劍門而賈勇指井絡而長驅中宵喟然兆庶何罪徑馳馹騎嚴誡前鋒廣宣來者之懷徧諭弔民之意果能率官屬而效順拜表防以祈恩托我慈親述乃寢廟封府庫而待命保生聚而輸誠朕方示信懷柔不逼人險保無他慮當體優隆國有舊章不違前請所宜悉也春寒想比淸休書指不多及

曲赦蜀川詔

門下伐罪弔民所以昭宣王略災肆赦所以蕩滌羣非徴有國之舊章盡哲王之能事朕飛龍撫運躍馬興邦𨿽禹別九州盡爲王土而蜀川一境獨隔華風天兵飛度於劍門蜀主哀號而納欵念其生聚曲爲保全宜覃曠蕩之恩用慰傷殘之俗易苛政以平恕革重斂以輕徭用舉宏綱貞我王度正月二十四日昩爽已前應僞蜀管內罪無輕重常赦所不原者咸赦除之放今年夏稅及防徴諸雜物色等一半人戶食鹽僞蜀估定每斤一百六十文足今每斤特減六十文足今後只徴一百文足其僞蜀內外文武臣僚能奉所主歸我大朝念玆通變之方宜預旌酬之寵各令分析名銜申奏當與加恩乃睠劍南北爲內地自累朝之艱否防千里之江山豈無沈滯之人宜下徴求之詔所在州郡及山林有懷才負藝未霑寸祿者委長吏聞奏先賢丘隴不得樵采古來廟宇咸與修崇其餘節婦義夫順孫孝子有堪旌賁當議舉明官吏軍民各勤職業樂予景運當慶新恩告示一方感知朕意

封蜀降王孟昶爲秦國公制

門下伯禹導川黑水本梁州之域河圖括象岷山眞井絡之墟考職方之地圖壯劍南之徼道屬中原多事逺服未賔山河旣限於侯封車服遂逾於王制朕削平防縣重正皇綱復周漢之舊疆寵綏羣後采唐虞之大訓協和萬邦六載於玆百揆時序禮樂徵伐之柄出自朕躬蠻夷戎狄之鄕咸修職貢今去順先庾而受律法時雨以興師舜幹暫舞於兩階湯网豁開於三靣弔民伐罪朕無愧焉咨爾僞蜀主孟昶挺生公族稟慶侯門值唐朝將季之辰襲蜀王已成之業撫彼郡邑久歷歲華而能察天地之惡盈知人神之助順盡率羣吏來降大君望北闕以拜章指南陔而請命得不開懷禮遇撫弱流恩官班特越於彛章保防彌光於大信豈比夫魏封劉禪特升驃騎之班隋待蕭琮惟列莒公之號今玆示寵以欲從人命作帝師俾榮開府策漢相專車之貴列秦川萬戶之封並而授之斯爲異數仍加祿俸用表優隆爾宜思前代之命官體我朝之加等勉荷非常之澤無忘匪懈之心佩服恩光往踐厥位可封秦國公

授孟喆兗州節度制

門下朕聞魏將降蜀君臣俱列於散官隋帝平陳子弟不聞於封爵皇家順景風而行賞同時雨以濟師當敵境未賔霆霹下戒嚴之令曁再拜請命慶雲垂利澤之恩矧復降婁古封掌武崇秩曲阜是伯禽之國太尉乃周勃之官山河距九州之雄紱冕冠三公之貴舉爲賞典斯實異恩僞國長子孟喆禮法矜莊神彩英秀騁修途於早歲播令問於蜀川正朔未同列國而人稱世子車書旣混大朝而自是良臣以爾昔在三川常居二職贊厥父之效順保祖母之髙年予嘉乃心豈限彛制是命陟將壇於東夏整武事於南宮憲秩封侯用光殊渥將表臨戎之寄更增光祿之勛爾其分天子之憂勤出將軍之法令與其攺而易調不若從俗以安民布政頒條予誠有望榮家奉國爾宜勉之

逆賊王均平降徳音

咸平三年春正月益州軍亂推神衛都虞候王均爲首八月知益州兼川陜招安使雷有終敗賊黨復益州追斬王均於富順監詔川陜路繋囚雜犯罪以上並原之四年十二月丁未詔曰

門下朕臨萬防徳覆兆民執大象以禦時應上元而爲理何嘗不慈恕在念旰昃爲心思保大和用敷至化昨者王均包藏逆態辜負國恩嘯聚危城驚騷逺土逮乎撲滅尋至梟懸支黨已除詿誤之民反側未已宜令西川除亡命徒伴見追捕外余釋不問敢有訛言動眾情切害者斬訖以聞

賜程琳收獲刼盜逃兵奬諭詔

敕程琳省益州路轉運司奏【云云】卿居樞近之司揔翰垣之政因逋逃之爲患縱盜掠而累年宻遣追胥盡擒隠伏旣誥誅於醜類致肅靜於鄕閭翳乃忠勤副予寄任攸司上奏宣力可嘉故玆奬諭想宜知悉

賜王鬷父老借畱奬諭詔

敕主鬷省益州路轉運司奏【云云】眷玆右蜀素號名藩委任非輕事權尢劇卿問望兼著中外薦更爰自近班出分重寄奉揚寛大之詔茂宣愷悌之風洽威惠於吏民載歌謠於道路輿情胥悅列奏爰來減予宵旰之憂稱乃循良之選其在嘉嘆不忘於懷故玆奨諭想宜知悉夏熱卿比平安好遣書指不多及

國家眷輿鬼之分梁益之區拒上國千里之遙爲西蜀一都之防控制蠻獠撫遏邊陲利害所生安危是系非道積廊廟名髙搢紳萬里隠乎金城五兵森乎武庫長謀足以經遠厚徳可以鎭浮文有緯俗之方武有安民之略者不得預焉今府尹樞宻直學士太原王公負經濟之才挺誠明之性運沈幾而察物韞淸識以照微髙表竦乎百尋雅量汪其萬頃按刑梓部黎庶於是不寃掌憲栢防佞幸因之知懼自玆紫宸選賢若云之從龍丹陛告猷如石之投水曁參延閣之貴屢膺出境之命皇上嘉其亮節惠彼逺方亟陞宥宻之嚴施委藩方之寄公飲冰祗命叱馭遵途過劍山而物得陽春涉錦水而歲逄甘雨曁黃堂布政彤禧問俗始乃明教化示詔條逖揚愷悌之風誕變輕浮之俗次則卹民隠革吏姦訟淸而叢棘常空令正而寒霜自凜終則誡浮情戢兵師力田而曠土皆耕以律而私門不犯然又招延秀異旌勸良平殄姦宄之徒苖之去莠籍孤惸之戶网之舉綱已而董之以威示之以信懷之以徳綏之以仁導之以詩書訓之以禮讓迄至羣心帖泰庶物休和多稼丰登連甍富壽兩川安堵固無夜戶之虞千里向風盡有春防之樂一旦乃有十邑之叟四郭之彥惜鳯書之將至恐熊軾之斯邁乃與瀝誠於外計奏功於中扆列牘初上當寧稱嘆廼降璽書以勞之示聖主得賢而逺方受賜也宸章昭晰睿防淵衝煥乎日月之麗天皦如金石之薦廟宣揚兌澤誡告神方仰觀惟睿之辭實勸事君之節旣而闔府衙校耆耋緇黃等諏曰聖主示十行之札形一字之褒𨿽聞紀勒郡齋庶傳於不朽豈若標題仙觀用勸於後來而又罔棄顓防懇求紀述然念敍賢人之事業𨿽學之於師察聖後之刑章幸居之於職復乃得實狀寕假飾辭時景祐三年冬十月二十日益州路提刑李定記

賜程戡修城池奬諭詔

敕程戡省益州路轉運司髙良夫奏【云云】蜀自漢唐以來國之西屏控臨撫理專用材用器望者處之卿往嘗屬任復當眷付下教如昨布政猶新矧乃卹戎略以安邊憺威名而寕逺繕完壁壘經度溝池謀不逾時士皆罄力訖能集事人匪告勞刺部提封剡章指狀備虞暇豫允賴毗維申念勤庸弗忘嘉寵故玆奨諭想宜知悉

賜張方平父老借畱奬諭詔

敕方平省益州轉運使髙良夫奏【云云】坤維一隅二蜀爲大愼擇良守時謂才難卿廼者輟宸朝祕寵之班委寰輔宻陪之鎭特更近屏專及逺邦此朕意欲撫禦彈壓以寛西頋果能厚政化以懷和孚教條而悅穆甄善疾非而人愛其舉發姦擿伏而吏畏其神防壌告登裏封去盜內無系獄外無繁訟恩育惸獨惠康窮乏而乃鄕居獻狀刺部奏陳或以奏計之期預希一借或以解歸之次願畢三周惟漢有文翁亷範飭勵之規惟唐有徳裕元衡約束之略詳觀休績何愧前修勉樹令圗以光來譽省循嘉嘆彌切眷懷故玆奨諭想宜知悉

賜趙抃父老借畱奬諭詔

敕趙抃省成都府路轉運提刑司奏【云云】蜀逺在西南最要部也朕常患吏不能究宣徳澤以被於逺民故其擇守非慈良簡重者不以命之卿在蜀甫逾年而使者以其治迹尢異上於朝廷夫吏所以治民也能盡其治民賴之豈不汝嘉乎故玆奬諭想宜知悉秋熱卿比平安好遣書指不多及

龍圗閣直學士天水公治蜀甫閱嵗府之黎老士民舉千百數伏使者車言曰蜀之壤陋眾夥俛首輸賦風尙孅靡怯不鷙立自公問俗布政闊略法禁緒正綱目坐格醇茂仁義道徳衍爲教化徭賦均節俗本生業人人自愛以重犯法風雨時若粒米狼戾民惕然懼朝廷之召遷而父母去我矣願上書借公畱語聞上上以手迹細札奬朂褒嘉之都人頓首伏讀欣喜蹈舞防惟天詔有慈良簡重治迹尢異之稱公恕物以仁約已以禮表俗以信鎭浮以徳故上知公之深如此漢膠東相成潁川守覇皆有璽書勉勵異等效著在篇簡今公之拜休寵者當有以掲金石刻永傳無窮而爲西南藩維之光華也書不云乎敢對揚天子之休命詩云虎拜稽首天子萬年蓋報上歸美所宜侈大也治平二年九月一日祕書丞閻灝謹序

賜王剛中訓諭詔

朕軫念坤維逺在一方徳意𨿽深利澤未究故臨遣詞臣往分閫寄卿其深體至懷務先惠養民間有疾苦官吏有貪殘悉以上聞夫涖政在寛寛宜有制足用在儉儉宜中禮撫馭將士先之以和肅寕邊陲鎭之以靜則朕無西顧之憂矣佇聞報政嗣有寵嘉

紹興二十八年秋九月蜀以闕帥聞皇帝陛下諭防遣從臣出鎭臣是時方代匱詞掖庚辰以臣制置四川兼治成都臣聞命震恐固辭不獲越十月庚寅引對便殿上宣諭四川利病至悉臣退而謹書之甲午正謝蒙恩賜臣禦寶帶象笏並賜行貲庚子朝辭復蒙宣賜禦筆訓諭詔書臣伏觀云漢之章奎筆之畫心目悸大懼無以承盛徳稱明詔者竊嘗謂自古人君如漢光武命帥以詔敕從事徒見於徵討艱難之日而唐太宗賜羣臣禦書又皆燕閒無益之辭豈若皇帝陛下軫念坤維去朝廷數千里將使利澤周浹於六十一城之廣肆親灑宸翰訓敕微臣察民間之疾苦糾官吏之貪殘涖政尙寛猛之中足用制禮儉之節與夫撫和將士肅靜邊陲皆閫寄之大方吏治之至要而臣起自諸生驟膺委寄內揆庸淺實無他長惟當夙夜奉行詔防庶幾有補一方不負聖神所以防擢臨遣之意臣載惟堯言布於天下而舜詔嶽牧辭列典謨臣旣到官是用敢刻諸堅瑉昭示徳意垂範無窮臣王剛中拜手稽首謹記

賜晁公武奬諭詔

敕公武朕聞蜀漢沃野有蔬食果實之饒民食稻魚亡凶年憂而比歲以來谷糴常貴民有饑色故易以爲盜豈民不務本吏苛刻之所致耶朕甚憫焉卿服在從班習知徳意乃能裁公帑之餘行平糴之政以復天聖守臣之舊迹其用心亦勤矣夫廣蓄積以實倉廩備水旱此郡國之所先務也卿能知此朕復何憂載攬奏封良深嘉嘆故玆奬諭想宜知悉冬寒卿比平安好遣書指不多及

賜範成大奬諭

卿逺鎭坤維兼緫戎律究心夙夜朕甚嘉之所進內教將兵外修堡寨團結土丁三說皆善更益勉旃務在必行早見成效以副朕倚注之意

臣不肖日者待罪桂林蒙恩徙鎭蜀道次於荊州詔問西南邊事臣愚無識知嘗試妄論大要練兵丁繕保障儻事力弗給可若何行及廣漢則昧死上其說制下尙書其朌劍南西川度牒五百爲緍錢三十五萬八千有奇以贍工費而賜臣八月二十五日璽書如前臣謹拜手稽首言曰昔堯舜之於羣臣聞其言善則兪之必有訓敕之辭繼之曰懋哉曰往欽哉二典之書是已今陛下過聼擇於蒭蕘又勉之以底績此堯舜之法二典之所以書也臣何足以得此𨿽貪天子之命以爲已榮而一介齷齪狗馬蚤衰罷軟不自勝恐終無尺寸補益縣官且姦大何以隕越於下玆榮也祗所以爲懼哉敬奉賜書被之琬琰以旦夕瞻仰於前其敢侈臣之榮識臣之懼而已

賜範成大措置和糴戒諭詔

蜀爲西南屏蔽兵民庶務尢當平允宜相度諸處民之丰約措置以均和糴之數及不得令在職官舍已所任避難就易營攝別職以便私計其屯戍兵將官占防軍人不分曲直惟務已勝將量罪輕重必罰無赦詳此戒諭其毋怠忽

淳熈二年七月詔復四川制置司以成都府路安撫制置使臣成大攝使事臣辭弗獲命奉印章惟謹於兵民之政莫敢有所罷行厥十一月皇帝親禦翰墨賜臣戒諭云章自天光被艸莽昭回震耀不可櫝藏謹昧死立石與羣有司共之切惟井絡之區最逺天極吏之逸勤民之戚休軍政之否臧不能以時上聞蜀父老病之久矣陛下明見萬里無隠弗燭一札十行有徳有刑雷風鼓舞咫尺在上若見若聞靡不兢栗臣冒閫外之寄才薄望輕不能先事舉職致煩威命之辱臣捄過且不暇其何能奉宣大律以肅官政猶日夜引領庶幾萬一者惟陛下亟命重臣俾大此官講明憲度罔有廢格則防家長無西顧之憂臣誠大幸卒蒙全覆歸伏田畆以終免於戾臣之願也非所敢望也

賜範成大措置和糴詔

關外四州每歳和糴之擾計其米數止十萬碩若以全蜀之力措置充代其數如何卿可疾速條具聞奏臣竊惟秦隴宿兵數十年饟道回逺者仰哺於糴此公私俱贍之法吏亡狀猥以賤賈取盈於民久滋益至有倍蓰常賦什以上者愁嘆之聲徹於聼聞皇帝若曰民惟邦本本固邦寕矧玆遐甿柰何重困之且何以震疊醜類懷徠舊俗故自淳熈二年以來詔防爲和糴而下者亡慮八九惟階成和鳯四郡最並邊發政施仁宜自今始旣蠲糴一年又下璽書賜臣使講求餘財以代民力臣駑闇乏防計才久之莫知所出姑請增賈九之一勿收頭子錢罷盤量檢察官若朘削本錢苛斗靣之一切禁絕詔可是歳關外小旱而四州菽粟顧狼戾三家之市皆熈如春防充代之榮猶未能盡如聖訓而覿徳之應其防固已如此愚心了然見王道之易易也敬奉奎畫被之琬琰以照臨西土使凢有司咸諭天子徳意志慮且以見仁義之得民誠有速於置郵承流宣化者其可以不勉

成都文類卷十七

欽定四庫全書

成都文類卷十八

宋扈仲榮等編

表防

笏記

上漢帝表

漢先主

臣以具臣之才荷上將之任董督三軍奉辭於外不能掃除寇難靖匡王室久使陛下聖教陵遲六合之內否而未泰惟憂反側疢如疾首曩者董卓造爲亂階自是之後羣凶縱橫殘剝海內賴陛下聖徳威靈人臣同應或忠義奮討或上天降罰暴逆並殪以漸冰消惟獨曹操久未梟除侵擅國權恣心極亂臣昔與車騎將軍董承圗謀討操機事不宻承見陷害臣播越失防忠義不果遂得使操窮防極逆主後戮殺皇子鳩鴆𨿽糾合同盟念在奮力懦弱不武歷年未效常恐殞沒孤負國恩寤寐永嘆夕惕若厲今臣羣寮以爲在昔虞書惇敍九族庶明厲翼五帝損益此道不廢周監二代並建諸姬實賴晉鄭夾輔之福髙祖龍興尊王子弟大啟九國卒斬諸呂以安大宗今操惡正醜直實繁有徒包藏禍心簒盜已顯旣宗室微弱帝族無位斟酌古式依假權宜上臣大司馬漢中王臣伏自三省受國厚恩荷任一方陳力未效所獲已過不宜復忝髙位以重罪謗羣僚見逼迫臣以義臣退惟寇賊不梟國難未已宗廟傾危社稷將墜誠臣憂責碎首之負若應權通變以寕靖聖朝𨿽赴水火所不得辭敢慮常宜以防後悔輙順眾議拜受印璽以崇國威仰惟爵號位髙寵厚俯思報效憂深責重驚怖累息如臨於谷盡力輸誠奨厲六師卒齊羣義應天順時撲討防逆以寕社稷以報萬分謹拜章因驛上還所假左將軍宜城亭侯印綬

諫劉先主不稱尊號防

漢費詩

羣臣議欲推漢中王稱尊號詩上防曰

殿下以曹操父子偪主簒位故乃羇旅萬里紏合士眾將以討賊今大敵未克而先自立恐人心疑惑昔髙祖與楚約先破秦者王及屠咸陽獲子嬰猶懷推譲況今殿下未出門庭便欲自立邪愚臣誠不爲殿下取也

辭先主表

蜀孟達

伏惟殿下將建伊呂之業追桓文之功大事艸創假勢吳楚是以有爲之士深覩歸趣臣委質已來愆戾山積臣猶自知況於君乎今王朝以興英俊鱗集臣內無輔佐之器外無將領之才列次功臣誠自醜也臣聞範蠡識微浮於五湖咎犯謝罪逡巡於河上夫際防之間請命乞身何則欲防去就之分也況臣卑鄙無元功臣勲自繋於時竊慕前賢早思逺恥昔申生至孝見疑於親子胥至忠見誅於君蒙恬拓境而被大刑樂毅破齊而遭讒佞臣每讀其書未嘗不慷慨流涕而親當其事益以傷絕何者荊州覆敗大失臣節百無一還惟臣尋事自致房陵上庸而復乞身自放於外伏想殿下聖恩感悟湣臣之心悼臣之舉臣誠小人不能始終知而爲之敢謂非罪臣每聞交絕無惡聲去臣無怨辭臣過奉教於君子願君王勉之也

臨發漢中上後主防

漢諸葛亮

先帝創業未半而中道崩殂今天下三分益州疲此誠危急存亡之秋也然侍衛之臣不解於內忠志之士忘身於外者蓋追先帝之殊遇欲報之於陛下也誠宜開張聖聼以光先帝遺徳恢志士之气不宜妄自菲薄引諭失義以塞忠諫之路也宮中府中俱爲一體陟罰臧否不宜異同若有作姦犯科及爲忠善者宜付有司論其刑賞以昭陛下平明之理不宜偏私使內外異法也侍中侍郎郭攸之費褘董允等此皆良實志慮忠純是以先帝簡拔以遺陛下愚以爲宮中之事事無大小悉以咨之然後施行必能禆補闕漏有所廣益將軍向寵性行淑均曉暢軍事試用於昔日先帝稱之曰能是以眾議舉寵爲督愚以爲營中之事悉以咨之必能使行陣和睦優劣得所親賢臣逺小人此先漢所以興隆也親小人逺賢臣此後漢所以傾頺也先帝在時每與臣論此事未嘗不嘆息痛恨於桓靈也侍中尙書長史參軍此悉身良死節之臣願陛下親之信之則漢室之隆可計日而待也臣本布衣躬耕於南陽苟全性命於亂世不求聞達於諸侯先帝不以臣卑鄙猥自枉屈三顧臣於艸廬之中諮臣以當世之事由是感激遂許先帝以馳驅後值傾覆受任於敗軍之際奉命於危難之間爾來二十有一年矣先帝知臣謹愼故臨崩寄臣以大事也受命以來夙夜憂嘆恐托付不效以傷先帝之明故五月渡瀘深入不毛今南方已定兵甲已足當奨率三軍北定中原庶竭駑鈍攘除姦防興復漢室還於舊都此臣所以報先帝而忠陛下之職分也至於斟酌損益進盡忠言則攸之褘允之任也願陛下托臣以討賊興復之效不效則治臣之罪以告先帝之靈責攸之褘允等之慢以彰其咎陛下亦宜自謀以諮諏善道察納雅言深追先帝遺詔臣不勝受恩感激今當逺離臨表涕零不知所言

乞伐魏防

前人

先帝慮漢賊不兩立王業不偏安故托臣以討賊也以先帝之明量臣之才故知臣伐賊才弱敵彊也然不伐賊王業亦亡惟坐待亡孰與伐之是故托臣而弗疑也臣受命之日寢不安席食不甘味思惟北徵宜先入南故五月渡瀘深入不毛並日而食臣非不自惜也顧王業不可得偏全於蜀都故冒危難以奉先帝之遺意也而議者謂爲非計今賊適疲於西又務於東兵法乘勞此進趨之時也謹陳其事如左髙帝明並日月謀臣淵深危然後安今陛下未及髙帝謀臣不如良平而欲以長計取勝坐定天下此臣之未解一也劉繇王朗各據州郡論安言計動引聖人羣疑滿腹眾難塞胸今歳不戰明年不徵使孫策坐大遂並江東此臣之未觧二也曹操智計殊絕於人其用兵也髣髴孫吳然困於南陽險於烏巢危於祁連逼於黎陽幾敗伯山殆死潼關然後僞定一時耳況臣才弱而欲以不危而定之此臣之未解三也曹操五攻昌覇不下四越巢湖不成任用李服而李服圗之委夏侯而夏侯敗亡先帝每稱操爲能猶有此失況臣駑下何能必勝此臣之未解四也自臣到漢中中間期年耳然喪趙雲陽羣馬玉閻芝丁立白壽劉郃鄧銅等及曲長屯將七十餘人突將無前賨叟靑羌散騎一千餘人此皆數十年之內所糾合四方之精鋭非一州之所有若復數年則損三分之二也當何以圗敵此臣之未解五也今民窮兵疲而事不可息事不可息則住與行勞費正等而不及今圗之欲以一州之地與賊持久此臣之未觧六也夫難平者事也昔先帝敗軍於楚當此時曹操拊手謂天下已定然後先帝東連吳越西取巴蜀舉兵北徵夏侯授首此操之失計而漢事將成也然後吳更違盟關羽毀敗稊歸蹉跌曹丕稱帝凡事如是難可逆見臣鞠躬盡力死而後已至於成敗利鈍非臣之明所能逆覩也

廢李平表

前人

自先帝崩後平所在治家尙爲小惠安身求名無憂國之事臣當北出欲得平兵以鎭漢中平窮難縱橫無有來意而求以五郡爲邑州刺史去年臣欲西徵欲令平主督漢中平說司馬懿等開府辟召臣知平鄙情欲因行之際偪臣取利也是以表平子丰督主江州隆崇其遇以取一時之務平至之日都委諸事羣臣上下皆怪臣待平之厚也正以大事未定漢室傾危伐平之短莫若褒之然謂平情在於榮利而已不意平心顚倒乃爾若事稽畱將致禍敗是臣不敏言多增咎

乞立諸葛亮廟表

蜀督隆

臣聞周人懷召伯之徳甘棠爲之不伐越王思範蠡之功鑄金以存其像自漢興以來小善小徳而圖形立廟者多矣況亮徳範遐邇勲蓋季世興王室之不壊實斯人是賴而烝嘗止於私門廟像闕而莫立使百姓巷祭戎夷野祀非所以存徳念功述追在昔者也今若盡順民心則凟而無典建之京師又偪宗廟此聖懷所以懷疑也臣愚以爲宜因近其墓立之於沔陽使所親屬以時賜祭凢其臣故吏欲奉祠者皆限至廟防其私祀以崇正禮

上襲魏防

蜀蔣琬

芟穢弭難臣職是掌自臣奉辭漢中已經六年臣旣闇弱如嬰疾疢規方無成夙夜憂慘今魏跨帶九州根蔕滋蔓平除未易若東西並力首尾掎角𨿽未能速得如志且當分裂蠶食先摧其支黨然吳期二三連不克果俯仰惟艱實忘寢食輙與費禕等議以涼州胡塞之要進退有資賊之所惜且羌胡乃心思漢如渇又昔偏軍入羌郭淮破走算其長短以爲事首宜以姜維爲涼州刺史若維徵行禦持河右臣當帥軍爲維鎭繼今涪水陸四通惟急是應若東北有虞赴之不難

諫後主防

蜀譙周

昔王莽之敗豪傑並起跨州據郡欲弄神器於是賢才智士思望所歸未必以其勢之廣狹惟其徳之薄厚也是故於時更始公孫述及諸有大眾者多已廣大然莫不快情恣欲怠於爲善防獵飲食不卹民物世祖初入河北馮異等勸之日當行人所不能爲遂務理寃獄節儉飲食動遵法度故北州歌嘆聲布四逺於是鄧禹自南陽追之吳漢寇恂未識世祖遙聞徳行遂以權計舉漁陽上谷突騎迎於廣阿其餘望風慕徳者邳肜耿純劉植之徒至於輿病賫棺𦇤負而至者不可勝數故能以弱爲彊屠王郎吞銅馬折赤眉而成帝業也及在洛陽嘗欲小出車駕已禦銚期諫曰天下未寕臣誠不願陛下細行數出卽時還車及徵隗囂潁川盜起世祖還洛陽但遣寇恂往恂曰潁川以陛下逺徵故姦猾起叛未知陛下還恐不時降陛下自臨潁川賊必卽降遂至潁川竟如恂言故非急務欲小出不敢至於急務欲自安不爲故帝者之欲善也如此故傳曰百姓不徒附誠以徳先之也今漢遭厄運天下三分雄哲之士思望之時也陛下天姿至孝喪逾三年言及隕涕𨿽曾閔不過也敬賢任才使之盡力有逾成康故國內和一大小戮力臣所不能陳然臣不勝大願願復廣人所不能者夫挽大重者其用力苦不眾拔大艱者其善術苦不廣且承事宗廟者非徒求福祐所以率民尊上也至於四時之祀或有不臨池苑之觀或有仍出臣之愚滯私不自安夫憂責在身者不暇盡樂先帝之志堂構未成誠非盡樂之時願省減樂官後宮所增造但奉修先帝所施下爲子孫節儉之教

進諸葛氏集表

晉陳壽

臣壽等言臣前在著作郎侍中領中書監濟北侯臣荀朂中書令關內侯臣和嶠奏使臣定故蜀丞相諸葛亮故事亮毗佐危國負阻不賓然猶存錄其言恥善有遺誠是大晉光明至徳澤被無疆自古以來未之有倫也輙刪除復重隨類相從凢爲二十四篇篇名如右亮少有逸羣之才英覇之器身長八尺容貌甚偉時人異焉遭漢末擾亂隨叔父避難荊州躬耕於野不求聞達時左將軍劉備以亮有殊量乃三顧亮於艸廬之中亮深謂備雄姿傑出遂解帶寫誠厚相結納及魏武帝南徵荊州劉琮舉州委質而備失勢眾寡無立錐之地亮時年二十七乃建奇防身使孫權求援吳防權旣宿服仰備又覩亮奇雅甚敬重之卽遣兵三萬人以助備備得用與武帝交戰大破其軍乘勝克防江南悉平後備又西取益州益州旣定以亮爲軍師將軍備稱尊號拜亮爲丞相錄尙書事及備殂沒嗣子幼弱事無巨細亮皆專之於是外連東吳內平南越立法施度整理戎旅工械技巧物究其極科教嚴明賞罰必信無惡不懲無善不顯至於吏不容姦人懷自厲道不拾遺彊不侵弱風化肅然也當此之時亮之素志進欲龍驤虎視包括四海退欲跨陵邊疆震蕩宇內又自以爲無身之日則未有能蹈涉中原抗衡上國者是以用兵不戢屢耀其武然亮才於治戎爲長奇謀爲短理民之幹優於將略而所與對敵或值人傑加眾寡不侔攻守異體故𨿽連年動眾未能有克昔蕭何薦韓信管仲舉王子城父皆忖已之長未能兼有也亮之器能政理抑亦管蕭之亞匹也而時之名將無城父韓信故功業陵遲大義不及耶蓋天命有歸不可以智力爭也靑龍二年春亮帥眾出武功分兵屯田爲久駐之基其秋病卒黎庶追思以爲口實至今梁益之民咨述亮者言猶在耳𨿽甘棠之詠召公鄭人之歌子產足以逺譬也孟軻有云以逸道使民𨿽勞不怨以生道殺人𨿽死不怨殺信矣論者或怪亮文彩不艷而過於丁寕周至臣愚以爲咎繇大賢也周公聖人也考之尙書咎繇之謨略而雅周公之誥煩而悉何則咎繇與舜禹共謨周公與羣下矢誓故也亮所與言盡眾人凢士故其文指不及得逺也然其聲教遺言皆經事綜物公誠之心形於文墨足以知其人之意理而有補於當世伏惟陛下邁蹤古聖蕩然無忌故𨿽敵國誹謗之言咸肆其辭而無所革諱所以明大通之道也

謝政刑箴表

唐韋臯

辰象在天睿文昭煥體述作義著箴規發揮刑政之源黻藻皇王之道況理包繋象詞正典謨豈惟炯誡心靈實乃化成天下伏以刑淸則功濟茂育政治則俗致和平大哉聖言允葉天聼臣職守方鎭宣揚教化仰觀睿伏荷時休思欲紀在盤盂周旋被服不若懸之日月垂範將來是用課率柔翰形於傳冩刋於琬琰之上表於府署之門示文武之楷模爲古今之殊觀其碑刋刻已畢見立屋宇謹令修裝三本隨狀奉進臣藝能薄劣筆札無功貴竭臣子之誠式揚君父之徳輕塵旒扆伏用兢惶

批答

朕以爲理之本系乎政刑頃因退朝偶有制述用鍚人極庶葉時中聊以自規豈能逮意卿道贊元化志宣大猷爰勒貞瑉躬自染翰克盡事君之節益嘉將順之心省閱再三嘆賞無已

代李侍郎賀收成都府表

唐呂溫

臣某言臣伏見髙崇文奏某月日官軍入成都府逆賊劉辟走出見勒兵追捕者臣聞夏震秋落乃觀成物之功善陳有徵方見勝殘之理然則殺之所以生之也動之所以綏之也气和則嵗功早就徳盛則廟算先期無遺鏃而巨寇窮奔不血刄而全蜀底定奔走夷裔鼓舞生靈騰瑞气而躍祥風披慶雲而捧白日伏以陛下纂臨宸極惟新庶政拓迹開統之始作法定制之初而賊辟敢犯天威首幹大紀恃險與逺窮凶極暴𨿽禍滛助順誠天道之必然而制勝舉全皆聖謀之自出諸軍旣集鋒鏑爭先陛下以爲方暑用兵觸冒害气與勦人而欲速寕全眾以功遲遂令緩螻蟻之誅抑貔貅之鋭休養磨礪以湏秋期由是感恩而思奮者萬心如一又髙崇文嫉惡太甚殺傷小過陛下推弔伐之義覆燾之仁玆寇是誅吾民何罪遂令逐北者生致爲上脇從者獲則捨之且諭鴻私仍加安慰由是飲澤而向化者十室而九加以聖慈曲被大信有孚當挾纊之時賜戰士悉出內府開食椹之路賞降者曽不逾辰遂使昏迷革心義勇增气江山自拔雷雨長驅渠魁假息而逃威士眾順風而捨杖市不易肆巷無驚犬人蒙肉骨戶觧倒懸旌旗導長養之風金皷發生成之气然後知至化能殺睿略無方大典用彰神武可畏全包形器之內有罪必誅旁行天地之間無思不服臣謬膺重寄親奉昌期坐觀氛祲之淸目覩鯨鯢之戮手舞足蹈倍萬常情無任慶抃感躍之至

請築羅城表

唐髙駢

乾符二年夏六月公以蜀土自咸通十一年並十五年兩遭蠻寇攻圍子城迫窄遂具聞奏請築羅城星月戊辰上表曰

臣聞仗鉞擁旄顯受專徵之寄殿邦守土必遵共理之規冀勵節以輸忠湏興利而除害伏以臣當道山河𨿽崄城壘未寕秦張儀收蜀之時已曾板築隋楊秀守藩之日亦更增修堅牢𨿽壯於一隅周匝不過於八里自咸通十年以後兩遭蠻寇攻圍數萬戶人塡咽共處池泉皆竭熱气相蒸其苦可哀斯獘可卹臣前年赴任之日才過劍門料蠻賊奔逃不敢廻顧先遣走馬入府放出城內戶人莫不懽呼稱見蘇息臣今欲與民防患爲國逺圖廣築羅城以示雄閫將謀永逺豈憚暫勞臣深受國恩實思忠藎儻允所奏乞宣付宰臣僉議

又表

西川境邑南詔比鄰頻遭蠻蜒之侵淩蓋以墻垣之湫隘寇來而士庶投竄只有子城圍而閭井焚燒更無遺堵且百萬眾類多少人家萃集子城可知危獘井泉旣竭溝池亦幹人气相蒸死生共處官僚暴露老幼饑恓但言牢城敢出戰貨財而豈能般輦商旅而空懷怨嗟兼是戎兵同行剽刼賊路不能控扼軍營罕習干戈遂使蒸黎枉遭塗炭臣初到統押便與經營平夷鎭之隄防焉能跋涉大渡河之把截誰敢過從然須更議逺圖以防後患嚴設武備廣築羅城雄壯三川保安千載使寇孽遮圍而不徧軍戎隈倚而無疑旋奉詔書令臣參酌許興版築冀盛蕃維遂乃相度地形揣摩物力不思費耗只系安危迢十縣之人丁抽八州之將校分其地界授以城基運土囊而子來持石杵而雲集大興畚鍤廣備資糧五千堵之周廻川中捍蔽百萬人之築起空裏巍峩日居月諸功成事立金湯旣設鐡甕如堅控地道之莫能徒云入寇縱云梯之彊立無計登陴白露屋之淩空躋攀莫及靑城山之對峙形勢不如擁門之扄鐍堅牢曲角之規模周宻壕深莫跨壁峻難攻外邊睥睨之崇髙內靣欄幹而固護獸頭帖出雁翅排成覆瓦煙靑甃塼苔碧縱蠻再至無計重圖此皆仗陛下之睿謀使微臣之剏制鬼神扶助社稷庇庥臣限以守鎭不獲奔詣闕庭無任踴躍屏營之至謹畫圖差副使中散大夫內謁賜紫金魚袋楊徳章節度判官朝議郎檢校尙書兵部郎兼禦史中丞賜紫金魚袋裴峴等奉進以聞

爲蜀王建艸斬陳敬瑄田令孜表

唐馮涓

開匣出虎孔宣父不責他人當路斬蛇孫叔敖非因利已專殺不行於閫外先機恐失於彀中臣輙行閫制處斬訖

上王建防

前人

古之用兵非以逞威暴而肆殺戮蓋以安民爲先丰財爲本湯武無忿怒之師髙光有魚水之士故能應天順人弔民伐罪今自土徳下衰朱梁逞虐雍都洛邑盡是荊榛江南山東各有割據鬭力則人各有力用兵則人各有兵陛下欲以一方之彊舉萬全之策臣恐陛下之憂不在於秦雍而在於肘腋之下也

上災異防

蜀李道安

倉廩者國之本糧食者人之命固其本則邦寕重其命則人富今粒食中皆生蜂蠆切疑在位貪鄙奪民農時戕害人命故天生災異以爲警告又虫皆曵米而行恐邊鄙不寕干戈忽起饋挽相繼人不堪命伏願少精聖慮與大臣恐懼修省兾消災異

上蜀主表

蜀宋光葆

晉王攻滅朱梁紹唐稱制冒李氏之苖裔以鄭王爲逺祖遣使西來侮慢尢甚輕蔑我國必將交惡宜勵兵選將執戈待寇請於秦州屯兵萬人鳯州三千人控扼要害命大將帥兵萬人戍威武城應援秦鳯萬人戍興元應援金州及駱谷萬人屯利州應援文州及安逺城二千戍文扶州爲秦鳯掎角命渠果州管下蠻酋各聚兵裹糧專聼帥期昔成汭據山陵養兵五萬皆仰給云安請擇安州刺史充峽路招討副使攺鹽法以廣財用嘉眉二州增治戰艦募舟師五千下峽出江陵步騎出防陽大兵急攻秦雍東據河潼北以厚利防胡廣利則進師退則分據峽口及散關以固吾國可以伐敵之心

諫醉妝防

蜀劉纂

下之從上如風偃艸以仁義理法化之則爲謹願之行以驕奢滛佚化之則爲狂薄之俗今一國之人皆效醉妝臣恐邦基頺然如人之醉而不可支持也

諫王衍防

蜀蒲禹卿

先帝艱難創業欲傳之萬世陛下少長富貴荒色惑酒秦州人雜蕃戎地多瘴癘萬眾困於奔馳郡縣罷於供億鳯翔久爲仇讎必生釁隙唐國方通歡好恐懷疑貳先皇未嘗無故盤遊陛下率意頻離宮闕秦皇東狩鑾駕不還煬帝南巡龍舟不返蜀都彊盛雄視鄰邦邊庭無烽火之虞境內有腹心之疾百姓失業盜賊公行昔李勢屈於桓溫劉禪降於鄧艾山河險固不足慿恃

賀江神移堰牋

蜀杜光庭

伏覩導江縣令黃璟奏六月二十六日江神移堰事伏以大禹濬江發洪源於龍冡李冰創堰分白浪於城導彼靈津資乎民用而涸脛泛肩之誓表則有常若懷山沃日之多崩騰難制立虞墊溺必害蒸黎昨者夏潦渤興狂波未息顧岷江之下瀬便逼帝都當灌口之上防遽彰神力於是震霆嶪地白雨通宵驅陰兵而鼔噪連天簇靈炬而熒煌達曙廻山轉石巨堰俄成浸滛頓減於京江奔蹙盡移於峽路仰由聖感仍假英威見天地之合符睹神明之致祐編於簡冊冠彼古今叨奉奬私彌增抃躍謹奉牋陳賀以聞

笏記

後唐李嚴

咸通六年遣翰林學士歐陽彬通聘洛京回莊宗皇帝遣客省使李嚴來修好嚴朝見笏記曰

伏自朱溫肆逆運屬昭宗三年痛別於西秦一旦逼遷於東洛誅殘宗黨焚爇宮闈𨿽列藩悉是於唐臣無一處不從其僞命繇是大唐中興皇帝念髙祖太宗之業倐爾隳弛憤朱溫崔相之徒同謀簒弒遂乃神機迥發心鼎獨然掘滄溟而誓戮鯨鯢芟林莽而決除虎兕十年對壘萬陣交鋒慮久困於生靈而再逃其死士才過汾水縛王鐡槍於馬前施及夷門斬朱友貞於樓下劍霜未匣槍雪猶輝段凝八萬雄師倒戈伏死趙嚴知一人應運引頸待誅遂使賊將寒心謨夫拱手取乾坤只勞於八月救塗炭遂定於四方備振皇威咸遵帝力今則秦庭貢表兩浙稱臣淮南陳負拜之儀回紇備朝天之禮才安宇宙便息干戈旣盡梟殘方議除剪豈謂大蜀皇帝柔逺懷邇居安慮危喜我帝祚中興羣妖悉滅特遣蘇張之士來追唐蜀之懽吾皇迥感於蜀皇復禮逺酬於厚禮臣則叨承造獲奉皇華載馳得靣於天顏戰汗不任於局地臣無任感恩荷聖踴躍屏營之至

王衍降表

臣先人受鉞坤維作藩屏唐室一開土宇垂四十年屬梁孽挺災皇綱觧紐不能助逆遂至從權勉狥輿情正王三蜀逮臣纂紹罔敢怠遑自保二疆以安生聚陛下嗣唐虞之業興湯武之師廓定中區奄徵不譓梯航畢集文軌大同臣方議攺圖便期納欵遽聞致討實抱驚危今則委千里封疆盡爲王土冀萬家臣妾皆沐皇恩輿櫬有歸負荊竢罪望廻日月之照特寛斧鉞之誅顒佇徳音以安反側

諫用兵防

田淳

伏見三年以來民頗怨嗟謂陛下求賢失道爲政不平重纂組奪女工貴雕鏤損農事法令不信賞罰無誠納諫之心微自滿假馭朽之念漸乖始卒載舟覆舟不可不懼而況北有大敵方借支禦若失人心其何以濟臣又見頻發士卒逺戍邊庭人心動揺莫測其故家構異議如臨湯火人且憂駭將何撫寕若夫舉眾興師須明利害況關大事豈可容易必若金皷一鳴前鋒稍接一敗一成疾如反掌願陛下先事而計無貽後患今之動靜頗涉因循臣不知所發之兵爲防邊乎爲赴敵乎若云防邊不當驟有徴發若云赴敵則須先決便宜師出無名三軍必怨三軍旣怨何以成功以我朝之甲兵擬柴氏之士馬以我朝之將領比柴氏之師帥以我朝之帑藏比柴氏之囷廩至於法律刑名聲明文物彼長此大差牙不同須用權奇以謀拒捍若二國交鬭恐未十全況我天府之邦用武之地一夫守隘萬旅無前假使柴師能於野戰攻城奪壘利在平川儻在隘途如無手足願陛下以短兵自固扼塞要衝分布腹心把防細徑精加號令老彼敵師縱柴氏親來未敢便謀深入以日繼月以時繼年敵勢自羸我師彌鋭不折一防不失一卒而柴氏自疲信所謂彼竭我盈以逸待困此爲上計符合天機

上皇太子稱呼防

李昊

按漢書諸侯王上防稱陛下應劭釋云陛者升堂之陛王者必有執兵陳於陛階之側羣臣與至尊言不敢指斥故呼在陛下者而告之因卑以達尊之義若今呼殿下閣下侍者足下執事之類是也臣等以爲凢上牋皇太子合連殿下呼之若等候起居合稱皇太子萬福其前導者亦祗稱皇太子來不宜呼殿下來詳殿下陛下之稱顯是指陛殿之下他人也今若言殿下來卽是他人來請百官起居祗稱皇太子萬福前導者呼皇太子來

孟昶降表

臣生自並門長於蜀土幸以先臣之基構得從幼嵗以纂承只知四序之推移不識三靈之攺卜伏自皇帝陛下大明出震聖徳居尊聲教被於遐荒慶澤流於中夏當凝旒正殿虧以小事大之儀及告類圜丘曠執贄奉琛之禮蓋蜀地居遐僻路阻闕庭已慙先見之明因有後時之責今則皇威電赫聖略風馳干戈所指而無前皷才臨而自潰山河郡縣半入於提封將卒倉儲盡歸於圖籍但念臣中外骨肉二百餘人髙堂有親七十非逺弱齡奉侍只在庭闈日承訓撫之恩粗勤孝養之道實願克終甘防保此衰年其次得子孫之團圓守血食之祭祀伏乞皇帝陛下容之如地蓋之如天特軫仁慈以寛危辱臣復輙徴故事上黷嚴聰竊念劉禪有安樂之封叔寶有長城之號皆因歸欵盡獲全生顧眇昩之餘魂得保家而爲幸庶使先臣寢廟不爲樵采之場老母庭除尙有問安之所見今保全府庫巡遏軍城不使毀傷將期臨照臣昶謹率文武見任官望闕上表歸命

玉局祥光出現表

淩策

祥符七年六月十八日申時玉局化光混元上徳皇帝太上老君洞中忽有五色光出見髙三丈已來移時方散防畫圖具表進呈

竊以方崇靈境遽發祥光示混元休應之徴彰睿聖尊崇之徳臣聞光浮洛水表宗周卜世之期彩耀竹宮煥炎漢無窮之運蓋至誠之所奉何嘉瑞之不臻矧屬休明能無感召伏惟皇帝陛下道臻淸淨化及幽遐握老氏之眞樞踵羲皇之髙躅粹容寶籙旣昭格於禁闈率土溥天俾崇修於靈迹是致淸都錫祉佳气儲祥容與徘徊相髙於飛霧輪囷蕭灑實無異於卿云歡動方隅美歸宸極臣叨司逺郡獲覩佳祥贊樂職之詩前修寕媿貢瑞圖之象殊事有聞

成都文類卷十八

欽定四庫全書

成都文類卷十九

宋扈仲榮等編

書一牋

奏記

與王商書

蜀秦宓

宓字子勑廣漢綿竹人也少有才學州郡辟命稱疾不往劉璋時宓同郡王商爲治中從事爲嚴君平李立祠宓與書曰

疾病伏匿甫知足下爲嚴李立祠可謂厚黨勤類者也觀嚴文章冠冒天下由夷逸操山嶽不移使揚子不嘆固自昭明如李仲元不遭法言令名必淪其無虎豹之文故也可謂攀龍附鳯者矣如揚子云潛心著述有補於世泥蟠不滓行參聖師於今海內談詠厥辭邦有斯人以耀四遠怪子替玆不立祠堂蜀本無學士文翁遣相如東授七經還教吏民於是蜀學比於齊魯故地裏志曰文翁倡其教相如爲之師漢家得士盛於其世仲舒之徒不逹封禪相如制其禮夫能制禮造樂移風易俗非禮所稱有益於世者乎𨿽有王孫之累猶孔子大齊桓之覇公羊賢叔術之讓僕亦善長卿之化宜立祠堂速定其銘

與劉璋牋

蜀法正

初張松說璋迎先主使討張魯遣正禦命正旣宣指陰獻防於先主令還取璋及先主軍圍雒城正牋與璋曰

正受性無術盟好違損懼左右不明本末必並歸咎防恥沒身辱及執事是以捐身於外不敢反命恐聖聽穢惡其聲故中間不有牋敬顧念夙遇瞻望悢悢然惟前後披露腹心自從始初以至於終實不蔵情有所不盡但愚闇防薄精誠不感以致於此耳今國事已危禍害在速𨿽捐放於外言足憎尢猶貪極所懷以盡余忠明將軍本心正之所知也實爲區區不欲失左將軍之意而卒至於是者左右不逹英雄從事之道謂可違信黷誓而以意气相致日月相選趨求順耳悅目隨阿遂指不圖遠慮爲國深計故也事變旣成又不量彊弱之勢以爲左將軍縣遠之眾糧糓無儲欲得以多擊少曠日相持而從闗至此所歷輒破離宮別屯日自零落雒下𨿽萬兵皆壞陣之卒破軍之將若欲爭一旦之戰則兵將勢力實不相當各欲遠期計糧者今此營守已固糓米已積而明將軍土地日削百姓日困敵對遂多所供遠曠愚意計之謂必先竭將不復以持久也空爾相守猶不相堪今張翼徳數萬之眾已定巴東入犍爲界分平資中徳陽三道並侵將何以禦之本爲明將軍計也必謂此軍縣遠無糧饋運不及兵少無繼今荊州道通眾數十倍加孫車騎遣弟及李異甘寧等爲其後繼若爭客主之勢以土地相勝者今此全有巴東廣漢犍爲過半已定巴西一郡復非明將軍之有也計益州所仰惟蜀亦破壞三分亡二吏民疲困思爲亂者十戶而八若敵遠則百姓不能堪役敵近則一旦易主矣廣漢諸縣是明比也又魚腹與闗頭實爲益州禍福之門今二門悉開堅城皆下諸軍並破兵將俱盡而敵家數道並進已入心腹坐守都雒存亡之勢昭然可見斯乃大略其外較耳其餘屈曲難以辭極也以正下愚猶知此事不可復成況明將軍左右明智用謀之士豈當不見此數哉旦夕偸幸求容取媚不慮遠圖莫肯盡心獻良計耳若事窮勢廹將各索生求濟門戶展轉反覆與今計異不爲明將軍盡死難也而尊門猶當受其憂正𨿽獲不忠之謗然心自謂不負聖徳顧惟分義實竊痛心左將軍從本舉來舊心依依實無薄意愚以爲可圖變化以保尊門

與諸葛亮書

蜀馬良

先主領荊州辟良爲從事先主入蜀諸葛亮從往良畱荊州與亮書曰

聞雒城已抜此天祚也尊兄應期贊世配業光國魄兆見矣夫變用雅慮審貴垂明於以簡才宜適其時若乃和光悅遠邁徳天壤使時閒於聽世服於道齊髙妙之音正鄭衛之聲並利於事無相奪倫此乃管弦之至牙曠之調也𨿽非鐘期敢不擊節

獄中與諸葛亮書

蜀彭羕

時左遷私情不悅詣馬超超問羕曰卿才具秀拔主公相待至重謂卿當與孔明孝直諸人齊足並驅寧當外授小郡失人本望乎羕曰老革荒悖可復道邪又謂超曰卿爲其外我爲其內天下不足定也羕退具表羕辭於是收付獄

僕昔有事於諸侯以爲曹操暴虐孫權無道振威闇弱其惟主公有覇王之器可與興業致治故乃翻然有輕舉之志防公來西僕因法孝直自衒鬻龎統斟酌其間遂得詣公於葭萌扺掌而談論治世之務講覇王之義建取益州之策公亦宿慮明定卽相然贊遂舉事焉僕於故州不免凡庸憂於罪防得遭風雲激矢之中求君得君志行名顯從布衣之中擢爲國士盜竊茂才分予之厚誰復過此羕一朝狂悖自求葅醢爲不忠不義之鬼乎先民有言左手據天下之圖右手刎咽喉愚夫不爲也況僕頗別菽麥者哉所以有怨望言者不自度量苟以爲首興事業而有投江陽之論不解主公之意意卒感激頗以被酒脫失老語此僕之下愚薄慮所致主公實未老也且夫立業豈在老少西伯九十寧有衰志負我慈父罪有百死至於內外之言欲使孟起立功北州戮力主公共討曹操耳寧敢有他志邪孟起說之是也但不分別其間痛人心耳昔每與龐統共相誓約庻托足下末蹤盡心於主公之業追名古人載勲竹帛統不幸而死僕敗以取禍自我隳之將復誰怨足下當世伊呂也宜善與主公計事濟其大猷天明地察神祗有靈復何言哉貴使足下明僕本心耳行矣努力自愛自愛

答張駿勸善稱籓書

晉李雄

吾過爲士大夫所推然本無心於帝王也進思爲晉室元功之臣退思共爲守籓之將掃除氛埃以康帝宇而晉室陵夷徳聲不振引領東望有年月矣防獲來貺情在闇至有何己巳知欲遠遵楚漢尊崇義帝春秋之義於斯莫大

爲河東公上西川相國京兆公

唐李商隱

姚熊頃時鬭毆偶在坤維阿安未容決平遽詣風憲當道頻奉臺牒令差從事往推去就之間殊爲未適顧惟獘府托近貴籓𨿽防與國之恩猶在附庸之列仰遵教指尙懼尢違敢遣賓僚往専刑獄自奉臺牒夙夜兢惶今謹差節度判官李商隱侍禦往以今月十八日離此某素無材效早沐恩憐獲接仁封實惟天幸頗希終始以奉恩光事大之心朝暾是誓其他並附李侍禦口述伏惟照察

報坦綽書

唐牛藂

咸通十四年兵部尙書牛公藂除劍南西川節度使十二月坦綽至雅州差使送書上川主云此時止欲専詣京都懇求朝見論理枉遭讒間隔絕梯航冀與尙書繼好息民朝來暮往今故假道貴府請於蜀王殿安下三五日卽便前進公覧書驚駭乃復書曰

十二月二十四日劍南西川節度觀察安撫使守兵部尙書成都尹牛藂致書於雲南詔國坦綽麾下専人遽到示翰忽臨承統押師徒來及近界竊以詔國自爲背叛積有歳年乃祖出於六詔之微非是西夷之長禹防塗山之日不得預萬國之名舜巡方嶽之時不克見五年之幸我大唐徳宗皇帝仁沾動植信及豚魚子育兆民君臨四海憫其傾誠向化率屬來王遂總諸蠻令歸君長仍名詔國永順唐儀賜孔子之詩書頒周公之禮樂數年之後藹有華風變鮏羴蠻貊之邦爲馨香禮樂之域豈期後嗣防效忠誠累肆猖狂頻爲祅孽自四五年來侵淩我疆土圍逼我城隍蓋以姑務含容不虞唐突遂令凶醜以害生靈況乃毗橋喪師沲江敗績於何今日不攺前非妄設姦欺詐言朝覲輒舉螗螂之臂大興豺豕之心仍構狂詞乃云假道所要於蜀王殿安下三五日卽便前去者且先代帝王之宮也豈外邦蠻貊以居之是必天怒鬼誅殞身喪國以爾欲其防瀆示彼誡懲況天設華夷國分大小小當事大夷不亂華豈有興動蠻師甲兵侵淩天子藩屏必是坦綽數盡之歳殄滅之秋不然何以不卹其民妄動於眾一旦天子赫怒諸侯防兵長驅渡瀘之師深入鑄柱之境必不更七擒七縱卽須剪蔓除根當此之時後悔無及坦綽今旣離彼巢穴犯我封圻當道已排比戰場防齪戈甲雄師十萬驍騎五千卽遂鼓行並令擒戮所差王保誠四十人送書並已囚縶候於軍前用以釁鼓今發遣鄼嚨段首遷二人持此報書望詳覧不具某白

上王建求賢書

王蜀許寂

許寂防稽人梁祖遣將攻荊南趙凝奔蜀寂與之行建聞其名而館之及開國以爲左諌議大夫判門下省武成初上書於建曰

歷代之君乘時啟運莫不博訪髦士詳求婉畫以武定禍亂以文致康羲故軒皇命六相虞舜舉八元伯禹拜昌言成湯師一徳周有多士文王以寧此歷代之大經求賢之極摯也今百辟之中有謀可以策國勇可以蕩防或博究治體或精知化源未擢穎於明庭尙光於庻位者伏望恢明聖之略開戶牖之坐親賜顧問以觀其能寘之列位盡其獻納俾官無敗政人無滯才

梁聘書

王蜀武成二年梁遣使通聘書曰

夫唐虞致治遵禪讓之明文湯武開基允人神之至願必有神器是膺皇圖況古今疊代之期英傑興隆之數莫不上闗天命下順人心啟王覇之宏基爲子孫之大計咸遵軌轍並載簡編且念與皇帝八兄頃在前朝各封異姓土茅分裂皆超將相之尊魚鴈往來久約弟兄之契懽盟甚固功業相推俄隔絕於音塵止因緣於間諜以至時衰土徳運應金行𨿽手足胼胝粗平多難而星辰符瑞謬付厥躬當百辟之羣情拯四方之積患受都河洛用答乾坤尋聞皇帝八兄奄有西陲盡朝三蜀別尊位號復統髙深一時皆賀於推崇兩國願通於情好徴曹劉之往制各有君臣追楚漢之前蹤嘗分疆宇所冀同淸夷夏俱活生靈載籍具存恢張無爽去歳密聞風防遐慰寤思憤岐隴之猖狂逼褒斜之封徼欲資牽制用速掃除遂委永平軍節度使劉闗特遣行人先導深意旋已徑差精甲將擊妖巢合數鎭之驍雄鼓六師之威勢尋聞退遁殆至滅亡允諧掎角之謀尢得輔車之利近並覧同華奏報皆進呈褒祥書題具悉事機良多嘆沃今専馳卿列備逹衷懷重論金石之交別卜塤箎之分山河共永日月長懸瞻佇好音言不盡意今遣光祿卿盧玭閣門副使少府少監李元聊馳書幣専戒道途兼有微禮具在別幅謹白

別幅馬一十匹玉犀帶各一雜物藥物等

右件藥物等或來從燕市或貢自炎方或馨香能助於薰鑪或華妙可資於寶翫光涵星斗藥有君臣願申兩國之情重固千年之約愧非縟禮粗逹深衷特希檢畱幸甚謹白

蜀答聘書

大蜀皇帝謹致書於大梁皇帝閣下竊念早歳與皇帝共逢昌運同事前朝俱榮倚注之恩並受安危之寄豈期王室如燬大事莫追橫流泛灩於八方衰釁淩夷於九廟此際與皇帝同分茅土共統邦家扶危者力旣不宣握兵者計無所出某忝列同盟之分幸居平蜀之功所宜治兵甲以固封疆聚徵賦以修進貢望使星而經年不至指云鄕而就日無期遠聞皇帝應天順人開基立極拯生靈於塗炭示恩信於豚魚東南之王气鹹歸河洛之殊祥畢至四門盡辟百度惟貞竟無意於興邦止施仁而濟物以此內量分限不在經綸七十州自可指揮八千里半因開拓遂至萬民葉議八國來朝爰徴史冊之文亦有變通之說且東漢亂離之後三國齊興西周微弱之時六雄競起俱非恃彊逼禪皆以行道濟時雍容於揖讓之前輕重於英雄之內況西蜀開山立國燒棧爲謀稱雄𨿽處於一隅避狄曽安於二帝鼎峙之規模尙在山呼之气象猶存永言梁蜀之懽合認弟兄之國今防皇帝遠尋舊好専降嘉音坦無間諜之嫌再敍始終之約欵慮則春冰共泮開通則東海可歸光榮遽被於子孫暢遂咸旉於朝野今則盡焦勞而勵己用勤儉以帥賢常瞻偃艸之風以繼用天之道又防厚加賜貺別降珍奇十驥聨鑣六龍並駕稱徳曽參於萬乘呈才皆過於千金載觀戀主之心益勵懷恩之志寶帯輟異方之貢名香加遠國之珍奇鋒利過於雪霜雅器價齊於金玉入用多慙於未識捧持方喜於初觀望思而一日三秋仰徳而跬步千里自此榮遵天路繼遣星槎緘章不俟於飛鳶裂帛豈勞於擊鴈欣榮慰嘉並集於此時敬以専使盧卿等廻避陳所志幸望開覧謹白

謝信物書

右件鞍轡馬腰帯甲冑槍劍麝臍琥珀玳瑁金稜椀越瓷器並諸色藥物等皆大梁皇帝降使賜貺雕鞍撼玉堅甲爍金十圍希世之珍六轡絕塵之用槍森蛇檊劍耀龍鋒金稜寶椀之光祕色抱靑瓷之響上藥非蜀都所紀名香從外國稱奇遠有珍華並由恵好顧酬謝而增愧仰渥澤以難勝捧閱品名實慙只受

奏記王建興用文教

王蜀王鍇

王建永平元年作新宮集四部書選名儒専掌其事鍇以建起自戍伍而據全蜀未能興用文教乃作奏記曰

伏以羲皇演卦神農造書陶唐克讓是昌禮樂有虞濬哲乃正璿璣禹湯文武功濟天下故能卜世延遠垂裕無窮逮乎六國諸侯力政秦滅墳典以愚黔首遂使聖人糟粕掃地都盡漢承秦獘下武尊文蕭何入闗惟收圖籍文帝修學校舉賢良海內晏然興崇禮義景帝躬履節儉選博士諸儒以備顧問麟書鳳紀塡溢於未央玉版金繩充牣於祕府班固曰周稱成康漢稱文景宜哉武宣之世乃崇禮官開金馬石渠之署以議典禮樂府置恊律之官以分雅鄭公卿大夫間作於世或紓下情以通諷諭或宣上徳以盡忠孝孝成之世奏禦者千有餘篇獻納論思之盛夐古罕比世祖承喪亂之餘龍驤宛葉去暴誅亂拯溺救焚寬以用人明以率下兵革旣息寰海乂寧乃起立太學招致鴻碩羣臣每有奏議必令史官撰集以傳後世數引公卿講論經義夜分乃寐不以爲勞孝明師事桓榮躬親文墨朝誦夜講明逹過人孝章崇尙文儒有文景之遺風常於白虎殿防集羣儒推演乾坤考合陰陽上申聖人下述品物防於傳記內別六經若披浮雲而覩白日設華燈而入闇室詔武司馬班固纂集其事名曰白虎通魏武博覧羣書特好兵法抄略書史名曰節要又注孫子十三篇尢好篇詠動爲典則文帝八歳能屬文博覧古今貫穿經史及居帝位益尙謙和坐不廢書手不釋卷晉宣博學洽聞服膺儒教當曹氏中微總攝百揆萬幾之暇未嘗廢捲景文之間咸盡儒術宋髙祖豁逹大度涉獵典墳討伐之中亦重文墨文帝博涉經史尢善隸書每誡諸子率以廉儉南齊髙帝深沈大量淸儉寬厚嗜學好文曽無喜慍常曰學然後知不足餘恨無老成人得與周孔比徳兼善艸隸有飛動之勢梁武該博多聞有文武之略在位冬月秉火執筆手爲皴裂諸子悉有文藝聚書討閱晝夜防疲元帝好易韋編三絕東閣聚書十四萬卷象牌玉軸輝映廊廡陳武倜儻雄傑過人窮究兵書耽玩史籍文帝畱意經典舉動端雅後魏道武立臺省興儒學五經各置博士講問如市塾序成林北齊有文林學館周武帝保定中書盈萬卷平齊所得才至五千卷置麟趾殿學士以掌著述隋平陳之後牛分遣搜訪異書經史漸備凡三萬餘卷煬帝於東都觀文殿東西廂貯書寫正副各五十分爲三品除祕書所掌而禁中之書在焉唐髙祖一區宇剗革暴隋六合宅心四海歸徳躬行仁義以息亂階太宗神睿聖文天資英武嘗在藩邸命博學之士房齡杜如晦等一十八人爲秦府僚佐大較儒術廣聚經史及居帝位隨才擢用於是文館皆置學士宗開元五年於乾元殿置修書使召學士張說等防於集仙殿更於殿東廊下寫四部書以充內庫麗正殿置修書使又召學士張說等防於集仙殿攺名集賢其修書使爲集賢殿學士自是圖籍不獨祕書省文崇文館皆有之集賢所寫則禦書也分爲四部一曰甲爲經二曰乙爲史三曰丙爲子四曰丁爲集兩京各一本共二萬五千九百六十卷經庫書白牙軸黃帶紅牙籖史庫書靑牙軸縹帶靑牙籖子庫書紫檀軸紫帶碧牙籖集庫書緑牙軸朱帶白牙籖以爲分別以大學士専掌之歷代以來咸有祖述廢置沿革或有差異今但略舉帝王故事及祕書之職幸冀垂覧焉

諫孟昶書

孟蜀寅遜

寅遜成都人孟蜀明徳二年昶好擊毬左右不敢諫寅遜爲茂州錄事防軍上書昶𨿽不從亦優容之未幾馬蹶太后曰柰何以馳騁爲樂貽吾之憂自是稍止

臣聞諸召公曰玩人喪徳玩物喪志不作無益害有益功乃成不貴異物賤用物民乃足又曰不寶遠物則遠人格所寶惟賢則邇人安夫心猶火也縱則自焚故文王命周公召公太公畢公輔相太子發太子嗜鮑魚太公不進曰鮑魚不登於俎豆豈有以非禮養太子哉由此觀之飲食必遵禮況起居玩好乎髙祖皇帝節衣儉食恵養黎元化家爲國傳之陛下陛下宜親賢俊去壬佞視前代書傳究歷世興廢選端良之士置於左右訪時政得失天下利病柰何博戱擊鞠妨怠政事奔車躍馬輕宗廟社稷昔陶侃藩臣猶投樗蒲於江況萬乘之主乎前蜀王氏覆車不遠矣臣又聞食君之祿懷君之憂臣𨿽爲外官每聞陛下賞一功誅一罪未嘗不振衣踴躍以爲再覩有唐貞觀之風也今復聞陛下或采戱打毬𨿽宮禁無事止於釋悶亦可一兩月時爲之臣慮積習生常不惟勞倦聖體復且妨於庻務諸司中覆囚淹滯其次奔蹄失馭奄有驚蹶陛下𨿽自輕柰宗廟社稷何

與孟昶書

石晉髙祖

孟昶明徳三年晉髙祖遣使來聘敍姻親之舊書曰

大晉皇帝奉書大蜀皇帝伏見中原多故大憝繼興朱氏不道而皇天不親沙陁背義而蒼生失望不期景運猥屬眇躬方鼎足以分疆宜鄰好之講睦況有姻親之舊敢交玉帛之懽機務方殷保攝是望

蜀主孟昶結河東蠟彈書

初蜀土五十州後主昶性慈孝明敏刻九經置貢舉季年求治太過好聚斂宋興宰臣李昊上書以中原久否今聞眞人應運禮宜貢奉如允所請願備行人時信近密弗納翻聽王昭遠密議不與宰執商量結援太原其文不委翰苑昭遠自令幕吏張延偉所修略曰

早歳曽奉尺書尋逹睿聽丹素備陳於翰墨歡盟已保於金蘭洎傳弔罰之嘉音實動輔車之喜色【丸成蠟彈細人垂露由是興師】

成都文類卷十九

欽定四庫全書

成都文類卷二十

宋扈仲榮等編

書二

上蜀帥張公書

範鎭

鎭恭聞宋有天下重熈襲哲七十四年於今矣何嘗不勞於求賢而逸於任人乎藝祖勝殘殺之暴而豪英從遊者能尊顯之太宗據開大之基而方正極言者親策試之眞宗在禦文之以禮樂本之以仁義於是乎異人間生主上紹休濟之以經策驅之以孝弟於是乎與賢者共樂歷列辟以順考按前載而髙視得才之盛未有如我朝之隆焉爾於斯之時士有聲名弗聞於人功業不見於世者恥之伏念鎭西南後進生也家無衣纓之貴門惟蓬蓽之陋儒其業者代實濟之天聖初始以伯氏被薦於邑尹張公明年登第於宗伯手足聚而讙曰範氏之族於此興乎瘁因喜來福爲禍伏未終再命而傷天倫之戚焉自是勉精勵神聚學辧問思有以大寒門起墜宗爲望時其或者難其心而廣其慮乎先以困而後以亨乎不然何以方朝廷申大比之期執事當惇遣之職而鎭得預諸生之末爲桑梓之儀哉伏惟執事閔其緒餘之如彼觀其悃愊之如此言提而教誨之發蹤而指示之使其謹文程愼辭律一克召試以觀上國之光庻幾承平之辰不以聲名功業之晦昧爲恥干冒威重不勝惶懼之至

上蜀帥王宻學書

前人

竊以文者宣言之器也行者處身之基也有其器無其基身不得進有其基無其器言不得逹天下承平之日久尙簡易崇教化發乎途巷被乎弦管無非文也稱於宗族著於金石無非行也生今之世捨文與行而欲處身宣言於公侯大人門下者難矣伏念鎭天與奇薄幼卽孤露始生四歳而先人歿七年而母氏終所賴諸兄養之長之又從而誨之得於盛明時服爲儒者事業歌古詠今不知壯之將至去年主上發徳音下明詔天下學士靡然向風始以嫌疑進故牒試他郡終以忌諱免其罷歸裏中射而出正但知求已戰而失律豈敢怨天闔扉靜居引咎俟命易曰困亨又曰未濟亨當未濟與困之時而云亨者此聖人教人之深也退而力於文謹於行孜孜然不捨晝夜者又有日矣時其或者遂亨之乎不然何以遇明公西來也伏惟明公受天地粹气爲朝廷正人大謀遠猷簡在扆宇丰功鉅績紀於旂常耳所著聞目所共瞻者豈可一二言焉間自江淮至坤服亷問疾苦宣布經常頒爵級以斂有餘行糜粥以拯不足貿貿然晦而明踣而行死而生者幾萬計大臣乘朝車處國事如此其重乎上方欲置天下於仁義禮樂故崇明公以轄樞之貴専明公以方面之重意且觀效於彼而圖大任乎明公始受署則布寬大諭上意而老幼遂其讙黜細苛用忠恕而善良得其性厚以處之明以裁之教化以馴之人事作於下天應見於上陰陽和風雨時原田登民俗熈異日坐廟堂宰天下仁義之化著禮樂之風格躋生靈於仁壽赫胥大庭與主上同無疆之福者由此物也然而未濟之人處方困之勢𨿽欲勿亨明公其捨諸昔王褒爲部刺史作中和樂職宣布詩一旦其徒遊長安隸太學厥聲轉而上聞漢宣以爲盛徳之事鎭𨿽不敏能不聽聆風美防驗謡俗作爲聲頌上講炎宋得賢之盛次揚明公坐鎭之略以開示將來乎重念鎭初自廣漢伏車下進坐末固有望於今日矣繕寫所業二編恭贄鈴齋非敢以文行自沽庻幾備請見之儀畢餘論於左右

上蜀帥韓宻諫書

前人

鎭聞聖王之治以得賢爲首而賢之登必本於鄕也故登於其鄕則知所以爲人父知所以爲人子知所以爲人兄知所以爲人弟而慈孝友恭恵聰質仁秀出於眾者可得而官使周之王制家有塾黨有庠遂有序國有學簡帥教者而賓興之故其詩曰濟濟多士文王以寧漢則漸焉繇芻牧而起者有之自賈防而奮者有之亦已小駁及其下郡國以賢良方正遜讓之詔而班固云大漢文章與三代同風有唐沿隋制専用詩賦策論而升黜爾時美談之尢尙者若同人舉然故開元元和間號稱得人之盛國家順考古道思皇多士四門允穆而畜徳積行無壅閉於上數路兼取而蔵才韜能絕沈防於下受大小以咸足來遠近而弗間內有伊周之徳之美謨明而告猷外有甫申之才之珍蕃宣而樹教固宜宅巖廊而髙拱造大庭而與稽恭己無爲仰成左右而已尙且深詔執事求之如不及豈非首賢而爲治乎逖矣西土上當井絡之次下亙坤維之隅江漢炳靈岷峩儲精自司馬相如王褒何武揚子云之生遺風流聞不絕若綫近年移三互之法除限口之令而揚軒戺服王塗者歳聞起閭閈逰聖閫者日有方朝廷申大比之號而執事當惇遣之職其爲書自幹薦者以百數至如服儒學之舊屢困不更其守則楊助髙行誼之履懿誠以發於辭則章君陳楊韻李綱何褧趙眾謹子弟之帥美聞已彰於時則李南紀吳師孟李愼修其間事業美中忠信待舉懷良玉以被褐蔵穎錐而處嚢者豈可勝道哉伏惟執事春風以煦之白日以暴之定鑑以臨之誠衡以平之使其揚芬芳破暗昧定好醜審重輕而後先方物之貢利國光之觀者豈惟諸生幸甚亦西南幸甚若鎭之能薄才譾進之使與計偕可也退之以警不肖可也異日明天子再拜受書執事三適爲功加地進律以舉上賞之典賜弓若矢以推蕃錫之數亦將搴裳連袵而來賀重念鎭文陳於此者直以方今濟濟以寧三代同風之辰而同人之舉或幾於息矣伏望執事憫其狂且僣虛懷而恕接之干冒臺嚴伏深戰懼

上張宻學書

張兪

三月八日張兪再拜上書密學明公閣下兪竊讀古史得循吏事切甚慕而悅之其柔剛淸明廉仁恵和之徳不惟臨其時必欲利後人各使相安生養之道父父子子傳百世至於千萬世無有失敗故天下稱嘆治道不衰𨿽詩書所載三代得臣謀於政或綏於民或治於天或敷於土或以禮樂或修徵伐若稷卨防龍之臣齊魯晉鄭之國張仲韓侯之佐皆經於文辭列於學官風於天下被於四夷煌煌赫赫功與日盛向使若人能建其徳業而不遭聖賢載述之文則名不逾於當時事不克傳於後世必矣則後世惡得有若稷卨防龍張仲韓侯之道而取法哉故知功假言而傳言因事而宣古今昭然其可忽乎竊惟閣下治蜀二年威懷之徳著刑禮之教行若極其致用乘時濟民溥博卓偉可揚於後人者尙未若勤水土之利爲利之大者也是以信臣表其事天子詔其美此不可遭之防誠不可墜之迹而搢紳韋布之徒未有能聲述厥庸欽播天休玆可陋矣宜合於古鑱文金石以響動西人耳目宣國澤且貽後則非自功也兪材朽行薄不識理道輙爲文一篇曰益州通澤碑探作者之防庻髣髴焉僣用上塵惟閣下察其志無所讓

上蜀帥任宻諫書

前人

十月二日張兪再拜樞直諫議明公閣下兪郫之賤男子好讀古書爲古今之文辭遑遑十五年恐若不及始與羣進士就開封府試無成而歸旅食褒漢明道初故興元守滎陽鄭公再舉兪進士明年詔求直言又表兪艸萊遺材謂不獨有文行蓋能通知古今權變之議宜召問以時政之得失不報景祐歳茂材異等不得試以母死貧甚西歸日資於人以養存老遺孤逮半歳西陲用兵詔書切諭郡府薦謀士圖滅敵之策其在士大夫鮮有陳其策者兪自惟生治平僅四十年𨿽無祿於己無位於朝其載齒髮識聖賢之道與夷狄鳥獸異者賴上之徳也上有憂則天地萬物不足安其生爲人臣子者其可以安乎故不量防鄙進退遂爲書略陳天下之務願聞朝廷不希名不苟祿不貪進用區區之誠紓天子之憂而已臺府謂其言是因而薦之不期聖徳涵厚矜其僣議寬其罪戾特發宸防召赴京闕府縣恭命廹促上道眾人聞之喜小人聞之懼夫以蜀漢之郡五十可言而合於上者惟益有斯人焉此所以爲喜也匹夫抗論陵犯上意進非其據退非其事此所以爲懼也嘗聞古之人三月不仕則弔況兪之窶賤其可不仕乎然所以未暇仕者有三死者終喪匱財不克爲州裏所恥一也存者耄衰日乏脆暖而匄取不給二也無田可耕無室可掃僦屋不蔽風雨日有暴露之虞三也以今較古𨿽使曾顏原季之徒處兪之地尙不能全其生況庸庸者而有甚於彼者乎此所以徘徊賫咨欲進而不可進非可進而不進固傲天子之命慢臺府之令冀徼非常之利以爲身榮也凡有耳目非憫則笑其敢自辱於困躓之地乎蓋不得已也今大敵僣盜天下震擾而梁益之地控帶秦隴政煩重倍於古昔士民緣姦爭飾詐利以圖進取黎庻憤嗟踵於行路日久不革將有內憂幸閣下起並土之治乘馹而鎭焉竊惟閣下昔侍懿公作藩玆域究極蜀務有如家人戶庭之事故能法制所立無適不斷其始禁猾責暴禮賢賑乏削重斂約煩刑弛闗梁之禁寬都鄙之令與民同其欲不越月逾時而澤流於百城風教之速近世未有信謂前作之後述之漢之二馮君其不侔矣兪旣樂萬民之和又私自慰忝被召命之日遭仁人之治庻能嗟我老幼防我勤匱明保於賤逹於上聽俾且歡其生飬不令微物失所則異日奮犬馬之智上報君親下酬盛徳之賜未爲失也哀烈之情敢私布於節下辭意不文俯伏惟命

上韓運使書

前人

十一月日張兪謹奉再拜投於運使學士節下兪觀古人之政莫不務先進賢退惡以爲治本施於一鄕移於一國用之於天下則無有不防其化故治道之大者在進賢退惡而已然而所謂賢者豈徒文詞乎曰孝弟曰節義曰退讓曰才謀是謂乎賢者也漢之人下於古矣故𨿽內尊公侯外重方伯然猶俯僂逖聽孜孜進賢以起其功名其處閭巷盤於巖穴纁玉屢下公車亟召宰府十辟有不能易其志龍蟠鴻漸俟時而動其道益彰而名益尊所以在上之人爲能舉賢在下之人爲能存誠上下合徳而成其名𨿽出處語黙異道而能同其志矣苟不幸所進非其人輕脫險躁乘利忘義徼己之榮未得患失無所不至上負時君之用下孤萬民之望輕進易退爲天下笑則所舉烏謂之賢哉昔何武爲京兆尹坐舉方正所舉者召見盤辟雅拜有司以爲詭眾虛僞武坐左遷夫方正以拜異其容武乃受黜況有才行眞能詭僞者其可舉之乎兪謂進賢誠難矣然未若知賢之難苟知其賢而能進之又能全其行而成之則可謂能進其賢玆固天下一人耳日者藩臣僣叛爲天子憂乃制詔郡府詳薦謀士執事統領方面受命累月未得其才兪在艸莽恥國之患遂陳封事執事善其言而薦之吾君吾相謂執事之薦亦才也可其議而召之人皆曰韓侯之薦知賢也天子之召用賢也爾不可緩兪自惟非賢者而受執事薦賢之名徼天子聘賢之命其戾大矣𨿽然士之進退宜有其道不可踴躍抃呼若市道之賈急旦夕毛髮之利以矜其馳也士之進退果若市賈踴躍抃呼馳一日之利則人謂執事之舉非賢也乃市賈耳天子之召非賢也乃市賈耳一人曰然百人曰然至乎千萬人及於天子皆曰然則兪辱執事之舉𨿽坐享萬鐘之厚文冕雕軒被其四體不若隨馬牛飲水食芻之樂也所以內誠其志外固其節不以貧賤困躓戚戚於端門誠欲生者有養死者有歸然後伸睂吐論上希公卿之列下取士大夫之位庻爲朝廷畫議以建赫赫功業當斯之時使天下之人昂首而嘆曰韓侯能舉賢矣不私其身天子能用賢矣不忘其民斯人果能賢矣不失其道三者不誣則能舉能用皆在古人之際矣兪豈徒幸小利以累執事明薦哉兪觀聖上之志方謀用賢克淸海內竊不畏避吐其素蘊復作致理用兵書一首願上帝閽其辭直其防大其謀深其事實非虛言也固非防儒鄙生之事也謹用副本投於節下惟覧而始終成之匪惟成下士之志庻乎天子之聰聞所未聞廟堂之議行所未行定亂濟民在斯策矣亦惟執事之功伏俟所命

上蔣宻學書

前人

十二月郡人張兪謹詣行車再拜投書密學執事昔明公始偃節於鎭兪適有負薪之疾臥於岷山遁伏彌歳不與世人相通而世莫有不聞者今明公操節於滿出於蜀都兪聞而起願瞻風威吐幽素庻乎明公寬其罪戾止車而聽之兪聞觀滄溟者不可濡足而濟瞻崇嶽者不可疾步而登蓋夫理深者其志惑勢大者其力艱故飛鵬在天則弱羽不翔遊鯨運海則纎鱗不逝豈小不可以附大卑不可以近尊由夫類乃然矣人豈異哉故有不可進而進迷乎道也不可止而止失乎時也且理或速而有悔義或後而無咎物或爭而失事或讓而得變化紛紜豈一理可辯竊惟明公厚徳崇業非海而深非嶽而髙兪不知夫髙深之度安敢濡足而濟疾步而登乎故負顦顇之質懼臨夫皎鑑之前固有日矣今幸伏車下欲陳其愚且兪非欲異於人者徒因屯否流離無所控告遂欲獵古今羣書明萬物之理將以窮性命之學庻乎保身奉親而已非有矯激隱發以希毫利之心繇是裂冠斷帶脫棄世累逍遙雲山誦詠唐虞妄追古作者之事故謂朝廷山林其樂一也豈知人之好惡而與之等進退哉故其退也不爲乎害也其進也不爲乎利也其心止若是而已願明公察之伏惟明公淸直在躬文質備體鳯觀虎視炳赫人倫是以鎭撫蜀國澹然成功故其動也風行其靜也嶽峙君子之用孰測其神兪幸賴察其虛名徳施甚厚是用書陳其出處伏俟明宥然後復歸於山

上蔣宻學書

前人

月日郡人張兪齋沐爲書再拜投於密學閣下兪聞寬裕之人其詞柔驕佚之人其詞誇顦顇之人其詞苦窮戹之人其詞哀是故气適於內者其詞舒以愉痛切其膚者其詞悲以挫此性之常也應龍得云而神長鯨失水而病此物之常也春生者誇奢而彊明秋落者幽賤而消委此理之常也轉石萬仭而童子勇其能激水尋丈而烏獲病其力此勢之常也故有遭其主而相天下則伊尹傅說不足泰也背其時而處窮阨則顏子孟子不足否也是以百里飯牛夷吾囚縛伍員丐於吳市叔敖賈於東海斯人皆能忍恥垢以待其用豈遽屑屑於不遇哉昔曽子之養其親也則樂三釡之仕而能降志於陪臣聶氏狗屠也利甘脆以奉其母則不受卿相百金之賜豈曽子止安於三釜而聶氏遂樂於屠狗哉誠不得已而顧有所就也兪先晉人入蜀三世日益衰靡徒能讀聖人之書考賢士之烈嘗欲蹈其言行以希一世之用非若時之所謂文人美才刻飾貌言苟安炳燿而已蓋其心亦若有待乎用也幸今天下承平無負販之勞惟以修志養親爲事蓬茅藜藿眾人所羞而自爲气得志適𨿽大廈五鼎不足過也豈慊慊於彼得而此失哉天苟不欲斯人之行其道也則兪之命固不可得而知之矣天苟欲斯人之行其道而成乎名則兪豈有不遇乎天下哉前年朝廷用大臣之言累下詔命皆以疾不赴窮窶日甚大懼饑寒逼親之膚而遂不克承於詔教若無其生玆又被召詣闕伏聞閣下許謁於前憂懼不知所處伏惟閣下世用文儒居位至於閣下直淸端毅明亮淵偉執堯舜周公孔子之道炳於文詞刑於政治東吳西蜀莫不綏靖玆二方皆好文之俗而藩屏之冠閣下不越歳移節而鎭之可謂得其用也兪實固陋遂後諸生求見伏俟與其進退焉

上文宻學書

前人

八月日郡人張兪再拜上書府主密學閣下兪觀春秋列國以來遊客談士始用書歷幹王侯皆因勢利而起故其文詞鉤鍵險譎變挫於事以著安危當時列國嗜利之君必售其說以圖世變故其言易合其利易動則時勢然也今天下之政皆出朝廷生民之命皆本天子有司分其職公卿守其位內外一統上下一法若天剛而平地柔而成何有於事哉假今之人有若古之謀士能通先正百家之言明治亂之變審當世之務有安生民之心欲持此安歸乎言之而孰聽乎𨿽彊言之世不謂之狂則將被之刑矣由此而言古之士也易爲功今之士也難爲賢則時勢亦然也又嘗觀樂毅與燕恵王書李斯上秦王書鄒陽上梁孝王書未嘗不感慨流涕也何謂彼三人者皆以羇旅遊士歷幹彊國觀變審慮納說時君謀行計從志樹功業玆亦遭其用矣一旦時變世易讒邪交構毅爲亡臣斯爲逐客陽爲囚隸陻阨怨憤發於文詞名敗身辱僅能免死可不悲哉其餘鉤誣斥逐古今相望於天下矣由此觀之士不患道之不修患無其時有其時患無其主有其主患用之不盡用之盡患信之不固苟乃主信而固用才而盡功立名著保身而退玆謂爲士之義盡矣𨿽然古亦罕聞其人焉況後之人乎凡今之所爲士者則著焉謂能記誦典章采飾言語文字觀揖讓進退之士也非若古之所謂特立之士也古之曰士者志於道也今之曰士者志於利也士之名則一而有利道之殊焉若兪廼今之士也早歳善誦文史習章句之學府郡屢薦曽不得下等之名自念親老貧甚決志西歸不幹薦試乃盡鋤去舊學始復窮翫古書見天地之運與人通理聖賢道徳在乎治物後之學者皆忘失原本務刻浮文欲致其用失聖賢之道甚遠由是潛心考古庻見性命變化之致𨿽處窮戹頓挫未嘗一日而忘也亦未嘗一日而言也故將以此樂其身而安其親豈謂求聞逹而後能爲哉去年秋天子有命再召赴闕惟念貧不能行遂遊三峽匄貸八月而後返伏聞閣下受命作鎭張立法度明刑布徳撫寧西土西土之人咸被其澤惟賤生流落不偶速戾久矣閣下上惟君令之厚下防窮士之困顧瞻方面之表不加大罪尙能以禮尋訪欲俾萬人有所仰勸則閣下志量淵遠非兪小子所敢知也但受恩徳不知感報謹詣府門伏謁庻免乎爲狂爲囚不勝大幸

上文宻學書

前人

九月日郡人張兪再拜奉書密學閤下兪近用書言士出處之義干犯髙明庻乎撫而念之然未敢有求於知己也幸閣下明逹宏厚哀矜愚弱不誅其慢顧禮而容之羣士大夫未有若小人之幸者也宜乎畢志盡辭遂幹鑑顧則𨿽死之日猶如生年兪實窮隸不求聞逹竊翫墳史委命待時朝廷過聽羣言不容其止遂使家拜制命讓官及親人子僥幸未有如兪者意者聖人之徳將勸天下乎不然何爲至於是也然猶不忍遐棄三召赴闕淹引時序以疾未行或謂矯物則物不可欺謂之貪名則名不可苟豈今之世而有確然不爲利者乎苟曰有之𨿽防子亦將揜口而走矣兪自念早嬰羸瘵長復窮窶嘗虞憂患卒夭其生所以擇地盤桓與俗髙下內適於道不圖人知豈暇驅馳於外務乎世有獲虛名而無實用者非兪而何且夫榮利者生人之所大欲也故有犯水火冒白刃蹈必死之地而求之顧有不獲者況有不求而自至安有拒而不受者邪假或有之天下之人孰信其然邪古人有言人各有能有不能可欲不可欲𨿽甚聖智必隨而安之俾不傷其性不枉其材然後直道可得而行也今使梓人治材能則任之不能則去之然後小大之材無失矣苟知其能而去之不能而任之必有敗材傷性之累故師曠之審音也雅則進之滛則屏之不使姦邪亂於其聽今兪之庸下猶能自知況於人乎𨿽欲彊顏就仕固無益於世必矣豈欲之而不能哉且咸韶五音黻黼五色人莫不有好之然而聾者不願聽盲者不願觀豈遂疾而惡之耶蓋耳目有所不適也兪非天然不志於祿仕也誠謂力不足而智有所不及爾今夫臨泰山之崔嵬而不足以爲髙者有其勢也故有企堂陛而不能陞者勢有所不逮也苟知勢之不可而能止而不蹶又何有於過哉蓋聞有以璧遺二人者其一人攘臂而受之其一人讓而不顧君子必以受之者爲貪讓之者爲廉矣小人必以讓之者爲失而受之者爲得矣兪豈不知璧之可受也然慮夫罪之必至矣且莊生有言鼴防飲河不過滿腹苟貪而不止害必及身兪𨿽甚愚亦願知其止矣苟知止而不悔豈不愈於不可進而進遂取窮悔者哉故有鴻鵠之羽然後可以議飛翔有騄驥之足然後可以校奔逸方今羣龍在庭庻物咸乂辧無所議謀無所施炳然文明焜燿天下而昧者尙欲策駑鈍飾朽暗於其間豈不怪矣哉今閣下職典樞機位爲方伯邦國利害咸得上言小人庸常眾所聞見若防閣下之力聞於朝廷俾全壽命以奉其親免盜虛名不爲世戮則爲恵大矣敢不報徳以俟終身意切辭鄙遑遽無地不宣

上成都知府書

前人

二月日張兪再拜稽首投書密學閣下昔漢之政文侈而天下士類朋僞相髙於時制詔公卿諸侯務舉孝讓朴直之士惇復治本由是處士之風重於天下其後樊英之徒尊立朝廷然而卒無奇謀異業恢益時政故當時議者謂處士純盜虛聲況後世之士遠不及古安可謂之有道而欲輕薦之於天子用之於當世乎今宋之政文亦勝矣武徳不修大刑用息戎狄遂乘而叛亂海內震憤七年於玆聖詔旁求髦雋諮詢異策凡有一藝之士悉得召詣公車縻以爵綬繇是巖穴藪澤空無其人兪不幸亦累虛名詔書三下令赴宸闕嘗自私念親老貧甚身又多病不可從五斗祿以危其生爲天下笑遂甘閒放苟媮旦夕之命竊聞君侯念愚生之勤從下人之欲察實章舉令養其親小人聞命知免危矣昔李丞相爲陜州不薄陽城之志其後城竟以直道斥邪佞尊主制名動天下故當時至於玆世稱李公爲知人兪𨿽甚陋敢防斯義伏惟君侯風威震動功徳休赫東西南北戶連百萬兵恃而休民賴而安洞然神鑑之在目驩然和樂之盈耳殆不足諭其志气之速也不然小子何以隨俗被徳之若是哉仰惟君侯始安之終念之俾異日卒爲門下之士不勝大幸輙以言謝惶恐無地

上田宻諫書

前人

五月十三日張兪再拜密諫明公閣下四月二十四日郫縣公人至山伏防臺慈特賜鈞翰並示所撰故九河公眞後贊墨圖一本伏讀詳味莫窮文防觀夫九河公之治蜀始則平暴亂雪民於湯火俾權臣姦防側目而不動終則立條教納民於軌物俾遺黎生齒懷徳而不防固乃天下之豪傑宋室之循良也惜乎不遭大用後嗣衰微而讒口囂囂陷爲酷吏玆蜀人憤恨之日久矣閣下後其治五十年復以徳業綏靜蜀國用能觀其故事不掩厥懿揚其遺風乃作乖崖後序贊夫乖崖者非自譽也而世不通其防凡論其美必曰乖崖公爲辭章者亦曰乖崖公其甚謬者則曰張乖崖繇是乖崖之號顚倒漂溺不復正之者逮五十年矣今閣下後其贊而辧之曰乖不違正崖而厲公名𨿽自貶有激於衷繇是乖崖之義判然而明賢者之志炳然而光眾人之言了然而不惑是閣下能盡九河公之心可謂明矣世之人則不然見人之善則忌害掩蔽生其瘢疵蹈人之事則毀壞變更掃其軌迹務成其私不顧笑僇安肯譽前人之尙可道哉閣下獨矯然不私與天下同其說可謂公矣古之人不得志於當年必遺意於後世以俟知音若乖崖者非閣下誰由明之三蜀之人旣思九河之徳復愛閣下之頌其良斯文爲不朽矣兪愚闇不逹亦欲張閣下之文以俟史官修九河公傳得以采焉

成都文類卷二十

欽定四庫全書

成都文類卷二十一

宋扈仲榮等編

書三

上田宻諫書

張兪

七月日張兪再拜奉書樞直諫議閣下兪聞所謂大臣者爲能尊其君也所謂牧守者爲能安其民也今閣下職秉樞機功崇藩屏靖亂弭禍宣威西夏可謂大臣之儀元侯之表也而兪乃遺民懷憂含嘆日咨於閣下曰庻撫我乎仁人得不念之兪閉志不仕非矯抗以立名也非依隱以爲行也爲父年在期頥不忍捨朝夕之養以從斗筲之祿困於迷途忘不知返屬朝廷無爲聘求遺逸竊嘗一授官三被召皆讓不就自謂獲其所養矣今年春由議臣之言復召不行聖上謂巖穴之人不可遂棄故玆又遽召焉兪聞命而懼蓋懼八十之父將不獲其生曰宜告當途大臣以謀其所安願復聽之聞古之人三月不仕則皇皇相弔又曰家貧親老不擇祿而仕蓋謂仕則祿足以及其親也兪嘗謂今之仕與古異祿安得遽及其親邪且令曽閔之徒居衰微之世未有不求祿以爲養者矣亦由易於進退輕於去就耳蓋謂仕於魯則不越七百里之間東西南北相望苟於魯不可則衞衞不可則齊齊不可則曰邾曰莒而已朝受命而夕獲祿玆所以能屈其身而養矣又何有於不可哉今益土去王都幾里往返幾時車馬之費幾何旣仕而獲祿幾許矧四方之大仕進多門豈易爲去就邪豈易及於親邪不可以爲類矣昔貢禹瑯邪之人爾上書曰臣禹年老貧窮家貲不滿萬錢有田百三十畝今陛下過意召臣賣田百畝以供車馬夫以禹之亷淸潔行而老無父母之憂而又君信其賢擢居大位道行志立然猶所陳如此矧兪之迂愚無堪素抱戀疾老幼滿室無一金之產無十畝之田囂然不知其生其何以復去所近而就所遠者乎使禹爲兪之計其所陳當何如哉莊生曰毛嬙驪姫人之所美也魚見之深入鳥見之髙飛麋鹿見之決驟兪豈魚鳥哉亦與人同其美爾矧髙爵美祿豈特美色而已乎世有崇臺鼎食人所同好也蓬戶藜羮人之所同惡也兪豈異天下之好惡邪蓋時不適勢不可也古人有言左手據天下之圖右手刎其喉愚者不爲今宰世之人曰吾不令一物失其所也爾無難進吾與爾祿俾爾安而及爾親是豈曲成萬物之理乎彼至愚之人尙不肯傷其身以徇天下之利而兪肯徇五斗祿以逃其親乎身與親孰輕重哉此蜀漢之人知已然矣蓋裸壤不貴龍章齊父甘於曝背安足怪邪今教化醇粹刑賞公明苟有傷亷害義之夫一脫刀鋸尙復攘臂於當世豈有養親不仕而反慮非辜開辟以來未之聞也閣下前防哀許父子知生傳曰老者安之少者懷之伏惟少動心焉免於聖時俾一夫有吁嗟之嘆此固大臣之所宜言方牧之所存勸則天下有若兪輩孰不聞而振焉言不能華願收其實

上蜀帥書

前人

張兪再拜奉書密諫明公閣下世言古之大聖人必曰三皇氏五帝氏犧農在上古其道不可復行故後世惟以堯舜爲法歷百聖莫之能易而學者遂傳禹尙不及堯舜兪謂堯承四聖至治之業在位七十載故能道徳行於天地萬物陶乎無爲其後洪水暴於九州十有餘年生民流宕彛倫壞亂堯視天下之溺如己之溺乃博咨眾工若臯陶之倫咸不克其事然後舉舜舜亦不能治然後舉禹果能治之遂成大功及舜有天下若堯之治乃美禹曰地平天成六府三事允治萬世永賴時乃功是知滔天之害𨿽堯舜之聖必待禹而治之苟當時不得禹也生民其如何后世其如何愚恐君臣父子不爲魚鼈則九州萬國淪於海矣安有今日之治哉故謂開辟已來羣聖之功惟禹爲大由乎此也百川之長有四瀆而江河爲大江出蜀之西徼禹乃生於西羌石紉其地也今滛鬼無名饕蜀民之祀者迨將千百郡縣猶能存之而神禹爲蜀人江漢爲蜀望大功格天地利澤施萬世曽不得享蜀之祀若一滛鬼斯闕禮之甚者兪嘗恨焉伏惟明公治蜀滔滔江漢盡在土宇宜作禹廟用康斯民昔尹吉甫作詩美申伯則曰王命申伯式是南邦因是謝人以作爾庸又美仲山甫則曰徳輶如毛民鮮克舉之維仲山甫舉之言政事甚易而人不能行維仲山甫獨能舉而行之明公有申伯法度南邦之徳有仲山甫賦政於外之功蜀人愛戴期乎無窮若禹廟之作政之易者眾不能作之明公若能作之可謂存乎聖而順乎民也豈挾太山超北海之爲力哉兪近述南賓郡修禹廟碑文一首其道備其事直文𨿽浮濫理或庻幾方刻廟石以示後世謹錄一通上獻謂狂夫之言而棄之不敢逃戾若謂斯言可采斯廟可成宜載事於金石則江漢無盡明公之徳亦無盡焉

上呂龍圖書

前人

三月日孤子張兪再拜府主龍圖諫議閣下兪前年客於長沙行人盛稱閣下鎭撫蜀土得蜀人懽心旋至荊南談者益眾去年冬寄蜀巴峽及還成都日聞仁厚之風被於江漢則兪固有謁見之心不俟勸勉而後行也今閣下不罪其蹇慢顧謂有拔俗之操特垂嘉問猥示薦舉之辭東向伏讀恐懼終日嘗謂天下席治平之運士無賢不肖以詞章爲進者迨數十萬人皆希光逐景耀麗當世惟兪窮陋志業不修遂放蕩江海二十餘年亦嘗謬爲藩侯諌臣爭言起拔凡六拜召命皆以侍養不行非苟蓄志俟時矯世作髙以圖聲利蓋自謂才能不若下等之人安可不畏淸議而妄進苟或能進必有墻髙基下之失所以絕志不求於當世而甘心於淪棄也願閣下察之昔先相公之輔政也諸公多稱兪有小才故得陳書以通賤志其後累辱天子之命得非素有所受邪不然何由屢至於此今閣下政成入覲乃欲爲國薦進遺賢以慰三蜀之心蜀𨿽無賢豈可復以不才塵塞朝聽非徒取議四方亦將有累閣下知人之過也今西洛丞相文公左丞田公故三司使楊公故尙書宋公相繼守蜀咸謂兪不可自棄於時每欲論薦兪必陳誠盡辭冀安性命不然遠適吳越污迹自全迨二十年幸而無咎豈或今日違閣下特逹之意哉誠懼議者之不可也昔漢樊英輩才徳髙於一世李固猶謂處士純盜虛聲況今之士邪願寢薦章以安眾望孰不謂閣下不苟毀譽哉朝夕疾愈願伏門下輒先盡意言直無文惶恐

上韓端明書

前人

府主端明侍讀給事閣下兪之先自晉入蜀逮今四世矣至兪日益賤陋凡百工之事無一通解徒能遊觀天下放蕩山海以適意爲務凡三十餘年未嘗一日不遊故四方之人莫不有聞而知之者去年春自越歸都方掃獘廬未遑外事伏聞閣下受命鎭蜀風聲所被羣聽肅然偉夫父功子徳先後照耀談者謂數百載來治蜀大臣未有繼世如韓氏之休光紹懿者也是以朝廷之賢下及方國之耆儒莫不懽然咨嗟而嘆息爲閣下之榮則兪之齒賤敢不從耆儒之後踴躍於門下哉昔任延爲防稽聘請髙行如嚴子陵等待以師友之禮積一歳而隱者龍丘萇遂詣府門今閣下位望風政絕任延遠甚兪𨿽固陋竊慕龍丘之義俯伏俟命

上韓端明書

前人

府主端明侍讀侍郎閣下近奉拙詩惟念不足誦詠閣下徳業徒以發於志形於言庻與夫民之謳謡流播無窮豈敢測風度之遠大哉閣下不鄙其辭顧辱長書明志气之所存又諭以守道獨立而見知者少且謂兪或識髙明之趨向是鷽鳩欲量鵾鵬之遠近河伯議海若之淺深也豈知夫小大之分耶然亦有說焉竊嘗讀書觀古人事業自詩書春秋所載不論至漢以來卿大夫事君利民之道立徳守節之方動有法度學有本原磊磊然繼迹而起於時相望不絕豈苟作苟見而能成其聲名者邪及觀今世之賢卿大夫則異夫古之所謂賢卿大夫也有能考其言行察其進退則虛實謬亂本原支離果所謂賢卿大夫安得而見之惟閣下守道立節知禮義之原不徼世名不苟祿位不隨俗上下湛然內明若懷鏡以照物毅然外立若執劍以臨人姦邪懼而循刑公正望而立志閣下豈不自謂其然乎詩曰心乎愛矣遐不謂矣至若閣下之運用無方豈敢窺乎畛域哉又辱明諭俾升堂盡言庻有采其是非此非小人之望也𨿽然負薪有廊廟之言兪已老矣曽負薪之不若矣天下之事不復寘懷久矣𨿽欲開口論議豈能出眾人之意邪又豈復出閣下之術內邪徒屈下問適資賢者之徳爾苟使當世公卿有如閣下爲國待士欲盡其論說則天下安有不治哉兪久苦羸疾未勝冠帯且復繁言用酬厚徳

答吳職方書

前人

兪頓首二三月至導江遂入山復歸治獘廬加以人事久不啟訊辱四月二十七日書良釋思仰之勞相示府公謂兪所作講堂頌爲敍己之徳於書衘立石禮未便安俾別爲記聞之惶恐兪遊天下二十餘年知識士人甚眾然未嘗以文字求卿大夫之知去年十二月何侍郎語僕曰府公興學大作講堂願爲之記及行又云記成願示其文今年二月醇翁見語亦如何侯自李伯永趙先之及諸士大夫累累相問講堂記如何因念國家大興學校三十年來凡作孔子廟記州學記者徧天下殆千百數爛漫甚矣古未嘗有也且蜀郡之學最古又世傳其文翁講堂久壞今府公復作之髙明宏壯上可坐五百人非列郡之可擬苟欲作記則土木尙未足稱也且記之名又不足鋪揚講堂之義惟歌頌可以傳於無窮文旣成投於府公辱書云求記若銘爾今以頌爲貺顧何徳以堪之奚可輕示於人僕竊思之以文辭淺陋邪不示於人實恵之大者也苟以府學不可爲頌邪則古人作之者多矣自漢至唐文章大手皆采風人之防以爲賦頌凡宮室苑囿鳥獸艸木君臣圖像及歌樂之器意有所美莫不頌之不獨主於天子乃名爲頌晉趙文子室成張老賀焉曰歌於斯哭於斯聚國族於斯君子曰善頌漢鄭昌上書頌蓋寬饒顏師古曰頌謂稱美之班固皇甫謐皆曰古人稱不歌而頌謂之賦王延壽曰物以賦顯事以頌宣匪賦匪頌將何述焉馬融長笛賦序曰追慕王子淵枚乘劉伯康傅武仲等簫琴笙頌作長笛頌嵇康琴賦序亦曰自八音之器歌舞之象歷代才士並爲之賦頌又若揚雄有趙充國畫頌史岑有鄧隲出師頌蔡邕有胡廣黃瓊畫頌楊戱有季漢輔臣頌夏侯湛有東方朔畫頌陸機有漢髙祖功臣頌袁宏有三國名臣頌劉伶有酒徳頌馬稜爲廣漢太守吏民刻石頌之蔡邕美桓彬而頌之崔寔爲父立碑頌之至若袁隗之頌崔寔劉操之頌姜肱李膺陳實之頌韓韶郭正之頌法眞趙岐之頌季札若此之類史傳甚眾略舉數者以明體要又沈約之徒文章冠天下其所博見通逹古今皆爲頌述以美王侯至唐文章最髙者莫如燕許蕭李梁肅韓愈劉禹錫輩未有不歌頌稱賢人之徳美艸木之異者僕故取其體而述講堂頌焉則頌之義豈有嫌哉且郡府之有學校學校之有講堂乃刺史爲國家行教化論道義之所又非刺史之所自有也其於義可頌乎不可頌乎與夫頌一賢人美一艸木其防如何且自漢已來千數百年通大賢文人史官未有以頌不可施於人美於物而有非之者兪竊惟府公謙恭畏讓以頌名爲嫌應以鄭康成孔穎逹解魯頌之義也故未敢以書自陳今足下見教果以府公之言謂體未便安而云重譔一記鄙人豈敢復欲妄作以取戾乎況夫講堂頌者始稱國朝文章之盛次述府公興勸之由遂明學者講勸之義終美宣布之職振天聲於無窮庻乎詞義有可采者也至於鄭康成孔穎逹云魯頌詠僖公功徳才如變風之美者頌者美詩之名非王者不陳魯詩以其得用天子之禮故借天子美詩之名攺稱作頌非周頌之流也孔子以其同有頌名故取備三頌又曰成王以周公有太平之勲命魯郊祭天如天子之禮故孔子錄其詩之頌同於王者之後又曰頌者美盛徳之形容今魯侯有盛徳成功𨿽不可上比聖王足得臣子追慕借其嘉稱以美其人故稱頌凡孔鄭之說支離抵牾如此昔鄭伯以璧假許田春秋非之晉侯請隧襄王弗許於奚請曲縣繁纓以朝仲尼曰惟名與器不可以假人武子作鐘而銘功臧武仲謂之非禮季氏舞八佾於庭孔子曰是可忍也孰不可忍也子路欲使門人爲臣孔子以爲欺天孔鄭旣謂魯不當作頌而曰借天子美詩之名而稱頌是名器可以假人也孔子曽無一言示貶反同二頌爲經孰謂孔子不如林放乎噫頌而可僣則僣莫大焉亂莫甚焉非聖人刪詩作春秋之意也且孔鄭解經時多謬妄此之妄作何其甚哉傳曰夫子沒而微言絕七十子喪而大義乖蓋章句之徒守文拘學各信一家之說曲生異義古之作者固無取焉僕亦取焉足下以爲如何忽因起予遂答來諭非逞辯而好勝亦欲釋千載之惑用資撫掌解頥且假一言介於府公可乎如曰未安願復恵教

上張文定公書

蘇洵

竊以士之進拜於王公貴人之前者未始不以頌美而求悅未始不以訴窮而求哀夫頌美而謂人悅之訴窮而謂人哀之淺之爲丈夫也聞其頌美而悅聞其訴窮而哀亦淺之爲丈夫也今洵將以不肖之身慁明公其將何辭以叩明公之知哉曰明公之美不勝頌也洵不頌也洵之窮不足訴也洵不訴也今有人焉文爲天下師行爲天下表才爲天下宗言爲天下法天下其曰斯人何如人也後世其曰斯人何如人也區區而頌其美是天髙海廣之論無益之甚也故曰明公之美不勝頌也洵不頌也洵饑焉而天下不皆饑洵寒焉而天下不皆寒洵何卹哉故曰洵之窮不足訴也然則卒無說乎曰何遽無也先民有言曰貌言華也至言實也苦言藥也甘言疾也夫以貌言甘言悅人者是以不賢人期人也以至言苦言悅人者是以賢人期人也明公柅車之初洵訪諸官吏胥史皆曰明公嚴而明訪之布衣儒生皆曰明公恭而有禮訪諸閭裏編戶皆曰明公亷而仁訪諸軍旅士伍皆曰明公威而有信夫官吏胥史布衣儒生閭裏編戶軍旅士伍之知明公也固不盡其已如是矣洵其可不以賢人期明公而悅之以至言苦言邪昔者臯陶戒舜曰兢兢業業一日二日萬幾賈誼說漢文帝曰當今之勢如抱火厝之積薪之下而寢其上火未及然此言憂懼之甚也夫舜聖主也天下至治之時也漢文賢君也亦天下至治之時也而二臣猶以憂懼之言聞之然則不憂懼而能有立者鮮矣今之人皆曰器大者不憂量廣者不懼憂與懼者庸妄人耳夫庸妄人之憂懼非洵所云也洵所云者聖賢之憂懼也憂而思所以謀之懼而思所以安之也今明公坐大宇下望之如神人僚佐胥史趨走汗栗賓客之請見者皆俯傴曲拳而後入如是誰敢以憂懼之言聞諸明公者𨿽然洵敢言之夫蜀之境壤狹而民夥𨿽號富庻然亦貧匱者眾矣是以一撓之則不堪命者十數年故其人多怨而易動里巷小民亦嘗歷評鎭蜀者自呂公而下曰某公仁某公明某公貪某公暴仁明貪暴之名百世不磨此賢人君子之所畏也惟明公以此思懼編籍之中不能無凶民軍伍之中不能無悍卒西南徼外雜虜碁布星列總而言之其眾近數千萬禦得其道則斂足屏气皆吾臣皆吾妾禦失其道則圜視而起皆吾讎皆吾敵此賢人君子之所尢畏者也惟明公以此思憂懼則思所以安之憂則思所以謀之非不忽艸茒貧賤之言不能也洵艸茒貧賤者也愚朴自負不識忌諱惟知天下之事有不便民者輒抗言之言之不足以快憤懣奮筆而書之近所著機策一篇權書十篇凡二萬言𨿽不知王公大人可以當其意否而自謂盡古今之利害復皆易行而非迂濶浮誕之言也今錄而獻明公明公擇而行之玆外復有一說太祖旣受孟昶降念所以鎭蜀者遂輟呂公於臺鉉之間而任焉今明公才烈勲業入爲宰相佐天子調陰陽正百官已晚矣而猶數千里尹蜀者吾皇之心亦太祖之心邪吁吾皇之急賢則明公之歸朝有不期歳矣惟明公早夜汲汲以思其謀無使措置未備而傳召東至則蜀民數百年之幸也

謝張文定公書

前人

古之君子期擅天下之功名期爲天下之儒人而一旦不幸陷於不義之徒者有矣桺子厚劉夢得呂化光皆才過人者一爲二王所污終身不能洗其恥𨿽欲刻骨刺心求悔其過而不可得而天下之人且指以爲黨人矣洵每讀其文章則愛其才至見其陷於黨人則悲其不幸故𨿽自知其不肖不足以晞望古之君子而嘗自潔淸以避恥遠辱王公貴人可以富貴人者肩相摩於上始進之士其求富貴之者踵相接於下而洵未嘗一動其心焉不敢不自愛其身故也貧之不如富賤之不如貴在野之不如在朝食菜之不如食肉洵亦知之矣裏中大夫皆謂洵曰張公我知其爲人今其來必將有所舉宜莫如子將求其所以爲依宜莫如公洵笑曰我則願出張公之門矣張公許我出其門下哉居數月或告洵曰張公舉子聞之愀然自賀曰吾知免矣吾嘗怪桺子厚劉夢得呂化光數子以彼之才遊天下何庸其身辱如此恐焉懼其操履之不固以躡數子之蹤今張公舉我吾知免矣孟子曰觀遠臣以其所主韓子曰知其主可以信其客張公作事固信於天下得爲張公客者𨿽非賢人而天下亦不敢謂之庸人矣人能使天下不得謂之庸人者幾人而我則當之知我者可以弔劉夢得呂化光桺子厚數子之不幸而賀我之幸也數百里一拜於前以爲謝者正爲此耳

上府倅吳職方書

前人

洵竊謂蜀之土墻萬山塹大江膏田百同蟠乎其中故天下之地險固沃美無如蜀者卽蜀而言益諸郡之綱領嘉諸蠻之孔道故蜀之地大且要無如益與嘉者執事始受詔天子相益嘗受命大司權領嘉事未幾歸益今又以事如嘉而還矣是益徯執事以治而嘉徯執事以安一身而二任焉故蜀之吏自府漕刑外職大責重無如執事者職大責重古君子居之未嘗不竭己之才而又得擇羣言輿謀以輔其志廣其聰遠其明而能成功故蜀之吏宜不以貴故忽卑賤之言亦無如執事者洵通義窮百姓讀經史學計策外無他長執事愛弟裏行君气質剛正非妄許可者不知洵不肖讀其文而憐其窮故嘗幸過之而又嘗使人以書而候問其死生若故舊然洵常徳之思有以報而未獲其所執事之始如嘉也前郡尉張君謂洵曰吳公經是語及子且知子矣夫其弟待之如故舊其兄未識而語及之且知之焉然則如洵者宜如何哉不效其所有於執事以補萬一而以淺陋爲解則非執事待洵意也況執事職大任重必不以貴故忽其言耶今洵之所有而執事之所當聞者蜀之利害也請爲執事言其略夫蜀有三患其二將形其一旣萌何哉人性驕侈耀寶賄盛紈錦貲蓄未能百金而衒諸外已若古程卓輩故使窮民惡盜得以萌窺刼心李順之亂實根於此今又何知艸莽間無李順耶此將形之一患也疲兵怯弱或有變故常恃客軍故客軍常曰有他盜能禦我者少不若意則瞠視大叫疲兵畏避不暇何敢議鬭王均劉旰之亂實根於此今又何知軍伍中無王均劉旰耶此將形之患二也去歳邕管逋防南詔爲之嚢槖倡言於其國曰砥爾戈秣爾馬吾將逞志於蜀今郡縣欲廣其備具多其戍役則民不堪否則懼其乘我虛隙此旣萌之患一也夫一方而三患具安危緩急宜曰何如而昧者猶謂今之患獨在南詔而又曰殘虜非吾敵不知是三患幸而不發則已不幸而有一起二者必從而興其勢如大鼎弱足之折余必隨之苟有位者不皇皇汲汲蚤夜思其謀則亦見坐漏船之中而不知茹焉焉者也然則何爲而可曰西南民性與東北尢異怯不能守嗜利而好蕩是以易亂勇不能固懾刑而重遷是以易制今其驕侈之風𨿽欲化以儉徳固未可歳月待得彊明吏擿其姦發其非誅之徙之則盜可以消矣疲兵𨿽號怯弱然武王以之而克商諸葛孔明以之服西南蠻抑魏氏兵不敢出戰楊儀乘其餘尙能走孟逹今之人亦古之人耳何彊弱之遠乎蓋不訓練之過竊見疲兵惟忠勇寧遠二軍粗識教令他不過負擔而役捆屨而食柰何責其鬭耶今欲爲之計莫若擇客軍之精銳者爲之師而教之明其號令一其勇怯信其賞罰不旬月可與之赴湯火蹈白刃則客軍知所顧忌不敢動矣犍爲之西南漢源之東南盧山之西北沿邊雜虜自漢以降肆逆效勇猶可歷數然則非有雄謀大志惟暴之則逆恵之則順譬之狗然臨之以箠鮮不吠噬豢之以食可使捍盜西漢以鉤町兵破姑繒桑楡後公孫述竊據大姓龍傳董尹氏爲漢保境由是觀之其人蓋有時而忠也況今數百年來懾服帖息苟重之以恵則彼獨忠於古哉所宜密委邊守常加寬卹其人之商於吾境者嚴譏而薄徵之疾則醫之死則殯之使其至如歸焉彼將益樂吾徳而求爲我用矣則向所謂邕管逋防之在南詔者又安能數千里越求爲我用之虜而犯我哉縱使盡力能攻而越之則其銳兵堅甲固已缺頓於沿邊雜虜而我坐收其擒之易耳今郡縣大修攻守戰鬭之具而愚民洶洶驚顧間有金而嚢糗以待竄匿者故洵敢以此說爲獻執事幸置之胸中異日府公漕刑必將咨計執事執事擇其說之可者發之幸甚吁執事權略智調視措置岷蜀其猶指揮僕妾輩耳何待洵言耶𨿽然居山者知虎豹之迹居澤者識蛟蜃之穴洵誠懼執事不若洵家於此聞見習熟而得之之詳也以是不敢緘黙平生所學春秋洪範禮樂律曆皆著之書非遇執事閒燕講道時未敢以贄兵論三篇兾執事觀之而知洵與夫迂儒腐生蓋少異矣

上吳大尹書

楊天恵

某蜀之淺丈夫也知蜀之故二三防而已矣蓋秦宓之論天帝防昌之祥神禹石紐之生三皇祗車之出頗譎誕不經而左思之賦兼六合之交防總八區之丰蔚跨諸夏之富有復浮誇少實惟是風俗文順自古已然傳記所錄者是可觀也其大者漢有司馬相如王褒揚雄唐有陳子昻李白咸以文詞爲世宗長然夷考於史相如之文以楊得意而顯雄之文以客之薦而彰子昻之文以上書而逹顧不知當時牧伯大人爲誰獨無一人能以半語扳數子而發之者蜀去長安東京爲險遠計一時牧伯之選必其世議所謂材任公卿乃爲之數子旣豪傑士其文采艷發初弗自閟又近在宇下宜易知察方且親以身臨之竟不能回一盼之勤爲若人寵其他則又何說也且使數子戀戀鄕裏不一遊京師則上林之雄麗羽獵之崛奇感遇之頓挫其遂堙矣乎肉食者安忍處此蓋君子之用世莫樂乎得材邇臣之報國無大於薦士夫惟王襄爲刺史薦王褒蘇頲爲長史厚李白良可人意然漢唐上下數百年獨有二公耳其難得如此嗚呼某之生也後不得與斯人接也而廼今於閣下幸見之閣下道徳純明名實奧美以法從之貴主盟斯文以方面之尊愛燾士類自開府以來西南文藝之俊聨薦墨附賓籍者焯焯有聞矣其髙者殆將與之同升金玉於王度其下者猶欲使之有立鼓吹於儒林以故搢紳歸仁人物慕義而某此時以貧窶之故受防岷山之陽食指猥眾待耕耨而後飽誠不可一日捨穡事以遊其何日以來雅拜於大君子之前重以不幸有幽憂之疾有癖違之累先自絕於明時亡所用於天下慙恐遁匿不復自齒於人倫尙敢驤首卬臆希咳唾餘澤於一二英才後邪今者穡事有間舊疾小愈妄自念言前日聨薦墨附賓籍者非某同社之良則皆旁邑之望也此其與某拜賜何以異故願上名謁仰慶門下之多獲俛賀吾人之有遭焉而不敢有所請謹治書具挾漫刺自道所以代將命者之詞伏惟閣下引之斥之前之卻之惟命之須弗敢知也不宣

上制置使書

黃源

源竊惟蜀視中原最險遠最僻陋自古用天下無以蜀爲也然秦漢不得蜀則不能東鄕與天下爭衡而吳晉以來立國於江左者每每倚蜀爲重蓋漢資蜀富饒以自給山西之形蜀之力勢相半焉當此之時蜀得十二蜀居吳楚上流而吳視楚爲西門楚視蜀爲巨蔽蜀一動揺而吳楚皆不帖席矣當此之時蜀得百二顧今有秦漢規畫天下之權有江左憑藉江淮之勢資於蜀而恃之以爲守其勢與力二者兼取之則蜀在今不翅天下重也天子往嘗以執事鎭瀘又總戎於蜀口今又舉全蜀而畀之執事者總制焉此非天子以蜀重而蜀以執事重故歟自古用蜀者諸葛亮當第一而李徳裕次之徳裕南抗夷北引天下之力以自重其爲功易就而亮獨以蕞爾之國南抗蠻西抗夷東備吳北敵魏無天下之大援而功視徳裕過之夫亮爲力難矣然而猶未若執事今者之難也昭烈之後亮一步不出大城門者三年而後爲渡瀘之役而後爲渭上之役夫堂之不植則其本顚大城其堂也故三年而治之藩之不固則有後憂蠻夷其藩也故力戰而服之蜀已安矣蠻夷已服矣於是乎出其兵以與魏人角於其門亮之用蜀本末如此視徳裕爲難而視今猶易之也當今執事實難焉萬斛之舟順流舉帆一日而千里何則因於水之勢也夫因其勢而順導之則苟有志焉皆可以成事勢不足以自彊力不足以有爲而求以立大功於當世蓋惟有道者能之而英偉豪傑不世出之才不逮也某愚意今蜀之力其彊盛充實不若亮時遠甚而縱橫施設先後次第之功惟吾之所見務在利社稷而不爲嫌者又非亮時比夫任大責重與古無以異而慿借扶持之勢絕不可同日語則執事之爲力顧不難於亮哉𨿽然執事有道者自始鎭蜀迄今五年於玆譬之一元之運生生化化無一艸木不被而道徳之威凜然人望而畏之在民則和在軍則肅莫之爲而爲之者此天人也蓋其力十倍徳裕而過於亮天子寧虛鼎席而久勤執事以蜀凡大庇吳楚而勢有不得已也某老矣往嘗以下吏趨走於執事之前旣辱知之矣得闕猶遠願備一官於麾下究觀執事徳業之萬一退而終身行焉以毋負知遇之渥執事其幸進之否乎俯伏俟命

上汪制置書

王咨

某聞之佚勝勞治勝亂佚與治在我勞與亂在人此非兵說也用國說也勢相衡事相權能得其機而執之則先者勝夫惟在我者無宿憂則其力全力全則有成謀處我於佚與治乘彼之勞且亂有所不動動必有濟譬如人之一身將與人鬭當無事時必思休息屈伸使筋骸之防無不舉之處夫是以能待敵於卒然而無後憂如無故而先自勞其身以犯風雨暑寒之變則病將起於腹心而中先潰自謀且不給何有於制人以六國而敵一秦六國之力全秦𨿽彊無柰其爲從也而六國者汲汲然不能以一日此其勢不歸秦而何歸天下皆曰晉之東不能濟一甲於長江之北履神州之故封自今觀之有不足怪何者上流之勢皆移於人一變僅止一變隨起所因且借者皆內自戕伐之自古圖回中原必兼用蜀而我初不能得旣復不能有一失於李雄再失於符堅三失於譙縱猶初無蜀也我旣亂且勞幸彼之亦然故能支四大變於搶攘之餘此天也凡用國必有根本之地培植擁防當使其不揺取之常不盡其財而用之常不盡其力是故愛根本如愛吾命而後可國也今天下根本在蜀蜀根本在兵與民憂在民則不卹兵憂在兵則不卹民通而一之以固吾國實有統府在及今無戰時當使優遊而不勞靜治而不亂二者朝廷已寄之重臣開府而來一切鎭以淸靜凡所施設皆爲國家惜大體而壅培其根蔕環數千里之地夜郎牂柯之境前此時斬艾艸木以邇吾封乃今帖帖不敢少肆蓋西南一面可賴矣天子注想名徳攷朝家登庸龍首故事在公已晚顧宣威虛府未有以畀蜀事者𨿽然上豈以一方易天下大計哉某自此歸矣而某預爲蜀憂何者時方用兵符檄星流急科嚴徵民曰不得已不敢怨今號爲無戰而所在嗸嗸不異鄕時不知有急復何以加之諸葛孔明用蜀賦養蜀兵閉闗息民十五年而後出之師行不能越五丈原國已坐困蜀之力易屈也今宿師十萬幾三十年盡西南之力以給而內郡至無備汶山以西卭笮以南牂柯犍爲之壤皆控帶外夷綿亙交趾而髽髻氊裘與我互市𨿽扼形勢之地無宿儲而有冗兵大抵爪牙脫落無全力矣盜之於人也必其垣墻之不支雞犬之不聞而後得其隙焉今秦川三邑號蜀門戶而無急憂豈不足憂哉天下之險在蜀大山長谷綿數百里梯空棧髙入不可出非騎兵衝突之地敵之長技至此無所施此堅守之國也所可深慮者吾之境中枵然而虛問其武備有役之兵無戰之兵問其財賦廩無見糧帑無蔵鏹郡縣皇皇日不暇給而民之爲生至不足賴非大臣見綿之幾誰當憂之往年閣下條邊事三曰舉守臣曰訓上丁曰督軍儲而近者不許縣邑括隱戶之賦此皆深思長慮爲保防根本之計所以恵蜀甚厚將次第爲上盡言之某尙何所伸其喙𨿽然嘗試妄論今之急政五一曰嚴戢貪吏之侵漁以杜邊釁二曰大攷守兵之赤籍以責實用三曰明絕郡縣之誅求以開民生四曰痛省官吏之冗員以去浮食五曰盡蠲積年之虛額以寛期防蓋邊本無事而貪吏生之軍本有籍而姦濫冒之調度旣不得已而言利之人欲根株盡之經費至之不能給而無益之員又蠶食之至若歳入之虛籍終不天降地出徒使其急徵他取以赴期防如割股啖口竟亦何益誠莫若爲之一洗使民輸以時獲而粟織而帛不至稱貸以重其困與夫上之四者皆以次舉行當此少休庻其佚而不勞治而不亂以備不戒此在執事一露章且鄕者兵民之權分故有所扞格而不得行乃今蜀中外之事盡制於統府此非可爲之時乎願深念之某西山之鄙人往年不度其賤數袖書請見而下執事降色詞接之調一官躬耕待次日旣一年從父老遊而目世之病固六纛之東故敢妄有獻焉去作巖邑甚懦不武預以不治爲兢兢然有盟不寒決不至爲蠆尾以負所學風雨不時知有庇身所也幸甚幸甚

成都文類卷二十一

欽定四庫全書

成都文類卷二十二

宋扈仲榮等編

序一

贈送

送馮定序

唐李翺

馮生自負其气而中立上無援下無交名聲未振擢於京師生信無罪是乃時之人見之者或不能知之知之者則不敢言是以再舉進士皆不如其心謂生無戚戚盍以他爲解予聯以雜文罷黜不知者亦紛紛交笑之其自負益明退學書感憤而爲文遂遭知音成其名當昔黜辱時吾不言其拙也豈無命耶及旣得時吾又不自言其智也豈有命耶故謂生無戚戚生家貧甚不能居告我遊成都成都有岷峩山合气於江源往往出奇怪之人古有司馬相如揚雄嚴君平其人死至玆千年不聞生遊成都試爲我謝岷峩何其久無人耶其士風侈麗奢豪羈人易畱生其思速出於劍門之艱難勿我憂也

送許協律判官赴西川序

唐權徳輿

十年冬予與今左曺相君兵部郎崔君同受詔禁中雜閱對策以第其等將命於廷有請程百職之功緒者且以郎吏諫曹爲言時相君爲部郎崔爲右補闕因相顧曰直言者方譏切吾黨其可捨諸予撫手賀之以爲得雋及後詔下徵他日之詞則許生也典校滿歲西遊岷峩丞相彭城公雅聞其才辟以從事十三年冬以序檄計事至於京師獻歲回車漉酒祖道以子之直而和敏而文策名於大府葉志於元臣摶迅飇翔層雲將賀不暇給而別何爲愴眾君子中歡皆賦使鄙夫類之

送彭學士序【彭名乘華陽人】

範鎭

蜀當西南陬曰輿坤坤爲文爲臣故世有方政柔靜之士作西漢時司馬相如始以文章顯而後王褒何武揚雄事業著於篇唐陳子昻用古道振而時文於變意者岷峨蘊精江漢畜靈須其時克生其人乎祥符四年宋興五十二載矣是邦人新去兵革之苦始漸聲教之學而隴西集仙公以道藝行誼登王府主上紹休總秉權綱獨觀昭曠恢大同之化罷三互之法遂有普慈之授焉縣令前驅弩防甚寵子弟師教檄文不修裏有冠蓋之華家連序塾之盛議者謂文翁玉堂子云書臺興儒以來未有侈於今日者已蓋聖人用一賢出一令觀悅之道其利博哉昔楊仲伯教生徒上名錄者三千魯仲康選髙第至郡守者數十異時立本朝議之外廷絲綸王言潤色神化則西州士夫未量其被教育也南荊領軍非久畱之地故略而無述

送黃士安應賢良方正序

張兪

元年春朝廷復用六科召天下異才著作佐郎江夏王士安自成都提所爲論防應召而行兪以言送之曰君嘗用策幹大臣獲薦諸朝遂名方正而天下莫不聞聖上方居巖廊觀萬方惕然懼不克治乃策方正求其所謂爲方正者豈獘吻誦述剽盜俗說以苟爵祿而已乎今內無嬖女外無姦臣宮室不崇畋獵不遊鐘皷不淫囹圄不囚姦宄不滋賞罰不私干戈不暴黔黎不嗟海內順靖寂無諠嘩可謂理道盛矣然而國統未立大本不安宗子未候維城不固賢臣未備政體不隆將帥未良戰陣不勇故以號令不震武威不揚北敵西戎連衡虎視天見異地見妖水旱虫蝗民流饑饉蓋相望於天下固寇敵之資也君豈有意乎天子方收羣策以終太平延諫諍以通是非羣策舉則治亂見諫諍入則善惡明君當思盡言以道悟主賢良方正之事也若曰我將隨世偶合與兒曹爭一日之利予則逃白雲而掩口豈鼂董之復可議乎

送益牧王宻學朝覲序

前人

虎豹伏於山林鯤鯨遊於江海夫以摶擊蕩躍之性據淵險勢勝之場固其宜矣一旦虞焚其澤漁絕其流則狂顧駭羣震溢山海毛介之族云擾電逝豈罟网之設能制其暴哉況鳴張機動危其性彼聞跫然之音則有覆車觸舟之患矣豈暇翔擇而後處耶牧民者亦然益爲西南之都會外戎內華地險物侈俗悍巧勁機發文詆窺變怙動湍湧焱馳豈其性哉守之者非其道也往歲三困盜臣之暴故其民翻然得計自爾三十載或政失其養則緣隙乘險欲躡前獘而復其怨得非駭逸之過乎是以詔教服禦與天下異樞宻學士太原公旣持其節鎭其地運方略以適其欲宣上徳以滋其生緩徵賦以丰其財肅刑政以平其枉逮二年黎俗淳阜獄訟寂寥和气休聲溢於道路兪遂作蜀侯賦政詩以歌之今我侯以旗節朝於京師兪適在岐陽且聞侯之去蜀其國士大夫曰兵曰民咨嗟瞻嘆千里不絕好文雅者又競爲詞章惜侯之行且頌其用信謂君子爲龍爲光有始有卒者也兪𨿽流冗不能忘乃作詩一百六十言又爲序以爲送詩曰元侯蘊神略杖鉞靜坤維道冠九州牧威通八國夷金城全失險鳯鳥自來儀佩劍涵星斗牙兵肅虎貔旄頭沈怒角彗尾滅長旗號令昭文物功庸煥鼎彞言朝紫微座將陟上臺司嶽峻神靈气風淸衮職詩雙旌浮日轉四牡逐飇馳泣道壺漿滿梯空劍閣危玉鸞鳴漢目珠佩照秦姬過陜懷棠樹經周嘆黍離節函龍夭矯詔檢鳯葳蕤霽聳浮雲閣春流象壁池巖廊通夢想海防識雍熙回睠西南國行謡滿荔支

送楊鈞廷評赴治溫江序

前人

談者謂蜀之地巖險其民峭急剽速治不可恩宜一中以刑且無事吏皆以爲然故得以私天子威刑用喜怒其民苟得而不畏不治是以居亡其誠緣飾作文以應其上使國之刑日滋教日壞繇官邪也爲吏者不去邪以自訟而反咎之於民無乃暴已之狠而怒彼羊之鬭乎古人謂上失其道而民散予猶過之今乃信然化元蜀人有致遠長材通古今正道由天理屬官出宰遠邑夫邑大而賦煩地壤而貨殖俗侈而詐吏豪而姦昔之政無有可誦於後者豈治之難乎未聞其良也今淸河公旣牧於益化元又臨其邑所謂上作之下述之上下合徳政是以和余於二君子見焉姑傾耳聴彼民之頌送張道宗監簿赴益州序

前人

凡爲人之子而及於道未有不由其父之教而能成其名者斯乃眾焉其或求夫所謂爲人之子而能盡志以成其父之徳則天下鮮焉況有昏逾矯防迷溺陷敗使公相之業入於臺隸又何多哉書不云乎厥父作室旣底法厥子乃弗肯堂矧肯構厥父菑厥子乃弗肯播矧肯獲則知有賢父而能有其賢子斯古之人猶難況今之天下乎淸河公受命牧益聞者皆賀爲立功之地而不知起功之謀其仲子字景眞年未冠由太學官侍行西出都門有郡民之良者伏車而言曰宻學公以醇仁尹京內和外淸載臨坤維布天子典刑與其勤於民莫若懲其吏息其盜莫若職其兵圖其外莫若謀其內易其獘莫若安其傾威莫若斷刑莫若平權莫若速利莫若成黜無庸尊有道樹之風聲使上下皆適其欲非內有自親之徳孰能謀之謀之者固有肯獲之志成起功之名矣昔吾祐在南海諌其父載書入朝止避謗以淸其節其於佐佑政治以遺恵於黎庶不其遠乎斯景眞無所取焉余亦無取焉爾

送明運使赴職益州序

前人

古者諸侯朝於天子曰述職述職者述所職也自諸侯廢建部刺史以治其地司其職凡所督郡縣之政無小大悉會計之然後用賞罰之命自刺史職廢乃建漕運之臣授其柄繇是權與古諸侯若刺史等景祐四年秋京東計臣尙書刑曹郎明侯述職於京師盡發其導民殖農實國息兵之術朝廷聳其議乃三錫命命執太史筆轉漕西蜀翌日進拜兵曹郎旣入謝詔又賜紫衣金魚以耀其行觀夫近世賦政之良奏議之賢未嘗有也由是天下之人知明侯道在於民志協於上矣雅所謂爲龍爲光者其是之謂歟兪謂古之人榮有道而通醜無庸而尊今明侯挾周呂文武之道以康元元爲心幸主上采公卿之議拔於下位用而不疑果才而奇躍然龍螭燦然寶龜將欲復堯禹於茅茨使大道坦夷豈止爲龍爲光而已乎噫蜀大國也國家倚爲外府其地險其材侈其俗文其風武其政急其刑威兵乘而驕吏襲而姦民伺而暴暴與姦驕與威皆非治平久要之勢也窮焉察焉得非吏師之過乎昔屠牛坦一朝解十二牛而芒刃不鈍者誠蘊其利器也今蜀尙非十二牛之大而侯之刃若斧斤然豈有髖髀之慮哉餘歡彼民之頌侯來於是系之以詩詩曰艸木麗地含滋於天嗷嗷斯民繋命於賢維侯來朝爗然有光受天金朱駟馬煌煌俾漕於坤俾刑於疆侯車未來我心憂傷侯車旣來我安且翔我兵我農我貢我賦待侯之令式和於政有赫四方熙我王命公乎公乎無逺於塗

送韓轉運赴闕詩序

前人

今夫國之患異於古而有鯨虎之勢者在於戎狄戎狄之僣暴而有其陰謀者在於幽朔禁暴伐謀莫若乎兵故萃兵捍戎之地在於趙魏秦晉之郊出則賦以事軍旅以克敵爲務者在於吳蜀之域是故非趙魏秦晉則不足以訓兵非吳楚蜀漢則不足以出賦賦足兵彊然後可以議戰則兵之命懸於吳蜀若此其急也彼西北二方皆騷然嚴障塞耀烽燧橫袤萬里屯百萬之師晝甲夜戈以伺敵隙凡三歲無一日休息之期古之兵十萬尙日費千金則今之兵非數千金不能給一日之費況暴百萬之眾而禦久長之變乎且地大者備多兵眾者財匱彼二方之民外殘於寇讐內困於兵役肝腦不塗於地其役固未止也是兵萃於二方而利殫於四海故曰屯兵十萬則七十萬家男不得耕女不得織而生民之力窮矣民力窮則度支大農之調安所仰給乎夫樹本揺者枝榦動枝榦動則本將枯四方者非國之枝榦乎而蜀蔽秦隴走汾晉日出財幣以給二方之戎卒故民不勤而賦有常今幽朔變興震陵疆宇國家旣大發卒又募兵距塞遮絕敵道敵未滅禍未已則兵非常日之兵賦非常日之賦其取之於民也不有權術哉昌黎韓侯作計運於西蜀三年內均賦斂外給秦晉財出億計而民不知其術可知也假益之治而兵民用蘇其政可知也用是詔勉其勞者三其績可知也古人有言不有君子其能國乎韓侯殆能之以慶曆二年秋八月受命還朝小子辱慰薦之舊敢作詩以頌侯之行其詩曰文儒持利權幹蜀給秦晉財足兵气雄賦平民力振兵伐苦炎火勁敵奚難燼所以天子書勞侯如嶽鎭韓侯拜王命肅肅來修覲醉辭冠蓋遊笑讓蠻夷賮落日明介旅涼風發車軔讜謀行可言號令期民信

送楊府公歸朝序

前人

樞宻學士諫議大夫號某揚公治益州政成有庸天子賜璽書褒嘉以慰蜀人之思四年春公遂朝京師庶寮羣司文武吏士洎外之都鄙旁及巴漢之人西南徼外之夷莫不咨嗟惜公之行擁車蔽塗來獻酒壺涉廣漢越巴西彌三百里駈而後已於是合詞而言曰公之政也徳以柔善良刑以威暴彊沃沸盜之鼎挫利臣之鈀內爲幹而彊也外爲枝而弱也淵然而源澄也決然而流長也屹然其防也振然其綱也本固而末必茂皮完而毛可傳其道固已遠矣而不知者謂我之刑反以爲暴謂我之徳反以爲譽此皆抑善與姦舞其好惡安足與議夫道且古諸侯刺史之職廢久矣今天下爲守者謹法制督財賦一吏事耳惟蜀負險擅利首奮邊人尾掉蠻夷怙動聳【闕】自古睅然故牧守之道尢在弛張不可與天下比而昧者尙欲以謹法制督財賦一吏事爲議是貴屠牛坦以斧治髖髀也烏足與語夫權變之治哉自朝廷務徳守柔刑久不用於是吏傲而悖民侈而姦戎獠合謀果乘而亂由不用刑之過也然後知楊公之徳刑也不在乎一郡曰可移之於天下乎曰刑罰不可偃於國徵伐不可偃於天下苟能移而用之其亦庶乎治矣某故采爲送公還朝序

送文府公歸覲序

前人

江漢出於蜀而防於海涵天地之澤浸萬物之生淵源浩漾流而不息遠而益大其發源防流成天下之利百川不足與其類矣故君子象之樞直學士平陽文公誕生於晉雄姿正气稟汾崔之靈焉賦政於蜀丰功厚澤視江漢之流焉故善言江漢者取諸浸潤與天同功而已不私乎甽澮之益也善言蜀政者謂能樹教本立民彞繩百吏淸庶官登俊良屏姦究內和兵戎外撫蠻夷布上澤於方國炳休祥於山川俾夫黎民幸生而無姦心然後有長世之徳不私乎一物之利惟平陽公能之慶曆七年春公撫蜀二年矣是時自秦而東及於海隅旱土不殖民失其職天子憂懼圖靖災眚不逾旬再詔免天下之囚繋又特詔避寢徹膳求直言以捄其失而蜀據方面有成國之重負治亂之勢顧無一事乃可省去是以君子謂公之在蜀能用刑矣夏四月六日詔書至蜀命公乘傳入位樞司其未行也賀者溢於都其旣行也送者集於途咸曰仁人荷天之衢執天之樞其庸如何其恩如何兪謂古者諸侯之政紀於邦輿人之誦載於史官況公之入覲也輔大君議庶政陳廟算伐敵謀以安天下爲務其光靈寵赫又若斯之隆也豈可使江漢之域久而不金石刻乎今之序也本乎實錄當有能詩者如周人美申伯韓侯故事采爲送公之詩焉

送田府公入覲序

前人

刺史太守職廢久矣今天下羣府悉用博士郎吏假守其職故𨿽將相大臣出典方嶽不過奉行詔令而已惟蜀地大人眾統兵治民控制戎夷跨帶萬里天下之陸海國家之外府佩印綬操斧鉞班政教者猶有古方伯之重焉聖上嗣位二十九載蜀人頌守臣之良曰田公維昔蜀侈而慢內潰下防將頑卒驕民毒厥命故有三盜乘而爲亂則非蜀之辜守將之辜也吾蜀何有於不事哉厥後四十年間爲治者能侮其亂而不圖其本謂失諸寛遂厲其猛惟吏是暴惟刑是威若火熖熖不燎不止俾吾民圜視惴伏凜然惟恐刑之軋於已也假有烏獲之力負而不息亦將僨於地矣維田公之來撤燎紓力解网散刑與民休宥仁浸誠結各熙其生三蜀所以休神功忘天覆由我公之能懋其徳孟軻謂惟仁者宜在髙位此其效歟公嘗冠制舉掌命書出平保州之亂天子以爲文武器乃授環慶總平涼撫秦州用能卒乘輯睦邊鄙不聳遂命鎭蜀而庸績益懋可謂亟試起功之秋也旣二年詔追入覲由成都出於劍閣無官吏無士民無緇黃無臺隸擁車塡道千里不絕兪知公之度散關越隴山歷秦川彼西土之兵民戎獠前歌後送亦若蜀漢矣豈非仁愛之篤厚哉𨿽古之良牧何以加此其年冬公爲樞宻直學士給事中兪幽潛白雲聞有休命不敢窺天防頌龍光但采詩人美申伯韓侯之義送公入朝幸采風謡者觀焉皇祐二年冬閏十一月十七日序

送張安道赴成都序

前人

淳化甲午歲蜀寇亂今六十年矣無知民傳聞其事鼓爲訛語諠譊震驚萬口一舌咸爲歲次於某則方隅有不幸然自春抵夏未嘗有毫髮驚秋七月蠻中酋長以智髙事聞於黎轉而聞之益雲南疑若少動歲凶之說又從而沸焉縉紳從而信之焉西南一隅朝廷重憂之矣天子於是命我公來帥以全蜀安危付之蜀世有貨泉儲蓄爲用自昔王室不綱則權臣因而據有是知蜀之可疑而不知蜀之順逆系中國盛衰也彼乘釁而起因危而守者延頃刻之景爾一旦中原有主則奔服投竄不暇王衍孟昶輩是也方今主上神聖法制純一恩霶徳流浹民骨髓擇守而統之制兵而維之蜀固不足疑也而歲凶之說其亦怪乎且蜀自僞昶納土而後朝廷以爲新國凡百號令撫而有之郡縣之政姑息苟簡三十年間獘寖以大淳化之際經制燼矣賦稅不均刑法不明吏暴於上民怨於下武備日廢而不知講盜賊日發而不知禁是故野夫攘臂以取州邑其易如席捲然則甲午之亂非蜀之罪也非歲之罪也乃官政欺懦而經制壞敗之罪也今則不然賦無橫斂刑無濫罰政無暴民無黨力於農則歲丰工於業則財羨惟安和是恃惟嬉遊是圖甚者以至外饑寒而競逸樂儻繩以賞罰而驅之於盜不忍爲也土兵之籍於郡者大率柔而多畏冗而不足用暖衣飽食務完其生以保其妻孥一夫大呼而覬其從不能爲也東兵之來戎者以爲休息地至則約其服食貸人以緡錢而享倍稱之息加以法制素定悉所稟畏一有小過刑而歸之謂其有釁不敢爲也今觀於時則大異驗於政則甚和審於民則自安度於兵則無狀而曰雲南可慮斯又不然矣大理至南詔南詔至益其地相去數千里山川險阻從而可知然二虜𨿽大皆順服之國也朝廷亦嘗有恩以縻之今乃捨部族之常居附遁賊之餘黨歷險隘之遠道以謀入寇彼𨿽蠻夷亦知其迂而不爲也竊謂蠻狄之性好詐而貪利卭部諸蠻平時以馬貨我朝廷務於懷遠所賞必倍彼類亦諭其意得非仗冦之釁矜已之忠而徼我以恵歟必謂之詐備或闕焉必謂之信其訛尢甚信與詐置而勿論可也然則閭閻之語不足信雲南之警不足憂今之好怪者必曰歲當然無乃溺於用數而昧於知防乎驗之以人事明也甲午之說誕矣公爲國巨賢徳業濟時局廟堂之才而施設蜀如戶庭爾必有以撫禦統鎭之道而置之以安也

昭覺寺宴席送聖從察院還朝序

諫以救君上之失法以繩臣下之非惟庶政治亂小人姦邪可言可察可誅可勸朝廷大本萬務之綱系於二司得人爲重聖從爲監察禦史九月上言母老在蜀詔歸寧旣至卽授諫官夏五月十五日去蜀還朝有羣丞天水趙希仁淸河張子立大集賓客出餞於昭覺寺日夕飲酣兪言曰聖從孝友純深寡言善閉炳文釀學儲蘊其用則人固知之今乃自外遂爲諫官斯必有矢謨正言合於大義是以天子悅而進之則人固不得而知之眾曰然又言諌官寂寞久矣皆用口舌蜩螗細碎無益於治徒使天下不安其生聖從嘗學古道當引大體慷慨諫爭不吐不茹折姦殖良則君尊而臣安道行而法立海內處士安有預議於其間哉主人舉觴屬而賀曰斯言也固爲行人之事其可辭哉其可辭哉

送趙大資再任成都府詩序

文同

上五年秋七月丞相以成都守臣當更其所以宜往者名氏陳於上前曰是其職序才業者可以稱其任惟上之所擇者上凝神久之且曰今海內之蕃域號爲至重者舉莫若吾之全蜀壤土衍沃民俗丰夥外之則八國種落賴之以綏輯內之則四道郡邑倚之以康靖得人而重固異他所須智略沈辯威恵肅給厭輿論之所與慰遐陬之所欲者始爲其人矣我有耆哲宛在東土是嘗屢以仁愛明恕撫吾西南之民其民懷服其信厚逮今未聞有輙敢一日忘去者此將煩之再蒞於彼其謂往制無循襲丞相奉被上防乃曰聖慮所及度越常議選委良帥以遺井絡遠人蒙慶不勝至幸於是以資政殿大學士召公於營丘大斾過國詔趣見上眾悉謂公輔臣必以遠解旣對便坐獨奉天語雍容啟問移漏累刻惟以願得亟裝出都門並驛臨治以副上之所以待下之意訖不以私請自免以圖便安遂行上褒嘉之馳使勞諭眷委之厚無與爲較先是公二紀之中臨於蜀蜀人旣聞公來男嘑於道女讙於竈皆曰我之匙筯安於食而枕簟樂於寢者不圖今日復因於我公矣公旣至簡條目去苛異刷滌梗垢磨蕩昏瞀羣疑革而冰消大擾息而波澄未逾月而梁岷之下晏然已爲樂國矣同昔者嘗聞之於公曰夫感物患乎有心有心則接於物也泥而不博臨理貴乎無欲無欲則燭於理也明而不闇泯諸妄慮照以正見則天下之治安有所謂齟齬而難治者哉蓋公素事如此以爲身術故入巖廟出殿巨屏曾不以內外爲輕重而以一其所無事者爲政治之本凡取之於君而獲愛於民者其將繇此者歟同常欲有所論撰以紀公之休懿防赴官興言道出門下公因授以送行詩一篇俾同爲之序同乃述上之所以復用公於蜀與公之所以得蜀人之歡心者題其篇首詩自韓魏公而下凡若干章云熙寧六年上元日謹序

送馮樞宻還朝詩序

範鎭

茂州羌漢冉駹之遺也距成都十捨而遙𨿽羈蜀郡縣而不以中國之法治之故其叛服不常綏則盜邊急則嘯聚自昔然也熙寧九年春闈茂州劫略吏民殺官兵劍南諸城騷然震驚夏四月乃詔資政殿學士諌議大夫馮公自渭徙成都以鎭撫之蜀人聞公之風舊矣歡喜踴躍迎擁於道公旣至則一切鎭以無事憂者釋然駭者晏然隴畝市裏按堵帖息王師䢐徵以誅以懷巖居澗飲悉復故處乃賦田器給種食以振業之莫不稽顙厥角洗心易慮要神而誓曰自今以往不復敢幹王略矣公以爲武威旣申文教不可後也崇飭學校以紹文翁之隆講明中和以追王褒之盛宣恩徳問病苦方且與蜀人相安從其俗以爲遨嬉曾未暇皇而蜀人亦欲偃公之休恃以涵養以永歲月冬十月卽拜公給事中知樞宻院事圖舊徳以急眞賢也於是蜀之在官者及其學士大夫相與采民之言作爲歌詩序引以獻曰公其不終惠吾蜀而遂東邪又曰公𨿽東當澤天下於何而不終惠吾蜀也凡若干篇以美以歡以致其誠愛慊然若猶以爲未也幹旄之詩曰彼妹者子何以畀之其是之謂乎公且從容上前日道其詩之所云興民之利而除其害則眾君之作豈特贈離紀別之爲哉蓋有以補治道而致和理也

送成都師席晉仲序

蘇元老

元老聞之詩曰人亦有言柔則茹之剛則吐之維仲山甫柔亦不茹剛亦不吐不侮矜寡不畏彊禦孔子曰政寛則民慢慢則糾之以猛猛則民殘殘則施之以寛寛以濟猛猛以濟寛政是以和夫詩之所貴夫柔者非貴夫柔也貴夫不侮矜寡也所貴夫剛者非貴夫剛也貴夫不畏彊禦也孔子之所貴夫寛者非貴夫寛也貴夫寛以濟猛也所貴夫猛者非貴夫猛也貴夫猛以濟寛也於此有人病寒而我下之病熱而我補之則人皆以爲賤醫矣夫良醫豈有他哉能反賤醫之所爲而已惟君子小人之用剛柔寛猛也亦然故夫用剛於矜寛謂之虐用柔於彊禦謂之弱用猛於民殘謂之薄用寛於民慢謂之削凡此皆小人之所爲也夫君子亦豈有他哉能反小人之所爲如詩孔子之所云而已寒熱補下設之當爲良醫否則爲賤醫剛柔寛猛設之當爲君子否則爲小人其必然審矣崇寧中詔以今顯謨閤直學士席公爲禦史中丞先時言事者率常毛舉小吏之過差以借口以塞責至於大吏𨿽姦狀顯著死不敢一言眾謂公來必循其迹公至則濶略細故取權幸之尢有气勢而多者擊之章旣上率與之偕罷眾由是咸知公之剛大觀中詔以公出鎭成都成都之俗吏猾而民奢遇利則聚而爲姦值害則逸而爲盜地險以逺故常除用重人旣貴且富恬其故習莫肯訓正眾謂公來必因其俗公至則按吏若民之尢無良者艸刈而禽狝之一道大震眾由是咸知公之猛政和中詔又以公再鎭成都成都之人仰公威徳前期相戒莫敢犯令其姦究聞風而奔遁眾謂公來必仍其舊公至則大濟威嚴父詔而母鞠之遂以無事眾由是咸知公之寛方公之爲禦史也人以爲柔而不知其出於剛知其出於剛而不知其猶柔也其鎭成都也人以爲寛而不知其出於猛知其出於猛而不知其猶柔也其再鎭也人以爲猛而不知其出於寛知其出於寛而不知其猶猛也剛柔寛猛公豈有心爲之哉人自異觀耳蓋公之爲中丞也可謂不侮矜寡不畏彊禦矣其鎭成都也可謂猛以濟寛矣其再鎭也可謂寛以濟猛矣不侮矜寡不畏彊禦猛以濟寛寛以濟猛可謂君子矣元老爲諸生太學也𨿽未獲事公而聞公之烈固已忻而慕之矣元老爲教授漢州也公適出鎭始獲事焉其再爲教授公亦再鎭又獲事焉凡望風十稔爲門下士五年蒙道徳之末光而聴聞教誨之緒論旣久旣熟不可謂不知公者也其閎大深宻者未敢以臆斷也至於措諸事業適剛柔寛猛之宜不知與古之君子何以異也今朝廷方行中和之政以幸天下而公以召歸其遂相天子矣且公之在禦史也職可以言之矣而未可行之也今在蜀也職可以行之一方矣而未可以行之天下也夫言之與行之其勢孰便行之一方與行之天下其利孰博中和之道行之天下勢便而利博其在斯時歟凡居門下者皆可進賀也況如元老之辱知最厚者哉昔龔渤海政成天子使使者召之議曹王生願從功曹以其嗜酒亡節度難之渤海不忍逆從至京師將對之日王生有所白而渤海聴之旣至前對如王生天子大說今公之賢何止渤海而元老之亡狀豈敢自付於王生然辱公之知之厚義當從公以往適會遇病不能東儻又黙黙無半亂以別則非公所以視遇元老之意故於公之行獨贊公之已事願力行之而已天下有不大治者哉

代送席師序

楊天恵

上卽位之七年詔以吏部侍郎席公爲顯謨閣直學士知成都府少遊蜀道登鹿頭望雪嶺沿鴈浦尋江源彷徨周覽山川形勢而得其豪傑耆舊主名與其風謡气俗之詳及是命固樂與西南爲不朽事旣練日卽引道而蜀人亦以公名卿子淸毅有故家風度必能舉廣漢遺烈倡方面之治於是開府之日小大趨令名各順聴亡所抵牾老姦宿惡閉門束手念自淬厲求爲柔人而益利兩道二十餘州水蕓火耨山行野負之氓咸足生理抃喜盈望如公戶摩撫而人勞苦者蓋公設施百未一二而治功已如此矣公遂勤成之行之不變凡防年治益進功益章天子以公名實相應果可用不疑也亟下璽書召焉方坐宣室開延英從容賜對天下事因空紫樞辟黃閤以時贊授無不宜者回視前日風憲之拜銓衡之遷猶不足淹步武況牧伯之寄岷益之遠是尙能延騑馭耶某節下小丈夫也試吏小邑幸得操簡書受約束於幕府公不知其亡狀時賜之坐訪所欲言某亦瞷然思自單竭陳義未竟公必知其所以然至乃未言而蒙識察不竭而承知遇士大夫竊怪之而公處某常自若也今公還朝廷某賤不及從迎計歲時不卽獲侍如出帡幪暴露於谷如去淸陰履霜於野其可恃而安𨿽然鼎鉉之材當爲巖扉重圭瓉之器宜爲宗廟珍以一方不可獨畱也某小子寧能久怙耶用是自決無恨望秋風已壯嚴召方急某願公以天下之重自重而不敢有所祈謹抗手抑首遷延而辭避

送成都席師序

王賞

席公治蜀之五年詔書移鎭平涼賞送別於升仙橋上而言曰契丹大國也中國奉幣交歡爲兄弟靈夏小國也臣服於中國大國富彊其勢爲難動爲中國之患大小國迫蹙其勢爲易危爲中國之患小然契丹自澶淵講盟慶曆再和之後北邊無狗吠之驚者百有餘年夏人自元昊以來服叛不常五路宿兵而內引百羣爲助敗兵蹶將困於飛挽者累世而不息此其故何也今日契丹破滅議者謂西方可傳檄而定是亦弗思耳以前日之勢觀之爲患大者反無足憂爲患小者乃深可畏無足憂者易亡則知深可畏者爲難取也大抵國大則有所恃而不戒位分太嚴而上下不交法令太急而百姓不附故其彊易弱國小則無所恃而常懼其軍民之勢猶一家也相卹相救謀慮日深故其弱難犯平涼四面無險阻號用武地若朝廷無深入之計爲守而已則可若欲求朔方故地則爲執事者不可不慮古之人欲謀人之國者必有素定之策五員之於楚分兵以肆之克國之於先零持久以服之夫無謀人之智而使人疑之拙也有報人之志而使人知之殆也事未發而先聞危也況夏人今有唇齒之憂耶爲今之策匿形徹備使之勿疑焉而後可以有爲也賞將有深於此者而未敢言焉

送符制置被召序

何耕

二十五年冬上召四川制置使符公於成都明年春命始至公以次付使事府事理裝戒行日於是賓佐掾史雜然相與懷公之徳惜公之去往往有不懌者獨其客何某揄袂奮臂抗聲於眾曰公召宜也已後矣公早揚俊聲雄辭大篇甲乙上庠穿經入史彊記洽聞貴而彌専老而不休於時爲耆儒登車澄淸擿伏糾貪風烈言言嚴而不殘徘徊巴蜀十有餘歲最後以太府卿總四路之賦國用以饒軍無乏食厥功茂焉於時爲材使者蜀道謀師帝難其人峻秩西淸命公往臨剔蠧治荒公不敢媮田婦販夫知公勤勞於時爲賢方伯今天子總攬萬防躬行福威舊徳名人登用無遺者萬俟公來自沅州至之日拜右僕射魏公沈公相繼起遠外位政府公視數公皆一體人也顧安能鬱鬱久居此乎與其利専於一方孰若澤被於天下與其擁旄仗鉞爲蕃宣保障之用孰若垂紳搢笏有謀謨防誨之益故曰公召宜也而吾徒尙何以戚戚然兒女悲爲哉𨿽然蜀父兄有蓄念於此久矣不敢徹聲於天子而敢私布於下執事公其聴之否乎自秦丞相當國逐蜀士如棄梗無一人綴文石之班望屬車之塵者或曰謂其輕而黨同丞相惡之故弗用嘻亦甚矣百步之內必有茂艸而謂蜀之人人人皆輕人人皆同也不防於誣乎兩蘇公兄弟也伯氏以言語得罪瀕死不悔而其季淵靜木訥出於天性蜀國與範公溫國司馬公平昔議論無一不同至論樂律則終身不能相合也其不輕不同者亦可槪見矣或曰蜀地疎逺丞相忌之故弗用此又非也宰相之用人當問其賢不賢豈當計其疎不疎遠不遠耶今有橫木於道當舉以十夫之力則取諸吾鄰里鄕黨而足矣至於當舉以千萬夫之力則取諸塗之人可也而必曰吾之父子兄弟焉吾之鄰里鄕黨焉則木之橫於道者沒世不行尋常天下之大過於橫木亦逺矣而宰相方且惟疎遠之務去嗚呼殆哉蜀父子竊竊然不能忘情於是者有以也夫側聞萬俟公頻年於外涉艱險知情僞甚熟甚悉今其還也宜必有至公甚盛之親以懲創前獘慰安羣心者而沈公亦嘗爲政於梓於虁所至有惠愛旣去人思之今公又自蜀以往天下其意者將振蜀人於二三公之手乎未可知也公旣至見天子於殿陛上退而與萬俟公魏公沈公論天下事孰通孰窒孰利孰病其能漠然無一語於蜀哉蓋非今日庶政一新公道廓開之秋則公𨿽有欲言之心而不可以言非公與沈公在蜀時久凡觀民風考論人物之詳則蜀人𨿽抱無窮之恨而不敢以告語曰日中必操刀必割蓋言時之不可失也公行矣嘗試爲蜀人圖之

成都文類卷二十二

欽定四庫全書

成都文類卷二十三

宋扈仲榮等編

序二

文集

唐成都記序

唐盧求

蜀國自秦始通秦遺蜀王五美女蜀亦遣五丁迎之到梓潼見一大蛇入山穴中一人掣其尾不能得五人相助大呼拽之山遂崩五丁及秦女皆死惠王遂遣張儀司馬錯從石牛道滅蜀因封公子通爲蜀侯以陳莊爲相置巴蜀郡遷秦人萬家實之民始能秦言以蜀令張若爲太守前時蜀王開明尙納美女爲妃蓋武都山之精也及死葬於城西北遣武丁擔其本山之土以爲冢今有二石尙在古老言武丁擔土擔陳爲莊旣秦公子相數年遂謀反殺秦公子秦代蜀誅莊封子惲爲蜀侯惲後母誣惲有罪賜劍自殺蜀人以其寃因爲立嗣又封子綰爲蜀侯後復疑綰反誅死自此但置守而已後以李冰爲蜀守冰始鑿三江引水以行舟楫岷山多梓栢大竹坐致材木又漑水開稻田於是沃野千里號爲睦海置綿洛二水用便漑灌作石犀五以壓毒蛟命曰犀牛後更爲耕牛二又作三石人立水中冰非常人也與江神約曰水竭不至足盛不沒肩大鑿巖崖通沬水道江之龍大怒冰乃持刀入水與龍鬭龍死遂無水害迄今蒙利蜀人稱郫繁爲膏腴綿洛爲浸沃昭襄王時又曰白虎爲患意廩君之魂也歷四郡傷千二百人王乃募能殺之者邑萬家金帛稱是巴夷朐忍瘳中藥何謝作白竹弩於髙樓瞰而射之死王嫌其夷人乃刻石復田頃田不租十妻不罪傷人不論殺人不死與之盟曰秦人犯夷輸黃龍一隻夷人犯秦償淸酒一鐘其人安之遂號曰武夷其族又有濮賨賨尢武勇居渝水夾水以居爲漢髙祖前鋒防陣善舞巴與蜀代爲仇讎蜀嘗封弟葭萌於漢中號苴侯命其邑曰葭萌至漢髙祖六年始分置廣漢郡髙後城棘人道開靑衣文帝末以廬江文翁爲郡守穿煎油口漑田千七百頃立文學選吏子弟皆就學令俊乂之士張叔等十八人東詣博士受七經還以教授於是岷絡之地學比齊魯孝景帝加嘆遣天下郡國皆立文學自文翁始也文翁明天文災異後以博士徵至侍中揚州刺史孝武帝置四部都尉俾立十八郭於是郡縣多城觀矣又分防牱置益州是爲南益州宣帝地節三年穿臨卭蒲鹽井二十置鹽鐵官自漢興至哀平牧守仁賢宣徳立教英偉命代之士其出如林璽書束帛交馳於梁益之地矣𨿽魯之洙泗齊之稷下未足多也且漢徵八士蜀預其四髙帝分蜀郡北鄙置廣漢武帝分南鄙爲犍爲遂有三蜀之號王莽攺郡守爲帥正以蜀郡爲導江公孫叔爲帥正治臨卭述僣號後漢光武帝滅述還爲蜀郡順帝卽位復爲益州郡名依舊州治大城郡治小城靈帝末以劉焉爲牧及卒子璋僞嗣建安十九年璋迎漢左將軍劉備至遂滅璋稱帝繼漢號先主治成都魏末司馬昭平蜀復爲益州晉受魏禪以州領郡武帝末以成都爲國封子頴爲王其後賨人李雄僣稱王晉穆帝永和初遣桓溫擊滅之復爲蜀郡譙縱反安帝命朱齡石討平之至梁分益州更置南北二益州以武陵王紀爲刺史紀僣帝號領兵東下爲湘東王所殺後魏廢帝前二年尉遲迥定益州置總管後迥舉義旗不受代爲隋王堅所戮隋開皇元年廢總管置行臺以蜀王秀爲西南道行臺尙書令三年復爲總管大業元年廢總管爲州又攺州爲郡聖唐武徳元年復爲總管三年置行臺攺爲益州以太尉秦王爲益州道行臺總管又攺爲宋大都督府天后析益州置彭蜀漢二州開元二年始以齊景胃爲劍南節度營田兼姚嶲等州處置兵馬使自此始有節度使也八年以李濬爲使去兵馬使章仇兼瓊瑤山南西道采訪使其後或兼或否亦無定制上元二年始分爲東西川廣徳二年復合爲一大歷二年又分爲兩川至今不攺天寶三載復爲大都督府十四載宗皇帝巡幸車駕畱五月至徳二年攺爲成都府置尹北東西二京號南都後復停大凡今之推名鎭爲天下第一者曰揚益以揚爲首蓋聲勢也人物繁盛悉皆土著江山之秀羅錦之麗管弦歌舞之多伎巧百工之富其人勇且讓其地腴以善熟較其要妙揚不足以侔其半況赤府畿縣與秦洛並故非上將賢相殊勲重徳望實爲人所歸伏者則不得居此況控帶蠻落阨戎限羌非文武寛猛包羅法度之君子則不能得中庸以是聖庭愼擇尢難其任使號有三曰節度觀察安撫先時南蠻六部不相臣服天子毎有恩賞各頒一詔呼六詔開元末節度使王昱受賄上奏合六爲一乃封大酋師越國公蒙歸義爲雲南王始獨稱南詔至楊國忠謡領蜀郡太守兼采訪使遂擾邊閫希立功代乃有瀘南不利之變貞元中韋令公臯爲節師招復雲南背蕃歸漢十一月八日因置使安撫兼統押西山八國近界羌蠻等使是爲三使韋令公本以奇勲秉旄鉞思立邊效又在鎭且歲久南詔爲其用拓地甚遠公旣卒劉辟繼公後以兵守險爲不順誅死家籍沒後京兆公爲節帥酷易軍政殊不以封域爲念戍卒罔代邊蠻積忿至大和三年十二月蒙巓遂以兵剽掠至城下杜公塡門不敢與爭防監軍使矯詔宣諭蠻人遂退工巧散失良民殱殄其耗半矣列政補完尙不克稱大中六年四月詔以丞相太原公有驅制羌戎之成績由邠寧節度拜司徒同平章事鎭蜀蜀爲奧壤領州十四縣七十一戶百萬兵士五萬外疆接兩蕃人性勁勇易化以道難誣以智公至以儉約師之以謹廉不伐臨之以刑賞法制平治之人歡且舞旦夕詠公之徳矣先是西蜀圖經甚備朝野之士多寄聲寫錄主務玆者不勝其煩遂盡削而潛焚之長吏至卽據顯者集爲一軸以獻繇是百不書一大中八年戶曹參軍藺宗甚好學且目覩司徒相國之異績願付以傳示於後然不以文自任剪截疎長蕪言不略相國乃屬予小子令刋益之且曰不以淹徐疾速歸於流布以爲不朽之事求受命震怖又不欲以圖經爲目乃搜訪編簡目爲成都記五卷經與圖之附益願終宗之職庶以此爲助也大中九年八月五日敍

蜀檮杌序

張唐英

唐英嘗觀自古姦雄竊據成都者皆因中原多故而閉關恃險以苟偸一時之安譬夫穿窬之人利於昏暝之夕至於白晝皎然則無能爲也且韋臯守蜀二十餘年其材智機權過於王孟逺矣止欲求兼兩川節鉞而不能得劉辟惑術士之言自謂才過項羽不數月已就檻車之縛蓋是時朝廷淸明刑政修舉賢智在位紀綱整葺彼𨿽欲不臣勢不能爲也使臯辟在五代時其爲惡必有過於王孟者以此知朝廷治則蜀不能亂朝廷不治則不惟蜀爲不順其四方藩鎭之不順亦有不下於蜀者當王衍之入洛也三蜀之人盡喜中國之有聖人而莊宗總制失馭中外繼叛蒲禹卿慟哭曰觀天下事勢如此蜀人豈有安泰之期耶必重不幸爾洎知祥入蜀之後明宗頗以蜀人爲疑凡髙貲有力者盡令東徙張不立嘆曰蜀中之叛非蜀人爲之也皆朝廷所委用之臣所爲也其言蓋有激而云爾善乎田龍遊之論曰僣僞之主攺防堂爲宮殿攺紫綬爲褚袍攺寮佐爲卿相攺前驅爲警蹕攺妻妾爲后妃何如常稱成都尹永無滅族之禍耶玆可謂藥石切至之言也王孟父子四世凡八十年比之公孫述輩最爲久逺其間善惡之迹亦可爲世之監戒然編錄者知耆舊傳鑑戒錄野人閒話之類皆本末顚倒鄙俗無取眞宗時知制誥潞公振修九國書有前蜀後蜀世家列傳然而煩簡失當尙多疎略如張扶馮涓張士喬段融蒲禹卿張云陳及田淳之徒諫靜章疏皆有益於教盡弁而不錄此觀者所以惜其有未備也予家舊藏前蜀國記後實錄凡一百三十卷嘗欲焚弁而不忍今因檢閱始終削去煩冗編年敍事分爲十卷其間事實未顯如髯須肥遺遠望績長禹糧蒲騷之類各爲解其失誤凡五代史及皇朝日曆所載者皆略而不書名曰蜀檮杌蓋取楚史之名以爲記惡之戒非徒衒其小說蓋亦使亂臣賊子觀而恐懼耳

蜀檮杌後序

睦昭迥

治平四年夏六月兩當縣尹鄧君惟良顯甫自京師歸傳殿中侍禦史裏行張唐英次功前在閬中監徵時所編蜀春秋十卷予嘗得而觀之其編年敍事之體若荀悅漢紀之例至於褒貶善惡本末貫穿駸駸乎馳於漢魏作者之間有古良史正召試祕閤在仁宗時上大水災異書時政十四事書在英宗朝上愼始書水災封事二道皆究極乎治亂之變而探索乎天人之際今天子特排羣議而擢爲禦史以其勇於敢言也方將攄其所蘊而大有爲於時彼春秋者乃區區龍斷時無所用心而寄之空言以寓勸戒豈比夫陳壽醮周輩齪齪弄筆硯紀一方之事而無補於教耶次功舊有國體論十卷唐史誅姦發潛論五卷總要監今論五卷渝南集十卷補此楚書十三篇樂府歌詩千餘篇皆祕而不傳於人而春秋最後出顯甫好事宻購以歸予因爲刋行以廣其傳昔人得王充論衡藏之以自衒其辯豈予之志哉

成都古今集記序

趙抃

僕繇慶曆至今四入蜀凡蜀中利害情僞風俗好惡了然見之不疑嘗謂前世之士編摭記述不失於疎略則失於漫漶不失於鄙近則失於舛雜向治平末因取續耆舊傳而修正之去年陳和叔翰林以書見貽俾僕著古集今別爲一書此固僕之夙心而未有以自發也繇此參訪舊老周咨顧生緝以事類成三十卷不始乎蠶叢而始乎牧誓之庸蜀從經也從經則蠶叢不必書而書之於後何也揚雄紀之吾棄之不可也參取之而已矣事或至於數說何也久論之難詳也昔者齊太公仕於周司馬遷有三說焉疑以傳疑可也神怪死生之事不可以爲教書之何也吾將以待天下之窮理者也書亂臣所以戒小人書寇盜所以警出沒書蠻夷所以盡制禦之本末終之以代蜀使萬世之下知蜀之終不可以苟竊也其間一事一物皆酌考眾書釐正譌謬然後落筆如關羽墓今荷聖寺闖然有榜焉而仁顯者孟蜀末僧也作華陽記云墓在艸場廟在荷聖此目擊之所當棄而從仁顯者也若夫知之有未至編之有未及則亦一人之功不可以求備然竊意十得八九矣後之君子其亦有照於斯乎

成都古今集記序

範伯祿

成都蜀之都防厥土沃腴厥民阜繁百姓浩麗見謂天府縑縷之賦數路取贍勢嚴望偉卓越佗郡朝廷席五聖之厚基萬齡之泰明燭外遐愛均畿輔凡選建師長必一時名徳中外皆曰可然後以尹玆土其優馭西南之意防古邈矣非獨隆於今也蜀之所以爲重於天下𨿽窮隅鴂舌咸共知之而其可以文載而永久者則往志蹐錯近事缺絕殆不足以彰其重熙寧壬子八月詔以防知政事趙公爲資政殿大學士再蒞此府蜀之黔黎夙云易擾小異故常必勤上心是時天子方惻然矜之故不憚諉公以逺公倍道而來下車之初釐所當卹亟卽民心平紛解累人乃觀釋盡知明天子覆育逺方之意甚厚公亦自謂宜於蜀也會翰林學士陳公和叔語之書曰蜀事可觀惜其墜落泯泯不耀公慨然畱意每政事間隙延多學博識之士與之講求故實掇采舊聞若耳目所及防諸老長考覈是非自開國權輿分野占象州部號名因革之別其鎭其浸岡聨屬之詳都城邑郭神祠佛廟府寺宮室學官樓觀囿遊池沼建創之目門閭巷市道裏亭館方面形勢至於神仙隱逸技藝術數先賢遺宅碑版名氏事物種種環譎奇詭纎嗇畢書繇秦漢已來凡爲守令犖犖有風迹者若干人有唐迄今知府事居多閎碩端毅之望又若干人其行事暴於圖史不可勝述其始至若代去之年月序次照然著矣厥生鉅人千古不乏澤我文化雋送疊起科選徳進相踵於朝數百年間無一遺者物有其善𨿽毫釐云補實足以爲一方盛觀自惜僣賊乘民凶災事變不同久近亦異悉其致寇之由及王師夷難底平之迹與夫歷世蠻獠叛服不常中國所以驅除羈縻得失之故又足以爲不虞不若之明鑑嗚呼旣有政以孚其恵又爲書以憲厥後公之於蜀可謂志得而道備矣書成凡若干篇以類相從爲三十卷名曰成都古今集記人之觀之信乎蜀之爲重於天下非虛也哉

華陽國誌後序

呂大防

先王之制自二十五家之閭書其恭敏任卹等而上之或月書其學行或歲考其道徳故民之賢能袤惡其吏無不與知之者焉漢魏以還井地廢而王政缺然猶時有所考察旌勸而州都中正之職尙修於羣國鄕閭士女之行多見於史官隋唐急事緩政此制遂廢而不舉潛徳隱行非野史紀述則悉無見於時民日益敖俗日益卑此有志之士所謂嘆惜也晉常璩作華陽國誌於一方人物丁寧反覆如恐有遺𨿽蠻髦之民井臼之婦苟有可紀皆著於書且云得之陳壽所爲耆舊傳按壽嘗爲郡中正故能著述若此之詳自先漢至晉初逾四百歲士女可書者四百人亦可謂眾矣復自晉初至於周顯徳僅七百歲而史所紀者無防人忠魂義骨與塵埃野馬同沒於丘原者蓋亦多矣豈不重可嘆惜哉此書𨿽繁富不及承祚之精微然議論忠篤樂道人之善蜀記之可觀未有過於此者鏤行諸世庶有益於風教云

二江先生文集序

馬涓

二江先生者宋公承之也宋氏簮笏蟬聨爲蜀著姓成都蜀邑曰雙流者先生所居也左思賦曰帶二江之雙流故時人以二江先生呼之先生天才絕人結髮稱奇童比遊場屋則雋譽日出逼人一時輩流望其鋒卻避不敢前聞先生充舉首則曰允當無異詞旣筮仕隨牒州縣上官歆艷其名爭誘以事有磐錯肯綮處須先生爲決之爲快稍官逹則朝廷倚辦常兼數職囊印座右累累然人憫其賢勞而先生撥遣暇豫未嘗失簡編筆研吟諷度日常曰世間樂孰與此樂吾將終身焉當元祐六年先生爲南省郎涓以晚輩始預賓客之末逮涓從事秦亭而先生持節來秦於是獲從長者遊以信宿不見爲間濶樽酒雍容每聞先生片語只句如窺豹一斑嘗鼎一臠固願熟視飫賜而不可但知舉警策以警詫未聞者今先生沒二十有七年矣始見先生文集玩味尋思欲罷不能蓋嘗廢捲而論之孟子曰源泉混混不捨晝夜盈科而後進放乎四海有本者如是孟子之言固自有謂然爲文者何獨不然先生博學而精擇者也其學之博猶采薪者之見一芥掇之見菁蔥拔之故於書無所不讀諸子雜說或出入於聖域者猶異有得於萬一其擇之精猶齊王之食雞惟食其蹠須數十雞而後足其所蘊蓄涵釀汪汪乎胸中殆不發不已故下筆輒不休筆端馺沓落紙紙者皆可詠詠成文鉤章棘句幹幹如抽而後爲文也有本者如是豈虛語哉若夫稽往古之是非究當時之利病上以縫補於庭議下以斟酌於風謡此先生之文見於祖述憲章可以維持吾道者也輸寫胸抱形摹物象較重輕於錙銖嫓宮羽於淸濁此先生應時之文以靡麗爲工者也訓詁深嚴字畫奇倔體商周之盤誥追堯舜之碑碣此先生髙古之文以簡潔爲法者也至於防笑之間稗官小說旁搜俯拾附益談叢此又文之餘事也淵淵其深渾渾其醇舒徐衍溢而不流激昻蹈厲而不怒逺之則有稽近之則不誣嗚呼其文之雄乎自昔論文者晉有陸士衡之說曰石韞玉而山暉水懷珠而川媚後之論文者無以加此觀先生之文則君子之所養可知矣唐裴延翰有言文章與政通風俗以文移毎味此語則益知文之有用於世自非小補而先生之文祗藏於家第爲子孫寶祕閱習而不克大流布於時此平日士論之所惜者今旣成集可以傳諸無窮故輙敍其梗防庶知音者得以覽其詳焉凡歌行詩賦時議經義論防表啟書序紀志及雜述總若干首第爲十六卷皆先生之子宏父手自編次宏父博達毫邁克嗣家風詩曰惟其有之是以似之後之人欲知先生父子之懿當以是觀之先生之捐館捨也涓嘗爲其行狀以告諸志墓者故先生之世系官爵與其平生出處皆載於墓志副以碑表諡議粲然可考附於文集之後此不復書

王君禮詩集序

楊天恵

余家弟誠夫頃元符中與成都王君同佐宕渠縣君於家弟丈人行也家弟以父執事之君視家弟則輩流如也家弟嘗論君近世遺直老气鯁固危冠淳古遇不可於意𨿽敵以上必盡言拄之不以一毛假人人有不受無敢牾俛黙惟稍引去以故與世聱牙寡合由宕渠歷資中再不得意輙致其事而歸家弟言如此余肅然心憚之去年冬有跨巴馬從野僮徑造余庭自持刺大言我王某也余驚起迎置右座問何自來君言聞子名久特來耳余爲設薄具畱之畱信宿別去後若干月命其子奉平生詩文若干篇授余曰將序以爲謁余拜受卒業曰君於詩文深矣體裁質實如其爲人而慤詞彊句間足自立讀者始苦難嘬已乃愔愔有前輩家風味蓋之學祖騷而宗選旁出沒於傳記故兒時已自能賦有州裏名旣而落魄無就日與羣輩處故晚年詩多出白語蘄於曉流俗不以鐫琢爲工於是君老矣蓋未始求人人亦無求之者而獨有求於余顧余何足以求哉凡其所知姑止於此

代作集府尹石刻序

前人

公頃繇長安遷尹成都方是時捲夑理之具鎭臨外屏回經緯之文設飾行臺如釃河渠以漑尋咫如峙泰岱以出膚寸以故倡治有餘日而賦政無遺功間建羽旄俛同民樂或徙玉帳旁合賓好至於酒酣樂作意气逸髮徹饔緩帶風味余美輒布善紙臨素璧遊戲翰墨之娛以志燕喜之適凡爲詩文題紀若干可謂盛矣而巨刻細劖光明磊落上與參墟交輝下與雪山增重蓋公以代言之餘流而爲文以賡歌之緒別而爲詩又以詩文之衍溢而爲書故其銀鉤玉畫世多有之而西南特爲富於是縉紳耆舊識藻火之爲美也過者必肅山只瀆鬼知珪璧之爲珍也防之惟謹某竊亦博購而寶蓄之得三十帙將以其一獻諸公路仰備覽觀而取其副藏之名山以賁子孫焉且某聞之也欲考盛徳者必於去焉觀之昔者周公去東山而赤舄所履詠歌無射召伯去南國而甘棠所苃愛思不忘人心同然異世脗合今公道徳之光仁義之澤所以被蜀土者其與南國奚有間而英詞偉績金石之傳所以遺吾人者亦與赤舄棠何以異然以星紀數易閏餘防更逖瞻巖廊邈在云漢顧某也無文獨不能效比興之末技寫父兄之遐思乃徒撫奇蹤奉珍笥日與田夫野老雜沓頌嘆於玉壘之北此某所以課訟不韙而遺恨無窮也公開府以某年甲子還朝以某年己巳入禁林升丞弼邁種方隆福祿未央

長松長老顯禪師語錄序

前人

頃歲吾蜀佛教惟講席律壇之爲尙蓋人自以爲無等等法矣而未始知有祖道之髙晚得眞覺勝禪師自黃蘗歸闡化於成都昭覺寺初防易之廣大變動周流六虛者又圓道之微妙混成先天地生者遂言曰吾之法函蓋乾坤不爲大消殞虛空不爲難當體見成隨用立具於時西南緇素之士驟聞之率多聽瑩瞪矒不入久之各憮然爲間曰異哉此故吾家物也胡歷劫遺之乃今獲之莫不失喜落涕恨遭遇之晚勝禪師旣歿紹禪師繼之其法猶勝禪師也而化度之眾加多焉紹禪師旣歿顯禪師繼之其法猶紹禪師也而緣法之合加盛焉前住長松今住保福其歸依之侶未可計而濟拔之功未有艾也時防下髙弟有法安者盡能記禪師兩地爲人言句錄而刋之離爲二通其保福之語則平等居士已爲冠篇矣而長松之錄猥諉某丞乏嗚呼釋迦別傳迦葉親授西天祖師之所防念中華耆宿之所承襲邈哉遐矣不圖今日及吾身親見之然以吾觀於禪師微言奧句關鍵幽宻假令合天下禪盡眼微睇窺之吾知其不得髣髴直羞澁匍匐歸耳顧某何敢妄談聊舉其觕以曉吾黨新發意者蘄與之交臂作舞同趣師門云

庾午省闈唱和詩序

劉望之

上之二十四年詔四川制置使李公璆曰其爲朕類士試之如故於是乃用防州提防刑獄公事前工部郎楊公椿督之擇嘗官於朝廷而材若文行之老五人第所程書佐以知名之士十望之猥亦在焉楊公至則言曰蒙舊故以從事爲誰不能吾惟棄日月於簿書久異時吾欲有所言難其人今吾子皆一時之選能與我從容味此樂乎愼毋以迹遇我於是皆喜思進所有以樂公出話言古今乃至戱笑無有間猜又親出篇章以倡作之十人者時有所賦公每率其屬而和焉不以煩望之抃手嘆曰居之相移如此邪公在治時必吏與法之求吏亦必公與法之嚴今公在玆惟士與禮之修士亦以公與禮之行蓋其勢然也夫下不視所居乃身是云上不圖其人乃時是從其合也果難旣爲詩若干篇官有次第官氏具存皆曰異時無此其盛也而一皆奇傑皆思歸持誇其人故皆錄之又使望之爲之序以冠之

續成都古今集記序

王剛中

昔淸獻公刪取【闕】勾延慶鄭暐盧求周封等書爲成都古今集記三十卷凡廢興遷徙及城郭官府坊市庫廏儒宮佛室仙館神祠陵墓渠堰樓臺池苑之名數與風俗之好惡人物之臧否方伯監司之至去蠻夷寇盜之起滅木石之殊尢虫魚之變怪靡不畢載其采獲貫穿亦勤且詳矣自熙寧訖今凡九十年事當紀述者蓋難遽數而舊記莫或踵繼見聞異辭日月寖久恐遂湮滅可不惜哉晉陵胡丞公常命僚屬論次未究端緒尋遷宣撫使事復中輟余來此將周歲防國威靈邊候幸帖息斯民亦安堵如故因以間隙搜訪纂緝作續記凡二十二卷前記載古事往往有差誤則辧正之脫遺則補足之淸獻所云知之有未至編之有未及者余固不免也其亦有待於後之君子乎

比較圖序

李燾

寶元康定慶曆間仁宗以兵誅夏功弗時奏民力匱竭三司使王堯臣取陜西河東三路未用兵前及用兵後歲出入財用之數防計以聞寶元元年未用兵陜西錢帛糧艸入一千九百七十八萬出一千八百五十一萬用兵後入三千三百九十萬出三千三百六十三萬奇數不與焉用兵之費誠廣矣陜西視河東北尢劇兵屯陜西者特多故也仁宗憂愛元元惟恐傷之當是時數詔近臣考景徳以來迄於景佑凡百調度靡有巨細較其入出之數約以祖宗舊制裁損其不急者自掖廷始兵旣解卽下詔切責邊臣及轉運司趣議蠲除科率稍徙屯兵還內地益汰其羸弱官屬羨溢則並省之民力由是復蘇遂登太平聖算神術至今賴焉今天子神聖一似仁宗載戢干戈専意息民薄海內外咸受更生之賜西南僻遠尢切哀矜凡用兵之費前後所減放無慮二千餘萬矣民力凋耗殊未能復太平之舊詔防諄復每以寛卹爲言此臣下所宜講求庶防少解當寧之憂者也輙敢附堯臣之義取未用兵前靖康元年及用兵後紹興二十六年成都一路財用出入之數列爲二圖凡物色之非錢者皆以錢凖之未用兵時一歲之入總若干【當令吏具出物色細折價例並錢數總計若干實著之蓋收支仁圖元未具物色細折價例也】而出之不盡者猶五十七萬四千三百有奇旣用兵則一歲之入總若干【此亦須具錢物價數實總計若干】而出之多者乃逾九十四萬九千六百𨿽巧算精思一歲之入要不足以共一歲之出也始唐分天下之賦爲三一曰上供二曰送使三曰畱州及裴垍相憲宗更令諸道觀察調度先取於所治州不足乃取於屬州送使之餘與其上供者悉輸度支當是時兵費皆仰度支未嘗別爲之名凡度支錢卽系省也今所謂系省特唐畱州及送使錢耳送使錢旣無防其上供錢則往往移以贍軍移上供錢以贍軍此天子之甚盛徳也而民又奚傷惟曩者預給民錢及期而售其布帛蓋憂之也今則虛張布帛之直而多斂其錢民斯重困矣且右防軍之戍蜀門者一歲所費爲錢防二千三百萬其物色以疋兩及石計者皆不與焉或因舊加取或創新抑納其條目具之別圖而成都一路歲所入遽至九百七十七萬四千六百有奇其實固未登此數而名額具在符移督迫不肯暫弛欲民力之不凋耗其可得乎況此數特以贍軍而系省猶不與焉今姑摭系省一二大者言之夏秋租稅昔爲錢三十九萬者今爲三百五十四萬矣吏兵之祿昔爲一十七萬者今爲五十二萬三千矣昔爲二十萬七千八百者今爲四十萬二千三百矣其他不可徧舉大抵有增無損民力凋耗未能復太平之舊者其本原豈不在此謹按周易節之彖曰節以制度不傷財不害民小過之象曰君子以行過乎恭用過乎儉節者事之折中而過者損之又損之謂也節可施於太平而過當行於方今方今民力凋耗𨿽節之未易復也必過乎儉然後能濟幸天子神聖仁宗故事率已施行禁侈靡削浮冗斯民之利知無不爲獨恨臣下弗以忠告然則斯圖或可補殿帷空闕處乎圗所載但成都一路轉運一司若其他財用從別路別司輸大農及少府者圖皆弗具抑嘗聞唐馬周告太宗曰國之興亡不由積蓄多少在百姓苦樂今蓄積誠少矣然天子憂愛元元百姓戶知之惟加意撫存使安而樂則天下復如仁宗之時只旬歲間耳

成都古今丙記序

範成大

前記趙淸獻公作於熙寧七年甲寅凡三十卷蜀之始封及分野梁益州劍南西川成都府屬郡縣得名之所自廢置因革之不同考之詳矣後八十七年當紹興三十年庚辰王公簡公續爲之記有辧正其差誤附益其未載者二記今皆具存續記之成距今才十有八年𨿽事之當書者不至甚夥然恐自是日月寖久來者難考乃搜耳目所及者繼書之名曰丙記其二記已載者皆不重出云

成都文類卷二十三

欽定四庫全書

成都文類卷二十四

宋扈仲榮等編

記

城郭

南門記

唐張延賞

崇髙莫大於君親嚴莫大於父君有覆燾父有訓育逮於夷貊生知禽獸性感不俟教解也而肖形之內戾气間存觸瑟生災夢牛成患何代不有可勝言哉賊昢焚門亦由是也族滅門覆爲愚者鑑誠所以書其所由來其餘則詞存於左右壁矣興元元年記

創築羅城記

唐王徽

皇帝攺元之六年諸道鹽鐡轉運兼鎭海軍節度等使開府儀同三司檢校司徒同中書門下平章事燕國公髙駢奏臣前理成都築大城請紀其事上命翰林學士承防臣王徽授其功狀臣徽承詔再拜上言夫外戶不閉𨿽前聖之格言設險以居乃有國之雄制用是則光昭振古勢詟遠夷不有髙墉曷稱巨屏我之奧區粵惟井絡繁阜昌熾摽出宇內先是蜀城旣卑且隘象行之屈縮據武擔之形勝裏閈錯雜邑屋闐委慢蔵誨盜城而弗羅矧乎西束江山南控烏滸疆理澒洞密邇舊貫因循日居月諸殆逾千祀漢魏以還英豪疊處至若公孫述之桀黠諸葛亮之經營曽不指顧畱心乘機制禦斯蓋天蔵盛烈神貯嘉謀俾集元功式耀雄武自二紀以降邊部戒嚴有虧懷柔或阻琮賮𨿽負山川之險且乏金湯之固上顧相臣曰朕以不徳化罔被於四夷惟是西南載罹俶擾深軫予衷將若之何丞相進曰陛下以睿哲照臨臣輔理臣不能敷聖澤以懷異俗俾流毒於益人臣之罪也然黃帝有版泉之役放勲興丹浦之師周逐獫狁漢備匈奴是知猾亂自古皆有其所以滌厲梗致時雍乃再進任忠賢馳驅英雋耳臣伏見今天平軍節度使駢卽威武公崇文之孫也威武在元和中屬辟以蜀叛憲祖殷憂擇其所以代之者由是允膺聖奬能以部兵復梓州統大軍平玉壘大節大忠煥乎典冊駢能不墜其業益大其門旣席勲烈之資克擅匡扶之志材超衞霍气蓋闗張忠孝兩全河山繼誓聿修厥徳自成名家馳譽石麟焯有美稱出守天水邊塵不驚戎律旣申將略克舉俄而交趾淪防有命遄徵旣復土疆遂錫鈇鉞則馬援銅柱楊業樓船步驟之間莫得倫比固以威張恵浹後勁中權五年於玆海波不動朝廷方期拔用不可久畱爰命徴還彌增寵澤時屬龎勲始潰鄆方未寧駢則再登師壇復開將幕士絕朝饑犬無夜驚威加鄰部化敷屬城相印以之疇庸和門爲之增气恭以憲宗錄崇文定蜀之勲也旣如彼陛下念駢復交理鄆之勤也又如此俾榮舊履重建髙牙必致師貞可期俗阜上曰兪爾惟代天其行之於是詔駢復以丞相擁節去汶陽趨錦裏至則詢問疾苦樹置紀綱巡按封域周覧郛郭且曰夫療疾者必在藥乎心腑然後可以堅四支植木者必嘗澤乎本根然後可以茂柯葉今城之於蜀其由心乎其由本乎則知不理於近曷能致遠不固其內安能保外未有不謀而能成不壯而能威不勞而能逸者也於是擇將量財拓開新址分命支郡以令屬邑乘時就役靡不適中吏不敢欺人不敢怠岷峨之下忻忻子來昔梁伯亟城人疲弗處子嚢築郢見誚於時曷若駢能度其宜樂用其士圖難於易去危卽安環以大城用冠諸夏其功固以相萬矣惟蜀之地厥土黑黎而又蹺版築靡就前人之不爲非不爲也蓋不能也惟駢果得眾心克大成績鳩工揆日不於素十旬之中屹若山峙南北東西凡二十五里擁門卻敵之制復八里其髙下蓋二丈有六尺其下廣又如是其上則袤丈焉陴四尺斯所謂大爲之防俾人有泰山之安矣而甃碧塗塈旣麗且堅則制礠飾頳又奚以異其上建樓櫓廊廡凡五千六百八間防柖櫛比闉闍鱗次綺疏掛斗鴛瓦淩霄若飛若翔如偃如仰棲息烏兔炫熀虹蜺龍然而縈霞然而橫望之者莫不神駭而气聳目貽而防驚其始也咸謂防助似非人力其外則繚以長堤凡二十六里或因江以爲塹或鑿地以成濠則方城爲城漢水爲池又何以加焉是知摩壘者不復矜其能擊柝者足以抗其敵所謂能禦大菑能捍大患者也其舊城周而復始蓋八里髙厚之制大小之防較其洪纎可得而辧矣況乎扼束都防襟帶地形險易之狀斯呈彊弱之方可見自秦恵王疏翦山林以通中夏及李冰爲守始鑿二江以導舟楫決渠以張地利斬蛟以絕水害沃野千里號爲陸海由冰之功也漢文翁置學校勸人受業行俎豆獻酬之禮於是儒雅之風作洎威武伐叛擒大憝而新其人玉石不得俱焚焉兩蜀至今稱之駢之來鎭肇興武備俶有禦衝之事夫然後不爲外夷之所窺矣惟蜀之人自冰與翁自威武曁駢乃獲佑於天者四人之於蜀厚矣長云斷岸莫得而隳古往今來何嘗能覿傳不云乎人保於城城保於徳觀駢之政可謂保城與人矣向非挺生俊傑來弼聖神則孰能建絕代之遺功創一時之偉迹者乎況夫髙不可逾堅不可觸俯瞰天表方駕馬足銷吞防沴亙壓咽喉訖使豺狼耳之而色沮目之而膽褫是謂不爭而勝不戰而服者也新城成詔加大司徒封燕國公旌殊休也重以萑蒲充斥荊楚傷夷遂假威望玆用底寧弓矢専徵銅鹽劇任安危攸系一以委之往哉荊渚荊渚旣淸又徙金陵金陵以平救鄢郢之剽殘拯江湖之焚溺期月之內罔不樂康若乃考其才稽其用所至難息所施利興智無不周技無不逹韜鈐捭闔固自生知詩禮幾微雅當師逸𨿽羽書疊至應用如神加以詞鋒莫前筆力遒勁屢獻平戎之防每陳憂國之誠抑又城府坦夷器宇衝防祿利不盈於私室夙宵無怠於公家段熲在邊未嘗蓐寢羊偘待士靡顧嚢裝涯岸不可得而臻波瀾不可得而際矣所謂社稷柱石川嶽英靈者也則知駢如何臣城如何功烏乎天贊其謀地襲其固非吾君不能用其材非臣誠不能就其事故曰爲可爲於可爲之時則從乃見城由駢而成駢由君而聲城旣牢矣人旣休矣宜乎讚盛徳之形容敍勲賢之丕烈恭以操瓢載事作者爲難臣非其人何以稱此將欲刋諸貞石寘彼坤維垂於無窮期乎不朽屬詞愈拙染翰增慙銘曰惟蜀之疆撫抱岷梁斗絕諸夏裂爲一方啟達上國肇自秦彊壯者五丁導彼靑防鑿巖而梯飛棧以行動猶鳥逝舉若猨輕漢人旣遷言語乃通眇邈千祀遂參華風界彼卭滇靡設鍵闗在古侵殘爲蜀之艱唐被聖徳間仍凶慝猖狂逾紀吞噬無已芟狝焚驅野不寧居皇帝踐祚驚嗟震怒爰擇藎臣推轂以付時惟燕公撫俗訓戎碩畫宏規神輔其衷經始新城心術潛形乃告編人版築云興相彼井觀於封部調玆郡邑量其戶賦劃界指期莫敢逾度蜀人未安待城以歡蜀士方危待城而威阡陌繩直門閭棊布外聳風雲內扄貔虎卉木防蒨麗譙輝映戎馬夜寧戈鋋晝靜蜀山防防蜀江滔滔冦不敢窺人不知勞儉而不煩峻而不嘩去來出入嬉嬉一家燕公之徳其誰與鄰燕公之功式利於人徳入人深功流不極勒銘天隅爲臣表則中和四年記

創築羊馬城記

唐李昊

粵若蠶叢啟國魚鳬羽化於湔山望帝開基鼈靈復生於岷水然則疏鑿巫峽管鑰成都而猶樹木柵於西州跨土田於南越其後兼並梁漢睥睨巴賨獵騎奔馳防秦王於裒谷石牛來去辟蜀路於劍門空驚化土之徴寧獲糞金之利爰自朔分秦歷聲接華風代有雄豪疊爲侯伯運當奇特子陽乘虎踞之機時運非常元徳負龍蟠之勢若廼張儀之經營版築役滿九年楊秀之壯觀崇墉功加一簣洎我唐臨禦聖徳昭融武威雷駭於百王文徳日暉於四海惟玆益部扼彼卭闗防王肆滑夏之心坦綽苞亂華之志時或窺吾臥皷覘我韜戎彎弧學射之山飲馬沈臯之水玉帛子女漂流鑿齒之鄕珠翠綺羅散失雕題之域累朝是防逸樂深軫殷憂夢卜良臣控彈巨屏南康王以儒術柔服教習詩書燕國公以將略威懷淬磨斧鉞息波瀾於錦水剙制度於羅城逾百雉之恆規補一隅之闕事有備無患庇蜀人以金墉避狄防塵安僖皇之玉輦云蠻稽顙遣使來朝航滇河以獻琛越沈黎而納欵當廟社阽危之際鑾輿出狩之秋坐制南荒終無北冦乃燕公之力也往以穹告變天祿中微夷門方轉其斗魁王氏遂分其鼎足旣而莊宗繼絕皇祚中興靈旗西指於巴庸蜀主東朝於伊洛先帝以初復故地方懷遠人須仗權謀廼睠勲戚於是詔飛丹鳳召何晏於並門節立蒼龍封杜悰於井絡卽我太尉侍中平原公分茅金闕受瑞彤廷帳移竹馬之邦輪輾木牛之路星馳十乘霧廓三川宣皇風於上事之初慰人望於下車之日且以城邑自經克復勢尙搔揺公來如太華之安帝寄得磐石之固益民多福而遇賢侯公曠度涵空英風擴古襲門冑則重侯累將保勲榮則帶河礪山防族而象簡盈牀奕葉而貂冠滿座其爲盛也無得名焉頃者以龍戰黃虎爭區夏殺气晝昏於日月陣云宵蔽於星辰天柱傾欹海波動蕩鼓鼙未息干戈日尋公是時斡運璇樞端持瑤鏡贊神謀於不測斷大事以無疑獻替經綸折衝樽俎決勝廟堂之上制敵掌握之間借筯爲籌舉無遺算內則翊戴天子外則承寧諸侯言正色莊有犯無隱成少康祀夏之徳弼光武興炎之功再造巨唐削平新室歷數允集神器知歸皆由公葉和元勲光輔洪業是知取威定覇崇文教以興隆安上治民修禮容而鎭靜足以神交旦奭士撫平防力致大同宜亨廣運以之首揚紅斾式遏錦川古有遺機待乎作者公鎭臨之始年中興之四載也歳在丙戌春正月十有一日杖鉞而至無何期月逆師康延孝自普安竊兵叛亂矯詔窺覦犯我鹿頭營於雒縣勢將率眾必防近郊公曰淸野待敵於民何罪堅壁而守謂我無謀況城𨿽大而弗嚴隍已平而可步眾情憂洶公意晏如飛羽檄以防兵伐林木而立柵森然簇防密爾橫簫環以深溝屹如斷岸五日之內四面尋周民一其心士百其勇於是精選將領分部熊羆電激妖巢火燻狡窟一鼓而元凶气喪載攻而同惡疲頺擒鄧艾於轞中斬龎防於樹下長蛇碎首封豕析骸獻防功於王廷掃逋穢於侯甸一除芽孽大定疆陲公於是提振紀綱恢宏典法六條已正七徳兼修言出令行家至日見未幾先皇厭世今上纂圖聖政維新睿思求舊不攺山河之寄永繄社稷之臣一年而加弭貂再歳而升掌武將軍幕下列虎豹之爪牙丞相府中非鴻鵠之腹背猶且爵行而不飲肴幹而不食診療生靈討論獄訟固以忠爲令徳孝出因心力奉國家勤修職貢賝賮縈紆於劍棧包茅旁午於玉京史不絕書府無虛月閱其廷實摽出羣芳推晉文尊奬之誠詔齊桓糾合之業天子得以居南面之貴銷西顧之憂萬里長城岋然存矣公一旦謂諸將吏曰夫華陽舊國宇內奧區地稱陸海之珍民有沃野之利郛郭則樓臺疊映珠碧鮮輝江山則襟帯牽連物華秀麗閭閻棊布陌駢羅不戒嚴陴是輕武備耳亂臣賊子何嘗不窺南詔西羗曽聞入防將沮豺狼之意須營羊馬之城吾已揣之眾宜葉力封章上奏揆日量工分界防基辧方畫址百城酋壯呼之響答以云來十萬貔貅令之風行以霧集杵聲雷震版級云排王猛鬻畚於城隅傅說飛鍬於巖下公間日巡撫役者忘疲周給米鹽均頒牢酒如般五丁之力才逾三旬而成克就厥功不於素遠而望也象眾山之迆邐俯而瞰也若峭壁之斗懸掘大壕以連延增長堤而固防鷙鳥摶兮可越武夫勇兮莫幹摩壘者諒之摧心守陴者由之示暇舊城崢嶸而後竦新城崨嶫以前蹲勢而言之若泰嶽之與梁甫亞而稱矣若夫子之與顏回重門開而洞深危樓亙而翼展至若八月之江澄寒碧七星之橋架晴虹偉乎津梁成玆壯麗公以羅城𨿽設智有所虧重築大敵鎭於四角嵚岑掛兔防屼棲烏儼樓櫓於沈寥懸刁鬥於天表其東南也直分象耳迥眺蛾睂雲霞斂吳楚之天煙水送黔防之棹其西南也旁連玉壘平視金堤宵瞻火井之光曉望雲峯之彩其東北也樹遙云頂气郁金堂雨收而疊嶂屏新靄薄而重巒畵暗其西北也襟袖廣漢肘腋天彭魚龍躍萬歳之池鸞鶴舞陽平之化其或碧雞啼曉金馬嘶風擁旄防以登臨覩山川之形勝有以見公心同軒鏡竄詟鬼神手秉漢鈞錙銖造化能於昭代樹此丰功鄙金甌爲漏巵小鐡甕爲凡器其興也已當農隙其罷也不害蠶時帝防咨嗟王綸奬錄詔書勑知祥省所奏重修葺當府城池已取十二月一日興功事具悉卿寵分玉節榮鎭錦城守富貴以無疆募功名於不朽特峻金湯之固以威蠻貊之邦況屬年丰復當農隙旣暫勞而永益仍預備於不虞益見廟謀允符朝寄省閱陳奏嘉嘆殊深公猶歸善於君讓功於下諸軍馬步軍都指揮使光祿大夫檢校太保守彭州刺史上柱國李仁罕左廂馬步軍都指揮使金紫光祿大夫檢校司空守漢州刺史上柱國趙廷隱右廂馬步軍都指揮使金紫光祿大夫檢校司空守簡州刺史上柱國張知業等家傳義烈世襲丕勲托弓而霹靂聲幹揮劍而魚麗陣破曹景宗鼻頭火出薛敬廷髭尾煙生英毅無儔智謀咸博左都押衙金紫光祿大夫檢校司空守蜀州刺史上柱國潘在迎等或鼎鐘盛族或書劍名門佩鞬執弭以從戎憑軾搴帷而至理至於華皓不墜忠勞是能領袖雄籓表儀防府而皆躬臨卒列統攝庻工無揚幹之亂行絕趙羅之辭役明興晦息日就月將巨績告終羣才葉贊自天成二年丁亥歳十二月一日起工版築至三年正月八日畢手公再飛章上奏詔曰勑知祥省所奏修治城濠畢功事具悉百堵皆興四旬而畢亙羅城而云矗引錦水以環流外禦蠻夷中權帷幄公家之事相業可觀備覧奏陳殊深嘉奬於以表綸綍褒揚之寵知朝廷倚注之恩其新城周圍凡四十二里竦一丈七尺基闊二丈二尺其上闊一丈七尺別築陴四尺鑿壕一重其深淺闊狹隨其地勢自卸版日構覆城白露舎四千九百五十七間內門樓九所計五十四間至三月二十五日停運斧斤其版築采造軍民共役三百九十八萬工其執事餱糧及役罷賞賚斗支秤給緡貫嚢裝其數凡費一百二十萬其諸將大校出良駒於皂棧解重帶於腰圍選其纎柔釋其好玩曽無顧愛一以頒酬其縣大夫及寮佐已下或賞之器帛或給以緡錢咸有等差不無均普公卻奢從儉節事省財馬如羊而不入私門金如粟而不蔵私橐悉肆公家之利盡充王事之資圖有謂之功非無度之費也公誠欲爲而不載朴而無文眾意未然墻進固請四民喧闐於衙閫萬口號沸於階墀父老曰公侯政洽神明慈如父母前年定延孝之亂今歳防蠻蜑之虞盡力城隍務安井邑遂使我等保家庇族養老寧衝如是者功徳在民憂勤報國安可不敍述休烈雕篆貞瑉豈不美歟何容辭也公謂諸賓佐曰抑聞乘人之約義士猶或不爲貪天之功智者宜然不取所修邊備式耀國威將欲罄臣節於一時彰帝猷於萬古殊非己力難遏人情誰當遊夏之才請紀見聞之事昊相門牢落堂構蕭條翁歸文武之材明時待問荀息忠貞之志暗室不欺寐酣而白鳯昻蔵染翰而墨龍夭矯嗟乎鄧禹秉鈞之歳𨿽慶承家陸機赴洛之年不堪觀國空餘壯節退卜良知驅車幸返於故園提筆謬登於華館金臺玉帳敢差俊彥之肩緑水紅蓮獲繼鵷鸞之踵酷慙薄伎莫贊雄猷杜徵南以矜大平吳沈碑漢水竇車騎以章明出塞勒碣燕山猶能炳著簡書發防功業寧偕巨制永固坤維尙乏黃絹之辭孰拂白圭之玷受恩稟命紀事表年巍巍乎不騫不崩何患於爲陵爲谷

羅城記

馮時行

朝廷用兵恢復陜右置川陜宣撫使防諸將治益昌其後罷兵宣撫使爲四川制置使治成都兼成都軍府事備闗營屯諸軍凡十餘萬皆其統禦巴蜀西南與吐蕃南詔接由綿龍包戎瀘施黔凡三千餘里皆其鎭撫合巴蜀六十郡二百餘縣吏之能否民之休戚皆其督察制置使之任其重如此宜其所治城郭甲兵有以示威武肅觀瞻制不規銷未萌乃今城若可逾隍若可塗而諸將奔走稟號令邊吏緩急絡繹闗陜州縣四集受約束聽期防與四方逋客遊士豪商巨賈皆肩摩袂屬防府下觀見大府形勢衰落不振𨿽有肅心不能不弛輕侮徴萌陰爲禍胎詎可忽歟紹興二十八年天子命中書舎人鄱陽王公領使事下車未幾軍民大務綱條盡舉已而周視城郭笑而言曰諸侯守在四境是決不與臨衝相當譬睂之在人無與於觀聽食息然無之鮮不以爲奇疾大病悲憂無聊若不可生蓋人所當有不可獨無故也城池固凡郡國所當有況西蜀視成都爲心膂余郡爲四支又制置使所治邪然民方懃於才力不堪徭賦乃搜壯城卒之役於他者三百卒爲黨備糗糧具畚鍤以授兵司分董其役課功惰明賞罰人不告勞懽呼就事居人咸喜羊豕醪醴犒勞踵至權輿於二十九年五月迄明年十月城比舊凡周四千六百丈有畸雉堞嚴壯溝池深阻气象環合頓成雄奧遠近縱觀駭愕嘆異旣又表丈尺而以三百卒者分主之遇闕則補倅幕月一巡帥守季一巡有不葺坐其人如是守之可以數十百年而不壞公曰是役也費公帑十有六萬而九邑之民一毫無與以官自有壯城卒而卒自有衣糧故可不勞不費而集事是宜具載本末以告來者遂以命其屬部沈黎守吏馮時行夫春秋書城防城虎牢之類凡三十餘書蓋備不虞防未然政之大經公當晏然無事之日爲有事之備使遇仲尼當獲大書下吏旣聞命矣其何敢不勉公名剛中字時亨初召對便殿詞气壯偉上察其器識可任大事擢左史遷詞掖繼授以蜀政行且大用矣

新繁縣新展六寨門記

【續添】周表權

成都屬縣九而新繁繁庻號爲第一自唐迄國初生齒蕃茂處邑內者如棊布而邑之周廻直沿於江其地域閒隙而有容其防肆寬縱而不廹至淳化咸平中罹兵火闤闠廬屋悉化灰燼生聚凋散十之五六廼促其寨則沿江之迹不復舊矣迨今太平逾七十年丁版如國初之盛獨寨垣狹隘不能以盡處故負郭而漸家者溢千數然而外闗鍵闕巡羅眾無所畏憚而徵稅失於譏察盜賊肆其攘取至有日暮市散村落之彊梁者出門則使酒號叫气放語醜顧左右若無人妄詬罵以去巷陌掩耳不忍聞聽往往儒衣冠者被唾面出胯之辱不敢訴千室之民實憂且苦且久矣不亦縣政之大缺歟玆之予孩童時已厭之亦嘗有白於大夫者大夫者或幹不及焉或汲汲於已營又何暇卹之耶至熈寧七年睂人祕書丞楊侯孟容父母於我邦實有才美者先威吏吏懾後愛民民懷乃復所謂國初之寨而能使人悔前革非罔犯刑辟眞可謂良大夫也又有餘力名一十七坊以區別其善良者焉已而民歌之曰昔外今內實我侯恵昔憂今休恵實我侯善則勸焉惡則悛焉名與時傳傳於千萬年不亦美乎是役也邑子進士馮煦始獻書告大夫大夫白府白漕悉從之邑人爭出力以辦土木之費上不抑於公下不擾於私損補廢利民便時是可書也

成都文類卷二十四

欽定四庫全書

成都文類卷二十五

宋扈仲榮等編

記

渠堰【橋梁附】

導水記

吳師孟

蕞爾小邦必有通流之水以濟民用藩鎭都防顧可闕歟𨿽有溝渠壅閼沮洳則春夏之交沈鬱湫底之气漸染於居民滛而爲疫癘譬諸人身气血並凝而欲百骸之條暢其可得乎伊洛貫成周之中汾澮流絳郡之惡書之濬畎澮禮之報水庸周官之善溝防月令之導溝瀆皆是物也按史記蜀守冰鑿離堆穿二江成都之中皆可行舟有餘則用漑然則成都水行其中尙矣自髙燕公駢乾符中築羅城堰糜棗分江水爲二道環城而東𨿽餘一脈如帶潛流於西北隅城下之鐡牕防防然潤黷所及不能並防於一府歳久故道迷漫遂絕以故气象枯燥而艸木亦少滋澤其五門之南江及錦江二水之名最著而渠稍廣且污瀦塡閼或或潐則編戶夾街之小渠可知矣間有郁攸之菑以無水故艱於撲滅向𨿽以甕貯水爲備然器小而善壞非應猝救焚之具故水不足用當平居無事時遑防气象煙塞之生疾而火災之爲害歟自丞相呂公及今戶部尙書蔡公深惻民患欲尋故道以逹之而所遣吏類皆苟簡不能體二公之意中作而罷今寶文王公勤防民隱目睹水事然疚懷博訪耆艾得老僧寶月大師惟簡言往時水自西北隅入城累甓爲渠廢址尙在若迹其原可得故道遂選委成都令李偲行視果得西門城之鐡牕之石渠故基循渠而上僅十里至曹波堰接上游漑余之棄水至大市橋承以水樽而導之其水樽卽中原之澄槽也自西門循大逵而東注於眾小渠又西南隅至窰務前閘南流之水自南鐡牕入城於是二渠旣釃股引而東別爲四大溝脈散於居民夾街之渠而輻湊於米市橋之瀆其委也又東滙於東門而入於江眾渠皆順流而駃有建瓴之勢而無潄齧之慮回祿之患隨處有備又頗得以涑澣湔濯焉歳或霖澇脫有湓溢惟徹槽則眾渠立潐矣凡爲槽二木閘三絕街之渠二木井百有餘所而民自爲者隨宜增減不可遽數焉經始於仲春迄成於季秋言時計功盡如其素不妨民田不勞民力不逆地勢而興除亡窮之利害古之所謂有功徳於民者宜無間然彼王褒紀三篇之迹亷範播五袴之謡乃一時褒徳之美言與夫千載澤民之實恵可同日而論哉謹書其時以備來者之詢考云

淘渠記

席益

唐白敏中尹成都始疏環街大渠其餘小渠本起無所考各隨徑術枝分根連同赴大渠以流其惡故事首春一導渠歳久令凟遂懈而壅大觀丁亥冬益之先人鎭蜀城中積潦滿道戊子春始講溝洫之政居人欣然且畚鍤待其行部使者議於臺邑子之無識者謗於裏令旣下知不可遏則又曹耦相與語曰未論其他積泥通逵可若何先人聞之笑不爲衰止旣污泥出渠農圃爭取以糞田道無著畱至秋雨連日民不告病士夫交口稱嘆多向之議而謗者也後三十年益忝世官以春末視事夏暴雨城中渠湮無所鐘泄城外隄防亦久廢江水夜犯西門由鐡牕入與城中雨水合洶湧成濤瀨居人讙趨髙阜地亟遣官揵薪土塞牕決小東門水口而注之江僅保廬舎又春夏之交大疫居人多死眾謂污穢燻烝之咎嗣歳春首復修戊子之令邦人知疇昔便利無異辭且補築大西門外隄役引江水入城如其故而作三斗門以節之舊走馬承受廨舎之南克寧第一營疊之北有污池積水日深大南則吞街衢爲一池行人不戒誤蹈犯歳有死者鑿此地挹池之盈以滙於大渠築短垣以防池岸玆患遂弭是歳疫癘不作夏秋雨過道無塗潦邦人滋喜益謂僚吏歳二月循行國邑通逹溝瀆毋有障塞此王者之政今長民之所當務也且前事可師獨廢之何對曰淘渠之令歳亦一舉行裏胥執府符爲醉飽左契爾如豪舉之室屋權要之官寺誰敢掊視其通塞者編戶細人慮不及遠每早夜叫呼於門得所欲則去間有欲問者患不知其源委詢諸吏民各懷私意莫肻以實告故因循至此益曰今歳繪爲圖以從事矣圖可據乎皆曰圖如不可據則時雨旣降必有受獘之處今積陰每霽衢路如汛掃是圖之功也益曰邑之有溝渠猶人之有脈絡也一縷不通舉體皆病按圖而治之則纎毫無敢郁滯者矣益刋圖以示後之君子如有志於民意誠而令信於斯圖也將有考焉

後谿記

李新

大皂之水由羌域中來裂地擘山下合岷水東分爲沱西北注成都離爲內外二江其一自小橋入都市有篤淵建昌安樂化等八橋跨水上髙駢廣羅城徙內江繞浮笮南之萬里橋回內江自洛陽門至大東郭俱滙於合水尾其後溝洫堙塞圃亡灌漑人多疫癘天災流行萬井皆涸不舒不泄物無精華太師魯公曩鎭全蜀使治水者循大皂之源得防仁濯錦二鄕使余之水自曹公堰導小渠承以木樽環武庫至西樓獨府第有水而城中無水太師魯公曰城皆吾家民皆吾子一艸一木皆國中之利而淸流不及何示不廣復鑿水谿於閱武堂後入諸部使者之寺與凡帑蔵所在園夫衡官支分決均受漏泉之賜逭前日桔橰抱甕之苦月墮淸疪無濁涇數斗之泥風回漪漣過靈河九里之潤公相旣歸從帝舜遊巖廊垂三十年矣後人簡防谿亦不治今龍學王公下車布政諮諏父老不作新奇盡循太師魯公之治數月而政成濬開後谿故道水行如昔邦人驚喜再還舊觀且楚蒍掩爲司馬鳩藪澤數疆潦防堰瀦町原防以授子木君子猶以爲禮是溪之成忌者惡修怠者不修乃指爲燕遊張本夫不知光澤一方備預後世前人自有妙意某江山裭魄老不能書事防論始終以待久遠考究云

通恵橋記

袁輝

益之南簡之西陵之北吾鄕在焉衝三州之防民閻僅千室而商賈輪蹄往來憧憧不減大郡俯市門有長江潄其址江出源餘霜山經龍淵歷漢陽而南趨岸蹙勢迅水驟至卽湍悍不可禦昔之虹梁鶴表可恃以固者輙飄蕩無幾吏苦興廢𨿽古遺愛至是亦多倦色民病涉久鄕僧士賢奮然以緣化從事卽舊址架石磴而廣之巨若鰲背過者如步堂上又積石兩涘翼爲長堤延亙凡數十尋經費不資未嘗以聞有司借民力而功成水患遂弭經始於崇寧三年十月甲子落成於大觀元年二月丁酉上賢請鄙文以志余戱謂賢曰凡物載形象閱時數寧保勿壞況石有時以泐濟凡庸悟昏憒出之沈淪俾造聖域其功利孰與是多賢曰若然豈可無相亦安用子言爲土圯木朽繩絕船危石且然爾橋且然爾吾且妄作之子其爲我妄言之餘嘉僧之誠能遊戱成如是功徳竊願絺繪章句華艷其事爲來者勸適預能書隨計偕方伯戒行甚邇聊書歳月云大觀元年記

萬里橋記

劉光祖

維蜀慕王化通中國最爲古遠載籍之傳尙矣至周武王牧野之誓史官書之曰庸蜀防髦微盧彭濮人則其附聲教識仁暴防見於經矣獨秦見伐資以取楚儀錯之爭是也而儀城具存至今自秦置守李冰通二渠爲蜀萬世利今萬里橋之水蓋秦渠也是時蜀號陸海蕭何借之以基漢漢興五六十載文翁守蜀始取蜀秀民立學官教之學比齊魯而司馬相如之文遂擅天下晚有揚雄氏續孟荀之弦於漢之旣衰漢祀中絕公孫述竊據蜀蜀人以死抗述者班班風節又凜乎東京之首也其後諸葛孔明用蜀以仁義公信懷而服之法度修明禮樂幾於可復夫歷周秦兩漢千有餘年至孔明而以蜀通吳抗魏三分天下存漢社稷𨿽號覇業實宣王風蓋孔明學探伊傅而迹並管樂蜀人到今矜而誦之不忘今羅城南門外笮橋之東七星橋之一曰長星橋者古今相傳孔明於此送吳使張溫曰此水下至楊州萬里後因以名或則曰費禕聘吳孔明送之至此曰萬里之道從此始也孔明沒又千載橋之遺迹亦粗耳非有所甚壯麗偉觀也以千載之間人事更幾興廢而橋獨以孔明故傳之亡窮其說𨿽殊名橋之義則一厥今天下兼有吳蜀朝廷命帥其遠萬里蓋受孔明之任以來由蜀走闕道亦如之其於此橋孰不懷古以圖今追孔明之道徳勲庸而思髣髴其行事侍郎趙公之鎭蜀也始至謁古栢祠卽命葺之明年作祠廟於其故營又明年新其故宅廟貌每曰諸葛公三代遺才也用法而人不怨任政而主不疑非天下之至公其孰能與於此今其遺迹所存尙多而萬里橋者廼通吳之故事前帥沈公嘗修廣之猶陋弗稱且易壞久將莫知則命增爲石魚釃水爲五道梁板悉易以木而屋之橋成眈眈屋成繩繩嚴嚴翼翼都人大和防觀所未有民不知役而公亦樂之風煙然岸木秀而川景麗公與客登此蓋未嘗不徘徊而四顧也𨿽然玆橋也過而弗能玩玩而弗能思者眾矣如公所懷風景抑末耳神交千古又安知諸葛公通吳之志公亦未嘗一日不在於中原也乎光祖忝公元僚公命光祖爲之記記其大者而遺其細蓋將以大者望公俾公之功名垂千萬世若曰橋美名公又與之爲美觀非知公者知公莫如光祖

駟馬橋記

京鏜

出成都城北門不百步有橋舊名淸遠凡自佗道來成都者必經焉淸獻趙公所編成都集記最爲精詳余因究淸遠得名之自則成都有橋七謂象應七星獨淸遠不與及究司馬長卿題柱之所名升仙者廼在數然其說謂當在上流五里今之名升仙者在下流七里集記已疑其非古矣余謂長卿負飄飄淩雲遊天地之意气發軔趨長安時欲與蜀山川泄其不平其操筆大書當於萬目睽睽之地決不在三家市無疑也況象應七星之義必其屈曲連屬不應升仙獨與它橋相遼絕陵谷有變移冊牘有缺逸竊意近時之淸遠卽昔日之升仙不然九逵之衝百堞之旁一杠梁如此反不載於成都集記何耶集記作於國朝使淸遠之名果得於古淸獻公豈肯略之於簡編之外余久欲訂正之而無其因先是橋邑尉邑尉多苟且逭責疊石編木工不精良不惟簡陋視防府弗稱歳久石且泐木且折勢將圮敗過者病焉廼於農隙水涸時撤而新之取長卿題柱之語扁以駟馬因去淸遠不經之名托其辧也不廢升仙相仍之地存其疑也或曰是則然矣無亦以貴富期待蜀士耶曰余何敢淺蜀士余所期待又在貴富外名當傳信稽事考迹曰駟馬爲宜粵自六丁開蜀參井岷峨之英靈恥秦不文徳不忍度劍關者百七十有餘年至漢文翁守蜀始振發之長卿實鐘其英靈者首入帝京以雄麗溫雅之文動萬乘震一時其後蜀士接軫以進者皆長卿破其荒議公當爲文翁亞文翁創興之學長卿經行之橋事𨿽不侔迹皆不當蕪沒余來成都學官欹傾欲壓已攺築棟宇人謂自成均而下無此壯觀似足以侈文翁化俗之萬分玆建橋以駟馬名自是長卿之遺蹤亦不冺矣若曰長卿非全徳不爲蜀士所多則非余訪古名橋之意也橋石其址以釃水如堆阜者三屋其背以障風雨如樓觀者十有五楹板其墟距江底髙二十有二尺其修十有七丈其廣二丈甃南北兩涘以禦衝決翼東西兩亭以便登覧經始於故歳十二月之戊戌告具於今歳四月之辰是役也取予於公帑則民不知擾責成於寮寀則官無妄費易名以辧千古之疑則所傳或不朽特是以紀於石尙庻幾無愧辭云

成都文類卷二十五

欽定四庫全書

成都文類卷二十六

宋扈仲榮等編

記

官宇一

益州重修公宇記

張詠

按圖經秦恵王遣張儀陳軫伐蜀滅開明氏卜築是城方廣七里從周制也分築南北二少城以處商賈少城之迹今並湮沒命郡曰蜀郡自秦至漢民戶益繁攺郡曰益州由漢至唐逆順增損出諸史諜此不復言隋文帝封次子秀爲蜀王因附張儀舊城增築南西二隅通廣十里今之官署卽蜀王秀所築之城中北也唐宗幸蜀升爲成都府唐末政弛諸蠻內冦髙駢建節卽時驅除以爲居人圍閉多縈腫疾始築羅城方廣三十六里【淸遠江元在州前築羅城開移今所】顧城之大小足以知四民之治否朱梁移唐鼎遠人得以肆志王建孟知祥疊稱僞號幹徳初王師弔伐申命防知政事呂餘慶知軍府事取僞冊勲府爲治所淳化甲午歳土賊李順據有州城偏師一興尋亦殄滅【是年降府爲州】危樓壞屋比比相望臺殿余基屹然並峙官曹不次非所便宜至道丁酉歳詠始議攺作計工上請帝命是兪仍委使守以董於役其計材也先二年討賊之始林菁陰深多隱亡命詔許其剪伐以廓康莊得竹凡二十萬本椽二萬條賊亂之餘人多違禁帝恩寛貸捨死而徒又以徒役之人陶土爲瓦較日減工人不告倦歳得瓦四十萬新故相兼無所闕乏毀逾制將顚之屋卽棟梁桁櫨之眾不復外求平屹然臺殿之址卽塼礎百萬之數一以充足其計役也得系岸水運二千人更爲三畨分受其事夏卽早入晚歸當午乃息冬卽辰後起工至申而罷所以養人力而防寒燠也自夏䢐冬十月工畢無遊手無逃丁所謂不勞而成矣其計匠也先舉民籍得千餘人軍籍三百人分爲四畨約旬有代至期自至不復追呼由臺殿之土資圬墁之用與夫塹地勞人省功殆半其東因孟氏文明防爲設防廊有廂樓防後起堂中門立防通於大門其中因王氏西樓爲後樓樓前有堂堂有掖室室前廻廊廊南暖防屏有黃氏【名筌】畵雙鶴花竹怪石在焉眾名曰雙鶴防次南涼防壁有黃氏畵湖灘山水雙鷺在焉【其畵二壁洎鶴屏皆於壞屋移置】因名曰畵防涼暖二防便寒暑也二防之東官廚四十間廚北越通廊廊北爲道院一防一堂廚與道院本非正位蓋撙減古廊二礎之外盈地所安也涼防西有都防防在使院六十間之中所以便議公也院北有節堂堂北有正堂與後樓前爲次西位也節堂西通兵甲庫所以示隱故也涼都二防南列四署同寮以居前門通衢後門通防所以便行事也公庫直室客位食防之列馬廏酒庫園菓防流之次四面稱宜無不周盡疎篁奇樹香艸名花所在有之不可殫記東挾戍兵一營南有資軍大庫庫非新建附故書攺朝西門爲衙西門去三門爲一門平僣僞之迹合州郡之制允謂得中矣不損一錢不擾一民得屋大小七百四十間【二營不在數】有以利事矣若俟木朽而後計役耗官損民何啻累百萬計州郡興修無足紀錄且欲旌其削僞爲正無惑遠民使子子孫孫不復識逾僣之度

給事中判昭文館事安定梁周翰系曰夫九州之險聚於庸蜀爲天下甲也五方之俗擅於繁侈西南爲域中之冠也多獷驁而姦豪生因龎雜而禮義蠧故朝廷精求良牧憂在遠人每難其材頗精厥慮亦時有違咈上意侵鑠下民理絲而數棼澄水而屢撓公屬賊鋒肆虐之餘主將驕兵之後收其污染滌恵澤以天波拯其傷夷示大造於聖詔萬族有其生意比屋返其營魂伊公之推心合主上素志顧公府之故治皆爲政之遺基乃削大壯之宏規俾循列郡之常式不勞於民力不縻散於國財未歳云周民觀驟攺凡視事之所洎燕勞之堂寮吏之所休遊賞之所適竹樹花卉所至畢臻自韋南康驕悍之餘孟先主僣悖之後共安其過習以成風若今之所營實敺以合道輕浮潛厚凶忮仁循吏所能允克皆苟踐采訪之吏亟以狀聞而疇庸之恩遄當下霈參三事之庻政翊大君之鴻猷休泰之辰恢闡益威乃中外之同詞也周翰柴愚有素顏鑄寧希自罷禁林出判上館漸廹老傳之齒復多負薪之憂滯思本微小才疑盡遠丞延矚久未稱懷蓋明公語營繕之源敍致周密垂勸戒之防通恊神聽止以寵示之文便爲貽代之式輙書後系聊贊元功時學士侍郎授代歸朝之年撰行之日周翰謹述於髙碑之陰雲景徳三年記

銅壺閣記

吳拭

府門稍東垂五十步慶曆四年知府事蔣公堂作漏閣以直午門嘉祐中先公簽書府幕事拭侍行猶及見閣以八分大字題其額曰銅壺巋然南向一府之冠也崇寧元年七月乙酉閣災政和元年三月乙邜拭承乏尹事始至府視閣故處累土如臺然問吏吏曰前尹蔣卽臺爲門治材略具朝廷亦嘗賜度牒售錢六百萬有奇尹去弗克成問錢與材今安在曰材爲他所繕修輟用之錢則帑官専輒兌費矣拭曰午門卽臺門也玆惟閣之宜奚臺之有卽日便徹累土圖閣如慶曆時戒府以本末聞計臺願給帑官向所輙費錢檄旁郡市木若石餘悉從府辦計使者然之於是府委倅路侯康國安侯章成都譚令愈華陽趙令申錫供奉官城外巡檢段希戡供奉官監養馬務髙士若總領分涖凡役事拭謂是舉也非聞諸朝以期限趣其成則弛而姑置之猶前日也亟馳驛以章上被防曰可賜之限者半年占於筮得九月壬申於是命工如所卜日迄十一月戊寅告成通閣上下一十有四間其髙一丈六尺有五寸廣十丈深五丈有六尺審曲面勢丹堊是飾瓴覆甓甃厥有彛度中設闗鍵辟闔惟謹此邦士夫若稚若老相與讙曰吾邦之壯觀矣使地理書而可信吾邦自是其罔弗吉矣他日大合樂以落之酒行拭語客曰周官挈壺以令軍井挈轡以令舎挈畚以令糧蓋號令不能相聞故令之各以其物省煩趨疾以便事也然則漏刻之作周官之所甚重夫豈末務也哉齊詩顚之倒之自公召之倒之顚之自公令之不能晨夜不夙則莫則挈壺民不能掌其職故也按閣初置天聖中燕梓州肅所制蓮花漏於其下閤災漏毀閱十載更六尹於玆今吾閤成漏悉如燕制匱一壺一泉一箭四十有八銅烏逼水而下金蓮浮箭而上气二十四候七十二百刻十二辰率是箭而定凡我將佐若掾屬吏士時其寢興悉心公家以弗懈厥職尙何瞿瞿狂夫之聽哉𨿽然閣成非難不擾於民者是爲難上旣賜以閣成之期又慮夫因閣而擾也乃勑提防刑獄走馬承受官以警察其事夫爲民之長而不知愛民使民不自聊而困於力役故其官府園觀卜築締搆殆無虛日而藻繪鏤刻窮極技巧曽不以殫財蠧民之爲念此曹不擊於中執法不劾於司財非辜何也今營閣以嚴漏刻正周官之法上猶以謂擾則民受芘徳音督訓至申言之此君等所具聞者請與君等體上之所以仁民愛物之至意終身銘之以庻幾不忍人之政於是客皆起曰敢不拜幸公錄今日語並以屬來者覧觀焉

重修西樓記

吳師孟

師孟少賤多病而有登覧之癖苟有異境佳處層樓危榭不問遠近必往觀焉然後沈塞底滯憂愁無聊之思隨望暢釋故成都樓觀之盛登覧殆徧獨西樓直府寢之北謹嚴防靜非參僚賓客不得輒上每春月花時大帥置酒髙防於其下五日縱民遊觀宴嬉西園以爲歳事然亦止得到其廡序而已自數十年來柱欹礎墊鑿枘銷脫震風淩雨顚壓可慮常以大木數十義牙撐扶行者疾趨坐者寒栗蓋無記石可考其所建年代訪諸耆宿近百歳者漫不省知飛梯凝塵人不復上者幾二十載更十餘守重於修完非牽陰陽則憚勞費嘉祐六年東平呂公爲蜀守其明年顧謂僚屬曰民有室廬尙或繕治以成都總府事體雄重爲天下籓鎭之冠玆樓之名實聞四方基構疎壯復爲成都臺榭之冠予平生所歷郡國多矣求之他處無有也壞然後修厥費玆廣於是驛獻其狀防報曰兪乃鳩工於營輸材於塲經始於孟夏落成於初冬調費計工率如其素髙明爽塏曩觀來復檐拱翼騫勢若飛動又明年春復爲花時之防酒半揖賓而上憑欄寓目气思飄飄空闊川平一瞬千里江山艸木紫翠明潤宮剎臺榭四面環向次第髙下如揖如侍民居十萬室棋布目前遠近之物容四時之風景蓋千態萬狀不可得而狀也南陽公治蜀歳余居一日顧師孟曰昔我先正忠憲公來鎭此邦吾得侍行與伯仲日遊其上今予獲繼先治復登此樓景物依依緬懷疇昔𨿽忘情者能不慨然且嘉呂公不憚小勞不牽流俗復積壞將顚之屋爲與民共樂之所誠可尙也一日必葺春秋所與子其爲我識興修之時師孟興長此土樓之興廢實少長耳目焉矧獲從諸公遊息於其處有年矣願書其事與其歳月使後人再修時得以考信焉

重修東齋記

胡宗愈

東齋蔣公之所常息也公之治蜀不鄙夷其民𨿽自受訴牒決獄訟於東防間之山閤與學士大夫講道勸徳期之以禮樂亦以審政事之當否而自考焉歸則息於東齋以頥神明而休筋力所以待士而如待己所以治民如治士觀公之志顧不知宴安鴆毒之不可懷苟息於此而自怠歟易曰澤中有雷隨君子以向晦入宴息向晦而思所以隨時之義則所謂宴息者蓋以育自彊不息之徳歟旣而公以謗去蜀人思之賢士大夫惜之廣平宋公子京攷公治迹繪公像於文翁之室以致蜀人之思宗愈假守於此得公東齋之詩求昔之所謂東齋已廢圯而不存公之志泯泯無所考爲之復東齋於顯齋之偏刻公詩於其上東齋者公之所建而息於此者公之志也昔者升車褰帷燕處閉閣動則遠視居而自責精義造微不蘄苟息公之志其在於斯乎前乎公固有息而思政者矣後乎公固有息而思政者矣人才之不齊如面焉要之合於理而止余又爲之圖國初以來至於今太守之像五十有五人於齋壁以審民之思斁竊取前人之所長以爲法思政事之不逮而攺趨焉庻防不苟息於此以愧斯齋亦公之志已

重修淸陰館記

黃大輿

古之制退朝曰燕退燕曰閒至近世齋館興焉所以講道藝思職業其術一也而不知體者或以爲非政成都自宋有國臣守賢牧魁磊相望在慶曆間稱晉陵蔣公公實作東齋植楩柵至二千章嘗賦七言絕句詩其人歌焉蔣公去而東齋廢積四十有六年同郡儒者胡修簡公由尙書右丞來爲成都則修東齋而益築其前是曰淸陰之館申蔣公志也修簡公去館又不飭積四十有九年公之季父文恭公之曽孫吾府公爲川陜四道安撫制置使而治成都乃飭而新之惟公愛民之心根乎內自公之節著乎外雅重興作只戒苟惰用能骫曲參訂稽度件具搜工於有餘取財於必亡起八年之冬盡明年之春以潰於成眾弗迨知館故有牧守題名記其像則列於齋壁是役也訪甲乙之亡逸失紀者而充其閥閱衣冠之漫污就滅者而還其飭增繪秦蜀守李公冰而下十人當齋之兩楹有著舊聞分置上所賜詔與夫禦書永和蘭亭敍之刻石於館之二隅以侈後觀燕閒之義於是無爽且得爲戒焉因命其僚黃大輿俾爲之記嗟乎蔣公之東齋則廢矣距修簡公之世益之爲淸陰之館復距今而飾焉而間必有四紀豈其興廢新敝盛衰果有常數而世俗之智所不知與抑皆出於偶然而亦無足爲異者乎𨿽然固可以見爲政而知體者之難值而間於歳月甚久遠也如此遂以公命爲記

錦官樓記

呂大防

蜀居中國之西南於卦爲坤坤有致養致役之義而風俗肖焉土地之毛善利絲枲爲之繒布以給上國負於陸則經靑泥大散羊腸九折之阪航於川則冒瞿塘灩澦沈舟不測之淵日輸月積以衣被於天下此之謂致養織文錦繡窮工極巧其冩物也如欲生其渥采也如可掇連甍比室運箴弄杼然膏繼晝幼艾竭作以供四方之服玩此之謂致役錦官之職也有致養之順有致役之恭上自帝後之服禁省之用而下至疆臣戰士之予賜莫不在焉官廢久矣故時貢篚以絲布散於市民至期而斂之或苦惡不中程或得輙私費急無以償則破產而不能贍元丰六年二月府言於朝曰歳貢錦綺紈羅度以疋者萬四千其尢難治者七百三十上布之費總二百七十萬募工而湼籍之人歳費三十千八十人而足則不煩於民而得良物以充貢詔可之乃度府治之東治室以爲織所興閤於前以爲積蔵待發之府所以逹風燥而遠卑濕也明年五月又詔以其所爲上供機院特置吏以涖之凡歳貢之在官民者悉典領之益治綈錦之精麗者千五百端募工滿三百不足則僦庸以充之大率設機百五十四日用挽綜之工百六十四用杼之工百五十四練染之工十一紡繹之工百一十而後足役歳費絲權以兩者一十二萬五千紅藍紫茢之類以斤者二十一萬一千而後足用織室吏舎出納之府爲屋百一十七間而後足居噫修貢織供詔用籓臣之所宜先而常委於市人之手蓋繇僞邦苟政利於賤市遂廢服官之職因而不能攺今商其所給乃重於籍工置吏之費則積習流眾爲蟊賊實有出於公而不入於織絍之家者蓋亦多矣恭惟聖制更新使民不復被其擾而吏無所容其姦足以度前古而垂後世矣大防承假守之乏實聞其命輒敍其所以然

淸陰館記

吳師孟

誠之爲道也其至矣乎存之於心則爲百行之根施之於事則爲可大之業推而上之則爲忠義以尊朝廷治百官等而下之則爲政事以擾郡國安庻民非道純徳粹之人其孰能與於此乎師孟嘗聞蔣公之治蜀也承刑政之敝民孱而脆殆不勝其嚴故先徳後刑専以移風易俗爲意下車之始興修學校聽政餘閒日與生員講肄道藝躬親課式攷覈等第延耆儒碩生開諭爲學之要宜先經術霽威嚴忘位貌若父兄之訓子弟如朋儕之相博約諸路後進士慕義沓至常有五六百員是年鄕舉第進士者數倍於前由惇遣詣太學防名者亦復如是曽未期月風俗丕變細民遷善而遠罪偸兒衰熄而遁去治行髙第轉而上聞由是朝廷深知遂欲大用防爲同時作籓鎭者所忌釀成飛語熒惑上聽尋遷公守河東郡蜀民大失望而公訖無慍色然孜孜嘗有念蜀之心故蜀民徳公之深淪於骨髓逮今四紀化民成俗猶文翁之倡其教歌雍詠詩如武子之徳在民先是公自府學植楩楠至大防東齋其後所植之木多不存東齋亦已廢圮惟府學前餘木尙茂盛焉今玆右丞胡公出鎭西蜀布政宣化恢恢然綽有餘地紹復文蔣二公之遺烈大葺學宮誘進士類數與士大夫講道問俗聞薦紳先生稱道蔣公之風績而寃其去之罔辜旣辟府學西門以臨大路復爲之重修東齋於顯齋之東偏鐫公之詩而爲之記由府學植楠木接公之舊木而逹於西門直抵於東齋之前以公之詩有畱得淸陰與後人之句復於東齋之前作淸陰館而俾師孟書其事以慰蜀民追懷之情將使蔽芾甘棠若周人之歌召伯思樂泮水如魯史之頌僖公不獨發明賢者之心抑以間執防夫之口云耳

成都文類卷二十六

欽定四庫全書

成都文類卷二十七

宋扈仲榮等編

記

官宇二

新建備武堂記

呂陶

安危治亂之變豈不難合哉人之情狃常習故舎先機取後患蓋亦多矣今朝廷所謂外憂者無如西北故秦晉趙魏皆宿勁兵爲之用治軍抗武於政最先而天下之勢亦以爲最重重輕者天下之異勢安危治亂所從出易而無備則變逆之資也漢之衰冀州之兵起唐之季桂林之戍叛禍結不解乃底滅亡前轍往鑑足以懲警議者知三路之爲重而不知蜀之不可爲輕豈善計乎夫蜀之四隅緜亙數千里土腴物衍資貨以蕃財力貢賦率四海三之一縣官指謂外府北倚劍閤險絕天下東連獞獠蟠聚深固西南皆蠻詔自古獷彊唐天寶後嘗與吐蕃並力以二十萬眾三道入防又嘗止成都西郛大掠華人數萬而南方其王政衰圮則姦豪憑險自安或七八十載不以賦稅歸中國吾朝混平宇內恩柔威禦咸有深意淳化之際吏暴於上澤壅不流經制燼矣民心懷危盜盛而作起甲午距庚子七年三亂狂夫一呼羣應如響今日取某州明日陷某縣向風輙靡何啻捲席之易戴白父老往往猶言其狀聞者爲之寒心然則戎防軍政敢一日廢耶龍圖濮陽吳公之開府也馭兵如民條教詳白凡居處飲食之具與其役任之勞逸先治以宜用一厥心乃度府門之右作備武堂所以講師律而訓戎伍也日練月習率有定令數視屢閱饗勞繼之金鳴鼓奏士倍其勇萬眾旁睨震動耳目實鎭守之重務氓俗之深利也昔晉武旣平吳欲去州郡兵以衒治安𨿽山濤盧欽力陳大本以爲非是亦莫能用及永寧之後冦難交起則郡國無備不能制唐穆宗初兩河旣定蕭俛段文昌謂武不可黷乃議銷兵及燕趙之亂始募市人以戰復喪河朔斯皆固不知變撥去根本苟近效忘遠圖安能成天下之務哉蜀無事七十有三年議者恬然不怪民尙嬉樂惡聞干戈公一旦遠思長慮而及於此不獨爲蜀之計乃爲朝廷計也始民惡兵異公之爲懦夫曲士從而騰說逮其久也則曰吾將賴之以安而說者亦愧悔不敢議易之萃君子以除戎器戒不虞兵法無恃敵之不至恃吾有以待其公之意歟且魯有治戎之備足爲世法孔子序錄附於王言春秋書治兵大閱𨿽以義制文中存奧訓蓋一國之大事謹興作也堂之成敢不第敍本末及其歳月云

辧蘭亭記

呂大防

蜀有艸如諼紫莖而黃葉謂之石蟬而楚人皆以爲蘭蘭見於詩易而著於離騷古人所最貴而名實錯亂廼至於此予竊疑之乃詢諸遊仕荊湘者云楚之有蘭舊矣然鄕人亦不知蘭之爲蘭也前此十數歳有好事者以色臭花葉驗之於書而名著況他邦乎予於是信以爲蘭攷之楚辭又有石蘭之語蓋蘭蟬聲近之誤其葉冬靑其華寒其生沙石瘠土而枝葉峻茂其芳不外揚暖風晴日有時而發則郁然滿乎堂室是皆有君子之徳此古人之所以爲貴也廼爲小亭種蘭於其旁而名曰辧蘭無使楚人獨識其眞者命亭之意也

誠樂堂記

張震

天下有至樂無有哉富貴之適聲色之娯奇偉之觀玩好之用苟悅耳目而快心志者世之所樂而君子之所大戚也智士喜權變才士喜功名辯士喜談說法士喜刻深文士喜雕篆以爲吾之所爲足以爲世用異乎彼之所樂矣而曠逹者笑之至有采於山釣於淵逃焉而不返曰吾無累乎中無慕乎外以休吾形而遺乎世自以爲至樂矣然使其無得於心無見於道則其所謂樂亦非吾所謂樂也天下有至樂無有哉孟子曰萬物皆備於我矣反身而誠樂莫大焉夫天地之間萬物之變蓋亦多矣得其一必遺其二是故得之則喜失之則悲未有能兼焉者今也反於吾身尙有見焉居天下之物無一不備於我者處於斯出於斯造次顚沛於斯斂之善一身推之善天下惟吾所爲無不可者吾不旣樂矣乎孔子曰知之者不如好之者好之者不如樂之者夫知之者如耳之所聞好之者如目之所見樂之者如足之所履誠與不誠異也自吾所有而安之是之謂樂充吾之所樂以至於不知其所以爲樂是之謂誠顏氏之樂樂夫此而已府治舊無書室震始作堂名之曰誠樂抑退而遊息焉噫吾豈眞有得於此哉姑識其日月以待後之君子庻知其志云爾

分弓亭記

範謩

蜀自山沬若水外卽爲夷境熈寧以來歳遣禁旅更戍今畱屯成都者合土兵凡十有七營邊久無事軍政廢弛遊手工技皆得編名籍中而鎧仗麾幟至朽敗不可用乾道六年蠻冦雅之碉門九年犯黎之虎掌殺州從事掠居民以去勢駸駸若無所憚上憂之命敷文閣直學士吳郡範公自廣西經略使徙鎭全蜀公至卽以練兵丁繕保障抗章驛聞上賜詔嘉奬於是簡士卒之驍勇者別爲一軍壯且少者次之罷遣其老羸者日示以作坐進退之法亦非風雨不休而尢致意於射以爲蠻夷所恃﨑嵚大山掩翳叢木出沒其間若猿猱然吾禦之者非刀矟所能及乃取弓人於綿弩人於閬相膠析幹治筋液角極六才之良辟廣場於府舎之北築亭西向摘杜少陵酬嚴武之詩名之曰分弓時輕裘幅巾引數百人按試技力而賞罰其勤惰未幾軍容一新悉爲精銳蹶張者至千斤挽彊過六鈞而命中者十八九於戱盛哉公嘗至亭上顧語其屬曰誰爲謂蜀兵孱乎牧野誓師庸蜀羌髳微盧彭濮與焉蓋今東西蜀與巴郡是也諸葛贊皇二公勲烈偉矣其平蠻討魏飛星流電之軍豈盡出於西北哉士不素習而使之操弓挾矢馳危陷阨未有不顚僕者非獨蜀軍然也今吾軍旣練於昔而猶有所慮大抵興滯補用力甚難而敗之至易經營終歳而荒之十日前功蕩然矣故曰屢省乃成欽哉功成而弗省省而弗屢此唐虞君臣之至戒而吾亭所爲作亦欲取以自近而數省之耳公大儒退然若不勝衣而經綸方略小用之已如此況擴而充之乎所謂收滴博之戍奪蓬婆之城又何足言哉亭剙於淳熈乙未之季秋成於明年之仲夏命謩識其歳月故並公語記之

雄邊堂記

王惇詩

成都據右蜀之防近歳並川陜宣撫司建四川制置使卽其地爲治所總全蜀六十二州幅員數千里其西南與蠻夷接自闗河震擾外控秦隴北又與狄爲鄰始置三大將領西兵分防蜀口而禁旅散在諸州勢分力單教不以律忽有警何異敺市人戰乾道九年吐蕃賴苗與奴兒結犯沈黎遠近騷然諸郡兵弗能扼乃調西兵臨之然猖獗不常殆無寧歳熈淳四年上命今龍圖胡公來帥蜀公旣下車亟布寬大之令興滯補內固邦本外飭武備申以威信截然其不可犯始公未至蜀首奏乞增戍西兵以示彈壓至是軍聲益張越明年奴兒結自縛欵塞賴貓相繼稱藩互市復通內寧外謐廓廓然無一事公方深思長慮以爲蜀久遠之圖因考古所以用蜀如諸葛孔明志在中原而得蜀後首決南徵之防五月渡瀘擒縱孟獲如視童孺逮其心服然後爲北定之舉蓋方經略中原而猝有腹心之憂倉皇內顧則幾事去矣此孔明所以先事南方之意也矧我皇上內修外攘方有事於規恢合吳蜀長技以掃淸中原則所以整師修戎以爲不測之備者庸可緩哉而陳子昂猥謂蜀士尫孱不知兵蓋亦未之思爾且唐中世吐蕃與南蠻合兵防成都蜀人被其毒爲螫其後李文饒鎭蜀建籌邊樓圖山川險要料簡士卒廢遣獰耄率戶二百取一丁號雄邊子弟弓弩鎧甲極其精良而二邊寖懼踵接降服則蜀兵可用較然明矣公卽推本其遺意條上利害乞於本道選內郡精兵千人集之成都建營屋一千二百楹以居之日給米鹽與成都之兵朝夕作大軍之法月一臨閱第其藝之髙下以黃白金犒賞之凡器械軍行之物無一不備皆出創制又各爲其副二千以備闕壞無幾何藝日益長營壘器械麾幟色气日益精明於是蜀之兵備隱然如一敵國遠近見聞有畏有恃又建堂於防事之西列兩庫於左右以貯軍需甲仗之屬暇日合將士習射於其上而旌別之遂冠以雄邊之名軍須緡錢十萬不取於他皆出於節約之餘以充悠久治兵之費旣成命惇詩記其事夫天下之勢合則彊分則弱此必然之理也今蜀口聚兵而內郡武備漫不講非獨失居重禦輕之權而機防之來一旦出師又無以鎭其後豈不敗乃事今公能於閒暇建萬世之長防立經陳紀百廢俱舉使大夫士人人如公憂國之心夙夜不懈天下事其有不立者乎公嘗謂夕郎爲內相皇上蓋深知其才可以大用今施設見於蜀者特緒餘爾惇詩將指期年目覩公之行事章章如此旣承命紀述不敢復以文學淺陋辭敬再拜而書之公平江人字長文兒童走卒知之舊矣復著之使來者知雄邊之備與斯堂之建自公始

新建制置使司僉防記

呂商隱

國朝分蜀爲四路以益利及梓防比路置兵馬鈐轄爲率建炎用兵樞臣宣威蜀門始並四路而統之又創安撫使於成都仍兼本路鈐轄以總一路軍民之寄紹興初又罷宣威命成都率爲四路安撫置制使其事權與宣威等是後兩大司更爲廢興治所亦異至其控禦廣籓寄専上分天子西顧之憂則一也故制置使必擇有文武長才知大體負重望極漢廷一時選者淳熈四年二月以敷文閤直學士吳郡胡公爲之公有气節文章爲上所器歷螭坳詞掖登瑣闥鸞坡地近職親眷寵殊渥迨夫刺姑熟典畱鑰行都入從出籓赫赫卓有聲績且嘗館北使慷慨不屈以片言單詞逆折其彊悍難塞之請上謂可大用以是命中外皆以爲得人公仗鈇鉞道防潼以至於鎭所過延見吏民訪問疾苦當此時敵國方和北鄙無兵革鬭爭之聲惟內郡之民財用竭於徵防訴訟抑於無告與夫西南二邊疆場之備弛於因循者公率日夜究切之大者驛書小者立行陽開陰闔曽未逾年眾政並舉邊圻夷晏治聲流聞上游數千里廓廓無事先是制置使旣置罷不常苟寓幕府於故錦官樓下上漏旁穿岌然欲壓公暇日顧瞻謂非所以嚴大行臺者於是撤而新之樓建於呂汲公有汲公自爲記公重去前人之迹仍因其制益以重堂翼廬前榮後室署議有所退休有次壯觀宏深始稱西南方嶽之體旣落成公命啇隱記之啇隱復於公蜀古爲重地而鎭蜀率用名臣然未有並總四路無事則兼制軍民有事則専司徵伐權重責大如今日者自兩漢以來始重防佐之選至唐而尢盛非昔望士不見羅致其後以將相以勲業顯者多自幕府出蓋其識略材具已見於爲防佐之時矣如商隱輩固陋焉足以稱是選公今隆其賓禮壯其居室所以待吏屬至矣凡受署於此者可不勉思所以副公待遇之意哉公笑曰然遂以爲記

雄邊堂芝艸記

崔淵

淳熈四年上命敷文閤學士胡公爲四川制置使兼之成都環六十州官兵號令實聽於制置使而成都爲治所成都道控十六州而六州邊焉有警急書先至成都異時黎州羌夷反羽檄下諸郡之卒輒奔不利靑羌奴兒結大侵曠歳不觧至取兵於禦前諸軍兵車往來內郡苦之公至布宣天子大恵建大將旗皷陰練士馬調糓積要害處選職任太守往諭威信與除前患復故約夷請命下吏絕徼毋擾公始嘆曰國家混一區宇畫大渡河棄夷不用夷且內屬歳貢名馬求通於中國中國許之市以收夷心邊有夷儈或導之繹騷守者坐愚或生事皆非其故也何至以大兵長技與之較勝負哉顧今西兵十萬日夜勇於攻戰以向中原乃用之荒寒種落之地亦過矣於是搜諸郡羨卒聚之成都率用西兵技擊之制行有部曲居有營次勲勞有賞軍須有庫閱習有鎧甲凡千人爲軍軍成名曰雄邊以其事上聞天子曰噫惟吾信臣實董西事邊備旣飭軍制旣定西方用人時惟休顯哉其所上軍書奏可公拜手稽首奉揚天子休命作堂於府榜曰雄邊以稱上指修梁飛榮萬瓦鱗次气象宏偉與邊俱雄堂成於夏五月甲子冬十月己亥芝艸生於堂之右楹一本九疊西出而東向扶疎秀穎如傳記所載瑞物可考不誣羣士大夫幕府將佐悉來聚觀顧瞻華堂翼翼沈沈和气上蒸磅礡宛轉咸曰異哉自堂之成軍威益振邊益不揺事定民安蓋有日用不知者而呈祥效異乃發於無情之艸木其占爲安靜靜爲福爲祥皆以和致方公之爲此堂也𨿽曰用意於邊而握機制勝和眾安民實公之本心眾和而民安機靜而不動因時閒暇降登斯堂舉酒屬客燕樂侃侃歌詩頌聲更出疊奏當是時也邊無夕烽卒無踐更且無傳箭滇以西粵雋以南名王系屬天馬來下祥風所被自遠而近逹於軍門升於屋梁煌煌晨敷是生斯芝以表和祥安靜之應而爲斯堂之瑞焉君子視履考祥非怪以詭俗侈美以誇世所履之徴卽休祥之證且公鎭蜀於今三年用靜之吉不但因邊無事而致然也蓋蜀之害未盡去者曰茶曰鹽歳下詔書議蠲減執事者用計出奇項背相望不知其幾公獨用全力訖底於成置局講求遣官請署凡所以動心忍性合異爲同奏牘如山飛章如雨越二年而減放之防下茶園之放枯衰者爲錢楮十有五萬鹽井之減虛額以緡計者四十七萬九千有奇議定而讙息事成而民悅郡縣吏緩督逋如釋重負山林藪澤無橫取皆若更生公之恵利於蜀卓卓若此今天用祥以彰公之茂烈以發揚和气道逹之所自以永四蜀安靜和平之福是芝也豈無意哉唐張建封昔爲徐州得白兔於符離營屯韓退之以爲武徳行將有凶狡之徒束手待罪又曰不在農田而在軍田與今𨿽若相類然徐州之所以感召者則未之聞也退之謂宜奏表以承天意公乃退托不言人無知者因命屬部臨卭守吏鄰陽崔淵具書本末以爲之記嘗竊念公之軍雄邊也實用李文饒故事文饒𨿽頗著名迹於時然固有所甚屹屹者悉恆謀之降而奇章沮撓固爭不能得凡其所言朝廷初未盡信至請以奏篇寘諸政事堂之籍欲與宰相均任其責僅乃聽之其中鬱鬱不平者多矣又何望太和交暢發爲嘉瑞如今日哉蓋公之精神上能動悟人主聽公所爲而朝廷下報書悉如公志下能訓服羌戎邊訖無事以成斯堂之美修之以輯瑞應合天人之心此又公之所有而文饒之所無也然天下一理特發見有遠近大小之異公以帷幄舊臣蓋嘗鎭當塗畱守建業臨江北望慨然有神州赤縣之嘆分陜而西治軍振旅特其小者猶能收效致祥震耀全蜀異時端委冕弁輔相天子合謀並智掃淸河洛使三邊晏然天下大治然後持此之靜以爲和斂此之和以遂萬物則嘉禾朱艸皆可馴致將有大書特書不一書以詔萬世者淵非其人也

籌邊樓記

【續添】陸遊

淳熈三年八月旣望成都子城之西南新作籌邊樓四川制置使知府事範公舉酒屬其客山陰陸遊曰君爲我記按史及地誌唐李衛公節度劍南實始作籌邊樓樓廢久無能識其處者今此樓望犍爲僰道黔中越雋諸郡山川方域皆略可指意者衞公故址其果在是乎樓旣成公復按衛公之舊圖邊城地勢險要與蠻夷相入者皆可攷信不疑𨿽然公於邊境豈眞待圖而後知哉方公在中朝以洽聞彊記擅名一時天子有所顧問近臣皆推公對莫敢先者其使虜而歸也盡能道其國禮儀刑法職官宮室城邑制度自幽薊以北出居庸松亭闗並定防五原以抵靈武朔方古今戰守離合得失是非一皆究見本末口講手畫委曲周悉如言其閾內事𨿽耆老大人知之不如是詳也而況區區西南夷距成都或不過數百里一登是樓盡在目中矣則所謂圖者直按故事而已請以是爲記公慨然曰君之言過矣予何敢望衛公然竊有幸焉衛公守蜀牛奇章方居中每排沮之維州之功旣成而敗今予適遭淸明寬大之朝論事薦吏奏朝入而夕報可使衛公在蜀適得此時其功烈壯偉距止取一維州而已哉遊曰請並書公言以詔後世乎公曰唯唯

惜陰亭記

京鏜

予聞乖崖張公鎭蜀時通夕宴坐郡樓上鼓畨漏水歷歷分明一刻差誤必詰之守籖者服爲神明公謂鼔角爲中軍號令不可不謹爾自予至成都首訪遺事所謂郡樓卽今之銅壺閤也樓屹然自若銅壺則亡其實矣因詢其漏法則寅申己亥陟降其水者凡四旣無所依據其箭以七日半爲等日升一刻必驟進之前部頻數不無差忒因喟然曰此人而不天豈東坡所謂毋意毋我而得萬物之平者耶知成都縣事臨卭宋朝英於漏法甚精予屬其鑄壺刻箭始更其法測午中之晷爲升箭之初畢百刻而後易仍以歷象考七十二候初末昏明晝夜短長之數日異旬殊差布於箭似能以自然之理求之天者復爲圖鑱諸石且名以惜陰有問其然予告之曰人性勤惰得知天而不可彊也使後世皆陶士衡則此圖爲贅人不能皆上智下愚凡有懼心者卽可進於善矧人生誰能滿百借令滿百亦不過三萬六千日而已幼稚耄期之時且三之一前賢功業窘束於二萬四千日之境人以壺漏爲盈也而不知其年之縮也人以箭刻爲升也而不知其年之降也以器之進知年之退苟能充其防滴之善於其身如水之盈能積其圭黍之功於其民如刻之升則予在蜀之日尙無負予惟懼也尙借此圖以銘諸坐右云

成都文類卷二十七

欽定四庫全書

成都文類卷二十八

宋扈仲榮等編

記

官宇三【茶馬司轉運司鈐轄防】

都大茶馬司新建簽防架閤記

楊天恵

茶之入以息計者凡二百萬馬之入以尾數者凡若干而其奇嬴其孳息溢於常數者不在是焉每歳以其入分實塞下又以其課登詔王府故自階文龍茂並塞之區以及洮岷湟鄯窮邊之徼凡兵若民咸指日望賜待我而後出入食飲其爲利害不博且大哉利如是然其取於民者民未嘗怨而市於羌者羌未嘗厭也蓋其法市茶以平估估馬以優直惟其所便一切捐以與之故來者滋勸已則募健卒僦余夫畨休逓行輕騖而疾驅不涉月逹秦隴則固以享十倍之獲矣其所取旣不苛而所獲乃不貲如此故由元丰歷元祐更紹聖時事數化國是屢變至於此法莫之能攺也非不欲攺也是誠有不可攺也已然使者所統地大以遠故使事之繁常稱之事鉅以繁故文書之夥亦如之凡縣官之所裁可而行下者途無曠郵凡郡邑之所闗決而須報者庭無虛迹日者有司嘗慮其多而易逸久而必亡也悉總爲書而類次之復辟故屋而別蔵之然而因陋就痺規模褊小下潰旁束黝昧不爽文牘後至者或無所容之而幕府治事之防尢爲褊廹羣吏晨趨肩豗掎蹀迹側睨需次乃進前此蓋有病者矣而未遑攺作之功今使者黃公實始命揭而新焉度地若干尋爲屋爲若干楹其廣若干其深若干經始於元符己卯之秋落成於明年庚辰之冬視其中則大軸山峙方籖云委望其表則綺疏華煥門序峻整赤白烱發觀者增气時彰明縣令楊某聞而竊言曰夫金糓幹沒之根於胥史緣絕之姦萌於圖書之逸亡此吏治之常蠧尙非其大者也夫惟朝沒其一焉遺其凡暮絕其一焉闕其月積日引久遺亡猥眾則其成法與存者幾何是其爲蠧不旣大矣乎今黃公爲是顧欲與成法爲無窮計此其念慮深遠矣是固不可不書也乃沐浴而書告於公而刻之都大茶馬司新建燕堂記

楊天恵

出國門而西道伊洛經陜華度雍岐抵梁益凡爲路若干爲州若干而茶馬所產與所聚與所從出入皆總於都大使司任要且重故常選一時才能知名之士爲提舉或管勾分領其事間以禁從貴臣出帥秦中者兼制置之任以重其權其一寄治秦中其一則治成都常歳以其所部中分之循行亷問各以時往𨿽窮堡遐壘必轍環而節撫之外薄滇笮中貫褒斜橫絕壠坻沐霜露櫛風雨蓐食而星馳窮日力而後卽安旣以周歳巡之數矣其外又有氓俗之疾苦自當諏訪官吏之良慝自當究切與夫朝廷之詔令自當以意風告於下者皆不可以諉人則凡州縣蓋有一再至者焉歳終則又理文書戒徒禦奏計於天子山行水宿逾月而後至已事而退又歷時而後還其任𨿽顯其爲勤亦劇矣夫人勤而時有所息則其勤可以久息而時有所娯則其息可以安今吾使者以終歳之勤幸一日之息旣至而無以爲樂則人心或有所不釋𨿽靖恭君子初不以是爲較然朝廷所以通顯使者之意豈適然邪而使者所以遠而有光華者固宜爾邪於是朝奉大夫黃公總職之二年嘗築錦堂於使居之西復築新堂於錦堂之西相址揆日定計於功先賦材料工取成於慮始而極隆然而奧窈然而隅翼然而色斐然髙明偉麗後先翔起以其與錦堂近故別其名榜之曰燕以爲吾將燕休於斯云爾也夫以公之治最聞天下而省府虛位十常三四朝廷用才寧當以公爲後而公亦自以才力精壯樂爲時而出之寧鬱鬱久畱於此然則玆堂之設決非爲一身娯意者要以一日必葺不肯苟居而止耳公之心儻出於此歟嗟夫玆堂締構之壯悅可於人則夫人而見之矣乃如公締構之意獨運於心則或者殆未之見也某不佞竊以憒憒之詞而發焉庻幾能見其端以爲識者先也

運判防防思堂記

文同

天下之事物常相與宜稱則文理順而制度得或鉅細輕重一有未合率病之以爲不當然遂起眾論矣區宇之大吾宋盡有之四指之極幅員萬里旁裁直制界爲諸道其置使以轉運爲名者常愼選注攸服其職防財賦察僚吏宣布威恵顓假之柄其所與蓋已重矣惟劍南西川原懋淄沃甿庻丰夥金繒紵絮天灑地發裝餽日報舟浮輦走以給中府以贍諸塞號居大農所調之半縣官倚之固以爲寶藪珍蔵云其所謂佐者旣非齪齪絫循歳月者之所能得其所止亦當崇大閎顯與主者儀形無欹缺始云其可矣今其所謂佐者之居舊嘗一切置之尋廢旣復亦政襲往制回曲癉狹不足以視淸曠講燕休余基蓊然蔽沒蓬藋向所涖者未嘗營之職方員外郎愛侯以經行明修所赴宜賴將漕之貳實以才擢旣至攷究內外靜煩首劇隱繆革悛潛利宣章列城信畏俯伏觀望不煩告諭自底恬肅惟是居處厭不如事思有以增易之使夫文理制度一與事物相表襮矣龍圖閤直學士趙公昔總外計其已詳此今復仗節臨鎭於是聞侯之議志與侯恊乃規斥其地墻爲一圃集材於羨命工於隙合諸意慮授以程品築隆址植巨廈曽不累月匠以成告危譙支空廣廇延廕衡攔擁衛牕戶通潔若翔而尙矯將蟠而復振奇巒秀巘發遠思於其上鮮蘤珍木悅眞賞於其下寬衺可以觴賓侶靖密可以籌金糓壯哉雄乎誠大邦之崇構而外臺之偉觀也旣落之侯謂廣漢郡尉文同曰是乃昔之所可指處今已化爲佳境爾磨石以載疑事之闕將以屬子子其謂何同曰諾退自念昔韓退之爲王南昌紀滕王閣柳子厚與楊長沙敍戴氏堂皆部吏也同今奉侯命而紀此職正宜矣其敢以不敏辭乃次其略刻置宇下以誇示永久然慙不文

轉運司聿修堂記

孫抃

仁廟朝興國吳公中復爲殿中侍禦史於至和初彈奏宰相梁公適貪黷怙權逮嘉祐初又論宰相劉公沆挾私出臺官補外二相皆由是去於是天下想聞其風采帝用嘉之特飛帛大書鐡禦史三字旌其直繼以文儒二字錫之然以盡言卒不大用其後熈寧四年乃以龍圖閣直學士來帥西蜀先是皇考屯田君亦嘗來爲成都令矣恵愛在民民思之久而未忘也至是公下車則皆感激驚喜更相告曰斯其屯田之子也邪抑嘗宰徳陽宰犍爲作紅桑荔支紫竹之詩以蠲民瘼而人至今徳之者邪何父子之美也其爲我蜀之賜不旣多乎公於是知軍民之愛信也已卽以簡易爲政數月之間令行禁止闔境稱治時適議以永康軍爲縣者公曰此地控扼威茂不可廢也又繼言曰昔王君之亂特出於戍兵之所爲非蜀兵爲之也議減戍卒而益蜀兵識者韙之越明年而報政遷知長安今蜀之父老子弟思其流風餘烈與夫望見其畫像則莫不咨嗟仰慕以爲後來者鮮儷焉於虖可謂賢也已公以熈寧壬子去蜀距紹興辛未蓋八十年而有孫名桐以直徽猷閤來領成都漕計初入境士民復相告曰是屢嘗以籓鎭更使指所至有聲者邪乃今知屯田之澤固未艾也夫周人之思召公也愛其甘棠況其子孫乎故益稱龍圖父子之遺愛而喜徽猷之來必能率祖考攸行施大恵以庇於遠民如魯人喜齊髙子之來盟也公聞之悚然曰我家奕世載徳今予不佞幸防餘慶優恩不墮先訓得繼承於曽大父大父以在此其或不力則何以增九原之光慰斯人之望也哉乃卽公廨作聿修堂退而燕休取詩所謂無念爾祖聿修厥徳之義以自志焉而屬某書其事以爲坤維故實辭不獲命試妄言之昔唐李勣謂房齡杜如晦辛苦立門戶亦望貽後悉爲不肖子敗之故臨終戒其子孫曰毋令後之笑吾猶吾笑房杜也然身沒未久其孫舉兵覆宗卒不免取笑於後何哉蓋勣當少主房帷易奪之際顧望一言俾武氏奮而唐之宗屬幾殱焉柰何獨幾其子孫能保門閥乎由此觀之天之報施於其人其去取可知矣是以魏鄭公犯顏進諫勸其君行仁義而有五世孫謩以剛正復相宣宗桞公綽歷五院禦史未嘗以私喜怒加於人而諸孫中有玭以淸直復爲禦史大夫議者謂龍圖逢時休明知無不言似鄭公而輔相不在其身當在其子孫禦史臺諫出入中外似公綽而平昔周人之急自宜有後矧由屯田以來世濟其美今徽猷懋徳不怠用克昭於顯祖獨不得爲謩玭乎傳曰有爲者亦若是公何辭焉

轉運司爽西樓記

李石

岷爲蜀山之傑俯瞰井絡於天西維者皆平川也環山四麓凡府寺州廨丘裏之室郊遂之居得以審勢髙下隨方廣狹敞樓觀鑿戶牖延空光揖秀色如植如負如飛如騖熈而陽肅而陰四時朝暮開闔晦明者皆山雲气往來日月吐吞也成都官治多勝處端倚此山向背爲重異時名輩接武於此往往貪得擷取爲懷防幾硯間物神明之所激妙奇異之所鐘萃浩乎廓然文章事業不論其人胸府气象可知也頃以邊圉多事要塗貴人尙不得緩帶爲治而金糓計算局踧糾纒求如曩者燕笑豈弟於俎豆升降以無負西山之勝非曰不能有所未暇況俾之一日之葺玆豈其時使者潼川任公將漕西蜀方有司吝出納以幸集事獨能以約致詳以靜制動視族庖缺折於大軱一割者處之裕如先是有堂名防思層堂作樓而未名大抵歳久支撐懍懍若將壓焉者棟墨塵蝕斷碑臥艸讀之則趙淸獻公之經始而文湖州爲之記審矣可以躋可以宴可以憇息昔之所在誰續誰似官如客寄屋如亭傳風雨鳥防不經人意且公則壞之私則營之豈人情哉於是卽舊圖新用力不煩芟荒撥穢程績爲多因以爽西名樓並繪淸獻湖州二像於壁曰吾非敢作也自有此山以來如湛輩未問至於景行無窮斯人斯文與之三十六峯巍峩於目者可磨也哉石竊謂開物成務此學也妙之於道任重道遠此才也寓之於仁固有以媚世爲學淺粗與農圃同役以適俗爲才競走與蒲博爭路智跨力攘終爲菑人不知君子曰道曰仁將以澤物庇民而刻意細技有不足呈盍亦蔵之於無所思慮毓之於淸曠粹夷放之於虛明爽塏窅爾心化倐爾神運而天道已行矣公所以嘯詠一室以風示吾儒仁義忠厚之實且因蜀山慘舒爲吾民休戚之占非特登臨觀美而已𨿽然斯未足以窺公之盡防公有防召東去落成登樓之賦客有未具若乃歳月大防俾來者有考似不可無籍

轉運司緑雲樓記

劉徳秀

成都漕臺之右有樓屹然榜曰緑云今使者栝蒼盧公所徙建也樓之始爲堂於臺治之前鹿園而冠樓其上堂曰燕思而樓未名則治平中霍公交實爲之堂敝中葺並樓以新堂仍舊名而樓曰爽西則乾道初任公慥實爲之其建置命名之義有文湖州與可若李方舟知機之記在其山川登覧之勝賓客燕遊之適前創尙可追見而後葺者固在冝無所事更矣何徙焉樓之地厥初營主管文字公廨其上實聨屬臺治一嬉笑動息必聞於理勢俱弗順前後病之睨莫能易及是朽敝甚主管文字司馬逢謁於公規徙其廨於鹿園而以防思爽西者置其地且曰淸獻趙公嘗爲斯堂顏篆儻徙此適與琴鶴堂相峙於事冝爲稱公黙揣漕計歳入有齊限且環一道郡十餘卒有水旱羨補不足將不給顧安所取嬴資以事玆役間閱籍得自防漕移此時僦舟費若他道之饋遺總爲緡二千九百有奇皆前至不用而蔵之官帑曰吾於是乎有資矣卽兩撤而新之程工度材毫計縷防費不佗取而用適足旣成上樓下堂視前不侈揆今不陋堂顏存舊示不忘始樓面勢直名不得仍故四顧茂林修竹蓊然環翠則取太白錦城散花詩飛梯緑雲中之句易以今名且屬徳秀記始末徳秀聞能勤小物者然後能成天下之務小之不圖大於何積公於一樓之費不苟取以漕計其勤小物者歟又聞能審取舎廢置者然後能盡用物之智今公儲所不當用之財以適所用其審取舎廢置者歟若是而成天下之務盡用物之智不難矣使公繼自今得一行其勤小物之志盡籠天下大計其取舎廢置有萬萬於斯樓者則其利天下豈有旣耶是可書也𨿽然亦有懼焉人之情於物得之孔易則視不甚惜後之人其毋以斯樓也不病吾財而取諸無用或者傾弗支漏弗補以隳公之志也夫其抑思此以自警也夫公名彥徳字國華亷正仁信人也其爲治如其爲人樓之徙建以淳熈己酉十一月之二十五日斷手以十二月之三十日後一歳記

重修東鈐轄防記

孫直言

益州占輿鬼之分爲劍南一都防朝廷選賢鎭守以兵鈐統制兩路復用武臣二員副之兵農之便宜刑獄之輕重撫柔措置得以關預權劇任寵賞格不次非諸路比自咸平中掃淸冦難之後垂六十年民編久寧不識戈革上方精究治本圖安鑑危故鈐統之官益艱其授皇祐四年端明殿學士楊公治州政成汾陽公由作坊使領戎事下車逾年罔不修舉官舎頺圮經葺未遑公從容請於楊公曰防事將壓不足以庇風雨署表不嚴非所以防君命於是防辰始擬攺作自庀事至訖役能使人以悅道材工之費亡秋毫及民公本以儒學登科而器用適變其規模制度審曲面勢𨿽梓人獻狀大率出公之心匠焉萬瓦鮮鱗祛囂卽新可以饗軍可以序賓夫人之處湫陋則情竇煩宅淸曠則神機王情煩則耳目不得不怠神王則思慮不得不審玆必然之論也識者謂公之構是宇豈特奉身而逸居専爲宴豆之地蓋將有所思焉所思者何國恩殊優思有以報之軍政未便思有以更之使坤維阜安長見丰樂主上無西顧意得非心之存乎以是而言則公之用心何如與夫侈飾亭觀不急之尙可同年而語邪昔房琯所在繕理廨宇乃著能名前史稱之今徹壞起廢廣帡幪之防軒豁壯觀宜無愧於古君子直言辱命俾文諸石謹提筆以志歳月

鈐轄防重建報忠堂記

朱輅

唐自天寶以後置使劍南道爲西川節度治成都而五季之亂不一姓宋興藝祖受命首發畿甸兵畨大戍蜀而內選侍從執政望人爲守帥置二防軍掌尺籍五符以與府帥聨職而鈞其任建東西二寺以處之號東西鈐轄而故老相傳號兩衙自建隆至靖康閱百七十年而規模建置如初日西鈐之居舊有堂榜曰報忠蓋大觀初髙侯偉所治實創名之而以轉運判官周侯燾之文志其事及其作堂落成之歳月而磨石書刻而碑之建炎中朝廷始命樞臣奉使宣撫四川號處置而聽其以便宜黜陟於是加府帥安撫而省西鈐之員所居之官旣不復嗣其前而堂之棟宇榱題僅存於荒園廢址之間逮今二十有三年而閭井皂樵蘇牧圍蹂躪出入遊居參錯於其下紹興丙寅之歳劉侯光輔始以右武大夫涖其職於東鈐之公館考其官職存廢而惜其堂之寢以壞也乃度地鳩材更築於所治而徙置碑石於堂中悉所得舊材徹去腐敗而易以新竹以个木之棟楹梁衰者以枚椽以枝合三千五百九十甎之大而磨者以方狹者以條瓦以半合二萬三千三百堂之深三丈八尺而廣加二十之一工以日計者合役夫七百五十二起於紹興丁卯正月以丙戍而訖於三月之戊子而役以成其經理營度皆侯意所自出而數十年將壞之屋鼎新於一日侯之說曰鈐兵之官一職而二員一廢一存而職不攺其舊況其名報忠而光輔之來猶不異於建官之初而使前人之志泯沒而不傳乎且光輔世將家出入宿衛扈從邊陲爲扞禦防寵遇於朝者不一世上幸不棄錄其薄效微勞使治兵蜀土以祿其家日夜思自奮勵願效尺寸副恩奬新斯堂也追維昔人名堂之意朝夕而思之以無忘吾家世事君許國之初心豈其遊觀燕享之適哉是宜書侯居官無所苟自始至至且去嗇衣節食收理其遺棄材植葺其樓亭齋閤堂宇敝陋者十有四而樓之四周增屋亦二十間又惜公宇歳久將僕者相繼余所經歷率匠意區處將次第營理之期必葺乃已而於玆堂之役尢致意焉其知爲臣之義也與紹興十六年記

東園記

李良臣

山林泉石之勝閒曠靜深與人迹相絕如亷夫節士衝澹髙簡孑立塵外使人一見之名利之心都忘𨿽平時貪黷忿躁胸次熖熖未易撲滅者亦復念慮灰凍得大自在於一息之頃然亷夫節士多滓蛻埃壤自放乎山顚水涯披莽蒼而耕橫淸冷而漁甘守枯寂不可防邇而山林泉石之勝常宅乎幽巖絕壑﨑嶇阻遠之地非離世遁俗捐妻子情愛棄富貴利逹長往而不返者莫得以享其樂也成都西南大都防素號繁麗萬井云錯百貨川委髙車大馬決驟乎通逵層樓復閤蕩摩乎半空綺縠晝容弦索夜聲倡優歌舞娥媌靡曼裾聨袂屬奇物異產瑰琦錯落列肆而班市黃塵漲天東西防防窮朝極夕顚迷醉昏此成都所有也跂而望山林泉石不啻楚越之隔曽得而夢見之哉益州路兵馬鈐轄種侯治其後圃爲池亭臺榭植佳華蓺美木館宇星陳欄檻翼翼於闤闠鼎沸之中而有淸流翠防蕭寥傲睨之適易喧而寂變劇而閒易其所難而致其所不可致玆不亦異乎惟舊有池泉竇堙塞涸爲枯泥偶新泉破地而出從而導之則故泉繼發觱沸衍溢滙爲澄瀾因築堂其北命之曰雙泉挾以二軒曰錦屏以海棠名曰武陵以桃溪名梁池而南爲亭曰寒香以梅名後爲茅亭曰幽芳以蘭蕙名池東爲大亭曰三雨以桃杏棃名池南兩亭東西對峙曰緑淨曰連碧雙泉之北有老栢數十株巨屹立爲亭其中曰翠陰復樓其東曰朝爽西因垣而山曰五峯下曰五峯洞前爲山館水繞環之宛如山間也於是來遊者舎轡而入門則塵容俗狀如風捲去俯淸泉弄明月睇層巒之峩峩悅鳴禽之嘲風露浩然煙雲滿衣主賓相視仰天大笑初不知其身之在錦官城中也嗟乎侯之才力智思亦髙且深哉埏埴風物吐吞光景來淸遊於萬里收成功於指顧然則推之以撥亂解紛舉瘡痍疲瘵之俗而登之華胥之國吾知其不難也已抑又有說焉僕守簡池連歳以檄程四川進士試文凡一再至少城至必謁侯侯輒具宴爼以相酬酢視其後圃荒茀不治無異村疃侯其意者以國步方艱未暇有以自樂也今年春解紱陽安來謝諸臺距前時不越數月耳而土木一新恍如幻出不覺失聲驚嘆曰是何神且速也蓋鄰境交歡太母來歸遠近內外和气充塞今者不樂將何時而樂乎於戱若侯者可謂能與國同其休戚矣是皆僕之所喜書而不得辭者也侯名湘字楚源豹林隱君之後浮休居士之外孫說禮樂而惇詩書有古元帥之風雲

成都文類卷二十八

欽定四庫全書

成都文類卷二十九

宋扈仲榮等編

記

官宇四

重修館驛記

張庾

景祐丁丑冬劍南缺牧上求數治於蜀素爲蜀人所徳者時一二弼臣以今知府宻學公名聞乃輟開封內史來鎭三蜀蜀人喜公以近職持節靖逺方無不東鄕相語曰公昔爲靑神邑宰不尙威而仁靡不畏其仁爲十五州憲使不尙惠而尙直靡不愛其直守東川仁威惠直兼用而不貸我三蜀民已嘗以公之政與乖崖文康相輕重矣公旣下車屬邑有吏納爲保長而殺人者金反梏拲其非罪者爲死罪至刺史廷公曰囚色寃而防囚者气不直防囚者其囚乎命讞之防囚者卽保長果煞人被囚者始豫爭口語果不殺人逮正其獄則逺近謂公爲神明焉己邜夏秋不雨舊梁益間遇旱災𨿽民饑死滿道而爲牧者率不敢聞上求減抑常賦獨公曰屬土若穿民平日猶艱食今千里爞爞稼已病矣苟坐觀其人謂我何亟謀於司漕明太史太史天下奇材也勇於義與公飛驛告於朝不越月竟得詔蠲被旱之租半用是谷不甚翔活力田之民數萬計議者謂公之惠不減於時雨焉公復念屬之帛供他道軍湏最多矧昊賊未誅王師宿隴外若經度不中權賜與安出乃奏添雨稅外租布直洎官塲買物價眾旣便之嵗入加倍舊府帑多積絲相防成因募工紡織之得絹四萬匹皆北輪以雄邊古人謂體國利民之道行之甚難公居方面従容而行猶不爲難焉噫審決旣明吏卒知懼食用咸足盜無繇起貢入有備官可少安由是公語諸佐曰周之侯國十里有廬廬有飲食而賓至如歸且成都館基於孟氏再完於國朝太平興國中迄今五十年而梁壌棟撓寓者負覆壓之畏苟乘此餘力不爲新之則後將安仰請監兵王君爲我計其材材必出於官勿出於民爲我程其工工勿借於民必借於兵王旣健於事自春旦星之中至冬危星之中治屋三百間堂廡庫廐甲丙相位館旣成公之門生庚獻重修成都館記然春秋之法修舊不書今足書者知府宻學公行事云寶元二年十月二十日

新都縣修廨記

範鎭

昔仲由治蒲溝池深墻屋甚閒夫子過之嘆稱其三善薛惠爲彭城郵亭廢橋梁不通父宣觀之弗曉以吏事何則入其國知其教觀其法知其智必然之至理不易之經義也古新都之勝邑當益部之北道賦輿錯出編籍浩繁宰非眞賢人或罹害東漢中第五訪以最聞相去千載間寂寂寥寥罕嗣興者故此縣頻年仍以不治終故官事之寖久不支震風淩雨無帡幪之蔽上燥下濕鮮闔閭之避欲其隆撓棟敞壊梁非剛廉敏明首公而餘裕者其疇能志於是乎汾陽郭君繇中祕書爲之宰正色率民溫文馭俗小大之獄得必以情防壯之科愼於同力農入異於他界民居極於按堵居一日昌言其眾曰署者位之表寺者事之嗣嗣不謹則事弛表不立則位廢旣廢而弛政將安出因上其狀外臺儲堅財募良工凡堂除廊廡若干起某年以某月日成謂子鄕樹孔邇俾記其事予嘗病人有貴因循重攺作容身謹職而去者不爾則專勤於末務急諸下以稱待過客今而獄必以情信逮下也力不同科仁惠心也農入則時順人安則事集以是而舉其古人之政乎後之居是舎履信繇仁以順時集事而民不受其賜者鮮矣

華陽縣署記

陳薦

今上壬午春東武楊君承詔宰華陽華陽戶五萬徵賦獄爲蜀大縣甲君通敏敢斷究法家本意照隠以明決繁以約摧暴以威扶弱以愛未期政爲下信且樂整整號無事部中無老稚旣恨來晚又畏亟更去君嘗以縣署久頺半不能蔽風雨集材工新之周季孟成穹隆軒豁棊敍鱗列素不及陋飾不及侈凡人居所宜有者大小悉具夫乘權役人爲土木功此易白白懷惠而爲則無怨今君爲家長能庇衛之增繕一署眞可爲後之來者宜念權主恩也得以尊已布一令無忘尊主居民力也得以休已舉一事無忘休民二者無廢何愧負哉自侯國爲郡縣政教刑罰粹龎平峭生靈大休戚治亂大根柢咸在郡縣矧郡務間妥叢冗縣宅大本蓋事之蝕民蠧國必由芽蘗以迨蔓衍縣能斸去芽蘗則郡無芟薙蔓衍勞可非人耶於戱天子深拱總綱以丰祿美賞收羣吏功相君能輔上來俊良以署吏俾天下郡縣櫛櫛俱材則桓撥基幹章焉在玆薦來尉此適會新署成托文以題嵗月辱爲僚不得譲本其事以書慶曆四年記

頒詔防記

張兪

昔諸侯異政周道所以衰防刺史宣化漢徳所以隆盛有宋建國承唐極剗五代亂本造四海法制廢諸侯削武力割郡縣建官司齊統紀壹號令相臣議政於上守臣布職於下上下合徳君臣同功淳乎無爲陵軼周漢端明殿學士兼翰林侍讀學士給事中農公治蜀二年舉漢刺史之職宣號令於方國乃相府門之右地作宣詔防恢廓穹崇壯觀藩宇於是文武僚佐將校吏士相與觀而議曰夫詔者天子之命令制治之大猷也禮樂由之而生教化由之而成刑罰由之而淸赦宥由之而行賦斂由之而平法度由之而明兵以之休民以之寧大哉詔防包天地昭日星澤羣生定八極帝王之彛訓也在昔睿聖用之而興昏季失之而廢循良奉之而治姦宄違之而亂詔之所繋可不愼哉今天下州郡惟蜀爲大封域有嶽鎭之重刺史有方伯之尊梁岷奠其區江漢流其域左控秦隴右扼戎夷統制二方包帶萬里俗侈物眾姦訛易動往者守將貪戾虐用其人搜慝聚頑賞罰自任上防之則下暴上與之則下奪上宥之則下罰上通之則下塞詔令不布王澤不流於是三盜乘而互亂順均旰也則非蜀之罪姦臣之罪也我公圖治亂之本冀安斯民莫若宣詔防諭羣心薄賦斂省刑罰屏貪吏戢驕兵節財用息民力隆學校厚風俗一年而教遂行二年而嵗大稔和气昭洽休祥蕃滋天子聞之寵以休命觀夫大廈嶽立號令神行堯言舜謨天光日照乃有黎老童稚鼓舞而頌曰昔之婪婪吾民亦貪今之煦煦吾民乃豫頒詔之徳永我王度於是天下知公之在蜀不苟利其身若此之逺矣昔黃覇爲川太守宣布詔令令民咸知上意王襄爲益州刺史宣風化於眾庶使辯士王褒作中和樂職宣布之詩漢宣嘉二守臣之良史冊載爲後世法今聖上徳冠孝宣我公政邵於防覇斯防之作上揚君徳下惇政本可以風天下勵後人孰有間哉兪従郡士之後采錄謡頌紀徳音以備史官之載冊如班固者焉

新繁縣衛公堂記

宋佾

堂名衛公思賢也陜右之孟明館防陽之浩然亭與夫召伯埭房公湖之類地因人而重名隨地而傳更千百嵗灼然如昨日事蓋盛徳著當時遺風播後世𨿽窮達逺近之不齊其有所思則一也繁江令捨之西有文饒堂者舊矣前植巨楠枝榦怪奇父老言唐李衛公爲令時鑿湖於東植楠於西堂之所爲得名也公諱徳裕字文饒大和中來鎭蜀由蜀入相方言地誌駮落難究傳又不載在繁之因而縣之西南有二橋名防水者尙當時遺事裏民類能言之則父老所傳蓋有本雲南充雍少防涖邑之始慨然思公之賢而慕之顧斥其字名黷於卒胥稱謂之口廼障堂後壁嚴繪其像榜曰衛公堂以尊異之公偉人也文獨步於一時武折衝乎千里忠嘉表於四朝功業冠乎近代防昌之政防致中興蓋與姚崇相上下然其至誠能化悉怛謀之野心而不能杜牛李之讒口能決防制勝於晉潞回鶻之役而不能明智於其身能以死後之精爽感動令狐而不能解其生前之恨能使繁人指樹懷之至今而不能容於宣宗之世原公之用捨系唐之盛衰則凡所不能豈偶然哉要之萬世知有李衛公斯無憾耳公之顯烈尢著於蜀而遺迹獨存於繁凡經防令莫或加意今少防始圖其形是正堂名庶防觀英姿而想賢業非直慰邦人無窮之念且思齊焉少防明敏絕人學博而文工朝廷才之擢貳劍陽矣不以將去而怠於歐剔蠧根疏滌利源事迎刃解吏不敢肆百里帖帖然猶思衛公之賢以自廣此其志豈小哉夫苟謂之賢世異而道同衛公之植斯楠豈期後人之思乎誠能思之又能繼之殆使後人而復思後人也安知無若今日之爲者又正名設像紓邦人無窮之念耶政和八年記

雙流縣令題名記

缺名

二江令廨之東偏有故題名碑防存焉石理疏惡字畫漫漶固難於傳逺而規置短狹追琢防滿又無以待後蓋自咸平以上缺而弗錄已亡可考自咸平以後𨿽嵗歷僅可識然或並著到罷或頗脫弗著不能皆詳焉朝奉郎知縣事李侯嗤其然亟礱石將易之前馳書求余記某曰李侯子之易此石也將書日月紀官次爲新故授受文具則某無以言矣將掲姓氏張善惡爲銅墨坐右烱戒則某請效其說古今論賢令咸曰西門豹之投巫嫗董宣之格主奴何易於之焚詔版此數者誠難能然某弗尙也以爲是特奮湏臾之決就譎奇之名耳非所以爲中行法也彼縣令自有職調防柔良知其苛癢謹察幽隠達其顰呻經以徳義緯以法理主以質實附以文雅若是者顧不足就名耶而何以驚世之迹爲今夫侯所謂賢令使人愛思者有能出此耶而所謂惡吏爲人譏詬者有能爲此耶嘗試以此迹前人姓氏而尋善惡之實吾知其不可掩已然吾聞二江有三相皆舊縣尹也縣人頗矜以爲寵常名其防存其像而鄕先生鄧公又載諸詩以實之其一人乃唐逍遙公韋嗣立也當時之政號爲二川最人以故到於今傳之其二人則名與像俱亡矣意其政無它異故易泯也嗟夫以公相之尊等縣邑之陋名數品級孰爲顯晦然朱邑爲嗇夫去今千載猶歆歆起人意而二人者生𨿽貴重無二死曽不得與桐鄕烏鳶共飽此可爲吾大誡夫惟毋陋微官而恐忝所荷有如潘河陽之志則韋公無難爲也決爲之而已矣李侯名孟侯字聖舉由華陽遷此邑再以治辦聞亦近世賢令之一云

華陽縣主簿防內東壁記

李燾

李師望防昌六年攝丞専知大中元年秋得替就選金堂縣令遷南路運糧使兼監察禦史裏行遷昌韶臺卭黎等州刺史咸通九年八月九日自朝議大夫前守鳳翔府少尹賜紫金魚袋授嶲州刺史兼禦史大夫充定邊軍節度眉蜀卭嘉黎雅等州觀察處置統押近界諸蠻並統領諸道行營兵馬制置等使右一百一十九字在華陽縣主簿防事之東壁自防昌六年丙寅距今乙丑凡三百嵗筆墨塗糊間已缺壊不可讀防考史諜乃得其全而李師望三字特居上方防畫故在飾以丹靑亦未冺沒也按方鎭表定邊軍建於咸通九年六月廢於十一年正月始師望言成都經總蠻事道逺不時決請析卭蜀嘉眉黎雅嶲七州自爲定邊軍屯重兵於嶲而治於卭懿宗入其言卽詔師望爲節度使然卭抵成都才五舎嶲最南去卭州又千里緩急首尾不相副而師望肆爲誕謾居之不疑益務掊斂自厚又欲激蠻怒幸而有功殺蠻使楊酋慶等戍士旣積忿將醢師望以逞防召還而竇滂之滂貪沓尢甚蠻未動而定邊先已困已驃信乘之遂傾國入防焚掠斬艾莫攖其鋒進圍成都期月乃去始蜀人被嵯顚之酷痛未定也適四十二年而酋龍復來徴盧耽善守吾其蠻乎師望不知何許人史亡其傳其爲鳳翔少尹也資治通鑑錄焉史亦弗載今以壁記考之其資歷尢爲詳備蓋師望初攝華陽丞専知捕賊務旣而一爲令三爲刺史皆蜀郡邑宜師望之習於蜀故也唐自天寶以來方鎭彊於京師作福作威狼抗無上師望熟見夫前日之竊位者驕縦自如而天討終亦弗及包藏禍心睥睨旌鉞者非一日矣卒因蠻事鑿空抵幸得所欲定邊旣自爲軍而西川節度權始奪矣統押近界制置行營師望實兼領之而成都不得與也師望始丞於玆星一再終而遂建大將旗鼓獨制方靣符舊邑趨新府彼誠嗜利忘恥得意驕色政自滿盈而昔之皂輿臺猥防師望顧盼之恩者又將以誇曺偶猶恐其不大章明較著也則相與更治其嘗所居止使益壯麗大栱方梁塗澤蒼黃掲其姓名而大書其官爵推究本始用爲光華情狀卑鄙抑至是豈不重可憐笑也防然而度其當時所以稱贊師望者又不止此也此特其僅存者爾師望往師定邊曽不再臘而防難遽作蜀人恨不食其肉而師望復以智免則夫鄕者稱贊之具自當掃刮磨滅不畱蹤迹而東壁所記亦遭圬墁矣孰知其嵗月浸久風雨摧剝筆墨隠然復出於楹桷間耶烏乎殆天意也春秋三叛欲蓋而章其師望之謂歟師望之生旣幸脫斧質讀書史者又以細濶略不復窮究然其創造禍亂傾覆邦族者要不可赦乃緣壁記追正其罪使姦盜亦少知懲戒云

又壁記

前人

主簿古官也內自公府卿寺外則州郡及縣皆有之而辟召各従其長天子不命也西漢二百年縣主簿莫見於史永元以後召陵寜陽始用義烈著而考城事尢籍甚歷魏晉七代乃無所聞蓋主簿於縣其秩最卑與鬥食佐史均號少吏弗得亢禮丞尉非有瓌行瑋節則其姓氏泯沒弗傳宜也髙齊末造鄕官或降中防縣少吏固多敕用而史記不詳文皇創隋始於長安大興二縣特置主簿其班僅得視九品之亞及唐則舉天下縣徧置焉除授悉經天官而品眞在九矣且陞其位而使尉下之逮今猶然也華陽爲縣古無之貞觀中始析成都置蜀乾元初又更今名當析置時主簿與令丞尉蓋隨而有載祀遐邈其聽事乃失故處今所居實自它轉徙棟宇非厥初也以防昌壁記乾符柱刻考之本唐捕賊務捕賊務之名史絕不書其知務事者亦復無定或以丞或以功曹參軍此皆因壁柱記刻而後略見其他固不可復知也防昌迄今逾三百年兵數起成都中千門萬戶時遭焚裂求往日之破甓斷檻殆尺寸莫獲而此防事顧能獨存杇鏝朱墨未攺其舊是故偶然耶將成毀自有數也烏乎其閱人蓋多矣轉徙之繇與始得而居者皆亡所推尋其可考者且此嵗壬戍之秋餘實來主此縣簿掃壁而讀記洗柱而視刻念其多歷年所慨然有感於余心行且去矣乃使匠氏支植傾頽革除腐爛塈茨丹雘煥如作新苟無它虞則繼自今尙可爲數十百年計也興廢補壊敢不務乎遂並書設官置縣所従來爲重修主簿防事記而刻諸梁以告後之人云

新繁縣三賢堂記

樊汝霖

吾友沈居中爲新繁以暇日訪繁上故事則得賢者三人焉其一唐宰相李衛公徳裕文饒其一我宋故贈太師王公益舜良其一龍圖閣直學士梅公摯公儀三賢者李衛公王公嘗爲是邑而梅公則邑人也居中於是卽縣署之東剏爲堂繪三公像其上榜之曰三賢堂旣成以書抵予曰其爲我記之嗚呼衛公之事業文章世傳之史載之詳矣而不書其爲繁豈以公勲烈如彼其崇一縣之政不足爲公道歟觀其節度西川所以治蜀相武宗所以治天下而所以治繁者可見矣逮今餘三百年父老思之不忘以縣署最大一楠四栢爲公手所植此與周人指甘棠以懷召伯何異前任人爲此作文饒堂後更名衛公蓋得之矣而堂宇褊小不稱及是居中徹而大之並與王梅祠焉王公始字損之年十七以文謁張公詠奇之攺今字祥符八年進士後以殿中丞來爲邑始至有犯法者鄕所素嫉也公條其姦上府流惡處自後一待以恩信迄其去不更笞一人去而爲韶州終江寜府通判位不滿其徳則有子荊國文公熈寜間相裕陵以經術爲天下學者宗師梅公天聖五年第進士甲科歷臺諌言事有體仁宗嘉之嘉祐二年與歐王韓範司貢舉得人甚盛時蘓內翰在得中以牋謝諸公而謂公爲大臣元老其秋出守杭天子賜詩寵其行後徙金陵河中府以卒甚矣三人者之賢天下所共忻慕也而居中獨拳拳於繁其於李衛公王公不特取以勵已思齊焉蓋以勵來者也乃若梅公則將焉一邑勸焉或謂繁於成都爲劇邑自梅公以來擢巍科躋顯仕者不乏賢在熈寜爲禦史元祐初自考功郎中知今潼州呂丞相蘓公皆賢之則有若周公尹正孺在今中興爲給事中羽儀朝廷蜀之仕者視爲領袖則有若勾公濤景山何獨一公儀氏哉居中曰然吾固知不可一二數特取其所自始者爾而況梅居鄕時實與王相值凡以詩往來者八十六和易而思深平淡而防逺讀之使人一唱三嘆大雅君子也吾喜其有補於風化爲刻石其祠矣有能登堂而瞻其像讀其詩𨿽暴悍者吾知其易直子諒之心莫不油然爲之生矣以美化厚俗未有防乎此也是豈小補防居中之論如此誠有味其言也予是以書之居中名卣予金堂人建炎二年進士第三人時以左奉議郎知縣事淸愼彊敏縣學縣南門一新徴科以時庭無畱訟逾二嵗人安之惟恐其去也有不予信視其所作堂亦足以知其人矣

雙流逍遙堂記

李燾

雙流有堂曰三相其得名最久案諸史牒唐韋嗣立嘗長斯邑政績殊異後相則天中睿所稱三相嗣立其一人也餘二人蓋莫知孰何或曰嗣立父思謙兄承慶仕皆歷鳳閣鸞臺邑人深徳嗣立故並思謙承慶法其形貎因集其門凡而號以三相他族不當間此或曰圖像故止一人好事者彊增益之俾益三數不知嗣立爲相實三拜三已所稱三相卽嗣立也思謙承慶無與焉余謂思謙承慶𨿽無並存之寜過於厚若論思邑要當以嗣立爲主且究其本末嗣立蓋長於治民相國殆無足言自隋攺廣都曰雙流迄今逾五百嵗佩銅章結墨綬者紛不可紀而嗣立獨擅能名入踐臺閣更以平章事檢校汴魏兩州不嫌逺外先十八人請行晚益流落而巡察使猶表其淸白可陟之狀所長果在此不在彼當時最課諒非苟相諛悅必有當民心可傳繼者惜哉予未之聞也嗣立旣能得民其好尙復與流俗小異𨿽防廊廟毎自托於山林孝和嘗幸其居卽詔嗣立襲逍遙公夐故封逍遙公者嗣立之族人在宇文周時志節尢髙嗣立要非夐對然察嗣立胸懷本趣似不以紛華盛麗爲悅者顧弗能蚤自絕於匪人與楊宋崔趙同執國柄豈必眞知方外之樂抑亦羞處污穢姑托此彊自洗濯乎故余於嗣立猶有取焉爾嗣立去雙流旣五百嵗而予實來邑之頽剝殘缺固非當時比而余又遲鈍迂濶不堪世用拊存凋瘵惟恐傷之得免斯幸而何敢望嗣立之最課若山林則予所固有也嗣立又烏得以權執而兼取之乃卽堂之南更啟牕戶乘嗣立故封而命以逍遙簿領空隙徜徉其間庶幾不失余之初心且爲斯邑故事云

教授防堅白堂記

李石

君子必擇其所宜居如適然居之猶擇也猶則宜不宜有不暇擇而惟其所適焉大凡人之奉其四體莫不惟其安佚便利與夫鮮華甘美之擇以爲耳目鼻口之適一有不擇則爲非所宜而有不適焉者則命之曰陋陋者不擇之病也故昔之君子出則願爲九夷之居其處也𨿽顏巷之惡不以爲憂者凡以矯世之棄所陋而取所宜者故能適適則不陋矣石以博士被罪還蜀不三月天子神聖哀憐其罪畀以成都學官至是士友皆語以喜而嗟蓋喜其至而嗟以非所宜也旣到官卽舎懍懍數楹之屋皆支掌摧剝以爲居者方冬春交雪散風雨之防屋之東隅無他艸木惟梅竹二物如相視而嘻而相語以悲者方念所以流轉棄擯以卽死得爲此惠者乃天也因思所以自適者試酌酒梅竹間長言之曰不曰堅乎磨而不燐不曰白乎湼而不緇於是二物者相與笑之曰吾之二物所以得全於嵗晚寂寞者以不知其名之居也今子以是與我而名焉我一而物眾而我與物始焉仇敵矣以一堅而受眾脆則堅者燐以一白而受眾污則白者緇石於是復舉酒以酹二物且聊以自適而爲求名者之戒

成都文類卷二十九

欽定四庫全書

成都文類卷三十

宋扈仲榮等編

記

府縣學一

殿柱記

缺名

漢初平五年倉龍甲戌旻【闕】季月修舊築周公禮殿始自文翁應期鑿度開建頖宮立堂布觀廟門相鉤【闕】司幔延公辟相承至於甲午故府梓潼文君增造吏寺二百餘間四百年之際變異蠭起旋機離常玉衡失統彊桀並兼人懷僥幸戰兵雷合民散失命烈火飛炎一都之舎官民寺室同日一朝合爲灰炭獨畱文翁石室廟門之兩觀禮樂崩塌風俗混亂誦讀已絕倚席離散夫禮興則國化郡將陳畱髙君節符興境迄斯十有三載防【闕】復亂【闕】慮匡救濟民塗炭閔斯【闕】虛【闕】

冠學者表儀【闕】

大小推誠興復第館八音克諧鬼方來觀爲後昌基【闕】神不【闕】

進士題名記

田況

蜀自西漢教化流而文雅盛相如追肩屈宋揚雄防駕孟荀其辭其道皆爲天下之所宗式故學者相繼謂與齊魯同俗然世有治亂化有隆薄士之出處貴賤實系於此唐季五代政紀昏防斯文與人幾至墜絕國家之起海內統一堯文舜明寖昌以大其設科攷士擢取之多則前王之所未有益州自太平興國以來登進士第者接踵而出天聖景祐中其數益倍至慶曆六年一牓得十八人皇祐元年得二十四人它州來學而登第者復在數外其盛也如此豈非世化治隆人隨而興乎主學者議建榮名堂於宣聖殿之東北盡題皇朝及第進士名刻於石柱以示來者予喜聞而遂其請又爲之序時皇祐二年五月一日也

經史閣記

呂陶

蜀學之盛冠天下而垂無窮者其具有三一曰文翁之石室二曰髙公之禮殿三曰石壁之九經蓋自周道衰防鄕校廢壊歷秦之暴至漢景武間典章風化稍稍復講時文翁爲蜀郡守起學於市減少府用度以遺博士遣諸生受業京師招子弟爲除繇且以補吏或與之行縣民用向化幾比齊魯自爾郡國皆立學實文翁倡之所謂石室者存焉至東漢之季四海板蕩兵火相仍災及校舎弦誦寂絕儒俗不正興平中郡將陳畱髙防修舊補廢作爲廟堂模制閎偉名號一新所謂禮殿者見焉及五代之亂疆宇割裂孟氏苟有劍南百度艸創猶能取易詩書春秋周禮禮記刻於石以資學者吾朝皇祐中樞宻直學士京兆田公加意文治附以儀禮公羊谷梁傳所謂九經者備焉始漢景末距今凡十六代千二百四十餘年崩離變革理勢不常而三事之盛莫易其故然則冠天下而垂無窮非誇說也考實以議也惟經史閣之成基勢崇大棟宇雄奧下視眾屋匪隘卽陋聚書萬卷寶藏其間斯亦近類三事傳千百年而不可廢者乎龍圖閣直學士濮陽吳公因其成也防僚佐與蜀之士大夫及其講師徒弟凡若干人飲酒以落之徳風洋洋頌聲愉愉布宣於一方有若闕裏弟子集雩壇之下歌詠先王道徳而歸諸聖門又若魯侯至泮水之上國人望其車旂和鸞而樂見之視其顏色笑語而有感恩向化之意嗚呼其威矣哉公純誠好善治有本末所至以勸學爲先見一士可以語道誘進之常若不及乃詩人所謂能長育人才則天下喜樂之也陶於是推明公意而言焉夫治性修身以及國家天下大略本之仁義其文莫詳於經監見古之人注措發施正邪粹駁與其生民幸不幸其迹莫著於史世之學者不矜誦數而率履其言不競多聞而愼擇其是則爲有得亦庶幾善學歟初閣之營建皆幕府太常博士王君霽爲之謀君修潔有文嘗典吳興郡學挈其規範來遺諸生匪獨施諸閣也

元祐府學給田記

彭戢

成都府門之外有通衢二焉一直門之東西一直門之南北衢因孟氏僣逾之迹廣背九軌治平間部刺史有因民所利者俾之廬之以爲列肆而斂其防布輸之學官嵗不減七八百緍而生徒廩給半賴於是公私利之元丰七年冬十一月九日居民夜火延逮公門倉卒之間調兵工數百僅能撲滅而計事者圖深慮逺以謂重城之間官府所止兵甲所聚帑藏所積圖牒所存必愼其防而後可以忘大患且所去小而所存大所害防而所利博者智者之所必爲也乃盡徹其屋廬徙其居民而防裏之徵一旦失之由是學官嵗入遂減其半而廚廩始蕭然矣元祐攺元之初運使章公楶運判孫公亞夫患其不給乃上章懇請損公田以補之而有司拘文莫之得章再上其詞懇切有詔以公田千畝賜焉恭惟國家熈寜更化之初建學校置師儒新經術列三舎之法以造士而道徳性命之學擴新學者之見聞其教養之術自三代以還未之聞也聖主嗣服開導化源以謂治必本於教化而教化之行必本諸學校故增置學官棊布海內其保養潤澤之仁足以逺繼菁莪之樂育矣向非二公告嘉謀導皇澤使學校之間非徒存養士之名而有養士之實則後之學者豈能飫天恩泳聖澤樂先王之道爲邦家永永之光哉竊嘗謂聖人之養士也務養其志气而不止於養其身士君子之自養也務養其大體而不志於口腹然身逸而後可以責其志气之完口腹充而後可以求其大體之備故易曰天地養萬物聖人養賢以及萬民夫豈徒養之固將用之用之以及萬民而志气不完大體不備則事至而不惑物來而能名者鮮矣豈聖人養賢之意哉然則居學校之間者當以學古之道爲心而不以餔啜爲意志其大者而略其小者使異日登公相作百僚智足以辦事材足以任官名足以成身祿足以及親忠足以事君然後上有以稱朝廷樂育之誠下有以副二公勤勤於學者之意也戢屍職師儒術業無聞不足以輔學者之聰明然美二公之有以廣朝廷賜也於是紀之於石因以勉従學之士云

給田記

缺名

聖人以聖養賢賢人以賢養賢五常六順所以綱萬世而不綫而天下之治所従而出也養賢有本末惟君子爲能盡養之之術而本末具焉六經粹醇誼誼仁仁養之之業眞儒大師委委蛇蛇養之之職髙堂邃宮顯顯隆隆養之之地粻膳虀防潔潔嚴嚴養之之食四者不可以闕一有其一而無其三有其三而無其一與有其二無其二皆不足乎養也學非其師則所謂經者有時而不明居非其資則所謂學者有時而不久旣欲其明又欲其久非上之人爲之深圖則明與久矣繇而得全乎西州之校官其爲居顯隆極矣而資者不腆龍圖諫議吳公樂於養賢誨訓不倦諸生之集者殆八百人防詔防凡州郡新命學官者畀以十夫之地公乃按成都犀浦二邑所籍入之田五百六十晦有奇以益舊田爲十夫於是二臺皆通賢樂公之謀協然成之而今而後學者有以爲資而少寛於日費優防乎名教涵泳乎徳業持是而出則皆名臣持是處則皆巨人其賜自今始漙用公誤薦竊職庠目是田之所自給因書其事若夫步畮疆畛粢稲斂輸之數則鑱石之陰觀者可求諸彼

禦書大成殿額記

席益

紹興六年十一月左廸功郎新成都府府學教授範仲殳言臣所任成都府府學大成殿建於東漢初平間天下棟宇之古無過此者而未有題牓願陛下萬機之間親禦翰墨掲之殿額以示人文化成流道徳之富覃及逺方之意上可其請卽命仲殳乘傳以賜次年九月辛巳仲殳至自輦轂下臣益備位牧守率吁僚佐出迎於郊拜受於先聖祠下圜冠方領之士濟濟翔翔閭巷阡陌黧老黃防聳觀讙呼咸用欣戴天子闡融文教遐不作人之盛徳罔不奮勵感激興於禮義嗚呼懿哉晉丞相王導有言方今戎虜煽熾國恥未雪忠臣義夫所共扼腕撫心宜正人倫設庠序使爼豆之事幽而更彰以著淳風流徳化天子不以蜀之遐濶僻陋越在裔壌肆頒宸筆光裕黌宇煙扉露結之形鸞翔鳳翥之勢煥乎如日月麗天云漢昭回可謂甚盛舉矣昔苖民逆命虞舜舞干羽於兩階七旬而來格宣王興衰撥亂命召公平淮夷其詩曰矢其文徳洽此四國臣𨿽駑劣敢不推廣上意聳勸蜀之士大夫悅禮樂惇詩書和眾安民愼固封守以仰禆中興之業追蹤前古無忝聖神樂育之恵臣益頓首幸甚紹興七年十月十日記

府學石經堂圖籍記

前人

蜀儒文章冠天下其學校之盛漢稱石室禮殿近世則石九經今皆存焉自孝景帝時太守文翁始作石室至東漢興平元年太守髙防作周公禮殿於石室東圖畵邃古以來君臣聖賢然亦有魏晉名流以故世傳西晉太康中刺史張收始畵非也殿有畵自髙防始殆收嘗增益之今壁間又有東晉人士蓋收之後繼有畵者不知誰氏也齊永明十年刺史劉悛益以禮家器服制度僞蜀廣政七年其相母昭裔按雍都舊本九經命平泉令張徳釗書而刻諸石本朝因禮殿以祀孔子爲宮其旁置學官弟子講習傳授故蜀帥尙書右丞胡公宗愈作堂於殿之東南隅以貯石經益之先人鎭蜀奏秩髙翁髙防於祀典又請樂工於朝教士以雅聲而後頖宮之禮樂文物粹然近古自國家三雍之外無與比者向者外域薦食上國惟蜀賴天子神聖威武得保生聚邑屋而吏視軍賦爲急春秋釋奠守者不親行敕下吏攝事以故風雨鳥防之虞不免黌舎蓋自東漢興平元年嵗在甲戌始作禮殿逮我宋紹興六年丙辰歷年六百七十有三其間僞蜀刻石經之嵗是爲晉開運甲辰至是一百九十三年矣益實受命盡防全蜀兼行太守事玆歳八月諏日在丁率僚屬及諸生釋菜於學見藏經之堂已就傾圮爰鳩工庀材鼎而新之非飭觀瞻庶幾俾石經圖籍不虞風雨之剝蝕而學官弟子得以講習傳授經明行修爲國家儲其材也夫詩書可以格頑爼豆可以化暴誠使文教昌明𨿽垂軒皇之衣裳舞有虞之干羽自當功成於疆外如其不然則伏湛行鄕射於東京徵伐之間王導興學校於江左艸創之始是眞迂濶矣或者聞此而猶未諭吾將賦子矜之三章悲原氏之將落也尙有君子者知此心哉紹興七年記

修成都府府學記

馮時行

紹興二十八年冬天子命中書人鄱陽王公出鎭全蜀明年四月至成都下車謁孔子廟顧見學宮圮毀不治喟然而嘆且言皇上撥亂反正易干戈爲俎豆開立政化純用儒術常以萬幾餘閒手抄六經論語孝經孟子戰國樂毅晉羊祜列傳及圖孔子與門弟子七十二人像躬爲敍贊頒之郡國藏之學宮以示惇勸以幸斯文徳至渥也成都西南大府當時學校薦祭無位肄習無所其何以仰承聖明休徳亟命度材計工涓吉肇事力不民役費不民取易腐敗而新之與新作而補其闕凡四百楹皆敞豁覩深精堅嚴賁公來視成諸生東自荊防西極梁洋坌集廡下歡喜鼓舞咸願記載傳之將來公以命其屬部沈黎守吏縉雲馮某俾敍其興作之由且系以辭公名某字某其治蜀純用儒術其有得於經術者豈弟樂易之政無愧於前人詞曰梗楠於山魚龍於囦物生有元彬彬學宮蓄儲其中登爲卿公聖神宅尊滌除妖氛煥以堯文夏校周庠達於四方聲教洋洋皇曰岷蜀詩書之俗誰歟其屬振其殫竭孕其俊傑繄於近列西南巨屏綿絡參井惟公是命皇曰往哉惟撫惟懷實惟汝諧漢有文翁千載吏宗汝惟其同公拜於庭皇亟其行虎熊旂旌公來祈祈致其肅祗先聖先師顧瞻頽傾心經目營亟命鼎新刋山浮川巨桴云連徒旅闐闐己夘仲冬日旦氐中涓吉嘯工千趾俱升趨之烝烝各奮而登翔然其成煥然其明杳然其深公其省其邦人従之岌岌嶷嶷公升於堂而色而康嘉言孔揚諄復誨語如父如母邦人鼓舞歡傳萬口父兄師友更相進誘一日二日化行洋溢如風之疾惟皇作極貴儒尙徳百王之式惟公之賢受命於藩皇澤遐宣斡旋樞機皇曰來歸蜀人其思樂石峩峩矢詩不多千古不磨謹記

進士題名續記

王剛中

國家三嵗大比以進士題名寘貢闈蓋唐曲江之遺制也自皇祐五年田宣簡公知成都取太平興國五年成都進士田望之已下姓名復刻於府學石室東廂之石柱所以紀西蜀文物之盛且表示學者而使知勉焉聖上中興駐蹕吳防建炎元年詔川陜去在所逺廼分省額就蜀置院考校以合格姓名奏於朝自是成都登科者益眾矣然自皇祐剏制迄紹興甲戌凡一百五年環柱刻之旣士一再舉無以自列殊失勸勵之意於是攻石爲柱而繼刻之以補前人之闕使來者睨柱而書亦將盡而有繼云紹興三十年十一月初一日記

大成井記

李石

外學吏李石作二井於成都先筮得巽揲之六九而老之坎焉曰此井祥也陽揺其精陽開其明水湛乎深土溢乎津順所汲以免於險吾井其濟乎乃闕甃三尋有咫得食焉分東西爲亭以大成名據象詞也嵗大荒落日淸明大餘一十二小餘一千七百七十一銘曰一奇而精六偶而盈此天地合水所未形我浚其原如海之溟挹華滋分注以淸我則不驟待其淵渟有綆之修此險之行爾汲爾學無敗厥成

增贍學田記

梁介

上卽位之年冬十有一月命吳興沈公出鎭全蜀明年夏五月至治所布宣教條刔剔蠹敝風聲所曁不嚴而肅未浹日詣學宮延訪諸生考察藝能升堂者五百餘濟濟誾誾公顧之喜問所仰以爲養者皆曰一嵗之入不周於用至謁之臺府不能拒也勉以其遺余及之明日又告乏矣求者旣憚其勞應者亦厭其數則拱手端坐使士自引去莫獲究其業此豈特貽學校之羞職在風化者亦與厚顏矣公於是慊然求所以滋殖之逾年廼濟有田千五百四十九畝屋十有六區廣狹之度多寡之入私有契劵官有版籍皆命付之學官計所增益視曩者又倍焉公曰是足以傳逺矣而不足供一時之急則又舉庫錢四千緍充之方邊陲多事徵調數起蕞爾蜀罷於供億在位者督簿書赴期防朝不謀夕其視勸學養士迂濶弗切何啻虛文而公注意之深用力之顓經營特久若負大責迄用有成非本儒術以出治道孰肯顧省於此哉賈誼謂移風易俗使天下回心向道類非俗吏之所能爲夫移風易俗其爲事也若緩而甚急若易而甚難能之者無近名不能者無近罰此宜世俗之所共忽也然不有其具亦莫見其效曰教曰育則其具也作而丰之不匱不陋起人之所廢嚴人之所慢則公胸懷本趣可見矣公名介字徳和治蜀政成被防入對士公之休勤者以飭惰者以愧且念公去此而弗克傳也乃請刻之石

修學記

楊甲

成都學宮自漢至今千餘嵗祠殿講室巋然獨存其西屬延三百楹壯麗廓大是爲崇寜新學而嵗久獘漏污甚蜀連帥所統治繁夥月率一入學見諸生爲故常講席徹卽上車去不暇按行或有意苴補破敗吏緣爲姦厚費府廩圬墁枝撐目所及以誣不察故𨿽數加葺亦易壊淳熈二年六月敷文閣待制範公自桂林移鎭全蜀始至謁先聖率諸生列拜庭下覽古嘆息顧見屋室陊剝木老石腐則慨然欲興廢於是諏畫講度核經費虛實選吏程督刮絕蟊蠧自禮殿石室與今學官講誦之舍師儒之堂黝闇缺落風雨入而鳥防宅者皆徹新之蓋逾年而役休沈沈翼翼嚴靚宏固爲西南冠公來新學延見多士與耆儒宿師考難疑義訓誨熟復自左右序生與四方之觀防若弟若子望公辭气容色揚厲奮發願識嘉績顯刻以毋忘公徳公使甲記載本末甲辭不獲命則具著公惇本勸學委訓示後與蜀人所欲聲公無窮者爲詞綴語下公名成大字至能吳郡人以儒長者治蜀有大惠利及民然其政發源實始興學其辭曰逺哉玆學循吏所作鋤荒鑄頑爰初維囏築室考宮誘民其間被之書詩惠我後人聖有廟祀士有攸宇相其喬木曰此千載孰傾不扶以雨以風掃除壊污起自今公斥財鳩工左規右程執斤従之役徒蒸蒸廼崇乃治毋有庳腐廓焉新宮以就爾士士曰樂哉其來翼翼誦歌講讀金石屋壁公往眎成弁服在門揖之畢升進退齊平公曰士子吾敬誨汝聖作斯學惟汝擇取蓋古有訓自本自根餘力則文以華其身滔滔利聲則非我徒毋墮爾修媿此學廬士拜稽首載銘公言敢有斁遺公參在前井絡之區槁幹旣濡民以順賴士勸毋怠公歸廟堂我思維勩毋壊於成以詔來者

新修四齋記

李燾

蜀郡文學掾李浩蘇詵具書告丹稜李燾曰成都學者日增統帥陳侯懼學宮不足以容廼卽公堂之左右更築崇寜廢址新爲屋二十八楹分爲四齋疏爲四十八牕髙爽靖深學者益趨焉總其費爲錢一萬九千緡有奇經始於去冬落成於今春而秋毫弗以煩民此美事也諸生咸願有所紀述敢以告燾再郤而再至已廼喟然嘆曰營繕齋屋事固甚美𨿽勿記豈不粲然陳前而燾私切有感焉則不可不爲諸生評之蓋聞古之士皆自學學必有講習之處在家曰塾其曰庠曰序曰校蓋各因所處而立之名初未嘗有大小陞降之殊也嵗時朋萃羣集有司於是取賢斂才推而上之其不率教者屏之夫推而上之亦必有講習之處焉斯總名曰大學大學惟王者之都得有是名非王都則名曰學而已故鄕黨莫不有學謂國廼有學固已失之且庠序及校皆所以明其講習之處云爾未始訂某處爲序某處爲校也亦未始曰庠不得名序序不得名校校不得名庠也昔孔子射矍相之圃蓋以魯君之命眾而論士然則圃亦學矣豈必曰庠曰序曰校而後爲學云乎哉若孔子固未嘗言庠序其言庠序則自吾孟氏始孟氏𨿽列三代學名而其義則専在養教及射修吾孝弟忠信而已故曰學則三代共之皆所以明人倫也又曷嘗分東北西南上下左右或在廟或在國或在郊春秋冬夏所居各異詩書禮樂所教亦不同如大小戴所記鄭康成蔡伯喈輩所箋注紛然交加𨿽巧辧曲通言之成理考正求定終湏掊擊況又增以成均米廩瞽宗辟雍膠謝與夫三靈五府別號異辭叢脞雜遝混爲一條不可致詰先儒悟其齟齬難以位置則従而爲之說曰周兼四代之制蓋一處並建四學非四學各爲四處也然其說要未允當姑置周勿問彼區區之魯而亦兼四代之制乎泮水詩今且存米廩瞽宗辟廱膠謝不少防見不知漢儒何所依慿而公倡異端疆入它類疑誤學者蓋其甚病在溺心以博未識古書之正僞更世資傅防緯說錯亂經言遂使後世人主惑其名而不究夫學之實籠絡牽聮惟恐漏落崇侈土木贅聚冠履於孝弟忠信所當修者則未始致意焉其言豈不諄諄特其意倜倜然逺耳漢孝武幸従董仲舒等議立大學置五經博士舉孝廉增弟子員或獻雅樂則對三雍當時抑亦可謂彬彬矣然孝武實急功利士之精通秀頴者皆不肯防學遊學者特章句之儒初無益於成敗之數也逮孝昭欲救民間疾苦更召天下賢良文學以訪之則其所養竟非所用此不究實之害也光武剏業未及五載於傾側擾攘之間亟立大學𨿽不免以防決事而崇尙儒術有意其推本之也孝明孝章是承是繼其後稍怠學鞠爲蔬園永建六年更造黌宇開拓房室舉郡國明經者儒以充入之大將軍下至六百石悉遣子弟遊學逮本初之元編牒數逾三萬郭林宗申屠子龍𨿽髙尙其事亦復周旋是間奨拔人物扶樹道教爲諸生倡範孟博等與聞國政深議不諱自公卿以下皆折節下之假托如黃子艾晉文經稱疾臥家士大夫請見弗許三府辟召輙加詢咨隨其臧否以爲予奪當時儻非假托得不謂盛乎要不可與先漢同日語曽無防何旋遭鉤黨之禍議者反歸過於大學若是則學終無益於政秪有損爾是不然學之爲王者事久矣化民成俗匪學莫繇顧用之何若後漢之學是猶近古及其末造聲教廢於上風俗淸乎下百餘年間亂而不亡匪學之力歟若郭有道名冠大學而超然塵垢之外不爲好爵所縻正言直節嶤嶤獨全彼子艾文經終賴符偉明及林宗輩排斥詐不得售禍【闕】發【闕】鉤黨大學何與也惜漢儒但指經術爲祿利之路而不推本於孝弟忠信俾人自進修所用者狹爾本朝徧天下立學肇於慶曆極於崇寜其得失之速有目共覩而三舎陞降月書季考之法纎悉備具大率誘以祿利故未見豪傑之士卓然自大學興起者此則士所共嘆也夫其天爵而人爵従之又何俟於誘若誘之空激令躁競不安命分是不耘苖而又揠之長者也獨明道景祐間胡翼之治湖州學其規摹去古差近弟子往來常數百人莫不以仁義禮樂爲學其出辭气動容色人忽遇之不問可知其師爲翼之也磨礲浸灌之功多矣慶曆更新大學有司請下湖州取翼之法以爲大學法焉抑嘗聞翼之弟子各以經相傳授又別置齋舎榜曰治道凡欲明治道者肄業於玆如治民治兵治溝洫治算數之類咸因其性而肄業焉劉彛蓋治溝洫者至今猶以水利著夫豈苟然純用科舉爲學哉及元祐欲革元丰三捨詆訐苛繞之敝初命程正叔與顧子【大上禦名】孫莘老同更定學制三人議別置尊賢堂及待賔吏師等齋實用翼之故事防胡元夫與正叔異趣事不果行今天下立學皆徧師生相與言惟作大義詩賦論防爾是猶曰不給而況敢及科舉外事且徒飲食之而不於是取賢斂才無怪乎自怠自棄者之多也今多有是說欲減鄕舉十二三以其額畀郡國之學使學者繇是發身其得人未必不愈於三嵗驟舉於其鄕者是或一道也而朝廷憚於攺弦易調然好學者亦豈因是而遂輟其所好乎燾鄕侍講席嘗從容焉上言乞稍變試文體格無若今之猥釀孰爛庶幾豪傑有以自見上甚鄕納趣令就直廬條具旣得防湏再試卽行防燾去位事亦隨寢若試文體格不變又不於是取賢斂才則郡國之學誠徒立爾必不得已翼之故事尙可仿依而馳騁使學者不妨課試如式復於科舉外專精讀書且有以自食無復營求擾亂優防厭飫日知其所亡月無忘其所能比及成就則自當與古爲徒謂學果無補於當世吾不信也昔文翁初起學宮於成都市及元朔五年詔天下郡國皆立學官蓋天下郡國學官實自成都倡之後之爲成都者於學官不敢不致力𨿽迷國誤朝若崇寧宰相其致力尢甚異時縱不說學亦必枝拄邪傾圬墁赤白蓋虛矜僞以干縫掖之譽今陳侯獨能躬行節儉削浮冗之費罷誇詡之燕日積月累剏成大夏其視文翁減省少府用度以成就蜀諸生無不及焉其爲徳厚矣諸生盍亦思所以報之乎司馬相如𨿽文章冠天下然弗張四維似非吾黨楊子云金口木舌眞漢大儒而出處之際未免跋疐彼嚴君平李仲元沈潛自遂莫我縶維廼可敬仰爾嗚呼繇文翁以來仕而顯者固多矣何君公趙志伯謙溫等𨿽登三公君子弗貴也惟範景仁起寶元終元祐其進退雍容實光於嚴李若景仁斯不負玉堂石室云燾無徳之齒猥杖於鄕稱道不亂則燾何敢其私竊有感焉者蓋具此姑以復諸生其尙交儆我哉

重修剏府學記

楊輔

成都自崇寜攺建學宮厥初取具觀美不暇久逺計以故繕治無寜嵗淳熈初輔教授府學九年夏復以事至成都所目擊者七八年間已兩更大剏葺皆刻石紀事則其餘蓋可以類見上踐祚之嵗敷文閣待制豫章京公自工部侍郎來牧全蜀夏四月始至成都卽學延見諸生閱實具得其狀則嘆曰屋大而幹弱是愈葺愈獘若損十年之費撤而新之可得大治且持久而不敗於是決意庀事風雨奮發役不累月而就由東序而入者旁行復爲兩序序爲齋廬者四由西序而入者亦如之而又通廡以達其往來盧亭以遂其燕適庖廚以具公養而退有煬竈牖戶以安講習而居有幾榻浴有室井有亭潔污燥濕各遂其處凡屋之以間計者一百三十有六而一椽一杙不仍其故是嵗輔待罪茶馬事其冬始至治所明年正月朔旦從公謁拜先聖退行新學顧見木石魁磊棟宇軒豁而匠制致宻顯敞突奧至無一可憾蓋爲之動眙非復異時耳目之所接者旣又斥其餘力易壊增缺合新故屋五百八十有五楹無不端峙行列引繩可度崇寜所剏至是撤去殆盡而新學於是大備其嘗經行四方者以爲舉天下郡國所無有嗚呼可謂盛矣惟成都學宮逺有所自今西蜀之士千里畢赴嵗二月待試而入逆旅無餘館則於旁民居者多至數千計當此時而學宮圯獘不飭聚焉而無所托其何以崇示賢方伯風厲儒學之意則公之所以未及下車大建新學誠可謂治蜀之當務輔嘗觀往者學校盛時賢儒相望由諸生而起者名卿巨公落落間出下焉者猶掇緝聞見決取仕進以知名當世而近嵗則有可深嘆者矣今公爲是新學慮深而意廣髙明可以豁滯固靚深可以息浮靡潔蠲可以厲操尙而宏達可以逺鄙倍凡所以尊其居移其气者豈徒爲是輪焉奐焉使過其下者咨嗟嘆息而已哉嗚呼學者其尙勉焉流以源深華以質榮反是而呫呫誾誾以重貽學校之媿則其責在士旣簡其修亦導其趨反是而蕩決而後爲之禁則其責在師氏公行造朝白髮其議願益重師席之選使長如公在蜀示有表勸如是而後公之新學本末先後始得以無憾輔職事有間幸従公防者逾年被命董餉西師將別公命以記新學輔固謝詞陋不足以表盛大防公且召去度不可已則勉書其事期與學者防泳封植以益無忘公之賜公名鏜字仲逺博大明敏治蜀四年如始至其治以安靜爲本遇有所建立類宏偉如公爲人而學宮特其一爾蜀人徳公旣深他日仰公之事業思而不可得見則於新學然而觀之猶足以想其規模風烈之防也

成都文類卷三十

欽定四庫全書

成都文類卷三十一

宋扈仲榮等編

記

府縣學二

大唐益州大都督府新都縣學先聖廟堂碑文

【並序】

唐楊炯

敍曰銀衡用九天門壓西北之荒銅蓋虛三地戶拆東南之野迥七星於上列太淸不能潛混茫之機環四海於中州巨塊不能祕生成之業聖人有以見天下之賾擬諸形容聖人有以見天下之動行其典禮靈圖廣運百姓日用而不知神理潛行萬方樂推而不厭古者熊山南眺金崇橫上帝之居鳳穴西臨玉室考爰皇之宅五龍乘正按天防以希微六羽提衡驗星謡而罕漫洎乎尊盧赫胥之代驪連栗陸之君皇極建於初基鴻圖始於中葉莫不憑三靈之寶位鼓舞陰陽籍六合之尊名財成宇宙未有貴而無位博而無名大禮由其再造大樂出其一變蕩蕩乎人無得而稱焉巍巍乎其有成功者也若夫司徒立勲於天地還承帝嚳之家防子開國於商周仍纂成湯之業𨿽赤烏歷數推移於景亳之都而白馬旗裳赫奕於風丘之表由是千年有屬萬物知歸乾坤合而至徳生日月防而星靈降奎婁胃昴風駈白虎之精角亢房心云欝靑麟之祉君王異表儀石紐而法丹陵輔相宏姿狀臯陶而圖子產豈讓鑿幹象摛光芒於北斗之宮托地成形騰粹气於東山之曲非天下之至精其孰能與於此神冥造化徳合陶鈞獲衝用於生知運幽防於性道窮庶事之終始協庶品之自然覩者不識其靈仰者不知其徳步三光於太極照曜三門含萬象於中區聲明萬國惟深也能通天下之志惟防也能成天下之務非天下之至神其孰能與於此道尊徳貴挫鋭同塵始於中都宰終於大司防能使長防異節男女別途路無拾遺器不雕僞姦雄獨立初明兩觀之誅政教未行仍赦同狴之罪盟齊侯而歸四邑夷不亂華黜季氏而覆三都家無藏甲非天下之至剛其孰能與於此靑光歇防赤籙衰防一注爲海岱之尊一戰有河防之覇故得三王不相襲禮亡於防戎五帝不相沿樂入於河海是以哀生靈之板蕩痛寓縣之分崩歷聘諸侯棲遑異國其爲大也法象莫之能容其爲髙也黎元莫之能覩時非我與遂厄宋而圍陳道不吾行終樂天而知命非天下之至柔其孰能與於此太山不辭土壌故能成其髙滄海不譲細流故能成其大自季孫之賜我也交益親矣自敬叔之乘我也道彌尊矣於是歷郊社之所考明堂之則金人右對仍觀太祖之階斧扆前臨還訪周公之位然後刪詩書而讀易象動天地而感鬼神運百代之舟車開千齡之戶牖是故雷精日角聞道徳而摳衣月頰山庭奉琴書而撰杖非天下之至文其孰能與於此智以藏往有感而必通神以知來無防而不照論五行於帝輔潛觀太皥之先揆七廟於天災預察釐王之過星流十月徴歷象於衰周日泛三江采謳謡於覇楚神無方而易無體聖人通變化之津河出圖而洛出書聖人晤興亡之兆非天下之至明其孰能與於此極天蟠地之禮周旋揖譲之規百神於是防昌二儀以之同節非禮無以別父子兄弟親疎之序非禮無以辧君臣上下長防之位本之於元气徴之於太古徳足以法於九圍道足以用於八極服先王之制度黜紅紫而無施欽上帝之明威感風雷而有變非天下之至恭其孰能與於此五行四气十二月還相爲本五聲六律十二管還相爲宮至音將簡易同和廣樂與神明合契盛於中國還陳武像之容奄有四方自得文王之操南風奏雅知大舜之溫北裏宣滛體殷辛之暴非天下之至和其孰能與於此悲夫日中則昃動靜之常也月滿則虧盈虛之數也自太平王佐委龍翰於芳年禮義覇臣摧獸文於華月則知天之將喪也則知道之將廢也𨿽復頽山壊木兆悲歌於兩楹夏棟周墻陳盛則於三禮猶使文明炤爛百王知察變之機鐘石鏗鏘萬代挹希聲之樂信可謂備物致用立成器以爲天下利者莫大於聖人也旣而三河失統九州之寶幣不歸四塞提衡萬里之長城繼作星祅日祲乾象暗而恆文乖禮壊樂崩彛倫斁而舊章缺洎夫碭山休气潛膺赤帝之圖沛國眞人宻召黃星之錄尊褒成之厚級殷崇聖之榮班學校於是大興文武由其不墜年當晉宋運距周隋太山覆而昆侖倒天柱傾而地維絕三重赤暈還開爭戰之端千里黃埃薦有干戈之務亂罹瘼矣黔首何依王室蠢然蒼生無主閭閻匝地今來爲講武之塲荊棘防天昔日作談經之市皇家撥亂反正應天順人鼓之以雷霆潤之以風雨馳攙搶而掃穢上廓鵬云決河海以澄姦下淸鼇極今天子握大象運洪鑪星重輝海重潤幹廻北列垂衣裳於太紫之垣日出東方備法駕於中黃之道釋氏之無天無地盡入提封伯陽之有物有象咸乘禮節太階三襲明瑞气於朱符中極四遊法祥光於玉燭東膠西序云閣蓬丘國號陶唐家成鄒魯遂使西山童子陳歌謡於璧水之前南國老人受幾杖於環林之下乾坤之大徳行矣皇王之盛節明矣江茒鄗黍晨昏薦帝之祥鳳穴麟州晷刻因天之瑞乘輿乃選吉日協靈辰詔風伯以行觀促雷師而出豫房爲天駟仍施列缺之鞭斗爲帝車卽動招揺之柄奠玉帛奏金絲登介丘下梁甫擁神休而尊明號莫之與京按玉冊而考銀繩於斯爲盛於是廻輿轉斾臨曲阜之郊畿駐蹕停鑾訪云壇之軌迹若使九原可作大君得廊廟之才千載有知夫子記風雲之防卽以干封元年追贈太師禮也咸亨元年又詔曰宣尼有縦自天體膺上哲合兩儀之簡易爲億載之師表顧惟寢廟義在欽崇諸州縣廟堂及學館有破壊並先來未造者遂使生徒無肄業之所先師闕奠祭之儀久致飄露深非敬本宜令州縣速加營葺新都學廟堂者奉詔之所立也因三農之暇陳復道之規考幃帳於西京訪埃塵於東魯梅梁桂柱深沈風雨之津鏤檻文窓曠望江山之表納流云於上棟白日非遙披濁霧於中階靑天在矚雕鐫暐窮妙飾於重欄山海髙深盡靈姿於反宇門生偘偘如陪文杏之壇冑子鏘鏘若預崇蘭之室每至南方二月艸樹華滋北陸三秋風煙揺落莫不列蘋蘩於上席行禮敬於質明奠椒桂於中罇敬神明於如在爾其邑居重復原野平蕪出江幹之萬里入參星之七度城藹藹煥繁霞於百尺之樓蛟浦澄澄洗明鏡於千秋之水文翁舊學日往年歸劉禪平堂煙荒霧慘武侯龍伏猶觀八陣之圖壯士蛇崩仍辯五丁之石左巴右防之勝域陸海三江之奧壌大都督周王天皇第八子也元繼天而作降仙才於玉斗之庭武昭應運而生開覇業於金城之域五潢髙映流滋液於咸池十日旁羅散光華於若木星懸帝子遙澄井絡之郊嶽列天孫逺控彭門之野姬公以明徳之重行寶化於周南曺植以懿親之賢發金聲於魯北通議大夫行長史南陽來恆隋十二衛大將軍榮國公之元子申侯太嶽鎭其靈襟傅說長河昭其神彩龎士元蓄西申之逸羽始踐題輿管公明絆東道之雄姿初臨別乘朝議大夫守司馬宇文純左衛將軍靈州都督之次子臺門鼎族傳呼棨防之榮玉質金相海若河宗之寶庾冰淸識得嚴令而非常桓溫貴遊無車公而不樂縣令鄭嘉滎陽人也東周玉裔北海金宗列矛防之森森吐風流而蒨蒨尺兵不用瑕丘有上徳之君枹鼓希聞洛陽有神明之宰丞京兆韋徳工主簿扶風馬仁礪尉淸河張嗣明北地傳懷愛等荊藍灼爍鄧杞扶疎許度入風月之淸闗郭林宗獲神仙之妙境南昌晦迹共梅福而齊衡左部韜眞與喬而等列博士張鑑助教費仁敬等碧雞雄辯則江海沸騰白鳳宏辭則煙霞噴薄一州聞道親居典學之官四子乘風來聴中和之曲圓冠列侍執巾袠於西階大帶諸生受詩書於北靣泮宮之上更聞通徳之門小學之前復見華陰之市鄕望等魚文驥子震耀於平原漢女巴姬駢羅於甲第杜陵亭長終成輔相之才桐鄕嗇夫且著亷平之號莫不公私務隟卽聽弦歌陰雨時閒仍觀爼豆逍遙城郭拜夫子之靈祠髣髴風塵見夫子之遺像天道之璣衡莫測下問書生陽精之逺近未知來求小子當仁不讓思齊於上古之名遊聖難言有愧於中郎之石其詞曰太虛寥廓洪鑪噴薄上綴三宮旁淸八洛津獨化聖人攸作蛇柱爲居龍門是托爰淸爰淨惟寂惟寞防韜名魚圖表靈火紀云紀天正地正君臣禮制宇宙輝明文武旣沒成康遂行羣飛海水若羽天星玉筐曽裔金符逺系鐘石𨿽遷山河不替乾坤降徳陰陽合契虎嘯風淸龍騰雲逝三元載佇萬方攸濟魯道旣昏綿綿若存祿移公室政在私門學而方仕謙而彌尊聽之也厲卽之也溫義責齊國刑懲季孫多能惟聖道廢惟命天下莫容諸侯走聘至於是國必聞其政仁義立身溫恭成性不圗爲樂終悲擊磬九野八方棲棲遑遑從周返魯考夏觀商先王道術夫子文章可久可大爲龍爲光星衡入室月凖升堂智周通塞神兼語黙幾然而長黯然而息漢承周運胡亡秦國察往知來研精茂徳無必無我自南自北萬象皆宗千靈共同惟變所適居常待終樂天知命匪我求防北辰之北東海之東百王遺訓萬世余風時亡玉斗運鐘陽九周井龍沈秦原鹿走生人捲舌道路鉗口禮樂崩頹典章殘朽萬邦請命三靈授手日角升圖星精應符載揚風教重闡規模數遷三國年當五湖星芒夜指日暈朝枯環林摧折璧沼荒蕪赫矣髙祖粵若稽古丕哉文王照臨下土地維旁綴幹紘上補鯤化三千龍飛九五爰天列聖重規襲矩我君文思念玆在玆金鏡八海珠囊四時三雍九室秋禮冬詩紗帳語道靑衿質疑載垂仙渙廣創靈祠丕圖按籍逺求陳迹玉檻煙開金牕雨辟睟儀偘偘云居寂寂弟子摳衣門人避席階列簠簋庭羅絲石地接臨邛山橫劍峯滇池躍馬沮澤蟠龍中望擊節髙門扛鐘陰靈肸蠁文雅雍容書池必變幾席常重今還古往寂寥無尙太山旣頽吾將安仰梁木斯壞吾將安仿異代風行殊塗影響敢立言而徵聖冀得意而忘象

雙流縣文宣王廟記

李畋

聖人之性冥乎太極之先其爲道也邇乎艸昧之際蓋太極判而陰陽運聖人出而仁義興動植始乎陰陽億兆本乎仁義過是而論則乾坤幾乎息人紀將可誣又焉足議帝王之道利及生民哉故用之則治違之則亡不僭在人取鑑方冊聖宋啟運文徳誕敷纂極建皇一統萬宇爰自防縣率諸郡邑大籓小侯夤奉明詔建至聖文宣王廟悉以學校肄焉雙流縣者匯二江之左界申益部之右圻陶中國熈盛之風爲西州衣冠之地舊有釋奠之所居縣東偏年逺制卑鞠爲茂艸梁木斯壊想夢奠而增悲風雨不虞縦假蓋而奚及景祐三禩夏四月靑宮舍人南陽張公立奏課進秩出宰是邑剛明敏達蒞政優通導三時以訓民誠一言而折獄由是錢鏄之器備舉敓之盜遂亡懷教旣孚禮譲自著遂度地置臬徙創廟貎於縣之西南隅於時執藝子來量事度制創殿宇三間皇皇晬容被衮正位以亞聖兗國公配坐十哲服侯冕而夾侍焉六十子朱衣纁裳以従祀焉觀其繪塑精研神彩若動復敞門闑廊廡齋防神廚翼以弦誦之房署以板著之位以至祼豆之器粢稷之盛具體堅完靡不審備公然後防佐僚延縫掖用饗禮以落之式歌且謡邦人知勸弦歌之聲比屋講藝之席連甍洋洋然侃侃然子衿伐木之詩因是而作矣故今嵗國家下鄕舉裏選之詔於郡國俾校藝於雲龍庭是邑嗣賢能書者四十有四人被薦者六斯非倡善之驗乎淸識之士謂公之爲政也先之以敏農農勸則俗阜次之以辧訟訟息則民安終之以務學學優則士進玆是三者能不爲二千石之張本乎畋退居自適辱公【走吏】嗣書詢及鄙文者再且感公服聖人之道旣深且篤因廣顏生彌髙之嘆孟軻未有之論用志於石豈曰性與天道不可得而聞乎若以崇飾土木謂之教盛玆故不書

華陽縣學館記

張兪

三代之學繇秦廢蜀郡之學由漢興而天下之學由蜀起歷漢至宋殿室畵像古制盡在則蜀之學其盛逺矣哉始唐之衰侯王怙亂崩裂區宇蕩削典法民擾厥命不盜則兵仁義禮樂於世何有惟孟氏踵有蜀漢以文爲事凡艸創制度僭襲唐軌旣而紹漢廟學遂勒石書九經又作都內二縣學館置師弟子講習以儒逺人王師旣平蜀仍而不廢華陽縣學館者僞廣政十二年作迨今一百餘載矣棟撓墻圮鳥防攸居新進晚生陋而不顧有農楊安之爲縣甚治慨念墜學裒羣士財因而新之事未克究得江東沈扶來承其政益用儒雅要歸於道興學飾像嚴翼堂宇上以遵朝廷之制下以成楊君之故也惟華陽理於州內而州故自有漢學前樂安蔣公旣已大之今平陽文公率而教之濟濟洋洋禮樂流衍縣鄕之學亦従而興上動下效風化柔靡可追古治可表後式長世不墜惟賢是執實慶曆四年楊君始修之後一年而沈君克成之又一年晉人張兪爲之記

郫縣文宣王廟記

前人

瞽者不能視其形聾者不能聽其聲問瞽者曰天何如則曰惡乎覩聾者曰雷何如則曰惡乎聞噫天之形雷之聲是萬物無有其大者也而聾瞽者莫能知有能舉天地雷霆之大而不諄諄然言髙明之形震陵之聲則聾瞽者惡能知有其大哉今天下之人亦猶聾瞽者矣昏冥頑戾交賊於心溺邪叛正氛塞其性繇是聖人之道衰微闇昧而夷狄之法熾焉上之人不務明聖人之道開肓抉聾俾知君臣父子生養之徳去亂爲治之本用安天下而曰聖人之道大而不可稱焉苟稱之是譽天地之大褒堯舜之善也噫若是則子思孟軻荀卿揚雄明仁義拒楊墨皆徒云耶予豈不知聖人不待稱而後爲聖耶然而必稱誦之於後者蓋人不能明於道而溺邪說以亂其性亂而不已予懼夫道之將不傳於後世也是故力稱而勤誦之猶恐夫人之不能入焉矧欲黙而自信豈不爲愚惑者耶故有舉天雷之大於聾瞽者之側亦若是而已矣孰不曰有益於視聽之昧昧者哉故予謂能言聖人者亦軻雄之徒也其可已乎郫縣故有文宣王廟久壊不治慶曆五年殿中丞知縣事長樂馮君善於治民謂廟堂之設教化所系遑遑如不及乃治而新之棟宇像貎尊嚴甚厲邑之士民莫不肅向七年祕書省校書郎安定胡君少連繼爲玆縣甚得人和又按禮圖畫衣服冕弁車旗禮樂祭祀之器於壁題其制度帥學者講習焉兪實邑人謹以辭記其事且俾學者知道之所以傳慶曆七年記

溫江縣宣聖廟記

前人

有宋班正朔九十年上國至於四夷之人罔不習孔氏之道以柔其俗而斯邑有故廟久壊民甚病之皇祐元年秋樂安任君爲政之二年嘗自訟曰斯廟之壊斯民之病非吏之罪而誰之罪我苟安而去復將有賢者必爲之則我之玷永不磨矣又曰玆果爲之則財用不可取於公不可奪於民二者旣不可則廟終不爲之耶苟必爲之以利於民私之其可乎乃因祿之餘度己之用飭材備藝修舊起廢益以壯宇渥以丹彩皇皇隆隆飛如屹如乃神像貎乃設籩豆器用旣潔享祀孔時遂練吉日具牲儼服滌濯行禮奠神告位以休斯民旣退復曰斯廟也示民有本也於聖人之道則何有焉所謂道者在乎六經翼六經而明乎道者在乎羣書復用祿以貿經解義疏並諸世史古今之書蠱篆之學可以教童孺之業者皆在焉某聞而嘆曰皇家用文治天下休寜羣生得安其性命而無暴殄之害實由聖人之道行乎萬物之間故天子嘗詔郡縣飾像貎以明神功守宰奔命罔敢廢怠故天子廟學咸如魯堂然而未有不取於公不斂於民而成之者至如出己之祿盡已之私嚴聖人之廟成學者之事務則天下未之聞也古謂知其本勇於義任君之謂歟君世爲蜀人自唐至今用文辭登科爲將相舊族迨三百年矣故能知由孔氏之道而成乎名春秋小善必書矧若斯之爲者乎予故書君之修廟置經書之由以憲於後

雙流縣重修文宣王廟碑陰記鄧至

世非孔子則皇不得稱皇帝不得稱帝王不得成王覇不得成覇也何哉自孔子生而名教樹名教樹而異端息致稱皇者絕鴻荒之誚稱帝者彰禪譲之美爲王者杜簒奪之譏爲覇者免専恣之責則皇帝王覇之實由聖師而方顯矧萬古君臣之分父子之親夫婦之節男女之別者哉夫如是則配帝配天未爲越等豈惟被衮垂旒加一王之號可酬萬古之恩乎王仲淹所謂通於夫子受罔極之恩者誠哉是言也則李唐之追謚吾謂其盡美矣未盡善也然郡縣建廟之制由是而創始自時厥後循而勿替其於建置規畫則繋乎賢不肖中間壯麗者有之湫隘者有之是致風俗亦従而厚薄宮捨九河公立攺造之虞部李侯畋載之悉矣今所紀者止明乎屋宇之制籩豆之數悅隨之眾糺勸之人具載碑陰庸被采者之詳觀亦以驗風俗之丕變肇基於此乎

郫縣移建學記

張楚民

聖人以道教人非咈其所有而彊其所無也因其同然之心而開其天神而明之在於天下小大精粗各隨其性之所得或有見於刑名度數之末或有得於文章禮樂之間其妙或出於形器之表始於爲士終乎爲聖者有矣先王以謂有教焉非庠序則不達故自家至於天子之國莫不有學此致治之本有國之先務也竊惟神考禦極作新人材天鍚眞儒發明道術通六經之說而防於聖人之心地之相逺也世之相後也攷其言如同時端拜而議於一堂之上無有不合明而易見約而易守於是時也家無異學士無詭論此道徳所以一而風俗所以同天下之學防與三代侔𨿽窮鄕陋邑猶知有事於庠序況乎蜀學之興其來久矣漢景武間文翁起學宮於成都爲郡國倡其後邦人司馬相如揚雄之徒爲天下學者師夫漢之初蜀未有文也苟非文翁善教有以動其英華則斯人也𨿽有豪傑之姿亦沈俗而不作矣烏乎學之成也其功如此士之才世不乏也惟其教之而已岷山之陽曰郫成都之屬邑也本其風俗儉而好禮質而尙文忠義有如何君公道學有如揚子云皆邑人也而流風未泯使後世瞻慕足以興起舊有廟學居防之隅慶曆中殿中丞馮君沆始興作之楚民先君嘗紀其事逮今五十年褊廹傾頽學者嗟懼相與合財胥東南疎明之址自邑請命於府而徙建焉已而歷久弗就垣桷顚欹上雨旁風人莫之顧有善學知本之士五六人憤嘆周營而力匱不振奉議郎江楊侯漢良以能借治下車顧問勉趨其終捐金庀工期月而見蓋經始於壬子七月而考之以丙子仲春因釋奠而告成孔子都人盛集如觀闕裏耆老咨嘆願率其子弟而與於學士請琢石以識其功侯謂楚民嘗試學校俾爲之詞夫事重謀始始或善矣而職之非其人措之非其術則善始者每廢而不立故君子貴乎成終之爲難以侯之才無適不宜而縫掖之士猶恨侯來之晚也楚民獲書嵗月載名先君之後有榮耀焉故承命唯唯

新繁縣學記

吳玆

蜀學比齊魯尙矣而成都新繁邑尢號多士弦誦之聲相聞也獨學宮隳敗不治縣大夫春秋以令修祠事而已蓋邑大劇治者力不給而父老畏吏並緣侵漁相成無興學事學以是廢崇寜二年正月詔州縣悉建學居數月宣徳郎郭君用舉者領邑事始至讀詔書曰興學校以養士令職也明詔惻怛如是其敢不承亟走按行則腐撓庳陋不可復葺而近市喧囂且將徙之間燕於是屬其民諭天子徳音聞者獲其夙心皆踴躍願奮獻地輸材惟恐居後旣營民皆褁糧荷鍤以供役事君日勞徠勸相以身率之逾月而考成廟貎嚴肅序廡修廣堂室靚深垣墉崇固以楹計凡六百有奇役工二萬而無追胥之煩用錢八百萬而縣官所給才有二君師僚吏洎諸生行釋菜禮摳衣升堂頌禮甚嚴退卽其次百用具修父老縦觀太息曰是吾蓄意數十年而不敢發者也何意垂白而觀大化之流乎舊學之建有石刻君大父光祿公實職其首先君朝奉公嘗佐是邑今諸生尙有經講授者君又一新此學於吾邑是世有造矣盍紀之使吾子孫毋忘郭氏乎鄕先生句宗召卽以語遣人赴京屬之同年生吳玆玆曰昔漢之初叔孫通爲制禮儀魯兩生嗤之曰禮樂所由起百年積徳而後可興也國家自藝祖肇造區夏百四十年於玆矣海內大寜旣庶且富雝雝乎禮樂制作之時也主人述元丰成均之法推之四方使虞夏商周之盛復見於旦暮而郭氏亦世官於繁故教告未孚而人讙趨之然則徳澤涵養豈一日之積耶魯兩生之言不誣矣諸生鐘江漢之炳靈被漸摩之渥澤方蚤夜奮厲以承休徳將見材行完成可承可庸炳然並進於朝使眾咸曰崇寜教養之效循吏承宣之力也顧不美歟郭君名瑜某州人天資明恕禦吏謹轡防而抿民甚厚久而益力大父諱輔先君諱子臯云崇寜四年記

郫縣犀浦鎭修文宣王廟記

王賞

韓愈稱自天子至都邑守長通得祀而徧天下者惟社稷與孔子然社稷祀事無如孔子之盛勾龍棄以功孔子以徳固自有次第栁宗元亦言夫子之祀爰自京師太學徧於州邑夫子之道閎肆尊顯二帝三王其無以侔大也韓栁以文名唐世其論孔子之祀因以推崇其道徳然後知自生民以來果未有如孔子者予嘗謂孔子之道徳不過仁義而已爾大中而易行至正而難犯天地之所以久日月之所以明鬼神之所以幽人物之所以蕃山川之所以寜鳥獸之所以若莫不由此在昔堯授之舜舜傳之禹禹傳之湯湯傳之文武周公爲之禮樂以文之政刑以齊之天下之中國以尊四夷以服周衰王者之迹熄而仁義之教防乎絕矣孔子以大聖之資繼堯舜禹湯文武周公之所傳無其位不得行其道書之六經以傳後世自孔子以來有生之類不至於防者豈不知其所自哉堯舜禹湯文武之治止於當時孔子之教垂之萬世其祀也固宜嗚呼仁義之說行爲人君者修己以安百姓爲人臣者盡忠而不固其位爲士者難進而易退爲民者親上而不怨則天下無不治矣天下治而𨿽有夷狄莫之敢窺矣苟或不然則𨿽崇其廟像潔其牲幣新其簠簋猶曰不祀也朝廷自慶曆中詔郡國皆立學學必有孔子廟犀浦舊爲縣肄成治平間府尹淸獻趙公始葺而新之縣令馮接爲記熈寜五年縣廢而廟猶存歷年旣多椽棟毀墜宣和中蒲叔豹監鎭又修之至建炎四年有司議鬻官田廟亦與焉鎭人費大受以前輸官而得之廟在田野之間爲民居所蔽大受又以其私捨易民居撤屋爲道以通往來今監鎭張君楫見之慨然曰廟獨有一殿爾其入無門其進無廊爲村僮牛羊踐履可乎乃出錢三萬授鎭人舒禹圭禹大受之子如淵使成之爲重門兩廊又辟其廊廡爲齋防講堂及弦誦之舍奕奕峻整克稱厥居乙丑嵗二月張君率鎭之士子釋菜於廟以其胙行鄕飲酒禮觀者歡嘆禹圭等請記於予予嘉張君聰明材智長於吏事故能尊道崇教如此是以樂爲之書

華陽縣學記

張行成

眉山程勤懋傳宰華陽旣新學館屬予記其事曰舊學西向大成殿在東北棟撓椽腐風雨不庇諸生之居鞠爲茂艸今攺築正文明之位南向辟三門殿中峙東西兩廡翼之以繪従祀諸子最後建講堂捨職長諸生員以四齋爲屋凡四十五楹不侈不陋庶防仰稱朝廷興崇學校之意勤先人政和間嘗宰是邑公正不可幹以私邦人以鐵面稱之遺愛今未泯勤不令竊世官時適多事區區遵守遺訓不敢費逋負貸新租廹期限以生事濟姦重困吾民訟之敗風教者不敢不治他惟直是予不敢曲法不敢深刑奔赴期防偶爾後他邑而斯人亦相安徳以餘力爲是舉爲懋傳云爾按成都記華陽縣學孟氏之太學也華陽古梁州之境卦直坤故俗尙文星屬鬼故君子通敏其人任武王伐紂始見於經自文翁立學官得張寛司馬相如輩厥後王褒何武揚雄莊遵之流繼出漢之英才蜀最爲富迨今千餘載間儒術藝文猶甲乙天下方孟氏之僭志士恥食其祿至有不教子孫讀書者慮求仕也彼太學所養視文翁時果髣髴萬之一耶𨿽然給事中郭延鈞建議修禮殿宰相毋昭裔以俸金刻石經而廣政十二年別建此學君臣孜孜如此其心以爲不若是則恥焉爾況堂堂鉅宋之世而可視學宮蕪廢泰然不以刻意哉抑又聞治國如治家身法卽政法也惟君子見逺者大者否則小而近焉是故謀國者急聚斂而緩教化起家者先計算而後講學蓋財利之效速道徳之功遲也時俗雍熈官府優遊崇儒雅以飾吏事譬之富家延師教子已足稱賢若倥傯不暇給而肯存心化本正如原憲之歌商頌顏子之樂簟瓢捨古循吏或未之見也艱難以來鄰好𨿽修邊備未弛計司責縣宰令興文書急星火懋傳乃能作是事賢乎其知務哉

重修雙流縣學記

缺名

老佛二氏人皆敬畏之無貴賤少長其徒欲廣其居攝衣扣門應者無吝色運土木供資糧指期而成若無甚難者至於吾儒之有學學之有宮誠欲加葺焉近在吾黨率之惟艱豈吾夫子之道不以禍福貽人故人敬畏者者不若老佛氏之加厚哉今夫學其道誦其言用其教皆學校之所従見者也視漏弗塡忽傾弗支將以是責農商工賈可乎士必嚴其鄕校蓋已事也有司者治之已足深愧告之而弗從其人可知矣推此慢心示其子弟易世之後性習庸鄙不得與士並列其禍可勝旣哉史君松老宰雙流逾年士民益安其政獨邑之學距治捨百步而庳陋欹側剝蝕荒毀邑大夫士以至日奠謁於先聖相顧駭愕請於令君願合私財新之令君用其請鳩工合材督視其役浹嵗而畢事若殿若堂若廊若廡煥然更新與向之所見大異矣夫園囿陂池樓觀臺榭人之所以自娛者孰不先焉君顧不暇問於吾儒之鄕校則汲汲然興起之而邑大夫士視所當爲不待告戒必盡其力易衰陋之風返全盛之觀使後生子弟得於觀瞻因文以修其實因教以起其行則是役也不特新令君之賢知所先務亦以見鄕俗之美知所崇尙也

重修溫江縣學記【續添】

楊綰

古之學者爲己非以干祿也修其天爵而人爵従之故曰學者祿在其中矣始其以正治心以直養气以誠復性以通制行明於窮理而達於知命孝於事親而忠於致君端已以格物修身以齊家父子嚴兄弟睦夫婦敬朋友信得志與民由之坐廟堂斷國論代天工熈帝載則化行於天下三公上爵萬鐘厚祿若固有之不以爲泰夫如是何嘗有盜儒而鈞名假詩書以牟利逞浮辭而昧至理騖虛聲而喪實守若後世爲者哉後世之爲吾嘗憫之因溫江令尹欲予銘其所學也復感慨於斯言皇宋以文治序庠徧四海而溫江學校逮三徙方爲得地蓋有賢令尹劉君勃者倡之曰郭君瑜者續營之多士悅而成之予謂二尹士志於道惡衣惡食在所不恥況乎宮室今更新是學將備祠祭燕處之所歟抑以長育人材爲務館諸生於是學將以科第祿利誘之歟抑以進徳修業爲之勸予謂多士於學必至於聖人而爲君子儒非特褒衣博帶書畵誦說而已諸君於此相與切磨讀古人之書而求其所以言古人之書而求其所以言繹古人之言而考其所以行非仁弗居也非義弗由也微言妙防決自得之志意完固思慮審定徳期於備行期於成因履召祥福祐來助功名富貴設不求焉亦自獲矣科第祿利曽何足云苟異諸此惟流俗是狥世好是溺𨿽得之亦不足算也則峩峩新宮直祠祭燕處之所耳豈吾所以望於諸君者哉請觀銘詩江出岷山其源濫觴晝夜不捨萬折必東其流湯湯永不可方爰歸滄溟波濤駕空大江之陽古邑萬春作新泮宮於邑之南有門有垣有齋有堂惟師曁生於時講明樂胥講明惟一惟精先王之道古聖之經如播良田五穀旣分是穮是蓘必有丰年咨若多士罔或弗勤學海至海視此大江勉旃多士勿復自輕有爲亦爾舜乎何人

成都文類卷三十一

欽定四庫全書

成都文類卷三十二

宋扈仲榮等編

記

祠廟一

諸葛武侯廟記

唐呂溫

天厭漢徳俾絕其紐羣生墜塗四海飛灰武侯命世實念大極魏姦吳輕未獲心膂胥宇南陽堅臥待主三顧稍晚羣雄粗定必也彗掃是資鼎立變化消息謀成掌中戰龍黃再得雲雨於是右掲如天之府左提用武之國因山分力與水合勢蟠亙萬里張爲龍形亦欲首吞咸鎬尾束河洛翼出中夏飛於天衢然後魚驅勾吳東入晏海大勲未集天奪其魄至誠無忘炳在日月烈气不散長爲風雷英雄痛心六百年矣於戲以武侯之才知已付托土𨿽狹國以勤儉富民𨿽寡兵以節制彊魏武旣沒晉室非敵而戎車薦駕不復中原或曰奇謀非長則斬將覆軍無虛舉矣或曰餽糧不繼則築室反耕有成算矣甞試念之頗賾其原夫民視徳以爲歸撫則思虐則忘其思也不可使忘當漢道方休哀平無政王莽乃欲慿戚寵造符命脇之以威動之以神使人忘漢終不可得也及髙光舊徳與世衰逺桓靈流毒在人骨髓武侯乃欲開季興振絕緒諭之以本臨之以忠使思漢亦不可得也向使武侯奉先主之命告天下曰我之舉也匪私劉宗惟活元元曹氏利汝乎吾事之曹氏害汝乎吾除之俾虐魏偪從之民聳誠感動然後經武觀釁長驅義聲咸洛不足定矣柰何當至公之運而彊人私此猶力爭彼未心服勤而靡獲不亦宜哉乃知務開濟之業者未能審時定勢大順人心而克觀厥成吾不信也惜其才有餘而見未至述於遺廟以俟通識唐貞元十四年記

城隍廟記

唐叚全緯

陽之理化任乎人陰之宰司在乎神人保於城城保於徳徳者神所慿依也則都邑之主其城隍神之謂乎蜀地土惟塗泥古難板築至秦惠王始命張儀與蜀守張若城成都其環十二里其髙七十尺廨署防裏畫其下井幹樓櫓森乎上其金椎初作壤頺莫就有大蔡周旋而行俾壘堵依凖而立卽今城也其神功乎由此而來乃墉洫崇濬啟塞扄固萬雉邐迆一都繁會臣民支持金湯繕完故前年蠻防卒來戎備無素但擾郊鄙不近闉闍閉閧戒嚴卽時罷退則扶傾捍患之力其陰靈幽贊之神乎前之舊祠寓托隈堞偏陋偪隘星嵗滋深是用攺度方隅惟新經搆去乎幽奧就於髙眀其日惟丙其辰惟己其卦直巽其宮在四掲署於髙門敞於正堂丹雘於周墉圖繢於廻廊廟貎如生像容有睟神保是饗永安定位俾夫農無水旱人不夭札屏絕蠻夷阜安閭裏防乎封域富庻乎億年爰書經營以昭祀事南瀆大江廣源公碑

唐李景讓

戴禮有之曰五嶽視三公四瀆視諸侯古之禮於嶽瀆尙矣在昔夏后氏隨山濬川以畫九州華陽黒水界我庸蜀劍閣之陽益部饒焉岷山江東別爲沲禹績也瀆者曰江曰河曰淮曰濟積石桐栢沇水凡四流皆發源注海者也唐天寶六載開元神武皇帝加封南瀆爲廣源公其三者亞焉漰沛滈汗自峽奔荊且北且東百川會同爰及吳楚萬里歸海水府怪神非江不安水物族生非江不全海門二山逆我爲滄由岷激沲逺邁無壅斯所謂祗上天而被下土南瀆之爲大也壯矣開元皇帝古禮是式詔曰惟夏四月肈辰迎气太守其率祭官祀南瀆於益州設玉篚及洗罇罍簠簋旣舉冪初獻祝進神右跪揚我詞其文曰維某年嵗次月朔日子嗣天子遣某官某昭告於南瀆大江惟神包總大川朝宗於海功昭潤化徳表靈長今因夏首用率常典敬以玉帛犧牲粢盛庶品眀薦於神尙饗至於今不衰詔之嵗嵗直丁亥迨及戊寅當大中十二年合一百一十有二嵗越五月朔辛酉日甲戌臣防讓承聖敬文思和武光孝皇帝詔自禦史大夫檢校吏部尙書尹成都鎭蜀西川又五日戊寅復加檢校尙書右僕射其他如故凡再命皆以兼禦史大夫寵焉秋七月庚午乘軺至止遂謁瀆廟惟神盛烈不金石刻他所必見於斯闕耶惟神奉大禹之休得蠶藂魚鳬望帝之勲開明之沒王李冰之穿二江嘉而保之沃此黎首水旱不作於今賴之赫哉成功其可黙耶乃作銘曰滔滔沲江發自岷山浪溢流飛走峽之荊迨及吳楚百川以歸南北東西萬里湯湯電激雷馳水府神宅鮫人陽侯世不可窺南瀆之功載主載張陰烈希夷上戴大禹丕承我唐開元其期先主不容天絕劉宗匪瀆殆而洸洸孔明鞠防墮星匪瀆不悲念此下民於萬斯年九谷繁滋我來守土敬揚神休以琢丰碑

新修江瀆廟碑

蘇徳祥

五行疊用水實居多四瀆朝宗江惟其長八卦之畫也坎之爻冥契北方之數水實主之二儀之判也岷之山騰爲東井之精江實出之惟堯之世斯水未治遂有民墊之虞以差方割惟禹之興斯江旣道故有納錫之效以示成功其利萬物也大不可極深不可測而靈潤之功著焉其納百川也則察之無象尋之無邊而靈長之徳昭焉昔者三國連衡吳人擅命六朝割據陳氏稱雄及晉祚之隆也下樓船於玉壘隋基之盛也進戈甲於金鄰降孫皓則濟爲安流擒叔寶則寂無駭浪得非有道則應無道則否威靈不昧肹蠁斯在若乃方軌十二惟帝之都邑勝兵百萬惟帝之牙非富庻無以示國威非漕運無以資邦計語其順流而下委輸之利通西蜀之寶貨轉南土之泉谷健帆髙掛則動越萬艘連檣直進則倐逾千里爲富國之資助經邦之略此又妙不可盡之於言事不可窮之於筆也當隋之開皇二年文帝以沈祭之缺禮乃營之以廟貎唐之天寶六載宗以廣源之羙號爰封之以公爵而自梁室暴興蜀人僣命王氏則起之於前孟氏則繼之於後或徵或戰越四五朝稱帝稱王垂七十載化風久隔祠典莫修應天廣運聖文神武明道至徳仁孝皇帝握幹樞而禦極弔坤維而問罪聊施良防才舉偏師未越六旬已平三蜀旣而王道坦泰階平四夷八蠻有跋扈者盡爲臣妾矣名山大川有隔越者盡入提封矣爰伸昭謝用酬貺乃下明詔徧立嚴祠有司承制繪樣於素頒之於所部長吏祗命官蕆其事取之於大壯土木盡其妙丹雘窮其利僝功斯畢列狀以聞我其潔籩豆馨黍稷永享神以明徳神其助造化和陰陽潛祐我之治世式覃睿防俾建丰碑臣敢頌皇猷刋之翠琰豈比夫沈於江底杜元凱惟尙功名賦彼江流郭防純但矜詞藻而已哉銘曰江之源兮出蜀之界江之流兮歷吳而大利萬物於南方納百川而東防嗟乎盜發於唐兵起於梁神之祀兮久廢烝嘗美哉我宋之昌彼蜀之亡神之廟兮復構棟梁我其享神以蠲潔神其祐我以丰穰勒銘垂裕休無與疆

江瀆廟醮設防記

馮浩

四瀆以善利視爵號秩祀事有國之通制江發於岷防於海廣漑遐浹地產羙厚惠大固不可負其爲報之禮所宜重益之譙門之南廟貎存焉廟前臨淸池有島嶼竹樹之勝紅蕖夏發水碧四照爲一州之觀慶曆乙酉春樞宻學士平陽文公來帥用立夏齋祭又禱雨屢至廟下謂其僚曰太祖皇帝始平蜀崇廟制而新之朝廷嵗馳所署祝再命刺史承祀惟謹神實惠於民民奉之不忘又樂防池上當乖崖時尢盛因相外門之東得壖地二百步別爲醮設之宇驛聞於朝而後蕆事墆窪薙茀新基固厚方練材庀用防西江暴溢浮美木千計而至棟榱欂櫨咸給其求役者笑咢爭勸其力不逾時而工休叢宇耽耽飛檐將翔隱隆閎奧面池負廟不侈不陋境寂气肅一日公來視之曰吾將享神於斯娛民於斯乃鐘鼔而樂之蜀之老相與議曰公相山西兵二年有功於邊上念吾蜀逺倚公來臨下車乘民之饑純用仁義格於治振公廩減稍食諭益及諸郡富室損有餘之積得米三十二萬斛以活吾民省嵗供縑帛革常平之法罷槁稭之賦使吾父子夫婦皆安而居和气生於眾心仍嵗大穰興學校以訓士子弟刜姦薦良大小罔不治今興土木公由享神樂民而後爲無毫斂於民公之徳於蜀可謂至矣其將推是心以及天下豈吾蜀能久其幸耶浩辱公命俾識其事且聞老者之語敢次第云

江瀆廟碑

胡宗愈

皇帝嗣位之十三載聖徳誕敷格於上下兵革不用輿地來復覆載之內罔不驩喜乃正月丙戌大赦天下撫寧神人無所不至命長吏葺諸神之祠而江瀆廣源王廟在成都艱難以來嵗久弗治守臣世將旣再拜奉命退切惟念江水祠蜀逺著祀典而其滌源岷山朝宗於海以節宣天地之气靈潤所被東西萬里功利及物不可數計祀秩之尊冠於四瀆今祀在吾地而壊不加葺以重勞上命臣之罪也其不可弗防卽齋戒祗懷躬至祠下閱棟宇之傾撓者垣墉之穿敗者塗茨之剝落者陛墄之陷缺者丹堊之漫闇者度所以新之周行庭廡間見一碑巍然其一唐節度使李防讓文載天寶六年詔書惟夏四月肇辰迎气其率祭官祀南瀆於益州而其祝詞曰嗣天子某遣某官某昭告於南瀆大江恭以玉帛犧牲粢盛庻品明薦於神其一國朝右補闕蘇徳祥文載藝祖幹徳六年詔舉唐祀典以立夏日祭江瀆於益州開寶五年帝以舊祠隘甚命有司繪河瀆廟制度增取趙廷隠故第以建今廟蓋祀事之修備嚴唐制而廟貎之盛爰自本朝載瞻防摹用意宏逺顧將廢於因循益震懼不自寧於是勵官僚稱事任市材甓募工徒稽課程謹出納一物之直皆取於官一夫之役弗病於農以三月丙寅命工至六月丁巳落成凡爲屋百六十有九楹用錢七百二十萬有奇𨿽輪奐一新而舊貫無攺於以崇開寶之成規修前代之令典仰承聖上中興復古之意臣誠不佞竊庻幾萬有一焉謹再拜稽首作詩曰藝祖繼天百神受職命蜀祠江有廟奕奕聖主中興我祖是承其守臣蜀廟以新有嚴

其棲有秩其祀羣吏祗肅惟天下使祀貺於神

弭災致祥佑我下民江水湯湯惠此坤維其永無疆

重修江瀆廟碑

陸防

自古水土之工莫先乎禹紀其事於書莫備乎禹貢之篇禹之所載莫詳乎江漢曰嶓冡漾東流爲漢又曰岷山導江防甞登嶓冢之山有泉防防出兩山間是爲漢水之源事與經合及西防岷山欲窮江源而不可得蓋自蜀境之西大山廣谷谽谺起復西南走蠻費中皆岷山也則江所從來尢荒逺難知而漢過三澨至大別之麓亦卒附江以逹於海故江爲四瀆之首三代典祀秩視諸侯而楚大國亦以爲望有事必禱祠焉可謂盛哉成都自唐有江瀆廟其南臨江唐末節度使髙駢大成都廟與成江始隔歷五代之亂滛昏割裂神弗受職廟亦弗治宋興幹徳三年平蜀越八年當開寶六年有詔自京師繪圖遣工侈大廟制傑閣廣殿修廊邃宇聞於天下慶曆七年故太師潞忠烈公以樞宻直學士來作牧則又築大堂並廟東南以爲徹祭飲福之所而廟亦宏麗矣厥後𨿽屢繕治有司不葺寖以大壊上漏旁穿風雨入屋支傾苴罅苟偸嵗月淳熈二年六月令尹敷文閣待制範公之始至也躬執牲幣祗肅祀事旣退讀開寶中修廟碑愓然攺容曰此太祖皇帝之詔敢弗防南出登堂見忠烈公之識則又嘆曰潞國予自出也敢弗嗣始有葺廟意矣防嵗旱公潔齊以禱曰三日而雨且大治祠宇以報如期髙下洽足嵗以大穰公饒私余蠻夷順報乃自三年二月庀工訖四年五月廟成總其費木以章計者八千一百二十有八竹以个計者四萬九千四百七十甎甓釘以枚計者十八萬七千七百二十有四丹靑黝堊以斤計者一萬八千有七梓匠役徒以口計者二萬三千八百爲屋二百有九間墻六千八百七十尺廟之制度復還開寶慶曆之盛而有加焉於是府之屬吏來請防刻文麗牲之石且繋於詩詩曰井絡之躔下應岷山蟠踞華夷江出其間奔蹴三峽放於荊揚我考禹迹九州茫茫幹礎之宮肇自開寶吏靡嚴恭庭有茀艸範公來止事神是力廟未克成當食太息江流東傾於海朝宗廟成公歸與江俱東壯哉湯湯環我蜀城萬古不竭亦配公名

益州增修龍祠記

田況

祭法山川林谷丘陵能出云爲風雨見怪物皆曰神鄭氏謂怪物雲气非常見者也愚謂旣曰出云爲風雨又曰見怪物是怪物非止於雲气但能聳動人耳目靈應非常事皆是也蜀之西山有池曰滋茂亦曰母慈以其能興雲雨救旱暵楙養百谷而得是名唐開元中章仇兼瓊旣得平戎城夢一女子謂曰我此城之龍也今棄戎歸唐願有以居我仇異之表爲立祠在益州城西北隅厥後水旱禳祈防嘉應者數矣逮髙駢廣新城其祠乃入城中旣而板築至其處輙有大風雨壊之駢亦夢神女自稱滋茂池龍君求其祠限闉外以便往來駢寤而從之蜀人記其事傳爲信然皇朝典是邦者多爲民禱雨獲應故其祠益嚴予署事明年春三月雨時�僅沾土而復止麰麻被野日燥以病江流勢微釃者不足以漑旁山羣邑尢懼失嵗羣祀無不徧走或曰西山滋茂湫稔聞其異意將有所待乎願遣吏誠潔者取池水具音樂緇黃歌唄迎而懇祠之宜有冥感吏至其所亟取水以走謂爲偸湫然雷風亦隨而起及抵郛外祠中云色靉叇晦矣是夕大雨三之日逺近告足遂致有年先是祠之中扉前皆不屋蒿榛污塞垣墻缺然因命幹集工徒慮物材增完而敞大之以答神之休然欲作文記之而未果也眀年春復旱如初又迎水而祈之其應亦如初予乃謂同僚曰是豈非祭法所謂神而非常事者耶退而爲之記皇祐二年記

郫縣蜀叢帝新廟碑記

張兪

水於五行爲利害最大四瀆爲之原水而江又爲四瀆之長其爲利害益大矣昔洚水警堯天下昏溺江實爲暴民受其害帝乃命禹決江防河東放於海則天下受其利然後受舜禪讓終陟元後功配天地徳被萬世自水始也故孔子修書述禹之事尢勤備焉繼而嘆曰禹盡力乎溝洫吾無間然矣劉定公亦曰防禹吾其魚乎然聖人之功大而易法簡而易循因時制治必通其變厥後千五百年蜀有開明氏能振其道故禹之功復興焉在昔蜀有賢主曰望帝獲楚人鼈靈以爲相當是時巫山龍戰崩山壅江水逆襄陵蜀沈於海望帝乃命鼈靈鑿巫山開三峽決江沲通綿雒合漢沔濟荊揚然後蜀得陸處人保厥命望帝以其功髙讓位而去鼈靈遂稱叢帝號開明氏襲都於郫故蜀人誦先王功者以開明氏比夏后氏焉其後三百年秦彊伐蜀命其臣李冰爲守是時江妖爲瀑沫水滛流沃野嵗災民受其害冰乃誅水妖通水道鑿二山釃二江灌漑千里變防爲沃人賴其利故史氏羙冰之功於蜀爲大自冰沒後千五百載其功益彰焉夫禹大聖人也智極於水用能因天順地永生厥民若叢與冰道不行於周秦而能迹禹之功厚利三蜀非有大賢之業安能至此天水趙君曰予觀蜀之山川及其圖記能雄於九丘者蓋乘成水利以富殖之其國故生生不窮然非開明氏則巴蜀魚其民淮漢污其澤湮禹之力遺後之患憂可弭乎其後復得秦守之事謂其功出開明氏之下而蜀人獨神冰之廟祀史氏𨿽載冰之後功反使紹聖之烈闇而不耀世祀湮滅予甚懼焉蓋所謂日用而不知遂忘其本矣按禮祭法聖王之制祀功施於人則祀之能禦大菑則祀之能捍大患則祀之若開明氏可謂功施於人能禦大菑能捍大患者也予適治玆土而壠墓在邑之南彼民無知古闕祭享非所謂遵明詔存功烈者也康定二年春二月五日始作新廟成益州牧樂安公命辭來祭趙君乃躬執祀事會民吏以享之眾始大悅趙君名可度字叔儀治郫有稱觀其所舉可知也銘曰江發坤險堯憂懷襄夏后瘠力其流洋洋巫龍崩山江沈蜀疆開明防鑿民復其常外通淮海內殖岷梁利盡西海實惟華陽聖聖同功千載合符微聖之力蜀其魚乎江陽之腴郫惟舊都丘墳巍岌拱木號呼血祀不作神何以居新廟奕奕牲牢孔碩民享其文神歆其質舊功克照大患斯逖不有博雅孰躋聖匹載徳者言銘厥金石

杜宇鼈靈二墳記

陳臯

戰國時蜀災昬墊杜宇君於蜀不能治舉荊人鼈靈治之水旣平乃禪以位死皆葬於郫今郫南一里二塜對峙若丘山獨鼈靈墳淨林寺寺僧夷其崇爲臺觀隠士張兪懼其遂湮沒請於郡而碑之因置祠其上與杜宇岡勢相及宇之墳尢盤大民菑畬之其來逺矣皇祐壬辰春淨林僧死寺籍爲田許民墾甸而鼈靈墳與寺俱化爲民畝張兪聞之建言於縣尹虞曹外郎郭公公愀然動色駕而省之明日進士杜常等五十八人以狀理於庭公報曰昔者七國相血生民肝腦塗地獨杜宇亡戰爭之競有咨兪之求以拯斯民𨿽鼈靈成洪水之功微宇不立議其賢則杜宇居多載其烈則鼈靈爲大二人嗣興其舜禹之業九之一焉況勤民禦災皆載祀典微此則古之聖賢暴於原莽而吾不之知矣於是具不可籍之議聞於郡郡嘉其請俾復其寺訪名僧以主之得防徳寺禪者垂白焉白好靜退能禪寂邑人所向仰公於是命之因盡域二墳於寺命刻石志其事庶來者知二人有大造於西土宜與惠無窮皇祐四年九月二十四日記

靈泉縣聖母堂記

蘇惲

靈泉邑北直向馳道俯僅一捨地聚落帯鎭市去市徑行越距半里防秀眾山環列崇阜遭廻嵒嶺瞰若百雉城隅崯岑繚匯崛竦天外緜亙固防髙掲云表由其峯半挺設平崗健盤壯垣方秩千步中搆佛宮領僧剎迨百室有古褚氏聖母祠堂在焉謹按隋開皇中褚氏名信相自江都來本唐安郡靑城縣黒水溪人也黃冠艸帯幼悟佛心葛帔練裙夙參法要先逰方外首下此山端擇勝址芟薙芒枿枓樹枯栢塵初地之位創安居之漸偃息禪梵韜祕聲味勤事大雄氏教本爲空寂師表日月進精一無怠當時所聞見者亦未甚悉而奉之適値嵗歉田稼民傷饑饉則持龍頭小鐺散粥而飼之救拯生聚眾給千萬活病充疲咸告丰飫厥後以圓明相空俗身委化奉之者指其故地置祠塔以歸其靈俗議習傳號曰米母院俄屬唐武皇防昌嵗削廢天下寺宇斯院與塔亦例除毀時革宣皇大中九載白丞相敏中按節右蜀首謀興建尋得法潤禪師主之仍訪遺基再蕆能事掲崇搆堂殿廊廡牙閣寢室之備咸與惟新就刻舊塔石繪其遺像遂設祠焉逮咸通中悟逹國師知元由長安來觀兩蜀名地寓此僑隠亦繼住持因題爲聖母院其山亦從而名之唐室下衰薦經王孟兩世胙土僣朔斯地靈異之應愈新於人救旱乘時灼示爲霖之兆拯民布惠尢司及物之仁神變屢聞曾無曠嵗炎宋大中祥符二嵗府主宻直任公中正聆其顯迹拜章聞上願鍚名額未幾詔下院新瑞應之號至寶元慶曆皇祐之初亢閔時澤蜀土遘厲府主宻直張公逸楊公日嚴相國文公彥博端明楊公察畢諭將校就堂祭請置府佛廟設鐘梵焚獻以祈之匪夕而應甘澍浹於百里之內農稼稔字蕃固秋成享大年之望洎三殿省丞潘公洞徐公汾劉公永咸出宰是邑軫民告雨來拜祠下皆獲祥應著文賦詩大志其異邇後動越兩蜀走巴卭繇綿漢梓遂列郡縣鎭凡屬旱奔來千里請禱於前動皆恊懇章章然以願從人其神化之若是與夫包山奠宅庸列聖姑之名崧嶽升髙亦著啟母之祀可並駕而議其明效祠前舊刋李唐大中時朱道異譔記辭防防懦頗肆誣誕尢不可詳究觀其統載剏院時禩禱雨應祈之狀咸闕如也院僧惟膺懼其故事湮廢因集其本末請序而申之貴乎聖母之遺烈斯院之所以興盡傳於時不冺余故執筆爲錄其實時皇祐六年三月日記

成都文類卷三十二

欽定四庫全書

成都文類卷三十三

宋扈仲榮等編

記

祠廟二

新繁縣新建靈應廟記

周良翰

昔晉楚治兵子玉夢河神求瓊弁玉纓子玉弗與晉果敗楚師楚人歸咎子玉符堅冦東南防稽王道子以威儀鼔吹求助鐘山之神奉以相國之號及堅北望八公山見艸木皆類人形若將赴敵者頗有懼色遂以百萬之師敗於肥水河神以瓊弁玉纓敗楚師此固不足道而鐘山之神受相國之封然後助晉師吾亦少之惟我英顯武烈王自東晉以來逮於有宋功徳卓然靈異昭著鏤之金石殆不可以一二數蓋助順輔正不待祈禱除邪討逆防若影響方黠狄慿陵中原塗炭河朔河東陜西百餘州盡爲賊有兵驕乘勝欲來防蜀者屢矣率皆及門逡巡而不敢進夫三路甲兵非不勁也山川形勢非不險也獨我四川晏然無虞且爲朝廷中興根本𨿽一時將帥盡忠士卒用命以三路較之蓋有非人力所能致者實神之威力是賴以今凖古豈可與鐘山之神同日而語哉宜國家崇極封爵蜀人嚴侈廟貎以奉祠事盡誠致欽而不敢後也良翰承乏邑事且將及年一夕夢冠而法服者甲而持斧者𨿽在夢中意其爲神君勇義侯也乃亟下气神顧而頷之而被甲者引導指殿宇廊廡有未就處俄而寤驚駭汗徧體明日語同寮皆云神君祠宇𨿽因神霄廢宮然未就者十之四五豈有待耶時予方董役灌口相繼部糧益昌蓋未暇也將行之夕忽迷悶委頓闔縣之人驚曰前數日神降而附語於人曰吾今所居之殿舊甞奉要玉皇縣令有意爲吾攺建特不肯出一言耳更數日當自知之今令如此乃知前日之言不妄於是數千百人奔走祠下相與燎香再拜而禱之曰若縣長無恙卽士民盡力營建如神之意予俄傾復蘇自此邑人咸願移建乃相與卜地而未得也一日法要院僧繼文有言曰院旁有隙地爲人睥睨久矣願捨爲神君廟基冀絕爭訟時眾議紛然莫知孰從神忽現於所指之地眾讙呼曰神意在此不可違也其議遂定然深溝丈餘主事者頗以爲憂無何邑民三十一鄕鳴鼔結社千百爲羣來助上工者源源不絕不閱月視平地增髙五尺於是富者出財壯者出力巧者出技各捨所有以答神休又有分任廟事者二十餘人或主營造或掌出納皆邑中好事者也經始於紹興四年三月落成於五年之春廣殿長廊挾以樓觀旁有翼殿後有寢堂更衣受釐咸有室處共八十五間淸溝橫於前大江繚於後喬木修竹映帶左右气象雄偉稱王者之居凡自外來莫不咨嗟嘆息曰壯矣麗矣敏矣速矣是孰使之然哉方今軍旅數起賦斂百出爲邑令者但知從事簿書期防間曾何惠愛以及民予視邑人厚顏多矣何以使人樂從勸成如此之速乎得非神之功烈昭著威靈赫然人自歡趨蓋非有司所得而與也落成之日民大和防士女闐咽簫鼓沸天自是駿奔走執豆籩者無虛日不獨繁上之人也有士人王孝友者自成都挈其家奉三牲之祭於祠下且語人曰予有夙志本詣七曲山忽夢神君若相告戒云吾今在繁上無勞逺去謹遵神言是以來此且神之功徳施於宗社及於生民所在有祠宇而云居於繁上豈樂斯廟之得其地而安於此耶抑亦鑑邑人奉事之勤而少畱也廟成之初予適授代而去邑中士人每有書來未甞不以廟碑爲請且曰邑人因公崇建此廟其何以辭耶乃爲記其興建之由復作迎享送神詩三章系於其後俾繁人歌以祀焉神之來兮自帝所百靈導從兮前歌後舞駕風馬與云車兮和鸞鏘而翠旌舉將揮斥乎八極兮忽弭節乎此土樂新宮之壯麗兮聊逍遙而容與【其一】壽宮敞兮白玉堂奏鈞天兮酌瓊漿蕙肴蘭烝兮薦以蘋藻神歡欣兮載色載笑畀斯人兮樂康千秋萬嵗兮俾民不忘【其二】神之去兮我心悲乘廻風兮載靈旗電掃妖氛兮海波靜澄疵癘不作兮年谷順成保我國祚兮亙千萬祀吾人報事兮有隆無替【其三】時紹興丙辰中秋日記

雙流縣城隍廟記

任淵

郡邑通祀城隍之神蓋必有初久而失其傳也古者祀事下逮戶竈中霤況城隍郡邑所恃有神司之其尙何疑昔梁武進兵郢城有毛人數百逾堞而下見於史防則知崇墉深壑當隆盛時神所守防也雙流爲邑甚古邑治東北有城隍祠喬木蒼然地勢深邃昔人相宅於此蓋以爲岡阜磅礡淑气所鐘而東北艮方於道家書是謂鬼神出入之門其祠之地宜也紹興二十五年有因其頺圯攺築治西南者令長亟易邑居不寧父老以咎儻在是後二年眉山李燾仁甫來令玆邑始復其故棟宇像設旣已具體仁甫去爲賓幕予以無能猥嗣其事爭訟稀簡催科不煩官寺終日閴寂如古招提圄空或至連月豈惟風俗淳厚士民哀予疏拙不忍累之抑神之庇貺是賴遂以餘力增飭祠宇繪塑之工各致其巧侍衛儼列扁榜崇麗气象蔥鬰神用燕娛稚耋懽忻奉事彌謹降祥儲祉自今益蕃蓋神𨿽無方無體不常厥居而其好惡之情計亦與人不甚相逺如大家世族轉徙僑寓一旦返其百年故居能不忻然樂之耶漢家用諸儒議徙甘泉汾陰之祠於南北郊而咎異著見由此觀之𨿽天地之神亦各願歆其舊也夫神貺不敢彌忘舊貫不當攺前人之善不可沒其實而圖籍記載其事物廢興又將有考皆所宜書也遂書而刻之

重修先主廟記

任淵

智力之不勝義也久矣自昔英雄豪傑乘時崛起有能仗義而行偉然正大指麾號令天下從之𨿽其不幸不克大有所成就於當時而風烈之餘猶足以聳動後世歷千百載尊仰而懷思之有不能自已者非以義勝故歟東漢之季王室陵夷曹氏怙姦賊之資以擅中原孫氏席疆大之勢以並江左皆矜尙智力求所非望非有志於王室也海內之士刼於威制𨿽俛首聽從而心不與之至後世利害不相及則排貶譏笑未始少容惟蜀先主昭烈帝以宗冑之英負非常之略﨑嶇奔走經理四方最後伐劉璋遂有蜀漢蓋將慿籍髙祖興王之地建立本基然後列兵東向誅有罪而弔遺民以紹復漢家大業其理順其辭直非若孫曹氏之自爲謀也當是時丞相忠武諸葛侯實左右之人品意象髙逺英特駸駸乎伊呂之間應變機權本於道徳內修綜核之政外舉節制之師欲以攘除姦防混一區宇不負其君付托之意可謂社稷臣矣彼其君臣仗義而行正大如此是以海內之士心與而誠服之舉無異論𨿽厄於運數屈其逺圖而後世有讀其遺書過其陵廟者未甞不咨嗟流涕尊仰而懷思之也夫義之所在俯仰無愧天地且將直之見信於人亦其理之然哉成都之南三里所丘阜巋然曰惠陵者實昭烈弓劍所藏之地有廟在其東所從來逺矣大殿南向昭烈弁冕臨之東夾室以祔後主而西偏少南又有別廟忠武侯在焉老栢參天气象甚古詩人甞爲賦之廟久不治風雨摧剝殿廡門墻率皆頺圯破缺像設僅存至或露處紹興二十有八年秋九月蜀當謀帥上親擇廷臣文武兼資可屬方面者得中書舍人王公命以龍圖閣待制制置四川使出鎭成都臨遣甚寵粵明年夏四月公始至用故事謁諸祠奠獻至此顧瞻太息曰有大功徳於蜀人宜莫若昭烈忠武廟貎乃爾亦獨何心亟命有司繕治之鳩工庀材咸有程度以是嵗十月己巳經始落成於明年三月己丑𨿽號爲因舊起廢實再造而一新之棟宇宏敞丹雘鮮明堅壯精宻足以經久祠與惠陵皆護以垣墉限禁樵牧築室忠武祠北明潔幽邃有事於神者得以休焉蓋舊所無也用工萬一千六百七十有八爲錢無慮二百萬木章竹个取於津步商旅之徵勞與費民不知焉旣成命淵記之淵懼陋不克稱固辭公不許乃冒昧書其事蓋嘗妄論王覇之說以謂義近王智力近覇竊觀昭烈忠武之所爲非深於王道未易明其心於千載上也今公之所學宏逺髙明正論凜然一以宗王爲本嘗過公孫述廟笑唾不顧至劉蜀君臣嚴事之如此意固有在非特以欽崇秩祀爲牧守之所當先也鎭蜀未幾威徳流聞民夷寧謐視忠武不愧異時志得道行其助恢漢業興三代之禮樂不難矣公名剛中鄱陽人開豁邁往而克勤庶事綜練周宻治蜀之政百廢具舉不獨新此廟之可書也紹興三十年記

郫縣善應廟記

黃夷則

乾道四年五月左承議郎王君倬以四川制置使兼知成都軍府事晁公武之辟知郫縣事是嵗蜀旱郫四郊之土裂而不合實者秕植者僵秧者死君憂見顏色眎事之日走郡祀無應者聞諸父老曰有浮屠氏之宮曰金僊唐之靈澤寺慈姥池龍娑竭羅王者故居也以公精神禱之或者其應乎公卽衣冠率僚吏燎薌執板告念起而云旋煙升而雨防百里內外溝澮皆盈君卻蓋而返民擁君馬首手加額喜至泣下嵗用有年或議徹故祠新之君方究求民瘼蠲省浮令兢兢亹亹未皇也明年又旱鄕大夫士若民相顧邑落大作佛事塔廟蓋凡古所謂求雨之術者旣用矣公作而言曰鄕吾與爾有事於金仙之龍而應今旱勢如此爾將焉之吾嘗讀忠文張公記滋茂池龍娑竭羅者登仙龍也以慈爲心以慈爲行宅幽深隠不爲物先廹而後應其得道者意如何民曰大夫吾父母也吾敢不惟父母命君走祠下民閧然嚴旂旛奏鐘鼓錯諷防從君且飭壇宇奉像設安置之如君防雨霈然下者三日君愀然曰今凡再禱而再應率不旋踵令不令豈宜有此民輸其誠神聽其聰吾將何以稱之眎民媿矣明日鄕大夫士之賢者謁君且言大夫爲政未幾而成士力學農力田工商安其業顧俗無悍驕吏亡猾姦矣龍之靈抑知君之爲夫有徳焉不報非民也固願新龍之祠求公一言諾君曰是徳爾民者而報之宜予何辭唯唯退合財力爲之楹以枚計者若干廣袤以丈尋計者若干幽深壹家可宅可隠將以明年七月大作樂落成走行李寶山下謁記於導江黃夷則且訂疑焉夷則曰予讀忠文公記僧供事之事異矣予聞娑竭羅龍者咸海龍也江河淮濟是惟四瀆大川三百小川三千合焉而一之是爲海今環郫之地不滿百里而金仙之湫視海當不適合勺顧安焉不以爲小何也豈得道者合散無常潛飛以時乘雲气禦陰陽得於易所謂知進退存亡而不失其正者故能不大渤不隘杯水莫迎其首孰尾其後彼超忽變化者宜優於此矣尙何疑惟滋茂之山考之登眞書一曰慈姥在益西南四百里有靈藥可以已疾山無毒害猶慈姥焉故曰母訪諸秩祀廟號善應而已佗未之聞也今蜀人曰善應夫人而忠文公之記亦曰封爲善應夫人者抑苐弗深考耳廟故有像王服而坐祀卽所謂娑竭羅者今當以廟像爲正而名其祠曰善應或者其庻幾耶予固未之必也𨿽然是固不可記也爲之記王君字令修雙流人所至以豈弟慈祥得其民再禱雨而應也或問故君曰天地惟無心焉一於誠而已至人亦惟無心焉一於誠而已人苟惟無心而返於誠是之謂以一合一天地可參也而況於鬼神乎況於人乎吾非能然也聞之師然也而吾信之縣故有便齋君至字之以敬簡嘗曰使今南面之君子皆敬以自持簡以行之如仲弓父之言以爲治何有哉已而喟然然則君之心尙防見於此夫乾道六年記

靈泉縣尉防南康王祠記

李流謙

尉廨之南康祠不治久矣頹壁蠧椽厄以風雨像設黯晦香火衰寒過者弗莊非神則然也所宅之地然也尉之居如蟻垤如蝸廬吏卒如凍蠅尉窘悴淸苦如寒蟬而神下臨之其祠之陋興廢而莫之葺固理也予之來更二十晦朔慨然欲葺之而不果今僅如志然旣盡用其力亦姑補其缺壞與祓飾其舊而不能大有所更革又自秋䢐冬凡數閱月始訖役其難若此嗟乎亦可憐矣旣已事酌酒而告之曰督姦詰盜尉職也神不恥而宅於是亦其職也尉職明神職幽然尉不告神之靈明不若幽之察則神舉職爲易尉實賴焉苟疆隅妥淸防梗遏伏尉安於明則神安於幽矣夫如是神之祠一日不葺尉何面目視神謹用書之壁以告神且以告後來之尉俾曰若予之謬猶知倚神而葺是祠其不謬於予者祠必可保其勿壊

南康郡王廟記

張縯

郡邑通祀有功徳於其民者蓋古制也秦時蜀守冰鑿離堆辟沫水之害漑田以億萬計相與屍而祝之者今環蜀境漢興守文翁飭厲諸生於學蜀地學京師者比齊魯其後學校官爲石室以祠翁至欲與周公孔子配秦守以功惠漢守以徳教光明俊偉世傳誦之自是以來凡守之賢者蜀人必爲建祠或繪其像天下名鎭未是有也甚者蜀逺而地勝受蜀之寄必其要官大人所可倚重者丞相禦史往往不盡拘以文法政令能專膏澤可下而蜀之人亦以所事於君師者事之安其令而不違故𨿽去而敬其奉嘗猶不敢忘然則蜀視天下其亦可謂惇厚而易治矣唐制用節度使治蜀前後名人相望韋南康王在治最久徳惠最著今蜀人之祠王者秩於土神家有其像而府城內外獨無專祠於禮爲不稱今龍圖閣直學士四川制置使內相胡公鎭蜀之明年惟蜀諸路鹽之額浮茶之賦重與夫防峽科買金銀之垂六十年民力重敝吏陰拱熟視莫一措手公悉審核精考以聞凡所以爲民之瘼者不一而足公討理脈絡刮求根株盡變革乃止初靑羌奴結之未就順也公時方入境增調西兵指授方略扼其脊尾制不得肆至是懾服面縛塞下環蜀地數萬里安於靜簡雨暘順序年谷屢丰眾政旣舉廼講舊典之缺度故宮宇之隙地新庀王祠門屋耽耽廣殿渠渠修廊環擁便坐後列經始於八月之庚申告成於十二月之庚戌土木陶甓杇墁之工凡九千六百五十四費一出於官而民不與知蜀人戴公之徳猶昔之徳王也王祠旣建民益抃舞縯以部中守吏入受約束於公府下公命縯記其事辭不獲請縯乃復考王之終始而復於公曰王治蜀二十一年當貞元姑息猜忌之間外能折吐蕃之防張以功自結於朝中能撫柔其民三嵗一復使蜀士晏然皆樂其生王之徳於蜀蓋如此然王之始進也以隴州假守斬朱泚之使至其末也露章斥王叔文之姦建請憲宗監國朝廷爲之增气大節凜凜皎若日月豈獨書治蜀之功哉且今之蜀猶昔之蜀也王用蜀兵破吐蕃四十八萬眾俘其驍酋靡不如志𨿽諸葛孔明南定之功無以尙之而往者數嵗間黎雅小夷陸梁山谷吾將士乃巽懦不武久無尺寸功今始聞其稽防屈服然則王之折衝英略著於簡防之舊者其可不崇大之以昭示來葉公方將奮張王靈灑掃宇縣以成陛下復古之烈宜於王眷然興懷而不置也語未旣眾皆起曰予之言然盍遂書之縯因以其事敬書於石王諱臯字城武唐史有傳淳熈五年十一月壬申記

城北靈應廟記

楊祖職

惟天地人勢異而理一自其異而言之不知其相距幾千萬里而升降往來若爲其相通也自其一而言之則所以主張是維綱是推行是者皆有所主非偶然者自軍興以來蜀土無風塵之警所以庇之者誠國家徳澤之滂流亦神靈效順之陰助也嘗謂敵人窺境艸竊扣關咸見威光烜赫震怖崩潰師旋之後梓潼祠門馬背汗洽而後知神之賜也眾目感泣恨無報於是所在設行祠以昭奉事維神居撐參宮治在水府佐姚佑唐助順翦逆逮於我宋逾八百禩厥功愈昭自國家龍興以來蜀四受兵咸平中均順悖於成都熈寧中生羗擾於汶川建炎紹興之間北鄙大警凡再不靖神皆以陰兵助王師使蜀父子兄弟不困鋒鏑而朝廷無西顧之憂靈迹晣晣具載紀牒若夫雨暘之祈應於影響夢寐之祥契於符節使人移孝爲忠助國施化炳然一方如在上下如在左右故丞相文公彥博韓公絳張公浚其司川蜀皆先嚴奉成都防府也而舊祠附於城北羌神七聖廟中蜀人大以爲慙於是四民盡技以自獻於神卽故地而攺築之規模宏大旣十四年弗能就其什五主事者半已散亡或幾於廢今制置龍學胡公過而聳然曰嘻此民之庇也而緩如是何以爲國事神然民力微矣成功隳矣前日之費其可復得乃出緡錢終之以侈神賜以畢民願以息人勞不負國家寧神之意而民不知凡爲費無慮四萬七千緡爲屋百四十有七楹大殿四設防一更衣之所齋宿之居庖廚廩藏莫不嚴備門觀翚飛修廡繩直洞戶閟宮倚漢薄雲逺邇聚觀又以爲公與神夙契非偶然者也祖職嘗讀書沈思靜慮若有所得黙諭身世之去來了然胸中而不能以告人嵩嶽之神降爲申甫箕尾之宿本於傅說當時所傳必有受授昔江瀆祠宇宻學蔣公代其木而潞國文公壯其居皆有其故如公設施要有知其解者豈祖職所能識哉工以淳熈五年六月五日防手以六年七月六日而祖職爲之記以是月旦繋之以祠以送迎神使巫覡歌之詞曰荃來朝兮帝閽理集計兮天階抗霓旌兮上徵纚瓊佩兮植圭將歷參躔兮揖太微羗按節兮中堂整星弁兮峩峩澹容與兮重行載朱鳥兮馮蒼龍出天門兮上扶桑荃歸宿兮紫壇云裾翩兮下來閶闔啟兮奔飛廉騎繚轉兮西南復緤馬兮中唐脫劍履兮從容外告辧兮方歸左虫象兮右文魚掩貝兮嚴水扉荃倐忽兮往還監玆土兮相羊伯正直兮民康能齊宿兮事神眷頩顏兮勞之篆云鳥兮記將將用復兮帝庭降鍚伯兮純嘏溢斯民兮鼓舞醑芳烈兮牲肥蹇報祀兮無窮仰肹饗兮億年與國祚兮天長

靈應廟記

章森

神孔子不語神哉其茫忽乎蜀人指汗馬城呼等事神我七曲祠張王舊矣至今父老語咸平成都均順之變熈寧茂州生羗之擾猶震詟自失故祠王徧郡國𨿽里社亦屋以祭皆曰耿耿王靈功在蜀其不可誣蓋非祝史覡人執戃怳譎怪以亂斯民耳目者王祠七曲自唐我聖朝屢頒勲爵今爲英顯武烈忠祐廣濟王極所尊禮也森聞之神則天天徧體於物神體物而不遺者也陽開陰闔乎覆載之兩間無一弗察焉猶曰官各以其職凡南面出政教皆天子所也海嶽山川之靈匪天也耶王天人涖蜀猶所治宜執尺誅掃蕩醜逆以振我國家以燕佑我蜀人如此成都根抵得祠成都尢宜故祠在城北五里與神羗並規制下窄像室黯漫獨兩額有咸平政和嵗月可考用知蜀人以功祠王信如狀今祠卽故地而更徙之是崇是廓隆伏衍迆卜惟吉淳熈六年夏四月森實來成都主銓試事事已之明日謁王今祠下大扄傑觀層殿中屹隆棟翚起堅礎磐踞翼之修棼護之椓垣殖殖其庭萬騎斯容夕牲之所隅列焉蓋夥爲王宮沈沈者王得祠蜀蜀祠莫此擬問孰何所經始退曰蜀守楊君從望與其鄕大夫士若而人問之日月則前歷八十五甲子矣問役曰凡則事半前之人功倍之今制置使胡公力矣公於蜀寧固根本眾蠱具飭摘山煮泉昔病而今瘉椎結卉服始叛而終臣時雨時暘仍嵗大熟蜀廓廓無事矣於是因我蜀人所以徳王者求妥王靈以永我終庇乃捐寛儲與之講畫四蜀部使者聞之求助取材某山以時簡某工惟良歷十有四月祠成民不知所爲役也嗚呼廢興時哉成否人哉辭麗牲之石公以屬之森元年秋森溯舟連三日驚夜夢贊者肅入庭呼語云云自是渉驚湍無恐今眎之處嘗所夢者王若惟我私儻屬焉其在玆森不得辭公名元質字長文平江人近防加敷文閣學士再任若主計考工條目之詳有碑陰在辭曰莫見乎隠莫顯乎微天耶人耶闔辟一機我蜀父兄兵革不識惟天子徳惟王之力於赫王靈帝命孔將靡譎用張覡資而猖移孝爲忠我觀厥初施於我民帝心之符玉蚪驂云靈奄來下雙鍔余佩流余帯宏賁玆宮且焉止斯匪王其寧以寧我西師帥今公爲天子使王命自天亦相天子肅肅我疆萬詩書家王燕翼之公心孔嘉曰王曰公我蜀敢私帝其命哉四方其圖之淳熈七年記

成都文類卷三十三

欽定四庫全書

成都文類卷三十四

宋扈仲榮等編

記

祠堂一

諸葛武侯祠堂記

唐裴度

度嘗讀漢史詳求往哲或秉事君之節無開國之才得立身之道無治人之術四者備矣兼而行之則蜀丞相諸葛公亮其人也公本系在簡冊大名蓋天地不復以云當漢祚衰陵人心競逐取威定覇者求賢如不及藏噐在身者擇主而後動公是時也躬耕南陽自比管樂我未從虎時稱臥龍詩曰潛𨿽伏矣亦孔之炤荊州平心與徳神交洎乎三顧而許以馳驅一言而定其機勢於是翼扶劉氏纉承舊服結吳抗魏擁蜀稱漢政刑逹於荒外道化行乎域中誰謂阻深殷爲彊國誰謂輕脆勵爲勁兵則知地無常形人無常性自我而作若金在鎔故九州之地魏有其七我無其一由僻陋而啟雄圖出封疆而延大敵則用足而不曰浚我以生干戈動而不曰殘人以逞其底定南方也不以力制而取其心服震懾諸夏也不敢角其勝負而止候其存亡法加於人也𨿽死而無怨徳及於人也𨿽奕葉而見思此所以謂精義入神自誠而明者矣若其人存其政舉則四海可平五服可傾而陳壽之評未極其能事崔浩之說又詰其成功此皆以變詐之略論節制之師以進取之方語化成之道不其謬歟夫委棄荊州不能遂有三郡此乃務增徳以吞宇宙不黷武以爭尋常及出斜谷防武功分兵屯田謀久駐之計與敵對壘待可勝之期雜乎居人如適虛邑彼則喪气我方養威若天假之年則繼大漢之祀成先主之智不難矣且權傾一國威震八紘上下無異辭始終無愧色苟非運膺五百道冠生知曷以臻於此乎故徳知人之明者倚仗曰魚之有水仲逹姧人之雄者嗟稱曰天下奇才度每迹其行事度其逺心願奮短防以排羣議而文字蚩鄙智願未果元和二年冬十月聖上以西南奧區防亂餘孽罷甿未息污俗未淸輟我股肱爲之父母乃詔相國臨淮公由秉鈞之重承推轂之寄戎軒乃降藩服乃理將明帝道陬落綏懷溥暢仁風閭閻滋殖府中無畱事宇下無棄才人知向方我有餘地則諸葛公在昔之治與相國當今之政異代而同法矣度謬以庸薄獲參管計隨旌旄而爰止望祠宇而修謁有儀可象以赫厥靈𨿽徽烈不忘而碑表未立古者或拳拳一善或師長一誠尙畱斯文以示來裔況如在之嘆終古不絕其可闕乎乃刻貞石庻此都之人存必拜之感云爾銘曰昔在先主思啟疆宇擾攘靡依英雄無輔爰得武侯先定蜀土道徳城池禮義幹櫓煦物如春化人如神勞而不怨用之有倫柔服蠻落鋪惇渭濵攝迹畏威雜居懷仁中原旰食不測不克以待可勝允臻其極天未悔禍公命不果漢祚其亡將星中墮反旗鳴鼓猶走司馬死而可作當小天下尙父作周阿衡佐商兼齊管晏總漢蕭張易代而生易代而理遭遇丰約亦皆然矣烏虖奇謀奮發美智夭遏於嗟平立咸受謫罰聞之痛之或泣或絕甘棠勿翦駢邑斯奪繇是而言殊途共轍本於忠恕孰不感悅苟非誠慤徒云固結古栢森森遺廟沈沈不殄禋祀以迄於今靡不駿奔若有照臨蜀國之風蜀人之心錦江淸波玉壘峻岑入海際天知公徳音元和四年記

縻棗堰劉公祠堂記

何渉

益居三蜀中地廣衍防眾流以沃民田以塹都邑由是得川名故時汶江跳波刮午門南東注治有子城而無郛郭唐丞相髙公駢之作牧也懲蠻詔張吻擇腴而噬且謂走集宜險因度髙域其外周數十里開包槖以容居民築堤鄣江號糜棗堰折湍勢匯於新城北以休養生聚護此土不然【句】五代遘屯靡皇西略兩僣相繼弗卹弗備皇朝乾徳四載秋七月西山積霖江水騰漲拂郁暴怒潰堰蹙西閶樓址以入排故道漫莽兩壖洶洶趨下墊廬舍防閈浩乎若尾閭橫決傍無厓漘思次之旌與交易之質劑離聨渾沄雜百物資儲蔽波而逝獨用畫故民得不爲魚開寶攺號之初天子輟端明殿學士尙書兵部侍郎劉公熈古帥州始大修是堰約去訖民害招置防河健卒列營便地伺壞隙輙補以故連絕水虞比屋防仁多繪像而拜恩之與乖崖等自時厥後緜祀八十功忽而嵗輕事久而日遺言言巨防朘薙隤毀陞髙遐望江之端頫城大齧如餒鷙焉恬而弗圖可爲駭嘆慶曆乙酉朝議曩霄歸嘆西邊粗定回顧井絡宜得良帥遂自隴右加今知府文公樞直攺轅而來畀厥饑羸使安業乳哺公力勤才敏不以髙簡自飾視劇穴若坦解牛若石運斤幽陰阬蹊燭露夷易巨細防宻莫不曲到一日嘗從僚吏詣所謂縻棗堰者左右臨顧推本利害而曰非中山公成都其瀦乎昔者勤勞何謂後者解施何謂將利近易知害逺難究哉以吾爲尹於玆誠不可遺西人它日戒懼由是大營工揵益庳附薄爲數十百年計盤據廣袤罔分隖屬湯湯洪波演漾徐轉堰脊舊有神宇榜曰龍堂俚而且巫義不足訓公以爲思人愛樹國風所由著羙今中山之徳入人深如是而廟貎弗建實前所闕因易新制敞劉公祠堂其上爲裏禜水旱報丰穰之所矧自經始公發之旣作公巡之已成公落之可謂惠訓不倦功施於民君子矣越逾月渉承檄至府下公具道首尾仍命縷其事將金石刻涉按祭法能禦大菑則祀若劉公者築堰以除民害其禦大菑者與春秋常事不書非常書公增修玆爲無窮利其非常者與眾皆曰然遂列言以獻慶曆六年記

張忠定公祠堂記

缺名

我國家天命開基藝祖以聖功神武烜赫寰海初防上黨取維揚納髙氏復長沙乃議伐蜀一日召諸將於便殿出川峽地圖指示方略靈旗西展劍南悉平元元仰首始見白日非發於淵衷授以成算疇能若此之速也自幹徳三年距嘉祐四年守是邦者三十九人皆巨公碩望政孚惠洽鎭安逺俗誠有賴焉惟淸河尙書張公乘狂防之餘負濟時之術制權臣平亂階庸蜀底定吾民汔康恩淪骨髓而不竭信堅金石而不變一言一話談之者以爲美一舉一動守之者不敢逾何其徳之重才之傑也如此書曰民心無常惟惠之懷詩曰愷悌君子民之父母公之有焉天子知公政成發節促召吏民叩庭而告願畱儀形得慰去思智不自滿拒而弗許嘗畱書一幅遺僧希白題曰後十年方開公捐館宛丘希白聞訃持以趨府言如所期啟封斂觀乃公畫表自號乖崖公命繪於天慶觀之仙逰閣今年春素承乏來益始謁諸廟見公之容愀然嘆曰張公勲業在人祠尙未立闕孰甚焉因諭從事興起之防鈐轄營東署材具而待嵗月之便至和中增巡檢司廢而不居合二宇而成之不掊民力不奪農時無可得而譏也遂集寮宩整衣冠潔籩豆嚴奠獻是日州人無幼艾捧牢酒或喜或泣拜於堂下眾懷感慕如公復生昔周人之思召公愛其甘棠勿翦勿伐今此舉也予何愧焉繼此守者升公之堂見公之像畏之如神明尊之若師表勉當重寄無忝前良使賢躅羙政亙燿千古不其偉歟嘉祐四年記

文翁祠堂記

缺名

蜀之廟食千五百年不絕者秦李公冰漢文公翁兩祠而祀冰爲蜀鑿離逐捍水以漑民田漑所常及無旱年西人徳之因言冰身與水怪鬭不勝死自是江無暴流蛟蜃怖藏人恬以生故侈大房殿嵗擊羊豕雉魚伐鼓笑籥傾數十州之人人得侍祠奔走鼓舞以娛悅神祝已傳嘏而後敢安公之治蜀開學校以詩書教人澡刷故俗長長少少尊尊親親百姓順賴其後司馬相如王褒揚雄以文章倡張寛以博聞顯莊遵李仲元以有道稱何武入爲三公漢家號令典章赫然與三代等蜀有儒自翁始班固言之旣詳矣初公爲禮殿以捨孔子及七十二子之像殿右廡作石室捨公像於中晚漢學焚有守曰髙防能興完之後人又作防像進偶公室嵗時長吏率掾屬諸生奉籩豆饔醪薦於前防跽謹潔一再奠而退辭無不敢信焉冰以功翁以徳功易見徳難知故祠𨿽偕而優狹異焉嘉祐二年予知益州往欵公祠至則區位湫湢埃蝕垢防不稱所聞大懼禮益懈忽神弗臨享其明年乃占學宮之西攻位鴆工弗亟弗遲作堂三楹張左右序及獻廡大抵若干間布尋以度堂累常以度庭防窻以快顯壯闔以嚴閉采有靑丹陛有級夷瓦宻棟彊若棘若飛乃省公像於寧間繪相如等於東西壁本古學之復莫若�本今學之盛莫若古樞宻直學士蔣公堂故繪二公於宦漏皆配祠焉於是擇日告成於神揖而升簠斝果酒脯修紛羅而有容可以造防趨而降罍罇巾洗度燎並施而不慁可以盡儀相者循循任者舒舒禮生於嚴廣靈妥於閒寂故也噫自公以來蜀之人自視若鄒魯宋興名臣巨公踵相逮於朝先帝時巨盜再作亂弄庫兵爭劍閣是時蜀豪英無一污賊者羣頑愁窘不容啄而滅非人知忠家知孝使然耶所使然者不自公歟傳曰非此族也不在祠典公在之矣則是祠之作願自余而古無俾外息云祠之興同尙之賢則轉運使趙抃及提防刑獄使者凡三人賢輔之勤自通判軍州事祝諮以降六人營董之勞自兵馬都監毛求保而下二人咸畫像於西廂列官裏於石陰銘曰公二千石兮守大邦冠峩峩兮紱斯皇出有瑞節兮車騎羅石室孔卑兮人謂何新堂翼翼兮耽耽庭廣直兮序巖巖吏奉神兮不嘩神來此徒兮此其家儼羣賢兮並陳公所教兮如其仁庖魚挺兮爼肉鮮神來享兮憺寃延公教在人兮無有頗蜀賢不乏兮才日多俗祥順兮考慈公祀百世兮庸可知治平四年記

學射山仙祠記

文同

龍圖閣直學士趙公抃治平二年夏四月被詔守蜀明年春三上巳來逰學射山主民樂也故事有張栢子者嘗居此學道以是日成得上帝詔駕赤文於莬薾云衢羾天闕以去爾後凡其時兩蜀之人如以戒令約不赴而有所誅責者犇走防其上詣通眞觀禱其神從道士受祕籙以歸一年禍福率指此曰惰與恭之所招致也自昔語如此人益起敬逮今逺近以期而至者愈無鞅數成都燕集用一春爲常三日不修巳云逺甚然各有定處惟此山之會最極盛矣太守與其屬候城以出鐘鼓旗斾緜二十里無少缺都人士女被珠貝服繒錦藻繢巗麓映照原埜浩如翻江如凝霞上下立列窮極繁麗倘佯徙倚直暮而入公旣至喜逰人之遝然復愛其地距城不一捨而孤嶺橫出夷陸景气殊曠絕但謂宮室獨與物不比稱明日召知縣事李君弼賢語之曰此治下載籍譜實號勝處而模矩制量諸不如所說柰何議者不咎將屬之於守宰歟予與君其欲對人不媿中在謀其完矣遂授之宜所以當然者君曰諾公所命弼賢能爲之乃調匠度材悉以良法不煩公不傷私未逾時而已云事畢矣爲三淸殿爲張先生祠堂爲道宮齋館爲燕宇便室與凡所以可爲之事者一一無不有亡慮三十楹開咍延連輝顯華昈兀於雲際動於林表誠棲眞祕廈而合宴之佳觀也自是曰有來者嗟頌顧矚聚吻而談曰此地不知化爲榛墟者凡幾年一日爲賢者所經慮芟舊而掲新之詎偶然耶豈神靈所居不可廢待其人而後俾興之邪不然何歷嵗滋久而無一有所問者耶盍延其傳以附於地誌宜矣公因使文同爲之紀其觕四年記

範文正公祠堂記

家安國

公嘗曰周漢之興天下爲福爲壽數百年當時致君者功可知矣周漢之衰天下爲血爲肉數百年當時致君者罪可知矣考公之時朝廷致君之人喜功畏罪者尢多惟公之望節若南山貴名之起掲如日月亙諸夏之廣盡九夷之陋凡有舌者皆恥不談希文何耶好善優於天下而已矣善人天地之紀也政教之本也其所以優於天下者能思天下之所不思能爲天下之所不爲先天下之憂而憂後天下之樂而樂也然知爲可憂則先王之澤無不備於世矣知爲可樂則一夫之生無不獲其所矣公之憂如是而竟無以觧其憂公之樂如是而竟不得享其樂豈成功則天歟公防上壽儀以正君諫楊太妃不可稱制以立母儀述張華事西晉以諷宰相此天下所不能思也公防大政首請天下興學取士先徳行不專文詞減任子以除冗官此天下所不能爲也上百官圖以任人材舉縣令擇郡守以固邦本保直臣斥佞人以明國聽復防散去冗僣以厚民力此天下之憂而公先之也西民禍兵以龍圖閣直學士帥延慶橫山靈武勢如腐槁朝廷乃以邠州管內觀察使授公公曰漢禦史出案二千石唐禦史節度使以軍禮見本朝學士丞郎出臨戎閫節度諸將望風稟律皆由朝廷之重也居內朝近侍之職有彌縫闕失之道若貪厚祿換此外帥體當承迎朝廷指縱無復議論廟算得失矣況西華之人知有龍圖老子不知有太尉也竟辭元昊以書窺伺朝廷公惡其僣號斥不爲奏自答其說諭以逆順禍福之理元昊卒伏公言稱臣請和此國彊民息天下知其樂也然則所謂優於天下者舉是耶於事則顯功也於善則麄迹也上臣之善莫大於禮樂世有不得其門而入𨿽房杜之羙其如不能何庠序者禮樂之門也得其門知其文矣知其文逹其情矣情文備則致君挈國之功言不下帯而禮化行如神矣吾宋聖治迨慶曆僅百年太平之效以文致實景徳祥符之風不減三代而功成治定未暇制作天下之人望禮樂之門不得而入公辟其門使天下由之雍泮之水洗天下之心後進之君子先進之野人防軌結轍可以論述制作者與時軰出然考積徳之年天實有所興也成都學宮西南觀教之地二漢以降非善人之迹不存近世宏堂列像迨逾百人皆所遵徳防行熈寧初公仲子丞相純仁漕蜀西南之人始請公像圖之經史閣西廡諸生嵗時謁欵於前以筵戺未稱積愧甚久元祐戊辰寶文閣直學士李公尹蜀誠於應物樂於爲善凡可以成法者皆欲舉之客有告曰蜀有學自文公始本朝郡邑有學自範文正公始天下之爲烈者先王之所不遺法施於民者世主之所必報不遺之所以顯仁必報之所以立義事有惻然之仁孑然之義一及於虫魚艸木𨿽曠代異古且猶不忘況赫赫耳目之前明徳輔世及於士民乎願正公祠使天下爲善者勸李公樂其請命工成之於禮殿之東與石室對峙焉客喜而歌曰岷山之靈防公之英千歳之聲非雷非霆道徳之澤以保我後生明哲之誠禮義之經百世之廟如日之星教化之功地平而天成

郫縣何公祠堂記

侯溥

君子治亦仁亂亦仁治亂殊時而君子之仁一也孔子曰殷有三仁焉其以異於迹而同於心乎微子之去無以異乎箕子之畱而囚辱也箕子之囚辱無以異乎比干之諫而剖剔也先王廟貎去則祀否則絕微子不敢畱先王大法生則傳否則亡箕子不敢死先王忠義死則得否則喪比干不敢生各有所當然爾漢徳中缺而大盜作方此之時蜀郡有二仁焉生焉而仁其惟揚子云乎死焉而仁其惟何君公乎子云於漢爲給事黃門三世不徙其官其受祿也輕其任事也微一日遭新莽之變而責子云以死國是不知道者也詩曰旣明且哲以保其身子云之謂乎君公起諸生而位三公爵通侯主在與在主亡與亡固其職矣姦憝搆誣率以隕生詩云之死矢靡它之死矢靡慝其君公之謂乎子云不死而大法言垂之萬世猶箕子之有洪範也君公不生而髙名大節千古凜凜猶比干之諫而死也使子云有君公之位而君公居子云之地則亦彼死而此生矣生者以文傳而死者以忠傳文可日見忠隨世異是以子云之詞盛於蜀而君公獨未聞焉君公葬於郫綿東漢閱劉蜀歷二晉以至於唐至於五代至於今蓋亦久矣宅兆四周化爲畦塍貧夫力耕殆至穿夷所賴以知者特二石柱爾知府大資政趙公聞之惻然曰君公之忠可以摩激萬祀今也食不得以血於廟墓不得以鬛於田殆非所以揚厲名教乃吁有司移告於郫俾治厥封俾建厥祠於是著作佐郎趙濬以縣令實職其事先是嘉祐中邑儒何昌禹嘗憤居民耰此墓之四周而末如之何因其賣之也而市之至是其侄邁獻其地三百步有進士宋誠倡邑之學者復市二百步以獻昔墓且毀今築以修昔廟未建今宇以祠乃礲石柱鑱識年月乃殖嘉木表正疆畛功旣集大資政命溥爲之記溥伏觀古之君子立身行已太上立天下之所不能立行天下之所不能行其次立所難立而行所難行其次立所當立而行所當行如君公者蓋竊以爲得其上焉者矣封其墓建其祠其誰曰不然熈寧六年記

成都文類卷三十四

欽定四庫全書

成都文類卷三十五

宋扈仲榮等編

記

祠堂二

張忠定公祠堂記

楊天惠

故贈尙書左僕射濮陽張公爲政於蜀久矣然蜀人奉事如新行防畏愛如隔信宿蓋由今崇寧之乙丑距前淳化之甲午逆數甲子已一百一十有三年維是城闕之衣冠與市區之翁媼凡幾換易𨿽其當時駕竹小兒常及公行奉折轅車者亦已翳滅飄爲煨塵至於脫漏一二遺子弱孫亦復衰落跂跂向盡然後生孺子嵗時念公乃如公初辦嚴欲離軍府時事至比其大父與髙曾行禮意勤渠反更過之此非人情榮古上鬼喜以所聞爲勝不覿爲神抑亦公之盛徳有所膠固令人不可懈於心故自公在事吏民固已竊圖容表共祠於家飲食必祝蘄無棄我然而比公去治歷年引久乃未有築宇爼豆之者及樞宻直學士王公始爲廟室附祠典如典禮而龍圖閣學士劉公又從而潔完之庀事益光已而星霜流易木石老憊月支嵗柱危就傾僕於是今大尹前戶部尙書虞公過而怪焉曰此蜀召奭也柰何乎忘之言未旣有號於眾者曰信也後之矣宜乎公以我爲忘也我則非人其又奚言旦日則相與頓首伏府門下因鈐史具言所以慙負狀願假期日自效虞公遣吏勞苦罷之亟下令華陽如其請且以知縣事李君孟侯董匠事凡葺屋七十楹度堂十幾竭作十旬百堵用成寢宮閟淸墻戶鮮整气色明喜靈觀忽還又以虞公之徳爲與公合也輙繪生祠而置堂中央並取同時部使者一二大人像離列其次於是東蜀楊某聞而竊言曰甚矣蜀人之愛張公也其好語故事者往往旁掇茫昧爲神異之傳學士大夫多疑之故弗論特論公始所以平治亂紛終所以輯羙風俗大抵气決嚴重如汲黯而不彊塞拊循安和如倪寛而不濡懦操制英發如趙廣漢而不輕急治體綿宻如召信臣而不寒儉故內修政刑外靖羗夷皆有度程不失尺寸下至米鹽估直燕防在所講若紀律不可輙易昔黃覇居潁川蓋八年功乃成公鎭西南亦七嵗治益顯然覇微緣飾爲奇怪辭畔異路凰神爵疑與上計之奏鶡雀之謬無以異乃公所爲則無有是獨就理法爲久逺規致膏味嗛足後人嗚呼所謂盛徳必百世祀非公所謂耶故論之以告遺民且爲迎神詩曲授覡巫俾歌舞焉而並刻之詩曰若有人兮濮上告外趣駕兮焉往朝嵩洛兮蓐食晡咸柰兮共張蹇颷飛兮電掣卽參井兮一歇坌劍扉兮俄蓋呵力丁兮扶轍倚鹿頭兮徜徉指其下兮余鄕水油油兮云委天與地沓兮耕桑靈旣集兮安止休後乘兮山趾父老羅拜兮勤歸問何闊兮音防步從容兮新宮仰桂楣兮叢叢睇垣廡兮四繚紛采飾兮靑紅靈顏愉兮康樂禦圓方兮綺錯進巴歌兮歈舞神已汰兮不惡西玉壘兮微防臨岷水兮不驚南靈關兮窈眇與雪山兮爲扃靈之懽兮澹蕩更千秋兮一餉決祥液兮天門浸吾人兮泱漭謂君公兮良勞起我壓兮崇朝公行歸兮三府視此赤白兮中霄

華陽趙侯祠堂記

前人

吾裏有仁焉銅山趙侯純祐名申鍚本故家子有羙才數試吏以能聞於人繇州縣三陟奉議郎知華陽縣華陽成都其治直府城中央戶版夥繁訟筩紛委固倍餘邑又與尹廷四五行臺纚連錯峙勢相關制難於專逹趙侯獨富風力敏功緒遇聱涊事尢喜爲之縣故有沙坎堰不知起於何人凡漑田三萬七百九十畝頗沃羙然嵗月猥深官不時省堰浸堙缺江流亦遷去田因以廢夷在艸間𨿽世業者尙棄弗顧而浮客尢輕亡徙不可畱以故公祖嵗閣一千餘緡省賦嵗閣四百餘緡而私獲之失不在嵗侯至則喟曰曩輸入而今不入曩獲羙而今無餘豈終不可爲耶爲而新之豈不在我由是訪遺迹按故道防校圖籙訂以耆舊遂相地宜築堤故處髙二十五尺長四百四十尺其址之闊如髙之數用木五百章揵竹二萬个役夫五萬指不浹旬功告就水卽赴溝支分脈別油油宛宛釃灌如初時願復故業者願就新防者挾牘自言惟恐人先銍耒交起塍壠飭治土膏和美秔稻奮張於是艸萊畢漑而洫有防流人曰是非水泉之利也侯實利之賦租迄入而私有衍藏人曰是非田租之賜也侯實賜我乃卽堰側搆【古候切】新堂乃圖侯像於其中曰使世世子孫無侯忘也間走人過余求爲之記余觀魏史起論西門豹不能羙鄴田爲不仁不知引漳水爲不智豹賢令也其治鄴使人不敢欺當時無及焉者亶以一不圖此防不仁不智之名後世不以爲過及起繼之卒能化舄鹵生稻粱爲鄴人所歌誠賢於豹逺甚今侯風力如是功緒如是假令與豹易地與起並時吾知河內之續不在起在侯無疑也非直賢於豹而已頃者侯治防廡得繼碑壁下蓋前令趙世長種栁詩也其自敍嘗從乖崖行栁安轡升遷橋上隨而觀者數千人乖崖號曰此趙公手植也宜呼曰趙公栁人咸應曰諾侯讀之及半忽驚寤髣髴類其疇昔所爲遽拓本示余且言當復種此以竟趙公故事然侯方從辟書佐漕幕栁之種否未可知余欲寄聲父老幸爲侯植五株堂旁勿翦勿伐以永侯愛思宜有益父老其聽餘言母忽政和元年記

韓忠憲公祠堂記

閻灝

自侯國爲郡縣傳記始有列循吏者固須凜徳讓風迹淸邵所居民富所去見思生有榮號歿得奉祀則其章明與日月光而無窮已也漢元始詔書祀百辟卿士有益於民者蜀郡以文翁九江以召父應詔嵗時郡二千石率官屬行禮而南陽亦爲信臣立祠昭然史筞增徽其後此典一墜昧沒千載然而有碩徳傑望矜式薦紳厚澤英績周洽民俗丕咺瑰偉自與禮之法施於民以勞定國者合而輿心稱願以祈薦饗則此甚盛事可得已耶宋天聖中韓忠憲公以樞宻學士諫議大夫鎭成都威靖仁涵內外誠盡方嚴正直動迹儀矩中心樂易以教化爲首務俗尙悛革安趨夷逵始日官以蜀當有兵變或大沴爲言者朝廷憂之公於陛辭之日二宮諭以占說公俯伏曰願以屬臣旣至蜀果大旱炎暘午熾狼顧駭駭素寡儲峙生意潛奪公賫咨惻憂形見顏色遽發它廩粟及令富室造饘粥以賑救餓殍日自循往按涖之撫慰噢咻率繇淵誠賴以獲全者不翅千萬始議救災也僚有請限節米價者公曰不可物始翔踴居蓄者固靳嗇以射利祈倍稱之息此令一出環千里之粟閉不至矣姑待之不浹日諸郡之輦餽大至價遂少損公嘗於中夕端肅衣冠祈請帝神霔雨如斯焦槁以蘇斥絕宴嬉還集疲瘵捐瘠完好武斷縮栗易荒爲穰化擾爲寧或言張乖崖嵗出米萬斛估於民頗漁庾實白請減之公曰此朝廷所以濡澤逺人爲最急者豈可輕議耶因前期倍數以給價之且刻石置廥中示後爲不可革之意驕亢寖久府江幾涸蒔稼將瘁溝澮塡閼提封暵然澆潤靡及公遂遣官行視江流訪故老得堰曰九外口未始防導卽命新釃爲渠以注之水行徑便均漑諸邑後常修決倚爲滋植而利甚丰博蜀之戍兵舊比食淡公損鹽估差等而鬻予之著爲定令新繁彭益之交舊匿姦防賊有閃地黃之號公行剽殺防隠逾時公廉知之鉤發逮捕情得罪具誅竄渠支淸洗胠篋至今新繁無盜公惇尙儒雅平日誘進文士以倡教育防詔秋貢士公戒有司務公其選躬祝精覈擢章君陳爲舉首章遂登甲科後立朝爲聞人余悉時之髦彥接武以取名第西南文章基此而盛藩防防饗往皆趨佛宮廡下蕝具湫底庖宰擾雜公飭材於廣庭爲防事以宏丰鎬之地逺去封割表掲瞻望方隅偉之逾再期防以禦史中丞召還蜀民慊悁如失慈哺公歸朝尙以卭部蠻馬嵗來鬻於永康經踐山川知道途險夷爲蜀後日虞建言願徙卽沈黎朝廷從之居以杜覘伺之便嗚呼何於蜀之恩始終隆隆耶逾三十年袴襦之頌歌不衰天福於遐世象其賢上復用公第三子端明殿學士翰林侍讀學士尙書禮部侍郎公繼治之追功席休踐修厥猷紹防神明今昔相照官榮家範古所未有徳威亶白嵗時太和於是耋耆善良防千百數擁棨防門道前世祀事謂忠憲公之祠不修爲蜀之愧願卽文翁廟之南宇爲一室繪犀日之表而以端明公侍其旁庻西南人事之無窮以大朝廷用世徳之盛其不可辭端明公曰眾之請至矣矧利義無疑遂許之而止其圖已像堂序朴嚴繪事莊潔毅如嶽鎭煥如星辰慿慿威靈萬世瞻仰旣已邦人士大夫謂灝竊頖宮之防日與諸生道古今盛羙宜實其紀從金石刻灝再拜受命而系以詩曰惟宋受命繼古聖聖弼臣臯防世載徳

盛嚴嚴韓公有倬其道方國碩望朝廷元老天

聖之末蜀人薦饑公竭惠慈營營百爲厚恩春

暘凜威秋霜善惡判明納民安康始三十年世象其賢公功愈昭斗奎於天蜀之父老百拜庭下願修公祠以永瞻慕岷盤坤維江紀南國公祠之嚴相與無極漢之文翁宋之韓公邦人永懷穆然淸風

丞相張公祠堂記

唐文若

丞相無盡公旣薨之五年淵聖皇帝嗣位詔特贈公太保今天子紹興八年復命有司訪其家連狀公行將賜謚與碑以申淵聖前日之意以昭公遺烈且從人望故也先是靖康亂虜入中國有見公繪像者輙拜曰使丞相在吾不復南矣荊湖間羣盜起暴甚毒過公墓每咨嗟泣涕相戒勿犯或爲之封植致奠乃去近世之宰相死人有稱思獨故溫國司馬公次未有如今之盛也惟國朝之治自熈寧及崇觀異同之論再起至公爲相復罷去國事自是紛然矣始公以一身任天下之責抗後世之患殷然惟正言直道處羣邪交擊間其爲助甚寡其爲力甚難終之寧其身退出不肯屈一語以負天下其有功於人甚大公旣死天下之禍作世之士大夫猶防襲委靡或爲妖孽以負國無毫髮顧借於其身天下愈追慕公之賢知其向之爲力之難而服其誠恨其見用之不盡而嘆其已死猶幸世復有如公者起而力振其禍久而未之見也則反以思而公之名由此日益尊烏乎天生公以遺世而用捨存亡輕重如何也公初被遇於神廟擢用於泰陵晚相徽考天下指日謂慶曆嘉祐之治可復不幸羣姦切齒公以三十年耆徳不獲一日安相位顧其所施設曾未及十一而身退且不幸死矣然公爲丞相也潁濵黃門嘗語人曰張公早嵗以論諍得直聲老夫容有間然晚節誠心愛民民喜之老夫亦喜之因論孟軻格君心之非曰此大人事也意以是屬公公聞而頷之原公自布衣起西南卒位政府中更元祐熈丰之異末流競成黨與公獨無所附麗大略以正君愛民爲己任將庶幾孟軻所謂大人者公旣罷政居荊取天下言宰相者不以甲乙有來於南者爭先問公起居狀有鬻公章奏於市卽駢首聚聽且傒公之歸如是者十餘年間其意不少衰烏乎此殆非以智力驅之使然也公嘗嗜浮圖學謂其要與孔孟合凡古今聖賢相授受悉本於此其廹而應於世者非公得已也其何有於天下後世邪彼區區揚已取名了然使戶曉抑亦公之細而天下之不幸爾故予嘗論之昔唐天寶之亂明皇幸蜀嘆張九齡不用遣使度嶺弔祭與公今日之事政相類大抵賢人君子用捨存亡於其身固無憾而世之所系蓋如此顧異時挾邪丑正以姦佞攘奪爲得志者深可以爲戒此又朝廷褒贈忠烈風示天下之意不可不論是嵗公之子右承議郎直龍圖閣荗適自楚還蜀來謁於文若曰先公起蜀人蜀人爲宰相自先公始而蜀故未有繪象旣無以彰大君賜而後生何所瞻仰乎其敬反出夷狄盜賊等下今將建祠於大慈寺白馬院之東南隅𨿽蕞爾一室不足以俎豆先徳亦姑以塞責而已子曷爲我記之文若曰昔先君無盡公客也公之大節施於朝廷見於史冊播於天下者聽聞之甚熟然固未易輙述述之且未暇請獨著其嘗所嘆述與近事之卓然者敍於嵗月之前以付寺僧而告之曰昔在徽考有賢宰相張姓而復名旣沒天下思之號無盡公而不以云者斯其衣冠也來者必飭焉紹興八年記

張忠定公祠堂記

王剛中

謹按禮經曰有功徳於民則祀之又曰盛徳至善民之不能忘信哉是言也藝祖受命四方僣叛以次削平幹徳中一舉下蜀首命防政呂公餘慶知成都越三十餘年更十二政而得尙書張公以繼之又五年再至率成考續其爲治大抵以嚴猛奮厲制其暴以精明果斷擿其姦以公平信義善其俗訟至於庭據案一決悉中其隠百姓驚嘆以爲神明而不敢犯及受代而去宻令冩眞封以授僧希白戒之曰後十年卽可開及期視之公適化去而訃至矣於是蜀人慟哭罷市置公畫像於天慶觀之仙逰閣建大齋防事之如生嵗嵗不絕迄嘉祐己亥府帥侍讀王公素始大建祠於府治之東落成之日人無防艾爭捧牢酒或喜或泣列拜於庭𨿽周人之思召公襄人之思羊叔子無以加焉旣又取公治蜀斷語可謂後法者凡百三十首圖於壁烏虖公之治可爲有功徳於蜀人而蜀人懷公徳善亦可謂不忘者矣剛中猥以庸陋被命帥蜀兼治成都距公又百六十餘年遐想風績卓乎莫及嘗奠祠下徘徊周覽惜其歷嵗滋多而堂宇且乃命卽其榱椽梁柱之撓弱而不支者瓴甓堦礎之缺斷而不承者髙甍隆棟風雨之所飄剝者長廊巨壁丹靑之已漫滅者悉舉而更新之仍於祠後增接兩廊建堂三間築垣墉以周之而稍植花木於堂北以爲士大夫謁祠逰息之所且以稱邦人嚴奉之意繼自今以往若時加修飭俾勿壊則爲政者有所矜式而吏民亦悅服而易治是眞有補於風教者其可不書以告後之人

司馬溫公祠堂記

張行成

故諫議大夫司馬君池以某年作尉郫邑越明年某月生公於官廨字之曰岷以山稱也是嵗諫議君手植松柟各一本於庭迨今凡若而年自諫議之死骨已朽矣公相繼殂落靈亦歸矣而二木之中其一松者亦枯摧矣惟是玆楠蒼蒼猶在邦人依之尙可想見公初生時也公之遺徳在天下名在後世行事在國史固一代偉人也當其道未合之初天子敬之而不用權臣憚之而不親天下仰之而不濟不獨其身見黜於朝廷波及遺言亦見抑於死後者凡數十載則松之不愛而楠之不錄固其宜也邇來世道頓革士風漸回上自朝廷下逮黎庻咸知公議之不可破而公之言爲不可抑於是朝廷旌其家學士誦其書後生想象其風采而不可得則又丹靑肖形以冩瞻慕者無室不有公之道蓋大眀於天下矣思其人愛其樹又理之必然者於是邑丞李公作堂以嚴公之祭防木以永公之思蓋從人望者柟之靑靑公生在玆邦人是榮祠之翼翼公像在玆後生是式公之道彰矣不假於一柟而玆柟實托公以不朽公之道傳矣不私於一邑而玆邑實賴公以不辱柟之喬斤焉而雕惟公之道磨天地而不銷柟之節斧焉而缺惟公之道涸河海而不竭則玆堂之建非以嚴公也乃以爲防柟之標榜玆柟之愛非以榮公也乃以榮邑之冠冕堂之毀公不毀也柟則毀矣柟之辱公不辱也郫則辱矣嗟乎郫之民郫之吏繼今而後者其善護玆木乎

防萊公祠堂記

鄭銓

府城之東有廟曰見報司者故太子太師萊國冦忠湣公之祠堂也廟初本澄覺院治平二年賜名正覺勑書存焉院初爲十方有禪師曰可居自云頂來住持因塑公像與云頂山之神曰利國王者並祠於院之東偏嵗旣久鄕人事之頗著靈異民相與質其曲直報輙如響遂呼爲見報司今𨿽有僧居之而院實廢爲廟矣見報司之說頗不經而傳之旣久有不能廢然爲善爲惡使民知有所報則存之足以示勸戒亦不必廢也紹興甲子廟將壊鄕人徐復與院僧圓證率好事者再新之攺前日之佛宮爲萊公之祠堂公始正離明之位前爲兩廡其東廡開一位以祠利國主其西一位亦塑神像以居之祠堂之後爲齋防乃往時之法堂又攺方丈爲妙音堂以備僧徒道場僧房齋庖皆備視前日規模不復然矣復恐嵗月寖久人弗知興起之由屬予記之予旣爲志其詳矣按成都古今記正覺院與見報司俱不載惟前記祭祀門有王者八而利國王在焉有公者十而冦萊公在焉前記乃趙淸獻公所集當時旣載祀典則廟與院不宜俱失續記乃王公時亨所修而廟宇寺院門亦不錄故鮮有得其詳者春秋之祀官並祭萊公與利國王甚久又未知自何人始也今述其重修之因以貽來者若萊公之遺徳則有國史在玆不復出也然則生而聰明正直有功徳於民死而祀之固宜況事有可以起人之敬而生其良心亦何嫌而不書之哉

成都文類卷三十五

欽定四庫全書

成都文類卷三十六

宋扈仲榮等編

記

寺觀一

至眞觀記

隋辛惪源

蓋聞聖人抱一得一所以爲正君子謀道履道所以稱吉故晉云訪襄城之任尙曰俱迷則天睹姑射之阿猶云獨喪嗟乘日於善捲眇思恭搰嘆捨車於柏成顧慙長往方知太極之理元始之宗法於自然是焉名太𨿽四海之富不足以易其生也百官之榮不足以移其志也又有肆樂池之適警龍驂而載驅暢伊川之遊翻鶴駕而遐舉安期遠遁久淹巡海之勤淮南上徵退深遺迹之慕斯亦念惪不怠自誠而明臨防澥而漏河宮登泰山而小天下者已粵若稽古猗歟我皇匿犀戴勝握戈懷斗方堯卽同八采類禹不減三寸勲彰歷試恩著登庸潛初飛五俟時而作顧盻而銷黒搰讓而處靑蒲求衣於未明推食於已旰研防鄙城旦之書通奏開反攴之日以萬邦之罪爲罪故法約而刑淸以百姓之心爲心故兵動而民詟春路秋方果馬天馬之客楡闗銅柱皮服卉服之賓莫不重譯來庭同軌入貢鴈行魚貫輻湊馳道匡飾之功隆平之化諒足以頡頏軒頊孕毓髙光遐邇郁揺長爲稱首旣而委裘多暇垂拱巖廊宴處超然忘懷塵累披九光之寶蘊受三洞之眞文追蹤繼東戶之辰托夢等華胥之夕固以龍漢協期開皇闡其嘉運豈止明神分福勾芒錫其永年而已又乃元良體正維叡居宗光炳重離義髙匕鬯敬愛基乎百行溫淸備乎三善菀鳳條而振【藻】降虎闈而肄業含超啟誦跨躡莊丕嶽跱淵凝寔寧監撫繁椒之實棠棣之華陵陸晬鴻漸之儀藩屏諧麟趾之詠葭莩峻茂表裏禔福允文允武唐哉皇哉昔揚子云有言曰或千年一聖或三聖一時沓矩循規亶其然矣蜀王秀者皇帝之第四子也稟大華之靈資恆昴之精挺金气之英賁玉田之榮天縱其哲日就其美純嘏內融溫朗外照顏生殆庶香名肇於佩韘應候順徳嘉譽興於翦桐故能連衡言冉駢驪邢晉才膺俾義事諧兪往開皇初便封蜀王尋除上柱國摠管益州道二十四州諸軍事益州刺史靈闗設險望重坤維和夷致功實稱天府選徒云夢帶牛佩犢者風趨袨服菆臺擊轂成帷者霧合塗盈巷飲江滿棹歌水陸攸歸華戎是萃梁世崇文尙侈其失也淫周氏殉武任質其獘也魯曁乎上帝惪載甄王猷載宣率禮不越遂【闕】旣發才貿渾衡若被膏雨況復曹防出相重師黃老之術申公誨道更惇周孔之訓正之以愊彪之以文市獄靜而弗擾詞義粲而彌蔚苞【意也】姬旦之多藝兼季路之能官二難措而無壅六條舉而罔滯爲其都鄙而經之辟其閭裏而居之取其田疇以伍之修其庠序而教之四民肅然靡雜九逵坦焉如砥穰穰我庾邵父匹而知慙靑靑子矜文翁比而自媿於是綺襦擊壤連甍諠五袴之謡黃髮觀風同辭防一變之善家給人足康年孔殷革遷訛泰余且洽夫聖主之訓祀【闕】皆在法施乎民明堂辟廱備昭令典矧伊長樂之舍紫書暎空靑之林扶揺之丘翠蓋防瑯溪之水懸珠若黍天人之眾畢臻浮龜似蓮神仙之侍俱集暫遊而周六合一誦而懽萬齡其於攘大災捍大患考諸咸泆尢宜進禮故以開皇二年正月下詔令於益州建至眞觀一所云日統庾曕星在午王乃沈首怡盱衡言曰大君有命渙汗斯佇云衿於玉庭想鳳笙於金闕增左宮之防算拯幽夜之重昬【濟】氓導俗何莫由此𨿽東海僊童頳鱗未覿而西州智士白駒可維宜務梓匠之勤妙盡求賢之選爾其前臨逸陌卻負長蕙樓接登景之房瓊臺帶蕩眞之室荷珠的皪花落車渠之沼竹色便娟葉掃璢璃之地祥禽雜囀瑞艸羅生仁智之所安也薖軸之所般也法師京兆杜詵等並組織廉信礱練嗜欲特超之異士獨行之奇才不敢馮河窺驪龍之頷惟希負笈奉駮麟之駕吞星燕月拳拳服膺謁帝愉皇孜孜拜首以爲顯仁藏用天地忘亭育之功而蒼璧黃琮必陳敬恭之禮移風易俗聖賢遺芻狗之恵而拊石鳴球終致歡欣之樂故不知手之舞之足之蹈之共采他山式旍上善贊大道之根底美盛惪之形容貽世作範乃爲銘曰

邈矣乾元悠哉朴散宇宙袥坦黃剖判气合而亨物生而難運有因革時移昬旦紀龍名鳥行夏乘殷各炳其瑞遞襲其芬三代爰降九土斯分垂衮引道全惪罕聞惟聖作則惟皇建國渾成庶類蕭夕羣慝比景之南戴斗之北舟車所屆何思不克英王分陜齊禮化民寛猛互設輝月日新下偃如艸上煦如春行有餘力智卽歸眞肅肅靈觀祁祁吉人長懷緑輦眇覬瓊輪華陰霧曉臺嶺霞晨或采芝鏡乍試丹銀東鄰錦市竹龍飛轡西矚靑城琳堂凝翠勿曰無象莫云無味居後必先處卑而貴謂仁遠乎義存克己謂室邇乎應在千里我祈錫神胥鑑止藩儀享祿鼎祚延紀子房告志弗矜功防倩朝隠史不【闕】終情深師古思結臨風永言遊衍方寄瀛蓬大隋開皇十二年六月日記

再修大慈寺普賢菩薩記

唐韋臯

眞如常寂色相假名法本從緣誠感必應大慈寺普賢像蓋大煦和尙傳教沙門體源之所造也儀合天表制侔神工蓮開慈顏月滿毫相昔普賢以誓願於贍部洲贊釋迦文拔羣生苦而塵俗昏智莫覩眞相𨿽同諸法究竟寂靜而隨所應爲現其身卽色卽空皆菩薩行自昔鎔範於寺之東像成功巨莫能締構危棟泄雨頽墉生榛狐貍梟鷲號嘯昏書於戱明可以照幽晦教可以達羣迷何廢興之變陰隲於數昔大歷初有髙行僧不知何許人曰斯像後十年而廢廢二十年而復興我今皇帝神聖纂圖詔四方藍宇修舊起廢斯其明效也臯因降誕慶辰肅羣寮戒武旅上崇景福齋於斯寺覩象王雄傑天眼慈矚禮足諦祝怳如有神而廢故湫漏殆無人迹將何以招誘沈淪發揮誠敬遂南遷百餘步度宏規開正殿因詔防諭羣心千夫唱萬夫和奮贔屓峇穹崇橫絙運巨力拔始雷殷而地轉歘云旋以山回面西方而聖教攸歸鎭坤維而蠢類知向於是平坎窞翦防籠撗空準繩審曲面勢連廊靄以云屬三橋揭其虹指廓廣庭之漫漫增重門之巘巘是知至道黙存於濁刼元功必啟於康時不然何神像巍巍冠諸有相久而弛廢將有待而興乎觀其左壓華陽之勝中據雄都之盛岷江灌其前趾玉壘秀其西偏足以彰防昌之福地一方之善誘安得不大其棟宇規正神居哉夫像末陵夷去聖彌遠定教者必滯於物遺物者亦住於空將求乎中我至教乃擇釋子達眞源之所歸者於以居之臯授命方鎭十有七年求所以贊皇猷裨大化嘗以萬人之心不俟懲試靡然歸善者釋氏之教矣況祐昭報大彰於時崇而守之亦同歸於理也是用上承聖意防奉天心存像存教以勸其善貞元十七年十一月二十日記

寶園寺傳授毗尼新疏記

前人

眞源本於靜習靜者式乎煩情僞生於動制動者存乎簡昔我大聖如來慈救像末肅全儀以軌眾持細行以防禨俾外緣不競內防皆空壽我法命畱乎濁刼者非毗尼之藏歟是以大士優波離傳教引範攝身端矩白月恆滿意珠常淨自是龍象繼世光乎梵倫𨿽佛日久沈而昏衢不昧其後三百年中五部分流各從師說猶江河競注終合於滄溟耳目殊用同歸乎一體及乎像法倫正餘波東流始以華文傳譯梵字其賾微探奧合異歸同使闗洞開幽揵莫閉安得不枝羅三藏派引羣流繁簡之防與時而用宜矣自飲光淪化六和紊緒卑摩已失於詞費恵逺未適於深微而太原素公獨得眞奧旁求證據辯惑稽疑始立四分宗記猶懼源未暢妙理或遺引而伸之作開四分宗拾遺抄軸盈廿言成百萬足使迷雲開而聖防明邪网壊而羣心定然而學者尙以神分於廣用目倦於勤求道將得而心疲理未究而意殆廣文所以存義文繁而義亡簡言可以趣寂言約而眞契大歷中故相國元公以大臣稟教授囑持慮水雜甘露味忘純正爰命薦福寺大徳如淨以爲素公之疏傳矣五師之防明矣意已得而象可忘魚其獲而筌奚設將珊彼證諭獨畱精眞使理契惟一行歸無二法筵淸眾匪勞而著功其文彌其道彌廣不亦善歟大徳乃歸心契精啟聖意故繁而必削簡不遺眞可以趣蹤足以端覺行元公由是上聞俾施行乎天下坤隅三府各置律壇斯藍也炳異徵奇著於前昔復建壇宇俟玆揚屬精義初傳編錄猶少將使函杖請益披文究眞臯鎭守方隅軍務之暇躬覽聖教永思益夫博以要世儒猶病簡以鄰道眞乘所先故曰苾篘淸淨令法久住胡可以繁文而撓其靜正則薦福新疏精而易行信矣臯昔嘗蒞職屯田佐元公於淮右覩公達西方至教尙矣而代遷人謝遺志在玆洎余傳同贊聖意遂以俸錢繕寫新疏四十本兼寫法華疏三十本命寶園律大徳光翌揔而行之爰集緇徒志行純深表儀端素二十一人隨給其疏以成其志庶止作雙就純而不雜彼昱上人者往親學於薦福性聰行貞儀度可則又於莊嚴寺貞操大徳院聽授法華同契三昧俾玆講授以發幽防其有後學履操精全可傳其道者並刋名貞石以示宗歸爲寶園靈壇傳授毗尼新疏記貞元十八年十一月一日建

鸚鵡舍利塔記

前人

元精以五气授萬類𨿽鱗介羽毛必有感淸英淳粹者矣或炳耀離火或稟奇蒼精皆應乎人文以奉若時政則有革彼禽類習乎能言了空相於不念畱眞骨於已斃殆非元聖示現感於人心同夫異緣用一眞化前歳有獻鸚鵡者曰此鳥聲容可觀音中華夏有河東裴氏者志樂金仙之道聞西方有珍禽羣嬉和鳴演暢法音以此鳥名載梵經智殊常類意佛身所化常狎而敬之始告以六齋之禁比及辰後非時之食終夕不視固可以矯激流俗端嚴梵倫或教以持佛名號者曰當由有念以至無念則仰首奮翼若承若聽其後或俾之念佛則黙而不答或謂之不念卽唱言阿彌陁歷試如一曽無爽異余謂其以有念爲緣生以無念爲眞際緣生不答爲緣起也眞際𨿽言定本空也每虛室戒曙發和雅音穆如笙竽靜鼓天風下上成文念念相續聞之者莫不洗然而加善矣於戲生有辰乎緣有盡乎以今年七月悴爾不懌已日而甚馴養者知其將盡乃鳴磬告曰將西歸乎爲爾擊磬爾其存念每一磬一稱彌陀佛洎十磬而十念成斂羽委足不震不僕奄然而絕按釋典十念成往生西方又云得佛惠者歿有舍利知其說者因不隔於殊類哉遂命火以闍維之法焚之餘燼之末果有利捨十餘粒炯爾燿目瑩然在掌識者驚視聞者駭聴咸曰苟可以誘迷利世安往而非菩薩之化歟時有髙僧慧觀常詣三學山巡禮聖迹聞說此鳥涕淚悲泣請以舍利於靈山用陶甓建塔旌異也余謂此禽存而由道歿有明徵古之所以通聖賢階至化者女媧虵軀以嗣帝中衍鳥身而建侯紀乎防書其誰曰語怪況此鳥有於道流聖證昭昭胡可黙已是用不愧直書於詞貞元十九年八月十四日記

寶歷寺記

前人

大覺神用保釐羣生怳乎其若存皎爾而不昧隨願現量應祈無方苟修之必誠其效之必速寶歷寺者劍南西川節度觀察處置等使檢校司徒中書令南康王臣臯之所創也臣臯以守司西蜀向二十載奉若睿防緝寧遐夷兵休邊陲人獲富庶天寶爲徳顧何力焉而位日加崇祿日加厚思聖教以答昌運遂以俸錢於府之東南擇勝地建仁祠號曰寶歷章表上聞帝兪錫以銀牓天文煥炳昭誠也因紀其締構之初述其經始之志用播貞石永貽將來間嵗以軍府多暇遵奉朝典行春布令涉江而南相彼原阜磅礡鬰起勢雄坤維阻濬流而人民不居眄近郊而黍稷斯茂惟蜀之土薄水淺居常墊隘將利其俗爰圖爾居乃架雙橋通習險規地勢分直繩人遷如歸一日成市豈不由樂我皇道丰其有家崇崇寶剎雄居厥右啟奇致也於是增峻趾列髙墉規梵天而立制集班倕以騁巧邃殿耽耽以云蔚危樓蘧蘧以虹指千楹電烻萬拱翚飛錦江澄明而俯檻雪嶺晴開而入座用能崇福廣化网羅羣情曉鐘淸水月之音霄唄警昏沈之耳足以增聞者之慧也刋梵文於貞石炳萬字於云幢所以導瞻仰之目也禪堂究無生之義廣座諭蓮花之防所以詮語黙之致也夫如是則飛沈動息十有二倫咸以見聞悟於觀聽孰不歸於正而去其邪夫物無邪心則五福自順五福自順諒可以贊皇猷輔神用期寶歷於無疆也有大徳神捍者學海蓄恵辯云湧智足以守正明足以閒邪揚乎徳音不在於是爰命統緇張司寶坊俾像法之中復正見銘曰

元眞大覺生滅空誓救物悲智中粵有精誠通寂黙事隨心願回化力天長寶歷本無窮徒以臣心贊厥庸空門悠遠理難測仁祠誘善表至徳俾歸淸淨協厥中殊方詭類聞見同永資福慧庶莫極遐慶太平斯萬億

菩提寺置立記

唐段文昌

蜀城正南當二江合流之上萬井聯甍之內獨有岡阜回抱數里地形含秀而髙坦木色貫時而鮮澤以气象言之不有金剎梵宇孰能主其勝勢乎天寶末宗巡狩此方崇護法教度僧建寺大啟休福至徳二年長史盧公元裕奏置此寺以菩提爲號焉先是僧眾與鄕黨耆舊相厥林野將興塔廟徘徊凝睇漠然無所乃諗於艸堂寺無相大師以質之大師傅繼七祖於坐得三昧以不思議之知見破羣心之防惑遂指玆地宜開法門夫風行地上而萬竅自號大師一言而天人咸悅故得廣輪棟宇版築垣墉翦榛莽以立宏規繚荒墟以羅物象大歷初節度使相國崔公寧以此寺剏名修建未就乃迎彭州天飭山恵悟禪師以居焉禪師卽無相大師之升堂法子也覺照圓朗了於實際以方便說化導羣生俗流歸依其眾日倍經始之制於玆復興其後有信心居士薜藏尹偘者生於峩得其靈秀气豪量闊宗敬二乘皆能以財發身悟愛爲妄捐捨寶貨同修梵場蚩蚩之徒隨我先唱方構雲起儼如天成觀乎崇殿巍巍殫於宏麗列柱同力以壯趾攢櫨分形以扶拱谿紺宇而色明洞綺寮以霞散金碧絢煥逢倒景而共照珠鐸玲瓏無回飈而獨響長廊之外江浦悠然髙檻之端雲峯對出有巖壑之松桂是人寰之林藪學無生者得自在攝威儀者無缺落住持之益其何博哉繇是言之非龍駕之巡幸無以建法幢懸雕牓非大師之言授無以識玆地占幽奇非居士之舍財無以集工輸成像設參防而來福祥冥感流慶昌運推乎無窮今皇帝纘八聖之耿光奉三無私以端拱則全蜀之保寧法輪之常運庸詎知其際耶徵其建立以來招化檀施者有若寺主恵嚴姓張氏操行端明始終無替綿歷五紀成此茂功押寺臨壇大徳拯徳髙宿植振起律儀上座恵通識敏量寛道藝兼蘊都維郍行持典座行謙聰悟多聞探詳經論或緇門挺秀戒用靑嚴若眾流爲川羣材成廈喜日月之旣就嘆成功之莫紀年代悠緬易爲消失不立篆記將何以報多士之有問乎請余爲詞用述前迹銘曰

時久太平幽陵起兵騎入宮閫塵飛杳冥翠華西巡旋復天京崇演法梁爲濟羣生藹藹崗原於江之涘盤林走壤或隠或起建寺之辰經營於此誅茅破藪夷髙堙埤云誰知之大師所指萬材旣搆百役齊功日就月將化爲蓮宮正殿渠渠觚稜倚空長廊復宇霞截云重乃有二事回向正法能成香剎摽於濁刼瞻敬自生萬緣皆攝利益溥偉哉善業西南巨鎭地足寶坊形勝之中愛此淸涼遠對前山終古蒼蒼貞瑉旣刻永播坤方長慶二年記

資福院記

唐李徳裕

夫威鳳之炳然非海晏則不至卿云之蔚然非气和則不耀故君子藏器抱璞含粹毓徳遭遇其時則光明不是以幹木之退也髙於千乘君防容之仕也止於六百石先僕射佩虎符而知足視蟬冕而蔑如由斯志矣先僕射苞文武之用有直淸之徳良玉美潤徒蓄寶於荊岑喬松幽深不呈材於巖廟知者所以嘆息也丞相鄒平公鐘是餘慶爲唐寶臣公天挺奇表角犀特秀居五嶽也稟太華削成之狀方四時也得淸秋爽朗之气森矛防以耀頴粲珪璋而洞照蓋人之傑歟憲宗皇帝以神武之姿墾菑除害睿慮澹以泉黙英威赫而電斷兵權祕計皆中詔決之參神算者惟公與二三髦士揣摩潤色繄公稱首旣而平淮夷蕩齊冦四罪咸服八表晏然𨿽則武力之拘原亦由謀臣之決策曁今上之宅憂也衮龍未襲向明未位召公於東宮含春殿歔欷前席付以大柄公乃請偃武論道與天下休息上若涉水而有舟檝馭馬而得銜策始拜言以命咎卽其時而相說君臣之遇古無儔也公之爲政貞以制動平以稱物其志在於識相體簡易而已嘗以爲用京房之法則煩碎而亂理聽嗇夫之辯則捷給而傷化由是遵坦夷之路窒邪枉之門不勤人以務遠恥竭澤以言利矧乎洞虛明之境應必有誠端不言之蹊孰不歸我故舉聖政者稱公爲良相焉公之趨丹戺侍紫垣名冠近臣寵加贈典先僕相自珥貂而升左揆先夫人由趙郡而啟大國金印石窌當代榮之建中初先僕射以柱下史防梓潼軍計典昌榮二郡益部之內有林居一壥庾氏誅茅始傷於寄寓仲長樹果終見於繁蔚公年才佩觿志拾靑紫方覃思於經籍未馳防於文章遊焉息焉必在於是及鐘家艱乃入爲官第韋太尉鎭是邦也公釋褐從事在賓幄之間逮玆抗龍旌佩相印曽未一紀繼爲三臺公下車逾月訪於舊館邵伯之樹未翦武侯之廬猶在於公邑裏遂見髙居龍驤閈閎竟容長防公瞻構灑泣循陔永思以爲徵壊壁者夫子之居尙毀固朽宅者如來之乘斯逺孰若歸於淨土環以香林乃購之於官以爲精舍又以桑門之上首者七人居之所以證迷途而資夙植也殿堂曽立軒房四注鎔金作繢髣髴諸天況乎蜀山防蒨下臨於雉堞錦江明滅近繚於郊坰紅樹倚檻淸渠傍砌海雛乍來靈艸長秀彼之聴和音者不惟於寂慮聞者異香自入於禪薫公之孝思永代作則豈止何充之宅獨入檀那將與文翁之堂俱稱不朽徳裕藐焉孤生畱落於代辱公感舊遂不見遺公自內廷陞臺司居視艸之列二三年間位階先達由是議人倫者歸公之盛徳不陪密座驟變寒暑迂懸禢之念虛授簡之恩且嘗典綸綍獲備官屬報徳不讓懼斯文之闕焉長慶二年十月日建

新修福成寺記

唐劉夢得

益城石門街大逵坦然西馳曰石筍街街之北有仁祠形焉直啟曰福成寺寺之殿臺與城之樓交錯相輝繡於碧霄望之如昆閬間物太和四年蜀帥非將材不修邊備南詔君長謀帥內空乘隙坌入鬭於城下或縱火以駭眾此寺乃焚髙門修廊委爲塞燼如是者再嵗帝命坤維丞相復來山川如近父老相識環視故地寺爲焦墟載興起廢之嘆爰有植因之願乃命主俸吏以吾緡錢三十萬爲經營之基自公來思蜀號無事時康嵗稔人樂檀施公言旣先應如決川乃傾囊褚乃出懷袖勝因化愚慧力攝慳男奔女驟急於徵令匠者度材以指眾徒藝者運思以役眾技斤鋸磨礱丁丁澄澄陶者儲精圬者效能歘自火宅復爲金繩防故鼎新因毀成妍華夷縱觀萬目同聳旣告訖役工來慶成云鮮日潤輝映前後於是都人舞抃而謡曰昔公去此福成以燬今公重還福成復完民安軍治亦如此寺庸可勿紀乎公實聞斯言遂折簡見命謹月而日之時大和某月日大檀越具官封爵段氏其他發大願者程功董事者自中貴人及賓僚將吏若僧徒偕籍之而刻於石

修玉局觀記

彭乘

一气委於化觀化則歸無萬物生於無本無而爲有繇是物物自別事事自分不爲而成其用弗匱形上形下非柔非剛廣包太虛微在毫末吾不知物各自造而造物者有主耶抑自然爾自然爲性虛無爲體其道也歟道之用可勝言哉在天地爲動靜而無動靜在日月爲晦明而無晦明在雷霆爲響震而不響震在山河爲融結而不融結在四時舒慘爲變而不變在百谷艸木爲生而不生在八音爲和而不聞在五色爲彰而莫覩其於人也爲誠明之性視聽言貌焉非天下之至通其孰能與於此乎且人在道中道在人中人全道用而能體法𨿽不可見觀萬物而索之反照自然原其所感無所執糸彊爲之名名有所宗宗其所自也是以名迹分焉名迹分而異途顯故物物紛擾靡所定列人而無別與飛走同故聖人則乾坤明上下順其節因其和而明禮樂禮樂之用其在人神人神必有所宗故壇墠以興牲器以設宗廟以制嶽瀆以崇虞書之始曰禋洪範之八曰祀必有其具乃能其事焉斯蓋人倫之宗政教之始俾人有所向神有所居凡功施生民必盡宗祀寔惇本也道爲物始不其本歟功徳之大詎可名述彼宮廟之列抑由此焉𨿽三洞九宮杳在上淸之境太微紫極自居無色之鄕彼常有聞或難致詰惟太上混元上徳皇帝體自然之用本無始之宗探象帝之前立先天之化武丁之世誕質厲鄕柱下同塵函闗演教以恍惚離形質之表希夷非視聴之端托有寄無申明大道將令萬物自化統歸眾妙之門百姓樂推黙契不言之教其徳也博其用也淵然後各復歸根反其所自故曰消則爲气息則爲人非謂妄惑之言蓋恢教化之極將見寂寥妙本澄湛淳源修身者去甚去奢治國者無爲無事亦猶宓犧畫卦二儀之徳方明孔子立言百王之法斯在夫如是非崇嚴廟貌丰潔精誠日月所臨咸爲崇奉其可得乎至若飛布雲霞穹崇土木深模絳闕邃狀丹臺彼積陽華此取大壯止欲極誠於道而率人趣善焉非爲福禍報應而設爾益州玉局化者二十四化之一也傳云後漢永壽中老君與張道陵至此有局腳玉座自地而出老君升座爲道陵演正一之法旣去而座隱入地因成洞穴故以玉局名之矧當坤維奧區輿鬼之分墨池石室旁資古勝之蹤岷山導江逺供淸粹之秀樓臺屹峙俯瞰郡城紀歷寖遙基搆斯在皇帝實崇慈儉業盛盈成以淸虛爲宴遊以朴素爲玩好八元授職五老賡歌耕鑿熙熙莫知何力跂啄蠢蠢但樂至和崆峒攸軫於順風赤水久全於罔象豈止非心黃屋讓徳紫庭至誠感通天人合契故眞祖示儲靈之應寶符錫無疆之休誕告成功備修墜典祗肅法駕躬謁眞源崇懿號以示尊嚴率含靈而底淸淨俾物自化與道同功自然二辰騎珠璧之光五靈爲池藪之物域中四大貫而一焉有以見游泳淳和出處沖妙帝皇之理指掌而窺乃詔寰區溥崇靈宇將俾混元之道赫赫巍巍知府諫議大夫集賢學士淩公以命世之才布移風之政盡易象黃裳之美得詩人溫玉之稱輟自諫垣臨玆藩屏教化周洽仁恵式敷誠格於民民咸知勸和樂之至屢爲丰年庶俗旣康郡政以簡故靈勝之迹時忽駐逰睇其弗藏必加完葺斯化密邇府署制度僅存自東漢權輿皇帝崇飾王氏竊據廣其闉闍壞此殿堂並爲內禁尋與府庫悉爲災焚後主因其舊規復創祠宇循其功力亦匪恢宏逮將百齡頽毀相繼不可終否屬於昌期公以國家詔被普天誠歸眞教聿遵防奉將務增修飛章上聞詔允其請揆之以日作於此宮除舊創新辟小爲大工無巨細罔不經心人之悅從匪懈其力東西廣七十七步南北長七十五步中建三淸殿七間東廂三官堂鐘樓曁玉局洞屋西廂九曜堂太宗皇帝禦書樓並齋防防庫門屋周回廊宇共一百三十五間未變槐檀畢新棟宇奢不逾制儉而中規不妨農時不勞民用自然赤城在目何須紫府遊神臺殿霞明想象金樓之影松蘿霧鬰依晞李樹之陰壯麗規模率若神化非我公罄心悉力遵奉明詔曷以臻於此乎化主浦若谷克嗣焚修偶玆興創愈宜精確以永增崇且將紀嵗時俾存金石式揚巨績宜屬鴻才乘識有津涯文無經緯狂簡類吾黨之子研精非道家者流照靈府以晶明未分日月豁丹田而曠蕩莫貯乾坤彊素空筌仰遵嘉命濡毫扣寂良愧裴然大中祥符八年十二月日記

重修大中永安禪院記

前人

成都郡有宗西竺教者曰徳元眞性圓明幼齡解悟精練行業能濟眾緣勤至一心逮越四紀咸平辛丑歳得今永安禪院居之湫屋壞墉尢極荒閴於是率募化誘冀克興崇土木集工漸增棟宇環二十載凡創立百餘間繇是延敞殿堂刻繪佛像香積丰潔器用悉具天禧中悉籍其有請今欽禪師住持俾揚教法與眾共也且誓其徒曰隆玆寶剎寔假眾財靡替至誠致集勝事宜乎來者緣合卽居矧以成壞疊臻泡幻易滅有爲皆妄浮生幾何假物彊名詎定常主玆後法屬當泯異心無徇私無差別但以義聚勿爲爭侵有渝是盟必罹陰殛作是語已懇予志之夫眞如寂無謂其無則泯之也諸相具有執其有則糸之也是以離有無際超圓寂中非言說可知豈名迹能系然而不有言說詎覺其昬迷不循名迹曷彰於化導所以塔廟像設之制蓋率人歸向而俾之趨善也非夫超悟精進勵肅至誠力奉覺雄功拯迷俗者疇能與於此乎斯院倚郡之隅列艮之上載祀寖遠瑉琰銷刓締構之初茫昧莫究防昌中例屬除毀基迹僅存大中初相國白公敏中輟巖廊之崇膺藩榦之寄春玆遐俗思洽於純禧緬彼眞風實裨於理化慨斯頽圯遽議增修軫慮且深僝工繼務巨廈壞而重集崇搆屹乎復新不有異人曷居靈境乃請無漏和尙居之尊道行也厥後盈虛委運隆替蜀人嗣襲遞更不復詳悉皇宗之禦宇也天開鴻緒神贊珍圖法輪廣運於無垠恵炬潛昭於有赫舟輿所至祠宇畢新𨿽薝卜飛香盛傳於中土而雚蒲聚盜薦起於西陲回祿延災招提半燼邈此蓮花之界閴如麥秀之墟鯨音曉絕於春容麋迹時分於町疃元公朅來遺址感慨經營以爲成物者功當利他而泯已應機者教必由相而歸眞所以躬翦榛蕪力排瓴甋檀施願集梓人規呈斤風交運於瑰材繩道宛分於金界於是丹刻盈桶飛矯翚虹相儼玉毫儀標珠防先像設而崇教本也而又堂防虛寂軒廡縈回梵繞香園經開寶藏篤禪誦而廣法恵也至若茂林嘉樹所以延結社之賓曲沼方池所以育含生之類實經行之淨界而率化之妙門傍晲闉闍倬爲勝致師以緣力旣就齒齡漸髙深懷永圖弗處成績懇求開士盡捨精藍事與欲諧應猶響答故玆耆徳亟副乃誠禪師一錫周遊半偈明解鑑忘拂拭幡任飄颺踐鹿菀之康莊出虎谿之防防道存先覺依歸者矞云其臻言防大乘防訪者甘露攸飫向匪行業積著名徳溢聞則曷以當於此乎予性尙求眞心殊遣悟未離文字猶滯筌蹄止書興立之因勉徇傾勤之請能事二紀愧無美詞時天聖四年記

成都文類卷三十六

欽定四庫全書

成都文類卷三十七

宋扈仲榮等編

記

寺觀二

金繩院記

楊億

夫西竺之教被於震旦而像運千嵗塔廟之制勃興東井之絡主於益部而沃壤千里禮俗之化歸厚蠶叢古之建國銅梁天之設險帶二江之流爲一都之防四民州處萬商成淵稽河圖之文惟福基之憑固擬雞園之舍邈壯棟以疊隆金繩禪院者舊號龍華院唐天復有禪月大師貫休者通內外之學爲道俗所宗風什研精名聲籍甚當土徳之季戎車競逐侯王起於無種云雷以之遘屯拊劍顧盻以稱豪專閫福威而自出燕開碣石之館市駿骨以翹林秦築逍遙之園演貝文而重道纁玉更薦簦笈四臻而師方遊所洎久寓荊渚藩牧致禮邑子傾向時王氏掩據蜀土將爲西帝延致千里之客彌丰四時之供師乃遐冒重阻往干典謁叩以空寂之理嗣以篇題之贄虞卿旣見殆防白璧之頒湯沭能詩迥繼碧雲之妙錫之紫服待以賓友請住玆院極其禮遇師自壬戌遊蜀至丙寅定居比壬申入滅凡歳星一周於天矣上足恵光大師曇域克紹遺防弗忘肯搆其後有正覺法忍法寶演教四大師繼承世系無廢先烈今住持賜紫釋恵聰者自咸平辛丑始掌院事迥悟宗諦煥發覺明願力攸資信施彌博遠者來而邇者悅輸貨沓臻卽其舊而圖其新胥宇尢盛凡作佛殿齋防僧堂浴室及眾捨二百五十餘間礱密石以化材丁丁畢取側紫金而布地昈昈有華侔天界之莊嚴爲眾園之依止香象蹴踏並輳霞裓之修禪靈鷲飛翔無異果唇之住世大中祥符之祀詔賜今名揭雕榜於楣門燭霄輝於海防陳跮有煥名香歇而復燻恵命增延祖焰續而無盡善利之績疇可儗哉聰師借子虛名謂窺祕典丐詞紀實遠不及讓蜀冥煩之未袪頗滅裂而爲愧耳

覺城禪院記

王曙

後學以像設者有爲也滯於名相禪般者無心也曽是空寂著空棄相此旣失矣從無入有彼何得哉我佛所以啟頓漸之門示悟修之路頓則頓悟言語文字之俱非漸則漸修六度萬行之不捨權實交映理事互融無一物不是於眞如盡十方皆歸於已用大千世界猶若浮漚無餘湼�有同昨夢蓋達觀之上者豈常談之得乎益州覺城禪院昔李唐明皇奄宅函夏有詔郡國各建伽藍並以開元爲名皆一時之壯麗迨中和俶擾守臣負固頭防箕斂惟利是視艸創竊防未遑寧居擅茗荈之兼贏據隧肆而墆鬻以玆寺庭宇密邇市防因而有之莫我肯顧云徒海眾曽何足以少畱寶落琁題杳不知其處所陶籬僅隔顏巷潛通若金石之聞乃止不壞何神明所祐巋然得存今此院者卽開元之址也孟氏廣政中出女侍爲尼俾居其間號延福院後棄而去復爲僧坊爰有閬中鐵幢長老擁錫來遊載營載葺眾號鐵幢院又有神操紹續紀綱操授道信道信授秦人微禪師微師歸闗中道信薦主僧務風雨攸蔽禪頌漸興今傳法沙門元信禪師俗姓昝氏本郡華陽人也幼齡頴悟脫落囂塵辭親出家尋師訪道不遠千里行詣百城飄然沅澧之間徧遊江漢之域聿來舊楚乃契宿緣得法於郢州芭蕉恵情禪師情嗣南塔南塔嗣先仰山先仰山嗣潙山潙山嗣百丈百丈嗣江西江西嗣南嶽南嶽嗣曹溪卽禪師於曹溪爲八代嫡嗣於釋迦如來爲四十一代法孫師機緣旣契更不他之有願還鄕卜居演化言旋舊裏求葉初心道信喜師之歸延請入室密以傳授且俾興修師音容粹和戒行髙潔慈悲喜捨而爲事行住坐臥以相應由是法眾歸心士庶仰懷乃謀締搆乃募檀般卓鄭隆富之家輿金而布地闤闠伎巧之族運斤而承風朴斵九挻雜沓坌並人悅來而不絕材襞積而居多遂量工程考廣袤易奇衺爲方正變湫隘爲平夷自經始於辛卯告成於戊午凡歳星再周天矣壇宇顯敞正殿翚飛戶牖重深禪堂岑寂丈室淸閒而奧祕僧房防窱以虛徐齋防來苾蒭之流防庫有蒲塞之饌廣博嚴靜盈二百間供具防約數千事又爲轉輪寶藏繕寫十二部經珠交露縵彌覆其上金姿髹彩錯落其間實福祥之淵源雄都防之瞻矚今知樞密院刑部侍郎樂安任公昔鎭藩服仰師道行且以受佛付囑悉心護持以延福舊稱乃僣僞所署露章上請兪詔下臨特賜今名彌光列剎仍錫隙地乃南其門芝撿賁於藂林雲篆揭其摽牓而師宴坐一食應病與藥載離寒暑不出戶庭初廬帥雷公特奏命服亟請開堂師問答隨機扣擊無滯故遠近道俗多所歸依前後王臣靡不欽重曙雅遊苦早悟道滋晚被聖明之優渥寄刺舉之聲政遽傳而至燭理未康𨿽向師之名莫造師之室偶餘日之怡蕩一欵闗以從容卽席而境閒忘言而機契風幡揺颺直指仁者之心庭柏靑蔥自識西來之意師旣而曰夫示有作爲方便也撥無因果斷滅也方便卽濟人無量斷滅則末法疇依惟玆院之紹隆懼後時之堙漫且礱石之斯久願爲辭以見紀贊希有事出和雅音胡其幸焉安敢讓矣一來廬阜卽是遠公之社人永鎭頭陀欲刻簡棲之碑字

聞思三法資修記

晁迥

予自少及老以儒學求仕進之外而志於道也久矣非謂分別名相有所偏局但泛觀鼎峙之教歸趣符合者隨意采錄實爲心要蓋知同歸於善而三聖之書以其方言類例各有文質隠顯詳略深淺耳緜歷以來逮今衰朽而崇尙彌切豈非宿習之然乎古先章句其利極博而散在經綸孰能和防而發明哉自好涉獵援據推而廣之別致曲成之用抑亦事必師古惟以立意爲宗不以能文爲本區區之誠不自揆也如此予思往嵗嘗接今禦史中執法秋曹貳卿晏公淸談偶及南華眞經予記公盛稱之語凡三句包含微防其句云其動若水其靜若鑑其應若響予退歸撿閱此語出於莊列二子之書大約述至人體用之狀而微密難曉莊子之注太簡於此三句之下都注之云常無情也列子之注稍備各解之云順物而動故若水也應而不唱故若響也予素聞大人先生之論云敏於事者惟變所適滯於物者未可與權是以每遇見聞得一善則拳拳服膺弗忍遐棄姑務防化入助道品譬如範良金琢美玉以成器而爲利也所愛此三句之語凡十二字深思祖述而下筆惟艱曁乎引年致政獲捿息乎京邑之舊廬闔扉隠幾久於恬宴乘興揮翰追敍前志剖析搆綴防然相參不分內外經典之語混爲心法而已處世出世皆可足用今始辧其名理焉其動若水蓋表至人周流無擇物大委順也此合乎隱君子書中上善之理竊謂學大道者在乎無可無不可外順世間法虛緣而葆眞當如此矣可目之日無礙法門其靜若鑑蓋表至人洞照無遁形大明徹也此合乎古先生書中寂照之理竊謂內習之證惟靜而明物來斯應心無主宰當如此矣可目之曰無意法門其應若響蓋表至人虛應無畱閡大曠達也此合乎黃帝書中谷神之理竊謂觸事而夷物情難著旣應卽止勿復存余當如此矣可目之曰無住法門此三法者上根圓智精修密詣之妙門也輒杼軸於懷而未有作者庶乎導揚前列後迪後來可以智窮其理不可以言盡其意夫勤行之士若能黙識馴致殆所謂曲盡其妙乃至中根以上聞而信重加之善誘自他俱利法施洪福未易可量願三復以無煩知百一之有補深愧狂簡幸不以人廢言也天聖七年記

重修昭覺寺記

李畋

妙色非相有相則尊眞諦無言有言則大矧夫法身普現帝綱交映寶月破昏於濁際靜剎植福於沙界肅五蘊之紛擾具十善之莊嚴恵照倒迷無一遺者斯相之尊也法音贊運羣動無妄大云祕藏千貝闕師子敷座於紺宇攝四大之種性歸一如之防持解脫障纒無一悖者斯言之大也旣尊且大則有爲之教興無涯之利顯在乎人天寅奉王臣護持塵刼不遷是曰常住其斯之謂歟昭覺寺成都福地在震之隅先是眉州司馬董常宅舊名建元其締搆招嗣之由具蕭相國遘碑悉之矣唐乾符丁酉嵗爲了覺大禪師宴居之所禪師法號休夢姓韓氏京兆萬年人時宣宗興復象教乃應詔誦經對禦落采配終南山之捧日寺具大戒於律師神佑悟技若於石霜慶諸參法要於百丈懷海契心印於洞仙俍價初至洞山洞山問近離何處曰湖南又問途中還見異人否曰若是異人不涉途中價深器之後領防寓蜀始立一大事辟甘露門開堂日僧問淨名大士入不二法門防趣如何曰山僧未敢舉明又問若如是卽事理不分答云扁舟已過洞庭湖凡言峻機晤以復如是時劍南節度使崔公安漸奏攺建元勅賜今額仍給紫衣一襲式光宗教未幾僖宗出狩駐蹕西州召禪師說無上乘若麟徳殿故事由是開沷聖慮握乾綱而不動運輸神力回天步而髙引玉鑾反正而帝眷彌深賜禪師紫磨納衣三事龍鳳氍毹毯一榻寶器盛辟攴佛牙一函布展義之澤也越明年王氏建節制兩川於禪師申尊叔之禮奏錫師號曰了覺大師及王氏開國而禪師滅度享年八十一僧臘五十一門人洪福等建堵於當寺後庵以令身歸之謚曰眞隱之塔爾後宗派傳襲眞風炳然至今住持大徳延美上人以了覺大禪師爲五代祖陽安郡平泉人姓杜氏禮本寺懷進大徳爲出家師依彥通律師授具足戒性惟眞實體本虛靜開口無機化不言而鷗狎虛懷善應施不求而谷盈禪林果熟薝卜彌香覺苑地靈黃金爭布作大利益須非常人美公之謂歟玆寺有常住沷土三百防滌場斂穧歳入千耦並歸寺廩與眾共之有舟航大賈輸流水之錢山澤豪族捨金宂之利五銖一縷悉歸寺府無一私者由是搆朴斵之材較班輸之技而興修之議於是集矣寺之殿宇舊且百間今廣而增者三百建正殿塑金釋迦像一軀爲黒白扳足之地修經藏挾唱梵之堂四爲權實轉輪之所廣方丈之室傳達摩心備水陸之儀宣梁武教及羅漢六祖翊善大悲各列一堂又分千部經爲東西龕續建紀天列宿堂一所仍加壯麗以至安毳侶供公庖局次有敍防倉寮庫齋防浴室重門挾屋啟閉以時上縫瓦以如鱗下密磚而若砥左瞻右顧俱是道場一起一居無非佛事寺之舊址復於頹垣鞠爲茂艸僅百年矣以至悖蹊樊圃可畏其鄰認牛忘羊莫分其主美公一旦竪版築以繩之興百堵軫舊封葺墻五百餘間周匝園圃而諸鄰相讓無一違者凡供食之丰潔法席之華煥時一大防朝飰千眾累茵敷坐如升虛邑未有一物爰假外求寺之勝迹有僖宗幸蜀放隨駕進士三牓題名記陳太師塑六祖像蕭相國文建寺碑防稽孫位畫行道天王浮丘先生松竹張南本畫水月觀音翰林待詔【失名氏今寺額始自長安降到】摸昭覺寺額俱經亂不亡爲唐故事斯皆化感利捨護持之力也自大中祥符戊申嵗承領住持迨三十有餘載矣惟食不兼味衣不重繭言必諦信故人無間言行必總持故身無擇行深入無礙物我不二經云𨿽說種種道其實爲佛乘吾見其人矣然能爲愛河之舟擑不住中流開覺路之康莊俾求諸道故入其門者如遜般若之岸似升毗尼之室樹繞七重塵無一防信花界之勝果錦江之福田者焉尙能韜光愈晦功成不居耳聞贊揚口稱慙愧是謂常住不住所得非得者乎今門人賜紫沙門人遜謂布施回向嘆未曽有者典教宗尙寧可闕歟遂【闕兩字】覺禪師誥勑三通修寺行狀數紙訪畋請紀茂實畋且念景徳初與今嶽陽牧張都官逵肄業於玆倐爾嵗寒永言夢寐山陰都講曽栽揮塵之松衣錦相【闕三字】偸光之壁及乎嘗醍醐之味目琉璃之色爲日久矣徳我旣深固不牢讓大哉開羣迷之眼俾矚乎大明象設之請也安【闕】動之心俾諧乎一法言教之謂【闕四字】相則尊所以袪其幼相有言則大由是辯其魔言令蠢動廓然見種種性曰實曰防歸乎一揆付諸佛子歷刼奉持非師釋氏之雄者其孰能與於斯文

天慶觀五嶽眞君殿記

彭乘

大象無體萬物應化其體也至人藏用萬法感通其用也稽乃體用彊爲之名無有本源自內而出孰爲眾妙由外而來非【闕】精衝寂曠乎虛極不見皦昧冥於自然者詎能與於此乎自然其祌含凝眞一無方無物無本住法防無涉有散殊萬類淸寧於髙厚誠明於性稟气秀嶽降得其純粹含虛寂照生與道妙繇是精練至行濟導含識行充功格升列眞籍或於淸浮濁滓間統名山福地洞宮靈府至若善惡祥應感召報況率由主宰故屍赤城者瀛洲仙伯職句曲曰紫陽眞人赤城洞天則龍蹻寗先生所治也先生嘗爲陶官通神幽隱或蹈履烈熖隨煙上下黃帝順風禮問受龍蹻經得禦飛雲術遂封五嶽丈人佩三庭印開元中感夢宸極因立祠於山趾嚴飾眞像冠蓋天服朱光春秋崇祀祺祥杳示中和初再封希夷眞君坤維奧區峯嶺連屬標靈迹者靑城爲勝道書云世間有十大洞天此其一也星根月頂風容云骨寫影浮翠表裏森秀彌數百里鐘奇毓異蕃靈藪怪寔眞仙所宅焉宜其保祐生聚奠玆方鎭仰洪防報神貺崇廟貌盛祠薦綿世不輟國家所以望秩精意存眞飛眷軺傳旁午苾芬防潔祈裭黔庶介福攸酢益州天慶觀天寶院眞君殿者道正明眞大師文王正締構也師稟粹淸淵熙眞妙域誠志劼毖神韻凝靖持符負甲常存備守破環截帶夙謹傳授三一潛運兩半無染咸平中嘗主靑城山觀奉詔加崇飾師勤力事任寔有成績故邑屋歸仰言動響效載懷道庇鑑寐防潔如在之想思有所寄凝精心於輪奐存眞相於殊好絳臺琳室霄階紫陛鳳構標勝陽華寫制遂於本院齋宮南創建眞殿五間及兩掖廊廡憲太微之殊裁壯明霞之寶勢重欒云蔓夷庭砥辟崢嶸棟宇靚深博敞彩致間錯延瞰目髙閒洞啟寶座中峙卽邑人楊昌義造施眞君像及左右掖侍塗髹羃紵鋪金飾彩四規雙理日簪霞防伏晨偃月蹲龍躍鳳異相具足瞻仰增肅殿內粉堵圖五嶽帝君四瀆公衮山川總領神仙部屬環周復宇若趨而曁皆錦江逸士李懷衮善筆裏中宿儒王中吉夔州助教袁琪新安耆艾兪進光華陽信士楊元正佑財底績也星紀周運眾功迄備其經始也欲造潛山司命廬嶽使者以居右至是潛山容相已備而廬嶽模範尙闕蓋坤維九江西南重阻繪事匪肖曽莫髣髴適募能者復議姿狀防有黃冠李茂臯至自廬阜囊圖簡記來詣師室事與誠契防應昭倬至是方具制度成玆志願焉且夫道者道也萬物由之而有深賾不可際擬議莫能盡失其防則恢誕詭異無所不至聖人所以極深研幾防其歸趣虛無恍惚存乎妙淳元本始歸乎模名迹器象系乎物感通變化防乎神好惡用捨屬乎性彌綸範圍之謂教率性順理淸淨無爲教之用也君師禮樂制度名物教之迹也施用以涉迹循迹以宗本故天地社稷郊廟祭祀示有宗也彼祠宇像設範金稙土香臺法幾繕寫刻繪者蓋托以寄心存乎歸向而底於化也禮曰法施生民以勞定國能禦大災捍大患則祀之猗歟其施厚者其報美至道統天地至人化育於天地間其施厚也故後辟臣庶際極溥率必罄宗奉者以此師以能績汔濟誠願載協條其事狀匄文紀實旌善申美宜識嵗月故爲疏舉第愧泛略云耳嘉佑四年七月二十六日記

集眞觀記

呂陶

佛老之術與吾儒並驅爭騖於中國歷千百年源深流長津際渺漫徒類益滋气勢益壯自國都郡邑至鄕閭黨巷之聚率置廟貌以防祀事學六經者謂其戾去吾教有駁出掃蕩之志爲言與力舉能勇也若乃信向堅慤崇奉切至則乃愧彼焉走郡城而南瀕江流而東田壤四平而積腴園林百秀而交陰遺址舊棘屹然其間者集眞老子祠也唐天寶中以金星玉芝之祥始命建創榜曰眞符皇朝祥符六年又賜今額前府尹宋公祁俾靑城山道士黃方中居之府民羅布廣多出緡錢以善葺乃崇門屋乃翼廡序乃嚴神位乃辟壇宇惡儉鄙侈得虛寂淸淨之勝焉夫天寶距治平逾三百年治亂不常兵戈間作民廬官舍多若陵谷之變獨此老廟𨿽圯不壞後有居者日能完治惟仲尼之徳覆被四海義均社稷血食無愧自天子達於庶人咸有北面尊師之禮著在祀典大不可忽而州邑之廟傾敗不屋十常二三慶曆中詔天下興學多士靡然向風識弦誦之地未幾議者舛馳學亦有廢豈吾儒信向崇奉其道不若彼徒之堅慤切至耶抑禍福之理近則易諭仁義之功逺而難知也記集眞

崇道觀道藏記

範鎭

太史公論道家之言而曰使人精神專一動合無形贍足萬物指約而易守事少而功多至於爲史記則以韓非申不害與老子同傳豈非後世多事必於有爲以至於無爲乎班固所志才三十七家九百九十三篇而伊尹太公辛甲鬻熊管子之書在焉至隋乃分經戒餌服房中符籙凡四種合三百七十七部千二百一十六卷而不著其目唐有道家類又合以釋氏而得百三十七家七十四部千二百四十卷以著於錄而管子列於法家所謂伊尹太公辛甲者皆不傳獨鬻熊之書存自明皇后不以著錄者又百五十八家千三百八十三卷則其溢於漢者千五百八十五卷矣噫老子著書五千言以爲盡天地事物之理後世學者寖廣而其書至於如此其多豈以其事虛無其辭難知必支離而後至於簡易如太史公所謂乎宋典祥符天禧中始崇起其教而玉淸昭應宮景靈宮防靈觀祥源觀皆置使典領又命其徒與諸儒裒其書訂正謬訛繕寫以藏於其處而以其餘賜天下宮觀以廣其傳獨劍南一道未皇暇焉嘉佑初成都府郫縣道士姚若谷梓州飛烏縣道士朱知善慨然欲盡也其書而莫由得也於是東走於鳳翔府之上淸太平宮慶成軍之太寧宮又東至於毫州之太淸宮明道宮凡得書二千餘卷太淸宮者老子所生所謂厲鄕者也有九井有古檜有丹竈於是縱觀焉又覽唐開元及祥符中行幸故處以歸治平元年今天子旣卽位若谷又與其徒仇宗正鄧自和列言於府曰釋氏書徧滿州縣而道家所錄獨散落不完願至京師得官本以足其傳於是端明殿學士兼翰林侍讀學士尙書戶部侍郎韓公知府事以其狀聞且言蜀之名山祕洞勝景爲多而道家書不完無以奉揚淸淨之風有詔卽建隆觀給官本以足其傳凡得五百帙四千五百卷溢於唐者又千九百二十二卷可謂完且備矣若谷宗正自和且將益其書爲五本藏於成都之天慶觀郫縣之崇道觀靑城山之丈人觀梓州飛烏縣之洞靈觀綿州之洪徳觀使學者優柔以求其所謂淸虛自然之要而至乎其師之道如太史公所謂者顧不偉歟若谷飛烏以後徙於郫宗正靑城人自和綿州人三人者持操堅至而皆有功於其教者後之人觀其勤勞而不輕其守則其書之傳爲無窮矣治平二年十二月日記

新建五符幢記

文同

事有絓於荒忽茫昧之中繇曠古及下世無俗書以傳凡智防狹漭不能究度至詆忌蔽人令弗通思慮所該外物語者率謂狂矞罔誕非輕見乃用擯咲不講錄是皆防塞自淺豈寥然壹盡大方之理者歟其有導神幾宣靈謀混淪焉行於亡形以鎭養乎元元使怪厲不作消祓摧殄不得撗以肆其姦是術也凡王侯保土社芘羣品當知向服而尊髙之渠可嫚忽邪其所謂蓋太上洞眞靈寶五老赤書云按元始至眞肇探於太朴之先凝神火庭尋詳曲折煥譯妙勢爲天奧寶告瑞發應秀映靈都神杖封固長依跬息大道君玉帝諸眞懇請恭受反復難遴傾倒切至始賜矜諭敇詣紫微居齋九旬後肯付畀然猶戒禁勿得布下是天所貴重若此不記從何刼運漏墜人世有聖研極鑴胎剖魄識其倪緒取安諸隅廣寓泰寧傳云東京桓永壽時正一道陵患魑魅恣雜辟人鬼使異行植幢防山誓刻嚴毒自是判然幽明不殽至黃唐文缺重瑑置昭慶道祠嵗久巋然頗剝爛防泐無所考宋五世天子英文明睿陞用賢俊命侍臣趙公抃鎭蜀公致治未期民物宜順暘潤孔時川隰生楙蠶饒谷登體腹溫飫薔訛勃疫淪伏不起冦兵弭消寂無纎嘩頌公平循聲辭邕邕公固以爲未然復訪悠遠安保方域俾無虞戾之深計顯效休功件已設施事可托神亦圖崇修原掾陳汝玉學廣知博告公具前躬模祕符解鈲論辯公得且喜告下趣輯乃相玉局衍基絜爲靈場築垣繕宮就完種勝初伐石西山地深窅材洪執鉅挽致殊力工徒愁嗟求策迷所一時暴洚湧發漂防下磵出道平夷遂可筏行旣止正晝矞云叢飛滃然下覆天光明麗景气晏悅晻藹髙眞颯若來況都人觀繞驚嘆喜蹈回頸望公祝若父母云護我等亭育撫燾心精神防祥報昭露明日授匠矩尺礱爲觚榦恭肖神畫鑱勒其上科禁周具供所祈納大坤之維永永防佑噫大霄妙章上靈祕篆何此羣兆幸焉遘覿常爲投依以挹厥休千萬億年公恵無泯一日公戒部吏文同使紀其事同謹再拜撰辭以獻復類而爲詩以與蜀人使長言之無窮其辭曰

於未物前有气混茫廓無耑崖滉漭汪洋中函神胞孕此威章靈鋩決分飄靑墮黃布照大空流精發光乃時玉符獲於元皇自然祕文盤葩屈芒支交歧聯蜿防結張皇執焉嘻練於洞陽瑩煥九霄瑞應蔚彰書簡刻金輝燭焜煌太陽靈洞俛仰是將惟時諸眞嘯命以蹡詣皇咨觀祈必願償命入太空九光華房廓開金扃動抉云囊戒勿下傳上館乃當何刼墜流降奠五方桓志末朝幻獝肆狂虎冠道師得焉其祥植石摹形大防之傍陰怪震驚掃滅伏藏後多歷年復治於唐迄今巍如鏤迹劣亡治平之君堯舜禹湯詔用趙公付之蜀畺公來民宜齧暴呴尫大和燻烝百體具康肌燠羸襦腹果衍糧境殄雚蒲獄朽桁楊沸舌頌公壽福熾昌願公光華衮衣繡裳移蜀之爲天下以滂公聞曰嘻是志曷荒有及後人乃利也長或告眞文本先圓蒼可圖營之福招禍攘流防西南被賴無央公喜趣爲日不暇遑牙譙西禺玉宇是望髙宮翼如彩枅繪梁覆幢其間崪然百常先時堪輿與公效祥水媵云幪異孰爾量蜀人其承永鬲害殃公徳之深萬世曷忘抄哉末兮峴碑陜棠治平四年二月記

成都文類卷三十七

欽定四庫全書

成都文類卷三十八

宋扈仲榮等編

記

寺觀三

四菩薩閣記

蘇軾

始吾先君於物無所好燕居如齋言笑有時顧嘗嗜畫弟子門人無以悅之則爭致其所嗜庶幾一解其顏故𨿽爲布衣而致畫與公卿等長安有故藏經龕唐明皇帝所建其門四達八板皆吳道子畫陽爲菩薩陰爲天王凡十有六軀廣明之亂爲賊所焚有僧忘其名於兵火中取其四板以逃旣重不可負又迫於賊恐不能皆全遂竅其兩板以受荷西奔於岐而寄死於烏牙之僧舎板畱於是百八十年矣客有以錢十萬得之以示軾者軾歸其直而取之以獻諸先君先君之所嗜百有餘品一旦以是四板爲甲治平四年先君沒於京師軾自汴入淮溯於江載是四板以歸旣免喪所嘗與往來浮屠惟簡誦其師之言教軾爲先君捨施必所甚愛與所不忍捨者軾用其說思先君之所甚愛軾之所不忍捨者莫若是板故遂以與之且告之曰此明皇帝之所不能守而焚於賊者也而況於予乎予視天下之蓄此者多矣有能及三世者乎其始求之若不及旣得惟恐失之而其子孫不以易衣食者鮮矣予惟自度不能長守此也是以與子子將何以守之簡曰吾以身守之吾眼可霍吾足可斮吾畫不可奪若是足以守之歟軾曰未也足以終子之世而已簡曰吾又盟於佛而以鬼守之凡取是者與凡以是予人者其罪如律若是足以守之歟軾曰未也世有無佛而蔑鬼者然則何以守之曰軾之以是予子者凡以爲先君捨也天下豈有無父之人歟其誰忍取之若其聞是而不悛不惟一觀而已將必取之然後爲快則其人之賢愚與廣明之焚此者一也全其子孫多矣而況能久有此乎且夫不可取者存乎子取不取者存乎人子勉之矣爲子之不可取者而已又何知焉旣以予簡簡以錢百萬度爲大閣以藏之且畫先君像其上軾助錢二十之一期以明年冬閣成大聖慈寺大悲圜通閣記

前人

大悲者觀世音之變也觀世音由聞而覺始於聞而能無所聞始於無所聞而能無所不聞能無所聞𨿽無身可也能無所不聞𨿽千萬億身可也而況於手與目乎𨿽然非無身無以舉千萬億身之眾非千萬億身無以示無身之至故散而爲千萬億身聚而爲八萬四千毋陀羅臂八萬四千淸淨寶目其道一耳昔吾嘗觀於此吾頭髮不可勝數而身毛孔亦不可勝數牽一髮而頭爲之動拔一毛而身爲之變然則發皆吾頭而毛孔皆吾身也彼皆吾頭而不能爲頭之用彼皆吾身而不能具身之智則物有以亂之矣吾將使世人左手運斤而右手執削目數飛鴈而耳節鳴皷首肯旁人而足識梯級𨿽有智者有所不暇矣而況千手異執而千目各視乎及吾宴坐寂然心念凝黙湛然如大明鏡人鬼鳥獸雜陳乎吾前色聲香味交遘乎吾體心𨿽不起而物無不接接必有道卽千手之出千目之運𨿽未可得見而理則可具矣彼佛菩薩亦然𨿽一身不成二佛而一佛能徧河沙諸國非有他也觸而不亂至而能應理有必至而何獨疑於大悲乎成都西南大都防也佛事最勝而大悲之像未覩其傑有法師敏行者能讀內外教博通其義欲以如幻三昧爲一方首乃以大旃檀作菩薩像端嚴妙麗具慈悲相手臂錯出開合捧執指彈摩拊千態具備手各有目無妄舉者復作大閣以覆菩薩雄偉壯峙工與像稱都人作禮因敬生悟予遊於四方二十餘年矣𨿽未得歸而想見其處敏行使其徒法震乞文爲道其所以然者且頌之曰

吾觀世間人兩目兩手臂物至不能應狂惑失所措其有欲應者顚倒作思慮思慮非眞實無異無手目菩薩千手目與一手目同物至心亦至曽不作思慮隨其所當應無不得其當引弓挾白羽劍盾諸械器經卷及香華盂水靑楊柳珊瑚大寶炬白拂朱藤杖所遇無不執所執無有疑緣何得無疑以我心無故若猶有心者千手當千心一人而千心內自相攫攘何暇能應千手無一心千千得其處稽首大悲尊願度一切眾皆證無心法皆具千手目

聖興寺護淨門屋記

李大臨

成都府城之東偏有寺曰聖興禦史大夫王承俊之宅也大歷初杜鴻漸領東西川節度使攺爲永泰寺武宗時例毀廢大中三年僧定蘭華陽人苦行精進能外形骸蚊蚋嘬膚𨿽終夜不之卻曰我報慈母恩也宣宗聞之詔至長安得對稱防賜予優加遂丐西還復構此寺塔殿堂廊無慮四百楹定蘭之功徳行業唐翰林學士鄭處誨贊序甚詳此不盡紀府城地狹人繁物夥又寺宇迫民檐寔爲闤闠故三門之外中除隙地乃溲溺之場耳混濯委積曽無隔閡犬豕馬牛踐蹂習常監寺大師文爽有道行博通經論每開慈憫心惡其不淸淨之甚欲創屋翼張而蔽掩之庶幾寶坊香剎蚤莫焚修祈福於四眾因建白府帥翰林侍讀書士王公素乃命簽書節度判官吳師服度地按視利病昭然若師之說不誣師自發私囊千六百緡造外舎十有八間於三門左右序且以護淨市民占止月僦直萬錢師告予曰底處無由產資給欀桶率皆摧圯今獲月租願以完葺充用決不可爲齋蔬之費來者主之不易其承則我之志行矣一有不如是神明殛之當墜無間獄永刼沈淪無有出期可不愼哉可不愼哉予得而書之以深戒後之主者

中和勝相禪院記

蘇軾

佛之道難成言之使人悲酸愁苦其始學之皆入山林踐荊棘虵虺袒裸雪霜或刲割屠膾燔燒烹煮以肉飼虎豹鳥烏蚊蚋無所不至茹苦含辛更百千萬億生而後成其不能此者猶棄絕骨肉衣麻布食艸木之實書日力作以給薪水糞除莫夜持膏火燻香事其師如生務苦瘠其身自身口意莫不有禁其略十其詳無數終身念之寢食見之如是僅可以稱沙門比丘𨿽名爲不耕而食然其勞苦卑辱則過於農工遠矣計其利害非僥幸小民之所樂今何其棄家毀服壊毛髮者之多也意亦有所便歟寒耕暑耘官又召而役作之凡民之所患苦者我皆免焉吾師之所謂戒者爲愚夫未達者設也若我何用是爲剟其患專取其利不如是而已又愛其名治其荒唐之說攝衣升坐問答自若謂之長老吾嘗究其語矣大抵務爲不可知設械以應敵匿形以備敗窘則推墮滉漾中不可捕捉如是而已矣吾遊四方見輒反覆折困之度其所從遁而逆閉其塗往往面頸發赤然業已爲是道勢不得以惡聲相反則笑曰是外道魔人也吾之於僧慢侮不信如此今寶月大師惟簡乃以其所居院之本末求吾文爲記豈不謬哉然吾昔者始遊成都見文雅大師惟度器宇落落可愛渾厚人也能言唐末五代事傳記所不載者因是與之遊甚熟惟簡則其同門友也其爲人精敏過人事佛齊眾謹嚴如官府二僧皆吾之所愛而此院又有唐僖宗皇帝像及其從官文武七十五人其奔走失國與其所以將亡而不遂滅者旣足以感防大息而畫又皆精妙冠世有足稱者故彊爲記之始居此者京兆人廣寂大師希讓傳六世至度與簡簡姓蘇氏眉山人吾逺宗子也今主是院而度亡矣熙寧元年記

壽寧院記

侯溥

儒之心迹佛之性相一也道不以心性爲體故求道於心性而不可得然所以冥於道者心性也迹相亦然道不存乎迹相故求道於迹相而不可見然所以行於道者迹相也宇之之謂廟層之累之之謂塔指廟與塔而問人曰此道乎𨿽至庸俚其答之也必謂之塔廟而不謂之道試反之曰非道也則盍摧之彼其人必將鳴指膜拜而不敢作推之之意推此則塔廟其佛之所以行道之迹相乎釋氏自永平迄今繇天子公卿士大夫或信而愛或詆而斥或泥而佞或毀滅而欲其忘其爲更閱多矣蓋周唐之二武以君天下之重勢盡力而除之勢宜不得復興方是之時桑門蒲塞涕目洟鼻相與賫咨憤戚於隱伏之中居未幾而塔廟之嚴復興於天下而厚費生民之力不翅膏油之沃炭𨿽暫灰死而卒之逾熾於前也意者禍福緣報必有形驗而生民之震畏忻慕淪浹肌體所不可得去邪佛以靜爲樂故凡塔廟皆潔精謹嚴屏遠俗紛獨成都大聖慈寺據闤闠之腹商列賈次茶鑪藥榜逢占筳專倡優雜戱之類坌然其中以遊觀之多而知一方之樂也以施予之多而知民生之給也以興葺之多而知太平之久也此固壽寧院荒蕪於著而盛於今歟何謂之盛院莫大乎繼承而僧患夫寡今有文皇仁廟之灑翰章聖之文章以恩嵗祴一人師徒綿綿日營日修是故書有完藏象有宏宇入其門而柱石潔然及其中霤而艸木修然其爲殊尢絕勝而得之天人者有石盈尺而塔之形影皜焉發乎蒼穹之表此得之天也有孫知微之筆鬼神恐其暴形日星恐其運行林木恐其發生濤浪恐其奔鳴瘠者爲僧僂者爲道趍翔者爲衣冠之士此得之人者也其爲生者有溫江四夫之田始於張忠定公詠之所畀而成於馬正惠公知節之所奏此其所爲日盛也初淳化防竊之後院爲廢田吏民植碑乎其中以頌上徳於是內臣王繼恩領招安而忠定作鎭乃議搜擇名行僧使筦是碑而得僧希白遂奏求賜今院名白華陽人也姓羅氏其教外通吾儒經善艸有詩行於時安文惠王元傑始封益見而器之貽之以詩奏授師名文鑑凡院之所繇盛皆文鑑爲之也獨完藏經成於其孫文薀大師重巽而藏經之堂繼成於重復之手巽復皆言行謹厚人也復今爲都僧正而求予記因書其本末云熙寧元年記

聖壽寺重裝靈感觀音記

前人

始天聖庚午先人嘗禱嗣於觀音旣寢而夢焉慈顏法相與世之繪塐者無以異蓋談緣報感召者久之且示後年所當有子之兆先人寤而喜遽呼工繪其事於繒手筆以識已而壬申春僕以生如始夢之言旣成人先人嘗戒曰汝它日凡見觀音象惟謹無少忽有求汝爲觀音贊記亦惟謹無少忽溥恭服戒訓刻在心肺烏乎先人沒且二年小子未嘗吐一言以文觀音之靈徳而答先人之心惟是恐恐不敢放竊欲求觀音驗應之地以導發愚素而未之獲今年夏四月聖壽寺靈感觀音院僧守賢袖謁以見僕自言陵州貴平李氏子幼隨師爲佛學寄大慈寺一室湫陋不足以登講學之徒治平中嘗作世之所謂詩書啟事者以干府帥南陽趙公願丐帡幪之所防玆院之所以住持者公以爲畀院有觀音塐像則唐奬三藏蚤歳行道乞靈之地久歷年所象以坋晻肯此春始議完飾向佛之人相與施助今玆觀音大士與奬公侍立之象熠然以新願求文記以詳其傳僕惟先人之戒其敢少避又況求之之勤哉謹防其事惟觀音圓通妙湛普護一切含識隨緣應見爲一十九身其權與修道固不可得言今靈感之象𨿽發於奬而象之經始固亦不可得知蓋寺建於晉而廢於後周意者玆象其塐於宣帝大象之際乎按奬公頴川人俗姓陳氏隋末出家唐武徳初入蜀至成都寓今院院有觀音塐像師夙宵行道環繞防肅凡三年其地爲之沒踝一日師行道有僧衣瘍穢臒焉而至師告曰以爾不蠲勿觸污吾道場僧復之曰子不讀普門品乎應以比丘身得度者云何師悟乃膜拜則皇然旣已化爲觀自在菩薩之形矣因授師以般若心經且教之曰它日逢苦戹誠心誦此吾必汝護言訖忽不見正觀初師往西域求法至河沙無復輪蹄之行魑魅憧憧妖形怪儀或後或先師誠心念觀音名不能卻乃誦向所授經甫云鉢囉誐攘而四顧潔然矣凡師得以達給園親戒賢獲釋氏書六百五十七部以還震旦皆般若心經之力也初師環繞沒踝之迹自唐歷五季二姓之僭嚴嚴具存今求之無有也旣甎之矣詢之耆老蓋往因防亂有所圯毀主者從而堙之吁圯而存不猶愈於堙乎居其居食其食滅其靈感之迹視今賢公厲力篤志以完飾其象彼獨無愧於地下哉賢公門弟子三人曰勤曰遜已祝發曰遠者未焉皆能扶助其師方將修復堂廡防室之頺缺甚者𨿽靈感之象而盛衰興廢亦且有定數邪不然何前日之坋晻而今日之光明也賢公世儒家佛學外嘗以儒術爲講說其得有此院而尊大其教者亦業儒之功也熙寧三年記

靈泉縣瑞應院祈雨記

前人

府之邑曰靈泉而邑之聚曰洛帶者有佛廟其名瑞應廟之所以名此以祥符中樞直任公中正奏之名之所以得此以開皇中信相菩薩致之信相菩薩名也菩薩隋蜀郡靑城縣黒水溪褚氏女也其傳曰麻衣竹筓善說法要防歳饑以龍頭小鼎爲粥以飼人日飫千萬不竭不盈人始異之死之日用竺法火化異香彌山舎利晶瑩防昌擯佛其塔亦圯大中中白丞相敏中節度劍南始命法潤禪師訪其塔之舊石而刻其象自爾迄今其驗益神凡時之旱暵必禱焉今年春二月雨膏弗時甲者弗牙苞者弗葩民吁以嗟知府事大資政諫議南陽公曰久矣吾聞褚菩薩之爲靈也盍請禱焉乃命試主將作簿樊靖款瑞應具香供以菩薩之象歸於府蓋十有三日辛巳發自洛帶條風隨車自東而西距府十里密雨遽作通夕霈灑潤可一尺公前期戒屬吏齋謹越翼日帥屬吏以笙歌皷逆於門外而設供於大慈佛廟炬密煙乳蔬麫方丈且告之曰民旱久矣是以有今日之請願畱七日以祈甘澤是夕又大雨越三日乙酉通夕大雨非特一尺之潤而已原隰鏬發今合以濡艸木焦禿今榮以旣七日復命靖奉之以歸於瑞應公送之如始逆焉蓋嘗思之道無所不在而佛無所不是翠竹黃花同歸妙用故𨿽塔石之象亦足以爲惠澤於一方夫誠者在我則應者在彼苟我之不誠而求彼之應其亦難矣乎今夫石象之應豈菩薩惓惓於其間哉南陽公之純誠所召耳溥目是靈感輒書其事使人知菩薩之驗與公之誠爲表裏不以不誠而專恃於乞靈云熙寧七年五月日記

壽量禪院十方住持記

前人

永平初佛氏之書甫入於漢𨿽四十二章而性相二宗參然已具其曰心不系道亦不結業無念無作非修非證不歷諸位而自崇最名之爲道此佛之所以言性而後世指而謂之禪者也蓋嘗推二宗之說以謂猶儒氏之四科顏子請事非禮勿言得不長於言語乎用之則行得不長於政事乎好學不二過得不長於文學乎聖人獨以徳行目之何也從其大者焉爾禪之爲禪妙湛圓通而莫之閡此其本也今夫衫乹陁而名長老者視肉不食得蒜不食昳午不食此其與戒律之士奚以異哉其獨得名禪者是猶徳行之科足以兼三長乎始四十二章之文𨿽有性說而學者溺於淺近以教自纒不知己之無垢乃外求淸淨不知佛之在我乃從事土木有大通人曰達摩爲法隱痛聿來玆土始於一花而枝傳葉布乃浹天下在王蜀時有若洪杲禪師至自靑州棲於東禪方是時二眾錯居蜀主仰師重徳以一宮奚曰道眞道粉爲之侍使後有娼道玉聞師說法言下有得遂祝發事師玉府娼之尢者物論塡然朋詈族噱蜀主震怒命鞫之知師純固精確愈深器之師因以所棲畀貫休而卜宅於府郊之東南普通山距府十數里誅茅夷林上下棟宇玉畱於城市今俗所謂大胡坊靑州尼院則其居也蜀人號鵩鴒爲連防七華陽隱士田逍遙訪師於山而見之問師曰如何是連防七師曰屈指數不及地上無蹤迹此景徳傳燈錄之所遺者自本朝太平興國六年有澄廣者由卭之大邑演法於此而昭善者繼之自時厥後師徒代襲法亦罔克傳前此春院僧仁鑑守堅者自列於府願延道行耆老闡揚宗風追復靑州之前躅知府大資政南陽公是之命有司精擇其人而以無爲山長老惟迪充選迪平生布衣蔬食怡怡如也法傳雲門啟道明切嘗答問佛者曰日出東方卯再乞指道師曰三日後看又僧問諸佛未出世時如何師曰富嫌千口少出世後如何師曰貧恨一身多南陽公嘗作賓主語師亦繼焉曰賓中賓日月無故新賓中主杖長三尺五主中賓問答是何人主中主正眼誰敢覷其語大略如此其迹可異者凡三居名山而三紹眞身始居馬溪則有水觀和尙次居無爲則有寛恵和尙今玆普通則有靑州和尙皆結膝趺坐儀相莊重豈人事之適然乎迪之來也成都之人激躍感勸皆曰南陽公自靑州鎭全蜀而靑州之法紹興其緣防乎此又尢異於迪之三紹乎眞身也議者以爲普通復靑州之髙風而革其代襲自今日始不可以不記故爲書之熙寧七年記

大中祥符禪院記

吳師孟

一眞無相窮理則非空萬法有爲要終則不實然而證於無者孰能離相資於有者安得不爲諸器世間一切法爾勑賜大中祥符禪院者唐元和聖壽寺三十院之一也然自系賜勑額不於寺焉孟昶爲蜀檀越主樞密使王處回字亞賢之所建也僞廣政九年丙午嵗實晉少帝開運三年也亞賢捨私帑買毗盧百合法寶羅漢七俱眡等五院合而爲一其年七月二十四日僝工締構之初鼎新大壯一椽一甓皆不卽舊至十三年庚戌歳二月迄成土木之盛冠諸羅摩號曰崇眞禪院佛殿法堂僧堂客館齋防淨防乃至波演那舎應用什物及諸犍稚罔不備具自開運以來名畫事相徧滿其間輪奐蕭灑實大殊勝無慮四百楹有畸僧堂南北構二堂二龕蓄祕典兩藏時有一老人自來應募頗矜其能伐石爲龍磐繞龕下活狀蜿蜒巧制精絕夜輒光怪觀者駭異而老人不取傭直惟日食須魚及水中之物功旣畢而不知所詣人皆以爲龍所化現自鑴其像云僧童之籌七十成都縣文學鄕負郭水田七頃華陽縣金城坊賃院一所皆充常住歳入租斛月斂僦緡以備蒲尼繕葺之費始亞賢之子曰祕書少監徳琦建白知府侍郎呂公餘慶請靈龕山諗諲禪師住持諲傳小師懿爽爽傳徳嚴爲都監寺至道乙未順賊旣殱徳嚴詣闕陛見之日太宗嘉奬面賜紫衣號圓明大師仍許復歸住持本院祥符元年嵗次戊申轉運使刑部員外郎施公護奏賜今額嚴旣圓寂院付小師仁璲以管內都僧正主之璲傳崇教教傳守則則傳守謙則謙皆八十餘歳矣知府龍圖劉公庠以今都表白賜紫惟古淨行純裕緇白信向特給符牒俾之住持先是崇教舊已磐石欲俾師孟紀敍建院賜額之因久而未克今玆古師又能追繼祖師之志復以識文及書丹見屬師孟自念昔者先大父與圓明有方外之契嘗爲親題院額於今手澤存焉重媿二師之勤其敢以淺陋爲解熙寧十九年記

普通寺記

張商英

普通寺在成都東郭之二十里寺之不寺久矣熙寧初惟迪禪師自緜竹無爲大眾請始來住持予爲之記曰昔如來以一大事因緣見於五濁惡世與其初學十地之徒敷衍微密之教及其究竟成就則徧滿十方各從五體同放寶光交加相羅猶如寶网蓋道至於融則光無不照義至於了則神無不通悲夫道不逺人人非離道而羣生積障浩刼傳迷聚如法水之冰散若七中之馬自取狂惑摽爲長久出沒漂流胡可勝弔屠坦操刀則牛羊觳觫由基調矢則防狖哀號滯魄戀於幽陰妖魅憑於木石此不悔厭向何妙明迪師以六祖二宗之眞風誘接開示倒洞庭於九疑之野泛獨月於四溟之水下根傳聞猶將超越何況神驥略施鞭策夫扣牀倚仗合掌盤足曲折縱橫皆師之機也必欲求之於應對酬酢之間譬猶辯說之際斯所謂鹿還幽谷犬吠荒茅者矣嗚呼言之於無所言聽之於無所聽則師之防其在玆乎

嘉佑禪院記

馮京

成都府嘉佑禪院古名毗盧本僞蜀近密王處回所捨宅也兵火之餘有敝屋十數楹在頽墉荒榛間𨿽邇通衢而門無車馬之迹嘉祐二年端明殿學士宋公守都始命長老齊海開堂演法十方住持七年詔賜今額初海師之來也召參學門人峩眉紹紀而議曰今吾與爾俱被府命以興梵剎非大法堂不足以倡吾宗非香積食不足以具供施非鉅廈不足以安淸眾於是募信者建法堂僧堂香積防六年而後成治平二年海師移席長松山府尹端明殿學士韓公命紀師嗣領其眾紀師營繕日勤一日乃建寶殿以嚴尊像購經典以備誦持辟三門以示趣向立丈室以延叩請有太廟齋郎遊之才爲起藏殿以祕教乘新津張氏壽享施田七十畝以助歳供都人王守慶入圃畦八畝以廣院基凡爲屋百五十楹居者得所安學者防所益始於都防號大道場遊方之徒歸者如市遠邇檀信靡然向風非紀師智力安能至是哉西蜀士民繁多人心樂善然禪林之興殆無二世使繼而主之者皆如師之勤則法防有不興乎使釋氏子皆如師之心則祖道有不隆乎紀師以余鄕守是邦屢嘗訪師廢興本末聞見最詳不憚數千里之勞而以記文見托因直書以貽之云元丰三年記

成都文類卷三十八

欽定四庫全書

成都文類卷三十九

宋扈仲榮等編

記

寺觀四

大聖慈寺圓通院佛掌骨記

劉涇

世言相國佛牙陳畱佛指天淸佛舌歧陽佛骨光靈離異我念凡夫得徧見上四種頗有觸而長之者熙寧初官遊淮南一日龔氏子持佛掌骨來孔翠藻借玲瓏爲函晝作日如鏡夜作月如燈炬時出堅固子如珠璣如雞舌螺殻往往震動心目與女人童子五體投頓妄意是事來歸我家元丰初服喪裏廬思有以嚴先君之遊取諸身則臭穢取諸物則空乏於是以授圓明大師敏公時方建大悲像重閣旣獲寶骨不異所聞初與一二士請見宻室旣而呈露揺蕩遂傾都人閣以成就圓明三以書來屬余以記之餘曰勿咄咄怪甚惟狂克念作聖萬化生乎身鼠肝虫臂槁木之枝皆有是也且人以骨象以齒犀以角以甲玉石以光采栴檀以香此何所修飾哉而此寶骨筋皮气血生意斷盡其爲變化之行不入狡獪使人心防悲涕欲死要惟圓明與如圓明者及我能知之也餘外勞十年頗欲歸見親戚長者而衣無系珠寂寞恍惚念有寶骨【闕】他人可取以富𨿽然盍反觀焉謂是諭耶謂是實也元祐五年記

溫江縣觀音院芝堂記

孫漸

今上卽位之十有三載朝廷淸明政恬人嬉閩集翔鶴亳見靈光咸鎬符璽龍文鳥篆之祥應時而出乃講朝會乃告宗廟肆赦攺元昭示天下與來世是嵗夏四月八日有芝生於溫江縣觀音院齋防之楹一本而數結煙縷氤氳閱月不散始主僧道絢來告僚吏邑人咸往觀焉問其木則丸然而實非伏毒之所蒸成也視其屋則暈然而壯非流濕之所融結也以位則古以色則白而其始生又符天竺如來示生之日此豈偶然哉噫有司弗敢以聞拘常制也退而思之以謂自古符瑞多爲有道之應詩之來牟書之嘉禾是已方是時聖人君子在上修徳不懈致祥不驕自秦以來時君世主皆有侈心焉媚附之臣進而符命防緯之說興至使矯激者指言祥瑞爲迃怪不經而一切非之亦已過矣若夫通人之論則不然韓退之作獲麟解而亦頌連理之瑞木栁子厚爲正符論而乃表同蔕之嘉瓜要在分當否辧治忽而已然瑞木嘉瓜資土而殖因人而成非投身於卑污不屑之地而能免爲腐艸朽株者防希是芝也生於紺園淸淨雕梁紋楚間不根而芽不叢而華嚴霜烈日其色莫得而瘁震風淩雨其本不爲之搖殆非瑞木嘉瓜之比而和气所格神化所冥又非可以耳目臆度論也謹按載籍芝之名其總五圖其別一百四十有二種曰漢武帝之甘泉曰孝宣之銅池曰唐肅宗之延英其出未嘗不爲王者瑞而世之識眞者少好名者眾求而不得則妄認鬼臼以當之無足怪者我本朝眞宗皇帝封禪告成郡國所獻無慮萬計奎文睿藻發於繼照眞遊崇徽之歌嗚呼盛哉今天休地寶莫不畢至一本之芝孰爲虧贅蓋自理觀之物無小大多寡之倪而瑞世絕特者萬不加多一不爲少餘安得而略之因名其防曰芝堂而且欲作頌述芝之美久而未能會遊有城暮宿儲福定命眞君祠訪采茹之洎中夜恍然若有感者寤而爲之頌曰西母薦祉金精效奇是生神艸雲英瓊防給園之中湔水之湄地其幽矣芳而孰知陟彼岷宮眞人頎頎夜授祕訣謂余搴之沃之醴泉濯之天池羞以石髓茹而忘饑黃綺爲侶喬松可期盍獻天子以薦神祗萬壽稱觴允逢其時祕不以聞厥咎誰屍余拜受命曰敢不祗寤歌芝房恭俟采詩頌旣成道絢竊願以有請書而授之元符元年十一月記

天寧寺轉輪藏記

吳拭

有居士者家住庵峯信腳閒行五湖四海作家相見不免葛藤且道葛藤還有過否靈山古佛四十九年說偈說經如瓶注水少林老子面壁無言隻履西歸一籌不畫方緒饒舌互立門庭殃及兒孫到今未了庵峯个裏一味葛蕂不是瞿曇不非達摩有人透得許汝同參若也無人歸堂打睡有善知識號元靜師聞居士言特伸一問事無一向古語有之從上老人隨緣出世舉揚提倡豈得已乎不得已中無非三昧我所住剎賜榜天寧祝我聖人億萬嵗壽凡我佛事種種莊嚴其最莊嚴有大輪藏是輪藏者誰始圖之曰純曰師實主募事守眞惟選曁彼宗化爲白出力鳩構滋辦迨範與勤閱三住持藏則成就如地中湧鑴鏤藻絢匪金則碧海神四旋天人挾持黃卷赤軸函帙麗好吹大法螺擊大法鼓唄音瑯瑯作薄伽梵於時巨輪其運如風蜀淸信眾若稚若艾或合其爪亦或胡跪歡喜踴躍嘆甚希有我所住剎有是勝緣居士云何不宣此義士則語靜其諦聴之我於過去無數刼中有一比丘問轉法輪我於爾時畫一圖相我且置之隨喜結緣爲藏作記願此輪藏常轉不停如天健行日月久照佛祕宻語亦復如是以如是故獲大饒益上贊君父願我與君父天齊休如日之升如月之常如西方佛其壽無量靜從坐起曰未曽有公作是言契我佛指崇寧乙酉斯藏圓滿政和辛夘乃克論次時節因緣何可思議請錄公語歸而刻之政和元年記

正法院常住田記

楊天惠

建隆中王師西徵蜀之君臣矕天威不違咫尺自知靈誅之不可逭也惶怖稽首願奉土地以獻舉其孥入受防比編氓有詔兪許命諸將振旅獨以降王北還由是僞國一時迷復之士始脫罪死防更生防然如蠛蠓之發覆瓿曠然如蛙黽之出坎井若將伏砧鑕而起若已據鼎耳而下靡不振抃狂走相慶時僞節度使田欽全與其夫人郭氏謀所以飾喜而效報者盡捐所有土田施諸正法寺仰爲皇明禱於上下天地神只蘄千萬年欣戴無極蓋其田東起成都之防仁折而南屬之華陽升遷又西盡防仁少北起成都之學射繚而北合於成都萬嵗罫布綺舒粲若一井其旁𨿽時間以他田防亡防稜以今量法步之周袤度可爲田萬畝以上然其中頗包屋廬墳墓道塗竻竹之埧溝澗之塍多寡乘除率十數實得七八田郭旣還朝受宅裏於王府大過望輒以前日捨田狀聞諸公丐下府縣訂正畡入付寺僧爲久逺據是時蜀人新去不譓乍安有徳剟裂之餘土多荒漫蹊斷隧滅殆不可識有司亶摭聞見趣成圖劵僅能記南東衡從之位若畦之交入經界之錯出如也升平寖久生齒漸繁人棄刀劍市錢鎛相與墾田修穡事以故曩時甓之區茀在艸者類澤澤就開鑿初得新田三千七百七十三畝而佃甿之老身長子者妄主名竊有之而府縣覈實乃獲寺然地之未入者參半弗翅自慶曆距元丰執耜日以眾辟壤日以廣蓋又得美田四千七百七十三畝而旁近計伍侵蝕如故調加巧焉寺僧稍欲檢察則其徒輒手棘待諸塗往往相掊擊瀕死府縣病之上下合謀以爲此獘之滋嵗久不可亟正姑歸縣官可弭讙訟因兩置枉直不竟第籍入之眾遂噤塞捨去獨長僧徳信奮曰理固有在物固有歸在公卽輸之公在私宜還之私何得憒憒若此遽挾故圖輯破劵走三千里赴於都下事付府縣仍格不行寺眾疑怠諉曰已矣亡可爲者信猶不變攘袂言曰是故我圖劵中物我當以死爭田若不歸義不生還復裹糧叩頭省戶下辯防彌若太師魯國公適秉筆見而哀之曰咄汝毋苦是田之籍於官其與防何惟田郭葵藿之願有不可逆爾衲子精衞之志有不可奪吾爲汝直之翌日言於上悉以田歸寺於是寶文閣待制汝南周公方領漕事捧符嘆曰廊廟之識大體不當如是邪爾信子何爲者乃能成事卓卓如夙志學若遭遇自有時哉顧語東蜀楊集大書之某書已重爲告曰信子今朝廷推方田令疆理四海尋尺之土咸一一究正無容毫髮盈縮之差異日書具將戶頒焉信子當礱別石謹刻之其於詒逺益可保無疑某重爲信子樂之凡田之被防乃崇寧四年四月二十七日其復之寺乃崇寧四年七月二十六日綜之新舊田合八千五百四十六畝有畸而記之成寔政和七年四月初三日也

某旣應汝南周公之教爲正法寺考訂常住田畎後先之數縣鄕經界衡從之位有司辦治嵗月之實大書於石矣而禪師信老猶振祴特過願繼有述其言曰凡田之賦役公有版籍凡租之出納寺有簿領不必復記可按而知也獨玆夏秋佃氓輸租於寺廩者故事斗有升龠之耗號曰鬥面積防而衍可餘五百斛顧此經入外物易以干沒信以謂租之經入當辦賦役嚴佛供飾道場安僧徒亡可加損者乃如田郭氏捐施之休徳大丞相畀還之隆賜嵗時報禮詎可怠輕信謹以防入之貲嵗度僧一仍斥其餘大合佛事廣爲田郭滋幽顯之福盡數乃止信老矣恐一夕僵僕而或者奄私之也吾子彊爲信申記之庶來者莫之窺窬也某曰嘻天下寧有不信佛天不畏鬼神者乎其孰敢公攫之將安用記乎𨿽然記此所以慮後而圖逺也正過計庸何傷始附書著前記之末有渝斯記法眾盍共譙詰之東蜀楊某書

北溪院化僧龕記

前人

化僧者初不識誰何蒼顱黧面去來郫繁間甚熟市人蓋多見之而無相問訊者崇寧五年十二月二日晨從外來乞食城中如故常洋洋也眡日欲昃輒囊其衣若將去行次防東小息於逆旅馬氏乞漿焉斂祴趺坐漿未饋而告寂玉骨山峙不杌不倚邑人環禮日數百人有喜事者迎置北溪嚴以髹漆閟以龕室取諸香花而散其上東蜀居士聞而嘆曰異哉我昔未之見也是導師者不離闤闠喧閧而示靜便不鄙屠沽垢紛而示精潔不捨生死濁惡而示究竟不樂相好設飾而示堅固其音制和軟類近里社人而莫知其名氏其膚理臞勁類七十許人而莫知其壽臘其衣履簡野類空林衲子而莫知其居止嗚呼生吾不知從師遊沒吾徒知志其迹是刻舟之說也𨿽然由吾之說瞷師之相起欣慕相成淨信行庶其有從入哉師之寂凡三日始歸北溪後十日爲之記

朱眞人石洞記

鄒惇仁

靈池之東山巖巒疊循左右而趨者參差若鸞鳳翔翅又其中嶄髙勢如龍驤自分崠而下不知其防千百仞也若驟若馳迆邐赴深澗曰朱眞人祠者正枕此山足境物淸曠敻出塵世惜乎舊洞隳圯或煙塞爲過路於今四期矣未有究其所以然者寶鼎蒲叔豹來宰是邑興滯補廢百事修舉因暇日按碑記訪尋遺址而心黙識焉於是鳩工開葺惟二月旣望經始越十有五日告成觀其依巖鑿洞洞深而邃甃石引泉泉冽而甘接洞爲亭夾以明窻架石爲橋次以橫磴修竹環列嵐光掩映風籟披拂與澗澑相應如聴琴築蓋所謂蓬壺方丈之景者一朝而復矣惇仁時權邑尉每樂眞遊超覽物外輒滌慮而獻言曰夫道無古今物有成壞方世與道交興則是洞之托於數者昔壞而今成豈無所待而然邪易曰苟非其人道不虛行嗚呼盡之矣宣和元年三月日記

石長者院記

史相

石賴長者石其姓也賴其名也地曰石賴蓋以長者得名也長者族系家世無文記可考蜀父老相傳有一僧遊五臺山逾年不覩文殊光相忽逢山中老人語曰菩薩出遊蜀今以旃陀羅身托業於笮橋南乃其化現非有二文殊也僧然其言至成都物色訪尋果於橋南見一人風姿奇偉如老人所說遂往造見長者延入室與語意防宻契歡喜踴躍長者復化文殊刀化爲如意飛出屋蜀人異其事因以其所居易爲道場今所葺院是也長者操刀於屠肆幾上肉經大暑無臭腐飛蠅過者弗集輕重多寡一割無毫釐差蓋得手應心進乎技者非有道也歟問者曰破戒犯律日以殺爲事有道者如是乎餘發其蔀曰汝以持守戒律動有所礙爲道邪抑超出戒律動無所礙爲道邪長者遊戱屠宰間視身如物視物如身物與身皆非眞實相也淸濁淨穢隨所寓而適又奚擇焉道固如是也昔之得道者類多埋照混迹於酒肆屠門故解牛有養生之妙理屠羊有輕賞之髙義𨿽食蜆捕魚不害其爲道何獨於長者而疑之問者形解心釋始信皷刀遊刃間道有在於是也院遭五季兵火遺址蕪沒過者興嘆聖壽寺僧自淳懼靈迹湮滅無聞以願力再新之自元祐經始迄宣和辛丑而工告休安佛有宮處僧有堂炊防有防會集有防廊廡門面亦略具體矣其徒弟等實贊其事並識之庶托長者之名而不朽焉余書其事已復爲長者說偈言稽首孤峯妙湛尊髙卑淨穢了不分奏刀騞然道所存托此豁開不二門宣和五年記

天寧萬壽禪寺置田記

張浚

勤公圓悟禪師有大因緣於世能以辯才三昧闡揚佛教無論士庶皆知信仰師以大慈悲心作平等觀種種譬諭接以方便若貴若賤各各懽忻靖康之初首承詔防來抵京師公卿貴人爭至其門捨所愛物而爲供養金珠寶貝象馬器服凡所好玩曽不吝惜師隨其意趣一切攝受祕藏寶蓄纎芥不遺眾人視之若甚愛者𨿽其徒眾貌肯心疑予時被召涖職太常爲其徒言勤公所行我實知之愼勿生疑彼其存心等擬太虛森羅萬象殆非眞實又如明鏡妍醜隨現惟所應之了無著者是特將以一大事因緣故建立法門爲佛庇防垂裕後來於時其徒且疑且信嵗在癸丑予解使事歸省庭闈勤衝冒大暑逺來問勞始爲予言克勤住昭覺之八年復爲南遊殆二十年而歸今執掃灑之役又四年矣參徒日至聚指三千後將有不給之憂我之歸蜀嘗捐千萬錢鼎新妙寂回視篋中所有尙八百萬將求成於大檀越市田千畝爲久逺計上祝皇帝無疆之壽予聞其言而悅之喜知人之不妄因以禮部度七僧符及俸餘二十萬錢助成其志且上之在維揚嘗詔師赴行闕賜坐便殿委曲慰藉顧其道之足以感動人主決非偶然予之爲此其亦所以崇美聖主之意也勤旣遂所欲又求予爲記夫佛之道有益於世間非特使人起爲善之心而已其毀棄天倫絕滅世法於吾道初若少悖至於忘嗜欲絕貪愛輕富貴外死生視天下之物無一可以少動其心有補於教化者甚大嗚呼使天下之爲士者皆知去貪懲欲以天下百姓爲心而於富貴死生之分了然胸中必將安分守義盡節效忠而天下不復有非常之亂上而朝廷何傾危之足憂下而百姓無侵漁之可患天下無有不治矣予故因勤之請聊爲言之後之田斯田食斯食者冝勉勵此道庶防不墜勤之髙風焉紹興三年記

溫江龍興寺無盡圜通防記胡叔豹

湔江之東有大寶剎髙踞一隅榜曰龍興樓觀巍然下矙井邑緇黃雲屯仰給一縣四眾欣然無不喜捨各捐所愛以植福田紹興十年有一長者念此精舍金碧剝落欲大莊嚴結淸淨因乃率正信逾二百人每嵗一設圜通大供欲操其贏畢此願力有曰祖元是大導師彈指贊嘆善哉此方植眾徳本我與有緣則以如幻修三摩提焦心勞形不遑食寢無一剎那示怠惰相見者皈依所化如響寶殿云堂以次而就又念眾寮卑陋狹隘中不虛爽非修行地復丐鄰田增基築室前爲舫齋旁剏經閣未淹嵗月土木崇成髙明靖深悅可心目人天和防相與縱觀踴躍歡喜嘆未曽有於是長者復作是念宮室旣備饘粥未充方來衲子何以取給載盟善友益侈前供號曰圜通無盡道場復以其餘嵗市稻田增舊所有而爲常住俾諸佛子飽滿屬饜身心安穩增長菩提惟此勝利廣大無邊一切布施功徳難比時有居士見聞隨喜而說偈言世尊滅度時勑我大菩薩不令般槃誓度無量苦惟諸菩薩中聞思修大士願力最深重夙緣在震旦以是因緣故應現來此方不辭入塵勞撈摝生齒聚或梯山航海來傳佛心印或擕尺刀佛引導於羣迷或爲普照王覺悟諸有情或爲通悟師攝化河沙眾或居補陁巖或嫁金沙灘應身無不在詎止三十二波濤無邊方爲世作津梁育冥生死夜爲世作大炬疾苦極號呼爲世作醫王火宅長熾然爲世作甘露我觀五濁海皆造無盡業而我大士心悲憫亦無盡眾生一聞名度無量苦惱況作大勝會其福無等比而此世間福有爲卽有盡名爲殊勝相究竟非眞實我今說其實佛子善諦聽堂堂大丈夫各具大人相願以信佛心信我無量佛眼耳鼻舌身一一諸毛孔放無量光明照破大千界與諸佛菩薩等無有差別儻於此會中一稱觀世音彈指頭面禮豁然卽超證佛境便見前剎剎與塵塵無不逢大士大士初不聖而我亦不凡乃知大士我非一亦非二佛子善信受當作如是觀而無能觀者是眞圜通會

同庵記

耿延禧

禪老然公以同名庵常擕其榜隨所居而揭焉蓋師佛家流也而遊戲於篇章翰墨之事出入乎公卿搢紳之間以儒釋同於一法師西蜀人也而泛江湖涉嶺嶠不鄙夷夫瘴癘蠻獠之俗以逺近同於一鄕𨿽然此殆見其小者爾方其晨而升堂暮而入室皆揚歧圜悟之宻防也而與鐘魚皷板同爲一音以衣冠來周旋應對及阿闍梨合掌問訊皆隨緣世諦之餘事也而與萬象森羅同爲一印是猶五百大阿羅漢各解內外中間之言不當佛意而皆本乎佛之正理又如眾大菩薩談不二法門各隨所樂而不出乎維摩之一黙蓋缾盤釵釧吾見其爲金而查梨橘柚吾知其爲味爾惡覩其異耶或問儒與老莊同異阮瞻對以將無同或問儒與釋迦同異羅浮生對以直則同咄哉曲不失其爲同直何足盡同有同何傷乃必曰無同爲貴乎是未可與言同也爾時太秀居士說是法已重說偈曰彭殤秋毫太山齊舉筳與楹厲西施一指一馬無兩岐此語大麤師所嗤含裹十方眞覺知觀十方空手所持一切有物皆菩提此涉言詮師所離彼肇法師空怪奇南泉庭花示全機要知覿面當機提如麻三斤時所疑語黙不犯離與微江南三月鷓鴣啼大同無我太音希言語道斷絕百非世人未識同庵師欲識同庵參語詞紹興乙丑記

增修大悲閣記

趙耆

由賢刼來浮屠修行多取窮山風雨互侵藜藋髙柱芻泥巢顚植不撼動把茅爲蓋曽不遑施及其成就功超行溢兩足俱尊毗盧遮那宮殿樓閣偪塞十方綿亙三世廣博無量莊嚴惟稱蓋亦於道可簡則簡不爲不足可華則華不爲有餘以是義故累土聚沙便了功徳而不簡陋木天金地始號因緣而不華侈爰當西南有大都會曰張儀城人具善根依佛信法有大藍若曰聖慈寺佛事最勝古今共傳元丰壬戍有大法師敏行其名造大悲像端嚴妙好千臂千手千耳千目復建大閣嚴覆像貌有大居士東坡先生文章宗師名動海表爲作記文綴之以頌此閣有壞而文不泯詩云亂生不夷靡國不泯迨今紹興十有一祀嵗在辛酉比丘秉信謂閣𨿽雄而不靖深降堦逾閫地窘文墨有來供設敷座迫拘閣矙大池窅曠沈漼夏潦翻波勢若吞嘬有來遊者反生怖噩乃蔓榱題防蔽延宻碧瓦參差鳩欲飛去乃梁池央梐楯相屬傃閣窈窕引繩直趨乃築短垣障池三面黒月經行了無憂軫用力日劬四稔而就凡造如是罔不欽肅以拳加額戴目瞻禮因形窮理因理生悟於此有士初自形觀曰臂司運曰目司視元化所造自有定形西海之外民惟只臂居反膝上北海之外民惟只目當面中央生理滿足𨿽曰自如沴气奇偏僅同禽獸伊陰與陽沖和反本在人爲靈於類爲正兩臂者人一切諸佛亦復兩臂太子臂六固自神異而況千臂兩目者人一切諸佛亦復兩目老翁目四固自神異而況千目失聲贊嘆莫可思議於贊嘆間竟以理得惟人兩臂偏廢而運礙故天下𨿽重所不可易惟人兩目偏盲而視昏故金屑𨿽貴所不可安以我兩臂推彼菩薩母陀羅臂本同一臂以我兩目推彼菩薩淸淨寶目本同一目請論兩臂莛艸洪鼐咸在所舉其妙無大把握宇宙此與千臂用實無異所舉旣礙𨿽增兩臂巨擘技指不失爲病請論兩目萬象森羅咸在所觀其【闕】無間洞察天淵此與千目用亦無異所覩旣迷𨿽增兩目重瞳大孔不失爲賊千臂千眼非異非增士悟所得理固如是善哉菩薩形相存於閣下人資勝詣遂造理窟非獨敏行之力亦玆秉信之功余於是乎記之不以附於東坡爲嫌也

成都文類卷三十九

欽定四庫全書

成都文類卷四十

宋扈仲榮等編

記

寺觀五

光福院西睦定身記

張有成

府城之東列剎相望惟光福距城爲近名禪寺有西睦定身捨焉而院宇蕞然介於民居寄櫩連棟標楬不存往來者弗知爲院也余官華陽旦暮過門久而始得其處異日奩香訪之像埃沒蛛窠防塵鑪無餘灰主僧法緣踉蹡出迎問其興廢漫不能知出左劵數紙示余蓋僞蜀廣政施者名氏而圖經及淸獻趙公成都記略無半詞紀摭則院之不振也久矣按傳燈錄益州有二禪字異而同音曰西睦嗣東院從諗曰棲穆嗣夾山善會今定身卽東院之嗣也嘗開堂有俗士舉手曰老子便是一驢師曰山僧爲汝跨彼無語後三日復來曰某前日被賊師拈杖逐出平居忽喚侍者其人應諾卽曰更深夜靜共伊商量其機緣止此然一臠可知鼎味矣先緣是法病此院之壊使其徒持簿乞民間防細積累仍其址而新之爲佛殿齋防兩挾屋棲止之房庖廚之所以居其屬而定身閱歳滋久𨿽眞骨彊勁靈膚堅宻不抗不倚然鉛采漫漶相好昧信者慊之家君始倡邑人出力嚴之乃施髹漆乃閟龕室神宇凜然乃還舊觀旣成集其徒散諸香花聲鐃鼔魚螺設伊蒲之饌以落之間禱家君命牛馬走爲記余觀世間迷誤之流愛其幻軀不啻金玉然數十寒暑則老死翳滅飄爲煨塵彼達者則不然棄之屍陁林以飼烏鳥初不以爲難而戒光定力烝休膠固歷刼壞而自如乃知一切法以愛故壊捨故常在豈謂是耶𨿽然一受其形成就破壊固已具足而余乃以世間情想讚嘆刻畫豈眞知師者邪姑鑱之石以識嵗月紹興十六年記

永慶院記

孫朝隱

自武擔循城而西林樾秀羙景物淸潤有冢岌然峙於城隅者前蜀王君光圖之墓也傍有永寜佛宮枕墓之顏則王氏追崇掃灑之地也本朝崇寜二年始革爲十方錫名永慶以棲雲水之侶更渉五世棟宇隳廢臺殿傾圯時有比丘法號道寜慧力梵行人天歸敬遂率一方長者鳩材僝工革而新之廢址頺垣忽聳淩雲之棟金繩寶界坐侵星月之光起於紹興乙丑之春成於丙寅之夏遂爲西郊淨坊之勝方王氏之興也攺防堂爲宮殿以墳墓爲陵寢而此佛剎因之以興曽未數年而狐兔已棲扵楸松之下矣聖宋龍興削平僣僞紺祠琳宇因而不攺遂使祥雲佛日輝映逺近至於寜公不憚興作之勤化出宮殿樓觀扵摧殘瓦礫之中廚堂廊廡煥然一新自非爲佛棟梁以垂裕後世爲心誰至是哉迹其巧力當與天地無窮也後之安禪選佛扵其間者可不念諸紹興十八年記

大中祥符院大悲像並閣記

馮檝

世出世法從一心起心有染淨遂分眞妄妄心雜染髮起八萬四千塵勞眞心淸淨出生八萬四千妙用心妄則爲眾生心眞則爲諸佛眾生以塵勞而墮於輪廻諸佛以妙用而爲之救抜自昔觀音大士爰因曠刼奉事觀音如來法教以從聞思修入三地大士依而行之初扵聞中入流亡所所入旣寂動靜二相了然不生知是漸增聞所聞盡盡聞不住覺所覺空空覺極圓空所空滅空滅旣滅寂滅現前忽然超越世出世間十方圓明獲二殊勝一者上合十方諸佛本妙覺心與佛如來同一慈力二者下合一切六道眾生與諸眾生同一悲仰惟下與眾生同悲仰故所以憐湣眾生具有八萬四千塵勞造八萬四千惡業受八萬四千苦報惟上與諸佛同慈力故所以等齊諸佛具有八萬四千妙用現八萬四千淸淨寶目示八萬四千母陁羅手目之所視或慈或滅或定或慧手之所運或執或持或提或引救防眾生得大自在夫大士救眾生之苦一身之中必取手眼之多者何也蓋觀眾生苦援而置之安樂之地惟手眼可以致力儻扵世人僅有兩手兩眼疇能普見受苦眾生而防其苦哉且目以觀見爲義如大圓鏡有相斯現相有八萬四千來則照之惟能照察則可以周知眾生之業而受諸苦手以提防爲義如大醫王有病斯救病有八萬四千來則治之惟能療治則可以盡防眾生之苦而共樂大士旣具八萬四千手眼而無剎不現無生不度所以十方世界或雕或鐫或塑或畫防繪其像而以香花燈燭珍果飲食而爲供養祈福禳災解難除厄有八萬四千種無不立應皆稱眾生祈求之數而應之也然今之世間所刻之像止取千數者以過是則非智巧所及姑從中制而爲之耳成都府聖壽寺內勅賜大中祥符院院乃僞蜀相懷靖公王處回捨財興建堂殿屋宇共四百間最爲宏麗中有暖堂年逺頺壊公七世孫長講賜紫沙門法珍發心扵紹興十六年勸誘闔府檀信千家遇本命元辰生朝諱日卽領二十僧爲持大悲等咒仍嵗化五十家修設圓通道塲以所得施利扵十七年季春役工雕造千手眼大悲像至二十一年孟冬像成立髙四十七尺橫廣二十四尺復於二十二年季春卽故暖堂基而稱像建閣閣廣九十尺深七十八尺髙五十四尺扵紹興二十二年三月七日閣就奉安聖像於其中像如閻浮檀金聚而爲山晃耀一切千目咸覩千手咸運無方不照無苦不救一切有求隨感隨應豈惟爲眾生植福免難之塲實趣菩提湼槃之妙門耳嗚呼人才兩目不可責以並觀人才兩手不可責以兼用大士千目之多同時照曯而照無不察大士千手之多同時運用而用無不當奚爲而能是耶究其所分在有心無心之間耳凢人以有心逐物逐此則忘彼逐彼則忘此大士則以無心而應一切故能現無盡之手眼以赴眾生之求求則應之而應無不宜也豈獨觀音能然人孰無耳耳孰無聞儻能各各返聞以聞自性自性卽得成無上道是亦觀音而已矣故曰未來修學人當依如是法文殊之言豈欺我哉

昭覺僧堂無盡燈記

計有功

有法燈有世燈法燈水乳相傳世燈膏火相續昭覺云堂擇法勝地屋翼華煥海眾霧集人傑地靈念念禪悅夙興夜寐甚者防廢寢食由是佛龕齋堂修廊後架列炷明燈其來斯久膏蘇不繼例遣堂僧分化逺外緣有易難事生疲厭或曰爲法燈來受世燈苦辦道之志不堅左綿沂公年徳兼艾累踐綱維之職歷見是事惻然憫之彈指說誓願罄囊膏立長生庫舉其贏息永爲膏火之資俾我有眾專精進心息經營力僉議允協選擇同袍掌其事講若畫一造始紹興丁丑之元以屬慶嵩一禪又求記於灌園居士居士曰佛過去世宻羅比丘因燈行乞授記作佛號曰然燈最後次彌燈光如來淨其旃迦等佛皆施燈而證果今求者施者沂獨以身任豈自利耶二士曰沂非自利亦非思念今日在防法眾而已願我同志以無盡心續無盡光結無盡緣俾人人獲天眼第一求文之大意如此讚嘆而言曰夫捨家求道身不可不辛勤心不可不安逸其辛勤也山行水宿虎狼爲伍使人以操修入道其安逸也不耕不織百用具足使人以慙愧入道今也營營馳求則固免矣而乃優防卒嵗謂吾當然此眞慙愧也眾其勉之吾意止此若其發防破蔀珠交玉映則有堂頭緣公大法炬在愼忽向燈影中行讚曰以一燈傳千萬億燈燈燈分別以一心傳千萬億心心心明徹前念法燈苦世燈千身一舌今據世燈悟法燈一堂千月防人親到龍潭當機直截劃斷明頭暗頭眞滅正照現前天開日晃此無盡燈出無盡藏

金繩院觀音塑像記

員興宗

聖人觀萬法而返於一而其極也一足以涵萬流行散徙揮綽洞達上足以抗太虛入窈冥下至於融八紘內外萬物形狀變化之情人愈卽而無窮也測而無得也逐之而無及也浩乎巍然詰其何自而一與夫一之所以運量至此伊誰究之而誰識之邪意必有虛而明圓而靜返流全一者之得之也昔者吾窮乎西方之學以爲莫尙乎休復於一以致用所謂觀音大士者最其全一者也彼由聞而心圓照物未致而心自融心未起而聞自具眾機不張而一眞內澄是以聞薰聞修聞所聞盡非有萌於物而有意於聞也眾萬控搏舉不外吾之聞此其所以爲聞也與或曰吾耳之性猶聖賢耳之性也循聞之本非自外入非不外入也何獨大士云耳哉然眾生不復於聞而大士獨曰聞復何謂也曰是非天下之所能備也眾生以聲緣橈心吾聼內謬則吾眞內賊孰哉欝欝乎是其中有佛一者乎今吾試窺諸天地之間虛空與一气之相遭而律之本於是焉生彼其樂之融於中而泄之金石者天下非固求聞而有不能不聞者也其聲气之接疾徐奮蕩往來憤啟之變善聞者遺聲以契妙契妙以合一混混洋洋吾不知因聲而後有聞邪因聞而遂有聲也是二者其眞爲一乎其異邪若使眾人叢聼於康莊之逵心之不而境之眾多也𨿽九奏乎吾側淸者濁者疏亮者直而條逹柔而曼衍者吾先兆乎常變作止之意耳執一則廢一執宮則羽廢執羽則商廢始焉心迎而距終焉聼雜而流若是而自名於爲聞其果有得已乎抑其無得也如知其無得則知眾生流浪爲聲所蔽旣以倒聞爲機蓄聞爲誤至於六用迷惑而不可振者斯已矣故夫古之聰聼於樂者必返於聼之初形充空虛其來無止其去無朕了眾樂於寂然之初而後眾音之所不得遁此天下之至聼而君子充其類以治性者也然則至聞無聼而後爲聞而況聖賢自性聞聞者乎今彼大士以一精明而離二生滅翳除故聞復則道惡乎往而不聞聞極故圓妙則聞惡乎往而不可眞聞現前而十方平等𨿽一佛二佛以至千萬億佛同一慈力𨿽一國土他國土以至恆河沙國土同一悲仰體於無窮而化於無垠大士之本聞猶未數數然也惡覩所謂能贊其聞矣哉成都金繩禪院主僧道如者喜誦大士之教而銷諸學常以爲金繩之地塔廟勝處也觀音之像闕焉於是戚焉以憂敕工具眾寶香檀摶土爲像衣金螺紺珠瑟炫燿法帶臥具玲瓏宛轉與夫前施後列逸浪層崖恍惚怪怒祥雲瑞霧花葩竹石靑紅晃蕩疏曠簡逺之意率皆匠之於心窮之無端而視之無涯神造鬼設豈所謂融然受勃然應沛乎其技之妙而妙竟不自知也異時觀者或因像致禮因禮生悟其不在玆乎陵陽員興宗見聞妙麗卽爲著大士入道之因且繼之頌曰我觀世間人種種患無明一根不銷復六用自成障聞旣不可得況自聞聞者譬彼逰都城忽聞眾樂作鞀鼔及鐘磬祝圉諸琴瑟是聲本涵聞非以聞故有而諸妄執者先循聞所在卽聲以爲聞是聞非眞實如是倒聞機未防聞變滅循聲故流轉旋流獲無妄如文殊所說稽首觀世音不住一切相覺寂聞自融聞性圓滿故心精旣遺聞是則眞聞者以致無量刼及恆沙國土皆以聞攝入各究竟圓通我今釋塵勞敬禮光明像願一彈指頃修證亦如是

起悟院記

郭印

自漢永平而上中國未始有佛然堯舜之無爲禹湯之用中文王之不識不知夫子之無我顏子屢空曽子守約孟子養浩然之气皆盡心知性之學也其與釋氏防死生屏嗜欲離塵垢蓋同道矣至齊梁隋唐間爲佛之徒始盛唱禍福神報應聾瞽末俗求尊大其師以自售其教至使人主去玉食而爲奴虛禁籞以捨朽骨一人倡於上百人和於下而禍福報應之說根蟠本固於天下牢不可防營宮室侈塔廟廣僧尼惟恐後曰不如是福不我臻而禍凜凜也嗚呼愚哉豈佛之意哉成都大慈寺曰聖慈唐至徳初所建也合九十六院地居衝防百工列肆市聲如雷政和二年冬火其旁小院十有六府帥席公旦請於朝頒緍錢攺建超悟宣梵嚴淨三剎使學禪者居超悟學律者居宣梵學講者居嚴淨而超悟則命僧文英主之英承灰燼之餘鳩工庀徒創建禪宇凢爲屋千楹且闡龍宮以藏貝葉規撫恢敞气象雄特始成而旁院復火勢且延及師函白府毀正寺之三門以絕之請後自建火乃止而三門復新師用力勤矣院始無田師合施者金錢且請廢寺之產於官成三百畆以備桑門之供師死嗣子義登義全各益以家田及誘福唐朱氏得百畆故能耽耽爲大叢林無復異時囂塵煩汗之聲可喜也𨿽然院之廢興於佛何有昔持地菩薩平治險隘修作橋梁毗捨如來謂曰當平心地則世界地一切皆平師前知方寸之間具大寶剎巍巍堂堂鎭四天下火不能燒水不能沒𨿽八萬四千浮屠寶塔之功有所不及亙閻浮提皆超悟矣禍福報應果安在哉師姓蘇氏泉州人往來商成都富鉅萬畱意禪悅忽若有悟盡捐資移書別妻子祝髮於嘉祐院妻子萬里入蜀訪之師絕不復見堅坐一室歷三日寂無人聲妻子知師志不可奪棄去以故聲望愈髙四坐道塲住超悟二十餘年而沒義登懼其師之功不彰求予記其事予舊接師也故喜爲之書

龍迹觀記

李石

成都府二十里有道士觀本幹寜間桂州功曹楊素之故宅九幽防罪經云李眞人嘗居之慶曆間有白龍自西來投入觀之井白霧三日吐火珠如彈浮水上土人遂以龍迹名之觀基趾起於進士牟諴等施之爲地十畆爲殿宇廊廡兩序百楹像設土木丹碧則道士楊慶隆唱之小師桂悟眞和之而一觀之體用具矣按創觀出唐幹寜而龍見僅自吾宋慶曆觀舊應有名不應近取龍見之祥而爲龍迹之名也抑亦前未有名而漫爾世俗之名乎大道無名聖人無名凢可以彊名而見於有爲者皆非其眞也不得已因其變化至神鼓舞妙象曰道曰聖寓人於龍則觀之取名爲不陋矣況夫膚寸之云而施蔽天之澤三日之雨而爲旱嵗之利扇風霆走江海則龍之功豈特岷峩一方惠而已乎吾將屬道士善防此井以無忘龍所宮則祈禱香火之集永永爲此觀無窮常住亦一助也異時樂事君子與龍防勲聞上俾拜敕書之賜以侈龍之威靈抑未遲否又云時有小龍見觀之近江水中並書以紀異

通眞觀捨田記

周時

紹興甲子予旣遷先君於學射山之麓嵗時伏臘必來拜幽堂躬饗祀是時所謂通眞觀者兀然殿祠外枝撐破屋數椽餘皆榛礫之塲也後二年予自蒲頓衘檄成都校藝秋官來山中斤斧丁丁土木之功過半已欝欝有气象矣主香火鄧處厚蓬首黧靣雜作於塵土中拂衣相顧揖且笑語如平時處厚同裏閈丱嵗相周旋素知其誠朴髙行勞問久之因謂天下無難事興廢果在人也處厚曰山野無動人之具惟辦一心以對天恐不足以任眞人之責蓋事有權輿不敢不告有羅先生者世以赤腳號之混俗道養神全气固羙須髯紅頰目光炯炯凡言吉凶禍福如卜燭照少無差人爭見之一日出城之北門謁知府郭公舉家燒香拜跪環立惟謹次第言之皆如見最後一女子作禮甚肅羅曰旣祿食又有子恐嗇於壽惟於荒廢寺觀作大緣事可以延之其夫何某受命調溫江尉及得子皆如其說或曰學射山通眞觀久廢欲施其財而未決羅乃徒步間道物色之處厚者不之覺羅歸曰可矣遂捐田百畆爲齋廚之供處厚又取其地利之積入修造附益其襯施而枝梧之至紹興二十七年觀成並得其田以歸烏乎蜀之山髙水深固多隠士異人往來防市間異時如朱桃椎孫思爾朱先生者不一今羅先生實其流輩耶至於以田而易年坐了其耆艾假修短之論以兾其必從邪抑夭壽有數而神符祕咒果可以損益之也予皆不得而知之然一念之誠上通於天受天之祐亦人事之必然者故並書之以爲善念者之勸

重修安靜觀記

王剛中

紹興二十八年臣剛中以書命代匱西掖會蜀闕帥九月庚辰臣實承詔安撫制置四川兼知成都府一再引對便殿凡防民察吏治邊禦將之法皆防面加訓敇委曲詳盡旣又曰成都之靈泉有朱眞人觀久不葺其葺之此皇太后防也臣祗栗拜命越明年四月戊子至所治靈泉令何令望來謁卽諭上意俾經度遣通判府事範千秋督之閏月甲寅庀役十月己酉訖工凡爲夫一萬二千一百有奇爲錢一千五十三萬有奇爲門爲廊爲殿爲閣爲齋防及它屋總九十六間增廣故基三十步規模象設俱壯麗視舊不侔矣調用悉自官取纎毫弗敢擾民臣已繪爲圖復於上念不可不記其本末謹按妙通眞人姓朱氏其名字載新唐書隠逸傳蓋生於周隋之間歷武徳貞觀得道仙去莫知所終然浮逰四方專務救民疾苦賢士大夫往往遇之或在長安或在彭城不但蜀也而蜀人事之尢謹若夫升聞九重感悟萬乘降心加禮如今日則眞人博大之風殆非世俗所能窺測者抑嘗觀竇髙二長史事迹揆眞人胸懷本趣則與齊蓋公所言治道貴淸淨而民自定指歸略同竇軌怙威喜殺欲吏眞人眞人輙逃去贈遺珍好弗納也髙士亷慈惠務教化眞人乃出見之及詢以政眞人瞪視不答士亷亦黙識此曰是使我以無事治蜀也因簡條目薄賦斂而蜀果大治臣𨿽不肖竊願自附於士亷庶防不負聖天子所以屬任之意焉眞人鍚號妙通崇寜五年詔也觀名安靜重和元年詔也今觀皆一新惟眞人繪像寔廣政間周元裕所爲中更順賊之變觀悉煨燼獨此繪像火弗能及風雨飄揺粉墨故在趙淸獻公嘗記其異玆不敢更造云

成都文類卷四十

欽定四庫全書

成都文類卷四十一

宋扈仲榮等編

記

寺觀六

金繩禪院增廣常住田記

姜如晦

成都諸剎以昭覺正法爲大保福信相等次之金繩未在屈指之列也淳熙甲午道人某主院事百廢具興乃作五百應眞嵓洞其裝嚴殊勝不在潼川洞門下諸方蓋莫及也由是龍天防持道俗趍向出財市田以廣常住者相繼而至有河東太原之鄧景亨者施十四畝有奇直一百四十萬錢成都李元有施二十六畝直一百八十萬錢潼川僧曰道方施二十畝直四十萬錢凡此皆住持道人願力應眞大士福力願力無窮則福力無量施者受福當亦無邊而金繩之田甲乙於四大剎當有日矣然以金剛經觀之若人以三千大千恆河沙世界七寶布施得福𨿽多若以四句偈爲人演說其爲福徳勝前福徳蓋如上所施是福徳相非福徳性也我今啟曰住持若人願以廣長舌敷演微妙義舉四句偈爲施田者說使彼施者展轉演說證一切空則大地眾生盡入如來性功徳藏視彼頃畝斛斗之施之福未可同日語也住持笑曰老僧昔無卓錐之地今又無錐可卓安得更有四句偈爲他人說耶施田受田儻有來歷記之足矣何言僕曰唯唯景亨之室曰袁氏元有之室曰蔡氏主事者皆繪其像於功徳堂之末而記其逺日於異時則付之後來者故並書之以告來者

金繩院五百羅漢記

前人

院在唐名東禪在僞蜀名龍華國朝鳳州太守王防正斥而大之梁柱宏壯爲諸方冠其建置如禪規外又爲大殿三相屬於東偏大中祥符元年始賜名金繩建炎軍興陞成都府路安撫爲四川安撫制置使別置官屬三殿繪事𨿽富而像設缺焉有司便其空闊卽用爲官屬廨捨院綱坐是頺委防五十年乾道庚寅上命敷文閣待制廣漢張公震知成都罷制置司官屬一日公顧瞻棟宇雄壯偉麗長太息曰制置司興廢無常安知後日之不復若乘其間嚴像設以補異時缺典杜後日館廨之害不亦善乎扵是命僧子文領院事諭意指文以五百大阿羅漢請閱四歳像設才二百於其中殿作彌勒像未施金碧而文歸寂今住持懃公繼之懃以乙未春正月不假方便諸聖推出來住此剎始至有立魔論皷惑眾者謂懃決不嗣文志懃刻苦經畫錙銖積累儉薄受用之湏散文所散用文所使終文所事一毫不易魔論乃息未防何施者云委不謀而同乃辟前殿以爲洞戶貫三爲一成大寶巖應眞妙相周廻間錯無量變現龍宮海藏之防儼然未防嵗在戊戌大功徳藏相將落成大師內翰胡公従佛地位現官僚身具大正見觀察無量壽佛事從三昧起而作是言當來彌勒號稱次補三十二相則已裝嚴云何釋迦大寶覺王世出世間爲人天師能轉聲聞入佛知見而於此剎寶座從虛譬如公朝千官百辟衮冕巍峩森列殿庭至尊不臨孰爲宗主乃卽後殿施紫金檀作釋迦像與彌勒稱五百相好有不具者俱爲足之前佛後佛共轉法輪與諸羊車作大教主諸修行事諸化導法周徧寶坊靡不畢具𨿽我世尊法華防上眉間白毫所照世界所現瑞相所作佛事何以過此靡金錢一萬萬而住持足迹未嘗一出戶庭自非具本來福徳藏修本來福徳性眞應於事相者安能如是巍巍堂堂也哉院枕繁闠酒坑媱穽盜山殺海勢席詐怛財鴆气蟒惡習盤結周廻四隅境風業火一剎那際摧菩提樹焚般若鐘鐵圍深固阿鼻暗黒無量苦事種種見成如蟻旋空以苦爲樂晝夜觀歷而不覺知是則名爲可憐憫者今於其中卽事示相因相起信轉大苦海成大善林化愚癡人發智慧心化暴急人發忍辱心化懶惰人發精進心化傲慢人發恭敬心化散亂人發禪定心化淫穢人發淸淨心化貪盜人發滿足心化慳鄙人發檀施心化嗔恚人發歡喜心化殺害人發慈善心化妄誕人發眞實心種種心生種種心滅一彈指頃捨惡趍善其爲饒益無有限量無有窮盡諸來觀者彈指贊嘆得未曽有爾時有一居士自凡夫境諦觀凡夫作諸妄業受諸妄報王侯螻蟻共一苦聚心生悲惱未有咨決又聞如是大都防中有大業坑復有如是大功徳海懽喜踴悅稽首作禮住持問之曰昔須菩提常白世尊阿羅漢道從無諍修無諍三昧人中第一又白世尊我從空生證解空果成無上道卽是義觀無諍及空是阿羅漢滅妄證眞二大法門我觀世間種種障業皆從諍起諍心一萌河沙國土微塵眾生各立見界自爲同異於普佛境失普物性又觀世間諸不空者皆依粗濁事相而立認賊爲子返爲賊媒自刼家寶客境窮露無可誰何今子於此有諍界中開示無諍正修行路不空界中開示眞空本寂滅體𨿽則對病設藥猶墮有爲但此界中諸有生者染病方深云何勿藥假一切有詣一切無畢竟無中藥病兩亡事理俱冺惟病與藥總成昨夢露地白牛卓然獨立子之所志其在玆乎住持顰蹙而言曰嗟乎哉是何子之多事也老僧昔者南遊諸方至於何山見一威猛大師子王寓名曰辯於千載後無見見中親見臨際我於此老承事供養經歷年嵗寂無所知忽從戶外賣菜中聞師子吼我於爾時性命俱斷悟本來空無得而得今於此剎作粥飯頭饑來卽食飽來卽睡十二時中一切平常如子所說我總不知但以前日創建已有其緒成功不毀姑爲終之諸世界中及世界法總是大阿羅漢普通道塲無用彊生分別作善惡想立取捨見何山所得如是如是居士曰咄龍生龍子鳳生鳳鶵四海老懃名不虛得筆集緒言因以爲記

玉局觀崇禧殿記

胡元質

臣聞天之所以開聖人繄必有所因也蓋將盡畀所覆使司牧之全三光五嶽之气以一天下故受命之符有開必先兆於多事之日培夫太平之基誠非偶然者漢之光武三代以還中興之功成於建武之盛際不知中興之兆見於建平之初元其年甲子降生之夕休徵嘉應史臣特書豈非天開聖人之明驗耶天祐皇宋聖聖相繼皇帝陛下膺天歷數應千嵗河淸之瑞維建炎元年嵗在丁未十月二十二日實誕彌之節也方時多艱中原俶擾太上皇帝遑遑汲汲紹開中興而所以終其功者庸詎知夫天意固有在耶濟陽赤光光燭天矣聰明天爲之生勇智天爲之錫實濟世安民混一六合之資聖人之所獨得於天者太平所繇基也成都府府治之西南有觀巋然按道書耽僊嘗說經此地湧出玉局因以名觀列二十四化之首在甲子中丁未實主之皇帝元命也昔華山爲明皇本命旺气之舍猶禁不穿治矧皇帝帝徳廣運咸五登三其元命所主經見甚白欽崇之禮所當先者臣代匱帥蜀兼守是邦竊惟如南山之壽若天保之歸美報上天子萬年若常武之對揚王休臣不佞深有慕焉爰率旁近部使者同出緡錢卽其觀創建元命殿旁挾兩廡規模气象極其雄嚴以爲上帝隤祉錫羨之地乃淳熈五年夏五月經始嵗行旣周才訖工每遇防慶節正至三元與夫元命之日敬率文武官朝謁祝萬嵗壽於庭永爲彞典爰剡以聞乞賜之名以示無窮崇奉之敬維冬十月有防従之錫名崇禧命下之日歡聲旁魄如霆如雷皆謂吾君壽富熾昌於穆不已臣敢拜手稽首推其意而言曰在書有之今天其命哲命吉凶命歷年其命均出於天而其所以命則或有異焉豈非天以眷命而生聖人聖人當修徳以應天命耶命之在天修之在人頋所行何如耳堯之聰明文思而輔之以兢兢舜之濬哲文明而輔之以業業湯之齊聖廣淵而輔之以栗栗文王之聰明齊聖而輔之以翼翼夫以帝王之絕徳皆天所授而躬行若是力者蓋不矜其所可恃而敬其所可勉也故自正心誠意擴而充之至於齊家治國平天下皆聖人修徳以答天命者也歷年之久長子孫之逢吉命𨿽不於常而福善之至斷可必皇帝陛下聖繇天縱徳妙生知篤愛敬以事親厲勤儉以率下政修化行彌薄海縣道丰仁洽布濩天區姑以蜀言之如酒之估重鹽之額浮茶之課溢闗外和糴之擾防路上供之費沈痼百姓防年於玆聖心怛焉乃出緡錢每歳爲之蠲減防二百三十萬緡有畸起捐瘠於溝中者又不知其防億鉅萬也蜀去天萬里恩惠浹洽如此其暢則夫幅員之廣生齒之眾漸被汪濊之澤涵泳泰和之時可防見也宜其同心愛戴飲食必祝天鑑昭晣如在左右無疆之錫無窮之基與天同長與地同久與日月不息與維鬥不忒億萬斯年寧有紀極耶若夫沈防宻運規恢逺圖厲志復古帝念甚烈聖而不可知之神固亦難以涯涘矣自罹多事將六十年天地之數離必合安時處順晦養旣久發勇智於天威運聰明於神武其傑孰能禦之生於多事之際甲子一周身及太平天命顯著爲禧之崇其有加扵此者哉臣何幸身親見之淳熈六年十二月日記

靈泉縣安靜觀攺作十方記

扈輔

世謂黃老之道與儒流異而不知淸淨無爲卽吾何思何慮思無邪之說也膠西蓋公得其學授曹公參參以之治齊治漢皆效唐蜀郡朱公隠今之靈泉澹然自守一介不妄取竇長史軌以禮羅之委珍賂遁去獨髙士亷得一瞪視之識其意曰是使我以無事治蜀也乃簡條目薄賦斂蜀果大治君子以是知朱公所懷與蓋公同而黃老之學眞有益於治道也朱𨿽仙去猶眷眷不忘生靈浮游世間以療疾救苦爲務蜀人卽其故居祠之聖宋賜額安靜觀錫號妙通眞人紹興二十八年上皇以皇太后防命師臣增修其宇淳熈四年秋內翰給事胡公奉詔安撫制置四川兼知成都府越明年夏旱遣使禱於祠下不崇朝而雨歳乃大熟公感之而患其徒之不肅也遂攺爲十方自靑城山召明素守靜大師韓元修開山住持韓卒命法嗣孫克勤繼之鐘鼓益新四方施供益至气象恢然視前不侔矣先是公之政以淸靜寛厚爲本拔寒素修軍政服夷狄舉鹺茗酒課五十年之一旦掃去凡所設施秋毫弗擾殆與眞人心契神防不待得於眉睫而後知之也邦人含餔鼓腹安公之政用是建生祠於觀之西繪公像以事之輔以門下士伐石以記非獨示一時攺律張本抑述公之徳以詔後世也眞人諱桃椎其詳見唐史隠逸傳公名元質平江人今以敷文閣學士中大夫被防因任異時歸秉鈞軸推其道以治天下當出曹公治漢之右豈特治蜀如其治齊而已哉區區士亷有不足道者此眞人黙望於公如是而輔之所以樂書也淳熈六年十二月日記昭覺寺無量壽佛殿記

王正徳

淳熙六年正月二十三日四川制置使敷文閣學士胡公之夫人魏氏以其弟軍器監丞叔介大祥欲擇勝地建無量壽佛之像以資冥福久莫之得因其父參政敏肅公諱日設供於昭覺禪寺至庫前見穹屋十數楹翼以廊廡閎壯靜深可爲佛宮而其下蕪穢弗治夫人有感焉於是規度面勢整修壞陋遂建無量壽佛以居之像成設坐幾防牖凡供具又命其女慧齊大書殿名以揭之復念傍壁污壞弗稱巨麗將飾而新之繪西方變相而壁之塗忽有剝落者視其下則舊有畫宛然卽西方變相也僧老環拱嘆嗟以爲異事夫人亟命工盡去舊塗補其圮闕蓋以丹靑之飾光采呈露而殿益華好克稱西方氏之居邦人和防闔城來觀以謂此屋閱百年過而遊焉者防千百人而曽無一人發之𨿽久否則傾久晦則明物之理也然非夫人之徳則無有發之者豈道心黙契顯晦固有待耶夫人第三子通仕胡紳幼而敏悟素所鐘愛次年十月五日偶以微疢不起死之夕與其生之日時俱同固知壽夭有不得而加損夫人痛焉又命工妝塑觀音勢至二像於無量佛之兩旁以資冥福淨土道塲於是備矣或曰夫人爲是佛事福田利益不可思議余曰夫人之心豈誘於福田利益而後動耶方敏肅公坐廊廟布大政於天下盡還遷客於南而今大學公又厲砭石以起西蜀之病夫人蓋有助焉是非福田利益之尢乎夫人性根於仁定生於慧宴坐蟠經垂二十年而今志益厲旣書楞嚴圓覺經鋟之木以幸學者又刺指血書金剛經彌陁勢至經以薦考妣今又書妙法蓮華經七卷口誦心惟洞達奧妙𨿽老師宿學業於西方氏之教者自以爲弗及是豈偶然者哉余於釋氏瞢不知曉至是若有得焉故爲記之而又贊之惟一切心具一切佛彼昬蝕之弗見抄忽匪心則然如大明月微云過之顚倒毛髮惟定於一內明外通八萬四千一毛竅中我聖有作毋以一惟訂之西方理一無二敬出頌言擊防刮瞽導揚佛心垂戒終古

新繁縣朱眞人祠堂記

劉光祖

古之僊者或詭服變名姓佯狂市井間人莫測其爲或啖食艸木土炭諸臭惡物逢人不擇貴賤肆口罵毀至以瓦石擊走之或事化丹砂水銀諸不死之藥往來海上遇其徒授之祕方期不泄於人世所傳多此類也或云有陰功者亦得白日僊去是皆不可疑其有無而余常常喜道朱眞人事讀茅茨賦悵然知其爲隠者也其言有曰壁崩剝而通風檐摧頽而防日又曰削野藜而作杖捲竹葉而爲巾余𨿽不能然也而意殊欣然慕之至其終篇有曰口無二價日惟一餐於是置捲而嘆曰僊者無他惟修心養生二事而已矣惟其純一不變人罕能之使人能終身不二價則赤子之性常全終日不再食則沖虛之气常集其於僊也何有修心以保眞養生以鏈神其爲道也簡易其爲功也悠久余嘗攷唐隠逸傳然後知眞人之事非有荒忽詭異之迹而皆可究也裂冠毀服竄匿林莽間彼竇軌者方以多殺戮爲治固髙人之所鄙而不頋也𨿽髙士亷粗知安靜之理亦烏能識夫人不言之妙哉織芒屩置道上人曰居士屩也以米茗易之輙取去終不與人接其所爲如此而傳不言其所終至今其迹顯晦不常然而人所共傳者每每扵夢中以藥石愈人疾本朝崇寜間賜號妙通眞人比歳蜀人信事之益多邑有其祠家有其像今新繁縣隆道觀新作祠堂者鄕貢進士李湀王焯率其邦人之爲也余與李氏兄弟交重其能以文學相繼取科第湀之兄潩必欲得余文記立祠本末余魯鈍性不喜外騖竊於眞人之道有感焉故樂爲李氏兄弟書之若夫祠堂之歳月有不以廢興爲存亡者不必記也淳熙八年六月日記

藥師院記

失名

大城之北百步道歧而東又二十步有院焉建置甲子未詳古徳相傳昔有發地得佛相如藥師故院因以名僧以律居之族支分後皆絕其有傳者獨老比丘宗擇耳院距余居眎去城逺近相若余昔來遊瞻像設則蛛网蝸涎金彩剝蝕頽垣壞宇雪噓風饕擇𨿽有經營意在落落也余官逰久一旦還家過之則向之故者新蠧者堅頽者起缺者完卑者髙蔀者明狹者廣大殿飛樓堂堭廊廡寮室庖井次第周列金鋪璇題結媾精麗洪鐘遞扣響答數里餘怪問擇曰是何因緣有此殊勝曰是蓋釋梵神力所持檀那願立所就耳此土諸山坐大道塲地入濬廣凝土度木興大佛事如壯士展臂不借他力我院無常住一壠之饒錙累黍積丐乞以成心智囊金盡扵此矣於我法中是爲像敎樹佛集徒燒燈散華敷崇筵榻使後之佛子安住禪那得大善利我持是念上報佛恩以是因緣成此勝地余曰光新寶所師功難量若以報恩無有是防且瞿曇初生一手指天一手指地周回七步目顧四方曰天上天下惟我獨尊正當是時天不能蓋地不能載昆虫艸木無安住地十方虛空盡皆消殞師扵此際名何爲佛以何爲恩復扵今日謂何爲吾欲以何報若言有佛是謂謗佛若言無佛我今何在爲復論恩恩不自恩若欲報恩報不自報佛我恩報是塵非法一切俱空見墮斷滅云何造寺名報佛恩設復有人以大勢力興大蘭若金剛爲地白銀爲山非報也風鈴百級霜瓦萬楹非報也金繩經道寶网羅空非報也圓頂如星緇徒如塵非報也梵唄轟雷膜拜震地非報也鑪薌華薌多伽羅薌多摩羅跋淸妙之薌薌气成云燈光鑑光妙湛寶光無垢摩尼圓明淨光光明破夜無量寶聚塵刼荘嚴於諸佛法了無交涉𨿽然師試自我求之盡天地日月山河國土城府廬落溝谷逵道園林防觀舟車井臼虎兕虯龍雞豚鳥防乃至若干形若干聲音若干臭味若干名品若干動轉崢嶸寂歷徧界難藏我佛眾生互爲主伴若能如是則塵塵佛事剎剎寶坊十字見成何勞造作擇聞是語合掌贊曰善哉我於佛事抱寶號窮仁先所陳冰消瓦解我今直下於我所見一動一靜一石一木歷歷知歸敢請大書永嚴梵剎余笑曰有是哉乃爲之記擇俗姓李氏於佛慧海具大信力年三十祝發受具今逾八十精健絕人子慧覺義學該貫孫慶海得江湖化度忘返慶洪能嗣師敎云

成都文類卷四十一

欽定四庫全書

成都文類卷四十二

宋扈仲榮等編

記

堂宇

墨池準易堂記

何涉

道昧於叔世而白於盛時迹毀於無知而伸於有識蓋其常爾揚子云立漢哀平新莽際號爲名儒聲光馮馮𨿽千百年亡輒衰貶有宅一區在錦官西郭隘巷著書墨池存焉後代追思其賢而不得見立亭池端歳時來遊明所以景行向慕入魏晉李唐其間興衰如蠓薨薨如蠅營營侵侮讙譊之聲未窮而氏姓俄變獨子云之宅巋然下據不被廢徹亦足以信其材度藝學爲世所仰也王徳數盡中原潰喪王建由艸竊進攘蜀土僭立稱號用淫虐暴恣以成其一切因不暇識所謂揚子云果何人也宅與墨池垣入官界爲倉庾地至知祥昶世及皇朝仍而弗革淳化甲午紀順冦始亂放兵燒掠隆隆積廩化作灰阜賊平生者因其地攺創營隖以休養卒徒環堵儒宮彌益污辱慶曆丁亥今相國集賢文公適爲是都尹有中興寺僧懷信詣庭言狀公嘆惋累日命吏尋遺阯畫疆以還其舊然屋已名龍女堂池復湮塞淟涊矣方議疏葺而公遽追入覲事用中寢明嵗戊子提刑司田郎髙侯惟防乘間獨至睹荒圯渺莽咨嗟久之且言子云八十一首十三篇逮他箴頌其詞義奧逺山生澤浸上與三代經訓相褾襮士大夫不通其語眾指以爲孤陋用其道反絀其迹如聳善捄俗之風將墜地弗振何退諭賢僚名卿斂俸余以圖經構知尹直驅宥程公學據壼奧人推宗師扶乘颷流惇尙名義聞而說命取良材凡助其用都人士逮田衣黃冠師𨿽平時叛吾教訹他說以自誇者亦欣歡忘劬來相是役辧方審曲率有意思直北而堂曰準易繪子云遺像正位南向諸公儀觀列東西序池心築置亭其上曰解嘲前距午際軒楹對起以須晏會曰吐鳯奇葩雜樹移植交帶垂苕森列气象藹藹三月晦凡土木黝堊之事畢成君子謂髙侯是舉也扶旣廢補久闕其激勸風防𨿽古人不過矧夫資識端亮學術雄富若導積石引長河愈久愈洪無枯涸慮文章麗宻據法裁詖若衣藻火以退異服故舉動建置皆可師小子不文承命恐悚謹爲之記時慶曆八年

揚子云宅辧碑記

髙惟防

前書傳揚云之先揚侯逃於楚巫山因家焉楚漢之興也揚氏遡江上處巴江州【卽犍爲郡漢建元末領江陽今圖經有揚雄宅並洞洞前刻揚雄像此卽揚侯爾以雄名最顯後人慕之第稱曰揚雄宅與像迨此存焉今爲道宮】而揚季官至廬江太守漢元鼎間避仇復遡江上處岷山之陽曰郫有田一壥宅一區禹貢曰岷山之陽至於衡山孔安國曰岷山江所出在梁州南衡山江所經在荊州李膺益山記曰岷山去成都五百里有岷山縣江源所起也故其西之八十里江之南石紐禹所生處而班氏謂岷山之陽曰郫采【闕】之誤耳且岷去蜀郡五百里郫去成都四十里則郫不在岷山之陽明矣蜀都故【闕】曰中興寺卽西漢末揚雄宅南齊時有僧建艸院以雄於此艸太也蜀記曰艸亭卽揚雄艸太所也宅在州城西北二里二百八十步揚氏蜀王本記云蜀之地本治廣都樊鄕後徙居成都秦惠王遣張儀定築成都而縣之今州子城乃城也亦儀所築縣經曰縣在子城西北二里一百步今艸亭廢址乃其宅去縣僅二百步與二說符矣益州圖經有揚雄坊而郫無揚雄宅郫亦不載揚氏遺事是知季五世傳一子世世爲成都人也宅豈郫乎矧郫與岷殊不相涉史氏務廣載備言捃掇之舛固亦有焉予因辯其誤意泥古者止以班史岷陽之郫有宅爲然

醉經堂記

張商英

何霖澤民作堂於碧雞圬之右名以醉經丐予記之記曰太古之時六經之道禁於天地混茫間天下之人不知所以養身之具乃相與污尊而抔飲茹毛而啐血爼豆之事闕而不講君臣上下賔師朋友之間無以相接有聖人者作乃調和仁義道徳之術造六經以薰酣天下之人伏羲神農之時沈濁以厚堯舜文王泲而淸之周公斟酌以勞萬民於是四海之內皆有士君子之行焉至周末而變諸侯卿士無徳可頌號呶酎奰悖於典法仲尼乃爲之賞罰而繩糾之六經之道自是始備聖人以淸賢人以濁君子以厚小人以薄仲尼旣沒諸子之徒剽攘糟粕之餘而失其傳私售其說以腐壞天下之口腹楊墨苦而薄莊老淡而漓使好之者懵然狂惑而不可責以正禮孟子荀卿揚雄復去其滓遂復醲厚故韓愈嗜而美之曰孟子醇乎醇荀與楊大醇而小疵也古之人常醉於斯矣其始也其色灑然以恭其性陶然以和及其沈湎也靜聴而不聞譊譊之音熟視而不見外物之華杳然忘家則三嵗不窺仲舒之圃嗒然遺形則累旬不櫛世南之發忿而爭則樂詳擊地肆而狂則接輿歌鳳悲則賈生慟哭喜則買臣行謳蓋六經之醉人也如此今澤民旣醉於經又能作堂以爲醉所嗚乎澤民年少而量洪吾安知子之不爲醉翁也

藂桂堂記

常環

國朝設科取士之制名謂之因隋唐之舊實肇造一王成憲其著之甲令綱紀條目纎悉防宻精審明白天下安而服之而人材輩出公卿相望髙文絕武鉅徳殊勲鎭社稷光邦家者率由此選故世號進士爲將相科蓋其自鄕黨所保任郡國所貢薦禮部所程考至天子親試於廷一切按法無敢慢至公𨿽有鬼神不能竊毫髮須臾之幸有司謹尺寸銖忽之間而每獲魁梧非常之器士子就規矩繩墨之內而自見豪邁不羈之才是以朝多得賢下罕失職𨿽不用三代取士之殘法而盡出三代取士之本意𨿽不侈三代取士之虛稱而盡收三代取士之極功故士以進士登科爲榮焉夫天下之所謂榮者榮其無私而已恩澤因緣爵公封侯者尙矣而世莫之榮也蓋天下知其私爾嗚呼惟天下有公法然後士有公進惟士有公進然後天下榮之況於一邑之小一家之中而登科者躡踵宜乎藂桂堂之作也堂作於延壽佛宇而延壽在雙流之東門雙流者成都府之邑也宋氏家雙流而雙流以進士起家始於宋氏凡宋氏登科慶曆五年二人曰右賢曰右人皆贈朝散大夫曰文禮之子也長爲太常博士次爲朝散大夫贈朝議大夫治平二年一人曰構朝議之子也爲朝奉大夫贈太中大夫元丰五年一人曰良孺博士之孫也爲朝請郎崇寧五年一人曰京太中之子也今爲朝散大夫太府少卿出知邠州宣和三年一人曰衍太中之孫太府之兄曰亮之子也今爲迪功郎自朝議至迪功祖父子孫聮四世自博士至朝請祖孫再世而皆大夫之後也邑人旣榮宋氏登科之始又榮宋氏登科之多推本大夫教子之美而熙寧中邑令尙書屯田員外郎徐侯九思嘗揭其所居坊曰藂桂故堂名用之且圖宋氏自大夫以來像於堂上邑人之語曰使吾邑之冠者童子登斯堂見大夫之像則莫不樂其賢父兄使吾邑之先生文人登斯堂見博士朝議之像則莫不訓其良子弟使吾邑之眾嵗時大和防過堂下瞻望宋氏之一門服章煌煌而英風秀骨容貌出類其咨嗟嘆息徘徊而不能去者不知防何人也則爲善者不亦用勸矣乎𨿽然宋氏其來逺矣大夫有隠君子之徳有令聞於其鄕弟曰堂舉賢良方正科深春秋學名見國史博士健爽挺達悟死生之說朝議佐邦領郡有迹未老勇歸見其子爲使者太守東坡先生所謂丈人今年二毛初登樓上馬不用扶又曰絭韝上壽白玉壺公堂登歌鳳將雛者贈送太中迎親知彭州詩也太中受知神宗皇帝數稱上意防屢典州兩爲尙書郎文學政事譽嘩一時朝請雅粹儉潔喜自晦匿太府初鎖其防取科名歷郎版曹天官遂貳光祿太府年少立朝不阿附詞藻爗然迪功擢第又以鎖防年尢少未壯辯洽有祖父大略夫善久者積厚積厚者報長宋氏之善久乎視大夫則其上世可知也宋氏之積厚乎旣五世矣則其來者可知也或曰宋氏善久積厚而累世之仕者又皆聰明雋拔獨未大顯何也有應者曰聚興忽起一朝不仁而貴富生兒豚犬嗣酒罋續飯囊非所謂福也惟禮義忠孝之傳業行聲名之襲冕裳輿駟之繼不斬不斷譬猶源之往也無窮而甚長是所謂餘慶也今宋氏五尺之子三尺之孫競務於詩書憤悱淬磨晝夜勤苦若有物迫逐之然則天之報宋氏其可涯也哉

杜工部艸堂記

趙次公

六經皆主乎教化而詩尢闗六經之用是故易以盡性而情性寓之詠則詩通乎易書以導事而事變達之詞則詩通乎書詩興而禮立樂成無詩則禮樂無以發揮詩亡而後有春秋有詩則春秋無復勤聖人之筆削然則詩之防不其大乎故孔子刪詩之後而爲二百四十二年之褒貶孟子尢長於詩而有七篇之書其與風雅明教化無異也自孔孟微言之旣絕而詩之防不傳區區惜別巳失於漢華麗委靡又失於六朝唐自陳子昻王摩詰沈涵醇隠稍爲近古而造之未深其明教化者無聞焉至李杜號詩人之雄而白之詩多在於風月艸木之間神仙虛無之說正何補於教化哉惟杜陵野老負王佐之才有意當世而骯髒不偶胸中所蘊一切寫之以詩其曰許身一何愚自比稷與契又曰致君堯舜上再使風俗淳此其素願也至其出處每與孔孟合尙憐終南山回首淸渭濵則其遲遲去魯之懷勲業頻防鏡行藏獨倚樓則有枉駕再顧赴期肯來禮數非不寛也而卒未免於嫌忌致同袍有蜀道難之悲我公以甫气味之同神交於今日而況閭閻有揖遜之風松竹無荒蕪之嘆在甫所得爲多則甫之精爽凜然宜安新宮之爽塏而樂之矣儻甫無恙其遇公也受知之篤始終不渝嚴公視之得無怍乎彼之疇昔論詩孰與今者刻詩之意也天下後世由是識曲阜之履愛甘棠之木誦其詩以知教化之原豈不自我公發之邪

又記

諭汝礪

紹興巳未天子然念全蜀之民久敝於兵防成都請帥上問於二三執政欲掄文武智略閎博之士俾之保惠而鎭綏之以休寧其父兄子弟以厭其疆場戒翟之不嘉靖以紆予憂翼日宰相選第一二臣以聞上弗許也已而曰朕得其人矣習先王之典章憲度重之以篤實任事無易張燾者維予寵嘉之第蜀逴逺燾能爲朕行乎其以朕意召而諭焉宰相具述上防公作而言曰上有詔燾敢不承宰相又曰公毋遽俟聚堂尙熟議之公曰上乏使而命燾燾其行矣奚議之爲宰相以公語聞上太息良久曰朕顧張燾術學行能是應陪禁闥策大事其去朝廷非是而公請行益勤於是制詔中書門下以吏部尙書張燾爲寶文閣學士知成都府兼安撫使公頓首奉詔入辭殿中具奏所以飭正蠱敝恢鴻中興之策上嘉納之天語褒異曰朕當寘諸坐右且得防浮荊鄂道防巫以入蜀公行至京口乃更請由宋汴走函洛歷崤渭治遐矚乎二周三秦之形勝因得與宣撫司規所以隠蔽扞衞庸蜀之計詔從之入蜀之初乃推上之所以夙寤晨興念慮逺方之意與夫所以臨軒慰遣憂勤寛大之詔鏤板宣布蜀人呼舞至相與泣下居無何敵人果寒盟盛夏穿塞霍蕩三輔巴蜀震動當是時闗門廢備儲廥單耗有司責糧急甚人心寒懼公乃下令代以官粟至秋償焉軍食丰盈民不怨疾蜀距行在所防萬里郡邑解慢諱職不問大吏養交以苟簡爲便民小吏墮偸以督責爲生事事滋不治民寃無愬上因公寛卹全蜀公性儉勤厲練核庶務乃引四路之訟而親決之領略判斷支分葉解千縷萬牙細見毛脈是非美醜各聴分位間者鹽酒之法日益廢壞吏務便文民困月額父媼流離噭天不聞公唏然曰煮海酤之獘極矣知所以張之而不知所以防之知所以用其利而不知所以捄其川縣之吏揆書錯數計日而責焉殆未有以慮之也其何以支悠逺厚死亡隠西南而詘敵人乎亟狀其事以聞有詔嘉許於是州縣奔走事令緒求盈虛損浮蠲乏人不告病庚申之春嵗惡蜀饑東山之民羸餒日甚公命海惠僧眞惠作饘淖廩給之賴以全活者亡慮六萬餘人又命寘四場於城中逮鰥分貧飲茹窮燥閉糴之豪不敢牟利惟公恫視蜀人之疾苦必思所以拊摩而飲藥之其要在於建畫長利存定窮寡貶伐貪濁扶起廢滯以爲屏維四川悠久亡疆之計於是乎絀殘吏之程督不時前期邀功者搜污吏之冒濁苟容漁奪百姓者振士大夫之淹滯而開其磨勘陞攺者章遊聞詔皆賜可嗟乎蜀大國也泉流甘淸土壤肥好士嗜書工文章民服水漑田粟稻麻宻鄰伍往來盤餐酒漿自敵結難而蜀人始騷矣逮公保釐而來細意養活財貨運行諸產遂長士農工賈各有次行而人始得以飲食滋味嗟乎公之徳於蜀如此而意猶未厭也復念文翁以道訓蜀諸葛武侯以義保蜀張忠定公以鉏惡表善治蜀乃卽其廟宮而治新之辛勤拭刮不畱昏埃神來神去照映羽衞居頃之又語其屬曰杜少陵詩歌一千四百有餘篇考其志致未嘗不念君父而斯民是憂顧其祠宇距城不能五里騫陊摧剝何以昭斯文之光予甚自愧乃斥公帑之餘弗匱府藏弗勤民力命僧道安董其事增飾之慮工一千五百計泉八十萬有奇創手於紹興庚申八月丙戍訖季冬之乙亥告成斵石爲碑二十有六盡鑱其詞於堂之四周次第甲乙毛末不欠辛酉孟夏汝礪以職事見公授之次飯於誠正堂公曰屬治艸堂小異吾儕盍往觀焉飰已肩輿出郊謁先主武侯閟宮遂入艸堂弔少陵之遺像飲滄浪亭亭並浣花竹柏濯濯可愛縱觀詩碣公顧曰考石多所日矣願得公文以紀其事汝礪謝曰公自妙齡注鼎科居久之升柱史遂司帝謨作典誥文書抗直議斥天下之病皆開物成務之文而汝礪所難也辭不可則論著之昔之風人敍君臣父子而訓之禮比兄弟朋友婚婣而詔之義襄宗廟嘗享牲器賔旅禮樂徵伐戍役宮室幣帛衣服池臺藪澤饁耜咸梅酒醴而制之數善焉鼓舞詠物之不則譏切箴誨之尹吉甫召穆公仍叔史克嘉父之流愁淒乎怨思昌美乎誦聲是皆切鐟美惡分擘善敗典圖崇替而鑑燭後世也少陵之詩故亦如此根於忠信孝弟著於君臣父子夫婦朋友其紆余扶疏宛轉附物雍容而不迫愔愔乎如揖遜議論冠佩於一堂之上父坐子立雝雝兪兪於閨庭燕豆禮樂之間至夫陳古悼今勸直而懼佞抑淫侈幸巧而崇節義恭儉槁焉增傷惻當世婦子老孺之騷離賦斂徵戍之棘數哀怨疾痛慉盭隠閔亡聊之聲不翅迫及其身而親遭之其於治亂隆廢忠佞賢否哀樂忻慘起伏之變衍迆縱肆無乎不備忽忽乎其能化也就就乎其通道達物也越越乎其防一神明而貫局萬類也遊之於肯綮眾虛之間寓之於無所終始之際激之以海水蕩潏飛雲屑雨之聲吁不得盡其極也易曰通其變遂成天下之文嗟乎非盡天下之至變何足以成天下之至文也哉斯文也儻使申公傳之李克受之河間獻王陳之而吳公子札觀焉則昭陵之所以帝天寶之所以微肅代之所以中興次爲雅頌釐爲變風坐而第焉可也今公治蜀其所以憂卹斯民之心見於施置如此此其所以眷眷於少陵之詩乎故曰再光中興業一洗蒼生憂誠公之志也歟

讀書堂記

鄭少微

古之文字未煩悉也稷契臯防之生典謨尙出其身後豈有書可以誦習哉而稷契臯防卒爲萬世師孔子時書浸浸多矣然詩書易春秋皆待孔子而後成禮樂則徒有其說而已是三千之徒其見六經蓋或未完也而孔門髙第類有王佐之才其下爲將爲相者咸著績業其退而不仕者亦淡然適於性命之情自諸子九流紛紜於後世書至汗牛充宇而顓門立黨口授筆傳不勝其多學者以博覽爲賢六經傳著以至百氏世傳之史旣以漁獵之矣曰未也下至卜祝醫治之術釋老之教無乎不閱然而人材愈陋事功不韙莫髣髴於昔人則讀書之與不讀未可議夫損益也今夫閭閻之人初不能占畢而諷急就及激於義理則出詞制行往往萬卷五車學士忸怩嘆息不暇豈道徳之運在神潛而心得誠不止於簡冊間歟予友房少猷年少雋逸獨往特立不爲計顧嘗杜門揖古人而與語方新其所居之北築堂焉名曰讀書謁予文記之予謂書不可不讀苟不得其所以讀則不如不讀之愈也君今徜徉乎文囿揭厲乎聖涯泛觀詳說志气日益靈可以至矣而猶見笑於髙人以謂君之所能者書耳中有物焉伏羲之所不能畫蒼頡之所不能制君嘗試掩卷茫然以思適所得者果何等耶則玆堂之成毀君或未自保也𨿽然由鞭轡而後卽馭之妙自規矩而後造匠之巧室藏典訓以示家法固度越靳劵契崇廩帑者千百倍矣蓋不可不陳者姑如是焉可也必拘拘然不徹於象數之外玆堂也不防於書肆乎一旦有輪人過君堂下其將何詞以對

近古堂記

王灼

古今一時也世或是古非今不以爲矯居今行古不以爲泥何也曰古之道難施於今者旣絕滅無聞矣今所當用者間有傳焉欲違之以從吾私勢不可也上古穴居而野處後世聖人易之以宮室古之葬者厚衣以薪葬之中野後世聖人易之以棺槨上古結繩而治後世聖人易之以書契變通盡利何事於古也然堯舜二典禹臯陶二謨皆首稱若稽古三代之興文質疊尙固有損益亦各有所因蓋例以古爲師未嘗聰明自喜妄有建立故祖述者其正也變通者其權也日逺世衰聖賢之心迹微矣有君子焉或見而知之並時而傳或聞而知之百年而傳用此治身用此治人古道賴以不墜至若聖賢之教化徳澤行國中被天下日逺世衰尙一二可觀則君子又喜爲之稱說孟子曰紂之去武丁未久也其故家遺俗流風善政猶有存者蟋蟀詩序曰此晉也而謂之唐本其風俗憂深思逺儉而用禮乃有堯之遺風夫紂去武丁𨿽云未逺祖孫相望蓋九世矣晉僖公之時距堯已千五百嵗然皆余教未泯舊俗未遷而君子能明其未泯與所未遷者告人豈欺眾耳目要好古之譽乎抑古之道果可向慕至此極也元丰初眉山守居作樓觀大蘇先生記之曰吾州之俗士大夫貴經術而重氏族民尊吏而畏法農夫合耦以相助此近古者三先生曽侄孫漢良今占籍成都取記中近古兩言名其堂秦音楚奏示不忘本亦可謂有志於古矣漢良少通家學多識前言往行若將與時競壯而自放江湖者數年始歸從桑門諮決心要又若身世相忘晚乃懷故鄕眷眷其俗又若譏刺今之人不如昔欲躬振起之何其多轍也予聞桑門奧防謂十世古今不離當念漢良果能貫之以一則過去見在未來如夢幻光景了無可擇而吾妙用行其中尙逺近云乎哉

浣花四老堂記

郭印

四老堂者華陰楊審之所建也審父損之字益之甫冠爲虞部員外郎李畋門下士工詞賦六預鄕書兩居首選通易詩書春秋論語講授諸生四方從學者不下數百人每牓計偕登第者甚眾元丰中試特奏名賜同學究出身丁母喪服除調綿州巴西縣主簿後遷幕職知鹽泉縣爲嘉眉州考試官得人郡守監司交章薦以京秩時年六十有六秩未滿謂子孫曰吾晚籍仕版祿不逮親吾欲謝事庶得一朝官恩及泉壤人子之願畢矣諸公所舉京秩上書固辭遂告老授通直郎繼以覃沛轉奉議郎錫六品服雍容里社日與致政承議郎任傑漢公承議郎楊武仲子臧遊其後楊咸章晦之以通直郎掛冠歸卽簉其間是爲四老唱和詩中可見矣四老皆以恩免得官致仕陞朝朱衣象笏顒顒雅雅出則聮轡坐則連席春晝秋宵一觴一詠有無窮之樂鄕人咸欽慕焉漢翁年八十四晦之八十一子臧八十二益之七十五以終審弟畿泉猶子髙嘗坐普賢僧捨慨念四老平時蕭散於此欲繪其生而未之遂乃請於審築堂圖像以示方來審忻然從之蓋大觀四年三月也堂旣成審畿繼歿髙亦亡而士夫瞻睹必問所因僧莫能對畿之子雲叟髙之弟允恐湮沒不傳屬余紀其始末因錄四老詩並刻於石其意甚美嘗謂昔四皓當秦之末避地商山至漢髙祖亦不能臣後世仰之不啻如太山北斗如前四公生承平時晚得一命餼廩未丰乃退而閒居詩酒共適終其天年𨿽與四皓出處若異而道相同心相契也世固有曳紫垂金龍鐘耄齒貪戀爵祿不忍捨甘與後生晚輩駢肩接武於權要之門爲眾指目視四老獨無愧耶嗚呼四老其可以爲世楷式可以警當途之流競也夫紹興十五年記

監古堂記

師淮父

成都人有隠而不仕曰馮氏之老者君子人也嘗於其家辟地而爲堂期於疏明峻潔而止不務飾也堂成則遂出金錢盡市古以來凡有名經書子史百家之說以實其中朝夕遊焉樂其百味而莫之厭也然不欲獨擅則又分其所防嗜者以遺其子其子樂之亦猶翁之樂也乃相與名其堂曰監古以志其所得因吾友人黃思忠而求記於予嗟乎吾不識馮氏安知其所得者爲何然思忠嘗向予語其父子者數其必有異因爲之言曰子之所以監於古者豈以今爲不足也歟今固陋矣子獨不見夫日月之運行與寒暑之相移颷然如浮雲之得喪而不可畱也卽而推之則自今以上者皆古耳其相去不能以寸而子區區然欲監之且使子而生於稀韋氏之前亦將求所以爲監哉吾知子有所不能且不暇也世衰道微邪說暴行有作君子不幸而罹之欲逃焉而不可得則乃於古而盡心焉蓋亦離物違人不得已者之爲耳嗚呼其事如此而吾安得訾之然而世之所謂必有監於物者皆不足乎已者也苟足乎已則爲聖爲哲矣尙奚待於外哉吾以爲不然古之聖哲莫過乎堯舜禹湯文武周公六七君子者矣考其言行猶不免稽於古先監於前後是以道徳光輝而聲聞愈隆歷百世而不可掩矧惟中智而又生於聖人之後其可忽諸故嘗論之有聖哲之實者而後辭其名而不居自居以聖哲者必無其實者也天下之禍莫大於無其實而竊其名愚而自用賤而自専傲然於志得之地而僥一時之榮溺於聲色之奉而忘恐懼之心如是者法必亡宜吾君子望而去之防不能與之並生而必思所以反之也傳曰見善如好色見不善如探湯馮氏其有焉然吾私怪馮氏父子出於玆時而能不以世故嬰其心馳騁上下用力數千載間不爲不至卒然而名其居之堂曰監古以志其所得此必有幽深難索之理存焉今吾特摭其近者而記之得無愧其求乎𨿽然人之所以好惡者不相逺也安知馮氏之不我同乎

獨有堂記

郭印

予辟雲谿凡二年其臨流眺逺坐倚行吟與夫鳴琴對弈賞花釣鯉之所略具而宴賔朋列圖書則闕其地後五嵗誅茅定礎植堂焉字以獨有取子莊子獨出獨入獨往獨來是謂獨有之意客怪而問焉子之雲谿過者不拒其入來者必與之遊堂名之揭何悖哉予應之曰夫世之所謂獨者蛻迹塵泥谷棲澗飲違物離人而立於獨者也惟同乎物同乎人而於同之中超然有不可混者是之謂獨獨全於道者也在太極之先出庶物之首湛兮或存不侶萬法而飛潛動植智愚貴賤無一不有惟聖人黙契之防防之中獨見曉焉無聲之中獨聞和焉其見聞與人同而見見聞聞與人異顏淵之嘆夫子曰仰之彌髙鉆之彌堅瞻之在前忽然在後如有所立卓爾回之所謂卓爾其周之所謂獨歟予觀天下之人出入乎戶庭而不知其所以出入往來乎道路而不知其所以往來憧憧泯行至老且死可悲也有能於出入往來之際知其所以然者斯可與語獨有之義矣客曰唯唯遂書以爲記

又記

馮時行

郭信可於所居之西東作堂以爲燕衎之地摭防莊之言命之曰獨有屬其友馮時行爲之記夫西州沃野千里欝蔥華潤其間隆堂峻宇崇臺延閣覽物象之奇極遊觀之娛不啻千萬至於美淡薄之至味顧幽寂之華觀防萬象於一歧錯微塵於無極能以是爲燕遊之適者或無其人豈信可所以命斯堂之言乎夫昭曠在前盲者無達觀廣奏盈耳瞶者絕瑩聴知信可之深者能相索於無何有之表不知者或以爲病予請言其所不知者獨者人之對有者無之偶信可自少時已得道於靜南堂超人我之域過有無之量及今老矣道旣熟矣將以斯堂爲廣漠之野無何有之鄕物我兩忘而萬物皆我若何爲獨非獨耶揔貫萬彚而莫窺其朕若何爲有非有耶此信可之所謂獨有非世俗之所謂獨有者也人見其於斯堂起居言笑不異於人而其徜徉徬徨所以跨寥廓而逰汗漫者莫得而見之矣信可曰子眞知我者請書以爲記

淵樂堂記【續添】

楊天惠

吾蜀有達伯曰木鴈先生生岷峨之厓長卭崍之墟出入於脂膏遊俠之窟而其心冷然獨追正始永和之人而師友之然其拔起甚苦其擢置甚厲其造端甚鋭其收續甚勝金寒玉暖五十有餘年而後得寄祿第七品賦秩四百碩辟五畝之宅名百塍之田於是稍斥隙圡築小堂焉名之曰淵樂防將致爲臣歸老於其央間以書戲其友東蜀楊天惠曰予臒儒也暴享此得無有物瞰之因書韓公示兒詩曰始我來京師止攜一束書辛勤三十年以有此屋廬夫經之勤營之劇悴形忍性磨以寒暑而偶有獲焉此韓公詩之所以飾喜而予欲記之亦以志難也惟是名堂之意頗有以而或者未卽曉之今夫淵明嗜酒樂天亦嗜酒淵明工詩樂天亦工詩凡語故事者夫人知其然乃予所以千載尙友之意殆不其然也子盍恃予心而試發之天惠伏書嗢曰富哉名乎吾有以索夫子之慝矣夫論人者無論其人而論其人之天按淵明以微故轍行而樂天以直言屢黜是其過人已逺甚然尙非其巨者也晉宋之交新故糅分朝而南暮而北未見有堅明不二者也獨淵明逍遙前去無所回其迹牛李之簮笏僨路朝爲卿而暮爲未見有脫遺無預者也獨樂天並介中立無所蹈其瑕儻者先生所以取二子寧是耶抑非歟於時天惠董役通濟江上腹槁𨿽成竊自疑其言之彊鄙弗敢出也行且謀以身承教共定其當焉而病莫之前後一年先生自大邑力疾歸坐堂上委衣冠而嬗予聞之抵機哭曰嗟乎無與定吾文矣蓋鐘明死伯牙破琴而不復皷然徐君亡季札掛劍而亡所愛之二人豈以死生寒久要之盟哉吾意先生精爽超徹決不凘盡時撫鶴翎過城郭猶當問記之有亡也輒憶枯思之遺余稍補輯之以授其子俾寘諸堂右

成都文類卷四十二

欽定四庫全書

成都文類卷四十三

宋扈仲榮等編

記

居處一【閣園溪亭】

孝亷閣記

缺名

皇祐二年春仁宗肇講明堂故事越九月大饗禮成制詔天下舉孝亷有聞之士於是樞宻直學士田公況守成都采石室諸生之議而表上之其略曰布衣李甲信誼急物愷悌肥家純誠不浮美行可述臣謹以名聞朝廷嘉之而重其惇遣詔卽其家賜束帛羊酒長吏勞問一時士人欣慕焉而孝亷之名遂暴著於西南孝亷字申之著籍雙流縣縣郭之南有山曰宜城茂林鬰然其下卽孝亷居也縣宰徐九思曰鄭公名鄕髙陽名裏此前世旌賢之美事也因以孝亷名其坊孝亷少年嘗補廣文館生比請舉不中有司選卽拂衣歸曰共爲子職可逺遊乎由是終身不復出其事親誠慤無容親沒卽廬於墓除喪然後去家本饒財而性喜周急當其可予一切不校以是暮年貧匱人所不堪而孝亷處之淡如也平生嗜讀書務通經適用不治章句尢刻意於易鉤索精防後學所不及晚防息於老佛之書得其深趣慕白樂天飲酒賦詩集成二十卷當時鄕裏巨公如範內相景仁李紫防才元皆其交友周旋者觀其所與逰則其爲人大防可知矣孝亷有弟朝請郎名羣字介夫以才俠稱介夫二子長公朝字夢得未冠登科爲朝散郎通判綿州次公淸字彥通以累舉授涇州文學夢得以詩自名家彥通以能賦擅場屋而故尙書金部郎中宋公承之卽孝亷之婿也金部風韻髙明如晉宋間王謝輩辧論博洽筆下鋒起人莫敢當而古文詩句爲士子矜式仕終陜府西路計度轉運使當金部少時孝亷固已異之常曰吾季女賢而文捨宋氏子非其配也遂以歸之實生子京字宏父雋偉過人有父風嘗爲太府少卿今復持陜右漕節朝廷姑試以事而其功名所到殆未易測量也嗚呼父子甥舅兄弟祖孫皆以儒術醖籍卓然有立於時何其盛耶孝亷所居旁有佛祠主僧建閣繪孝亷像於其中以朝散文學及金部公列其次復繪少卿侍其後蓋從鄕人之願也少卿常誦孝廉治命曰吾有萬松在宜城山我死必塟此地吾女至孝其能奉我祀京不幸永感矣其復忍忘此語乎願與子孫世承李氏之祭聞者咨嘆閣成繪事畢主僧以書來請記其事涓嘗獲逰於金部少卿父子之間義不可辭也謹爲書之以示來觀者庶有所考云

淸風閣記

蘇軾

文慧大師應符居成都玉谿上爲閣曰淸風以書來求文爲記五返而益勤余不能已戲爲浮屠語以問之曰符而所謂身者汝之所寄也而所謂閣者汝之所以寄所寄也身與閣汝不得有而名嗚呼施名將無所施而安用記乎𨿽然吾爲汝放心遺形而彊言之汝放心遺形而彊聴之木生於山水流於淵山與淵且不得有而人以爲已有不亦惑與天地之相磨虛空與有物之相推而風於是焉生執之而不可得也逐之而不可及也汝爲居室而以名之吾又爲汝記之不亦大惑歟𨿽然世之所謂已有而不惑者其與是奚辧若是而可以爲有邪則𨿽汝之有是風可也𨿽爲居室而以名之吾又爲汝記之可也非惑也風起於蒼茫之間彷徨乎山澤激越乎城郭道路虛徐演漾以泛汝之軒窓欄楯幔帷而不去也汝隠幾而觀之其亦有得乎力生於所激而不自爲力故不勞形生於所遇而不自爲形故不窮嘗試以是觀之

澄紛閣記

鄭少微

有人於此不免營什一以養親而其心能知名教之可慕至不屑鄕鄰譏笑而劬劬然願一防其藩愈久而愈不倦者是可以與之乎曰人之生也固善不幸偶涉於不善一旦悔交倀倀然未明夫今日之復果足以勝昔日之迷否也求其塗而不獲方是時無君子者指示且瀆告之使悟又稱可之使恱則其人亦將惰廢而不修夫爲君子而使旣迷思復之人歸我而防拒則不仁孰甚焉成都張君鎡者幼嘗學問未練事時自放杯酒間年三十餘忽追咎曰男兒家貧親老安可爲是遂力治產業以智取予不數年仰事俯畜之計沛然有餘而張君愈亦好事藏古書畫器物遇意所好必致之無吝容門外率多長者車轍常患所居喧隘乃新其旁舎建閣焉而名之曰澄紛煙峯雪嶠層城華屋與夫佛寺樓觀之雄麗可以周覧而無遺惟賢士大夫之來始啟鑰導以登焉或求其賦詠礱石以待之它則否聞人一語之善退輙抄錄以遵行之嗚呼其志豈不可嘉也哉一日來請曰鎡辛苦半生以有此廬非敢求安也妄意欲與賢者防於斯今玆適成脫不得君文以見鎡志猶不屋也然非特爲鎡計也裏中寧不有妬鎡者乎一覬其讀是文或翻然捨舊而趨新亦不爲無助云余於是爲之記眉山家申父頃語余云張君非止好事耳每至其家見其撫憐二孤侄良有恩意出於誠心過如已子申父此言不誣尢可稱者故並述之

勾氏慈蔭園記

劉涇

勾氏爲繁田大姓有園館甲縣城之北予嘗與遊其間園未榜子孫適求名予曰名慈蔭可也蓋其祖母許太夫人實屯田郎中立之之女兄以賢歸勾府君府君樂道徜徉太夫人身攝家事以柔正爲裏文明爲表不出咳唾而女婦奉教如見父師不運機算而僕使稟令如走官府方且優防閒暇手抄六經疏義韞匱具在府君因之養徳日髙門戶溫暖飽滿子孫讀書樂善其志行日茂府君不幸去世而太夫人正內外位气數福厚旁臨族人其根本堅固枝葉扶疏嵗寒如松栢蔽芾如棠棣輪囷鬰蔥如非煙非霧之气所以爲蔭覆者皆太夫人致也子子孫孫於是防之以享安佚得無雕衰暴露迄爲蜀賢大姓者豈汝曹力哉予名曰慈蔭不爲過矣大夫人老大繼去世卜幽宮園中初穴地得侯兆自塟至於今家無疪癘里巷敬信恱慕依倚以爲城社然則太夫人存沒所以爲勾氏之福亦備盡矣天地報應豈偶爾哉因作文刻石園壁告其子孫思太夫人如存勿自伐之以永於萬年

合江園記

蔡迨

合江園唐尹韋忠武作後因其亭爲樓閣防榭參植美竹異卉薈翳參差而春芳夏陰波光月暉以時獻狀無不可愛故爲成都園亭勝踐之防嘉時暇日方伯刺史與其賓寮名勝登臨燕衎傳觴授簡以極其驩防與東平之谿堂山陰之蘭亭爭長也而呂正湣之記實刻在石夫地因人而重則是園蓋可知矣然園可疑官官之人未必皆材又屬公府尙簡重燕遊闊疎因弗以治樓欹亭侈花竹翦刜荒穢蕭條可念其無恙者獨長江茂林耳淳熈二年春季唐來爲是官入其寺傷焉欲繕其隳圮而病其訾會提防刑獄晉原李公兼漕領府事唐白其故公亟出緡錢材甓畀以庀事址之墟者屋之宇之僕者起之楹桷牗戶上覆旁障之腐而缺者易而新之廢其舊而加壯焉而又補蓺花竹叢條暢茂咸復其故園之壞而修者數矣莫若今日之壞甚而修之力而成之敏也非獨唐能張其官實惟晉原公達所以爲政𨿽職並事叢而細大必舉頥指如意致其下盡力焉它視此可知也工之訖宜有以志迨將如吳會艤舟亭下唐請書其事喜爲之書是年記

勾氏盤谿記

李石

君子之於物也物之而已不以爲身之累也不以爲累𨿽天地之大吾能物之一以爲累如飲食衣服皆反爲身病故必以吾之一身較其大小輕重而爲之等級身外之物泛然來悠然去以身爲量而君子之物備矣且一丘一壑所湏甚防而系物甚大以身取給可也不則連甍阡陌井絡包山絕江障林蔽麓造巧飾浮使它人視之以爲玩己因之以爲病何益哉嗚呼斥桑麻之用以種桃李飾茅茨之用以充藻繪如齊雪宮之麗如梁金穀之富一山之植非累牛不致一蘤之種非兼金不集又求所以牣其中者非聲色不娯非絲竹不樂此桀紂之惡不至是也傳曰非人其物惟徳其物君子嫓身以對物不以物爲身之累果如此哉吾友繁江勾君友於之作盤谿非苟於作也樓以藏書堂以教子亭以賦詩榭以置酒且自誓曰俗子污我不污門凢士浼我不我室淸風肅戶明月贊席抱琴之童挾捲之子照映幾杖之側倘徉筆硯之間吾乃今知勾君之志於物以爲盤谿之取亦多矣吾嘗過勾君問其所以作之之說曰吾學不適於時用官不追於世資聊以盤谿之尙易其平生謬用之心望望外物乘除消長不旣汰矣乎他人往往以斜川見誑吾甚不樂得一語以洗其侈名之謗足矣余天彭倅罷徒步過之門生何防趙鶚從君欣然迎客謁記許之十年又以書來復許之不三月君今亡矣因書君平生語以志掛劍之義

盤谿記

範仲芑

始予先君試吏新繁稱邑中勾氏多人士曰友於字信卿者名銳於學有當世意已而試有司數不合晚乃得官主閬中簿度不能酬其素卽棄官去脫遺世事寄意閒適其所居有溪環繞淸澈可挹因取唐人李願太行之谷曰盤者以名其溪防溪下上沙澄而谷岌土腴而植蕃躋攀曲折視著屋穏處爲堂爲亭爲軒爲庵爲寮掩映相望至者如行圖畫中累甓爲洞窮之而深治涉爲航浮之而安架虛爲橋卽之而通悉旁緣昌黎序中語摭其意而揭之扁榜經營之初物色自獻騁望之際面勢咸得嘯歌俯仰觴酒杖屨盡一溪之勝而胸中梗槪始披於此矣予童時侍先君已聞君賢仲兄齊叔又與君通昏婣而盤溪之名往往流於士大夫之聴思一往遊以足於登臨而未暇也系官於朝君書來以圖相示屬予記之予惟山林富貴二者莫或得兼富貴而或羞焉求人以塗之人恕我不可得而山林之樂苟多取之尙不爲貪人情常以自恕擅壑專林而不知止者有矣然自漢以來柴桑輞川僅以一二名於天壤他皆泯沒至不得其處則凡致意於煙霏艸木之間而人品或非者此又可以欺世也歟惟君澡於學問持滿而未發旣其入仕筋力未及於襄視世之誇華悠然無以易之處陰息影休其轂而不悔非徒以枯槁宿名也是可書

素履亭記

張兪

安定胡希逸作望岷亭之一月天水趙仲謨亦於望岷之五十步復作素履亭防明崇秀夾輔林野觀二亭之勝予不知宰尉復有亭矣予前已爲望岷記山川魁巍气勢浩麗後之人殆難爲象今於素履其有身規之詞乎易履之初九曰素履往無咎說者謂禮以文爲主文以質爲本當履之初未離於質非禮之隆往而無咎故曰獨行其願其在九二則幽潛之人吉於六三則以柔乘剛不修所履九四則以陽乘陽處多懼之地九五居尊決正上九則居極無吉夫惟初九履道守素𨿽徳未光然動而無悔是以君子象之今趙君取之乃名於亭其欲象之者歟否則卑以陵尊簡以怠功華以亂實恱以近邪跛爲能履虎咥凶慈有悔者歟趙君有志在仕不屑卑位其愼所履者歟予善其取義乃辧指歸之說命之曰亭記

卹民亭記

前人

卹民者何憂民之不得其治也江夏黃士安宰成都之一年作斯亭以圖其治曰法之不行亂公也令之不一惑聴也賦之不均惠疆也刑之不中暴下也吏之淫污容慝也盜之侵陵施防也豪猾幸生與姦也罷弱失職忘徳也寃枉無告昧察也農殖不修怠本也賢能不升忌功也讒防在右暱私也官有其一害厥政民有其一害厥生天下有丘山之害寡毫釐之利而欲民之免於災厄窮匱難矣哉傳曰卹民爲徳又曰勤卹其民吾職司其位在卹其不足至若法行而令一刑中而賦均吏肅而民節姦亡而寃理賢進而讒退暴息而善興固百里之事也無縱喜怒以亂刑無狥權寵以忘義一邑之利若身之利一邑之害若身之害以一身爲百里之命其亦庶於治乎予聞而笑曰凢牧民之急小者守宰大者輔相而已小以親之大以紀之而君者靜以生之治天下如此而止矣凢今之言治者曰爵不列等胡民之防祿不侈私胡民之憂若是者可謂善謀於治者也若君之言無乃營營於思慮役役於仁義其去今之理道不亦背而趨乎復曰民乎民乎安所爲乎其自治乎其自亂乎孰卹孰誅孰賢孰愚予不知其所如君噤而亦笑曰吾將固愚矣安能捨其防而逃迂也哉予知其不可止於是書之士安博學尙義號爲方正名其亭有字小之蘊邪當有能者共之矣

望岷亭記

前人

凢爲亭觀池臺於得勝之地則𨿽無山川而曠無江海而閒況郫城據岷之陽繚江宅川自古都邑故有叢亭之勝山海備焉今邑大夫安定胡君自江南來聳玆遊觀然恨尙有餘勝鬰而未揚會方牧廣平公命作縣之重門門臨閒田盡掃蕪穢植爲西園遂作大亭號曰望岷是亭西至岷山百里而近蟠地鬰天萬峯連延終古孕碧擁臨三蜀其望伊何春云始波昆柔閬藹涵蔚瀛海火宇無陰萬木交蒸重巖沓嶂倚雲峨冰秋空凝輝秀卓天骨朝陽夕月異態殊色寒日慘烈時見城闕【靑城天闕各岷之一山耳】三峯含光隠射天末【昆有第一第二峯及大面是爲三峯】此望岷之大槪也故君子望之則目益加明形益加靜心益加淸故可以脫拘攣之域入道義之庭淸靜無爲而治功日成矣苟使小人望之則目若加盲心若加昏俯仰悲戚蹙其本生有若越人之視章甫海鳥之聞鐘皷豈其性哉俾之違義冒利入於刑死則欣然自謂登蓬萊棲昆侖之不若也奚肯謂岷山之尙可望耶然則岷峨之靈秀亦烏爲小人而設也以一山而推天下之理則君子小人之道亦若是焉而已爾胡君字希逸彊明公潔治遂無訟且觀前宰長樂馮君道元修叢亭之事復大修之又特作斯亭可以見志某遂爲文以示愛山之君子

如詔亭記

範純仁

都官郎中知漢州周君思道以進士登科歷官於朝以天子郊祀及登極防累敍封其父自大理評事至今爲都官員外郎又賞賜五品服匄於朝以緋衣銀魚授其親里人榮之都官君生平讀書爲儒恬退不仕以名理詩詠自娯年過八十矣康寧好徳後來矜式之先名其居之林亭曰義方其子果能自勤立官爲中郎位二千石俄被進秩詔書有教子義方之語翰林鄭毅夫其姻家也更名曰如詔公卿貴人多爲詩以詫其盛自趙公已降凢若干篇思道貽書屬予敍其事予頃主漕劍南聞都官君之行誼修潔壽考安逸且嘉思道之孝謹端良能起其家而榮其親𨿽未嘗登其亭而觀楹顏之榜固已蕭然如左右蘭茝前後琳瑯之照映芬馥也又以見朝廷以孝治天下尊其親以及其人之親使士重名節家興禮義養材於庶方推惠於無窮也故聊書其大歸云思道名表權成都新繁人熈寧十年八月日記

合江亭記

呂大防

江沱自岷而別張若李冰之守蜀始作堋以楗水而闊溝以釃之大漑蜀郡廣漢之田而蜀以富饒今成都二水此江沱支流來自西北而滙於府之東南乃所謂二江雙流者也沱舊循南湟與江並流以東唐髙駢斥廣其穢遂塞縻棗故瀆始鑿新渠繚出府城之北然猶合於舊渚渚者合江故亭唐人晏餞之地名士題詩往往在焉久茀不治余始命葺之以爲舩官治事之所俯而觀水滄波修闊渺然數里之逺東山翠麓與煙林篁竹列峙於其前鳴瀨抑揚鷗鳥上下商舟漁艇錯落防衍春朝秋夕置酒其上亦一府之佳觀也旣而主吏請記其事余以爲蜀田仰成官瀆不爲塘埭以居水故陂湖潢漾之勝比他方爲少儻能悉知瀦水之利則蒲魚菱芡之饒固不減於蹲鴟之助古之人多因事以爲飾俾其得地之利又從而有觀遊之樂豈不美哉玆或可書以視後蓋因合江而發之

逸心亭記

章詧

粵若緱山積秀耀眞冑於千齡淮水澄源煥淸風於百世紀其貴盛則同日分爲五列侯稱彼才華乃當時號曰三珠樹析仙枝於奕葉流英防於遐方隠顯𨿽殊捲舒一致卽太原王君表正鐘其緒矣君幼而雅於好尙壯而多聞交遊必賢談笑惟義迨乎知命於所居東偏剙園亭以適性蹊分桃李愛其若君子之芳馨陰茂松筠賞其若志士之節操凢植奇葩異實咸資興詠或燕防嵇阮以樂天和或集會荀陳以聲名教飲不迨乎沈湎言必盡乎切磋由是四方輶車望風而至千里多士慕義而來君必盱衡倒屣勤勤拳拳聞義必行從善爲樂一日僕息鞚林下晤語罇前屬君操觚求亭之號乃本其事題曰逸心固資日休之義也偉乎君其儲詩書以尊道勵弦誦以傳家則慶衍後昆美紹先徳莫之京矣又何必塵生羅韈珠貫歌喉方謂之樂歟防有浴沂之士朋簪而來遊是亭觀是說能無優之哉

浣花亭記

田況

人之情久居勞苦則體瘽而事怠過佚則志荒而功廢此必然之理也善爲勸者節其勞佚使之謹治其業而不失休遊和樂之適斯有方矣近世治蜀者以行樂爲郡務之一端蓋壤土迫陿民齒稠夥農工趨力猶水火漂燔之急𨿽年穡屢獲丁疆下尸尙不饜芋一不勤而重歉當何如哉至若機杼刺繡錦繒纑纊之出則衣被四方無如此饒者然民之力亦已劇矣典是邦者未言政之精疏峻弛嵗時出入燕敖必盛騎從皷鐃歌優雜伎以恱民觀賞慰其勞苦每嵗皆有定日亦不甚過然輒易其常則民懟而失所望自嵗旦涉孟夏農工未盛作時觀者塡溢郊郭過浣花之逰則各就其業太守𨿽出防觀者希矣故浣花一出在嵗中爲最盛防方百尾溯湎久之而下歌吹振作夾岸防人肩摩足累綿十里餘臨流競張飲次朋侶歌呼或迎舟舞躍獻伎矘夜老幼相扶挈醉以歸其樂不可勝言已信乎皇仁溥逺浸滲防幸太平之效致然歟浣花舊有亭在今梵安佛寺中唐盧求記成都事言之頗詳亭廢已久遇出遊則卽其地幪以席幕爲饌賓之所旣痺且疏風雨不能庇饌己撤毀吏亦以爲勞予旣遊而歸遂飭工度材爲亭崇愽壯顯彌十旬圬雘皆具案舊興壊與眾共樂不可不書其所謂以示來者

少休亭記

劉涇

自成都趨陵簡如在蜀必由靈泉過分崠其山周數百里髙大阻險以石次第爲步暑雨冬雪則馬不進僕亦以病告欲少休於中半而無巢窟方丈之地行者患焉余簡人也持以告縣令黃君曰有走世路而至老不自言勞者人或相以安逸則輒怒怨負其走愈疾顧何物使之今行者之困於險也馬思伏櫪僕無偸安各念寢處欲少休其勞生而君有地百里不遂與之覆載此爲失仁智又害其良心甚矣柰何君持以告轉運使晉陵胡公吳興劉公曰此非持令之能事也於是度財力以人意所在爲捨館過客得止大庇其下嗚呼行者之區區名與貨也其心欲少休焉則可與之不可拒也方寒暑憊倦暴其體膚正於反復中而乃處陰靜得樂地由是惚然知其妄行將賦歸而求家則𨿽匹夫婦之惠亦仁政也無使居者有不出戶之見而並在髙位君子笑而請名曰少休亭紹聖二年記

待鶴亭記

缺名

聖泉故瘠儉舉一邑無觀遊之地獨妙通祠側有蘭若曰興福在外慿髙爲亭可臨緑野市井廬落雲煙艸樹田洫溝塍參錯蔽虧畢陳乎其前一睇千里來登者神豁气夷心目俱爽最名邑勝處昔人榜之望錦以錦官城可跂而望也蘭若久荒圮梟狐窟巢如逃屋亡家一僧衰癃無徒屬色頗淒涼故亭與之偕廢椽脫棟搖壁壞甃裂瓢囊之瘠往往舎焉環其地柏數十老陰壽榦亭以爲勝者亦半於斧斤紹興壬午嵗元日邑令楊公過焉顧瞻久之曰是去眞棲不一弓地污穢乃爾其何以安歸語邑尉李流謙相視一嘆明日興福僧來言曰智海老不能有是亭久矣考之舊刻亭之建不知何時崇寧攺元嵗在壬午宰王君者以葺祠之餘材新之今嵗復壬午意者數之符亭當惟祠之歸願並其地使黃冠掌焉智海本心也公曰可哉吾敢專適流謙詣府遂具其事俾白大尹王公亦欣然可乃呼道士王行眞付之且屬其興修之役公首捐廩粟倡其僚各輸斗石食眾工凡邑子及客子之樂施者聴而不彊又親爲指畫自眞人殿左廡破壁爲門伐翳夷阻架溪而梁之疊石而上凢一百二十有二級以達於亭之舊而加葺焉支補其壓漏灌洗其漫漶垢污而徙所謂茅茨者於其後於是气象騫奮超抜異疇昔自廡望之橫橋如畫石磴如梯空亭縹緲山巓如飛來隆崗伏坡爲之扶衛艸木朋附若奔若迎殆與眞祠素爲一首祠初無客館客至亡所捨至是始有托足休駕之所皆滿意焉屬役於四月而落成於七月公閒民事輒來督視不啻治已之林囿臺池者未訖役流謙授代去旣數月公書來曰亭成矣子實贊我可無一言紀嵗月流謙曰亭防矣然公意所屬徒以老僊蜀人之所尊事而是祠也臺家之所更建汲汲夤奉根極於至誠故視唾其地如唾其面精念感至使闍黎自托於不能願以是歸之黃冠大尹王公恭承宻音旣克新華棟享上之恭久而益嚴凢便於祠者亡不開可是以斯役不勞而濟此皆可書望錦舊榜於祠不類也易之曰待鶴昔仙人丁令威蘇耽皆仙去化鶴以歸舊傳殿庭之栢故有鶴來安知非老僊而莫識也於斯亭也願與諸君待之公名先進字用之永康人古君子而今循吏云紹興三十二年九月日記

成都文類卷四十三

欽定四庫全書

成都文類卷四十四

宋扈仲榮等編

記

居處二【軒齋庵塢】

防軒記

張商英

成都白馬寺之浮圖敏行以其所居之軒爲防軒所著之文爲防編其自號爲防子謂予知防之說而求記焉乃推卦之象而爲之記曰山下岀泉受之以防於物爲穉於人爲童始乎初筮卒乎聖功若知夫泉之所以岀於山乎涓涓以生源源以行行之不息包載無極沛乎爲江河洋乎爲渤澥湛乎其爲陂澤沼沚紆乎其爲溝洫川澮風波不能撓其靜泥垢不能污其淸炎之以火不能變其冽堙之以山不能激其平雨雪霑濡而不益魚龍噴吸而不腥順方圓以應物隨巨細以授器澤九州而不謂之功駕萬航而不謂之利蓋泉之妙用如此而其所以爲泉乃自乎山下之防今有人於此汲泉而缶之一日而喪其寒二日而喪其甘三日而喪其潔四日而腐五日而魚曰泉之性如是是果泉性乎曰有泉則有是無泉則無是是果有無乎而王弼之說防又曰山下出泉未知所適此特知人之所以適泉而不知夫泉之所以自適今吾以泉之本而告於防子若防子者其知本之人歟

藏遊軒記

鄭少防

古之有道者安其定分而未嘗以非義貸諸人彼一身之害苟能自甘之𨿽死不怨也然仰事俯育與凢冠昏喪祭之用待吾而後給則吾亦何心坐視而不之防歟而古之所謂有道者類皆卻饋辭聘闔戶自守上焉父母甘防之奉下焉妻孥衣食之湏與夫嵗時伏臘所以行禮者舉無闕焉由是知古之貧者蓋不若後世之士空然無以爲資也故顏回有郭外之田以供飦粥有郭內之田以爲絲麻所以能樂夫子之道以終其身楊雄有宅一區有田一防所以能覃思渾天著法語泊然不交於當世使二子無以爲資𨿽不至隕獲然亦寧免棲棲汲汲而不累其至樂乎戰國時有蘇秦者自言使我有雒陽負郭田二頃吾豈能佩六國相印如秦者挾揣摩以賣人之國者也其術志於動誠使有負郭田亦豈能頓忘其防防之辯而樂仁義於畎畆哉然則旣有以爲養而又知所以安其養非有道者不能與焉審矣方公幼承先人之緒業占田皆灌漑上腴嵗有餘收宅成都闤闠中虛明靜深如在山林其爲養旣已過乎古人矣而公未嘗以其有餘者自驕平居刻意學問色不形喜慍口不及臧否於所居之東徧蒔竹栢制軒名曰藏遊取學記所謂藏焉修焉息焉遊焉之義顧其志豈不韙哉余將語公以藏遊之說公知夫賈者之蓄貨與匠者之治木乎夫賈者擁髙貲於通道大都凢貨之滯於市者吾皆以善價致之措之閒處如無有也一旦求者接迹於門則所蓄之貨不忻乎重而自重矣有賤大夫者專取眾人之貨而其物又皆輕浮易腐勢不可以多售且不可以久蓄遂至於挽人而沽之而財之喪者已過半矣學者亦然前言往行汪洋乎胸中未嘗卽人而人自趨之其可以投合世俗之所好而不可以治身齊家尊主庇民者皆不學也夫是之謂藏匠之治木也終日運斤能使盤根錯節迎風縷解苟不得其理則徒憊其防力𨿽荏染之材皆得以攖其鋒至乃巧匠則不然徐之疾之先其易而後其難腕調手適而刃若揮虛焉學者之遊亦如此而已聖經賢傳充牣於吾前吾欲多取之則患其汗漫而無宗欲少取之則又脫略而不盡究刑名度數則神不能超其表考是非治亂則識不能居其先此無他不得其所以遊故也知藏而又知修譬如賈者能積而不休夫惟不休所以見其功而覺其尢知遊而又知息譬如匠者能作而不極夫惟不極所以徳彌新而道愈出公試推餘言而思之庶幾其有得乎

也足軒記

譚篆

此君淸節如巢許夷齊超然自立於風塵之表不可屈辱而渭川千畆富等封侯司馬太史乃以貨殖取之已爲此君厄會矣至杜紫防作賦又比君以十萬丈夫甲刃樅樅宻陣環侍意气嚴毅則再厄於軍旅中竊爲君憤之𨿽然君之以自守者寒暑不能移貨殖軍旅尙足爲君辱乎君固自若也厄與不厄則系夫所以取於此君者何如爾余林下友錦官李潛夫風流如晉宋間人嗜好與余垀不可一日無此君蓋知所取矣所居之北隅一軒淸灑公以也足名之取詩人三兩竿已足之意余每過公必徑造竹下嘯詠終日主人語屑霏霏而此君風韻蕭然如升孔堂如遊鄭鄕校君之佳意有以移人也坐久若有所得戲語公曰如是足乎公徐舉魏公之語而告余曰若以爲足今不啻足矣以爲不足𨿽萬此寧有足耶顧吾所植一叢之陰爾而爲用且大以滌耳目以淸心腑以娯佳客以來佳禽金之瑣碎其弄月也玉之玲瓏其鳴風也把酒於是論文於是無一日不進於君而君亦於余有嵗寒之舊焉𨿽種愈萬个亦若是而已公謂余於此足乎其未耶余曰足之意則得矣而未盡也請畢其說世間萬物多寡相形何有窮已隨所遇而安焉則無適而不足也鷦鷯一枝不爲欠必以種多爲足者固未是鵬之鄧林不爲余必以種寡爲足者亦未爲得也公以數竿爲足矣異時此君族屬繁大子孫眾多則將蔽君之庭矣執柯而臨之曰吾方足於寡何以多爲則公與此君且俱爲累矣何取於名軒之意乎惟其多亦足寡亦足有之亦足也無之亦足也隨所遇而安焉然後爲得潛夫曰善三隅譚某用其說爲也足軒記

義勝軒記

諭汝礪

錦官楊公南叔彊當紹興間得異石涪陵有鑱字三曰義勝利云蓋秦觀少遊書室中物也急攜以歸築屋聚書以義勝號之詔其子嵩望從望泰望民望考古論著於其間紹興戊午諭汝礪客於叔彊之方庵日從叔彊父子誦古人之義不置他日謁歸叔彊謂汝礪曰先生將還跨鼇於吾義勝未有以存之盍圖之辭之不可於是爲之言曰處約者道必逺嗜利者毒必厚郤至居賭而亡子文逃富而昌秦後多車而奔晏嬰惡富而存甚矣哉利之溺人也學者之所當察也學者之所以自誠而明者也誠則一一則不惑於是乎知天下之輕萬物之細死生之一而變化之無所終始也飄搖乎詩書暴浣乎道義不可奪之節饜足乎肘見之衣一豆之食而偃蹇乎竊秦之爵千乘之富也至於不幸而漓然值乎患難困阨死生之變蓋將仰而歌歌而笑洮洮乎有以樂而安之也此無他義足以勝也故曰孟軻勇於義不以貧富貴賤死生動其心夫勇於義則人不能飲我以利矣其誰攻之養生者气不勝則邪攻之爲國者道不勝則敵攻之朝廷之上忠正壯長讒邪斯盡賈區欲利貪沓冒沒妖幸之人不市於其間彼怗詐力出怪勇曽不能侔彊於我也夫又安能我勝哉非幸人之莫已勝也貯義於朝廷而流其華澤以四注於天下天下之從我也猶河之下砥柱而屬之海也此學者之所畱意也夫學者所以學爲天下者也義者天下之藩籬也益志義之士何武李固譙元李業費貽馮信任永王嘉王浩之流殺身覆族不以漢釣利蓋有三仁之英烈而世之論者咸以義士壯之予固惑之也蓋嘗詠味二三丈夫之風致羞簒逆折暴悍不義之臣釋劍聽辠幸遇吾夫子之予之侔於夷齊比干間謂之仁人非借之也伯夷叔齊叩馬首諫武王太公曰義人也扶而去之仲尼則曰求仁而得仁又何怨由是論之夷齊義人也而吾夫子固嘗予之以仁矣故曰參乎吾道一以貫之曽子於是言曰夫子之道忠恕而已矣忠近義恕近仁是二名也吾夫子固嘗一之也建始元始之間天下號令賞罰之柄一則敬侯一則曲陽侯方是時也亢義益固截然不撓者東昌侯耳蜀郡張康詭王鳯之功以獵漢氏棘以險語毒啇啇之遽亡而漢遂防成都羅裒者又復撓附曲陽定陵廢著鬻財往來巴漢中予嘗丑二子狃行不義以羸其國而憾未有以討之也及觀李元禮以義死漢時宦寺圍塞天下士瘉負不敢言蜀郡景毅以其子顧爲膺門生乃自表免歸時人義之予於是尊愽毅而卑畜二子也蜀之富人鮮車怒馬弟以干沒取勝叔彊之居左馬醫右酒肆而前博戲也乃復閉關垂簾寂如無人守靜味道澹然虛夷獨於教子甚勤於利則甚疾之也𨿽復四子同年以妙嵗注科第叔彊嗜義之心益勤也每日刻退肥仁義之訓以燻沐其中而猶以爲省也故予於四君子者特以忠義大節勵之曰軒冕在前非義不榮斧鉞在後義死不避惟四君子者尙有以厚取之勿屑也

石君軒記

王汝直

石天下最無情物不入世俗耳目玩好其嵚岑磊落突兀怪異弗類乎榰碣柱嵬瑣塊然碌碌者惟洞庭所產尢勝絕洞庭去蜀繞繚萬里是石也非好事而有力者不能致之成都舊大姓易氏有一株不知其所從來髙圓八九尺千穴萬竅穿者如洞凹者如室聳者如峯巒伏者如堆阜苔封蘚蝕云漬煙潤疑防千年易氏寶之累世家替不守吾親李子達輟萬錢贖之置其北園嗚呼孔子曰仁者樂山蓋山者厚靜而不競於物特爲仁者之所好樂子達園亭南則有峨眉西則有岷山曲尺大面雪峯旁顧周視披松開竹朝夕隠見門戶窓牖間可揖可覽子達愛而嗜之尙或不充其情乃以玆石具天下之所謂山者而似焉於是不惜其力而求之旣得之又作軒早晚飲酒奕碁徘徊其旁與之若良朋佳友不相失也子達之所喜好其不篤於仁者能如此乎夫惟君子寓其所樂而苟志於仁則其他豈足道哉因爲之記至石之流落遷徙出沒及其浮沈遭遇或幸或不幸皆有形有相托乎天地造化者之尋常事耳不必書也予記其石又得子達所以好石之意復命其軒曰石君而贈之以詩曰女白王烹盡瀟湘玉重君摽樹畱西蜀雨過初看泰華靑煙來更作峩緑千

秋萬古悲流落四海五湖同渺邈最憐松竹未

相忘復幸園池皆可托不邀世好汨埃塵終付

淸奇與隱淪主人每爲臨風月髙捲疎簾待白

云

竹齋記

鄭少防

竹齋房少猷所建也少猷君近市車馬揚塵人語嚻嘩徹於戶牖間𨿽圖書琴瑟森列後前風泛席而不幽月當庭而不爽詩夢不靈酒徳不髙試求其故夫豈珍篁美箭檀欒扶疏者玆未足君所邪爾乃徙植數竿盥餘一漑篲次載芟護養彌年茁叢敷樾離離嫋嫋金聲而玉振然後環堵虛白頓有他天向來坌緒澡雪無畱信嘉卉之能娯人也夫君子之玩物也必有得於物而後致其樂王子猷曰安可一日無此君執禮者類譏焉謂晉世人土率唱奇以警俗竹何關吾事而溺好如此且江左英韻王氏得之居多子猷汨楊闇世胸膽傲兀其寓意逺矣而當時官長乃以曹事責之鷗鳥不下理宜然也今君爲是齋也果有得於竹否邪詩曰如竹苞矣禮記曰如竹箭之有筠也君種竹是也如竹實難余願君如竹君如竹柰何蓋不可以一隅舉也君隠幾靜以思支笻黙以察則數竿者乃君之賢師友也儻曰吾追昔人姑惟好之而不繹竹理其去富門貴冑把玩妖紅麗緑役春熈以誨淫者尺寸耳殆非余所以述齋之意也

似是齋記

黃大輿

宣和四年秋予攝官成都卽官舍防事之西廡爲齋居一間而名之曰似是取王徽之答栢衝語或曰古之君子𨿽仕而爲貧其大者固可以不動聲色而優爲之矣而其於小者亦無有不屑之心焉以孔子之聖而嘗爲委吏嘗爲乘田嘗從魯人獵較而後之君子則不然蓋徽之爲騎兵參軍衝問之曰卿署何曹則對曰似是馬曹問管防馬則對曰候至捨問吏又問馬比死多少則對曰未知生焉知死所謂於小者而不屑也夫人於小者而不屑於大者不能優爲此何足疑而更以名齋不亦過乎曰始子之來成都也見幕府之士焉斬斬然各事其事用力甚勤而不辭凡世所謂親戚鄕黨交遊之私不得行於其間而人服其公也則未嘗不退而思曰彼將有爲於世則歷金門而上玉堂無一不可爲者其視此宜若小然而皆無有不屑之心是學孔子而至者也顧予病而增放矣上之爲諸子之公勤以求學孔子則其勢逆而且難下之用徽之對衝之語以自寛則其勢順而且易猶以反掌易登天也取以名齋其誰曰不可予卽事以來無公事督迫不復追部刺史之門非胥佐立前執筆而請署不復識簿書也暇日幅巾野服趺坐而意行否則求叢林從學佛者淸談終日同僚有茶官安少張洛中人鬢髮班班五十餘矣獄曹椽張文老本蜀人而今家於京師長予二嵗皆賢明而信厚耿介而任達學愽而文甚奇無一毫許時輩气味以涖事之餘相爲遊從遇其合時如與蔣詡陶潛卜鄰而聞者數矣而況徽之也哉於其將代聊書以記

頥齋記

黃成孫

君子之自養也始於至靜而已夫物之襲我而取之者如兵之奇焉循環而無端吾動而陽則與物俱遷故其情隠焉吾靜而陰則與物俱息故其形見焉方形之見也彼且爲無窮吾亦與之爲無窮故行於萬物而不捂交臂並馳忽然俱沒突則俱出而兩不俱傷蓋惟靜以應物者而後能之也在易上艮下震曰頥艮止而靜故艮之三皆吉震躁而動故震之三皆防非夫艮吉而震防也凡頥之道吉於靜而防於動也今夫外狥者內喪故頥之剝曰捨爾靈龜觀我朶頥逐夫末者其本必顚故其損曰拂經於丘頥以其所以養害其所養則弗能爲也故其賁曰拂頥十年勿用此震體也皆動而防者也瞑而坐者見乎四海馳而視之不睹乎車之下則靜者常察也故其噬嗑曰虎視耽耽其欲逐逐當其不可爲而不爲則其不爲之也功故益曰拂經居貞吉不可涉大川動者病矣然靜而不能動則靜者常死夫惟天下之至靜惟能動故其復曰由頥厲吉利涉大川此艮體也皆靜而吉者也今夫天地也萬物也上動而下止者也物之下動而上止者惟頥焉爾是其所以爲頥者震也震不自動系於艮而後動焉艮不止之於其上則震𨿽動不能也則其所以爲頥者艮也非震也故動不自動其靜者動靜不自靜其止者靜夫能止其所止則頥之道盡矣而物於我何有哉河南宇文紹奕衮臣於所居之東偏結齋曰頥以自養也苟惟頥之復是踐能止而靜則其動必有大過人者焉衮臣實吾友人太祝公之子右丞南陽公之孫太郎蜀國公之曾孫蓋力學而知所養者也詩曰惟其有之是以似之兗臣有焉

牧齋記

孫松壽

予讀易至離得聖人治心之一法曰畜牝牛吉蓋順則爲養也是牛也長於上古則固跨八極而飲滄海矣其在堯舜禹湯文武周公孔子之間招之不來麾之不去無首無尾而卒莫能名則是數人者牛且不得窺而況考其牧乎然而未見其一日縱也堯以欽舜以恭禹以敬文王小心武王只順周公不失聖孔子不逾矩嗚呼帝堯而下所謂釋玆在玆矣而矜莊端栗猶若牧焉則是爲已之牧者輕而爲天下後世牧者重也自吾夫子而下得一牛惟恐失慓慓然牧之終身者猶庶防焉顏淵以禮牧曾子以孝牧子思以誠牧孟軻氏以直牧天下之善牧者也而顏淵之牧也精曾子之牧也畏子思之牧也徐孟軻之牧也肆顚倒縱橫泛然不系而指揮叱吒左右前後惟吾所使則孟軻氏蓋牧之雄者也牧𨿽不同要爲盡其性之所安以卒歸於康莊九軌大道不然牛其風矣自是而外是牛也隠於黃茅白葦荒洲野嶺之間漫不去來者多矣何敢望牧辯如儀秦不足以拔其一毫智如孫吳不足以捫其一角富如晉楚不足以有其一蹄威如秦皇漢武其並宇宙之心若將冒海隅出日通道於九夷八蠻奄有之然欲窺此尺寸涔蹄則不可嗚呼其難哉方是時牛不逺人而牧之之法蓋具之詩書禮樂皆其方略之精奧者然操箠直前之人則有如揚雄氏韓愈氏出其推明牧法爲最詳亦可謂善牧者不知牧者果何物耶不知其爲非牛耶予愚不能辧此牛以其初常犇逸犯稼後𨿽極力牽挽而人終不之悟者十八九不可不謹也不可不謹也捨是則蹊人之田角濈濈耳濕濕堂下牽以釁鐘者多有之焉嗚呼悲哉嗚呼悲哉而後堯舜禹湯不名之妙曾顏兢兢之物他人視之幾若牧人之夢矣而其自以爲忘牛目視云漢脫落羈泄然卒喪於尺寸之刃肩披股裂縻爛於世俗之鼎者後𨿽悔其何追嗚呼堯舜禹湯文武周公孔子世之願學而必至也若猶未也捨顏淵曾子子思孟子其何師故作牧齋記銘曰觀離中空我心之象包羅六合其用甚廣畜牝牛吉順則爲養旦旦牧之以求其牧荷簑荷笠風雨並隨以蹊人田尺箠以麾牧之又牧無須臾離或寢或訛顚沛莫違念玆在玆是謂能牧羮食瓢簟若見其獨釋玆在玆是謂能縱堂堂周公吾不復夢不縱不疑堯舜之微歸而求之則有餘師我銘是齋敬以自持雞鳴孳孳惟無邪其思云

鈍庵記

寋汝明

故贈朝散郎王公曼卿成都人也其治生如鴟夷子皮其待士如鄭當時其急義如郭解其教子如竇十郎所居在府之北郭當京蜀之孔道車馬走集之衝旦旦衣冠在門食客滿坐鄰廬親舊之要乏者亦待公舉火而炊也身爲布衣而名譽至京洛間其後二子登科門下之客稍貴而公亦老矣乃卽其碧雞之別業創鈍庵焉以爲休息之所庵在茂林修竹間遊塵不到處蓊欝蔥債閴然岑寂去所居逾百舉趾公杖屨逍遙無日不至賔客來者如到嵓谷中但怪公貶損日甚而名實之不相副也余聞之曰不然夫鈍者眞也利者巧也眞者天徳也巧者人僞也觀公平生好賢急義迹𨿽若泛泛然而一皆出於眞誠故其事久而益親晚而愈篤豈非神錐之鈍嘿存乎胸中純一不雜而然歟回光末路指此地而爲歸宿者固所宜也不然安得陰徳流衍子孫蕃熾之如是哉公旣歿諸子奉其家法謹嚴凢一艸一木經公手植者見之必變色而作所謂鈍庵者虛榻而不敢處過其下必肅公之仲子輯余壻也累來求記因意其梗槪而書之神交當亦首肯此言公諱子延字曼卿云

臥云庵記

朱輅

大聖慈寺傳法保福院圓明大師眞惠辟其丈室之後爲牖以北向撤去闇塞郎而通之吏部尙書鄱陽張公以寶文閣學士作鎭成都以暇日適至其處愛景物之幽逺樂世外之閒曠命以爲庵名之曰臥云而親書其榜以揭之眞惠以告朱輅求文以爲記輅謂惠曰若知臥之說乎從吾儒言之則汲長孺臥於淮陽諸葛孔明臥於艸廬陳元龍臥於荊州謝太傅臥於東山裴中令臥於北門此數君子者其功業材器見於國祚生靈則不待說而知也從黃老言之則其臥徐徐名之曰泰氏其寢不夢名之曰眞人化人遊於啻宮希夷休於泰華栩栩蝶遊如防吏倚墻雷鼾如彌明若是者老莊則爲畸人而道家者流目之則爲神仙其實一也從浮屠氏之說則得正法眼藏者又謂之禪偃息受道時則有普願結艸幪帔時則有希遷饑飯困眠時則有惠海自昔以爲髙人大士超世出塵之流也三者豈有異哉其經綸酬酢揮斥變化蓋皆有事焉而非世之頺然熟睡者也張公以爲吾儒之學原老佛之要前之數君子與夫畸人大士者非其千載尙友則皆往刼之吾身也故公之治蜀其尊儒得士如吳公之客賈誼其樂道淸淨如曹參之師蓋公其刳心佛祖如康樂之依惠逺合是三者而一以貫之方其寓形於一息也如孫叔傲甘寢秉羽如南郭子綦嗒焉而噓如昔鶖子燕坐林下從容無爲而文公叔度之化行矣彼上人者隠幾對榻相忘一室之內而居於無何有之鄕𨿽在闤闠與山林何異何必被褐懷玉逃世逺去而後爲雲霞之士也哉苟無見於是而惟臥之嗜則甘晝寢者夫子斥之以朽木糞墻樂睡眼者瞿曇斥之以蛤螺螄不有以証之則孔子曲肱之枕與觸屏之寐奚辧維摩詰視疾而臥與據槁之瞑奚別均受之形性而同異之相去邈乎天壤之不侔矣陶淵明江左古逸民也嘗言五六月北窓下臥遇涼風暫至自謂是羲皇上人誦其言想見其風如相將造於臥云之遊防斯人吾誰與歸

梅塢記

李石

石拙於學其施於吏亦拙也方會府多事英俊爭竭其趨走之巧於大吏之前獨隠忍以守其前之拙不變大吏者亦察其一拙外無他不怪也故於考覈文簿瑣瑣中比他人幸有曉夕湏防之隙椽捨稍僻且陋邀求者所不至獨與學官相比鄰學之士子日集說學問庭戶隘甚恐不足以辱乃徹去昔之屏伏蔽藏以爲今之防明曠達得數席地俾客至不以其隘爲嫌而主人亦得以陋自安也屋檐之南有老梅株如柱軸一根別爲三四股可蔭十許步環以數小竹而蓬艾藜藿者亦相與混其淸明而夷俟其側因畱數小竹外悉芟去之仍辟屋一角作窓以卽其蔭每每風日開闔燦然之光防然之聲往來幾硯書秩間與靜境相接如行村塢因以塢名之又植穉栢二百周墻之陰與梅爲佳伴作他日淩冬霜雪愛玩之樹是又拙之拙者也後有我輩人或不免畱落一試公退燕休於此爲防此梅以待其栢之成仍勿笑其拙也

成都文類卷四十四

欽定四庫全書

成都文類卷四十五

宋扈仲榮等編

記

畫像【名畫附】

前益州五長史眞記

唐李徳裕

益州艸堂寺【成都記云在府西七里去浣花亭三里】列畫前史一十四人【節度職不帶尹則帶長史非今賓佐也】代稱絕迹余嘗於數公子孫之家獲見圖狀乃知艸堂繢事靡不造眞者昔嵓野旁求徒聞審像稽山髙舉惟止鎔金孰若記之丹靑妙盡神照楚國祠廟魯王宮室洎此邦文翁舊館皆圖歷代卿相燦然可觀𨿽有慕於前良曾莫究於形似豈與夫年代已逺遺像猶存入虛室而煙霞暫披拂浮埃而瑤林斯覿余以精舍甚古貎像將傾乃選其功徳尢盛者五人模於郡之防所追惟二漢臺閣皆有圖冩黃覇於定國𨿽宰相名臣不得在畫像之列卓子師徳行君子而在功臣之右今之所取意其在斯乎采色旣新光靈可想儼若神對吾將與歸因敍其事詒諸來哲大和四年記

張益州畫像記

蘇洵

至和元年秋蜀人傳言有冦至邊軍夜呼野無居人妖言流聞京師震驚方命擇帥天子曰毋養亂毋助變眾言朋興朕志自定外亂不作變且中起不可以文令又不可以武競惟朕一二大吏孰爲能處玆文武之間其命往撫朕師乃惟曰張公某其人天子曰然公以親辭不可遂行冬十一月至蜀至之日歸屯軍徹守備使謂郡縣冦來在吾無爾勞苦明年正月朔旦蜀人相慶如他日遂以無事又明年正月相告畱公像於淨眾寺公不能禁眉陽蘇洵言於眾曰未亂易治也旣亂易治也有亂之萌無亂之形是謂將亂將亂難治不可以有亂急亦不可以無亂弛是惟元年之秋如器之欹未墜於地惟爾張公安坐於旁顏色不變徐起而正之旣正油然而退無矜容爲天子牧小民不倦惟爾張公爾繄以生惟爾父母且公嘗爲我言民無常性惟上所待人皆曰蜀人多變於是待之以待盜賊之意而繩之以繩盜賊之法重足屏息之民而以碪斧令於是民始忍以其父母妻子之所仰賴之身而棄之於盜賊故每每大亂夫約之以禮驅之以法惟蜀人爲易至於急之而生變𨿽齊魯亦然吾以齊魯待蜀人而蜀人亦自以齊魯之人待其身若夫肆意於法律之外以威劫齊民吾不忍爲也嗚呼愛蜀人之深待蜀人之厚自公而前吾未始見也皆再拜稽首曰然蘇洵又曰公之恩在爾心爾死在爾子孫其功業在史官無以像爲也且公意不欲如何皆曰公則何事於斯𨿽然於我心有不釋焉今夫平居聞一善必問其人之姓名與鄕裏之所在以至於其長短大小美惡之狀甚者或詰其平生所嗜好以想見其爲人而史官亦書之於其傳意使天下之人思之於心則存之於目存之於目故其思之於心也固由此觀之像亦不爲無助蘇洵無以詰遂爲之記公南京人爲人慷慨有大節以度量雄天下天下大事公可屬系之以詩曰天子在祚歳在甲午西人傳言有冦在垣庭有武臣謀夫如雲天子曰嘻命我張公公來自東旗纛舒舒西人聚觀於巷於塗謂公曁曁公來於於公謂西人安爾室家無敢或訛訛言不祥往卽爾常春爾條桑秋爾滌塲西人稽首公我父兄公在西囿艸木駢駢公晏其僚伐皷淵淵西人來觀祝公萬年有女娟娟閨闥閒閒有童哇哇亦旣能言昔公未來期汝棄捐禾黍芄芄倉庾崇崇嗟我婦子樂此歳丰公在朝廷天子股肱天子曰歸公敢不承作堂嚴嚴有廡有庭公像在中朝服冠纓西人相告無敢逸荒公歸京師公像在堂

載酒亭羣公畫像記

範鎭

子云右蜀人事漢成哀平世歷新室身詘而道不得行子云沒宋興八十九年上距今千餘嵗其鄕人之學者森然若林之植於輈其在太平興國中有若諌議大夫田公錫之論議防知政事蘇公易簡之博大雍熈淳化中有若直昭文館陳公充直史館朱公臺符之文雅景徳大中祥符中有若侍禦史張公及之介潔集賢校理王公湜之溫恭職方員外張公逵之防達其在今慶曆有若虞部貟外李公畋之經術翰林學士彭公乘之恬退翰林學士孫公抃之厚重屯田員外陳君希亮戶部員外梅君摯殿中侍禦史何君郯之直方度支員外郭君輔屯田員外張公中庸之通敏直集賢院李君絢之夷曠是皆子云之徒學其道而得其傳者益州提防刑獄度支髙君旣葺子云之居鑱其書又畫其像以及其徒意者使後來觀之知賢人之道有塞有通有詘有伸塞於晦時而通於昭時詘於不用而伸於有用云爾

巡撫謝公畫像記

呂陶

眞宗景徳三年夏四月西南方在大星占者謂應在蜀分上惻然動心以爲蜀去朝廷逺民之疾苦尢難知天有異象可畏不可忽其擇廷臣之賢而通世務者往綏元元於是公以屯田貟外郎巡撫益利又詔同九河張公詠議鼓鑄利害乃考鐡價制錢幣重輕適均物估用平眾甚便之時方冦亂之餘百滋起土俗凋困惟九河公洎公相與講謀作爲憲令安全紓息極盡統要俾其世世子孫恃之以生故張公之治蜀爲天下最實公有以助之也旣而舉部吏數十執政以多爲疑公請連坐兾其必用自爾奉使舉吏皆連坐而公之舉者太半有立於時矣成都舊風幾奉使來者繪像於天慶觀之仙遊閣公之後六十有四年其孫司封郎中景初師厚以按刑之命至故亦繪公之像於壁所以推崇先烈而永蜀人之瞻也恭惟眞宗皇帝承天下熈盛之極恩隆澤厚及民骨髓跂行喙息防不欣戴然而星變一出則恐懼警戒以蜀爲憂分命良臣審究時病豈非奉天愛民之心乎惟公純誠大略深體上意施設有原期防靜安豈非推已濟物之義乎夫奉天愛民聖君之令徳推已濟物賢臣之能事王道之起莫先於此而君臣兩得惠加逺方固可以著示後世率爲大也公諱濤字濟之爲太子賓客陳畱伯薨以子絳知制誥贈禮部尙書若乃出處之本末勲烈之終始則範文正公之碑歐陽公之志尹師魯公之行狀悉得而載此特於蜀之一端爾師厚儒者知治體風槪落落有援世之意時方攺作以福斯民而或忘利義之辧累防列其不可無愧於祖構云熈寧四年記

大聖慈寺畫記

李之純

舉天下之言唐畫者莫如成都之多就成都較之莫如大聖慈寺之盛僕昔監市徵歷二年餘或晚暇與朋僚遊所觀者才十一二比將漕七年亦屢造焉而未及見者猶太半今來守是邦俾僧司會寺宇之數因及繪畫乃得其詳揔九十六院按閣殿塔防堂房廊無慮八千五百二十四間畫諸佛如來一千二百一十五菩薩一萬四百八十八帝釋梵王六十八羅漢祖僧一千七百八十五天王明王大神將二百六十二佛會經驗變相一百五十八堵夾紵雕塑者不與焉像位繁宻金彩華縟何莊嚴顯飭之如是昔之畫手或待詔行在或祿仕兩蜀皆一時絕藝格入神妙至於本朝類多名筆度所酬贈必異他工資費固不可勝計矣其鑄像以銅刻經以石又不可防舉此有以見蜀人樂善鄕福不吝財施者蓋自古而然非獨今日之侈自至徳已後冩從官府尹監司而下僚屬眞迨於今凡三百九十人有經數百年而崇奉防持無毀者又以見蜀人敬長尊賢之心𨿽久不替噫其可尙也哉四方之人至於此者徒見遊手末伎憧憧湊集珎貨奇巧羅陳如市只以爲嬉戲衒鬻之所而不知釋子學誦持演說化導亦無虛日故以藏經大部律僧長講之數兼列云諸院爲國長講計七十三座諸院大藏經計一十二藏

宋穆武髙楚王繪像記

李之純

楚王髙氏諱繼勲字紹先謚穆武太皇太后之大父烈武魏王諱瓊之長子世家譜系始終徳業具載國史見於禦篆克勤敏功鐘慶之碑玆舉其略眞宗咸平三年逆卒王均據益州亂王以崇儀副使爲益州兵馬都監提舉諸州軍巡檢事招安使雷有終以兵五百人授王攻東郭二門未下引兵與賊戰於彌牟寨其眾大潰追擊至嘉州界生擒百餘人獲僞黃繖金塗槍而還有終益以精卒復攻二門下之賊退保子城王大建麾幟城上諸將知己得城於是有終進簿天長門賊更出拒戰時會暮王謂有終曰賊軍鄕罷急擊之可有功王乃從數騎往馳賊陳身被數創血漬甲縷馬中矢死更馬以戰入內都知秦翰以兵來援賊知不可拒還走入城王開圍縱之均遂夜遁翼日王率有終撫循城中封府庫刺所部秋毫無所犯均旣誅天子賜書褒諭以定蜀功進崇儀使方王拔城適有中使宻傳詔曰今賊嬰城自守而久未下外暴官軍內乏百姓顧其策安決若縱之使跳去彼烏合之眾安能久伏林莽乎及均敗正如聖略所出居亡何賊黨楊成海謝才晟復收餘眾保巖谷中數招貸之不出又以爲綿漢劍門路都巡檢使乃募裏中惡少年輒伺知賊動靜一日徒出領輕兵馳歷險阻徑所匿處賊不意王之至也方解衣自如莫知計所出王手格殺數人余麾眾防之蜀爲之無盜王在蜀有威名號神將黃髮之老猶能詳道畏愛威徳迨今不忘惟蜀之風尊賢貴長凡官守代去必請繪神表以永瞻敬故王之弟崇儀副使繼宣爲兵馬都監閤門使繼元爲本路兵馬鈐轄侄供奉官遵裕走馬承受公事孫莊宅使士言爲兩路兵馬鈐轄皆圖形於成都寺觀獨王闕焉豈以擾攘方定而未遑及是耶元祐戊辰王之孫士惇以閤門通事舍人鈐轄兩路兵馬至之日首訪耆舊求拜王像而不得愴然感慕出家廟眞容冩於安福寺之正法禪院見索鄙文以志本末噫嘻王雄毅勁果血甲犯陳奮揚天威震蕩坤服而賊以之平蓋激發忠憤以成武功蜀人更生有大惠矣王之孫又欲論譔祖徳章示逺裔使知朝廷命將必擇智勇人臣報上決盡死力故戡定冦難所向無不克彼勇暴者其敢僥幸而萌逆節乎此廣孝嚴親而民用警懼可爲萬世戒止患未形於義豈不韙哉忠與孝人所聳聞而樂道顧𨿽淺陋而不敢辭已輒敍其事而繼以詩曰於顯穆武奕世多績克嗣先烈竭忠奮力躬犯行陳賊均之亂討平惟亟宣振國威惠此梁益功成去久孝孫至止追懷感惻爰擇淨剎圖眞素壁英气生動桓桓之風尙形於色邦人仰瞻進退祗惕徐思恩厚孰敢犯順凶悖潛革永靖厥後王之餘澤

楞嚴院畫六祖記

文同

僧惟中字慧雅本蓬州開元寺後遊成都不復其鄕者凡四十年性孤潔與人不妄合精禪律之學善吟詩气格淸謹其徒許之與可朋爲上下常呼之曰詩伯【可朋蜀僧之能詩者】復通吾儒書學者從質其義日滿座下羸形垢面破衣敗屨見者不知其中之所有能如是者俗年六十示滅於大慈之甘露慶曆五年乙酉五月九日也前時盡傾其槖中得八萬錢諉其所常往還者楞嚴道人繼舒曰我將去矣生平之餘止此爾其爲我命奇工繪六祖像於爾院之毗盧殿𨿽然用此被唾罵我不敢辭矣且欲使來者見是相知是心以是知見故能祓除諸妄而泯相忘心我爲是功徳之意也道人諾之會廣漢劉允文有名於時遂召使圖其事采飾殊絕鋪置有序叩聞傳付宻義相屬一花五葉先後交照信書評之善品而法苑之勝緣也予舊與惟中討論五經大義甚重之畫此時予亦常觀允文下筆後十七年予自祕閤校理乞侍親得相臨卭郡道人使予記其事

文湖州竹記

呂元鈞

君子之智思能過於人則事無巨細皆足以取髙此眾人所以尊仰欽愛之不已也畫者中有擬像而發於筆墨之間苟臻其極則近見羣物之情狀逺參造化之功力自古賢俊往往能之蓋取其如此歟與可之於墨竹枯木世之好事者皆知而貴子瞻嘗謂盡得其理固不妄也頃年來成都畫此兩物於嘉祐長老紀師之方丈紀師寶之以誇識者乃西州僧捨勝事之一也與可在文館二十年其材可巨用將老矣尙怐恂小州胸中之蘊曽不少露通塞榮悴無一毫羂諸心名教至樂之餘時作墨竹枯木一二以寓其幽懷逺趣眞所謂粹靜君子也豈特筆墨之間有以過人哉知則語其大不知則語其細知不知於與可何損益耶此可與髙爽明達者言不可與鄙闇道也

莫侯畫像記

楊天惠

江西莫侯治郫三年有佳政蔚然傳西南某聞之舊矣崇寧三年七月某以事免防官無所歸或曰盍稅卭乎曰不可吾故治其曷可以畱或曰盍旋梓乎曰未可吾乏貲其曷可以濟然則柰何曰吾聞莫侯長者吾將寄孥焉是必能撫我旣行屬嵗旱所過赤日射地黃壒勃欝襲人苗暍死町間谷價翔貴從者病且恐余曰行矣饑飽吾有數後三日進及侯境則道裏淸塏白水防防彌望榿覆地秔芋人立軒舞翠气殊不知有云日苦問水瀕人則皆曰此吾大夫之賜也吾邑食岷水支流嵗爲堰大者若干小者若干其役夫若干指漑田若干塍故時吏弗省役役弗竭作穿築釃治不皆如律偶一愆雨水輒廞涸故嵗多失稔今侯之來敏於百治而水政尢謹其按行必豫其相視必親其功治凢要科配差次必經心目晝則執柣臨之夕宿野次與傔均甘苦故堰之髙厚倍於舊而溝之深廣什之凢我所以無旱暵之恐非侯則誰使余曰然名定不虛欲入見爲侯道之會余有疾弗果然侯聞余來亟遣騎勞苦問所乏如十年舊間率諸僚身存之嵗時調給有加越明年二月侯秩滿當去邑人固徳侯之賜又惜其去憾不能畱於是圖侯衣冠於某所將世事之像成又相率環觀而歌舞焉余於惜侯之去其一也乃述所見以授其人使書諸像左𨿽然侯之治行豈頋止此哉而余所書止於此蓋詳於所見略於所聞所以傳信也信以傳信則人之得吾文而傳者可以信於其他矣

左右生圖記

李石

左右生徒漢石室故事也文翁集蜀士教之分左右兩序記其鄕裏姓名而字之刻之石左生若干右生若干典學從事以下若干合若干人其餘固有漫滅不可考者然自有此學卽有此士漢歷世曁我皇宋蜀學之盛當紹漢得書以補晉唐之缺文寥寥亦復不可見惟熈寧中弟子員至五百時則蜀守蔣堂宻學也自三捨法罷學之士益落僅至百五十人至張燾尙書增其員至三百括隠田以廩之然亦嵗去嵗來閱春秋二補試濫食而惰實業者未容盡去學司之籍吏爲玩文矣蜀爲鄙逺不得與東南士偕集成均獨有鄰州隨侍補入之法而又以廩入爲限不能盡其來可嘆也會科舉前之一嵗士願肄業者眾學官以嵗有限員爲守請於兩提舉學事司則願補其廩入之不足而無拒其來由是聴以嵗補入之數至八百餘員學官擇其通經有防者倡率而嚴其日考月書之程於是四蜀之士畢赴相與自愛重多名秀俊又相與分八齊其鄕曲姓名以齒爲小錄以請於學官請如漢故事書之爲辛巳左右生圖紹興三十一年記

徙文湖州木石畫壁記【續添】

楊天惠

鄕丈人石室先生文公近世文藝之雄自其爲大布衣卽以古文獲重語於天下然壯思銳甚注射縑素不能休則又於書畫焉發之時將官卭南會姻友於郫飲酒西禪之精舍夜艾气酣跋燭作此枯木怪石於方丈之壁蓋初試手然【防句】然筆力天就已自與詩品俱稱第一畫去今五十八伏臘矣某不及知晚幸交公之子衝卿乃克聞之於是假館主者求觀焉斂袵三肅仰而遊顧徒見老幹聱牙蒼質贔屭旁枿紐云下根裂地不知防萬年物乃今猶植立楹間謖謖乎如空山臞仙眞骨彊勁刼壞而不僵岌岌乎如幽林古佛耇膚堅宻閱嵗寒而無恙余心懍然恪之以爲公眞王摩詰也特遣化出沒異耳然世無通宿命者斯言未可出之獨憾托非其地頗爲拙目輕題墨漫漫橫斜於其上輒太息久之不能去間以告主簿事王君舜選舜選奮曰吾力能辦此乃並其壁徙置公堂之中央飾以欄楯周防極謹某曰社櫟多壽山石耐久物誠有之人亦宜然方文公仕初筵越不過三十許耳胸中磽磽已有此奇是肯效兒女爲柔熟耶君視此畫決非世人婉孌之觀其戎輿【闕】固扄鐍遇過客俗子勿輕與言必審其人气節不凢乃發視之其畫以皇祐之癸巳其徙以大觀之庚寅而某爲之記

成都文類卷四十五

欽定四庫全書

成都文類卷四十六

宋扈仲榮等編

記

雜記

古栢記

田況

成都諸葛孔明祠古栢年祀寖逺喬柯鉅圍蟠固淩拔有足異者杜甫嘗作歌段文昌亦作文摹狀瓌奇人多諳誦故老相傳及記事者云自唐季凋瘁歷王孟二僞國蠧槁尢甚然以祠中樹無敢剪伐者皇朝乾徳丁夘嵗仲夏枯柯復生日益敷茂觀者嘆聳以謂榮枯之變應時治亂武侯光靈如有意於玆者誠爲異哉因命工圖冩備述本末以貽好事者自三分訖今八百餘齡矣

王稚子石闕記

劉涇

西漢循吏稱文公老於成都其石室在學官東漢循吏稱王稚子塟於郪縣卽今之新都石闕在道傍然石室依古禮殿得不磨滅而石闕獨暴露骨立可憐歷兩漢千三百餘年間一人爲古今吏師而遺迹亭亭勢防岷峨气凜雪山蓋官學者所當臣於下風以幸教彷佛而至有未及知者其不韙如此予訪古石類得秦石犀石筍漢石室石柱石闕凢五物若犀筍與柱無甚損益事而室闕苟不朽則實二人之甘棠也於是新都令王君天常趣古甚力得予說因請大尹莆陽蔡公爲稚子作屋書榜以昭昏昏按闕面有字三十一法度勁古過於鐘梁闕上下有衣冠鳥獸等象僅可辧气韻精簡過於顧陸並以告來者

郫縣嘉禾記

楊天惠

眉陽李侯退修令郫之明年夏五月崇文鄕之氓舉瑞禾闖門而言於公同本駢頴生意奮張異甚侯麾手誨之曰嘻吾知謹職字民而已是何爲者亟持去越六月永太鄕復有白者本益修頴益穊頎頎九榮一秀邑之僚乃言曰殆天賜也侯其可辭此在書其占爲有年今玆嵗其多稼乎神告之矣於是命工圖狀上府君無防也某鄕繼有獻視前小異而頴同之侯間以事諗其客楊某某曰固也攬天地之奇以自賁質艸木之怪以爲大侯之所恥某亦恥之乃如嘉禾實異於是唐叔得之列而爲書曹植得之哦而爲頌彼憂國者固願年丰而愛民者尢欲人足故夢魚之祥事特未定古人猶歌謠焉以飾喜豈若玆禾依類效信的的如此不誣者耶聞之朝廷方更大化數下恩澤詔書而侯資適今世有平易近民之美法理以繩已而不以操約人教條而便事而不以誇詡世以故施置寛簡上下便安於以導迎嘉气翕受多祉其果有成哉昔漢魯恭治中牟有三異政皆殊尢絕迹河南袁安蓋賢尹頗疑弗信及聞嘉禾植便坐乃始渙然以爲豹產之化流行休瑞應時而生輒以書聞恭由此顯今方面固類安賢而從事如肥親伍亦不乏侯向良食其將有扺掌而談公府疾驛而聞上閤者焉𨿽不敏猶能爲侯筆之

新繁古楠木記

蒲咸臨

周公賦防鴞之年大風拔木乃命邦人起而築之最爲異事然大風拔木天也起而築之人也大木所偃因人而起之當無足怪者孔子定書從而記之示訓戒也元祐八年繁江隆道觀玉帝殿庭有古楠二章分列左右如輔如弼一夕風雷大作偃其左偏者邑宰命匠石取之方執柯伐其枝忽聞軋軋聲乃稍稍起立匠石皆在其上如猿猱然觀者驚駭邑宰降堦俯伏謝罪君子以是知天道之不可誣已校諸金縢玆爲尢異蓋以不待人力而自起也今五十有一年矣搢紳先生尙能言之若不鑱諸石以永其傳則無以訓戒後代余被命尉玆邑道士詹次淵請書其事因從春秋記異之法月而日之以警不能寅畏上帝者

遊浣花記

任正一

成都之俗以防樂相尙而浣花爲特甚每嵗孟夏十有九日都人士女麗服靚妝南出錦官門稍折而東行十里入梵安寺羅拜兾國夫人祠下退遊杜子美故宅遂泛舟浣花溪之百花潭因以名其遊與其日凡爲是遊者架舟如屋飾以繒防連檣啣尾蕩漾波間簫鼔弦歌之聲喧閧而作其不能具舟者依岸結棚上下數里以閱舟之往來成都之人於他遊觀或不能皆出至浣花則傾城而往里巷闐然自旁郡觀者𨿽負販蒭蕘之人至相與稱貸易資爲一飽之具以從事窮日之遊府尹亦爲之至潭上置酒髙會設水戲競渡盡眾人之樂而後返其傳曰此兾國故事也兾國姓任本漢上小家女任媼嘗禱於神祠夢神人授以大珠覺而有娠明年四月十有九日而生女稍長奉釋氏教甚謹有僧過其家瘡疥滿體衣服垢見者心惡獨女敬事之一日僧持衣從以求浣女欣然濯之溪邊每一漂衣蓮花輒應手而出里人驚異求僧已不知所在因識其處爲百花潭會崔寧節度西川防服行民間見女心恱之敗其家納以爲妾寧妻死遂爲繼室累封至兾國旣貴每生日卽來置酒其家艤船江上訪漂衣故處徘徊終日後人因之嵗以爲常且卽寺之東廡作堂祠之餘自爲兒時得於傳聞如此顧未嘗一至其處今嵗之夏以事畱成都而適及是日與二三友觀焉訪兾國遺迹漫無可考獨有吳仲庶所作祠堂記與余昔所聞於爲兒時者大抵略同時余猶爲疑其說之不然者余按唐書大歷中崔寧自蜀入朝畱其弟寛守楊子琳自瀘州襲之寛戰力屈寧妻任素驍勇出家財募士得千人設部隊自將以進子琳懼引去蜀賴以全止以姓見初不載其封兾國及爲何許人其嘗扞大冦以功得封史家略而不書尙或有之至其家世實不知所據杜子美詩曰百花潭北莊又曰百花潭水卽滄浪其來久矣非由兾國而得名也吾意蜀人之不忘兾國之功嵗卽其祠致禮焉因相與朋聚爲樂非謂其爲此邦之人及嘗有爲僧漂衣之異也而或者因百花潭之名附會其說務爲誇誕若不足憑況潭在成都爲近郊使兾國實生於是寧方節度鎭蜀何至奪其境內之民而妾之豈爲民父母之意哉此甚不然者矣客有謂予曰杜子美在蜀與寧同時潭之得名與子美實相後先子又安知其不然寧跋扈人也何有於境內一女子乎大歷之世朝野多虞干戈兵甲時有所貸而不問重以從事中原未遑他及寧自視僻逺違禮叛律以資聲色之奉以欺朝廷之不知且莫我誰何者蓋有所恃而爲此也後寧從徳宗狩奉天爲盧相譖死不能保其首領𨿽曰非罪得非防上之報天或使之邪方寧無恙時驕其嬖妾至馳騁出遊於十數里之外使人習之而不能攺遺風餘烈猶足以啟後人之侈心想其當時車服之盛疾驅於通道大都震耀其閭裏之人傲晲一時不知有識者得以指議其後𨿽兾國嘗有功於蜀而專恣亦甚矣吾以吾之說如此客以客之說又如此相與詰難久之會日暮笑謂客曰是遊可樂事之然否姑置之未暇究也坐而談笑而罷明日錄其言爲記

雙流昭烈廟碑陰記

任淵

成都屬邑之田多仰渠堰自九升口而下當修治者無慮二十餘所然皆不甚廣袤其在雙流境上而綿亙最逺功力最大者曰新開江張懷杜源雙流廣都二邑之長更督治之嵗正月堰役興調四邑之夫數千人什伍爲隊隊各有長名籍具在實未嘗充數始至僅十六七日就減損過旬則零落殆盡在者皆癃老羸弱期會旣迫篝火趣作因循苟簡易以決壞執事者患苦其然欲時贅聚而頭數之則又甲乙更代上下相防趣過目前竟不得其要領徒費日力無益也至於運石之夫艱苦爲甚方風雪盛寒掊土搜索執畚荷簣戰栗不自持所得才拳然數十或取之深淵沒過腰舟上下數里挽牽滯畱而竹落長者至六七丈凡十許往返僅能實之二不去此其功之難成也紹興三十一年予防新開之役廬於江上堰簿風埃憊甚思有以革去之忽悟而笑曰吾得之矣錢米榷之官則役夫可不令而至故基不輒毀則石可無求而足堰之利害決於兩言爾蓋凢執役之夫日費米人二升薪菜之錢二十皆取給於田主而姦民豪姓往往靳嗇僥幸苟免不肯供役或曰汝負吾租當爲我出力則徒手役之其實給者隊長與黠吏幹役自潤而陰免其役以故所調夫多逃匿不充數予始建議令田主當出錢米者先期輸之官官爲擇近便地置帑廩受之悉書於籍無所隠遁役旣興則擇其伍中謹願者發錢米並日給使造飯以時饁餉鳴皷會食王者嘗之罰其朘削不精防者人旣得飽用力自倍眾又畢集可就數其在亡嵗之初春民方艱食未有所營何憚而不就役借令逃去吾帑廩固在可召募閒民而役之也予又思堰嵗一終積石當益增倍今皆安在而艱得若此問之父老則曰每秋冬官來行視營度旣畢事堰工以舊竹落可充薪燎則計丈尺取民錢鬻之民爭徹去不畱一篾濱江之石至加椓而隕之以故石多淪沒所存無防諸邑競取或至相擊予因下令役事未起而敢徹舊落者杖而黜之罰金有差申戒丁寧堰工無敢犯者二說旣行明年予防張懷杜源之役所調夫逺近皆計工賦役指期責成間有漏名籍者詰其長曰汝常以運石迎糧爲解今糧旣官給石取之左右將安往耶皆摧謝請罪人旣增多日力有餘晏集早罷不使防犯霧露又無鞭笞督趣之苦翕然赴功每當易置竹落堰工必先白官將徹某所若干丈尺官自臨視捐舊落予之而使盡取石投置旁近其沈流數尺許則以鉤竿出之巨細靡遺積若丘阜新落旣布復取以實之俄頃充滿堅鞏致宻是嵗程限比常嵗減三之二役夫未嘗一濡其足而捃拾舊落之餘可防可燎不待嚴樵取石甚易𨿽童兒可使不必科簡丁壯也旣成父老來觀駭其神速獨堰工以舊落失亡所得不腆爲言予曉之曰汝無僦舟載石之費是豈不足相償況本非汝物耶皆意滿而去役罷予計帑廩尙有餘蓄復欲以歸其主士大夫合辭言曰吾邑學宮齋廬墻牖破缺生師講誦無所曷共圖之巽水循崗阜北來方家以爲吾邑之利塗淖堙塞宜以時濬導邑東三十里所官道之接成都者二水潄嚙頹圮沮洳往來者病之邑人李君大年願出財力補治顧未有倡而助之者縣治之大門與郭門之四出者陋欹傾無以表邑屋之壯傳捨堂宇殆將壓焉邑當孔道使客將安所稅駕是數役者皆當興今公私困匱一錢不可得盍以治堰帑廩之餘供其費吾儕樂輸焉予髙其義用其言又以聞於郡府眾役並舉皆幸有成而斯廟光新亦其一也故因記廟事而並刻之碑庶來者或有取焉若夫衒能好勝專務裁損功費以干進沽譽或以封殖其私廢前人成規而遺患玆邑非予所期亦非神之所與也

砌街記

範謩

天下郡國惟江浙甓其道𨿽中原無有也太少二城坤維大都會市區櫛比衢隧碁布而地苦沮洳夏秋霖潦人行淖中如履膠漆旣晴則蹄道轍迹隠然縱橫頗爲往來之患紹興十三年鄱陽張公鎭蜀始命甓之僅二千餘大後三十四年吳郡範公節制四川爲竟其役鳩工命徒分職授任程督有方尺寸有度費出於官而不以及民日廩以食而人競力作未防告成以丈計者三千三百有六十用甓二百餘萬爲錢二千萬羸率一街之首尾立兩石以識廣狹凢十有四街然後所至側布如江浙間雨不乘橇騎不旋濘徐行疾驅俱從坦夷父老相與喟曰周道如砥其尙見於斯乎昔者單襄公聘宋過陳火朝覿矣而道弗不可行於是嘆司空視塗之失職而知其不久子產以乘輿濟人於溱洧而徒杠輿梁弗修孟子曰惠而不知爲政夫善爲政者緩急有序大小畢舉未有治其急而忽其緩志其大而略其細者而善觀人之國亦必以是公之於蜀藥傷補敗苗耨髮櫛無一不用其方至道路之政世所謂緩且細者亦整治如此百世之下四方之人入其境仰公之賢推此以考其政績尙可髣髴云淳熈四年記

措置增戍兵營寨等事碑

王惇詩

成都據右蜀之會近嵗並川陜宣撫司建四川制置使卽其地爲治所縂全蜀六十二州幅員數千里其西南與蠻夷接自關可捍擾外控秦隴北又與狄爲鄰始置三大將領西兵分防蜀口而禁旅散在諸州勢分力單教不以律防有警何異敺市人戰訖道九年吐蕃賴苗與奴兒結犯沈黎逺近騷然諸郡兵弗能扼乃調西兵臨之然猖獗不常殆無寜嵗淳熈四年上命龍圖胡公來帥蜀公旣下車亟布寛大之令興滯補內固邦本外飭武備申以威信截然其不可犯始公未至蜀首奏乞增戍西兵以示彈壓至是軍聲益張越明年奴結自縛欵塞賴苗相繼稱藩互市復通內寧外謐廓廓然無一事公方深思長慮以爲蜀久逺之圖因考古所以用蜀如諸葛孔明志在中原而得蜀後首決南徵之策五月渡瀘擒縱孟獲如視童孺逮其心服然後爲北定之舉蓋方經略中原而猝有腹心之憂蒼皇內顧則防事去矣此孔明所以先事南方之意也矧皇上內修外攘方有事於規恢將合吳蜀長技以掃淸中原則所以整師修戎以爲不測之備者庸可緩哉而陳子昂豫謂蜀士尫孱不知兵蓋亦未之思爾且唐中世吐蕃與南蠻合三冦成都蜀人被其毒螫其後李文饒鎭蜀建籌邊樓圖山川險要料簡士卒廢遣防耄率戶二百取一丁號雄邊子弟弓弩鎧甲極其精良而二邊寖懼踵接降服則蜀兵可用較然明矣公卽推本其遺意條上利害乞於本道選內郡精兵千人集之成都建營屋一千二百楹以居之日給米塩與成都之兵朝夕作以大軍之法月一臨閱第其藝之髙下以黃白金犒賞之凡器械軍行之物無一不備皆出創制又各爲其副二千以備闕壞無防何藝日益長營壘器械麾幟气色日益精明於是蜀之兵備隠然如一敵國逺近見聞有畏有恃又建堂於防事之西列兩庫於左右以貯軍需甲仗之屬暇日合將士習射於其上而旌別之遂冠以雄邊之名軍湏緍錢十萬不取於他皆出於節約之餘以充悠久治兵之費旣成命惇詩記其事夫天下之勢合則彊分則弱此必然之理也今蜀口聚兵而內郡武備漫不講非獨失居重禦輕之權而機會之來一旦出師又無以鎭其後豈不敗乃事今公能於閒暇建萬世之長防立經陳紀百廢具舉使大夫士人人如公憂國之心夙夜不懈天下事其有不立者乎公嘗爲夕郎爲內相皇上蓋深知其才可大用今施設見於蜀者特緒餘爾惇詩將指期年目覩公之行事彰彰如此旣承命紀述不敢復以文學淺陋辭敬再拜而書之公平江人字長文兒童走卒知之舊矣復著之使來者知雄邊之備與斯堂之建自公始

貢院記

李燾

吳郡胡長文以龍圖閣直學士安撫制置四川遣人持書及類省試貢院圖來武陵屬眉丹稜李燾其書指言西南大都會惟蜀異時學於京師甚眾蓋敵齊魯斯文所從起也國家習用文治士愈輻輳每三嵗取士詔下合成都九邑士來應有司之試者數逾五千日增而未止舊貢院旣狹小不足以容則更就佛寺取具臨時爲士者固非之相仍已久建炎初始有詔卽成都類試一路十五州進士之當試於禮部者紹興二年宣撫司承制並三路四十三州當試日皆卽成都試焉繇七年以來類試成都率循二年之制後或卽閬或卽利或卽興元則隨宣撫使所治所也其十一年試事𨿽屬宣撫使而試所還卽成都宣撫使旣罷則皆制置使專之自始及今歷四十八年矣西南昔號坤鄕而坤於卦爲文文士輻輳匪云地勢抑天理歟且天子分取士之權以畀外閫事體至重也豈郡國嵗貢與計偕者所得比哉而輕易苟簡惟佛寺是因其徒數遭逐徙咸憚墻屋穿漏睨視弗葺任其頹破及寓試所迅期趨辦表綴供張務蔽目前稍缺藩戶流滋出殊不稱明天子所以待天下士之意屬將明命盡防全蜀實董淳熈四年類省試事所逢若此惕然不安於衷爰議攺作度隙地於錦官坊直府治之南其袤九十一丈廣五十一丈四尺輿誦云吉龜兆日時鳩材築基久乃克爲凢爲屋三百七十二楹爲墻三百二十六堵用工十萬九千四百六十六費錢六萬三千緡米二千九百六十五石皆有奇役起五年之秋秋毫不以煩百姓也今成矣盍爲我記諸餘讀其書竟取圖披觀規模誠爲壯麗靡盬喟然嘆曰長文用力於斯文久矣其攺作此信善哉然切嘗考禮部貢院之名實自唐始或謂始於文皇非也開元以前貢舉皆屬吏部命考功員外郎主之二十四年明皇謂考功望輕乃稽貢舉於禮部命侍郎專掌其政令別給以印禮部貢院得名蓋始於明皇也國朝貢舉率循唐舊間命他官知貢舉而貢院固屬禮部元丰嘗廢貢院印亦隨毀尋復給印而貢院則猶取具臨時元丰末年開寶寺實寓貢院火試官有焚死者而試卷悉爲灰燼此非有司苟簡之過歟崇寧彌丈創建外學以待四方所貢士則禮部貢院自是特起不復寓他所矣政和二年又從董正封建請令諸州徧立貢院竊嘗謂貢院屬禮部其設於京師則宜四方徧立焉殆非古制也古者諸侯三嵗一貢士於天子天子將祭則先習射於澤已射於澤而後射於射宮說者曰澤蓋宮名天子之射宮在廟而澤宮所在無文蓋卽寛閒處近水澤而爲之澤射旣獲乃射於射宮射再獲則與祭於廟與祭於廟斯官爵之也故澤非諸侯所當有考以四代之學辟雍其近是歟古者取賢斂才必於學故曰澤者所以澤士非捨學而卽他所也後世庠序或廢或立或立而弗備有司略不究俊秀升進等級凢四方之士賓於王者舉集京師旣無所程其技能則不免取具臨時此貢院所以肇建於唐與學並立要亦非古制也然有其舉之則莫可廢矣近時諸州緣董正封建請又爭立貢院往往挾士以擾民識者病焉當正封時猶或有以借口蓋捨法方盛課督日繁遊於學者不敢一日去而之他則其選於鄕者或可別卽他所捨法旣罷士不於學焉取之而必爲貢院以待三年四五十日之用多見其不知務也或又曰士之選於鄕者日益增多鄕校不足以容焉得不捨其舊而圖其新哉此又不然學於天下固不可一日無也而古諸侯非天子命之教則不敢立學其嚴蓋如此本朝慶曆間用範文正公議嘗詔天下徧立學此盛徳事也羣下不克奉承學未徧而詔亟寢又崇寧從蔡昌化議學乃徧立𨿽遐陬荒裔防不徧焉然事必核其眞匪直爲觀美也今觀慶曆與崇寧得士果孰多乎孔子爲鄕大夫矍相之射蓋詢眾庶以取賢斂才非聖人私爲之君所命也猶今日郡國試士然古以射今以文其名異其實同耳子路執弓矢延射或聞誓言則如堵者其半已不敢入及裘防揚觶而語則僅有存者故論士惟其賢才若但以多爲貴非所聞也使今之有司能爲子路裘防之所爲則士亦何至雜遝若近時之難擇而必斥大棟宇以招徠之乎此予素所持論如此而長文乃屬於記此豈不誤哉𨿽然言各有當也余固曰貢院屬禮部其設於京師則宜今天子分取士之權以畀外閫事體至重誠非郡國嵗貢與計偕者所得比實如長文所言故攺作類省試貢院以旌上賜禮亦宜矣此不可不記也抑嘗聞嘉祐以前試於殿廷尙多黜落臨軒唱第其不預選者防二百人皆揮涕失聲仁宗憐之故自嘉祐後廷試無復黜落君子未嘗不稱仁宗至仁而哀士之淺薄也乘輿巡狩吳越士生西南尢憚涉險得與計偕亦遲遲其行天子委曲加惠故卽以古澤宮澤士夫典就付西南統帥旣擇乃趨行在所策試遂官爵之此政古所謂獲於射宮則與祭於廟者其法蓋祖述仁宗廷試無復黜落故事其恩意則愈益深厚矣不寧惟是士之積累舉數當特奏名者亦於是擇取而徑許之仕凢考文者天子又自選四人錫命九重遣以金節密受制置使以時放焉其事體豈不重乎明天子所以待西南之士至矣盡矣果無負矣唐代宗亦嘗令兩都分試特以嵗歉暫爲省食計耳於義陋甚非若我國家時措之宜兩便於今且合於古領斯事者得不思所以異其禮而委上賜於尋常哉故類省試貢院之攺作斯可謂變之正也春秋記禮之變必謹其始矧變之正可無記乎繼自今吏銓鄕舉要將必試於此然則用此殆無虛嵗矣焉可不記也余去鄕久於蜀故弗詳頗聞文治蜀慨然有愛民之心嘗奏減茶塩重課爲緡錢防五十萬及上供金帛之白著者亦防二十萬皆遺黎數十年所患苦者一旦得少蘇息式歌舞之其聴訟治兵搜訪人物防不盡瘁極摯類省試貢院特一事耳故余並敢以素所持論作記庶防學者競勸益思所以報明天子憂顧逺方養成寒俊之意且無忘長文之徳

成都文類卷四十六

欽定四庫全書

成都文類卷四十七

宋扈仲榮等編

檄

諭巴蜀檄

漢司馬相如

告巴蜀太守蠻夷自擅不討之日久矣時侵犯邊境勞士大夫陛下卽位存撫天下輯安中國然後興師出兵北徵匈奴單於怖駭交臂受事屈膝請和康居西域重譯請朝稽顙來享移師東指閩越相誅右弔番禺太子入朝南夷之君西僰犍之長常效貢職不敢怠墮延頸舉踵喁喁然皆向風慕義欲爲臣妾道裏遼逺山川阻深不能自致夫不順者已誅而爲善者未賞故遣中郎將往賔之發巴蜀士民各五百人以奉幣帛衛使者不然靡有兵革之事戰鬭之患今聞其乃發軍興制驚懼子弟憂患長老郡又擅爲轉粟運輸皆非陛下之意也當行者或亡逃自賊殺亦非人臣之節也夫邊郡之士聞烽舉燧燔皆攝弓而馳荷戈而走流汗相屬惟恐居後觸白刅冒流矢議不反顧計不旋踵人懷怒心如報私讎彼豈樂死惡生非編列之民而與巴蜀異主哉計深慮逺急國家之難而樂盡人臣之道也故有剖符之封析珪儋爵位爲通侯處列東第終則遺顯號於後世傳土地於子孫行事甚忠敬居位甚安逸聲名施於無窮功烈著而不滅是以賢人君子肝腦塗中原膏液潤野艸而不辭也今奉幣役至南夷卽自賊殺或亡逃抵誅身死無名諡爲至愚恥及父母爲天下笑人之度量相越豈不逺哉然此非獨行者之罪也父兄之教不先子弟之率不謹也寡亷鮮恥而俗不長厚也其被刑戮不亦冝乎陛下患使者有司之若彼悼不肖愚民之如此故遣信使曉諭百姓以發卒之事因數之以不忠死亡之罪讓三老孝弟以不教誨之過方今田時重煩百姓已親見近縣恐逺所谿谷山澤之民不徧聞檄到亟下縣道使咸諭陛下之意無忽

露布天下並班告益州文

魏明帝

劉備背恩自竄巴蜀諸葛亮棄父母之國阿殘賊之黨神人被毒惡積身滅亮外慕立孤之名而內貪專擅之實劉升之兄弟守空城而已亮又侮易益士虐用其民是以利閬宕渠髙定靑羗莫不瓦解爲亮敵而亮反裘負薪裏盡毛殫刖趾適屨刻肌傷骨反更稱說自以爲能行兵於井底遊步於牛蹄自朕卽位三邊無事猶哀憐天下數遭兵革且欲養四海之耆老長後生之孤防先移風於禮樂次講武於農隙置亮畫外未以爲虞而亮懷李熊愚勇之智不思荊邯度徳之戒驅略吏民盜利祁山王師方振膽破气奪馬謖髙祥望旗奔敗虎臣逐北蹈屍渉血亮也小子震驚朕師猛鋭踴躍咸思長驅朕惟率土莫非王臣師之所處荊棘生焉不欲使千室之邑忠信貞良與夫滛昏之黨同受塗炭故先開示以昭國誠勉思變化無滯亂邦巴蜀將吏士民諸爲亮所劫廹公卿已下皆聽束手

檄蜀文

魏鐘防

往者漢祚衰防率土分崩生民之命幾於泯滅我太祖武皇帝神武聖哲撥亂反正拯其將墜造我區夏髙祖文皇帝應天順民受命踐阼烈祖明皇帝奕世重光恢拓洪業然江山之外異政殊俗率土齊民未防王化此三祖所以顧懷遺恨也今主上聖徳欽明紹隆前緒宰輔忠肅明允劬勞王室布政惠而萬邦恊和施徳百蠻而肅愼致貢悼彼巴蜀獨爲匪民湣此百姓勞役未巳是以命授六師龔行天罰徵西雍州諸軍五道並進古之行軍以仁爲本以義治之王者之師有徵無戰故虞舜舞干戚而服有苖周武有散財發廩表閭之義今鎭西奉詞衘命攝統戎車庶宏文告之訓以濟元元之命非欲窮武極戰以快一朝之志故略陳安危之要其敬聽話言益州先主以命世英才興兵新野困躓冀徐之郊制命紹布之手太祖拯而濟之興隆大好中更背違棄同卽異諸葛孔明仍規秦川姜伯約屢出隴右勞動我邊境侵擾我氐羗方國家多故未遑修九伐之徵也今邊境乂淸方內無事蓄力待時並兵一向而巴蜀一州之眾分張守備難以禦天下之師叚谷侯和沮傷之气難以敵堂堂之陣比年以來曽無寧歳徵夫勤瘁難以當子來之民此皆諸賢所共親見也蜀相壯見禽於秦公孫述授首於漢九州之險是非一姓此皆諸賢所備聞也明者見危於無形智者窺禍於未萌是以防子去商長爲周賔陳平背項立功於漢豈宴安鴆毒懷祿而不變哉今國朝隆天覆之恩宰輔宏寛恕之徳先惠後誅好生惡殺往者吳將孫壹舉眾內附位爲上司寵秩殊異文欽唐咨爲國大害叛主讎賊還爲戎首咨困逼禽獲欽二子還降皆將軍封侯咨豫聞國事壹等窮踧歸命猶加盛寵況巴蜀賢智見幾而作者哉誠能深鑑成敗邈然髙蹈投迹防子之蹤措身陳平之軌則福同古人慶流來裔百姓士民安堵舊業農不易畒市不廻肆去累卵之危就永安之福豈不羙與若偸安旦夕迷而不反大兵一發玉石俱碎𨿽欲悔之亦無及已各具宣布咸使聞知

爲東海王討成都王檄文

晉孫惠

穎稟性彊暗增崇位號阿比奄官專任孟玖遂使恣睢殺活由已疾諫好讒小人滿側官以賄成位以錢獲囚以貨生獄以解百官捲舌朝野隠伏按穎之罪書記未有禍甚叔帯逆隆魯桓爲子則不孝爲臣則不忠爲弟則不順爲主則不仁四惡具矣豺狼之性有甚無悛

爲郤鑑作檄李勢文

晉庾闡

告巴蜀士民夫昏明代運否終則泰賢哲覩幾以知變不肖滅亡以取禍昔皇運中消乾綱暫弛耀窮凶肆暴神州李劉啟逆竊逼岷川翼以下才任符分陜未能仰宣皇恩招擕以禮而使三巴之民制於犬羊之羣元元之命懸於豺狼之口所以假寐永嘆疢如疾首者也凢百黎甿秋毫不犯檄至勉思良圖自求多福無使蘭艾同焚永作鑑誡信誓之明有如皎日

數陳敬瑄十罪檄

唐楊師立

伏聞庖丁解牛鑑骨節於形外伏波聚米察山谷於目前若匪通人奚臻妙理師立材非馬援智乏庖丁見率土之防寃爲大朝之雪恥今國家以黃巢肆逆防縣罹災鑾輿播越而未安宗廟淩夷而失守凢在臣子孰不痛傷而西川節度使陳敬瑄因守藩維坐觀成敗伏自大駕駐蹕縱令羣盜害人不能行政理以安時但欲示軍功而駭眾只要威權在已兾令朝野歸心惡旣貫盈人皆憤惋聊書十罪用去一防實望此時共垂詳悉且功髙者祿重徳厚者位尊敬瑄本自凢庸素無智略事因際防位極人臣乃至稚女孩童皆霑寵祿閨房皂並受渥恩使功勲者切齒而不言勞舊者扼腕而懷恨其罪一也獻可替否必在忠言指佞觸邪湏慿直士張侍禦正朝廷綱紀暗被誅夷孟拾遺防陳敬瑄是非遂遭防害或殞命於滄江之下或亡軀於幽室之間想其彊死之忠魂必得申寃於上帝自此中外結憤愚智吞聲其罪二也妄議公主擅許和親挫大國之威風長南夷之僥幸蓋緣陳敬瑄受賂遂令海內興譏其罪三也恭顯弟兄摠非勲舊皆食厚祿並陟崇階蓋陳敬瑄防顧刑章黷亂朝憲外姻內族冒貴貪榮其罪四也全無懼謗豈識亷隅但興苟且之心惟恣淫泆之行升徐賡爲公座因令奪安鄴之妻致光庭登甲科只爲聘陳敬瑄之女聞之者寧無慙恥見之者皆有嘆嗟其罪五也鄭相公運籌於岐隴率眾於邠涇橫控梁洋遂安劍蜀陳敬瑄深懷嫉妬牙起讒言其罪六也王蘊賤之徒姚坤凶狀未具皆被殺戮可鑑幽寃賞罰之權自陳敬瑄出其罪七也恣行威福紊亂規繩除移不白於天書擢用只慿於使牒元隨諸校偏授官榮扈從六軍曾無優渥其罪八也搜羅冨戶借彼資財抑奪塩商取其金帛三倍折納稅米兩川綰斷度支妄指贍軍多將潤屋其罪九也東西二蜀節制徇意誣君云討韓秀升峽路廻戈請髙仁厚當川歇馬不甘下視可驗平欺如此用心自爲得計其罪十也且爲臣之首有一於此未或不亡況皆具之何以能久師立今則感人祗之怨怒奮貔虎以平除已防驍銳精兵及八州壇寨共五萬人騎舉義長驅問罪西府誌在扶持天子誅滅亂臣止欲生致陳敬瑄面奏聖上請行國典以正朝綱應諸道公侯諸州牧伯共期嫉惡同爲除姦或義士忠臣或州府將校但能梟敬瑄首級送師立軍前卽便捲甲弢弓歸朝謝罪皇天后土實聞此言凢在人臣幸鑑忠懇

代成都帥檄

邵博

朝廷旣付帥以全蜀兵民之寄帥深念國勢艱危思所以寛上西顧之憂者不敢不力今敵國之禍半天下議者謂敵情終不能忘蜀帥固料之敵人以鐡騎衝突決勝使其出平原易野則勇矣果扼吾蜀將自取禍也蓋天下之險在蜀大山長谷數千里之間自古無路可出梯空爲棧以往來行者必棄輿馬腰絙扶杖後先相挽牽或棧壊則墮於萬之下不見蹤迹此豈用武之地哉敵之長技廢矣帥比下約束敵之來堅壁淸野斷路據險使其鼓勇則不得進示怯則不得進示怯則不得退久駐則不得食將盡決四山所瀦之水灌之𨿽百萬之眾可使化魚鼈異物無遺也其能得志哉此不待智謀拳勇之士談笑可辦況有如諸君之髙才絕藝乎今官軍民兵與應募之士已百萬器甲犀利糧儲山積斥堠明甚敵之動靜朝夕所知帥有備矣於此責將士焉傳曰師克在和不在眾無輕舉無爭功無信流言無泄祕計無以私事相仇皆兵家所忌也帥爲成都三年矣環百城之境無風塵艸竊之虞朝廷察焉故當更而復畱尺土之功帥未嘗自列也帥之心可見矣以天之道社稷之靈朝廷尊安異時論保蜀之功帥將以將士之名次第上之不自有焉其或違眾慢令不以帥之言爲用罰不敢私尙聽之毋忽

難

蜀父老難

漢司馬相如

漢興七十有八載徳茂存乎六世威武紛紜湛恩汪濊羣生澍濡洋溢乎方外於是乃命使西徵隨流而攘風之所被罔不披靡因朝冉從駹定笮存卭略斯楡舉苞蒲結軌還轅東鄕將報至於蜀都耆老大夫搢紳先生之徒二十有七人儼然造焉詞畢進曰蓋聞天子之牧夷狄也其義羈縻勿絕而已今罷三郡之士通夜郎之塗三年於玆而功不竟士卒勞倦萬民不贍今又接之以西夷百姓力屈恐不能卒業此亦使者之累也竊爲左右患之且夫卭笮西夷之與中國並也歷年玆多不可記已仁者不以徳來彊者不以力並意者其殆不可乎今割齊民以附夷狄敝所恃以事無用鄙人固陋不識所謂使者曰烏謂此乎必若所云則是蜀不變服而巴不化俗也僕常惡聞若說然斯事體大固非觀者之所覯也余之行急其詳不可得聞已請爲大夫粗陳其略蓋世必有非常之人然後有非常之事有非常之事然後有非常之功夫非常者固常人之所異也故曰非常之原黎民懼焉及臻厥成天下晏如也昔者洪水沸出汜濫湓溢民人升降移徙﨑嶇而不安夏后氏慼之乃堙鴻水決流疏河漉沈贍菑東歸之於海而天下永寧當斯之勤豈惟民哉心煩於慮而身親其勞躬腠胝無胈膚不生毛故休烈顯乎無窮聲稱浹乎來玆且夫賢君之踐位也豈特委握拘文牽俗修誦習傳當世取說云爾哉必將崇論閎議創業垂統爲萬世規故馳騖乎兼容並包而勤思乎參天貳地且詩不云乎普天之下莫非王土率土之濵莫非王臣是以六合之內八方之外浸潯衍溢懷生之物有不浸潤於澤者賢君恥之今封疆之內冠帶之倫咸獲嘉祉靡有闕遺矣而夷狄殊俗之國遼絕異黨之域舟車不通人迹罕至政教未加流風猶防內之則時犯義侵禮於邊境外之則邪行橫作放殺其上君臣易位尊卑失序父老不辜防孤爲奴系累號泣內向而怨曰蓋聞中國有至仁焉徳洋恩普物靡不得其所今獨曷爲遺已舉踵思慕若枯旱之望雨盭夫爲之垂涕況乎上聖又焉能已故北出師以討彊胡南馳使以誚勁越四風徳二方之君鱗集仰流願得受號者以億計故乃關沬若徼防柯鏤靈山梁孫原創道徳之塗垂仁義之統將博恩廣施逺撫長駕使防逖不閉曶闇昧得耀乎光明以偃甲兵於此而息討伐於彼遐邇一體中外禔福不亦康乎夫拯民於沈溺奉至尊之休徳反衰世之淩夷繼周氏之絕業天子之亟務也百姓𨿽勞又惡可以已乎哉且夫王者固未有不始於憂勤而終於佚樂然則受命之符合在於此方將增太山之封加梁父之事鳴和鸞揚樂頌上減五下登三觀者未覩防聽者未聞音猶鷦鵬已翔乎寥廓而羅者猶視乎藪澤悲夫於是諸大夫茫然喪其所懷來失厥所以進喟然並稱曰允哉漢徳此鄙人之所願聞也百姓𨿽勞請以身先之敞罔靡徙遷延而辭退

牒

回雲南牒

唐髙駢

先是雲南逓到木夾督爽牒劍南西川節度使駢復牒云

大唐劍南西川節度使牒雲南詔國牒我大唐聖皇帝徳配二儀光齊兩曜仁霑動植聖役神龍煦萬國而盡若靑天飬兆民而皆同赤子東鄰若木西屆流沙北通陰山南抵銅柱莫不貢珍而納賮航海而梯山諸混車書願爲臣妾是知卑防螢耀不敢並於太陽齷齪蹄涔焉能踵於神且自九夷八狄七戎六蠻𨿽居要荒盡遵中國力爭不得天使其然所以孔聖云夷狄之有君不如諸夏之亡也縱外夷驕倨索中國等倫是無博古知今但擬率凶逞志𨿽恃荒陬之獨力背以天時必爲寰海之諸蕃哂其僭越力不足慿且以蠓蜹之飛騰不離溝瀆欲追鸞之羽翼擬接熛霄𨿽是童兒亦知不可且雲南頃者求合六詔並爲一蕃與開道途得接卭蜀許賜書而習讀遽降使而交歡禮待情深招延意厚傳周公之禮樂習孔子之詩書片善旣知大恩合報忽窮兵黷武掠土侵疆再犯郎寧重防交趾兩俘卭蜀一刼黔巫塗炭城池而極多皆爲灰燼驅歸士庶而非少盡作幽寃轉恣胸襟防知悛革吞越嶲之舊地爲相如之故城淩犯不休貪殘轉甚昔時交趾都護不閒理兵舊日郎寧元戎未解誅防黔巫師卭蜀儒臣受以侵欺容其殘暴其比者親徵海裔克復龍編驅駕三千之師勦除十萬之防南定縣則全軍防沒如幹鎭則匹馬不廻羅和一空嘉寧俱盡贊衛叚首遷【安南節度】之斬首騎將麻光亮【溪洞都統】之亡軀李膳龍【安南城內守將】則縛於軍前張詮【行營都統】則生擒於陣上沈白衣歿命之眾【將帥至長行二千餘人皆白衣號歿命軍】如赤日消冰殺朱弩佉苴之軍【詔王親軍三千並防安南】若烘鑪熖熾膏塗艸莽骸積丘山士卒覩之而稱心夷獠觀之而快意趙諾眉【扶耶等在界上道都統三十餘年也】而就戮相思縉【善門節度兼平官充供軍使】亦自裁董鐸龍【咸通七年除安南節度使替叚首遷】之恓惶範暱些【安南行營都統】之窘沮每來侵擾無非敗亡江橋則盡底焚燒采筏則從頭覆沒波封瓦解扶耶大隳容易誅鋤若髙原之縱燎等閒撲滅如順板之走丸鏟削城池掃殄祅孽先仗睿謀之果斷後資神武之誅擒掩韓信滅趙之功吞樂毅定齊之防普天盡悉列國洞知昨日來鎭西川移從汶水仗節而不施騎單車而直抵坤維大開城門放出人物三軍而遣歸營幕百姓而使返鄊閭此時詔王未離近地固無疑阻直擬誅鋤不比從前帥臣只務姑息凶醜惟將和好便是防謀今則已知天時誓雪國恥前詔王遣張棟成等將領軍伍稱是行人未至府城揚言和好身才入境兵已繼來況是詔王親行公然詐僞侵欺大國熒惑元戎戮僕之儀湏依古典其張棟成等並已軍令處置且詔國前後俘虜約十萬人今獨送杜驤妻言是沒落且杜驤守職本在安南城防驅行固非沒落星霜半代桎梏幾年李氏偸生余喘而空令返國杜驤早歿遺魂而不得還鄊今則訓練蕃兵指揮漢將鐡衣十萬甲馬五千邕交合從黔蜀齊進昔時漢相有七擒七縱之功今日唐臣蘊百戰百勝之術勲名湏立國史永書且杜驤官銜李揺門地不是近親但王室疏宗天枝逺派而已李氏並詔國木夾並差人押領進送朝廷訖故牒

又

唐胡曽

駢統益部兼號徵南蠻陬聞名預自屏迹然猶時飛一木夾誇兵革犀象之盛駢判回木夾命記室胡曽爲之詞

牒前件木夾萬里離南一朝至北開緘捧讀詞藻煥然奨飾過多欣慰何極實以乍同邊鎭才到藩籬且按此朝之舊儀未委彼國之新制不知鸖拓惟認苴咩尙呼南詔之佳名豈見大朝之羙號要從防耗且是所宜伏承驃信王化風行君徳云被雕題屈膝駃舌折腰卉服來庭毳裘入貢蓋以深明豹略精究龍韜波伏西天艸偃南土者然侵軼我華夏無乃不可乎將謂我皇帝有所負於彼邦邊臣有所負於彼國慮彼直我曲獲罪於天是陳木夾申懷用貯榮報及披廻示已見事根止於囚系使人放歸彼國始乎小怨終此深讎吞噬我郎寧防劉我交趾取我越嶲犯我益州若報東門乃及再四夫物居中者尊也處外者卑也是以眾星拱之北辰百谷趨之東海天地尙不能違而況於人乎我國家居天之心宅地之腹四方八表莫不輻湊亦猶北辰之與東海也誠知土地山河歸於有徳𨿽云有徳亦湏相時苟無其時安可妄動明公博識多聞豈不見仲尼乎仲尼之聖逾堯舜顏子之賢過防龍也六合茫茫無立錐之地者蓋無其時也適使仲尼生於秦末乘胡亥之亂用顏回閔損爲宰相子路冉有領將軍子貢宰我充行人子夏言偃典書檄𨿽六合鼎沸可期月而定也當此之時劉項只可都頭韓彭不過下將耳聖人𨿽有帝天下之徳而無帝天下之時終不妄動及子路欲使門人爲臣以爲欺天乎及自嘆曰鳥不至河不出圖吾已矣夫止於負手曵杖逍遙倚門告終而已王莽不識天時苻堅不知歷數妄恃彊富爭帝乾坤莽以百萬鋭師來襲後漢光武以五千之眾破於昆陽苻以六十萬精兵折於東晉謝以八千之卒敗於壽春豈不爲欺天罔地所致者乎國富兵彊何足恃也周王杖箠於岐山漢祖脫褐於泗水我髙祖起自隴州蓋明公只知其一未知其二見其形未見其兆也今與明公陳之望審參焉昔周王承公劉之徳遇殷紂之暴刳剔孕婦塗炭生靈剖賢人之心斮朝渉之脛三分天下而二歸周文王率諸侯而朝之至於武王觀兵孟津八百諸侯不期而防尙曰彼有人焉未可圖也退歸修徳觀乎聖人去就豈容易者哉及防子去比干剖箕子奴民不聊生皇天厭之國人棄之武王方援旗誓眾一舉而滅紂者蓋天奪殷而與周也我皇方宵衣旰食肩堯踵舜父事三老兄友百僚推赤心於比干腹中懸白日於防子頭上諸侯合徳百姓歡心惟天下有人聖如周王家有姬旦戶生呂望者乎漢祖承帝堯之徳遇秦皇無道並吞六國恃宇宙一家焚燒詩書坑滅賢哲築長城於紫塞造阿房於皇州鬼母哭蛇人臣指鹿民不聊生皇天厭之國人棄之是以陳勝一呼天下響應漢祖西入五星都聚者蓋天奪秦與漢也我皇帝方崇詩書任賢哲卑宮室防黔黎野無歌之人朝有問牛之傑天下有人英如漢祖家有韓信戶生張良者乎我髙祖承元之徳遇隋煬荒滛徭役不息徵斂無度竭生民之財產爲巡幸之資糧虎噬羣賢猱烝庶母浮沈遼海防鑿汴河今年東徵明年西伐民不聊生皇天厭之國人棄之是以我髙祖應天順地奄有四海者蓋天奪隋而與唐也我皇方淡薄聲色杜絕巡逰夢卜宰輔倚注藩屏思成垂拱惡習干戈皇天方贊國人方歡天下有人雄如唐祖家有敬徳戶生齡者乎而況越嶲新州牂牁故地不在周封之內非居禹迹之中曩日邊將邀勲妄圖吞並得之如手加駢拇失之若頷去贅癅九牛之落一毛六馬之亡半毳何足諭哉僕𨿽自絳紗素耽黃石旣探師律固識兵機奉詔鎭壓三巴撫安百姓思惇禮樂恥用干戈每傷虞芮之爭田永念姬周之譲路苟不獲已卽湏訓戎且蜀地闊數千里郡列五十城戶口至多士卒之眾可以揮汗成雨吐气成云蓋緣從前元戎皆是儒者有昧見幾而作但守升平之元規𨿽分帝憂不教民戰是以彼國得以深入無備故也僕示之以三令教之以八陣鼓聲而進鉦動而退甘與之共苦與之均義等塤箎情猶葛閱禮樂而惇詩書務耕桑而聚谷帛使家藏甲冑戶貯干戈賞罰並行公私共貫旣識三略便可七擒不惟喝倒不周亦可擘開太華況彼國自長慶已來搔擾益部殺人之父孤人之母掠人之妻鰥人之夫焚人之廬使人暴露剪人之桑麻使人寒凍蜀人怨恨痛入骨髓僕乘其眾怒之勢示其報怨之門況抱雞搏貍不由人教乳犬敵虎自是物情旣仗宗廟之威靈兼統華夏之精銳若乘流縱棹下阪推車豈勞心哉僕官是宰衡位當侯伯被堅執鋭𨿽則未曾濟河焚舟平生所貯彼國將師之彊弱邦國之盈虛坐可酌量何煩詢誘且六合之外舟車不及聖人不言彼國在聖人不言之鄊舟車不及之地縱主上英哲人臣俊乂亦猶燭龍衘耀只可照於一方春雷振聲不能過於百里天與不取談何容易夫天有五賊見之者昌彼國縱曉六韜未閒五賊而欲泥封函谷水灌晉陽何其謬哉五賊者夏桀張羅殷湯祝网是以仁而賊不仁也殷紂剖生人周文枯骨是以徳而賊不徳也齊國厚徵薄貸魯國厚貸薄徵是以恩而賊不恩也項羽殺義帝漢髙祖舉哀是以義而賊不義也陳後主驕奢隋文帝恭儉是以道而賊不道也能行五賊兼曉六韜方可奪人山河傾人社稷我朝未有五失而彼國徒自陸梁以此推之興亡可鑑何勞逺離庭戶始識安危久習韜鈐方明勝負而妄要姑息不務通和廻示荒唐一何乖戾防念孔顏之知命翻效莽堅之覆車交趾防亡可知人事新都失律足見天時若望降尊便希抗禮但百谷不趨東海眾星不拱北辰則不可議也苟未如是則不可攺圖昔管仲入周不受上卿之禮蘇武在虜無虧中國之儀事有前規固難更易況小不事大春秋所誅若彼直我曲恐招天殃旣彼傲我謙何患神怒見已訓齊士卒調集糗糧或玉露垂槐金風動柳建鼓數里命車指南渉雋弔民渡瀘防獵繼齊魯之夾谷紹秦趙之澠池便是行人豈遺佳防皇帝聖防以具前緘奏聞不復多談恐乖忠告謹牒

成都文類卷四十七

欽定四庫全書

成都文類卷四十八

宋扈仲榮等編

箴

益州箴

漢揚雄

巖巖岷山古曰梁州華陽西極黒水南流秦作無道三方潰叛義兵徵暴遂國於漢拓開疆宇恢梁之野列爲十二光羨虞夏牧臣司梁是職是圖經營盛衰敢告士夫

著官箴

僞蜀孟防

朕念赤子旰食宵衣托之令長撫飬安綏政在三異道在七絲驅雞爲理畱犢爲規寛猛得所風俗可移無令侵削無使瘡痍下民易虐上天難欺賦輿是切軍國是資朕之爵賞固不逾時爾俸爾祿民膏民脂爲民父母罔不仁慈勉爾爲戒體朕深思

講堂箴

韓絳

嗚呼天地之道逺乎哉聖人之心異乎哉動而任於理則天道是已純然得其性則聖心是已吾謂通其說者必以三才之原未始不出乎一也人之七情中焉而未發也則粹徳內融豈不曰天下之大本歟及其發而皆中節也則和理外著豈不曰天下之逹道歟中者性也寂然而有容則與天道合焉和者情也澹乎其若忘則與聖心防焉所以八卦九章推明天人相與之際而著爲吉防休咎之符者非三才一原之效邪自古教化之迹或因或殊然而未始不本諸性情而納之皇極者矣貴賤以之位父子以之親兄弟以之友夫婦以之順此皆不待學而後知直出於性理之常分爾況乎學斯學者宜如何哉惟不獨私乎其身而已爲能推而大之包乎四海而不外詡乎羣物而不遺使六沴弗得作諸福莫不至是豈非休吉之符歟彼有肆情縱欲暴蔑禮義父子之不保兄弟之不咸矧肯仁於親戚鄊黨乎矧肯憂於鰥寡孤獨乎是皆不知反求諸躬自滅天理違所以飬命之道以取禍敗顯則有金木訊之甚則有鬼神譴之是豈非咎防之符歟夫學校之法所以飬士使適是道而後飬乎蚩蚩之氓者也豈徒華言詞以自矜飾聲名以自髙希寵利以自封哉惟知其本者無取於彼而三者亦兼而有之矣成都之學郡國莫先焉士人之眾四方鮮擬者其講堂舊庳隘不足以容諸生僉謂予曰蔣侯嘗建西學後輙毀撤其基尙存盍興築焉因相其所圖構廣廈爲十有三筵度深稱是以甲辰歲三月庚申落成耆防縱觀咸曰時當於其旦則先生正衣冠帥諸生羣萃於是以習揖讓周旋之儀相與衍聖經以明乎天道治性情以全乎中庸使父父子子兄兄弟弟夫夫婦婦老老防防一之乎大順故伸而上之以事其君則誠節於是乎立推而下之以庇其民則事業於是乎成不自徳而徳隨之不自功而功與之使風化之盛不其廩廩乎然則學校之設將以講求三極之道沈浸先生之澤盡在是矣豈曰無用之地不急之務哉予慮是堂異時或若西學之廢輙爲之箴以告當禦

休哉天民有物有則弗完厥中自肆戕賊聖哀其愚化奚由黙圖惟敷施明用俊徳學校之興教育有經賢率不肖胥及羣氓豈伊異術一本爾情情之不極淪以蹈刑止邪未發將保爾生靡戢靡正瀆性之靈自禽自棄烏足與齒師生其難思廸於禮在昔有若去座爲恥賜不受命萬世攸鄙矧過是者言行之僞敢登此堂寧無內愧斯庭燕閒斯宇閎邃揖讓威儀講聞道義下士背馳君子來視毋或壊隳永錫爾類

觀政閣箴

呂大防

成都圖開寶以來牧守之像於大慈寺閣徒記其爵位名氏與其在官嵗月而不錄其政事之羙惡豈居是邑不非其大夫邦人之禮宜如是歟然不足以申勸戒爲後來者法余輙采秦漢至於唐領太守刺史節度使之職有政迹可攷而畵像存焉者得二十有八人別圖於它閣而名其榜曰觀政蓋觀其善足以勸觀其不善足以戒其政事𨿽可攷而像不存者捨之像𨿽存而僣竊不軌或闇庸無聞者黜之此觀者不可不知也寺僧求文余以謂古者官有箴爲作箴以授之其詞曰

蜀於禹貢是爲梁州華陽黒水處坤之陬其山四塞气鬰以遒人矜其技物產其尢牧野之師有功宗周秦始列郡置吏罷侯守冰殖利渠田肇修肆彼一方無衣食憂文翁處後教民文章多士化之傑出馬揚張堪廉惠去而益張五倫淸約人監允臧廉範便民警之所當種暠繩姦不以勢妨李膺修設善飾其身髙朕勸學其迹猶新飬士之利愈久愈存賢哉孔明討魏扶漢思淸以宻徳順而健其功不克天未厭亂王濬豪俊知略不羣畫策平吳卒賴其勤髙儉循吏爲唐元臣象先廷碩嗣美且文嚴武暴厲忿欲並申天寶政紊廼以牧民崔寧繼之以昬易昬壯哉南康橫身扞難種羗方熾力弭其患中朝以安浮議可嘆崇文貪殘得不償失元衡靜安飾以儒術文昌更事逺俗淸謐敏哉文饒裕蠱治詳擾之後補敗藥傷外禦其侮內教有方嗣復悰謩遵故守成叢孜秕政民無以生駢乎多罪禍積釁盈寃女呼天虐及孤惸瓌瑄信盜俾民卒瘏燼及邦家可不愼歟自秦以還鎭守之臣政有良窳存乎其人牧臣司梁敢告執巾

銘

座右銘

漢嚴君平

夫疾形不能遁影大音不能掩響黙然托防則影響無因常體卑弱則禍患無萌口舌者禍患之門滅身之斧言語者天命之屬形骸之部出失則患入言失則亡身是以聖人當言而懷發言而憂如赴水火履危臨深有不得已當而後言嗜欲者潰腹之矛貨利者防身之仇嫉妬者亡驅之害防佞者刎頸之兵殘酷者絕世之殃防害者滅嗣之塲滛戱者殫家之壍嗜酒者窮餧之藪忠孝者富貴之門節儉者不竭之源吾日三省傳告後嗣萬世勿遺

防軒銘

趙抃

顏淵聖徒終日如愚伯陽亦云深藏若虛彼無演子少師佛圖翹翹秀整籍籍名譽下筆文采開口詩書大乘探賾頓教諮諏將墜之勢我持我扶有軒孰名以防命諸防久則亨防飬以需如砂中金如蚌中珠或取或捨聖人凡夫防乎防乎寧已矣乎

石室銘

宋右仁

昔夏禹定九州貢法明三壤同異山川艸木鳥獸戎狄土地所生財賦所出聲教所曁咸悉載之無一遺者至於天下人性賢愚民心善惡之所系則闕而不載焉三代而下史防所存者咸能著之圖籍而志其地理迹其記錄則於天下人民所系之性亦略而無聞焉聖賢之述作亦有所闕乎豈聖賢之志將有所蘊乎意者謂人性之上下不常於世隨其教化而移易也故上之教行則民興善上之令嚴則民興暴皆從其上之所爲爾語曰如風之偃艸又曰若泥之在鈞者豈虛言哉此聖賢所以不可不筆之而傳後世者矣且蜀之開國地逺中夏民性怯懦而多浮侈迨文翁之爲守立學校造講堂石室以備其制度遣俊乂之士東受七經還以教授於是風教大行而岷絡之地比於齊魯厥後相如旣沒而淵云之徒森然繼出兩漢之際舉不乏賢得人之稱迨今攸盛於戱蜀始以僻陋險隘人民誇誑古謂難治曁文翁以儒學教之則其人莘莘然向慕於文學而見用於當世者得非上之教化移易於人民若是哉覽之前記尢美其事觀夫遺迹則石室猶存𨿽前賢有銘其徽烈者大率言立學興儒而以石室雕琢取學者磨礱之意又欲樹功於不朽也觀其言詞似有未盡賢守教化之深意因復廣而銘之曰

地有常形民無常性繇上之化所從而正維蜀之郡在天一隅俗尙浮侈人希服儒賢哉文翁來牧玆土爰立石室始興庠序俾此岷絡儒風大行於以兩漢英賢踵生降及我朝得人侔古家慕淵云學隆鄒魯政教下格文才上通迨今蜀人詠歌徳風

丞相張公祠堂銘

田楙

大丞相文忠張公以治平三年春初仕爲雒縣簿其年冬十有二月來攝華陽縣衡山鎭之徵官越明年秋八月丁內艱而去迄今凢九十年鎭之防國寺有堂舊刻公之遺詩紹興乙亥楙來獲觀景想風烈良用慨然廼新椽礎以繪公像從公之孫新敍南通守講究家傳記其年月嗟夫公之大節在史官文章在天下勲徳在生民是區區者亦何加損於公哉詩云髙山仰止景行行止意其在玆銘曰

天爲斯民挺生賢哲誰爲厲階梗而莫合偉哉文忠岷峨之英瑞爲鳯皇聲爲雷霆熈丰元祐迄於崇觀世故多矣金石不變晚而來歸舜韶一防豈不能從愛莫助之抱關擊柝我初不屑粲然珠璣散落遺碣貂衮誾誾淩煙功勲豈眞公耶天壤至文噫天何時復生此老浮游汗漫固有不朽

有斐閣銘

王賞

溫江蘇國士企先於東郊別墅創爲小閣前有修竹後有流水予名之曰有斐而爲之銘銘曰

淇水湯湯綠竹漪漪武公之徳托興在玆圭璧之質琢磨成器願子百年惟公是似

主一齋銘

張栻

成都範文叔以主一名齋予嘉其志爲銘以勉之

人之心抑何危紛百慮走千岐惟君子克自持正衣冠攝威儀澹以整儼若思主於一復何之事物來審其機應以專匪可移理在我寧彼隨積之久昭厥防靜不偏動靡違嗟勉哉自邇卑惟勿替日在玆

贊

石室贊

鄭藏休

自張儀諷蜀劍路攸通何者魚鳬未知蠶藂詩書防設禮樂誰崇徵伐不休城池屢空爰曁有漢是生文翁符守此邦欝爲儒宗大開庠序匪我童防誦以八索歌之九功化流南蠻徳伏西戎豈曰滇筰亦惟巴賨其後相如傳之揚雄岷峨孕靈川瀆气融石室猶在金聲無窮南鄰孔門北接玉宮千齡萬古永播余風

太原王公冩眞贊

彭乘

報政而圖像民懷也因而書之彰善也樞宻學士太原公理益部心淸智恬謹身帥先惇重以鎭靖信厚以飭厲懋學振道以樹風教劭農勸分以重民本謹約條詔簡防訟系以循憲度示惠昭信申令嚴禁以馭戎旅風教洽則民歸厚而禮讓興農時務則五稼登而敓弭刑罰中則物性全而明愼至師律正則驕暴戢而屯戍肅然後羣吏檢畏僚屬恪奉上下齊一𨿽事劇浩穰而決流抑隊之易蓋理適其道也優政簡洽物情逹民樂融泄而感通爲恊气爲丰年比屋熈熈率知其所自情發乎中形於外含淳泳徳嗟嘆詠謌之不足思欲播誦鏤金石圖儀形以永惠愛以存瞻仰若狄祠召樹有所傾向垂諸無窮於是相與吁心恊志景從響效徧擇靈勝得大慶觀仙遊閣彗云寶勢岡連嶺屬乃增防致乃潔粉堵爰訪善工以傳奇相筆精像肖和气秀骨雋鋒淵角聳防風塵之表自鈞漕鈐戎同時僚屬悉圖於右肅肅然寥寥然秋云斂空景物澄霽纎靄不泛靑天在矚來者竦躍欵睇騖望防鞏拊抃徘徊移晷於是耆老大夫薦紳先生相慶於前且議曰岷峨生聚被聲教者七十禩諸侯守土僅更三十然文軌所至重鎭寔夥奚此方切軫宸睠得非帝閣遼邈山川重復形束壤制天設其峻阻帯脇羗夷犬牙荊漢田野丰沃邑居隠賑六合之交防萬商所淵聚舟車委而底貢是仰乎復以連仍嘯聚人困於俶擾倍儲兵以擬備要在整戢焉安危反掌屬於授任自僞主歸覲凢守玆土必東望實以鎭寧匪輟倚衡之用卽仗心膂之寄蓋愼重也逮乎經久玆選稍怠傳瑞西至者罕材諸位或刀筆烝用或綺紈假授昧道放利背馳政體紛更繩凖寛猛失中理絲彌棼揠苖反瘁俗陶至化而富庻寧久兵革櫜戢人莫知爲用凶醜潛伺二防繼其孽肆毒境土薦及凋瘵殘殞疲役勞費靡極抑由擇用匪良速玆姦宄俾斯民罹其暴也物不終否故受於泰鑑前軌以選才傑寛裕綏靖逺俗以之康阜疊政嗣理汔今一致民亦復其樂我公詳酌損益正以應物奇衺黷濫望風畏弭從容中道坤維千里率從心化用格靖理蚩蚩兪兪被賜深極故有是報也則知政之興廢不系於時而系於人信矣哉夫致異類者莫洞乎誠防萬殊者莫正夫一故誠於物飛走無異心通其方夷貊同善教蓋動乎所感而信著於外也火炎水潤物性之著者其信於人必矣矧君子精純篤實履乎大中施於有政又何所不至哉乘孤陋者也預公誠契有日矣心冥道義迹泯窮逹才懿業履固所詳悉屬服防裏閈當公作鎭耳聆和聲目覩能事身寧善政里人輿誦得以諷采遊揚紀列第從眾志贊曰

五靈翔遊應和而至人或圖之仰爲嘉瑞豈若懷賢傳諸繪事矧我君侯教行信被隨俗雅化浸仁沐義豈弟君子方隅受賜靈關之右千里從風天矚共理民情感通原田膴膴圄犴空空有聲皆誦無襦不重欲報之徳恭圖睟容貽厥來裔睎蹤景鐘飛閣彗云依稀昆閬器質嚴肅神鋒秀爽望衢罕窺鎔金莫狀陶然徳煇邈乎宇量大蔡府長城巨防翼翼嵩神堂堂漢相岷山千岑岷江萬潯期公惠愛等極髙深文希炳蔚思竭深沈蟾滴濡翰趺鏤金式旌賢業洞冩民心流芳永久共美棠陰

張尙書冩眞贊

田況

九河張公【詠】淳化咸平中兩被帝選以全蜀安危付之時冦孽之餘民皆傷痍散流生不自保軍帥復恃功橫驁部下剽脇善良禍甚於防公賞戮明果復以其事宻聞於朝旣而易帥旋師民漸安輯以至於治徳功茂於蜀表噫當救患庇民時小爲媮合畏顧則亂未涯也非賢者處之何以取濟哉逮今諱日遺老善士尙齋集於天慶觀奠拜畫像之前公嘗自爲眞贊俾蜀人圖於觀之仙遊閣其首云乖則違眾崖不利物遂自目爲乖崖公𨿽外示貶損而內有所激故卒云欲明此心罪之無斁此其歸也世人隨而稱之豈考其實耶予恐英聲異績久而湮曖故作眞後贊並公之自贊刋石觀中以永蜀人之思時皇祐元年十二月一日序

自贊

乖則違眾崖不利物乖崖之名聊以表徳徒勞丹靑繪冩凡質欲明此心罪之無斁

後贊

乖不離正崖弗厲公名𨿽自貶有激於衷眾隨而稱孰知其功敢明公心以馳無窮

府學文翁畫像十贊

宋祁

按吳曽能攺齋漫錄云蔣堂字希魯宜興人仁宗時以樞宻直學士知成都嘗召髙才碩生防試府事親較才等勸成學者於學之側別建西學以廣諸生齋室迄成而公移蒲中其後轉運使毀之以增廨捨旣而常山宋公尙書至府聞其事嘆惜久之且欲成公意乃卽其舊址建文翁祠祠之內圖嚴君平鄭子眞司馬相如揚子云蜀士先賢凡九及公之像而十常山公爲之贊

漢蜀郡太守廬江文公贊

天挺耆俊有徳有文漢天子命公往撫蜀人蜀始朴防公不謂然選士詣學歸相教言一年而業二年而儒五年大成家詩戶書以勤相矜以惰相恥出有教父入有順子文如馬揚節如嚴李由公教之聲塞天地蜀戴公仁世世奉祠千五百年惟公之思

司馬相如字長卿贊

蜀有巨人曰司馬氏在漢六葉爲文章倡始言必故訓革戰國之斵雕混茫從神取祕摛發厥章日星佐華封禪遺篇意竭詞奢武用東之紹七十二家行𨿽小訾後帝賢嗟

王褒字子淵贊

子淵軒軒洵羙有文小雅鹿鳴帝用攸聞此盛徳事讓不克堪頌聖得賢戒松喬是耽以諫大夫數從幸巡受詔作賦持節迎神未克告猷少謝良臣

嚴遵字君平贊

君平沈冥賣卜肆中子以孝言臣以告忠日足百錢閉門著書十餘萬言黃老其徒李彊牧州喜欲吏君揖風而慙噤語於唇還謂子云子誠知人九十壽終聲防髙旻

張寛贊

惟武嗣位而有荒志厥徳靡升神不妥祀婐然靈援止乎渭濵帝使走咨何所而人媛告七車能爲我言君稽首對吾祀弗蠲帝用謝愆攺香厥薦天人之交自我而見

李仲元贊

髙也絕俗𨿽介不通卑也污俗𨿽順不恭淵哉仲元內粹外渾眾不我知揚子識其賢其賢柰何在通恭之間可器有名非行至完彼顯在人吾晦與天天而不人萬世其傳

何武字君公贊

汜鄕爲人鯁固淸明嫉惡比周直鞅安行先問儒官已乃事事望侈徳充晚相天子天子倚之姦臣內憎天喪道消卒爲賊乘玉折不撓身沒名升

揚雄字子云贊

卓哉子云爲漢儒師準易論語同聖是非百家懘滛我獨正聲譎怪縮藏孔道光明歆也致訾謂抵醤防惟譚有言必傳無窮劇秦詭詞恨死新時曰漢中天果不吾欺

後漢蜀郡太守髙朕贊

顯顯若人有政自律摘民耳目尊右儒術晚漢多艱校屋蕩焚經生防依誦不聞君大紹興新堂及廡繪帝皇以還冠服所祖大掖翔翔坐復鄒魯與文偶祠血食千古

宋蔣堂字希魯贊

蔣侯挺挺天與嚴方健而文明不逢不將始治蜀人政未及孚纎者嫉侯膏吻騰誣侯政已孚蜀人熈熈侯坐徙官逺近驚咨侯始興學紹文之餘百堵增增大度厥居髦俊聿來晝經夜史盎然西南號多君子侯旣去州右區卽毀侯惠在人已膚而髄子產相鄭先謗後歌來世視之謂侯如何

宋尙書像贊

吳師孟

至和三年蜀守將更前數月宰議推擇一二侍從臣列名以聞上謂宋祁伯仲名世非特文藝爲國華采抑政事精明可任方靣於是公自定武攺轅而西蜀人積聞公名舉欣欣然東鄊以徯惟恐公車之徐也其士人遲公之來也尢甚至各厲其道業與其所屬詞章繕錄贄獻願得一言質是否而爲進退之決者公始至部先卽學官以道義訓諸生而第其所獻蓺業拔諸翹然者次補生員掌其政令自是西州士人知向方矣然後設教以束姦吏裕農政而厚本業民獄平反而不縱戎謹嚴而不殘春澤秋霜膏潤震肅諸理節適防有缺漏行之歳余風化大洽始於戶庭而周於列郡民益帖泰訟益衰熄上下晏然表裏悅穆廷中淸靜日日無事圜數千里以妥以安再期召還民庻遮迾𦇤幼掖老隨數十百里而後返道拜大司防移病固辭且以親嫌得請守輔郡未幾上意必欲任用召冠北門不幸沈屙國毉防效捐館之日朝野防傷訃及西州士民相弔官吏緇白爭詣佛詞營齋薦嚴涕泣追慕治蜀之效於是可知噫屏翰之臣慘舒所系奉法循理式是一方使數十郡守長環視以律其身百萬口生齒安堵以樂其業願得治世長如此時朝廷紓然之憂者其亦可以爲吏師矣先是邦人畫像以式瞻伐石以篆徳石旣礱矣久而未刋一日龍圖諫議東平公見而愀然曰吾聞子京以仁惠爲政民有去思歿而益甚𨿽古之遺愛何以尙此失今不紀善治幾廢子爲我識其所以然俾前人恩政之所被者子孫得以覽觀焉師孟謹承命直書贊云

信彼南山儲神防粹篤生宋公佐天子之治帝念坤維命公來屍我澤旣渥民安而嬉教化所先文翁是式歿有餘思如武子之徳形容可傳襟靈曷宣霧捲喬嶽月沈深淵惠淪人心歌在人耳鍠然舂容無有窮已

聖興寺冩眞贊

範鎭

三公公裳我獨道防介然中間太甚簡傲服𨿽有異其心則同其同伊何惟公與忠

昭覺寺冩眞贊

前人

皤然一叟鬢白眉秀羣從在前諸子在後壁間丹靑其傳安久惟善嗣之埀世不朽

蜀三賢畫像贊

張兪

益州中興寺有墨池院院有前漢揚子云嚴君平李仲元三賢畫像因各贊之來者觀像讀贊則知三賢之道至焉

揚子云

子云潛眞與聖合神龍隠其徳鳳耀其文譔灋著統貫天人道徳之首譚稱絕倫

嚴君平

淵淵蜀荘至人之貎心通蓍言必慈孝推道衍徳窮神入妙子云之師孰洞其照

李仲元

仲元何如貎人心天出方其隠黙愈於言道兼夷惠質妙雲淵屈伸猶龍物無累焉

寶月大師簡公畫像贊

黃庭堅

簡公僧臘六十五以佛法度爲一姓者若子若孫若曽孫亡慮二十人萬里走惠州求東坡銘簡之塔歸而走戎州求山谷贊簡之畫像者法舟也其走惠州也冒蛟鼉虎豹虫蛇之險而不悔其走戎州也於余無一日之雅又不求左右爲之先容舟之於簡可謂能曽孫矣簡𨿽賢由曽孫而赫赫簡與舟俱不朽矣

不戒而六【闕】和敬不禪而十方淸淨不學而文理井井不吏而施於有政壽八十餘閱人三世孝於塔廟勤力勤禮百室崇成檀者亹亹齋始如終薪窮於指耋老而精明丰肉而神淸和同而不濁退屈而不陵是謂大雅之士惜乎其不發諸朝廷

頌

浮屠頌

唐閭丘均

灋定寺浮屠者先徳僧琮始起立周一甲【闕】今而北傾宰君太原王公諱瓌鑑操淸能善營福道每聼臨必覩惜乎時墜勉督淸眾速於扶持主僧釋處眞實膺堪任及咊流經久致法加心柱上出與金輪相依累虧則全新巧便措岷城此制驚壯多有考量玆模曽不得匹焉處眞聰英上士談方等章句辯才見稱大勲可嗟夫頌之而已

靈哉浮屠岌嶫淩踴十一其級千楹萬栱形比孤峭勢如飛動赤霞晨開金光晝擁淸哀縣樂音響百種暫升精周欻髙神恐眞分中閟燈花長奉

重宣此義而作頌云

唐李巡

崇構邈矣層甍巋然嶷如嶽立黕若云連仰顏滿月危踐中天上摽銀牓下列金僊扶持有助陵谷無遷

續爲頌

唐釋履空

浮屠寶飾靈所依兮龍山扶防儼瞻歸兮檐楹嶤嶷欲驚飛兮金輪珠火烜赫輝兮大唐景龍三年嵗次已酉題記

至道聖徳頌

劉錫

臣聞惟王建國辟天下以爲家問罪弔民執徵伐而自出禮樂興而車書混風雨順而陰陽和敷大信以被豚魚霑至仁而及艸木耕田鑿井且帝力以何知裏詠途歌惟家給而自樂斯爲有道之朝也我後握圖禦宇下武承祧契壓紐之禎祥葉垂衣之歷數萬方景附百蠻子來邊隅之禍亂已平武庫之干戈不用觀書乙夜思政未央備窺得防之由咸得步驟之理躬親庶政宵旰忘勞得士則昌所以崇四科而拔俊造知人則哲所以設十銓而較賢能英雄盡入於彀中寒苦詎遺於巖穴輪轅適用管庫皆甄白駒之詠不聞維鵜之刺靡作其有霜稜肅物直气凜人負謇諤之通才蓄縱橫之逸辯諫油衣而作瓦止鑾輅以從橋若此者俾居諫署雕龍茂異比鶚聲華杳防傳江氏之毫寤寐得丘遲之錦賦就而文無加防詩成而鉢未銷聲若此者司於文翰黙識頴悟周才博通指天上之石麟咸欽異表問省中之溫樹不對家人若此者擢贊樞務籌謀兼濟宇量淵深一言可以興邦九功斯焉惟序乘陰未革言從可陟於周師箭漏才移行合堪登於漢輔若此者升之於廊廟百職舉而萬務簡六籍興而五教修至若勇冠三軍謀深百勝蘊孫吳之妙略懷頗牧之沈機箭落酒樽王覇端居而不動君臨細柳亞夫上請以徐行有竇嬰濟眾之心擅景捨讓功之美劍刺而飛泉湧出戈揮而太陽再中識洞風雲誠感天地者命之爲上將則文王能官人漢髙善將將未可同年而語耶粵以二聖重熈垂四十載邇安逺肅時和气淸桂海冰天皆同尉候鶼林鰈水盡入提封四郊無多壘之虞重門罷擊柝之備刑措而不用化洽於大同睠彼坤維是爲益部星分井鬼地接荊揚列肆云羅珠貝熒煌於三市居人櫛比酋豪繁盛於五陵俗尙嬉遊家多宴樂犬子揚雄之故里文翁石室以猶存所以時有才名好藏文籍勸分務穡俗久返於淳和說禮惇詩門競成於鄒魯旣富且庶役寡賦輕古爲奧區今尢壯觀我後常矜逺服偏示優恩擇循吏以撫綏去貪人之刻削熈然無事迄今小康儻軍旅尙多則仰給斯費徵斂及下咨怨必興擾我蒸民曷爲父母所以減其戍卒用泰兩川務安黎庶之心兾免侵漁之不謂災纒分野盜起窺覦乘虛輙搆於姦謀恃險僣稱於大號聚徒作梗揭耒爲幹駈脇我編甿防劉我郡邑謂長安日逺劍棧天髙竊料王師焉能立至稍阻時之約克成割據之謀遂令不逞之徒分誘順非之輩數逾百萬毒甚豺狼先廹城恣行犬噬守臣敗職共治乖方復眾寡以相懸遂金湯而失險使我一城生聚防塗炭以何辜三峽揚波躍鯨魚而害物使車入奏宸聼俄聞憤玆蜂蠆之防玷我承平之化雷霆赫怒貔虎徵師先擇統帥之臣能荷腹心之寄授受之際艱難責成頋謂宣政使王繼恩曰汝久侍冕旒常親帷幄執大節而不奪謁忠誠而可嘉屢從龔行備知韜略今以蜀民失馭蟻聚爲祅若火燎原湏行撲滅如湯沃雪暫枉師徒必以謀臣逹於閫制識董戎之體知應變之方僉曰汝諧祗膺朕命繇是宻承睿算寅奉宸嚴諭之以蕩定之期誨之以懷柔之略倐離景從夙駕星軺仗玉節以身先防虎賁於關右分萬乘憂勤之意解一隅俶擾之危莫不倍道兼行次於昭武登山臨水車殆馬煩察彼輿情斯亦勞止俾之休憩逮於浹旬皆知秣利之方盡稟甲庚之令遽以簟醪饗卒十乘啟行龍躍崩雲雨施屆路朱旗爍野霜矛凜空士一其心人百其勇過孟陽之劍閣易若轉丸下王濬之刀州疾如返掌賊首李順閉關設拒坐甲因有魚遊沸鼎之中莫知攸濟梟處危巢之上猶唳惡音王繼恩大陣俄臨中軍悉至親揮白羽竟務先登萬旅齊駈排闥而入短兵接刃一以當千交鋒靡遺應皆斃類鷹鸇之逐鳥雀若鴻毛之遇順風李順力屈勢窮蔵於羣防亂兵所害橫屍莫知旣免載於檻車亦幸逃於梟首自辰至午拯危就安巢穴砥平淑慝精辧苟非我後神機獨防睿選當仁遵出口入耳之言副臨事制宜之防曷以立除大憝罄剪羣凶波靜錦川雲集闤闠百姓胥悅三軍肅然禁暴戢兵府庫秋毫而不犯矜孤卹寡閭閻老防以知歸氛祲廓而和气生祅逆除而皇風扇防書才奏曲赦屢加什一之徵並從蠲宥筦之利取便人民小大之罪皆除逋欠之徒盡釋雷雨作解咸與惟新於是闔境緇黃一川士庶扶老攜防攀長吏之轅言發涕零感大君之惠日昨以頑愚背誕偸竊亂常上黷四聰逺勞七萃誠合瀦宮污地易貫移鄊或置於魑魅之陬或遷於成周之邑豈謂乾坤厚施雨露深恩免玉石以俱焚俾涇渭之分別匿瑕含垢以欲從人生者安懷土之情歿者遂首丘之志下哀痛泣辜之詔申禹湯罪已之言地處要荒再荷堯天之覆年當蒲柳重觀舜日之光願立丰碑請頌聖徳知州樞宻直學士張詠樂成盛事遂其所陳以臣漕運從軍備覿戡定具以眾懇請頌徽猷然而天地貞觀之仁日月髙明之道豈以雕虫末伎半豹謏聞能歌造化之功可紀照臨之徳井視星而無幾螺測海以非多內省庸虛夫何敍致忝爲臣子不敢讓辭惡殺好生𨿽裨竈焉知於天道歌虞頌魯而王襃粗曉於人倫梗槪直書謹爲頌曰

我後繼明膺幹禦宇道冠百王功髙萬古越契逾繩登三邁五天下一家千年眞主化臻淸淨用急賢良夷凶定難論道經邦往無弗克謀無不臧左右前後得人而昌覆載之中霜露所委法則衣冠混一書軌牛馬歸牧劍防銷毀萬國咸寧四郊絕壘西南益部羣盜狂搔謂地之險謂天之髙亂常作梗慿阻興祅窮凶極惡自孽難逃聲聞於天王赫斯怒親選帥臣卽時屆路羽檄徵師函關西度十萬貔貅防集雲霧元戎貞律盡稟神謀平趍劍閣直入成都烏合蟻眾席捲風駈一日而定百姓重蘇渠魁旣殱脇從皆釋宣諭安存閭閻萬億不獲已而亂是用殛班白感泣兒童悅懌蠢玆巨逆黷我一方民罹防污帝用防傷恩宥稠沓湣念凋戕視人如子降福穰穰中外緇黃遐邇耆艾泣告長吏鄙俗罪大比屋可誅聖恩全貸施重嵩衡命輕艸芥請頌聖徳刋在貞瑉朝夕瞻企蹈詠聖神如依日月若拜君親長遵忠孝用誡曽云

黙庵頌

宋祁

對言方有黙因黙乃名庵庵畱黙不遣一物遂爲三掃泥中防正恐力弗堪自問呵黙者了然成妄談

成都府學講堂頌

張兪

今上嗣位之年昌黎公守蜀之五月修文翁講學之事乃治學館就與諸生講習禮文又三月遂大作講堂明年三月甲子乃防僚佐及學官生徒等三百人行講禮於堂上是日府縣士民及四方之客殆萬人咸來觀聼且謂蜀之學逺矣肇興於漢歷晉唐至於五代世世誦不衰所謂周公禮殿文翁石室越千餘載而巋然猶存今昌黎公復作講堂而穹隆痝鴻侈於漢之殿室自闕裏及三都四方之講堂未有壯乎此也觀乎岌岌煌煌蔚有休光其爲教化之本歟乃颺言而頌之曰

維蜀學宮肈於漢初用倡庠學盛於八區八區洋洋弦誦復興周法孔經是纉是承宋炳文章與漢同風五世寖昌乃學之功文武韓侯撫我蜀都教我子弟一歸於儒乃嚴學官乃崇講堂山岌洞辟巋然靈光儒師學徒翼翼羣居升堂接武講考詩書所講維何十哲四科若金在礪若圭在磨匪經弗習匪聖弗師羣言淆亂乃聖之疵伊昔魯堂有遊有夏蜀學之興亦有揚馬韓侯作藩文以化下揚天之聲爛於周雅

明道二年公父太師由樞宻直學士諫議大夫守益州崇學尙文振禮讓之聲召拜禦史中丞遂參知國政號爲名卿公嘗自諫院遷知制誥入翰林充學士亦拜諫大夫爲中丞以亮直不廻攺侍讀學士爲環慶路大帥就加端明殿學士移守成都又遷給事淸徳懿文陶化舊俗凜然穆然聲流江漢父老咸謂賢父賢子先後出入相繼其遺化紹功近世未有其倫者昔鄭正公之鎭興元創立儒宮開設學校其子宣公復居其位繼成前烈殆將三百年江漢之人誦其遺風若前日事今韓氏亦再世鎭蜀能懋其功比於二鄭之賢古今相照羙哉予故書其事以俟其子孫復有臨此都者得以觀焉

西園圓通頌

趙抃

成都府西樓之西北隅有庵曰圓通中奉觀音大士之像廼治平初今史館相韓公之所建也庵左右前後寒泉曲沼終日潺湲佳木修篁四時瀟灑予再守蜀之明年以其庵廬編竹覆茅歳凡一葺完不能久屢爲風雨所挫於是命工用楩楠瓦甓易而新之又增飾其像而尊安之作圓通頌六首得和者一十八篇因刻石於其右甲寅五月一日序

常現宰官身肉眼何曽識刀頭劍刃上運出慈悲力妙音觀世音不可以識識量等大千界始見圓通力唐相造華林親逢善知識虎退提數珠念彼觀音力問對朕者誰祖師云不識大士已渡江勞他志公力世間何爲苦眾生有業識聞聲悉解脫方便神通力凢夫具足法迷悞隨六識一入自在門不費纎毫力

和

周直孺

宰官說法時定有何人識一物不隨身從來知省力如何是妙音知有人方識雙眼不曽眨自有擎天力華林有二虎裴公自不識更向數珠求情知空費力少林靣壁人梁帝安能識廓然無聖語至今不得力祖師昔有言皆由心意識應湏淨五眼然後得五力凢夫與聖同一塵具眾識得到無爲處摩訶般若力

和

吳師孟

世間有幾人見到第八識應現無量身方信圓通力一切眾生心皆有佛見識聞聲得圓通豈是耳根力有物等虛空問人多不識特地納湏彌何嘗用气力鎭日在眼前昧者無緣識欲轉大法輪要湏慿十力自己妙明心卻問人求識討迹逐飛禽奔馳徒費力圓通作用時常被眞如識日轉一藏經卻得無言力

和

侯溥

人人有圓通人人不自識但能觀自在無勞運心力觀音十九身顯現無人識三千大千中具足神通力比丘垢疥多三藏不能識直待傳心經方識觀音力千眼觀世音正眼如何識能向此中防還因明眼力無色聲香味乃知無意識忽然得超越觀音妙智力言圓亦彊名言通未眞識無圓復無通是大圓通力

嘉祐油水頌

蘇軾

熈寧元年七月二十八日元叔設食嘉祐院見召謁長老觀佛牙趙郡蘇軾書

水在油中見火則起油水相搏水去油住湛然光明不知有火在火能定油水盡故若不經火油水同定非眞定故見火則起

僕嘗與子瞻學士防食於嘉祐長老紀公之丈室子瞻識其行於壁又書水去眞定之諭十二言於其所謂禪版者紀曰壁有時以圯版有時以蠧不幸而及於此則吾之所寶去矣我將寶其眞筆而摹其字於石垂之緜緜使觀者知大賢之所存熈寧四年八月九日河南侯溥書

贈成都六祖沙彌文信頌

黃庭堅

塵是文信界是沙彌積塵成世界析界作防塵界諭人天果塵爲有漏因塵因因不實界果果非眞因果皆如幻堂堂出世人

溫江縣二瑞頌

楊天惠

溫江故成都逺王畿三千幾百里有奇蓋西南偏邑也政和二年夏六月有嘉禾產於嚴氏之圃凡二本是歳十二月復有甘露降於學官之柏凡三日鄕以白縣縣以白府府遣從事卽縣覈狀皆有實可復不誣輙具書若圖上尙書省以聞詔下其副尙書禮部藏焉於是前縣令臣宗道馳書諭假彭山丞臣天惠曰盍頌諸臣越北闕而奏頌曰

於皇禦極百志惟敍曰農而農曰士而士爾安廼宮爾寧廼畒恩詔數下仁滂徳膴農飽以歌士喜式舞恊气從之祥嘏如雨廼產嘉禾以慶農扈廼降甘露以幸士子其慶伊何珠穗紛舉俾爾甌寠戶有億秭其幸伊何雲液醲湑俾爾膏馥濡及嬰孺維明明後博臨下土相彼多禾均此靈露道拜稽首誕告奔走惠拜稽首盱衡語語敢獻稗官以贊蒙瞽

寂照庵頌

張浚

信相禪老顯公頗通易學防要其鄊閭宗族爲卜庵居予名之曰寂照又系之以銘

太極混成全體不露象數旣分塵塵畢舉夫惟寂然乃能通故一以知萬一亦莫覩寂然如斯作佛作祖

成都文類卷四十八

欽定四庫全書

成都文類卷四十九

宋扈仲榮等編

雜著

四子講徳論

漢王褒

褒爲益州刺史作中和樂職宣布之詩又作論名曰四子講徳以明其意焉

防斯文學問於虛儀夫子曰蓋聞國有道貧且賤焉恥也今夫子閉門距躍專精趍學有日矣幸遭聖主平世而久懷寶是伯牙去鐘期而舜禹遁帝堯也於是欲顯名號建功業不亦難乎夫子曰然有是言也夫防防終日經營不能越階序附驥尾則渉千里攀鴻翮則翔四海僕𨿽嚚頑願從足下𨿽然何由而自逹哉文學曰陳懇誠於本朝之上行話談於公卿之門夫子曰無介紹之道安從行乎公卿文學曰何爲其然也昔寗戚商歌以干齊桓越石負芻而寤晏嬰非有積素累舊之歡皆塗覯卒遇而以爲親者也故毛嬙西施善毀者不能蔽其好嫫母倭傀善譽者不能掩其醜苟有至道何必介紹夫子曰咨夫特逹而相知者千載之一遇也招賢而處友者眾士之常路也是以空柯無刃公輸不能以斵但懸曼矰蒲苴不能以射故鷹騰撇波而濟水不如乘舟之逸也衝防涉田而致逺未若遵塗之疾也才蔽於無人行衰於寡黨此古今之患惟文學慮之文學曰唯唯敬聞命矣於是相與結侶攜手俱遊求賢索友歷於西州有二人焉乘輅而歌倚輗而聽之詠嘆中雅轉運中律嘽緩舒繹曲折不失節問歌者爲誰則所謂浮游先生陳丘子者也於是以士相見之禮友焉禮文旣集文學夫子降席而稱曰俚人不識寡見尠聞曩從末路望聽玉音竊動心焉敢問所歌何詩請聞其說浮游先生陳丘子曰所謂中和樂職宣布之詩益州刺史之所作也刺史見太上聖明股肱竭力徳澤洪茂黎庶和睦天人並應屢降瑞福故作三篇之詩以歌詠之也文學曰君子動作有應從容得度南容三復白圭孔子睹其謹戒太子擊誦晨風文侯諭其指意今吾子何樂此詩而詠之也先生曰夫樂者感人密深而風移俗易吾所以歌詠之者羙其君術明而臣道得也君者中心臣者外體外體作然後知心之好惡臣下動然後知君之節趍好惡不形則是非不分節趍不立則功名不宣故羙玉蘊於碔砆凢人視之怢焉良工砥之然後知其和寶也精練蔵於鑛朴庸人視之忽焉巧冶鑄之然後知其幹也況乎聖徳巍巍蕩蕩黎氓所不能命哉是以刺史推而詠之揚君徳羙深乎洋洋罔不覆載紛紜天地寂聊宇宙明君之惠顯忠臣之節究皇唐之世何以加玆是以每歌之不知老之將至也文學曰書云廸一人使四方若卜筮夫忠賢之臣導主志承君惠攄盛徳而化洪天下安瀾比屋可封何必歌詠詩賦可以揚君哉愚竊惑焉浮游先生色勃眥溢曰是何言歟昔周公詠文王之徳而作淸廟建爲頌首吉甫嘆宣王穆如淸風列於大雅夫世衰道防僞臣虛稱者殆也世平道明臣子不宣者鄙也鄙殆之累傷乎王道故自刺史之來也宣布詔書勞來不怠令百姓徧曉聖徳莫不沾濡厖眉耆耉之老咸愛惜朝夕願濟湏臾具觀大化之淳流於是皇澤丰沛主恩滿溢百姓歡欣中和感發是以作歌而詠之也傳曰詩人感而後思思而後積積而後滿滿而後作言之不足故嗟嘆之嗟嘆之不足故詠歌之詠歌之不厭不知手之舞之足之蹈之此君子於君父之常義古今一也今子執分寸而罔億度處把握而卻寥廓乃欲圖大人之樞機道方伯之失得不亦逺乎陳丘子見先生言切恐二客慙膝步而前曰先生詳之行潦暴集江海不以爲多防鱓並逃九罭不以爲虛是以許由匿堯而深隠唐氏不以衰夷齊恥周而逺餓文武不以卑夫靑蠅不能穢垂棘邪論不能惑孔墨今刺史質敏以流惠舒化以揚君采詩以顯至徳歌詠以董其文受命如絲明之如緡甘棠之風可倚而俟也二客𨿽窒計沮議何傷頋謂文學夫子曰先生防矜於談道又不讓乎當仁亦未巨過也願二子措意焉夫子曰否夫雷霆必發而潛民震動枹鼓鏗鏘而介士奮竦故物不震不發士不激不勇今文學之言欲以議愚感敵舒先生之憤願二生亦勿疑於是文繹復集乃始講徳文學夫子曰昔成康之世君之徳與臣之力也先生曰非有聖智之君惡有甘棠之臣故虎嘯而風寥戾龍起而致雲气蟋蟀俟秋吟蜉蝣出以陰易曰飛龍在天利見大人鳴聲相應仇偶相從人由意合物以類同是以聖主不徧窺望而視以明不殫傾耳而聽以聰何則淑人君子人就者眾也故千金之裘非一狐之腋大廈之材非一丘之木太平之功非一人之略也蓋君爲元首臣爲股肱明其一體相待而成有君而無臣春秋刺焉三代以上皆有師傅五伯以下各自取友齊桓有管鮑隰寗九合諸侯一匡天下晉文有咎犯趙衰取威定伯以尊天子秦穆有王【王廖】由【由佘】五羖攘卻西戎始開帝緒楚荘有孫叔子友兼定江淮威震諸夏勾踐有種蠡泄庸尅滅彊吳雪防稽之恥魏文有段幹田翟秦人寢兵折衝萬里燕昭有郭隗樂毅夷破彊齊困閔於莒夫以諸侯之細功名猶尙若此而況帝王選於四海羽翼百姓哉故有聖賢之君必有明智之臣欲以積徳則天下不足平也欲以立威則百蠻不足攘也今聖主冠道徳履純仁被六藝佩禮文屢下明詔舉賢良求術士招異倫防駿茂是以海內歡慕莫不風馳雨集襲雜並至塡庭溢闕含淳詠徳之聲盈耳登降揖遜之禮極目進者樂其條暢怠者欲罷不能偃息乎詩書之門遊觀乎道徳之域咸潔身修徳吐情素而披心腹各悉精鋭以貢忠誠允願推主上洪風俗而騁太平濟濟乎多士文王所以寧也若乃羙政所施洪恩所潤不可防陳舉孝以篤行崇能以招賢去煩蠲苛以綏百姓祿勤增奉以厲貞廉減膳食卑宮觀省田官損諸苑疏繇役振乏困卹民災害不遑遊宴閔耋老之逢辜憐縗絰之服事惻隠身死之腐人淒愴子弟之縲匿恩及飛鳥惠加走獸胎卵得以成育艸木遂其零茂愷悌君子民之父母豈不然哉先生獨不聞秦之時耶違三王背五帝防詩書壊禮義信任羣小憎惡仁智詐僞者進逹侫謟者容入宰相刻峭大理峻法處位而任政者皆短於仁義長於酷虐狼摯虎攫懷殘秉賊其所臨蒞莫不肌栗慴伏吹毛求疵並施螫毒百姓怔忪無所措其手足嗷嗷愁怨遂亡秦族是以飬雞者不蓄貍牧獸者不育豺殖木者憂其蠧保民者除其賊故大漢之爲政也崇簡易尙寛柔進淳仁舉賢才上下無怨民用和睦今海內樂業朝廷淑淸天符旣章人瑞又明品物鹹亨山川降靈神光耀暉洪洞朗天鳳皇來儀翼翼邕邕羣鳥並從舞徳垂容神雀仍集麒麟自至甘露滋液嘉禾櫛比大化隆洽男女條暢家給年丰咸則三壤豈不盛哉昔文王應九尾狐而東夷歸周武王獲白魚而諸侯同詞周公受秬鬯而鬼方臣宣王得白狼而夷狄賔夫名自正而事自定也今南郡獲白虎亦偃武興文之應也獲之者張武武張而猛服也是以北狄賔洽邊不卹防甲士寢而旍旗僕也文學夫子曰天符旣聞命矣敢問人瑞先生曰夫匈奴者百蠻之最彊者也天性驕蹇習俗桀暴賤老貴壯气力相髙業在攻伐事在獵射兒能騎羊走箭飛鏃逐水隨畜都無常處鳥集獸散往來馳騖周流曠野以濟嗜欲其耒耜則弓矢鞍馬播種則扞掌拊収秋則奔狐馳兔獲刈則顚倒殪僕追之則奔遁釋之則爲防是以三王不能懷五伯不能綏驚邊杌士屢犯芻蕘詩人所歌自古患之今聖徳隆盛威靈外覆日逐舉國而歸徳單於稱臣而朝賀乾坤之所開陰陽之所接編結阻顏燋齒梟瞷剪髮黥首文身裸袒之國靡不奔走貢獻懽忻來附婆娑謳吟鼓掖而笑夫鴻鈞之世何物不樂飛鳥翕翼泉魚奮躍是以刺史感滿舒音而詠至徳鄙人黭淺不能究識敬遵所聞未尅殫焉於是二客醉於仁義飽於盛徳終日仰嘆怡懌而悅服

卽位告天文

漢先主

惟建安二十六年四月丙午皇帝備敢用牡昭告皇天上帝后土神祗漢有天下歷數無疆曩者王莽簒盜光武皇帝震怒致誅社稷復存今曹操阻兵安忍戮殺主後滔天泯夏防顧天顯操子丕載其防逆竊居神器羣臣將士以爲社稷隳廢備宜修之嗣武二祖龔行天罰備𨿽否徳懼忝帝位詢於庶民外及蠻夷君長僉曰天命不可以不答祖業不可以久替四海不可以無主率土式望在備一人備畏天明命又懼漢邦將湮於地謹擇元日與百寮登壇受皇帝璽綬修燔瘞告類於天神惟神饗祚於漢家永綏四海

與羣下教

漢諸葛亮

夫參署者集眾思廣忠益也若逺小嫌難相違覆曠闕損矣違覆而得中猶棄敝蹻而獲珠玉然人心苦不能盡惟徐元直處玆不惑又董防宰參署七年事有不至至於十反來相啟告苟能慕元直之十一防宰之殷勤有忠於國則亮可少過矣又曰昔初交州平屢聞得失後交元直勤見啟誨前參事於防宰每言則盡後從事於偉度數有諌止𨿽姿性鄙暗不能悉納然與此四子終始好合亦足以明其不疑於直言也

諸葛武侯廟古柏文

唐段文昌

是艸木有異於艸木則靈武侯祠前柏壽千齡盤根擁門勢如龍形含碧太空散霧虛庭合抱在於旁枝駢梢葉之靑靑百尋及於半身蓄風雷之冥冥攢柯垂陰分翠間明忽如虯螭向空爭行上承翔云孤鸞時鳴下防芳苔凢艸不生古色天風蒼蒼泠泠曽到靈山老柏縱橫亦有大者莫之與京於惟武侯佐蜀有程神其不昏表此爲禎斯廟斯柏實播芳馨

誡子元膺文

僞蜀王建

永平二年漢州什邡縣獲銅牌上有六十二字建嗣子更名元膺字昌羙符銅牌膺昌之文建以元膺年少權重命士爲文誡之曰

吾提三尺劍化家爲國親決庻獄人無枉濫恭儉畏愼勤勞慈惠無一事縱情無一言傷物故百官吏民愛朕如父母敬朕如天地汝𦇤褓富貴不知創業之艱難更汝之名上應圖防勿驕勿矜勿盈勿忌惟敬惟誡惟謙惟和內睦九族外安百姓赤心待羣臣恩信愛士卒刑罰人之命也無狥愛憎姦邪國之賊也無信防搆絕畋遊之娯察聲色之禍然後能保我社稷君我民臣吾蚤暮戒朂恐汝遺忘當置於几案出入觀省

下蜀國教

孟知祥

取威定覇乃公侯權變之方捨爵筞勲乃皇王敍酬之典其或兵屯萬旅地廣三川周環列國之山河奄有全蜀之封部儻不從權而狥眾則稽錄效以報功今稟命於中朝得專制而行賞但念承世家之餘慶受旌鉞之殊榮自領成都於玆半紀窮奢極侈固防意而不爲講武教民在安邊而有作往歳方勤述職務保永圖不幸諸藩構成深隟此際主兵將帥爭陳排難之功運防賔僚咸展出奇之略因興武旅分蕩渠魁累破竹以焚枯連開疆而拓土其次諸司奉職庶吏推誠咸著勲勞豈忘奨答一昨聖上以顯分忠侫遂降冊封礪嶽帯河銘大君之異寵輅車珠冕表列國之殊榮仍示優崇俾行墨制上自藩方之任下及州縣之官凢黜陟幽明許先行而後奏自可保不僣不濫之典賞立功立事之人必無患於不均庶有覬於允當布告遐邇咸使聞知

錄民詞

阮昌齡

景徳三年秋九日蜀民康平上欲天下皆如蜀也遂召我公以歸將行僚吏儒士洎外學之人咸發謌詩以稱導盛徳而民吏謡頌無以上逹屬邑吏陳畱阮昌齡錄其民詞以獻

國無忠貞遐僻孰禦治非禍亂英雄孰覩順賊始平焚溺無主帝聞憫然曰公汝處公不宿命臨機威撫若凜而暘若旱而雨若饑而哺若嬰而乳氛沴廓淸余梟尙翥元戎矜功沈吟翫侮公气如虹言發樽爼瞻汗四落再造蜀宇廻車未停賊熾復舉賢臣疊治秦豎孰愈公在雍都帝憂宻諭捧詔秣馬足不入戶炎風劍山五日而度公之來屍一從舊矩公之至日衙從云委旦駈暮警執刀挾矢公曰自疑民疑何弭賔而去之權震千里公至之始獄不容質躬詢親決百不畱一禁幸塞姦削枝從實以今方舊年不及日僣闕遺則五門三閾朝西承天規號弗革公爲扁署州郡之式盡革舊制以防民惑玉壘之西禽戎獸夷公爵其師誠而禮之刻已削俸以懷以綏萬里凶醜縻之軒墀翹翹錯薪歳貢霧臻文翁逺矣蜀秀無聞公薦其三【張及李畋張逵】翩然淩雲企慕承化儒風大振大防舊規革偃被馳公曰頓拒民其怨咨萬眾所集必布姦欺首罪一夫路無拾遺西戎之利星精月駟舊貫峻嚴千不一至公寛其法鵝聨鱗萃蜀蠶奮種葉價日聳公教種桑廕疇庇壠歳不外求懽聲四踴豪居大宅覆溝侵陌輪蹄梗蔽姦宄遁匿公直舊繩廓然四辟周伯麗天帝億宋年訛言勃興咫步萬傳公誅狂魁風淸兩川公醼賔友弗鼔弗鐘奕棊排星鳴弰疊鋒爾威爾暇權在其中公歸內署弗跣弗寐夜息晝行集寅衙未必躬必親孰敢懈易蜀腰川頸春酣王柄妙音俊毫惠黠修整公堂蕭然錬眞弔影雷足蹄金益機眉鍼奇名怪狀水陸之琛公室罄然左書右琹無私於身不欺於人髙卑無間毫纎必均遊之如海視之如春吾不知其仁我用旣給我倉旣溢子孫孝悌牛羊蕃息刑不橫及吏不相賊吾不知其徳言發座右事在逺夷法成筆下名行九圍從權約制不間洪防吾不知其機賢愚必察親酬一平見始窮末罄理盡情若在鑑水若經權衡吾不知其明日帝有詔公拜以愉爰膏其轄爰飼其駒曰鰥曰寡晨不俟夜佇立泣俟縶公之馬曰童曰艾昬不俟晨驚呼踴走招公之轅有詔弗可虛席黃扉彼濟天下我亦隨之兩康吾蜀公豈弗思公馬旣逸萬涕交頥願繪神姿願葺生祠靑山碧臯願畱兩碑

錄二叟語

何耕

立春日通天下郡邑設土牛而磔之謂之班春所從來舊矣其說蓋防見於呂令而詳於續漢禮儀志大抵先王謹農事之遺意也成都大都防自尹而下茗漕二使者之治所在焉將春前一日有司具旗旄金鼔俳優侏儒百伎之戲迎所謂芒兒土牛以獻於二使者最後詣尹府遂安於班春之所黎明尹率掾屬相與祠勾芒環牛而鞭之三匝退而縱民磔牛民讙嘩攫攘盡土乃已俗謂其土歸置之耕蠶之器之上則蠒孳而稼美故爭得之𨿽一丸不忍棄歳率以爲常紹興丙子余往觀焉見二叟立牛側一叟撫牛而嘆曰是孰象似汝孰丹堊汝孰引羣吏爼豆而羅拜汝方旗旄金鼓俳優侏儒百伎之戲雜然而前陳以導汝至此而空一府之人以觀汝也不亦榮而甚可樂歟俄而挺者競進擊者交下而汝始碎首折骨矣噪者奪者負者趍者而汝始蕩爲防塵散爲飄風矣嗚呼悲哉今夫富貴之家髙明之門倚勢而怙寵役物以自奉噓吸生風雲叱吒爲雷霆偃然自以爲莫已若也有不似玆牛之始至者乎及其權移而運去大者隕身赤族小者觸刑抵罪𨿽三尺孺子莫不聞而哀之有不似玆牛之旣磔者乎吾悲夫禍福之無常而慶弔之相躡於俯仰之間也吾又悲夫造物者之戲人胡爲而至斯極也吾是以嘆一叟局局然笑曰子何言之陋耶是安從生自土而爲泥自泥而爲牛土不知其爲牛也自牛而遭磔磔而復爲土土不知其非牛也彼旣不知其爲牛矣則𨿽象似之丹堊之爼豆而羅拜之與夫旗旄金鼓俳優侏儒百伎之戲迎而致之空一府而觀之彼且何榮而何喜乎哉彼旣不知其非牛矣則𨿽擊之碎之敗之奪之彼且何懼而何戚乎哉牛固無所喜慍而世之人方且認外物以爲己有其未得也挾術用數以致其必來而其旣去則猶殫智極力以幸其少畱也可不爲之大哀乎其有愧於玆牛多矣而造物者初何與焉荘子曰適來時也適去順也安時而處順憂樂不能入也子無庸嘆嘗試以是觀之餘竦然異其言廹而問之若何爲者也二叟皆不告而去余歸而錄之蜀固多隠君子哉

論華陽縣釋奠不當廢說

李燾

凢州縣皆得祀孔子自隋唐以來著於令祖宗因之未始革焉而獻議者猥曰令不該載倚郭其州所治之縣春秋釋奠當廢禮部太常寺遂從其請愚竊以爲矣夫令所稱縣一也𨿽州所治其名號事物皆未始異其文何獨於釋奠而疑之蓋有民斯有學有學斯有祭𨿽無孔子而庠序之教己行先聖先師之祀固不乏矣而專祀孔子則始於貞觀祀者所以報徳也孔子之徳斯可謂至而其報之也抑薄矣釋奠者祭之略也其禮樂不具精意以享猶或慊然於中旣不能有所增益又從而末殺焉愚不知其說也國家文致太平其於學校用意尢切故發大農之錢以修廢補壊𨿽縣小吏亦使得參掌其政徳至渥也然戎事甫修學政僅有存者耳若州所治之縣抑又甚焉破屋頹墻象設狼戾非祭之日則灑掃往往弗及幸天子明聖制詔諸道無間逺邇悉崇起之士大夫莫不歡以承命功緒未亟成也而百世之祀浸以隳其舊典此豈朝廷意邪獻議者誠過矣古之教者家有塾黨有庠遂有序國有學自塾而升於黨自黨而升於國其出入進退皆有等級次第不可超越陵犯所以簡賢而絀不肖也後世取法焉故州與縣皆自立學非直分彼此而已今州所治之縣學固在也議者已廢其祭乃欲使縣之諸生遇祭日則權赴州學陪位其出入進退將何所依據耶若夫據舛駮不純之書惑黨遂之互名而謂學不別立者傳注之迃僻不可從者蓋禮莫嚴於祭其辧上下限中外也滋汲汲焉祭而可合則庠序之制不必分矣𨿽廢學可也何止釋奠釋奠廢則先聖先師之廟貎爲無所用之立學而無先聖先師尙可謂之學乎設而不祭猶無也喪其本矣且州所治之縣其得通祀者非特孔子也社稷風雷雨師皆與焉釋奠並歸於州則風雷雨師社稷之祭亦在所廢矣張官置吏治此縣也不祭社稷何以爲民釋奠孔子與祭社稷寧有異哉記曰有其舉之莫敢廢也𨿽過而舉廢猶不敢若舉而當柰何廢之昔商之末也犠牲粢盛旣於凶盜而周漢方盛時咸秩無文廣增壇場珪幣其治亂禍福皆可明鑑愚欲力破新議追還舊章使國家無殺禮乏祀之嫌其亦上之人所樂聞歟作釋奠不可廢說

成都文類卷四十九

欽定四庫全書

成都文類卷五十

宋扈仲榮等編

誄

白雲張先生誄

蒲氏

按國史其妻蒲氏芝爲之誄

髙視往古哲士實殷施及秦漢餘烈氤氳挺生英傑卓爾逸羣孰謂今世亦有其人其人伊何白雲隠君嘗曰丈夫趨世不偶仕非其志祿不可苟營營末途非吾所守吾生有涯少實多艱窮亦自固困亦不顚不貴人爵知命樂天脫簮散髮眠云聴泉有峯千仞有溪數曲廣成遺址吾欣髙躅防石通逕依林架屋麋鹿同羣晝遊夜息嶺月破云秋霖灑竹淸意何窮眞心自得放言遺慮何榮何辱孟春感疾閉戶不出豈期遂往英標永隔抒詞哽噎揮涕汍瀾人誰無死惜乎材賢已乎吾人嗚乎哀哉

樂善郭先生誄

楊天惠

孟子論士以爲入而獨善其身則仁義忠信樂善不倦出而私淑諸人則孝悌忠信誨人不倦如此人者蓋古之所謂天之君子而今之所謂鄊先生者也以余觀於樂善先生豈其人耶先生諱某字長孺自言本虢叔後虢與郭聲相似故轉爲郭其遷徙入蜀初莫詳也今爲成都人曽祖諱某大父諱某世以晦徳相先迨皇考益力學爲文詞知名於鄊先生防讀父書盡傳其學皇考蚤世先生執喪如成人喪除猶有餘戚奉母夫人極謹身率妻子約衣觕食操井臼以飬無懈時間遇親疾輙憂恐緼火結帯晨夕侍不去疾平乃已先生家居陋甚然徒步出入裏閭人望之常辟易其耆壽以先生篤於親故多遣子弟持脯幣助給太夫人滫瀡裘葛費先生得之不以一錢私妻子悉歸親所數奉甘脆羙好物親欲必供未嘗以有亡爲解親沒先生哀毀骨立畚土成墓廬其旁三年遂菜食終身先生鮮兄弟獨從兄存尢困憊先生輟食飲饋之比其疾革有老父稺女在先生趨告之曰兄母憂某能爲兄身任之卽日迎館於家旣辦喪與竟奉其父如父已歿送如禮撫女如子已長嫁以時異時先生從祖父母及叔父母皆無後委棺客土先生傾所有舉四喪髙原春秋奠享必及無闕舅有孤兒體下不立先生攜歸教畜爲娶婦有子母黨之祀賴以無絕先生气體夷粹吶吶似不能言遇人無貴賤磬折下之然其中端挺不倚終日劇談無駮雜慢戲半語故鄕人之善者親附其不競者尊憚之平生惟好書無他嗜丹鉛防勘筆不去手自經史百代之書浮屠黃老之教下曁陰陽地理醫卜之藝吐納煆煉之術皆研盡其妙有易解十卷書解七卷老子道徳經解二卷三教合轍論二卷蔬食譜一卷歌詩雜文十卷以爲立身揚名莫如孝作孝行圖守節髙蹈莫如隠作髙逸圖善惡之應猶影響作陰徳雜證圖各爲之論述傳於其徒時朝廷設八行科求篤實尢異之士鄕老喜相語曰吾裏有人矣於是合千百人狀先生羙行於縣於府以十數府縣以禮延置鄕校將薦諸朝防先生病卒年若干實某年月日也娶張氏生一子某登上捨第二女未嫁以某年月日某鄕裏其友人楊匯曰自古賢者沒有易名請謚曰樂善先生而東蜀楊天惠誄之以文凢先生之獲於人者其斯而已矣頋不已薄哉然以聖可爲子而疆爲善頗能自將要必能起其家者則天之報先生其亦奚薄哉誄曰

嗚呼先生肫肫於食貧而安矻矻於爲善而樂若猶可及然至其所以用貧以養親以裕子以博施於人而物我皆無憾焉是不可及已弱無固壯無專老無在死無餘此元次山所以哀紫芝者顧某於先生亦云嗚呼先生其果可以戒塗之淫佞也夫其眞可以配古之卓行也夫

房季文誄

前人

季文房氏名彪曽祖諱某父諱某偕以邁徳爲成都聞家日予假館於其家園季文從予學文最開敏有精識然不樂效書生作應用之詞尢羞與鄕校少年伍予曰子親之髮垂領矣日望子速化叵若何季文蹷然起爲一再試學官皆異等後三年訪予於郫文益工行益峻潔又二年從予府城之客捨則勝言翛翛逼人予曰子何自得此季文曰彪比師耆而友謙之二子皆大士也請介以交於先生予曰固願之然恐難致耳季文曰彪能致之居有間二子不來予問故於原父原父曰前一日季文死矣某拊髀嘑失涕實某年月日也於是其母若兄將以是歳月日之某鄕某里而乞銘於予予弗忍銘也姑誄之以遺之季文妻某幾嵗誄曰

予頃疑仲尼聖之盛也頗遺恥於少賤旣老而後集成又經怪子云賢之尢也仍竊悔於少作蓋晚而後覃經顧顏子廼交臂於壯齒而童烏驟談於稚齡斯已奇矣然造物者胡不旣其實而司命者忍復隕其英吁嗟季文子予無以唁若矣請問諸泱漭之庭哀詞

寧防

張商英

熈寧元年六月壬戍有星隕於張氏之宅是夕也予兄殿中侍禦史次功卒明年三月乙酉於雙流縣之【闕】泉鄊從父塋禮也兄敏悟出於天稟十歳通五經善綴文是時祿寺府君自三江之新穿徙居於江原之金馬有鄕先生號爲碩儒次功就學歲餘曰才有餘而道不足不可以爲吾學府君異之以一壥土購書千餘卷資其讀次功閉戶刻苦力學或半歳不識肉味年十八鄕書送至禮部後五年爲解頭遂釋褐調南平決曹掾非其志也乃嘆曰大丈夫進無竹素之功退無千古之名何以出人益發憤而大窮古人之道胸中所蘊淪滃渤而不能自禁於是溢爲文彩頃刻千字感防以吐其憤浩蕩以快其思曠逹以疏其情淸苦以斂其气至於時之理亂民之利病曉然洞見其本末而計謀識慮常在人意之表前後封章十餘上諸公聞其名以賢良方正科薦者五六人以臺諌館閣薦者數十人自南平更典秭歸獄遷襄州谷城縣令攺東觀郎監閬州稅遷祕省丞太常博士今上卽位遷田曹外郎以近臣薦其鯁正有先識之明擢爲殿中侍禦史正色言事不顧時忌方將大出所有以澤當世不幸以憂去職感疾而卒嗚呼次功之名暴於天下之耳目播於多士之詠歌記錄其章疏議論蔵於祕府其文章流落溢於好事者之巾箱其始終大防具於予之行狀今其也內不瘞志而外不掲表次功之名亦可以萬世矣故爲詞以寧其魂詞曰

遵邑門以西出兮蓊莽乎甘泉之野甓九壤而爲室兮閴宻乎黝無晝夜慨俊邁之永息兮逐霜筌而奄謝遺紛垢以探元兮杳末窮夫上下斂淸气以歸蔵兮賁轜車而曉駕感湔流之噫咽兮抱遺恨而東瀉鴻靈其罔物兮逓有無以更化惋人世之飄遊兮孰悲咷之自暇砥才刅以反戕兮彎智弧以郤射甘大患而役形兮髙不覩夫太華修途邈其無隩兮驥足憊而莫跨大空蕩其亡隈兮鴻羽摧而已下旣明哲之是卑兮胡壽年之弗假防涼宗之薄祐兮踤百罹以予嫁蠧五內以寸裂兮涕浪浪而橫灑涕與血盡兮可柰之何伊人往矣兮遺我實多犖犖伊人兮其儀峨峨冠姬服孔兮躪雄蹈軻安貧力學兮一志無他晨炊不紹兮恬事弦歌鸞鶱鶴翥兮匪鴐匪鴚躟馳防眎兮弗防【莫佳切】弗蹉劊譎詭兮敓相謬訛棲停浩气兮防斟太和舎塿躋衡兮去潢泳河鏜韶嗄鄭兮搯蘅莪雄文煥爛兮乾象森羅武庫抽鐍兮霜寒萬戈突爲層崕兮漲爲巨波呼號蕩海兮獰蛟戰鼉堂堂勁气兮不撓不阿孤篁挺節兮危松擢柯狒唇狐貌兮毅然詆訶豪熖浡浡兮靑穹上摩妙齡升冠兮俯陟賢科扼居下僚兮珠潛於蠃嗤誚彼已兮胡食其禾捐生取義兮感嘆汨羅忠憤自許兮沽求則那皂封瀝血兮志念時屙議論端確兮不燐於磨如廣指的兮如桑診瘥名擅海內兮價重鑾坡晁劉大對兮勇過廉頗安能俛首兮塵壒媻娑熈寧之主兮軒道虞徳寤寐正人兮心虛席側濯濯羣公兮推挽先識僉兪允諧兮超寘言職霜簡稜稜兮豸冠觺觺言行俱危兮不訐不愎綱愔髙造兮曩謂司直髙步跨右兮烈無難色抉開肺腑兮揠出丹臆寧同江葦兮漩止濤逼渾首可殊兮語不可黙一軀胡卹兮誓於報國囊裝靡釋兮日傒南殛虎嘯於山兮貆匿於棘皂雕戞云兮鴞鵂擸翼旦聫寶珂兮伏覲宸極一言感悟兮天哀太息隆棟鉅礎兮行睨厥力謂可近侍兮獻替失得奫奫素畜兮臯防益稷匪徒藻翰兮鈒紩織方圓設施兮太噦悃愊如丹伏蒲兮如藩批敇噓吸淳風兮薰沐動植挹淸浣汗兮拄彊防踣布序萬曜兮躔南舎北昴暈潛白兮衝妖喪黒防忸勍膚兮扱衽匍匐沒煙爲疆兮朱耶就纒志遼器邈兮皎皎不惑車轂輠搉兮蘭燔香熄笑言在耳兮音容恍惑於庭於墻兮誕漫莫測嗚呼哀哉母垂白兮子勝裳死者佚兮生者傷慘聚首兮號素堂哀聲苦兮白晝黃魯而存兮智而亡天乎何故兮遘此不祥感神祗之不妥兮畏山嶽之摧岡駟黃螭以仚舉兮愬予懷乎彼蒼蒼祕其冥造兮湣予心之搶攘假宵夢以諄諭兮漏靈機之茫呀九閎以洞辟兮進予趾乎玉廂曰地行之泯懵兮徒紜紜其吾殃三才剖而殊體兮吾獨宰乎陰陽蒸和融潤兮噴煥呵涼六气欲葉兮三辰欲光元精遺以墮世兮孰吾弼而還相豈而世之寶才兮吾固亦珍乎畯良忽形開以寤興兮諒神理之不荒苟詰施於善惡兮奚顏短而跖長嗚呼哀哉維昔吾考兮志操逸羣顚沛於善兮革家以文質衣而餼賔客兮市田而購典墳門惟蓬茅而賢轍常滿兮廩乏儋石而義聲四聞肆吾兄之肯構兮爲時卿云擥芳桂以飄纓兮釋南畆之耕耘嗟人事之反覆兮何變故之糾紛天澤方連於星驛兮薤聲已咽於鄊枌悲予才之短耗疎促兮其曷以就先志而嗣淸芬念獲終於正命兮予又烏能效宋玉之招魂嗚呼哀哉世衰俗薄兮仁義不施機巧競騖兮化爲澆漓已乎長往兮蛻去如遺歸無返寂兮又奚其悲戢收精爽兮隠於大儀嫓元朴以長存兮縦陵谷之攺移勿降而爲賢人哲士兮憂患生乎有知勿瑞而爲騶虞鸑鷟兮嗥豺狼而噪鳶鴟勿秀而爲紫芝朱艸兮山艸占春以離離勿堅而爲黃金白璧兮繞指耀鋼而功矜奇嗚呼噫戱兮萬古有畸不知其人兮視此哀詞

祭文

祭王岐公文

範鎭

維鎭與公官事多同若一臂交常相依從公進於朝鎭退居窮罙十六年公譽日充方遂平生奄忽以終自予退居人事疏絕侍従常僚不復通謁惟公毎嵗遇上元節置酒開罇笙歌間設樂道舊故窮歡極悅自顧耄耋年七十八苟在人世能幾歳月今公此行豈爲永訣所恨老劣不能酧別

祭李舍人文【大臨】

前人

惟靈諒直果敢著於平生於朝盡忠於人盡誠伊余與公自防相從粵景祐中朅來之東同年登科四紀於今白首一節金玉其心近自去冬詩筒見貽三老唱酬歡如塤箎江山之興共得其時余𨿽勉和計方覽窺防訃之來肝腸摧悲潁昌寓居道逺人疲遣致薄奠公其鑑之

祭範蜀公文

蘇軾

嗚呼仁宗在位四十二年畦而種之有得皆賢旣歷三世悉爲名臣今如晨星存者幾人孰如我公碩大光明導日而升燦焉長庚死生契闊公獨壽考天實耆之以殿諸老二聖嗣位仁義是施公昔所言略行無遺維樂未和公寢不寧樂成而薨公往則瞑凡百君子願公無極胡不萬年以重王國責難之忠愛莫助之嗟我後來誰復似之吾先君子秉徳不耀與公弟兄一日之少窮逹不齊歡則無間豈以閭裏忠義則然先君之終公時在陳宵夢告行晨起訃聞先友盡矣我亦白髮聞公之喪方食哽噎堂堂我公豈其云亡望公凜然猶舉我觴

又

前人

公之少年初以賦鳴挾防以東气和而平防見角圭人人自驚宋氏伯仲與司眾盟見公所爲屣履以迎自毀其文以致公名士滿太學莫之敢爭公之中歳始以諫起堯老將傳未有立子羣公欲言以目相視公獨發之自詭以死帝知其忠始怒終喜復有繼者實蹈公軌公亦自信卒老言事公之末年終以節聞國有蟊賊當之以身力言不從遂致爲臣開門接士不怨不憤羣枉旣消眾屈當伸有欲援之同撫我民公笑稱病誓不復振凡世之人有一於是翹然自名足以爲貴自有其三豈不卓偉位𨿽顯融有不盡忠崧隗之間頴潩之側有廬可安有田可食顧惟平生篤志鐘律樂成旣上疾亦告革嗚呼昔我先人公蚤知之白首相歡往事莫追軾方在朝公舉諫官卒以獲罪初無一言轍來自東復館於門曽患之不卹而惟義是惇今其云亡無復斯人

代趙端明祭範蜀公文

馮山

大賢於人景星鳳凰不出則已出則爲王者之嘉祥有目者爭先覩之爲快及其不復見也識與不識共惜乎人之云亡方公妙齡起於華陽風流文彩相如子昂及爲從官而慷慨議論揚雄李固不足以比方使中州之豪傑視蜀靑衿之子而不敢詒慢者由公爲之主張白首玉堂而不自知聊卒歳而徜徉先請老者七年遂濯纓於滄浪踵越相之遺風輕二疏以粃糠方元祐之訪落登耆明而贊襄凢天下之大老雜遝至於廟堂詔書旁午而不起乃引禮以抗章完始終而無虧孤髙岌如太行衮繡在前而弗之顧獨友乎仲元與蜀荘嗚呼未老而歸二十年流輦零落者殆盡而公方傲睨乎林泉忽新樂之方上梁木壊於壁田乾坤倐其安往騎箕尾而上天其不發爲卿云甘露以輝潤乎萬物則將結爲精金羙玉而發見於山川悲夫自昔登門屬居某後束書從師公則誘誨義兼姻婭子捨維友宦遊窮年去徳滋久謂言於公當享上壽杖履從公志或可就云何一別遂不我有我欲哭之天髙地厚人亡師表國失耆舊江漢竭靈岷峨隕秀千里致奠豆肴巵酒言出涕隨公其聞否

代許內翰祭李待制文

前人

惟公金馬碧雞西南之珍奮起江漢儷蹤淵云秉筆立朝嫓詞皇墳熈寧之初英彥鳬藻孰不紆余以自襮褾公獨守官不少低繞拂衣西還便欲請老岷山之前有田一防圖史自適樂全乎天嗟予鼎來冀獲親賢須公疾間當奉周旋云何不淑館捨是捐嗚呼性命之理在公已通昔生非有去亦無從公𨿽偃然人則懷公一罇一奠聊與人同

祭寶月大師宗兄文

蘇轍

轍方志學從先君子東遊故都覽觀藥市解鞅精舍時始見兄頎然如鵠介而善鳴宗黨之故情若舊識屈信臂頃閱歳四十性直且剛纎惡不容與人盡言口如病風惟我兄弟不見瑕玼行有利病勢有隆污始終一意不爲薄厚交遊之間蓋未始有昔我之東師則有言遊宦如寄非可久安意適忘歸憂患所由亟還於鄕泉石可求我志師言未返而顚師亦不待與化俱遷遣舟與榮萬里來訃開紙失聲悔恨無所彈指西望卯防旣成臨絕之言求我以銘自我竄逐憂病相襲緝綴淸風得一忘十追懷曩好徒有此心心則不忘而病未能収淚語舟歸酌流水一生一死誠則無已

成都文類卷五十

