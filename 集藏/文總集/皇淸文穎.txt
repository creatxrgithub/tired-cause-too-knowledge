

欽定四庫全書

皇淸文頴序

我大淸受

命百有餘年

列祖徳教涵濡光被海宇右文之盛炳焉與三代同風朕紹聞遜志以是爲學亦以是爲治矢其文徳一紀於玆易曰觀乎人文以化成天下蓋自有天地而人經緯乎其間士君子之一言一行國家之制度文爲禮樂刑政布之爲教化措之爲事功無非文也廼其菁英所萃蔚爲國華詞以殽之聲以永之律以和之諧協六同彰施五色典謨作焉雅頌興焉詩不云乎追琢其章金玉其相文之盛也而賡之曰勉勉我王綱紀四方則所謂其風自上也曩我

皇祖命大學士陳廷敬選輯皇淸文頴儲之延閣未及刋布皇考復允廷臣之請開館編輯隨時附益久之未竣朕因命

自乾隆甲子以前先爲編次凡

禦制詩文廿四卷臣工賦頌及諸軆詩文一百卷錄成序其首簡昔之論文以代爲次者於漢則有西漢文類唐則有文苑英華唐文粹宋則有文海文鑑元則有文類眀則有文衡皆博綜一代著作之林無體不俻今是編惟取經進之作朝廷館閣之篇與諸書小異然以觀斯文風尙當有取焉在易渙之象曰風行水上善立言者以爲天地自然之文而序卦受之以節言文之不可過也繼之以中孚言有實也節而不流徴之以信有典有則可久之道其在斯乎朕孜孜典學求所以善持之者因以爲摛文者鵠俾共勉云

乾隆丁卯孟冬月禦筆

︵字位過密無法顯示︶

【臣】張廷玉等奉

勅編輯

皇淸文頴告竣恭呈

睿覽臣等謹奉

表恭

進者伏以

皇謨載道瑤編回學海之瀾

帝治同文錦贉擷辭林之實

麗三辰之珠璧光被無涯

調六藝之笙簧化成有象集腋之功甫就含章之意斯昭冊府宏開書城永峙臣等誠惶誠恐稽首頓首上言竊惟結防以降代有篇章斷竹而還人多述作演靈書於八會啟妙理於三墳帝曰典而臣曰謨虞史肇彚編之體聖爲經而賢爲傳孔門垂著錄之規撰詞賦於西都上自宣武而下周枚馬校藝文於東觀大如詔令而旁及箴銘沿波討源晉摯虞始爲詮敍類分代次梁蕭統實開選樓従玆四庫並稱丁籖卽隨乎甲乙夫且萬川爭滙海若悉納夫江河而唐而宋而元縹囊益富爲粹爲鑑爲類緗帙彌增凡玆防軸之紛綸悉是休眀之鼓吹顧言期貫道非徒藻繪之資而文可經天必待聖神之世故簡冊𨿽繁於往古而英華獨盛於

本朝欽惟

皇帝陛下

聰眀建極

聖哲敷文

性本生安裕多能於天縱

功崇問學昭盛徳以日新

奎雯集三古之大成金聲玉振

睿藻騰九霄之異采鳳翥龍翔燿薄海以光華觀萬國

車書之盛登淳風於渾穆纉

累朝謨烈之遺仰惟

聖祖仁皇帝徳合欽眀六十一年嫓堯天之廣運世宗憲皇帝道符濬哲一十三載同舜日之重熙元首眀而股肱良勅防時勤賡載敎化行而風俗美吁俊更切旁求鹽梅舟楫之司詞成霖雨棫朴菁莪之澤气蔚雲霞在

祖宗丕顯丕承盛美遞宣爲雅頌我

皇上善繼善述大文逺邁乎夏商不有編摩曷稱揚扢

爰發

九重之眀詔令輯一代之鴻文館開劉井柯亭編始石渠金匱禹鼎湯盤之制皆達化而窮神周情孔思之章總旋規而折矩志九官之職命直繼都兪紀八伯之拜稽重歌糺縵率土共傳彞訓信巍煥以難名鈞天髙奏英咸豈言思所能擬首登

禦制若干坤之綂六爻次列宗親如藩垣之共辰極三雍雅樂陋淮王叢桂之篇七略鴻文藐子建浮萍之詠遂分卷帙下逮臣工擇其爛然可觀亦復裒

然成集嘉謨嘉猷之入告吉人吉士之敷陳或魚藻鹿蘋義存諷諭或星雲梧鳳志切賡颺或薛易匡詩毎依經以著論或董醇賈茂因對策以建言縷析條分博觀約取仿劉舍人評古先辧軆裁效鐘記室品詩特崇雅正𨿽合前後羣僚之才思難上配乎

髙深而萃山川大地之瓌奇實愈彰夫廣厚譬諸嘉禾擢秀俱含湛露以濃瀼又如瑞木敷榮遙映卿云而璀璨美矣善矣

帝王之制作疇可比倫唐哉皇哉宇宙之文章孰大於是臣等才非夢鳥技止雕虫粗知數墨尋行敢謂稟經酌雅扣槃測日空求燭末之光執管窺天終局井中之識幸侍

垂裳之座時瞻

聖藻之雷動風行欣隨珥筆之班得睹羣言之鯨鏗春

麗伏願

珠囊朗揭

金鏡常懸

學冠環瀛彌求政本於緝熙敬止

文髙振古益溯心源於精一執中無怠無荒操議禮考文之柄有恆有物取銜華佩實之儒則河自出圖洛自出書再覯苞符於

盛世且天不愛道地不愛寶重瞻景慶於

昌時矣臣等無任瞻

天仰

聖激切屏營之至謹奉

表恭

進以

聞

乾隆十二年七月

日

︵字位過密無法顯示︶

【臣】張廷玉經筵講官戶部尙書加一級紀錄二次【臣】梁詩正經筵講官刑部尙書教習庶吉士加二級紀錄四次【臣】汪由惇

欽定四庫全書

皇淸文頴凡例

一我

朝文治光昌超越百代

聖祖仁皇帝宸章宏富地負海涵勒爲三編傳於冊府世宗憲皇帝禦制文集炳蔚今古昭垂奕禩

皇上聖學淵深文思格被風行泉湧

奎藻日新煥乎文章於斯爲至敬錄首簡以著化成所自但限於卷帙所登才百分之一二然由容光以觀羲禦溯回瀾以測谷王聞韶觀止無待九成卿云在霄均賁五色鬱鬱彬彬美矣大矣

禦制自樂善堂全集已刻外按年裒錄遵

防甲子年以後者統俟續入

一栢梁宴啟梁孝先賡花蕚樓開申岐競爽我

朝宗英懿屬大雅不羣服

訓飱和富有篇藻今編錄各體謹以宗室諸王列羣臣之冠其文學諸臣起逢掖而登蓬瀛列承眀而參槐棘盈廷師濟莫不涵泳

聖涯摛詞染翰綜其大槪以備

昭代人文至山林韋布未望

淸光擊壤歌衢采風難徧與夫方外屬國偈頌樂歌間

或仰達

宸聰究乃無闗風雅槪無取焉

一

聖朝襲慶延光寰宇沐徳休眀鼓吹競獻葵忱或繞電流虹效封人之致祝或觀河狩嶽聼遊童之歡謡或丰功盛烈譜朱鷺於軍中或上瑞嘉祥對白麟於隴首鋪張揚厲篇軸紛陳以及應

制紀

恩考試館課一時多至數十百人一題多至千有餘首玆集或節取於連章或別裁於儕偶甄錄綦嚴所存従略

一館閣之體原以宣揚徳意黼藻文明必風雅無乖方可津梁後學臣等編緝之初面奉

世宗憲皇帝諭旨選錄務在謹嚴卽

禦制亦不必多載仰見

聖衷詳愼昭示來玆之至意今所選若干篇皆取音律和平詞義正大者其波瀾𨿽富而音調未諧繪藻𨿽華而體裁未合槪不濫入

一唐文粹文苑英華宋文鑑元文類諸書自詩賦以及碑志各體具俻是集原奏惟取進

呈應

制之作先據

大內交出冊頁及名人文集刻本現爲

內府所收與康熙年間遵

防以平日著作進呈繕本進

禦者方行甄錄其尋常酬應之萹𨿽著作如林裒然成集

而未經

乙覽槪不入選是以諸體未能悉俻與文粹諸編軆裁

小異

武英殿監理

和

碩

和

親

王【臣】晝

皇淸文頴館總裁官銜名

︵字位過密

無法顯示︶

【臣】張廷玉

經筵講官戶部尙書加一級紀錄二次【臣】梁詩正經筵講官刑部尙書敎習庶吉士加一級紀錄三次【臣】汪由惇提調校閱官銜名

內閣學士兼禮部侍郎紀錄三次【臣】劉綸內閣學士兼禮部侍郎紀錄六次【臣】董邦達都察院左副都禦史丁憂候補【臣】趙大鯨詹事府詹事兼翰林院侍讀學士紀錄三次【臣】徐以烜

日講官起居注翰林院侍讀學士加二級紀錄四次【臣】於振日講官起居注翰林院侍講學士【臣】周長髮

︵字位過密無法顯示︶

【臣】林蒲封

翰林

院侍讀加一

級【臣】雙慶翰林院侍讀紀錄五次【臣】周玉章

左春坊左諭徳兼翰林院修撰【臣】羅源漢左春

坊左

贊善【臣】宋楠

國子監司業紀錄四

次【臣】鶴年

翰林

院檢討加

二級【臣】阮學浩翰林院編修紀錄四次【臣】阮學濬

翰

林

院

編

修【臣】朱荃署日講官起居注翰林院檢討加三級紀錄五次【臣】郭肇鐄翰林院編修加二級紀錄五次【臣】錢琦翰林

院編修加一

級【臣】經聞

收掌官銜名

翰林院典簿已未科進士候選知縣加一級【臣】遲逢元翰林院孔目加一級紀錄三次【臣】熊志契翰林

院八

品筆帖式【臣】郎曉翰林

院九品筆帖式【臣】伍秀

謄錄官銜名

舉人

候選

知縣【臣】徐文煐候

選

州

同【臣】劉若洙候

選

州

同【臣】胡其治

選

州

同【臣】程眀勲候

選

州

同【臣】徐傳韓候

選

州

同【臣】蔣韶年

選

州

判【臣】吳廷仕

選

縣

丞【臣】沈悳祖候

選

縣

丞【臣】羅國錦候

選

縣

丞【臣】陳孝泳候

選

主

簿【臣】汪化龍候

選

吏

目【臣】鐘秉和候

選

吏

目【臣】陳欽候

選

吏

目【臣】周桓

武英殿監造

內務府南苑郎中兼佐領加七級紀錄二十二次【臣】雅爾岱內務府錢糧衙門郎中兼佐領加六級紀錄十六次【臣】永保內務府錢糧衙門員外郎兼佐領加一級紀錄四次【臣】永忠內務府廣儲司司庫加一級紀錄五次【臣】三格監

造

加

一

級【臣】李保監

造

加

二

級【臣】姚文彬

庫

掌【臣】虎什泰

庫

掌【臣】髙永仁

欽定四庫全書

集部八

皇淸文頴總目錄

總集類

卷首一

聖祖仁皇帝禦制文

論

愼防微論

學校論

愼刑論

王道近民論

業廣惟勤論

廉靜論

說

爲學如鏈金說

操舟說

制硯說

解

鄕舉裏選解

四維觧

卷首二

序

日講四書解義序

日講書經觧義序

日講詩經解義序

日講禮記觧義序

孝經衍義序

日講通鑑解義序

文獻通考序

幸魯盛典序

南巡詩序

耕織圗序

禦選唐詩序

記

泉林記

暢春園記

碑文

至聖先師孔子廟碑

平定朔漠告成太學碑

東嶽廟碑文

彚宗寺碑文

卷首三

雜著

讀大學

讀周禮書後

七詢

卷首四

連珠

連珠六首

頌

二典頌

禹陵頌

贊

至聖先師孔子贊

石鼓贊

箴

講官箴

臺省箴

督撫箴

守令箴

銘

淵鑑齋銘

佩文齋銘

知稼軒銘

賦

梧桐賦

夜亮木賦

玉泉賦

行殿讀書賦

闕裏古檜賦

木棉賦

卷首五

聖祖仁皇帝禦制詩

四言古詩

長至日祀

天圜丘有述四章

五言古詩

覽貞觀政要

時巡近郊憫農事有作

懋勤殿讀尙書至無逸篇有作

詠觀天儀器

秋日出郊觀稼

端寧殿齋居

詠史四首

二月三十日親統六軍䢐徵漠北

經眀成祖勒銘處指示扈従諸臣

行殿示諸皇子

厄魯特之眾相繼來歸咸詢其父母兄弟妻子爲陣前所獲者覓令完聚

黃河

噶爾丹平後示諸臣

凱旋言懷

口外設屯耕植聚落漸成

七言古詩

收復嶽州作

自寧夏出塞濵河行至白塔乘舟順流而下抵湖灘河朔作

長安行

松花江放船歌

望焦山念已巳曾登其上

海東靑

松花江网魚最多頒賜従臣

再遊盤山

卷首六

五言律詩

詠蟬

入喜口

夏日迎薰亭

曉發古北口望霧靈山

塞外省覽風俗

過

闕裏

闕裏古檜

出居庸關

賜將士食

瀚海

外藩諸部落絡繹來賀宴賚之

十一月三日泛舟黃河流淩始下舟行之頃河水瑩潔波浪忽平

入沙虎口

保徳州渡黃河

晚眺

過宻云作

興京

曉發嘉興

花山

仲子廟

大城文安等處堤修完舟中駐蹕王家口

七言律詩

塞上宴諸藩

瀛臺

滇平

呂翁山是

聖祖太宗文皇帝擒洪承疇處

駐蹕大淩河

回鑾抵古北口

玉河春水

後苑漫興

登岱

泛舟西湖

春寒軫念將士

入闗見雨膏潤澤禾苗茂遂喜而有作

入京見百官及耆民童稚歡迎道周

出塞

經泰山之麓

入居庸闗

舟行野望

五言排律

臺灣平告祀

孝陵有述

南苑元靈宮是

世祖皇考建

三月初六日告祭

福陵恭述十韻

五言絕句

野望

次楊嶺北

湖心亭

自過江至常州府雜詠【第一首】

六言絕句

水澱雜詩四首

平原

七言絕句

由廣泉寺至臥佛寺

初寒

尖峯山谷口作

巡歷塞北雜詠【第一首】

曉發虛谷

飛來

惠泉

春晴舟中作

克魯倫河上流雨後艸生

班師次拖陵

南口

登雞鳴山

山行

曉寒念將士

經喀爾沁

菜畦

支硎山

江行

春行

未開新荷

卷首七

世宗憲皇帝禦制文

論

怨不在大亦不在小惠不恵懋不懋論

序

大淸會典序

書經傳說彚纂序

詩經傳說彚纂序

聖祖仁皇帝庭訓格言序

聖諭廣訓序

數理精蘊序

音韻闡微序

子史精華序

古今圗書集成序

雍邸詩集序

九日燕羣臣擬栢梁體詩序

悅心集序

卷首八

記

圓眀園記

七曜會聚記

黃河澄淸碑記

防

耕織圖防

防淳化閣帖後

碑文

修建

闕裏聖廟碑文

恵濟廟碑文

朝陽門至通州石道碑文

髙家堰碑文

普陀山普濟寺碑文

普陀山法雨寺碑文

祭文

追封

孔子五代祭文

聖廟告成祭文

卷首九

世宗憲皇帝禦制詩

五言古詩

墨竹

七言古詩

題墨竹

墨竹

五言律詩

大獵

塞外秋興二首

初夏至玉泉山

功成回

鑾恭頌二首

侍從興亰謁

陵二首

水圍

曉度杏山

望毉巫閭山

再度龍泉闗

初夏扈

蹕熱河

口外山村

雨後

過蒙陰

松

竹

寓目

春深閒居

池上待月

壺中天

母后升遐一周諱辰

母后二周諱辰

母后三周諱辰

立春

耕耤

去冬無雪今春雨未霑足朕心憂畏莫可言諭幸於前五月十八日甘霖傾注枯焦頓觧不覺喜而成詠

卷首十

七言律詩

聖駕南巡自春䢐夏瞻依心切恭賦斯篇

謁

昭陵恭頌

謁

福陵恭頌

望海二首

望岱

早起寄都中諸弟

熱河閒詠

月夜泛舟

擬漁樵耕牧四首

甲辰十一月十三日

暮春雜詠二首

夏日樓前

山亭

初夏西苑遊矚

深栁讀書堂避暑

新霽苑中秋色頗佳臨流翫賞率成一律

夏日勤政殿觀新月作

秋日寓目成詠

秋日登朗吟閣寓目

雨後郊外泛舟

偶題

朕因去冬未雪憂懷莫釋夙夜竭誠祈禱於驚蟄後二日荷蒙

上天鑑佑春雪下降朝野同歡因成一律用志欣慶

蓬萊洲詠古

朕禦極七載宵旰萬防未遑他出己酉夏因命將逺討誓師於南海子緬懷曩日侍奉

皇考巡幸此地

色笑儼在目前而

龍馭杳然邈不可攀俯仰徘徊曷勝今昔之感爰成一

律以述追思

冬至齋宮

乙巳仲冬恭詣

景陵

已酉夏南甸大閱

雨後九洲淸宴望西山

五言排律

瞻仰盛京宮闕念

祖宗創業艱難恭賦二十韻

述懷

七言排律

我

皇考深恩慈愛過於髙厚一旦背棄再覲無期遙想音容彌殷哀慕苫塊之次言出痛忱非同寄情於詩文也於戲罔極之徳報曷能盡終天之慕詞豈可宣此萹乃中心迫切不能自禁之詞翰林諸臣各依原韻進呈朕覽

立秋前二日逰湖亭

六言詞

田家四時詞

七言絕句

懷邊地將士四首

竹月

宴月

池月

山月

欽定四庫全書

皇淸文頴總目錄二

卷首十一

禦制文

論

立身以至誠爲本論

讀書以眀理爲先論

信而後諫論

修道之謂敎論

上下交而其志同論

家人上九有孚威如終吉論

嘉言罔攸伏論

春王正月論

作三軍論

動亦定靜亦定論

陸贄論

黃鐘爲萬事根本論

說

復性說

卷首十二

序

貞觀政要序

韓文公文集序

杜子美詩序

朱子資治通鑑綱目序

送五弟奉

命往祭

闕裏文廟序

稽古齋文鈔序

執中成憲序

日知薈說序

樂善堂全集序

太祖髙皇帝實錄序

太祖髙皇帝聖訓序

太宗文皇帝實錄序

太宗文皇帝聖訓序

卷首十三

世祖章皇帝實錄序

世祖章皇帝聖訓序

聖祖仁皇帝實錄序

聖祖仁皇帝聖訓序

世宗憲皇帝實錄序

世宗憲皇帝聖訓序

世宗憲皇帝硃批諭旨後序

栢梁體詩序

授時通考序

唐宋文醇序

恊紀辧方書序

大淸一統志序

卷首十四

記

丰澤園記

田字房記

時應宮記

樂善堂記

圓眀園後記

遊山記

防

恭防

世祖章皇帝禦注孝經

恭防

皇祖聖祖仁皇帝千叟宴詩

恭防性理精義

防大學衍義

書李覯袁州學記後

防防

世宗憲皇帝禦書法帖

雜著

讀鹿鳴至天保六詩

讀無逸

讀董江都賢良三策

擬胡安定置經義治事二齋記

讀宋史徐積傳

摘莊子事爲十二圖各題一章擬九歌體

卷首十五

頌

九符頌

贊

四賢贊

列代賢眀妃後垂稱奕世者取繪十二系以贊

銘

樂善堂銘

硯銘

多福硯銘

座右銘

負扆銘

嘉量銘

箴

七情箴

五事箴

文

告風神文

卷首十六

碑文

泰陵聖徳神功碑

文廟碑文

重建泰山神廟碑文

安佑宮碑文

卷首十七

賦

耕耤賦

四時勤政賦

東郊迎春賦

喜雨賦

燈花賦

鳳凰來儀賦

重修

闕裏文廟告成賦

萬壽日慶雲見苗疆賦

指佞艸賦

六藝賦

日方升賦

水輪賦

文戰賦

景陵瑞芝賦

春搜賦

卷首十八

書同文賦

聖徳合天地賦

麥秋賦

學問至芻蕘賦

五六天地之中合賦

恭祝

聖母皇太后萬壽無疆賦

建福宮賦

盛京賦

卷首十九

禦制詩

樂府

仿云漢詩體敬制雩祭樂章以申誠懇八章乾隆八年秋朕奉

皇太后恭謁

祖陵還至盛亰受朝錫宴夫漢髙過沛而歌大風情至

斯動直已陳徳況予小子覲揚

光烈能無言之不足而長言之哉爰作世徳舞辭十章

章八句

雉將雛

夜夜曲

君子有所思行六章

四言古詩

冬至有事於

南郊敬成八章章八句

萬竿煙雨

五言古詩

古風四首

讀西山先生大學衍義

冬夜偶作三首

催耕鳥

相馬吟

灌麥

讀範文正公神道碑用宋陳傅良原詠韻

古風七首

過曲澗花香逰流杯亭日知閣諸勝

海子外行圍

茅檐曉曝

冬夜偶作四首

暮春圓眀園卽景二首

時巡近郊見西成有象喜而賦此

初晴晚照

十一月初七日得雪時大雪節也喜而有作華嚴洞勒壁

飼魚

每有吟詠輒以示大學士並南書房翰林等或命依韻疊和非以詞藻相誇尙防暇之餘相與優防翰墨亦可以陶性情驗政事比之徵歌選舞不猶愈乎因書以示之

觀獲

讀杜子美集有感

心逺閣秋眺示大學士及南書房翰林等

昔聞

寒雀

夜靜觀書

春日載陽土膏滋潤努力東作正宜其時旣命各省督撫勤宣朕意其有籽種不足者量借予之又成此詩以示重農務夲之意

讀朱子全書

書法中冣喜黃庭堅筆意因而有作

燈

南天門觀音寺遙望

塞上秋景

卷首二十

古風三首

路旁

鳩

曉起

學字

集晉陶淵眀歸去來辭字卽效其體

秋日普覺寺

淮揚一帶連歳被水黎民阽危用遣髙斌周學健前往賑卹兼求疏濬之方瀕行詩以賜之

兩廣總督慶復奏報廣西太平府地湧泉水灌漑田禾喜而有作

石門驛

再題盤谷寺

初冬北逺山村

讀薛文淸讀書錄

春日泛臥遊書室

移花

玉巵謡

風

陰

晴

初逰香山作

讀書

西海泛舟因至玉泉山

禦門日方與大學士等慮及山東河南尙未得雨而山東報得雨之奏適至喜而有作

射

捕鱧鰋有懷

熱

夏日逰香山二首

懷柔縣行宮對月

臨白河

觀荷

聞近亰一帶得雨喜而有作

夜雨

對月思唐太宗遼城望月事卽用其韻

冬夜閒吟

再題澄海樓壁

見耕者

禦園親耕

皇考時屢行之當春舉趾玆惟其時率循舊章並勸良

農觸景興懷防筆成什

心逺閣作

春懷詩

進宮見路旁麥苗待澤孔亟秋禾尙未布種惄焉有憂賦以自咎

湯泉荷花

詣香山禱雨疊舊作初逰香山詩韻

秋夜泛湖賦唐文皇爽气澄蘭沼之句得詩五首依韻爲次

七月二十八日恭奉

皇太後進宮路旁禾黍與與入覽欣此西成稍紓望歳

賦詩志喜亦歌其事也

南紅門池上詠

盆菊

順義縣行宮作

卷首二十一

七言古詩

銅鼓歌

讀司馬溫公諫院題名記

自鳴鐘

題宋宣和淸眀上河圖用駱賓王帝亰篇韻徳壽寺古鼎歌

望雪行

春蔬

雨前茶

有鳥二十章

觀刈麥

擬杜工部洗兵馬行

夜臥聴雨憶平郡王

丰碑行

見桃樹下栽松感而有作

同五弟月下舟歸

秋浦泛舟

法海寺題壁

題秋山行旅圖

題王諤丰年農慶圖

初夏日聞鶯

瀛臺木變石歌效李長吉體

蓼花紅

闗山月

熱

望法海寺

耘田者

神仙引

閶闔篇

題郭河陽雪山行旅圖

秋夕南紅門行宮對月

鑿冰放舟

花朝無花之作

十駿圖歌

神木行

雨中焚香泛臥逰書室

素絲行

觀敖漢瀑布水

射虎行

昭陵石馬歌

所過連山塔山皆我

太宗文皇帝用武之地而呂翁山則生擒洪承疇處也蓋有眀末季驟加遼餉至八百餘萬竭天下之力奉東北一隅未收片甲之用而兵食兩詘人民離叛我

太祖髙皇帝一舉薩爾滸而遼左之業成

太宗文皇帝再舉呂翁山而闗西之勢定今因叩謁祖陵親履其地思經營艸昧之艱難爰恭紀其事以示

來許俾念

祖宗得天下之不易益勵守成之志亦以舉其鑑眀

之鹿亡其必有所以失之之故也

聞黃鸝

霹靂驤嘆

松花玉石屏歌

蟠龍引

靑松行

卷首二十二

五言律詩

春日雨後海子外行圍二首

東作

恭和

禦制詠竹元韻

花信風

鶴迹

春湖涵碧

鏡水荷香

板橋霜迹

萬年松

轆轤聲

瀛臺觀木變石

淸簟看棋

夏日園居卽事四首

萬壽寺方丈小憇

六月七日率王貝勒等泛舟卽景

已未夏六月恭進

皇太后字扇一柄謹成

六月十八日初霽恭侍

皇太后園中逰賞謹成一律

月夜泛舟

雨二首

登賞遇樓疊前韻

秋日禦園卽景

淸河道中

秋日奉

皇太后口外行圍六首

避暑山莊行宮懷舊二首

除夕立春

夏日逰玊泉山羅漢洞疊前韻

螢

望桃花寺

曉月

艸色

來靑軒二首

過玉泉

恭謁

永陵

恭謁

福陵

恭謁

昭陵

敬觀

太宗所禦鹿角倚

除夕

逰潭柘岫云寺卽事雜詠得詩六首

二月二十七日耕耤禮成得詩四首

雨後玊泉山三首

頒朔二首

恭奉

皇太后幸湯泉

韻松軒三首

七言律詩

賦得臥聴村村打麥聲二首

雍正九年十二月二十日

皇祖實錄禦訓告成

皇父陞殿恭受禮成羣臣慶賀恭紀三首

海潮應月

玻璃盤

恭讀

皇祖禦制避暑山莊三十六景詩並閱圖感成長句五

首

題隨安室壁

洗硯

聞軍營大防志喜二首

逰蕉園

賦得自鋤眀月種梅花

題米襄陽畫

雪消

冬夜焚香

甲寅冬至

上躬祀

南郊恭紀二首

我

皇考遐棄臣民遽易節序追思

髙厚再覲無期予小子夙承

庭訓懋學書齋用是苫塊之次述哀痛之忱中心廹切不能自已敬成長律以志終天之慕云

十月三十日

皇考聖誕辰也歳歳稱觴獻壽今忽於雍和宮縞素將

事痛何如之敬成長律用志哀忱

覽舊作志懷

詠禁中紅葉賦得霜葉紅於二月花

丙辰十月十六日恭送

皇考梓宮至

泰陵奉安

隆防殿告祭還亰悲慕如疑呼搶欲絕途次敬成長律

以志深痛

十月二十五日得雪

冬至南郊

卷首二十三

雨夜詠懷

恭題松竹梅畫幅

栁色

詠牡丹擬禁體

甘霖普降特召大學士內廷翰林圓眀園泛舟逰覽卽事成詩同諸臣面賦以志一時勝賞時乾隆三年六月六日也

新秋泛湖

秋夜南苑行宮懷舊偶作

冬至齋居偶閱舊稿志懷

新正二日召集羣臣於乾淸宮賦柏梁體詩朕旣首倡又成七言一章

九日

登盤山天成寺江山一覽閣作

南苑新衙門行宮卽事

四月望後雨澤未足朕憂心如防臣工頗有以春雨旣足尙可無憂者然而無以釋朕懷也越五月丙寅雨澤旣霑命駕進宮見路旁如雲而有秋者麥田也如油而茂夏者晚稼也乃快然以喜則知朕前此之憂不徒憂矣旣以成詩爰命臣工和之

夏日奉

皇太后幸靜眀園

登靜眀園古華嚴寺

雨後翦園中新蔬敬獻

皇太后謹成一律

初秋偶閒

皇考實錄聖訓告成恭紀長律四首

秋日侍

皇太后幸靜眀園奉

聖母命敬成長律得佳字

春池泛舟

細雨

靜眀園卽事

途次見西成有象喜而有作

要亭行宮晚坐

秋山

重陽日喀喇河屯行宮侍

皇太后登逍遙樓

曉日

題瀛臺隨安室

曉行

夜雨寄興

恭瞻

泰陵聖徳神功碑告成感成長句

二月六日

夏日禦園閒詠八首

喜晴

曝書

食荔支有感

七夕後一日立秋

靑龍橋曉行二首

野景

心逺閣秋眺

今年直隸秋收倍常慿輿有喜因示接駕眾官曉行

落葉詩六首

登盤山作

冬日瀛臺卽事二首

正月初十日立春

建福宮新春二首

禦園仲春二首

詣

暢春園問安

春日泛舟過北逺山村二首

春日同諴親王和親王遊宴禦園作

聼唐侃彈琴

初夏靜眀園

栁絮五首

立夏

讀資治通鑑綱目

禦門日雨二首

香山示靑崖和尙

棲雲樓二首

題瀛臺舊書捨

六月十九日立秋

七月初八日因往盛京叩謁

祖陵恭奉

皇太后始發圓眀園作

關外山田

楓二首

詠楓再疊前韻二首

野村二首

秋搜雜記詩五首

望葉赫舊墟敬惟我

太祖髙皇帝以十三戎甲奮迹於此復讐服眾遂成王

業謹賦其事以示來許

禦崇政殿

十月朔日宴宗室羣臣於故宮

夷齊廟

將至京作

詠爆竹

新春恭奉

皇太后駕幸圓眀園二首

春曉

二月二十二日淸眀

午日詣

暢春園問安

甘霖旣霑詣

暢春園問安仰慰

聖母望歳之誠並成長句恭志

盛徳

淸音齋

荔支至頒賜朝臣因而有感

九日登髙

天成寺撫觀乾隆七年逰盤山記因而有作幸翰林院錫宴賦詩復得七律四首並示諸臣淸祕堂偶題

十月二十七日幸翰林院賜大學士及翰林等宴因便閱貢院乃知雲路鵬程誠不易易也得詩四首

雪

卷首二十四

五言排律

禦賜書經傳說彚纂恭紀二十二韻

九日講武恭紀

闕裏祭器新成

賜觀簠簋鉶登豆爵六色恭紀八韻

石發

恭奉

皇太后恭謁

孝陵

景陵敬成長律

南苑大閱謁元靈宮宮是

皇曾祖世祖章皇帝建也敬依

皇祖聖祖仁皇帝韻以志敬仰之忱時冬至月朔日

庚申仲秋丁祭

先師孔子

恭閱

太祖

太宗

世祖

聖祖

世宗實錄聖訓告成敬紀五言排律二十四韻

辛酉仲春耕耤

三秋時序萬寶告成命駕出口巡狩遵

祖制也經過州縣百姓扶老攜幼歡呼夾路閭閻之間戶有蓋蔵場多穂深愜朕志爰下詔蠲免田租以示嘉恵元元之意

常山峪行宮

再疊前韻

至博羅河屯四十八旗諸蒙古王等來接

散館試庶吉士賦得春蠶作繭【得咸字】

賦得望云思雪意

賜江南總督尹繼善之任

雨

賦得折檻旌直臣【五言排律八韻得交字試翰詹諸臣題】

夏至齋居卽事

避暑山莊爲

皇祖臨幸最愛之地亦孫臣受

恩特深處也八年秋謁

陵便道駐蹕數日曷勝今昔之感詩以志勿忘云

靜夜讀書

興亰

過廣寧望醫巫閭山恭依

皇祖聖祖仁皇帝原韻

山海闗恭依

皇祖聖祖仁皇帝元韻

澄海樓聯句

秋日奉

皇太后遊玉泉山周覽西海近郊獲事卽景賦詩十四

韻

乾隆九年十月重葺翰林院落成車駕臨幸錫宴送大學士掌院事鄂爾泰張廷玉進署以張說東壁圖書府五律字爲韻賦東字音字二首勅諸臣各分一字賦詩

觀象臺

七言排律

辛亥仲春

上幸丰澤園演耕耤禮

上躬四推

命【臣】等終畆恭擬應制十韻

賦得山雞舞鏡

謁

陵禮畢車駕入盛京得七言排律十四韻

五言絕句

裁衣寄従軍者四首

平湖雨渡四首

古意四首

問春風

春風答

鳴玉瀨四首

常山峪行宮八景八首

玉泉六首

六言絕句

恭題鳳仙石竹畫冊二首

七言絕句

將獵南苑檢防所擕書籍

三月十三日隨

皇父駕幸圓眀園五首

栁溪垂釣

從軍行五首

冒雨尋菊二首

村墟夜舂二首

盆魚二首

題元祐黨人碑

過淋河

夏日書懷

秋日奉

皇太后駕幸南苑卽事六首

郊外卽事三首

山田三首

灤河捕魚二首

出塞雜詠九首

北郊禮畢回圎眀園道中作四首

射獵南苑卽事六首

春水泛舟

淸眀後一日漫作二首

郊行三首

塞上行五首

臘月二十一日立春擬春帖子三首

春日郊行雜詠八首

云罩寺畱題三首

欽定四庫全書

皇淸文頴總目錄三

卷一

表

恭進易經防解表

張英

恩賜宮紗謝表

張英

恩賜羊酒食物謝表

張英

恭進

聖徳萬壽詩表

陳廷敬

恭進

聖武雅表

陳廷敬

獻平滇雅表

陳廷敬

卷二

恭進

禦書防翰堂法帖表

陳廷敬

進呈

禦選古文淵鑑表

徐幹學

恭進

大淸會典表

徐幹學

進朱子全書表

李光地恭進

大淸鐃歌鼓吹樂章表

髙士奇

謝授館職表

勵杜訥

恭進明史表

張廷玉

卷三

論

屯田論

果毅親王允禮如得其情則哀矜而勿喜論

果毅親王允禮

子產論

果毅親王允禮善爲士者不武善戰者不怒論

果毅親王允禮

一實萬分論

果毅親王允禮

孫吳論

果毅親王允禮

春秋論

果毅親王允禮

蘇公式敬由獄論

和親王晝他山之石可以攻玉論

和親王晝

卷四

禁原蠶論

和親王晝

司馬不具職掌論

和親王晝

筆公進規論

和親王晝

婁公盛徳論

和親王晝

白孝徳攬轡安閒論

和親王晝敬輿之學眞洙泗之徒論

和親王晝

黃鐘理數論

誠隱郡王允祉

卦圖先後天論

平郡王福彭

京房考功課吏論

平郡王福彭

卷五

太極圖論

葉方藹

宋璟論

葉方藹

十三經注疏論

湯斌

二十一史論

湯斌

經世大法在方策論

魏裔介

卷六

太極圖論

熊賜履

韓愈深得春秋之防論

張英

王者以教化爲大務論

張英

中和位育論

張英

格物致知論

張英

太極圖論

張英

不知命無以爲君子論

張英

讀李文饒近幸論

張英

好名論上

陳廷敬

好名論下

陳廷敬

卷七

春秋論【趙盾一】

汪琬

春秋論【趙盾二】

汪琬

河圖論

李光地

先天圖論

李光地

後天圖論

李光地

聞樂知徳論

李光地

太極論

陸隴其

賈董優劣論

陸隴其

論姚崇十事

陸隴其

崇讓論上

韓菼

崇讓論下

韓菼

卷八

三禮論

韓菼

儀禮論

韓菼

樂章論

韓菼

諸儒語錄論

韓菼

春秋論

朱彜尊

詩論

朱彜尊

理學眞僞論

張廷瓚

理學眞僞論

沈涵

理學眞僞論

胡會恩

無極而太極論

張廷璐

黃鐘爲萬事根本論

張廷璐

日月五星行道論

張廷璐

卷九

黃鐘爲萬事根本論

劉綸

黃鐘爲萬事根本論

於振

黃鐘爲萬事根本論

周長髮

黃鐘爲萬事根本論

汪士鍠

黃鐘爲萬事根本論

齊召南

史論

劉綸

史論

於振

史論

張漢

卷十

史論

杭世駿

史論

周長髮

史論

沈廷芳

史論

汪士鍠

史論

齊召南

復見天心論

萬松齡

禮以養人爲本論

王會汾

卷十一

說

八音樂器說

誠隱郡王允祉

古今易說

陳廷敬

春秋爲史法說

陳廷敬

勤政說

徐幹學

周禮三徳六徳說

李光地

敬義說

李光地

河圖洛書說

施閏章

攺過說

汪琬

忠恕說

汪琬

惜陰說

陳遷鶴

仁義字說

李紱

發明本心說

李紱

卷十二

解

禋於六宗解

葉方藹

春秋謹嚴解

李光地

騶虞解

李紱

經解

劉綸

經解

於振

經解

杭世駿

卷十三

經解

劉藻

經解

周長髮

經解

沈廷芳

經解

汪士鍠

經解

齊召南

卷十四

序

工部事宜冊序

果毅親王允禮

孝經易知序

湯斌

順天鄕試錄後序

熊賜履

會試錄後序

熊賜履

恭進易經防解序

張英

恭進書經衷論序

張英

講筵應

制集序

張英內廷應

制集序

張英

禦制文集擬後序

陳廷敬卷十五

癸丑武防試錄後序

陳廷敬

癸未防試錄序

陳廷敬

禦選古文淵鑑後序

徐幹學

進易論序

李光地進讀書筆錄及論說序記雜文序李光地進大司樂釋義及樂律論辧序

李光地

詩所序

李光地

孝經天子五章衍義序

韓菼

平定三逆方略序

韓菼

卷十六

焦山古鼎圖詩序

汪琬

瀛臺

賜宴序

潘耒

甲子湖廣鄕試錄序

毛奇齡

歷代名儒傳序

朱軾

歷代名臣傳序

朱軾

歷代循吏傳序

朱軾

樂善堂全集序

朱軾

樂善堂全集序

張廷玉卷十七

明史地理序

張廷玉

甲辰會試錄序

張廷玉

樂善堂全集序

鄂爾泰

壬戌會試錄序

鄂爾泰

學規類編序

蔡世遠

古文雅正序

蔡世遠

皇五子奉

命祭告

闕裏文廟序

蔡世遠

廣西通誌序

李紱

壬戌會試錄後序

汪由惇

明史功臣表序

汪由惇

明史儒林傳序

汪由惇

卷十八

記

宗學記

果毅親王允禮

刈麥記

誠隱郡王允祉

讀書齋記

葉方藹

潼關樓刻詩記

湯斌

重修蘇州府儒學碑記

湯斌

睢州移建廟學碑記

湯斌

嵩陽書院記

湯斌

遊遼陽千山記

張玉書

重修東林書院記

熊賜履

賜金園記

張英

賜遊西苑記

陳廷敬卷十九

乾淸宮讀書記

徐幹學瀛臺

恩宴記

徐幹學

禦賜書記

徐幹學

賜遊西苑記

徐幹學

翰林院題名碑記

徐幹學

翰林院敎習堂題名碑記

徐幹學

刑部題名記

徐幹學

刑部題名碑記

徐幹學

禮部題名碑記

徐幹學

詹事府題名碑記

徐幹學

皇帝親耕處恭記

李光地

禦書太極圖說西銘恭記

李光地卷二十

禦試乾淸宮讀書記

韓菼

寶翰堂記

汪琬

臺灣載舉賔興記

陸葇

大同府威遠衛重修學記

朱彜尊

杜尙書疆理閩粵記

朱彜尊

瀛臺

禦試記

徐元正

皇淸進士題名碑記

吳苑

國子監題名碑記

陸肯堂

諸羅縣學記

蔡世遠

勅修夏禹王陵廟碑記

李紱

駕幸翰林院記

裘曰修

來牛石城記

常安

卷二十一

跋

書朱子五朝名臣言行錄後

果毅親王允禮

禦制葡萄詩跋

誠隱郡王允祉

禦制文集恭跋

張英

禦制夏日登景山詩跋後

張英

禦書千字文跋

陳廷敬

禦書後跋

陳廷敬

起居注冊後跋

陳廷敬

禦賜詩恭跋

陳廷敬

起居注書後

徐幹學恭跋

禦制避暑山莊三十六景詩後

張廷玉

日知薈說跋

張廷玉

日知薈說跋

鄂爾泰

樂善堂全集跋

張廷玉

樂善堂全集跋

福敏

日知薈說跋

楊名時

日知薈說跋

邵基

禦制圓明園四十景詩恭跋

汪由惇

禦制盛京賦恭跋

汪由惇卷二十二

辧

三老五更辧

平郡王福彭

春王正月辧

湯斌

儒吏廉吏辧

魏象樞

學術辧

陸隴其

班馬異同辧

徐幹學

春主正月辧

李光地

風雅頌辧

陳遷鶴

卷二十三

防問

山西鄕試防問三道

魏裔介

武闈防士第二問

魏裔介

浙江鄕試防問二道

熊伯龍

江南鄕試防問三道

朱彜尊

順天鄕試防問四道

徐幹學

卷二十四

戊辰會試防問五道

徐幹學

己丑會試防問四道

李光地

乙卯順天鄕試防問五道

韓菼戊午順天武鄕試防問一道

韓菼

卷二十五

防對

殿試防對

馬世俊

殿試策對

繆彤

殿試防對

韓菼

第一問

萬松齡

第二問

萬松齡

第一問

朱荃

第二問

朱荃

卷二十六

議

修史議

施閏章

皇太子視學議

徐幹學

北郊配位議

徐幹學

祀地無配位議

徐幹學

郊祀分合議

徐幹學

卷二十七

歷代樂章配音樂議

毛奇齡

三老五更議

張廷玉

卷二十八

疏

進呈大學衍義疏

熊賜履

歲終彚進講義疏

陳廷敬進呈刋完日講四書解義疏

陳廷敬翰詹謝

恩疏

韓菼

禮部謝

賜訓飭士子文題明頒發疏

韓菼

翰林院落成謝

恩疏

張廷玉札子

禦制論詩發示覆奏札子

李光地

請刋通鑑

聖論札子

勵廷儀

回奏樂律札子

張照回奏丹陛樂導引樂用鼓起音札子

張照

卷二十九

碑

睢州節烈祠碑

汪琬擬勒銘拖諾山恭紀

聖武神功之碑

張玉書

擬勒銘狼居胥山恭紀

聖武神功之碑

張玉書

於公祠堂碑

韓菼

巡撫慕公免役碑

韓菼

鄒縣重修亞聖孟子廟碑

朱彜尊

重修泰安州東嶽廟碑

朱彜尊

虸蚄廟碑

朱彜尊

卷三十

贊

易贊

李光地

朱子像贊

李光地

禦書翰林院扁額贊

韓菼

禦書都察院扁額贊

韓菼

禦書詹事府扁額贊

韓菼

十駿贊

張照

梁詩正

三希堂圖贊

梁詩正

三希圖贊

汪由惇

明史列傳贊

汪由惇

禦繪詩經全圖贊

梁詩正

歷代帝王道統圖贊

錢陳羣

箴

明善箴

熊賜履

主敬箴

熊賜履

銘

雜銘

熊賜履

文房雜銘

陳元龍

寶座銘

徐本

硯銘

汪由惇

硯銘

梁詩正

卷三十一

對

昊天與聖人皆有四府其道如何陳廷敬昊天與聖人皆有四府其道如何徐幹學

書

答李舉人論以史證經書

汪琬

答問東西房書

毛奇齡

答問笙詩樂師書

毛奇齡

詩問

詩問【九夏非周頌】

汪琬

詩問【變風變雅之終】

汪琬

考

九河考

平郡王福彭

稅畝丘甲田賦考

韓菼

書大傳考

李紱

江源考

李紱

卷三十二

雜文

粵西平露布

湯斌

擬爲司賓答問辭

毛奇齡

演連珠十首

彭防淇

原敎

朱彜尊

原刑

朱彜尊

原敎

李紱

欽定四庫全書卷

皇淸文頴總目錄四

卷三十三

頌

升平頌

張英

至徳仁頌

張英

聖武三臨絕塞蕩冦功成頌

張英

平滇頌

孫在丰

平滇頌

徐幹學

平滇頌

尢侗

平滇頌

陳維崧

平朔頌

尢侗

平蜀頌

翁叔元

平蜀頌

彭孫遹

卷三十四

聖徳神功頌

毛奇齡

甲子紀功徳頌

翁叔元

神功慶成頌

顧祖榮

聖淸睿略神功定萬世太平頌

楊大鶴

聖徳神功告成大慶頌

韓菼

幸闕裏頌

陳廷敬

幸魯頌

陳元龍

聖徳同天頌

勵杜訥卷三十五

皇帝淸平漠北頌

髙士奇

皇帝釋奠於闕裏頌

彭孫遹

聖駕幸闕裏頌

徐幹學勅修闕裏

孔子廟告成頌

顏光斆

南巡頌

王士禎南巡

聖徳頌

李天馥卷三十六

南巡治河布徳施恩頌

王鴻緒

皇帝省方聖政頌

王九齡

聖徳十頌

徐潮

南巡頌

李振裕

南巡頌

查升丰澤園

禦試紀

恩頌

湯右曽

嘉禾頌

宋敏求

臨雍禮成頌

張廷玉卷三十七

日月合璧五星聯珠頌

張廷玉

日月合璧五星聯珠頌

勵廷儀

日月合璧五星聯珠頌

田從典

日月合璧五星聯珠頌

福敏

日月合璧五星聯珠頌

蔡世遠

日月合璧五星聯珠頌

張廷璐

萬年頌

徐本

河淸頌

朱軾

河淸頌

張廷玉

卷三十八

河淸頌

勵廷儀

河淸頌

蔡世遠

河淸頌

鄂爾奇

河淸頌

任蘭枝

河淸頌

李徽

河淸頌

周學健

聖駕東巡

盛京恭謁

祖陵大禮慶成頌

鄂爾泰聖駕東巡

盛京恭謁

祖陵大禮慶成頌

史貽直聖駕東巡

盛京恭謁

祖陵大禮慶成頌

彭維新聖駕東巡

盛京恭謁

祖陵大禮慶成頌

裘曰修聖駕東巡

盛京恭謁

祖陵大禮慶成頌

王太嶽卷三十九

賦

耤田賦

和親王晝

上元觀燈賦

和親王晝

學問至芻蕘賦

和親王晝

荔枝賦

和親王晝

皇太后萬壽無疆賦

誠隱郡王允祉

萬壽賦

誠隱郡王允祉

解慍阜財賦

平郡王福彭

卷四十

璿璣玉衡賦

葉方藹

璿璣玉衡賦

張玉書

璿璣玉衡賦

王鴻緒

璿璣玉衡賦

湯斌

璿璣玉衡賦

梅文鼎

瀛臺賦

葉方藹

懋勤殿秋蘭賦

葉方藹

會同館賦

盛符升

卷四十一

喜雨賦

張英

懋勤殿秋蘭賦

張英

駕幸闕裏賦

張英

朝

陵賦

孫在丰

湯泉賦

徐幹學

西山賦

徐幹學

聖駕時巡賦

徐幹學

長白山賦

吳兆騫

卷四十二

有事於

南郊賦

韓菼

南苑賦

王鴻緒

西山賦

顧祖榮

芍藥賦

顧祖榮

鄧尉梅花賦

彭定求

宸翰天章賦

胡會恩

萬壽無疆賦

彭會淇

浙江潮賦

沈三曾

太液新荷賦

方韓

卷四十三

夏云賦

張廷瓚

喜雨賦

張廷瓚

玉河新柳賦

曹鑑倫

春省賦

沈朝初

櫻桃賦

楊大鶴

玉河新柳賦

李孚靑

南郊瑞雪賦

王沛思

荔枝賦

余志貞

賜宴瀛臺賦

倪燦

賜宴瀛臺賦

陸葇

賜宴瀛臺賦

毛奇齡卷四十四

喜雨賦

陸葇

大西洋國貢獅子賦

徐嘉炎

大駕南巡賦

徐嘉炎

懋勤殿賦

湯斌

西山賦

邱象隨

南苑大閱賦

施閏章

牡丹賦

施閠章

平蜀賦

潘耒

東巡賦

勵杜訥

瀚海石子賦

勵杜訥

卷四十五

丰澤園賦

胡防恩

丰澤園賦

沈涵

丰澤園賦

陸葇

丰澤園賦

張廷瓚

丰澤園賦

彭寧求

丰澤園賦

史防

丰澤園賦

沈廷文

丰澤園賦

劉灝

嘉谷賦

彭寧求

玉河春柳賦

彭寧求

天行健賦

史防

允猶翕河賦

周金然

卷四十六

丰澤園修竹賦

陳元龍

經筵賦

宋大業

喜雨賦

徐元正

嘉禾賦

王之樞

宸翰賦

汪灝

華山仙掌賦

劉涵

喜雨賦

魯瑗

瑞禾賦

湯右曾

瀛洲亭補種新槐賦

湯右曾

梧桐賦

劉灝

瓊島春云賦

黃叔琳

刻漏賦

揆敍

塞上觀獲賦

揆敍

賜觀瀚海石賦

錢名世

禦賜砥石硯賦

查愼行

聖駕三巡塞北蕩平賦

吳襄卷四十七

日月合璧五星聯珠賦

鄂爾泰

日月合璧五星聯珠賦

徐本

日月合璧五星聯珠賦

徐杞

日月合璧五星聯珠賦

許王猷

日月合璧五星聯珠賦

於振

日月合璧五星聯珠賦

尹繼善

日月合璧五星聯珠賦

帥念祖

河淸賦

淩如煥

河淸賦

畱保

河淸賦

錢陳羣

河淸賦

尹繼善

河淸賦

張廷瑑

河淸賦

趙大鯨

河淸賦

李淸植

河淸賦

吳兆雯

卷四十八

甘霖賦

陶正中

惟天聰明賦

夏之芳

四時勤政賦

吳應枚

謙受益賦

王丕烈

求賢賦

鐘衡

無逸圖賦

宋楠

奉三無私賦

董邦達

律呂相生賦

張映斗

藏珠於淵賦

陳大受

藏珠於淵賦

趙大鯨

藏珠於淵賦

張映辰

卷四十九

五六天地之中合賦

劉綸

五六天地之中合賦

於振

五六天地之中合賦

杭世駿

五六天地之中合賦

劉藻

五六天地之中合賦

汪士鍠

五六天地之中合賦

齊召南

五六天地之中合賦

周長髮

指佞艸賦

萬松齡

指佞艸賦

朱荃

卷五十

秋郊大獵賦

梁詩正

聖駕東巡

盛京恭謁

祖陵大禮慶成賦

張鵬翀聖駕東巡

盛京恭謁

祖陵大禮慶成賦

竇光鼐

欽定四庫全書

皇淸文頴總目錄五

卷五十一

詩

樂府

皇雅四篇

葉方藹

鐃歌鼓吹曲十四章

徐嘉炎

卷五十二

平滇鐃歌十章

袁佑

東巡雅十三章

徐元文

聖武雅三篇

陳廷敬卷五十三

平北雅十二章

王士禎

聖武神功蕩平漠北鐃歌鼓吹曲十二章

杜臻

卷五十四

聖武功成鐃歌鼓吹曲十章

陳論

平北雅三篇

宋駿業

聖駕北巡鐃歌四章

沈涵

聖駕南巡風謠十章

彭會淇

大駕南巡樂府四章

趙執信卷五十五

田家太平樂詞五章

史防

聖駕幸闕裏樂府十二章

金居敬

大駕親平沙漠還京凱歌七篇

姜宸英

聖武逺揚靑海平定鐃歌三章

錢陳羣卷五十六

聖駕東巡

盛京恭謁

祖陵大禮慶成敬賦樂府十章

沈徳潛聖駕東巡

盛京恭謁

祖陵大禮慶成詩十章

萬承蒼卷五十七

四言古詩

賜逰湯泉應

制十二首

徐元文

聖徳神功詩

汪霦

平蜀詩十三章

朱彜尊

卷五十八

神功聖徳詩

髙士奇

聖武逺揚靑海平定詩八章

楊椿

聖駕南苑大閱恭紀

張照

聖主躬耕耤田詩十章

聞棠聖駕東巡

盛京恭謁

祖陵大禮慶成詩十五章

汪由惇

聖孝光昭詩

徳齡聖駕東巡

盛京恭謁

祖陵大禮慶成詩十二章

劉綸卷五十九

五言古詩

入山左境見流移歸復宿麥被隴喜而有作

理密親王允礽

賦得淸气朗山壑

恆溫親王允祺

觀魚樂

果毅親王允禮

題茂林仙館圖

果毅親王允禮

題畫

果毅親王允禮

詠史四首

果毅親王允禮

題畫

果毅親王允禮

鳯縣

果毅親王允禮

勵志

果毅親王允禮曉發通州至燕郊鎭二十里愼郡王允禧

初夏偶成

愼郡王允禧

灌花

愼郡王允禧

藤花

愼郡王允禧

對雨

愼郡王允禧

湯泉

愼郡王允禧

喜雨

貝子普

賦得秋月望銀山

貝子普

齋中卽事

輔國將軍博爾都松韻軒初成仿古

輔國將軍博爾都

竹塢

輔國將軍博爾都

中洲

輔國將軍博爾都

賜逰湯泉應

制四首

張玉書

恭紀

駕幸闕裏詩

熊賜履

扈従

南巡詩八首

張英瀛臺

恩宴詩四首

徐幹學

出山海關三首

孫在丰

長城

孫在丰

聖武功成詩六首

徐秉義卷六十

太祖髙皇帝實錄告竣恭紀

喬萊

平滇鐃歌六首

汪楫

扈従恭紀二首

勵杜訥

賦得崇文聊駐輦

沈涵

秦中謡四首

汪灝

讀書二首

孫勷

聖武平北大功告成詩十二首

彭始摶

玉蝀橋望西山爽气

黃叔琳

南巡聖徳古體詩六首

汪士鋐

題賜蓮圖爲同年蔣廷錫

勵廷儀

出古北口二首

蔣廷錫

述懷三百字示諸同事

鄂爾泰

故里

誇岱

九關臺

塞爾赫

和韋左司擬古二首

儲在文

都江道中

呂耀曾

題松吹讀書園

徳齡

卷六十一

七言古詩

塞垣對月

理密親王允礽恭和

禦制見龍行

理密親王允礽

雙峯歌

恆溫親王允祺

定州

果毅親王允禮

正定

果毅親王允禮

岐山

果毅親王允禮

碑洞

果毅親王允禮觀鹽池並謁池神廟

果毅親王允禮

湯山春景

果毅親王允禮

瑞雪謡

愼郡王允禧題翁照春篷聽雨圖小像

愼郡王允禧曉起登畫笥樓望西山晴雪愼郡王允禧

薜荔

愼郡王允禧

頒賜諸王大臣瓷器恭紀

平郡王福彭

雪後

平郡王福彭

瀚海石歌

平郡王福彭

薊門

輔國將軍博爾都

月夜聞箏

輔國將軍博爾都

寶刀行

輔國將軍博爾都

松花石歌

輔國將軍博爾都

卷六十二

南苑徳壽寺寶鼎歌

張玉書

禦書恭紀

張玉書

扈従登澄海樓觀海

張玉書

一片石

張玉書

松山

張玉書

薩爾滸

張玉書

試馬歌

張英

天府寶翰篇

張英

溫泉歌

張英防

賜禦筆臨米芾長幅恭紀

張英

大西洋貢獅子歌應

制

王士禎

聖駕南巡詩

汪霦卷六十三

澄海樓

孫在丰一片石【王師殄流宼従一片石驅入山海關盡殱之城下】孫在丰壬午三月二十九日禁中侍觀

宸翰蒙

賜禦題淸芬堂扁額紀

恩歌

胡防恩敬擬七徳九功舞歌效白居易體翁叔元敬瞻

禦書河南四大扁額恭紀

沈涵

喜雨詩

曹鑑倫

石鼓歌

吳苑

古栢行

吳苑江西試事畢過廬山白鹿洞謁禮

聖殿敬瞻

禦筆學達性天扁額復登

禦書閣觀

頒貯經史恭紀長歌

陸肯堂

禦書扁額歌

劉坤

聖駕南巡恭紀

許汝霖皇帝聖神威武三出邊塞永淸大定歌胡任輿

大駕東巡幸闕裏恭紀

姜宸英卷六十四

扈従出古北口

張廷玉二十八日

駐蹕宻云

賜觀

禦書大學全部敬成七言古詩一首

蔣廷錫

雙塔峯歌

蔣廷錫八月十二日

上幸額勒蘇臺大獵

恩賜觀圍恭紀

蔣廷錫

康熙四十二年正月初二日荷防

皇恩賜觀朝會樂器恭紀七言古體四十韻

查愼行

瀚海石歌

查愼行

賜硯恭紀

宮鴻歷

恭頌

萬壽無疆詩一百韻

吳士玉

甲辰閠四月十五夜喜雨

鄂爾泰恭讀

禦制題王諤丰年農慶圖詩敬和元韻鄂爾泰

杏山行

塞爾赫

松山歌

塞爾赫

山海關

塞爾赫

聖主臨雍禮成恭紀

張湄聖主東巡

盛京恭謁

祖陵大禮慶成詩

金甡卷六十五

九言詩

恭頌

萬壽九言詩一百韻

沈樹夲

聖主躬耕耤田九言詩

吳應枚卷六十六

五言律詩

上苑觀燈

理密親王允礽

塔山

理密親王允礽

過開山廟

理密親王允礽

黃河

理宻親王允礽

賦得潤物細無聲

理密親王允礽

夏日園中

恆溫親王允祺

待宴觀燈

恆溫親王允祺晚發湯山途中口占

恆溫親王允祺

二十七日歸

恆溫親王允祺

禁中直宿晚晴見月

淳度親王允祐奉和

兄雍親王暮春元韻

怡賢親王允祥

恭讀

禦制耕織圖詩敬成二律

怡賢親王允祥

春晝

怡賢親王允祥

鑾回恭迎敬賦

怡賢親王允祥

西山

怡賢親王允祥

試馬

怡賢親王允祥夏日山莊應

制

莊親王允祿

泉源石壁應

制

莊親王允祿

恭賦梅宮中樹應

制

莊親王允祿

春和堂

果毅親王允禮

賦得秋山極天淨

果毅親王允禮

蒲州

果毅親王允禮熱河三十六景詩【選三】

果毅親王允禮七月八日逰

瀛臺登西南樓成詠

果毅親王允禮

桃

和親王晝

積書巖

和親王晝

賦得千章夏木淸

怡親王曉

曉行卽事

怡親王曉扈従

暢春園途中作

誠隱郡王允祉

詠竹四首

愼郡王允禧

早秋

愼郡王允禧

秋日漫興

愼郡王允禧初夏憇淸芬庵後禪院

愼郡王允禧

雁

愼郡王允禧

夜坐課詩

愼郡王允禧夏日閒居用杜甫過何將軍山林韻十首【選一】

愼郡王允禧

春日新霽

鎭國公徳普

秋夜

鎭國公徳普北林秋詠次姚少監縣居韻鎭國公徳普

春日逰西山

鎭國公徳普

西山道中

鎭國公徳普

村夜

鎭國公徳普

曉行

鎭國公徳普

盤山

輔國將軍博爾都

探春花

輔國將軍博爾都

戒壇古松

輔國將軍博爾都

楓莊新詠四首

輔國將軍博爾都

次淸爽齋韻

宗室福靜

卷六十七

扈従

聖駕南苑閱武應

制

馮溥

秋日

瀛臺卽事應

制二首

馮溥

廷試武進士閱卷卽事二首

馮溥

武闈對雨二首

梁淸標

賜宴西苑恭紀二首

張英

講筵紀事二首

陳廷敬

早朝卽事

陳廷敬

天壇齋宿

駕恭述

王士禎

康熙十年二月二十八日防

召入

徳殿出西伯求賢圖

命題賦五言近體應

制

沈荃

侍宴

瀛臺泛舟賞荷應

制四首

葉方藹

南巡聖徳詩六首

韓菼

冬日

駕幸南苑恭紀二首

王鴻緒上步禱

天壇甘霖立沛恭紀二首

王鴻緒

五月九日

賜逰暢春園觀荷花復

命中官同泛舟逰覽畢

賜宴兼

賜千葉荷花一瓶恭紀八首

王鴻緒

聖駕南巡恭紀四首

徐潮

賦得淡日非云影

徐元夢

春風限韻

徐元夢

春雨次前韻

徐元夢

賦得雪夜書千卷

徐元夢

塞外曉行

徐元夢扈従

駕幸五臺恭紀

成徳

西苑入直

成徳

景山

成徳

蕉園

成徳

賜宴西苑恭紀二首

髙士奇

渡渾河

髙士奇

登戒壇

髙士奇恭和

聖制賦金蓮花韻

勵杜訥

恩賜禁中騎馬

朱彞尊

壬戌除日

保和殿侍宴

朱彞尊癸亥元日

賜宴太和門

朱彞尊

皇仁綏逺詩四首

朱彞尊卷六十八

平滇詩八首

嚴繩孫恭讀

禦制詠金蓮花詩

沈涵

恭讀

禦制懋勤殿讀尙書無逸有作

沈涵

恭讀

禦制詠觀天儀器詩

沈涵

端午日應

制二首

沈三曾

望西山

吳晟

農蠶雜詩二首

陳元龍

賦得淸如玉壺冰

陳元龍

賦得靜有圖史樂

陳元龍

賦得牕戶貯淸陰

陳元龍

賦得閒看玉表驗分差

陳元龍恭頌

萬壽詩四首

徐元正

洗桐

謝陳常

聖徳省方詩四首

劉涵丰澤園

禦試紀

恩詩四首

劉坤

聖駕南巡恭紀四首

查嗣韓

村居雜詩二首

劉灝

皇帝北徵大捷凱旋恭紀七首

汪倓卷六十九

恩賜

禦書詩扇和家學士

誇岱

大淩河應

制

誇岱南苑晚雪應

制

法海

従

幸揚州天寧寺應

制

法海聖駕南巡閱河省方布徳詩四首

陳璋

恭擬初夏新晴較射

汪士鋐春日侍直

暢春園卽事四首

張廷玉

聖主躬耕耤田詩六首

張廷玊

恭和

禦制詠竹元韻

鄂爾泰

敬和

禦制六月十八日初霽恭侍

皇太后園中逰賞元韻

鄂爾泰

熱河紀事八首

勵廷儀

恩賜砥石山緑硯一方恭紀

勵廷儀

恭頌

萬壽詩六首

蔣廷錫

恭和

聖制初夏新晴較射

蔣廷錫

湯泉

蔣廷錫

恩頒

禦苑各色牡丹敬讀

聖制恭賦

蔣廷錫

恭頌

聖壽萬年詩八首

查愼行

五月五日侍直

暢春園防

恩賜饌恭紀二首

錢名世卷七十

甲辰仲春

上祀朝日壇恭紀

錢以塏

恭謁

福陵

呂履恆

石匣

劉巖

古北口

劉巖

鞍子嶺

劉巖

黃土梁

劉巖

臺拱卽事

呂耀曾賦得帳殿郁崔嵬應

制

阿克惇

哈宻

阿克惇

使回伊裏

阿克惇

東科爾寺

徳齡

大通河

徳齡

渾水

徳齡

渾源州

髙斌

讀書

髙斌

聖主躬耕耤田恭紀六首

熊暉吉

聖主躬耕耤田恭紀八首

梁詩正

聖駕南苑大閱恭紀八首

汪由惇

聖駕南苑大閱恭紀二首

程盛修

聖駕南苑大閱恭紀四首

宋楠

聖駕南苑大閱恭紀四首

鶴年

聖駕南苑大閱恭紀六首

觀保卷七十一

七言律詩

淵鑑齋觀魚

理宻親王允礽

太液新栁

理宻親王允礽

慶雨

理宻親王允礽陪

駕幸五臺山

理宻親王允礽

菩薩頂雪月

理宻親王允礽

金蓮花

理宻親王允礽恭侍

聖駕閱視河隄

理宻親王允礽

湖心亭

理宻親王允礽

玉蘭

理宻親王允礽

橊花

理宻親王允礽

檣燈

理宻親王允礽

過天津衛

理宻親王允礽

賦得靑歸栁色新

理宻親王允礽吳中農家多萟菜春深黃花徧野偶賦

理宻親王允礽

飛來峯

理宻親王允礽

竹花

理宻親王允礽冬至陪祀

南郊

恆溫親王允祺

恭頌

皇太后萬壽無疆詩

恆溫親王允祺

乾淸宮侍宴

恆溫親王允祺奉

詔舉家得逰

禦園詩以志喜

恆溫親王允祺

恭和

禦制餞大學士李光地暫回閩省詩

淳度親王允祐

玉蘭花應

制

淳度親王允祐

熱河夏日卽景

淳度親王允祐

賦得殿閣生防涼

淳度親王允祐

暢春園夏日應

制

淳度親王允祐

扈

駕祀

方澤

淳度親王允祐

南郊禮成恭紀

淳度親王允祐

望

陵

淳度親王允祐

扈

駕謁

陵

淳度親王允祐

桃花寺

行宮

淳度親王允祐

早朝

淳度親王允祐送

駕

淳度親王允祐

迎

駕

淳度親王允祐

恭祝

兄雍親王壽

怡賢親王允祥

奉和

兄雍親王早起寄都中諸弟兄元韻

怡賢親王允祥

奉和

兄雍親王山居偶成元韻

怡賢親王允祥

奉和

兄雍親王春園讀書元韻

怡賢親王允祥

題樂志圖

莊親王允祿子普荷

聖恩頒賜名茶防扇等珍物詩以勉之

莊親王允祿

嘉陵江舟行

果毅親王允禮熱河

行宮應

制

果毅親王允禮

嘉谷二首

果毅親王允禮

新燕

果毅親王允禮

帝京十景詩

果毅親王允禮

春艸

果毅親王允禮題唐六如畫漁翁卽用六如自題元韻

果毅親王允禮

賦得風來花自舞

諴親王允祕

冬至早朝

諴親王允祕

賦得斜日半江眀

諴親王允祕

賦得艸色入簾靑

諴親王允祕

松風

諴親王允祕

春波泛艇

諴親王允祕

霜栁

諴親王允祕

卷七十二

重陽

乾淸宮侍宴賦詩恭紀

和親王晝

栁絮

和親王晝賦得柴門臨水稻花香

和親王晝

十月朔頒時憲書

和親王晝

晴雪早朝

和親王晝

燕山八景

和親王晝

賜柑恭紀

和親王晝

賜哈宻恭紀

和親王晝賦得靑山長對捲簾時

和親王晝雍正七年十一月某日闕裏

文廟上梁前二日慶雲見

上躬詣太學致祭用答鴻庥恭紀二首

和親王晝

古栢

和親王晝

喜雨二首

和親王晝

海潮應月

和親王晝

雨中山翠

和親王晝

賜讀

禦制冬至齋宮詩第二章

奉

命恭擬敬呈

禦覽

和親王晝

乾淸門侍直

怡親王曉

暮春卽事次韻

怡親王曉

元日早朝口號

誠隱郡王允祉秋日

乾淸宮應

制

誠隱郡王允祉

中秋扈

蹕塞外較獵

誠隱郡王允祉

聖駕南巡防

恩以途間

禦制詩文

賜示恭紀二首

誠隱郡王允祉

隨

鑾駐蹕樺楡溝

行宮恭紀【時五月朔二日】

誠隱郡王允祉賦得禁城春色曉蒼蒼應

制

誠隱郡王允祉

癸已歳

皇上六十萬壽大慶恭祝二首誠隱郡王允祉

元日早朝

愼郡王允禧

漁人

愼郡王允禧

雪後早朝

愼郡王允禧丁未四月十二日

恩賜

禦園避暑讀書恭紀二首

愼郡王允禧

上元夜

愼郡王允禧

送僧住西山

愼郡王允禧桐露堂十月望後夜集

愼郡王允禧元日陪

駕叩覲

慈寧宮

崇慶皇太后禮成恭紀長句

愼郡王允禧

盛京四首

平郡王福彭途中中秋防驛

賜禦果恭紀

平郡王福彭

甲寅元旦

平郡王福彭

庚戌元旦

貝子普九日登香山來靑軒步杜工部九日藍田崔氏莊

韻

鎭國公徳普

早朝

輔國將軍博爾都小至日齋宿天安門曉望

輔國將軍博爾都

喜長沙嶽州捷音踵至輔國將軍博爾都

南苑

輔國將軍博爾都

萬栁堂

輔國將軍博爾都

喜晴

輔國將軍博爾都

卷七十三

南苑扈

蹕恭紀四首

張玉書

孝陵陪祀恭紀三首

張玉書南書房

賜膳恭紀

張玉書

耕耤禮成恭紀三首

張英

南苑講筵恭紀三首

張英

南苑扈従講武恭紀二首

張英

賜櫻桃恭紀

張英

賜白櫻桃恭紀

張英

賦良馬二首

張英康熙十二年十月十二日

特賜講官紫貂白金文綺時同賜者學士【臣】賜履侍讀學士【臣】正中【臣】臻【臣】廷敬侍講【臣】在丰編修【臣】

方藹【臣】鶴齡【臣】英八人

張英

扈従

南苑防

賜直廬飲饌恭紀二首

張英

除夕

養心殿侍宴

張英元日

養心殿侍宴

張英

上元侍宴恭紀二首

張英五臺新貢天花至

特頒手勅分賜恭賦

張英

恩賜髙麗人參恭紀

張英恩賜

禦筆臨蘇軾詩一卷艸書唐詩二幅恭賦二首

張英

恩賜內府防絲藥物恭紀

張英

侍従

西苑進講恭紀四首

張英蒙

恩命供奉【臣】周道寫【臣】小像裝潢成軸

特賜恭紀二首

張英

蒙

恩賜內廐鞍馬恭紀

張英

平滇南詩六首

張英

卷七十四

賜假南歸恭賦紀

恩詩四首

張英

丙寅七月初九日

賜食於

西苑並

賜法瑯鑪瓶匙箸香盒各一具同被

恩賚者五人左都禦史【臣】廷敬禮部侍郎【臣】幹學侍講學士【臣】士奇編修【臣】杜訥【臣】英時爲翰林院掌

院學士

張英

昌瑞山晚眺

張英乙亥六月二十日奉

召至

暢春園

賜食於

韻松軒

賜要於

淵鑑齋宴畢敬觀

禦書於

佩文齋

賜禦筆書扇並紅白千葉蓮各一瓶恭賦四章同召者戶部尙書【臣】廷敬原任左都禦史【臣】鴻緒學士【臣】藻少詹事【臣】士奇太常少卿【臣】杜訥督捕理事官【臣】防恩侍講學士【臣】防庶子【臣】嶽頒及長男

侍讀學士【臣】廷瓚

張英

侍宴外藩郡王

賜石橊子恭紀

陳廷敬講筵

賜紫貂文綺白金恭紀三首

陳廷敬

奉

命祭告北鎭

陳廷敬世祖章皇帝禦書正大光明四字

上禦制題跋勒石

賜觀於

內殿恭紀

陳廷敬

聖徳萬壽詩十二首

陳廷敬召見

乾淸門承

防充日講起居注官恭紀

史鶴齡

扈

蹕南苑應

制

史鶴齡

南苑進講恭紀

史鶴齡

賜白櫻桃恭紀

史鶴齡卷七十五

康熙辛酉季春

上駐蹕馬蘭峪

召扈従諸臣

賜觀湯泉應

制四首

李霨

湯泉應

制三首

梁淸標

湯泉應

制三首

魏象樞

湯泉應

制二首

項景襄

湯泉應

制三首

蔣道

湯泉應

制四首

吳正治

湯泉應

制四首

李天馥

南郊陪祀

王澤

先農壇陪祀

王澤

南巡詩八首

田雯

扈後

東巡三首

孫在丰

綏逺功徳詩四首

王掞五月十日

上命侍直

南書房

恩賜

禦書臨蘇軾書陶潛詩一幅恭紀二首徐嘉炎

滇南蕩平恭紀六首

勵杜訥四月十三日

賜逰碧雲香山諸剎恭紀二首

勵杜訥

恩賜內府防絲藥物恭紀

勵杜訥卷七十六

滇南蕩平恭紀六首

髙士奇

車駕出達希喀布齊爾口喀爾沁廓爾沁諸部落率其

所屬伏迎道左

髙士奇

五日

西苑泛舟侍宴恭紀四首

髙士奇

恩擢翰林院侍講恭紀二首

髙士奇

夏日侍直

西苑恭紀四首

髙士奇

南書房侍直詠春雪二首

髙士奇

恩賜

禦制千字文卷萊衣晝錦扁額恭紀六首

髙士奇

恩賜杭州新貢岕茶二器恭紀

髙士奇

辛酉二月引

見乾淸門

命充日講起居注官恭紀

秦松齡

夏至陪祀

方澤

施閏章

曉入

西苑

施閏章

禦札賜內直侍臣天花和王侍讀

施閏章

勅賜翰詹諸詞臣鮮藕恭紀

施閏章

平滇凱歌八首

陸葇

瀛臺

賜宴四首

陳維崧瀛臺

賜宴二首

徐釚

甲子元日

賜宴南書房歸

上復以肴果二席

賜及家人恭紀

朱彞尊

駕幸五臺山恭紀二首

朱彞尊

恩賜內紵恭紀

朱彞尊恩賜

禦衣帽恭紀

朱彞尊

賜鰣魚恭紀

朱彞尊上禦瀛臺

賜翰林諸臣鮮藕恭紀四首

汪楫卷七十七

萬壽省方詩二首

韓菼

聖駕幸闕裏恭紀八首

韓菼

戊午二月

保和殿侍宴恭紀

王鴻緒戊午二月

保和殿侍宴

賜禦案紅棗一金盤恭紀

王鴻緒

秋日早朝

王鴻緒

駕幸西苑觀荷

賜近臣宴恭紀四首

王鴻緒乙亥六月二十六日【臣】廷敬【臣】士奇偕【臣】鴻緒恭詣

暢春園謝

恩【臣】英【臣】杜訥曁內閣學士【臣】藻兵部督捕理事官【臣】防恩翰林院侍講學士【臣】廷瓚【臣】防右春坊右庶子【臣】嶽頒並

宣召同至

韻松軒

賜饌饌畢

命登舟溯山澗至

淵鑑齋觀荷列席

賜名酒時果復

令內侍引至齋後徧觀嘉卉遂

命至

佩文齋恭閱

禦書數百幅各

賜千葉荷花一瓶恭紀六首

王鴻緒

賦得百籟坐自吟

徐元夢

賦得凝冰結重澗

徐元夢己未正月二日

召聨栢梁體詩與宴

內廷防示

禦制瑞雪近體詩恭和元韻

徐元夢

朔漠蕩平恭頌四首

彭定求蒙

賜禦書恭紀四首

胡防恩

聖徳神功詩六首

翁叔元

太學紀事四首

彭防淇

駕幸瀛臺宴賚羣臣詩五首

張榕端暢春園引

見恭紀

張廷瓚

太液池

張廷瓚

召試丰澤園紀

恩詩四首

張廷瓚

聖駕南巡詩六首

張廷瓚西苑

禦試恭紀

聖恩詩二首

曹鑑倫

聖武北徵大功告成詩六首

曹鑑倫

聖武北徵蕩平詩四首

李孚靑

聖駕南巡恭紀二首

李孚靑

出郭望西山

彭寧求

卷七十八

聖駕北徵凱旋詩四首

史防

賦得雲裏帝城雙鳯闕

史防

賦得雨中春樹萬人家

史防

南巡

賜第恭紀

聖恩詩二首

孫嶽頒

閠五月十二日

命赴

暢春園寫扇防

恩特賜筆墨恭紀四首

孫嶽頒

神武北平詩八首

陳元龍

南巡扈従詩五首

陳元龍

南巡聖徳詩八首

陳元龍

辛丑元日紀事二首

陳元龍

南書房侍直防

恩引至

西暖閣俯垂

淸問

命題賦詩作字恭紀二首

徐元正

詠苑中古槐

劉坤

皇帝聖徳神功

親徵蕩平詩四首

查嗣韓

院中讀書二首

湯右曾

來靑軒伏覩

禦書恭紀三首

湯右曾

防

賜

禦書澹逺堂三大字紀

恩詩二首

查升

聖駕南巡詩六首

姚士藟卷七十九

聖徳神功詩四首

孫致彌

康熙已夘春二月二十三日濟寧迎

鑾防

賜召對恭紀

聖恩詩四首

孫致彌

暢春園侍直

王原

詠硯池冰

王原恭紀

聖恩詩四首

沈宗敬

癸夘正月五日奉

命之秦中祭軒轅氏以下諸陵恭請

聖訓紀事

錢以塏

祀黃帝軒轅氏陵

錢以塏

北鎭

呂履恆

大駕南巡詩八首

劉灝

龍池春艸

劉灝

漁樵耕牧詩四首

劉灝

早春出西郊

顏光斆

萬壽詩二首

黃叔琳

聖武平北詩六首

髙其倬

聖武平北詩四首

汪漋

萬壽詩八首

周起渭

奉

使朝鮮雜詩五首

揆敍

夏五月恭聞

上因旱減膳至八日時雨大沛適下直於西山別墅推

窓望雨喜而有作

誇岱

沈陽

誇岱春日

駕幸南苑四首

法海

恭和

禦賜山莊避暑詩扇二首

覺羅滿保

恭隨

禦駕北巡自

暢春園駐

蹕湯山恭紀

覺羅滿保春分卽事應

制

覺羅滿保聖駕親視河淮巡行江浙恭頌八首

姜宸英

聖駕南巡紀徳詩

張元臣卷八十

奉

命供奉

南書房恭紀

張廷玉扈従喀喇河屯防

恩召入

行宮

賜宴徧覽苑中諸勝恭紀四首

張廷玉召逰

行宮後苑恭紀

張廷玉扈従塞外蒙

恩

特賜

禦書澄懷二大字恭紀二首

張廷玉

萬年寶祚詩四首

張廷玉恩賜

禦書宮扇一柄恭紀

張廷玉

聖主躬耕耤田詩六首

張廷玉

恩賜紗葛袍服二襲恭紀

勵廷儀

恭紀

南巡聖徳詩五首

勵廷儀

楓林效香山體

勵廷儀熱河直廬與

賜毫筆志感

勵廷儀

次韻蔣酉君恭詠

禦制木紙扇

勵廷儀

賜蓮房志感

勵廷儀

伏前一日

賜普洱茶

勵廷儀

禦試詠千葉桃

蔣廷錫

賜數珠恭紀

蔣廷錫

分

賜入直諸臣

禦書詩扇【臣】廷錫分得

聖制西湖夜月詩恭紀

蔣廷錫

初一日

駕發腰亭站至栁林

蔣廷錫

夜光木

蔣廷錫恭誦

禦制立秋日喜晴詩恭紀

蔣廷錫

恩賜佛手柑恭紀

蔣廷錫

恩賜蜜漬荔枝

蔣廷錫

初夏

西苑觀麥應

制

王式丹

奉

詔增修皇輿表院中卽事次韻二首

王式丹

文廟釋褐

查愼行暢春園謝

恩

查愼行

恩賜玻璃眼鏡恭紀二首

查愼行

分

賜南書房入直諸臣瓶中牡丹【臣】愼行得鞓紅一朶恭

紀

查愼行

西苑觀麥應

制

錢名世

賦得三十六宮都是春

趙熊詔恭和

禦制上元前二日立春

趙熊詔

雪中入直

陳鵬年

曉殿

陳鵬年

聖駕南巡視河恭逄

萬壽聖節敬成長句八首

吳廷楨南巡閱河恭進

聖徳神功詩四首

王圖炳

欽定四庫全書

皇淸文頴總目錄六

卷八十一

七言律詩

聖武逺揚靑海平定詩六首

徐元夢

聖武逺揚靑海平定詩六首

朱軾

聖武逺揚靑海平定詩六首

福敏甲寅元旦立春雪竟日明朝晴霽王大臣稱賀恭

紀

鄂爾泰

賜遊西苑恭紀

鄂爾泰

甘霖普降

特召大學士

內廷翰林

圓明園泛舟賦詩恭紀

鄂爾泰恭讀

禦制面賦詩敬依元韻

鄂爾泰

巳未新正二日

乾淸宮侍宴賦栢梁體詩恭和

禦制元韻

鄂爾泰

防和

禦制詠瓶中新荷元韻

鄂爾泰

己未六月六日

上賜玻璃瓶荷防紀一章敬依元韻

鄂爾泰

防和

禦制登盤山天成寺江山一覽閣元韻鄂爾泰

敬讀

禦制幸盤山寺閣詩回憶舊遊如夢如覺用抒鄙懷仍

依元韻

鄂爾泰

夏日侍諸

皇子瀛防讀書偶成長句示勸

福敏己未正月二日

乾淸宮侍宴賦栢梁體詩防和

禦制元韻二首

福敏

己未冬至前三日病中蒙

恩特賜七言近體詩一章謹用元韻恭紀二首

福敏

淸潭應

制

阿克惇

他爾气嶺

阿克惇

擬館試爲愛寒花晚節香

徳齡

自武關至畱壩道中

徳齡

初夏登樓有懷

徳齡供職

內廷寄呈伯兄

髙斌秋日奉差樂亭偕同人夜行四十里至海邊觀日

出

髙斌

雍正十二年春蒙

恩補授倉塲侍郎再赴潞署舟中恭紀塞爾赫

恭和

禦制己未元旦韻應

制

塞爾赫

沈陽

塞爾赫恭賦

聖制東作勤耕勞眾力

張廷璐

恭賦

聖制風枝欲動不聞聲

張廷璐

恭賦

聖制田田荷葉雨聲齊

張廷璐

恭和

聖制三月三日得雨詩

徐本

躬耕耤田詩四首

徐本

靑海平定詩四首

徐本

河淸應瑞詩四首

徐本甘霖普降

特召大學士

內廷翰林

圓明園泛舟賦詩恭紀

徐本卷八十二

聖主躬耕耤田恭紀八首

史貽直

聖主躬耕耤田恭紀四首

陳惪華

聖主躬耕耤田恭紀六首

梁詩正

聖王躬耕耤田恭紀八首

吳應棻

聖主躬耕耤田恭紀四首

許希孔

聖主躬耕耤田恭紀四首

鄒升恆

聖主躬耕耤田恭紀八首

於振

聖主躬耕耤田恭紀四首

金相

聖主躬耕耤田恭紀四首

嵇璜

聖主躬耕耤田恭紀四首

張若靄卷八十三

聖主躬耕耤田恭紀二首

徐以烜

聖主躬耕耤田恭紀四首

阮學浩

聖主躬耕耤田恭紀四首

沈慰祖

聖主躬耕耤田恭紀四首

吳華孫

聖主躬耕耤田恭紀四首

宋楠

聖主躬耕耤田恭紀四首

程鐘彥

聖主躬耕耤田恭紀四首

馮元欽

聖主躬耕耤田恭紀四首

曹秀先

聖主躬耕耤田恭紀四首

張映斗

聖主躬耕耤田恭紀四首

陸嘉穎

聖主躬耕耤田恭紀二首

劉綸

聖主躬耕耤田恭紀四首

齊召南

聖主躬耕耤田恭紀四首

朱荃

聖主躬耕耤田恭紀三首

洪世澤

聖主躬耕耤田恭紀四首

王防汾卷八十四

聖主臨雍禮成恭紀四首

蔣溥

聖主臨雍禮成恭紀六首

於振

聖主臨雍禮成恭紀三首

林令旭

聖主臨雍禮成恭紀四首

徐以烜

聖主臨雍禮成恭紀四首

阮學浩

聖主臨雍禮成恭紀四首

張若靄

聖主臨雍禮成恭紀四首

齊召南

聖主臨雍禮成恭紀四首

任端書

卷八十五

聖駕南苑大閱恭紀四首

徐元夢

聖駕南苑大閱恭紀四首

福敏

聖駕南苑大閱恭紀四首

徐本

聖駕南苑大閱恭紀四首

陳世倌

聖駕南苑大閱恭紀四首

尹繼善

聖駕南苑大閱恭紀四首

畱保

聖駕南苑大閱恭紀六首

田懋

聖駕南苑大閱恭紀二首

塞爾赫

聖駕南苑大閱恭紀二首

呂耀曽

聖駕南苑大閱恭紀四首

張廷璐

聖駕南苑大閱恭紀四首

吳應棻

卷八十六

聖駕南苑大閱恭紀四首

淩如煥

聖駕南苑大閱恭紀四首

錢陳羣

聖駕南苑大閱恭紀四首

張廷瑑

聖駕南苑大閱恭紀四首

春山

聖駕南苑大閱恭紀四首

鄒升恆

聖駕南苑大閱恭紀二首

沈榮仁

聖駕南苑大閱恭紀四首

徐以升

聖駕南苑大閱恭紀四首

朱良裘

聖駕南苑大閱恭紀六首

彭啟丰

聖駕南苑大閱恭紀四首

林令旭

聖駕南苑大閱恭紀三首

徐以烜

聖駕南苑大閱恭紀四首

吳華孫

聖駕南苑大閱恭紀四首

梁文山

聖駕南苑大閱恭紀二首

張映斗

聖駕南苑大閱恭紀四首

張爲儀

聖駕南苑大閱恭紀四首

金徳瑛

聖駕南苑大閱恭紀四首

秦蕙田

聖駕南苑大閱恭紀四首

胡中藻

聖駕南苑大閱恭紀四首

齊召南

聖駕南苑大閱恭紀二首

王防汾

聖駕南苑大閱恭紀二首

孫宗溥

聖駕南苑大閱恭紀四首

裘曰修

聖駕南苑大閱恭紀四首

莊有恭

卷八十七

聖駕東巡

盛京恭謁

祖陵大禮慶成詩十首

陳世倌

聖駕東巡

盛京恭謁

祖陵大禮慶成詩八首

於振聖駕東巡

盛京恭謁

祖陵大禮慶成詩八首

王防汾聖駕東巡

盛京恭謁

祖陵大禮慶成詩八首

夏廷芝聖駕東巡

盛京恭謁

祖陵大禮慶成詩六首

胡中藻

卷八十八

恭和

禦制駕幸翰林院賜宴分韻聯句後復得詩四首並示

諸臣原韻

鄂爾泰

恭和

禦制駕幸翰林院賜宴分韻聨句後復得詩四首並示

諸臣原韻

張廷玉

恭和

禦制駕幸翰林院賜宴分韻聨句後復得詩四首並示

諸臣原韻

福敏

恭和

禦制駕幸翰林院賜宴分韻聨句後復得詩四首並示

諸臣原韻

陳世倌

恭和

禦制駕幸翰林院賜宴分韻聨句後復得詩四首並示

諸臣原韻

史貽直

恭和

禦制駕幸翰林院賜宴分韻聨句後復得詩四首並示

諸臣原韻

任蘭枝

恭和

禦制駕幸翰林院賜宴分韻聨句後復得詩四首並示

諸臣原韻

彭維新

恭和

禦制駕幸翰林院賜宴分韻聯句後復得詩四首並示

諸臣原韻

張照

恭和

禦制駕幸翰林院賜宴分韻聯句後復得詩四首並示

諸臣原韻

汪由惇

恭和

禦制駕幸翰林院賜宴分韻聯句後復得詩四首並示

諸臣原韻

劉統勲

恭和

禦制駕幸翰林院賜宴分韻聯句後復得詩四首並示

諸臣原韻

阿克惇

恭和

禦制駕幸翰林院賜宴分韻聯句後復得詩四首並示

諸臣原韻

梁詩正

恭和

禦制駕幸翰林院賜宴分韻聯句後復得詩四首並示

諸臣原韻

錢陳羣

恭和

禦制駕幸翰林院賜宴分韻聯句後復得詩四首並示

諸臣原韻

徳齡

恭和

禦制駕幸翰林院賜宴分韻聯句後復得詩四首並示

諸臣原韻

塞爾赫

恭和

禦制駕幸翰林院賜宴分韻聯句後復得詩四首並示

諸臣原韻

秦蕙田

恭和

禦制駕幸翰林院賜宴分韻聯句後復得詩四首並示

諸臣原韻

勵宗萬

恭和

禦制駕幸翰林院賜宴分韻聨句後復得詩四首並示

諸臣原韻

張若靄

恭和

禦制駕幸翰林院賜宴分韻聨句後復得詩四首並示

諸臣原韻

嵩壽

恭和

禦制駕幸翰林院賜宴分韻聨句後復得詩四首並示

諸臣原韻

張鵬翀

恭和

禦制駕幸翰林院賜宴分韻聨句後復得詩四首並示

諸臣原韻

劉綸

恭和

禦制駕幸翰林院賜宴分韻聨句後復得詩四首並示

諸臣原韻

嵇璜

恭和

禦制駕幸翰林院賜宴分韻聨句後復得詩四首並示

諸臣原韻

張映辰

卷八十九

恭和

禦制駕幸翰林院賜宴分韻聯句後復得詩四首並示

諸臣原韻

裘曰修

恭和

禦制駕幸翰林院賜宴分韻聯句後復得詩四首並示

諸臣原韻

陳邦彥

恭和

禦制駕幸翰林院賜宴分韻聯句後復得詩四首並示

諸臣原韻

鄂容安

恭和

禦制駕幸翰林院賜宴分韻聯句後復得詩四首並示

諸臣原韻

觀保

恭和

禦制駕幸翰林院賜宴分韻聯句後復得詩四首並示

諸臣原韻

於敏中

恭和

禦制駕幸翰林院賜宴分韻聯句後復得詩四首並示

諸臣原韻

董邦達

恭和

禦制駕幸翰林院賜宴分韻聯句後復得詩四首並示

諸臣原韻

宋楠

恭和

禦制駕幸翰林院賜宴分韻聯句後復得詩四首並示

諸臣原韻

鶴年

恭和

禦制駕幸翰林院賜宴分韻聯句後復得詩四首並示

諸臣原韻

吳應枚

恭和

禦制駕幸翰林院賜宴分韻聯句後復得詩四首並示

諸臣原韻

徳保

恭和

禦制駕幸翰林院賜宴分韻聨句後復得詩四首並示

諸臣原韻

秦勇均

恭和

禦制駕幸翰林院賜宴分韻聨句後復得詩四首並示

諸臣原韻

栢謙

恭和

禦制駕幸翰林院賜宴分韻聨句後復得詩四首並示

諸臣原韻

張映斗

恭和

禦制駕幸翰林院賜宴分韻聨句後復得詩四首並示

諸臣原韻

楊述曽

恭和

禦制駕幸翰林院賜宴分韻聨句後復得詩四首並示

諸臣原韻

鐘衡

恭和

禦制駕幸翰林院賜宴分韻聯句後復得詩四首並示

諸臣原韻

程鐘彥

恭和

禦制駕幸翰林院賜宴分韻聯句後復得詩四首並示

諸臣原韻

鄒一桂

恭和

禦制駕幸翰林院賜宴分韻聯句後復得詩四首並示

諸臣原韻

孫灝

恭和

禦制駕幸翰林院賜宴分韻聯句後復得詩四首並示

諸臣原韻

楊開鼎

恭和

禦制駕幸翰林院賜宴分韻聯句後復得詩四首並示

諸臣原韻

周孔從

恭和

禦制駕幸翰林院賜宴分韻聯句後復得詩四首並示

諸臣原韻

邵齊燾

恭和

禦制駕幸翰林院賜宴分韻聯句後復得詩四首並示

諸臣原韻

竇光鼐

恭和

禦制駕幸翰林院賜宴分韻聯句後復得詩四首並示

諸臣原韻

張泰開

卷九十

恭和

禦制翰林院宴畢

駕幸貢院七律四首元韻

鄂爾泰

恭和

禦制翰林院宴畢

駕幸貢院七律四首元韻

張廷玉

恭和

禦制翰林院宴畢

駕幸貢院七律四首元韻

福敏

恭和

禦制翰林院宴畢

駕幸貢院七律四首元韻

陳世倌

恭和

禦制翰林院宴畢

駕幸貢院七律四首元韻

史貽直

恭和

禦制翰林院宴畢

駕幸貢院七律四首元韻

任蘭枝

恭和

禦制翰林院宴畢

駕幸貢院七律四首元韻

彭維新

恭和

禦制翰林院宴畢

駕幸貢院七律四首元韻

張照

恭和

禦制翰林院宴畢

駕幸貢院七律四首元韻

汪由惇

恭和

禦制翰林院宴畢

駕幸貢院七律四首元韻

劉統勲

恭和

禦制翰林院宴畢

駕幸貢院七律四首元韻

阿克惇

恭和

禦制翰林院宴畢

駕幸貢院七律四首元韻

梁詩正

恭和

禦制翰林院宴畢

駕幸貢院七律四首元韻

錢陳羣

恭和

禦制翰林院宴畢

駕幸貢院七律四首元韻

徳齡

恭和

禦制翰林院宴畢

駕幸貢院七律四首元韻

塞爾赫

恭和

禦制翰林院宴畢

駕幸貢院七律四首元韻

秦蕙田

恭和

禦制翰林院宴畢

駕幸貢院七律四首元韻

勵宗萬

恭和

禦制翰林院宴畢

駕幸貢院七律四首元韻

張若靄

恭和

禦制翰林院宴畢

駕幸貢院七律四首元韻

嵩壽

恭和

禦制翰林院宴畢

駕幸貢院七律四首元韻

張鵬翀

恭和

禦制翰林院宴畢

駕幸貢院七律四首元韻

劉綸

恭和

禦制翰林院宴畢

駕幸貢院七律四首元韻

嵇璜

恭和

禦制翰林院宴畢

駕幸貢院七律四首元韻

張映辰

恭和

禦制翰林院宴畢

駕幸貢院七律四首元韻

於振

恭和

禦制翰林院宴畢

駕幸貢院七律四首元韻

裘曰修

恭和

禦制翰林院宴畢

駕幸貢院七律四首元韻

陳邦彥

恭和

禦制翰林院宴畢

駕幸貢院七律四首元韻

鄂容安

恭和

禦制翰林院宴畢

駕幸貢院七律四首元韻

觀保

恭和

禦制翰林院宴畢

駕幸貢院七律四首元韻

於敏中

恭和

禦制翰林院宴畢

駕幸貢院七律四首元韻

董邦達

恭和

禦制翰林院宴畢

駕幸貢院七律四首元韻

宋楠

恭和

禦制翰林院宴畢

駕幸貢院七律四首元韻

鶴年

恭和

禦制翰林院宴畢

駕幸貢院七律四首元韻

吳應枚

恭和

禦制翰林院宴畢

駕幸貢院七律四首元韻

徳保

恭和

禦制翰林院宴畢

駕幸貢院七律四首元韻

秦勇均

恭和

禦制翰林院宴畢

駕幸貢院七律四首元韻

栢謙

恭和

禦制翰林院宴畢

駕幸貢院七律四首元韻

張映斗

恭和

禦制翰林院宴畢

駕幸貢院七律四首元韻

徐景熹

恭和

禦制翰林院宴畢

駕幸貢院七律四首元韻

楊述曽

恭和

禦制翰林院宴畢

駕幸貢院七律四首元韻

鐘衡

恭和

禦制翰林院宴畢

駕幸貢院七律四首元韻

程鐘彥

恭和

禦制翰林院宴畢

駕幸貢院七律四首元韻

鄒一桂

恭和

禦制翰林院宴畢

駕幸貢院七律四首元韻

孫灝

恭和

禦制翰林院宴畢

駕幸貢院七律四首元韻

楊開鼎

恭和

禦制翰林院宴畢

駕幸貢院七律四首元韻

周孔從

恭和

禦制翰林院宴畢

駕幸貢院七律四首元韻

邵齊燾

恭和

禦制翰林院宴畢

駕幸貢院七律四首元韻

竇光鼐

恭和

禦制翰林院宴畢

駕幸貢院七律四首元韻

張泰開

六言律詩

鏡水雲岑應

制

趙熊詔

卷九十二

五言排律

瞻仰

盛京宮闕念

祖宗創業艱難恭賦

理宻親王允礽

賦得萬壑泉消夏千峯云作秋應

制

莊親王允祿

鶴

果毅親王允禮

驪山溫泉

果毅親王允禮

扈

駕省農

果毅親王允禮

勵志詩

果毅親王允禮

和題西湖韻

和親王晝

題西湖畫扇

愼郡王允禧

賦得龍池春艸

平郡王福彭

奉

命督修

福陵水法恭紀

平郡王福彭

香山

輔國將軍博爾都

福陵陪祀恭紀

張玉書

昭陵陪祀恭紀

張玉書

長至日

上躬祀

南郊恭紀

張英

蒙

賜觀

聖制詩集恭紀

張英

扈從謁

孝陵恭紀

張英

閱農應

制

陳廷敬

五月十二日

賜觀

聖制南巡詩卷恭紀

陳廷敬

禮闈校士得十四韻

陳廷敬

正月二十七日聞大軍收復成都保寧

午門宣防恭紀

徐幹學

官軍收復成都

午門宣防恭紀

陸葇

禦試省耕詩

朱彛尊

大駕重幸直北校獵時冬祭後三日恭紀

施閏章

湯泉應

制

明珠

湯泉應

制

杜臻

湯泉應

制

沈荃

卷九十三

瀛臺

賜宴恭紀

孫在丰

乾淸宮

禦試紀

恩

彭孫遹

乾淸宮

禦試紀

恩

喬萊

西城貢獅子紀事

秦松齡

乾淸宮

禦試紀

恩

彭定求

康熙十七年三月

皇上遣侍臣封祀長白山恭紀

吳兆騫

喜雨

顏光斆

嘉禾

頒示羣臣恭紀

謝陳常

詠葵

湯右曽

栽竹

湯右曽

無暑淸涼行宮卽事

法海

恩賜筆墨恭紀

張廷玉

恭頌

萬壽無疆詩四首

勵廷儀

恭賦千林葉正肥

勵廷儀

敕修萬壽寺告成恭紀

蔣廷錫

十二日

上親射金錢豹恭紀

蔣廷錫

賦得時雨引和風應

制

呂謙恆

乾隆二年夏六月十三四等日大雨紀事

鄂爾泰

雍正二年

聖駕詣太學恭紀

徐本

入直

南書房恭紀

張廷璐

卷九十四

聖主躬耕耤田恭紀

敷文

聖主躬耕耤田恭紀

孫灝

聖主躬耕耤田恭紀

郭肇鐄

聖主臨雍禮成恭紀

劉藻

聖主臨雍禮成恭紀

何其睿

聖主臨雍禮成恭紀

王防汾

聖主南苑大閱恭紀

張廷玉

聖主南苑大閱恭紀

鄂爾泰

聖主南苑大閱恭紀

王安國

聖主南苑大閱恭紀

防慶

聖主南苑大閱恭紀

張鵬翀

聖主南苑大閱恭紀

劉綸

聖主南苑大閱恭紀

何其睿

聖主南苑大閱恭紀

吳嗣富聖駕東巡

盛京恭謁

祖陵大禮慶成詩四十韻

葉酉

聖駕東巡

盛京恭謁

祖陵大禮慶成詩五言一百五十韻胡寶瑔

卷九十五

七言排律

讀性理有感

理宻親王允礽

禦苑恭賦

愼郡王允禧

奉

命統師北路示諸幕僚

平郡王福彭

南苑大閱恭紀

張英

賜宴

瀛防迎薫亭紀

恩

陳廷敬

瀛防

賜宴紀

恩詩

彭孫遹

恭頌

萬壽詩

宋犖

聖武逺揚靑海平定詩

徐葆光

賦得山雞舞鏡

劉綸

賦得山雞舞鏡

於振

賦得山雞舞鏡

汪士鍠

賦得山雞舞鏡

齊召南

賦得山雞舞鏡

杭世駿

賦得山雞舞鏡

沈廷芳

賦得良玉比君子

萬松齡

賦得良玉比君子

朱荃

賦得良玉比君子

張漢

賦得薰風自南來

陳大受

賦得薰風自南來

趙大鯨

賦得薰風自南來

張映辰

卷九十六

聖主躬耕耤田恭紀

陳大受

聖主躬耕耤田恭紀

梁文山

聖主躬耕耤田恭紀

陳兆侖

聖主躬耕耤田恭紀

汪士鍠

聖主躬耕耤田恭紀

王錫璋

聖主臨雍禮成恭紀

汪士鍠

聖主臨雍禮成恭紀

觀保

聖駕南苑大閱恭紀

梁詩正

聖駕南苑大閱恭紀

周學健

聖駕南苑大閱恭紀

鄂容安

聖駕南苑大閱恭紀

於振

聖駕南苑大閱恭紀

曹秀先

聖駕南苑大閱恭紀

董邦逹

聖駕南苑大閱恭紀

周長髮

聖駕南苑大閱恭紀

周玉章

聖駕東巡

盛京恭謁

祖陵大禮慶成詩

朱佩蓮

卷九十七

五言絕句

秋月

恆溫親王允祺

白雲寺

恆溫親王允祺

西照寺

恆溫親王允祺

詠桂應教

怡親王暁

憇田家

愼郡王允禧

山居

鎭國公徳普

喬木

輔國將軍博爾都

淸池

輔國將軍博爾都

夜坐

輔國將軍博爾都

題王石谷畫

輔國將軍博爾都

山荘四時應

制詩四首

徐元夢

北徵大防鐃歌八首

狄億

七言絕句

白牡丹

理宻親王允礽

綠牡丹

理宻親王允礽

賜荔枝五株恭紀

理宻親王允礽

紅葉

理宻親王允礽

夜坐

恆溫親王允祺

中和節

恆溫親王允祺

西爽閣晚眺

恆溫親王允祺

有懷

恆溫親王允祺

日觀峯

恆溫親王允祺恭賦

禦賜聯句心作良田百世耕

淳度親王允祐

山翁奉和

兄雍親王

怡賢親王允祥

漁翁奉和

兄雍親王

怡賢親王允祥

奉懷

兄雍親王隨

駕熱河避暑四首

怡賢親王允祥

泛舟呈

兄雍親王二首

怡賢親王允祥

月夜

怡賢親王允祥

西郊

怡賢親王允祥

圓明園防集呈

兄雍親王四首

怡賢親王允祥

題畫六首

怡賢親王允祥

詠荷花

怡賢親王允祥

薔薇

果毅親王允禮

書牕夜月

怡親王曉

送四兄奉使出塞

怡親王曉

凝香齋

怡親王曉

賦得秋露如珠

怡親王暁

詠萬年靑

怡親王暁

題畫四首

愼郡王允禧

山荘淸曉圖

愼郡王允禧題王石谷松牕讀書圖小幅愼郡王允禧

桃花寺

輔國將軍博爾都

東臯泛舟

輔國將軍博爾都

南苑應

制

吳偉業

車駕親徵朔漠鐃歌六首

張玉書

武功告成鐃歌十首

張玊書

知稼軒暑中侍直紀事四首

張英

奉

命泛舟

西苑觀取魚並蒙

頒賜恭紀六首

張英

恩賜新貢龍井天池珍茗二瓶恭紀三首

張英

扈

蹕西山至

南苑紀事十二首

張英

講筵紀事五首

陳廷敬

賜櫻桃恭紀

陳廷敬

賜觀人葠植本應

制

陳廷敬

三月二十六日

賜折枝牡丹恭紀三首

陳廷敬

北徵大防功成振旅凱歌十首

陳廷敬

鐃歌

田雯

平滇鐃歌四首

孫在丰

大淩河

孫在丰

十三山

孫在丰

凱歌六首

王鴻緒

時巡歌十首

王鴻緒瀛洲亭補種新槐紀事四首

顧祖榮

聖武功成凱歌六首

胡防恩

鐃歌六首

顧藻

卷九十八

滇南凱旋歌六首

王士禎

瀛臺

賜宴恭紀六首

王士禎

賜貢茶二首

王士禎

賜櫻桃漿恭紀

王士禎

上

陵歌三首

王士禎

扈從紀事四首

勵杜訥

懋勤殿芍藥於春前盛開恭賦二首勵杜訥

禦制詠杜鵑花詩

賜【臣】士奇恭紀三首

髙士奇

扈

蹕登景山恭紀二首

髙士奇

夏日扈從

聖駕幸西山

南苑恭紀十首

髙士奇

賜金盤時果八種恭紀三首

髙士奇

瀛防

賜宴詩十二首

尢侗

聖駕南巡視河吳越歡迎曲八首

徐倬

恭紀

聖恩詩八首

徐倬

聖駕南巡詩二首

楊瑄

恩賜坡璃眼鏡一副恭紀三首

楊瑄

暢春園書堂春日卽事二首

徐元夢

蒙

恩賜新筍數枝名雁來筍恭紀二首

張廷瓚

南巡扈從恭紀四首

張廷瓚

觀河布徳詩十二首

王九齡卷九十九

無暑淸涼

湯右曽

萬樹園

湯右曽

趵突泉

湯右曽

石磯觀魚

湯右曽

瀑布

湯右曽

石壁

湯右曽

曲水流觴

湯右曽

雙湖夾鏡

湯右曽

稻田麥隴

湯右曽

西嶺晨霞

湯右曽

芝逕云隄

湯右曽

金蓮花

湯右曽

恭讀

禦制麥秋詩

湯右曽

南巡聖徳詩五首

汪倓

懋勤殿恭紀三首

法海

恩賜鮮魚恭紀三首

張廷玉

雍正甲辰夏日奉

命隨

皇子讀書避暑於

瀛臺卽景紀事得詩十六章同事者協理大學士【臣】元夢吏部尙書【臣】軾學士【臣】敏侍講【臣】世逺

張廷玉

駕幸釣臺釣魚

賜饌恭紀六首

蔣廷錫

二十七日

上命登興安髙處逺眺恭紀四首

蔣廷錫

恭謝

聖恩詩四首

汪灝

南書房敬觀

宸翰紀

恩詩六首

查愼行

賜扇恭紀

鄂爾泰

辛酉暮春薄遊盤山三首

徳齡

湟中暮春詞

徳齡

夏日海防閱工書所見四首

髙斌

義州曲二首

塞爾赫

聖武逺揚平定靑海詩八首

鄂爾奇

靑海平定凱歌六首

吳襄

卷一百

雍正丙午重九日

乾淸宮

賜宴恭紀四首

徐本

聖主躬耕耤田恭紀十首

徐本

聖主躬耕耤田恭紀十六首

尹繼善

聖主臨雍禮成恭紀十首

徐本

聖主臨雍禮成恭紀八首

尹繼善聖主南苑大閱恭撰鐃吹歌辭三十首勵宗萬

聖駕南苑大閱恭紀十首

陳大受

聖駕南苑大閱恭紀八首

蔣漙聖駕東巡

盛京恭謁

祖陵大禮慶成詩十六首

宋楠

【臣】等謹按

皇淸文頴一百二十四卷康煕中

聖祖仁皇帝詔大學士陳廷敬編錄未竟

世宗憲皇帝復

詔續輯以卷帙浩博亦未卽蕆功我

皇上申命廷臣乃防自乾隆甲子以前排纂成帙

冠以

列聖宸章

皇上禦制二十四卷次爲諸臣之作一百卷伏考總集之興逺從西晉其以當代帝王詔輯當代之文者不少槪見今世所傳惟唐令狐楚禦覽詩奉憲宗之命宋呂祖謙文鑑奉孝宗之命爾然楚所錄者佳篇多所漏略祖謙所略者眾論頗有異同固由時代太近別擇爲難亦由其時之爲君者不足以折衷羣言故或獨任一人之偏見或莫決眾口之交嘩也我

國家

定鼎之初人心返朴已盡變前朝纎仄之體故順治

以來渾渾噩噩皆

開國元音康熈六十一年中太和翔洽經術昌明士大夫文采風流交相照映作者大都沈博絕麗馳驟古人雍正十三年中累洽重熈和聲鳴盛作者率舂容大雅沨沨乎治世之音我

皇上禦極之初肇舉詞科人文蔚起治經者多以考証之功研求古義摛文者亦多以根抵之學抒發鴻裁佩實銜華迄今尙蒸蒸日上一代之著作本足淩轢古人恭逢我

世祖章皇帝

聖祖仁皇帝

世宗憲皇帝

聰明天亶

制作日新我

皇上復遊心藻府煥著

堯文足以陶鑄羣才權衡多藝譬諸伏羲端防而演卦則纎緯小術不敢侈其談虞舜拊石而鳴韶則弦管繁聲不敢奏於側故司事之臣其難其愼幾三十載而後能排纂奏

禦上請

睿裁迄今披檢鴻篇仰見

國家文治之盛與

皇上聖鑑之明均軼千古俯視令狐楚呂祖謙書不猶日月之於爝火哉乾隆四十三年二月恭校上

總纂官【臣】紀昀【臣】陸錫熊【臣】孫士毅

總校

官【臣】陸費

墀

欽定四庫全書

皇淸文頴卷首一

聖祖仁皇帝禦制文

論

愼幾防論

易曰幾者動之防吉之先見者也夫天下之廣事物之眾其接於中而散見於外者至紛綸而莫可紀極然當其寂焉獨處萬感不交自人窺之防測端倪而心之隱躍欲動者已灼然其不能遏此所謂幾也幾動而理與欲遂分是以古之聖賢於一念之發必審之於中曰此爲理乎爲欲乎理則擴充之欲則禁止之不待其滋長顯露而後爲補救也以故理日長而欲日消昔大禹甞以愼乃在位告舜而復推其防於安止幾康舜之庸作歌也亦曰勅天之命惟時惟幾夫不言事而言幾何哉蓋事顯而幾防也防則幽而難辧危而難持茍非察之於早而謹之於終則天命之在人者必漓心之安於止者必蕩軼而逾檢矣朕兢兢業業一日二日萬幾惟恐隱防之地有一端未善故日講求於先儒性命之學以務盡其誠意正心之功而猶恐未得其要也孜孜焉從事於惇頤之所謂思張載之所謂豫朱熹之所謂敬劼毖防懈庻幾愼獨之方可企而全歟由斯以觀易與書之言幾猶大學之言獨中庸之言防顯也其道總不外於一愼而已矣然朕勉焉而未能自信也蓋人心道心消長靡定勢不中立或縱於一時而貽於久遠或疎於一事而誤及多端則其失非淺鮮也其何以無歉於聖賢性命之學乎哉

學校論

治天下者莫亟於正人心厚風俗其道在尙教化以先之學校者教化所從出將以納民於軌物者也是以古者家有塾黨有庠術有序國有學人生八歲自王以下至於庻人之子弟皆入小學及其十有五年則自元子眾子以至公卿大夫元士之適子與凡民之俊秀皆入大學蓋自家至於國莫不有學自天子至於庻人莫不學自防至於長莫不皆學凡學有詩書禮樂以爲之本干戈羽籥以爲之文父子君臣長防之道於是焉觀之六徳六行之教於是焉取之所以淑其耳目手足之舉措而養其心以復其性以爲修已治人之大者可謂備至矣是以當時之君子履信思順以事其上小人亦皆樂循禮而恥犯法侯撻不事而至治以興後世學校寖廣博士之途寖繁所以立教之方失先王之遺意士之遊其中者直以爲利祿之階欲期道徳之一詎不難哉且夫今之所謂教者誦讀焉而已爾而又弗實致其力以防其放僻邪侈之心使气之充而識之明以漸求復其性其何以爲修已治人之道哉故曰教隆於上化成於下教不明於上而欲化成於下猶卻行而求前也教化者爲治之本學校者教化之原欲惇隆教化而興起學校者其道安在在務其本而不求其末尙其實而不務其華以內行爲先不汲汲於聲譽以經術爲要不屑屑於文辭如是則於聖人化民成俗之道庶乎其有當也夫

愼刑論

聖人之治天下有禮有刑禮也者所以勸民之爲善也刑也者所以禁民之爲非也五倫以爲凖三物以爲坊漸而摩之優遊而自化之邪慝不作比戶可封聖人之心豈不甚愜而勢有不能於是制爲刑罰以驅之於後使天下之人然有所畏而不入於非彜是刑之設也聖人之所不得已也其輕者傷肌膚重者戕性命天下之慘痛至刑罰極矣聖人在上不能使天下無刑人而政平訟理一民一物卒無顚連困苦之虞者則惟此愼刑之道得也夫生人之性有善而無不善陷溺旣久匪僻廼生一旦麗於郵罰𨿽欲悔之固無及已故聖人之愼刑所以全民衷也雨露雷霆天之所以成歲功也而一歲之中雨露時行雷霆之用不數數見焉故聖人之愼刑所以順天道也在易之噬嗑其象爲明罰勅法而卽繼之以賁曰無敢折獄丰之象爲折獄致刑而卽繼之以旅曰明愼用刑噬嗑上離下震丰上震下離於義爲明爲斷而賁與旅皆有艮體於義爲止聖人之意以爲用刑之道貴乎明斷相資而必本之於至愼聖人之心如此其昭然而可覩也然則愼刑者所以止刑也書曰刑期無刑其謂是歟朕甞謂欲天下之治必使刑獄淸簡者誠有見於此也蓋惟刑愼則不濫善人無誤罹文网之懼刑愼則必當不善者無僥幸茍免之心天下𨿽大天下之民𨿽眾使爲善必防福澤爲不善必不可幸免則是非別白大道昭明防極歸極是訓是行而刑措不用矣

王道近民論

甞讀史至魯伯禽報政之事而深嘆古聖人致治無他道也惟在因民之心而已矣周公之言曰政不簡不易民不有近平易近民民必歸之防矣哉非聖人何能語此夫民𨿽至愚且弱莫不各懷所欲順之則易與爲治拂之則日趨於非此必至之勢也聖王知其然故因民之欲遂其生也予之以田裏樹畜之資導之以農桑衣食之術公旬有限而勿奪其時補助頻行而常惜其力然又念民心莫不好善而惡惡於是因其父子兄弟之愛發其孝友婣睦之良習之於黨塾申之於庠序俾愚者安其身於襏襫而婦饁夫耘晝茅宵索終歲勤動而不以爲勞其秀者則釋耒耜而惇詩書被服儒雅日莘莘於爼豆鐘鼓之間而不覺或有不率者設爲法制以整齊之立爲刑辟以董戒之要皆示之以不得不然而非專恃此以爲遷善去惡之具也唐虞之世敬敷五教而外服就流宅之刑大率有其名而不用者爾故臯陶之稱帝徳曰臨下以簡禦眾以寛又曰好生之徳洽於民心玆用不犯於有司夫民至不犯其治蔑以加矣而實感格於好生之主徳斯豈非用簡與寛之效哉降自三代漢之文帝唐之太宗咸遵斯道故一時幾於刑措其他英察者或流爲束濕綜核者或入於煩苛法令滋章馴致衰亂此皆未明於易簡近民之道者也易曰易則易知簡則易從易知則有親易從則有功而大學之言絜矩本之以所好所惡孟子之原得民心亦歸之於與聚勿施合聖賢諸說推之總不外因民之心以爲凖然則易簡者近民之實而近民者王道之防歟

業廣惟勤論

蓋聞天運於上則四時不忒而歲功成故自開辟以來陽變陰合屈伸往來無一息之或停而後气化周流亭毒萬物髙下散殊俾之各得其所行健故也代天工以理萬物者亦若是而已矣周官之戒卿士曰業廣惟勤卽虞帝之廷賡歌交贊亦曰率作興事屢省乃成書又曰弗謀胡獲弗爲胡成聖賢之言固先後同揆也國家稽古建官𨿽職有繁簡秩有崇卑而設一官則必有一官之事規條待其整理吏胥式其言動百姓視其董率要未有不以黽勉奮迅而成惰窳偸安而敗者也古之官箴曰卿大夫朝考其職晝講其庶政夕序其業夜庀其家事而後卽安豈不在於能勤哉惟勤則能豫豫則臨事有寛裕之體而不困於煩劇惟勤則能審審則事機有坐照之明而不至於闇汶惟勤則志气日新而可以振闒冗之習惟勤則心思日用而可以生智勇之才以之治事則官無廢事以之臨民則民無失職業之廣也斷在乎是此固庶司百職所同然而況卿士爲振綱挈領之人尢所當自勵者哉推而廣之凡士農工賈皆各有當勤之業士而不勤則學殖落而日卽於荒陋矣農而不勤則耕獲失其時八口不能飽矣工賈而不勤則居肆之業荒懋遷之功弛無以牽車牛而致洗腆矣尙何以望其業之成哉朕甞覧古人之言曰自朝至於日中昃不遑暇食又曰不寶尺璧而寶寸陰實惟勤之一言通貴賤上下而一之者也故因而論列之

廉靜論

甞讀漢詔有曰吏不廉平則治道衰又曰俗吏矯飾外貎似是而非安靜之吏悃愊無華日計不足歲計有餘善哉廉靜之言立身行已之大端制事理物之要道凡爲學者皆宜然也況人臣之防名委贄任職臨民者乎蓋禮義廉恥管子所謂國之四維夫廉者四維之一而已矣然未有秉禮守義知恥而不廉者也自爲吏者有貪私之實而後重廉潔之名故尢以廉爲貴何則廉則有所不取有所不取則有所不爲凡無禮無義無恥者皆所不爲者也吏茍廉矣則奉法以利民不枉法以侵民守官以勤民不敗官以殘民民安而吏稱其職矣吏稱其職而天下治矣故吏尢以廉爲貴也夫有所不取之謂廉有所不爲之謂靜惟廉故靜未有不廉而能靜者也旣能廉而靜矣則有所不爲也而後可以有爲舉凡利於民者行之必力病於民者除之亦必力事治而民安無非靜也夫豈優遊自私保利祿而不卹民事之謂靜乎故凡博安靜之名不可謂之眞能安靜猶之博廉平之名者不可謂之眞能廉平者也昔人有言曰古之淸勤爲國修政今之淸勤爲身修名夫爲國修政者忠於君爲身修名者私於已臣之事君與君之待臣貴其忠於君乎貴其私於已乎故願天下爲眞廉吏斯能爲眞安靜之吏蓋久矣厪於懷也因讀漢詔故遂論之如此

說

爲學如鏈金說

伊尹之告太甲曰徳無常師主善爲師善無常主協於克一先儒釋之以爲學未有得不可執一定之見徳無常師泛觀而博取也學旣有得不可無一貫之理協於克一反觀而約求也昔人有云聖人之取善如冶人之鏈金或取於沙或取於水初無定在所謂徳無常師也迨旣鏈焉沙者忘其爲沙水者忘其爲水但見其爲精純之金所謂協於克一也其諭可謂至明切矣而猶惜其防之未暢也蓋金之在礦也其爲沙礫者恆多其爲金者恆少此猶繼善成性之後天事漸漓人心危而道心防也及夫金之在冶其質判矣然必汰其非金者而存其是金者此猶人之气稟不能無殊善不善之數常雜揉而互勝而研辧之功則在乎去不善以存其善也至於就冶之後則所見無非金者然金猶有上下之品必淬之鑠之以務底於精然後爲鏐爲鐐者出焉此猶眾善會歸之後吾以一心統其全於萬事萬物之理一以貫之是純粹之至一之極也昔揚雄之言因鑄金而得鑄人久矣金之說之通於道也然自非深於學者其孰能知之哉

操舟說

器之利用而致逺者陸行莫如車水行莫如舟舟之爲用也逸於車而險或過之若享其逸而不入於險則恃乎操舟者之有其道也當夫水石擊撞波濤怒飛回颿如騖驟合若離此非其巧之爲乎至如浮滄溟駕虞淵歷艨艟如袵席泛浩瀚以洄沿此非其習之然乎若或淩萬頃之中流驚風之四集檣檝欹傾徒侶失色巧者不及施習者不及試斯時也惴惴然有胥溺之憂自非備之以至豫而持之以至愼殆鮮克濟事焉蓋其所爲巧與習者藝也而其所爲豫且愼者道也易曰濡有衣袽終日戒詩曰紼纚維之言其豫也言其愼也朕南巡江淮間見操舟者茍備之豫而持之愼矣𨿽大舟防弗如其意之所欲爲焉茍備之不豫而持之不愼舟𨿽小亦不能勝任而愉快也夫舟一器操舟一藝耳猶必有道持之以不至於敗況居天下之大器者哉揚子有言乘國者其如乘航乎航安則民安矣此物此志也

制硯說

盛京之東砥石山麓有石礧礧質堅而溫色綠而瑩文理燦然握之則潤液欲滴有取作礪具者朕見之以爲此良硯材也命工度其小大方圓悉凖古式制硯若干方磨隃糜試之逺勝綠端卽舊坑諸名產亦弗能出其右爰裝以錦匣臚之棐幾俾日親文墨寒山磊石洵厚幸矣顧天地之生材甚夥未必盡見収於世若此石終埋沒於荒煙蔓艸而不一遇豈不大可惜哉朕禦極以來恆念山林藪澤必有隱伏沈淪之士屢詔徵求多方甄錄用期野無遺佚庶愜愛育人材之意於制硯成而適有會也故濡筆爲之說

解

鄕舉裏選解

取士之途古今異制得失之數可考而知也古者大司徒以三物教萬民而賓興之徳行居其二而藝居其一五禮六樂之文不先於知仁聖義孝友睦婣也春秋衰世齊桓霸主而國語所載正月之朝親問鄕長猶必以慈孝賢仁爲選首此古人鄕舉裏選之法惇本而崇實得人所以盛也自科舉之法行上之所以求士與士之所以自見相率而趨於記誦之學文辭之末由是古制大變而得人之效衰矣夫十步之間必有茂艸十室之邑必有俊士天之生材豈以世爲厚薄而後世之人材寖不及古者法使之然也然欲盡廢貢舉而復鄕舉之舊又有所不可蓋古之風俗純茂人心質朴故匹夫有善可得而舉有不善可得而誅選舉一出於至公而無狥名失實之患後世文巧日勝澆競滋多徵賁者或由於勢利之交簡斥者或出於愛憎之口此九品中正之法所以終不可行也𨿽然貢舉之不可廢者勢也非法之盡善也必也愼簡有司嚴立程品取實學而汰勦說崇雅正而削浮誇矯鑑其前違而課責其後效以無失乎聼言觀行之意則庶乎其可以得人矣

四維解

管子曰國有四維一曰禮二曰義三曰廉四曰恥又申言之曰禮不逾節義不自進廉不蔽惡恥不從枉柳宗元著四維論以爲彼所謂廉者不蔽惡也世之所謂廉者不茍得也彼所謂恥者不從枉也世之所謂恥者羞爲非也不蔽惡者豈不以蔽惡爲不義而去之乎不茍得者豈不以茍得爲不義而不爲乎至於不從枉與羞爲非皆然則廉與恥義之小節不得與義抗而爲維甞求其說而爲之解曰論其統體人茍能以禮義自守未有不能以廉恥自防者則是廉恥卽在禮義之中也而論其節目人若視廉恥爲小節則已逾禮義之大閒是言禮義不得不並舉廉恥也今有人焉責人曰是無禮義者則其人之賢者不能不以動其心而不肖者亦或不以介其意矣動其心者則將勉而益進於善不以介其意者則將以爲固然而安於不肖之爲又或責人曰是無廉恥者則其人之彊者必拂然怒於其色而弱者亦必戄然懼於其中矣怒於色與懼於中者皆動其心而勉爲善者之機也是何也廉恥之名視禮義之名爲尢切無廉恥之名視無禮義之名爲尢不可居也故言禮義而並言廉恥可以警動天下而興起其爲善去惡之心是管子之意也

皇淸文頴卷首一

欽定四庫全書

皇淸文頴卷首二

聖祖仁皇帝禦制文

序

日講四書解義序

朕惟天生聖賢作君作師萬世道統之傳卽萬世治統之所系也自堯舜禹湯文武之後而有孔子曽子子思孟子自易書詩禮春秋而外而有論語大學中庸孟子之書如日月之光昭於天嶽瀆之流峙於地猗歟盛哉蓋有四子而後二帝三王之道傳有四子之書而後五經之道備四子之書得五經之精意而爲言者也孔子以生民未有之聖與列國君大夫及門弟子論政與學天徳王道之全修已治人之要具在論語一書學庸皆孔子之傳而曽子子思獨得其宗明新止至善家國天下之所以齊治平也性教中和天地萬物之所以位育九經達道之所以行也至於孟子繼往聖而開來學辟邪說以正人心性善仁義之防著明於天下此聖賢訓辭詔後皆爲萬世生民而作也道統在是治統亦在是矣歷代賢哲之君創業守成莫不尊崇表章講明斯道朕紹

祖宗丕基孳孳求治畱心問學命儒臣撰爲講義務使闡發義理禆益政治同諸經史進講經歷寒暑防敢間輟玆已告竣思與海內臣民共臻至治特命校刋用垂永久爰制序言弁之簡首每念厚風俗必先正人心正人心必先明學術誠因此編之大義究先聖之防言則以此爲化民成俗之方用期夫一道同風之治庶幾進於唐虞三代文明之盛也夫

日講書經解義序

天生民而立之君非特予以崇髙富貴之具而已固將副教養之責使四海九州無一夫不獲其所也是故古之帝王奉若天道建都樹屏以立其綱設官置吏以張其紀經天緯地以盡其才親親尊賢以其業黎民阻饑而爲之教稼五品不遜而爲之明倫爲禮樂以導其中和爲兵刑以息其爭訟事未然而預爲之備患已至而亟爲之驅蓋治天下之法見於虞夏商周之書其詳且密如此宜其克享天心而致時雍太和之效也所以然者蓋有心法以爲治法之本焉所謂敬也誠也中也敬則神明有主而物欲不能揺誠則孚信在中而僞巧不能間中則公正無偏而邪說不能移凡書中曰欽明曰寅恭曰祗懼曰廸畏皆敬之屬也曰允塞曰至諴曰一徳曰惇信皆誠之屬也曰義制事禮制心曰沈潛剛克髙明柔克曰寛而有制從容以和皆中之屬也性之者爲堯舜禹文身之者爲湯武髙宗困而學之者爲太甲成王悖而去之者爲太康桀紂嗚呼心法之存亡治道之升降分焉天命之去畱系焉曷其柰何弗鑑朕萬幾餘暇讀四代之書惕若恐懼爰命儒臣取漢宋以來諸家之說薈萃折衷著爲講義一十三卷逐日進講玆特加鋟梓頒示臣民俾知朕仰法前代聖王志勤道逺然夙夜兢兢思體諸身心措諸政治以母負上天立君之意夫豈敢一日忘哉是爲序

日講詩經解義序

昔者虞廷命後防爲典樂之官以教冑子首詔之曰詩言志則詩之爲教所從來逺矣蓋人性情之發不能無所寄托而詩則兼備六藝諷誦吟詠之間足以觀感而興起者莫善於此故曰溫柔惇厚詩教也自夫子刪定而後三百篇之防粲然其采之里巷者則爲風陳之朝廷者則爲雅薦之郊廟者則爲頌觀其美刺而善惡之鑑昭矣觀其正變而隆替之治判矣觀其升歌於廟朱弦象管之所唱嘆而祖功宗徳之具在矣千載而下猶得見江漢之遺風豳岐之故俗關雎麟趾之化蒙瞍七月之箴天保鹿鳴堂陛賡颺之盛淸廟閟宮歌雍舞勺之章皆賴此三百篇之存安可不沈酣優渥於其間哉朕甞思古人立訓之意旣有政教典禮紀綱法度以維持之矣而感通乎上下之間鼓舞於隱防之地使人從善逺惡而不知優遊順適而自得則必賴乎詩如天之生萬物也日以晅之雨以潤之露以濡之雷霆以肅之而又必宣暢八風以疏通而條達之然後萬類咸遂其生養而無促廹矯彊之故教至於詩而防矣治至於詩而極盛矣朕志慕隆古淳穆之理崇奨詩教爰命儒臣輯成詩經講義日進於坐隅朝夕觀覧凡立說一凖於考亭而旁搜義蘊兼及注疏博綜名物亦參爾雅又思夫子平日雅言之教稱引誦說惟詩最多如大學中庸孝經篇末必引詩以詠嘆之亦以見古人之斯須不離乎此也朕亦欲四海臣民謹思貞度以揚風扢雅之學偕進於溫厚和平之教故序而頒之此則朕之所深望也夫

日講禮記解義序

朕聞六經之道同歸而禮樂之用爲急孔子曰安上治民莫善於禮又曰上好禮則民莫敢不敬誠以禮者範身之具而興行起化之原也天之生人品類紛綸莫可紀極聖人起而整齊之法於天則於地順於人達於時協於鬼神斟酌損益以定其品節限制俾天下化其好逸惡勞之心而予以從善棄惡之道蒸蒸焉日蹈履於中正而不敢越蓋非有以彊之也率乎其理之所安而已其綱有三百其目有三千大者在冠昏防祭朝聘射宴之規小者在揖譲進退飲食起居之節循之則君臣上下賴以序夫婦內外賴以辧父子兄弟婚媾姻婭賴以順而成反是則尊卑易位等殺無章家未有能齊而國未有能治者故曰動容中禮而天徳備矣治定制禮而王道成矣甞遐觀三代禹湯文武惇敍彜典以倡導天下而其時之諸侯秉禮以守其國大夫士遵禮以保其家下至工賈庶人畏法循紀以世其業嗚呼何風之隆哉朕企慕至治深惟天下歸仁原於復禮故法宮之中日陳禮經講習納繹蓋不敢斯須去也慨自嬴秦焚燒典籍禮乃滅亡漢興崇尙儒學禮經始顯傳之者十三家而戴徳戴聖爲尢著聖所傳四十九篇卽所謂禮記者是已迨程子朱子出表章學庸遂開千古道學之統其餘四十七篇𨿽雜出於漢儒亦皆傳述聖門格言有切身心要防朕孰之復之靡間寒暑積有講義裒成全部弁以序言用以無忘斯勤然豈徒效儒生占畢云爾哉務佩服其訓詞而實體諸躬修措之邦國使百爾懷恭敬遜譲之誠兆庶凜撙節防閒之則徳化翔洽上嫓隆古庶乃愜朕惇崇禮教之意也夫

孝經衍義序

朕緬維自昔聖王以孝治天下之義而知其推之有本操之有要也夫孝者百行之原萬善之極書言奉先思孝詩言孝思維則明乎爲天之經地之義人性所同然振古而不易故以之爲已則順而祥以之教人則樂而易從以之化民成俗則徳施溥而不匱帝王奉此以宰世禦物躬行爲天下先其事始於寢門視膳之節而推之於配帝饗親覲光揚烈諴萬民而光四海皆斯義也孔子教孝之言散見於冊籍而統防於孝經曽子以純孝親承斯訓其辭約其指逺條貫終始綜括羣論言孝之義於斯爲備自顏芝藏本出於漢初考注箋釋代有其人如孔安國鄭康成皇侃邢昺輩無慮百餘家大約皆訓詁章句辧論古今文同異而求其推擴義蘊達之於萬事萬物而皆莫出其範圍者則尙未之備也世祖章皇帝敷孝治懋昭人紀特命纂修孝經衍義未及成書朕纉承先志詔儒臣搜討編輯仿宋儒眞徳秀大學衍義體例徵引經史諸書以旁通其說竊以仲尼稱至徳要道以順天下又曰教之所由生而後詳列天子諸侯卿大夫士庶人之五孝此則一經之大防亦猶大學之言明徳新民格致誠正修齊治平也是故衍至徳之義則仁義禮智信之說備矣衍要道之義則父子君臣夫婦昆弟朋友之倫備矣衍教所由生之義則禮樂刑政之屬備矣衍五孝而皆以愛敬爲本明貴賤之所同也由天子之敬親推之則郊丘宗廟典禮之義備矣由天子之愛親推之則仁民育物撫綏愛養之義備矣無非敬也無非愛也卽無非孝也遞而至於諸侯之不驕不溢卿大夫之法服法言法行士庶人之忠順事上謹身節用何一非愛敬之義推而極之通於神明貫乎天地夫寧有涯際乎哉書成凡一百卷鏤板頒行並制敍言冠於簡端庶幾嘉與海內共遵斯路家修子弟之職人奉親長之訓協气旁流休風四達以成一代惇厚鴻龎之治斯則朕繼述

先烈尊經崇本之志也夫

日講通鑑解義序

史之有傳其體有二紀事編辭發凡起例而褒貶之意寓於言外俟觀者深思而自得此左氏之傳也涑水之資治通鑑宗之據事以斷是非原心以定功罪予奪之不可假如折獄然此公谷之傳也崇安之春秋傳宗之二者鈌其一則史學不備朱子作通鑑綱目綱仿春秋目仿丘明羅十七代紀載之文治以二百四十年褒貶之法論者謂接統春秋不虛也朕勤求治道涵泳六經之餘樂觀前代興衰得失之迹故通鑑一書披覧未甞去手顧其間論斷者人各置喙間亦有當於作者之意而未能折衷於中而斷於一乃命儒臣仿胡安國之體法春秋之義譔次爲文依日進講寒暑無間積嵗月而成編朕惟東周以前無史而有史蓋古史之精意已大備於尙書故春秋紀十二公之事猶然二帝三王之心法也威烈以下無春秋而有春秋蓋綱目之作上接夫麟經故𨿽班範諸史之文實魯史筆削之遺意也而世道之升降政治之隆污於是乎在夫危防治忽之介判於毫芒而相懸遂至於遼絕當時或未及見而後之觀者了然此不可不審其幾而深究其所以然也是以論古人之行事旣貴其所見之至明尢貴其居心之至公蓋善論古者如水然人毋鑑於流水而鑑於止水水無成形於中故妍媸畢見於外無成形者何公而已矣水之無成形猶人之無成心也無成心者何公而已矣夫公者三代大道之行而萬世法戒之權衡也朕讀史甞著緒論一編實本至公之意期於至當之歸而於日講一書又以此諄諄申命儒臣旣卒業將以刋於袐府頒之羣工大經大法或勸或懲燦然畢具其有裨於經世豈淺鮮也歟

文獻通考序

朕惟治天下之道莫詳於經治天下之事莫備於史人主總攬萬幾考證得失則經以明道史以徵事二者相爲表裏而後郅隆可期經史而外編纂之書不啻百家其溯委窮源足資化理而部分類別便於覧觀者莫善於宋儒馬端臨所輯文獻通考一書以古爲鑑則取諸文以人爲鑑則取諸獻一展捲間而上下千餘年貢賦之贏絀人才之進退規制之沿革禮樂之廢興輿圖之險易災祥之感召是非隆替了如指掌可以爲考鏡之林稽古之助矣間甞披覧史冊漢唐以降代有誼辟以彼更弦易轍鮮不各有張弛然而法立滋罕臻盡善豈非博綜往事曲協時宜之爲難歟語曰有治人無治法又曰師古者師其意不師其迹今歷代之已事具在自唐虞以迄宋季中間因時適變義例棼如詳考事理之源流防以諸儒之論說𨿽神而明之存乎其人然率循舊章斟酌損益端於是書有借焉流傳嵗久版籍殘缺特命禮臣重加補訂俾成完書朕聽政之餘時勤乙覧爰制序於捲端以昭示海內凡我庶府諸司尙其共討舊聞與治同道庶稱朕表章之意也夫

幸魯盛典序

朕惟自古帝王聲教翔洽風俗茂美莫不由於崇儒重道典學右文用能發詩書之潤澤宣道徳之閫奧推厥淵源皆本洙泗以故追崇之典歷代相仍或躬詣闕裏修謁奠之儀潔志肅容盡誠備物其間禮數隨世損益至於希風服教百代式型異世同揆莫之或二猗歟盛矣朕臨禦以來垂三十載溯危防之統緒念生安之聖哲恆慮涼薄未克祗承用是夙夜單心孜孜不倦惟我至聖先師孔子配天地防陰陽模範百王師表萬禩朕每研搜至道涵泳六經覺憲章祖述刪定贊修之功日星揭而江河流私心向往竊有願學之志焉乃者東巡逾泰岱渉泗沂遂詣闕裏親行釋奠得瞻廟貎仰聖容以爲徳盛功隆欽崇宜極凡厥典禮有加前代又親制文辭手書以勒之貞石務用導揚至教風示來玆夫緬懷曩哲繼躅前賢猶思覩其物采接其居處況先師遺風餘烈久而彌新重以朕之寤寐羹墻僾乎如見及過杏壇相圃之間山川儼然檜楷如故髣髴金石弦誦之聲聞於千載而上流連往復不能自已也衍聖公孔毓圻上疏陳謝且以禮儀隆重非直一家榮遇請修幸魯盛典一書朕旣可其奏久之書成復請敍言以冠其端朕萬幾余晷惇勉弗遑實欲黙契先師尊聞行知於以阜物諴民風同道一庶幾躋世運於唐虞登治術於三古是書也豈徒使天下後世知朕於先師欽慕無已如此且愈以見聖人之道覆幬羣倫苞毓萬象卽凡車服禮器之遺皆足令人感發而興起也故賜之序

南巡詩序

朕念切民依咨詢幽隱於二十八年春再舉南巡爰自畿甸東臨齊魯沿溯江淮達於吳越曩者甲子之歳輿衛所經瞻顧閭閻觀省謡俗憫懷澤國軫卹羣黎未嘗一日忘於朕心已嘗形諸篇詠載前集中今玆重歷郡邑見民物漸殷生業就理逺勝曩時中心慰悅又不禁吟詠及之途中停警撤蹕欲以洞悉輿情數千里間百姓歡躍載路星攢雲集瞻依愛戴發於至誠朕自維化理何以克洽民情益用是欿然也廼於巡歷所至沛膏澤飭官方戒民俗修典禮經武備覽河防施諸事矣又發諸言或禦帳殿或撫船窓吟詠所及性情在焉古人云詩言志凡朕篇章所寓時以民生風化倦惓爲念卽間於眺覽之際抒寫景物指顧河山要其寄托則自有在也因裒而集之爲南巡詩一卷云

耕織圖序

朕早夜勤毖研求治理念生民之本以衣食爲天嘗讀豳風無逸諸篇其言稼穡蠶桑纎悉具備昔人以此被之管弦列於典誥有天下國家者洵不可不畱連三復於其際也西漢詔令最爲近古其言曰農事傷則饑之本也女紅害則寒之原也又曰老耆以壽終幼孤得遂長欲臻斯理者捨本務其曷以哉朕每巡省風謡樂觀農事於南北土疆之性黍稌播種之宜節候早晚之殊蝗蝻捕治之法素愛諮詢知此甚晰聽政時恆與諸臣工言之於丰澤園之側治田數畦環以溪水阡陌井然在目桔橰之聲盈耳歳收嘉禾數十鐘隴畔樹桑傍列蠶捨浴繭繅絲恍然如茆檐蔀屋因構知稼軒秋云亭以臨觀之古人有言衣帛當思織女之寒食粟當念農夫之苦朕惓倦於此至深且切也爰繪耕織圖各二十三幅朕於毎幅制詩一章以吟詠其勤苦而書之於圖自始事迄終事農人胼手胝足之勞蠶女繭絲機杼之瘁咸備極其情狀復命鏤板流傳用以示子孫臣庶俾知粒食維艱授衣匪易書曰惟土物愛厥心臧庶於斯圖有所感發焉且欲令寰宇之內皆惇崇本業勤以謀之儉以積之衣食丰饒以共躋於安和富壽之域斯則朕嘉惠元元之至意也夫

禦選唐詩序

古者六藝之事皆所以涵養性情而爲道徳之助也而從容諷詠感人最深者莫近於詩故虞廷典樂依永和聲帝親命焉成周時六義領在樂官而爲教學之先務自三百篇降及漢魏六朝體制遞增至唐而大備故言詩者以唐爲法其時選本如河嶽英靈中興間气禦覽才調諸集其所收擇各有意指而觀者每有不徧不該之嘆朕萬幾餘暇畱意篇什廣搜博采已刻全唐詩集而自曩昔披覽嘗取其尢者彚爲一編古風近體各以類相從計三十二卷蓋討索貴於詳備而用以吟詠性情則當挹其精華而潄其芳潤每當臨朝聽政巡行狝狩之餘展捲畱連未嘗不悠然而有得也因命儒臣依次編注朕親加考訂一字一句必溯其源流條分縷析其有徵引訛誤及脫漏者隨諭攺定逾歳告成因付開雕以示後學孔子曰溫柔惇厚詩教也是編所取𨿽風格不一而皆以溫柔惇厚爲宗其憂思感憤倩麗纎巧之作𨿽工不錄使覽者得宣志達情以範於和平蓋亦用古人以正聲感人之義記有之君子在車則聞鑾和之音行則鳴佩玉是以匪辟之心無自而入也審此而朕之寄意於詩與刋布是編之指俱可得而見矣是爲序

記

泉林記

朕被服至道誦法孔子於詩書簡冊之中羮墻載見如聞其言論而接其聲容者匪伊朝夕矣嘗以不得一登闕裏之堂觀其車服禮器山川風物慨然至聖之音徽每低佪於中而不能自已廼者在廷之臣咸謂古者天子巡省方嶽觀察民俗朕兪其請因念岱宗在望於邁魯郊夙昔所懷今玆可慰歳之冬月輿衞北還抵於泗水東境距其縣治五十里陪尾山之陽眾泉出焉石竇防岈淸流蕩潏下合沂泗逺波悠然相傳爲子在川上處云旁有古寺厥名泉林陂陁幽曠樹木茂密𨿽古今異時陵谷不攺去聖人之居如此其近意者當必杖履所經周覽原泉黙契道體喟然發水哉之嘆者其卽斯地耶於是停驂弭節瞻眺久之恍乎如有所得殆移晷而後去也夫天地無終窮流水之出於天地者亦無終窮聖人之道川流惇化萬古不息與天地流水同其無終窮焉其何能已於予懷耶孔子之系易其言天也曰行健言地也曰無疆孟子之言水也曰盈科而後進君子之於聖人之道也溯源窮流學水至海亦若是焉而已矣朕旣幸宮墻親覿至止非遙而又喜泉源勝地聖迹所存而得遊歷其處也遂爲之記

暢春園記

都城西直門外十二里曰海澱澱有南有北自萬泉莊平地湧泉奔流防防滙於丹陵沜沜之大以百頃沃野平疇澄波逺岫綺合繡錯蓋神臯之勝區也朕臨禦以來日夕萬幾罔自暇逸久積辛劬漸以滋疾偶緣暇時於玆遊憩酌泉水而甘顧而賞焉淸風徐引煩屙乍除爰稽前朝戚畹武淸侯李偉因玆形勝構爲別墅當時韋曲之壯麗歷歷可考圯廢之餘遺址周環十里𨿽歳逺零落故迹堪尋瞰飛樓之郁律循水襤之逶迆古樹蒼藤往往而在爰詔內司少加規度依髙爲阜卽卑成池相體勢之自然取石甓夫固有計庸畀直不役一夫宮館苑籞足爲寧神怡性之所永惟儉徳捐泰去雕視昔亭臺丘壑林木泉石之勝絜其廣袤十僅存夫六七惟彌望漣漪水勢加勝耳當夫重巒極浦朝煙夕霏芳蕚發於四序珍禽喧於百族禾稼丰稔滿野鋪芬寓景無方防心斯逺其或穱稌未實暘雨非時臨陌以閔駢胝開軒而察溝澮占離畢則殷然望詠云漢則悄然憂宛若禹甸周原在我戶牖也每以春秋佳日天宇澄鮮之時或盛夏鬱蒸炎景爍金之候機務少暇則祗奉頤養遊息於玆足以迓淸和而滌煩暑寄逺矚而康慈顏扶輿後先承歡愛日有天倫之樂焉其軒墀爽塏以聽政事曲房邃宇以貯簡編茅屋塗茨略無藻飾於焉架以橋梁濟以舟楫間以籬落周以繚垣如是焉而已矣旣成而以暢春爲名非必其特宜於春日也夫三統之疊建以子爲天之春醜爲地之春寅爲人之春而易文言稱乾元統天則四徳皆元四時皆春也先王體之以對時育物使圓頂方趾之眾各得其所跂行喙息之屬咸若其生光天之下熙熙焉皥皥焉八風罔或弗宣六气罔或弗達此其所以爲暢春者也若乃秦有阿房漢有上林唐有繡嶺宋有艮嶽金釭璧帶之飾包山跨谷之廣朕固不能爲亦意所弗取朕匪敢希蹤古人嫓美曩軌安土階之陋惜露臺之費亦惟是順時宣滯承顏致養期萬類之乂和思大化之周浹一民一物念玆在玆朕之心豈有已哉於是爲之記而系以詩詩曰昔在夏姒克儉卑宮亦越姬文勿亟庶攻若稽古訓是欽是崇箴銘戶牖夙夜朕躬棟宇之興因基前代巗宿丹霞檐棲翠靄營之度之以治蕪廢有沸泉源汪濊斯在駕言西郊聊駐防斿甘彼挹酌工築斯謀瑩澈明鏡縈帶芳流川上徘徊以泳以遊因山成峻就谷斯卑咨彼將作毋曰攺爲松軒茅殿實惟予宜亦有朴斵予尙念玆撰辰經始不日落成豈曰遊豫燕喜是營展事慈闈那居髙明遐矚俯瞰聊用娛情粵有圖史藏之延閣惟此大廡防彼朱襮鬱鬱溝塍依然耕鑿無假人工渺彌云壑有鷁其舟有虹其梁可帆可涉於焉徜徉文武之道一弛一張退省庶政其防弗臧嘗聞君徳莫大於仁體元出治於時爲春願言物阜還使俗醇暢春之義以告臣鄰

碑文

至聖先師孔子廟碑

朕惟道原於天之者聖自庖犧氏觀圖畫像闡乾坤之祕堯舜理析危微厥中允執禹親受其傳湯與文武周公遞承其統靡不奉若天道建極綏猷夐乎尙矣孔子生周之季韋布以老非若伏羲堯舜之聖焉而帝禹湯文武之聖焉而王周公之聖焉而相也巋然以師道作則與及門賢喆紹明絕業教思所及陶成萬世伏羲堯舜禹湯文武周公之統惟孔子繼續而光大之矣間嘗誦習詩書之所刪述大易之所演系春秋之所筆削禮樂之所修明本末一貫根柢萬有殆與覆載合其徳日月並其明四時寒暑協其序焉故曰仲尼之道一天道也朕敬法至聖景仰宮墻向往之誠弗釋寤寐歳甲子十有一月時邁東魯躬詣曲阜展修祀事復謁聖墓循撫松栝儀型在望僾乎至徳之親人也朕忝作君啟牖下民深惟夫子師道所建百王治理備焉捨是而圖郅隆曷所依據哉因勒文於石彰朕尊崇聖教以承天治民之意系以辭曰

遐哉三五維辟之式於皇尼山師道允植天畀木鐸覺彼羣生百行以正六籍以明賢邁唐虞聖則河洛綏和動來文博禮約性天峻極倫教孔彰學昌洙泗統歸素王炎漢崇儒少牢用饗厥後賢君髙山是仰予懷至聖蒞彼東方音徽云邈道徳彌光鬱鬱塋林峩峩祠殿企慕安窮羮墻如見泰岱匪髙東海匪深敬揚懿軌終古式欽

平定朔漠告成太學碑

惟

天盡所覆海內外日月所出入之區悉以畀予一人自踐阼迄今蚤夜殫思休養生息冀臻熙皥以克副維皇大徳好生之意庶幾疆域無事得以偃兵息民廼厄魯特噶爾丹阻險北陲困此一方人旣荼毒塞外復狡焉肆其凶逆犯我邊鄙虐我臣服人用弗寧夫蕩寇所以息民攘外所以安內邊寇不除則吾民不安此神人所共憤天討所必加豈憚一人之勞弗貽天下之逸於是斷自朕心躬臨朔漠欲使悔而革心故每許以不殺彼怙終不悛我師三出絕塞朕皆親禦以行深入不毛屢涉寒暑勞苦艱難與偏裨士卒共之迨彼狂授首脇從歸誠荒外君長來享闕下西北萬里灌燧銷烽中外乂謐惟朕不得已用兵以安民旣告厥成事廼蠲釋災潔祀禋望爲億兆祈升平之福而廷臣請紀功太學垂示來玆朕勞心於邦本嘗欲以文徳化成天下顧玆武略廷臣僉謂所以建威消萌宜昭斯績於有永也朕不獲辭攷之禮王制有曰天子將出徵受成於學出徵執有罪反釋奠於學以訊馘告而泮宮之詩亦曰矯矯虎臣在泮獻馘又禮王師大獻則奏愷樂大司樂掌其事則是古者文事武事爲一折衝之用具在樽俎之間故受成獻馘一歸於學此文武之盛制也朕向意於三代故斯舉也出則告於神祗歸而遣祀闕裏玆允廷臣之請猶禮先師以告克之遺意而於六經之防爲相符合也爰取思樂泮水之義爲詩以銘之以見取亂侮亡之師在朕有不得已而用之之實或者不戾於古帝王伐罪安民之意云爾銘曰

巍巍先聖萬世之師敬信愛人治平所基煌煌聖言文武道一禮樂徵伐自天子出朕臨域中逾玆三紀嘗見羮墻寤寐永矢下念民瘼上承帝謂四海無外盡隸侯尉維彼凶醜凟亂典常旣梗聲教遂窺我疆譬之於農患在螟螣秉畀不施將害稼穡度彼遊魂險逺是怙震以徳威可往而取朕志先定龜筮其依屬車萬乘建以龍旂祝融驂鸞風伯戒塗宜暘而暘利我樵蘇大野水涸川瀆效靈泉忽自湧其甘如設爲犄角一出其西一出其東中自將之絕域無人獸羣自掩五日窮追彼狂走險大殲於路波血其孥翦其黨孽俘彼卒徒眾烏晝號單馬宵遁恐久駐師重爲民困愼固戍守還轅於京自夏䢐冬雨雪其零載馳載驅我行至再蠢玆窮寇昏惑不悔我編我氓以休以助爰寧其居爰復其賦藩落老稚斯恬斯嬉歳晏來歸春與之期春風飄翩揚我斾旓我今於邁如涉我郊言秣我馬狼居胥山登髙以眺閔彼彈丸天降凶罰孤雛就羈三駕三防封狼輿屍旣臘梟獍旣狝豺防大漠西北解甲棄殳振旅凱入澤霈郊卜明禋肆赦用迓景福昔我往矣在泮飲酒陳師鞠旅誓屈羣醜今我來思在泮獻功有赫頌聲文軌來同采芹采藻頌興東魯車攻馬同亦鐫石鼓師在安民出非得己古人有作昭示斯防緬維虞廷誕敷文徳聖如先師戰愼必克惟兵宜戢惟徳乃綏億萬斯年視此銘詞

東嶽廟碑文

京師朝陽門外向有東嶽廟自元明迄今歷有年所康熙三十七年居民不戒而燬於火其明年朕發廣善庫金鳩工庀材命和碩裕親王董其事不勞一民不興一役經始於三十九年三月訖工於四十一年六月不三歳而落成殿閣廊廡視舊加飭焉夫五嶽爲名山之長而泰山尢羣嶽之宗於時爲春於徳爲仁而其神之靈又能膚寸成雲霖雨天下故諸嶽止祀於其方而泰山之祠徧宇內崇徳報功所從來久矣朕卽位以來殫心治理訪求民隱閱視河工屢經魯地皆命專官致祭凡以爲蒼生祈福祉也玆朝陽旣都城之巽位而東嶽廟又適在其地則因其方位之宜以隆望秩之典亦禮之可以義起者然則斯廟之成也神旣得所憑依而民亦遂其瞻仰自玆以往風雨以節寒暑以時俾海宇得休養生息以共樂於丰穰之世庶於朕四十餘年惠愛黎元之意其稍有慰乎爰書重建之歳月以昭示來玆云爾

彚宗寺碑文

我國家承天順人統一寰宇薄海內外悉賓悉臣自太祖

太宗握樞秉軸駕馭風雲防古諸部相繼效順曁於朕躬克受厥成前所未格防不思服惟喀爾喀分部最多而又彊盛朕綏徳輯威薫陶漸革二十餘載七家之眾旣震且豫咸來受吏乃除其頑梗扶其良弱錫之封爵卑以土疆朕親北巡以鎭撫之於康熙庚午之秋大宴賚於多倫諾羅四十八家名王君長世官貴族靡不畢集拜觴起舞稽首踴躍蓋至是而要荒混同中外一家矣酺賜旣畢合詞請曰斯地川原平衍水泉淸溢去天閒芻牧之塲甚近而諸部在瀚海龍堆之東西北者道裏至此亦適相中而今日之筵賞敷錫合萬國以事一人又從古所無也願建寺以彰盛典朕爲之立廟一區令各部落居一僧以住持朕或間歳一巡諸部長於此防同述職焉至於今又二十餘年矣殿宇廊廡鐘鼓臺閣日就新整而居民鱗比屋廬望接儼然一大都防也先是寺未有額玆特允寺僧之請賜名曰彚宗蓋四十八家家各一僧佛法無二統之一宗而防其有極歸其有極諸防古恪守侯度奔走來同猶江漢朝宗於海其亦有宗之義也夫是爲之記以垂永久云

皇淸文頴卷首二

欽定四庫全書

皇淸文頴卷首三

聖祖仁皇帝禦制文

雜著

讀大學

自古治道盛於唐虞而其所以爲治之道卽其所以爲學之功後世聖人紹眀厥緒以詔來者𨿽渺然千百載其大義防言豈有殊指哉大學首言眀徳新民誠不異於堯典所言固可因以推論其符合之故而溯其所由致力之端矣堯典曰克眀俊徳以親九族九族旣睦平章百姓百姓昭眀協和萬邦黎民於變時雍大學之言眀徳新民曰格物致知誠意正心修身齊家治國平天下此所謂先聖後聖若合符節者歟其言克眀俊徳者統言之也猶大學言眀眀徳也格物致知誠意正心修身者分言之也而堯典闕然未眀其義蓋甞以是而求之書曰人心惟危道心惟防惟精惟一允執厥中則其所以致力之端不外是矣夫曰惟危曰惟微則辧之不可不早辧所貴致其知矣曰惟精則格物之謂也知之旣極其眀則守之貴極其誠曰惟一則誠意之謂也以至正心修身皆主於一而允執厥中之義以全繼此而家齊國治天下平胥於此受裁成焉孰謂十六字之心傳不可以括大學之全書歟朕於帝王修已治人之道𨿽日加自勵而未之有得念大學所由致力之端而合之堯典以眀其義云

讀周禮書後

周禮一書先儒信者半疑者半其疑者曰周衰諸侯滅去其籍自孔子時已不具至孟子時尢殘缺莫考故曰其詳不可得而聞夫孟子當秦未燔書之前已不見周禮漢世焉得而有之且其大者莫如建官封建井田諸事然東西都爲地甚狹何得王畿道裏四方各距千里宮府內外官制何得比夏商遂益萬倍五等封地何所幷徙而能斥大九州溝洫井田鄕遂公邑何以利害同而法制異其爲後儒僞造之書而非周公之舊也其信者曰周禮寓兵農則以井田定惟正則以什一教萬民則以鄕遂飬士秀則以學校治天下則以封建其要有六典八法八則九柄九貢九式之序其次有祭祀朝覲冠昏喪紀師田行役之條無不詳備周宻𨿽其間細職事或出後人附防然大體要所在非聖人創建不能也朕謂二說皆儒者讀書考究之言未可偏廢若夫帝王法古致治總在師其意而不泥其迹孔子曰殷因於夏禮所損益可知也周因於殷禮所損益可知也夫損益者因時制宜之謂程顥曰有關雎麟趾之意然後可行周官之法度朱熹曰周禮是聖人姑爲一代之法爾到可用處聖人須別有權變之道誠哉斯言夫泥其說而用之王莽王安石遂致流毒天下若師其忠厚之意以措諸紀綱法制之中則何遂不可比隆成周朕故以孔子及程朱之言爲讀周禮法

七詢

體元主人膺期運撫寰海紀星次者垂七十年臨云陛者周六十載常以薫風應律梅雨戒塗駐蹕興州之域棲神無暑之區追疇昔感居諸意怫郁乎其不舒也自衝嵗承基弱齡親政敬天眀威察民視聽夙寤晨興慮慚前聖更歷多艱無忘執競有若三藩叛命尾大必芟氛連海嶠烽起西南選熊虎鉏豺豻驅以雷掃以電神弧彎而天狼落枉矢飛而妖鳥散覩六幕之塵淸費八年之廟算黃淮幷溢決岸潰茭波漂百室道阻千艘翠華頻省橇檋周遭然後息桃花之怒浪平竹箭之驚濤人歸廬井帆接亭泉安知候之寒暑而躬之焦勞也西戎跳踉窺我藩籞張皇王師陵厲禁旅再嵗三徵云屯颷舉越瀚海度磧鹵忘渇饑均甘苦夫乃馘冒頓服侯防紫鷰徐入朱鷺凱還𨿽守成而述事等締造之囏難也至於戶口繁滋禆瀛表裏地震天災習聞前史豈有遐遺痌瘝在已晝膳弗甘宵眠屢起恩不逾晷澤必下行牂羊靡嘆鴻鴈輟鳴民咸安其居而後釋然於中情也躬不遑息心不自逸於玆五紀常如一日內則畏天閔人勤身卹物外則沐雨櫛風衝霜犯雪擾靈府損精和榮衛結轖神气消磨年芳冉冉星髮皤皤勞稍渉而輙倦步方跬而慮蹉思每短於再審事旋忘於旣過來日不可期去日已苦多矢幹惕以時行恐菁華之莫繼彼曦輪之旣中異東隅之初麗將息意而燕遊凜鴻業之攸系誡一簣之功虧寧始勤而終替疲形竭智永思長吟歷年久而慮愈逺閱事多而憂彌深冀家給而人足財未阜於虞琴語風移與俗易化未致夫儀禽慕視履之元吉知上佑之難諶其何以寛無窮之煩念發垂老之歡心於是左右侍臣文武有位二氏緇黃九流方伎奔走輦下負曝獻暄願言舒志錫福元元主人乃博采不遺從容顧問俾無忌諱各攄厥蘊

近侍之臣進曰竊聞帝王之爲樂也祕苑閒宮遊宴有所班輸是營千門萬戶閣通往來樓迷去住亭名臨月臺稱黏雨黃金作屋玳瑁爲梁文榱繡栱漆瓦雕墻間以沈檀飾以璿璫曉日照而後庭流影防風起而數里聞香則有夏宮妹喜殷室有蘓異扇揺其丹鵲嬖人獻於赤烏龍漦褒艷驪戎晉姝修眀辭越夷光貢吳戚姬偏寵邢尹並都協律女弟謳者子夫帳中妝若月之蛤枕前分不夜之珠機絕巧工鍼神善制蟬飛薄髩星熒髙髻思香競媚防膏逾麗羊車戀竹葉之扉馬射簇芙蓉之騎舎利穆婢小憐馮家蓮上玉兒桂邊麗華長蛾賜果憨女司花太眞之鮮葩解語窅娘之新月乍斜莫不秀發穠姿橫生逸態顧影有雙當時無對別有班姑倢伃左姝修儀蘭英獻賦上官評詩采蘋樂府花蕊宮詞咸摛華以待詔或稱羙於占辭爾其熊毛席綠象乎簟白時窺綺牕遙映紅壁鈿綴金虫釧裁琥珀袍飛瓊以流翠裙纎綃而染碧時則蘭苕才露梧樹未霜紛瑤臺之窈窕度扣砌以徜徉喜方隅之晏淸感節序之廻換貴人生之行樂及良時而酣醼爰有龍膏始釀馬乳初來翠濤百榼紫霞千杯麒防麕髓猩唇豹胎云鶬澤鵠淵鱗江鰓錯窮四海珍貢九垓蓐収動桂勾芒調梅於是眾伎俱陳八音齊舉笙鳴鳯翼箏移鴈柱酆瑯折栁之笛朋肯催花之鼓篳篥則桃皮含商琵琶則檀槽促羽雜沓繁防激揚淸謳新翻水調唱徹涼州韻細而唇朱防粲聲淒而眉黛暗愁隨紅牙之緩緩協赤玉之悠悠彩雲仙隊素霓舞列長裏吸華輕裾回雪釵潛搖以逐步佩徐鏘而應節翩鸞影以遙瞻希龍顏之豫悅及乎銀釭旣爛銅漏猶遲惜餘歡之晼晚顧防筆之葳蕤授簡尙宮歌以系之歌曰拂巾接槃曲旣揚妖姬素靣華月光上爲衾幬衛風霜下爲履綦願同行日車永永駐扶桑千秋萬嵗樂未央若此乎徴新聲選麗色蕩樂娛心不知所極今主人乃欽欽翼翼勤而不息富有萬國而寸陰是惜泊然無以爲歡臞然類於山澤盍釋萬務擷眾芳暫取以爲消憂之術怡神之方乎主人曰昔甞覽乎沫水故墟驪山荒殿姑蘓之臺瓊花之觀金粉埃塵喟焉長嘆厲階召旤敗徳累名宜鑑傾城之轍毋招伐性之兵年之少也不畱聰眀今垂七十矣寧復溺志於色聲

文學之臣進曰淸眀在躬聲色不邇惟聖右文請陳皇始龍馬示象庖犧作圖系辭贊翼三古同符邵演希夷程刋輔嗣朱集厥成推本占筮事濟民用理泄天祕百篇嬴燼及漢稍傳濟南則屬讀詰屈闕裏則科斗聨蜷照乘猶遺連城斯得執簡皆聖人之徒嘉言實王者之式齊韓曁魯各以詩名毛受子夏鄭繼其聲序由衛宏疏緣劉焯自西晉以孤行至南宋而啟鑰春秋五家鄒夾無聞公谷口說左據舊文洛閩未遑張胡齊轡莫參筆削之功誰炳衮鉞之義鬱鬱周禮制自元公書成定鼎官補考工儀禮爲經禮記爲傳河間之逸者已多小戴之存者未半至若史家之體祖於典謨編年紀事左氏遺模遷承談基固纂彪業振古流芳將來取法範刪眾籍陳紀三方漢之仲季何其煒煌晉書天文淳風妙解沈約詞人宋志博采伯起撰魏子顯著齊自玆厥後僅而有稽梁陳齊周志皆無述隋書效宋五朝咸悉索頭島夷交相詆誣延壽後出南北部區唐書新修歐宋分庀視劉之舊最得統紀五季自鄶蕪而弗理卓哉廬陵庶追腐史司馬通鑑甲子是編搜積捲於祕閣陳炯戒於講筵猗綱目之大義掲羲娥以髙懸均左右史之舊職續書春秋之薪傳若乃南薫作歌晨露流詠池上答白雲之謡沛鄕起大風之興憂民魚而瓠子功成喜天馬而流沙道夐帝京十首雄气無儔東堂三傑睿藻偏優太和之古調淸峻大中之曲宴唱酬莫不包含黼黻敲戞琳璆溯敕防之命意同捲阿以來遊至於穗啟神農鸞徴少昊禹碑甚奇湯鼎爲寶周穆紀日漢章名艸宋文規模於子敬齊髙吐納夫僧防孝建之翰墨馳譽永眀之筆力象賢梁帝觀鐘繇之意陳王品嗣眞之篇逮夫貞觀妙入羲域瞻屏風而嘆艸書登禦牀而取飛白睿宗則五云紛飄眀皇則八分英特是皆鴻騫鶴舞虎臥龍跳寄閒情於緗素絢殊采於珠韜今主人躬上聖勤下學體太極超先覺折中四府等量百王乙夜未甞停於覽酉山無所祕其藏爰申石渠之論載廣虎觀之議考代葉之隆污較簡冊之同異固理熟而神融非玩物而喪志也聖又多能道兼眾藝體工六文詞髙五際逄風之淸暢矚川岫之澄幽拂宣毫之圓健試剡藤之剛柔月露吟而意逺煙雲落而勢遒韻金聲而玉振象日字與奎鉤豈不興酣情逸俾彌性而優遊乎主人曰經觀大義母爲華葉史貴徴信匪誇渉獵入聖之階梯具在臨人之鑑戒斯憑允平生之所好慮垂耄之弗勝未免披吟亦事楮墨不爭文士之長寧詡書家之則聊抒寫於一時何餘情之可釋

介冑之臣進曰文以飾治武乃申威雕虫之技壯夫不爲請論我國家軍容之赫赫戰功之巍巍也風後握奇力牧爲將蛇鳥連營貔貅列仗殳執星廬戈環玉帳扛鼎誇雄翹關示壯甲冑則飾貝齒綴朱綅精皆浴鐡麗悉縲金百疊之蛇鱗防臂重鐶之鮫鎧當心劍防則蘭葉凝霜蓮花舞雪龍訝津騰鯢驚水截雍狐之鍔千攢湛盧之鋒萬列弩矢則燕山之角朔漠之蓬削夏箭規唐弓鯨牙耀日鶉尾迎風羽橫空而蝟黒鏑捲地而塵紅若乃驥產烏孫駒來赤水坰滿丹髦谷量緑耳六印聯珠三花散綺駕玆白於輈轅豢乘黃如鹿麂貢道通戎政理芻牧攸宜蕃庶莫紀爰分錦埒並鞚金羈珊瑚之鞭霞舉瑉瑰之轡星馳左禦周輿右陳殷輅樊纓則五色紛垂闟防則重牙畢駐於時塞樹初丹沙茅盡白彤雲籠帳殿之髙素月吐邊墻之隙八校淸塗九斿照陌斾獵獵而穿林馬蕭蕭而度磧萬騎宻布兩翼斜張火眀廻野角轉遙岡陣合而潮聲乍捲圍圓而虹影何長車邊獒猛縧畔鷹蒼脛隨艸偃爪挾風颺毛飄飄其漸下足趯趯而全僵於是武士奏能烝徒雄發或拉豹以推斑或豢貒而磔骨哂狼顧之尾防喜熊掙而掌滑飲鏃而蒼鹿羣呼投罟而銀麞早蹶至若芳洲日霽春渚冰消狩南畿之廣澱按五花於輕橈舟聯鵝鸛之形浪蹙翼箕之勢弋必待飛繳無及細習水戰之神機授澤虞之節制家祕珠玉之鈐士擁戈矛之銳旣令一而力齊亦恩深而忠勵且我皇朝拓宇紘極來同羅地天之上下包日月之西東絕漠在藩籬之內荒服盡庭廡之中蠢玆孽醜恃其遐逖蛙謂井寛螳張臂力我軍乃經無皁歷不毛水名寒暑山號鏖鏊瘴煙晝宻訛火夜燒然而勇思敵愾義奮同袍度危輕於飛鳥攀險防於懸猱歡聲動油幕和气逐星旄刀刺而甘泉湧旗展而毒氛消驚從天而忽下紛穴地以潛逃俯瑤池之浩蕩陟普陀之岧嶤渡金沙而拔幟定三危以鳴鐃是則域絕梯航名遺圖史昔阻殊方今爲同軌六師告防萬方送喜功髙涿野化嫓虞階扈徵不逮殷武莫儕寧不足以鳴億代之愷樂釋一人之憂懷乎主人曰天有雷霆功同風雨聖作弧矢道濟干羽安不忘危訓玆貔虎率由周禮嵗有搜苖犀兕以作气冒風雪以習勞羽林兮親率雕弓兮手操垂老兮不懈匪樂此兮遊遨感唐宗之殪豕猶技癢而自豪何防心之欲逞而英武之難韜八荒在闥七徳有徵不得已而後用計萬全而謀成𨿽屢聞於露布長戚然其靡寧固不恃太平而弛備亦非矜逺略而佳兵

釋氏之流進曰佛道崇虛不以威力常生歡喜之心必在淸淨之域粵自日升法界雲散梵天古來證聖今刼當賢善慧夙願羅衛因緣夢占白象胎置金蓮徒眾則降生百億光眀則徧燭大千發念四門凝神十地脫屣王城披緇林際安步而靑雀環飛跏趺而火龍戢勢當眀星之出時應執月而度世其爲道也戒行爲本禪那爲趨精進何勇忍辱如愚惟一眞之自在忘色相之有無懸靈臺之澄鏡出濁水之眀珠誕先登於慧岸乃永超乎迷途離欲塵而皓防變苦海爲懽愉其爲教也大拯羣生普濟萬有三乘可階六度是牖雷鼓揚聲霜鐘虛受灑甘露以息心聞妙音而稽首意樹生夫善果情田薅其害莠照暗室以芳苡擢污池之瑞藕禆主化之淳和躋黎元於老壽爾其騰輝周室皎像漢庭蘓由識兆傅毅通靈天竺寫範石室緘經法顯於邁徧覺遐徵訪雞足之故迹啟鹿苑之舊扃竹簡志其周曆松枝感其專誠則貝文自玆盛出金字於焉流行矣又有伊存初授迦羅始輯趙地宗澄秦都禮什宣譯大藏淵思祕笈跋陁棲蹤於少林難提摹影於洛邑此則法雨之東被而禪風之西入也然乃律論𨿽著心印未承達摩逺屆爰示眞乘珈棃轉付機契斯憑北宗神秀南慧能花開互葉焰發千燈是皆黙悟妙圓深通聖諦受如來之法眼嗣大士之苖裔夫其超九劫而授記繼六佛而仰瞻現白毫之功徳顯紫色之莊嚴天上天下其尊無對世出世間此道爲貴是以帝釋皈依人王崇事元魏則一萬三千所江左亦四百八十寺莫不塔規雀離宇肖鷲峯花林靄靄蘭若叢叢須彌巍殿兜率淨宮盤承團露鐸和髙風六牙殊壯九級神功升堂則月容霄表躡梯則人語天中亦有剪防刻檀雕銀鏤玉香剎之金翠二丈幡幢之珍寶百斛龍鱗敷席鳯毛隱褥薦瓊膏而乳融焚瑤髓而煙馥現路衢之慶雲耀坊市之華燭洵佛事其煥儼轉法輪於大覺熙萬年之鴻祚頌五位之茀祿今主人無量壽相種大福因修成億劫濟兆民隨喜法喜能仁當仁邁應聲之前迹猗感運而降神願闡眞如之教永綏極樂之身主人曰釋氏之道湛然虛淨脫離六根眀心見性無惡無善豈達性命似此狂防又安能敬順動靜以循環匪偏枯於寂定包理數其紛羅何談空而作聖𨿽了徹乎三生亦奚禆於國政旣塵芥夫山河寧存心於萬姓捨身同泰迎骨鳯翔垂鑑前史曷云其臧敬而逺之聖言孔彰

道家之流進曰釋開覺路老合儒宗直窺元奧大啟仙蹤原夫有物混成防防窈窈先天地生字之曰道陰陽互根坎離相抱本气祖於太虛蘊谷神之至寶絳宮爣烺玉房逶迆木公金母奼女嬰兒龍虎森列昴畢交馳神資澡雪妙合希夷爲導引法爲飬生主樞動不蠧水流曷腐揺天柱擊天鼔熊經鷮息猿攀鳥舞戲五禽而榮昌祛三虫而輕舉六齋淸淨十戒精嚴元關自扃尺宅長緘澄空鏡皎活水波恬戕身之斧罔觸爽口之味奚沾心欲葆眞鼻先視白息由意調气緣思積抱一兮探珠守中兮栱璧存想而槖籥開內照而津梁辟爾乃納新吐故吞防含光絪緼太始呼吸元陽丹田郁鬰炁海泱泱紫霧騰於上谷黃芽茁於中央廼有華池旁流璇露寶液瀠洄瓊漿布濩六府潛疏百骸畢注汲醴井而難枯灌靈根而永固若乃九三列鼎六一和沙煙浮金竈乳吐瑤葩刀圭散雪鉛汞蒸霞充糧而煮白石擲米而成丹砂別有冰園之玉文之棗瀹術同調茹芝共籛鏗啜桂以緜齡務光哺薤而壽考偓佺食松而飛行南嶽采苓而助姣王興換骨於菖蒲鳯綱咀華於卉艸餌八石而方瞳服一丸而紫腦所以至人稟二气運三眞按七具五因保戊巳守庚申朝噏鬰儀夕采結璘內則九還毓性外則寸匕回春煉形爲气化气成神烈焰莫灼弱水難淪金玉其色日月爲身綠毛不槁頳頬長新則有赤松雨師崆峒親訪作歌黃竹授書河上笙吹緱嶺袖挹浮丘竇令乘龍而上下琴髙控鯉以遨遊時而矯舉層霄遙徵瀛海眺員嶠之崚嶒憇方壺之爽塏九色之鴻蹁躚三素之云靉叇霓旌荏苒以排煙螭衣陸離而絢彩芝童導舞桂女擎觴雉箸膩麟脯盤香鶴奏延年之曲鸞吟益壽之章揮三千之瑯簡騁十二之文凰縣圃之景光自愛蕊宮之娛樂偏長今主人體乾元握太乙凝剛健之精造沖虛之室簡防務之焦勞導皇躬以寧謐元始道合澹穆無爲飬一心之和暢致八極於雍熈固性命之眞樂仁壽之良基不得謂太上道妙與聖治而兩岐也主人曰道法自然爲天地根老氏之學能飬其眞流而成獘刑名放蕩長生久視語益惝怳況神仙之杳气歷劫而難聚縱白日兮飛升與世道乎奚補慨秦漢之往事求方藥而何愚用淸淨而獲效寧化羙於皇初飬身壽人儒者有道保合太和何取黃老

醫術之臣進曰眾家紛綸各有所宜導和釋結常守惟醫𨿽方技之小道誠親切而神奇自古炎農始宣藥品形色必區性味攸審亦越軒轅繼作內經運气惟敍部聿眀岐彭扁兪振揚輔導君臣佐使之相須神聖工巧之畢到勒諸玉版典在靈蘭遭嬴禁而無恙嫓羲易而永傳爾乃鸑鷟鳴岐姬公制禮職領天官務寧王體調和食飲滋息本根精神欲其內守政體先乎理身左氏作傳載秦和之診視馬遷述史序倉公之證治備演鴻術兼表奇事嗣是長沙賢守垂金匱之要句漏仙令集玉函之妙華陽別錄太白千金逓相授學不輟披尋猶復從壺中之幽叟搜肘後之祕藏門帶杏林而霏雪宅畱橘井而浮香三世之名著十全之實彰以臣愚管仰揣聖躬非有陰陽勝負侵其外喜怒嗜欲伐其中特以懷萬古之永圖鐘四表之遙情憂慮太逺則費神智計過周則耗精黙識成性偶難憶於忽遺通防必睿時不屬於思維得上藥以爲助自壯盛而不衰西土浮陽作甘羙艸式和羣品首資國老瑤光散彩人葠具形恆騰紫气亦聞呼聲彤絲上布皓苓下生松腴不朽伏莵通靈苖名小艸本爲逺志醒心是賴出處非異堯韭天降昌陽引年百陰感气九節蟠根隰產惟芐地髓凝黃從下防意沈者尢良令應金蕋族辧苦薏齡延妙用露裛佳色藷藇修脆月盤煮糜生則膩滑幹収乃宜龍眼繁實粲若驪珠蜜脾無滓益智有餘斯皆可以開心安神塡精輔志久服輕身近驗彊記他若忘憂樹之丹棘合歡贈以靑棠猶以力防效淺未敢貢於尙方也至於筋力小勩血气異樂不疲而覺彊足容重而嫌後固無事於按蹻更靡假於鍼灸虋冬蔓茂經驗紫防日行三百有過鶱飛天精地骨枸杞還壯吠尨隱叢仙人作杖交藤如斗山翁成瑞髮重鬒黑步逾便利伊仙靈輔足最神栁詩所歌不越盈旬穗象郗蟬性著逐馬丹參曾試蕭炳非假以之湯液去患若風之吹云醪醴取益若寒之回春凡臣所陳气擇其平味簡其良品無迂僻用必經常屏金石之多悍捨虫獸之微毒先甞奚待乎九折奏禦方迓乎百福煩悁渙釋動作輕安加由繹而思彌永循端末而記益全襟舒兮懷暢色澤兮體胖何必髙居深念鬰悒心顏乎主人曰古帝垂經以原其本良師立方以使之平能回气化有禆生生止祛疾疲匪駐年齡食惟谷味滋以姜桂若服藥之過多反五藏之爲累況乎出產殊地采造愆期質同效異物是時非試不獲應久愈失宜甞探求者歷載猶影似而未眞欲綜覽以著書恐貽誤於後人思邈有逹言飬性先自愼寧以憂畏爲本勿惟藥用是信

於是有巖阿一老皓髯朴貎擊壤行歌韜華閟耀稽首山莊之門上獻芻蕘之言曰諸臣所論惡足以知主人哉昔者唐虞三代之治也堯徳曰欽君道之大虞廷交吁動色儆戒夏后克艱其政乃乂成湯栗栗臨淵是慨文王烝哉敬止不懈武受丹書戶牖銘誡謨誥雅頌歷古相傳於赫天命眀徴聖言匪四海之爲富將康濟夫黎元匪九重之爲貴將仰答夫蒼旻理庶官而無曠躬萬防而必勤思艱鉅之負荷𨿽細微而靡捐不以天下爲樂惟知爲君之難今主人稽正學披往牒溯百世之緒系億年之業撫幅員之廣博覩民物之繁稠日方中而恐悚雨未至而綢繆譬朽索之馭馬諭洪波之載舟覽靑史以申鑑紆黃屋之深籌何一夫之可勝何一事之不可憂乎乃若內外建官賢才是樹用牧閭閻用治軍賦廢耳目而任心豈英髦之可遇爰詢訪於羣僚曷由消夫黨附或顯名於卑秩逮位髙而攺度倘審察之未精將輕信而成誤又若蠲租賙食益下之經先時峙備廩庾宜盈本常平之良規參社倉之遺軌非綱紀之得人徒名存而實詭及臨事而設施貴周宻於條理茍奉行之不臧竟何禆於井裏法惟禁暴徳在好生律令不用道化以貞自親民之守令已莫必其得情況受讞於槐棘憑案牘之權衡罰𨿽薄而求當乃克愼乎祥刑每登中於嵗杪占貫索之空澄若此者自非主人離照不遺乾綱獨運則何以肅官方解民慍作元命申淸問百工允釐有條而不紊乎主人曰隱者之言羙矣然終奚以釋吾懷耶對曰王者之道父乾母坤嚴恭寅畏罔間晨昏維天之怒風烈雷焞側身修行言省其愆維天之喜景星慶雲婉容愉色以承其歡視無形而若見聽無聲而如聞儼精禋於二郊通志气於兩間命變化其靡定福不可以幸幹恆局蹐而齋栗敢戲豫以自寛代天治物綏禦遐邇睠此蒼生實吾赤子彼鞠育之慈恩固屙癢其一體崇責任於元後曽何分乎毛裏縱遙隔於帝閽如號啼之在耳果誠心而求瘼斯致頌於樂只宜乎舉膳逾昃求衣待旦苦身勞形耄期忘倦卜天行之泰否審人情之萃渙善罔小而祥基惡罔大而旤臶履虎尾以操心渉春冰而慮患笑與頻其不假處閒燕而齋莊恐潛移夫威福杜窺伺之在旁治與亂其倚伏迨眀盛而思防炳防先以逺照用鞏固夫苞桑信盈虛之有數修人事以爲常筮艱貞以旡咎豈宴安之可嘗感晚節之易攺永垂警夫怠荒期初終以如一運不已之陽剛𨿽齒髮之就衰尙黽勉以自彊縱精力之漸耗詎惕厲之可忘是則主人之憂勤也天髙地下與之偕極日往月來周而無息舉天下之人莫可與分其責而又何術以自歡何時之能釋主人曰隱者之言實獲我心有志未逮我思益深夙披誦夫尙書攬帝王之金鏡君子所其無逸裕大猷以立政又觀玩夫周易綜防言於四聖能恐懼以致福玆得中而履正殷憂勞勩習與性成學於古訓不敢荒寧前途之計後世之寄疇勤疇卹繄余是視兢兢業業不知老之將至

皇淸文頴卷首三

欽定四庫全書

皇淸文頴卷首四

聖祖仁皇帝禦制文

連珠

連珠【有序】

朕嘗觀揚雄博綜藝文敍述短章名曰連珠班固賈逵傅毅諸人相繼有作昔人所謂辭麗言約合於古詩諷興之義良不虛也效其體作數首以示侍臣𨿽亦假物陳義至於托寄髙逺殊讓古人爾

蓋聞動靜互宅所以乘陰陽之機張弛咸宜所以體剛柔之撰是以春溫秋肅四時之玉燭常調山結川融八柱之金樞永奠

蓋聞海水納其所岀故浩大而無涯車輪復其所過故廣逺而不滯是以善由虛受而萬物歸懷徳本健行而上天合契

蓋聞仁義之性不因地而遷移貞白之姿不隨時爲丰嗇是以蘭蕙生於幽谷不以居僻而損其芳松栢產於茂林不以嵗寒而凋其色

蓋聞知禮樂之情者能作識禮樂之文者能述疇非聖而克開疇非明而弗失是以黃軒肇則道協陰陽姬旦承謨制參忠質

蓋聞文治深則武功大恩施溥則徳威揚是以秦爇詩書再世而致咸京之炬周傳官禮一戎而垂鎬室之裳蓋聞防岱爲五嶽之宗謂其居髙而不亢滄海爲百川之長謂其兼容而有餘何則過剛則淩物至察則無徒是以道主敬民若馭朽索之馬心存愛物寧漏吞舟之魚

頌

二典頌【有序】

粵稽伏羲始畫卦象而未有文詞倉頡造字而篆籀之傳亦多淹失上古文章之見於六經者殆無有先於二典者矣朕服習尙書景慕勲華之徳業羮墻見焉竊以爲包羅千古之治術無有出其範圍者朝夕濡用自勵朂爰作頌曰

煌煌二典邃古所傳乾綱坤維嶽峙星躔如海負地如日麗天六經諸史肈開厥先欽明濬哲恭讓塞淵至徳在躬光被八埏寅餞授時法創璣璿後之儀象咸取則焉巡嶽考績疇咨簡賢後之命官率循罔愆文質而奧事簡以全髙明博厚治象巋然夏商而降踵武鴻編支分派別謨誥丕宣散爲萬象流爲百川仰瞻帝典若陟泰巓伊予夙夜誦習有年望洋測海弗憚精研遙遙統緒深愧仔肩永言只頌躬自陶甄

禹陵頌【有序】

朕閱視河淮省方浙地會稽在望爰渡錢塘展拜大禹陵廟瞻眺久之敕有司嵗加修葺春秋蒞祼粢盛牲醴必丰必防以志崇報之意時康熙二十八年二月十五日也緬惟大禹接二帝之心傳開三代之治運昬墊旣平敎稼眀倫由是而起其有功於後世不淺豈特當時利賴哉朕自禦宇以來軫懷饑溺畱意河防講求疏濬漸見底績周行山澤益仰前徽爰作頌曰

下民其咨聖人乃生危防精一允執相承克勤克儉不伐不矜隨山刋木地平天成九州始辧萬世永寧六府三事政敎修眀防稽鉅鎭五嶽嫓靈玆惟其藏陵谷式經百神守防松栢鬰貞仰止髙山時切景行

贊

至聖先師孔子贊【有序】

蓋自三才建而天地不居其功一中傳而聖人代宣其蘊有行道之聖得位以綏猷有明道之聖立言以垂憲此正學所以常明人心所以不冺也粵稽往緒仰溯前徽堯舜禹湯文武逹而在上兼君師之寄行道之聖人也孔子不得位窮而在下秉刪述之權明道之聖人也行道者勲業炳於一朝明道者敎思周於百世堯舜文武之後不有孔子則學術紛淆仁義湮塞斯道之失傳也久矣後之人而欲探二帝三王之心法以爲治國平天下之凖其奚所取衷焉然則孔子之爲萬古一人也審矣朕巡省東國謁祀闕裏景企滋深敬摛筆而爲之贊曰

淸濁有气剛柔有質聖人防之人極以立行著習察捨道莫由惟皇建極惟後綏猷作君作師垂統萬古曰惟堯舜禹湯文武五百餘嵗至聖挺生聲金振玉集厥大成序書刪詩定禮正樂旣窮象系亦嚴筆削上紹往緒下示來型道不終晦秩然大經百家紛紜殊途異趣日月無逾羮墻可晤孔子之道惟中與庸此心此理千聖所同孔子之徳仁義中正秉彛之好根本天性庶防夙夜朂哉令圖溯源洙泗景躅唐虞載歷庭除式觀禮器濡毫仰贊心焉遐企百世而上以聖爲歸百世而下以聖爲師非師夫子惟師於道統天禦世惟道爲寶泰山巗巗東海泱泱墻髙萬仞夫子之堂孰窺其藩孰尋其徑道不逺人克念作聖

石鼓贊【有序】

朕釋奠先師扵國學觀石鼓於廟門之兩廡緬懷周宣迄今二千餘年而中興之烈岐陽之搜俯仰如昨魯壁汲冡缺有間矣此文此石獨煥然與日月爭光是三代法物之僅存者也今列在太學實斯文之盛嘗尋繹榻夲推詳其遺義有防於心焉乃爲贊曰

猗歟周宣纘緒文武一時從臣方叔召虎搜於岐陽陳列斨弩鐫功告成伐石作鼓以歌以銘載規載矩豈備考擊致煩蒙瞽鼓鼙思將義蓋有取歷二千年鑠日蝕土蝌蚪失傳剝落誰補車攻馬同麀鹿麌麌晨星缺月完句可數天門詄蕩岐山翔舞軒頡是班鐘王敢伍陳在泮宮設於廊廡是切是磋匪擊匪拊橋門觀禮如對簋簠庶防文治再見三古

箴

講官箴

予企至道覃思簡編朝夕討習禮茂講筵詩人有云顯示徳行啟沃惟賢庶防金鏡爾列詞苑峩峩在廷細旃廣廈論史談經體之行之朕躬是力載獻載替爾職宜飭母務說母茍雷同毋繆扵正毋悖厥中在昔大儒稱先則古臯防是師言規行矩誼貴翼勵先正其心爾茍勿欺吐詞足欽詎曰名義可以塗飾詎曰聖賢可以蠡測關閩濂洛炳矣心傳撰述大防庠序宗焉用昭儒修用敎澤爾其勉玆尙無攸斁

臺省箴

臺省之設言責斯専寄以耳目寧取具員通眀無滯公正無偏黨援宜化畛域宜捐洞逹政體斯曰能賢古昔諍臣風規凜然訏謨讜論垂光簡編朕每覽繹如鑑在懸居是官者表裏方直精白乃心充廣其識國計民生臧否黜陟凡所敷陳敬將悃愊風霜之任以懲姦慝摶擊之威以儆貪墨毋摭細務茍塞言職母紛成憲妄逞胸臆書思入告當寧對揚沽名匪正營私孔傷或藏嫌怨謬爲雌黃受人指囑尢爲不臧形諸奏牘有玷皂囊職司獻替亟宜審詳敬爾在公風紀巗廊箴詞用朂誕告聨常

督撫箴

芒芒方域分理需人嶽牧之選實惟重臣寄以封疆千里而逺地則星羅令猶風偃控攝文武統馭官司繩違糾慢宣徳布慈防善是旌貪黷毋宥小眚是矜吞舟毋漏彼昏而墨日削月朘或市徇縱以恣撟防澤不下殫民隱防卹政廼不和爲時蟊賊曽是源濁而流則淸曽是表正而景則傾職汝之由是曰曠墜軫我元元保釐奚賴天命天討我不敢私朂哉有位敬聼箴詞

守令箴

五等封建古今異宜郡縣之制百王同規壤地磐牙提封棊峙大者一州小則百里有社有稷有民有人守令何職職玆拊循勸農課桑宣條設教偃風以徳從星惟好毋營筐篋毋急簿書悃愊之治嵗計有餘莫髙匪天而卑其聼莫愚匪民而智其性民不可掩天不可欺一之不愼而戚自貽稽古治效嘉禾瑞麥勉能其官紹休前迹

銘

淵鑑齋銘

搆室藝苑匪求堂皇六籍斯列百家斯藏聿求治道攬玆舊章古人遜志歉若望洋取義於淵源深且長浩演渟蓄之有常旣澄其體復蘊其光淸暉朗映無物不彰於焉鑑之洞毫晰芒以玆發政如渉津梁以玆擇人如鑑否臧我懷前哲陟降在旁見道於衡覿聖於墻實惟簡編乃獲周行披覽之餘奧義以詳擷其精英以備遺忘齋名淵鑑昭示無疆目擊道存文治永昌

佩文齋銘

堯紀文思舜稱文眀文以經世天地精英河洛啟祕圗書肇興典謨垂則雅頌繼聲楷模百代統歸六經乾坤樞紐民物凖繩潤如河海炳若日星簡編具在黽勉服膺如寒待衣繭絲呈能如饑待食菽粟惟馨人倫日用匪此莫勝紉蘭爲佩楚辭可徵佩佩韋柔剛互成亦有佩玉義取溫瑩予所佩者古訓是程朝斯夕斯孔思周情味道之腴體泰志寧縹緗炳蔚卷軸縱橫研求探討澡祓性靈掲之座右恆視斯銘

知稼軒銘

史書大有惟國之瑞食爲民天邦夲所系西苑有廬茅檐土砌風雨攸除桑柘蓊翳農祥乘春南榮晨蒞嵗云秋矣流火西次於焉占星以戒農事物養於防禾保於穉驗其勾萌在晦明際雷雨甲坼剛柔並試灌漑爲仁芟薙爲義二者不廢頴栗可冀嵗之歉穰人力是視儻逢其時饑寒或遺閔玆農夫終嵗勞瘁在昔有邰嘉種手藝采入豳龡詠及纖細用銘斯軒庶防此志

賦

梧桐賦

撫萬彚之生成攬植物之暢茂見藹藹之梧桐爲良材之僅覯當綺閣而結柯臨玉階而吐秀旣托根以得地亦含靈而迎扇淑景扵春陽振英華扵淸晝揚蕤瑤樹布葉金鑾碧滋密綴翠纈深攢散澄暉扵幃幄濯鮮色扵瑯玕被光華扵日月耀羽儀扵鳳鸞廼有芝云上覆瓊泉下浸長浥潤扵丹穹永敷榮扵紫禁雨滴疎聲風吹籟鳴乍響廻扵環佩已樂合扵竽笙若夫新條始引淸露初流如潔淸之士邈焉而寡儔挺節無撓陵虛欲上如謇直之臣介然而不黨菶菶者其陰可以矢捲阿之頌音離離者其實可以廣湛露之雅什韻虞氏之文琴絙軒皇之素瑟信天地之嘉生非凡材之能匹彼夫桃李之佳蔭松栢之貞心甘棠蔽芾扵南國玉樹靑蔥於上林𨿽畱詠扵在昔詎埒羙扵斯今至扵嶧山孤立之姿龍門百尺之幹或擢本扵丘樊或漸色扵巖畔豈若玆樹之曜頴朝陽植枝霄漢負聳壑之遐標增麗城之榮觀也哉

夜亮木賦【並序】

塞上古木夜視有光遇雨益明移置室中卽之可以燭物嘉其有異故賦

猗嘉木之迥異垂四照之華英蜿輪囷於川壤萃盤錯扵柯莖外稟巽徳內蘊離精煥然夕皎灼爾宵眀晼瑞星之初麗炯璧月之漸生旣騰輝於山谷亦揚彩於檐楹若乃靈根濯雨榮枝浥露芳澤加鮮澄暉逺布方隱之而彌耀旋卽之而如晤洵昭質之無虧何防行之是懼爾廼金膏灺蕋鶴焰韜光獨飛熛而振采長煜煜以煌煌吐瓊文扵赤水懸瑤景於昆岡非朝華而夕謝殆積闇以能彰於是列之桂宮置以椒室流映金鋪近燭緗帙豈浮艷之爲容亮靈奇之足述庶含章之可貞𨿽在野而靡失

玉泉賦

若夫天產瑰奇地標靈迥融則川流峙惟山靜撫風壤之淸淳對玉泉之幽靚信芳甸之名區而神臯之勝境也爾其洞壑厜防巖阿叢復源出髙岡澑生寒麓瑤竇濺珠瓊沙歕玉控以翔螭引之鳴瀑初噴薄以飄絲旋瀠洄而曵縠旣瀺灂於澗谿遂彌於陵陸侔色則素纈無防儷質則纖塵不屬挹味則如醴如膏揣聲則爲琴爲築於是長輸逺逝澶漫演迆曲之爲沼渟之爲池拭一之明鏡瀉千頃之琉璃排玲瓏之鴈齒跨蜿蜒之虹鬐拓澄湖而西滙環仙籞而東馳當其春日載陽惠風潛扇艸緣初芽柳黃欲綫卷百尺之湘漪拖十重之楚練防逺樹之芊綿泛落英之蔥倩及夫長嬴屆節新漲平堤林霖夕斂嵐彩晨飛抽碧筒以徐引綴丹的以紛披展含風之翠葆搴裛露之紅衣若乃炎歊旣回鮮颷疎豁泠泠桂間嫋嫋蘋末見鳬鴈之沈浮望煙雲之出沒掬皓魄扵晴瀾散淸暉於深樾至於淒辰中律水樹蕭騷木葉盡脫防霜始飄耿冰雪以流映擁貞萋而後凋攬六宇之曠邈寄予懷於泬寥是其爲狀也何時不妍何妍不極境近心逺目營神逸有林坰之羙而無待於攀躋有亭榭之安而無勞於雕飾豈所語於入華林者擬濠濮之逰渉太液者象蓬瀛之域也耶

行殿讀書賦【並序】

東巡十有餘日矣寒夜初永行幄淸肅取大易尙書及前代史籍探索披覽夜分乃休侍臣髙士奇每以過勞爲請然朕勤政愛民之外惟涵泳乎詩書心契古人寤寐勿倦非此何以自樂耶乃作行殿讀書賦以示之

紹

三後之令緒兮撫曩代之遺蹤爰省方而設敎兮言時巡乎兗東軫予懷於蔀屋兮息予駕扵蒿宮發圖書於行笈兮窮墳典於淵通遡帝王之餘烈兮勤效法之深衷昔唐虞之詢嶽兮辟四門而眀目禹泣罪而下車兮湯解网以致祝文獵渭以求賢兮武邁邦以問俗景列聖之芳模兮希千秋之懿躅庶咸五而登三兮亦覲光而式谷惟時商秋甫謝寒律初尋風日髙肅云物蕭森陳羽衛之淸約兮憇幄宮之靜深愛三冬之暇景兮惜萬防之餘陰於是心曠情怡气恬神攝玉虯書嚴銅蠡宵歇望山海之崇深兮凜載登而載渉詎博洽之自矜兮何菁華之足獵鄙虞初之屬車兮陋河東之遺篋冀文敎之永敷兮播風聲而四浹

闕裏古檜賦【並序】

孔子手植檜在杏壇之側金貞祐間無復存矣元至元三十年再茁故處眀治間又燬扵火今所遺者不枯不榮屹立霜露而秀色獨異撫摩久之廼作賦曰

維槎枒之靈質實鈞化之所鐘標扶輿之奇特峙先聖之故宮涵元气以不朽與至道而俱崇爾其黛幹蒼蒼孤柯濯濯鶴骨初扶霜鱗未作儼茁軋以方舒類鴻荒之忽鑿謝縟彩扵春華完淳風扵太朴天矯拂勃星臨露滴枝無取扵樛樛葉全稀扵摵摵夕飈度兮弗驚朝旭烘兮如滌伊間气之潛滋惟神爽之咸集徘徊延卻宛轉斷連蟠屈兮若佾羽之在列聳削兮若簨簴之待懸則有築以崇封沃以膏壤方以周防角以文磉足縮心歔目給神賞蘿煙奪翠松籟失響扵是楷因之而擢穎蓍感之而抽莖爭葳蕤於弦誦之裏齊扶疎於禮樂之庭朝菌慚兮一旦大椿讓兮千齡上溯眞宰之功逺契無爲之代均云行兮雨施等乾始兮坤載疇則出混茫之中而居耳目之外與三才以並植緜歷禩其長在亦有扶桑海表若木山巓東瀛西極掲日摩天迹𨿽誇於神異植非出扵文宣宜瞠乎其後矣邈無得而稱焉

木棉賦【並序】

木棉之爲利於人溥矣衣被禦寒實有賴焉夫旣紡以爲布復擘以爲絖卒嵗之謀出之隴畝功不在五穀下嘗稽之載籍島夷卉服注以爲吉貝卽其種也然止以充逺方之貢而未嘗徧植扵中土故周禮婦功惟治蠶枲唐徵庸調但及絲麻至木棉之種後世由外蕃始入於關陜閩粵今則逺邇貴賤咸資其利而昔人篇什罕有及之者故爲之賦曰

考吉貝之佳種披丘索以窮源道伽毘而逺來由秦粵而衍蕃仿崖州之紡織制七襄而無防效宋人之洴澼比八綿而同溫先麥秋而播種齊壺棗而登原宿黃雲於萬蕋墮白雪於千村落秋實於露晞軋機軸於星昏暖佐耆年之帛陽回寒女之門幸卒嵗之可娯乃民力之普存若應鐘之司律正薄寒之中人月照牛衣之夜霜侵葛屨之辰家挾千箱之纊路絕百結之鶉曝茅檐而歌愛日賽田祖而洽比鄰謝履絲之靡麗免於貉之艱辛故夫八口之家九土之氓無沍寒之膚裂罕疾風之條鳴時和年丰水耨火耕嵗落三鐘之棉塲登百畆之秔同彼婦子樂此太平奚羨纂組之巧與夫縞紵之輕慨風詩之未錄省方問俗將以補豳什而續授衣之經

皇淸文頴卷首四

欽定四庫全書

皇淸文頴卷首五

聖祖仁皇帝禦制詩

四言古詩

長至日祀

天圜丘有述四章

於穆天縡鑑觀維赫播物無私佑於有徳

髙皇受命膺符闡繹丕顯

太宗廓圖登績眷我

皇考九圍是式克享

天心立民之極【一章】

洪維景運集於眇躬南諧北燮君玆萬邦夙夜敬止恆於衷毋曰髙髙聼卑則聰毋曰盱盱視逺斯通罔敢逸豫昭事必恭【二章】

是月仲冬維日長至爰啟

泰壇肅將禋祀濟濟奉璋羣工在位牲玉旣陳籥舞乃備對越有防百神攸曁云旓揚揚華星晢晢【三章】乃辧云物載觀載書乃占丰年多黍多稌南陸曜采我歸輿蕓香始生景長以舒初陽來復相協厥居垂象是則奉若不渝【四章】

五言古詩

覽貞觀政要

春陽淑以嘉流云灑几案及此聼政余縑緗獲披玩寥寥三古後載籍亦炳煥俯仰千年餘盛治數貞觀修徳偃干戈措刑空狴犴海外奉車書臣民登燕衎事往迹尙存流風照觚翰洋洋四十篇可以一辭貫仁義有明效非由事擊斷鄙哉封倫言相去邈河漢

時巡近郊憫農事有作

芳郊景物麗淑气扇暮春靈雨應良節光風薄嘉辰省耕已屆夙駕方來巡前驅列式道羽衛羅鉤陳時有田間子荷耒披車塵譏訶勿頻數疾苦當咨詢千耦幸終畆二鬴猶懸囷穮蓘爾勤動痌瘝予隱親賙賜出泉府拊循屬官臣行潦有挹器冽井無枯津所恵良未徧嗛嗛愧斯人

懋勤殿讀尙書至無逸篇有作

元化斡四運淑景催芳年幹幹緫萬防寸陰惜屢遷綈幾散瑤帙阿閣颺鑪煙澄懷求至理孔壁存遺編公旦訓無逸則古多所宣言念小民依田功稼穡先天命良匪易敬徳省厥愆法戒備近王炯炯斧扆前寤寐思古人千禩精意傳端居不遑暇三復期勉旃

詠觀天儀器

乾象極髙逺孰者爲綱維惟此貞恆理可以揆測知靈臺有儀器云自古聖貽偃蓋金粲粲飾體珠離離橫玉筦其中激水相推移內挈黃赤道外互南北垂紫宸凝不動列曜如置碁制作侔造化法撰窮神奇昔在有虞氏以命和與羲七政順其軌庶績咸用熙後來代有述神明夫前規日官比申命欽哉重人時惟防恆自勑曰旦凜在玆五緯協位序燠寒無僭差永言答靈眷長與休禎期

秋日出郊觀稼

秋气日寥迥萬象皆蒼蒼朝暾被渥露艸木含晶光西成方屆農事將築場於焉省斂獲令典重百王輕軒屏前置夙駕無嚴裝郊原一以眺煙樹紛成行微風深樾淸流抱廽塘土脈秀且沃篝車郁相望新防粲如月刈此溪云黃捃拾復何幸遺秉滿道旁鳥雀互翔集婦子咸恱康行將吹葦籥報爾千斯箱眷言三時勤艱難詎可忘茫茫視九壤豈盡歌丰穣二鬴茍不充予饑惄如傷幸玆樂有年時若雨與暘朂哉愼所麗田功庶無荒

端寧殿齋居

肅肅羣籟屏裊裊鑪煙舒諏日躬禋祀濯祓臨齋居輝輝閣西日流影照綺防坐久微風來泠然吹衣裾霽心觀萬象黙見天地初感神在至諴寧俟灌鬯余

詠史四首

鴻鈞運元气萬彚無私恩上徳貴醇悶容覆如乾坤熙熙康衢老作息循晨昬耕鑿食其力安知帝徳尊在宥物自理巧歷難爲言下覧商周際頌聲亦已繁

其二

三田嵗畢舉用以薦明禋聖王戒暴殄郊藪遊麒麟虞羅張復觧原野气已春六合豈不廣一面何逡巡亳都百里間曠如天地仁寛政逮毛羽況乃蚩蚩民

其三

軒皇訪後牧相道光璿樞精誠契漠在古豈有誣巍巍興王佐竟與夢寐符天意靖殷邦豈爲榮一夫緬彼耕莘叟後有版築徒試觀說命篇典則追三謨

其四

尙父抱奇略壯齡運不偶一竿淸渭濵經綸在其手志欲网九州吞舟非所取卜兆示先防龍彲載車後白旄師旣陳靑社符還剖偉哉八百基肇自一釣叟

二月三十日親統六軍䢐徵漠北

惟天盡所覆眷命畀我淸自予蒞鴻祚恆願銷甲兵小醜窺北疆屬國橫相攖夙昔張撻伐凶醜皆顚傾赦之釋不誅開网全其生怙終恣跳梁邊鄙揺羣情皇皇仁義師聲討必有名春雪灑貝冑朔風捲龍旌睠玆防虎士金革勞逺徵於鑠振我武赫赫揚天聲

經明成祖勒銘處指示扈從諸臣【並序】

朕率師行四十五日至我哨界界內外髙阜坡陀大扺皆黃白沙五色石北行十一里有石瑩然獨出明成祖北伐刻銘其上時則永樂八年庚寅四月十六日朕今過此適在四月十四日山原猶昔時日同符朕謂明成祖之率師而行也與今日異其時出邊皆敵人也今蒙古悉我效力之人其時皆漢人步卒今我兵悉騎士且熟習邊外之行由此觀之明成祖深入敵中數千里縱橫若行無人之境亦誠難矣我軍若不及彼良可媿也凡聞斯語者當人人自奮焉爰紀其事而系之以詩

伊昔永樂年徵馬嘶朔風磧間銘片石苔蘚磨靑銅我行初拂拭夏節欣相同當時月在已今值淸和中後先間兩日彼亦一代雄我武討不庭春發明光宮塞艸綠微茁雨雪陰蒙蒙或言時尙早稍待邊花紅寧知英傑人所見良防通迅行掩不備兵法貴折衝軍謀在帷殿士气如虎熊豈不資羣防惟斷斯有功作詩紀其事聊以示臣工

行殿示諸皇子

師行日已逺邊馬風蕭蕭眷言靖疆宇寧憚道路遙彼宼鄰北藩譎謀聲動揺除惡必拔本稂莠隳良苗外攘內斯安務令金甲銷吾民息轉輸丁男無敝雕一勞方永逸所戒怠與驕天心鑑此誠雨暘時以調

厄魯特之眾相繼來歸咸詢其父母兄弟妻子爲陣前所獲者覓令完聚

締宇蒞八表一視貴同仁茍有不得所此中常肫肫荒裔乃異類猘驁性頑嚚橫戈臨朔漠窟穴頓淪湮將士俘擒眾竄遁僅及身逋亡日來投稽首丹悃申念彼骨肉離咸爲加撫詢廣諭命尋識使得完天倫歡聲繼感泣寒塞生和春綏柔寓大權萬物歸鴻鈞

黃河【並序】

河源發於塞外流經萬里餘始由中土入海曩曽遣使探流窮源河之爲利爲害莫不洞悉近以巡省邊隅駐蹕湖灘河朔一水瀠洄自西北來流不甚濁而波緩岸隘而土堅白艸蕭蕭黃沙彌望其中環抱約地千二百餘里艸丰水羙便於畜牧明治間淪於外彛地逼秦境時相宼擾故諸臣每言不宜棄此眾議紛然人多不察恆惜其言之未用然使當日卽用其言加兵塞外揆理度勢豈遂能驅而逺之亦必徒勞士馬耳朕嘗以收復河套之論謂其心忠於國則可謂其灼見事防言之可行則未然也國家威徳所布龍荒大漠與河套盡入版圖諸蒙古嵗修賮貢奉職惟謹非務徳意綏柔詎兵力之所可致耶故臨流增思詩示永久

洪流逺且長迢遙逾塞垣旋繞防曲折沙雜波濤渾漸下漸開拓建瓴勢迅奔所經𨿽緜邈脈絡自有根東南借挽輸防瀹頻討論昔嵗省隄防淮濟親臨軒今玆歷大荒羽衛成云屯崚嶒兩岸間天寒落漲痕冰澌斷更續晶晶耀朝暾此中地沃饒水艸佳且繁昔人議收復斯舉誠難言觀俗撫幽遐老防爭攀援殊方亦蒼赤咸施沐浴恩期令歸化意來者如河源晝夜入滄海包括彌乾坤

噶爾丹平後示諸臣

蒞防心無倦寧人慮每周一從沙漠擾時厪深宮憂日旰食始進未明衣先求或云小醜徒廟堂何湏籌或云自往代玆類難鋤耰念我

祖宗基不與古昔侔沿邊諸外藩奉軄如列侯一一效驅防非徒貢賮修顧此豺狼種狂逞匿林丘侵欺我屬國潛入我遐陬設竟置罔聞何以示綏柔因之違羣議秉鉞麾貔貅扼塞伏偏師兼程裹糧餱事無巨與細皆爲先綢繆五月入不毛破賊瀚海頭遁免僅及身資帳咸躪蹂秋冬再臨邊寒風透重裘方春更逺陟秦晉歷邑州乞降多詭詞其意本夷猶孽子已成俘族黨紛奔投未能悔厥心尙思延蜉蝣分道命禁旅夏肅气如秋頓爾膺天誅無庸施戈矛幕南與幕北圖輿萬里收華山可歸馬桃林宜放牛息兵培元气黎庶永安休於野樂稼穡於朝獻訏謀交泰賴臣工長與蒙天庥

凱旋言懷

黃輿奠四極海外皆來臣眷言漠北地防防皆吾人六載不遑息三度勤徵輪邊柝自此靜亭堠無煙塵兵革方旣偃風教期還淳興防遵昔軌崇文育羣倫所用惟才俊非僅榮簮紳爾俸與爾祿脂膏出細民永念固邦本不媿王國賔

口外設屯耕植聚落漸成

沿邊曠地多棄置良非防年來設屯聚教以分阡陌春夏耕耨勤秋冬有畜積霜濃早收黍暄遲晚刈麥土固有肥磽人力變荒瘠山下出流泉屋後樹豚柵行之無倦弛定能增戶籍古來王者治恐亦無以易

七言古詩

收復嶽州作【並序】

逆賊吳三桂旣經天誅之後不數月而嶽城恢復良由三桂背恩倡亂荼毒生靈經年以來死者相望於道路生者逃竄於四方積屍徧野民不聊生皆朕徳之薄不能撫綏之故也今賴

皇天之眷佑

祖宗之威福羣臣盡力將士用命前後恢復閩海兩粵以至湖南嶽陽諸處擒斬賊魁殆盡望風歸正不可勝數所餘小醜勢如破竹觧吾民之倒懸行有日矣特賦長歌以舒其懷

聿予涼薄蒞洪荒遂使巨慝亂天常東南黎庶苦紛擾防年戎馬蹂疆場臨軒重簡親藩出軍威萬里風雷疾肆伐原因討不庭専徵大義昭星日臥榻安容有悖狂太阿豈好弛紀律再敕元臣佩虎符戈矛剗地生寒栗鐡騎驍騰擁楚云霓旌閃爍連江濆七澤三湘據衝要樓船壁壘屯諸軍一時將士盡忿激人人都願成功勲懸知叛逆眾所惡直湏吹气淸妖氛顧此生靈負何罪流離轉徙多饑餒處處田疇蕪不耕年年桑柘無人采聞說荒榛徧野廬還傷老弱塡江海每念邊陲一憮然立身天地慙主宰未忍加兵戕我民深宮宵旰勤五載五載躊躕常恭黙防當滅此乃朝食旗捲閩疆甲士降陣開百粵堅城尅已見懷光伏誅更防元濟成俘馘鼙鼓旌旄定嶽陽雕戈金鏃淸區域指顧能收六詔煙宣恩早布招徠徳書奏傳來慰

兩宮乂安社稷開鴻蒙翼翼小心恆敬愼敢忘繼述在朕躬期與宰司百職事共相砥礪克厥終

自寧夏出塞濵河行至白塔乘舟順流而下扺湖灘河朔作

黃河之源難可窮滔滔來自遐荒中旣入洮蘭復西出飛濤浩瀚聲淙淙來從邊山逺防渉遣師挽餉兼采風廻鑾欲假順流便特乘艇艦浮奔洪瀠洄大野勢防曲沙岸頽突還巃嵸亂柳排生枝榦宻中有巨鹿藏榛叢遙山轉轉行莫盡忽前俄後迷西東有時塞云催急雨晚天霽色橫長虹旌門月上夜皎潔水光直與銀漢通放櫂百里只瞬息迅於走阪馳駿驄中宵望見旄頭落幕北已奏煙塵空【四月十四日夜奏報噶爾丹窮蹙自盡其下悉平】玆行永得息兵革豈惜暁暮勞予躬長河緜延古鮮歷巡閱乃與區域同自此寰海樂淸晏熙恬萬國咸亨丰

長安行

河山天險古金湯都邑規模溯漢唐陸海膏腴本沃壤秦風慓悍稱巖疆每因睠念勞中夜忍使時巡後一方逺幸衝寒訪民隱終南太華遙相望豳岐不乏耕織業漆沮尙存搜狩塲重農藏富屢詔諭雨暘時若歌丰穰雄兵超距賈餘勇野老謳吟多宿糧要令遐陬沾湛露詎以無事弛邊防大閱三軍訓甲士來朝諸部趨蕃王蠲租卹下恩未已共躋仁壽樂且康渭水冰消回暖律南山煙靄動初陽停鑾懷古還披捲宵旰勤求意不忘

松花江放船歌

松花江江水淸夜來雨過春濤生浪花疊錦繡縠明防防畫鷁隨風輕簫韶小奏中流鳴蒼崖翠壁兩岸橫浮雲耀日何晶晶乘流直下蛟龍驚連檣接艦屯江城貔貅健甲皆銳精旌旂映水翻朱纓我來問俗非觀兵松花江江水淸浩浩瀚瀚衝波行雲霞萬里開澄

望焦山念已已曽登其上

大江日夜波汪洋金山焦山兩相望金山樓閣蕩丹碧焦山竹樹多郁蒼境深流廣人罕至往年曽一登其岡頃者放舟仍北度壯哉滉瀁云低昂靑巖翠壁幽且蒨圖經名著傳焦光何時瘞鶴在山足遺銘剝蝕存華陽【山下有瘞鶴銘爲華陽眞逸撰止存六十餘字】葭洲白鳥忽飛出江花江艸芳是日雨餘气淸淑夏首晴晝欣舒長倚檻四顧暢襟抱好風豁達來天閶

海東靑

羽虫三百有六十神俊最數海東靑性秉金靈含火徳異材上映瑤光星軒昂時作左右顧整拂六翮披霜翎期門射生諳調習雄飛忽掣黃縧鈴勁如千鈞激砮石迅如九野鞭雷霆原頭艸枯眼愈疾砉然一舉淩髙防萬夫立馬齊注目下逐鳥雀無畱形爪牙之任安可廢有若猛士淸郊坰晾鷹築防存勝迹佳名豈獨標禽經

松花江网魚最多頒賜從臣

松花江水深千尺棙柂移舟网親擲澑洄水急浪花翻一手提綱任所適湏臾收處激頽波兩岸奔趨人絡繹小魚沈网大魚躍紫鬛銀鱗萬千百更有巨尾壓船頭載以牛車輪欲折水寒冰結味益佳逺笑江南誇魴鯽徧令頒賜扈從臣幕下燃薪逓烹炙天下才俊四方网羅咸使登巖廊爾等觸物思比托捕魚勿謂情之常

再遊盤山

薊州城北黃崖前水甘土厚多平阡崇山特起矗霄漢栝栢夾路陰防天回巒復嶂倍娟秀幽林邃谷時夤緣雲藏古寺行未到樹杪先有鐘聲傳數突兀勢陡絕上廹箕尾防星躔峩峩石狀獸蹲立因風揺曵如空懸深潭淸泠那可測知是百尺神龍淵鉢泉恍惚有海眼潮井呼噏通百川不然泛濫亦易挹何爲萬古淸涓涓神工融結天巧鑿更騁逺目窮髙巓漁陽古郡最阻阨屹爲左輔雄幽燕卽今交河逺置候此實堂奧非臨邊太平粗喜有端緒石根沙磧皆原田偶玆登陟聊駐斾用寄襟抱題斯篇

皇淸文頴卷首五

欽定四庫全書

皇淸文頴卷首六

聖祖仁皇帝禦制詩

五言律詩

詠蟬

飲露當涼夜吟風向晚晴乍移深樹影又聼別枝聲與物心無競離塵翼最輕秋懷聊寄詠愛爾獨能淸

入喜口

一道鳴鑾度三驅振旅還莓苔天半石松栝雨中山險設關門壯時淸堠火閒

孝陵佳气近縹緲翠防間

夏日迎薰亭

苑啟時初夏亭陰午未防雨過池藻碧日綻海橊丹水木含淸景禽魚得靜觀薰風能解慍試取玉琴彈

曉發古北口望霧靈山

流吹淩晨發長旓出塞分逺猶見月古木半籠云地迥疎人迹山回簇馬羣觀風當夏景澗艸自含薰

塞外省覽風俗

莫道巖關險要荒總一家戍樓無鼓角戰壘是桑麻野靜知民樂時淸見物華林中歸徑晚旌斾滿煙霞

過

闕裏

鑾輅來東魯先登夫子堂兩楹陳俎豆數仞見宮墻道統唐虞接儒宗洙泗長入門撫松柏瞻拜肅冠裳闕裏古檜

幹聳朱甍外根盤碧殿阿奇文成左紐元气挺孤柯瑞與龜龍並傳來嵗月多徘徊看手澤不共劫灰磨

出居庸關

羣倚天半直北峙雄關古塞煙雲合淸時壁壘閒軍鋒趨朔漠馬迹度重山漸向邊城路旌旗疊翠間

賜將士食

萬騎擁雕弓長鳴向北風龍荒彌曠逺虎旅正驍雄戰鼓黃雲外旌門紫气中朕躬方蓐食與爾六軍同

瀚海

四月天山路今朝瀚海行積沙流絕塞落日度連營戰伐因聲罪馳驅爲息兵敢云黃屋重辛苦事親徵

外藩諸部落絡繹來賀宴賚之

諸部名王集扶攜繞禦營皆言淸朔漠從此樂生成喜溢車書會歡騰鼓角聲朕懷勤撫卹所志在休兵十一月三日泛舟黃河流淩始下舟行之頃河水瑩潔波浪忽平

黃濤何洶洶寒至始流淩解纜風猶移舟浪不興威行宜气肅恩布覺陽升化理應多洽囂氛頃刻澄

入沙虎口

秋末巡沙塞冬深六轡還野回千澗水雲掩百重山獵獵寒風勁駸駸班馬閒勤勞因國事計日對

慈顏

保徳州渡黃河

入塞河聲壯朝宗勢拱環劃疆分晉野隔岸是秦山城郭巓崖裏旌旄浩渺間橫流渡舟楫前路指蕭關

晚眺

軍門延夕眺雲气澹遙天古塞千月平沙萬幕煙旌旗寒色壯刁鬥晚風傳釁甲從今始功成靖朔邊

過密雲作

秋气驅殘暑靑林墮葉稀馬嘶涼籟動蟬噪夕陽防河繞遙通塞山回盡拱畿黍苖膏雨足嵗事念民依

興京

靄靄興王地風雲莫可攀瀠洄千曲水盤疊百重山瞻拜

陵園肅凝思大業艱蘢蔥松柏茂瑞鳥滿林間

曉發嘉興

數里城依水千門路向田菜塍無近逺桑岸互綿連土沃勤爲冣年丰儉欲先雲開林野秀初日上行旃

花山

警蹕來初地靑山鳥道深風生松澗合云暗石苔侵靜晝飛閒蝶餘春噪晚禽空畱支遁迹物外托宸襟

仲子廟

河口孤祠在千年祀典存當階松半偃繞碣蘚堪捫懷古題新額遺風想聖門行舟淸晝永岸艸采芳蓀大城文安等處堤修完舟中駐蹕王家口

積水頻縈慮長堤幸已成桑麻連井邑花栁近淸明漸愜勤民意還深問俗情蘭橈經過處布谷喚春耕七言律詩

塞上宴諸藩

龍沙張宴塞云收帳外連營散酒籌萬里車書皆屬國一時劍佩列通侯天髙大漠圍靑嶂日午防風動防斿聲教無私疆域逺省方隨處示懷柔

瀛臺

紅防橋轉白蘋灣疊石參差積翠間畫舸分流簾下水秋花倒影鏡中山風防瑤島歸云近日落淸霄舞鶴還乘興欲成蘭沼詠偶從機務得餘閒

滇平

洱海昆池道路難防書夜半到長安未矜干羽三苖格乍喜徵輸六詔寛天末逺收金馬隘軍中新解鐵衣寒回思防載焦勞意此日方同萬國歡

呂翁山是

聖祖太宗文皇帝擒洪承疇處

旌旗直捲陣云沈濠塹遺蹤尙可尋十萬健兒皆解甲一時大帥此成禽民情效順當年事王業維艱

聖祖心遂使關西如破竹至今戰气晝陰森

駐蹕大淩河

歸騎云屯向晚過升平笳吹動鐃歌光揺幕火繁星燦影暗旗風野霧多兵气已銷沙右所軍聲猶壯大淩河丰京老將還能說曽記前途自倒戈

回鑾抵古北口

黃谷淸河古戍間鑾車此日省方還長林曲抱千溪水小徑斜通萬仞山地扼襟喉趨朔漠天畱鎖鑰枕雄關時平不用誇形勝云物秋澄斥堠閒

玉河春水

春回凍解玉河淸防灩晴光繞鳳城翠嶺雪消新漲闊綠楊風動曉波平派分星海千重逺色映銀潢萬里眀欲挽朝宗無限水徧流膏澤慰蒼生

後苑漫興

佳气靑蔥繞苑墻紅泉紫岫勝雲莊雕防細艸經春滿綺閣繁花入午香雨露生成隨品類鳶魚飛躍自低昻閒亭久坐渾無事靜對琴書覺意長

登岱

巖巖岱嶽髙無極攀陟遙登最上頭路轉天門靑靄合回日觀白雲浮振衣嶻淩千仞騁目蒼茫辧九州欲與臣鄰崇實政金泥玉檢不湏畱

泛舟西湖

一片湖光防灩開巒三靣送靑來輕舟櫂去波添影曲岸移時路卻回春色初揺堤上柳惠風正發寺邊梅此行不是探名勝欲使陽和徧九垓

春寒軫念將士

大漠春殘雪尙飛從徵車馬正騑騑風回沙路迷金勒寒送冰花上鐵衣每念折衝憑士气況從絕徼奉天威六軍同奮赳桓志佇見晴曛滿翠旂

入關見雨膏潤澤禾苖茂遂喜而有作

甘雨時霖爲洗兵恰逄戰勝武功成軍容萬隊初旋凱婦子千邨正饁耕天意要荒同職貢人歡閭井共升平徵途每憶民生事喜見桑麻愜此情

入京見百官及耆民童稚歡迎道周

星斿葆羽禁城闉雨霽郊坰不動塵旭日薰風歸凱路黃童白叟太平人正逄師至經三月敢比苖頑格七旬從此普天無戰鬭更將休養勗臣鄰

出塞【並序】

沿邊山行岡嶺﨑嶇黃沙彌望因自楡林鎭取道塞外沙淺途平水艸咸便且十二日之程減半得逹安邊堡書以記之

森森萬騎歷駝城【楡林鎭一名駝城】沙塞風淸磧路平冰泮長河堪飲馬月來大野照移營郵籖紀地旬餘驛羽轡行邊六日程天下一家無內外烽銷堠罷不論兵

經泰山之麓【並序】

曩於甲子冬日登防山之巓覽秦漢以來故迹俯眺寰區憑臨滄海今玆南巡復稅駕山麓因望岱宗而展禮焉

聳巘髙記昔攀春回瀑水響潺潺萬層石級雲霄上千里煙邨縹緲間暫駐猶然思往事憑陵直欲小人寰朱旗翠葆疎林外已見巍巍俯眾山

入居庸關

始和羽騎出重關風動南薫整斾還凱奏防書傳朔塞歡聲喜气滿人寰懸厓壁立垣墉固古峽流泉晝夜閒須識成城惟眾志稱雄不獨峙羣山

舟行野望

惠風萬頃下芳畦逺水拖煙曉狀迷河上艸新才覆地林間花墮半沾泥翩翾弱燕穿船入宛轉芳鶯隔樹啼若問撫防端坐意黙思丰裕洽羣黎

五言排律

臺灣平告祀

孝陵有述

纘武平瀛海諏辰謁

寢陵翠防千嶂拱紫气五云凝

聖徳光垂裕神謨大顯承乾坤資翕辟日月象升恆奕世謳歌集多方歷數膺逺猶思燕翼盛業想龍興卉服皆來享鯨波自此澄眀禋稽舊典萬禩肅嘗蒸

南苑元靈宮是

世祖皇考建

傑閣橫霄峻淸都與漢翔規模開壯麗星宿燦輝光碧瓦浮空翠金鋪映日黃門當啼鳥靜戶有異花香細艸沿堦發新槐拂檻涼紆回疏輦路藻彩繪雕梁警蹕臨仙境瞻依問谷王敬欽崇太昊繼述憶

先皇嵗月碑文古乾坤事業昌茫茫扶大造皥皥體穹蒼恭已身無倦齋心念不忘時巡非逸豫防暇豈逰荒衛騎驂驔列華旄宛轉颺南薰披萬物北斗啟幹祥瑞气庭前見佳辰書正長休歌白雲曲吾道在惟康

三月初六日告祭

福陵恭述十韻

瑞靄鐘靈闕晴煙繞閟宮萬山皆拱北百水盡洄東夭矯盤秀紆回磴道通俯看環眾象遙睇極髙崇松柏丸丸直岡巒面面同恢思

祖烈建樹本神功戰術無前略謨謀啟後衷揮蛇曽握劍定鼎有遺弓展禮威儀整申誠俎豆丰車書叨繼統藐爾媿防躬

五言絕句

野望

嶺外茅茨小林端煙火遲田家耕鑿意一一九重知

次楊嶺北

半嶺黃雲合新涼畫角聞羱羊沙艸外落日自爲羣

湖心亭

水上起樓臺湖靣平如鏡春風吹柳條逺與山光映

自過江至常州府雜詠【第一首】

風平楊子渡舉棹過長江暮色林低水晴光月照牕六言絕句

水澱雜詩四首

輕舟十里五里垂柳千絲萬絲忽聼農歌起處滿村紅杏開時

春水船行天上泠風雨過田家深樹防聲布谷晚晴千縷明霞

銜泥防燕沙際喚雨單鳩樹頭昨夜桃花新水鯉魚躍入蘭舟

爲愛沙眀水逺更看柳軃花新艸木禽魚咸若河山民物同春

平原

冬晴柳葉未落潦盡寒潭初淸龍鑣千騎萬騎雁隊一聲兩聲

七言絕句

由廣泉寺至臥佛寺

巖邊靑竹低臨水雲外嵐半入天僧捨無人常寂寂山門洄繞是寒泉

初寒

灑雪凝霜正渺漫曉來朔色滿林巒何當吹徧鄒陽律盡卻人間黍谷寒

尖山谷口作

寒山秀出亦娟娟細路穿林碧磴懸卻爲晚來飛雨過數橫翠入寒煙

巡歷塞北雜詠【第一首】

疊嶂層崖一綫開艸深徑路絕塵埃龍沙雨後灤河水日夜朝宗入塞來

曉發虛谷

帷宮雨後納新涼虛谷風來百艸香萬里晴雲任舒捲憑髙但見碧天長

飛來

巖岫崚嶒洞壑奇懸藤古木半迷離冷泉亭子淸溪上誰識源頭混混時

惠泉

寒云覆樹昔年經【甲子觀惠泉在十月】再品山泉到此亭春水一犂農事足喜看膏雨徧郊坰

春晴舟中作

野水漫漫野岸長防行嫩柳帶斜陽不知春色來多少但覺飛花處處香

克魯倫河上流雨後艸生

晚從岸曲駐前旌雨歇行營艸怒生一望靑靑河上色平蕪共聽馬嘶聲

班師次拖陵

戰馬初閒甲士歡揮戈早已破樓蘭彌天星斗銷兵气照徹邊山五月寒

南口

鑾輿歷逺度龍城已近郊圻一日程時雨潤來山翠重更添髙下小溪聲

登雞鳴山

鳥道盤空近塞垣羊河如帶繞山根停鑾欲覽沿邊勢石上藤蘿手自捫

山行

古木荒山落葉稀寒流防曲漾斜暉馬蹄行徧龍堆路總是金湯戶外扉

曉寒念將士

長河凍結朔風攢帶甲橫戈未卽安每見霜華侵曉月最憐將士不勝寒

經喀爾沁

古木蒼山路不窮霜林颯防響秋風臨流駐蹕歸營晚坐看旌門落照紅

菜畦

東南農事已春深菜隴花開滿地金獨愛小民勤力作馬頭堪慰省方心

支硎山

龍池東北古支硎石室寒泉句可聽【支遁詩云石室可蔽身寒泉濯溫手】想得雨餘懸瀑布飛流界破數靑

江行

風帆來往亂江流樓艫縱橫拍浪浮只在艄工持柁穩曽將爲政諭操舟

春行

愛此融融養育多平原髙下識恩波𨿽然迅速春難住四季何嘗離太和

未開新荷

淸和將盡未端陽時雨催擎珠防涼不染淤泥防淨植𨿽無花气葉先香

皇淸文頴卷首六

欽定四庫全書

皇淸文頴卷首七

世宗憲皇帝禦制文

論

怨不在大亦不在小惠不惠懋不懋論

聖人以仁民愛物爲心自無斂怨之理以大公至正爲道亦無避怨之方斂怨者咈百姓以從已之欲者也避怨者違道以干百姓之譽者也夫已之欲必不可從而百姓之譽亦不可幹何也天下之人心不同則含怨之情亦異善者之所不怨者必惡者之所怨惡者之所不怨者必善者之所怨是以爲人君者不在乎權怨端之大小以爲重輕而在乎辧所怨之是非以爲避就惟問我之所行惠與不惠懋與不懋而已吾果惠而順於理果懋而勤於事則在已者信無可怨兆庶之廣卽中有怨之之人而無可怨之實則𨿽怨猶不怨也不能如是則不怨猶怨也實心愛民之君臣常任怨而有所不卹卽如子產古之賢臣也爲政之初百姓怨之迨及三年百姓頌之同一子產也同一民情也同一子產之政也而先後之間民情迥異如此然則爲政者惟凖於理而已何所用其取舎哉

序

大淸防典序

自昔書契肇興百官以治是知上古之代𨿽風气朴略始制文字必垂典憲以昭誡有位用能允釐百工咸熈庶績觀虞書舜命九官具載訓辭宏綱畢舉則其節目之詳於簡冊者可想而知也爰歷夏殷至周大備孔子言周監於二代又言殷因夏禮周因殷禮所損益可知周禮一書蓋承唐虞夏殷之緒而加以文武制作之隆上紹古先下開來葉自是厥後漢唐宋眀膺運享祚者莫不著之章程布在方策設官分職猶師虞周之成憲焉我

太祖髙皇帝受

天景命經綸艸昧

太宗文皇帝肇基王迹創制顯庸

世祖章皇帝混一寰瀛禮眀樂備至我

皇考聖祖仁皇帝載定太平功隆業茂是則我朝之興四聖相承兼唐虞之勲華綜豊鎬之謨烈巍乎成功煥乎文章之並盛者也康熙二十三年

聖祖仁皇帝勅命閣臣纂修大淸防典起於崇徳元年迄於康熙二十五年大經大猷咸臚編載

聖祖仁皇帝歷數綿長又閱三紀敬勤愈至法制增修憲古宜今至精至備可謂規型之盡善儀典之大成而散在捲牘未及彚輯以蕆全書朕纘承寶位體

皇考之心以爲心法

皇考之政以爲政其有因時制宜更加裁定者無非繼志述事之意紹聞衣徳之思爰允禮臣蔣廷錫所請命閣臣開館纂修自康熈二十六年至雍正五年所定各部院衙門禮儀條例悉行檢閱照衙門分類編輯凡經九載篇帙告竣於是

聖祖仁皇帝臨禦六十餘年立綱陳紀之端命官敷政之要首末完具燦然如日星之炳照與虞書周禮並垂不刋夫制度之有損益隨時以處中之道也書曰惟精惟一允執厥中易曰變通者趨時也中無定體動惟厥時斯

聖祖仁皇帝所以干健日新爲萬世立極也朕兢兢業業永懷紹庭陟降之義爾在廷臣工能恪遵而時繹之上之可以程功次亦不失爲寡過然其所以行之者必本於至誠非徒緣飾虛文奉行故事以爲盡職也其交相懋勉忠勤不懈以贊襄我國家悠久無疆之泰運追邁二帝三王之盛朕於玆有厚望焉

書經傳說彚纂序

朕思六經皆治世之書而帝王之大經大法昭垂萬古者惟尙書爲最備蓋自繼天立極精一執中二帝三王之心法逓相授受而治法亦因之以傳今觀書所載成天平地經國造邦建官立教禮樂兵刑之綱大用與夫賡颺都兪之休風嘉謨嘉猷之陳告凡所爲永膺天命而致時雍協和之效者𨿽相去數千年尙可於方防中想見其欽眀寅畏之衷敷布經綸之迹後之君臣得奉爲模楷以追蹤於唐虞三代之隆詎不於書是賴哉我

皇考聖祖仁皇帝聖學淵深治功逺存於中者二帝三王之心發於外者二帝三王之治而稽古好學於典謨訓誥之篇沈潛研究融防貫通初

命講官分日進講著有解義一編頒示海內復

指授儒臣薈萃漢唐宋元眀諸家之說參考折中親加正定廣大悉偹於地理山川援今據古靡不精核爲書經傳說彚纂凡二十有四卷玆値刋校告竣與易詩春秋諸經次第傳布敬制序文勒之卷首夫後世之天下唐虞三代之天下也而治法之垂爲典章心法之原於性命者先後同揆百世之聖君賢輔未能易也故爲君者必思比徳於堯舜禹湯文武而後無忝乎爲君爲臣者必思嫓休於臯防伊傅周召而後無忝乎爲臣朕夙夜兢兢冀克守主敬存誠之道以遂覲光揚烈之懷尢冀卿尹百執事共體元首股肱之誼殫協恭勵翼之忱寅亮天工諴和民志俾薄海內外永底乂安於以逺宗聖哲而仰承

皇考尊崇經學啟牖萬世之盛心顧不羙歟是爲序

詩經傳說彚纂序

朕惟詩之爲教所以成孝敬厚人倫羙教化移風俗其用逺矣自說詩者各以其學行世釋解紛紜而經防漸晦朱子起而正之集傳一書參考眾說探求古始獨得精意而先王之詩教借之以眀國家列在學官著之功令家有其書人人傳習四始六義曉然知所宗尙我皇考聖祖仁皇帝右文稽古表章聖經

禦纂周易折中旣一以本義爲正於春秋詩經復命儒臣次第纂輯皆以朱子之說爲宗故是書首列集傳而采漢唐以來諸儒講解訓釋之與傳合者存之其義異而理長者別爲附錄折中同異間出已見乙夜披覽

親加正定書成凡若干卷名曰詩經傳說彚纂朕惟詩三百篇先王所以眀勸懲而行黜陟蓋治世之大經而後世文人學士乃以風雲月露之辭自托風雅學經者又溺於訓詁辭章之陋習烏在其能眀先王之道也我皇考指授儒臣勒爲是編期以闡先王垂教之意與孔子刪詩之防學於是者有得於興觀羣怨之微而深眀於事父事君之道從政專對無所不能則經學之實用著而所謂用之鄕人用之邦國以化成天下者亦於是乎行焉刋校旣竣敬述

聖意序之簡端

聖祖仁皇帝庭訓格言序

欽惟

皇考聖祖仁皇帝性秉生安道參化育臨禦悠久宇宙淸寧六十載

聖徳神功超越萬古凡爲史臣所記注黎獻所覩聞者固已備編於

實錄

寶訓珍藏於金匱瑯函矞矞皇皇盛矣大矣朕曩者偕諸昆弟侍奉

宮庭親承

色笑每當視膳問安之暇

天顏怡恱每切

恩勤提命諄詳鉅細悉舉其大者如對越

天

祖之精誠侍飬

兩宮之純孝主敬存誠之奧義任人敷政之宏猷愼刑重谷之深仁行師治河之上略圖書經史禮樂文章之淵博天象地輿歷律步算之精深以及治內治外飬性飬身射禦方藥諸家百氏之論說莫不隨時示訓遇事立言字字切於身心語語垂爲模範蓋由我

皇考質本生知而加以好學聖由天縱而益以多能舉天地間萬事萬物之理融防貫通以其得之於心者宣爲至教視聼言動悉合經常飲食起居咸成矩度而聖慈篤摰啟廸周詳涵育薫陶循循善誘朕四十年來祗聆黙識夙夜凜遵仰荷纘承益圖繼述追思疇日天倫之樂緬懷叮嚀告戒之言旣歷歷以在心尙洋洋其盈耳謹與誠親王允祉等記錄各條萃防成編恭名爲庭訓格言於戲

聖謨逺包涵無際以今所紀揆昔所聞僅存什一於千百闕略甚多實深愧悚然而是編也文辭精要意防深長茍能引伸而擴充之則片語能含眾義隻字可括千言𨿽卷帙簡約而格致誠正修齊治平之道罔弗兼該堯舜禹湯文武周孔之傳一以貫之矣爰奉祕書壽之琬琰以昭垂於億萬世書曰監於先王成憲其永無愆詩曰詒厥孫謀以燕翼子朂哉後嗣恪循

祖訓念玆罔斁受益靡窮世世子孫尙其永久敬承哉謹序

聖諭廣訓序

書曰每嵗孟春遒人以木鐸狥於路記曰司徒修六禮以節民性眀七教以興民徳此皆以惇本崇實之道爲牖民覺世之模法莫良焉意莫厚焉我

聖祖仁皇帝久道化成徳洋恩普仁育萬物義正萬民六十年來宵衣旰食祗期薄海內外興仁講讓革薄從忠共成親遜之風永享升平之治故

特頒上諭十六條曉諭八旂及直省兵民人等自綱常名教之際以至於耕桑作息之間本末精粗公私鉅細凡民情之所習皆

睿慮之所周視爾編氓誠如赤子

聖有謨訓眀徴定保萬世守之莫能易也朕纉承大統臨禦兆人以

聖祖之心爲心以

聖祖之政爲政夙夜黽勉率由舊章惟恐小民遵信奉行久而或怠用申誥誡以示提撕謹將

上諭十六條尋繹其義推衍其文共得萬言名曰聖諭廣訓旁徴逺引往復周詳意取顯眀語多直朴無非奉

先志以啟後人使羣黎百姓家諭而戶曉也願爾兵民等仰體

聖祖正徳厚生之至意勿視爲條教號令之虛文共勉爲謹身節用之庶人盡除夫浮薄囂淩之陋習則風俗醇厚家室和平在朝廷徳化樂觀其成爾後嗣子孫並受其福積善之家必有餘慶其理豈或爽哉

數理精蘊序

粵稽前古堯有羲和之咨舜有後防之命周有商髙之訪逮及歷代史書莫不志律曆備數度用以敬天授民格神和人行於邦國而周於鄕閭典至重也我

皇考聖祖仁皇帝生知好學天縱多能萬幾之暇畱心律曆算法積數十年博考繁賾搜抉奧微參伍錯綜一以貫之爰

指授莊親王等率同詞臣於大內防飬齋編纂每日進呈

親加攺正彚緝成書總一百卷名爲律曆淵源凡爲三部區其編次一曰歷象考成其編有二上編曰揆天察紀論本體之象以眀理也下編曰眀時正度宻致用之術列立成之表以著法也一曰律呂正義其編有三上編曰正律審音所以定尺考度求律本也下編曰和聲定樂所以因律制器審八音也續編曰協均度曲所以窮五聲二變相和相應之源也一曰數理精蘊其編有二上編曰立綱眀體所以解周髀探河洛闡防何眀比例下編曰分條致用以綫面體括九章極於借衰割圜求體變化於比例規比例數借根方諸法蓋表數備矣洪惟我國家聲靈逺屆文軌大同自極西歐羅巴諸國專精世業各獻其技於閶闔之下典籍圖表燦然畢具我

皇考兼綜而裁定之故凡古法之嵗久失傳擇焉而不精與西洋之侏詰屈語焉而不詳者咸皆條理分眀本末昭晰其精當詳悉𨿽專門名家莫能窺萬一所謂惟聖者能之豈不信歟夫理與數合符而不離得其數則理不外焉此圖書所以開易範之先也以綫體例絲管之別以弧角求經緯之度若此類者皆數法之精而律曆之要斯在故三書相爲表裏齊七政正五音而必通乎九章之義所由試之而不忒用之而有效也書成纂修諸臣請序而傳之恭惟

聖學髙深豈易鑽仰顧朕夙承

庭訓於此書之大指防義

提命殷勤嵗月斯久尊其所聞敬效一詞之贊蓋是書也豈惟

皇考手澤之存實稽古凖今集其大成髙出前代垂千萬世不易之法將欲協時正日同律度量衡求之是書則可以建天地而不悖俟聖人而不惑矣

音韻闡防序

聲音之道防矣天地有自然之聲人聲有自然之節古之聖人得其節之自然者而爲之依永和聲至於八音諧而神人和胥是道也文字之作無不講求音韻顧南北異其風土古今殊其轉變喉舌唇齒淸濁輕重之分辧在毫釐動多訛舛樊然淆混不可究極自西域梵僧定字母爲三十六分五音以總天下之聲而翻切之學興儒者若司馬光鄭樵皆宗之其法有音和類隔互用借聲類例不一後人苦其委曲繁重難以驟曉往往以類隔互用之切攺從音和而終莫能得其原也我聖祖仁皇帝亶聰首出天地萬物之奧律曆象數之祕靡弗心解神防洞徹本原以國書合聲之法出於自然足以盡括漢文翻切之要妙也於是

指授大學士李光地擬定條例節目俾諸生王蘭生纂輯之後復以尙書徐元夢董其成始自康熙五十四年迄今十載奏竣命之曰音韻闡防蓋其爲法也緩讀則成二字急讀則成一音在音和中尢極其和總出於人聲之自然而無所勉彊洵爲簡眀易曉從來翻切家所莫及而講求音韻者習之良甚便也𨿽然此特就切韻言之耳嘗觀皇極經世書律感呂而聲生呂感律而音生律呂倡和相生不窮以聲音統攝萬物之變說者謂其以聲起數以數合卦而萬物之理備焉我

聖祖仁皇帝獨見音韻之本原卽用以審音定律作樂崇徳其道舉無所不貫蓋睿智淵通更有極乎至防者夫豈羣下所能仰窺萬一哉

子史精華序

恭惟

皇考聖祖仁皇帝天縱聰眀秉上聖之姿而垂意典籍勤於稽古

禦極六十餘年萬防之暇披覽卷帙不輟寒暑巡幸所至必以緗素自隨逮於耄齡精研不倦延閣廣內之藏搜討無遺所謂好古敏求多學而一以貫之也欲以編輯成書嘉惠天下後世嗜學之士

特命開書局於武英殿召集詞臣歷嵗修纂每成數卷卽上呈

禦覽

親加指示前後所成充溢冊府而子史精華之纂爲最後朕纘緒之初尙未告竣敬承

先志俾就厥功綜觀大凡其部三十其目二百七十有九自天文地理帝徳王功禮樂兵刑之大人倫日用之常以及九邊之殊域二氏之異教方術技藝之巧艸木鳥獸之蕃門分類別條理具備而采掇子史芟蕪擷秀甚有禆於學者蓋士之向學通經爲先而博及於子史固不能若窮經之專一惟攬其精華而識之勿忘俾考古者於玆尋其緒則無慮於簡牘之繁績文者於玆取其材則有助於翰墨之富用力甚簡而成功已多是聖祖皇帝埀教無窮之至意也剞劂旣畢展閱全編敬爲敍引昭示久逺用綴於篇端

古今圖書集成序

欽惟我

皇考聖祖仁皇帝聰眀睿知亶生知之質而又好古敏求孜孜不倦萬防之暇置圖書於左右披尋玩味𨿽盛暑隆寒未嘗暫曠積數十載之久研綜古今搜討殆徧屢

命儒臣開書局若周易折衷發四聖之防言朱子全書防羣儒之奧義皆稟自

睿裁復

躬加校定若律曆淵源推軒皇之神策葉虞代之元聲皆

親行指授以天縱之能而凖於儀器凡注經考史選詩論文以及博聞多識之資所纂輯雕鐫充溢於內府刪述之功嘉惠無窮稱極盛矣而又以爲未攬其全乃命廣羅羣籍分門別類統爲一書成冊府之鉅觀極圖書之大備而卷帙浩富任事之臣弗克祗承旣多訛謬每有闕遺經歷嵗時久而未就朕紹登大寶思繼先志特命尙書蔣廷錫等董司其事督率在館諸臣重加編校窮朝夕之力閱三載之勤凡釐定三千餘卷增刪數十萬言圖繪精審攷定詳悉書成進呈朕覽其大凡列爲六編析爲三十二典其部六千有餘其卷一萬始之以曆象觀天文也次之以方輿察地理也次之以眀倫立人極也又次之以博物理學經濟則格物致知誠意正心治國平天下之道咸具於是矣惟我

皇考法天行之剛健協坤徳之含察於人倫眀於庶物尊六經而禮先儒釐六官以敷大政故是書之成貫三才之道而靡所不該通萬方之略而靡所不究也我皇考金聲玉振集五帝三王孔子之大成是書亦海涵地負集經史諸子百家之大成前乎此者有所未備後有作者又何以加焉敬藏石室寶垂久逺用敍其本末綴於篇首上以彰

皇考好學之聖徳右文之盛治幷紀朕繼志述事兢兢業業罔敢不欽若於

丕訓云爾

雍邸詩集序

朕昔在雍邸自幸爲天下第一閒人然所謂閒者非若箕潁遺世竹林肆志之類也朕生當國家鼎盛之時三逆蕩平四方寧謐仰防

皇考鐘愛承歡膝下位列親藩寢門定省之餘無他事事境之所處閒矣兼之賦性不樂浮華旣無庸皇皇於富貴更不煩戚戚於貧賤祗期消融機巧遂覺隨處樂天情之所寄又閒矣𨿽然究其所以優遊恬適得四十餘年爲一閒人者莫非我

皇考教育深恩有以成就之也朕素不嫻聲律每於隨從塞北扈蹕江南偶遇

皇考命題屬賦勉彊應制一博

天顏歡笑初不計字句工拙至於防賞登臨觸物寓感有防而作因詩紀事借以陶寫性情而已豈曰與文人墨客較論短長耶歳月積久裒焉成集迨壬寅冬恭承皇考付托之重臨禦寰宇封章重疊機務殷繁旰食宵衣猶虞叢脞夙興夜寐莫敢求安向之優遊恬適今則易而爲惕厲憂勤花朝月夕之吟皆成祁寒暑雨之思矣檢閱舊作曷勝惘然緬想曩日之閒境閒情奚啻邈若河漢也哉爰序於雍邸集首以示朕意云

九日燕羣臣擬栢梁體詩序

朕繼大統惟朝乾夕惕兢兢仰法

皇考期賢哲盈廷民康物阜永承郅隆之

聖治甞思古之眀良賡歌喜起君臣一徳同心曠代爲之欣慕今在廷臣工協以資贊理顧瞻濟濟皆爲皇考數十年教育栽培之所詒也是以庶政具舉兆民樂業朕實嘉賴焉康熈二十一年春

聖祖於乾淸宮開升平之防振賡颺之歌盛稱一時羙冠千古今丙午九月節屆重陽覽百谷之斯登忻三農之有稔光風溢目海宇澄淸爰集王公卿尹用陳幾筵笑言勿禁威儀不拘相恱於一堂弗限夫三爵然禮著享燕之義詩有嘉賓之詠古君臣於飲食燕防間卽具獻納拜颺之典也唐虞文武之世休風如昨朕與諸卿宜則效之今用柏梁體朕爲倡始諸卿逓成篇什今日也非徒命酒徴歌揚華摛藻蓋欲昭

聖祖飬育之深恩朕廷泰交之雅防垂之奕世永傳斯事云爾

悅心集序

朕生平澹泊爲懷恬靜自好樂天知命隨境飬和前居藩邸時𨿽身處繁華而寤寐之中自覺淸逺閒曠超然塵俗之外然不好放逸身心披閱經史之餘旁及百家小集其有寄興蕭閒寓懷超脫者佳章好句散見簡編或如皓月當空或如涼風解暑或如時花照眼或如好鳥鳴林或如泉響空山或如鐘淸午夜均足以消除結滯浣滌煩囂令人心曠神怡天機暢適因隨意采錄若干則置諸几案間以備觀覽自總理萬防以來宵旰不遑求如曩時之怡情恱目不可復得然寧靜之宰不因物動恬澹之致豈爲境移此乃可以自信者爰取向所采錄彚爲一書名之曰悅心集夫心者人之神眀所以爲萬化之源萬事之本而勞之則苦擾之則煩蔽之則昏窒之則滯故聖賢有存心洗心之眀訓佛祖有眀心寂心之防言無非涵飬一心之沖虛靈妙使無所累與天地太和元气渾然流行無入而不自得也如孔門之春風沂水仙家之吸露飡霞如來之慧雨香花以及先儒之霽月光風天根月窟其理同其防趣何弗同耶是編所錄有莊語有逸語有淸語有趣語有淺近語不名一體人有仕有隱有儒有釋有髙名有無名亦不專一家總之戒貪祛妄屏慮釋思寄淸淨心遊歡喜地言近指逺辭簡味長俯仰之間隨時可防然而喧寂在境而不喧不寂者自在心往往迹寄淸廓之鄕而神思縈擾身處塵氛之地而志气安舒則見道未見道之分也昔朗禪師以書招永嘉禪師山居師答曰未識道而先居山者但見其山不見其道未居山而先識道者但見其道必忘其山見道忘山者人間亦寂也見山忘道者山中乃喧也防哉斯言知此義者始可與讀恱心集

皇淸文頴卷首七

欽定四庫全書

皇淸文頴卷首八

世宗憲皇帝禦制文

記

圓明園記

圓明園在

暢春園之北朕藩邸所居

賜園也在昔

皇考聖祖仁皇帝聽政餘暇遊憇於丹陵沜之涘飲泉水而甘爰就明戚廢墅節縮其址築

暢春園熙春盛暑時臨幸焉朕以扈蹕拜賜一區林臯淸淑陂澱渟因髙就深傍山依水相度地宜構結亭榭取天然之趣省工役之煩檻花堤樹不灌漑而滋榮巢鳥池魚樂飛潛而自集蓋以其地形爽塏土壌丰嘉百彚易以蕃昌宅居於玆安吉也園旣成仰荷

慈恩錫以園額曰圓明朕嘗恭迓

鑾輿欣承

色笑慶天倫之樂申愛日之誠花木林泉咸增榮寵及朕纘承大統夙夜孜孜齋居治事𨿽炎景鬱蒸不爲避暑迎涼之計時逾三載僉謂大禮告成百務具舉宜寧神受福少屏煩喧而風土淸佳惟園居爲勝始命所司酌量修葺亭臺丘壑悉仍舊觀惟建設軒墀分列朝署俾侍直諸臣有視事之所構殿於園之南禦以聽政晨曦初麗夏晷方長召對咨詢頻移晝漏與諸臣相接見之時爲多園之中或辟田廬或營蔬圃平原膴膴嘉頴穣穣偶一眺覽則遐思區夏普祝有秋至若憑欄觀稼臨陌占云望好雨之知時冀良苗之應候則農夫勤瘁稼事艱難其景象又恍然在苑囿間也若乃林光晴霽池影澄淸淨練不波遙峯入鏡朝暉夕月映碧含虛道妙自生天懷頓朗乘機務之少暇研經史以陶情拈韻揮毫用資典學凡玆起居之有節悉由

聖範之昭垂隨地恪遵罔敢越軼其采椽栝柱素甓版扉不斵不枅不施丹雘則法

皇考之節儉也晝接臣僚宵披章奏校文於墀觀射於圃燕閒齋肅動作有恆則法

皇考之勤勞也春秋佳日景物芳鮮禽奏和聲花凝湛露偶召諸王大臣從容遊賞濟以舟楫餉以果蔬一體宣情抒冩暢洽仰觀俯察游泳適宜萬象畢呈心神怡曠此則法

皇考之親賢禮下對時育物也至若嘉名之

錫以圓明意防深逺殊未易窺嘗稽古籍之言體認圓明之徳夫圓而入神君子之時中也明而普照逹人之睿智也若舉斯義以銘戶牖以朂身心防體

天意永懷

聖誨含煦品彚長養元和不求自安而期萬方之寧謐不圖自逸而冀百族之恬熙庶幾世躋春臺人遊樂國廓鴻基於孔固綏福履於方來以上答

皇考垂祐之深恩而朕之心至是或可以少慰也夫爰宣示予懷而爲之記

七曜會聚記

天之垂象與人事相應諸經垂訓惟敬與戒無他說也後世遇嘉祥之徴多紀年加號然或不求實應而徒尙虛文適爲厥徳之累昔人謂應天以實朕有取焉雍正三年春歷官奏二月二日庚午七曜會聚爲難逢之天瑞繪圖以進於是廷臣援髙陽漢髙宋太祖時事頻請慶賀朕不之允且諭以經緯遇合之故禎祥昭示之由推

皇考至徳之感及今日敬應之實再三詳諭然後在廷之臣曉然知朕之意慶議乃寢據候驗者奏稱亥子之交日月符會合之度五星列聮綴之形榮光爛然漢志所謂如合璧如連珠者昭然在目及晨則天朗以淸气和而穆見者聞者莫不歡忻傳說以爲曠世稀覯太平之瑞應顧朕自繼統以來𨿽圖治不遑而政皆平歟吏皆賢歟民皆康歟俗皆淳歟朕實不敢自信而何以致此自信且不敢又何以當此其惟益凜日躋之敬庶保天貺於永永也旣諭廷臣謹記以示夫後云

黃河澄淸碑記

朕聞

上天孚佑生民日監在玆垂示休徴警覺有位凡欲使之懋徳勤政無怠無荒而修省加防用答嘉貺天人感應之理致不爽也我

皇考聖祖仁皇帝功徳隆盛臨禦久長厚澤深仁洋溢於薄海內外朕寅紹鴻圖仰承

盛烈防被

福蔭民物阜安數年以來嘉祥疊見乃雍正四年十有二月河道總督齊蘇勒及副總河嵇曾筠漕運總督張大有河南巡撫田文鏡山東巡撫塞楞額陜西巡撫法敏先後馳奏黃河自陜西府谷縣歷山西河南山東以至江南之桃源冰開水淸湛然澄澈其在陜西山西始見於雍正四年十有二月八日乙丑迄於雍正五年正月十三日庚子凡三十有六日其在河南山東始見於十有二月九日丙寅迄於次年正月十日丁酉凡三十有一日山東之單縣亦淸於丙寅至癸酉甲戌淸澈見底而是月之二十二日已夘漸復其舊凡十有四日其在江南則始於十有二月十六日癸酉迄於是月二十三日庚辰凡七日蓋其淸也自上而下及其復舊則自下而上故時日之先後逺近漸次如是維時中外臣民僉以河淸爲千年罕見之盛事稽諸史冊咸稱上瑞況橫亙三千一百餘里緜歷三旬有餘尢亙古所未覩合詞懇請禦殿受賀至再至三朕維上天之錫福降災猶人君之用賞行罰感召之機分於敬肆一念甫動休咎頓殊朕祗若

昊天敬慕

皇考翼翼小心夙夜罔有懈怠因得仰邀

皇考昭察黙吁

蒼穹錫玆福慶朕惟慮前此之受貺無因且恐將來之承庥不易朝乾夕惕益深謹凜特命防告

景陵以申忱悃專遣大臣致祭

河神以彰靈應至升殿受賀襲頌羙之虛文朕所不取是以堅卻不允而廣推

皇考錫嘏仁施恩中外羣臣有専職者咸晉一階諄諭周詳共加敬勉爰允廷臣所請勒石以紀夫天一生水實爲天地之气所流通而河稱四瀆之宗上應云漢澄潔安流用昭嘉瑞

天和協應必有自來詩曰文王陟降在帝左右蓋言文王與天同徳而子孫防其福澤也我

皇考配

天之靈於昭在上眷顧啟廸至深且厚朕祗承瑞應恐懼悚惶嘉與羣臣增修實政書曰昭受上帝天其申命用休又曰先王奉若天道君臣上下之間無忘戒儆朕亦惟是嚴恭寅畏不遑康寧庶幾求無負於

上天

皇考錫予嘉祥之至意濡毫紀實鐫勒貞瑉用抒朕祗敬之誠永自儆朂云爾

防

耕織圖防

夫養生所亟莫過於衣食古者四民交能易作終嵗所入不過給於衣食而止故下士之祿亦僅比於上農夫而閭師之法不耕者祭無盛不蠶者不帛不績者不衰所以宥民於農桑以厚其本也後世之民多棄本而趨末蓋以農夫紅女終嵗勤動而或盎無斗儲身無完衣不若工商百技立致溫飽而不耕而饜膏粱者轉以胼胝爲鄙不織而被綺羅者鹹苦蠶績之勞不知使世之人咸捨本而趨末豈特飽與暖之不可得更將何從而得食何從而得衣耶伏讀

皇父特制耕織圖序云生民之本以衣食爲天又云用以示子孫臣庶俾知粒食維艱授衣匪易蓋欲令寰宇之內一皆崇本而抑末所朂誠深逺矣余昔侍

丰澤園曾防

頒示因萃眾工人之能事繪圖各二十三幅暇時展閱若身在其中不覺目曠而心怡也因思竹屋茒檐之下桑疇稻壠之間男者耕女者織明而動晦而息出無簪組之系入無寵辱之闗嵗時伏臘雞黍雜陳父母融融妻子熙熙若不識天之髙地之厚也膏粱紈袴之徒烏足以知其境之泰然情之恬然而嵗月之悠然也耶余心樂之而身弗能之爲是圖也蓋以敬承

皇父重農桑以阜成兆民之至意而常念稼穡之艱難憫杼柚之勞瘁以檢身於禮度也豈徒以是爲筆墨之玩歟

跋淳化閣帖後

自古帝王臨政之暇往往畱意翰墨其間名臣喆士多工書法漢晉以下代有聞人後世采集勒石俾流傳永久銀鉤鐵畫照耀百世如三代彛鼎信可寶玩蓋書學爲六藝之一揮毫濡墨縱筆所如而波磔意度之間結構神采勁健古秀斯爲上品朱子跋韓琦與歐陽修帖云書札細事而於人之徳性相闗程明道亦云某冩字時甚敬只此是學栁公權心正筆正之對載諸史策以臨池之學精而論之足以通心性之淵微見學問之要防則書法顧可輕言哉宋太宗淳化閣嘗集歷代君臣書迹命侍書王著摹勒爲法帖十卷榻以澄心堂紙李廷珪墨歐陽修集古錄所謂官法帖是也我

聖祖皇帝法書云輝星燦集古今之大成朕朝夕侍左右瞻仰

天章時防

聖訓故畱心書法最久所見歷代法帖亦最多此帖乃四十年前爲直隸巡撫崔澄購得以畀其壻法海計藏於佟氏者三十八年矣今以藏本進覽紙墨潤潔神气宛然眞初榻之尢佳者如張芝艸書內不辧行動潛處耳他本處字作不可二字王書內酸字酉中一防上挑他本皆下直王獻之書內委曲字畫聮絡他本委字中斷鴨頭丸丸字中無防他本皆添防劉道士鵞羣鵞字一筆書成淸眞勁細他本鳥字頭微肥而不甚分曉觀此數處足信其爲官本初榻無疑而再榻與別刻皆不能及也朕披閱再三心契神會如接古人於硯席益悟字學之精微見古法之嚴整書此以識企慕云

碑文

修建

闕裏聖廟碑文

朕惟

上帝垂佑蒸民篤生

至聖先師孔子以仁義道徳啟廸萬世之人心而三綱以正五倫以明後之繼天禦宇兼君師之任者有所則效以敷政立教企及乎唐虞三代之隆大矣哉聖人之道其爲福於羣黎也甚溥而爲益於帝王也更宏宜乎尊崇之典與天地同其悠久也曲阜廟廷爲孔子裏宅毓聖鐘靈之地神爽式憑廟貌崇閎由周而來久且加盛我

皇考聖祖仁皇帝徳符元化悟徹性天自羲農堯舜禹湯文武周公之道集成於

孔子者一一體於身心宣爲政治聖統在上應運而承康熙甲子東巡狩

臨幸闕裏謁奠廟林殷禮隆儀漢唐莫及朕恭膺丕緒志切羮墻卽位之初加封

先師五代王爵詣雍釋菜題額歌詩佩徳報功之願夙夜罔釋於懷雍正二年闕裏聖廟不戒於火有司奏告朕悚惕靡寧詣廟致祭旋發帑興修命大臣専董厥役殿廡規模悉凖宮闕制器備物亦令繪圖呈式裁酌協宜數年來諄諭執事臣寮經營周至纎毫無憾始愜朕衷七年冬有司具奏大成殿上梁前二日慶雲見於曲阜合詞稱瑞朕以天人感應理固不爽而誠敬微忱詎能邀

上帝

先師之垂鑑用是祗將祀事倍增試額俾普天率土被聖人之徳化者同心感慶庶足以廣教澤而答嘉庥而撫躬警勉恆朝夕凜凜焉朕嘗謂帝王之尊聖尊其道也尊其道貴行其道居行道之位而能擴充光大逹之政令修齊治平得其要紀綱法度合其宜禮樂文章備其盛舉凡聖道之未行於當時者悉行於後世𨿽去聖久逺而心源相接不啻親授於一堂之上黙證於千載之前如是欽崇褒顯悉由於中心之誠服而治化日盛聖道斯尊且夫聖人之道一天道也天以牖民之責屬之聖人刪定贊修代天宣教彛倫惇敍禮法彰明後之帝王奉其道以治世師承罔斁資益良多然則尊天尊聖理原合一今玆之崇禮至聖正所以欽若

昊天而於修建廟庭之重典有不至誠至敬者哉朕勤求上理宵旰孜孜冀以仰述

皇考之鴻謨丕揚

先師之厚澤爰敬推上天篤生聖人與聖人承天立教垂憲奕世之意勒文碑石以昭示臣民於無極而系以辭曰

天心覺世聖治承天治法道法聖聖相傳三五之隆以道致治峻徳昭丰功逺被聞知續統

至聖挺生中天復旦文教昌明經緯三才陶融萬象體具中和功侔參兩表揚六籍程式五常如會滄海若揭秋陽惟我

皇考聰明睿智苞蘊圖書滙宗洙泗徳與聖合禮爲道崇升堂容肅過裏恩隆緒纘朕躬勤圖紹述至訓煌煌箴銘宥密惟皇建極惟聖時中古今𨿽邈心理攸同作帝王師與天地配開辟一人神靈如在奕奕新廟輝映尼防金絲在禦車服盈堂煥乎天文五云示慶錫祜者天承庥者

聖敢云瑞應鑑厥微誠普祈洪貺永福編氓文治光華日星晶麗木鐸揚聲垂億萬世

惠濟廟碑文

永定河古所稱桑幹河出太原經馬邑合雁雲諸水奔注畿南發源旣髙滙流甚眾厥性激湍數徙善潰康熙三十七年我

皇考聖祖仁皇帝親臨指授疏之方新河旣瀦遂慶安瀾爰錫嘉名永昭底定立廟蘆溝橋北題額建碑奎文炳耀河神之封實自此始朕纘紹鴻基加意河務設官發帑深籌疏築之宜比年以來永定河安流順軌無衝蕩之虞民居樂業嵗獲有秋豈惟人事之克修實賴神功之贊佑念石景山據河上游捍禦宜亟爰命相擇善地作新廟以妥神朕弟和碩怡賢親王躬往營度得地龎村之西鼎建斯廟長河西繞而南縈峯嶺北紆而左騖控制形勝負山臨流殿宇崇嚴規制宏敞防以佛閣界以繚垣經始於雍正七年冬逾一年役竣復以蘆溝神廟

皇考聖迹所在載加崇飾丹雘維新並增建傑閣翼如煥如稱朕敬神惠民之意爰賜廟名曰惠濟勒文貞瑉以紀其事詩稱懷柔百神及河喬嶽河之有神備載祀典況永定爲畿輔之名川靈應夙著田疇廬舍繡錯郊圻其得安耕鑿而樂盈寧者胥仰荷

皇考方略之昭垂而

明神顯靈黙相孚佑蒸黎邀福孔多宜加崇敬今玆十里內廟貌相望防修秩祀尙其妥侑歆饗俾斯民康阜乂安以我國家無疆之慶豈惟朕承玆惠貺我皇考平成之駿烈實嘉賴焉

朝陽門至通州石道碑文

自朝陽門至通州四十里爲國東門孔道凡正供輸將匪頒詔糈由通州逹京師者悉遵是路潞河爲萬國朝宗之地四海九州嵗致百貨千檣萬艘輻輳雲集商賈行旅梯山航海而至者車轂織絡相望於道蓋倉庾之都會而水陸之衝逵也𨿽平治之令以時舉行而輪蹄經涉嵗月滋久地勢漸窪又時雨旣降積雪初融之後停注泥淖有一車之蹶需數十人之力以資牽挽者矣朕心軫念爰命所司相度鳩工起窪爲髙建修石路計長五千五百八十八丈有奇寛二丈兩旁土道各寛一丈五尺長亦如之其由通州新城舊城至各倉門及東西河兩道亦皆建修石路共計長一千五十餘丈廣一丈二尺及一丈五尺不等費帑金三十四萬三千四百八十四兩有奇經始於雍正七年八月至雍正八年五月告竣有司請爲文以紀其事嘗稽周禮地官司徒令野修道遂師巡其道修鄭鍔疏曰道路以通往來之途使賔至如歸亦修文徳以來逺人之意禮月令季春之月命司空巡行國邑周視原野開通道路毋有障塞典籍所垂凡體國經野之政至備具也朕臨禦以來詳求治理早夜孜孜惟恐不逮近而郊圻逺而郡邑卽遐陬僻壌之區其有闗於利濟民物者莫不因地制宜以次修舉是役也逺師古聖王之良法羙意而斟酌久逺一勞永逸良用欣慰庶使遵是路者瞻周道之蕩平正直咸慶同軌之盛治焉爰志其嵗月而勒諸石云

髙家堰碑文

黃河爲運道民生所闗而治河以淮刷沙爲要髙家堰者所以束全淮之水並力北趨以入河河得淸淮則沙不積而流益暢故考河道於東南以髙堰爲淮黃之闗鍵淮自中州挾汝潁渦汴諸水滙注於洪澤一湖蕩激瀠洄浩渺無際而淮揚兩大郡居其下流惟恃堰隄以爲障禦所系詎不重哉我

皇考聖祖仁皇帝爲億兆蒼生籌萬世永賴之計屢勤淸蹕指示臣工

方略昭垂

神謨卓越全河形勢經書周詳而髙堰隄工尢厪睿慮迄今數十年來河臣遵守成規列郡得安袵席者皇考聖績神功之所賜也朕紹承鴻緒注念河防思髙家堰堤工綿逺保防維艱惟不惜多費帑金全建石工使髙厚堅固久逺可恃斯於運道民生實有禆益朕衷黙定詢度僉同爰特發帑金庀材鳩役専命大臣董其事經始於雍正八年二月越雍正十年六月大工告竣仰借

神庥風濤恬靜薪石雲集工作易施增卑而髙培薄而厚易圮而新孔固孔完其增廣皆有加於舊凡六千三百四十餘丈延袤四十餘里所費帑金一百一萬餘兩於是髙堰之工屹然爲淮揚巨障河臣上言大工之成不可無紀用兪所請摛文勒石以示朕宵旰疇咨之至意冀河流濟運永慶安瀾保障無虞民生安業以無忝皇考底定平成之績云爾

普陀山普濟寺碑文

普陀洛伽山爲觀音大士示現之地歷徵靈應自梁貞明中始立佛寺宋元以來代加修葺我

皇考聖祖仁皇帝巡幸浙西遣官興建殿宇上爲皇太后祝禧

禦題賜額勒文丰碑以紀其事山靈擁防

聖績丕昭朕纘紹鴻基於玆十載念玆山爲古聖道場重以

聖祖仁皇帝宸翰畱貽尢宜敬謹崇奉爰特發帑金重加修餙専官往董其役經始於雍正九年九月雍正十一年六月告成朕惟天下名山大川皆扶輿淸淑之气磅礡而融結普陀秀峙海壖迥立於天風紫濤浩涆無際之中尢靈秀所萃聚宜其爲仙眞之所棲息況大士以慈悲濟物爲心隨聲赴感無所往而不在其示現在一時實無時而不示現神通感應不可思議卽示現與不示現舉可不論也夫佛法廣大無邊大海包涵無際億萬百千里不足以測海之廣而一勺未嘗非海也億萬百千法不足以盡佛之相而一法無適非佛也今以大海視普陀一拳石耳而菩薩現象之場善眾皈依之地泛慈航於彼岸結寶筏於迷津證普度之慈緣顯深之願力珠宮在望香界重新寧不與鷲峯鹿苑均爲淨域之名區也歟用爲斯記鐫諸翠瑉以志靈山之勝槪

普陀山法雨寺碑文

法雨寺者普陀山大士之別院也

皇考聖祖仁皇帝旣修建普濟寺上爲

慈聖祝禧復念玆寺爲海氛所震蕩發帑重新俾僧徒得所棲止

賜額立碑增輝瀛嶠歷今已數十載宜加崇飾朕特遣専官賫內帑庀材鳩工不勞民力香林梵宇丹雘煥然與普濟寺大工同時告竣督臣請摛文勒石以紀夫大士以慈緣普濟度盡眾生爲願朕嘗繹法雨之義謂濟物之普徧者莫如雨當夫慈云布濩甘滂沱髙下逺近一時霑足淩霄聳壑之喬柯勾萌甲坼之微卉華葩果蓏無不濡被潤澤發榮滋長暢茂條逹各遂其性而不自知假使物物而雨之朝朝而漑之將不勝其勤而終不足以徧給惟本大慈悲現大神力周徧一切在在具足所謂天降時雨山川出云膚寸而合不崇朝而徧乎天下者濟物之功莫大於是神山寶剎緇侶雲集自當有被時雨之化證心印而傳法乳普利生之實用以不負大士隨緣接引之慈恩而副朕振宗風防持正覺之至意者朕深有望焉

祭文

追封

孔子五代祭文

道尊往聖宜錫類以推恩牒溯前徽乃緣情而制禮絲綸聿賁俎豆維新仰惟

先師孔子撰合乾坤名髙日月纂修刪定煥六籍之文明祖述憲章樹百王之儀範朕夙承

庭訓向往實深誕紹丕基欽崇彌切惟徳全而業盛知積厚而流光爰命廷臣式稽譜系詒謀式谷洵篤慶於一門毓秀鐘靈宜上追於五代並躋祀典特晉王封體皇考敬師之心

先聖顯親之孝於戲金聲玉振集今古之大成木本水源享烝嘗之羙報靈其不昧尙克來歆

聖廟告成祭文

逹天盡性樹萬世之師模重道尊經煥千秋之廟貌肅將嘉祀用告成功仰惟

先師孔子得聖之時由天所縱纂修刪定啟宇宙之文明祖述憲章綜百王之統緒升堂入室洪施樂育之恩學禮誦詩永作義方之榘比髙懸之日月亙古莫逾諭出類之鳯麟生民未有朕奉遺編而欽企儀典務極其推崇循舊址而鼎新經營必盡其誠敬頒於國帑董以大臣每繪式以先呈乃按圖而指授楩楠栝栢求大木於名山簠簋樽罍選良工於內府晶熒黃瓦凖制度於宸居璀璨玉圭儼威容於

聖座懸標題之巨牓灑翰親書建屹峙之丰碑摛文恭紀工程累嵗時深嚴恪之心棟宇宏規益備觀瞻之羙華榱雕柱增輝講道之壇璆磬金鏞重振大成之殿數仭之宮墻逾竣兩楹之俎豆防陳特遣皇五子晝等親詣幾筵敬行祭告於戲卿云糺縵已開丹雘之祥古檜貞堅佇望靑蒼之色惟祈鑑格式享苾馨

皇淸文頴卷首八

欽定四庫全書

皇淸文頴卷首九

世宗憲皇帝禦制詩

五言古詩

墨竹

我亦愛修竹手植滿萬竿春叢抽新碧夏葉生嫩寒更宜當素秋蕭蕭舞檐端乃至入元冬蒼然秀可餐帶露裛晨光遲月弄夕爽煙雨快逸情風雪聽幽響能備四時好永結平生賞搆屋豁軒墀面面曵風枝開窻張素琴鑿池懸釣絲爲緣情好篤寤寐懷淸姿寫眞驚墨妙灑然涵幽芬似我園中籜緑霧凝蒼云爲詩歌此君聊以述所忻

七言古詩

題墨竹

曾聞渭川千畝竹露梢霜節連云緑又聞湘江竹最佳龍形鳯尾淩空矗自昔江南好事家白樓謝館分苗族竿竿碧玉戞吟窻枝枝濕翠侵書屋風晨雨夕韻堪聽月色煙痕淸可掬蕭閒自不染塵氛淨掃浮華媚幽獨東坡居士曾有言不可無竹寧無肉畫師惟數湖州翁興來愛寫篔簹谷對此長莖復短莖寒碧精神光奪目葉不因風長欲動恍然有聲溢紙幅頓覺爽籟發衣襟舉觴一酌春生腹

墨竹

玉个个翠重重一灣流水北雙板小橋東竿短竿長皆入畫枝疎枝密總含風

五言律詩

大獵

五校雕弓勁三秋野獸肥乘時講武事大狝振兵威狡寧藏迹封熊悉入圍獵歸數軍實落日照龍旗

塞外秋興二首

路出闗山外秋空日漸髙淸霜凝曉斾寒色透徵袍風勁飛鷹捷川長獵騎豪

皇威揚四逺邊徼戢弓刀

其二

駐蹕依林麓風多野水鳴旌旗飄暮靄鐃吹咽邊聲雞塞霜逾白龍沙月更淸卻看

行殿外諸部盡歡迎

初夏至玉泉山

緑野薫風至夜來春已過撲衣飄落絮貼水出新荷浪暖魚吹沫泥香燕作窠臨泉聊命酒披拂愛煙蘿

功成回

鑾恭頌二首

指顧靖邊烽懷生盡服從遐荒歸禹甸大漠紀堯封廟算無遺策神功邁昔蹤凱旋旌耀日光景霽

天容

其二

翠華旋萬里卽日解徵袍共仰神機邃深維

聖體勞鐃歌喧後隊巷舞迓前旄拓土無中外

皇猷恊覆幬

侍從興京謁

陵二首

承先崇報本橋道駐龍旗萬國梯航集敷天雨露隨精誠通寢殿肅穆奉宗彞敬仰松楸古昭森盛烈垂

其二

龍興基景命王气結遙岑不覩艱難迹安知啟佑心山河

陵寢壯弓劍嵗時深盛典叨陪從威儀百爾欽

水圍

春日獵汀洲歡聲拍浪浮雲檣排八陣桂棹競中流鳴鏑摧騰羽飛煙罨防旒昆明誇水艦豈足擬

宸遊

曉度杏山

曙色催樵牧山崖徑欝盤霜凝鴉背白沙印馬蹄幹海气籠朝旭林飈送早寒鳯城淸漏隔遙憶

寢門安

望醫巫閭山

翠黛滿云封遙看北鎭雄壯觀侔五嶽峻秩比三公蔥欝興王气扶揺廣莫風勒銘維

祖烈瞻仰萬年同

再度龍泉闗

遨遊從淨土安穩度香城鳥亦通禪悅松如響梵聲山嵐朝夕幻闗栁去來迎鳯闕

慈云近惟殷問

寢情

初夏扈

蹕熱河

行苑畱仙蹕層巒儼赤城煙光濃樹色暑气散泉聲地僻花偏艶山深夢亦淸瞻依忻

聖豫風物慰

皇情

口外山村

鳥外窺煙樹微茫磧路斜地寒宜種黍坡暖好栽比戶裁駝褐居人置罝誰將淳朴意傳寫入中華

雨後

涼雨晴偏好邊秋气轉淸虹從林杪斷月傍隴頭生落葉飄含潤回沙澑有聲仰看羣雁度寒影帖云明

過防陰

望裏東防近微茫艸樹遮面城峯礙日繞郭水鳴沙戶盡繰桑繭人多摘茗芽曾聞魯酒薄村店一旗斜

松

矯矯拂云姿能教眾木卑蒼鱗疑挾雨翠鬛靜含颸花暖飄香粉膏流結紫芝千齡待黃鶴集此最髙枝

竹

緑染竿竿潤靑籠个个陰節髙寒愈勁气潔暑難侵密雨驚龍起淸風引鳯吟幸邀君子號爲爾解虛心

寓目

漠漠云無際茸茸艸漸齊花繁從徑窄溪漲覺橋低捎蝶巢梁燕銜魚沒浪鵜偶來松下坐斜倚看澆畦

春深閒居

長日愜幽棲軒窻面小溪雲開徐自斂鳥歇又重啼愛水頻垂釣看花偶一題坐憐春已暮望裏緑陰齊

池上待月

水含夕籟靜余亦澹懷空星彩低穿樹花香暗度風初看幽徑白漸露小橋紅行到天心處淸光更不同

壺中天

峯峻疑無路云深卻有扉鶴閒時獨唳花靜不輕飛洞裏春長駐壺中月更輝一潭空似鏡碧色動簾衣母后升遐一周諱辰

爲念

慈恩重難禁涕淚懸尊榮心莫罄恍惚嵗云遷物候常如此音容獨渺焉寢門空在望一望一淒然

母后二周諱辰

自隔

慈顏杳重臨此日悲音徽徒有慕尊養已無時

恩念劬勞重心驚嵗月馳朝來益爲愴撫序淚空垂母后三周諱辰

鞠我

恩深重違顏夢渺茫三年成逝水百感對流光黯黯慈云在迢迢仙路長朝來又臨諱含愴仰空蒼

立春

晴光當戶映淑气逐人來凍艸蘇先覺枯條暖自催薦新紅甲菜應候緑英梅爲問迎春吏農疇幾處開

耕耤

無逸農功重豳風穡事先方春勤夙駕乘令爲親田夾隴千官肅扶犂百辟聮禮成終畝後父老慶丰年去冬無雪今春雨未霑足朕心憂畏莫可言諭幸於前五月十八日甘霖傾注枯焦頓解不覺喜而成詠

節過五月半膏雨尙愆期晝夜憂農事精防吁

帝慈風回雲气合澤沛野苗滋田畯須勤課耘耔正及時

皇淸文頴卷首九

欽定四庫全書

皇淸文頴卷首十

世宗憲皇帝禦制詩

七言律詩

聖駕南巡自春䢐夏瞻依心切恭賦斯篇

春光荏苒薰風至

聖駕勤民尙未還幸有壎篪隨越舸愁無羽翼赴吳闗晨趨北闕螭頭上夜夢南云豹尾間

淸蹕恭迎堪計日幾回翹首潞河灣

謁

昭陵恭頌

鐘靈毓秀气佳哉宇宙從玆景運開

帝統兼因文治廣

聖基豈獨武功恢遼韓海永涵深澤松杏山髙接上臺防肅奉觴恭拜畢五雲飛處久徘徊

謁

福陵恭頌

一峯天柱象昆侖聖武開基百世尊

廟貌輝煌藏劍舄塵氛蕩滌辟乾坤赤龍遐舉云畱影石馬宵趍汗漬痕赫濯聲靈通僾肅春秋霜露感長存

望海樓二首

淩霄雄傑聳層樓碧海蒼茫逺望收混一干坤雲水濶濯磨日月浪花浮百川輸委盈襟帶萬類涵濡任泳遊聞道此中含帝澤幾曾汪濊有停流

其二

朱欄畫棟最髙樓海色天容萬象收海底魚龍應變化天中雲雨每蒸浮無波不具全潮勢此日眞成廣漢遊仙客釣鰲非我意憑軒惟是羨安流

望岱

芙蓉萬仞揷丹梯海上羣峯莫與齊九防靑煙看野馬五更寒日候天雞云封峭壁松多古蘚積殘碑字未迷冉冉嶺頭笙鶴下仙壇曾此降金泥

早起寄都中諸弟

曉起輕寒透薄帷風光節物暗推移正當邊塞秋臨早況是闗山月落遲一雁孤鳴驚旅夢千峯攢立動詩思鳯城諸弟應相憶好對黃花泛酒巵

熱河閒詠

山深地僻塵囂隔斜映茅堂百尺松石壁有斑憑雨鑿柴門無鑰倩云封盤嵓曲磴畱麋迹繞砌平沙印鶴蹤夢覺南窓何所事獨吟獨酌盡從容

月夜泛舟

隄栁陰分舉畫橈數聲嘔軋蕩輕舠芙蓉館北香浮沼桑柘村西月滿橋雪鳥衝煙孤鷺起金鱗破浪巨魚跳溯洄一片淸光裏心會南華秋水謡

擬漁樵耕牧四首

漁

舴艋漂搖隨處家一篙緑水度年華風罾逐浪蘋溪逺雨网衝煙栁渚斜在在耽閒盟白鷺朝朝買醉饌紅蝦團圞兒女歡篷底豈羨浮名舉世誇

樵

一生蹤迹在煙霞不植條桑不種麻翠栢斫來靑帶葉古藤擔去紫垂花歌長時引猿窺穴歸晚常乘月到家笑指雲山爲活計那須巵酒祝篝車

耕

茅屋疎籬翠蔓牽繞籬桑柘翳平田村中斑白閒無事隴上靑黃喜有年比戶機梭鳴月下一家兒女聚燈前那能更羨公卿貴蟹羙魚肥稻熟天

牧

平原淺艸澹煙和指防牛羊下緑坡逐隊飲時泉響細偸閒臥處栁陰多長河曲岸悠揚笛斜日微風斷續歌借問道傍騎馬客何如犢背穩披簑

甲辰十一月十三日

霜露重驚嵗月侵撫時莫解感傷心慕思實切終身永恩徳難酬罔極深那得

寢門重問膳每懷

聖訓更霑襟朝來回憶前年事痛抱終天自古今

暮春雜詠

春云澹蕩滿平湖渺渺煙波接緑蕪芳甸雨過花競笑畫橋風起栁相扶鶯歌鳥語天然曲水秀山靑自在圖勝景已超塵世界何須駕海訪蓬壺

其二

鑪煙裊裊拂簾櫳太液波澄曉鏡融卜嵗喜看三月雨惜春深坐百花風紅塵不到黃金闕香霧時遮白玉宮對此上林光景好淸平願與萬方同

夏日樓前

栁布濃陰覆釣磯樓前翠幃緑成圍驟過白雨長虹見防破靑天一鳥飛閒處方知塵事擾靜中始驗道機微不煩驅暑搖團扇水面風生透葛衣

山亭

蔦蘿滿樹帶煙垂篩月梳風作幔帷流水似琴還似築靑山宜畫又宜詩饑鼯竊果緣枝捷乳雉呼羣出艸遲獨倚石欄舒逺目亭前幽谷起雲時

初夏西苑遊矚

前廷午退紫宸班廻輦尋幽竹石間一息不停新緑水四時相對舊靑山溪煙澹蕩平臺晚林影參差夕照閒鳥識禁園棲托穩每看飛去又飛還

深栁讀書堂避暑

三庚節屆祝融臨閒對明窓閱古箴樹杪鶯喉調妙曲檻邊蝶翅舞芳襟嫩荷香逺風頻逓深栁陰重暑不侵移榻簾前何所思要賡解阜入虞琴

新霽苑中秋色頗佳臨流翫賞率成一律

步輦從容雨後臨湖亭景物可追尋幽花戲蝶紅芳晚密藻潛鱗碧漲深防泬天光空野馬潺湲澗水靜塵心閒遊不用調絲管自有松篁奏好音

夏日勤政殿觀新月作

勉思解慍鼓虞琴殿壁書懸大寶箴獨覽萬幾憑溽暑難拋一寸是光陰絲綸日注臨軒語禾黍常期擊壌吟恰好碧天新吐月半輪爲啟戒盈心

秋日寓目成詠

玉露金飈肅昊穹澄秋水映簾櫳羣峯黛染呈寒碧逺浦霞明蕩晚紅風度桂林香滿院月穿雁字影書空予懷喜慰西成候多稼如雲處處同

秋日登朗吟閣寓目

縹緲遙峯帶夕曛晴光歷歷望中分橋移虹影當溪臥風度蟬聲隔岸聞數片晚霞三徑菊一潭秋水半牀云髙亭避暑才吟罷又聽金飈送雁羣

雨後郊外泛舟

霧斂西巖暑气消微風正好泛輕橈新晴燕雀低臨水積雨菇蒲密礙橋到處湖山惟竹月數家煙火盡漁樵瀛洲宛在京畿右不羨仙槎去路遙

偶題

舜禹傳心十六字執中一語貫精微漫從體用觀眞妄不向筌蹄覓是非大地春風揚妙道碧天秋月露淸機个中密諦何人會魚自深潛鳥自飛

朕因去冬未雪憂懷莫釋夙夜竭誠祈禱於驚蟄後二日荷防

上天鑑佑春雪下降朝野同歡因成一律用志欣慶霢霂愆期憂嵗儉臨軒愁詠憫農歌三冬望雪心如渴此日飛霙气始和

蒼昊垂慈施愷澤黔黎占稔沐恩波遙思九土應同慶積素凝華知幾多

蓬萊洲詠古

唐家空築望仙樓秦漢何人到十洲塵外嘯歌紅樹曉壺中坐臥碧天秋廟堂待起煙霞侶泉石還看鶴鹿遊弱水三千休問渡皇家自有濟川舟

朕禦極七載宵旰萬幾未遑他出已酉夏因命將逺討誓師於南海子緬懷曩日侍奉

皇考巡幸此地

色笑儼在目前而

龍馭杳然邈不可攀俯仰徘徊曷勝今昔之感爰成一

律以述追思

花開野甸不知名按轡依然輦路平細艸當時隨駐蹕垂楊此日繞行營河山滿目

音容邈風景闗心嵗月更禁旅多年防

教養畀予戡定作幹城

冬至齋宮

晨曦炯炯潔齋宮一縷鑪煙散綺櫳暖气潛回葭管律早梅先綻玉堦風中孚黙契天人理來復明彰造化功漫道書云成故事精禋惟借寸心通

乙已仲冬恭詣

景陵

恭陳

服禦儼憑依拜奠菁茅凜不違四十年餘

恩浹髓一千日裏涕沾衣

寢園翠繞熊羆防陵樹霜寒鳥雀稀翹首五云猶在望忍乘淸蹕告言歸

己酉夏南甸大閱

陳師鞠旅卜良朝萬里餱糧備已饒習戰自能嫻紀律臨戎惟在戒矜驕劍瑩鸊鵜淸光閃旗繞龍蛇赤羽飄聽徹前鋒歌六月雲臺合待姓名標

雨後九洲淸宴望西山

蒹葭葉上雨聲過乍覺新涼颯颯多山色崔巍千疊翠湖光瀲灔萬重波遊魚避釣依寒藻翔鳥驚弦就碧蘿莫訝金風催攺序秋暉偏好快晴和

五言排律

瞻仰盛京宮闕念

祖宗創業艱難恭賦二十韻

奉

命趨遼海猗歟仰舊宮逶迆龍脈逺詄蕩鳯城雄念昔開洪造乘時建武功師徵方自葛考卜重遷酆一劍風塵際三陲指顧中神威宣率土

皇極協蒼穹式廓彌增壯維垣遂克崇八門連閫域雙闕竦髙空曵佩千官列輸琛萬國同兵農咸定制禮樂漸移風爰及純熙介覃敷景歷融寰區欣奠鼎故里抱遺弓沛邑恩優渥舂陵望鬱蔥星躔爭拱北王气本從東綿瓞鐘靈盛凝庥後裔防

聖慈殷孝享敕諭遣微躬肅覩興京勝恭承祀典隆丕基勞櫛沐奕葉荷帡幪松檟靈祗防檐楹肹蠁通祖宗光烈在明發惕愚衷

述懷

眇躬臨億兆兢業凜淵深先哲羮墻見前徽手澤尋弛張遵

祖訓賞罰順天心庶績勤宵旰私居愼影衾衞詩防湎酒夏訓戒從禽每喜親耕稼長懷勸織紝菽葵村落圃桑柘水邊林民乃邦之本誠爲帝所歆三冬盈瑞雪九有徧甘霖嵗稔田家樂河淸漁父吟羣英防治理列士獻規箴勉詠南薰曲多慚繼舜琴

七言排律

我

皇考深恩慈愛過於髙厚一旦背棄再覲無期遙想音容彌殷哀慕苫塊之次言出痛忱非同寄情於詩文也於戲罔極之徳報曷能盡終天之慕詞豈可宣此篇乃中心廹切不能自禁之詞翰林諸臣各依原韻進呈朕覽

慕思

君父淚千行四十餘年顧復長髙厚恩深悲罔極瞻依情切托靡方

天顏咫尺忽成隔庭訓趨承難再望提命諄諄猶在耳樽彛肅肅總摧腸銜哀但覺

蒼旻逺舉首惟悲白日涼展轉心增風木恨劬勞忍誦蓼莪章

仙軿已返層霄上夜夢仍親

禦座旁海水可枯石可化終天仰戀詎能忘

立秋前二日遊湖亭

放情幽興付漁簑瀟灑林亭樂太和每踏芳叢尋古句閒乘小艇泛淸波煙凝翠黛山疑霧風蹙斜紋水似羅深砌蛩鳴殘暑退髙梧蟬噪晚涼多炎云漸斂秋將近霽景才看夏欲過靜聽菱歌音韻好何須簫鼓濟汾河六言詞

田家四時詞

春

陌頭栁葉初放溪上桃花欲燃處處靑鳩呼雨家家黃犢耕煙牧童羣嬉挑菜餉婦自解撐船借問浪遊城市何如樂業邨田

夏

帶露葉盈蠶箔翻云麥熟田家白水千塍秧馬緑陰幾戶繰車日午鳴蟬逺近風薰飛燕橫斜男女適均勞逸相逢只說桑麻

秋

風露微涼天气四鄕一秋光蕎吐東阡雪白禾香南畝云黃靑刈園蔬足雨紅收林實經霜舉室欣逢樂嵗商量築圃登場

冬

靄靄炊煙茅舍霏霏臘雪柴門闌靜閒眠羔犢籬牢安穩雞豚夜織梭鳴啞軋朝舂杵韻喧繁賽社村撾祭鼓歌呼新醸盈盆

七言絕句

懷邊地將士

天祿延儒方偃武長楊罷獵豈佳兵無端戍火明西塞勞我星旗向逺徵

月照天山玉帳髙風吹霜气透徵袍年來倦聽嘉禾頌一飯寧忘汗馬勞

玉門闗外艸連天一騎飛馳到日邊報道單於甘就撫羽林齊唱凱歌旋

將軍跨馬擁戈矛壯士驅車久未休一紙捷書期早至黃金鑄印待封侯

竹月

蕭蕭疎映月昏黃浥露凝煙暈素光陰轉粉墻鋪翠影湖州新寫墨篔簹

宴月

花月依依入暮春坐花醉月綺筵新始知蟾魄無私照瓦缶金尊各一輪

池月

半畝池涵天作底一番風過水流金驚看錦鯉如梭擲織就橫紋緑綺衾

山月

林深鳥宿夕煙暝玉鏡揚輝不受扄夜籟寂然羣動息一輪飛過萬山靑

皇淸文頴卷首十

欽定四庫全書

皇淸文頴卷首十一

禦制文

論

立身以至誠爲本論

夫誠者萬物之原萬事之本天所賦物所受之正理也故在天則爲乾元坤元而萬物資始資生在人則爲能盡其性參天地而贊化育然人咸具是理而鮮能全之故日蔽於私溺於習而天理防乎失矣聖人者出作君作師修道以立敎敎人由誠之之道以馴致至誠之域故曰立身以至誠爲本豈非實理本於生初在人之自勉乎蓋至誠聖人也誠之者擇善而固執之者也旣能擇善又能固執則可進於誠矣而身立矣夫立身不外於言行而言行不可以外飾言必期於有物則言可爲天下法矣行必期於有恆則行可爲天下則矣誠故也立身必先於忠孝而忠孝不可以僞爲視無形而聼無聲則飬志承歡可云無忝矣公忘私而國忘家則盡忠補過可稱匪懈矣誠故也其要在克已已不克則私欲潛滋何以能誠其功又在愼獨詩曰相在爾室尙不愧於屋漏先儒有言曰學始於不欺暗室良以獨不愼則發念行事終爲小人之歸耳然則克已愼獨者求誠之切務也歷觀古來聖有安勉而皆本於誠書曰欽眀文思安安尭之至誠無間也又曰元徳升聞舜之至誠上達也仲虺之誥曰以義制事以禮制心丹書曰敬勝怠者吉義勝欲者從此湯武之勉而誠也勉而誠與至誠無異尭舜湯武莫不稱之爲大聖故曰及其成功一也然則欲誠其身當擇善固執克已愼獨以馴致於至聖之域以之參天地贊化育不難矣

讀書以眀理爲先論

天地之間萬事萬物莫不有理理者天之經地之義民之行也是故日月星辰之朔望躔次陰陽寒暑四時之推遷往來皆天之气也而有幹健於穆不已之理主宰乎其中山川河嶽百谷艸木之麗乎地以生者亦莫不賴坤元載厚之理以爲之根柢人性之仁義禮智賦乎天之正理也因之而見爲惻隠羞惡辭讓是非之情及變化云爲萬有不齊之事由是觀之天下事物孰有外於理防故聖人之教人講學亦曰眀理而已矣蓋理者道也道之大原出於天其用在天下其傳在聖賢而賴學者講習討論之功以眀之六經之書言理之至要也學者用力乎眀理之功以觀六經則思過半矣所謂眀理者眀其所當然與其所以然所當然者父子當親君臣當義夫婦當別長幼當序朋友當信之謂也所以然者父之所以慈子之所以孝君之所以仁臣之所以忠夫之所以率婦之所以從長之所以愛幼之所以恭朋友之所以責善輔仁之謂也知其所當然然後信之篤而不悞於岐趨知其所以然然後諭之深而不能以自已至於一事一物亦莫不眀其表裏精粗與夫善惡是非之宜夫如是然後理眀而有所持循此大學眀眀徳之功必以格物致知爲先中庸擇善之目必在於博學審問愼思眀辧而先儒講論亦必以講眀爲踐履之本先聖後聖豈有二道哉𨿽然眀理要矣而旣明之後則又在於行之之功茍或知有餘而行之不足則𨿽精義入神亦無當實用盛徳至善竟何有於我防故致知與力行相湏爲用而致知則在所當先何以言之知都防之壯麗而欲往觀之必先悉其所由之路而後行焉悉其所由之路是眀理也身往由之是力行也茍不知之悉而往行之則有失徑迷途之譏爲學之功亦如是蓋知仁爲萬善之本必不逞私欲而爲利已害人之事矣知義爲萬事之宜必不自昧其羞惡之良而爲偸安茍合之事矣此講學之必以眀理爲先也故書之稱尭曰欽眀稱舜曰文眀尭舜天下之大聖也而其所以成大聖者則以眀爲本焉彼不務眀理而徒以記誦辭章自耀者是猶舎璞玉而貴碔砆而彼不知而防行者是猶去燭而夜行均爲惑之甚矣

雍正七年

皇父駕臨上書房

親灑宸翰

恩賜禦聯題曰立身以至誠爲本讀書以眀理爲先余

兄弟盥手祗領謹懸座右爰以

寶訓著論二首庚戌之秋手錄文鈔卽以此弁冕全集

非敢云闡揚

聖教特以紀過

庭慈誨並誌書紳微悃爾

信而後諫論

詩曰衮職有闕惟仲山甫補之夫仲山甫之補衮職也柔嘉惟則天子是若蓋其誠信素達於人君而人君鑑其誠諒其忠故諫無不從言無不聼𨿽宣王聼言之美亦山甫取信有素也故子夏曰君子信而後諌可謂知進言之道矣蓋君臣一徳上下志通然後可繼都兪吁咈之盛而致治於熙皥故人君聼言之道固不可懈而爲臣者亦當思所以善進其言之道焉夫人臣諌君非可易甞也必能進思盡忠退思補過職業修於蒞官之後忠誠逹於未定之前然後法語不傷扵猛巽語不嫌於諛是故爲人臣者必無恝而不諌之理但當素盡其誠使人君信之而已若素無忠誠之心則𨿽激於一時犯顏彊諌而扵國事終無濟也𨿽然信而後諌理也若事至扵危急一日不言則民受一日之害一日不言則天下之害甚於一日斯亦可以待其信而不言乎故魏徴之與太宗信而諌者也陸贄之與徳宗不必待其信而諫者也而後之人均是之者以贄𨿽不能信於徳宗而其忠誠天下後世自信之也

修道之謂敎論

道之大原出於天稟乎天之命以爲性而因乎性之良能以爲道故率性之謂道實天地自然之理也然性無不善感於物而動則有欲欲日以引而道有所不行上天眷命作之君師使有以節民之情而復性之善以行其道故曰修道之謂敎非道之外別有所謂敎也蓋人稟五行二气之靈首萬物而具五性仁義禮智之徳忠信孝弟之行皆偹於我然聖者能之而賢不肖則有過不及之差焉古昔聖王之治民也漸之以仁摩之以義節之以禮和之以樂燻陶涵養使徳日進而道自修自十五入學廸以性之所固有老而靡他焉故仁讓之風周於十室而人民惇厚後世莫及蓋教之以孝友睦婣任防之行而仁道行矣分貴賤定上下眀賞罰辧等威而義之爲教行矣鄕飲社防以及冠婚喪祭莫不有禮而禮之爲教行矣師友以解其惑學校以其趨而智之爲教眀矣立此四教而使民日就月將無詭異之習詐僞之萌而信之爲教得矣故君師之責修而道乃不虛三代以下致治之盛如漢之文帝唐之太宗宋之仁宗皆朝乾夕惕勤勞匪懈然不圖其本而務其末徒有恵愛之政而無教養之實方之漢唐則令主比之三代則庸君此無他教不能行則道無由眀於天下也夫天無不賦以性之人則天下無不能率道之人人君果能眀徳以新民修道以立敎則朝行而暮效矣何難之有哉而昏庸之君自謂不能而不行英眀之君自謂已能而不屑此三代之治不可以一日復而民之固有之道不可以一日眀也夫正身以正朝廷正朝廷以正百官正百官以正萬民因民之善以立教卽因我之教以復性而古先王所爲牖世而覺民者在是矣其於復三代之治乎何有

上下交而其志同論

夫天下安寜治登上理必賴眀良一徳咨謀啟沃然後上下一心庻績允凝而萬方順則也易曰上下交而其志同可以覘治世之气象矣蓋天髙而地下君尊而臣卑理勢之當然也君之不可下於臣猶天之不可卑於地然天地之形不可交而以气交上下之分不可交而以心交故陰陽和而萬物順上下交而萬民化此天地之常經古今之通誼也上下一心君臣相得則治反之則亂合若符節信如應響故尭舜之於臯防稷契成湯之於伊尹成康之於周召皆以聖眀之君交聖眀之臣而其致治之盛也勃焉三代下如齊桓之扵管仲昭烈之扵孔眀苻堅之扵王猛太宗之於房杜王魏𨿽未及上古君臣之以聖交聖然亦各以賢眀之資得賢眀之臣爲之輔同舟共濟言聼計從故其治亦得小康貞觀之風後世稱盛蓋上下志交則天下乂安民受其福理不爽也至扵亡國之君莫不由君尊而臣卑志驕而意滿臣之忠言不逹於朝廷國之大寶棄之於艸野小人日侍左右而専事阿諛以取容𨿽有上下之分實無君臣之誼豈得謂之交防故二世之寵趙髙桓靈之任趙忠張讓隋煬之用虞世基豈非交所不當交而逺所不當逺之禍乎故易之理無定而惟在於貞與君子交則謂之泰而吉與小人交則謂之否而凶書曰紂有臣億萬惟億萬心予有臣三千惟一心夫紂之所與朝夕共處者豈無股肱心膂之寄防然不交正人而所交皆小人故殷以之亡武王之臣皆周召呂散諸人一徳一心故膺天祿而保祚無疆夫人君莫不欲得賢才以自輔然而庻事未康至治不見者蓋所謂賢非賢而才非才也然則果無賢才之可用歟曰彼所謂賢者乃善已者也所謂才者乃能以巧術奉上者也方是時艸野之賢才深藏不出而已矣在位之賢才遜荒行遁而已矣間有碩果之存亦今日用之眀日黜之而已矣又何能久於其朝哉誠能舉天下之賢才登之於朝而不疑誠以接之信以待之上下一心交修罔懈則天下有何不治而隆古有何不復哉𨿽然此特爲爲君者言之耳書曰臣哉鄰哉鄰哉臣哉古之大臣一日立乎其位一日盡乎其道陳善閉邪補衮職之所闕其用與舎惟君之命耳不謂君弗用而有懈惰之心夫如是然後上下相和得交泰之道而都兪吁咈之風日見於朝廷矣

家人上九有孚威如終吉論

治國必始於齊家而齊家又在於修身修身之道莫若以身率之待之以誠而不使之怨臨之以莊而不使之狎則家道永昌以之治國平天下將無所不可矣易家人上九之爻曰有孚威如終吉可謂得治家久逺之道矣蓋居卦終而有剛徳得威嚴之道惟卦終故以象家道之成惟有剛徳故能孚威以待下治家之道當愼於其始防之不可不宻故初曰閒有家謂及其志未變而閒之也又當善乎其終待之不可不誠禦之不可不嚴在上曰孚威信與威相濟則永得治家之道矣不但父子兄弟夫婦之間必如此而後得吉也凡家之中長幼尊卑皆當率是道以行孔子曰惟女子與小人爲難養也近之則不孫逺之則怨夫惟以威禦之則近而不至於不孫以誠待之則逺而不至扵怨𨿽然所謂威者豈鞭撻箠楚之加而所謂孚者豈煦煦焉徒事姑息爲防自勝其私語言可愛行止可法而不蹈非禮則人自畏其威矣自勉以仁立愛惟親立敬惟長妻子好合兄弟旣翕則人自感其誠矣此又反身之要而治家者所宜先也

嘉言罔攸伏論

人君表正萬邦富有四海萬防庻政日陳於前誠有所不至眀有所不周差之毫釐謬以千里古先哲王之眀目達聰咨嶽咨牧者亦期嘉言之罔攸伏而已蓋天下之智有不同而天下之理無一定故恃一人之智以爲智不若兼千百人之智以爲智人君𨿽眀足以照萬邦燭萬事然天下千百人之智又何能盡兼萬事之至賾至動參錯不齊者又何能盡眀所賴人臣陳善閉邪補衮職之所闕使嘉言讜論日聞於前然後眀微燭隱政無不通而眀無不照然人臣之能盡言者由人君有以啟之耳茍人君孜孜黽勉樂受盡言則人臣亦何惜而不言哉故大禹之祗承於帝曰後克艱厥後臣克艱厥臣帝之答禹曰允若玆嘉言罔攸伏君難其位而好聼正言臣難其位而思盡正言此野之所以無遺賢而萬邦咸寜也夫君如舜臣如禹而一時君臣之所共勉者惟在各艱其位而受盡言舜又不敢當以爲惟帝時克則後世之欲圖治者舎是豈有二道哉三代以降推漢文帝唐太宗宋仁宗爲令主然文帝仁厚儉約有餘而一時無大儒骨鯁之臣宋仁宗有韓範富歐諸臣而不能盡其用惟唐太宗以英武明智之資得房杜王魏爲之臣終日陳言防愆糾謬太宗屈已從之貞觀之風逺過於文帝仁宗者職此之由由是觀之納諫聼言顧不亟哉桀紂幽厲始皇之亡也其時之嘉言無聞焉豈果無嘉言之臣哉龍逢有嘉言而桀殺之比干有嘉言而紂殺之厲王設監謗之巫始皇有妖言之禁夫舜禹君臣兢兢焉惟恐嘉言之伏而此數君者方遏之絕之又從而罪之欲其不亡豈可得乎尙論者所以逰心於都兪吁咈之世也

春王正月論

春秋爲尊王之書始自隱公不曰王春正月而曰春王正月者其意深矣蓋春者天之所爲也正者王之所爲也欲王者表若天時諸侯上遵王法示大始而欲正本也是故以春生之气貫四時以王者之命正諸侯以正月之月統一嵗王者所行必上本於天不承天以制號令則無法故以春居王之首諸侯不尊天王則無正故以王居正月之首政者正也政莫先扵正始故以正月爲一嵗之首所以教後之王者上承天以制法度下建極以制諸侯則政行而敎舉矣至於體元調元之說旣失之穿鑿胡氏行夏時之說𨿽以伊訓証之而夫子乃從周者況春秋所書春正月無冰春二月無冰若用夏正則無冰不足爲異矣冬十月隕霜殺菽若夏之冬則不應尙有菽矣周之攺月攺時何待論哉

作三軍論

周自平王東遷政令不行禮樂徵伐自諸侯出於是朝覲之禮廢尊王之典衰而防盟徵伐一歸霸主順者安之逆者伐之王綱陵夷而天下之事不可爲矣魯自隠公至扵襄公凡九世而襄公之世三家始専政所謂自諸侯出十世希不失者也三家之専政始扵作三軍三軍者魯先公之受扵天子者也魯頌曰公車千乘公徒三萬則三軍爲魯之舊眀矣而云作者蓋魯已廢三軍爲二軍至是忽以私家之乘補公室之伍而爲三軍聖人謹書其作毀而季氏險戾無君之罪畢著矣蓋季氏専魯已數世至於宿而遂懷竊國之心故乘襄公幼弱托於增兵敵而作三軍三分魯地而十二分其民季氏得四叔氏得二孟氏得一而歸其五於公以事大國徴師承貢則季氏沛然有餘而公室用多二家力少其勢不得不毀又顯令於國中入季者無徵入公室者倍徵則二家之民屬公室者如陷坑阱急思自脫故一旦盡奪之公民咸順焉而公莫可如何也方作三軍時公年始十三故叔孫𨿽知其不可而不敢固爭至於毀之則四分魯國之地與民季子得二二子各一不獨君若贅疣而二子亦不得不屬服於季氏矣其毀中軍亦乘昭公初立叔孫身死家亂而急奪焉故余嘗謂宿之陰鷙狡譎乃萬世亂臣之渠魁而三軍之作毀則田氏簒齊三卿分晉之前轍也故特發其義以補先儒所未云

動亦定靜亦定論

天地之大徳曰生終萬物始萬物而萬物莫不生長収藏之各得其時然其所以大生而廣生者亦曰易簡而已矣聖人體天以治其心以修其道以合體用而貫顯微然其所以聰眀而時乂者亦曰定性而已矣定性者豈不思一事不慮一物兀若槁木而已哉動亦定靜亦定乃其所以爲定性也善乎易之咸九四曰貞吉悔亡憧憧往來朋從爾思貞者定也定則吉而悔亡矣憧憧往來者不定也不定則朋從爾思朋從爾思凶可知矣程子亦曰天地之常以其心普萬物而無心聖人之常以其情順萬事而無情無心無情者非無心無情也無私心無溺情也惟無私心故心普萬物無溺情故情順萬事非動亦定靜亦定之謂乎君子之學廓然而大公靜之定也物來而順應動之定也靜定故主一無適虛眀洞徹而內邪無自而生動定故順理而行措施咸當而用志不紛於外內外兼修本末俱偹入聖之功豈外是哉

陸贄論

治有不生於治之日亂有不生於亂之時有國家者宜正其本而辧之於早也吾讀史至唐徳宗之時謂朱泚之亂不生於姚令言而生於用盧杞復唐之功不在於用李晟而在於信陸贄天下之治亂社稷之安危在於人君用一人由是觀之用人可不愼哉當奉天之難天下反者十四五藩鎭擁彊兵虎視中原而朱泚兵勁將彊圍城累月其破圍觧難冒矢石觸鋒刃以救帝復國者固李晟渾瑊諸將之功而經營大計調和天下使諸鎭人人思慕唐徳者非陸贄之功其誰之功歟余故曰復唐之功不在於用李晟而在於信陸贄也贄爲人剛方嚴正而有經世之才其奏防皆可行可法措之於天下則有治安之效大抵以仁義爲本根貨財爲末務論深切於事情言不離於道徳至於君子小人之分忠厚苛刻之別推誠任術之判未嘗不反覆爲徳宗言之故在奉天之時悉聼其言而藩鎭畏威梁州再幸道路相失號痛如失左右手及天下略平大難略定乃置於閒散者數年𨿽命爲相不能信用又聼裴延齡之讒而貶於逺州蓋君子小人之分若此其難𨿽贄反覆言之而身亦不免於廢黜也順宗卽位復欲用之詔未至而歿惜哉

黃鐘爲萬事根本論

史記律書曰王者制事立法物度軌則一稟於六律六律爲萬事根本焉蔡沈書傳又曰黃鐘爲萬事根本夫順天地通神眀類萬物之情莫善於律然雄鳴有六雌鳴有六三分損益而次第相生者其數並起於黃鐘黃鐘正則十二律正而天下之聲無不正漢志所以有律本之說也昔者黃帝使伶倫取嶰谷之竹生而空竅厚薄均者斷兩節間而吹之以爲黃鐘之宮班固曰黃中色也色尙黃五色莫盛焉鐘者種也陽气施種於黃泉孳萌萬物爲六气元也其長得九寸其圍得九分其積數得八百一十分在气爲中气在聲爲中聲豈非太極元气函三統爲一而立天施地化人事之紀者哉且夫萬事之大端有五一曰備數二曰和聲三曰審度四曰嘉量五曰權衡而要莫不本於黃鐘黃鐘之數始於一而三之三三積之歷十二辰之數而五數偹矣黃鐘之律九寸爲宮緣此以定商角徴羽起十二律之周徑而五聲和矣黃鐘之長以一黍之廣爲一分十分爲寸積而爲尺爲丈爲引而五度審矣黃鐘之龠容秬黍千有二百十龠爲合積而爲升爲斗爲斛而五量嘉矣黃鐘之龠重十二銖兩之爲兩積而爲斤爲鈞爲石而五權謹矣虞書所謂協時月正日同律度量衡其以此也夫蓋天下數必從其朔理必原其始幹之初九一陽始生天地之心而理數之權輿也黃鐘者於時爲子其卦爲復在人爲喜怒哀樂未發之中是則造化之樞紐品彚之根柢得乎此以盡錯綜之數定變化之宗直一以貫之耳宜其爲純粹中之純粹所由與天地同和者歟若夫定黃鐘之管者京房以凖荀朂以笛蔡邕則以銅籥和峴則以景表以至或求之於度或求之於尺或求之於黍與鐸甚至執指節以尋黃鐘紛紜龎雜究莫得其指歸惟蔡季通所云多截管而吹之以候律元者其庻防乎夫憑器考聲者形迹之論也審聲知音者神聖之蘊也善乎馬氏之言曰心之精微口不能授性所觧悟筆不能書惟人心自得其中和聲爲律身爲度然後究極理數博考典章以合天地之元聲此則宰萬事於一心而探本窮原有存於律象之先者矣

說

復性說

性者體也情者用也制情以從性性其情也拂性以縱情情其性也情其性則性爲情矣烏在其爲本性也然則如之何而後可曰有復性之道焉復之之道何居曰克已以復天命之本然使和其情以順其性而已在易復之初爻曰不逺復旡祗悔孔子觧之曰不逺之復以修身也言性本無失有失而能速復則身修矣在天爲一陽復見在人心爲本性復明豈有悔防孔子舉此以贊顏子劉屏山舉此以教朱子以其爲修身復性之要旨也六二曰休復吉孔子解之曰休復之吉以下仁也初陽乃天心之見仁也二近初陽有下仁之美言復之之道又在好徳親仁涵養薫陶以日復其性而休休然有餘裕也六三曰頻復厲旡咎頻復與不逺者殊科故厲然能復則旡咎矣六四曰中行獨復卦五陰獨四與初相應處眾小人之中獨能與一君子合志同方不言吉而吉可知故孔子以從道美之至五之惇復則曰旡悔上之迷復則曰凶以此見復性之道當謹防察微不貳其過修身以克之下仁以休之獨復以持之惇厚以居之而不使之頻復而迷復焉則所謂天命之性五常五倫之美皆在我而不爲習所逺矣吾故曰復性之道在克已以復天命之本然使和其情以順其性而已

皇淸文頴卷首十一

欽定四庫全書

皇淸文頴卷首十二

禦制文

序

貞觀政要序

夫三代以上君眀臣良天下雍熙世登上理自東遷以降風俗日薄天下無復熙皥之美𨿽有質美之主望治甚切而所以屈已從諫力行善政者終不能有以震古而鑠今及唐貞觀太宗以英武之資能用賢良之士時若房元齡杜如晦魏徵王珪諸人布列左右相得益彰蓋自三代以下能用賢納諌而治天下者未有如此之盛焉史臣吳兢纂輯其書名之曰貞觀政要後之求治者或列之屏風取以進講元至順間戈直又刋其書以行於世余嘗讀其書想其時未嘗不三復而嘆曰貞觀之治盛矣然其所以致治則又在於用此數賢而數賢之中又推魏徵禆益爲多然魏徵不能自必信用於太宗以見其功業則又知太宗所以獨信魏徴言聼計從而見效若彼者固人君所當服膺書紳而勿失也書中分目目中有條條之末引先儒之言而論斷之其有望於後王也深矣人君當上法尭舜逺接湯武固不當以三代以下自畫然觀爾日君臣之所以持盈保泰行仁義薄法術太宗之虛已受言諸臣之論思啟沃亦庶防乎都兪吁咈之風矣

韓文公文集序

天下之事有其藝則必有精於其術無論小大精粗能使機應於心技凝於神則外物不能紛而後之習其藝者皆奉以爲師法養叔治射離婁治規矩師曠之於音聲倉公之扵病匠石之斤公孫之舞皆造其堂而嚌其胾傳之後世而無竆夫文亦天下之一藝也精其術可奉爲師法者周有左氏漢有賈誼董仲舒馬遷相如劉向此數子者𨿽非見道之文要皆卓自樹立不合流俗而其文之古朴亦非浮華澆漓者所能及迨自五代剖分文獘質窮天下之言文者務以藻繢爲事娓娓如婦人言世道衰微人心由之僞薄至唐並天下蔚興文教殆百餘年而後昌黎以六經之文鳴天下由是言之文之系扵世道人心亦大矣蓋昌黎之扵文所謂造其堂而嚌其胾因文以見道以蘄至扵古之立言者也其自用之功在扵培養仁義以爲立言之本而其所得之趣則气盛而言之短長與聲之髙下皆宜至其不蹈襲前人一語不煩防削而自合規矩不顧世人之笑譽反刓以朴剗僞以醇粹然一出於正後之習文者皆奉爲師法而莫有能加焉噫亦至矣𨿽然公非徒長於文者其道徳謨猷皆有唐一代之特出而不能大顯於憲穆之朝者气運之遷流非人力所能挽耶抑使之少抑於一時而終揚於萬世耶將全於此則不能全於彼耶孟子距楊墨而道以之傳昌黎排老佛而道亦因文而見起衰反正始若未之信終大顯於時蘇子瞻以之上擬孟子豈過譽防

杜子美詩序

夫自上古康衢有擊壤之歌虞廷有卿云之詠帝與臯陶禹益諸臣勅命賡歌拜手颺言於一堂歌詠之興有自來矣爰逮姬周公旦公奭調宮協徴律其節族舂容乎大篇堂皇乎雅辭化自二南達於列國上自公卿下至黎庻至於變風變雅亦莫非忠臣義士攄其忠悃發爲辭好色而不滛怨悱而不亂皆可以勸懲當時爲敎後世詩三百一言以蔽之曰思無邪孰謂詩僅緣情綺靡而無闗於學識哉然三百篇之詩不拘格律而音響中度所謂大羮不和而有至味也漢變四言爲五言間亦有七言之體至魏晉而音韻愈盛入唐而格律益精鹽梅之設大羮之害也七竅之鑿渾沌之賊也至有不言性情而華靡是務無勸懲之實有滛慝之聲於詩教之溫柔惇厚不大相剌謬乎是以言詩者必以杜氏子美爲凖的子美之詩所謂道性情而有勸懲之實者也抒忠悃之心抱剛正之气𨿽拘於音韻格律而言之愈暢擇之益精語之彌詳其於忠君愛國如饑之食渇之飲湏臾離而不能故𨿽短什偶吟莫不睠顧唐祚系心眀皇蜀中諸作尢致意焉屈原放逐離騷是作後代尊之爲經子美之詩亦因其顚沛流離抱忠秉義不究其用垂於詩以自見故後世宗之參之於三百篇之列若夫較一字之長爭一韻之巧摛華藻於篇章誇博贍以耀眾者藝也非所以求子美也

朱子資治通鑑綱目序

孔子作春秋而亂臣賊子懼夫春秋亦一編年之書而曰亂臣賊子懼者蓋謂彰善癉惡比事屬詞誅姦諛於已往杜僭亂於將來使亂臣賊子不畏王法者讀此書而知懼豈非有功於世道人心者哉三代而下孔子之道防乎息矣故臣叛其君者有之子背其父者有之而亂臣賊子無所忌憚子朱子生於周程之後修明絕學深痛而甚憫之祖夫子春秋之筆削因溫公通鑑之書更創義例爲書曰資治通鑑綱目其自序曰表嵗以首年因年以著統大書以提要分注以備言洵哉善善惡惡是是非非具扵一篇之中而無不備矣然後人知忠臣義士必獲天休也𨿽不用扵一時而後世莫不褒嘆效法之恐後也亂臣賊子必攖天誅也𨿽幸免扵當世而千載以下公議莫逃也彰善癉惡比事屬詞𨿽不足以盡春秋之義抑其大略則可謂同揆矣夫三代以下傳世久逺者莫如漢唐當其盛時政教恩澤入民之深非不可稱然其易代之際死君事者可數焉自修綱目之後士知顧禮義防恥以事二姓爲辱故南宋之末忠臣義士捐軀而徇王事不肯忍恥偸生以求茍活者屢見於史策之中且元代宋明代元無分析割據如前五代後五代之亂者亦因忠姦賢佞褒嘉貶斥凜若衮鉞人知有所懲勸懼見誅於後世也如是而謂之綱目修而亂臣賊子懼其誰曰不然

送五弟奉

命往祭

闕裏文廟序

雍正八年冬十月新修

闕裏文廟告成殿廡門陛黃瓦丹雘旣宏旣隆圭瓚爼豆罇罍之器

頒自上方

聖天子親書大成殿大成門匾額復命良工重摹聖祖禦制文廟碑文孝思繼述重道崇儒兼備於此旣成例宜遣官祭告

皇父特重其禮

命皇五子齋居潔誠治裝減從以行余與吾弟夙夜之與俱飲食之與共講習討論之日親至於今二十年玆往千里之外能無依依系戀而不忍舎顧思人自孩提以至於老大讀孔子之書未必能志希賢聖窮理探源以至於知孔子之道也幸而知之矣而私累之未捐精進之不勇則鮮能行之旣行矣未有不心慕孔子欲登其堂而入其室者吾弟力學惇修不敢自懈於聖人之道者有年矣今奉

命往祭

闕裏瞻宮墻之數仞則欲得其門而入以見宗廟百官之美富也對聖貌之巍巍則思溫厲恭安如在其上而自省其躬修也逰禮樂之區想見金聲玉振之气象是行也不益以增其向往服行之心而爲有生一大快乎皇父猶有後命命吾弟祭闕裏畢卽往致祭岱宗吾弟往哉昔孔子嘗登泰山而小天下孟子述之蓋謂得登聖人之堂與聞聖道之精深廣大則諸子百家羣言皆小也猶之登泰山之髙者得觀其嵚岑峻極則峛崺培塿皆不足言也吾弟旣登聖人之堂又登泰山之髙誠敬之日積仰止之日深視瞻之廣濶胸次之豁然古文人學士所謂逰名山大川以助其文思筆力者又烏足云哉

稽古齋文鈔序

天地間有大本焉孝悌是也有大文焉詩書是也有本有文積於中而發於外有徳之言是也孝悌以立其本詩書以暢其支而因發爲有徳之言英華暢逹而不可掩能全此三者寡矣至若生帝王之家居富貴之地子道臣道交萃扵躬夙夜匪懈篤念天顯尊聞行知究極於髙眀光大之域非以道自勉者能乎哉吾弟少於吾甫三月

皇父在潛邸時育吾二人於東西室及九嵗讀書同受經扵傅先生至十二嵗時吾隨侍

皇祖宮中不能朝夕共處者蓋半載及我

皇父位登宸極妙選天下之英賢以教育吾二人凡八年於玆矣斯邁斯徵日就月將以期不負

皇父顧復燕貽之至意無時敢自懈也八年秋九月吾弟彚訂其序論雜文詩賦凡若干捲而屬序於余余曰吾軰所重豈止於文而已耶必若向所云三者皆克全之然後盡吾職焉吾弟在

皇父膝下二十年愛敬懇摯從未有過愆與吾自孩提以至於今且孺且耽怡怡如也從諸先生敬業一堂旣饜飫於詩書矣而發爲文詞觀其言藹如考其意不外古聖賢名儒之旨所云三者翼翼焉亹亹焉日進而無疆豈止以文自鳴者哉余旣以同气之親相親相朂於平日晨夕之與俱筆硯之與共爾我形骸之悉化玆序其文其夷懌欣暢又當何如乎

執中成憲序

惟我

皇考法天行健一日萬防宵旰不遑猶以其間簡命儒臣采錄經史子集所載自古帝王元徳顯功訏謨大訓以及名臣奏章先儒語類深切治道者次第進呈皇考親爲刪定命曰執中成憲始於雍正六年仲春成於十三年中夏未及刋布而我

皇考遽遐棄臣民予小子防防在疚未之前見也嗣統旣月勉從諸臣請躬涖庻政始發而讀之旣卒業然後知

聖心聖學實與尭舜孔子同揆而汲汲於是編則専以啟廸我後人示之標凖也間甞殫思大學一書竊見仲尼祖述堯舜之實義焉其所謂明徳者卽虞書所謂道心也所謂眀眀徳者懼其爲人心所蔽也所謂格物致知者嚴辧人心道心之界以盡萬事萬物之理卽書所謂惟精也所謂正心誠意者力祛人心之雜以致道心之純卽書所謂惟一也所謂修身齊家治國平天下而止於至善者卽書所謂允執厥中也然極乎執中之量則惟尭舜爲無歉而中之散見於萬事萬物者則不惟三代聖王卽秦漢以後仁厚英哲之君下及中主亦必有一事二事之合焉不獨臯防益契伊傅周召孔曾思孟卽近代羣儒文士亦必有一話一言之合焉故中庸曰舜好問而好察邇言執其兩端用其中於民蓋中之理無事無物而不具亦無人而不知是卽眀徳之根於性而不息者而惟舜能察之惟舜能執之惟舜能用之故善與人同合徳扵天地我

皇考編定是書自二帝三王之事古聖賢之言下逮羣儒文士之可節取者兼収而不遺用是道也

皇考之治天下無一事不審其則無一物能匿其情卽書所謂惟精大學所謂格物而知至無一時之不敬無一念之不誠卽書所謂惟一大學所謂心正而意誠故凡施於政教者或予或奪或寛或嚴或抑揚遲速之稍有不同而無不立乎大中可爲民極卽書所謂執中大學所謂身修家齊國治天下平而明徳新民皆止於至善也而所以立綱陳紀更化善治其大者皆斷自聖心而細者亦博采於眾議有其人不能皆入於善而一言之中必不廢焉卽中庸所謂好問好察執両用中也然我

皇考聰眀睿智夙具於

聖性而養成於

聖學者已數十年故

皇考之惟精乃不思而得

皇考之惟一乃不勉而中

皇考之執中而化成天下乃從容中道無爲而成豈復有資於是書所以

親爲刪定者正恐在後之侗懵然無見扵執中立極之道爰示之以成憲也豈惟予小子奉以終身惟日兢兢無敢逾越哉世世子孫茍能服膺勿失而溯其淵源則於尭舜孔子之道一以貫之矣豈惟君人者舎是無以建其有極以消天下之偏陂反側哉凡百有位果能是訓是行則上之可輔理成化以著勲猷而下亦可以謹身而寡過於以謨眀弼諧共臻喜起眀良之盛無難矣

日知薈說序

日知薈說者取予向日日課所爲文刪擇編次合而錄之爰定之以名也予稟承

庭訓懋學書齋畱連往復於六經四子之書求其義蘊精微旁搜諸史通鑑考定得失區眀法戒以至儒先緒論詞苑菁華莫不徧覧𨿽究心探索饜飫其中然考之古聖賢躬行實踐之學蓋恧焉而未逮自十有四嵗學屬文至於今又一紀矣其間日課詩論雜文未嘗少輟積成卷帙瑕瑜各半踐阼以來萬防待理豈復得如曩時専志篤學日與良師友敬業樂羣於翰墨之塲哉防繹舊聞念玆弗釋因取其精去其疵錄其正棄其偏合二百六十則釐爲四卷而舉凡道徳性命之防學問政治之要經傳之淵源古今之事迹莫不略見梗槪夫日知之說出自子夏繼以無忘所能必所知者日新不失而賡續以極於髙明乃爲學問窽要若予向日所得尙非空言而無濟實用則今班朝蒞政之間豈不足自考其知行合一與否以發抒聞見遜敏惇修乎

樂善堂全集序

朕少讀尙書見二帝三王以及繼世之哲後君臣咨警惟是身心性命之本原其敷政命官亦惟根柢道徳而不規規於事爲之末及考詩易四子之言凡論政者皆與書所稱同其指歸互爲表裏其後博渉諸史則𨿽眀盛之世所殫心竭慮者大槪詳於事功而略於本原敎化之升降治象之崇卑其分岐實判於此用是日有孜孜求所以取道入徳之門防

皇考示以眀理立誠之大訓而略得其統貫又念修辭必本乎誠故凡見於古文詩辭者咸以是爲宗而不敢有貳焉往者嵗庚戌曾錄數年中所作序論書記雜文詩賦次爲十有四卷置諸几案時就所言以自檢其行嗣是所作蓋四倍前繼序以來躬理萬防兢兢業業惟恐一事失宜負

皇考付屬之重思如曩時從容文墨之娛不可復得然少有餘閒未嘗不考鏡經史以自觀省爰取庚戌文鈔所載存十之三續作未訂入者存十之七總爲一編共若干捲非欲以文辭自表著蓋是集乃朕夙昔稽古典學所心得實不忍棄置自今以後𨿽有所著作或出詞臣之手眞膺各半且朕亦不欲與文人學士爭巧以轉貽後世之譏則是集之輯有不得已者記曰本諸身徵諸庶民曩予自檢所行以勉副所言者乃日用酬酢之常今之所行事無大小莫非政敎之平陂生民之苦樂相倚不可以中立者也因此益自警惕而克艱天位顧畏民碞庶防眀理立誠之學參前倚衡永永勿替也夫

太祖髙皇帝實錄序

粵稽自古帝王乘時建極膺天命而佑下民丰功駿烈垂諸史乘炳炳麟麟是以紀言紀事必詳且核焉況於聖人首出開物成務經緯天地奠麗河山智勇沈深謨猷訏逺布爲法則著爲章程將使後世子孫繼繼承承遵循罔軼詎不重歟洪惟

太祖承天廣運聖徳神功肇紀立極仁孝睿武端毅欽安文定業髙皇帝以聖神文武之姿受

天眷命誕興東土爰縂義旅遹求厥寜九國連兵相向一怒而討平之眀人四路來攻亦尅日盡殱於境外師出有名光明俊偉威愛並立近服逺懷當是時羣部來歸英豪響附奮迹遼沈之間而號令行於萬里帝業之興何其神也由是天人協應建國紀元修明庶政教育羣倫創國書分旗制申軍令定禮儀經營締造之際旰食宵衣不遑暇逸顧乃綱舉目張傳之億萬年而不可易心法治法與二帝三王有同揆也

太宗文皇帝繼天登阼命儒臣敬輯

實錄規模略偹

聖祖仁皇帝復加搜考修纂成書尊藏內府並貯史宬惟是山川疆土以及臣僚名氏前後間有異同淸漢之文防簡防繁未經畫一我

皇考世宗憲皇帝懼有舛訛特開史館重加校訂按日進呈

親爲閱定朕纘承丕緒仰體

前徽用復潔誠披覽卷帙如舊繕錄一新只只乎覘開國之鴻模昭垂統之大業書曰監於先王成憲其永無愆詩曰昭玆來許防其祖武於以率攸行而保天佑其敢忘紹庭上下之思哉謹序

太祖髙皇帝聖訓序

朕惟神聖首出濟世覺民立徳立功立言三者統而有之蓋仁義中正之極定於厥躬布諸紀綱爲巍巍之帝業頒諸誥令成洋洋之聖謨文教彰明覃被海宇炳乎如日月之照臨窮天地亙古今而莫不仰焉於戲盛哉洪惟

太祖承天廣運聖徳神功肇紀立極仁孝睿武端毅欽安文定業髙皇帝體肖二儀量包六合應期受命肇建丕基葉云雷以展經綸法四時而宣教化六師順動九有輸誠拯生民於塗炭之中轉宇宙爲平成之運當是時締造維新規模盡善武緯文經萬物咸覩亦旣布在方策傳信億年矣乃若心通造化道綜百王吐詞成經發聲爲律闡貞一之防明至善之宗論聖學則以正心修身爲先辧君道則以求賢聼言爲要昭晰乎上天降監之原無念不將之以敬畏申儆乎君臣契合之誼每事必體之以公誠以至班朝治軍明刑制用靡不敷陳至理約而該復而不厭信乎有徳者必有言也我

聖祖嘗命儒臣編輯

聖訓四卷類聚條分燦然明偹朕紹膺統緒追契徽猷口誦心維匪伊朝夕仰見義蘊之淵閎典章之畫一庶政之周詳直與帝典周官同其廣大顧金匱石室之藏廷臣無由得見是用敬加剞劂宣示萬方俾我子孫臣庶率而循之世世罔斁奉之蒞政可以致治保邦凖以淑躬可以儆心寡過蓋一時之制作而萬古之世道人心胥賴焉非甚盛徳其孰能及此乎謹序

太宗文皇帝實錄序

洪惟

太宗應天興國徳彰武寛溫仁聖睿孝敬敏昭定隆道顯功文皇帝徇齊惇敏廣大寛仁早從

太祖贊襄大業才徳冠世中外歸忱迨乎嗣統之年惇宗睦族戢眾安民禦將行師開疆拓土軍威震疊而以不嗜殺爲心武功赫濯而以善養人爲務存朝鮮故土字防古遺氓眀政不綱天人共憤且舊與我國有隙於是應天順人率師直抵燕京聲罪致討猶念彼爲中國功垂成而弗取天性仁厚大度豁如固巳超越百王包涵六合矣至若建官分職推賢舉能愷澤龎洪刑章平允設制科以崇文敎開言路以重忠良隆規鉅典巍乎煥乎皆一統之大猷百世之良矩也

世祖章皇帝輯爲

實錄六十有五卷

聖祖仁皇帝命儒臣搜討訂正繕錄成編尊藏惟愼皇考世宗憲皇帝孝切崇

先敬加披覽以前後字句之未盡畫一也復令臣工校對而

躬爲閱定焉朕仰承遺志莊誦繹思用竣厥事緬惟帝典商盤前王之懿範也天球琬琰宗廟之重器也昔之君珍爲世寶奉以無墜矧夫典章所紀謨烈所垂造邦制治之圗啟泰貽安之要煌煌簡冊世昭法守何止帝典商盤天球琬琰之寶重也耶謹序

太宗文皇帝聖訓序

聖人之情因辭以見易曰修辭立其誠所以居業也蓋以通天下之志以成天下之務本乎至誠施諸命令無意於辭而理臻其極歷觀尭舜禹湯文武之世典謨訓誥釐然具存後人奉之爲經列在學宮爲載籍首矧夫運際開天功存繼志制作侔造化敎澤被生民天下之文章孰有大扵此者乎欽惟

太宗應天興國徳彰武寛溫仁聖睿孝敬敏昭定隆道顯功文皇帝英姿挺出聖武布昭大智如神淵衷若谷及登寶位疆宇日增厚祿以養賢勤身而率下恩威所及大畏小懷政敎所孚逺來近說皇哉何化理之神也至若敷陳治道誨諭臣民不尙虛文惟崇大體謂行善所以事天而逺利始能服眾闡伊尹一徳之訓稱曾參三省之言以勸農講武爲立國之大經以考古讀書爲服官之要務自立綱陳紀以逮服飾器物之間或卽事以宣猷或因時而定制洪纎咸偹張弛攸宜蓋察理精故見之也逺更事久故慮之也詳用能承借丕基佑啟

聖哲是誠億萬年繼往開來之極軌也順治中甞因記注舊文纂修

聖訓一書未竟厥緒

聖祖仁皇帝特命儒臣詳加編輯事以類分凡二十有八言以條舉凡一百一十有一彚爲六卷體要著明朕在宮中防

皇考恩勤敎育定省之時備聞

祖訓嗣膺大統志切纘承晨夕披陳尋繹仰見心符道要語中機宜防蘊閎深函蓋天地文辭昭晰彪炳日星垂裕後昆永昭法守用是勒爲成書敬授剞劂頒示中外書曰聖謨洋洋嘉言孔彰又曰聖有謨訓眀徵定保我子孫臣庶其誦習遵循永敬承於世世哉謹序

皇淸文頴卷首十二

欽定四庫全書

皇淸文頴卷首十三

禦制文

序

世祖章皇帝實錄序

我國家受

天眷命統一萬邦日月所照血气之屬鹹切尊親亦惟是小心翼翼之忱有以通

帝載而昭來許故乃朝廷宮府之政防不參稽古訓溥協人心制定於一時而慮周乎萬世重煕累洽至於今玆海隅蒼生穆然想見盛徳信乎開國之規模詒謀逺而流澤長也洪惟

世祖體天隆運定統建極英睿欽文顯武大徳功至仁純孝章皇帝神靈天亶沖齡踐阼紹我

太祖

太宗丕緒懋建大猷勤思上理當是時流賊已入京師眀祚已成板蕩遂因明將吳三桂之請命將士入闗定燕京殄羣寇挈斯民於水火之中而登之袵席之上爰主

郊禋式頒正朔自古得天下之正未之有比也政令彰施百度具舉滌前代之煩苛沛興朝之膏澤治化翔洽達乎四表由是制禮作樂敷教眀刑虛已以尙賢推誠以納誨斟酌損益秉至中而時措之著爲謨訓載在簡編皇哉唐哉子孫世世守之以成久安長治之業於是乎在康熈十一年

聖祖仁皇帝特開史館纂輯

實錄凡一百四十六卷雍正十二年

皇考世宗憲皇帝恭閱全書復令儒臣重加校訂事未竣而

龍馭上賓朕哀戚之餘飭令陸續進呈敬加披覽於戲覩

世祖

聖祖經綸之鉅典則知創業之甚難念

世宗繼述之深衷則知守成之不易方策可傳者紀綱之成軌夙夜防間者兢業之一心敢弗繹思而敬承之以迓

上天無疆之庥則是書也誠致治之權輿萬年之鴻寶矣謹序

世祖章皇帝聖訓序

古昔帝王應運而興開物成務有君天下之規模凝命勅防有師天下之典則故言出而成經教思所被率土歸仁歷觀往代紀載肇乎二典彞倫敍於九疇罔不播爲成憲炳若日星簡籍具存可考而知也欽惟我世祖體天隆運定統建極英睿欽文顯武大徳功至仁純孝章皇帝秉岐嶷首出之資建永淸大定之業沖齡踐祚統一車書義問達乎梯航仁聲徧於塗巷盛徳大業富有日新自唐虞三代以來史冊所傳罕有及者至若洋洋聖謨包涵萬有大之闗倫教綱常之重而閭閻之日用飲食所弗遺精之在身心性命之微而宮府之制度典章所必飭巨細畢該綱維盡善要惟本精一執中之奧蘊以成經世服物之鴻謨誕告多方嚴眀愷摯訓勅有位深切周詳意皆出乎至誠理尢協於克一用以光大前徽開萬年有道之長夐乎與天地爲昭矣我

聖祖仁皇帝躬承

先訓命儒臣分類編輯計一百一十有三條彚成聖訓六卷以傳久逺我

皇考念切紹衣宮庭宵旰追述

先猷朕從溫凊之時聞知維謹嗣膺大統志在覲揚朝夕披陳具見開國經綸超越前古詒謀燕翼垂裕無窮是用敬爲剞刻昭示臣民俾海隅出日之逺咸覩光華寶之如圖球信之如蓍蔡是訓是行欽承勿替庶防道徳一而風俗同唐之政要宋之寶訓夫豈可同年而語者哉謹序

聖祖仁皇帝實錄告成序

皇祖聖祖仁皇帝臨禦六十一年耿光大烈融爍古今積恵襲恩淪浹寰防功徳之盛具載

實錄垂千萬禩我

皇考世宗憲皇帝禦制序文推本

上天孚佑下民

列祖垂裕後嗣篤生

至聖開邃古以來未有之盛業煌煌乎言之廣大精密至矣蔑以加矣予小子寅承丕緒紹聞衣徳兢兢業業仰思繼述

皇祖

皇考成憲日於治事之先展誦

列祖實錄周而復始

皇祖實錄卷帙浩繁排日敬覽寒暑靡間至自今凡數閱矣緬維尙書史記所載古帝王治化之隆各極其至而孔子於堯曰惟天爲大惟堯則之蕩蕩乎民無能名焉於舜曰無爲而治孟子則曰王者之民皥皥如也予嘗推繹其防想見唐虞中天之盛乃今思

皇祖之世之民有以知孔孟之言信乎其能知聖人也皇祖自親政之始卽手鋤三孽蕩定南疆滇黔閩粵之奧掲日月而掃氛雺海內赤子喁喁向化由是亭之毒之煦以淳風沃以甘澍浸以醲化甄以大鈞數十年之間南奠防澎北犁沙漠命將肆徵而閭左無徵發之警親臨淮河指授方略歷吳防陟防稽登岱宗謁闕裏西巡闗隴抵雲中三覲

祖陵觀於東海嵗出塞外狝狩上都

天行之健古無以加而庠序詠仁甿庶樂業市防殷阜卒伍服習熙熙然相忘於無所事事於焉正晷緯考律度定元聲煥爲

宸章灑爲

奎翰集古帝王文治之大成而

穆淸宥宻凝然不見經營之迹簡任公卿百執事器使而責其成俊壽魁碩布列有位外自節鉞連帥以至守令賢否淸濁立判剔侵蠧勵亷平吏治蒸蒸無綜核之煩而徳意宣防蠲逋賑卹肆赦緩刑指揮

湥宮之中風馳萬里匹夫匹婦無不浸潯涵育鼓舞徳化而不能自已當其時誠所謂不識不知順帝之則者歷今二十餘年遺澤餘烈深入人心固結而不可解廻溯

鼎成之初謳思如一日夫乃恍然曰是所謂至仁如天民無能名者也無爲而治恭已南面者也孟子所謂王民皥皥者也於戲四海九州之民無得而名予小子又烏能名之憶自防衝防

皇祖撫愛日侍

左右用人行政皆覩記所及簡冊紀載政如杓衡規天躔次測日可見者迹象而已於穆之運重離之眀終無能言其所以然者盥誦之次稽首敬爲之序以志紹庭繼序之忱於罔斁云

聖祖仁皇帝聖訓序

自古聖人誕受天命爲下民君師必亶聰眀睿智之資首出乘幹以綏猷而立極凡其經緯萬端敷之彜訓者罔不深切著眀炳日星而章云漢典謨所載雅頌所陳唐虞三代之隆有如一轍欽惟

皇祖聖祖合天運文武睿哲恭儉寛裕孝敬誠信中和功徳大成仁皇帝聖徳廣運久道化成文治光昭武功赫濯薄海內外湥山窮谷之眾總淪浹於仁心仁政之中教思無窮訓詞深厚歷考熙眀之運未有躋此崇隆者也肆我

皇考世宗憲皇帝以

聖繼

聖用人行政一一仰法

前徽旣纂修

實錄成書復分類恭輯

聖訓六十卷俾

皇祖六十餘年敬

天尊

祖經國保民農田學校禮樂兵刑之盛迹見之都兪吁咈間者粲然常新釐然備具永貽我後嗣子孫億萬年升平榘範蓋

皇祖性本生安道兼創守實集千古聖帝眀王之大成是以

聖謨洋洋眀徵定保宏綱鉅目有要有倫精一之心傳蕩平之王路胥不外乎此也予小子昔在齠齡早荷聖慈賜育宮庭祗聆

訓廸玆膺基緒紹聞衣徳之志兢兢業業不懈益防昕夕尋繹惟期懋遵

祖訓以無負

皇考善繼善述之貽謀顧金匱石室之藏中外無得見者爰命儒臣敬謹繕冩授之剞劂庶我

皇祖聖祖仁皇帝建中表正牖民覺世之言昭垂寰宇羣工士庶咸得漸摩於

聖訓之崇閎而率由無斁也不亦休歟謹序

世宗憲皇帝實錄序

國家受

天眷命集慶垂光承承繼繼肆我

皇考世宗憲皇帝荷

三聖之洪庥只紹

聖祖仁皇帝丕緒宵衣旰食底區宇於和恆以茂衍億萬年無疆之祉厚徳隆功溢於簡牒巍乎煥乎治平之盛軌未有逾玆者也

皇考狥齊惇敏仁孝性成早嵗承歡

聖祖友愛同气迨膺大統一切禮儀隆備

廟號尊崇莫不定自

宸衷符乎典則仰惟

聖祖仁皇帝臨禦六十餘年濊澤洽人心醇化流方外丰亨豫大之福極盛無加

皇考承郅治之餘因時制宜以善繼而善述惟是本之以誠持之以敬行之以中正要之以寛仁用能杜玩愒於熙時綿升平之泰運大經大法粲然爲後世子孫法焉薦馨

郊

廟必躬必親旁秩祀典懷柔百神間遇水旱微愆祈禱深宮防弗潛孚立應

聖學髙深探性命之精操治平之要天徳王道一以貫之隆禮

先師孔子增祀先儒右文重道之典超越常制猶復表章經術廣勵士風吁俊興賢蔚有徳造辟雍鐘鼓後先疏附之風殆無以過念用人爲愛民之本自公孤卿尹下至庶司百職事登眀選公咸稱任使而守令之親民曁封疆大吏之司董率者尢厪

聖心重撫字之方嚴貪墨之罰眀四目達四聰賜復蠲租農桑被野遂躋斯民於袵席之安刑罰者所以助政教之不逮也

皇考如天好生旣已刋布律令俾愚氓重於犯法復詳定貴賤服色兵民昏喪禮制更闡明

聖祖諭防十六條細加訓注家諭戶曉翕然從風河防之闗於運道民生也萬里黃流滙以百川之水兗徐而下嵗苦沮洳

皇考黙運神謀指示經畫加長淮之石堰辟三省之引河渙發帑金厥有成績又吳越海塘南北水利凡可以恵此蒸黎者悉因時而修舉之先是

聖祖親統六師平定朔漠威靈所加靑海札什巴圗兒等震詟承令因沛殊恩畀以爵秩垂三十年而羅卜藏丹津與吹拉克諾木齊等誕敢首造逆謀擾犯邊域皇考聲罪致討密授方略於閫帥戈鋋所指電埽風驅振旅獻俘勒成功於太學準噶爾蠢動西陲數肆患於喀爾喀部落南方苗蠻蔓延行旅居民苦其侵掠皇考爲藩服計久逺爲遐陬圖寧謐或命將興師或諭文武諸臣隨宜搜剿至逆夷悔禍輸誠傾心納土則皆宥其前愆而曲賜包答焉徳威並耀無逺弗屆賜安南之地減朝鮮之貢俄羅斯南掌等國阻昩幽深胥漸被於聲敎他若警怠荒矯浮薄求言納諫教孝褒忠宗室天潢之冑多方造就八旂根本之地備予綢繆頒訓諭於臣工飭官常也錫侯封於眀裔示殊典也丰盈徧萬國而服禦有經見

聖躬之儉焉嘉應在庶徵而憂勤益懋昭

聖徳之謙焉蓋我

皇考誠敬之心中正之道寛仁之恩悉同符乎

聖祖以綏猷而立極十三年中有如一日宜其治功之盛綱舉目張蕩蕩平平樂樂利利傳之愈逺而可法可守也歟予小子繼序之初卽命監修總裁大學士等董率儒臣稽歷年之紀載敬謹纂修次第進呈齋肅披閱迄今五載恭成

世宗憲皇帝實錄一百五十九卷在昔唐虞三代制治保邦之道備載於書惟我

皇考際重煕累洽之盛勵精圖治良法美意歷久彌新玉簡瑯函實與典謨訓誥相輝映用是裝繕尊藏朝夕循誦以志繹思衣徳之義垂裕後昆永永無極焉謹序

世宗憲皇帝聖訓序

自古人君有盛徳大業者其規畫周詳而貽謀悠逺則必敷之彜訓以眀定保之徵紀之簡編以著經綸之迹非徒爲一時事功計也亦將以示後嗣昭法守焉我皇考世宗憲皇帝亶聰眀睿智之資建中立極茂登上理

禦極十有三年體

聖祖之心以爲心法

聖祖之政以爲政只承

郊

廟惇睦宗親整飭官方修眀法度正人心厚風俗文經武緯禮序樂和凡宏綱鉅目防不黙運於

深宮幹健之精神以圖其乂安而計其久逺

聖謨洋洋有典有則或因人以立教或隨事以敷言存之淵然而有條理髮之煥然而無凝滯其與二帝三王都兪吁咈咨儆誥誡之防曷以異焉允矣彪炳之綸音治平之模範也可不謂至盛者歟旣命大學士等詳愼纂輯恭成

世宗憲皇帝實錄一百五十九卷復於編年系日之中分類備錄恭成

聖訓三十六卷仰惟

皇考徳合天地眀並日月序參四時躬荷

聖祖仁皇帝積厚之貽善繼善述故乃保泰持盈諴民阜物寓惇大於眀作劑整肅以寛仁致治規條炳如星日豈苐予小子朝乾夕惕之衷期於謹凜率由嗣守丕緒繼自今億萬斯年子孫臣庶沾被煕洽之澤者庶咸有以遵

聖訓之光昭而頌

鴻猷之允塞也謹序

世宗憲皇帝硃批諭防後序

皇考世宗憲皇帝天縱聖神精勤庶政四方文武臣僚具折言事者日或數人人或數事緘封直達

禦前手自批發或立見施行或咨詢廷議善者溫綸褒予過者訓誡諄諄隨宜指示悉出

睿裁一字不假手於人禦極十有三年常如一日粵雍正十年

特檢歷年批發奏折命內廷詞臣繕錄校理付諸剞劂彚成數帙輙以

頒賜在廷羣臣工未告竣奄遘

上賓予小子纉紹丕基敬展遺篋見所貯

手批奏折不下數萬

奎畫爛然充溢巨簏然以未經

皇考檢定不敢意爲增益謹就檢錄己定者彚著爲目前後凡二百二十三人分一百一十二帙統爲十八函當時隨檢隨發無先後倫次玆亦不復排類蓋折奏浩緐不勝編錄所刻僅十百中之一二略見大凡本非全覽故也旣告蕆事謹綴序言於後洪惟我

皇考至仁如天至眀如日至誠如神簡拔賢才任之以心膂股肱之寄開誠布公藹然家人父子無不可盡之言諸臣之才具大小短長與性質之剛柔彊弱克知灼見如權衡防尺之不爽片長足錄亟登而進之有不及則激厲而開之稍肆焉則裁抑之其防於過始則訓飭之能攺則已不悛則戒儆之使知悔艾終於怙惡則亦未嘗姑容然哀矜惻怛之意尙流溢於毫楮間也同一事而此或兪之彼或咈之非有所好惡於其間也蓋兪之者必有可兪之道而咈之者亦必有可咈之端同一人而始或予之終或斥之非有所喜怒於其間也蓋始有可予則予之終有可斥則斥之明燭防先坐悉情僞逺隔萬里遲閱數年睿鑑所周範圍莫越正人心厚風俗兢兢業業儆戒無虞𨿽屢丰見告瑞應頻仍而惟是憂勤惕厲之心久而益篤記有之曰天道至教聖人至徳春秋冬夏風雨霜露無非教也我

皇考之爲治一天道之運行教澤所被百志惟煕卽萬世而下尙如日月之臨照光景常新春風之煦然被物不自知其感動奮發而興起也予小子寅承鴻業自惟寡昧無能企逮萬一仰法

皇考眀目達聰孜孜圖治之心祗紹

徽猷夙夜黽勉其服敎畏神警省弗怠之志詎敢以嵗月易耶謹序

栢梁體詩序

我

皇祖聖祖仁皇帝

皇考世宗憲皇帝嘗集在廷諸臣於乾淸宮肆筵設席授以筆札

禦制首倡羣臣以次遞成效漢代栢梁之體續虞廷賡歌之義光垂奕世猗歟盛矣朕敬承丕緒惟日孜孜期與百爾羣工共圖治理言念股肱之佐卿尹之班何一非我

祖考所貽以與朕寅亮天工者哉宗室屏藩之寄則又派衍天潢分所宜親也宜有以篤親親之情敍堂防之誼廼者臘雪盈疇已兆二麥之稔光風應律初廻大地之春爰集王公卿貳授幾賦詩一如舊制朕非欲誇詞藻以耀羣臣倡爲丰亨豫大之說也思

祖考遺朕以升平之業吾君臣何幸得優遊以享之夫享升平匪艱而保升平爲難羣臣其體朕意焉一宴防之樂尙思繼

祖考之休

祖考之良法善政布在方策吾君臣其何以立綱陳紀煕績寧人以覲揚

祖考之光烈乎羣臣其體朕意焉

授時通考序

孟子言不違農時谷不可勝食蓋民之大事在農農之所重惟時敬授人時載於堯典周公七月一萹於日星霜露之候昆虫艸木之化詳哉其言之故先王之民莫不震動恪恭於農以修其事者懼失時也我

聖祖仁皇帝勤咨民隱首重農桑率育蒸黎涵濡徳澤六十餘載戶慶盈寧

皇考世宗憲皇帝嵗舉耕耤之儀率先天下興水利廣儲蓄爲萬世規凡玆薄海蒼生得荷耡饁餉優遊隴畝之間樂生遂性衣食滋丰者何莫非我

祖宗宵旰勤勞以貽樂利於無疆耶朕纉承基緒鑑前代生深宮之中長阿保之手誠知稼穡艱難日與中外臣工爲斯民籌食用至計胼胝機杼之作苦日厪於懷因檢前人農桑通訣農政全書諸編嘉其用意勤而於民事切也命內廷詞臣廣加搜輯舉物候早晚之宜南北土壤之異耕耘之節儲偫之方蠶織畜牧之利自經史子集以及農家者流凡言之闗於農者彚萃成萹命之曰授時通考夫天道廣運於上而四時行萬彚生地道發育於下而庶品蕃百昌遂人事參贊其中而六府修三農殖輔相裁成固國家之大政也趨事赴功亦閭閻之本業也貴谷劭農服田力穡上下交勉弗懈於時以副朕阜成海宇之至願覽斯編者尙有取焉

唐宋文醇序

不朽有三立言其一言之無文行而不逺若是乎言之文者乃能立於後世也文之體不一矣語文者說亦多矣羣言淆亂衷諸聖當必以周孔之語爲歸周公曰言有序孔子曰辭達而已矣無序固不可以達欲達其辭而失其序則其爲言奚能云粼波折而與天地之文相似也然使義則戔戔而言有枝葉妃靑嫓白雕琢曼辭則所謂八代之衰已其咎同歸於無序而不達抑又有進焉文所以足言而言固以足志其志已荒文將奚附是以孔子又曰言有物夫序而達達而有物斯固天下之至文也已昌黎韓愈生周漢之後防五百年逺紹古人立言之軌則其文可謂有序而能達者然必其言之又能有物如布帛之可以暖人菽粟之可以飽人則李瀚所編七百萹中猶且十未三四況昌黎而下乎甚矣文之至者不易得也眀茅坤舉唐宋兩朝中昌黎栁州廬陵三蘇曾王八大家薈萃其文各若干首行世迄今操觚者膾炙之本朝儲欣謂茅坤之選便於舉業而卽在是乃復增損之附以李習之孫可之爲十大家欲俾讀者興起於古母祗爲發策決科之用意良美已顧其識之未衷而見之未當則所去取與茅坤亦未始逕庭朕讀其書嘉其意而亦未嘗不懲其失也夫十家者謂其非八代駢體云爾駢句固屬文體之病然若唐之魏鄭公陸宣公其文亦多駢句而辭達理詣足爲世用則駢又奚病日月麗乎天天之文也百谷艸木麗乎土地之文也化工之所爲有定形乎哉化工形形而不形於形而謂文可有定形乎哉顧其言之所立者何如耳勅防之暇偶取儲欣所選十家之文錄其言之尢雅者若干首合而編之以便觀覽夫唐宋以來名儒碩士有序有物之嘉言固不苐十人已也𨿽然嘗鼎一臠亦足以知道腴之可味況已斟其雉膏哉

協紀辧方書序

粵昔帝堯命羲和敬授人時厥民知析因夷隩之節後聖有作推而彌廣至於外事用剛日內事用柔日此皆載之經典百王不易者也厥後濫觴日以訛謬術士以吉凶禍福之說震驚朕師不可方物如褚少孫補史記所稱彼家云吉此家云凶彼家云小吉此家云大凶茫乎不知其畔岸漢武以來已如聚訟而荀悅王充輩斥爲理之所無棄而勿論者也𨿽然天以日月行四時人奉天而時若向眀而治向晦而息後王君公所以奉若天道也日出而作日入而息羣黎百姓所以奉若天道也否則不能晨夜不夙則莫詩人譏焉人人所知也然則舉大事動大眾協乎五紀辧乎五方以順天地之性豈無寸分節解以推極其至精至微之理者歟其支離防昧拘牽謬悠之說乃術士之過而非可因噎而廢食者也欽天監舊有選擇通書刻於康煕二十二年其書成於星官之手因訛襲謬見之施行往往舉矛刺盾皇祖聖祖仁皇帝知其荒率不可以訓曽纂爲星歷考原一書刋刻頒行而未將監本攺正蓋以待夫後人聖人之心愼而又愼如此也以諭監臣監臣曰通書之謬允宜攺正朕因其請謂及今猶有莊親王等數人曾經

皇祖指授稍眀此理使此時不加訂正恐後此益復無可任使爰命編緝成書頒布天下較之舊本謬說少除然俗所久沿則亦不能盡去便民用也命名曰協紀辧方書夫協紀辧方者敬天之紀敬地之方也一作止一語黙天地實式臨之況其大乎如日如是則吉如是則凶如是則福如是則禍則眀者所弗道也𨿽然敬不敬之間吉凶禍福隨之矣是爲序

大淸一統志序

惟

上天眷顧我大淸全付所覆海隅出日防不率俾列祖

列宗徳丰澤溥威鑠恵滂禹迹所奄蕃息殷阜瀛壖炎島大漠蠻陬咸版圖置郡築邑聲教風馳藩服星拱稟朔內附六合一家逺至開辟之所未賓梯航重譯歷嵗而始達者慕義獻琛圖於王防幅袤廣古未有過焉

聖祖仁皇帝特命纂輯全書以昭大一統之盛卷帙繁重而未成

世宗憲皇帝禦極之初重加編纂閱今十有餘載次第告竣自京師達於四裔爲省十有八統府州縣千六百有奇外藩屬國五十有七朝貢之國三十有一星野所占坤輿所載方策所紀憲古證今眉列掌示圖以臚之表以識之書成凡三百五十餘卷夫肇十有二州見於虞典禹貢一萹備列九州疆域山川土田貢賦物產實爲方誌之權輿周禮大司徒以天下土地之圖周知地域廣輪之數辧其山林川澤丘陵墳衍原隰之名物土訓道地圖誦訓道方誌職方氏掌天下之圖辧其邦國都鄙四夷八蠻七閩九貉五戎六狄之人與其財用九谷六畜之數漢郡國地誌與計書俱上太史厥後寰宇志記列於正史者代數十家蓋將以觀民設教體國經野表皇威之有截眀王道之無外匪徒備掌故徵博洽已也撫疆宇則念肇造之艱稽制置則念經畫之要采謡俗則念化導之方考循良人物而知治理之效念所以振興而長育之核戶口田賦而察登耗之故念所以懷保而蕃殖之書曰皇天旣付中國民越厥疆土於先王肆王惟徳用和懌先後迷民用懌先王受命我祖宗克眀峻徳以有九有之師傳緒在予敢不惟徳之勤篤

前人成烈其在我內外百職事愼固封守阜成兆民懋相予修和有夏亦越我後嗣子孫咸敬厥徳以昭受丕基萬年惟無斁覽斯編也其善體諸

皇淸文頴卷首十三

欽定四庫全書

皇淸文頴卷首十四

禦制文

記

丰澤園記

西苑宮室皆因元明之舊惟丰澤園爲康熙間新建之所自勤政殿西行過小屋數間蓋

皇祖養蠶處也復西行歷稻畦數畝折而北則爲丰澤園園內殿宇制度惟朴不尙華麗園後種桑數十株聞之老監云

皇祖萬幾餘暇則於此勸課農桑或

親禦耒耜逮我

皇父纘承丕業敬

天法

祖世徳作求數年以來屢行

親耕之禮皆預演禮於此乃知

聖聖同規惇本重農用躋天下於熈皥之盛若瀛臺之建於有明飛閣丹樓輝煌金碧較之此園固爲美觀而極土木之功無益於國計民生識者鄙之行一事而合於天心建一園而洽於民情身率先而天下丕變吾於是乎知

皇祖

皇父之爲首出之聖也

田字房記

流杯亭之西南有田字房焉丁未四月十八日

皇父萬防之暇燕接親藩遊豫於此是地也西山逺帶碧沼前流毎當盛夏開則四面風至不復知暑其北則稻田數畝嘉禾生香藹聞於室蓋我

皇父重農之心𨿽於燕閒遊觀之所亦未嘗頃刻忘也古昔聖王臨朝視政之暇必有怡情娛覽之地故靈臺之詩羙文王也捲阿之詩頌成王也今田字房所以命意重農者豈徒怡情娛覧已哉至若黛掃山顚風來蘋末麥畦浪起桞岸煙開馴鶴從容而起舞文鴛匹偶而泳遊蝶裁五色之文蜂喧萬花之穀物華景麗則思飲和食徳熙攘於光天化日之下而怡然以樂其或涼飈四起鴻防來賓白露如珠綠云攺赤千家之砧杵遙聞百室之倉箱盡實則思遺滯穂誰遺寡婦之利而悄然以憂時引儒臣坐而論道或率諸王公子弟修家人之禮講燕好之歡所觸目而防心者我

皇父之同憂同樂憇息於斯較之靈臺捲阿意更深長矣謹爲之記

時應宮記

夫天一生水坎精發祥凝靈聚液流爲江海江海乃天地間物之最鉅者也江海之有神自三代漢唐以來莫不祠祀惟謹有宋大觀四年詔天下五龍神並封王爵龍神之尊自是始厥後春秋犧牲之祀代有常典皇淸受

天命禋事

上帝

后土懷柔百神江淮河濟五嶽四瀆之祀載在太常犧幣之數俎豆之器旣丰旣隆神歆以格雍正二年天子以爲龍神之位旣尊宜特修宮觀以致防禱乃於西苑內丰澤園北建時應宮所以致誠明神俾雨暘時若稼穡以成者也夏六月霖雨彌旬防至於澇

皇父步行往禱其日卽晴又明年黃河淸百餘里此非神人效靈河海淸晏之明驗乎夫以

天子精誠通於神明以之事

天饗

帝罔不昭格而況於龍神乎信哉誠之能感物也是爲記

樂善堂記

凡人之性未嘗不善仁義禮智全備於我所謂得天地之正气而爲人也然有智愚賢不肖之分者气拘之私誘之遂日以蔽錮而昏昧有能復其性者鮮矣人能自彊不息以復性爲功已有善念擴而充之人有善事喜而從之則本性呈露而有馨香之徳矣是故明徳之馨勝於黍稷芝蘭鮑魚與之俱化未有樂善而不能修徳者也余有書屋數間淸爽幽靜山水之趣琴鶴之玩時呈於前菜圃數畦桃花滿林堪以寓目顏之曰樂善堂者蓋取大舜樂取於人以爲善之意也夫孝弟仁義乃所謂善也人能孝以飬親弟以敬長仁以卹下義以事上樂而行之時時無怠則能因物付物以事處事而完所性之本體矣是故大舜聖人也猶存虛受之心聞一善言若決江河漢明帝嘗問東平王在國何事最樂王曰爲善最樂余𨿽不敏然賴

皇父之明訓師友之切磋於大舜之善與人同𨿽有志而未逮而東平王之爲善最樂則不敢不勉焉是爲記

圓明園後記

昔我

皇考因

皇祖之賜園修而葺之略具朝署之規以乘時行令布政親賢而軒墀亭榭凸山凹池之紛列於後者不尙其華尙其朴不稱其富稱其幽樂蕃植則有灌木叢花怒生笑迎也驗農桑則有田廬蔬圃量雨較晴也松風水月入襟懷而妙道自生也細旃廣廈時接儒臣研經史以淑情也或怡悅於斯或歌詠於斯或惕息於斯我皇考之先憂後樂一

皇祖之先憂後樂周宇物而圓明也圓明之義蓋君子之時中也

皇祖以是名賜

皇考

皇考敬受之而身心以朂戶牖以銘也不求自安而期萬方之寧謐不圖自逸而冀百族之恬熙則又我皇考綏履垂裕於無窮也予小子敬奉

先帝宮室苑囿常恐貽羞敢有所增益是以踐阼後所司以建園請郤之旣釋服爰仍

皇考之舊園而居焉夫帝王臨朝視政之暇必有遊觀曠覽之地然得其宜適以飬性而陶情失其宜適以玩物而防志宮室服禦奇技玩好之念切則親賢納諌勤政愛民之念疎矣其害可勝言哉我

皇考未就

暢春園而居者以有此

圓明園也而不斵不雕一

皇祖淳朴之心然規模之宏敞丘壑之幽深風土艸木之淸佳髙樓防室之具備亦可稱觀止實天保地靈之區帝王豫逰之地無以逾此後世子孫必不捨此而重費民財以創建苑囿斯則深契朕法

皇考勤儉之心以爲心矣借曰

祖考所居不忍居也則宮禁又當何如晉張老之善頌甚可味也若夫建園之始末聖人對時育物修文崇武煦萬彚保太和期躋斯世於春防逰斯人於樂國之意則巳具

皇考之前記予小子何能贅一辭焉

遊盤山記

連太行拱神京放碣石距滄溟走薊野枕長城是爲盤山蓋冀州之天作俯臨眾壑如星拱北而莫敢與爭者也昔魏田疇隱居於此故名田盤或曰古有田盤先生自齊來棲止焉地僻而山秀樹密而谷深韓昌黎文所稱太行之陽有盤谷者無從考其非是而其爲隱者之所盤旋則一也山亦有盤谷寺自唐寶積開堂代有名宿憨山拙庵後先輝映爲是山佳話然吾儒木石居而鹿豕遊者田疇之後無聞焉四顧梵宇精藍依山隱谷鏤峯磨石刻畫天眞而乏桞州西山之文杜陵北徵之作嗚呼是亦可慨也已乾隆七年秋因謁陵回鑾便往遊之斥警蹕減儀從輕輿朝陟搴蘿扳磴曉嵐豁開泉白山靑颯然林空郁然松翠於是停蓋駐轡怡情縱目者久之旣而行漏催吟興盡夕陽在山金吾整駕𨿽命省騶從而近禦執事者汗雨揮而塵煙騰向誚隱者之絕少翻疑隱者之避而逺去耳乃知千乘萬騎不可以遊山偶一過之山靈將毋笑其不韻也耶

防

恭防

世祖章皇帝禦注孝經

惟

上帝眷顧我

皇淸克馨其徳

太祖

太宗丕顯丕承逮及

世祖提仁義之師救溺拯敝奄有四海天下已定韜黃鉞捲白旄歸馬投戈討究光王之道播聖人之訓以休中外以育萬民念孝經一書爲孔子明倫治世之大法而自漢以來去聖日逺古文今文之互異注疏訓釋之未精乃集古名儒嘉言懿論考訂采輯間出

宸斷名曰禦注孝經備一經之體要明至性所周浹俾夫搢紳之士農野之民皆有以知孝爲百行之本而愛敬尊親篤摯有加𨿽古聖王木鐸之徇路辟雍之鼔徴曷以加玆我

皇祖聖祖仁皇帝上諭十六條以惇孝悌重人倫爲首及我

皇父嗣登宸極迪光繼述衍

聖諭廣訓之書於惇孝悌重人倫反覆開明惟恐人之弗知知之弗行而行之弗切以此見我

皇淸

聖聖相承莫不以孝治天下依人性之本然以成淳美之俗而開宗明義則自我

世祖禦注孝經闡發天經地義民行之確然而不可易肫然而不容已者以昭示奕葉垂之無窮爰盥手而謹書於後云

恭防

皇祖聖祖仁皇帝千叟宴詩

古昔聖王誕膺天命表正萬邦建中立極漸仁摩義胥天下之民躋之仁壽之域者必其身爲繼天首出之聖人然後能斂福以錫民而受非常之慶帝堯在位一百一年帝舜三十登庸三十在位履至尊者又五十載時若禹臯陶稷契夔益諸臣同心同徳白首黃髮賡歌喜起於一廷之中而擊壤老人含哺鼓腹耕田鑿井於光天化日之中者莫不忘帝力於何有用登世運於郅隆而後世頌其巍巍蕩蕩三代以降淳風寖防惟殷中宗嚴恭寅畏天命自度肆享國七十有五年髙宗不敢荒寧嘉靖殷邦肆享國五十有九年周文王受命惟中身厥享國五十年然其時君若臣以至庶司百職及耕夫野叟同登壽域共宴一堂者自古無聞焉洪惟我皇祖聖祖仁皇帝久道化成深仁厚澤六十一年官稱其職民恆其業羣生霑濡徳被乎方外所謂繼天首出之聖斂福以錫民而受非常之慶也康熙六十一年春皇祖於乾淸宮開千叟之宴

命年六十以上者乃得預惟時在位之臣自大學士以下至翰林禦史凡七十人庶司百職及致仕之員近畿之民又六百六十人雅歌賦詩和樂壽愷

皇祖命子姓孫枝百餘人執爵獻酬濟蹌在列逺追饋酳之義弗限三爵之儀【孫】臣時年十二嵗得與有事之榮覯玆盛典

皇祖又作爲歌詩

命儒臣依韻疊和爲圖以壽世傳之無窮雍正七年冬得詩與圗而披讀之竊見我

皇祖如天之徳如天之福與春陽秋露同其煦嫗甘雨和風同其潤澤合朝野臣民老耆期艾而錫之以寵光介之以繁祉方之帝廷賡歌之景象華封頌祝之休風規模宏且逺矣敢恭紀於後以志太平之盛事云

恭防性理精義

夫欲致天下於熙皥振風俗於隆古煥禮樂於三代興孝弟於十室者必本之於崇王道而王道之崇則又在於尊儒學古昔聖王之治天下也設爲庠序學校以教之毎嵗孟春遒人以木鐸徇於路戴記司徒修六禮以節民性明七教以興民徳凡所以重教化之道致天下於文明者也我

聖祖仁皇帝崇儒重道仁民育物興學校舉孝弟勵風俗崇禮讓凡古昔聖王所以治天下之道靡不畢舉而又諄諄勉勉黙契夫堯舜之授受孔孟之心傳謂有宋諸儒上繼絕學下開來裔實有功於世道人心乃因性理大全之書刪去冗雜摘取精要

命儒臣斟酌損益而

親爲折中之乙夜披覽歷久成書勒序簡端以詔後世偉矣哉自三代以來未嘗有也𨿽漢明帝之幸辟雍唐太宗之講太學不過取羙於一時又何能開示天下後世爲儒學之宗主接堯舜之心傳實政鴻名輝燦於振古哉采羣儒之精華而去永樂大全之泛自明徳以及新民格物以至平天下先其本而後其末探其源而考其實周子太極圗通書明天地鬼神之奧張子正防西銘發萬物一體之防至於皇極經世律呂新書皆自成一家言則總載之以成一卷而集羣儒之言分門別類又各於其類爲之辧世次先後學問淺深寧純勿雜寧精勿濫讀是書者必先究心於論學之篇立志以端其本主敬以飬其中致知以窮理力行以踐實然後玩味乎治道以明治民立政之方沈潛乎全書以見天地之所以顯鬼神之所以幽造化之所以運行而無窮聖功王道之所以燦然而可循確然而不易夫如是則我聖祖仁皇帝造物育材之心化民成俗之意欲天下後世之共臻於理學之盛者不虛矣

防大學衍義

有宋氏興五星聚奎實主文治鐘靈毓秀而篤生周子以接歷聖之心傳深探本原闡發防奧二程子見而知之子朱子聞而知之一脈相傳聖道燦然門弟子相與講明而衍繹之其學遂益顯於天下其接五子之傳而超諸儒者則又推西山先生蓋西山之學私淑朱子者也其學𨿽不能盡用而立朝丰采事業表著於一時其平生所著書悉心力而爲之者莫若大學衍義蓋自堯舜禹湯以至漢唐以後之君自臯夔稷契以至漢唐以後之臣表裏精粗本末巨細與夫忠姦賢侒因革得失莫不悉陳而詳辧之所謂集羣書之大成而標入道之程式也近自修身逺及治國引古證今彰善癉惡欲使人君由謹防愼動以措之於涖官理眾明刑敷教莫不本於敬天命而畏民碞羙矣哉非先生學有心得而將之以忠誠懇款其孰能與於斯乎讀是書者由其書以求其事之當否由其事以觀乎道之離合然後本之身而驗之行事則所以修已化民者不難矣

書李覯袁州學記後

郡縣有學所以飬士造材同風迪徳正其身心性命之原示以言行政教之凖育之平居無事之時以備國家之任使其事誠不可以茍安必牧民者殫厥心力期大成而不求小得導之以誠持之以寛要之以久然後材逹行修而可濟於實用吾於李覯袁州學記蓋不能不三致意焉覯之言略於四代設學之規惟以忠孝大節進勉諸生至於慷慨激昂洞見肝膈使人有所動而有所畏其可謂明於學校之本者也禮樂百年而後興當宋仁宗承咸平景徳之治用範文正公之言遂詔天下皆立學而守令猶有格不奉行弦誦不聞者獨袁州毅然行之又得覯爲之記爲道學校之本若是豈非袁民之幸哉𨿽然自宋至今防千年矣牧民者誠能體上意盡心學校以爲儲才育徳之區訓忠教孝以爲制行之本如覯之言各勒諸石俾士子觸目而知警以修厥身以激發其至性而爲國家大有用之才亦世道之厚幸也

恭防

世宗憲皇帝禦書法帖

敬惟我

皇考世宗憲皇帝天縱聰明文思光被

奎章寶翰精詣入神夙承

皇祖聖祖仁皇帝指授神運天隨渉筆惟肖居潛邸時常以圗史翰墨自娛雅好臨池陶鎔晉唐宋元以來名家墨妙歷年所積充牣瑯函迨繼登

宸極日理萬防手自裁答章奏訓迪臣民多至數千言少或一二字研硃灑翰運腕若神累牘連章未嘗有一懈筆至於名山祠宇巨牓丰碑耆舊臣僚柱聯堂額寵頒殊錫照耀寰區而屏素箑頭長牋橫捲題新篇摹古迹者復數十百種蓋惟我

皇祖集書聖之大成超神入化莫可名言而我

皇考以聖繼聖事事善繼善述作則垂憲貽萬世規盛徳之至形於心畫是以變化隨宜不名一體𨿽一波一磔莫不矩矱天成神妙至於如此卽以書法而言亦猶啟承夏后武紹周文羲獻専門固不足道也予小子日侍

庭闈仰瞻

天藻恭防

慈誨未渉津涘

手澤畱遺悲深弓劍爰出內府所藏仿

皇祖淵鑑齋法帖排類編次曰朗吟閣法帖者潛邸所書凡十有六卷曰四宜堂法帖者

禦極以後所書凡八卷通二十四卷礱石選工命莊親王和親王董其事防鉤入石毫髮逼眞摹勒旣成恭識卷末以昭

聖神立極垂範墨池琬琰圗球永珍世寶云

雜著

讀鹿鳴至天保六詩

嘗讀易之泰象曰天地交泰觧之者曰陰在上而陽居下君下交臣之義也又曰天地之體不可交而以气交君臣之分不可交而以情交古昔聖王所以維持世教平章百姓使萬邦協和黎民於變者亦賴有此情以相維系耳故禮以節之樂以和之飲食以薦之賓主以親之歌詠以侑之使愜其情而不流焉其在詩曰我有嘉賓鼔瑟吹笙人之好我示我周行燕賓客而欲其示以大道則君臣交儆之意亦寓於其中矣使臣奔走於王事故作四牡以勞之曰豈不懷歸王事靡盬所以逆探其念父母之心而卹之備也皇皇者華教使臣曰其諮事而爲諏乎諮難而爲謀乎諮禮而爲度乎諮親而爲詢乎欲其備五善而事無違行也常棣之華燕兄弟也疏其所親而親其所疏失其本心者也故其詩曰凡今之人莫如兄弟又曰兄弟旣具和樂且孺猶恐人之弗諭也又曰是防是圖亶其然乎旣樂兄弟且逮友朋焉曰相彼鳥矣猶求友聲矧伊人矣不求友生人君以情接其賔客使臣兄弟友生者如此故其臣作天保之詩以答之其詩曰羣黎百姓徧爲爾徳蓋旣頌且規焉樂而不滛上下和穆醉以酒而飽以徳吾於鹿鳴之什見之孔子曰鬱鬱乎文哉吾從周言其化行於闗雎麟趾而施及於天下禮明樂備豈非文武周公之餘澤哉

讀無逸

尙書自二典三謨以至商周之誥皆古先哲王明臣良輔相與咨儆一堂以爲久安之圖後之言治者捨是無他求焉然取其近而切明而審天子臣民皆當奉以爲規則銘之於座右者則無逸一書又爲最要無逸者周公以成王初政懼其知逸而不知無逸故作是書以警之也始言稼穡艱難重務本也次言前王之所以享國長久與後王之所以罔或克壽戒怠荒也次言太王王季文王之抑畏卑服者欲其法祖也又言嗣王無滛逸遊田而以萬民惟正之供者欲其無荒寧而省賦斂也又言古之人猶胥訓誥胥保恵胥教誨者欲其納諌也又言小人怨汝詈汝則皇自敬徳者欲其謹已而無責於人也終言嗣王其監於玆者言𨿽有盡而情則無極故丁寧反覆欲其永監也自天命之精防至畎畝之艱難無不備具豈獨成王所當奉以爲龜鑑乃萬世之龜鑑也或曰蘇子瞻謂周公作無逸上不及湯下不及武王以爲成湯武王非聖人此固非經防矣然所以不及成湯武王者抑亦有說乎曰成王守成之君也無逸爲守成之君而作也與守成之君言守成之事則欲其法守成之君故殷三宗皆繼體之君文王𨿽維新周室亦繼王季而爲諸侯也故不及成湯武王者蓋謂湯武伐夏滅殷固不可與守成之君一例耳詩詠豳風書陳無逸周公之教戒維慇成王之敬勤無怠八百之基定矣

讀董江都賢良三防

漢承秦敝文教未興髙祖撥亂返正文景休飬生息至於孝武表章六經興學校之政首舉賢良方正之士防之於廷而董江都以宿學碩儒實對其問首防陳天人相感之理二防言修明教化興太學以飬天下之士三防勸帝法天盡性知仁義重禮節安處善樂循理蓋內聖外王之道修已治人之方無不備於三防之中而所謂諸不在六藝之科孔子之術者皆絕其道勿使並進武帝用之以罷申韓蘇張之學尢爲有功於聖教使武帝信任仲舒大究其用則將有光於文景而賢相若蕭曹軰俯出其下又豈有窮兵黷武之禍舟車緡錢之失哉而擯之江都以終其身君子讀其防想見其爲人蓋不爲江都惜抑爲武帝惜也世之論者謂漢儒通曉經術宋儒深於理學夫窮經卽所以明理而理學未嘗不之於經術漢之董子宋之程朱又豈可以經術理學限哉程子曰董仲舒有儒者气象可謂的論矣

擬胡安定置經義治事二齋記

學校爲養才之地所以淑其性情俾歸於道徳明禮義亷恥之習興孝弟慈讓之行以備國家異日之用古者百官得其人萬事得其理未有不由於斯也今天子聖神宰輔賢明建中出治使天下郡各立學學有教授之員以誘迪秀民膺斯職者宜體君相牖民覺世之心彰古聖成徳達材之教講明正學陶冶羣英方爲無忝余承命來是邦爲多士師敢不殫盡心力以佐休明謹就學中立經義治事二齋其有學識開通潛心義訓能辧同異不乖正道者入吾經義齋相與講求至是而浮泛剽竊持其偏見者不與焉農田水利會計邊防事之不可不治者也明於此者入吾治事齋相與究切實用而拘牽不通與夫俗士功利之談不與焉蓋明經所以立本治事所以達用本不固則用何由精而用之所以能達端惟本立是賴二者𨿽不可以分而教者當各就其性之所近多士尙體予意窮經者必因經以明事治事者必因事以求經體用兼修本末一貫而不爲空言則豈惟不負教者諄諄之苦心將見才成徳立濟濟彬彬異日立朝廷之上引經執禮守正不阿贊治分猷天工能亮者皆吾黨之士也多士勉乎哉

讀宋史徐積傳

予嘗讀宋史徐積傳載積孝行出於天三嵗父死旦旦求之哀母亡廬墓三年哭不絕音又稱以父名石終身不用石器行遇石則避而不踐未嘗不三嘆史筆之難得而怪脫脫軰之無史識也夫叢冗禿屑華而不實俚而不文如是者皆不可以當史筆無是病矣而一字之褒貶不足誅姦回於旣往發潛徳之幽光則不能出沒人於千百嵗後是史筆非難史識爲尢難也故大惡大善𨿽細行必紀反經由權𨿽嘉言亦黜積也孝書其生事死葬之盡誠盡禮足矣不應以其不用石器與避石不踐之細行累孝子之大徳夫積不用石器不踐石豈非以其觸父諱乎諱亦出於禮而吾直以爲累孝子之大徳者其亦有說蓋禮云二名不偏諱言在不稱徴言徴不稱在是在徴二字單舉之尙在所不諱必其姓與名合斯則諱而不敢稱然亦孝之小節而已矣若以父名石而子不踐石爲孝則公子地之子當舟居而不履地乎父名石而子不踐石人尙可能父名地而子不履地人所不能也詩曰孝子不匱永錫爾類大孝逹於天下必蘄人人皆如已之孝於父母孝子之心斯愉快焉今乃爲人之所不能爲以爲已之孝過於天下人之孝豈孝子之心哉故大孝莫如舜不聞其見瞽目者輙拜而積乃今以不用石器與避不踐石稱豈非累積之大者乎然積非有心於爲此以求名也觀其讀孝經輙淚落不止雪夜伏墓側悲慟嘔血是乃本於天性之自然彼遇石則怵然傷心而思親亦其出於至性有不能自已者而爲史者例當守千秋法則之正一字褒貶之公凡不合經常之行𨿽嘉可刪設惜其湮沒而無聞則自有稗官野史在吾故曰史筆非難史識爲尢難而怪脫脫軰之無史識也

摘莊子事爲十二圗各題一章擬九歌體

姑射神人

云巃嵸兮絙崇岡峯碕礒兮葉丹黃藐姑射兮名誰名若有人兮處其中冰雪肌兮綽約容乘雲气兮禦飛龍遊淩兢兮周八荒萬物兮被礡旁羨莫見兮增慨慷

庖丁觧牛

徹胹鼈兮炮羔與安胡兮楚苖薦庖丁兮犓牛睇理觧兮崇朝旣踦膝兮倚肩乃奏刀兮騞然經肯綮兮未嘗況大觚兮是幹繄遊刃兮有餘地曷試思兮其始難

支離鼓防

嗟若人兮形支離肩髙頂兮頤隱齊五管在上兮髀爲脇其糊口兮以鼓防無逺戍兮免常徭以病受粟兮飬其身以不勞吾於是知神人之無用兮恆萬古而逍遙

壺子示機

神之子兮曰季咸期夭壽兮若神曷壺子之猶龍誕猶諭夫三淵云出谷兮水行地彼寧知其誰何兮夫豈大塊之有意鄭人之防防兮第未觧夫四示詎吾宗之可常兮固知之人之未深思

列子食豕

歸來兮列子蹇宅外兮不可以止忘糠缶兮漿觴知食人兮食豕旣復朴兮紛而封馳萬物兮無窮春蘭滋兮時雨秋梧飄兮涼風吾方與天帝同遊兮寧知日月之有終

儵忽鑿竅

斡元縡兮造太淸曰渾沌兮爰帝名何儵忽之二子獨憧憧兮屢徵彼報徳乃戕身兮人皆咎二子之不近情於乎儵忽兮獨非渾沌之所生孰能保此太初兮膏吾車兮吾將從

象罔得珠

赤水兮昆侖峯硱磳兮波沕淪君於焉兮夷猶駐芝蓋兮華軒遺元珠兮屢索異哉象罔兮乃可以得余防寶此奇琛兮年旣老而不衰怳偶遺之若失兮幸屢索而得之吁嘻象罔兮得毋余嗤

輪扁斵輪

君讀書兮堂上臣斵輪兮堂下君之書兮古人臣之輪兮臣者疾則苦兮徐則甘應心得手兮口不能言有數存焉於其間庸詎知臣言之非糟粕兮君幸恕臣之狂顚

東施捧心

有羙人兮山之阿溪若耶兮村薴蘿常病心兮若思矉防眉兮修蛾姱曼睩兮層波彼何人斯彊效爲富閉戶兮貧去之所以羙兮彼不知貌假借者盍鑑玆

濠梁觀魚

撰良辰兮遊濠梁盻遡波兮風逥風流澹湛兮水艸芳鯈魚出兮防從容噞籌蓼兮之而張是魚樂兮爾我同聊容與兮斯徜徉吾固知之兮於濠之上

痀僂承蜩

爰有人兮形痀僂居楚野兮山之幽仰叢薄兮枝相繚臂若槁枝兮日承蜩天地之大有所弗知兮惟蟬翼之是求蓋有道兮不與萬物爲儔吁嗟斯人兮得全於天者流

伯昬論射

觀君射兮信奇鄰至人耶然疑登髙山兮嶻嶭臨百仞兮淵漪背逡巡兮足垂外揖君進兮君辭君於中兮殆矣挾弓矢兮奚爲縱余目兮靑天寄余神兮九圍永泊然兮自適歷萬刼兮不知

皇淸文頴卷首十四

欽定四庫全書

皇淸文頴卷首十五

禦制文

頌

九符【有序】

粵若稽古典墳厥初生民低防者巢髙防者穴取艸木皮革羅鳥獸漉水物以爲衣爲食君臣父子上下長防男女夫婦莫有倫紀聖人伏羲氏作始畫卦以通神明之徳類萬物之情造書契以治百官察萬民政令行民用遵約束時則有龍馬負圖之應迨黃帝軒轅氏宰制羣動垂衣以治作甲子天用錫以日月合璧五星連珠造律呂播其八音而鳯凰巢阿閣與蚩尢戰於涿鹿之野有雲气止於帝上其後復有聖人曰堯治歷象置州牧四嶽明峻徳以親九族協和萬邦時則百獸率舞廷生五色瑞芝舜承是道重華協於帝建學養老敕命賡歌卿云復旦鳯凰來儀上下艸木鳥獸魚鼈咸若曁禹湯文武祗徳建中無逸執競時則有錫洛銜鉤鳴鳥流烏之瑞揆古聖帝王防不得天嘉祥爲受命之符亦防不在徳其惟時敍罔不克加抑畏用兢業於有邦以答天之眷命自時厥後由漢迄明英君誼辟天亦黙相厥徳眎其所履以爲協應其有矯誣諛佞詐作符瑞以欺中外以惑蚩蚩氓天弗與民弗信也洪惟我

皇淸

聖聖相承宅中圖治以撫四海徳威並行汪濊曁訖天用錫以洪庥敬戒不怠用培我丕丕基雍正三年三月太史奏日月合璧五星連珠

皇帝曰惟予

丕顯考聖祖克聖克仁克膺

天佑予一人是賴有司其擇吉薦牲以告

景陵羣臣固請陞殿受賀不許嗣是嘉禾瑞繭慶雲芝艸醴泉甘露河淸鳯儀之瑞先後疊奏我

皇上祗承

天眷弗敢自居或則歸羙

聖祖或則不以宣示且曰朕所喜者丰年爲瑞及汝諸臣宣力四方斯朕志也臣謹按王者必世而後仁天人葉應嘉祥駢臻必俟仁而後益顯故生民公劉之詩作於周召淸廟明堂之什成於衝子我

太祖

太宗肇基新命我

世祖

聖祖克成

先志永綏兆民功崇徳溥累洽重熙勝於成周我皇上歸功

聖祖蓋本於世而後仁之義然非

皇上以聖承

聖覲光揚烈恩澤覃敷民飲其和

天歆其治應感之符必不若是速也且周之盛時𨿽宅丰作洛撫有千八百國而幅員尙小孰若我

皇淸東至扵海南盡交趾西屆哈密北之七十四部籯賫槖負致誠貢獻者嵗嵗不絕自京邑大都以至山村僻壤耕鑿順則各勤所業武夫戰卒有老不識兵戈者由斯以談

天之眷我

皇淸於周有加焉記曰聖王在上天不愛道地不愛寶人不愛情考之今時洵合其語

天子猶謙謙自牧敬徳弗遑修我人事撫我烝黎方將上溯尭舜欽明文思溫防允塞之徳中考湯武表正萬邦敬勝義勝之徽以措諸政令以爲萬載規敬迓

天庥永永無極敢敬擇其符之顯奕者有九各系以辭以效頌祝之忱云爾

合璧連珠

昊天有命眷我

皇淸奄有九有曁乎八紘以養以恬灝灝和寧曰維聖祖文思欽明

皇帝纘之濬哲丕承

天鑑孔昭厥符惟禎自古在昔黃帝握歷璧合珠聨昭哉藝極旃蒙之嵗單閼之月聿見嘉祥其祥長髮宿躔營室位在娵訾雙璧輪囷五珠迆邐星臺告瑞太史書呈帝曰休哉惟

皇考寔膺爰陳扵詞爰告扵

陵有謙其躬有讓其衷惟

皇孝思格乎

蒼穹豈惟民哉屆扵昆虫

黃河淸

銀漢煥光河精發祥九曲彌亙浩渺汪洋宿列昆侖流經積石匪澄伊黃浮天浴日曰旣淸止休符顯奕徐邳淮泗千里靜碧馮夷息浪河伯安瀾五老上告紫蓋繽翻滌而濯矣旣淸且泚漉其濁矣旣迅且駛鏡流彌彌素波漣漣上映下澈天水相鮮疇克澄其源疇克致其然貺自

蒼旻景福永緜以光我萬年

孝陵神蓍

景陵靈芝

煌煌神蓍奕奕靈芝百莖九光神物應期

帝命東皇分植

兩陵無節而秀不根而榮潤以仙露燦於

寶城於皇

世祖開物成務逺至邇安金甌鞏固

皇帝敬承羮墻見慕齋戒神明建中飭度是用產蓍以應嘉祚於皇

聖祖握符壽世育之以仁正之以義

皇帝敬承同歸一致乃文乃武以葆以藝是用產芝以昭上瑞芝旣蒼矣蓍旣長矣貞符彰矣壽而臧矣曁萬邦矣

嘉禾

有猗者禾在彼中田爾農來思越陌度阡芟之奕奕柞之澤澤五穀旣播三時無失載甲載坼載長載褎載穟載實載碩載茂

帝實顧矣稷實助矣風披擭矣雨灌注矣綏我屢丰言呈其瑞休我

皇風言多其穂逺自滇南近兆

帝耤匪雙伊九匪寸伊尺先民有言食爲民天百谷用成自古有年

瑞繭

帝念民依惟農與桑孰饑莫食孰寒莫裳雕鏤必黜爰勤三農纂組是省用紓女工

昊天惟顯聿降瑞繭瑞繭惟何萬蠺同簇曽不經緯曽不杼柚苑窳致力西陵效勤神功黙相嘉繭乃成爾純爾素匪紅匪紫爾質爾實匪錦匪綺言徴其應言發其祥祐此烝民成以報章太平之澤五十衣帛夏凊冬溫太和充溢

甘露

奕奕吳都沃壤甫甫有苖有禾有絲有紵其農於田侯王侯旅其賈於市侯笑侯語維時之防飲

帝之和含哺以嬉渥澤孔多

上天錫瑞降玆甘露零我吳都祐我休祚其凝如脂其甘如飴湛湛瀼瀼如珠之垂曰旣零止天下寧止曰旣溥止萬邦安止以兆嘉祥降福孔穰

醴泉

坤元載物厚徳安貞孕祉毓祚乃效厥靈有醴者泉載甘載防莫尋其源載淸載泚惟泉之功養而不窮我皇之心濬哲宏通惟泉之瀉流膏潤下我

皇之澤物無遺者惟泉之源用之日新我

皇基命浩浩淵淵惟泉之發挹之不竭我

皇虛已聞言若決在易井六勿幕元告勞民勸相中正作繘

闕裏慶雲

巍巍

宣聖上律下襲祖述憲章斯文舄奕我

皇膺命心契聖時以養以教作君作師爰新闕裏慶雲式煥糺兮縵縵郁兮爛爛廼映杏壇廼覆檜榦金枝蓊郁玉葉璀璨惟

帝之誠致云之卿以彰我文明以賁我太平

房山鳳凰

四靈之一厥惟鳳凰感我

聖化逰我帝鄕帝鄕之南聿有房山雝雝喈喈來集其巓亦集爰止惟

皇之祉藹藹吉人惟君子使六象其體六府孔修九苞其文九夷來柔明明

上天鑑我

帝徳朝陽葉應文明萬國

贊

四賢贊【有序】

聖門弟子三千其賢者七十有二人史記家語各爲紀其姓氏考其事迹以垂之後世而能契夫子之心傳得道統之正脈者則惟顏曽思孟四人顏子得克已復禮之說曽子與聞一貫之傳親炙一堂若堯舜禹之相授受夐乎尙矣子思師事曾子發明中庸之道而歸其功扵爲已謹獨孟子當戰國橫流之時私淑子思距楊墨閒聖道而養气之論爲前聖所未發昌黎韓子以爲其功不在禹下有以也庚戌秋偶閱有宋諸儒傳因思宋儒所宗者孔子之道也孔子之道賴顏曽思孟而傳今聖廟祀典四子升配堂上爲百代之楷模因各系以贊用志景行之私云爾

復聖

貧也者吾不知其所惡壽也者吾不知其所慕徳以潤身孰謂其貧心以傳道孰謂難老簞瓢陋巷至樂不移仰髙鉆堅三月無違夫子有言克已成性用致其功允成復聖

宗聖

宣聖轍環在陳興嘆孰是中行授玆一貫曽子孜孜惟聖依歸惟而不疑以魯得之防友輔仁任重道逺十傳釋經超商軼偃念彼先子沂水春風淵源益粹篤實舂容臨深履薄得正以終三千𨿽多獨得其宗

述聖

天地儲精川嶽萃靈是生仲尼玉振金聲世徳作求孝孫維則師曾傳孟誠身是力眷玆後學示我中庸位天育物致和致中夫子道法尭舜文武紹乃家聲述乃文祖

亞聖

戰國春秋又異其世防溺人心豈惟功利時君爭雄防士橫議爲我兼愛簧鼓樹幟魯連髙風陳仲亷士所謂英賢不過若是扵此有人入孝出弟一髮千鈞道脈永系能不動心知言養气治世之略堯舜仁義愛君澤民惓倦余意欲入孔門非孟何自孟丁其難顏丁其易語黙故殊道無二致卓哉亞聖功在天地

列代賢明妃後垂稱奕世者取繪十二系以贊西陵敎蠺

在昔軒轅正妃嫘祖孕虞毓唐發湯啟武得姓十二如千子乳創制蠺織窳陵爲輔衣被天下功垂萬古後世文勝廼崇黻黼

太姒誨子

昬姻匹妃王化之始維周勃興嗣徽太姒富而能儉貴而不恃載在風詩葛覃捲耳更勤敎誨有谷詒子昭哉嗣服武周濟羙

姜後脫簮

黃裳六五以順爲正子有防諌妻寧無諍卓哉姜後宮闈之鏡金鐶進退瓞衍慶彤史攸司愼儀宜令雞鳴朝盈脫珥待命

樊姬諫獵

先民有訓聿戒禽荒卓彼樊姬感悟椘荘有肉弗禦廼止王欲一語進賢霸功以卜不謂婦人克相其君邈矣邑姜十亂稱臣

燕姞夢蘭

乙始啟商蘭亦徴穆吉人在宮天使詒谷國香揚揚掌夢其卜嘒彼小星三心五噣椒聊逺條爰昌七鄭多君子宣尼所錄

許後奉案

後母天下首崇儉徳坤順乘乾柔嘉維則繄維許後貴而能抑不忘寒防車服是飭日朝長樂用修婦職懿彼芳型永爲後式

媫妤當熊

圏熊攀檻羽林驚迸得人則止誰與知命婉孌季女忠貞維性直前當之熊爲戢橫六官咸怍七萃交病萬燕啣泥天旌懿行

班姬辭輦

王者求賢爰載後車左右前後正士與俱景仰休風三代之隆何逮漢季嬖媵輦従一言稱善如圜斯轉永鑑班姬逺彼婉孌

馬后練衣

十嵗持戶侯家整肅母儀天下六宮欽服練裙澣衣以率戚族儉徳之共綏將福祿車水馬云明訓在牘豈伊輝漢作則椒屋

徐妃直諫

元成有言願爲良臣流風丕振乃自宮嬪徐妃上書東徵抗陳惜哉唐宗納而弗斷外事徵討內營宮館頓忘初年如圜斯轉

昭容評詩

玉秤降天乃生女子衡才汝耶孩笑而惟昆明賦詩防樓落紙辭華哲匠月旦自彼千載騷壇一時牛耳展如之人文亦可喜

曹后重農

稼穡惟寶王政所崇襏襫耒耜必親必躬維宋曹后播種扵宮彷佛親蠺獻繭效功克勷內治聿著芳蹤嗤彼雕鏤何事傷農

銘

樂善堂銘

秉彛惟民气具理存聖愚曷異善惡是分其善維何仁義忠信知誘物化遂亾其正惟危惟微人欲天理操之則存捨則己矣曷惟其操是曰樂善動靜弗違斯湏弗間我旣受中我則蹈之我有秉彜我則好之聞人之善我則友之非徒友之又克有之雞鳴而起孳孳不已至樂因心其味孔防樂正好善鄒孟稱優東平樂善厥徳允修嗚呼念哉善可樂哉樂而不倦天性其培誠能好之萬福之根反是則殆眾禍之門爰作斯銘服之無斁朝斯夕斯果行育徳

硯銘

廼潤廼堅惟淵惟黙韜采含精在幾之側用掩瑾瑜芳流翰墨端人與處長資畜徳

多福硯銘

惟古有訓斂時五福敷錫庶民幽贊化育承

天之序厥惟艱哉視民如傷孰釋予懷毌曰九重之宮而安其躬念蔀屋之竊嘆每憂心以忡忡毌曰八珍之膳而供其宴念糲食之尙乏嗟何能以下咽錫福謂何遑云建極期愆尢之或鮮恆小心而翼翼我心如是我志在玆視此瑉石貞堅不移庶

天

祖之鑑佑致風雨其咸時斯蒼生之多福卽予一人之多福永與薄海而共之

座右銘

維月在天常缺扵盈維水在器旣滿則傾古之哲人業業兢兢愼彼盈滿若弗克勝意馳弗止防之若城言玷不爲守之如缾無往不復何陂匪平勿謂豫大而侈丰亨矧玆九五位莫與京何求弗得何爲弗成縦欲安止凜渉春冰適口斯己那事臠鯖容膝亦安奚必雕楹勞扵求賢逸扵制情對天惟敬法祖惟誠憂其可恃懼其可矜我志若斯我行未能茍行弗能言何足稱嗚呼小子終始斯銘

負扆銘

大徳曰生大寶曰位負扆答陽天以民寄天視民視天聼民聼民欲天従影隨響應何以守位曰惟求仁君止扵仁繼天生民告爾小子夙夜敬止仁逺乎哉及之湏跂

嘉量銘

皇予

聖祖建極憲天【葉】度律均鐘洞契元聲微顯闡幽何天衢亨小子纉緒寰區撫臨【葉】協時月正日同律度量衡制玆法器列扵大廷匪作伊述大猷敬承遵鐘得度率度量成量爲權輿律諧六英猗

聖合

天

天心

聖明七政是齊爲萬世法程如衡無私如權不凝如度制節如量祗平律得環中紹

天明命【葉】永寶用享子孫繩繩我日斯邁而月斯徵中元甲子乾隆禦銘

箴

七情箴

喜

萬類靜觀意愜斯喜神動天隨油然難已宣心之和气之滯不極不淫歸扵有制禮樂以飾百度惟熙樂以天下奉此無私

怒

相彼天道有溫有肅維人肖天喜怒倚伏情炎扵中莫之敢觸所貴中莭雷霆亦福嗃嗃毌過悻悻勿遷和厥心性以師聖賢

哀

宣文有言哀而不傷感物切慮如川有防當其一往啾愴懊咿防識止莭心悴神疲噍殺匪正毀滅匪宜閒之以則庶無倚毗

懼

萬防待理知懼鮮失業業兢兢一日二日馭朽爲戒臨深是怵扵昭上帝相在爾室式玆不聞所其無逸惟敬勝怠動獲貞吉

愛

人有秉彛徴扵好徳善善欲長賢賢易色所以孔子曰生也直防亦不忘親亦不暱愛所當愛爵賞罔忒擴我天和容保萬國

惡

性本無僞情生好惡爼徹鮑魚往訓攸著毌設成心因物以付智鏡在躬先覺有素郊遂是移僉壬必錯中正和平萬流景附

欲

養心有要道在寡欲従之則危淡泊宜朂緬維曩哲垂訓窒欲非禮必斥奉身如玉一人居髙九有咸矚不邇不殖永保天祿

五事箴

貌

懿戒有訓抑抑威儀洪範五事始貌終思動罔或愆敬義夾持作肅惟恭非禮弗爲顧諟明命日監在玆輯柔爾顏友君子時屋漏有愧差之毫釐顆卬令望夙夜是祗毌尙巖巖咫尺天威毌示訑訑右史有司溫恭允塞爲徳之基樹之軌範視此箴辭

言

恢恢寰宇一人是主維命靡常有徳斯祜王言如綸被乎下土無易由言惟敬作所彜訓聿昭四方是矩卓彼前王樹玆諫鼓柔亦不茹剛亦不吐進彼嘉言衮闕堪補聲爲之律毌逞喜怒白圭謹言玷不在鉅金人三緘非禮勿語従斯作乂敬玆九五

視

維目司視其徳曰明明有由蔽物引欲萌伊古有訓五色目盲勿錦繡勤省農耕勿玩珠玉企望賢能知人則哲體察物情曰視有要視扵無形如水如鑑萬象自呈靜虛動燭其本必淸垂旒端冕儲神致精日月環照無幽弗瑩克艱厥後永正玉衡

聼

宣聖有言非禮勿聼矧維建極承天永命惟精惟一敬勝義勝何以達聰容納諫諍執兩用中旌賢表正旣髙乃聼亦逺彼佞五音耳亂樂必放鄭九歌驗民八風體政亦越捲阿矢音有詠𨿽隔九重而知民病𨿽聆萬言而執一柄毌俾聼熒尙其居敬

思

基命宥宻厥惟思哉翼翼小心爲徳之荄是惟弗思思則弗回勿狃宴安而遺逺懷勿侈豫大而弛心齋貌恭言従匪思曷階視明聼聰維思是裁無黨無偏惺惺靈臺勿縦其欲縦欲成災克己復禮四徳具該朝斯夕斯天鑑恢恢告我後人皇圖永培

文

告風神文

維

神大元中精輔翊生成以吹以噓百昌勾萌昔我皇考作是靈宇在紫禁巽方維歷有年所側聞曩時旱魃爲災彭怒漲天繼日以霾我

考竭誠爰命宗枝曰帛曰牲祝史致辭遂蒙

神庥駭飇爲收禾黍沐澤乃亦有秋玆者雪旱扵冬雨旱扵春自春䢐夏震雷無聞山川出云慶散扵風不惟其景乃惟其終曰予不徳小民何辜無麥無禾愁予曰維百神各有攸軄功在蒼生乃廟而食用是陳詞祈

神之佑致是咎徴皆予之咎願勅飛防速收其暴油云以作雨師前曰予不誠

明神之欺降罪扵予予其敢辭屏息以待惟

神之思

皇淸文頴卷首十五

欽定四庫全書

皇淸文頴卷首十六

禦制文

碑文

泰陵聖徳神功碑

洪惟我

聖祖仁皇帝統承

三聖之謨烈奄奠萬方撫臨天下六十有一年實兼開創與守成之事爰自綏靖南荒翦除三孽而後惟務以深仁厚澤淪浹中外俾涵泳優遊四方従欲而勵精圖治悠久無疆晚嵗之政尢欲申嚴庶務以正官方糾詰敝民以淸禮俗以明作濟惇大以莭制保丰亨故我皇考嗣承丕基凡誠孝中正寛仁之大原無一不與聖祖同揆至用人行政規模則稍有變通以求繼志述事之盡善惟

皇考神聖之姿黙契

聖祖是以膺付托之重任而宏開夫萬年有道之長惟皇考誠敬之徳簡在

帝心是以致嘉祥之駢臻而卽驗扵四海於變之盛𨿽十三年之憂勞無一日一時少釋扵

宸衷而所以貽我子孫臣庶億萬禩之樂利無窮者誠如天地之無不幬載也

皇考世宗敬天昌運建中表正文武英明寛仁信毅大孝至誠憲皇帝

聖祖合天運文武睿哲恭儉寛裕孝敬誠信中和功徳大成仁皇帝第四子也

母孝恭仁皇后在妊時夢月中仙娥授以神子旣覺而誕生

皇考

皇考防而徇齊天性仁孝

聖祖恩眷逾常八嵗時患腹疾

皇祖方巡狩塞外聞之遽馳歸一晝夜而至其篤愛有如此者奉事

庭闈數十年深愛慤敬無一言一動不允當

皇祖之心每語眾稱爲至孝先是舊皇太子贈理親王之未得罪也

皇考小心承順恪盡臣弟禮而王恐

聖祖眷愛日隆有妨扵己遂至以非理相加

皇考每順受之而剛正之气亦不爲少屈律己則篤謹有加焉及嵗戊子王以罪廢居常進諛者多背離相忌者率傾防禍且不測

皇考多方保護以悃忱惻怛感慰

聖祖之心而曲爲王鮮始獲矜容王乃愧悔自失東宮舊屬咸灑泣驚頌

聖徳方是時

聖祖違和又以允禔允禩等屢作非彛以干

天怒居常鬰鬰病勢增劇

皇考竭心孝養凡百躬親靡晝靡夜逮四閱月

聖躬乃安及理親王再廢

聖祖春秋益髙諸王中私懷覬覦者往往矯飾名譽私樹黨援而

皇考絕不以一事自表異友扵兄弟均平如一莫不同其憂喜軫其疾痛其自取咎殃者亦不避嫌疑力爲調劑自內外族姻左右大臣以及近侍宿衛無一人往來親宻者

聖祖用是灼知

聖徳淵懿大義明著無黨無偏足以膺

宗社臣民之付屬也及遭大故水漿不入扵口以干淸宮東廡爲倚廬素服齋居養心殿三年如一日每遇朔奠殷祭及獻食

壽皇殿悲不自勝哀動左右

躬送

梓宮安

景陵

仁壽皇太后升遐哀誠一如初禮凡

太廟

郊壇必躬必親致齋致慤觀者防不肅然起敬每遇水旱之祲輙愀然曰

上天譴責朕躬命直省旬月奏報雨雪茍應時則喜動顏色或過期卽減常膳元年五月京畿旱防禱扵宮中自晨至夕不膳霖雨立沛蓋

皇考念所任受

皇天曁

列祖者惟玆天下之蒸黎故休戚相關如保赤子而民之所以安者存乎政政之所以舉者存乎人故宵衣旰食日有孜孜尢以是爲先務焉念民所苦病者莫若賦重而刑濫有司遇災祲而不卹巧法侵漁或惰侈以自耗致民俗之日偸逐姦利縦淫樂聚徒鬭狠若是者皆盜賊之源也

皇考卽位之元年卽大免直省逋賦陜西甘肅二省以軍興運餉其所供賦稅無嵗不蒙豁免七年至九年輪蠲各省賦稅有差自元季張士誠據蘇松嘉湖陳友諒據南昌袁瑞與明太祖苦戰扵江東西橫斂以給軍終明之世故籍未攺

特命永除數郡浮糧著爲令典凡直省報災朝聞發不待夕夕聞發不待朝每語近臣朕蠲租發賑如救焚拯溺猶恐災黎之鮮有濟也彼視民之傷與巳若無與者獨何心哉常念水土爲農田之本而救荒之政莫要扵興工築以聚貧民遂博求海內水利修川防俾各省河渠湖澤嵗久或淤塞爲連州比郡農商害者咸開濬之京畿則

命怡親王大學士朱軾經理水利營田官開水田數萬頃聼民自占者不與十餘年中費數百萬貧民皆取食焉洪澤湖都受淮流廣數百里恃髙家堰爲關鍵以束淮而潄黃下河七州縣民命系焉

發帑銀百萬盡攺石工浙江松江海塘經潮水屢漲修築相繼費數百萬濵海之民始得安袵席無爲魚之患往者封疆大吏好因事以自爲功有司承迎以速進取之路凡有興作及賑災動稱捐助或曰小民樂輸皇考再三諭禁以蘇民困州縣巧取有禁門關苛索有禁而民隠之萬難上達者莫不在

皇考洞鑑之中每遇重囚卽厪

睿懷屢飭法司必三覆奏好生之徳發扵不能自己者如此念刑罰所以濟政教之窮必修禮正俗乃可淸其源詳注

聖祖仁皇帝諭防十六條

親制勸農種樹之詔

禦書刋示四方

命九卿詳定貴賤服色兵民防喪禮制實舉孝義貞莭分遣禦史巡行直省常恐所任非人則𨿽有良法羙意徳難下防敎不虛行故搜揚俊乂立賢無方自唐宋以後秩祿不足以贍庶官不肖者各以他途取之用此苞苴盛行不可遏止

皇考扵外省督撫以及州縣親民之官各賜養防較正祿數十百倍其在京師卿貳則賜雙俸司旅並給飯費𨿽閒曹軄官亦凖俸銀之數賜之廩谷而寡防鮮恥巧取以殃民者法亦有所必行焉左右輔弼及封疆重臣忠勤夙著猷績彰聞則推誠倚任坦然不疑俾得展盡底蘊而常戒以面従責以啟沃優容寵賚十百扵尋常其有恃功驕蹇植黨營私者則法立誅必而忠直善良卽時有失誤屢被譴訶卒保全其終始建賢良祠崇祀累朝碩輔其餘著勲伐效命疆場者皆錄用其後人又念士者民之表儀而庶官所由備也故廣其登進之途而董之以敎元年

命郡州縣學官必用正途二年

躬詣太學頒訓飭士子文四年

命直省督學舉英才八年舉通曉性理舉人八人並賜進士各省防俱特建書院取之之廣卹之之周如此兵者民之衛藩而國威之所蓄也故勤其搜簡之政而曲體其情

命提鎭考核將校必察其訓練拊循之實毋得徇私提鎭之優劣一以整飭將校訓練行伍和輯兵民定之士伍則正糧之外別發帑銀俾軍帥營運以卹其防喪蓋皇考涖官馭將勤民養士整軍卹眾使文武並勵中外相維制防曲盡如此重念八旂乃國家根本內外大小臣工士民軍吏所觀式也故所以敎之養之取之任之察其情而優卹之者尢詳且備焉元年卽

命舉人庠生之服公事者各還家専力扵學誦設八旂官學各就其方簡其士之秀異者而官教之

命諸王察舉孝弟守分力學者以承平日久生齒愈繁取八旂餘丁四千八百人爲敎養兵嵗給十七萬有奇自五旂諸王不得以旂分人員多供差役擅治其罪下此正副都統及參領佐領不得苛索外吏財物竊嘗審防

皇考治法之源流然後古聖王所爲以天下爲一家以中國爲一人者其規模气象始可得而見焉

皇考自宗親戚畹勲舊以及八旂之士眾自京師畿輔以及九州四海之軍民惟恐其疾苦之蔽壅禮俗之衰惡一如一身之中毛髮有觸而必動𨿽外藩蒙古皆如家人父子其軄官並予俸祿兵眾咸給月糧土默特守臺站人嵗時有賞用此凡有徵討外藩效命屢

諭蒙古王貝勒宜愛民惠下其子弟之俊秀者或在內庭敎養之

賜安南以隙地減朝鮮琉球貢物厚朝鮮俄羅斯國人之賞賚給琉球來學者歸國之道賫不獨澤流方外而聲敎亦漸被扵遐荒十有三年之間宵衣旰食無晷刻之寧不謂天下已治萬民己安而少懈夫朝乾夕之皇衷故以事

天之誠敬昭事百神而神無不格以法

祖之仁孝錫類萬物而物無不孚至扵

孔子徳配天地尢加崇禮王爵之封上及五世跪獻之禮首著上丁詳定配享先賢增置五經博士皆前古所未有也敎養宗室而寛其拘禁者自登

宸極卽封理親王子晳爲郡王而扵理親王未降一防未遣一使曰吾不欲受其拜並聞感恩之言也錫賚頻仍惟

命內監傳送且敎以詢所從來勿令告以上賜及王甍躬臨奠追贈理親王命晳進襲親王爵分封供具特厚怡賢親王之喪

躬臨奠哀慟久而不己自戊子年後允禩允禟軰莫不妄兾非分結黨樹援嘗觸怒

聖祖

聖祖降硃批諭

皇考及諸王云朕與允禩父子之義己絕及

皇考嗣位重念弟兄情且知彼明敏能任事爰命輔政加恩信用兾以感悟其心宻封

皇祖防扵內閣不以宣示外人乃允禩不但不攺悔且心懷怨望怙惡不悛允禟在西寧多爲不法顯悖臣禮皇考𨿽申告中外明正其罪絕其屬籍而兩人猶得以天年終罰弗及嗣自

禦極以後瑞應駢至日月如合璧五星如聯珠黃河之淸自陜州至邳宿二旬有五日不變鳯集麟生慶雲甘露靈芝嘉谷之祥不可勝紀

皇考每見奏章必深自警惕咨戒臣工茍徳政之不修𨿽天瑞不足恃也彰明人紀更定刑章凡繼母虐殺前子以所生子抵法無故杖殺僕婢者分別重輕治罪訪明太祖本支裔孫襲封侯爵以承其宗祀自明初紹興有惰民靖難後諸臣抗命者子女多發山西爲樂戶數百年相沿未革一旦去籍爲良民

命下之日人皆流涕自凖噶爾擾邊

聖祖仁皇帝宿兵西北陲以保舊屬諸藩靑海之平也彼又納我叛臣𨿽屢加訓告襲盜不休故定議濯徵爲一勞永逸計及十年大破之扵喀爾喀之地邊將爭言宜乘時進

皇考念彼逺處外夷武不可黷乃遣使諭告決意罷兵西南洞苖自古爲附近州縣之害自平定廣烏蒙古州歸義開地三千里而時戒邊疆大吏爲善後之謀敬惟皇考自始至終所以涖官勤民敎士卹軍安內馭外者無不體之以誠本之以孝用之以中持之以正育之以仁撫之以寛與

聖祖仁皇帝若合符莭而更化砥俗使天下遵道遵路如優卹宗室而禮度必謹扵防維愛禮大臣而法禁必行扵貴近搜羅才俊而甄別不漏扵昬庸敎育士民而捕詰獨嚴扵敗類蓋非此不足以移文恬武嬉陰私交結之風革吏蠧民偸險戾姦欺之習未嘗非

聖祖晚年整肅官方矯除薄俗之遺意也是以數年之後蒸然丕變外自郡州縣吏私饋不行扵大府監司內而閣部院司臺垣不敢以己事干外吏倉庫侵蝕者所在充盈庠序鮮囂陵之士門關無苛索之兵蠧吏散朋姦民徙業孔子所稱善繼人之志善述人之事者我皇考實克當之

皇考卽位之元年八月卽

手書建儲事宻封宮庭布告羣臣八年六月

聖躬違和

特召臣及荘親王果親王和親王大學士內大臣數人入見

面諭遺詔大意謂朕夙夜憂勤惟體

聖祖之心以爲心法

聖祖之政以爲政因見人情澆薄官吏徇私防知攺省不得不懲治以戒將來故有従前條例本嚴而攺易従寛者乃原議未協朕與廷臣悉心酌定可垂永久有従前條例本寛而攺易従嚴者本欲俟諸革除之後酌復舊章乃知

皇考聖智天縦灼見

皇祖不言之意以就前功而隨時取中用建民極蓋聖祖時瘡痍初復非徧覆包涵不足以厚生養而定民志

皇考繼承之初則政寛而姦伏物盛而蘗萌非廓淸釐剔大爲之防其流將溢漫而不可以長久

兩朝聖治正如天地四時之運相推相代以成嵗功先儒所謂𨿽有攺制之名而無變道之實者此也

皇考聖意原欲大加整剔使獘絕風淸人人皆知理法而後布恩施徳以培國家萬年元气

昊天不弔未假之年使十有三年憊精勞神之

聖心猶未釋扵

龍馭上賔之日而廣大欲沛之澤不及旁流汪濊以遂皇考之初志而親見黎民徧徳之休也嗚呼痛哉雍正十三年八月己丑

皇考崩

聖壽五十有八乾隆二年三月庚寅

泰陵小子

謹拜稽首而獻頌曰

惟

天行健運而不息陰陽甄陶萬殊一則惟

聖時憲建極宜民其用曷先曰義與仁當丰而亨蔀亦潛滋旣大且豫必戒其隨

皇帝繼序履盛持盈日晅雨潤雷動風行

皇天所付惟此嘉師

四聖容保予承予依曰予作君在厚其生其災其害我躬是膺曰予作師在正其徳其薄其頑我躬之忒設監置牧惟民之安茍非其人慮爲民殘心膂股肱信賢不貳庶司百吏開誠以示片言必錄小善必登耳提面命毋或荒寧官箴之敗交以賄成賢姦可易白黒可更植黨背公譸張譎誰上下相蒙斯民曷望重增秩祿用絕苞苴私塗旣閉邦經可臚旌防擢能俾欽俾慕誅恣懲貪俾愧俾寤九官承式庶事寡愆大府整躬百城晏眠敬刑明罰亂獄無滋嵗防月要出納無欺救荒拯溺家沾戶浹增防浚川役均廩給興禮明敎以示之則禁暴詰姦以除其慝煌煌

帝京政肅風淸豪彊屏息姦宄潛形博戱闘囂鶉茵雞柵奇技滛聲兒童莫識近自畿甸周扵海隅山行野宿刁柝無虞曷占政成官稱其職曷占民安鼓腹作息皇帝致治身爲表儀由中達外誠一無私

郊

廟明禋洞洞屬屬

闕廷涖政雍雍穆穆大孝備矣昭哉嗣服眷舊親賢久而彌篤近承徳意逺樹風聲父勉其子弟祗其兄未明求衣日昃不食一日萬防是匡是飭

天現其光珠聨璧合地效其靈河淸川翕畆穂叢岐陵芝結紐鳳翽麟逰近在郊棷

皇帝曰咨毋安毋豫我君我臣惟戒惟懼遇災而懼災可爲祥以祥爲常志將日荒重道崇文徳心是懋張皇六師武不敢究天衢如砥萬國朝宗開我明堂四裔來同盛徳之气生物之元扵時爲春在人曰仁尊嚴之气物以凝閟扵時爲秋在人曰義巍巍

聖皇是則是效雨露雷霆防非至敎

徳厚扵地

智崇如天儀我後昆億萬斯年

文廟碑文

天生烝民若有恆性人道立焉亶生聰明神聖作之君作之師以厚其生以正其徳綱常之所以不墜倫類之所以相維相保扵天地間者斯焉是賴古聖皇繼天立極君師之道兼隆夐乎尙矣繼是以來𨿽代有君而克盡其爲君之道者蓋寡若夫同天地亙古今繼往聖開來世特立爲師之道扵宇宙間者則惟我

先師孔子一人敬維

孔子集羣聖之大成祖述憲章垂敎萬世使後之帝王建極綏猷得有所遵循以求道法治法之大全由之則治悖之則亂大哉

孔子功防乎覆載明並乎日月生民以來未有盛焉者也我

列祖撫禦寰區敍彞倫明禮樂諴民阜俗一惟

孔子所傳之大經大法是矩是式微言奧義悉推闡而表章之統緒相承心源符契欽敬追崇之盛典超越往代具在彛章予小子懋學書闈景行志切逮寅承丕緒祗奉

先猷夙夜兢兢繹思聖道越乾隆三年季春上日躬釋奠扵

先師前期飭官庀材崇飾廟貌特命大成殿大成門覆以黃瓦崇聖祠覆以綠瓦稱朕慕道崇師至意記曰禮時爲大宜次之稱次之先王之制禮也順扵鬼神合扵人心惟其稱而己太學者帝王尊師之地盡禮備物以明尊也稱其徳而不爲過宜莫大焉抑非以炫耳目之觀也欽崇至道敷政教以淑羣黎法

祖隆

師防敢或斁俾薄海內外無一夫不與被

聖人之澤斯朕志也夫乾隆四年己未用允廷臣之請勒文紀事以垂示扵奕世系以詩曰於昭道統淵源三五

至聖挺生立極萬古贊修刪定爲帝王師天地悠久斯文在玆惟我

祖宗惇崇典禮爰謁林廟爰封祖禰予膺鴻緒彛憲是承釋奠視學大昕鼓徴萬仞宮墻圜橋首善笙鏞斯陳爼豆斯薦耽耽翼翼鳥革翚飛制符宸居金碧流輝丕煥宏模神明所宅玉振金聲永揚敎澤式眎兆庶式育才賢光宣文治億萬斯年

重建泰山神廟碑文

國家秩祀之典方望實惟最重而泰山爲五嶽宗長功用顯彰爲徳尢盛廟貌之在山巓者歷有年所夐乎邈矣郁攸不戒宜用鼎新粵以干隆六年特遣専官董建靈宇殿庭廊廡門序觀闕崇閎壯麗鳥斯革翚斯飛耽耽翼翼琉璃丹碧輝映日星黼座璇題像設神禦穆然其容範金惟肖山半爲香亭寶鼎中峙覆以重檐載陟斯憇興仰止焉鳩役庀材胥出內帑公旬不勞經費不損凡土木之工若干閱期有六旬而竣朕惟岱爲方嶽昉扵虞書列扵禹貢紀扵周官詳扵春秋傳蓋河泲淮海川瀆環滙扶輿積髙之气磅礡蘊結靈淑鐘萃蔚爲神臯奠坤維而翊天縡方位屬震盛徳在木得造化生生之元故觸石出云不崇朝而徧雨天下功至神也澤至漙也我

列祖撫一海防懷保蒸黎一體天地大生廣生之心爲神人主明徳馨香

神庥昭格餘一人寅承基緒夙夜兢兢事神保民防不祗肅彼登封告成刻石紀號金泥玉檢往牒所誇矯誣侈大之事繄寡昧所不敢知而乂寧方夏阜殖羣生俾庶而富俾壽而臧尙其惠邀嘉貺錫羨介祉以篤我國家無疆之慶則所以崇禮展敬揭防妥靈其何敢後焉爰勒詞琬琰昭示永永系以銘曰

巖巖泰山駿極扵天有虞肆覲肇祀用防牲幣祝號秩視三公匪僣匪凟曰以報功伊

神之功霖雨萬國載生載殖食我

神力春也其時仁也其徳體幹之元以立坤極奕奕新廟穹峙層霄易陶以金以禦剛飈云生桂棟雨挾松濤俯瞰榑桑日觀岹峣雕甍珠网鋪金墄玉紫殿靚深黼衮端穆月馭星軿林霏馥鬱靈貺孔時錫玆介福降神毓秀賢哲克生時暘時雨百谷以成陋彼陟封七十二代成民致神往訓是佩肸蠁斯通鑑格斯在祗薦明禋扵萬千載

安佑宮碑文

序昭穆以祀其先祖有功而宗有徳建報本之義爲萬古之經者宗廟之制三代以上卽有之繼人之志述人之事者所當謹也設裳衣以如其生朔有酌而望有獻盡事親之禮抒不匱之思者原廟之制西漢以來始有之繼人之志述人之事者弗敢廢也後世神禦殿亦猶漢原廟之義耶然漢之原廟不過月出衣冠一遊耳至宋之時乃有神禦之名蓋奉安列朝禦容所也上元結燈樓寒食設秋千其視漢爲己備矣而崇建徧郡國奉祀或禪院識者多議其非禮焉我

皇祖聖祖仁皇帝在位六十餘年恩澤旁覃僻邑窮谷圓頂方趾之眾飲其徳而不知子孫臣庶躬被敎育者宜其謳歌慨慕而無己思也是以雍正元年我

皇考世宗憲皇帝謹就大內壽皇殿奉安

禦容朔望瞻禮牲新時薦而於

皇祖所幸暢春園亦陳薦如禮非輕爲此創舉也我皇祖有非常之澤及天下是以

皇考合天下之情亦以非常之禮報之有漢宋備物備禮之誠而無宋代徧及郡國祀繁致防之譏也予小子嬛嬛在疚顧諟

皇考之陟降敕明旦凜紹庭良法羙政布在方冊者謹守而弗敢失旣就壽皇殿東室防奉

皇考禦容以配

皇祖念玆圓明園我

皇考向日遊觀在囿在沼之地也其何忍恝視爰擇爽塏之地具殿廡之規爲室九敬奉

皇祖禦容於中奉

皇考配東一室匪惟予小子防極之思羮墻之慕籍以稍抒亦欲使後世子孫凜覲揚之志勤堂構之基所謂禮以義起有其舉之莫敢廢也鳩工於乾隆庚申而蕆事於癸亥所司以碑文請乃序其事如左而系之以詩懿玆苑囿

皇考所作土階茅茨遵堯之約匪誇丹雘有窅谿壑匪沸管弦有唳云鶴詎羙之求惟

聖所樂我龍受之中心若宅是廣居九有是度祖武斯繩宏規敢略爰相其地載斟載酌爰創其模載經載落廟貌巖巖堂皇綽綽有閒旅楹有梴松桷周之以郛其郛嶽嶽環之以池其池防防其水何有鳶飛魚躍其宇何有网軒珠箔神禦孔安心乎莫莫來覲來齋曰望曰朔於萬斯年予誠永托

皇淸文頴卷首十六

欽定四庫全書

皇淸文穎卷首十七

禦制文

賦

耕耤賦【並序】

皇上禦宇之五年靑帝司方之二月春風普扇陽徳方亨

天子乃耕於千畆之田禮也臣聞聖王務本耕耤以勸農功明主孝親親推以供祀事我

皇上孝以事

親勤以率民二載甲辰旣耕加一玆乂

躬行耕耤之禮急粢盛重民食致誠匪懈其典則隆洪惟我

皇上道洽天人化霑艸木誕敷文徳廣運聖謨渥澤周於羣生至治昭乎天壤乃猶頻興重農之典時勤保介之咨追厥唐虞播種之蹤爲彼率土民人之勸萬眾觀儀上農終畆迨厥秋成登於天廩薦之

皇天供於

祖考【臣】知

皇天

祖考鑑

皇上之精誠歆

皇上之大孝必錫嘏降祉永保無疆明徳惟馨聿懷多福【臣】不勝踴躍懽忭之至謹拜手稽首而獻賦曰

繄惟重華之命稷兮播谷實繼乎禹功必烝民之粒食兮始風動而時雍親耕肇於姬籍兮意往聖之皆同我大君之首出兮屢三推以勸農豈玉食之是享兮惟簠簋之防供秉耒耜以率先兮符澤物之元功於是春陽初布靑帝司方嘉萬物之昭蘇值千卉之勾萌農祥旣見土脈方昌協風應律陽气滋彰

皇帝乃順月令撫嘉辰念民力飭甸人當前期而致敬用有事於靑春於焉載師淸畿封人淨路常伯獻儀掌舎設枑爾乃靑壇蔚其聳立華蓽森其崔巍云移翠幕栁拂靑幃啟千畦之平壤欣四塗之腴肥逮夫元辰旣屆曉色方鮮

天子則禦藻冕佩蒼瑌被龍衮鳴和鸞載靑旗揚朱旃接遊車之轔轔施梁輈之戔戔爾乃稷宮將近樂具班陳

天子乃降禦輦饗農神祈嘉谷焚燎薪禮成而退有事耤田衣被襏襫趾履陌阡王侯衛后虎賁導前太僕秉轡牽牛奉鞭乃歷廣場撫禦耦執縻手底不辭瘁乎三推載耒禦間試躬親乎千畆王公卿貳或五或九白叟黃童歌呼奔走維誠敬之聿昭知樂愷之孔厚於是黛耜方輟紺轅遂旋雨防纖以灑潤風縹緲而淨天侍從偕來睹

天顏之有喜馨香上達卜慶兆於丰年夫元鳳下親耕之詔永平垂開耤之萹魏主望公田而發趾晉帝帥羣後以祀先尙傳爲古今之盛事並書之史冊而爛然況乎我

皇至仁大知旣事治而府修亦成天而平地修稼穡以勤民謹神倉而蕆事所無逸以知艱重明粢而將祭三春暖兮播百谷四野寧兮進雙穂也哉乃爲之歌曰田之興兮稷之功澤萬物兮助鴻蒙我

皇展事兮千耦其同和協天人兮一哉

皇衷旣耕旣耨兮我稼其丰爰播爰植兮麻麥幪幪又歌曰思樂甸畿千頃其耦

鸞輅載臨

躬耕其畆登於秋廩斯箱斯倉薦之

宗廟供之明堂神之格思綏祉無疆

一人冇慶永奠萬邦

四時勤政賦

惟聖人之建極兮法天運以自彊歷四時以勤政兮亦日就而月將堯兢兢而舜業業兮萃芳軌於我

皇禹惜陰而湯浴徳兮繄日進以無疆道旣立而化淳兮美光天之徧育如雲日之爲瞻兮統要荒而臣服大哉

帝徳輝光被乎八埏允矣

皇風恩波沃乎四瀆爾其一日萬防宵衣旰食誦抑戒陳無逸昧爽丕顯夜以繼日旣勞謙而匪懈亦健行而不息勤問夜於未央𨿽寸晷而猶惜若乃春居東以首嵗夏居南而執衡秋居西而司蔵冬居北而主成春動也物以之起夏任也物以之生秋收也物以之結冬凍也物以之貞聖人推本萬物之理而欽象四時之行政刑準之以有度治教由是而皆平燠寒應而時若雨暘順序而咸亨此吾

皇四時之勤政而用致九有之和寧者也又若政要書屏箴規刻佩日移崇政之餐汗浹延英之背彼古事之云逺覩今玆之盛代厪夕愓與朝乾用持盈而保泰信日昃而弗遑豈臣鄰之可貸

聖主圖治以勵精庶政分司而用乂於是喜而歌曰九鼎奠兮泰階平

皇風普兮庶物亨萬邦惟懷兮歌永淸

皇心猶戒兮無荒寜朝夕兢惕兮象天行錫極敷言兮惟至誠拜手稽首兮於王庭

萬壽無疆兮久道成

東郊迎春賦

震宮初動兮靑帝司辰勾芒節屆兮木徳惟仁條風入律兮鳥歷紀新展東郊之盛禮兮觀畿甸之迎春旣備禮而備儀兮亦有則而有倫蓋欽承上帝而敬授於下民者也爾乃迎春東郊旣著於月令靑珪禮神亦載於周禮斗柄東指而萬物生地气上騰而蟄虫啟出土牛以示農駕玉輅而防祀於是服蒼玉載靑旗宗伯前導王公後隨有嚴有翼不疾不遅樂奏而凝寒頓減舞進而陽和自滋於是歡迎白叟笑舞黃童夾道霏微而灑雨平林縹緲而搖風喜鴻鈞之气防知大有之年丰自南自北自西自東此皇都迎春之令典而萬國莫敢不來同者也於是勅庶司決獄訟非終必赦惟祥是用象暖律之發生乃省刑而寛眾又若降制詔勞三農助萌陽勸田功法恩光之普扇布仁政以胥融於斯時也戶裊防旛檐飛輕燕栁綠綺宮梅榮芳殿和風拂兮簾惹遊絲暖日長兮鶯啼睍睆金屏麗而帖寫宜春寶扇開而漏傳玉箭溥禁裏之春光煦閭閻而皆徧乃爲之歌曰迎東郊兮肅以將舞云翹兮歌靑陽乘時布令兮徳施長億萬斯年兮紀春王

喜雨賦

客有駕輶軒乘雲軺展軨乎南畆縱轡於東郊遨遊容與徘徊逍遙爾乃白雲起乎空谷甘霖降於崇朝震雷防防飛電熛熛乃往田舍而息焉有二三老人逡巡而前曰斯雨之降時則時矣膏澤之濡普而施矣抑誰之功乎請吾子明言以告之客奮袂而起曰猗歟休哉盛世之民也飲其徳而不知其力坐吾明語子方今龍飛九五聖人在位徳配乾坤功參天地精誠通於神明政教化乎萬類故上天眷命俾雨暘時若而萬方以治乃至含哺鼓腹耕田鑿井者實不知帝力之賜也老人曰聖人之徳某旣知之矣請吾子賦雨之澤及蒼生者可乎客曰若夫金烏收景層陰蔽空雷殷殷以振響電灼灼以搖紅鼓河伯之驚濤湧海若之幽宮瀉天池之巨浸走萬里之長虹逺迷三島近失千峯回生意於眾卉消渴望於三農此則雨之方作而其勢最雄也乃其雲開雨止霽景澄鮮山宛宛其染翠木蓊蓊其逞妍鳥嚶嚶其鳴樹艸芊芊其含煙栁暗歸鴉檐喧幹鵲槐影濃兮庭宇淸花陰轉兮簾櫳薄纖歌動兮髙樓紅防飄兮綺閣緗帙開兮蕓編博山焚兮繡幕莫不欣膏澤之滂澍喜霤聲之頻落此又雨之旣足而萬方共樂者也至若烏犍耕白水之涯黔黎藝綠野之畆白叟歡呼黃童奔走土脈旣滋兮禾麥如雲灌漑不勞兮田疇以阜爾倉爾京爾荷爾負此又二三子所終日服事而知利我之孔厚也於是老人倚杖而歌曰雨玉不可食兮曷若嘉苗滿目屯黃雲雨金不可衣兮曷若五風十雨利耕耘惟天降康兮稽首蒼旻惟皇感天兮永眷日勤千秋萬嵗兮樂吾之君

燈花賦

夫何三冬之夜永兮聴玉漏之丁丁耿宵寒之不寐兮羌讀史而論經對銀燈之熠爍兮何用夫隨月與囊螢松風蕭蕭於戶外兮爰閉牕而掩櫺獨兀坐於幽齋兮賴詩書之是娛引短檠而置前兮瑤篇卷而復舒注膏油以續餘燼兮光燦爛而晃如何生意之忽發兮開花朶於斯須曽不根而自華兮焰炯炯而扶疎蕚蓓蕾而金輝兮葩晶熒而錦敷丹艶灼灼兮火蕋煌煌離精發瑞兮內隠外光飛蛾嬉其來往兮恍如蛺蝶探擷乎春芳乍蔽乍虧兮若續若離匪靑匪綠兮參錯葳蕤可逺觀而不可近玩兮花無葉而有枝歷四時而皆榮兮又如火蓮冬秀乎雪池爾乃釵綴玉虫兮枝堆寶粟光炫縑緗兮影搖帷幕度長夜之迢迢兮喜銀釭之續續靜對而意蕋欲生閒吟而筆花交錯方作伴於形影兮信有佐於誦讀若夫庭燎通晨九華逹旦雞踏蓮花之巧龍銜火樹之艶麗乎未央之宮燦乎承明之殿斯金闕之壯觀豈書齋之淸玩又若帝城三五上元佳時鼇峯千仞金蓮萬枝縟防與繁光共絢銀花與寶炬爭奇固遊觀之雜遝非靜賞之所宜乃爲之歌曰幻非幻兮色可親實非實兮報先春朗瑤室兮席上珍照蕓編兮日日新

鳳凰來儀賦【以聖化感孚泰平瑞應爲韻】

惟

聖皇之建極兮膺九五之寶命沛仁恩於四海兮教化洋溢乎萬姓天不愛道而地不愛寶兮百福畢致而延慶乃威鳳之翔集兮符

一人之神聖嘉彼休徴應我

王化向畿輔而髙鶱覽徳輝而載下惟羽族之三百實超羣而莫亞

聖徳惟純祥禽潛感稟鶉火之靈曜資和气之融暖信鹿後而麟前亦雞喙而燕頷必梧桐之是棲非琳瑯而不噉爾其九苞六象兮五色紛敷戴仁纓義兮蹈信惟孚負禮向智兮順徳不渝晨鳴賀世兮飛鳴郎都行鳴歸嬉兮止鳴提扶是皆斯禽之神異掩余瑞於瑤圖者也若夫黃帝阿閣之巢雝雝喈喈帝嚳六英之舞萋萋翽翽虞廷來儀而神人格岐山和鳴而聖道泰孰若當郅治之休明集王畿而逺邁曠千古而一覩昭徳感於聖代是以六府治九功成金甌固泰階平上瑞駢臻歡聲徧乎閭裏嘉祥疊奏喜气達於寰瀛乃爲之歌曰鳳凰來兮

皇之瑞集天畿兮拱

帝位

帝徳光被兮靈祥萃

聖心彌寅兮勤自治敬

天貺兮罔或肆又歌曰吉士藹藹鳴鳥協應曷由臻玆我

後徳盛萬有千載遐荒安定

重修

闕裏文廟告成賦

丕鑠惟淸

聖祖神宗旣承顯之式谷允精一而執中欽明文思克讓允恭洋溢潏沕萬國來同

皇上禦極是法是則煥天下於文明登九有於袵席重道而

先聖是欽崇儒而

素王惟式

天鑑孔昭佑我

一人謂

闕裏之經營旣久斯

尼山之廟貌宜新借締造於昭代貽制作於

聖君

天子乃命司空勅匠作爾經爾營乃量乃度走羣靈而驅八神鳩工徒而諮眾略劚無閭不注之巉巗伐泰嶠嵩髙之防錯良材川委大木神輸授模定式審方辧隅陶埴鍛厲之俱備丹靑圬冶之咸臚凡工倕與匠石莫不奏伎而待須爾乃日嘉時良爰動鼛聲鍤徒奮力人充盈旣陾陾而薨薨亦登登而馮馮大冶耀兮金煙霏屑噴兮瓊英斧斤丁丁兮觀捄度之胥法繩墨綿綿兮看約椓之咸平矯枉兮旣直削腐兮用貞曉畚槖槖晝杵訇訇俄而確輝玉磶杗煥云楣丰融曼衍掲嶪陸離祕殿聳兮盤鳳傑閣矗兮臥螭何巨麗之方建乃卿矞之呈奇曜藻流光兮郁蓊而承日麗懸華曳紫兮糺縵以布天垂斯固天文與人文並燦聖居與聖澤偕丕者也若乃級層階於東西拱修廡於左右大成殿大成門實

禦筆之親書聖時門道門更

睿思之口授圭瓚俎豆之式新犧牲幣帛之加舊添配祀之羣賢增執事之奔走色瓦頒自尙方

禦碑摹以重鏤丹楹列乎瓌材采桷揭乎纖繡則其爲狀也邈穹嶐以宏壯亙砰燐而窅防殖殖兮其庭噲噲兮其正宏卓爍以輝赫兮若燭龍蜿蜒而鬇鬡紛攢羅以崴磈兮若巨鼇贔屭而崢嶸斯翼斯棘兮屬閣道之駊騀如松如竹兮衛鉤陳之縱橫仿巖廊而布象準魏闕以爲程磢磑旣堅知爲髙之基下綺疏交映悟立誠之牖明至夫旣落旣成乃祭乃饗

命王子而䢐徵昭

一人之敬仰牲牷肥腯黍稷丰穰衣冠肅恭進退雍容籩豆旣旅樽罍斯崇以間兮笙鏞於論兮鼓鐘神旣妥兮和衝降多福兮隆隆蓋尊

聖之典無以尙統前後而莫有或同者也於是爲之歌曰堂皇靈宇

天子是新旣輪旣奐乃防乃璘杏壇蔥鬰檜幹繽紛宣聖是安佑我後人歷億萬禩丕煥斯文

萬壽日慶雲見苗疆賦

惟

皇淸肇三韓而定業鞏盛京以立基旣應天而昌運亦撫民而順時

世祖白旄黃鉞仁義興師於是乎撫有四海宅燕京而向離於皇

聖祖作則生知正義育仁以馭世制禮作樂以定規六十一年之湛恩渥澤逮我

皇而克享其雍熙丕鑠

皇徳

聖祖是式精神通於神明聲色允其恭黙勤政亶乎八年至仁敷乎萬國擊壤者歌何有之帝力含哺者順無爲之帝則

昊天曰明鑑我

皇情何祥勿應有瑞畢呈乃僞謙而自牧更持虛而若盈或歸

親而不居或讓美而弗稱斯固

一人之大徳巍巍蕩蕩而難名者也嵗在上章月惟淵獻

帝澤均施

皇風普扇坤輿載辟紅苗允致其共球版籍初登六里亦安其服甸乃宣布化誨之初辰實誕降吾

皇之聖旦鴨保寨之大吏初臨地良坡之苗民同忭池河營之猺獞咸臻萬榮江之老幼共見異地而

王命頒陳同時而卿云燦爛歸誠之愚民稽首何異華封之祝三宣意之將吏傾心允似嵩髙之呼萬氤氳捧日擘碎錦之千重縹緲麗天幻榮光於萬變爲樓爲閣拱黃道以旁敷非霧非煙被淸風而不散五文絢彩於璇霄十色流虹於碧漢此重譯之來不聞奏於越裳七旬之格不聞歌其糺縵者也況於嘉時正午恰當景命之辰歷未及申允愜綿長之願彼夫升堂於黃帝之時起河於伊耆之代入房於殷湯之宮浮洛於周成之載穆天子之王母爲謡漢武帝之泰山紀再或一色而無文或旋聚而忽分豈如歷三時之久當

聖壽之辰現新附之地昭歸化之民又何足稱函闗紫气帝鄕白雲哉乃爲之歌曰於赫

聖治兮格於

蒼天嘉瑞聿昭兮於彼苗田格愚孚頑兮

王化普宣祝我

聖壽兮億萬斯年

指佞艸賦

銅龍曉啟玉漏初傳氤氳曙色縹緲祥煙朝萬國之球璧列百辟之班聫爰有靈苗曰指佞艸非時不見實天地之無私應而生允皇王之有道則見夫峙丹陛而蔥菁秀彤墀而縹緲金莖露灑潤貞幹之稜稜玉殿香凝靄斜枝而裊裊無心而應獬冠之觸何殊有佞則知金鏡之洞已早至若元愷登而僉壬化明良慶而庶績熈𨿽間生於堯代實蔵用於明時對右平兮左墄承日照兮風披千官劍佩三殿威儀則屈軼亦呈其瑞而己矣又安得夫邪佞而指之

六藝賦

居髙齋以逺紹娛情志於典墳借義府之息遊望宮墻其聿新伊六藝之爲懿𨿽宿儒而必親予下學其何知敢玩愒而不遵矧夫禮緣情以制物樂平情而返初射必先乎正直禦必範乎馳驅書貴六文之不忒數窮大衍而有餘於身爲終始之伴於道爲行邁之輿請爲言其美備俾達者其聴諸原夫禮儀三百威儀三千旣安上而治民亦緯地而經天其制之也必傳道之聖其行之也必守道之賢郊廟有饗祀之典朝寧有聘防之防尊尊則衣冠拜舞親親則酬酢蕃駢尊卑賴以等殺進退恃以周旋是蓋禮之大者而其細尢莫能以盡焉粵自軒轅雲門定樂溯原必本於中和相濟必分其淸濁以歌則管聲噦噦以舞則鷺羽翯翯五音六律之交宣八風九歌之相續審音兮旣換羽而移官吹律兮復度商而揣角入耳兮躁心以釋傾聴兮欲心以平𨿽宜觀於韶舞必先放乎鄭聲以宣民志以和民情惟樂舞之至正斯風俗其可成若夫惇弓旣堅四侯旣均可緣此而觀徳亦因之而序賔在澤在宮必有一定之制少算多算難紊不易之倫騶虞之節兮天子所用貍首之風兮諸侯是陳愼其所舉取制於中聖王合射以明教男子蓬矢而桑弓在昔宣尼曰執禦矣平心正體兮在玆自下奉上兮以此四黃旣駕兮總轡分鑣兩驂不倚兮過都越鄙追電兮逐風發豝兮殪兕鄙組舞於東野羨辭乘之王良愛蘧瑗之過闕馳造父於康莊孰謂禦爲賤役非君子之所方哉至若畫始羲皇字肇蒼頡史載觀於蹄迒易稱代乎防結百官以治兮宣猷萬民以察兮仰哲迨書契之大明快苞符之盡泄於焉籀斯造乎前驅羲獻繼乎後乘文皇飛白張顚艸聖顏栁法嚴蘇黃筆勁𨿽歷代有作者要悉歸乎心正若乃司天之職推步萬端黃鐘定其分至玉律辧其暑寒旣參天而兩地亦稽坤而考乾下至內府外府之嵗防郊人廛人之定田無一則何以成十有百則至於累千參伍而其法備錯綜而其數全豈若商鞅近功始按人而立稅羊心計算舟車與緡錢蓋所以裕國計敬昊天惟損上而益下乃自古而云然懿玆六藝用借尋求若行逺兮駕車若溯川兮泛舟嗟不學兮面墻期佩服兮優遊庶不忒兮我心用黽勉兮前修

日方升賦

伊蒼旻之懸象兮煥二曜之重明麗中天以臨照兮終萬古而健行分宵旦之行蔵兮仰瑞應於升恆維光華之烜爛兮百昌欣以向榮偉魄淵之繼照兮請仰觀旭日之方升明萬彚其伊始兮符天心之生生方其玉繩罷系斗杓收指望舒隠曜以西馳啟明蔵輝而逺徙覽東方其生白眄海水而煥紫滄溟罷浴駕羲禦以遄徵火馭載臨邁天衢其自此璇圖不忒兮正羲仲之寅賔玉律無差兮合容成之步晷銀虯渴兮燭龍翔陽烏飛兮曜靈揚出渤澥兮經若木歷暘谷兮拂扶桑瀛海燐燐洗寶輪而皎潔咸池炳炳拱神鏡以汪洋玉衡隠約兮低度瑤華烜赫兮含章照彼鮫宮添輕綃之晃朗射玆龍窟增寶蔵之輝煌則見金門初啟玉漏停傳天雞喚兮報曙寶鼎列兮生煙陽侯執轡兮炫彤墀之璀璨后羿揚麾兮催靑瑣之班聫云旗縹緲兮映百川之防海霞車陸離兮靄萬國之朝天此出震一人之有慶向離敷治以無偏者也至若六街香霧九陌紅塵曙色方升晉謁之驄駉駉晨光乍爛計偕之車轔轔瞻祥光之錯落覩瑞靄之氤氳此王路馳驅之士鸞翔鵲起而欣欣者也又若幽人曠逸竿甫逾三學士淸嚴甎未倍四梳翻云髻兮曉景透乎香閨經開貝葉兮晨鐘鳴乎古寺舟橫野渡兮驚月落而烏啼獵合平原兮喜黃牽而蒼臂艸木向曙以敷榮飛走和鳴而得意此又臨照無私恩光徧及於萬類者也斯時也後天一度而輝燭於大荒出地咫尺而宣耀於無疆夜光無所施其用火齊無可耀其光杖何爲兮誇誇父戈何爲兮稱魯陽蔀何用兮其丰繩何施兮其長考盈虧兮何與驗中昃兮無妨若太極兮始判而將分如元防兮方流而未央又何必紀合璧於伊耆之代舉抱戴於晉帝之堂侈談王字之瑞徒稱五色之光哉客有興寄泰山之嶠神遊日觀之峯睹初陽之煒煜攬顥气之沖融開懷抱暢心胸鄙熊曜瑯琊之迹追靑蓮登眺之蹤將遊心乎太始觀造物之元功

水輪賦

削竹爲管揉木爲輪假廣川之利潤代膏雨之洪恩因時制宜奚必資乎匠伯澤民利物乃有待於梓人爾其東作云興西成在望大田多稼或懷旱魃之憂宻雲不雨每厪旻天之貺𨿽抱甕之勤奚爲卽挈瓶之利亦讓於是轉岸上之飛輪汲江中之巨浪方來旋去詫機軸之周環己納而吐欣洪波之奔放劃如雷鼓之聲翩若飛鳬之狀揚淸激濁兮大澤旁通救患分災兮連畦滋暢鄙桔橰之小恵殊轆轤以致功匪疾匪徐兮運旋而不竭突如來如兮灌注而莫窮盈科而進兮施有次第轉轂而輸兮用無始終流洋洋兮比潤甘霖苗薿薿兮同舒律暖垂稻穂兮壠畆勻黃築場圃兮篝車載滿是知輪者木之體旣防順而有功水者坎之盈亦剛中而有信相資以濟引重之象何殊因物而施救暵之功以迅敬陳澤物之奇勲用備風人之雅訓

文戰賦

甚矣人之好爭也軒尢鼔怒於凶器羿浞鬭技於霜鋒賁育逞力於舉重般婁恃巧於雕虫良增騖智於劉項儀秦馳辧於橫從是蓋所居者髙則惡人之我並所操者異則嫉人之我同未有解搆釋紛齊天地於一指和光同塵歸大化之元宗者也吾意文人學士知命樂天謙卑自牧愼重爲先其遊心於淡也若太羮之味其麗澤相滋也若共濟之船宜其煦煦爲儒魚魚爲賢不恧我之或後不憎人之或前而孰知所謂文戰者更有甚於前言當其屬詞鋒排筆陣萬夫之雄莫擬六籍之奧並進徹札之鏃必期乎中堅露穎之嚢何妨於遊刃鶚視而張弛咸宜虎變而雷霆用震於是緗帙繽紛盡作鼓鼙之響絳帷掩映俄興旌斾之思呼十二之龍賔發攄奇防揮五千之文字奮迅偏師臨局早分其勝負當塲疊用其正奇弟子降心而斂手先生談笑而解圍是蓋厲兵於學海蔵甲於文山請纓同弱冠之子投筆似定逺之班硯石如砥兮紀功莫盡霜毫飛白兮露布爰頒齊物子見而笑之曰是蓋以文爲戰者夫文以載道而又何戰乎請與子解干戈之擾而歸洪荒之都

景陵瑞芝賦

蓋聞王者孝慈則芝茂又曰君有至徳則芝生仁恩覃敷於率土艸木爰葉夫嘉禎考夫瑞應之圖稽乎符命之經未有治功允協乎郅理而祥應不驗於山靈者也欽惟

聖皇禦世敬

天法

祖煦嫗之澤比陽春汪濊之恩如膏雨亮工則克諧三事歌敍則允治六府凡溥大化於雍熙悉循

聖祖之遺矩

上帝是鑑靈瑞斯頻河淸海晏之紀麟遊鳳集之文與夫嘉禾甘露之疊見蓋不可以指數陳是皆

一人格

天之元功而厚澤永逮夫生民者也乃若瑤光發辰象之精金色吐陰陽之秀衍

鼎湖兮億載休徵鞏

福地兮萬年鴻祐繽紛芝采表

聖祖盛徳之常新煥爛芝房驗吾

皇孝思之孔厚金枝瓊葉浥瑞露於

寶城十色九光燦祥霞於仙囿鏤珊瑚而作幹葩蓋髙擎肖龍鳳以呈形卿云低覆氤氳並日月以爭華蔚靄與松楸而並茂豈與夫生於石室產自珠宮王母之臺虛紀宓妃之館成空秀甘泉之庭而傳誇晉帝產延英之座而稱美唐宗也哉

聖聖同揆徳惟其至旣丕顯而丕承信格

天而格

地嘉祉效乎百靈景運凝乎二气謹拜手而颺言賦太平之至瑞

春搜賦

文武之道一弛一張政以則乎四季令如煥乎三光其禮則備其文則詳𨿽寓意乎簡卒亦致戒乎禽荒故當春气之始和行搜禮而如常蓋所以開三面儀萬方豈云魚必殱其鯤鮞獸必索其羊者哉於斯時也東作未興猶是三農之隙孳尾未接豈妨百獸之生春蠢也爰宣威以象動搜求也乃法古以考成進退疾徐固將明其紀律勾擊搏刺亦莫過乎縱橫借以整軍豈惟逐獸六軍之節制可觀三畋之儀文斯究安不忘危兮經國之典斯存用而有節兮胞與之仁在宥乃足賓筵用供幹豆此以見國家之大體可以比先王之搜狩不然者茍非黷武卽屬從禽於是乎有風人之刺禹甸之箴子云所以賦羽獵相如所以諷上林又豈君人者之以天地之心爲心者哉

皇淸文頴卷首十七

欽定四庫全書

皇淸文頴卷首十八

禦制文

賦

書同文賦

偉哉書契之盛也麗光天而有耀敷海宇而無垠掌之保氏而肇夫小學觀乎人文而成彼大勲代結繩而爲治因載道以稱神洋溢之風普扇光華之治聿新書紀遵道遵路記稱同軌同倫固艸野咸欽其法式抑巖廊用布其絲綸繄夫庖犧造書倉頡創字蝌蚪成形魚鳥志瑞原所始作不一其類迨後八體漸分六書遂制或篆隸而殊科或殳戈之異制或偃露湧泉而稱工或離星垂珠以布勢或揭象魏之條或質嵗成之計或遊元圃之麟或折蟾宮之桂莫不依乎典則遵我王章錯綜以盡其術采摭以備其詳藻耀乎典冊之府輝煌乎翰墨之塲指事象形之中則協聲轉注之允臧潤太平而有色宣文治於重光於是靖萬慮之紛拏布一人之大化金殿春永而閣帖臨余玉筆龍飛而黃麻艸罷欲加防而無有詎一畫之可假昭萬里之同風自一人而逮下明廷敷奏曽無馬字之訛在野遵從何有魚書之詐則知聖人有作書文大同自南自北自西自東光如日月之燭遐屆舟車所通布章程於畫一闡治理於鴻蒙豈操觚而濡墨者徒工技雕虫也哉

聖徳合天地賦

聖人膺寶籙握靈圖躋含生於富壽致萬類之昭蘇澤允覃乎九有道克奉乎三無欽明文思帝堯無以逾也溫恭允塞虞舜曷以加乎紀巍巍與蕩蕩信一揆而同符天無不覆地無不載蒼蒼者昭丕冒之宏混混者順發生之大窺博厚而難名測包容而無外是亙古此天地也而誰與爲對待哉王者中和位育並立爲三規模旣同乎幬載對越尢致其精嚴故升中於天而鬼神格告成於地而恩澤覃茂以對時而行無妄卑以自牧而體福謙於是歌一徳之允若與二儀而脗合布政則溫如春融育物則量同海納明如日也麗九華以昭宣散如風也紀八節於閶闔然而髙明旣被朝夕彌防昭事則幾康是飭行健則元防永綿小心翼翼是曰法天若夫廣大咸亨品物必遂旣柔順而利貞亦履仁而行義安土能惇是曰則地於是乎乾坤合徳君師並修海宇仰崇髙之象羣靈樂靜謐之休徧尊親於血气成參贊之謨謀豈非與淸寧而永奠合上下而同流者哉

麥秋賦

繄鶉火之司令疑商金之屆期影度朱明始散芳於橊圃律侵白帝獨抽穂於麥畦愛芃芃之連纈亦離離之下垂南畆正勤於此日西成偏紀乎玆時披梅風而含顆潤谷雨而雙岐是蓋四時之代序而萬物各遂其繁滋者也乃其隄上鶯啼隴間雉雊芳艸未歇而猶菲緑樹成陰而始就何銍艾之奄觀兮當隆曦之永晝覩黃雲之滿野兮驚白藏之應候溽寒露而朝濡兮潛陰呂而夕秀雜收斂於長養兮參結實於紛茂炎炎當令碩碩成行紫莖兮韞爽靑穂兮含涼大有占而丰登肇象兮中和順而隴畆飛香對銀縚而偶穂兮散珠顆而分芒豈非化工之獨運而爲

盛世之嘉祥也哉

學問至芻蕘賦

原夫泰岱之髙不讓土壤而尊五嶽河海之廣不擇細流而納百川載萬物而不盈者曰地覆羣有而不居者惟天是以有大而能謙必豫見善而能遷始賢固至理之如此豈入道而不然蓋自先民有言詢於芻蕘旣下問之不恥乃大徳之孔昭野無遺才英俊彈冠夫廊廟政皆丕應庶人罷議於市朝固己五風順十雨調集濟濟之多士覩師師於百僚然而謙謙君子延訪不遺夫艸莽穆穆元後諏諮乃逮夫薪樵是以禹下昌言之拜湯勤有莘之招髙宗恭黙而得左右於巖野周公勤思而傳吐握於崇朝凡其守謙以受益用是居上而不驕爾乃設鐸設鞀而蒿萊亦及爰咨爰度而艸澤無餘道至廣也豈必備乎垂衣之主心之虛也乃旁求於戴笠之夫邇言不棄良材必選大度於是乎彰隆業因此而顯戒損用以持盈得師期乎主善此聖王樂取之誠心而非徒規仿乎先民之舊典

五六天地之中合賦【以敬授民時聖人所先爲韻】

繄鴻蒙之坱圠兮肇兩儀而互應昭法象之崇卑兮紛萬物其繁盛羌孰體夫天心兮伊誰契乎地柄揭造化之元樞兮示羣生以金鏡粵若宓羲畫卦而知一元之廣運亦越周文系彖而明三才之有正於焉定嵗序乎星辰總以握綱維於祗敬爾其渾淪初分經緯斯究奇全偶半地天恰配乎朔南兼兩函三剛柔各居其左右積五位以相乘合六爻而互就置閏則道在歸奇積策則法惟用九載在周禮屬大卜之攸同稽乃虞書實羲和之所授孰云一三二四之當前與夫七九八十之應後此蓋陰陽定位其運乃神至聖觀象用以前民來復而知履端於子交泰而識建統於寅覘气於十有二月驗嵗差於三百六旬彼夫土圭銅渾之是制保章馮相之所陳或北陸而成嵗或東嵎以紀春豈能外大衍之名數總萬有之紛綸若乃衍母衍子各殊其用大餘小餘不紊其時𨿽月窟天根眇忽難窮其象罔而乾維坤絡翕辟自著其端倪天五得其中也地六從而合之五挈陽樞五五二十五數而不忒六維陰紐六六三十六宮而咸宜於以協大中之運於以定保合之規乃其變化相尋權輿斯定天數六爲用而五爲體倍其五兮天干盈地數五爲君而六爲臣重其六兮地支竟气降爲味兮聿觀大化之所由敷民受以生兮乃識萬彚之所從孕圖呈龍馬兮妙用協造化之奇象著龜書兮至瑞應憲天之聖辧方辧卦定至定分六甲爲日五子維辰十一而道畢六十而數均極其數兮遂定天下之象通其變兮遂成天地之文陽奇陰偶兮合而言之曰易天圓地方兮中而處者惟人玆五六之疊乘兮實形生之槖籥惟中合之妙搆兮顯天地之絪緼於是順布五行修和六府言乎理兮健順統防乎苞符言乎器兮權度不差夫絫黍用布令於提陬遂紀元於章蔀占鳥火虛昴而定嵗功乘震兌坎離以致時序豈其事事而爲之則物物而爲之所哉重曰居寰中以禦極兮道在節宣察璣衡以齊政兮聖人我先愧參贊之靡易兮凜若冰淵頋民事之綦重兮時罔或愆敷五典與六職兮取法自然期無逸以勤卹兮欽若昊天

恭祝

聖母皇太后萬壽無疆賦【有序】

伏聞累洽重熙光啟壽昌之運垂恩儲祉慶延

慈訓之隆惟懿徳在躬以至仁爲茂育斯降年有永自諸福之駢臻我

聖母崇慶慈宣皇太后

化協幹樞

恩周坤絡

興嬀佐嚳申錫久而長髮其祥

明徳宣仁垂裕深而並受其福玆值仲冬之月欣逢

萬壽之期禹甸春回堯封慶洽集衣冠於萬國率拜舞於千官共稱北斗之觴竊擬南山之頌謹拜手稽首而獻賦曰

惟坤徳之無疆乃自天而凝命旣體順以承幹遹鐘祥而衍慶王母受介福逺垂羲易之文京室紀徽音載詠周詩之盛禮崇尊養防下國之共球律轉陽和運中天之璣鏡桃熟三千之候愛日舒長山呼萬嵗之聲慈云髙映占南極之光華奉

東朝之溫凊擁佳气於蓬萊共欽瞻於

慈聖

徽號極域中之尊至仁爲天下之

母配天而防奉三無應地則含九有永彌性以優遊介繁禧而昌後竊欣

膝下之承歡就養無方於左右黃裳中正開長信而禮洽宮庭

彤幄輝光出甘泉而瑞盈郊棷挹天酒以潤芳蘐廻鳳輦而縈宮栁臨華渚以逍遙邁斗維之悠久於時律中黃鐘日臨婺女驗添綫於金鍼候吹葭於玉呂恭逢誕聖之辰正協履長之序聲傳絳幘尙衣初進云裘光映朱霞列樹猶然彩炬引

璇宮之法駕盛儀衛於鉤陳振丹陛之元音應鏗鏘於鐘虡雲開扇影瞻

寶座而奏瑤牋香裊鑪煙啟芳筵而斟桂醑躬舞蹈以奉觴循玉除而容與歡騰薄海慶溢敷天曠代之苞符輻輳殊方之寶賮駢闐九葉金芝吐榮華於天秀萬年玉冊銘琬琰以神鐫云綃呈織女之機七襄錦麗寶鬘綴仙人之珥四寸珠圓饌龍根而待禦擘麟脯以烹鮮紫府之瓊漿若醴華封之碧萬如船盡入充庭之貢並登介壽之筵若乃車書南北尉西東競厠身於朝列隨稽拜於臣工共晉九如之祝羣欽萬福之同聽仙韶之應節覘瑞靄之浮空鳳舞鸞歌奏鈞天而陳廣樂云蒸霞蔚揖金母而拜木公花滿瑤池之上籌添海屋之中信上元之資福綿景祚於無窮臣祗奉

母儀儼同天覆幸當淸晏之期喜值文明之晝遊觀上苑效扶侍於

鑾輿瞻望

春暉煥斑斕於舞袖天開有道之祥星紀長庚之宿仰純嘏之緝熙兮荷貽謀之孔厚愧頌颺而莫罄兮願福祿之永茂自今以始兮八千春長祝

慈幃兮無量壽

建福宮賦

居寰中以禦物凜

天命兮難諶懼大業之弗勝恆幹惕兮小心戒峻宇與雕墻鑑酒池兮肉林愧饑溺其未解遑安逸兮是尋乃者新宮落初玉戺金鋪剏名建福義何居乎蓋是地也圍於宮墻而弗加擴卑於路寢而弗增華畏炎歊之相偪乃托興於淸嘉儉不至陋幽而匪遐況在重華之右【重華宮朕舊居也在新宮之左】比之興慶之宮未費司農之帑何勞庶民之攻經之營之募千夫而齊力如松如竹閱數月而成功於是殿方馺娑宮比駘蕩長春長樂披靑簡而空傳太和保和憑朱欄而相望千門萬戶兮想漢制之太奢茅茨土堦兮欽堯儉之堪尙軒號靜怡兮期成性之常存齊名敬勝兮恐舉念之或妄亭顏恵風兮欲膏澤之旁敷閣扁延春兮與羣生而咸暢觸目警心兮守此志而始終居安思危兮常厪懷而籌量爾其文石矗立嘉木叢生羅芝田兮蕙畹來燕賀兮鶯鳴披薫風兮思解慍對時雨兮樂向榮觀太宇兮調元化育萬物兮驗農耕又何必焚隋廷之甲煎樹漢苑之金莖歌陳宮之玉樹聽唐曲之新聲而始稱悅情也哉於時而春覽生意而欣欣於時而夏逺煩暑而灑灑乃其秋也偉西成之可慶乃其冬也體貞元之凝命載色載笑奉

慈闈而承歡來遊來歌與艮臣而交儆於以承先厪肯構而勿忘於以示後庶斯言之是聽重曰洪範有言斂時五福敷錫庶民與時茂育予宅是居心乎肅肅受天之祜匪借田燭建民之極匪侈華屋繼繩光烈對越於穆進賢納諫懲惡旌淑志茍懷安是謂不谷尙愼旃哉永膺

天祿

盛京賦【有序】

嘗聞以父母之心爲心者天下無不友之兄弟以祖宗之心爲心者天下無不睦之族人以天地之心爲心者天下無不愛之民物斯言也人盡宜勉而所系於爲人君者尢重然三語之中又惟以祖宗之心爲心居其要焉蓋以祖宗之心爲心則必思開創之維艱知守成之不易兢兢業業畏天愛人於是刑兄弟而禦家邦斯以父母之心爲心也民同胞而物吾與斯以天地之心爲心也孔子曰明乎郊社之禮禘嘗之義治國其如示諸掌乎宗廟禘嘗之典固先王繼志述事之大經也然自聖人像大過肇封樹以來上陵之制漢代己然我國家肇興盛京邠岐之地橋山在焉昔

皇祖六十一年之間三謁

丹陵用展孝敬

皇考在位百度維新日不暇給適西鄙有事徴役己勞又

藩邸時曽奉

皇祖命往謁

祖陵是以十有三年中未舉是典予小子纘承丕基懼徳弗嗣深惟

祖宗締搆之勤日有孜孜敬奉神器言念盛京爲天作之基

永陵

福陵

昭陵巍然在望不躬親祀事其奚以攄慤忱而示來許爰以干隆癸亥秋恭奉

皇太后發軔京師屆我陪都孝思以申

祖武是仰因周覽山川之渾厚民物之朴淳谷土之沃肥百昌之繁廡洵乎天府之國興王之防也昔居相度召頌公劉岐宅作屏周歌太王莫不於

上帝之監觀下民之君宗三致意焉故物以賦顯事以頌宣旣見於斯豈黙於言乎遂作賦曰

歳大淵獻時旦栁中協律無射辧方庚辛歷吉日以建旗駕應龍之龢鸞紛漓虖蕤蜿蜒旌防虹橦鳴鳶周乎神臯之壤屆乎箕尾之躔循我畱都殺禋

珠丘懷精气仰

徳流旣備旣申廼禦黼座而覲臣寮維締造之彌艱撫艸創之鴻圖曰於休哉是蓋突載亳之子殷躐宅鎬之姬周憑虛致譏於東約安處薦誚於西逾下此離爲十二之國合爲六七之侯鼎立瓜分者益瑣纎旁魄不足以殫攄而孟堅平子太衝者倫方且艷陳崤函隴坻之隘鹽池墨井之腴枍詣天梁之麗三條五劇之區極鋪張以詭辧彼何辭廼稱諸奚侔夫天作之皇宅又何借萇與魏舒於是諮文獻考圖冊不恧不文爰賦其略聚精搆思掛一漏百粵我淸初肇長白山扶輿所鐘不顯不靈周八十里潭曰闥門鴨緑混同愛滹三江出焉帝女天妺朱果是吞爰生

聖子

帝用錫以姓曰覺羅而徽其稱曰愛新是剪是除匪安匪康乃有葉赫輝發界藩撫順遂築城於遼陽以爲東國之宗

天篤其祜載恢厥功天命十年相險宅中謂沈陽爲王气所聚乃建盛京而俯關西故言其封域則𨿽始自秦漢歷隋唐以迄遼金歟而舉其規模則維新

皇運膺靈佑之獨深也仰符十度之尾實臨析木之津得云漢之所垂維北極之所鄰亦何異乎召伯相宅卜惟洛食奉春建策畱侯演成哉於是乎左挾朝鮮右據山海北屏白山南帶遼水滄溟爲池澎湃防渨流湯湯赴彌彌撇渹廻渾渼浴日沃星莫測其始東盡使犬之部朔連牧羊之鄙啟我漠恵之原擴我俄朶之址髙燥埤濕原田每每走大野而拱太室者萬有餘裏其山則鐵嶺繡嶺平頂降龍木查石門東水南雙矗嵑聚�嵏兮屴崱嵌兮峒兮�嵃嵂兮嵣嵡蔽虧日月源流湖江旣孕奇而盤郁亦含秀而隆崇故夫四蹄雙羽之族長林丰艸之眾無不博產乎其中蹄類則虎豹熊羆野馬野騾鹿麞麅麅狼豺封駝狐貍貛貉跳婆娑鼢鼯艾虎貂防輕嘉其他牛馬羊豕之資以日用者蓋塡閭巷而烝寢訛羽類則野雞沙雞鵞鴨靑鸛鶴禿鶖維鵜在梁縮脖鳩燕啄木鵲鶬鷹鷂雕鶻紅牙商倉黃鵪防化白鴈霜橫曰海東靑出黒龍江林擊則天鵞褫魄甸搏則窟走僵其他鴿雀銅嘴桃虫鴛鴦雜防紛泊騰軼翶翔其艸則蒿艾香蒲蘆葦蕭荻章茅水蔥紅藍綬虉馬藺知時木槿紀節厥惟人葠三椏五葉气稟地靈功符陰隲商陸茵蔯萹蓄葶藶蠡實絲均能巳疾其林則五鍼之松萬年之栢重障隠天幽林蔽澤挺崇槐之曽靑防櫃栁之濃碧大椿以八千爲春壽櫟以不材爲徳爛紅杏與緋桃紛白棟與黃蘗山藤柔韌是資鞭防雞桑落黃可供蠶織陸珍旣牣海錯亦繁鯉魴鱒鱖鯼鯽鱅鰱鰷鯝鱧鳡鮠防鮎鱓比目分合重唇浮湛劍餙鮫翅栁炙細鱗牛魚之長丈計帶魚之白韋編烏鰂之須粘石渡父之喙矴船他如防馬驢狗豚獺豹貛出沒乎洶湧潛躍乎遊淵蒼龍揵鬐而云作赤螭掉尾而波開老蚌含珠九光燭天神奇是韞瓌瑰是生𨿽山經與地誌羗莫得而詳焉懿玆奧區原隰畇畇厥田上中厥壤惟平抱海負蓋跨遼欱宣渾河爲帶興京爲襟袤復陸而坦坦黋拓落而蕓蕓偉嘉禎之萃薈信槖籥之絪緼

帝眷東頋用畀皇淸而爲萬載之沛丰若其測圭臬度廣輪依防尺疏渠川歌經始詠攸寧又可略聞矣天命天聰丕顯丕繼因其舊沈拓我新制規天矩地向明授時增八門之詄蕩脇九逵之邐迆翼翼俾倪岧岧堞雉起

圜丘於郊南單埢垣之潔祕欽柴颺槱陳玉薦幣鼓云和升繭栗以邀肸蠁而昭祀事霜露在履春秋聿遷愾乎僾乎肇禋閟宮滌濯毛炰元酒太羮

文祖

神宗爰歆於斯符帝車之太乙正王宮於未央重三殿之實枚表雙闕於闔閶闕名維何文徳武功殿名維何崇政建中髙樓望氛厥題鳳凰後宮紫極交泰淸寧闗雎麟趾化洽家邦維朴而安乃鞏而臧豈其工防檻之刻鏤豈其飾榱橑之焜煌豈其疏龍首之嵔嶪豈其叛鳳翼之昂蔵匪有心於儉約乃潛揆夫陶唐大政當陽十亭雁行爰諏爰度日贊日襄吉君臣之一徳而擴我闥於八荒正號紀元以受天慶於是定兩翼之位列八旗之方黃白紅藍有正有鑲法其象於河鼓則其數於羲經神其變於三五握其奇於九宮

大聖創制動協天象是猶易之書契乃觀蹄迒焉樹以屏翰馭輕居重本支百世昌我宗潢佐命之勲曰費英東額都希福績茂蕭張曰有坐謀曰有折衝旣彬彬而濟濟亦赳赳而彭彭其餘附鳳而攀龍者蓋車載與鬥量爰制國書聿興文教演義譯音物取其肖允維大海克稱檢校𨿽絕域其必通卽纎故其亦貌若夫人自爲戰王者無敵角嚴則百墉失憑旌揮則三邊定檄義不返顧勇不重壁是以敉四海而莫攖亙千古而鮮匹故班錄於累世用以酬夫勞績及其斗杓北指涉冬背秋爰狩中原我戎是修靡虹采裊蜺斿拖霧纛建云旂後屬車前導遊乘我良產屏彼雕輈右忘歸之箭勁左繁弱之弓柔倩浰而雷動鴻絧而星流又何必王良執轡纎阿禦軥也哉於是帶甲之士百萬盡發鷹犬而驟驊驑卑泰山之爲櫓跨渤海以張罘林林裔裔列列裒裒命地而後中應聲而先掊散壄麋之羣友剔穴貍之伏畱駭巘麢之儦俟詟郊之佻偸旣肩惰指倦而麌麌之羣猶緣陵蔽野比夏艸之稠焉爰用三驅示無盡劉更命羽林佽飛之士手豹尾踞虎頭搏洞熊殱澤防觀壯夫之鶴躍快猛獸之防膢乃獻我成禽捨彼踐毛擇其上殺允惟左膘以奉宗廟幹豆亨炮次充賔客乃薦君庖班獲行賞訖乎輿僚是蓋因天地之利習軍旅之勞戰則克而祭受福古者搜苗狝狩之禮所爲昭詎其害三時之土谷奪百姓之腴膏蹂桑柘之地廣虞獵之郊如子虛上林之所嘲也哉將將蕃後夔夔列君奉贄來朝齋遫侍宸或稽首而請聘或傾心而納姻於是樂以九奏饗以八珍邁呼韓之朝天逾頡利之舞庭合內外爲一家自我

祖而巳然坰牧之宜曰大淩河亙肥壤之博衍茁靈艸之敷披夏蚊避境春泉漾波是以駉駉之牡蕃孳孔多爾其驪驈騅駓騂騏駱驒驑馰驔騧馯防駰騢或眠而馾或行而惟致逺之有賴亦揚威之無過畿甸旣辟農桑是咨爰飭田畯爰勵甸師物早晚之種辧髙下之宜男則耕耘是務女則織絍是謀抑工賈之末業勤衣食之本圖故深耕易耨谷用滋也九夏三耘免污菜也雨我公田遂及私也庤我錢鎛銍艾時也我簋斯盛實佳粢也我倉如陵庾如坻也服尙布棉奚纎美也器用陶匏戒奢靡也土物是愛神降嘉生黍維秬秠稲維糯秔粟維穈芑粱維赤黃解蠡胡麻來牟鈴鐺蘇分紫赤豆有豌豇蔬則蕓薹薤蒜蘿卜韭蔥蔞蒿蒲筍紫莖茴香壺盧蔓菁萵苣葵防鮮不斾斾穟穟唪唪幪幪驛驛厭厭緜緜穰穰惟脈土之獨純斯穡事之孔良農隙教戰守禦相望國以殷富兵以盛彊鬱蔥佳气盤礡無垠民風噩噩伾侁自然休有

烈光格於

皇天

上帝其子之維有歷年是以我

世祖因人心之歸淸順天意之厭明掃驅除之閏位統子弟之精兵無亡矢遺鏃之費而膺圖正位乎燕京蓋嘗考千古之興替稽百代之歷數拒符瑞之難諶信仁義之堪守斥逐鹿之蠱說審神器之有授乃知

帝命不時眷淸孔厚也不有開之何以培之不有作之何以得之夫其披荊棘冒氛霾歷艱辛躬利害無嬗代之迹而受車書之來者蓋書所謂於湯有光詩所謂民之攸歸矣皇矣陪都實惟帝鄕乃命秉鉞之帥乃置五部之卿民安郡縣旗樂屯莊春秋耕斂我倉我箱朝防朔望躋躋蹡蹡昭萬年之有道卜百世之靈長乃作頌曰

於鑠盛京維沈之陽大山廣川作觀萬方虎踞龍蟠紫縣浩穰爰浚周池爰築長墉法天則地陽耀陰蔵貨別隧分旗亭五重神基崇峻帝系緜昌周曰邠岐漢惟丰沛白水慶善興王之防長白隆隆滄溟濊濊形勝之選奕世永賴俯臨區夏襟控中外休養百年旣丰而泰溯其始謀繼序敢懈昔我

聖祖三至斯土棽麗六飛森沈萬旅孔碩九重不遑安處祗謁

山陵亦臨朝寧置酒故宮用酬父老乃霈恩施逮乎編戶匪勤於巡良慕乎古閔予弗徳實纘丕基嵗時太廟陟降格思緬仰

鼎湖惟瞻惟依荷

天之龍際時之和駕言䢐東絡繹羽儀風舉云搖鱗萃魚麗我賔我臣我行是隨載至神鄕載覲

園寢靈郁崇輝祥凝巨沈原廟衣冠霸陵食枕松柏云縵溪池流淰蕩滌洪鑪陶甄羣品石馬悲風淚泉沾袵豈必羮墻一气是稟聿造故宮故宮赫赫聿升太階太階奕奕無彩之飾惟厚之積皜曜防照歙赩烏赤左墄右平坤闔乾辟土壁葛燈遐哉儉徳詒我孫謀萬年之宅乃開南端設席肆筵爰爵周親及彼鴛鸞南陽故舊灑如言言惟此嘉師

列祖之臣是噢是咻是貽我躬敬之敬之翼翼惴惴於億萬嵗皇圖永綿

皇淸文頴卷首十八

欽定四庫全書

皇淸文頴卷首十九

禦制詩

樂府

仿云漢詩體敬制雩祭樂章以申誠懇八章

瞻彼朱鳥爰居實沈協紀辧律羽虫徵音萬物蕓生有壬有林有事南郊陟降維欽瞻仰

昊天生物爲心【一章】

維國有本匪民伊何維民有天匪食則那螻蟈鳴矣平秩南訛我祀敢後我樂維和鼉鼓淵淵童舞娑娑【二章】自古在昔春郊夏雩曰惟龍見田燭朝趨盛禮旣陳神畱以愉雷師闐闐飛廉衙衙曰時雨暘利我新畬【三章】於穆

穹宇在郊之南對越嚴恭

上帝是臨繭栗量幣用將悃忱惴惴我躬肅肅我心六事自責仰彼桑林【四章】

權輿粒食實維后稷百王承之永奠邦極惟予小子臨民無徳敢懈祈年潔衷翼翼命彼秩宗古禮是式【五章】古禮是式值玆吉辰玉磬金鐘大羮維醇元衣八列舞羽繽紛旣侑

上帝亦右從神尙鑑我衷錫我康年【六章】

惟

天可感曰惟誠格惟農可稔曰惟力作恃

天慢人弗刈弗獲尙勤農哉服田孔樂咨爾保介庤乃錢鏄【七章】

我禮旣畢我誠已將風馬電車旋駕九閶山川出云爲霖澤滂雨公及私興鋤利甿億萬斯年農夫之慶【八章】

乾隆八年秋朕奉

皇太后恭謁

祖陵還至盛京受朝錫宴夫漢髙過沛而歌大風情至

斯動直已陳徳況予小子覲揚

光烈能無言之不足而長言之哉爰作世徳舞辭十章

章八句

粵昔造淸匪人伊

天天女降思長白闥門【葉】是生我

祖我弗敢名【葉】廼繼廼承逮我元孫【葉一章】

元孫累葉維

祖之思我西云來我心東依歷玆故土仰溯始謀【葉】皇澗過澗締此丕基【二章】

於赫

太祖肇命興京哈達輝發數渝厥盟如龍田見有虎風生戎甲十三王業以興【三章】

爰度爰遷拓此沈陽方城周池太室明堂不寧不靈匪居匪康事異放桀何心底商【四章】

丕承

太宗允揚前烈倬彼松山眀戈耀雪以寡敵眾杵漂流血惜無故老爲余詳說【五章】

余來故邦瞻仰

橋山慰我追思夢寐之間崇政淸寧載啟南軒華而不侈鞏哉孔安【六章】

維我

祖宗欽

天敬

神執豕酌匏咸秩無文帷幔再張樽俎重陳弗渝弗替遵我

先民【七章】

先民宅玆載色載笑今我來思

聖日俯照爵我周親藎臣並召亦有嘉賓歡言同樂【葉八章】

懿玆東土允惟天府土厚水深周原膴膴南陽父老於是道古有登其歌有升其舞【九章】

我歌旣奏我舞亦陳故家遺俗曷敢弗因渾灝淳休被於無垠勿替引之告我後人【十章】

雉將雛

行行麥壠邊見一雉將雛雛兒才長成啞啞學母呼【一解】翅軟未觧飛嘴嫩未能食飲啄與遊翔皆賴顧復力【二觧】兒兮依其母母兮愛其兒一朝羽翼全那料南北飛【三觧】有童持長竿捕雛何遽遽老雉𨿽善飛繞匝不忍去【四鮮】雛兒頗有智藏伏荊棘間棘宻難探取頑童悵空還【五觧】須臾童去逺老雉還來視母子得全活鼓翼心倍喜【六觧】爾童一何忍爾雉一何慈孰謂天良心人禽乃倒之【七觧】觀物可會心撫古常自鏡今朝忽見此大愧中牟令【八觧】

夜夜曲

明月照我室淸風拂我牀我思在何所伊人水一方淸風拂我牀明月照我室肯尋長夜歡支枕誦無逸無逸支枕誦展轉念民依孰饑兮缺食孰寒兮鮮衣饑寒切中人何事不可有頽風日以滋吁嗟誰之咎

君子有所思行六章

君子有所思所思悠且遐【葉】休哉渾噩風軒轅一夢餘嗚呼斯世兮何日成華胥

君子有所思所思閭閻間耕九而餘三有備乃無患嗚呼斯民兮安得免饑寒

君子有所思所思久以長猗歟至治世殷序周有庠嗚呼斯道兮何以被黎甿【葉】

君子有所思所思惄未已宛然水一方蒹葭徒采采【葉】嗚呼斯人兮孰共緇衣羙

君子有所思所思秋復春望道而未見簡編良具陳嗚呼斯後兮何以淑其身

君子有所思所思切衷獨羲經居玩辭曰旡往不復嗚呼斯義兮保泰責誰屬

四言古詩

冬至有事於

南郊敬成八章章八句

於昭

天鑑眷於有徳佑我

太祖東土是式

帝命不顯皇淸不靈明徳惟馨以畀萬邦【其一】

赫赫

太祖

天篤其祜穆穆

太宗丕顯丕承駿徳光昭爰受鴻名建國紀元肇定大淸【其二】

曁我

世祖混一區夏

聖祖紹之容民厚下民安於耕物適於野六十一年惟天降嘏【其三】

皇考翼翼思爲君難立綱陳紀祗承克艱授位渺躬受命自

天敬念紹庭敢忘寅防【其四】

日惟長至爰卜

南郊三齋五戒將事吉朝式瞻百辟玉佩金貂式防爾心無或逍遙【其五】

爰升燔柴燔柴惟烈爰陳俎豆俎豆維潔惟予小子敬捧蒼璧明明

帝神尙其來格【其六】

神之格思降福穰穰敢曰予小子誠通

昊蒼自我

祖宗受嘏惟純

景命緜緜逮我後人【其七】

伐鼓淵淵建斾翩翩祀事用成福祿來駢匪以祭而專匪以燕而遷對越

昊天豈敢間兮幹幹【其八】

萬竿煙雨

有猗者竹在彼渭川乃含宿雨乃帶朝煙其色維何非媸非妍其音維何非管非弦有客坐對羌民之先其屋何有四壁蕭然其手何持道徳一編逸民也歟吾何得而致焉

五言古詩

古風四首

泰山不讓土河海不擇流爲學亦如此取益在廣求見惡當自戒見善期自修三人有吾師近取乃日休孟山何岧嶤有獸曰騶虞賦性本仁慈舉趾惜蘼蕪終爲王者瑞見乃盛世符南山有猛虎食肉如食芻饞嗜飽腹腸何論有無辜一朝獵者至咄嗟喪其軀仁殘天道顯視此何所殊

郭公觧布谷王孫能促織區區禽與虫因時亦有識人生性本靈充然備五徳私利一薰蒸靈臺因窒塞譬彼瑤臺月忽被蟾蜍蝕克已萬理明處事乃不惑

春風二三月花嶼爭芬芳出門踏靑人車馬沸如狂芳甸布綺席繡陌遺琳瑯幽蘭在空谷詎肯生道旁地僻人莫賞誰識王者香我來采盈把歸植讀書堂同遊不同趣對爾聊徜徉

讀西山先生大學衍義

晴披典墳望古興遐想眷惟希元翁體道粹涵養著有衍義書妙蘊資尋仿大含亦細入渟包萬象孔曾緒不墜千載揭昭朗讀書思其人髙山欣景仰

冬夜偶作三首

天寒鴉歸早月上人語靜融融地鑪暖紙窓散淸影白日𨿽苦短迢遙愛夜永敲句和殘更惕然發深省簾幙重重下獸炭旋旋然猶恐寒侵肌向火爭趨前懸知玉闗外雪積層冰堅出徵眾軍士皸瘃實可憐況當嵗雲暮家室情更牽所恃雨露厚兼賴主帥賢凱旋應指日永不戍窮邊

梅月外橫漏滴響未了心閒吟思生境靜俗情掃每從物理中略識淸心道撥火且烹茶一杯供軟飽

催耕鳥

條風天宇布百昌欣韶熙村原趣已佳緑水明千畦秉耒耕南畆提壺餉東菑郭公何丁寧催耕田畔啼髙棲嫩栁梢低喚柔桑枝分明爲一言東作當及時田老閒之喜胼胝非所辭田婦聞之喜饋饁職所司但願嵗丰穰辛苦甘共之防度聞此聲蚤起竭力爲那似香閨中驚眠翻怪伊

相馬吟

知人固非易知己良獨難譬彼駕鹽車太行阻且岏惜防騏驥良徒共駑駘餐一朝遇伯樂三鳴感多端秣甘飲淸水飾之錦繡鞍西極昆侖墟東窮渤海漫追風四蹄輕飄飄如羽翰聊借酬知音不顧汗血殫伯樂不世出騏驥空自殘誰憐伏櫪者執防一長嘆

灌麥

大麥五寸長小麥三寸半地幹苗欲枯離披壠畆畔猶幸灌漑便近傍河之岸淸晨課僮僕轆轤轉雙腕初看土濕濕漸覺流漫漫頒臾苗盡起生意良可玩爾僕聴我言莫怨體流汗不見萬頃田農夫徧澆灌

讀範文正公神道碑用宋陳傅良原詠韻

入夏南風薫花木圍我廬我廬何所有揷架古人書希文古大臣不與伊葛殊特逹圭璋器心迹天日如今讀神道碑更識爲名儒中庸賴公顯程朱繼其餘廟堂而江湖憂樂與民俱天章十條陳忠懇豈區區仁宗稱賢主郅理亦可期參政僅九月不及大有爲徒令範老子聲名播荒陲

古風七首

堯舜傳心學危微十六字禹湯繼其傳執中與禮義文王躬亹亹不已功常粹唐虞三代初大道中天麗比屋皆可封無煩別義利詩亡春秋作風薄俗亦僞惟時王道衰人人騁私智天生我仲尼金聲振洙泗刪詩定禮樂堯舜功不啻一自泰山頽彌天布妖彗楊墨逞邪說申韓建私議鄒嶧乃揚徽奮然辟險詖戰國逮嬴秦道蝕斯文墜祖龍輕狂兒輙敢燔典志劉季提三尺儒風豈云熾武帝始求賢董子明正誼三防醇乎醇天人理咸備昌黎稱聞道猶未嚌其胾自漢迄宋初道昏人如醉偉防無極翁粹然秉道气學不由師傳理已臻極致二程實見知主敬標赤幟朱子集其成經天復行地緬維千載心授受本同契絕續逓相衍斯文統緒寄午運數恰中自協唐虞治作君兼作師吉士踵相繼

巢由避堯舜遁世心自安嚴光繼其蹤隱約富春灘光武曲成之髙節難躋攀東漢尙名義廉立懦與頑姦雄且顧忌千古一釣竿

中天秋月皎四野秋風生庭梧一葉落陰虫相和鳴鴻鴈橫逺塞音響一何淸蟬嘒忽已寂又催刀尺聲物理皆如此隨時有枯榮

東海有瀛洲仙人居其間安期羨門子九轉成金丹自謂得長生飛升如羽翰倫物茍遺棄孤生亦何歡濂溪惟愛蓮淵明惟愛菊吾於羣卉中特愛渭川竹嚴冬艸木枯依然挺靑綠扶疎繞屋栽朔風鳴寒玉直哉君子節所守貞且篤

秦王失其鹿英雄爭逐之沛公入闗中三章法令施偉哉蕭相國防力咸會時鴻門宴諸侯端坐衮冕垂一增不能用勇力徒爾爲矧廼恣殘暴眾志均乖離用賢兼愛民斯爲王道基

淵明旣歸田門前種五栁心與世俗隔讀書快飲酒惟結山水緣那復戀五斗微意殊可風亮節不掛口

過曲澗花香遊流杯亭日知閣諸勝

西苑曠且奧肇自明代作瓊華萬玉堆太液千夫鑿平地起蓬瀛城市而林壑松篁防百年參天秀崕防秋深鴻雁鳴春暖桃李灼世廟求神仙林亭更開拓方士朝扶鸞虛皇夜飛鶴丞相冠蓮花將軍赤符防雞犬倐已升殿宇還如昨

盛朝建邦畿舊制因城郭何獨廢西苑姑亦存其略髙居非昔比偶幸行宮若雍正二年夏承恩開講幕避暑供遊息勝迹頻探索湛湛芳艸靑潑潑遊魚躍蔥蔥梧桐枝爛爛蓮花蕚或宴水雲榭佳景開芳酌或賦迎薫亭妙句隨興落師友得從容昆弟善笑謔是秋獵塞北奇峯峭天削回思此間山宛似日出爝因緣不復至撫景懷佳約時過玉蝀橋波光含漠漠煙際辧樓臺松竹紛竽籥彈指十年間何異風鳴鐸前日重來遊未能窮其樂遙矚淑淸苑凍岸不可泊今朝好風景遲日中天爚步自瀛臺橋踏冰行蹻蹻幹蘆尋曲徑虛殿開金鑰穿雲洞戶深步石川梁迮乃知洞裏天自與尋常各冬深景寂寞翠剰瑯玕籜閒坐流杯亭更登日知閣會心濠濮間呼朋嗒然噱其北乃假山巉巖何磊硌攀援徑絕處深澗戲騰踔時我徑過之我童猶畏卻其上掛瀑布結搆儼廬霍飛沫雜冰流玉牙排齗防其池乃不凍疑有馮夷托當年觀魚亭塵土生珠箔歸鞍適然返聊爾何住著我聞山水緣好者不爲惡何必買山錢底須蠟芒屩前居水中萍玆遊林裏雀異日得淸暇還教度略彴

海子外行圍

朝霧斂秋空遙天白如水獵騎出郭門寒郊行邐迆箭逐雙雕飛鷹伺羣雉起相逢倚杖翁農話斜陽裏悠揚墟裏煙淡掛疎林紫歸鞍拂晚風獵罷心猶喜

茅檐曉曝

烏啼霜月落朝旭才三竿寂寂寒村景參差入遐觀茅檐晴趣佳野老方負暄那知嚴風淒但覺愛日溫是時罷三農繞膝圍童孫快哉黃棉襖普被無卑尊熙熙太和世大哉天地恩至樂矜新得擬欲獻金門

冬夜偶作四首

風簾送竹音月窓散梅影稍喜萬防暇敲句寒更永棲鴉寂不鳴漏滴銀壺靜遙想謀利人夜半喧市井設非爲衣食肯冒淸霜冷饑溺聖人心撫躬常三省

曩吾詩興豪卽景抒淸思非云誇別裁借以道已意玆偶拂吟牋捉筆聊且置豈嫌推敲苦爲恐雜心志吾志在何所望道猶慚未曾聞聖賢語躬行實匪易

盆卉吐芳葩气轉陽和新匼匝屏風開嶙峋獸炭焚縷縷篆文斜一室藹如春卻憶閭閻間比戶窶且貧龍堆𨿽罷戰尙有長戍人譬彼嬰兒啼父母寧忍聞念此展轉愁丙夜憂思頻

昔愛冬夜長隨意消淸福今苦冬日短剪檠批奏牘稍暇兀然坐詩興亦局速豈無玩好資足娛耳與目開編對聖賢祗覺增慙恧

暮春圎明園卽景二首

夜來膏雨足曉起倚前楹芳園景已佳百卉爭鮮榮迷離栁絲重間闗鳥和鳴逺峯螺髻翠新漲鏡面平依依陌上花向人如有情維我值防暇裁詩聊品評品評何所樂所樂足春耕

心閒境自幽樹老園更古況復近西山雲气時吞吐結茅爲屋宇欲識農家苦俯仰覺安和何必誇瑤圃

時巡近郊見西成有象喜而賦此

緬懷春之暮彼蒼有旱意憂心惄如焚中夜望天賜賑卹發太倉綢繆無不備賦彼云漢詩展轉詎能寐好生天之心一雨蘇萬類苗者日以秀秀者日以穂時巡屇初冬夙駕催六轡眄玆埸圃間頗覺倉箱積千畆幸有獲二鬴猶未遂稍足慰吾心尙未愜吾志吾志伊如何教養非二事卽今比戶間豈盡知孝義披褐者農子前驅莫訶避疾苦當諮詢痌瘝予增愧汝饑誰之由汝寒吾所致賙賜出泉府旬宣屬官吏猶恐億兆民未盡沾實恵際此薄有収聊可酬望嵗寄語爲政者丰年實爲瑞

初晴晚照

落景掛平林初晴景倍好霞連天際山風動枝頭鳥閒心遊物外逸興托云表玆焉足自適何必尋蓬島十一月初七日得雪時大雪節也喜而有作

小雪雪霏霏【小雪節亦有雪】大雪霏霏雪今年三白早喜復應時節朝來眄庭除皚皚堆玉屑上林冬欲半滿樹瓊英纈曩余饒逸興玩賞吟淸絕值此六出飛豈不中心悅所樂在田疇望嵗念彌切裁詩爲志慶那更論工拙

華嚴洞勒壁

別院駐鑾輿瞻禮招提境淸曉趂風涼捫蘿登絕頂嵌石老松蒼滴乳寒湫淨初上若無路漸入多佳景豁然云木開古寺橫山嶺石龕月相閒檐鐸風聲靜朱欄俯帝畿煙火富閭井旋憇華嚴洞颯然衣袂冷深窺潛竇黑微聽幽泉泂何須一指參自覺萬慮屏

飼魚

臨流坐石磯忘機魚不避投餌試飼之引類紛然至卻知非釣竿在藻心無忌淸漣漾鏡光一一堪數計因之識魚樂長歌發幽思遐想天地間人物理不二有心鷗乃去去實人所致吁嗟庸眾流勞勞爲名利有時喪其良反不如魚智若令貪釣鉤早作盤中味

毎有吟詠輙以示大學士並南書房翰林等或命依韻疊和非以辭藻相誇尙防暇之餘相與優遊翰墨亦可以陶性情驗政事比之徵歌選舞不猶愈乎因書以示之

宣尼曾有訓羣居不及義況在君臣間尢貴同玆志譬彼舟楫具大川方堪濟彼民有隱情孰爲逹其意或政有偏頗孰爲防其獘三百一言蔽曰惟無邪思可知詩教正其葩乃餘事惟予忝民上奉三而出治所愧理未純因之政多戾皤皤二三臣咸具經邦智濟濟翰苑英亦有責難誼因言匡不逮所益良匪細若徒獻頌詞恐滋後來議

觀獲

白露湛郊原西成候已至緑野滿黃雲紫莖垂絳穟銍艾玆其時錢鎛良具庤防余臨別院農務觀次第值此嵗云稔實感天所賜念予卹民艱常凜祈年意積以三時憂今朝乃大慰

讀杜子羙集有感

男子妬名祿女子妬顏色古今坐此病防喪人家國不惟庸眾流英才每被惑卓哉少陵翁獨能秉謙徳當時言詩者非甫則云白觀其寄李詩自謂如不及其實菽粟言何用誇奇特玆人嗟已往誰得其正胍獨嘉不伐心永言以爲式

心逺閣秋眺示大學士及南書房翰林等

一指當人前不見泰山髙離婁閉目時詎可察秋毫至人用心鏡萬物不能逃王者明四目智燭良獨操玆閣名心逺寓意豈在遙結搆山之巓俯仰近雲霄況值三秋深天气髙泬寥葉落萬林疏憑眺心神超伊余有逺思匪戀物華撩或情有壅蔽或民嗟苦勞或賢當登進轉令在下僚或時𨿽小安遽益志气驕見理有不周愆尢自此招辧言有未當是非致混淆心逺之謂何豈謂盼荒郊卽事因自儆此樂非遊敖

昔聞

昔聞盤山側有谷名虎裏白額任縦橫居民皆逺徙有一雲水僧結庵山之屺夜坐悟無生曉起擔柴水忽然一虎至是僧瞠目視孽畜胡爲來速去斯可矣虎果掉尾去如聽彼指使自此眾鄕民號之爲佛子僧亦自謂神其實無他技無何虎復來吒之厲且訾逐逐行近前僧葸乃拜跪四鄰爭赴救虎去僧早死方知浪得名前畨幸偶爾有名無實人可以鑑諸此

寒雀

驅車淶水道野曠風蕭蕭日出嵐霧斂村木森寒條凍雀三五羣依依棲霜朝晚穂收獲盡饑寒苦無聊啾喞如鳴悲春陽愁正遙野鶴翔髙空淸唳響云韶霜翎耐嚴冬稻粱不可招或時斂翮下千尺長松梢俯視眾寒雀嗟哉爾徒勞

夜靜觀書

防書如防山其境日日殊隨境不會心多聞不如無況乎辧治亂因以別賢愚豈徒誇英華言行須相符念予志學時所慕君子儒詩亦尊李杜文亦宗韓蘇要歸踐履實聖言非我誣卽今持治柄豈不慕唐虞措行始知艱慮爲空言徒裁詩銘座右庶防日警吾

春日載陽土膏滋潤努力東作正宜其時旣命各省督撫勤宣朕意其有籽種不足者量借予之又成此詩以示重農務本之意

去年冬雪少厪懷殊未置入春稍釋憂霑足叨天賜更喜逺近同優渥徧大地東作此其時可不盡人事因命嶽牧臣共朂勤宣意督耕防其惰借種施以惠惟此重農心匪慕驩虞治

讀朱子全書

少時慕才華研精味辭藻微言探月窟逸興橫云表措思每廢餐兀兀忘昏曉𨿽云俗慮無卻被詩魔擾至理在目前棄而求深窈曠蕩無所歸悵悵盈懷抱近讀文公書習气從玆掃因知九仞山一簣功不少作此聊自訟詎足云見道

書法中最喜黃庭堅筆意因而有作

羲之稱書聖諸體無不有齊梁作者無李唐推顏栁惜哉世已逺贗者十之九宋元差可尋翰墨出親手防暇戒宴安時或遊藝藪就中名迹夥惟愛魯直叟倜儻無安排瀟灑絕塵垢譬如百尺松孤髙少羣偶信筆一規摹運腕忘妍醜所師在神勁詎論形肖否伊余有深意筆諫曾謹守好尙茍不端喪徳良已厚所愛汲黯戅裁詩銘座右

燈

騰輝照綺席散彩當珠殿馥馥博山香遲遲玉漏箭影射桃笙流華暎蝦須絢九枝非所貴分陰誠可羨方勵焚膏志敢卜通宵宴剪檠閱奏章毋使目光

南天門觀音寺遙望

古剎禮大士虛堂息勞身旋起憑欄望舊徑還如新谷轉見行騎山髙截片雲是時秋始孟緑樹猶繁紛兩山辟仙境一路無纎塵裊裊旌斾影隱見出嶙峋逸興一以暢轉益憂懷頻念彼隨從者跋涉良苦辛

塞上秋景

盧龍風日寒況復臨素節蕓黃帶露稀峯翠經霜潔宇空云影淡流冷泉聲咽夙志慕髙淸對此聊怡悅

皇淸文頴卷首十九

欽定四庫全書

皇淸文頴卷首二十

禦制詩

五言古詩

古風三首

建極撫五辰執中禦八埏望道而末由朝夕增惕幹曩余佩古訓治理頗能言行之扞格多乃悟實踐難克已茍未至其失已大焉如木斯有本如水斯有源源本或有乖設施亦徒然觸目堪警心小子其愼旃

重華協帝治辟門延英俊如茅斯防茹賢才乃奮迅其源茍不淸所用安可信求者爲虛聲應者爲干進譬珠在深淵魚目難容混譬玉在完璞瑕瑜愼所遴履信而尙賢庶乎天助順

天道有循環培栽而覆傾人道有損益好謙而惡盈君子審厥幾處夷乃若驚況乎持大寶驕滿毋或生人君惟一心幹者萬計迎紀綱茍稍紊調劑安可憑憂其所可恃懼其所可矜善醫善計者其道良足稱

路旁

路旁一野老呻吟一何苦鳩面步履艱單衣百衲補試問何方人云籍齊魯猶憶少年時逃荒離故土傭佃聊度嵗又復病雙股問翁業何有囊無一粒黍問翁室何有妻沒絕男女防防只此身知死何處所我聞淒然悲所悲非野父曾記周詩云君子民父母敎養違其方黎民失恃怙命醫施鍼砭或可離痛楚白金賙其窘屋居免露處固知煦嫗仁所愧澤未溥

鳩

小軒夏云半嘉防誠淸絕疏簾隔塵囂翠簟含冰雪何來鳴鳩聲得得出林樾拂雨過春時喚霖當夏月物各有天性人自生分別何喜噪檐鵲何愁杜鵑血何勞布谷催何悲烏夜咽而我聞鳩鳴亦復怡然悅卜雨愜我情稍觧中心結

曉起

曉起憑軒楹林泉供靜怡假山凝宿潤新花濯故枝灑然衣袂涼九夏如秋時俯仰足適興何必登崇臺【葉】是時甘雨足膏澤徧艸萊【葉】念彼壠畆間新秧正含滋撫景厪重農豈以恣遊嬉恭已奉三無澄心待萬幾

學字

長夏淸且閒朝回憇池館蕙風拂桃笙鵝溪揮玉管淡淡墨池云疊疊來禽版羲獻去已遙顏栁眞迹罕追摹消永晝徘徊作淸伴學敬語堪味筆正規尢善

集晉陶淵明歸去來辭字卽效其體

良辰春將及萬物欣得時吾生亦幾何遑遑欲安之巾車晨出遊去畱不自期丘壑聊流憇琴書心獨怡壺觴羨有酒親戚相問遺扶老而攜防東疇命耘耔無心云出岫知還鳥倦飛寄傲天宇內行樂復奚疑

秋日普覺寺

金颸颭華蓋露气逗曉寒西山景色佳駕言玆遊盤羽騎度林樾和鑾駐禪關兩峯辟仙路其背眾嶺環蘭若百年餘勝景非塵寰是時新秋霽黛色滌逺巒一川禾黍風西成誠可觀金吾莫喧呼恐妨僧坐禪屏營禮大士而無心可防臥佛伸其足萬刼常安眠菩薩羣擁立垂埀寶髮鬗旋憇方丈幽敲火烹山泉泠泠來牖下流爲淸鏡瀾雜英紛砌旁鳯仙與雞冠塵心一以灑廻蹕傳林間比丘漫凝睇爭如上方閒

淮揚一帶連嵗被水黎民阽危用遣髙斌周學健前往賑卹兼求防濬之方瀕行詩以賜之

負扆奉三無垂衣禦四陲殷殷何所念所念惟蒼黎祈年厪宵旰惟願晴雨時安得海宇間比戶足食衣百姓惇親睦農桑樂雍熙圓蓋防仁恩邇來無徵鼙若獲嵗屢丰教化或可期乃者淮揚郡澤國古若斯年來多水災黎民困阻饑旬宣勅大吏補救賴有司瘡痍尙未起賑卹宜早施蠲租並截漕防流兼防隄凡百區畫方實借眾力爲吾恩汝其布吾民汝之兒何以瀹異漲化爲秔稲畦何以拯蒼黔免彼溝壑危予憂爾其釋爾勞予應知勉爾經綸策慰予饑渴思

兩廣總督慶復奏報廣西太平府地湧泉水灌漑田禾喜而有作

粵西火畬地尢厪時雨暘曾聞夏仲月旱魃稍爲殃企望佳音報殷憂殊未央乃者荷天賜湧泉山之旁灌漑數千畆源逺流澤長潺潺敷廣野決決活新秧丰稔欣有兆大吏馳封章有年願率土況在魚稻鄕依稀寸楮間而聞餅糜香所樂在田疇非爲誇嘉祥

石門驛

午過石門驛秋風吹廣陌廣陌正西成場圃地無隙與與帶穂禾靑靑盈壠麥最喜秋雨足緑野含渥澤老防無菜色倉箱頗有積四顧生歡心靑驄不湏防路旁一農父倚杖愁黙黙豈伊憂喜殊其言鄙而得前年夏無收所種供蟊賊去嵗薄有獲僅供半冬食今秋倍去嵗銍刈殊費力租吏下鄕來欵接完賦額吏去業主至逋欠坐求責吾農三時勞曾無一日適我聞淒然悲執政無良畫井田與均田制頗垂簡冊行之時勢異得寸還失尺防民焉可爲恆產防安則翁其善保軀展轉增嘆息

再題盤谷寺

盤谷無定名太行亦有之是處兩山環不知名者誰我來正淸秋萬樹丹黃姿間以蒼厓松尢比春林奇石磴澑鳴泉峭防云四垂佳景面面殊圖畫行行披依山辟新徑掃苔防古碑塵心一以灑不覺歸轡遲

初冬北逺山村

亭臯淡寒林阪原餘殘菊山村學溪荘竹籬圍茅屋欲驗農功勤時寓幾余目值此三冬初樂彼五穀熟雞犬靜塒扉穂堆囷簏稍慰心中憂未釋眉間蹙維揚尙阻饑秋來漲淮瀆風冷棚居民幾多向隅哭𨿽覃賑濟恩豈能徧煢獨小稔何足侈緬懷增怍恧

讀薛文淸讀書錄

孔孟旣云沒邪說浸昌熾祖龍焚阬之吾道益失墜漢唐千載間孰爲傳道器宋氏正學明乃能辟邪詖周程與張朱前後緒相継卓哉薛文淸爲學知取棄獨宗五子語可謂得大意玆讀讀書錄聿見平生志自云心所開取以相札記如香象度河步步皆實地澹泊味有餘中庸行多愧所欽道聖賢文章乃餘事

春日泛臥遊書室

閒雲縷逺空新水漲中沚幾余弄桂舟盎然風物美書室何必室汲古探幽防時或眺西山臥遊足萬里魚知春欲跳【平聲】鷗爲人驚起靑靑栁罥絲嫣嫣桃孕蕋篷牕疏宻櫺倐忽移電晷古人惜分陰固知良有以

移花

脈土滋春膏嘉種無不宜偶因省耕暇移花課花師園卉日以夥位置殊參差或芳隠巖下或醜露阿垂或以蘭蕙質荊棘乃蔽之隠者出諸藪蔽者植之逵叢生丑露條斤斧稍剪治遵彼除莠訓詎爲傷仁慈湏臾各得所而吾心乃怡霏霏甘雨沾澹澹和風披不枉大造恩對之有所思所思知花易人兮豈易知

玉巵謡

如脂白玉巵旣琢復磨之成器擅工巧恢恢圓中規豈以盛醇醪眠花醉月飛擬以薦明水玩防非所宜更笑博古家空爾什襲爲永惟無當戒三復實我師

風

園林當首夏暖風日日吹拂云似席捲飄絮如雪飛繁蕋將辭條摧殘胡疾爲對之惄焉愁不爲惜芳菲年來春雨艱多賦云漢詩去冬三白佳膏潤被郊畿滿擬二麥丰慰我三農饑亢旱𨿽未形待澤正此時先憂理則然後樂非所期

陰

釀澤云布空收威風返壑氛氳暗林巒黯淡靜簾箔丰隆馳素馭金烏稍斂爚佇待靈雨零普蘇甫田涸憶昨三白積滿擬有秋樂春杪缺甘霖入夏驕陽熇縱遲五日期【蘇東坡喜雨亭記云五日不雨則廡麥】望潤心如灼覧古企休徵防階調六幕連年憂旱澇信矣余徳薄彷徨立階除翹首天衣腳

晴

閒雲歸逺峯髙空淨如洗亭臯淸且淑紗牖玲瓏啟憂心此稍釋暫覧風物美靑靑帶潤鍼馥馥含香蕊平林泛輕籟別渚漲新水湖山弄霽光靄靄吟望裏念予經旬愁玆喜良有以猶慮澤未普天恩詎宜恃吾民衣食謀巨任將誰委以此數年來樂日堪屈指披圖欽古哲兢兢惜寸晷況昧康乂術遑敢懈敬止永言勵此心陟降監厥士

初遊香山作

西山衛帝都勝迹由來久蘭若何紛夥永安斯爲首【香山寺名也】我來攬景槪正值新晴後朏明發禦園蚤食至巖口爲境淸且幽苔磴篆蝌蚪逺睇見窣堵近卻蔽林藪尋徑乃得入疑有山靈守豁然壺天開佳趣無不有掛一恐漏百爲縮裁詩手林扃引淸籟巉岏抱復陡到山息俗念窮探絕塵垢皈依禮法王如聞獅子吼旋啟來靑軒天藻瞻顏栁【來靑軒有

皇祖禦筆普照乾坤四字】俯望暢心神碧浪翻千畆稍憇棲雲樓嵐煙羃紗牖但聞琴築聲泠泠滴階右桃源與北山視此應覺丑徘徊不忍去耽靜亦物誘駕言返勤政治理商臧否從無香山詩非是相辜負騁遊吾未遑玆來亦其偶

讀書

時雨旣霑足園林淸且幽麥畦含潤佳藥欄生香稠三農均豫悅而我稍觧愁觧愁夫何爲惜此寸陰遒檐楹垂珠箔枕簟涼如秋揷架富圖書義蘊供探搜汲古仰前哲孜孜不肯休矧予乃下學安敢弛厥修文武道在人徳行速置郵斯民三代民胡日趨佻偸欲期教化行先裕衣食謀展轉成寢薪嵗月不我畱把卷髮深省懼貽空言羞

西海泛舟因至玉泉山

輕雲鱗碧空蕩暄朝爽湊湖山靜且嘉艸木含芳秀小舠泛西海西峯如在囿招提隠巖阿金彩樹間透沿流試尋探玉泉宛相就是時新雨後活活湧銀澑拖爲綺縠紋激作珠玉潄猶疑天上雲飛自石邊竇山鳥何間關林陰亦濃茂郊圻一騁望緑疇如錯繡憂旱心稍釋此焉遣淸晝

禦門日方與大學士等慮及山東河南尙未得雨而山東報得雨之奏適至喜而有作

忝繼百王后俯臨三代民民天實予責詎以逺近分所期赤防內比戶利耕耘耕九而餘三庶免溝壑淪幅員旣以廣大造安能均澤國正思暘山田猶望云誠哉天地大不能無憾人緬想畿輔間待防當杪春旱暵𨿽未形憂心已如燻旋得尺澤甘觧予愁緒紛麥秋轉可望良苖爭懷新爽气來軒除幾席淸無塵豈其慰目前忘彼齊與陳東郊需一犁午夜縈懷頻惟玆共時亮二三休休臣負扆咨綢繆肯惜司農緡忽接方伯章降康知自旻泰山雨崇朝汶泗波粼粼乃知得禾書志喜良有因誰無望蜀念展轉生戚欣尙慮鶉火墟此日膏有屯

射

燕角勁而柔楚棘直且長值此萬幾暇學彼六藝良風日散淸淑佳防含防涼虎賁三千人掄材盡鷹揚鹿正依法設繁弱亦已張觀徳誠在此爲仁良可方伊余有防心圖治思興唐文皇譬脈理栗栗懷幾康三復凜載舟數載徒望洋

捕鱧鰋有懷

鱧鰋之名見於小雅魚麗鱧卽俗所謂黑魚鰋卽鮎魚蓋鱗屬中最賤且惡之種而捕之則甚難觸目興懷亦有所托云

濬沼植菱芡圍以陂與塘澄流深且濶鱗屬恣潛藏在淵日以久美惡類繁昌一朝事搜捕欲去其莠稂惟此鱧鰋種如彼獸中狼君子所不食【見韓詩外傳】太液安可容【葉】況食其比倫鯉鯽胥被戕獨恨頑惡流偏足趨避方綱罶旣難獲竿絲亦弗上【葉】有人謂餘言魚居水中央截源涸其波彼醜安逃亡依防試爲之重施隄與防鱧鰋伏污泥所陳鯊鰱魴是謂思去惡反爲善類殃世事有如此對之增慨慷

熱

昔余究元理心地足淸涼朱明任歊蒸一室如禪房玆余厪民瘼視民恆如傷時維暑雨候怨咨豈能忘炎气當亭午盾日方熾昌念彼壠畆間曝背正耘秧茅檐蠶事急經緯忙吳娘蘊隆非所憚勤劬實可臧豈無九重居廣廈簾垂湘冰盤與雪簟防灎翻寒光展轉苦煩熱心在黔黎旁日夕思其艱怵不敢康安能物外遊逍遙學防荘

夏日遊香山二首

逭暑思淸涼暫憇招提境茂陰連窮岡廻風來復嶺松篁何瀟灑石泉弄澄冷妙髙【堂名】眞妙髙幾席幽且靜窻前老虯枝童童盤碧影塵念旣云歇禪心亦以屏適然何依著付與閒雲領

重基占佳勝一覧富萬槪雨後朝爽湊谽谺新染黛髙樓俯碧川煙雲呈變態檐樹緑婆娑砌花紅碎遊心竹素園匪慕湏彌芥支公價誠論白傅山今賣

懷柔縣行宮對月

當秋玉輪皎況將臨望夕髙空無纎云銀河寫修白而我因上陵王路此於役行宮鄰古縣晚景歸吟摭轅門息葆吹蘭錡倚畫防愛此淸宵佳對彼涼蟾碧蒼松韻金籟徘徊泛瑤席秋英何盈盈啼螿紛喞喞泬寥良足欣襟懷增暢適誰復尋前題俯仰論今昔

臨白河

宻云古雄郡山川何壯哉白河襟其右圓流多洑洄野花夾岸紅中鏡影開是時秋漲過波聲猶喧豗豈能駕虹橋臨渡且徘徊因知投鞭言侈志禍之媒駢舟作輿梁橫陳楡栁材力作爾毋亟非爲遊觀來

觀荷

我從禦園來荷花半雕殘此地乃關外荷花正新鮮離宮憇徵轡鏡浦逥游船防防時出沒逺峯入淸瀾香籟拂我旁霞錦輝我前俯朶如欲訴傾珠學涕汍仰花似開靨對客呈笑顏朔塞多嚴風花事應早防是荷婀娜姿詎能全其天或云惜芳菲畱與詩人觀或雲開較遲夏仲方田田晚榮亦晚枯至理然乎然

聞近京一帶得雨喜而有作

行旅慮久霖防渉沾塗泥南畆種麥人方望秋雨滋自我始於役二旬已有奇未遭滂沱苦率遇晴霽宜豈不利輜重中心有所思思彼壠畆間來牟正其時亢暘土脈幹耰鋤將安施忽覧封章奏膏澤自天垂四郊一犁雨雨公還及私良農旣不悞塞路仍如玆雨暘各適可孰非大造貽懸懸差已慰芄芄猶可期回鑾歷緑疇應有喜農詩

夜雨

塞山能作雲峯頭幾縷布有渰始萋萋如絲肖霏霧數日苦塵喜此甘膏澍濕潤忽被野延綿乃入暮牧馬聲漸息啼蛩乍如訴欹枕聼淅瀝曠懷良可賦丙夜漏防闌防見星河露明朝發徵鞍淸切秋煙路

對月思唐太宗遼城望月事卽用其韻

隴得復望蜀徴去尙存碣誰能效舜階繽紛干羽綴今月猶古月千秋何盈缺壯志想當年萋萋煙艸結情因寥宇寄光向疏林滅

冬夜閒吟

良夜漸添長斗杓亦旋北旌門笳吹奏大野人聲息歸轡辭藩陽乘輿指京國氊廬坐閒窻可愛新月色差無塵念縈防覺輕寒逼關山巡閱多歷歷皆堪憶揚鸞和鈴中玉律忽已易悠悠今古人趁此駒過隙百年詎云久寸陰實可惜際玆淸宵佳況對寒蟾碧金鴨已結篆銀檠半折堲卻似去冬夜梅香遞宣席所志嗟無成所學曾何得惟餘此初心時時自兢惕

再題澄海樓壁

我有一勺水瀉爲東滄溟無今亦無古不減亦不盈臘雪難爲白秋旻差共靑百川歸茹納習坎惟心亨卻笑祖龍癡鞭石求蓬瀛誰能望天倪與汝共濯淸

見耕者

揚鸞鳴和鈴芳郊經迆邐是時春將仲盎然風物美脈土旣已滋於焉農舉趾烏犍耕曉煙桔橰轉新水攜筐播嘉種曰穈芑秬秠䢐畛侯主伯課業惟孫子有來思媚婦餉之用二簋停輿一問之所言良有以賦性質且芚難爲韋帶士況彼勞靑燈豈易拾金紫欲爲工賈流近利吾所恥所以四民中惟農良莫比土物誠可愛世世恆守此當春南畆蘇修我耒與耜惟祈雨暘若倉箱還可擬

禦園親耕

皇考時屢行之當春舉趾玆惟其時率循舊章並勸良

農觸景興懷防筆成什

姬周肇豳岐所勤惟穡事愛土物心臧八百基由是【葉】言考三代旋開國非一致豈無仁民君務農姑且置我朝得天下馬上搴旗幟創武守以文耕稼尢畱意皇祖繪爲圗種獲編次第

皇考耕耤田嵗嵗禾雙穂謂是禦園中朝暮便親視【葉】況匪司農掌毋庸甸人治近驗雨暘時遙爲倉廩備小子承

遺教深懼徳弗嗣民天念在玆敢懈肯播志時雲暮春初修我耒與耜【葉】谷種備靑箱服犁曰黃牸旣耕亦旣種時雨仰

天賜詎止勸良農子弟示勿替

心逺閣作

春谷未播種秋麥才抽頴食乃民命關吾宜爲祈請明神靡不宗況玆妥靈境何湏玉帛陳一萬營屏未瞻膚寸合轉覺吹萬猛信矣誠未孚惄如憂益炳稍憇心逺閣遙望東南頃題句憶舊年緑云正井井

春懷詩

漾澨南入江豈復西爲漢朱輪墜桑楡詎返東而旦四時均易逝三春更難絆九十忽云過靑韶亦已晏落英紅貼波輕棉白堆案關闗南來鶯遙遙北去雁萋萋艸茸砌陰陰樹隠岸怦然意靡寕遑樂淸閒宴繄我非傷春所慮壠畆畔枯壌久待澤終風日益扇播種惟玆時過候饑將臶何辜兮吾民涼徳增靦靣那無補苴防濟少而漏半披衣立宵宇明星方爛爛繁慮賡長吟聊用攄三嘆

進宮見路旁麥苗待澤孔亟秋禾尙未布種惄焉有憂賦以自咎

聞人亦有言甲子鮮丰嵗彼媕婀者流復舉史所記云堯湯水旱匪爲聖徳累此論信然乎試思君所司周官設三公尙有燮理寄矧子實元首休咎徴所致寰宇𨿽恢擴遐邇均在意耕九未餘三安得稱有備我自去冬半顒望三白瑞亦知時尙遙念念頻縈系侵尋春䢐夏益覺秋難置憑輿歷枯壌終風動氛翳麥苖將萎黃谷種遲布地此責竟誰諉此災皆予戾忸怩對百工不啻陳六事短什用自咎訟語無倫次

湯泉荷花

暖澑饒地靈勝似逺公社芙蕖綻淸和不待朱明夏女夷有私鑄相爭木奴冶裛風散芳馨照日含嬌奼卻譲別浦荷盈盈秋露防早盛亦速零寄語附炎者

詣香山禱雨疊舊作初逰香山詩韻

客嵗歷招提相隔倐已久赤帝司南方淸和斯夏首來牟秋已歉布谷時恐後惟民命系玆恃以糊其口蜥蝪竟難致空復驗蝌蚪我閒神所妥率在深林藪是地有靈潭母乃蒼龍守但祈溥膏澤屈禮吾何有播之未棲田耘之安容手步禱攀煙蘿遑計磴道陡霑衣汗已淋舉袂風颺垢飛亷下元防轟砉雷應吼大士慈悲心甘露灑楊栁湏防徧九垓枯槁蘇東畆旋憇來靑軒爲啟來靑牖昨夏喜農時艸書懸壁右對之自忸怩不待他人丑見理旣未確觸物皆成誘返已試品評臧少而多否率此致咎徵詎是明神負敢期雨必零尙防云相偶秋夜泛湖賦唐文皇爽气澄蘭沼之句得詩五首依韻爲次

䢐云淨碧天金颸蕩輕爽入夕幾務閒玩此虛明象棠舟穩如屋鑑浦平於掌賦詩思其人髙山予所仰琴書樂有餘天水涵無旣咽露蛩語饒橫霜鴈聲未四時皆有月獨以秋爲貴歷歷翠錦堤遞遞芬陀气鏡裏坐空澄然思與凝朅來靑雀舫愛此玉壺冰衣袂皆無滓胸懷亦絕勝逢瀛原不逺咫尺有人登遙疑霞有腳卻過蓼花灘蟬韻將辭栁荷香尙賽蘭晚山歸靜寄秋月本澄觀稍適淸閒宴匪尋長夜歡譲月雲歸岫報秋波澈沼將圓未滿規歷漢常移秒此夕夫如何萬里明未了姮娥憶貞觀不攺天心皎

七月二十八日恭奉

皇太後進宮路旁禾黍與與入覧欣此西成稍紓望嵗

賦詩志喜亦歌其事也

食人食於人事殊心則同較課雨與晴均此望嵗功憶我春夏交云漢歌蘊隆殷憂厪

慈寕步禱誠乃通東阡霑霢霢南畆紓虫虫起枯而蘇槁額手感彼

穹朝穟飽玉露午顆搖金風髙原與下隰一例皆芃芃有秋竟可企非余忖度中奉侍

大安輿欣覧防防叢

一笑慈顏豫信可慰予賦詩志農要匪爲誇年丰

南紅門池上詠

昔來池上游春日方載陽今來池上游蒹葭已蒼蒼逝者誠如斯因悟往未嘗吹波鯉魚風垂垂蓼影長漁歌起煙外鷗波防河梁淸濁誰致然有懷彼滄浪

盆菊

塗龜寕曵尾不慕藏廊廟山木寕棲崖靑黃非所好黃華隱逸材倜儻寡同調卉譜偶傳名藝苑誰能貌花師鮮法眼視比春葩耀杯水引滋漑圓盆作幽隩枝榦受束縛猶詡人工妙杞栁爲桮棬戕賊豈伊樂繩墨厥天然俯仰任其詔垂頭綻冷芳恐被柴桑笑剪翅來孤鶴引吭一相弔

順義縣行宮作

將爲田盤行趂此秋成閒旌麾歷冀野輪蹄背湯泉朝暾散晏溫入我輿帷暄塗霜帶冷白阪花垂紫殷枯樹雀飛飛廣陌兔爰爰芻棚隠茅落罷喘牛髙眠囷鹿戶有積室家幸茍完所見扶鳩翁尙鮮怨祁寒由來嵗功成降康端自天行宮建勝地樹石誠有年葺新成此日止頓因路便匪誇棟有芝詎必池茁蓮記我書室名是處欣隨安明牕受暖曦市語隔煩喧染翰藻思抒習靜道心存愜適以爲佳奚必居深山

皇淸文頴卷首二十

欽定四庫全書

皇淸文頴卷首二十一

禦制詩

七言古詩

銅鼓歌

雍正庚戌秋九月廣西撫臣金鉷進銅鼓一云民間墾田所得名諸葛鼓相傳諸葛亮以鼓鎭蠻云因歌以紀之

赤帝失禦火不燔冠以苴履翻坤乾靖王後裔英且賢慨然奮義振中原南陽之藪臥龍蟠下車三顧意何防龍飛雲路見在田君臣相得魚水歡東使吳會騁辧言八十萬眾成灰煙西入益州奠本根鼎足峙立固且完永安宮裏龍髯攀調和宮府整而閒命師南指定獞頑七擒七縱服諸蠻鑄銅成鼓永鎭旃風雨侵蝕年復年數易時代陵谷遷下巢蚯蚓鄰黃泉照臨無復資魄淵濡潤還沾雨露偏崇鼎貫鼎增斕斑獨於厚地全其天由來奇物終播宣一朝光气騰荒阡施厥畚鍤瓦礫翻有聲鞺非絲弦宛然銅鼓形不刓洗剔苔蘚光澤鮮驚看老幼何喧闐大吏表進

九重前爲陳檀案撤包氊聚觀羣下充庭軒試加擊伐聲啍啍大鵬摶風長鯨噴上有四蛤猙獰蹲旁有雙耳綬色緼龜紋虯篆隱隱存覆之黃縑加束純方今舜目辟四門兩間並獻貞符繁不誇寶鼎出河汾詎數劍气沖斗躔我聞置鼓召諫臣訪察民隱牧元元此應其兆無乃然坐見讜議日聯翩鏞鐘大叩張宮懸

讀司馬溫公諫院題名記

丰碑聳立髙尋尺銀鉤鐵畫生光澤累累若若同時榮莫混賢姦一片石天風凜烈護剛堅表列生平勝竹帛他年元祜鉤黨臣義形石工傳安民豈知後世翻寶愛幾與諫院題名鄰君不見山可礪兮河可帶桑田滄海還相代此名一畱不復敗

自鳴鐘

扶桑日出海門紅大秦西洋颺景風懸橦度索底貢同於皇聲教敷天通梯航山海來朝宗厥獻奇物自鳴鐘銅輪鐵弦凡幾重機軸循環運其中應時滴響聲舂容挈壺無所施其功精巧絕倫疑鬼工倕班流汗難追蹤異哉玆物無始終周曆晝夜春與冬懸置幾上勝金鏞晚報日昳曉嵎東我聞寶賢寶物𨿽不同咸賓亦足效球共考時定律佐三農此鐘之利貽無窮

題宋宣和淸明上河圖用駱賓王帝京篇韻

大禹敷水土導河過龍門漭泱萬里間卓爲羣瀆尊流經積石走凾谷東過洛汭繞甸服土中自古稱洛都襟帶山河雄地軸維昔宣和全盛時寒食初過一百六澹煙輕雨淸明天踏靑嵗嵗侈華屋華屋朱樓金闕隈千門萬戶天邊開飛花香滿宜春苑稱觴獻壽柏梁臺佩響千官入山呼萬乘來簪裾艶文藻云漢儼昭回梯航萬里至輻輳日中市綺縠揚衯裶連袂如雲起桞陰暗沙堤花光明禦水寶蓋蔡京車髙牙童貫裏中樞甲第起崇墉相國髙堂列鼓鐘道君禮樂三千盛孱國山川百二重春入上林迎旭日雲開水殿躍飛龍龍樓鳳閣相輝映山城鼔吹春逰盛春逰處處多貴臣靑驄駉駉車轔轔明月樓中邀上客紫薇花下宴嘉賓滿堂珠履珍羞錯從容欵曲金蘭親斜陽返照天欲暮汴水橋邊車馬度橋邊街市何喧闐萬貨千商夾道路路旁桃李紛芳菲逰人雜遝白馬肥朝催玉勒花間去暮拂金鞭栁岸歸頗厭錦繡服新裁白紵衣劇孟風未峻郭解力猶防平生但言憑義气捨身許友未覺非郊畿靄靄帶晴雲稻田桑圃望中分村墟景象多幽趣防綴蚩蚩忘帝勲婦子嬉無節長幼略無文常樂升平烽火息霸陵閒卻故將軍栁堤逰客艤船待一櫂輕移山勢攺嫣紅粉白夾岸嬌蘭橈畫舫中流在中流競渡各紛馳渡口魚磯疊石爲更有一川風景別身在蓬萊自不知蓬萊宮殿何繁華瑤島瓊臺入坐賒仙人鑪煉長生藥羽客丹成九轉砂靈素作安期遺我棗如瓜驅山走海丹靑變筆底煙雲紙上見神思妙藝出淸新偶然展軸驚萬人巧贍奪天工結搆含精气逺過顧虎頭不數陸仙尉仇子此卷何爲哉燕雀嬉嬉畵裏來驅鄰自召彊鄰侮繁華侈泰禍之媒牛車俛首受防去冰天雪窖嗟徘徊卽今歌舞地花發爲誰開空畱遺迹在憑弔費詩才

徳壽寺古鼎歌

龍宮巍巍紫气軒輝耀榱甍煥崇垣寺名徳壽庵羅園剎竿髙掛瑚旛停鞭卸轡山門前一滴欲尋曹溪源東瞻紫霧明朝暾淸涼頓覺隔塵喧香浮寶殿謁世尊兀然古鼎吐雲煙何人鎔冶工雕鐫金翠斑斕歷嵗年上文雷回下云紜猙獰狀類獅子蹲籀書斯篆迹難分世次那辧癸與辛蝌蚪盤屈蛟龍奔周彞虞惇恍猶存葆精凝潤疑瓊璠寒光欲流不可捫日月照射輪朝昬洗濯全資雨露恩在昔盛事傳橫汾此鼎神異邁等倫我欲負之千蹄犍移向帝闕鎭厚坤充以大武佐魚豚萬斤木火爲之燔有實大亨養聖賢

望雪行

今年三冬未見雪同云苦被風吹撤夜觀望舒如鏡明曉看翔陽似冰潔秋麥全資冬雪培遙識農家望嵗切我聞三白兆丰年望霰先集心如結上帝穹窿坐玉京靑女滕六分行列如何不一駕雲車試剪飛瓊噴玉屑飄飄灑灑頃刻間利我三農都喜悅

春蔬

春融地气如膏滑一畦煙甲隨雷發檐前小鳥喚春眠裛露擕籃勤采掇早韭初菘紛列盤淸芬細嚼冰齒寒淡泊有味取次領旦晚爲爾還加餐君不見一食千金丞相府猶說區區難下箸

雨前茶

谷雨前春雷後色染鵞黃新上栁攜籠男婦谿山走爭試采茶三昧手日烘山腰暖碧雲槍旗半吐搖酣春賣與商人博衣食徒勞曽未沾其唇伊予品泉逸興賒啜罷還憶貧民家新絲新谷都已賣卽今又賣新芽茶

有鳥二十章

孔子教小子曰詩可以興又曰多識於鳥獸艸木之名鳥獸艸木中觸我性情有興機焉若徒追琢字句彊裁聲韻烏可與言詩哉唐元防之作有鳥二十章備載鴟鴞老烏諸惡鳥之可憎𨿽疾世之憤辭然不失三百詩人之防予讀而慕之仿其體亦成二十章所詠者皆鳳凰鵷鷺諸名禽微之以刺而示戒予以美而示勸其有助於性情一也至於風格之髙錘鏈之雅予固未能及古人觀者取其意而略其辭焉

有鳥有鳥百鳥王雄爲鳯兮雌爲凰朝棲昆圃飲玉露夕宿蓬島餐琳瑯九苞六徳耀文明恢恢天宇恣翺翔厥惟聖人修至徳來巢阿閣呈嘉祥藹藹吉士馳王路千秋萬載邦家光

有鳥有鳥名朱鷺波靜昆明常顧步漢鼓曾標樂府聲周舞亦載詩人賦振振有序羽翮聯和鳴未許雜孤鶩玉筍班中識爾名由來博得人人慕

有鳥有鳥雙鴛鴦接翼交頸遊方塘共宿蘭沼何容與同飛鏡浦相廻翔若有人兮翠袖裳思夫君兮天一方春朝步兮春池旁覩佳禽兮增慨慷

有鳥有鳥在水滸飛鳴行搖如相語如相語相急難相急難兮食不安逺羅网兮泛淸瀾啄蘆頭兮心共閒君不見悌有鶺鴒孝有烏人稟秀靈如不如

有鳥有鳥聲緡蠻遷喬求友出谷間楚楚金衣綠陰裏諧鳴玉管叫春防髙齋日午簾幙悄側耳徐聽音未了生平不少素心人關山迢遞予懷

有鳥有鳥曰靈鵲羽族本天似先覺但不告憂惟告樂惠廸則吉宜忖度憑玆作喜易舛錯鳥智人愚非見謔有鳥有鳥名布谷髙喚枝頭村桞綠村老聞聲急荷鋤趁時耕作還相朂東鄰西捨催耕徧喉吻苦幹飲水曲不似籠中雙畵眉巧言但博主人肉

有鳥有鳥枝上啼啼聲風送到深閨聲聲催織當春日織女聽罷顰雙眉飽蠶方作繭那易成新絲新絲還要賣匹帛安可期我願拖綾曵錦者常念茆檐忍凍時有鳥有鳥如輕舟毛衣皓潔名沙鷗穩宿洞庭秋夜月閒泛瀟湘煙水流將雛命侶頗自得對爾還似逍遙逰有鳥有鳥名鴻鴈秋去春來期不變成羣飲宿向沙洲蘆葦蕭騷波防灔古人重爾信義惇嘉禮親迎用致奠如何世人轉不如糟糠富貴分欣厭

有鳥有鳥雉將雛雛兒聲澁學母呼壠上風揺麥浪緑引雛拾虫卻相逐大堤年少挾金丸見雉此意不肯彈彈雉雛兒誰爲哺彈雛卻憐雉心寒収弓擲丸不復防有鳥有鳥慈烏鴉飛集庭樹聲啞啞聲啞啞引其雛羽毛翩翩尾畢逋尾畢逋雛亦長烏老更借其雛飬母爲慈兮子爲孝禽鳥亦識人之道

有鳥有鳥淸秋隼獨韻金風利爪吻勁气猙獰似駿驄眼疾身輕雙翅敏晴臯一下萬山靑狐兔燕雀藏伏盡有鳥有鳥名黃鵠軒軒霞舉超凡俗矯翮翩躚來玉京卻向太液池邊浴隨仙去後空餘樓入琹彈罷猶思曲防防灝气恣翺翔引我欲窮千里目

有鳥有鳥云錦文巴山靈禽夙所聞的的彩色映日麗煌煌繪羽翻風新奇姿藻燿欺凡鳥雕籠飲啄爲君老卻勝塒頭村雞鳴瘦立風霜報天曉

有鳥有鳥呈符瑞援毫作歌紀其事伊昔明皇卽位初貝州飛蝗害苗穗乃有白鳥凡數千一一喙啄蝗盡斃當時姚宋作相公調和變理稱郅治開元天寶易治亂玉妃擅寵昭陽殿祿山食人如食禾嗟此蝗兮可若何安得白鳥大如蓋食此蝗兮安內外

有鳥有鳥志不移啣石塡海無已時海卻何時滿石亦何時斷但見羽毛禿兀爪喙疲咄哉汝鳥尙有志人而無志鳥所嗤

有鳥有鳥雙白鷴淸秋玉立菇蒲灘踏波緩舞藻文動澄流照影翩性情髙潔如其色自首至尾無防黒俗眼欲防防不得

有鳥有鳥金翠斑厥名孔雀產巴山產巴山來帝裏屏張藻耀文明起羽儀爲國獻嘉祥不甘戢翼巖阿里有鳥有鳥雲間鶴萬年枝上欣所托勁羽梳風意態孤淸聲韻月響深壑常伴仙家丹鼎煙不慮虞人施矰繳有時灑翮一髙飛迢迢天路翔寥廓

觀刈麥

麥苗入夏結穗黃東壠西壠碩且長老農此日走田忙腰鐮徧割樂歲穰笑看黃雲各成片密莖隨手行行亂肩挑背負曬檐頭饘粥有餘他不羨呼兒莫逐飛來雀令渠亦識收成樂

擬杜工部洗兵馬行

長云不隱關山月沙漠龍堆多戍卒壯士橫戈古戰場將軍飲馬長城窟長城水寒馬不嘶刀環入夢多歸思少婦樓頭咽橫笛一聲秋韻臨秋吹吹笛聲髙復聲下驚起匡牀髙臥者側身吟望興咨嗟向天長歌洗兵馬謂天蓋髙聽自卑電光倐忽雷車馳雲師雨伯揚靑旗陰昆水族功並施盆傾瓶注遐邇滋洗盡塵氛永息師男歸其家婦育兒九州安堵樂雍熙壯士勇力亦奚爲欲挽天河安用之

夜臥聽雨憶平郡王

朱明屆候天方永如烘暑气焦塵境座間揮扇手欲疲林下乘風吹不冷今朝一雨洗煩囂入夜蒙蒙萬緣靜楊桞陰中罷暮蟬梧桐枝上收淸影時有匡牀髙臥人一杯芳潤澆苦茗夜涼霜簟好安眠芭蕉響滴殘夢醒醒後悠悠動逺思思在龍堆連雪嶺如心居士在軍營年來王事勞馳騁卽此淸涼夜雨秋行帳殘燈懸耿耿天心仁愛當偃師坐看絕塞狼煙靖百萬健兒歸故鄕淨洗兵戈只俄頃猶憶去年煙雨中緑簔共泛滄波艇淸宵蝶夢亦偶然人生何必嘆浮梗借有好風吹送詩知君應在三秋領

丰碑行

夕陽返照輝道周驅車古路西風秋路旁丰碑何其稠森森插笏盤龍虯誰能細考姓氏畱但聞土民說所由明代貂璫威福擅司禮還兼禦馬圈秉筆曽標封事題內操更敎昆明戰沒後養子不掃墳羣埋此地多無算當時威焰劇燻人只今艸掩流螢亂我聞此語識興亡秦漢唐宋皆殷監私暱何曽念履霜竊權頓令愁飛霰勒石猶誇爵裏髙千年靑史誰能逃辛勤汗馬創業勞大半拋擲由若曹

見桃樹下栽松感而有作

園中種樹羣芳滋防年榮長紛葳蕤或列山側或傍池同蒙雨露爭參差阿誰位置失其宜山桃下植靑松枝蜿蜒未放拏空奇甘爲蓊蔽嗟何辭春日抽條緑葉披勢髙獨占陽和私蔥蘢待到嵗寒遲吁哉已過煦嫗時我欲借問塲圃師種植顚倒意何爲靑松磊落龍鳯儀山桃弱質人所嗤胡居松上茂蔭垂因循坐令虯枝萎自古掄才還若玆坐對感慨抒幽思安得槖駝妙手移或棄山桃付芟夷良材俾沐三春曦他年梁棟誠堪期

同五弟月夜舟歸

湖波防灔當秋澄一輪寒浸秋月明上下淸光星斗燦輕舠打槳中流行萬籟閴寂天在水蘆葦防防飛流螢長空泬寥堪妙會鴈行拈韻欣同賡詩成泊岸松臥還聽沿階蟋蟀鳴

秋浦泛舟

西風拂水煙波緑櫂過寒溪三四曲采采蒹葭颭白花臨流驚起雙鷗浴雙鷗忽入芰荷叢可憐寂寞餘殘紅錦帆畵舫披薰風猶憶競渡誇天中轉眼秋湖明似鏡雲山倒影澄波靜岸桞寥蕭咽晚蟬艤舟月掛孤篷正

法海寺題壁

百年蘭若云封戶山僧靜坐絕往還我來杖策尋幽勝啾啾山鳥鳴空山欲落未落楓葉赤乍斷乍續秋雲閒煙蘿石徑歸路杳孤月已上臨禪關

題秋山行旅圖

疎林葉落羊腸繞淒涼旅況燕山道馬蹄踏月人影斜炊煙未散霜花曉世人名利紛勞勞空敎驚起棲枝鳥

題王諤丰年農慶圖

金颸蕭蕭楓葉落髙空爽气橫寥廓如雲多稼漸登塲歡騰西墅連東郭白鵞下水烏犍閒池田波靜流潺湲秋原穗雜黃紫乍似春回萬井間刳豚烹魚爲翁壽新粱炊飯香噴口三時拮據豈徒勞共喜西成獲大有弱婦房中自理機砌蛩喞喞催寒閨可知衣食生民切辛苦終年無已時

初夏日聞鶯

雨餘新緑林初鎖風傳睍睆聲聲可臨流度陌弄晴暉桞絲花片紛婀娜何處傷春不忍聽誰人求友最關情雙柑鬥酒兩無賴繁絲孤竹空復鳴參差流韻紗窻綠金猊半炧蘭煙馥想見茆檐力穡人當作村頭呼布谷

瀛臺木變石歌效李長吉體

大山穹谷崇且盤山頭鶴駐曽棲仙岑巒嶇峿扶孱顏金堂玉室相鉤連云興霞蔚吐紫煙含囊靈瑞如陶甄靈林防防冠其巓其幽叢雜多桂蘭是爲天宇宅天男乃有異木鎭厚坤蚖菕杜松非其倫蔽虧天日無朝昏爲舟十數皆其孫匠石卻顧持斧奔水龍噴泉沃厥根啼蛄弔月星漏防干云負霜枝曲捲靈鶬振翅毛羽鮮老桂漫誇吳質眠白楡空足沈卽錢櫛櫛銀云車蓋翩掛以雙丸繞魄淵壽比散術已有年女夷不敢司厥權付之圓蓋全其天枝離幻作秦女焉會觀木石玆同壇爲發爲身一體全亭亭傑竪無比肩暖春生玉疑藍田燐燐爛爛出五源女媧煉石玆尙存傍林插巖絕攀援奇礓詎妨山澑穿五丁不可奪其堅端州石工安足論移來曽受海神鞭五車能上束馬牽都下傾城咸厭觀方壺蓬島資盤桓辭山不戀山木繁瓊臺璿室何丸丸罘罳風叫露掌寒漢唐池館今依然爲薪非火悟火傳

蓼花紅

蓼花紅蘆花白緋桃雪棃無顏色艸木芳榮各有時韶華一去不復追君不見大禹惜陰爭一寸吁嗟老大將何爲

關山月

關山月秋倍明塞楓磧艸涼颸生皎皎懸空漠海白沙蛩霜鴈寒聲並關山月今異昔烽煙久靖田疇辟不似當年戍卒憶家鄕亦或戰塲覆沒孤魂魄關山月昔異今卽今秋搜乘興惟閒吟前車堪作後車鑑持盈保泰惕予心

熱

朱明遲度丹霄上萬籟無聲靜棼響暑气生侵玳瑁牀涼颸不到文羅幌砌裂苔紋破篆防戶饒梅潤濕柱磉生憎蟬嘒聒耳煩況復鳩鳴懸念想豈無沈李與浮園林坐啟層軒敞念彼公田待澤久耕犁未舉將生莽笠底老農畏赫曦冰壺那忍獨延爽吁嗟又復夏云半宵瞻云漢徒首仰側聞上蒼心好生解澤詎久遲長養扶桑湧現火輪紅夜以繼日勞悵怏錦樣三春忽忽過炎炎永晝薰風蕩何能習靜學禪師丈室安心息紛攘

望法海寺

雨後西山翠如洗嵐光浮座秀尺咫似聞鐘磬林外鳴常有雲煙峯半起就中法海古精藍曾逰記得禪關美風戞松筠紛竽笙霜酣槲桕垂紅紫旋開寶殿鎖瑯璫法王獅座防瞻禮偶然遊戲探曹溪山僧爲我參一指今朝望裏試重尋昔猶非昔今豈是眺逺閣中一覽時【舊遊法海寺有卻供眺逺閣一覽餘淸省之句】由來不隔彼與此

耘田者

老農炙背耘田苗汗濕田土如流膏廣庭揮扇猶嫌暑彼何爲兮獨不苦獨不苦兮無柰何未見應比見者多農兮農兮良苦辛慙媿身爲玉食人

神仙引

騎龍曉赴三淸朝翺翔紫府偕佺喬東逰海上喚太眞重舞霓裳按六麼黃鶴赤鸞棲瑤圃神之君兮翩來下【葉】一聲長嘯萬竅風防回灑涕三秋雨俯視齊州十三防滄桑屢變增吁惑壺中日月不堂堂洞口春光亦冉冉瑤爲堦兮金爲室中有至人不可識若把貪嗔癡念求秦皇漢武求應得

閶闔篇

詄蕩天門黃道開層城十二光回回祥風吹扇旭影來兩兩列宿排三臺五云耀彩春徘徊迎薰豁達徹九垓予心如是思深哉無所隱蔽宇量恢出入登進惟賢才

題郭河陽雪山行旅圗

天娥快剪剪薄紈瓊華一夜纈萬巒臨風玉樹枝簇攢大地變作銀界觀凍峽千尺白龍蟠濺壁大小皆珠丸防岈截嶪那可攀剰有羊膓路屈盤誰歟馬背淩兢寒羸僕皸瘃猶堪憐溪橋滑刺手足攣冷風吹揭墊角冠名利子也何足嘆谷廻路轉茅屋連茅屋有客疑袁安披捲笑傲忘朝餐嚴威栗烈不可千河陽此法摹範寛當前勞逸憑君看

秋夕南紅門行宮對月

去嵗龍沙試秋狝關山月色閒吟遣今宵桂魄還分明離宮照我無限情誰知幾缺復幾圓暗換今年與去年去年月卽今年月何必視昔空悵然白露瀼瀼衣袂冷倚楹相對忘懷永

鑿冰放舟

春入湖心冰力弱東風料峭何曾著【諺云春風著人不著水】鏡掩鸞光黯欲迷璧剖羊脂分來薄碌碌冰牀聲已收中流遲放飛鳬舟零澌碎凍不可亂亭臺寂寞榜人愁齊趁午晴呼什侶曲鉤利防長柄杵截方裁角片片瑩撐來仍向冰中貯忽疑銀浦泛瓊珂錦帆飛過太液波不比淩人載周禮還如漢使窮天河鑿冰已過二之日匪納謻門典何出朝寒仍復結琉璃侵晨工作衝嚴栗吁嗟黃頭效勤良可嘆瘃手皸足不忍看自今欲戒遊觀興瑤編獨對心神瑩

花朝無花之作

昨歲花朝花燦爛今年花朝花信慢曉來佳節正春中忽見花旛綴別院瑤華琪樹相鮮新嫣紅奼紫枝頭絢坐令女夷增光輝何湏剪防陳家媛韶華透漏已如玆髙閣丁丁報銀箭莫嗟畹圃少芳菲會看紛紛亂如霰

十駿圖歌

羣空冀北星輝房天閒十二有驪黃赤汗流赭太一況【葉】就中最數萬吉驦龍顒鳯聳誠昂藏驊驑闞虎威武揚四蹄椀踣騰康莊玉獅子貢自法王超拔躡景馳晻上【葉】花間敲句移銀牀俊逸尢讓霹靂驤權奇俶儻孰能方龍沙一馳殪千狼是爲渥窪產中良雪防雕臂三冬涼狐奔避雉雀惶有驈有驈自在名【葉】朝騖蜀越夕齊梁徒傳魯牧駉有皇奔霄荏防駛異常不湏鞭防追星芒赤花鷹來大宛鄕磊落獨步驥子英【葉】翩翩鸞鳳雲中翔籋云之駃馴且剛百里底用宿舂糧嗟予無徳禦萬邦肯學八駿窮八荒懍乎朽馭刻敢忘來賓用志祖澤長金輅玉仗開闔閶田車弗駕坐明堂驅馳樂圃遊禮塲六龍時乘受天慶

神木行【黃木廠有巨木長六十尺其圍臥地蔽騎者弗相見也土人稱曰神木相傳明初建北京時自南方轝致之以其不中繩墨故弗用其皮膚因年久剝蝕視昔爲猶減云】

孱顏穹谷羌天宇防靈大椿生是所天地精英神鬼輔化爲鄧林疑誇父燕京剏建明成祖搜索室奉爲楹往摭之不中雷霆妬【葉】虎狼怒齧蛟噩雨千夫舁走日里許夷山堙壑壞屋廡難依繩尺梓弗取橫岡偃臥安厥處閱歷嵗月殊今古徑類修蛇圍若堵騎人去來蔽弗覩之篆剝蝕虫與防謂云神木神其下【葉】我聞樗不天斤斧胡遭大斲辭嶇峿視之柍桭差猶愈材不材間應見汝

雨中焚香泛臥遊書室

霏霏細雨千絲懸滄波萬頃含輕煙沚蒲岸桞濯新緑棠舟偶泛空蒙川浮波野鷗梳濕羽亞堤山卉垂幽娟臥遊奚必披圖畫翛然淸絕消萬緣宣銅乳鑪烏卿熾深深隔火安古錢不湏都梁五木品水沈細炷淸芬便細參鼻觀滌塵想卻憶書室曽忘筌油云忽來天宇暝灑迥如聞飛瀑泉無色聲香原卽此笑伊兀坐求逃禪

素絲行

陌桑葚落成枯杈蓬屋咿軋鳴繰車繰絲縷縷長且白爲織吳綾與越紗吳綾越紗薄似霧美人中裙裁紵布殷勤熨貼臨溪浣惟恐纎塵或沾污素絲素絲如君子太初之色通表裏云胡黃黑任人爲墨子悲之良有以

觀敖漢瀑布水

我聞奧區天所祕疑信向半今信然浩浩萬里沙漠塞乃有瀑水崇岡懸車塵方苦紛堨壒豁開壺裏別有天侵尋峯岫羅嘉樹漸潤澗谷無埃煙是時仲秋曝晶日忽聞雷聲殷前川坐令林巒失輕籟朗吟淸眺萬慮蠲大者明珠小者璣如傾栲栳投深淵虎狼駭走不敢飲下疑千載蒼龍眠巨石橫斷無土壤粵生美箭奇而堅山葉紅綠如錯繡無名野卉相新鮮鸛鵠徘徊不忍去鼪鼯時向虯枝穿禹鑿龍門未至此胡乃三級限鱅鰱【蒙古相傳瀑水以下鱗類甚夥而以上絕無亦甚奇云】吁嘻泉石誠觀止賞詠自我誰先匡廬香鑪無足諭山靈占此永不遷設置飛觴搦管地混沌竅鑿應難全

射虎行

鬰蔥萬木森虧蔽豁開大澤天無際朝嵐忽捲峯煙樹色山光闘蒼翠初來沛裏拜

橋山便途較獵遵

先制鴈行兩翼圍密合貔旅八旗各標幟太平久經息兵革進退號令習軍事日未移時肩已倦他他饒獲麋麅類乍見白額出林叢鼻頭出火人思刺期門佽飛驟驊驑驅之艸淺平川地四圍重排雪鋒鎗負嵎空憶難回避唐弓夏箭出櫜鞬命中已決耽耽眥詎與漢將思爭勇歷艱

祖訓期無愧耳食書生未目覩橫議渉險鮮防備我笑羽林備過多壹發於菟卻先斃

昭陵石馬歌

在昔穆王八駿追雲霞耄荒忘返天之涯太乙況漢天馬來樂府曾聞產渥窪勤勞血汗事何有雌黃徒惹詩人口不如漢文卻受千里駒吉行五十符陽九周家岐渭始勤農我朝三韓奮迹實彎弓由來受命𨿽有異艱難創業多齊蹤

太宗馬上得天下房駟星輝

天錫嘏【葉】大白小白協安吉【故老云

昭陵前石馬一名大白一名小白蓋文皇帝所禦也

文皇帝體丰而鎧重乘小白日行百里乘大白祗能行五十里云】至今立仗

昭陵貽石馬遐思我

祖如唐宗陵園廟號先後同汗趨嘗傳杜甫句闡揚光烈千秋隆六禦今年來故里貞觀遺迹余荒壘【唐壘在廣寧縣城東南相傳唐太宗徵髙麗駐兵之所】

文皇曾亦討寒盟【謹按

昭陵神功聖徳碑雲天聰二年以朝鮮毀盟討之拔其都載飛舸於車淩江華島李倧自防請爲臣釋之還並歸其俘獲】乘此雙龍渡浿水文綏武服爲藩屏萬年正朔奉永淸不似李唐東徵悔失計僕碑重建思魏徵

所過連山塔山皆我

太宗文皇帝用武之地而呂翁山則生擒洪承疇處也蓋有明末季驟加遼餉至八百餘萬竭天下之力奉東南一隅未収片甲之用而兵食兩詘人民離畔我

太祖髙皇帝一舉薩爾滸而遼左之業成

太宗文皇帝再舉呂翁山而關西之勢定今因叩謁祖陵親履其地思經營艸昧之艱難爰防紀其事以示

來許俾念

祖宗得天下之不易益勵守成之志亦以舉其殷鑑明

之鹿亡其必有所以失之之故也

連山相接塔山峯溝濠壁塹凡幾重以守則固以戰勝將以勇气吞遼東增募戍卒號百萬重臣經略操鐵劵朝拜恩命暮縲紲舉棋不定曾無算監軍意气壯且豪淩駕朝士如兒曹綿山亙海排鐵騎謂當唾手成勲勞太宗從容處以暇精兵已伏杏山下金支五色云上蟠明卒望見魂驚怕奔走禦侮多英賢投石超距眾閒閒君臣一徳功乃建人心旣單必格

天彼志離兮我志合如枯易摧朽易拉不數唐帝美良川只今戰气猶森颯陸血漂杵海屍浮乘潮雁鶩隨波鷗一時破竹十三萬傷我十人廝卒儔淸流關側擒皇甫煌煌大業開疆土河山帶礪酬勲庸於爍雲龍與風虎乃知

皇天惟徳親

桓桓謨烈告後人從來守成事不易殷鑑應思鹿失秦交則爲泰塞則否九重宴安豈宜恃不見呂翁山畔上將降猶設椒漿莫忠鬼

聞黃鸝

輕棉飛盡池塘淸緑陰檻外紛縱橫繁絲急竹俱無賴忽聞倉庚三兩鳴時至而鳴過則止萬物生成各天理偏生分別是人心愁者聽愁喜者喜愁兮喜兮兩不知葉底關關殊未已

霹靂驤歌

霹靂驤者超勇親王額駙策淩所進十駿中之傑出者也服禦多年今病垂斃感物傷懷而作是詩

天閒十二龍爲侶驥不多得聞自古不稱其力稱其徳徳力雙兼更難覩汝爲驥子亶其然久冠驪黃在吾圉北窮鴈塞範馳驅東巡遼海周每膴資汝之力惜汝軀肯教下與駑胎伍騰驤猶具昔年心芻秣頓減瘏其跙耳竹離披目星落向我長鳴不能語嗚呼自今秋郊之獸免陀佗惟有獘帷畱待汝

松花玉石屏歌

鬼工磨刀劚山骨女媧乏材補天窟琉璃罘罳失顏色光奪靑銅凜毛髮不圎而方崒且都尉戅直絳侯訥勤思負扆其可忽

蟠龍引【山名前建行宮偶來駐蹕而作是詩】

我聞金陵自昔稱龍蟠千秋形勝想象間奕奕瑤光照薊野蟠龍亦得名玆山江南江北不異地天龍逰戲同歸禪獅峯鷲嶺詎獅鷲何如九二見在田南陽臥客吾心企敢誇乘六以禦天

靑松行

髻山行宮內搆書室數楹靑松七株森翠當戶畱連撫吟興在䢐徠之麓矣

冬來萬木辭芳華暗撫時序驚逝波有翁矯矯異凡他不與桃李爭嫮姱廼今本色露些些防楹書室架嵯峨適看虯影當窻紗怒濤謖起靑雲霞巖楓阪楡禁不嘩或側而立或坐跏竹林賢者一來過比秦大夫猶爲多我來徘徊撫且摩汝誠逸民爲我羅會心有在理則那皎皎白駒詩人歌

皇淸文頴卷首二十一

欽定四庫全書

皇淸文頴卷首二十二

禦制詩

五言律詩

春日雨後海子外行圍二首

雨後觀新桞垂絲帶玉珠村村生意足處處早春殊馬健方堪騁鷹雛未解呼萬家煙火裏簔笠快何如繡陌連芳嶼韶光十里繁綠深楊桞岸紅暗杏花村時雨占年稔新晴愛日睻遊觀回勒晚殘照落柴門

東作

東作三春始滋生萬物稠公田平似掌新水綠如油虫捲柔桑葉鍼抽嫩穎頭乘時功力備多稼定今秋

恭和

禦制詠竹原韻

藻砌紛靑籜芳園滿綠陰最宜時雨洗不礙嵗寒侵宸暇方遊豫

皇情暢詠吟年年常近日淸節與虛心

花信風

欲識春來處先防花信風未揺枝上綠已綻蕋頭紅長養元功普吹噓大造同何須催羯鼓列繡杏園東

鶴迹

曲徑苔迷路幽棲鶴作鄰舞階猶惜影步月不生塵印出畱深迹翻將疊軟茵松門未曾掩幸得接嘉賔

春湖防碧

碧水漾平湖空明一鏡鋪須眉應可鑑塵杳然無防防浮靑荇防防下白鳬春風浴沂水視此意何殊

鏡水荷香

半夜芙蓉雨三間水月樓淸香隨處度風景一時収榦宻妨魚躍花深隱鷺遊詩情頻入座不必問漁舟

板橋霜迹

隔溪亭子迥爲駕板橋通秋老碧天白寒流楓葉紅捲簾吟夜月著履步霜風愛此雙雙迹扶笻過水東

萬年松

勁榦挺森森窻前滴翠深依然臨水石卽此是山林香气蒙春霧華枝覆午陰瓶梅與盆竹聊結嵗寒心

轆轤聲

綠水漲平湖春田轉轆轤耳根鳴斷續眼界樂霑濡漫厭繁音急從觀生意蘇機心緣力稼不與漢陰殊

瀛臺觀木變石

異質傳何代天然挺一峯誰知三徑石本是六朝松苔防猶疑葉云生欲化龍當年吟賞處借爾撫遐蹤

淸簟防棋

松枰消夏日竹簟納涼颸任爾機心密皆吾靜賞時鼎鳴濤泛峽香灺篆縈絲黑白分明防疎簾月漸移

夏日園居卽事四首

園有山爲郭齋因樹作墻開軒惟欲敞引徑不嫌長澹月梧桐影輕風蘿薜香無心瀟灑客勝地足徜徉宿雨潤新葩紅蒸一片霞防雲閒借艸愛客緩烹茶坐弄流泉潔眠當皓月斜子西得意句分付與山家綠竹令人逺靑松迥出羣山眀眉乍畵溪暗帶如分古帖閒來搨名香手自焚晚涼急雨過星漢淡防云爲有披襟者林風拂面來芙蓉碧治麗楊桞夏亭開愛鶴閒移榻呼僮淨洗杯往來依石徑半爲愛蒼苔

萬壽寺方丈小憇

庭有參天柏堦饒匝地花鳥棲喧皓月鶴立對晴霞寥寂鐘魚靜蕭閒山水嘉闍黎公案熟讓客趙州茶

六月七日率王貝勒等泛舟卽景

勝地尋幽賞天倫樂事幷舟廻芳甸轉雲淡逺山橫新霽田疇潤防風景物淸水禽飛上下總是樂生生

己未夏六月恭進

皇太后字扇一柄謹成

玉漏林間度遲遲日正長問

安承色笑撫景願淸涼冰簟堪袪暑薰風恐拂裳寸忱托輕箑長此效黃香

六月十八日初霽恭侍

皇太后園中遊賞謹成一律

膏雨公田足歡遊禁苑多欣陪

文母禦不數漢王歌山向雲中隱舟從畵裏過

慈顏添豫色至樂復如何

月夜泛舟

泛月開輕舫防風送棹歌一輪懸玉鏡千疊湧金波魚躍蘋花動螢流燭影過猶聞簫鼓急別殿按云和

雨二首

細雨落還止油云斷復行當秋著物冷灑迥織絲明溪口添新漲檐牙續舊鳴來朝直北望天淨五云城麥壠綠菲菲秋苖潤更肥因風鳴淅瀝入夜聼霏防此際方增冷何人未授衣先民憂樂切詎隔九重扉

登賞遇樓疊前韻

爲有松爲蓋因依石作齋雲煙生砌潤山翠入窻佳綠野咸供望丹梯卽此堦拈毫舒逸興至樂傲無懷

秋日禦園卽景

臺館含秋爽衣衫切曉涼亂荷紅帶紫疎柳綠兼黃砌艸藏蛩語池波印防行憑欄無限喜千頃稻風香

淸河道中

始發淸河道將爲塞上行防山靑覺近問路景如迎風爽催徵轡雲光獵防旌所思明舊制豈爲騁遊情

秋日奉

皇太后口外行圍六首

列塞騰千騎三秋駕六飛校搜遵

祖制問寢奉

慈闈纚纚田車好祁祁原獸肥金風如有意爽气襲徵衣

代是熈和秋當狝狩時風雲森羽衛物象擁旌旗皎日曈曨照涼颸左右吹近光多父老前莫驅馳秋原零白露羣鹿應時鳴駭野車徒勝彌川艸木平祗期軍律整無取大庖盈誰獻長楊賦臨風憶客卿暮色滿平川行宮景物姸砌蛩喧此夕梧月照當年皇祖曾停蹕孫臣獲侍筵防多承雨露追想倍淒然行漏催寒夜銀檠虎帳懸霜笳鳴塞上星斗掛天邊牧馬聞呼聚飛鴻列陣旋禽荒曾有戒無逸誦終篇當秋鷹羽疾度塞馬蹄輕目極山川秀詩含艸木淸天髙云帶影風勁壑傳聲更值西成好沿途喜气迎

避暑山莊行宮懷舊二首

離宮對碧岑峭石聳成林壁有曽題字庭余獨樹陰簾帷秋日靜彛鼎篆煙沈況是承

恩地能無憶舊心

幻塵同夢鹿佳境似遊仙帆影畱云在江聲共月懸【雲帆月舫月色江聲皆宮中別院名也】綠窻蛛織网粉壁鳥銜鈿廻首驚心處流陰忽廿年

除夕立春

餞年兼餞臘迎嵗卻迎春勝防裝屏麗盤椒獻座新餘寒退殘夜韶景入元辰應律敷陽徳還思與物均

夏日遊玉泉山羅漢洞疊前韻

宿具遊山興因來避暑頻月光瞻古佛笙韻聼新筠空色原無二林泉自有眞寄言塵俗客到此悟迷津

螢

雨後飛螢出因風散碎光梧堦流熠耀蘆防照蒼茫裁句吟淸夜攤書臥晚涼那堪當夏半秋意到南塘

望桃花寺

疏山通鳥道間樹出精藍殿閣凝秋靄川原靜曉嵐鐘聲天半叩塔影鏡中防尙憶十年事孤吟古柏南

曉月

茅店雞鳴曉煙溪客渡津無須珠照乘博得影隨身旅況饒千樣長空祗一輪纎阿曾有約萬古助行人

艸色

軟茵才疊砌細毯漸周阿旭照初含燠春廻久孕和帶煙靑罥絮無水綠生波彳亍【彳亍出潘嶽射雉賦彳醜石反亍恥錄反】胎仙過雙防印隸科

來靑軒二首

松棟久防徊遐心一暢哉禽言畱客住山色送靑來宿雨滴巖樹輕嵐拂砌苔綠疇千頃浪是我放愁才屏風背逺山畵障面平野邱壑靜入吟松篁翠堪把閒雲認岫歸薄霧出楹冩倚檻眄蒼茫遼天孤鶴下

過玉泉

輕籟蕩平林晨烏隱曉陰山葩防野色樹鳥聼幽吟初地因相訪陳題此重尋渟俯靈沚借以滌塵心

恭謁

永陵

追王傳前籍

遺庥逮後昆髙山瞻彼作徳水溯玆源疆理興家室星辰衛

廟垣防多瓜瓞感揮淚灑寒原

恭謁

福陵

艸昧起

英雄

維皇乃眷東風雲龍虎防日月海天中

帝業千年鞏

山陵萬古崇永維

無競烈繼序矢深衷

恭謁

昭陵

早是

天歆漢何曾鹿逐秦百年經五世一壘豈三旬太室蒸嘗永

元宮松柏新紹庭懷積悃展拜此時申

敬觀

太宗所禦鹿角椅

天然鹿角椅合拱不傾欹制朴

身常泰形端道可思奢懲枕伴儉似葛燈遺卻憶艱難際曾無偃息時

除夕

送故與迎新東皇轉化均良宵堪惜惜淑气始礥礥嵗裏餘三鼓春歸已一旬流年何以餞思居倍增寅

遊潭柘岫云寺卽事雜詠得詩六首

攀云尋淨地間樹出祗園息我幻塵念遊玆法海門靈潭徴自古老柘欝生孫欲擬畱詩去詩中無可言春山綠如洗四面作佳鄰黙對如如相慙爲汲汲人天香凝篆細空樂韻松頻古衲缾盂淨將無隱者倫乳竇淙淙注天窻小小懸千松排障外一水到齋前逺印雲中岫平臨谷口煙瞿曇無說說鉢裏茁靑蓮憶在天成寺禪房有句畱山川原並羙嵗月防遷流龍臥深潭底鳥吟髙樹頭閒雲知我意到處分相投小軒臨絕澗朝暮寫煙霞近席挹淸籟虛窻碎白紗聖蹤余想象題字走龍蛇【松竹淸泉皇祖禦筆題行宮名也】誰演楞伽法能聼倩綠芭

簇簇玉芙蓉嶟嶟當戶濃豈因供攬結聊可蕩心胸柏子窻間落石泉堦下淙徘徊遲去騎徑轉尙聞鐘

二月二十七日耕耤禮成得詩四首

昭蘇春气濃千畝正南縱勸穡倡羣辟

明禋考秩宗輕雲籠旭日殷禮享

先農佇望甘膏沛防衷益致恭

皇考勤農本年年盛典修春郊方澹蕩穡事敢遲畱野老披簔笠靑壇覲冕旒頒恩勞終畝防酒羙思柔防棚周沃壤蔥犗服靑犂京兆種方布皇州艸未萋九三分位次黍稷按東西釀雨雲容好應霑覛起泥祥風扇盎融金翼影方中閶闔千門啟逶迆一路通心因繩

武恪禮以重農隆蠶館初諏吉勤民此意同【是年初命皇后舉親蠶禮】

雨後玉泉山三首

宿潤罨林顚澄心對玉泉山花皆喜色薜徑絕塵緣藻底窺潛鯉枝頭聼午蟬慿欄無限意綠壠正廻鮮行漏隔花稀山亭坐翠防湖光梳石髮峯色潤苔衣薄爽林間度濃陰磵外肥對時思解阜不借五弦揮西山濯碧螺積翠一窻羅於此賞心遇所欣卽事多汀葩紅爛漫壁蘚綠婆娑詩思今何許剛如雨後波

頒朔二首

閟宮蒸祀罷象魏授時頒舊嵗行將盡新年去復還時和詎可恃日久倍知艱所願周寰宇官淸民自閒試問司天史羲娥移不移璿璣誰可度珠斗若爲推六合車書防千秋道法垂去年重入想崇政涖朝時

恭奉

皇太后幸湯泉

翠輦駐雲莊春暉載小陽靈波暄不凍勝地景偏長數八稱功徳齡千益

壽康不須分別見是水一如湯

韻松軒三首

是松山林中物而書室適建此暮把朝吟且以名軒誠得遇矣夫不有瑰奇卓犖之材君門萬里不能自進者乎觸目警心非有愛於是松也

拏空露逺岑蒼翠復陰森靜是有聲畵動爲無操琴何須泉咽石自有鶴棲林悟對寥天一悠然獲我心讓竹稱君子無松不大夫豈隨春作態直與古爲徒勁乾天邊倚眞聲靜裏輸不因人作止信矣徳充符書齋結搆新黛色罨窻頻每顧消塵念興言得好鄰伊誰知樹性爲我種龍鱗寄語如松者林中漫隱淪七言律詩

賦得臥聼村村打麥聲二首

夏雨初過已有秋黃雲片片擁來牟暖畦錢刈靑莖亂晴圃耞翻紫穗稠舎隔西東聲拍拍戶饒餅餌樂油油髙齋亦識丰年景夢蝶牕頭酒一甌

雉母呼雛隔野塘北牕初啟學羲皇田間錦疊千重縐壠上濤翻四月涼場圃地喧耞板響鄰家風送午炊香從容鼓腹堯天裏爲媿農人鎭日忙

雍正九年十二月二十日

皇祖實錄禦訓告成

皇父陞殿恭受禮成羣臣慶賀恭紀三首

寶袱金輿瑞靄盈恭迎

帝輦出乾淸

起居本是當年注紀載欣防此日成

佑啟萬年隆國祚繼承四海仰

皇情告成應受千官賀金殿曈曨旭影明

史館修成

聖典垂一畨歡喜一畨悲提攜舊憶

音容在愾慕今驚嵗月移光發瓊嚢臨殿陛祥開玉帙煥罘罳防回拱手丹墀立感事沈吟七字詩

薄海霑濡雨露勻

九重咨儆煥絲綸典謨從識唐虞聖功敍還同覆載仁憶昔追隨

宸極久只今瞻仰史書新光天黎獻歌思永況復躬承渥澤人

海潮應月

海亹初見一痕生突兀俄看雪嶺橫勢狀百千雷鼓震信符三五月輪明濤頭逐馬漫天湧浪尾歸舟向海行偶現色形還寂靜方諸看取水盈盈

玻璃盤

棐幾無塵罽毯平玻璃盤子伴髙淸一般皎潔羞雲母四射光芒突水精巧質非緣周玉府【周禮天官玉府合諸侯則供珠盤玉惇】嘉名詎數漢金莖幾回拂拭澄如鏡靜對冰心一片明

恭讀

皇祖禦制避暑山莊三十六景詩並閱圖感成長句五

首

天開勝境比捲阿浩蕩春熈萬物和祗爲養

親溫凊備非闗奉已豫遊過迎涼臺榭依山迥延爽軒窻傍水多頷領孫曾難數計扈遊何幸沐

恩波

猶憶壬寅三月春隨

鑾方始奉恩綸

天顏近接承歡久

日角時臨賜喜頻在耳

徳音猶似昨開凾

禦筆鎭如新祗緣深眷吾

皇意愛育餘波及小臣

金泉避暑辟離宮行樂還期兆庶同書史硏求遵古訓桑麻藝植愛豳風追陪六膳分銀鱠趨侍三驅躍玉驄指防圖中當日事

鼎湖何處可攀龍

靈臺不見文王禦仁壽空傳唐帝宮樓閣簾櫳虛夜月殿堂松柏老秋風當年遊賞疑天上此日酸辛對畵中賸有

宸章恭洛誦防回靑睞憶

重瞳

鼓響舂音夢裏遷披圖不覺淚澘然詩侔風雅傳千載畵聚煙霞扄一編爽籟秋風噓大塊云章星彩麗髙天冷窻課罷頻唫諷回首光陰已八年

題隨安室壁

淨心無礙所居安丈室爭彊拓地寛數軸牙籖懸座側一窻風月入毫端壺中有水閒來防琴上無弦靜裏彈入夜跏趺還結坐宣鑪火活炷沈檀

洗硯

搨罷蘭亭日影移好將龍尾浴淸池波漂云片隨流急手洗煙痕欲去遲湖上翻沙驚燕子汀邊吞墨飽魚兒精心拂拭消餘暇還憶齋頭把筆時

聞軍營大防志喜二首

旭日揚輝氛沴消光天雨露九瀛朝行間效命嫖姚霍斗畔推車相國蕭沙漠忽聞収戰馬泮林佇見集飛鴞勒功一片畱何處更過燕山萬里遙

轅門鼓角萬軍鳴執訊連連系大營日照三山光四壘風廻千隊動雙旌已聞魚海全消燧更防天河淨洗兵最是王師徵不戰金甌永固萬方淸

遊蕉園

冰牀聲裏過長湖逺防人行似畵圖雪覆蕉園松突兀云生古殿路虛無南臨太液風鈴語北望瓊華塔影孤屐齒防畨遊歷處寒林己聼噪歸烏

賦得自鋤明月種梅花

溪畔梅花欲放遲數株分種傍堦墀鍤翻夜月和香動手握寒根帶影移花信漫愁催落蕋畫楹初有照來枝何須秉燭尋幽趣舉首冰蟾未墮時

題米襄陽畫

雲气蒙蒙暗逺天人家防辧水村邊渡頭風靜帆無力溪尾春歸浪有煙塔影平臨千畝外城樓髙踞兩峯前瀟湘雨意憑誰識座上猶疑對老顚

雪消

皓素漫空映綺寮春回大地凍全消光凝玉樹寒深淺水潤蘭階影動揺梅已過時添舊蕋桞將應節放新條朝來最喜霑濡足指日芳畦透麥苖

冬夜焚香

空林寒噪慕鴉還靄靄沈煙裊博山一縷自來參鼻觀三千原不出塵寰味餘火冷灰殘防興在藤牀月牖間莫漫丁東催漏箭髙齋消得暫時閒

甲寅冬至

上躬祀

南郊恭紀二首

馳道曈曨散曙光祥凝玉輅煥龍章精誠

聖徳通

幹貺肅穆

皇儀紀奉常黍谷灰飛方應律雲門樂奏正迎陽防風不動柴煙直遙望天門辟九閶

一綫陽和何防生重重瑞靄映層城曉光彩映霜花動韶律春廻朔气淸百福均隨長日至九瀛並奉泰堦平上林已先東皇令殿桞宮梅欲向榮

我

皇考遐棄臣民遽易節序追思

髙厚再觀無期子小子夙承

庭訓懋學書齋用是苫塊之次述哀痛之忱中心廹切不能自已敬成長律以志終天之慕云

勤勞宵旰

一人心痛念

前徽淚滿襟

顧復深恩難可報纉承丕業敢忘欽堪嗟時序秋冬異竟抱悲哀嵗月深望斷白雲

仙馭遠還思

仙馭式來臨

夢裏雞鳴驚問寢曉瞻帷幙頓生悲

劬勞漫說終身慕

徳澤誠畱萬古思聆

訓庭前猶憶昔承歡膝下更何時蓼莪讀罷增沈痛繼序艱難只自知

十月三十日

皇考聖誕辰也嵗嵗稱觴獻壽今忽於雍和宮縞素將

事痛何如之敬成長律用志哀忱

率土呼嵩慶六旬歡聲頓歇哭聲頻誰知拜舞稱觴日忽作悲哀致奠辰

化普寰區鹹遏宻心傾黎庶共尊親

皇靈陟降瞻霄漢尙懇餘波惠子臣

覽舊作志懷

蕓帷書史昔畱連今日拈毫屬偶然剩有憂懷披奏牘那余逸興賦詩篇漏聲滴盡銀壺箭香縷飄殘寶篆煙輸與昨年瀟灑甚緑窻愛月正遲眠

詠禁中紅葉賦得霜葉紅於二月花

寥天爽气到楓宸恰有霜枝防綴新色借花欄紅乍染影依玉砌冷初勻郁森未許遊蜂集絢爛還教宿鳥馴更喜西成逄稔嵗萬家雨露沐陽春

丙辰十月十六日恭送

皇考梓宮至

泰陵奉安

隆恩殿告祭還京悲慕如疑呼搶欲絕途次敬成長律

四首以志深痛

過隙光陰嵗已周

龍輿朝駕痛難畱纘承任重何由報

顧復恩深未少酬

雍邸回防宮闕寂

橋山空對幾筵愁

尊親寰宇傾心久夾道蒸黎總淚流

兩行衰桞羃寒煙一路悲風拂防旃易水如添愁脈脈燕山不斷恨綿綿未過虞帝巡方載猶少成王享國年夢裏瞻依仍似昨問安常在

寢門邊

楓葉初丹槲葉黃當前觸目助悲傷

鼎湖冉冉寒空靜

蘆殿淒淒夜月涼憶斷白雲還杳望窮碧落轉蒼茫悲懷長此增沈痛忍別

山陵路阻長

𨿽是

元宮未閉時可堪無處覩牀帷鬱蔥巒岫千靈防颯防松楸萬籟吹

仙馭漸離心未逺歸鞍將去意多遲言旋正值稱觴日【十月三十日是皇考聖誕辰也】空向

慈容獻壽巵

十月二十五日得雪

同云四野望漫漫瑞雪霏防失遠巒麥壠乍欣占稔嵗茒檐還慮怨祁寒飄颻桞防飛輕絮防綴梅村剪薄紈最是上林饒景色小春時節玉花攢

冬至南郊

黃鐘應律兆千祥喜見天心復一陽子夜灰飛旋淑气泰壇日麗散晴光明禋盛禮稽三代禦世鴻猷愧百王祗祝精誠通

帝載眷子寰海樂倉箱

皇淸文頴卷首二十二

欽定四庫全書

皇淸文頴卷首二十三

禦制詩

七言律詩

雨夜詠懷

欹枕城烏喚曙時雨聲漸急漏聲遲防纎細潤應含麥料峭輕涼欲透帷治理每慙先哲訓憂懷未許侍臣知更防防滴難成寐萬戶饑寒靜裏思

恭題松竹梅畫譜【並防】

埭畔淩冬傲雪株濡毫渲染髮淸娛松枝翠拂蒼鸞尾竹實紅垂火齊珠香散檀心欺蠟淡花懸磬口帶寒敷作朋三壽防忱切生意長含看此圖

潛邸時讀書之暇間亦旁涉繪事嘗供此圖進呈

聖母淸玩者松竹取其經冬而不凋梅蕚取其淩寒而益茂舒華耀實愛日暄妍蓋用以獻祝也今荷防

聖母宣付裝潢仍

命題句於右爰敬述前意並綴韻言借昔人三友之名爲子臣九如之頌聊以效稽拜之忱悃云爾栁色

嫩緑柔黃取次添勾畱韶色細眉尖池塘日暖初臨水庭院煙濃半映簾綺句只愁歌謝韞銷魂誰解賦江淹禁煙巳近頒新火好向村傍拂酒簾

詠牡丹擬禁體【不用富貴爛熳並姚黃魏紫等字】

葉槪花姿天與眞松爲好友石爲鄰可知气韻饒羣卉肯以容華媚主人蝶醉未醒風似麝僧防初定月如銀憑軒不雜笙歌賞恐使淸標漸染塵

甘霖普降特召大學士內廷翰林圓眀園泛舟遊覽卽事成詩同諸臣面賦以志一時勝賞時乾隆三年六月六日也

偶因防暇事遊觀特許儒臣禮數寛霽現山容凝翠黛風披水面縐冰紈泛舟共朂濟川訓卽境還思力穡難前日甘霖敷澤徧新詩分賦志同歡

新秋泛湖

一夜西風催溽暑滿天爽气送新涼輸將團扇三分冷贏得平湖十里光野艶沿堤秋卉簇殘紅亞水晚荷芳輕舟掉入煙波裏愛聴漁歌引興長

秋夜南苑行宮懷舊偶行

再經南苑動秋情別殿宵深景物淸最愛寒光牕外映那無逸興靜中生閒階亂艸低螢火古寺疏鐘叩月眀奏牘手批更漏永轉教重憶舊經橫

冬至齋居偶閱舊稿志懷

靜聴迢迢更漏長齊居暫屏萬防忙那無詩句娛淸景恰有梅梢送冷香案積陳編閒檢防志期舊學重商量灰飛子夜調元律又喜天心復一陽

新正二日召集羣臣於乾淸宮賦栢梁體詩朕旣首倡又成七言一章

泰交堂陛列鴛聫日暖彤墀淑景鮮祗以賡歌鳴喜起非誇宴樂拂絲弦觴浮柏葉添吟興筆灑瓊華映綺筵更喜正元飄六出又增新瑞紀瑤編

九日

菊蘂舒黃楓葉紅重陽還與去年同卻驚時序馳駒隙漫惜芳菲逝水東落防輸他誇俊逸宵衣惟我積憂忡朝來縱不登髙望萬戶饑寒在眼中

登盤山天成寺江山一覽閣作

兩峯天辟仙壺路到眼江山萬派分樹嵌丹崖空外合泉鳴碧澗靜中聞緣堦籜走秋聲細裊鼎香飄瑞靄紛今日身行圖畫裏六塵幻有等浮雲

南苑新衙門行宮卽事

南苑重來羽騎馳離宮未禦巳經時新詩消遣閒中興舊學商量靜裏知花笑迎人誇得意鳥吟爲我話相思畱連不是眈風景卻惜年華暗轉移

四月望後雨澤未足朕憂心如焚臣工頗有以春雨旣足尙可無憂者然而無以釋朕懷也越五月丙寅雨澤旣霑命駕進宮見路旁如雲而有秋者麥田也如油而茂夏者晚稼也乃快然以喜則知朕前此之憂不徒憂矣旣以成詩爰命臣工和之

望漢瞻云子夜中恩膏忽沛仰鴻蒙恰欣渥澤能蘓槁肯信浮詞爲省躬輦度麥圻黃幕幕盼廽黍壠緑芃芃薫風稍解吾民慍後樂先憂此意同

夏日奉

皇大後幸靜眀園

雨後園林景物閒六龍時幸奉

慈顏花迎步輦饒生意峯入窻櫺濯宿鬟隔院疎鐘偏得得防心好鳥亦闗闗親承

色笑忘煩暑多少歡欣栁外還

登靜明園古華嚴寺

雨餘曉岫矗新靑防暇時臨翠輦停爲謁空王瞻月相卻教飛蓋傍云扃風鈴常轉蓮花藏貝葉閒披金字經試問奏章陳積否隔林行漏巳泠泠

雨後剪園中新蔬敬獻

皇太后謹成一律

夏畦雨足緑霏霏蒓茁如酥韭葉肥爲驗農桑臨別苑借方菽水奉

慈闈盤盛煙甲先秋冷手剪香芽滴露稀生意靜觀欣自得還思發育徧郊畿

初秋偶閒

防余贏得片時閒鏡澈波光黛染山風挾秋來徧拂袖花因暑退亦開顏龍蟠戶牖松千尺琴響階除水一灣肯逐物華臨別苑徘徊獨立憶民艱

皇考實錄聖訓告成恭紀長律四首

儒臣槖筆久摩研

赫濯聲靈信史傳法則昭垂千萬禩

勤勞想見十三年誠孚度索懸橦地象應聫珠合璧天寶錄拜觀欽

涉降衷忱可勝凜冰淵

實錄端惟實政書敢將繪藻飾空虛推車有賴賢全网折鑑無煩莠早除敬凜盤銘

湯刻器試揮薰雅

舜垂裾紹

庭難繼勲華盛防度沈吟味訪子

詎止刑淸政亦淸徳威惟畏徳明眀列卿朝退宵書思野老春深晝課耕共仰

精勤周庶物可知

恩澤沛寰瀛趨

庭早識綏猷本一字書紳道在誠

音容五載隔雲天乍捧瑯函淚湧泉

提命無能窺蕩蕩纘承有志矢幹幹萬年孫子欽堂構四海謳歌被管弦法

祖敬

天心不巳千秋徽懿映瑤編

秋日侍

皇太后幸靜明園奉

聖母命敬成長律得佳字

翠羽金輿拂曉排離宮別館到秋佳野花隨

輦如春半行漏依人報午牌霜色風光凝防畢山容水態罨軒齋

慈顏悅豫陽和暖薄海同傾愛日懷

春池泛舟

一篙新漲漾波眀蘸影金絲防午晴不舎如斯觀妙道載舟可譬察輿情湖山入畫迎人翠鳬雁當春得意鳴不是嬉遊廢宵旰每從物理驗生生

細雨

細雨防纎勢正長淸和膏澤被羣芳油云出谷藏山色亂防飛空接水光萬頃黃添麥穗潤千畦緑重稻苗香宵衣對此增幹惕敢恃丰年樂阜康

靜明園卽事

樹自靑蔥花自妍靑山當戶足雲煙遊因避暑常攜捲坐愛烹茶每就泉風度鐘聲來嶺外鳥啣果實落堦前乘閒更上西崖閣樂在桑郊稻壠邊

途次見西成有象喜而有作

暑雨祁寒苦怨咨金風玉露屆秋時最欣比櫛村村象恰向徵途歷歷知場圃卻聽耞亂響原田還看多遺嵗丰更切幹幹意肯爲從禽志少移

要亭行宮晚坐

一川景物鬭斜陽極目拈題興渺茫平野風寒吹稻黍逺山日暮下牛羊笳聲防處梅花落月色誰家秋思長更剪銀檠披奏牘憂勤那得暫時忘

秋山

秋山雨霽別穠纎觸目題詩逐便拈落葉風前自瀟灑野疏霜後更淸甜磧程遼濶行行逺樹色丹黃日日添射獵歸來廽望處紅霞猶繞數峯尖

重陽日喀喇河屯行宮侍

皇太后登逍遙樓

禕鞠云凝瑞靄光離宮侍

輦值重陽檻臨平楚嵐煙淡窻入遙峯樹色蒼逺墅防家荒柴閉小橋獨木野流長最欣度節邊闗外也有黃花獻

壽觴

曉日

曉日光寒白露淒馬蹄借艸不沾泥炊煙細裊村簾外殘月猶懸嶺樹西塞上山川皆畫意途中風景盡詩題楓林沙阪經行處不數蘇公十里堤

題瀛臺隨安室

隨安者取其隨所遇而安之義故凡勝地虛庭眀窻淨幾無不以是顏其軒蓋借以觸目防心云爾

書室依林俯碧瀾文窻紗緑稱遐觀庭虛松柏泛淸籟坐久衣裳生峭寒觸目有懷皆逺俗忘言何處不隨安鑪煙晝永禽魚適長嘯一聲天地寛

曉行

濃澹雲容石筍尖馬蹄踏處緑纎纎曉來逺塢依防辧雪後輕寒料峭添未至買餳思社鼔卻饒沽酒認村簾行吟不爲眈風景夾路桑麻取次覘

夜雨寄興

刻漏初催乙夜籌風聲漸息雨聲稠夢回行帳牽吟興想到公田喜澤流不必緑蕉聴淅淅卻因黃幄思悠悠金吾漫苦徵衫濕多少三農卜有秋

恭瞻

泰陵

聖徳神功碑告成感成長句

貞瑉萬古防雲煙拜覩

羮墻倍愴然

謨烈昭垂千百世

憂勤想見十三年慮周暑雨祁寒際澤溥山陬海邊肯構無能繩

聖武捧盈長此矢幹幹

二月六日

二月六日淶水濱馬蹄踏雪無風塵瓦神社鼔盡隨俗栁葉杏花俱待春山色一鞭如送客鳥聲數哢解迎人蕨芽菜甲滿畦緑景物卻羨山家新

夏日禦園閒詠八首

防暇登樓暢逺襟喜因南畆足甘霖松篁籟靜靑含潤谿壑云深翠欲沈魚唼花紅浮水面蝸盤蘚緑匝堦心篆凝金字澄懷永物理民情獨自斟

霽後園林夏似秋瀼瀼仙掌露華流溪聲滑笏添新漲山色疏眉入小樓疑有片雲生晚岫誰撐扁舫破煙洲晝長贏得淸吟興不覺雞人報午籌

風槐煙栁錄成帷影度紗櫺午日遲暫向防餘閒學艸偶因吟罷亦敲碁曲池新漲分魚子碧宇髙空放鶴兒最愛子西傳好句依稀山靜小年時

偶泛扁舟晚瀨眀風揺蘆荻灑然淸一天佳景誰爲領防个閒鷗自作盟山木無言偏得意野花有分亦敷榮溪田愛看新秧茁緑水平疇正好耕

相風金鳳尾當南緑滿文窻生意含晝永花香醺似醉雨收天色碧於藍行看魚鳥閒來適坐擁詩書靜裏耽日暮池邊還徙倚一鉤明月鏡中涵

淸暉閣畔防株松著雨虯枝緑更濃每愛濤聲吹謖謖常看蓋影防重重軒窻靜對含朝爽烏鵲歸飛帶夕舂陸葉山華紛鬭艶堅貞只擬待三冬

壺天佳景入窻紗翠幄千層襯彩霞林壑畫圗疑伯虎池塘鼔吹奏官蛙天光云影供詩料鳥語花香長道芽詎樂蕭閒弛幹惕憂心時切萬民家

緑潤紅澆景倍新尋常行處艸鋪茵鳥花片驚眠蝶魚傍蒲根避釣人漫擬閒情吟九夏那堪憂思度三春公田雨足心差慰生物從知天地仁

喜晴

挈壺蓮漏百花中殿角防傳朱雀風【陶朱公書朱雀風主晴】千畆正含膏澤潤羣芳獨喜曉陽烘梳翎鶴立懸崖翠唼浪魚隨落瓣紅身在九重心蔀屋較晴量雨一般同

曝書

棐幾冰防晝曝書古香馡馥透文疏難逢爽籟吹長夏肯使靑緗飽白魚謾擬閒情賦鉊槧憑將結習驗居諸阮家竿布非吾事試展陳編若起予

食荔支有感

炎州佳種號離支巴峽瀘戎未足奇色冩天霞連顆綴影畱閩月帶根移【閩中嵗進荔支多連樹本鮮摘色味絕佳】酪漿雪質無能比玉管雲箋有所思夢裏不知身是夢還如

賜食寢門時

七夕後一日立秋

碧桐珠露共徘徊無那丁丁玉漏催白帝今朝傳令至黃姑昨夜帶秋來蟬聲似讓蛩聲急月影依然鏡影開底事人間兒女子蛛絲棕盒正相猜

靑龍橋曉行二首

屏山積翠水澄潭颯沓衣襟爽气含夾岸垂楊看緑褪映波晚蓼正紅酣風來谷口雞鳴瑟雨過河源天蔚藍十里稻畦秋早熟分明畫裏小江南

獵獵金颸蕩防斿迎涼輦上露華流橫橋雁齒廽朱舫逺浦蘭苕起白鷗禾黍香中千頃翠梧桐風裏十分秋憑輿喜動丰年永卻憶三春午夜憂

野景

林野蕭疏曉气寒金風過處艸聲乾天髙云影畱防縷水緑紗紋作淺瀾雁字冩殘靑漢迥馬聲嘶防緑臯寛分眀去嵗邊闗景只少楓黃與槲丹

心逺閣秋眺

松柏靑靑槐栁黃登髙把菊作重陽【時九月初六日】臥楹冩霧軒窻迥飛觀圖云翰墨香檐鐸風聲傳梵唄稻畦秋景貌江鄕吟余試看前春句樹影依然上粉墻

今年直秋收倍常憑輿有喜因示接駕眾官

撫字心勞我爾同西成欣閱異車攻應籌教化緣加富莫弛憂勤恃屢丰路不拾遺非郅治【路不拾遺美政也而有僞爲者故云】野多滯穗始淳風淸時詎貴催科巧休養還期盡乃衷

曉行

秋日懸淸麗太虛鳴鞭颯爽拂衣裾野花綴露溶溶潤村樹經風漸漸疏人指靑市尋酒貰鳥銜翠羽帶煙梳詩成不用奚嚢記付與橫空雁字書

落葉詩六首

落葉因風不自由故枝好在恨難畱傍崕巳分塡黃土臨水何妨付碧流笛裏江城梅五月琴中沙浦雁三秋人間別有傷心處逐客離妻一樣愁

緑褪紅稀緑更紅當前幻色總成空生憎雜沓來飛鳥眞惜飄零類轉蓬桂父謾誇歌絳雪桃娘直欲嫁西風輪他松柏丰標在獨立靑蔥晚籟中

逐霜含吹本無心古寺空庭趣轉深月下半牀還訝雪風前一樹不成陰獨憐辭榦驚烏寐詎類迷叢有蝶尋陸賦陶詩批防過千秋誰是最知音

吹萬寥刁越樣殊千林隕籜只斯須卽空卽色防生滅是耶非耶若有無【用漢武帝落葉哀蟬事】夢入華亭同怨鶴歌傳夏口類棲烏憑誰倩得荊闗筆冩向疏峯四五株金飈玉律近如何拂栁飄梧力轉多光逗一林湘渚月影揺千里洞庭波芳心巳盡思前蘗生意無能續舊柯蠟炬春蠶差比似黃姑誰道隔銀河

無情殘卉卻知秋最動騷人感賦愁詎擬椎輪生大輅果然落葉起龍舟【見宋史樂志】幀頭自是誇倪範洞口何能致阮劉莫認釋迦拈不起由來天地一浮漚

登盤山作

金根遙指碧雲隈磴路林扉迆邐開石裏流泉聞不見煙中飛鳥去還來南臨薊野耕桑富北枕盧龍闗塞恢詎比登封誇豫大每思山水毓良材

冬日瀛臺卽事二首

禁城雞樹曉煙凝谿壑天然偶眺登積素墜枝全作雨懸流落澗半成冰丹樓翥鳳三洲外玉殿疏龍五色層淮浦災余籌卒嵗肯因淸晏釋心憑

馺娑靑驄踏玉華鏡中軒閣列仙家步來梅圃疑新畫坐久冰牀當小艖屈戍祥風浮篆細防晴靄入簾斜天心來復誰知覺有腳陽春巳動葭

正月初十日立春

靑帝重閽當曉開銀蜍朱鳥共徘徊簪來勝防三朝復數盡階蓂十葉才丰澤摘辛堆玉簋

慈寜獻壽捧金杯漫言閏月遲時令試看韶華衮衮來

建福宮新春二首

禁城景物報和韶初轉寅方玉斗杓漏泄春光梅破蕾招揺風信栁拖條池心鏡面冰將解墻角銀根雪欲銷掁撥詩腸量多少新年覺比舊年饒

照壁熊丸燦九華祥煙濃作赤城霞土牛新看牽春至防燕初飛掠曉斜臘雪猶然戀鴛瓦東風全不發綾花願將建福宮中福錫與寰區萬姓家

禦園仲春二首

栁塘靄靄曵煙梢竹埭森森筍勹新水蔚藍魚涉凍逺林縟緑鵲營巢無邊生意歸芳甸有象淸明繪野郊小閣攤書玩周易體幹時復九三爻

春寫園林燦綺窻流澌巳解潄琤瑽養花天气遲蓮漏擘栁風光裊羽幢別院漫催排宴賞甫田旋念肇耕防防余只有詩消日篆灺蛟鑪焰吐缸

詣

暢春園問安

鏡面湖光淡沲春云容山態巳宜人鳥防魚頡淸眀候鸞影猊煙長樂晨遲日有心徐入座軟風無力不生塵瑤池信可瞻

王母一棹蘭舟達玉津

春日泛舟過北逺山村二首

山容染黛水澄面面江村畫意迎遲日暖煙臨上巳輕陰防雨釀淸眀沿堤艸色無中有拍岸波光坐裏行最愛鱗塍方脈起扶犂叱犢一聲聲

楡火村酥野塢邊物含春意也嬋娟疏峯罨羃桃蒸綺逺浦迷離雨作煙手卷畫中開別業水車聲裏過前川敲詩饒有厪農意不是尋花問栁船

春日同諴親王和親王遊宴禦園作

雨歇芳林萬綺紛緑溪紅映碧波文欣浮桂舫同追景何異蕓齋共樂羣百和濃香燻艶卉數峯輕縷帯歸云今年膏澤叨靈貺敢懈祈年夙夜勤

聴唐侃彈琴

仙籟【琴名】平張梧幾橫澄心試聴指弦聲古風猶見巢兮燧哇律都刪琶與箏蟠蓋防株吟韻謖垂虹百尺掛川晴愧予未解南薫慍領取春溫和且平

初夏靜眀園

法海【寺名】東頭西海西湖山佳處似蘇堤雲中古寺紅遮樹雨後新苔緑滿蹊愛看黍疇牛撥壠盡教松棟燕禦泥倦遊得句鳴歸櫂一帯橫塘煙水迷

栁絮五首

緑雲紅雨日逡巡又見楊花防玉津未譜風歌七月卻看北地殿三春紛如道韞詩中雪污比元規扇上塵每對淸和賦云漢長空宛轉越愁人

防塘回首憶生稊倐忽輕棉黯欲迷試看逐風眞蕩爾可知辭榦愁兮煙中絲裊宋家殿浪裏鶯流蘇氏堤誰似參寥遊物外禪心灰盡諭沾泥

簇砌鋪阿色似霜從知駒影迅堂堂披裘無王恭老泣路應憐阮籍狂灑雨飄颻迷蝶舞入池喁唼惹魚忙花天月地粘還滯白白紅紅兩不妨

簾櫳亂撲恁雰霏王謝應勞麈尾揮瓦雀半書案膩河豚欲上玉刀肥團風湘浦疑柑防映月秦樓訝雪飛獨有村民思麥雨好將迷谷擬天衣

春回南國恨何窮別緒離情滿碧空未必猖狂如浪子每看揺落讓雄風下幃雅稱觀周易縛帚應湏命越童不似武陵源畔樹糝波余得一溪紅

立夏

習習薫風拂面來南訛平秩驗恢臺輕棉脫盡人眠栁規葉圓成防耳槐花裏遊蜂衝雨去溪邊狎鷺度云回黍疇麥壠皆需澤誰管韶華暗巳催

讀資治通鑑綱目

抵押湘簾緑影斑時披靑簡度防閒千秋不盡興亡故一念惟爭敬肆間功繼麟經誰復並文如遷史尙須刪獨予鑑古心恆惕俗慮塵緣未許攀

禦門日雨二首

夜聽滲瀶滴井桐連朝膏雨沭

皇穹二牟蘇澤差如願萬國闗心敢息躬望去長空霏霢霢歡來大地解虫虫常人漫苦巾車漬後樂先憂爾我同

眀旦幹幹凜亦臨憂從春杪到而今巳欣若藥瘳時疾信是爲霖沃朕心栁外亂珠隨浪濺檐間細澑帶煙斟侍臣莫擬張韓賦齋鄭猶然待澤深

香山示靑崖和尙

峯含宿潤黛螺新一脈曹溪試問津憩彼來靑之梵室對玆衣紫者山人卻欣觸目皆無滓不必談元始逺塵坐久蘭煙消篆字禽聲樹色總天眞

棲雲樓二首

爲愛巉巖架木居風潭淸泚朗吟余泉聲入聽淙苔砌山色迎眸罨綺疏性癖煙霞聊復爾心依谿壑偶相於晚來松棟歸云罥不遣防鱗皴太虛

峯圍堂背竹梢檐雨後新年防个添佳景自然來座席宿云時復潤階簾粥魚齋鼔尋常聴樹色山容取次拈更喜麥疇靑意好千家餅餌望中忺

題瀛臺舊書舎

精舎遙看渚嶼連依然書帶緑窻前那無逸興如今日剩有殘題憶昔年樹色溪光成靜賞花香鳥語絕塵緣旋臨勤政咨時務郅理遲登媿古賢

六月十九日立秋

只道光陰遇閏畱卻緣遇閏迅如流炎官後陣猶騰�【是日熱】白帝頭銜巳報秋蛩語漸從朝露絮蟬聲多向晚風收司天謾進丰年驗【每逢節候欽天監占風以奏】未至西成詎解憂

七月初八日因往盛京叩謁

祖陵恭奉

皇太后始發圓明園作

虞采綏旌次第排金風湊爽滿天佳王途於邁髙秋淨帳殿承歡

愛日諧望裏闗東多王气行經塞北暢淸懷綿綿寶穡秋成近觸撥吾悰詎有涯

闗外山田

闗外山田盡作梯漢南風景似江西水流野澗全無彴谷轉荒村別有蹊樂事食兼剝棗生涯炊黍更蒸藜百年赤子經休養物土耕桑六合齊

楓二首

乍見新紅三五枝停鞭還爲立移時吟丹自我償詩債【近作有楓林獬阪遲詩約塞上重吟一片丹之句】突緑看伊入畫姿松柏有心原共秀李桃無色敢爭奇千秋知巳應誰是只有司勲杜牧之

匪同烏鵲嘆無枝一例寒林卻耐時絕勝衰楊翻葉態還如老菊傲霜姿嫣紅不數江花好頳紫惟應塞樹奇自是山靈儀衛肅樵蘇誰得斧斯之

詠楓再疊前韻二首

朔地依然越鳥枝恍如霜落洞庭時滑稽重憶吳江句衰謝誰知漢苑姿百嵗爲人應是幻千年成虎巳標奇丹靑天巧能渲染不借名工顧愷之

最喜重吟絳雪枝酣紅猶讓昔年時詎因攺緑訾無節卻爲施朱發妙姿平抹如看霞外影常酡似飲米中奇千林秋色知多少欲向山靈一問之

野村二首

野村臨水復依山鹿柴蝸居鎭日閒婦女溪頭浣水出兒童牛背唱歌還年年黍壠常遺夜夜柴扉不掩闗更喜秋來羊酪美篘成新釀共酡顏

河橋迆邐接旗亭八月霜遲艸色靑黍圃荳場今樂土黃沙白骨古嚴坰看余晝防何曽捲興至吟鞭輒爲停試問從來小隠客防人不負艸堂靈

秋搜雜記詩五首

嵗長九月有靑蕪共道常年似此無【盛京早寒今嵗過閏猶暖誠異事也】霧飲馬頭山逼面霜凝谷口樹粘須射熊何慮先升木待兔焉勞更守株赳赳羽林羣命中詼談卻笑紀昌弧長白遙看數防靑雞翹五色韻旗鈴騰驤八駿來天廏環供羣峯據地靈黃艶鵞兒新剪褶緑輝孔雀側拖翎朝家武備千秋獨太僕空傳效展軨

峯標木葉欝崔嵬水漲松花淨沲洄萬騎云屯隨豹尾三秋風景異龍堆周詩底用誇麋友晉賦無勞借雉媒更剪銀檠吟七字屬車賡和有鄒枚

連雲峯影自婆娑雨後新看矗黛螺黃幄背風依樹障朱旄面日出巖阿合圍麋鹿愁飛羽出隊狐貍駭獵猧薄暮旌門鐃吹奏海靑雲裏捉天鵞【曲名旌門鼔吹常奏此】虎韔騂弓越勁秋平岡艸淺騁驊驑雁行狗監牽絲鞚馬上鷹師臂繡鞲風漾鈴聲金替戾雪開峯面玉雕鎪批麻丙夜斟民事距爲從禽蹔解憂

望葉赫舊墟敬惟我

太祖髙皇帝以十三戎甲奮迹於此復讐服眾遂成王

業謹賦其事以示來許

寒盟由彼義何甘甲士當時祗十三自是

天心歆

日角防曽虎旅借犀函折衝底用稱韓信決策無湏聴耿弇

創業艱辛千古獨垂衣敢恃面臨南

禦崇政殿

碧海曈曨曉日升金猊風靜瑞煙騰元孫黼扆玆重禦列祖威靈實式憑

六世繼繩惟敬畏百年含煦被藜蒸守成開創何難易只有憂勤與日增

十月朔日宴宗室羣臣於故宮

曈曨海旭麗銀鋪宴擬橫汾湛露濡舞馬不須誇紫燕剪沈常自裊金鳬有椒共慶如玆盛無酒何妨謂我酤更喜皇州頒嵗小陽春律正昭蘇

夷齊廟

盧龍孤竹城夷齊廟在焉史稱夷齊恥食周粟餓死首陽詩云采苓采苓首陽之顚疏謂在河南蒲阪而莊子則曰首陽山在岐山西北曺大家云在隴西元和郡國志謂首陽山在河南偃師說文又謂在遼西則是首陽凡五各有證據而其爲夷齊餓死之處則一也將孰之從惟遼史所載營州鄰海軍下刺史本商之孤竹今之盧龍卽遼營州地也爾雅所舉孤竹北戶注謂孤竹在北周時幅員不廣其以此處爲極北固宜然則說文所謂首陽山在遼西者此爲近之殆以詩在唐風而叩馬而諌當武王伐紂之時由是岐隴蒲偃皆附防其說耳夫夷齊淸風在天下何處非首陽豈爭疆域乎冕旒而墨胎以祀者尢非其志因系以詩而考其說如此

軒冕泥塗是本腸肯容儒雅污冠裳薇苓依舊西山岵頑懦羞登夫子堂只爲心慙蹤異武敢將口實罪歸湯豈爭隴右還蒲左天下淸風盡首陽

將至京作

曈曨晴旭麗華旗展謁回鑾奉

聖慈樂奏上回多喜意禮將長至肅親祠田逢秋有酬農苦人覺途遙嫌馬遲三月䢐東異三載孔嘉新舊乃如之

詠爆竹

軋軋平原凍艸萌卻教非夏以雷鳴春從和朗聲中報人在吉祥煙裏行仙木駢羅增气色飛霙借助散瑤瓊東皇鼔吹連宵發百福昌昌入鳳城

新春恭奉

皇太后駕幸圓明園作二首

栁眼花心各待春傳言靑帝駕靑輪香霏寒圃飄金粉色轉晴絲惹麯塵最愛風光迎午夜卻離宮闕未由旬【廋信詩注支僧載外國事由旬者晉言四十里也】玉溝凍解琉璃滑恰與陽和布澤勻

誰道仙家別有京依依

愛日永蓬瀛鳴春鳥擇昌條語畫水魚穿嫩藻行炬爲迎蟾蓮萬朶梅因餞臘玉千莖芳年合有新詩詠物物春臺總向榮

春曉

輕寒覺透薄羅緯寂寂琴齋春曉時半榻淸閒聊復爾一天韶麗付伊誰禽聲不辧間闗語花色才添四五枝我是宵衣籌治者那能髙枕鎭吟詩

二月二十二日淸明

花昌鳥聒日逡巡誰冩韶光一例勻二月已過三月節三分卻判二分春緑云罨栁斜臨岸紅雨霏桃暗洗塵嫩酪新煙都負也只餘幽緒入懷頻

午日詣

暢春園問安

蒲岸荷洲泛玉津

銅龍雙辟問安晨祗因憫雨遵

慈訓未敢稱觴答令辰【自春䢐夏尙未得霑足雨澤皇太后步禱於園內龍神廟朕恐懼惴栗莫知所措夫以朕之不徳上累

聖母憂勞遑敢以節序酒食之饌盡承歡之小節乎】黃防龍舟閒浦漵緑枝虎艾綴楣振分眀舊嵗端陽景饒有新愁薄念頻

甘霖旣霑詣

暢春園問安仰慰

聖母望嵗之誠並成長句恭志

盛徳

自古祈年厪陛廷防曽

步禱見慈寜承歡滋愧心無那破悶眞知雨有靈膝下先承多黍潤階前更喜散萱馨稱觴始得申衷悃遙指南山入座靑

淸音齋

曠宇徘徊獨暢情耳謀目觀兩無營山如淨體無餘淨泉是淸音中最淸竹里數篇依籟讀溪邊孤艇破煙撐近來稍得愁眉解露色風光卜順成

荔支至頒賜朝臣因而有感

閩中佳實秋前到相對年年有所思酬節祗供

原廟薦承恩非復

寢門時飛來嶺外炎風送斜倚欄邊掲露垂料得擎歸舊鴛侶防多歡喜防多悲

九日登髙

性與秋光自覺諳登髙此日暢幽探荷衣巳破無從補楓頰才紅尙未酣恰好得詩教鴈寫不湏摘菊倩人簪晚來靜坐寒窻下卽景頻頻惕九三【是日爲乾隆九年九月九日云】天成寺撫觀乾隆七年遊盤山記因而有作

虛窻四啟曉霞流人在層巖最上頭詩句偶拈今日暇風光宛似昔年秋泉淙澗底琴音冩峯倚天邊畫景收獨撫穹碑參結習轉教心恧重來遊

幸翰林院錫宴賦詩復得七律四首並示諸臣

歡騰蕓署小陽春此日崇文引席珍顧我慚爲房杜主豈伊獨數馬鄒臣石渠典故應增舊壁宿光華更覩新影麗花磚爭到八盡教霑醉酒三巡

瑞旭曈曨靄扇鸞筵開翰墨防衣冠五車四庫從來紀劉井柯亭取次看玉版揮毫盈鳳沼花瓷賜茗擘龍團濟川自古資舟楫便欲因尋學海瀾

昌辰天祿集鵷聫欣詠斯幹小雅篇鳥革翚飛躋君子誦詩講易共髙賢光凝黼座垂華藻篆繞猊鑪散瑞煙咫尺玉堂淸切地底誇瀛島說登仙

百年禮樂慶昭融保泰常持惕若衷漫以新詩鳴豫大誰將忠告贊欽崇傅巖夢賚應無借唐室賡歌訝許同心喜百僚知我意不將髙議詡升中【按唐書張說倡封禪議帝召說與禮官學士置酒集仙殿云云故其時諸臣詩中有髙議待升中及將陪玉檢泥之句夫以崇儒之雅舉隠遂滿盈之私志非朕所取惟有競兢業業與日俱長頌不如規我君臣其共勉之】

淸祕堂偶題

崇文稽古豈虛名翰苑維新此落成羣彥數過十八防小春暖湊一天晴冬池淡沲猶澄鑑夏屋徘徊獨暢情盆菊無言應有意自慙疎散也登瀛

十月二十七日幸翰林院賜大學士及翰林等宴因便閱貢院乃知雲路鵬程誠不易易也得詩四首

翰苑瓊筵酌令辰棘闈來閱鳳城闉百年士气經培養寸晷檐風實苦辛自古曽聞觀國彥從今不薄讀書人白駒翽羽周雅佐我休眀四海春

盡道文章接上臺菁峩樂育濟時才千秋得失非虛也咫尺云泥亦幻哉若有淚眶啼桂落那無笑口對花開鳳池多少簪毫者都向龍門燒尾來

萬里扶揺正翮摶飛龍利見豈爲幹志賢聖志應湏立言孔孟言大是難見說經綸推國士從來桃李屬春官但令姓氏朱衣防那惜三條淚燭殘

周遭圍棘院沈沈景物當前總入吟材擬圭璋方特達文歸雅正薄艱深禹門魚變辭凡水喬木鶯遷出故林寄語至公堂裏客莫教冰鑑負初心

雪

迎年臘雪曉霏霏雪色年光麗瑣闈二麥早占香餅餌九天眞是灑珠璣龍樓作隊銀龍舞鳳閣來巢玉鳳飛底少弦歌娛宴暇心殷省嵗勅惟防

皇淸文穎卷首二十三

欽定四庫全書

皇淸文頴卷首二十四

禦制詩

五言排律

禦賜書經傳說彚纂恭紀二十二韻

帝治布寰瀛天心佑永淸奉三宏建極得一允居貞禮樂觀明備詩書悅性情石渠掄碩彥天祿聚羣英謂是典謨語由來齊治程先朝曽纂輯今日重修明諸子收精粹羣言費品評孔門傳伏氏漢代著康成自合抽絲細非如聚訟爭紫陽經校定仲黙幾研精多士承明命儒臣殫悃誠午窓幾上列乙夜案頭橫幾歲靑藜照逾時全璧呈奎文光有蔚

聖語奧難名非僅筌蹄得將俾天地平惠民符保赤卜相法調羮佑起明良盛栽培宅俊宏千秋傳治典萬國仰躬行喜荷縹緗

賜恩叨雨露榮臚陳明國是往復繹歌賡識淺難窺祕心防等捧盈從知文治化海宇慶同聲

九日講武恭紀

四海徧雍熙三秋閱虎羆代當全盛際節應大搜時日月中天麗旌旗曠野麾軍容森甲冑坰牧物黃驪爽气浮仙仗卿云映

禦帷虎賁爭蹻蹻戎禦盡師師拂劍霜華動彎弓月影披馬嘶黃菊野鴈過白雲陲組練生光防衡鑣中式儀九宮羅畫防六甲載云旗舞鍔遊絲裊穿正閃電馳古來歌七徳今日炳重離

聖治輝千載

天威震四夷

鑾輿歸紫極扈從詠周詩

闕裏祭器新成

賜觀簠簋鉶登豆爵六色恭紀八韻

代啟文明炳崇儒

聖道光

皇心欽日月禮器備宮墻舊譜稽成式新圖發尙方斑斕紛有耀簠簋列成行

頒示來三殿傳觀徧兩庠涵光呈玉質絢防燦金相萬國同文軌千秋肅典常從玆先後聖一揆頌吾

皇

石髮

帶縷浮春碧漪漪貼石初隨波翻髻亂依藻漾流舒緑水供朝沐輕風當晚梳影窺慚浴鷺絲蔓礙遊魚鏡裏靑春永仙家甘露虛何須嘆霜髩卽此萬年餘

恭奉

皇太后恭謁

孝陵

景陵敬成長律

扈蹕馳千騎鳴鸞駕六飛紹先思

祖徳色飬奉

慈闈爽气催徵轡霜花散暁暉有秋歡里巷鼔腹徧郊圻松栢森元路雲霞防玉衣鬯圭承凜凜

冠劍仰依依言念開千古憂勤萃萬幾維淸欽陟降瞻拜重歔欷

南苑大閱謁元靈宮宮是

皇曽祖世祖章皇帝建也敬依

皇祖聖祖仁皇帝韻以志敬仰之忱時冬至月朔日閱狩金輿駕鳴騶赤羽翔千官分鷺序萬姓仰龍光雪積平原白泥鋪禦道黃翠華來別苑初地散天香杳靄云生路蕭森松泛涼星辰圍斗宿丁甲防虹梁屏念瞻瑤殿防心禮素王若臨欽在上作極愧惟皇只以紹庭切何能與物昌律身懷監史敷化體

穹蒼文徳猶慚未武功不敢忘搜苖遵古制逸豫戒禽荒簇簇云屯盛悠悠霧斾颺一陽初應律三白已呈祥漸覺條風扇新添麗日長覲揚吾未逮布治願平康

庚申仲秋丁祭

先師孔子

法

祖恢文徳崇儒禮

素王晨光開輦路露气浥旗常寅祀心恆凜丁辰日正陽皇皇陳禮樂肅肅對宮墻言念百王后身登

夫子堂君師誠有愧仰止志方長

恭閱

太祖

太宗

世祖

聖祖

世宗實錄聖訓告成敬紀五言排律二十四韻

丰沛貽謀逺

天人應徳同明綱方掃地

帝顧實維東用淨欃槍气徐開閶闔風庥凝

皇有極徳厚

祚無窮開創駕千古驅除僅一戎三韓恢舊業萬國仰重瞳爰布明堂令方吹嶰谷筒順時敷巽命馭物凜幹衷往者滇南亂曾煩八陣攻運籌盡伊呂奮力總羆熊奏防憑邊將

頒恩自法宮平成歌

聖徳熈皥戴

神功道洽陰陽序時淸禮樂崇詩書延俊秀

恩澤彼昆虫茹防交成防芒銷象應丰戎行甲沽酒村婦乳孳童六十一年久

皇王帝治隆春秋旋气運張弛協

蒼穹日昃猶

勤政民安更省

躬懽呼徧白叟聲教屆烏防緬想承

光烈端維予防衝紹

庭勵初志推斗賴羣工成憲猶堪鑑孚誠或可通永言欽

陟降勝似拜崆峒

辛酉仲春耕耤

布政宜惇本當春乃勸農良辰耕帝耤膏雨徧畿封輦路華旌映城闉瑞靄濃

明禋先致享

神格益滋恭耒耜靑箱列公卿法服從三推親竟畝百室願如墉

皇考貽謀烈齋宮著肅雍無須陳夏諺卽此仰堯蹤三秋時序萬寶告成命駕出口巡狩遵

祖制也經過州縣百姓扶老攜幼歡呼夾路閭閻之間戶有蓋藏場多穗深愜朕志爰下詔蠲免田租以示嘉惠元元之意

武備由來重時巡意更深當秋排法駕豫日足甘霖旭耀旌旗影風傳鼓角音停鑾問農事獻曝見民心戶有倉箱積人多樂豫吟輿情猶似昔

祖徳到於今觧澤心無吝紹

庭志倍欽玆行當黽勉詎止爲從禽

常山峪行宮

憶昔髫齡際趨陪

聖祖前於今巡幸至駐蹕故宮邊湛露曽叨澤含飴想侍

筵秋風悲此日軒屋尙當年鳥語如懷舊花香故逞妍恩勤終古慕承顯一身肩

再疊前韻

經國猷垂後承家志繼前三秋修武備萬乘閱嚴邊勝地停鑾禦離宮啟玉筵欣逄無事日喜覩有秋年插笏爭秀披圖景鬭妍永懷

無競烈景仰懼難肩

至博羅河屯四十八旗諸防古王等來接

天恩歌有歲

祖澤賴無窮巡狩三秋日趨承萬里風歡聲毳帳合佳气幔城通來享同遐邇咸賔混外中誠輸陳厥篚燕賜詠惇弓永念覃敷慶懷柔倍惕衷

散館試庶吉士賦得春蠶作繭【得咸字】

蠶事當春月辛勤婦女咸候時鳩上下入戶燕呢喃松火燃村捨條桑采谷巖浴川身乍防食葉口方饞起箔新蛾長承筐素手摻三眠類慵懶八繭似封緘漫比抽思巧堪知爲政凡新絲還待賣慙愧著袍衫

賦得望云思雪意

同云方出谷醸雪欲漫空未辧瓊英白先藏羲禦紅流恩歸槖籥協气漸沖融潤逼梧堦側香回梅塢中停驂祝屏翳篩玉候丰隆望裏寒原肅祈年願不窮

賜江南總督尹繼善之任

淮沛今何似災余不忍言邇來闕二鬴誰與辦三飱敢靳司農帑還祈大造恩當春應舉趾積潦尙畱防民瘼遐觀在心憂夢想存勉伊經畫策爲我活黎元

雨

和气當春洽甘膏傍晚零初飄千防白乍失萬靑妙洗桃心膩平添杏蕋馨新疇渾可望疎竹卻宜聽生意資沾漑煙容接窅冥漲痕侵碧沼綻蕚照紅櫺樂豈緣花圃情應寄麥町欣承眀賜溥惕若對圓靈

賦得折檻旌直臣【五言排律八韻得交字試翰詹諸臣題】

玉防低鶴禁朱鳥煥螭坳鸞扇非煙散鴛班委佩敲佞臣方唯唯直士獨嘐嘐自具松筠操難容涇渭淆攖龍鱗豈怯折鹿角曽摎奚用檻重輯還同罟不拋納忠余宿將介節嘆徵茅企想都兪世盈廷喜防交

夏至齋居卽事

黼扆遷常座明堂闔左扉撫辰懷嬗代勅命凜時幾北陸將依晷南薫漫葉徽蕩暄風習習燭郁旭暉暉齋處封章少遙聞晝漏稀敢期誠意假因驗道心防

避暑山莊爲

皇祖臨幸最愛之地亦孫臣受

恩特深處也八年秋謁

陵便道駐蹕數日曷勝今昔之感詩以志弗忘云軒墀敞

禦園艸樹靜髙原遊豫思

仁祖庥和逮孝孫

橋山將酹爵玉館此停轅罨畫山容在修蛇電影奔禽言欣客至蛩語訴秋繁堦篆苔紋暗碑詩釵腳存聖蹤猶可想衷曲向誰論倍切幹幹志虞孤

覆載恩

靜夜讀書

虎帳無多暇書林趣轉嘉研精當夜靜息慮忘塵嘩別是中秋景依然舊月華陳編同汲綆精義諭披砂焰結銀檠燭香生玉椀茶何須吟出塞四海久爲家

興京

姬室於豳日炎劉起沛時

一人方締造四海遂爲基皇澗猶然在臯門尙可思屏藩堪示固宮室不言卑往者爭雄際同歸

出眾姿秋風經故國膏雨徧新陂父老迎鑾馭材官衛羽旗初來猶切切欲去更遲遲言念

皇圖纘端維

厚徳垂凜乎同禦朽告我後人知

過廣寕望醫巫閭山恭依

皇祖聖祖仁皇帝元韻

海旭凝螺黛罡風削玉蓉靈奇經覽乍

聖迹躡尋重過客羣停轡仙人迥矗【是山有仙人巖桃花洞聖水盆北鎭廟諸奇勝】徒思山側徑未撫寺前松萬古爲幽鎭千秋溯舜封崇功標地紀秩祀偶天宗嶻嶭疑鶱鳯巉峘突逴龍盈眸欣積素步馬遲婁胸

山海闗恭依

皇祖聖祖仁皇帝元韻

取豫嚴扄鑰思防拓海邊耕桑三輔接形勝兩京連羽衛初冬度期門曉漏傳

橋山瞻此日

龍步想當年列巘余晴雪遙林散曙煙迎眸渾似畫撫序正爲權事異丸封谷心期舟濟川拳拳思在徳大訓更昭然【在徳誠非易臨風更慨然

皇祖詩句也】

澄海樓聨句

乾隆八年十月十六日自盛京蕆事還京道入渝闗登澄海樓望海雪霽千波眀萬頃天容海色洵屬奇觀時張照梁詩正侍從因與聨句凡字畫渉水部者槪不用仿歐陽修詠雪禁體也

【禦制】康回昔憑怒使地東南傾太始本無始

常盈是不盈防丸出其裏元气鼓爲營島嶼藐拳石【臣張照】

【禦制】軒樓敞繡甍巃疑貝闕彷佛見瑤京鞕石橋終斷噓煙市乍更星槎何處轉鼇柱若爲擎邈矣端倪豁【臣梁詩正】

【禦制】雄哉气象崢禹功思四載秦業剰孤城萬壑朝宗此纎珠茹納幷由來無寸土亙古只空明直上到天險【臣張照】

【禦制】橫陳據地掁目迷光皛皓耳駭聲砰轟精衛塡難盡長虹駕可成三壺逺縈帶重嶴銷飛鯨賦羨木華博【臣梁詩正】

【禦制】吟推玉局英平鋪歷刼雪喜遇初冬晴望嘆曽聞若來遊誰逐蜻內光含煜煜陰火涼熒熒絕域隨風逹【臣張照】

【禦制】方諸應月呈坎重不失信天一乃居貞比樂韶觀止如山聖景行空傳香象踏謬執窄蠡評有以謙能受【臣梁詩正】

【禦制】虛將白自生苞幹恢度量吐日煥晶瑩永奠寰區宴仙鄕底問程

秋日奉

皇太后遊玉泉山周覽西海近郊獲事卽景賦詩十四

韻

降丰欣此日行令及玆辰

香輦周田陌嘉禾滿鹿囷千官承防罼二鬴切咨詢堯舜應誇宋【宋宣仁太後人稱女中堯舜】風詩或比豳繄予徳菲薄懿教勉遵循忝在士民上能忘饑溺親逢年

慈願洽愛日永懷申別館晴霞際仙槎野水濵鶴容千歲古菊酒一樽醇錦障排丹樹紗疏靣碧峋無央鸞鳳隊極樂

靜常身云寫波中影山畱畫裏眞忘言袪俗逺卽景得題新處處陪

歡豫秋光總是春

乾隆九年十月重葺翰林院落成車駕臨幸錫宴送大學士掌院事鄂爾防張廷玉進署以張說東壁圖書府五律字爲韻賦東字音字二首勅諸臣各分一字賦詩

撫序權居北占星壁在東斯幹歌翰苑於樂鬯儒風攺殿當年異登瀛此日同三臺司道筦二老亮天功樂具卿云奏筵開湛露融底希光舊史長此贊防躬

木天臨翠輦鴛侶集華簪廣學心常切因文道可尋橫汾陰豈昔來泮水猶今禮樂於焉盛觥罍取次斟詩慚得珍字辭喜獻官箴返轡重城暮猶聞歌誦音

觀象臺

奉若欽

維顯研幾凜曰明瑤樞調律紀珠貫驗

天行翠輦臨黃道星臺據月城渾儀觀建象神器惕持盈命羲仲和叔在璿璣玉衡授時熈庶績敢恃泰階平七言排律

辛亥仲春

上幸丰澤園演耕耤禮

上躬四推

命臣等終畝恭擬應制十韻

大地陽和淑景韶潛蘇土脈應風條鴻鈞普扇百昌序大造均舒萬物調

翠輦臨耕旗閃爍

金輿載駕玉鎪雕行行西苑停鑾輅泛泛天池蕩畫橈帝耒四推膏壌沃

皇躬一墢甫田遙先期已見寅恭懋終畝還思教澤饒種布期生連理穗壠開願長九岐苖追思

聖祖觀耕地卻值吾

皇演禮朝丰稔歲功九有徧太和景象萬方昭放勲久頌

堯功茂協帝重瞻

舜徳超

賦得山雞舞鏡【七言排律十二韻得山字】

名禽聞說來荊國舞向菱花意轉嫻寶匣乍開看皎潔雕櫳初對訝斕斒婆娑應節疑張錦嬝娜含姿半嚲鬟小折腰時文綬亂大垂手處絳綃殷光懸桂窟虛堂畔防絢霓裳夕照間顧步多應憐藻耀呼朋好試語間闗詎同鷗鳥羣驚客卻比佳人自惜顏云翼罷梳還獨立星眸回盼許防攀一奩水月平分影幾隊鵷鸞共接班只爲空眀矜矯翅便教飲啄忘棲山風翻翠帶檐枝亞春暖重茵砌蘚斑欲擬當前誇綽約可知个裏本舒閒

謁

陵禮畢車駕入盛京得七言排律十四韻

羣山萬壑總朝東王气爲龍鎭鬱蔥白水壽邱名不減作丰遷鎬事應同

當時提劍安黔首此日垂衣逮藐躬延佇闗山千里外每懷瞻拜八年中商颸送爽淸馳道疊嶂排靑列逺空上將隨車金防名王執轡玉璁瓏行宮視膳邀慈豫故國旋輿仰

祖功只爲上

陵思馬鬛豈緣校獵賦車攻六飛因幸興王裏百辟咸朝慶善宮訝許稱觴來故老不教警蹕駭新丰葛燈綃帳猶餘儉執豕酌匏許獻衷華曜景中鸞扇動若非煙裏鴨香融孕虞育夏

天心眷篤祜依京

帝謂通萬禩

皇淸綿寶祚扶桑初日海門紅

五言絕句

裁衣寄從軍者四首

玉闗天气涼六月已飛霜驚理篋中素寄與逺行郎長短尙如初寛窄想非舊那堪孤燈下縫紉聽寒漏中庭度金風緘刀著手冷嘆息厚裝綿行將寄雪嶺裁衣何所願願郎早樹勲郎爲萬戶侯妾作郡夫人

平湖雨渡四首

一堤楊桞樹數里白蓮花細雨霏霏處輕舟泛若耶煙雲暗逺天獨坐孤篷裏颯然風滿湖衣履皆寒水細雨滿湖秋扁舟泛碧流平分詩景去恰有一羣鷗掛防風力健不須蕩防櫓遙望翠防蒙蒙亂煙雨

古意四首

春老金條脫塵生玉鏡臺分明陌頭望不自陌頭來明月入髙樓上有綽約人只見樓中秋誰知樓外春燻鑪炷水沈拜月衣裳冷拜起步階陰桂香弄寒影靑靑楊桞枝淡淡和風吹忽見一枝折無情復阿誰

問春風

借爾催春蕋無勞妬艶枝入園應檢防莫使一般吹

春風答

吹萬本無心更番豈有意一需一疾間爲風誠不易

鳴玉瀬四首

無風松謖謖有月金摐摐玉女洗頭盆瀉作芙蓉江林麓自瀟灑煙嵐多變態飛流下十尋砉然玉珠碎長虹飲素練圓潭澄見底時來聽淸泠塵念一以洗澗壑誠泬防松篁復蕭颯把筆坐石頭林泉相問答

常山峪行宮八景八首

緑樾徑

灌木盤山腰濃陰日蓊翳豁開壺中天迥異人間世

虛白軒

虛室能生白一气常函三閒情空外寄妙道个中參

靑雲梯

靑雲信有梯丹崖暫延佇鹿豕出翠防逢迎務光侶

楓香阪

淸吟步修阪衣袂泛秋涼金風颯然過防聞山楓香

蔚藻堂

花木暢生意大地蔚菁藻忘言入靜觀忻然愜懷抱

如是室

如是如是室坐對淸秋山遊山室中人不費往與還

翠風埭

野木不知名雨後增新翠誰云塞北山卻有江南致

淩霞亭

危亭搆頂靣靣靑防岈踏石片雲飛去作天邊霞

玉泉六首

玉泉此爲源泉源豈卽此試問所從來只此一勺水玉名玉豈眞泉名玉尢幻而我對玉泉如是幻眞玩石髓澄堪潄煙蘿緑可捫雨後溪流急山根帶漲痕暴漲退亦急垂桞絲余濕惟玆有本泉終古長潗潗潺溪愜靜聆淸泚供幽眺心與境俱適何必蘇門嘯趵突聲猶狀匡廬匪當對垂虹舊傳名吁嗟耳食軰【玉泉蓋趵突也非如香鑪瀑布可以垂虹比擬舊爲八景之一蓋昔人未至此地想象名之者然靈源獨湧瀍澗攸資則信帝京佳勝也】

六言絕句

恭題鳯仙石竹畫冊二首

冷露暗滋秋艸著花紅紫成堆小鳯貪餐竹實合教一處同開

絡緯送秋聲至蜻蜓弄影風涼幽卉一叢舒艶都來石畔尋香

七言絕句

將獵南苑檢防所攜書籍

天髙秋气肅郊坰南苑將除信宿停檢防行幐整書籍不因郊獵廢談經

三月十三日隨

皇父駕幸圓明園五首

春園初見百花開日午欣隨

禦輦來纈錦蒸霞呈麗景東皇雨露好栽培

最是蓬萊浩蕩春東風如剪物華新裙腰艸合平於毯滑笏溪流色似銀

邇來甘雨潤苖新走馬天街絕防塵試策金鞭回望處翠條如染拂行人

黃繖當中映午暾

太平天子幸春園靈臺靈沼同民樂夾道齊呼萬歲尊禦鑪香暖惠風晴日映墀頭喚上卿不是物華供玩少殿顏勤政意分明

桞溪垂釣

傍岸靑靑一帶遙玻璃鏡淨拂煙條持竿不爲貪鱸鱠天水空明萬慮消

從軍行五首

三邊烽火照軍營十萬丁男夜練兵但使腰間懸寶劍丈夫何處不成名

辭家萬里路迢遙龍虎軍中夜撃刁底事成功如約早將軍聞是霍嫖姚

夜戰洮河馬不嘶無邊殺气與云齊偸閒一枕金戈臥半是人膏半是泥

二十三番月缺盈君王恩重致身輕轅門試射誰穿的十萬軍中最有名

戍兒約計看刀環對鏡新驚髮半斑不是親擒生頡利何顏復進玉門闗

冒雨尋菊二首

秋雨霏霏碧蘚滋閒情今日步東籬不知冷夜寒朝裏開到西風第幾枝

我愛秋來菊蕋開天工偏爲洗塵埃倚欄閒詠衣衫濕應是才從籬畔回

村墟夜舂二首

霜落園林時屆冬稲粱全獲罷三農田家作苦無休息更聽村墟半夜舂

萬籟全收夜已分寒舂聲急隔窓聞髙齋識得丰年景篆裊鑪香獨自焚

盆魚二首

圓池蓄水不須寛依藻文魚自覺安待到夜深防雨滴跳波還似躍層瀾

緑荇靑萍可避陰一滿貯足浮沈个中也有相忘樂不羨滄浪萬丈深

題元祐黨人碑

元祐淸流號濁流黨人鐫石石遺羞祗今欲補名臣傳猶喜殘碑姓氏畱

過淋河

憑催詩思客途過得得輕蹄踏嫩莎拂靣春風三十里一灣新碧小淋河

夏日書懷

宮桞陰濃殿閣深冰防不受暑來侵南風未觧吾民慍慙愧蒼生愛戴心

秋日奉

皇太后駕幸南苑卽事六首

虞人建幟甸人隨南苑秋淸好獵時閱武此來兼省斂香風餅餌拂旌旗

萬物熈和大造中郊原輝映苑門紅承

歡仰識

慈顏豫祗爲

天恩錫屢丰

羽衛森翹出帝城順時淸蹕此巡行金吾底事頻傳警便欲周知閭巷情

扈從長承

愛日暉五云髙捧鳯輿翚問

安戶外親調膳手射郊原鹿正肥

離宮月影透書窗法曲時聞畫鼓摐題柱吟餘思往事不知絳蠟灺銀釭

從來稽古戒禽荒宵旰勤勞敢刻忘懽樂正饒還止輦屬車侍從有東方

郊外卽事三首

三秋野景寥天迥一抹斜陽晚照明最是丰年饒气象村村社鼓慶西成

霜落平原好合圍無心從獸玉鞭揮愛觀富有千村景兩字探原食與衣

郊圻犬吠雜雞號防馬霜華防素袍收獲才完仍播麥田家四季總勤勞

山田三首

禾黍芃芃徧嶺巓停鞭欣看有秋年版圖可識同遐邇塞外荒山盡辟田

髙原宜黍稲宜低物土耕桑塞外齊茶幔酒旗山抱塢軟沙濕艸水鳴溪

舊代長愁烽火驚於今此地有人耕混同中外皆天澤倍切幹幹保防情

灤河捕魚二首

野灘片片起駕鵝蕩槳中流樂意多髣髴江鄕三月景西風紅葉小灤河

灤河水自上都流順水行如風送舟最是闗仝得意筆蒼山野渡正初秋

出塞雜詠九首

雕輿繡羽颯金風曉發都城旭影紅十部簫韶翻似海三千車騎气如虹

邊闗峯色翠芙蓉萬古隄防笑祖龍守徳由來勝守險金湯禮義是提封

靜夜離宮月在窓獨裁章奏灺金釭鴈鳴逺浦傳霜信人過孤村引吠尨

極北山髙近紫防片雲常作雪霏霏黃羊白鹿鋪平野好試今秋第一圍

龍沙八月似冬初獻賦長楊滿屬車最愛楓林新似染折來題句手親書

鐵騎番兒鴈字排霜鋒掌樣淨磨揩新丰空有如澠酒辜負當年白鼻騧

平明雨洗屬車塵蹀躞驊驑稱意馴濯濯煙鬟看黛重萋萋麥壠愛靑新

靑兕黃牛滿澤原欣看天餉助歸轅戍兒夜半吹羌笛此日春風度玉門

時巡詎止閱邊闗喜見年丰一觧顏揺颺翠華佳气滿都中爭道六龍還

北郊禮畢回圓明園道中作四首

薫風應律調元化膏雨知時利夏耕不獨公田霑渥澤一花一木總敷榮

繒燎光中葆吹聞廻瞻黃幄瑞氤氳防街步出仙韶引槐桞陰濃緑似云

黃繖朱斿鳯甸隈屬車劍佩有鄒枚天公賜與迎梅景繡陌靑蔥絕防埃

垂楊十里窣靑絲警蹕聲中駕六飛最愛霑衣朝气潤輕雲猶作雨霏霏

射獵南苑卽事六首

靺鞈櫜鞬列羽林當秋文囿偶經臨承平詎肯忘戎事萬戶饑寒更惕心

翼翼堆場皆早稑累累懸架足秋壺豳風底用丹靑筆十里煙郊入畫圖

北紅門裏仲秋天爽气防絲拂錦韉行過鴈橋人似畫踏來芳甸艸如煙

南苑宜秋宜獵時禾香風滿赤鸞旗少年熟讀相如疏每至歡娛鑑在玆

楡槐黃染野花殷策渡時過水一灣千朶靑蓮萬章錦卻教人憶塞中山

省耕省斂古曽聞望處西成意亦欣漫把丰年容易看幾多憂慮厪宵分

春水泛舟

緑浸樓臺水底明春湖初試一舠輕誰云鷗鳥無心者也向汀洲續舊盟

淸明後一日漫作二首

湖山佳致暖煙饒稚緑嫣紅態鬭嬌看罷紙鳶甞過酪閒吟準偹送春朝

東風吹綻含胎蕋喜攬芳華入吟裏溪畔刺舟還悵然已有落花貼流水

郊行三首

蕎尙靑靑黍欲黃金風時送粥饘香翠華揺曵纎塵淨歡切郊行十里彊

野老扶兒望六飛停鞭問處話依依金吾莫謾頻呼蹕一向籌伊凍與饑

滑笏溪流曲抱村遊絲白日靜秋原村翁不識鑾輿過跣足科頭倚蓽門

塞上行五首

昔年今日此龍沙中外情聨久一家幾處荒荊余敗壘千秋興廢繋懷賖

露浥煙蕪欲作霜午衣猶熱曉衣涼皇州此際殘蟬咽已見南飛鴈一行

馬足駞踏馬鞍廻看天外矗槍竿山靈有問如何答前歲詩盟未敢寒

丹楓翠栢妙山容野墅溪村也間逢最是牧羊估馬客於今都識重良農

葆吹聲聲傍晚摐氊廬倚詠剪銀釭春風己度楡闗外漫唱涼州水調腔

臘月二十一日立春擬春帖子三首

臘鼓摐摐奏雅寅不須人日始成人【盧仝人日立春詩今朝方始覺成人】金屏玉帖迎靑令甲子中元第一春

銅渾欽驗八風調喜綻宮梅白玉條更進詞臣春帖子筆花飛處總含韶

圓蓋推遷信有靈璇杓徳晷已移星今年詩卷增顏色兩度紅牋詠始靑

春日郊行雜詠八首

易水東頭淶水西寒蕪逺樹總淒迷馬知人意歸蹄懶一片白雲山與齊

山村水郭灑然淸不必前途借問程古寺閉門無客叩春田經雨有人耕

逺層疊矗新螺防防牛羊恣寢訛扶杖老翁中社酒東阡歸路醉顏酡

桞色遙黃近尙無拂春著意幾株株溪橋一帶房山路最似詩中西子湖

花朝前後景可憐花心桞眼爭新鮮兒童底把春光趲未至淸明放紙鳶

我聞潭柘祗園美初到原如久住人卻笑闇黎無好句頻翻貝葉說根塵

韶麗風光二月時新晴最可雨尢宜看耕不覺遲歸轡西日銅鉦拂防旗

掩映耕雲種雨家金吾行處不教嘩豳風圖畫誰傳得海子門西十里斜

云罩寺畱題三首

訝底層雲不蕩胸山靈爲我辟云封開窓四靣延奇趣萬疊屏風削玉蓉

髙入天風顑萬尋登臨信可散幽襟常時畫裏遙觀處獨據匡牀自在吟

林霧谿嵐眼底浮風鈴語我少淹畱非闗勝處誇新句祗恐荒唐負此遊

皇淸文頴卷首二十四

欽定四庫全書

皇淸文頴卷一

表

恭進易經防解表

張英

伏以

至道開於河洛發羲文周孔之微言

奧防貫乎陰陽備彖象卦爻之精義防稽訓詁托藜火而重編側近

光華食野芹而思獻俯慙譾劣彌切冰兢玆蓋伏遇皇帝陛下

道法天行不息

學同日進無疆尙書巳講於

經幃大易繼陳於

黼座神凝簡冊

聖心探一書一之先博極圖疇

睿照啟千齡之祕【臣】叨恩於禁籞只奉

欽明竊有志於韋編欲窺象數自田何京房而後漢初各有師傳逮濂洛康節以來宋儒始爲定論考亭本義之學洵可奉爲宗風伊川易傳之文尢有資於治理竊惟廣且大者易之體豈容驟測其精微奇而法者易之辭未許遽窺其典要必在發明章句譬如探源者先索其流務期剖晰文詞難言得意者遂忘其象爰考先賢諸說輯爲參解一書時逾兩期捲分六帙如渉滄海而尋畔岸只堪自砭其愚頑竊仰泰岱而竭塵埃詎謂有禆於

髙厚但念閱寒歷暑分細旃廣廈之餘閒浥露研朱居祕閣蕓香之勝地𨿽極知其蕪陋敢不冒爲敷陳聊佐乙夜之覽觀庶備

九重之淸燕伏願

徳符岐聖

治軼羲皇

履帝位而豊豫時登

養萬民而訟師不作觀損益之義化自洽於中孚察消長之幾世自升於大有對時育物端居見天地之心知崇禮卑撫捲盡乾坤之蘊矣爲此具本謹稱

進以

聞

恩賜宮紗謝表

張英康熙二十一年五月十四日防

恩賜紗二端命編修【臣】杜訥賫付【臣】廷瓚送回江南【臣】恭設香案領訖望

闕九叩首謹奉表稱謝者伏以故里初歸驚沐

殊恩於天上

聖慈垂顧逺分渥澤於田間展霧縠之輕華涼生蓽戶披香羅之璀璨風滿衡門叨異數而增慙撫愚衷而倍惕恭惟

皇帝陛下

徳配神堯

勤嫓大禹

文敎彰而六經啟蘊

武功偃而九服來同簡儒臣於禁中置講僚於座右【臣】猥以百生之奇遇際千載之昌期握筠管而侍彤闈抱蕓編而趨紫闥備沾優渥曲賜矜容廼以銜土私情冒幹

宸聽復荷如天

聖度俯鑑微悰頒文綺於尙方錫精鏐於內府龍顏宣室捧忠孝之

綸音馬首東郊拜平安之

天語感深欲涕寵至彌驚自謝直廬遂遵河渚云深日近瞻冀北而懷思水涸沙淤望江南而莫達朝沿栁岸心依黼席之前夜泊漁磯夢繞金鋪之側逾四閱月始抵鄕園適蓬蒿初返之時正綺縠遙頒之日榮生里巷爭識

聖朝禮下之隆喜溢親知共指微【臣】稽古之賜冰蠶麗質當暑彌淸雪繭輕綃臨風欲舉爰選金鍼玉尺花鳥新裁還同紫綺珍裘龍香什襲伏念自膳服叨於禁近如【臣】之被寵者獨深迨頒賚及於家居似【臣】之防恩者益少欽承匪懈悚惕靡寧【臣】又伏思

恩命由於內廷未敢繕疏稱謝遂使瞻依片念徒然自結於衡茅感激微衷無由上徹於

君父輾轉宵旦難以卽安敬借同官肅陳謝悃望層霄而虎拜猶如身侍紅雲處下裏而蛩吟敢冀詞聞丹陛伏願

聖躬純嘏

帝治龎鴻俗厚年丰民安物阜【臣】𨿽暫棲藪澤光華近戴堯天逺在江湖熙皥常依舜日【臣】愚不勝悚惶戰栗之至謹奉表稱

謝以

聞

恩賜羊酒食物謝表

張英康熙二十二年十二月二十三日防

恩賜【臣】英羊二牽酒二罇鹿一雉八鮮魚鹿尾各六給付【臣】男翰林院編修【臣】廷瓚【臣】望

闕九叩首謹奉表稱謝者伏以

恩從天上蓬茅沾玉露而增榮春到江南枯蠧沐瓊膏而起色憶昔囊書

深殿每分輝於伏臘之時詎意臥疾空山復拜賜於嘉平之節澤愈徵其優渥感自倍於恆常恭惟

皇帝陛下

文治光華

武功赫濯

運睿慮於穆淸之上措邦家於磐石之安仁浹生民薄徵徭而誦聲在野義孚藩服韜戈甲而譯使來庭近者紀

聖略於球圖昭回千禩煥

天章於云漢炳耀六經宏猷允駕乎昔王芳軌迥超夫前代【臣】英葑菲薄植荷

簡拔於昌時樗櫟微材隨步趨於

經幄恩深十載寵溢多生仰瞻

聖學髙深獲覩

宸衷勤毖玉階待曙早看三殿鐙輝金鑰傳聲夜聼九門漏徹層霄淸切異數駢蕃翠釡銀罌常飽調蘭之饌珍裘紫綺還裁疊雪之衣錦雉分自

禦圍良驥頒從

內廐春風簾幙宮櫻堆赤玉之盤秋水蒹葭河鯉出瑚之网每當除歲宮使早叩衡門羅列尙方珍味懽騰穉子庖登仙獸甕發天香歷數殊榮皆成盛事臣英未有涓埃愚悃報

聖澤之帡幪猥以艸土私情違

天顏於咫尺枌楡暫返寒暑再更聽紫陌之雞聲近移茅舍盻觚稜之日影逺到田間𨿽負土之情少酧顧復而采薪之疾益覺纒綿蓋桐以心虛未霜而落栁因質弱望秋而衰身𨿽雜於漁樵念舊

恩而倍悚夢常依於

君父欲奮飛而未能乃上厪

睿懷垂注無殊曩昔近當令序流膏特畀幽遐爰開白獸之樽用勵羔羊之素嘉魚貢於遼海瑞鹿致自闗山昔忝詞曹故有文禽之鍚近棲山澤並分野雉之珍計頒賚於

內廷正當雪候迨郵傳於寒谷恰值春溫

宸眷彌殷【臣】衷益愧乍聞而心惕永念而涕零思【臣】舊侍

彤闈惟切曠瘝之懼自離

紫闥久無夙夜之勞【臣】父得奉

龍章典禮貺嘉於泉壤【臣】英屢承

天語徳音遙下於江湖【臣】𨿽糜頂踵之微茫而無能醻生成之萬一者也伏願

景祐日升

聖功時懋俗登三古治冠百王【臣】𨿽結伴山農同爲擊壤

堯衢之侶倘得捐除宿疾再侍賡歌

舜日之班【臣】不勝惶悚之至謹奉表稱

謝以

聞

恭進

聖徳萬壽詩表

陳廷敬伏以

徳並干行純嘏允符函蓋

光齊日照遐齡永配曦輪欣逄景運之昌慶洽承平之盛陽春發育喜萬彚之防庥化育和恆詠九如而獻祝【臣】陳廷敬誠懽誠忭稽首頓首上言洪惟我

皇上貞符誕握寶籙膺居正體元備聖人之全徳履仁蹈義躋天下於咸寧有生民未有之奇道隆三古兼前代未兼之業功蓋百王文命敷而風教式於九圍武烈昭而聲靈振乎八極旣髙蕩蕩巍巍之績復溥穹穹厚厚之恩偕闓澤於神人徧謳歌於中外蓋以肇天極而修人紀用是闡

皇綱而恢

帝紘昔當初臨

寶祚之時正是孝事

慈寧之日

重闈問以爲君何欲我

皇答曰圖治愛民曾傳

聖語於當年言爲經而辭爲緯果見太平於今日治巳定而功巳成猶思由後以視今每念謹終其如始廓明徳新民之量廣錫類不匱之原存心養性以達天主敬立誠而體道

容儀淸穆肅雍殫昭事之防齋祓潔嚴享祀盡明禋之實危微精一接統緒於勲華濓洛關閩防淵源於鄒魯籖分甲乙探冊府之蔵捲歷丹黃髮圖疇之祕西淸東壁古今絕企夫

天章二典三謨前後允推夫

禦制並虞廷之什義兼風雅之長超唐人之篇理取宋儒之正冠六文而首出邁八體以遐標玩程頤卽此是學之言契神化於形聲之內愛公權心正筆正之語運經綸於文字之中宮漏未移巳布千言於紙上封章才罷早廻萬象於毫端貫乎百家而我學不厭遊於六藝而惟

聖多能玉尺儀天溥博如天之大土圭候日昭明如日之新春搜夏苗適修軍國之禮投戈講藝不忘弧矢之威凡此躬行心得之精微具見

帝徳宸修之廣大奉

東朝之鼎養允矣孝慈操北斗之璣衡皇哉作述龍樓鳳閣光華朗映

前星玉葉瑤枝芳馥長凝叢桂克勤克儉建昭代之儀型是訓是行彰

皇家之法守體節用之指約省百倍於前朝益下之規徳澤頻施於萬姓惜金錢於太府無非寛閭左徵徭減玉食於尙方正以裕民間積貯時頒渙汗蠲逋歳至再三屢沛絲綸

賜免動逾千萬當爰書之覆奏必惻怛於

宸衷祥風轉艸色於圜扉協气應星光於貫索夫自端居燕寢無時不以黎庶爲心至於問俗觀民隨在必以補助爲事

鑾車駕而需云布慶翠旗指而解澤旁敷河淮爲國計攸闗疏瀹悉

聖謨所示山川永奠春回禹貢之區漕挽咸宜人樂我朝之制良由無逺弗矚視萬里如目前以故靡舉不神運天下於掌上在昔逆藩蠢動致勞

天討遐施一怒而安四海之民一舉而靖三方之亂彼有元之餘裔曾負固於窮邊奮我武之維揚七旬弗俟殄累朝之不逞彌月而平海不揚波郡縣盡臺灣之地野無斥堠享王來域外之人迨喀爾喀歸依幬冒之中廼噶爾丹自棄生成之外

神謀獨斷

廟算無遺朔漠三臨銘勒天山之表羽林大捷塵淸瀚海而遙慕義向風日出悉冠裳之防同文合軌月支皆職貢之邦惟

聖主過化而存神故

王師有徵而無戰所以行焉斯效動罔不臧總明目達聰之休集思廣益之美自執河魁之柄

睿照遐周髙披天鏡之光物情畢鑑規模逺令甲宣昭轉輸通遼海之舟航水利興西北之農畝積倉平糶以逮窮檐發粟截漕以蘇澤國郵用卹而

恩渥輿徒鹺稅是輕而

惠流啇賈頖宮璧水奉箴勸以欣榮魚服豹韜感投醪而鼓勵仕循資格而立賢無方才許薦揚而用人惟巳時施仁於後世每致憫其嗣人念臣子末路之艱見覆載兼容之大凡沾雨露思竭涓埃共荷帡幪罔酬髙厚今者懽呼徧於率土忭舞極夫含生云燦星輝轉洪鈞於一气麟遊鳳集開

壽域於遐荒八千歳爲春秋籌增太乙億萬年齊甲子世躋華胥昔天保頌岡陵推誠受祿及豳風陳忠愛歸向稱觥【臣】廷敬黍列侍從之班幸際雍熙之代伏覩聖徳廣運同歡

萬壽無疆謹獻詩十二首管窺蠡測而莫罄歌衢擊壤以難名【臣】不任瞻

天仰

聖踴躍懽忭之至謹隨表防進以

聞

防進

聖武雅表

陳廷敬【臣】伏見我

皇上撫禦萬方盡有四海內外

恩徳鴻龎聲教遐曁比年以來天下晏安而推溯武功所由戡定則誅三逆以平滇黔粵閩楚蜀外辟察哈爾臺灣倭羅斯喀爾喀之地幅之廣超越前古治化之隆巍煥莫並今

神謀獨斷

聖武布昭伐罪救民

躬行天討大憝授首餘黨歸誠厄魯特全國蕩平捷書至日雷動嵩呼中外臣工閭巷小民罔不歡欣忭慶蓋是時

車駕親徵馳驅戎壘凡三出朔塞矣當

天衷決防初禦六師中朝悚栗僚庶攀畱【臣】以年力就衰防

恩矜念弗允扈從之請自是以來只遵

成命不敢再凟

天慈而違離

聖顏日夕防惕伏念

皇上爲天下掃除殘賊爲邊疆永致廓淸跋歷窮荒經渉寒暑勤勞軍務旰食宵興而臣子安居略無寸效今巳無事言念

國恩無所報稱猶欲俯竭愚誠撰儗文句敬颺

聖烈之無窮而【臣】媕鄙無學尋繹累日莫知所擇竊惟自古帝王有功於天下其名聲彰著於後世者方防之所記載金石之所刋錄聲詩之所流傳後之人覽其事而遐想其盛焉是以昭昭然若昨日事也然而稱極盛者亦不數數覯矣阪泉涿鹿以還古今號善用兵者漢之髙帝唐之太宗皆自興事之始乘時遘防底於成功若我

皇上聖徳而踐天位

躬居大寶志切生民仁育羣倫義正不譓尊臨九重制勝萬里

天威所至攻戰多方撲滅凶殘蕩掃巢窟宿宼遺孽一朝頓除伏廿載之逋誅樹九邊之壯觀殱其渠魁降其支黨爟烽永息亭堠不施曠古難平之部落盡爲臣僕普天所有之土宇咸入版圖自此寰海淸平兆民樂業集萬年之鴻慶成千古之大功【臣】仰窺

聖烈俯稽往古漢祖唐宗起於側陋角一時之雄乘末流之敝𨿽精於兵事而我

皇上聖徳神功文謨武烈實逺邁前徽矣若夫書冊所載旣有天下優遊宮禁之中不過遣將興師身居其逸坐收其效卽問有親徵如宋藝祖之北伐明成祖之行邊宋則失利明則鮮功是以方防金石聲詩之文彷佛儗比可導揚盛羙之萬一者蓋徬徨震掉而莫知所擇焉求之於詩惟周宣王身爲天子南徵北伐有定天下之功𨿽淮夷諸小敵未爲甚難平之宼而玁狁之伐止於太原皆命臣士以行事迹殊不類然其臣詠歌之詞孔子有取焉唐臣栁宗元本其義作唐雅【臣】於向者滇逆之平不度固陋竊取其義進平滇雅曾上塵

聖覽今【臣】伏思後世鐃歌鼔吹之曲未足以盡聖武之形容仍依古體謹譔

大駕三臨沙漠

親平僭逆

聖武雅三篇繕錄以進臣之愚意固以敷宣人事之盛美而其義則歸本於天我

皇上卽天也覆載照臨雷霆風雨天之所以爲道栽培傾覆治亂侮亡

皇上之所以爲功彼噶爾丹自外於覆載照臨之內乾雷霆之誅絕風雨之澤蓋所謂逆天者亡也我

皇上天威所臨賊始則沙場糜敗陣戮其孥眾叛親離孤雛就縛其卒也我

皇上親揮將士廹抵賊巢賊知逆天必誅仰藥自殞遡始訖終我

皇上馳驅萬里勞苦艱難若非

親徵大舉必不克迅致膚功此人事也卽天也至若晴暘以時靈泉表異水艸應候百靈效祥旋師之先甘雨灑郊飲至之日云陰開霽臣僚擁道恭迎都人父老孺子瓣香欣躍凱樂慶成【臣】推本於天之義由玆益自信焉【臣】不任榮幸歡忭之至

獻平滇雅表

陳廷敬

【臣】廷敬嘗誦詩見大小雅六月采芑江漢常武諸篇什皆言周宣王南徵北伐興治撥亂以定四方平天下之功【臣】嘗竊嘆以爲如詩所載可謂盛哉後讀栁宗元平淮雅表言宣王之形容與其輔佐由今望之若神人然此直以雅之故也【臣】按宗元意以謂宣王定四方平天下茍非其臣尹吉甫召穆公輩作爲雅詩傳之於今今𨿽欲望宣平之形容及其輔佐之盛其道無從而宣王定四方平天下之功亦不能赫赫必傳於後世嗚虖宣王之功世旣罕匹而有及焉與過之又無有尹吉甫召穆公其人者播爲聲詩彰大其道如宗元所言鏗鍧炳耀蕩人耳目者其何以昭宣治迹丕揚武功傳之無極然則雅之作厥義綦重矣歟【臣】伏見

皇上文武神聖天錫智勇光宅天下奠安八荒仁威所加率土內外罔不詟服乃有孽臣潛伏伺釁煽搆逆亂震搖我疆圉俶擾我人民

皇上赫然一怒命將授鉞頃年以來定秦隴降閩海平兩粵收巴蜀天兵所向次第告捷而滇逆竊據南楚實爲亂首

皇上神機中斷指授規模掃淸湖湘進克黔南破堅摧險直薄滇城之下師久不解於是

睿防督進金鼓一動震蕩妖氛皆由

廟堂動罔遺防是以疆場舉必有功海外怖駭臣黎懽踴太平之防適當今日【臣】嘗計滇逆之作亂幹誅也耗糜賦帑私籍甲兵招納亡命擅行威福尾大不掉反勢已成正如漢削七國唐縱藩鎭早發則易圖優容則難防故三藩之事

聖慮先覺不辭大創之勞永奠萬年之治卽推較宣王之盛績殆謂過之矧漢唐之遺事哉而大雅不作【臣】竊恧焉顧念朝臣至多豈無尹吉甫召穆公其人者譔爲雅詩薦之防朝燕饗施之於後用以颺

大淸之盛美於無窮【臣】獨何人敢專斯事【臣】又念寵光下逮最爲優異而其官職尢在文章不得以能薄材譾不足以自效爲解謹譔平滇雅三篇再拜以獻【臣】廷敬誠惶誠恐稽首頓首謹言

皇淸文頴卷一

欽定四庫全書

皇淸文頴卷二

表

恭進

禦書防翰堂法帖表

陳廷敬

【臣】廷敬伏防

聖恩

賜【臣】

禦書恭摹上石因

賜【臣】防翰堂名弁曰

賜【臣】防翰堂法帖【臣】廷敬謹奉

表上

進者伏以

玉殿披書麗

幹文而絢采

瑤池染翰炳

睿藻以騰輝

寶墨長新開萬世光天之治

禦題載錫愜九霄捧日之心襲以縹緗珍逾璠璵之貴壽諸金石光同云漢爲昭惟銜感其彌殷實賡颺而莫罄【臣】廷敬誠惶誠恐稽首頓首上言竊惟自古書契之興肇始聖神之代羲皇宣龍書之妙蘊軒轅窺鳥迹以成文嶁之穹碑虫魚僅辧岐陽之獵鼔科斗猶存秦漢則篆籕居多魏晉而楷斯著貞觀致治臨池聆禦府之章景祐承平飛白懸玉堂之署顧或藝池傳播未云斧藻熒煌惟

聖主之建臨乃大文之巍煥玆蓋伏遇

皇帝陛下

徳懋干行

勲髙皇古

璇宮侍養特隆溫凊之儀

玉輅巡行數下蠲除之詔銘

丰功於瀚海備志夫龍韜豹略虎旅鷹揚灑

麗藻於杏壇逺軼乎李碣韓碑皮文楊記圖成耕織民隱悉於毫縑學究典墳微言闡於濂洛巍巍

帝徳文軌通荒朔之區洋洋

聖謨黼黻備典謨之載更於

萬幾之暇時勤八體之工

手握璣衡運星辰於楮上

體符造化霏雨露於毫端字字正心不假誠懸之對行行主敬直逾明道之書固巳瓊檢牙籖蔵諸

祕府抑復霞綃綺軸賚及班行何幸【防臣】得膺異數講筵宣賜勒琰琬以成編

禁籞趨蹌荷琳瑯之屢錫鮫人練素驚看龍爪之飛魚子牋紅蹙就鱗文之色或剡藤滿幅標赤城十丈之霞或側理橫書琢昆岡盈寸之玉或布芝英於扇上仁風與甘露偕來或蔚雲气於卷中墨彩共鑪煙相繞或堂額三字晴暉映玉璽之紅或門牓防題晝暖耀龍紋之碧或情怡往牒唐詩宋簡紛綸璚管之餘或制自宸衷水色山光掩映采斿之外風格間臨乎米董神姿髙掩乎鐘王

後徳出聖而入神故

心畫經天而緯地誠新月髙之盡致而一波三折之兼工也【臣】廷敬防裏驪珠奚止蘇軾千金之賜戩邊戈法無待世南半字之成顧玉簡瑯函

恩霑於

帝座而赤文緑字光耀於人間敢拭烏幾以臨摹祗泐靑瑉而流播啟蕓笈則奎明斗璨陋彼寶晉齋中拂螭版而璧潤珠圓不數太淸樓下謹弁嘉名於卷首永傳鴻寶於寰中薖澗桑樞窺嶽峙淵渟之筆深山環海睹卿云糺縵之輝【臣】廷敬柿葉空臨蕉庵未學右文典重荷囊嘗直螭防稽古榮深

防翰叨頒象管堂楹瞻竦常浮菡蓞紅雲貝石飛騰時見霑濡墨雨恭綴蕪詞於後恪呈

黼座之前惟勉葵藿之藎忱冀報涓埃於萬一伏願堯天永冒

舜日長華

壽考萬年奠金甌於孔固

本支百世綿玉曆於無疆搜意象於簡編旣列左圖右史

勅亮工於寮署務俾大法小廉赤雀銜書彌著文之盛黃虹表瑞常徵有道之祥矣【臣】無任瞻

天仰

聖激切屏營之至謹以

禦書防翰堂法帖裝潢成帙隨

表上

進以

聞

進呈

禦選古文淵鑑表

徐幹學管理修書總裁事務原任刑部尙書今給假回籍【臣】徐幹學誠惶誠恐稽首頓首

上言伏以運啟文明式煥圖書之色道隆述作載垂琬琰之華維論著實繁於眾流而折衷悉由乎

睿斷固足經緯天地協和邦家輝映山川光華日月者也【臣】誠惶誠恐稽首頓首粵稽書契之興肇自鴻蒙之始羲文頡迹乃見權輿夏誥殷盤遂多制作紛綸六藝實爲載道之書流衍百家彌廣立言之防指歸旣別體制斯殊托始周秦之時以及元明之代累朝所積四庫稱多祕府所蔵千秋特盛然而中區純駮辧介毫芒酌水別其澠淄聞音察乎宮角要無乖於義理庶各暢其條流嘆夫蘭陵首編雕虫遺議逮至華林繼輯買璞防譏辭句亦有純疵風气不無升降若乃陶鈞萬彚開造化之洪鑪翦截羣言提文章之玉尺自非經

聖神之閎覽何由成簡防之偉觀伏遇

皇帝陛下堯文炳煥禹律鏗鋐披緑帙之髙詞萬籖並錄搜紫臺之祕典乙夜忘疲允矣惇敏之性成共仰聰明之天縱珠毫乍染同九經之不刋瑤札旋題傳百世以爲寶固巳昭回云漢輝麗星辰上耀三霄下飾庶物以故家知墳索被榮光之煒煌戶習猗那沐慶雲之葩郁乃猶於

萬幾暇晷覃思藝文百氏遺編咸歸品藻務嚴決擇用法來玆盡收蘭臺石室之蔵兼采蠧簡竹書之記掎摭得失勾校錙銖手自丹黃親加甲乙金壺霏澗縈煙霧以裁縑瑤管舂容繞龍鸞而拂素盡刪瑕纇悉采菁英體或別於員方義同歸於典則网羅大備可廢九流七略之篇囊括無遺允爲冊府詞林之祕復命【臣】等補加箋注再行校讐正故牘之乖訛先求依據增遺文之脫漏必務該詳然後各冠

禦評

賜名淵鑑譬涵眾川之廣若照庶品之形懸日月以爲昭樹津梁而永濟微言共掲奧防常新【臣】學殖庸虛性識椎魯鉤沈決滯慚經學之空疎起例發凡愧史才之融貫篇題東壁叨沐

恩榮筆札西淸親承商防伏防

詔防敢不竭其編摩仰稟

髙深得稍窺夫條彚排理旣竣次第進

呈伏願瑞應疇圖祥開象緯風馳化偃八方霑稽古之榮日鏡天臨九服享同文之治【臣】等無任瞻

天仰

聖激切屏營之至謹以校過

禦選古文淵鑑正集八十卷別集二十六卷外集八卷隨

表上

進以

聞

恭進

大淸防典表

徐幹學【臣】某等誠惶誠恐稽首頓首上言伏以

經綸懋建八方開大治之風

謨烈爲昭萬世垂不刋之典維

神聖之規模悉備斯臣民之法守聿新彪炳前休煒煌來範粵自

太祖髙皇帝開乾辟坤首定大業

太宗文皇帝立綱陳紀嗣建鴻圖

世祖章皇帝混合車書順九垓而同軌整齊品式釐百度以惟貞潤色奠太平之基文經武緯黼黻際休隆之防禮備樂明迨夫因革損益之宜一切制度云爲之迹擬虞廷之亮采布在九官若周禮之分曹詳於六職允矣有倫而有脊粲然是訓而是行但法久則獘生科條期於畫一或時移則俗易規制適於變通是惟酌古以宜今庶幾逺遵而近守垂諸簡防播在章程當文明極盛之時正制作開先之日殷循湯典寶璧於瑯函夏纘禹功奉和鈞於王府斵方員者仰規矩視曲直者資凖繩國是攸闗朝章斯屬此蓋伏遇

皇帝陛下得一凝圖登三建緒調元丹扆備至徳於先天後天敷政瑤階勤萬幾於一日二日量衡律度考五服而攸同食貨賔師稽八政而咸敍

聖人作而萬物覩

皇極建而庶民從顧以道一風同上本

列朝之積累自此披圖訪典下貽奕禩之儀刑

特敕纂修用開館局編年系事旣本立而末該起例發凡亦部分而門別至於析異從同精莫分乎銖黍去非卽是辧或介於毫釐每仰稟於

睿裁輒受成於

宸斷躬逢堯舜知二典之非空言親見羲軒有三墳以明大道載經嵗月始竣編摩允爲

盛世之全書用裕後昆之令軌【臣】等學無根柢才愧庸虛麤窺太史之遺文詎識

中朝之故事懷鉛握槧分昭回云漢之光質義摛詞仰藻麗龍鸞之采謹完卷帙莫贊

髙深伏願益懋升猷開泰運世綿璿歷監成憲以無愆代啟寶符學古訓而有獲【臣】等無任瞻

天仰

聖激切屏營之至謹以所修防典若干捲隨

表上

進以

聞

進朱子全書表

李光地

玆者伏防

皇帝陛下命【臣】等編校

禦纂朱子全書總六十六卷刋刻巳竣謹裝潢成帙進呈【臣】等誠惶誠恐稽首頓首上言伏以

道光載籍統承四子之傳

徳備文明象應五星之聚非爲一時而出樂有後聖之知果不虛行殆同親炙蓋繼天出治職兼總乎君師而稽古右文功乃隆夫作述五百歳之遙源斯在二千年之丕緒聿新【臣】等竊惟危微心法肇自伊耆終始大成集維元聖中間言天言性者則有禹臯成湯言徳言學者乃由阿衡傳說丹書垂乎敬義周禮著夫中和逮洙泗而發揮無餘歷漢唐而明昧相半直至濓溪黙契道體親授二程爰得考亭剖析精言兼綜諸子斯文賴以不墜後學由此弗迷然其道湮郁於江沱惟其書流行於海內前代𨿽頒行學校知徳者稀全編則剝蝕經坊研精實寡從未有紹其道傳其心典極累朝尊異之隆文經乙夜校讐之久如今日者欽惟

皇帝陛下

心畫羲爻

身符夏度

功巍文煥猶兢兢業業以勅幾

仁熟義精方矻矻孜孜而論道

謂朱子爲諸儒之醇粹不難以聖而下學於賢故其書爲六籍之津梁將俾沿河而東至於海崇其禮秩方自廡以升堂薈其遺編乃命官而授簡發凡起例無非稟聖心之裁成提要刋繁逐一經

禦筆之刪定𨿽至微文碎義周覽甚詳轉注諧聲摩求必當沍寒蒸暑未嘗輟誦於萬幾之餘夜漏晨壺不聞停披於寸晷之暫是用規模畫一條理分明自小學大學以開端漸及四書六藝合道徳性命而一貫極於聖統王功文約而彌該義備而不復權衡取捨必得其肻綮之精次第後先一凖於施爲之序歷選六百年來編朱子書者其得詳略輕重之中誠未有如我

皇上者也非夫心心相繼不隔絲毫聖聖相承如合符節孰能與此哉加以

親制序文冠諸書首大義防言之祕啟發靡遺修身覺世之方防歸一致於是頒諸宇內使儒林有入聖之階梯布在學宮凡來者得窮經之指要教思若風行而雨化徯志自谷應而鐘鳴【臣】等章句習深經籍道邈生逄堯舜尙慚比戶之民少學魯鄒誰是及門之士纂言不如韓愈惟荷訓誨以成編校書逺遜更生幸籍指僞而識字身遊道化之盛奮而忘愚名掛典冊之端榮以爲愧【臣】等無任瞻

天仰

聖激切屏營之至謹奉

表隨

進以

聞

恭進

大淸鐃歌皷吹樂章表

髙士奇康熙二十年十二月二十日【臣】士奇誠惶誠恐稽首頓首上言【臣】聞一人大聖武之昭無思不服萬物被時雍之化有感必宣故虫豸防吟亦助天心之豫順而芻蕘畢獻聿徵王道之蕩平懷堯徳而難名惟覩赤文成像覯虞廷之振旅敢忘朱鷺升歌防遇

皇帝陛下下武膺圖上蒼眷命跨九州而無外乘六龍而建中文武聖神巍巍者廣運之徳狥齊惇敏亹亹者敬躋之修孝奉

兩宮不異廚生蒲萐仁覃八表無慚苑有騶虞離照大於中天豫順同於萬國固巳橫今絕古煌煌玉燭之調緯地經天奕奕金甌之鞏夫何封狼悖逆猘犬猖狂阻彼河山犯我顏行遂使鱷慿鯨勢風生珠海之濤蜮受鬼驅气暗劍津之浦楚江南去徹夜烽煙蜀道西來終年羽檄肆

天威之赫怒命我六師屬上帥以誕將靖玆三孽七閩迅掃旣窮狡兔之謀百粵長驅遂翦乳虎之翼於是涸車前之鮒取井底之蛙望金馬以揚旌指碧雞而命眾人蓄頻年之憤誓不與之俱生士無再舉之勞滅此而後朝食有扈之惡盈貫莫逭靑萍防風之骨專車終膏黃鉞渠魁殱而眾志定羣醜罹而逺人懷露布自萬里遄飛喜動

龍顏之日天道値一陽來復祥流黍谷之春百蠻稽首以來王四海傾心而慕化擴再造之堯封益覩時和道泰陟無疆之禹迹載看海宴河淸洵今古之隆規爲皇王之極軌【臣】蓬蘽賤士樗櫟庸材謬濫齊竽愧乏鷹鸇之逐徒含趙頴未知鵝鸛之形然飽徳而遊康衢難忘帝力傾誠而向化日莫罄愚衷冀鳴休豫於

熙朝用布謳吟於巴裏敬效前代樂府撰爲

大淸鐃歌皷吹辭九章進呈

禦覽夫宣之鉦鐲豈有芑薇江漢之工而被之管弦聊隨籥雅歌豳之末於以敷揚駿烈紀述鴻猷𨿽瑣瑣蠅鳴無當元音之奏而鏘鏘獸舞彌懷因事之陳伏願安益知危治不忘亂聞皷鼙而思將帥時深楊栁雨雪之情當昌盛而儆無虞聿進梧桐鳳凰之詠則華平獻瑞羞稱寶鼎芝房而靑鸐來鳴不數柏梁天馬矣【臣】無任激切屏營之至謹奉

表隨

進以

聞

謝授館職表

勵杜訥【臣】訥叨防

聖恩授翰林院編修謹奉表稱

謝者【臣】誠惶誠恐稽首頓首竊以

鰲禁風淸宜愼端良之選

龍山地迥應推博雅之林

恩膏特渥於凡材拔擢遂超乎常格寵維逾分慙乃倍增【臣】性本顓愚資尢譾薄雞壇藝圃未探丘索之遺蠡測管窺莫抉典墳之奧是以章縫久曳興歌鳴鹿以懷慙及乎蕓閣開

詔試雕虫而色喜衡茅下士儼載筆於石渠金匱之間鉛槧微勞得附名於璚冊瑤函之末已屬三生厚幸復叨一命榮施行將鞅掌以終身願矢葵誠而自效若夫甘泉供奉眞如仰企雲霄至於玉署優除豈敢形諸夢寐玆蓋伏遇

皇帝陛下

智協重華

仁符廣運

功崇典學歷寒暑以不渝

志切右文遇菲葑而弗棄弓旌賁於山澤可謂野無畱艮車服盛於

朝堂共羨王多吉士如臣者自維陋質僅同樗櫟之材幸際昌辰敢墜蓬麻之志欽承

隆眷畱侍

內廷

奎畫宸章時仰瞻於

黼座金莖玉饌長拜賜於

經帷

天語承宣防拂紅雲親

鳳扆仙臺侍宴身依紫極近

龍顏洵爲不世之榮夫豈尋常之遇星霜數易未效尺寸之長

雨露頻垂正切冰淵之慮忽

頒新命實媿汗以難承更署淸班益驚皇而莫措思燃藜於祕府旣非視艸之才擬委佩於麟臺更忝編摩之任懷鵜梁而滋懼顧蚉負以何堪縱效涓埃難酬髙厚伏願

旁求俊乂

廣納眞儒

器使因才曠觀於牝牡驪黃之外

官方論辧務嚴乎燕石魚目之分庶翼爲明聼之休風比隆於往古萋菶雝喈之盛事再見於今玆矣【臣】無任感

天荷

聖激切屏營之至

恭進明史表

張廷玉

伏以

瑤圖應運丹綸繙竹素之遺

雒鼎凝庥玉局理汗靑之業集百年之定論裒一代之舊聞歷纂輯於

興朝畢校讐於玆日垂光冊府煥采書林竊惟論道首在尊經紀事必歸攬史興衰有自七十二君之迹何稱法戒攸闗二十一史之編具在繼咸五登三之治心源不隔於邃初開萬方一統之模典制必參諸近世況乎歳時綿歷載籍叢殘執簡相先合眾長而始定含毫能斷昭公道以無私考獻徵文用備西山之祕屬辭比事上塵

乙夜之觀欽惟

皇帝陛下

乘六禦天

奉三出治

紹庭建極綏蕩平正直之猷

典學傳心綜忠敬質文之統

觀人文以化天下鑑物惟公

考禮樂以等百王折衷必當惟玆明史職在儒臣紀統二百餘年傳世十有六帝創業守成之略卓乎可觀典章文物之規燦然大備迨乎繼世法弗飭於廟堂降及末流權或移於閹寺無治人以行治法旣外釁而內訌因災氛以啟宼氛亦文衰而武獘朝綱不振

天眷旣有所歸賊焰方張明祚遂終其運我

國家丕承景命肇建隆基天戈指而掃欃槍王防圖而陳玉帛滌中原宼盜之孽奠我民生慰前朝諸帝之心雪其國恥迄今通侯備恪俎豆相承依然守戶衞陵松楸勿翦是則擴

隆恩於覆載旣極優崇因之徵故籍於春秋絕無忌諱第以長編汗漫抑且雜記舛訛靖難從亡傳聞互異追尊議禮聚訟紛拏降及國本之危疑釀爲要典之決裂兵符四出功罪難明黨論相尋貞邪易貿稗官野錄大都荒誕無稽家傳碑銘亦復浮誇失實欲以信今而傳後允資博考而旁參仰惟

聖祖仁皇帝搜圖書於金石羅耆俊於山林創事編摩寛其歳月我

世宗憲皇帝重申公愼之防載詳討論之功【臣】等於時奉

勅充總裁官率同纂修諸臣開館排緝聚官私之紀載核新舊之見聞籖帙𨿽多抵牾互見惟舊臣王鴻緒史稿經名人三十載之用心進在

彤闈頒來祕閣首尾略具事實頗詳在昔漢書取裁於馬遷唐書起本於劉昫茍是非之不謬詎因襲之爲嫌爰卽成編用爲初稿發凡起例首尙謹嚴據事直書要歸忠厚曰紀曰志曰表曰傳悉仍前史之體裁或詳或略或合或分務覈當時之心迹文期共諭掃艱深鄙穢之言事必可稽黜荒誕奇衺之說十有五年之內防經同事遷流三百餘卷之書以次隨時告竣勝國君臣之靈爽實式慿之累朝興替之事端庶幾備矣【臣】等才謝宏通學慚淹貫幸際

右文之代獲尙論於先民敢云稽古之勤逺希風於作者防蒙

睿鑑俾授梓人伏願

金鏡髙懸

璇樞廣運

參觀往迹考證得失之源

懋建鴻猷昭示張弛之度無怠無荒而熙庶績化阜虞弦克寛克仁而信兆民時存殷鑑則冠百王而首出因革可徵百世之常邁千禩以前驅政教遠追千古而上矣謹將纂成本紀二十四卷志七十五卷表十三卷列傳二百二十卷目錄四卷共三百三十六卷刋刻告成裝成一十二函謹奉

表隨

進以

聞

皇淸文頴卷二

欽定四庫全書

皇淸文頴卷三

論

屯田論

果毅親王允禮

寓兵於農者井田是也寓農於兵者屯田是也井田爲萬世不易之法屯田爲一時權宜之計遂可相提並論乎曰兵莫難於糧食師出於井則人自致其糧故三代以上見諸經傳者止有用兵之法而無籌餉之防非無防也其規畫已定於畫井分疆之始車甲馬牛一切皆取之裕如師行而糧自從之井田廢而兵與農分召募之眾居則仰食於縣官出則懸命於飛挽師可一呼而集糧難一宿而至此千里餽糧孫武子之所以爲難又況用之萬里窮邊無人之境不毛之地哉嗚呼𨿽有壯士不能自賫十日之糧三代以上幸而無玉門龍沙之役假使有之卽井田猶存不貲之費難刻之期兵亦不能自辦而自運也自有屯田化兵爲農之法而後師可無饑糧可無餽國無匱乏之憂民無騷擾之患實與井田相爲表裏而且可以濟井田之窮屯田之法試於鄭吉之渠犂成於趙充國之湟中而實始於桑羊屯輪臺以威西國之一言羊𨿽心計小人其法𨿽聖人復起不能易也自漢以來屯田之說未之或廢有募民以屯者有弛刑徒以屯者而莫妙於卽兵以爲屯免罪人而屯之罪人不必皆農民其盡力與否又不可得而知募民以屯亦非遊惰無籍之人不肯應募逃亡侵蝕爲獘不一而又設官以統之設卒以防之竊恐所入不償所出而或謂懸爵以鼔舞富民可不招自來而又恐富民轉近邊之粟以冒官爵主之者因緣爲市而不實督其耕小有水旱近邊之地米谷騰貴無益於兵而先有損於民也惟卽兵以爲屯則將校卽統官比伍卽防卒也一饑一飽生死系之欲不盡力於農不可得也而且勞其筋骨賢於投石超距也朝耕暮鋤外不暇於私鬭內不暇於思家念逺也趙充國所謂畱屯十二便者豈欺我哉若夫人出田馬就艸馬軍可以爲遊兵亦可以爲斥堠此皆可以推充國之意而行之無獘者也抑井田之所以不可復者謂民之占業已久不可奪民田而更張之且丘墓室廬難於遷攺耳塞外空閒之地彌望數千里畫井分疆可爲我所欲爲而畎澮溝洫旣備畜泄又限戎馬尢一舉兩得者也宋臣柴成務嘗言之矣其言以地方四里置一屯一屯之田開十六井方四十里置屯一百區南北四十里之間東西展二百里可以置屯五百列井八千其言可采而用也嗚呼善屯田者其又可合井田而爲一哉

如得其情則哀矜而勿喜論

果毅親王允禮

周官司寇斷獄獘訟以辭聽以色聽以气聽以耳聽以目聽其有疑獄則又訊之羣臣訊之羣吏訊之萬民蓋大懼情之難得也惟懼其難得故得之者或有喜心焉是君子之所宜內恕而自反也蓋所由麗於法者情也而所以至於此者則更有其情焉先王之以善養民也使農夫寛然於井牧之中省耕薄斂春秋補助無仰事俯育之憂士聚於學商賈懷其資而又有士田賈田以殖其本工食於官而與民易事其廹於不得巳而爲姦爲盜者鮮矣教士以學農工商賈教之於州長黨正族師閭胥所掌社禜酺蠟飲射讀法政役喪紀之中而又有鄕八刑之法以淸其源有簡不帥教者聚教罷民之法以遏其流使稍有惡萌卽無所容其身管子所稱閉其塗使無由接於滛非之地者此也尙安有不知而誤陷者乎夫三代盛時所以養人於善而閉其邪者若此其備其麗於法則亦怙終不悛之渫惡民耳而獄辭之成猶命三公六卿公聽之其致刑王猶不舉蓋體天地好生之心而無所不用其哀矜者至於此極也而況曾子之時政衰而民散久矣生不聞禮教而重困於饑寒大率多蔽於不知廹於不得己耳其情不重可憫哉而尙忍以得情自爲功哉𨿽然此特爲孟氏之士師言之耳設君大夫而有問焉則必以先王之道所以養民於善而閉其邪以馴致於無刑者告矣

子產論

果毅親王允禮

春秋之世成周之政教猶未盡泯二百四十年之人材皆周公所陶鑄也故當是時賢人君子處心制事執禮陳辭皆有官禮之遺意焉管仲與子產又其傑出者矣管仲治兵用周官之重固而變爲簡易子產治國用周官之詳密而加以辧察其道皆主於嚴明然子產之所爲極難而規模尢近正其於管仲蓋有過之無不及焉管仲用齊廣土眾民晉楚𨿽漸盛而各守偏隅魯衛宋鄭陳蔡曹滕皆非齊匹也故節制之師方行天下而莫之能遏鄭則傾側於晉楚之間凡數世矣以自保其民社且惴惴焉若不能終日敢有四方之志哉齊桓公志大而識明委國於仲一聽其所爲舊如鮑叔重如髙國皆俯首而聽命焉而鄭簡公非桓匹也子皮而外駟良帶楚皆有爭心其民辛苦墊隘而習於慆滛誣上行私不可曲止使他人處此廻翔無主搶攘衡決而國非其國矣自子產出事大國則守信而折之以禮制彊家則審幾而斷之以果靖國人則執法而濟之以威視管仲之嚴明則又過焉然丘賦之作非此不足以禦晉楚也刑書之鑄非此不足以輯雈苻之盜也故其自稱曰僑不材無以及子孫吾以救世而巳觀其入陳有禮不極逞其夙怨則滅譚戌遂降鄣遷陽之事或不忍爲也以晉之彊而不能屈則召陵之役必將伸大義以折屈完必不甘陰受其侮而隱忍以就盟也故曰子產所爲極難而規模則較正焉若與管仲計功而論效則蔽於迹而未得其情矣抑於此見聖賢之論人也必探其精神之運心術之動而獨見於眾人之表子產之用心𨿽叔向不知而孔子以爲惠人蓋火烈難犯卽周公刑亂國用重典之義也諸葛亮治蜀其規模於子產爲近而气象則深逺焉然終其身矻矻於兵師刑政之間而先儒以爲禮樂可興其諸有得於孔子之論子產歟

善爲士者不武善戰者不怒論

果毅親王允禮

漢太史贊老氏著書辭稱微妙難識今讀其書因應變化莫得其端倪而蘊義廣深覽者可各自得焉其曰善爲士者不武善戰者不怒蓋其知防守雌之學見於兵法者然也𨿽然亦視其用之者何如耳淺之乎言不武則韓信之屈於屠中少年是也若項羽气蓋萬夫威懾天下而髙祖避其鋒分其勢其虛乘其怠卒斃之如孤豚武莫大焉然能以眾小不勝爲大勝者惟善藏其用於不武也淺之乎言不怒則曹操臨陣意思安閒如不欲戰是也以視魏相之所謂忿兵者固有間矣然等而上之如光武之開誠於隴蜀文帝之禮先於尉佗則其規模又巍乎其閎逺矣然若是者不武不怒耳未見其所謂善戰也而以爲善戰何哉蓋兵凶器戰危事𨿽以義舉亦不能不戕賊無罪以干天地之和若能不戰而屈人之師和眾安民以制其敝𨿽遲之數年遲之數十年以有成功其誰曰非善戰者哉抑觀孫吳論兵隱情以俟時匿形以觀變與老氏之指爲近然其處心積慮則加險戾焉故𨿽取效一時終不足以定人國而其身且不免於刑禍以是言之則老氏之術較諸家爲深逺然以聖人之道觀之則皆小智自私一曲之說也成湯之武如火烈烈而莫敢遏文王之怒是伐是肆是絕是忽而天下歸仁焉是皆與時偕行以協天地之性而與民同患又惡用是區區者哉

一實萬分論

果毅親王允禮

孔子曰天下之達道所以行之者一也朱子以一爲誠子思曰天地之道可一言而盡也其爲物不貳朱子亦以爲誠所以謂一爲誠者一則以天道人道皆以誠言而知之也一則以誠者物之終始不誠無物知之也周子曰一實萬分乃以證明太極圖說所謂一實者萬物統體一太極也所謂萬分者萬物各具一太極也其說正與孔子子思相發明蓋號物之數有萬皆天地之所生也其所由以生者皆一理之實所分具也其所以生者皆一气之實所分行也自萬物中之一類而言其數亦累萬以放於無窮所由以生者皆此理也所以生者皆此气也就一物而言其附麗萌生者亦累萬以放於無窮如動物之毛髮植物之華葉是也毛髮之附麗皆血脈所周流華葉之附麗皆滋液所津潤其萌生蕃衍於無窮者亦然其在於人則以一心而具萬理應萬事也不待言矣然必一實而後萬可分茍不得夫天理之實則無由防於一其發於心者必或出或入於彼於此而不可常施於事者必或順或悖或偏或過而無所凖人之於言也亦然古之聖賢異人異世而更相表裏互爲發明如出一人之說以一本乎天理之實耳異學之支離百家之紛放則通乎此而窒於彼明於一而蔽於十一人之書自相抵牾一時之語猶如矛盾此亦如血气不充而毛髮爲之變滋液不注而華葉爲之枯也是故孔子子思之言道皆主於誠誠者太極之無妄主於一而行於萬者也學者眞知天理之實則自能一以貫之事𨿽萬變而不失其常言𨿽萬端而不違其則矣

孫吳論

果毅親王允禮

𨿽聖人不能廢兵而口不言兵者誠有所不忍也自周室東遷王化不行諸侯力爭而善戰之士始各著爲書以亂天下故凡兵家者流皆天下之忍人也春秋以來談兵者凡數百家而孫武子十三篇吳起兵法爲最然其言愈精而其心愈忍矣孫子小試勒兵斬闔廬之二姬吳起母死不歸殺妻求將嗚呼是可忍孰不可忍哉以天下至忍之人言天下至忍之事宜其書必不可以傳世行逺而經秦火而不燬後世且尊之以爲經此何說也蓋君子不以人廢言兵猶刑也言兵之書猶律也君子而不用刑則巳君子而用刑捨蕭何之律奚從乎故就兵言兵則孫吳其善者也而孫子尢善之善者也然君子𨿽有時而用律而終不滿於蕭何蓋與伯夷降典臯陶刑期於無刑則不可同年而語矣孔子曰我祭則受福戰則克孔子豈嘗用孫吳之法哉而可以操必勝之權其必有道矣孟子謂孝弟忠信之民可使制梃以撻秦楚之堅甲利兵則孫吳之書𨿽毀棄之可也故吾於吳子之書惟取其對武侯在徳不在險之一言孫子十三篇惟節取其卒章非聖知不能用間非仁義不能使間二語

春秋論

果毅親王允禮

五經之最難治者莫如春秋易道深微然程朱二子巳辟其門徑學者可循塗而入焉詩書或朱子所手訂或口受其傳指戴記辭意顯然惟春秋則二子嘗深探力索自謂難通而廢然返是以後之學者𨿽知舊說之未安而終惘惘然無所入也自周以後明於春秋者莫如漢之董子唐之韓子時有微言直探原本微二子則筆削之義不可通者殆半焉惜乎其未有成書故明者或能由是而開通焉而昧者終茫然不知其所謂也自趙氏啖氏陸氏孫氏劉氏二胡氏之書出條分縷析辧三傳之糾拏依義理爲標凖南宋及元學者皆師承而防繹焉其於王綱廢絕之始終五伯心迹之同異亂賊公行之積漸是非褒貶顯然可見者大體亦庶幾不失矣而微辭隠義時措從宜者則鮮能開其窔穾犂然有當於人心所以然者春秋之教比事屬詞諸儒之說各就一事而觀之非不可通而以同類之事防觀則其義皆義牙而相抵故自明以來學者多宗韓子及歐陽氏之說以謂經不待傳而通者十七八因傳而晦者十五六欲盡置三傳獨抱遺經以叩其義意而升堂入奧者亦終無聞焉余少好左氏傳及長常怪程朱二子何以有志於是經而業不終乃徧陳傳說窮思畢精數易暑寒而心困於所欲知力屈於所未達然後嘆二子之望道切而自知明焉用是復取二子之說而究切之始恍然若有所入也程子曰春秋不可每事必求異義但一字異則義必異焉朱子曰此經簡奧立說𨿽易而貫通則難嗟乎是乃記所稱屬辭比事之本指也乃取經所書之事各爲一類而按其詞之同異循是以求三傳及諸儒之說而抵牾者悉見矣循是以求董子之說然後知不書成宋亂則稷之防疑於欲討宋亂而不能不書宋災故則澶淵之防疑於欲討蔡亂而不能乃所謂視人所惑爲說以大明之而他可推也然後知齊桓之城三國魯夫人之至魯女之歸其文各異乃所謂無通詞隨變而移而他可推也循是以求韓子之說然後知國君出奔而不言其奔之故大夫見逐而不言其逐之之人乃所謂存王法不誅其人身而他可推也循是以觀眾說之抵牾然後知病其義之窒則必有其可通者在焉苦其說之紛則必有其可一者在焉而韓子歐陽氏所以欲盡棄諸傳者乃於諸傳之事義無不研詳然後可一折以經義也所以辧眾說之紛綸者視此矣餘多病少暇懼此生未得以與於斯也姑就所見開通其端緒庶防後之君子將有旁推交通而一以貫之者焉是則余之所望於能者夫

蘇公式敬由獄論

和親王晝

人君治天下之大權有二賞罰而己賞所以勸善罰所以懲惡善勸惡懲而天下治矣若夫賞罰不中則善惡倒置因喜而賞不過開徼幸之端所失者猶小若因怒而罰則死者不可復生而政亂民殘所失者大矣每讀立政篇見命太史之詞曰蘇公式敬由獄未嘗不美其知爲政之本也夫人君統禦萬方必期於刑措此爲上者之用心然獄正不可以不設也𨿽堯舜之治尙以臯陶爲典刑之官況後世乎但常凜敬獄之心必使之得中而不濫自然朝無寃獄民有畏心刑措之端不必刑外求之也蘇公其有見於斯乎蘇公當武王革命之秋繼商紂濫刑之後正立法伊始所尢當敬愼者使少不敬畏而或至過當與商紂何異哉蘇公有鑑於斯是以以敬爲主而用罰得中長我王國垂休百世不亦宜乎立政以典獄爲重也周公恐用罰不中故呼太史而告以蘇公之事欲其效蘇公之式敬也後世典刑之官茍以立政斯言爲戒常舉周公之告太史者如呼巳名而告之則蘇公不獨美於當代而周公之訓亦不獨一時爲太史告也

他山之石可以攻玉論

和親王晝

天之生人也有君子焉又有小人焉非賦性不同而有所偏薄於其間也亦私欲蔽之習俗害之使然也乃世之小人多以害君子爲心而君子又以去小人爲念至於互相殘滅視若寇讐並君子不能以獨存豈知無君子固無以治小人而無小人亦無以成君子哉詩曰他山之石可以攻玉當熟玩而詳思焉夫玉者天下之至美也溫潤淸朗爲世所貴猶君子之操存涵養爲眾所尊也石者天下之至惡也粗厲昏暗爲世所卑如小人之姦險蒙昧爲眾所賤也然君子與君子如兩玉相磨不可以成器必有石焉以磨之而後器以成故君子之與小人處也橫逆侵加而君子修省焉畏避焉動心忍性焉如此而義理愈生道徳日就彼小人者將欲害君子而反爲君子之攻錯不爲美疢而爲藥石則是小人固有造於君子也總而論之民勞則思思則善心生逸則淫淫則忘善忘善則惡心生君子器宇素髙風度自別然非有小人於其間使其志不得舒心不得放安必其心之果動性之果忍哉是則君子固日進於善而驅君子使入於善者小人不爲無助也君子又何必捨己之所當務而日以去小人爲事反激怒小人使逞其毒而並已之志亦有所不得遂哉故大易於泰之九二曰包荒蓋大人之事不獨在屏小人也

皇淸文頴卷三

欽定四庫全書

皇淸文頴卷四

論

禁原蠶論

和親王晝

且夫天下之物有異類殊形之不齊則其盈虛消長之數亦互異有異類殊形而同乎一气者則其相爲盈虛消長必有不能兩大之勢其互異者固彼此無害而生息日繁其不能兩大者要在調劑得宜使無過盈過耗之憾而物理乃以得其平矣如周禮馬質掌禁原蠶非所謂調劑得宜者乎請申論之今夫天有二十八宿而各有所屬房爲天駟稱馬祖焉宣王吉日之詩曰旣伯旣禱是也至蠶與馬同屬气於午又馬爲龍之類蠶爲龍之精故月直大火則浴其種是蠶與馬所謂異類而同气者也夫異其類固不妨於並育而同乎气亦不可以偏傷使蠶盛則馬衰而地用無資戎車不給將何恃以禦侮然使馬盛則蠶又衰而絲枲不供衣服不備又將何恃以禦寒二者均不可也是以馬質之禁特爲原蠶而設則初蠶可以共衣服而馬亦無虧初蠶足民衣則家有挾纊之溫而老者不缺於衣帛以禁原蠶養馬气則軍有騰驤之用而士卒不患於徒行互以相濟而無偏勝之虞各不相妨而得遂生之樂自非通乎性命之正者烏能及此哉自周以後歷世久遠馬質之官己廢𨿽原蠶之禁近無明文然南方多蠶而少馬北方多馬而少蠶亦可見天地盈虛消長之理固有不期然而然者而聖王因之亦順其自然之一道也

司馬不具職掌論

和親王晝

或有問於余曰周禮序官以下皆各言其所司獨於軍司馬輿司馬行司馬不言其事於是說者各一其見一以爲先王耀徳不觀兵故司馬不備載其事一以爲成周六服承徳刑且措而不用何況於兵一以爲兵凶戰危軍法祕密是不可露是數說者竊有疑焉吾以爲讀書在辧是非明曲直易於師曰能以眾正可以王矣黃帝以來誰能去兵則曰耀徳不觀兵泥矣先王正已治人先使徳教溢乎四海而天下歸仁然周公曰克詰戎兵召公曰張皇六師未聞武備廢弛至於失傳也則曰刑且措而不用況於兵者迂矣且周家聖君賢相繼繼承承民皆化於仁風而無作姦犯科刑防措而不用然而秋官之中又何言刑如彼其詳耶則以知兵卽不用未嘗不可言也若夫以兵爲凶器戰爲危事軍法祕密不可輕露比之他說則略近之何也四徵弗庭先王不得己而用之其他職掌司戈盾司弓矢以備器委人積人以備糧馬質諸官以備馬芻秣之事營柵之事皆有一定之制旣歷歷具之以待用若軍行而有軍司馬輿司馬行司馬等則要在臨時制宜審機觀變而發非可定爲格式以繩之者自有所不得而詳也奕之法曰古今無同局博奕尙然況軍法乎吾故曰比之他說則略近之

筆公進規論

和親王晝

人君一日萬防庶政於是乎待理焉卽宵衣旰食猶恐不及況彊敵在外烽火不寜可以自娯哉魏太武納古弼之規而不以防田荒戒備不以徵發輕農功良有以也當時蠕蠕方彊南寇未滅其畋河西也詔以肥馬給獵騎古弼畱守悉以弱馬給之太武大怒欲斬之官屬惶怖古弼自若嗚呼不從君命以弱馬給獵騎而君欲斬之若夫不備不虞乏軍國之用又當何罪哉古弼爲國逺慮不畏譴怒誠得古大臣風而太武輒從諫如流𨿽違己欲卒能自反亦賢矣哉後復畋於山北獲麋鹿數千頭欲發牛車五百乘以運之旣而曰筆公必不與我未幾弼表果至吁知臣莫如君太武之謂也畜君以愛君古弼之謂也太武與古弼能相與有成如此魏𨿽偏安一隅居然爲萬世宗宜哉或曰初畋於河西知肥馬之備不虞而下詔欲給之復畋於山北知古弼之不發而又欲詔令運之將以試古弼之爲人耶抑幸其或與而快己欲耶曰二者皆非也其所行之者不勝其私也後之不果者悔巳之過也若夫存嘗試之心則太武爲矯情飾詐之人而茍懷冀其幸或與之之念則必有怙過遂非之事矣讀史者平心觀之而不爲之惑可也若夫刻薄居心自立主見以妄定古人之是非則無全人矣

婁公盛徳論

和親王晝

孟子曰觀近臣以其所爲主觀逺臣以其所主蓋君子小人各從其類是以泰否之防茅連茹不同也如狄仁傑之見用以扶唐室由婁師徳所薦觀仁傑之所樹立可以定師徳之爲人矣當武氏廢唐簒立之秋宗族誅戮殆盡正士君子隱而難仕之時也而仁傑獨能毅然自任若預知李氏之必興武氏之必敗而優防嵗月卒以成功嗚呼此殆非常人之所能爲也仁傑可謂忠矣而當時薦仁傑者實師徳也師徳在河隴四十餘年恭勤不怠而秉性沈厚寛恕民夷安之論者以爲師徳之功於是乎在吾以爲治隴之功小薦賢之功大民夷相安之功細而薦仁傑以復興唐室之功鉅也師徳防仁傑於眾人之中未嘗少露其意於仁傑仁傑與之同僚而不以知人目之至太后言之而仁傑乃曰婁公盛徳我爲其所包容久矣吾不得窺其際也吁自古薦人者多矣其薦之而望其感徳引爲羽翼者此下焉者也其薦之而宣揚於眾自誇推讓者此中焉者也若夫忠而忘身國而忘巳知其賢而薦之不求彼之感發於中而言之不冀人之知此上焉者也如婁公者豈後世之所能及者哉或曰武氏簒唐之際年𨿽衰老而仁傑亦非彊壯之時也設令不幸身死而事有不成則萬世將以仁傑爲何如以師徳爲何如也曰師徳薦仁傑於朝而武氏信重之厥後張柬之姚元崇桓彥範敬暉等數十人卒成反正之功者皆由仁傑所引防是師徳薦仁傑之功關气數之消長盈虛系唐室之存亡興廢忠誠之人自有天助以成厥功二公之事眞非偶然也

白孝徳攬轡安閒論

和親王晝

唐肅宗乾元二年史思明分軍四道防於汴州又使騎將劉龍僊挑戰嫚罵光弼禆將白孝徳請取之光弼壯其志遣之孝徳挾二矛防馬而進攬轡安閒吾讀書至此美孝徳之處大事而不亂服僕固懷恩之能知人而料事也於是抽毫而論之曰垂紳正笏不動聲色者魏公之雅量也得防書圍棋談笑自若者謝安之勝槪也二公皆出入將相學識過人故其處大事也不動其心白孝徳偏禆之將領將命而深入賊營在識量之淺小者戰兢罔措畏縮巳見於執鞚防馬間矣而孝徳乃漠不動心安閒自若豈勉彊矯飾中無所主而能若是哉其克敵制勝將必有成算定於前者而懷恩己眞知灼見卜孝徳所以必立功之故可謂能識人矣大凢自古有不勝任之人無不可成功之事逡巡退縮者適以僨事而失防從容坐鎭者乃以定謀而決防孰優孰劣當有辧之者聞孝徳之風凡庸懦之夫拮據於臨事者可以知所愧矣

敬輿之學眞洙泗之徒論

和親王晝

唐徳宗貞元八年秋八月四十餘州大水陸贄請遣使賑撫上曰聞所損殊少卽議優卹恐生姦欺贄曰晉秦讐也秦穆公猶救晉饑況懷柔萬邦者乎寜人負我我無負人也嗚呼吾讀史至此未嘗不嘆陸贄之忠誠也胡氏稱敬輿之學眞洙泗之徒詎不信哉今夫負人者人恆負之出乎爾者反乎爾者也失忠恕之道也在常人且不可況堂堂天子凡在區宇者皆赤子也爲人父母坐視赤子之饑而不卹何以爲父母乎夫九重深邃小民之困苦難聞而代君牧民者又阿諛取悅於上揣君所悅則張大其辭度君所惡則諱匿其事君卽明照四海而防察之至隱匿隨之皆此恐生姦欺一念誤之也則過於明察尙恐有欺隠之況夫徳宗信謟諛之言以爲所損殊少不慮民之饑而欲靳其澤以是而防人之負我不亦愚乎陸贄以無我負人一言格君心之非眞萬世人君之鑑而爲君盡忠讜之言如贄者亦萬世人臣之鑑也且非特九重而己𨿽常人亦庶可免負人之恨哉

黃鐘理數論

誠隱郡王允祉

司馬遷律書曰神生於無形成於有形然後數形而成聲神者天地之元气發於元聲者也無形者理也有形者數也此言非理則數無由生也又曰核其華道者明矣華者數也道者理也言必核其數之眞理始可得而見也夫有黃鐘之聲必有黃鐘之數有黃鐘之數必有黃鐘之理若無以明其理卽無以精其數無以精其數卽無以得其聲蓋理者數之體數者理之用惟理與數相生故人聲與樂器相協而大樂以成焉按律呂新書黃鐘九寸空圍九分積八百一十分注曰天地之數始於一終於十其一三五七九爲陽九者陽之成也其二四六八十爲陰十者陰之成也黃鐘陽聲之始陽气之動也故其數九分寸之數具於聲气之元不可得而見及斷竹爲管吹之而聲和候之而气應而後數始形焉均其長得九寸審其圍得九分積其實得八百一十分長九寸圍九分積八百一十分是爲律本度量權衡於是而受法十一律由是而損益焉朱子以謂本原第一章

圍徑之數是最大節目蓋上古聖人心通造化黙防中聲制爲黃鐘適符天地自然之數漢晉而後凡究心於律呂者因未詳考黃鐘之眞度是以中聲無由而得今欲定黃鐘之管必先定黃鐘之度旣得黃鐘之度乃考其周徑面羃積十之相生而較以容黍之多寡然後制以器審以音一一脗合則理之出於自然者無不歸於大同矣

卦圖先後天論

平郡王福彭

天下之理有體必有用伏羲所畫之易乃發揮天地之所以然體之所由立也文王所演之易乃範圍天地之所當然用之所由行也體之所由立故謂之先天之學用之所由行故謂之後天之學然河圖洛書相爲經緯先天後天亦相爲表裏體用本不相離烏可岐而二之哉蓋嘗就先天圖而論之乾一兌二離三震四巽五坎六艮七坤八此八卦相生之次第也乾坤定上下之位坎離列左右之門震東北而兌東南巽西南而艮西北此八卦所占之方位也由太極而兩儀由兩儀而四象由四象而八卦所謂八卦者謂於四象之上各加一奇一偶而爲三畫者八故曰易逆數也若所占之方位則自震之初爲冬至離兌之中爲春分以至榦之末爲夏至皆進而得其己生之卦也故曰數往者順自巽之初爲夏至坎艮之中爲秋分以至坤之末爲冬至皆進而得其未生之卦也故曰知來者逆觀橫圖於以見畫卦之立觀圓圖於以見卦气之行推之六十四卦其次第方位亦莫非自然之理邵子所爲喫爲人處也聖人豈有毫髮之私意參其間哉至後天八卦乃入用之位邵子謂王者之法盡於是者蓋乾坤由南北而交再變則幹退西北而坤退西南坎離由東西而交再變則離居正南而坎居正北巽與艮不交而當用中之偏震與兌始交而當朝夕之地此所爲天地之用也觀於坤蹇觧卦之象辭皆以東北爲陽方西南爲陰方可知此圖之出於文王無疑矣蓋自未有畫之時漸而生之以至於六畫皆備者伏羲之易也卦成之後推演其義以爲坤求於乾而得三男之卦干求於坤而得三女之卦者文王之易也究之後天之次𨿽與先天不同而其理未嘗不一且非特先後天體用之不相離而巳先天之圖固以河圖爲本矣而後天之圖亦自與河圖合如離得乾位適當天二地七之火坎得坤位適當天一地六之水震木也而居於東兌金也而居於西木之成爲巽故次震而位乎東南金之成爲乾故次兌而位乎西北艮當天五之土而居震與坎之間坤當地十之土而居兌與離之際所爲寄旺於四季也其彼此符合殆有不知其然而然者學者誠反覆於此而有得焉其於三才萬物之理思過半矣

京房考功課吏論

平郡王福彭

黜陟之典載在於虞書者甚詳周禮冢宰嵗終令百官府各正其治受其防聽其致事而詔王廢置三嵗則大計羣吏之治而誅賞之京房言古帝王以功舉賢則萬化成瑞應著宜令百官各試其功此其意未嘗不善乃卒病於煩碎而爲眾所排者何哉蓋天下事貴持其大綱得其人以行之而眾目自不勞而治當房之時考課之法行之己久房顧獨矜爲一家之學上其弟子任良姚平願以爲刺史試行其法而房復通籍殿中爲奏事以防壅蔽此其所陳必有異乎人者矣史文簡略無由稽其得失然大都煩碎之病房實有之宜有以來讒慝之口也昔晉泰始初務崇理本杜預以爲疑心而信耳目疑耳目而信簡書法令滋彰官方愈僞莫若去煩就簡委任達官各考所統此蘇洵所謂用力少而成功多法無便於此者也使房能因任自然勸天子綜覈名實揚淸激濁𨿽文景武宣之治不難以漸而復乃除爲郡守逺離左右遂懷憂懼汲汲以乘傳奏事爲請防湧水爲驗且自知議論爲大臣所非復欲易置丞相中書令庶幾考功事得施行卒爲石顯所防嗚呼房可謂自貽伊戚者矣且陰陽防緯之學儒者所弗道史稱房治易其說長於災變分六十四卦更直日用事其本姓李推律自定爲京氏由此觀之其所作課事必且假經托類溺於小數而黯於大體故必其弟子而後能行其法夫必其弟子而後能行其法此其法之所以不可行歟

皇淸文頴卷四

欽定四庫全書

皇淸文頴卷五

論

太極圖論

葉方藹

自易言太極至宋濂溪周氏作爲圖說始以無極太極發明聖蘊紫陽朱氏復爲之觧於是斯理大顯【臣】謹論曰天地之闔辟人物之變蕃上古下今之轉運不窮際無極有之推行不礙總一陰陽爲之然陽不能自生陰不能自成有主宰是气妙合而凝之者當其無聲無臭無形無色朕兆未剖之中萬象森然靡一不具變化生息悉從此出而不知其所以然之妙此所謂無極而太極也【臣】則謂未有天地以前太極在气化旣有天地以後太極在聖人在气化者不可見請就在聖人者明之太極非他卽吾生生之心仁而已仁之未發寂然不動機緘苞固一渾淪之體仁之旣發隨感隨應隨應隨足父子親君臣義夫婦別長幼序朋友信齊家治國平天下出之無有窮措之無不當是故能盡其性則能盡人之性能盡人之性則能盡物之性能盡物之性則可以贊天地之化育夫至於贊天地之化育而生生之仁始無遺憾太極之妙全乎一心矣堯舜之如天好生性而有此仁者也湯武之朕躬有罪母以爾萬方萬方有罪在臺一人反而有此仁者也其他以後之君莫不好生而得之不好生而失之於仁或離或合具其一端而乖其全體終不能仁覆天下而追唐虞三代之治蓋生生之理在我則天下共恃以爲生生生之理不在我則我先不能自生而何以能生天下世之論太極者囿於形器之中但知晝夜遞更寒暑疊運四時行百物生以爲气化使然與己不甚關屬而不知反求諸身捲之不盈一握放之彌乎六合欲立立人欲達達人如是親切而有味故【臣】之論太極舉一生生之仁而豁然也或問【臣】曰仁於易爲元配亨利貞於圖說爲木配水火金土太極者含四徳苞五行而顧欲以一仁蔽之乎【臣】曰否易與圖說之於仁偏言之也【臣】之於仁專言之也易之元而亨亨而利利而貞貞而又元其循環不已者何物乎圖說之木生火火生土土生金金生水水又生木其孳息不停者又何物乎故曰生生之謂易圖說亦言二气交感化生萬物生生不窮夫生生之理其在聖人非仁孰足以當之分而名之則仁義禮智信合而名之則一仁仁則仁之愛義則仁之宜禮則仁之敬智則仁之別信則仁之誠實孔子曰天下歸仁焉天下歸仁而尙有不義不禮不智不信者乎孟子曰以不忍人之心行不忍人之政不忍人之政而可以不義不禮不智不信行之乎故聖人有時以喜爲仁亦有時以怒爲仁有時以生爲仁亦有時以殺爲仁無非此生生之機發於不容巳時而出之使無滅息己矣程氏以爲仁如谷種其諭最切夫谷之爲物能養人則似仁之愛種類各別則似義之宜交生不雜亂則似禮之敬不與眾艸伍則似智之別春生秋獲不爽其時則似信之誠實然是五者若不得種則無以爲托程氏獨以種諭仁其卽【臣】所謂生生之仁乎其卽易圖說所言含四徳苞五行之太極有二乎無二乎或又問【臣】曰仁爲太極是則然矣然朱氏圖觧謂物物各具一太極則太極盡人而具今獨歸諸聖人豈聖人有仁而眾庶無仁乎【臣】曰吁何說之陋也周氏言之矣圖說曰聖人定之以仁義中正主靜而立人極焉君子修之吉小人悖之凶太極有極人亦有極聖人人倫之至仁本盡人同具而立極則非聖人不能【臣】又以爲聖人在下位則其仁可以立極而盛徳大業不能頃刻徧諸天下故又在乘時行道之聖人然而立極之事難言矣𨿽有聖人不敢廢求仁之功請陳其槪厥次惟五一曰凜幽獨人主端居法宮念慮未起外不與臣工接內不與婦防接此圖所謂無極太極○之時乃生生之根柢而己與物所共托命者也理欲之名未立則渾乎仁而無不仁可喜者此時可懼者亦此時存養之功無如一敬書之安汝止惟防惟康詩之不顯亦臨無射亦保如是則淸明常自湛然而非幾不貢吾仁之本庶乎立矣二曰察幾微人心至靈豈能常寂而無感方寸之頃忽然而觸人𨿽不知而已則獨知此圖所謂陽動根陰�之時也生生之仁實於是乎萌蘗爲理爲欲出此入彼間不容髮過此不察遂有不及察者司馬光有言水之微捧土可塞及其盛也漂木石沒邱陵火之微勺水可滅及其盛也焦都邑燔山林維欲亦然故聖帝明王制未亂保未危慮必極其蚤而辧必極其精夫如是庶防弗迷所往而吾仁其不可淆矣三曰審言動人心旣動乎中卽不能不形乎外威儀詞命實傳吾之精微以告人此圖所謂陰靜根陽�之時也生生之仁實於是乎發露吾𨿽能審其理欲矣而一時耽於便安習於茍且恐其猝發而不及制持守之功可不立乎非禮勿視非禮勿聽非禮勿言非禮勿動聖門教人用力之方也然在人主聲色玩好誘之於前左右嬖幸伺之於後莫不欲乘其一言一動之釁而入焉閒邪存誠之難又有百倍於恆人者持之以勇而決之以剛夫如是庶幾弗撓所守而吾仁其不可奪矣四曰考實徳人主凜獨以來根心生色暢於四支則其理在我自有躬行心得之妙此圖所謂陽變陰合五行順布�之時也生生之仁實於是乎堅實吾仁中固有是仁義禮智信之五徳矣然不知是五者之徳果能全備於我乎試一思之必無不愛而後仁必無不宜而後義必無不敬而後禮必無不別而後智必無不誠不實而後信五者何以缺一而不可何以相成而不悖何以眾人皆全而卒不能全何以聖人克盡而我不克盡反而求之使自得之務令根原融洽而條理脈絡周流貫通夫如是吾仁之體無不具而用亦無不足矣五曰驗功化人主備仁之五徳則有聖人之徳卽有聖人之功此圖所謂乾道成男坤道成女萬物化生○○之時也生生之仁於是乎推行盡利吾旣斂仁義禮智信之徳於身卽用是次第敷錫之而親親仁民愛物皆在是矣𨿽然豈易言哉四海甚大萬類甚繁由戚以及疏由近以及逺由有知以及無知莫不待治於我人人養其欲物物給其求則必誠無不長僞無不消公無不伸私無不詘善無不舉惡無不懲利無不興害無不革凡所施爲一一合天下同然之心理夫而後以饗天祖則天祖歆以惇九族則九族敍以釐百官則百官欽若以綏萬民則萬民從乂以長養百昌庶彚則鳥獸魚鼈艸夭木喬熙熙時若同在太和元气之內吾仁之全體大用兼該畢具生生之化在天地而生生之妙在一心矣凜之幽獨以端其原察之幾微以防其萌審之言動以謹其著考之實徳以立其體驗之功化以究其用五者之功周而復始始而復周日新又新千變萬化不出一本故曰聖人以此洗心退蔵於密而求仁之功盡此矣人人可能而不能聖人能之而無其位則功化亦不能然則立極之事非乘權行道之聖人孰可當之哉太極之極先天之極也不求仁而仁也聖人之極後天之極也求仁而得仁也天地無心而成化聖人有心而無爲有心者求仁之功無爲者立極之妙【臣】故謂仁卽太極而繼之求仁立極之功以爲惟我

皇上其盡之

【臣】謹按周氏太極圖與今易之橫圖及方圓二圖所爲先天之學實相表裏無極而太極云者卽先天圖之太極也動而生陽動極復靜靜而生陰靜極復動云者卽先天圖之兩儀也陽變陰合而生水火木金土云者卽先天圖之四象也無極之眞二五之精妙合而凝乾道成男坤道成女云者卽先天圖之八卦乾與坤交而生震坎艮坤與乾交而生巽離兌也二气交感化生萬物而變化無窮云者卽先天圖之由八卦而十六十六而三十二三十二而六十四也聖人定之以仁義中正而主靜立人極云者卽先天圖之皆從中起而萬事萬化皆生於心也蓋自宓犧畫卦文王周公彖之象之孔子傳之翼之越數千年而周氏復爲此圖闡明斯義其云無極正見無形有理有理而實無形所以發揮太極之妙而豈有加於四聖之防哉朱氏不憚重復條分縷析而周氏之書始昭然於天下後之學者無所用其疑議矣然朱氏以爲周氏以此圖授二程氏而二程氏未嘗示門人恐其馳心空妙而不能嘿識於意言之表又以爲此圖詳於性命之原而略於進爲之目有不可驟而語者【臣】繹思之先天以往天命之性人不能與其事者也後天以來率性之道修道之教人所當盡其功者也故在今日論先天不如論後天較爲親切伏見論語曰仁大學曰明徳中庸曰誠孟子曰性善而反求諸身生生之妙天地萬物聯爲一體不越一仁疑此卽太極生天生地生人生物之根本妄擬後天仁體一圖以配太極列其功夫節次曰凜幽獨曰察幾微曰審言動曰考實徳曰驗功化由戒懼愼獨以臻位天地育萬物自然之極致使知吾身之一動一靜卽太極之一陰一陽其理未嘗有一息之停其功不可有一息之間竊謂人能道非道人道之責斷在

皇上體後天之功以合先天之撰敢因

淸問所及一竭顓愚所恨【臣】學問弇鄙識見卑陋聖賢儒先之書未能熟讀深思徒以影響浮泛之詞掛一漏萬於義理毫無發明此則泚筆之下旣恧且懼者也【臣】方藹謹記

宋璟論

葉方藹

易否之六二包承小人吉大人否亨象曰大人否亨不亂羣也夫以小人能包容承順乎君子而君子斷斷然拒之不受豈好爲巳甚哉權利害是非之介慮之精而見之甚確有不如是而不可者也昔唐至中葉女主擅國張易之昌宗之徒專權亂政天下從風而靡獨宋璟挺然羣眾之中特立不撓然其時武后𨿽悍而於公則攺容晉接有加禮矣易之昌宗肆無顧忌而於公則推位讓坐事之惟恐不至矣小人之承順如此而公絕之愈嚴天下之人皆爲之懼不知其於是非利害之介慮精而見確合於大人之亨也夫小人之於君子如方員之不侔而枘鑿之難入一旦卑躬戢軆以相傾奉豈眞有尊慕道徳之心哉彼以君子者當世所重欲借之以飾其詐而濟其私陽博折節之名陰圖自便之實爲君子者一不知而入其圜中彼直以私人畜我而頤指气使惟其所欲於此之際而思稍示同異不至於戮辱不止史冊所載非一事矣李固之於梁氏荀彧之於曹公是也彧不足道固之剛明純正豈依梁氏以求名者哉不能絕之於始而輕身就之馴至殺身而不悟良可悲也公固早鑑之矣且夫小人者𨿽其自處貪冒無恥其於邪正之數亦未嘗不明也淮南王歷數漢臣丞相輩皆如發蒙振落而獨憚一汲黯李師道輦金帛至長安而不敢登杜黃裳之門何則其嚴毅之气足以陰折其謀𨿽逆知必不爲巳用而終不替敬畏之心也易之昌宗之憚公者豈異是乎假令見其一日之恭敬驟與交歡彼將玩弄我於股掌之間而以楊再思宗楚客之流待之又安肻卑躬戢軆以相傾奉也哉故夫君子不幸而近小人茍不至固彧之蒙禍未有不如再思楚客之詘辱而己者也或曰易之書成於孔子佛肸之召孔子且欲往焉何哉曰必孔子而後可非孔子斷不可也孔子不云乎世之善學栁下惠者無如魯男子孟子爲齊使王驩朝暮見未嘗與言行事孟子學孔子者也孟子且不能而況不如孟子者哉

十三經注疏論

湯斌

自伏羲畫八卦而象數著唐虞垂典謨而道統開姬公作禮樂而制度備孔子贊易刪詩書作春秋而天人性命之理修身齊家治國平天下之道昭於萬世矣秦火之後六籍殘缺漢儒收拾補綴參互考訂歷晉唐而十三經之注疏始定及宋元學道者益眾經旨益明其間得失詳略可得而論焉言易始於田何傳於梁丘賀又有京房費直之學陳元鄭眾傳之其以彖象文言雜入卦中者自費氏始費氏興而田何遂息陳梁以來鄭康成王弼二注並列學宮鄭則多參天象王乃全釋人事天象難尋人事易習故鄭學浸微而王注獨盛其析義精深漢魏而降罕出其右而微雜老莊爲兩晉虛無之祖後儒譏焉然欲一槪廢置則過也韓康伯邢璹之徒因而疏之唐孔頴達與顏師古撰正義亦以弼爲本程子曰有理而後有象有象而後有數至微者理也至著者象也體用一源顯微無間觀防通以行其典禮則辭無所不備善學者求言必自近易於近者非知言者也朱子曰秦漢以來考象辭者泥於術數而不得其通簡易之法談義理者淪於空寂而不適於仁義中正之歸求其因時立教以承三聖不同於法而同於道者惟伊川氏之書而己然伊川專於言理而本義則又兼言象占易有聖人之道四焉合程朱之書庶乎備矣其他若李鼎祚之纂集訓解熊過來知徳之殫力象數其亦輔程朱之不及者乎尙書則伏生口傳二十八篇作傳授同郡張生其後分爲歐陽大小夏侯三家而歐陽最盛是謂今文魯恭王得壁中蔵書孔安國校之得二十五篇是謂古文自漢迄西晉言書者惟祖歐陽氏安國訓解晚出皇甫謐家𨿽當時大儒揚雄杜預之徒皆未及見故左傳所引者預輒注爲逸書獨其訓觧頗多疎淺往往與經旨不合朱子疑是晉宋間人僞撰有以也孔頴達正義旨趣多乖惟宋儒蔡沈集注頗得其要金履祥表注王柏書疑魏了翁要義亦多可采焉詩三百五篇遭秦獨全者以其諷誦不獨在竹帛故也漢初魯有申公齊有轅固燕有韓嬰又趙人毛萇自云子夏所傳作詁訓是爲毛詩鄭康成爲之作箋齊魯詩亡韓詩𨿽存無傳之者惟毛詩鄭箋至今獨立其宣釐正風不可貶也疏之者惟劉焯兄弟爲善朱子博考諸家斷以已見取裁廣而立義卓信超出百家矣獨詆斥大小序最嚴門人多有疑者竊以爲書序可廢而詩序不可廢卽詩而論之雅頌之序猶可廢而十五國風之序必不可廢何也書直陳其事而己借令深得經意序不作可也雅頌之文辭易知而意易明也獨風之爲體比興之辭多於敍述風諭之意浮於指斥蓋有反覆詠嘆聯章累句而無一言敍作之之意者而序乃一言以蔽之曰爲某事也且其說往往與左傳合子夏左氏皆親見聖人而聞其筆削之意豈盡無據乎朱子以二南雅頌祭祀朝聘之所用也鄭衞桑濮里巷狹邪之所作也夫子於鄭衞深絕其聲於樂以爲法而嚴立其詞於詩以爲戒其說誠正矣然左傳記季札來聘請觀古樂而鄘鄭衛皆在所歌使其爲里巷狹邪之作則魯之樂工安能歌異國淫泆之辭而季札又從而聽之乎故大小序毛注鄭箋與朱子集注並行可也夫子春秋本文世所不見所編古經則皆自三傳中擇出耳然三傳經文多有異同如公及邾儀父盟於蔑也左氏以爲蔑而公谷則以爲昧如築郿也左氏以爲郿而公谷則以爲微防於厥憖也左氏以爲厥憖而公谷則以爲屈銀至於君氏尹氏一以爲男子一以爲婦人將以何爲是乎此三傳經文之不能盡同也漢初胡母子都傳公羊春秋董仲舒以公羊顯於朝至何休作解說覃思十七年可謂專矣而多引防緯何可訓也谷梁自孫卿申公五傳至宣帝特好之範寗父子世守其業創名例百餘條以規諸儒同異之說可謂善矣而論者猶以其學不經師毋乃刻與況乎徐彥楊士勛之疏爲邢昺所是正者又何足道也永平中能爲左氏者擢髙第爲講郎賈逵服防並爲訓解而杜預注盛行於時預之言曰左氏受經於仲尼故傳或先經以始事或後經以終義或依經以辧理或錯經以合異將令學者原始要終久乃得之其論至精且星歷地理必考其詳方言謡辭皆窮其義後人不能易其說焉間有棄經信傳者凡於傳例不合不曰傳之謬而曰經文闕漏則其蔽也其後沈文阿蘇寛劉炫皆據杜說孔穎達正義則又依劉學而損益之此三傳注疏之大略也至胡安國始以其意探聖人之心於千載之上其書固所以明綱常正人心定國是垂法戒非經生之作也若其書字書名稱人削爵之例多有自相抵牾者謂盡得聖人筆削之旨不敢信也古今治天下之理盡於尙書古今禦天下之變備於左傳今取士專主胡傳士子傭耳剽目刺取左氏之字句以充帖括蓋有傳業爲大師射防爲大官而目不覩三傳之全文者矣其陋不巳甚乎六經之道同歸而禮樂之用爲急漢髙堂生傳士禮十七篇又有古經出魯淹中然皆止於士大夫禮其朝覲防同郊祀大享逸而莫考河間獻王奏之朝合五十六篇宣帝時後倉深明其業爲曲臺記以授戴徳戴聖慶普三家並立學宮鄭康成宗小戴作儀禮注而慶氏之學至曹褒失傳夫克巳復禮之功不出視聽言動之間而動容周旋之際卽性命精微所寓則儀禮一書豈非學者最宜盡心者乎獨其文辭質奧韓愈猶病難讀況下此者乎周禮之得入祕府也亦自河間獻王始獨闕冬官取考工記補之夫司空掌邦事居四民時地利考工何足盡之其得立學宮也自劉歆始杜子春因以授鄭眾賈逵厥後馬融作傳授康成其有注也自康成始而其有釋有疏也又自陸徳明賈公彥始聖人致太平之迹獨賴此編之存漢武以爲黷亂不經何休以爲六國陰謀旣不足知之而劉歆用之以輔莽王安石用之以變法後人遂以爲周禮不足致治亦巳過矣河間又得仲尼弟子及後學所記一百三十篇上於朝劉向檢所得合爲二百十四篇戴徳刪其繁重爲八十五篇謂之大戴記載聖又刪爲四十六篇謂之小戴記馬融增月令明堂位樂記合四十九篇康成又爲之注康成於三禮功最深考究名物象數曲盡其詳朱子深許之晉宋以來皇侃熊安生禮業最著孔頴達據以作正義宋儒篤信遺經淳熙有兪廷椿復古之編嘉熙有王次防補遺之錄陳澔采眾家以爲集說吳澂合三禮以爲考注其羽翼之功固皆有可言者朱子欲考定三禮請於朝不果行止修復王朝等禮喪祭二禮付門人黃幹紹成其書曰通解汪克寛又因其成法爲補遺今之學者倘以朱子之意折衷全禮彚爲一經俾海內獲誦習古禮之全則諸儒衞翼之功得收實用矣論語則何晏集孔安國七家注成之皇侃本衞瓘十三家說疏之孟子則趙岐注之張鎰丁公著釋之孫奭據以作正義當時並稱精確由今觀之於孔孟一貫忠恕性善盡心之旨視程朱猶霄壤也孝經爲河間顏芝所蔵獻王得而上諸朝凡十八章所謂今文也與尙書同出孔壁者凡二十二章所謂古文也孔安國尙古文劉炫宗之劉向典校經籍以十八章爲定鄭眾馬融鄭康成皆爲之注唐明皇取王肅六家之說參仿孔鄭舊義爲注邢昺作正義疏之司馬溫公範蜀公皆尊信古文指解朱子爲刋誤亦復多從古文明呂維祺作大全本義集諸家之大成夫子曰吾志在春秋行在孝經當立之學官與論孟並爾雅始於周公而成於子夏誠九流之奧防也自終軍豹防之辧其書始行郭璞究心十八載艸木魚虫名物訓詁昭然備晰蓋古人之言所以難明者非但古人之義理難明也實古今之事物不同名號各異爲難明也明爾雅則可以識箋注之旨歸也可以尋古人之精義也外此論體制則有說文諸書辧音韻則有四聲譜諸書皆所以輔爾雅而備同文之治者也可以其爲小學而忽之哉總而論之漢儒去古未逺師友轉相傳授淵源有自後儒多因之若文質三統馬融之說也九六老變孔頴達之說也河洛表裏之符宗廟昭穆之數劉歆之說也五音六律十二管還相爲宮鄭康成之說也是知漢儒之學長於數得聖人之博宋自周程張邵逮於朱蔡天地陰陽之奧道徳性命之微深究其妙不泥前人之說其學也得聖人之約合二者而一之然後得聖人之全經若偏主一家是漢儒宋儒之經而非聖人之經也豈深於經者哉

二十一史論

湯斌

蘇洵曰經以道法勝史以事辭勝經非一代之實錄史非萬世之常法是不明尙書之義春秋之旨也夫經史之法同條共貫尙書備帝王之業經也而通史春秋定萬世之憲史也而爲經修史者蓋未有不祖此者也故道法明而事辭備此史之上也事辭章而道義猶不悖焉次也二者皆失斯爲下矣嘗讀古今之史約略論之司馬遷史記創爲義例上下三千餘年爲五十餘萬言辧而不華質而不俚其意深逺則其言愈緩其事繁碎則其文愈簡隠而彰直而寛非豪傑特起之士其孰能爲之班固西漢書自武帝以前守其說而不敢變其所自爲贍而不穢詳而有體經緯錯綜了如指掌亦古今之良史司馬之流亞也然自謂漢運紹堯以古今人物彊立差等居攝不附於漢平孺子下列於新莽安能逭劉知幾之所短哉王通曰遷固而下帝王之道其暗而不明乎天人之意其否而不交乎制理者參而不一乎陳事者亂而無緒乎嗚呼難言之矣範蔚宗東漢書成自謂體大而思精由今觀之論竇武誅中官爲違天理論班勇使西域爲遺佛書抑節義之董宣於酷吏升忍恥之蔡琰於列女志王喬之鳬履記左慈之羊鳴詭譎不經文辭繁縟春秋之義於斯盡矣然論序詳明不可誣也陳壽述事簡嚴張華尢善之乃以父髠之故謂武侯不逮管蕭以索米之故而丁儀遂不得立傳且帝曹魏而寇劉漢所謂正大義以黜僭竊之義謂何使非習彥威辧之綱目正之大統不幾終紊乎貞觀時以何法盛等晉書未善乃據臧榮緒書增損之至宣武本紀陸王二傳煌煌禦撰何其盛也然而史官之事至以天子臨之且志傳分手叢冗駢麗語林世說盡入靑編幽明搜神咸被采錄何可不辧也宋書本承天之舊事雜魏晉失於限斷沈約創志符瑞不經甚矣子顯齊書實因江淹天文但紀災祥州郡不著戶口思亷梁陳二書實卒父志祖父揚名言多不典然而倉皇變亂之際鑑戒頗多不可得而泯沒也收之後魏借公報私毀譽失實百藥北齊避諱略號遷就弗端後周牛宏惟務淸言徳棻繼之率多抵牾後之君子何以覽觀焉李延壽南北二史刪略繁蕪編摩簡徑比之正史實爲過之魏徵隋書本末備舉倫貫有敍陳壽以來罕有其儔劉昫舊唐書府兵無志藩鎭無表是昧制度之原忘喪亂之本長孫與敬宗並書昌黎與禹錫同傳則賢否無別功罪等觀目劉蕡以文苑而直節泯然例吳淑以外戚而卓行蔑著則大節揜於細謹髙徳蔽於閥閱此曾公亮之所以致譏而歐宋之所以釐正也新唐書𨿽事增於前文省於舊而削去詔令王言無徵多用奇字讀者易厭姓氏多訛年月屢異君子嘆之矣蓋歐宋平分學術稍殊固不若五代史之獨出一人也其文簡逺澹宕當云擾分之日而君臣上下之交治亂興亡之故一唱三嘆廻環不己蓋與司馬相表裏矣史之有本紀史之綱維也古之史本紀立而全史具宋史舉駁雜細碎志傳不勝書之事羅而入之本紀發凡起例舉無要領載事立傳不辧主客互紀則復累而無章疊舉則錯迕而寡要且卷帙最繁而缺略不少如韓琦傳不載儀鸞司撤簾之事狄靑傳不記與曽公亮論方略之詳又如史彌逺傳但序官閥兼載奏章褒刺失據衮鉞無慿何其疎也金史簡潔逺勝宋遼蓋元好問之原本佳耳元史𨿽才集眾長而削槁廹促夫龍門扶風父子相繼梁書陳書十載告成而今限以條例要以時日欲成一代良史胡可得也史才實難自古嘆之揭傒斯曰有學問文章而不知史事者不可與有學問文章知史事而心術不正者不可與然則必才備三長而克巳無我幽明不愧乃能誅姦諛而發潛徳安得司馬君實朱元晦其人而與之議史事哉

經世大法在方防論

魏裔介

古之帝王承天子民未嘗任其智術詐力以馭天下也唐虞授受之際言精言一然後命嶽命官平章協和禹湯文武之王皆以一中心法口授耳傳或以疇範或以懋昭或以緝熙敬勝故能犂舉百度陶範萬物以成忠質文三統之化然則先王經世之大法其卽先王經世之心法乎先王慮後世怠棄天常流禍生民故殫精研思多爲之所以布之於方防總之不離古文者近是乃數傳之後浸以陵彜昔孔子嘆周道衰於幽厲而漢儒董仲舒亦曰周道之衰非道亡幽厲不由也繇是觀之不行先王之道𨿽金縢祕籙寶冊鴻文亦且滅沒於曠日玩時之下茍行先王之道𨿽片語隻字斷簡殘編亦可防通於精神往來之間而況聖君明相所手授而心訂者未嘗不燦然昭垂如二曜之麗天四瀆之行地乎三代旣降秦孝公用商鞅之法奮其私智而不師古始皇承之聽李斯之姦謀烹滅諸侯破壞井田焚燒六經自以爲功超三王徳過五帝然沙邱告終咸陽遂火七廟邱墟爲天下姍笑何者仁義禮樂先王本天以治人乃斯須不可去者秦盡棄之而權使其士詐使其民是以搢紳之士積怨而發憤謫戍之卒奮臂而云合也漢之武帝表章六經一時學宮喁然向風可謂宣聖之功臣然內多欲而外施仁義汲黯已窺其隠唐之太宗勵精圖治貞觀之政幾致刑措然喋血禁廷終懷慚徳皆有志於先王經世之法而未窺先王經世之本者也夫先王之法後世人主所由適於治之路九逵四術五都之市有目者所共覩捨而之乎灌莽坑塹之區則窮矣之燕者不南其轅之越者不北其舟況治天下而可瞀瞀以從事乎說者往往以一事之失以一人之謬乃遂訾議先王之法以爲宜於古者不可施於今是何其不講於變通之術也蓋爲治有本末養民有先後封建𨿽不可行若夫彊榦弱枝犬牙相錯間以郡縣藩衞王室則今猶古也井田𨿽難卒復若夫比閭族黨寓兵於農限民名田以贍不足則今猶古也三公論道六卿分職亷善計吏以贊天子烏有不法先王之辟門吁俊而可爲治者乎執爵而酳執醬而饋父事三老兄事五更烏有不法先王之尊年尙齒而可爲治者乎推之明刑弼教期於無刑五典克惇九功惟敍凡先王之法垂憲萬世者固不可更僕數矣卽有黃老之虛無申韓之刻薄楊墨之邪慝浮屠之空幻紛紜疊起以亂吾先王之法而先王之法自昭著於金匱石室之間與天地同其壽嗚呼美矣人主誠能招延英俊朝夕講求大小兼舉巨細靡遺措天下於久安長治之盛易易耳𨿽然法在方防矣所以法法者不在方防也人主得其所以法法者而通之於法不爲膠柱之鼓也則幾矣

皇淸文頴卷五

欽定四庫全書

皇淸文頴卷六

論

太極圖論

熊賜履

上下古今一理而巳一气而巳離理無從見气離气無從見理此主其合者言之也有理方有是气有气斯有是理此主其分者言之也理外無气气外無理不可謂理此而气彼而特不可不謂理先而气後亦不可不謂理精而气粗此又主其分而合合而分者言之也易曰一陰一陽之謂道又曰形而上者謂之道形而下者謂之器陰陽器也卽气也所以陰陽道也卽理也斯固二而一一而二不可以分合言而亦不可不以分合言者也天髙地下萬物殊散何莫非此气之充周此气之運行而此之所爲充周而不遺運行而不息者蓋莫不有是理焉爲之主宰往復於其間而縱橫上下過續往來無不如是而初無一隙之或缺一息之或停也然則求道者亦務明夫理而己矣自伏羲一畫泄兩間之機孔子十翼闡千古之祕斯道昭揭如日中天無何聖䢐神伏異端防起微言大義委之艸莾以董江都韓昌黎後先相望於千百餘嵗之間而曾未能力窮其奧而明正其統軻之死不得其傳焉寜虛語哉濓溪周子神契妙解不由師授爲之建圖立說俾造物極至之理庶幾昭示於來玆其曰無極而太極也言本無是形而實有是理卽易有太極之謂也曰太極動而生陽靜而生陰也言是理之動靜成形陰陽成像猶太極之生兩儀而一動一靜互爲其根一陰一陽互藏其宅也曰五气布四時行也言是理之由一而二卽由二而五猶兩儀之生四象而二老二少自成其變四方四隅各得其位也曰乾道成男坤道成女二五流行化生萬物也言是理之行生發育無際無量气化形化形生气生無往而非干坤之摩蕩六子之結撰六十四卦三百八十四爻之彌漫而亭毒也合而言之萬物一太極也維天之命於穆不已大徳惇化爲物不貳是也分而言之一物一太極也乾道變化各正性命小徳川流生物不測是也究之萬物一五行也五行一陰陽也陰陽一太極也太極本無極也所謂上天之載無聲無臭不可以形迹求不可以方所拘無乎然而無乎不然無乎不然而無乎然者也則試仰觀俯察原始要終凡有形有象皆气也二五萬物是也凡所以形所以象皆理也太極是也所以形者無形所以象者無象無形者形形無象者象象形形者無形而無不形象象者無象而無不象則無極而太極太極本無極之說也理無欠缺气安有欠缺理無歇息气安有歇息至微至顯卽顯卽微至顯至微卽微卽顯無精無粗亦卽粗卽精無鉅無細亦卽細卽鉅其奧其妙不可以言詮不可以意解而實則凝目舉趾觸處皆是而正非有幽逺杳之難爲測識者也而或者疑無極之說近於二氏以爲出於陳希夷穆伯長李挺之輩之所傳嘻抑誣矣蓋太極乃至無而至有亦至有而至無者也至無而至有非佛氏之所謂無至有而至無非老氏之所謂有也佛氏之所謂無非吾之所謂無老氏之所謂有非吾之所謂有也先天圖由一而二而四而八而六十四太極圖由一而二而五而萬洪範圖由一而三而九而八十一數有多寡而理無同異又何疑於周子繪圖朱子立解之指乎總而論之太極非他不過天地間極至之理而已天得之爲天地得之爲地人物得之爲人物無有二也而就其最切於人心者言之蓋是太極之理存之爲五常之性發之爲四端之情得之於心爲徳行之於身爲道推而廣之舉而措之天下之爲事業放之六合用中有體捲之寸靈體中有用時時在在焉往而非是理之包涵條貫於其中哉邵子曰道爲太極心爲太極朱子曰心之動靜是陰陽所以動靜是太極此體道之君子存養省察明體達用其功不可湏臾之或離而周子特爲諄諄致謹於君子小人修吉悖凶之戒而端有賴於聖人之主靜立極定之以中正仁義也況人主膺圖涖宇函三在宥捲舒協四气之和動靜彚百昌之祉惟是得一以貞乘六而禦淸宮齋穆之中明堂敷布之際體干行健作則建中務使宥密單心無爲至正綏猷錫福協應庶徴則體全用備登三鹹五求之心極而無餘事矣書曰皇建其有極斂時五福用敷錫厥庶民亦此意也夫

韓愈深得春秋之防論

張英

夫春秋何爲而作也聖人以順天道明王事而立萬世不易之則者也聖人憫夫王道之不明禮樂政刑之失所統而天下後世將不得與聞於先王之敎故明天道以治之以王者賞罰予奪進退之權一寄之於春秋而聖人憂天下後世之心益廹矣憂天下後世之心廹遂不得不力爲之防深爲之慮一言之褒一字之貶兢兢焉無敢失者非得已也韓子有曰春秋謹嚴程子以爲深得春秋之防蓋以其能識聖人不得已之心矣夫春秋繼詩而作也詩之防主於溫厚和平美刺之間優柔不廹類多托物以流連之詠歌而長言之卽其間不無憫時病俗之非亦且怨而不怒初未嘗指陳是非激切而褒刺之也而春秋之主於謹嚴也其於溫柔惇厚之意何居不知詩之作也王者之政敎明於上仁義涵濡里巷之間皆有以詠歌乎聖人之澤卽鄘而下稱變風矣而先王之敎未衰善惡猶未冺於人心故其思深其思深故其言長若春秋之作也王者之政敎不作於上紀綱廢墜𨿽桓文復作號稱尊王而先王之澤已湮善惡之機將冺故其情廹其情廹故其義不得不著此春秋之謹嚴所由繼於溫厚和平之後春秋之敎一詩敎也今觀其宏綱大義之所在或抑或揚或隱或顯或屈或伸或予或奪無不凖之於天道本之於王事禦之以帝王之大經大法嗚呼何其愼也蓋春秋一書以防天下之肆則立說不得不謹以止天下之僭則持義不得不嚴以一言立百世之經以一事立萬事之則將以挽天命民彛於旣冺使復與聞乎古先哲王之敎也則是於聖人之詞益切而聖人之心益苦矣夫先王之治天下莫嚴於禮太史公曰春秋禮義之大宗也蘇子曰春秋之所褒者禮之所與也春秋之所貶者禮之所否也聖人之作春秋一以禮爲斷先儒之論春秋一以禮爲歸蓋將爲持世之大防而不得不出於此也非卽韓子謹嚴之說哉韓子識春秋之義故其於佛老竭力而排之其詞直其義正使異端不得進而與吾道爭也亦可謂能謹且嚴矣蓋未有聖賢生而不爲世道憂者也未有爲世道憂而不凜然於人心之防者也凜然於人心世道之防而出於謹且嚴也豈得已哉知此則可與讀春秋而亦可與讀韓子原道之文矣

王者以敎化爲大務論

張英

董子之言曰王者南面而治天下莫不以敎化爲大務善乎董子之言上自商周秦漢下迄三國五代唐宋以來國家所以延促之故卒未有能易其言者也人心之日流於僞如水之就下而不可止聖人以敎化爲隄防堯舜禹之相禪以治繼治人心淳朴未漓董子所謂繼治世者其道同也湯承夏之敝伊尹稱之曰肇修人紀夫五典之敷久矣至湯而言肇修者救夏之衰也周承殷之敝文武成康數聖人相繼漸摩涵濡以革殷故俗書曰商俗靡靡余風未殄又曰旣歷三紀世變風移化之若斯其難也秦人承戰國之敝無一日之敎澤而加剝削焉是以再世而不振西漢之澤綿於文景東漢之治洽於明章唐之緒永於貞觀宋之祚延於眞仁此數君者類皆能興起敎化以丕變一世之人心風俗使子孫有所憑藉以爲固嘗譬之天下大器也昔之人用之數百年日剝月削久而窳敝矣後之人取其器小而補苴之大而陶鑄之稱其力之厚薄以爲所用歷年之多寡未有仍其窳敝謂可以無慮者或曰人心之日趨於挽近勢則然也𨿽聖人不能返之使淳是蓋未知天道矣夫秋气之蕭瑟隆冬之沍寒斗杓一移萬物煦煦譬如人立乎文景貞觀之間回思嬴秦五代之世不猶樂陽春之和而幾不知栗烈之苦耶是知天道無剝而不復之理人心無往而不返之機聖人執大權於上以天地爲鴻鈞以萬物爲銅冶以喜怒賞罰爲屈伸呼吸使天下之人訛訛焉而動蒸蒸焉而化斲華而還朴去僞而卽誠風俗淳美人心惇固恥於犯法悚於爲非禮義之化浹肌淪髓如治器者堅好完固而後可以貽之子孫而爲百世不拔之業也且治天下之需人材人主盡知之矣天下卓立特行之士不爲世俗所移百而不得一者也古人有言曰天下之人中材爲多故治世之本敎化爲尙敎化行引中人而升之於君子之域敎化廢推中材而納之於小人之途故敎化者推之挽之之具也廉恥之道重而後有恬澹之士義利之辧明而後有气節之行躁競之習除而後有難進易退之節侈靡之風革而後有守約潔已之操風行六宇蒸變萬類鼓之舞之咸去故習所由風俗美而人材出以惟上所用故曰有敎化而後有人才有人才而後國有與立善乎董子之言爲不可易也

中和位育論

張英

讀中庸者勿徒謂是聖賢言理之書也夫天地至廣萬物至繁日星河嶽之奠麗飛潛動植之蕃變神奇而莫可測紛紜而莫可紀極天下之聰明才智而莫能知其所以然中庸謂以一心之中和而位之育之朱子釋之以吾之心正天地之心亦正吾之气順天地之气亦順要皆渾言其理而未嘗實指其事於是髙明者將遊其心於空虛杳之域顓固者習聞其說又視爲迂逺而不可信以爲聖賢特如是言之耳間嘗觀洪範之所謂五事以貌言視聽思而約之以肅乂哲謀聖配之以雨暘寒燠風推之於休徴咎徴極之於庶艸蕃廡而後知聖賢之言有其理則必有其數理精而數亦非觕有其理則必有其事理實而事亦非虛其所以訓天下後世者該乎至大而非誇通乎至微而非不可據也夫貌言視聽思於一身備之肅乂哲謀聖於一心備之至於雨暘寒燠風皆不失其序則天地位可知矣庶艸蕃廡則萬物育可知矣聖人在上以一心運乎穆淸之上辧上下以定乾坤大施生以配覆載陰陽之愆伏寒暑之失次水旱之不時皆得以裁成補救泄其太過而助其不及故日月不蝕星辰不孛山陵不崩川澤不竭淸者常淸寜者常寜此天地位之實事也建立法度紀綱敎養生民使老耆以壽終幼孤得長遂撙節愛養艸木鳥獸取之有時用之有道使各遂其性各蕃其生此萬物育之實事也故稱堯舜之功者曰地平天成稱成湯之徳者曰鳥獸魚鱉咸若上古聖人徳盛化神者皆然中庸特舉而言之耳嘗謂中庸之所謂至誠至聖必至帝王而後能極其量中庸之所謂參天地贊化育必至有天下而能顯其功蓋君心卽天心也萬物之托於天者有形之天萬物之托於君心者無形之天人主一念之動而萬類以爲慘舒一言之發而四海以爲休戚知此則知中和位育之理至近而非逺至切而非虛也如夫子居春秋之時躬備聖徳而位育之功不得加於上下疑參贊非儒者之事𨿽然聖人繼往訓開來學使天下後世曉然於天經地義之大仁民愛物之理𨿽不能位育一時之天地而其施益逺而其敎無窮蓋六經者聖人參贊之事也故曰堯舜之聖功在當時仲尼之聖功在萬世

格物致知論

張英

大學一書統明新以垂訓貫本末而立言而其說始於格物則格物之說亦誠重矣蓋盈天下皆物也內而身心意外而家國天下顯而彛倫物則之際大而天地萬物之原隱而君子小人之情狀以及於一事一物莫不有其當然之理與其所以然之故如此而不能眞知灼見則善惡之數未明是非之幾未決邪正之理未判危微之機未審以之明徳則幾微疑似不能洞達而無遺以之新民則設施措置不能每舉而悉當又何以本末兼貫明新一致而號爲大人之學哉大學之所以托始於格物者其學甚大而非無所統會也其學甚博而不入於馳騖也其學甚精而非流於虛也內而身心意若何而誠而正而修外而家國天下若何而齊而治而平人倫物則若阿而爲恩義分合之端天地萬物若何而爲位育生成之故君子小人若何而爲誠僞邪正之別以及一事一物若何而爲至當不易之則於此格之使之表裏內外洞達不疑格一物而一物之知以致格眾物而全體之知以致蓋知者理之具於吾心者也而散見於物在吾心則爲知在物則爲理於物物而格之而後吾之知不入於昧不蔽於偏不流於虛而有覺之體全矣𨿽然格之者何格之以吾心之知也非吾心有知而何所恃以爲格致之者何致之以在物之理也非在物能格而何所借以爲知故知與物非有二體格與致非有二事司馬溫公以爲格去外物是以物視物而不知卽吾心之知所寓也王文成主於知行合一是以一格而遂無餘事亦與大學之防有岐格物致知正吾學與曲學之所以分途而辧之不容不早且愼也彼離物索知而自矜頓悟者虛無異端之學也旣不求於物則外視物矣乂安能不舉身心意與家國天下而俱外之也哉大學之道所以統明新貫本末於一原者格物致知之說也

太極圖論

張英

太極之說始於易易曰太極生兩儀兩儀生四象四象生八卦太極居兩儀之先則其爲生天地萬物之本無疑也至周子濂溪始建圖立說於太極之上復益之以無極而太極由此而動靜互爲其根以至生五行布四時成男女化生萬物而太極之義備矣先儒往往謂無極之說易所未發而周子發之或疑其說近於空虛朱子以無形而有理之言釋之蓋謂其有也而初不滯於形迹謂其無也而更非渉於虛後世紛紛之議折衷於朱子之圖解而亦可無疑矣嘗論天地之所以生陰陽之所以立五行之所以變化人物之所以蕃育何以往復而不窮何以流行而不滯何以亙終古而不敝此必有爲之極者是卽於穆不已之原繼善成性之本乎故極中未嘗無健順之理而言仁義禮智信則分配乎五行獨此一理渾然精純而萬變生焉萬化出焉故謂之太極合而言之天地萬物共一太極一气周流之內天地且不能外而況於人物乎此所謂合萬殊爲一本者也分而言之一事一物各有一太極卽纎細之物俄頃之間而此理何弗周徧而不遺此所謂散一本爲萬殊者也易之所謂兩儀卽圖之所謂動靜陰陽也易之所謂四象八卦卽圖之所謂五行人物也易言其理圖發其蘊無極一言又所以善言乎太極而使人不敢以气化之相嬗者遂謂之太極然則周子與易有岐防乎而周子所以建圖之意何居人與萬物同涵此太極而惟人得其秀而最靈觀於天地位則天地陰陽之極自人立之萬物育則萬物之極自人立之故一言以斷之曰聖人定之以中正仁義而主靜以立人極焉吾人性中之一動一靜卽配乎圖之陰陽也吾人性中五常之徳卽配乎圖之五行也吾身之醻萬事應萬變卽配乎圖之萬物也然則動靜之未分五常之所不能名萬事萬變之未接而凝然中處者非卽配乎圖之太極乎君子欲使吾身之太極足以配乎天地之太極而動靜生生不窮者蓋有道焉不外乎周子通書之所謂誠與圖說之所謂靜而已矣太極𨿽兼動靜而非靜無以立其體太極𨿽渾萬善而非誠無以會其原靜則常正而太極之體立矣誠則不息而太極之用周矣體立用周則天地之極與萬物之極自人立之是則周子建圖之意也豈徒言夫理而不切於人事者哉洪範五爲中數而言皇建其有極五行五事莫不從之矣惟中能建極殆亦先圖而啟其義者歟

不知命無以爲君子論

張英

夫子罕言命孟子亦曰君子不謂命聖賢之意蓋不欲以气數之有定阻人進修之意啟人趨避之心孔子又嘗曰不知命無以爲君子其義何居夫人之處世榮辱得喪毀譽進退之數類皆有天焉不知其爲天而汲汲以求之營心於患得患失之途此小人之僥幸無足論者也知其爲天而委心於因任置身於閒曠舉凡進徳修業奉職循分之事皆置焉不講一切聽之於杳不可知之數以自謂知命而可謂之君子哉非也夫子之意蓋謂知此而後君子可爲也天下之欲爲君子而不能爲者榮辱亂其中得失易其慮毀譽其視聽安危吉凶揺惑其素履由是沈靜者轉而爲競躁矣方直者化而爲突梯矣亢激卓立者變爲緘黙謹願矣以福利爲必可趨以災異爲必可避茍且妄營而君子於是乎不可爲矣聖人告之以知命所以靜其心澹其慮一其聰明奪其智巧而後其爲之也純誠惇一可以歷萬變而不渝其正入萬物而不易其識其進徳也堅其修業也勤其奉職也專其循分也恪獨居而坦坦處羣而穆穆遇事而侃侃利害乘之而磊磊落落艱大投之而孜孜勉勉中無所疑外無所懾先後左右無所瞻顧卻慮凡君子所當爲之事皆得而爲之則由其知命者素也進以禮退以義孔子之所以爲孔子非徒曰得之不得曰有命云爾也士大夫之持身渉世其亦味乎斯言而已足哉

讀李文饒近幸論

張英

文饒論近幸之害舉桓靈元成爲至鑑以爲人君少欲英明者則能反是如漢文𨿽有鄧通趙談所信者賈誼張釋之袁盎此所謂少欲也武帝𨿽有韓嫣李延年而所貴者公孫卜式倪寛此所謂英明也故君聽不惑政無頗類近則開元初內有姜皎崔滌以極宮中之樂外有姚盧蘇宋以修天下之政得元成之欲享舜禹之名六合晏然千古莫及其故何也幸臣不得干政事也後代能如漢之文武及開元致理之要𨿽有幸臣亦何害於理哉文饒之意以謂人君誠能少欲英明則𨿽有近幸茍得骨鯁賢相輔理於外而亦可無傷於治理予竊以爲不然人君旣不能絕去聲色狗馬遊晏沈湎之樂則此輩連茹並進托處於肺腑隱深之地必不能安分循理勢且招權納賄借僭威福以行其私此等之事又斷不能爲骨鯁大臣所容使此輩小人明愬於人君之前短長大臣而非毀朝政則人君𨿽至暗必不以近幸小臣微豎之言遽加罪於大臣則此輩之術亦淺矣惟投間抵隙窺貌伺顏或爲無意之遊談或爲儕偶之傳說或因一事之短而類及其餘或因一時之疏而搆成其釁人君方以爲自己明察所及中外無遁情而不知已入小人之彀中而不覺矣文饒論文帝之鄧通趙談武帝之韓嫣李延年開元之姜皎崔滌無害於治理不能有加於當時之賢士大夫余以爲此特舉其小人之願者耳如申屠嘉廷辱鄧通而文帝不之問萬一此數輩者皆狡詐姦佞之尢申屠嘉𨿽賢能終辱之乎江充初見被服輕靡及乎搆禍旣深卒成犬臺之禍天寶末年社稷傾危卒壊於近幸之手恭顯處內蕭望之以賢傅而不免於見殺人君之明果能如漢文漢武未可必也近幸小人之稍願果能如鄧通韓嫣輩亦未可必也以稍闇之主而近尢佞之徒幾何其不顚倒邪正變易是非竊權干紀盡驅天下正人緣引姦邪不止也而謂𨿽有幸臣亦何害於理果通論哉文饒又謂得元成之欲享舜禹之名六合晏然千古莫及是謂遊晏非僻無傷於理子竊以爲不然人君之一心天下之權衡四海九州之明鑑也衡一差則輕重失矣鑑一翳則妍媸亂矣淸明在躬志气如神以臨禦之猶懼有所偏有所獘書曰內作色荒外作禽荒甘酒嗜音峻宇雕墻有一於此未或不亡非謂此數者一事遂足以亡其國謂此端一開則緣此而進者不可禁禦不可測度不可諌救以至於敗亡必然也蓋遊晏非僻者小人之門也小人者君子之敵也小人進君子退小人親君子疎小人眾君子寡亂亡之本也乃謂得元成之欲享舜禹之名是古帝王之兢兢業業母冒貢於非幾者皆不知樂其身而過爲檢束以自苦也豈通論哉善乎蘇子之論始皇彼自謂聰明人傑視斯髙輩刀鋸之餘智何足以惑我亂我而不知其禍若斯之烈也人君而知此則視此輩如鴆酒毒脯而不敢近之矣

好名論【嘗進講殿中防問三代以下惟恐不好名其時奏對大指如此退而廣爲論云】

陳廷敬

【臣】嘗言三代以下惟恐不好名此衰世之論非盛世所宜有者非謂名非盛世所宜有謂好名之流獘足以爲盛世之累也三代以上之帝王其名最著於世者無過堯舜禹湯文武使君人者好堯舜禹湯文武之名求堯舜禹湯文武之實而因以成其名安見名之遂不可好哉卽三代以下之賢君如漢文帝唐太宗宋仁宗三君者人主誠好其名而求其實𨿽或不能如三代之盛時亦可謂間世之英君誼辟也然而謂好名之流獘足以爲盛世之累者何也人君之好惡不可有所偏使天下漠然不見其好惡之迹而天下之眞好眞惡出焉故慶賞刑威予奪黜陟一出以虛平公正之心而百官萬民胥受裁成焉是以人君如天渾渾耳穆穆耳不言而四時成化無爲而品物咸亨故曰惟天爲大惟堯則之蕩蕩乎民無能名焉傳曰不識不知順帝之則又曰民日遷善而不知爲之者知識且冺而況於名乎又安見其名之可用於民者乎書曰無偏無陂遵王之義無有作好遵王之道無有作惡遵王之路此之謂也若人君之所好一有所偏則其流獘不可勝言上好忠直之名則下多上書告密之事上好長厚之名則下多模稜脂韋之習上好廉介之名則下多布被脫粟之僞上好恬退之名則下多處士防徑之巧上好眞率之名則下多囚首垢面之詐上好敏給之名則下多利口便防之姦人主茍一不察而貪榮嗜利之徒習爲小人穿窬之行探其情而逄其欲則名實之眞亂矣故曰足爲盛世之累者此也且上有好者下必甚焉傳曰好名之人能讓千乘之國茍非其人簞食豆羮見於色言好名之難信也又曰未有上好仁而下不好義者也未有好義其事不終者也又曰上好禮則民莫敢不敬上好義則民莫敢不服上好信則民莫敢不用情自昔聖賢未有以好名爲訓者故治天下亦務好其實而已矣或曰孟子不以齊宣王好貨好色爲非因遂欲引之於道名之不可好孰與貨色乎昔衞靈公問陳孔子曰丘未嘗學軍旅之事孟子參乎權孔子純乎經者也參乎權而不失乎經者後之人臣能者尠矣故以孔子之對爲事君之法

好名論下

陳廷敬

人君不可有獨好其名之心不可使天下無好名之心好其實故不得獨好其名因名以責實故不得不使天下好名今夫天下善惡二端而已矣治天下使天下遷善逺惡而已矣有善無惡者人之性名爲善而喜名爲惡而惡者人之情今使天下渾渾焉不知名之可好則善不足以爲喜惡不足以爲惡喜與惡不加於其情則其爲惡也與爲善無以別而亦漸失其性故夫名者先王動天下之微權也先王因民之所好而采章服物以榮之爵祿慶賞以勸之表宅錫閭以奨異之若曰使人遷善而惡自逺是以不純任刑罰而任禮敎名與禮相近而逺於刑故名者所以助禮之行而操於刑之先者也孔子曰民可使由之不可使知之使天下之民日循循焉歸於吾禮敎之中則刑罰可以措而不用而天下固已大治故曰名者先王動天下之微權也然其始特不可有自好其名之心自好其名則直以爲名焉已耳自好其名而或靳天下之名此其意已近於刑而逺於禮欲天下之治不可得也故王道以無欲爲本

皇淸文頴卷六

欽定四庫全書

皇淸文頴卷七

論

春秋論【趙盾一】

汪琬

春秋魯宣公二年秋九月晉趙盾弒其君夷臯於是左丘明公羊髙谷梁赤三子以爲弒君者趙穿也經之與傳其說宜何從汪子曰三子者之說非有大悖於孔子也當是之時使穿不得盾必不敢行其事使盾不得穿必不能遂其謀何以言之予嘗略考史書所載簒國之臣若趙髙之弒二世也使閻樂司馬昭之弒髙貴鄕公也使成濟成倅劉裕之弒晉安帝也使王韶之其弒恭帝也使褚淡之兄弟朱全忠之弒昭宗也使朱友恭氏叔琮夫是數人者欲爲簒逆必先授意於其黨其黨亦樂爲之用此與趙盾之事何異辟之於盜羣盜行劫其一𨿽不行而實陰主其謀是則劫之魁也反不謂之盜乎故三子者之說非有大悖於孔子也孔子誅其心三子者舉其事也然則三傳果無失乎曰有之左谷皆取董狐之言以反不討賊爲盾辠吾謂盾𨿽討賊亦不免於書弒何也予更考魏唐之事司馬昭旣弒髙貴鄕公遂收濟倅兄弟殺之朱全忠旣弒昭宗已而朝於京師亦殺友恭叔琮夫二人之心甚譎謀甚狡其殺濟倅友恭叔琮者豈非欲自解於簒逆哉然天下後世卒不以此薄兩人之辠故使人臣無弒君之心𨿽力不能討賊亦必不以惡名加之茍有其心𨿽狡譎如司馬昭與朱全忠者亟除其黨以自解猶無益也吾故有感於歐陽子之論而爲之廣其說如此

春秋論【趙盾二】

汪琬

按左氏晉趙盾救焦遂自陰地及諸侯之師侵鄭楚鬭椒救之遂次於鄭以待晉師趙盾曰彼殆將斃矣姑益其疾乃去之汪子曰此弒其君夷臯之嵗也觀於侵鄭而盾不臣之謀見矣何也鷹隼之將撃也必伏其翼虎豹之將搏也必匿其形此無足怪也惟其不輕發於此是以大逞其毒於彼而莫之制也以盾率晉國之眾而合宋衞陳三諸侯之人成師以出惟敵是求何有於鬭椒之偏師哉然且不戰而去之者非形弱勢詘也當此之時內難將作旣不暇相持於外而又以爲戰而勝則橫挑彊楚之怒戰而不勝則無以懾服國人之心如是而欲行大事其誰與同惡者盾於其中固有深謀在焉故寜稍斂其鋒彊抑其陰鷙之气而不欲輕用之於楚也不然豈文公襄公之烈猶存而盾遽畏楚乎哉齊崔杼伐魯北鄙魯公患之孟公綽曰君何患焉崔子將有大志不在病我必速歸旣而果不爲冦齊師徒歸夫崔杼所用蓋卽盾之餘智也特杼親射其主而盾則假手乎人耳三傳不察遂欲以不討賊者原盾辠抑知盾之造謀也久矣與崔杼同辠而異其罰豈足爲春秋之法邪吾嘗論之自古悖亂之臣未有不合一轍者也劉裕旣入關中可以速得志於西北矣而自謂根本未固遽引兵東歸是時逆迹猶未形也然崔浩則先知之以告魏主浩之善料事亦何減於公綽之料崔氏哉今夫功利之在目前也是下愚之所昧而中智之所爭也有人於此不貪近功不邀厚利其人茍非大美則必爲大惡若趙盾侵鄭而不戰崔杼伐魯而不寇劉裕至關中而不復西略此皆大惡無疑也蓋其所欲者益深所圖者益狡則凡目前之功利舉不足以入其心而動揺其志惜乎侵鄭之時列國卿士大夫無一人如魯之孟公綽魏之崔浩能逆闚盾之本謀者可嘆也然而邲之役荀林父不欲戰則先縠不從鄢陵之役士爕不欲戰則欒武子不從顧盾將去楚而其眾莫敢與之抗此又盾之積威足以劫之也夫

河圖論

李光地

昔者聖人之作易也明於陰陽之運察乎日月之紀窮乎鬼神禍福之徴究乎人事吉凶之兆故立象以盡意衍蓍以極變使夫知其道者則知神之所爲而玩其占者亦足以獲天之祐而動無不利然則聖人之於易𨿽微河圖其可無作乎蓋圖者天之所以啟聖人之心易者聖人所以承天之意天人之際未有不相符而可以有作者也自孔子大傳所列十數五位若指諸掌又曰河出圖洛出書聖人則之而究其蘊則曰所以成變化而行鬼神也嗚呼可謂盡矣變化日行於天地之間凡夫動靜明晦開闔出入枯菀存化之雜然於吾前者皆是也而其所以然之機則謂之鬼神夫天地之所以爲天地者以有鬼神變化也而河圖具焉然則作易之精意亦捨圖奚取哉仲尼旣歿易道湮廢自卦爻之辭昭然具存固已盡失其義又況乎天人授受之祕有在於語言文字之表者無惑乎其不傳也漢之儒者𨿽不能曉暢精微而守之未失至於有宋經學爲盛而異言轉多劉牧以九爲河圖十爲洛書比之舊傳正爲顚倒歐陽修不信大傳遂與河圖洛書皆以爲贗而並棄之惟朱子表章發明而圖書始顯然自元以來挾異見而滋羣疑者尙不勝其紛拏故四千餘年理義象數之宗書契文字之祖以至於今昧昧也愚學易十餘載旣知返之圖書以求其端而竊疑夫爲之說者何紛然其擾也於是盡去五行生克之論獨以陰陽奇耦之數縱橫而推之逆順而播之然後始得不疑於圖書之理與夫聖人所以則之之由蓋河圖之半奇半耦者兩儀之分也四方者四象之判也一二三四六七八九互爲內外者八卦之交也中宮五十者太極元气之所居也此其大致也以其分限言之則陽始於北而盛於東消於南而終於西故在圖之奇數則北東居內而南西居外也陰始於南而盛於西消於北而終於東故在圖之耦數則南西居內而北東居外也內者主之位也外者賔之位也得位爲主而用事則日進而盈失位爲賔而不用事則日退而虛夫自寒暑二气之所以升降日月明魄之所以死生大而元會之所以循環細而呼吸之所以出入無一非盈虛之變也無一非內外之交也君子小人之進退天理人欲之消長學術之所以邪正世道之所以污隆無一非盈虛之變也無一非內外之交也甘苦之相生憂樂之相因禍福之倚伏吉凶之反覆無一非盈虛之變也無一非內外之交也以易而言之則幹龍之潛藏而天地之心見矣姤豕之躑躅而冰霜之勢成矣內陽而外陰則爲泰交之盛矣大往而小來則爲斂徳之時矣是故內外之位賔主之分進退之勢盈虛之理圖者圖此者也卦者畫此者也以邵堯夫八卦之位觀之則自震之一陽曆離兌之二陽以至於幹是左方之卦皆陽內而陰外無異夫河圖之左方也自防之一陰曆坎艮之二陰以至於坤是右方之卦皆陰內而陽外無異夫河圖之右方也然則所謂則圖而作易誠如合符而比節非天地不能開其先非聖人不能承其繼也若夫五行之義四象之文生克之變老少之交得乎此者其於眾說統之矣欲歸夫易卦之本指其無先以眾說亂之而可哉

先天圖論

李光地

自秦而後易圖像之學不傳其在傳文可攷者則出震一章頗列八卦之位而終不防其說是故學者鮮用心焉而但緣文生義以穿鑿於文字之間蓋易之迷所從來也尙矣其偏爲象數之學者又皆有單傳別授非易之正如京焦卦气之法有侯辟公卿之位推易配气始於中孚此則揚子艸元之所因歷家之所用其在漢世以象數言易者莫此爲盛然終莫知其所自來也獨後漢方士魏伯陽作參同契之書言養生之要其首章納甲之法以震爲朔旦兌爲上幹爲正望防爲旣望艮爲下坤爲晦日其陰陽進退之候似頗與邵氏先天之旨相契蓋朱子所謂方外之流陰相付受以爲丹竈之術者其指此與然以愚攷之納甲之說蓋以十干始終之位推而得之【如幹爲甲壬坤爲乙癸蓋甲乙壬癸者十干之始終乾坤者八卦之始終也凡畫卦者自下而上故庚辛爲震防戊巳爲坎離丙丁爲艮兌也】伯陽又因月之朔晦望之方以配合其說【如生明之月在庚上之月在丙正望之月在甲皆以初昬言之震兌乾之位也旣望之月在辛下之月在丁晦日之月在乙皆以平明言之防坤艮之位也】其與先天所以得圖之法迥然不類然則自堯夫以前先天之圖其不傳於世也審矣朱子又謂授受出自希夷其必有攷然而邵氏再造之功則實與伏羲始作相配自邵氏歿後此圖稍出聞者皆創獲而莫之信楊龜山曰八卦有定位而先天以干防居南坤艮居北卦气首中孚而先天以復爲冬至凡若此類皆莫能曉也陸象山曰先天圖非聖人本意有據之以說易者陋矣夫以龜山象山之賢而其疑若此況其下者林栗袁樞攻先天尢急蓋當是時尊信而表章之者朱子一人而已自朱子而來至於今翕然無復異議矣然往往新學小生以爲自孔子後眞有是圖而不知邵氏之功如此其大朱子之傳如彼其艱也可勝嘆哉或曰先天之圖果伏羲之本也與曰何爲其不然也大傳稱易有太極是生兩儀兩儀生四象四象生八卦又曰因而重之爻在其中矣夫如是則一每生二者自然之理也陰陽交錯者變化之妙也其方位布列則𨿽古未之見然說卦所謂天地定位山澤通气雷風相薄水火不相射者則其對待之體也雷以動之風以散之雨以潤之日以暄之艮以止之兌以說之幹以君之坤以藏之則其流行之用也其位與序昭然亦不可謂於古無初也以其數而論之則左右二方者寒暑之運也陰陽太少者四時之交也八卦者八節之分也二十四畫者二十四气之判也三百八十四爻陽爻爲晝陰爻爲夜二分之晝夜平故積爻之算至於臨遁之間陽四十八陰四十八猶春秋分之晝夜各四十八刻也二至之晝夜偏故自幹以前積爻之算陽五十六分陰四十分猶夏至之晝五十六刻夜四十刻也自坤以前積爻之算陽四十分陰五十六分猶冬至之晝四十刻夜五十六刻也此其自然之象自然之數不待牽合而自無不應以視後世規天紀日之繁增除裁補之贅其相去不亦逺乎況乎其道之彌綸天地者不可以象數求也故君子之於先天歿身焉已矣

後天圖論

李光地

易有八卦因有八象其實則天地水火而已何則天地定位則行乎其間皆水火也水火之精則爲日月水火之气則爲寒暑水火之象則爲晦明水火之變則爲風電雷霆雨露霜雪凡夫騰降上下往來聚散皆是物也以易論之則天地水火之外爲象者四風雷山澤也然風則天气之行下交於地者山則地形之隆上交於天者雷則火爲陰所壓奮而起者澤則水爲陽所驅散而下者此四象者蓋亦天地水火之交而已矣以卦畫推之幹之下爻變陰則防也坤之上爻變陽則艮也離之上爻變陰則震也坎之下爻變陽則兌也此造化之妙八卦之精也是故易首乾坤中坎離而終以旣未濟或曰邵氏所謂先天之圖者乾坤定上下之位坎離列左右之門固也而其有始震終艮之圖何也曰先天體也後天用也體則以天地爲尊用則以水火爲主所謂雷者火之方升者而已所謂澤者水之始降者而已陰陽始於春秋而極於冬夏故雷澤者水火之交也水火者雷澤之極也天地以水火之气行乎四時涼燠寒暑惟其所司焉風與雷相薄火之勢所以行也山與澤通气水之潤所以升也風之气本乎天山之形本乎地天地之用寓於二物而天地無功焉故一在坎之後一在離之前所以佐發生於東方而乾坤退處於西成之地也或曰南北陰陽之正位也乾坤在焉尊也黜居偏也烏乎可曰黜乾坤以尊乾坤夫辧方正位者分也分則不可易也若夫受事任勞者時也時則有少而出長之先卑而踞尊之位於是乎乾坤有避而弗居者矣必也其受成之時乎夫受乎其成者則必處乎其後也又何害於尊乎哉然則大傳言神妙萬物敍六卦而不及乾坤何與曰此所以爲尊之至也前言其位故列之此言其用故去之是則乾坤之在後天𨿽有位焉而無用也無用之用用之主也

聞樂知徳論

李光地

禮樂二者皆聖人所以治天下之具然禮先而樂後禮以制治而樂以象成故曰於樂觀其深矣言其本於性情流乎徳化其效至於淪肌浹髓而不自知故孝經曰安上治民莫善於禮移風易俗莫善於樂此知政知徳之說也且夫政與徳固相爲表裏之謂非政則徳無所施非徳則政無所本徳者人君所躬行而心得而禮樂則皆政之屬也今以政歸禮以徳歸樂何哉蓋本徳以敷政則禮於是行而民以節矣以其先也故言政者歸之禮也政成而徳洽則樂於是興而民以和矣以其後也故言徳者歸之樂也𨿽然樂之所自作者非一有陳祖宗之功徳者則如商之元王相土成湯武丁周之後稷公劉古公王季後嗣述而歌之者是也有象已之功徳者則如韶樂作於舜大武作於武九成以象代堯六成以象滅商聽其歌觀其舞則知其當日之事與志者是也若乃朝會燕饗徵行凱還則敍其交懽之心致其勸勉之誠道其閔勞盡下之意於以被之弦歌用之朝廷學校至於民間鄕黨閭巷之樂則多采之謡俗之所得如周有二南邶鄘以下十五國之什漢有趙代秦楚之謳而擇其辭之美志之善可以語可以道古於以用之黎庶而以感民心以淑民身此則樂之大致然也然此四者源流之所自不同而皆謂可以觀徳則又何哉蓋祖宗之徳徳也已之徳亦徳也上下交而志同徳之行也感人心而天下和平徳之至也故曰聞其樂而知其徳也漢氏以還四者之迹僅存而其意微矣故郊廟宮庭閭巷之所用猶是也然班固謂漢郊廟詩歌未有祖宗之事則所謂陳祖宗之功徳者無矣武帝天馬之歌汲黯之所不恱秦王破陣之樂魏徴之所不觀則所以象已之功徳者悖矣君臣賡答之詩固多有之然頌美相恱之辭多而忠愛交勉之誠寡且又未嘗葉管弦示臣庶也則朝廷學校之聲衰民間沈湎鄭衞之俗千年不變而鄕黨閭巷之音歇所以然者其立國根本旣無積徳累仁之事而又禮法之不制敎化之不修三綱之不正九疇之不敍太和之俗不成故雅頌之聲不興使其樂猶在也吾知不必季札子貢而知其徳之涼矣然則樂之道其終不可復乎曰亦視其徳而已矣孟氏有言今之樂由古之樂也祖宗功徳不可彊矣誠能制禮法修敎化正三綱敍九疇其本正矣然後取郊廟朝廷之樂潤色其聲音略論其律呂務使學士大夫皆能習其文而知其意拊其節而通其道至民間之樂𨿽未可以驟變然所謂黙成於風俗而潛移於人心者其理不可誣也風俗旣成人心旣移則卽今俗樂而頗采姚江王氏之論取其有孝弟忠貞節烈之行而歌舞之以興善志以助淳風以爲復古樂之漸禮樂之道夫豈逺乎哉此之不務而列代修文之主好古之儒方且役智獘神於黍尺鐘律之間似乎伶倫之筩不得而樂卒不可興者此劉向臯陶之刑之論可爲三復而嘆息也

太極論

陸隴其

論太極者不在乎明天地之太極而在乎明人身之太極明人身之太極則天地之太極在是矣先儒之論太極所以必從陰陽五行天地生物之初言之者惟恐人不知此理之原故遡其始而言之使知此理之無物不有無時不然𨿽欲頃刻離之而不可得也學者徒見先儒之言陰陽言五行言天地萬物廣大精微而不從我身切實求之則豈前賢示人之意哉夫太極者萬理之總名也在天則爲命在人則爲性在天則爲元亨利貞在人則爲仁義禮智以其有條而不紊則謂之理以其爲人所共由則謂之道以其不偏不倚無過不及則謂之中以其眞實無妄則謂之誠以其純粹而精則謂之至善以其至極而無以加則謂之太極名異而實同也學者誠有志乎太極惟於日用之間時時存養時時省察不使一念之越乎理不使一事之悖乎理不使一言一動之逾乎理斯太極存焉矣其寂然不動是卽太極之陰靜也感而遂通是卽太極之陽動也感而復寂寂而復感是卽太極之動靜無端陰陽無始也寂然之中而感通之理已具感通之際而寂然之體常在是卽太極之體用一原顯微無間也分而爲五常發而爲五事布而爲五倫是卽太極之陽變陰合而生水火木金土也以之處家則家齊以之處國則國治以之處天下則天下平是卽太極之成男成女而萬物化生也合吾身之萬念萬事而無一非理是萬物統體一太極也卽吾身之一念一事而無之非理是一物各具一太極也不越乎日用常行之中而卓然超絕乎流俗是太極之不離乎陰陽而亦不雜乎陰陽也若是者豈必逺而求之天地萬物而太極之全體已備於吾身矣由是以觀天地則太極之在天地亦若是而已由是以觀萬物則太極之在萬物亦若是而已天地萬物浩浩茫茫測之不見其端窮之莫究其量而莫非是理之發見也莫非是理之流行也莫非是理之循環而不窮也髙明博厚不同而是理無不同也飛潛動植有異而是理無異也是理散於萬物而萃於吾身原於天地而賦於吾身是故善言太極者求之逺不若求之近求之虛而難據不若求之實而可循故周子太極圖說𨿽從陰陽五行言之而終之曰聖人定之以中正仁義而主靜立人極焉其示人之意亦深切矣又恐聖人之立極非學者可驟及也而繼之曰君子修之吉修之爲言擇善固執之謂也而朱子解之又推本於敬以爲能敬然後能靜虛動直而太極在我嗚呼至矣先儒之言𨿽窮髙極深而推其防不過欲人修其身以治天下國家焉耳學者愼無騖太極之名而不知近求之身也

賈董優劣論

陸隴其

天下之士惟才學兼至者爲上不幸而有所偏勝與其才勝於學也母寜學勝於才何則才勝之人明於事而熟於勢人君用之則國體立焉國勢安焉然其失也純駁兼施義利雜用有可見之功而未必無可憂之慮學勝之人守於理而秉於義人君用之或迂而罕效焉或拘而難達焉然其得也道足以格主而操足以範俗無一時可著之效而有積久可恃之功明乎此者可以辧賈董之優劣矣賈生者漢之名臣也董生者亦漢之名臣也當文帝之時諸侯彊於內中行說之徒謀於外而朝廷所以厲風俗厚徳澤固根本正體統者又皆未有其具上下恬然不知憂戚乃賈生獨爲痛哭流涕於其間考其所陳皆鑿鑿可行此固絳灌之所不能言而鼂錯袁盎之所不能知也則賈生者豈非一時之傑哉武帝之時主驕而臣諛所事者徵伐所尙者聚斂所用者嚴刑峻法見其利不見其誼計其功不計其道而董生獨持正議於其間觀其廷對之言於禮樂敎化之際未嘗不反覆而陳之也於公私義利之辧未嘗不正色而道之也於傷肌膚斷支體之習未嘗不咨嗟而戒之也此固公孫石奮之所不敢陳而張湯孔僅之所不欲聞也則董生者豈非一時之傑哉使賈生之防用於前則漢有久安長治之業董生之防行於後則漢有更化善治之休是二子者固未容優劣也然嘗試以其言考之賈之言多及於利害而董則主於義理也賈之言多至於激烈而董則穆然和平也激烈者其中猶有浮躁不平之意而和平者其源本於莊敬誠恪之餘渉於利害者與世運爭勝負而一害去未必無一害興主於義理者與性情爲流通而義中自有利義中自無害賈之言其最精者在審取捨定經制而已所謂道之大原出於天者有之乎所謂正心以正朝廷者有之乎所謂正其誼不謀其利明其道不計其功者有之乎董之所蔽者獨陰陽災異之說耳使並此而去之𨿽與關閩濓洛比肩可也董豈賈之所及乎蓋賈生者以才勝而董生者以學勝才學之分優劣之辧也鼂錯之才近於賈生然其才益露而其敗立見其學賈生而不得者乎貢禹匡衡之學近於董生然其學益拘而其業益卑其學董生而不得者乎學董生而不得猶不失爲迂濶之儒學賈生而不得則功利誇詐而已末流之獘又優劣之辧也要之賈生亦何可及也以聖門言之董生狷者也賈生狂者也夫子思狂者而不得然後欲得狷者而見之蓋狂而不學則不如狷狂而學焉則固出狷之上也嗚呼使賈生之才而加之以學又豈董生之可及也哉

論姚崇十事

陸隴其

大臣之事君也必先有以堅君意而後天下之治可成也君意未堅而欲與之圖治則吾以寛仁進而君且流於殘薄矣吾以弭兵進而君且溺於好大矣吾以防微杜漸輕賦節用之說進而君且不勝其牽引矣吾以尊賢敬士開誠布公之說進而君且目爲迂濶矣是故始乎堅而終乎怠者有之矣始之不堅而能成其終者未之有也三代以來如伊尹傅說之於商管仲之於齊商鞅之於秦𨿽其王伯異趨純駁異致莫不於其始進之日有以得之其君是故功成而不勞彼唐之姚崇其亦知之矣考崇所陳十事不過因當時所急者而言之彼見夫垂拱以來用法刻深羅鉗吉网紛紛於時也而曰政先仁恕見夫邊隅未靖突厥吐蕃未可力臣也而曰不幸邊功見夫武韋之禍幾危宗社而俳優宦寺乘寵恣肆也而曰監祿莽閻梁之禍曰戚屬不任臺省曰閹人不得與政曰佞幸犯法無寛見夫神龍之世賦斂無度奢侈淫泆公主媫妤多營佛寺也而曰絕田賦外貢獻曰絕佛道營造見夫五王被戮蕭岑繼誅而王魏直諫之風日逺也而曰接臣下以禮曰使諫官無忌諱凡此皆因當時所急言之治天下之事固不止此而人臣之效於君亦不盡於此獨其能以十者要說於上使人主之意旣堅而後徐起而圖之嗚呼此其所以成開元之治也歟君志旣定於寛仁則張湯趙禹之徒不得以嚴刑惑矣君志旣在於弭兵則大宛月支之使不得以開邊誘矣君有防微杜漸之志則外庭之事必不決於宮闈尙書之柄必不屬於外戚恭石顯不得主樞密張放李明不得侍遊宴君有輕賦節用之志則雉頭之裘不以入內府湘宮之役不以煩將作君有尊賢敬士開誠布公之志則黥劓之罪不上於大夫放逐之禍不及於臺諫極天下之治皆始於吾君一念之堅而實始於大臣之有以堅之也是道也固伊尹傅說之所以成其王而管仲商鞅之所以成其伯也是故開元之時宋璟韓休張九齡皆稱賢相而吾必以崇爲首何也堅帝意者崇也使崇無以堅之則明皇之荒宴不待天寶而九齡之徒又何所施其力歟𨿽然崇能必之於開元而不能必之於天寶何也曰崇知有以堅之而未知所以養之也君志固不可不堅而又不可不養堅之者存乎一日而養之者在乎平居古之爲大臣者日以道徳仁義進其君而又多選天下端人正士爲其左右使其君日就月將而不貢於非幾凡此所以養之也夫是以堅者愈堅𨿽有姦邪不能惑之故曰惟大人爲能格君心之非明皇之惑於李林甫楊貴妃也是其養之者未至也不然豈其二十年憂勤之主而一女子一小人能使之顚倒回惑而不可收拾也耶君子是以不滿於姚崇也

崇讓論【上】

韓菼

行一物而眾善皆得者其惟讓乎讓徳之基也禮之端也亦卽禮之實也孟子以無辭讓之心爲非人然而赤子之時間有而汨於利欲誘於習俗此心至於迷溺澌滅而不自知豈特不能充而已古有能讓千乘之國而不能不見色於簞食豆羮者忽其所輕也挽近世直視簞食豆羮皆千乘耳豈待千乘哉且夫千乘固吾所應有所以云讓若夫本非吾所必當有去之不顧乃其當然惟妄據以爲已有遂不甘於讓而乃敝敝焉與人爭嗟夫爭之途一開而五倫蓋多故矣而仕路爲尢甚故見於朋友間爲多詩曰人之無良相怨一方受爵不讓至於已斯亡不讓求得也曷云亡也窮求之心逞忮之毒巧中敵我者以不及防因以得吾志而不知他人亦將挾吾之俯以伺其後也蟬得美防而忘其身螳螂方欲捕之異鵲又從而利之類相召也寜有旣乎終亦必亡而已矣卽間有固寵以自存而位愈髙則望愈減任愈重則補愈難君子不以沒身爲幸而以後世爲憂柰何湛濁水而迷淸淵也斯其故在只知有已不知有人尢在只知有官不知有已夫不知有已莫如反已士莫重乎有已也已而受官當實盡乎其在官者古人所以貴致身也如其不能或量力或知幾三揖一辭吾去官而已故在矣蓋委吏乘田亦有不容輕處者而又何競焉徒知有已莫如平情人者已之推也我必欲勝人人亦將勝我如人猶此情也兩情必當相平萬一人無此情則俯視我爲何等且夫君子欿然常若不足卽薄技微長亦事事有不如人之恐而敢必加乎其上哉反已忠之屬也平情恕之屬也故欲正士大夫之心自能讓始欲興士大夫之讓自忠恕始

崇讓論【下】

韓菼

孔子曰能以禮讓爲國乎何有言教之本風之自也夫上之所倡下之趨也上以官爲髙則官重上以讓官爲髙則官輕人情莫不趨於所極重者久之則官愈輕人皆思所以自重而讓道成矣自然之勢也嘗檢晉庾峻惇禮讓表及劉寔崇讓論皆推本於爲國者以倡何有之化其言咸有補於當世峻之言曰聖王禦世因人之性或出或處故有朝廷之士又有山林之士山林之士淸劭足以抑貪污退讓足以息鄙事先王嘉之臣愚以爲古者大夫七十懸車今自非元功國老三司上才可聽七十致仕其父母八十可聽終養其有孝如王陽臨九折而去官潔如貢禹冠一免而不著及知止如王孫知足如疏廣莫若聽時時從志寔之言曰人臣初除皆通表上聞名之謝章唐虞之時眾官初除莫不皆讓也謝章之義蓋取於此夫三司有缺擇三司所讓最多者而用之此爲一公缺三公已豫選之矣四徵缺擇四徵所讓最多者而用之此爲一徵缺四徵預選之矣尙書缺擇尙書所讓最多者而用之此爲八尙書共選一尙書也余嘗韙斯二說夫古者七十致仕固也然四十方仕計用其力三十年爾今有二十而已通籍者矣其亦可以六十爲斷乎至如王陽貢禹之流於今爲不世出之士又不可以六十爲限也父母八十聽終養吁嗟晚矣父母不必皆八十也其有疾病又不論年也今令甲不以年限誠善竊聞諸道路或八十猶不以終養請此爲無人道之尢者豈止不能讓而已哉謝章得薦賢自代唐宋猶然今其法已蕩然無存卽間有徒費簡紙者不過外任之大僚而京朝三品以上官皆聞命而卽受事如召一吏何以勸讓如寔言誠可勵世𨿽然防有懼焉懼夫除官而許之薦官薦者之意尙未決而求者已盈門矣不得則怨是爭之府也且使薦者而不公耶有識者固將唾之其公耶必從而效之如寔言所讓最多者其必然也而彼欲爭之者苐中以朋黨之一言卽一网盡矣故此法尙未可遽行嗚呼孰使夫古賢臣之嘉言讜議而有所不可行其非人心之憂也與

皇淸文頴卷七

欽定四庫全書

皇淸文頴卷八

論

三禮論

韓菼

禮之亡亡於周衰諸侯逾法度惡害已皆滅去其籍至秦益大壞漢興六經之文皆未出最先議禮則叔孫通取合當世參酌秦法沿襲施行遂爲故事終西京之世賈誼董仲舒王吉劉向之徒所以發憤太息而不能已也章和時曹褒被詔條正禮樂撰次天子至於庶人冠婚吉凶始終制度百五十篇仍雜以五經讖記之文防寢不行唐初魏徵等爲貞觀禮李義府許敬宗增之爲顯慶禮蕭嵩等復折衷之爲開元禮宋初開寶通禮亦本開元禮增損之信齋楊氏所謂士大夫好古者止知有開元以後之禮者也夫自叔孫通壞棄古禮而髙堂生十七篇者𨿽尋出第列於學宮而不足以助宏國家之制作歐陽氏云三代以後治出於二而禮樂爲虛名豈惟治出於二哉禮與禮亦爲二而朝廷所施愽士所藏訖不能相明也惟周禮一書劉歆發明之王莽行之而遂以大亂重以王安石之紛更制度托於周官而世儒遂疑此非周公之書出歆莽之僞爲抑又過也夫古禮十七篇髙堂生所傳與淹中所出不殊其爲古書無疑朱子謂儀禮是經禮記是觧如儀禮有冠禮禮記便有冠義儀禮有昏禮禮記便有昏義燕射禮皆然其說爲至明確朱子晚年所以亟欲論定而又以屬黃幹終之也周禮𨿽若繁碎而廣大精密非周公不能作獨戴記之傳試去大學中庸二書則其粹然者無防而今列於學宮者顧獨小戴所刪學者以非功令所習周禮儀禮浸庋髙閣是古禮之僅存者幸經宋諸大儒之發明而又將復久蝕於後誠可痛也往者有請以儀禮周禮並列學宮試弟子員者議格不行愚竊謂誠宜如朱子之意令習禮家一以儀禮爲宗而輔以周禮禮記使學者勿忽於其所難讀而深求古禮之意以佐國家制作度越前代之盛而自叔孫以來議禮因循茍簡之失庶乎可以漸革矣

儀禮論

韓菼

先王之治天下以至易簡者立其體以至周詳者逹其用夫天秩天敍人綱人紀其間曲爲之防事爲之制而三千三百教大備矣秦火之後髙堂生傳儀禮十七篇冠昏喪祭鄕相見與夫聘覲燕射之儀文固不甚害於當時之諸侯而春秋以來猶有行之者學士大夫習其傳者至漢初而猶在其書又蚤出則諸儒之附益蓋寡於諸侯所去之籍及秦煨燼之餘或千百之什一也昔者朱子有札子乞修三禮防以儀禮爲本經而以禮記爲其義說更欲雜取諸經史諸儒之說附本經之下而惜乎其未果也論者曰昔子太叔譏晉趙簡子見儀而謂之禮杜預以爲韓宣子聘魯見易象與春秋而嘆曰周禮在魯是禮之舊經已亡今之周官非古書也其儀文之曲折有隨世損益者聖人復起將必就今禮而去其太甚而十七篇者𨿽在蓋無所用之嗚呼斯誠不足與言禮者矣唐之開元宋之開寶非不盛行於一時者其治亂得失視古爲何如蓋嘗讀曾鞏禮閣新儀序而愛其言曰禮者其本在於養人之性而其用在於言動視聼之間善乎得先王制禮之精意者矣又嘗愛張載之言曰經禮三百曲禮三千無一事之非仁也可謂深於學禮者矣夫此儀禮之十七篇者以五禮言之嘉禮七賓禮三凶禮四吉禮三而無軍禮以目錄次第攷之士冠禮士二十而冠之禮也士昏禮士娶妻之禮也士相見禮士以職位相親始承贄相見之禮也鄕飲酒禮諸侯之卿大夫賓賢之禮也大射諸侯將祭與羣臣大射之禮也聘禮諸侯使卿相問之禮也公食大夫主國以禮食小聘大夫之禮覲禮諸侯秋見天子之禮也喪服子夏傳自天子以下喪服年月親疎隆殺之禮也士喪禮自始至旣殯之禮也旣夕士喪禮之下篇也特豕饋食士虞禮也特牲饋食諸侯之士祭祖禰之禮也少牢饋食卿大夫祭其祖禰於廟之禮也有司徹上大夫旣祭儐屍於堂之禮也統而論之人道始於昏冠父子著代莫先乎此矣始以職相見有君臣朋友之義矣鄕射鄕飲正齒位賓賢能貴貴長長賢賢之義矣燕射聘覲諸侯上尊天子旁屬與國下逮羣臣之義矣喪服士喪禮士虞禮人道之終大夫士之祭禮三所以報本反始者加詳矣嗚呼先王所以教民親愛恭敬辭讓而無滛佚慢惰之心焉此物此志也誠使行之今日不過其服物器用如酒醴酒鸞刀割刀貴本親用之不同耳豈無所用之哉且卽子太叔告簡子之言思之其所謂天經地義乃夫子孝經之文則必以則天因地者爲制禮之本明矣三百以爲綱三千以爲目綱舉目張皆在一書之中也而顧以是爲儀也非禮也哉夫禮之行也小大由之而或未知夫形而上者之在其中也故其後知禮意者少而習其儀者亦不敢侈然自外於規矩繩墨之外所得爲已多也惜乎其存者止十七篇也故明沅州劉有年洪武時禦史永樂中上儀禮逸經十有八篇若果淹中之舊也則儀禮之亡者全矣夫孝經古文乃在新羅日本謝承後漢書明末猶有見之者豈得謂古書之必盡亡故漢唐求逸書賞之以官購之以金而有年之書出非其時遂復失之嗚呼此十七篇者世久以爲迂闊無所用之矣𨿽存亦逸也而況乎其逸者也

樂章論

韓菼

舜典曰詩言志歌永言此初命後防之言也其後大韶旣作薦於祖考旣已致鳯皇來儀之應而防言此音樂之和由於庶尹之允諧帝於是爲之作歌而臯陶爲之賡歌此其詩近於正大雅者也夏詩有五子之歌怨歌也孝子悌弟之言也其義近於變小雅而其音節則近於大雅者也虞夏之詩惟此二篇見於書而已其歌以爲大韶大夏之節者不傳也正考父校商之名頌十二篇於周太師以那爲首至孔子之時又亡其七矣成康沒而頌聲寢變風變雅作及宣王再興則有宣王之大小雅而無宣王之頌豈非其徳薄而有所不敢爲哉詩云吉甫作頌穆如淸風𨿽其自以爲頌而其體制聲調則不離乎雅也史克之頌閟宮誇誕而無實者也稱姜嫄媚成風也稱三壽媚三卿也稱令妻壽母媚成風兼媚聲姜也其曰莊公之子承莊公不承閔公他日夏父弗忌所以躋僖於閔之上以子而先父食者也周頌之所稱揚者皆其祖父之功徳已然之事若祭祀之主人與顯相則稱其孝而已不聞以未然之事極其揚厲也故魯頌作而樂歌之體壞爲後世矯誣之濫觴矣其後則雅頌失其所矣其後則雅鄭無別矣孔子告顏淵以放鄭聲反魯正樂然後雅頌各得其所知雅之不可混於頌而鄭之不可使亂雅樂也其詩然其聲然矣自古樂失傳而亡國靡靡之音不絕於世則𨿽後之作者未嘗不寫效雅頌之語以爲郊廟之樂章而譜以世俗之樂此又其事之相反者也沛宮原廟三侯之章漢祖自作其詞安不忘危又未經李恊律等恊以新律斯爲近古者矣迨武帝立樂府而蒲梢天馬之歌薦之宗廟此則以鄭衛之音歌鄭衛之詩而欲祖考來格也故汲黯曰先帝百姓豈能知其音耶蓋深譏之自餘歌詞出於司馬相如等文𨿽爾雅未有祖宗之事而八音均調又不恊鐘律後之作者𨿽如王粲傅成公綏張華褚淵沈約之徒亦不過如此所以然者其祖功宗徳固未之前聞而其致王之由揖讓徵伐之事亦未有如虞周者太平刑措之風又不足以防成康之盛此非可以虛文飾說爲也則夫樂章之欲擬於古難矣若乃習其數者不能明其義爲其詞者不能度其曲此又後世之通患也杜防所傳鹿鳴騶虞伐檀文王四曲施之郊廟罔知所應抑又名實乖異音節已非鄭樵稱梁武自曉音律又詔百司各陳所聞帝自紏摘前違裁制十二雅樂自此始定𨿽制作非古而聲有倫凖十二律以法天成之數故世世因之而不能易也以愚論之梁武帝制佛法十曲名爲正樂如襄陽蹋銅蹄之類又更造新聲則其所制定者其果如漢兒寛所雲天子建中和之極兼綜條貫金聲而玉振之者耶蓋亦以當代所沿樵故不得而議之也唐宋以後其辭旣平而近俚復誇而不實其淸濁髙下疾徐之節奏未必果足以髣髴於穆然大古之音而致神祗鬼物也豈知夫古人之作其篇章字句多少長短非有一定及詩之旣成而後被之於樂異於後世之塡詞度曲多少長短必出於一者也君子言思可道而況長言之詠嘆之播之琴瑟管弦以對越於先王之靈者乎夫周頌之作亦有在康王而後者殷武之稱奮伐荊楚乃在髙宗之廟則後之樂章數傳而無所增益者非古也夫本原事實以獻於祖考形容愛敬以惕其子孫此作頌之防綴文之事審音之官皆宜畱意者也

諸儒語錄論

韓菼

甞讀論語一書不特可以識聖人之言又可以見門弟子之記聖言者簡重而有體也先儒以爲出於曾子有子子夏之徒所記蓋皆得於聖人之深者其序次聖言謹嚴爾雅絕有體要今其書煌煌乎與六經相爲表裏發明矣孟氏之書亦非其自著其徒萬章公孫丑相與記其所言耳今七篇者是也愚竊異夫後之學者之僅知記其師之說而不知所以傳世而行逺也夫言以足志文以足言言之無文行而不逺文固言語自然之節必不可以已也所謂辭逹而已者亦謂其辭則然而非方言俚語亦可以爲辭也自夫子沒千有餘年得程子朱子而道益大顯其言無不可以羽翼聖經發皇幽而獨其弟子無有能整齊比屬使有文章倫理便於誦讀而尋繹者也此固尊信其師之深親承其謦欬不敢有一毫增損恐不得其眞而獨不知其不可以傳世而行逺也夫程子朱子之書其所自著𨿽其小小題敍亦皆有法度不獨書疏札子而已傳世行逺亦足與六經表裏發明而獨其平日之言記自弟子者方言俚語隨得輙錄此誠未成之書而不無有待於後者也昔有問尹和靖者曰伊川答人問鳶飛魚躍曰防得時活潑潑地防不得時只是弄精魂不知曾有此語否和靖曰是學者不善紀錄伊川教人多以俗語引之人便記此兩句蓋活潑潑當時有此俗語僧家屢用之伊川豈用禪語者故和靖直咎記者之失也抑尢有不可者宋時僧徒陋劣乃有語錄儒者亦效僧家作語錄夫左氏有國語夫子論語有齊魯兩家亦有家語語錄之稱𨿽於義無害然而釋氏之書始亦諱其不文而嘗竊莊老之書以文之矣鳩摩羅什譯梵書乃用說文爾雅可謂有志其後枝分別其說益繁而不能文焉又其問答所參卽事指喝本屬不經故直錄其語不加剪截獨怪儒者服聖教言聖言而其書一如釋氏之書無爲也自朱子而後諸儒之語錄盛行與佛書交雜其言之無文同其書之義例同要爲以儒而入於釋之漸不可不愼也若揚雄作太擬經作法言擬論語學者非之今程朱之說非雄比也學者誠不能及曽子有子子夏而豈必出萬章公孫丑下哉整齊比屬以次於六經語孟之後而凡諸儒之言之足以羽翼發明者率仿此義例以成書而姑置其語錄之名若此者所以傳世而行逺也愚是以備論之

春秋論

朱彜尊

春秋之義莫大乎正名何以正之正之以天子之命而已列爵有五公侯伯子男天子所命也其進也惟天子得進之其黜也惟天子得黜之孔子特據之以大書於防以明天子之命故邾附庸也而進爲子滕薛來朝侯也其後滕降爲子薛降爲伯州虞郭小國也而稱公杞本公也而或降爲侯或降爲伯或降爲子或復爲伯他若於葵邱宋以公而稱子於溫於召陵陳以侯而稱子傳者見稱名之有異因之據例發義於宋於陳則云在喪未也於州於虞於郭則云非爵也於杞則云用夷禮也夫曰未稱子則桓公十有三年衛之宣公未而書衛侯成公三年宋之文公衛之穆公皆未葬而書宋公衛侯僖公二十五年衛文公旣矣而盟於洮書衛子是稱子不系乎不也夫謂舎國滅國被執𨿽生齊之於死故稱公則紀侯大去其國不當復書侯譚子子溫子防子沈子胡子不當復書子小邾子執於宋徐子執於楚衛侯鄭伯曹伯莒子邾子執於晉皆不得復書爵也其曰杞成公之卒賤之終其身也文公之來盟旣已賤之矣其卒復書伯其義何也成公文公之書子也以其用夷禮𨿽大曰子也其先公降而侯侯降而伯其義何也之眾說者皆由尊聖人之過謂聖人可以意予奪之進以示襃黜以示貶測之愈深而離之益逺矣方周未衰諸侯不享覲者一貶其爵再削其地至於不朝者三則六師移之迨後戰於繻葛敗績於貿戎而成周之禾溫之麥可芟而踐六師旣不能移土地又不能削惟爵號之存猶可操其柄則因其罪貶之當日之諸侯未肯降心以從天子之命其盟會慶弔來告於宗國必仍其舊而莫之攺孔子則因其時而考其事書其爵以正其名凡王之未甞黜者𨿽州虞之細猶得稱公其旣黜者杞𨿽二王之後疊降爲子俾知王命之不可犯僭稱之不足恃以取信後世而當時之亂臣彊國知所懼焉故曰春秋天子之事也曰然則宋陳稱子不以在喪未歟曰諸侯卽位必命之天子旣而稱子未受命於王也受命矣則𨿽未可以書爵宋公衛侯是也子言之矣惟器與名不可以假人君之所司也夫以君之所司而在下之權得以進退予奪之則孔子先自處於無王何以使亂臣彊國知懼而示信於後世乎顧羣儒之說猶紛紛附會之不一此乃孔子所云罪我者也

詩論

朱彜尊

孔子刪詩之說倡自司馬子長歷代儒生莫敢異議惟朱子謂經孔子重新整理未見得刪與不刪又謂孔子不曽刪去只是刋定而已水心葉氏亦謂詩不因孔子而刪誠千古卓見也竊以詩者掌之王朝班之侯服小學大學之所諷誦冬夏之所教莫之有異故盟會聘問燕享列國之大夫賦詩見志不盡操其土風使孔子以一人之見取而刪之王朝列國之臣其孰信而從之者且如行以肆夏趨以采齊樂師所教之樂儀也何不可施於禮義而孔子必刪之俾堂上有儀而門外無儀何也凡射王以騶虞爲節諸侯以貍首爲節大夫以采蘋爲節士以采蘩爲節今大小戴記載有貍首之辭未嘗與禮義悖而孔子於騶虞采蘋采蘩則存之於貍首獨去之俾王與大夫士有節而諸侯無節又何也燕禮升歌鹿鳴下管新宮大射儀乃歌鹿鳴三終乃管新宮三終而孔子於鹿鳴則存之於新宮則去之俾歌有詩而管無詩又何也肆夏繁遏渠天子所以享元侯者故九夏掌於鐘師而大司樂王出入奏王夏屍出入奏肆夏牲出入奏昭夏鄕飲酒之禮賔出奏陔鄕射之禮賔興奏陔大射之儀公升卽席奏陔賔醉奏陔公入驁此又何不可施於禮義而孔子必刪之俾禮廢而樂缺又何也正考父校商之名頌十二篇於周太師歸以祀其先王孔子殷人乃反以先世之所校歸祀其祖者刪其七篇而止存其五又何也穆王欲肆其心周行天下祭公謀父作祁招之詩以止王心詩之合乎禮義者莫此若矣孔子旣善其義而又刪之又何也且詩至於三千篇則輶軒之所采定不止於十三國矣而季札觀樂於魯所歌風詩無出十三國之外者又子所雅言一則曰詩三百再則曰誦詩三百未必定屬刪後之言況多至三千樂師防叟安能徧爲諷誦竊疑當日掌之王朝班之侯服者亦止於三百餘篇而已至歐陽子謂刪詩云者非止全篇刪去或篇刪其章或章刪其句或句刪其字此又不然詩云唐棣之華偏其反而豈不爾思室是逺而惟其詩孔子未嘗刪故爲弟子雅言之也詩云衣錦尙防文之著也惟其詩孔子亦未嘗刪故子思子舉而述之也詩云誰能秉國成今本無能字猶夫殷鑑不逺在於夏后之世今本無於字非孔子去之也流傳旣久偶脫去爾昔者子夏親受詩於孔子矣其稱詩曰巧笑倩兮美目盻兮素以爲絢兮惟其句孔子亦未甞刪故子夏所受之詩存其辭以相質而孔子亟許其可與言詩初未以素絢之語有害於義而斥之也由是觀之詩之逸也非孔子刪之可信已然則詩何以逸也曰一則秦火之後竹帛無存而日誦者偶遺忘也一則作者章句長短不齊而後之爲章句之學者必比而齊之於句之從出者去之故也一則樂師防叟止記其音節而亡其辭竇公之於樂惟記周官大司樂一篇而其餘不知制氏則僅記其鏗鏘鼓舞而不能言其義此樂章之所闕獨多也且夫六詩之序自周官魯之次周商之次魯不自孔子始也而後之論者若似乎私其宗國存其先祖而然尢剌繆之甚矣王制變禮易樂者爲不從不從者君流今以太師之所陳大司樂之所教瞽蒙之所諷誦輙取篇章句字而刪去之是變禮易樂也若移秦於魏唐之後檜後於陳豳後於檜其亦何所取義而孔子必更之噫衰周之際禮不期於壞而壞樂不期於崩而崩孔子方憂其放失考求之不暇而豈其刪之以自取不從之罪哉

理學眞僞論

張廷瓚

且夫道之所以大明於天下萬世者賴有聖賢眞儒以維系之也三代以前道之統肇於帝王明於師相堯舜禹湯文武周公之治法其及天下也孔子孟子之立教其及天下也逺是以微危精一之防緝熙敬止之學道徳仁義之理體諸躬修措諸事業播於一時則有禮樂政刑之化垂於後世則成纂修刪定之書煌煌乎如日月之經天江河之緯地靡不仰焉靡不歸焉豈非斯道斯民之大幸歟然當其時已有楊墨之言告子辧性之說潛伏於道統昌明之日而理學眞僞此其肇端也自漢以後董子韓子闡發微文屏斥異端注疏繁興亦道統修明之一助嗣是而濓洛關閩諸儒出而堯舜禹湯文武周公孔孟之道著於倫紀明於六經昭然於天下後世迄今觀周張之學歸本於靜誠二程之學切求乎仁敬邵子先天之學啟聖人未言之防朱子傳注之學發聖人已言之蘊類皆躬踐實行內外一致而不徒托諸語言議論之間其時寧有眞僞之殊哉夫理學之所以分眞僞者皆由浮誇之士徒有慕乎道徳之名而欲襲取其貌以欺天下後世其發議於廊廟之上何甞不侃侃言忠至問其靖共匪懈之忱則不知其安在也周旋於家庭之內何甞不切切言孝至問其服勞養志之事則不知其何屬也以及處已接物之間危疑艱難之際或慷慨自言其介節或勉彊責人以難行非不足以竦一時之聽觀一旦身歷其境而其畏葸趨避之狀更有勝於常人數倍者蓋由其人務名而不務實以欺而不以誠此眞僞之所由分亦如孔孟時之有楊墨異端也夫朱子爲有宋一代大儒今觀其遺集所存味道之言發見於詩歌者不少而翰墨之畱傳人間者亦往往有之後世學者或有謂詩歌翰墨非理學所當務是蓋無兼長遊藝黼黻潤色之才故爲此語以文其固陋適足爲天下後世笑而已

理學眞僞論

沈涵

世道所以常存人心所以不敝者何恃乎恃有理學之眞而已矣三代以前君師之統出於一堯舜之精一危微禹湯之只臺建中文武之緝熈執競數聖相傳實爲萬世理學之祖下至羣黎百姓家無異訓人無異習無論理講學之名而理學自昭於天壤當其時並無所謂眞也亦安有所謂僞者雜出於其間哉迨後世人心不古風俗日漓天生孔子以木鐸斯民而易詩書春秋禮樂炳若日星子思孟軻從而光大之言心言性言仁言義其理益詳其學益顯豈聖賢之得已哉蓋深懼天下之僞爲理學而實非理學者貽害於世道人心至大故以憂世覺民之心著爲扶衰救敝之論故曰六經之作皆聖人憂患之思也彼夫楊墨之徒以兼愛言仁以爲我言義荀卿以性爲惡僞學之獘至河決魚爛而不可復止若非孔孟預知其而昭示之力拒之天下後世安知理學中自有眞者在耶漢唐以來儒者固多而眞僞亦異如河汾昌黎於進退出處之間君子猶有遺議況揚雄之劇秦美新王何之髙談莊老又不足言已逮及有宋眞儒軰出濓溪之立誠也二程之主敬也橫渠之致虛守靜也紫陽之格物致知也孔孟之傳得諸儒而愈顯厥功懋矣然使當時徒襲夫講學論道之名而究無立身行已之實天下後世亦孰從而信之惟其言行相符名實相副是以理學至今而彌彰卽如九淵之尊徳性守仁之致良知說者謂其近於禪然鵝湖鹿洞當時原未嘗抵牾而文成功業炳耀廟廊豈僞學之徒所可並稱𨿽皆謂之眞儒可也總之理學出於眞則不言而躬行事君者不必以忠名事親者不必以孝名持躬接物者不必以仁義名隱微天性間固自有至眞者在也否則裒衣博帶重席擁臯髙談忠孝而實悖於君父矜言仁義而實近於矯誣眞聖道之蟊螣耳何足以言理學哉昔人云秦人焚經而經存漢儒窮經而經絕經學且然況理學乎所願世之儒者日從事於其眞而毋卽於僞則防矣

理學眞僞論

胡會恩

自古帝王崇儒道爲聖賢繼絕業爲萬世開太平未嘗不以表章理學爲亟亟也然必嚴其辧而後矯餙者不得托正其趨而後似是者不得參所分在心術之微而所闗及於天下國家之大誠恐名實一淆而流品莫定則風俗人才有受其獘而不知者此理學眞僞之間所當取而論定之也嘗試思之執中之傳肇於唐虞垂教之統開於洙泗厥後諸儒授受代有師承初未嘗立理學之名也迨有宋之濓洛關閩出闡先聖之微言振千秋之墜緒著書立說以昌明世教啟廸羣防皆諸儒躬行心得之所及而學者翕然宗之則理學之名由斯立焉然尙其眞則不惟無愧於諸儒而直可上希乎先聖渉於僞則不惟有悖於先聖而早已獲罪於諸儒今夫眞儒之爲學也本之日用彛倫措之經綸事業忠孝非以立名亷節非以沽譽以至一言一動之間不緣飾以驚愚不矯情以鎭物無往而非眞則無往而非理學也如其不然而襲端人之貌以爲聲援之階修長者之容以便營私之術𨿽髙談性命矢口詩書而隱微食影之間不可問者實多則亦適成其爲自欺之學而聖人所斥爲色取行違之徒而已矣是以學者之立心也必先於立誠而謹於爲已以和平中正之操而爲光明磊落之槪不參以作僞之念不雜於爲人之私可以質幽獨卽可以質聖賢可以對屋漏卽可以對君父則有理學之名可也無理學之名亦可也蓋崇其實則可謝其名而尙其眞則必絕其僞防防如也𨿽然物情之不能有眞而無僞久矣惟亶聰立極之聖人懸鑑衡以辧羣品考古鏡今旁燭無疆必不使僞者得以亂眞而眞者或反絀於僞也斯其爲理學昌明之防乎

無極而太極論

張廷璐

易曰形而上者謂之道形而下者謂之器夫形而上則不可以形求也不可以形求而實爲眾形之所由生而卽爲眾形之所莫能外夫天地之大萬物之賾必拘拘焉執一形以求道不可以盡道也亦並不可以明道也道無形也道無形而必執形以求之則其視道也淺矣然則道終不可以形求乎道無形而天下之有形者皆道之所以形其形至虛也而涵天下之實至約也而貫天下之紛至無也而妙天下之有此周子無極而太極之說闡前聖未發之防而實爲千古不易之定論也今夫天地吾不知其所由始也而道生之有天地然後有萬物萬物吾不知其所紀極也而道生之渾然一理運行於沖虛冥漠之中無聲臭之可尋無方體之可執然而乾坤之所以覆載日月之所以照臨風雨霜露之所以動散而凝結山川之所以流峙君臣父子夫婦昆弟朋友之所以耦處而類聚以至於飛潛動植跂行喙息之屬所以若其性而遂其生莫不各有自然之道以主宰乎其間則其所謂無聲臭之可防無方體之可執者又豈非造化之樞紐而品彚之根柢也哉故析而觀之物物各具一太極也統而言之萬物同此一太極也萬殊之所以分一本之所以合無體而無乎不體無在而無乎不在故曰無極而太極也或疑周子於太極之外復增無極與易有太極之言有未合也不知原太極於無極所以明其無形而有理而太極卽在無極之中卽無極而指其爲太極所以明至理不可以形求而無極原不在太極之外故朱子以爲黙識於意言之表張子以爲淵源粹精秦漢以來所未有則周子斯言正與大易形而上之防相發明而何疑其有未合也哉

黃鐘爲萬事根本論

張廷璐

天下之事不得其中則施之而有所不通得其中則推之而無乎不凖蓋中也者得乎天地最初之理而調劑於陰陽動靜之平是以天下之大事物之紛賾𨿽千變萬化皆莫不由乎此而無有逾於其外者此黃鐘爲萬事根本之說誠古今不易之定論也昔者黃帝使伶倫取嶰谷之竹生其竅厚均者防兩節間而吹之以爲黃鐘之宮制十二篇以聼鳯之鳴雌雄各六比黃鐘之宮而皆可以生之均其長得九寸審其圍得九分積其實爲八十一分凡五音十二律六十調八十四聲皆由黃鐘而損益之此黃鐘之所以爲律本也由是以之審度而度長短積黃鐘之十分以爲寸各自其十以至於尺丈引本起於黃鐘之長而五度審矣以之嘉量而量多寡黃鐘之管容黍千二百爲龠合龠爲合各自其十以至於升斗斛本起於黃鐘之龠而五量嘉矣以之謹權衡而平輕重龠所容之黍重十二銖二十四銖爲兩十六兩爲斤三十斤爲鈞四鈞爲石本起於黃鐘之重而五權謹矣推之權與物鈞而生衡衡運生規規圜生矩矩方生繩繩直生凖而規矩方圓繩直之屬莫不由之以定矣夫天下之事未有外於長短多寡輕重者而長短多寡輕重卽未有能外於黃鐘者則黃鐘之爲萬事根本不信然哉蓋天地之間所以彌綸而無間者理也數也黃鐘以自然之數察自然之理所謂純粹中之純粹者惟其中而已矣故其聲則中聲也其气則中气也法制由之以立禮樂由之以興風恪由之以同道徳由之以一中庸曰喜怒哀樂未發之謂中中也者天下之大本也知此蓋可以曉然於黃鐘爲萬事根本之義矣

日月五星行道論

張廷璐

自古聖人爲治皆取法於天堯典始命羲和欽若昊天首舉日月星辰舜典在璿璣玉衡以齊七政張衡靈憲云文曜麗乎天其動者有七日月五星是也蓋經星之附於天者終古不易其運行之參差而立儀制器以窺測之者惟在日月五星耳七政齊而經星不必言矣顧七政之運行有遲速之分而其所行之道亦不一漢書曰日有中道月有九行中道者黃道也天之體圎如彈丸北髙南下北極出地上三十六度南極入地下三十六度南北直徑一百八十二度彊赤道當天之中央去南北極各九十一度黃道半在赤道內半在赤道外北至東井去極近南至斗去極逺東至角西至奎去極中日行至於斗在赤道南二十四度則爲冬至至於東井在赤道北二十四度則爲夏至東至角西至奎行黃赤二道之交中則爲春秋分此日行道之大略也月春從靑道夏從赤道秋從白道冬從黑道道各有二皆斜出於黃道之內外其出入黃道不過六度故合黃道而謂之九此月行道之大略也五星皆隨日由黃道行而盈縮遲速各異木爲歳星故歳歷一辰火爲熒惑行列宿司天道出入無常金水附日而動金爲太白水爲辰星常繞日旋轉或前或卻土爲塡星歳行一宿蓋五星之位有髙下則度有廣狹位近地者其度狹而易周位逺地者其度廣而難周五星大小不同各依其行順時應節但日月則運行而前五星則有畱退畱順之異天官家所謂見伏畱行者是也此五星行道之大略也諸說具載於歷代史書宋儒亦備論之詩書傳注皆可考然歷年旣久而不能無差卽以冬至言之堯時日躔虛三代則躔女春秋時在牛自漢以後在斗今且在箕矣蓋由歳差之故舉一冬至而其餘不可類推乎要而論之朱子雲天無體二十八宿便是天體故日月五星運行於天之下𨿽所行之道不一而同以二十八宿爲次捨劉向所謂宿者日月五星所宿舍也古今之言天者詳矣周髀宣夜之說已不可攷惟渾天獨存漢晉以來代有儀器唐李淳風更爲圓儀三重有六合三辰四遊之名皆所以測日月五星之行度大約皆渾天之法卽璿璣玉衡之遺制也蓋蒼蒼者天𨿽逺而無所紀極而儀器可以推測而知惟儀器逾宻則推測逾精而日月之運行五緯之躔次皆昭然可覩不失累黍於以佐聖人奉若只承之道爲敬授人時之本何可言天道逺而無裨人事也哉

皇淸文頴卷八

欽定四庫全書

皇淸文頴卷九

論

黃鐘爲萬事根本論

劉綸

古聖人擅顯庸創制之才彰物曲人官之用其所以經緯萬端者𨿽事極乎至纎且悉莫不與以宰攝之大原豈事事而爲之所哉亦以理必彚其元數必宗其朔卽天壤之大古今之遙皆將範圍不過而曲成不遺也請得詳黃鐘萬事根本之論今夫黃鐘者在气爲中气在聲爲中聲其得乎理者全也均其長得九寸徑其圍得九分積其實得八百一十分其賅乎數者備也故史記曰王者制事立法物度軌則壹稟於六律而六律之中物不得過事民不得過臣自有黃鐘以爲之君而按序遞生卽十二曲六十調不過錯綜以寫其蘊太和所以鼓蕩於兩間也气化所以節宣於萬類也天時人事所以綱維樞紐於終古也由是以之通歷而緹灰有消長焉以之嘉量而絫黍有虧盈焉以之凖度而圭撮有嬴縮焉以之平衡而銖兩有空積焉鬼神至遼也一吹息以格之矣鳥獸至蠢愚也一聼觸以召之矣豈非其旁皇周浹厥用四逹而不悖者歟然竊意前之聖人聲律身度正黃鐘以推萬事則一本散爲萬殊後之君子憑器考聲執萬事以求黃鐘則大用乖乎全體彼嶰谷之竹亦天籟自發耳鳯凰之鳴亦物性自通耳而元音卽有以紀之何者其神融故其迹洽也至於漢京房之用凖晉荀朂之用笛梁武帝之用通北齊信都芳之用輪扇皆不惜殫思沈慮庶防脗合夫黃鐘而沿襲旣差施用殊絕不亦舛乎善夫元定律呂新書之言曰欲求聲气之中莫若就黃鐘而多設之管每分遞減更疊以吹律元可得玆固根本之論也若夫聖作明述宿悟神解潛運在希聲之始而理無不精數無不貫休明鼓吹樂緯而禮經之俾天下皆受治焉所謂萬事萬化宰乎心其又當求諸根本之先也已

黃鐘爲萬事根本論

於振

天地之化必待於物爲之區事爲之制則不勝其勞而化育之理將有時而窮聖人之制必待於事爲之處物爲之給則不勝其賾而制作之妙將有時而絀然而天下之事固非聖人不能區畫盡善也則聖人之處萬事必有其本矣今夫律吾知其髙者髙而下者下也淸者淸而濁者濁也今夫度吾知其尺有所長寸有所短也今夫量吾知其斗之大於龠也庾之異於釜鐘也今夫衡吾知其千鈞之重不以銖兩而移也是數者萬事之所待理而百姓之所日用而不知者也然使聖人必斤斤焉今日治律明日治度又明日而爲之量與衡在聖人前民利用固有所不辭然而聖人有所不必者何也聖人固知本者也昔者黃帝使伶倫截嶰谷之竹防兩節而吹之制十二筩以象鳯凰之鳴雄聲六雌聲六律呂之生蓋始於此顧六律六呂播爲五音而益一以上生焉損一以下生焉四時和八風平功徳以是而昭符貺由是而集熙乎盛哉何由而致此蓋有本焉則黃鐘者是黃鐘者子月之律也候律之法爲室三重閉戶塗釁密布緹幔以河內之葭灰抑律兩端冬至日一陽初復其灰自然飛動而黃鐘應焉此固天地之气剝而必復聖人制器以迎之造物無心也聖人亦無心也由是而律呂正焉宮商協焉而百獸舞鳯凰儀無怪矣由是而九十分黃鐘之長一爲一分各自其十以登於引則度之長短視此矣由是取黃鐘之管容子穀秬黍中者一千二百爲一龠焉又十其龠而爲合焉而斗斛以上類然矣由是而一龠之重則十有二銖焉又倍其銖而爲兩焉而鈞石以往莫能外矣推而至於謀衣食興學校禮以節性樂以防滛凡所謂用天之時因地之利以導民之和者胥不外是故曰本也夫巨木之初生萌荄焉已耳土膏之所滋息雨露之所浸潤以達其枝以茂其葉髙或百尺廣防千畝者無他其根之所蟠者大而因之者有其本也黃鐘之爲萬事根本也亦若是則已矣蓋嘗論之後世之人物物而爲之所事事而爲之制宜其施之無不當矣而上下之間獘獘焉察察焉日不暇給者古之聖人執其簡以禦其繁握其中而圗其要萬事無能遁焉此黃帝堯舜所以垂衣裳而治成周之世所由致宇宙太和之盛也歟

黃鐘爲萬事根本論

周長髮

天下之事萬有不齊而莫不根本於黃鐘以爲起數之原大數協於十長於百大於千衍於萬此其事幾疑爲繁賾之藪而不可紀極以窮其蘊者矣不知肇始黃鐘紀於一而三之三三積之歷十二辰之數十有七萬七千一百四十七而五數備矣此其說有可得而申者焉昔者黃帝命伶倫自大夏之西昆侖之陰取嶰谷之竹其竅厚均者斷兩節間而吹之以爲黃鐘之宮制十二筩以聽鳳鳴而雌雄各六是謂律本自黃鐘以至蕤賔六律爲陽自林鐘以至應鐘六呂爲陰參分損益隔八相生皆還相爲宮以起數此所謂律娶妻而呂生子也夫律以起歷此又三統三正所由兆焉黃鐘當半子初開之候一陽來復之時施種黃泉孳萌萬物天統天正定於此也由是林鐘在醜則爲地統地正太簇在寅則爲人統人正玉衡杓建天之綱也日月初躔星之紀也推之而小周大周小成大成月防嵗防閏法元法備基於黃鐘之黍絫而天下之能事畢矣書曰同律度量衡蓋以齊逺近立民信也因律而考之度本起於黃鐘之長一黍之廣度爲九十分十分爲寸十寸爲尺十尺爲丈十丈爲引而五度審矣廷尉掌之量本起於黃鐘之龠合龠爲合十合爲升十升爲斗十斗爲斛而五量嘉矣職在太倉大司農掌之衡本起於黃鐘之重一龠容千二百黍重十二銖兩之爲兩十六兩爲斤三十斤爲鈞四鈞爲石而五權謹矣權與物鈞而生衡衡運生規規圜生矩矩方生繩繩直生凖是謂五則職在大行鴻臚掌之若此者其以黃鐘爲根本焉明甚然黃鐘起數又不特度長短者不失毫釐量多少者不失圭撮權重輕者不失銖黍而已也在人心亦自具黃鐘焉秉陽剛之气驗來復之機喜怒協乎溫肅哀樂符乎慘舒而由否而泰由屯而亨由剝而復天人理欲判於幾微其亦天開於子之精義乎所以按之五行而土屬中央驗之五事而思以作睿體之五常而信以統終察之五音而君以作始卽以萬事之本爲萬理之根無不合也是可探河洛之數而起悟矣

黃鐘爲萬事根本論

汪士鍠

天下之事不可勝舉而必有其原天下之理不可勝窮而必有其要推其所從生而遞以相嬗於無盡此繼天立極之聖人創爲法制垂諸後世而事以理起舉無有能外焉者也昔者黃帝使伶倫取嶰谷之竹吹之以爲黃鐘之宮制十二筩以聽鳳鳴雌雄並六比黃鐘之宮而皆可以生之是爲律本劉歆著其說曰一備數二和聲三審度四嘉量五權衡稽之於古今效之於气物和之於心耳考之於經傳咸得其實靡不協同數始於一至於十百千萬所以算數事物本起於黃鐘也一而三之三三積之歷十二辰之數十有七萬七千一百四十七而五數以備聲者宮商角徵羽也五聲之本生於黃鐘之律九寸爲宮或損或益以定商角徵羽九六相生陰陽之應也律有十二陽六爲律陰六爲呂合樂用焉歌奏用焉而五聲以和度者分寸尺丈引也本起黃鐘之長以子穀秬黍中者一黍之廣度之九十分黃鐘之長一爲一分積十爲寸自寸至引遞以十升而五度以審量者龠合升斗斛也起於黃鐘之龠用度數審其容以子穀秬黍中者千有二百實其龠以井水凖其防合龠爲合自合而至於斛皆以十遞加焉而五量以嘉衡權者衡所以任權而均物平輕重也其道如底以見凖之正繩之直左旋見規右旋見矩也權有銖兩斤鈞石之差焉起於黃鐘之重一龠容千二百黍重十二銖兩之爲兩十六兩爲斤三十斤爲鈞四鈞爲石而五權以制權與物均而生衡衡運生規規圜生矩矩方生繩繩直生凖凖正則平衡而均權是之謂五則也故書曰同律度量衡所以同天下齊風俗也陶唐命官授時以閏月定四時成歲允釐百工蓋自伏羲畫八卦由數起至黃帝堯舜而大備以天地之風气正十二律定黃鐘起於子而終於亥終而復始天地之大紀該焉歷代以來講求愈密而溯其始皆起於律史記曰王者制事立法物度軌則壹稟於六律六律爲萬事根本而黃鐘者又六律之根本也夫作者之謂聖述者之謂明行而不著習焉不察斯莫識所由來耳如其因端竟委窮流溯源則起化有自時措咸宜引而伸之觸類而長之天下之能事畢矣然則聖人之所以爲法於天下可傳於後世者其故可思也若夫縱黍橫黍之辧漢斛魏尺之殊羣論紛紜莫所折衷非荀阮之神解李通之心契詎易測其淵微也哉

黃鐘爲萬事根夲論

齊召南

言道者必溯太極言數者必溯黃鐘此非有精粗神迹之判也太極者黃鐘之至理黃鐘者太極之元气始生萬物位居中央於聲爲宮於行爲土於辰爲子於卦爲復於統爲天於時爲曰南至气之母而聲之君也是以舉天下千變萬化之噐與數莫不由之以生卽謂萬事之太極也可防哉黃鐘爲萬事根本之說也試論之黃帝制律以象鳳鳴首曰黃鐘其長九寸其數九九從而遞相損益以極於應鐘而十二律備黃鐘正則十二律皆正而天下之聲無不正大樂所以同和天地感格幽明類致百物移易天下之風俗而鼓舞至神者黃鐘之爲也然則謂十二律爲樂之根本而黃鐘爲十一律之根本此亦善於言黃鐘者矣𨿽然烏足以盡黃鐘哉今夫天下事之大端有五備數審度嘉量權衡與和聲並重者也而是四者則無一不本於黃鐘數之紀於一協於十長於百大於千衍於萬也夲起於黃鐘積三之數度之別於分忖於寸蒦於尺張於丈信於引也夲起於黃鐘積黍之長量之躍於龠合於合登於升聚於鬥角於斛也本起於黃鐘積黍之龠權之始於銖兩於兩明於斤均於鈞終於石也夲起於黃鐘積黍之重書曰同律度量衡冠律於度量衡之上凡以是也至於布蓍而掛扐卦爻應焉尙象而規矩凖繩應焉演爲歷算而春夏秋冬之節气章蔀紀元之積分應焉推而族姓始於吹律軍聲辧於執籥星土凖於旋宮天下無有一事不夲於黃鐘也者又奚啻括羲和廷尉鴻臚司農之所掌已哉以其爲施種之初也故曰鐘以其爲五色之尊也故曰黃陰陽合徳气鐘於子以化生萬物故由孳萌而紐牙而引逹而冒茆而振美而己盛者生气之通自幹初九以至上九也其由咢布而昧薆而申堅而畱孰而畢入而該閡者生气之復自坤初六以至上六也變化不窮以黃鐘爲樞紐如木之始於根而布於葉以暢於枝如水之始於夲而流爲川以放於海班固所謂防極中和爲萬物元又謂太極元气函三爲一洵善於言黃鐘者歟抑又有說有天地之黃鐘有人心之黃鐘天地之黃鐘月令是也故孔子贊易曰天地之大徳曰生而於復則曰見天地之心也人心之黃鐘喜怒哀樂之未發是也故中庸以中爲天下之大本也處兩大之中者爲人宰四海之中者爲君君之所以理萬幾而康萬國者豈有他哉心而已君所以宅心者豈有他哉中而已致中以致和而天地協應兆民阜成百昌茂遂將所謂黃鐘者不在區區之噐數而在道法矣書曰皇建其有極此卽萬事根夲之說也歟

史論

劉綸

讀諸史而不以正史爲考信則見必岐讀正史而不以諸史爲參稽則識必固司馬遷續父談爲史記禇少孫補以景武紀等書裴駰觧之而蘇子由作古史以糾之班固續父彪爲前漢章帝又命曹大家補八表天文等書顏師古注之而劉知幾作史通以糾之蔚宗晉人輕俊之風似遜孟堅一格而思精體大與班並驅或曰前漢失之同後漢失之誕則荀袁二紀可並采已陳壽三國誌帝魏而退蜀𨿽文中子司馬公諸人俱韙之而大統實紊習鑿齒所以有漢晉春秋之作而蕭常亦正以續後漢書也夫古人史出一手至晉書乃共參著述其始創於何法盛等十八家其後修於房元齡等十三人房喬者卽元齡也文多駢麗無亦兼采世說諸書之過歟李延壽之爲南北史也綜八代於二書以成父志而沈約魏收子顯思廉百藥徳棻之史瞠乎後焉然其復也可芟其遺也可檢彚而修之是固有待且南北史不作本志則如魏徵隋書所編顏孔諸人之志尢屬賅貫可佳而論史者專及五代何哉舊唐書權輿於韋述斟酌於劉昫仁宗時加刪攺新唐書則梅堯臣爲方鎭百官表劉羲叟爲律曆五行志宋子京爲列傳而歐公綜紀志之成進表有云其事則增於前其文則省於舊當矣乃劉元城正以此爲新書之病又豈無說耶至於歐公新五代史蓋重修薛氏舊本者自朝廷取付史監而居正之史不行良由煩猥失實耳宋金遼之史不及前代如掲傒斯歐陽元所修尢屬不知正閏其庶幾者陳桱之通鑑續編他若李燾長編陳仲微二王本紀亦不足多矣元史作於胡粹中洪武間命宋濂纂修尢多舛謬欲其追嫓前史之流風餘韻蓋亦難之豈古今人本不相及歟抑𨿽有史才而未盡協其用歟夫以司馬班範陳壽諸人其才與學與識固超出於諸史萬萬也以子由知幾鑿齒蕭常諸人其才與學與識未必不大遜於正史也然而正史之缺失亦有時不能不借諸史以捄之何者正史釐爲國憲有其醇必有其疵諸史列於各家有偏見亦有特見今誠以正史爲一成之案而以諸史爲互証之佐亦讀史者之又一見也矧二十一史皆法尙書爲紀傳體至編年之例諸家不同而莫善於司馬涑水之通鑑胡文定作舉要補遺所以正其失也劉恕復作通鑑外紀所以備其闕也紫陽綱目規仿春秋至嚴且明不在永叔五代史下金履祥通鑑前編得其意焉珥筆者宜於何取法已方今

聖天子盛徳休烈光於靑簡遴記言記動之司分系日系年之典而又纂修

實錄以揚扢我

祖宗累世之丕緒一時冊府蕓香鸞坡鳳掖蓋皆有左黼右黻蔚爲

國華用能垂萬年之憲勒千古之書者矣【臣】其敢不拜手稽首以爲

當寧獻

史論

於振

昔我

聖祖仁皇帝以朱子綱目一書有禆於治道有益於人心特於

敕幾淸暇丹黃甲乙著爲成書刋刻頒賜俾天下溯流窮源以知春秋筆削之精義又以明史未竟

特命開館

簡選儒臣搜羅舊聞以彰美備

世宗憲皇帝監於先典復加考定伏遇我

皇上干徳龍飛生知天縱懋學日新羣臣之擬述一衷於

聖明之裁定於是乎有明之史炳乎足以奄有二十一代之簡編矣顧【臣】竊惟史之難有三非具淵通之學則無本也非有著作之才則非體也非嫻於掌故則古今不具悉前後不相防古人云文章如面史才最難職此故也廿一史之名亦以其代言之耳正史之外如漢之袁宏荀恱晉之孫盛習鑿齒及王隱臧榮緒逮後劉知幾輩皆有述作蔚然可觀亦曷可少焉𨿽然千古之史才司馬子長其首也其文宕逸善敍事有牢籠萬有之防始於談成於遷補於褚少孫尙矣而班固乃逌然之謂其崇黃老進姦雄耳夷考固之爲書自髙至武盡竊遷之舊六世之後資於賈逵劉歆其卒也曹大家爲之竟其業則固之所自爲蓋無幾耳然其文筆醇古朴茂又非後之所及範倜儻小才人無足取獨其書體大思精所以與班馬並稱三史也三國之統自當以蜀爲正陳壽無足責而涑水亦復仍之至紫陽作綱目而正統始定其爲功於名教大矣晉書始於何法盛等十八家貞觀中以法盛等所撰未允詔房喬與褚遂良許敬宗等再加撰次房喬者元齡也喬以宣武諸傳論上所自爲故曰制防而稱禦撰焉古者修書多出一家之言其成於眾手而歸之禦撰蓋始於此前此則有沈約之宋書蕭子顯之齊書姚思防之梁陳書魏收之魏書李百藥之齊書令狐徳棻之周書之數子者非不各竭其心思才力欲與班馬爭席顧有紀傳而無志書識者憾焉非有隋書爲之補其缺略何以信今而傳後耶隋書者亦修於貞觀與晉書並稱良史者也蓋由太宗因才器使以顏師古孔頴逹博通古今故授以紀傳於志寧李淳風明於天文地理圗籍之學故授以誌書総覈詳明自沈約以來所未有也其時李延壽預修晉隋二書究悉舊事因效馬遷體総序八代爲南北史學者稱之而沈約魏收諸家益微矣唐書始於吳兢劉昫因之繁略不均是非失實宋祁歐陽修被命爲新書事增於前文省於舊劉元城以爲事增文省正新書之失云舊例修書止著官髙一人歐以宋爲前輩並著姓名宋感其退遜或謂子亰用字奇澁歐公殆不滿之故爲此以表異耳今觀五代史之作條例嚴而體裁正史遷之後此爲嗣響視新唐書如出兩手固非子亰所及也何況薛居正盧多遜李昉李穆等之繁猥無稽者乎宋有三朝兩朝四朝等國史元初立國史院命史臣通修遼金宋三史爲都總裁者托克托也爲總裁者特穆爾達實及掲徯斯諸人也明洪武中命宋濂等修元史未期而成自遼以下史筆蕪穢無足觀者古今人才力之不相及信不誣也要之作史之體𨿽有編年紀事之分後代以來亦有起居時政之錄然編年者當以春秋爲法紀傳者當以司馬爲宗至涑水創通鑑於前不過春秋紀事之成法朱子成綱目於後乃得聖人筆削之微權而遂昌尹氏永新劉氏或爲之發明或表其書法皆所以尊史於經煌煌焉甚鉅典也【臣】槖筆無能簪毫有愧惟有勵劉向燃藜之志懷子云給札之思引領

彤庭庶幾借文章以報

國云爾

史論

張漢

大凡人臣之進說於君也衷之以經術而已六籍之微言無論則三代而下碩儒名臣之嘉猷讜論無有逾於程朱以程朱躬承聖人之統者其先則漢董仲舒漢唐諸儒無有過是亦守先待後之人程朱之所許也請因明咨而敶之考管子以徳當位功當祿能當官爲三本以節用賢佐法度誅賞天時地宜爲六務荀卿以仁義威爲三具其四齊則其治法其佐賢其民願其俗美之說也漢孝文時鼂錯對賢良三防一以明國家大體一以通人事終始以能直言極諌孝武帝時仲舒三防則多援春秋經義天人治道之要明析言之蓋正誼明道不謀利以計功其聞道者以是推之致君亦以是當是時賈董並稱而治安之防不免於矯激之論與公孫氏同舉而曲學阿世吏治緣餙以儒術其本原大有醇疵區區智囊之鼂錯審機度務正不免計功謀利之習也夫豈可同日語耶至言世務書嚴安以禮度防風俗之奢儉徐樂言安危之要賢上獨觀萬化之原各有所見不能大爲優絀仲長統稱崔實政論與荀恱申鑑五篇其詳政體篇有五大抵興農桑審好惡宣文教立武偹明賞罰其言可采施於時政不無有禆而亦未盡簡核嗣是而十思之疏且詳敶十漸者當以魏徵爲凖太宗致治𨿽不卽幾成康而納諫如流有主聖臣直之美徵不盡繩以古人之禮法而抗言切諍則有古大臣骨鯁之風可以上比於汲黯若夫司馬光五規所謂保業惜時逺謀謹微務實其說皆守邦之要道唐姚崇元稹宋呂公著範仲淹程顥皆有十事之奏可法可傳不能妄議其得失直與張九齡之金鑑錄韓愈之奏表陸贄之奏議蘓軾上神宗書及以通鑑大學衍義進講敶無逸圗以托諷者並傳千古唐宋以來其可嘉與者尢不能一一詳舉也至程朱爲禦史裏行及崇政殿說書煥章閣待制皆以古大臣自期故言先務以立志責仕求賢爲急言大本則君心爲要是以程頤方長不折說者以爲特小失孟子引君當道之意而不知預養仁心則杜漸防微亦其見端朱子入告或以爲正心誠意上所厭聞而必曰生平所學惟此四字以故在朝疏凡七十餘上不慮其數且辱者得其本也執是可以入諫矣管荀諸人覇功也雜學也因時取濟可耳豈王道之所貴而與純儒比論耶【臣】愚以爲諫君之道格其心而已積誠以動之明理以啟之心平气和從容而詳悉之仿都兪吁咈之風必期於信焉而後諫諫斯無迕然而古之諫臣亦有不必盡拘者信而諫有如魏徵不必信而諫有如陸防而同歸於諫行而言聼則又視乎其人以致之六籍所載微言孔多得其道而用之已盡於此天下安於磐石而歷萬年有道之長以是故也【臣】不揣愚陋用敶區區之忱乞

聖天子垂鑑而采納焉

皇淸文頴卷九

欽定四庫全書

皇淸文頴卷十

論

史論

杭世駿

史之有正史也自正閏之統標之也班氏承劉歆七略以世本戰國策漢事楚漢春秋等篇列於春秋之後而不列史名自齊王儉撰七志梁阮孝緒七錄部分其類而隋書經籍志仍之有霸史有僞史有通史有實錄有起居注有日曆有時政記自唐迄宋莫之能攺必以班馬諸人爲宗何也談遷彪固世領著作一則文直而事覈一則文贍而事詳補之者禇少孫宣布之者楊惲相次撰續者劉向劉歆馮商衛衡楊雄史岑梁審肆仁晉馮段肅金丹馮衍韋融蕭奮劉恂等校敍之者固女弟曹大家從大家授讀者馬融等作八表及天文志者馬續觧之者徐廣裴駰司馬貞張守節之外又有司馬彪鄒誕生徐邈之音而史無疑義矣服防劉徳伏儼應劭鄭灼李斐李奇鄧展文頴張揖蘇林張晏如淳孟康項昭韋昭劉寶臣瓚之外又有包愷蕭該之音晉灼之集注蔡道謨之集觧大顏小顏之決疑集注而漢無隱滯矣漢自中興以後爲編年者四族創紀傳者五家晉室遷徙三惟一存範蔚宗刪七家之漢書及東觀記自以爲筆勢雄放體大思精然表志闕如皇后稱紀方術濫及神仙列女表帝蔡琰識者有遺議焉獻帝以固書文繁難省詔荀恱依左氏傳體以爲漢紀立典有五志焉曰達道義章法式通古今著功勲表賢能範史以爲文約事詳論辧多羙唐貞觀中嘗以是賜交州都督李大亮下書曰此書敍致旣明論議深博極爲治之體盡君臣之義而科舉試士亦以恱紀與史漢爲一科晉末袁宏以東京史籍不倫惟張璠漢南紀差詳因參摭記傳以損益之比諸家號爲精宻劉氏史通云世言漢中興史者惟袁範二家而已陳壽三志魏氏稱紀蜀主稱書厥後孫盛爲魏春秋於武帝亦稱本紀【唐書藝文志有魏武本紀四卷】習鑿齒始正其誤著論云若以魏有代王之徳則不足有靖亂之功則孫劉鼎立共王秦政猶不見敍況暫制數州之眾哉【見世說注】梁武帝集諸臣編通史吳蜀二主皆入世家劉知防獨謂曹逆劉順而以帝王之少康光武侯伯之秦繆楚荘比方昭烈歐陽修論正統而不黜魏其賔客章望之著朝統論非之司馬光修通鑑而不帝蜀朱子作綱目正之張栻撰經世紀年獻帝之後卽系昭烈年號書曰蜀漢逮後主亡國而始系魏是卽漢晉春秋謂漢亾僅一二年則已爲晉之防也南豊呂南公吳興鄭知防永康陳亮嘗有更定壽書而皆不就廬陵蕭常元陵川郝經明晉陵謝陞相次編削進蜀以帝制退魏於載記三國之正統乃定大抵三史有得有失三志有短有長淺陋而不學疎略而輕信此遷之失也蘇子由譏之見識有限體致局弱此曄之失也葉水心譏之鄭夾漈論固謂全無學術專事剽竊不無過激然古今人表斷自虙羲神農貸殖列傳及於白圭子貢是其史例已紊矣陳壽敍事質直較遷固或不如比蔚宗則有過況董袁劉呂諸傳爲範史開先乎晉氏修史從賈謐之議以防始爲限斷厥後公私互有著述迄於齊代數其可徴者陸機撰三祖紀幹寶撰宣訖湣七帝紀束晳撰帝紀十志鄧菜撰元明紀曹嘉之劉謙之徐廣郭季產皆撰晉紀王紹之撰安帝陽秋訖義熙九年之事習鑿齒孫盛檀道鸞皆撰陽秋杜延業撰春秋略司馬彪王隱謝沈虞預朱鳳謝靈運臧榮緒蕭子云沈約鄭忠皆撰晉書何法盛撰中興書庾銑撰東晉新書荀綽撰後書張緬爲史抄蕭子顯爲史艸何劭爲荀粲王弼傳荀伯子爲桓等傳陸機肇始而未備王劭續末而不終【見文心雕龍】幹寶著論近乎王化根源【語本唐李華蕭穎士集序謂文選中晉紀總論】其書簡略直而能婉【語本晉書本傳】猶時戰浮譌防盡機要【語本史通】虞預生長東南不知中朝事多竊寫王隱之書謝沈才學在虞預之右習鑿齒裁正桓之覬覦非望以晉繼漢明天心不可以勢力彊其詞甚正【皆晉書本傳】孫盛梁益舊事訪諸故老其書詞直而理正而劉知防以爲論王業則黨悖逆而誣忠義敍國家則抑正順而褒簒奪述風俗則矜夷狄而陋華夏鄧粲湘州曲學有心典謨【文心雕龍】蕭子云弱冠便畱心傳著【梁書本傳】臧榮緒𨿽無逸才亦足彌綸一代【南齊書本傳禇淵啟太祖云】法盛中興荒拙少气王隱徐廣淪溺罕華【劉祥撰宋書序錄歷說諸晉史云云】沈約故造奇說謝靈運虛張髙論道鸞不揆淺才好出奇語大凡爲晉學者王檀尢劣【皆本史通】唐貞觀中以前後史十有八家未能盡善詔房喬以中書侍郎褚遂良再加撰次乃據臧榮緒書增損之喬奏取太子左庶子許敬宗中書舍人來濟著作郎陸元仕劉子翼前雍州刺史令狐徳棻太子舍人李義府薛元超起居郎上官儀等八人分功撰錄著作佐郎敬播等四人考正義例太史令李淳風深明星歷所修天文律曆五行三志最可觀采以宣武紀陸機王羲之傳論上所自爲故曰制防總題禦撰自是言晉史者皆棄舊本競從新撰者焉舊唐書云房喬字元齡新唐書云房元齡字喬宰相世系表又訛作房喬松此史文之不同也然史官多是文詠之士好采短部小書詭謬碎事如曹幹二氏紀孫檀二陽秋皆不之取其中羙事遺略甚多又所評論逺棄史班近宗徐庾競爲綺艶不求篤實史通所謂飾彼輕薄之句編爲史傳之文無異加粉黛於壯夫服綺紈於髙士矣自南北分疆而史官各矜所習島夷索虜互相詆刺是非不衷於一李延壽預修六代之史館中墜稿仍存於宋見徐爰裴子野本於齊見沈約吳均本於梁見何之元劉璠本於陳見顧野王傅縡陸瓊本於魏見魏澹本於後齊見王劭李徳林本於周見栁虯牛本於隋見王劭本故其所采多於本書矧八書自梁陳周隋而外多闕略不全宋到彥之齊桂陽王鑠傳魏孝靜紀皇后及神元平文昭成諸帝子孫明元六王太武五王景穆十二王諸傳後齊文襄紀茹茹公主彭樂等傳若非兩史於何得其行事然好述妖異謡讖詼嘲小事不無繁猥又敍事過簡刋落本書語反割裂至若天文五行之變異州郡之建置禮樂之損益職官輿服之因革經籍之存亡散在宋齊魏隋諸志者宜總爲一而乃僅成紀傳不求典故實迹是所短也故喜之者或嘆爲佳史【溫公】而非之者竟詆爲小說【朱子】實當並存不可偏廢如以十史重復別思有以更定之夾漈通誌荊川左編可謂簡而該矣究不得判然別爲一史溫公修通鑑六朝之事一以委之劉道原敍致旣簡徴引尢博事多十史所未備【如陳文帝鴨羮餉軍彭樂芒山之戰之類】惜其限於編年不可析爲紀傳興化李淸嘗以八書分注兩史之下江左盛稱其書而學士家終不得見茍能取是數者之長以益李氏之所短別爲紏繆數卷則庶無遺憾矣隋書之志不以隋爲限斷何也貞觀初有詔遣令狐徳棻岑文本撰周史孔頴達許敬宗撰隋史姚思廉撰梁陳史李百藥撰後齊史至十年尙書左僕射房元齡侍中魏徴上梁陳齊周隋五代史紀傳並目錄凡二百五十二卷詔藏祕閣惟有十志斷爲三十卷尋擬續奏未有其文又詔左僕射於志寧太史令李淳風著作郎韋安仁符璽郎李延壽同撰其先撰史人惟令狐徳棻重預其事南補梁陳北補齊周最爲該備至髙宗永徽九年太尉長孫無忌進奏俗呼爲五代史誌其編第𨿽編入隋書其實別行故也以舊唐書爲短者林駉晁公武也以新唐書爲短者劉器之唐庚也舊書不出一手或一事而兩見【淮安王神通論功房元齡與神通傳兩見賈明觀事魏少防路嗣恭傳兩見山棚事李師道呂元膺傳兩見】或一文而兩載【宇文歆諫獵表巢王元吉李綱傳兩載劉子元太子從臣乘馬著衣冠議楊炯冕服議本傳及輿服志兩載張茂宗尙義章公主與蔣乂傳奏疏兩載】或一人而兩傳【楊朝晟】或一言而前後錯出【朱敬則傳與三從兄同居財產無異句一傳復見李光弼傳前云臨陣擒其大將徐璜玉李秦授周摰又云生擒安太淸周摯楊希文等送於闕下李正已傳希逸母卽懷玉姑也又云節度使侯希逸卽其外兄也】或兩人而彼此回防【裴洎李吉甫牛僧孺李徳裕等傳】以陽城之直諫而入隱逸以張易之昌宗之佞幸而附張行成以薛懷義之滛亂而入外戚以孔頴達司馬才章王恭馬嘉運之說經而不入儒林劉惇儒宜入孝友而在忠義傳庾敬休請於歸州置巡院勾當收管諸色錢物送省竟得列於忠義大凡順宗以前其事較詳宣宗以後其事多略宋嘉祐重修歐陽修爲紀志宋祁爲列傳範鎭王疇宋敏求呂夏卿劉羲叟皆著作之才同預編纂廢舊傳六十有一增三百三十有一志三表四文省事增然歐公學春秋每務褒貶子京尙小學刻意文章用事僻澁文彩太譙孝寧評其失韓子中辧其惑吳鎭紏其繆有以哉亭林顧氏嘗謂當兼二書刻之爲二十二史如宋魏諸國旣各有書而復有南史北史是其例也宋開寶中宰相薛居正監修梁唐晉漢周五代之史多至一百五十卷歐陽修以其繁猥失實重加修定有因舊史所攺者【梁嘗更戊曰武舊史悉復爲戊張文禮爲王鎔養子號王徳明舊史書張文禮】有仍舊史所闕者【梁主友貞攺名瑱劉鄩討張守進唐荘宗立髙祖以下四廟及奉冊母曹氏爲皇太后湣帝之奏諡上冊皆失其月日】有補舊史所無者【唐李嗣源克潞州晉嵗時遣使契丹周世宗下三關瓦橋益津以建州及見淤口關工置寨舊史皆不書】褒貶義例仰師春秋國史稱其以繼班固劉向而人不以爲過乃其著論是非往往不公梁爲唐之簒臣王彥章實濟其惡而列於忠義元行欽不屈於唐眀宗烏震不降於張文禮而獨冒不韙之名至其書皇伯敬儒以正晉出帝卽位之非是猶沿濮議之誤也惜乎新史行而舊史久廢官私所藏無從收拾在官者散見於永樂大典一書在私者海內更無副本惟姚江黃氏有之而已蕩爲煨燼矣宋史過繁約之則其事不完【昆山歸有光祥符王惟儉揭陽王洙莆田柯維騏臨川湯顯祖新建徐世溥皆事編削迄無善本】遼史過略徴之則其文不足【契丹國志松漠紀聞數書而外文獻不足】金源世凡三變天防皇統之間一變大定眀昌之間一變南遷而後又一變前多憑於實錄後乃質之野史論世者欲定其優劣難矣元史其史之最下者乎閭巷之所述編之乎史冊而不更【董摶霄傳自名董老爺】案牘之所陳措之於文章而不易【日知錄云河渠志言耿參政阿里尙書祭祀志言田司徒郝政皆案牘中之稱謂也】重見錯出繁蕪特甚𨿽有觧縉之正誤許浩之弼違胡粹中之續編莫能救也豈非廹於速就之故哉編年之法肇始竹書左氏其粹也荀袁紀東西漢之始終吳曽類南北朝之徵伐而司馬氏之通鑑功最爲大集眾手而成歷十九年之久觀大目錄知年經國緯之昭晰觀修書帖知抉擿校計之精詳觀考異知舊史小說之同異公自謂平生精力萃於此書殆非誣也朱子因溫公舉要胡文定公舉要歷補遺兩書別爲綱目表嵗以首年而因年以著統大書以提要而分著以偹言凡例旣定付門人訥齋趙氏接續成之訥齋屬筆尙欠詳謹間有脫誤失其本意朱子蓋欲更定而未暇也其後遂昌尹起莘作發明祁門汪克寛作考異望江王防學作集說上虞徐昭文作考證武進陳濟作集說正誤建安馮智舒作質實永新劉友益作書法皆不免於迂陋洵乎紀載之難也補溫公之闕者金履祥王宗沐薛應旂也拾朱子之遺者陳桱商輅南軒也以云通知其意則可若以論著作之大則瞠乎後矣統而論之隋志正史六十七部唐志正史雜史七十五家宋志亦不下八十餘人或紀一朝或兼前代工拙旣分是非互異梁武通史事備而例疎王通元經義嚴而詞短蘇轍古史掘腐遷之舊科李燾長編煩史館之編審事如積薪理同懸鑑非能明於得失孰能平愛憎以評其優劣乎我

皇上兢業承天稽古出治延攬著作之才以備承眀之選【臣】胸無一得才乏三長承

制下問敬以夙所研習者爲我

皇上覼縷一陳焉

史論

周長髮

作史者有三長曰才曰學曰識非才無以籠罩百代非學無以穿獵千古非識無以辧賢姦邪正是非得失之所在善乎劉知防之言爲萬世不可易之凖也

聖朝辟天祿邇英之閣啟金匱石室之藏

列聖實錄敬謹撰修

國史起居偹加注錄纂修眀史詳加裁檢彬彬乎多良史才焉我

皇上登極初元愼選侍從以偹著作之選【小臣】躬際昌期敢因

明詔所及而敬攄管窺焉史記作於司馬談其子遷嗣爲太史令起而成之上自黃帝迄於炎漢作十二本紀十表八書三十世家七十列傳揚子云稱其書辧而不華質而不俚其文直其事核不虛羙不隱惡誠實錄矣然論大道則先黃老而後六經敍遊俠則退處士而進姦雄述貨殖則崇勢利而羞貧賤誠有如孟堅所議者又無惑乎司馬貞索隱王若虛辧惑所由起而摘其瑕也漢書始於扶風班彪後其子固續成父業爲十二紀八表十志六十九傳未竟表志和帝詔固妹大家就東觀踵成之今觀其書不激詭不抑抗贍而不穢詳而有體蔚宗稱之非過也又制作之工英莖咸韶音節超詣洪邁許之非誣也然傳元譏其論國體則餙主闕而折臣忠敍世教則貴取容而賤直節述時務則謹詞章而略事實又何以說焉賴顏師古尋波討源始稱善本而蔡謨總二十四家以集其觧防秦辧一十二卷以決其疑皆有功於是書而應孟蘇文之注又無論矣後漢書作於範曄凡十帝紀八十列傳意欲矯袁張之偏駁正薛謝之陋疎自謂體大思精實天下之奇作宜唐髙宗時令章懷太子賢與劉訥言等同爲注釋也然采王喬鳬履左慈羊鳴事已屬不經而於竇武何進之誅宦官目爲違天理張騫班勇之使西域以爲遺佛書抑董宣於酷吏升蔡琰於列女殆任私意爲進退乎夫前稱馬班後稱班範義包微婉嫓羙素臣乃王充甲班而乙馬張輔劣固而優遷張衡摘史班之舛濫傅元譏後漢之尢煩掩其鴻裁而摭其疵病倘亦春秋責賢以備之義與陳壽撰三國誌𨿽王充稱其髙簡有法範頵表其有益風化裴松之注言銓敍可觀然負求米之論致修怨之言奉當塗之正朔旣異於鑿齒春秋編昭烈爲世家不如梁武通史是當參閱山陽載記司馬彪九州春秋魚豢典略張勃孫吳之錄而後知張樞刋修之當謝陞攺作之由也晉自陸機作三帝紀而後有幹寶何承天何法盛王隱臧榮緒等一十八家而檀王爲劣貞觀之際君臣有事纂修於是言晉書者皆廢舊本競從新撰然而逺棄史班近宗徐庾亦以合房元齡褚遂良敬播眾人之手再加撰次而終無觧於冗叢之誚焉南北諸史沈約宋書因何孫山蘇之舊補綴所遺制成雜史然兼載魏晉失於斷限其創符瑞不經王劭謂其喜造異說以誣前代蕭子顯南齊書天文但記災祥州郡不列戶口祥瑞多載防緯南丰謂其才本率下𨿽刻雕藻繪不能掩其更攺破析之迹焉姚思防撰梁陳書歷三世傳父子更數十年而後成而梁用何之元劉璠陳用顧野王傅縡推其自作蓋亦無多也後魏書始於鄧彥海而終於魏收収感楊遵彥之助許作佳傳受爾朱文暢之金滅其父惡騰譏穢史眾口同聲北齊書作於李徳林而成於其子百藥武定臣佐降在成朝河淸事迹擢居防代邢邵辟雍一表竄取李文孝昭寢疾手書有乖顏訓條其踳落非僅數端後周一書大統有栁虯之執簡開皇用牛以立言令狐徳棻斐然繼作然其書文而不實雅而無檢褒貶失中迄無定論夫自典午過江而後叔寶未防師以前王業偏安羣雄割據邱恱著典略分陳齊周爲三國長孫無忌監隋史兼梁陳周齊爲五代正朔之稱千古未定李延壽乃起而調停之南慿四史北用三書刪蕪穢之詞化偏黨之見宜涑水之嘆爲嘉史也蓋三五畢紀肇自周南一姓代興例當專史子長敍十代之興亡延壽列八朝之治亂援古證今庶防可比志經籍者列之爲通史敍正統者別之爲霸朝論世至此非史家一大統防也哉繼南北而號爲良史者則有隋書魏徴總其事而師古頴達授之紀傳淳風志寧授之書志南續蕭沈北繼魏收本末兼眀釐然具舉同時𨿽有責偹之言學者當爲折中之論也有唐史官逺軼前代貞觀以後則有栁芳吳兢韋述開元以後則有於休烈令狐峘大歷元和以後則有崔龜從韋澳或作矣而不傳或傳矣而不永晉革唐命丞相劉昫監修國史總輯成編所謂舊唐書也宋慶曆中更詔儒臣刋修於時宋景文歐陽永叔皆稱大手筆書成奏禦以爲事增於前文減於舊所謂新唐書也舊書帝紀自憲宗以上詳略得宜自文宗以下多所缺漏非紀注之失職卽實錄之不存新書整齊詳贍而於四表不復因仍舊冊固自卓然成家顧遺徳宗興元之詔列韓愈淮西之碑詆諱辧爲紕繆錄貞符之希恩此王氏辧其惑吳縝紏其繆劉元城病其僻澀別有成書不暇備述也至歐陽修因扈防薛居正之舊史合五代而秉筆攺恩幸爲伶官宦者變外戚爲家人義兒褒貶義例仰師春秋況上下五十餘年貫穿八姓十國筆力馳騁不在子長下然韓通無傳致劉氏之疑錢氏有嫌滋馬藎臣之辧𨿽復陶嶽補錄徐無黨觧間可發明未能救失宋遼金三史皆總裁於元丞相托克托而遼史最先創稿統和以後燦然大備中州文獻鼎成完顏張柔歸金史於其先王鶚輯金事於其後十帝之實錄未亡四朝之聖訓猶在壬辰雜編亭名野史渾源掌錄志號歸潛矧乃釡水煥其遺文黃華耀其碑版削繁刋累羙不勝收一代章程宜其備也宋享祚三百年九朝國史六陵遺迹隆平之集朱墨之本尊尭之錄東都之略治迹統類大事講義裂帛無期殺靑難竟乃一再期而卽告成合五百卷而仍脫漏是非而去取則猶是空言也權丰約以損益則尙多過舉也在明中葉祥符王惟儉臨川湯顯祖莆陽柯惟騏疊有修明祗知刋落甚矣作史之難也元史爲宋濂王禕所裁甫六月而告竣爲時旣廹重復頗多此朱右補遺陳濟節要觧縉正舛正不能爲二人諱也二十一史之異同如此夫史體有二曰紀傳曰編年紀傳本於尙書編年本於春秋紀傳自龍門史記始而編年則自司馬光通鑑始上起戰國下終五代年經國緯以備檢閱別爲目錄考異同光自謂精力盡於此神宗禦制序以冠其首且以爲賢於荀悅云微顯前人規切當世居然春秋義例然帝曹魏而冦蜀漢帝朱梁而防河東紀武后之年黜中宗之號皆不能爲溫公觧免也朱子之作綱目也表嵗以首年因年以著統大書以提要分注以備言綱仿春秋兼采眾史之長目仿左氏稽合諸儒之說褒貶予奪嚴於衮鉞千萬世所奉爲素王之功臣者朱子一人而已要之作史者上任夫人貴行乎四事則重委任假歳月專職業訪遺書也下之任職貴稽乎五志則達道義彰法戒通古今著功勲表賢能也此荀悅之論也而且參之以三科則敍沿革眀罪惡辧邪正也此劉知防之論也果其才足以證今學足以考古識足以持衡百代於以黼黻

升平潤色鴻業一本通鑑綱目以爲凖作史其庶防乎

史論

沈廷芳

【臣】聞史之爲書體宏義宻事核辭該采之務其博而擇之務其精蓋史者人君之動作威儀朝常之是非得失悉著於篇以爲昭鑑不特備歷代之典故而已世所謂正史者廿一史也昔司馬遷世爲太史令本其父談之書以成史記起黃帝迄獲麟之嵗上下三千年事暸如指掌洵爲紀傳之首其中景武紀禮樂律書等十篇元成間褚少孫補之河渠等書司馬貞補之作音義者徐廣作集觧者裴駰也後漢蘭臺令班固亦承父彪家學仿遷史爲漢書其女弟昭就東觀給札輯校內八表天文志皆其所補也其書發凡起例華縟整贍卓乎一代之史裁注之者二十四家顏師古爲最範史𨿽與班馬號三史然文繁於質視二史非其倫矣竊嘗以班之譏遷範之譏固而嘆作史之難蓋蔚宗之所采又皆瑣碎之書且贊辭佻巧於史體爲何如哉陳壽三國誌嫌其太略裴松之爲注事頗明悉壽之帝魏退蜀正統已紊其識見可知矣晉書爲臧榮緒本貞觀中以何法盛十八家晉史不善詔房喬等再加撰次當時同撰次者褚遂良李淳風李延壽敬播諸人而凡例多出於播天文律曆淳風專之喬以宣武紀等傳論太宗自爲故總題禦撰惜史論雜以駢儷多沿六朝余習防非正體也南北史成於李延壽刪繁補闕過八書本史逺甚隋書魏徴等撰徴自爲序論天文五行律曆三志淳風獨作又詔於志寧等修五代史誌編入隋書先儒稱其極有倫理本末兼明梁陳齊周之事偹矣劉昫因韋述之書成唐書煩略不均若新唐書則歐陽修撰紀志惟務褒貶宋祁作列傳刻意才章是以一書而體制各異其登諸十七史者卽其表中自稱事增於前文省於舊故也五代史本薛居正書歐陽修編成新史文法史記考核獨詳較諸史爲優歐本出而薛本遂廢史之卷帙富者莫如宋略者莫如遼金史得元好問稿本差勝宋遼二史然總不及前代元史八閱月而成後以順帝無實錄可徴復遣使采凡渉史事者令郡國上之重開局半年乃訖功𨿽以宋濂總其事而舛謬特甚後人每欲刪定而當時國史傳者蓋寡無從正其是非也若夫史有二體曰編年曰紀傳編年本春秋之法司馬光用其例以修通鑑而朱子綱目一書則綱仿春秋目仿左氏洵可謂金鑑前編陳桱所輯續編商輅所輯皆效朱子體例爲之文頗繁賾而遺意猶存他如荀恱之漢紀袁宏之後漢紀諸書𨿽得失詳略不同皆可偹正史之所未及至於史之傳信後世實非易易觀劉知防三長之論袁松五難之說則一代之書必成於巨手而後作者之精神炯炯長在簡冊乃爲良史【小臣】艸茅末學見聞禱昧仰承

明詔謹據管見以對無任戰栗隕越之至

史論

汪士鍠

古者天子置史官以紀言行言則左史書之行則右史書之周禮所稱太史小史內史外史禦史凡有五焉諸侯各有國史分掌其職若晉太史齊太史見於春秋傳者是也春秋孔子所修𨿽史也而尊爲經矣武帝置太史令司馬談父子世居其官探采前代斷自軒皇逮於孝武成史記一百三十篇𨿽史官之舊而體制獨創後世作史者咸宗之補之者褚少孫集注者裴駰也班固漢書繼父彪而作八表及天文志未竟和帝詔其女弟昭就東觀藏書踵成之顏師古注觧世稱班史忠臣範史自言體大思精矜詡太過然類次整齊格律精深所以繼班馬而並稱也若荀恱之漢紀辭約事該袁宏之後漢紀損益精嚴皆號佳史陳壽三國誌初成人稱其善敍事帝魏者以承晉之所承耳未可以厚非也晉書一百三十卷唐房喬等撰貞觀中以何法盛等十八家晉史未善詔房元齡與褚遂良許敬宗再加撰次乃據臧榮緒書增損之又命李淳風李義府李延壽等十三人分掌著述敬播等四人考正類例其書成於眾手有叢冗之譏焉若沈約之宋書蕭子顯之南齊書姚思廉之梁書陳書魏收之後魏書李百藥之北齊書令狐徳棻之周書備數以紀一朝而已自李延壽南北史出刪繁補闕論者謂其過本史逺甚故八書𨿽不廢而延壽之作巍然傑出矣隋書惟志最善本末兼明極有倫理由善用志寧淳風等之才也舊唐書多所闕略故宋仁宗詔修之歐陽紀志宋祁列傳書成稱事增文省宜勝於舊而非出一手未爲全善列傳字多奇澁識者訾之舊書不得列於十七史以崇新而不敢收舊故也梁唐晉漢周書開寶中詔修之薛居正監其事後歐陽修以其書繁猥失實重加修定歿後始聞於朝取以刋行人稱能繼馬史故薛氏之書寖微矣宋遼金史比於自鄶以下元史義例多缺實以成於倉猝後人欲爲刪定非网羅遺軼胸具別裁者未能從容濡翰也夫正史莫著於二十一史者以皆紀傳之體也若編年之體則沿起於左氏繼之者爲漢紀至宋而通鑑成於洓水綱目正於紫陽編年者無能出其範圍矣金仁山之前編商輅等之續編式遵前軌亦自可觀世謂作史三長其論發於知防誠無以易史通一書詆訶古人鮮能免者而劉所自運未有以表厥長知之非艱行之惟艱不其然歟讀史者誠畱意於因革損益之宜兵農食貸之制舉千百年之典故了如指掌洞悉胸中將不徒擅長於蘭臺石室而所以潤色

皇猷以襄

朝廷之隆理者固有在矣

史論

齊召南

自尙書春秋準左右史之法各爲一體而漢以後之史體亦分爲二司馬遷效尙書創爲紀傳班固因之以成漢書後世爲史者勿能易今所稱二十一史是也夫以一代之史作者多至數十家其後乃推一史爲正累代皆然然求史才如遷固不可得也求遷固不可得況求駕遷固而上之乎彼遷史不始遷也父談開其先而又褚少孫補也固史不始固也父彪開其先而義女弟昭踵成也遷史有裴徐鄒許劉之音觧而唐司馬貞之索隱爲最固史有服應孟晉崔孔諸葛夏侯包蕭諸家之音注而唐顏師古爲最二史尙矣蔚宗後書自稱體大思精毋亦班固劉珍之紀傳崔實邊韶延篤朱穆盧植馬日防蔡邕楊彪之述作本自詳贍謝承華嶠謝沈袁山松之後書各有可觀萃眾長者易爲力乎然以較二史則有間矣荀恱漢紀三十篇詞約事詳袁宏後漢紀三十卷號爲精宻特以世方目紀傳爲正史故以編年爲旁書也陳壽負良史才致張華稱善夏侯輟筆範頵贊其詞多勸戒固亦不誣而紀魏傳蜀終乖大統後儒譏之然足與三史頡頏此書而已晉史自陸機王隱幹寶何法盛臧榮緒而下作者十八家唐太宗謂其才非良史書虧實錄乃詔房元齡褚遂良許敬宗來濟陸元仕劉翼李淳風李義府薛元超上官儀崔元功辛元馭劉允之楊仁卿令狐徳棻李延壽張文恭李安儀李懷嚴等二十一人或分掌著述或考正義類而凡例出敬播者爲多然廣采世說搜神贊論俱尙駢麗非史體也沈約宋書蕭子顯齊書姚思廉梁書陳書魏收魏書李百藥北齊書令狐徳棻北周書皆爲一代專史而南北分土彼此相訾詞皆失實李延壽繼成父志乃括宋至陳爲南史括後魏至隋爲北史唐書稱其逺過本書然好記稗官小說而於志闕如又不若宋齊後魏三書於典章制度爲該備也魏徴等撰隋書其志三十卷用於志寧李淳風諸人之所長歷久始就故晉隋之善在乎志而隋志尢足上繼班書唐自令狐徳棻吳兢韋述栁芳於休烈等賡續撰述事迹稍偹石晉宰相劉昫爲紀二十志五十列傳一百五十說者謂其繁簡不均多所闕漏宋嘉祐中歐陽修宋祁新書成表稱文省於前事加於舊𨿽子京語尙僻澀取譏當時然其於舊書也廢舊傳六十增新傳三百三十一又增志三表四刋正補綴之功斯亦勤矣必謂新不如舊豈通論哉薛居正五代舊史胡旦以爲褒貶失實歐陽輯之如家人五代之臣死節死事一行雜傳皆自創義例有關綱常文章之羙防與遷固同風而實事或闕是以後人艶其才而亦不免或思舊史也宋遼金三史俱出元臣托克托等遼史疎略其無足怪宋史繁冗特甚尋常之事功亦有專傳數見之奏疏敷衍成篇卷防五百而軼事仍多蓋新唐之在節省宋史之在鋪張過猶不及其失均耳金史於三史中最稱明簡以野史之亭歸潛之志具有可徴故也史之訛舛至元而極或一事互書或一人兩傳皆未暇審定夫以宋濂王褘與汪克寛胡翰陶凱陳基趙汸髙啟徐一防等三十人俱耆儒宿學觀其凡例紀凖兩漢志凖宋史表凖遼金傳酌於累代亦云善矣而其書則並宋與金之不若何哉限期太廹以十三月而成一代之書𨿽遷固不能工也史之善莫如世其家次則莫如專其人又次則寛其嵗月遷固世其家者也李徳林百藥姚察思廉李大師延壽亦世其家者也陳壽範蔚宗沈約蕭子顯魏收及歐陽修於五代則專其人者也至開局分任眾臣自唐修晉隋二書始而唐書宋遼金元之史如之然修元史之嵗月促矣是二十一書有史官之史有文人之史有小人之史遷固其史官之史乎陳壽簡質猶爲近之李延壽瑣碎則史而流於禆矣蔚宗小人也其書文人之史也歐陽修君子也其書亦文人之史也北齊北周梁陳皆然而陳周爲優南齊最下此固曽鞏之論所謂才不可彊者耶晉隋唐宋以至元史皆雜出於文人而晉隋之志則史官之史矣宋魏二書以小人而爲小人之史何足道哉若夫編年之書漢紀之後代多作者亦與正史埓宋司馬光奉詔撰通鑑得劉攽劉恕範祖禹以分其任修之十九年而書成起周威烈王至後周顯徳治道得失如指諸掌朱子因而綱效春秋目仿左傳天道明而人事備筆削謹嚴能正通鑑之失而芟其繁麟經而後未有若此書者也總之史才最難非劉知防所云兼三長者未足當之而其人非有聖賢之道公正之心𨿽具三長猶未盡善史豈易言乎史如遷固至矣遷失而固譏之固失而蔚宗譏之王通且謂史之失自遷固始編年如通鑑至矣而帝魏冦蜀不能引習鑿齒蕭常之書武后中宗不能援沈旣濟孫樵之議其餘差謬得綱目而大義始明又況外此之紛紛撰記者哉正史之外旁史野史雜史每書藝文經籍志其篇目浩如煙海其可佐正史而備缺略如古之漢紀後漢紀元經唐鑑南唐書東都事略隆平集名臣事略諸略考互訂豈無待於博雅之士歟【臣】淺陋不足以應

明詔之問【臣】謹對

復見天心論

萬松齡

嘗思易之爲書廣大悉備而八卦始於乾坤乾之彖傳曰大哉乾元萬物資始坤之彖傳曰至哉坤元萬物資生元者何仁也仁者何天心也乾坤不外於一元卽不外於一仁幹能統天坤之資生又不外於幹之資始是易之所包者至周而易之所斂者至宻夫亦以天心統之而八卦之義偹卽六十四卦之義亦無不偹然則復見天心之一言誠善於言易者也試論之夫復者陽之始生也有象之先陰含陽故河圖之數常用偶剝之盡而爲坤陽气已生於下積之一月而一陽之體始成故稱復焉有象之後陽先陰故洛書之數常用奇坤變而爲震陽動於下而以順上行自是而爲臨爲防則天地交而上下通矣復之爲象外坤而內震震非干也而彖曰復見天地之心此其義何居乎蓋陰極而陽生剛徳方長而有日進之勢故震之初爻卽幹之初爻也一陽生五陰之下而聖人貴之以爲此天地之心之所在誠以一者萬物之所從始也仁也仁統四徳而常存春貫四時而常在故亨者元之暢遂利者元之斂藏貞者元之堅固四時不能離春以成四徳不能離元以立也亦明矣夫陽有方長之機陰卽有日退之勢萬物莫不胚胎於此焉故曰所從始也邵子有曰乾遇巽時爲月窟地逄雷處見天根天根月窟閒來往三十六宮都是春地逢雷卽復之象也一陽乘令而眾陰退而聽命焉故不獨陽卦爲陽卽陰卦亦無非陽也舉三十六宮而八卦盡於此矣則復之初爻爲八卦之所從生亦較然可覩矣故以象而言之則謂之根合理與气而言之則謂之心天根卽天心也且復之爲卦於律也爲黃鐘於月也爲冬至邵子又曰冬至子之半天心無攺移言天而地該乎其中矣雷方出地幹乃統天萬物未生機則已著然則復之初爻卽謂六十四卦三百八十四爻之始可也體仁之君子惟能明乎資生資始之義知八卦不外乎幹知幹不外於初爻由是而盡仁由是而盡義與禮智則天徳全而王道偹矣

禮以養人爲本論

王防汾

盛王之治必以禮爲先者非徒樂其威儀之羙度數之繁也必將有不容已於天下者而後制之以爲法於天下此當世所以羣焉樂趨至於傳百世而不冺者也蓋自古惇龎淳厚之治非一切法制禁令所能成惟探乎風俗人心之本而一一有以維持而固結之然後斯民可與爲治而不可與爲亂漢儒劉向言禮以養人爲本請論之夫民生一日不安則天下不治將欲安之務先養之而養之之具將安出哉民具血气心知之性而卽有聲色臭味飲食男女之欲隨時而動逐物而遷凡可以養其身者無弗致也逞嗜欲而侈忿爭力勝則相搏智勝則相殘其所以異於禽獸者蓋無防耳聖人以爲聽民自養而不使之善所養則四肢口體皆足以傷生而害性欲使去危卽安是孰有善於禮乎禮也者內主於敬而外極其文敬則有所不敢而惰慢邪僻之气無自而入焉文則有所不可已而一切周旋進反等級隆殺之間必爲之立中制節焉凡其委曲煩重皆世俗之所謂拘苦而難行迂濶而不情者而先王必曲盡夫精微用以柔其傲气防其憤心閒其逸志流示於耳聞目見之地而漸漬於肌膚性命之中誠懼隄防一虧而斯民將有一旦卒然不可救之患也夫是以智者循理愚者守法兵革不用夭札不興其始甚難故其終有所甚易其始也鄭重遲回而不敢以驟合故其後也至於久逺而不廢先王所以蟠結人心綱維世俗馴至於大順大化者恃此而已矣荀卿曰禮者養也人徒知稲粱五味所以養口椒蘭芬茝所以養鼻黼黻文章所以養目而不知恭儉荘敬乃所以養安也萬物安民生遂型仁講譲捨禮無由是故王者貴焉若夫慶賞以勸善刑罰以懲姦非顧不用也然禁之於已然之後不若制之於未然之先故曰教化所恃以爲治也刑罰所以治也廢所恃而立所助豈得謂知本者哉夫鍼砭但施於一時而芻豢實供於朝夕未聞藥石之可代膏粱也賈生謂導之以徳教者徳教洽而民气樂敺之以法令者法令極而民風哀哀樂之感治亂分焉董子亦言陽常居大夏而以生育養長爲功陰常積於空虛不用之地諸儒之說足相發眀養人者亦務求其本而已矣

皇淸文頴卷十

欽定四庫全書

皇淸文頴卷十一

說

八音樂器說

誠隱郡王允祉

八音之樂各從其類而制器尢宜探其體要書曰詩言志歌永言聲依永律和聲八音克諧無相奪倫蓋生於人聲成於樂器而宮調運於其中所以節人聲而裁樂器也古聖人初制律呂以和五聲然後被之八音金石有厚薄重輕之差匏竹有空竅短長之別絲音則徽柱散實以分聲調土樂則中空容積以較度分革木𨿽止一聲亦皆有所由起要之莫不以律呂五音之倍半凖其損益蓋絲與金石爲一類假人力以生聲者也竹與匏土爲一類假人气以生聲者也革與木爲一類所以爲樂之節奏者也然八音之中偹律呂陰陽之體葉宮調聲字之全惟絲竹爲最要何也金石之器以律呂實積容受分量較其厚薄重輕古有特鐘特磬編鐘編磬又有鏞鐘鎛鐘金錞金鐲金鐃金鐸後世變爲方響云鑼之類其爲體也𨿽各不同而爲用則一器獨限一聲而已匏之器曰笙曰簧大者爲巢小者爲和又曰竽蓋古者皆以匏攢眾管而近世不用匏以木代之月令曰調竽笙箎簧則與竹音並列久矣土之器惟壎有頌壎雅壎之異樂記所謂徳音之音也其聲生於空竅其分定於容積與竹音同革木之器𨿽不以律呂之法爲凖則而其度分亦皆依黃鐘而得數記曰鼓無當於五聲五聲弗得不和其大者爲雷鼓靈鼓路鼓鼖鼓鼛鼓晉鼔小者爲鞀鼓應鞞相鼔鼔又變爲要鼓杖鼓羯鼓銅鼓國語曰木以節之上古惟柷敔後世增爲舂牘又變爲拍板要之革與木皆所以應和樂之始終節奏耳夫六經所載八音偹具然堂上之樂貴人聲而以絲音爲主虞書戞擊鳴球搏拊琴瑟以詠樂記淸廟之瑟朱弦而疏越一唱而三嘆是也堂下之樂貴人气而以竹音爲主商頌所謂嘒嘒管聲戴記所謂下管象舞夏籥序興是也凡升歌笙入間歌合樂未有不以絲竹爲要領者竹之聲在虛虛之多者聲濁少者聲淸而多少之數定於中空之圍徑短長絲之聲在實實之多者聲濁少者聲淸而多少之數定於絲綸之巨細分度所以然者竹音之樂十二律呂爲之本相與比例推求而取其聲由於比例推求而得其數其圍徑長短加分減分總不越乎十二律呂之範圍大者用其大體本形之度分小者用其小體本形之度分而後竹音諸樂之聲字各歸於律呂之位而各應於律呂之宮調焉其器之最古者惟排簫具十二律呂之正加以二倍律二倍呂共爲一十有六管各一聲備聲字淸濁之二均合於鐘磬而爲諸樂之主宰其餘爲簫爲笛爲箎爲管之屬而匏之器同施於竹其制爲笙要之其體皆自黃鐘之倍半而生其設孔也則又自律呂相和而成故備聲字淸濁於器而得適於用焉蓋竹音諸樂依人之气而生聲故本之中空容積之多寡而無與乎形體厚薄之度分也絲音之樂五聲二變爲之本相與比例折取而察其聲由於比例折取而得其分其絲綸巨細徽柱逺近總不越乎五聲二變之範圍大者用其大體本弦之度分小者用其小體本弦之度分而後絲音諸樂之聲字各得五聲二變之位而各應於律呂之宮調焉其器之最古者惟琴與瑟後變而爲箏爲築爲琵琶爲月琴之屬而琴瑟最正記有大琴大瑟中琴小瑟三禮圖又有雅琴雅瑟頌琴頌瑟之類所言體制𨿽殊而大弦則皆起於下徴之分取音必合於三分損益之法其聲位始正蓋絲音諸樂依人之力而生聲故本之絲綸之巨細長短而無與乎形質之大小也今列諸樂器所得之度分所應之聲字而辧其體用必使絲竹之器一皆協於十二律呂五聲二變之正而眾音之器所應宮調聲字又皆協於絲竹之音然後諸樂之大本可得而論焉古之樂器不得其實卽今之樂器而索之律呂宮調其聲字無不符合者正由三分損益之理爲之體而隔八相生之義爲之用故也至於諸樂之器數形體孔徑度分古今稍有更變者蓋緣古者一律一呂各爲一聲而後世備眾聲於一器當其一律爲一聲則合七律爲一均而不見有餘及乎備眾聲於一器則一器名爲一均且或一均而該眾調而不見不足今古𨿽殊其器一也器卽不同其理一也是以聲音之微妙全在虛實之分虛者气之所發而實者體之所存气與體鼓動之間而天地之和應焉在气數或閱因革而有變更聲气之元則亙古今而無新故寓諸八音而气以行焉體以成焉推之六合之內四海之外此音同此理同也推之百世之上百世之下此理同此音同也是故不知古樂而溺於今非特不知古並不知今也必復古樂而不屑於今非特不知今終亦無從復古也爰考古今諸樂之異同詳其制於各篇之內因取八音之大綱約於一篇而總序之云爾

古今易說

陳廷敬

易於六經最古遭秦燒書以卜筮獨得存最爲完書最古而完而今所傳者特爲淆亂視他經爲甚焉樂旣防亾二禮經晚出𨿽闕然幸不爲後人所亂書得之孔子屋壁詩賴諷誦以存𨿽不無殘脫然考詩書之序或皆系於篇末或自合爲一篇其始皆不亂於正經書自孔安國詩自毛公始別序入經冠之篇首朱子除其序各合爲一編以置經外而復詩書之舊焉春秋一經三傳初皆別行漢以來儒者欲省學者兩讀至以公谷配經左氏分傳附經之年朱子𨿽未及詳定而亦別出左氏經文蓋將以復春秋之舊也經之存者五惟易最古而最先亂已而幸正之卒又亂焉藝文志云易經十二篇顏師古謂上下經及十翼蓋古經也漢費直以彖象釋經附於卦後今乾卦起大哉乾元至用九天徳不可爲首是其例也𨿽其初加一傳字以別於經然十二篇之經直已亂之矣漢鄭康成注易合彖象於經而所謂彖象不連經文者猶在也至魏王弼注易用康成本又增入乾坤文言𨿽加彖曰象曰文言曰以別於經然直之所旣亂者弼又從而亂之若說卦等篇仍其舊總曰系辭自是世儒知有弼易而不知有古經矣程子作易傳因弼本未暇更正嵩山晁說之考訂古今釐爲八卷卦爻一彖二象三文言四系辭五說卦六序卦七雜卦八而呂氏大防周易古經上經一下經二上彖三下彖四上象五下象六系辭上七系辭下八文言九說卦十序卦十一雜卦十二王氏原叔家古易本卦辭一彖辭二大象三小象四文言五系辭上六系辭下七說卦八序卦九雜卦十東萊呂祖謙則定爲經二卷傳十卷上經一下經二彖上傳一彖下傳二象上傳三象下傳四系辭上傳五系辭下傳六文言傳七說卦傳八序卦傳九雜卦傳十朱子本義從之故朱子曰經則伏羲之畫文王周公之辭也並孔子所作之傳十篇凡十二篇中間頗爲諸儒所亂近世晁氏始正其失而未能盡合古文呂氏又更定著爲經二卷傳十卷乃復孔氏之舊云按朱子之言幸古經之復正也明永樂時修五經大全易則從程傳元本而本義則以類從夫以程子未及更正之經取朱子從古經說易之辭割裂參錯於其間使古經已正而復亂而最繆戾者簡首仍載朱子幸古經復正之說而又不言其不從古經之故是則所謂復孔氏之舊者果安在乎至使前賢之意乖剌不明至今三百年餘未有能正之者也成化間奉化學教諭成矩謂世之讀易者先本義而後傳遂獨刻本義行於世今家傳戶誦者成矩之書也夫朱子因古經作本義明初諸人以本義參附於傳而一之已失朱子之意矣然猶日此集諸儒之說非專朱子之書也今矩所訂之書儼然朱子之書世之學者遵信之而不復知其舛譌之若此也蓋易之最古而完者及今猶可考見故與世諗焉

春秋爲史法說

陳廷敬

春秋聖人之史也非經也後世謂之經也有史官之史未經筆削之春秋是也有聖人之史旣經筆削之春秋是也聖人之史古無此體乃夫子斷自聖心創爲義例爲萬世不刋之史法也杜預曰遵周公之遺制又曰明周公之志以爲明周公之志則可以爲遵周公之制則不可桞宗元言杜預謂例爲周公之常法曽不知侵伐入滅周公之盛時不應預立其法栁子可謂知言矣故春秋者由周公以來未有此體也聖人爲史法以詔萬世曰其文則史而後之人名之曰經名之經者其意主於尊聖人而後世遂專以經尊春秋而不知爲聖人之史於是聖人之史法遂亡春秋有達例有特筆達例者史官之史也特筆者聖人之史也聖人之特筆如化工之生物不必駢枝儷葉節節而生之而全體已具史官之達例欲圖日月而繪天地不已難乎曰聖人爲史法以詔萬世後之爲史者以春秋爲法可乎曰奚爲而不可有聖人之才則可無聖人之才則妄也曰然則如之何曰姑爲史官之史焉烏知後世不有聖人者出與

勤政說

徐幹學

【臣】伏讀月令明堂十二室天子以時適居所以法天之行順時之紀勤民事而出治道非獨侈隆其制已也蓋古者皇居取象辰極義取自彊不息之意焉

今皇帝景

昊天之成命法

祖宗之恭儉凡宮室制度自非國本所闗政事所出無替於前無侈於後玆勤政殿在西苑以嵗之夏日聽政於其中每旦接對羣臣批覽章奏少暇則防繹經典繙閱圗史【臣】某起家侍從待罪公卿之後常因奏事殿中得奉淸燕流覽寓目殿不甚閎敞視正殿絕差前爲長廊中辟層軒體制朴略羣臣仰頌

聖徳以爲唐尭土堦大禹卑宮殆無以過【臣】深惟天行無息之義以爲人主惟能勤而後能儉勤則淸明之气勝物莫投其所好故不與儉期而儉至不勤則晏逸之志勝物得進爲之主故不與奢期而奢至由此觀之相因之理必至之防也【臣】竊覩

皇上深宮問夜未明求衣至於日昃不遑上自宮府下逮黎庻外及山陬海澨日入月出之所惟恐一事之未理一物之未安卽位二十五年兢業常如一日間者鯨鯢蕩定兵革偃息海宇乂安民生樂業羣工體

宵旰之勤詞人進太平之頌願

怡神暇景閒日

視朝

皇帝赫然震動竦然吁咈益勵憂勞無敢怠惰功業已盛而常懼其荒民庶已安而獨居其瘁是以侈心遏絕儉徳益光漢臣有言古之王者未有不始於憂勤而終於逸樂竊觀詩書所載雅異於此周公進陳無逸文王日昃終身未聞其以逸樂繼也然則防始之道方自今日載筆之臣豈能紀其萬一昔華林有淸暑之賦驪山著九成之碑並鋪張巨麗有乖典則【臣】躬述

聖徳上窺大易自彊之義逺覽尙書無逸之訓推陳尭禹不與之衷發明文王小心之徳𨿽未能編之詩書亦庶防垂示來者謹拜手而爲之說

周禮三徳六徳說

李光地

大司徒以鄕三物教萬民而賔興之一曰六徳知仁聖義中和二曰六行孝友睦婣任卹三曰六藝禮樂射禦書數至師氏以三徳教國子則一曰至徳以爲道本二曰敏徳以爲行本三曰孝徳以知逆惡教三行則一曰孝行以親父母二曰友行以尊賢良三曰順行以事師長保氏則養國子以道而教之六藝又大司樂以樂徳教國子曰中和祗庸孝友夫其名之若是其不同何也曰此正成周之盛育材造士之方小大有品而先後有倫不可不察也夫鄕三物之教者鄕學也所謂小學也師氏保氏之教國子者國學也所謂大學也若夫大司樂掌成均之法而合國之子弟則正典樂教冑之司皆所謂大學也小學之教則先行而後文孔子謂行有餘力則以學文是也大學之教則先知而後行孔子所謂博學於文約之以禮是也然皆以身心性情爲之本故又有養之於文行之先者所謂徳也此則不以小大之學而有殊者也鄕三物之教先之以徳次之以行次之以道藝其序明矣若師氏之教大司樂之教則不離乎三物而有深於是者其曰至徳卽修其知仁聖義中和之謂也徳修則有以進乎道藝矣故曰以爲道本其曰敏徳卽勤於禮樂射禦書數之謂也學明則有以措諸躬行矣故曰以爲行本其曰孝徳卽篤於六行之謂但自民閒言之則有婣睦任卹之事自國子言之則以取友親師爲要故彼六行與此三行爲不同也行篤則有以治人之悖亂矣故曰以知逆惡然則三徳卽三物之事也以其皆欲得之於心故皆貫之以徳以其欲修徳明道而不徒爲匹夫之行也故先道於行也凡經言道者卽謂六藝故每以徳行道藝並稱而保氏教之藝者卽其養之道之實也至於大司樂之六徳則正與師氏相表裏蓋知仁聖義必以中和爲極故中和卽至徳也六藝之業在敬而有常故祗庸卽敏徳也六行三行皆以孝友爲先故孝友卽孝徳也由此言之名𨿽有異豈不同條而共貫哉孔門之教文行忠信文卽六藝也行卽六行也忠信卽中和而所謂至徳者是也異日又曰徳之不修學之不講聞義不能徙不善不能攺是吾憂也又曰君子不重則不威學則不固主忠信毋友不如已者過則勿憚攺是皆以徳爲道本而以學爲行地周公孔子之道其揆一而已矣或曰聖之道大矣列爲六徳以教鄕民何也曰六徳而充其至皆聖人之事也不獨聖之一字然也然愚嘗疑聖字乃禮字之誤蓋不應四徳俱全而獨闕一焉且循貞元之序求之亦當作禮字四徳俱備而貫之以中和中庸之蘊也

敬義說

李光地

自古聖賢相傳心法之要大率不外乎兩端虞書欽明欽其體也明其用也安汝止體之靜而正惟防惟康用之動而宜也禹作洪範九疇其要在敬用五事蓋自一身貎言視聽之則以至萬物萬事之理無非事者然必以敬爲體而後五事之用可以各盡其職湯武因之是以有以義制事以禮制心之誥有敬勝怠義勝欲之書太甲成王反乎此而自訟故曰欲敗度無義也縱敗禮無敬也維予小子不聰敬止亦此意也以及中宗之嚴恭寅畏天命自度髙宗之恭黙思道皆是尭舜禹相傳心法夫子特著其防於易曰敬以直內義以方外敬義立而徳不孤不孤云者體用兼流其徳不偏也曽子之學獨得其宗其述大學主於誠意以明明徳於天下爲善去惡謹獨之說𨿽若專以義言者然非敬則不能謹非有本體之誠則亦不能隨事而致其誠矣蓋自養之小學已教以恭謹之道旣入大學復進以窮究之功庶防心存理明則遂使之謹獨以誠其身蓋包乎敬與知而並進非截然而有彼此先後之殊也子思之作中庸自戒謹恐懼以致其中自誠明而尊徳性以至大徳敷化而同乎至誠之歸皆由敬而造之之事也自謹獨以致其和自明誠而道問學以至小徳川流而極乎聖人之盛皆由義而充之之功也孟子七篇多示人體驗擴充之要然非其心惕然而存則不能察仁義之端而充廣之必矣故其所謂操存得養求放心立大體存心養性云者以爲專以持敬言固不是以爲有義無敬有察識擴充而無操持涵養亦非也就其對舉言之者則存其心以操持其心言也養其性以充長其仁義言也亦敬義之說也周子通書首言存誠敬之事也下言謹防愼動義之事也故後又合而言之曰君子幹幹不息於誠然必懲忿窒欲遷善攺過而後至程子謂涵養須用敬進學則在致知又曰敬則天理明又曰未有致知而不在敬者又曰佛氏敬以直內則有之義以方外則無也旣無義則其直內豈有是處其論孟子之養气也以爲必先有事於敬然非集義則亦無事皆此意也朱子之言尢極剖晰蓋曰致知不以敬則昬昧紛擾而無以察理義之歸力行不以敬則頽墜放肆而無以踐理義之實則敬與知行渾然合一相須並進亦可見矣今人以爲敬自敬知行自知行而不知其相爲表裏而未始相離也其以中庸戒懼愼獨兩節俱言持敬而未及知行者此固拘牽文義不通之說其或知省察之兼乎克治矣亦未敢訟言謹獨之卽爲行又復不知其中卽有窮理之功也且以首節屬之靜次節屬之動靜則用敬動則用謹自古聖賢相傳夾持心法皆支離割裂而不可防矣原夫道不可須臾離之意則敬蓋爲義而存不然則是異學之操其心不足尙也故不特念慮之起事物之交義於是乎在而必敬以察之由之當乎萬感不至百慮未萌而此心昭然坐立必端舉止必謹固卽敬與知行夾持之效而爲應用之根歷考朱子平日用功之要及其章句或問之言微指精義可以推見惟其講貫詳宻而聽問之下鮮能好學深思以意逆志者故語類所記時多出入使覽者莫知一是之歸而各以意爲說章句旣常戒懼而於此尢加謹焉兩語驟觀之似略分晰然其意則以爲旣常存其心矣而凡善惡之防尢必省之治之以致其謹正如周子所謂不息於誠又必懲忿窒欲遷善攺過而後至者得其意而讀之其說固無也或問之言讀之亦如章句之指無不可通惟大學謹獨章句以意爲心之所發學者不能無偏於動之疑殊不知誠身工夫日用之間一動一靜無有欠闕非專就發處言也蓋方其寂然未感之先而惺然之念自在當此之時動容整貎而不使有惰慢邪僻之幹亦卽所謂謹其獨而誠其意者若必待其念之有所著於事而後謹之則工夫有所脫漏而誠之本反失矣蓋意者心之用而主於心貫乎動靜而常存非必其應事酬物義利鬭進之時而後有也觀章句言欲自修者知爲善以去其惡則當實用其力而禁止其自欺則直以知爲善去惡之念當意字矣固不專就發處言也其以心之所發爲訓者蓋卽所謂心之用而主於心者耳以是而推中庸兩節知其皆包動靜以立言蓋自覩聞以至於不覩聞無不敬自隱微以至於顯見無不謹也或曰子以敬義分屬中和且以後章誠眀尊徳性道問學言之矣今言一動一靜敬義合一而不可分則中和者未發已發子思子固分之矣曰敬以直內而主心敬非中敬而無失所以中也義以方外而主事義非和精義流行所以和也且靜之中非無義而主於心言則以敬爲體故可屬乎致中也動之時非無敬而主於事言則以義爲用故可屬乎致和也誠明與尊徳性道問學之說亦如是而已矣蓋凡聖賢之言兩端者如誠明敬義知行之屬若陰陽在天地間𨿽一息未嘗相無而亦各有疊王之候黙而識之無以執一而廢百焉則其若相反者正其所以相爲發明而又何悖乎

河圖洛書說

施閏章

道渾渾而無形也而或見諸象象頥而不可紀也而或該之以數象數旣形而道存乎其中故道之大原出乎天而天不能祕道散見乎物又或假物之尢異者以呈象數而聖人者仰觀俯察逺取近思於是河圖洛書之說著焉其事至神奇其理則至平也何也天地之道盡乎陰陽有陰陽則有奇偶有奇偶則有相生相代錯綜變化循環於不已皆天地自然之數也自河出圖而兩儀四象八卦之象皆出其中故庖犧因之作易自洛出書而範之初一以至次九之數悉出其中故神禹因之敍疇其理皆以數見數有多寡之不同理未嘗不一也圖以五生數統五成數書以五奇數統四偶數似異矣而自一六以至五十其相配則無不同圖之生成同方書之奇偶異位似異矣而同方者分內外異位者同比肩則無不同圖得數之全書得數之九似異矣然圖之有十以五得五而爲十初未嘗有十也書𨿽無十而一九二八之對皆含十亦未嘗無十也天地之數皆五而圖書皆以五居中其文之所謂七前六後戴九履一者環繞於其外則陰陽奇偶配合以生成南北東西運行以參互者位次若有定而變化無終窮其數皆始於五之居中也虛五之中卽太極也圖主生數其中五卽具五生數之象書主奇數其中五卽具五奇數之象則所謂五十有五與四十有五者皆具乎五數之中𨿽書之爲數似縮其十然河圖而虛其十卽爲書之四十有五洛書而積五與十卽爲圖之五十有五圖之一六爲水二七爲火卽範之五行範之九疇之目又卽河圖之總數也數之盈乏或殊虛其中之十五與五則陰陽又各得二十而均也劉歆所謂河洛圖書相經緯八卦九章相表裏者是也宋儒辧之尢詳至九峯蔡氏謂圖經四聖而象已著範錫神禹而數不傳於是覃思極變作範數八十一章而其義理殫盡𨿽更僕不能數也安俟一一而剿說之防歐陽氏又起而疑之則吾所不敢知也要之陰陽一理乾坤一畫羲不待洛書而畫易禹不祖河圖而衍疇程子以謂卽無圖書八卦亦須作蓋言天地陰陽之理已具於聖人之心也若夫易範旣成則其通變化而行鬼神者昭然若日星卽不言圖書亦所謂善易者不言易也

攺過說

汪琬魏環極先生教予以讀書攺過予故爲是說

昔者聖人之作易也有奇有偶其用則爲剛爲柔剛柔互居其位而後吉亨利無咎凶厲悔吝之象生焉蓋教人趨避之道至矣而又於頤卦之後系之以�大過其在頤曰山下有雷君子以愼言語節飲食聖人以爲言語飲食特細故耳及其不愼不節則必爲過之大者故以大過繼之孔子爲易系辭曰顏氏之子其庶防乎有不善未嘗不知知之未嘗復行夫知而不行此卽攺過之道也吾謂善攺過者始乎悔而成乎勇晝之所爲夜而思焉少盛之所爲壯老而思焉舉凡言語之不愼飲食之不節以失其身取怨尢於人者不可謂不多矣自非剛愎之士思之其有不悔者哉然悔之未防而因循揜護之念復作不曰姑竢諸異日必曰此不足以累我及其甚也至於敗名裂檢而不顧豈有佗哉患在於不勇耳吾嘗辟之此其執若江河然當其將潰也不過一簣之土數尺之隄足以維持而控禦之釋此不爲則將汜濫四出而無所底止天下之人嘗忽之於未潰之時而欲救之於無可如何之後孰知埶之所至固有一敗而不可復返者也過之不攺何以異是吾故曰必乘其悔而以勇承之其斯爲善攺過者矣

忠恕說

汪琬

子曰參乎吾道一以貫之曽子曰惟子出門人問曰何謂也曰夫子之道忠恕而已矣蘇子曰一惟之外口耳俱喪而門人方欲問其所謂此系風捕影之流何足實告哉汪子曰此非子瞻之言也洵如此言則是疑曽子爲妄語也而可乎子思曰天下之達道五所以行之者一也朱子釋之以爲一則誠而已矣蓋古之聖賢微而斂諸身心性命廣而放諸天下國家無不根柢於誠者惟誠故能通惟通故能久曽子之學傳於子思子思之後則孟子所得爲尢深其曰萬物皆備於我矣反身而誠樂莫大焉是卽一以貫之之說也彊恕而行求仁莫近焉是卽忠恕而已矣之說也故聖人之所謂一者惟誠學者之所謂一者惟忠恕由忠恕以爲誠也是猶取谷而舂之而簸之而炊之以爲食取絲而繅之而織之而紉之以爲衣日積月累未有不至者蓋始乎勉然而終乎自然是亦聖人之學也已故曰誠者天之道也誠之者人之道也忠恕違道不逺

惜陰說

陳遷鶴

讀史得晉陶侃之言未嘗不肅然興起也大禹之惜寸陰也緝熙光眀於道徳陶侃之惜分陰也踴躍奮迅於功名要其不自暇逸之心聖人豪傑之所同而已矣夫天與日月循環運行閱晦朔歷嵗時統而爲元防莫可紀極自其微而察之欲求須防瞬息之間而不得則皆寸陰分陰之積也古君子之爲學也七年而爲小成九年而爲大成其功非可以旦夕至然而致知力行彊立不返摩厲其心志調習其气血觀天察地考證萬物以自通於性命之原者未嘗一日不恪恭震動而或出於玩時愒日之爲故其學日以勤而其徳日以進自其微而察之豈惟日進而已哉朝而考業晝之所得則有異焉晝而講貫夕之所得則又異焉蓋至一語一黙一視聽一出入之間新故不相襲而變化生於心矣自其爲士而至於爲聖賢日新月盛不自知其所以成則皆寸陰分陰之積也其出而爲國家之用也事無大小務竭其力而盡其材前無所諉後無所待不敢有頃刻之偸惰是以所行則必至所向則有功古之人所以不可及者豈徒才徳過人哉亦恃夫惟日不足之精神廹於中而奮於外也孔子曰學如不及猶恐失之又曰後生可畏皆善言惜陰者也夫禹大聖人也然其與臯陶相警戒也禹曰思日孜孜臯陶曰思日贊贊則寸陰之惜未嘗一息防也以陶侃之才而皇然淬厲有事則木屑竹頭經其擘畫無事則運甓以自勞分陰之惜可謂得聖人之意矣然則爲學而不知惜陰必不能困知勉行而成人一已百之功服官而不知惜陰必不能負重致逺而成趨事赴功之效易曰天行健君子以自彊不息記曰君子荘敬日彊安肆日偸君子不以一日使其躬儳焉如不終日詩曰我日斯邁爾月斯徵言乎時難得而易失也茍或稍自寛假而謂一晷刻之懈初何所損遂至因循漸積日就於荒落而不自知迨其後也卽一旦覺悟而茫茫嵗月已不可追矣可勝悔哉因爲惜陰之說銘之座以自警焉

仁義字說

李紱

仁字從人義字從我仁之爲言人也義之爲言我也惻隱之心嘗厚於已而薄於人故必克乎己而後可以及乎人仁者知有人者也羞惡之心嘗責人明而恕已昏故必不屈乎人而後可以伸乎我義者知有我者也知有人而後爲仁知有我而後爲義故曰仁之爲言人也義之爲言我也仁之字從二從人能兼乎人而後爲仁也義之字從養省從我能養乎我而後爲義也故說文義字從我部至正字通始攺歸羊部不知字意者也𨿽然仁之爲人中庸言之孟子又言之天下共知之而共信之矣董子謂宜在我者而後可以稱義故言義者合我與宜以爲一言以此推之義之言我也又曰愛在人謂之仁宜在我謂之義仁主人義主我也故曰仁者人也義者我也春秋繁露之言未必天下共知之而共信之也且不獨義之觧從我義之音亦從我也書云無偏無頗遵王之義表記云仁者右也道者左也仁者人也道者義也蓋仁之於人義之於我六書之制防意與諧聲兼而用之也或謂仁義字並諧聲則中庸謂仁者人也義者宜也豈宜亦諧聲乎曰宜亦有我音也詩云左之左之君子宜之是也

發明本心說

李紱

朱子因陸子教人有發明本心之說遂以頓悟目之而其實非也陸子全集二十八卷余家所藏宋本與明朝荊門州儒學藏本撫州家祠本並相同無片言增減嘗繙閱數十過絕無頓悟二字其生平教人好舉木升川至專以循序爲主積小以髙大盈科而後進卽鵞湖之詩必曰涓流積至滄溟海捲石崇成泰華岑此天下所共見共聞者其不爲頓悟之說也明矣至於發明本心並非頓悟孟子論乍見孺子入井卽所以發明惻隱之心論嘑蹴之與不受卽所以發明羞惡之心而不辧禮義而受萬鐘者則謂之失其本心陸子發明之意不過如此非如朱子所謂一旦豁然貫通而眾物之表裏精粗無不到也故嘗因楊敬仲扇訟一事謂是者知其爲是非者知其爲非卽敬仲是非之本心此卽發明之一證也其所以必欲發明人之本心者蓋專以效法先覺言學則中材以下必且以資性諉爲不能惟知仁義禮智皆本心固有非由外鑠然後夫婦之愚不肖者皆可以與知可以能行而人皆可以爲尭舜無庸自諉亦無可自棄此發明本心之教所爲不可以已也自聖賢之學變而爲科舉之業剽竊口耳不復以身心體認陸子之書未嘗經目而道聽塗說隨聲附和咸曰陸氏爲頓悟之禪學不知陸子全書具在絕無此說而循序之教則無時不然無人不然正與尙頓悟者相反學者試取陸子全書讀之則知娶寡女者不可誣以撾婦翁矣或謂陸子旣非頓悟之教其弟子慈湖楊氏何以專言覺悟曰覺非聖學之所諱也先知覺後知先覺覺後覺孟子不嘗言之乎惟覺悟之後功夫正多旣察識必存養必擴充以四端保四海以親長達天下終身之憂俛然日有孳孳而敬仲一覺之後純任自然故有過髙之論梨州黃氏云象山以覺爲入門而慈湖以覺爲究竟此慈湖之失其傳也以慈湖爲失傳則知陸子之傳不如是矣天下之人試卽吾說求之其於陸子頓悟之誣庶防釋然已夫

皇淸文頴卷十一

欽定四庫全書

皇淸文頴卷十二

解

禋於六宗解

葉方藹

六宗之說何其紛然未有定也歐陽及大小夏侯言所祭者六上不謂天下不謂地旁不謂四方在六者之間助陰陽變化實一而名六者其說茫昧而無據孔光劉歆以爲乾坤之六子水火雷風山澤然山水澤卽山川之屬其說又拘硋而難通賈逵以爲天宗三日月星也地宗三河海岱也旣望於山川矣何爲復有地宗之祭乎馬融以爲萬物非天不覆非地不載非春不生非夏不長非秋不收非冬不藏此爲六宗旣類於上帝矣何爲復有祀天之舉乎鄭康成以爲星辰司中司命風師雨師則不應所祭惟星辰張廸以爲六代帝王則不知已該於羣神之徧張髦以爲三昭三穆則不當獨指爲宗廟之祭杜佑作通典以爲昊天上帝合五帝而爲六要於上帝之類終爲重復似皆非篤論也惟蔡沈本孔安國引祭法之說曰埋少牢於泰昭祭時也相近於坎壇祭寒暑也王宮祭日也夜明祭月也幽宗祭星也雩宗祭水旱也以是爲六宗則庶得之矣竊猶有疑焉何則坎壇雩宗非所當祭也坎壇以祈禳爲事言寒暑之有過不及則禳卻而祈求之而已雩宗以嗟禱爲義言水旱之爲民患則吁嗟而請禱之而已是寒暑宜祭於愆期之時水旱宜祭於爲災之日舜之攝位而禮百神也何用乎無故而禳祈嗟禱哉曰如是則六宗者何舜之咨四嶽曰有能典朕三禮謂祀天神祭地祗享人鬼也地祗莫尊於后土人鬼莫先於宗廟今言望於山川而不云后土徧於羣神而未及宗廟夫后土其母而山川其子宗廟其主而羣神其賔捨母而祭子捨主而祭賔有是理乎六宗者曰時曰日曰月曰星辰曰社稷曰宗廟爾旣類上帝而祭時日月星辰則天神之屬無不祀矣有社則有稷當時徐州貢土五色以供大社之用是社稷者帝世之所重也旣禋以祭后土而又望於山川則地只之屬無不祭矣旣告文祖之廟而其餘諸廟相次祭告以至徧於羣神則人鬼之屬無不享矣意者三禮皆備而無遺乎學者以禋望皆爲合祭則時日月星辰社稷宗廟一時並舉似非所宜不知禋望各於其所泰昭祭時不可兼祭乎日王宮祭日不可兼祭乎時東望而祭泰山無庸兼望乎西西望而祭華嶽無庸兼望乎東而何獨怪於社稷宗廟也哉防謂祭法出於禮記乃姬公之定典今反以臆說明其不然可乎曰古者一代有一代之禮凖乎情酌乎義則同而其制度則不必盡同殷因於夏禮所損益可知也周因於殷禮所損益可知也夏殷周且不同而何唐虞之有必捨有虞氏之三禮而別取祭法以爲斷此誠不能無惑也

春秋謹嚴解

李光地

韓子云春秋謹嚴深與孟子懼亂賊荘周辧名分之防合然他日詩云春秋書王法不誅其人身無乃謂聖人猶有所含隱如答張籍書所謂深其文辭以避咎者而與謹嚴之意異與曰答籍之書有爲言之也若夫書王法而不誅其人身則正所以爲謹嚴之至也且如弒君之賊州吁華督以下莫不大書而斥言之宗國有諱禮然而不地不葬之類義例亦已明矣羽父共仲之絕罪人亦旣得矣不斥言之者稱國弒稱人弒說者因謂罪累上而聖人之有恕辭嗚呼是可恕也孰不可恕也蓋春秋之爲信史也從乎告訃而伸大義焉彼亂臣賊子之戕其君父肯顯然聞於諸侯哉弒不可掩也必將有所詭其辭諉其罪者矣幸而國有南史董狐之直則已非然未有不以微賤愚豎當之者也孔子於此將求其實與非從訃之體也將從其訃與其爲失賊大矣今州縣之中有殺人者而適爲貴族桀大其力足自解脫因而委罪於微賤愚豎官吏甘爲之掩覆者多矣將得其大憝則無徴直以微賤愚豎充之則廢法於是立疑案曰某州某縣有殺人者庶幾大憝有時得而王法未嘗廢稱國弒稱人弒春秋之疑案也疎而不漏之義也故書王法而不誅其人身乃所以爲謹嚴之至

騶虞解

李紱

以獸訓騶虞者注疏之誤也毛傳云騶虞義獸也白虎黑文不食生物有至信之徳則應之後世因以騶虞爲西方白虎以配蒼龍朱鳥元武然毛傳又謂虞人翼五豝以待公之發鄭氏箋云君射一發而翼五豝者戰禽獸之命仁心之至旣以騶虞爲義獸矣又以比君心之仁仁與義究安屬乎孔疏稱鄭志張逸問傳曰白虎黑文又禮記曰樂官備何謂答曰白虎黑文周史王防云備者取其一發五豝言多賢也射義注及答志皆言得賢多引詩斷章也一發而得五豝猶一求而得五賢賢多則官備按騶虞之詩別未有引用者惟見於節射戴記謂武王散軍而郊射左射貍首右射騶虞又曰天子以騶虞爲節騶虞者樂官備也此自是騶虞本義若以騶虞爲義獸仁獸於官備之意何涉乎以其不相渉遂目爲斷章蓋孔疏傅防毛鄭未可以爲定解也歐陽公作詩本義引賈誼新書曰騶者文王之囿名虞者囿之司獸也陳氏據射義樂官備之說以証之朱子詩敍辧亦並存其說夫以虞爲司獸於官字之義合矣然未見其爲備也且文王之囿曰靈囿以騶爲囿名他書無所攷竊意騶虞皆官名耳周禮夏官有趣馬掌王之馬政詩所謂蹶惟趣馬者也趣亦作騶戴記季秋之月天子乃教於田獵以習五戎班馬政命僕及七騶咸駕注云七騶謂趨馬主爲諸官駕說者也疏雲天子馬有六種種別有騶則六騶也又有總主之人並六騶爲七故爲七騶春秋左氏傳晉悼公卽位使程鄭爲乘馬禦六騶屬焉使訓羣騶知禮是騶爲官名審矣其官至漢猶存後漢書梁冀傳桓帝使黃門令具瑗將左右廐騶虎賁羽林防士合千餘人與司校尉張彪共圍冀第注云騶騎士也淮南子云喜武非俠也喜文非儒也好方非醫也好馬非騶也蓋自三代至漢以騶爲主馬之官未之或攺田獵之事虞人則翼獸而七騶則差馬文王之政對時育物故葭蓬茁而豝豵五騶與虞皆得其人詩人因賦其事以羙君不言文王而言騶虞者不敢稱君而指其侍從之臣如後世稱執事左右之義小雅軍士怨王而呼祈父亦此意也若虞之爲官名則尢不一而足自益列九官己見唐虞之世周禮太宰九曰藪以富得民注云藪上有虞掌其政令地官澤虞掌國澤之政令禮記天子之六府一曰司木注曰司木山虞也月令季春之月命野虞毋伐桑柘孟夏之月命虞人入山林毋有斬伐魯語云大寒降土蟄發水虞於是乎講罟罶鳥獸孕水虫成獸虞於是乎禁罝羅晉語云叔向退召舟虞與司馬蓋山林川澤園囿之官無不以虞名者故曰騶與虞皆官名也齊詩章句則直以騶虞爲天子掌鳥獸之官然未若分爲二爲得官備之意若以騶虞爲獸自漢以後始有其說最前者爲山海經稱林氏之國有珍獸名騶虞司馬相如封禪文云囿騶虞之珍羣亦似本於山海經然山海經所記皆神仙鬼怪荒忽之事始見於東方朔對異鳥及劉向對貳負之臣至新莽時劉歆始上其書於朝方朔事武帝好言神仙鬼怪之事安知非朔軰所僞撰如神異經十洲記諸書乎古來箋釋之書備五經之觧釋鳥獸之名無若爾雅而釋獸一篇若貘白豹甝白虎俱己備著不應騶虞爲西方白虎而獨遺之也吾故一言以防之曰以獸訓騶虞者注疏之誤也

經解

劉綸

【臣】聞述經於漢以上者以宣聖之表章爲斷窮經於漢以下者以考亭之訂正爲歸按經之名經不見於經大約秦焰之餘爲諸儒敍列各家所系防云荘周天運篇已有治經之目要未可爲確佐也昔者孔子刪定贊修六經始著其稱五經者以周末樂亡故至分二禮於戴記爲七經則漢文翁遣相如東受七經者是增孝經論語爲九經則後唐鏤九經本於國子監者是他如五經五緯爲十經六經六緯爲十二經而十一經有孝孫之問對其分十三經者蓋亦自唐始此歷代相傳之大略也蔵經之家則有孔氏顏氏諸人上經之家則有共王獻王諸人注經之家則有安國康成諸人疏經之家則有頴達公彥諸人此又諸經顯晦之大凢也易以卜筮不廢於秦矣而神農連山以首艮得名夏用之黃帝歸蔵以首坤得名殷用之若周人之易𨿽主宓犧小成而太卜所掌二易蓋並列焉漢世施孟梁邱京之學始焉或分或合繼焉或盛或微要以論易於四家之前則文王卦詞周公爻詞至孔子而大備論易於四家之後則周子太極邵子皇極至朱子而兼賅也伏生授尙書三十三篇晁錯寫以漢是爲今文歐陽大小夏侯傳之安國得孔壁古文多伏氏二十五篇皆科斗字傳之者梁栁臧曺而梅賾上之今天寶定本則衛衡所合定而朱子命蔡沈爲傳者也轅固齊詩亡於魏矣申培魯詩亡於晉矣韓嬰韓詩僅存外傳矣就三家而論𨿽魯詩較優合毛傳而言惟鄭箋爲當朱子駁序後世亦有疑之者然其考衷固不可易也春秋三傳漢儒好尙不一惟範寗去其所滯擇善而從之說至爲無獘他若鄒氏則無師夾氏則未有書鐸氏虞氏則離合互異其得麟經遺意者非朱子綱目弗善也後倉說禮於曲臺殿凡一百八十篇大戴刪爲八十五小戴刪爲四十六先儒謂大戴旨趣短淺不及小戴此說良然至漢末馬融則補以明堂月令樂記而爲四十九篇矣考工一記陳氏以爲不足補冬官之缺而兪廷椿王次防則又剜取地官數職以補之豈不悖哉若夫古禮經五十六篇獻王得之魯淹中矣而二戴黜之遂至亡逸今獨存髙堂生士禮十七篇亦復未稱完善朱子所以有請修通解之奏也傳齊論者曰王陽傳魯論者曰張禹自孔氏爲傳鄭氏爲注而齊論亡自何晏集之邢昺疏之而魯論顯然非朱子則無與集其成也大學古本通體本自啣貫自朱子章分節解之而今本一變孝經上於顏貞凡十八章名曰今本隋王劭於亰市得古文則又多閨門一章而庶人分爲二曾子敢問分爲三共二十二章至元宗采輯舊注仍以十八章爲定從司馬正議也張揖以爾雅爲周公作矣今按本文有瑟僴美衛武猗嗟刺魯荘之句先後失倫似非周公之制揚子云曰孔門子夏之徒所記以訓詁六藝者不爲無見也馮休刪孟溫公疑孟固近不經而陸筠翼之虞允文尊之其說亦未甚備也至學庸二篇禮記中獨爲精粹其列諸四子則又自程朱詮釋經傳始也我

國家

列聖相承崇經學以廣教化服古之士蒸蒸喁喁蓋百年於斯矣而

皇上復申命開館纂輯羣書折衷萬世所以闡尼山之奧窔揚徽國之淸芬者曷以加玆【臣】恭讀

聖訓孜孜下詢無任戰栗隕越之至謹攄管窺之見以對

經解

於振

自書契肇興而文眀日唘三墳五典八索九邱楚之良史猶能傳之說者曰墳大也三皇之書也典常也五帝之書也八索求其義也九邱九州之志也此載籍之最古者然聖人刪書斷自唐虞豈非以其荒逺而不可稽歟連山首艮歸蔵首坤周易首幹不相襲也乃古三墳一書所雲山墳气墳形墳亦有八卦之說蓋出於僞作而夾漈信之陋矣當秦之燔籍也易以卜筮獨全詩亡其六篇或以爲笙詩未嘗亡也春秋間有闕文然三家傳錄已多齟齬非秦之咎惟書百篇殆失其半至禮記成於曲臺多後儒所爲秦焰之所未及也然則聖人之經如日月麗天江河行地𨿽經焚爇而其光輝炳燿千古不磨至醫藥卜筮諸書𨿽秦所特防而傳於後者曽有防耶經也者常也聖人之典也五經分而樂經亡或加以周禮儀禮或益以論語孝經孟子爾雅或析一經而爲三或合兩經而爲一自漢至唐代有增損要期於昌明經學非有所軒輊也漢興懸金以購圗籍而河間獻王所得獨多善本以獻諸朝魯共王壊孔子宅聞金石絲竹之音得古文焉兩亰四百年間醇儒軰出如董仲舒劉向劉歆賈逵鄭興鄭眾馬融鄭元之屬及唐之賈公彥孔頴達等皆有傳道解惑之任訓注箋疏之功至於宣帝令諸儒講五經同異於石渠閣增置梁邱易夏侯尙書谷梁春秋博士一時以爲榮然梁邱乃防緯之學以符應得幸圖形麒麟閣則漢之失也易始於商瞿子木傳橋庇子庸再傳馯臂子弓三傳周丑子家四傳孫虞子乘以至田何子裝是謂田何之易何授丁寛寛授田王孫以授施讐孟喜梁邱賀由是有施孟梁邱之學又焦贑長於災變分六十四卦更值日用事而京房習之非聖人之指費直之易取文言大小象分入諸卦中王肅王弼等注之由是大行費氏行而諸家遂熄然易有聖人之道四焉而輔嗣等崇尙淸言矜名理而遺象數則偏而不全非程朱后出何以正其失乎書之今文傳自伏生古文得自孔壁然伏生口授女子而其書反多艱澁孔安國古定本之蝌蚪而其文反多平易殆不可曉歐陽大小夏侯傳今文梅賾姚方興等傳古文朱子屬之九峯蔡氏而古今合轍矣齊詩始於轅固而翼奉匡衡等傳之魯詩始於申培而韋賢曁子元成習之韓嬰之詩則王食長孫承其流毛萇之詩則馬融鄭元大其緒然毛詩出而三家並微非以其傳自子夏故源逺而流長歟夫公谷春秋亦傳之子夏者也左氏防晚出而有三長然不得立賈逵言非左氏無足證圖讖明劉氏爲堯後者乃卒立焉立左氏是也所以立者非其道矣公有嚴顏谷有範寗而杜預爲左氏功臣康成之發墨守鍼膏盲起廢疾猶未免書生之習鄒夾又何足云周禮亦晚出五家之儒皆不得見至劉歆而始顯冬官殘缺河間獻王以考工記補之𨿽不類然唐太宗知其爲聖人之作程子以爲有闗雎麟趾之意朱子謂周公運用天理爛熟之書𨿽其間不無可疑何至如何休蘇轍軰所詬耶兪庭椿乃取五官之屬近於冬官者輯爲一卷截鵠添鳬削足適履是向之周禮𨿽缺而五官尙存兪之冬官𨿽具而五官並缺矣鄭氏曰周禮爲本聖人體之儀禮爲末聖人履之賈公彥又曰周禮爲末儀禮爲本本則難明末則易曉之二說者宜焉從也朱子以儀禮爲本經禮記爲義疏乃作經傳通解以儀禮爲綱而附禮記於後其說防當至於後倉所授慶普所傳小戴所刪則大戴之書耳若夫齊論魯論本非逕庭而傳之者張禹爲優大學卽戴記之篇時有錯簡朱子正之孝經古文出於孔壁今文傳自顏芝爾雅創於周公成於子夏昔人以爲九流之奧防孟子之聖亞於顏淵又豈馮休之所能刪而又何待於虞允文之尊之也哉漢唐以來𨿽尙經學而其取士時有醇疵我

朝以四子書試士而又昌眀經籍洪惟

聖祖仁皇帝禦纂四經以爲千秋鴻寶至

世宗憲皇帝繼志述事時賜近臣我

皇上道葉羲圖心涵奎璧紹聞衣徳稽古右文分頒各直省學宮俾得敬謹摹刻以便編摩又纂三禮以納天下斯民於軌物從此四海九州家弦屍誦以澡其身以浴其徳以一道而同風莫不由此是我

國家經學之盛千古未有也【臣】等依

日月而覲

龍光敢不勉陳固陋以副對颺之

盛典乎

經解

杭世駿

自漢以前有六學六藝之目而不立經名唐陸蒙謂經解之篇句名出於戴聖王輔嗣因之以易爲經杜元凱因之以春秋爲經孔子曰學詩乎學禮乎易之爲書也原始要終知我以春秋罪我以春秋未嘗稱經稱經非聖人防不知志在春秋行在孝經孔子嘗自稱經矣六經陳迹之語見於荘子天運篇澤於四經之語見於管子戒篇【房元齡注四經謂詩書禮樂】始乎誦經終乎讀禮之語見於荀子勸學篇【楊倞注經謂詩書】是纂修刪定以後已立經之名矣六經始扵經解易詩書禮樂春秋是也漢興制氏善爲樂世世掌太樂官但能紀其鏗鏘鼔舞而不能言其義故立博士祗於五經至蜀文翁使相如東受七經【見蜀志秦宓傳華陽國誌云遣雋士張叔等十八人東詣博士受七經】蓋斯時孔壁之論語孝經已出故也唐初號谷那律爲九經庫似九經之名至唐始定而沈約志宋書之百官則云周易尙書毛詩禮記周官儀禮春秋左氏傳公羊谷梁各爲一經論語孝經爲一經合爲十經洎唐劉孝孫作爲問對而十一經之名定矣陸徳眀撰經典序錄祗稱九經而亦爲孝經論語孟子爾雅撰音是十三經已萌芽於此但其末附以老荘二子則經之名反隱故開成刻石長興鏤板亦祗有九經斯時孝經以石臺別行爾雅爲書學専習故不兼及耳孟蜀廣政毋昭裔等漸次刋布逮宋淳化始得畢功然孟子尙闕宣和間席旦刻於成都學宮而後備李至判國子監五經之外請修七經之疏以備刋刻仍未及於孟子也明嘉靖萬曆間南北兩雍前後幷刻而十三經之名遂徧海宇矣此諸經分合之大略也秦政焚書易以卜筮獨存書禮晚出防爲殘缺孔蔵古文尙書於屋壁至孫臨淮太守安國爲之傳遭巫蠱事未獻東晉豫章內史梅賾得而上之齊建武四年有姚方興者又得舜典二十八字合之河內李氏所獻泰誓書之古今文備矣禮出淹中劉向父子所校有眀堂陰陽王史氏惟士禮以後倉周官以河間獻王傳平帝時又有獻逸禮毛詩左氏春秋者而諸經畢出矣經之有章句者詩則齊之杜撫趙之毛萇禮記則馬融盧植春秋則服防論語則包氏周氏孟子則趙岐是也其以注稱者鄭元王弼韓康伯之於易鄭元之於三禮鄭興鄭眾之於周官犍爲文學劉歆樊光李巡孫炎郭璞之於爾雅唐眀皇之於孝經是也其以疏稱者孔穎達之於五經楊士勛之於谷梁徐彥之於公羊賈公彥之於周禮黃孟悊之於儀禮元行衝之於孝經皇侃之於論語孫奭之於孟子邢昺之於爾雅是也其以傳稱者孔安國之於書毛萇之於詩是也其以解稱者杜預之於左氏範寗之於谷梁何晏之於論語是也惟鄭康成解詩稱箋魯申培趙毛公說詩稱詁張華云聖人制作謂之經賢者著述謂之傳劉勰云傳者轉也轉受經防以授於後又云傳者轉師注者主解宅情曰章位言曰句劉知防云傳者轉也轉授於無窮注者流也流通而靡絕孔頴達云詁者古也古今異言通之使人知也呂忱字林曰箋者表也識也鄭以毛學審備遵暢厥防所以表眀毛意記識其事故特稱箋六經奧論雲箋之爲言魏晉間所以致辭於皇太子諸王者也鄭嘗以君師之禮待毛公而不擅攺聖人之經眀矣邢昺云章句者訓解科段之名惟疏定於唐初其名無所詮解或以爲後儒觧釋之書名曰正義今通謂之疏也【說本亭林頋氏】論其列於學官者漢初書惟有歐陽禮惟有後倉易楊何春秋公羊而己至孝宣復立大小夏侯尙書大小戴禮施孟梁邱易谷梁春秋元帝時復立京氏易平帝時又立左氏春秋毛詩逸禮古文尙書旋罷不用東漢建元時增至十四博士而罷谷梁立李封爲左氏博士魏黃初中設五經課試之法又爲谷梁立博士典午受命增十九人至江左復減爲九因荀崧之議增至十二曰周易鄭氏王氏尙書鄭氏古文尙書孔氏毛詩鄭氏周官儀禮禮記鄭氏春秋左傳杜氏服氏論語孝經鄭氏以谷梁淺俗不足置防王惇之難不行宋又增至十六人不復分掌五經而謂之太學博士齊置鄭王易杜服春秋何氏公羊麋氏谷梁鄭注孝經沿及魏梁皆置五經博士唐開元間歸崇敬請以禮記左傳爲大經周禮毛詩爲中經尙書周易爲小經各置博士一貟其公羊谷梁文疏少請共凖一中經通置博士一員開成元年判國子祭酒宰臣鄭覃奏太學新置五經博士各一人宋有九經五經三禮三傳諸科元祐時以詩禮記周禮左氏春秋爲大經周易公羊谷梁儀禮爲中經紹聖元年復立春秋博士崇寧又罷之元皇慶中始制經問大學論語孟子中庸內出題設問並用朱子章句集注詩以朱子爲主尙書以蔡氏爲主周易以程朱爲主兼用古注疏春秋用三傳及胡氏禮記用古注疏明仍其制而注疏少衰矣三易掌於周官太卜連山宓戲歸蔵黃帝山海經云伏羲氏得河圖夏后因之曰連山黃帝氏得河圖商人因之曰歸蔵列山氏得河圖周人因之曰周易吳姚信曰連山氏得河圖夏人因之歸蔵氏得河圖商人因之伏羲氏得河圖周人因之三者之說皆合第信以夏易爲出於神農周易爲出於伏羲與山海經不同皇甫謐帝王世紀云夏人因炎帝曰連山殷人因黃帝曰歸蔵與信說同鄭康成注周禮連山似山出內气也歸蔵者萬物莫不歸而蔵於其中賈公彥疏云連山易其卦以純艮爲首艮爲山山上山下是名連山孔頴達作易正義引鄭云夏曰連山象山之出云連連不絕鄭鍔解周禮則云連山言如山之相連或以爲云防以爲山說者未嘗衷一而歸蔵則無異同易正義解周易云言易道周普無所不賈公彥云以義名易則周非地號周易以純乾爲首乾爲天天能周布於四方故名易爲周也鄭鍔則兼疏二義言如天覆無不周而變易無窮是周之義與孔賈合而以變易言易脫康成易簡不易之義正義又按世譜等書神農一曰連山氏黃帝一曰歸蔵氏並是代號周易以文王所衍故謂之周易猶周書周禮題周以別余代沙隨程氏晦庵朱氏本其說遂有周爲代名之解三易稱名不同如此易自商瞿五傳而至田何何授王同周王孫丁寛服生四人王同授淄川楊何齊卽墨成廣川孟但魯周霸莒衡胡臨淄主父偃皆以易至大官要言易者本之田何丁寛復從周王孫授周氏古義傳授同郡田王孫王孫授施讐孟喜梁邱賀由是易有施孟梁邱之學張禹彭宣之學本於施而施氏之學多言陰陽災變之說梁邱之學又本於京房迨後費直又合文言十翼於是遂有費氏之學今文尙書者出於伏生口授以書寫之故也古文尙書者出於孔壁以竹簡寫蝌蚪文朱子疑其較今文易讀又晚出而獨無譌損故吳棫羅璧陳振孫王柏吳澄歸有光羅諭義等紛然皆著辧焉詩分四家於魯則申培公於齊則轅固生燕趙間言詩者本之韓嬰頗與齊魯間殊要之一也魯國毛亨趙國毛萇皆爲詩作訓詁傳毛氏行而魯詩亡於西晉齊詩亡於魏韓詩𨿽存無傳之者鄭樵以爲亡於五代也春秋漢初有四家之學鄒氏無師夾氏有錄無書鐸椒虞卿之微見於劉歆七略蓋爲左氏而作漢興不立博士故不果傳禮有五傳髙堂生授蕭奮奮授孟卿卿授後倉倉說禮數萬言號後氏曲臺記授沛聞人通漢梁戴徳戴聖沛慶普曲臺記凡二百一十四篇戴徳刪之爲八十五篇戴聖刪之爲四十六篇明堂位樂記月令三篇則馬融所益也禮記正義云孝文時求得周官不見冬官一篇乃使博士作考工記補之馬融云孝武開獻書之路周官出於山巖屋壁漢書謂河間獻王得之非孝文時也宋王安石黃度皆不之信闕而不觧兪廷椿王與之邱葵陳友仁舒芬等五家皆謂周禮得於秦火之後官宜少不宜羨今天官及春夏二官之羨者九地官之羨者十有六秋官之羨者五從其羨而求之冬官皆不亡於是割五官以補之而周官復裂而不完矣儀禮孔壁古文多三十九篇存者十七篇外有天子巡狩禮朝貢禮王居眀堂禮烝嘗禮朝事儀見三禮注學禮見賈誼新書古大明堂之禮見蔡邕論元吳澄嘗取二戴禮爲禮經補逸其實與古所逸之禮不相合漢初論語三家魯人所傳曰魯論語常山都尉龔奮長信少府夏侯勝丞相韋賢父子魯扶卿太子太傅夏侯建前將軍蕭望之並傳之名家齊人所傳曰齊論語視魯多問王知道二篇其二十篇中章句頗多於魯少府朱畸瑯琊王卿禦史大夫貢禹尙書令五鹿充宗膠東庸生並傳之惟吉名家又魯共王壊孔子宅於壁中得古文論語凡二十一篇有兩子張篇次不與齊魯同博士孔安國爲傳後漢南郡太守馬融注之安昌侯張禹授魯論於夏侯建又從庸生王吉受齊論擇善而従號張侯論防後行爲世所貴大學在小戴禮第四十二篇

原無經傳之分二程子始以已意更之而朱子爲之章句董槐葉夢鼎王栢則謂致知格物章未嘗亡欲還知止物有本末於聽訟之上王守仁尊信其說爲旁釋一卷以發明之其實注疏之本字句脫簡石經之本又出譌撰不若朱子所分節次爲易曉而可習也今文孝經出於顏貞古文孝經蔵於孔恵而古文有二有長孫氏所傳有鄭氏所注顏本十八章長孫氏多閨門一章又衍出三章凡二十二章鄭氏得於王劭定於劉炫分庶人章爲二曾子敢問章爲三亦多閨門一章而先儒所記傳聞互異孔安國爲之傳者長孫氏之本也以爲亡於梁亂矣【隋書經籍志】至唐劉知防曷爲有行孔廢鄭之說宋司馬光曷爲有指解之書元行衝爲之疏者劉炫所校之本也曷爲歷五代及宋待日本僧進獻而始著自晦廣刋誤出而古今文之不同者定矣茂陵郭威以爾雅爲周公所制然猗嗟刺魯荘淇澳羙衛武皆在周公之後揚雄以爲孔子門徒遊夏之儔所記以觧釋六藝者劉向以爲張仲孝友之文後人所足張揖以釋詁爲周公所作釋言以下或言仲尼所增防言子夏所益或言叔孫通所補或言沛郡梁文所考邢昺疏云皆解家所說先師口傳疑莫能明也馮休刪孟司馬光疑孟繼荀卿之非王充之刺而加甚者也陸筠翼孟虞允文尊孟仍劉軻之舊辟李覯鄭原蘇軾之論而辧之者也中庸自漢儒己有爲之說者藝文志所列二卷是也梁武帝制防作中庸講義故其理較大學獨著宋天聖八年始以大學賜新進士王拱辰元丰中防出列於四書朱子爲之章句或問輔廣饒魯爲之發明章防以曁元明諸儒析文約理何啻百家我皇上接道統於唐虞闡微言於洙泗由修齊以致治平西山眞徳秀瓊臺邱濬兩家之正論其必有所取也夫

皇淸文頴卷十二

欽定四庫全書

皇淸文頴卷十三

解

經解

劉藻

經者常也萬世不易之常道也聖人以覺世牖民之心闡日用彜倫之理皆不得已而有言故六經並聖人之所作而當聖人之世不名經戴記經解及行在孝經之言乃後人之附會則經之名實承學者見其理之不易也而崇奉之詞考其時蓋在孔子之後緯書之前也易詩書禮樂春秋爲六經周秦之際已有此稱後樂經失傳而漢武帝置五經博士宣帝講五經同異遂有五經之目五經之內分周禮儀禮爲七經漢初文翁遣相如東受七經還教吏民其時尙無周禮儀禮之名也七經之外益以孝經論語爲九經唐所校以刻於太學者是也九經之內去春秋入三傳中成三經合之爲十一經又益以爾雅孟子爲十三經蓋始於唐衍於宋而終於明之世云易在秦以卜筮得存詩以諷誦不獨在竹帛故亦不廢孟子之猶畱者以在諸子中也春秋以口說尙存學士往往能道之至尙書禮經論語孝經皆得之孔壁實孔鮒所蔵其孝經之出自顏貞者則顏芝所蔵也禮古經出淹中周禮上自河間獻王左氏出張蒼家蓋自武帝除挾書之律開獻書之路而經籍前後繼出終漢之世簡編盡復其舊矣易之傳自孔門商瞿始五傳至田何漢施讐孟喜梁邱賀之徒皆宗何此古易也焦贛易第述陰陽災異之言京房傳之其術尢精費直易以彖象文言分入諸卦鄭康成傳其學王弼爲之注而田氏焦氏易遂廢大卜掌三易連山首艮象山之出云連連不絕也歸蔵首坤卽坤以蔵之之謂也周易首幹所謂易者取交易變易之義而鄭氏又有易簡不易之說是三易歷夏殷周而異其名乃古三墳天皇有連山易人皇有歸蔵易地皇有乾坤易𨿽出僞造然亦可徴連山不始於夏歸蔵不始於殷周易不始於周矣書有歐陽氏學乃歐陽生得之伏生以授兒寛者又有夏侯都尉徔濟南張生受尙書以傳族子始昌始昌傳勝爲大夏侯氏學夏侯建師事勝又事歐陽髙間徔五經諸儒問與尙書相出入者牽引以次章句爲小夏侯氏學漢始立歐陽尙書宣帝復立大小夏侯博士永嘉之後諸學並亡而孔傳始興置博士鄭氏亦立博士一人今文先出伏生口授鼂錯之二十九篇是也武帝末得諸孔壁者爲古文孔安國以校伏生所誦爲隸古寫之增多二十五篇又伏生誤合五篇凡五十九篇文者字也漢所謂古文者科斗書今文者隸書也唐所謂古文者隸書今文者世所通用之俗字也詩傳於子夏衞宏宗之本以作序馬融鄭眾各有發明鄭康成爲之箋其學大行漢初說詩者四家齊詩始於轅固而盛於匡氏魯詩始於申公而盛於韋賢韓嬰之詩曰韓詩王吉傳之毛公之詩曰毛詩則馬鄭所祖述者也魏晉之代齊魯並亡至隋而韓詩內傳亦亡毛遂專行至今矣漢初立春秋公羊博士宣帝乃立谷梁學賈誼作左氏訓故傳至尹更始而左氏始盛劉歆校祕書得而大好之欲立學官不果行和帝元興中鄭興鄭眾奏上始立左氏學賈逵作左氏條例二十一篇杜預爲之注而左氏益明公羊之傳自其元孫壽授胡母生生與董仲舒並以公羊顕何休作解詁覃思十七年而引讖爲多谷梁之傳自荀卿歷申公江公以至翟方進其學漸防晉範寗爲作集解徐邈因之爲注多可觀采者然三家之學紛然聚訟治公羊者謂髙親受之子夏治谷梁者謂赤魯學髙齊學宜興魯學光武時公羊之徒詆左氏益力此鄒氏夾氏所以與鐸虞卿各不相下也周禮在孝成時劉歆始表章之冬官失傳歆補以考工記王莽時置周官博士董仲舒謂冬官未嘗闕陰居大冬積於空虛不用之地故曰司空兪氏亦謂冬官錯列五官之內無待於補其言似皆未允通周禮者有河南杜子春鄭眾賈逵往受業焉鄭康成作周禮注多引杜子春鄭大夫司農之義後賈公彥又撰周禮防五十卷更爲詳備禮傳自髙堂生文武周公之典則粗具於是此禮之本經也至後蒼而其學益顕戴徳戴聖慶普防轉相傳述所謂士禮卽今儀禮也儀禮古經五十六萹與今十七萹文相似及明堂王史氏記多天子諸侯卿大夫之制倉傳十七萹失去三十九萹夫所稱士禮者特略舉萹首以明之若燕射朝聘則非士之所得行也禮記則七十子各撰所聞二戴得後倉之傳並以博士論石渠大戴取先賢禮書二百四萹刪爲八十五萹曰大戴禮今存者始三十九終八十一僅四十三萹耳聖又刪徳之書存四十六萹曰小戴禮士禮戴禮孝宣世已立學官馬氏又取小戴禮補以月令樂記明堂位爲四十九萹列於學官而大戴不行儀禮周禮並鄭注賈公彥防朱子嘗謂鄭康成注三禮考究典章大爲有功然則有志於考古者不可不究心也漢初有齊魯論之說以齊人魯人所肄萹章不同而異其名張禹本治魯論晚諳齊論遂合而考之刪齊論問王知道二萹以二十萹爲定號張侯論包氏何氏爲之章句馬融爲之訓詁鄭康成注之陳羣王肅皆爲義說何晏又爲集解陳梁之間鄭何並立國學至隋因之而鄭氏大盛於人間孝經爲孔門弟子所錄在漢長孫氏江翁後蒼翼奉張禹皆名其學孔安國爲之傳馬融鄭康成軰各有注解唐明皇采緝六家自爲之注頒於天下元行衝因而防之古文凡二十二章今文十八章則劉向所校定及唐人所標題者也爾雅或以爲出於周公然就其中如切如磋道學之類觀之則非周公作無疑防子夏之門人爲之耳漢叔孫通訂之文帝爲立博士自終軍豹防之辧其學始行爲之注者有劉樊孫李數家猶未詳盡郭璞注觧學者宗爲善本逮邢昺防之而艸木虫魚山川名物益昭然矣孟子自後漢趙岐始發明之因而爲注析作十四萹唐陸善經合爲七萹爲之防者孫奭爲之釋者張鎰也然而後之學者議論煩興馮休刪之司馬氏疑之獨劉軻翼於前陸筠翼於後而虞允文又作尊孟五卷信乎讀書者貴有知人竆理之識也學庸二萹皆載於戴記大學古本通爲一萹又與今文先後之次不合一經十傳乃今本也宋以前戴顒有中庸傳二卷梁武帝亦作中庸講防一卷宋之世司馬光亦有中庸大學廣義之書又張無垢有中庸說六卷大學說二卷但力爲表章以與論語孟子列爲四書則自程朱始以上十三經授受源流注防同異之大略𨿽見觧岐出醇疵參半要不可不參互考訂以究其所以然之故至宋儒出而諸經之學粹然一出於正矣我

皇上聖學天縦其於經傳之旨趣固無不兼綜條貫而範圍進退之【臣】鄕曲末學何敢仰測

髙深於萬一但敬承

淸問用循次敷陳以備芻蕘之一得焉

經解

周長髮

聖賢覺世牖民之道備載於經燦乎如日月之防天沛乎如江河之行地千百世奉爲典訓其源流同異蓋可考而知也我

皇上天亶聡明遜志時敏紹千聖之心傳遵百王之法守此眞經學昌明之防也【臣】仰承

淸問用敢敬獻其說焉經之名於何昉乎自家語有孝經之目曲臺列經解之萹而後儒遂尊爲蓍蔡漢武帝初設五經博士自時厥後益以周禮則名六經樂經散佚益以儀禮禮記則名七經益以孝經論語則名九經分春秋爲三傳則名十一經加以孟子爾雅則名十三經古有三易謂之三墳鄭夾漈曰伏羲本山墳曰連山神農本气墳曰歸蔵黃帝本形墳曰坤乾其書漢魏不傳至宋元丰中始出於唐州北陽民家或以爲張商英僞撰也夏有連山其卦首艮商有歸蔵其卦首坤周易首幹文王爲彖辭周公爲爻辭孔子爲十翼漢初言易者一則始於田何以授丁寛再傳而得沛人施讐東海孟喜瑯琊梁邱賀二則始於焦延壽而東郡京房受之二則始於費直而鄭元王弼等皆傳之至唐孔頴達作正義獨取王弼之學李鼎祚之集解則取鄭而捨王陸徳明之釋文則宗京而尙數及程朱出而後理與象兩明焉尙書遭秦火後百萹亡缺幸得濟南伏生口授二十九萹謂之今文而傳之者歐陽大小夏侯也其後孔安國得孔壁所傳蝌蚪文字定爲五十八萹謂之古文而奏立學官者梅賾姚方興也當時爲之傳注者在漢則有兒寛劉向之軰在隋則有費甝劉焯之徒至朱子所取宋注約有四家然王安石傷於鑿蘇軾傷於略呂祖謙傷於巧林之奇傷於煩乃以屬九峯蔡氏而書傳得所歸矣詩之傳也分爲四家魯詩始於申培而盛於韋賢齊詩始於轅固而盛於匡衡韓詩始於韓嬰而盛於王吉毛詩始於毛公而顕於鄭元嗣後防之者何全緩軰而惟劉焯兄弟爲殊絕宋歐陽氏蘇氏諸家皆有訓釋至朱傳出而其說始定焉春秋三傳而外有鄒夾鐸虞諸氏鄒氏無師夾氏未有成書鐸虞兩家亦未傳於世三傳之作黨同伐異初齊人胡母子都傳公羊春秋後授嬴公再傳而有孟卿眭孟嚴彭祖顏安樂諸家厥後何休又作觧說傳谷梁者自孫卿申公至於江翁凡五傳漢宣好之遂盛行於世自漢魏以來注解有尹更始唐固孔寅江熙等十數家至晉範寗集解出而諸說寖衰左氏出於張蒼家本無傳者梁太傅賈誼爲訓詁授趙人貫公賈逵服防並爲訓解晉杜預又爲經傳集解後人目爲左氏忠臣而預亦自謂有傳癖也自後論之左艷而富其失也誣公羊辧而裁其失也俗谷梁淸而婉其失也短宜何休有墨守膏盲痼疾之作也而鄭元則以鍼與起發三書以排之至後啖助趙匡之解疑每援經以擊傳希聲長防之通例每合異以爲同迨程氏之傳作而聖人作經之防於斯可見矣禮之爲經有三周禮一書固爲禮之綱領至其儀文度數則儀禮乃其本經而禮記其義防也周官經六萹亡其冬官以考工記足之鄭元以爲周公致太平之迹故其學遂行於世元之傳出於扶風馬融而參取杜子春鄭大夫鄭司農之說此文中子唐太宗皆嘆爲聖人所作也彼何休以爲六國陰謀之書林孝存以爲凟亂不經之說歐陽氏疑其設官太多陳氏疑其與周官不合蘇頴濵有三不可信之評胡五峯有無一官完善之論則皆未窺聖人之精意也儀禮出於孔壁其先僅十七萹漢興髙堂生得之以授瑕邱蕭奮奮授孟卿卿授後倉倉授戴徳戴聖是謂今文後魯恭王壞孔子宅得古經五十六萹蔵在祕府是謂古文爲之注者鄭元爲之防者賈逵也韓子苦其難讀朱子喜其緒甚善後儒徒以推士禮而達之天子以爲殘缺不可攷之書過矣禮記爲七十子共撰古經得於淹中河間獻王収集餘燼始獲全書髙堂生後倉防明其業乃爲曲臺記而梁人戴氏沛人慶普於是大戴小戴氏三家並立其河間所獻者一百三十一萹至劉向攷校經籍檢而敍之又得明堂位陰陽記三十三萹孔子三朝記七萹王氏史氏記二十一萹樂記二十三萹大戴刪其繁重爲八十五萹小戴又刪爲四十六萹馬融傳小戴之學又足月令明堂位樂記合四十九萹今所用者陳澔之集說也朱子爲通觧集說勉齋成喪祭二禮則其義備矣然三禮之學其所以訛異者約有四端有出於前人所行而後人更之者墨始於晉髽於魯廟有二主始於齊桓朝服以縞始於季康以至古麻冕而今用純古縮縫而今衡縫之類是也有出於聖門而傳之各異者曽子裘而弔子遊裼裘而弔小斂而奠曽子曰西方子防曰東方異父之服子防曰爲之大功曽子曰爲之齊衰之類是也有後世諸儒損益前代自爲一朝之典者呂不韋爲月令祭祀官名不純於周漢博士欲爲漢制封爵不純於古之類是也有專門之學各自名家而以臆見爲先代之制者如以霍山爲南嶽以太尉爲堯官以商之諸侯爲千八百國以周之封域爲千里者四十九之類是也此不可不辧也大學孝經出於孔壁者爲古文孝經今文倡於河間顏芝注之者凡百家孔安國尙古文而劉炫宗之鄭元主今文而陸澄譏之朱子刋誤一出而始有所凖矣論語有齊魯之分齊論多問王知道二萹張禹兼通魯論而包氏周氏章句出焉鄭元益以齊古而王肅何晏之徒宗焉至朱子集注行而諸家盡孟子之注趙岐分爲四十四萹陸善經合爲七萹其音釋張氏丁公著兩家而已若馮休刪孟荀卿非孟王充刺孟司馬光疑孟蘇軾辧孟均未窺其指歸而虞允文尊孟則得所宗而不惑矣爾雅一書或以爲周公所作或以爲子夏所傳自得終軍豹防之辯其說始行郭璞究心十八載而艸木虫魚訓詁名物昭然具析考古之學其彬彬焉十三經之源流同異班班可攷也

國家典學右文崇尙經術

聖祖仁皇帝繼天明道薈萃心源纂修周易書詩春秋四經

世宗憲皇帝特命頒發學校砥礪羣倫

皇上丕顯丕承善繼善述天徳王道一以貫之探河洛以啟苞符考文章以頒制度

特命儒臣纂修三禮彚爲一書頒示天下經學休明實千載一時之盛也學者志在竆經惟盡采漢儒之注防以辧其典章精研宋儒之訓觧以析其義理而且判其醇駁定其従違則內外胥融體用一致而聖人覺世牖民之意庶防歷萬世而常昭也哉

經解

沈廷芳

【臣】聞古之載籍極博六經崇焉如日月之經於天江河之行於地炳炳烺烺光昭宇宙夐乎尙哉蓋經也者徑也典常也如徑道無所不通可常用也故劉勰曰三極彛訓其書曰經此恆久之至道不刋之鴻教也上古𨿽有墳典邱索無經之名戴記始有經觧之萹孔子嘗謂老耼曰丘治詩書禮樂易春秋六經以爲文是可證也經之名數各殊五經始漢武帝七經始漢文翁九經始唐鄭覃十一經始唐劉孝孫十三經始蜀母昭裔孫逢吉諸人至宋淳化而始定自秦燔後漢興始除挾書之禁文帝武帝表章於前宣帝肅宗論於後其爲功甚鉅唐命孔頴達等纂義防至宋而有濓洛闗閩之學其於經義多所發明可謂集傳注之大成矣若其頒立學宮或先或後各有源流今請臚其大略焉自宓犧畫卦文王作彖辭周公作爻辭孔子作十翼而易道大備周禮太卜掌三易之法一曰連山二曰歸蔵三曰周易鄭元易贊及易論曰夏曰連山殷曰歸蔵周曰周易釋云周者言易道周普無所不備今按世譜等書曰神農一曰連山氏黃帝一曰歸蔵氏旣並是代號則周易之稱乃文王當殷時作易名周以別殷也秦時易以卜筮得存漢有田何傳易施讐孟喜梁邱賀實傳之又有京房受易於焦贛施孟梁邱京氏四家並立號爲盛費直之易獨爲一家名古文易馬融鄭元爲之傳注又荀爽別作傳魏王弼注之古易分上下經曁十翼爲兩本王弼始以彖象文言歸各爻之下實非古也上世帝王之書凡三千餘篇孔子刪爲百萹孔騰當秦時蔵於屋壁漢文求能治書者濟南伏生勝曾爲秦博士後以二十九篇教授齊東帝使鼂錯往受文是爲今文尙書厥後魯恭王得孔子舊宅蝌蚪書是爲古文尙書孔安國作傳欲上之祕府遭巫蠱事未立於學官東晉梅賾始奏於朝而舜典稽古帝舜二十八字則齊姚方興得於大航頭者隋劉炫列諸萹第而書始全然考髙堂隆所稱有曰若稽古帝舜曰重華建皇授政攺朔則魏時已傳有其文矣司馬遷稱古詩三千餘首孔子刪存三百十一萹漢有齊魯韓毛四家齊詩起於轅固魯詩起於申培韓詩毛詩則燕人韓嬰趙人毛萇爲傳四家並故訓之學毛詩因河間獻王而盛行齊詩亡於魏魯詩亡於晉韓詩惟存外傳然其義頗與詩旨殊如關雎羙后妃之徳而韓以爲刺他可知矣春秋傳凡七家在邱明造膝親受撰所聞爲傳故事實該洽公羊髙谷梁赤皆受經於子夏者也公谷行防早左氏晚出而傳注獨盛三傳之外鐸氏防虞氏春秋則左氏之支流也漢初鄒夾與公谷並行迨西漢末二氏失傳惟三傳列爲三經禮始於髙堂生後倉明其業作曲臺記百八十萹戴徳刪之及徳従子聖存四十六萹爲小戴記馬融又足月令明堂位樂記三萹鄭元傳其學河間獻王得周禮闕冬官一萹購之不得乃以考工記補之先儒謂冬官有百工而本無官職有謂記𨿽非六典之舊然亦秦以前文字有謂冬官雜在五官之中兪廷椿作考古編邱葵因之作周禮定本以五官中之類於冬官者薈成一篇六典適各得六十屬究無定論儀禮存十七萹士禮居多朱子嘗以周禮儀禮爲經戴記爲傳作通解集說惜其書尙未完備論語至漢而有齊魯之分傳齊論者王陽名家傳魯論者張禹防顯禹又刪齊論問王知道二篇以訂魯論名張侯論更有古論語與魯論同第分子張爲二萹爾學庸俱出戴記朱子謂大學曽子所傳爲補正其闕略中庸防爲純粹諸儒皆無異說孝經爲顏芝所蔵其子貞出之又有古文孝經多閨門一章劉向定爲十八章司馬光重古本爲指觧朱子作刋誤以今文六章古文七章前爲經後爲傳遂成定本爾雅漢志不著撰人名氏陸氏以釋詁爲周公作今所傳二篇云自孔子所增或云子夏所益其書𨿽箋釋虫魚而博綜浩汗必聖賢所制或疑叔孫通作則妄矣孟子七萹漢志入儒家類諸家之論不同疑之者司馬光刪之者馮休翼之者則有陸筠尊之者又有虞允文自元丰中程子尊爲四書後朱子著集注而始無遺議焉総之羣經林列箋注紛羅昔人云經猶四瀆四書猶四海也由瀆而入於海始得其指歸惟聖賢之是尊乃折中於至當我國家治化休明太和翔洽

聖天子紹聞衣徳稽古典學八紘六合悉成漸仁摩義之區出日無雷盡爲誦讀弦歌之國彬彬乎與唐虞三代同風奚翅超漢唐而軼兩宋之盛防

經觧

汪士鍠

【臣】聞經者常也萬世不易之常道也古聖人繼天立極作君作師事編於簡言書於冊詔示來世永爲法則歷代承之防敢失墜尊之爲經羣儒修明習久逺傳守而不廢周時詩書禮樂稱曰四術東遷以後王道不著孔子刪詩書定禮樂贊周易修春秋遭秦燔書惟仔易卜漢恵始除挾書之律文帝時始有尙書武帝時鄒魯梁趙間頗有詩禮春秋於是五經略具宣帝時石渠閣五經同異章帝時考詳於白虎觀熹平間正定五經刋於石碑樹之學門七略稱六藝者六經也兼樂記而言也七經之名則尙書毛詩三禮春秋左氏論語也九經則兼周易孝經十一經則增公谷十三經則益以爾雅孟子也昔者伏羲始畫八卦重之爲六十四及乎三代夏曰連山以首艮而言殷曰歸蔵以首坤而言周曰周易以別夏殷而言杜子春云連山伏羲歸蔵黃帝康成釋連山曰象山之出云連連不絕釋歸蔵曰萬物莫不歸蔵其中釋周易曰周普無所不備然其說實無眀據也周易文王作卦辭周公作爻辭孔子作十翼秦火後失說卦三萹河內女子得之自魯商瞿子木五傳而授田何何授丁寛寛授田王孫王孫授施讐孟喜梁邱賀由是有施孟梁邱之學又有京房費直髙相三家至後漢髙氏已防晉永嘉時梁邱之易亡孟京費氏人無傳者惟鄭康成王弼二注行世曁宋而邵程繼起朱子集成理數兼該其義逺矣尙書自漢文帝時伏生傳二十九萹其後爲大小夏侯之學古文者武帝時出於孔壁凡五十九篇孔安國作傳王肅嘗爲注觧至晉元帝時孔傳始出而亡舜典一萹齊建武中吳姚方興得其書奏上舜典始全注防而後推蔡傳爲防詩自子夏傳後漢興分而爲四魯申公曰魯詩齊轅固生曰齊詩燕韓嬰曰韓詩皆列博士毛詩者出於河間人大毛公爲之故訓以授小毛公爲獻王博士鄭康成作箋三家之詩遂廢春秋公羊興於景帝時谷梁盛於宣帝時又有鄒氏夾氏爲四家而左氏終西漢不顯迄扵東漢鄒氏無師夾氏無書而鐸氏防虞卿防二書皆失傳至章帝時左氏大興公谷寖防然俱立於國學焉髙堂生傳士禮十七萹今之儀禮是也古禮經五十六篇出於淹中後倉傳十七萹曰曲臺記所餘三十九萹名爲逸禮倉授戴徳及徳従兄子聖沛人慶普於是有大小戴慶氏三家戴徳始刪古禮二百四篇爲八十四篇戴聖又刪爲四十六篇馬融益以月令眀堂位樂記爲四十九篇鄭康成受業於融爲之注李氏得周官上於河間獻王闕冬官一篇購以千金不得遂取考工記補之至新莽時始置博士以行於世自劉歆及安石行之一再階亂後儒疑之然治法俱存朱子嘆其廣大精宻誠篤論也論語三家魯論者魯人所傳凡二十篇齊論者齊人所傳凡二十二篇古論語者出自孔壁分子張爲二篇故有二十一篇張禹初授魯論晚齊論合而考之去問王知道二篇従魯論爲定孝經古文二十二章出屋壁中河間人顏芝得孝經蔵之以獻河間王今所傳十八章是也唐眀皇取王肅等六家之說參仿孔鄭舊義行於太學至宋司馬君實宗古文爲指觧朱子又爲刋誤傳於世大學中庸本載戴記程子特表之以配論孟朱子取之故古本大學攺爲今本特補格致一傳孟子七篇又有外書四篇後漢趙岐注而刪之惟存七篇宋馮休著書十七篇論孟子書中有門人附益者冝刪去之司馬光著疑孟一卷蓋論性不盡以孟子之言爲然也陸筠著翼孟音觧九十一條周平園稱其篤志虞允文以司馬疑孟及李覯等非孟故辧之爲五卷又二卷則攻刺孟者及議論與孟子異者可謂孟氏之功臣也爾雅陸氏釋文謂釋詁爲周公作今世所傳防言孔子所增防言子夏所益防言叔孫通所補或言梁文所考皆觧家所說先師口傳疑莫能眀也要之經以垂訓於後漢儒収拾於灰燼之餘功爲防鉅至唐而詁觧益宻歷宋而更參夫性命之防窮經者可無遺憾焉夫以經籍大備之餘遭逢

盛治正學昌明惟博觀以廣其識硏究以擇其要闡發以眀其蘊則竆經之道得而經世亦豈外乎是防

經解

齊召南

【臣】聞兩間不易之常道曰經在天爲日月星辰在地爲江河海嶽在人爲仁義禮智信之徳爲君臣父子夫婦兄弟朋友之倫而其在典籍則爲聖人之言所以載兩間常道更萬世而不可易者也稱易詩書禮樂春秋爲經自經解始而稱五經自漢武立五經博士始然秦宓言文翁遣相如東受七經是武帝以前稱經不止於五而宋李至之言七經則五經外請校二傳二禮孝經論語爾雅也劉敞七經小傳又舉詩書春秋三禮論語焉唐陸徳眀釋文序錄合孝經論語爲九經開成中刋定九經於太學始及爾雅宋設國子助教十人掌十一經其易書詩三禮三傳皆分而孝經與論語合稱爲十經又與孟子爾雅稱十三經此其大略也遭秦滅學周易孟子不在焚中而尙書古禮論語孝經賴孔氏後人蔵於屋壁其老師宿儒田何伏勝浮邱伯申培髙堂生顏芝軰漢初猶在若楚王之受詩張蒼之傳左氏髙帝時經學漸已萌芽文帝詔鼂錯受尙書立孝經孟子於博士賈誼之傳訓故徐生之善爲容韓生之內外傳經學寖廣洎孝武聼仲舒對防表章六經建蔵書之防置寫書之官孔壁淹中科斗竹簡防上祕府防進河間自開獻書之路凡數十年而後萹什稍備上有防才之英主下有好學之賢王故宜儒術蔚然復興也經文讐正始於河平刻石始於熹平鏤板始於長興至開寶端拱相繼校刋頒布徧山陬海澨矣漢儒授受確有源流博士之試以家法弟子之學以經師專門者氏而不名著錄者編而爲牒是以前後儒林之傳授受同異一展捲而了然卽其解經章句如易有施孟梁邱書有歐陽大小夏侯韓詩有薛漢春秋有公谷論語有張禹包咸注如書大傳周官儀禮禮記有康成孟子有趙岐傳如易有周氏書有孔安國詩有後孫申韓毛公周官有馬融觧如書有大小夏侯詩有伏湛景鸞左傳有服防箋如毛詩有康成詁如周官有賈逵三禮有盧植左傳有陳元諸家不同之大致亦皆班班可考自唐作正義每經專用一家之說孔頴達於易用王弼韓康伯注於書用孔安國傳於詩用毛傳鄭箋於禮記用鄭注於春秋左傳用杜預集觧賈公彥於儀禮周官用鄭注而徐彥防公羊用何休學楊士勛防谷梁用範寗集解宋邢昺防孝經用唐眀皇注防論語用何晏集解防爾雅用郭璞注孫奭防孟子用趙岐注而百家之學廢矣漢取人必曰經中博士蓋各守其師承唐則以正義爲眀經之式爲途已隘然以注防字數多寡分別爲大小中三禮三傳分而習之未嘗廢一自宋熙寕變法而春秋且廢矣自元延祐用八比取士有明因之於是詩書五經之外禮與春秋俱存一而廢二矣然則崇重經學固莫如漢世乎防三易掌於太卜周禮明有可徴夏建寅而連山首艮殷建丑而歸蔵首坤說者謂神農黃帝已先名之而周之名易則程朱之言當矣漢傳易者施讐孟喜梁邱賀並出田何京房本於焦贛四家皆立學官費直與髙氏易苐行民間後漢費易盛行四家漸廢尙書今文伏生所傳漢博士三家是也古文出於孔壁未列學官至東晉梅賾始奏行之詩則齊始轅固魯始申公韓始韓嬰皆立博士毛氏後出而後世獨行春秋則公羊先著谷梁次之左氏至東京始立博士漢初有鄒夾二家並三傳爲五然鄒氏無師夾氏無書至建武中皆絕若鐸椒之鐸氏防虞卿之虞氏春秋其皆左傳之羽翼歟禮自髙堂生傳蕭奮孟卿後倉以至二戴所傳者儀禮也後倉之曲臺記儀禮之注觧也二戴所刪亦儀禮之注觧也若夫以禮記爲小戴之書其誤始於隋志然漢志本自判然蓋卽所謂記百三十萹七十子後學所記者劉向嘗校防之至東漢盛行馬融又補以月令明堂位樂記今禮記四十九萹是也李氏獻周官於獻王冬官獨缺獻王徧購不得因以考工記補之後人謂補自劉歆亦非也士禮十七萹髙堂生所傳者耳淹中古經五十六卷及陰陽明堂王史氏記多天子諸侯卿大夫之制是儀禮之逸者多矣今所傳如覲聘大射燕禮不爲士設則十七篇疑亦非髙堂之舊不然漢志何以有古經及記猶愈倉等推士禮而致於天子之說乎論語齊二十二篇魯二十篇齊論名家則有王陽魯論名家防推張禹今所傳魯論也大學古本據禮記孝經古文出孔壁朱子則分爲經傳焉爾雅十九篇防謂釋詁周公所作釋言以下防謂孔子所增子夏所足叔孫通所益梁文所補訖無定論孟子於孝文時卽立博士東京趙邠卿後注觧見唐志有六家昌黎論孟子功不在禹下至論也馮休刪孟原無足道以司馬光之賢而作疑孟識見顧出陸筠虞允文下何哉大學中庸原在禮記而中庸別行自漢世卽有中庸說矣至程朱以配論孟四書之名始立五經者羣籍之淵海四書者又五經之輪轅也兩間不易之常道於斯焉載是猶象緯之昭回山川之奠定矣我

皇上治法唐虞道遡洙泗緯地經天觀人文以化成天下經學昌明炳炳烺烺振古未有倫比又何漢唐宋之足云

皇淸文頴卷十三

欽定四庫全書

皇淸文頴卷十四

序

工部事宜冊序

果毅親王允禮

粵稽成周六官之職惟司空之篇逸論者以謂事典乃五官之根柢也以之體國則郊廟壇壝宮庭環衞朝市官府學校城郭衢巷倉廩廐庫之列乃政教所由施行人心所由維系也以之經野則山林川澤邱陵墳衍原隰井牧疆潦之辧溝塗闗津橋梁防堰之設乃百物所由蕃滋萬貨所由通阜也以制數度則宮室車旗服器髙下廣輪多少文質之別乃民志所由定禮讓所由興也以考度程則六府之盈虛出入八材之質僞苦良制作之得失精粗工性之勤惰巧拙乃物用所由利堅泉布所由撙節也孟子曰諸侯惡其害己也而皆去其籍司空之籍尢汰侈貪冒者所不便故去之尢力而後世無傳焉我

皇上嗣登宸極振飭邦經釐淸百度內自

郊廟神壝宮庭學校官府次捨倉廩廐庫城郭門闗橋梁溝衢柵枑或稽古以創建或修舊而更新外則相天地之宜以通山澤之气近自畿輔逺而吳越秦隴凡在四海九州之內所宜疏川峻防以除民害瀦水營田以爲民利者不惜帑金鉅萬應時興作又以其間整軍經武修儲戎器凡車甲旌旗五兵火具無不功致

軫念邊戍衣裘鞍韅皆嵗頒於內府慕古之士咸謂成周典法復見於今而司空之職尢備於斯時也【臣】乃以菲材荷玆重任受

命之日忻悚合倂寢食不遑數月而後具識其大綱期年而後徧詳其細目凡城堤河隍之深廣堂室之崇修可以丈尺賦物材量功程計夫役定爲經常而永永不變者皆奏請

廷議

勅下所司其興築之各以其時物價之各因其地訖工之久近奏銷之淹速有司胥吏不得巧法以侵漁者亦如之至於嵗事之常赤必與二三僚屬董其懈惰察其飾詐核其質良簡其差忒酌定規條俾有式可守事無細大要期便民而吏不能欺循法而財無可冒恭承聖訓朝夕孜孜數年中幸無大缺失又恐令久則易弛吏更則難諳乃奏請刋刻以示諸司庶幾賢者得盡心於法之中而不肖者亦不敢妄意於法之外此余所以彚定是編之意也𨿽然立法以禁私乃所以馭史胥與不才之小吏耳官之師旅朝有著位當常懷體國卹民之心竭誠殫慮議事以制得法外之意然後能盡在物之理而不過焉

聖天子登賢進良十數年以來起諸司旬嵗而服大僚者踵相接也生逢盛世不能祗承

徳意以致忠勤顯勲績而乃詭法以行其私此心尙可自問乎願諸司爭自濯磨而毋墮乃力也

孝經易知序

湯斌

孝經注釋箋注凡數百家近惟新安呂忠節公所著本義大全最稱詳備吾友登封耿逸庵先生家居講學復著易知一卷其言簡而盡明顯而精切與忠節所著互相發明誠後學入徳之津梁也余鎭撫吳中見其士風文藻盛而實行衰思有以挽之乃聘耆儒於明倫堂聚生徒講孝經小學適張君牖如舊爲登封令與逸庵講學嵩陽擕有易知抄本乃鋟板屬余頒示諸生俾朝夕肄業焉余乃爲之言曰古昔盛時人重倫常家惇仁讓故風俗朴茂治道還淳太和之气洋溢宇宙挽近之世教化不明本實不惇殫精竭思皆枝葉浮華𨿽名譽動人而本心已失象山有言親師取友爲學力行皆從好事中來故虛而不實此言切中學者病根而吳中爲甚經曰天地之性人爲貴人之行莫大於孝朱子少年讀孝經題其上曰不如此便不成人孟子曰人之所以異於禽獸者幾希吾人奉父母之遺體當思父母生我之身無一體之不具生我之心無一理之不全何以保守成其爲人不至放失淪於禽獸此不可不深長思也自學路久迷防溺日深重以侈靡之習淫佚之說功利之謀所知所行皆人欲而非天理夜气之良偶一醒悟眞堪痛哭流涕而不能自已者奚暇雕繪浮藻馳求聲譽乎天下萬善同出一源人能孝則事君必忠事長必順交友必信居官必亷臨民必寛故事君不忠非孝也事長不順非孝也交友不信非孝也居官不亷非孝也臨民不寛非孝也進而言之暗室屋漏一念自欺非孝也應事接物一念怠斁一念刻薄非孝也事親能養矣而未能養志知從令之非孝矣而未能諭親於道養生送死盡禮矣而未能事死如生事亡如存其孝猶爲未盡也故事親事天一道也盡倫盡性一理也孝之道大矣哉誠能盡孝之道則精義入神參贊化育不外是矣一人盡孝則一家化之一家盡孝則一國化之推之天下皆孝子四海皆仁人則民气和平災害不生禍亂不作尙何憂治道不唐虞風俗不三代歟余因牖如之請爲書簡端讀者略加省察以無負逸庵注觧之意與牖如鏤版之心其於立身爲人之道未必無小補云

順天鄕試錄後序

熊賜履

嵗在庚子京畿復例應賔興禮【臣】遵

新令通列諸臣名以

上維時羣工濟濟咸鵠立於朝門肅心靜聽罔知所屬前此未有也朔八日辛卯

上命【臣】賜履貳同官【臣】朝生往典厥事伏念【臣】三楚鄙儒學識淺黯丁酉薦於鄕戊戌舉於春官器窳才劣文質無所底謬防

皇上親簡俾讀書中祕己亥孟冬南原

禦試計未二期而【臣】又荷

特簡授今官早夜圖維方懼報稱無地玆復膺

命掄才蚊負維艱【臣】心益惕且京師首善之地四方之所觀瞻又天下士之集

輦轂下者皆鄕之雋也豈【臣】譾陋所能勝任而愉快乎【臣】心用是益惕顧【臣】猶貳也謂可因人以塞責然【臣】自惟去蔬屩甫三載耳倐承乏相天下士卽殫思盡瘁尙慮亡以仰答

髙厚敢曰貳也而任讓居半以自諉乎拜

命之日先試期僅半晌遂戒道入闈嚴鎖重扄焚香矢誓經公閱一如

新定典則靡弗恪恭肅愼以共襄

辟門大典旣錄成【臣】例得颺言末簡【臣】竊惟從古帝王愼簡賢良廓淸雅化未有如今日之盛者也我

皇上勵精圖治加意作人丁酉之嵗赫然大創頓袪夙獘以澄淸文治登進眞才科指法制廓然一新在朝在野靡敢不浣衷滌志兢業祗承且今秋初減額之半減則其數簡而其法益嚴嚴其法所以愼其選約其制所以謹其防限其額益所以重其考覈之權而端其始進之路

皇上之釐定新規愼重簡防者意何如其至而諸臣之洗滌乃心與諸士之洗滌乃心以應

盛典者尙有不砥礪濯磨以副我

皇上側席旁求之至意者哉故【臣】之不克勝者任也而【臣】之克自矢者心也【臣】自矢其心以冀諸【臣】之共矢其心卽以共矢其心者相諸士之文而因以相諸士之心文醇正者厥心貞文典茂者厥心厚文嚴峻者厥心亷文顯白者厥心和易文閎肆者厥心洞達而光明觀其文而其人可知其人之心亦可知矣當夫同堂較閱壹志虛公辧色濡毫竭精覃力時凜凜於

寵靈之在前而簡書之在後筆光燭影之餘恍若與多士相遇於精誠往復之際是【臣】與諸【臣】之相士者以文而【臣】與諸【臣】之所以相士者以心諸士之與【臣】與諸【臣】遇者於其文遇之而諸士之所以與【臣】與諸【臣】遇者亦卽此治文之心而遇之也𨿽然【臣】旣以文相諸士心矣寧遂以文信諸士心乎在易之漸曰進以正可以正邦也今日者可謂進以正矣然惕於法寕若惕於衷愼厥初曷若愼厥卒諸士曷亦念今玆之先資拜獻與上之鄭重簡遴者如是其難且愼而卽此一日之遇合終身守之弗變險易不以易其操崇卑不以逾其守持躬亷毅砥志敬公將篤棐之忱飭悃幅之行澡衷浴徳永矢弗諼以不負吾心者不負吾

君是文與心符諸士治文之心與【臣】與諸【臣】相士之心皆可大著於天下矣茍或璠璵其表碔砆其裏鞶組其外敗絮其中質窳貎澤背公營私俶載循軌中道攺轍以至顯晦易節措注乖方是心與文違而治行之心又與治文之心違矣諸士何以對【臣臣】與諸【臣】何以對我皇上哉【臣】故不能不深祝諸士以今日治文之心爲異日治行之心愼厥初終以上報

一人吁俊之至意也若【臣】與諸【臣】惟是殫竭愚忱以對颺我

後耳他何計焉【臣】三載以前視諸士無以異幸側侍從之班立交防之下遽承

簡命夙夜冰兢深恐隕越以貽

盛典羞敢不以區區至願敬告爾多士哉

防試錄後序

熊賜履

嵗癸丑復當大比天下士

上命【臣】賜履偕侍郎【臣】文然貳閣【臣】立徳禮【臣】鼎孳典厥事伏念【臣】荊楚豎儒媕譾無似年來濫竽

禁近罔效涓埃玆復膺

命掄才蚊負維艱益滋汗仄旣拜

命弗獲辭遂從諸【臣】後勉矢公愼用竣厥役錄成【臣】例得颺言末簡【臣】更復何言惟進多士申醮之而己竊惟國家登造賢良與士子策名委贄捨科目無由以進顧不重且鉅哉苐上之人汲汲焉欲得斯人而用之下之人挾所懷來以期見用於斯世此其爲務豈漫易焉者而顧皆取決於風檐尺幅之一旦以爲執劵之罔弗驗也則豈其然故試士以言洵末也而勢固不得不以言言者心之聲也六經四子何莫非是也茍其淑於仁義澤於典墳精粹積於中聲光溢於外揮毫伸楮皆有以發揮聖賢微奧之所在而無或謬於上下古今不易之矩斯其言爲有徳之符載道之器也而奚得以區區詞章帖括之技目之獨是世教衰淩士習頽靡大道不著實學鮮聞父生師教初未嘗懸一的以就其歸舉先王之澤聖人之防不啻蔓艸視之而曾不知一爲之注意平居椎牖伏案殫力敝精祗求工於八股之空言以僥幸一第之獲雋而後已而其所謂八股之空言則又其榛蕪舛盭絕不切於理道之說及其一登仕籍不復進求或投之以任試之以務而課其實則茫焉舉莫知其所以而平日之所殫力敝精以求工者蓋無一之可適於用而亦遂略不計念於上之舉而庸之者之何爲惟取夙昔所爲僥幸希售之一念而擴充之以迄於慆淫邪僻之無不至而亦未嘗不傲然自命爲科名甲第之人此人材之所以日衰風俗之所以寖替而治效之卒莫古若也乃議者遂致咎於制義之寡用扄闈三校之未爲善而思以變之也亦豈得爲通論哉宋元迄明眞儒軰出巍科顯迹麟炳汗靑謂科目不足以得士乎誣矣今多士之言固居然有徳之符而載道之器也誠能因其言以踐其行上之明體達用務幾於中和位育之域次亦執徳衞道不失爲飭躬寡過之倫舉而措之約而操之皆不至悖戾於今玆拜獻之言庶幾克副朝廷汲汲焉欲得斯人而用之之意與多士挾所懷來以期見用於斯世之心則多士之幸而【臣】亦得少附於以人事君之義矣不然者如前之所云將制科幾成贅疣經事等之瓦礫曽不如中正九品諸法之猶可得十一於千百也則多士何以自觧卽【臣】何以觧免於多士耶然則【臣】與多士惟交勉焉期無負科名以無負國家而己矣更復何言

恭進易經參觧序

張英

【臣】竊聞易之爲書貫徹二儀囊括萬類微以窮陰陽之變化顯以系人事之吉凶幽以明鬼神之情狀探賾索隱彰往察來讀者得其中微言大義之一二可以服之終身而無盡況取四聖人之所發揮而朝夕涵泳其閒者乎又嘗竊觀先儒論易其大者極於扶陽而抑陰夫天地之有陰陽猶四時之有寒暑日月之有晝夜也以气化言之萬物不能有長而無消人事不能有得而無失運防不能有治而無亂舉世不能盡君子而無小人是以卦之爻三百八十有四陽爻居其半陰爻卽居其半𨿽聖人安能損益於其間哉然聖人兢兢業業於陽剛也則扶之進之於陰柔也則抑之退之此固六十四卦中無在不存斯義而於否泰剝復夬姤諸卦之辭尢其深切著明者也聖人不能使四時有春夏而無秋冬而制爲室廬衣裘以禦之不能使日月有晝而無夜而制爲燈燭以繼之不能使萬物有長而無消而制爲度數以節宣之不能使人事有得而無失而示以修省戒懼以補救之不能使運防有治而無亂而立爲紀綱法度以維持之不能使舉世盡君子而無小人而立爲教化刑罰以勸懲之易之中數者備矣此則聖人扶陽抑陰之至意隱見於六十四卦之中所謂參贊化育裁成天地者豈有他哉故曰天地之性人爲貴必讀易而後知聖人之尊且大也【臣】艸澤微材至愚極陋遭逢聖天子崇儒典學之時叨隨

講幄入侍

禁中恭覩我

皇上孜孜圖治未明求衣躬理庶政退朝卽禦便殿講誦經史至漏下數刻不輟祁寒盛暑率以爲常【臣】自顧學植淺薄惟切惶悚侍從之暇伏讀周易望洋測海茫無津涯欲纂輯訓詁一書期先通曉章句然後徐求其精義爰奉朱子本義爲標準而詮觧訓釋則惟取於大全直觧諸書芟其繁冗務存簡切至於釋卦名義則程傳最精故節取以載於本卦之首大全諸儒之說發明經義有裨講席者並采錄之閱兩期而成名之曰易經參講條分縷析一以先正之言爲矩矱絕不敢參臆說於其間因【臣】質性愚魯著此一編借以自備遺忘荒陋粗疎深知不免又念在

禁中修輯之書不敢不上塵我

皇上睿覽亦以見文明化成在上小臣亦有不敢自棄之私非云於經防有所闡明羽翼足以獻之

當寧也謹序

恭進書經論序

張英

【臣】竊惟人君之以道治天下至堯舜禹湯文武之盛而極矣人臣之以道事其君至臯防伊傅旦奭之盛而極矣迄今相去數千載當日之言論謀畫綱紀設施與夫忠懇誠愛之心諧弼綢繆之計𨿽散見於六經旁流於諸史而綱鉅節之所統防則莫備於尙書使後之人猶得於方策之中想象唐虞三代之君臣如見其形容若聆其謦欬不覺有時代曠逺之隔者則由其文至古其意至厚其防趣至逺流連往復而可以不窮也【臣】自供奉

內廷之初正值我

皇上討論二典三謨窮究精研無微不徹由是而下逮商周誓誥之篇靡不再四尋繹凡昔人之所謂苦其奧博而難通者

皇上必深求義理之歸而亦不辭夫章句誦讀之勞二帝三王之言與夫古聖賢之所以告其君者朝夕淪浹於

聖心至深且渥也故以言乎典學則髙宗遜志之勤以言乎服逺則虞廷干羽之格以言乎六府三事則九功之時敍以言乎官人亮采則九徳之日嚴

皇上以聖學之淵涵發爲治功之醇茂豈僅稽古不倦而已哉【臣】質愚學陋寡識聞竊從

講筵餘暇退入直廬伏讀尙書偶有一知半見錄以紀之積久遂至成帙非敢自持臆說皆取於昔人之言謹依篇章次第分爲論四卷又因在

內廷編輯之書不敢自藏其短冒陳

九重乙夜之覽伏念我

皇上於尙書全編心源脗合精義黙符毎發一議逺超漢宋諸儒之說【臣】忝侍

左右聞之熟矣如【臣】譾陋膚言類培塿伏於泰岱之前爝火耀於日月之下彌自增其悚惕云爾【臣】謹序

講筵應

制集序

張英【臣】英謬以疎賤譾薄際昌時遘景防以康熙六年丁未成繆彤榜進士授翰林院庶吉士是年冬以先大夫憂去九年庚戌服闋補原官十一年壬子秋授編修次年春充禮闈同考官三月

上幸南苑命【臣】英偕同官【臣】史鶴齡扈從於行宮進講詔獻南苑賦嗣後每巡行必侍從或獨往或與侍讀【臣】孫在丰偕是時扈蹕多在南苑新宮緑槐髙柳掩映丹甍千幕周羅六師環列衞霍金張以及期門羽林之士翼豹尾而處者云蒸雷殷深嚴麗不可殫述【臣】以書生抱簡牘其閒晨則委蛇丹陛夕則退處直廬承顏邀睞恩遇無比時從幸晾鷹臺觀試馬紫驑赤駱躡雲追電

天子第其駑駿以賞勸諸王公大臣則獻試馬歌一日漏下十餘刻

上禦行殿秉絳蠟作大書使人問二臣知在直廬觀書命作良馬詩以獻或風日和美

上率左右虎賁講武平郊歷上蘭踐甫艸出則朱旗舒徐入則鐃吹震發淩晨侵夜必召二臣講論經史殫究義理日有程課罔以寒暑間【臣】自顧𨿽陋劣無似然每得以聖賢載籍陳說於君父之前視古人奉屬車淸塵詔獻甘泉上林賦者竊以爲榮此則

聖天子典學之勤俾臣子有稽古之益也是年秋授日講起居注官其後學士臣熊賜履入典閣事內殿進講專命【臣】及在丰從事雞未鳴時從長安門步至左翼門祗少頃東方漸白樓鴿羣起星稀殿角露浥階墄偕奏事諸臣方曵組而入至乾淸門候諸臣奏事畢內侍傳入徳殿殿中左右列圖書南向設禦坐北向設講官席皆用黃絁幕中設罏焚香講官旣入則侍從咸退講官再拜北向立敷陳經義時有所諮詢旣退命賜茶於乾淸宮門如是者三年由左春坊諭徳優擢侍講學士先後同在講筵者則澤州學士【臣】陳廷敬昆山學士【臣】徐元文【臣】葉方靄接

天顏於內殿防顧問於黼席圖書翰墨貂綺之賜嵗數至焉是時也海內寇賊未平

天子方宵旰殷憂四方將帥咸稟承

廟略措兵籌餉無虛晷且日禦講筵與【臣】等討論古昔於此窺

聖度之髙深睿學之懋敏太平之所以立致也因輯歷年所進詩若干首爲講筵應制集而並敍其所遇如此

內廷應

制集序

張英康熙十二年癸丑春

天子禦講筵從容與學士言朕欲得文學之臣朝夕置左右惟經史講誦是職給內廬以居之不令與外事其愼擇醇謹通達者以聞時舉【臣】名入對

上心識之自是再四諮詢對者無異詞迄十六年丁巳冬有

內庭供奉之命賜邸捨於瀛臺之西辰而入終戌而退乾淸宮之西南隅曰南書房

上舊所禦讀書處也命處其中飲饍給於大官執事使中涓筆墨側理器具之屬皆取於禦府珍果饍饈之撤自

禦饌者日數至焉

禦乾淸門聽政後則召至懋勤殿辰巳前講經書午後讀史諮詢對揚辧論之語詳於南書房記注自丁巳冬迄壬戌春未嘗一日少閒伏念自古人臣閒從殿陛一見天子數語達於宸聽終身以爲榮幸如臣者侍從燕閒趨承經席陪奉宻勿前後近十載細旃廣廈之間陳典謨談易象博綜前史上自洪荒下曁挽近握丹鉛於香案聽鐘漏於華淸霽顏溫語恆如家人父子謂非遭逢之極則恩遇之殊軌哉時或著爲詩篇以紀述盛事甫脫稿則陳於

禦座之側吮毫授簡成於俄頃者多有之唐鄭亞序李文饒制集有曰牙管旣輕芝泥將熟嘗於席前親授筆札公亦分陰可就落簡如飛【臣】固不敢追蹤贊皇而殿陛之閒一時情事則亦古今之所同也二十一年壬戌春請假歸葬先大夫屢降

溫綸渥被

恩賜俾得暫休沐於鄕裏因輯四年以來詩爲內庭應制集二卷其中詞句粗疎淺劣當時多不暇防竄今皆悉仍舊稿存其實也昔歐陽公旣老歸淮潁之閒輯內外制而序之因念平生仕宦出處且謂瞻玉堂如在天上【臣】今得奉

恩築室於龍眠山中與田夫野老稱說

聖天子盛徳儒臣寵遇撫今思昔感激詠嘆更復何能自己哉

禦制文集擬後序

陳廷敬蓋聞天行垂象則云漢昭回地徳含章則山川經紀此河洛呈其精蘊苞苻闡其祕奧也聖人參兩儀而則二曜該物序而察民彜演爲圖疇以教萬世則人文化成之道懋焉是知覺世牖民開物成務必賴亶聰首出躬文徳以表建於上而昭宣於修辭立訓英華發於和順篤實著爲光輝然後三物以惇四術以備戶佩詩書之澤人遊儒雅之林而一時之生其際者卽山陬海澨靡不涵濡盛化以近天子之光則豈非上聖之宏規太平之駿烈也哉欽惟

皇上遜志典學勵精勤政徳業之隆治功之盛赫赫巍巍不可殫悉自蒞祚迄今齋莊祗肅對越

天

祖孝敬

兩宮勤勞天下興起教化修明制度文經武緯禮序樂和寛衝以體羣下之情惠懷以普黎庶之徳銷金革而四海永淸垂衣裳而八荒在宥至若天時之盈虛地利之險易邦用之丰約兵師之因革民風之情僞吏治之貪亷莫不悉歸

睿照潛納

皇故凡施爲建立見於詔號命令之中出話吐辭之際所謂二帝三皇之言語行事而典謨訓誥之文也若聖藻天葩形諸篇翰時而咨儆有位元首股肱之歌也時而諷諭民俗蕩平正直之訓也時而切指物類戶牖杖履之銘也時而流覽景光阜財觧慍之奏也蓋惟皇上狥齊性成緝熙時敏質本生知而猶好學聖由天縱而又多能以故蓄諸中而彰諸外者抒寫化工渾涵元气鎔裁古今陶鑄萬彚炳煌焜燿至於此極【臣】叨塵法從久侍經帷每聆

玉音推觧經傳奧防發前聖未發之微言傳古人不傳之深意下及諸史百家罔不旁通曲暢而

深宮淸燕未嘗一時輟書冊不觀【臣】固知聖謨洋洋並六藝而昭諸天壤者洵有所原本而然也𨿽義蘊髙深同體沖漠神明於意言之表非臣庶所能仰窺萬一而卽而求之引伸而防繹之則仰觀俯察之機時行物生之妙可以想見端倪沐浴鼓舞於不自己矣然而至徳謙光富有若虛久藏緗近因廷臣惇請再三始命彚次編爲四十卷將見流布寰區昭垂典則咸得瞻日月之末光挹河海之餘潤彬彬乎有所感發興起以永成夫道一風同之治猗與盛哉

皇淸文穎卷十四

欽定四庫全書

皇淸文頴卷十五

序

癸丑武防試錄後序

陳廷敬

嵗癸丑九月天下貢材武士於京中樞臣請舉防試奉命拔騎步射及格者七千有奇

上曰爾廷敬其副卿馮溥往衡其文前此未有以詞臣副執政大臣典防試者蓋異數也【臣】譾劣聞

命戰栗黽勉祗役旣取數如額錄當獻【臣】得綴言末簡【臣】惟國家取士文武殊科然革前代武學師太公之陋學統於儒師統於孔子文不兼騎射武顧兼防論何也此非難武士也誠重之也夫武而不文其人任卒伍而不足任偏裨任偏裨而不足任大將者也兵家者言毋逾孫吳呂李司馬尉繚諸書今武士合而治之闈中發防則漢唐宋諸名將已然之迹與夫天下塞障耕屯保伍諸事旁及莫遺又明示以七書之外之書無不當肆力矣士茍雅能明習得其要領發爲文辭具有倫貫異日幹城貔虎之選取諸此不已裕哉且夫麤獷桀驁者武士之習也一變其習使人不得以﨣桓目之而庶幾於古之雅歌投壺羽扇綸巾者非沐浴書防漸摩師儒不爲功若此者非皆論防宜重之明驗乎蓋自古承平旣久勢漸輕武不惟文士輕武武亦自厭其武馴至盡隳武備而不可振今重武兼重文正所以常重武而不至於輕也艸莾鄙生妄謂先之騎射武士所事也重之也至於論防則已略允若玆當其罄控縱送無不及格盡收之奚不可而乃決去畱於操觚不亦可以已乎【臣】於棘闈中從【臣】溥後愼簡諸士所作登其可者冀或可仰佐得人以無孤任使至意復著其說諭天下繼起諸士使皆知國家文武無畸重決拾之暇卽咿唔而不敢有略文之心昔周之盛也左之而文無不宜右之而武無不有方其奉璋峩峩髦士攸宜皆卿大夫之材及其淠彼涇舟烝徒檝之皆將帥之選【臣】知自今以始人材蔚起克文克武𨿽成周之盛無多讓矣

癸未防試錄序

陳廷敬

欽惟我

皇上統天建極治定功成於今四十有二年嵗在癸未春二月當大比天下士禮【臣】請典試事者【臣】自陳昏瞀旣列狀上奏

上弗允命【臣】廷敬偕【臣】賜履【臣】涵【臣】汝霖典厥事【臣】廷敬聞

命仿偟震悚移日伏念【臣】備官銓曹侍直

內殿恐滋隕越常懷冰兢玆當校士之重寄敢弛夙夜之初心且多士來自艸澤山陬海涯皆知

聖人在上道濟羣生文明之化光昭下土夫旣人思淬礪俗向陶甄【臣】又何敢不益自鞭防以上思答夫聖恩下不愧於多士乎今鎖闈畢事錄文以獻例得颺言篇端【臣】不敢爲枝言蕪辭謹識其大者仰冀

省覽焉蓋【臣】今奉

命而論者文也夫文以載道道命於天傳於人知天之所以命知人之所以傳夫然後道尊而學正學正而文興則今日道統之傳文運系焉此其大者也【臣】謹識焉惟天陰隲下民篤生神聖作之君作之師自伏羲神農黃帝堯舜禹湯文武皆以聖人之徳居君師之位以行其政教道統之傳常在上而不在下也若有其徳而無其位則不得君師之位以行其政教之實故自孔子以來道統之傳常在於下揆之天降生民之意豈適如此哉且夫天道貞觀無往不復故知今日者道統之傳果在

上而不在下矣在下者傳之師儒僅寄於語言文字而在上者則見諸行事之實我

皇上以聖徳而居天位天下大治生民乂安故知道統之傳果在上而不在下也昔孟子謂五百年必有王者興歷敍其傳亦大率以五百年爲斷以今考之在上者莫不皆然而在下者則或不盡然也然而其始之自上以及下其後之由下以歸上者亦莫不皆然也孟子謂由堯舜至於湯五百有餘嵗若禹臯陶則見而知之若湯則聞而知之由湯至於文王五百有餘嵗若伊尹萊朱則見而知之若文王則聞而知之所謂在上者莫不皆然也又謂由文王至於孔子五百有餘嵗若太公望散宜生則見而知之若孔子則聞而知之此所謂始之自上以及下者莫不皆然也又謂由孔子而來至於今百有餘嵗自是以降或千有餘嵗或百餘嵗或不必百餘嵗若周子若二程子若朱子此所謂在下者或不盡然也若是者何也天之鄭重夫在上者之傳故以五百年爲斷其不必五百年者蓋僅寄之語言文字以衍斯道於絕續之交特在下者之事耳惟是師儒之統轉而屬之帝王則五百年之期斷然其不爽者將復合焉此所謂後之由下以歸於上者莫不皆然也蓋自周子二程子朱子而來至於今五百年矣我

皇上論世知人崇朱子之學頌其詩讀其書存諸徳行見於文章舉而措諸天下之民使堯舜禹湯文武之道常在上而不在下故道統之傳由下以歸於上者此正其時也此乃天之所以降生下民之意也【臣】嘗伏而思之天下之士涵濡於雅化鼓舞於

皇風者亦已久矣而聖人之道傳之在我

皇上者天下之人將皆知之而其所以朝斯夕斯實用其力者天下之人或未能窺其詳也【臣】日侍

內廷因得臚舉焉

皇上總攬八紘日有萬幾舉凡立綱陳紀制治綏猷諸大政事發於

聖行於天下者旣莫不與古先聖王之道異世而同符矣而勤思至道博極羣書燕閒之頃耽情六籍慈誨靑宮訓督

皇子詩書講誦

殿陛之地儼若鄒魯之鄕作爲文章巍巍乎與典誥同風至於帖括之文百家之藝盡在

聖明之鑑豈非道統所歸實有本末兼該源流共貫者與今日者親得

聖人而爲君師𨿽不敢與於大道之傳而亦幸在見知之列將見由文王以來濟濟之多士藹藹之吉人復生於王國以上佐

壽考作人之雅化而時雍風動萬邦黎獻共惟帝臣馴至於矢謨賡歌亮采惠廸之風以幾乎唐虞郅治之盛則道之在上而下被其政教者將永永焉傳之千萬嵗而無窮又豈五百年之可以數計者哉謹以告多士者爲

黼扆獻焉

禦選古文淵鑑後序

徐幹學皇上萬幾餘暇稽古右文選定古文淵鑑旣成命【臣】編注別爲三集上之

禦制序文冠諸篇首範圍羣籍彌綸道要煥乎之章蔑以加矣今年春【臣】幹學以防

恩賜假奉辭

便殿

皇上面諭【臣】譔爲後序以進只

命屏營退自循省【臣】本下裏末儒學術淺狹遭逢際防備員禁林得縱觀四庫六閣之祕恢廓聞見猶恐無當聖心隕越

成命而猥以爝火之光仰附星日涓滴之流助潤江河【臣】𨿽愚昧猶自知其不可也然【臣】觀自古之有選本始於西晉摯虞文章流別一集自後作者繼軌於今所傳若蕭統姚鉉呂祖謙諸家而外孔逭爲文苑之選謝沈有名文之集唐志楚辭別集總集著錄者八百一十八家莫不上稟朝命彚成鉅典至考其刪緝之防其出於宸衷之裁定者十無一二矣我

皇上神明天縱尢殫心於致知格物之學本源而及流體道以盡器多識畜徳衡量在心故以之討論今古洞若觀火自【臣】之緝此書也每篇奏

禦必親加評隲指示瑕瑜大抵近道則𨿽拙猶存悖理則𨿽工必斥【臣】備防

提誨始悟讀書爲文具有體要資以去取借之成書私念古人著錄之本今卷帙零落所存不多其存者又未必盡傳而【臣】決是書之必傳者以悉經

聖鑑之裁定足爲後法故也【臣】以微末獲操鉛槧以從事斯局者六年於玆敢敬述所自竊附於見知之末云

進易論序

李光地

【臣】惟易之爲書也大而言之則六經之原天地鬼神之奧也切而言之則動息語黙酬物應事修之吉而悖之凶蓋有不可斯湏去者然其爲書始於卜筮之教而根於陰陽之道故玩辭必本於觀象而不爲茍言占事必由於極數而不爲茍用非徒以象數爲先也象數而理義在焉於戲易豈易學也哉欽惟

皇上講學勤政孳孳不息則應干之行厚徳深仁視民如傷則配坤之道進君子退小人則察乎否泰之幾憂盛危明則協乎日中之戒

皇上之體易者可謂至矣神武不殺固已見諸施行自天祐之吉無不利又已受其顯報

皇上之用易者可謂神矣乃者

特命儒臣以此經逐日進講仰見聖智之黙運上符三古之心傳歷數近代以來未有畱心於性命之原研慮於天人之際如我

皇上者也臣學易將二十年幽居潛玩之餘不無一得然生質愚蔽不足以窺絕學之全閒或札記所知系之每卦每爻以爲異日精思明辧之地中遭寇亂未究厥業僅有易論數篇大抵皆理義象數之淵源易之所由作者也恭逢

聖世不敢自匿譬則螢燭之微照太陽𨿽不爲之增光然而積艸加膏之勤亦將以之炯炯自祕此臣今日獻書之諭也伏惟

皇上裁其可否而進退之臣又觀夫序卦雜卦皆以未濟終篇非欲其終於未濟也謂夫𨿽當己濟之時而常存未濟之心此則所謂懼以終始易之道也故六十四卦三百八十四爻而一言以蔽之終日幹幹是也伏惟皇上垂意焉

進讀書筆錄及論說序記雜文序

李光地

康熙十有九年閏八月之五日

皇上退朝

禦乾淸門顧問臣光地家居所作文字若干臣不勝惶懼歸而收拾舊業大抵皆經生家言不足以塵

乙夜之覽又不敢以虛

淸問謹以讀書筆錄數十條及論說序記之闗於學者十篇繕寫爲一卷進呈而恭爲之序曰臣惟學之於天下大矣自古未有言學者言之自殷髙宗與傅說始彼其所謂多聞學古時敏遜志與夫教學之相半終始之克念又曰非知之艱行之維艱此皆自後世聰明才智之士所不屑畱意於其間者而彼以天縱之君帝賚之佐孳孳相勉若將不及是以君則繼成湯嘉靖於殷國臣則與阿衡嫓羙於有商學之闗於治道有如此蓋古今之言學者莫不曰帝王之學與儒生異臣以爲不然夫溺於技藝滯於章句以華藻自娛以涉獵相髙豈獨帝王哉𨿽儒生非所尙也若夫窮性命之源研精微之歸究六經之防周當世之務則豈特儒者之所用心帝王之學何以加此蓋髙宗所謂恭黙以思者性命之源精微之歸也其所謂學而有獲者經訓之防也其所謂監而罔愆者當世之務也此古今言學之宗亦古今爲學之準也肆我

皇上天挺其姿神授之識生知乃復好古將聖而又多能然皆習焉而不畱過焉而遂化詩文字畫歷算工巧莫不精其道焉而無所滯於心其所以潛思實體朝講夕誦積年累月而不懈寒暑風雨而不休則非堯舜之道不使陳於前也非天人性命之書不以遊於意也臣愚無知竊謂

皇上非漢唐以下之學唐虞三代之學也臣窮海末儒蔽於聰明之不足局於聞見之孤陋四十無聞歿身爲恥今太陽之下燭火益微抱捲趦趄隕越無地然臣之學則仰體

皇上之學也近不敢背於程朱逺不敢違於孔孟誦師說而守章句佩服儒者屏棄異端則一卷之中或可以見區區之志焉臣又觀道統之與治統古者出於一後世出於二孟子序堯舜以來至於文王率五百年而統一續此道與治之出於一者也自孔子後五百年而至建武建武五百年而至貞觀貞觀五百年而至南渡夫東漢風俗一變至道貞觀治效幾於成康然律以純王不能無愧孔子之生東遷朱子之在南渡天蓋付以斯道而時不逢此道與治之出於二者也自朱子而來至我

皇上又五百嵗應王者之期躬聖賢之學天其殆將復啟堯舜之運而道與治之統復合乎伏惟

皇上承天之命任斯道之統以升於大猷臣𨿽無知或者猶得依附末光而聞大道之要臣不勝拳拳

進大司樂釋義及樂律論辧序

李光地

臣惟古之王者治定功成則必有作蓋非茍爲彌文以飾觀聽而已禮樂不可斯須去身亦不可以一日不行於天下是故尊卑上下截然有制民志定而遜讓之風行者禮之實也君臣父子藹然相親人心和而惇厚之俗成者樂之意也篤其實而舉其文厚其意而修其節則禮樂之用所以著因其節文而求其實意則禮樂之道所以存自漢以來禮樂崩壞不合於三代之意者二千餘年而樂爲尢甚蓋自諸經所載節奏篇章器數律呂之昭然者而紛紛之說終不能以相一又況乎精微之防所謂與天地同其和者哉臣逃亂空山之中僅以十三經自隨閒以暇日參取經文之及於樂者防萃成編深思極索追求古人作樂之本與夫羣言防趣之同蓋有互相發明者自大舜後防以至武王周公若合一契信乎大樂之必易而今之樂由古之樂者斯言不我欺也居嘗別爲樂理樂節樂章樂舞樂器樂律六篇以諸經之文爲主以史記漢書淮南以下諸說爲輔將以下成一家之言上備有司之采條貫已具潤色未完其已脫稿者則周官大司樂釋義及論說數篇竊不自量繕寫爲一卷進呈伏惟

皇上純誠至孝舜之所以感神也於鑠王師武之所以求定也文徳武功巍然煥然今四方粗靖稽古禮文之事勢當相沿而起昔魯兩生謂禮樂百年乃可興也臣竊疑之蓋兩生知髙祖之輕儒術故爲是言以避召命耳若夫禮樂則豈可一日不行於天下而必待百年不可知之化哉今四海靡靡風聲頽敝等威無辧而奢僭不可止聯屬無法而鬭爭不可禁奢僭者犯上之階也鬭爭者作亂之本也由此言之辧上下以定其志教親愛以導其和此誠禮樂之實之意其講之豈可一日緩哉記曰無本不立無文不行神而明之者本也舉而措之者文也爲宜搜召名儒以至淹洽古今之士上監於夏商近稽自漢唐以降考定斟酌成一代之大典以淑天下而範萬世臣𨿽區區末學猶將執持所見與諸儒上下其議論焉至於建中和之極者一人之事專其業精其藝者世官之守非微臣所能知也

詩所序

李光地

古者學校四術及孔門之教皆以詩首爲其近在性情察於倫理而及其至也光四海通神明率由是也言志之義始於虞典夏商之間詩不槪見豈其代逺篇殘抑忠質之世發於文者希與周自文王有作周公繼之鬱鬱乎文哉於斯爲盛矣今攷三百之篇出自文武成康者百二南風之自也小雅治之經也大雅徳之本命之符周頌功之成教之至也其篇皆以文王冠惟周公之詩自爲國風篤世業勤王家蓋周室之所以安危上配文王者也邶鄘以下之爲風六月民勞以下之爲雅王徳降焉政俗衰焉然下則有撫已言傷之音上則有憂國陳善之作蓋性情之不可遏文武之教在乎人心故皆可以興可以觀可以羣可以怨邇之事父逺之事君而其究歸於思無邪者此也朱子鄭衞之說諸儒以爲不然今獨信之者謂非是不足以見亂之所生爲二南之左契抑𨿽其流至此猶有秉禮知義無文王而興者夫然後可以極無邪之變矣惟節南山以下爲東遷楚茨以下爲豳雅載芟以下爲豳頌乃前儒所未定而今創說者夫子曰吾自衞反魯然後雅頌各得其所今觀大雅時世明矣小雅之亂而無緒殆不可詰如毛氏傳三百年間爲篇才七十餘而出於幽者將三之二是豈足信乎孟子言頌其詩者必論其世今失其世則又賴有詩存而可以推而知旁引而得也旣知得所之義然後章求其次句逆其情稱名賾而不可厭也疊文復而不可亂也始於夫婦之細而察乎天地之髙深發於人情之恆而極乎天載之微妙夫如是則三百之繁言四始之宏綱小大兼舉矣夫子教人學詩近則在於墻面逺則使於四方要其指則曰可以興責其效則曰可以言嗚呼反之於身而可哉

孝經天子五章衍義序

韓菼

【臣】按孝經古無章第篇名自皇侃標天子已下五孝之目而五等之序截然以明蓋孝爲王道之本萬化之原故曰夫孝置之而塞乎天地溥之而橫乎四海施之後世而無朝夕推而放諸東海而準推而放諸西海而準推而放諸南海而準推而放諸北海而準然而無所不包者其體施之有方達之有漸能足乎其量而無以加者其用其體則足乎赤子之心無憾於匹夫之賤蔬粟飲水與尊養四海其致一也其用則各有其地之所得爲與其分之所不可過諸侯不敢擬於天子卿大夫不敢擬於諸侯士庶人不敢擬於卿大夫其勢然也夫惟天子之尊足以立乎其體而稱乎其量推一念之愛達之於無不愛無不愛斯能愛其親推一念之敬達之於無不敬無不敬斯能敬其親斯湏之不愛爲刻覈爲殘忍爲法令繁宻爲賦斂無藝將不勝兵刑之禍而天下有重足之憂斯湏之不敬爲傲慢爲逸樂爲侈靡無度日泰然於上而天命人心去之矣故天子之孝非特謹小節勤細行已也在天下安社稷固否耳此愛敬之實也古之聖王如大舜之防防齋栗禹之勤勞湯之立愛立敬文王之日昃不遑暇食皆本孝道以光大業致盛治至於武王郊祀后稷以配天宗祀文王於明堂以配上帝制禮作樂文章備具凡其禮百神和民人而禦萬物者乃至纎悉具舉而皆可法然夫子要而贊之曰武王周公其達孝矣乎言愛之至敬之至也自聖王不作人倫廢壞卽勤於爲治之主不過以政教刑罰整齊天下而內治缺然蓋教化之意微矣夫子舉先王之至徳要道切著之爲經而三復其文於天子之孝本之以愛敬二人而推之通神明光四海興禮樂移風俗納諫諍羙政教其於事親之儀節蓋略焉而至於諸侯以降則第勉以奉宗廟承祭祀爲言行無過服勞奉養而已矣蓋其所施固有廣狹大小之殊而丁寧之意亦少殺矣書曰一人有慶兆民賴之夫天子盡孝於上則諸侯卿大夫士庶人莫不盡孝於下而治化成矣此自然之序也𨿽然由天子而諸侯而卿大夫而士庶人此治之有其序也由親親而仁民而愛物此序之又有其序也而或者騖於泛愛博施之說托於一視同仁之大則與異端之所謂無差等無人我者意豈異哉夫子固曰不愛其親而愛他人者謂之悖徳不敬其親而敬他人者謂之悖禮且夫不愛其親者亦必不能愛人不敬其親者亦必不能敬人譬諸水然溝澮者可立涸也如艸木然根撥則枝葉必害也人君誠鑑乎此而專以孝親爲心久之仁心漸熟義理精明不敢惡人不敢慢人之一念油然自生發之不禦而充之不窮於天下也何有不然千防之木旦夕而長有是理哉若夫諸儒所定十八篇前後次第多異同【臣】按開元間題章名及正義所云皆以三才章以下爲廣敍前六七章之意則朱子刋誤定爲經文者爲不易【臣】今一以是爲宗衍經不衍傳者傳從經也不衍傳故傳之章第但各存之不復論而傳文之義固已悉具云

平定三逆方略序

韓菼

皇帝禦極以來政教覃敷恩澤翔洽薄海內外防不率俾方偃戈釁甲以文徳懷柔四方煦嫗生息休養萬姓兼容並覆銷弭孽芽時二三藩臣久分閫於外便蕃錫予異數有加慮或怙寵而驕盈深欲保全其終始因其乞骸之陳請爰有勞還之簡書處其田廬丰其廩餼道裏芻秣之費悉戒於有司俾歸故鄕長享茀祿生民無餽餉之艱士卒無逺戍之苦如天之徳甚深甚厚乃滇逆吳三桂背恩反叛閩逆耿精忠粵逆尙之信相繼煽亂生民荼毒奄及八年當是時凶渠陸梁防張豕突醜類蔓延蜂結蟻聚仰荷

天威赫濯六師四徵戰守機宜悉從

指授三方竊踞次第削平三桂窮蹙首伏冥殛精忠之信旣降復謀叛先後皆伏誅獨三桂孽孫世璠猶困守一隅逋誅逆命至康熙二十年冬十月大兵平雲南世璠授首十一月露布至京師

上命宣捷午門擇日告

郊

廟

社稷復

躬謁

列祖山陵念中外軍民勞苦徳音誕敷洪恩湛被諸王貝勒大臣曁外藩王等咸謂功徳隆盛恭請上

尊號

上謙讓至於再三未之聽許禦史臣戴王縉因疏言聖武布昭削平禍亂宵旰經營永淸大定耿光盛烈曠古罕有請彚纂成書昭示無極疏上下內閣翰林院集議以聞禮部尙書武英殿大學士臣覺羅勒徳洪等謹議【臣】聞歷代紀載功烈俱有成書迄今可考者唐興元間有紀功述元和間有平蔡錄平淮記防昌間有伐叛記宋建隆間有龍飛日曆天禧間有聖政記熙寧間有經武要略明洪武間彚徵伐次第爲日曆藏之金匱彼或借箸臣下不皆獨斷之功亦或蠢玆小醜有如摧枯之易猶揭之簡防炳耀可觀豈若我

皇上神機獨運掃除大憝廸屢弗靖多方之眾降滅無遺孽告厥成功八載之間纎毫無遺算師不宿老方內乂安至仁大勇巍巍超越前代文之一怒武之七徳罔不攸兼於玆玆事體大顧闕而不書𨿽

聖徳髙深不自居而覲揚於奕禩者或無以得其詳且何以使夫萬世之爲亂臣賊子者懼禦史言良是【臣】等昩死以請

制曰可於是宣付史館歷次用兵以來平定方略自康熙癸丑十二年三月始訖於辛酉二十年

皇淸文頴卷十五

欽定四庫全書

皇淸文頴卷十六

序

焦山古鼎圗詩序

汪琬

古之祀典有彜器彜之爲言常也頫者爲鐘卬者爲鼎鐘鼎固彜器之大者也左氏傳曰諸侯有勲而不廢有績而載則撫之以彜器此天子所以錫有功也然則焦山之所蓄與二王子之所詠殆卽其類與予嘗論之古器之與法書名畫並重也自宋代始蓋當累世承平之後朝廷無事士大夫讀書好古如歐陽永叔劉原父者爭以博雅相髙沿及政和宣和之間天子更剏禮樂亦寖慕三代之法物摉奇索幽取而貯諸殿閣者不可以數計於是李伯時黃長睿薛尙功趙徳甫之屬復相次而起莫不規摹其欵識研窮其字畫而諷味其文章繪之有圗述之有譜夫然後鐘鼎之器益見尙於世今二王子從登眺之暇摩挲鑑賞作爲詩以傳道之不啻數百言迹其風流好事其何減於前宋諸君子哉抑予有感也昔春秋桓公二年書取郜大鼎於宋說者曰取者不當取也又曰得非其有之稱也夫魯桓宋莊其人皆孔子之所深惡然則一賂一取其辱此鼎也多矣此可謂鼎之不幸也至於焦山所蓄者𨿽嘗見污嚴氏父子然猶幸而得反其故深自蔵匿於窮巖絕壑浮屠氏之精舎固不可以郜鼎者相提而語辟諸山林隱遁之士遭罹患難而卒能潔身以自全豈不尢爲可尙也哉予故並論之若二王子之詩雄偉奇麗儼然子美退之復出則有程通判雷山人之評隲在

瀛臺

賜宴序

潘耒【臣】聞地天垂象泰交之道以成木火系爻鼎養之義斯著樂有徵招角招之奏禮存三爵二爵之文彤弓湛露播在風詩鄷水鈞臺標於傳記自昔哲王有饗有宴將以訓防儉而示慈恵昭文章而辧等威非直黼黻升猷潤色鴻業而已也至如漢宮長樂依綿蕞以爲儀晉代華林緣祓除而成俗柏梁興枚馬之辭曲水盛顏謝之制昆明池上筆墨橫飛華蕚亭中觥籌交錯流湎之塗寖開莊敬之風邈矣然猶形諸聲詩被之金石鏗鏘炳煥千載可觀我

皇上亶聰濬哲允武允文法夏后之卑宮師姬文之昃食歳下蠲租之令朝頒省罰之科轉圜從諫鞀鐸徧於宮廷側席求賢弓旌周於巖壑兢兢業業無怠無荒用能綏奠寰區削平僭逆一苞三蘗之寇駢首檻車射天逐日之渠傳膏齊斧跨滄溟而斮鱷掩碧落以弋狼治定功成仁漸義洽於是推恩臣下加賚具僚及萬幾之餘閒施三接之隆禮歳在作噩月惟孟秋有

詔廷臣特垂曲宴惟瀛臺者天府之奧區宮城之陸海疏玉泉而作沼象蓬島以爲臺洪波浩瀚浸其隈茂樹防蘢防其曲紅蕖緑菼吐納煙霄繡栱璇題蔽虧日月天子恆以炎蒸之節淸暑於玆羽衛森嚴周廬交屬攀躋所莫逮簮裾所莫經幸沐

防榮來逰來矚於是泛蘭橈浮桂檝彷徉乎靈渚瀏覽乎芳林溯灝气之空明淩神颷而輕度升降修阪徙倚平臯臨淸漣以振纓借細旃而凝睇俄而珥貂宣詔寵錫自天出內府之織文爛天孫之云錦題名署氏望之有輝疊雪披霞服之無斁爾乃間花張幕倚樹開筵授幾以班設俎有序甕人執饌膳夫進羞鱠鮮鯉於蓬池菹芳蓮於玉井胹熊臛豹之味充衍方圓調蘭醖露之珍厭沃薌澤然後流金尊騰羽爵云漿百斛瓊液千鐘降天語之溫淳臨重臣以惇勸在公載燕不醉無歸然而肅雝在庭儼恪在序捨爵有油油之色遷坐無躚躚之容迨乎日晷西靡樹陰東徙相與整冠約帶鵠立鳬趨瞻拜

闕廷雍容成禮以退斯可謂和樂而不濫恭敬而溫文者歟防【臣】幸生升平之代爲侍從之臣屬在末班預逢曠典豈可使

湛防沛澤郁而不宣𨿽戴髙履厚

帝力難名而叩缶擊轅微忱少展云爾

甲子科湖廣鄕試錄序

毛奇齡

皇上禦極之二十三年值元會初開干支初辟之始禮臣以賔興大典恪遵成例開列諸臣應任選者仰荷睿鑑命【臣】偕【臣】某典試三楚伏念天下當蕩平之際東漸西被海波不揚而三楚介在南服自荊門以南逺至五嶺中間數千餘里前代雈苻跆借不遺尺寸賴世祖皇帝方行克詰耆定武功江漢之間幸有寧宇而潢池盜兵又適當黔巫之衝浸滛衡嶽凡鋪惇師旅悉集之襄樊谷鄧以下與湖湘爲控馭卒之

六師張皇皆借我

皇上聖文神武裒荊罙入持玉斧而劈之瀾滄之外洞庭上下重見天日迄於今文徳振興賢書進獻者又三年矣古者生聚敎訓必湏時日而

皇上以存神過他與斯民更始如風之刁嘹而萬竅齊發不數年間巖居谷處悉受披拂【臣】𨿽駑劣亦何敢以文命覃敷不加宣布獨是三物六行互相比較惟恐以浮文虛誇致妨徳藝是必於程硃較墨之間使言行相副始不負我

皇上求賢至意用是惴惴惟謹乃暑雨宵晨旣底其地卽與二三臣工載厲厥事惟時監臨巡撫中外劼毖綱紀肅然而提調則布政參政經理精詳監試則參議僉事防衛周悉爰集同考試官決題發防進提學僉事所取士而三試之垂簾於堂合眾視而通以一心一若心入重淵而目營四海積若干日得若干人以

覃防廣額增若干人並取乙捲貢成均者附若干人而錄文若干首以獻【臣】謹拜手稽首颺言簡端【臣】惟國家致治莫先用人用人之要在乎言行故三代立賢必以言揚行舉爲旁求之則而成周三載選士必大比其徳行考詢其話言而後升諸宅俊以貯爲世用此無他言者行之表徳者言之本也自西京取士有舉有試而分徳與言爲二然且試士之目猶尙躬行如所稱賢良方正孝弟力田者簡拔之中仍不失砥礪之防故兩漢得人較後爲盛曁隋唐以還廣立科目但以天子親試者謂之制科而別立秀才進士明經諸科爲有司所試捨此以外別無他途爲進身之地而於是以行求言而言見以言求行而行不可必見夫立言者旣欲借言以表其所得而求言者亦卽欲因言以定其生平則疏其辭矣必�其情也�其情矣必覈其義也覈其義矣必覘其情之何以通與義之何以立也夫如是而衡文之難也甚矣曩者漢庭制防首重儒術然晁錯內習申韓外應文學𨿽孝文之眀猶不辧其醇雜宋代啟髙文辟詭習顧劉暉私制新體而應試則謬爲方正之語以嘗有司則𨿽歐陽之聰亦且爲其所防昧而絕不之覺況今人之文不逮晁錯有司之職逺遜歐陽而欲以尺幅之間燭照數計坐見其敗也乃者兢兢業業殫精敝思自謂可以告鬼神而終不能少釋於寤寐者以爲因言以求人仍不若因言以求言蓋言有偉肆而非誇者終不若醇謹而不流於固言有綺麗而非靡者終不若淸眞而不鄰於薄言有勃窣而非僻者終不若簡易而不淪於一望而易盡則文字𨿽微亦卽爲維持气運變易風俗之大道而況髙文華國正

聖世廸文敎所有事哉夫文體不同要歸一致前代取士多途總皆以登選之一意行之𨿽明經明法不一其科三年二年不一其兩省禮部不一其地帖括經義不一其業然其爲求賢之防則一也況今者家共一書人共一藝上以是求而下以是應閉門造車出戶而合登明選公夫豈有二姑無論其他卽楚材晉用起自春秋而其後三楚人物漢唐軰出諸如黃香孟宗以孝行著易雄李芾以忠義見黃瓊郭翻之方正胥偃鄭獬之气節龎徳公劉凝之之髙尙孟浩然皮日休之曠達以致幹辦如龎統向寵品量如孟嘉羅友力學如車潘京該博如黃琬李善詞翰如李邕歐陽詢文章如羅含習鑿齒王延壽杜審言輩何一非生其後者所當法式而其合不一以歸於至一有如是也然則言行𨿽殊求之惟一而至於文體之變猶次焉者矣臣之所自勉以勉多士者如此若夫有事玆役有吏臣若若例得並書

歷代名儒傳序

朱軾

盡天下之人別其業而命之士農工賈四者而己而士獨以儒稱重之也亦責之也戰國異端蜂起其最甚者爲楊墨挾其爲我兼愛之說以誣民而與儒抗顧其爲術淺陋入人不深孟子辭而辟之二家之患亡矣漢初學者惑於黃老之術儒道大衰迨後佛敎興其所論著較老氏之恍惚杳防爲尢甚而信從者益眾韓子曰古之民四今之民六古之教一今之教三吾謂天下之人不歸老卽歸釋二氏之學徧天下而儒敎幾乎息是敎二而民五農也工商也緇流衲子也無所謂士然非佛老之過儒者之過也今

聖天子崇儒重道超軼漢唐嘗謂朕所重者大儒眞儒所惡者小儒僞儒也

覺世牖民之盛心至矣盡矣孔子訓子夏曰女爲君子儒無爲小人儒卽此意也彼佛老方張大其說以爲彌天蓋地而莫能外又竭力殫心以工其術而儒者以其小且僞者當之有不退然沮喪者乎吾思大儒眞儒一也而小與僞有別焉聖人與天地相佀惟其公而已彼小忠小信小防小謹煦煦之仁孑孑之義皆挾私用智之爲害也然小也非僞也一渉於僞則無所不至矣是故有儒而阿諛取容者公孫張禹是也有儒而依權附勢者馬融王肅也有儒而毀禮滅義者王弼何晏也若夫不逞之徒以邀名市利之心假托仁義道徳之說以惑人聽聞久之而一倡百和別戶分門同者黨之異者伐之甚而恣其橫議變亂黑白犬吠梟鳴無所不至猶自號於人曰吾儒也何怪乎學者以儒爲污而相率入於二氏乎漳浦蔡聞之先生嘗與餘言儒之雜揉謬亂痛心切齒余曰

堯舜在上黜邪崇正千載一時顧欲盡去雜揉謬亂之穢習莫若表彰先賢使學者知儒術之有眞而浮僞者不得而托庶少贊一道同風之聖化於萬一於是仿大全編次諸儒之例錄漢至元儒者凡若干各訂其本傳彚爲一編曰名儒傳書成有難者曰何休之黜周王魯王文中子之僭經惡乎取之曰過不掩功也小戴以貪去官劉向以獻書進不錄可也曰聖之去官忤何武也或曰九江太守徳也非聖也向父得鴻寶祕書於淮南向欲不獻而不敢非以干進也始於漢而終於元者何漢儒拾殘經於灰燼之餘有功於道術不小晉唐如範孔頴達之徒類能發明經義以輔翼聖教至宋而濂洛關閩諸儒直接鄒魯之傳前乎此者開其先後乎此者皆紹其緒者也明儒未有史傳故弗錄也傳以名儒稱何也猶言純儒眞儒君子儒也學術邪正之分途名與實而已無所爲而爲者爲君子有所爲而爲者小人也學者誠能體察於身心之間存理遏欲進進不已則聖人可學而至何有於名儒乎所貴乎儒者爲其學而至於聖人也明乎此而章甫縫掖之士能不顧名思義乎

歷代名臣傳序

朱軾

名臣傳始漢畱侯迄元董摶霄凡二百有奇或曰人才莫盛於虞周五臣十亂盡之矣夏禹啟間類皆先代之臣殷伊尹仲虺伊陟臣扈巫鹹甘盤傅說外他無聞焉今編名臣若干毋乃濫乎曰必如臯夔伊傅周召而後謂之名臣則得與斯選者幾何且取法乎上僅得乎中集中所載皆上法古人而卓自樹立者也孟子曰有安社稷臣者有大人者有天民者如汲長孺魏文貞者非所謂社稷臣乎漢之武侯唐之宣公宋之韓範司馬第其品在天民大人之間歟或謂武侯宣公韓範司馬之有功聖道者不少何以不列於名儒曰天生聖賢以爲天下未有功名不本於道徳亦未有道徳而不發爲功名者不幸而著書育才以守先待後非得已也程朱之不爲名臣有以夫是故有堯舜而後有五臣有文王武王而後有十亂漢唐以下遭際不同聲績亦異總其要歸多由元首我

皇上嘗訓廷臣謂非臯夔稷契成堯舜堯舜實成臯夔稷契吾君臣其交勉之防繹

聖言夙夜警惕自念遭遇

聖明不能感發刻勵附日月之末光垂榮施於無窮可謂上負吾

君下負所學矣爰錄名臣都爲一編審其所值之時所行之事所守之節所建之業或俊偉光明直行已志或委婉曲折務達其心之所誠然而後已𨿽不能與臯夔伊傅周召等量而齊觀要從此日以尙友千載髙山景行其長人神識志气者豈少哉夫求珠者必於淵求玉者必於山適伯樂之廐者纎緑駬惟駕所適願覽斯集者各取法於上而設身處地參觀效法以自奮於堯舜之世書曰汝翼汝爲汝明汝聽詩曰有馮有翼有孝有徳行將旦暮遇之矣

歷代循吏傳序

朱軾

傳曰循吏仍史目也吏者涖也爲天子涖此民也自牧伯監尹下逮一州一邑之長統謂之吏吏得其人則民安民安而天下治矣顧必如何而後爲得人曰亷曰才曰慈恵曰彊幹四者盡之矣而史傳不以四者名吏而標其目曰循循之爲言良也舎四者無所謂良而卒不得謂之亷吏才吏慈恵彊幹吏者然則所云循良者可會而知矣論語記仲弓子夏諸賢之爲宰嘗問政於孔子而其爲政無可考子賤子遊以鳴琴歌傳其他亦未有聞焉漢史稱龔黃卓魯之治郡多異績吾不知其爲政於聖門諸賢何如也宋張觀自謂守官以來惟持勤謹和緩四字又云世間何事不從忙後錯過蓋爲其事而輒計其效則進鋭者退必速卽幸而有成而急遽茍且終遺後日之悔彼悃愊無華之吏循守繩墨而程能效功日計不足月計有餘況煦育涵濡以養以教事不煩而民享和平之福此王道之所以悠而久也循良之目其謂是歟顧吾猶有慮焉庸庸者自托於簡易鎭靜以文其迂拙固卑卑不足道其或慕古人之雅化而優遊無爲卽使子賤鳴琴而理而怨咨愁苦之聲不息𨿽日奏南風之曲能使阜財觧慍乎有恆產而後有恆心假而終歳不飽而欲使家戶誦吾知子遊有所不能也我

皇上念切民依勤求吏治嘗謂司民牧者存一沽名市譽之念將有廉而矯激寛而姑息者矣朕非敎人以不亷亷且不可而況於不廉乎非教人以不寛寛且不可而況於嚴乎惟中道而行實政實心上爲國而下爲民莫善於是大哉聖謨無以復加矣蓋中者堯舜禹湯文武之所以傳心施之於政事卽洪範無黨無偏王道平平蕩蕩商頌不競不絿不剛不柔敷政優優之謂也由乎此則處爲顏孟周程出爲臯夔稷契悖乎此𨿽一郡一邑可得而治乎今傳循吏若干其所爲治𨿽未必盡有合於

聖訓而優遊無爲與矯激姑息以立異者槪不錄焉讀者循覽體察庶於吏治或有少補歟

樂善堂全集序

朱軾雍正元年我

皇上紹登大寶

特命朱【軾】侍

皇子讀書時

皇四子

皇五子年甫十三歳已熟讀詩書四子背誦不遺一字已乃精研易春秋戴氏禮宋儒性理諸書旁及通鑑綱目史漢八家之文莫不窮其防趣探其精蘊由是發爲文章實大聲宏彬彬乎登作者之堂矣雍正八年皇四子自訂其所作詩文爲一集名曰樂善堂文鈔命【軾】爲之序固陋如【軾】何足以知

皇子之文伏念

皇子以樂善顏其堂又以名其集讀者徒以文視文𨿽揚扢諷詠咨嗟嘆賞烏足測斯編之涯涘乎凡人爲一事而或作或輟者所樂不存焉耳

皇子之於文窮年累月抽思探賾俛焉日有孜孜誠有味乎其言之矣然

皇子之所樂者善也非文也如以文而已矣𨿽如宜僚之弄丸庖丁之觧牛得心應手亦徒虛車之飾耳於善乎何與哉樂善之說見於孟子所謂善者仁義忠信而已専言仁則爲心之全徳而義在其中兼體用而言則仁爲體而義爲用對忠信而言則仁義又爲用而以忠信爲之體茍存諸中者有一毫不忠不信求幾於仁義可得乎易曰立天之道曰陰與陽立地之道曰柔與剛立人之道曰仁與義陰陽剛柔之流行不息疊運不窮者誠也聖人之於仁義亦如是而已矣自聖人言之則爲誠誠者天之道也自學者言之則爲忠信忠信者思誠也人之道也思誠之功維何格致以啟其端克復以踐其實戒懼以立其本愼獨以謹其幾循循於下學以漸幾於上達久之而私欲潛消理與心融而樂生矣生則烏可已也烏可已則不知手之舞之足之蹈之天下娯心快志之事孰有過於此者乎欽惟

聖祖仁皇帝徳合乾坤功參化育我

皇上欽明緝熙聖以繼聖本精一執中之心法發而爲蕩平正直之

皇猷萬方臣庶是訓是行矧

皇子天稟純粹志气淸明晨夕侍奉之下其薰陶涵育於

聖徳聖訓者固已日新月盛莫知其然而然矣從此敬承無斁優遊厭飫戒於思慮之未萌恭於事物之旣接進徳修業之功孰得而窺其所至哉【軾】嘗聞

皇子之自言其文也曰詩歌賦古三百篇之流吾將以爲山水以爲樂音以養吾心焉耳防哉斯言凡知者之樂水仁者之樂山以及先儒樂觀天地生物气象無往非善卽無往非樂無往非樂卽無往非養也書曰非知之艱行之惟艱夫無所得於中而彊而行之則不勝其勞茍從事於窮理盡性而渙然有得亹亹不倦夫何難之有

皇子勉之哉謹序

樂善堂全集序

張廷玉雍正元年

皇上紹登大寶

命【廷玉】隨侍

皇四子

皇五子講讀經書蚤夜趨承仰見我

聖祖仁皇帝垂光錫祚舄奕綿洪我

皇上敬承

庭訓以裕後昆

聖學相傳緝熙光大

皇四子粹質天稟明敏博逹而功力縝密朝有課夕有程寒暑靡間有非専攻文學之儒所能希其萬一者自經史百家以及性理之閫奧詩賦之源流靡不博覽精擇講明而切防之每發一問立一義輒超出於思議之表而皆前人所未發覃心實學者之所宜辧析也含咀釀郁蘊蓄富有時發抒其胸中所見著爲論說詩賦諸體之作常不假思索一揮數千言立就淸詞邃防首尾爛然數年來俱不下千餘篇

皇子自加選擇得如乾首彚爲一集以示【廷玉廷玉】受而循繹焉大抵意義淵深文采博贍而筆力之雄俊健捷邁越等倫所闡明者聖賢之精蘊宇宙之名理而所吐露者經籍之膏腴藝林之芳潤自昔以文章名家者莫能逮焉

皇子之於文可謂才超而學邃矣抑尢願

皇子之不以此自多也聞之文所以載道古聖賢修已治人明體達用之大要胥於是乎在匪直工其文詞以爲美觀也故曰非言之艱行之惟艱

皇子以天授之才博通古今之學循循乎祗遹

聖訓敬勤無斁誠於載籍之指要平日口誦心惟者旣能言之又允蹈之自此進徳修業日新歳益【廷玉】所樂得而揚其美盛者詎有涯哉

禦制樂善堂全集序

張廷玉【臣】聞文以載道而道本於身故必實能明道而文始可貴必實能身體而道始能明我

皇上躬濬哲之姿夙承

庭訓緝熙光明聖學淵茂【臣】自雍正元年防

世宗憲皇帝防命得侍

左右於今十有餘年伏睹我

皇上稽古遜修研精經術於六經四子之書儒先之緒論諸史之成迹博觀約取剖晰精微舉天人性命之理政治之所從出皆得其大本大源之所在寒暑晨夕矻矻孜孜融洽貫穿與道大適故發之於文日新富有麟炳矞皇充溢緗帙曩者

親定樂善堂文鈔十有四卷【臣】旣承

命而敬序之矣

禦極以來勑幾淸宴乃合前後所著選定編次爲樂善堂全集【臣】受而讀之其義蘊之宏深則經緯天地無乎不包其辭藻之贍博則鎔鑄古今無乎不備仰泰岱而知眾山之卑觀河海而知行潦之細誦聖言而知百家眾說之凡淺巍巍乎煌煌乎洵宇宙之鉅觀也【臣】仰惟

皇上聖學髙深固非擬議所及而竊謂其所以發而爲至文者由道之蘊積者深也夫道豈獨爲文而已聖賢本是道而垂彜訓帝王體是道而成治功

皇上本皇極之敷言旣已見諸行事中外欣欣文徳誕被矣而猶夙夜孜孜因言考行所謂

聖天子建中和之極金聲而玉振之者誠在今日而是編也天徳王道合爲一焉乾坤之容日月之光與詩書相表裏而世爲天下則又何疑哉【臣】校錄之次伏讀禦制序文竊有以知

聖心之所存玆奉

命綴言簡末仰至文之炳蔚而拭目以觀至治之日升海內臣民涵泳

聖澤偕登大道區區蠡測所及蓋不能自己云

皇淸文頴卷十六

欽定四庫全書

皇淸文頴卷十七

序

明史地理誌序

張廷玉

自黃帝畫野置監唐虞分州建牧沿及三代下逮宋元廢興因革前史備矣明太祖奮起淮右首定金陵西克湖湘東兼吳會然後遣將北伐並山東収河南進取幽燕分軍四出芟除秦晉訖於嶺表最後削平巴蜀収復滇南禹迹所奄盡入版圗近古以來所未有也洪武初建都江表革元中書省以京畿應天諸府直隸京師後乃盡革行中書省置十三布政使司分領天下府州縣及覊縻諸司又置十五都指揮使司以領衛所番漢諸軍其邊境海疆則增置行都指揮使司而於京師建五軍都督府俾外都指揮使司各以其方附焉成祖定都北京北倚羣山東臨滄海南面而臨天下乃以北平爲直隸又增設貴州交趾二布政使司仁宣之際南交屢叛旋復棄之外徼終明之世爲直隸者二曰京師曰南京爲布政使司者十三曰山東曰山西曰河南曰陜西曰四川曰湖廣曰浙江曰江西曰福建曰廣東曰廣西曰雲南曰貴州其分統之府百有四十州百九十有三縣千一百三十有八覊縻之府十有九州四十有七縣六編裏六萬九千五百五十有六而兩京都督府分統都指揮使司十有六行都指揮使司五曰北平曰山西曰陜西曰四川曰福建畱守司二所屬衛四百九十有三所二千五百九十有三守禦千戶所三百一十有五又土官宣慰司十有一宣撫司十安撫司二十有二招討司一長官司一百六十有九蠻夷長官司五其邊陲要地稱重鎭者凡九曰遼東曰薊州曰宣府曰大同曰楡林曰寧夏曰甘肅曰太原曰固原皆分統衛所關堡環列兵戎綱維布置可謂深且固矣計明初封略東起朝鮮西據土番南包安南北距大磧東西一萬一千七百五十里南北一萬零九百四里自成祖棄大寧徙東勝宣宗遷開平於獨石世宗時復棄哈密河套則東起遼海西至嘉峪南至瓊崖北抵云朔東西萬餘里南北萬里其聲敎所訖歳時納防而非命吏置籍候尉覊屬者不在此數嗚呼盛矣論者謂交趾之棄未爲失圗而開平近遷則守衛益薄𨿽置萬全都指揮使司不足以鎭服山後諸部故再傳而有土木之變然睿皇自以失律防塵非由經制未偹景帝任賢才修守禦國步未移乘輿旋復由是觀之三衛者一隅之隘而無關大計也審矣至其季世流寇首禍於西陲浸尋蔓延中原爲之糜爛金湯之固不足以制土崩昄宇之廣不足以成犄角疆圉不蹙於曩時形勝無虧於初盛而彊弱懸殊興亡異數者天降防亂昏椓內訌人事之乖而非地利之失也語曰在徳不在險詎不信夫今考其升降之差沿革之故具著於篇作地理誌

甲辰科會試錄序

張廷玉

欽惟我

皇上亶聰作後至治諴民運際中天文明炳蔚旁求俊乂惟日孜孜

禦極初元特設鄕會防科以廣樂育仍

命癸邜甲辰正科於次年舉行甚盛典也越雍正二年秋八月會試禮部貢士【臣】奉

命偕【臣】軾曁【臣】敏【臣】貽直同主試事伏念【臣】世受國防躬防

殊眷崇階屢晉

寵渥逾涯元年兩與棘闈榮懼交並祗遵

聖訓幸免罪戾乃以兩年之內三秉文衡遭人臣不世之遇深恐無以仰副委任至意謹與諸臣共相戒勉晝夜搜閱得中式文若干捲復甄佳捲之限於額者進呈欽定再取若干捲事旣竣例當錄文以獻【臣】謹拜手稽首言曰士不惟科名進取之爲榮而遭時之足幸夫聖帝明王曠世難遘彼唐虞之際百僚師濟野無遺賢成周盛時菁莪棫朴之化行而捲阿鳴鳳之音繼作讀其書者未嘗不流連感慕思一置身於其間逮數百千年以來未有能躋登玆者豈非時之難得也歟

皇上以神靈首出之資當重熙累洽之運繼

聖祖仁皇帝壽考作人之盛恢道徳之鴻規蓋唐虞三代之治於今見矣而多士得以其修之家者進而爲國家用千載一時其慶幸爲何如也抑【臣】於多士更有進者【臣】自元年與南宮之役至今僅十閱月耳今之取者其什之六七皆向所遺也諸生之文豈盡此妍而彼媸此工而彼拙【臣】之鑑又豈闇於前而明於後然而取捨殊而得失異者蓋有數焉不可彊也夫知得失之懸於數則今之得固可忻而向之失可無憾卽今之未得者亦可以自安矣多士登朝服官異日顯晦升沈淹速逺近之致萬有不齊得失之數無以異於今日惟恪修厥職而安於義命庶不流於茍且不肖之歸而進之卽可爲臯防周召之佐【臣】亦借以報稱萬一有餘榮焉聖明在禦如日中天竇肅淸士習端謹多士旣不敢以不正幸進而【臣】猶諄諄以守職安命相戒者感聖主之遭逢以今日之時之難得而深望多士之始終一轍自勉而勿怠也

樂善堂全集序

鄂爾泰善者一心之主宰萬化之根源事理會歸之極則也然非實有所樂乎此則見之不眞信之不篤而其發爲文章著爲事業者終不能篤實輝光可傳於後世

皇四子寶親王性資純粹自幼爲

聖祖仁皇帝所篤愛

特召育於宮中薰陶

徳敎

皇上切義方之訓廣延師保諮經稽史惟日孜孜所以培養徳性恢閎學識者旣厚且深矣【爾防】以封疆之臣入參政事恭承

防命獲侍

講筵竊見

皇子動容出辭溫肅之气具備偶聆議論則窮本探原有經有緯未嘗不私慶

皇子秉元善之徳而誠心體道不獨文學迥出乎尋常也間出樂善堂文鈔若干捲以示開章二篇則曰立身以至誠爲本讀書以明理爲先此我

皇上禦書以訓勉

皇子者而卽首以命題所爲念玆在玆以廸元徳而會眾善者莫不基於此矣至於推闡經義尙論古人窮極事理辧析羣言實有特出之見超乎前賢思議之外其或敷揚功徳吟詠性情可歌可誦使讀者忠孝悱惻之情油然而生蓋

皇子樂善之誠充積於中而英華外發有不知其然而然者昌黎韓愈所謂原於仁義而其言藹如者於是集見之矣竊考六籍所載言善者甚詳而樂善一語獨發之孟子與道性善稱堯舜之防更相表裏

皇子誠由斯集而充之明善以誠身本之心而驗之事則精一危微之訓上接列聖之心傳者莫不於此會其極而世際升平太和翔洽皥皥焉各相感於至善之中而可以被之賡歌垂之簡冊者其善爲何如其樂又何如也謹序

壬戌會試錄序

鄂爾泰

皇上禦極之七年【臣】鄂爾泰恭承

丕命再主春官之試於時羣士之集都下者五千九百九十三人三塲畢糊名易書以達內簾者五千七十三卷【臣】敬偕副考同考諸臣殫心甄別錄定正榜三百一十九名明通榜六百九十名榜旣揭例取義法尢合者鋟板以呈

禦覽【臣】竊惟科舉之設蓋仿有虞氏敷奏以言及周官以三物賔興兼用六藝之遺意然後防典樂必以直溫寛栗爲先鄕大夫興賢必以六徳六行爲本故後世設科取士詩賦論防皆不若制藝爲得其宗蓋使防士束髮受書卽日誦五經四子之言則忠孝仁義之大原可以粗知其意至爲文以代古聖賢人之語則其理之出入離合學之純駁淺深分寸毫釐不能自掩自揣摩之說起而實學衰凡鄕防試命題所不及者𨿽本經四書之傳注多置而不講其他經史子集蓋有終其身而未嘗一見者矣

世宗憲皇帝憫俗學之卑靡特頒

聖訓制義必以淸眞古雅爲宗我

皇上引而伸之諄諭文以載道與政治相通宜務質實而言有物

聖謨洋洋豈惟於制義之根源闡括無遺卽古帝王典學興賢之本意可以一貫之矣蓋必研極經書潛心傳注明於理而後文能淸眞必博觀載籍挹取羣言優於學而後文能古雅至於質實而言有物則必性質髙明學有根柢濟於實用然後可庶幾焉故曰卽末以操其本可八九得也【臣】別擇闈藝實持此以爲防墨權衡其盡合者𨿽不可多覯然必偏得其一端始收而錄之蓋嘗鑑觀前代科舉所得之人才其能以淸謹奉職者其文多修潔而安詳其能以猷略濟時者其文多沈雄而閎達其能以忠貞抗節者其文多卓烈而光明所謂文以載道與政治相通者於斯可略見矣【臣】之所未能自慊者邇歳精力漸衰𨿽矻矻披覽而此心怦怦未免有屈抑英才之懼耳故因進試錄推原古今敎學之源流明彰兩朝

聖主陶冶羣材之徳意庶幾士之己進者爭自濯磨未遇者識所祈向而凡有職於文敎者皆可以自審焉

學規類編序

蔡世逺

中丞儀封張先生以伊洛之傳開閩中正學仰體皇上崇儒重道訓飭士子之意特設正誼堂於三山防城手訂學規類編一書示學者以從入之方用功之要書成命世逺序之因述先生之意而竊有言曰堯舜禹湯文武周公之道至孔子而大明孔子之道至孟子幾息而復明孔子孟子之道至周程張朱久息而復益明凡其循循啟廸皆使人復其性而已其要有三曰主敬曰窮理曰力行不主敬則無私之體何以澄之不窮理則天下古今當然之則何以考之不力行則所謂道聽塗說而已何由有以復其性之本然哉明儒有言道學不明士子或趨於勢利或溺於詞章或流而入於禪學世逺竊以今世之病大半在於勢利詞章其後焉者也禪學又其後焉者也士子束髮受書凡父所以教其子師所以教其弟者不過拾科第取利祿爲急務身心性命有如外物甚或攀緣趨附以爲進身之階幸而得志則以持祿固位肥身保家爲長防其有能卓然自立成一家之言足以垂不朽者有幾人哉宋之睂山明之北地詞章之雄者也𨿽其於道未能有聞然素所樹立類皆髙自位置有所不爲豈肯與夫已氏者決榮辱得失於夫夫之口哉今之以詞章自名而不雜於勢利者實未數數見故曰今世之病詞章其後焉者也宋朝當理學昌明之會周程張朱數君子比肩而起徳性問學之功昭昭若揭於天壤學者有厭苦於格物窮理之煩者倡爲心學之說恃其超悟淩躐等級一以致虛立本爲宗其獘不爲佛氏明心見性之學不止是以有心斯道者起而攻之然其爲人大都義利辧取與嚴出處正特以學術之差有以誤天下後世不能不急爲辧耳今之人方且營營逐逐於外而無所止尙慮其流入爲明心見性之學哉故曰禪學又其後焉者此也先生以一代醇儒當倡明絕學之任欲返禪學於道藥詞章以正而力起夫勢利者隠微深錮之病首刻是書尢爲深切著明學者茍能純主敬之功窮理力行以復其性之本然將歷聖相傳之道萬古猶一日也洛閩之學其復興乎

古文雅正序

蔡世逺

康熙乙未歳余自京師回閩家居數載評選歷代古文自漢至元約二百三十首子弟及門私自抄誦未敢以問世也雍正元年

特召入京與同志李君立侯張君季長參論考訂又是正之髙安朱可亭先生迨季長作令長洲取以授梓余因而序之曰是選也采之各家文集者若干捲采之二十一史者若干篇若漢魏之叢書文選文粹文苑文類以及名臣奏議偶有所喜則登之文𨿽佳非有關於修身經世之大者不錄也言𨿽切而體裁不羙備則賢哲格言不能盡載也其事則可法可傳其文則可歌可誦然後錄之不及三傳檀弓者檀弓經也三傳𨿽傳經也不及戰國防者多機知害道之言也荀韓莊列不載者斥異學也嗚呼虛車之飾與犬羊之鞹交譏也不加體察躬行之功徒誇閎博雕鏤之用先儒之所羞稱也言不能以足志文不能以行逺亦大雅之所弗尙也措之爲君臣父子夫婦昆弟朋友之倫發之有經國大業不朽盛事之美言爲心聲辭尙體要斯集之所由選乎凡余所評論自寫心得不倫不次貽笑大方弗卹也名之曰雅正者其詞雅其理正也

皇五子奉

命祭告

闕裏文廟序

蔡世逺

堯舜禹湯文武周公之道至

孔子而集其成漢唐以來尊崇效法各致其隆至我皇上而立其凖心源契道法昭封五代以報功詣太學而親享巍乎煥乎古未有也雍正八年九月重建闕裏文廟告成黃瓦畫棟悉仿

宮殿制度搏拊干戚罇俎豆籩之

頒自上方

皇上禦書碑文勒石垂之永久禮部奏請遣官祭告上特重其典

詔皇五子承命以行世逺與

皇子晨夕相講論者八年於此矣可無一言以敬獻乎夫淸明在躬志气如神希賢聖而則古先

皇子平日之澡浴者然也玆奉

君父之命以往未事之先蠲潔其心志儼恪其身容齊肅有加焉入

聖人之裏逰

聖人之門仰瞻大成殿大成門

皇上之禦筆也門曰聖時曰道

皇上之所手定也瞻

聖人之像貎盥薦奠斚明禋拜稽如睹其溫良恭儉讓之休也如聆其金聲玉振之範也如親其博文約禮之敎也共祀一堂及兩廡者爲四配爲十一哲爲七十二子爲漢唐以來諸儒示我周行如臨師保顏子之克已子路之喜聞過孟子之集義皆可師也漢儒之傳經宋儒之體道皆可誦而可法也先哲後賢內聖外王其揆一也

皇子念之哉禮畢謁

孔林如泰安州祀事泰山夫

孔子之道猶泰山然登泰山之巓必由泰山之麓精義入神必始於惇倫體信孔子曰孝弟之至通於神明光於四海無所不通孝弟其至近而可循者乎會子傳一貫之防以告門人曰夫子之道忠恕而已矣忠恕其至切而有要者乎此與登山之說何異

皇子念之哉肅將

君命祗謁

聖居近取諸身心道行於家庭對越昭事罔有斁焉此之謂有恪此之謂受福此之謂敬

親此之謂法

聖

廣西通誌序

李紱

地必有志所以大一統徵文獻備王會之盛而尊朝廷也其事甚難僻逺則尢難廣西在嶺以南禹迹所不至然南交之宅首見於虞書堯山舜祠在焉通冠裳不可謂不久陳祭酒父子起蒼梧治春秋請立左氏學文章爛然江以南著述未有先於廣西者也顧其地雜猺獞狑狼土府州縣峝砦與流官相半號爲難治自秦史祿鑿靈渠湘漓二水始開其地戍卒旋殲漢罷朱厓至馬新息而後安唐啟南服設總管頗鎭定至宋儂氏之亂邕筦以北守土率棄城走有明藤峽之役韓襄毅稱偉績田州岑猛眾至十萬合楚粵師數歳莫定起王文成於家始撫定其眾並破八排磨崖紀勲伐其難治若此故唐虞以來三四千年而文物未能擬於上國山川磅礡欝積之气固必待至盛之時而後開也我

國家威徳之廣超越三古

世祖皇帝一統海宇

聖祖皇帝深仁厚澤六十餘年朔南曁訖三代以來所未有今

皇上聖明繼述道一風同自

國初至今垂百年廣西無枹鼓之警寅邜之亂吳耿逆命蔓延南土廣西處其中傅將軍烈以戍卒一呼九郡響應較滇閩首先反正則其沐浴於

聖化也深矣雍正二年餘奉

簡命撫玆土宣揚

帝徳與民人更始辟書院訓課諸生多士彬彬幾與鄒魯等念山川風气應

昌明之運光天之下蠻煙瘴雨氛消沴息今之廣西非昔之廣西也考文徴獻以備

王會一統之盛典時乎其不在玆乎廣西有志始於吾鄕先達周督學孟中繼之者南海黃公佐其書並亾今存者前巡撫定州郝公浴所修兵燹之餘粗具崖略而已因走伻載家所蔵書三千餘部延友搜纂以諸史爲宗政事之餘親加商別立凡例山川風土沿革建置刋正譌誤數百條鄕賢增十之五名宦增十之七藝文增十之九槁方脫旋奉總督直之命乃以校刋屬按察使甘君君以名進士起家樂觀厥成明年有詔命君撫廣西君爲之益力比秋來告曰書成矣願序其端因書其緣起以見山川風气之盛待

聖明之時而後大顯蓋誠有時焉而非偶然也

壬戌會試錄後序

汪由惇

聖天子觀人文以化成天下興賢育才聲敎四訖吁俊賔興之典以時舉行乾隆七年歳在壬戌貢士之集禮部者五千餘人

皇上特命大學士伯【臣】鄂爾泰尙書【臣】劉吳龍主試事【臣】由惇偕副都禦史【臣】仲永檀副焉旣竣事得士如欽定之額循例緑文二十二篇恭進

禦覽【臣】竊惟

國家旁招俊乂布列庶位進士實爲髙選是故甄於庠序貢於鄕會於春官程之以三試嚴之以糊名易書與是選者

臨軒而親防之最其甲乙而授之職凡爲是委曲繁重以肅登進之途者非故爲難也重其選則取之不得不嚴取之嚴則辧之不得不審夫將起艸茅而縈以爵祿政事之是圗民生休戚是寄安得而不難諸安得而不愼諸承是役者上以念

聖朝作人之徳化如是其厚也求才如是其誠也異日之任用如是其優也下以念多士之踴躍功名思挾所有以自效又如是其廹也斤斤於去取之際毫釐之未慊則仰無以副

簡任而俯無以對多士且臣聞之文章關乎气運持風防於全盛之日視起衰爲尢難光嶽气完人才軰出智能瓌異之士百出其心思才力以角一日之長而或橫溢而不於度或尋虛逐微而不當於理其新可喜其怪可愕爲所而不之察慕效者以是爲詭遇之捷徑旁騖而不可止僞體流傳經術之蠧也風會所趨歸其責於衡鑑之不審其奚所辭咎我

列祖敎澤涵濡重熙累洽

聖天子建中和之極金聲而玉振之慶霄在上萬物五色鬱鬱乎文明全盛之會倬彼云漢昭回於天周文公所爲歌棫朴也藹藹王多吉士維君子使媚於天子召康公所爲頌捲阿也求賢用吉士用勱相我

國家其道在愼持之而己【臣】幸從二三臣後黽勉將事於所謂難之難愼之愼者竊斤斤焉錄成敬以綴於簡末

明史功臣表序

汪由惇

自昔帝王受命驅防羣力以有天下迨區宇旣寧醻庸論功列爵崇報一時攀鱗附翼之士奮起兜牟之中剖符析珪爰及苖裔徳意厚矣唐宋以來稍異曩制房喬逺勢首讓世封是以英衛子孫齒於甿隸而宋代勲階祗崇虛號祖孫父子各擬名邦初無世及之文非復承家之舊至明祖開基乃曠然復古凡熊羆之宿將帷幄之謀臣生著號而沒襲封茅土之頒殆逾百數馴及季年黨獄蔓延剗削芟殊存者不及三四然觀鐵榜所列訓誡之辭則河山之誓白馬之盟初意固不其然髙危滿溢亦其自取焉耳乃若文皇差靖難之勞英宗懋奪門之賞迹參佐命籍次元功以視開國諸臣亦曷可同年而語乎世宗中葉開冊府之舊藏修繼絕之墜典於是鄂曹衛信之裔復列徹侯延其世緒天下翕然歸厚𨿽宋潁韓淇終於勦絕而自余推誠宣力名載丹書者奕葉貂蟬保守祿位典宿衛領京營鎭陪京督漕運寄隆方嶽階晉公孤家分典瑞之榮朝無酎金之罰較諸西京世冑殆將過之今考其襲替歳月見於實錄者作功臣表以與紀傳相表裏或抵牾散軼時世無可考稽則略而不書固史氏闕文之義云耳

明史儒林傳序

汪由惇

粵自司馬遷班固創述儒林著漢興諸儒修明經義之由朝廷廣厲學官之路與一代政治相表裏後史沿其體制士之抱遺經以相授受者𨿽無他事業率類次爲編宋史判道學儒林爲二以明伊雒淵源上承洙泗儒宗統緒莫正於是所關於世道人心者甚鉅是以載籍𨿽繁莫可廢也明太祖起布衣定天下當干戈搶攘之時所至徴召耆儒講論道徳修明治術興起敎化煥乎成一代之宏規𨿽天亶英姿而諸儒之功不爲無助也制科取士一以經義爲先网羅碩學嗣世承平文教特盛大臣以文學登用者林立朝右而英宗之世河東薛瑄以醇儒預機政𨿽弗究於用其淸修篤學海內宗焉吳與弼以名儒被薦天子修幣聘之殊禮前席延見想望風采而譽隆於實詬誶叢滋自是積重甲科儒風少替白沙而後曠典缺如原夫明初諸儒皆朱子門人之支流余裔師承有自矩薙秩然曹端胡居仁篤踐履謹繩墨守儒先之正傳無敢攺錯學術之分則自陳獻章王守仁始宗獻章者曰江門之學孤行獨詣其傳不逺宗守仁者曰姚江之學別立宗防顯與朱子背馳門徒徧天下流傳逾百年其敎大行其獘滋甚嘉隆而後篤信程朱不遷異說者無復幾人矣要之有明諸儒衍伊雒之緒言探性命之奧防錙銖或爽遂啟岐趨襲謬承譌指歸彌逺至専門經訓授受源流則二百七十餘年間未聞以此名家者經學非漢唐之精専性理襲宋元之糟粕論者謂科舉盛而儒術防殆其然乎今差別其人凖前史例作儒林傳有事功可見列於正傳者玆不復及其先聖先賢後裔明代亟爲表章衍聖列爵上公與國終始其他簪纓逢掖奕葉承防亦儒林盛事也考其原始別自爲篇附諸末簡以備一代之故云

皇淸文頴卷十七

欽定四庫全書

皇淸文頴卷十八

記

宗學記

果毅親王允禮

粵稽唐虞以元徳顯功埀光奕世號稱元愷者皆髙陽髙辛之世冑及周文武謨烈光昭左右承弼之臣勲在王室紀於太常半岀宗姓成康之際以六卿上兼三公者僅六人而姬姓居其五見於春秋內外傳者若子臧若國僑若羊舌肹若季札髙世之賢大抵多周裔也蓋世運之隆賢者多生於上豈惟陰陽五行之秀气所蘊鐘者異哉其觀感於皇極漸摩於教化牖廸於師友者旣非士庶所得同且憑托世業俯仰寛然無衣食之計以累其心無樷細之事以分其日力其務學也專其成材也易故性資傑出者所蓄尢深閎而博逺也我皇上聖徳天縱通貫三才

躬履至道以爲大小臣工中外士民之表儀敷天之下莫不翕然從化重

念我宗室子弟尢教育所宜先

特諭立東西二學於禁城之左右自王公庶位以及凡有屬籍者其子弟願學則入焉卽周官立學於虎門之外以教國子弟之義也伏讀

聖制以勸學興行諄諄戒勉務明於禮義廉恥之根源卽洪範所稱皇極之敷言是彜是訓於帝其訓也立教之方以逺惡從善爲本而稽經諏史以及學書習射具有程式卽師氏保氏所掌三徳三行六藝之遺教也日有講授月有課春秋有試五年大比髙等量材授官下者申教三年曆十有一年再試而無攺焉然後屏之學而歸其家使族長保受之卽鄕大夫興賢興能簡不帥教者之法也典教之官其正其貳皆取諸宗室非學優行惇者不與分局而教者亦如之或選於羣士或擇於諸司復董之以翰林侍從卽大司樂所掌之學政必有道者有徳者乃任以教事是也我

國家受

天休命自

太祖

太宗

世祖

聖祖以來本支繁衍至千有五百餘人系籍宗學者凡二百餘人而能自擇師肄業於家塾者弗計焉玆非世徳綿洪積厚而流光之驗與凡我子弟幸生重熙累洽之餘蘟藾先業俯仰寛然身心無累羣萃於髙軒廣廈之中請業有師講習得朋書冊紙墨之需食飲膏火之費皆取足於官中不索而自得之於斯時也尙不能防承

聖主惇敍宗親陶冶曲成之至意而玩日愒時自安於防惰尙何以歸對其父兄而自托於朋齒乎歳秋八月餘防

恩領宗正事凡春秋校試及五年大比實主其髙下黜陟故列序科條而究宣其義使學正以下與聞教事者具知所法守而我子弟益興感於

祖宗積累之深

聖主教思之切是訓是行日有孜孜茍非下材皆可謹身寡過以自效於百司庶府之間而資性傑出者材達徳成將有如古人之可紀者焉俾海內向慕以爲近天子之光而防其有極歸其有極以爲中外臣民倡者自我宗室子弟始則余亦得借手以仰答我

皇上委任責成之重也夫

刈麥記

誠隱郡王允祉

國以民爲本民以食爲天故無逸首稱先知稼穡之艱難乃逸也百谷俱於秋成惟麥熟於仲夏而自江以北賴以爲生者猶江南之重稻也

皇父避暑塞北山莊逰豫之暇寓目農功每種穀麥稻黍於亭榭之旁或引山溪以漑田或因地勢而爲洫一耕一耨皆親臨觀焉乙未之嵗自春入夏防雨應時祥風協律況兼山川衍沃土脈肥饒所藝諸田日見丰茂而隴麥日至之時皆成熟矣於是

命駕中田躬臨刈獲視其本則實苞實褎足徵人事之具修觀其實則兩岐三穗益信天休之滋至

天顏樂之蓋樂天下之丰亨皆如此麥也天下臣民之樂惟在飽食暖衣而

皇父之樂以天下臣民皆得飽暖爲樂是合天下之樂而樂抑何大焉書曰嗣爾股肱純其藝黍稷奔走事厥考厥長用孝養厥父母詩曰十月獲稻爲此春酒以介眉壽此皆古人服勞奉飬家庭歡樂之謂也【臣】等幸際升平位叨屏翰每序天倫之樂時聆

庭訓之傳正宜勵志詩書怡情翰墨逢吉日佳時而優遊於熙皥之域是又【臣】等之樂也今覩

君父之樂而知此樂之大惟願仰蒙

君父之樂而樂則樂亦共永於無窮焉爾

讀書齋記

葉方藹

予以癸夘十月復補國史院編修僦居順城門外老屋三楹稍葺治之以其西一楹貯書數千卷而名之曰讀書齋予官號無事平時上直辰入已出旣性疎拙酬應俱絕因得偃仰休息手披口誦乎其間意忻忻也嘗念皇淸興二十載武功之被薄海內外罔不震疊矞乎盛矣而禮樂制度在廷之臣尙未有所稱述以恢國家之規模又慮

天子一旦開明堂臨辟雝搜三代之文訪六藝之防或令羣臣論撰

祖宗功徳與詩書相並作爲歌頌薦之郊廟而圜顧中外無有起而應

詔者此亦學士大夫之羞而吾徒之憂也昔人謂漢承秦之後以文帝之恭儉謙讓武帝之雄才大略皆不能因時攺創以更化善俗成郅隆之治獨幸其臣賈誼董仲舒劉向揚雄之徒前後崛起稱先王道古昔𨿽其言不盡施行然至今誦其書想見其時以爲商周而下言文明者莫與漢比吾於是知開代之主崇文右儒非粉飾太平之具也蓋褎衣博帶之士不可一日不立於朝久矣夫士束髮就傅卽思讀書纘言卓然有以自見矧予早竊

國恩叨列侍從官以文學爲名其又將何以自諉耶然則予之盡心於此匪獨從吾所好庶防他日僥幸有成竭其駑鈍少備

興朝之驅使俾後之傳儒林者獲掛名其中而不使聖代有無一士之誚此區區之志也嗟乎賢公卿在上比肩賢士在下比肩皆不之憂而予獨鰓鰓焉憂之斯言也予卽不自以爲謾世其眞以爲謾焉爾矣

潼闗樓刻詩記

湯斌

潼闗古桃林地也太華峙其西崤凾踞其東秦山回合萬峯刺天河渭屈盤千壑奔防崖谷崗嶺環抱叢倚道路狹峻車馬如束眞天造奇險爲秦閫閾且南控武闗之隘北扼蒲津之阻握函夏之樞紐鏁川隴於堂奧漢唐以來莫不倚爲巨鎭以資藩屏兵火之後城垣圯傾樓櫓半缺廢址荒煙過者爲之躊躇而淒愴順治十三年斌奉

命飭兵玆土自顧庸菲不足當斯重寄恆惴惴自恐仰賴

朝廷徳威遐被數千里外如在

輦轂之下故承乏三年兵彊吏馴士習民安乃謀寮屬重建城樓貲皆蠲俸役罔妨農工旣成集古人過闗題詠之詞自唐明皇以下凡一帝十有八人爲詩二十九首刻於東門樓壁鳴呼當明皇停鑾闗上與侍從唱和其時君臣樂豫海防淸寧登嵩躡岱勒石銘功可謂極盛未防而漁陽變起雄師告潰闗塞失守六龍西幸豈山河之險不足恃與抑成敗之故皆自於人也孟子曰地利不如人和吳起曰在徳不在險有國家者修徳以懷逺和人以守國則雍容樽俎偃戈休甲彼放牛歸馬之盛此非其故墟哉後之君子登斯樓也眺山川之雄勝覽昔人之詠歌古今興衰之感制治保邦之要亦可以慨然而思矣

重修蘇州府儒學碑記

湯斌

康熙二十三年歳在甲子

天予以治定功成行古巡狩之禮冬十月

車駕至蘇州詢問民俗告誡有司還至曲阜祭

先聖廟拜獻之儀視前代有加親灑

宸翰題其廟額詔天下修葺學宮頒賜

禦書海內蒸蒸罔不從乂斌時奉

命撫吳只謁廟學見殿廡門垣日就頽弛明倫堂岌岌欲傾慮無以仰承

聖天子興學重道之意受事方新未遑興作明年二月蠲俸倡始藩臬庶僚飭材鳩工黽勉襄事杗棟櫨桷楹礎之殘缺者易之丹艧髹漆之漫漶者新之祠齋庖庫之久廢者興之締構堅貞典制具備泮水疏通逺接太湖松檜椅桐之屬種植千本閱十月而訖工於是躬率僚屬行釋菜禮定期講學於堂諸生執經問業逺近咸集又明年三月斌奉輔導

東宮之命瀕行進諸生而告之曰此地自範文正公建學胡安定立教於今六百餘年矣名卿巨儒項背相望諸生肄業於斯其所以紹述先哲仰答

天子作人雅意者果安在乎國家興治化在正人心而正人心在崇經術漢儒專門名家師說相承當詩書煨燼之餘儀文器數之目刪定傳授之防猶存十一於千百且其時選舉不以詞章通經學古之士皆得上聞朝廷定大議防大疑博士據經以對故其時士大夫勇於自立無茍簡之心孝弟廉讓之行更衰亂而不變此重經術之效也其後虛無寂滅之說盛聲律駢儷之習工而經學荒矣宋濂洛闗閩諸大儒出闡天人性道之源流故天下知性不外乎仁義禮智而虛無寂滅非性也道不外乎人倫日用而功利詞章非道也所謂得六經之精微而繼孔孟之絕學又豈漢以後諸儒所可及歟宋史學道儒林釐爲二傳蓋以周程張朱繼往開來其師友淵源不可與諸儒等耳而道學經學自此分矣夫所謂道學者六經四書之防體驗於心躬行而有得之謂也非經書之外更有不傳之遺學也故離經書而言道此異端之所謂道也外身心而言經此俗儒之所謂經也宗洙泗而禰洛閩人心之所以正也家柱史而戶天竺世道之所以衰也今

聖朝尊禮先聖表章正學士子宜知所趨向矣吾恐朝廷以實求而士子終以名應也茍無騖乎其名而致力於其實則亦曰躬行而已矣故學者必先明義利之界謹誠僞之闗則貧富貴賤之非道不處不去必劃然也造次顚沛生死禍福之間不可移易者必確然也母爲枉尺直尋之事毋作防徑茍得之謀寧拙毋巧寧朴毋華寧方毋圎戒懼愼獨之功無時可間子臣弟友之職不敢不勉不愧於大廷亦不愧於屋漏如此則發爲議論自能息邪距詖而鄕願楊墨之教不得騁也出爲政事自能尊王黜霸而管商申韓之政不得施也其斯爲眞經學其斯爲眞道學也已否則剽竊浮華茍爲嘩世取寵之具講論踐履析爲二事卽誦說先儒世道亦何賴乎當文正公時中庸猶雜戴記中公獨舉以授橫渠則公之深於經學可知矣安定之教以經義爲本當時太學取以爲法宋世人才之盛實基於此諸生爲鄕邦後進來逰來觀其亦有所興起乎蘇郡人文實四方所則效也所以佐成

聖朝之治化者予實有厚望焉諸生請書其言爲記斯役也江蘇布政使章欽文蘇松督糧道副使劉鼎蘇州知府胡世威或總理工費或分司督察而心計指授巨細不遺者鼎之力爲多司學事者教授吳世恆訓導張傑也例並書

睢州移建廟學碑記

湯斌

睢州儒學舊在北城濯錦池上明末黃河決城遂淪於水有司權奉先師主於南城民捨地甚湫隘殿廡之制不備堂齋皆缺諸生無所肄業屢議攺建以財用匱乏莫有毅然任其事者康熙十年知州事程公始至慮無以興學育材仰承

朝廷徳意期年政通事簡乃相廟東有地據岡面陽水環如璧羣情咸合州之薦紳諸生量力捐助先建大殿次及兩廡防門櫺星門各如制明倫有堂啟聖名宦鄕賢有祠樹以崇坊繚以周垣位序丹雘應圖合禮其相規制稽出納久而不懈者學正魏君也旣訖工公率鄕大夫士行釋菜禮而屬余爲記余不獲辭乃言曰修學有司職也諸生之逰於斯者亦思所以爲學而求進於古人之道乎抑徒飾文辭溺訓詁冀茍得利祿以誇耀一時已乎夫

朝廷廟學並建固期學者以聖賢爲宗也夫聖賢之學其要存心而已存心者存天理而已微而不睹不聞顯而人倫日用皆天理所在也堯舜禹之相授受必致辧於人心道心之危微孔子十五志學至七十始從心所欲不逾矩然則聖人之異於人者惟在朝乾夕惕自彊不息遂至與天爲一耳成湯文武之爲君臯陶伊傅周召之爲臣以及顏曾思孟諸大賢時至事起功業各不相同而其深憂大懼不得已之心則千古一揆也是以行無轍迹言無仿效總以此心純一粹白相證於於穆之表而非從勲業文章一一較論也濓洛闗閩以來大儒相繼輩出風防所值指授各殊而道本於心先後若一學者不體驗於性情踐履與古人相見於精神心術之間則爲已功疎屋漏難慊卽著書滿家於道無當也惟知道之大原出於天而體用具於吾心存飬省察交致其功信顯微之無間悟知行之合一喜怒哀樂必求中節視聼言動必求合禮子臣弟友必求盡分蘊之爲天徳發之爲王道此學問之極功而尊信聖人之實事也然有難言者正學不講俗痼日深利欲之根難防巧僞之術益工茍非乘本體之偶露急加體認擴充之力如火始然泉始達悠悠玩愒歳月防何轉眼遲暮蹻跖同歸大禹之所以惜寸陰而尙書有取於若藥瞑豈不以此歟若曰吾志在於科名惟事揣摩帖括他不暇計焉是視聖賢六經只爲富貴利達之資異日備朝廷任使安能秉道絕欺憂國奉公不防負

朝廷建學立廟之意乎余鄕人也誠願與鄕之後進互相砥礪使賢才輩出以報

君恩敢述所聞以告之遂爲記公名正性鄕貢士四川萬縣人魏君名湛順治戊子舉人河南孟津縣人

嵩陽書院記

湯斌

嵩陽書院在登封縣城北建自五代宋初與睢陽白鹿嶽麓號四大書院其地負嵩面潁左右少室箕山諸峯秀矗云表中天淸淑之气於是焉萃至道中賜九經子史置校官生徒至數百人稱最盛二程子嘗講學於此後人因爲建祠明末兵亂傾圯殆盡

國朝崇儒右文知縣事黃州葉侯封建堂三楹祀二程朱子而以地鄰崇福宮凡宋臣之帯崇福宮銜者皆祀之葉侯旣遷京職邑人大名兵備副使逸庵耿先生介家居講學以程朱爲道統所宗不當與諸賢列復蠲貲建堂三楹遷主崇祀又作講堂三楹顏曰麗澤旁署兩齋曰博約曰敬義書捨若干楹庖湢門垣具備自康熙十八年春至次年秋訖工知縣事長洲張侯壎以興起斯文爲任月吉講學課藝其中多士彬彬向風逸庵作書屬余爲記余適承乏史局方恨不得從事幾席與聞緒論其何敢辭然逸庵之意豈欲余記營建歳月而已乎或欲有言以告多士也竊以孔子教人之書莫詳於論語當時及門稱顏子爲好學嘗與終日言而不違者今所記不過問仁問爲邦二章而已然天徳王道備矣顏子謂夫子循循善誘博文約禮今他無可考卽二章思之意者虞夏商周之禮樂制度卽所謂博文而克已復禮之訓卽所謂約禮與特學有體用問有先後耳中庸言明善誠身而列其目亦自博學審問始孔子言知不廢多聞多見而語子貢以一貫則又以多學而識之者爲非其所以一貫之防終隱而不發卽與門弟子言求仁之方爲仁之要多矣而仁之體則罕言也豈聖人之過爲隱與及讀易乾卦彖傳與中庸首章而後知道之大原莫明於斯也蓋道之大原出於天而仁者天道之元也知天人同原則知吾心與天地流通而往來無間民胞物與之念油然而生而戒愼恐懼自不容已故程子謂學者湏先識仁以此也然仁之爲體非可口傳耳授也在人之黙識耳孔子自十五志學至能立不惑五十而後知天命也以大聖人而若此則知命亦難矣今之講學者聚數十百人於堂而語之曰天命云何心性云何將大本大原皆爲口耳影響之談學者於俄頃之間與聞性道之祕其不至作光景玩弄視詩書爲糟粕禮儀三百威儀三千爲粗迹也防希矣斯亦講學者之過也夫道無所謂髙逺也其形而下者具於飲食器服之用形而上者極於無聲無臭之微精粗本末無二致也孔子語顏子曰非禮勿視非禮勿聼非禮勿言非禮勿動而語樊遲曰居處恭執事敬與人忠聖人與上智中材所言皆不越是蓋以天命流行不外動容周旋而子臣弟友卽可上達天徳所謂無行不與者此也所謂知我其天者此也今功利詞章舉業技藝之習防溺人心士子窮年矻矻志在利祿名譽而天之所與我者茫然也是其學迥非聖人之學矣夫中庸之博學將以篤行也顏子之博文將以約禮也大易之窮理將以盡性而至命也大學之格物將以修齊治平也今滯事物以爲窮理未免沈溺迹象旣支離而無本離事物以言致知又近於墮聰黜明亦虛空而鮮實學路久迷習染日深偶爾虛見未爲眞得非黙識本體誠敬存之綿綿密密不貳不息前聖心傳何能防通無間故曰茍不至徳至道不凝焉嗚呼豈易言哉逸庵之學以主敬爲宗以體天理爲要可謂得程朱正防矣吾懼學者之易視之也故因記書院而詳言之欲其深思而自得之焉張侯明經起家治行多可紀於逸庵相與有成尢足嘉也吾又懼來者之不能繼故備書之以告後之君子

遊遼陽千頂山記

張玉書

康熙二十一年歳在壬戌海寓削平慶典具舉春三月車駕至

盛京告成功於

列祖

三陵畢謁

巡涖邊塞

特敕扈

蹕部院諸臣畱都只候【臣】玉書叨與侍從自

興京奉

命返轡時日休暇將徧歷州邑諏訪舊聞防積雨中阻不獲逺渉遼陽城南五十里爲千頂山迆邐盤互夙擅奇勝望後十日持襆被杖筞以行比過遼城獲覩太祖髙皇帝駐師築壘據河克敵之遺迹又延問故老得年八十以上者二人指述舊事尢詳越宿冒雨入山旣至風日開霽恣覽縱陟往返凡八日山多奇峯巑岏稠疊不可指屈故名千頂僧寺最著者五曰祖越龍泉中防大安香巖志無紀載或曰唐貞觀中徵髙麗曾駐軍於此語多附防據元皇慶中直學士陳景元撰僧雪庵塔記言僧自毉巫閭駐錫大安後移居鴨綠江復還香巖具有異迹今香巖寺西有雪庵塔而諸山所傳名勝亦往往以雪庵著則五寺舊址𨿽不可考而其創建在元以前興起在皇慶以後亦可信已夫遼陽爲國家肇基重地

陵宮相望百有餘裏此山蟺蜒瑰異嫓之往代當在東都瀍澗西京霸杜之間而闗塞遼逺輪蹄罕及致使靈峯鷲嶺郁而不彰【臣】玉書來逰來觀欣嘆希覯隨卽所至用志梗槪山不勝紀仍以五寺系焉循遼城而南里許山色凝碧籬落類江左至八里村有棃數百株雨後吹白如雪逾石門度七嶺東南行爲湯泉泉近濁可滌不可飲也入山經邢崖徑路逼仄萬峯回互鳥鳴樹底雜卉蓊翳梨最盛彌漫溪谷七八里不絕過南塔有官亭遺址勝國時將吏宴遊休暇之地又數武至祖越寺寺環山而搆面俯背倚左右拱揖髙輙數百仞巒巖洞石各各肖形有神人仙佛蓮月盂鉢螺髻獅象之屬惜無髙人勝流持擇評品𨿽稱名近鄙仍而不變也由寺東緣磴而上脫防杖藜盤礡沙磔數百步得巨石石形如丸圍徑以丈許兀踞峯頂淩虛聳特不欹不仄石上爲松坡爲石佛崖爲羅漢洞洞對峙曰振衣岡磨崖大書蒼潤可愛名氏已蕪蝕略見彷佛而已又里許歷危磴數百級至巓鑿壁爲斗室顏曰無梁昔有老僧精梵律者常棲宿其地他僧處之或觸鬼物或虎嘯於側中夜惴栗輒防軍持而下僧浩然云自祖越折而西可五百步兩崖夾峙劃然如門旣入泉流潨激泠泠如撡石琴溯流而上一徑盤紆古木間植達龍泉寺聞粥鼓聲與泉聲應而軥輈鳥語雜防其中泉出寺後彌勒峯峯左有石洞方幅數尺珠光噴湧穿澗而溢寺僧截木承之刳腹類竹引入牖下有若懸澑凡祖越所見西北諸峯皆在寺東峯勢詭異險幻正側殊狀逰者心目駭蕩不諦視不能辧也寺延袤僅數畝其築室架壑皆依山偃仰有淸越環映之致故山徑峭窄而取境特奇寺爲故相國範文肅公舊逰地其子忠貞公所書字存藏經閣中寺僧寶而藏之出以示客結搆嚴冷如見其人龍泉距中防不十里山徑曠衍林隩暢蔚虎迹交錯竟日無行人晨興循龍泉東麓折而南有牝鹿十數注阪徐下僧曰此鹿就飲溪澗水耳畋獵罕至故與人狎然時墮虎口至中防寺寺前爲水閣方廣半畝夏秋之交霪潦演溢九峪之水滙注於下閣因是得名其盛時水石交映禽鳴漁沫頗極登臨瞻眺之勝今閣久廢僅存石址而水勢亦湮塞尋所謂九峪水故道無識其源流者可爲太息中防在五寺爲簡寂禪宇剝落無復舊觀僧恥若遼陽人有學行築室數楹書史盈案龍泉西南諸山皆倚室東隅而松苔峯西峙與粥魚庵故址相望嵐气環匝視靜而聼逺坐移時窅然深也出中防行十里許艸樹藂密溪流鏘然水穿石中時露時伏是爲大安寺山址又里許徑路盤紆下馬拾級而上行五百餘步徑漸平復騎距寺半里許奇峯疊嶂聳出云表如立如踞如拱如戴孤挺峭厲率去地數千尺寺枕山之中前俯後仰萬象盤郁入寺憇五峯丈室閣鈴松韻時發異響坐久之邀兩僧導遊人授一藤杖循百佛堂過薛庵至瓔珞峯峯突兀無梯膝行而上有泉出石旁如盎旣下入萬松林逶迆里許隱蔽日月野卉數十本色丹而妍錯互於古松之陰幽麗特甚自此山益奇徑益偪沙礫雜糅積葉盈數尺怪石怒攫下視無際心然而危乃令兩僧前挈後掖防杖其中同行七人穿叢莽排株朽累累然趾背之相錯也行十餘里至羅漢洞洞深五六丈懸崖後阻蘚壁對峙有明嘉靖中華學士察題石出洞口折而西遙望石穴如牖爲云封洞背云封過馬蹄防當眾山之中南面通明北俯中防若襟帶然又百餘步經石門渡嶺天風乍起山木盡號仰睇仙人臺一峯斗絕空際疑不可卽循磴道徐上約數十尋至臺趾左深潭右絕壁環顧諸山盡在肘腋之下臺距趾二丈許上布石枰栁栁州記仙奕山庶防似之而其矗立萬仞之巓崚奇詭飛鳥垂翼虎豹卻顧海內諸山所罕覯也此峯居大安中防香巖之間山脈之所薈萃故逰大安者指爲盡境折而下則去香巖爲近於時夕陽在山陰气慘肅不及還大安遂尋香巖而西距仙人臺二百步有徑東南行孤峯旁突爲觀音閣閣久廢而其地特勝眾山環列蒼靄畢防蔚然巨觀又東爲夾峯元僧雪庵棲息之地峯下爲洞洞口正黒傾亞不能措手足捫一穴僅容膝兩石離立橫木其中背石履木下見深塹側身而入攀穴而出極山行之險甫出穴復對立一峯架木爲梁濶僅逾尺引絙乃度夾峯之名以此峯頂有巨石有古屋有防碑峯外道絕仍觸險出洞口歷鸚鵡石雨花臺循錦繡坡至香巖日已暝矣僧言深夜常聞虎嘯繞佛閣數匝而去遂墐戶就宿曉起捫石碑得元直學士陳景元撰雪庵塔記碑覆土中百餘年掘土得之苔蘚瘢胝雜以塵垢字畫漫漶不可辧彊起眾僧鉤剔滌除纖翳盡去所刓缺者才七八字文載雪庵始末甚詳字體亦遒潤諸寺碑版之文此居第一由山後循舊徑度嶺又尋別峯東過雙井撫朝陽寺碣折入松林經大安而返千頂勝槪以大安爲最而山徑奇特實在香巖大安交防之介以道出諸山之背防奧深隱故多見側勢登覽者憚其僻逺往往避險而就夷皆未能窮極玆山之勝者也

重修東林書院記

熊賜履

東林宋儒楊龜山先生論學處也明神廟時梁谿髙景逸顧涇陽二先生倡道東南遂因其舊址構爲書院偕同志講肄其中四方之士多歸之於是東林之名滿天下天啟中魏璫煽虐大誅戮海內正人特指東林爲黨籍書院以燬及璫敗有防修復而喪亂之餘傾圯如故僅道南一祠頽然涼煙衰艸間而已今

天子隆重師儒崇奬道術近

特允言官請

詔各直省營建書院爲士子觀摩地於是景逸先生之從孫節培集裏中戚友申請於有司庀材鳩工廣行購募越期月而落成講堂學捨規制悉備諸生以時誦習不異曩時節培乃走書至金陵屬予爲文以紀其事予蓋俯仰今昔而不勝世道升降之感也從來書院之設本與學校相表裏晚近以來往往以講學之故致幹時君時相之怒鳴呼此何爲者也夫學也者學爲聖學爲賢也講也者講明所以爲聖爲賢之理俾知所從事也因其迹以考其心豈非宇宙之常經人生之切務而君師天下者之所樂聞而亟許之者乎乃或者從而嫉惡之至設爲厲禁焉禁之不已遂不憚誅夷殛竄之加以流毒於當世嗚呼此果何爲者也粵自削迹伐木而後吾黨之禍一見於宋紹聖再見於慶元嘉泰之間迨至前代熹宗之世而其禍彌烈矣世道淪喪國事隨之覆轍相尋曾莫之悟是可不爲之寒心乎哉𨿽然撫今追昔反而內求吾黨亦當有分任其咎者矣蓋小人之忌害君子也非必有深怨積恨誓不可並生於天地間者也惟是平居立身制行殊途背馳不啻若薫蕕冰炭之不相入而所爲君子其人者則又待之甚嚴絕之太過致若輩無地以自容又不幸吾黨之聲譽日隆交遊日眾一時標榜附和之子或未免名實乖違首尾橫決遂未足以服若輩之心而適予以可攻可議之釁此同文黨錮之獄小人每悍然爲之而略無所顧也然則講學一事顧可以終廢乎是蓋有道矣方今

泰運方亨宇內壇席之盛蒸蒸蔚起嗚呼此誠斯道昌眀之一大機防也則願吾黨有志之士以嘿識爲眞修以篤行爲至教勿口舌軋擊以矜能勿意見紛拏以長傲尊賢容眾嘉善矜愚偕逰於大道爲公之世而絕無所爲怙已淩人之獘開當世以雌黃我輩之端此則國家化民移俗之至意而亦從古聖賢開物成務之極功也操斯術也以往將講學二字永爲千古美談東林名勝直與天壤並存可矣予生也晚嘗從先世遺書與聞梁谿之緒論玆幸逢是役之竣也爲之盱衡往事不禁感慨系之因著爲反躬刻責之言以自勉勵且爲吾黨勸也吾黨其亦有以許之否是爲記

賜金園記

張英予以康熙二十一年壬戌二月請急於

朝爲先大夫謀邱壠

天子念十年講幄之勞特降

手敕褒以敬愼勤勞賜以白金文綺甚渥予以賜金之半置墓田庋其半將以謀山林數畝之地爲憇息樹藝之區避煩囂休晚暮志恩澤也龍眠山去城郭五六里許巗巒層折谿壑深秀過石馬潭媚筆泉則益增水石之勝疊嶂盤互一徑而入中忽平衍田廬散布予二十年來欲卜居其中形於篇詠者數矣壬戌之歸此願益廹故人左子橘亭遂成予志畀以斯壤有池可漁有山可樵有田可以耕獲有圃可以藝植有堂可以燕息有松竹梅栗桃杏之屬可以資其防而攬其華爰因舊廬葺而新之堂向西山爲西軒梅花下屋在堂之稍東爲東軒別搆南軒北軒蓋夙昔有四軒之志今粗備其制則香山所謂具體而微也古屋素題石堦土壁無丹漆之飾無臺榭之觀門且觸額徑不容軌獨其掩映於嘉樹美箭之中曲折於翠巘芳池之側平疇如繡村落環向皆憑軒檻可得而矚昔賀季眞投老歸山陰賜以鑑湖一曲心艶其事而尙惜其去之晚也予遭逢恩遇出入禁闥爲侍從親臣且得捧

天子之賜金歸而營優防燕閒之地以朝夕寢處其中𨿽自顧文采風流不足以髣髴昔人而揆其所遇豈得謂古今人不相及耶予齒未衰而多疾性畏喧耽寂經歳之閒居城市者十之一二當風雨寒暑則掩闗讀書時和气暄則散步畦隴眺覽云物延賞卉木衣粗茹淡識分知足期以終老於斯因以賜金名園濡筆而爲之記所以志

聖主之恩述良友之誼示子孫於不忘耳

賜遊西苑記

陳廷敬康熙二十五年秋七月九日

上在西苑召左都禦史【臣】廷敬侍郎【臣】幹學學士【臣】英侍讀學士【臣】士奇編修【臣】杜訥

賜設於苑中近侍導【臣】廷敬【臣】幹學入自勤政殿左門殿門皆北向辟以順時宣令

上親題額自警禦以聼政事非猶夫避暑之宮追涼之殿也蓋𨿽

駐蹕所在未嘗一日不與羣臣相接見炎景仄而方食曙星在而求衣惟勤惟專由輔弼曁百司丞令之屬承寵問被淸光亦無一日不得至於斯殿也自殿角趨南陟橫廊徑小軒以西

上講藝論思防息深嚴之地稀有得至者軒裁廣一楹顏曰知稼出知稼軒疎籬艸花被徑周阿蕭然有閭井林野之思迆西數武秋禾方畝望之如雲前有亭曰秋雲英士奇杜訥三臣者先在焉階而升鵠立以眺維北之院曰丰澤維西之軒曰嘉頴自知稼至嘉頴蓋皆取諸農事爲義或采椽斥題不斵不枅或白屋版扉不施黝丹無綺寮重廡文鎞鏤檻之飾盛矣哉堯之土階文王之栝柱大禹之菲薄衛文之節儉也后稷公劉之所樹藝而無逸豳風之所書載也【臣】顧諸臣而言曰於戲上聖徳至矣吾屬慶遭逢辱恩禮其何力之能報諸臣皆相與讚嘆皇恐稽首卽亭中秩坐時久雨新晴激波映空動植遂暢魚鳥欣悅頃之芳筵載列而【臣】等淩兢震越就匕箸如不勝滋懼素餐食已中使就賜

禦書及內制法瑯塗金香鑪瓶合各一玉軸寶題云章爛然鑪煙尙溫合有香實顧惟恩出非常心魂慙悸中使旣復

命【臣】等九叩首以謝旣退竊自念曰古者人主推食加籩或寵以翰制或錫以禦飾器物所以勸勞能待賢彥也【臣】田野窮賤才質璅微擢歷臺司日侍禁闥飫賜便蕃歳時霑被未有寸尺禆補而

上意疊至如此此【臣】所捐糜難報之恩也已又念賢聖之君必恭儉勤民恭儉故親賢禮士勤民故重本興化而飬賢及民維古志之【臣】嘗誦詩而通其義焉觧詩者言由庚人君調陰陽育品彚萬物得由其道也南有嘉魚樂與賢也崇邱萬物得極其髙大也南山有臺樂得賢者由儀萬物之所生各得其宜也詩之更相互見明得賢所以飬物也旣天下無事澤及四海故次以蓼蕭湛露而燕賜之盛興焉以見夫得賢之效至此爲極而爲天下之所歌樂矣故又終以菁菁者莪也此非賢聖之君其曷能之玆者

上恭儉勤民聖徳之至巍巍無極不以【臣】等之非賢而過禮遇之如此則夫巖穴道徳之士孰不思接迹王廷效忠竭智以防功名而顯當世哉此又【臣】之所深慶者也故竊附詩人之義旣爲詩五章以詠歌盛事又謹記之如此云

皇淸文頴卷十八

欽定四庫全書

皇淸文頴卷十九

記

乾淸宮讀書記【康熙二十四年正月二十七日乾淸宮禦試】

徐幹學

我

皇上膺圖受命徳盛化神文軌齊於勲華至治恊於軒昊正朔頒八荒禮教徧六合自開辟以來所未嘗有矣而

皇上所以致天下之極治若此之盛者惟是勤學好古極圖疇精微之奧通天地渾淪之理窮古今之紛賾觀萬物之屈伸禮樂貫於百王運數探於元始因革損益燦然備陳制度文爲犂然具舉自書契之後簡編煙海深宮禁籞廣廈細旃之間昕夕披覽亹亹忘倦是以內聖外王之道無所不該文經武緯之宜無所不裕合乎天而孚乎人發諸邇而見諸逺舉而措之易易也【臣】伏讀尙書至說命乃始言學曰王人求多聞時惟建事學於古訓乃有獲蓋王者之多聞欲以見之事業也非徒資閎覽稱博洽而已三代誼辟罔不皆然顧後世人主或厭棄詩書或初勤終輟以是治功亦遜前古若漢武帝表章六經東漢顯肅二宗臨雍親講唐太宗畱情典墳意悟衝邁宋眞宗仁宗手親經史丙夜不輟史冊流傳以爲美事而治不臻於極盛者以其所學之道非二帝三王之道也孰有如我

皇上之合道法以出治與天合撰自彊不息者哉【臣】惟幹至健也天得一以淸幹之象也解者謂一者專一而不撓純與不已之謂也穆淸宰乎上而日月星辰經緯錯列气化流行循環不已夫天豈有息時哉亦豈有彊之使然者哉惟自彊不息故健之用爲至神一息卽非健矣孔頴達正義雲天體之行晝夜不息周而復始無時虧退君子以人事法天亦如天之至健而自然不息無防微之或間是以仰觀俯察窮搜博覽彌綸宇宙酬酢神人𨿽功用莫之能測而範圍不外於一心蓋皇上之心卽二帝三王純亦不已之心也

皇上之學卽二帝三王惟精惟一之學也無一時不典於學卽無一事不合於道由是而致治之盛逺邁往古豈偶然哉【臣】謹承

命爲

乾淸宮讀書記云

瀛臺恩宴記

徐幹學

聖天子禦極之二十年九敍歌七徳鬯雈苻銷聲鯨鯢潛伏遺孽就殄諸方底平威弧將韔靈旗欲偃雨暘時若歳其大有

天子以秋七月壬申燕羣臣於瀛臺蓋異數也羣臣入自西苑門乘船渡至石橋側序立以俟

天子遣重臣傳諭曰惟玆在廷諸臣宣力有年恩數未徧今朕駐蹕於玆召諸臣合防爲歡以永今日魚藕菱芡之屬出苑中所有無費犬官又念秋露始零各賜文綺表裏用制時服非比法筵大賚其共悉朕意諸臣以次拜

賜伏而奏曰【臣】等備員多過無有毫末勞勩方懼隕越於下今

天子加恩便蕃在廷沾洽跪聆

溫綸益用悚栗涓埃之忱難禆海嶽【臣】等無任惶愧者奏已謝

恩就席

天子復有命曰古者君臣有獻酬也今者之飲朕不及徧勸羣臣其暢情極歡無或不醉諸臣再拜稽首就坐飯訖攺席設肴核

賜上尊人一巵又命勲舊大臣學士勸飲無算爵於時天气爽澄樹色茂欝秋蘭香發谷鳥聲和諸臣旣醉謝恩各擎所

賜以出【臣】旣防承華之署獲與斯榮又以執筆侍立螭防誼當有所撰述【臣】伏考儀禮有燕禮於五禮屬嘉其一爲君臣無事而燕其一爲卿大夫有勤勞而燕也今諸臣幸邀

天子之寵靈而際太平無事

廟堂之上璣衡神運使萬物得所四海防澤諸臣方奉職不逮其何勤勞之有此所以大小臣工受

恩感激踧踖不自寜者也【臣】又讀小雅鹿鳴之篇小序以爲燕羣臣嘉賓也旣飲食之又實幣帛筐篚以將其厚意故燕禮歌鹿鳴而鄭康成注以爲君臣講道修政之樂章賈公彥疏魯頌振振鷺鼓咽咽醉言舞於胥樂兮之詩亦以爲君臣相與明義明徳而燕也飲有酬賔送酒之幣食有侑賔勸飽之幣三代盛時上下和樂君臣之間如家人父子論者以爲泰交之盛致治之本在是自秦漢以後此風邈不可覩矣然則

天子所以施恩臣下飲食之而侑以筐篚令其不醉無歸者

恩至周浹禮至隆厚與雅頌所云先後一揆矣自三事以及庶司有不戴

聖徳之髙深淪肌浹髓以圗報於萬分之一者乎臣故述玆榮遇系以五言古詩四章以爲瀛臺恩宴記云

禦賜書記

徐幹學皇上以侍講學士【臣】尹泰有問學操行俾在

內庭供事不數月以其勤也

賜之內府祕本秦漢文一帙【臣】防旣受賜累日喜見顏色則向學士【臣】幹學言曰泰少而讀書僅通記籍長而麤知大義未嘗窺聖言之窔奧自侍

禁庭見

皇上聰明時憲孜孜亹亹聼政之暇研精覃思於六經之要妙與夫前史得失之林毎召【臣】泰面加

訓諭凡古人文章一字一句稍有疑端

天語發明洞若觀火【臣】泰側而聼焉伏而思焉如是數月而心有所開今之泰非昔之泰也

皇上以泰爲可進於學而

賜以是書又重之以

宸翰泰𨿽不敏將終身焉防之繹之以益其神智傳之子孫世世寶藏焉子爲我記之【臣】幹學竊惟自古人主畱心藝文者多矣未有如我

皇上好學深思精防廣大者說命之言時敏周頌之言緝熙無以過之也【臣】幹學薄劣無比遭逢際防得侍講幄及造

內庭仰見細旃廣廈夙夜有密之

聖心而泰朝夕供奉式克欽承揚休近光密邇咫尺宜其涵濡於

帝徳之廣運而自淑於厥躬也【臣】又伏念人臣受君父之賜尺寸莫不以爲榮惟賜書最爲優渥車服有時而敝金貝有時而罄惟書則貽之永久是訓是行不啻天球河圖之璀璨而世世守之若河山帶礪之綿長也宜泰之感激之深而愛重之至與

東宮將出閣

上特擢泰爲詹事眷倚益厚泰益思進徳修業以報非常之

恩他日洊登三事寵賜便蕃尙當爲

君記之勉旃自愛

賜遊西苑記

徐幹學康熙二十有五年秋七月初九日平明羣臣奏事畢奉詔賜【臣】廷敬【臣】幹學逰西苑環衞導行由勤政殿之左歷小徑入門爲知稼軒軒之外疏豁爽塏心目開朗數武至秋云亭【臣】英【臣】士奇【臣】杜訥拱立亭外以待其西則嘉頴軒

上披閱章奏及進膳之所南則狎鷗亭平臨太液防檻鮮澄如畫可望而得也其際則泱漭蕩漾極視無涯淸流環引被以荷芰靑紅掩映泛景翩風鴛鴦鸕鷀飛鳴自若池之陰植稷禾果蓏數畦方秋頴苕秀色成攬有轆轤髙井膏液潛通淸泉不竭迆西朱墻以內爲丰澤園

上退朝讀書之室水瀠廽階下規制朴雅總無雕餙【臣】等仰見

皇上於政事學問日昃不遑念民依勤稼穡所其無逸之心𨿽在淸宴未嘗頃刻少輟侍衞宣傳

溫諭

賜上方珍饌二筵未防

賜【臣】廷敬【臣】幹學

禦書各一幅

天章炳煥龍翔鳯舉又

賜【臣】等五人法瑯香罏瓶合各一制作工巧五色絢爛香煙裊然【臣】等咸稽首頓首謝

恩乃出【臣】竊惟前代楊士奇李賢諸臣皆有賜逰西苑記比於周之宴鎬漢之橫汾唐之興慶播爲美談流傳簡牘往者嘗心慕焉以爲遭逢之幸何意躬事堯舜之主得以持槖簮筆出入

殿廷親見

天子恭儉仁聖勤政講學功徳巍巍而又荷被眷遇至深且厚【臣】一介豎儒才學不逮曩代諸臣加孤蹤薄植與世寡諧猥防

聖主特達之知實逺出前人萬萬【臣】所爲捫心知媿戴恩罔極者也深惟防覽所見禽魚飛躍艸木蔚茂𨿽一物之防皆以地近日月顧戀恩私矧【臣】粗知誦讀厠列侍從寵逾涯分日夜思惟才短識闇無以稱塞方諸物類命賤恩深徒娯暇景無益明時然【臣】區區之心何能但已每思古人𨿽處儔匹之中一飯之徳誼無相負況於荷

天之寵隆施稠疊𨿽小雅鹿鳴所稱承篚式燕以待嘉賓者殆過之焉【臣】顧何人惜此頂踵若使【臣】之自矢稍渝一節便爲虛此遭逢辜負

聖恩爲世大僇至於經術材器【臣】於朝右最爲後人但犬馬惟知戀主葵藿亦能向陽抱此區區冀報效萬一而已【臣】旣以自勵且與諸臣共朂焉

翰林院題名碑記

徐幹學

翰林院設於唐開元中自諸曹尙書下至校書郎均得與選入院者槪稱爲學士有待詔供奉之名憲宗時置學士承防在學士之上至宋始定制資淺者爲直院暫行者爲權直而學士之職始貴爲院長明初又設講讀學士講讀修撰編檢諸員其制大備時入院者不專進士科至天順間李賢建議始盡用進士我

朝因明之舊間損益唐宋明初之制辟薦者得入翰林天子加意文學才士蔚興儒林文苑之官多至不可勝數夫翰林爲朝廷文學侍從之臣居禁近掌制誥公輔之望由此其選非可以雕虫篆刻之才當之也予自庚戌釋褐先後官翰林垂二十年自信朴僿無他長惟是一言一議亦欲溯其原究其用本經術以經世務期不媿於自古在昔立言不朽之義方力焉而未有逮也其敢以虛名嘩世乎嘗論有明館閣文章之盛莫如洪武太祖搜羅元世文獻之遺徵辟在列如髙靑邱陶主敬宋景濂王子充張志道方希直及練黃諸公淵源相禪不特文章爾雅亦多以節義表見者永洪之際則有三楊二王南陳北李勲業政績卓然可傳至於成之世久享隆平風流長於時懷麓滄洲張其赤幟白沙定山分道揚鑣熊峯圭峯振之東江軰世人比之蘇門六子者大半在詞林他如柴墟鶴灘儼山升庵二汪皆以讀書爲能事導揚風雅表儀詞垣降至隆萬東阿臨朐猶能學有根柢詞知體要不失前人矩度自是而後才雋軰出競以浮華相矜詡枝葉愈緐流趨愈下言文章者至以詞林相訾謷則政事可知已予在史館論次有明一代文章政事升降之故不禁槪焉嘆息嘗怪文學如道思應徳熙甫功名理學如廷益伯安徳溫諸公皆不與館閣之選其在館閣者鉅儒偉人又或不出於科目胡仲申趙子常徐大年王常宗以布衣預修國史名爛天壤其由進士爲詞林者二百七十年中何止數千人其傳者可指而數故知人能重官官不能重人也天官家謂柱史一星在勾陳帝座之側爲翰林之象予幸遭際休明兄弟踵武入翰林爲希世之遇顧予老將知而耄及無能報稱其在列諸公當必有逺勝曩代者上應昌期而舉臣職抑尢有望於後來者也故敢援據舊聞錞於申之以文題名之石告後之君子

翰林院教習堂題名碑記

徐幹學

古之造就人才如周禮大司徒鄕大夫賓興之法戴記文王世子大樂正之教國子其制備矣其後考亭西山分年讀書法講求尢詳然皆未仕以前也其教於士旣出身以後則莫如翰林院教習之法初明洪武時選天下舉人年少質美者張惟等十人擢翰林院編修入文華堂肄業詔宋濂桂彥良爲其師帝政暇輙臨幸考業親第髙下光祿給饌太子諸王疊爲之主賜白金鞍馬冬夏衣裘及永樂二年遂選進士二十八人復益以周忱一人就文淵閣進學給筆札分鈔賜第隆禮過之時榮其選謂之二十八宿其中如王文端直李忠文時勉陳文定敬宗周文襄忱後皆爲名臣徳業文辭照耀一代稱極盛已自此每科庶吉士皆教習以學士爲師然沿襲旣久學堂程課僅同邨塾師生相習爲軟熟套爛之文今所傳館課文字是已以是士气奄奄卒於不振然其害猶未甚也自正嘉間姚江立教以象山之心學兼永康之功利徐文貞當國私便其說至張江陵爲館師令庶常日見上計吏咨訪利病接引賓客漸事招揺而士气一變矣趙大洲之爲教習也則導士子以講誦楞嚴經引釋入儒防裂名教此得罪吾道之大者流風牽引不知底止其禍至今未艾矣我

皇上道徳衝備益之聖學欲復天下之人心一歸之於古以爲翰林侍從官備啟沃顧問尢不可以無加意於是常賜考試親第甲乙如舊制時召對便殿講說義理良久乃罷乙丑春旣賜進士及第出身選入庶常有差所司以教習請

上特命予以內閣學士與院長共涖其事明年夏遷禮部去有司請更代

上命之如故自惟孤陋洊膺異數循省悚惶憶予之入翰林也館師孝感公痛辟異端昌明考亭之絕學於旣晦之後斯文賴以無墜乃本其意撰爲條例十餘則進庶士而告之大抵以立志希聖力崇正學爲第一義季有程月有課所以磨厲而董率之者不敢蹈常習故茍且塞責也務使其見於言者一以六經四子爲歸而立徳立功皆足以儲爲天下國家之用以無負

皇上惓惓作人之意而已而數年以來予所見一館之人才亦旣彬彬足觀矣然而前人之爲此者其才其學皆足以十倍於予而缺然未有題名則孰知其教之所自也因略稽開國以來姓名鑱石壁間若以予之偶嘗盡心於此而汲汲於後之視今則意之所不敢出矣

刑部題名記

徐幹學

外自提刑按察司所定三流以上罪內自八旗五城禦史諸案牘統歸於刑部十四司每歳報聞而輕重決之至於新舊條例宜歸畫一非時矜卹務廣徳意天下督撫之所帥以奉行者惟視刑部之所頒下而已蓋易之取象刑獄者有五明在上威在下曰噬嗑威在上明在下曰豊噬嗑象曰明罰敕法先儒以明罰者所以示民而使之知避敕法者所以防民而使之知畏此皆設於未用刑之前故明在上威在下正今刑部職也若威在上明在下則曰折獄致刑特奉上之法以致之民良有司之職而已故刑者人命所系而天下人命尢系於刑部之一官可不愼哉我

皇上禦極兢兢惟刑之卹每歳論囚多所寛赦臨決之際涕泣減膳猶時諭三法司以無枉濫失入好生之徳洽於人心宜乎致刑措不難矣然予觀自古臯陶爲士終身不遷其官若漢之於定國陳寵何比干皆家世治律明習法比故吏不得因緣爲欺今部掾史長子孫其中輕重之例惟意所擬居官者對案茫然但徼幸無事速去而已予兄弟先後防

恩疊掌邦禁𨿽稍欲有所施設亦以遷除之急未盡展布也以是求刑之無寃以仰稱

聖天子淸問之至意豈不難哉𨿽然不可不盡心也一案之誤動累多人一例之差貽害數世不惟其時之久暫也梁統以重刑一疏而禍湛門族路溫舒求尙徳緩刑子孫顯宦殃慶之積不待其久也且身有去畱名姓不滅百世而下悠悠之口誰復相借乎觀此題者庶亦懼而知警

刑部題名碑記

徐幹學

先王之治天下豈不欲胥一世而歸諸禮樂之中優遊涵濡以共躋仁壽之域然而五刑之制唐虞不能廢帝之命臯陶曰惟玆臣庶罔或幹予正汝作士明於五刑以弼五教期於予治刑期於無刑民協於中時乃功此可以見五教之敷刑其不率而後人心可正風俗可成也刑者先王不得已而用之𨿽用之期於終措而不用也予嘗讀刑書而嘆古人制律之深意猶存先王之舊非明於禮教講於心學辧燭毫芒者不能議民之麗刑各有其質援律以定名一獄吏事爾然而此非其情有操刀剚人胠篋探嚢而不必爲首惡者有斂手安坐從容指揮則重科之有防盜姦宄犯同而罪異犯異而罪同者有一人而區前後一事而區彼此則異科之此過故之分而誅意之法也惟文理密察哀矜審克乃以得其情周官五聲之聼兩辭單辭而外至於色聼气聼可謂防矣而又有耳聼目聼之法不第用已耳而察人耳不第用已目而察人目先王以爲不如是而下有遁情者矣人藏其心至不易知刑之施視其心以爲輕重而外之所犯抑末矣故刑書所著皆治心之法而非僅以治其身也儒者猥以名法家言而忽之一旦親吏事決疑獄焉定其能不失入哉予以憲長遷西曹每舉是以告其屬臨決之際多所平反而要之上體我

皇上如天好生之徳罪疑惟輕無殺不辜故於此加兢兢焉

皇上臨禦以來屢渙愼獄之

徳音恆歳讞決奏上必反復詳審求以生之求之不得而後刑之歳不過一二十人而又屢歳肆赦與以維新其矜哀惻怛仁民愛物之意至矣備矣𨿽堯舜之惟克天徳作命配享蔑以加矣予𨿽未學斷獄然先王敬獄之道刺宥之方自少習聞漢儒引經決獄最爲近古今所沿唐律皆本於經防予兄弟居平尙論每嘆古人無不以經術爲吏治顧後世知之者少也予解部務未久吾弟立齋亦以憲長遷西曹予兄弟洊受國恩先後司風紀掌邦禁其職可謂重矣予受事日淺未竟施設吾弟與諸君子尙勉防哉仰佐我

皇上無刑之化舊政必告予敢申其防於題名碑石

禮部題名碑記

徐幹學

朝廷有大制作大辭命

天子不以干學爲不肖常被

咨詢俾與參詳而各館編纂教習庶常諸務又總領如故私惟荒陋之質一切埤益逾溢涯分僨敗是虞是用未明而興夜分而寐屏絕人事專

國家之任使期月以來庶政稍稍就理凡部中沿襲法如直省鄕試歳科試磨勘解捲及內外闗白文移異時官吏賂遺掊取諸陋例悉

奏除之又奏免歳貢赴京

廷試及攺正科塲條例人以爲是諸如此者不一是豈干學一人之能亦賴同事諸君子一乃心徳重相諈諉肆得爬梳其積習經畫其新規也迨予遷憲長解部務之日諸君子畢至無不揮涕相送依戀不忍遽釋於乎此亦足以徴諸君子之賢而予之多幸矣方予在部時天子親灑宸翰書博學明辧四字如斗大特以

寵賜捧拜

恩榮惶恐無地竊念生平無他才能學問又極弇淺惟於古人修辭立誠之道義利之防不敢不以自勉此學辧之一端臣子立身事

主之大節區區之誠明旦自矢不虞上防

聖知褎寵過甚嘗考宗伯之官非道藝徳行備具者不稱玆任學之不博辧之不明何以彰厥儀章綜玆同異而其要統之以善其本歸之於誠媿予之不克副也書以貽後之人以爲題名碑記

詹事題名記

徐幹學

考官制東宮官屬置詹事府以統眾務置左右二春坊以領諸局三代以後莫備於唐歷紀相沿迨我

世祖皇帝禦極初載有仍弗替惟時儲位未立官屬虛冗始議裁去比

皇上繼統之十有五年建立

皇儲乃仿舊制復設是署澤州陳公來掌詹事予爲贊善規畫制度一切艸創陳公命予實經理之二十三年冬予以侍講學士防

恩特賜擢用以十一月受事復修陳公之政明年遷閣學以去予居是職𨿽未久顧其始也際復設之初得從賢端尹後剏制條綱張舉節目非同他時祗以優防坐受成事迨於其後

皇太子睿質日昭敬修時敏予又幸得備位宮僚仰見皇上所以訓廸

皇太子者至詳至備遭逢盛隆屬有厚幸欽惟

皇上萬防之暇究覽經史未明而興漏下不輟凡皇太子一言一動必皆

皇上躬爲之表率昕夕課程親加校勘祁寒溽暑不少間自古

儲教之嚴未有如我

皇上者也嘗伏思之古者教太子之法太傅在前少傅在後入則有保出則有師傅以傳之徳義保以保其身體師以道之教訓而又選天下孝弟博聞有道術者以與居處是以教習審而言行見聞無一不正居斯位者甚不易也今世詹事春坊之官卽當時保傅之任今且諭教之責

在禦總攬爲臣子者咸得稟受成規贊翼於下較之古昔難易判矣然古時宮僚人受厥事賦厥功其職分今惟詹事得以進講其職一古時出入宴逰與太子偕爲時久今惟進講得以陳說爲時暫前代人主之學明於大或略於小治其粗或遺其精若我

皇上聖學隆懋大小兼舉精粗悉備巍乎若瞻天者之莫窮其髙浩乎若觀海者之莫測其深爲臣子者卽稟受成規而欲以堪贊翼之寄視諸前古蓋有獨難者矣思其難以副其職竊願居斯位者之同有是心也

皇帝親耕處恭記

李光地皇上禦極之四十有一年春省耕畿南巡視宿麥勞勉農人巡撫【臣】光地及境內文武諸臣扈從以行維二月壬申

聖駕次於博野因東作之興念稼穡艱難躬秉犂器卽功竟畝【臣】令知縣【臣】開銓卽按其畺場表識

聖迹追維自古盛帝顯王皆以農爲興徳之本周禮王籍掌之甸師月令孟春天子親載耒耜參置保介禦者之間其在成王親與世子出觀農事又爲饎以饁之嘗其防否不以命之從行之臣雅頌矢歌聲傳至今洪惟我

皇上聖徳神功度越有周克勤小物爲億萬年子孫之貽謀其作典常播聲詩者非一邑所得私也然

聖迹所存則博野小邑其名一旦遂望於寰內非常之幸蓋自建置所未有又近在郊甸【臣】光地適爲長吏帥屬耕耨攝官承乏與際寵榮焉爰立貞石具紀其盛以垂無窮臣又竊惟受事之日卽得內府耕織圖之賜今玆扈從特被

殊錫復得臨唐太宗書勸農詔

天章一軸仰窺我

皇上宵衣晏食必以務本力穡是先庶防益求庶民所急竭誠謀度時請

聖謨訓勅以釐於成則教農趨時方由博野而始【臣】光地旣躬送

聖駕遣歸郡邑諸臣皆以此申戒之用並銘勒以自朂

禦書太極圖說西銘恭紀

李光地恭惟

皇上道與堯舜禹湯而相紹學則洙泗闗濂而同歸政撫萬方之煩心傳千古之祕而且窮象數之賾隱訂唐都洛下以無訛攬文藝之菁華裁漢魏江東而還雅顧天縱之睿智實兼多能而聖作之文章悉源性道以是萬防一日之暇獨宗六籍諸儒之書𨿽防戱於墨池必翺翔乎學海

禦書太極圖說西銘前後凡數百本歳二月

南巡守【臣】光地扈

駕渉天津屢防

召見因出

禦舟中所書二軸以

賜【臣】謹拜手稽首秪受而寶藏之伏惟二編爲近世學術淵源比之上古之圖書中天之易範也歷代𨿽經儒者之表章然必百世以俟

聖人而大著昔者朱子爲圖說首句國史誤增兩字累欲請之於朝刋攺而終弗獲及其論西銘則爲林栗彈劾以去道之難明書之難傳也如是今我

皇上篤嗜深契興絕表微

宸翰所揮

天章所賁昭玆來許千古有光在

皇上則爲以聖而下學於賢將天下皆知沿河而東至於海斯文之幸千載一時儒先復生不知何如其忭慶也媿【臣】凡陋弗克欽承恭紀

恩遇勒之貞瑉以惠天下學者

皇淸文頴卷十九

欽定四庫全書

皇淸文頴卷二十

記

禦試乾淸宮讀書記

韓菼粵稽古聖恭天成命嗣無疆大歷服皆擅神靈之資生知安行允臻厥道必孜孜於典學稽古以多聞集事施於有政治績大彰然自堯舜以來性之之質旣鮮而厥修未純亦或勤而罔繼卽有令辟治不古若過此以往尢蔑有聞天啟聖人斯道攸托我

皇上躬堯舜之資允執大中卽位以來惟敬

天法

祖用布諴和於四方知千餘年不傳之緒罔不在於遺經旣得之自性尢加以

聖心闡圖書之祕溯濂洛之宗日愼一日緝熙光明以蒞萬幾細大具舉間者小醜亂略四徵弗庭敷文徳於堂階之上昭神武於敷天之下用濟大師之克以成萬世之功夫湛恩普被至渥也鴻猷駿烈至偉也載稽往策彰文治者或詘於武功而大業成者或弛其初服故舜之徳至矣臯陶祗稱之曰罔愆禹之功至矣孔子祗稱之曰無間文武之謨烈彰矣而詩歌之曰無缺夫數聖人乃振古之所未能幾而僅免乎人情之所時有蓋若斯之難也小雅六月諸詩多嘆美宣王然至沔水鶴鳴而微辭見矣我

皇上兢兢於大命之不假易成功之不居以不已之誠行不息之健時未闓明

禦乾淸宮延接儒臣陳說古訓四子五經將以次闡繹天言往復靡奧不窮及視朝之暇深宮淵黙研精味道松云棟牖酬對先聖相悅以解常夜分忘寐以至於挈壺告時雞人司旦猶弗輟也夫接見儒臣暫也而夙寤晨興之弗皇寧者韋帶之士所猶難也披尋往牒迹也而精微之獨授受者大賢以上所弗能窺也蓋

聖心惟恐有愆有間有缺或如宣王令徳之不終用是退省以質諸數聖人云爾微臣陪法從之末無能仰測髙深之萬一顧記言記動其職也形容盛徳以期於永永勿替亦臣之分也謹拜手稽首略次其所及知而恭爲之記以偹左右史之餘篇

寶翰堂記

汪琬

前禮部尙書【臣】王崇簡偕其子今工部尙書【臣】熙延【臣】琬過其私第第有堂三楹顏曰寶翰蓋【臣】熙構之以敬匵

世祖章皇帝所賜

禦札及書若畫之所也於是導【臣】琬俾與觀焉軸以象犀襲以文錦發圅啟帙爛焉盈目琬旣畢觀則【臣】崇簡又命之曰女其記之【臣】嘗逮事

孝陵不敢用固陋辭謹拜手稽首爲之記竊惟我世祖章皇帝以天縱之姿神武之烈受天成命西剪巨寇南平小蠢十餘年之間薄海內外罔不賔服天下旣定然後躬屈

至尊數引見左右侍從通今好古之士講譯詩書修明禮樂舉郊祀之典考求籍田幸學之儀以肇興文治當此之時日不暇給矣及其萬幾稍閒則又能屏絕他好防戲翰墨之林揮灑淋漓渲染生動奇葩異藻間見層出訖於今日其藏弆

天府者固不知凡幾而寸縑尺素流傳人間公卿大夫之家皆裝潢而寶惜之夫亦不爲少矣【臣】熙起家禁苑旣用文學才望受知於

上於是出典制書入備顧問遊獵巡幸未嘗不在交防扈防之次如此者凡十有四年而尢以恪恭勤愼獨爲天子所親信故數蒙書若畫之賜視他侍從所得殆有加焉然後知君臣相得蓋自晚近數百年以來未有及【臣】熙所遘之盛者周書君牙之誥曰惟予小子嗣守文武遺緒亦惟先正之臣克左右亂四方古王者所期望於大臣如此若我

世祖之在禦也功崇徳懋亦旣措天下於乂安而又愼擇一二腹心心膂之佐如【臣】熙輩者用輔毘我後人其知人不可謂不明詒謨不可謂不逺且大矣然則竭股肱之力奉揚

嗣天子丕顯休命以無忘

先皇帝之知遇而侈寵錫於無窮是皆【臣】熙之責也書又曰世篤忠貞服勞王家【臣】於王氏父子見之矣

臺灣載舉賔興記

陸葇

疆宇貴於日辟者非僅籍戶口府山澤計也不忍其人之不並育將取鱗介而衣履之且以詩書馴彼獷悍之性也歲庚午奉

天子命主校九閩惟臺灣每科額中至字號一卷始於康熙二十六年丁卯迄今四年獲雋者二人矣【臣】於是伏見我

朝立法之善聲敎所被以深而遐邇勿間也旣撤棘詢臺灣之風土於諸父老父老踴躍而前曰微太史問固將借輶軒以入告其謂此一方民日漸漬於聲敎而全閩百姓得以含哺鼓腹無雞犬驚戴

聖朝之日月世世罔有紀極蓋其地在彭湖嶼之東延袤約二千八百餘里古稱雞籠淡水者其一也其人依山聚族以居名爲土番無官長徭賦丁多者雄椎髻裸逐男子穿耳婦人束皮布裙蔽體婚娶不以媒妁遇長者於途則背立俟其過以展敬有事集議亦使長者居上宴防則團坐以竹筒酌酒跳舞而歌烏烏無歷日文字視艸靑爲歲首性好勇裹藤善走履棘刺如平地村落相仇則以兵詰旦解嫌和好如初不習舟楫故畏海捕魚僅緣溪澗而善用鏢鏢長五尺有咫竹桿鐵鏃銛甚鏢鹿必中冬日無不飽鹿者射雉則拔尾以爲幟棄去不食地多產竹巨者數拱長十餘丈伐以構屋恃鹿耳門九曲水以爲險土宜五穀不以水耕硫磺富於巖壑之下兼以曝鹽爇炭利其生估客流氓廛居列肆珠璣布帛錢刀之屬恆以時聚亦有鬭雞走狗簫鼓琵琶之嬉而讀書識文義者無一人焉蓋自古以來聲敎不相及也我

皇上徳威所播正朔所頒西洋荷蘭暹羅琉球以迄海外諸國咸不待諭而自至歲貢罔有闕顧玆彈丸黑子奚裨職方氏之版圖而逋寇未靖往往乘隙以擾海濵隴陌又立法苛猛虐用其民臺人吾人寧袵席外棄之乎自康熙二十二年癸亥

勅鎭【臣】率一旅降其將卒收其土地上之於

朝爰立監司分長吏設學校重師儒一切規畫與內地等八年之間生聚敎訓島俗丕變皆知有品遜愛敬之道爼豆揖讓之禮每科輙舉鄕貢士一人以應賔興受天子恩至渥也父老之言如此猗歟盛哉聲敎無外亙古所未有也抑聞之內固者必有外蔽樹藩戢籬所以綢繆牖戶也閩之有臺灣猶甬東之螺峯吳之姚劉沙粵之黎母山也崇明建則昆虞安堵瓊管置則番禺息烽定海設則四明箙矢此封守之明效大驗也臺灣鼎立郡邑而金廈銅鰲間疇昔之邊防外汛恬然拊諸戶庭之內矣可以奠金湯可以遂耕鑿然則一隅所系不綦重哉書雲海隅蒼生萬邦黎獻共惟帝臣此之謂也謹記

大同府威逺衞重修學記

朱彜尊

庠序學校之設非王政之本與三代盛時其地自黨遂達國都莫不有學其人自天子之元子以及士庶人子莫不入於學其典禮政令則自釋奠釋菜習鄕習射執醬執酳以至獻馘獻囚莫不備舉於學又擇君子之儒仁義忠信樂善不倦者以爲之師士之入乎學者爼豆筐篚象勺幹籥有其器鞉鼔椌楬笙鏞琴瑟有其音屈伸俯仰盤躃綴兆有其度藏修息遊有其所而師氏以三徳三行敎國子司徒以六徳六行六藝賔興之上無私師下無私學此三代之學所以盛美而大備也後世學日以弛典禮政令聽州郡吏專制之於上不必盡舉於學其僅存不廢者春秋上丁廟祀孔子釋奠釋菜而已爲之師者未必盡擇君子之儒徒塊然自處學宮使之不由其誠敎之不盡其才士亦隠其學而疾其師視學校爲不急之務由是學宮坐以傾圯至有終歲不遊於學者嗚呼學校王政之本至視爲不急之務而聽其傾圯此君子之儒爲人師者所甚憂也威逺衞當大同關塞之衝士之習於文事者蓋寡自邊隅晏安士始以弦誦相勵而敎諭王君復能以仁義忠信之說善諭之衞故有學歲久將圯王君率諸生某等新之諸生咸樂趣事堂廡寢筵欂櫨榱桷防門璧池莫不具飾不侈不陋工旣竣向予請記嗚呼三代之學其得存於今者僅矣自夫師之不嚴而道不尊士於是失端本之學不知順行以事師長則無良師爲之也若王君者樂善不倦可謂知本之君子矣昔魯侯旣作泮宮詩人頌之有曰無小無大從公於邁又曰濟濟多士克廣徳心至學校之廢鄭人刺之則曰縱我不往子寧不來諸生能廣王君之心日相與藏修息遊於是講其徳行習其文藝孰謂三代之學不可幾於今日也哉

杜尙書疆理閩粵記

朱彜尊

皇帝受寶命一十九年海波不揚金門廈門以次列戍於時總督福建軍務都禦史【臣】啟聖上言今投誠之眾率前遷徙界外之民勒歸農則無田可給勢將復去爲盜莫若以界外田地按籍給還並弛海禁收魚鹽之利給軍食疏下廷臣議僉持不可二十二年夏靖海將軍【臣】瑯克彭湖島秋臺灣平防書至

皇帝嘉悅解衣賜瑯並制詩褒美焉誕諏吉日告祀孝陵冬十月戊寅

皇帝若曰海壖之弗靖權畫地以民遷民之蕩析朕防傷於心久矣玆海澨永淸界外田畝宜給還耕垡咨汝工部侍郎世鑑副都禦史呀思哈偕往江浙吏部侍郎臻內閣學士石柱偕往閩粵欽哉其善體朕意定軍之制圖民之艱於是杜公拜

命出是月己丑發京師明年正月逾大庾嶺

皇帝申命進公工部尙書公乃諏日展界自欽州之防城始遵海以東歷府七州三縣二十九衞六所一十七巡檢司一十六臺城堡砦二十一給還民地二萬八千一百九十二頃復業丁口三萬一千三百定懸軍之營二十八而廣東之疆理復矣自福寧州西分水關始遵海以東歷府四州一縣二十四衞四所五巡檢司三關城鎭砦五十五給還民地二萬一千一十八頃復業丁口四萬八百定懸軍之營三十三而福建之疆理復矣是役也公往還嶺海舟車之跋渉不啻三萬里蠻煙瘴雨毒霧之交侵蛇蛟之屢舞公與傔僕六七臥起油幕虎觸其藩不懾鬼嘯於林不驚僉謂公之大勇賁莫及行則射麋以爲粻縫蕉以被體安於惡衣食而不求溫飽忘一身之辛劬勞來安集俾氓反其宅商趂其墟苖秀於田水歸於壑牛宮豕圏雞棲鴨防各得其所甫終歲告成於

闕下公𨿽不自言功而功已蓋於南國矣當周盛時召康公以重臣克親民事詩人懷之曰昔先王受命有如召公日辟國百里其後穆公繼之詩人又詠之曰式辟四方徹我疆土於疆於理至於南海夫以二公之奏績於先後者公以一人兼之宜爲

至尊注意而六卿掌其四也公旣歸田考終特未邀易名之典彜尊公之里人也慮公巡視本末未上諸國史因追憶聞於公者鹿舉其大綱作記焉

瀛臺

禦試記

徐元正瀛臺在

外朝之西碧水搖空林巒隠約類瀛洲之勝故以瀛臺名中爲

勤政殿

皇帝嘗聽治其中左圖右史大朴不雕存茅茨土階之舊焉甲戌閠月

上召詞臣及部臣之曾在翰林者

賜食於殿前蓋異數也是日也旭日澄鮮曉風和霽鑾輿將至羣臣跪迎道左

上爲垂顧諸臣遂附淸塵入苑門而左屏息以俟旣而方舟翼然自煙林中出攝衣而登望浮橋曲折時隠時現於蒼葭綠葦間如遊龍蜿蜒水面朝霞映入波光皆成五色舟至

勤政殿前分左右班

上命列坐丹墀下柳翠拂衣槐陰蔭席塵土【小臣】得奉主恩側身瑤島眞肺腑皆濯冰雪矣已而六膳三漿絡繹以至中使復傳

天語體卹周渥如太和之鼓萬物人皆向榮宴畢謝恩訖復導至

丰澤園園無丹雘雕鎪之制一望田疇土疏水灌塍畦繡錯綠苖搖偃縱者爲阡橫者爲陌髙者爲場圃深者爲溝洫麥隴陰陰馴雉鳴也水田漠漠白鷺飛也藻荇披紛遊魚樂也渚浦蒙宻鳬鷖集也井落之制宛然樹藝之規咸備仰見我

皇上首重民事宵旰不忘奚待繪豳風而始知稼穡也至於繚垣修廡之間碧篠叢篁檀欒橚矗旣滴露而迎風或拂云而映日淸嚴

禁籞之中逺過淇泉渭川之勝蓋惟我

皇上涵濡茂育徳無不至故艸木暢遂百物咸若東南竹箭盡獻瑞於

帝苑耳於是遐覽旣周設席陳幾隨地布列或蔭竹林或依茂樹或倚廣榭或遵曲沼細至赫蹏湘管

睿慮無不詳盡

禦題宣後復人

賜酒果粔餌沆瀣瓊珍皆出自大官異制或有懷之而歸者以爲榮寵羣臣感激惶悚各奮乃志抽管搆思上爲訓定日未移晷隨所呈而甲乙之不爽銖黍是日徳意隆洽

恩禮兼優不特近今所希遘抑且往古所未聞禮容以接泰交之象也式燕以譽在鎬之義也矢音以陳捲阿之盛也微末咸周逮下之仁也不但此也知稼名軒所無逸矣耕獲有省敬天時矣階茨無華重民力矣一舉事而超軼古今類如此臣感被隆遇莫報涓埃

天顏咫尺之下瞻視惟謹不敢備覽謹以所見退而敬爲之記

皇淸進士題名碑記

吳苑自唐制以進士取人相沿百千年至於今不廢其爲法也益密其爲途也益嚴天下莫不種學績文延頸企踵輻輳並進以庶幾一遇蓋

朝廷之人才由是以升者十居八九而士大夫之所尙亦恆在於是焉唐李肇國史補云進士爲時所尙旣防列名於慈恩寺塔謂之題名竊意諸進士曲江宴遊聨鑣接席飛文鬭酒時聊以志其同授身名朋友相與之樂事而已然士子之所尙如是而上人所以風厲其下者亦遂因之以示意焉故國家有進士題名之碑𨿽不知始於何日要其從來舊矣蘇文公曰治天下者審所尙範文正公曰三代以下士惟恐不好名聖王之取材也兼收並蓄無擇於胥靡管庫然其所尙者可知已庠序學校以董之詩書禮樂以習之師儒父兄以督課之賢卿相大夫以鑑裁之大農水衡之錢耗於舉子者無算其重如此而及其旣第之後無所別異泛泛然萍浮於仕宦之途其身𨿽貴而其名亦已湮矣則何以示所尙而勸天下士乎夫士人抑首雒誦屏戶外弗事箋疏傳注穿穴蠧腐如此其勤且勞也升於鄕者百不得一焉雋於禮部者十不得一焉或白首窮經或少年盛气幸而一遇則其精神文采流露而表暴𨿽不足幾於古之立言者而其所業亦不朽之一端也爲之大書深刻列其姓名以傳之於世則其遇者可以自榮而不遇者亦未嘗不可以共勸此礪世磨鈍之道也然則是碑也其專爲士而設乎且夫朝廷之所取材者多矣非其上之所尙則其賢固可錄而不肖者亦可忘也今有人焉董之庠序學校之中習於詩書禮樂之事督課於師儒父兄者久鑑裁於賢卿相大夫者精而又嘗耗大農水衡之錢如是以進者則上之所以望其竭忠效能首公砥節孳孳矻矻以圖利於國家者爲何如哉則下之所以竭忠效能首公砥節孳孳矻矻以圖利於國家者爲何如哉茍可聽其沒沒而無聞則其人亦竟可沒沒而遂已也今亦旣大書深刻列其姓名以傳於世矣其賢不肖方爲天下所指名孰敢不淬礪鼓舞鋭營職業以蘄不辱乎其名不辱乎其名則國家之事固已集矣然則是碑也其抑爲國家而設乎我

世祖章皇帝廓淸海宇文明煥開十八年間握鉛持槧之士由科第取卿相者殆不可以數計今

天子欽明文思聖學邃深邁唐軼虞比隆三五菁莪之所樂育鹿鳴之所薦送雲集輦下射筞中程者其名氏籍於禮部烺然可稽蓋自順治丙戌訖康熙辛未爲科十有八矣然惟丙戌爲龍飛首科碑亭巋然壯麗繼此未及踵行康熙二十六年禦史疏言請令本科進士見爲京官或其子孫在朝者立石並刻

殿試榜文

制書一道於碑額以彰

國恩

上兪已久迄今數載未及鳩工【苑】叨典成均誼當董倡因算石料工價書丹篆額之費凡需白金若干兩告之在朝諸君子莫不薦貨以集事經始於康熙壬申落成於康熙癸酉其碑用靑白石髙八尺二寸濶三尺厚七寸五分座髙二尺濶四尺厚一尺五寸皆與前制相準已事而竣旣整且堅觀覽之餘肅然生敬因爲敍其系於士與國家之大者如此以見非若唐進士宴遊題識無關輕重云爾

國子監題名碑記

陸肯堂

康熙二十四年春

皇帝策試禮部貢士【臣】肯堂等一百五十人

賜【臣】肯堂等及第出身有差例得詳其甲第名次姓字屬籍書石而鑱諸太學夫太學乃天下士之所聚而遊而制科爲

朝廷取士之大法以

朝廷之大法而立石於天下士屬耳目之地蓋有作興勸戒之義存焉非徒偹舊典而已也我國家以制科取士久矣

天子聖神文武禮樂修明自黨庠塾序以上達於王都辟雍鐘鼓之盛洋溢海內而天下之士皆靡然向風故三年則興其賢者於鄕又聚直省所貢士數千人試之於禮部而拔其尢者以進於

天子之廷然後

天子臨軒筞之而定其甲乙蓋

朝廷所以取士之法一聽諸有司進退之公而儲以爲天下國家之用其制數十年循之而未有以異也迨乙丑春舉行防試

上旣擇左右大臣總領厥事乃獨頒

禦題者再

欽定榜名

賜勅者一多士風檐帖括皆得上邀

睿鑑而後復

臨軒筞之而定其甲乙蓋是科取士更不同有司進退之常而

聖天子愼審精詳以光大棫朴菁莪之治者爲自有制科以來所未曾覯五月朔日

上禦保和殿選庶吉士畢復

命大學士等宣諸士而誠之曰士子平日讀書稽古原欲窮經致用乃一登仕籍往往營求干進喪厥懷來今爾多士宜守其初心勿渝素履凡受內外職任當益加黽勉淸操自矢恬靜寡營循分盡職潔已愛民以副朕造就人材至意煌煌

天語聞之者無不聳惕震栗感激奮興退而相與嘆聖天子之所以取士者愼審精詳而【臣】等以一介之微受

朝廷知遇之恩誠曠世所未有也蓋上之所以求材者惟其法而下之所以應上之法者惟其材然人之材有非法之所能周則必有以鼓舞振勵乎其心然後天下皆欣欣然樂就於所趨而不倦惟

聖天子愷悌作人而夐然出於常法之外故有司之所相循爲故事者

親舉而撡之譬諸天以剛健不息之心而流行發育乎萬物也鼓之以雷霆潤之以風雨而物無精粗鉅細莫不各成其材

聖天子以至誠懇惻之意畢貫乎至纖至悉之間操之以至精取之以至愼而又申之以誥誡之嚴於是艸茅新進之士一旦拜手於

天子之廷而赫然見

上之所以期之者如此其深而求之者如此其重也則天下之能者孰不思以材自見其不能者孰不奮發砥礪而惟恐自棄於不材其受知遇之

恩而仰承

休命者孰不相勸爲賢相戒爲不肖此亦如天之曲成萬物而不遺而非有司之奉行常法者所能操其尺度而收之也且夫太學固天下之人材所聚而遊者也其立石於玆不徒使士之釋奠釋菜其中者覽遭逢聖世之隆而慨然以慕且將使後之人數其名而刻責以求之以較其立心行事之實孰爲材與不材而於上之恩孰能稱與孰不能稱也此所以聳惕震栗感激奮興而兢兢懼不克負荷也故書石鑱之以示作興勸戒之義【臣】肯堂謹珥筆而爲之記

諸羅縣學記

蔡世遠

諸羅縣學原在善化裏之西茅茨數椽康熙四十三年甲申鳳山令宋君永淸署篆諸羅因縣署移歸諸羅山始就羅山議建丙戌郡丞孫君元衡攝縣事建大成殿櫺星門戊子宋君復來署篆建啟聖祠乙未遭風屋瓦門墻皆圯今令君貴陽周侯憮然曰是吾責也是歲十月興工修庀破壊大成殿啟聖祠則易故而新之又建東西兩廡以祀先賢先儒東有名宦祠西有鄕賢祠啟聖祠之東建明倫堂西建文昌祠迆西爲學捨以便肄業櫺星門之外周以墻榜曰禮門義路墻之外爲泮池皆前所未有也靡白金千五百有奇侯獨肩之不擾民丙申六月告成世逺時應中丞雷陽陳公之招主鼇峯書院吾友陳君夢林客遊臺灣周侯介陳君以書來求記且曰諸羅僻居海外諸生觀化聿新願有以教之也世逺寡陋何知爰卽鼇峯諸友相與砥礪者而告之曰君子之學主於誠而已矣誠者五常之本百行之原純粹至善者也人之不誠者無志者也人之無志者由不能盡其誠者也誠以立其志則舜可法而文王可師其原必自不欺始程子曰無妄之謂誠不欺其次也其功由主敬以馴致之程子曰未至於誠則敬然後誠也敬也者主一無適以涵養其本然之謂由是而謹幾以審於將發愼動以持於已發則合動靜無一之不誠也𨿽然由明以求誠之方惟讀書爲最要朱子曰讀書之法當循序而有常致一而不懈從容於句讀文義之間而體驗乎操存踐履之實學者率此以讀天下之書則義理浸灌致用宏裕𨿽然非必有出位之謀也盡倫而已矣孔子曰愛親者不敢惡於人敬親者不敢慢於人吾父子兄弟肫然藹然盡吾愛敬之忱也克伐怨欲之心何自而生哉始於家邦終於四海皆是物也庸近之士不能返其本思其終但以爲讀書得科名而吾名成矣榮閭裏利身家而吾事畢矣其幸者得一第其不幸者則老死於布褐而已矣其天資厚而習染輕者居是官也猶可以寡過其天資薄而習染重者則貪墨焉而已矣夫此身父母之身也天地之身也民物所胞與之身也以父母之身天地之身民物所胞與之身顧可不返其本思其終以貽父母羞以自外於天地以爲民物所詬病哉諸羅𨿽僻處海外

聖天子治化之所覃敷三十餘年於此矣巨公名人相繼爲監司守令其間風俗日上今若萃一邑之秀於明倫堂相與講經書之要防體宋儒之微言告之以立誠之方讀書之要倫理之修經正理明則善人多爲國爲民胥於是乎賴非徒科名之盛也陳君爲我言周侯淸修幹固百廢具興引人於善惟恐不及吾知所以長育人材化民成俗者必有道矣

敕修夏禹王陵廟碑記

李紱虞書有乃聖乃神之頌故帝王之徳曰聖徳功曰神功然自古帝王之興皆得稱聖人其以神稱者則帝惟炎帝稱神農王惟夏后氏稱神禹意其所重在功徳非思慮所及所謂聖不可知者耶刪書斷自唐虞神農氏或疑荒逺禹則虞帝所稱萬世永賴而孔子所謂無間然者蓋聖人之功之盛未有過於神禹者也禹葬防稽始見於越絕書吳越春秋然司馬遷自敍已稱上防稽探禹穴劉向亦言禹葬防稽不攺其列而史記正義引防稽舊記以窆石證葬處故累朝祀典凡祭禹陵必於防稽宋幹徳四年始詔吳越立禹廟置守陵五戶紹熙三年重修明洪武三年復大加修葺五百步內禁樵采有司督近陵人看守蓋帝王代興並致尊崇然未有若我朝之盛者也康熙二十八年

聖祖仁皇帝南巡閱視黃河慨然念神禹功徳特幸防稽致祭發帑金二百兩賜其後裔增守祠二人復禦書地平天成四大字懸殿額又書江淮河漢思明徳精一危微見道心十四字榜於柱大哉

聖言百世以俟聖人不能易一辭矣舊廟像設修偉殿陛嵯峨龍尾螭防輦道齋宮咸偹歲久漸就陊剝雍正十一年

世宗憲皇帝詔所在防防

歷代帝王陵寢浙江大吏始謀修葺經費未定十三年總督【臣】郝玉麟因修海神廟成欲以餘金助修布政使【臣】張若震料量修費需白金一萬二千兩有奇是冬大學士【臣】嵇曾筠奉

今上特防至浙江監修海塘卽兼管巡撫事遂繕疏入告下部臣覆準以干隆元年三月鳩工庀材明年告成恭遇

世宗皇帝袝

廟配

天分遣卿貳祭告

歷代帝王陵寢而詹事【臣】李紱適奉

命祭告

夏禹王陵八月朔昧爽恪將祀事敬瞻新廟佳气鬱鬱蔥蔥黝含煙雲丹耀日星神燈睒明威歆享百靈欲欻閟宮有侐咸有助焉禮旣成【臣】若震述【臣】曾筠言屬【臣】紱爲修廟記【臣】紱才薄識闇不足以鋪張

國家盛典因以對揚

聖天子尊崇古帝王之休命惟是廟始落成而【臣】紱首奉祭告之

命趨蹌灌獻於殿陛之間蓋不易得之遭逢不敢以不敏辭謹敍重修端末系之詩以示後之任封疆者得取法焉詩曰天位乎上地位乎下人參其中三才乃著繼天立極是惟聖人聖不可知乃進於神惟夏后氏開王之始繼帝之緒獨稱神禹玉帛萬國防於塗山防稽陟方乃葬斯原代致奠禮

國朝益備新廟奕奕祗薦祀事窆石發左菲泉濫前麗牲之碑紀以玆篇萬世明禋陵寢是恃後有作者念玆勿替

駕幸翰林院記

裘曰修國家儲材之地厥惟翰林長安門東南隅院署斯在歲久且圯今玆甲子春

上命發太府金錢重葺之冬十月旣竣事

上手書顏其堂曰稽古論思曰集賢淸祕是時掌院事者大學士【臣】鄂爾泰【臣】張廷玉

上詔所司卜吉送入院日庚午具鼓吹揚旌斿

駕發自乾淸宮由午門出至則先

詣祀

孔子祠肅穆如禮爰

升座羣臣次第上謁畢各就位樂作

錫宴用唐張說麗正書院詩分韻

上得東音韻二首以倡坐於堂上者惟三十有六人咸和又爲柏梁體聨句凡籍翰林及嘗爲是官者與焉蓋百有六十五人酒三行樂闋

上因舉十八學士登瀛洲事謂【臣】爾泰【臣】廷玉曰卿等庶幾無愧房杜矣顧朕弗及唐太宗耳又曰翰林之職非特文章已也因文可以見道爾諸臣當明體此意【臣】爾泰【臣】廷玉惶恐謹避席奏

陛下過唐太宗逺甚【臣】等譾薄亦思上佐

堯舜興中天之治然材分不逮竊自媿出房杜下羣臣皆頓首謝復

賜樂善堂文集性理精義各一部又名茶文綺及他物有差

上起如淸祕堂羣臣趨出候

駕於沙隄之東未移晷吏部尙書公【臣】訥親捧

禦制七言長句四首宣示則

上又於更衣次所援筆立成者也羣臣跽誦之餘懽喜贊嘆以爲此自古帝王所未有須臾

駕出欽承

天語更鄭重於末章戒諛崇實之意唐哉皇哉一堂咨儆直比隆於賡歌颺拜之庥風焉我

國家定鼎百有一年於此矣

聖聖相繼歷於

四朝禮樂之興宜在今日夫翰林者文章道徳之府而學校之本風俗之原也說者謂自百辟卿士下逮一命之吏皆有所應盡之職而翰林一官獨從容瑣闥間若無所事事者而

朝廷待之又最近且優以爲是蓋淸華之選此豈無故茍以榮其身歟人臣幼學壯行遇合嘗不可必而今得遭逢

昭代親炙

聖人此古人所畢世不能酬之願廼幸親得之然則思所以仰稱

徳意者非特分所應爾亦後世史冊中無窮之責望也【臣】官翰林又偹員

講幄記動記言玆爲【臣】職執簡志之豈以詫詞臣稽古之榮哉

來牛石城記

常安

都江古州之徑流也由諸葛營而西爲上江其源出都勻獨山州由諸葛營而東爲下江其流通粵之柳州沿江盡苖藪也下江多峝苖上江多山苖而山苖尢悍上江山重箐密地極險阻雍正七年勦撫叛服不常亦上江爲甚底定後議置營汛於上江設一協鎭轄兵二千二百名駐水陸扼要之區曰來牛辛亥撤師題建土城予聞其地土疎易圯土城恐不足資扞蔽癸丑以攺建石城入

告防

兪防允行爰飭新設通判鄧瀾董其事且諭之曰苖新向化愼勿以鼛鼓滋擾而附近居民苦苖蹂借凋殘之餘不堪重役務厚其值以徠傭者庶工成速而苖與民皆無傷甲寅春二月工竣計髙一丈女墻髙四尺下廣八尺上六尺周圍六百三十九丈有奇城門四東曰陽和西曰慶和南曰薰和北曰化和於是都勻之父老子弟忻忻然來告曰來牛石城成矣官兵永駐於此以控制諸苖而今而後誰復敢入我村落掠我子女牛羊者乎誰復敢張毒機奮長矛伺我於林莽奪我財而戕我命乎入安枕席出履康莊吾儕小人何其幸哉且崇墉仡仡不特爲吾一方萬年之利卽逺近鄰邑皆可恃爲犄角以無恐玆城之功不其偉乎曷可忘其所自始也請記之餘因思來牛爲上江扼要之區向無城垣故崇山湍水皆爲苖險今石城旣成天造之山爲我屏障激蕩之水爲我塹壕由是上江固而下江亦固下江固而丹江淸江靡不固

聖天子南顧之憂不借是少攄乎孟子曰地利不如人和傳曰眾志成城是城可恃而尢有可恃者在守其可恃者而更無忽其尢可恃者余能無望於後之君子哉時余有撫江右之

命不敢以行速辭遂記之

皇淸文頴卷二十

欽定四庫全書

皇淸文頴卷二十一

跋

書朱子五朝名臣言行錄後

果毅親王允禮

朱子所編五朝名臣言行錄其事與辭皆取之並世人所撰次泛覧之若無以異人及究其所以勸懲之義然後知非有道有徳者莫能裁也趙中令之謀國功莫並焉而其忮害貪冒之私弗諱也王荊公之誤國毒民甚矣而內行之修弗遺也至議差役則非司馬溫公而是章惇蓋過以功覆則啟才士以恣睢之心瑜以瑕掩則名虧者將怠扵善大賢也而一眚之不隱大姦也而一言之當必錄然後君子益自嚴而小人不甘扵暴棄其他平列嘉言善行者𨿽多而指要類如此夫據事直書而善惡細大表裏畢見惟春秋爲然故韓子稱爲謹嚴下此記事記言莫良扵左史而左氏是非多蔽扵俗論故病其浮誇而文中子推史記爲實錄然觀其儕衛霍扵佞幸而進朱家郭觧爲賢豪則亦不能無激扵意气之偏而失其實矣朱子法春秋作通鑑綱目義例其徒承而修之𨿽未能盡合經意而所發諸史之蔽實多是編乃手訂也其有得扵謹嚴之義宜矣用此知記事與言亦非有道有徳者莫能任也

禦制葡萄詩跋

誠隱郡王允祉葡萄出自西域傳扵漢史詠扵唐詩至今傳爲盛事然張騫間關萬里僅得種以歸我

國家威徳遠播四海歸仁哈密國者版圖之最近者耳入貢葡萄至有十種

至尊旣賜儒臣賦詩紀事

親灑宸翰賜及【臣】祉捧讀之下豈徒

奎章璀璨云漢爲昭抑以見我

國家懷柔之廣喜起之休遠超於前古矣謹爲之頌曰西域佳種漢世初傳

皇仁廣被萬國

堯天飛潛動植獻瑞呈鮮不寶遠物所寶惟賢

恩頒碩彥璧耀珠聯

天章揮灑鳳翥鸞騫永言瞻仰夙夜敬虔

眀良交泰輝煌簡編

禦制文集恭跋

張英【臣】英竊聞文者載道之器也堯舜禹湯文武之心法道法其最著者莫如欽眀濬哲勤儉智勇肅雍敬勝後之人得因其所傳以遡其所存而知其徳之盛者則惟賴乎典謨誓誥風雅之文炳日星而爛云漢也欽惟皇帝陛下宗二帝之心傳躋三王之治理海防光天之下罔不率俾景運隆祚覃固龎鴻

萬幾聽覧之暇輙著爲古今諸體文章詩什積時旣久編爲若干捲【臣】伏而讀之有言性道之文焉危微精一經綸參贊皆探其源而抉其祕直以

聖心之所蘊蓄者發而爲文遠而洙泗近而濂洛關閩無不同體而共貫也有言政事之文焉眀作惇大百度維熈休戚痌瘝萬物一體直以

聖政之所敷錫者發而爲文其中正宏偹則周官立政之遺軌也有

兩宮祝頌家庭牋奏之文焉立敬立愛純誠篤厚合萬國之歡以天下爲飬無非

聖孝之所流而不能自已者也有誡勉臣下之文焉勞來匡直扶奨誘掖使咸入扵君子之域則放勲之所以教也有流覧景物抒寫性情之文焉則對時育物涵濡萬類昭蘓羣品如造化之亭毒凡飛潛動植之微無不暢遂扵其際也惟如是故不事雕鏤纂組而自然麐炳矞皇若斯之盛譬諸天地之景星慶雲滄溟岱華光華屹峙亙古及今極天下之至文豈有能逾之者哉【臣】侍從左右伏覩

聖人之學博而無所不該而必以六經爲根柢故聖制諸篇窮極髙深得易之奧典重鴻碩得書之大渟蘊借得詩之厚褒貶謹嚴得春秋之法條理暢達得禮之序又從而博綜諸史穿貫百家而指歸不外乎是以經學爲文章固宜乎文之麐炳矞皇而不可尙也猗歟盛哉【臣】英不揣固陋敢拜手稽首而敬識扵簡末

禦制夏日登景山詩跋後

張英康熙十七年五月十一日

皇上以幾務之暇偶幸景山命【臣】英【臣】士奇侍從上攬轡登景山之巓周覧四郊俯視宮闕東望薊門西眺桑幹煙樹蒼深河流浩漭近在指頋之間

天顏怡暢二臣咸得寓目焉時則禾稼被野方待優渥之澤俄而雲起西麓雨過龍樓

聖心頋而悅之

禦制詩一章有時雨將來之句詩中之所謂

君臣同樂者蓋有樂乎此也【臣】自防

恩入侍

禁庭

天章云漢時得而捧讀之大約篇什之中必以四海八荒爲念蒼生赤子爲心上述

祖徳躬展孝思憫農事之艱難勞徵人之況瘁揆諸古昔虞帝喜起之歌武王戶牖之銘其曷加焉故𨿽一豫一逰一篇一詠而心不忘乎百姓如此則凡觸乎聖衷而發爲

睿者皆扵此可類觀矣豈獨光麗日星聲諧金石足以超往牒而軼前軌哉七月十八日

上禦迎涼之殿揮灑

宸翰書此詩以賜二臣楷法精嚴龍翔鳳峙此希世之鴻寶二臣何敢私焉敬勒之貞石以眀

聖心之所在獨重民時亦以幸二臣之榮遇千古不多見而愧汗惶悚之不能自已也

禦書千字文跋

陳廷敬【臣】惟書稱堯文思舜文明禹文命昔者史臣將紀一代之至徳至道大經大法必先首稱曰文文綦重矣而伏羲龍書神農穂書黃帝云書爰自三皇已崇書道書綦重矣我

皇上宏帝王之治統闡神聖之心傳天文覃敷

禦書昭賁紹隆皇古濟美唐虞盛哉弗可及已【臣】嘗見萬幾餘閒手不釋書煒煌

聖制煜曜斯文良由天縱生知加以時敏典學故盛徳日新大業丕顕如斯其至也若夫

親禦翰墨旬月所書數逾萬幅祕府之蔵充函屬棟時防

賜賚臣工鴻寶流傳光被天壌矣至

禦書千文眞行艸書已有數種各極其妙頃

示臨米芾千文仙毫結字奎藻聯篇如日月星辰之麗扵天而髙莫能窮焉如嶽鎭海瀆之奠扵地而厚莫可極焉【臣】等前所謂體勢則經天緯地風采則出聖入神也璧合珠連龍翔鳳舉八文六義應手從心運闔辟之樞機用文章之矩矱髙掩東晉直轥防陽【臣】等前所謂無美不臻靡法不偹者也神完气足防動天隨儼然太乙下觀自有百靈潛衛【臣】等前所謂千言長幅立刻揮成自始至終無一懈筆也遂以是卜聖祚之遐昌慶嵩齡扵億萬凡此賡颺之實洵爲遭遇之隆【臣】等前請橅勒貞瑉恭綴跋語荷防俯允敢布愚忱【臣】廷敬不勝瞻仰榮幸之至

禦書後跋

陳廷敬【臣】伏覩我

皇上聖神禦極勤政典學文治光昭聲教遐訖粵稽往古載籍所稱若斯之盛者其在唐虞之際乎尙書稱堯欽眀文思安安允恭克讓稱舜濬哲文眀溫恭允塞曰眀曰文紀其盛徳之彰著者也曰欽曰恭紀其盛徳之積扵內而立其夲者也故凡推而行之大經大法舉而措之一事一物罔不由是我

皇上紹執中之統闡精一之傳見於政治而發爲文章者洵已恢二帝之鴻綱冠百王而首出矣至若燕閒之頃親書冊灑翰墨凝神穆淸天行日晶下飾萬物規橅往昔獨運

宸衷則依然聖學之心傳也昔人謂書者心畫栁公權告唐宗曰心正則筆正而程子有言作字須敬卽此是學自昔賢臣大儒莫不以書道爲心法所關故其大要亦惟以敬爲本是則敬者聖學之本原萬事之根柢也【臣】在

內直一日見

手敕示諸臣曰人非敬則百事無成𨿽百工技藝之末非敬亦無以自立況立身行已之大乎大哉

聖言此堯之欽眀允恭舜之溫恭允塞也自堯之命舜曰允執厥中執中者敬也舜之命禹益以三言而申堯之說曰人心惟危道心惟微惟精惟一允執厥中精一者敬也厥後成湯懋昭大徳建中於民以義制事以禮制心皆敬也而仲虺之告湯曰愼厥終惟其始欽崇天道永保天命愼也欽也皆敬也周公之稱文王曰於緝熙敬止武王之告康叔曰惟文王之敬忌又曰敬勝怠者吉則是二帝三王無不以敬爲相傳之心法者彰彰其如是也今日者光天之下至於海隅

聖文

聖書靡弗照被萬邦黎獻悚息仰觀僉曰

聖人在上煥乎文章抑知有所原夲而然與【臣】謹奉恩賜

聖書恭摹勒石因推言主敬之義紀於簡末蓋【臣】所曾見於

黼扆之前用以傳示子孫垂之永久【臣】不任榮幸之至

起居注冊後跋

陳廷敬伏覩

皇上仁愛生民勤勞庻政彌歷年嵗罔有閒怠至誠感孚天人協應以故頃年以來驅除禍亂奠乂烝黎所向奏功今年十月逆渠授首滇南大定封疆萬里灌燧銷烽措天下於袵席之安數職貢於車書之防盡天所覆悉享悉臣武功燀赫超逾往古此𨿽決防廟堂信威域外將士恪秉成命集此大勲而揆其所以制勝之由實皆夲於

皇上憂勤惕厲仁民愛物之一心故受捷之日有戚容而無喜色羣工請上尊至於四而謙譲彌堅至徳益廣珥筆之臣執簡偹書與有光曜至若涖阼迄今嚴郊祀事

兩宮謹天戒急賑卹愼刑獄以惜民命重文學以興士風優禮儒賢好問好察嵗所冊記無虛日曠時皆班班可考匪有文飾而【臣】獨謂徵伐之功由於仁民勤政之所致者蓋惟仁者無敵於天下書曰皇天無親惟徳是輔民心無常惟恵之懷其在唐虞君臣相戒曰兢兢業業一日二日萬幾夫保治戡亂其道同也孰謂武功耆定非仁民勤政所由致哉繼自今

皇上益思上天所以輔徳之意答下民所以懷恵之心念一日二日萬幾之不可以不愼而加之以兢業使美實光輝日新嵗益書之典冊垂休無窮至於萬世永爲法則其不亦偉與

禦賜詩恭跋

陳廷敬康熈戊午秋七月【臣】廷敬奉

詔扵

大內修書【臣】英【臣】士奇以其夏日侍從登景山

禦賜詩示【臣】廷敬【臣】拜手言曰嗚乎盛哉此有虞氏喜起之歌也二臣何以致此【臣】歷觀自古帝王功徳著扵當時聲名稱於後世者必其君臣之間有魚水之歡無濶絕之迹至於文學論思之臣尢引而近之相與賡歌褒以篇什所以示寵異通孚感而禮賢重道也三代以降惟唐之文皇宗之太宗爲最著我

皇上誕縱聖能虛懷善下優遇儒臣超軼唐宗以來之英君誼辟而

宸章睿翰天光昭回絢采神霄下被萬物洵卓絕前古矣今伏覩

聖制穆穆焉洋洋焉旣曰君臣同樂而又曰時雨將來蓋其相得益章誠卽眀良喜起之義而所謂綢繆未雨丁寧誡儆之防未嘗不寓其中二臣宜何如爲報哉是宜鑱諸金石與典謨訓誥之文傳之無極英士奇俾【臣】識於後謹盥沐書焉是嵗九月甲子【臣】廷敬恭跋

起居注書後

徐幹學伏惟

皇上禦極之二十一年逆孽削平王師奏凱偃息兵革修眀禮樂天人合應書軌齊同宇內樂康天下寧一四民遵業萬類蕃滋二气和而風雨時五穀昌而倉廩實威已無不加徳已無不被皇哉唐哉此至治極盛之象也乃

皇上親詣奉天

陵寢昭告成功思

祖宗創業之由溯王气發祥之始

車駕所至赦罪蠲租萬姓顒顒欣欣無不銜戴

聖澤至扵

聽政禦講寒暑無間懼開臣僚燕安之漸申戒再三期扵天工無曠百職修舉賞功與能簡賢出滯小善不廢片言是褒諸如治河理漕卹兵愛民尢倦惓致意當此永淸耆定益爲久安長治之圖誠有書之卽可傳垂之皆可法者𨿽堯咨舜儆亦莫能過而豈區區漢之文景唐之貞觀所可仿佛萬一者歟【臣】等偹員珥筆日從侍直之餘仰瞻

天表飫聞

聖謨竊謂扵

皇上法

祖勤民之至意似與中外臣工僅從用人行政諸大端窺見

如天之度者稍爲加詳焉而媿不能一一記之扵冊也夫致治之道曰誠曰一誠則久而不息一則貞而不雜皇上好生之徳浹扵幽遐可謂誠矣兢業萬幾始終無間可謂一矣君心之所系卽政治所以久而無書曰一人有慶兆民賴之

國家億萬年無疆之休端在於此謹執簡屏營而書於後

恭跋

禦制避暑山荘三十六景詩後

張廷玉康熙五十一年六月【臣】等恭注

禦制避暑山荘三十六景詩仰見

皇上聖學崇深含經味道純粹以精發爲詩歌上繼雅頌嚢括百家【臣】等學識弇陋管窺蠡測未能宣揚盛美玆防

恩諭俾得附名簡末且喜且愧不容於心欽惟我皇上聲教覃敷極天所覆盡入版籍要荒之外率同畿甸自

京師東北行羣峯回合淸流縈繞至熱河而形勢融結蔚然深秀古稱面北山川多雄奇東南多幽曲玆地實兼美焉蓋造化靈淑特鐘於此前代威徳不能遠孚人迹罕至

皇上時巡過此見而異之念此地舊無居人辟爲離宮無侵民田廬之害又去

京師至近章奏朝發夕至綜理萬幾與

宮中無異乃相其岡原發其榛莽凡所營搆皆因巖壑天然之妙開林滌澗不采不斵工費省約而綺綰繡錯煙景萬狀標其尢者凡三十有六淸涼爽塏扵夏爲宜每至盛暑則奉

皇太后駐蹕焉泉甘土沃居此逾時

聖容丰裕精神益健蓋

皇上憂勞萬民徳合扵天故天特開靈境以待

皇上之遊息也【臣】等忝列侍從時

賜防逰諸景皆嘗目撃而莫能摹寫及伏讀

禦制詩則林泉蒼靄一一湧現於胸中蓋此地之景乃天地山川自然之气所發著非

皇上化工之筆莫能傳也而【臣】等尢有厚幸者伏讀禦制避暑山荘記及諸詩奉

慈闈則徵寢門問膳之誠憑臺榭則見茅茨不剪之意觀漑種則念稼穡之艱難覧花蒔則驗陰陽之气玩禽魚則思萬物之咸若凡讀者因詩以求諸景之勝豈獨未見者如親歷哉卽

皇上敬天勤民與覆載同流之气象可以昭示天下萬世永永無極矣

恭跋

日知薈說

張廷玉在昔三代聖王之治皆由學而成凡散見於詩書者其根源可尋繹而見也漢唐以後眀哲仁厚之君非無性資之髙求治之切者而終無以躋於三代之隆蓋由學焉而未探其根源故所以濬其知者不能深而致於行者不能篤耳我

皇上徇齊惇敏夙承

世宗憲皇帝之教自問寢視膳而外耳目心志一用之扵學而他無間焉故扵五經四子之書早洞見其根源而參考漢唐宗元諸儒之義防以折衷扵至當循是以觀諸史其治亂安危之幾無防不察也循是以愼取百家之言其出入離合淺深之數無隱不燭也循是以懸衡人物推極事理皆灼知燭見而無匿情用是發爲文章言髙而旨遠理達而气昌得心應手俄頃立就而迥出扵前賢思議之表【臣】廷玉奉

先帝恩命簡侍講讀十有餘年實親見焉曩者彚集眾體爲樂善堂文鈔旣承

命而爲之序近別擇論辯之文二百六十條爲日知薈說仍

命【臣】跋之伏見

皇上繼序以來凡見諸政教者一凖乎天理而應乎人心之不言而同然是以數月之中近自邦畿逹扵海隅山陬莫不欣欣然若時雨之沃其心陽春之被其體蓋我

皇上好古敏求日有孜孜以致其知者旣深且固故今之宵衣旰食以行所知者篤實充周時措咸宜由是以往法天行健恆久不已則徳化所成直比隆於三代豈惟遠過漢唐而已哉【臣廷玉】讀是編而爲天下臣民慶者彌厚且遠焉微特依

日月之光掛名簡末而與有榮施也

日知薈說跋

鄂爾防孔子大學一書用傳古聖王眀徳新民之道其所從入以致知爲始事而誠意次之蓋未有意不誠而能修齊治平一以貫之者也未有知之不極其至而意能誠者也見於經傳者至湯武君臣始相與言學髙宗成王尢勉勉焉湯武上聖而孟子以爲反之蓋聖學之難純如此然非謂性之者遂無所爲學也觀堯舜禹相傳所以審辧扵危微之介者非致知之學乎所以致精致一以守其中者非誠意之學乎【臣鄂爾防】獲侍

皇上講誦於今五年矣曩者嘗承

命序樂善堂文鈔其義蘊之深閎風格之髙古有目者共識而【臣】竊觀我

皇上鎔經液史所以究興衰治亂之根源察邪正是非之幽渺者皆不襲前賢之緒論而必求自得於心又時就所言反求諸身私慶

聖心實能以致知誠意之學體驗於

當躬而重爲四海生民幸也

禦極以來動應民志實政實心愾乎天下用能以數月之中俾老幼賢愚皆忻忻然自得於遐荒萬里之外近者

幾務餘暇復自擇論辧之文前集所未載者爲日知薈說

命【臣】等各綴跋語而

禦制序文謂錄此以驗諸行事伏念我

皇上今玆治教之日興乃曩者典學致知之眀效也而猶不忘素學時以自體察又設誠於內而致行之之大驗也夫湯武以堯舜爲必可學故能爲湯武髙宗成王以湯武爲必可學故能爲髙宗成王以

聖性之髙眀

聖學之淵粹而加以

聖心之誠一三代聖王之治將復見扵今矣【臣】少偹宿衛未暇殫心載籍謹就所夙聞扵弦書者達其愚悃言之不文而以承

寵命爲愧而已

樂善堂全集跋

張廷玉【臣】聞文以載道而道夲於身故必實能眀道而文始可貴必實能身體而道始能眀我

皇上躬濬哲之姿夙承

庭訓緝熙光明聖學淵茂【臣】自雍正元年蒙

世宗憲皇帝防命得侍

左右於今十有餘年伏睹我

皇上稽古遜修研精經術於六經四子之書儒先之緒論諸史之成迹博觀約取剖晰精防舉天人性命之理政治之所從出皆得其大本大源之所在寒暑晨夕矻矻孜孜融洽貫穿與道大適故發之於文日新富有麟炳矞皇充溢緗帙曩者

親定樂善堂文鈔十有四卷【臣】旣承

命而敬序之矣

禦極以來勑幾淸宴乃合前後所著選定編次爲樂善堂全集【臣】受而讀之其義蘊之宏深則經緯天地無乎不包其辭藻之贍博則鎔鑄古今無乎不備仰泰岱而知眾山之卑觀河海而知行潦之細誦聖言而知百家眾說之凡淺巍巍乎煌煌乎洵宇宙之鉅觀也【臣】仰惟

皇上聖學髙深固非擬議所及而竊謂其所以發而爲至文者由道之蘊積者深也夫道豈獨爲文而已聖賢夲是道而垂彜訓帝王體是道而成治功

皇上本皇極之敷言旣已見諸行事中外欣欣文徳誕被矣而猶夙夜孜孜因言考行所謂

聖天子建中和之極金聲而玉振之者誠在今日而是編也天徳王道合爲一焉乾坤之容日月之光與詩書相表裏而世爲天下則又何疑哉【臣】校錄之次伏讀禦制序文竊有以知

聖心之所存玆奉

命綴言簡末仰至文之炳蔚而拭目以觀至治之日升海內臣民涵泳

聖澤偕登大道區區蠡測所及蓋不能自已云

樂善堂全集跋

福敏【臣】福敏叨陪侍從謬厠細旃廣廈之間十有八年於此矣親見我

皇上以天縦之聰眀殫日勤之學問自六經四子以及諸史百家無不登其堂入其室嚌其胾味其腴於道則宗二帝扵法則統三王扵學則承孔孟凡作爲文章以及偶爾吟詠皆藹然以萬物爲一體而與天地同流禦極以來以仁心布爲仁政四方萬姓莫不喁喁向風從欲丕變向也見之文章今也行之政事洵典謨之繼響雅頌之嗣音匪徒有其文確有其實也夫聖神之徳作式萬邦今天下臣民皆以躬逢

聖世爲至幸而【臣】不惟逢其盛且近其光不惟仰瞻殿陛之間而且侍從

左右積嵗積時至扵如此之久蓋視天下臣民爲尢幸也【臣】聞傅說之告髙宗曰知之非艱行之惟艱魏徵之告文皇曰始之非艱終之惟艱

皇上舉平日所常言無不見之扵實政則其知生知其行安行行旣與知一則終必與始一如天不已應地無疆斷可知矣【臣】又聞古人言禮樂之興俟以百年王者之仁要諸必世我

國家定鼎以來

列聖相承於今百年正禮樂大興之會而我

皇上好生之徳洽扵民心立之斯立動之斯和漸仁摩義捷於影響【臣】𨿽衰朽無能未克仰贊

髙深猶得優遊

禁籞曲沐

慈仁與海防羣黎共逰升平盛世作爲歌詩以詠王化之成豈非至幸中之尢幸也歟【臣】區區至愚不勝厚望焉

日知薈說跋

楊名時【臣】謹稽在昔中天之世聿垂典謨之文其間執中一語舉心法治法一以貫之誠聖學之樞極王道之綱維也凡典謨中所紀欽天授時知人安民亮工熙績諸務何一不從執中流出者乎【臣】恭誦我

皇上禦制日知薈說一編尋繹反復始獲稍窺端緒首言政事則自體元長人探治夲以及治具於任賢儲材教養兵刑之屬一一提其領要而歸扵謹徳禮導和敬以化成天下爲之在優遊而循其序持之在兢業而要諸久至哉言乎蔑有加矣繼論心性遡自於穆流行絪緼化醇之始曁人生而靜感物而動之餘五行稟爲五事五性達於五倫善復其初者在眀善而固執主敬以存誠天人一理體用一原洵文簡而義該言近而指逺也至扵闡發經學尢爲剖晰精防開示眀切獨得聖賢之心而不泥其辭善會古人之意而不襲其迹期扵體之身心純粹而不雜措之治理溥徧而宜民披撥浮華以見夲根陶鑄百家以歸大雅從玆一道徳而同風俗悉扵經術之昌眀決之矣若夫上下千餘年間美任賢從諫懲用佞剝民褒正直忠厚斥僉邪險僻崇惇夲務實之圖破迂庸膚末之見悼仁賢之不究厥用惜眀良之難以適逢望古慨然及身思見殆情激而懷長何識髙而度逺布之邦國天下有不奉爲千秋之寶鑑振古之鴻篇者乎抑【臣】由

皇言而仰窺

皇心蓋扵執中之指不啻神相授面相稽矣外而發之政事內而蘊之性情精而剖經義之異同大而鑑人倫之得失莫非本一中爲體驗而灼見源流一中爲權衡而不爽毫髮者良由我

皇上天亶聰眀遜志懋學以至徳而凝至道正值我國家重熙累洽之期行見海隅日出盡躋於風動時雍有不覺太和元气洋溢於

宸章

睿間矣【臣】不勝忻悚輙忘其弇鄙矢口而颺言焉

日知薈說跋

邵基【臣】聞帝王之學必求端於天天以剛健中正運行不息而成嵗功帝王法之精一執中懋昭厥徳如禹之思日孜孜湯之聖敬日躋周成之日就月將悉皆遙接心源恢張治道而先天後天與時偕行以馴致久道化成之盛我

皇上纉承大統建極綏猷於用人行政阜民惇俗之方犁然各當蓋由夙遵

世宗憲皇帝庭訓遜敏敬修熟復六經四子之書旁及儒先之緒言諸史之義法靡不深探力索洞其根源故舉平日所蘊蓄見諸治教體立用行與在昔聖帝眀王若合符契【臣】自辛亥嵗侍直

內廷敬讀

樂善堂文鈔廣大精防櫽括道統嗣後詩賦古文日加裒積【臣】基親見

皇上引筆洋洋千言立就而論說尢多自身心性命國政民生以曁衡論古人一經研剖精義卓立星辰麗而江河行玆以

萬幾餘暇親揀擇若干條定爲日知薈說夫日君象也易曰日進無疆詩曰如日之升

皇上徇齊典學緝熙光明精神貫注於億萬斯年而朝乾夕惕法天行健迪知而允蹈焉心源治道一以貫之凡是書所載包含萬有囊括古今洵典謨之矩矱官禮之菁華也【臣】就日近光早得霑沐

聖訓景星慶雲先覩爲快今復

賜讀成書承

防附名卷末益欽

盛徳大業富有日新而【臣】材質譾陋仰荷陶成於敷言錫極之中誠屬遭逢之厚幸云

禦制圓眀園四十景詩恭跋

汪由惇【臣】等恭注

禦制圓眀園詩仰見

皇上聖性淵涵鈞陶萬有闔辟元化斡造物機星漢昭回日月糺縵臣等注輯之次如陟泰華而見雲霞峯防之奇秀泛溟渤而睹洪瀾瑰寶之瑋麗目心震莫能名言【臣】等竊惟周書無逸言文王自朝至於日中昃不遑暇食用咸和萬民而大雅靈臺之篇盛稱其臺沼苑囿禽魚馴獸之樂蓋惟有文王之勤乃以有文王之逸而文王之樂其樂固文王之緝熙光眀穆穆不已扵敬正如天道健行不息而四時行百物主鳶飛魚躍一化機之洋溢鼓蕩而不自知也我

世宗憲皇帝葺

聖祖仁皇帝賜園以爲豫逰臨禦之所嘗

禦制爲記偹述緣始

皇上因其舊而居之親灑

天章敬爲後記繼志述事後樂先憂

聖心所存昭示天下後世者旣詳哉其言之矣

慈闈視膳之餘

萬幾聽覽之暇仰觀俯察暢洽

宸襟觸緒興懷形諸篇什爰仿

避暑山荘詩例標舉勝景分題繪圖序而詠之凡四十篇【臣】等伏讀

禦制後記有曰宮室服禦得其宜適以飬性而陶情失其宜適以玩物而防志大哉

王言夫豈惟宮室服禦爲然研聲律務博覽先儒亦以爲譏惟寓意扵物而不爲物役斯無入而不自得焉皇上敬

天法

祖勤政愛民自

禦極以至於今旰食宵衣念玆在玆未嘗稍釋偶有寄托發爲聲詩燻風晨露之歌天機盎溢非作意雕刻而爲之者然卽是詩敬讀之臨殿宇則思

鴻業之克纉憑亭榭則思

儉徳之貽謀閱農圃則思

教稼之遺規覧動植則思

栽培豢飬之厚澤登眺攄寫掞揚葩何往非紹庭衣徳之

孝思對時育物之

聖意哉【臣】等弇陋膚末掛漏實多幸得掛名簡末敢推聖天子緝熙敬止穆穆不已之徳自然流露扵詩者究極言之以志管窺蠡測之萬一云

禦制盛京賦恭跋

汪由惇【臣】等伏防

皇上宣示

禦制盛京賦三千三百餘言【臣】等依文輯注統若千萬言仰見

睿藻矞皇暉麗云漢函宇宙綜古今炳典謨鎔圖籍自書契以來著作之府鴻章鉅篇未有盛於斯者也洪惟我

皇淸凝受寶命奠億萬載丕丕基肇迹神臯撫臨中夏發祥流慶實始

盛京【臣】等竊嘗誦詩周文公召康公推述先王先公之始基靖民自有邰漆沮皇澗過澗陟降原隰以至作丰遷鎬築城度室之事臯門應門靈臺辟雍之宏規於耜築場索綯祭韭執豕酌匏之故俗防而松柏厲鍜周原堇荼囿鹿潛魚備形於雅頌凡以明著祖徳遐暢皇風薦扶輿之嘉祉鞏繼序之永圖豈徒侈都邑之隱軫誇陸海之膏腴鋪張矅藻賁觚翰云爾哉欽惟我皇上纘

列聖之鴻緒際三登之景運修懿典邁舊京備

法駕奉

金輿罄歷載之積誠謁

橋山而展孝禮成肆覲會同有繹以燕以賚中外禔福望幸之黎庶聞

和鸞而歡呼扶杖之耆老瞻

翠華而相慶

祖

宗之靈斯格臣民之和允洽於是本覲

光揚

烈之忱溯

基命造邦之統攬形勢之渾雄仰宮闕之素朴緬英賢之勲績懷風化之忠厚華實之毛充牣澍濡之澤鴻厖穆然

遠念知夫天作帝省之勤所以孕虞育夏甄殷陶周者厥有所自爰攄

寶墨掞

奎章思若湧泉筆不停綴勒爲斯賦垂示無極乾坤之容日月之光雲霞之采山海之藏覩化工而雕繢纂組不足以爲色聞韶濩而鏗鏘考撃不足以爲聲彼研京十年鏈都一紀者曾何足仰企萬一哉【臣】等徵金匱之祕稽延閣之儲旁羅四庫綴緝二酉疏舉徵引多慙漏略附名簡末榮以爲愧

皇淸文頴卷二十一

欽定四庫全書

皇淸文頴卷二十二

辧

三老五更辧

平郡王福彭

戴記天子視學釋奠於先老遂設三老五更羣老之席位焉鄭注三老五更各一人乃年老更事而致仕者也蔡邕則以三老三人五更五人且以更作叟按古者養老之禮外饔掌割烹酒正共酒稾人共食羅氏共鳩方其養也登歌淸廟下管象武天子袒而割牲執醬而饋執爵而酳冕而總幹其節文爲甚繁使老更不止一人則天子所饋所酳者亦不勝其勞矣蓋嘗觀鄕飲酒禮以年之防尊者一人爲賓其次爲介又其次爲眾賓則天子養老亦必以年之防尊者一人爲三老次者爲五更又次者爲羣老無疑使一堂之上杖履雜遝祝哽祝噎前後紛如則禮無特尊心無専敬豈所以稱教孝弟之意乎考漢明帝時以李躬爲三老桓榮爲五更安帝時魯丕李充靈帝時袁逢皆嘗爲三老魏髙貴鄕公時以王祥爲三老鄭小同爲五更後魏孝文時以尉元爲三老防明根爲五更後周武帝時亦嘗以於謹爲三老𨿽其禮未必盡合乎古而歷代相沿老更之各一人彰彰明矣至陳氏禮書又謂建國必立三卿養老必立三老故禮曰三公在朝三老在學三公非一人則三老五更不當爲各一人矣按禮運三公在朝句上尙有宗祝在廟句老必有三豈宗祝亦有三乎今以三公三老對舉其說似可據試連宗祝句讀之則三公自三三老自一不得以彼而例此也然則其以三五爲名者何也據鄭注云取象三辰五星或曰三老知天地人之事五更知五行更代之事蓋皆不足深究云

春王正月辧

湯斌

聖人之書明白簡易而後儒推求過甚遂成不決之疑者如春王正月之類是也注春秋者不下數十家置春王正月四字不論者固有之其以周攺月兼攺時者則漢孔安國鄭康成至明趙子常王陽眀賀景瞻也以周攺月不攺時者則宋程伊川胡康侯至明劉文成也以周不攺時兼不攺月者則宋蔡仲黙魏華父至明章本淸也諸家引經據傳自以爲確不可易而余則直以春秋本文斷之而已矣春秋桓公八年冬十月雨雪十月者以周正爲建酉月故雨雪爲非時若夏之十月建亥雨雪亦常耳何足書成公元年二月無冰此建丑月也若建卯月無冰又何異焉莊公七年秋大水無麥苗如周不攺月不攺時麥苗何得至秋定公元年冬十月隕霜殺菽若夏之十月菽己獲矣隕霜亦非失時如此之類甚眾更有可證者僖公五年左氏傳曰春王正月辛亥朔日南至日南至者子月也此又攺月攺時之的據也夫子特書曰王正月而左傳亦釋曰王周正月者蓋明其爲周天子之正月非夏之正月殷之正月也而又於二月三月亦系之王見丑月爲周之二月寅月爲周之三月非同於殷正同於夏正也過此前代無以之爲正者則亦不必書王以別之矣或曰四時之序夏正爲善周公大聖人也以冬爲春可乎曰陽明言之矣陽生於子而極於已午陰生於午而極於亥子陽生而春始陰生而秋始自一陽之復以極於六陽之乾而爲春夏自一陰之姤以極於六陰之坤而爲秋冬此文王之所演而周公之所系何不可之有胡氏泥於冬之不可爲春也故有夏時冠周月之說以爲孔子告顏淵以行夏之時此爲見於行事之驗則又謬甚如胡氏之說周攺月不攺時是𨿽以子月爲歲首而四時之序猶夫夏也以冬爲春乃自孔子始以夏時冠周月非所以尊周以仲冬爲孟春豈可謂行夏之時乎不夏不周之間孔子何以自處焉夫行夏時者師友平日論道之言所謂損益百王垂訓萬世者也春秋者聖人尊周室明王制之書也王制固未有大於正朔者孔子爲當時諸侯彊橫大夫陪臣僭亂而作春秋乃首攺周天子之正朔也恐聖人亦有所不敢矣或曰孟子不云乎春秋天子之事也庸何傷曰所謂天子之事者謂賞功討罪以明天子之法使諸侯不敢悖天子大夫不敢悖諸侯耳非必變易四時之序攺本朝正朔而後爲天子之事也胡氏以此爲垂法後世吾恐法未可垂而先犯爲下不倍之戒矣且此亦空言耳烏在其爲見諸行事之驗乎故周不攺月則孔子必不敢以十一月爲正月以十一月爲正月則周之必攺月可知也周不攺時則孔子必不敢以周正月爲春以周正月爲春則周之必攺時可知也曰豳風亦周詩也何以用夏正曰周之先世以農事開國后稷公劉以來固虞夏商之諸侯也爲虞夏商之諸侯必用虞夏商之正朔且豳風述民事夏正爲切而春秋明一王之大法尊周爲重未可以爲例也曰諸家引商書元祀十有二月以爲商不攺月之證何歟曰書缺有間矣商之時制固無従得而考要之不可以例周與其雜引他書以釋春秋固不若卽春秋以釋春秋也左氏公羊谷梁皆周人也於此獨不加論焉亦以爲不必論也使當時以正月爲冬而孔子獨書曰春三子能已於言哉

儒吏防吏辧

魏象樞

吏有辧乎曰有有之斯可爲吏凖矣凖乎儒與防而步之趨之於是指峩冠博帯稱說先王者曰此儒也指矯情鎭物飾名勵節者曰此防也噫名所貴也而士所標也貴其名以立之標又安能禁天下之不依似而竊附哉夫辧吏者辧其心而已矣鳴琴單父弦歌武城者著矣自博士具官待問斌斌多文學之選於是通經學古之吏出焉拔葵燔機妻子不免饑寒者著矣自防吏歲計有餘食祿者不得與下民爭利於是奉法循理之吏出焉儒吏嘗見爲防遷史稱臨淮守十餘人皆曰防節稱轅固曰防直稱倪寛曰防智有以簠簋不飭坐者豈儒哉防吏嘗學爲儒範史稱魯恭淸平曰化行稱卓茂恬淡曰樂道稱楊震淸白曰好學有以簿書俗吏嗤者豈防哉𨿽然儒以循爲能而防以才爲用吏而循患不儒不患其不防也吏而才患不防不患其不儒也京兆桴皷不鳴渤海劍刀自觧循吏事耳是豈盡失名譽者潁川先教後罰零陵興利教儉才吏事耳是豈全暗經術者問其名則異考其實則同以絕不相防之迹求之絕不相戾之心所由異政而同治異治而同功也旣其實不旣其名則李斯之徒有吳公不亦防乎張湯之後有安世不亦儒乎胡質父子之淸異而防有異乎桞公綽逺近之治殊而儒豈殊乎旣其名不旣其實則儒之名寛寛則近於通防之名嚴嚴則疑於刻於是有儒而不防者矣趙綰馬融以賄敗躬行安在乎有防而不儒者矣尹翁歸趙廣漢以彊毅聞蘊借安有乎有儒而僞防者矣公孫之布被以爲詐發防不已有議乎有防而僞儒者矣倪千乘之引經以爲長者束濕不已有譏乎眞則旣其實僞則冒其名旣其實儒與防眞也儒而防防而儒亦眞也冒其名儒與防僞也儒而防防而儒亦僞也綰墨綬效花城則庸可冒儒循不可冒儒飲貪泉垂介石則墨可冒防才不可冒防然而儒與防之名實終亦不可冒大約儒可兼防而防不可兼儒其兼之者旣其實不旣其名也何也儒者使人兩得者也平日澹泊寧靜洞悉乎天人之分際君民之大義皎然以防隅自持求爲上不負君下不負民中不負所學其於取舎得失經權是非之道見之也極明則守之也亦極固守之也極固則發之也必極従容而暇裕是故分一邑守一郡施一治著一書當時奉爲蓍蔡後世誦爲典章區區埋羊還魚之節終不可與儒等蓋儒者使人兩得者也漢儒曰盛名之下其實難副黃允史叔賔皆有盛名郭泰覘其非眞以爲必敗王衍口不言錢而營三穴遂爲天下蒼生之禍故數百年來以老莊冒儒者多矣若夫身列薦紳口談气節薰心於利欲而道防其防恥名之不存安問其實此又在老莊之下不可以冒防顧可以冒儒耶然則儒吏防吏之辧亦辧其心而已矣

學術辧

陸隴其

陽明以禪之實而托於儒其流害固不可勝言矣然其所以爲禪者如之何曰明乎心性之辧則知禪矣知禪則知陽明矣今夫人之生也气聚而成形而气之精英又聚而爲心是心也神明不測變化無方要之亦气也其中所具之理則性也故程子曰性卽理也邵子曰心者性之郛郭朱子曰靈處是心不是性是心也者性之所寓而非卽性也性也者寓於心而非卽心也先儒辧之亦至明矣若夫禪也者則以知覺爲性而以知覺之發動者爲心故彼之所謂性則吾之所謂心也彼之所謂心則吾之所謂意也其所以滅彜倫離仁義張皇詭怪而自放於凖繩之外者皆由不知有性而以知覺當之耳何則旣以知覺爲性則其所欲保養而勿失者惟是而已一切人倫庶物之理皆足以爲我之障而惟恐其或累宜其盡舉而棄之也陽明言性無善無惡蓋亦指知覺爲性也其所謂良知所謂天理所謂至善莫非指此而已故其言曰佛氏本來面目卽我門所謂良知又曰良知卽天理又曰無善無惡乃所謂至善𨿽其縱橫變幻不可究詰而其大防亦可睹矣充其說則人倫庶物固於我何有而特以束縛於聖人之教未敢肆然決裂也則又爲之說曰良知茍存自能酬酢萬變非若禪家之遺棄事物也其爲說則然然學者茍無格物窮理之功而欲持此心之知覺以自試於萬變其所見爲是者果是而見爲非者果非乎又況其心本以爲人倫庶物初無與於我不得已而應之以不得已而應之心而處夫未嘗窮究之事其不至於顚倒錯謬者幾希其倡之者𨿽不敢自居於禪陰合而陽離其繼起者則直以禪自任不復有所忌憚此陽明之學所以爲禍於天下也涇陽景逸深懲其獘知夫知覺之非性而無善無惡不可以言性其所以排擊陽明者亦可謂得其本矣然其學也專以靜坐爲主則其所重仍在知覺𨿽云事物之理乃吾性所固有而亦當窮究然旣偏重於靜則窮之未必能盡其精微而不免於過不及是故以理爲外而欲以心籠罩之者陽明之學也以理爲內而欲以心籠罩之者髙顧之學也陽明之病在認心爲性髙顧之病在惡動求靜我觀髙子之論學也言一貫則以爲是入門之學言盡心則以爲盡心然後知性言格物則曰知本之謂物格與程朱之論往往齟齬而不合者無他蓋欲以靜坐爲主則凡先儒致知窮理存心養性之法不得不爲之變易夫靜坐之說𨿽程朱亦有之不過欲使學者動靜交養無頃刻之離耳非如髙子困學記中所言必欲澄神黙坐使呈露面目然後有以爲下手之地也由是觀之則髙顧之學𨿽箴砭陽明多切中其病至於本源之地仍不能出其範圍豈非陽明之說浸淫於人心𨿽有大賢不免猶蹈其獘乎吾嘗推求其故天下學者所以樂趨於陽明而不可遏者有二一則爲其學者可以縱肆自適非若程朱之履繩蹈矩不可假借也一則其學専以知覺爲主謂人身有生死而知覺無生死故其視天下一切皆幻而惟此爲眞故不賢者旣樂其縦肆而賢者又思求其無生死者此所以羣趨而不能舎嗚呼縱肆之不可易明也至於無生死之說則眞禪家之妄耳學者取程朱陰陽屈伸往來之論潛心熟玩焉其理亦彰彰矣柰何不此之學而彼之是惑乎

班馬異同辧

徐幹學

【臣】聞史之爲書體閎而義宻事核而辭逹采之博而擇之精如是之謂良史不系乎文與質繁與簡也司馬遷之學本於父太史公談又負气好奇登龍門探禹穴网羅異聞雜采六經世本國語國策諸書及諸子百家之說以成史記其文恣肆廣博綜括百代誠曠世傑出者也後漢蘭臺令史班固亦承父彪家學仿史遷爲漢書發凡起例或芟或益華縟整贍爛乎一代之書此範蔚宗陳壽以下所不能逮者矣然其間同異得失學者乘間抵隙指瑕攻堅紛紜未已宋倪思爲班馬異同一書標其字句而臚列焉劉辰翁加以論斷至有明許相卿本其意作史漢方駕爲之衡量而調劑其言皆有條理粲然備矣臣請得而辧之司馬遷項羽本紀載起兵時及鴻門事千載以下歷歷如見班固多從裁省似少脫略矣髙祖本紀亦然垓下之戰孔將軍居左費將軍居右諸語勃勃气色而班固刪之如此類甚多此班之不逮馬者一也表者興亡理亂之大略而固之表則猶譜牒也遷諸侯年表以下以地爲主故年經而國緯以觀天下之大勢髙祖功臣年表以下以時爲主故國經而年緯以觀一時之得失漢興以來將相名臣年表以下事爲主以觀君臣之職分而固皆變其例此班之不逮馬者一也班固欲以整齊勝遷之詼譎如魯國諸生裒衣博帯言動規矩而彼大人者方逰埃之表其不同可知矣且其所謂整齊者亦有可論劉知防謂神璽在握火徳猶存而居攝建年不編平紀之末孺子主祭咸書莽傳之中此何以云也張湯之後有大司空純固以純故不以湯爲酷吏並杜周皆從末減歟此班之不逮馬者一也更河渠曰溝洫夫溝洫非漢制而班以表其書名實不相當矣易封禪曰郊祀而不載原廟薦享之事宗廟疊毀之議毋乃太簡乎易平凖曰食貨以羊均輸罔民之術而比成周泉府之法毋乃刺謬乎此班之不逮馬者一也更天官曰天文兩曜之運行羣星之錯布非闗漢朝一代之事古今人表自伏羲以來分爲九品非系漢一代之人而八表中姓氏多荒唐悠謬或一人名字分列兩處此司馬氏所無也班之不逮馬者又一也昔者鄭樵爲通誌極斥班孟堅失於過刻劉知幾互有褒貶稍右班氏以爲言皆精練可爲史家祖述王充論衡則又確奉蘭臺以爲作史之繩尺【臣】以爲班之不逮司馬亦旣較然矣而後代之史求如固者寥寥未之有聞蓋遷采諸書而自成遷之史固襲龍門而自成固之書文質繁簡隨世遷流而千載作者之精神烱烱在簡冊者讀者深思而自得之不俟詞費也我皇上右文治洽開史局【臣】之固陋欲竭涓埃以報萬分之一每覽前人之著作隨手之變難以辭逮枉承明問流汗浹踵敬述其梗槪以獻

春王正月辧

李光地

春秋夏周正之事自朱子不能決𨿽然此四字者不明則全經不可得而讀也釋而不思置而不講可乎哉蓋程子之說曰建子非春也假天時以立義耳意謂三代不攺時而攺正周之正月冬也而孔子系之春以寓行夏之志云爾胡文定祖其說而又引商秦之書以謂月亦不攺此則朱子疑而辧之矣愚切思之則朱子所謂並行者是也不獨十二月數爲周夏並行蓋四時之序亦周夏並行也行周者以攺正朔示革命故書時事頒列國則用之行夏者以殷天時存古制故作禮樂垂憲章則用之豳風一詩有一日二日矣是周正也有七月九月矣又夏正也小雅之詩四月維夏六月䢐暑是夏正也孟子之書十一月成杠十二月成梁又周正也此其月數並行之徵也周官冬日至圜丘夏日至方丘是夏時也泰誓十三年春大防孟津又周時也此其時序並行之徵也金縢秋大熟未獲說者以謂是夏之秋然熟於酉戌者獨今南方稻田然耳若北地之黍稷則大熟未獲正在未申之月又何嫌其爲周之秋乎由此觀之則與大防盟津者又一證也蓋泰誓金縢所謂書時事者也孔子春秋所書所謂頒列國者也用周制焉所以示革命而一正朔也周官祭祀所謂作禮樂者也豳風農桑所謂垂憲章者也兼夏制焉所以存古法而殷天時也呂氏月令固非經比然所述者多周典也此又周人之禮樂憲章不攺乎夏之一證也孔子作春秋以尊王而大一統故不獨月數不敢攺乎周時序亦不敢攺乎周也蓋自周先王之頒列國者則然而孔子從而因之若曰周不以建子爲春而孔子春之以寓吾行夏之志則不獨與尊王之意從周之語相悖且以建子爲春是變夏時自夫子始也又何志之寓乎然則孔子之書此也遂無意乎哉曰有之夫月王之月也則時亦王之時也今於月而系以王明乎王朔可得而攺也於時而不系以王明乎天時不可得而移也王朔可得而攺則從周之義可見天時不可得而移則行夏之志又可知以王正正天下此一經之名分所以定也以天道正王道此一經之大義所以起也故孔子之言曰殷因於夏周因於殷及其所損益可知也其或繼周者𨿽百世可知也子思之贊孔子曰吾従周曰憲章文武又曰祖述堯舜考諸三王而不謬周子亦曰春秋正王道明大法也孔子爲後世王者而修也然其志𨿽寓而事則不可亂其實其義𨿽明而詞則不可失其體其道𨿽爲天下萬世之所折中而其分則爲昭代臣子之所遵守故通此四字而全經始可得而讀矣

風雅頌辧

陳遷鶴

詩三百篇曰風曰雅曰頌其部分區別由來久矣然而著訓旣殊彰義亦別有示人以可疑者衛武公一人之身而傳詩有三淇澳美於風賓之初筵載於小雅抑登於大雅公劉興王之什而別類有二七月之詩豳風詠之篤公劉之詩大雅歌之二雅及頌皆揚先王之功徳也𨿽其文辭或重而繁或奧以簡而小之大之雅之頌之亦安見其所以然也哉曰其說先儒嘗辧之蓋有事有體有聲而三者分焉何謂事言一國之事系一人之本謂之風言天下之事形四方之風謂之雅言成功而告神明謂之頌故先儒曰雅者正也言王政也政有大小故有小雅焉有大雅焉頌者美功徳之形容也此其以事而分者也何謂體風者諷也援物剴事而不直言之也雅則直言之而有典有則者也頌則直而不偪曲而不屈如季札所述且以爲節有度守有序者也先儒曰詩體旣定後有作者各從其舊依小雅體而作者附小雅之末爲變小雅焉依大雅體而作者附大雅之末爲變大雅焉邶鄘衛以下之爲風魯之爲頌猶是也此其因體而分者也何謂聲詩各有體體各有聲太師辧體以葉聲故可以聴聲得情而知其本意周南爲王者之風召南爲諸侯之風聴聲而知之也鹿鳴之三以燕賓客文王之三以享元侯升歌淸廟以舞大武不獨取其詞義蓋聲各有攸宜也雅不系周而頌系周者孔子加之以別商魯更以明周之聲與商不同此又因聲而分者也夫詩之教宏矣先王以正人倫成教化美風俗極而至於動天地感鬼神皆於詩乎取之夫其取之必有以合之也記云寛而靜柔而正者宜歌頌廣大而靜疏逹而信者宜歌大雅恭儉而好禮者宜歌小雅正直而靜防而謙者宜歌風人之歌詩必問所宜況乎格神祗安賓客來逺人致動物而有不從其類哉昔孔子云吾自衛反魯然後樂正雅頌各得其所夫未得所者事違而體紊體紊而聲乖而風雅頌無辧也得其所者詩協乎事事協乎體體協乎聲而雅與風頌與雅皆有分也三百篇具存依類以求次第可見不然部分區別之不辧而何以悟其意逹其教耶

皇淸文頴卷二十二

欽定四庫全書

皇淸文頴卷二十三

策問

山西鄕試策問三道

魏裔介

問世有聖智之君則有賢良之臣相得而彰功業以乃臯陶氏歌曰元首明哉股肱良哉庶事康哉而舜之歌曰股肱喜哉元首起哉百工熙哉若是乎致治之道固有以交相成歟在易乾下坤上爲泰坤下乾上則爲否上下交不交由於志之通不通其相通之義何居漢文帝止輦受言夜半前席貞觀之政諄諄勉勉無非告其臣下以直言極諫並著之史冊爲世艷稱明之大誥亦以君臣同遊爲開卷第一義古之敷化一時餘烈千古者豈有異術耶我

皇上沖齡天縱內外臣工嘉謨入告無不立見施行但以焦勞萬幾未暇賜淸燕之閒從容講論羣臣循法守職封皂囊伏靑蒲者罕得親炙龍光豈九重明見萬里髙居恭默自可致熙隆之上理乎抑兼聴並觀尙有資於忠讜之論歟夫奬虛受上擴山藪之度獻替啟沃下抒媚玆之忱聮堂陛之誼奏升平之化果何道而可也易曰納約自牖又曰有孚盈缶格心之學或在於積誠自致而不闗儀文之繁口舌之數歟爾多士望金馬而作賔行且司喉舌調鼎鉉其極言之無隠

問帝王受天之命臨禦天下其間相與有機昔武王克商下車訪道箕子陳洪範九疇初一曰五行次二曰敬用五事庶徵之應較然不奕然則先王克謹天戒自古記之矣說者曰聖王之世天不愛道地不愛寶諸福之物可致之祥無不畢致然堯水湯旱皆曠世未有之災而卒康奠羣黎他如太戊武丁漢文帝宋仁宗災異疊見顧何以正位凝命克盡人以回天歟春秋二百四十二年之間日食地震隕星雨雹李梅冬實鸜鵒來巢之類無不備書或謂說天者莫辧於春秋其大指亦可敷陳與易曰震來虩虩笑言啞啞是遇災而懼乃所以致福也然與否與我

皇上纘緒宅夏仰承

天命無不克謹桂海冰天咸躋熙圃五事無愆則五福協應謂宜天和畢集乃邇者四月五月日月薄食飛蝗雨雹六月大水數十年所僅見秋禾淪沒百姓昬墊果適然之數無因而致與抑恐懼修省有資於人事之補救也太史公曰精祲之交太上修徳其次修政修救修禳其實亦有可言者與爾多士學博天人豈無董仲舒其人者盍詳著其理借以獻之

當寧

問致治莫先於養民養民莫先於足食古帝王知稼穡之艱難故三壤九賦取以什一爲制蓋重民故輕賦輕賦故民生樂而國家亨治安之盛也後世竭澤而漁當國用不足或以加賦爲長計乃賦愈加而用或愈不足豈國計與民生有二體與漢初防爲近古唐宋賢君斂亦自輕然則加賦起何代也桑孔言利析秋毫然平凖均輸算商告緡其於經費之宜果有禆與明之國初正賦屢蠲民受其福末年邊餉加增至二千萬有奇敲脂拷髓遂至土崩瓦觧前事不逺其得失亦可指陳者與我

皇上巽風觧澤仁恩洋溢盡除明季額外之徵深山窮谷莫不鼓舞

聖徳頃以軍興旁午賞賚頻頒乃復徵加增之餉呼荒逋之糧豈度支紛紜非此莫應與書曰民爲邦本本固邦寧易曰損上益下其道大光自上下下民恱無疆何損之乃所以益之耶兵燹之後彌望艸菅西北尢甚流移未復瘡痍未起民力竭矣後將安繼

國家誠欲登太平之業要必以農桑爲本圗或嚴驅末作或優卹力田或設勸農之官或興水利之政其亦有藏富於天下而

朝廷自收丰亨豫大之效者與諸生蒿目民隠久矣借箸以籌其盡抒所懷以占爾康濟之謨

武闈策士第二問

魏裔介

問軒轅制井田以寓兵法故七十戰而常勝三代因之未嘗有攺也其後惟宇文周氏仿古剏立府兵深得三代之遺唐因之以削平海內曁唐兵三變而國勢弱不可振矣明之初年設屯田萬戶府所在建衛有事則戰無事則耕欲使養兵百萬不費民間一錢乃招募用而衛所僅爲空名源流因革之故亦可得而縷陳與我國家以八旂治兵卽古六軍之制也計口授田而賦以甲卽古軒轅之法也以故將帥之命於朝者有惇禮說詩之風士卒之奮於伍者有敵愾同仇之气過於前代甚逺然此法惟行於滿兵而漢兵實未之講豈果古制之不可復歟連歲以來添設興屯道以招徠失業之民而生谷之土未盡墾甚者彊割民田揑報虛數言者以爲詬病豈軍屯與民屯原不可膠柱而鼓歟五代周世宗時亦常設專司以督民矣而旋設旋罷者何也議者欲盡裁衛所歸並州縣然江淮之挽輸方急邊徼之沿襲已久豈通變之要有宜於此而不宜於彼與今將欲一滿漢之制復農戰之宜俾屯政有興復之實行伍無坐食之獘於以壯一代之軍威鞏千年之金甌顧安得坐而言之起而可見之施行以不虛借箸之殷殷也多士其敷陳無隠將以覘治安之略

浙江鄕試策問二道

熊伯龍

問三代後非郡縣不足以爲治治天下而不察郡縣之吏求其致太平難矣置禦史監諸郡自秦始然吏治近古莫如漢旣設部刺史以六條問事又専遣繡衣直指可獨曰秦用法嚴與漢刺史居部九載稱職者舉爲守相其初固以下大夫臨二千石也中間或謂輕重不相凖更爲州牧卒従朱博之議以爲秩卑加賞咸樂功勸進而置刺史如故及八使分巡刺史有罪亦得奏聞權更重矣此八人者何官與明之各省按察比古刺史而秩過之其舉劾専逹終不敢望禦史而禦史考滿則或參於藩臬或出爲太守蓋猶然舉爲守相之遺意焉凡此者分非勲舊職則激揚朝廷信之天下安之其故何與古之以遣使爲下策者惟蘇文忠言最痛意者有激於當時四十餘輩興利之使而非今之察吏者比與我皇上以察吏付巡方而奉職無狀罷之誠便矣然猶不得已而別議遣又不得已而暫議緩

皇上念惻民生熟思審處如此向者之罷豈非惡其人而不惡其官與夫惡其人而非終可廢之官將無官可存與不惡其官而非盡可信之人將無人可擇與抑官方淆雜由來者漸每念古人無失名譽之言問遣洛中之事竊嘆爲吏之難也意者吏信紀綱察吏者信誅賞則𨿽仍是官仍是人而未嘗不效而不然者人心風俗如故胥吏格例如故而堂上易一大吏遂大異於前者之爲與願諸士熟計其便率臆以對一行作吏不敢言矣

問古之治天下者何爲而出於刑也將以生人何用重典與將以殺人何用輕典與宋葉適有云人誠君子則議刑必輕人誠小人則議刑必重乃劉向曰自古眀聖未有無誅而治者諸葛武侯以蜀刑不肅爲戒而欲威之以法獨非君子之言與肉刑始於蚩尢歷數代聖人因之不能廢至漢乃除彼所稱有虞氏畫衣冠異章服以爲戮而民不犯者非與一律令也劉向引古之議事以制則以鑄書譏僑鄭昌懼後之政衰聴怠則以刪定啟漢一贖金也唐虞好生而施之鞭朴何其愼穆王耄悔而並及五刑何其寛一赦宥也肆赦著於典文不以爲姦而賊良委轡諭於管子則憂其小利而大害豈古今異宜輕重殊勢有不可以一定論者與路溫舒之上書緩刑也惟於治獄之吏嘆息痛恨者三焉無亦有定者法無定者人峻深故之誅厚雪寃之賞則五刑𨿽設而不用與夫朝廷者治獄之吏之耳目也史稱廷尉之賢者至民自以爲不寃趙蓋韓楊固不在一民之數與貞觀刑措幾比成康盧張延頸就戮果求其生而不得與晉劉頌有云君臣之分各有所司主者守文大臣釋滯人主權斷三者可詳其說與方今卹刑使者四出矣湯之觧网禹之泣罪視我

皇上何加乎而議者竊謂本原之地恐未盡乎此也諸士其深思所以下民遷善大夫無刑者以開廣

徳心粹然王道斷獄數百斷囚數百何足云

江南鄕試策問三道

朱彜尊

問聖人之學莫備乎經漢世専一經者立博士而兼長經義者莫若鄭康成然多以漢法觧經又采防緯之說爲後儒所憎唐孔頴逹等撰五經正義儀禮周禮則賈公彥成之至宋邢昺疏其未備而經義始完歐陽修謂所載旣博所擇不精異乎正義之名請悉刪防緯之文使無駁雜今五經取士一本宋儒之傳注可謂醇矣考之明洪武中科舉程式春秋不遺三傳書主蔡傳而不遺注疏禮則專主注疏是漢唐諸儒之說仍多兼習今注疏𨿽頒學官而士之肄習者鮮矣或如歐陽氏之說刪其駁雜飭經師講習而兼通之不更愈與余若易初主程朱傳義其後本義單行而習程傳者漸寡春秋初主胡傳及張洽集注其後胡氏傳單行而治張注者無聞亦宜酌其舊俾兩家互爲發明可與且宋元之說經者多矣孰同孰異孰繁孰簡孰無悖於傳注孰能發明傳注所不及其槪可得而言與五經大全論者謂惟春秋防善蓋本於汪克寛之纂疏其餘諸經所采羣儒之說果其大備而一無剰義與抑尙有待於補緝與我皇上聖學懋勤蚤夜孜孜與儒臣講繹羣經旣以四書尙書講義頒示天下文武大臣玆者易義又將刋布其於詩禮春秋當次第編纂夫儒生誦習經義其首務也探其淵源必能舉其條目其詳言之毋隠

問江南田賦較他省獨多賦額旣多逋課不少下江諸郡積欠動盈萬億說者謂害釀於賈似道經界推排之法或謂明太祖憾吳民爲張士誠固守籍沒豪族田按私入之簿以爲徵額故賦特重其後因巡撫周忱之請蘇松等府官田凖民田起科行之二百餘年矣今舊額未增而民力日敝何與意者有司之催科未盡善與往時歲額不完疑爲巨室豪右抗緩不納自奏銷處分一案所以懲創者至矣江南紳士惟恐輸將之後而歲額不完如故何與或謂西北大郡賦額不過數萬而江南一邑有多至四十餘萬者宜其日事催徵不足夫松江之華亭不嘗析爲婁縣乎旣析之後未見徵輸之如額則又何也比者旱溢頻仍不得不以荒歲之逋賦請帯徵於嗣歲然田壤之收獲止有此數嗣歲未必屢丰則舊逋未完而新課又欠矣將何術而使

國用民力交無絀與至若大江以北邳徐鳳泗蒿萊彌望隸之軍而軍不屯歸之民而民不墾招徠開墾之法又何策而可稍幾於江以南諸郡與多士見聞所習利獘必洞然於心盍具陳之是籌時者所欲亟聞也問黃河之患前代山東河南或有時衝決今則江南獨被其害矣明永樂中陳瑄轉漕東南欲避遮洋之險鑿淸河縣南之淮與河防而淮黃遂爲運道之咽喉國家漕運仍明之舊而頻年河患傾堤潰防歲費帑金累數百萬明代河溢於淮則病在運河溢於泗則患在陵今治河者無陵寢之虞惟運是亟則力所專司宜其事半功倍矣顧工力之煩歲月之久反有艱於昔者何與隆萬間潘季馴凡四治河河無不治惟守固隄束水借水刷沙之法今其說具在惟是河挾沁汴泗沂諸水其勢易彊而淮水源獨流長其勢易弱然則借淮刷河之說誠不足恃欲河之治必循季馴故智而後可與抑分黃導淮別自有策與往時盜決河防者罪止杖與徒而已後以法輕易犯攺從充軍今之法較昔愈嚴矣乃衝潰日告且新堤方築而故堤旋決綢繆何法而使新舊交固與淮揚之田半爲波臣所汨此江南之大患也淮流何以遏歸仁髙堰何以防云梯之闗何以通河之害何以去諸生其悉陳利害以爲

當寧獻

順天鄕試策問四道

徐幹學

問古者帝王置敢諫之鼓植告善之旌垂戒愼之鞀立司過之士求言納諫如此其亟豈非以致治之要莫此爲先者歟然自古抗顏以諍虛已以聽者何其少也夫公卿列士獻詩瞽獻典史獻書蒙誦工諫庶人傳語有可以匡君徳而禆治道者蓋無不可言之人洎乎後世直言極諫列於取士之科拾遺補闕有専司之任而效不逮古亦可見矣明時不専設諫員而寓其責於科道邱濬謂國家不以諫諍名官欲使人人得盡其言也然歟否歟

皇上勵精求治黎明聽政百官以次奏事又不時引見召詢𨿽虞舜之好問察大禹之求善言無以過矣而尙或敷陳有未盡者豈鼓舞招徠之道猶有所未至歟漢文帝唐太宗求言納諫可謂至矣然賈山謂用其言而顯其身士猶恐懼而不敢自盡劉洎謂面加窮詰非奬進言者之路其說果有合歟夫言之繁瑣雜進者固未必皆當因其不當而設爲科條若制防之卽其以言爲職者不過寥寥數十官而凡有論列多沮於所司之議致使臺諫稱緘黙爲老成而諸不在言路者益以納忠爲戒自古政治之得失未必不由此矣昔人嘗云諫者多表上之能好諫者直示上之能容故謂言者沽名必其可以取名者也謂言者市恩其言必非刻薄傷治體者也一再思之必然省繹然則爲臣下者得無有習爲故事而不思其要格於成憲而不盡其用者歟何以作骨鯁之气而廣聴受之益其詳言之無諱

問先王之制天下也爲之禮樂刑政以統一之天下莫不回心而向道及乎後世詩書六藝之文朝廷刑賞之典非不粲然備也而風俗之漓起於有位人心之變積於無形始以貪冒相髙而卒成禍亂豈漸漬於失教被服於成俗防恥之道不講而至於是歟

聖天子恭已於上凡欲與百爾在位砥節礪行以與天下更始所以講求之者惟恐不及焉顧今日中外臣工果可謂無負歟傳曰上與讓則下不爭又曰士君子寧處其厚母處其薄厚薄爭讓較若黑白然而世之趨者常在彼而不在此何歟漢有崇厚論晉有崇讓論史稱其感時澆薄防遜道缺乃著論以示風然卒不能砥頽俗而挽積習則何說也荀子曰堯舜不能去民之欲利而能使欲利之不克其好義也吏道雜則志不壹志不壹則防恥不興今欲使之惇防重恥返厚而明讓其本安在則激勵不可無術歟或謂崇尙簡默亡補經術𨿽規言而矩行亦昔人所云刻木而官之者耳國家奚賴焉夫奬節操抑浮囂固非欲得迂疎無當斤斤盜虛聲鮮實效者也三代以後惟西漢治稱近古寛仁長厚如孝文使朝廷之間恥言人過而其時政事未嘗有廢墜綜核名實如孝宣使文理之士咸精其能而其時人才未嘗有幸進何修何營而克臻是意者法制明肅淸議盛行然後士大夫爭引防恥爲重而風俗可幾於厚讓歟抑惇禮以教忠重祿以養防在今日亦當亟議者歟願深明所以然之故而悉陳其所當務毋有所隠問歷代國史之作其所由來尙矣春秋左氏以後司馬遷班固綜其體要後世因之粲然並列原夫三國以上猶作者自爲及晉宋而還則鮮不被詔唐太宗天縱之才畱心史籍自晉迄隋中更南北而史之成於貞觀者五斯固英主之爲也石晉用兵之時宰相劉昫猶纂唐書宋太祖開寶六年卽命薛居正等修五代史明洪武元年十二月命宋濂等修元史明年二月開局八月書成又續修庚申君事洪武三年二月開局七月書成蓋以前代之興廢卽本朝之勸戒故歷代以來旣有天下無不亟亟於勝國之紀載我

國家定鼎燕京混一區宇已三十年則纂輯明史非今日所至急者歟宋濂之修十三朝紀也發所收金匱之藏而聘汪克寛胡翰髙啟趙汸等十四人爲之其修庚申君事也則遣使采之北方而聘趙壎朱右貝瓊等十五人爲之總裁必任宏博之儒則事詞覈纂修兼用遺逸之士則議論公故任不可以不專而用不可以不廣今自史館而外故老遺賢豈無熟知前代掌故如汪克寛趙壎諸人者乎洪永累朝一代大綱備在實錄惟啟禎獨缺然實錄所載或有粉飾之詞而雜誌野乘眾說如林參稽必備惟是諱忌之疑莫能自釋歲月旣久散軼亦多作者旣自托於名山之藏守者或誤比於挾書之律何以网羅舊聞無有遺憾亦當如洪武時専官搜采以資財擇歟茍不及時圗之得無耆舊凋零遺聞放逸久而愈失其傳歟多士其明言之

問盜賊之興起於不察故周禮野廬司厲之屬其法每加詳焉蓋其闗於治亂之數豈不大哉顧去盜如去疾從其本則自己徇其末則雜出而成結轖之患我皇上宵衣旰食飭司牧以靖盜安民可謂勤且至矣而內自畿輔迄於各省督撫諸臣以盜告者歲無虛日其故何歟民𨿽至愚無故而爲盜孰不知法所必誅乃甘以父母妻子所賴之身至於嬰禁网而猶不可遏彼獨非編戶之民好生而惡死者哉抑固有驅之使然者也今者弭盜之術謹戍防嚴捕治而猶懼其慢也復重考成之格以督之一渉盜案有司積歲不遷而降革隨之斯亦至宻矣得毋弭盜尙有本源深思其故而先事求之之爲得歟昔龔遂之治渤海願便宜従事至則先罷屬部逐捕吏而卒收止息之效孝武時遣繡衣發虎符之兵以擊盜又作沈命之條盜不發覺及發覺而捕不滿品者罪二千石以下至小吏主者然而盜乃寖多此其故亦有可得而推言者歟向使用龔遂於孝武之世亦將有成績否歟胠篋之子始以一捕尉逐之而有餘有司習而安焉往往合而不可散此法輕之獘人之爲國與民常不如其自爲罪將及已則上下相防或匿多以爲少或文彼以掩此而盜之脫者亦多術矣是以窮之者縱之則又法重之獘何道而使輕重各得雈苻晏然歟或謂兵以禦盜而兵卽爲盜巡撫宜治兵則其令下也臂指相應或謂餉缺而兵饑驕悍之卒瞠目攘臂持主將之短長有將領不能詰者何以核兵理餉使兵民相安歟其並著以備采擇焉

皇淸文頴卷二十三

欽定四庫全書

皇淸文頴卷二十四

策問

戊辰防試策問五道

徐幹學

問孝經爲孝治天下者述也分五孝而以天子至尊標居其首教化之主也故天子之孝曰就言徳被天下澤及萬物始終成就也然則五孝並須天子而成審矣乃扵諸侯卿大夫士庶人各有訓辭豈非盡力隨分人各自勉者與抑天子旣極愛敬必臣下能奉行其教乃成也我

皇上躬行大孝竭誠備物孺慕同於虞舜三朝過於文王可謂通神明光四海者矣爲臣下者幸生

聖世其勉思夫立身事

君宜何如與孔子以孝爲至徳要道又曰教之所由生又曰天地之性人爲貴然則孝經性道教之書也中庸亦舉大孝逹孝然則曽子子思之傳皆本於孝與天子之孝以愛敬爲綱其目可得而臚舉與五孝自致養而後尢莫重於致哀致嚴曽子所謂民徳歸厚者固必本於此與其何以不愧於天經地義而自奮於至順之治多士研精孔鄭有日矣願統論其條貫樞要將敬聽焉問國家當務之急在知人安民百官得職斯萬姓防利古者咨於四嶽謀及卿士庶言同則繹罔弗羅眾人之耳目爲明逹之用然如臯陶謨言載采采蓋覆其事以求其人而人固有所以所由所安之不同若何而果得其眞與書又言愼簡乃僚蓋朝廷擇長官長官擇其屬擇之之法云何唐之陸防宋之曽鞏言之詳矣抑更有敷佐其說者否也夫文王之朝士讓爲大夫大夫讓爲卿古者讓而挽近世乃趨於競矣競端一開舉者與爲所舉者交私焉古今人絕相殊者曷故毋乃亷恥不興淸議或缺以至斯極與唐制常參官上後三日舉一人自代猶有讓道焉然特具文爾欲收實效何道之從我皇上念安民之要在擇大吏故嘗疇咨在廷訪求俊乂而諸臣往往所舉失實彌厪

宵旰之勞今欲洗心滌慮破除錮習何以去推諉之獘絕偏黨之萌何以立其誠使勿欺灼其知使必當試言之無隠

問興賢育才古今異道論者謂三代以後淳漓朴散鄕裏選舉或未出於至公不若一歸於學校科舉將聽言可以信行因文可以見道然與否與東漢以後策試孝亷有不中科而刺史太守免官者夫以實行取之而以空文試之得乎抑亦孝秀自名而未之學何以觧於閔馬父之譏也書言學古入官議事以制記曰學士冬讀書典書者詔之然則興亷舉孝與夫讀書窮理豈異人任乎自教術多闕人材呰窳朝廷郡國有一事諮問愕眙不知所出識者病之熙寧中程子嘗建議革末流之獘朱子師其意作學校貢舉議設徳行之科以齊其本又立分年試諸經子史時務之法使士無不通之經史而皆可用於世議未上聞而天下誦之今我

皇上崇儒右文終始典學而士之占一經以試於有司者往往未足以對揚休問今若仿朱子之議而行之意人才必鼓舞振作試條舉其說以對

問孔孟旣逺道在遺經漢初以來諸家專門墨守師說而未皆合於道千餘年間僅稱董楊王韓然亦尙多訾議要其傳經之功果可盡冺與至有宋濓溪特起二程承之橫渠太髙正防太虛不如周子太極山則並疑西銘其說何與共城之學貫徹天人或又以爲象數而岐之何也宋史道學傳備載程朱髙弟其行義可詳舉與朱子同時敬夫伯恭其羽翼也至於金谿陸氏論太極無極之防則抵牾特甚其同異之故可得而悉數與元時金華諸子得朱子之傳明初理學未墜河津澠池特爲正宗而余幹繼之讀書存疑居業三錄造詣何如與其後新防姚江獨崇象山之學防和髙陵無錫起而辟之皆名儒巨擘其源流可詳論與我

皇上纘尭舜之心傳周孔之至道士生今日必有能明諸儒體要者其分析言之將爲

黼座獻

問仰觀俯察爲帝王經世之大法司馬作天官河渠班氏益以五行地理自後或闕或詳何也古者以土圭測景其推歷本於章蔀紀元今裏差嵗差或有不合何與占候分野其說不同唐一行以山河兩戒云漢中分其果至當與宋元占天之家孰優孰劣今所用泰西之法詎不勝於曩代與至於冀州黃帝所都京師之地上應紫防邱濬謂地之勢以北爲極其可得而揚厲與五嶽之名古今不一四瀆之流分合不常桑欽酈道元之說亦有可言者與

國家設占天之官推驗災祥歷象其備員者率多庸瑣至於都防邊徼山川阨塞之數士大夫能心識口述者寡矣夫古者南正司天北正司地皆聖哲流亞用能絕地天通無蓋鰥寡今奚以無其人也將無儒者肄其文有司守其器道實不相謀與抑當飭海內髦士專心講習與夫崇效卑法儒者事也好學深思厥有源委便攄胸臆言其梗槪

己丑防試策問四道

李光地

問先儒論學之防一曰主敬二曰窮理三曰踐行此三者爲學入徳之方亦卽尊主庇民之道是故其敬純則所以不欺幽獨靖共夙夜者在此矣其理明則所以通逹治本周悉世務者在此矣其行粹則所以潔已奉公憂國體民者亦在此矣我

皇上學貫天人道符堯舜於近代程朱之書尢惓惓表章焉良以其標持敬以爲宗掲知行以爲要有黙契於聖神之心者也夫義理不窮則於聖賢精防古今事變不能知也踐履不篤則於特立獨行遺大投艱不足賴也然必先之以敬者何與敬爲知行根柢朱子論之詳矣而或者以析知行爲支離提主敬爲增添然則朱子之意其亦可尋源極委而親切言之與唐虞命臣必曰欽哉傳曰君臣主敬則敬之一言於事君尢所重易之幹三言誠坤二言敬程子又曰誠則無不敬無乃存誠者卽居敬之實與二字所以分合之防又何謂也夫修身致主同條共貫多士涵濡

聖澤數十年於玆所以講於儒先而爲自獻之資者必有在矣其抒所學以對

問周官之法溝洫以防旱潦委積以備凶荒蓋統天行人事之消息而爲之計意至周也我

皇上於河渠水利之要窮極精微曰者南北二河悉經聖謨指授濬渠修堤環千里水澤荒區淤爲沃壤矣又推之江浙列郡使大吏巡行相度因地勢髙下建閘啟閉潦有所泄旱有所資詩所稱原隰旣平泉流旣淸者何以加焉復以積貯爲生民大命常平之外又推行社倉之法無非所以責成有司加惠元元廣蓄儲而豫賑救也夫河渠之大者患其潰溢則隄防宜急小者慮其塡淤則疏濬宜勤常平之筦於官者則主守之出納宜嚴社倉之貯於民者則鄕正之選擇宜愼將無講畫之詳者存乎法行法之善者存乎人歟我

皇上宵旰民瘼慮周萬世而有司奉行良法未能盡著成效者何歟漢召信臣之水利耿壽昌之常平所以使民稱便者其要安在朱子之社倉行之數十年而一縣無憂荒歉者何道之遵也諸士異日皆有民社之責者其矢心竭慮以對

問經道污隆與世盛衰故漢唐宋明之興莫不惇尙經術所闗可謂重矣我

皇上所以尊經崇道者獨至而且篤信周程張朱之書以統壹諸儒之說經學之盛千載一時也夫經者天下之公理非一家之私言故有後人發明之功不可誣者亦有前人傳述之勞不可冺者考五經傳注朱子手定易詩二者而已夫京焦卦气孰與邵圖王弼淸虛何似程傳朱子宗程邵以作本義其視前儒淺深醇疵之致可以約略指歟齊魯韓嬰之詩不傳而毛氏孤行其說果盡孔門之舊歟考亭東萊之辧孰爲得失也餘三經者朱子未有成書而或者盛詆尙書古文以爲贗作訾議春秋三傳以爲謬於聖人之意至於黜儀禮疑周官莫不推之爲漢儒之過也夫禹謨伊訓說命傳道之書可得而詆與春秋三傳去聖最近可得盡訾與儀禮周禮周公經世大法可得疑且黜與漢儒守先待後之勤朱子蓋屢稱之後學紛紛之論其果有當歟夫溯聖經之源流辧先儒之同異信而好古以仰贊尊經崇道之化學者事也其敷陳所見於篇

問歷代史書多有律曆一志所以授人時而興王道也論者謂二事相爲表裏則然矣然其立法紛紛從來靡定至我

皇上歷數在躬聲律身度以故天官之職超邁古今其於律呂隔八之法圍徑之數莫不審究根源考定宻率誠千古疑誤至今日而始明者也夫歷法古稱地平今則曰地圓古立嵗差今則曰恆星行古推贏縮今則曰髙卑度古紀五緯順逆伏畱今則曰星輪非今之故爲異實測則然也其所以然之故可縷而指歟黃鐘律管司馬遷曰八寸一分班固曰九寸呂覽又曰三寸九分三家果不同與抑未嘗不同而其說各有當與胡瑗蔡元定知蔡邕圍徑之非其所定律管則仍徑一圍三之防率也不遇聖神孰審其眞與夫律曆二者皆生於算古算術有勾股有矢於以割圜測弧亦綦密矣今則有勾股直角又有鋭鈍二角而三角之形始全有綫矢綫在圜之中又有切綫割綫在圜之外而八綫之用始盡二者之算又皆歸於四率而比例以得之其理精防豈無能明言其致者與夫禮樂歷象儒者宜知九章之名列於六藝多士或言其理或陳其數以仰佐制作之盛焉

乙卯順天鄕試策問五道

韓菼

問古之治天下者莫不以學爲先務學也者所以學爲治也二典言堯舜之徳而所詳者皆其政事親睦九族平章百姓協和萬邦堯之所以治卽堯之學與輯瑞覲牧巡守考績封山濬川命徳討罪舜之所以治卽舜之學與傅說之告髙宗也曰斆學半曰事事乃其有備豳風無逸之誡成王也皆使之知稼穡之艱難意者帝王之學誠與韋布異必急所當務而措諸實用斯內外本末合一之道與我

皇上躬神聖之資孜孜問學講習勿替一日萬防措之宜也眞所謂聖性得之又加聖心行之以實而不以文者四海之內卽無由知

聖學之髙深而躬被徳化固知足以上接堯舜之心傳而嫓美於髙宗成王者矣顧聖不自聖猶若望道而未之見者則夫可以仰禆萬一者云何其可約略指與洪範九疇列五皇極而承之以乂用三徳正直之用一剛柔之用四蓋聖人撫世酬物因時制宜陽舒陰斂之妙用所以獨攬天下之威福者也而先儒以惜紀綱謹法度重典刑戒姑息爲人主之正直勇於救天下之獘果以斷天下之疑爲人主之剛不驕不侈虛心訪道任用賢傑爲人主之柔其義果足發明乎否與書曰稽於眾捨已從人又曰予違汝弼汝無面從求言納諌固人君之先務也而以次召對羣臣諮謀善道其故事亦有可以舉行而無獘者與先儒又謂人主讀經則師其意讀史則師其迹讀經尙書爲先讀史唐書爲首夫書以道政事固萬世不易也而讀史則於今可以佐

聖天子從容淸燕之覽觀者宜先何書與諸士講聞治道之要久矣其熟之復之各殫其所聞

問古之治國用分掌於三府而統之以太府經之以太宰以九賦斂財以九式節用而軍食不與蓋井田之民皆兵井田之賦皆餉兵食鹹足之道也自漢有水衡少府司農之職曁唐設轉運使宋置條例財用司言財愈急而用愈絀矣廼蕭何在闗中宼恂在河內當徵伐四方而饟運相繼卽唐之劉晏於用兵之時而能轉輸不竭者其斟酌盈虛固有道與抑其遺意猶有可踵行者與我

皇上慈元元不忍一夫失所間者軍旅數興日費大司農金錢而一不以及民恩澤甚厚惟是捐不急省浮費酌俸入覈經制而嵗登之額猶不償出也將何策以濟或以爲宿兵太多則浮冒宜核比者亦嘗淸軍伍矣芻茭糗糧以次核減而猶多煩費也得無節之之道已無可復講又或節者已至而生者猶未盡與歷代贍兵之法咸資屯田議者多以爲迂以其利積於嵗月之久難旦夕效也然趙充國之屯金城諸葛亮之屯渭濵鄧艾之屯壽春羊祜之屯襄陽皆烽火相望枕戈帯甲之區也且戰且耕卒以制勝豈昔人行之固別有道與抑今古勢異容有難行者與騎兵慓勁誠不可以耕若步兵若守兵若所汰之老弱月廩縣官而無事也去其伍籍又無以生也果可授地以屯與至夫中原曠衍之區誠多未辟之土或以爲師行供億蓋勞苦矣其猶有防閒者可勸之耕與議者又謂冶礦之利不加賦而用足得毋利一獘百徒煩擾百姓與夫利析秋毫誠非所以卹民生而崇大體若夫庚癸之慮亦所當未雨而綢繆也意必有不傷民不絀用可以生財之大道試條其可者

問致治之本首在安民安民之要莫先擇吏蓋以守令之職布上徳而逹民隠至重也漢宣帝加意吏治嘗曰與我共此民者惟良二千石乎有冶效者輒以璽書勉勵或爵至列侯猗與何風之隆也其致治良以此與我皇上撫臨宇縣子恵庶民凡縣令治行聞者得擢補臺諫而郡守之良者亦輒躋顯位所以重司牧而大激勸者尢非挽近世所能防矣往者尢簡愼其官非正途不與非待次不與非保舉不與所以卹民生而謹致治淸濁之源也間以軍興聼督撫大臣選授惟其才不惟資格尢見鼓舞人才登進無方之至意顧何道而使舉皆得人人皆稱職與夫安民之吏悃愊無華日計不足月計有餘而矯防者則以苛爲察以刻爲明一切取辦而民生重困得毋牧民之道誠在此而不在彼與古良吏皆良將才也如龔遂刺渤海張綱守廣陵虞詡長朝歌一時盜賊衰止潢池肅淸論者謂其才勇過人迹其行事惟循循然勸耕作崇教化一循吏之所爲將禦冦之策卽寓於撫民之內與今者瘡殘初起流散初集如秦楚江閩之交藩鎭所恢復督撫所招徠戶口不下數十萬我

皇上如天好生旣出諸水火而賜以矜全噢咻而雨露之惟守令焉是賴督撫所補誠才也賢也卽不以次何害萬一少有未當其別有司察之方與昔唐之盛時縣令皆命廷臣推擇又妙選京朝官爲刺史賦詩勞遣以寵其行今或者仿薦舉之法以嚴其官行召見慰勞之禮以作其气明賞罰以必其效寛文法以盡其才其果有禆於吏治民生否與抑倡率者果有在而未可獨責守令與多士試昌言之以爲國家愛養斯民之一助問古者道徳一而風俗同𨿽世異人殊作者之眾其相爲發明表裏如一家由虞夏以來可考而知也聖人旣往諸子各以說亂其宗而人心之禍亟矣夫學術之異同系世道人心之邪正試窮源溯流與諸士商質焉可乎蓋百家言黃老黃帝之書儒者不道顧今世所傳其防絕類老氏其諸老之徒爲之耶抑固其眞與楊墨無老子同時楊又師老墨蓋宗師大禹先儒謂孔子悖徳悖禮之訓已是辟墨潔身亂倫已是辟楊然與老子而後有法家名家旁出爲縱橫家然寖不顯獨莊子一出挾老氏駕楊墨竟爲崇尙虛無所自起其放何與莊老之言莫盛於晉佛書亦於時滋多特其言鄙陋爲莊老者不以助其師說而盡竄入釋氏之書以立之幟又所未觧也佛之講義旣盛尋又掃而爲禪學要亦淸談之餘習則莊老已盡亡而並於禪而儒與佛猶二也自宋蘓氏以儒佛爲同南渡後張子韶又陽儒而陰佛朱子斥之爲邪徑爲防溺爲甚於洪水之酷然則陸之學固亦有所自與子靜不言禪而禪機最深其離合出入之際能使人入其中而不知亦可直窮其根柢與明之儒者如敬軒敬齋循循然一於下學也自江門之學一倡儼然釋氏靜坐體究之說此固宋室之子韶而姚江特更揚其波與晚年定論一書謂朱陸始異晚同今考其年月絕相反其舛戾之故可得而知與名法家久不傳然如申商者豈不足濟一時非禪學比而朱子於永康之言事功又深辟之得毋王覇誼利之辧有在防防者與我

皇上表章正學罷黜百家扶道統而正人心度越千古也諸士必擇守之有素其著之篇將以知所向方問史有六家尙書春秋左傳國語史記漢書是已其後則歸之二家左傳史記是巳編年左氏家也紀傳子長家也各有優劣前賢評之詳矣抑有可得而推論者與編年之書自漢迄隋作者四十一家余失名者尙多有然則唐以前之史編年者眾耶涑水通鑑編年之總也而紫陽又別爲義例增損櫽括爲綱目表嵗以首年因年以著統大書以提要分注以備言一筆一削皆春秋之遺緒也後之儒者取宋元之史依仿其例則不逮逺甚且此固遊夏之徒所愼也而楊維楨著宋遼金正統辧甚惜當時修史者不能舉綱目之大義則其傳誠不可無續與或者又謂其書未易成姑如李燾之續長編者以待後之君子其可與世所稱二十一史皆史記家也而莫難於表志昔賢謂司馬遷功在十表班氏尙不通旁行邪上何與志之大原起於爾雅司馬氏曰書蔡邕曰意華嶠曰典張勃曰錄何法盛曰說皆志也而夾漈鄭氏謂盡爾雅之義者蓋鮮何與昔劉知防欲削天文藝文而增都邑氏族方物志夾漈又參以十五略得毋時異俗殊固可以意爲沿革增加而由今論之其不可闕如者又何也正史之外古者必有雜史參行如偏記小錄瑣言逸事之類作史者靡不獵其繁蕪要歸正道然則逸書之徴誠不可不廣與煩簡取裁自昔非一歐陽氏新唐書自謂文減於舊事詳於昔史通則謂宜隨世事之厚薄不必限篇第以多少又孰當與

聖天子操制作之權爲萬世法程憫勝國之事絕而弗傳將勒成書以示於後則講聞切究正在玆時故略舉所聞冀篤學嗜古心知其意者有三隅之發焉

戊午科順天武鄕試策問一道

韓菼

問司馬九伐之法所以聲有罪彰天討故徵之爲言正也自黃帝以來先正而後奇先仁義而後權譎然世傳黃帝有握奇文而孫子亦云兵以正合以奇勝豈王者有徵無戰之師亦不廢兵家權謀之用與間者凶渠肆逆

天兵所指底定可期而蜂結蟻聚之眾猶稽旦夕之誅則奮揚我武握奇決勝固亦貞正之借也新書云已二而敵一則一術爲正一術爲奇已五而敵一則三術爲正二術爲奇此奇正素分也然有謂大君所命爲正將所自出爲奇者有以合戰爲正後出爲奇者有以步爲正騎爲奇者其說果孰長與抑亦臨時制宜而後可以變化如環無端乎夫奇正者所以制敵之虛實虛實之不知無以得其情而制其命兵家以五間爲神紀其方略可得而言與古者軍中必有地利三人主逺近險易水涸山阻故兵法言地生度度生量量生數數生稱稱生勝孫子有地形篇又有九地篇今果何阨何易其要害之處云何深入宜何向何以攻其所不守何以使吾與戰之地不可知以多方誤之若此者皆避實虛奇正相變之大要也諸士試條若指掌畫若聚米以爲國家凱歌示喜偃武修文之一助

皇淸文頴卷二十四

欽定四庫全書

皇淸文頴卷二十五

策對

殿試對策

馬世俊

臣對臣聞治天下者當全盛之時而爲善建不防之計非破庸俗之論以鼓豪傑之心則其道無由昔唐太宗與房魏論創業守成之難易而曰與我取天下者知創業之難與我安天下者知守成之難周書曰若昔大猷制治於未亂保邦於未危今天下正所謂兼創垂之盛而持危亂之防者也人才不可謂不盛而未盡所以取才之方吏治不可謂不肅而未盡所以馭吏之道懲貪不可謂不嚴而未盡所以止貪之術俗尙亦數變矣而未盡所以靖俗之謀兵制亦甚精矣而未盡所以弭兵之要故有謂今天下爲已安已治遂可晏然無事者皆庸俗人之論也臣竊嘗見夫古來全盛之時不可以數遇而往往之所伏卽伏於其盛而又竊甞慕夫賈誼之策陸防之議蘇軾之對皆能舉一代之治而斷其何以治何以亂何以治而不亂何以亂而復治蓋有一代之治必有一代之才以應之臣有志焉而欲陳久矣今當拜獻之始豈可自誣其所學乎欽惟

皇帝陛下

翠嬀承符

紫微正象

協運而興辛壬肇四日之祥矣擬乎敬承之世豈止四百載而頌吾君之嗣實賴啟賢

體元以禦子丑正三才之統矣嫓乎中乂之朝何啻三十世而考昭子之刑咸稱誦聖

克艱厥後惇茂質於沖齡汝翼汝爲汝明汝聽濟濟然見安止弼直之休

無競惟人樹規於首出有輔有弼有疑有丞秩秩然成無爲至正之範今且

晉此多士

詢以綸言豈非已治而益求其治已安而益求其安者歟禮記曰文王以文徳武王以武功漢書曰功莫大於髙徳莫大於文周之興也先文漢之興也先武我國家文武並濟以有天下

太祖之肇基啟祚

太宗之積功累仁至於

世祖以沈毅之姿而兼以明斷之識以恢廓之度而兼以綏輯之才一年而平兗豫一年而下江淮一年而定荊襄一年而檄巴蜀不數年而五嶺望風滇南稽顙此開辟以來所未有之盛也天下文武之臣莫不願畢志竭忠以待用人才亦已輻輳矣而臣獨謂未盡所以取才之方者何也古者人才旣用而甞有末用者存於旣用之外故尙書曰有三宅有三俊而詩曰赳赳武夫公侯幹城今天下巖野川澤之中其隱然備公輔之器者誰耶泛然而取之泛然而應之又泛然而任之取之者不知其何以取應之者不知其何以應任之者不知其何以任欲兵則兵欲刑則刑欲錢谷則錢谷古之聖人一人止任一事者今則以一庸人兼之而有餘古之聖人終身不易其官者今則一旦應之而亦無不足是亦理之所難信也今卽不必用九品四科之制而州郡之薦舉將帥之徵辟似亦不可少也若乃掣籖而使按資而陞賢愚同科茫然無據彼論而後官量而後入獨不可稍存其萬一乎程才莫先於計吏而臣謂未盡所以馭吏之道者何也古者親民之官莫重於二千石有以公卿而爲之者唐宰相出爲刺史李泌常衮皆然若夫守令尢爲親民不可不擇今之郡縣官大抵如傳捨與民情漠不相接監臨使者顧盻威動所薦未必賢所紏未必不肖其趨謁勤者卽爲才其應對捷者卽爲敏則何若耑重郡縣之責外聽責成於督撫內聽考核於銓部而用唐虞三載之法以黜陟之彼監臨之所薦所紏不亦可以已乎且今天下可汰之吏亦甚多矣勢有不能盡汰者慮庸人之無所容耳夫不慮庸人之無所見而反慮庸人之無所容此從來之積也卽以今日之計吏言之亦莫亟於懲貪矣而臣謂未盡所以止貪之術者又何也凡人之溺於賕賂而不能脫者太抵有田園妻子之見以惑其中也故有昔居環堵而今則擁甲宅昔泣牛衣而今則列姬姜昔無半頃而今則連阡陌詰其所從來不貪何以有是耶誠能稍限其田宅媵妾之數而爲之禁其有敢於逾禁者卽坐以僭肆不敬之罪彼有私金於筐篋而受貪墨無恥之名𨿽愚者亦必自笑其所爲矣臣嘗見敗壊風俗之事必自卿大夫開之而後愚民從而效之此臣所謂靖俗之謀猶有未盡者巫風淫風有一於身家必喪今之卿大夫多爲淫靡無益之事煽惑愚民而後侲兒舞女之裝寶馬畫船之飾探丸跳劍之俠刺猴刻楮之巧靡所不至甚且富者必有術以求其貴貴者必有術以求其富而聖人馭富馭貴之權皆何所施乎今富者之必貴旣有嚴譴以禁之而貴者之必富獨相習而以爲固然如是而欲風俗朴厚敎化興起不可得也且夫天下馴服於敎化而不能變者無事則賴文有事則賴武今日師武臣之力亦可謂膚功畢奏矣而臣獨謂用兵𨿽精未盡所以弭兵之要此又非無說也處今日而欲如古者遂人治野之法酇長旗鼓之節藏兵於民則誠迂然必使兵與民習民與兵習一旦有事毋論兵勇於闘而民亦有各防其田疇廬井之心此不戰而自勝者也今則兵之所輕者民而民之所畏者兵一旦有事則民自爲民兵自爲兵天下未有民自爲民兵自爲兵而能久安長治者也宋藝祖畱意賞罰平蜀之役賞曹彬而罰全斌夫亦賞其與民相安罰其與民相擾者而已矣行間之功罪卽以此定之可也凡此者皆臣所謂當已安已治而亟亟焉爲善建不防之計者也𨿽然治天下有本有末得其本而治之則無不治矣所謂本者何卽

制策所云紀綱法度是也司馬相如曰風軌簡易易遵也湛恩龎鴻易丰也垂統理順易則也憲度著明易繼也甞取歷代之典章而考之其可得而損益者不過質文之異其尙耳不過隆殺之異其制耳不過寛猛競絿之異其用耳若夫紀綱法度者不可得而損益者也紀綱法度治則吏治以肅民俗以淳文徳於焉誕敷武功於焉赫濯創之有其基而守之亦有其漸者也紀綱法度亂則吏治以乖民俗以壊文徳傷於優遊武功失於爭競創不可以憲後而守亦不可以承前者也故曰紀綱法度者不可得而損益者也我

國家之典章至簡便而至精詳至嚴明而至仁厚似無以加矣而臣尢有進者唐貞觀時天子問山東闗中之同異而其大臣曰王者以天下爲家不宜示同異於天下裴度旣平蔡卽用蔡人爲牙兵而曰蔡人卽吾人今天下遐邇傾心車書同軌而猶分滿人漢人之名恐亦非全盛之世所宜也誠能盡捐滿漢之形迹莫不精白一心以成至治則贊贊者皆臯益之選也桓桓者皆方召之儔也將見江南靜橫海之戈而冀北息桃林之乘卽以躋於唐虞三代之盛亦何難乎臣艸茅新進罔識忌諱干冒

宸嚴不勝戰栗隕越之至【臣】謹對

殿試對策

繆彤

臣對臣聞帝王之統禦天下而綿歷服於無疆也必有其爲治之本焉必有其致治之要焉夫用人不可以不愼吏治不可以不淸賦稅不可以不均此三者固治天下之大端也而猶非其本也抑猶非其要也蓋所謂本者何也人主之一心是也所謂要者何也人主之以一心行仁者是也故仁以舉賢而愛惜人才則收用人之效矣仁以擇吏而澄淸吏治則成防潔之風矣仁以理財而撫循百姓則致丰亨之象而臻樂利之休矣唐虞三代之盛所以庶政畢修民生克遂而登上理者此道得也故善治天下者不恃有馭天下之術而恃有治吾心之道不徒有愛百姓之名而貴有愛百姓之實以是內之百僚有師濟之盛外之羣吏有防法之操上之府庫有充盈之積下之閭閻有康阜之風是堯舜三代之丰功茂烈不難再見於今日者也欽惟

皇帝陛下

鴻圖克懋

龍徳方升

孝思永言隆祖任母姜之尊飬

恵澤普被備文謨武烈之顯承

文教著日出之區

武功及海隅之表四方皆巳底定天下皆巳治安而猶聖不自聖進臣等於

廷而諮以用人擇吏之道足國裕民之方𨿽帝咨王訪寧有過歟以臣之愚陋非有藻鑑羣流之識何敢言人材之用捨非有封疆牧民之責何敢言百官之短長非有錢谷大農之計何敢言財賦之充詘然臣嘗聞桞宗元曰思惟報國獨有文章又聞歐陽修曰士患不見用及用也又曰彼非吾職不敢言是終無可言之日也今煌煌

淸問實式加之其敢不竭千慮之一得以對揚休命乎臣嘗緬懷上理追念先猷而知古帝王爲治之本無過內治之心而治心之要無過吾心之仁何也蓋有純王之心斯有純王之政言政之必本乎心也有闗雎麟趾之風斯可以行周官之法言心之可以立法故欲求國用之足未有不由民生之遂而可得也欲求民生之遂未有不由吏治之賢而可得也欲求吏治之賢未有不由用人之愼而可得也欲求用人之愼未有不由皇上之仁以立心而可得也惟我

皇上夙夜冰兢期於俊乂充廷亷能著績以裕國計而慰民生者誠莫逾於此矣伏讀

制策有曰國家簡任賢良以共襄治化必如何用當其才人稱其職此我

皇上辟門吁俊之盛心也朝廷選用人才非茍慕其才而富貴其身也殆將用其能以理不能用其明以理不明者耳其在詩曰菁菁者莪在彼中阿言所以長育人才之道也故方其未用也嘗患其多及其旣用也恆患其少與其用不足而後取何如多取以待用凡有人而不用與用之而不當皆可惜也故賢能不可不惜也以內而言之臺省之內升本以賢能而升者反逸之山林之內升而候缺不如遇缺後升久置之拾遺補過之列非無益也外而言之監司郡縣之轉遷亦以賢能而升者又畱以未竟之案有功而升者仍以有過而畱苛求於錢谷刑名之間亦巳甚也總之知人則哲惟帝其難必得知人之佐而行以保任之法然後眞才輩出矣【臣】每見今之在位者見一賢焉若親與邇不敢舉也見一不善焉若疏與逺不敢去也問其故曰避嫌也避嫌之念生而積行之君子壅於上聞矣臣故曰仁以舉賢則愛惜人才而可以収用人之效者此也伏讀

制策有曰貪風未息誅求下吏以奉上官遂至不肖有司私橫徵民生益困何法而可革其夙興言及此眞百姓之福也夫今日之百姓誠苦矣苦於有司之剝削也今之下吏亦苦矣苦於大吏之誅求也大吏之取於小吏必飾其名曰公費不知藏之私槖之中者爲公乎爲私乎有司之取於百姓者飾其名曰樂輸不知得之敲撲之下者爲樂乎爲怨乎臣恐𨿽文致其辭而終無以掩人之耳目也於是一田之入而有兩田之出使吾民曽不得賣絲而糶谷焉一定之稅而有無定之徵使吾民曾不得聚廬而托處焉耒耜方思東作而輸將不待西成使吾民曾不得水耕而火耨焉貪吏之一至於此民生安得不日困乎以臣計之懲貪之法不可不嚴也懲其吏之小者不若懲其吏之大者夫大吏之貪不止賦斂無度巳也其位愈尊其害愈大其害愈大而人愈不敢言卽有不畏彊禦之臣出力而排之不過舉其大槪而不能悉其實也莫如訪其貪之最者而懲之彼貪冒無恥止爲室家妻子計耳以今日居官之所得爲後日平居之所樂何憚而不爲之惟行漢世懲貪之法宋人禁錮貪吏之制彼又何利而爲此耶此非過於刻覈也蓋除吏之蠧也去民之害也殺一二人而天下皆生也是天下之至仁也臣故曰仁以擇吏則澄淸吏治而可以致防潔之風者此也伏讀

制策有曰國用浩繁繄惟正之供是賴乃催科不善者每昧於撫字玆欲使艸野免追呼之苦而度支恆足此以見愛民裕國之模也夫今之賦猶古之賦也今之民猶古之民也何以古則上有餘而下無不足今則上未嘗有餘而民又患不足豈非撫字催科之道得則俱得失則俱失者乎故善催科者必爲民治農桑焉必爲民廣畜牧焉必爲民緩刑罰焉必爲民通有無焉如是而民力裕矣民力裕而上之所求無不應矣不善催科者惟日夜取民之財窮民之力日削月朘寖以大窮將元元安所歸命防臣嘗觀小民之家其初牛羊菓蔬熙熙然若爲子孫百年之計也者一往過焉則爲墟矣再過三過焉則又爲墟矣問之其鄰或曰逃亡也或曰賦重而不能守也是非催科之所廹而然耶故撫字之道不可不講也惟

皇上豈弟之恩立慈恵之師使天下之爲吏者寓催科於撫字之中則上有倉盈庾億之慶兼撫字於催科之內則下有家給人足之風臣故曰仁以理財則撫循百姓而可以致丰亨之象臻樂利之休者此也然臣反覆深思欲爲

皇上更進一籌而終無易於仁以存心之爲要也書曰皇天無親惟仁實親又曰民罔常懷懷於有仁此之謂也【臣】艸茅新進罔識忌諱干冒

宸嚴不勝戰栗隕越之至【臣】謹對

殿試對策

韓菼

臣對臣聞帝王欲舉治天下之大法必先有以倡天下之人心夫心者萬事之權輿至治之根柢也世有百年必敝之法而有萬世可以無敝之心爲政而不本之以心𨿽舉唐虞三代之法施之而無一可古之聖王不能以身勞天下而惟以心勞天下其分猷布化則寄之百官有司其兼總條貫則付之紀綱法度而其子愛元元忠厚惻怛之實心必有餘於用人立政之外者以勸其羣臣之遞相倡也以率其下漸磨陶冶淬厲鼓舞務盡出其精白不欺之心以爲天子拊循斯民之具何者當興何者當革若何而可若何而否張弛寛猛休飬生息君臣相與早作夜思無往而不得其當由是衣食足而積貯充敎化行而獄訟息暴民不作兵革不試卽有水旱不時之虞無攺乎閭閻樂利之舊馴至四方從欲協和風動人事修於下天休應於上陰陽以和風雨以時則惟聖王能帥其臣以實心行實事之所致而非徒法嚴令具一切隨事補救潤飾吏治之所可防也欽惟皇帝陛下

得一居貞

兼三出震

定黜陟而澄吏治逺嫓云師龍紀之遺

因燠暘而念民依務協畢雨箕風之好

覃敷文敎而益講於道徳仁藝常使史誦詩士獻箴底定武功而不忘乎狝狩搜苗共美右騶虞左貍首淑問旣己揚於疆外

湛恩旣巳普於羣生庶績旣巳受成百神旣巳順職乃猶進臣等

親策之以府事未盡修和治道末臻醇備而欲防於仁讓之化休飬之澤審防度務設誠致行之源此眞公聽並觀懸鞀設鐸之盛心也臣請得而備陳之臣惟獄者天下之大命和气之所由致災沴之所由生也我皇上深矜庶民之不辜時沛更新之恩屢下停刑之令而且寛失出之罰重矜疑之典禁慘酷之刑所以戒枉濫者至矣而民猶或多寃者何也

制策曰引律多煩駁察誣良時見參奏臣以爲今日刑獄之刻正在於駁察苛於前而參奏隨其後也古之治獄者蓋使之議論輕重愼測淺深寛然得盡其心焉今自臬司上讞毋論或重或輕而必以駁察爲例有司苦於其上之苛刻繳繞也乃逆窺意指之所向而文致罪人之辭以求一當究之出於罪人之供者實非出諸其人之口者也而上下文移公名爲妥招夫招而曰妥是徒幸免駁察而不顧生民之命者矣臣謂宜少寛假臬司之參駁而第愼擇其人焉以寄一方之民命則庶乎其可也而臣尢有請者在減例而一從律古者律一成而不可變而復有疑有比是律之中已不勝其權衡變化而不必增例以預擬之也今常例之外條例日增徒使輕重上下得易以爲姦而巳矣且夫法亦顧用之若何耳劓刖椓黥蚩尢之刑而唐虞仍之不聞其或濫五刑三千法莫詳焉而周之中葉不聞其召祥刑之當否果不在法之詳略也又況今之律所謂以準皆各其及卽若八字之義亦巳盡乎小大之比豈猶不足而復議例乎恭惟

制策念積貯之當務而洞晰夫常平之設多屬虛文賑濟之恩奉行不實臣以爲今日欲行古者遺人委積之法則迂如近者頻下賑濟之令亦難爲繼欲仿古者平糴之制又恐有結糴俵糴括糴之若欲一恃於常平則出納斂散之不時蓄積之不實今亦旣見之矣而臣竊以爲今日惟社倉之法猶可行也誠各委一方之守令俾請其鄕之耆宿有才徳者勸民量輸其粟而時斂之而時出之少加其息以償腐耗其行之也以酇鄙而不以縣其主之也以鄕人士君子而不以官其勸之也以忠厚憯怛而不以督責苛急於以禦凶荒也其庶防乎若夫

制策所云耕九餘三卽有災祲而民不饑者此則足民之本計也臣謂今日足民之道有三曰減賦曰緩徵曰減餉今賦稅旣有定額似不可復減然古者十而稅一又或十五稅一三十稅一則今他省之額最輕者猶爲重也而江南一省之入至六百餘萬欠釐毫以上輙罪之及上計簿而欠者亦數百萬也此數百萬者民不敢欠而官不能有也則安歸乎夫徵發急則姦欺易生條目多則侵蝕難詰勢不得不議停亦不得不議蠲則曷若少畱有餘於民之爲利乎臣請卽一省以例其餘權其輕重茍有可少寛減者減之藏富於民卽余富於官此時務也緩徵之說諸臣請之數矣言之切矣

皇上亦欲行之再三矣而格而不遽行者以協餉之故則臣請言減餉之說古者一州之入必足當一州之出姑以戰國時言之飬兵百萬而不仰給於他國今天下大定而餽餉不絕如歲歲用兵竭中原民力之供輦輸於嶺海之濱絕逺不毛之地而所在雄藩大鎭外挾一二竄伏山澨之餘孽以自重而內以邀於

朝廷日耗司農不生不息之財以厭其子女玉帛無窮之欲此豈可爲繼而輙因循而不變乎臣請於兵之可撤者撤之其必不可撤者則畱屯田古者常且戰且屯今正當飬兵不用之時其力尢可用且往者兵在湟中則屯湟中在淮則屯淮在許則屯許在振武則屯振武在烏孫伊吾則屯烏孫伊吾安得借口無可耕之田乎或猶有不足則姑以近省之餉量給之俟行之數年佃作盛而軍實充乃盡舉協餉而罷之協餉停而徵可緩賦可減矣緩徵減賦而民有餘財則可以耕九餘三遇災祲而無菜色矣凡此數條臣敢因

聖策而盡其愚𨿽然爲政有本致治有要則臣以爲必先於倡天下之人心以實心行實政而後可也宋儒朱熹有言世有二敝有法敝有時敝法敝可救之以法時敝必變之以心今百僚師師庶事具舉然諸臣或畏罪之念重而踴躍之意輕功名之慮深而忠愛之誼薄推委瞻狥之情多而公忠任事之气少則或者禦臣之道亦有未至也臣謂宜推忠信以結之寛文法以優之破資格以異之丰祿餼以勸之崇尙聖賢之實學以砥其禮義防恥之防試以當世之要務以觀其經理才幹之實漸磨陶冶淬厲鼓舞而向之數條者可以付之其人有餘矣然其本要在

皇上之一心誠夙夜講學一本於戒謹畏懼之至意則徳業益充矣恭已出治而一將以吁咈咨儆之實心則萬防益勅矣側身修省齋居淵黙而一出於敬天之誠則嘉祥致矣冬寒夏暑祈福請命而實格以愛民之心則生飬遂矣此所謂以仁心行仁政而政成化洽無一物不得其所以進於古帝王協和風動之治者也臣艸茅新進罔識忌諱干冒

宸嚴不勝戰栗隕越之至【臣】謹對

第一問

萬松齡

通經所以致用治不本於經術非治之至者也虞舜咨牧曰食防維時洪範八政首食與貨豳詩言治田尢詳蓋農事之於治綦重矣先王體國經野其制備在周官太宰以九職任萬民一曰三農生九谷鄭司農謂三農者山澤平地固以地爲別矣然山澤之中難以種谷惟康成云原隰平地農民可於三處營種其說殆不可易而或謂上中下農夫三等以人爲別則非也禹貢則三壤以定賦雍州黃壤得土正色厥田上上冀州白壤厥田中中揚州塗泥故列下下而他州胥凖此矣孔頴達謂九州之內視地之肥瘠爲上中下三等以成貢賦之法其實一州之內亦有三等周禮一易再易之別𨿽雍冀間亦然而所授一夫百畆之田要惟以不易者爲凖爾雅之三田自一嵗以至三嵗曰菑曰新田曰畬所耕愈熟則得谷愈多上農夫可食九人遞減而至食五人勤惰旣殊則收效亦異故及時趨澤農民亟焉若夫井田之法一夫百畝夫三爲屋屋三爲井遂人凡治野夫間有遂遂上有徑十夫有溝溝上有畛百夫有洫洫上有塗千夫有澮澮上有道萬夫有川川上有路以達於畿九州之廣起於六尺經界正而爵祿可平三代以上之治所以廸斯民於康樂也至魯宣公履畝而稅春秋譏之何休注公羊謂井田之義在無泄地气無費一家同風俗合巧拙通財貨五者具備年丰裕阜民樂其業而頌聲作焉井田存而先王之澤未湮也周禮大司徒以土防之法辧五地之物生山林川澤邱陵墳衍原隰物各有所宜生分別五土視其髙下因地之利以爲樹植也以土宜之法辧十有二土之名物分野十二邦上系十二次相民宅而知其利害也以土均之法辧五物九等五物者五地之物九等者騂剛赤緹之類是也至載師所掌六鄕之外有九等之田廛裏場圃之類是也他若九土見於左氏九地見於太元名目𨿽殊而要不離乎五地九等者近是是載在經籍者固班班可考而班固之志藝文也農凡九家書百一十四篇𨿽出一家言而亦與經並列誠以農者民生日用之常經所闗爲至鉅也今觀於管子呂氏春秋淮南子等書言農事甚悉皆原本周官而多托於神農后稷之言以伸其說顧其法之最善者莫過於代田區田代田之法始於后稷甽長終畝一畝三甽一夫三百甽而播種於甽中嵗代處故曰代田畝欲廣以平甽欲小以深正其行通其風凡苗其弱也欲孤其長也欲相與居其熟也欲相扶故三以爲族苗乃多粟苗生稍長每耨輙隤土以附根比暑盛隴盡根深能風與旱其在詩曰或蕓或芓黍稷薿薿蕓以除艸芓以附根故薿薿而盛也漢武帝時搜粟都尉趙過行其法嵗收過縵田畝一斛以上善者倍之區田之法始於伊尹田長十有八丈分十有五町中間十四道其法有三等以上農中農下農爲別漢成帝時議郎泛勝之奏曰昔成湯時伊尹善區田敎民糞種嵗收粟畝百石勝之試爲之得四十石此見於諸子史傳以佐經之所未逮者又班班可考也自是而後有賈思勰之齊民要術李淳風又演之唐中和節有進農書之例宋景徳有農田勅之頒胥以農事爲兢兢我

皇上宵旰勤勞無刻不以田功爲念而又

特命儒臣編輯農書昭示天下爲閭閻久逺計是則井田𨿽不可復惟取代田區田之法隨地相宜審量而善用之以經術爲治術上追周官周禮遺意使民務本樂業衣食滋丰由是導之以禮義澤之以詩書𨿽唐虞三代之隆不是過也【臣】幸遭逢

聖世敢不抒所見以爲

黼座獻乎

第二問

萬松齡

自古名臣之進說於君者其大指所在要惟欲其君涵飬徳性以爲出治之本詳平政體以爲致治之方而巳古之君天下者堯舜禹三聖相繼同一執中湯以義制事以禮制心文王敬止武王執競而其時臯防稷契爲之臣伊萊周召爲之相上下之間交相儆戒者胥以懋修厥徳爲要故風動時雍之盛太和大順之徵非後世所可及誠以治天下有本焉本者何在端其心而巳三代而降急於言事功而緩於言性道此孔子所以小管仲之噐而荀孟不得並稱也𨿽然管子之言三本曰徳當位功當祿能當官猶有古官人之意焉而其言六務必以節用爲先亦不謬於食時用禮之指荀子之言三具仁義是矣而必繼之以威是假仁義之說以行其督責固王者所深惡也而曰欲王則王吾不信巳宜其所謂四齊一因任乎法而望民願俗美詎可得防孟氏旣沒董仲舒三策爲能獨見其大而其立說謂王者所爲宜求其端於天天任徳不任刑王者奉天以從事亦宜任徳敎而不任刑其言粹然一本於王道而矯戰國功利之習故後世醇儒必以江都爲稱首若夫鼂錯本學申商刑名故其上書以知術數爲先及選賢良所對三策以五帝三王五覇並論而其意指所向惟欲以覇術輔其君此則董子之所羞稱也嚴安徐樂皆上書言世務樂之意在於修徳瓦解土崩之諭足爲千古烱戒安之意在於捄而制度以防淫使貧富不相燿以和其心猶有一道徳同風俗之意焉至崔實所著政論指切時要而仲長統稱之荀悅作申鑑五篇有曰道之本仁義而巳五典以經之羣籍以緯之又曰爲政先屏四患乃崇五政皆淺學所弗能道誠有足采者焉自後貞觀之治號爲極盛一時房杜諸賢而外直言極諫有致君於堯舜之心者莫如魏徵十思之疏首曰見可欲則思知足夫君能窒欲則思過半矣太宗行其言不數年間時和嵗穰此仁義之明效大驗也司馬光五規之論終之以務實而致儆於忘逺元祐之政不竟其用良可慨矣其以十事入告者唐宋諸臣多有之如姚崇所論在先仁恕元微之所論在廣聰明範仲淹所論始於明黜陟終於重命令程明道所論始於朝廷終於鄕裏因時擇術言各有所當非茍而巳也而惟呂公著之十事曰畏天愛民修身講學任賢納諫薄斂省刑去奢無逸其義至純其詞至備可爲千古人君之凖則焉伊川有言曰當世之務所尢先者三立志也責任也求賢也而三者之中復以立志爲本紫陽封事有曰天下之大本心也其說𨿽平易無奇而臯防稷契之臣伊萊周召之相所以致君於堯舜禹湯文武者舉不越此而惟董江都正心以正朝廷之一言深有合焉此程朱所以直接孔孟之傳也彼管荀者覇佐才耳何足語於此防歐陽子云三代而上禮樂政治合於一知禮樂之外無政治亦可知徳性之外無事功矣我

皇上天亶聰明日躋

聖敬躬體堯舜之道而猶朝乾夕惕望臣鄰之弼直徳性日益醇政治日益洽風動時雍之盛太和大順之徵不難復見於

今也生逢斯世者何敢以三代以下之治上塵

天聽乎

第一問

朱荃

臣聞致治之君首以農事爲重欲興農事先勤勸課欲勤勸課先辧土宜蓋土宜辧而後樹藝成樹藝成而後民財裕先王體國經野之規莫大乎是然而陵谷遞遷古今異勢經書所載𨿽詳至於物土之宜而布其利則又在乎變而通之者矣粵考周禮九職自三農以迄閒民各職其業而農爲之首三農云者前鄭與後鄭說各不同一以爲山農澤農平地農也一以爲原農隰農平地農也按司徒掌葛以時收絺綌之材於山農徵艸貢之材於澤農援此以證則前鄭之說可信要皆以地別非人別矣禹貢之三壤蓋因水土旣平取九州谷土而品節之定爲上中下三等周禮之不易一易再易則以田之肥磽定授田多寡之數旣以均其賦稅亦以休其地力若爾雅之曰菑田畬田新田又以一嵗再嵗三嵗之異而命之者耳孟子王制皆言上農夫食九人下至五人蓋糞多而力勤者爲上農其次以是爲差與小司徒之上地家七人中地家六人下地家五人此爲人功彼爲地力各爲一義而其說正可兩存至於井田五義何休言之蓋詳曰無泄地气無費一家同風俗合巧拙通財貨以漢唐後地勢考之其法巳不可復行然善學古者不必泥其迹而未始不可師其意蓋泥其迹則𨿽先王之制適足以滋紛擾師其意則𨿽異同之論皆可以備參稽也五地見於周禮所稱山林川澤邱陵墳衍原隰者是而管子又有五粟五沃五位五蘟諸名九土辧於禹貢所稱白壤黒墳赤埴泥塗之類是而淮南子又有農土沃土滔土並土肥土中土成土隱土申土諸名九地詳於左傳異義所稱山林之地九度當一井藪澤之地八鳩當一井京陵之地七辧當一井淳鹵之地六表當一井疆潦之地五藪當一井偃瀦之地四規當一井原防之地三町當一井隰臯之地二牧當一井衍沃之地九夫爲井者是而揚雄太元經又有泥沙澤地沚厓下田中田上田下山中山上山諸名九等者上中下各三等卽據五地之內分爲九等而漢書敍傳亦有髙下九則十二土者卽十二分野之土而後漢書注亦云地有十二分按之於今正不必其盡合要皆辧方物土者所宜博考而詳究者也我

皇上情殷九扈念切三農勸課之

詔徧及閭閻然幅員旣廣五方之土性不齊是宜酌古證今辧其剛柔燥濕之宜勒成一書垂諸永久俾斯民鑿井耕田而共忘

帝力豈不休防

第二問

朱荃

百家之論政尙巳大抵言之得失視乎識之淺深而識之淺深又視乎學之純雜其以功利起見者才臣之言也以民社起見者忠臣之言也以義理起見者純儒之言也自古在昔不乏嘉謨嘉猷而惟六經之辭有純無疵此無他其本端耳管子以徳當位功當祿能當官爲三本以節用賢佐法度必誅天時地宜爲六務荀卿以仁義威爲三具以治法佐賢民願俗美爲四齊其言純雜互見而均有俾於治術要亦經之支流余裔也漢儒以董子爲最非鼂錯比錯之論兵事及言守邊備塞勸農力本剴切詳明皆合經世之務然所論列惟於利害加詳則猶是才臣而巳至其賢良對策頗近貢諛董子則於經術獨深天人之理見之眞而言之切觀其敷陳敎化推本王心道之大原出於天一語實開宋儒理學之先三代而還未易多覯若嚴徐之陳世務則等輩耳嚴安之論多本賈誼徐較警切亦駁而不純未足置優劣也仲長統稱崔實政論特以矯一時之荀悅申鑑五篇於政體爲詳今采入後漢紀及資治通鑑者乃其尢精要者耳唐室諫臣魏徵最著十思之疏尢切格心如雲思知足以自戒思知止以安人思謙沖而自牧思江海下百川思三驅以爲度思愼始以敬終思虛心以納下思正身以黜惡思無因喜以謬賞思無因怒以濫刑卓乎讜論與聖賢省克之功何殊太宗虛巳聽納以成貞觀之業實徵之力也宋則司馬光之五規分著保業惜時逺謀重微務實其議論詞意正與魏徵相埒責難陳善二子可無愧焉至於十事陳說則唐姚崇宋範仲淹呂公著李綱皆有之而範呂之言爲最著若夫明黜陟抑僥幸精貢舉擇長官均公田厚農桑修武備推恩信重命令減徭役此範所陳也畏天愛民修身講學任賢納諫薄斂省刑去奢無逸此呂所陳也論各不同要皆致治之模立徳之本若王安石亦甞以十事入告則意在要君𨿽經術紛綸可無取矣迨乎理學昌程朱出伊川言先務在立志責任求賢朱子戊申封事言急務者六而曰天下之事千變萬化其端無窮皆本以人主之心此則大儒之言體用兼備明徳新民一以貫之可與六經並傳豈漢唐諸子之所能及防【小臣】愚昧不能盡防羣言得失之故祗承

淸問撮其大略以對無任戰懼隕越之至

皇淸文頴卷二十五

欽定四庫全書

皇淸文頴卷二十六

議

修史議

施閠章

史不可一日無也良史才則曠世不多覯也左氏之後史漢並稱良史紀表志傳之體馬遷創始班固繼作其法遂不可易魏晉以還惟陳壽之三國誌歐陽修之五代史差爲近古然壽之短諸葛也比於雪怨而索米見詆抑又甚焉歐陽不爲韓通立傳蘇公亦甞譏之夫嵗逺則異同難明代近則恩怨多乖徴實則有目睫之虞矯誣則有人鬼之譴故以昌黎之才亦遜謝不遑史固難言防我

皇上天授亶聰祖經禰傳旣修

皇淸玉牒實錄又纂輯四書講義皇輿攷人物考諸書文治丕茂又將有事明史監前代之得失以信今而傳後誠盛舉也且勝國諸史未有不成於後王者逺不具論宋金遼三史元臣脫脫總其事而元史之成則宋濂王禕爲之今

國家膺圖秉籙三十年餘矣明史廢而不修後將何稽防而論之其難有八一曰考據後漢紀傳發源東觀梁陳二書父子繼成蓋創始者難爲功因舊者易爲力也明史如大政紀吾學編憲章錄諸書皆起自洪永訖於萬曆啟禎二朝信史闕然此考據之難也二曰裁制馬遷敍三千年事五十萬言班固敍二百年事八十萬言非固詳而遷略而多寡懸殊唐書修後事增於前文省於舊按明二百七十年紀表傳志動湏累尺繁則蕪雜略虞掛漏此裁制之難也三曰核實所見異詞所聞異詞所傳聞異詞有疑必闕古聖所稱前朝載籍佚於兵燹而子孫志傳類多曲筆鑑定衡平吾斯未信此核實之難也四曰定論議禮則子張桂而絀楊羅講學則禰紫陽而祧新建百喙爭鳴防成聚訟尢可異者楊左崔鄭黒白較如而三案旋定旋翻知我罪我志在春秋此定論之難也五曰門戶甘陵之部分自淸流蜀洛之黨成於賢哲明季門戶淸濁判然事異往昔然張湯以後賢不入酷吏寒暑筆端古今同嘆此門戶之難也六曰牽制古人修書出於一人之手成於一家之學班馬是也後此分曹共局是非抵牾議論蠭起腐毫輟翰相持不下此牽制之難也七曰忌諱事渉本朝崔鴻匿書不出因避唐諱百藥甘受世譏蓋文字常伏危機吹毛動成大戾彼亡虞之佐或以興秦吠堯之犬本以忠桀棄則失眞著恐觸忌此忌諱之難也八曰程限班掾承其父彪端緒積思二十餘年猶待女弟昭以卒業宋祁出守成都許以唐書自隨蓋以事在千古非可取辦嵗月也若急就之章繩以八法疾行之步律以采齊當不然矣此程限之難也要以作之者數人議之者千萬人嫺詞賦者乏史裁善記問者短筆札工捃拾者罕定識嚴綜核者少持平所謂擅三長而去五失蓋難之難者也

皇太子視學議

徐幹學古者釋奠有六凡釋奠則天子必視學始立學釋奠一也四時釋奠五也師還釋奠於學六也記曰凡始立學者必釋奠於先聖先師其行事必以幣凡釋奠者必有合有國故則否此始立學而釋奠也文王世子曰凡學春官釋奠於先師秋冬亦如之又曰天子視學大昕鼓徵乃命有司行事興秩節祭先師先聖周禮大胥春入學合舞秋頒學合聲此四時釋奠也王制曰天子出徵執有罪反釋奠於學以訊馘告樂記曰武王伐殷爲俘馘於京太室京鎬京也太室辟雍之中明堂太室此師還而釋奠也三代之時王子皆親自入學記曰樂正崇四術立四敎順先王詩書禮樂以造士王太子王子羣後之太子卿大夫元士之適子國之俊選皆造焉凡入學以齒又曰凡學世子及學士必時春夏學干戈秋冬學羽籥皆於東序故漢臣賈誼亦曰春秋入學坐國老執醬而親餽之所以明有孝也此三代太子入學之大略也東漢永平中元間帝數親幸太學行飬老禮而太子視學無文可檢唐貞觀二十年詔皇太子於國學釋奠先聖先師皇太子初獻國子祭酒亞獻攝司業終獻開元禮皇帝皇太子視學前一日所司灑埽學堂內外尙捨設大次於學堂之後守宮設皇太子次於大次東皆隨地之宜並如常儀尙捨設禦位學堂上北壁下當中南向監司設講榻於禦座之西南向設執讀座於前楹間當講榻北向尙捨又設皇太子座於禦座東南西向北上設文官三品以上座於皇太子東南重行西面北上武官三品以上座於講榻西南當文官重行東面北上設侍講座於執讀西北武官之前東向北上設論議座於講榻之前西階下典儀設版位於東階南西面執經於西階南東面侍講執讀執如意等於執經之後重行東面北上學生分於文武官之後皆重行北上設典儀位於東階之西贊者二人在南差退俱西向又開元禮載皇太子釋奠儀皇太子釋奠於孔宣父守宮設文武侍臣次各於便次之後文左武右又載皇子束脩儀束帛一篚五匹酒一壺二斗修一案三脡皇子服學生之服至學門外陳三物於西南少進曰某方受業於先生敢請見執篚者以篚授皇子皇子跪奠篚再拜博士答拜皇子還避遂進跪取篚博士受幣皇子拜訖乃出聞之先儒云古者天子視學爲飬老也𨿽東漢猶然自漢以來飬老之禮寖廢而人主之幸學或以講經或以釋奠蓋自爲一事矣皇太子視學之文見於經史略可考者謹條次之如右【臣】愚以爲三代皇太子入學親師之禮此太古久逺不可行於今者也開元皇子束脩儀𨿽近古然今日宮詹諸臣輔導皆有専責束脩之儀亦不必行於今者也惟開元禮所載皇帝皇太子視學釋奠之儀於今爲近誠考舊禮而折衷之裁酌損益成一代之隆儀舉累朝之曠典則於

皇太子飬正諭教之功未必無裨補萬一矣謹議

北郊配位議

徐幹學

康熙二十四年某月太常卿徐元珙條奏北郊之禮皇地祗位北向

祖宗配位當以西爲左東爲右請察政和禮攺正奉皇上面諭令學士【臣】幹學【臣】菼考論古時所行典禮撰擬以進者【臣】等竊思凡祀典有正位方有配位配位之左右不同正位向南則東爲左而西爲右正位向北則西爲左而東爲右【臣】謹案北郊配位自漢光武中元二年始地祗南向薄太后配位東設西向唐開元二十一年祭地方丘地祗南向髙祖配位東設西向此地祗南向居左之證也至宋政和四年用北墉答陰之義攺地壇向北配位從正位而攺故宋太祖位西設東向蓋地祗旣北向則配位以西爲上西方卽左也此地祗北向配位居左之證也明嘉靖九年建方澤壇於安定門外用宋舊制地祗北向則當以西爲左矣而其配位猶設於東與古禮不合

本朝因之未曾更正但明制配位止一太祖我朝三聖並配所設

祖宗位次尢宜詳爲考定今廷臣憚於攺作不考政和之禮托言地道尙右謂不必更張似非篤論其曰地道尙右者乃周禮注疏解左宗廟右社稷之義郊壇配位從未嘗以此爲斷【臣】謹案嘉靖祀典考云禮臣進呈陳設圖式方丘壇皇祗北向配位居左是嘉靖時尙左而不尙右明矣順治十四年禮部題請奉

安神主配享方澤禮恭奉

太祖配位於左

太宗配位於右是

本朝之制亦尙左而非尙右明矣蓋嘉靖議禮諸臣原知以左爲尊而禮官誤執以東爲左當是有司之過有待於

本朝釐正者也至有以社稷壇尙右爲言者【臣】謹案社東稷西異壇同壝主皆北向各自成尊其來巳久然魏晉社壇間或南向惟蕭齊武帝時何佟之建議社壇北向稷壇東向是稷爲配社之壇豈非配當在左乎唐開元禮太社太稷北向設后土於太社之左設后稷於太稷之左俱東向夫曰左則非尙右矣曰東向則在西方矣豈非以西爲左而配必在左乎宋政和五禮及孝宗時社稷配位皆西設東向以居於左明世宗實錄嘉靖九年正月亦有勾龍后稷西北東向一條惟防典所載東西方向稍異耳足知社稷北向則配位常在西方蓋𨿽與地壇之制不同其配位居左於理則一此正可以參稽而得者也若夫唐宋明郊社亦有三祖二祖並侑之禮皆以序設位一方不分左右莫若

降敕集議采用舊典無使

三後在天之靈稍有未安【臣】等淺學尠識仰承

明問不敢不以所聞具對謹議

祀地無配位議

徐幹學

【臣】幹學【臣】菼旣上北郊配位議復奉

皇上面諭朕考古制祀地不同南郊可不設配位否其采經史舊聞以對朕當詳思之欽此【臣】謹考易豫卦先王以作樂崇徳殷薦上帝以配祖考【臣】案孔頴逹云以祖考配上帝若周夏正郊天祀靈威仰以祖后稷配也配祀明堂五方之帝以考文王也兪琰云配以祖考如商湯祭昊天而配以嚳祭五帝而配以契也此言以祖考配天帝不聞以祖考配地祗也周禮大司樂明言澤中方丘之禮矣而注疏皆不言地之有配尙書召誥丁已用牲於郊牛二越翼日戊午乃社於新邑牛一羊一豕一【臣】案孔安國傳曰用牲告立郊位於天以後稷配故二牛也又王肅作聖證論以難鄭康成云召誥用牲於郊牛二明后稷配天故知二牲也又云社於新邑牛一羊一豕一明知惟祭勾龍更無配祭之人先王祭帝於郊所以定天位祀社於國所以列地利社卽祭地而祭地無配也詩序生民尊祖也后稷生於姜嫄文武之功起於后稷故推以配天焉思文后稷配天也昊天有成命郊祀天地也我將祀文王於明堂也噫嘻春夏祈谷於上帝也【臣】案雅頌諸篇明明有郊祀明堂祈谷之神而諸家不言所以配地可以知禮意矣太平禦覽晉起居注博士孔晁議禮王者郊天以其祖配周公以後稷配天於南郊以文王配五精上帝於明堂經典無配地文春秋左傳襄七年夏四月三卜郊不從乃免牲孟獻子曰吾乃今而後知有卜筮矣夫郊祀后稷以祈農事也是故啟蟄而郊郊而後耕今旣耕而卜郊宜其不從也【臣】案冬至之郊是迎長日報本反始之祭也啟蟄而郊在建寅之月是祈農之祭也后稷配天有此二祭亦不言配地公羊傳郊則曷爲必祭稷王者必以其祖配王者則曷爲必以其祖配自內出者無匹不行自外至者無主不止【臣】案此言郊之有配也何休雲天道闇昧故推人道以接之王者尊天而親地地不同於天義固各有在也禮記郊特牲帝牛不吉以爲稷牛帝牛必在滌三月稷牛惟具所以別事天神與人鬼也萬物本乎天人本乎祖此所以配上帝也郊之祭也大報本反始也【臣】案郊祀后稷以配天故祭上帝者謂之帝牛祭后稷者謂之稷牛參考諸書則稷之配天明矣而地祗用配不見於經三代而上言有配者曰天曰上帝而巳矣祭法有虞氏禘黃帝而郊嚳祖顓頊而宗堯夏后氏亦禘黃帝而郊鯀祖顓頊而宗禹殷人禘嚳而郊防祖契而宗湯周人禘嚳而郊稷祖文王而宗武王【臣】案虞夏商周郊廟之禮昭昭可據如此凡言郊者皆祭天之郊古無北郊之文自漢匡衡始稱南北郊也古者天子之社一在庫門內一在國外蓋未有以祖配者有則必見於經矣孝經聖治章昔者周公郊祀后稷以配天宗祀文王於明堂以配上帝【臣】案孝經無祖宗配地之文獨緯書鉤命決云郊祀后稷以配天地祭天南郊就陽位祭地北郊就陰位後稷爲天地主文王爲五帝宗是也此緯書之說荒唐謬悠不可信從邢昺釋孝經削而不取而賈公彥禮記疏引用其辭杜氏通典遂云祭地亦配后稷其實經無明文也孝經云嚴父配天不言嚴父配地也漢書武帝元狩二年天子東幸汾陰祠后土宣帝神爵元年五鳳三年幸河東祠后土元帝卽位東至河東祠后土成帝建始二年始祠后土於北郊永始三年復汾陰后土祠【臣】案漢世汾陰后土之祭總非正經起於方士巫祝防緯禱祠之術其配祭有無史記漢書並未之載不可得考獨魏髙堂隆云漢文帝初祭地祗於渭陽以髙帝配武帝立后土祠於汾陰亦以髙帝配馬端臨駮之以爲孝文時無祭地渭陽事杜氏通典亦言汾陰祠配髙帝不知其何所據要亦未可以爲訓也蓋古帝王郊祀之禮至漢世而黷亂詩書禮郊社之說至漢儒而紛紜故八神五畤之屬五帝六天之殊皆當以經正之者也文獻通考漢平帝時王莽奏夏日至有司奉祭北郊以髙後配光武中元二年祀地祗位南靣西上髙皇后配魏景初元年詔祀方丘所祭曰皇皇后地以舜妃伊氏配北郊所祭曰皇地之祗以武宣後配晉泰始二年定地郊先後配咸和八年立地郊以宣穆張皇后配梁武帝制間嵗祀后土壇上以徳後配陳武帝以皇妣昭皇后配北魏亦以后配【臣】案漢魏及南北朝祀地北郊往往以皇后配地稱地爲媼神其防巳甚則不如其勿配也三代之禮此時巳不可知而光武諸臣號爲通經者穿鑿附防茫無依據若果有祖考配地之明文豈肯捨先王成憲不一修舉因仍謬誤以貽譏後世防【臣】竊觀唐世以來天地或合祭或分祭𨿽未有無祖宗配位者而較之三代以前詩書所紀虞夏商周之遺去之甚逺宋元諸儒如胡宏王炎袁桷軰直云社卽祭地別無北郊之禮劉汝佳則言以皇祖配地祗於禮爲防其言皆有證據惟是事闗鉅典未敢輕議更易

皇上稽古定禮務求至當

聖諭煌煌眞足考三王俟百世非愚【臣】淺見所能仰測萬一玆承

明命謹據所聞以備采擇【臣】不勝悚懼之至

郊祀分合議

徐幹學

天地合祭始於漢元始中其後東漢建武唐天寶宋建隆迄於熙寧及明嘉靖初年皆因之而宋元丰之始議分祭也置局議定而後行然冬至親祀夏至但遣官行禮則地祗反不與親祀之典故元祐七年復議於南郊設皇地祗位至八年蘇軾引昊天有成命爲合祭明文發六議以難羣臣於時主分祭者四十人主合祭者殆百人紹聖三年遂罷合祭詔以夏至親祀北郊而卒未行也明洪武攺用合祭嘉靖中以給事夏言言分建南北壇然一祀之後並南郊亦未嘗親祭矣此自古郊祀分合之大凡也夫昊天有成命據國語爲祀成王之詩小序之荒謬朱子多駮之固不足以爲信矣而倡爲合祀之說者王莽也彼徒附防王者父天母地之文而遂以天地之大等之夫婦同牢之禮其爲凟侮不亦甚乎故合祭之非不待辧而自明也不合祀則宜用分祀矣然主合祀者固失而主分祀者亦未爲得也夫論一代之典者必期合於先王之制先王之制存於今者不出乎六經所記載也茍考之於經而未見其合矣而姑臆爲說焉以附之先王之制則無以服乎好異者之紛紛也故愚謂合祀固失然而分祀之亦未爲得者亦以其說之不盡合於經故也鄭氏祭法注禘謂祭昊天上帝於圜丘郊謂夏正建寅之月祭感生帝於南郊此圜丘方丘與南北郊之分地而祭者其說蓋本於大司樂不知大司樂所謂冬日至於地上之圜丘奏之則天神皆降夏日至於地上之方丘奏之則地祗皆出者蓋言樂作而天神地祗人鬼皆感而至猶書所謂虞賔在位鳳凰來儀百獸率舞耳於祭何與而妄增兩丘於南北郊之外此是不合於經者一也然晉太始間嘗並圜丘方丘於南北二郊矣後一襲用於唐而今竟罷之固知其說之無足據矣若夫郊之有南北則古今以爲得分祀之正而未有明其非者也匡衡曰祭天於南郊就陽之位也瘞地於北郊卽陰之象也愚考春秋書郊者以十數曰郊曰卜郊曰用牲於郊未有兼地言者亦未有以南郊稱者蓋王者𨿽父事天母事地而禮數則不同禮宗子祭父支子不得祭父而得祭母母卑於父也天子祭天諸侯不得祭天而可以祭地地卑於天也故曰祭帝於郊所以定天位也祀社於國所以列地利也古者無祭地之禮有祭社之禮寓地之祭於社而社之祭與稷並舉不與天對稱者尊陽抑陰之道也社有二王爲羣姓立社曰大社自爲立社曰王社大司徒設其社稷之壝又曰以血祭社稷則大社也封人掌設王之社壝軍旅宜於社則王社也王社設於宗廟之右而大社立於國中旣曰祭帝於郊又曰祀社於國一郊而一國則知大社之建不於北郊明矣郊特牲疏社祭一嵗有三月令仲春命民社詩甫田曰以社以方謂秋祭月令孟冬大割祀於公社三時舉祭不以夏則知無以夏日至祭地於北郊者矣此其不合於經者又一也案南北郊之說考之於經旣無其事祭社之說証之先儒五胡氏等言則歷歷不爽今若欲如古禮必廢北郊而復立大社於國中以春秋冬一嵗三祀之而不敢與郊並然後可以盡合乎先王之制而大服乎好異者之心然而古今異尙禮貴變通王者期於敬天奉地之無失則巳矣必欲取歷代之成法盡變之紛紛更作此勢之所不能也若世儒之論以兩郊分祀爲先王之制則然也是不可以不辧

皇淸文頴卷二十六

欽定四庫全書

皇淸文頴卷二十七

議

歷代樂章配音樂議【康熈二十年十一月十三日翰林院掌院問查歷代樂章

之配音樂者臚列成議】

毛奇齡

本月十三日承令查歷代樂章配音樂者詳覈舊文【謂樂章之見樂錄者】斷以已議某譾陋不能指析就裏且私宅並無藏書難借考覈但據臆見所及臚次成說以報眀問竊謂歷代樂章無不可配音樂者其樂章分部全昉乎詩而其所配之法則舜典詳言之若其歷代因革是非得失則歷代史書樂志自能備載他書冗雜皆非所據也大抵樂章分門祗有風雅頌三部而以重輕爲先後則其一曰頌其二曰雅其三曰風如樂部有郊社明堂太廟小廟諸室及雩祀先農先蠶朝日夕月太歳百神諸祀其樂歌宜凖乎頌蓋思文爲郊祀配稷之樂我將爲明堂配文之樂淸廟維天爲太廟樂載芟良耜爲社樂髙山載見昊天執競爲分祀諸室之樂閟宮爲小廟樂淸廟維淸爲歌詞桓勺般賚爲舞曲門部秩然西漢至武帝始定郊祀廟祀樂歌如祠太乙於甘泉爲祭天祭后土於汾陰爲祭地而其樂章則司馬相如軰所爲乃其詞全不頌天地祖宗功徳祗以齋房赤雁諸瑞應詩實之惟廟樂名安世樂詞有體要然其名安世樂卽房中之樂在詩爲風在漢後樂府爲三調相和歌詞諸樂専以此祠廟己爲不倫而後漢明帝卽又攺名郊廟之樂爲大予樂夫大予之名則何所據且反以雅頌樂名爲辟雝饗射之用則風頌倒置門部紊矣魏初令王粲作樂章原屬未備嗣後則得杜防所傳古樂四篇一鹿鳴二騶虞三伐檀四文王遂仿鹿鳴作於赫篇以祀武帝仿騶虞作巍巍篇以祀文帝仿文王作洋洋篇以祀明帝則全以雅聲作廟祀樂矣宋鄭樵曰淸廟祀文王執競祀武王皆是頌聲今魏家三廟全用風雅可乎其曰風者以騶虞伐檀𨿽雅聲實風詩也晉初權用魏樂比之周室之稱殷禮止更定樂章而宮懸如故苐其樂章則較漢魏爲整備有夕牲迎送神饗神降神諸歌而六朝因之宋加登歌及頌太祖配位之樂並五方帝樂齊又攺爲肅咸引牲嘉薦昭夏嘉胙昭逺休成及諸祖宣烈配饗凡薦豆呈毛升壇還殿諸歌又較整備但周頌升歌祗歌淸廟徹祗歌雍祗歌二詩漢初此意猶存故迎神曰嘉至皇帝入曰永至皆有聲無詩此後歌愈繁樂愈雜其去古愈逺若梁代樂章則武帝自爲之將南北郊明堂及太廟三朝樂歌盡攺名雅如皇雅諴雅類則頌聲盡亡且卽以雅詩爲天地太廟君臣人鬼通用則失之尢失矣北齊北周大禘圜丘五郊諸祀皆用周禮九夏之說多以夏名隋亦因之不知諸夏本雅詩用之朝防宴饗國語所稱金奏肆夏天子所以饗元侯也且其詩已亡全不是頌後儒誤以思文執競時邁三詩妄實之耳至唐則槪攺曰和有豫和順和諸十二名宋則槪攺曰安有髙安靜安諸十二名而歐陽修修唐書樂志誤以宋時十二安次苐與唐相凖亦以豫和爲祀天順和爲祀地永和爲享廟肅和爲登歌以次分用而唐時所傳樂章自中宗以後凡昊天五郊二丘太廟社稷先農先蠶祈谷雩祀朝日夕月蠟百神昭徳皇后廟隠太子廟九宮貴神諸樂歌皆雜列豫和肅和雍和舒和諸詩每祀皆有其名但不全用耳且尙有福和升和歆和延和同和寧和諸名在十二和之外與樂志不合而宋十二安以祭天爲髙安祭地爲靜安祭廟爲理安天地宗廟登歌爲嘉安云云而景祐中又攺定其名增誠安儀安等十四名後又增淑安柔安諸名爲皇后禮儀而英宗光宗諸朝又代有抵牾如正安曲爲太子王公出入而有時用之爲郊壇亞獻幹安曲爲帝升降而有時用之爲壽王上壽至建炎初則盥洗升壇進舞望燎皆奏正安八壝升降還位盥洗皆奏幹安全無定準明則參酌乎和安之間郊廟用和朝饗用安多不過九曲皆太祖親制之𨿽成祖世宗亦多更定然皆用詩詞與朝饗雜用金元曲子稍別至今太常亦尙有沿襲其文者此則頌詩一部爲歷代郊廟樂章之所彰彰如也至於元旦大防冬至初歳小防饗射賔客及上尊上壽食舉與黃門鼓吹軍中短簫鐃歌諸樂章則之雅如鹿鳴燕享瞻洛朝防四牡遣使天保上尊出車奏凱車攻大閱斯幹作室湛露元旦大防彤弓重臣専徵其門部本自備具故魏初食舉奏杜防所傳鹿鳴四篇大和中左延年祗傳一篇以爲元防之奏所謂東廂雅樂而晉後各造樂章名爲四廂樂歌梁更爲三朝雅樂歌則皆名雅惟唐初朝防元日冬至慶賀皆奏破陣樂慶善樂悉有歌詞而其歌者則每雜先代淸商巴渝入破排徧水鼓子婆羅門諸曲髙宗時有淸樂有燕樂開元後有散樂於是分雅俗二部皆非古音至宋則列朝朝防及禦樓回仗上尊冊寶諸樂章皆短歌惟六變一曲稍曼然猶五字長古詩也逮元明而全用曲子凡朝防萬壽侑食諸樂𨿽亦有聖安治安等曲然別有曲名如水龍吟新水令沽美酒千秋歳類其詞最俚初尙有本曲音節至後則音節亦失較之唐之俗部猶下之矣若橫吹鐃歌則本屬二樂而合用之𨿽舊云有簫笳者爲鼓吹爲朝防燕饗乘輿鹵簿之用有鼓角者爲鐃歌爲祠兵振旅飲至凱旋之用然其說未確漢作鐃歌一十八曲魏後則各取其調以誦美功徳列代皆然使用之鹵簿與軍中馬上則鐃吹有之從未有歌其詞者是𨿽有誦美而亦安所見故明王景擬朝防樂章亦仿鐃歌爲嘉禾進黃河淸諸詞是鐃歌亦朝防燕饗之樂宜與四廂樂歌三朝雅樂同列觀唐樂亦有淸商巴渝諸樂皆有歌有吹可驗也若橫吹則軍中鹵簿本皆通用然與朝防燕饗反無渉漢和帝時有隴頭黃鵠諸詩梁有企渝瑯琊王鉅鹿公主慕容捉搦諸詞多用北調故唐時軍中樂承北魏北歌名眞人歌皆馬上之聲取其雄悍其樂章名有曰慕容可汗吐谷渾部落稽鉅鹿公主白淨王太子企渝類多本六朝而詞不甚傳若宋時則合黃門軍中而全以詩餘調爲之有導引六州十二時三名凡車駕出入朝饗冊寶及命將出師皆用之元明則全用曲子亦謂之鐃吹曲然皆雅部至於風部則卽周之所謂縵樂散樂者漢魏後有相和歌詞吟嘆曲四弦曲平調淸調瑟調楚調大曲淸商曲詞江南樂上云樂諸樂章而唐名淸樂有法曲道曲商調天寶樂曲新曲如涼州伊州甘州類皆用五七絕句而宋時淸樂則槪以詩餘雜體爲樂章所稱大晟樂府是己明則教坊承應如鼓子詞雜劇爨防凡宮中所奏皆是特前代淸樂亦多奏殿庭後魏孝文取淸商樂爲燕饗之用而隋文亦更造樂器審定律呂名淸商署唐時如勤政花蕚諸遊幸李龜年以新聲雜進而宋時賞花釣魚亦每以新詞被樂皆可見也此則樂章之大凡也至若樂章配音樂則舜典詳言之如曰詩言志歌永言者則但作詩而吟詠之以成歌是也曰聲依永則遂以歌而被之五聲防爲宮或爲商皆得以聲依之而於是曰律和聲則合十二律以和其聲或合黃鐘之宮防合夷則之商而於是曰八音克諧夫然後以金石絲竹八部樂器倚而成曲則以樂章配音樂者一在審聲一在定律一在制器所謂審聲者何也凡有字必有聲如宮聲宮字吟在喉間便爲宮音此字審聲也至通句吟之倘徵羽字多則宮字之轉須入輕淸以從徵羽此爲句之審聲而合觀其詞防爲宮用防爲商用倘爲商用則又將酌之重輕淸濁之間而使宮不函胡羽不狄殺而歸於商調則又爲曲之審聲此卽樂記所謂聲相應故生變變成方謂之音者蓋調𨿽一定而曲有轉圜所謂以有定之調押不定之音是也【防調之法詳竟山樂錄】乃宋儒謂協律祗以首尾定調如關雎關字是無射調字則結尾亦用無射調聲收之葛覃葛字是黃鐘調字則結尾亦用黃鐘調聲收之七月流火七字是淸聲調字則結尾亦用淸聲調聲收之信然則起調用字收調用聲旣已不倫且起調之字亦多有不得通處如庾信創周樂章爲五聲調曲其宮調曲以气離淸濁割一句起則气字非宮音而魏徵虞世南爲唐造五郊樂章首章名黃帝宮音其肅和章首句曰眇眇方輿則眇字亦非宮音全然不合況唐詩中如甘州羽調伊州商調嘆疆塲宮調之類其首字皆不如所言蓋起調與收調皆當審聲如甘州羽調則起調之聲當以羽始而結尾亦以羽聲收之但論首調不論首字庶爲得之且協調有不止首字者如樂苑有思歸樂本商調曲也而次首犯角如意娘本角調曲也而誤入商調若祗論首字則安有全首誤犯之事乎且詩之配樂不同有先詞而後聲者如唐李賀作申胡子篥歌賀但作詩初不自知入何調使朔客吹之謂合善平防劉禹錫造竹枝詞亦只作詩按其音中黃鐘之羽是也有先聲而後詞者如魏杜防播鹿鳴騶虞四詩先有調法遂作於赫巍巍四詩以代之漢鐃歌朱鷺上陵一十八曲原有樂錄然後魏更以楚之平戰滎陽等晉更以靈之祥宣受命等是也有調同而歌異者如吳聲西曲同是淸商調詞而吳聲爲吳音其歌緩而淸西曲爲楚音其歌狄而急是也有歌同而調異者如宋鼓吹曲同用導引六州十二時三曲名而大饗所合爲黃鐘宮山陵所合爲正三調神駕還宮所合爲大石調是也有歌調同而詞曲不同者如橫吹梅花落有五字有雜言而江總爲七古散樂淸調平調有單章有復解而李白淸平調爲七絕是也有曲調詞俱同而樂部不同者如七月一章時爲豳風時爲豳雅明君詞一首時爲閒弦昭君時爲上舞昭君是也有一句而數歌一章而數歌者如淸廟一唱三嘆則一句而歌四句唐詩入破三疊則一章而歌三章是也有曲調之中有倚歌曲調之外有送聲和聲者如孟珠靑陽度爲倚曲采蓮每句送舉棹與年少二字歡聞歌每章送以歡聞否三字襄陽蹋銅鞮和云襄陽夜來樂神功七徳舞和云秦王破陣樂是也有無詞之樂而不歌有有字之樂而仍不歌者如宋儒謂笙詩無詞六朝東西廂作樂皆有先後雜弄而無樂歌宋導引曲給之鹵簿則不歌明鐃角引聲俱有曲詞然未嘗歌是也其配樂變化不可一例而要之以文成曲以曲成調以調成樂全在五聲五聲不備不能協律故自周迄今調有時闕而聲終不闕如周禮祭祀祗用宮角徵羽四調而無商調然商聲自在也隋唐以後定二十四調但有宮商角羽四調而無徵調然徵聲如故也其無商調則以周王木徳惡商金之尅其無徵調則以徵屬夏火忌陽火之泄而要其聲則歌曲所及無時不周故司馬君實謂近代無徵音並無角音而朱子非之謂無徵角調非無徵角音也若謂隋時無宮聲以其無君明末無角聲以其無民則皆屬附防不稽之談𨿽見之史書而倍徵其妄天下有五聲闕一而可以成調者乎且亦何能闕其一也若夫審聲在定律舊以十二管定五聲之轉五聲配幹十二律配支旣有定位復爲旋宮國語所謂立均出度者而郊祀廟祀大饗朝防則各以其宜施之如天神用圜鐘地祗用函鐘類漢時李延年略論律呂爲八音之調而張華荀朂軰多所論列然當時所傳四廂樂歌祗用黃鐘太簇姑洗蕤賓四律而不及其他至隋唐宋元則用簫管防律去其不能協調者於六十調中減爲四十八調又減爲二十四調而二十四調之中又並其髙宮與中管者而減爲七調此卽國語七宮之說而今時用之然則今時之去古樂未嘗逺也自儒者不察妄論律呂必謂古時宮調與今不同不知五帝殊時不相沿樂唐虞金石原不可考於今日況定律在聲旣得其聲則金石𨿽變其聲則一如必拘扵古而妄議今樂之失則唐時分雅樂俗樂番樂三部初未嘗不貴雅而賤俗及其後番樂最難習俗樂次之雅樂最易遂以番部伎爲坐伎俗部伎爲立伎樂工肄業者坐伎不通然後發爲立伎立伎不精則使習雅樂此豈賤古樂而貴挽近哉誠以雅音失傳𨿽有弦鞀行綴肄習其間徒應故事而不必有所用心故也故定律之法自司馬班固京房以後歷代儒臣皆有論說而皆不可行如律管長短班馬不同上生下生諸家各異杜防紫玉不能鑄鐘荀朂張華終昧管籥隋萬寶常善講尺度而律法不著宋範鎭房庶單辧黍粒而施用全乖至魏漢津竟欲量徽宗中指以定黃鐘則可笑孰甚昔人云智者造律明者聽律愚者算律自宋元至今儒者論樂動輒算數全不曉以律作度量而反欲以度量作律辧秬黍考管籥凖尺寸定絲毫著書盈尺而皆無一可裨實用故驟繙其書而算數滿篇毫糸秒忽觸目皆是者其書必不通夫黃鐘與宮聲圜取皆應𨿽有定音亦屬大槪原未有膠固泥執彊立一聲以爲此黃鐘者夫樂以人聲爲主假如歌者矢聲旣從喉出契音收韻亦復重緩不可謂非黃鐘之宮而被之鐘石與一定黃鐘稍有參間則將硬守一定任其參間乎抑將圜轉取應變調而從其聲乎此甚明之理也況同截一管長徑厚薄皆己齊一而聲多不齊同治一鐘銅齊觔兩皆相準一而聲必不一妄云黃鐘之弦其絲八十一黃鐘之鐘其銅十二觔究之蠶繭濕硝炭彊弱勢必不等況繇此而太簇之弦太簇之鐘以遞相準求其次第圜轉一如其算此必不得之數而欲以此定律此豎儒之所以見笑於神瞽也蓋定律有三一用金石一用弦索一用簫管杜夔以金石定律京房以弦索防律荀朂以簫管定律而予謂金石必不可定律者夫樂之有五聲七均十二律也非謂一曲可用一聲一調可用一律也一曲之中而五聲相逐七均相轉十二律相周始可成調若用金石則金止一聲石止一聲百叩不能變亦何以知此爲黃鐘此爲太簇此爲姑洗蕤賔哉故六朝得周景王無射鐘樂官以無射笛龡之不相中反中夷則又西廂鐘有古夷則鐘以夷則笛龡之不中反中南呂是二鐘與笛皆下二調求其故而不得謂是宋泰始中使張永鑿去銅多故其調嘽下夫鑿去銅多則其聲當益輕淸乃猶下二調則不知未鑿銅時其調之相去何許而反云去銅而嘽下以文其不合之故此大謬也故杜防鑄鐘在晉巳不能用而宋時李照楊傑専攻鐘律乃先儒謂李照爲景祐造鐘太常歌工病其太濁歌不成聲私賂冶官暗減其銅齊使聲稍淸然後略葉歌音而照卒不知楊傑爲元丰造鐘欲廢王朴舊鐘樂工不平一夕私易其鐘去而傑亦不知然則金石之不足慿如此故胡瑗阮逸攺造鐘磬處士徐復笑曰聖人寓器以聲不先求其聲而更其器其可用乎乃說者謂以弦定律當勝於金京房造七均琴彷國語立均出度之說其琴用十三弦第一弦乃全律之黃鐘也以後十二弦則由黃鐘起至應鐘每律爲一弦欲取其聲則分刌其弦而柱以榰之如瑟然當時卽以此爲定律之法且五聲七音皆見於弦從來論律不及七音故隋時制樂卽牛何妥蘇防軰自稱淹博尙驚疑其說與鄭譯爭辧卽鄭譯初間亦不曉七音且考之樂府鐘石律呂皆無變宮變徵名色故七聲之內三聲乖應及得龜玆人蘇只婆彈胡琵琶者其人從突厥皇後來入中國聽其所奏一均之中間有七聲問之曰西域習傳調有七種以其七調較之七聲防若合符於是以七音之說而更立七均均立一調遂爲七調合之十二律每律有七遂爲八十四調其調至今用之則是諸調之作皆從弦始可知也特五弦之琴必加二弦始成二變旣不能使七音一气環轉且絲有彊弱時有寒暖气有燥濕一弦之張早晚各異正聲變聲隨時取凖卽欲取準亦必借管笛之吹以定之故京氏七均琴本準黃鐘而範曄云弦有緩急並有淸濁欲定黃鐘非管莫準則是定黃鐘者仍借乎管又何如直用管而不用弦之爲愈也蓋定律之始在管黃帝使伶倫伐竹斷竹兩節之間以爲黃鐘之宮而虞舜作韶以簫定律謂之簫韶故八音之器各有變制而管獨不變今之管卽古之管也其小變者曰笛卽古之篪也其兼乎竹者曰笙卽古之笙也朱晦庵謂管律以中聲爲定但講周尺與羊頭山黍𨿽應凖則然不得中聲終不是也大抵聲太髙則噍殺太低則盎緩以此求中庶防得之而蔡元定謂欲求聲气之中莫若多截竹筩以擬黃鐘之管更疊以吹則中聲可得此爲直截之法故黃鐘九寸原屬後儒臆說不必卽與古先王樂律相合必不得巳而用其法則截十二管而以黃鐘之管定十二律之中聲旋卽以每管之體中定每管之中聲中聲旣得則取十二管通之其黃鐘管以中聲爲宮者卽以中聲上一字爲大呂之宮與大呂管之中聲相合則卽黃鐘一管中巳具有七管之宮圜轉相應而其他五管則從此加進不必全用大抵人聲有限其至髙至下至淸至濁無有加於七管之外者蓋樂止七宮宮止七調調止七管如國語伶州鳩對樂但稱七宮而隋後八十四調止用七調此自然之數非有所矯揉而後然也至於制器則統以八音虞書戞擊鳴球篇巳略盡之如雲戞擊鳴球搏拊琴瑟以詠者球爲石琴瑟爲絲此堂上二部器也下管鞀鼓合止柷敔笙鏞以間者管爲竹鞀鼓爲革柷爲木敔爲土笙爲匏鏞爲金此堂下六部器也如是而位置亦見矣漢後屢爲增益八部秩然如方響水盞不越金石箏築笳篥仍是絲竹簧土嘂無非匏土雞婁板拍依然革木況後人所制反有絕勝前人者𨿽宮懸與登歌鼓吹諸器皆有象數位置凡簴案多寡東西次第歷代爭論紛紜不決然亦但約略大槪不必穿鑿如郊祀廟祀則皆有古制可考不甚相逺惟雜樂則各自增減如晉後四廂金石用之大樂而淸商三調則雜弄幾行樂器幾種歌弦防部送弦防部皆歷歷可記卽明代承應攛掇亦明載笛防板防戲竹幾韸子幾杖鼓防且宮懸幾面鐘磬幾簴或左或右皆有一定然亦稍作按驗略爲部署而其事畢矣是何也則以所重不在此也宋樂志云論樂者不論聲而論器今太常雅樂器具在也試入觀之其鐘磬塤篪之形羽籥干戚之制何嘗不古而聽者不知爲何聲作者不知爲何樂寧不知今世所傳之器之適用而昧者必謂古爲雅而今爲俗雅者當尊而俗者當擯則試思大輅起於椎輪龍艘生於落葉其變使然也古者以俎豆食後世易之以桮盂古者簟席爲安後世更之以榻桉𨿽使聖人復生不能捨桮盂榻桉而復俎豆簟席之舊也且孔子曰放鄭聲亦惟其聲可放故放之若論其器則鄭器猶周器也亦安有捨周制而別爲溱洧之鐘簴也哉故以今器而奏古聲卽爲古樂以古器而奏今聲卽爲今樂師延播鞀鼓未是那詩泰始拊泗濵原非大夏茍欲用管則但多取今管而審其聲之協律呂者卽欲用鐘亦苐多鑄今鐘而擇其聲之協管笛者而由是而推之絲匏土革隨器審音亦隨音相器而樂庶幾矣所云以樂章配音樂者亦大槪盡此矣至若樂章有舞曲則舞時所歌也其在舞前與舞後者謂之階步其在當舞時者謂之舞歌故漢有武徳舞歌詞六朝配廟皆有樂舞歌詞北齊有武徳昭烈文徳宣政文正光大諸舞周有山云舞皆有詩唐奏武文二舞有七徳九功上元而宋明二舞有元徳升聞天下大定表正萬邦車書防同諸舞皆有詩然皆仿武樂六成爲之特舞曲則郊廟大饗三朝可並用與樂詞不同其他雜舞若鐸舞鞸舞皆所執器如籥翟之類而皆有詩如巾舞以衣拂舞以袖鏇舞以鏇杯槃舞以杯槃戴竿舉榻舞以戴竿舉榻今樂府有鞸舞歌詞巾舞歌詞杯槃舞歌詞及蓮花鏇舞歌戴竿舞歌諸詩皆可驗也但其所舞亦皆有定數𨿽庭陳百戲然亦非漫列者今天下大定功成樂作考訂鐘律正在此時苐太常舊部未經諳習凡一切篇什增損簴植沿革宜因宜攺不敢妄論祗就明問所及樂章之配音樂者而竊議如右謹議

三老五更議

張廷玉

【臣】伏思三老五更之名始見於禮經蓋古養老尊賢之禮也考養老之禮如王制內則所云則虞夏殷周皆然又云五帝憲三王有乞言則伏羲神農黃帝以來巳然是其典爲最古至所云食三老五更於太學天子袒而割牲執醬而饋執爵而酳冕而總幹是其禮爲最隆我皇上至道在躬式稽前典以三老五更之禮下詢甚盛心也顧禮待人行事因時起【臣】妄參臆議以爲未可舉行者約有數端蓋

皇上至徳淵懷聖不自聖何難屈禮臣下但

天子有所施必令臣下有可受如所云袒而割牲者其始親袒衣割牲以爲俎食也執醬而饋者其繼執醬以饋熟也執爵而酳冕而總幹者旣食畢又親執酒以酳口且又端冕舞位而以樂舞侑食也禮如是不已重乎古有斯禮而今未行似非

皇上殷殷復古之意如特行此禮度臣下誰敢受者此其難行一也漢宋均曰三老乃老人知天地人之事五更乃老人知五行更代之事者各以一人爲之所謂知天地人之事者蓋上通天文下徹地理中察人倫三者明一亦已難矣況兼之乎所謂知五行更代之事者如伏羲以木徳王故風姓代之者火也炎帝以火徳王故曰炎帝以火紀官代之者土也黃帝以土徳王故曰黃帝之類此非洞逹天人之際孰能知其所以然者惟其有如是之徳是以天子隆以賓師之禮三公九卿皆在執事之列今此禮果行必求其人以當之竊思致事諸臣及現在居職者誰克任之恐

皇上卽下明詔而其人必悚惕慙惶而不敢應此事之難行二也考漢以李躬爲三老桓榮爲五更魏以王祥爲三老鄭小同爲五更周武帝以於謹爲三老其時五更無人苐未審諸公如前所述之三老五更果克副其名而無愧乎圜橋觀聽漢明帝時極盛然先儒胡寅譏桓榮僅能授經章句不知仲尼修身治天下之微防故所以輔翼其君者徳業不過如是觀先儒之論是桓榮猶不免譏評下此者何足以當鉅典三也三老五更之名𨿽見於樂記祭義文王世子諸篇不言何代如以爲虞夏殷周皆然則二帝三王大經大法載於尙書二典三謨不見有老更之名如以爲惟周有之則保息養老見於司徒獻鳩以養國老見於羅氏以財養死政之老見於司門三百六十如是之詳且悉何亦不載有老更之名【臣】愚以爲養老之禮古時典制可稽至所謂三老五更者疑屬漢儒附防此其事未可盡信四也是以唐宋至今己千餘歳此禮未曾舉行卽本朝

世祖

聖祖

世宗皇帝重道尊

師明經造士事事度越前古而扵老更之禮亦未之及蓋以典至古而禮尢隆名實難副倘有幾微未稱不愜觀聽則必滋論議之端豈不防

至尊而羞大典乎此事似應停止舉行不必

勅下廷議【臣】謹陳管見伏惟

聖鑑

皇淸文頴卷二十七

欽定四庫全書

皇淸文頴卷二十八

疏

進呈大學衍義疏

熊賜履

經筵日講官起居注翰林院掌院學士兼禮部侍郎教習庶吉士【臣】熊賜履謹

奏爲進呈大學衍義以

聖學以光

聖治事蓋致治惟在力行而修身必先窮理我

皇上遜志典學單心基命與商宗周成後先一揆【臣】濫竽禁籞備員勸講猥獻芹藿之忱少效涓埃之補竊惟大學衍義全體大用之書也宋儒眞徳秀書成表進辭曰使吾君之心炳如白日於天下之理洞若秋毫𨿽共兜雜進於堯朝豈魑魅能逃於禹鼎又曰爲人君者不可以不知大學人君而不知大學無以淸出治之原爲人臣者不可以不知大學人臣而不知大學無以盡正君之法至哉斯言聖人弗易矣明太祖允其臣宋濂請命大書於廡壁朝夕觀覧嗣是列辟俱寘之講筵奉爲筮鑑誠以是書洪纖包舉法戒具備千聖授受之眞百王化理之要蔑有能外焉者矣玆【臣】等仰遵

前防翻譯繕寫恭呈

乙覽伏乞

皇上邃宮之中淸燕之暇

注意存省

畱神翫閱務期洞厥微奧措諸施爲則內聖外王之道修己治人之術寧俟他求焉仍請

敕下【臣】衙門防付剞劂廣行頒布俾八旗子弟誦習講求眀體逹務備

國家異日之用則正學表彰人才熾盛

君徳日進於髙明而

盛治丕臻於光大矣【臣】等不勝拳拳之至

歲終彚進講義疏

陳廷敬

康熙十六年十二月十五日經筵日講官起居注翰林院掌院學士兼禮部侍郎教習庶吉士【臣】陳廷敬題竊惟積日月而成嵗不巳維天合經史以爲功其勤者聖蓋典學行政道本相資溫故知新事須交盡我

皇上亶聰亶明之資實由天授好學好問之篤度越前王出臨正朝則躬理萬防深居大內則潛心羣典隆寒盛暑不廢丹鉛綴衣虎賁皆通章句逮扵講幄尢切皇情每當敷奏先從

天語發揮凡有咨詢迥出諸臣意表兼之虛懷若谷溫語如春講畢有再拜之儀特防

賜免頻年有便繁之錫更荷

重頒此皆亙古所未聞而今玆所始覩者也【臣】等叨預顧問之榮班愧乏涓埃之微助嵗華欲滿舊例宜循其四書講義己扵康熙十四年閏五月遵

防先期彚進今將講過通鑑講義繕寫裝潢題明進呈伏願

聖心折扵誦讀之餘發揮於施行之際文武之道備在一人堯舜之治永傳萬代矣【臣】等不任諄切之至

進呈刋完日講四書解義疏

陳廷敬

康熙十六年十二月十八日經筵日講官起居注翰林院掌院學士兼禮部侍郎教習庶吉士【臣】陳廷敬題【臣】等於康熙十六年三月十三日恭侍

徳殿進講防

皇上面諭四書巳經講完講章應行刋刻欽此【臣】等叨塵法從日侍

經幃伏覩

皇上聖躬親講典學彌殷

天語下詢訪道愈篤凡在六經諸史靡不極意研精至於四子之書實備百王之道比年以來次第進講歷寒暑而罔間積日月以成編固已體驗於

宸表抑且發揮於政治除按日進覽年終彚呈盡在禦前時厪

睿照乃者思垂永久

親降綸音爰令校刋宣布中外竊惟

皇上聖學崇深眞足超軼往古【臣】等經術淺陋曷克仰助涓埃顧鄒魯之大義微言炳如星日而師儒之參稽互訂著在簡編嘗慕宋臣以半部佐君先明敬信莭愛願學朱子以四字入告亦曰誠意正心卽致斯世於治平不外明徳新民之理而使吾

君爲堯舜敢忘責難陳善之思仰惟

宵旰之勤勞不輟

宮闈之誦讀永光典訓示則臣民【臣】等謬效編摩復加刪潤校鋟成帙裝潢進呈惟我

皇上常垂乙夜之觀存諸幾席允懷千聖之道如晤羮墻將見煥四海文命之敷萬世光華之治【臣】等不勝區區之意謹具題恭進以聞

翰詹謝

恩疏

韓菼題爲

聖世文治光昌教思廣育儒林寵溢恭謝

天恩事竊惟聖人以作君而作師合道統爲治統要在文思光被教澤深長故九徳采於虞廷三物興扵周禮乃自詞曹之設本以儲養羣材端尹之司亦嘗遴簡妙選而寵榮徒寄訓誡罕聞要未有揭聖學之精微煥斯文之宗主天言包括如八卦之蕩摩寶墨光華倍五云之絢爛曠乎萬古慶始

聖朝恭惟我

皇上

徳縱自天學稽扵古心勤宥密靡不廣運旁通極建中和咸克兼總羙備蓋性天之奧卽布爲萬殊故翰墨之工皆歸於一貫江山輝映已徧畱碧落之題卿尹翹瞻常拜舞紫薇之字而詞臣淸切

宣賜尢多咸拱作堂顏珍爲卷軸頃復

眷念蘭臺祕省人才端在濯磨芝苑仙班大冶須加陶鑄

特召大學士【臣】玉書【臣】賜履曁吏部尙書【臣】廷敬至乾淸門出

禦書道徳仁藝四大字

賜翰林院徳業仁義四大字

賜詹事府更

虛懷下詢商酌當否【臣】玉書等咸各贊嘆謂渾涵足蔽夫萬言精切適宜扵兩署旣自然而不可易亦極至而無以加乃

命頒賜【臣】等衙門【臣】等防捧自

天仰答無地竊思道與藝合而徳備業隨義盡而仁全我

皇上集往聖之大成以曲成萬物挺

一人之先覺以覺羣迷尋又

恩賜題辭闡揚厥防字字抉可聞不聞之祕言言示此心此理之同緬昔朱熹之作箴不逢聖主豈期

帝歌之結契錄此嘉言【臣】等𨿽列宮墻僅習章句未能知味徒爲飲食之人昭若發防頓開日月之照從此西園東壁矢朝夕於曩編秋實春華交悚惶於岐路至若龍騫鳯舞如覩神禹絳霄之碑

墨妙筆精逺過太平玉堂之額莫能名象總屬化工謹當金碧雕鎪雙懸公更復貞瑉摹勒永寶萬年【臣】等不勝踴躍歡忭之至爲此合詞具奏恭謝以聞

禮部謝

賜訓敕士子文題明頒發疏

韓菼題爲恭承

寶訓戒飭黌宮祗領歡騰遵

防頒發事先該【臣】部等衙門防覆準直撫李光地疏恭請

禦制教條發直省學宮奉

防依議【臣】部尋請

皇上萬幾餘暇煥發天章更求

禦書【臣】部恭行國子監及直省一體勒石各學奉防候防頒發各欽遵在案今月十九日吏部尙書【臣】陳廷敬左副都禦史【臣】勵杜訥編修【臣】查升恭捧

皇上親書

禦制訓飭士子文一道交【臣】管衙門者竊惟學校乃明人倫之地士習爲正風俗之關恭遇我

皇上秉聖人在位之權爲萬世斯文之主加養而加教作君以作師久覃恩於正人心尢倡化於端學術凡玆撫【臣】所請早在

睿照之中恩許

天言惠玆多士

玉音初下率土巳切翹瞻

寶翰今頒羣蒙頓開聾瞶字字若春溫而秋肅言言挾雷動而雨施大書特書逺追虞夏典謨之訓心正筆正嫓美黃炎云穗之章煥日月之光華增宮墻之羙富不特一時寓恥且格之妙用抑亦千秋立賢不肖之大防【臣】等伏讀不禁歡欣鼓舞之至謹遵頒發

前防恭行國子監摹勒上石辟雍之鐘鼓從玆一新圜橋之聽觀日將萬計俟搨善本上呈

禦覽行【臣】衙門轉頒各直省督撫照式酌量一體勒石學宮可也爲此題知

翰林院落成謝

恩疏

張廷玉爲恭謝

天恩事干隆九年十月南書房承

防重葺翰林院落成車駕臨幸錫宴送大學士掌院事鄂爾泰張廷玉進署以張說東壁圖書府五律爲韻賦東字音字二首勅諸臣各分一字賦詩又

賜【臣】鄂爾泰【臣】張廷玉

禦書二額懸於院署閱日又奉

防朕幸翰林院旣與大學士等用張說五律字分韻賦詩顧人數爲字所限編檢庶常吉士皆不獲與因復爲栢梁體朕倡首句俾人賦一句用聯上下之情欽此伏惟

殊榮賁於冊府

睿藻輝煌

愷澤沛扵詞林

恩華稠疊曠千秋而紀盛偕庶尹以騰歡欽惟

皇上

濬哲性成

欽明光被

接羲軒堯舜之統

徳乃日新

掞星雲河嶽之文

聖由天縱璿璣斡運際甲子之重開寶籙迎祥繼雍熈之累洽丕煥右文之典用彰稽古之榮繄是詞垣素稱淸秩本崇政集賢之重地沿邇英麗正之遺規朴斵宜勤棟隆惟吉爰頒

防命俾予鼎新井芝栭欝虹梁之特起璇題寶畫揭鳯榜以髙懸亭號瀛洲眞成方嶠地連華蓋名稱玉堂屬廣廈之初成展鉤陳而夙駕

帝車紆軫光臨奎壁之垣日晷騰輝彩徹臺階之次鵷行雲擁屹

黼座以中豹尾星陳啟瓊筵而肆設云璈錦瑟聆廣樂於鈞天翠釡金罍酌衢尊扵丹地

摛章寵示韻分燕國之篇染翰聯吟制仿西京之體金聲玉振集條理之大成乾端坤倪冠苞符而首出鐫諸琬琰掩八伯之咸歌逖考縹緗陋三侯之成詠斯文極盛振古希聞【臣】等幸遘

昌期叨塵祕省仰

王言之鄭重勉效論思誦

睿制以驚惶多慚寅亮戴

巍巍之至徳莫申天保報上之忱思藹藹之吉人共志捲阿來遊之盛寵深逾分感極難名凡玆與防諸臣共喜普沾

異數在昔纈袍蓮炬尙焜燿於曩編與夫玉署金鑾苐鋪張於往載豈如

今日覃被

恩施尋巢猶記鳯池同荷需云之渥釋屩甫來蕓館均瞻復旦之華拜稽竊附於歌虞醉飽還逾於宴鎬波添瀛海

恩重鼇山惟當共贊夫休明冀以稍酬於

髙厚所有感激微忱理合公同具疏恭

謝伏乞

聖鑑施行

札子

禦制論詩發示覆奏札子

李光地【臣】李光地謹

奏本月十六日傳示

禦制理學論一篇湯泉應候詩一首【臣】反覆奉誦切惟易曰窮理盡性以至於命蓋事物之理卽吾心之性也吾之性卽天地之命也然欲盡性至命者必自窮理始此大學之教所以先於格物也世儒言理者傷扵繁碎故防拘牽文義摭拾名物而不知防通於性命之眞言性命者渉於空虛故防直指人心好言超悟而不知實驗於事理之著是皆不能合內外之道而得聖人之指也我

皇上推極理之本原至於天命率性而以格物致知窮其至理之當者爲盡性逹天之路蓋合大學中庸首章之義而一以貫之不但朱子宗指不爲俗儒曲學所亂【臣】愚謂聖人復起不易斯言矣嘗觀朱子平生著書最重者大學大學之說最要者窮理百餘年來陳獻章王守仁軰破除窮理之論而易以認天理致良知之說故士無實學而世無實用辟之者又但滯於名物粗淺文義支離之間亦安能有以正之哉

皇上此論宜刋示萬世以廓淸洙泗洛閩之統緒現在刻朱子全書大學己將告竣【臣】謹請以

聖諭一章特系大學之後其於道術人心誠非小補湯泉詩情意懇惻音節髙妙蓋

聖心無日不與天地民物同流故觸景怡情莫非眞機之所濬發非學士詞人敢望其規制也【臣】愚素不能詩然生逢唐虞成周之世飽聆賡歌雅頌之音勉索枯腸奉揚

聖作鐘鏞之下雜以鼃黽其爲顏厚何如惟冀

皇上恕其老朽荒拙不勝幸甚

請刋通鑑

聖論札子

勵廷儀奏爲

禦覽通鑑旣防

頒刻謹呈

聖論並請發刋垂訓萬世事欽惟我

皇上道貫千聖學統三才躬先覺以牖民觀人文而成化萬幾宵旰之暇猶復好古敏求於經史性理諸書無不乙夜披陳丹黃手勘尢以通鑑綱目法戒攸關凡禦筆防定之處義例著明條分縷晰其間流傳謬誤防字簡錯落一經校正炳若日星眞

內府之祕編史家之寶籍業防

頒付撫【臣】宋犖照式刋刻仰見我

皇上大公垂教之聖懷至深逺也抑【臣】更有請者【臣】父勵杜訥於康熈二十四五年間恭侍

皇上禦防綱鑑大全及通鑑綱目全編敬聆

聖論記注成書舉古今治亂之源人事得失之故忠孝節義之隠禮樂制作之微一一闡發精深品評確當爲儒先所未及並謨典以不刋𨿽經奏準

頒發史館而臣庶士民無由得見【臣】伏思詩書六藝折衷端在於聖人彞訓萬年敷言必本乎

皇極惟

聖謨之昭布斯大義之宏宣今

禦筆防定校正綱目全編旣付棗梨請並將

聖論刋列其上俾覽者觸目警心震聾發瞶上識聖天子建中立極之本下識人心天理是非善惡之公不惟一世之訓行相率於無偏無黨卽萬世子孫黎庶亦咸知大中至正之則於以植綱常而厚風俗

皇上之教澤與天地無疆矣

回奏樂律札子

張照

伏防

天語垂問古樂今樂雅樂俗樂之變律度量衡之曷由同樂音樂字之本末同異編鐘倍律及有設而不作之故【臣】章句鯫生不學操縵其於律呂目剽耳食而非有眞得於心承

問茫昧震懼失圖切惟古樂自周而廢仲尼以前魯猶守之季札觀樂載在左氏迨師摯適齊在魯者亦遂淪墜論語所記記樂亡也魏文侯與子夏問答語在樂記時去師摯適齊未逺列國猶有吉光片玉至於七國入秦而澌滅盡矣𨿽然觀子夏言樂與音相近而不同則知樂之與音猶識之與性性不離識不渉識識不同性不異性樂不離音不渉音音不同樂不異樂識在則性固無所虧音在則樂亦無所闕性𨿽無虧而必俟空有雙融始能見樂𨿽無闕而必俟欲淨理純始可作縦使搏拊考擊之法笙鏞鐘鼓之制於今冺焉而宮商角徵羽出於天然非人力之所得與則豈世代今古之所可殊古樂安得而亡況黃鐘之管曽經

聖祖仁皇帝考定而樂器制度散見於經史者猶可沿流以溯源哉惟在人存政舉而已樂經曰以樂徳教國子中和祗庸孝友以樂語教國子興道諷誦言語以樂舞教國子舞雲門大捲大咸大防大夏大濩大武【臣】聞之師曰體中逹和所謂至徳也敬業有常所謂敏徳也仁孝友悌所謂孝徳也此與師氏之教同養士之本也興者於物興懷道者自述其意所謂詩言志也倍文曰諷以聲節之曰誦所謂歌永言也發端曰言答述曰語所謂君子於是語於是道古也雲門以下黃帝至周歷代之樂也蓋樂徳則以理義養其心樂語則以聲音養其耳樂舞則以舞蹈養其血脈古人所謂以樂教者如此所以聲音之道與政通也後世不知樂爲教之事故其職領於有司而己學士大夫鮮有知者其精微之防不傳而徒索之鏗鏘莭奏巳不足以和神人況太常工人記其髣髴用之郊廟者存什一扵千百耳其施之民間日用莫非子夏所謂及優侏儒猱雜子女則其所化之民所成之俗當何如耶此固有教養億兆之責者所爲蒿目乎斯世也然則三代以下非古樂之不可復特無復之之人耳得其臣如萬寶常如蔡季通者又不用於彼時若我朝

列聖相承功成治定恭遇

聖祖仁皇帝心契天地之祕手握聲气之元考定黃鐘正歷古之訛謬則又有

君而無臣迄於今普天之下雅頌之聲未作而淫樂鄭聲亦未放此我

皇上所爲撫世而興嘆也溯自列國時古樂旣廢俗樂繁興桑間濮上之音流入宮掖左氏所稱撞鐘舞女吳越春秋所載越夫人教舞史記所載優防優施之屬自朝廷以至閭巷以娛心志以恱耳目莫不用是惟郊廟所用則略存古樂之鏗鏘百姓不得而知則謂之曰古樂亡也亦宜非樂亡也樂教亡也使鏗鏘之節同於古而卽可謂之古樂則孔子不當云樂云樂云鐘鼓云乎哉矣使器必蕢桴土鼓歌必鹿鳴四牡而後可謂之古樂則孟子又不當曰今之樂猶古之樂矣孔孟之言必同而無異則古樂在今匪存而匪亡斷可識矣迨漢髙祖入秦有制氏者世隸太常記其度數叔孫通因之制爲漢樂髙祖好楚聲唐山夫人爲安世樂實楚聲用之房中安世樂秦名壽人或曰卽關雎之度數至文帝時以奉髙祖祠廟而楚聲又混入古樂矣漢武帝以謳者李延年爲協律都尉造新聲制樂章述己功徳陳之宗廟爲太一天馬等歌汲黯諫丞相公孫氏斥黯誹謗先儒以古樂之亡斷自漢武焉嗣後俗樂音節盡入古樂如油入面越世愈久愈不可考歷代𨿽欲修眀無徵不信人自爲說莫能斷其是非史氏但以用之宗廟朝廷者曰古樂雅樂其𨿽在朝廷而本出於里巷者謂之今樂俗樂依古有雅樂部俗樂部前明以來亦有太常部教坊部其源流沿革文𨿽煩而亦具有條貫濂溪周子有言樂聲淡而不傷和而不淫入於耳感於心莫不淡且和焉淡則欲心平和則躁心釋此數語者狀古樂之音最爲明盡夫目之司視也口之司味也凡悅目悅口之物未有不敗道而傷生何獨於耳而有殊故凡樂聲激烈慷慨流蕩靡曼則耳必悅之若淡且和何悅之有古之作樂於以養徳後之作樂於以悅耳所以三代而下朝廷之上奮然欲正樂復古者屢矣而卒不能者蓋以反乎周子之言而未嘗於此加之意歟至於度也量也權衡也皆本於律尙矣黃鐘爲聲气之元象數之本度量權衡皆於是受法度量權衡正而人生日用萬事筦焉

皇上深惟事本而期四海之同誠立政之要也按漢書律者分寸尺丈引也本起黃鐘之長以子穀秬黍中者一黍之起積一千二百黍之廣度之九十分黃鐘之長一爲一分十分爲寸各自其十以陞扵引而五度審矣量者龠合升斗斛也本起黃鐘之龠用度數審其容以子穀秬黍中者千有二百實其龠以井水凖其槪合龠爲合十合爲升各自其十以陞於斛而五量嘉矣權衡者權重也衡平也銖兩斤鈞石也本起黃鐘之重一龠容千二百黍重十二銖兩之爲兩二十四銖爲兩十六兩爲斤三十斤爲鈞四鈞爲石歷代諸儒考古制者胥以此爲鼻祖焉夫黃鐘元聲自在天壤而造律之尺難得其眞蔡元定律呂新書所載有周尺漢劉歆銅斛尺蔡邕銅龠尺建武銅尺魏杜防尺晉田父玉尺姑平古銅尺汲冡玉律尺劉曜土圭尺劉宋錢樂之渾儀尺後魏元延眀尺後周玉尺梁景表尺隋開皇水尺五代王朴律凖尺宋和峴尺李照尺胡瑗阮逸尺鄧保信尺大晟樂尺共二十種其同異則宋史詳之至於量周制則見考工記防氏爲量章漢制則見漢書律志至梁陳則以古升五升爲一斗後周獲晉古玉升仿其制頒天下徑七寸一分深二寸八分重七斤八兩以彼時官斗較之多三合四勺隋皇以古三升爲一升大業後復古升嗣後史無其文至於權衡漢志𨿽詳而不知其器之何似石勒十八年造建徳殿得圎石有名曰律權石重四鈞同律度量衡云又後魏景明中並州人王顯逹獻石銅權一枚具有銘二七十九字識者云皆王莽所造也梁陳以前猶依漢古稱齊以晉宋時一斤八兩爲一斤皇時以三斤爲一斤大業中復古稱貞觀時鑄銅斛與古玉尺玉斗同符玉尺玉斗藏扵大樂署武后時亡之宋淳化間詔以秬黍依古法較定權衡史稱其制爲精備頒之天下姦無所措元明兩朝無聞焉我聖祖仁皇帝心通天矩學貫神樞旣以斗尺稱法馬式頒之天下又凡省府州縣皆有鐵斛收糧放餉一凖諸平違則有刑又恐法久易湮且古法累黍定度度立而量與權衡凖焉度旣不齊黍數卽不合

躬親累黍布算而得今尺八寸一分恰合千二百黍之分符乎天數之九九於以定黃鐘之律尺旣定矣又恐不寓諸器則法不可眀乃於

禦定數理精蘊書內載其法以金銀制爲寸方著其輕重而度與權衡之凖了如指掌雍正九年列之爲表載入

大淸防典頒行天下誠百世以俟聖人而不惑也我皇上以度量權衡天下猶有未同勤惓垂問仰見平均四海之至意【臣】以爲在今日非法度之不立在奉行之未能請

命有司按表成造尺秤法馬斗斛頒行天下再爲申眀違式之禁務使畫一並令直省將防典內權量表刋刻頒布使人人共曉或亦同之之一法也夫五方風气不齊民俗所便各異然在官者有一定之程則能以我之至齊者齊彼之不齊而不齊者亦齊其所不齊亦無害【臣】昔聞於

聖祖仁皇帝者如此今防

聖諭虞舜巡狩同律度量衡惟其時亦有不同者是以同之若其皆同何同之有然而在我者安可不同至哉聖言信乎

先聖

後聖其揆一也【臣】又謂立法固當深講而用法自在得人度量權衡𨿽同而官司用之入則重而出則輕以爲家肥其鄙陋更甚者轉以此爲國利譬如平糶以谷貴故平其價也往者有司轉就民間貴價之數略減五分以賣官米則加以銀色法馬使費之數必轉貴於現在之貴價矣於是米價以平糶而愈貴鄙陋之見曰此乃國之利也否則曰如此乃可告無罪也豈不與平糶之意適相反耶行之在上如此百姓至愚必以爲度量權衡

國家本無定凖浸假而民間各自爲制浸假而官司轉從民制以爲便此歷代度量權衡所以不同之本也夫期民間之恪守先從官司之恪守始【臣】愚見如此伏聖訓至十二律五聲工尺樂字同異【臣】謹防同和碩莊親王校定聲律謹按孟子曰不以六律不能正五音是知六律六呂所以爲五聲之筦凡物之聲有低有髙低可至於希微髙可至於霆震皆聲也而不可以爲樂故以六律六呂筦之去其兩端而用其中則其聲成文樂記所謂聲成文謂之音也音有淸濁愈濁則亦愈低愈淸則亦愈髙劃髙低爲五分謂之宮商角徵羽然而天數五地數五五音之間必各有半聲自然之理也爾雅雲宮謂之重商謂之敏角謂之經徵謂之疊羽謂之栁卽半聲也卽有律之必有呂也又此五音必有餘分閏位而余分閏位必在陰陽互易之地故必又有二變亦自然之理也合五音二變謂之七音則國語所謂以七同其數也然國語所謂七同者謂自子至午七律皆陽律也而自午至子亦有七律是故倍五爲十加二變爲十二則六律六呂備二變又各有陰陽則二七爲十四十四位成則陽律七陰律七可以比音而樂之矣樂記所謂比音而樂之謂之樂也夫黃鐘宮也而大呂卽爲淸宮太簇商也而夾鐘卽爲淸商姑洗角也而仲呂卽爲淸角至於蕤賓一陰生矣而時方五月陰盡午中而卽生於午故蕤賓爲變徵而林鐘卽爲淸變徵夷則徵也而南呂卽爲淸徵無射羽也而應鐘卽爲淸羽十月陽气盡矣而陽無可絕之理故應鐘至黃鐘之交又有半黃鐘半大呂之位爲變宮淸變宮然後聲音旋轉不窮與造化同符焉皆非人之所能爲也自然之理也自黃鐘以至半黃鐘名之曰律自大呂以至半大呂名之曰呂其自宮與淸宮以至變宮淸變宮者則皆音之名也律以筦音音以協律然論其名則異舉其實則同也樂工記數不便扵用則以其聲相似之字而又筆畫少易於標識者易之爲十四字其曰工者卽宮黃鐘也其曰仜者卽淸宮大呂也其曰凡者卽商太簇也其曰仇者卽淸商夾鐘也其曰合者卽角姑洗也其曰六者卽淸角仲呂也其曰四者卽變徵蕤賓也其曰五者卽淸變徵林鐘也其曰乙者卽徵夷則也其曰億者卽淸徵南呂也其曰上者卽羽無射也其曰仩者卽淸羽應鐘也其曰尺者卽變宮半黃鐘也其曰伬者卽淸變宮半大呂也查字仜字億字仩字伬字五者本無其字則知其止以記數而卽黃鐘等律卽宮商等音非實有是字別有義例又可知也然而其來舊矣楚辭大招曰四上競气極聲變只則周末已有之也上聲歌注曰或用一調或用無調一者乙字無者五字則梁時又有可證也但其位分𨿽有十四而陽七陰七陽自爲陽陰自爲陰不相參離則𨿽十四而仍止七也又七音必旋相爲宮調乃可轉而又必除去二音調乃可成則七音仍止五音也然則𨿽加二變爲七而仍止於五𨿽倍五爲十而陽爲陽陰爲陰亦仍止於五也其編鐘一架上八下八上爲陽律下爲陰律向來考擊之莭若南郊廟祀及臨朝大典皆用黃鐘爲宮若北郊月壇則用大呂爲宮用黃鐘爲宮則止撃上鐘不撃下鐘若用大呂爲宮則止撃下鐘不撃上鐘臨期以下鐘易置上位而撃之非下八鐘不撃也掌儀司向無應撃下鐘之典是以不知下鐘亦有時而撃若太常寺樂工則知之矣然而其所以然之故則各不能知也若上八鐘內又有三鐘不撃者則以八鐘原止七音黃鐘爲宮卽當以倍夷則起調爲上字調倍無射蕤賓夷則三鐘不入調無可考撃是以不撃將來元旦節若以太簇爲宮則三鐘皆當考撃而黃鐘夷則無射三鐘又當不撃矣是上三鐘亦有不撃者因歷來俱以黃鐘爲宮故爲考擊之所不及而非設而不作也儒生不知音律謂黃鐘爲聲气之元萬物之母郊廟朝廷必須用黃鐘爲宮否則有礙不知黃鐘爲宮其第一聲便是下羽除徵不入調外商角羽聲必胥疊用若聲聲皆是黃鐘則晏子所謂琴瑟専一誰能聽之況大武之樂卽是無射爲宮載在國語無射乃陽律之窮而武王用之則十二月各以其律爲宮無所不可亦明矣況明代及我

聖祖仁皇帝未經考訂黃鐘以前並稱以黃鐘爲宮及考定之後始知一向誤以太簇爲宮而明代盛衰不一我

朝隆盛如斯則迂儒之論不足信又甚明但自黃鐘以上音必漸髙自黃鐘以下音必漸低其八音諧和與否非歷試不能明曉容【臣】等詳悉查考辦理再行請防謹先將源委具陳伏候

聖訓

回奏丹陛樂導引樂用鼓起音札子

張照

本月初十日【臣】等奉

上諭今按中和樂及壇廟所用之樂皆柷起而敔止鼓以節之惟丹陛樂與夫導引之樂則用鼓起音此始自何時意書云下管鞀鼓謂堂下之樂也丹陛導引皆堂下樂故樂工等誤用鼓起耶卽今俗樂亦皆用鼓起可細查其顚末也欽此【臣】等謹按防典中和韶樂樂器圖有柷敔丹陛樂器圗無柷敔樂必有作止之節柷作之敔止之今丹陛樂無柷敔故以鼓爲作止也丹陛樂所以無柷敔者明代無之今因之也明代所以無者古者堂上堂下皆柷敔至隋時以四廂樂柷敔同時並奏轉至喧雜遂廢不用唐季並廢堂上柷敔宋仁宗因王珪言下禮官議始置堂上柷敔而堂下仍無之四廂樂猶今丹陛樂所謂堂下之樂也故丹陛樂無柷敔相沿至今至夫不用柷敔卽以鼓起眾音者鼓爲眾音之帥其來舊矣周禮太師大祭祀帥鼓登歌令奏擊拊注云擊拊瞽乃歌也拊形如鼓以韋爲之著之以糠又云下管播樂器令奏鼓注云鼓管乃作也小鼓也漢風俗通曰鼓者郭也春分之音也萬物郭皮甲而出故謂之鼓又漢白虎通曰鼓震音也萬物滿盈震動而生其本在萬物之始耶故謂之鼓是知鼓爲眾音之帥也樂記曰鼓無當於五聲五聲弗得弗和以比學之於五官師之於五服然則以之爲作止以之爲節奏宜矣國語曰革木一聲漢宋諸儒皆謂金石絲竹匏土悉具五音若革與木則惟一聲而已故八音之序以革木爲最下然而髙以下基洪由纖起質爲文本一爲萬之母革之器爲鼓爲五音之節奏木之器爲柷敔爲五音之作止無柷敔則鼓可代亦自然之序也若拊鼓卽是古樂中之拍板以爲樂句拍板木音也堂下之樂及今俗樂以拍板代古樂鼓之用猶夫以鼓代古樂柷敔之用皆原於革木一聲之理也

皇淸文頴卷二十八

欽定四庫全書

皇淸文頴卷二十九

碑

睢州節烈祠碑

汪琬

睢州節烈祠在城西隅距州治可一里故建以祠誥贈恭人趙氏恭人蓋

誥封中憲大夫陜西按察司副使湯公諱祖契之配前江西分守嶺北道布政使司右參政今翰林院侍講斌之母也琬謹按前明崇禎中流賊李自成防開封歸徳間所向殘破駸駸及睢恭人聞之謂其家人曰州爲兵衝未易保也脫變起則吾夫上有老母不可死吾子又宗祧所系不可死吾直以一身行吾志耳徐語中憲公命斌讀書於北郭外斌依依不忍去輙叱遣之已而睢城果防又急語中憲公俾負其姑許夫人以逃而身自坐堂皇召家人謂之曰吾家世名門萬不可受辱闔戶經於梁家人驚解之復投於井又出之恭人怒誓曰賊至不死非節也死不以時非義也賊尋入環刃相向恭人厲聲大罵不絕口遂遇害崇禎十五年三月某日也年三十有七斌方逾城號哭以迹恭人而恭人則已拒賊死矣知之者無不太息泣下越七年爲

皇淸順治五年河南提學僉事李公震成始檄知州房君星曄建祠故居之東每嵗率官屬往祀又十二年巡按禦史李公粹然始具其事上於

朝奉

防旌恭人之門如故事州人老穉聞有是

命咸讙呼奔走拜迎祠下且酌奠以告於是知州戴君斌顧瞻徘徊嘆其地之湫隘弗稱非所以侈

上恩厲末俗也乃率州之大夫士與湯之宗老及其子姓議攺築而遷焉卽今祠是也鳩眾庀材自門而坊逹於前堂後阿其旁防牲有所庖湢有房徹藏祭器有庫俱次第訖工顏其南榮曰節烈棟宇靚深丹堊增麗畚埽淸潔奉享以時用以揭防妥靈昭示逺邇俾無遺國家烏頭綽楔褒揚大節之意甚盛典也顧麗牲之碑旣伐旣具久猶無辭以刻防斌與琬偕奉薦舉之詔來集京師斌遂以屬琬琬自分文學駑下固讓不獲命始靦顏執筆爲之辭竊惟春秋歷十有二公孔子書內女之賢而以烈著者宋伯姬一人而已今歸徳故宋大火之墟而睢其西境也恭人生於伯姬守禮之鄕相距二千餘載卒能躬蹈白刃忼慨不詘顧視屠毒甘之如飴以恭人之死於兵例諸伯姬之死於火庻幾其易地同符者揆以春秋之指其當得書也審矣至於恭人其佗懿行莫不可紀具詳吳祭酒偉業孫徵君奇逄所譔傳中槪不備書特書祠之本末俾刻焉以勤來者系之詩曰

上帝降衷乃敍彞倫婦也事夫臣也事君臣忠婦節二者則均弗撓弗污恆性斯惇世衰道降如川之潰或懼於威或訹於利俛首曲防孰勸於義佩紱者然巾幗奚議恭人之賢是實女師克孝克勤克淑爾儀爾命不猶遘時艱危舎生赴死克全厥歸嗚呼恭人永矢貞正平居從容素志先定嗚呼恭人睥睨凶鋒防手奮詬有气如虹寧碎我首寧揕我胸肯玷髮膚而犬豕從嗚呼恭人遺爽不沒凡厥忌辰陰氛四塞飈馳雨撃陟降怳惚霧車云旗莫之可測煌煌髙閎天子表之潭潭新宮守侯考之春禴秋嘗恭人下之於豆於登於薦蘋蘩恭人飲食福爾子孫豈惟子孫徧惠州人

擬勒銘拖諾山恭紀

聖武神功之碑

張玉書維天丕覆春生秋肅化彌宇宙惟

聖法天仁育義正道洽垓埏

聖恩浩穣重譯畢至莫敢不來享

聖威如霆四徵弗譓莫敢不來庭蠢爾狡防僻處窮荒肆擾邊堠悖天虐氓蔑誓拒命洊啟逆萌相彼狂咥恩不可懷徳不可結度彼凶謀如虺斯螫如苖有蟊天子曰吁蔓艸易滋予其亟圖之師難遙制克敵在機子其親涖之廼籌軍幄諸路並馳或犄或角廼刻師期中夏畢防勿疾勿遲廼命轉粟載輸載挽勿憚皸瘃廼命度泉載浚載鑿罔避深堅廼治道塗廼設郵驛我軍用蘇廼置斥候廼謹邏偵敵情斯售

廟謀備矣明誓六師所向迅鷙昭告神祗以禡以軷百靈咸熙爰建旌斿爰搜卒乘爰飭戈矛前矛戾止中權鋭止後勁厲止虎旅嘽嘽捷若風雨奮若羽翰軍聲烈烈剪彼鴞林轢彼鼠穴彼昏實愚謂玆沙磧泉涸艸枯王師不撓有相自天馬騰士飽彼昏實憃旣覩王師駭自天降捲甲而逋遄奔如騖棄及乳雛西師洸洸逺渉瀚海注矢天狼賊兵猝邂軍鋒大鏖移時立敗俘廼甲兵籍廼軍械飼廼牽牲幕庭犂矣賊眾擕矣斯授首期矣旌門獻捷眾聲若雷

宸謨悉協

天子曰兪自玆邊鄙庶無後虞絕塞無垠縱橫掃蕩不逾七旬邊沙如壘建威銷萌何翅萬里維山迆逶式名拖諾

黃鉞是麾於玆停蹕於玆振旅允宜紀實我

皇決勝眾議弗淆羣疑弗聼我

皇握樞效順則撫搆逆則誅威以仁行謀以智神功以斷成肆殊方重譯歷世千億永覩玆石

擬勒銘狼居胥山恭紀

聖武神功之碑

張玉書聖人在宥函宇帡幪丕洽文徳載揚武功文以撫眾武以鋤凶稂莠旣刈良苖斯丰緬彼朔漠狡冦跋扈昔修貢職世窟厥土自絕於天邊圉用侮聚若鳥獸散若風雨我

皇覆露徳音頻仍悔罪內向庶汝用矜厥心不懲神人怨憎

皇赫斯怒撻伐是膺乃總貔貅

躬親韎防直馳中堅預阨歸路困獸猶鬭窮猿卒僕賊勢大摧罔敢枝梧粵自北遁捲甲西奔收合餘燼或伏或蹲食盡而饑逋竄孔繁

皇曰急擊芟枿耡根

鑾鈴冬狩減禦約賫丰州之北大河之西降人踵至羣醜內擕執迷者滅炳若燭犀爰及早春三臨朔塞羌來歸俘鴞鷇就逮爰飭我旅爰敵我愾軍鋒兩道鐡駟千隊烈烈神武先聲載塗洊逼靈朔載張威弧賊悔噬臍賊懼切膚一夕自斃訖就天誅惟

皇濯徵時經一載出入萬里洪河瀚海捷書馳聞軍心樂愷瞻仰

睿謨績嫓因壘

睿謨維何早設三覆紘网恢張狡智莫售如鳥在笯如狖在囿以縱以擒神機蕩冦方師始出整斾建旟九重經畫儲峙百需防無輟市田無算車過師十萬如行康衢今軍旋歸飽糗秣槁片甲不頓斥堠環保日晶月熒氛翳迅掃蠻戎羌氐悉遵王道

聖心仁愛鋭意止戈一視中外立拯痏屙各謹爾職各寧爾家

皇則錫福自邇訖遐繄我藩臣四十九部並塞族居畫疆守宇旣剪蜂螗旣殛防貐尙協乃心載瞻我武嶽嶽狼胥史冊著聞

神威遐暢親駐六軍惟天時佑惟神助欣磨崖深刻用昭大勲大勲告成

皇益布徳地博天崇生民允殖

聖神文武惟

帝時克於萬斯年祚永無極

光祿大夫總督江南江西文武事務兼理糧餉操江兵部尙書兼都察院右副都禦史贈太子太

保諡淸端於公祠堂碑

韓菼

我

國家監古王官之伯出大臣以總一方兩江地襟帶東南賦煩積重又聞苦兵革休息長養董統齊壹以紓顧憂恆難愼其人康熙二十年我永寧於公以畿內巡撫

特簡來節制其地公素以淸望著威名至是操益厲襆被單車布衣疏食吏懾望風民悅載路視事二年條教大行絕苞苴止僭濫淸獄訟肅軍伍除稂莠安願良有不便之者流言布聞不卹也以暇興庠序習禮讓數辟書院講學其間俗方彬彬焉天不憗遺奪我壽耉在厥服

天子敉功閔勞葬贈有加親制祭文書以賜其家維時兩江數千里百萬生齒保抱擕持焫香望哭哀音相屬不絕而我蘓之民雕攰之餘視他郡爲劇幸衽席於公尢不勝嬰兒中路之悲摧號殞慕久益不忘則相率爲祠以祀公子來丕作地翦其隙材庀其度工一其力勞歌不興歡成若靈旗纛麾幢飛揚肹蠁父老子弟雜肴進蔬惟序維時而屬其鄕人韓菼文其麗牲之石菼旅進拜謁而言曰公之勞於外也久公之福於民甚溥嘗試言其大者從兩蒼頭招孑遺之民俾有政有居公之爲政於羅城也民罹賊慘脫之水火大工大役身服其勞而民不擾公之爲政於合州也削平巨盜以固巖疆公之爲政於黃也防計數百萬之餉不乏軍興而身不名一錢公之爲政於閩也申保甲以淸盜藪鋤彊禦以蘇民困尢推薦屬吏今左都禦史於公府尹衛公兩公起而活民又無算公之爲政於畿輔八州也繼自今孰不爼豆公我邦之民卽時思召伯之棠嘗墮峴山之淚顧安得而私公焉𨿽然方公在時中外罔有大小逺邇屋漏衾影莫不有公或相恐曰得毋公來乎或又曰將毋不來所不到之地猶若或臨之也況其在宇下者匹夫匹婦又公平日之所惻然今者黃童白叟雜然而祈賽於一堂固公之家人父子爾庶或享之亦神之志也夫菼旣退而書之石復詩以系之以當迎享送神之曲容歌而薦之其辭曰

帝勤南服寄公安危公獻其身有勞有施維卒不渝孰燐與緇

王言如綍表以素絲滔滔江流曷云其逝肅肅桞荒參差哀不言不辭靈往勿亟勿捐我玦或遺我袂吳儂望思廟河之滸弗敢殺取庇風雨匪致匪堅裁去鳥防妥公平生蕭然環堵嘉薦普淖粢醍在堂胼胝我余不遐降嘗有苦有薇以芼以湘侑公平生唐園滿腸我社於斯我臘於斯

天子有命公實來屍曷間存歿神無不之千秋玆土食無我違

巡撫慕公免役碑

韓菼

太子少師兵部尙書副都禦史慕公撫江南承民困久拊循休息扶傷救敝張弛緩急大綱萬目咸劑其宜蓋上體

聖天子愛養元元之盛心而行之以誠濟之以權其憂民之憂若急焚溺其形民之力若防元气凡督撫重臣所不敢請者公必力言之或言之而格不行者公常獨奉

中防報可以行於中外皆防其便者比比也始公當官卽有濟天下之志旣受重任念當世民之積困在賦與役而江南賦甲天下公爲之請減請蠲請緩旣更罹水旱力請賑往往不待

報而以便宜發粟所全活無慮數百萬萬役法久壊自公均役以便民事簡費輕減往時十分之五防滇黔閩廣相繼煽亂

王師四出舳艫蔽大江而下所需夫役牽挽動以千萬計公所以調防之者萬方所全活又無算而調發煩數民猶不堪其苦康熈十八年秋公乃疏於

朝力陳其狀大略言自軍興以來縴夫率雇募民間給銀夫一錢民聞兵來爭逃匿不應募不得已計裏均先期拘集封閉公所守候日久官錢不敷裏中賠貼又不敷以致饑寒踣頓相屬此兵未臨而備夫之苦及兵旣到計船給夫悍兵及刁惡船戶橫索財物搜剝衣糧沿途鞭撻多致死傷莫可防詰此兵旣臨而當夫之苦臣今酌議急軍機呼吸難緩者仍給縴夫外其凱旋回京及各省調遣歸標官兵每船應夫若干以其直給船戶令雇足水手則夫可罷凡民間貨載無夫亦行兵船無夫不行坐水手不足船戶得夫之直於雇募易且資日用有餘自樂從事此法若行直省一例循照無悞師行以卹民力蘇積困便

上命廷臣集議皆是公言行直省著爲令自是之後王師取道荊湘江廣閩浙以至山東西河南所過相望不絕而民間或不知或相扶擕以觀無何問者而江南當孔道師尢旁午又屬屢祲民之丁男老弱須叟未死亡之身得無調發之煩以復從事南畝或就旦夕之饘粥以生以養無驚恐者孰非公此舉之賜乎蓋公之規畫不於其一時必其可久不獨惠一方必及天下如是也塗於舞巷於歌皆曰公活我四方遠者傳誦公之疏皆泣下曰公活我菼無奚斯吉甫之才職在史氏側聞民之歡聲可懷也爰寫其情而韻之其辭曰

五材疊用金行爲兵蠢玆不譓桓桓䢐徵

宵旰拊髀怒以安民一夫不獲軫我

皇仁黃龍靑雀在河之隈疾若使馬如霆如雷百丈邪許厥聲喧豗謷謷役夫亦孔之哀走藏無所吏呼何怒公家有程死生前路饑寒皸瘃彊行旋僕執朴以抶黔晢誰訴三年鬼方鼓怨咨哀我憚人命委鞭笞舟人之子職勞不來敢告司僕遑卹我私藹藹我公敷求民瘼觸目隠心妙用盤錯昔也鳴弦曾試其略挹彼注玆譬若泂酌舟流靡屆下上自如估客萬斛寕有後期篙師好手罷民何爲官益爾緡爾自度之上章得請徵夫歸止率土之濵式狂以喜夫完其婦父拊其子流亡以還尫羸以起昔我往矣誰藝誰樹今我來思爲農爲圃昔我往矣市防其空今我來思舉袂成風公在東南公澤侯甸嘉谷膏雨崇朝而逺公仁自今公及世世斟酌泉源其流不匱謀猷爾嘉於惟顯良公謝不居

聖心無疆

一徳防合動罔不臧曷不和羮平我萬方

鄒縣重修亞聖孟子廟碑

朱彜尊

堯舜禹湯文武周公之道傳之孔子孔子傳之孟子昌黎韓子之言天下之公言也當其時孔子沒而微言絕七十子沒而大義乖曾子之徒有吳起子夏之徒流爲莊周周再傳而爲孫卿蓋有以鬭問於墨翟者而孟子受業子思之門人捨冉閔防夏願學孔子其言醇乎醇其色粹然見於面盎於背施於四體其气塞乎天地之間而毋餒於滕世子道以性善於齊王先攻其邪心於梁去利而先仁義春秋弟子不能贊而孟子發其微性與天道弟子不得聞而孟子暢其防此之謂名世此之謂大丈夫此之謂豪傑之士自韓子功不在禹下一言百世之論定矣乃世儒以其矯枉過直有不知而續其書者或刺之或非之或刪之或詆之或疑之至或比於忍人辯士儀秦之流幾於侮聖人之言也已明之太祖頒其書於學官當吳元年卽諭許存仁曰孟子專言仁義使當時有賢君用其言天下豈不定於一乎又敕文學之士曰朕聞孔孟於世利濟之心慮恐不及諭桂彥良曰孔孟一聖一賢自漢唐以來稱之諭趙晉曰孔孟之道卿幼學壯履大哉王言必孔孟並舉其命劉三吾節文者爲發題試士恐啟諸生訕上之端爾乃無稽之言謂帝欲廢孟子錢唐進諫以腹受箭野史近誣不足信鄒縣爲亞聖故里廟在縣南門外由來已久其初褒崇之典未及宋元丰六年從吏部尙書曾孝寛之請詔追封鄒國公政和五年太常議以弟子十八人配其後季孫子叔罷祀配者堂上一人廡下一十五人彜尊三謁廟見棟宇摧頺久圯不治心焉負疚若疢疾之入於懷也嵗在乙丑丹徒張公以右副都禦史巡撫山東始庀材以葺廟明年工畢遺彛尊書大防謂子之論文六籍之外七篇是宗廟成宜有碑曷操奇觚以志歳月彜尊不敢讓謹以聞於師者具書於石兼取外書遺意括爲歌詩其辭曰

大人藐之白羽之白輕兮楊墨距之白玉之白貞兮萬鐘去之白雪之白淸兮源泉混混盈科後進防山巖巖雲天是參昔先王肈祀三遷之裏春秋俎豆鄒嶧之趾遺像在屋坐以千年林有灌木井洌寒泉懿矣張公撫玆東土維正學是崇靡廢勿舉生民以來盛於尼父聖克亞之秩祀斯所

重修泰安州東嶽廟碑

朱彜尊

禮山川之祀以望其旣祭也則以牲玉庪而縣之於林沈於水未有升髙祀者其後易壇壝爲廟而五嶽皆於山下恆山祀上曲陽遠在數百里外猶不失古望祀之義焉東嶽廟在泰安州治西北隅寔嶽之南麓前三門門三塗樓峙其前神之居在五重端冕秉圭一如帝者之儀議者謂五嶽秩視三公然周禮有兆五帝之文宰五行配五色後蓋分祀五方而靑帝得祀於岱章服之盛非僭也書嵗二月東巡狩至於岱宗爾雅釋山曰河東岱應劭曰岱始也宗長也萬物之始陰陽交代故謂五嶽之長相傳神掌死生之籍故曰齊度遊四方各登泰山籙蓋自九皇六十四民以來秩祠不攺彼嵩華恆霍特廟祀一方而已神則祀宇徧天下生民之奔走威福者疑神崇標峻極是處由是山椒嶽頂各飾神祠金碧焜煌於松栝之表至州城之廟載諸祀典祈報者或未之過焉惟朝廷有大典禮特命使臣祠告外則州之有司春秋致祭一灑掃而已廟以是久不治嗚呼抑知百神受

天子職必祠官祀典所載乃其所以憑依也與

皇帝踐位之六年躬攬大政告於海內名山大川爰命祕書院學士宛平劉公修岱宗之祀使旋尋奉

命撫東土旣至檄知州事林君修治扵是三司以下靡不率錢爲助采大木於江淮由運河輦於廟明年竣事城之雉堞殿之垣墉戶之棖樞土者爲臺木者爲榭皷鐘之樓齊湢之所杗廇楶槉瓴甋罘罳莫不畢治穹碑斷碣踣者復立鬼物靑紅夾門左右州之男女逺方之人咸來覽觀小大稽首爰礲貞石以書歲月公授簡彞尊曰斯文也非子不可彞尊伏念岱宗爲先王省方之地觀民設教於是乎在有孚顒若惟神是依治神人以和上下建神示以保邦國觀化之理一也萬物出乎震妙萬物者莫如神天地之盛徳仁气備焉神之靈爽旣妥百物以諧四時以序協乎先王望祀之義將遐邇之祈報者不於彼而於此焉庶無戾於古矣乃作詩曰萬彚之生孰秉其權陰陽相代有化必遷巖巖喬嶽善气所宣降婁之躔天柱左海羣山是宗莫之與等惟神司職克配眞宰陳書於虞考禮於周魯公三望紀於春秋百王之祀豈其崇邱嗟世之人不稽祀典鍵此重扃巒磴是踐神房寢地覆之苔蘚穆穆

天子旣親萬幾使告於岱誕及海沂親臣代祀叩神之扉

帝有恩言爰撫靑社小東大東綏此勞癉有淑者旂有鞶者馬乃巡於野乃舎於郊乃諏司牧爰曁庶寮浮木於江斲石於嶅公來奉符五宿山麓新門有伉四阿重屋亦有寢宮陳其牲玉有蒼者璧帝睟其容百靈來防爾侯爾公奕奕者廟神罔時恫鬱鬱唐槐丸丸漢柏樹以丰碑昭神之徳使山如礪報祀不忒

虸蚄廟碑

朱彞尊

天子之大蠟八其祭坊與水庸之辭曰昆虫毋作詩曰去其螟螣及其蟊賊無害我田穉故以方以社報祀於田祖祈年於天宗先王之勤農事可謂備矣予考之周官凡夭鳥蟄獸貍虫水神蠧物爲民厲者莫不掌之以官牡蘜牡橭象齒蜃炭方書靈皷其攻榮之術必詳顧昆虫害稼者不及焉何與豈其有所未詳者與非然也蓋鳥獸庶蠱之妖世不恆見則攻禜之術罕傳不有司之無以祛民之惑若昆虫害稼農人咸知所以敺之農之所不能敺者官亦不能去也故特責其事於田畯致其祈於田祖爲之秉畀炎火而害可去先王治人事神之道蓋無不宜也虸蚄廟去汾州府治一十五里歳丙午八月予謁神之宇觀廊廡所樹碑率鄙俚不文裏有隠君子胡庭者請子曰子盍爲文紀之予惟神之名號未顯於前代而主民穡事近乎古之田祖至虸蚄者害稼之物陸機以爲螟之屬也神以是名猶翨氏蟈氏之命其官爾矣嗚呼自浮屠道士之說興先王祀典所載神示物鬽之號往往潛爲所變易世之祈報者久而不復察焉往予兒童時江南飛蝗蔽野見所禳神皆出二氏無稽之說蝗亦卒不去旣心知其非嘗有慨乎儒者之不能師古輙爲二氏所惑也若神之名號則猶循古之遺而土人之載牲擊鼓致賽於是者去祈年方社之祀不逺微庭之言固將以是告世之君子其或不幸而罹防旱螽蝝之災則當以此邦之人事神爲法以無戾先王報祀之義而不爲浮屠道士之說所惑庶乎其可已系之以詩曰

彼汾之陽其原膴膴曰虸曰蚄癢於而稼神司厥職名用不懲大田旣臧蠲之豆登農夫之祈維黍及稌農夫之報自陬越塗我從籥章載歌豳雅辧神之號告諸方夏

皇淸文頴卷二十九

欽定四庫全書

皇淸文頴卷三十

贊

易贊

李光地

易之爲書源流己逺至於近今爲說家滿眾星繁系必辧緯曜羣言紛錯孰執其要我論聖統則折諸賢胡心是師曰余單傳折中賢者又以聖斷聖𨿽邈矣防辭有爛聖欲加年愚者須幾徒有日孳至斃乃已緬繹聖訓觀彖可知姬公有言文王我師故知稱名始自文考憂患有興系辭已曉六爻之作於是取材位之凶吉時哉時哉夫子之傳莫先於彖彖意旣得爻斯過半其次釋爻片言摘抉夢寐周公如合符節大象之立推類廣引或離卦意皆卦之緼載稽三傳祖文宗周又通其象使理周流復總全經通論其要易簡之精乾坤之奧河洛苞符蓍卦圓方系辭義例學易典常廣大精防著明深切如网在綱若車有轍厥後三篇出自河內圖隱象湮千載明昧首定其類次變其通序之雜之觸長無窮

朱子像贊

李光地

堯舜之道二典僅垂孔氏六經至秦而灰漢唐之間道墜文喪董韓王楊晨星相望宋之中葉其學大醇及乎夫子程周彌尊閒聖之嚴憂世之厚頽瀾稽天獨執其咎刋去枝華務見本根菽粟麻絲至味大文肆開堂戶示我奧宅茍有能者便達天徳於戲五百之運歷古而同建武貞觀一時之功天爲萬代金口木舌夫子之生於湯有烈方明之初一術專師風流篤茂夫子是資詭說汨之於聖則畔夫子道防貞元亦散孰陟嵩華越彼平岡孰能渉海而棄舟航夫子之道與時屯泰女之墟光耿長在凡我後裔瞻仰來玆古人有言心向往之

禦書翰林院扁額贊

韓菼大書特書

天文發防序如爻系經義昭融警覺提撕振古洪鐘聖徳渾全藝事旁通幹體日彊筆健飛龍得心運手元气化工

禦書都察院扁額贊

韓菼唐虞盛世賡歌喜起

宸章垂訓中天齊軌文符二典書兼八體象干行健臣鄰仰止欽乃言職之綱之紀晨夕對揚聖顏如咫

禦書詹事府扁額贊

韓菼聖謨洋洋闡揚洙泗進修徳業率由仁義逺邇髙卑昭示所自

揮毫遄賜時雨之至榮光萬丈際天蟠地壽世無極赤文綠字

十駿贊

志在千里吉行五十曵匹練以飛光夐玉花而屹立匼匝金支覆氤氳寶香裛閶闔獨步炯如月入斂絕材以就閒宜休祥兮重襲

右萬吉驦

張照

丹霄紫燕雲龍降精雄姿傑出猛气橫行騰山跨壑毛羣震驚於莵之族憑險誰攖林傳風嘯薄隱星睛天駒怒突振鬛長鳴爪牙縮衂顚隕谿阬威神崇衞

警蹕塵淸

右闞虎驑

梁詩正

獅子玉龍爲友塵不動風來陡情萬里心

一人坐文殊擁吉云玉其色獅其力毛且物俱無匹蹄雪寒耳竹秋成地用與天遊可

君意受

君恩日無事冬又春

右獅子玉

張照

龍馬華文朱兩翼軒紀來從太蒙域淩雲超忽奔虹織踠踣云雷輸疾亟騰光瑞聖聞疇徳卽今服皁天閒側六飛角壯看奇特一團旋風桃花色

右霹靂驤

梁詩正

秀含月窟精降星房桃花汗赭夾鏡瞳方四蹄先鳥一座如牀流水日永行雲風翔般般麟若防防雪裝滅沒防卬首髙驤鴥彼飛隼庶幾頡頏

右雪防雕

張照

天子之馬允資徳驥在越影與超光念乘奔而謹轡比玉輦之閒安懿九花之上駟騰逸足以無前婉柔心而馴致惟銜橜之不驚斯以信逍遙之能事

右自在驈

梁詩正

地無驚煙海千里太平百年丰有芑肉騣空老天閒裏九旒旗下五花羙爾獨當禦

龍顏喜一嘶羣馬皆竦耳超光趨影去天咫足底矞云紅黃紫

右奔霄驄

張照

感朔思兮風蕭蕭影滅沒兮朱霞飄秋隼橫厲兮盤靑霄大羽獵兮靈之囿徼輕禽兮逐狡獸飛鞚兮驚沙電掣兮前遮廻靶兮縱鏑不遣霜拳兮破空擊

右赤花鷹

梁詩正

展倜儻以權奇聊逍遙以容與橫秋風而流英撲春云而如舞涵淑徳於逸才正當年而遇

主殊七十之馮唐比廿四之鄧禹

右英驥子

張照

逸景孫天馬子骨開張姿淑詭淩雲气輕萬里上天衢追日軌顧飛龍爭尺咫秣芝田飲蒙汜環九垓歷塊耳歸

有徳勢風靡驂象輿步金戺太一貺匪今始

右籋云駛

梁詩正

三希堂圖贊

梁詩正

書品稱聖無過逸少家法是貽官奴特妙奕奕東亭韻流椽筆躡迹雲龍抗行齊匹鐫華永式墨本無多竟完片璧神物防呵

幾餘甲乙研精寶笈采掇菁英居然鼎立堂仍溫室顏曰三希

仙毫記述妙緒雲飛厥義維何物以少貴緬企遐宗轉含道味與古爲徒與天爲徒進徳遊藝於此焉俱心畫神營旁參筆陣卻笑米家但誇寶晉瑯邪羣從風流著聞披圖靜對未沫遺芬稱制評書右軍傳贊

睿思淵微義超貞觀

三希圖贊

汪由惇

皇上得王羲之獻之及王珣三人眞迹因顏所貯堂曰三希

禦制爲記復命【臣】董邦逹合寫爲圖【臣】由惇敬爲之贊曰古人有言文章小技區區翰墨又其餘事乃卓乎立極於千古窮神入化巧不可階而力不能至羲稱書聖獻之克嗣法防朗朗才復不易至於今二千餘年矣而一鱗片甲神物呵防者虹光寶气猶上燭乎

天閶而邀

睿賞於神契蓋一善不遺故慨慕流連旣

揮翰以銘堂復圖形於淸祕聞之達者於物寓意而不畱意竊獨謂

天縱淵衷本末一貫初無分於道器藝猶如此況等而上之於墻於羹孰能測

神心之精邃披斯圖也將逺懷自有所寄而非徒寤想晉人之髙致也耶

眀史列傳贊

汪由惇徐達常遇春贊

眀太祖奮自滁陽戡定四方𨿽曰天授蓋二王之力多焉中山持重有謀功髙不伐自古名世之佐無以過之開平摧鋒防陣所向必克智勇不在中山下而公忠謙遜善持其功名允爲元勲之冠身依日月剖符錫土若二王者可謂極盛矣顧中山賞延後裔世叨榮寵而開平天不假年子孫亦復衰替貴匹勲齊而食報或爽其故何也太祖嘗語諸將曰爲將不妄殺人豈惟國家之利爾子孫實受其福信哉可爲爲將帥者鑑矣

張寧等贊

禦史爲朝廷耳目而給事中典章奏得爭是非於廷陛間皆號稱言路天順以後居其職者振風裁而恥緘黙自天子大臣左右近習無不指斥極言南北交章連名列署或遭譴謫則大臣抗疏論救以爲羙談顧其時門戶未開名節自勵未嘗有承意指於政府效搏噬於權璫如末季所爲者故其言有當有不當而其心則公上者愛國次亦愛名然論國事而至於愛名則將惟其名之可取而事之得失有所不顧於匡弼之道或者其未善乎

顧憲成等贊

成以上學術醇而士習正其時講學未盛也正嘉之際王守仁聚徒於軍旅之中徐階講學於端揆之日流風所被傾動朝野於是搢紳之士遺佚之老聫講會立書院相望於逺近而名髙速謗气盛招尢物議橫生黨禍繼作乃至眾射之的咸指東林甘陵之部洛蜀之爭不烈於是矣憲成諸人淸節姱修爲士林標凖𨿽未嘗激揚標榜列君宗顧俊之目而負物望者引以爲重獵時譽者資以梯榮附麗遊揚薰蕕猥雜豈講學初心實然哉語曰爲善無近名士君子亦可以知所處矣

魏允貞等贊

朋黨之成也始於矜名而成於惡異名盛則附之者眾附者眾則不必皆賢而胥引之樂其與已同也名髙則毀之者亦眾毀者不必不賢而怒而斥之惡其與已異也同異之見岐於中而附者毀者爭勝而不已則黨日眾而爲禍熾矣魏允貞王國余懋衡皆以卓犖閎偉之防爲眾望所歸李三才英邁豪雋傾動士大夫皆負重名當世黨論之盛數人者實爲之魁則好同惡異之心勝也易曰渙其羣元吉知此者其惟聖人乎

禦繪詩經全圖贊

梁詩正伊古垂訓左圖右書覽觀鑑戒如與遊居我

皇稽古道存目擊無逸豳風髙張殿壁

娛情翰墨淸燕餘閒萬象天秀隨元气還詩三百篇繪事流羙惟馬和之超宋書史風雅攸寄尙有典型匪刪匪逸不見全經爰整曩規羣工待

詔仿舊補遺擬追筆妙能品備矣未進於神

仙毫防染飛動疑眞乃睠左方

禦書章句逺邁思陵諸體畢具南陔以降束晳補亡周情孔思

更撰篇章

幾暇從容程功勿亟七載集成萟林動色生气逺出鎔冶化鑪遺文總錄合璧聫珠糺縵煙雲昭回星漢萬丈光華

天章縈貫

神心逺邁大義載宣匪曰遊藝進徳在焉五際六情條綱可述理趣環深蘊涵防密寫气呈貌屬采附聲羙刺審象心開目明受詩卒業求端要止大防所存聞子朱子斯圖重炳可興可觀開卷自得無勞仰鉆由缺得完因文見道舊迹流傳儼然師保【小臣】稽首大哉

王言妙闡經義徳成教尊形四方風系

一人本但凜陳詩何煩補衮丹靑法戒蒙瞍誦箴此焉並舉不顯亦臨盛徳形容千載一遇歌頌無文聊充傳注

歷代帝王道統圖贊

錢陳羣伏羲龍馬負圖

道統開天遇聖而授設位成能立極惟後丹圖五五羅星錯繡蓄祕儲精神物孰寇河流渾渾龍駒昂昂赤文綠甲背負騰光攷序作卦觀變陰陽文辭未立理蘊已彰

神農徧嘗百艸

帝念蒸民得生而樂教畊耒耜濟病醫藥二儀變化蕃廡聚薄鞭之以赭有長無落气均大地數應周天五華二實性別形遷辛溫克調痟癘斯捐人心和平壽考永年

黃帝畫井制畝

繼神農氏黃帝垂裳因民耒耨肇域井疆披山通路省下土方四道八宅民居以康步測章亥數推首師兵往來原隰左右冕旒相度蓑笠奔走百度漸興經始隴畝

帝堯欽若授時

惟天爲大惟堯則之敬觀懸象授民以時羲和旣命璣衡廼窺分至中星是正是推三光揚精五气順敍民無憂患燥濕寒暑作息食飲樂恆安處問帝之力何有於予

帝舜鳳儀麟舞

玉瑞旣班琴弦斯撫九成簫韶兩階干羽應律風平諧音石拊麐鳳爲寶來儀率舞羣後至止虞賓在斯揚帝之華典樂惟防敷教行賞象刑方施薫風自南恭已無爲

夏禹隨山刋木

禹敷下土四載是乘決濬因勢力靡弗勝爰曁益稷功能克承祗臺之徳不伐不矜旣道山川乃定貢賦錫圭告成賜姓表胙百神用饗民宗度數惟日孜孜惜陰成務

后稷教民稼穡

有邰之興際唐虞夏厥有相道匍匐知稼堯舉農師民力廼借嘉種是登陳常贊化險阻旣逺民居方夷奏庶艱食布物土宜粒我億兆以慰其咨肇祀嗣歲以迄於玆

成湯网解三面

成湯正域克寛克仁若秕惕罪視水懷民出見張网與物同屯曰爲更祝溫然陽春爰釋三方用驅一面髙下左右惟欲所便失禽不誡聖徳始見漢南諸侯聞風歸善

殷髙宗夢賚良弼

彼築者誰衣褐帶索芒芒虞野風雲寥廓殷王恭黙景命睠亳賢臣入夢不迕而遻用作霖雨爰起靡天同神比孰左右之惟爾納誨庶其輔臺克紹乃辟殷祀永綏

周文王發政施仁

聖人之仁物無不愛急先務者澤必下逮惟此無告萬狀千態我覆育之勿令終廢至哉西伯化被六州振乏宣滯敷政優優枯骨瘞矣孔邇求矣維岐之治實啟有周

周武王訪箕衍疇

天以一淸厥朔生水禹順治之九疇是矢推衍增益實惟箕子書不盡言與圖同防衡縱十五會於中央錫福者後建極者皇訪於商耉周祚用昌彜倫攸敍治道大光

周成王卜年定鼎

武登豳阜實求天保三塗嶽鄙顧瞻周道爰審雒伊天室載考公旦攝政業隆𦇤褓自周朝步命召經營乃卜年世兆食獻伻鼎定郟鄏和會休明二誥旣成越裳是庭

漢髙帝大牢祀聖

孔子至漢二百餘年藏器習禮魯邦世傳髙祖過之太牢祀焉令諸從政肅謁必先維至聖道其大難譽後世追崇典禮彌著初隆釋奠戎器猶除馬上治之斯言殆庶

光武錫封褒徳

漢哀平間密令卓茂舉善而教子民恐後病免歸歟鐘鼓孰右光武卽位重賞首購命就太傅錫之侯封克奨循良廼靖煙烽雲臺濟濟車服酬庸玆先論徳百爾益恭

唐太宗屏書刺史

漢二千石唐之刺史畀以化權用致上理茍非其人政亦撓骩虞廷考績黜陟臧否太宗君國實重此官屏書姓氏聿求乂安安民要矣知人則難風移俗易史艶貞觀

宋太祖洞開重門

旣定荊潭亦克嶽朗揆日作宮民應如響營宇有制仰師詄蕩豈居是崇實心克廣爰坐寢殿令開諸門如方寸地寧莫余捫端直通豁反側以安惴惴危防千聖同源

右歷代帝王道統圖贊其圖爲【臣】母陳書所作竊【臣】猥以庸才叨荷

聖主洪恩豢養禁廷仰見

皇上典學功純於古帝哲王懿行嘉言篤嗜遙集深契精防謹將【臣】母畫冊計十六幅幅綴以贊另制一冊進呈

禦覽敬申獻曝之忱用志乘韋之義【臣】錢陳羣恭識

箴

明善箴

熊賜履

善本降衷是爲天命體用渾全曰情曰性大本達道心爲之柄動察靜存無將無迎气拘物蔽表裏交病不鸞而鴞不麟而獍舉目棘榛動趾擭穽塞義充仁生心害政何以明之知行兼並去私存公閒邪養正樹徳務滋除惡務屏天理旣純人欲亦淨澄若止水湛如明鏡心君泰然百體從令言爲法言行爲懿行富有大業日新月盛一念或差遂分狂聖一事偶違亦闗殃慶念哉念哉道在主敬本體工夫斯其究竟

主敬箴

熊賜履

厥敬維何曰惟主一永矢靡他庶幾弗失戰戰兢兢莊莊栗慓防顯一原初終一律曰欽曰恭功存宥密聖聖相傳惟玆的實周孔之書程朱之筆一言終身敬哉無逸

銘

雜銘

熊賜履幾【二章】

設之安授乃佚隱而臥忘予卹

彤席栗畫純溢蟠木烏皮勝雕漆

杖【二章】

扶危定傾維汝之行輔耆翼徳維汝之職

藜兮靑笻兮赤投九節托六尺

鑑【三章】

鑑汝形明汝性形必端性必正

瑩若水朗如冰宜玉匣畏靑蠅

白髮日生丹衷日淸鑑乎鑑乎惡知予之幽貞

盤【三章】

颒面滌塵盥手除垢方寸防污繄誰之咎

澡身對人洗心對天功夫無間維穢之湔

見水思淵懼溺也見凍思寒懼慼也

帶【二章】

橫金則慙鏤玉亦訕縞素委蛇無災無患

埀紳志正書紳道存

屨

毋由徑毋臨壑秋露寒春冰薄

枕

髙則安欹則憂碎琥珀賦柟橊鴻寶之書不須搜

拂

蠅莫近塵莫沕鄭俠當年只此物千載而下名不屈

屏風

立則端直處必防方善哉李尢其言孔彰

榻

非其人不設非其人不下

硯

方圓備蒼素分淸如池翠若云是之謂天地之文

墨

習習蘭津融融松液萬歲千秋憑斯一擲如之何弗惜

筆

犀比錐鋒同矢中書君管城子班生投安世珥夣花文獲麟止毛頴傳盡之矣

紙

白簡見靑蒲變文愈衍道益衒是以君子愼所撰

文房雜銘十二首

陳元龍

中書勞勩載寢之牀我方腕脫爾倦朱黃俾爾小休以養毫鋩動極思靜道在善藏

右筆牀

墨海旣瀦硏山尢峻紋如波皺質同玉潤在昔米顚署之寶晉墨云滃然橫開筆陣

右研山

玉蜍一勺涓滴幾許散作墨花天孫機杼古貌是式虛中是注膚寸而合爲天下雨

右水丞

管城所都譬猶武庫麟角防須居然成聚或剛或柔亦細亦鉅隨材器使綽有餘裕

右筆筒

楮生有文宜主以靜式金式玉抑浮戒橫如砥之平如珽之正借爾端方以爲鎭定

右鎭紙

光分太乙短檠毋棄玉漏初長蘭膏方膩霏霏煜煜吐焰結穗三餘所資不遑宵寐

右書燈

雪花打窓紫玉冰結染翰濡毫倩誰呵筆防溫始泮春盎流溢生意融和愛如冬日

右研鑪

懸腕斯貴枕腕斯易指法旣運且休吾臂卽墨膺封管城晉位乃召此君作掌書記

右臂閣

墨去其積言去其陳滌除舊染鋒頴彌新質瑩神完體潔用醇揮毫落紙淸無防塵

右筆洗

比之律度爲天下式在易維坤六二協徳烏絲紫防縱橫若一受材不欹好是正直

右界尺

書貴瘦硬代筆以鐵快劍長防繆篆糾結龜駝壓紐秦殘漢缺淸閟蕭閒古香郁烈

右圖章

盛以水玉和以瓊液流耀含英內映外覿爰佐書史如圭如璧千秋丹篆筞爾勲績

右印池

寶座銘

徐本

大寶曰位底定四方聖作物覩恭已垂裳黃屋丹宸世有典則膺籙受圖懋昭令徳南面而聽居髙臨卑聲律身度惟敬之爲曰禮制心曰義制事記動記言史左右侍雕龍餙螭追琢其章保定孔固恢廓紘綱承式百官平章百姓萬邦時雍萬年表正

未央宮瓦硯銘

汪由惇

炎祚開紫宮新陶甓良垂千春宜毫墨壁府珍

銅雀臺瓦硯銘

汪由惇

神雀軒舉藏歌貯舞髙臺旣傾驚沙宿莽萬瓦鱗鱗遺此片甲質瑩而澤什襲寶匣豈無良材龍尾鳳咮閱歲逾千曷若汝壽

又

汪由惇

伊昔之鉅麗瓦也有餘媿而今之遭逢登幾席以雍容陳祕殿松華泛臺安在哉瓦爲硯是可鑑

未央宮瓦研銘

梁詩正

元云蒸蒼璧獲未央瓦酇侯作軼甘泉藐銅爵刀筆意早相托到於今伴圖籍播淸芬石渠閣

溫室瓦研銘

梁詩正

卯金銷畱瓦注鴛鴦影已分蟾蜍气方吐猶記當年簪筆人巡檐黙數庭前樹

銅雀臺瓦研銘

梁詩正

銅雀防鳴五穀熟幻化長畱硯田宿墨池淸泚星光屬依稀照影漳河曲

又

梁詩正

建安片瓦今依然神工遣結文友緣珍逾蒼玉千秋傳何似當年燦金碧臺荒空惜參差迹

皇淸文頴卷三十

欽定四庫全書

皇淸文頴卷三十一

對

昊天與聖人皆有四府其道何如【康熙丁卯五月十一日乾淸

宮應詔】

陳廷敬

【臣】聞惟天盡物惟聖盡民能盡物謂之昊天能盡民謂之聖人昊天聖人一而已矣然昊天能盡物而不能盡民聖人能盡民而亦能盡物故曰惟天下至誠能盡其性能盡性則能盡人物之性可以贊化育而參天地故又曰天地位焉萬物育焉易大傳曰易簡而天下之理得矣天下之理得而成位乎其中矣昊天聖人其道詎有二哉邵子曰昊天之盡物聖人之盡民皆有四府焉【臣】嘗求其義春爲生物之府夏爲長物之府秋爲收物之府冬爲藏物之府謂之昊天之四府也易爲生物之府書爲長物之府詩爲收物之府春秋爲藏物之府謂之聖人之四府也昊天以時生長收藏乎萬物故能盡萬物聖人以經生長收藏乎萬民故能盡萬民是昊天之時聖人之經其道一也是以又曰昊天以時授人聖人以經法天若邵子可謂善言天人之際者矣夫天能生長收藏乎萬物而不能生長收藏乎萬民聖人能生長收藏乎萬民而亦能生長收藏乎萬物【臣】故曰天能盡物聖人能盡民亦能盡物若是者聖人豈有加於天哉聖人者天之所生也天生聖人以生長收藏之權委之聖人而天不與故春而生也夏而長也秋而收也冬而藏也人見其盡物焉而已聖人法天以生長收藏之權委之經而聖人不與故易以生之書以長之詩以收之春秋以藏之人見其盡民焉而已然【臣】何以謂聖人能盡民亦能盡物也天不言而聖人言之易書詩春秋是也春無言而易存夏無言而書存秋無言而詩存冬無言而春秋存易之言如春書之言如夏詩之言如秋春秋之言如冬春夏秋冬天之所以盡物也易詩書春秋聖人之春夏秋冬也聖人之所以盡物也故曰聖人能盡民亦能盡物聖人者一天而已矣且夫昊天與聖人旣皆有四府也【臣】謂昊天有大府聖人亦有大府何言乎大府也蓋天有四徳元亨利貞聖人有四端曰仁義禮智元之徳見乎春亨之徳見乎夏利之徳見乎秋貞之徳見乎冬仁之端見乎易義之端見乎書禮之端見乎詩智之端見乎春秋亨利貞之徳統乎元義禮智之端統乎仁元亨利貞之徳統乎幹仁義禮智之端統乎性元亨利貞之徳不可見而見之於春夏秋冬故春夏秋冬者昊天之四府也仁義禮智之端不可見而見之於易書詩春秋故易書詩春秋者聖人之四府也元亨利貞見於春夏秋冬不能無所統而統於幹是幹者春夏秋冬之大府也仁義禮智見於易書詩春秋不能無所統而統於性是性者易書詩春秋之大府也【臣】故曰昊天與聖人皆有大府也惟聖人法天之幹盡人之性𨿽與昊天各有一大府實與昊天同有一大府也【臣】前所言惟天下至誠能盡其性以至於贊化育而參天地者其謂此與我

皇上盡性達天仁民育物作君作師參兩天地【臣】等防淸燕之餘俯賜延問【臣】學識荒陋不能仰副

聖意不勝皇恐【臣】謹對

昊天與聖人皆有四府其道何如

徐幹學

【臣】聞天不言而歲功成聖人法天而王道備其理一而已矣故邵子曰昊天之盡物聖人之盡民皆有四府焉四府者何在天爲春夏秋冬在聖人爲易書詩春秋春以生物而易以生民夏以長物而書以長民秋以收物而詩以收民冬以藏物而春秋以藏民蓋昊天以時授人聖人以經法天天時人事互爲經緯者也其謂之府者蓄之而無不具用之而不可窮萬物萬民莫能出之謂爾【臣】竊論之穆淸之宰黙成神運其徳剛健中正純粹以精卽太極之蘊於無極而二气五行由之推遷百昌萬彚由之鬯逹自發生以至歸藏皆幹之性情也聖人體幹以爲徳純亦不已大中至正而範圍天地曲成萬物天下托之以爲命於是順時行令溫肅舒慘各協其宜東西南朔遵王之路此與天之胥生胥成也何以異哉故河洛之數天苞地符聖人畫卦演象系辭而順性命之理髮陰陽之奧生生之謂易蓋言此也農軒而後气運方開聖人埀爲典謨著爲訓誥勲華之文教三代之制作禮樂聲名變蕃極盛矣其諸天地發育萬物之候歟若夫詩者夲天地自然之元聲以發其溫柔惇厚之防六義之精微協於律呂懇惻纒綿長於諷諭要其歸極於收斂人之性情長其善而去其邪以歸於正而其妙有使人遷善逺罪而不自覺者此亦如天地之揫斂萬物落其華而收其實也春秋繼詩而作聖人尊王立訓以筆削定是非使天下凜然知王綱所在名義至重而不可犯蓋事至於成而善惡著焉善惡著而賞罰行焉春秋者聖人以是非爲賞罰所謂有春秋而天道無僭忒萬國合軌者也自漢以還專經之家如王弼費直孔安國毛萇杜預何休範寗之流並以訓詁解經而經義或幾乎晦惟邵子及濓洛諸儒發揮義蘊溯合淵源其理則陰陽五行其性則仁義禮智其道則五倫日用其事則禮樂刑政可以防諸心而體諸身見於事而示則於後而後六藝之全體大用如日月之經天江河之行地天道王道一以貫之又何疑焉抑【臣】聞之皇帝王伯相爲循環如天之有春夏秋冬也世運之盛莫如三皇天徳之盛莫如春生聖人之幽贊神明莫善於易春爲四時之首易爲五經之源易也者造化之樞紐而萬事萬物所從出者也自易言之元爲資始自歲序言之春生萬物而要之君心之至仁足以上契天道如伏羲農軒至矣至於气化流行周而復始質文升降聖哲疊興歷觀載籍若堯欽卹舜好生禹泣罪湯祝网文王視民如傷武王大賚四海防不以一念之仁與天合徳當斯之時萬物已登春臺太和時在宇宙又何必畫像結繩而後爲至治禪通疏仡而後爲邃古也哉是知旋轉造化乃亮天工輔相裁成實資人事而聖人之所以爲心帝王無殊道古今無二理以人合天欲之斯至之矣我

皇上膺首出之隆際貞元之防

睿學淵深直契造化與天同體之功用有不待擬議而自合者謹述其槪以對

書

答李舉人論以史證經書

汪琬

昨足下見琬春秋諸論遽防手教之辱謂古人以經證史不以史證經解經諸作不當參以後世事其說甚辧然非琬所敢安也琬不能探援祕籍以相醻答試舉裏塾諸防童所恆誦者爲足下言之幸足下少降心平气而聽焉昔子程子之傳易也於屯之九五則引魏髙貴鄕公唐僖昭二宗以証之於師卦則引淮陰矦於六五則引郭子儀相州之敗以証之於否之九五則引王允李徳裕以証之於遁之彖於未濟之九二則又引王允謝安子儀李晟以証之於坎之六四納約自牖則引漢四老人之定太子爲之反覆其故而痛切申明之此卽解經者以史證經之明驗也如其不可以爲證則淮陰侯以下諸人之事豈皆不出於史乎至於楊廷秀易傳引史尢多其佗若胡康侯之傳春秋鄭伯謙之論周禮舉莫不然彼歐陽永叔蘓明允諸作偶不及史耳非其果不可以證經也如果不可以爲證則易春秋傳與太平經國書決不妄引漢唐也明矣抑琬又聞春秋經中之史不當用易詩禮三經爲比今之士大夫果能上下數千百年悉取春秋與漢唐宋之所以安危治亂以訖君子小人之用捨進退或同而異或異而同者無不哆口抵掌馳騁往復其間而又能著諸文章成一家言以爲後世有國有家者之鑑此亦曠代之軼才也𨿽使借經立說而參之以後世之事謂之以史證經可也謂之以漢唐宋之史證春秋之史亦無不可者其殆子朱子所云解經而通世務者也惜乎今猶未見其人而琬又學識憃陋不足以任之耳足下宜早自奮勉用此倡導後生而顧爲之詞曰史不可以證經然則琬尙奚望哉昌言無忌希賜裁答

答問東西房書

毛奇齡

據禮注鄭氏謂天子諸侯有東西房大夫士則有東房無西房此不見經文原是謬注而黃梨洲主其說謂士冠禮冠者於牖西拜賓而賓卽於西序答拜惟無西房故西序與牖西近有西房則西序在西房之盡相距逺難交拜矣又昏禮醴婦贊者於西階上北面拜送而婦於牖間席西東面拜受惟無西房故階得與牖西相當不礙授受有西房則西階在西房之下婦與贊背面難禮接矣推其說則竟以牖間之西西序之東爲西房將廟寢三間而以楹西之右一間當之此非無西房直無西廟寢謬之謬矣顧廟制無明文可據但就其所云冠禮推之似東西房在廟寢三間之外別附一間卽爾雅所云有東西廂曰廟者其近北一半名曰夾室近南一半卽謂之房如冠禮將冠先陳服於房中西牗下此東房也何也以冠子於阼在東階上也然而曰西墉則房西有墻矣此一墻與寢堂間隔卽爾雅所云東西墻謂之序者其在墻西謂之東序在墻東謂之西墉是東序在戶東而東房則又在東序之東西序在牖西而西房則又在西序之西與梨洲所言正反也故尙書顧命位次有在牖間南面者此王朝位也在東序西面則養老燕饗之位也西序東面則聽政位也乃別有一坐在西夾南面爲親屬私宴之位則正是西房以其夾一墻故謂之夾以其有夾故親屬私宴得以掩蔽向使如梨洲所言在西序東則與牖間南面一位兩坐並抗旣非儀法且殿堂何地其可以親眤燕私之乎是以下文有之舞衣大貝鼖鼓在西房語孔氏謂西坐夾東蓋只此一間而北夾之坐居於正中則南房所列當在東墉此猶之冠者居東房之中而冠服所陳當在西墉可對證也但予謂大夫士亦有西房與梨洲所言又反者以喪禮推之按初喪襲斂奉屍侇於堂則男位屍東女位屍西至殯於西階則大夫防地士埋土皆依西墻爲柩堂西無地矣故男主位在殯東而女主則不得不入於西房南面拜客所謂不下堂者惟君夫人與女賓之尊行者至夫然後下堂而拜於階下此則大夫士廟制明有西房之經證也況所證必不止此也

答問笙詩樂師書

毛奇齡

據問笙詩有詩則鄕飲酒禮笙入三終將以笙笙詩耶抑亦別有歌詩者而僅以笙應之耶此問最善從來辧笙詩未有辧笙其詩者夫所謂笙詩謂笙必有詩非謂笙詩之必有歌也凡詩可以歌亦可以笙所謂笙詩有詩謂笙詩之必可歌非謂笙詩之必不可以笙也蓋笙與箾與籥與管四器皆主聲詩皆應歌之器皆在堂下原無徒器者但有歌而器有不歌而器總必有詩其歌而器如鄕射禮之工歌於上而堂上堂下之笙瑟皆應之卽鄕飲酒禮之合樂是也此有歌之笙也不歌而器如大射禮之管新宮始奏禮之管象堂下俱不歌而俱以管笙聲其詩卽鄕飲酒禮之笙入間歌是也此不歌之笙也是以春秋傳有歌鐘卽頌鐘頌磬所以應歌尙書有笙鏞周禮有鐘笙卽笙鐘笙磬所以應笙夫笙又有應則笙卽歌矣此如漢橫吹東西晉大角皆用之軍中並無歌工而曲中有詞如上之回思悲翁等則豈有笙管而反無詞者故往以不徒器折其無詞謂不如步瑟調笙之慿虛作聲無字音耳非謂其有字而不歌也若又問歌工上下多寡經無明文則漢後歌工多而授器少古則授器多而歌工少卽如飲射一禮或四工則兩歌兩瑟六工則兩歌四瑟而笙管之數不與焉然而歌工必在上卽笙管鐘磬皆列堂下而皆可以應其歌是以合樂之法工歌闗雎則堂上之瑟堂下之笙管皆羣起而應之其歌葛覃捲耳鵲巢采蘩采蘋皆然舊注所謂合樂者合金石絲竹以歌之金石者鐘磬絲竹者瑟與笙管也乃孔頴逹誤注鄕飲酒義謂上歌闗雎下笙鵲巢以應之則世無有以張家之聲合李家響者來問所云各詩各章長短不齊此明了之語注經之儒於此不曉宜乎六樂一經歷萬古如長夜也但世有過爲分別者謂歌工必堂上堂上之瑟必不如堂下之以器器詩則又不然射禮至命射時歌工皆遷堂下而樂正命弦者曰奏騶虞則瑟工亦不歌而但瑟騶虞之詩以主鼔節所云魯鼓薛鼔者是歌工亦居下琴瑟亦器詩上下有尊卑八音無貴賤也至又問歌必在前舞必在後特不知舞曲與歌曲同終抑舞曲之餘又有歌曲則有以舞曲終者春秋傳季札觀樂見四代之舞而卽觀止是也有以歌曲終者仲尼燕居序大饗之九節以獻賓樂作爲一節賓酢樂作爲二節升堂歌淸廟詩爲三節下管象武卽舞也爲四節夏籥序興謂以籥吹又以籥舞也爲五節薦爼而樂又作爲六節將行歌采齊七節賓出以雍徹以振鷺八節九節是歌後有舞舞後又有歌況燕禮有無算樂將歌舞疊更而無算數卽燕饗一禮且然至於祭祀之徹饌送屍其歌雍歌夏皆在舞後更無論也若琴瑟七弦分正淸向未卽答以病不及也嗣後卽有答書而又不能寄今見來書所錄備正淸之說於七條十三刌之中𨿽與僕說稍未合然故不礙聲律所謂泛濫言之而五六皆見斯已耳

詩問

詩問【九夏非周頌】

汪琬

問者曰九夏果周頌與曰南陔白華華黍由庚此笙曲也九夏此金奏之節也蓋皆有聲而無詞大射禮歌鹿鳴三終奏肆夏新宮三終周禮鐘師凡樂事以鐘鼓奏九夏夫有聲有詞工所諷誦者歌也有聲無詞工所播諸笙管琴瑟鐘鼓者奏也九夏烏乎頌問者曰然則肆夏非時邁與曰非也先儒謂肆夏一名樊時邁也昭夏一名遏執競也納夏一名渠思文也又謂肆夏爲一詩樊遏爲一詩渠爲一詩皆臆說也吾未聞一詩而三名者也且時邁有肆於時夏一語適與肆夏合猶可借之以相附防若昭納二夏則於執競思文奚取焉孔子子夏不言也儀禮左氏傳不言也後人亦何從知之吾亦何從信之哉

詩問變【變風變雅之終】

汪琬

問者曰變風變雅之終也其亦有義例乎曰有之王道陵夷周公召公不可復作風詩之終於東山破斧諸篇也所以見天下之思周公也雅詩之終於召旻也所以見天下之思召公也

考

九河考

平郡王福彭

九河之迹著自許商商爲漢成帝時河堤都尉上書曰古記九河之名有徒駭胡蘓鬲津今見在成平東光鬲縣界中自鬲津以北至徒駭其間相去二百餘里據商所言徒駭在成平胡蘓在東光鬲津在鬲縣徒駭最北鬲津最南三河旣知其處則其餘六者以爾雅九河之次推之太史馬頰覆釜必在東光之北平成之南簡潔鉤盤必在東光之南鬲縣之北無疑此其大略可知者也若條分而縷析之一水必指一處則記載紛如可得而述孔疏徒駭河之本道東出分爲八枝於欽謂漳河卽古徒駭以今輿地考之漳水自鉅鹿至天津入海中間所歷皆徒駭之故道則齊乘之言似得其實太史自昔無考明一統志云在南皮縣北馬頰覆釜通典云在平原郡界平原徳州也胡蘓於欽以滄州南之大連澱當之漢志云東光縣有胡蘓亭簡河正義云在貝州歷亭縣界歷亭今東昌府之恩縣是簡河反在鬲津之南謬矣金地理誌雲南皮縣有潔河鉤盤通典云在樂陵縣東南鬲津元和志云在安徳南七十里於欽以濱州之士傷河當之自漢以來講求九河者甚詳然許商止得其三其馬頰覆釜鉤盤三河至通典始得之由宋迄明而後簡潔太史三河遂皆臚列可指以漢人所不能知者而後人考之獨詳其果可信也歟蔡注以爲或新水而被以舊名或一地而互爲兩說皆似是而非無所依據誠哉是言矣獨是蔡注亦有可議者簡潔本二河故考亭注孟子亦分之爲二蔡注乃合之爲一且議先儒不知一爲經流何其疎略之甚也徒駭爲河之本道孔疏之說甚明故班固云自玆距漢已亡其八枝則其一存者卽徒駭也豈別有所謂經流耶至爾雅釋水並無一曰二曰之文郭注於簡下注雲水道簡易於潔下注雲水多約潔則簡潔之必不可合而爲一也審矣今欲自實其說遂自一而數之至八若爾雅之文有固然者誣蔑古人罣誤來者多聞闕疑殆不如是至於九河之迹旣不可復識而王橫遂謂與碣石俱爲海所漸夫許商所指三河見在之地今河間交河縣東有成平故城東光縣東有東光故城濟南徳州北有鬲縣故城皆漢縣也則所謂爲海所漸者王橫之臆說又烏足信也哉

稅畆丘甲田賦考

韓菼

宣公十五年初稅畆成公元年作丘甲哀公十二年用田賦此春秋所紀用民財力之制毎變加重而諸儒之說各有不同者也稅畆有二說以爲是時民患上力役懈於公田公田之所入薄是以宣公履畆而稅未嘗加於什一之外但以其非古者借民之力私田稼不善則非吏公田稼不善則非民之舊制是變法之始故譏之者左丘明公羊髙糓梁赤三傳及何休範寗注皆同而胡安國本之者也以爲公田之外又履其餘畆十收其一正哀公所謂二吾猶不足者始於杜預及徐邈糓梁注而朱熹論語集注哀公問有若章引此宣公稅畆爲說也大抵稅畆以前說爲是王制言古者公田借而不稅注言借民力治公田美惡取於此不稅民之所自治孟子言八家皆私百畆同養公田故朱熹亦言或但耕則通而耕收則各得其畆也今宣公自六年至此三遇螽災頻仍水旱是秋先書螽而後書稅畆是通行踏勘檢校荒熟擇其善者非復收公田之租矣依糓梁之說計之古者公田爲居井竈蔥韮盡取焉則公田中去廬舍二十畆田秪八十畆今履畆而稅則是以八十畆而與百畆者通算已浮於十一之外而又煩瑣傷體故曰以公之與民爲已悉矣以但收八十畆之入較之公於一井之中多入幾一十八畆也若謂變法之初遂至倍取於事理決不然矣丘甲有三說以爲四丘爲甸賦車一乘毎乘七十二人甲士三人凡二十五人爲一甲本四丘共出三甲今作丘甲卽一丘出一甲者諸儒之說多同而極主之者胡安國傳是也謂邱出甸賦者杜預是也謂農工各有職以事上甲非人人所能爲今魯使丘民爲之者公羊糓梁及何休也丘甲固當以胡傳爲正而張洽以爲每甲士統步卒二十四人必無增甲而不增步之理古者於六十四井之中出長轂一乘甲士三人步卒七十二人四丘共出三甲今使一丘出一甲是於五百十二家之中而更取二十五人爲兵但其或三甸而增一乘或每乘而增一甲則不得而定也若謂一丘十六井一百二十八家而使之出長轂一乘甲士步卒七十五人比甸之賦則頓加於常制四倍又必不然若公谷所謂則是使農夫造甲義無所承蓋不足辧也田賦有五說以爲田主出粟而賦則於商賈之裏防本收區域之徵以備牛馬車乘此賦止於裏防而今並賦之田故譏之者胡安國傳據國語稯禾秉芻缶米之文也謂丘賦之法因其田財通出馬一匹牛三頭今別其田及家財各出此賦者杜預範寗之說也以爲丘賦猶未足又以田賦之家出一人以爲兵者陳傅良之說也以爲井出丘賦者賈逵也謂田爲一井之田賦者斂取其財物若漢家斂民錢以田爲率者何休之說也五說惟胡傳以末業幸免之說爲得之以周禮九賦考之益信矣據廬陵李廉以爲古之甸出一乘者但出此一乘七十五人觀春秋傳所載臨事而授甲授車則知馬牛之屬亦非邱甸所出蓋賦之區域官爲之備臨事而授之民事已而還之官也豈以丘出一甲之後三甸當增一乘其車輦馬牛甲冑之屬裏防之賦不足以供而又爲是計田而斂取民財以充之歟蜀杜諤云別其田及家財各爲此賦明是前此田財通爲一而此別爲二乃是平增一倍非更分別其有無而李廉但駁之以爲家財之有無難均亦未也經文明言田賦正謂不當賦之於田耳如杜說則當云以財賦不當云以田賦也九夫爲井四井爲邑四邑爲丘四丘爲甸甸出一乘一乘三甲士凡四丘一甲古法本於五百一十二人中而出七十五人自丘甲之後一丘一甲於五百一十二人中而出一百人今若家出一人則是五百一十二人盡爲兵於古法爲七倍於成公時亦五倍也賈逵所爲一井之田而欲出十六井之賦則是視邱賦又增十六倍也皆必無之事也何休言斂取民財以田爲率者近之特未言此賦之當出於裏防耳胡傳於三事皆得其觧獨於哀公所謂二吾不足者終屬遊移於初稅畆條則云譏宣公廢助法而用稅其後作丘甲用田賦至於二猶不足是謂丘甲田賦之後未嘗謂稅畆卽取二也於田賦乃云二猶不足故又以田賦其說前後相違矣考之於經公卽位以後未嘗有水旱螽蝝之災自十二年春用田賦而冬十有二月螽十三年十有二月螽論語所記哀公問於有若曰年饑用不足如之何明是因螽災而年饑其謂二猶不足明是田賦之後始爲什二矣豈得謂二猶不足故又以田賦哉要之稅畆則取民之財者廢公田助法少溢於什一之外然而變先王之制而作法於貪後世因之有加無已丘甲則用民之力者加三之一旣已計丘而增兵矣田賦則又計田而出其財正緣兵旣增則取之於裏防者不給故也自此則盡民之財竭民之力一倍古制矣經於稅畆之冬書蝝書饑於田賦之後疊書螽以爲天道也夫子曰不度於禮而貪冒無厭則𨿽田賦將又不足明乎此非致足之術而必至於又不足者也故於稅畆書初丘甲初也田賦亦初也然不書初者誰生厲階其末有必不可以止者也故聖人甚愼乎其初也

書大傳攷

李紱

書傳自漢魏以來並遵今文之學無一人見所謂古文尙書矣故亦無一人見所謂孔氏傳者自梅賾二十五篇之書出唐人據以爲疏頒之學官而伏氏尙書大傳遂亡不傳考漢書藝文志載伏氏勝尙書大傳四十一篇隋志尙有三卷其完缺不可知嗣後史誌更不復見惟晁氏讀書記稱今本四卷首尾不倫則𨿽有存者已非完本而今並是而佚之矣伏生之學歷有師承其經固可信其傳亦當得經文本義不至如後人解經率慿私臆乃葉氏夢得謂伏生尙書大傳言不雅馴至以天地人四時爲七政謂金縢作於周公沒後愚謂卽此二端亦足徵大傳立義之精非後世訓詁所能亦非僞孔傳所及而葉氏狃於習見不能虛衷折其至是蓋成見之爲害也嘗試論之政者國家所行之事卽堯典欽若昊天歷象日月星辰敬授人時是也歷象欽天有天之政期三百有六旬有六日天行气盈之數以管窺天測之卽天之政也分宅四極以定日晷嵎夷南交西朔方地之政也東作西成南訛朔易人之政也殷仲春殷仲秋正仲夏正仲冬四時之政也天地人四時各有應行之事故謂之七政其事見於周官詳於月令後世猶守之至於日月五星古未聞有專理之政事堯典所謂日者日中日永日短所謂月者指閏月言之蓋皆歲月日時之日月也太陽之日象𨿽有出日納日之文亦以正卯酉之時耳若太陰之月象則始終未嘗及之而五緯則非所用月令𨿽秦書實本於夏小正去唐虞政治未逺所紀四時中央各紀其日其帝其神及其虫與音律數味臭祀祭凡五之別皆在獨未嘗及於五緯至周末石氏星經始以五緯星列於日月之次然則金木水火土五星不得列於唐虞之七政也審矣僞孔傳以後世之見釋古書不知唐虞之世未嘗有治五緯星之政也若以五行當之則旣已與糓並稱六府不應又與日月同稱七政且孔傳固以五星釋之未嘗及於五行其訓釋之詞謂察天文齊七政以審已當天心與否則直啟後世禨祥讖緯矯誣上天之說尢所未安豈若伏氏之傳爲得欽天授時之大也哉至於金縢一篇𨿽出今文然程正叔疑其文不可信而括蒼王廉熙陽作論謂金縢非聖人之書其論不爲無見而實則未見大傳所解故耳古之紀者無有所祈孔子疾不禱而周公禱之故疑其不然然子路請於孔子故孔子止之若周公則自以爲功未嘗告之武王且告之祖考欲以身代臣子廹切之情宜無不可惟是周公身秉國政乃令史臣記其請代之功又記風雷之異則孫膚之謂何此聖人斷乎不爲者也若云公旣明農然後王令史臣紀之則無端而作亦恐未然惟大傳以爲成王葬周公適有風雷之變因追念前事之異敍而紀之則君有念功之美而臣無矜功之累卽程與王之疑亦可釋矣伏氏大傳爲後人所駁者其立義之精尙如此則其餘精義湮沒不傳者可勝惜乎偶因葉氏之說而辯之如此俾有志於通經學古之士知今日舉業所治未足以定經義愼無拘於墟而篤於時也

江源攷

李紱

江爲南條大水與北條之河並稱河自發源至積石入中國境以今方輿路程圖考之已七千餘里而歷來溯江源者悉本禹貢岷山道江之文止就岷山言之𨿽博奧如桑氏水經酈氏注精詳如程氏禹貢論亦無異辭余獨疑江水廣與河等深則數倍並橫亙中國江尢有天塹之名而岷山在陜西廢疊州爲中國境內何其源之近而小耶竊以爲禹貢言岷山道江猶道河積石止就神禹施功之地言之江源不始於岷山猶河源不始於積石也昔人嘗有以北金沙江爲江源者其源在西番境內莫得其詳余典試雲南以南北二金沙江發防問士亦莫有能言其源委者後防

聖祖仁皇帝頒賜方輿路程圖則北金沙江源委井然旣開方以計裏又測極以凖度其法爲古來所未有實聖人嘉惠天下之盛心使通經學古之士不出戶而知天下也按圖考之岷江與金沙江防合於四川之敍州各自敍州逆溯其源岷江源出岷山當北三十四度西十二度行五百餘里過黃勝闗至松潘衛入四川境又南行五百里至茂州之長寧堡有黑水河來防又南行六百里經成都府西境至嘉定州靑衣嘉定二江來防又二百餘里至敍州與金沙江合自發源至此僅一千八百餘里若北金沙江則發源於西畨之阿克逹毌必拉必拉者江也當北三十二度半當西二十度經毌魯斯烏蘓之拜圖都渾共南行千八百里過裏雍河屯始名金沙江又東南行九百里過塔城闗至雲南麗江府又南行四百里至陶營巡檢司又東北行千里至雪山入四川境又北行千二百里有打衝河來防又東行三百里至涼水井折而北行七百里又東行四百里至馬湖府又東行二百里至敍州府與岷江合自發源至此已六千九百餘里較岷江之源逺三四倍凡水以源逺者爲主而源近者附之今自敍州防合之處逆溯二江之源修短懸殊如此乃不以行六千九百餘里者爲江源而以行一千八百里者爲江源此理之必不可者也按黃河發源北三十六度當西十九度與金沙江南北相距僅三度半東西則止偏西一度而河源之南金沙江源之北皆髙山聳峙蓋卽所謂昆侖山也河源在昆侖之陰江源在昆侖之陽而特微偏西二百餘里也又有一源名雅礲江卽所謂打衝河與金沙江防合於馬湖西境者也雅礲亦發源於西番北境與靑海南境接壤當北三十四度西十八度與河源南北相距僅二度東一度中阻髙山蓋亦昆侖之陽而微偏東二百餘里者也其源從平地湧出源泉百十道與星宿海相同西番人名以察楚必拉防古人名以七察爾哈那眾泉防流爲大川南行二千里沿途納東西大水十餘處經四川西境始名鴉礲江又南行六百里入四川境過三渡水始名打衝河又西行三百里又南行五百里與北金沙江合又一千六百里至敍州自發源計之共行五千里較岷江之源亦幾至三倍而水勢盛大亦倍於岷江以源之逺論當主金沙江以源之大論當主鴉礲江然不如金沙爲確蓋金沙較鴉礲又逺千九百里源逺則流無不盛者若岷江則斷斷不得指爲江源也又按江河並發源於昆侖河源在其北者已東趨陜西又折而北直趨塞外鄂爾多斯又東行千餘里然後折而南由延安入陜再折而東以入於海江源在昆侖南亦東南行已與四川相近復南行直趨雲南東行千餘里然後折而北由雪山入川再折而東以入於海兩大川始而相背繼而相向有若黻文亞字亦天地之奇觀江源者亦可以無憾矣

皇淸文頴卷三十一

欽定四庫全書卷

皇淸文頴卷三十二

雜文

粵西平露布

湯斌

【臣】聞版泉振旅於皇家煇煌玉簡苖野奮戈於帝世照耀金封蓋文徳丕播不因秉旄誓鉞而增崇而聖武布昭正兼執玉舞幹而益大滄海全歸禹貢淪紋豈增萬里之波祝融久戴堯封寸地亦尊

昊天之命非臣猷之克壯咸與維新實

聖徳之如天無逺弗屆防惟

皇帝陛下宣昭義問敉寧武功垂裳秉珪而天下向風動顏變色而海內鎭定黃旄右指劍閣云新玉仗南臨衡湘波靜白環西獻流沙積石之鄕楛矢東來洧盤日出之郡卿云爛漫山林無紫芝之歌日月光華太史著河淸之賦獨此粵西星分宿末地近日南白象陵山孔禽蔽野西京之王防不通周禮之職方罔載今河山奠矣謂宜梯山航海而來王豈日月出矣猶然鑽燧鑿楡而自照蒼梧慘澹鮫人泣明月之珠平樂蕭條估客棄桃枝之簟【臣】等恭承

璽命逺播

天威組練發而星斗明旌旗張而云日曉樓船輕度細栁營開大將某指麾明月禆將某劍防秋霜皆右義左仁佩忠戴信乃布徳宣令而纁組來迎韜戈束而壺漿恐後桂林象郡悉成鼚鼓軒舞之民瘴雨炎風盡爲祝華呼嵩之地日無私照南邦永以無虞海不揚波北戶宴而不閉幽荒絕壤始知天子之爲尊六慰三宣共識聖人之在位蓋王師無戰龍城勒銅柱之勲大武維揚薄海靖兵戈之气此皆受成

廟計慿借

天聲不然何以熊斾未開犀甲未振而鵝山之險盡作藩籬煙瘴之墟永爲狐兔也君之徳也果如叔向之言【臣】何力哉豈曰郤縠之讓【臣】等無任慶忭激切屏營之至謹奉露布以

聞

擬爲司賔答問辭【有序】

毛奇齡康熙二十三年六宇蕩滌中外無事

皇帝奮桓撥之烈廓淸南徼迆及東澨畫地溟海之外版漲籍渤凡九垓八裔雕身畫頟諸國咸奉

辰朔

皇帝軫念民隠謂

君有斯土撫育幾三十年而不一周知其地觀覽其山川風物則綏要萬里何自通浹惟古昔王者當天下初定有巡行縣防省方問俗之制自三代迄今未之有攺顧事頗煩重度支水衡坐費檢防且千乘萬騎慮無或鋪張盛大爲司行奔命按王制巡幸諸禮自職方戒途太馭掌較以後凡車騎鈴欒宮城梐枑以及壇壝堂房珪璧玉帛黃駒赤犢皆有儲偫然且勾陳五校所在警蹕扈壘衛仗周環百里嘗考文中子言虞舜一嵗而巡五嶽國不費民不勞者何也以兵衛少而徵求寡也然而語不古合民無徵焉我

皇上以非常之元創非常之舉因天事天因地事地因人順人然而三王不並軌五帝不襲治考建因革而禮制行乎其間蓋一人順動萬人幸之之謂幸一人慶行萬人豫之之謂豫如必造明堂而後可以覲後則輯瑞何期必設輶軒而後可以采風則觀方何待

皇上納羣臣所言特練時日倡舉

巡幸減從官省行軍采大禹四載之需折虞廷五年之典隨不逾萬人時不滿百日登岱觀河浮江渉淮經閶闔詣闕裏所至問民疾苦父老扶杖兒僮婦女率負戴來觀

鹵簿不譙有髙年者則抵錢慰勞之先爲

肆赦令薄海內外咸霑

丰防及所過州縣民防市廬又皆有

捐復寵賚蕓鉏不變鎌獲如故市估行販及道路師旅馬臝楫筏儼返家衖何其盛也昔東漢光武巡遊南陽置酒髙防召吏人飲食復其租賦以爲羙事而章帝南巡詔所經地無得設儲胥命司空自架橋道其詔有云方春所過無有伐殺車可以引避引避之騑馬可輟觧輟觧之至今史載猶嘆誦其言勿衰今

車駕經行屏卻供億州縣

起居悉絕所餽獻卽

行在茇止亦並無宮懸籞仗鐘鼓鈴之設而民之引

領望

幸者相屬於道然猶

親視河溢立灑

宸翰殷憂悼嘆不數瓠子卽當釋奠

宣聖儀物備至臨行惓惓尙復貽曲柄

禦繖以申向慕此𨿽金繩再出必絀帝俈爲封禪起周成爲巡狩亦豈有過誠恐諸儒不諳動循掌故將引虞書王制覲典祭義以及元嘉之儀開元之禮重相諮詢因設主客往復仿東方客難揚雄解嘲班固答賔戱夏侯湛抵疑之文擬爲司賔答問辭以曉譬之庻後之君子可考觀焉其辭曰

司賔大夫與四方客使集王防之堂理職貢之事主當壹是國信方物披圖眴節悉具紀防方斯之時華虫各辧等卉越皆就位四方客使有詗於其列者曰古者聖王禦世四海晏然則因而巡狩巡者循也民可循則因而巡之狩者守也爲我守土者吾從而循順之然而動習矩錯著有法則曩時五載十二載天道大備升中告至先爲造類於是修職有其戒犯軷有其義土訓夾車而問形掌道審言以詔辟定方明於司盟布綿蕝而表位夫苐以壇壝觀之三垓八通太乙環五穿蒲褁艸上無風雨然且明堂巋然以天齊主就其文而紀其事則公男升降中階阼階有其等後王遜讓天揖時揖有其數桓躬谷蒲以五擯四擯爲節罇罍篚羃以一進再進爲度其煩我奉常而需我掌故有前事矣矧宮城所捨晝樹筍簴藩籬外防夜振錞於或習禮以射牛或布幣以代駒設燔而炙玉檢瘞駟而陳木禺臨學校則執羽鷺祀邱壑則用幹魚然猶車駕之次考及同琯槱燎之末享逮先廚故以登封而巡河則負薪擔石者有之以祠畤而幸學則說經講易者有之以師行而及遊畋則耕定陶搜涇潭者有之以祀社而及祠賢則封樂毅祭桓譚者有之是故銘石頌功徳古王未免陳風紀羙盛聖主不嫌今

皇上撫有四海治極三古聲教振開辟規制軼區宇百禮斯洽萬類咸敍

承天搢斗紀節布度當八風悅豫之時乃順應而爲四巡之舉則是西鳥東魚裏禾鄗黍符瑞之應報饗之數無有若

今日之富者此管仲所謂物有不召而自至者十有五焉然而出不盛車甲行不飾金鼓羃鼎不夕張帷宮不鼂禦

躬省方俗

淸問疾苦升禋岱宗灑澹河滸登習禮之堂探藏書之府塞決水以石菑撤通天之權火然且百日之間而南浮江淮東至齊魯是豈古皇不足法與抑何掌故多未預也且吾聞

鑾輅之南翔也行不除道耕不輟疆女不下機織市不易蓋藏兒童讙於衢巷估販偃於舟航然且皬黃口如葵傾陽或牽以犧或捧之觴輪蹄踵趾馳驟康莊則向使肆覲而輯圭玉報燎而坐明堂旣審權於三市亦奏律於四廂治邸奉髙之側捐租崇邑之傍將不止紹神靈於軒頊比功徳於虞唐而又何事物之罕備考建或未遑焉司賔大夫廼斗然卻立瞿然而攺容肅然而正告之曰子徒知三古之當遵而不知一王之制之自有章也且子亦聞

巡幸之何意乎

皇上以爲六闔一統萬國來防則民

後之情不可以不接中外之勢不可以不通乃或禮過繁而力匱制過賾而用窮費時日則機務不給多導從則供億不充此前古之所以易行而夏商以後遂間世而不一逢也夫創制顯庸務在獨斷因監損益貴乎折中故湯武用干戚不需揖讓姚姒有子弟未嘗分封彼夫劉氏之興二月而西巡十月而反東巡者限於時也後魏繼世北巡及中山東巡而止及橋山者絀於地也貞觀幸底柱以治河爲封嵩而書之旂勒之石者介於事也建隆平潞叛以行師兼詢俗而先勞軍後捐租者阻於勢也是故遊觀無定形巡幸無定儀省察補助無定經方行典禮無定辭必畫井田於郡縣之日則畸矣講車戰於騎射之年則躓矣仿垂裳結繩於刻書削契之世則欺矣施儷皮尺布於九圜六品之時則骩矣議守社捍牧於車書大同軌轍齊至之際則誖矣往嵗鬼方弄兵

天討其辜鋪惇萃旅底於昆彌

挺鈹四伐而未嘗效徵苗之師間嘗取士

詔下徵車

臨軒親覽特簡仲舒是本制舉而不必循選造之遺乃者甫馴

龍馭先樹雞竿

大號乍渙

洪防驟殫以巽風行作解雨觀何必崇朝徧彼泰山卽其

陟喬勿修壇壝金匱石防卻之若遺黃不屬白璧是瘞

賜車勞酒羣呼天齊此豈禪禮所得庶幾當夫觀河有事玉馬羣臣從者宰執以下咨嗟抑鴻賦此皓皓不搴葦茭但借禾稼升鹽鬥酒彼安用者周之翕河遜玆盛事漢武築宮於斯爲下爾乃

九旗南指方江厲淮板防黃蔑非龍艘材造舟震澤纜石吳臺民之望之有如嵗來丹陽可駐黃金誰埋六代殘構視若刼灰惟彼故寢加以封栽防殷優恪自古所希漢髙過湖祭周王祠方之於今豈得嫓之矧

瞻闕裏言觀罇匏登堂習禮爲斯文昭俎豆未湮宮墻豈遙祗因重道景行孔勞臨行畱仗

羽葆翠幬奚止過魯祀一太牢且吾聞搜狩之典不能常舉以旗致民載旜誓鼓苖田茇舍總類振旅𨿽曰從禽實比卒伍以是大閱嵗無一有乃當

鳴鑾偶爾建鐸暫啟和門自有坐作車不詭遇獸無私獲笑彼司馬枉事表貉且夫儒生博士之言亦安足責哉在昔列王將巡有謂編蒲褁車勿傷山石掃地而祭席用葅借則帝主聞之已充耳而勿懌卽髙世比徳欲效九皇頗采儒術上告登封然且拘牽詩書扳引畦畤羲軒所垂夷吾所記大夫文學爭辧不已絀偃斥霸遂罷封議此眞泥曲傅防無所考適之已事也故以巡行之禮而茍襲舊聞則無一而是彼夫職方行令修塗辟境而後之效之者非大治馳道則長開蕩渠掌捨治宿設藩置籬而後之祖之者非圜垣四面卽離宮百區故板城幄殿丹靑輪軸此土方所擬似也昆侖神樓槍車鈴柱不可謂非明堂之遺制也故五玉三帛極之爲貢金獻幣籠香篚藥之端勞酺賜布類推之卽爲裝錢路餼以及軍工羽釋紫茸赤罽之所由以捐是以結防樓演百戱實由行殿之陳懸始之布香臺排畫甕牽靑繩閒赤楯悉從壝門之大次小次啟之故王人一帥屬而後且盡統其諸王百官與夫蕃人貢使之族羣後一表綏而近且增之以羽林車騎金吾鎧仗而猶以爲不足然則禮當極獘亦何非率由之始所濫觴者而動言掌故斯已瞀矣乃以

法駕之出控神虯跨龍騵雨師灑道風伯淸塵靊窿爲之啟馭羲氏於焉捧輪材官不刷鬛騎士不解帉八鸞秩秩

九組駪駪不百日間而東漸南曁所至若神浸假吉行五十必拘禮文則大旂金輅將有一年四巡卽遄鑣急節而不能造其闍與闉者此眞

聖人行事法則兼至卽偶然舉動有非臣民庸眾所得窺伺而戴天忘髙履地忘厚挾莛而撞嵩髙把蠡而測海澨此

神聖之所以難名而

帝徳王功遂當有其萬世也

演連珠十首

彭防淇

【臣】聞穹窿職覆合萬彚以資生博厚能容萃百川而歸海蓋道大則畛域不分量則洪纎畢載是以化隆無外雕題鑿齒以胥來治統一尊嶽貢川輸而防怠【臣】聞日月流輝光窮蔀屋之下雷霆振響聲沈蟄伏之辰何則智以不徧物爲照威以不數見而神是以黈纊懸旒益養聰明之用垂衣結縵彌畱沕穆之眞

【臣】聞黼黻爲章則綦絲匿采韶韺疊奏則下裏輟音必聖神克建文明之極惟廟堂乃稱著作之林是以馬負龜陳啟苞符於天地星糺云爛流雅韻於古今

【臣】聞太阿在匣神妖懾而藏形明鏡在懸物醜望而卻面是以義取於止戈而慮深於忘戰故玉瑤防琫在原匪曰馳驅車馬斾旌於敖豈爲遊衍

【臣】聞江湖普潤挹之也靡涯雨露流膏施之者無厭故恩以積而彌深澤以廣而斯徧是以仁風翔洽不害禹霖湯旱之年淳化蒸濡猶切舜儆堯咨之念

【臣】聞斗杓東指則冰腹失堅火曜西流則井梧飄榦气至斯逹四序所以不愆令出惟行萬幾所以立斷是以王言之布象其如綸大號之頒同於渙汗

【臣】聞物違其性防克有濟器適於用不必相通故棄短錄長蒙瞍可以辧律因小致大洴澼可以習攻是以六相宣猷各定陰陽之位九官效職分司水火之功【臣】聞細莛𨿽輕亦發洪鐘之響飛塵𨿽薄思增泰岱之髙惟虛中者能受故集益也不勞是以葑菲不遺哲後殷勤而止輦芻蕘可獻聖王鄭重而懸鞀

【臣】聞璿璣在列不羲和而占時規矩具存不工倕而制器何則應物以神不以迹而傳世以法不以意是以儷皮之禮未足昭圭璧之忱尾之音未足極管鞀之致【臣】聞養嘉禾者必剪莠稂防幽蘭者必芟荊棘蓋薰蕕並器則芬郁潛移涇渭合流則澄淸終塞是以象恭旣放五臣遂績奏虞廷僞辧始除三月已化行魯國

原教

朱彛尊

始爲三教之說者誰與其小人而無忌憚者與生民之初艸衣而血食露處而野合聖人者出教之田裏教之樹畜養生之本旣具然後修道以明之其理身心性命其治家國天下其端禮樂刑政其文易詩書禮春秋蓋自庖犧氏作而伊耆軒轅堯舜禹湯文武周公孔子以數聖人損益之而教已大備初未嘗有所不足必待佛老之說以濟之也佛老者持過髙之論行不近人情之事不耕則無食不蠶則無衣無男女則生人之道息無上下則紛爭之漸起以彼其說行之國中蓋有時而窮則相率聚於中國食人之食居人之廬陽叛聖人之言而陰収聖人之教之利愚者不察遂惑其說至等聖人之教三之嗚呼彼之所奉者一而我之所奉者三曽彼之弗若矣天下之理出乎剛則入乎柔出乎陽則入乎陰出乎君子則入乎小人未有兩是者也惟內無所主則死生禍福戰於中其初守道不篤持論兩端其究歸於無所忌憚而獲罪名教當是非可否之際倡爲調停之說者未有不流爲小人者也且所謂教者何哉君臣父子兄弟夫婦朋友之教而已矣舜命契曰敬敷五教孟子曰使契爲司徒教以人倫故曰教以孝所以敬天下之爲人父者也教以弟所以敬天下之爲人兄者也教以臣所以敬天下之爲人君者也彼二氏者旣已棄絕其人倫事物之常將何以副教之名哉子路問爲政夫子告之以正名謂名之不正至使民無所措其手足若是其甚也世之儒者誦聖人之言而安於三教之目其亦罪人矣夫

原刑

朱彛尊

墨劓剕宮大辟非舜之五刑也舜以命臯陶者流也鞭也撲也贖也賊也象以典刑五者是已甫刑曰苖民勿用靈制以刑惟作五虐之刑曰法斯則劓刵椓黥之謂肉刑之始矣刑者一成而不變聖人之所甚不忍也故就典刑命士流者宥之鞭撲者贖之若夫怙終不悛則法在必誅賊之爲言殺也春秋傳晉侯使鉏麑賊趙盾是也相古有虞之世畫像而民知禁赭衣墨幪別其冠服使觸罪者知恥悔過得以自新自五虐之刑作殘其形毀其體膚斷者不可復續終其身不敢與士民齒將無所用恥焉彼夫劓刵椓黥在苖民發聞惟腥舜方哀矜庶戮之不辜務遏絕之豈反效尢而以至仁用至不仁之法乎荀卿有云治古無肉刑而有象刑斯言是也班固漢志援俗說著論以爲禹承堯舜之後自以徳衰而制肉刑昔者鄭子產鑄刑書叔向非之其言曰夏有亂政而作禹刑商有亂政而作湯刑其云禹刑湯刑者初未嘗指爲肉刑而班氏實之孔氏書傳稱呂侯以穆王命作書訓暢夏禹贖刑之法夏刑大辟二百臏辟三百宮辟五百劓墨各千不知何所據依殆無稽之言爾愚考肉刑夏莫之用商亦無明徵伊訓臣下不匡其刑墨出古文尙書未足深信迨周官分職乃掌之司刑墨者守門劓者守闗宮者守內刖者守囿然則肉刑其昉於周與穆王閱實其罪許罰以鍰是亦不忍人之政矣蓋至漢而文帝始除之仁人哉俾五虐之刑絕於世可謂盡心焉已顧腐儒之論尙謂肉刑當復豈不謬哉作原刑告後之君子治書者兼可明孔傳之僞焉

原教

李紱

教之說何昉乎中庸言修道之謂教道惡在君臣父子夫婦昆弟朋友是也道在於是則教在於是矣教莫古於唐虞其使契爲司徒敬敷五教也亦曰父子有親君臣有義夫婦有別長幼有序朋友有信而已孟子敍述三代之教謂設爲庠序學校以教之皆所以明人倫也人倫明於上小民親於下然則捨五逹道棄人倫無所謂教也魯論稱子以四教文行忠信文者修五倫之禮節也行者踐五倫之實事也忠信者以親義序別信之實心而修其禮踐其事也周禮大司徒以鄕三物教萬民而賔興之一曰六徳智仁聖義中和卽中庸之知仁勇所以行此五逹道者也二曰六行孝友睦婣任卹孝卽父子友卽兄弟睦者兄弟之推婣者夫婦之黨任卹者朋友之交其教之而興之者君而承其教而升焉者皆臣也三曰六藝禮樂射禦書數皆五倫之所有事所以相治相養而遂其親義序別信之心者也聖人繼作其教遞詳教之以佃以漁焉教之以耒耨焉教之以懋遷交易焉教之以衣冠焉教之以舟楫焉服牛乘馬焉斷木爲杵掘地爲臼焉教之以重門擊柝以待暴客弧矢之利以威天下焉教之以上棟下宇焉教之以葬以封以樹防期有數焉教之以書契百官治萬民察焉其爲教甚繁而總其藝之槪則曰禮樂射禦書數皆五倫之所有事而已其人之等𨿽有君卿大夫士庶人之分其人之業𨿽有士農工商賈之別而總其人之類則曰君臣父子夫婦昆弟朋友皆五倫之所綴屬而已是故天下無倫外之道卽無道外之人天下無道外之人卽無人外之教自二帝三王以來莫之或易也沿及後世乃獨目聖人之教爲儒而又有異端邪說與儒者之道分行畸立而多爲教之名者何也曰二帝三王之時教主於上作之師者卽作之君者也至周文武而下道在周公則移而之臣矣然猶行其道於朝廷之上也至孔子而移於士矣儒者士之別稱不必皆能爲聖人者也故孔子謂子夏曰女爲君子儒無爲小人儒儒行出於漢不必實爲孔子之言然哀公問儒服而孔子猶不以儒自居至戰國時有楊墨之言然後以學周公孔子之道者爲儒墨者夷之所稱儒者之道是也而孟子亦曰逃墨必歸於楊逃楊必歸於儒而儒之名於是乎乃立楊氏爲我墨氏兼愛未嘗遺棄五倫也而推其流獘之所極至於無父無君孟子以其有害於人倫也故辭而辟之至後世乃有所謂道與釋者出焉而後天下乃有倫外之道乃有道外之人乃有人外之教夫所謂倫外之道者何也人之一身有理有神有气有形仁義禮智信者理也知覺運動者神也屈伸呼吸者气也耳目口鼻四肢者形也以理宰神以神運气以气運形施之身措之世而人倫出焉所謂道也若釋之道則靜守其神而已知有神不知有理惟恐一物之擾吾神故空諸所有𨿽遺棄五倫之人而不顧也極其靜之明可以彰往察來而動則昏道之道專致其气而已知有气不知有理惟恐一事之損吾气故淸淨無爲𨿽遺棄五倫之事而不顧也極其專之用可以卻病延年而勞則敗是所謂倫外之道也倫外之道無與於家國天下故曰道外之人道外之人無與於修齊治平故曰人外之教昌黎韓子欲塞而止之則孟子放距之說也歐陽子欲修其夲以勝之則孟子反經之說也然吾謂不必塞而止之也彼不塞而吾之教無不流也彼不止而吾之教無不行也亦不必修其本以勝之也不修而吾本自在也吾本在而無不可以勝之也何也吾儒之教聖人之教也聖人之教修五逹道之教也聖人之教而有一日不流不行不修焉則不足以爲聖何也無君臣焉則彊淩弱眾暴寡而天下亂矣無父子夫婦焉則生人之道滅而乾坤或幾乎息矣有父子夫婦自不能無兄弟而朋友則亦彼之所不能無也是吾儒之道固萬古流行於天地何必取彼二氏者塞而止之而後流且行哉或謂聖人之教後世未必能如二帝三王之修之也本之不足則從彼者眾烏在其能必勝也曰本固未嘗不修也後世之修之𨿽實心實政亦與時爲盛衰然未有捨五倫之說而可以治天下者也是吾之本無日而不修也本無日而不修則儒者之教無人而不遵而勝不勝不足道矣子疑二氏之眾而守儒教者之少耶儒不必冠章甫而衣逢掖也凡南面而臨天下者君也卽儒者也承流宣化於下者公卿大夫士也卽儒者也趨走而在官者府史胥徒也卽儒者也耕且斂者農也卽儒者也懋遷有無執藝事以食其力者商也工也卽儒者也何也彼皆有君臣父子夫婦昆弟朋友之道者卽皆聖人之教也彼遺棄五逹道而爲道與釋者特養神養气之一術蓋千萬人而一二人者也千萬人而一二亦焉能爲有無而又何勝不勝之足言乎吾故曰天下無倫外之道卽無道外之人天下無道外之人卽無人外之教也

皇淸文頴卷三十二

欽定四庫全書

皇淸文頴卷三十三

頌

升平頌【有序】

張英【臣】竊惟自昔國家席累葉之鴻庥撫守成之大業承平旣久類必有非常之功以蕩滌瑕穢而鎭撫生民然後皇威遐鬯社稷奠安有泰山四維磐石苞桑之固焉在詩有之曰薄言震之莫不震疊在書有之曰其克詰爾戎兵以陟禹之迹方行天下至於海表夫以成康之郅隆猶以張皇六師爲大訓載於詩書信有徴矣漢以兵力定七國文景之業彌光尢已事之最明者哉蓋國家之有師旅徵伐猶天地之有霜雪雷霆也非霜雪則萬物煩囂之气不肅非雷霆則四時堙郁之气不宣非師旅徵伐則亂臣賊子無所詟服懲創而不敢肆故霜雪所以開陽春也雷霆所以啟晴霽也師旅徵伐所以靖祲氛致太平也天地仁愛萬物之心與聖人仁愛萬物之心皆不得已而托之乎此者也我

國家自

世祖皇帝戡定大統

皇上撫禦區夏以來待藩臣之恩良渥矣處之以重鎭視之以心膂睦之以懿親極之以髙爵顯秩豢之以膏腴腆祿乃物太甘則自蠧獸久畜則思觸富貴極而驕悍生驕悍生而反噬起平居則怙勢席寵以荼毒

朝廷逺方之赤子及下尺一之

詔則環視而起一方作俑諸方應之以盜弄

天子之戈於潢池舉平日

朝廷所付之疆土所屬之將士所簡閱之器械所賚予

之金錢悉借以抗

天子之命據固阻險伏莽跳梁是非大奮我武以芟刈而薙狝之何以昭臣子萬世之經而彰我

國家四徵不庭之罰乃自始亂以來授鉞天潢分馳禁旅虎臣四出鷹揚奮興以漸次削平迄於今八載海內蕩定昭明無纖芥根株之遺可謂盛矣【臣】竊念身依

闕廷趨承講幄者五年簡侍近密者又四年其逺方兵威克捷之奇戰勝攻取之略戈甲組練之華折衝陵轢之勢臣𨿽未得而聞且見也若我

皇上八年來宵衣旰食之心則臣知之最深念赤子罹於湯火急欲一旦出而登之袵席之上每復一城一邑必

嚴諭以無擾百姓至仁也武臣進止皆恭請

廟算以行萬里之外視如眉睫之間凡一經

聖慮則險者平難者易成功奏績刻日而應至神也簡任將帥以武勇智略爲經以持重寛愛爲緯疇咨而舉推轂而行至愼也減膳撤懸力崇簡約以佐天下兵食之需故軍興歳久常賦不益至儉也閫外將帥時

賜手敕申誡其有能靖防撫民者則

灑宸翰制詩篇解禦服以襃異之至厚也數年來屢避正殿朝賀一方底定宮中必焚香親告

天

祖至敬也未明求衣昧爽聼政日昃不遑暇食夜分省覽章奏不輟以籌畫天下至勞也捷書至必敬告

兩宮親承色笑懽聲溢於殿陛之間至孝也殲渠魁而捨脇從逆命者誅之歸命者撫之赦過宥罪布大誥於天下至信也天下之人但見八年之內殄滅羣冦綏靖地方震古躒今武功若此之盛而能盡知我

皇上深宮之中神武勝算焦心勞思如此之不易易哉今者十月克復雲南賊渠授首十一月十三日夜露布至

皇上時禦乾淸宮覽奏臣等叩頭稱賀

禦榻前

天顏悅甚顧謂臣等曰朕今日爲天下萬姓喜追思逆亂以來官民咸被荼苦更復惻然於懷臣等謹合詞對曰

皇上仁愛之心通於天地斯所以爲萬世開太平也聖衷之一念不忘百姓者舉類此臣因伏念古者雅頌之作以昭徳紀功周宣王平淮北而江漢興歌唐憲宗平蔡州而淮西有頌若以方今日之功力不足以當百之一當時之臣猶能撰述詩頌鋪揚國羙垂布金石焜燿史冊況我

國家數年中東戡閩粵西定隴蜀北平察哈南靖滇黔奇功茂烈炳炳麐麐不可勝紀【臣】職居惇史載筆左右其敢以固陋自覆而不勉綴賡颺之末班乎謹撰頌八章曰平閩平粵平察哈平隴平蜀平滇各指一事言之也曰泰階平歸功

廟謨也曰武功偃樂成功重休養也統名之曰升平爲萬世無疆慶也詩曰吉甫作誦穆如淸風則臣滋愧也

平閩

閩嶠峨峨閩海泱泱灘石劍立篁叢弩張狂童逆命爰阻我疆勢連長鯨濁亂海邦

王師奮武載斾皇皇東由姑蔑西經豫章如霆擊枯如發攖鋩系頸以組俘於明光廈門逋宼歸我防檣一民不殲神武孔將

平粵

古稱百粵象郡羊城昔建南藩以奠東溟乃生防貐怙勢憑陵不孝不弟爲亂之萌

天戈所指遊魂載驚旣歸而命旣抒而誠狼子反覆黃鉞斯行梟巢盡毀瘴海彌淸毒潭鱷掃合浦珠明五嶺煙蠻南拱

神京

平察哈

北嶽爲鎭東海爲垠部落環衛繡錯魚鱗中有察哈舊我育民居我肘腋爲我藩臣蠢玆負徳忽煽烽塵元老秉鉞我馬駪駪師惟一戰

命不重申殲彼彊寇不返隻輪魁渠函首獻於

紫宸

太宗戡伐前烈維新

平隴

隴西涇陽俗剽民勁亂臣反戈河北咸震我師旣出逐北乘勝頓於堅城歳靡有定

帝曰元老往敷朕訓示之以威懷之以信矢不遺鏃兵不折刃崇墉夜開頫首歸命投戈而謼悔罪思順秦隴千禩惟以歌詠

平蜀

古維西蜀國號魚鳬劍閣嶙峋云棧﨑嶇一夫扼險萬夫嘆吁況峙糗糧千里沃腴賊實借之稽我天誅將軍憑陵蠶叢坦塗旣克保寧遂入成都孤雛咸殪腐防莫逋夔門巫峽重釐版圖徳威赫赫時聽巴歈

平滇

誕惟滇宼倡亂之先攘臂昆池竊踞湘川

王師萃止如雲蔽天威武撻伐聲震八埏巨凶旣殄餘燼猶燃寄命孤城析骸經年元戎奮武伐鼓淵淵鐵橋失險滇城摧堅翦彼鯨鯢膏我戈鋋亂源禍始槁街特懸

泰階平

六軍振旅九服來同桃林歸馬扶桑掛弓星輝云縵嶽朗川融休哉鴻烈誰其始終輔弼之英貔虎之雄只受成命謨由

聖衷智勇天錫濬哲亶聰握機鏡要神運樞中仁慈恭儉昭格蒼穹鞏萬世業定此膚功

武功偃

我有弓矢願言櫜之我有戈矛載釁藏之膏澤萬物雲行雨施譬彼稂莠翦伐無遺今此良苖滋漑攸宜仰承帝祜俯卹民疲崇文惇敎返於恬熙仁風愷政浹髓淪肌

至徳仁頌【有序】

張英稽古稱幅之廣曰東漸於海西被於流沙朔南曁聲教訖於四海可謂盛矣然東南以海爲域西曰流沙則猶在今甘肅之境朔方亦未嘗明言所至之地三代以來歷漢唐宋元明求其王化之所及車書之所通梯航重譯之所至皆未有如我

國家今日之無逺弗屆者也

皇上視荒逺之人無異於畿甸之赤子凡跂行喙息者皆欲令其生養安全而納之軌物之中盡兩間之所覆載不忍一方一人不獲其所書所謂光天之下至於海隅蒼生萬邦黎獻共爲帝臣豈非聖人之心前後古今一轍哉曩時喀爾喀君長僻處遐陬𨿽屢通職貢未盡躬修臣節今者向慕

徳威傾心內附願列藩臣

皇上鑑彼精忱厚加存卹給地安置豢以牲畜芻粟以資其生恩至渥矣爰以康熙三十年孟夏之月

車駕親自拊循期門羽林之士云衛景從五月初吉至於邊徼之地七旗喀爾喀君長率其眾數十萬人歸誠效命於

龍旗鸞斾之前莫不扶老挈幼稽顙流涕感頌呼吁朝

見伏謁如儀

皇上育以至仁涵以至徳錫宴頒賞咸從優渥發徳音下明詔嘉其向化之誠予以世守之爵其宗族皆賜秩有差復爲之申法禁布規條曉以禍福廸以干年俾與四十九旗同沾恩澤永逺生養猗歟盛哉

皇上之徳怙冒此天地照臨並日月會合如風雲濡澤若雨露昭明法紀如三辰之麗天底定方隅如四維之奠地恩賚禮成羣心欣悅普天率土莫不謳頌前史紀載罕覯斯盛臣忝居惇史之班敢對揚休羙恭獻頌曰

維彼逺人𨿽處漠北自天覆之豈有方域罔克奠居聖心憫惻好生之仁惟帝時則【一章】

靡憚暑雨跋履山川安人是亟懷逺宜先滌其荼苦賚以生全稽顙至止歡動八埏【二章】

何以宴之防酒維淸何以錫之庭實百朋龎眉皓首扶杖來聽

天膏所沛萬類皆榮【三章】

自古仁人繼絕舉廢存其名號勿殄厥世永爲北藩版圖是隸帯礪之封爰及苖裔【四章】

聖慈藹藹申令煌煌維仁是育維義是匡教以親遜爾毋胥戕食我茅土率我典常【五章】

我徳旣敷我武孔揚如雲如電戈甲騰驤如虎如貔騎官蹶張

天威赫濯震肅遐荒【六章】

自玆逺人保聚生息如溺斯拯如槁斯植耕田鑿井維帝之力錫爵分珪維

帝之徳【七章】

駕轉六龍云生九陌甘雨載塗澤我疆埸人和致祥敷天悅懌盛舉永光昭於簡冊【八章】

聖武三臨絕塞蕩寇功成頌【有序】

張英皇帝承天景命臨禦宇內勞

九重之宵旰謀萬姓之乂安所以撫綏而敎養之者至矣備矣蠲柤之詔嵗必數下史不絕書嘉恵元元動以數百萬計積貯之令行於丰稔徧於州邑所在有數十年之儲凡此無非爲百姓計也曩時三逆盤結爲天下蠧必致荼毒生民於是大奮威武翦除而廓淸之蓋

聖人之心欲使薄海內外戴發含齒之氓咸遂安養共樂生成同登仁壽之風永底時雍之化深宮睿慮之所孜孜圖維自朝至於日中昃不遑暇食者惟在乎此也乂安中土之心切則不得不安邊徼欲安邊徼則不得不除冦賊荒逺之區脫有梗我

王化伏莽跳梁之人則將來必益爲邊患爲邊患則必調發轉輸以逺煩禁旅勞頓九州之民

聖心所以惓惓焉爲國家計久逺爲生民謀休息爲萬世立太平必欲蕩滌此狡寇厄魯特噶爾丹者所以安邊塞也威逺人也實所以乂安中土也維丙子季春

聖躬親禦六飛逺度瀚海戈甲耀日旌旗蔽空風馳雲集俯瞰賊壘如自天而下爲狡宼之所不及料披靡奔潰獸駭鳥散勁旅堵截一鼓而艸薙禽狝之賊𨿽遁迹荒逺而部曲盡矣牧畜空矣奄奄之息何能久存庸眾之識似更不煩車駕之再臨王師之久駐乃

宸算制敵迥出尋常畱將軍於塞上以困蹙震悚之聖躬以丙子冬復臨邊塞渡河至鄂爾多斯之地經畫

布置丁丑春又

親至寕夏駐蹕於狼居胥山遣師搜勦

車駕逼臨彼之部曲惶駭離畔振如雷如霆之威凶渠自褫其魄沛如雨如露之澤黨與鹹貳其心所以俘其子而來獻者彼之鄰國也遣使而輸誠納款者彼之腹心也賊𨿽狡悍斯時四顧無親入地無路以膏斧之軀爲飲鴆之計惟有自卽殄戮爾安能出

聖謨成算之外哉總由我

皇上躬親指示奇正兼施恩威並用視絕域於掌上羅獷獸於阱中故成功若斯之盛也蓋非至明無以審機而不惑非至誠無以歷久而不倦非至斷無以成功而不疑而總歸於

聖心之至仁視邊方爲一體而不忍數罹其災也登寰宇於袵席而不忍以一事煩苦吾民也是以三臨絕域跋渉山川冒觸寒暑

親舉玉趾恆飲濁泉風雪則屏除帳殿減餐則俯同士卒揮黃鉞以先驅擐甲冑而逹旦指麾形勢則極在巘在原之勞籌畫機宜則窮九地九天之祕焦勞煩苦不可殫述

聖躬皆親歷之仁天下子萬民之心至矣蔑以加矣今者逋寇悉平荒逺無不臣之國邊烽盡息諸蕃皆樂利之年大功告成盛典斯舉以副我

皇上乂安中外之心成我

國家太和熙皥之化永永萬年至於無極【臣】竊惟聖武三臨絕塞殄宼寕民焜燿史冊上下千古無與比

隆謹撰頌九章以述盛烈頌曰

維丙子春

神武丕揚組練十萬气吞朔荒

帝親率之沙磧騰驤殲此猰防膏我斧斨【一章】

維朐臚河逺帯荒服自

天臨之泉甘艸綠立覆其巢揮戈西逐萬古不磨聖人之躅【二章】

寇方奔突西遇我軍風掃霆擊狐兔披紛飽我卒伍殄厥醜羣

神謀指授耆定大勲【三章】

維丙子冬雨雪在塗黃河曲岸

鑾輅馳驅除惡務本宜絕根株時哉勿失洋洋

聖謨【四章】

河流浩浩虎旅云屯震之以武綏之以恩風馳靑塜化洽烏孫呼韓接踵稽顙

至尊【五章】

天與不取昔人所嗤張我精銳燼彼饑疲乘機維哲扼要乃奇

聖人之智匪眾所窺【六章】

維丁丑春經武西偏狼居胥山古史所傳

天子韎韐威暢八埏逺陋西漢勒銘燕然【七章】

都邑聚觀孽子成俘鴟張鉅寇一夕殄誅彼脇從者咸輸爾孚巍功駿烈振古所無【八章】

玉闗萬里靡塵不淸覆載之內咸震

天聲外安中乂億載功成金函玉檢永頌升平【九章】

平滇頌【有序】

孫在豊

皇上聖神文武徳蓋八紘功函九有薄海內外罔不曁

訖

禦極二十年繼序集勲恢宏煌煒躋升平遏亂略奄甸

海表蕩滌南疆自西自東剗刮羣姦

天戈所指旣翦旣除惟玆滇南孽醜竄穴孤城延喘噓息王師三十萬旣集雲南城下九月辛未

詔諭諸將督趣攻拔

睿算指授至防至悉於是大將軍臣章泰臣賴塔等旣受方略率師賈勇登銀定山扼上游環布四面列樹云梯乘埤入隘矢鋒雨集礟聲雷鍧十月丁未拔其城逆渠吳世璠自盡傳首京師獲其醜類殲之軍中降其眾五千餘弗殺軍民悉定雲南平十一月丁卯露布至京

午門宣捷臣民懽躍咸仰

皇上天威遐暢妙運在心坐照萬里之外了如目中指諸掌上俾諸將得受成畫奏膚功肆靖八荒永淸四海成功若此之燀赫也臣稽前古漢武拓地置郡唐防治僰道浮船牂牁而不下王然於輩分道四出莫能逹厥後昆明習戰以爲羙談唐開六詔武徳貞觀間韋仁壽檢校南寧寄治越巂顏師古以諸州內附遂圖王防宋藝祖玉斧畫圖置大渡以西不問蓋自二千年間英主間出於西南徼外猶難之我

皇上神武布昭靡逺弗屆駿烈無前卓冠百王遠軼千古已臣竊惟向者滇南閩粵諸土分置藩翰垂三十年久將滋蔓

皇上睿謨神智至深且遠收其部眾

詔許乞還待以恩禮且以省供億寛民力至仁也乃滇逆首禍自取天討搆及閩粵以速誅戮

帝用赫怒大張撻伐六師四出次第削平閩宼盜弄者三年系頸而致之闕下平南克終臣節厥子逞狂者伏誅兩粵艸竊悉就殄滅滇逆所犯秦隴以西楚疆以南黔蜀諸地一時叫讙大軍整旅而前逆氛鳥獸駭散賊桂先殪嘬鋒礪鍔掇衡嶽披辰沅南定黔中跨云棧擘劍閣西踣蜀道又以一軍略梧桂而西長驅滇界諸軍畢會盡薄城下覆其穴巢孽防授首八載用兵防朝奏績天地神人篤其慶山川河嶽效其靈昆虫艸木罔不防休而被澤猗歟盛哉

聖天子有大而謙乃曰惟

天惟

祖宗之靈實佑庇之爰告

郊廟昭事惟防

頒詔中外湛恩霈澍車書萬國悉庭悉臣四海晏如民

用休息

帝徳丕冒嘉恵元元遐陬荒澨莫不涵泳至化皥皥熙熙羣仰幬載以防億萬世無疆之休永永無極臣恭遇昌期懽忻舞蹈發於聲歌不敢以猥陋闕職頌曰

帝徳廣運撫玆萬方

天威肆靖

聖武維揚窮域極邊西南之荒四徵不庭曰安曰攘風嘷虎嘯云擁龍驤人三十萬整我戎行決防如神九重制勝誕告師中能以眾正維師武臣咸克用命滅此朝食一皷而奮江擘金沙山揺銀定覆巢壓卵以莫不順逆渠自僕刃取頭顱獻馘於京懸首於衢黨惡就殲已伏厥辜倒戈不殺歸命其蘇滇人帖然頓顙讙呼坐籌萬里實惟

帝謨赫赫聲靈西南逺徼自古爲難前史所道水戰昆明風煙南詔畫斧披圖解貂用勞孰與神武明威並昭一舉風淸蠻天海嶠在昔逆醜實違於天

帝念兆民謀其幹年坐糜餽粻莫甚於滇次之閩粵詔可其還蔓艸之圖猶其後焉奚乃逆命是惟就殲六師及之行天之罰逆伺沅湘旁煽閩粵騃豎猖狂閩天防竊降走傳車以承鈇鉞維彼平南終亮其節鋤其不類殄其不率初徵滇逆於嶽於衡天之明威首誅不寧旣幹赫怒莫逭天刑是翦是刈率湖之濵迅捲而南楚疆以平旣抵貴陽亦越武陵云棧西連蠶叢鳥道劍閣天開玉壘風掃拾蜀如遺偃黔猶艸粵西一軍五嶺之表惟堅是攻惟虛是防取滇池馬騰士飽諸軍云合萬旐星飛月中三捷天外重圍潛狐何窟潰蟻何歸烽消煙滅旌旗一麾獻功

郊

廟布

詔天陲建櫜釁甲萬邦以綏惟

帝之徳諴和有眾稼穡民依車書賓貢功敍九歌道尊三重苖以雨膏物以風動囿茁騶虞郊遊麟鳯

天子萬年式歌且頌

平滇頌【有序】

徐幹學肇自

聖人首出握乾符俯坤軸函括防縣車書混一海內無事惟二三藩臣猶擁兵重鎭糜大司農金錢嵗鉅萬

皇上欲以脫劍建櫜加之恩禮賦杕杜勞還之詩然後輯幹歸馬蠲租給復施近古未有之寛政以故

兪諸鎭之請使使宣慰皆還諸

朝嘉與祚嗣共保吉康何圖賊臣狡焉思逞滇爲首逆二隅效尢爾乃宗賢授鉞宿將建牙肅將

天威䢐徵厥罪

皇上親授方略分道飇馳神殛鬼謀渠魁自斃蟻屯蜂聚跳梁傅防之徒送欵通章絡繹而至閩粵諸路以次底平稜威遐厲掃蕩黔蜀於是黨與防離脇從解散惟滇遺孽負隅嬰城我

皇赫怒責攻益急令諸將分道並進焚巢踣穴殲厥醜徒爰以康熙二十年冬十月進逼其城圍之數重逆孽吳世璠曁僞將郭壯圖窮蹙自殺餘眾悉降滇南以平先是

至尊進羣臣命之曰自軍興以來未忍加賦以重困元元顧一切用權宜集事予一人繹思未有攸濟惟欲永淸耆定以無宿兵於三方夙夜弗遑於玆數稔今尙刻期戡定其所以休養斯民者罔或後時至是捷書

聞

皇上告祭

郊壇

太廟發政施仁示天下更始湛恩渥澤與赫聲濯靈俱徧逺邇普天率土歌詠升平匪直巂谷之中方吹暖律昆明之上始消兵气而已【臣】嘗逖覽載籍於古今治忽之故察其源流本末蓋非沈幾不足以圖功非果斷不足以集業傳曰末大必折尾大不掉理勢所至可燭照數計唐時藩鎭根柢纒結𨿽以子儀光弼愬燧之徒名將馳驟究不能鏟滅蕩滌禍且與唐終始此無他無大有爲之主恢謀遠算以作之於上也我

皇上睿謀神運制勝堂皇選將徵討七八年間諸叛削平如吹槁葉版圖尺土罔不肅淸自今億萬斯年太平玉燭

詔秩宗審定典禮樂正宣播金石貞符洊至洪庥無疆【臣】之職司乃兼載筆竊以易言髙宗伐鬼方三年克之其在於詩則有殷武一篇宣王之伐淮徐則雅有江漢常武唐憲宗之平淮西不過一州之地而韓碑柳雅崒然聳觀當時臣子所爲揚厲鋪宣以美盛徳告成功者著之於經垂之於史其揆一也【臣】不勝葵藿之忱謹作頌以獻凡十有六章皆指事實錄以明彰

皇上聰明睿智神聖文武邁古髙宗宣王非唐宗之儔所可企仰萬一至仁厚徳蕩蕩巍巍嫓羙炎黃比隆堯舜於以流傳奕禩垂則無極頌曰

維

帝元祚文軌旣同盤江洱海版驛通塡壓維藩敢貪天功宿兵麋餉未復於農【一章】

假竊威靈張官置吏物產豊積潛爲姦利腹忮貌恭噢咻爲恵

聖哲幾先帷幄謀祕【二章】

宸衷獨運眾慮或殊宣厥旋歸寧棘毋徐彼戢其翼其究將舒寢謀則暫革心則無【三章】

幾不可需事不可狃養癰終潰其毒孔厚

天語溫然卹其勞久有弗共命雷霆在後【四章】

彼昏神昧恃力猖獗敢行稱亂幹我黃鉞蠢爾狂且聽彼誘脇一時蝟起姦宄艸竊【五章】

於赫

皇威整我禁旅攻車同馬震疊荊楚麼麼小虫奮臂我拒我奪其壁冞入其阻【六章】

貫盈於髦天奪其魄釡魚檻獸技窮能索天監趣罰畀於鬼伯裂肩分髀以俟刑磔【七章】

維玆闗隴維玆邊庭維玆兩粵維玆甌閩維黔維蜀咸曰底平折首獲醜王師有徵【八章】

王師有徵殄彼凶豎曀曀滇方如闇斯曙如熱斯濯如暵斯雨如渴斯漿如餒斯饇【九章】

四時代謝亦有金行民用五材誰能去兵

帝纘武功旣克告成武功告成

帝曰息民【十章】

息民伊何民力殫矣輸將告困惟師之以矧師所處實多轉徙中田有棘不見秬秠【十一章】

帝曰施仁給復賜租斥闗去禁養老字孤滌瑕洗垢咸在赦除登賢進良載廣厥途【十二章】

小大之吏必以亷善允釐百工各守爾典武功爵級不參銓選貴遊執經論秀藝苑【十三章】

羣工咸曰丕休萬年登三咸五鴻號光前

聖情固讓於

祖於

天郊壇都宮禋祀告防【十四章】

如天之仁覆幬八荒受福

王母有慶元良在廷肅敬濟濟巖廊壽域日躋純固惇龎【十五章】

猗與醇風臻於刑措昔陳原野惟滇之故滇功旣奏天下大酺於昭頌聲來許垂裕【十六章】

平滇頌【有序】

尢侗

皇帝禦極二十年

命大將軍貝子章泰綏逺將軍總督蔡毓榮等進兵逼

雲南

詔若曰此窮寇不足膏齊斧兵法攻城爲下勿肉薄傷士卒殄及平民其築長圍困之必自斃自二月至於十月城中食盡畔眾皆嘩我師進克子城逆孽吳世璠蹙自剄僞黨開門降迎

王師以入百姓前歌後舞壺簞載道或相與垂涕曰不

圖今日復爲

王人見太平也幕府上露布至京宣捷

午門外羣臣咸拜手颺言曰於鑠哉此非師武臣力繄

一人如天之福無疆惟休蓋自三桂倡亂八載於玆踞滇爲窟狡焉啟疆竊我黔陽防我巴蜀封豕長蛇薦食三楚波及豫章之界蹂躪我城郭瘡痍我人民不寕惟是又招八閩勾兩粵誘我蟊賊以蕩揺我邊疆東南蠢動靡有寕宇於是

天子赫怒禡牙誓師大發禁旅並良家彍騎連營百萬度支轉餉半天下舳艫牛馬終夜有聲鉦人伐鼔一月三捷大憝稔惡天用勦絕其命賊徒駭潰閩粵之人震慴流汗匍匐乞命

朝廷下制書賜尙之信死以尺組防耿精忠致闕下二方底定璠猶不悛收合餘燼自竄叢棘孤雛腐鼠保首領之不暇卒取覆亡爲萬世僇其伏罪亦已晚矣夫以堂堂

天朝踴躍用兵殲厥小醜摧枯振槁何憂弗克然當其始也一夫抗命三蘗連衡若火之燎於原不可撲滅矣以

皇上天威率其股肱心膂之臣熊羆虓虎之佐運籌帷幄折衝樽俎一戰而舉荊襄再戰而收衡永西師絕連云之棧跨劍閣搗成都東師破辰龍闗席捲貴竹直抵苴蘭城下摩旗防蒼之壘飲馬盤龍之津風馳電掃谷靜山空自徵伐以來未有驅除若斯之速者也且滇𨿽一隅僭始荘蹻閉巂昆明不通中國蒙社並有六詔蠶食滋大鄭趙楊幹號令三嬗終歸段氏迨元始入版圖明遂郡縣其地然以世祖之雄略潁涼西平之壯謀加以十一總管三宣六慰而伯忽舍利畏造變於前阿資思任搆釁於後蠻爭觸鬭日尋干戈何者夜郎不知漢大聲敎阻絕嗜殺怙亂其習俗然也況叛臣敎之嘯其凶族逆我顏行驅市人於鋒鏑朝箕暮斂糜爛其室家此邦之人水深火熱若枯旱之望雨今

陛下義徵不庭提赤子出沸湯之中使登袵席髳人濮人回首面內胥沾闓澤甚盛徳也𨿽虞帝之格苖民殷宗之克鬼方何以加焉然後振旅而還告

廟獻俘班朝飲至勲庸銘於鼎鐘名號昭於史冊不其

夐乎於是

天子沛然攺容曰予一人敢不荷

天之寵承

祖宗三後之慶顧自軍興宵旰不遑諸大夫勤勞於內諸將士暴露於外烽燧所至毋乃驚懼子弟憂患長老其他飛茭挽粟疲於奔命者不可勝數朕心憫焉賴

社稷之靈以遏亂略罪人斯得庶幾息平兵革與海內更始其頒爵賞蠲賦役赦殊死以下天下聞之僉謂

皇上武功赫赫旣如彼文命洋洋又若此愽恩廣施逺撫長駕車書混一符瑞響臻道侔乎乾坤業隆乎三五𨿽鳴和鑾奏雅樂封泰山禪梁父夫何恧哉【小臣】侗備員珥筆退而作頌一篇爰揚

至尊之光烈用告太師歌以舞萬頌曰

皇淸受命歷無疆上暢九垓下八荒大共小球皆來王北至肅愼南越裳

天子穆穆坐明堂載櫜弓矢秉圭璋蠢爾彊藩何跳梁射天逐日肆披猖二豎從之同顚狂彭彭大車拒螳蜋吾

皇一怒威神張天戈下指開天閶鑿門推轂授斧斨礪乃鋒刃峙糗糧雷輜星駟啟戎行勢如猛虎驅跛羊大首旣隕羣犇亡遂挽彭蠡廻瀟湘蠶叢鳥道辟康荘木金築歸疆塲競牽鐵索渡瀾滄井蛙遺息走且僵藐然山鬼伏箐篁銅鼔一鳴魂魄防長鯨就戮短狐戕前徒倒戈爭投降君子小人篚壺漿竹王祠下迎三郎六軍齊轡臨城隍鞭指卭笮揮冉駹牂牁防町遙相望碧雞晝啼金馬驤彩雲飄颻昆池旁平滇洱海成田桑市防不攺耰耡長僰僮唱歌傳白狼翠毛象齒貢梯航防書飛羽奏明光

天顏有喜夜未央百工來賀舞且颺

帝曰嗟咨心如傷賊臣不道犯天綱良民何辜罹其殃居者裹負行羈韁哀我人斯亦孔將刑獄幾何念桁楊錢谷幾何問倉箱亟放赦令覃

恩章

後以誥命施四方乃開石室紀太常彤弓盧矢間佩璫龍旗和鈴鞗革鶬朱鷺鐃次登廟廊職方防同統萬邦王道蕩蕩臻平康大武止戈佳兵藏逝將歸馬華山陽功成治定禮樂彰秩宗黼黻防笙簧龍圖龜書出低昂郊遊麒麟苑鳯凰黒秬黃兆丰穰靑芝赤箭呈禎祥仰觀玉燭俯金湯羙哉丕基亙皇唐宜升介丘答穹蒼云云亭亭風雨翔金泥玉檢書輝煌探防占之壽永昌皇淸受命歷無疆

平滇頌【有序】

陳維崧恭惟我

皇帝陛下履防承乾繼離出震春溫秋肅徳符蒼昊以俱穹西被東漸績比黃輿而並愽巍巍蕩蕩

帝徳難名只只威威

皇靈有赫卿云似蓋晨姚後之鄕甘露如珠曉湛姬王之甕聲敎訖九圍之內典章邁百辟而前固巳遐陬異域獻狀鴻臚絕徼殊邦編名屬國驗東風而受隸碧弩充庭測海水以來王赤車集闕者矣獨此狡焉忘其蕞爾凶逾射月久倔彊於九隆六詔之間惡甚詛天漸咆哮於防町哀牢之國始也兔惟營窟俄焉虎乃負嵎加之羣藩逞犄角之圖因而三蘗鼓連雞之勢杜弢之眾不過流民馬騰之軍無非乞活髦牛作馬遘此淪胥靡莫苴蘭遭斯荼酷此則普天率土咸切同仇負气含靈要爲共憤三辰之所不祐九伐之所必懲然而

帝曰無庸

王惟不怒彎雄弧而誓將首殱蛇豕聲援倚長劍以興師先揃蚍蜉種類蒼頭長鬛叱吒風雲戰艦戈船憑陵霄漢蠭旗西指則崤函之千嶂都開犀角南徵則甌越之百城俱下一揮靑兕交廣歸誠再濯黃龍巴巫效命屬渠凶之稔惡尋巨憝之逋珠王惇跋扈詎漏天殃蘓峻梟雄先嬰鬼僇爰是梯衝亂舞以蹙危疆鼔角狂吟而追枉矢霆轟電砉影翻鐵索之橋海走山飛聲震銅標之柱母波雜種立致土崩荘蹻何人終於獸駭遂以康熙二十年十月二十八日恢我邊疆入其郛郭蚩尢肩髀狼籍於深蹊密箐之間袁尙頭顱顚踣於邃谷殘崖之次惸惸狂穉赴此灰釘孑孑童騃隨爲葅醢僰僮萬指歡呼於葛相祠邊蒟醤千罌大酺於防王碑下山川重秀天地再淸蓋逆賊吳三桂者勝國微員前朝末將向者蹠穿膝暴原無勃蘇報主之誠當時擊楫臨風寕同祖逖勤王之志徒以耽情優笑蠱惑妖滛石崇之嬖幸辱在兵間羊侃之侍人歸於幢主窮而投我饑則附人魯國豎牛之惡肇始童牙魏時司馬之心彰於行路且夫圈牢小物只工鳴吠之長縧鏇微姿僅備驅除之用

本朝坦懷覆幬大度優容本無疑忌啟漢皇信越之嫌並鮮雄猜召明室胡藍之釁是郡處之冗散猶當銜感如天秩以寛閒尙足蒙羞入地況非親非懿寵被河山爾公爾侯勲侔帯礪爵冠樊酈而上名參寇賈之班毛郕魯衞視彼親藩羽葆旌旄升於大國湛恩巳甚寵眷原奢而乃妄矜螳臂濫幹赤族之誅恣效鴟張自作湛宗之孽假僭竊以肆其無聊作披猖以益其老悖危亡相續糜爛爲期能無刋之九鼎凖檮杌以同姦鑑在千秋與共吺而比慝者歟【臣崧】欣逄盛事敢矢雅音頌曰

於爍

皇淸孚於凾夏爟火升禋焫蕭奏嘏鳬人縵樂笙師吹雅萬邦棣棣執籩侑斚【一章】

臘祭而膢旱祭而雩隴多馴雉澤有騶虞誓釁爾甲誓臥而枹曰靡有蘗苞庶用奠厥家【二章】

逷彼蠻髳竄於炎荒梗我聲敎侮我彞章弗賓弗庭爲蟊爲癢曰爾居維何昆池瀾滄【三章】

昆池浩浩育此鯨鯢瀾滄漼漼舞此醯雞糜我芻茭哀我旄倪誰生厲階八年於斯【四章】

帝赫斯怒爰奮厥武防劉防豕張皇虓虎蹙蹈巴巫騰驤荊楚百萬紏桓屯於城下【五章】

匪堅曷攻弗攻而摧匪峻曷逾弗逾而開降其脇從殲彼渠魁防舞渝歌山呼子來【六章】

捷書宵奏敬告

山陵類於

上帝時我嘗蒸焰紫噓呵隨風而升瀆鬼嶽只戃怳淩兢【七章】

乃赦天下俾大歡喜復租賜爵刷磨垢滓甿蠟於郊商歌於市

皇淸有祜於萬千祀【八章】

平朔頌【有序】

尢侗恭惟

皇帝陛下禦極以來揆文奮武徳化威神旣平三孽下臺灣定俄羅斯收復七旗喀爾喀東西南北無思不服矣獨厄魯特噶爾丹者蠢爾麼防

大邦爲讐辱我使臣誘我屬國以蕩揺我邊疆侵及烏防布通之地

王赫斯怒召問廷臣僉曰此小醜不足誅但當頒尺一諭之或曰遣將出師彼必懾伏

天子曰吁此而不治後將滋蔓遂飭禁旅

朕其親徵丙子二月

車駕從中路出

命大將軍費揚古等西路並進由巴顏烏防追至臺木

多敗之噶爾丹望見

黃幄布城大驚遁去委棄輜重器械無算降其眾逹木巴哈什等二百餘口

王師凱旋畱大將軍駐兵喀倫將軍愽濟都統烏南逹

提督孫思克等駐兵蘭州

皇上復於是冬渡河至鄂爾多斯噶爾丹臺吉丹濟劫糧爲官軍所敗其黨寨桑人等先後來歸噶爾丹亦遣格壘姑英賫奏乞降

皇上以此宼不滅終貽後患仍畱兵於大同俟明年進勦丁丑二月自京出塞次雲中直抵寧夏大集將士禡牙誓師

指授方略銜枚疾趨登狼居胥山一望沙漠幕南無王庭焉哈密回人爭先自效生擒噶爾丹子色不騰巴爾朱俘獻

行在諦巴亦遣使謝罪噶爾丹同族瑚瑚腦臺吉濟農親臣丹濟喇阿喇布難丹津汪布等並來投誠願朝貢如舊噶爾丹自顧勢窮逃竄無所遂於閏三月十三日仰藥自殺丹濟喇攜其遺骸及男女人口三百戶稽顙

闗下軍中皆呼萬歳

天子曰此逋寇不足膏斧鉞

天用勦絕其命令其子若臣悔禍來庭姑捨之以勸其後庶防息兵革邊境靖安與天下百姓更始樂業不亦休乎於是振旅而還飲至告

廟望祭

天地山川

頒詔肆赦四海萬民深山窮谷黃童白叟無不欣欣然

把酒相賀者以爲

聖天子戡亂致治重覩太平𨿽唐虞三代之盛蔑以加也【臣】伏處田間不勝大慶𨿽老且病不敢辭拙謹撰平朔頌一篇獻於

左右以備史防之末簡稽首頓首無任惶恐之至其辭曰

於穆維淸受

天子命東西朔南曁九圍底定肆於時夏覃及遐方四十八部莫敢不來王辟彼大田蠕生蟊賊匪我族類曰厄魯特惟厄魯特有噶爾丹狡焉啟疆始階僭亂天子有詔俾汝來歸賜汝酒漿畀汝裳衣丹曰者者忽去忽來來則諾去則否【葉】驕卽跳梁窮乃逋逃【葉】帝謂爾丹是不可羈縻舎予斧斤荊棘將日滋乃召卿士大閱車馬我車彭彭我馬白赭峙我糗糧芻茭盈野鐵甲如墨石礟如火彤弓千斯盧矢萬斯靑幟朱常間以綠旗赫赫業業繄

天子之六師旣占吉日遂鑿凶門肇發京畿直逹塞垣天子出徵營在中央載

命諸將分䢐西方曰汝揚古總領三軍汝濟汝南達率滿兵自秦汝思克兼用漢人左犄右角前茅後勁【葉】爰由圖喇至克魯倫鳴鉦伐鼔爾丹震驚一戰而敗豕突狼犇遙望

黃幄

禦寨臨城倉皇鼠竄匍伏荒原眾曰往哉急追勿失帝曰還歸予其少息汝揚古等暫駐蘭州背秋渉冬朕復來搜朔風淒淒雨雪霏霏

駕言行狩田車四圍渡河蒞止鄂爾多斯天寒艸枯爾丹告饑劫我餘糧官軍逐之臺吉寨桑角奔來歸爾丹亦云願爲屬國其言𨿽甘其心叵測

帝曰捨之歲雲暮矣以待來年必剪滅此偃戈歇馬收於大同春日載陽大師克攻軍行塞外

駕入雲中次於寕夏以修我戎狼居胥山漢家所封天子登之壯气淩空亦城歸化以爲受降滿人漢人哈密回人貔貅百萬踴躍用兵生擒王子名色不騰獻於行宮用幹不庭諦巴聞之遣使謝罪瑚瑙濟農朝貢受吏親戚叛之丹津丹濟嗟爾獨夫進退無計面慟哭仰藥自斃嗚呼噫嘻豈非天耶天討有罪用祚我邦家頭目獸散郎主載羓生不朝

帝闕沒歸我中華及其三百戶牛羊馬駝悉從入闗羣唱凱歌湯湯瀚海漠漠龍沙萬里無人暴骨如麻廬帳閴其棄甲則那誰騎野馬誰捲蘆笳由是厄魯特國屏之地角天涯蒙古部落實繁有徒巴林柰曼敖漢烏朱無小無大咸版圖烽煙永息邊鄙無虞室家相慶道路歡呼天子燕喜歸而振旅爰治壇圻爰修籩俎爰釐圭瓚爰錫筐筥以答我

皇天以衎我

烈祖以勞我將師以谷我士女飲我防酒饗我鐘鼓九敍惟歌七徳是舞羣臣百姓上

尊號者【葉】皆曰

陛下登三咸五大徳廣運聖神文武吾

皇謙讓固辭弗許滿而不溢超絕前古我聞在昔七旬禹伐商髙三年周宣六月漢服呼韓唐臣突厥𨿽奏膚功尙畱遺孽

皇王烝哉於今爲烈粵稽是役

乘輿三駕起前仲春迄今孟夏楊栁方華黍稷旣稼憂在

朕躬不自逸暇我行迆北其程數千周遊城郭跋涉山川徵夫勞止予敢晏然不憚險阻豈敢遷延詩亦有言一月三捷斬將搴旗伏屍流血吾

皇大威神武不殺摧枯拉朽不戰而屈一夫作難殃及子孫昆岡火炎玉石俱焚吾

聖慈祥放麑示仁獲此小醜盡作王人凡斯韜略一人所授以戰則克以守則久丰艸在前流泉在後風雨以時自

天之佑

帝命虎臣虎拜稽首四海永淸

天子萬壽彼師武臣何力之有

帝曰兪哉

朕行天誅

三後在天尙克相予

社稷馨香降福寰區百年逋寇一朝掃除亦賴臣工同力馳驅嘉與庶民耕鑿田廬巳淸沙漠寕忘海隅朕將南巡采風軒車父老子弟偕樂大酺

上帝降鑑嶽瀆獻符太平玉燭金石典謨云云亭亭成封禪書

平蜀頌【有序】

翁叔元康熙十九年正月將軍【臣】良棟【臣】進寶等分道入蜀收復成都保寕等處報至宣防

午門【臣】不勝踴躍慶快稽首頓首【臣】聞天之所棄𨿽據險而必亡人之共讐卽在逺而終戮況以順討逆應天順人不得已而用兵自有徵而無戰欽惟我

皇帝陛下

天縱聖徳

神授英謀

闡文徳以臣八荒

崇武功以定六合自古在昔不庭之族及我先世未臣之人莫不稽首來王奉朔請吏方當挽長河而洗甲飲瀚海以休兵廼逆臣三桂槃瓠爲妖沈黎作慝眾惡咸具輒用憑陵庶僇不辜罹其凶害金鈴大防縱橫六詔之山明月朱旗彌滿三湘之浦負其地險亂我天常惟三巴庸蜀之郊實兩戒河山之首銅梁斗絕外控諸蕃玉壘天開內屏中夏旣依以爲固則藩籬有可守之形未克其所爭則腹心無必潰之勢方欲煽移七部蠢動三秦置陣闗東妄擬鴻門之防窺兵隴右陰圖亟谷之封惟

天佑我

皇家惟神褫其姦魄文籬武落電掃颷馳募壯士於三

河選良家於六郡恭行

天罰誕加靈誅遂乃乘間設伏分道致師澆沙聚石之營浴鐵噴金之騎始通流於資漵旋奪險於岷峨諸軍背水而攻百道緣崖而上於是窮川叛邑髙城夜開涸水遊魂陰山晝哭平塡隍塹逾越闉闍獻圖歸細桞之營系組入長楊之館民歸復業安市肆而不驚戶解倒懸捧壺漿而在道錦江過楚舟楫安波劍閣通秦車徒接迹

皇帝念徵人之久役痛赤子之無辜幸鳥道之已開喜梟音之旣革防聞中外宣示臣民務與物以安恬登斯人於袵席億兆之眾共戴一天海隅蒼生咸呼萬嵗銅柱建標爲界越裳重譯而來武功懋焉仁聞彰矣臣惟軒有靑邱之誓堯有丹浦之師姬發難於三監漢樹威於七國罔不傳諸琬琰播在管弦薦郊廟以格鬼神侈雅頌以光史冊蓋醜莫大於犯順凶莫甚於阻兵仁莫溥於除殘武莫威於禁暴政莫急於柔遠徳莫厚於招攜是以書載徵苖詩稱伐密天山旣定壯士長歌淮蔡削平昌黎奮筆我

皇帝陛下負不世之資建無前之烈而謡誦闕然樂章

未布記言之史載筆何辭【臣】仰窺

廟算俯察輿圖睹進止之機宜知神武之獨運蓋自軍興以來六年宵旰百戰經營控天水之衝塞陳倉之口戍彞陵之道扼潭嶽之津玉牒親藩建牙楚澤鹽梅上將開府秦闗訪金牛之舊蹤按陰平之故壘以建瓴之勢成破竹之功臣三千而一心戰一月而三防若斯勝算豈曰人謀臣自惟譾劣莫贊髙深謹托不文之辭用志無窮之烈謹拜手稽首而作頌曰

於惟

烈祖誕迹神荒河圖受籙昌期告祥造設天地開辟混茫功髙初耜道冠始裳

太宗繼之隨流而攘雷轟電擊龍起雲翔逮我

世祖聰明時乂削平僭亂光宅宇內山輸海納日升月隊含牙載髮重譯欵塞功徳巍巍湛恩濊濊綿歷無疆與天地配

皇帝臨禦全受所覆萬國歸仁羣生在宥不廢懿親不遺故舊羣臣奉法同軌輻輳內除闗梁外弛斥堠同我太平畢來恐後蠢玆小醜逆節萌生作爲不靖負險阻兵跨荊據益出岷窺秦泛舟湖湘據守天彭並包百粵倡率齊盟一呼眾和萬夫同聲維時

皇帝端拱穆淸神謀獨運羣公仰成指授方略剪刈鯢鯨三方犄角四面憑城窮獸排突檻猨駭奔

帝有成言耀徳不兵哀我人斯困於軍興杼空不織軍屯不耕約我將士母踐稻秔解散脇從鎭撫獠氓中夜徬徨廢書太息作爲詩歌淋漓禦墨賜我元老佩玆無斁無勲不酬靡罰不公以天之靈如日方中士卒用命將帥和衷白斾央央蒼兕戎戎冒刃防敵徒手仰攻劍閣峩峩羣插天白鹽赤甲鐡鎖沈淵我舁臨衝往造崖巓或入陰平或經閬川曾不崇朝規其幅員降其奔師塹山盈原農不輟耕市不易防將吏表聞歸功於天惟

帝不有憫念惻怛曰桂負恩遺孽亂略其民何辜死生契濶曰予受成鬼神恊贊尙賴同徳克平余難計功賦賞行慶施惠母淹旬日毋格吏議六師熊熊萬邦熙熙民不知役惟

帝緩之天山之歌淮蔡之碑金石刻畫臣何能爲全蜀旣定百粵歸心越裳獻雉銅柱標岑炎風朔雪闇昧阻深毋亂天綱毋長氛祲曷其來思我有好音

平蜀頌【有序】

彭孫遹【臣】聞仁聲淪洽徳以覆物爲義問宣昭功以安民爲大所以舞干羽於兩階尙有䢐徵之命執玉帛者萬國猶行後至之誅由來神武之朝不廢驅除之略況乎八荒在宥六合爲家尉置東南廣斥朱防之境候通西北逺包元莵之亭

皇帝握寶防而拜圖履泰符而凝命

紫微帝座獨運機衡赤縣神州咸歸戶闥靡不躋之仁壽煦以陽和山棲谷飲之民喁於而向化歳貢終王之後拱揖以從風而乃卭谷旣王聚兵肆毒且蘭被髮距命興戎上負

國恩下滋民害脇驅我吏士搖蕩我疆陲於是張九伐之威鼓同仇之气先平闗隴旋定甌閩靑海來歸蒼梧內附金戈西指則洋鳯風靡鐵騎南馳則衡湘艸偃制勝

廟堂之上成功俄頃之間若乃蕞爾蠶叢狡焉兔窟園名橘柚未修貢於職方舞號巴渝莫覲容於樂府懸巢之燕自矜堂奧之安蹈井之鼃妄詫江湖之大豈不以雙流漭沆五屼巑岏逋我刑誅寛其嵗月者乎然而幅員萬里何論黒子之偏隅天下一家忍見蒼生之塗炭爰申

天討用播

皇仁將軍【臣】王進寶躬自先登志無後顧度金牛之峽力不假於五丁據石燕之峯阪無虞其九折長驅劍閣進克閬中僞將盡殲渠魁就防提督【臣】趙良棟气吞狂寇身啟戎行褁犀革以攀崖遂開棧道浮木罌而絕渡竟涉嘉陵截白水之上流百濮襟喉盡扼克錦官之要郡三川版籍全收遂乃臥矢櫜弓擊牛釃酒芋區不擾花市無驚右粥左飱玉壘之秋毫靡犯前歌後舞錦江之春色依然從此破竹先聲建瓴直下揚旌洱海弭節牂牁二十八宿張天維於井鬼之躔一十二州綿地絡於筰卭之域在昔臨衝之舉因壘而崇降常武之勲陳兵而徐服以今方古曽何讓焉夫庸蜀之區夙稱險逺公孫因而躍馬劉牧於以閉闗峻阻自防剪除不易今則壺漿迎道枕席行師衝飇擊鴝鵲之巢齊斧抉蛛蝥之綱三巴殄定曾不淹旬𨿽曰師武之功實則

聖天子之威靈所致也【臣】侍從

闕廷獲觀斯盛謹稽首頓首而獻頌曰

於昭有赫祚我

皇淸天人協贊河嶽呈貞柔逺能邇修文偃兵攝綱九有振維八紘蠢爾西陲蔑常亂紀乃姦王略以煩疆吏矯矯虎臣授玆雄劍鞠旅陳師有徵無戰一收閬郡再舉蜀都渠帥受戮逆臣就俘波激山摧飈馳電駛防定三川揚威萬里至仁貸舊染咸新民歸如水

聖澤如春彼溺斯援彼饑斯哺

王師之至式歌且舞防巫東略卭雅南來人皆樂土田不污萊釋甲投戈義風逺扇絕徼輸心好音革面昔在殷武用伐鬼方四方式辟亦羙宣王矧玆梁益非云荒服

淸問下民其何不速出師獻馘後不淹時國無刓印人不知罷書同軌一垂拱以治千秋萬禩式鞏

皇基

皇淸文頴卷三十三

欽定四庫全書

皇淸文頴卷三十四

頌

聖徳神功頌【有序】

毛奇齡

惟是

皇淸嗣世撫育方夏東越溟澥西薄栁谷南底於窏汗而北極之莾防無垠之地其在水居者雕頟畫臂率爲良民版畫其波濤而租其魚蛤其在甌脫居者大幕以南皆保塞稱藩環向爲屬國自是而外𨿽車舟未到人力鮮達亦且仰

天地之防昭

日月之信風聲逺播同量一噐獨是彌迆以西洿裸麼小如彼厄魯特噶爾丹者倚恃荒昧托迹榛曠與噶爾札薩唇交齒互不思睦鄰防族內奉約束而乃自捨阸陿頓加夷陸侵陵我防衛暴殄我藩服東西爪揃罔顧禮義

皇帝不忍加誅屢飭以法俟其湔滌勿追夙染乃復鼠

穴自大終致負固伏念

皇上曾駐蹕喜登臨慷慨賦黃土崖大石磯二詩以宸翰書之巖間兼

諭侍臣謂是地皆前朝戍屯烽堠相望我

太祖

太宗創業宏逺夷夏一統致防古四十八部皆爲臣僕

朕毎過此未嘗不念

丕烈焉是埏紘萬里無非締造遊豫所到猶厪

先烈其可令螽蝝肆喙蚉防鼓翅漸至於此夫無疆歷

服匪易嗣也

前人之光不可以遏且佚也況古聖賢經文緯武𨿽揆奮有人猶身挺鈹鐸手秉白旄以故黃帝親戰於阪泉而文王北伐畎落躬承盧矢以彼神聖何難命將出師髙居深拱以操制勝而乃安不忘危勤思戡亂忘萬乘之尊習三單之效哉誠以君不親將皆叔世浮文而非古王毖戎之本意也是以

廟謨盈庭貴乎獨斷徵伐之權出自

天子乃遂張皇六師大申克詰羣防不足撓眾諫不爲

沮集虎賁而懸豹尾肆類於

上帝昭告

宗廟徧望諸山川百神禡牙畿纛練時日鑿門以恭行天罰先遣撫邊大將軍由沙河抵塞克期並進越歸化歷烏防河朔遏其歸路以會大軍於幕北而

羽林佽飛從獨石同時出闗師行三十里躧克勒隃髙齊渉敖漢越烏朱目秦凡蠻夷君長外藩諸部王可汗貝勒貝子公臺吉等先後會朝以壺漿簞食迎於馬前其他北庭薦居去胡來王者悉環列跪道左觀軍容不輟廼絕大幕進拖林調兵谷車餫使武剛冰不絕於路𨿽鹵舄之地毎乏泉水而靈源疏鑿所在湓湧會飲馬川西忽得故明成祖勒銘紀功之石於水厓灌而視之有永淸沙漠之句

上曰眞永淸矣遂於中夏三日直搗其境犁其庭掃其閭鳥逃鼠四竄之巴顏烏喇而西路之遏其奔者迣擊於昭木多鄂爾渾河之間以比干環盾大破其勃盧之陣擒其子炮防其妻孥追殺三十里斬首虜二千餘級生得數千人乞降者以日至虜獲馬牛羊驢驘鬴鍑械仗無算乃大展

皇仁任其零騎數十人負創而奔而我士卒無離傷者皇帝乃駐蹕黒魯侖河封拖諾之山禪之土喇遂班師

焉先是

禁旅初行時兩浙官民念七萃勞苦旗門逺辟不無宵旰防渉之艱乃宿衞綦嚴眺聽祕謐行間消息不泄於外因晨夕引領北向以冀布凱驟傳管侍衛內大臣曁大學士祗奉

諭防而和碩康親王亦遂有啟請班捷之奏流抄到浙浙撫臣榜之通國官民大小皆懽忭踴躍男女聚族轉相慶告遂於康熙三十五年六月十五日撫臣率司道臣以下會將軍都統曁鄕官士民數萬人焚香稽首賀防於軍門旋請史館詳敍

膚功頒示両浙立石於東海之濵而以【臣】故職史官屬抽筆作頌以俟載事【臣】伏思太輿誕大廣運靡極三古至今亦惟視君國大小以爲修陿是故功徳大者地亦大功徳小則地亦小乃自五帝三王以後漢魏迄今其歷國已一十七姓而大一統者亦復有幾卽漢唐元明四代嵬然式廓而唐以藩服僭處中致歉損曾未有徳髙日域功蓋月如

本朝者旣已提封萬國奄有八極而

皇上復恢擴而張大之不憚躬親安攘以葆此逺塞一

時之勞萬世之利

聖徳神功莫可紀計宜立石四裔以爲我子孫億萬斯年之法因不揣鄙陋謹擬爲東海立石頌文以垂於勿壊其文曰

粵自三古長此六服徑輪廣袤視功與徳漢唐元明盡有阸塞晉宋偏安比之列國惟我

皇淸辟土浩濶西隃崦嵫東近日出𨿽復繼世兼創始謨再奪昆詔三開葉楡甫復東越旋收番禺聲曁南服教訖海隅遂擴疆宇至於彭湖物皆安居民樂終產防肥土域澤溢朐衍綱紀百飭聰目四逺桐生本豫禾偃能反浮苴以南並我保塞豈惟籬落原屬經界肯容小醜闇爲虫壊造謀借兵作邊鄙害

皇仁有容諭至於再是𨿽末漸不可長無庸受脤徒命將往

帝徳神勇

聖世廣朗借此晏安習以鞅掌武丁南徵王季西攘師中丈人百國所仰豈如叔世髙居稱朕不計大酖而縱小蠢文法是崇兵革不袵諫卽牽裾甚者割紖以至叢脞或就削弱珠崖徒捐金墉巳卻蕭闗烽火幾至宮闥所以古王最重撻伐河魁二百太乙三千星門大辟靁車陡牽銅斗獸警鐵騎蟬聨白澤逺導朱雀在前是以初發云興百萬繼且飈起如日斯旦箕張翼舒虎攫龍戰小醜伏聽早鳥獸散因之番長逺近來謁飾彼玉具賜以匹帛覩玆

天威相顧翕舌道旁觀者莫不太息乃轉車粟亦載鬴鐎一鼓傳餐千軍共醪縱過磽舄兼履不毛畫地成井沿山生蒿壘若棋峙旗似電合

九伐旣濟

三校咸發投石於林抽刃出柙觸車鱗碎近輻瓦裂巖谷顯漏木柴僵落譬諸防山下壓卵石嵼土迸陷瀚海坼竭何必聲罪歸曲直責以是摘莾任彼升陵帳絕烏鳥士摧豕熊右衛聨校前軍折衝

廟堂之算乃在軍中爰度梓嶺轉破苻離陳以槖駝駕之豺貔虜其人畜俘厥子妻尺寸堪此鋤夷遽收因杅翻遇軍曲男悸影女孕墮防潛山匿水相向而哭受降之城何啻三築伊昔明祖親巡緣邊三犁王庭至飲馬川勒石天山比之燕然一沈水厓一升山巓文詞昭晳符防不諐永淸而已他何有焉獨是虞廷七旬苖格髙宗鬼方三年始克何如

神武指顧頃刻歷三月恍騁八極祗我朔曁已及祝栗蜣肱蟣胏奚足介棘惟玆方域九有以宏內偹簫勺外毖戎兵金琖弗闕玉燭以明自玆以後泰階升平皇皇八柱勒

功徳銘萬方齊瞻四海永淸

甲子紀功徳頌【有序】

翁叔元【臣】聞自古帝王言爲尙書行爲世法堯兢舜業紀盛徳於勲華禹儉湯仁錄鴻功於謨誥迨周官有左右史之設漢世有起居注之司日曆時政之編摩流傳彌廣石室蘭臺之撰述紀載宏多職或領於他官書必藏於柱下歷考前人之信史非無著作班班欣逄

今日之成編乃出尋常萬萬欽惟我

皇上天縱聖徳神授英謀崇武功以靖八荒闡文徳以臣六合等乾施之幬覆答坤載之靈長並日月之垂明應風雷之渙號時惟甲子歷啟上元四海無波九垓同軌俗漸登於仁壽治已進於唐虞乃猶未明求衣坐而待旦或臨民以求莫或望古而興懷或撤膳以省躬或在輿而訪道縹囊玉軸時繙甲乙之書掞藻摛華洪啟天人之祕

鑾輿所至民物於焉樂康禮樂具興天地爲之炳煥【臣】才慚珥筆欣傳

宵旰之憂勤職忝載言幸紀

都兪之盛羙爰自春孟迄今嵗除勒爲成書凡十二卷附以渺說載在篇終而又念古者臯陶歌虞奚斯頌魯皆以防揚盛徳褒贊成功【臣】幸列

侍從之班事堯舜之

主而功徳不紀雅頌無聞誰之咎歟【臣】竊見

皇上早朝晏罷夙寤晨興矢萬幾無曠之誠拒五日禦

門之請故天下咸知

皇上之勤作頌一統禁衛而治兵射以觀徳命搜田而

講武安不忘危故天下咸知

皇上之武作頌二省方觀俗淸問徧於閭閻解网蠲租

仁恩及於庻類故天下咸知

皇上之惠作頌三拯黎民於昏墊精衛塡流障河瀆之

狂瀾哀鴻宅土故天下咸知

皇上之仁作頌四崇本抑末返淳俗於區中利用厚生

移澆風於南土故天下咸知

皇上之儉作頌五過魯而祀孔子儒術彌光講學以訓

生徒天章載錫故天下咸知

皇上之敬作頌六勵冰霜之操自結

主知錫繁庻之榮用嘉臣節故天下咸知

皇上之明作頌七謁前代之寢園奚止歷橋山之祀命有司而維防豈徒置守冢之家故天下咸知

皇上之厚作頌八

睿藻天開多寄情於民隱奎章日麗或托興於山川故

天下咸知

皇上之文作頌九動霜露之感時詣

山陵冒風雪之嚴不辭險逺故天下咸知

皇上之孝作頌十頌曰

惟天行健四時不忒惟

皇法天自彊不息勿懈於位寸陰是惜自朝不遑至於日昃徳乃日新以熙庻績無怠無荒萬國來極

右勤政

皇矣至徳聰明神武用戒不虞治兵振旅乃率三公下逮卒伍橫云置陳考鐘伐鼔四侯如樹序賔不侮九功旣成七徳咸舞

右聖武

粵稽舜典五載時巡不惟逸豫惟以勤民我

皇時邁大澤流殷納民袵席煦以陽春衢歌巷舞就日瞻云車書同軌天下歸仁

右省方

在昔夏后濬畎距川六府孔修乃奏艱鮮我

皇臨幸相度後先增卑培薄指示井然下迨海口治之用專民宅其居物安其天

右治河

人亦有言儉徳之共錦繡纂組是傷女紅戒爾守土驅民於農無崇侈靡以卽康功惇本息華比屋可封阜財解慍被此薫風

右正俗

雝雝泮宮翼翼孔廟親師釋奠崇儒論道曲蓋用章光逺有耀昌明六經張皇幽渺多士景從尙克用教萬世之師人倫之表

右崇儒

惟吏牧民立之師保敬爾在公不貪爲寶淸風灑然白日皜皜建官惟賢封廉錄孝眷言存歿寵錫勸勞以風有位是則是效

右奬亷

緬惟明祖肇造區夏三百餘年流風代謝鼎湖龍逺樵牧其下我

皇惻念愾焉命駕肅拜幾筵進酒三斚敬哉抔土庻無躪借

右追祀

堯稱文思舜敷文徳發揮

宸章淋漓潑墨馳思入神橫視八極音傳鈞奏聲被金石焜燿名山星離云翼振古無前爲萬世式

右文章

春秋匪懈恪恭祀事顧瞻

陵寢享嘗勿替霜寒馬早風饕雪厲倍道馳行曾不知瘁永言維則是曰孝治通於神明置塞天地

右上

陵

神功慶成頌【有序】

顧祖榮【臣】聞春溫秋肅均爲造化之仁武偹兵威卽裕安民之略故天地之大徳不外好生而帝王之逺謨尢先戡亂躋黎庻春臺之上奠防圖磐石之安欽惟我

皇上乃聖乃神允文允武日臨月照統萬國之車書雲行雨施訖八荒之聲教曩嵗威申斧鉞平三逆於遐方邇年風掃欃槍收七旗於逺磧

端拱運垂裳之治世頌永淸熙皥歌鼓腹之天時當大

有歷考詩書所載國家稱治從無

今日之承平卽有天地以來方域𨿽遙莫非

天朝之廣大乃有厄魯特噶爾丹者自恃遐荒弗恭明命初鴟張於榛莽遂防竊於藩籬罪合四徵法難三宥

我

皇上仁同覆載義切包容念大軍之奮武必殪雕題鑿齒之倫倘小醜之投戈豈靳革面滌心之宥特申

巽命明懸肆赦之文誰謂防頑不悔盜兵之罪於是皇上赫然震怒

躬統六師防自

乾綱親行九伐銅符虎節寧煩借箸之機宜紅粟靑芻不借開屯之方略白旄黃鉞日月生光靑羽赤莖雲霞燦彩參旗河鼔開魚麗鶴陣之圖月斧星弧駕虎奮龍驤之士師行以律天效其靈甘泉湛白雪之流芳艸接靑天之色和風麗日行紫色之陽春靑靄紅雲瞻

翠華於瀚海於時狐綏膽落狼顧宵奔猶逞飄忽之蹤欲逃廣漠之野豈知

聖天子料敵若神藏機於宻早示龍韜之略預張兔脫之羅遇我西師斷其歸路朱旗乍指廻赫日以裂春冰白刃初排駕霜飇而掃秋籜笑頑梗之陸梁幾崇朝而撲滅我

皇上猶以逆賊未靖邊民弗安旣當奏凱之時仍分犄角之勢旌旗相望羽檄交馳遏狡寇之奔逃扼窮荒之要害釡魚待泣豈有潛蹤幕燕就焚竟無生路迨至三冬再勤

萬乘夙興旰食

宸躬先軍士之勞沐雨櫛風

聖體後徵人而逸其時靑別部請效從王赤馬遐陬

咸求入貢卽玆醜類亦上降書而

皇上察其非誠破其狡計遂以獻春之吉逺臨寜夏之區大閱師徒宻分機略賀蘭山下倚天之劍气摩空興武城邊匝地之戈鋒耀日兵威進逼已成山壓之形賊變內生豈有瓦全之計家餘孽子旣束縛以成擒罪負違天遂驚惶而仰藥邊戶燃臍而雪憤荒陬拜手以歡呼從此大漠銷兵不照玉闗之狼燧異方重譯豈勞鐵甲於龍沙六合澄淸三靈綏奠此皆由我

皇上天地不違之徳智勇兼偹之神三度臨邊爲生民而躬歷寒燠一年底績蕩勁寇而獨運神機立千古未建之奇開萬世無疆之業是豈殱有苖於丹水遂能並此

鴻猷殪蚩尢於靑邱可得符其

盛業者哉【臣】偹員史館叨列班行𨿽才慚露布未隨虎旅於龍城而日近

天顏得聼鐃歌於

鳳闕遭逄

泰運載颺喜起之風揚厲

神功敬上升平之頌謹拜手稽首而獻頌曰

聖皇禦極徳邁唐虞文明敷治神武垂謨普天之下莫不來享薫風解慍堯天擊壤蠢玆小醜弄兵潢池負防逞逆爰整

王師

聖人濯徵幹城是輔爲熊爲羆鷹揚奮武風和日麗水碧莎靑

帝徳廣運天奏神靈如霆如雷

天威所指望影而奔不煩一矢大哉

睿略動出萬全授機西路露布馳宣赫赫聲靈星羅云布願效從王黒山諸部雲中經畫興武親徵櫛風沐雨爲爾邊氓孽子系纓渠魁仰藥風驅電掃澄淸大漠妖氛旣靖

神功告成垂裳而治永頌升平海宇歡呼箾韶奏美典謨載書昭垂萬祀

皇淸睿略神功定萬世太平頌【有序】

楊大鶴

康熙三十有六年

皇帝自將討平厄魯特噶爾丹凱旋告

廟武功底定左春坊左諭徳【臣】楊大鶴謹拜手稽首颺言曰天命有徳君臨天下膺籙纘圖創業垂統莫不英謀沈防長駕逺撫戡防禍亂誅鋤梗頑以阜成兆民乂安九有懋建勲績顯爍炳麟聲名垂當時風美扇來葉然歷選列辟罔克純偹𨿽古先聖皇時事各值運會未臻不能無所遺憾自開辟迄今垂千億年

穆淸鑑觀篤生

至聖該百王鴻業集千聖大成定萬世太平而坐理之殊尢絕迹赫聲濯靈包乾括坤至隆極盛生民以來未有如我

皇上者也蓋天下甚大羣生甚眾東至若木西抵昆侖南過朱垠北越戴斗必無一隅不承流無一夫不被澤無一物不得所浸淫衍溢防普徳洋然後稱極治於古殆未嘗覩也洪荒之初紛綸艸昧萬國剖幅員未廣羲軒以曁夏商明聖之主𨿽多而職方輿圖出賦稅通貢獻者數千里地而已諸侯世封卽已各自爲政況要荒曠絕所云來享來王僅以虛名相結安得奉法遵軌風流令行然則治化𨿽隆未能溥洽也漢唐而降英主間出而因循茍安有同架漏生民陿隘熙皥無期夫上遡狉獉下迄近代不獲一日稱極治

昊蒼之蘊含蓄積釀和儲祉以昌期防運待我

開天立極之大聖人爲自古帝王補缺略爲寰海黎元圖治安爲後世聖子神孫啟無疆大歷服豈不甚重矣哉是故以日月之照以雨露之防以雷霆之威以九垓八埏之髙深以四時五行之變化悉畀我

皇上兼該而並包乂用而時出而我

皇上以聖徳之純法天行之健以

聖徳之勇法天道之剛以

聖量之光大含洪法天心之仁愛以

聖學之推行通變法天體之周流凡所以運量於心意之間措施於政事之際天徳王道合同而化綏猷斂福履中蹈和漸民以仁摩民以義惠鮮懷保樂育養恬偕斯世於蕩平納蒼生於富壽固已無地不滲漉無人不霑濡無物不滋潤矣往者三逆跳梁煽動南服

廟謨指授以次削平臺灣負固嘯聚海隅

王師濯徵遂版宇察哈兒乘隙倡亂西陲

天戈迅指卽時剿絕於是琉球諸國海外曠隔之區也且遣子入侍俄羅斯諸國磧北荒邈之域也時欵塞修貢良由

聖天子體

天安民至誠感格故能定算廟堂而鞭笞桀驁狝薙凶頑跨滄溟以爲沼苞絕漠而爲苑境廓於章亥之所步力通於禹契之所書納賮效琛府無虛月輻輳並進鱗集仰流而恐後也卓哉咸五登三超累代帝王而首出已噶爾丹者僻處遐裔獷悍矯防與喀爾喀交相讐殺乃敢防入近地

皇上命將出師大敗之於烏瀾布通懲艾而去

諭以內附昏迷不悛牽率醜徒竊踞巴顏烏喇屬藩邊

塞騷動不安

皇上仰揆

天心俯軫民瘼深惟

國家社稷之計玆乃禍魁亂階剪撲不可姑緩赫然震怒自將六師以徵之閱嵗再春三臨塞外渠魁隕斃荒徼永寜方

鑾輿之初出也羣臣未測

睿謨交章諫沮大抵謂漠北苦寒冰霜侵爍不宜親煩至尊且荒野窮邊蹤迹無定緩則蜂屯急則鳥舉形勢

寥廓未易剪除而不知

皇上發謀出慮之初逆計厥終早在掌握必推鋒陷堅斬馘其徒眾然後能使之弱必扼吭據險防絕其聲援離散其黨與召致其腹心然後能使之孤武不可以不耀謀不可以不沈計畫不可以遊移機宜不可以坐失惟威乃克惟防乃成

一人勞而億姓逸一方奠而萬邦輯豫見成效而爲之

無不晷應而符節同者夫使

六龍不行惟遣將帥卽壯武如衞霍豈能一旦奏功

皇上所以躬率羽林櫛風沐雨左屬平亂之鞬右握滅逆之矢鸛鵝熊羆千乘萬隊鐵馬金甲歕山欱野直抵窟穴揚兵拖諾山賊渠見軍容焜煌自天而下相擕潰竄不敢抗我顏行而我以正兵攻以奇兵伏右翼之帥邀而擊之斬首無算僵屍若陵賊僅隻身幸脫始知

天子威靈之不可犯也自春䢐夏八十餘日而戰功成非天下之至勇其孰能與於此迨戰勝之餘倘姑務休息致彼裒凶鞠頑終貽後慮

皇上所以淩冬辦寒西巡方至鄂爾多斯相度形勢布置方略近邊阨塞分兵戍屯斷其乞援之路西北區落徧示防信絕其唇齒之望賊饑無所得食謀劫餉車又爲我軍摧敗其黨方內攜且聞

皇朝寛大招撫降人給之祿秩靡不稽顙厥角爭先輸欵噶爾丹亦惶懼請降而中懷猶豫我

皇察知情僞遣使以覘之麾軍以逼之賊已在覊絡檻穽中而未能覺悟也非天下之至哲其孰能與於此賊勢已蹙或謂創殘餘眾無足措意不知一日縱敵數世之患安邊靖民豈卹況瘁

皇上所以飈馳電發復巡河湟自云代以抵銀夏駐驛狼居胥山乘春和艸生

命將分道深入

天聲丕振武節逺耀塞外遐國請受纓縻哈宻擒獻其孽子賊已巢傾卵破延命刻漏而其族屬親信並皆歸附

天朝方將推刃狼頭剚鋒豕腹噶爾丹貫盈數盡服毒自裁而厄魯特部落殄絕無遺類一年之內殱此巨寇域滅區殫勢同破竹非天下之至神其孰能與於此【臣】嘗質之詩書攷之傳記軒轅逐葷粥伊耆蕩丹浦虞帝徵有苖夏后戮防風殷髙宗克鬼方周宣王伐玁狁漢斬郅支唐擒頡利𨿽皆威績顯著擅羙前錄而我

皇上親徵絕域指顧廓淸刻銘於瀚海天山置吏於龍沙鹿塞功與古齊而神武過之【臣】所謂該百王之鴻業者此也稱堯者曰欽明允恭聖神文武稱舜者曰濬哲文明溫恭允塞稱禹者曰克勤克儉不自滿假稱湯者曰智勇天錫寛仁彰信稱文王者曰亹亹翼翼日昃不遑稱武王者曰不泄不防執競無競我

皇上法宮宵衣丹扆聼政道隆徳偹罔有缺遺而當此仗旄秉鉞除殘遏暴之時休有烈光兼具諸美【臣】所謂集千聖之大成者此也古來治日常少三苖荊楚叛服無常三代而前毎多儆戒周家甫定洛邑而多方卽廸屢不靖漢氏數百年與匈奴相終始唐突厥吐蕃回紇更盛疊衰卒爲邊患息兵之難蓋如此至我

皇上今日而後敷天敉寕可永永不見兵革櫜弓釁甲歸馬放牛四方萬國莫不率俾寸地尺天盡皆入貢東漸西被北變南諧航浮索引之區火山水寓之域沐浴膏澤同仁一視發號出令而海裔承徳意諭色授而寰表趨風協气橫流休徵踵至白環銀甕山輿澤馬獨角三脊華平朱艸方將紛紜絡繹以告金繩玳檢之符顯號榮名閎休偉績詎止並轍齊軌於七十二君而已哉【臣】所謂定萬世之太平而坐理之者此也夫頌者美盛徳之形容以其成功告於神明者也玆當

丰功耆定振旅班師開邸獻俘告祀

郊

廟下寛大之

詔宣浩蕩之

恩賞禁旅之勤勞卹邊民之供億扇仁風以諧九防矢文徳以洽四國銷金罷刃云潤星暉暇豫優防作樂崇徳正宜詠

神聖功鋪張揚厲播諸管弦鐘鼔以薦馨香【臣】珥筆禁林職司紀載不揣庸虛謹撰

聖淸睿略神功定萬世太平頌一篇以

獻文義蕪淺不任悚惶其辭曰

天生

聖人爲萬民主首出庶物如日當午

天生

至聖爲羣聖宗首冠帝王與

天比崇溯邃古初以迄近代歷服遞承垂千萬載昌期難葉上理誰臻山區海澨喁企鴻鈞篤生我

皇徳兼列聖立天地心立生人命版圖式廓軼漠逾沙八荒我闥六合爲家仁育羣生義徵不譓爲

國興利爲民除害剪是三蘗奠此鯨波年丰人樂府修事和祝栗濮鉛西王日下懸度繩行山梯海架獻琛內府貢玉

天朝驗風受吏九譯迢遙日照月臨雲行雨施動植飛濳熙熙

盛世蠢玆小醜獨背

太陽性惟慓狡質本跳踉黃磧引弓黒山候月豺牙自磨鴟翼竊髮根株隱伏卵育滋蕃禍心叵測規煽我邊我邊如何屬國萬里櫛比魚鱗軍若臂指諸藩部落等內地民載撫載育痌瘝一身孰容汝姦逞凶肆毒爰軫皇慈整軍大僇白旄黃鉞

自將親徵告

廟宜社雷動天行金甲雕戈龍旂日羽百萬

王師熊羆防虎直壓賊巢逼使竄奔潛軍截擊揮刀紛紜雨血風毛膏赤原野网一面開以待降者渠魁瑟縮罪重如山屢

賜恩言彼昏卒頑戮梟斮鯢勢不畱種匪違好生慮復騷動遂勤

六飛載臨陲奇謀萬端深祕莫窺招徠叛徒推誠布信咸輸欵誠內首順

命屯兵要害左遮右邀賊饑且窮尙希幸逃西北遐荒諸部星列昔與汝通今歸

盛徳外援路絕同惡情攜魚遊沸鼎鳥寄危枝韎韐三臨河湟之表因利乘便

天戈亟剿狼胥嶫

禦帳攸營分麾兩道深入北庭封狐將擒乳麛早捕膽落魂悸自罹顚僕泰山壓卵炎火燎毛詎有寸垤以存汝曹戈於汝喉斧於汝頸汝先仰藥職汝之幸凶渠旣斃厥黨咸歸屈膝稽顙降附累累西荒之西北荒之北土設田官亭開戍卒自初禡纛曁今凱旋役僅三舉期惟一年殄滅妖氛按時克日寰宇升平溥天寜謐我皇大智如鏡斯懸鑑遐燭暗洞在目前我

皇大勇如霆斯擊積鐵俱摧重巖盡裂我

皇大仁如日斯春旣溫且煦窮塞欣欣厚澤釀膏周匝天壤殛凶靖良生息休飬伊古堯舜曁周漢唐孰綏絕幕如中土疆萬世太平自今伊始累洽重熙久安長治禦門受賀奏凱陳俘謳吟塞路簫鐃載塗

渙汗聿頒

絲綸廣被湛露蓼蕭羣芳浸漬靈臺偃革天河洗兵車書禮樂文物聲名道藪彌恢儒林益廣五緯光聨六符階朗般般之獸濯濯之麟防郊集圃樂我

皇仁端拱明堂升中岱嶽休烈丰功輝煌顯爍

帝王極盛萬古一人皇哉唐哉文武聖神

聖徳神功告成大慶頌【有序】

韓菼皇帝誕保萬民疊用五材䢐徵逆命俾殄絕無遺育以

寜中外甫二載

三臨絕漠而大告武成先是師之初出也大破厄魯特

於昭木多之地噶爾丹遁走旣班師

命大將畱喀倫宿勁旅肅州猶頒

防以好生之徳不遐遺於叛人許其自新開示以丹靑之信慮賊畏罪蓄縮或奔逸求援他部乃戒諸將列據要害遮防由是賊黨益散勢益蹙

皇帝曰時不可失莠之不薅而蘗是牙其不足復畱種

乃於九月復

發京師渡河至鄂爾多斯申布

天威來者赦後者誅餘賊震怖來降不絕其間道乞憐於同惡者所在亭障要遮無一綫通悉就擒始賊饑困甚瞷我餘糧在道遣其親信將丹濟喇等防死徼幸一犯顏行復大敗走至是其臺吉寨桑人等皆來歸噶爾丹亦遣格罍沽英賫奏乞降

皇帝曰吁是非欵誠特冀緩須臾死不可以縱乃畱禁旅駐牧大同期明年春進兵三十六年二月

車駕復發京師次大同

命諸將取道塞外

皇帝巡行緣邊城堡哈宻生擒噶爾丹子獻

行在三月至寜夏諸將皆會

皇帝大閱士馬

指授方略進次狼居胥山喇麻諦巴遣使來謝罪瑚瑚

腦爾臺吉濟農等奏請

朝貢丹濟喇及其黨俱輸誠納欵噶爾丹脫逃無所欲面縛恨晚自知旦夕誅乃於閏三月癸已仰藥死厄魯特亡始賊橫行諸部無與抗者我師致討滅不旋踵西北絕塞數千里自上世所不臣之國無不詟以服蓋自初出師以至於今皆稟

廟謨受成算兵出於不得已而後動機乘於不可失而卽行遂乃從天降而若神趣師期而不老渉地角河源之逺如履戶庭逐鳥獸飄忽之蹤如就羈馽納七旗數十萬流移之口歡若忘亡收千二百有餘徼外之城完如歸璧防狡詐之情而運諸掌握奏克期之功而捷於聲響皇哉唐哉於鑠駿厖古未之有也六師順動義切同仇超距投石踴躍用命而

詔書屢諭大帥以下軍士良苦餉惟額惟時毋私囊槖於其衣服飲食蓋不待勞之於還役之後與出車之時要爲千萬世飬兵不用而厚其力以作其气者胥不可以怠至於膏澤在民滲液瀝漉何歳不育及

乘輿出幸尢加惠無已所過蠲田租一年以優其勞供億儲偫一無所與復爲之咨穴居沙磧之苦樂陂池水泉之饒且時進父老子弟與謀農桑衣食之原勗以詩書經術之誼而又深慮吏治淆濁或徳意壅於下逮殷勤惻怛惄然於懷在易有之地中有水師君子以容民畜眾

皇帝在師中有容畜之道焉師也通於井矣井飬而不窮也井收而勿幕也繼自今薄海罔有內外元元萬民若一家子乃至跂行喙息蝡動之類莫不咸若長治久安豈有窮極唐哉皇哉湛防愷澤又未之有也大功赫濯大徳光昭鴻號顯名匪賔伊實羣臣拜揚萬邦燕喜

皇帝謙讓卻而弗居神禹之不矜不伐帝堯之無怠無

荒結自

聖心映流竹素渾功名於無迹如天之何言履泰豫而自彊如天之不已斯尢已治長治已安愈安之大原大本足爲億萬斯年無疆之大慶【臣】菼至陋誠不足比於管窺蠡測顧忭躍不勝同於率舞謹綴述自

鑾輿再駕以來非常可紀之大者不自揣其掛一漏萬復貢頌十章章十六句以足成前歌妄托於古賡載之義頌曰

層冰萬里峨峨雪白玁狁之故

皇帝北伐流沙不毛若螘若蠭玁狁之故

皇帝自東寒暑載離匪棘匪紓祗爲民勞不遑啟居鋤彼頑梗一我車書功成於今握勝在初【一章】

稽古師行尙矣軒轅大風靑邱厥績爛然綘囊玉帳其書不傳

皇帝將兵天授非人一心運用如環無端無敵爲經不測爲權事後皆服借箸誰前一張一弛九地九天【二章】我車我馬載驅載馳次於興州會師月支呼衍須卜骨都谷蠡乞活稽首棄其撐犁沙是來獻其屠耆三十六國往來羈縻今我玉帛逖矣譯鞮蔥嶺以北王闗之西【三章】

登狼居胥慨然思古不封不禪如我梁父空峒雞頭訪道何所白雲間之精神告語惟整惟暇晏然樽俎彼昏乍覺敢污齊斧獸斃於檻魚爛於釡欃槍氛掃廓我天宇【四章】

降不勝城山不勝銘大荒西北不吠不鳴弭節而旋大禮慶成告於

皇天河嶽百靈對於

三後福嘏用增

寧壽東朝尊飬倍榮瑤函寶冊敬上

徽稱

陛下萬年大莫能名【五章】

大而能化

皇帝乃聖睿智通明珠囊玉鏡是用大介罔幹予正大謀大猷畫然定命

皇帝曰吁予惟執競莫之或斁莫或不敬萬國以寜一夫猶病好風好雨予其勤政【六章】

聖不可知

皇帝乃神有作物覩如日而云祗今肅殺以布我春昊天四府一气洪鈞

皇帝曰吁事當盡人性與天道未之敢聞不識不知莫匪我身日用飲食子其乂民【七章】

赫斯一怒

皇帝乃武往平諸叛功難悉數今遏亂略渠魁是取余不一問黨者歌舞

皇帝曰吁受

天之祜軍士大夫亦克具舉方語爪牙戒以祈父方念徵人傷以杕杜【八章】

明明令聞

皇帝乃文往敷徳教大化絪緼今偃武功鼓鐘於論脫劍明堂蔚我虎賁

皇帝曰吁勿玆啍啍民猶未厚吏猶未勤予欲勸歌待謨於鄰予欲敷言佇範之陳【九章】

窮髙測深竭羣臣愚

聖心萬有不加贏餘肫然至誠穆然太虛中外防章抑而未舒放勲重華史筆如圖請開玉局請論石渠兩年始末萬禩典謨斯詎能辭光我寶書【十章】

幸闕裏頌【冇序】

陳廷敬皇帝康熙之二十有三年是嵗甲子東巡狩謁

孔子林廟先事

皇帝曰事先師禮重且嚴汝廷敬實惟予舊講臣其與

議所宜行【臣】從諸【臣】後議具上

詔曰兪及恭覩禮成臣不勝懽忭震躍仰惟

皇上聖神首出化洽萬邦君師之統千禩一時乃猶屈已求賢詢輿訪道廣廈細旃之上冊書精研勤逾儒素遐瞻東魯慨想宣尼希代曠古前未有也其時三事大夫颺言曰昔者刻玉遊河披圖巡雒襄壄之駕塗山之會皆能焜燿簡籍垂於方來今玆萬國旣同誠宜宣省風教展義魯邦下塞眾望

皇上凝睿思延廷問久之廼曰朕慕聖道歷久於玆敬因省方詣先師宅裏其毋重煩吾民供億於是肆赦軫農蠲租已責敷愷澤於天下乃歷吉日協靈辰壄廬警路宮正設蹕

玉輿曉升帷殿夕禦前驅朱旗屬車日羽以臨乎岱宗是時未轃夫闕裏也飛斾江淮觀民設教月屆黃鐘旋軫南陸聿來聖居覽觀山川云物廟寢圖書之盛嚴恭將事禮行樂奏聖歆如答【臣】廷敬𨿽不得偹從官之列緬懷宮墻逖稽掌故太牢特祀肇自西京褒成裸將爰及東漢貞觀定朝會之儀開元錫文宣之號噐物之賜渥於廣順陪位之班詔始祥符至和加衍聖之稱承安始曲阜之令凡爲崇儒重道是以異代同符若我

皇上崇聖重道萬世師表之稱則與乾坤同其悠久也六經表章之澤則與日月並其光華也畱

鳳蓋於防門車服禮器所未偹也頒

龍章於鄕校普天率土所共瞻也矞矞皇皇莫與京矣

頌曰

惟聖體道生民防萃徳逾位兮惟

帝則聖統壹萬類位斯配兮龍飛於天周覽八極嘉鳳徳兮聖作物覩垂祀萬億視魯國兮

帝開明堂於羮於墻坐則見兮

帝防方嶽東西南朔來殷薦兮

鑾車戾止鏘鏘穆穆金絲肅兮

駐蹕古亭雲霞委屬淸泉澓兮上公稽首籩豆奔走昭世守兮曁四姓後博士童耉

恩滂厚兮

賜所過租歌騰於塗惠我人兮惟

帝福我我神其妥戴

大君兮莘莘髦士百爾濟濟頌聲美兮於赫

帝功與天比崇無終窮兮

幸魯頌【有序】

陳元龍嵗當甲子防合貞元六防升平八埏底定

皇上睿周四海念切羣生廼於是嵗之冬肇舉時巡之典燔柴肆覲名山增日觀之輝省斂采風蔀屋散春臺之澤

防膏斯溥典禮用成

法駕南還星旄北指歷奎婁之野近聖人之居

皇上雅尙崇儒虛懷重道髙山儼在仰止惟殷駕言䢐

東爰至於魯

鸞旗風動煙嵐繚繞於綢杠羽蓋香浮艸木葳蕤於繡紱負洙面泗素王闡道之區鳳翥麟遊

先聖發祥之地越捨郊而齊宿始有事於質明入歸徳之門閟宮伊邇瞻大成之廟靈殿巋然

一人肅穆以天行百辟森環而星從禮隆釋菜兩楹供芹藻之馨樂奏迎神六合偹宮懸之曲因師而屈修降拜於壇墀爲道而恭攝衣裳於階陛覩山河之異彩恍覿音容接堯禹之天姿若親揖讓於是過燕申之室登詩禮之堂劍佩鳬趨章縫麟次臯比獨設具講席之隆儀緗帙初陳發韋編之大義遂傳觀舊迹歷覽遺蹤硯幾班稠車琴制古雷尊犧象縱橫禮樂之藏漆簡竹書隱約金絲之奏杏壇無樹曲欄空文甃之華檜植余根左紐作靑銅之色觀川波逝尙立空亭習射圃荒猶畱故井

天語諮詢者屢矣

皇情眷戀者久之巳而溯沂水之陽問昌平之墓鳥禽知敬望彩斾而髙飛荊棘避訶近雕輪而欲卻樹封四尺見堂斧之崇髙昭穆三壇表神靈之奠麗尋設裀而展謁更

駐輦以徘徊尋先賢築室之塲惟捫古楷問昔後停車

之地更讀殘碑遂乃旋轡郊原

回鑾上序

天顏霽懌

睿藻紛披四韻鏗鏘琢玉追金之句數行璀璨銀鉤鐡

畫之書方誇

宸翰之頒更荷

殊恩之賜曲莖羽葆分仙仗於中階文綺金貂賁溫綸於甲第土田加錫租賦頻蠲辟雍施帳而傳經譽

髦彈冠而結綬異數均沾乎四氏

隆恩旁及於諸姬且也銀牓髙懸

禦墨煥虯螭之彩貞瑉載勒

天章鐫贔屭之文頡字龍盤羲圖馬負永作中天之旦彌增秋日之輝信其偉而夐乎盛矣粵稽史籍代有褒崇不乏美談迄多遺議漢髙親祀安事詩書光武駕臨時崇讖緯開元有詣宅之祭道舉貽譏祥符畱駐蹕之亭天書獲誚儀文偹矣實效闕焉惟我

皇上狥齊天縱不恃生知遜志敏求惟勤好古研索闡

圖疇之祕表章傳述作之心

聖學精矣雕戈初偃木鐸彌宣返華靡於淳朴卻登封而謙讓操觚童子知斥異端挾冊小儒能嗤雜覇

聖治洽矣寤寐性天依晰仁義陶鑄百王之禮樂紹接

千聖之心源聞見相承後先同揆

聖功懋矣而且日昃不遑望道未見欽聖枉七騶之駕

隆師屈

萬乘之尊仰仿惟殷覲宮墻而如遇步趨罔間接薪火以相傳固已親炙其精微豈特暫窺夫堂奧況乎復發

天葩之藻河洛遜其苞符揚奎壁之華星雲資其糺縵尢足甄謨陶典駕古鑠今洵開辟之鴻庥皇王之極軌也【臣】菇蘆下走弇陋鄙儒忻盛典之遭逄光榮莫並壯斯文之炳蔚統緒常新蠡測管窺竊自愧於濡毫之列衢歌戶頌不敢後於含气之儔頌曰

於皇我

後建極用中文謨武烈景鑠有融至治蒸洽九域旣同匪功是伐惟道斯崇其道維何生民之始列聖相承幾希而已王風寢熄微言中圯天拯頽綱篤生

夫子奎婁之精海岱之靈廼傳一貫廼定六經身𨿽潛晦吾道則明皇王萬世是憲是程

帝念尼山精防之府企懷聖風表厥疆土洙泗一區靈光終古

駕方東巡爰稅於魯防山匪髙誕聖則尊沂水匪深毓粹則神鸞旂淠淠玉車轔轔百辟咸從瞻望淸塵閟宮巍峩天地同壽我

皇至止言獻其茒登降益防循墻而走豈曰爲恭隆師惟厚隆禮維何言登其堂諸生濟濟說經瑯瑯咨訪遺迹故府所藏有服有噐有圖有章爰有靈柯先聖所植摩挲文理緬懷手澤鬱鬱松楸陟彼林域神風肅然駐輦憇息典禮旣崇防膏斯被

帝錫上公土田毎毎繡衣赤舄貂冠文綺洽我宗支遂及四氏倬彼云日敷藻自天煌煌謨訓有光熊然旣追旣琢琬琰是鐫屹立階墄炳煥萬年聖道明明長夜方旦我

皇體之秋陽彌燦百家騰躍風雨散渙大義昭掲如濯江漢惟

皇偹道參貳兩儀駕姚軼姒追軒躡羲刪述而後統在聞知此心此理黙契者微若火與薪相遇斯接若水與乳注投斯合入室僾然肸蠁如答端拜一堂後先合轍𨿽有象魏不如鼓鐘𨿽有郵傳不如徳風依仁蹈義四方景從教思用溥文治彌隆濟水洋洋泰宇嶽嶽俎豆常馨宮墻儼若化協珠囊道隆木鐸漸被奕禩頌聲是作

聖徳同天頌【有序】

勵杜訥

欽惟我

皇上好生至徳篤於天懷髙拱九重則慮周薄海時巡

六服則

淸問下民惟恐一夫不被其澤一物不得其所懃拳懇摯求所以安全而利濟之者固無防不至是以

湛防淪洽於寰中聲教曁訖於域外舉凡梯山航海來王來享之邦靡不仰沐仁風同遊化日矣惟喀爾喀部僻處防古遐陬七旗族屬實繁有徒不能和協日尋干戈

皇上惻然軫念曰是𨿽荒逺顓防亦在胞與之內安忍膜外置之爰遣重臣諭令親睦猶不知悛至於挫衂廼感鏤

帝徳肅戴

天威於時向化歸誠者凡數十餘萬請附四十九旗同

列藩服

詔畀土田畜粟俾得寜處樂生𨿽顧復防勤何以加焉洎慮其素無紀綱不由法度爲之設官制刑以及賞罰事宜胥待

聖衷裁定用是

法駕親臨歡聲動地羽林星列禁旅雲從喀爾喀等自

王以下咸於

行殿匍匐稽顙朝見如儀爰

賜大宴大賚受

恩感激至於涕零復論功以次錫封一二姑存舊秩余則寵以王爵遞至臺吉下逮族屬悉付所司區別舉行甚曠典也仍

頒勅諭訓廸肫誠務期謹度防庥勿罹罪戾仰維天澤旣已稠渥規畫更極周詳是皆我

皇上愛育生全之盛心韞於中而不容自已爾夫以數十年未附之國悉藩臣數十萬來歸之眾遽歌樂土偉烈仁炳麐霄壤洵足篤福祚於無疆爲敷天所同慶也【臣】叨際昌期欣逄盛事謹稽首頓首而獻頌曰

惟天廣運覆冒無垠惟

聖承天懷保斯民八紘九有沐浴深仁獻琛貢賮服教畏神繄彼西鄙僅云革面族屬自殘誓言屢變離析來歸乃膺渥眷安之集之爰處爰居飲之食之以贏以余聿登袵席其樂只且數十萬眾誠悃競輸

帝念逺人曷忍遐棄總總林林亟煩調劑用設專官爲之統系用列科條爲之節制騰歡額手願覲吾

君延頸跂足

楓陛攸聞軫懷向化爰飭六軍翠華葆羽逺臨紫塞甘雨滂沱霱云靉叇載路嵩呼趨迎

行在幔城敞

帳殿巍峩周廬環布仙仗交羅龍驤虎旅焜燿山阿名王部長蒲伏防門張筵式宴錫以上樽耄年扶杖雪涕銜

恩便蕃徳意

大賚寵頒章服赫奕錦綺斒斕分圭賜爵封拜崇班防命重申俾同藩服

訓諭載宣永保爾祿字裏行間靄然肫篤仁至義盡於惟我

皇興滅繼絕予之土疆圖維善始終焉允臧歷稽載籍至徳莫京登三咸五福極寰瀛同符蒼昊蕩蕩難名

皇淸文頴卷三十四

欽定四庫全書

皇淸文頴卷三十五

頌

皇帝親平漠北頌【並序】

髙士奇【臣】聞識炳幾先坐策萬里廟謨獨斷變化因心天下之上智也扶危定傾除防遏暴行大不忍以安海內天下之至仁也乾剛自彊震雷在握削平遐裔永奠八荒天下之神勇也三者兼而聖人之徳備然後可以建萬世之功垂萬世之治綿萬世無疆之歷貽萬世子孫之安自古聖帝哲王始基開創深謀逺算蓋能及此乃或時勢有所不暇迨守成令辟繼體蒙休可以式廓鴻圖恢張景烈而往往太平坐享憚建非常武徳未彰萌芽竊發蔓延旣久剪剔爲難或威靈不震於邊陲或勲伐僅成於將校歷觀史冊舊轍相沿未有文武聖神以守成兼開創超百王而獨絕邁千古以立隆如我

皇上之巍巍赫赫者也

皇上臨禦三十有五年

聖化覃敷仁風翔洽謳歌徧於圅夏聲教訖於遐荒曩者三蘗跳梁指授方略以次誅拔掃蕩無遺臺灣海氛煽延數紀定謀搗穴悉就生擒

皇威震疊武功煊濯幅員之廣逺逾前代南諧北爕西被東漸琉球乖隔大洋選俊就學俄羅斯僻處絕域職貢時通誠以

聖天子厚澤深仁徳洋恩溥各欲仰邀覆載不忍自棄生成用是輦賮航琛麕至輻輳乃有背常亂紀鷙戾狡頑如厄魯特噶爾丹者本與喀爾喀壤地交錯搆怨紛爭喀爾喀慕義來歸在我邦域之中列於要荒之服彼宜爭先款塞同沐煦濡否則永釋私嫌各安部落而乃負牛羊之力蓄豺豕之心恣毒搖鋒侵淩擾虐屢

頒訓誥昏迷不悛昔年王旅䢐徵剪撲未盡遂益梟張

幕北樂禍懷姦窺伺塞垣凶謀叵測

皇上奮然赫怒曰是殆不可化誨不可撫柔犯順者無赦於國章除殘者防限於邊服予其親總六師以徵之羣臣百寮僉以狡宼宜殛而

皇上履間闗犯霜雪櫛風沐雨非臣子大誼所安遂交

章叩畱固請

命將

皇上神謀內決定策親行於是諏日禡牙練師誓眾命

東宮權監國事昭告

郊

廟

社稷因親統大兵從中路聲討而以內大臣伯費揚古爲撫逺大將軍與揚威將軍舒恕振武將軍孫思克由西路分道出師尅日並進虎校八屯騎卒數十萬山苞川流飇轉霞騖

黃麾金鉞駕

六飛以運中央戎服之輝煌軍容之赫奕自啟行以迄振旅焜耀宇宙照燭原野而其間機宜肯綮闔辟操縱一一本於

聖斷綢繆計畫務底萬全有以迓天和感人心裕軍實嚴師律懷蕃服扼地險綏降卒窮賊情大則包天括地細則謹小愼微精神無一息之晏閒措置無一節之未當固可縷陳確指揚扢盛美焉夫邊沙磧鹵每以水艸乏絕爲虞

皇上伐暴安民昭格

上帝百靈防呵意動響答

親覽地脈疏鑿井泉畚鍤甫加淸瀾湓激且彌山布谷

靑艸茸生駿馬驕騰霜蹄無蹶此我

皇上所以迓天和也精甲名馬時給勇鋭用壯折衝禦饌頻徹以均將士

龍顏溫霽

天語纒綿慰勞拊循有加無已此我

皇上所以感人心也塞北苦寒雪霰時作

勅諭殷勤謹視駝馬周匝防衞百無一損轉粟千萬民

力不勞車箱銜尾殷雷動地此我

皇上所以裕軍實也出師以後軍令屢申行則部伍秩然止則壁壘森列疾徐進退呼吸相應亭烽火

親巡警察數

禦帳殿簡閱卒乘約束堅明屹如山嶽此我

皇上所以嚴師律也塞外諸部率師來同從容晉接恩禮隆摰旣渥之以仁膏又耀之以武節覩夫龍旌鳥旟雷礟云車玉弩金戈輝天映日翼翼綿綿相與訝爲天兵披肝瀝膽願世世幹城

帝室此我

皇上所以懷蕃服也小醜負固恃險與逺緩之則或有

備急之則必不支

皇上熟悉輿圖了如指掌揚兵絕幕直壓賊巢山川形勝悉爲我有戎馬馳逐靡有撓沮此我

皇上所以扼地險也髙山深谷醜徒跧伏之所

皇上發縱指示往輒捕獲赦其脇從開布誠信諭以蚑行蠕動皆吾赤子凶梟面猶在哀矜窮鳥投林必蒙涵育於是厥角旌門企踵相繼此我

皇上所以綏降卒也俘囚偵諜洞開營壘令彼熟視使知仁義節制之師不行詭道五花八門之陣莫可端倪又縱以生還

賜之服物俾隨使者

詔諭渠魁蓋顯示軍威明破敵膽浩蕩如天地光霽如日月震動如雷霆迅疾如風雨彼螳臂蜣甲焉所用之此我

皇上所以窮賊情也且夫捨

黃屋端拱之淸嚴而馳驅紫塞至勞苦也去羅珍列鼎之厭飫而減饌食粗至不適也頌唐堯者曰茅茨土階而已未必其風霜之飽嘗述周文者曰不遑暇食而已未必其防甘之峻卻而我

皇上履行絕徼日禦一餐極天下人情所難堪經古今帝王所不歷蓋嚴恭欽翼發於至誠刻厲艱難安之若素本自奉之約以禦下之慈殫一身之勤以作萬眾之气

大聖人之勅天惟幾率作興事物我一體貴賤同觀有如此者宜乎眾心成城賈勇爭先仰報

皇仁於萬一也蠢玆小腆聚蟻屯蜂奪攘矯防恣行狂

悖妄謂窮邊絕塞寒露荒沙必無

天子自率羽林躬行九伐之理倘惟遣將興師猶可裒

凶抗拒今者

天威不違咫尺譬泰山之壓卵如烈火之燎毛鋒刃所加必無噍類遂乃魂驚膽落戰栗悚惶隕絕山谿塡墜坑谷者先不知其凡幾矣五月上旬我師逼克魯倫河賊徒計盡力窮望風宵遁

皇上親統大軍進勦噶爾丹盡棄輜重冀圖幸脫皇上審其窮蹙必欲痛絕根株更

簡驍勇入阻追搜彼方奔迸踉蹌謂可蹔避天弧於晷

刻而不知

廟略如神早張犄角西師突出以遏其要蓋

皇上夙授成算邀賊兵之疲極而取之諸將遵奉王猷縱卒鏖戰斬首俘馘不可勝計追奔逐北之餘遁者無復幾人妻孥帳落器甲牛羊己悉爲我師所獲矣當夫創議之始眾見雷同或慮醜徒遷徙靡常最難撲滅而

聖明逺照籌策無遺度其眷戀水艸必不能早遁用是大軍直搗霆抨窟穴兵法所謂攻心也又度其震怖

天戈必空巢碎潰用是設伏西陲截其歸路兵法所謂奇勝也兵情主速故席捲長驅深入則専故不憚艱阻治眾如治寡故節度明視眾如嬰兒故軍士奮上下同欲首尾相應作勢九天之上轉石千仞之山皆得兵法之精而用之是以計時未及八旬而妖氛蕩平大勲克奏永淸朔漠休歇黎元凱旋告

廟銘勒鼎鐘增

祖宗謨烈之光衍社稷靈長之慶是豈儒生末識拘守舊聞所能窺測也哉竊惟開創之與守成固無異道必兼知仁勇之全徳而爲萬世之計則守成卽開創而聖人之丰功偉績顯懿昭爍傳之無窮玆

皇上所以冠萬古帝王而立極也臣鄙陋庸愚防知大

計𨿽隨

聖駕未得逺歷行間竊覩

萬乘至尊親涖幕北犬馬私戀不知所云及乎治定功

成炳燿今古始知

宸衷黙斷迥非尋常所及歡欣悚惕交並於中推原聖天子所以乂安萬世之深意謹撰

親平漠北頌十八章拜手稽首以獻曰

皇帝在位三十五載澤流兆民恩及四海朝廷穆淸臣庶樂愷物皆得所靡有危殆先天弗違手握眞宰雨暘順序瑞應咸在嚴恭寅畏勤政無怠旰食宵衣幹惕百倍【一章】

周覽區宇旣固旣安南朔東西金甌孔完重譯來朝作我藩翰誰爲蘗牙欲開禍端荒陬醜類

天誅是幹昔嵗訩防抗我糾桓禽狝未盡遊魂蟻攢不可誨諭實呶實讙【二章】

皇帝曰咨是宼宜掃失今不圖後難撲剿日益煽延滋蔓猶艸剔其根株必振

天討曰詰戎兵曰建旟旐發言盈廷所見皆小獨斷宸衷洞矚幽六師載塗二月之杪【三章】

天子自將軍容焜煌和鸞雝雝旄斾央央唐弓夏箭犀圅虎韔羽林之兵投石挽彊天閒之駿電飛龍驤長防百萬分屯按行雷動云蒸翼舒箕張照耀層霄山川有光【四章】

車馬卒徒繹絡先後

黃麾在中直搗防寇相彼細妖狡如鋌獸窮則鹿奔不我師遘

睿謀深長預設三覆曰命大將壁軍其右

親往蹙之必遁而走邀其竄逃悉殄麛鷇【五章】

西師旣邁大軍遄徵駝馬眾多鎧仗鮮明浚彼廣淵泉流以淸牧彼平沙庶艸怒生玆豈人力昊蒼鑑誠川祗嶽靈翕集送迎蕃服王侯防師來庭覩我天戈訝爲神兵【六章】

我有甲裳衣我壯士犉羝騏驥分給無已騁

賜之策刲

賜之七

賜之禦筵忍獨甘此勞苦務同與下卒比

日禦一餐防飫珍防刁鬥中夜

親巡軍壘辛勤淡泊慈豈弟【七章】

凡我貔虎气淩風雲荷此

深卹防此

渥恩感沁心骨不能告言喜極而涕曷報我

君礪刅簇甲賈勇防轅願搗賊巢戮彼遊魂狼胥可剗瀚海可吞誓竭死力蕩空北垠【八章】

皇帝聖明洞諳韜略變化云鳥莫可測度紀律嚴整止齊坐作尺寸勿越短裁防約動如江漢屹若山嶽箭道同的弩機共彍五花八門矞皇景鑠嘽嘽焞焞以絕大漠【九章】

爰入險阻破其藩籬樹我柵壁揚我旌旗萬帳千營羅星布棊斧鉞矛鋋照耀幽涯

王師之來彼昏防知迨其旣知𨿽悔曷追駭汗如流環泣以悲岱峯壓卵其何可支【十章】

皇帝寛慈擒寇不戮予之飲食被以冠服

恩言汝宣好是仁育歸告汝長轉禍爲福牽羊摶顙貸汝臠族飛鴞革心集泮之木汝降於師作我臣僕汝不急降汝惟幾肉【十一章】

命使前往指示可生賊黨躍躍願言歸誠凶渠內怵罪惡貫盈蹙極而降重幹大刑左右心離孑然孤惸仰窺我軍雷電砰轟狂走捷竄不計道程棄厥輜重及其孩嬰【十二章】

皇帝神武遣旅追捕鋭騎精甲共稟威怒期殱封狐務獲狡兔賊徒善奔靡間朝暮器械氊毳狼藉衢路皇帝曰咨予返天步彼遁而西罝罟夙布控扼要害必與遘遇【十三章】

賊方奔迸果逢我兵只奉

廟謨執殳先登雄劍砍陣光芒縱橫鋒蝟斧螗顚損坑流血膏野斬馘若陵牲畜數萬膾脯臛羮俘獲妻孥囚檻系纓京觀嵯峨築封長城【十四章】

捷書報聞萬眾欣悅殪此巨寇如湯沃雪浹旬之間灰飛煙滅拔去稂莠削平窟穴祕圖天授設伏邀截蹴投网中坐蹂顚蹶奇正相輔中權右翼兵機了然

天子聖哲【十五章】

敵壘已破邊塵不飛

皇帝曰咨休汝戍衣念汝將士載渴載饑急雪淒風宵徵曉馳予𨿽汝同汝勞未施事闗蒼生匪一已私汝竭藎誠成功逺陲汝和凱歌振旅以歸【十六章】

王師旣旋海內咸喜於

廟於

郊以次告祀朔漠永淸無或干紀銷烽罷坦道如砥窮髮以北同倫共軌外設田官內置蠻邸始自今日曁於奕禩四方萬國咸頌

天子【十七章】

聖人舉事卽初計終一勞永寧敢卹我躬上智之識至仁之風以濟神勇豈惟武雄守成創業艱難與同貽厥孫謀代享郅隆蓋天閎休鋪張曷窮【小臣】拜颺萬世之功【十八章】

皇帝釋奠於闕裏頌【有序】

彭孫遹【臣】聞三才懋建作極者惟皇六位時成亶聰者惟後故有禮樂刑政以爲宰世之權有中正仁義以爲綏猷之凖自河洛苞符以後曁帝皇禪繼之年莫不兼作君師總司治教龍章觀象卽開道法之宗鳳扆當陽疊啟見聞之緒皇皇乎鬱鬱乎斯無得而諭也周徳旣衰典章攸斁夏正歸藏之學溯二代而無徴緝熙執競之心歷數傳而寖晦於是玉麟授簡泄天瑞於素王珠緯儲精吐靈徵於至聖秉覺民之木鐸握定世之珍符系易象而作春秋刪詩書而正禮樂王事備天徳明軌則咸昭彜倫式敍蓋九皇之軌躅獨萃平鄕七聖之源流同歸洙泗矣兩楹告夢諸子雜興正學衰微羣言淆亂非無英君誼辟恢大業於方新學士大夫探微言於將墜而道風猶鬰治化未醇然則代閱千年緒分百氏而欲六五帝四三皇闡虯圖攬鳳徳使景星慶靄暉麗於中天玉節金聲鏗鍧於終古自非

聖人而在

天子之位其道無由也

皇帝纂述丕基撫定方域聰明睿智質亶於生知文武聖神徳全乎廣運天策內攄而八紘風動威弧外指而六合云行黼幄澄懷則

宸鏡徹圖書之蘊彤泥發檢則

奎章摛日月之華緼瑟而協气同流垂裳而兆人自理

大猷升矣

皇風穆焉然後慿軾南巡結旌東邁

躬臨闕裏謁視尼山詘

萬乘之尊修嚴師之敬威儀允秩典禮有加

睿藻鋪宣大文炳煜褒衣博帶之士踴躍而趨風瞻云就日之民咨嗟而觀化臣以譾劣備職禁林遘會休明宜有宣述玆又欽奉

諭防校對

幸魯盛典一書竊以爲

皇帝徳化嫓於唐虞道統承於洙泗以聖合聖以心契心鴻章鉅典洵簡策所希聞而古今之僅覯也

璿樞啟防瓊防迎長三階有謐七曜重光丹蓂集陛紫菌生房道洽政治洪惟

聖皇上會下絺左幹右羽薈萃禮園翺翔書府衢室采風明堂稽古萬彚順成百昌蕃廡至仁普漫淳化庬鴻受球冀北鳴

鸞兗東泛瀛絜廣踐嶽侔崇謁祠

宣聖展禮滋共乃戒乃儐乃洗乃盥廣樂在懸黃流在瓚薦號幾筵登歌弦管俎豆之容愉愉衎衎若越邃古儀象初垂以治以教作君作師羲軒首出勲華代推禹湯文武羣聖同規嶽嶽尼山洋洋泗水祖述先型憲章往軌斯理未冺百世以俟道統攸歸在今

天子河珍剖韞洛寶開鍵道貺靜契徳符動宣光闡經術寵賁儒先聲漸教被民陶物甄貞觀者天貞明者日炳炳

皇猷巍巍

聖徳【臣】厠禁廬丹鉛是職稽首頌颺式示無極

聖駕幸闕裏頌

徐幹學【臣】聞禮樂之祀百世不絕道藝之宗萬禩永守泗水松楸之地殿接靈光稷門絲竹之堂裏通歸徳玉弩載驚而後俎豆攸崇金書遞出以還牲牢無闕我

皇上以神聖之姿致雍熙之治兩階樂正簫韶昭秉歷之符三禮秩宗珪璧有成功之瑞山川協應日月光華用徵肆覲之儀遂行時巡之舉於時星紀司曆陽戶動管矞云不散榮光竟天駐蹕之亭翼如講樹之壇旣掃

行宮停輦致享靈祠舊宅捫碑式瞻古殿徘徊乎萬仞陟降於兩楹三獻告終六樂具舉智源湓湧文檜蘢蔥集四氏以加

恩進諸生而講藝爰揮

睿藻丕煥

宸章懸鍼垂露之書綴玉編珠之句雲霞標舉星日昭

垂加以錦綺紫裘綠函朱額

恩施至渥

賜賚有差至乃撤羽蓋之九斿畱諸殿寢損太倉之萬廩捐彼田租肅將公旦之祠徧秩羣賢之祀事有曠而特舉典無鉅而不修且夫褒揚至道洪業也崇禮先師上儀也

萬乘屈尊盛節也四方觀化極治也於以嫓軌迹於羲農臻憲度於韶夏含齒戴髮滭浡乎禮樂之中反踵貫胸匝洽乎詩書之澤榮號顯名遐不懿哉【臣】幹學忝竊庸虛叨逢景烈違史談從岱之願效吉甫頌周之情頌曰

防陰祥發泗水源分天垂黃玉神降丹文荒塗典籍漆室丘墳誰開雺霿實揭星雲大野窮麟幽宮走兔堂閟金絲坑銷竹素燼滅江陵波沈底柱五厄頻遭六經非故非無顯徳亦有幹封祥符駐蹕建武臨雍三犧備具六樂舂容治非極軌禮故殊蹤道以人

聖由天授於鑠

熙朝洪惟我

後驪栗扶輪羲軒把袖樂禦徳車禮耕仁耨羮墻至道夢寐微言登山卑垤觀海知源時

臨經席屢

幸橋門

皇情紆眷

聖意逾惇總攬前規旁參故禮議合容臺斷由綈幾推策仲冬披圖甲子秩於岱宗旋

臨闕裏葳蕤豹尾颯沓龍斿千乘欱野萬騎斷流山寒樹直天濶云稠言停

翠蓋蒞止華輈檜徑晨除杏壇夙設璧水鱗紋玉堦肪截趨蹌五氏森羅十哲祝史詞陳司筵籩潔爰觀綴兆乃奏和寧循墻彌肅薦俎惟馨昔讀其書今陟其庭淵源一气登假無形俯仰松楸徘徊榱桷展敬封塋還披講幄孝先便便充宗嶽嶽同異相參精微互駁煌煌典誥爛爛

奎章銀鉤飛動玉軸琳瑯鳳觀虎臥鵲顧鸞翔輝流翠栱麗溢縹緗惟玆羽葆實陳鹵簿

顧謂司儀畱諸

殿廡有纊皆挾有粟斯雨

恩先四姓膏流萬戶大禮備矣

皇曰旋歸云回黼帳風捲朱旂瞻言繡壤昔有衮衣蘋蘩

遣告靈爽斯依欽我

聖徳巍乎鬰律義峯造天智源蕩日登三爲四襲六而七小臣作頌摛諸石室

勅修闕裏孔子廟告成頌【有序】

顏光斆

蓋聞門標歸徳赤虹徵黃玉之符道煥崇文繡紱表丹麟之異奎婁朗照窺七曜於中階泰岱遙瞻蔵五云於大阜表天經而環象緯通地絡而樹軒庭重檐復壁絲竹如聞學易刪詩簡編斯在琴書奉於千禩饗祀傳於百王問藝者必登其堂尊師者咸式其裏自魯公作誄祠宇肇興漢祖巡方牲牢始薦魏代立侯之詔隋時修廟之碑迨唐宋而體制崇隆歷元明而規模輪奐防門奎閣圖書連斗宿之光藻井虹梁松檜拂雲霞之色一堂之鼎彜常肅兩楹之俎豆猶陳然而廡序丹靑僅傳子姓壇墀灑掃半委有司車服可尋刻石之風漸冺宮墻在望賜金之禮無聞𨿽荊棘蓬蒿不上昌平之墓而絲簧金石空懸闕裏之堂撫榱桷之罘罳或虞墜地拂柧稜之風雨將恐摧梁蓋世逺時湮事難稽乎前代故崇儒重道禮必備於

聖朝我

皇上天衷純粹聖學淵深紹惟精惟一之心傳守不愆

不忘之古訓觀人文而成化

經筵靡間於春秋垂法象以統天

講幄不撤於左右又復

親勞警蹕下訪閭閻過制禮作樂之邦問講道傳經之

座五星羅列環碧墠以飛光

萬乘尊嚴望素王而致拜闡遺言於多士義並防山頒大賚於羣儒潤同泗水

制詩題額象云漢之昭回

頌勅樹碑垂唐虞之謨訓式瞻寢廟如見羮墻羣情鼓

舞方營駐蹕之亭

帝念周詳特降回鑾之詔頒金於內府授成於司空乃度厥工乃揆厥吉揮斤運削技效班倕敷碧塗丹功分水土頖宮翠柏具棟梁柱石之材射圃紅梨中楶栱欒櫨之用千尋異植名辧楩柟六尺方壇勢增瓴甓璢璃曉辟明明雀目之窻玳瑁朝懸燦燦虵鱗之桷左規右制儼授矩於緇帷俯察仰觀緬遺風於曲幾儀型莞爾似聞沂水之歌列侍誾如再奉農山之對事隆一代工竣兩年旣不替於前規復大其偉制遂使新宮銘頌重開星日之華路寢營基旁引風雲之气百家踸踔辟戶牖而同歸十哲淵源溯門墻而共貫洵足妥靈昭祐崇徳象功並海岱以壯觀亙古今而稱盛者也【臣】東山賤士陋巷鯫生長於鄒魯之鄕出際唐虞之世曾迎

翠輦承霽色於

天顏幸侍

丹宸願傾心於

帝座欣逢曠典敢獻風謠頌曰

大化絪緼鴻源翕張一元之運聖道會昌

皇帝禦極允文允武雷厲飇馳敷天率土光昭日月幽贊神明披圖葉瑞垂拱受成時惟省方憲垂萬世道重師儒過魯肆祭石磬在禦金鏞在懸佐以玉豆加以瓊籩籩豆旣徹爰歷宮墻是斷是度

睿謀孔彰魯邦所瞻萬國咸仰乃

召司空欽哉繼往範土於澤程材於山不煩民力內帑用頒業煥其新規仍其舊指斧揮斤趍前蹌後方者中矩圓者就規繩墨載削丹漆載施如翚斯飛乍翔乍舞有庭有楹有堂有廡穆穆先聖於堂之中羣賢肅肅各居其宮峩峩禮門奕奕寢廟松柏丸丸介我馳道告厥成功肅肅王命教隆勿替豈私一姓

聖明舉事度越百王閭裏之榮邦家之光匪曰猷實惟峻徳煌煌大業勒諸金石猗歟休哉地辟天開神人歡洽古莫與偕龍興而云虎嘯而風億萬斯年於樂辟雍泰山巖巖泗水洋洋式歌且頌徳音不忘

南巡頌【並序】

王士禎【臣】聞王制天子五年一巡守以其嵗四仲之月周行方嶽柴而望祀山川覲諸侯問百年者就見之命太師陳詩命市納賈命典禮考時月定日同律禮樂衣服正之蓋自有虞氏逮於成周罔不由玆以觀民風而察其好惡夐乎尙己欽惟

皇帝陛下踐阼三十有八年宵衣旰食無逸作所曩者削平僭亂自隴蜀荊湖訖閩粵滇黔之地咸被

聖化比又剪戮邊防永淸朔漠薄海內外悉主悉臣乃

黃淮爲患未底安瀾

皇帝披圖閱奏曰吁豈不在予予其敢自暇逸爰狥廷

臣之請

親臨荒度更以吳越爲財賦要區自往嵗

巡行越今一紀民風吏治不可不察廼諏吉日類於上帝宜社造禰先期又

諭有司戒一切供億與民無擾二月癸夘

駕發京師奉

皇太后登舟以行於是八神警蹕交龍翼舟旣屆淮上皇帝相度形勢

詔河臣指授規畫立奏平成因軫念瀕河黎庶不免艱

食

特截畱漕糧二十萬石於淮揚諸郡邑減直平糶分峙復以二郡被災九州縣昨嵗丁糧部議循例減免

特破格沛恩凡銀米三十萬有奇悉蠲貸之浮江而下遂至吳越金陵所過童叟遮擁咸得就瞻云日鼓舞太平

皇帝覃心求莫一一諮訪因盡蠲江浙康熙三十四年已後逋糧曁鳳陽十一縣今年田租遂

發渙號宥山東江浙三省系囚而守土之吏有因公掛彈議者並與開釋又目擊商困於各鹺使闗使加增課悉行停罷豁免兩淮鹽司康熙十六年已後加課四十萬兩之半永著爲令更念江浙人文淵藪特廣郡州縣學博士弟子員各五人以彰鼓勵歸經山東免泰安二十七州縣康熙三十六年逋糧仍緩徵三十七年正賦俾共沾濊澤緣途軍役鎭卒賚賞有加又

召見耆民年七八九十以上者

賜金慰勞且廩鰥寡防孤獨而憫其無告是役也凡所經三省數千里內自文武僚吏以逮士農商旅其所欲與不便者皆罷行之五月回

鑾都人忭踴神祗悅康雨暘寒燠防不時敍三五之隆

再見今日【臣】蒙被

恩澤職司風紀復叨

殊遇日在顧問之列是宜率先作歌詩以敷陳

駿烈不可以文辭淺劣爲解輙獻

南巡頌一篇凡八百字據事直書備述

聖天子所以勤民防商興賢造士者一凖古巡守之典而變通之不徒爲遊豫之觀而己用以昭示中外耳目垂之無極其辭曰

於顯我

皇奄撫萬邦旣守旣創纘緒彌光孕虞育夏轢武陵湯往者三逆扇亂南服

聖武廓淸鯨鯢就戮邊宼鴟張六師親鞠三接三捷剪尅咆咻腦髓沙漠席捲云收𦇤負賮贄重譯共球旣靖炎氛亦銷朔燧陸詟水栗邇安逺至愼厥成功春冰惕厲乃眷民依宵旦維勤奠居率育誰與安全天厚皇帝益試以艱維彼河流患自終古泛濫瀎潏迄無寧所越淮與揚適當其下決排濬築屢遣往釐出錢太府費而不治羣公眙防有逺謀僉曰沈災非

聖莫辦在昔隨刋聿止浩瀚惟

帝躬臨庶幾巳患

帝曰兪哉予其攸視哀此烝民淪胥鱣鮪爰度爰咨務息瘢疻乃

詔太史占協靈辰廷臣景從天行星陳夙誡供億毋擾我民睠言吳越東南奧壤俗之淳漓曠弗戒奨其遂巡行俾沾浩蕩月維圉如日躔降婁華鐘鏗鯨峩舸駕虯雨師泛灑風伯颼飅千艘飈馳萬櫓波騞恭奉聖母定省無闕瞻眺山川

懿情用懌淮黃湯湯實惟巨浸手畫口咨孰塞孰浚一稟

廟謨川祗葉順吁嗟墊溺艱鮮是虞玉粒廿萬或糶或儲左餐右粥爾氓其蘇龍艑浮江至於吳會召見父老流觀闤闠今昔殊形力毋己憊淸問維殷

帝心用惻

賜復賜租厥數萬億爰自江南訖於江北肆廣

皇仁遂及商旅徵發期會汝其重苦不有休息曷稱樂土鹺闗厥惟重務不能其官商瘠課蠧罷其贏餘平平皇路氓之蚩蚩無知罹咎木鳳銜綸胥脫械杻赭服膏流圜扉艸茂於時浙民瞻望

翠華老稚引領豈獨我遐

帝曰來拊循摩挲正供繁賦悉與蠲除不苛不濫酌劑盈虛均恩普澤凖此三吳懿此吳越士風彬郁化廣作人菁莪棫朴濟濟英賢實寧王國乃發泉貨乃釃牛酒大賚甲士漑沾黃耉鮮鰥寡內之在抱悠悠旌斾言返自東溯防濟泗陟降龜蒙載紓舊賦亦緩新供於維

聖澤雲滃霧塞上暢八紘旁敷九域男力耕耘女修絍織農飽而嬉商抃於塗凶頑蕩穢爭植廉隅黨庠術序羽籥詩書凡此

徳音仁滂施厚

上天降祥休徵輻輳白麟黃龍躨跜苑囿

皇帝聖神混一區夏東西朔南山車澤馬於萬斯年孰敢違者

皇帝勤儉周知民隠防患防災有富無窘於萬斯年黍禾充囷

皇帝大孝友恭愉怡奉

皇太后夙夜維寅於萬斯年壽與天齊

皇帝至明彰善癉惡頑讒革心耆賢踴躍於萬斯年庶僚明作【臣】沐

庥澤恭際昌期敢拜稽首獻是歌詩在佚思勞不失肅祗兢兢翼翼永保嘉師

南巡聖徳頌

李天馥

巍巍

紀

帝徳也我

皇上之徳光於天地徧於乾坤至聖至神民無能名焉巍巍我

皇天縱厥徳聰明睿知建其有極法天敬勝自彊不息勤民立政朝日中昃左凖右繩身度聲律功被八荒恩霑九域

巍巍我

皇其仁如天視民如傷懷保鮮网解暍防薰風五弦痌瘝惻隠安飬生全不盡不竭淵泉如淵詩書所稱曷以加焉

巍巍我

皇功隆四巡升中明庶懷柔百神大澤旣施順時之春苞元履位育徳振民何恩弗周何仁弗臻舎彼唐虞誰其比倫

右巍巍三章章十二句

萐蒲

紀

聖孝也白虎通曰王者孝道至卽萐蒲出不搖自扇以

昭至徳焉

菁菁萐蒲生於禦廚芳芬郁烈甘露沾濡助

聖人養承顏孔愉

就養宮庭寢門日三至徳要道化洽恩覃爰扶鳳輦布徳東南

大孝不匱行吾性眞志養錫類善則歸親合萬國歡水智仁山

右萐蒲三章章六句

昆侖

河有成功也

皇上親臨河隄

指授方略河臣奉行遂以大治焉

昆侖之髙其髙萬里河源所出變幻奇詭通天潛地合渭貫濟經流旣長潰決無已

禹乘四載九州安流厥迹旣湮南徙弗休旣合於淮轉漕是由謀夫築室亦鮮良籌

天子曰嘻河決淮泗揚其下流田棄弗治下民昏墊朕念防置玆其往哉敢憚勞勩

鑾輿旣來臨視決河相其築塞羽衞頻過

聖算周詳陽侯斂波陋彼瓠子宣房作歌

爰集河臣

躬加指授爲防爲防孰先孰後了如掌事簡功茂莫測性天亶聰惟

後

禹徳祗臺禦災除害我

皇繼之盡力溝澮億萬斯年是利是賴功施宇宙尊親式配

右昆侖六章章八句

慶洽

肆也大徳曰生與民更始焉

慶洽生民災三宥渙汗朝飛黃雲應候蕩滌邪穢納之仁壽感激自新悔初易舊刑措不用圜土艸茂何以獲玆時巡徯

後

右慶洽一章章十二句

春皇

蠲逋負也江浙賦役繁重民多積欠悉寛免焉

春皇發生萬物怡怡至教至徳以奉天施靑陽一臨春風徧之蠲租百萬其數有奇吏無追呼民無繭絲必也聖乎我無私

右春皇一章章十二句

猗歟

天人交應也

聖徳感被符瑞畢臻民樂太和焉

猗歟盛歟

帝命溥將道寶防愛和气嘉祥四靈爲畜景慶流光賔連平露鬱鬱煌煌

帝曰不然惟吾徳昌

猗歟盛歟天佑聖人以天法天維新日新九年之儲千倉萬囷親親長長重道明倫

帝曰休哉繄吾徳純

右猗歟二章章十句

江滔

萬民感也民戴

至徳樂以無窮焉

長江滔滔其來萬里

聖人之澤與之無已

泰山峩峩其髙萬尋

聖人之徳生我烝民

三時雨澤泛布濩之親見

聖人三臨之

樂只父母覆幬如天中心愛之億萬斯年

右江滔四章章四句

天施

臣報上也

皇上禦書頒賜兼賜服物羣臣感激效忠焉

天施不言日被萬物物其受之豈敢言徳人臣有善皇建其極

皇則顧之而康而色

寵賚旣加侑以飲食大哉王言

親禦翰墨奨勵兼承世法世則

君恩若斯何以稱塞

右天施一章章十六句

承徳

太平也

帝徳覃敷四方防不率俾從欲以治天下太和焉列辟承徳赫濯

皇猷九功惟敍百度惟修作樂成像感人格幽簫韶鳳凰振古誰侔持盈保泰永集

天庥

右承徳一章章十句

皇淸文頴卷三十五

欽定四庫全書

皇淸文頴卷三十六

頌

南巡治河布徳施恩頌【有序】

王鴻緒【臣】聞聖王之勤民也徳隆而敎備仁周而恩洽動必規成乎百世澤必普泛乎羣黎故常循行以牧人損上以益下𨿽治臻隆盛而不敢自逸豫其身蓋懼逺近不同化民患未盡除則無以慰下土而答蒼穹也此其道備具於皇古載籍之傳矣易曰先王省方觀民詩曰允猶翕河敷天之下裒時之對又曰時邁其邦懷柔百神及河喬嶽禮曰王者必巡狩尊天重民也他若虞書羙肆覲之典春秋著展義之文疇違斯防而克治疇循其實而弗昌矧詣崇於神聖功冠於三五者其勞厥躬而恵元元又何能一日巳哉欽惟我

皇上符秉乾坤光昭日月羣生並育不譓胥平協气旁流威靈震疊諸夏同軌百蠻奉琛醇膏所濡上暢九垓下彌八極固己合宇宙於太和防一夫之弗獲矣而

聖心咨警治益圗治

念山海𨿽咸歸命遐邇𨿽盡蒙庥顧此洪河頻年衝決淮揚州縣昏墊爲虞非峻加疏塞底績曷奏況東南乃財賦要區運道爲

國儲攸繋平治不早厥患滋深特是排瀹之方隄防之術緩急疾徐宣蓄髙下孰宜棄險而就易孰宜斟今而酌古所司顧茫乎其未有得也用是南國臣庶無不延頸舉踵企望

翠華之一出而

聖天子早皇然計曰予其敢憚勞弗恵濟此一方民又

以

宮庭孝養晨昏靡間今時際升平奉迓

慈幃觀覽謡俗省方設敎之中卽寓錫類慈之道因

惇請

皇太后鑾輿偕幸中外臣工益踴躍懽忭而

睿慮周詳惟恐供億孔繁驚動閭左肆

頒帑金備飭儲偫至扈従之贈遺則有禁軍士之繹騷

則有禁是以

六飛屆臨工不攺市農不輟耰黃童白叟夾道歡迎以

仰瞻乎

聖顏旣

駕涖河幹詳審黃淮之彊弱江海之蓄泄水維之出入隄岸之髙低疏以導其源塞以節其流數千百里湍悍情形一一

指示河臣無不契葉神機識參天表仿之大禹隨山刋木距海決川千古並茂彼沈馬束楗築宮宣房曽何足云行見川後效靈安瀾永慶億萬烝黎共享平成之福

聖天子巡省所賜徳至渥矣乃猶

軫念窮檐疾苦大沛仁恩畱漕粟以賑饑蠲正供以卹澇除逋責以寛催科豁羨余以紓行旅減鹺課以裕經商

詔防一下動以數百萬計更若赦罪囚止訐告免詿誤

賫軍役

徳音肆被靡不受獲洋溢汪濊莫可涯涘當斯之時三吳兩浙聞風景従垂紱韋布之士戴笠秉耒之夫焚香頂祝絡繹者千萬眾翕然雲集日環請於

行宮曰

大聖人奚爲後我於是

俯順輿情博求幽隱循淮甸而下防水邁鐵甕而止金閶施恵錫祉殆無虛晷及遵武林復大頒

渙汗蠲租肆眚鴻慈渥膏一與江南等洎

廻玉輅言臨建業施恩無稍異同而

躬祀明代寢園褒揚往烈昭示萬禩尢彰

至聖偉度若夫卹鰥寡存孤獨禮髙年蒸髦俊廣泮林士額奨嶽牧吏治厚文武賚予優搢紳體貌云漢奎章炳耀天地自大僚一命士農工賈以及爪牙介冑巖棲谷飲之徒莫不霑仁而蒙澤含和而飫醇然曽無寸絲粒粟下擾夫閭裏爲也是以

鑾音旣止凡玆兆姓又惟恐遄發必叩頭吁畱至數十次不可己每於名山勝水相率羅列野芹致其愛戴而

皇上則親奉

慈聖從容流覽防辭

玉趾防侍

雕輿承愉婉悅豫之情備視膳問安之莭億兆同聲頌

揚

純孝稽諸古帝蓋何能絜盛哉夫愛敬廣敎至徳也灑沈澹災聖績也發倉己責渥恵也赦過宥罪隆仁也圖書煥爛天哲也一時巡而萬善備焉𨿽六經所紀何以侈玆臣生長南邦濫塵

禁地感激

湛恩徧敷桑梓不獲偕吳中父老獻曝輸誠謹稽首頓

首撰

南巡治河布徳施恩頌聊攄下悃但學淺才蕪不足鋪

揚

盛治萬分之一濡毫伸紙曷任悚惶其辭曰

皇矣

聖淸恵綏萬國侯甸要荒偕臻禔福惟玆洪河自古爲害南徙挾淮金隄輙敗嗟嗟淮民魚鼈其鄰誰能奠乂企我

聖神

天子曰嘻禹乘四載朕豈憚勞而諉不逮時其邁哉慈闈曷省

親奉嶽巡朝野胥幸預

勅儲偫勿煩民力簞食壺漿懽迎

淸蹕

皇涖淮浦荒度土功滔滔二瀆障之使東舉鍤如雲束薪如阜璧馬不沈永塞決口敷治聿竣恩普徳洋我農我士我工我商逋則弛責饑則泛粟旣減徴鹺復寛督一時賦稅蠲貸孔多追呼弗事膏雨滂沱

帝尢好生載矜罪人開湯网俾得自新更

念羣吏或勞撫字過誤悉貰車服是畀靑靑子衿峩峩搢紳戶防其良家錫之珍耆齡大耋繄惟人瑞扶杖來觀咸答厥意亙古至寶莫如

天章龍圗丕賚日月同光言瞻鐘山明陵斯在

躬祀加葺

徳崇三代計

駕之南自齊而吳自吳而越和風順艫每逢佳勝肆展禦筵恪侍

聖母觴舉萬年小民有言惟

天子孝愛敬備至示我以敎小民又言惟

天子智導河乂淮貽我以利小民又言惟

天子仁寛租減徭卹我之貧小民又言惟

天子聖寧失不經宥我之命猗歟斯巡疇不被

徳仰祝

聖壽時萬時億

皇帝省方聖政頌【有序】

王九齡皇上禦極之三十八載三靈協八風平瑞英生階扶桑獻賮鳴琴響徹於松云擊壤歌騰於衢路沕穆追上古膏澤流遐裔矞云映日榮光燭天時則勾芒佐令之辰太簇驗灰之候我

皇乃啟靑陽之左个臨

紫極之中垣設獸樽以進嘉謨懸象魏而頒新曆羣公卿士百寮庶尹曁甸侯綏要牧伯連帥執圭瑞而朝正敍

彤墀而肅拜登五方風俗之書上比閭歌詠之章我

皇乃顧而咨曰斯民樂乎勞來匡直輯寧咻噢匪特爾諸臣之責顧予一人其烏容自逸惟是舉行虞巡之典以錫嘉祉於億兆人玆當首春布和農夫紅女望澤滋甚禮官其諏吉辰建南轅車騎鹵簿毋絡繹焜燿使百姓咸知

天子勤民事而出之意

乘輿將發復

申諭誥誡所歷郡邑毋以供億爲民累餱糧嚢槖咸自飭庀從官郎吏毋取民間寸絲粒粟以干罪戾於是靑徐齊魯江淮吳越之民跂首舉踵承休下風知大恵之必及己也

翠蓋啟塗鉤陳翼衛星行雷動陟於濟岱之間緬賜履之雄風覽海邦之沃野恩先雨浹澤與春融蠲來嵗之正供愜樂郊之上願車輪電騖馬首駢闐提筐扶杖之倫載筆執殳之士趾相錯肩相摩也

六飛所經汶泗澄波七萃前驅黃淮抑浪河宗獻斗淵

客捧珠沈璧無虞浮桑息患我

皇乃釃酒渡江省方陟館姑蘇臺畔載啟

帷宮靈鷲前爰開

帳殿因臻鏡水遂憩稽山謁拜禹陵聿酬明徳

駐蹕不逾信宿還轅廣沛恩膏東南都防之區江浙綺靡之地財賦甲於天下雨露先於八埏田租鉅萬悉

賜蠲除此

聖徳之恵黎庶也菁莪棫朴廣辟网羅此

聖徳之渥於庠序也飭闗市之禁而近悅逺來此聖徳之施於商旅也肆赦之仁而泣囚解网此聖徳之徧於囹圄也細過勿防長官捐一眚之愆寸長

必錄亷吏被異等之擢賤役蒙

恩卒徒挾纊迹逺邁乎漢唐事迥超夫三五至如同律度而定權衡觀民風而察好惡合符前典式示來玆史不勝書羙難殫述所以綯檐忭舞蔀屋懽呼萬戶焚香千村結綺吳歈越吟齊謳魯頌貫珠累累相繼不絕而我

皇乃禦龍艑登鳯防沿隄飫聴而従容歸格矣夫生極盛之時際難逢之防【小臣】何幸備員簪筆而不克揄揚盛烈鼓吹休明防忱之所不能抑大義之所不敢安也遂拜手稽首而獻頌曰

靑律初頒

皇情逺暢日麗彤墀霞蒸彩仗

九重暇豫茂舉時巡和鸞應節芳甸生春云轉堯階風馳禹域吳防承流東南仰澤首春諏吉前驅啟行臣工蹌濟父老歡迎道濟逾汶望洋挹岱

駐蹕恩光

賜租徳沛靑齊蒼赤鄒魯文儒桑麻徧野謳謡載塗浩蕩

皇仁深逾溟渤沃土流膏如川之溢淮淝春漲合洪河地當楚尾聲接齊歌竹下淇園隄連瓠子昔障中州今通南紀我

皇涖止河伯懷柔搴茭不患沈璧奚憂月皎廣陵風和京口

龍舸分花霓旌拂栁山靑鐘阜艸緑姑蘇雲帆江國綺陌吳都綾選異文香搜百和設案標閭拜迎

鑾輅吳山在望鏡水遙通書名越絕碑傳禹功江左浙西繡圻接逓詩禮風同閭閻俗異防稽竹箭句踐山川傾都老稚望幸爭先五玉諸侯紛紛輯瑞儀度章程權衡甬蓋較量畫一俾民永遵遂頒異典特布

恩綸南界甌閩北通淮泗日沐洪波星馳

詔諭法网悉解逋賦咸蠲闗無停旅庠無遏賢宥過以寛官方自飭錄功示厚軍心胥恱輿臺賤恵必均霑工師小民恩必盡漸甘露之濡浹於肌骨於萬斯年爾畋爾宅我

皇樂只整斾言旋歡呼頌禱聲溢江天旄纛輝煌樓船燦爛手葉舜琴耳聴夏諺【小臣】拜手敬頌

皇仁揄揚

鴻烈敢後崔駰

聖徳十頌【有序】

徐潮

恭惟我

皇上秉至仁禦宇宙上勅天命下求民莫徳嫓唐虞功髙三代外王內聖之傳防武貽謀之事防弗統防一身兼羙盡善用是樹無前莫外之績創重熙累洽之基逺邇乂安民物康阜功業之盛記注具存行且著爲典謨垂爲訓誥炳炳麟麟羙不勝載【臣】竊臚其大者撰爲十頌一曰敬天二曰法祖三曰孝養四曰道統五曰典學六曰勤政七曰知人八曰安民九曰武功十曰謙徳𨿽管窺蠡測無當髙深然

皇上單心寔政布在見聞歷觀前代之主得一二端己稱令辟況兼斯眾羙者乎謹對揚休命敷陳盛羙用以光昭海防宣示來玆廼作頌曰

天維顯思

聖志與通曰明曰旦夙夜禔躬郊雩祈谷有典必恭珪璜琮璧肸蠁丰融聿懷多福昭事攸崇天人合徳格彼蒼穹【其一】

創業維艱守成匪易以守兼創實殷

睿慮垂精遊神儲思積意絣揚懿鑠善述善繼述之維何偕時濟繼之維何貽謀永世【其二】

長樂慈壽漢宋令式詎如我

皇祗承靡忒尊飬

兩宮孝思維則萬國歡心以報防極如岡如陵如松如栢配地無疆萬年愉懌【其三】

大成至聖覺蒙啟愚自漢迄明祀亦有儀我

皇重道振古良希作君作師功儷徳齊惇崇殊禮世敎是維心傳永接相悅以怡【其四】

執中肇啟精一以傳緝熙安止就將仔肩卓哉

聖學啟後承先溯源涉流深極幾研無微不闡有奧必宣斯道重光如日中天【其五】

易首自彊書稱無逸一日萬幾兢兢翼翼奏對以時羣工翕集問答從容纎微洞悉惟幾惟康有因有革自昔憂勤其何能匹【其六】

九徳載采陳自虞廷立賢無方道在知人

帝聰昭朗燭靡遁情惟鑑斯明惟衡斯平防材制器因物賦形曷以擬之大造鴻鈞【其七】

民有痌瘝謂天蓋髙我

皇省方不憚躬勞懲苛滌煩蠲賦輕徭風俗以正積貯以饒延頸跂踵竚軨望旄侯不邁止孕育甄陶【其八】三逆釀禍各峙一方尾大蘗芽飬癰慮長嗟此赤子胡獨罹殃爰赫斯怒命我戎行雷烈電熛燼滅影蔵維揚我武永奠無疆【其九】

聖神文武史頌放勲漢唐之季尊號以興惟彼中主亦受羙稱我

皇巍巍功徳莫京辭讓再三幹惕靡寜卓犖萬古視此儀型【其十】

南巡頌【有序】

李振裕

欽惟我

皇上仁育萬邦恵周庶類好生之徳同符大造明刑弼

敎詳愼協中每嵗廷訊奏請

上必親覧讞詞務宏欽卹寛重僇以五流議輕典於八辟簡孚敬忌刑期無刑膏澤被圜扉休嘉協區宇姦猾感恩而悔過善良畏法以檢身俗易風移四方従欲慈祥惻怛淪肌浹髄視天下有一夫之不獲不啻痌瘝之在身也廼者黃河泛溢下民其咨

皇上念事體重大非河臣所能勝任自甲子

親閱己已

再臨指授濬築機宜兩河漸次就乂玆因霖潦沮洳重

軫

聖懷爰

命車駕三巡南邦荒度土功拯此昏墊念切

慈闈定省躬奉

皇太后鑾輅以行侍膳扶輿防間晨夕所在卹民隱覈吏治比由齊魯抵淮揚循察河形相度水勢

睿慮周悉興利弭災式垂永久又因吳越父老望幸諄切遂下金閶逹武林經歷之區善政畢舉賙艱賑乏蠲租減稅奨吏育士寛商賚兵恩波被於裏閭謳吟徧於衢路而臣振裕以庸愚無似承乏秋官康熙三十八年三月恭接十三日

上諭山東江南兩省罪犯除歷赦不宥外槪予寛釋續

捧接

上諭浙省罪犯寛釋如之臣伏讀

徳音遵行惟謹仰頌

皇上如天之仁煦嫗含覆至於如此踴躍懽忭莫可名言甘露霖雨有時而竭陽春恵風有時而止惟太和之元气鼓籥於層霄薫蒸於庶彚流行於終古亭育於兩間感之卽通觸之卽應昆蚑由此蠕動艸木由此萌芽幽蟄由此發舒槁枯由此滋潤易曰天地之大徳曰生惟天大生惟地廣生惟聖人好生天不能無雷霆而常以長養爲事地不能無險阻而常以持載爲功帝王不能無威刑而常以哀矜寛恕加恵民生所謂贊化育而參天地者此也我

皇上心天地之心事天地之事至誠以育物尙徳而緩

刑

六飛所臨

渙汗立沛以觀之省方觀民爲解之赦過宥罪知明意羙恩溥徳洋騶虞麟趾之風藹然溢於

天綍【臣】奉宣

詔諭不特爲三省黎民慶幸更生得遊浩蕩實以見九圍八表逖聴風聲易面革心風流篤厚熙熙皥皥沐浴

聖慈行且賞懸而不用罰設而不試三五以來未有臻

斯盛治者也爰拜手稽首恭撰

南巡頌一篇仰塵

睿覽我

皇上行慶施恵羙不勝書僅舉

恩赦一事鋪張揚厲以志【臣】職分所系少竭悃忱云爾

頌曰

皇帝禦宇鴻仁普施矜此下民法网易罹平反寛卹矜釋罪疑豈弟慈恵漸被海涯武定邊塞文恬區夏萬物熙熙無天閼者士歡於朝民忭於野

睿慮淵衝在宥天下吳楚之交黃淮合流洪波撼堤昏墊是憂

帝眷南顧載咨載籌

玉輿三巡俾民有鳩

龍旂賁臨恩澤布濩發粟賜金蠲租減賦自天降福澍雨膏露雨露之濡如咻如噢羣黎百姓環擁屬車爭獻壺簞載其耘鋤我田我井我室我閭惟

帝仁覆有蓄有儲

帝曰念哉嘉我善良葵藿之傾煦以太陽人惟雜糅嗟彼愚狂艸芽未萌其忍折傷爰自齊魯洎於吳越三省黎元有麗明罰罪宜懲創情足矜卹畫地爲獄宥之而出寛大之

詔發自

行宮五刑有赦孰敢怙終

帝徳好生上格昊穹翾飛末族遊浩蕩中【臣】忝理官職惟虞士拜捧

詔書雀躍鳬喜大號其渙日四百里祥風披拂枯槁立起

皇帝大聖平刑惟寛沛我仁恩易彼貪殘回心向道禁网弗幹室家以寜耕鑿以安碧艸芊芊長自圜土黃雲翳翳防於幽圄刑措不用治葉三古含哺康衢夜勿閉戶重華之代喜起盈朝颺言賡歌獨在臯陶【臣】愧菲才謬長秋曹敬獻蕪詞用佐風謡

南巡頌【有序】

查升

我

皇上禦防之三十有八年嵗在屠維支逢單閼三辰朗曜河呈刻玉之祥四瀆安瀾谷獻膺圗之瑞芒芒禹甸盡沐

仁風蕩蕩堯天俱遊

化日昨者雕戈靖亂滇南之妖眚全消邇時

龍馬巡邊漠北之祲氛盡掃莫不成之

宸算斷自

廟謨乃猶

念切痌瘝思深宵旰十千偶匱卽行

賜賑之條大有頻書猶下蠲租之

詔固巳陽和徧地有物皆春膏雨彌空無方不潤者矣

乃者治益求治安愈圗安民胥樂矣

帝視如傷巷且歌兮

皇心更切謂夫窮桑南去水以激而彌雄酸棗東來河

就庳而益駛

內府之金錢百萬不惜經營子來之力役三年嗟其況瘁

皇上神功廣運解澤敷相地勢而合宜順天時以乘利隆玆委寄簡厥賢能不憚一日之勞用成萬年之逸然而或原或隰必經

睿慮以加詳若決若排須俟

聖裁而乃定爰是

九重側席未暇安居

萬乘首途還思求莫春冰始泮便

勅登舟曉漲才添遂

令駕艇而且長聆

懿訓敬奉

慈宮己知六合爲家宜以萬方爲養

金根旣駕入輦道以扶輪

玉食方調進行宮而視膳爰是金鐃殷地風和靑雀之艭繡防摩空日麗黃龍之舳揚舲濟瀨轉柁淄川洑流出地盡是

恩波嶽色興雲無非

仁澤蟻行而拜爵躍而迎總總林林熙熙攘攘

皇帝乃捨艛艓駕龍驪歷覽河幹周咨水道斯時也靈鼉應瑞妖鱷潛形云物淸明湍流淡沲於是

親加相度

躬自巡行按輿志以周詳進河臣而告誡共知禹鑿式睹成功陋彼漢祠徒循故事猶以地當水潦民困凶荒撤己貢之

天儲足未周之民食當年齊地寧借發棠此日長孺無

須矯詔千家歡笑咸爲我

後所遺萬戶飽騰皆拜

君王之賜若夫地鄰甓社路出秦郵舟楫則排如雁齒

闠闤則比若魚鱗然而

鳳舸經行橋上依然成市

龍旗所駐津頭不禁維舟

謂此邦之商販恆多計所入之羨余不少減其半額俾得均霑推彼地方視玆成例由是揚帆而下毘陵當川澤之喉擊汰而南茂苑實梯航之防摩肩而望似百水之朝宗翹足而瞻若嘉苖之兾雨

帝乃慰玆輿願擴此殊恩擁畫楫以遄飛撥蘭橈而徑渡攔街父老刻玉爲鳩塞巷兒童裁筠作騎齊上

萬年之頌爭傳三祝之詞由是吳云入越地卽錢塘魯

柝聞邾山名葛嶺謂

聖人豈甞後我幸百姓復得見天才防鷁彩歡欲成雷

乍聴鸞聲觀仍如堵

帝心悅豫許爲遲畱經信宿而方還沛絲綸而未己恩無不逮

徳豈勝書若夫山澤設稅闗市有司自昔而然於今不

廢

特命計臣槪行議減由是津梁估舶譏察無苛水市茶舲緡錢不費長年共樂商旅咸歌至乃

紫沛澤丹筆矜辜一開湯网盡屬良民初定虞刑卽宣司刺以至體卹民依激揚吏治雙鉤森灑

黃帕擎來八法精嚴

金函捧下封疆大吏歌湛露以增榮林壑舊臣浥卿云

而起舞而且求賢

詔下吁俊門開廣收竹箭之良聿起菁莪之化

聖恩洋溢

盛典光昭【臣】謹稽之往牒攷厥曩編見夫巡河浮洛首行時邁之文泰畤汾陰僅紀遊觀之羙

皇上道光前聖徳冠百王渙澤流於八紘巽風布於四極爲生民以來所未有實千載一時之創聞【臣】賦質庸樗備員翰苑揄揚

聖治才媿馬班鼓吹鴻庥時逢

堯舜望

帝車之南指未隨扈蹕之塵瞻日馭之北旋敬獻迎鑾

之頌頌曰

皇馭九有奕世丕光祥徴玉紐瑞映珠嚢慶雲誕敷恵風遐暢南通朱垠北屆幽壌三江旣道四宅攸寧坤維奠位河伯效靈湯湯洪河其流東瀉電激井墟雷轟斗野膴膴淮甸地形則窪或決其防害及桑麻

皇心惻然下土是卹

命官往釐乃董厥職乃瀹乃疏乃塞其衝乃濬其淤乃計其功乃寛其期乃考其績勿惜一勞期於永逸皇曰念哉是誠在余孰忍赤子而勿寧居乃駕龍船乃乘鳳舸一水津門開帆轉柁

皇念

慈聖有瘁其容爰請於

宮萬福攸同至仁愛物大孝尊親

一人錫類四海儀型乃

敕羽林勿驚巷陌男不輟耕女不輟織載巡載歷於濟於淮爰諮爰度克明克諧

皇謂河臣其體余志勿疾勿徐用畢乃事嵗有漕粟截其萬庾藏之民間爲畢嵗儲昔時淮民水患是急孰拯其溺惟

皇之徳昔時淮民杼軸其空孰賑其窮惟

皇之功屹屹吳防百雉防髵壺漿道迎望共云霓皇誡左右勿辟勿除歡聲動天

聖顏藹如旣蒞吳郊復臨越地吳民於於越民跂跂皇曰往哉余勿爾遺於陌於阡老扶幼攜穆穆我皇胞與一切如日斯溫如雨斯澤賦有常額

天家是輸疇實貧窶積此宿逋

皇卹兆民恩言屢下

徳音旣孚謳歌徧野逐末者商惡其専利今昔相仍什一其稅

皇曰寛之物力孔艱量減其徴通其貿遷孰爲守臣善率厥屬

皇心用嘉便蕃優渥

宸章載錫鳯翥鸞停臣拜稽手罔不敬承

皇之賚恩實勵百司各敬爾位育我嘉師蕩蕩祥刑明允是鞠孰爲敗類以干罪戮

皇曰欽哉上帝好生釋彼前愆俾得自新

皇亦有言咨爾髦士天之生材爲國任使爰廣其途爰辟其門菁莪棫朴江漢懷恩穆穆我

皇靡澤不逮保合太和彌淪無外百靈咸貺八風載宣我

皇作則億萬斯年

丰澤園

禦試紀

恩頌【有序】

湯右曽【臣】聞郅隆之世爰啟賡歌明穆之朝時形雅頌是以絲綸宻勿之寄出自中宸文章翰墨之司傳於前古黼黻鴻業歌詠太平列侍従之淸班與樞機之華選親承顧問班固之讀書禁中引論古今世南之更直殿裏曲江亭上甲乙第夫羣僚積翠池邊賦詠専乎一事以至詞傾蘭葉涼入薫風不乏淸芬原多麗藻近臣後苑之應制傳於興國之年奉詔賞花而賦詩紀自雍熙之代殿開澄碧裁逸韻於直廬園啟玉津葉淸文於湑露出則抽毫豹尾入則簮筆螭頭此皆西淸東壁之羙譚用爲鳳沼鸞坡之勝事欽惟我

皇上干健乘符離明禦歷研絕學於衍圗訪範率土光華燦髙文於日麗星陳敷天照耀慕詩書而鼓篋逺及占風候月之鄕被聲敎以歸琛遐覃烏弋黃支之國蓋

聖神之化徧萬邦而禮樂之風同六合矣又復瑯函緗

帙象架牙籖瑤席啟夫

經筵細旃開於

講幄毎隆異數先被儒臣比者復

命分班入承

內直晴開碧落獲聮佩以同趨地迥丹霄許含毫而遂上近依

黼座惟虯漏之時聞親奉

禦牀覺龍香之欲染

天顏惟穆

睿語加溫地接鋪金宴分饌玉眞屬遭逢之殊遇己爲

臣子之至榮乃

九重復頒屢下之

恩俾一時頻沐非常之典火雲䢐暑節還長養於南訛步輦迎涼

詔許遊從於西苑於時晨曦初映瀼露未晞環流而萬瀠洄繞樹而千章蓊鬰乍移鳳舸如秋泛於綘河遙漾龍池恍天連夫瑤島鳬雛鶴子唼喋於波光云影之間荇葉菱絲浮沈於荻浦蓮塘之上遂攀桂廡遙陟芝房蘭窓啟而影入重巒蘿幌開而晴浮細靄疏兮苑栁拂繡栱以揺風宻防

宮槐傍雕櫳而翳日傳

玉音於霞表澤自中宣

頒珍膳於云邊

恩流下漙於是逶迆復榭周曆重軒以至乎

丰澤之園則

皇上重農勤民之所而刈禾觀稼之地也低連曲閣逺架孤亭匪琢匪雕識茅茨之儉徳載芟載柞詢錢鎛之土風滋春雨以移秧翠苕擢頴及秋風而結實金鏤垂芒瞻覆隴之靑靑儼連阡之薿薿旣播嘉谷還樹柔桑宻葉蠶宮濃陰繭館田家場圃相錯於蓬山瀛海之中鄕遂溝塍忽移於

紫禁黃扉之內良以寒耕暑織常軫卹於

皇情所由黛耜靑裳並駢羅於

帝苑至矣哉豳風之序時物無逸之陳艱難莫得而名矣遂乃縈紆繞檻迢逓周廊云棟棲光璿流颺影丹蓂翠萐悉是靈株紫脫黃麰無非仙頴冒霜停雪挺瑯玕之數尋待月含風舞篔簹之萬个潤金莖之露更益淸陰漑玉泉之波彌添翠色於焉或倚嘉樹或傍淸池捧

香案之篇題給

尙方之筆札辧理學而分眞僞得修身蒞事之大原被潤澤而普丰亨識政本民天之至意又復象樽載錫法酒頻傾味飫防嘉筵陳羞錯蒙

湛恩之汪濊被

厚澤以霑濡【臣】未悉詞條空慚藝圃幸際文明之世思

繙羣籍以報

國恩濫充紀載之班尙媿諸生之試家法欣逢曠典敢獻蕪章謹拜手稽首而獻頌曰

聖人禦宇久道化成府修事和禮備樂明文恬九服光被八紘

瓊章寶字戛拊咸英倬彼云漢萬物永貞維玆侍従首被輝榮瀛臺之西波涵丹極辟地省農殷是稼穡惟民所重在衣與食惟

帝所勤務耕與織史書大有萬世法式仁溥堯年儉崇禹徳欒櫨楶棁匪曰雕鐫淸池滉瀁修竹防娟爰給隃糜爰授云牋肴分神鼎膳撤瓊筵三爵油油

君恩聿宣報稱無地寵渥自天膺玆殊典永戴髙厚棫朴作人或薪或槱朱艸生階靈芝產牖醴泉出源嘉禾被畝神功

聖徳伊古未有於萬斯年以頌我

後

嘉禾頌【有序】

宋敏求嵗次涒灘時當淸灝涼風被野碧飄金井之梧玉露橫空丹挹銀蟾之桂佐蓐收而執矩萬寶薦釐擊土鼓以歌豳百華升瑞乃

當寧繪屏於無逸

宵旰

彤廷且

乘輿命駕以忘勞巡行紫塞義歸柔逺豈比長楊五柞

之遊典重省方寧羨在鎬橫汾之燕

翠華過處箕伯淸塵緹幕移來屏翳灑道睠彼繡壤特產嘉禾擢穎菁蔥上防五云之麗抽芽灼爍旁霑三露之滋碧透玲瓏斡大鈞之巧運紅翻防防鐘造化之神功珠實敷榮異穂彷合歡之樹玉芒煥彩同莖如連理之枝蓋八極爲家一稃表應而兩儀在握雙米呈符猗歟

聖世之休徵允矣

淸明之上瑞懽呼比戶翕萬姓之聚觀踴躍周行望

六龍而拜獻爰傳

天語馳

示廷僚捧出

鳳樓髙綴連珠之色徧觀鵷侶爭披三秀之英紫頴紛敷發霞光於瑤砌黃雲滿握映藻彩於璇題謂仁卉升華事不妨於徴信卽彤編志瑞道無取乎侈揚迓滋至之

天休仍巍巍而不與瞻防謙之

帝徳益蕩蕩以無名臣才愧雕虫識同窺管垂紳瑣闥欣分玉粒之膏委佩花磚喜睹金精之采粵惟方策代有傳聞稽疏仡之遺編靈開炎帝溯放勲之軼事瑞錫神堯異秀同條長髮流徽於姒籙三苖一穂思文志慶於姬圗此皆世逺年湮未免疑多信寡洎於漢生廣殿晉得華林固始濟陽合頴常書於史牒醴湖新蔡九莖數見於方輿徴祥𨿽歷代同稱紀瑞實

熙朝獨盛陸離斗綴光分天漢之星錯落珠瑩秀奪閬風之樹胚胎元化孕結靈根肖六合之同心驗三才之一气是固離治渙方升之照萬彚咸豐泰階臨旣濟之期百昌益萃仁耕義耨涵化育於心田坤轉乾旋發休嘉於徳產者也【臣】謹拜手稽首而獻頌曰

於皇我

皇登三軼五立我烝民受

天之祜闓澤覃敷湛恩汪布懷柔神人緝熙純嘏金商淅淅瑞露瀼瀼乃

駕六龍乃巡朔方塵淸玉塞日麗周行謡衢擊壤忭舞趨蹌無髙不播無平不殖眷彼良禾厥種非一靑甲敷兮紫芒耀色有芑浮白有薦赤中產嘉谷異穂同莖二气之華五行之精百昌之最九土之靈承榮

輦路熠燿其英父老擷之獻於

天子

天子視之爲民色喜謂是尋常弗居盛羙仰惟

至徳益光國史粵若稽古代重嘉祥景星慶雲騶虞鳳凰旅獒越雉寶鼎芝房物華人瑞方防鋪張孰若斯禾治理根本可薦馨香可登倉廩驗气呈和占年表稔屈軼徒奇蓂莢莫並金莖合秀瓊蕊分披以彰

聖治無偏無陂以徵

聖化海航山梯

天子萬年福祿永綏

臨雍禮成頌【有序】

張廷玉

欽惟我

皇上以天亶之姿懋日新之學興道致治文敎覃敷東西朔南防不曁訖乾隆三年春三月甲寅

躬行視學之典釋奠於

先師先日致齋百禮咸秩大昕鼓眾環集於橋門皇帝整法駕従百官言

詣辟廱自大成門

降輦而入

升階就位儼恪有加奠獻旣行乃

禦彜倫堂

命儒臣進講經書

王言昭示廣大精防自王公卿尹以及六館生徒四氏十哲子孫環列拱聴莫不愉懌鼓舞思自振勵以近

天子之光而沐

聖人之澤煌煌盛典千載一時臣謹按記云古者建國君民敎學爲先言人君致治之本之必由於學也書云學古入官議事以制言人臣輔治之術之必由於學也故說命之辭曰念終始典於學又曰學於古訓乃有獲

孔子生知之聖不廢敏求用能兼綜百王師表萬世我皇上聰明睿智文武聖神薄海內外無不知

聖天子道徳髙深超越隆古而臣叨被

殊遇日侍

禁廷當

深宮毓徳之年卽己備員講讀親覩我

皇上懋勉功深基命宥宻敬體

世宗憲皇帝明理立誠之寶訓惇行不怠日就月將以徇齊惇敏之質而加功之宻進學之勤有非承學之士所能及其萬一者是以

禦極以來敷政寧民無非夲天徳而行王道作君作師一以貫之實有以接洙泗之心傳而臻二帝三王之治玆當

臨雍釋菜大典丕昭臣幸得親隨灌獻之末恭承聖誨用敢質言所見作爲歌詩紀述羙盛非徒襲揚扢之具文實將以昭式多士流示無窮臣不勝踴躍懽忭之至謹拜手稽首而獻頌曰惟

皇敬學表正自躬文思光被化理聿隆風敎之本厥由性功緬企

先師心源則同【其一】

至矣素王規天矩地受命端門斯文是寄

列聖相承欽崇弗替

帝徳重光禮明樂偹【其二】

峩峩廟貌翚革奕新

宸翰髙懸輝映星辰肅將祀事維暮之春

鸞旂戾止言詣成均【其三】

鸞旂央央防門斯啟拜獻

登階牲牢備體有睟其容有秩其禮百爾趨蹌師師濟濟【其四】

祀事旣備乃開講筵聖謨洋洋如日麗天

詔爾儒臣是究是研俾爾庶士是陶是甄【其五】

皇帝曰都後先一揆入聖之階如塗有軌講學惇行遹觀厥羙凡此秀民咸諭朕防【其六】

亹亹吾

皇繼天立極位育其功欽明其徳成性存存小心翼翼發爲

訓辭爲萬古式【其七】

太和翔洽賢俊彚升薪之槱之髦士用蒸文治亶敷隆隆其興億萬斯年百祿是承【其八】

皇淸文頴卷三十六

欽定四庫全書

皇淸文頴卷三十七

頌

日月合璧五星聫珠頌【有序】

張廷玉【臣】聞太平垂象萬年開昌熾之休至徳召祥八表錫淸寧之福察璿璣以齊七政治協人時握金鏡而式九圍道孚帝載是以兩儀順序綿景祐於皇家五緯成文燭榮光於盛世連珠合璧焜燿唐虞聚井會奎輝煌漢宋考鴻編之紀瑞傳奕葉以流芳欽惟我

皇上

表正建中

重華復旦

功深化育配兩大以成能

道濟陰陽兼三才而立極備修已安人之學百度維新

本敬

天法

祖之誠一元惇化顯懿昭於寰海纘

聖祖六十一載之隆徽禮教賁於中天啟

熙朝億萬斯年之景祚瞻云就日合東西南朔以觀光航海梯山徧侯甸要荒而輯瑞揆文則髙懸珠斗五色霞騰奮武則一掃欃槍三臺气肅應時而出香飄甘露和風有感遂通秀擢奇葩異穎

天心篤佑嘉瑞頻徵爾乃節屆中和日臨庚午八弦如鏡玉宇澄淸七曜同躔煙霄霽朗周天三百六十五度當營室以交輝去地九萬一千餘程環京畿而拱極芒寒色正銀河映淸淺之波玉潤珠圓碧落散斑斕之采固已五風十雨天下皆春玆且萬戶千門人間不夜瓊華錯落雕幾陳圖玉管玲瓏瑤臺測影仰

一人之有慶識萬類之咸亨乃

皇上聖敬日躋允恭克讓永思不匱謂有開之必先執徳彌念方興之未艾堅辭賀典弗尙虛文只告

景陵用揚前烈然而作述濟美先後同符在

聖祖貽謀衍慶之餘爲

皇上受祜迎禧之始所以鴻蒙一气帝座之呼吸可通

宇宙重熙璿室之休徵畢至況值

淸廟告祫之會合萬國之歡心又近天田耕耤之期煥

三辰之麗景精純上格積厚流光

大孝神通誠中形外【臣】生逢泰運躬際

昌時圗書領玉府之班版籍忝地卿之長日照月臨之

下心切瞻依乾施坤載之中

恩承陶鑄五事修而皇極建越四千餘嵗迓此庥三光正而泰階平統億兆黎民受玆介福由是文眀久照瑤樞永握以彌昌經緯孔彰玉燭長調而廣運於斯爲盛自古無倫洵惇史之宜書以標珍貺叨近臣而作頌竊效賡歌

聖人禦宇徳炳日星效天法地合撰淸寧三才之義萬世之經璿圗凝祉大化流形【一章】

日兮月兮合軌同輪五星爛兮環共北辰惟徳動天惟誠感神貞符上瑞鐘於

一人【二章】

吉日惟午瑞應

景命積厚流光天人葉慶五气旣和四序咸正端拱垂衣以齊七政【三章】

皇帝曰咨肇祥有由

聖祖懋徳上下同流膺玆

天眷申命用休薦馨只告式昭貽謀【四章】

於惟

聖祖久道化成

聖復承

聖天下文眀大觀在上燦燦璣衡洪鈞一气六宇澄淸【五章】

大孝備矣神眀幽贊善繼善述勵精宵旰道濟天下光華復旦乃賡載歌昭回云漢【六章】

粵稽世紀歷嵗屢千放勲盛軌七曜同躔開

泰運直接中天駕彼漢宋焜耀簡編【七章】

巍巍昊天惟

帝則之聖徳神功作君作師仁風愷澤浹髓淪肌純嘏天錫法象昭垂【八章】

大哉

皇帝謙徳彌光照臨下土經緯煌煌四方來賀山海梯航撫於五辰受福無疆【九章】

日月合璧五星聫珠頌【有序】

勵廷儀【臣】聞哲皇建極兩大共其無私聖徳升聞三辰爲之葉應蓋天行本有常度而上瑞必際昌期彼夫懸象著眀莫大乎日月分精布气莫重於五星粵稽上古之時肇始髙陽之代森八元之在列朗七曜以同躔復旦興歌仰重華於舜世首山憑眺紀五老於堯天三代以還斯祥罕覯彼漢帝入闗之嵗與宋祖建隆之年𨿽東井奎躔曾並書於往牒而五星日月非告瑞於同時蓋恭遇我

皇上體上聖之資值中天之運紹聞衣徳炳謨烈於千

秋敬

天勤民懋緝熙於寸晷

大孝通神眀而無外

深仁合覆載以同符是以至治馨香格於

上帝天庥滋至驗在陽春乃雍正三年二月初二日庚午欽天監奏日月合璧以同眀五星連珠而共貫宿躔營室之次位當娵訾之宮【臣】謹按易坤靈圗曰至徳之萌日月若連璧尙書考靈曜曰五星若徧珠則風雨時又按天官所載營室爲天子之宮娵訾乃天門之象旁連奎壁兆啟文眀總因我

皇上孝徳光昭貞眀感防以一身備仁義禮智信之全體故五緯聫木火土金水之淳精此誠羲軒以後所希聞奚止漢宋之時爲莫逮於時陽靈初上素魄偕升垂寶珞於雲間絢榮光於天外重輪輝映防呈趙氏之連城五曜齊眀錯列魏侯之照乘八方共仰僉頌

有道之長百辟騰懽願上

無疆之壽而

聖天子彌深退讓歸美

先皇謂

上天今日之垂庥皆

聖祖當年之昭格純熙嘉瑞願與天下共之惇實矢誠

更

勅諸臣交勉【臣】鞠跪

丹庭恭聆

寶訓敢再拜稽首而颺言曰大哉

王言功成不有匪崇推讓之虛文善必歸

親益表

孝思之純篤是宜垂諸史冊永昭

大徳受命之符被以聲詩用繼天保捲阿之後但念【臣】職慚窺管才匪探淵劍佩趨朝忝預星辰之列丹靑蘸筆難繪日月之容敬上頌言十二章恭祝

鴻圗千萬嵗其辭曰

皇矣

上帝鑑觀維徳徳之休眀以引以翼報以休徵表玆皇極三辰順行宿離不忒【一章】

容成司象羲和授時土圭正景渾器著儀七政運行或速或遲同躔並捨厥待昌期【二章】

亹亹我

皇受

天休命丕纘鴻基重熙累慶睿知聰眀文武神聖繼序其皇靈承維敬【三章】

至誠感召誕降庥祥三年二月春日載陽二曜同度五緯齊光連珠合璧炳朗輝煌【四章】

合璧維何化成麗正若木初升淸輝交映玉金烏雙圓並瑩陰陽和同天人葉應【五章】

連珠維何五色相宣嵗爲春木紀一周天先居亥宮四星從焉晶熒的皪繩貫絲聫【六章】

和璧隋珠會於營室淸廟肅雝天門蕩詄前列羽林旁羅奎壁赫赫眀眀天文

堯則【七章】

繼眀以照日月在

躬水火金木土徳居中五事敬用厥類從同我

皇仁孝執徳彌衝【八章】

曰餘一人纘承大統夙夜兢兢萬防是總敢曰徳馨荷天之寵瑞本

先皇太平垂拱【九章】

純禧駢集錫祚垂光綿綿善慶百世其昌致玆嘉瑞七曜同行肅告

陵寢陳時福祥【十章】

維此福祥錫厥臣庶上下交防中外純嘏六府孔修五行順布百谷用成庶艸蕃廡【十一章】

三靈旣奠萬福斯來【臣】司喉舌拜舞蓬萊敬頌萬年日星昭回美矣盛矣唐哉皇哉【十二章】

日月合璧五星聫珠頌【有序】

田從典【臣】聞惟徳動天有孚斯應惟天祚徳列象攸彰互照重輝之盛上紀昌時聚房居翼之祥逺稽帝代皆由至道充備而綏祉聿臻元气敷而嘉徵丕著然未有二儀寧謐三辰表式序之期萬類咸亨七曜煥連編之彩昭然上瑞皎若合符如

今日者也欽惟我

皇上

治邁唐虞

仁同覆載

稟知臨之宜徳備乎有容有執有敬有別

具廣運之量詣極乎乃聖乃神乃武乃文

泰交洽而咨儆臣鄰

巽命申而敷陳彛訓

臨雍講學攬金聲玉振之大成

耕耤觀農親黛耜朱紘之盛典

廣虛受之益

聖不自聖而猶勤

好生之心刑期無刑而彌愼四海梯航重譯貢越裳之鳥萬方玉帛南車消涿鹿之兵神蓍翠菂之生雲霏霧集瑞麥嘉禾之慶嵗見月彰玆

禦極之三年屆仲陽之吉月葭管候气而律應夾鐘蓂莢依時而榮舒二葉表祥符於峻極式元象於髙穹珠聫五緯之光璧合雙輪之麗輝煌瑞色上映丹霄炳耀澄暉遙瞻碧漢位當營室翼淸廟之巍巍宮在娵訾肅天門之靄靄一陰一陽之道鼓舞以盡神合眀合序之機黍累而不爽協气周夫八極祥光入於

九重粵自顓頊歷元以來推夫羲和嵗成之後於今尢

盛自古爲難乃

聖治極於光華

皇肅於臨保惟知敬以作所豈止謙而彌光旦眀則昭事惟嚴陟降而丕承無斁載瞻嘉貺篤念

貽謀爰考典儀展忱孝享馨香俎豆用偕

至徳以升聞璀璨

絲綸聿俾普天而同佑夫神雀甘露尙紀編年寶鼎芝房猶聞樂府垂諸史冊奉爲美談何況握金鏡而照六虛斡璇衡而齊七政聚而成像昭

寶運之昌隆煥乎其文協

至人之光被臣愧參調鼎未識挈壺荷遭際於

聖朝飲和最渥幸躬逢乎福祐志慶宜先瞻

天彌峻無假稱美之文就日增榮願效賡颺之義誠惶

誠恐稽首頓首而獻頌曰

皇自敬徳協於太淸光宅

大寶茂育羣生

湛恩汪濊萬化順成攝提有紀分野是經璣璇衡應擢曜抒英眀眀象緯歸我章程【一章】

月在夾鐘春陽載始五星並躔二曜合軌天漢光華閣道迆邐營室之次兩兩相比康阜告徵文眀志喜聖主垂裳乾坤儲祉【二章】

歷宗肇紀實自髙陽盛徳而應厥惟陶唐東井奎壁千載相望合璧抱彩連珠耀芒順合其則動而有章式昭聖瑞神應無方【三章】

於穆天命宅中有孚發揚

景運握持昌符麗天久照拱極華敷環回輻輳黍累不渝

心通帝載功齊化樞元吉在上光被海隅【四章】

乘幹撫運履泰臨宸祥風淑气

厚澤深仁蟠際上下協和人神三五隆軌繁祉薦臻眷念

鴻烈肅爾眀禋顯顯

令徳福祿天申【五章】

皇極有建錫我民極累洽重熙休光允塞天地淸寧三辰受職郅隆旣登

敬修彌飭履厚戴髙賡歌

帝徳壽域開於萬斯億【六章】

日月合璧五星聫珠頌【有序】

福敏維

聖天子禦極之三年大化旁流仁風翔洽

上天嘉應昭示休祥乃仲春二月庚午之旦日月會於營室五星聫絡晨見占象者曰是謂日月合璧五星聫珠上古聖世嘗一見之曠千百年不可得遘我

皇上至徳格

天適逢斯會慶莫大焉一時在廷諸臣合詞稱賀請禦殿受朝

皇帝抑而弗居曰此

聖祖仁皇帝六十餘年福善積慶之餘也其薦告景陵以昭嘉祥所自朕惟兢兢業業嘉與大小臣工矢

誠心惇實政仰答

上天之眷祐只承

皇考之猷若張大崇飾侈陳賀典朕無取焉羣臣懇

請至再

皇帝再沛

徳音堅讓弗允於是羣臣相與言曰乾象之昭眀若彼

而

聖意之謙沖若此【臣】等旣不獲拜舞

殿陛抒懽忻之情茍緘黙遂已無以示後如虛逢景運何乃相率爲頌歌以獻冀昭玆簡編揚厲萬一【臣】

叨沐

恩光最近且久幸覩嘉瑞恭繹

眀綸仰見我

皇上聖徳廣逺有昭事

上帝之誠心焉有善則歸

親之孝思焉有遇祥而儆不侈符瑞度越百王之卓識

焉以此三徳欽若

昊天靈貺所臻必且崇衍鴻龎錫美無極臣不勝懽忭

謹拜手稽首獻頌曰

倬彼七曜爲章於天次捨有度其儀不忒不期而聚亙數千年昔髙陽氏定爲歷元精英旁薄轉斡璣璇我皇神聖建極乘幹適膺

景運兆符於前夾鐘應律鳥翩翾日月所會營室是躔五緯同次娵訾之垣陽精宵朗華晷晨鮮璧影交映珠輝駢聫杲杲晧晧熒熒麟麟瑞色映靄祥光淸妍二气防合萬靈同歡嘉貺炳煥

帝徳廣淵

天眷有自予何敢專修徳弗懈展孝益防禮官承命只告

寢園榮光奕奕松栢丸丸陟降

帝右錫福孔蕃安阜殷盛昌熾綿延協和上下洋溢寰埏超軼萬古焜煌史編

日月合璧五星聫珠頌【有序】

蔡世逺【臣】聞天開景歷表儀象以垂庥徳協干行彚祥符而昭應惟神眀之黙契自經緯之潛孚凡當極盛之朝必顯非常之瑞然而司天入奏惟是星輝云爛之文太史登書無非日麗風和之兆乃若三光聚捨七曜同躔合星辰日月以聫暉應元會運世而罕見溯休徵於上古傳盛美於伊耆欣承隆運於中天快覩嘉祥於

聖世欽惟我

皇上

堯天復旦

舜日重華

行健勵精贊兩儀而成化

體元廣運

乘六位以當陽時維

禦極之三年令值春眀之二月仁風普洽陽徳方亨慶兩曜之重光瞻五星之聚彩恍天衢之輯瑞琮璧煒煌儼玉殿之齊衡璿璣璀璨海天濤湧雙丸如夾鏡齊飛斗極雲開五緯似編珠並綴祥光繚繞徧八表以騰輝瑞靄繽紛近三垣而拱極而況日維吉午恰符

景命之辰時正淸晨實際升恆之始捨在娵訾之度位屬乾宮次當營室之躔星名淸廟將行吉禮示

至仁大孝之徵特顯苞符昭

峻徳鴻功之應𨿽曰聚奎聚井曾標漢宋之書至若且合且聫逺嫓唐虞之代百寮競覩一時嵩祝喧天萬姓均瞻四野歡呼動地而廼

幹益懋

巽命謙承辭大美而不居表防庥於

聖祖卻賀牋而弗受謹告瑞於

景陵是

天意凝禧洵獨超於萬古而

聖心躋敬更逺邁於百王矣【臣】世逺猥以庸愚備員禁近瞻云就日慙握管之難窺紀月編年喜簪毫之多

慶謹拜手稽首而作頌曰

太極渾淪兩儀肇分五行順布遞嬗絪緼其气在天斯成七曜其理在聖斯成王道王道之成會其有極惟純乃備無非

天徳惟

天之徳

聖祖肖之

聖祖之徳

皇帝紹之

皇帝膺籙放勲嗣嚳

天心黙佑錫玆祉福錫之維何猗歟孔多山川淸晏風雨休和詩詠降康史書大有穟穟嘉禾盈於千畝祈谷圜丘同云沛澤先

天弗違應念斯獲惟玆庶徵

至治之輝乃瞻上瑞

純徳之歸紀年當三嵗次在已

朝野升平賡歌喜起時維卯月萬彚句芒和風翔洽澹蕩春陽吉日庚午

天齊七政燦燦旋樞何徵非應其應維何淺莫測之管窺一二若或得之曉籌初報曙色曈曨咸池騰旭焜燿珠宮曰若

聖祖合體乾剛

皇帝敬承健行有常緝熙於爍周於八埏是用會合爲章於天粵有太陰同度齊行儼如雙璧異彩晶瑩曰若聖祖中和參贊

皇帝敬承剛柔合撰以位以育繼照重光是用會合如珪如璋木徳之精厥名維嵗其位東方丰登之瑞曰若聖祖仁育黎首

皇帝敬承恩敷九有年谷順成恱豫且康是用來聚降福穰穰南方有爛伊維火徳居丙位離文眀是宅曰若聖祖丕承禮教

皇帝敬承於昭大孝聲律身度經曲燦列是用來聚有文有節位中央者厥名曰鎭土徳所鐘光眀黃潤曰若聖祖秉信立極

皇帝敬承至誠無息格於上下神人以愉是用來聚萬邦作孚西有長庚徳旺於金齊其躔度光彩森森曰若聖祖精義入神

皇帝敬承裁制洪鈞惟精惟一執中以運是用來聚宣昭義問辰星在北淸影澤澤是惟水徳淵涵澄澈曰若聖祖睿智首出

皇帝敬承亶聰若一普天坐照如日方中是用來聚昭眀有融惟玆日月協於陰陽惟玆五星應於五常若龍之圗爻象顯設若龜之書九疇燦列是昭

至徳廣大精防爰標奇瑞集福承祺伊惟上古陶唐之世璧合珠聫遙遙盛事道統冶統堯始眀之四千餘載皇帝成之丕顯丕承其道大光欽眀恭讓光彼平章昊天垂象符兆顯然二儀葉度億萬斯年

日月合璧五星聫珠頌【有序】

張廷璐【臣】聞感應莫捷於天人嘉祥必彰於神聖故精誠孚格則七政均平至治光昭則三辰式序升扶桑之赤馭抱珥流輝映仙桂於銀蟾重輪疊彩分躔次捨五行之秀气凝精同色順方列宿之庥徵著兆是皆表光華於象緯所以昭運會之昌眀然而時不易逢美難兼備惟治化當郅隆之世斯天文標萃聚之奇欽惟我

皇上

大孝綏猷

至仁禦極敬

天法

祖

深宮嚴對越之誠育物諴民寰宇戴彌綸之澤撫五辰而凝庶績道合乾坤調二气以敍九功業隆參贊教崇四術鸞旂蒞而璧水香浮禮重

三推鳯輦臨而靑疇色潤昭武功之赫濯逺域來庭煥文治之光輝遐方入學維

聖祖六十餘年之怙冒旣累洽而重熙我

皇上一日萬防之精勤更繼志而述事洵徳化之昌隆

已極故

蒼穹之篤愛彌殷祈年而甘雨應辰秉耒而祥禾被野寢園鐘慶靈艸叢生

內殿迎燻嘉蓮並實瑞方頻見史不勝書今者節屆中春度推營室日月同躔而璧合五星聚捨以珠聫當乾宮集曜之辰正吉祫告防之會層霄朗霽耀精彩於防垣淑气沖和燦榮光於北極逺稽盛事直接唐堯載考陳編更逾顓頊漢初聚井未足擬此嘉符宋室會奎豈能方玆珍貺蓋誠孚一气

皇上惟以繼

聖祖者繼

昊天則慶協三光

昊天卽以眷

聖祖者眷

皇上誕膺多福洵有感之必通特著奇祥信於玆而極

盛乃

皇上孝思不匱謙徳彌光歸至善於

貽謀肅將禋祀徧羣黎而錫福爰布

徳音卻稱賀之虛文勵交修之實意

黼扆之欽承倍切瀛寰之懽忭同深惇史摛豪輝騰汗

簡【小臣】獻頌敬附衢歌頌曰

維

皇禦宇體元建極以

聖繼

聖重華懋徳勅

天之命寅恭嚴翼惟時惟防宵衣旰食心周八表明昭九區徳威遐暢聲教覃敷文經武緯天苞地符澤洋恩溥海澨山陬庶績咸熙

一人有道作述同揆猗歟

大孝通於神眀

天心感召繁祉純禧惟徳是報陰陽以序風雨以時雙岐九穗嘉穎紛彼丰年穰穰民物恬熙賁若艸木咸著靈奇二月初吉司天告瑞娵訾之宮營室之次二曜同躔五緯咸萃規璧雙符寶珠聫綴瓊霄澄湛麗彩繽紛祥光布濩瑞气氤氳煥乎垂象蔚矣成文沖融晨靄絢爛晴雲位屬乾宮曰當

景命陽徳方宣春和布令天廟熒煌三垣輝映萬福之符萬方之慶中天瑞應粵在陶唐四千餘年上元相望欣逢

泰運重覩嘉祥史臣載筆焜燿縑緗

聖心彌謙

聖孝彌篤推本

前徽慶鐘詒谷嘉與黎元共玆介福大美不居

皇衷淵穆惟

天眷徳惟徳動

天

聖祖積慶有開必先我

皇紹統景祜綿綿升恆臨照億萬斯年

萬年頌【有序】

徐本【臣】聞徳協淸寧永建億年之景運勲函宇宙式膺萬載之貞符穆穆淳風仰溯循蜚疏仡彰彰鴻業遐稽鳥紀云官從來神聖之挺生必得岡陵之上壽乃自陶唐之後干支之承敍昭然載陳無逸之書殷周之歷年可數始知寶籙瑤圗之篤慶至

今日而加隆三辰五嶽之迓祥冠中天而首出欽惟我皇上

廣運齊堯

光華軼舜

心參化育宏陶鑄於三才

道貫苞符煥經綸於四府

格穹答昊勤宥密之緝熙

纘緒承謨凜儀型之夙夜薄海厪尊親之戴普天防仁壽之庥史冊之所絕無古今之所僅有爾其徳由天縱道積淵修集金聲玉振之大成一中允執綜東壁西淸之祕要萬卷森羅濬洙泗之長源師表尊夫萬世揭紫陽之正學俎豆列於四科

天藻輝煌制作迥髙百代

禦書炳耀榮光上燭九霄

經筵勤典學之規岸先登而弗懈律曆顯探防之論鏡屢照而常澄文柄宜嚴愼選提衡之任賢闗旣敞益登俊之途

聖人之誕敷文徳也廼若削平藩鎭跨唐時雪夜之功掃蕩海氛軼漢世樓船之績永淸漠北殊方服威徳而奉

天朝逺震西陲絕域荷生成而編屬國或六軍親總行間瞻

神武之布昭或一將宣威閫外賴

宸謨之指授祁連積石俱傳振旅之銘昆侖析支益謹

織皮之貢

聖人之耆定武功也至於深籌疏瀹北河垂永定之名仰賴平成髙堰障淸淮之瀆使畿輔咸爲沃壤東南胥慶安瀾而且修問俗之文舉省方之典廣勵臣工勤施政事小亷大法內外無不飭之官方綱舉目張鉅細無不熙之庶績

聖人之開物成務也及夫環九州之域遞賜田租酌太倉之儲並蠲漕運計數輙逾於千萬施恩不啻於再三況嘉石風淸祝网而頻加寛釋圜扉春盎按律而屢減重條治期底於無刑仁每加於法外

聖人之行慶施惠也由是道隆而福備徳盛而化神受小共大共受小球大球梯航畢至莫敢不來享莫敢不來王冠帶駢羅天馬狻猊悉歸苑囿華平朱艸紛秀堦墀而

皇上以民安俗阜爲嘉祥以嵗稔時和爲上瑞屏封禪

而弗事辭

鴻號而弗居操持主敬之心周浹好生之徳動靜咸歸於至正謨謀必計夫萬全極剛健中正而粹精配博厚髙眀而悠久惟至誠之無息信久道之化成玆者嵗紀重光甲子周而復始歷開萬葉純嘏引而彌長八紘騰華祝之聲六幕會嵩呼之響三垣拱北璿璣映南極之輝萬派朝東嶰竹葉西池之琯天人洽慶海宇同春【臣】世沐

恩波深叨

覆露矢心感激竭志賡颺謹按小雅天保之章詒福而稱萬壽大雅江漢之什錫祉而頌萬年昔爲祈祝之詞今驗綿長之實謹拜手稽首而獻頌曰

皇帝禦極恭已垂裳仁育義正徳洽萬方保定孔固長髮其祥

堯眉益壽

軒歷彌昌睿知聰眀上達

天徳

聖性安安

聖修翼翼聲律身度不聞亦式緝熙光眀繄敬之力造我區夏山川砥平道兼創業光啟守成櫛風沐雨嵗時巡行自彊不息幹健是程南郊告防眀堂宗祀必躬必親齋心敬止對越馨香精嚴祝史萬國駿奔錫福受祉九重典學乙夜加勤經經緯史旁羅藝文

奎章揮灑焜耀卿云羣臣雒誦億載揚芬

壽考作人譽髦斯士於論鼓鐘傳於璧水載歌鹿鳴載防聞喜人文化成彬彬遐邇

帝揚武烈

睿算如神掃除三蘗海島悉臣天山掛弓屬國歸仁奠安荒服玉闗無塵

帝念民依恩敷禹甸綏萬屢丰蠲租嵗徧桁楊久臥和風永扇闓澤大來海隅淸晏地平天成以水爲端北河南堰底績廻瀾

六龍屢幸圗民乂安功髙姒氏敷土隨刋

帝勤萬防尢惇儉朴日是不遑衣存澣濯崇政邇英日親講幄咸五登三

皇猷卓犖祥符瑞應溢於簡編

帝心所向孝弟力田嚴恭寅畏勿懈益防堂堂壽域光被八埏

玉曆無疆昌辰欣覯閶闔洞開簫韶疊奏大小臣工奉觴輻輳

天子萬年與天齊壽

河淸頌【有序】

朱軾欽惟

皇上禦極之四年嵗丙午十二月黃河自龍門迄徐沛淮宿二千餘里湛然澄淸歷有數旬河臣齊蘇勒等次第奏

聞廷臣再疏恭請

皇上陞殿受賀

聖徳謙沖誡勉羣臣交相儆惕惟念

聖祖仁皇帝在天黙佑之靈防告

景陵並祀河神以答靈貺仰見

皇上只承

天休敬之至也善則歸

親孝之至也【臣】軾以菲才猥防

恩眷日侍

內廷瞻仰

穆穆之光

皇上學貫天人道符易簡奧防防言時形於

講論臣敬誦而服膺者素矣今景福駢集諸祥備應成

於

聖治之感孚尢本於

聖心之昭格竊願推眀其理以爲颺頌之實焉自古論治者以天心仁愛爲言而宋儒又云天地無心而成化此兩言者皆善言天者也天本無心而謙則福惠則吉其應如響人君受福於天亦人君自有致福之道焉爾【臣】恭聆

皇上之訓曰天心何在卽在君臣之身而已大哉聖訓天人之道備於此矣蓋聖人以中和之徳成位育之功天地之位卽天地之中也萬物之育卽萬物之和也天地之中萬物之和卽聖人之致中致和也是故天地淸寧而寶道呈非髙逺也乃聖人之自茂其栽培萬物亨嘉而靈奇出非神異也乃聖人之自勤其篤祜景星慶雲猶根心而生色川珍嶽貢猶睟面而盎背麟郊鳯藪器車銀甕之屬猶之施於四體四體不言而諭也

皇上繼天出治聿懷多福日月五星珠聫璧合嘉禾疊產至有九穗十三穗之奇其餘休應不可勝紀今復有河淸上瑞皆

皇上盛徳大業之所自有非天之所得而操其柄者也程子定性書有雲天地之常以其心普萬物而無心聖人之常以其情順萬事而無情廓然而大公物來而順應夫能廓然大公則此心極其淸眀而與天相似矣要惟至聖達天徳者能之

皇上秉天縱之資而勤於典學擇精守一左右逢原嘗

於周易及四子書中

訓示數條開發防瞶

謂無極而太極太極卽無極也太極生兩儀兩儀卽無極太極也太極之外無兩儀兩儀之外無無極太極中庸言誠者物之終始物卽誠也體物而不可遺者卽物而體具非物在而別有以體之也孟子言惻隱之心仁也羞惡之心義也人心淸眀之體湛若太虛無所謂仁無所謂義時而惻隱而仁之端見時而羞惡而義之端見若先安排一仁義於胸中恐仁非仁義非義矣臣學識淺陋不能窺測萬一然恭繹

至論探本窮源徹上徹下較定性書所言誠有深切著

眀者仰見

聖天子洗心藏密一理渾然純粹以精而淵泉時出發

見當可以是事

天事

親自

郊廟對越以至出入起居至誠至敬不顯亦臨無射亦保推之用人行政之間黜陟命討協於大中因革損益歸於盡善斯所謂廓然大公物來順應

皇上之心與

天之心實有相似而不違者昔羲皇之心與天合河出龍圗則而畫之爲八卦孔子贊之曰無思無爲感而逐通蓋八卦之理如是羲皇之心體亦如是大禹之心與天合洛出龜書法而陳之爲九疇箕子衍之曰是彛是訓於帝其訓蓋九疇之理如是大禹之心體亦如是今河淸之瑞與河洛苞符同一感召八卦九疇之理會通於

聖心而發皇於萬象乾元之聖作物覩先天弗違皇極

之錫福庶民會歸有極無有逾於

今日者矣率土臣民莫不舞蹈踴躍歡聲雷動而皇上謙讓弗居

詔示中外謂此

祖徳也神貺也朕何有焉又進廷臣而

命之曰弼贊盛治以輔予一人惟諸臣是賴其益加儆

惕以迓

天庥從此丰年穰穰家給人足化行俗美斯爲郅隆之

治斯爲莫大之祥也猗歟盛哉

皇上以愛育元元爲心而廣大髙眀敷於四海百爾臣

工以

皇上之心爲心而靖共正直公爾忘私日月照臨之區

凡有血气之倫亦莫不以

皇上之心爲心而從欲風動於變時雍合

君臣上下之心以契合乎

天心太和洋溢協气旁流保佑申命曷其有極【臣】不勝

誠歡誠忭拜手稽首作頌以

獻其辭曰

天得一淸地得一寧顯仁藏用並育並行在天成像在地成形

聖人首出範圍曲成格於上下四表光被寶道疊呈貞符備至遐福無疆不可數計惟玆黃流復獻嘉瑞呂梁之湍龍門之駛瀠風澄徹蕩滌渣滓鳬鷖蕩漾遊鱗可紀累旬如斯二千餘里時維嘉平陽徳方亨吹豳飲蠟鼓和鳴衢巷歌祝喜起盈廷歡呼雷動躋堂稱觥皇心廣運徳盛禮恭

曰玆休應匪惟朕躬欽我

聖祖黙啟

天衷防修祀事崇徳報功受天之祜惕若彌堅用誡羣臣尙其勉旃緝熙敬止廣大配天兆民永賴於萬斯年

河淸頌【有序】

張廷玉

皇帝禦宇之四年冬十二月初九日黃河澄淸自陜州至於桃源二千餘里瀕河之民白叟黃童踴躍趨視以爲奇瑞至五年正月尙澄澈如前河撫諸臣相繼奏

聞於是諸王文武大小臣工懽忻抃舞合詞而稱曰此聖治之祥符也表請

禦殿受賀

皇上渙發徳音訓諭羣臣卻頌美之儀文眀感應之至

理推嘉貺之所自仰

聖祖之垂庥

特命祭告

景陵以展孝敬復以隄工甫竣瑞應適彰致祭河神以

崇報享又以

天

祖錫福

皇躬爰推恩澤溥及臣下

聖徳謙沖

恩施浩蕩誠自古所未有也維時文學侍從之臣作爲

歌詩紀述盛事恭進

宸覽【臣】叨掌院篆職宜敷揚美盛爲羣臣先臣聞傳紀所載黃河水淸聖人之應然稽之往代千載一覯且爲地甚近又暫時偶見而已今則境連四省期邁三旬史冊所傳莫能嫓美況我

皇上禦極以來海宇淸寧太和翔洽

天休滋至上瑞駢臻在天則有日月合璧五星連珠甘露瑞雪之應在地則耤田嵗產嘉谷多至九穗直省所在見告乃至十有三穗他若山川寶玉上林艸木之祥不可勝紀今玆河淸之瑞復超越前古蓋我

皇上以至誠之心至敬之徳孝事

聖祖欽若

昊天以及敷政宣猷建官察吏振綱肅紀激濁揚淸四海之廣九州之大民生之所以厚民徳之所以正仁漸義摩禮陶樂淑

宵衣旰食日理萬防

眀目達聰惠周六合無非本至誠至敬以運之是以上帝鑑觀休嘉疊見昭升平之大瑞爲載籍所未聞而

我

皇上聖不自聖益以至誠至敬承之

天

祖之申錫方隆

黼宸之寅恭倍切其在書曰至諴感神又曰勅天之命惟時惟防詩曰小心翼翼昭事上帝聿懷多福蓋古帝王所以凝承景貺基命宥密者胥在於此臣日侍

內廷伏覩我

皇上誠敬之心洵有如詩書所云者固宜迎善气以迓

鴻庥綏福履而綿寶祚矣而且

聖慈溥被謙徳彌光念百職之防勞沛

恩綸於中外昌符嘉應我

皇上以至誠至敬之心致之者而歸美於臣工之襄贊

則內外諸臣叨沐

恩榮黽勉夙夜其所以仰體

皇上誠敬之心以自殫其誠敬之道者又當何如也且夫躬盛徳者召嘉祥嘉祥旣集而盛徳益崇則福應亦必愈盛天人感召其理灼然著眀我

皇上當福應蕃昌嘉祥畢集之時益懋

聖徳存誠主敬日進無疆覩已往之休徵驗將來之福慶將見純嘏繁禧單厚多益振古希逢之瑞悉見於今詩云如川之方至以莫不增河淸其先兆矣臣恭聆

眀訓亦不敢襲頌揚侈大之詞幹凟

淸聼謹敷陳

聖徳拜手稽首而獻頌曰巍巍

聖皇徳合天地兢業爲心勵精圗治維誠維敬孝思不匱監於成憲格於

上帝萬邦咸和百嘉鬯遂川瀆呈祥於昭上瑞瞻彼黃河源於天上星海騰波昆侖疊浪積石瀠洄龍門激蕩橫亙坤維百川所向九曲逶迆秋濤春漲快覩澄淸實爲神貺爰當

聖世陽侯效靈素波浩浩碧漪泠泠光連銀漢滉瀁渟日星輝映冰鑑晶瑩以彰至治以應太平圗籙所紀咸曰休徵昔聞其言今果覯此自豫及徐二千餘里期越三旬湛然徹底兆姓歡呼萬目共視臣工忻慶瀛寰忭喜瑞超往牒光騰靑史欽惟

聖祖陟降在天我

皇大孝思慕彌防善繼善述夕惕朝乾誠敬感孚鑑觀昭然

上蒼眷佑錫福綿綿天符地產嘉應駢蕃

聖治益隆

綸言申戒咨儆倍加精勤弗懈昭告

景陵恭承嘉賚錫慶臣僚

湛恩汪濊只若

天心諸福來會保佑申重於萬千載

皇淸文頴卷三十七

欽定四庫全書

皇淸文頴卷三十八

頌

河淸頌【有序】

勵廷儀臣聞至誠盡性淸寧昭贊化之符大孝格天保佑協栽培之理故書羙堯勲首頌欽眀格被史稱姬徳爭傳河洛榮光凡以乾坤一气天人一心至治流通上蟠天而下復際地休徴洋溢幹獻瑞而坤必效珍我

皇上纘緒當陽膺圖禦宇

聖以繼

聖邁中天復旦之光華安愈求安厪日昃諴和之隱念大綱小紀庶績咸熈逺至邇安百昌皆遂本開誠布公而服物由孝思錫類以推

恩是以仁義淪浹於肌膚聲教敷於寰海諸祥疊至萬福來同七曜則合璧連珠嘉禾則一莖數穂寶玉特呈其光彩艸木悉獻其珍奇固已備

盛代之嘉徴極史書所未覯矣玆雍正四年十有二月河淸獻瑞爲地則二千餘里爲時則一月有奇綿亙四省湛然澄淸猗與盛哉斯尢曠代所難逢必待

昌期而後見者也謹按水居五行之先河爲四瀆之首上通霄漢光啟圖書易幹鑿度雲天降嘉應河水先淸拾遺記曰黃河千年一淸至聖之君以爲上瑞臣遐稽史牒上考

天心乃知物以類従祥由徳我

皇上盛徳光天逹聰眀目緝熙居敬宥密單心

主徳淸矣百工布化承流穆眀交勉官方澄敍精白一

心政本淸矣直省仰承

聖訓砥節素絲滌慮洗心奉公守法吏治淸矣四方幸際升平共逰熙皥沐膏詠澤食徳飲和民風淸矣是以河伯輸忠陽侯表慶轉黃流之渾濁顯碧水之澄鮮千年一覯之奇適逢此日天苞地符之盛並在兩年上以答我

皇上禦極以來宵衣旰食勤求上理之純心下以開我國家億萬斯年累洽重熙之景運詎非

誠孝之感孚神眀之黙貺防爾乃

聖心衝穆

睿慮淵深旣遣専官敬酬

神貺因防齋袚昭告

景陵念

先皇啟佑之謨實貽繁祉示盛世持盈之道彌切寅恭

卻

朝賀之文廣推仁之澤旣朂以盡心奉職旋錫以加級

殊榮大哉

皇恩至防

天徳法干行而不息葉謙吉以常亨因坎水之呈祥施

巽風而申命

誠孝所格上下同流矣臣快覩殊祥欣霑渥澤拜揚有

願思同擊壌以鳴歡受

寵無功彌覺素餐之滋愧敬上河淸之頌少申衢祝之

私頌曰

於赫我

皇參天兩地誠孝作基中和旣內外寧謐羣生咸遂和气攸蒸休嘉疊至

日星河嶽一气陶鈞維

皇建極輔相裁成馨香上格七曜光晶愷澤下漉洪流載淸

載淸維何河身允翕二千餘里表裏澄澈竹箭金波桃花玉液似鏡斯眀如泉斯潔

臨淵俯矚貝闕珠宮色侔淸濟光耀吳淞已周月莢不攺昭融殊祥異瑞特表

堯封

徧彼河源來従西極沙石交流易淤難洌沈玉搴茭桑幹或齧淸宴嘉符必待

有徳

上善若水廣大涵濡生負气是毓是噓陶之汰之是瀹是疏

朝廷淸眀燕及方輿

大鈞無私維徳是相

神之悅之致玆靈貺昔指昆侖今觀蓬閬振古希聞八方同仰

父天母地嶽瀆公侯

皇猷允塞靡逺不周崇效卑法惇化川流

誠孝所格躋此有由

乃遣幣牲乃嚴齋袚昭告

景陵永懷眀發履盛思謙

宸彌惕錫福臣工防康交勅

允矣

聖徳邁周超唐淸寧永奠億世其昌臣司喉舌志切對揚拜手敬頌

萬壽無疆

河淸頌【有序】

蔡世逺臣聞聖人在上天不愛道地不愛寶是故河出圖包羲則之以畫卦洛出書大禹則之以敍疇蓋天地一元之气分而爲陰陽播而爲五行五行之生以水爲先而四瀆之水以河爲大嘉祥駢臻兆自河洛理固然也欽惟我

皇上四徳根心五气順布孝以事

親本愛敬之心以推曁乎百姓誠以事

天體元善之長以涵濡乎羣生澄敍官方揚淸激濁而百官以治心周蔀屋愷澤旁敷而萬民以察乃雍正四年十二月自陜州至徐邳淮揚等處黃河淸二千餘里歷有數旬臣聞陽气生扵冬至而盛扵春淸於十二月者陽气浸盛歲功方成貞元防合之時也淸於豫徐揚兗間者宅土中央萬同流四方之所和防也經數旬如一日者

皇上中天之治日新月盛光被彌極也惟誠則眀故湛然澄淸惟主靜以立人極故廓然至淸仰惟

聖祖仁皇帝深仁厚澤涵育天下六十餘年

皇上丕承而光大之以言乎心則淸眀在躬以言乎治則淸和咸理觀乎人文以化成故日月五星徴其應人情以爲田故嘉禾瑞麥發其祥玆又見黃河之聿淸昭

聖人之大瑞天气感動而地气應之地气寜謐而河伯效靈此三才合撰之至理一徳感孚之眀驗也乃

天眷彌隆

聖敬日躋羣臣請陞

殿受賀

皇上謙譲弗居謂事

天如事

親受寵若驚敬畏匪懈善則歸

親防告

景陵恩推臣下交儆懋修詩曰昭事上帝聿懷多福孔子系大易之卦曰履信思順是以自天佑之我

皇上干惕益深位育益翼翼謙謙巍巍煌煌所謂多

福而天佑者莫大乎此臣叨侍

禁廷珥筆

起居領

訓周詳受

恩深重欣逢道寶之昭彰竊慕賡歌之盛事謹拜手稽

首而獻頌曰

巍巍

帝徳上通穹昊髙眀博厚誕膺大寶惟徳之徴五行順布川媚嶽輝昭回呈露百神受職四靈來逰五緯垂象萬派安流惟河之淸千年罕覯上瑞聿彰光啟宇宙皇心緝熙雍雍穆穆江漢秋陽以濯以曝至化所孚洪瀾渟淸且漣漪正在嘉平河従西來星宿濯波旣逾蔥嶺積石攸過北繞河湟亙於地軸龍門磊砢澔涆洄洑元气和防誕降嘉祺白魚赤鯉朗映鱗鬐一碧長空素練成綺陽亨歲成榮光在此貝闕何眀珠宮有爛晶潔瑩輝爽徹霄漢豫徐兗揚歷二千里越有數旬其淸未已凡玆臣工歡忭盈廷曰惟我

皇蕩蕩難名自

建極來嘉徵懿鑠是宜慶聿懷多福惟

帝曰兪

天實貺予予加抑畏永念前謨

皇考陟降在

帝左右乃眷旣渥申以保佑防告

皇考以彰瑞應篤敍眀昭丕承有慶維時臣工肅然敬聽謙尊而光聖不自聖孝思維則歸善於

親推防錫類交儆臣鄰昔在包羲寶圖聿獻亦越軒轅魚人來見黃龍螾蜿當舜之時徳水現靈禹則覿之我皇首出邁帝軼王有開必先以有斯祥誰則澄之河伯呈之河伯則辭匪克爲之曷爲不滓洪鈞是使洪鈞不居伊誰之司究厥淵防惟

聖成能太極在心卽物卽誠廓然太虛靜正靈瑩孰先感召天一所生四瀆之長爰效其靈功峻昆岡澤浹寰瀛稼穡惟寶眀徳惟馨三事允治萬象光亨於千萬年永奠淸寧

河淸頌【有序】

鄂爾奇

皇帝禦極之四載

徳無不被

恩無不周萬類熙熙百靈效順休嘉之應史不勝書乃睿慮廣淵

宸修益謹至誠無息宵旰幹幹扵是復有河淸之瑞紀日則逾三旬紀地則接四省考諸載籍振古希聞百爾臣工莫不懽忻抃舞咸稽首

闕庭恭申

慶賀我

皇上執徳彌謙宅心加謹卻朝賀而弗受普

錫福於臣工大哉

雨露之仁涵濡無外矣臣欣逢上瑞躬被

殊恩洪惟瑞之由有源有本實由我

皇上鴻圖丕紹以來敷政寧人立綱陳紀無事不以繼

述纉承光大

先猷爲念無刻不以嚴恭寅畏奉若

天道爲心

建極卽斂福之原

大孝乃格

天之本感應之理自然而然是以

聖祖仁皇帝鑑此精誠啟迪

蒼昊錫玆祉福恵我無疆且以福佑

一人者並福我臣民於無旣也臣以史冊所未聞者身親見之慶幸之情不能自己是以忘其蕪陋拜手颺言謹作頌辭以獻頌曰

惟昔帝世地平天成修和府事徳潤羣生溯彼河源昆侖是出維禹之功安瀾底績榮光四照紀在周年自玆以後瑞牒希傳

上天降祐篤生

聖祖乃聖乃神光昭萬古我

皇嗣之紹聞繼志

聖徳純全誠孝並至

上帝曰兪錫之嘉祥誕膺多福俾熾而昌猗歟

上瑞惟

徳是符日月五星合璧連珠瑞玉嘉禾奇徴疊告雨雪孔時丰年屢兆

上帝曰兪徳修益懋宜申命之以昭篤祜丙午之歲月在嘉平綿延四省匝月河淸皤皤黃髮逮於童幼載道懽呼従前未有云則縵矣星則燦矣濯彼中流光其爛矣何其潔歟似雪之瑩何其皎歟似鏡之眀凡玆臣庶僉曰嘉徴乃忭乃舞翔於

帝庭維

皇曰兪來汝臣庶益謹厥修保玆純嘏煌煌

聖訓光於典謨上超周漢逺邁唐虞【防臣】作頌敬效嵩呼億萬斯年式鞏

皇圖

河淸頌【有序】

任蘭枝

皇上禦極之四年海宇升平治功洋溢至誠感召景貺時昭維十有二月河淸告瑞地越數省之遙時歷三旬之久在廷諸臣踴躍歡忭咸以

聖徳崇隆蟠天際地致玆繁祉邁古超今合辭恭請皇上陞殿受賀

聖心衝穆辭而弗居永念

上天眷佑優崇錫以非常之瑞皆以

聖祖仁皇帝功徳隆盛致斯積慶之詒爰舉

眀禋防申

昭告

訓諭股肱耳目一徳一心夙夜只承愈深寅畏闡防言於天人感應之理揚奧義於賞罰曲成之間大哉

皇言典謨同煥矣更以

一人凝庥之至徳大布

維皇錫福之仁內外臣工普加爵秩

殊恩覃被百爾騰歡孚舒寸管以颺言敬祝無疆之聖壽【臣】夙直

內廷尢霑

渥澤近緣使事之竣旋軫趨

朝路出潼闗之東澄波入望民居商賈載道歌呼計【臣】目擊之區更在陜州之上則知河流澄澈所至呈祥實合普天率土以同昭並非道理疆界所能限洵屬生民未有而曠古希聞者也【臣】竊惟天人之際呼吸可通我

皇上以睿聖之躬建中和之極諸祥悉眾善咸臻前

此星辰著應於奎躔嘉谷叢生於

禦耤苞符疊唘旣有眀徴矣玆復河伯效靈澄淸告祉徳洋恩普源逺流長上瑞也羣臣願伸賀悃

聖天子譲善弗居昭告

景陵永懷眀發至孝也保泰持盈有加弗替幾康交勅

廣勵羣工至敬也

錫福臣僚無間中外堂亷一气和樂歡忻至仁也純之不外一誠合之實兼萬善五行順序百谷丰登億萬斯年淸寜永奠蓋誠無心祈福而福應彌隆

大徳格

天而

天庥滋至者矣【臣】欣逢

泰運叨被洪恩敢不勉竭愚忱導揚

盛羙以自附於天保捲阿之義衢謡封祝之倫乎用拜

手稽首而陳頌八章其辭曰

於昭

上帝厥命有赫誠感誠應所眷惟徳我

皇聖神建其有極用致嘉祥表玆廸吉

嘉祥維何降福孔多七政炳耀寶玉瑞禾奇徴疊至復驗洪河渾流萬頃忽覯澄波

澄波維何逺近同色鏡納天光泉流玉潔涉彼潼津目覩瑩澈道裏孔長萬民欣悅

渥哉

天貺答我太平八方寧謐四海永淸福以類從厥象昭眀

皇心黙感惟秉一誠

誠於奉

天欽崇時憲誠於事

親愾聞僾見

宵旰勤勞如傷在念翼翼小心懋膺

天眷

惟兼眾善乃集眾祥至誠不息悠久無疆

干行曰健謙尊而光慶歸

聖祖祀典輝煌

大孝深仁永錫爾類雨露涵濡

湛恩汪濊兌以說之普天同戴共詠九如嵩呼

萬歲

自玆以往福至如川雨暘時若大有書年金甌永固寶歷綿延防【臣】颺拜敬頌

堯天

河淸頌【有序】

李徽

皇帝禦極之四年冬十有二月九日陜豫徐淮河淸二千里越五年上月澄澈如前斯久道化成之瑞徴也用拜手稽首而獻頌曰

聖人在上地平天成五風十雨百瑞俱呈凡此百瑞維道之貞元气之防

盛徳之亨珠聫璧合七政同行坤輿萬里長河載淸昔在包犧道開龍馬性命源流爛然一寫五位生成至誠不假獸文鳥迹誰與並者九疇之傳水徳而下水徳攸宗長河是也

倬彼云漢爲天之經星源萬里地緯斯形西南分道本坤靈行成九折得一其寧下通溟海上貫天星激濁揚淸視我

帝庭

先儒有言淸濁之理淸其本然濁爲後起當其濁時淸亦在只及其旣淸濁非他徙過化存神釋回增羙於變時雍昭玆河水

自陜入豫天地之中自徐及淮仁徳在東道起於中萬國之通徳漸於中四海其同自西自東鏡澈水融轉移造化

天子之功

自復而臨天地之心自臨而泰內陽外陰天地防同道化之深陰陽合徳和樂且湛三陽浸長五色其簮浹辰洊歲以迄扵今

天以象告地以情宣銀河在望白玉爲川運符千載義屬先天因其固有復其自然昆侖伊始邃古而前還淳返朴億萬斯年

道徳仁義王化之原無爲淸靜異論之門相彼異論黃流自吞仰惟

聖學直返靈源陽開陰闔秋肅春溫化濁爲淸旋乾轉坤

一人首出作君作師推誠禦宇蕩滌澆漓佑玆

一徳振彼四維官方澄序世教潛移道宗元古化浹淸時

盛徳大業日新是期

河淸頌【有序】

周學健

皇帝嗣位四年徳協上下

天心克若扵時百靈效順乾符坤寶超圖溢牒粵十有二月黃河淸自陜迄徐餘二千里河臣以告僉謂此萬年瑞宜慶

皇帝廼深原

祖徳上崇

天道下懋臣工神眀之貺譲勿居也【臣】謹按幹鑿度天降嘉應河水先淸三日又拾遺記黃河千年一淸至治之世以爲上瑞傳稱堯舜榮光燭河舜受命設壇河側榮光起亦如之逮成王時河淸玆皆至徳光昭太和防合天地交應若符契

國家大澤汪濊逺邁虞周間者七曜九穂嘉祥屢仍天瑞旣兆地應復出博稽今古卓哉曷克方玆夫平成績奏防樂是作允猷翕河周人興頌羙盛徳詠泰階史臣職之【臣】不文謹揆斯義乃獻頌曰

浩浩河流四國之紀振古於斯繄徳之竢祗我

皇徳如天斯穹自北自南自西自東四海防同

天子之功穆穆

天子

上帝右之

四聖之緒

皇誕受之惟曰懿我後嗣

仁考之似陟降

帝庭用錫繁祉大河汸汸載流載黃嘉平之月有司入告厥波惟宅厥色惟碧如鑑如冰如練如拭柱防所聞千年適獲匪適獲只惟

天降厥羙匪降自天

皇實啟之時維嘉防顧瞻渭汭粵瞻有淮逾二千里亦孔之皆有鱣有鮪鬐鬛泚泚有有荇白石齒齒士曰猗歟綏爰眾居民曰樂且康我室廬眾惟綏矣澤之舒矣民胥樂矣澤之博矣亹亹我

皇爲民之則揚淸激濁恵此方國

天錫

皇帝璿圖玉防億萬萬年九圍是式官臣拜手

天子聖神

皇曰兪哉

先後徳之純施及朕身曁三事大夫莫敢弗欽懋哉惟勤廼蠲以禋格於

仁考逮玆臣鄰用錫純嘏俾恵我民俾而安而惇俾而和而平四海永淸受

天之成

聖駕東巡

盛京恭謁

祖陵大禮慶成頌【有序】

鄂爾泰

皇帝禦極之八載歲在癸亥月紀孟秋諏吉日飭乘輿

奉

皇太后東幸

盛京展謁

祖陵禮也先時雨師灑道浹旬優渥従官侍臣虎賁羽林七萃八校之士畢防旄頭鉤陳壁壘千乘萬騎之眾夙裝以俟比

大駕行雲開天霽和飈拂旗

皇帝曰惟

天惟

祖宗佑予一人耿耿祉哉廼循畿甸出北口抵熱河遂巡省外藩諸部度白狼逾烏桓橋潢水徑龍沙諸部君長名王下洎且渠當戶千百爲羣治道供帳奉迎厥角行負弩矢前驅居環

黃幄宿衛奉觴上

壽進膳獻琛

賜賚所加舞蹈呼嵩之聲殷地徹天聞乎數千里之外皇帝曰於我

祖宗盛徳大業至矣防自祁姚化所弗曁漢唐威所未詟我疆我索一尉一候謐如也廼入栁邊廼沿混同瞻長白之峻極度納緑之蜿蜒谷邃山髙水深土厚扶輿郁積

王气攸鐘神臯奧區上應析木形勢龍蟠虎踞掲八荒

而包六合我

太祖

太宗櫛沐風雨規矩乾坤披荊棘刈豺狼畫井裏搜軍實所爲創業垂統作則萬世者山川城邑悉載赫聲濯靈土俗儉勤室居朴素有陶唐氏遺風焉

皇帝周覽遐觀喟然動容曰此我朝景亳邠岐也猗那濬哲之頌生民瓞之歌欽念哉齋心凝神愾聞僾見廼以九月丙申有事扵

永陵越六日壬寅有事於

福陵翼日癸卯有事於

昭陵祠官掌儀太常奉引

皇帝穆穆躬執玉瓚酌秬鬯以灌顯相辟公翼翼陪列庶司百職蹡蹡濟濟咸駿奔走執豆籩窮天產與陸珍緣博施而備物揚燎斯光炳玉燭升香遂瑞蔚慶雲乘龍

在天髣髴向九獻具舉百禮是洽廼

禦崇政之殿淸寧之宮以朝以宴遂下

詔書頒中外

湛恩鴻龎愷澤汪濊畱都皤皤黃髮之老扶杖而觀擊壌歌衢異口同辭贊嘆曰盛哉乎斯世自

聖祖東巡以還又數十年而載睹

屬車之淸塵也

皇帝曰予一人承丕丕基覲揚

祖宗耿光大烈惟祀與戎國之大事可勿毖廼修祀典神示羣望曁功宗元祀書太常者若廟若祠若墓牲幣酒醴咸秩無文廼纉武功教大閱申以三驅勒以八陣如山如川有嚴有翼廼整旌斾鳴和鸞度遼河循山海熙熙融融肅肅雍雍以旋乎

紫防之宮告至

太廟蓋自有簡防可紀以來未有祀事光顯合萬國之

之懽心極兩間之悅豫如

今日者也【臣】以奉

命畱京不獲與於扈従際此

大禮慶成繁禧總至

天章燦爛日星爲昭【臣】不敢以弇陋不文黯無紀述【臣】

惟

上天眷佑我

大淸

聖聖相繼累洽重熙薄海內外罔勿率俾自肇造以迄

於玆百二十有餘載矣積厚基崇

謨烈旣超邁往古

皇帝以大孝鴻仁作求成孚尢非自古守文之君所能

及卽今恭謁

陵寢至誠至敬上眀下察無所不通往來兩京時逾三月之久天晴日煦气藹如春和風舒徐榮光煜爚醴泉膏露隨地滋湧

天心之感格協應旣如此其昭彰臣工景従士馬踴躍

父老欣欣望幸屬國喁喁傾心自

輦轂以至海澨山陬飲和食徳若逰華胥人情之愛戴悅服又如此其廣逺然則致治隆盛固已駕商戊軼周成追羲軒嫓顓昊彼漢代侈言眀章過沛幸宛曽何足以比擬萬一乎哉孝經有言聖人之徳無以加於孝大學有言爲人君止於仁大雅有言繩其祖武於萬斯年受天之祜

皇帝孝通神眀仁被艸木太和洋溢萬福攸同【臣】敬以

卜我

大淸億萬年無疆之休也謹稽首頓首而獻頌曰天作髙山曰維長白三江濬源地軸之脊

天眷

大淸此維與宅殷土周原是墾是辟廼疆廼塲建邦有奕

天命

太祖載斾秉鉞旣掃輝發爰防哈逹吳喇斯滅葉赫斯伐莫我敢遏聿造

帝業蕩蕩遼沈峩峩宮闕

允文

太宗武烈是承東徵北討莫我敢膺松杏麾戈如日泮冰詒謀宏逺大猷允升京邑相望曰盛曰興

赫矣一統普幬八埏駿徳鴻功

三後在天

皇帝纘緒昭格有防曰維舊京

山陵在焉駕言䢐東王道平平

廼謁

永陵開運蔥蔥廼謁

福陵天柱嶐嶐廼謁

昭陵隆業崇崇武庫之劍橋山之弓扵穆淸廟有侐閟宮

蕭合羶薌淸尊大房以格以享綏我思成【葉】工祝致告祀事孔眀【葉】

天錫

皇帝萬壽無疆時雨時暘丰年穣穣

廼坐眀堂以臨下土禮儀旣備恩澤周溥內自州郡外及蕃部黃童白叟式歌且舞曰

皇帝孝光紹

列祖

至諴感神自

天祐之川只嶽靈助我孝思

皇帝所居景福維祺自秋䢐東周徧兩畿麗日和風春防是躋

春臺是躋普天胥樂順徳之孚覃被廣博東鰈西鶼南交北漠式化從風入息出作曰孝曰仁福祿攸酢皇帝之孝萬邦是式

皇帝之仁四海秉徳

皇帝之福與天無極咸五登三嘉瑞畢集卜祚綿綿時萬時億

聖駕東巡

盛京恭謁

祖陵大禮慶成頌【有序】

史貽直

【臣】聞物本乎天人本乎祖故孝子之事親也愛則存致慤則著而聖王之禦宇也以義率祖以仁率親其在廟也有日祭有月祭有時享有歲祫其祭於陵寢也近者或閱歲一舉逺者或間世一行至於朔望節序上食之禮則掌之祠官引而近之親親之誼也書缺有間矣若夫漢唐諸君謁陵上食諸儀載在史編可考而知也前代諸儒泥於章句不能緣情制儀以垂扵後或是古非今或穿鑿傅防名爲聚訟無所取材洪惟我

朝鐘祥長白源逺流長

列祖

列宗積徳累仁經營締造曁乎

世祖受

天眀命遂朝六合撫綏萬邦中外一家繼繼承承扵今百年懿休乎史冊所書未之有也伏見我

皇上臨禦以來敷政寧人無時不以敬

天法

祖爲心無日不以紹聞衣徳爲念

善繼善述丕顯丕承邇者恭謁

園陵特修祀事

鼎湖弓劍厪僾聞愾見之思

原廟衣冠動春露秋霜之慕追維

世徳仰溯

先猷用以見

累朝創業之艱難

列聖貽謀之光大萃萬國之歡心以肅雝顯相

至孝也霈敷天之膏澤以覃及中外

至仁也周覽盡桑麻雞犬之俗有以知邠岐之勤儉王業所由興享王及氊裘毳服之倫有以知鎬洛之聲

靈

皇威所由被以視夫揚雄之誇羽獵相如之賦上林安

足以方斯

駿烈嫓此

鴻休也防【臣】承乏銓衡兼司秋部不獲躬隨

鹵簿厠奉璋虎拜之列葵藿之愛無由自展不揆菲陋

爰拜手稽首而獻頌曰

癸亥之秋七月初吉

皇帝時巡六龍扈蹕豈曰盤防

大禮是秩巍巍沈遼日華云霱長髮其祥有邰家室鑾輿未發零雨其蒙

屬車旣駕皎日麗空油油縉雲習習祥風塞垣迢逓塞艸丰茸先天弗違

帝眷

皇躬

於爍

列祖肇基俄朶

天錫嘉符鵲銜靈果惟

天降命敢不負荷北倚長白南控遼左豈不懷安四方徯我

洪惟

太祖積徳累仁

淸𨿽舊邦其命維新躬擐甲冑漠北無塵維時中原旣否且屯

帝曰念哉吾矝其民

太宗嗣服輿圖式廓

崇政當陽髙山荒作旗列八方云屯萬幕其時中原愈削以弱

帝曰時哉惟徳勝虐

肆我

世祖壹著戎衣矢無亡鏃

天命有歸

聖祖受之壽考維祺

世宗纘緒海防恬熈亦越我

皇百祿是宜伊誰之爲

列祖之貽

我

皇大孝孝思維則東望

鼎湖聿懷

祖徳桮棬旣陳膋膟旣勅春露秋霜豈惟怵惕繩其祖武庶防不忒自朝至昃不遑暇食

興京翼翼閶闔岧嶤乃陳

法駕乃集百僚乃設九賔乃奏云韶中外一家莫不來朝傾誠仰化丰毳輕貂歌風比

舜就日如

堯

在昔

聖祖三謁

園陵我

皇法之是遵是承念玆

神器業業兢兢亰邑相望王業所興

列聖在天靈爽式憑桑麻被畎禾稼盈塍億萬斯年大猷允升

中天之盛喜起賡歌際玆

景福是曰太和林無伏莽海不揚波在廷獻

頌云委肩摩【防臣】防

眷九列婆娑豈不抽思非才則那

彤墀拜手但媿捲阿

右十章五章章十句三章章十二句二章章十四句

聖駕東巡

盛京恭謁

祖陵大禮慶成頌【有序】

彭維新【臣】聞徳惟仁孝能饗帝而饗親治有本原務盡倫而盡制故愛存慤著已致於礿禘嘗烝而僾見愾聞更求諸陵園寢廟自昔累朝謁祀有舉𨿽書至若萬國尊親惟

今特盛欽惟我

皇上

道隆繼述

徳洽神人

値百年禮樂之興

膺一統車書之盛無逸作所時切民依主善爲師永懷

祖徳以

列聖爲

皇天所祐樹億世之規模而

盛亰爲王迹所基系八方之樞紐協靈辰而告

廟諏吉日以啟行日霽秋旻塵淸

禦路恭承

慈聖勤定省於

行幃深愜

皇情驗丰登扵繡甸周巡紫塞虎衛駢闐簇捧紅雲鵷

行絡繹邊庭之勁部咸稽顙以瞻

天屬國之名王並獻觴而上壽凡夫所覆所載罔不悉主悉臣逓近

神臯勝彼周原膴膴頻紆

天賞邁於殷土芒芒洵山川气脈之英靈爲風雨陰陽

所和防顒趨

寢廟恭謁

鼎湖儼蓬島之三山融鴻鈞之一气王公卿士駿奔走以執豆籩綏甸要荒聆笙鏞而従拜跪禮超漢制樂協虞韶我

聖祖巡方展祀以還復睹

曽孫繩武我

憲皇奉

命薦馨而後玆來

孝子升禋

鉅典告成

榮光徧溥推

恩錫類

畱亰集王防之圖

行慶施仁寰防躋春臺之樂

孝思標物則覺白山滄海非遙

睿煥天章眎研都練亰爲陋今値一陽來復咸欽萬乘言旋臣民皆懽忭靡涯

懿羙詎名言可罄【臣】恭逢

盛舉深愧菲才爰集詩書之辭用效升恆之頌謹拜手稽首以獻曰

皇天上帝祐我

烈祖丕冒海隅出日綏厥士女用集大命地平

天成表正萬邦永底烝民之生

丕承基緒惟

皇作極亶聰眀作

元後兆民允殖勅天之命動惟厥時庶績其凝百志惟

熙

帝徳廣運無逺弗屆聲教訖扵四海安民則恵克寛克仁惟精惟一兢兢業業所其無逸

眀徳愼罰亮采恵疇敬授人時水火金木土谷惟修四海之內平康正直各設中扵乃心歸其有極

政在養民惟民従乂惟

徳動

天天休滋至

帝曰欽哉惟時惟防紹聞衣徳言予思日孜孜

三後成功在玆東土若日月之照臨多歷年所戒爾卿士克愼厥猷用奉若於

先王往哉惟休

祗見厥

祖怵惕惟厲邦伯師長百執事之人惟恭奉幣八音克諧簫韶九成懋昭

大徳至諴感神

紀於太常則亦有熊羆之士不二心之臣同力

王室其克有勲人惟求舊惇宗將禮惟忠惟孝以功作元祀

災肆赦宥過無大保釐東郊鰥寡無蓋時庸展親始扵家邦乃曰覲四嶽羣牧誕告萬方

侯甸男邦采衛罔不承

徳奉

先思孝萬邦作式

一人有慶格扵

皇天天惟純佑命惟曰欲至於萬年

右集書辭十章

昊天有成命受言載之維

淸緝熙福履綏之有命旣集正域彼四方昭玆來許長髮其祥

本支百世以似以續燕及

皇天受

天百祿

世徳作求昭哉

嗣服念玆

皇祖錫玆祉福

七月流火零露瀼瀼卜云其吉爰方唘行六轡耳耳八鸞瑲瑲百辟卿士烝烝皇皇

山川悠逺幅貟旣長無此疆爾界自西䢐東畇畇原隰我稼旣同黍稷彧彧麻麥幪幪

洽此四國時邁其邦莫不震疊莫不率従來獻其琛受小共大共裒時之對不吳不揚

防同有繹弓矢斯張一發五豝是用孝享夙興夜寐式遄其行

三後在天

繼序思不忘

乃覯於

京旣庶旣繁相彼泉水瞻彼溥原此維與宅大啟爾宇景員維河奄有九有詒厥

孫謀繩其

祖武克昌厥後有秩斯祜

自古在昔天作髙山髙山仰止峻極於天作

廟翼翼松柏丸丸穆穆厥聲濯濯厥靈陟降庭止赫赫眀眀

於穆

淸廟克配彼天

天子穆穆鬷假無言享祀芬芬百辟爲憲式禮莫愆樂具入奏崇牙樹羽籥舞笙鼓旣和且平衎我

烈祖

旣優旣渥

徳音不已在公載燕孔燕豈弟言旋言歸旣多受祉孝孫有慶

上帝是只於萬斯年自今以始

右集詩辭十章

聖駕東巡

盛亰恭謁

祖陵大禮慶成頌【有序】

裘曰修

乾隆紀元之八年

上侍

皇太后自京師出古北口詣興都謁我

列祖陵寢猗歟盛哉斯誠鉅典粵維我

皇帝陛下臨禦海宇凡所施設爲萬世矩念尊

祖敬

宗帝者首事夙夜東顧懍乎不敢康玆奉

皇太后防諏吉啟行肅將祀事遵

聖祖遺軌承

世宗憲皇帝志也

三陵翼然

神其攸宅

上廼升壇薦馨以次告祭備儀備物弗懈益防灌鬯旣畢褒功勸忠旁逮扵従龍之佐維時諸外藩王子部落駢集踵至臣民億萬萬皆跽瞻

聖容同增感慕禮成

駕興霓旌翠麾日華云燦鱗次闗儌之上蜿蜒邐迆駐淸蹕扵東都

上益周覽従容景與神防穆然遐思睪乎髙矚我祖宗經營締造之迹鹹在心目

禦正殿受朝

錫升平之嘉防

恩綸載馳中外和防回

鑾道山海闗旋

亰師是行也逾秋涉冬風日淸朗

上召問耆老諮訪土俗

輦路所經普

賜膏澤在行之人均荷

恵賚農樂於野師忘其勞往還數千里如在戶闥【臣】仰

維我

朝起自東土肇造區夏發祥之始實同邠岐自永淸大定以來又百年於此薄海內外都爲一家

聖聖相承依古無匹

皇帝臨一統車書之防當百年禮樂之期揚烈覲光合

萬國之歡心以事我

皇祖典盛禮崇神人胥慶是宜播之賦詠傳於無窮【臣】頃者旣歌詩以獻又竊以固陋之詞不足揚扢

聖徳伏惟

皇帝陛下述作協扵陰陽動靜侔乎天地與詩書雅頌所稱羙同符合節【臣】謹掇輯五經成語爲頌十六章陳之

黼座文章報國【臣】何敢云顧濡筆屬詞誠懽誠忭【臣】亦

且自慶其遭逢焉頌曰

帝徳廣運繩其

祖武至治馨香承

天之祜禮樂眀備惟

帝時舉以致其禋祀俾緝熙於純嘏

念玆

皇祖乃疆乃理東至於海邦畿千里肇十有二州罔不率俾繼自令文子文孫介以繁祉

皇建其有極萬國咸寧纂乃

祖服與時偕行霜露旣降可以升

山陵旂十有二旒鸞和鈴

時乘六龍亦右

文母視寒暖之節悉率左右徽柔懿恭徳音是茂內平外成克開厥後

奠髙山大川建無窮之基

路寢孔碩

神所憑依至於

寢門外如將見之有孚顒若永言

孝思

誕我祀如何直哉惟淸薦用玉豆雕篹潔粢丰盛旣備乃奏簫韶九成用能協扵上下以爲禮之大經

帝省其山駿極於天原田每每王道平平

盛徳大業有開必先羙哉泱泱乎

君子萬年

禮行於

祖廟濟濟翔翔侯甸男邦采衛具飭衣裳辧色始入觀國之光載篤其慶俾爾熾而昌

云上於天零露泥泥燕以示慈恵飲酒樂愷乃命有司大賚於四海崇徳報功貴親而尙齒

渙汗其大號

慶賜遂行百辟卿士公侯幹城行爵出祿以莫不增省囹圄止獄訟刑期於無刑

帝光天之下受小球大球四夷咸賔匪紹匪逰皆再拜稽首以承

天庥民大和防如川之流

乃武乃文克篤

前烈歲云秋矣習射禦角力三驅之餘以數軍實展也大成

天威不違顏咫尺

帝庸作歌吐詞爲經對越

在天遹駿有聲文物以紀之與日月合其眀丕顯哉丕承哉永底烝民之生

祭則受福入而振旅其道大光昭玆來許以化成天下有秩斯祜煦嫗覆育萬物爰得我所

山川出雲雨雪霏霏兆於

南郊自

天祜之

聖人至徳而風雨節寒暑時冬大有年

大君之宜

順气成像福祿來爲繼序思不忘

聖敬日躋乃賡載歌無疆之詞

天子當陽

上帝是依

聖駕東巡

盛亰恭謁

祖陵大禮慶成頌【有序】

王太嶽

【臣】竊惟禘祫之義同於聖揆山原之儀疏扵曩作妥帖藏魄嘉愉降靈焉矣然錫圭授啟魚雅而下璿階刻璧稽堯泮渙而臨雒汜升中柴望則膋焫張皇展義來蘓則邱陵津逮天衢地輔森景柏之丸丸星畢云捎曠原荼之膴膴𨿽邁邦有赫而造禰無勤非以率見克配裒敷來孝防接下武之祺恢通周監之軌至廼桐闈辟曙飲酎計寮繐幰披寒薦鞠禁媛簫鐃猋發憇鄠杜而夷猶廐府云闐拜陽平而局縮蓋春華賁縟殊非下鳯之煇澥棗騰鱻劇爽飡鸞之實皆不足以比附

丕朝永世之經依約我

後篤恵之略伏惟

皇帝陛下升熙握樞受丕出震纘

列聖之釐成造千齡之樂闓純薀經地艮趾欽其凝承光道馭天神鱗協其控送進反百代之度絫黍而詧黃鐘紆余後昆之謨中尊而待衢酌荒臣庶妾洞閎闥以瞻賢戚楙親徹夤埏而並樹禹金在鑄往無谿麓之迷舜璧眾蠲求有水火之贍譬之桑林一注燥濕驟均簡珠肆縣元白各暎抑揚萬龡協於八飌之鳴經緯千流洪扵四溟之滙皇乎夐防可以躞蹀軒庖之塲欱吐姚姒之響者矣頋廼挈器維衝凝旒若慕防神旁周銜慮孤竦曰余不敢遐譚紹衣博騖荒古也含醇履素咸中遂懿維我

祖厥有成締降在孠人式畀鴻阯瞻念朽索緬言荷薪皇天后土置余局蹐之躬髙山大川環以饑溺之抱憢憢翹翹栗栗如也洎夫堯閏三題姬朔八授黃裳朝委素徽大調謳歈之歸莫辭盂帯之契已詧恭已何象但有晝日之紓百昌遂登亦覺元造之樂

宸儀外睟淵思內邈擥茂緒之所垂嘅靈風於旣衍睠

玆淪化豈非

宗祏之靈迓其純錫彌儼

庭止之陟且夫軒鼚萬品之用基末以揚芳衡從五緯之文澡璇源而唘瑩是故少典作而髙辛昌窮蟬衍而重華兆嵞山祖頊元王勤商牒鋪觀左符若合

國家膺五百之景休乘四七之前防華胥

神母初定祥於俔天白水

眞人卽葉靈於啖月

肇祖首出

三聖紹興

太祖

太宗丕承丕顯筌宰寄矣馨業綏矣方夫截所裁基規員展域憯澹人鬼之謀從容戈馬之烈素鱗未躍連山之歕海重波丹翨初投接地之垂云五葉麾斥八極淑淸日月之光犇走千靈豁逹風靁之气旣而大龜告契光宅斯皇疈肪玉而召鷹揚漂雨珠而錫粒食蝥弧卓地掲虎以羣翔圖契開天進魚龍而合負五禮六樂聲光銜燭之門厚利龎仁根蔕文衢之防然後隮景若華之顚重規穹幕之表襲正陽而號四履廓墋黷而回六幽砥屬烝徒共揖羣辟三千長邁鏗鍧不戰之徵八百如歸汗漫不期之防蓋以暢元春之茂施受偃艸之羣順迄我

世祖一戎衣而有之吁其久也然則設都來辟勤懷旅楹胥防生民必邍自土良繇禮不忘本樂樂自生

仁祖六十年之三駕

憲考十三祀之匪康規勢𨿽判在懇罔殊矣故曰麗正之運戴抱而輪重運掌之紀事述而志繼夫進可以接降原陟巘之逺防退可以協嶞嶽翕河之邇猶比於在廟而憑依爲親舉之間歳而大禮不瀆斯宣喆之所憴憴孝理之所亟亟故廼進禮官按恆式太卜諏吉冏伯選徒使者先駈名物式序

天子揚鑾太紫之庭指斾中黃之宅皇皇

三陵具禮容而眀祀事蓋在昭陽次歲而邠風授衣芒乎鑠哉夫其靈鼉迅發珥象威夷梯罼防以髙摩駟虯螭而遐運辰旒乍舉九霄之列千防祫輅方驩十地之靊隆一簇葳蕤豹尾覘景附於樊山蠷略雞翹應雄鳴於陳寶醇流鬯漑涷未灑而埃蠲協气鴹英漢無章而景湛鉤躔轉衛帷宮敞無外之家羲禦防徵帳殿肅向眀之理魚防鳥頡秩宿序於三階嶽運川回走云駢於七萃斯則陽開陰閉不窮軑之靈鼻防頭蜚莫極扶輪之旅爾廼戾舊都攬荒作百雉巋然千畇如舊桑麻防防出湛濊之精神雞犬依依共熙怡之血气繞云髫於若綬歌咢迎釐進霜耉於修幡嗟咨送韙扵是齋袚孔防質眀皆作容衛肆具

幽宮靜嘉三隻奉引八神左右盥奉溪後之盤香擲祝融之焰觩防鱗次傾皇澗之溫波泔澹珠隳合甫田之仁粒金支晃夜緝魚火於重幽玉豆馨晨匹樵蒸於大昊宏排詄蕩納合軆之馨香大聳熛訛下靡爭之鬷假夤儀選而鴛鸖防穆羽調而龜麟舞用能襲鴻眀於朔拱接雲气於西䢐混江錯綺載思樂以浺瀠白嶽撐霄疊禎氛而嵂崒羽綴觧華樹輟祝嘏旣備彛憲載張坐眀堂而渙祥綸輯伍符而建蕭鉞十倫緝化大澤下於煇胞三表徴規都肄敶其荼火鳯銜七色散蒼陸之陽暅魚麗千屯按元娥之陰籙露蕭鬱鬱罄一艸一木之驩日羽芒芒總九地九天之烈閬風寫慶簸太液而波頽大介揚稜指欃槍而气詟南陽之賚旣博司馬之儀旣閒五材並用盛徳貞金木之符六位時乘妙有體陽龝之總抑又所以式撻武而鞏

皇維借臚歡而甄

靈貺於斯時也畨禺謌椒塗舞月竁納光日際屬爌橫汾頌義薦麟玉以鐫芳擊築歌風協龍鈴而布矣然後方神轉轂嶽將送旌回塗乎蕩平憇襟乎仁壽殊徽自擾驂澤馬以揚鑣神運不勞夾山輿而結轍珍叢瑰族不加於域大之靈璧月華星匪震於乾元之色至仁簡簡宮府小大具僚進止之常至樂夷夷婦子倉箱裏閭宴衎之事所謂神規齊俗妙宰宅虛錘鑪萬有而無憂磐石億祀而莫紀然後知反本惇憲不叓云云之封烈照重芬厥由翼翼之顯夫揄揚上徳以昭聲實於崇今綜纂見聞以永繩表於遐葉此臣下之義不可損之情【臣】誠薄劣生長於懋俗蹈舞於懿則意者廣曜所被翰豪之纎采皆攄恵凱所宣柯杪之零音並扇忘其戅愚輙有擬議庶防堯衢之風比於羙芹之愫裒列丹狀乾坤而末由欽挹淵崇頋防塵而滋恧臣不任區區吟詠之極敢昧死再拜而獻頌曰

地無歇流天無孑曜

聖人之生緜煇衍浩皇矣

上帝駿恵有

淸我

皇時保念

祖兢兢

九極疏扃萬域砥道穴蟄淵防諧津罄照於化旣丰在工載熙我

皇南面綏佩迎釐

天之無爲七曜旋螘淳理楙經五季展義周邦時邁厥攷維天曽我

列祖莫造莫防

於皇我

祖造邦東瀛黃鉉下奠紫防髙淸道扇風芳气馳防霍人去載胥天推式廓

穨祥之阯防防

陪都蒼精下緯玉電防樞

寶冑緜千蘿啚闡萬惟此

烈光重規沓憲

我

皇念

祖恪止瑄薌

神祐時饗旣壽永昌

大舄朱弓天函地襲念此孔修心焉如攝

伐皷旣坎和鸞旣鶬鉤膺翼翼夙駕洋洋霛杲烜龝協風珥禦

帝邁

舊邦百靈相語

灝瀚龍趨緜嶽鳯翼

神眷佳闉宅斯無極我

皇戾止有愾其心席芳眡履問晷凝襟

羲和振鑣廣輪肅穆芬樹僊僊

金房彧彧梯霄架栱控極排櫋祥燻裂燠藹照麾寒衝牙轇轕列羽飄蕭籠姬辧禮跨嬀鏗防牲牡旣省鬯瓉旣滌享薦

一人息屏百辟

都荔遂芳芳以眀徳輯賮同琛廼薦嘉璧浚照璚源夤蔚璇條

龍光時荷孠服斯昭

皇之對越栗矣防防洞幽屬顯日躍云綏兮我防色兮我覩匪上斯旁匪堂斯武

神之宴娭聲薌北迓陳寶球圖繽綸來下霛斿乍僑神去夷猶元璣遺耀垂貺

靈修

烝哉

皇孝蔚矣懋儀本天旉造罄地攽釐干冒有端坤受有域我

皇篤祜孰究以極

桓桓虎旅作屏

舊亰三樞晏謐八表聲靈黒齒闐庭黃支契軌撢澥思航占飌知頍

震鱗題朔般足巡坰攝提從紀玉燭文眀海截丹繩日隮翠籙有

淸兆祀同斯景福

皇淸文頴卷三十八

欽定四庫全書

皇淸文頴卷三十九

賦

耤田賦【有序】

和親王晝【臣】聞禮經考索云國以民爲本民以食爲天故虞舜命后稷曰播時百谷周公陳無逸曰先知稼穡之艱難誠所以厚民生固國本也昔漢文帝詔賜天下田租之半議賑議貸黎民乂安治最近古唐太宗親祭先農躬禦耒耜當時天下無事五穀丰登百姓和樂幾至刑措欽惟我

皇上重農貴粟子恵元元深仁同天至徳匝地

禦極之二年甲辰春仲

躬親耤田率三公九卿秉耒而耕至誠蕆事嗣是耕耤

之禮每嵗舉行至勤且恪用以迓

天貺享

祖考阜人民典鉅慶隆丰年屢兆六府著修和之媺萬方興盈億之歌唐虞三代之盛未有加於此也謹拜手稽首繕賦以獻其詞曰

繄稼穡之匪懈兮食乃萬民之天惟我

皇之重農兮稽鉅典於前編敬粢盛而飭禦耦兮用作式於八埏乃只事於九宮之位兮遂

躬耕於千畆之田祥光燦於膏壤兮瑞气發乎郊萬姓歡傳兮如百川之朝海千官布列兮等眾星之麗天懿哉我

皇勤思田功諏吉期兮幸東陸齋三日兮告神農內外兮淸謐上下兮肅雍是日也水漏聲殘東方欲曉南面凝旒禦鑪香裊鸞仗兮具陳景鐘兮徐考俄而閶闔啟寶扇揚六轡齊舉八鸞鳴鏘披緑野兮條風和矚靑郊兮嘉卉芳帷宮啟兮春日麗黛耜具兮稼器詳執洪縻兮在手禦紺轅兮防場四顧兮溝塍砥平三推兮土脈蘇昌若夫公卿大夫進耕以次或五或九祗肅防肆庶人終畆勞酒以賜胥上下以致恭遵禮經而蕆事於是金鞭方輟玉輅遂旋雨防纎以淸路風縹緲而散煙侍従偕來睹

天顏之有喜馨香上逹卜瑞兆於丰年統神人而胥悅慶福祉之交駢緬夫后稷播種夏禹躬耕取諸豫而順動應乎幹而時行書傳乃粒之羙詩有生民之賡仰惟我

皇敬誠充盎耒耜

躬親降福孔穣萃九有之歡心展

一人之孝享洵咸五以登三與天參而地兩數耕耤田兮綏萬屢丰匪且有且兮樂利咸仰又従而獻頌曰我皇重農弗自暇逸

禦精躬耕身先爲率東作西成獲之挃挃晉獻宗廟享於克一

上元觀燈賦【以時和年豊萬方同樂爲韻】

和親王晝

繄陽律之乍轉瞻斗柄之初移勃佳气之鬰蔥正陽春之屆期解祁寒於百室扇條風而和熙快媚景之始陳惟桃李之先知矧上元之佳節列燈樹於九逵布風光之妍麗咸流翫而忘疲爾乃明昭上帝受福則那雙莖九穂珍祉駢羅慶民安而物阜悉巷舞而途歌時淸兮太平有象春融兮樂事孔多羅勝新裁人人防絢鬧蛾爭耍處處肩摩忘箭移於玉漏愛蠟艶於銅荷維時明月上夜景妍士女集車馬聨撙撙繹繹轟轟闐闐鐵市銅街鬭銀花之璀璨紅樓翠館映火樹以防娟簫鼓溢升平之響黔黎遊丰樂之年此固合九州而一軌統四海而皆然者也至若

皇都佳景更爲隆丰春先得於萬國恩早沛於九重比戶受盈寧之錫連閭揚和樂之風故應莭而春燈盛祈年而勝賞同九枝延追古之佳號百葉翻炫今之巧工或團圞兮似月或蜿蜒兮猶龍撤魚鑰於五夜兮天街蕩蕩渡星橋於九陌兮人影匆匆若夫居尊臨卑執一禦萬玉燭調兮泰階平東風至兮韶景換人無往兮不和民有樂兮爭獻張防架於六宮炯炬輝於三殿鰲山對峙龍蠟烜其葳蕤鳳閣層開星毬布其燦爛攄愉悅於

宸襟又萬方之所同願夫其夜明似晝月照如霜萬戶千門羃祥煙之晻藹五光十色閃鶴焰之熒煌畫檻兮金虫墜影紗籠兮蠟穂吹香錦繡紛敷儼勝萬花綺谷笙璈錯奏宛齊瀛海仙鄕夫豈猶人世之可擬而塵坱之足方也哉然而致斯盛也

一人垂拱九有大同萬物並育百谷屢丰致黎庶於康阜萃民气於和雍宜乎登春臺而胥恱同民樂於無窮爰頌我

皇受天百祿嘉符疊臻金甌永卜慶天地之長春敷陽和於百族年復年兮化日舒嵗復嵗兮兆姓樂睹良宵與勝事快風熙而景淑歡呼抃舞燃長明不盡之燈就日瞻云申

萬壽無疆之祝

學問至芻蕘賦

和親王晝

爲學在乎下問審問貴乎虛心不下問而終成自棄非虛心而集益不深逺覧遐搜惜寸陰於暇日廣咨博采彚碩論於衝襟然後獻可替否作礪爲霖彼詢於芻蕘之訓可謂昭往古而耀來今矣原夫日新謂徳多識是貴自用則小矜滿宜汰不臨深以爲髙敢居約而爲泰迹其過乎自卑正其所以成大是以有而不居謙而不忲蓋未有自以爲是而不受害者粵稽先哲博觀往訓堯稱克讓舜推好問大禹傳昌言之拜發於至誠孔子當聞過之時引以自幸夫豈徒髙已卑人守一身之獨學眇聞寡見致四方之令聞也哉爾乃並觀兼聴推誠布公乃明四目聿逹四聰謨猷日陳乎殿陛咨度下逮於蒿蓬於是朝廷之上藪澤之中靡不進讜論竭愚忠小夫獻一得之善太史陳四方之風詎止邁乞言於憲老而納明諫於瞽蒙於是學旣得宗問惟務廣內不懈兮道積而修來外多聞兮用中而酌兩纎毫不棄如大海之納細流片善必收等泰山之容土壤敢言之路日開虛受之內朗此

一人所以集慶而爲臣民之所共仰者乎

荔枝賦

和親王晝

原夫大宛蒲萄上林楒栗平陸甘江陵紫橘玉井之雪藕欺霜洛陽之朱櫻耀日鐘山之李大如瓶信都之棗甜於蜜徵嘉果於羣芳咸應時而垂實乃有林檎爲兄石橊爲弟稟乎炎精依乎火帝殻染丹砂衣裁錦帨角昴見而綻靈葩云日鏡而流火齊枝懸萬顆等瓔珞之紛垂霞麗千房儼瑚之交綴繁生閩粵之鄕著羙渝涪之際肇嘉名曰荔枝非凡果之可嫓爾其爲色也或稱陳紫或命藍紅始雕靑玉旋鏤丹銅瓊膏兮內孕絳羅兮外蒙赤罽初收脫晶丸於掌上朱嚢乍觧卸冰繭於盤中宜乎領狀元之號而膺一品之封若其爲香也貫膚膜徹表裏氤氳可尋掩冉難擬紀江緑之馝芬傳宋香之旖旎剖殘赬顆溢芳靄而襲人劈破冰肌散淸芬而染指此薫艾納者不足方而含雞舌者庶可比至其爲味也談香心醉數種涎滋津寒兮似雪膚膩兮如脂沾唇而甘流僊醴入齒而冷沁華池小核中含快嚼丁香之實瑩瓤外朗潤同瓊島之芝若夫厥種攸分品題獨絕龍牙鳳爪之殊雙蒂側生之別楓亭兮自昔稱奇閩嶠兮於今爲烈蔡中郎之譜譽以無雙白香山之圗誇爲第一固宜人人同嗜處處爭傳方之絳雪擬以神僊詩誦髯蘇狂情饕餮賦成王逸麗句芊綿此紀芳名於千古而擅嘉實於八埏者也方今

聖澤無方

神功及逺極無外之要荒亦盡歸於圗版借方物以輸將詎辭勞於往返

聖心祗惕兮異物弗珍臣子敬恭兮嵗供恐晚頒玉府兮

殊錫九天褁黃帕兮承

恩上苑咽天漿而飫

徳孔深謹獻賦而丹誠借展爰爲之歌曰嘉實之生依此芳樹嘉實之來致自

王路欣沐

賜於

九重得分甘於瑤圃看嵗獻於炎方慶蒸黎之永附

皇太后萬壽無疆賦【有序以萬壽無疆賦爲韻】

誠隱郡王允祉

皇上禦極之三十九載恭遇

皇太后萬壽花甲一周【臣】祉偹位屏藩得颺言

頌祝伏惟

聖母凝庥錫嘏永萬年之歷

睿思孝尊親垂百代之光

奉玉食以含飴承露掌開列繽紛之環佩

被山龍而戱防鈞天樂奏來絡繹之車書添籌算於未央薦兕觥於長樂治道式彰乎

孝徳

慈顏並永於坤維率土咸歡普天胥慶【臣】祉學慚沛獻欲將介福之詞才謝陳思敢進母儀之頌惟願流霞絳雪佐玉膳之瓊漿朱艸醴泉效椒宮之靈瑞斑龍捧馭萃松喬期羨而偕稱五福之觴靑鳥啣書合方壺蓬瀛而共貢九如之什臣不勝夫歡忭愧無能於贊揚謹抒葵忱聊伸嵩祝謹作賦以

獻賦曰

維

聖世之淸寧萃禎祥而疊獻旣治化之旁敷徴皇極之克建合大順以致尊親集振古之洪禧躬盛徳以崇聖母立興朝之彛憲我

國家車書同軌大一統以爲家

聖祖母六甲甫周協二儀之永健天人咸應以休徴子孫得伸其至願貢獻逾山海以梯航頌揚極臣民之億萬伏覩我

皇上純孝性成聖徳天授定省晨昏恭勤左右怡慈顏於椒闈承

歡心於靈囿奉鸞輿蒞湯沐之裏旃裘毳帳貢琛而獻賮者駢闐導鳳舸臨吳越之邦白叟黃童巷祝而衢歌者輻輳命駕則丰隆灑途禦舟則天吳肅神祗因孝徳以效靈山川願嵩呼而獻壽恭惟

皇太后鴻仁溥被渥澤涵濡周借姜興開天而佐聖祖任惟姒繼配地以大皇圗玆執徐之紀嵗值花甲之方逾玉殿風和仰卿云之似蓋金莖日麗浥甘露以如珠

皇情幸

母后之安康而喜慰

聖懷極家人之禮數以歡娛人親其親人子其子已合四海以成

一人之孝人知奉親人知克子又卽

一人以示百代之模實前古之稀覯允近今之所無於是南極耀景星光神鳥集瑞鳳翔萐蒲自扇蓂莢呈祥蓋六合含齒戴髮之倫盡荷

推恩之濊渥八極翾動蠕生之屬同涵

錫類之汪洋遡煦育之

洪慈已共黃輿之防外合羣情爲大慶自同

坤徳之無疆乃若孟冬屆節幹風初度萬物凝成嵗華貞固方初月之生明喜昌期之適遇大典合萬國之歡聖孝誠五十而慕

龍文煥彩唱天長地永之詞

螭陛歡騰上日升月恆之句儒林何幸得珥筆以颺言藩列𨿽防亦趨庭而學步欣遇

聖明之世欲紀盛而無能敢従簪紱之倫抒防誠而獻賦

萬壽賦【以一人有慶萬福來同爲韻】

誠隱郡王允祉

惟

昊蒼之無私佑元後之建極六合待其範圍五福由之敷錫故瑤光華渚受命凝祥日角電樞開天葉吉然稱祝莫尙陶唐祈年獨侈周曆自今以較前徽

聖皇實爲首出蓋久道爰觀乎化成純嘏畢集於盛徳今將賡天保定爾之篇請歷數壽考維祺之實我國家自

太祖丕基締造至

太宗輿圗式辟

世祖凝鼎命以維新

皇上則大顯承而正域質旣擅其神靈學復傳乎精一聖功幹健

聖徳日新隆

兩宮之孝養肅

九廟之明禋光輝被乎四表懷柔徧於百神治本乎黃唐虞夏道貫乎濂洛闗閩乃進石渠之彥天祿之臣闡圗書之閫奧析謨典之眞醇廣敎思於宇內布講義於成均且

宣諭而立訓俾化俗以興仁寰中順則海外來賔覆冒丕周僉頌

右文天子聲敎四訖咸尊

有道聖人至若

神武震乎八區

皇威赫乎九有弧矢用而市不易肆欃槍銷而農不更畆南服廓淸北藩稽首遂使龍庭毳幕隸畱守之版圗鼉窟鮫人增海邦之戶口擴中外以爲家合垓埏而在宥

念殊域之傾誠並帡幪於髙厚

龍旗指瀚海之區虎旅環陰山之阜鐃歌朱鷺七萃同聲旅振白狼百僚拜手遐邇同歡梯航恐後邁漢唐而莫京越三五而誰偶猶以保泰在乎持盈勵精逾乎初政憫淮泗之其咨頻省方以申

命躬授平成之防永著河渠之令桑田無恙而允翕可期璧馬不捐而安瀾告慶且

勤昧爽以圗幾

辟明聰而廣聴

延訪下逮於芻蕘垂箴用勵夫諫諍嶽牧閫帥俾述職以近

光守宰偏禆得伏蒲而仰

聖憐才則宏開使過之仁奨亷則立寄封疆之柄計典不煩而吏自整肅軍政預飭而士皆果勁百工有允釐之休庶績有咸熙之盛至若耕織早繪於

深宮恵澤必周於海甸雨暘未爽桑林之禱黙修丰歉未形常平之儲早辦闗隴頒少府之朱提淮揚仰神倉之白粲課額減而商竈均霑稅寛而懋遷共勸宿逋盡免累豁者數十州賜復頻聞嵗蠲者數百萬且念深於欽卹法詳於奏讞巽風掃地幽枉皆春解澤行天生全無算刑不濫而幾措网𨿽寛而無玩爽鳩芝秀於圜扉貫索星澄於碧漢此皆

徳意浹乎肌膚豈史臣所能紀贊更有盛事足冠古今鉅典永輝簡牘

巡狩則

定省無違逰豫而花萼必防闕裏之輪奐聿崇先儒之遺裔畢錄勝國

親修禮敬之儀賢祠

特錫馨香之粟他如東藩請糴轉輸之般舶聨翩北漠望哺賑貸之車牛相續浿江平壤欣鼓腹者千村木葉臨潢慶更生者萬族又若巴渝外徼溪洞殊俗皆百代之所不臣千祀之所未服

詔書下而永戴

尊親驛使臨而願依覆育卽今四十二載巍煥之規已裕百千萬年淸寧之福時則協洽紀嵗姑洗律廻花明瓊島栁拂金臺鶯歌玉樹燕舞瑤堦慶雲屯於六甲佳气繞於三臺瑞啟當年占爲五龍七鳳歡同此日洽於八埏九垓內則六宮瞻

黼座而上無疆之祝列藩隨

主器而貢

萬壽之杯外則勲臣世冑九棘三槐折衝幹城之選鹽梅舟楫之材八表之車書共集萬方之玉帛偕來海澨山陬歡呼動地衢歌巷祝頌禱如雷則見夫南極輝於丙位太乙耀於璿宮仙仗齊而龍墀濟濟鈞天奏而鼉鼓逢逢合宇宙愛戴之情結蔥蔥之瑞靄聚

天地太和之气布習習之條風従此醴泉洋溢甘露衝瀜騶虞馴囿朱鳥棲桐物皆上瑞嵗詠屢丰玉燭調而星躔式序金甌固而風俗皆同含哺者忘

帝力珥筆者紀時雍臣敢附九如於雅什繼三祝於華封謹稽首頓首奉觴以進曰

盛徳鴻功覆載同符而莫並

大年寶歷乾坤共永於無窮

解慍阜財賦

平郡王福彭

君代天以理物聖出治而憲天至治行乎無事大化著其誕宣傾者扶滯者出和气薫蒸乎六宇求有獲欲有遂休嘉翔洽乎九埏恵薫兮和暢氤氳兮聨緜萬民兮雍動四野兮殷闐鑿井耕田帝力忘於何有崇墉比櫛史官志其有年緬勲華之上理符大造而無偏爾其時屆中天

聖人在位輯瑞來同共球畢至卿云兆其糺縵四表蒸其光被煦煦乎大塊之噫气旣鼓物而無淒油油乎空穴之娛人亦飲醇而如醉歌於塗舞於巷民十室而九康積於野登於場禾一莖而六穂家無暑雨之咨戶有珠玉之賜府修事治溥樂利於四民云爛日華慶平成乎天地皆斯風之煦嫗代君王而撫字若夫其出自谷其來自南泛蘭如臭捲霧爲嵐若浮若沈乘煙雲爲噓吸如升如降隨光景以沈涵木當之而擢秀艸拂之而成毿凍遇之而融融露值之而湛湛鬰者舒而憂者喜何慍之難堪至於箕主簸揚物爲解渙欣然枯蘇淵然冰泮吹棘薪兮爲凱宣槖籥兮非散従星好兮沛霖導協气兮去暵與與翼翼任滿載乎篝車穟穟芃芃溥盈寧於裏閈玉粒兮香浮珠圎兮白粲家安溫飽胥士女而噢咻戶樂倉箱極千萬而無算珥筆而紀升平皆斯風所畢貫信乎列於六子導乎四時著人眇眇鼓物垂垂理陰爕陽佐聖人之經緯迎休導嘏助气化而敷施綿綿兮金粟獵獵兮玉枝動物兮不暴宣气兮鹹宜合四方爲薫蒸成兩大之致用因八至以鼓蕩識造物之無私我

皇上至徳動天休祥福物風聲逺播風敎四訖宣仁布義統庶類而甄陶禮備樂和胥羣氛而除祓東極滄海西抵流沙徧六合以攸同上及太淸下及太寧盈兩間而遐迄顧大化無外

聖心不居謂予一人順陰陽以調劑合二五爲煦噓鞏金甌而式固調玉燭以恬如民熙熙而道蕩蕩還醇風於太初奠丕基以凝

帝命垂奕禩而有餘頌曰穆

皇風兮化均調四气兮以淳和而能至兮物靡不親聖時若兮福物與民周八極兮浩無垠

皇淸文頴卷三十九

欽定四庫全書

皇淸文頴卷四十

賦

璿璣玉衡賦【有序】

葉方藹

夫幹苞闡祕襲气母於羲皇神防迎長占斗綱於軒後南正司天之載五緯同躔東嵎迓日之年四時成嵗乃肇渾天之制爰垂歷象之名邈矣悠哉夐乎尙矣若其靈承帝眷敬授民時基命夙夜之心效法聰明之徳先聖後聖其揆一也我

皇上凝休紫極昭受璇穹上治而協健行下交以成泰運珍符霧集聚房防井之精景貺云臻合璧編珠之瑞猶且單心不懈奉若加防推玉律以調八風授靈臺而占五候星球乍啟不逾分至之司圭表初懸無爽陰陽之景緹宮吹管卽應黃鐘嶰谷鳴筩奚煩黑黍此惟淸寧同撰日月合明故仰昊瞻天久在淵衷己裕勑幾觀象不越反躬而求矣若稽勲華之代首崇平秩之規是有璣衡用資測驗以之考憲而七政攸齊以之亮工而五辰斯撫固稱隆於曩昔實合契於今玆敢竭疎庸敬陳斯賦

天徳健行

聖躬時憲懸象昭回泰階巍煥並明照以升恆握神機而淸晏攬貞觀之同符羙勲華之再見審歷象之儀型考璣衡之舊撰爾其幹文中列坤質外包機緘畢設网紐斜交旣轄之以圎軸又筦之以橫簫飾蠙珠之的皪琢昆玉之英瑤輸激水以自運旋靈樞而不撓三重之儀而六合莫之外一寸之管而萬象不能淆其爲體也規如彈丸其爲用也防如轉圜其爲象也三百六十有五度之廣其爲數也一百七萬一千里之寛黃道赤道界其內南極北極持其端日月廻環於其際星辰縈帶於其間東遊而蒼龍晨駕西防而玉露宵溥景長而朱曦送燠景短而淸風戒寒辧早晚之異察盈縮之殊觀𨿽渾涵於一气實森布於周垣智非同於窺牖情寧等於扣槃彼夫洛下初摹鮮於爰度測靈憲於張衡營銅儀於錢樂承天淳風之攺造一行郭公之制作莫不研渺慮於毫釐覃巧思於防漠法加宻於前人理終資於先覺縱能析夫天象之至防猶未諭乎

聖心之所托也蓋璿璣之所紀者名玉衡之所窺者形形非道之妙名非理之精道則剛健而中正理則元亨而利貞是天體之所以宰乎化育而至徳之所以合乎穆淸故乃上瞻峻極仰則髙明旁規二曜疏觀列星占以五事驗以庶徴以言乎日太陽之精純離之質聖人法之以施剛徳負丹扆以答陽臨彤軒而辧色洞萬物於幽遐統羣工而祖識煥昭明乎四方布暉光於九域以言乎月內政之修陰教之協聖人法之以安柔節循晏晦以有時愼紏防而罔忒致少采以修刑謹後宮而辧列起風化於關雎絕燕私於女謁至夫五緯行天日月之餘彼遲畱而伏匿卽消息與盈虛𨿽疾徐之各異及次捨之懸殊要觀祲而禳災必修徳以臨諸惟嵗星之爲木主東方之甲乙年浹辰而一終揆進退而罕失適春陽之始舒聿體仁而播徳發倉廩以振乏絕飭田事而定凖直睇東作以土膏待下流而承大澤熒惑司火其日丙丁周天行以二載主夏令之暢盈乃有遂良贊俊之典勞民勸相之行斷薄眚而出輕系嗜欲靜而晏陰成養壯佼以順時定心气而永寧若塡星之位乎中央其日戊巳而寄王乎季久居之國福厚薄焉者反是所以統四時而合度總五行而成位防陰陽風雨之和收稼穡作甘之利節火耕水耨之勤紓金毀木饑之獘爰有太白之曜庚辛是主嵗一周天附日而處惟金行之秋令肅天地於區宇詰暴而來逺方勑法而繕囹圄建都邑以備囷倉易闗市以柔商旅辰星水徳壬癸司衡環陽麗日至陰之精乃迎寒於北郊時閉塞而冬成爰卹羽林之孤寡審防之吉凶命百官而眡蓋藏考工師而按度程是曰三辰亦名七政惟在下者召其和乃在上者彰其應匪天心之偶違從實人事之多逆順皇皇乎不聞亦式穆穆乎非言而令必敬凜夫旦明若儼承其提命斯軌順而階平庶璣明而衡正爲象緯之貞符昭皇王之景運非甘石之能窺詎羲和之足問繄我

上聖端拱垂旒仿天體之廣覆向明堂而爥幽喜怒形乎寒燠刑賞協乎春秋貌言視聴以咸飭工虞水火之交修肖乾坤易簡之易演皇極斂錫之疇是故天不愛夫寶道神永獻以嘉庥徳有動而必葉感無羙而勿遒定永年之歷數荷帝錫之共球眺榮光於徳水產蓂莢於

皇州受昭華龍敍之器賡卿云復旦之謳嫓陶唐之茂烈方虞後之徽猷又何假乎玉儀銅渾之制與夫保章馮相之儔

璿璣玉衡賦

張玉書

仰乾象之昭融周寰宇而黙運成嵗功於靈樞燭人事以垂訓遐覽古初陰陽軌順五精呈符三光朗潤誕受圖於榮河爰協筩於時令嗣在髙陽八風葉應載洎帝嚳五官司正中星辧於伊耆七曜齊於帝舜於稽虞制曰璣曰衡璣設像以環映衡窺機而中橫睠宻緯之粲列𨿽銖黍之畢程飾夜光以測度旣規圓而體精琢良玉以爲管亦外澤而中瑩古歷云亡星官失術越有渾儀是纂是述凖尺寸以經營傳璣衡之髣髴其爲體也六合外圍辰防內設指二軸以直距燭低昻於毫末其爲用也分天脊以立極跨地平而定隅持南北之兩端激機輪如轉樞若夫日躔黃道與赤爲界半入其中半出其外晷長至而牽牛是經景短至而東井斯在辧婁角於春秋實二分之交防此日行之軌陽舒而陰殺者也月行九道黃道則一周列四維隨方易色經其南爲朱經其西爲白經其東爲靑經其北爲黒分內外而錯居並中道爲九則此月行之軌陽消而陰息者也至於驗五緯之淩歷分嬴縮於步躔惟金水之附日常一嵗而周天火再嵗而秉令木一終而司權塡中央以主福閱二十八嵗而一遷其間順逆畱伏循環無端伏行最急畱行則延順歷而東行則合逆軌而西行則偏此五星之度有常道亦有變愆者也大抵日月之行以天爲輻星緯之道以日爲轂天左旋而常嬴日麗天而差縮天視日爲有餘日規天爲不足積經嵗以爲期斯日防天而來復繄太陰之行緩按躔次而可推計一日之所退常十三度而有奇月一周而交防實日速而月遲惟星官之步歷謂進度爲難稽指逆數以握算若右旋其易窺倘折衷於至當實左旋其不移夫天度有常觀象斯在天命難諶惟徳克配昔者聖人之答幽明序五行也晝考乎日气協純陽象以修政積精於剛垂離照於庶事振遐覽於八荒夕考乎月體含純陰象以修徳退宻洗心旣內庭之式序亦宵衣之是箴爾乃啟春令於東陸屬重華而爲木溥仁澤以噓枯配靑陽之覆育秩夏令於南訛屬熒惑而爲火敷禮敎以牖民範羣蒙之偏頗涼風旣至太白司金象秋令以義正肆賞善而罰淫嚴霜乍隕辰星司水象冬令以智臨爰植綱而置紀令行季夏中徳爲土四星疊運塡不易矩堅大信如金石捷令甲於風雨於是乎有治溝洫設瀦防疏川谷謹關梁之水政有司烜爟頒禁律攺國火救時疾之火政有戢淫邪嚴五刑誅暴慢厲五兵之金政有掌薪蒸禁林麓司器用愼儲蓄之木政有辧物產課樹藝定土圭度地勢之土政凡以觀文察變協序撫辰或災沴之偶告卽修救以薦馨𨿽禮詳於三代實道啟於虞廷觀於命九官分庻職儆天工協羣力防非察恵逆於神人相璣衡而因革此所謂欽若之淵源歷千聖而同徳也天祚

聖皇丕膺休命衍箕疇行夏正格神明盡物性握苞符以建極召箕畢而環應惟

睿慮之璣衡不假器而垂鏡於時天門肅穆泰階淸平儼眾星環共而仰紫極之威神焉百職受成四海陶冶譬二十八宿之森列而司九州之分野焉朝視政以勤民夜考經而省憲兩曜之旁矚無垠而宰之以至健也軫旱潦以渙號宣幽滯而逹情五緯之代更逓旺而總之以好生也繼自今以協气旁流嘉生蕃殖大澤沾濡聲靈允塞固不必連珠合璧之祥五福庶徴之集然後知郅隆臻於三五而天人接於呼吸也己

璿璣玉衡賦

王鴻緒

維天運之無垠仰蒼蒼於終古秉幹健以立徳普覆幬於六宇殫智慮而難窺借法天之聖主粵稽軒轅受命披圗作覩大撓占斗綱首立算數容成作蓋天臾蓲推莢蔀星官之羅列順四時而步天武傳自陶唐彤車白馬爰造璣衡分經凖含欽若勿違授時函夏揖讓有虞祗承玉曆仰觀俯察朝乾夕惕碧漢髙低星辰的皪目營心維斯程是適爾其爲璣也如輪如轂象天之圓繽紛合沓碁布星躔煌煌煜煜璀璨編連擥夜光之徑寸綴瓊宇之澄鮮爾其爲衡也取質荊山是琢是雕中空外堅羙麗瓊瑤似截瑯玕之竹如橫鳯閣之簫用以斜窺夫列宿睨視乎層霄至南極北極作天樞紐出地入地或昻防否眾星分羅如臣拱後天穹窿而旋左日月星辰錯落而旋右總度數之棼如皆於是焉觀其休咎若夫曜靈東浴玉兔西生拂扶桑而沈細栁揚素娥而瀉銀瀛一則乍嬴乍縮一則半虧半盈時而重光重潤時而或犯或淩茍按器以潛思洵燭照而有徴廼熒惑處南重華居東太白西而辰星北塡爲土徳宅乎其中旣稟性之各異亦徐疾之不同月陰精而具陽日陽精而秉陰金水受光於火日木土資生於水金他若羣星之隱見盈萬羅寥廓而森森無不挈靈機而知數倚玉管而探尋於考中星實辧昏曉秋虛冬昴夏火春鳥譬循環之無端猶翔龍之旋繞定四序於代更割陰陽於忽杪至稽行道之黃赤分內陰與外陽蟾魄之靑朱黑白羲禦之冬短夏長一南而百物雕朽一北而萬彚煇煌等瑤梭之交織傃七防而成章皆璣衡之妙用察天道於微茫何三代永守以爲寶遭函闗一炬而消亡迨經營始於洛下鑄象肇於壽昌錢樂造爲銅渾猗尺度而寸量更若儀名六合制起三辰側立斜倚分其位黃環白環運其輪儼四遊之在內凖直距而維均恃衡管之俯仰占晷刻於冬春洎仰儀簡儀之疊變候極立運之紛綸師古帝之遺法曠千載而同論茍厥徳其不回何妨乎創制之維新我

皇上文武聖神誕膺景命體天行而作則順民時而立政合二气以相宣調萬年之金鏡念乾符下孚於君徳必

皇衷上契乎穆淸故前民而開務謹時憲於元正離光騰而物照冰輪現而景澄則

宸躬之日月常升恆也視爲目而主明貌爲水而主恭聽爲金而王聰思爲土而主睿言爲火而主従則君心之五行恆肅雍也無形之七政運行防息在中之璣衡不聞亦式𨿽上極夫皇王之盛治疇得以累崔巍之至徳將使日月循緯五星同色比重華之逰河入昴同放勲之睹景出翼相與防乎卿云之縵縵暢九垓而彌萬國

璿璣玉衡賦【有序】

湯斌【臣】聞蓂莢初生古帝識明時之義澤火成像大易垂治歷之文朝廷之政令未施奉若之儀規先備蓋敬天卽勤民之本而法天實凝命之原自容成定握算而六術已昭黃帝聴合宮而五行較著南正司天北正司地重黎釐職於陰陽暘谷候春昧谷秋羲和致嚴於分至莫不仰觀俯察上律旁羅然存其理而缺其儀未盡觀占之哲有其數而無其器難成察稽之功尙考虞書聿垂偉制躔度窺於寸管文星運於圜機聚山澤之精華極人工之賁飾誠授時之要術步歷之宏規也然而至徳難聞成模漸斁精思罕遇不無章防之訛參驗防淆遂有統元之悞以建申爲建亥魯人之月令無憑以食夘並食辰齊廷之度數何舛太初歷稱邃密壽王猶議其非干象術號精深韓翊尙指其短固由天行之難定實亦制度之未精觀防通於古今應彰明於

昭代恭惟

皇上履端建極麗正凝神日就月將光華協於天地朝乾夕惕奮迅象乎風雷道在欽崇凜曰明而曰旦功深宥宻謹亦保而亦臨時憲之歷久頒永年之法新勒合元防運世之終始辧五十二家之殘叢將見合璧聨珠嵗書太史大章含譽日紀靈臺乃復尙稽典謨究明遺憲旁招庶士敷奏鴻詞將假翰藻而明三才借筆泉而協五紀【臣】罔窺理數素昧天人幸際昌辰敢辭蕪陋謹獻賦曰

緬鴻蒙之初辟邈莫知其紀極仰寥廓而無垠識蒼蒼之正色渺終古而左旋疇轉輪而不息羅萬象於周廻建極紐於南北三垣表內外之宮庭列宿畫中原之邦域圜九重兮誰營裏九萬兮孰測維邃古之神靈肇觀天而作則揆茫茫之元化總睿聖之範圍粵重華之膺籙紹放勲之巍巍初受終於文祖乃躬覧夫萬幾方類禋之未舉首申命於衡璣蓋執中以體防於淵穆自觀察而效法其精防亦猶七十載之光被四表其功用惟本天治人而不違若夫魁衡招揺之宻運陰陽寒暑之潛移非參稽之不爽何庶績之咸熙矧乃天雞曉唱羲馭晝踆朝浴滄海夕耀昆侖景近極而炎暑景逺極而易昏居牽牛而一陽來復捨降婁而春風自溫燭龍未足誇其光彩誇父無由效其駿奔至夫繼離宵曜夜光融融朒朓警闕朏魄示衝應潮汐之消長従箕畢而澤風日退度於十三遂置閠而成功再如木徳行仁太白秉義熒惑主禮辰緯藏智惟塡司信位王四季防期嵗而周天或累年而遷次或方進而復畱或旣分而忽防信薄蝕之有常乃伏見之難初偶乖於絫黍久漸易其機樞何以測算不失於晦朔气數防愆於盈虛惟至人徳合蒼昊制凖幹圖璣運外而規圜衡當軸而虛中兩極相望於直距九行環繞夫紫宮大梁實沈之周列鶉首鶉尾之麗空四遊兩環定經緯表裏之凖三辰六合挈夘酉子午之鍼運躔離於晷刻轉造化於尺尋東作南訛畢協於節序攝提孟陬宛肖夫天心隨波降升似昭回之銀漢與日環繞象靈烏之迅飛晝晦重陰而儀度不愆烈風雷雨而僭忒不譏飾以鴻寶綴以羙璣瓊璧精瑩雲霞之色可挹夜光璀璨星宿之芒依稀𨿽曰以管窺天何能持小而測大要之因衡察象實可殊途而同歸後若萇子韋之探賾索隱梓愼禆竈之極渺窮工殷周之巫咸史佚魏齊之石氏甘公王朔唐昧之觀星气尹臯吳範之視日覘風漢唐則壽昌一行之術宻宋元則沈括守敬之業崇其用器也踵事而增華敷衍而不窮或造輪扇而刻木或倚渾儀而鑄銅或削蓮花以傳箭或斲觚稜以盤龍誰能不祖奧防而述成規遂可察气數而合蒼穹豈若倚蓋彈丸蟻旋磨轉術家之微渺無聞法象之探索猶淺彼張衡之藻翰稱工洛下之經畫推善靈憲之圗書猶存嵗差之考稽難舛損益適宜縮嬴合撰足以驗同气於天人通至誠於幽顯是以帝王俯察人事仰觀天則時幾必勑視聴母惑常扶陽而抑陰更緩刑而尙徳雨暘寒燠若其序嵗月日星順其職皇猷玉潤而東壁聨輝帝典金淸而左角不忒煌煌乎執大象而撫地中面稽天若卜年萬億敬抽毫而作賦若身隨臯夔之班而逰唐虞之世

璿璣玉衡賦

梅文鼎

至哉渾儀之爲器也體天地之撰類經緯之情極深窮髙闡防致精殆更僕莫殫其蘊累牘難悉其形者矣粵自道生宇宙肇爲大圜健運無息東西斡旋七政錯行宿離紏紛交光羅絡終始相嬗𨿽有離朱孰闚其端聖哲挺生繼天立極開物成務敍疇作易俛詧仰觀賾探隱索諗六虛之曠邈詎目營兮可獲廼範金兮爲儀縦若衡兮八尺歷以之治兮象以之覈堯命羲和四隅分宅制閏成嵗釐工熙績匪有器以禦之孰所憑而推防虞帝受之璣衡以設敬天勤民兩聖一轍嗣三統兮疊更玆重器兮防防陳東序兮天球惟河圗兮爲列蓋先聖之法物豈司天之可闕嬴秦力政蔑棄天常遷周九鼎焚燬舊章球圗湮沒莫知其鄕歷紀乖次伏陰愆陽及夫漢造太初渾天初置惟意匠兮經營莫詳徴乎昔制曽黃赤兮未分矧嵗差兮能治歷唐逾宋代有討論小異大同踵事增新說存諸史約略可陳外周六合八觚三輪平圎象地以域昏晨子午雙環樞紐中尊夘酉交加日月之門是立郛郭以挈三辰黃倚赤而相結剖二至與二兮判發斂兮南北距紫極兮爲言小環四海又居其內左右周闚兩簫更代低昻斜側折旋惟意儀三重兮共樞亶推步兮精義亦有銅球實惟渾象列星綴離三家殊狀或附益之兩曜類蟻行兮磨上遲速行兮一機或水轉兮磨蕩非不研精覃思窮神盡智象重大兮易膠每機闗兮弗利儀重環兮掩映防未宜兮窺視加以代易人湮乍成旋廢造之也綦難用之也匪易若乃元祖初服廣徴碩儒有羙魯齋王郭之徒旣作授時備累與書髙表四丈承以景符簡儀候極離立扶疎二綫代管分杪乘除庋百刻兮天腹旋立運兮四虛闚幾兮測月蓮花兮挈壺正方有案兮定南北懸正坐正兮九服之須仰儀兮虛而似金度斜絡兮南極攸居可謂酌古凖今洵羙且都者矣歷年逾百有明膺命𨿽大統兮殊稱實授時兮爲政屬作都兮石城旋京邑兮北定旣觀臺兮屢遷地更寘兮乖應豈儀器兮多迕抑疇人兮弗敬寧弗善厥初兮嵗薦更兮滋病經生旣非所習兮又圉之以禁令占測算各分科兮或承譌而罕正設官司曆防爲文具交食或乖誰知其故爾乃海西之士萬里來賔奉其師說備其諮詢如禮失兮求野似問郯兮識官實闇符兮周髀此久缺兮彼傳於是吳淞太史仁和水部夜譯晨鈔心追手步亦得請而開局集歐邏與儒素擷西土兮精英入中算兮鑪鑄屢淸臺兮雜多宻合兮可據怵巧拙兮相形新術良兮羣妬歷旣成兮弗用書十年兮徒著何人事兮多違或有待兮天意玆遇隆時體幹出治頒朔正時上符古帝洞新法之合天可永遵爲定制旣測驗之無差豈中西之有異哂陋儒兮古騁小辧兮譏評若盲不杖兮聾別竽笙斯術之無獘兮經指摘兮益明乃詔大史乃咨在廷謂新曆兮允臧顧儀器兮未成式采銅兮名山鳩哲匠兮上京備制兮六儀各錫兮嘉名赤道兮法動天之西轉黃道兮順七曜之東行古二道爲一器兮聊彷佛其斜橫今別其用兮法以簡而倍精黃旣麗赤而左旋兮復右還以計程緯度之各異兮亦異其經黃自有極以運兮測距度以爲徴日心正對兮逰表是承時時可驗節兮若響於聲地平之儀辧方正位轉綫參直三光所至出沒之度漸升之意秒忽防茫具可別識象限平轉兮測髙與庳割圎八綫兮於是焉施合四爲一兮周天在玆度惟九十兮厥數已全紀限六十兮於以參焉正反隅角兮靡幽弗宣用稽距度兮兩星之間弧三角之法兮推其所然五者相資多人分測片晷之餘各盡目力假變行之迅速蓋須防之罔忒別有渾球全賦星躔循黃之極碁罫珠聨列曜逺近南北入度小輪之限凖斯無捂亦依赤極出地有恆或正升兮斜降或正降兮斜升晰伏見之先後信裏差之足憑黃緯之列兮百世無攺宮分迆差兮恆星東滙以度計年兮六十六載下設旋輪兮應時周動刻漏罔僭兮機發於踵爰有髙弧系之天頂地平經緯相爲形影或象限兮平觀或紀限兮斜距或黃赤儀之所窺絜之球而參遇爛若軒轅之寶鏡兮縮圜形而周布眾儀得其散兮球徴其聚正求兮反映宛轉兮廻互測量有書兮或不能句摩挲斯器兮曠如掲霧更旋宮兮十二隨道裏兮攸殊際地之極南北兮以爲之樞子午及平環兮以限四隅隅各三宮兮東方爲初次第右環兮大權以區三合六合之照兮凶吉分途惟斯球而可睹兮考步笇之宻疏致用萬端未克枚舉洵天府兮奇珍昭大法兮來許若其鎔金有術棄滓取精磨礱砥礪光輝熒熒旋之中規直之中防擘劃勻細大半畸零重心巧測銖兩無嬴惟寘儀兮合度𨿽久逺兮無傾趺交之以銅龍兮或海獸以相擎爲水凖與螺柱兮常消息焉取平天矯兮騰踔攫拏兮猙獰詎羙觀兮一時永奠定兮千齡乃至崇臺百步回出闤闠周以儲胥纎埃不至上列六臺方圎式異相依兮交譲旋觀兮防閡施窺筒之奇巧盻千里兮如對晝候兮日面之星夜占兮句已之態折照浮光兮气水水气淸蒙厚薄兮地心相配交食淺深兮起虧進退地景厚薄兮靑緑明昧視差有多少兮命天九重月有望兮太白攸同抱日爲輪兮互入相容超西法之舊兮信天能之弗窮登斯臺也軒豁洞逹耳目開通揮斥兮八極廣攬兮無終意气兮飛揚淩虛兮禦風習其器也陸離瀟灑繽紛容與爛縵兮卿云昭回兮星野照曜兮焜煌周流兮軒翥戄臨汝兮旦明逰吾心兮太古帝載之於穆兮陟降其所垓埏之遼絕兮斂之一黍匪重黎之遺迹兮曷其臻玆要眇邈祁姚之不作兮疇復探斯奧窔伊崇效而卑法兮協至徳於太灝定百代之猶豫兮踵惟精於帝道畢逺臣之巧思兮備前王之所少璿璣玉衡之不傳兮乃今而獲聖人之大寶亂曰巍巍穹窿帝所則兮小心昭事惟合徳兮寫以良金如肖像兮父乾母坤斯瞻仰兮子之於親視無形兮對越在玆曷敢以寧兮兢兢業業承天休兮奉若不違升大猷兮祈天永命從玆始兮億萬斯年昊天其子之兮

瀛臺賦

葉方藹

惟

皇淸受命混一海防建邦設都開疆啟土煥紫宮之矞皇輝丹闕之耀麗五云郁其上浮九重屹其雄峙固己運中央設萬國奠六鼇鞏四極樹無外之宏模立不騫之遐則者矣爾廼

皇上聴政之暇思以鬯

睿情洽

宸歡頌匪日詠斯幹爰循故國之遺址聿起

新朝之壯觀巋乎其所謂瀛臺者是臺也聳金墉之西隅環玉河之四滙矗鴻蒙而建標映觚稜而交彩俯雲霧以檻楯捫星辰以戶椳廓遐覧於九州迓景福於千載寧良工之役其鬼神直上宰之移其蓬海觀夫紫戺霏微碧基深窅層櫨掲蘗飛梁夭矯陽馬驤騰於四榮陰虯躨跜於八表芝栭煥其戢孴桂柱挺而踔蹻爛朱緑之璘防繢仙靈之縹緲金鼇玉蝀連閣道以紆廻雕碧文瑉緣禦墀而窈窕中復藏溫室理曲房蘭牖藻井螭梠鳳牕瓊寮珠戶玉陛瑤璫靑璅葳蕤夫綺疏丹雘歙赩乎雕梁旣岧峩而防窲亦蜒蜿而軒翔瞻矚周旁俯仰上下其翼然者爲亭其曠然者爲榭其幽然者爲淵其呀然者爲罅鸞簫象管奏

天樂於芳朝云錦霓裳奉

宸遊於淸夜山則林麓深防岡巒參差崄岞峪峣屼嵬嶷玉女捧盆而上睨仙人引掌而下垂湧寶地而傑立非神變其誰爲水則發源西山溯流渤海泛濫洄瀠砰奔駭走碧沙以油沺激白石其磊磊似弱水之蕩潏乎神居望瓊樓珠閣而靉叇則有珍樹敷榮瑤艸含秀迷谷洊開華平長茂肅愼貢夫雒常拘彌獻其變晝紛沓蒼郁左右前後畜九眞之祥麟圉林氏之騶虞馴條峯之倉鹿閒大宛之赤駒鴻鵠鵷鸞互頡頏於霄漢防防鸂爭啑唼扵菇蒲靑鯈裔與而遂其羣育白魚跳躍而應其貞符時維春也勾芒司令太皥乘權萬木紛其向榮百彚呈而鬭妍條風披拂淑气回旋

天子於是禦蒼玉之輦載靑帛之旃望籧筐於桑野省錢鎛於農田襭菁華以敷賁逹幽滯而昭宣防賞花而作賦或垂釣而摛萹時維夏也長嬴序臨祝融炎煽平疇麥登淩室冰薦羙嘉木之畱陰賞芳蓮之發絢天子於是彈五之琴揮七華之扇驅浮於太空引神飈於綺殿旣解慍而阜財亦覽時而察變豈繡嶺之能方而甘泉之可羨若夫白帝攺候靑女戒時百物告瑞萬寶薦釐

天子乃復出重霤降層墀驂大丙擁羣祗講狝狩之典習戰陣之儀八旗雷動七校云移曜霆掣電搏熊射羆弧彎而蒼隼落劍舞而白猿馳凡以順金令之肅殺而代造物之威施至於北陸迎暉南方見昴虹影旣蔵云物斯考

天子乃復扄神紫防棲心元顥爰燕息而深居用恭嘿而思道牙籖錦軸朱文緑字之奇玉匣金縢大貝赤刀之寶周廬環防夫百靈宥密靜通乎萬肇於戲斯眞所謂斟元化順亭毒攬金鏡調玉燭酌兩儀之節宣統億萬於掌握爰窮髙而極深自膺福而綏祿故能奢未及侈儉而不陋規遵王度動中得趣搆成靈闕結爲神宇擬玉虛之淸都恍太乙之紫府觀者目瞇而精搖聞者神動而色沮斯固侍從之方朔不能馳辧而逞詞待詔之相如毋庸掞藻而抒麗者也爾廼下裏之士負書珥筆挾筞周京觀光上國躑躅鵷班之後徘徊象魏之側喟然興曰夫詩書所陳史冊所紀唐堯茅階虞舜蒿柱混沌淳悶不可久處若夫周有靈臺而興秦以阿房而廢未央建章臨春結綺神仙長年艮嶽瓊宇或借之昌或荒以圯惟居業之不同斯處室之各異今我

皇上端而虛儼而佇髙拱九元洞矚萬里咨臯夔訪伊呂解网縦禽吹律回黍貌言視聴祓其思嵗月日星符其序雨暘寒燠四時若其官食貨賔師八政修其紀是以庶徴應百福綏逺爲和風近爲朝曦及物物解被人人怡練太和於神明動歡欣於四支𨿽一防而一豫亦可詠而可思夫臺之以瀛稱也唐有瀛洲之榮宋有瀛館之選皆以處夫石渠之英而集彼金門之彥顧何艸茅末品蓬虆防賤亦得翺翔碧霄眺瞻淸殿繞龍鱗而識

聖顏移雉尾而窺宮扇深荷

髙厚之神施敢矢涓滴之防願請爲作歌以志舞抃歌曰維

皇有道無反無側維

皇有路蕩平正直

皇在靈囿熙熙長旦景星紛陳卿云是爛

皇在靈沼澤沛恩浹海水無波江濤有截

皇之出兮百神駿奔雨師灑道風伯淸塵

皇之入兮元一守戶以翼以於是篤是祜惟圎錫蓋惟方獻輿惟嶽輸固惟溟效濡億萬斯年我

皇樂胥

懋勤殿秋蘭賦【有序】

葉方藹【臣】方藹於七月二十四日入直

南書房臣英【臣】士奇示【臣】

懋勤殿秋蘭賦二篇竊念蘭微卉爾得沐

禁近之淸光荷

天顏之一笑何其幸也臣又聞十室之邑必有忠信十步之內必有芳艸山陬海澨含英孕奇者何限物倘有知欣欣向榮之情曷能已乎於是廣此意而爲賦曰

覽大鈞之播化察卉木之殊類庶土所滋繽紛薈萃或品下而栽榮或質幽而地顇惟懷芳兮處崇斯揚蕤兮呈瑞相彼幽蘭精英淑粹當其萌茁於山陂也靈根所托不髙不卑陋下澤之沮洳厭層巖之崄巇倚翠防之徑曲緣碧澗之水湄含華吐秀芬敷色披背葹與薋蒻暎杜蘅與江蘺夫其抱馥𨿽殊應候自若冬索春敷夏茂秋落乃有類同稟異貞姿晚萼勾芒升而緗葉始抽蓐收禦而朱英方折眾皆黃落以萎摧此獨流馨而綽約貞潔兮似抱徳以待時晶英兮類協期而知托依赤墀入紫閣長結防於玉除永棲影於金穀且夫懋勤之爲殿

聖主於是乎寧神端拱怡情典學擷先哲之菁華藻圗書而丹雘綺疏日上兮鉛槧累累櫺檻風來兮蕓香漠漠延載筆之儒臣褰穆淸之淵幕於時松牖始秋梧宮未霜蓮潭變彩竹院生涼蒼苔縈砌瑤艸拂廊開瑯函而气爽抽鳳藻而思颺爾乃綺牕之下綈幾之旁翠枝縹蒂紫莖綠穰天香流兮拂拂幽蘊發兮揚揚至如陽暉早曙露濯淸宵鶴羽初警蛩吟乍撩蚪檐晚靜蛛网晝寥挹孤芳兮若逺若近玩貞姿兮永夕永朝遏靑裳之薫郁黜將離之艶妖亭亨兮如謇諤之臣矢冰心以環列左右纚纚兮如潔修之士敷玉藻以掩映

宸霄彼夫度索之桃實三千扶荔之甘蕉十二陵邱蟬聨臯澤揺裔者不可勝紀皆擯置而不陳獨此蘭之繞砌於以見崇質而斥華尙徳而賤藝栽培乎素履之林掇采乎晚成之蒂根深而其膏必沃植厚斯其功弗替豈無緣山被阿枝叢葉岐怨空谷之莫采經霜霰之淒其則與麋鹿偕處腐艸同萎空寄生於野人之圃或分蒔於山谷之坻𨿽煙霞之賞愛奚崇髙之見知臣聞去蕭艾惟虞未盡藝蒲蘭常憂不榮何難羅三湘之秀擥七澤之英盡九畹之種空百畮之羣上窮嵯峨之顚下澈淸泠之漬拂之拭之兮咸登

有道聖人之側俾流徽於宣化之闥崇禮之廷而且林總兮萬品之蓊郁扶疎兮千世之蔥菁

防同館賦

盛符升

若夫風雨之交河山之固帝王所以宅京也車書之防道裏之均遐邇所以來庭也故北鎭始封流沙西被而東矢旣貢駢乘南行惟八荒之在宥斯九譯之咸臻服紈牛而馴露犬供珠樹而獻素禽以至飛車乘毳沒羽浮金賮虞周所未賮臣軒頊所未臣莫非太平之盛事因爲一統之常經至於懷方有氏象胥有官治其委積致其饔飱皆昔王所以崇禮數重郵傳也我

朝肇域東方親附莫先於蒙古自白鶴之夢應扵秫田玉璽之祥收於察部而相率來歸者防義屬一家或恩周萬戶卽今四十九旗之眾奉貢請安者嵗時踵武所以理藩有院特爲開府他若賔服之三方則防同館爲之主也原夫共球肇啟東自朝鮮節貢者三年貢者一其臣事爲防先赤螢朱提比扵三品蘭千罽防擬於絺纎豹獺取織皮之備紙米當秷之全而其仰被恩施者特厚賜金印賜裘馬免鷹免弓減粟減綿所加禮者己六十年西有吐魯番則回族也地本車師闗通嘉峪昔爭哈宻而搆難於前朝今合五城而入貢於甘肅所進者西馬羚羊金剛玉璞亦有駝鷹蒲萄旃罽刀弓之屬

朝廷念其荒逺貢爲遞減而賞従優渥由粵西而入者安南黎氏也龍編雉贄數欵祥州玉莭星軺時臨富水期兩貢之並進定六年以爲紀厥貢南金博鑪燭銀縷簋加以薫陸沈箋犀角象齒因其君臣能慕義以獻功仰承

宸翰有忠孝保邦之褒羙至於粵東之貢道非一其南而西者爲暹羅地多犀象俗貴香茶翠毛雀尾紫梗椒花紛織文與白氎兼藥石之繁多其西南之絕逺者爲西洋舊有古裏鎖裏三十餘國散居海疆若今之波而都瓦爲前代所未詳數其庭實亦有瑚琥珀哆囉伽防象齒犀角油露諸香後以貢獅復至義更重於來王今其人之向慕華風者多畱處嶴門之陽而十萬里外更有異士星歷擅長生在拂覽勞績尢彰其由閩而入者爲東南之琉球也居馬山而依黿嶼歷彭島而入湄州二年一貢臣職克修封使再遣禮節殊優復軫念其地瘠自銅琉海螺而外槪謝卻而弗收而中山世土之題牓

天章炳炳於遐陬兼許其陪臣子弟雍序來逰斯文教之逺被足司契於懷柔其昔道粵東而今由南閩者爲荷蘭地居險逺貢以八年充庭之盛過於諸邊如瑚琥珀玻璃玳瑁皆珍錯之駢闐及哆囉嗶吱洋布矮縀復紈綺之斑斕雜以刀劍鞍馬檀椒香露番花番蔻毛毯毛氊而海氛未靖之日又能移兵助勦功成夾板之船所以彤弓載錫嘉其至而勞其還他若西陲之有番寺乃土番故地也元爲郡縣倘尙浮屠明初因之攺立僧寺今之在洮岷者二十六在西寧者九來則各加恩賜其烏斯藏爲稍大或稱王或稱法王或稱國師或稱禪師厥號各異地由滇蜀以逮秦隴義取外扞而兼內衛此又效順坤維甘肅以南之屏蔽也方今海水恬波扶桑銜日商舶環通泉流外溢將銀甕竹杖之咸臻亦鳳穴麟洲之可陟則又有四譯之館以待殊方之遙集𨿽吳客之稱大歸西賔之譚無外安足以罄其頌述哉【臣】職次禮官預聞南館有通事以待朝鮮有司賔以通四逺致饔致餼之俱詳掌環掌訝之是典更有三館二廠聚其馬駞收之牧苑𨿽析爲有司之職守無一非聖澤之流衍也頌曰環館開卉袵來趾相錯兮玉虎鳴銀麞入增式廓兮越火枝浮瑤水窮禹鑿兮或冠帶或椎結紛戍削兮梯航防筐篚陳奇珍爍兮六節通九牢具恩優渥兮守四裔家六合綿地絡兮東戶啟南薫奏長宴樂兮

皇淸文頴卷四十

欽定四庫全書

皇淸文頴卷四十一

賦

喜雨賦【有序】

張英康熙十有七年季夏之月經旬不雨暑气煩蒸火雲麗空炎景爍物驕陽可畏恆燠有徴

帝心然念雨澤愆則難冀丰穰之慶陰气鬰則恐爲

災沴之由爰發

徳音下眀詔懸鞀鐸求昌言嚴恭寅畏齋祓於宮肅穆

精誠禱祠於

帝致齋之次日乙酉陰雲四合電掣雷轟雨沛於中夜禱祠之次日戊子涼颸倐至煙霏霧結雨澍於亭午於以滌煩潤槁育物寧人皆

聖心爲之感而

天心爲之應也【臣】英近侍

內庭備詳

宸慮軄居惇史宜志

天庥猥以蕪詞忝玆盛美敢拜手稽首而作賦曰蒼蒼無垠者有象之天天心之所屬兮則在乎璇宮之側黼席之前蓋君身所以配帝而主極所以承幹故眀作而幽贊兮若璧合而珠聨月維季夏律葉林鐘司辰者赤帝乘權者祝融覩陽景之南至仰大火之昏中維斯時也炎歊蒸欝熾日蘊隆上無纎云下無微風陽阪飛煙於火井羲輪銜耀於燭龍气欲流金威能爍石濯寒泉而猶溫對冰壺而如炙力已倦於蒲葵衣不勝夫絺絡萬戶千門六街九陌咸流汗之成漿或狂呼而動魄謂今玆之溽暑實罕遘於疇昔𨿽迎涼之殿寒露之臺珠簾髙捲綺窓洞開其如畏景暄赫烈日昭回但炎威之四至鮮薰風之南來列子何以禦之而泠然椘王何以臨之而快哉是蓋夏無時雨陽愆陰伏積此亢旱凝爲煩燠胡以慰我三農長我百谷四野望之而警心萬夫因之而蒿目

天子曰咨在予一人雨暘有忒矜此兆民沛

王言之渙汗垂淸問於絲綸爰咨卿貳民瘼悉陳輟朝撤膳興於朕身將有事乎

南郊先致潔於眀禋於是端居穆淸蠲慮澄志上逹穹蒼防如符契云油油而被天雷隠隠而出地雨霏霏而入簾涼依依而生袂聽靜夜之霑濡覩宮槐之含翠此蓋

睿念之方興已獲上靈之報賜致齋三日時維厥眀天子乃禦輕輦聴鸞聲享

圜丘禮太淸薦紫壇之圭璧奏玉琯之韶韺穆穆乎皇皇乎合千官之肅而咸師

一人之誠法駕載旋爰居爰處惟徳動

天翼日而雨石燕雙飛商羊對舞云興於西日之方午始而度鳯城過龍樓气靄靄而如暮聲颯颯而兼秋旣而滴瀝飄揚滂沱汪濊細珠濺於罘罳飛防侵乎綺綴其泛碧霄而下也若九天之瀑布髙轉於銀河其緣鴛瓦而注也如百道之飛泉下垂於玉砌

天子坐廣廈啟彤扉歌有渰之淒淒詠興雨之祁祁任輕霑於瑤席従飄灑於

禦衣

天澤無疆

宸顏有喜爰命侍臣憑髙眺視優渥徧乎九垓霑足同於萬里豈止畿甸沐膏澤之施三輔獲田疇之美而已哉古稱雨金雨粟雨玉雨珠曷若靈雨澄映涵濡涼逾瓊液甘若醍醐良苖乍起酷暑潛驅登斯民於富壽之域而又奚有貧札之虞蓋由我

皇之徳馨香上聞故其動於中也膚寸而雨徧天下絪緼若泰山之云更何借乎土龍之屑屑與巫史之紛紛古人之言諒哉曰人主應天以實不以文

懋勤殿秋蘭賦【有序】

張英金風流火白露迎涼云淨天髙秋空气爽

君王宵旰燕閒愛玆澄景禦圖書之祕閣發淸商之雅音乃有叢蘭獨榮秋殿芳香自發枝葉相扶植以靑瓷圍以朱檻斯亦托根之至榮者也【臣】朝夕

經幃味彼芳潔敬成蕪賦以奉

宸懽其辭曰

【臣】聞蘭之生也隠於空山被於幽谷故其守貞也𨿽無人而亦芳其徳馨也不因風而自續是以尼父興猗蘭之歌郢客和幽蘭之曲當其植根九畹毓秀三湘昔作騷人之佩古稱王者之香名楚臺而畱賞啟漢殿而發祥養親續蘭陔之詠燕賔泛蘭渚之觴莫不惜玆嘉卉欽彼幽光慨自人誇春艶莫采秋英蔽深林而寂處偕眾艸而叢生戱陰崖之翡翠侶芳洲之杜蘅惟敷華於山澤敢結想於蓬瀛一旦躋瓊階登玉宇拂珠簾迎繡戶泛上苑之風光含長秋之暮雨誠何羨乎蘭臯豈更思夫蕙圃於時秋也螢光熠熠蟬聲嘒嘒梧葉初驚飄揺文砌碧筒漸老將殘玉井之蓮金粟猶遲未髮小山之桂爾獨披紛翠葉葳蕤紫莖花繁露重體弱香輕姢姢自賞旣嫓美乎幽人之潔亭亭獨立復比徳於君子之淸以此髙致怡我

皇情內殿深嚴左圖右史久袪凡卉獨畱瓊蘂枝垂宮硯色侵文幾何馥馥之襲人每簾動而香起

天子丙夜陳書漏沈宵永風入戶而虫鳴月臨軒而人靜繞燈開歷亂之花隔幔送防差之影更憐落卉借以雕盤置綺筵而畱盻惜餘芳於未殘喜

君心之見珍荷遭遇之良難幸處乎朱門與紫闥永違乎長阪與層巒將寄言於薖軸敢托詠於崇蘭遂作歌曰有香艸兮華且滋鄰玉樹兮與紫芝自椘澤兮來軒墀枝挺生兮花離離感君恩兮欣自持觀秋蘭之獨茂兮豈微艸之無知

駕幸闕裏賦【有序】

張英皇帝禦極二十有三載重熙累洽區宇乂安文徳覃敷聲敎曁訖乃稽古時邁肇事岱宗謁祠闕裏典禮崇重恩澤優深臣庶懽欣逺邇嘉嘆夫元和盛年咸平昌世僅奏六代之樂修再拜之文猶垂式簡編流輝今古詎有逺禦

六龍親詘

萬乘展隆儀於稽拜施殊敬於儒先

聖徳顯隆如今日者焉洵足以超軼往牒焜耀前紀也【臣】幸際昌時得瞻鉅典𨿽固陋譾劣不足以發揮鴻藻然珥筆承眀職玆紀載頌揚

休媺敢曠司存謹拜手稽首而獻賦曰

於爍惟

皇繼序纂光本仁祖義昭憲考章奠玉衡於神軸握金鏡於天閶調四气以通正龢八風而協祥於是西逾細栁東跨扶桑交河北徼比景南鄕靡不丹梯走傳碧海浮航輸琛太府名職方耀幽遐以日月襲鱗介而衣裳越萬里以入贄重九譯而來王是以化洽太和道隆邃古納九垠之管鑰總堪輿之扄戶參天地之淸寧儷貞眀之作覩文軌合而謡俗同跂喙恬而艸木廡軼埃壒而包混茫駕羲軒而淩三五焉

天子乃髙拱垂裳中央運斗容與義林優遊書藪河寶丕宣洛符誕受典學宏文銘楹箴牖探珠淵之祕筌陟玉山之髙阜徳蕩蕩以無名治熙熙而何有旣乃衝然永念穆然深思曰儀象肇啟道法昭垂寖眀寖熾惟君惟師羣聖一揆六經同歸王澤下竭頌聲式微孕星鈐於上瑞錫麟紱於昌期毓龍蹲之至徳挺鳯跱之殊姿集大成於千古開絕學於來玆溯平鄕之懿躅景闕裏之崇規庶防哉聞見可接羮墻在斯舉時巡之墜典秩釋奠之隆儀爾乃乘大路控金鑁搴翠羽捎文虹屬車按節繁吹鳴筩七萃鱗附千官景従馳道則五里十里旌門則一重再重集於泗水之上幸於尼山之宮斯時也淸羽司音初陽應律葭管煙霏芝房露茁气不栗以時寒序將周而朔易撫景物之澄鮮攬風雲之眀瑟旌旗捲而廣野回春帳殿開而暮山凝色遂乃肇舉吉祀肅奉精禋春卿贊采祠官眡牲朱火西蘊元酒東陳嘉籩廣豆丰粢潔盛振羽籥之六舞合咸英之九成薦祝號之眀信導神紘之降迎穆穆

宸容廱廱天縡殊禮展謁隆文錫賚覿靈爽之長存儼哲人之如在感神契以潛孚體道貞而昭對洋洋乎僾僾乎與珠庭月角授受於千載之間玉節金鏗醻答於一堂之內也禮度有嚴威儀告竣登堂入奧規周矩還瞻聖裏之屼峍憩廣庭之靜便布兩楹以翼聳峙雙闕以星懸借杏壇之修防挹璧池之素漣偃息於道徳之府遡泳於圖書之淵於是芝蓋重葩龍斿曲柄貴擬一人尊侔萬乘述素王之嘉讚發五言之睿詠海嶽遜其髙深星雲並其輝映斯則

聖天子蘊道之淳風崇儒之殊敬也簮纓陪位衿佩圜橋長裾霧防仙組云彯始橫經以讐問旋拊石而吹匏嗣遺言於姬孔沐雅化於唐姚禮讓之容咸近光於黎獻豈弟之澤庻作人於譽髦斯則

聖天子風聲之四訖文治之丕昭也曲阜名區魯原舊聚陪惇土田復除繇賦增講肄之常貟沛匪頒之異數推恩則徧及師儒錫爵則旁流支庶五經博士不遺凡蔣之封九命上公奚啻褒成之胙斯則

聖天子崇徳之盛心興賢之宏務也於時采甸侯衛公卿大夫期門式道執防荷殳文學掌故之士垂髫戴白之徒縦觀典禮蹌濟天衢涵濡化澤屬猒道腴旣雀躍而抃舞亦鳬而懽愉萬人一口聲滿公車惟我後之東巡修百王之令式答珍貺於三靈聽衢謠於百室郤瓊檢以勿祈屏銀繩而詎飾騶従淸嚴儀文簡質吏不譏呵民無供億協時正律埓虞氏之省方納賈陳詩儷姬王之述職旣陟山以裒對還翕河而問俗采晳陽之舊歌晞榮光之新燭朝宗滙江漢之波玉帛奉塗山之籙非漢日之搴茭乃堯年之刻玉若乃慶恵殷流湛恩四周給租賜帛省刑釋囚虛衷淸問博延廣諏如天光之下濟如露濃之上浮始汪濊於五土旋奫淪於九州今又茂眀至道導揚正學虎炳龍章金追玉琢浴我以詩書宏我以禮樂盛徳登閎大猷輝卓幎六合而被英蕤鼓八紘而排氛濁誠振古之隆規開天之偉略也

天子方且回輿亰室倚佩軒墀道岸先陟徳契自持庀政考業基命敕防辧色以臨黼扆視夜而啟彤帷定仁義中正之極稽因革損益之宜不懈冰淵之念彌勤鞀鐸之思所以泰階順軌幹莢迎禧上理隆洽茂化雍熙治方侔於砥屬俗已進於循蜚四海壽康恬於鶉居之代萬年鼎祚鞏於鰲極之儀

朝

陵賦

孫在丰皇帝禦極之二十一載聲敎浹乎遐陬威靈震於天宇蕩滇黔之頑凶殄閩粵之狂豎鈇鉞旣施典章具舉崇徽稱於

兩宮洽歡心於九土爰溯締造之鴻基修

山陵之禋祀進太卜而諏嘉辰兮詔宗伯而稽禮經戒丰隆以灑塗兮敕招揺使陳鉦閣道直漢以澄輝兮天駟挾防而耀精羽林羅列以云布兮鉤陳炳蔚而霞蒸時則斗柄夘指望舒景盈艸芊芊以向榮麥茁茁其擢英廼駕蒼龍鳴鸞鈴馳玉軑仗霓旌宗正陪乘親藩奉較掌捨設枑虞衡庀幄芻藳儲於司農太常陳其廣樂詞臣珥筆以隨鑣通侯巡徼而秉矟六卿之屬備官七萃之屯列幕焱焱煜煜披拂以轇轕兮翠蓋金枝之旖旎也總總汨汨雷轟而電掣兮千乘萬騎之繁夥也啟閶闔而度郊圻兮道上谷之名區逾巉巖而徑雄闗兮循陽侯之所居靈龜負圖以獻瑞兮神龍蚴蟉而奉輿天吳躨跜以趨蹌兮燭陰熠燿以先驅爰抵豳岐以瞻荒作覛丰沛而眺枌楡其地形則連岡崔嵬峻嶺嵲屼廣岫四開平原中廓近擁巫閭巨鎭嵚岑巖髙洞深拓陽翕陰遙揖長白綿亙峭辟淵潭窈防動植焜碧他若華表通眀木葉紫荊蜿蜒環旋孕仙窟靈幽怪神奇不可殫形其水泉小則松花錦川鴛湖防渚淤爲淖泥瀠爲浦漵大則襟帶鴨緑磅礡混同滄溟東滙眾水歸宗驚濤浴日駭浪浮空其灌漑所滋地力所聚則沃茂稻粱磽叢蓒芋菓美榛松藥珍參附其鳥則鴐鵝鸛鶴鴻鵠鶖鶬鵜鶘睨水而聨翩雕鶻挾飈而髙翔其獸則靑防黃羊蛩蛩距虛獺麕貂狐野馬騊駼睹畜產之蕃滋洵山海之要都若夫洞辟八門周回百雉麗譙天開雉堞鱗次其內則陌通巷接比捨連墉蘭錡柄植乎廣衢象闕聳構乎雲中有臨崇政有翼篤恭閣開翔鳯時乘禦龍闗雎麟趾有侐其宮左宜文徳右昭武功櫟櫨錯列漢之星枌橑拖垂天之虹其外則岡阜蟠防欝欝蔥蔥山河繡柱風雨蚪松仰

陵園之在望識王气之所鐘則有分陜之卿陪亰之守聞翠華之蒞止競率屬而趨走又有髫齔之童皤皤之叟咸輟耕以望幸紛駢闐而恐後則見夫鵷班匐伏雉尾中開幹情顧矚而愉怡龍馭弭節而徘徊屯云防舒玉綏排金戺陟瑤階嘉樹威蕤以紛披重闥溫淸而邃俁端斧扆於辰居肅容衛於崇廡乃與臯伊之倫丙魏之侶斂精澄神齋心滌慮旣吉蠲之允臧遂致覲於列祖建捎星之防樹歷天之旗駕逾輝之神駿翳曲莖之華芝翕赫曶霍蠖略蕤綏卿贊采史誦詩宰割牲祝陳詞揚戡定之赫奕溯謨烈之燕貽玉帛陳神人暢薦馨香格靈貺鴛鷺駿奔以肅穆兮瑞靄氤氳而彌望進觩防之圭瓉和泔淡之秬鬯肸蠁旁融焄蒿在上槱燎熛灼於穹窿兮芬苾沛逹乎漭沆旣通誠而感幽兮知景福之攸降於是歷神州而巡邊陲乘陽气而講春搜羃漫天之畢張竟野之罘罿蔚接陂罦罠掩邱列缺施鞭蚩尢挽鉤緑沈砥鋒天弧貫鍭騎躍房星之精車追造父之躅矢選夏服之簳刄淬昆吾之鍔凡藩落之所窒蹙罝羅之所絓幕義簇之所攙捔流鏑之所防飛無遁翮走無逸足廼因前禽而示服猛借格獸以示鋤凶捨翳薈之鷚麑縦巖藪之豜豵搜其吞噬之倫屠其牙爪之雄爰有勇逾五丁力若烏獲帶鮫函披兕革翋獷猤袒裼徒搏拉虎蹂貔屠狼蹵貘挫拗怒而遁潛攺咆哮以踧踖遂頫首而革面卒詟伏而就磔爾乃前网開飛羽停宋鵲止馳韓盧不驚設纚沈罾射蛟捉鯨鱨鯋旣罶鰝鰕就罟鮪鯉斯陳鯤鯢勿拒眾兆云獲觴行賞舉酤醴防燔炰防澍雨應時嘉禾斯播

天子則勤思乎東作睠念乎萬防廼返斾揚麾旋虯縦螭赤汗追風叱撥爭蹄鐘砰雷廻蒞郊畿勞五校賚九扈課農桑詢疾苦災肆赦湛恩斯溥臣鄰懽欣士女忭舞惟時【小臣】職忝濡毫才慚稽古熊館趨行豹尾隨伍馬載錫乎天閒身長依乎輦路時瞻云以咫光毎就日而承煦逢鉅典之矞皇沐

深恩而振詡拜手稽首爰作頌曰於皇上天眷至徳兮聖武神功昭萬國兮顯承纉述馨香格兮滂沛恩膏蚑喙殖兮宣豫惟時式厥則兮垂衣端拱精寧一兮明良賡颺百憲飭兮萬齡壽昌永無極兮

湯泉賦【有序】

徐幹學古者辭賦之作所以鋪揚鴻業詠歌盛治然竊怪司馬相如揚雄之徒矜誇車馬侈陳羽獵組織𨿽工於主徳奚裨焉夫帝王之至徳要道無逾於孝曾子曰孝者置之而塞乎天地施之而橫乎四海大哉其言之也【臣】備員史館伏見我

皇上奉事

兩宮先意承志聽微察渺可與虞舜姬文比烈矣湯泉

之幸親承

懿防

鑾輿所過宜有紀載私恐後世不察以上林長楊之制相爲比擬殊失厥防栁宗元云思報國恩惟有文章不揣弇陋敬攄蕪詞𨿽未足測髙深於萬一庻防矢報答於防埃云爾賦曰

皇帝禦極十有一載庶徴協應羣生畢遂鴻鴈來賔之候律中南呂之月霜淸東野斗指北闕云旣淨而天髙潦將收而水潔

天子於是坐總章戒臣工宣長樂之

懿防問溫井於無終乃駕

鸞輅載

龍旗千乘雷動萬騎云馳石鎧犀衣之士連七萃而霧捲珠旃日羽之兵亙五營以星移其時旭日霽野慶雲靄天飛防雨師灑道馳煙宓妃嬴女奔走後先玉帳開而秋野生春寶炬列而暮川增曙香生槍壘之間防繞枌楡之樹

聖心維則意切承懽

慈宮在路出入盤桓遇險道則親扶雕輦奉甘防則手進珠盤見

玉色之愈和必柔色而問安欲坤貞之永固假炎液以除煩誠

孝思之不匱非往代之遊觀故吉行而徐進爰駐蹕於溫泉夫溫泉者爲域中之珍瑞亦天地之神靈白礬上徹丹砂下沈非神鼎而長沸異龍池而獨深五云之漿比潤三危之露同淸控湯谷於瀛洲濯日月於中營谷神不老川徳彌盈湔灑腸胃澡雪精神醴泉消疾聞乎建武之世神水蠲屙不數咸康之辰誠一沐而再浴延永算於千齡於焉停

仙蹕設

行宮樓枕嶺而倒影殿當川而抱虹長墉跨於障塞列岫揷於鴻蒙閟邃而寒暑隔岧嶤而雲霧通繡帷四幕層城九重水澹澹而岸花紫煙微微而野樹紅鳴文鷁於波面奏龍吟於水中玉女乘車而進帨神人灼水而擎鐘已溫和之恱體自茀祿之在躬

慈聖旣安

皇情愉恱乃講搜苖飭羽獵張竟野之罘設垂天之罼虎落三崇山作碣圍經百里羽林羅列馳朱汗之馬校黃金之埓紫燕晨風紅陽飛鵲凡有名駒無不畢集爲之擢倚天之劍彎落月之弓金甲霜鳴於曠野虹旗電掣於長空羽毛揚兮九天絳獵火然兮千山紅乃有參伐之精負隅林莽喑嗚哮摩牙甜掌川谷嘯而風生林巒聞而振蕩

天子爲之抽金戈揮玉矢刄若星流簇如電駛南山白額應弦而斃谷振千羣山呼萬嵗謂聖武如我

皇豈往代所能擬然後登九霄之臺宴八紘之圃管鳴而嬌鳥不飛簟拂而輕花自舞五蹄仁獸以扶輪九翼威禽以節鼓是皆

聖孝之禎祥宜受昊蒼之福祜

乘輿旋返傾都聚觀歡聲振地紅塵障天散貔貅之萬騎聚鴛鷺之千官

皇上方且心存得一學務函三問寢

龍樓聽政未央孝思之錫類謀寰防之乂安以河海爲袵席脯麟鳯爲瀡甘合萬國之歡心極尊養之多端彼夫漢帝之遊灞滻唐家之幸醴泉豈足以比隆聖世齊歷大年也哉

西山賦【有序】

徐幹學

國家荷天休命聲敎四訖川嶽效職百神納貺蕓生品

物各得其所我

皇上膺累洽之運宣重光之徳緝熙執競孜矻圖治萬防之暇向意文學將以揚風扢雅潤色鴻業猗歟休哉【小臣】職在載筆爰極愚陋作西山賦一篇其辭曰

粵巍都之鼎建資作鎭以表疆環宅中以閎偉應形勝而光昌猗玆山之秀傑允卓犖乎冀方傍

神京而稱奧衍控險阨而帶康荘乘兌方以定位鐘王气而克當比金陵之牛首擁雍土之華陽夫其橫據居庸之塞直接太行之尾天壽嶟崪乎其前芳湖渟毓乎其趾蜿蜒綿亙絡繹斐亹苕苕亭亭奕奕暐暐或竦或峙或立或起防淺或深或俯或企或嶻嶫而崱屴或盤礡而徙倚互日月而蔽虧受煙雲而揺曳融怡容與坦迆迢逓周以流水間以疏泉澄澹蕩瀠繞洄漩露白石之齒齒滴玉乳之防防瀺灂吞吐於谽谷硠坌湧於巉巖石磴欹斜而造嶺飛梁橫跨而渡川則有珍禽異獸詭熊奇族毛羽繽紛齒革歷錄防防鴛鷺猿鼯麋鹿黃鳥飛鳴雌雉飲啄啁嘈睍睆之音狡獪奔騰之足虯姿松柏鳯林梧篠棗柿茂宻杶栝窈窕芍藥榮敷丁香繚繞春杏霏紅而倩妝秋楓鋪錦而如燒殆難得以備稽不能悉以名貌若夫寺宇之盛金碧之觀丹樓霞蔚紺殿云寒飾錭鎪以彩畫錯珊瑚與木難耀棟榱而爍爍綴簾櫳之珊珊慨承平之物力撫陳迹而廻環睇碧雲之飄緲過香岫而流連瞻來靑之題額緬翰墨之猶傳更逺懷於往古考碑碣之殘篇記金遼之軼事惟雙塔其宛然至於勝國諸陵邱墟莽互銷沈華表之陰滅沒冬靑之路玉魚帝子之宮金椀茂園之墓一吟禾黍之詩永鑑興亡之故洵矣壯觀靈宅奧區我

皇顧之其樂只且風物繁盛气象麗都人民來往肩摩車驅遊人如雲而萃至行客眺聽而踟躕伊天作之有自固指顧之憑依覽山河於襟袖識帝眷之在斯宜我皇之髙望更穆爾而逺思紹謨烈於文武享景福於神祗升陑識徳授簡稱詩笑秦始之陋刻嗤漢武之靡辭巨靈兮式歌且舞山嶽兮載懷載柔秉心抑抑布政優優燔柴望秩仁覃九州嘉祉駢臻愷澤殷流含情珥筆拜手吟謳乃爲頌曰倬彼西山崇岡巨阜百里

京師在

帝左右紫气常新地靈單厚欝欝蒸蒸離離黝黝於萬斯年受天之祐

聖駕時巡賦【有序】

徐幹學

恭惟我

皇上堯兢舜業宵旰時防運不息於幹樞應無疆於坤軸煥乎文思赫斯武怒敷天率土輦賮航琛俗已登於淳古世已躋於仁壽矣猶恐郊圻之外幽隠之域民有不得其所者將

親拊循之於是舉正望秩之禮式遵時邁之文損益舊章皆應經義虎賁羽林簡發省約勾陳將啟

渙號肆赦已逋給復湛恩布濩乃

遣祠官備物典冊懷柔百神

翠華所至始於東嶽岱宗爰及鐘山眀太祖陵還過先

聖之鄕皆

躬致祭焉經塗防於萬里往來曽不逾時供張弗煩有司芻茭勿費百姓商無遷肆農不輟耕卹菑患問疾苦懲貪墨奬防能觀民設敎省方之義備矣自虞周以來三千餘年復見今日【微臣】預載筆之末敢忘盛徳之形容哉謹上

聖駕時巡賦一篇

惟二十有三年秋九月

天子時巡於東禮也

帝徳廣運壹體遐邇靈旗旣偃威弧旣弛鯤溟啟而我疆兮卉島來其侍子廼奇祥異瑞之洊臻兮何茅黍鰈鶼之足紀

聖人端拱京邑翼翼奉三無私建五有極協恭同敬守官遵職府事已底於歌敍兮聽覽猶勤於朝昃將采風而觀民兮必展義而徧徳若稽虞典載陳周詩司南行漏權輿震維職方先我於修守兮太卜習吉以告期玉輅徐動夫淸塵兮金雞先降夫紫泥従官咸精騎而輕行兮緣道毎紆軫而解騑於是天行雲轉風輕日麗山只傳警水後稱蹕梐枑再重貔貅七萃問土訓九州之圖飭形方華離之事後騎方動乎畿甸前驅已屆乎齊地華注矗其削成濼源激其觱沸抵介邱而遂上屏鑾輅而步至笑八駿之無庸嗟四載之已瘁修禮秩於視公陳祝冊而非祕爾乃訪謡俗就髙年靡幽弗耀靡隠弗宣進秀民而勉之向學兮召農畯而告之力田加慶讓於司牧釋怨憤於閭閻星斾曉移云防晝遷笳吹引路鑾音度阡香稼岐穂而夾輪兮朱實交柯而承蓋睇萬井之生煙兮眺千岑之凝靄屬車無塵而肅肅捲阿従遊而藹藹或來歌而載賡以中孚而交泰也天子顧侍従而言曰翕河長瀆肇自皇初灑沈澹災相協厥居羣臣拜手稽首曰都禹之眀徳其逺矣乎天子神聖纉禹之謨爾乃親循版築周覽廝渠葉潤下於洪範兮幸徳水之歸墟桃花泛而無害兮竹箭疾而何虞

皇情豫以繾綣兮

天眷切以躊躇陋漢帝之負薪勞使者於河堤圖有蘭葉之瑞歌非瓠子之悲信安瀾之在望知錫圭之有期然且疇咨水利民隠是卹覩淮南之巨浸訪海陵之陳迹五湖積潦而橫流六港淤沙而久塞匪疏濬以爲功恐畎澮之莫泄將

命冬官博謀長策庀器鳩工不愆於日俾愼始以圖終期一勞而永逸當斯際也降輦禦舟維綃鼓枻萬乘飛渡六龍迅掣祥飈送颿

宸衷怡恱詢井絡之濫觴念導江之往轍升盤巖兮設旌命戈船兮成列指南徐之睥睨俄北固兮截嵲昔者山頭匹練直視吳門今也扶老攜幼徯望

至尊九華眀燭百和然薰防旃錦幄載路塡闉威顏咫尺淸問下民顧蓋藏之實寡兮惟故俗之未新何風土之靡靡兮致

天語之諄諄畱再日而後發兮沐千載之

殊恩由朱方次曲阿兮歷連岡與髙原見舊京之城闕臨前代之陵園樵蘇往而不禁寢殿巋然獨存

天子曰咨有司之過繄元綱之旣頺自匹夫而有天下不階成旅雜用王覇流澤旣竭遷殷革夏弓劍猶蔵灑埽毋涴吉蠲爲饎精意奠斚懿矣夫

至聖之純一而

至徳之廣大也然後揚舲捩柁還轅結軌問嶧山經泗水憩闕裏修典祀想龍蹲兮如在識馬鬛兮於此溯圖書之亮章實孔繇之立制惟業之映暉歷元精而孚契灑

奎藻之洋洋與卿云而並麗儼對越乎兩楹加頒賜於四氏秩元公以嫓素王述眀光而追統紀可以知先聖後聖百世一揆者矣於是葭灰飛琯適當中冬千乘廻薄萬騎従容

法駕言旋起居

兩宮

臨軒穆穆

問寢雝雝爰申戒乎百司蠲疵癘以興庸省方之典旣成痌瘝之卹靡窮已布徳而徧徳卽康功與田功斯萬民之所以咸和而萬國之所以來同者乎敢作頌曰景運四葉憲章時巡無射應候農隙是因踐履凋枯行葦之仁天以順動煦然皆春省成守課勞問農畇興言禹功率彼河漘江表望幸往卹其民峩峩日觀觸石出雲英雄逐鹿聖哲獲麟昭答靈貺薦祼享禋錫我福極協於神人皇矣天保

恭已撫辰不敢暇逸出爲民勤陋彼封禪七十二君

長白山賦

吳兆騫

猗玆山之峻極眇羣峯而獨尊秉靑陽以出震標皓靈而爥坤掲龍鄕而作鎭頫鵬溟以爲門防二儀兮永峙屹九成兮莫倫徒觀其大勢也則嶻嶭崟穹窿塘峽窈邈嶙壇漫莽防回漠漠以橫被崛峣峣而極上岠遼甸畷朔壖輢挹婁瞰朝鮮亙喬基於千里造曽椒於九天赫兮寡仇峭兮迥防嶺輪紏以爭互巖巋嶬而相峯千仞兮縞曜璧萬尋兮瓊潔欝騁險兮幹雰訬負髙兮防霓洵東極之神隩詎西昆之可埓爾乃循覽四麓攷其周綴爰有蒼松巨林镺蔓黝邃羾天有極橫地靡際旣防阪而連延亦籠岡而嶊嶉根欐佹以鱗羅葉緁獵而羽翳拏莖含飈以欝蓊攢柯罥霧而叢倚防兮沈沈防兮黖黖歘陰火於空心蹙陽波於槎枿乍頓道而欹臥忽嶊壑而側植信亥步之未迹知禹栞之莫曁於是黛凝復嶂煙暝虛嵐森梢陬互防嶄嵒景晻防兮防曜塗防兮增湍帀曽陰於遙巘髳荒徑於修巒杳慌防兮書含暮儵寥窲兮夏凝寒其中廼有黒雕靑鷂蒼鷹素鶻皎鵠碧迅鷣俊風騰猛腦霜披勁翮哢吭軥輖奮翰防或命儔於杪顚或接巢於枝格瞵金眸兮髙睇厲靑骹兮下撃緇采翠輝殊材票質喧聒相驚淰躍自鼓觜距以增響毻羽毛而成積極翔羣之詭錯咸沸卉而斯集若夫甝�之儔昆駼之屬伏長嘯豪豨奔觸麕麚昏髟於積岨熊彪睒瞲於叢木豺貘齗齗以猛噬豵豜驚透而紛逐般首勁角圜題従目昏嘷晨呴風馳雷防栗林振壑殷巖駥谷至乃靑鼲黃鼬華貂文豽挺修毫之溫潤含雕采之煒烈豆目睗睒麥髯狎獵棲迹曽冰罥蹤盛雪竄木末而騰趠穴巖�而競防羌托體於寒陬疇效修於華闕伊寄類之夥夠嗟難得而殫說爾廼林徑欲窮迒蹊半墤轉千盤而漸髙出九折而逾礙紆寋產竦防豁修渚響湍瀨縈濯龍之滄淵【濯龍沽也】欲納鶯之雙派【大小納鶯二河】殷雷地底倒景天外駭河流之淩薄劃巖坰而澎湃棧欝盤於廻溪路厜防於巉澗凝空兮誰渉崖踐虛兮儼對於是豁開直裂嵽嵲如憑抗術阡於鳥際超軌躅於雲層邈半漢以上躋軼隆巓而究升周步山極肆目巖陘曠若砥原坦若廣庭纎條不竦卑枝防莖寒蕪莽莽石道防防何嶒崚外峙而唐壇內平爾乃羣巒結瑤以峻起千巖削玉以攢立頵砡含皓以埢垣繚素而叢集簉五石以相煥環百里而周羃類瑤臺之偃蹇宛瓊山之崱屴仰重霄兮可捫俯下方兮無極互陰晴於膚寸攬星辰於盈尺伏岑防而返眺訝雷雨之下黒爰有千年之冰太始之雪嵌空�並淩庨岊六尺皚皚袤丈嶫嶫迎素秋而競飛渉朱炎而自冽嶰壑森淒以月鑑峐嶠炯晃而鏡徹乍消長於新故疇殫究其融結紛銜耀兮逺映何吹律兮可熱爾其混同之本鴨綠之原谺爲神池以宅乎其間曽瀾廣潒靈液淪漣振以曲碕之巉崪繚以襄岸之駢田含靚如拭積眀若空乍風披以瀲灔倐霞蒸而潰渱鑿翠啟鱣湍之徑躡雲構蛟人之宮爾乃疏隘陿穴匳硿跳潛沫駴奔潨汨噴阿而滈瀑霅砅巖而澒溶䢐南驟北趨浥聚谼淯靈源於千頃瀹神委於二江若其堪竇之所潛演穹防之所澓激漼似碓投洞若機疾並騰傾而灑珠遂奔揚而綴璧羣流旣渫四派廼馳瀺灂崇岑喧豗峻岐颯防雨集潎洌煙霏掛流曽碧之表淪波空翠之隈倒銀潢而半瀉矯皓蜺而迥飛於是澹濘安翔防蟺四防溔溔混濤滮滮振瀨抑魚龍之餘怒集大扺而爲滙防兮永指皛兮徐邁出乎松花之陬注乎鳥龍之外所以宣天綱之含布壯野之襟帶若攷其瓌奇之所窟宅珍瑋之所景彰則夜珠流照於素波頳玉攄采於靑岡人葠抗莖於椵陰良楛挺笴於松陽靈蚑驂螭而容與羽人撫鶴而棲翔畢山經以撰異莫玆嶽之靈長至其出納望曦懷吐雲霧苞陰陽以靈祕通元漠而神防小眾山於堥惇渺七表於指顧嶇則千市未殫縹素則萬重紛聚頓挺防之地軸俛嵯峩之天柱故能上當辰曜仰福

帝居抗基卓犖翔勢扶輿踞蒼門而表神宅並靑岱而辟仙閭赩彤雲之晝聚焯紫气之晨敷孕造夏之玉字識臨代之寶符啟式廓於

祖烈增景鑠於

皇圖蔵瑤牒兮可竢湧金精兮詎誣瑞我

淸兮億載永作固兮不渝

皇淸文頴卷四十一

欽定四庫全書

皇淸文頴卷四十二

賦

有事於

南郊賦【有序】

韓菼皇帝卽位十有二載

天休洊至治化旣洽夙夜祗畏不皇康寧勤民奉天百度庀飭祀事孔眀必敬必時冬十有一月日長至

以其日有事於

南郊禮也先是

詔禮臣集議致祭所宜辰及齋戒處所禮臣以周人祭日以朝及闇及歷代齋於別殿之禮以請

詔可先期有三日

皇帝齋於別殿凝精澹慮穆若天通戒百官有司於其署宿散秩金水橋禮臣治祀事皆豫及期未眀

皇帝出宮百官皆従大臣陪位掌次導至氊案臨皇邸

有司親事益防曁厥眀升柴告

天禮秩備舉旣卒事越翼日

皇帝朝

兩宮還禦

太和殿羣臣畢賀則禮美而文志敬以和神眀之感通

上下之交泰迎

天祜協庻徴具此時也【臣】菼豎儒次羣臣後伏覩皇上恭

天成命著存

先烈恪盡於禮本

天本

祖之義實萬於昔之展采錯事者豈以國之常典曠而不書顧旣已備諸史氏恐猶未鋪揚極慮爲後世觀輒不自量搜極愚憊述而賦之其詞曰

於皇維

淸

列聖相繼底定四方以櫛以薙五十餘載內外防一不譓庻績咸秩靡大與細禮備樂和風移若捩淩殷鑠周曽不芥蔕固已膺皇矣之眷顧奠萬年之統系揚配天之庥薦告功徳之顯懿者矣肆維吾

皇嗣服無疆日監於命之不易神饗之弗克有常視聽惟民日寧而親之弗敢怠遑立政以簡選賢無方典學維勤緝熙用光爰除秕莠以起羸尫以產以假或揫而蔵仁覆如天厥徳孔眀帝其用嘉祚以降康不盥而孚時克用享於維仲冬律應黃鐘貞元相嬗槖籥無窮煙熅權輿昭報維崇禮迎長至以逹

昊穹

皇上乃先時而戒事集禮官而折衷吉蠲何所辰良何従旣酌陰陽而定朝闇復卽別殿而擬齋宮是時猶未底夫郊祀也遊心儲精無垠無極淵蜎蠖濩孔靜幽墨七日三日散致神眀之徳施薜荔以爲席兮郤紅鸞之重疊曠碧綃以爲幬兮屏寶帳之甲乙盛顏失其淸盧曼聲辭其觱栗奚蟬翼而翠珍將蘇黃而茹白獨沆瀣之精英與淸音之噏吸洞洞乎肅肅乎禮神之囿頌祗之室有聞乎其聲若接乎其色百官以次聽庫門之戒受澤宮之敕往愼乃司各防厥職爾乃元籥气應葭管灰飛香艸初榮水泉俄滋惟冬實中惟子是孶雞人傳警夜如何其

天子乃葉靈辰命鑾輿登翠鳯翳華芝六素蚪四蒼螭靡奔星之旃翻眀月之旗伏鉤陳以翼衛召顏倫以驅馳揮蚩尢以秉戚趣王良以屬車馴天狼以彏弧捎夔魖而低垂摧靡蕤綏綷縩旖旎翕赫防纚駍應陸離泛金波之穆穆襲玉露之霏霏肅靈壇而蒞止惟敬將於天威質眀乃薦圭璧延祝嘏升玉牲酌翠斚奏雲門舞大夏詄蕩蕩神之來風習習神之下儼裵回神之右忽焱逝神之左神之畱光逐星神之馳籋若馬旣乃芳薪上徹焫膋肅光東燭滄海西照扶桑南矅丹崖北熠大荒於時

帝心饗答防然式憑仙云五色旭日重輪和風雥集協气歊蒸維

三後之在天軼下武而並配乃孝思之維則允神孫之克對坐紺席以居歆儼祖帷而謦欬寂玉衣其翻飛慰大風之慷慨洗鐡嶺之風煙湧珠河之流抹枯泉注其香潔芳艸忽其薆薱姚鄕之蓋旋浮原寢之珠重墜旣禮防而告成肆玉軑而旋反紫煙縈蓋而霏微羣靈扈蹕而蝘蜒磕雷鼓兮駢闐眇天樂兮逺近博臨行澹乎下房景光彌燭乎長阪膺百福之穰穰敬展謁於兩宮防詰朝而進觴祝

聖母兮恆嵩告大慶於履長嫓孝養於南風上食則進靈於絳實獻壽則添長綫於女紅乃禦

太極而受朝集車書之大同於時間平諸王郕霍宗室通侯小侯天揖時揖或進羔鴈或奉珪璧肅肅習習各以其秩期門羽林佽飛執防梐枑設衛戈楯夾立勇逾貔虎旗拂云墨樅樅裔裔各以其色四方計吏二公牧伯來自屏藩獻贄天闕巍巍栗栗各以其績雕題鑿齒烏皮黃弋丈夫女子左言侮食來享來王不維不縶紛紛籍籍各自其國禮儀旣備仙樂斯徹逺陋秦儀近邁漢蕝長跪者三應山中萬嵗之聲叩頭以九赴虞廷簫韶之節緬神貺嘉答其若彼洎羣情忭舞其如此奠萬邦燕谷之溫熙百姓春臺之始豫元正兮太和布天下兮大喜寧獨示一人之慶私奉郊之縣而已於是懷鉛握槧之臣簮筆持槖之士耀暉光味飫嘉防偉盛徳蕩蕩其寡儔竭愚瞀毣毣之微指旅進而稱曰陛下紹五三之逸緒綿億萬之大業孝弟昭格於神眀王享咸來乎有截陋赤熛靈威之非經哂玉女仙人之尢悖謝郊畤之煩興斥謳巫之相接弦五十息其悲思樓十二失其岌嶪五星之次如珠斯編八神之樹測晷斯協咸願歌功鏤徳不啻於書云鋪張揚厲比伎於獻韈蓋際乎時之盛而忘其詞之拙也

天子乃穆然而思曰吁朕其可以或泰惟

天其眷我

祖考之洪烈顯徳尙克相予予其庶防蒙賚予夙夜祗懼防或不戒於盤匜防攸敢弛於祮禬予熟復古訓窮討制作調元气於相嫗開治化之曶昩七日之復用是觀心初九之幹敢不若厲於是屏煩營飭齋精謹陽生審謙盈肅眀眀歸

乾淸

南苑賦

王鴻緒猗燕畿之雄服據九土之奧區直尾箕而畫野控渤澥以定都侯綏仰止而和防

聖人禦焉而膺圖爰有南海欝欝國陽帶以灤易滹衛之水襟以玉泉翠微之岡繞以薊邱督亢之饒沃重以千秋勝國之遺疆其外則銍總槁稭稱三輔之腴土焉聚落碁置列灌絳之別墅焉原隰鱗次編羽林之園囿焉繚以長垣搆以崇墉塗以西蜀之丹潤以赤堇之銅像營室之絕乎天漢似天田之屬乎紫宮逺而望之爍乎如初升之璧月爛兮如春霽之修虹其內則廣臯狹畦直塗曲畛千頃鱗鱗羣動蠢蠢欝嘉木之披離挺喬柯之輪囷峩修阜之逶迆歷窪谷之蔽隠儼重扃之軒豁羅奇珍而淵蘊其水則陂髙梁之流液涵素波而澒洞待太液之遊鵠嫓樂池之集鳯浪云浮錦波霞浸凍冰泉凝沍玉濤廻動中則紫茭綠萚碧蒲翠萍澤芝玉蕊雞頭紫莖田田似蓋齒齒若鯨文魚媵婢珠蛤含星上則鳬鷖春舞鴛鸂晴宿虞蓼披紅芙蓉垂綠其樹則有長生交讓連理合歡靈松菌桂神梓木蘭絳桃素柰靑檉紫檀夏侯之所賦含之所嘆漢帝之所移植魏王之所遊觀莫不菁蔥鱗耀樛結蚪蟠其艸則有杜若捲施縹蘭紫蕙愼火離離迷疊穟穟或潤露而朝陽或迎風而借地其鳥獸則有蒼鶴千嵗文翚五色防防唼乎靈沼孔雀貢於南域濯濯白銀之麕龎然黃金之鹿鷹隼之所摧搏獹防之所騰逐珍禽奇獸或充牣而擾畜山虞不能錄其名獸人不能殫其族於是層樓蔚起柘館防差籠榱耀日鳯桷侵霓周廬交列帷幕宻施宮則眀光建章之制殿則九成興慶之規淩瑤光而捫太乙橫赤道而掩黃旗蓋六龍巡幸之暇而爰居爰處者實在乎斯若夫景暄妍兮有曜風習習兮自南鳥睍睆兮和囀林陰欝而毿毿覯芳辰其韶淑景河洛之美談寫

宸情兮懌豫命龍駕而戒鸞驂爾乃建翡翠之旗鳴靈鼉之皷繕招揺而指河魁面朱雀而背元武容容與與千乘萬騎而戾乎其所乃

命八校之長七萃之士騁渠黃騰騄耳張越棘釋盧矢素鷴戈白雉一發兼豵三驅殪兕覈命中之上下而課其能否旣而室弓服羽軍事攸畢神武遹皇山海寧一羣臣於是蹌蹌躋躋而上萬年之觴陳防劉之禮歌吉日之章召揚雄於甘泉命司馬於長楊賡武功以文徳易肅殺而恵以吉康蓋其冬狩夏苗以儆軍實而非以遊翺也春巡秋省以物土宜而非以驅騁也陰殺陽生以若時紀而非以軼情也獻賦歌詩以賁太平而非以敖嬉也欹歟皇哉並西陲之靈臺駕東京之甫艸陋漢後之遊汾樂姬宗之在鎬故能使七澤遜其勝九藪讓其奇華林芳樂媿其徳椘賔齊客失其詞惟鴻恩之翔洽畀萬族以熙熙爰合符於軒虙遂垂拱而治之

西山賦

顧祖榮

維

神京之鼎峙聳碧嶂於西隅接太行而綿亙拱紫禁而環趨峯回川抱雲宻煙疎旣春花之若錦亦秋實之如珠境以幽而林靜地以曠而天虛瞻玆山之秀色實平臯之畫圖爾其石逕迢迢溪流曲曲碧雲之寺則絕璧盤空香山之臺則奇峯削玉來靑之雲气常畱松盤之嵐光新沐裂泉之潭影臨虛臥佛之泉聲相逐呂洞之奇石璘璘石景之嶄巖簇簇平波閣畔暗茂樹以當窓祕魔厓前冠雲峯而架屋或盤曲磴於林端或敞琳宮於平麓響鐘磬兮隨長風晃金碧兮迎朝旭其山之爲狀也嵚防竦削曲互崇隆丹靑插漢蒼翠浮空峯腰云蔽石色苔封直如挺笏橫若遊龍艸織地而鋪纈柯穿澗而飛虹削芙蓉於天半秀螺髻於雲中其水則湍激空眀玉泉成沼浦散靑萍洲垂紅蓼嫩綠引而荇葉方長殘紅謝而荷香欲老繞幽谷而潺湲注平湖而浩渺浮逰魚於鏡中掛飛泉於樹杪朝移漁艇若槎客之泛銀河夜照螢光若繁星之垂瓊島至於時當春夏灌木防蘢繁花擢秀老干淩空霞暎水而成綺雲出岫而蔵峯碧粘天而無際翠貼地而焉窮芳艸發兮山路仄繁英落兮溪流紅送禽聲之髙下兮晨風裊裊含嵐影之氤氳兮春雨蒙蒙又若時屆秋冬景物澄澈木落峯眀天空露白林翳山而丹染石凝寒而冰結葉蕭蕭兮影疏虫淒淒兮聲咽萬疊陰雲千峯飛雪渺滄海之驚濤混長空之一色隨四時以攺觀嘆玆山之夐絕緬巨靈之開鑿偉造物之孕奇三山隔於弱水五嶽奠夫坤維或峻極則攀藤力弱或幽逺則防杖難窺孰若玆山之效靈獨拱衛於

亰洛快覽眺之非遙實登臨之足樂敢濡墨而含毫效天臺於孫綽

芍藥賦

顧祖榮

靑陽弛令離火乘權繁紅銷影新綠鬭妍花事過荼蘼以後風信到芍藥之前於時紫陌塵輕翠郊雨過連塍接壠分籬別路目迷五色香成百和逺而望之鬱鬱紛紛濃如錦綺淺如爛銀碎如剪綃厚如疊茵如火如荼如比如鄰彷佛兮朱艸金芝燦爛兮景星慶雲近而接之或分或聚或火齊之堆盤或金莖之承露或霓裳起舞胭脂之雪微飄或綠葉爭扶翡翠之風自防非一狀之可名亦鏤心而難賦是時也則有侍臣休沐上客開筵酒徒挈榼詞人劈箋香車繹絡驕馬聨翩日欲落而未落逰將旋而難旋三枝兩枝插帽沙際水際廻鞭爾乃壓擔盈車辭根入市或融蠟而封蒂或連泥而剰蕊或棐幾之作供或瑤堦之位置初來則價重朱門漸出則香殘野寺此固春色之防奢奇葩之居殿者也考之往古偏靳濡毫詠黃花於晚節譜香艸於離騷卽舒李文成共數牡丹之名種歐陽品就亦推洛邑之奇苞何將離之佳卉乃棄等於鴻毛豈知載在風詩嘉名防古羣芳可冠小艸莫伍況夫托根

帝裏儼上苑之芳菲得气栽培沐九天之雨露宜其名譜之所采錄凡卉之所卻顧者乎

鄧尉梅花賦【有序】

彭定求姑蘇西山梅花勝處鄧尉爲防近自

鑾馭南巡臨幸玆山被

聖澤之鴻龎沐

天章之耀益令香林濯彩芳卉晞榮【臣】式聽輿歌謹

爲小賦

維靑陽之毓粹見玉樹之含芳風臺橫繞月觀輕颺一枝兮春暉早逗防樹兮凡卉莫當靡不攄逺韻挹淸光孰與夫千巖揺曳萬谷廻翔離離乎如逰眾香之窟霏霏乎如探羣玉之藏吳防江鄕姑胥山郭縹緲煙巒靑蔥林壑過石鼓之嶙峋接銅嶺之磅礡波間眀鏡空澄橋畔彩虹雙落迆邐崇岡嵳峩傑閣歷鄧尉之周遭梅英徧於叢薄爾乃韶光乍啟暖律初回南枝潛發東風暗催則有連村盈塢漫嶺延隈璚姿交暎仙蕾爭開深雪扄寒姑射之神忽降橫參耿碧霓裳之舞爭來蓋地本膏腴花宜林麓繁植同千畝之禾叢生倍萬竿之竹先杏蕊以舒榮掩蘭臯而蘊馥攬勝萬峯之巓眺逺太湖之曲漁洋疊嶂晨迷烏鉢層巒曉沐疑素練之盈波訝白雲之滿谷若其皓容倚月冷蘂當風欲霽而眀暉千文其雨則暗霧萬重繞屋而枝枝連捲嵌石而樹樹摩空磴道窈折澗戶潛通氤氳百和之香眞是娑羅樹下汗漫恆沙之數非惟薝卜林中是以精藍遞興化城作供霽旭融和流漸解凍騷人攀樹而神怡煙客投林而色動聞笛裏之孤吹和琴中之三弄何殊官閣之珍不減羅浮之夢然而冰霜淅瀝山澤淸臒非同上林之植誰邀

帝澤之敷縦輪囷於林谷止飄落於江湖何幸蒼龍夙駕翠葆前驅爰訪崆峝之迹方探河洛之圖遂令山靈延佇品彚昭蘇樵牧騰歌齊聞華祝鼓鐘鳴豫競說嵩呼迓

天顏於芳樹邀

睿賞於仙跗信貞心其有托知皓質之不孤於是禦座云凝

奎章日麗珠離玉綴羣疑閬苑之逰柏影松聲尙想勾陳之衛疊巘龍盤飛泉鶴唳鼎盈三實之資枝獻萬年之瑞緬懷景物恬熙黙企

聖心仁知山中踏雪奚誇金穀之榮樹下詠花還作隴頭之寄

宸翰天章賦【有序】

胡防恩【臣】聞日星絢采咸瞻法象之垂河洛升禎肇啟苞符之祕聖人乃章爲經緯斯世用廸夫昭眀建極敷言則萬禩循夫彜則觀文造契亦四表沐夫光華蓋哲皇發越之精英皆造化同流之元气也恭遇我

皇上睿握羲圖神澄軒鏡泰階葉兆盛徳覩其日新離照當陽多藝由於天縦合帝皇王而貞運五位攸崇統天地人以綏猷三才首出顧乃萬防在禦黼筵不輟夫牙籖乙夜懋勤寶墨時霏於玉檢殷盤禹鼎發金匱以流徽岣嶁岐陽較銀鉤而集美

宸章煥發

天藻時頒云漢流暉旣宣四庫七略之奧奎圜葉象復究三蒼八體之源皇哉振古之鴻文偉矣無前之

聖則也【小臣】久厠詞苑夙侍

起居親瞻

云日之輝莫罄管蠡之測謹頌揚盛美而獻賦曰猗

聖皇之凝命當人文之化成賡

廟堂之喜起際海宇之升平允敎訖而恩洽洵禮備而樂眀奎璧布其躔曜河嶽羅其精英法乾符之得一含協气於穆淸乃輝光之下燭森萬象其畢呈洪惟聖學精深

皇衷睿哲曠識天開英詞飈發接道脈於勲華蘊文思於羲頡博綜圖籍以無遺挹注江海而不竭是以機務之暇覃精文翰黼藻紛披龍章絢爛碧落昭融卿云糺縵【小臣】愚魯未足以窺所撰也仰觀

寶畫之昭垂固已莫知所讚嘆矣聖兮神兮筦天鈞兮煒兮煌兮倬天章兮譬上蟠而成像亦下際而呈形何鳯翥鸞騫之足諭匪龍跳虎臥之能評運神眀於體制集書學之大成波磔雄兮金鐡屈斧鑿化兮眞宰驚於時宮硯沈碧山鑪泛淸瑤管抽兮春葩麗金壺漬兮瑞露凝遊淵悟兮入渾穆灑神翰兮暢

皇情竊覩夫表章六經闡發列史剖千聖之奧蔵一萬古之聽視掲日月兮提綱析微茫兮抽祕防煥乎鐘鼎長垂郁乎球圖並美神動天隨云蒸霞蔚皆精一之心傳詎鉛槧之能擬洎夫崇儒重道宣敎眀彛神山聖域繡牓丰碑燭星垣而振耀鐫琬琰以流徽以至研歷數之精微訂鐘呂之譌謬甘石所不能窺夔倫所未及究經

元後之亶聰廸羣蒙而啟牖皆幹文之發舒駕百王以馳驟乃若寓

奎章於麗賦發

睿詠於瑤箋金聲玉振璧合珠聨韻葉虞庭之紫鳯辭髙解慍之薰弦

翠輦時巡逺邁橫汾之作紫宸端拱時揮復旦之篇莫不鏗鍧韶濩歕薄雲煙元音奏而和風應律麗則敷而霽旭呈鮮臣工拜賜而榮渥靡弗蹈舞於堯天繄聖制之矞皇兼

禦書之精妙理無隠而不宣法無微而不到眞足冠邱墳跨典誥掩五緯耀二曜是以榮光奕奕徳音秩秩銀繩啟而艸木敷榮翠軸展而河山潤色諦觀虞夏以還歷數漢唐誼辟𨿽復逸思雕華淸才迅發卓爍乎詞章研精於翰墨又烏足以仰厥淸光而臻斯極則者哉是以東際扶桑西盡昩谷南橫炎海之表北逾祝栗之族被

聖人之文敎覲光華而沐浴盡一道以同風遂無思而不服是𨿽日侍瑯函時親玉局固未能測至道之根源而窺

天心之所蘊蓄者也乃再拜稽首而系之曰濬哲惟皇發神祕兮披文相質眾美備兮偃波垂露防寶意兮體含飛動恊符瑞兮摛掇菁華攄淵懿兮永勒丹筒垂綠笥兮敎化笙鏞振大地兮光昭於天被萬類兮

萬壽無疆賦

彭防淇維天心之純佑兮爰篤生夫我

皇亶聰眀以首出兮綿歷服於無疆秉常新之離照兮體不息之乾綱信久道之化成兮閱五紀而彌昌當大衍之全防兮符皇極之中央居靑陽之右个兮回鑾馭於東方屬春和之普暢兮迎麗景之舒長日扶輪而耀彩兮風拂斾而悠颺川嶽貢其珍符兮云物紀其嘉祥艸木效其華滋兮鳥獸獻其文章矧含生而負性兮靈萬物而近光羣飲和而食徳兮能不忭舞而趨蹌則有天潢華冑宗盟懿親鳯毛翽翽麟趾振振彤襜翠幄碧幰朱輪金羈玉勒繡韀錦茵貴剖桐封之瑞榮敷花萼之春繁弱宻湏屢分天物鳬鷖行葦時醉犧樽聽雞鳴而趨長樂隨龍輅而朝

寢門挹霞觴之防灔斟瓊液之氤氳齊班行而上壽樂笑語之繽紛亦有元凱名家伊巫望族丰沛馳驅豳岐櫛沐十葉貂蟬一門華轂爵承世秩之庸俸仰

天庾之祿姻連

帝室似蘿蔦之依松職侍

禁廷儼繁星之麗旭榮施祖父之勲勞庇及子孫之齒錄身依日月思髙厚而知慙運際風雲望龍光而敬祝若夫通籍官寮登朝膴仕周室六卿漢家羣吏委佩蹌蹌彈冠濟濟或黃髮而備公孤或方剛而膺任使或登槐棘之班或受封疆之寄或分軄於巖廊或效能於都鄙秩有崇卑情無遐邇享鼎烹之奉固切懷忠叨升斗之糈亦圖報禮幸

聖節之方臨識

天顏之有喜葵思向日敢忘愛戴之忱管欲窺天莫罄揄揚之美若乃辟雍士子膠庠生徒鴻都詞客虎觀通儒衣猶縫掖座接簮裾席珍待聘被褐懷瑜觀光而逰上國挾防而赴京都望淸塵而獻賦擁輦道而陳書懷樂育之仁夙知忠孝仰文明之化倍切歌歈聨袂褰裳首四民而踴躍擔簦負笈輕千里而翹趨銀甕移來鏤出萬壽之字芝函捧去裝成五嶽之圖至若村夫巷豎白叟黃童江湖賈客裏井耕農生依闤闠迹逐西東巖棲谷汲夜宿朝饔忘

帝力於何有瞻

天表而無従咸欣在宥永荷帡幪樂春臺之皥皥愛壽域之融融指長安於日下識紫气於雲中莫不塵飛增嶽艸偃従風環區稱慶比戶呼嵩繄含哺而鼓腹擬頌禱於華封別有異域冠裳殊方幅舄鑿齒雕題洞胸刺額衣毛茹血之倫穴處巢居之國亦皆望气歸誠聞風奉職庭設九賔道通重譯大一統之車書防萬方之玉帛獻琛貢雉慶

寶歷之悠長航海梯山凜

天威之咫尺信中外之同心合天人而交格蓋由仁周六防誰忘覆載之恩澤被八荒肯負生成之徳岡陵之願不介而孚芹曝之私經時彌積敷天喜气卽是祥煙瑞霧之蘢防匝地歡聲不啻瑯瑟云璈之考撃豈若嵗星金馬十洲勞武帝之求王母瑤池八駿騁穆王之迹者哉頌曰春日暉兮淑景眀和風扇兮海宇淸天垂象兮地效靈含譽垂芒兮耀玉衡沆瀣爲漿兮滴金莖躋公堂稱兕觥願吾

皇兮常康寧億萬載兮樂太平重曰穆穆我

皇承休命兮垂裳四紀天保定兮萬防時勅三辰正兮百度維貞八方靖兮臣民戴徳騰歌詠兮欣逢

聖節朝野相慶兮誕受多福日新而月盛兮吾

皇之壽並天地而無竟兮

浙江潮賦

沈三曽

惟太極之端倪肇一元之翕辟天得气而循環水隨天而潮汐陽舒而爲日精陰斂而爲月魄惟日往而月來應靈潮之出入觀其俯陽燧而抽光臨方諸而吐液魚腦凖其盈虧蚌胎資其潤澤驗物理於自然豈一气之偏隔考冰池焦釡之論搜海志山經之輯徒驚化鯤之濤孰覩斷鰲之極王充防筆而多遺盧肇和鉛而莫識爾其至神也震不測以爲靈至信也秉不爽以爲徳方气升而地沈固乘時而洋溢曁气降而地浮亦應期而不失當夘酉之日則陰陽之交也气以交而盛故潮之大也勢以鼓而彌勁當望之後則陰陽之壯也气以壯而升故潮之至也機以激而愈騰應乎幹則天一之所生效乎坤則地六之所成習乎坎故洊至而不爭說乎兌故得秋而自盈然而防濤未睹瓊海莫經百盈百涸曽傳漏汋三溢三竭但述安寧要不若錢塘之閎覽足懾魄而移情爰考錢塘之爲江也逺接瀛壖遙通碧落束島嶼之濚洄互扶輿之磅礡赴天目之蜿蜒緯富春之繹絡扼婺歙之咽喉襟宣饒之根角上流披嚴子之裘旁邑采桐君之藥名傳越絕之書地控句吳之索樟亭四望面面崢龕赭兩山朝朝激搏燦玉礫之光明曝銀砂之閃爍滙窟宅於龍螭壯盤渦於鮫鱷故其包含品物釀郁菁英珊瑚眀月紫貝瑤瑛丹虯采介神鯉華鯨殊形詭體萬彚千名固編蒲之所不能載亦然犀之所不能明惟夫天吳先導海若駿奔龍伯起舞蛟宮欲吞狂雷隠隠噴雪紛紛走百里於瞬息飛一綫於海門逺而望之乍如玉虹之橫銀漢徐而竢之飈如鐡騎之驟中原朗朗乎排瑤圃開瓊岑洞靈合防幢節蕭森駕閬風之縹緲驅貟嶠而來臨姢姢乎如馳玉女揚素娥明珠翠羽皓齒修蛾見生塵之羅襪悵微步於淩波浩浩乎如長矛利防鞭弭櫜鞬貔貅萬幙組練千屯厲前茅與後勁儼玉帳於龍幡隆隆兮如洪鐘疾撞大呂爭鳴聞韶魯國張樂洞庭總八音之並舉肆戞玉而樅金但見砰磕奔騰激揚浩蕩挾鯷壑以俱來貫牛斗而直上跳沫則重城欲浮驚湍則眾峯皆讓波撼石而吸三靈勢極天而浴萬象勇士見而囁嚅猛將立而惝怳撃電轟霆之下笑人語之不聞排山倒海之前喜輕舟之無恙徒觀其水力之所到蓋不知其防千萬丈於是乎起子迄午吶景納光尹公叱而地吼陽侯怒而風狂素鎧當前識靈胥之旗影銀花鎭後疑覇佐之鋒鋩維錢王之萬弩獨犀利而莫當射濤頭使東向廼築堤而捍塘儼天門與碣石峙狂瀾之隄防紹禹功於千載共山髙而水長乃有弄潮之夫迎潮之子舴艋飄揺鳬鷗容與蔡襄戒而不應馮夷見而竊喜疑木心與石腸習騎鯨與跨鯉更有寶馬千羣鈿車十里集江滸而來觀列茶棚與酒市簾窺吳嶺之靑座對越山之紫指雪浪而笑語喧望銀濤而防幹倚乍日暮以歸城覓遺香於墮珥此觀潮者之勝槪也亦以見潮之神奇而莫比要而言之方其噫气交作蜃勢憑陵日月浮動山川欝蒸足以增壯夫之气而振俠客之膺洎乎駭浪就平洪波捨次曠天宇之澄淸靜江花與岸芷亦足以使躁人怡情而貪夫知止是其消息防乎四气進退運乎六時滿而能抑謙爲之持動而不括靜立其基淵凝澄徹往復張弛久矣斟酌元气而爲萬物之滋矣況乎

六飛時禦萬乘前驅南巡越甸東瞰吳趨表章功徳混一車書河淸海晏雲行雨濡澤漑扶桑之國恩流若木之墟軼陶唐之刻玉邁潙汭之披圖【小臣】登瀛忝竊學海徒虛矢濟川於說命慚作楫於商書論水羨蒙荘之有識觀濤知枚乘之非誣幸生長乎澤國曽流覽於海隅極滄溟之偉覯乏潘陸之陳敷敢臨池而染翰有望洋以踟躕

太液新荷賦

方韓

序維仲夏律中防賔薰風初拂時雨方新樹綠陰而冉冉水碧浪而粼粼乳燕穿花而上下逰魚唼藻而浮沈上林則蔥菁交防禦堤則淸迥無塵蓋天下之平久矣人物皆熙熙而自得卉木亦欣欣而向榮浩浩玉泉滙爲太液斜繞宮墻遙連禁掖練光萬頃天宇一色平開曉鏡之晶熒靜映晴空之澄碧泛瘡海於襟帶瀉銀河於幾席環臺榭以濚洄漾蕖荷之的皪方其茒蔤旣植菡蓞初生田田剪翠片片雕瓊出淥波而霞照揺綺浪而云蒸回風蕩沫似弄珠之夜出映日澄鮮儼濯錦之晨興洸朝暉兮瀲灔裛夕露兮淸泠晴與雨兮俱滌華並葉兮齊馨芳香可贈詠菱江之初月方舟共采結錦纜於長汀但見晴鳬出浴纎鱗吹萍神龜逰於葉上文鴛宿乎花陰感萬物之得所想茂育之生成今夫蓮皭然不滓淵然內根有節以自固莖中虛而不盈辭煙蘅兮澤畔振華藻兮蓬瀛葉著如規之目花稱君子之名蓋以根植靈治迹連梧岡浥

九重之湛露沐

聖人之波光宜其香薰水殿藻溢銀塘並金莖兮吐秀與芝艸兮呈祥齊木禾爲上瑞偕幽蘭爲國香詎同夫折之葺袂搴以爲裳羣薜蘿而爲伍昩葵藿之傾陽也哉

皇淸文頴卷四十二

欽定四庫全書

皇淸文頴卷四十三

賦

夏云賦

張廷瓉

靑陽旣餞絺衣漸成徴音恊律火徳司衡繼長增髙啟明堂而布令含桃嘗麥薦淸廟以將誠陰陽所結雲气初呈炳陸離之異色任捲舒於太淸旣從龍以徐作亦觸石而旋生風動影移防綴鳳鸞之彩山蒸川潤飄揚珠玉之精助函關之紫气鬭霞標於赤城示文章之奇麗比巖岫之崢嶸若乃萬象熙熈一陽杲杲丹心傾乎素葵晴暉照乎碧艸始焉迥抱映皎日以增華漸覺紛綸亙長空而布藻眾之斷續相參孤嶠之稜嶒欲倒入宻林而如織紛出岫以髙搴若澹若濃雨絲隨之而飛灑乍離乍合雷聲乘是以回旋散輕陰於大地沛汪濊於髙天覆平疇而增緑冒逺樹而生煙迨乎天光欲霽檐澑旋幹夕陽防照晝漏將殘蘋末之風拂輕衫而漸起冰輪之月掛碧落而初團望橫空之漠漠忽片影之漫漫輕如染黛白若飄紈傍疏星而繚繞依銀漢而盤桓數朶參差莫辧羣山之何屬浮空變幻乃知造化之無端爾其爲狀也輪囷氤氳天章纂組散兮若升斂兮若俯緩兮若錦幄之方張疾兮若翚翼之輕舉浮沈兮若滄溟之驚濤攢簇兮若天朝之繡黼恍天孫之夜織兮濯七襄之錦於明河儼海若之春遊兮吹蜃气之樓於孤嶼況復聚散徐徐徘徊自如𨿽垂天之足覽豈定在之能拘本無心之變化不畱滓於淸虛夏非云則炎蒸曷潤云非夏則瑰麗安舒順自然之時序乃盡態而無餘是以黃帝紀官師之名穆滿有瑤池之賦防汾陰之寶鼎綴栢梁之甘露擁王母之坐則香散樓臺望沛公之營則气成龍虎凡史策之所載固更僕而難數恭逄泰運

帝徳承幹兩儀定位七政相宣解慍阜財薄海洽南薫之奏光華復旦羣臣颺糺縵之篇值土气之方潤正離火之欲燃騰淸輝之靉叇浮積气之蜿蜒秀色連蜷驅虹霓而直上奇姿惝恍應箕畢以開先瞻榮光之幹呂與景星而並懸豈不足以發乾象之煒耀而侔

睿藻之聯翩哉

喜雨賦【有序】

張延瓉【臣】聞國家根本在農必借雨膏之澤帝王稼穡爲寶時深水旱之憂蓋統天下於一身視民間若外府爲農請命自天降康隨感能通如響斯答我

皇上道握乾符恩流豊蔀捐珠抵璧維勤黛耜於西疇賜粟蠲租屢出朱提於左藏時當春日念切田功東作方興甘霖宜霈

特遣天潢之冑致祠西嶽之神齋祓精誠輒減官庖供億儀文簡質無勞驛騎馳驅豈同望祀之恆規實屬明禋之曠典更頒

丹詔分命禮官各勵精心肅將祀事務使誠在幽而必

格勿謂天爲逺而難知果爾

至徳濳孚重蒼恊應旋召離星之月忽移貫斗之雲樹色煙籠逺望西山飛瀑栁絲風織平添太液新波𨿽降澤於紫霄實流膏於

淸禁蓋山靈河伯皆奉

天子之威靈而甘雨和風咸本

聖心之仁愛臣幸居史職敬志

天庥謹作賦曰

節迎首夏時屆朱明祝融秉歷赤帝司晨炎曛自始火徳方新攬溝塍之繡錯布原隰之龍鱗靑苖吐秀嘉頴垂芬需玆甘防黍稷生春田父瞻云於桑隴

一人旰食於楓宸於是發

徳音下

明詔陋巫史之紛紜殫精誠而感召遣

帝室之親賢肅華陰之昭告務期揮霖雨於仙掌之峯灑甘露於蓮花之嶠更

命宗伯秩太常修雩祀考彞章蠲慮靜志叩於天閶扇防風兮彌陰壑翳輕雲兮韜陽光乃

宸之甫動已上逹於穹蒼是日也天光亭午日影乍收气滃靄而如暮聲颯灑而兼秋雷闐闐而皷急雨霢霢而絲稠濺珠光於綺綴掛玉屑於龍樓已足掃紅塵而淸六合滋黃茂而卜有秋矣越翼日之晨澗隱晴霓林鳴陰鳥始攢於天際終縈洄於林表其緣鴛瓦而注也若匹練之髙懸其浮碧落而來也若銀河之欲倒紅沾

上苑之花翠濕

玉階之艸香糅寶鼎之煙波溢昆明之沼

天子乃坐廣廈啟珠扉歌有渰之萋萋詠興雨之祁祁聽銅龍之響急望金掌之雲飛忘

玉衣之沾濕樂民願之無違若乃觀彼禹疆眺玆堯宇空蒙逺岫周流平楚含爽气而迎涼廻炎曦而卻暑吐歕薄於珠泉散紛披於冰縷走急潦於橫塘滙奔流於洲渚羣致慶於神庥共騰歡於華黍是以土膏資其霢霂嘉禾蔚其繁昌迎金風而薦秀挹玉露而含芳垂頴歌夫比櫛落實樍夫倉箱結緑懸黎充牣乎裏閈隋侯明月錯落於綺疆夫孰非

聖天子無逸以崇稼穡一徳以薦馨香而致此哉都邑父老荷鋤饋饁之儔沐膏澤而詠太平者爲之歌曰聖人在宇兮臨萬方恭黙潛孚兮格九光走神龍兮舞商羊驅云車兮灑天漿同莖異穗兮迎靑霜蕋珠金粟兮盈秋場盤中粒粒兮

君恩長耕田鑿井兮無相忘飲且樂兮壽而康於萬斯年兮戴

帝徳之無疆

玉河新栁賦

曹鑑倫

爾其標瑞莢於彤墀植華平於瑤圃比漢世而芝發齋房對堯天而松生棟戶君遷古度蘭成之所臚陳玉樹靑蔥馬卿之所纂組楡垂天上之光桂長月中之樹靈鳳之所棲遲祥烏於焉翔舞縱摛藻以搴華非見聞之所能譜若乃九門日朗萬雉云輝玉河如帶碧水生霏何以拂靈雨弄晴輝罨紅樓而婀娜臨紫陌而芳菲於是殷檉始栽朱陽乍滿穉態迎風柔條颺暖惟日月照臨之地在鵷鸞披拂之中分瓊島之韶華重城不隔借液波之沾潤流水時通拂面依依便疑張緒逢人濯濯旋類王恭葉葉輕黃染檀痕而新畫枝枝淺緑蘸黛影以初融則有貂蟬小隊來繋花驄誇命中於百步貫楊葉於雕弓亦有詞客停車流觴迢遞歌上已之風光贈栁圏而修禊乃其金絲旖旎翠帶翩仿賦筆於華林春旗一色繪風流於漢苑弱體三眠或朝回而走馬或公退而垂鞭出春明而掩暎過宣武而便娟栁宿重光照城南之尺五栁枝一白陋東府之三千豈與夫亞夫營裏京兆街前金城路側防水橋邊但攀條以寄興托風物而流連想江南之萬樹爭罥水而飛綿何限藏鶯之縷徒牽載酒之船望雲霄之列植羨雨露於九天長樂之鐘聲不盡麗譙之漏防遙傳銷春光兮嵗歲被化日兮年年

春省賦

沈朝初

若夫三農百谷七陌九阡式觀食貨繄實民天望杏瞻蒲之候祁寒暑雨之占於耜舉趾菑畝新田藨蔉勤於力作與翼頌於豊年聖王所以戒農官而勤民事巡郊遂而惜春暄枉千乘於隴首示萬國以帥先者也爾廼北斗朝天東風拂地太皥司辰勾芒定位曦輪乍暖陽隨彭澤之禽淑景初舒谷滿析溫之气池開靑荇之波花染黃鶯之翅絳雲作片杏一笑以烘霞碧玉爲條栁三眠而曵翠芳林蒸日燦燦英華香艸緑隄委被値上苑之靑蔥正耕耘之始事當夫田畯至喜家室相歡揮鎡去莠築堰澆蘭饁餉紛於士女畚鍤荷於林巒葵腰鎌而乍采秧防杖而時看風笠糾舉煙簑滅漫引甘泉於逺澮浮翠梢於淸湍願嵗時之無易思種植之維艱於時

天子勤民事重農疇務穡勸耕顧勞心於稷契授時度地彌急務於殷周循先農之貽榘恢駿發之逺猶駕金根於玉軫防驪駟於蒼虯啟鳳扉於鸞閣開雉扇於龍樓千官星列萬騎云稠歷東郊之駘蕩經南郭之廣袤隄畔王孫之艸花前珠勒之驑染輪蹄於瑞靄和鈴響於鳴鳩遵紫陌而乍轉度靑門而歷遊捲芳塵於林薄動神光於旌斿遂攸介而周咨蒸髦而慰語考俗觀風量時較雨視畦徑之如繩覩新苖之若縷旣深漑而疾耕爰濕稌而燥黍防飈漾於靑蘋輕靄畱於赤杜駢肩隴上之銚聨袂桑間之筥白叟含哺黃童翔舞然而聖心軫念天懷噢喣一夫未澤九廻靡巳慮蔀屋之無資倘窮檐之失所倉庚拂而淒其布谷鳴而延佇徒畝澮之星羅何手足之胼胝旣東作之艱辛奚西成之億秭散財發粟家盈戶彌非櫟陽而雨金似陳畱之下黍襏襫用勤桔橰斯舉東塍西陌簇保介而咨茹上隴下畦悉曽孫之秬秠從此無荒畛而遺隰無珠粟而桂薪甸原野而思夏徳覩穎栗而念周仁蹔奉宸軒冀春王之再至小畱仙蹕寛寸晷之行巡遂使比捨駢荷耰鉏而載忭九州六宇合主伯以克勤非

聖主之重農賜卹何恩膏之髓浹肌淪是以騶虞麟趾之獸羣遊苑山防岐百穗之禾挺生畎壑芝房輪囷而玉英景云璀璨而金萼祥麟遊乎湍瀨丹鳥吟於觀閣覽庶績其洪凝嗣賡歌之浩作

櫻桃賦【有序】

楊大鶴時惟朱夏百果含榮而櫻桃獨以先時而熟稱爲嘉植故古者往往樹於芳林薦之寢廟其見珍也宜矣竊效昔賢體物之意裁爲小賦以寫其致其辭曰

緬時物之應候有朱實之離離方辭春而吐秀乃迎夏以標奇陋成陰之桃李效傾陽之露葵圓瑛綴顆宻葉成帷非徙植於西京之園卽移根於含章之殿乍抽條以似藍俄凝實而若茜銜來禦苑之鶯棲共上林之燕自大官之采擷供寢園之春薦染懸黎以垂樹琢珊瑚以成丸盛有金絲之籠供惟赤瑛之盤映日而繁星不散研朱而淸露猶團廼其圓勻質美酸甜味足比若木則多滴歷之珠擬紅蓮詎遜玲瓏之玉信飽食其不妨有蔗漿之可欲夫物以應候爲榮非時則失冬何取乎枇杷夏何思乎盧橘沈碧李而情怡浮翠而美溢彼朱柰與安橊各逄時而不一況當淸和而曜采先百谷而揚英就丹宮而早熟出筠籠而見擎若玆櫻之爛漫固奇葩之挺生旣羅羞於王公亦待聘於席珍惟嘗新之足貴洵夏淺之勝春顧樗櫟之陋質徒負愧於良辰撫嘉果而體物敢繼響於昔人

玉河新栁賦

李孚靑

皇都春早紫甸寒輕

苑花穿蝶

宮樹流鶯披玉河之新栁裊弱質以盈盈夫其芽防嫩黃稊抽淺緑好風之管領無邊皓露之沾濡才足紅墻東側匼匝一灣碧沼西頭迷離幾曲曉煙捲去分明春水防波夜月含來亦似秋天初沐纖穠骨格忍被亞夫營裏之名婉潤丰標不作何妥巷邊之族踠地金縷彌空麯塵歇小侯之寶馬防華冑之雕輪揺颺

龍池十里之亭臺隱隠休防

鳳闕千門之篝瓦鱗鱗江北江南梁苑之花似雪三眠三起漢宮之樹名人原夫如綫如絲宜晴宜雨等腰最削賞眉偏嫌攢靑兩岸中淹蘭葉之舟濃黛一堆旁罨桃花之塢評量才質云堦月地之品流檢校風情騷客詞壇之宗主旣種性之殊恆宜結根之得所乃有漢南拋擲防上攀牽關山何處洛中可憐溧陽酒樓無端三月武昌堠館重來幾年此則短葉披塵淒心防長條拂路摧意纏綿者矣至若中散門前柴桑宅裏桐分防以滿齋槐夾植而成市栁刺史桂林江上嵗嵗栽培杜拾遺秦州道中連朝徙倚金城揺落擁腫十圍板渚棲遲綿延千里𨿽邀顧盻之歡未極遭逢之美別有上林池館樂遊綺羅坊名永豊殿號靈和毬場晝躤舞榭晨搓帯蟬正好翻燕如何映酒欹枝全身似舞隔簾吹絮逸韻疑歌然而京兆街心章臺樓角縱極目以延緣究殊情於今昨睹此日之芳菲羃

禦溝而綽約先

禁籞之朱櫻壓堦墀之紅藥停寸晷以徘徊記千株之約略

神州沃壌

帝裏醲膏甘泉浹潤太液分饒綴景瀛洲肯藏鴉於宻葉飛華露掌寕系馬於柔條一桁西山嵐翠淋侵乎禦陌八星南曜光芒騰射乎魁杓歸院曽迷揷門亦可子城陰處零殘雪以猶霏東面風過擺長衢而倍嚲王恭濯濯對月爭妍張緒依依臨風獨坐一夜緑縧新剪能忘疇昔之染衫五更寶炬如城卻憶淸明之賜火

南郊瑞雪賦【有序】

王沛思蓋聞萬物本天運化機於北極一陽動地肅祀典於南郊風飄黍稷之馨鑪煙馥馥气散云和之響竹管鏘鏘祀日至以迎初陽隆鼎烹而享

上帝掃壇爲祭昭事在潔籩肅豆之中積敬以將凝休於薦幣陳牲之外心和則神錫之福徳盛而天且不違以故明禋上升雲興霧起因而霏防下逮物潤土滋瑞協三冬被野而千林輝映花飛六瓣彌川而萬頃玲瓏隴麥資生總沾濡乎禹甸農民志慶爭忭舞於堯衢仰元化之紛綸識太和之感召非能占驗時逄量日之初幸在趨蹌義竊書云之比爰濡筆而賦曰

維黃鐘之應律睹景色之呈祥授時而土圭測影占候則宮綫添長於卦觀其來復於气驗其生陽水泉動於子月天心見於微茫王者所以配天而崇郊社報本而肅享將也我

皇於是修祀事迎陽日或列黃琮或陳蒼璧或用陶匏或肆繭栗彛尊寶鼎肅肅薦馨玉戚朱幹雍雍舞佾匪云邀福有感必通用以告防亦文而質於斯時也柴方燔而气欲成霧齋旣致而誠可動天同云倐布瑞靄爭妍初猶防霰之乍集旣廼宻雪之廻旋隨風則忽飛忽舞落英則若絮若綿迷離乎壇丘之上淅瀝乎

輦路之前乃霑濡旣紛气象愈淨諭其朗潔色與玉鬯爭明擬其飛揚气與葭灰相應樹葉重而栢枝盡垂積輝凝而燎煙不勝已而地將盈尺花飛蔽空映陪祀之千官皎如鷺序照饗壇之萬瓦燦若瑤宮片片晶鹽疑造物爲之調劑霏霏玉屑似化工爲之磨礱惟

聖天子之積誠對越肅志升中斯能應時和以承靈貺召嘉瑞而利農功猗與盛哉蓋雪之爲義也陰气上蒸陽气下濺融於夏則爲雨爲霖結於冬則爲冰爲霰數成地六故花六出而翻飛水生天一故本一元以貫串於以順時解滯利物厚生舒兩間之欝結鼓庶彚之勾萌潤枯泉而不竭消旱蝗於無形縱使雨玉徧乎郊原雨珠盈於邱壑號寒不可以衣被啼饑不可以咀嚼孰若此之膏澤旁流天人交格爲豊嵗之先資而欣陽春之有腳也哉乃作歌曰

帝徳精誠兮感穹蒼瀌瀌湙湙兮瑞雪颺逺阡邇陌兮麥苖昌預占大有兮慶穣穣民气胥樂兮

聖澤長

荔枝賦

佘志貞

伊圓穹之瑞精煥星景與云卿濡灝气於艸木遇品物以流形隨墳壌之攸產挺嘉卉之蔥菁鐘嶺南之奧區蔚荔枝之叢生長嬴節屆鶉火星移浮沈李暑雨涼颸緣岸圃兮寓目結朱實之離離爾乃團團布宻狀如車蓋羃澗蔽虧轇轕晻藹緗英黛葉同虯松之不凋紺理紫文入閬苑而曜防綴之瓊干累累明月之珠薦之雕盤灼灼玳筵之貝況復實駢火雲味酌天漿潤侔和璧奇逾五黃逺而望之粲若繁星麗碧落迫而玩之皎若朝霞映太陽𨿽有側生之誚終無忝上國之光至如珍族博傳淑類不一陳紫宋香方紅江碧鳳爪龍牙變態百出承甘液之零露凝如水精飲豊潤於醴泉融如絳雪香肌膩肉髣乎姑射之姿寒玉冰紈穆矣瑯玕之色則有侯家甲第梓澤芳園穿池岸曲蓄水河源千株畢植萬顆俱圓火齊照耀滴乳凝鮮觧煩已相如之渇辟穀得畱侯之仙又有期門公子澤宮弱冠修景納涼乘間縱翫稅龍馬於金隄命鳬舟於江畔憐樹端之陸離愛懸黎之璀燦更有東都幽人西園嘉客珍果新嘗淸香欲絕紅綃玉膚寫入海上之詩絳嚢晶丸載在風騷之籍美芙哉向使獨秀上淸之境不落人間之世同蟠桃之結實與鶼鶼而並至足使蓬島增輝塵寰延佇豈非超眾果而獨貴嫓羣彚而尢麗者乎歌曰迆海嶠荔子丹兮萋萋馥馥煙霧翻兮外朗內潔匹明璫兮芳心甘气沆瀣寒兮欲繪名品媿陸潘兮

賜宴瀛臺賦

倪燦辛酉孟秋

皇上駐蹕瀛臺防賚羣臣昭異數也於時江海不波山澤並晏泰階旣平昭華爰獻天瑞降而銀甕呈地符升而器車薦調五緯於靈臺靖八維於赤縣飛聲騰實禮傳布政之宮直暢旁施樂奏總章之觀吹鱗沒羽之族稽首來王赤蛇靑馬之區望風請吏豈止狎素遊赬團膏潄醴半景靑赤孳歷虧盈而已哉於是

天子乃陬吉日命良時啟西苑俯瑤池張廣筵受天禧羣工百職濟濟師師聽金鑰而戒旦警銀漢而趨墀於斯時也玉露方降少皥司秋眺嘉林之緑蔚睇菡蓞之紅浮後先繼至拜舞攸同爵引躬桓之五等班隨劍履之三公碧磴紅泉識蒼龍之過雨螭頭雉尾見朱雀之淩風其爲殿也層臺妙迹仙署宸居學茅茨之不翦直淸禁之宵余寫衝襟於月峽昭太素於煙墟撫檐楹而論道對水鏡而披書旣而旁觀逺嶠斜瞻黛壑復道煙廻攢溪霧錯疊輦路於盤龍響奔濤於控鶴萍徙楚江之蒂花轉昆墟之萼蘭飄君子之香松比大夫之爵栁墜露而魚驚浦含珠而鳥落前臨太液彌望廣淵灌注靈沼發源玉泉彚羣流之浩渺淩萬頃之波瀾龍口仰而噴沬虹梁亙以造天瞰金鰲之鬐鬛羨玉蝀之嬋娟紫菌前媚朱柯耀鮮渚浮杜若堤被香荃更有承光祕殿瑤華別島古栢挺幹而蜿蜒廣寒散彩以窈窕峯深夜久潭靜秋新荷抽水蓋薜引山茵雪芝獻液紫卉傾津乍棲神於窅恍遊目於太淸其旁則有叢竹之亭藏舟之浦鸞鶴之羣龍鳳之舸蓬壺再覲於寰瀛溟渤若移於庭戶長風激而奔雷飛瀑下而成雨若夫崇智臨猗政和樂成亭臺交錯殿閣縱橫樹奇抱石枝新吐茸防防鴻鵠叢集平其中至於香分太乙之壇圃種優曇之樹掌擢防立之金莖盤結三危之瓊露遇松喬於廣軒揖羨門於天路屑玉英以長存豈膏梁之足慕時而葆翟交垂羽旗斜指水嬉泛其沙棠銀塘廻其蘭艤揚帆北渚放纜南涯鳬驚鷗動雲起雪飛湘娥聞而隱現河伯見而躨跜何輕舟之往返猶寸晷之未移然後釣魴鯉攫鰋拾紫貝取文魚网開荇藻鏡映琉璃庻石華之可掇似海月之堪攜斯誠闕庭之勝槪而宇內之奧區也於是云防載臨羽林淸曠風傳警蹕日輝天仗乃有簮筆從官文昌上相詞賦則東馬嚴徐勲業則臯防尹望畫省之儔惟兩尙書之班獨上簮裾奕奕頌鵷鷺之具瞻劍佩鏘鏘傍瑤階而相向位次旣齊大賚爰沃出內府之奇珍頒天家之霧縠懸機巧緤云不去而恆飛變防新絲蘂𨿽寒而不落於是太師合奏司正論功雲開甲帳苑繞璇宮豹胎割翠虯脯燔紅煮丹穴之雛鳳膳越嶺之珍熊梨稱縹蔕李字黃中揮虞弦於九陛醉堯酒以千鐘咸感恩於湛露願揚藻於雄風我皇上安不忘危樂猶致戒旣耀徳以觀兵復同箴乎交泰洵太平之盛事揚休聲於千載爰作頌曰

穆穆我

後萬齡作聖武定元基文淸寶命波恬四海明宣七政息眾以寧綏荒以令

飛龍繼迹鳴鳳重光乂安寰夏疊用柔剛戈船泛月劍騎橫霜風驅海石電掃黔陽我

後崇儉深戒侈靡力役罕用疾苦是咨

朝堂肅穆簮紱委蛇勤政豊豫廣覽遐披禁籞西偏內廷右掖復道紆廻長林蓊欝平楚流靑逺峯聳碧遊晏神臯仙靈室宅乃踵舊制乃創新模乃防幽壑乃引淸渠

瀛臺旣啟穹表云衢匪崇雕飾取法唐虞

賜宴羣臣長筵是撫玉觴分賜周規折矩不借鳴琴無勞防舞上和下悅情怡神聚我

後之徳偹致嘉祥八風從律朱艸豊唐

惠流蔀屋澤曁遐方防臣作頌蠡測難量

賜宴瀛臺賦【有序】

陸葇皇上勵政之二十年文徳誕敷武功遐暢一日二日萬幾不自暇逸百爾臣工罔敢弗欽承我

後之意以靖共乃位猗歟夐哉明良喜起參唐虞而鼎

盛矣當夫䢐暑之月駐

蹕乎西苑層臺淩霄緑波縈之望若員嶠然非以樂遊觀安逸豫也蓋極尊親之孝養以秪奉

璇宮問寢視膳旣朝夕靡間而且侍

鳳輦於琪林泛龍艫於蓬沼薫風生涼甘雨灑澤天人懽協禎符衍祥乃復昧爽而興進三公九卿百職事於云牖之下考政治之得失辧論人材而進退之不啻延英之召對也

聖慮所周俯念臣庻顧玆臺沼將與羣工偕樂其有爰

居肇秋吉日惟申

召宰相以下曁六曹員外郎以上入瀛臺而燕饗之先

布

綸音錫以表裏旣飽之餘

申命醉止莫不感悅舞蹈殫量畢懽肅肅雍雍成禮而退誠泰交之气象亙古所未有也【臣】不職以史館防員忝預班末杯杓不勝如蠡測海欣忭之下謹拜手稽首而獻賦曰

粵惟

帝淸之誕膺景命也維玉繩而建極廓析木以立京法太防而臨座象輦道以經營統幹徳之廣大奠八埏以永貞於時三階昌明重庥累洽體天時而出政順物情以作哲諧簫韶之九成解六服之炎暍蒞庶事以率興禦講幄而不輟乃瞻赫曦麗天中揮五琴歌南風天子於是乘夏令應林鐘思以居髙明而定心气處臺榭而合昭融則惟西華之近苑爲紫垣之右輔實宻邇於

宸居作坤維之禁籞中有昆明濯龍之池太液唐中之渚綺散霞夕鏡瑩星曙晴一碧飈蕩鱗聚纎霂漂絲驟澍籠霧浩浩泱泱瀠洄灌注爾其緑楊漲煙斷岸若連菡蓞約秀芙蕖逞妍紅白相屬金碧相宣低光夜舒分枝合歡之美繡錯乎其間下有厥稜峭雞翔蝦股蝟苞雁頭累累珠裹伊涼燠之性殊聿參差而結緒鳬茨借姑鵠瀉劍蒲葭蘆交叢以蓊薈菇蔣轇轕而紛披荇牽並帶藻漾雞蘓屬玉連拳而雪映升蕖唼露而茵鋪象扶桑與蒙汜列瀛洲與蓬壺其上則崇樓飛閣金鳳銅爵丹艧虹垂罘罳珠絡花萼之气常通太華之峯如削洵蘂宮之莫睹恍乎窺綘霄而仰碧落玆乃於臨禦之偶暇奏對之旣休相月孟爽大火西流言集羣臣來豫來遊列鵷行於苑路秩雁序以登舟乘仙槎而泛銀漢附彩鷁而問牽牛榜師鼓楫銜尾南浮溯流沫之響牐泊凝碧之芳洲遂升橋亭仰象闕聆

皇言之藹如儼

天威於咫尺出含章之繒防頒未央之通帛示章采之有差均多寡以沾澤於是扶疏覆帟張冪承云魚魫燕尾妙香氤氳肆筵設席穆然以欣籩人實籩醢人實豆分玉粒於堯廚登珍膳以維偶膾炙美而處外殽胾列於左右鑑簠簋之必飭矧異數以命宥歌飽徳以樂胥普受福之孔厚旣陳饋以倍八復烹鮮而薦副沐在藻之恩膏嗤一割其何陋爰撤余俎罷初筵防倚萬年之樹側聽靈芝之泉望水亭之太素想茅茨之在前並鼓腹於天衢而軒舞之翩躚於斯時也日之方中淸颸初起鳴蟬嘒嘒聲曳層翳爰旅殽核爰錫酒醴則有綏山絢紅融峯結紫纂棗撰栗赤心黃理馬乳移種於西涼驪珠貢珍於越篚羅嘉果以維馨紛黃帕之斯啟跪受金爵琥珀其光繼以縹甆再覆再揚內卿宣勸洗爵飛觴不醉勿歸湛露洋洋疇不春融眼纈赭渥顏酡玉山峙而弗頽云冠切而不俄𨿽燕衎之式忭矢溫恭而靡他曰旣醉止油然旅退薄晚靄於林暉凝秋容於嵐翠栁徑轉而欲迷虹梁渉而思憇則又有緑房含菂冰絲纏臂輕身延年除煩益气方采沚而堆云咸荷貺以錫類【臣】思夫盛典之希覯也昔夏姒饗鈞臺之上炎劉宴洛陽之宮貞觀慶善之洽禮開寶防節之從龍秪以循殿陛之故事介壽豈以雍容快於田而張樂恩自近而非公至若幸金明以選勝集芳林而燕喜惟宰貳與宗姓廼得邀賞賚而沃嘉旨豈有處淸防而軫念股肱合小大而永膺多祉若斯際之懽洽爲曠代之軼軌者乎【臣】摛詞未贍宮錦在膺積愧素飱貺重朱櫻負荷綿隕醉飫缶盈仰惟我

聖皇之垂拱握璿璣而葉咸英屆有苖之格化宥品物以含佇見九苞集蒼虯迎醴泉湧神芝榮眞麟在藪洛甲效靈慶賜酺與擊壌萃萬國之歡情紀隆遇而靡罄曽何廻波於蒍之足稱

賜宴瀛臺賦【有序】

毛奇齡皇帝禦極之二十年六幕旣熈萬象咸晳內有輯綏之治外宣揆奮之文講筵陳允執時見墻授閫播懷柔重敷撻伐將奏要荒之耆定進觀華甸之淸寧然猶處治思危萬幾克毖居髙善下一徳相期緬玆

九重宵旰之勞翻以百職後先爲念

君無忘幾康臣無忘喜起同有賡揚大臣爲坎舞小臣爲衎歌共相礲礪因借捲阿之釃酒暫臨曲水以浮桮鴻酺合樂偕來興慶宮前文喜開筵不在長春殿裏當此金昊乘秋之際玉衡指兌之時九龍門外梧樹常陰百子池頭荷花初落蓬臺萬頃淡波與帳殿俱開閬苑千重紫水共樓船並轉畫橈齊舉還看水面鳬鷖錦纜同牽原是班中鵷鷺掛長綃於汾水不待爲歌泛碧琖於昆明非關習戰乃以黼藻華裳之錫展玆吹笙鼓瑟之情甲靑羅傳於防氏麟文繡錦出自

宮中依然束帛之承筐儼發衣裳於在笥纈袍未覆漫教韋綬裁成霞綺難名苐遣封敖領去艸頭鋪紫罽�就瑤漿林下蓋靑油判將銀埒夏屋設公家之鼎秋蘭發王者之香乳中分防烹爲龍鳳團花茶內加蘇散作琉璃細眼朱虯堪入脯需賚同昌縹玉可當醪曽呈裴令爾乃

敕酒正掌頒醪之禮

詔大官習錫膳之儀鵝防脾排從錦帶前玉鱠金虀褁在紅綾餅內𨿽漢南之鶉雀不入腥肴而海之蠵螺久淹葅醢肉泥流翠釡恆誇朔塞明駝肌雪落霜刀幾化秋林飛蝶況復大梁供米舊號金鎗太液登鱻新批玉鬛炊雕亨豆擷露稗之通莖聶鱠加鉶瀹河魴於在藻匪獨侍餕饗天倉之粟將使從官饜蓬島之魚爾且醴設六淸無煩監史飲過三爵尙授催籌謂

堯仁之浩蕩一日非狂而

舜澤之澶洄千鐘猶淺縱曰有偕其飲謹聞之大射筵前其如不醉無歸亦載在朝元詩裏然猶藕船十丈玉井畱甘蓮露三危金盤獻乳簇蜂房於繖下洗象骨於波間擘圓繭則淸瀣俱流咽壺冰而沈屙頓減種同鴈實頒之覲鴈歸時窠覆馬蹄捧向馬頭載出固上林之寶植罕到人間亦惟聖世有金莖長貽天際在昔鎬京燕飲詩誦嘉賓洛汭觥觩史傳盛事遡軒皇之張樂紀績於容成卽陶後之斟膏授籙於籛子是以鄴館著抽詞之美栢梁誇儷句之能如澠有唱候服尙興廻波作詞後王不鄙豈有珪璋韎韐同在遊歌嚴樂淵云並叨防賞而不矢音於髙岡稱詩於華薄將使衮裳筐筥無須采菽爲吟陳饋分饎未見其桐作頌南國鮮鱨鯋之可麗北山乏杞李以相歡則是式金式玉在形民無醉飽之心而如阜如山疑天保缺岡陵之祝亦何以俾匡時之佐負鼎爼而說王功向化之民援土桴而歌帝力是用捃摭荒蕪對揚

優渥借東頭之賸管紀

西囿之鴻恩【臣】奇齡不勝踴躍歡忭稽首頓首而爲之

賦

夫以臺室衝嬴之防天街晃朗之辰六合八荒受治九州四海稱臣侯甸有同文之俗遐荒無抗徳之倫詩歌江漢之紀誥傳彭濮之賓顥土之媼輿旣辟明堂之王防維新爾乃

君儆無虞臣歌訪落上法天行下導民瘼昕切求衣宵戒聚利在必興疑則廢格喜豢鵷鸞怒剪鯨鱷田董甾畬室務丹艧在宮在府一以振作

聖心幹幹旣勤且恪翻謂臣工勞者惟若從來官師規用木鐸

溫綸諄殷有如砥錯將借遊豫庶幾酬酢爰設酒醴相予宴樂時則攝提初指乎金方夷則乍轉乎銅律淸露徐塗乎階除涼風時起乎天末

皇帝禦少皥之宮臨蓐收之館將以理白藏調素節司秋起駕顥正按法時惟秩成道在相月霜柯澄鮮淸景渙發瞻上林之防兮睹太液之滄茫迆三州之藻薄兮涵萬頃之波光石鯨偃而低棹兮湖鴈飛而南翔顧隰荷之赩翕兮喜臯蘭之正芳嫓千葉於華井兮滋九畹於江湘佳人掩其翠蓋兮君子發乎幽香雜鳬淡而映蔚兮防藏茛而獨存於是俯拾虹梁傍依璚樹雕航嵯峨紼纚廻互泛漭沆之流波向蓬萊而問度旌銜鳳艦之乘竿有龍綃之布駕雲母以迎風輯榜人而擊素拂出水之菇蒲起前汀之鷗鷺林間敞殿齊明云缺危樓微露仿祈年之在前盻函徳而難溯總蒿宮之旣成猶采椽之故步渚𨿽轉乎滄浪石無分於灔澦任錦防之所牽望瑤臺而不知處爾乃蔥綾雪麗貝錦云明天孫剪就鮫人織成八蠶並澣百防齊縈花間綴繁繐相生繢或朱而或黒絲一縱而一橫絢布龍鱗之彩纎如鴻翼之輕覆黃羅於玉篋開畫袱於金籝揭尙衣之紀印罥長籖而署名禭以表乎素貞綺乃發其崢嶸溫比毳旃之荷榮來華衮之嬰較翠錦而自失何盤雕之可營若夫掌和受齊大官捧膳鬴有鉶芼之案設楚苗之饌割東海之鮮蠡斮南園之斥鷃煎惟藥能和臘以萱蘇爲薦按云鴻於罼羅驚霧豹之芻豢象膏白以瑩霜猩唇紅而染茜矧鳳液之嘉魚爲靈沼所僅見分腮雜蘆筍之枝切鱠落桃花之片爾廼采江陵之藟以爲虀淅梁山之黍以作飯玉菽星攢金麩霧散罌葅於紫海之泥濯龍餅若春江之練馬羊酪覺甘露之俱生鳳餅龍圑𨿽沃水而無患況夫珠林窈窕布以毺銀塘宛轉靑幢是舒太淸之酒釃如珍珠瑤漿玉醴瀼瀼露濡金盤甫繼雜出雕觚比之大斗以燕以娛監正屢勸仰傳

聖謨謂此防酒好樂不渝有卽醑我無亦可酤不聞晚近猶有賜酺金門下士幸非淳於張昭𨿽醉容止自如起拜稽首不掎不扶含芬咀滑拊躬而思

聖恩浩蕩直如江湖獨憐【小臣】何徳當諸廼企淵淪之深廣兮嘆滄波之不測被翠幔與碧衣兮想瑤池之所植秋風之防防兮澹曉露之霢霂上有蓮房之戢戢兮下有藕枝之濯濯外備七星之羅胸兮內含眾竅之在臆

詔其眾賚此臣庻兮匪止爲佐是酒食一片固足消屙厲兮三漿可以解鄙嗇獨是菂藶之周通兮卽污泥亦不費拂拭宛髙節之多梗刺兮亦素絲之能直𨿽其心苦之自知兮乃根柢而見牙角第

湛恩之當矢報兮兼

大惠之不宿謹捆載而親捧持兮漫縮滋而破薏念此涓滴之難嗛嗛兮於眇忽乎何力乃

錫予之有加而靡已兮望滄瀛而末極

皇淸文頴卷四十三

欽定四庫全書

皇淸文頴卷四十四

賦

喜雨賦

陸葇

爾其淸和首夏祝融司令暑气未溽朱明斯盛招揺南指龍雩東應羽振博糓頸延戴勝爰告農祥惟玆晨正土膏旣疏耒耜維竟爰需天澤粢腯思敬百職靖共協和神聽惟時綘霄下濟盧墳上騰絪緼相合靄气流行渡狶有影審蟻多情金烏斂翮銀蟾息精膚寸乍起輪囷旋盈五里非霧羣巖若蒸茫茫原隰晦晦防甍纎塵不起歊煙以淸俄而光去蘭叢文生蘋末少女神童相應而發陰鳥翔鳴枝間啁唽棟撒紫霙松梳黃鬛節按箕師轡馳飛伯啟彼土囊泄其洞穴烏竿欲撼朱旛空列觧慍揮琴歌薫肇悅於焉作觧奮豫號令以宣列缺睒閃丰隆喧闐不霆而怒非火而傳虎鳴旦驚蛇掣宵然除害興利應鐸秉鞭施布陽徳滌蕩隠愆非出金門髙下有年蓋自仲春宜發至於是而始振其權也乃召防乃驅屏翳始而霺佐以霏綴葉垂璣飄檐曵縷靈液惟飴神漿且防濯彼繁條碧鮮如洗潤及浮埃康荘若砥屋霤欲滴庭窪有彌父老神怡郊圻志喜旣而風激雷奔秋涼晝昬注若建瓴傾若翻盆飛鏃集野跳珠蔽淵隴畝霑渥畎澮潺湲泛堰瀑沛決渠雪噴稚苖哺乳饑禾飫飱芃芃嘉穎斾斾芳蓀誰云甘醴而乏根源於是二十六城之田畯式歌且舞以爲我

後之徳加恵於三輔元元也維雨初零月之旣望族云防繩津滉漾冰鏡含眉玉毫濡項終夕空蒙詰朝溢浪市價均平輿情舒暢泊乎三日晴陰交讓泉流變聲林煙殊狀蝃蝀東指霞曛西上

天子猶然肅穆於齋宮敬

天庥而受神貺也方玆甘澍應禱滂沱形影不速音響靡他

綸言斯出穹聽則俄是以商羊失舞石燕依阿鳩未逐室蜧尙濳波龍角乍奏駝童驟過蓋天人交感未有若斯之神速者也桐鏗華簴桴撃靈鼉雷火泄石星丸注坡維麥有秋載卜嘉禾雨金雨粟史臣作歌

大西洋國貢獅子賦

徐嘉炎

聖皇踐祚一十有七載聲教訖於重譯西光曜乎月窟東震虩乎日域仁風衍而外騖誼方聳而遐赫披王防之昌繁接梯航而絡繹極絕徼之飇舉誇幽荒之轍迹昔者龍馬負圗出自風皇飛黃伏皁隆於軒帝熊羆當大禹之辰麟趾振成周之際自漢以降帝籙罕昌間得珍禽遂號嘉祥般般騶虞白質黒章龍鬐宛宛麟彩煌煌大宛之馬黃支之犀圜題赤首修項朱蹄形殊譎詭俶儻瓌奇變幻恍惚不可端倪𨿽逸倫而絕覩猶彷佛乎恆姿乃有猛毅髬髵師子是名旣奮迅以躍武亦逰戱而通神非見聞之能及渺眾慮而靡羣防疑其幻防詫其靈第稱名於譜牒亦飾象於圗經馴於文康之室擾於妙光之乘爾其異號狻猊殊名白澤鉤牙鋸爪鐵首銅額金精之光毛羣之特帝徳逺而來賔賢人見而始出

聖朝重熈累洽洋溢亥步南交輸其珍賮西旅貢其賧布白狼槃木之鄕黒齒金鄰之部若摧厥角伏弩先路建格澤之長竿設金猊之廣座於是身熱鼻飲緩耳頭痛之域四載之所未經二亥之所莫識窮發之國建徳之都是有國土西洋之區絕域殊方三萬有餘界絕罔鄰天末是居長老驚相告三年海不波中國有聖人我土則那爰自疆理及於他境岑崟蔽虧紆余崄峻彎﨑之阪臨硎之嶺旣谷伏而云迷亦巖棲而風勁乃命馬人龍戶精夫姎徒之倫布弋設罘防盾負竿袒裼觸蹶防踽盤桓伏鏌鎁而張罝誇云羅而壯觀扼猛噬於雄窟圍枳落而突棘藩徒觀其天骨雄詭星眸騰上拉虎吞貔裂犀分象茸毛斗鉅飛輪電閃剛鏃不燐霜殳不染喜則尾掉怒則齒齴混蘇合於僧伽疑都梁之近逺至其體凝露肅威感風稜朝發越裳暮逾玉門哮吼月氐翔躍昆侖拔地軸淩天根駭浪急騰虹奔方趫迅而防疾將懾息而驚魂孰徒搏而防脰淩重巘而翩翻𨿽中黃與育獲且縮朒而難言非

皇威之震疊寕弭帖而遵轅於是轔輑圏鼻纓絡籠筐彩鷁浮江云軺蔽岡軼八蠻而入貢超百獸而來王儀馴觀魏靈囿康荘牝慴牡伏彩奮神揚虎予僵於北山龍伯遁乎西荒供玩乎甲乙之帳奠安乎申未之方靈威熛怒猋旋坰牧狡兔忘其撲朔巨象遺其橭木矧全力之可攖卽餘勇其曷觸迸百斛之湩乳失千里之逸足寕止筋絕桐絲吼翻林木臥而蠅不敢集其尾踣而豹不敢食其肉將使天吳遏其神窮奇息其毒銷兩間之兵气錫四靈之遐福然而明王愼徳義正仁育不貴異物不寶殊族神靈所至懷柔詟服譎種怪類騤瞿悚恧梏貳負於疏屬之山縶支祁於胎簮之瀆矧玆僄醜蕩胸蠱目廟不可以奉犠牲禦不可以供驂服爾乃置槁街之邸委上林之囿資其膏以療疾圗其形以禦寇無供役於耳目任優防於林藪與隴山之雪衣亦息機而濡咮詔舌人與象胥慰逺人之勞疚使者再拜稽首永誓來享與來王樂

天皇之萬壽

大駕南巡賦

徐嘉炎粵我

皇淸之總三才而襲气母兮歷

三聖而冠百王惟

聖主之首出乎庶物兮鼓槖籥而播陰陽當甲子靑龍之元防兮赫景命而召禎祥誕五徳之純精兮開萬禩而輝煌耕獵道徳而爲苑囿兮馳騁仁義以爲津梁光無幽而不燭兮澤無往而不彰紹盤羲而代嬗兮孕苞符而統混茫旣四海之寕壹兮乃兆人之如傷作雷雨之觧而在宥兮象風地之觀而省方爾乃建蜆旌張鳯斾云防日斿虹幢羽蓋萬騎紛紜千乘繁防廼先沛膏雨於垓埏集羣生於覆載仿天乙之弛羅儀鎬京之大賚蠲萬國之倉箱望東州而賑貸推恩數於羣臣賔化育於無外於是背秋渉冬寒气始升焦溪漸涸湯谷將凝水澤之腹旣堅不周之風斯興木脫葉而童童艸觧節而稜稜吾

皇於是駕雲龍之飛輅張秋隼之華旟飾軍容於七萃申武衛於三驅隆隆記裏之鼓轔轔相風之車散轡於漁陽之野校戎於龍之墟則有屏翳淸塵望舒懸象飭馳道之離宮辟修途之榛莾有防防之攀躋非昈昈之敞眷北顧而逶迆憑南云而下上值三農之休暇惟六龍之是望極九有之神功爰告成於岱宗嗤齊桓之望瑞陋漢武之幹封爲民儲祉秩敍惇庸望天孫而至止仰日觀而雍容爰祗誠而徒步乃獨致夫防恭乘輿屏而勿禦騕褭卻而罔從縣崖垂二分之足絕壁俯萬尋之松似捫參以歷井若淩虛而禦風羾天門而馳閶闔經千樹而瞰三宮胼胝均勤乎大禹焦勞重見乎神農時則衛士嚴裝從臣啟路釐室儆晨齋宮戒暮慶成乎答天之禮敷告乎勤民之故神人允協其休和臣氓式遵乎矩度鵾車東振闒防南翔渡沂光而行邁渉汶泗而飛揚巡河濵而周徧思潄水之溝防玩璿珠於漆澤屯楗石於宣房招河伯以效靈顧海若而望洋南際防溝北始汜光嗟泛濫之愁人致污萊之卒荒經營乎潰決之陂疆理乎橫流之塲必鑿海而歸墟斯我田之旣臧何水衡之足惜爲當效此一方駕艅艎之乘舟杭一葦而南遊任長風之破浪亦防波而溯流蕩日靑龍之艦排雲飛燕之樓組練耀昆明之浦帆檣聫彭蠡之洲牙旗桂檝赤軸銀鉤泳遊則羣山遙指溯洄則百川倒浮盡乾坤於一瞬坼吳椘而爲漚緬六代之繁華經千年之建業瞻虎踞於名都指牛頭爲天闕隘紫蓋之偏安狹金車於季葉瞻故國之山陵乃追揚其謨烈稽運防之始終崇唐虞之盛節致隆儀於軼代戢軍氓之翦伐斯無前之至徳實靡有之軌轍惟經綸天下之大經廼曠世同符而莫越南眺吳防淸嘉之宇俗號秀民地非沃土念轉運之京坻卹煩疲之廩庾襟茂苑於具區帯海濵於江浦仰泰伯於千秋起言遊於三古稽山在望胥濤驚眼勤望幸於黟江佇光榮而宛轉睠兩宮之暫離遂六飛之旋返植梧鳯於岡陵斮修虵於墳衍馳延屬之紆道陟峛崺之峻阪灑

宸章於妙髙登浮玉而遐覧黃童𦇤負以待澤黎庶謳吟而送逺觀乎人文久道化成感終古之教澤巡闕裏而式憑大猷是經先民是程崇帝師而下拜志尊道以文晰欃檀雒離之木辧雞彛龍勺之銘翠古檜之菁蔥撫楷模之輪囷湯湯乎洙泗之流屹屹乎防阜之城結山河之兩戒鐘地脈於百靈於是世冑謁禮諸生肅興仿累朝之賔監崇元聖之云仍制旣隆於紹嘉恩更亶乎褒成盛三雍之上儀崇百代之休稱是日也天子考五經之統紀思六藝之折衷爰披圗而志績論報徳而酧庸籩豆舞佾之繁銀鏤琰琬之隆是未足以光天徳贊聖功乃畱曲蓋之凝嚴軼葩瑵之巃嵸詔只寅乎禋祀紛肹蠁而丰融廣錫類之孝思論說之儒風歷漢元以迄今玆誰尊聖之克同爰乃廻駕旋軫飛軨整斾鳯蓋玲瓏麟毫棽麗張廣樂於洞庭舞咸池於北冀千鈞之簴力洪萬石之鐘音偹賦忠厚於行葦歌太平於旣醉千疆靁赴萬里星奔東熿滄海西耀玉門奠斗辰於中極布星宿於昆侖日南則威加窮髮漠北則武震烏孫重舌緩耳之國雕題黒齒之氓莫不來王而慕義稽首而稱臣

皇帝猶祝時雍之速屆俾風動之遄臻廼下

明詔勵羣臣崇學校飭儒紳道徳文章濟濟振振遐陬密壤過化存神是以敷天之下率土之濵含文抱質履素懷眞歌風舞雅蹈義詠仁沐浴乎詩書之澤翺翔乎禮樂之英郊畿父老迓望

屬車千官紛防雁列鳬趨懷銀黃及璽紱佩玉虎與金魚頌省耕省斂之舉上丰年大有之書猗歟甚哉皇帝王三嬗之運唐虞夏遞降之餘惟我

皇之至徳歷萬古而難逾頌曰煌煌

聖祖創維艱兮洎我

章皇開八埏兮

皇帝聖徳先業兮旣覲文先揚武烈兮三蘗旣殄毒痛除兮海不揚波同車書兮殊方貢琛入質子兮震疊懷柔百神慰兮思我蒸民際太平兮或虞幽隱壅上聞兮省方陳風觀我生兮登岱祈天志憂勤兮經綸參贊遵先聖兮道一風同克永命兮有虞五載巡狩徧兮亦越姬周十二年兮我

皇法古純不已兮時邁其邦昊天子兮【小臣】獻頌介景福兮

聖子神孫永天祿兮

懋勤殿賦

湯斌

黃扉日麗寶笈雲開帝座之光華正燦東壁之淑气迎來道衍圖書法象觀乎天地學深墳典奮迅擬乎風雷我

皇上岐嶷敏睿麗正凝神本精一以立皇極建中和而定羣倫納諫不遺葑菲招賢旁及隠淪武庫森嚴撻伐悉遵

廟算九功歌敍民隱日逹楓宸固已樹儀型於百辟貞仁壽於千春若夫煥太乙之矞皇曜句陳之暉麗黃雲紫蓋輪囷郁其上浮蘭戺金莖灝翔於天際珠宮貝闕復道斜通銀牓璇題交衢迢遞飛重檐以切霞烱丹壁而流霼龍舸泛萬頃澄瀾長楊帶千章蓊郁斯又足奠六鰲而鞏四極應三垣而馭五緯爾乃廣辟別殿宏貯縹緗鴻蒙矗而竦峙觚稜啟而景彰揭組幔於棼楣垂綺錦於虹梁甲帳之月光如雪祕幄之蕓火生香瑤函左列竹素盈牀五庫標目於西淸四類充帙於東廂犀籖重積玉軸焜煌未足矜宛委之寶冊何湏論天祿之蘊藏當夫金門朝罷宣政宴余鸞佩聲逺鳳扇影徐名儒招從白虎大雅延自石渠防道系於洙泗證心法於唐虞無黨無偏闡維皇之敷錫天秩天敍繹臯陶之訏謨旣朝乾而夕惕復無倦而有恆顧民碞之可畏識當位之利貞尊所聞而行所知髙明廣大有治人斯有治法深切著明斯乃懋勤之實政匪僅肇錫以嘉名矧夫歌葉雅頌文儷誥盤懸鍼倒薤戲鴻騰鸞雲气芝英之簡淵渟嶽峙之觀漢武望而廢牘章帝顧而輟翰以此乘防運而禦六龍映晨光而翔五鳳采太史之陳詩第羣臣之嘉頌而時幾勅命祁暑思艱心防農野道契先天夜如何其夜未防瑤編萬卷寶炬殘流月曈曈兮素華滿北斗低昂兮殿閣寒豈比夫甘泉暉章長樂未央淩霄飛雨茝若披香九華仁壽百福靈光列棼橑以布翼荷棟桴而髙驤雕玉瑱以居楹裁金璧以飾璫祗矜制度之煒煜何敢希道徳之輝光況乎文教敷宣天威遐被都護方開劍閣云將軍己定三湘地碧雞金馬之修祀無勞蒟醬橦華之輸將遂易百禮具興萬舞咸備

皇情悅愉羣臣旣醉降絪縕調元气阜財解慍薄賦寛徭逾於穆之緝熙耳擊壤之歌謡天下棄僞而返本惇朴而去澆追太始之元化偕華胥而逍遙謹摛辭而頌聖主【微臣】敢自托於王褒

西山賦

邱象隨

伊坤元之廣厚兮气含陽而凝山旣磅礡以四塞兮窅嶙峋而上干矗名山兮三百紛支山兮三千雄九州而稱鎭兮峻五嶽以崇班仙靈托其窟宅兮封禪縱以逰觀乃西山之綿亙兮拱皇都而髙盤落太行之迆邐兮貫遼海以彌漫諒靈秀之所防兮亦安窮其際蟠岡載起而載伏若散而若連萃土脈以鬱蒸滙西湖而飛瀾旣防灔而澄徹亦泱漭以潺湲蕩甕山於涯涘穿防密而盤桓翳淸塵而磴削倚圓靜於崇巒左田右湖人煙相摶菱芡皆糧灌漑多歡誠山農之野樂宕予興以彌寛緬賜金之遺迹躡功徳之巍然洪波衍其東幽林出其前紛古木之茂幹圍四十而始圓盡樷薄而空豁到聲光於玉泉若素練鳴絕壑宛若晴虹飲碧川迸若明珠防合浦皎若星漢垂蒼天通華巖以深窈探三洞而稽延黝一竅之陰黑傳勝迹於名仙終曲折而卻步疑神蛟之幽潛徐平林其我邁兮回晻藹而寂歷騰樹樹以明輝兮染山山而黛色顧香臺之在望兮破白雲而髙入疊峻嶺以數匝叢修木而萬積開九軌之徑凃兮聳觀閣於三霱飛丹靑於太虛兮越鐘磬於林石盻風樹之從容兮興流泉而共得俯橫橋而徙倚兮魚鱗鱗以迎客殿五重而穹窿兮盤煙嵐於磴級幻樓臺之髙下兮隨山勢以疏密收全勝於四覽兮憑來靑而咸集允翠色之獨佳兮徹西矚而莫極回無量於遐瞻兮亦夢泉之猶識松防駕以謖謖兮幹虯舞而如鐵臺祭星而巍巍兮遹軒豁以朗潔鑪裊裊其餘香兮永氤氳而不歇撫丁丁於棋盤兮想偓佺以對奕生蟾蜍而偃仰兮方怡神於靈迹乃沿山極望而紛紅兮則杏花之霞赤轉峭削攀蘿藤上嶻嶭入窅防列槐蔽翳危徑崚嶒碧雲在上金銀結成丹璀碧璨蕩揺光精虹蜺駕棟蛟螭蟠楹四闔八牖廡接廊迎羅雲宿霧玉闕化城琢壁鏤橋營窟精靈泉流香積聲散林坰賜碑蘚剝卓錫泠泠爰洪光以載探兮極松盤之陰凝枝橫偃而交拱兮葉屏障而中行逼香光與聲觸兮悉古栢而遮盈乃玉華之彌髙兮折十八盤而仰登瞻石塔以岧嶤兮臥法王於無聲來寶樹於西域兮揚娑羅以飄零卓三圍而九花兮妙七葉而三稜復溪盤而石倚兮茂瑯玕之菁菁筍盈文而猶籜兮逼孫枝於太淸樷蒼筤而緜邈兮接隆教之淵恍野燒以凝睇兮垂丹柿如繁星尋水源之盡頭兮遙觱沸其來聽下淸響於蒼嵐兮激細泉於亂砰逾廣泉而曠絕兮摩五華以云平送悠邈於翠巖兮陟中峯之崢嶸一階砌以白石兮恣坐臥乎晶熒巳選勝於晏祠兮創獨見以經營崇上聖而尊大儒兮鑿石龕以藏經豈魯壁之遺矩兮亦木鐸乎二氏之縱橫翳名山而獨占兮崖祕魔以髙憑解旱魃之倒懸兮沛靈雨於防靑何龍湫之莫測兮神道力於盧僧蹈石屑而西步兮壓煙巒以萬層豁平坡於山防兮畱防屐而暫停耀夜光於寶洞兮復照巖而珠明住濟勝以徜徉兮更窮探乎瀴溟爾乃戒壇邃肅極樂縹緲近翠逺黛八洞繚繞龜伏魚防龍馴猊擾固頑石之幻趣亦靈境之獨表曽海眼之不潭尢枯柘而長矯矚石景之天然粲金閣而搆巧綴蒼黃以南帯聿渾河之灝渺波雷殷而云湧岸危迅而如掃橫蜿蜒於板梁俯中流以斯誠塵世之勝賞而都城之雅抱也曠不海濶近亦市絕異禽紛翔怪獸錯列艸气皆香樹名莫別霧雨晴零霜風夏冽逕斷雲封寺迷煙截鳥一時而百鳴花經歲而不輟任車馬之喧闐幾因人而肯熱得天地之金精故飛爽而髙徹乃京華之勝景首玆山之霽雪夫豈蘊春夏之气而宜收藏之節者乎我尢愛其駐夕陽之在山而以迎皎皎之初月

南苑大閱賦

施閏章

天祚

聖徳地盡皇輿爰膺玉曆坐撫神區維赫濯於新命踵幽燕之舊都岱宗位其東藩大行峙其西隅枕居庸而帶滄海象天闕之辰樞亶建極於垂拱豈耽逸於康娛然而逰豫徵於夏諺畋漁肇於羲易姬文有靈臺之詩漢武侈甘泉之制蓋將以觀云物節勞逸振師旅講武事借田禽之多獲簡軍實以有備乃有西苑瀛防近取禁內樹列千章山稱萬歲俯玉泉之淸泠挹西山之紫翠眷別苑於南海伊密邇於王畿壤連天以曠莾水浴日以漣漪插崇墉於云漢淸輦道於郊圻睇紅門之嶻嶪想帳殿之參差其陸則塗通九逵軫連三輔金防扶轂督亢接武碣石逺而來朝翠微近而獻嫵眺平楚之蒼然樂原田之膴膴其水則潏沸沆瀁澹沲淵桑幹輸溟渤效靈島湮渚溢風靜波鳴囊括太液缾揭昆明閃旌旗於河伯動鱗甲於石鯨邈乎若乘槎之浮銀漢彼哉哂求仙之泛蓬瀛於是菇蒲沈綠菡蓞敷紅防防翡翠仙鵠賔鴻呼羣鼓翼唼雨鳴風屬玉翔而上下赤鯉戲而西東雉兔麏麚逰集乎其外虎犀熊兕騰躍於檻中玉樹蓊郁佳果連捲張公梨茂朱仲李蕃葡萄盧橘珠綴火然上林間居之賦爾雅方物之編窮侈極異不可殫言時登髙而騁目樂四野之芊眠是時百谷告成八荒賔服西旅貢以厥熬於闐獻其浮玉龍馬來於大宛象師致於西域

天子治不忘亂安不忘危乃詔虞人營虎落乘戎輅戴白旗千騎電發萬乘風馳用三驅以祝网命八校以前驅竟陵谷以張罼界河海以爲阹佽飛賁育騁其拳勇韓盧雕鶚恣其指揮俄推山而抨石卷四野而合圍气吞麋鹿手搤熊羆皆應而命中若俯身而拾遺風毛雨血括雄並雌由是割鮮殷輪委禽蔽地程校多寡殿最次第勇怯分明惕威銜惠鳴鐃振旅歸而飲至天子乃推絳灌之宿將詢旦奭之訏謀尙想頗牧之賢旁覽孫吳之書敷文徳於荒服定勝算於當樞姬有荊舒之懲商有鬼方之誅畫防則燭照而數計殱寇則拉朽而摧枯令嚴則過王師於衽席功成則告列祖以獻俘然後班張枚馬驚聽駴睹或奏賦於長楊或歌防於湛露頌擬白狼歌傳朱鷺鏤徳銘功垂諸竹素

天子乃所無逸戒禽荒佩虞書九徳之盛詠豳風七月之章眎異姓若赤子以八荒爲蕭墻猗允文而允武亦知柔而知剛將麟遊而鳳至永萬壽其無疆

牡丹賦

施閠章

瀛臺之西太液之涘天作一邱鸞停龍起玉泉繞流燕山側峙

宸遊禁苑實據其趾山呼萬歲園稱百菓珍禽翼接異卉花妥潘嶽閒居不能列其名相如上林未遑載其顆羅羣芳於四時推國花之獨冠旣叢植於芝房復駢延於蘭館信奇葩之可懷萃根株之無算若夫梅英才落栁絮將飛東風洊暖疊蕋初開盈盈灼灼鬱鬱皚皚千枝萬朶拂檻翻堦云殷別苑霞絢髙臺白擬玉版赤類丹砂旣眞珠之九蕋亦千葉之蓮華壽安潛溪以地異添色倒暈以種誇品盡洛陽之美數過廬陵之譜勝玉樹之菁蔥豈人間之所睹

天子乃佩蒼玉幸離宮移步輦就芳叢翠華旖旎周覧肅雍或紺蕊扶疏獨號朝天之紫或露苞灼爍名擅禦袍之紅或臨風昂首晨露未晞若向榮而吐气聳翔步於金閨或回飈側景朝雨方滋若承恩而旣醉還霑灑於朝衣列樹爭妍若六宮之奉顏色異彩繽紛又若冠裳之來萬國爾其修廊回幔日暖煙含靑陽斜映綠暗紅酣於斯時也

天顏一笑萬卉咸歡香吹合殿色射靑山杜鶻屈膝桃李無言錦雞失艶南威喪妍時則授簡侍從淵云之彥賞花賦詩飛英濡翰亦有重臣出使逺人朝見引入禁林恩霑芳宴剪插玉壺則婆娑幾硯折賜宮僚則寵光繾綣𨿽松有大夫之號蘭爲王者之香拒霜有美人之面秋菊爲隠者之糧芙蕖澤處而綽約將離質弱而徬徨莫不低眉卻步遜謝頡頏臣拜手稽首爲之歌曰處艶兮不冶含芳兮不誇不與時競兮大肆其華豈遺世兮獨立欲並美兮不可得舒大文於東皇兮攬春暉兮何極

平蜀賦【有序】

潘耒

皇帝禦宇十有八年冬

命奮威將軍臣進寶勇略將軍臣良棟同建威將軍臣吳丹率師討蜀寇密授方略分道進攻十九年正月癸丑進寶同吳丹克保寜僞將軍王屏藩窮蹙自盡擒吳之茂以下二十餘人前三日庚子良棟自龍安進克成都僞巡撫張文徳降蜀地大定丁已露布至京宣捷午門外在廷之臣咸以

皇上廟算恢閎坐見萬里激勵將士建玆奇勲相與踴

躍唱嘆形之聲詩臣遭遇

殊恩載筆史館頌揚成功職不敢闕謹獻賦曰

溯前王之烈偉撻伐之謨姦無鉅而弗剪凶無逺而弗鋤霆發聲於丰隆星耀芒於威弧鯨吞舟而就斮蛇摶象而見屠法春生與秋殺有霜落而露濡必武功之遐暢乃文教之誕敷惟我

皇之聖仁廓天地以爲量王道履以平平天門開其蕩蕩彼麼防之小醜敢作逆而衡抗類射天以彎弓似逐日而投杖蛙處井以陸梁螳當車而倔彊依嵐箐以爲巢憑崖谷以作障巖巖梁益實號金城地辟蠶叢山開五丁劍閣梯空以懸度棧道循絙而上徵天井盤廻而窈黑地网綿絡以縱橫水以虎牙赤甲爲咽喉陸以龍門鹿頭爲門戶挺一戈以當闗非萬騎之能取當天光之分耀有艸竊以偸處曽六合之一家敢守險以拒旅雄虺九首苞蘗三牙傳烽巴閬築壘褒斜驚百城於風鶴變一軍爲虫沙初屯蜂而聚蟻旋鬭防而戰蝸思明殪於河陽少誠殱於淮表彼逆孽之逰魂若枯莖之待掃何醜類之睢盱尙橫距而張爪倚嶂嶺之千重謂天險其可保

皇赫斯怒整我六師招揺爲戈參伐爲旗審制勝之在將料奪險之用奇防虎臣於行間建髙牙而授之曰汝進寶貔貅如雲東趨閬中毀其重門曰汝良棟突騎風雨西走陰平抉其後戶分道交攻奇正相權或犄或角動於九天惟東軍之驍騰淩七盤而徑度奪朝天之巖險葭萌空而不戍分勁旅爲三行令異道而同赴摧堅陣於背城殱突豨而余怒積甲齊乎錦屏投鞭斷乎江路迨禁旅之薄城斬門闗而齊騖凶渠斃於窮猿逆黨擒於脫兔蓋累累籍籍衿甲面者不知其數西師捲斾以橫邁據密樹之重闗出間道以虛儼氊裹而林攀爭白水之阸塞破鐵門之孱顏忽浮馬而渡江張赤幟於菁山朝耀兵乎江油夕嚴陣乎綿竹訝天兵之飛來俄攻心而潰腹開錦地之峩峩竪降幡之一幅收奇功乎浹辰若風雷之迅速捷書並奏飛檄交馳鋒不再淬矢不再披剗勁寇如振槁舉名都若拾遺

天子乃升紫宸之殿讀露布於彤墀千官萃乎闕下望天顏之怡怡莫不鼓舞贊頌曰盛哉乎武功振古未覩玆也惟此劍南代有反側塹山燒棧便同絕域若漢室之取公孫晉氏之斬李特宋主之擒譙縱唐宗之誅劉辟皆用堅攻瑕以順討逆風行電掃罪人斯得然皆水陸夾攻首尾並擊傷損將士窮竭兵力逾歲淹時僅而後克未有不頓一兵不折一防駭若發機震若霹靂旬月之間廓淸西極如今日者也

天子將將大將將兵旣得龍驤復有營平師以和而後克功惟防而乃成規萬里若指掌故無戰而有徵夫蜀國者滇黔之項領也蜀平則破竹無前建瓴直走蒙詔亡魂貴築不守將遂定卭僰略犍爲兼冉駹收沈黎簡巴渝之勁卒與彭濮之鋭師浮舟牂牁飲馬瀘溪峨嵋爲鐔防蒼作鍔罘葉楡圍掩蒙樂伐銅鼓之砰訇驅金馬之騰趠血鑿齒以釁鋒膏猰防以染鑊然後前歌後舞班師而還受成

廟社薦功

皇天包干戈以虎皮卻走馬以糞田沛曠蕩之恩下復除之詔與萬姓相勞苦哀疲氓之無告拊摩瘢瘡長飬凋耗勸耕課桑興亷舉孝蒸斯人於太和咸詠仁而蹈道基隆平於萬年襲三五之休號豈不盛哉遂作頌曰天錫智勇爲

君王兮神武不殺誅猖狂兮運籌決防自

廟堂兮任屬賢將齊鷹揚兮天戈一麾銷欃槍兮遂淸大憝克鬼方兮長禦逺駕包八荒兮刋山表柱垂無疆兮

東巡賦【有序】

勵杜訥【臣】粵考載籍省方之文著於易巡狩之典備於書時邁裒對之頌疊見於萹什則是古之帝王未有不巡行方國以察逺邇之風俗卹億兆之痌瘝俾得各遂其生成以登一世於郅隆者也自漢唐而後歷代之人主莫不髙拱黃屋以養尊處優時巡之義久廢而不講卽或玉輿遠駕亦必淸蹕戒塗其時之黎庶𨿽欲就日瞻云希至尊之淸問豈可得哉所以望九閽如萬里而閭閻之疾苦壅於上聞朝廷之徳意不能下究其來舊矣我

皇上聖仁如天智勇如神深黜近世之積習逺法隆古之宏規巡幸郊畿省耕省斂旣已湛恩汪濊周洽靡遺猶以四方之幽遐山陬海澨或有一夫不獲之慮廼

命駕東巡由瀛州過歷下濟河渡江詣建業而

駐蹕焉凡

六飛所至無論通都鄙壤必諮詢民生之利俗尙之淳澆吏治之臧否艸野愚賤皆得仰覲

龍顏親承

天語以各攄其所欲言額手嵩呼歡聲徹數千里卽華封之祝聖人曷可以方此至於擢亷能拯水患蠲租稅格神祗祀曲阜之林廟禮鐘山之陵寢善政累累恩施稠渥

奎章宸藻寵錫名區皆唐虞三代以來所僅見之盛事洵足焜燿天壤而昭垂典冊臣濫竽史職不敢以荒陋自匿謹竭駑鈍拜手稽首以獻賦曰

維

聖皇之禦防握乾符而闡坤珍侔羲軒之化理冠道徳而履純仁聲教誕敷於薄海品物共樂乎鴻鈞尙厪如傷於蔀屋不自暇逸於

楓宸郊圻時幸補助維頻念疆域之浩浩戶口之溱溱或有懷而欲訴忳郁而難申爰筮吉日渙明綸先恩覃乎九有以往省東土之民於是星旄聿建霓旌前指鳳蓋霞張鸞旗雲起

天子乘渥窪之蒼螭天閒之素虯而弗禦乎金根之軛玉輅之軌將攬轡以周諮接編氓於尺咫除警蹕之禁嚴播瑤音於遐邇過唐叔之故封經舜泉之遺址時徘徊乎道周采風謡於都鄙時維十月候逾肅霜旣萬寶之告成咸築圃而滌場婦子熙恬於百室亞旅釋耒以徜徉聞

翠華之臨幸莫不踴躍於康莊若夫詩書誦四民之良久沐浴乎膏澤而喜近日月之光爾乃子衿縫掖依帳殿以譚經白叟黃童傍

龍驂而論俗得聆

天問之肫肫仰見

聖容之穆穆或拜神鼎之瓊珍或沾蓬池之玉防抑且供億之不聞戴恩波於信宿蠲豊稔之田租倍家給而人足泱泱乎大國之風當盛世之漸摩而益歸於淳朴載華旍而發駕由渤海以漸東歷岡陵之蜿蜒瞻千仭之芙蓉巖巖防嶽靈气所鐘東方爲萬物之始故名之曰岱玆山爲五嶽之伯乃稱之以宗逼層霄而嵂崒紆盤磴以巃嵸必借籃輿而仰陟或竟一日以扶笻我皇爲蒼生而祈福齋心肅肅而雍雍步輦旣郤晷景三移而已躋乎四十里之危峯登天門而臨日觀躡神府以訪奇蹤白雲在下碧落儼通衛士竭蹷

玉趾從容斯神靈所呵防而曠古之所未逢乃摛天藻揮宸翰鎭石表燭蒼穹旣鄙探防求仙之故事更陋金泥玉簡之登封迥出乎七十二代之上獨標萬古之髙風遂延覽於靑沂時咨諏而噢咻憫朴遫之山農期人登乎四鬴惟洪流之在望乃往觀乎河滸原夫亙地而經天用遡神功於大禹𨿽九折而洋洋每湧溢於中土酸棗瓠子多勞費以修防賈讓延年究空談於往古敇戒金隄歲煩藏府猶慮夫濵居赤子或未免乎畚鍤之勞運挽之苦停

云防以流恩俾窮檐之有補若夫狐貉之祭璧馬之沈皆無闗於實政而非

聖人之所取遂渉淮浦溯防溝弗忍田廬之昏墊爰發防瀹之逺猶維吳下之勞於貢賦縈

宸而卹其隠幽一如東山之黔首競忭躍於花洲建康名郡民物雜稠六朝都防之地有明創業之陬稔習乘輿之難近法駕之尊優獲睹

天顏以抒情愫巳誇異遘而動歌謳況乎深仁之洽被愷恵之翔流至於

幸鐘山之林麓軫勝國之陵邱飭明禋而

頒嘉制戒典守以防松楸尢髙深之至徳卓越乎千秋洎旋軫於秣陵望魯郊而至止宅心道祕久釋奠於西雍悅志儒修更致防於闕裏肅太常以偹樂集聖裔而習禮升觴折爼列奉璋之峩峩鬯灌登歌識睟容之亹亹設車服以詳觀出瑯函而盡啟日臨洙泗以垂輪云繞杏壇而皆紫凡列廡之名賢胥潔蠲以分祀

禦墨煇煌於廟廷錫賚繽紛於筐篚章縫在列以增榮野老環橋而色喜斯行也

仁恩洪暢綱紀畢張勤同虞帝徳嫓陶唐仰

聖暉者侈斯生之厚幸徯我

後者咸延頸以相望固合寰海而風動豈惟被澤之一方當玆珠斗北臨實沍寒之節序乃

玉鸞載路敷暄景若春陽是誠天休滋至瑞應丕彰將錫聖子神孫以無疆之福開億萬斯年有道之長宜乎賡卿云爛縵之頌光華復旦之章

瀚海石子賦【以石韞玉以山輝爲韻】

勵杜訥

寶待時而用彰

聖遇物而必格兼收徧及於山林愽采勿遺於川澤聿維瀚海爰生珍石托體龍荒呈姿沙磧吸日月之光華映星辰之精魄茍鑑防其莫由幾沈淪之足惜懿彼美質天成晶英內蘊雲霞璀錯象萬物以賦形錦繡陸離配五行而合脗其爲色也旣滋綠以焜黃復塗硃而施粉其爲體也掬之盈把璧連城而可方其爲光也玩之奪目珠徑寸而相近用無不遺或飾佩以鳴璫功有足多能蠲屙而解慍爾其際遇

聖明有長必錄僻壤遺村毎邀

天矚网瑚於東海遴杞梓於南服然而所寶惟賢不尙珠玉郤輦賮與航琛祗課畊而貴粟胡斯石之防恩邁奇珍於結綠維時

天子總六師操弧矢靖朔漠勤玉趾小醜立殄

天顏有喜奏鐃歌以凱旋顧斯石而嘉美於是屬車爭攫似編貝以盈裾錦橐交盛復流霞而散綺逺觀之則繽紛錯落而難名把玩焉則盡態極妍而莫擬星鬥風雲花木山水鳥獸虫魚蜃樓海市無不畢肖其微茫豈徒略得夫疑似非意想之可到斯繪畫之絕技用是依文藻恊芳芷侔蕓窗供棐幾充雅玩於文房非斯石其何以若乃光騰筆彩气吐硯山吸朝露之淸潤含祕閣之幽閒奇文鬱鬱秀色斑斑勢如髙峯之壁立影涵曲澗之潺湲是皆

聖武在禦逺播

天威智勇赫濯雷電馳飛瑞應畢至萬寶齊輝想蘊靈於大鈞故爾中堅外潤迨見用於

盛世不殊方璧圓璣企

皇化之及逺仰

淵之察微獻蕪詞於文石之陛彌覺大哉

堯徳之巍巍

皇淸文頴卷四十四

欽定四庫全書

皇淸文頴卷四十五

賦

丰澤園賦

胡會恩

猗

聖皇之受命浹至化於寰區履潤澤而大丰羙兮皆帝徳之覃敷登羣生於熙皥兮躋盛治於黃虞惟茂對之時勤兮匪苑囿之足娛歌薫風之觧慍兮仰淑景之常舒奉

宸遊於淸暇兮扈臣工而樂胥値千秋之榮遇兮幸叨附於簪裾感

隆恩之莫殫兮詎翰墨之能攄繄西苑之爲勝也浴太液之晴波峙瀛臺之盛槪鮫宮日麗以淳龍壑云蒸而澎湃儼蓬閬之仙都兮遊泰淸而餐沆瀣瞻佳气於層霄敢褰裳而夙戒夫何承

嘉命攬晨暉歡迎

翠輦肅彤闈槖載詞臣之筆香凝侍史之衣洽深仁於蠕動霑和气於翾飛爾乃蘭舟乍引錦防徐牽似涵光於軒鏡總拜舞於

堯天玉饌傳頒飽飫大官之膳珍肴羅列寧惟蓬鱠之鮮郢水仙醪光凝碧琖上林嘉菓芳郁瓊筵

渥典頻施

榮光載錫喜桂苑之初披値龍樓之曉辟則有文窻窅窕畵檻玲瓏參差碧瓦燦爛珠宮垂淸霄之竹露扇碧沼之荷風循玉砌而逶迆仙葩的皪度金溝而延竚嘉樹蘢蔥若夫揚鬐唼藻盡文囿之遊魚拂羽含花疑瑤池之神鳥漾錦浪兮浴煙汀立玉砂兮棲碧艸凡玆麗景皆競秀於

宸居毎值芳辰盡爭奇於仙島旣供四時之賞尢宜長夏之天槐陰成幄橊火初然荷

皇情之悅豫愧臣職之多愆懷盛事於捲阿遊歌足志紀良遊於在鎬頌羙堪傳況夫

聖慮勤農

天心貴谷植禾稼於平疇恍田功之在目詠離畢而神怡瞻云漢而遐矚知

九重時切於民依而舉念不遺於蔀屋者也臣等才慙班馬學謝鄒枚授簡濡毫莫殫頌颺之悃瞻云就日難言侍從之才徒知感

聖徳之幪帡沐

恩波於溟渤𨿽復竭微忱殫筆墨安能名穹壤之髙深而述

榮施於萬一耶

丰澤園賦

沈涵

猗

聖主之勤民兮維稼穡以作寶當

禁苑之奧區兮辟華園於靈沼滙太液之瀠廻兮注玊泉之灝溔愛土物以臧心兮匪耳目之競好旣桑柘之成陰兮復蒔藝夫香稲爾其溝堘四逹阡陌中分土膏應暖農祥戒晨提壺曉喚布谷宵聞紺壇旣祀東作方殷施漑則荷鋤如雨播種則奮鍤成云旣而楊栁拖黃芙蕖淸暑耘耔攸勤嘉禾膴膴蒸橊火而彌馨扇蒲風其如舞耕歌同蠶繅以相聞穗葉映桑枝而並吐更靈雨之瀼瀼貫百川而布濩湧丹壑之滮流潤碧霄之瀣露皆

睿心之黙禱遂感通而大澍若乃涼風防白露霏木葉脫百卉飛黃茂實丹顆肥萬寶告成原隰有輝覩公田之嘉谷先眾壤而陸離於是云黃滿目刈獲是始或歌連穎之奇或詫兩岐之羙撫環畝之幾何忽萬億其維秭田畯入聞

天顏有喜匪幸此地之有秋實卜丰年之同軌然則是園也以供粢盛以薦明禋瞻終歳之幹止識民力之普存故義取乎天澤之下逮而象徵夫豫大而豊亨豈若甘泉華林僅耀遊觀之美玊津九成徒誇壯麗之榮而已哉於是

天子憑黼扆排闔閶當萬幾之暇日撫百彚之繁昌集垂紳之鷺序招珥筆之鵷行相與陪遊於縣圃之側而授簡於水殿之旁重爲詩曰巍巍

禁苑兮蓬瀛匪敖匪紓兮黍稷維馨農夫之慶兮我

後之誠於萬斯年兮大有書呈

丰澤園賦

陸葇

丰由徳兆澤以心敷時𨿽淸燕念切民瘼當恢臺之長夏處髙明以非娛聆時鳥之好音觀百卉之向膴鳴流泉於澗曲緣石磴於周塗爰滌修壠藝嘉禾勤桔橰課耘耡緑苖芊芊油油以舒潤之以膏雨舞之以陽烏天子廼駕丹轂駐靈囿光風扇和慶雲濩晝天淵一色瞻彼南畝進儒臣而賦之將以歌丰年而占大有也聞在昔之典禮紘耤田以孔阜祈谷止於元日事三推而釋手卽省耕於郊圻亦交錯乎林藪何若覩胼胝於晨夕驗長養於在宥閱田畯以志喜勝躬稼而維耦緬惟斯園之創始在

瀛防之坎隅象天一以生水爲植物之所需栁織絲以覆羃竹凝碧以環渠卻遐陬之珍異禁网取乎珊瑚允栽培之咸若昭儉徳以旁孚固不啻書無逸於廡壁繪豳風之古圖然而廣廈在前左經右史曲房周通疏廊徙倚驚銀漢之遙溯儼蓬壺之覯止旣飽瓊糈載斟香醴飫苾芬以孔時歌

令徳之壽豈比在渚之鳬鷖樂依蒲而莘尾於是授素繭發隃糜欲抽毫而鬰塞將殫思以縈紆奇木之對未析連理之詞罕腴惟有望良疇以軒舞披渠藻而怡愉敢不詠徐黍以祝和丰沛

聖澤於寰區將與諸臣溯田功於姬籙而頌府修於禹謨

丰澤園賦

張廷瓚

惟

紫禁之鼎建抗燕山而啟都羅周廬之千列設寮垣之百區隔瀟湘之縹緲拱環衞於

宸居開薇垣之勝地聊廣覧而逺舒乃有禁籞西偏華林右掖路盤曲而紆廻樹叢宻而蓊郁日月吐納雲煙羃防平楚流靑修柯聳碧徑以幽而若逺地以靜而如僻顏

丰澤之嘉名實園林之安宅爾其前瞻太液遙望廣淵貫注蘭沼發源玊泉滙羣流之浩蕩疊萬頃之蒼煙眺波光之澄徹儼冰鏡之初圓是蓋

天子重無逸而念民依憫艱難而崇儉徳觀稼有懷農莊斯設秋云亭畔則華黍飄香嘉穎軒南則翠痕如滴雞聲隱叢竹之籬犢路入柔桑之宅羅襏襫於上林雜腰鎌於華闕隱白屋於朱扉粲靑禾於紫陌一犂春水連朝添時雨之波十畝秧鍼徧地散晴嵐之碧此所以蔀屋之辛勤經四時而徧歷惟

睿覧之咸周非九重之能隔者也至於佳卉分叢芳艸成簇同心之花連理之木或倚石而紛披或拂檻而堪掬瓊枝與碧樹相依紫蕚與朱苞並屬芝塲蕙圃之靑蔥葵徑蘭階之馨馥長風度而五色俱飛微雨過而百花都沐移來鳯竹當長夏以生寒發茁龍孫吹筠香而凝綠篔簹千畝何殊渭水之濵琳瑯萬竿不數淇泉之曲此又麗景之怡情而芳菲之觸目者也至於逶迆百柱宛轉層楹琢文石以延路架素椽以成亭櫺檻畱大朴之致棟宇無金碧之形

聖徳惟儉天道同淸豈非百代之矩矱萬世之法程哉我

皇上萬防在禦宵旰深宮當蕤賔之協律値炎景之方中禦迎涼之殿閣臨淸沚之簾櫳沛湛恩之汪濊訓珥筆之臣工念長橋而路曲許乘舟而禦風頒天廚之尙膳賜防酒於花叢感自天而沛澤慚無地以措躬瞻紫霄之佳景愧薄藝之雕虫願藜燃以奮志亦葵向而抒忠

丰澤園賦

彭寧求

美上林之鉅麗啟禁苑之芳菲惟

皇心之勤卹念稼穡爲民依因陂池之瀦蓄仿隴畝之町畦每省耕於東作亦觀獲於秋期儼江鄕兮在望施普惠兮及時軼樂成之舊宇爲

丰澤之新規爾其

祕殿開曲廊回互玊磶朱甍疏窻洞戶旣啟鑰於重門或移形於跬步借尺水而興瀾疊小山而起霧循除防防泉鳴階下之流繞砌娟娟竹防墻隅之路花含笑而迎人艸成茵而浥露移瑯菜於仙家植綺蔥於瑤圃魚遊沫於淸池鳥弄簧於芳樹洵景物之恬熙娛澄暉於朝暮平疇環列荷鍤成羣春和始布淑气方勻紺轅將駕黛耜畢陳建靑旗以

涖止如出捨以觀民洎乎田塍秧茁陌上風薫人皆力作苖亦懷新睹煙簔於淸曉聽牧笛於斜曛有渰萋萋雨灑亭臯之潤出日杲杲晴看隴畔之耘若夫時屆西成奄觀刈獲被野兮云黃迎寒兮霜落輸歳入於倉箱樂遺於烏雀卽苑內之多收占民間之丰樂蓋自玊泉之水太液之池滙爲廣澤散作文漪碧千頃沆四垂可以資灌漑可以備耕犂因山川自有之利相神臯物土之冝故艸木紛敷百卉盡觀其榮茂土膏脈發九谷尢快其華滋我

皇儉徳圖維永賴居逸思勞席丰戒泰木不雕鎪室無藻繪𨿽身處乎

法宮常神周乎郊外以此知昔人之弄田鉤盾者猶未勤而我

皇之親耤朱紘者意未艾也彼夫華林勝矣而非實政之修玊津麗矣而非民事之謀豈若玆園

惠澤滂流狹制度於文囿傳休聲於夏謳丹水紫淵無勞乎厲禁蘭塘蕙圃不假乎收罘願荷彤墀之槖長承淸蹕之遊

丰澤園賦

史夔

我

皇上禦極之三十有三年闓澤覃敷恩波汪濊瑞露如珠卿云似蓋風和觧慍之琴光湛常盈之防固已雨暘咸若百室慶其盈寧寒暑調均萬國欣其履防而猶無逸時陳豳風屢繪周知稼穡之艱難歷覧閭閻之穟斾修堤防而四海無波除螟螣而三時不害蓋其所旰食而宵衣無非念蒼赤而籌澮也若夫城連上苑路入平坡月泛瀛洲之島云廻太液之波參差水蓼掩映風荷喜嘉生之得地紛芳卉其何多維時節屆朱炎時逢夏閏日躔當至後之辰星次屬中官之正橊花已綻復吐丹葩蓂葉全稀還舒翠鬢人歡夏景之長

天錫太平之慶

聖天子於是嘉茂對鼔南薫樂年和而歳稔時稽古而右文爰

命儒臣各懷鉛槧仰窺

天宇之崇飽食大官之饌俄聽傳呼

賜之遊覧載瞻

丰澤之泉林極目和風之荏苒爾其平沙似毯細艸成茵攀柔桑之鬰鬰防田畮之畇畇望黃雲之藹藹俯緑水之鱗鱗散漫盈疇彷佛春江之景蘢蔥蔽野依稀蓬島之濵瑞稼揺風若吐黃金之色纎蕓擢露冝因黒壤之淳豈獨十畝千鐘上林早得陽和之气已知兩岐一穗萬載長霑雨露之仁【臣】學媿雕虫才非夢鳥叨陪侍從常賡復旦之光華淸切

黼扆時睹紅雲之縹緲而乃恍疑仙境忽到天邊嵩呼以拜魚貫而前猥措躬之無地荷授簡之自

天銀管分題未得罄揄揚於萬一嘉禾獻賦願常歌多稼於大田謹拜手稽首而爲之頌曰玊燭調兮萬彚昌黍稌多兮呈嘉祥惠風扇兮甘露瀼苕穎紛披兮實倉箱薦之

祖廟兮郁馨香

聖壽無疆兮瑞穣穰

丰澤園賦【有序】

沈廷文園在大內之右西苑之中巨構開規橅太素程材庇宇就下因髙木不雕鎪飾無藻繢𨿽茅茨儉朴不資人力之勞而山水縈環未減天工之勝我

皇上萬幾淸暇翠輦時臨聽政勤民於是乎在泛舟仙沼弭節靈防拂云罕之棽離皆成湛露振芳蕤之的皪盡是天葩爰咨翰墨之臣用紀林臯之美夫探奇策府非無羣玊之峯選勝名區亦有三神之境虛傳美麗無禆髙深豈若今玆有逾曩烈用竭管蠡之見敬陳頌述之情自愧蕪詞無當勝槪

皇淸之握象闡珍錫圖凝歷包六合以爲家總八紘而作極貞符曜明泰階寧謐旣天室之攸芋亦名園之是卽位臨西兌而義取屢丰地接東瀛而聲大澤蓋自玊泉之水太液之池滙爲巨浸散作文漪碧千頃蒼莾四垂日月吐納巖崖蔽虧雕梁界道錦甃交門鳯標翥羽鯨石翔鱗控玊蝀以噴雨跨金鰲而嘯雲霞波如綺蘋吹無塵景山之巖岫巃嵸瓊華之洞壑玲瓏磴道窈折澗戶幽通屛障羅列環玦琤琮峯迎仙仗谷應曉鐘欲霽而林暉千狀其雨則嵐霏萬重乃有丹梯盤互曲廊懸度隰衍原平隄廻川注激水鳴舂藏舟紆浦葆翠桑濃麥黃雲聚層防之暉近日萃琳碧以爲妝紺宇之馥迎風散氤氳而成霧於是林巒迆邐川陸縱橫纓岡帶阜繚白縈靑樓觀崒殿閣崢嶸璇題璧磶繡栱雕甍苕苕迥出翼翼孤擎跂飛鳥以斯厲佩長虹而若縈軼雲雨以下度排星河而上徵可以仰餐顥气俯揖羣靈重以新荑璀璨芳卉紛蕤芝房三秀蘭畹九滋梧則菶萋生岡竹則檀欒映池桃李則不言成防松栢則後凋挺姿般般之足翽翽之儀棷馭白澤囿擾黃支鳬雁翺翔於修渚孔翠翻飛於茂枝旣乃品彚恬熙景物明淑睇萬里於纎毫攬九州而盈掬紫塞斜縈紅螺森矗聚燕風恬掠鶯霜肅隱現桑幹之河縹香山之金防有駿骨之羣泰畤見神光之燭升髙望遠四維一矚栢梁無以絜其觀靈囿於焉方其躅若乃麗旭始升惠風初扇時鳥嚶鳴繁英蔥蒨黛耜正陳紺轅將勸辧云物於嘉辰播雨膏於芳甸暮春合射之儀元已流觴之宴殿中揚白獸之樽水面捧金人之劍又若南訛應律祝融司天淸暉擁榭翠漲平川龍鬐齊奮鳯咮爭鶱淩雕文之畵舸曳湘縠於輕煙荷碧筩以猗靡橊綘實以鮮妍葵叢生而就日蒲九節而延年逮夫淸商乍奏爽宇乃澄栁寒月皎桐疎露淸挹仙莖之沆瀣聽天籟之竽笙省斂則玊田秔熟招飲則小山桂馨曁乎重陰應候役車旣休天同云而一色水凝冰而不流瑤玊盈枝比剪防而較逸瓊華堆砌笑埓地其奚求豈止歌黃竹而卹祁寒之困詠來思而軫遠戍之愁是以端居九五遊神八荒靡遠弗屆何施不臧覽動植之機以廣仁慈之泛濩悟流峙之理以侔道徳之精剛旣書同而軌一乃化美而治光罷烽堠於寰海受共球之駿龎攄卿云而復旦呈含譽以垂芒遂乃彌性遊翺從容詠陶學山探奧藝海廻濤緝熙懋建俊乂勤招履髙思下居逸念勞岐陽鼔鐘之盛捲阿車馬之饒陟斯園以同樂抗往哲而爲昭小臣作頌用補風謡頌曰天垂辰象地敞皇州撫玆勝境夐乎建遊餐華日近吸英霞浮匪風則禦亦云與遊同規方丈比美瀛洲六龍蒞止視遠聽周聖心孔懌庶政載修惟徳峻極上與天侔百常允陟景福來酬瑞繁山委嘏集川流潤澤丰美萬禩千秋

丰澤園賦

劉灝

維金墉之西隅納淸流之四防激湍縈乎其中喬木防乎其外郁積翠之沈沈覆輕雲之藹藹地遠應夫方壺象髙侔夫圓蓋相彼名壤豫我王心映山爲圃削木成林庭移嘉卉苑育珍禽揮七華之扇撫五弦之琴感南薫以奏曲迎北戶而披襟廼其華不爲奢儉不至陋桂柱芝栭瓊防玊甃飛梁天蟜而相扶拱楶聳翼而匪鏤開芙蓉於別殿骨罘罳於中霤峙亭榭於上下環池沼於左右誇秋水之橫汾眇岐陽之靈囿我

皇上居深穆思稼穡念茅屋之艱難重田功之生殖擇隙地之縱橫培嘉種以黍稷爰分隴畦旋疎溝洫度南東而成畝依保介以爲式望阡陌之彌睇稻粱之岐薿於是或蕓或耔時雨時風風搖麥浪雨洗禾叢與花宮而掩映迎旭日而曈曨秉錢鎛而是利擬襏襫而能工則有鳩呼碧樹雉翳蒼煙來從遠澤棲近平川繞栁邊之畫鷁匝塘外之新蓮載飛載鳴看防防與鸂以遊以泳雜魴鯉與鮪鱣莫不依靑叢之藝藝樂碧葉之田田我皇上攬玆休嘉遊當餘暇茂順歳時潛調元化察燥濕於髙卑驗寒燠於春夏覩決渠之潺湲快垂實之防防親嘗玊粒之香如履茅綯之舍旣農事之周知復恩綸之屢下於是精誠上格大有頻書奏五色之云物通九州之河渠秀一莖之九穗錯舊畝與新畬見崇墉之倉庾成比櫛之田廬皆曰

天心之愛悉由

帝力之餘是知

九重匪遠七月時歌暢

宸遊於別館惕治道於捲阿懷閭閻於寤寐想情狀於笠簔

沛丰澤於下土偕雨露而滂沱於是人人歡於艸野嵗嵗沃於

恩波相與仰

君心之無逸頌

皇居之有那

嘉谷賦【有序】

彭寧求

皇上運當淸晏治奏歌功勤卹民依疇咨政理大沛蠲施之惠兼籌積貯之方厚澤深仁淪肌浹髓

至誠孚格嘉谷兆祥濯玊露以芄芄含金風而栗栗地當燕北是陽回吹律之區節屆秋成方令肅涼飈之潔齋用薦卽供

禦廩之藏燔燎升馨何啻玊山之種洵瓌奇之非寶惟土物之冝珍羣臣諦觀並深雀躍夫蓮開合柎往冊猶紀禎符實駢根昔人尙垂歌頌況玆休瑞著兆丰年樂民事之順成卜

天心之純佑臣𨿽愚昧竊懽欣敢竭疎庸敬陳斯賦

賦曰

昭昭璇極眷我

聖皇誕防嘉種寰宇悅康觀靈苖之滋阜知卒歳之丰穰瓊粒方苞葉瑞應於黃黒秬篝車是載樂歳輸於髙廩神倉由

帝心之求莫能昭格於

穹蒼繄昔盛王髙蹈遐軌不以金車銀甕爲珍惟以時和歳丰爲美所以書述歸禾詩編華黍同穎表於周年六穗書於漢史或以兩岐連秀興謠或以一稻再實著紀降休於荏菽禾麻辧種於秬秠穈芑凡以明年谷之丰登遂羣生之幹止豈比粒自瓊山禾來北裏鄗上之黍稱奇不周之粟示侈惟

天鑑

聖布徳施仁蠲租發帑給廩賑貧動盈千而累億務家賜而戶均厪艱難於宵旰籌預備於倉囷湛恩汪濊闓澤奫淪綈幾

九重圖繪尙陳乙夜朱紘一墢祈年首重三春積誠感召爰鑑精禋屬三農兮望澤流協气兮氤氳沛雨膏兮滲漉發土脈兮植墳猶復

勤思九扈周爰諮詢建

翠華以出狩度楡關而北巡擁六飛而騰躍環七萃之鉤陳𨿽禽而表貉兼省斂以觀民方夫紅旗

駐輦黃茂如雲睹瑞谷兮滋植喜禾黍兮鋪棻

皇情顧而悅豫宣嘉慶於臣鄰爾其翹穎揚芬纎芒吐秀含實蕃滋擢莖丰茂浥露揺風交綺錯綉其防地而出也森矗兼尋其並壠而生也分岐煩富葳蕤棽離兮如結綬與流蘇璀璨錯落兮若連珠與列宿覺一稃二實之非奇驚一莖九穗之重遘彼夫廚生舜箑階秀堯蓂花開紫脫木號華平朱章丰於中唐神芝產夫九莖競呈祥而獻瑞稱盛世之休徵然而無禆日用罕濟民生豈如玆谷預兆丰亨千倉萬箱兮普作農夫之慶墉崇櫛比兮詎惟

天庾之盈垂休光於史冊昭明徳之惟馨百爾羣工聚觀樂豫卓矣貞符淵乎

睿慮惟稼穡之爲寶惟田功之是預徳產之致精微明昭之賜顯著爰歌大有樂康年吹豳雅賽秋田共含哺於

聖世同擊壤於光天【末臣】欣逢乎上瑞願載賡夫多稌多黍之篇

玊河春栁賦

彭寧求

伊鳯城之繁麗何艸樹之紛披挺靈芝於玊殿敷瑞莢於瑤池苑內則星楡掩映宮中則月桂參差嶰竹植上林之囿嶽蓮開太液之池維玆玊河瀠洄城畔派衍珠淵光揺銀漢波紋蹙兮如羅水面平兮若案爰有垂栁千株扶疏両岸本大角之靈根實眞陵之嘉幹爾其灰飛鳯琯气轉鴻鈞覩光風之啟序知遲日之臨春寒冰折玊芳艸舒茵喜靈和之遺種獨倚而精神依依猶舊濯濯如新乍抽芽而鮮碧旋布葉而繽紛羃輕煙兮漠漠疊淺浪兮鱗鱗遂乃颺晴絲凝翠靄秀色堪餐淸陰可愛細裁金剪之云濃染香奩之黛碧看螺子無殊黃與鵞雛相配一顰一笑疑拈覽鏡之毫三起三眠頓減舊圍之帶穿燕縷而無蹤調鶯黃而斯在玊虹隄外金水橋邊傍紫城而婀娜俯碧澗而蹁躚籠輕條於沙岸垂宻防於平川影亂春莎之髮光飛紫荇之錢浴鳥乘陰而顧慕遊魚避日而盤旋態悠揚兮月下姿綽約兮風前襯明霞而增媚沐細雨而加妍低拂維舟之纜斜縈走馬之鞭對王恭於此日想張緒於當年於時翠輦髙臨天街遐矚駐鳯蓋於蘭塘引霓旌於綺谷賞斯栁之乘時抱淸芬於水曲瞻日月之光華攬山川之秀淑身久沐夫

恩膏材豈同於朴遫枝枝盡繞於

紫宸葉葉還飛於丹屋依曈曨之

北闕萬縷黃金對晻靄之西山千條碧玉豈若章防落絮防岸飛花朝朝繋馬夜夜蔵鴉移在營前僅號將軍之府種於宅畔或傳處士之家所能同其勝防比此風華也哉乃爲歌曰旖旎玉河側垂楊踠地新淸光映荷芰亮節比松筠共知雨露天邊近宻葉疏條總是春

天行健賦

史防

雨儀奠極髙卑以陳乾元資始得一以淸立昆侖之華表合太乙之陽精羅萬象以成化涵九野而無形蒼蒼者色之正湛湛者鑑之明中秉樞而莫測外轉象而常盈此則於穆者天之命而黙運者天之行也若夫連珠合璧二丸相配絡黃赤之九道紛總總其交防列宿碁布而成章三垣因之以定位自鴻蒙之始判轉機緘於圜蓋閱銅史之洊更物混成而無外應節宣威隨時觧沛莫不統綱維於泰元鼔鴻鈞於一气此則天行之旋轉於胚渾而包括乎元防運世者也粵稽上古欽若昊天堯曰廣運舜惟至諴在璣衡而齊七政鼓南薫而阜八埏君子體之以自彊不息聖人則之以辧義行權欽惟

皇上秉粹精之徳符易簡之能道春生而夏長運日升而月恆居紫微之宮則翼翼穆穆藹藹融融鉤陳肅整以環衛經緯參差而翼從燭方隅之幽隱總萬幾於淸故能朗杓魁而消氛祲舒

幹防而協化工渙

皇居發大號只神人極丕冒赫濯兮聲靈霆馳兮電掃徳容睟然旁搜典誥揮

宸翰則翔鳯隨戈攄

睿章則流珠入奧露雷風雨施膏澤以無偏云漢星辰燦昭回而有曜爾乃時勤巡省咨訪郊墟幕黃雲之屋乘雕玊之輿應龍受轡招搖翼輈朱鳥執節而前導云防從風而颺斿羽林河鼓象臺垣而拱立二十八宿趨執事而周流信

帝徳之法天納含靈於在宥垓埏奠麗無煩八柱之承寒暑調均悉協四時之寸陰不廢晷按度以常貞函蓋靡涯澤應期而下防聚五星於奎曜文明之化丕昭占六符於泰階至治之祥悉奏是故推歷象測躔垣以三百六十五度者爲天運之常而以與天同運萬福攸同者爲吾

皇之壽

允猶翕河賦【有序】

周金然

皇上禦極二十有八載四海乂安兆姓樂業東漸西被聲教訖乎九圍武緯文經典章邁夫百辟靑雲浮洛祥徵翠嬀之川榮光塞河瑞應黃圖之籙來朝宗於萬國銘如帶於千秋大澤覃敷湛恩汪濊乃者洪流旣已奠定善後猶厪疇咨挽運千艘動闗軍國大計委輸一綫端資疏瀹良籌集廷議之紛紜仰煩

宸斷重土功之荒度俯允躬親爰用諏吉南巡遂以首

春夙

駕所過無供億之擾引領望

翠華之臨瞻近日之方中歸市弗止欣時雨之來防扶杖往觀進主伯亞旅以言情舉士農工商而胥慶塡衢溢巷喧傳

帝徳無忭舞歡迎快覩

天顏有喜由三輔而經千乘歷兩淛而返三吳健若天行迅如電發周知閭閻之疾苦昭宣吏治之激揚誰爲請貸祈蠲

特施赦豈由繪圖冩狀立沛

殊恩是冝地效其靈因玆人呈厥瑞重農屢勸

溫綸藹春雨之郊大賚頻頒戍卒挾陽和之纊猶慮民

風之奓防每殷

天語之丁寧爾乃

駐蹕中河觀瀾髙堰潤澤逾乎九里臨淵朂彼羣工凡冝先事而堤防務法前規而修治授之方略春流穩泛桃花俾乃專司繡甸平添麥浪三呼塡道千峯余嵩祝之聲五老呈圖半夜溢銀潢之彩此實時巡之盛典曠代之隆規也【微臣】幸際昌時備員史職欲紀河淸之頌敬陳裒對之章寡陋爲虞賡颺莫罄謹再拜稽首而作賦曰

屠維荒落獻歳發春撫條風之應律値靑帝之司辰回斗杓於端月調玊燭於元正左个則三陽協气東郊則萬彚蕓生

天子乃進三公咨九卿防吏治稽民情考閭閻之休戚權政務之重輕念東南之財賦輸寶粒於神京緬淮黃之峻流實轉漕之攸經灑沈之績旣逺開塞之智奚憑辧防障之當否冝按地而審形

兪僉同之上請用荒度以躬親諏首春之吉期禦雕玊而南巡爰布

恩綸下

明詔史臣載筆而紀事虎旅槖糧而偫槁扉屨咸屛井邑無擾斥供億於侯牧慮繹騷夫父老鉤陳夾衛以肅穆飌伯先駈而迅埽萬騎殷轔百靈扶導前朱雀而上招揺侍羽林而翼嫖姚天晶霧輕日暖霞蒸艸霏霏而承翠蓋云澹澹而拂霓旌緹帷綪茷三屬重英出鳯城而言邁遵芳甸以遄徵整車徒以次捨張貂帟以如城歷三輔之黃圖踐二東之靑社過平原而釃酒面歷山而駐馬挹璿原之波潏倚泉亭而心冩署擘窠之偉觀運銀鉤於腕下寄深防於作霖卽瀏覽而通造化憑嵯峨之雉堞閱海邦之廣野溟島則萬家蜃蛤沂兗則千里桑柘沛

徳音於俄頃供正賦其蠲罷

天語布羣心娛黃童白叟接畛充衢提筐擁轊夾馬扶藜魯人進頌齊人獻謳騰社气於日出播和風於海隅岱嶽具敖䢐徠鳬蜿蜒聨屬千嶺嵩呼我

皇乃禦六飛揚鳯旗耳沿堤之頌聲逾汶泗而抵淮淝曠澤國之溔渺瀉河流而灌輸帖稽天之巨浸拯萬族於爲魚旣成效之足恃有勞績之可圖築金堤而捍滛潦疏水門而導黃淤聨巨版以嶻業洵鐡城之不如順時令以蓄泄又奚患於沮洳輟瓠子而弗歌簸桃浪其無虞快澄瀾之東注庶旰食其永紓遂下廣陵度邦水顧蕪城之壯傑覿蜀岡之迆邐聼竹西之歌吹戒肆之綺靡出步以騁望馭風檣於揚子渺長江之天塹界南紀之山川吞漢流之九遡嶓冢之遙源捲浪而鮫宮震蕩鼓濤而地軸廻旋繄防龍之夾檝淩皎鏡而洄沿昔淛西之疆理畫南徐而界焉總標名爲吳防惟繡壌之參連延陵季札之區惠井閭閻之地泛龍舸而經過矚姑蘇之秀麗虹橋虎邱雞陂鶴市十里五里笙歌鼎沸遵往歳之

寶訓旣惇素之可嗣軫

宸慮之綢繆更殷勤而飭誨循滬瀆而左顧溯錢江而汔濟鎭吳山而帶淛河鬯南國之都防偃六橋於湖漘展嫩荷於水裔非省方之所關固屑而不足計維禹迹之所紀輯侯瑞於防稽開祕圖於石室呈如月之碧珪受正符於帝命得隨刋之寶書用謁陵而展拜奠三禮而薦犧美平成之偉績揭嘉號於崇祠升秦望而觀海遂回舟乎剡溪計

巡幸之爲期曾未淹乎匝月何羙政之咸備書事言其盈冊誦煌煌之

恩綍盡執香而感泣江左粳稲之鄕東吳財賦之窟荷皇仁之浩蕩並捐除而己責家餘三鬴之資門無一吏之迹淸畎泠風杏花菖葉谷我士女介我黍稷恐余之導奢

勅謹惜夫物力春社雞豚髙年肉帛食以時而用以禮愼蓋蔵而勉節嗇期革薄而還醇勿波靡於積雪乃簡亷能之長吏畀拊循之重責又守令之小眚俾久任以勤職凡盡力以首公咸軫勞而加秩彼愚氓之無知或自罹於罪辟令湯网之開罄棘林而蕩滌僉樂育於春風似庶艸之甲坼啟文明之景運首儲需夫人材懼士林之雋彥或沈汨於蒿萊況吳越之菁英騰文光於壁奎系四方之趨向爲風防之所開擴上庠之取數冀無失乎龍媒家詠菁莪人歌芹藻圜橋門而觀聽求嚴師而問道儒冠昭耀於吳防子衿舄奕於江表雲霄之路可梯淪棄之士絕少他若敂關之估舶持檝之役夫執殳之禁旅荷防之公徒或被

鴻慈而錫賚或俾迅發於中途防令一夫之不獲奚啻五日之賜酺用是謳吟滿郭忭舞載途迎馬首以就日結絢防以充閭𨿽屢禁而弗絕光霅煜於通衢覩云旓而喜溢望黼帳而爭趨握鉛者獻頌負耒者挈壺忘艸野之卑賤希攀畱夫

玊輿

天子慮百姓之煩費但慰之而未兪至如熊軾諸侯龍驤上將分茅剖符勞來休養能輯兵以安民洵治世之攸尙

賜駝與挏酒羣拜舞於

仙仗省方禮畢整轡遄回覽勝浮玊之岑倚檻妙髙之防集水犀於中流肅鉤拒之規模赤羽若日練甲如荼樓船焜燿旄幟紛敷役海童爲水手命淵客而首塗晃金支與翠旗接嬀渚之正圖轉防石頭觀風建業虎踞龍蟠形勢天設陋典午之淸談想明祖之餘烈禮寢園而親奠獻謹守視而禁樵伐澤及故國之邱墟尢頌聖仁之超越放船於燕子磯頭懷古於雞籠山側捐間架之舊徵免蘆洲之稅額信恬波而捩舵矗髙橦於直北載經淮浦重憇楚州喜髙堰之完固欣洪澤之伏流亮懷襄之永奠攄善後之皇猷絡堤塘與港防森碁置而星稠彼鹽潮之焦稼亦滋潤於下游化渚田爲沃壌行漿乞而酒酬正河宗之獻斗溢榮光而上浮貢東海之蒼烏漾星槎於遠洲然後道魚防渉通濟揚錦浪而送云防望

神京而返旌斾彼中途之頌禱曁阡陌之簞食自江國而逹

都門接蓋數千餘里於是乎照臨之下莩甲之微沐恩波之汪濊咸欣欣而自幸曠典之時舉毋五載以遷期相與志慶曰樂哉乎斯世信遊栗陸而遇軒羲幸被

云日之輝光安畎畝之恆業含哺鼔腹而歌呼耕田鑿井而飲食抑浮侈而還太素謹嗜好而遵

訓飭捨僞趍誠惇本崇實亷恥之道興貪競之源塞辟外戶而不閉封比屋而無擇上華封之祝詞樂舒長之化日惟曰至於萬年宜子孫兮千億【小臣】簪筆而載颺鏤盛美其何極

皇淸文頴卷四十五

欽定四庫全書

皇淸文頴卷四十六

賦

丰澤園修竹賦

陳元龍

猗歟修竹幸托靑穹根盤閬苑葉覆琳宮風煙獨厚雨露偏濃影揺金而掩冉聲戞玊而玲瓏爾其裊裊紫筠娟娟靑綺矗立涼館之前森標崇臺之際或防林臯或臨水涘一抹淡煙萬竿新霽扇輕颸以流暢含明月以秀峙節亭亭而霄上陰靄靄而云翳翠色紛披幽叢深窈筍破紫苔籜辭綠篠橫斜漾靈沼之防鯈羅列隠周原之香稲靑陽至而暈碧朱炎升而凝縹經素商而勁質彌堅凜元防而霜姿含峭洵體元以儀天亦虛中而象道故夫易著蒼筤書稱職貢衛風詠於淇澳楚材美夫云夢渭川則千畝翠連梁園則數林黛重投葛水以化龍栽丹山而巢鳳長笛寫嶰谷之音炙簡有汗靑之用別有緣崇嶺嫓長松循原隰竦層峯圍綉闥晃簾櫳呈蔥蒨結蓊茸莫不參差掩映揺曵琤琮然未若玆竹之閟景淸都抗迹天中香吹細細气鬱蔥蔥映靑蘋與綠荑雜淺紺於微紅潤滋密徑之莎響吟曲檻之風當此休辰麗景眾芳芬馥砌艸若茵井桐如沐上下熙恬羣生樂育惟我

聖皇乘幹禦六澤覃八紘仁敷九服普堯日於蒼黎噓舜風於林麓而玆園也云軒旁睇月殿遙臨松棟不飾茅茨兩層非考室於輪奐實示儉於蓬瀛隠轔則奧區篠簜曠望則廣衍溝塍桑麻繡錯疆場綺分夏至而嘉禾垂頴秋登而玊粒告成淸渠渺渺以皺縠水田漠漠以鋪芬是乃

天家農圃神臯穜稑文囿之所極觀豳風之所頌祝羨托根之得地斯企心於玆竹想其檀欒滴翠陸海揺寒拂金楹以振響和珠泉以鳴湍動豫遊於雕輦邀宸幸於彤軒涼生碝磩色間旌旃蕭森珍館映帶瑤壇漾水紋而澄練襯霞片而飛丹韻悠揚兮寶瑟光皎潔兮瑯玕掛枝而難尋麼鳳戢羽而莫辧祥鸞美哉斯竹實維嘉植擢秀瓊宇之旁布濩仙垣之側歷冰霰而莫攺不扶持而自直蓋有取乎堅貞之性匪徒尙其靑蒼之色以是知陂池泉石之開苑囿園林之設乃

聖主所以務本宣風淳朴厚澤寧樂太素無煩雕飾每寓意於栽培亦寄情於阡陌惟是民依之不忘終俾農用之滋植故夫人知所本士知所勵薰陶於大和之中樂利於時雍之世此見聖人育物之心茂對之意小臣幸際昌期欣玆榮遇休寵曲錫沛澤下曁飽飫嘉羞沾濡芳醴得賜矚乎淸英乃乎

禁籞敢繼蕪詞於淸風以揚至徳於萬禩

經筵賦【有序】

宋大業皇上體備生知聖由天縱嫓軒皇之惇敏邁岐後之誕登勤政諴民親賢好學千聖百王之統悉滙於心傳五經六藝之文咸通於神解牙籖夜擁窮甲乙而忘疲彤幄晨開歷春秋而靡間歲當作噩月在夾鐘爰啟

經筵特陳講義闡中和之性理探河洛之防言罔不敷揚用資啟沃𨿽蘊函髙厚非蠡管之能窺而運際文明實頌揚之莫罄【微臣】幸列仙班覩

天顏之有喜欣逄聖典仰

帝徳之日新敬獻賦曰

猗

聖王之受命接道統於羲軒發珍符而祕啟防寶防而苞宣紹唐虞之曩烈抉周孔之遺編道下濟而交防徳健行而協幹殫就將於夙夜勤學問於

經筵於時麗景垂天靑陽應律獻節初開仲春始吉命宗伯以諏儀咨靈臺而撰日立銅史以司聲候玉繩而辧色開閶闔於彤扉拱雲霄於紫極瞻鳳蓋之晨飛見鸞輿之曉出乃以千行鹵簿三署嚴更翔鵷列陛振鷺充庭曵棽離之虹旄飄狎獵之霓旌繖如雲而五色扇似月而重輪建九斿之仙仗防千官之火城丹墀兮綘闕綺疏兮交錯瑞靄兮絪緼祥光兮景爍宮漏裊兮出花遲鑪煙縈兮垂栁弱煥奎壁兮旭日華奏簫韶兮鈞天樂

皇帝乃禦文華之殿陳九擯之儀發琳瑯之祕吐珠玉之輝上公執簡名卿侍帷微言析奧深心剖疑搜羲文之精蘊窮性道之淵微旣海深而嶽峻亦天髙而聽卑𨿽鞀鐸之有采詎塵露之能禆冀芻蕘之可擇庻葑菲之不遺乃傾葵心乃攄竹素仰企淵昭玆王度披玊宇之祥風挹天章之調露矢一徳以颺言戴

九重而抒愫抗古迹而爲昭荷云衢而生慕若乃瑯函玊軸錦帙蕓編夜分循覧日昃流連掇仙葩之璀璨掞睿藻之芳妍灑十行之珠翰染七襄之寶箋洽文徳於四國被風聲於八埏學旣隆而加殖心善下而彌防儲精衝穆宅思優防考庸世室受防介邱定三統之建稽五徳之疇明堂辟雍之化洽升中巡狩之典修翺翔於仁義之林藪沈酣於道徳之源流含咀於藝文之英萃斟酌於儒雅之諮諏扇芳烈以屆遠貺貞符而闡幽被光華於四表鞏歷服於千秋【末臣】簪筆乎盛世用敢作頌以揚休頌曰於鑠我

皇徳茂隆兮勵精夙夜昭有融兮作君作師亶明聰兮允防克讓心謙沖兮

講幄時開亮天工兮思以作睿懋

聖功兮化被六合流醇風兮

一人有慶萬方同兮

喜雨賦【有序】

徐元正歲當癸酉月在淸和

皇上殷念麥秋爰祈甘雨

法宮盡齋祓之誠郊野獲土膏之潤丰隆列缺若奉令而爭馳風伯雨師似徵符而卽至是非精神之黙契呼吸之遙通孰能洽靈貺於滂沱兆丰年於穎碩也哉用是盥手濡毫敬作賦曰

彼夫薄霧蒙蒙防風習習細非破塊亦潤物而無聲密比散絲徒沾衣而不濕用欲逮乎滋培气尙郁於原隰未若夫萋祁有象先徵礎潤之奇飛灑將來忽徙蟻封之急雷霆激而常鳴蛟龍怒而不蟄陂渠水足徐抽麥隴之鍼倉廩云髙預作蒸民之粒是皆歲星之在酉幸逢

聖王之當陽並穗連莖極頌聲於鼓腹三年九蓄每厪念於垂裳謂陌上亷纎但滋花栁天邊霢霂未漑農桑甫下刑鵝之令立瞻石燕之翔豈管輅之占風智煩推測若欒巴之噀酒事屬荒唐惟誠格乎

天斯徳孚於

帝重農寶谷遙通防漠之間沛雨油雲立召嘉祥之瑞垂檐百道似巖頭瀑布之形濺瓦千聲想水面跳珠之勢拾遺遊處詩被涼催刺史來時亭因喜記從此與與翼翼知黍稷之咸登薿薿陳陳獲坻京之大利方快覩夫丰年共娛遊於盛世斯時也簾櫳濕透殿角涼生玉女空中衣飄揺而欲舉阿香去後車歷碌而常驚撫檻外之花枝新沾潤澤聽梁間之燕子亦賀生成世守硯田時有含哺之樂頻遊書圃惟將負曝之誠

嘉禾賦【有序】

王之樞康熙三十有一年

皇上省方古北口外

鑾輿所道百谷蕃殖中有嘉禾叢生一莖數穗實穎實

栗聨疇被畝爰

命驛致闕下昭示羣工【臣】伏念書所記惟徳動天茍非聖徳淵粹通於神明豈能使日星霜露之精暢被艸木以成奇瑞矧玆粒食蒸民所天非若萐蒲蓂莢朱艸華平徒稱瓌瑋蓋天所以慰

聖人之憂勤而垂恩儲祉也臣昧學少文詎克美盛徳之形容揚英聲以騰茂實徒以躬逢盛事願效衢歌亦猶測量天地繪畵日月云爾謹拜手稽首而爲之賦曰

惟我

後之神靈實超邁於古先心亶仁以濊義躬闡坤而握乾烈龎鴻以巍峻恩布濩而綿連膏潤滋乎后土恊气奮於山川無一夫之失所曁萬物而皆然和三靈與百福暢九垓與八埏以

宵旰之靡寧思民隠之弗宣借省方以爲觀遂時行而應天當秋气之淸朗披金風之淅瀝轥碧艸之萋萋閱丹楓之歷歷望關云之曉舒聽河流之夜激澤馬鑣連山車轂擊旄建雄虹斿橫雌霓飛芝蓋於隰原轉風烏於亭壁道穰隴以停驂聞豳歌而控靮澗復林長阡紆陌逖塍疆刻鏤菽荏縷績風布葉以離披露垂條而涓滴則有嘉禾呈異侍從傳嘩挺生上腴族類奇葩每一莖而數頴蓋本合而岐斜根密防以攢立枝重累而交加沃夜瀣以凝實迎朝陽而吐華眞太平之奇瑞鐫史冊而爭誇爾乃

皇情斂抑

睿慮圖不矜千里之駿罔珍照乘之珠卻貢則冰紈火罽免輸則玳瑁瑚謂雙岐之特出視九穗以無殊勿張皇而失實勿揚厲以加誣偶因從官之采擷命載輕軺之逶迆集鵷班之濟濟開雉門之峨峨朱宮翠靄紫禁香多離離綴蕾采采含科歡騰有位喜溢鳴珂知符應之不虛信嘉祥之有以彼夫蒿宮譜經芝房歌史孝竹之頌有聲瑞木之文如綺縱表異以示奇皆浮誇而譎詭又若種異不周符稱北裏九熟四熟之奇元山玉山之防𨿽信美而無徵何嘉名之足侈惟我聖皇敬天之命合契剖符內霑外潤省夏甸以爲度操南風而解慍幾有開而必先徳無倡而不應異穱爲陶虞之祥同穎乃成周之慶曆百世而同軌洵後先而比聖伊微物之托生亦遭時而得舉日月播精雨露資茹含英則噓噏山川練質則經過寒暑偶眾穟以叢生獨亭亭而自處玆乃防起田間輝煌天府近

帝都之光儀承

九重之笑語排金門而入玉堂雜珪璧而親衮黼典司則什襲爲珍拜舞則千官如組皆以

聖人有道念切無逸和气凝祥惠風廸吉卽讓美而弗居終騰光於有飶載牒府以書年被宮商而應律昭靈契於來玆貽休聲於罔極

宸翰賦【有序】

汪灝歲在甲戍閠五月十八日【臣】於起居館隨諸詞臣之後恭瞻

禦書題嵩山嵩髙峻極題禹廟功存河洛題淮瀆靈瀆安瀾題孟子遊梁祠昌明仁義大字四紙煥若神明莫可倫比【臣】維篆以後楷法斯興歷代帝王翰墨所畱載在諸帖者粲然可紀要皆行艸數行大不盈幅求其縱橫排宕流傳榜額者未之前聞我

皇上天縱聰明萬幾之餘間臨楮墨金生玊潤體備法完不第駕鐘軼王淩顏轢栁卽從古英君工於臨池者未有與頡頏者也至題額十六字格搆森嚴興象飄逸造化生心雲煙在手骨理天成毫無潤飾

聖詣所及更創辟前代所未有照耀萬古而不磨者矣【臣】不揣蕪詞樂紀其盛爰拜手稽首而成賦

文開日月徳被山川展瑤箋之璀璨覩

寶翰之盤旋龍奮鱗而騰趠鳳鼓翼而淩鶱光揺銀海喜動鵷班原夫鎭地配天維嶽之徳疏河導洛維禹之績奠四瀆以安流徵百神之受職惟仁義之道明斯楊墨之風息允功業之皆崇宜表揚之孔亟爾其選言旣定繭紙待題染毫𨿽眾搦管難齊擘窠未審題署猶迷或指巧而臂拙或寸合而尺暌气臨池而索莫筆落紙而漓澌紛塗鴉與墨豕誰渴驥而怒猊於是臣工稽首載求

明賜維

聖藻之昭垂旣

天文之廣被照濼水而蛟騰輝尼山而鸞峙濓洛則云漢昭回關閩則

宸章閎麗非揮灑於

一人何照耀乎百世於是萬幾之暇俯答羣僚拂玊幾鋪金綃探裘鐘選鹿毛滌鳳咮之硯磨麟髓之膏舒硬黃之古楮濡錯寶之秋毫乍兔起而鶻落旋煙靄而電熛香繞金鑪之外光騰珠斗之髙其爲狀也山嶽巍峩風雲結聚圓轉銀鉤森標玊柱頓則山安導則泉注奮則龍挐立則虎踞气舉千鈞力穿七屬端如古聖兮劍佩嚴逸若仙人兮丰神裕驟觀飛舞驚一气之渾成徐視停勻欽四時之分布匪惟超乎人工若有得乎神助蓋緣悟通一畫理窮萬象善審低昻妙分背向或鋭而爭或隠而讓洞八體之精微創六防之逸宕小懷素之如斗陋宜官之徑丈乃知得神契於毫端亦如運天下於掌上若乃遙

頒汝洛分榜階廊斐亹晻曖熠燿煇煌峯巒星煥棟宇翚揚壯淮瀆風雲之色生亞聖俎豆之香民所瞻兮歡萬國神所依兮降百祥黙扶世泰共翊時康豈止一十六字之炳蔚畱千百萬禩之矞皇

華山仙掌賦

劉涵

維西嶽之嶙峋鎭漢畤而嵣防眺天半之髙峯見雲間之仙掌振險固於金方覆培嶁於赤壤原夫巨靈初擘仙迹微捫仿柱擎天輔鰲立坤依崇巖而設像據峭壁而畱防排紅霞於夕照接紫气於朝暄爾乃壯壓關門髙連天漢拓終南之蜿蜒障黃河之浩瀚渺千仭而巍巍亙終古而旦旦翠入握而常凝嵐盈掬而不散若夫山光靉叇煙雨繽紛發聲爲霆鼓气成云艸舞輕羅之防風吹彩纈之紋諒宇宙之在手隨轉運而絪緼亦或靄散天靑雲開日霽仰操持兮森嚴欲攀緣兮迢遞孤標承露之形奮蓄防山之勢五丁受其指揮百神歸其節制蓋華峯者峙九霄之外據萬象之巓靈奇詭祕狀貌精防車箱入谷箭括通天徒仰岧嶤之色誰尋玉井之蓮是以天示仙蹤山成懸度常抒捧日之心直指登天之路扶兩儀而屭贔摶九州而鎔鑄豈止握關輔之形勝壯秦封之鞏固方今寰區混一海甸升平山川奠定表瑞呈禎屹崔巍而相向拱翼戴於

神京況玆掌之神奇尢下土所瞻視靈居五嶽之先秩比三公之位備指臂於

天家效膂力於巽地行將引懷柔之神只導

宸遊之天駟

喜雨賦【有序】

魯瑗月維首夏序屬恢臺麥浪翻風巳攺靑童之節桑田零雨宜行赤帝之符偶杲杲之經旬致祁祁之失候颺晴絲於綺陌云轂常遲懸朗鏡於瑤天雷門未啟𨿽不比暵暘之歲亦恐妨稼穡之功爰厪念於

九重特戒期於三日陳牲贊幣雩壇之禮未行倒井翻河郊圻之澤巳徧歡騰綠野喜溢黃輿仰

聖徳之潛孚頌甘霖之立沛【臣】職居東觀望切西成早

簪筆而記年丰特拜手而占

國瑞賦曰

維和气之上應識景運之遐昌考鴻猷於姚姒溯盛業於軒黃稱明良之有慶頌覆載之無疆均調兮六气焜耀兮三光伊歲時之豫順亦民物之丰穰歲當作噩月維仲呂太皥解符長嬴司序桐井兮微薰槐庭兮初暑維玆燕薊之都偶浹旬之未雨日焰焰兮靑郊霞飛飛兮紫籞宵瞻玉免兮徘徊曉望彩虹兮延佇𨿽未妨於農疇巳軫情於

當寧於是

敕僚采

諭職司掃社稷治壇壝禮官擇吉祝史諏儀樂正修鞀鞞之器舞童習云漢之詩將致齋於三日竭禱祀於靈只乃

宸念之精誠早合符於防漠壇中之圭幣未陳天上之油云巳作石燕應候而將飛土龍乘時而欲躍聽鳴鼓於天門觸揚飈於林壑挽碧漢以如傾挹天漿而共酌掛長足兮郊原織斜文兮帷幙初灑屋而絲飛旋垂檐而澑落卽畿輔之滂沱諒八方之優渥若夫澗湧新流山攢積翠九陌潤兮煙凝六街濕兮霧漬居人無沈竈之虞行客有墊巾之致滋艸色兮澄鮮霑花光兮嫵媚魚迎浪兮揚鱗鳥投林兮垂翅灑變化兮墨池播珠玉兮荷芰儼雪浪之翻天忽銀河之瀉地於時良苖誕種秀麥將登披神漿之霢霂散驕陽之鬱蒸旣葉潤而枝濯遂澮溢而川增洵

天心之仁愛實盛世之休徵吾

皇徳被方區慮周疆理對此甘霖

天顏有喜膏露降兮同傳慶雲見兮並紀惟

聖人念切於民依斯

上帝恆錫之嘉祉歡騰庻采慶溢羣生陳風詩於殿陛聆謡頌於寰瀛欣彼蒼之沛澤卜品物之咸亨畇畇原隰穰穰春耕五風十雨共樂升平【防臣】沗東觀之列謹載筆而慶西成

瑞禾賦

湯右曾

維

聖主之膺圖體乾坤而合撰調六气於虯牀葉三辰於芝簡開九戶而揖禎符環四瀛而絕垠限榮光燭兮駟津瑞靄凝兮豹產髙廩無際明星有皖洛水瀠紆嵩山嵼地屆陰陽之防課入田歌天開宇宙之和移來谷板普靈貺之爲昭樂駢枝其並綰彼夫連塍被陌修畛曲隅一日二日而黛耜舉四月五月而紫芒敷蔥翠弱葉疎遫圓株亭亭而抽芳實蒨蒨而牽蔓於花吐月魄房含露珠隴分上下土別墳壚黍稷其馨旣稂莠之不害稼穡惟寶倐忭舞之載途謂歲功之有序乃天休之黙符秀擢三椏滋銜一本噓噏槖籥絪緼根苑影參差而日華態纎靡而風偃方於同心之義頴合離離比諸連理之祥枝排防防終呈奇於防防始挺質於藨蓘仙人珠樹豈並施於絲蘿海上蓬山或同根於芝菌慶儷三秀榮開九畹望北裏兮玉禾植西山兮瓊巘於是田畯色喜甸人致詞當白藏之履節值靑要之屆期萬寶告成功還貞於品物百谷皆熟靈乃效於神只喜气臨而平疇動色祥煙拂而厥土惟宜淑气肇於互根本由無而得有嘉名擬諸並蒂還自偶而之奇沐雨膏兮殊形合體挺沃衍兮黙宰潛移豈不以生爲上瑞出應昌時惟

一人之穆穆繄百僚之師師爾乃賽彼田祖卜玆吉日同漆枲於貢包進瑯玕於天室靈種析而分條神用符而聳質照九阿兮繞霏霏齊萬頃兮揺瑟瑟良仁感於彼蒼故精通於我穡覆鱗隰兮欹垂動星田兮牙出匭函獻而畵史繙圖雅頌成而詞人擁筆占歲取之畝千信交孚之徳一考自上古乃見旅生香分瓊粒色耀華莖朱艸繁而景風應靈芽發而泰階平多稌斯詠雙米載賡九穟升而雀銜炎帝三苖獲而雉獻周成元秬黃漢臣頌其靈寵銀縚金縷唐世賦其休禎孕神膏於木王溢盛气於刀耕將輝前而映後洵齊芬而共榮於焉銅鋪肅衛銀牓端簪九賔之儀偹萬國之

恩覃頌

帝力兮侯甸采衛解民慍兮東西朔南衍乾元而用九防

皇極以居三賜復蠲租子惠之澤溥履慈止孝中和之徳涵兆乃形於終畝功偶效於作甘仙渰華而嘉彚殖卿云防而休气含識動植之情恊悟神人之道參豈止茅稱三脊麥傳兩穂謂幹慶之有歸乃神符之所萃獲之秷秷有飶爼豆之香烝之浮浮用光瑚璉之器肅幾筵之將享潔粢盛以昭事美時和而年丰維天工其人治五云抽潤而紫鵷調六琯同和而朱鳳至殊徽狎臻祥圖莫記斯則忻九熟而謡歌綿萬年而昌熾者也

瀛洲亭補種新槐賦

湯右曾

淸切曹司澄鮮省署繡栱霞皴黃簾月濾卓亭子於中心是玉堂之佳處森羅桃杏淩百卉以非宜雜置蘅蕪計十年而何與爰封殖夫新槐作蓬瀛之嘉樹彼夫髙柯矗縮密葉蘢蔥鐵石堅骨冰霜錬容皮鱗質黝條毿陰濃道周夾栁殿角環楓比楡檀而挺節偶松栢以摩穹礧砢十圍崖蟠谷跨陰森百尺霧鎖飈衝此則梁棟待構山川借雄者也稟粹星虛吐芽春尾當百五日節的的免睛經二十番風茸茸防耳兼兩旬而成葉閱三時而結子黃中黛表品流非金縷之儔晝聶宵炕種性豈靑裳所儗葩紛南陸離明之晴朗相輝翠匝東都溽暑之熇蒸盡洗華滋湛實功先冰澗之雪腴寶液凝丹味壓云房之石髓則有漢宮香馥秦裏陰連承華門外禦史臺前江東則千株攢秀洛陽則一樹單妍殷仲文典午風流低徊寄慨庾肩吾蕭梁才子服食幾仙垂管氏之遺制錄荘生之內篇憶曩歲之觀光入橋門而負笈三十區之學捨樹樹煙含十二街之

帝城行行雨濕靜坊鍵戶屋頭之影晨遮精舍鉤簾檐額之陰午入睠老根之盤郁勵志幽貞睇修幹之崢嶸矯心植立冷淘逸味每延客以同淸鉆火芳辰或望古而遙集屆溫飈之扇序花破蕚以舒黃糝離離之金粉飄漠漠之暗香帶夕陽之一塢防亂書之半牀麗景絢空郁烈因之助暖生衣被體芬菲轉爲招涼正縈懷於夏課每緣花而益忙荷遭逢於

紫禁尙追摹而不忘升儼雅之石渠界逶迆之金水煥丹碧之榱題枕縹緗之圖史覩扶疏之緑槐列朱廊而若市又益之以新栽更廻環而徙倚嫩於初栁猗若女桑俊穎才擢柔莖未蒼參差八九樹疎密兩三行湛露方承適俗之姿巳遠祥飈漸拂參霄之勢難量碧檻靑疏擅風情於藕渚蘭塘之上宮壺法酒迎懽防於柯亭劉井之旁三島煙霞涼宵掩映十洲鸞鳳淸晝廻翔天上白楡相將碧落苑中盧橘各自紅墻滋息因材栽培得地芳馨種類只傍瑤墀華貴丰標定依文陛院防祕邃看風舞以自如闥崇閎覩云屯之方始向堂階而種植有人占奕世之祥奏笙磬之聲音正面辧三公之位

梧桐賦

劉灝

伊梧桐之靈材蔚疎林以擢秀幹郁律而孤生枝婀娜而遠覆發風韻於幽堦動雲光於晴晝當朱夏而陰濃拂丹霄而勢茂爾其秉姿髙潔結體貞堅不繩而直匪規而圓中以虛而能響外𨿽朴而彌妍暎蒼松與修竹絕蘿附與藤緣蓋其族出於嶧山根生於南嶽朝陽之所煦臨沃土之所旁薄依峻岸而生滋據蒼岑而棲托故能表異於龍門蓄榮於鳳閣至於華陽春季葉落秋初素芬徐吐繁影防疎按消長於時節驚往復於居諸亦或剪偶成珪績能爲布昔開唐叔之封曾入牂牁之賦馮翊獻以九枚華林栽以三樹至若選材作瑟截尾名琴含山水之趣葉宮徵之音托朱弦以送目揚白雪而平心則有甪裏幽人衡門髙士屋北窗前臺邊欄裏傍玊井而成帷蓋銀牀而如綺晨露滴而尢涼夜雨洗而增美爰朝玩而夕吟每情恬而意憙乃其修柯峭蒨古質輪菌淨如綠玉老似蒼鱗足令夫塵氛斂息鳥雀逡巡若夫移根上苑之旁布影彤庭之側峙菶菶之偉標垂離離之嘉實應虞舜之雅歌集祥鸞之彩翼斯其效黼黻於淸時豈肯等葳蕤於凡植

瓊島春云賦

黃叔琳

試仰望兮春云溶溶揺曵乎瓊島之中逐煙巒而不定駕晴嶺以浮空連殘雪兮近北借微風兮從東維時栁颺輕絲艸縈長帶識島嶼之春生見云容之堪繪雜五色兮含煙入三山兮張蓋氤氳宮殿之旁縹緲蓬萊之外島假勢於斷雲雲橫陣於層巓垂鵬以近海象魚鱗而在天自無心而能化洵有態以增妍樐十洲與三島曽不離海上之神仙爾其來也不疾不徐其少進也若密若疏減奇峯之兀突類餘霞之捲舒或灼灼兮曜流或皜皜兮素積覆春樹兮縈靑暎春水兮凝碧樹瑤影於上林水光於太液與斯云乎往還共朝昏兮晨夕旣而叢彩不散奇狀難名髣髴瓊樓之重疊依稀金闕之充盈非綺羅之繡出卽丹靑之染成帶晴煙兮疑重披薄霧兮猶輕陟帝鄕兮不遠起封中兮預結光隠隠而彌沈影緜緜而不絕有山光之掩暎無蜃气之出沒故能觸石於膚寸不崇朝徧九州而自合而未知靄靄之春云時往來於閶闔

刻漏賦

揆敍

原夫天地之形𨿽昭融而易見陰陽之理實悠遠而難明時忽忽其代序歲冉冉而遞更茍無七政之考辧安知二曜之期程爰稽考於往古固茫昧而無憑自軒轅之初造創神器於邈防迨成周而始備窮制作而研精分挈壺以命氏勞推測而經營倚玊衡以定制鑄銅壺而聽聲運奇功於水火審晷度之虛盈規模𨿽著於周禮制度則盛於張衡精思變幻握算奇零旣有分乎昏旦夫何礙乎陰晴𨿽儀形巳因其艸就而精巧未臻於大成若其律呂偶殊錙銖或異儻不辧於髙卑便貽差於躔次徒悵恨於曩時幸遭逢於

盛世薰琴應候何殊虞帝之隆瑞莢生階遠軼陶唐之治見玊燭之均調仰黃雲之畢萃乃咨保章之官命靈臺之司考異同於寶歷成斯器之恢奇金徒抱箭銅史候時量方圓以立體因吐納而成規視三光之出沒察四气之推移算奇嬴而無乖累黍辧晷刻而不失毫釐果出神而入化本杳防而難窺爾其回波激射顧影參差陰虫夭矯而直上靈虯蜿蜒而倒垂信律呂之不爽如圭撮之無疑不出軒楹而涼暄易曉恆居室宇而晨昏可知何前賢之所不得及而後世之所莫能爲者與若夫推測之精詳位置之整密流傳久絕於東方神妙迥超於西極𨿽丁緩莫得逞其材班輸無所試其力誠天上之靈機可通而人間之能事巳畢矣至於獻賦甘泉校書東壁滄海非蠡酌可窮碧落豈管窺可識銘殊孫綽悲玉馬之無功賦愧陸機笑金舟之何益徒伸紙以濡毫實汗顏而赧色況復五行適時八歲順徳鳳凰翔於軒閣之旁麒麟遊於大囿之側願比義於華封頌洪庥於萬億

塞上觀獲賦

揆敍

維

聖主之勤民法行健而巡幸運萬象於辰樞駐六龍於邊境擴八荒在闥之模昭四海爲家之盛關嚴虎豹迎黃屋而區脫春廻塞接蠮螉臨丹蹕而兜鈴撤警時則金逢庚伏鶴露未零火向西流鷹風先冷白藏應候迓朔吹乎三陲黃茂連云兆樂歲乎萬井爰符夏諺之一遊遂乘秋斂而再省徒觀夫松漠之野楡塞之旁咸載芟而載柞成我理而我疆性則兼乎墳壚埴壤種乃糞以狐鹿牛羊方其春耕正及土膏之滲漉及其夏耨益以甘澍之汪洋乃有唐稷所播農帝所嘗赤穈白芑黒秬黃粱天竺四熟之米日南再種之糧融臯則一旬自植長沙則五里聞香莫不接畛畦而擢頴被疆場以垂芒衍農政於箕疇一曰食兮二曰貨奏田功於豳雅千斯倉兮萬斯箱我稼旣同田畯至喜侯主侯伯侯疆侯以爭樂事而赴功猶波注而云委遊惰罔見於閭閻拮據不遺於婦子攜來錢鎛耦駿發以十千盛用篝車數且溢夫倍蓰丰登幸際乎金穰勸相況勞乎

玉趾水耕火耨得邀萬室之盈焉出作入息咸荷一人之賜矣

皇上乃弭云防曵紅旃歷南陌履東阡喜邊氓之勤穡遵

聖化以力田能使攺沙漠之區並成樂土抑且編寰宇之廣共慶丰年黍稷稻梁處處沐和風甘雨東西南朔人人戴舜日堯天撃壤衢謡競進

天子萬年之祝歌功頌徳永傳豳風七月之篇

賜觀瀚海石賦

錢名世上林荷槖淸暑磨丹

宣玉音而共諭頒文石以同觀囊甫開於錦匣光先射於玉盤細才雀卵輕侔彈丸百枚珠琲一寸瑯玕含雲气而欲吐裛露華而未幹瑚凝采水晶透寒瑩如朗月初照簇若繁星互攢分南宮袖裏之數片防北苑毫端之萬巒

帝傳命曰此瀚海之石采諸紫塞而攜自雕鞍者也爾諸臣侍彤墀趨扣砌其可勿操觚染翰乎哉【臣】名世拜手稽首伏而言曰事有小而徵大物有微而關鉅慶玆石之呈華頌我

皇之文武蓋統百萬之貔貅渉龍沙而入阻此軒轅氏之武定羣方而以師兵爲居處也抑睹奇彩於幽遐停鑾輅而攬取此有虞氏之文光八表而以衣裳施藻黼也至於旁收廣厲之盛意更有迥超乎千古者焉想夫黃鉞親徵三犂朔庭萬隊浴鐵九霄震霆鴛鴦之濼飲馬雞鹿之塞揚兵臨絕漠而徑度騁荒沙而不停運神謨以殄封豕展廟略而斮長鯨乃小石之微忽仰動乎

聖情按寶鞭而笑指遣虎旅而爭錄散漫兮無涯披尋兮滿谷犖確兮半襟塊壘兮盈掬淘沙內而得金披巖璞而知玉夜光剖於蚌胎鐘乳流於石腹詎若玆掇拾之不勞而取攜之至速雨雪侵而質性彌堅塵埃撲而光芒轉蓄淩追風躡電之馬蹄帶繡澁斑斕之箭鏃緬太湖與仇池諒岝崱其同族繄閬州之錦石庻比形而齊躅磊落晶熒輪囷歷碌前驅挾而神邱勒銘歸騎挈而鐃歌奏曲

聖天子武功大定文徳誕敷唱舜歌而垂謨典彰羲畫以闡苞符萬幾暇則羣經搜討寸晷間則六藝遊娛鑪淸麝气簾捲蝦須瓌寶盡羅乎冊府纎塵不到乎蓬壺琉璃硯匣之旁翡翠筆牀之側置此石以相輝絢陸離之五色或通體瓊明或半邊瑤碧或散防嵐黛或斜霏云白或過雨天靑或臨池水黒雕一物於沈檀耿七星於北極盤螭夭矯旋螺明晳秋葉煙含春花露滴雲龍交映而彩飛人物在中而影隔莓苔駁小築之山珌琫賁容刀之飾芝英吐以煌煌橊實垂而的的摘丹荔於閩天擷紅豆於南國他如靺鞨頗梨瑪瑙琥珀五云之潤咸滋七寶之光徧射莫不極嫭盡妍涵津淸液畫史無從繪摹巧匠不能刻畫蓋由我

皇上有才輒擢無奇不搜礧砢每邀夫鑑賞堅頑勿吝夫雕鎪勵臣節必共盟鐵石效眾長則不棄遐陬稟貞心與勁骨旣克副乎敷求況含英而吐曜更

恩寵之最優縱巖棲而穴處定賞雋而防尢懷璧者無韜光之慮獻珍者無刖足之羞昔則泥沙委置今則昆閬優遊飾萬釘之寶帶濯三島之淸流懼碔砆之陋質難混迹乎琳球矢愚忱之匪石長共奉乎瀛州

禦賜砥石硯賦

查愼行維

聖主之右文當中天之盛際

朝有善而畢登野無賢之或棄於是地不愛寶物胥呈瑞凡抱質與懷材咸手額而踵跂思樂育於昌時冀效能於

聖世竊聞

盛京奧壤峯回海環蘊扶輿之淸淑標峻極之瑋觀孕秀於松花之江鐘靈於砥石之山爰有佳石出乎其間其爲質也溫兮如玉滋液淸泉含姿邃谷表堅貞而外彰斂精華而內蓄其爲色也云蒸霞郁分吉光於翡翠燦目彩於鸜鵒貯秋水而痕淸浮春巒而眉綠維時萬乘東巡周覽神臯采彼美產用礪容刀發芙蓉之鍔瑩鸊鵜之膏覘良材於歷試遂寵被以榮褒乃召良工斵以爲硯雅制斯成文茵斯薦旣特逹而受知爰輝煌於臺殿洵大智之創物同擢微而舉賤爾其同材異狀羅列琳瑯刻以云雷之紋映以奎璧之光或圜規而方矩或全珪而半璋滑不拒夫隃糜膩不畱夫毫芒固巳剔厥瑕�而萃其精良

聖天子方壽考作人澄懷有主賜以銘詞載諸冊府惟以靜而永年標大義而綱舉配二典與三謨垂日星於萬古首頒元輔

聖訓是欽再及宮僚麗澤彌深以至供奉文昌之署圖書翰墨之林如雨露之霑濩儼象緯之照臨於是乎拜自瑤階捧出琳宮丹霄之梯千尺紅雲之殿九重下以誇示於子孫上以炳耀乎祖宗孰不感有生之榮幸慶玆石之遭逢蓋自書契以來下逮宋元之季硯之爲品譜不勝紀鳳咮以山擅奇龍尾以溪表異紅絲與眉子殊稱紫玉與靑花並儷彼後來而居上推端州爲最貴然皆產自遐陬出於荒澨詎若發迹之奇近在

興王之地甫離巖穴便親廊陛磨礱告竣於文房銘贊式承乎

禦制一人崇儒而徧賚百爾山呼而拜

賜夫豈尋常之匠石所可嫓其位置者哉【臣】材同礫棄質愧瓦全膺千載之殊遇實僅覯於簡編抃舞於諸臣之後拜

恩於黼座之前竭防忱於颺頌非筆墨之能宣惟仁者之必壽象有取乎樂山托磐石之鞏固祝

天子之萬年

聖駕三巡塞北蕩平賦【有序】

吳襄皇上禦極以來八垓春麗六幕風淸

聖帝有眞玉鏡曜垂裳之宇

王師無敵銀河揚洗甲之波三蘗冰消九邊烽熄杜鵑啼去鳥道煙空精衛塡來蜃宮浪靜金甌永奠玉斗長暉旣眾往以成王自止戈而爲武前者噶爾丹狼心莫洗螳臂空張騷萬里之歸藩勞六師之駐驆

仁人不殺無非拯此一方大造好生未必寛其三面頻臨紫塞永淨黃沙日斧斯揮星旄頓落降旛一片俘來搗穴之兒銅組千蟠撃得專車之骨功成漠北慶溢天南露布遙飛鐃歌競奏謹拜手稽首而爲之賦其詞曰

將欲規天蓋以爲畿矩地輿以作宅代日月以曜靈助雷霆以殄逆車書通昆汜之垠玉帛徧綖紘之陌畫成禹甸無彈丸偶漏之星補盡堯天鮮粒黍不周之石則必瑞應河淸膏同海溥致治而囿蓄祥麟戡亂而庭驅虓虎同歸玉版難容小醜之跳梁一奮金戈遂衛羣生而安堵臣嘗稽麟牒攷龍圖三錫蓄眾七政行誅版泉門蟻涿鹿鳴狐靑邱擐甲白浦援枹東越則防風就戮南郊則有扈旋俘維彼五帝三王之馳驟亦借四徵九伐而驅除赫矣

熙朝烝哉淸宴紫逹叢花華平發箭玉馬集而銷兵騶牙來而息戰

天子方揮綠綺於蘭宮披丹書於楓殿臨百子以和汾歌啟九成而開鎬燕而乃蠟丸告警羽檄交馳塵迷北戒煙起西陲幾陣銅焦吹來紫塞一軍觱篥響近玆白馬如風類成蛾賊靑袍似艸恰肖鴉兒蠢爾相殘鷸蚌交持而起釁狡哉犯順鵲鳩互逐以支辭乃猶三軍未誓一紙先遺示

皇疆以有截申

天語而無私豈有潢池一任麼麼之好弄非無斧鑕姑憐小子之無知詎意鷹飽思颺猿亡拒捕邊霧仍屯戍云復布凶罪旣盈

天威斯怒義激蘭錡聲騰甲庫徵嫖姚檄都防告九廟以興師駕

六飛而遠駐【臣】未遑述孔武之軍容也而先對揚如神之

睿慮念玆寇也防首藏姦防張肆虐擔魯橫蹂固麻縱掠稍容烏合必致連雞不奮鷹揚終成犄角絕肩臂而援孤扼咽喉而魄落黃沙白艸無堅守之嚴疆騂酪羱醐有難塡之饑壑奇奇正正腹受敵而背已攻實實虛虛進攖危而退復郤眾才萬甲縱銅脛鐵額其奚彊士有億心𨿽虎箭貒弓而亦弱网無三窟任脫兔之斯奔釜豈西江笑遊魚之自若乃若天邊破斧地角飛輪傳餐雷動列甑星屯寧塞外之黃茅偏生聖米何關中之白粲立轉勞薪威斗鏗鏘萬竈之燒云不夜畱犁鞺千軍之浴鐵如春至若駒騰赤水驥產烏孫金覊久控玉勒遙奔蘭筋則朝疲沙磧血汗則夜滴荒原歷百戰而追風預憇桃花之足衝千羣而掣電時丰苜蓿之飱而且玉壘棋羅鐵騎云織站設燉煌泉飛疏勒縱雉尾而火蛾翔張蜃弧而饑鴟集捲地蛇蟠之陣日照旗紅橫空雁子之都風號箭黑狼居胥峯堪刺日積甲還低火惇腦浪欲黏天投鞭可塞凡玆金城百勝之威莫非玉趾三巡之力當

聖駕之初巡也斾揚牧野瓦震昆陽開巖關以禦寇渉天塹以平羌裂前鋒若敝竹堵歸路如銅墻靺鞨翻紅萬頃之龍沙似血刀鋒畢白六月之塞艸猶霜然而師出窮邊軍方一捷賀蘭剰壘尙捲零旄嘉峪殘營仍藏敗甲搜牢緩則豕突難防撲剿神則狼奔自蹶此則以天低玉帳重臨馬邑之城月滿雕弧再射龍堆之堞也爾其衝冰夜渡褁鐵晨徵寒花淬劍瑞葉縈旌雪宻如綿壓紫貂而作鎧云濃似墨團繡縵以成城萬騎刀橫怒雹撃蠮螉之塞三更弩吼驚風亂鵝鴨之聲於時禿髮茅靡朱眉粒絕欲掠飛芻徒蹈覆轍望雨粟而呼天嗟倒戈而嚙雪彼幕南之屬國莫不勤王豈朔漠之餘逋尙容苞蘗縱復表乞全軀詞哀飲血亦安能少緩壓境之師而免繋降車之絏也哉爰屆初春急趍寧夏虎賁外環龍驤中駕鐵山則八校星馳玉泉則九斿電射漢云五色爭籠帳殿之髙秦月重輪恰補邊墻之罅因而崇臺閱將絕堡籌邊剖銀菟於後勁標銅虎於中堅扛鼎雄夫張八旗以斫陣翹關健旅撾六鼔以分甄傅介子气吞樓蘭奮夏箭唐弓於塞月衛仲卿誓掃冒頓壯鄂刀褒羽於蠻煙維彼封豨窮同鼯防獍嘆亡羣梟悲失侶勢隨風萚以相摧罪擬邱山而莫舉天誅賊子以報思明人憤凶渠先擒慶緒誰云肝腦難污輦下之灰釘料彼頭顱自列軍中之鼎俎知銜璧以無生嗟離罦而莫拒狐思正首漏鸞刀百磔之刑鴆自屠腸應淸酒一壺之詛從此霾天乍霽瘴雨全飛牽獒致貢捧雉爭歸綘帕當胸山呼動地頳羅蔽膝虎拜成圍奏普梨而黃鐘答響舞回紇而白鵲同揮風馬云車夾

鸞旂而回

玉闕銅標鐵峽鏤鳥篆以銘金微紫紺分來酬躍馬平淮之績銀章鑄就壯從龍分陜之輝布木鳳以沛甘霖恢八荒之法网息金笳而舒化日覆九有以戎衣計自陳師以迄飲至捷告惟三時周未四鄙五十二戰之偏勞哂二十七徵之失利無煩鐵筯以前籌免約白衣而並轡闐顏縱捷豈盡空玉塞之廬髙麗𨿽徵寧立防銀城之幟積百王之舊憤至此方平建千古之膚功應推無二維豫鳴夫大武正咸臨夫太和鰲撐地軸龍繞天戈垂

綸音而開朱鳥禦

黼座以獻金鵝四阿則星斗聨珠象

天朝之畛界八闥則雲霞散綺繪絕域之山河武偃文修乘白騾而發太平之笑風和日麗彈紫電而吟大捷之歌歌曰景星爛兮紫孛消天風鼓兮參旗揺

翠華北指兮南有杓展

神謨兮廓四郊膏流中外兮無淳澆又曰

六龍駕兮環九鴻氛祲淨兮戢武功云和鳴兮開羣聾帝基鞏兮垂無窮

聖萬禩兮天之中

皇淸文穎卷四十六

欽定四庫全書

皇淸文頴卷四十七

賦

日月合璧五星連珠賦【以題爲韻有序】鄂爾泰雍正三年二月庚午司天氏奏稱日月合璧以同眀五星連珠而共貫宿躔營室之次位當娵訾之宮爲從來未有之瑞諸王大臣請陞殿慶賀

上辭弗許惟念臨禦二載遽覩此嘉祥皆由

聖祖仁皇帝所致爰遣各官祭告

景陵並付史館頒示中外與臣民共慶之臣乃聞而稽首颺言爲序其事曰日月五星者天之光華也人君徳動天鑑則日月五星各效其靈傳曰至徳之明日月若連璧又曰至徳之萌五星若貫珠五星所聚有徳受慶四海昭理中國安寜子孫蕃昌此其占也而營室之宿其位在亥主乎宮廟星眀則昌娵訾者則日月所防之辰在亥曰娵訾爾雅所謂娵訾之口營室東壁是也考其分野則司馬遷以爲在兾並之域班固以爲在燕代之間今我

皇上聖徳光輝瑞應所徵上之格乎

祖宗宮廟之地而下之周乎畿輔逺近之區【臣】謹博稽典籍凡經史所載以逮諸子百家天文防緯之書眾矣其言歷代五星之瑞者蓋詳至若合璧連珠同聚一方𨿽知其爲非常之應而三皇旣邈後世無聞惟宋書有之曰帝堯在位七十載經星岀翼日月若合璧五星如連珠乃歸功於舜由此觀之豈非以二帝相繼光華所萃若合若連與天同符之眀驗哉顧其事不見於虞書而紀於二千餘年之後此必得之孔子刪書之餘信而可徵然後載之正史豈諸家雜說比乎我

皇上以聖繼聖正如舜之紹堯此重華復旦再見今玆

矣

聖祖仁皇帝在位六十餘年卽帝堯之七十載也我皇上禦極以來於今三載正舜之格於文祖之日也聖祖仁皇帝神聖文武廣運無方成功文章巍煥已極

是千古以來又一堯也我

皇上眀目達聰庶績咸凝光天之下及於海隅是千古以來又一舜也是以太和之气上應天心而徵乎天象豈偶然者哉夫自古帝王𨿽眀君賢主凡於祈祥符瑞之事苟獲一事一物如白麟寶鼎神雀五鳳廿露黃龍之屬方且登泰山禪梁父大赦攺元賜爵紀勲甚至作書以示瑞矧夫日月五星之光昭昭離離爲四海九州之所同照而共仰者乎我

皇上乃恬澹無爲謙讓弗居皆以功徳上之

聖祖仁皇帝而已不與豈不巍巍乎大哉【臣】於是伏而思之徳動天鑑至誠也頌揚先烈至孝也

景陵告祥至敬也宣示史館至信也敷錫臣民至仁也慶賞不行至謙也登封不事至眀也不矜不伐修徳不怠至健也卽此一舉我

皇上深沈之徳其足比羙於舜者固已至矣況乎萬防之敕其所以承天命而永天休者又將奚極也爲臣子者幸生堯舜之世得以依日月之光華覩星辰之爛縵其何以孜孜贊贊黼黻休眀以覆冒於照臨之中也哉不揆膚陋敬援筆而爲之賦云

龍飛禦極之三載鳳歷司春之初吉【二月朔爲初吉】用告瑞於今宵遂呈祥於翼日夜未半而鶉火之象方昭天將旦而娵訾之光忽霱

聖徳上矗乎紫霄嘉祥畢聚於營室二曜同明而共麗宛如合璧之雙懸五緯共貫以偕躋儼似連珠之並繂遡自三皇聿辟七政煥發𨿽符瑞之多端欲徵信而咸闕逮及顓頊之時爰有歷宗可核亦僅紀異於五星未聞效靈於日月稽諸正史惟一見於堯舜之疊興譜其休祥又豈獨爲漢唐之莫越若夫五星之瑞歷代鮮合或井婁之次同躔或奎壁之垣共踏上自殷周而徵驗多淆下迄宋元而傳聞亦雜欲如珠璧之共炫曽不能彷佛其二三但若星宿之薦禧何難綜覈其卄卅爾乃帝徳誕敷

王心無斁紹

世祖之丕基纘

仁皇之懿迹大業更羙於

先朝鴻休增光於在昔播膏澤於荒陬洋湛恩於遐僻無一夫之顚連登九有於袵席思

王度而仰式玉式金覘

聖學而頌如圭如璧比欽明於唐代洵莫測其髙深擬精一於虞廷無由窺其罅隙於是超帝邁王登三咸五至徳協乎天心仁風翔乎下土瑞靄盎溢於層霄光輝照徹於寰宇金烏玉感二气之華而同升太嵗長庚率五行之精而駢聚見夫璇璣告吉儀象呈靈天樞啟其鑰淸都辟其扃開祥光於閶闔覩瑞色於蒼防九閡顯其昭灼萬彚仰其晶熒非僅兩珥重輪之異逺勝三臺五老之星映於萬川如圭璋之可握燭乎四嶽似球琳之作屏誠以諴能感神徳可動天以氤以氳非霧非煙萃光華於二五現气象之萬千或離離而並照或累累而如連挹其澄鮮溥天爲之加麗瞻彼璀璨大地於以生妍於戱非甚盛徳曷致嘉符中天而外亙古所無方之勲華而寜讓號曰雍熙而非誣賡颺莫罄其形容衢謡難諭其歡呼求諸千聖百王而罕儔誰能嫓羙其巍煥垂之億齡萬禩而彌耀得不上續夫典謨

日月合璧五星連珠賦

徐本

財成天地驅馭陰陽徳動三光之鑑兆開七政之祥位直乹宮是號娵訾之地象占淸廟正躔營室之鄕徵一人之有慶應元防之光昌原夫二曜之進退有常五星之遲速異候運行則一暑而一寒循環則爲夜而爲晝中道回旋九行紛輳長庚每前鎭星彌後求躔次之適符歷古今而罕遘緬彼顓頊瑞葉履端攝提有紀是爲歷元聚東井則漢髙乙未之嵗聨奎宿則宋祖丁卯之年言乎數數際休明之運考乎時時逄交泰之天玆惟我

皇勲華爲偶文武聖神髙眀博厚物喜阜昌民多仁壽致有道兮麗層穹奉無私兮光九有宜天道之下濟與人事而相維靈臺察候馮相占時已卯之月庚午之期雙輪重重而表異五緯累累而呈奇萬里風淸九霄雲霽繋連城於天中懸照乘於海裔睹黃琮之煙暖蔚矣錦章仰紫貝之光寒煥然綺麗璧惟兩而合則同眀珠有五而連之並照荊山之產未足比其淸輝合浦之珍詎能方其朗耀宜乎兆庶雀躍道途卿士鳬趨廊廟皇上迓天休而多讓辭大美而不居溯感召之有自實積累之所餘善繼善述兮保乂寰宇有倫有則兮憲章典謨惟天降祥於

元後惟

後錫福於八區頌升恆於

萬嵗驗正平於六符【臣】幸依日月欣瞻星斗際大觀之在上垂史冊而不朽擬繢事以成文愧鄒枚之賦手

日月合璧五星連珠賦

徐杞

維

皇禦極至徳合天召休徵於日月呈瑞應於星躔或層疊以摩蕩或錯落以鉤連集於崇朝二曜著明而仰止防於營室五緯次苐而燦然亥子之方仲春之月不盈不縮度適合以無愆有敍有倫捨相依而防越時也景气開霽天宇淸虛用稽躔次爰驗居諸黃道並行兩兩連城之寶輝光相映累累照乘之珠浮雲莫翳瑞靄恆舒鬱鬱紛紛藍田之煙郁若煌煌煜煜合浦之產駢如倬彼天文煥玆珠璧楚山遙映和氏驚而莫知洛水如臨眾靈采而難獲宜同云物以書無俟土圭以測卑哉漢宋僅傳聚於井奎邈矣黃顓庶無殊於今昔惟一徳感通斯嘉祥洊答五行順布匪疾匪徐二气推遷乍離乍合

天子乃聖乃神乃文乃武齊七政而贊兩儀奉三無而修六府文明以止治已發其光華純粹以精道更超於三五兩瑞同呈萬物咸覩仰麗景兮燦中天布徳輝兮光下土彼夫嵗星居心黃雲捧日瑞露成文東風入律偶鐘靈於一物尙珍異而誇奇視效祉於三光自比擬其難匹而乃

孝思純篤

聖度淵溯降祥之有自更朂勉於在廷洋洋訓謨渙如綸綍巍巍功徳炳若日星將見醴泉出蓂莢生玉衡正泰階平靈囿麟遊丹山鳳鳴可致之祥畢至諸福之物咸呈【臣】身厠藝林學慚武庫仰普照之淸光際昌期之休遇敢蠡測而管窺謹濡毫而爲賦

日月合璧五星連珠賦

許王猷

徳動三辰祥呈七曜瞻天章之璀璨欽

皇之誠孝眞無響而不應知有感之必召遐稽符瑞上訖髙陽授時成敍徵厥嘉祥唐帝昭其至治周道慶其遐昌漢書東井之應宋紀奎璧之光若夫二曜同躔五緯齊軌輝煌四照榮光並美應景運之獨隆亙古今而誰擬我

皇上功崇位育徳備中和萬防是敕九敍惟歌耕耤則民勤稼穡臨雍則化洽菁莪固已祥徵靈蓍瑞應嘉禾民气之歡騰無已

天心之錫福彌多惟時律應夾鐘日惟庚午司曆呈圖率土咸覩儼乎琢荊璞而成雙燦乎探驪頷而得五爾乃聨形宛轉疊彩逡巡金烏蹲璧玉含珍懸中天之夾鏡碾厚地之重輪雙丸之影交輝兮五徳之精畢集晶晶熒熒彬彬熠熠惟鎭星之爲吉曜兮偕金水而輔日木火亦同其次捨兮紛光芒而並岀散之則錯而爲五兮貫之則聨而爲一均不盈而不縮兮又何遲而何疾繞重明而效異兮燦娵訾與營室煥瓊樹以增輝兮映瑤臺而添色於是藍田減耀照乘韜鮮夜光失麗連城輸妍非刻畫所可致豈編綴而能然覩此純禧之協應實由

帝徳之合天黃童白叟咸頌

一人之有道山陬海澨羣歌

聖化之遐宣矧簪筆於螭蚴覩昌運於堯年敢不志普天之慶以陳頌颺之言爰拜手稽首而作頌曰

聖人禦宇至徳矞皇敬

天勤民惟幾惟康時雍風動治化孔彰

天惟鑑斯七曜徵祥歸羙

聖祖謙尊而光臣民胥慶錫福無疆

日月合璧五星連珠賦

於振

人能道造化無私誠至則形故在天而成像志壹則動故先天而弗違此天人之一理蓋振古以如斯我皇上禦極以來敷政寜民存誠主敬九有仰其照臨萬物正其性命紫微北拱煥瑞气於句陳華蓋中懸耿祥光於斗柄覩鉤鈐之明潤知爲大孝之徵察斗斛之平量識是屢丰之慶文昌半月綴七宿以聨輝帝座平衡履三階而居正壁是圖書之府天下同文昴爲耳目之官百司從令俄聞太史用奏殊祥惟月之吉惟日之良登雲臺而觀物測土圭以分疆爾乃七政齊輝三光並煥如璧斯連如珠斯貫才離海嶠儼雙鏡以晶熒漸拂扶桑比列碁之璀璨實史牒之所罕聞亦名言之所莫贊於是相如珥筆枚叟摛文奏宮商於嚴樂戞金石於淵云共咨嗟於異數竊纂紀於邱墳原夫二曜之垂象也日爲陽徳月乃陰精日有中道月有九行三百六十五乃周天之度九萬一千里爲去地之程至夫五緯之經天也風伯之師則乍前而乍後蒼帝之子亦時縮而時盈或岀於東或岀於西時惟大白或之晨或之夕命曰辰星中央爲土主靜斯寜亦稱之曰地候常作鎭於天庭若夫詩美升恆書稱復旦重光重輪貞眀貞觀星聚於房於以興姬及周之季復聚於箕漢祚初開遂駢羅於東井宋圖乍建爰環集於文奎然而南北殊途春秋異晷考之於漢二曜防於營室而星象不隨稽之於唐五緯集於尾垣而著明易軌豈若熊熊旦旦耿耿離離貞攝提而晃朗歷娵次以參差曙色澄鮮訝雙懸於琥玦晨光眣麗紛燦列乎璿璣加以天酒凝甘卿云似繡紫气浮河榮光列宿山龍黼黻蔚爲天漢之章土鼔簣桴譜入薫風之奏自非符乹之健得聖之時一以淸而一以寜表淸寜之合撰二爲經而五爲緯著經緯之咸宜安得際玆禔福慶此昭回也哉【小臣】不敏柱下是司挈壺窺管歌以颺之歌曰

聖人作覩時惟日兮貞恆作配時惟月兮仁以育之木道光兮嘉防合禮火徳昌兮金曰從革萬寶告成水曰潤下春意乃生穡稼惟土周原膴膴斂時五福受天之祜眀明日馭穆穆金波斒斕珠斗曆落星河莫大惟

天則

天惟

聖糺縵光華萬方有慶

日月合璧五星連珠賦

尹繼善

一人建極四海永康道隆首岀化洽胥匡至治感通乎天地大徳合撰乎陰陽其時百靈效順庶類繁昌山河奠麗麟鳳呈祥星辰昭其景慶日月發其輝光固以見太平之驗亦以開有道之長昔營室聚星髙陽正位七政攸齊陶唐禦世漢書紀東井之文宋代應奎垣之瑞自亙古爲希逄迄於今而悉備欽惟我

皇上膺圖岀震秉籙乘乹仁民愛物法

祖敬

天崇儒重道吁俊興賢夙夜凜克艱之戒宵旰誦無逸之篇體信達順福祉綿綿生蓍艸產佳蓮一莖數穂徧滿農田五風十雨屢告丰年而且安益求安

聖不自聖克儉克寛必誠必敬一徳洽於羣工孝思本乎至性祈谷則瑞雪繽紛勤民而甘霖立應旣已綏來動和化神徳盛嵗功敍而玉燭調庶績凝而璇璣正玆者夾鐘應律候屆春生百昌發育萬彚敷榮恵風和暢天朗气淸日逄庚午嘉祥畢呈五星連珠以成像日月合璧以齊明奕奕同躔累累若貫位依斗極體昭云漢九道順行六符炳煥聚奎聚井未足擬其光華重珥重輪總難比其璀璨兆泰運之升平歌中天之復旦是宜合下土以嵩呼恊盈廷以交贊爾乃憲憲令徳秩秩宸正以作則謙以居躬謂休徵之協應賴

聖祖之神功眀禋昭告陟降潛通宣付史館垂之無窮聲教四訖南朔西東遵一道播淳風仰廣運戴帡幪五行以敍萬福攸同此誠軼後超前爲生民未有之盛卜年卜世綿億萬曆數之隆也【臣】樂戴堯天幸依舜日謹稽首以陳辭未頌颺於萬一

日月合璧五星連珠賦

帥念祖

陟靈臺以周覽倬哉云漢之天章涵一元而羃防運六气於混茫擎八山而立柱分九野以畫疆則有兩曜列序五緯成行昭宣七政炳燿三光蓋周九萬八千里而共仰行三百六十度而有常繄惟

聖人在上禦陰調陽朝日夕月五气廻翔夐哉隆哉曜靈呈彩蟾魄舒芒黃旗紫蓋武庫文昌燦宮中之柱史煥座後之諸郎時則箕風畢雨春露秋霜旣順時以成化爰垂象而徵祥爾乃旃防紀年四陽應序月屬夾鐘日惟庚午張表吐丸吳剛執斧羲和扶輪望舒按部金烏接影而髙翔玉聨輝而對舞水權火衡木規金矩中央執防厥惟后土引元龜兮起朱鳥招蒼龍兮奮白虎防軒轅而五之躔娵訾兮以相聚煒兮煌兮合雙璧於藍田玓兮瓅兮貫羣珠於合浦晶光兩映金縷交纒璣璇攢簇經緯盤旋始則瑤環相摩以乍接繼則寶鏡互照而雙圓枰上新碁暖玉數枚鋪歷落盤邊櫻實赤瑛一色映天然夫祥麟威鳳靈芝醴泉形諸曩昔尙著簡編孰與夫陽暢陰純精气相宣五徳五事融貫醇全布太和之有象昭瑞應於在天蓋自髙陽氏以來未之見焉於是保障陳圖羣工稱瑞

天子謙沖咨儆有位歸

先徳之靈承永孝思於不匱夫功原所自繼述之誠也徳盛而謙惕厲之情也瑞至弗貴基命之精也天體虛而行健故象緯明

聖孝昭而日新故化育成巍巍乎蕩蕩乎又何可得而名也重曰曜則七兮極則一兮感之召之迪其吉兮旣迪吉兮心無逸於萬斯年如一日

河淸賦【以聖治光昭河淸獻瑞爲韻】

淩如煥

帝眷下土篤生

至聖天淸地寜民諴物順百度惟貞

一人有慶嶽瀆於以職方神只爲之召應緬厥黃流根源積石自天而來得人以治歷雍兗而經豫徐辟三門而分九壯大陸之奇觀郁巨川之勝槪粵稽典冊長髮其祥圖呈羲昊昴化陶唐朱文煥采玉簡騰光書紀八年告成功於元後淸逾千載呈瑞應於

哲王惟

聖祖仁皇帝神謨繼禹道法宗堯六十年平成底績千百世日月爲昭時陳法駕巡視長河駐龍旌兮沙渚舉玉趾兮陵阿睇黃淮之交防勞指授之功多於是陽侯效命河伯呈靈水安其宅民樂其生欽我

皇之嗣服善繼述以凝承用中建極主敬存誠宵衣旰食工釐績凝爰型方而訓俗亦激濁以揚淸蘊中孚之羙備召福祿而來並則見夫瑞麥呈嘉禾獻蓍艸生卿云現連珠合璧萃聚在一時者乃曠古所未聞蘇祿荷蘭梯航來萬里者實於今而創見爾其嵗歷三餘月逾長至陽和肈啟之辰萬寶畢登之防馳驛使於東南奏河淸之上瑞銀濤防潤迎臘雪以交輝玉鏡融波映寒蟾而共冽稽其地則跨吳疆而界秦甸分野同規考其時則舉八蠟而獻五辛連旬浹月可大兼可久淸光與云漢俱長無極復無疆淸風合朝野爲一蓋惟

聖心包涵太極故水爲動象而靜虛之本體湛然常凝聖功保合太和故黃爲中徳而通理之長流瑩然位列遊麟儀鳳洵足嫓羙光華神雀仙芝未許方斯盛烈若夫

至治彌崇

皇圖益固只承

上帝之寵綏篤念

先皇之垂裕福緣善慶惟持兢業以迓天庥樂與人同特薦馨香而昭國祚煌煌

訓諭防謙弗尙隆儀濟濟臣工晉秩羣霑異數【小臣】運際升平

恩承雨露謹希喜起之休風共效賡颺而獻賦

河淸賦【有序】

畱保

皇上禦極之四年盛徳覃敷治化翔洽布經綸於睿慮錫十五國之甘雨和風運造化於

宸衷成億萬年之民安物阜休嘉之气蒸爲太和豫順之徵疊呈上瑞凡史冊之所罕載曠古之所僅聞者莫不羣臻畢赴孕秀毓奇故駢枝九穂地獻嘉禾璧合珠連天開景運萃千載難逄之慶爲

一人有道之祥於嘉平月中該臣奏表恭報河淸自陜州境至江南凡二千餘里【小臣】才識譾劣詞句庸俚願效賡颺之盛敬抒懽忭之忱謹爲河淸賦以志瑞焉

維大河之發源亙昆侖而洄洑環坤軸而如帶每千里而一曲桃花散漫百川之波浪同歸竹箭奔流數斗之泥沙常濁位先四瀆色占中央星海分來道己通於赤壤蛟宮映去光長借夫朝陽曆龍門而滉漾下積石而汪洋爾乃瑞雪初晴圓蟾正朗晶晶銀波溶溶翠浪陽侯拜舞開冰鏡於淸流河伯奔趨寫魚龍之奇狀天光云影兩旬之湍瀬胥澄水碧沙眀千里之渟極望龍馬負圖之日遜此休徵流星入昴之年未逄瑞象惟我皇上至聖法

天紹精一之心傳眀同日月廣裁成於黙運量並坤乹集千聖之大成學深如海裕萬年之純嘏福至如川雨潤露滋徧羣生而霑濡占風望水來百國而駢闐然猶兢業爲懷

時防是敇獨運經綸尢勤繼述飭官方而植楩楠軫民依而親稼穡百萬之賦恆蠲三章之條屢釋杜朋比以正人心屏浮囂以端士習發太倉之紅粟盡飽閭閻支太府之金錢宏開溝洫是以時呈丰稔家慶升平小亷大法俗羙風淸喜溢八埏正元防離眀之世祥凝庶物極髙卑恊應之形惟河淸之瑞應豈往牒所曽經天不愛道地不愛寶水面雲霞波間荇藻淸洄熊耳之山潔映鐘吾之道源從天上歷逺境而逾澄行自地中值隆冬而彌皎昔傳至聖之殊祥果見千年而應兆誠哉气類之感通允矣天心之燭照臣觀瀾無術望若徒羞幸沾千頃之潤莫辧細涓之投覩頻臻之上瑞喜疊至之鴻庥識金隄之孔固知玉檢之應畱燦燦榮光映恩波而共煥綿綿徳水沛

聖澤以同流敢獻蕪詞竊效歌衢之義敬攄忭悃願同撃壤之儔

河淸賦【以黃河淸天下平爲韻有序】

錢陳羣

皇帝禦極之四年冬十有二月河臣及近河所在守土

大吏各

奏言由豫之陜虞等州邑至邳徐等州及淮上綿亙二千餘里黃河淸至今湛然澄澈【臣】讀京房易傳雲河水淸天下平易坤靈圖曰聖人受命瑞應於河眾說所稱咸推上瑞蓋由我

皇上徳備生安治登隆郅萬善薈萃諸福咸臻膏澤同於雨露照臨並乎日月用是天不愛道地不愛寶凡三見卿云連珠合璧禾九穂麥雙岐嘉祥疊至普天率土人人歡喜自幸生逄

聖世得覩太平有象卽重洋逺島遐陬極域莫不重譯梯航接踵恐後臣伏思三才一理有感必通平成者參贊之實功也嘉祥者位育之徵驗也乃

聖徳謙沖復申命自

天告成於

祖垂履泰持盈之戒廣行慶敷錫之仁堯之允恭禹之祗承何以加玆【臣】遭際昌期歌詠盛事以眀符瑞之由乃拜手稽首而作賦曰

鴻蒙旣啟瀆源孔長路折於陽紆之峊分於陵門之岡岀昆侖而蹄涔露白見積石而土色同黃三門迥兮浩浩九曲繚兮浪浪授圖應籙芝檢榮光洵諸瑞於以徵集瑰異之所窟藏也爾其綿綿亙亙逶逶迆迆冒石門而箭激包砥柱而風過抱秦絡晉襟豫帯魯南防乎淮泗北入乎滹沱潤物長族振槁起枯旣廣濟乎舟楫還分液於田禾受明禋而效順爰後海而先河其爲流也直者不滯伏者不停羣鱗之類棲托而岀沒萬年之河揉雜而包並笑寸膠之餘技曽何足以窺其一萍惟聖徳之感召乃湛然而澄淸似眀鏡之鑑物非滄浪而濯纓扶杖而觀者萬眾應期而至者千齡則見夫迅而不駭徐而不遷波恬兮湜湜流緩兮涓涓河伯受命於蒼昊令百神之我先大魚折澑而隱見黃龍防水而潔蠲冰夷握帚兮騰騫於後琴髙秉扇兮蕩滌於前折則眀玉潤回則孕珠圓洵亙古之罕覯昭

聖治於中天維時澤腹方堅吹豳飲社際此嘉平降玆福嘏湮渭一色納濟水而同淸日星朗照映銀漢而如寫覩漣漪之可愛悟晝夜之不捨維黃輿之獻瑞播大喜於天下仿元防之盛事乃升歌而進雅歌曰

聖人在上敍五行兮懷柔允翕感至誠兮河水湛然應文明兮萬物得理激濁揚淸兮家用平康百谷用成兮五風十雨泰階平兮庶可歌兮不能名兮

河淸賦

尹繼善

聰明惟

天時憲惟

聖覆冒無私旦明必敬徳澤周乎羣生孝思本乎至性和四序而平八風順五行而齊七政惟誠必通有感斯應覩萬物之咸寜昭

一人之有慶蓋由精一遙傳中和交致建極作則以綏猷秉道乘乹而岀治成位育之鴻功盡聖神之能事逺宗近守旣邁帝而超王合撰同流復參天而兩地是以庥徵疊見品彚咸昌民躋壽域嵗樂丰穰山川呈其秀靈經瀆獻其嘉祥萬象淵涵早淨桃花之浪一澄澈影連銀漢之光爾乃馬圖復岀龍采全昭率土上平成之頌普天來淸晏之謡皎潔則徧二千餘里綿延則袤四省而遙稽從前之瑞牒誠獨盛於

聖朝底定逺過於夏禹放勲嫓羙乎唐堯若夫梯航入貢滄海無波淸同甘露瑞勝嘉禾光添玉佩羙潤菁莪溥博淵泉而聲名洋溢詠歌沐浴而治化漸摩抑且金沙皆潔歷久猶淸波恬日朗水淨沙眀當奏疏之入告益保泰而持盈答鑑玆於求莫副貽謀於觀成蠲吉眀禋永篤率由之念晉階錫福欽聞咨儆之聲【臣】中祕叨榮寸長未擅共慶

天庥渥承

主眷以瑞應之光昌卜歷年之億萬效康衢之謳吟望彤庭而拜獻乃敬作歌曰景運方隆兮

聖人在位百神懷柔兮羣流和防河澄淸兮民物泰諸福駢臻兮歡騰中外

河淸賦

張廷瑑

聖王禦極四海永淸恩澤周乎六宇休養徧乎羣生揚武威兮逺徼矢文徳兮太平慶著穹蒼燦光華於七曜祥徵大地產嘉谷之九莖爾乃月在嘉平河流獻瑞看淸水之淪漪喜碧波之無際崗巒逺映沙禽髙舉以雙飛藻荇叢生錦鯉浮防而作隊粵稽往昔之載籍四瀆首重夫黃河溯發源於星宿歷積石兮揚波過龍門而澎湃千里經底柱而激湍偏多禹乘四載始奏安瀾之績漢勤萬乘徒吟瓠子之歌自昔河防未易濬治惟期疏導以安流罕見澄淸之克致今者上下天光更無纖翳歷久而微波不興三旬而湛明未艾大呂表嵗功之成洛邑爲中州之防綿長道路欣看二千里之遙直注東南蜿蜒十數郡之地水連淮瀆以晶瑩早識

恩波之汪濊於是羣工拜手競上龍章嘉瑞曠千年而始遇奇祥著歷數之遐昌咫尺是傳乎史冊矧玆綿亙而久長海不揚波尙頌成周之盛治河流澄澈益表帝徳之輝光

天子乃道積彌謙聖不自聖宵衣旰食惟勤宇內乂安夕惕朝乹共見修已以敬不事箋賀之繁文務廣覆載之實政載敕班聨而共勉用答昊天之瑞應爰舉祀典宿戒儀曹瞻

景陵兮肅籩豆陳芬苾兮奏箾韶維我

聖祖靈爽匪遙相

上帝而錫玆繁祉實陟降之神眀孔昭敷

湛恩於臣庶沛

大澤於九霄百爾咸荷進爵之榮靖共益勵志乎盛朝

聖徳彌綸乹行以健繼志述事墻時見維重熙之累洽爰上瑞之疊現景運共慶夫升平

寵命更承乎恩眷【小臣】握管以揚休用伸微之欣忭不揣譾陋之文敢效衢歌之獻

河淸賦【有序】

趙大鯨

皇帝禦極之四年冬十二月黃河澄淸自陜州至徐邳淮宿二千餘里地連四省時歷數旬誠太平之嘉瑞自開辟以來所未有也謹拜手稽首而獻賦曰

時當泰運瑞見河淸湛洪源而皎澈涵萬象以澄眀治恊修和聿著

聖朝之嘉應祥徵淸晏益昭天下之隆平爾其天一滋生坤元湧溢尊爲瀆宗號稱水伯岀自昆侖導從積石旣遙引乎星精亦下縈乎地脈分兩源而積勢逶迆疏九而旁流潤澤三門逺注徒聞濁浪之黃六斗曽量未見春波之碧若乃川只效順河伯呈祥澄瀾浩浩素液湯湯拂祥風而漣漪彌臨瑞日而淸泚汪洋一望空明映冰壺而見底千尋朗徹湛玉水之流方涵碧落而鏡光如洗繞金隄而練影偏長星斗輝澄恍三秋之銀漢雲霞彩漾疑五色之榮光息巨浪於桃花晶瑩一片照翠川之蘭葉洞晰毫芒誠以凝兩間之恊气而表帝治之光昌爾乃世際文眀時登至治值寰宇之澄淸仰勲華之格被調寒暑於四時普蕃鮮於庶類璣衡朗潤象緯旣見於中天經瀆安瀾濬滌復彰於厚地惟景歷之方隆正嘉祥之疊至粵考靈源之神應屢著符命於瑤編玉檢金防三公臨觀於舜世飛星入昴五老呈瑞於堯年緑字授而禹功方告白魚躍而姬籙開先惟帝王之誕畀呈河洛而相傳乃溯洪流歷四千餘年而底定欣聞淸駛亙二千餘里而連延斯天地太和之气周流而洋溢亦宇宙郅隆之運軼後而超前樂九州之熙皥撫萬國而陶甄敕防康於業業荷福佑之綿綿薦明禋而昭格

沛渥澤於班聨鞏金甌於寶歷調玉燭於薫弦敬詠懷柔於周頌而歌景慶於

堯天

河淸賦【以聖治光昭河淸獻瑞爲韻有序】

李淸植【臣】聞河淸者聖人之大瑞其說見於易緯諸書蓋河爲云漢之精川瀆之長故其休徵與聖神相應也我

皇上禦極以來儀象咸熙苞符駢集玆於惇牂之年嘉平之月自陜州及淮揚二千餘里河淸累旬【臣】載稽輿志河之泙湃底柱爲最陜州卽其境也陜以上渭防河於潼陜以下洛防河於鞏濟防河於成臯則此二千餘里間正滉瀁溭淢之區而乃激濁爲淸易渾爲練由我

皇上道演羲圖功崇禹迹實躬

上聖之徳以成千年之運用能臻斯上瑞時羣臣表請

受賀

聖諭謙沖防告

景陵以答嘉貺顧荷

恩防羣臣咸晉一階【臣】竊惟以善歸

親孝之至也以恩逮下義之隆也謙尊而光禮之柄也

受寵若驚智之符也

皇上所以迓庥於無疆者四徳備矣臣目覩殊祥躬逄

慶典誠歡誠忭謹稽首而獻賦曰

眷徳自

天凝休惟

聖千祥雲集值運防之方亨九曲波澄普寰瀛而同慶溯其靈西來洪瀾東曁澤濡九里本資天稷之精秩長百川實視諸侯之位能啟昌符以光郅治惟夫祚逄軒昊政嫓虞唐升氤氳之佳气燿煒煜之榮光玉檢金防龍負圖以蜿螾陽參陰兩馬呈數以騰驤則絳潦収而晶涵明鏡紺流澈而色漾澄霄皓月來時湧潭心之麗彩雲華映處燦波面之瓊瑤蓋經千年而希覯亙萬古而爲昭者也我

皇恩覃海表治軼衢歌敷文則奎光炳象揚武則蔥嶺止戈旣風行於星宿之海遂祥生於牛女之河維時日躔星紀月是嘉平方欣階泰乃慶河淸別縈流恍似滄浪之水槎通天上依然天漢之精況復上自洛川下連淮甸祥開伊闕稔周曆之常綿瑞見泗濱應虞懸之入獻遂使萬頃桃花三門竹箭湛爾而瑩滺然若練二千里之珠液一億萬年之金隄永奠於是四表騰懽百僚表瑞自幸遭逄之盛願效山呼用彰颺拜之休長占川至我

皇猶秉謙衷永懷孝思溯丕顯丕承之烈善則歸親推至愛至敬之心恩能錫類本徳馨而致告煥乎文章敕寅亮以凝禧夐哉

睿智

聖敬日躋

天庥滋至徧埏垓以歸向航海梯山盡覆載以尊親髙天厚地

河淸賦【有序】

吳兆雯【臣】聞水先五徳通一气於淸寜河滙九州被兩間之潤澤圖書而後神應遙傳紀載以來澄淸罕覯欽惟我

皇上功隆位育道備中和溥浩蕩之恩膏澤沾兆姓集崇鴻之景福瑞應萬年合璧連珠仰髙蒼之垂象兩岐九穂覩大地之呈奇

至徳感孚嘉祥洊至惟此河淸之應尢彰

聖治之隆【臣】幸列班行欣逄上瑞墨池得气防大造之涵濡云漢爲章借

鴻鈞之陶鑄謹拜手稽首而獻賦曰

靈區綿亙河水迢遙瀾飛東注波合南條達昆侖之眾接星宿於層霄度龍門而漭漾經積石之岧嶤迆髙陵以逞勢滙滄海以來朝洪惟我

皇上膺景運撫寰瀛天地合徳日月同眀八方寜謐六宇升平恆緝熙以承

祖徳益乹惕以法

天行精神昭格善气來迎

帝用申錫河效澄淸爾乃數郡如環兩都若練歷雍豫以瀠洄接黃淮而麗奠當四方之防極於地尢靈涵萬象以淸輝維

天所眷時逄永日序近陽春射曉光而森森澄夜气以逡逡星耀丹砂而有防月開玉鑑以無塵萬頃平潮經數州而一色千層碧浪浹累月而如新於是河臣馳奏於金門史筆特書於玉署咸志喜而矢音倍洗心而滌慮維時

天子旰食未遑宵衣在禦謂

上帝之寵綏賴

先皇之黙助察休咎於微茫敢須叟而暇豫沛恩澤於臣工騰歡聲於朝寧乃知光大業集鴻庥功髙而心愈下徳峻而福彌遒四靈效順百神懷柔考榮河之所自蓋晏淸之有由是宜與鳳舞麟遊並紀太平之象醴泉膏露同昭至治之休【小臣】不揣固陋敢載拜而作歌曰猗歟我

皇孝徳全

聖祖鑑察吁

昊天載錫繁祉如源泉河水立見淸且漣遣官祭告心倍防從玆億萬寶祚延【臣】衷竊願效微涓抽毫進獻河淸篇

皇淸文頴卷四十七

欽定四庫全書

皇淸文頴卷四十八

賦

甘霖賦【有序】

陶正中蓋聞至治之世雨暘時若王者徳協兩大功施九有上天降康以彰厥應理數自然致不爽也維玆季春方當薦鮪祈麥粒我農人大澤涵濡一雨三日率土臣庶咸歡欣鼓舞受天之祜

皇心載欣授簡【小臣】綴賦以獻【臣】辭曰

惟景運之累洽秉至徳以升聞溥化育於蒼黎殫子惠之恩勤仁風翕習協气絪緼懷保知依軫切幹年之婦子治平有象非闗景慶之星雲爾乃嚴宥密通穆淸玉燭調泰階平兩曜防合五緯交並軼史牒之紀載超三五而莫京臣工拜手而陳詞惟曰

一人之慶我

後流謙而答貺遹求兆姓之寧玆霖雨之及時更錫福於天行有渰淒其下濟彌愜適乎

皇情時則姑洗紀律脈發膏土詠春日之遲遲望周原之膴膴將懋力於耘耔庶屢丰之再睹咸食徳而飲和爰五風而十雨先夏三日農功甫聚上天豫以順動式沾灑以周普气泱泱以云垂泉涓涓而澑吐必流潤乎海壖先優渥乎畿輔將令杏花菖葉敷霢霂以滋培行見淸甽泠風被汪濊而鼓舞於斯時也

天子穆然深念曠然遐思俯八荒之在闥繄昊天其子之餘左右乎有民乃昭受而撫綏際斯和防並沛徳施伊吳防之財賦甲天下而弗支揆物力以休息減嵗貢之朱提損上益下因時制宜合天地以周流溥美利而弗居大業丕承克艱載凜嗣歷服以無疆用諴和兮庶品乃慶倉箱乃占庾廩告上瑞兮在玆措安全於席袵卉木知榮旣桑沃而桐茂禽魚有喜亦林飛而川淰慶流方甸榮集朱紱布惠愷兮上蟠下際載恩膏兮東曁西訖登春臺以發育難名

聖徳之渾涵逄化國以優遊莫肖

神功之茀蔚符幹始於不言彰行生於時物仰繼照頌作求溯邦本之攸寧惟率育於來牟矧丕基之紹述以民事而詒謀此際煙霏霧斂風舉云流勾出萌逹緑野靑疇女執籧筐佃翳罝罘善萬彚之各得挹芳潤於齊州豈不足以徵景命之有僕昭百祿之是遒尙求端於防漠信克纘夫大猷【小臣】固陋授簡

大廷沐膏澤兮無際濡湛露兮載零掞藻天垣文謝天章之瑋麗揮毫

春殿筆非春水之淸泠樂洪鈞之陶鑄歸模範以流形願得頌仁聲之洋溢竊染翰以屏營

惟天聰明賦

夏之芳

惟

聖王之禦宇實受命於維皇攬撫綏之化先昭徳於彼蒼乾元協極泰運方昌本一淸以握紀禦六气以周方大化超無言之表洪鈞挈亙古之綱淸寧奠乎八極文明炳於三光凡此覆幬之功罔外皆其聰明之徳所彰爾其遡厥洪蒙翳惟太始統馭陰陽系維躔紀廻輪軌而不傾布斗綱而不倚眞精郁積以運旋元气渾淪以周被語聲臭則冺於空蒼凜旦明則通於最邇聿天鑑之時懸乃普照其未已夫惟眞宰常存淸陽上薦察帝命之有原識干行之至健圓靈含不貳之精橐籥立大中之撰易簡而理得正大而情見神通復於一元誠絪緼以萬變位穹窿而莫外之仁垂亭毒而普無心之眷緣陰隲之皆公乃形聲之盡徧惟天至聰實辟羣防無聲可聽有響斯融不呼吁而物情盡逹匪聽聞而帝謂常通惟天至明實察羣生有形皆徹無鑑不瑩洞八荒而隠顯畢見照六合而族類咸寧由是渾渾沌沌離離炳炳萬象以該兩儀斯定以四气爲號令之符以七政爲鑑觀之凖煥日月於珠璧燦星辰於奎井萃箕畢以類情昭風雷以示警神符翕赩而宣化景祉聯綿而耀影皆所以顯法象之昭垂爲人事之修省若夫功專資始徳溥流形敷化育泄發精英或煦嫗而長養或淸肅而嚴凝或施徳而栽培或垂象而玉成四時代嬗百物叢生蠕動喙息甲坼勾萌同遊靈造共仰穆淸莫不昭蘇洞逹澄澈晶明紛鴻蒙於品彚妙鼓鑄於形聲爾乃天心永著帝載無偏仰

宸衷之至契欽

睿鑑之髙懸旣通靈於閶闔亦贊化於陶甄稽庶徵之協應考眾曜之同躔思光華之復旦感嘉祉之來駢幾康益敕對越尢防明及乎萬里之外聰徹乎萬籟之先淸問則眾情悉防燭照則羣幽畢宣徳敎光於象緯政令齊於璣璇擴四序之和於四表逹八風之气於八埏靈承兮與天合徳奉若兮與天周旋庶景運歷萬年而不息乃休嘉永契乎蒼天

四時勤政賦

吳應枚

聖人禦極寰宇升平三辰朗曜四海永淸政每成於宵旰功每順乎璣衡合兩儀而參贊嫓四气之生成廣運與健運同符彌綸太極五事與五行相凖涵育羣生原夫至誠者無息至公者無私日月得天而久照陰陽順序而兼施仰鴻鈞之有物恆布澤以乘時秋肅春溫王政尢詳於月令農功蠶務勤民載詠於豳詩驗庶徵之協應知善政之咸宜絳幘司晨慰

天心而曙聲常早羲和測景體

君意而晝漏恆遲惟

聖憲

天鴻猶廣被旣肅官方尢殷民事萬幾時勅安益圖安庶績咸熙治彌求治寧民察吏愼乃攸司大法小防儆於有位爲寒爲暑兢業無間於宸衷宜雨宜暘舉念常周於萬類於以見

上徳之懋昭而四時之气皆備也若夫綏猷錫福夕惕朝乾方春而始和布令入夏而觧阜風傳秋則慶西成於平秩冬則頌月吉而迎年本一敬爲敷施節宣有序本一誠爲昭事夙夜惟防當彩旭之初明早覲

龍顏而就日迨銀蟾之旣朗猶瞻斗極於中天於以見淵衷之順動而四時之用俱全也是以民歌樂土吏守官箴道明軒鏡治洽虞琴眺祥光於芳籞凝瑞靄於華林不獨遊目騁懷借以共鳴夫悅豫惟願時和嵗稔因之徧溢夫謳吟日新又新躋成湯之聖敬克勤克儉惜大禹之分陰時有四時統以行健之徳道不貳道歸於主一之心粵稽二典紀羙平成君咨臣警益贊臯賡惟日孜孜彰泰交之志合乃言采采昭喜起於謨明蓋敬授人時駿業每成於無逸斯欽承天紀景運聿肇夫隆平維我

皇之勤政實逺邁夫虞廷於是在朝之臣從而頌曰我皇勤政典章肅兮禮樂明備光炳郁兮與時偕行溥茂育兮

天子萬年膺百福兮於是在野之民從而頌曰我皇勤政制度詳兮

臨軒敷治輯萬方兮日升月恆永就將兮億萬斯年慶明良兮

謙受益賦

王丕烈

粵稽聖哲惟謙是執心秉其虛徳臻於實退然而衣若不勝訥矣而口如不出禮讓統爲國之全徳柄葉六爻之吉有容乃大悟集益之良謨以下爲基信律身之要術觀乎天道曰謙是崇陰陽以和而疊運寒暑交讓而有功日𨿽秉陽而有中有昃月不恆滿而示闕示衝觀乎地道惟謙斯泰承天而行以順爲宰河漢以茹納而深喬嶽以蘊藏而大然則謙之爲義本諸天地而不違統諸人道而無外者也仰惟

聖天子道隆作覩天亶聰明彌綸六宇普被寰瀛乃猶懋欽若重凝承厪求寧觀成之志深虛已聼物之誠詢芻蕘而惠疇若采執恭儉而愼憲省成𨿽復上瑞頻臻嘉祥疊應極府事之修和益旦明之篤敬重熙累洽膺泰運則有而不居

徳盛禮恭仰衝懷則謙而彌

聖斯所以邁千古而獨隆綿萬年而集慶也乃知允恭克讓者自然之道戒盈守約者下學之修抑抑徳隅則不僭而不忒溫溫道範則無咎而無尢心惟期於不亢福亦存乎自求宜其凜若臨淵卑惟法地覺虛受之有功懼驕盈之爲累景考父之鼎銘監周家之欹噐樽節退讓則得乎禮之大全優柔平中則備乎樂之至粹髙不危而滿不溢心逸日休有若無而實若虛功成勿替敬而無失卑以自牧不惟善處身世之宜居位必讓受寵若驚斯爲克守恪恭之義不矜不伐而功能愈崇若拙若愚而徳輝彌著爾乃玉以比徳心亦有田始則約而鮮失馴致恭而能安挹虛衷其若谷徵多福其如川惟一心之內斂臻百行之渾全敬人而人恆敬後身而身自先斯理不易兮祗此秉志秉身之學千古常昭兮無過福謙福善之天

求賢賦

鐘衡

聖人禦宇賢路宏開旁招俊乂廣進英才十六族之哲人皆至千百國之傑士畢來蓬蓽偕升盡馮翼孝徳之彥

禁闈初啟胥鹽梅舟楫之材觀夫師師濟濟羣賢爭赴感風雲之防合共奮天衢欣茅茹之彚徵咸登

皇路比上瑞於鳯麟簉淸班於鵷鷺合楩楠杞梓以齊收等圭璧琮璜之並聚騁驊驑之逸足不聞伏櫪長鳴發瑾瑜之奇光豈致懷珍不遇是皆由

聖世之旁求斯以覩人才之樂附我

皇上取人若虞舜得士法陶唐分職命官朝無不登之碩彥惠疇亮采野無不選之秀良奉賢書而獻者徧及於茒檐蔀屋彯組綬而來者畢致乎淸廟明堂固已人思登進士快明揚矣乃猶志切

臨軒情殷側席宏其延攬之條廣其升庸之格千里百里集萬國之梯航一徳一心降

九重之綸綍謂多士之挺生俾在位之咸列爰開网廣羅滄海之珠用徹冰壺長照荊山之璧協夢卜而求士物色徧逹於巖阿勤吐握以見賢菁英悉鐘於川澤春華秋實括六合以無遺行舉言揚統四門而咸辟豈不以堂防非逺惟徳是崇克知三宅三俊端賴四目四聰占一善者無不錄名一藝者無不庸東箭南金萃羙於蒼龍闕下西琛北賮獻珍於金馬門中培九萬以齊徵羊角遂天池之運擊三千而並上羽儀慶瑞世之逄此人才所由胥奮而髦士於焉景從也乃知治國先在求賢而得人所以致理故或開選舉之科或招鴻博之士或束帛賁於邱園或弓旌逮於閭裏無不廣集羣英旁搜眾羙彼軒皇六相徵治業之恢宏舜帝五臣揚休風於喜起殆前後同符古今齊軌者歟敬拜手稽首而獻頌曰我

皇禦極治休明夔龍稷契盈廟廷股肱元首歌載賡崧生嶽降萃奇英詠杕杜兮賦鹿鳴登良選俊勞

睿情野無遺賢

盛業成於萬斯年垂太平

無逸圖賦【有序】

宋楠【臣】聞惟精惟一者列聖之鴻圖無怠無荒者百王之大法考明良於帝世君咨臣儆聿有傳書遡授受於周邦大烈耿光丕繩祖武粵若成王嗣服敬聞家相陳謨載在周官篇名無逸逺溯三宗之享國著得名得壽之徵上陳三後之開基昭卜世卜年之本以寅恭而匡主徳以稼穡而念民依一篇之中三致意焉我

皇上勤求治理念切痌瘝厪八荒我闥之心廣天下一

家之量遂授

彤廷之祕簡賡颺唐室之新圖借寶繪以抒忱情依北闕被薰風而式化治軼西京【小臣】不揣固陋謹拜手稽首而作賦曰

惟王建國惟聖法天敬以敕幾凜小心之翼翼勤以立政勵終日而幹幹學於古訓者有獲監於成憲者無愆載以靑箱知箴銘之足式垂之翰墨儼圖繪以堪傳原夫政在周官書名無逸勅天命則戒夫荒寧凜民碞而周知稼穡遐觀殷鑑遡三後於在天紹我先王見一人之廸哲於觀於逸深嚴恭寅畏之思康功田功盡懷保惠鮮之實豈不以功崇惟志業廣惟勤鼓明作有爲之气綿至誠無息之神考成防於往哲緬遺烈於前聞爲制治保邦之本見責難陳善之慇亦越後王良臣光贊師政績於成周篤匪躬於姬旦霜紈靜拂凝毫素以輝煌綈幾閒披耀丹書之璀璨著勤勞於邦本千秋之金鑑爲昭繪作息於農人一卷之豳風可按由是珍諸緑笥列在蕓編玉軸初開彩動紫宸之殿緹囊乍啟輝流興慶之泉蓋欲知小民之隱願必先紹哲後之心傳也逖稽往牒治道攸同或欽明而光被或濬哲而溫恭或丹書昭其敬徳或玉簡紀其丰功盤盂鏤其寶訓幾杖惕乎皇躬惟鑑觀之不逺匪藻繢以爲容亦有圖美慶雲畫垂嘉谷流觀山海周遮六曲屏風詔寫乘黃蹀躞千金駿足𨿽摛革掞藻趣偶渉乎淵衷而東作西成計未周乎蔀屋豈若道光聖化念切民依識三農之疾苦流奕世之音徽援古以證今恍聞二代咸和之盛因圖以立義如聆一廷誥誡之詞洵足以纘承夫往昔而昭示乎來玆我

皇上欽承無逸繼序不忘建極以敷錫庶民澤被於東西南朔觀文而化成天下風行乎侯甸要荒然且望道未見視民如傷云陛宵深亶聰明於卷軸松窻夜啟究治忽於縹緗前席而問蒼生斯謀斯猷則惟我

後之徳求衣而親藻衞是訓是行以近

天子之光洵業隆乎姚姒而化協乎平章何俟圖懸無逸廼足以跨越成康也哉

奉三無私賦

董邦逹

維

聖皇之禦宇規兩儀以立程擴知臨於無外與懸象而著明八埏資其怙冒庶類仰其作成理何隱之不燭鑑何時之不瑩等涵濡於亭毒符昭曠於穆淸容保爲懷道契直專之蘊偏私悉化徳敷離照之精蓋實以一心之昭事而溥至徳於無名職覆維天是曰大圓於穆之命不已行健之徳爲幹保合靡窮妙萬方之鼓鑄流形有象神一气之運旋職載者地隤然以示旣含物以化光乃順承於不貳物本之而親下從類皆宜道大生於不窮統形盡利積气之光日月爲章照臨下土正轡中黃金波扇影水鏡凝霜以邁以徵共識流輝之自逺相摩相蕩並昭旁燭於無疆凡此三者天道運以陰陽地道布其柔剛彼二紀之靈曜亦亙古而煌煌黙轉一元大亨以正潛搘八柱直大以方曰貞明而貞觀覺生民而立常繄大造之無私順應皆

一人之奉若不遑爾乃仁能育物厚以畜民繼離出震化被無垠範圍而不過鼓舞以盡神大施生於闔辟體陰隲於洪鈞髙兮明兮效帡幪之大徳博也厚也協持載之深仁握欽明以立極普久照於羣倫奠六防於袵席開萬古之防屯惟奉三無以馭世斯昭治化於長新我

皇上聖徳並天地文敎燦雲霞涵八荒於在宥合四海以爲家浩乎覆載之寛無以擬其廣運昭乎日月之麗未足諭其光華乃猶法干行而自彊不息宵旰常殷應地道而日進無疆安惇益裕逹四聰明四目冀民隱之畢宣康庶事勵庶明期物情之畢露裁成有事民悅不勞緯理無爲因物各付是誠運乾坤之橐籥變化從心發日月之晶光昭明有朗自蕩蕩而平平亦無偏而無黨幹以易而坤以簡尢彰輔相之功日重光而月重輪永睹升怛之象惟無私之至始人遂其私必奉三以臨斯徳參乎兩小民遊則天之盛世歌化日以知長【微臣】忻就日之私忱戴光天而共仰

律呂相生賦

張映斗

聖天子智周六合道洽八紘理涵太始數契神明運會開乎元造制作得其大亨禮敎昭宣執玉帛者萬國樂章純備舞簫韶之九成式如玉而式如金丕顯文明之化聲爲律而身爲度洪敷易簡之精四海承流旣見淸和之咸理

九重授簡載賡律呂之相生原夫兩間有自然之音二气鼓百昌之族顯之爲萬籟之鳴微之在一陽之復惟軒後之神靈得伶倫之允肅求中聲於太虛啟元音於沕穆逹陰陽之气肇自律筩定淸濁之音截玆嶰竹調和四序通萬彚之光昌周流六虛參三才之化育爾其精含橐籥律轉鴻鈞和聲協管稽數周輪三十六宮端其始八十四聲蘊其神振大響於鏗鯨節奏啟鈞天之祕聴和鳴於翽鳯雝喈驗協气之純用三分以爲凖隔八位之維均參而伍之陽變陰合而律呂自成條理統而防之陽倡陰和而律呂互爲引伸理究圖書神气先徵其應合數兼疇範苞符亦得而指陳蓋乾坤以生物爲心宇宙以太和爲幹凡二儀之絪緼皆一元之統貫陽極於已而陰生午中陰盛於亥而陽生子半金水斂物而成言乎艮故應而畢宣木火生物而相見乎離斯成文而愈燦五音以此而昭六律從玆而按相生原於相配錯綜自得其歸變聲召乎半聲疏密亦通於算在气數之敷宣悉眞精之泮渙是故陽以下濟爲徳陰以上應爲功黃鐘之數至多損二十七而合林鐘之管南呂之數至寡益一十六而合姑洗之宮數有乘除布之自成其協應聲有髙下比之皆得其和同一陰一陽自推遷而成嵗一呼一吸卽淸明之在躬均調六气宣暢八風熙庶績而惟歌惟敍統萬物而成始成終此皆相生之妙用有以宣

景運於天中要之律呂之克諧悉本

宸衷以防極惟仁義中正之是安斯樂易均平而各得我

皇上誠敬圖幾欽明作式本和節以理萬民用和寧以導百職無聲之樂獨契於淵微大順之情長操乎恭黙治世之音安以樂彰億兆之歡愉敬心所感直以防逹臣鄰之悃愊神人以和而格於百獸胥气盛而化神光天之下而至於海隅悉飲和而食徳振三雍之鐘鼓更陳干羽於廷階調六藝之笙簧還聼和鸞於鑣軾所以嫓咸英韶濩之休風用以垂億萬斯年之盛則

藏珠於淵賦【以藏珠於淵南華妙蘊爲韻】

陳大受

繄晶瑩之瑰質托澒洞以深藏委淤泥而毓秀泳滋水而儲光孕異彩於蛟宮月魄逐圓靈之景扇淸輝於貝闕海人遊虛白之鄕映牛斗以宵騰去天尺五搆蜃樓而晝湧在水中央體自空明本無心於媚澤神惟澂澈非有意於垂璫蛉頭詎假魚目寧方日浴淸而加粹疇伺睡以能攘原夫徳至淵泉海出明珠素李旣產館陶酸棗亦出夫余象不燥而不濕芒若有而若無靜以常流儼若八環之轉動而得正何有九曲之紆匪捋羊之可得知彈雀之爲虛增重價於五城漫誇結綠炫空花於一掬難恃離朱有化神之足尙豈投闇以相於然而寸陰自競百斛非須聼沙漠之自至卻漢陽之來輸懸向明堂𨿽云制火之還諸赤野依然入水不濡浦悠然其來復岸渥若以不枯防漆園之微妙見心性之最初若夫

聖人有作大道斯全開金鏡而外朗懷珠囊而內鮮玉海方澄閟之無聲無臭之內璿源獨濬精之有形有色之先萃靈明於紫府深保合於重淵象罔索自軒轅揚華百國鳯儀啣於少昊旁燭中天累累一貫者足乎聰明睿知離離四照者偏乎東西朔南家拜百琲之錫人披七曜之函但羣瞻

帝光之格被而孰測

聖衷之淵涵若乃不貪返朴無欲去奢全渾沌於剖鑿養天地之萌芽三丈靡銜於雙闕一枝莫餙於九華澤及枯魚豈望報池邊之索恩周赤蜯肯問津海上之槎仰惟

至徳之一節益徵全量之無涯是知身如珠樹心卽淵嶠潛伏孔昭含章有耀其機活活隨九品以賦形其息深深貯百靈而待召眞元自攬於天君圓折奚求之海徼【臣】等微爝徒然寸丹黙運際珠斗之髙標矚瑤光而得近忝拂拭於席珍佩精純之寶訓源同廢井質慙敝緼曾何足探溟渤之淺深而窺璇璣之奧蘊

藏珠於淵賦【以藏珠於淵南華妙蘊爲韻】

趙大鯨

明珠朗耀赤水潛藏惟淵流之深靜能涵蓄乎光芒象以含章斯靈瑩之妙諦方之有羙乃比擬以昭彰懿夫世之所寶莫貴於珠天精獨秉地產攸殊徑寸晶瑩表夜光而有耀盈盤的皪似月彩之旁敷其托體也圓而不滯其爲質也淨而不污斯宜含蓄於淸泠之府而韜光於邃穆之區爾乃物從其類溯厥生初惟儲精之獨異每寄迹於元虛碧浪奫淪漾明輝而不定澄波彌涵瑞彩以相於斯靈光之不昧就昭質之能如故夫珠光皎潔藏彼深淵隨川流而毓秀依水徳以呈妍寶气中涵隱幽潛而如貫淸光上徹映空水以相鮮其得於天者獨粹而稟於性者獨全無精不蘊無羙不含比方流於羙玉顯圓折於澄潭位次析津似聯輝於斗北還從合浦獨振采於日南𨿽保眞之素裕孰索照而幽探是知物其有矣生也無涯湛露如凝乍浮光於瑤艸明星有爛恍倒影於玉沙秋水至而蚌胎漸長春浪暖而龍气舒華異彩玢防映三宵之瑞靄寶光煜爚奪五色之明霞故得秀應三辰光垂四照藏之者深似淵微而莫測蓄之者裕乃靜存而有要旣源源而不窮亦物物而相肖非深識者孰能諭其微非朗鑑者孰能領其妙聖天子睿哲性成文思廣運禦物昭光被之勲居心本欽明之蘊金鏡旁燭於無疆珠囊永挈而朗潤孰不參南華之妙義而遵

皇極之彜訓也哉

藏珠於淵賦【以藏珠於淵南華妙蘊爲韻】

張映辰

聖天子禦六合撫萬邦心思周浹乎庶類聲敎曁訖乎遐方其爲萬化之主宰者

藻鑑有如神之用而涵方寸之虛靈者

淵衷有不盡之藏原夫理定若止水心淸如玉壺非潛遁而不曜不逆億而自孚觀萬物之自得識大道之非迂彼元防之司天得一以生水而精華所結川含媚而成珠爾其天池之濆大河之湑澤曰藪澤區曰具區爲異物之所宅疑神人之所居蓋地靈與天產交聚而珠光與水气相於則見夫馮夷剖之於蚌鮫人泣之於淵或神鼉之窟所孕或驪龍之穴所穿月朗星輝胚胎夫精气銀濤翠浪蕩漾乎珠蠙宛似燭龍之耀恍如璿璣之圓想其波光上下珠貝渾含任有心之擕取聼斯世之搜探與泗磬淮魚而並貢者地不限於澤國極朱崖儋耳而來琛者郡不盡於海南卽淵藪之靜藏無盡而南華之寓意可參豈不以心之所宅宜靜理之所寄靡涯惟理在心而備涵乎精意如珠在淵而靜斂其英華息之深深貴洗心而藏於密光之煜煜實普照而無以加我

皇上太虛之體中涵神明之徳坐照寂然不動若無思而無爲感而遂通必先知而先覺淵泉有本時出而不窮智珠在胸光逺而有耀蓋躬握夫化原而心契乎理妙夫是以體乾符秉泰運聰明不遺於遐聞見不蔽於近至誠立天下之本至精發聖人之蘊喁喁向風者羣欽

聖治之光昭而亹亹不已者益懋

宸衷之學問

皇淸文頴卷四十八

欽定四庫全書

皇淸文頴卷四十九

賦

五六天地之中合賦【以敬授民時聖人所先爲韻有序】

劉綸

皇帝禦極之元年闓澤澍濡庥徵洊洽珠囊旣啟玉燭方調披東序之圖不數元包洞極布南臺之筞何知宣夜周髀猗歟其所謂上參天下貳地登五位禦六乘顥气所涵及物物解太和所鼓被人人怡者已【臣】逖稽漢志兼采唐書知陰陽之數定自二中歷象之原通於一合是以術同窺筦還隨豹尾以抽毫技遜挈壺猥進螭頭而受簡賦曰

繄一元之推嬗維三才之有正超鴻蒙以開天首狉榛而立命巡河拜洛剖萬象以成苞迎日占星攬四時而爲柄粵僂句之眎範元王敍之以惟欽伊旋毛之負文宓帝受之而式敬於是胚胎旣分經緯斯究地天葉配乎朔南火水防合乎左右衍母衍子列其方大餘小餘揆其彼一三二四之在前與七九八十之在後固奇耦之轇轕亦生成之輻輳惟玆五六之元樞是爲中合之妙搆或蓍之揲也屬太卜之攸司卽觚之握焉系保章之所授爾乃履端於子得統於寅北陸成嵗東嵎紀春離謝兌乘見朱鳥之夕指坎交艮代覘元枵之夜陳以及長至短至之糺乎四遊躡天根而探月窟與夫日中宵中之轄乎二表占兔腹而驗烏踆蓋五挈陽樞陽之純者因而資物六維陰紐陰之老也廼以成民若夫次五奠型方之軌次六衷馭世之宜勢則或內以或外形則有正而有欹𨿽五並居中亦中央之沖炁六皆在北亦北極之綱維乃羅之五行而異宅卽諸四仲以殊司昔在九峯知洛數之不傳於禹越惟邵子識圖像之獨辟於羲嬴乏乘除遂爾綜兩間之防元防運世於焉釐萬禩之時以故亶

聖惟

天憲

天惟

聖制作契乎銅儀爕理符乎金鏡仰觀俛察單厥心旋乾轉坤根乎性倍其五而天干成重其六而地支竟孳萌肇賅閡之首五子按部以分功揆統出甲之藏六甲循環而布令夫固懸正坐正不足輸其奇抑且天球天環無以擅其盛猶復區理數別天人酌三統而書夏斟四序以繪豳謂雒下以律呂爲衡不少塵毫之忒卽守敬以晷影爲度難言分刌之均獨一行之所定惟大衍之是遵二始開而剛柔旋判二終紀而閠位可循日防於大气盈以五日而絀月防於日朔虛以六日而伸是其手卽化工非假乎首臾區之揣測心維太極奚煩夫歸奇掛扐之紛綸用能使八政修九功敍周乾規折坤矩轉一气之洪鈞釐百工而時序我

皇於是辟天府以羅觀象之儒登靈臺而集稽天之侶致土景於秉圭齊鐘管於累黍玆蓋法天五之得位實五極其建之時規地六之成方洵六位時乘之所也斯時也神鼇扶柱羲馭鳴鞭蓂以迎抽莢葭因送吹煙以凖律元則鳯儀獸舞以通歷本則璧合珠連五六分而天地之中見十一合而天地之道全夫豈非聖天子之明時以革行健惟幹陶甄百族鎔鑄億年乃以發機緘於無始之始而宗法象於先天之先者哉

五六天地之中合賦【以敬授民時聖人所先爲韻】

於振

道原於天性本於命理足而數不能違道存而器莫能竟是以羲呈龍馬榮光起而上浮姒畀龜書休气輝而四映一爲奇而二爲耦蓋由於理勢之自然五爲生而六爲成總歸於性情之各正此皆造化之苞符有待於聖人之主敬原夫數之所始也太極之先自無而有俄動靜之攸分倐陰陽之漸剖圖行而左書轉而右數極於十章終於九一生二二生三三生萬物非巧歷之所稽儀生象象生卦卦統羣爻豈恆情之可究惟

聖人道洽於淸寧故妙悟無煩於指授於是理窮其祕蘊析其精捫天心而探月窟闡乾符而握坤珍五爲天之中而地來比之惟其兩也故能化六爲地之中而天亦應之惟其一也故能神陽之發微而不可見者所以藏諸用陰之充周而不可窮者所以顯諸仁蓋不徒以緑字朱文演疇而觀象殆將以龍官扈正利用而前民爾其往來相錯經緯互施一與二三與四五與六七與八九與十若琴瑟焉而無虞專壹一與六二與七三與八四與九五與十猶臭味也而何敢差池蓋分而言之則天以參地以兩天地之撰固昭然其不紊而合而言之則奇之積偶之積天地之中乃居然其可知以數而言則參伍錯綜適符乎道之則以理而言則剛柔健順更協乎

聖之時是以玉燭常調金繩永正鳥火虛昴四序脗合於尙書醎苦辛酸五味不愆於月令用之蓍防則道濟三才窺以璿璣則功存七政自羣言之日淆執師說而互競或以讖緯而乖先哲之經或以淸談而釀浮華之病猗理學之昌明必折衷於

至聖

聖人在上撫於五辰太和保合萬物皆春天生之地成之

聖人與之相參皆一中之運用天至易地至簡

聖人與之相似顯大化之彌綸所以鼓腹之民就日希光奏松云於檐棟垂裳之世編珠毓貺迓景福於神人若乃螢室防儒粗知章句虞喜安天之論未渉其藩邵雍經世之書鮮窮其緒幸長夜之懸黎比眾星之向所究之性率乎命命本乎天植鼇維而永奠法亭毒而不愆合羲文周孔爲

一人道何分於上下滙河洛龜龍爲一理圖何別於後先允矣哉兀圭錫麟符啟炳吾道於億萬斯年

五六天地之中合賦【以敬授民時聖人所先爲韻】

杭世駿

原夫子建天元丑爲地柄試推防於二篇實肇基於三正帝出震而成艮一元之運皆本中徳以流形星伏戍而見辰四序之行必於合神而布令析之是名九星統之乃云七政數得主而有常道無爲而不競撫辰惟勤授時在敬奇全耦半積五位以相乘兼兩函三合六爻而互應爾其積寸該分課虛責有生成備而變化行神鬼交而剛柔剖五則一三七九相後先六則二四八十居左右探天根者必以爲圓蓋之心溯地極者必以爲方輿之紐馬拳毛而圖浮龜坼文而書授大衍置閏以歸奇皇極居尊而用九求天產則音以出淸聲唱而濁聲酬求地產則管以成陽律終而陰律奏驗空積於忽微窮嵗差於章蔀是故自閼逄以至上章隨乾道而錯行由星紀以訖元枵葉坤維而比壽三才鼓蕩一气陶鈞天樞之行五五二十五數而俱合地軸之奠六六三十六宮而皆春元功不宰大化轉淳天之五合於地而六气爲之磅礡地之六合於天而五味爲之氤氳穹蒼於焉發散沆碭於焉列陳海結爲錯山融爲珍彼夫陰陽風雨晦明之殊狀者順施逆受無非穆淸之元化酸醎辛苦甘之效精者逓生互尅壹皆富媼之元神丕成大運綏玆烝民气結爲味六情所以無拂味稟於气五性所以克馴用以嘆防通之妙極交錯之文特是財成有道輔相有宜五徳之當王者尊則利道而節宣者有序六物之成功者退則和齊而斟酌者有機功先截竹令戒愆期繩方應矩徑員象規卦剖分以應圭測景以成儀音有君而有臣律一雄以一雌六管各有同而參以二變則七始兼夫八十四調五子厥惟倍而虛其中央則四維周夫二十四時和聲繆聲之不忒大餘小餘之畢齊於以見聲音之道直與天徹而歷象之志罔與律違曁夫玉燭調璇璣定懋對之功以成愆伏之虞畢罄惟交泰者大同亦有感者必應天運則春生夏長秋斂冬藏罔乖夫九紀之宜民生則水潤火炎木滋金克備兼夫羣產之勝百神是以有明徳而凟擾不聞兆民是以有孚誠而慆淫俱靖夫律居陰而治陽原凖乎五部之盈虛歷居陽而治陰實闗夫六府之歉盛天五下降則生數卽以開成數之端地六上行則成數卽以爲生數之竟羲和占日常儀占月臾區占星善言天者所以驗於人伶倫作律大撓作甲首作算窮其理者所以至於命則夫苞符之運固日著於天壤而參兩之功能不歸之睿聖洪惟

國家之錫福實承

三後之作君鴻業超於古昔學統徹夫天人辧律而發徑一圍三之誤則房範之爭盡息調歷而通圓田勾股之郵則中西之惑俱冺羲仲春而和仲秋作訛成易之咸敍南正木而北正火神祗物類之惟寅正方順布六宇同欣物有菀枯以元气而消其夭札時分消息卽方寸而施以陶甄是以百福之祥在宥三王之世如春皇上秉祗肅之純心偉神明之接武以中正者調鈞以合同者握矩六官修而五行之气無愆五福兼而六峜之宜以序泰階之星流符北辰之杓居所饔飱牢醴養賢及民歷象璣衡敬天篤祜於是上探五辰之祕遐綜六術之傳理參乎大易之大數演乎先天之先或前疾或後畱大中者黙運夫陰消陽息或東盈或西縮有合者潛協於右轉左旋媿管窺之末學探三統之遺編洵髙深之莫贊敢玩索以窮年

五六天地之中合賦【以敬授民時聖人所先爲韻有序】

劉藻

【臣】聞兩儀浩博待哲後以財成三統乘除歸元功之調爕太昊圖呈龍馬聿先象數之苞符夏王書啟神龜再發乾坤之槖籥一奇一耦厥位惟均五生五成其機疊嬗起消息以正閏法始容成立章蔀而得天防歸黃帝五家怫異宜溯太初之元四序循環共信一行之確顧太初起冬至於牽牛未精考驗一行附節气於蓍防亦屬紏紛謹按漢志曰天之中數五地之中數六二者爲合又曰天六地五數之常也五六天地之中合民所受以生則知函三爲一統六虛而周流法九實三行十日而運用我

皇上參天兩地靜陰動陽得虞書欽若之原履端舉正合周易明時之義凝績撫辰左右方圓大衍釐於指顧錯綜參伍疇範就其經綸斯固羲和之所不能窺班範之所無從識者也【臣】心同牖見難讀精蘊之書技止管窺謬誦商髙之對自

天授簡伏地悚惶懼無當於敷陳殊有慚夫麗則緬鴻蒙之初開奠髙卑而各正偉不宰之神功秩形象而定命主極者理鼓元气以流行效動者才分全數而縱橫健也順也奇耦以管攝夫陰陽經之緯之易簡實神明於聖敬懿夫天數有五本一以陳地數有五惟二之因由一至九三三所積自二而十二五斯均顧一爲陽之始生其气初復二爲陰之甫判其機未申三四者方圓之徑圍求全而未得其半七八者陰陽之少位漸老而日趨於新逮九而陽已極至十而數終旬調鐘律而或失詎能被於生民蓋天地之數止得其一偏而未底於中正故天地之情𨿽不無所合而未彰其化醇也乃若全圖之位五實內守六奠其下象卦之姤一仰而承一俯而就一與十爲之營二與七冠其首三八翼於東四九輔其右惟淵居以衝然羅四表而在宥天起一而終廿五皆本五而積分地起二而終三十實由六而推究或乘爲八百一十律葉黃鐘或乘爲六百四十聲符太簇至如終則有始往而必復天以六妙其顯藏地以五通其營腠辧六气之降生滋五味而殷富妙無過不及之用孰察其所由然大專直翕辟之能難名其所自授爾乃動靜相感變合乘時天降其气地受其施六爲虛而五爲聲周徧兮歷十二辰而無或遺也六爲甲而五爲子參錯兮符六十日而不可移也二始以位剛柔二終以紀閏餘總防於中而律呂夫婦純固兮琴瑟之兩相宜也五以降爲五行生數六以往爲五行成規置數於中而表裏朏朒和同兮元气之放而彌也嵗功以起元紀以推羃防兮珠聯璧合之無或差池也作訛不爽分至以釐氤氳兮緹室葭灰之以息相吹也然而覺世爲師時憲惟

聖必握符以察璣乃序辰而齊政

聖主乘幹正位凝命協理气之自然驗存存於成性保章守典證宿離之弗違太史陳書調風雨而從令惟中是凖寧用掛扐歸奇之文有餘以歸直溯斟元陳樞之盛其存之也惟誠其行之也惟敬不偏不倚帝則潛孚於無言無思無爲

王心常守其至正於是考三正勵羣臣肅百度惠兆民統萬物而咸若與四時以皆春中則常貞敷錫彌於兩大合則不貳斂福備於

一人其引伸也最微其成功也至鉅定晷影於毫芒較中星於累黍上律者不爽其候來備者各以其敍羙歸徳而不畱任一寒而一暑淑風轉處感大造之無私鬥柄廻時凜

深宮之作所固知徳無弗至有開必先不知天地之本始莫得授時之大全偉矣五六之數燦於卦爻之篇惟大聖人爲能用易直探夫一神兩化之前故舉一事而順五行之序純一念而紹萬古之傳歟敬爲頌曰在天成像在地成形惟形惟象有數以通惟五惟六天地之中是曰合之以肇嵗功我

皇禦極上下合同宥宻緝熙防元統宗四正四隅以生以成幽贊羲防气動堯蓂理數同得萬世之型又歌曰皇徳無私天地配兮四气不愆澤汪濊兮建中表正七政乂兮惟數精微事不悖兮三角八綫息眾喙兮矢割切待進退兮萬物熙熙共茂對兮反於上元億萬代兮

五六天地之中合賦【以敬授民時聖人所先爲韻】

汪士鍠

伊睿哲之撫臨端開天以敷政符元化於大鈞契兩儀之中正觀萬彚所由生聿欽若而只敬探奧窔於陰陽測端倪於動靜槖籥旋樞權衡運柄奇耦攸分生成交並綜章蔀紀元之無方防物象滋數之靡竟固致逺以鉤深由厚生以定命時乘以禦鴻蒙示兆而體元懸象爲章鳳職編年而守令原夫律曆相通風气應三正遞傳五紀協懋孕育防昭包羅宇宙創自容成命於軒後彼參伍而錯綜羌成數之可究自一而至九者天以埀施由二而終十者地以承覆五與六其居中乃妙合而相遘象𨿽判乎剛柔理不隔乎先後位旣得而益彰气以交而彌厚五合六而干支之運周六合五而气味之生茂推溫肅於木金稽永短於宵晝驗衝盈於三旬之中審次捨於廿八之宿必羲步之不差庶底日以相授爾乃孟陬貞位攝提司辰南正北正有秩有倫靑陽始而朱明續西顥行而元防因參天之數判生長收藏以疊用兩地之數交子復午姤而更新五五相承布爲七十二六六遞嬗浹乎三百六旬乘除而分至啟閉之按節加減而晦朔望之適均履端乃不違其序舉正斯無惑乎民歸奇零於盈縮置閏餘以引伸繄周流而變動爰往來以彌綸挈乾坤之綱維感翕辟之潛移孳萌以逮賅閡大明終始出甲而迄陳揆不爽毫釐溯權輿於嶰谷斷兩節以吹之度旣均夫厚薄鳴遂協夫雄雌長九寸而筒十二同心一統律娶妻而呂生子損益成規五聲莫尙於宮函陽气而施種六律以黃爲色象君服之昭埀十一而道已畢五六而物鹹資紛負陰而抱陽受中各得其宜中無偏而無陂合不雜而不漓五行以協而羣生遂六府以修而百昌滋成乎變化貫乎云爲術不違天政不失時乘幹出治而百官軌儀釐工亮采而庶績用熙乃知河獻圖以錫瑞洛出書而啟聖圖則五正位而六之奠於坤者以寧書則五處中而六之貞於幹者自靖陳疇建極雨暘寒燠以徵休推防知來璧合珠聯而互映合三統於一元調八風而諧詠宿離不忒恆炳耀於璿樞始和以布彌朗澈於金鏡以明六禮之修以復五常之性天神格而地示享兆民賴而一人慶仰蒼蒼之正色睇堪輿以無垠越流行而各正類金冶與泥鈞區秀頑於五體洽離渙於六親戴髙未解夫蟻旋之次履厚誰測乎鼇極之輪匪中樞之執要孰保合夫貞純矧文明之炳蔚沛渥澤於斯人正亨衢兮綏泰運握乾符兮闡坤珍六合爲家攝紛馳於同軌一中允執肅環共於鉤陳懿夫

盛治洊升

聖明當寧百度貞九功敍五緯葉六符舉占星辰調寒暑和風應甘露湑迹接梯航疇盈禾黍協气旁流蕓生得所剛健以運天行照臨而開遐阻五敎敷於膠庠六樂諧於律呂立均出度大撓首之儔齊政明時臾區常儀之侶璣環籥仰合萬防以同風輪映階平照三光於秉炬夫然則盈虛合軌正朔靡愆隆規邁古成憲鑑先務周詳以縝宻亦廣運乎自然出震見離文章標於云漢巽申兌說恩膏浹乎淵泉貞七曜以有常從畢雨箕風而適願撫五辰以熙載赫帝車禦宿而髙懸故合夫四海九州之眾無不共戴乎

崇效卑法之全

五六天地之中合賦【以敬授民時聖人所先爲韻】

齊召南

尋圖書之祕奧知律曆之相因有生成之中數爲陰陽之適均陽爲奇兮自一而遞於九陰爲耦兮自二以浹乎旬奇則三與七俱同列以進耦則四與八亦聨翩以陳惟中數之得位見作合之相親天以五兮分一陰一陽於十日地以六兮布一剛一柔於十二辰支幹合而成嵗紀气味合而普化神溯降衷於上帝徧受中於兆民圖則五連六於坤而奠於北書則五友六於幹而趨乎寅揭中宮之土徳開子半之陽春𨿽自然之法象待推衍於聖人步始大撓算由首驗攝提於丑未紀困惇於甲戊測望於羲娥察縮盈於星宿有中法之可稽參五六以考究六以當期嵗之寒暄五以辧月行之宵晝爻以六紀周流三十六宮日以五遷順布七十二候積八百一分卽得章數之元歷二十四位仍起牽牛之舊渾儀則赤交黃防東角西婁土圭則夏短冬長子復午姤五加六則十一握終始之根六除五則太一包行生之富五其六可符共轂之旋六其五亦合一捨之守現端倪於穹壤推開辟於宇宙𨿽三統之循環總一元之相授得中而舉正靡差有合而對時始茂若夫量盈虛於辟卦別淸濁於神弦聲維五兮象夫五行之生尅律維六兮助以六間而具全卽有變徴變宮二少原無殊號𨿽列編鐘編磬堵肆第曰在懸五生六則十二之筩以制六正五則六十之律以傳鳳鳥嗈喈而雌雄葉應華鯨鞺鞳而宮羽昭宣然而五聲上宮惟宮居天五之中位六律尙黃惟黃爲地六之中權拱至尊於含少肇滋育於幽泉在木角金商之上開未林寅太之先中處之數積陽爲九九八十一合徳之數至亥實十七萬七千任方田與粟米極勾股以測乘除於河圖而有凖加減於洛書而靡愆於黃鐘之宮也見天地之合焉原夫唱始施生無細無巨五參天以爲規六兩地以執矩曰負陰而抱陽聿成男而成女俱太極之孳萌共旡妄之物與臧府具而湯液宣性情凝而彛倫敍信爲本而仁義禮智不虛思作睿而視聼貎言咸舉悟妙合之有原識致中之居所天地交矣大君則之黃實冠乎五色土兼旺於四時臣民事物同心以爲役前後左右普照以無私蓋天數至五而生之功已就地數至六而成之量方滋合生成於裁成輔相參易簡於覆載髙卑維

聖憲

天維

天啟

聖握珠囊朗金鏡樂如天以同和禮法地以合敬執厥中而六府修建皇極而五福並敷五典而帝載熙馭六轡而官方正握六符於泰階撫五辰於斗柄調玉燭於辰居考葭灰於月令啟苞符以煥八荒在璣衡以齊七政赫文眀於離照溥恩膏於巽命信合撰於淸寧與勲華而比盛方億萬以斯年賡

一人之有慶

五六天地之中合賦【以敬授民時聖人所先爲韻】

周長髮

皇上握乾符基鼎命撫三辰齊七政日月並其升恆星雲昭其景慶河洛溯太極之原象緯運四時之柄天自一以至九而五執其樞地自二以至十而六順其性惟槖籥之昭宣知气機之協應理推其朔本陰陽奇耦之相乘數積於防累百千萬億而皆定占驗有待乎明通而分命必原於主敬懿夫健順攸分絪緼初姤體動靜之互根察聲音之疊奏始牙物於黃鐘旋紐陽於太簇或積气於鳳琯克諧或宣幽而鯨鐘可扣天以五施種五聲適上夫宮地以六孳萌六气皆循其由居中而悉協淸寧斯防合而轉旋左右旣叶律於音官亦占時於刻漏此伶倫有嶰竹之吹而唐帝重璣衡之授蓋以龍師紀令鳳鳥司晨大撓始定洛下初陳六甲運日五子分辰知十一之胥防悟參兩之相因五五則二十有五衍其數六六則三百有六紀其旬推章中統中之悉備識元法通法之皆眞總轉環而起子當賔餞而惟寅窺端倪於兩大勤率作於兆民爾廼仰觀天象俯察地維驗諸盈縮考厥疾遲按木火金水之節定東西南朔之司立一閏再閏之法凖三年五年之期防甲子於一元非宣夜周髀所能測建斗柄於三正詎霍融姚信所能知居明堂而頒朔統薄海以明時於是我

皇參贊兩儀臨禦萬姓手挈珠囊胸羅金鏡河海宴淸星躔輝映五爲奇而五徳之運不窮六爲耦而六合之周無竟原對待以相衡亦流行而不競苞符之蘊畢宣主宰之精皆孕惟一中之脗合無分斯萬物之權輿自正理通邃穆以顕防睿澈神明而作聖原夫一元眞宰萬彚化醇三才之並立無間一气之摩蕩皆春列五緯於五方而宿離不忒運六虛於六幕而化馳若神始窮理以闚朕兆繼倚數以測彌綸以五啟六生成罔替以六承五流衍日新此所以開窔奧於千禩而仰作睹於一人也是以蘊自胚胎積自累黍五六適得其中天地遂順其序溫肅協乎春秋雨暘調夫寒暑履端則五事契於五行審音則六律生乎六呂數計而燦若列眉燭照而洞如觀炬五位時行六階惇敍泰運聿新宏綱具舉爲能效不息於健行而凜無逸以作所廼知示簡惟地示易惟天宅中立體環合無偏仰蒼昊而覆幬自廣披黃輿而持載克堅揲神蓍於犧易占靈莢於堯年驗初陽於黍谷探精義於瑤編與銀甕金車而並出偕赤文綠字以俱傳當執中以斂福見翕合以乘幹無不頌萬年有道之祜而直溯乎一畫演卦之先

指佞艸賦【以生於堯階有佞必指爲韻】

萬松齡

繄聖人之首出見瑞艸之舒英質蔥蘢而秉直性荏苒而含貞懷觸邪以挺幹用樹徳而抽莖鬱鬱承陽以煥采亭亭對仗以輸誠蠲忿難齊矯若薰猶器異迎涼莫屈居然臺閣風生爾其毓秀赤墀騰輝丹牖經霜霰而不驚培雨露之獨厚願葵藿之同傾鄙菉葹之非偶萐蒲揺而不止兮玆無浮動之心蓂芙落而復生兮玆有神明之守羌旣抱此內羙自許無私乃肇錫以嘉名從來希有原夫眞靈獨尙精炁相於得乎天者獨也正遷其地而弗能居不受溝澮之潤澤無取塵土之吹噓玉砌初萌已思攀檻金鋪乍拂早切引裾特立本無儔未假蓬蔴之助宻孤根還可用不妨槐棘之交疎於時庭燎初昕更籌未罄臨軒之藻黼熒煌詣闕之簪纓綿亙官師嶽牧分猷以告成功水火工虞竭志以邀淸聽惟玆羣後一徳相孚詎有孔壬偏長克勝此艸當門煜如照乘無防不燭如響斯應若車之南向眎其鍼而方隅以分類斗之北居凖其杓而次捨有定不聞當路而妨賢乃見無言而指佞蓋道莫髙於古帝勲莫盛於唐堯感中天之正气長防地之靈苖斷不從風而靡迥殊厥艸維天夾陛濃鋪儼靑蒲之自伏淩空直上同白筆之髙標宜其發華滋而獨茂敷正色而不凋顧惟人本難知艸爲弱質誠則能明名宜附實一莖𨿽切於效忠百卉無從而致詰爲賢爲佞安知所指之是非若曵若揺孰辧斯人之得失是知秉心則哲乃昭瑞應於伊耆屬物有神兼識靈根於屈軼謂小艸之足觀惟眞鑑之可必我

皇上徳隆九有業朗三階任賢惟當熙績允諧葑菲不遺而羣情自獻茹茅盡防而大道與偕瑞木華平川嶽之珍畢至九莖三脊海山之貢無涯所以擢秀滿巖廊掄材皆杞梓棟梁競搆其宏材柱石特隆於金戺滋蘭樹蕙悉吹藝苑之芳椒佩蓉裳共志文林之羙

宸衷以睿知有臨百爾以忠誠受祉是以羣材悉勵咸知匪懈於當官卽使瑞艸重榮不將無佞之可指也哉

指佞艸賦【以生於堯階有佞必指爲韻】

朱荃

遡中天之盛治肇瑞艸之嘉名傍赤墀而競茁依阿閣而樷生抽直漧之亭亭居然白筆布芳蕤之纚纚不數華纓旣通靈而獻瑞亦稟性以懷貞方竹箭之淩雲彌彰勁節比葵心之向日轉益丹誠爾其敷英列陛布葉重階初萌碧頴漸挺丹荄茅三脊兮難與共花四照兮非其儕獨有防泉堪資灌濯但逢介石合與差排不借吹噓自仰涵濡於帝澤長徵弼直爰昭瑞應於天街當夫獸闥初開龍樓乍啟九棘連行三槐對峙瞻肅肅之衣冠集煌煌之劍履被紫懷金之輩並詣云閶垂紳搢笏之倫同趨璐戺乃斯艸之效靈覩僉壬而必指瓊苖偃處紛矣如林碧簳翻時直防如矢靈根有覺初不謬於毫釐小艸無心亦何私於彼此故宜名登瑞牒兆葉球圖與萐蒲而並出偕蓂葉以相於不事蔓延羞同葛藟依然特立絕少葭莩經疾風而逾勁零嚴霜而不枯如將盆盎盛來便疑丹匭倘遇封章伏處卽是靑蒲旣正直而不撓亦縱橫而罔失茍回邪之稍萌將指斥其可必賢士遇之而賞心佞臣遇之而增栗澄仕路以肅淸代天家而品隲惟玆上瑞實昭格於放勲乃播嘉聲永流傳夫屈軼是知祥爲徳感气以神調艸昧旣開獨尊古帝欽明作照首頌唐堯哲以知人本在天心之曲鑑靜能觀物用孚靈艸之淸標冠百卉以當階逺辭葹菉承千官之委佩如緝蘭椒用能敍班聨之濟濟隨器使以昭昭今

天子懋徳升賢並觀兼聼仰藻鑑之精瑩運神明之淡定當防之哲旣徹防而洞幽先事之防惟去讒而逺佞故臣工悉化其偏私而物類亦昭其瑞應爰有朱艸生庭嘉禾被畝連跗之木擢秀於華池百莖之蓍揚蕤於郊藪惟大化之覃敷致羣情於醇厚賢良之彥咸效命而爭先便佞之夫亦格心而恐後縱屈軼之羅生指淸班而何有

皇淸文頴卷四十九

欽定四庫全書

皇淸文頴卷五十

賦

秋郊大獵賦

梁詩正

惟

聖作覩乃文乃武智勇天錫逺邁前古道洽化淳覃敷下土繼志述事遹追

皇祖緬惟

謨烈之垂於鑠搜苗之舉乘農隙而詰戎兵歷周原而臨津圃時巡經五十餘年賔服曁四十八部匪徒樂乎從禽實以資乎講旅爾其寒虫作語殘蟬咽鳴域中气爽塞上秋淸開廣野而百里聳疊嶂之千層露防山楓丹黃成幄潦收石澗淸洌無聲艸淺獸肥則儦儦而俟俟風髙馬健斯龎龎而駉駉撫涼晨之方屆應令典之時行

天子乃簡爾卒徒卜焉允吉六師載陳

萬乘以出旌幟飛揚騂騏走防循一逕以逶迆喜百昌之茂實雄闗瞻眺則馬上賦詩廣陌諮諏則林間駐蹕戒金吾之漫驚無害我田禾

詔賦額之量蠲克知吾民卹遂乃縈紆沙磧攀陟巃嵸飈淩百谷霧隠三奮

一人之神武擁千衞之羆熊左右賢王負弓弩者從公於邁渥窪名產效服襄者我駕旣同行聫雁翅勢總鴻防森鸛鵝陣之圖法嚴赤白羽之軍容綺霞耀色皜日臨空壯﨣桓於七萃訖聲敎而四通則見夫野豕連羣黃羊彌陸雉兔星流麞麅波屬始則環林箐以成圍繼乃驟岡巒而爭逐任駭獸之馳奔臨

至尊而懾伏惟時我

皇佩烏號挾夏服澤射麋林卽鹿蹂躪封豨捎接鸑鷟鷹逞攫拏盧供呼蹴風翎掣耳霜鋒睒目灌莾叢揺飛烏頸縮看一發之威張仍三駈之恩渥受殪者流血朱殷逸圍者驚魂觳觫用循狩野之文借供登爼之肉陋上林於漢武嗤七澤於周穆於是大綏罷抗上殺紛防計鮮數獸甡甡孔多兩牡之從莫比三狐之獲奚過特賞聿酬乎虎旅餘恩兼逮夫鸞坡刀割火燔鱗次駢羅厥儀以備其禮則那此

聖主載覲

耿光非侈雄風之賦而從臣欣傳盛事欲賡吉日之歌者也夫

聖烈克善繼繩

大孝尢垂永久有事武功敬將

文母黍禾低拂扶輦塍間幕殿髙張問安門右升幔城而怡

色笑旣豫以康視禦膳而晉肥鮮維防且有方閱秋中冉經重九受琛呈艾納之香介壽薦菊花之酒𨿽大漠其偶臨徴

尊飬之彌厚臣職司槖筆行效服裝數奉淸塵於豹尾獲瞻

偉績於龍驤力乏策鞭彌慙短馭才非作賦雅慕長楊不諳釋氏之經未嘗止殺曾讀相如之疏頗鑑垂堂竊綢繆於未雨願儆戒乎作荒凜登危之明誡懷禦朽之良方永爲後式廸惟

前光亂曰時畋兮奉祭祀戒不虞兮習戎矢考舊典兮禮經煥新猷兮

天子仰

丕烈之於昭兮奉

慈顏之有喜涼風戒塗兮

法駕北指云防兮輕移塞垣兮戾止羽林夾扈兮連鑣畨部來同兮結軌大圍兮周環沿谿谷兮邐迆屹如山兮逝如水百獸匿兮深林裏月弓星礟兮惟

君之使落飛鳶兮殪大兕法湯仁兮网廼弛大庖充兮娯

慈寧旌門錫兮勞將士簡軍實兮柔逺邇苞桑永固兮千萬紀

聖駕東巡

盛京恭謁

祖陵大禮慶成賦【有序】

張鵬翀皇帝禦極之八年秋七月奉

皇太后鸞輿防詣奉天展謁

列祖陵寢逮及從龍諸勲戚一體酹奠禮成

禦崇政殿

頒詔加恩用光

祀典周巡藩落順時狝狩冬十月

車駕還京帥臣備員講官軄司

記注竊以我

朝發祥長白創業東京中原定鼎以來丕顯丕承祖功宗徳實式憑焉我

皇上治洽重熙孝隆繼序玆行也繼

世宗之志述

聖祖之事煌煌乎國家之鴻儀鉅典不可無述而志也不揣譾陋竊采成周雅頌之義廣漢代上陵之辭而爲玆賦謹拜手稽首颺言曰

猗與禕與我

皇淸之受

天眷命而光宅四海也蓋積功累仁久矣黙孚於眞值明祚之將衰猶玉步之未攺旣馨聞乎上下益懋敬而無怠宜其龍飛鳯翔蔚然炤燿乎符采是知萬邦之翼戴維新

列祖之詒謀斯在比有邰之肇興同后稷以無悔斯聖子神孫所繇瞻拜

橋陵而永懷於億載也

聖皇奉圖受玉率

祖攸行孝思隆於下武濊澤洽乎羣生永思維艱旣克肩乎宏鉅陟降左右每仰瞻乎穆淸單厥心而肆靖儼夙夜以儲精水千年而一色山萬歲以同聲

列祖之園陵在望

一人之祗謁惟誠歲在癸亥月躔庚申閶風應蕭露零晨恭侍金輿喜映

慈幃之色笑遙迎玉輦長銜

聖主之恩綸萬乘啟行於北闕兆人歡躍乎東巡爾其原隰畇畇黍稷薿薿近郊則煙靄萬家逺障則晴巒千里城頭之曉月如弓塞上之晚霞若綺貔貅列帳擁星廬而刁鬥森嚴虎落三動金鐃而弓刀奮起時巡翠防瞻云日以就

聖人藩服旃裘渉風沙而從

天子舟惟玉以及瑤想當年之防履峯明納綠翻荼火之旌旗塞接銀潢壯星辰之壁壘雕弧射鹿駐輿而先獻

慈寧玉醴浮觥率舞而同賡燕喜蓋桂輪將滿適當萬壽之辰而海屋重添正應九皇之紀依

聖母以承歡偕

中宮而受祉是則

祖宗之篤祐永綏

陵寢之垂庥未己者矣旴衡列塞控馭九邊時孟冬之將屆

聖駕廼蒞乎奉天王迹所肇興京在焉英額之門屹若隆恩之殿巍然三百里內

三陵蔥鬱而相連羣工於是駿犇走執豆籩萃萬國之懽心冠裳翕集煒五陵之佳气鸞鳯相鮮寶劍玉衣緬英姿之颯爽金戈銕馬挺壯气以廻旋灑落君臣至契信符乎魚水馨香爼豆精靈不隔乎重泉此

聖主矌世之仁爰及苗裔而

興朝無疆之卹有永萬年者也祀事孔明典禮備舉禦玉殿以慶來章

降絲綸而隆錫予蠲租賜復惠深京邑蒸黎進秩酬庸榮被中朝簪組是皆繼述之大端舉運量於

皇而率循乎

聖祖於焉周覽風土徘徊舊基燕衎而勲戚咸集賜酺而邦人宴娭樂徧五行之舞歌闋三侯之辭吾

皇於是睪然而髙望穆然而深思緬葛燈之舊制撫茅土之堦茨能不懼後人之增華而踵侈墜前王儉朴之畱貽乎松山杏山過徵戰之故壘髣髴乎躬擐甲冑櫛風浴雨而驅馳後之人其可忘創業之艱難守成之不易而隳茂世之洪規乎蓋駿命靡常天難諶斯自古聖王防險戒逸居安思危昭示來玆昔遼左之一隅聿興鼎業今金湯之萬里不限華夷𨿽曰旣安矣旣治矣能不終固之又固之此我

聖皇所爲凜若春冰不敢耽深宮之燕佚烱傳寶籙如聞夫

列祖之嗟咨者也惟

帝眷懷是咨是度長白峩峩髙山天作四郡旣開三韓漸拓入編伍而旂分聼指揮乎部落望祀有秩懷柔是若靈爽肹蠁豊功懿爍云雷屯險溯艸昧之經綸日月光華粲隆平之禮樂是以陪京駐輦致觀風問俗之殷行殿捧觴備愛日娛

親之樂揚旌駊騀而劍舄流連弭節紛綸而威儀有恪誠足以荷

靈貺之綏成稱裒對而無怍豈止眺山川之雄奇玩物產之饒沃海波滉漾呈徑寸之明珠地气華滋劚三椏之上藥而已哉彼夫漢髙丰沛光武南陽太原啟聖上黨興王皆歸功於創建數疇昔而慨慷逮易世之多故每纒悲於露霜獨我朝之

聖聖相授實逺邁乎漢唐吾

皇嗣統之八載臨躍龍之舊鄕百年故基問遺老其旣盡云孫累葉調玉燭以彌光豈非古今之僅事而聖代所獨彰者與矧吾

皇之繩

聖武而法干行也卜歲葉吉練時孔良百靈呵防十駿騰驤宜雨而雨宜暘而暘軔初發而淸風披拂斾將廻而瑞雪飄揚天人恊應百福千祥猗與吾

皇將何以敬

天庥而答

神貺乎漢家猛士守四方藎臣念祖扶周邦願吾皇帝勤側席無遺忘忠言苦口利用嘗伏蒲悃欵排天閶願吾

皇帝咨交儆無怠荒不矜不伐式夏王不邇不殖儀成湯憂叢脞勅幾康願吾

皇日愼一日師虞唐丕休哉吾

皇敬愼常若此燕

皇天昌厥後萬年景運有不昭融

祖徳靈長哉【小臣】黍列赤墀之下綴靑之班𨿽未奉屬車在後如長依玉殿中間昔聞玉帛初歸鑄九州而作鼎今見金甌永固羅四海以爲闗仿漢上陵羽衛未妨農扈法周巡狩車攻逮及禽頒願奏回鑾之曲徐看振旅而還映日成文敢次從臣之嘉頌掞天作賦惟循聖藻以回環重曰

聖皇繼軆大承幹兮仁風暢普膏露溥兮開基奠鼎溯艱難兮

橋陵在東鏘八鑾兮禮隆樂備郁封巒兮永思追孝履霜寒兮勩勤纉武儆遊盤兮

六龍巡幸兆人歡兮荷氊被毳仰榮觀兮震威懷徳拱堯壇兮萬年嗣服永奠安兮

聖駕東巡

盛京恭謁

祖陵大禮慶成賦【有序】

竇光鼐

乾隆八年秋七月

皇帝時巡於東只謁

三陵纘舊服也臣聞之孝經曰昔者明王以孝治天下故得萬國之歡心以事其先王王者家四海子萬姓民康物阜備腯咸有所謂馨香無讒慝也我

朝肇基遼陽奄有區夏

聖聖繼承肅將祀事

皇上孝思惟則聿繩厥武奉

皇太后而東肇禋迄用有成肹蠁周浹神人洽暢錫類推恩懽呼雷動仁孝之義備矣【微臣】窺天測海仰見萬一拜手稽首爰獻賦曰

於皇時

淸

祖宗濬哲欽明苞四葉之葳蕤殷

二聖之光靈綿瓞於東土陶復穴而靡寧荷帝耆以啟運規方輿而作京於是我

世祖乃仗大順揚天聲掃畔換蕩欃槍敷

皇極以創業拯蒼顥之頽綱欽若

聖祖離明重宣裒對化洽緝熙心單覲耿光於

列聖識王業之開先溯鐘靈於遼沈加崇樹於

陵園薦明徳以升馨推燕及於

皇天仁風所被羣生靡然窮發以北越裳以南陸詟水栗而來賔焉有不享其贄幣者六十一年亦越

世宗奉藩底績駕言䢐東祭告是飭洎乎踐祚康田功而無暇逸者十三年如一日惟我

皇上累熙洽於世業承顯懿於

先徳瞻堂構兮依然儼羮墻兮髣髴凜陟降以保明永夙夜而只栗者蓋八年於玆矣於是肆覲羣僚廣沛綸音宗伯議禮天官恊辰敕堪輿使防野兮屬方神以梁津戒飄風以淸道兮召凍雨而灑塵然後建辰旒結翠蓋曵云梢張霓斾飛九斿走七萃戢駍隠齊沛艾奉慈寧而禦金較發

皇輿而防天駟蕤綏蠖略漓虖襂纚焱焱煜煜魚頡而鳥防兮云軿華芝之旖旎也總總撙撙雷轟而電掣兮千乘萬騎之雄詭也排閶闔而啟行兮挹雲山於縹緲陟髙衍之嵱嵷兮超紆譎之浩渺望舒夾轂而飛光兮羲和廻鞭而流杲水後傅警而躨跜兮山靈稱蹕而窈窕白虎右踞而軒鬐兮靑龍左旋而夭矯夔魖潛形於黮兮獝狂聞聲而蹶倒於是總六校用三驅橫幹將仗錕鋙彎烏號發天弧妙更嬴逾蒲且捩雄虺掃封狐跨野馬蹍距虛格奔兕摕飛鼯闐云羅震地廬淫淫裔裔轇轕轠轤指顧倐忽屬車充盈解罘開网振旅天行威詟荒徼稜憺王庭旃裘魋結之長稽首稱藩獻琛執防來享王於塞下者蓋數萬以二然後躡邊月禦朔風緣林簿翍防茸渡析木而羾箕尾兮駢結轡乎天東瞻髙山而履夷行兮緬荒作之神功爾廼長白崔嵬巫閭巃嵸欱歕鴨綠磅礡混同滙以天池之奇亙以地軸之靈蟠以螭龍之窟拏以虎豹之扄及乎煙雲捲舒揮霍出沒霅然陽開帥爾陰閉風雨之所和防日月之所旁魄雷霆之所鼓蕩星斗之所伾仡霞駮波沏防合霧集蔥蔥然鬱鬱然擁

帝陵而孔固挾王气以成霱於是大丙弭節六軍銜枚鵷班匐伏雉尾中開

幹情顧矚而愉怡禮官奉禦而徘徊屯虹旃於輦路排仙仗於瑤階重闥寥窲以櫛密茂樹蓊郁而气佳乃搜逑索偶序賢擇能相與澡心滌慮澄神斂精返聰明於蠖濩之室淸徒驥於錙壇之宮靡薜荔以爲席兮吸瓊芳之露英侔神明以爲資兮契元符於杳防廼詣永陵開運穹崇包孕元气吐納鴻蒙有邠館荒度之基焉廼詣

福陵天柱翠沓跨躡百貊橫被六合有岐陽式廓之規焉廼詣

昭陵閟宮云竦隆業居尊蒲蓮星拱有丰垣攸同之治焉作求世徳來許昭玆元祀惟稱百禮孔時麾葩瑵舉洪頤錯白茅班黃彛潔葅醢修明粢割五牲效三犧上卿贊采太史誦詩庶官獻幣六祝陳辭揚戡定之赫奕兮溯謨烈之燕詒

天子穆穆以鬷假兮顯相駿奔而宗祈爾乃尙气尙臭於陰於陽徳產畢致神保是皇進觩防之圭瓚和泔淡之秬鬯嘉栗無違普淖斯饗苾芬旁融樵蒸焜上蕭薌升兮熛訛焄蒿感兮淒愴於是我

皇上遊神於漠合气於幽心存色授目想形畱流水汨汨崇山矗矗禹甸畇畇周原膴膴此我

列祖之所開疆而拓土也築室翼翼四方之極軒黃熊墟祈帝陶邑此我

列祖之所正方而肇域也琬琰天球刀訓河圖斑陸上下光越璠璵此我

列祖之所闡珍而握符也黼純席幾繪繡繽紛精矅華爥如生如存此我

列祖之所衣徳而紹聞也環顧百僚濟濟蹌蹌東戣西劉左右奉璋此我

列祖之所譽髦而思皇也睠言萬姓林林總總耕水耨火助我粢盛此我

列祖之所惠懋而敉寧也精屬屬以往來思勿勿以微探耳返聽於閴寂兮忽愾乎其聞嘆目收精於廣莫兮羌僾乎其有見洞廣開兮帝閽紛其乘兮白雲靈皇皇兮來歆吐瑞气兮氤氳儐暗藹兮褊殷靈風兮衝天乘太淸兮降監委繁祉兮如山於是

皇儀曁孝思展羣歡洽式谷戩報地靈所自鐘遡天潢所由演懷柔神祗望秩山川諸侯三公所視維防槱燎熛煬上致髙煙碩麟含輝黃龍吐炎五精歆馨而顧徳四靈效順而攸安廼蒞盛京云防日邊九市開塲萬家起煙居靡近逺人無後先黃童奔走白叟往還士女頒斌衣冠聯翩莫不動容發聲引領駢肩詠盛徳而獻讜言歌曰

帝之來兮雲飛誕我祀兮聿歸望龍旂兮裶裶懷吾人兮覲徳輝

天顏咫尺兮其不違

天子顧而嘻曰咨爾父老兮殷子相望永言不忘兮惟梓與桑予其夙夜兮恆勤思於平康廼鳴和鈴遵通衢敞華闕啟

宸居有嚴崇政有翼篤恭左冝文徳右昭武功闗雎麟趾永奠淸寧閣開翔鳯時乘

禦龍藹藹周親濟濟臣工趨丹陛而近日伏玉墀以呼嵩爾乃鼖鼓殷雷華鐘發鯨孤竹間奏空桑和鳴列八佾抗五聲盡六變齊九成韶武隠轔鈞天鏗鍧僸佅兜離並附雲英气盛化神旣和且平於是命膳夫開瓊筵禦嘉珍窮芳鮮沛宮父老把酒極驩南陽故舊載笑載言於焉歌豳稼穡艱難躋堂稱觥萬壽祝焉於焉歌雅泉原庶繁酌匏執豕君宗頌焉當斯時也云靉叇兮雨滂沛恩鴻溶兮澤汪濊

綸綍頒兮車書會謳吟同兮雷聲礚哤防乎寰中馺沓乎闕外羣臣醉徳揖讓而退

皇上觀眾庻之說豫覽福應之繁昌仰維

鴻烈雍容揄揚控天地以選義綜古今而成章萃人文以化成麗景緯而道光暢皇風於億載被金石而流長文徳旣昭武節是宣選徒大閱戎經申嚴赤羽日臨白羽月懸戈鋋星羅鎧甲霜寒次和樹表牙旗髙褰鷹揚陳鉦虎虓張弮浸淫蹵部陣勢蹥踡鵞鸛魚麗箕翼鮮扁變出奇正體合方圓山苞川流地吸天旋然後收軍防眾翼翼綿綿若電收風舉翕赫乎數百里之間時則黑精司正律中應鐘虹藏凍地日次尾中萬乘廻簿千官扈從仰瞻雄闗峣屼巊溟俯臨滄海煙恬波平扶桑隠映炙轂上徵巨靈贔屭冠山而興神龜翕忽負圗而迎返斾揚鑣還我

神京假於

太廟告厥成功

臨軒穆穆

問寢雝雝可不謂元徳之盛而至治之隆乎而

聖主猶昧旦丕顯夕惕朝乾飛聰馳明兼聽並觀撫玆兆庶

祖宗之臣念玆釋玆衣食之源黃壤白墳何以奠之插雲渠雨何以勸之祈褫禳災何以先之流火授衣何以贍之惟小人之所依思無逸之所嘆審天聽之在卑知配命之維艱是以明徳愼罰宥災除常畏民生之傷也取財用物賦政任役常懼民事之荒也匹夫匹婦不獲自盡若已納之於隍迨至陶甄無遺雍熙有象老有所終防有所長窮有所歸廢有所養風恊五日雨依一旬牧人夢魚桑女聽禽曾孫之醴洽祖農夫之鼔禦神京師之錢貫朽太倉之粟因陳守閭閻者食梁肉爲吏者長子孫家滌瑕穢之俗人生亷恥之心上絕奇麗而不禦下抱元化以含淳我

皇上於是泊乎無爲愷乎樂康譜虞於揮桐聽堯仁於擊壤講徳於升平之圃登功於穆淸之堂問道於崆峒之上考治於汾水之陽使君子小人奕世無疆賢賢親親樂樂利利詠歌前王於不忘者如水奔海如雲從龍如風偃艸如网系綱此眞所謂我

皇上合萬國之歡心以事

先王也若夫登封泰山降禪梁父徒篆功而紀瑞無闗敬親與尊祖由今揆之亦猶棘林螢耀而與夫尋木龍燭也復安可以語哉臣忝預載筆之末推本孝治奉揚仁聲敢敷陳其事而美盛徳之形容頌曰

天作髙山啟王會兮

列聖篤生信厥對兮光靈在天杳旭卉兮惟日在中司厥契兮聿追來孝承大糦兮民力普存融芬懿兮神其攸歆駢獻瑞兮仁恩滂洋渾中外兮垂衣端拱式則大兮明良賡颺熙帝載兮一人有慶兆民賴兮

聖子神孫麗萬世兮

皇淸文頴卷五十

欽定四庫全書

皇淸文頴卷五十一

詩

樂府

皇雅四篇【有序並上表】

葉方藹

【臣】方藹頓首再拜言伏惟

皇帝陛下赫然一怒隴右閩南相繼底定叛者柔服復爲良臣二方之民如無兵革竊謂故典所載討亂成功者有矣必右剪左屠殱其類醜芟薙而薀崇之甚者禾苗稂莠不擇而鋤大難𨿽平民气破傷徵役怨咨之感未能盡息豈如今日初無鯨鯢之築京觀之封轉危爲安易亂而治致效疾速捷於景響【臣】侍從

殿廷命將出師之日親聆

徳音巨憝而外勿僇一人倒戈來迎許以不死勤懇諄諭至再至三以故至誠感孚豚魚知格方之古昔惟舜舞干羽而苗格文王因壘而崇下庶幾近之史官載筆宜有紀述宣示遐邇伏念臣待罪翰林以文章爲職業而譾菲固僿無以稱揚徳媺竊聞詩有六義在朝宜雅故有六月采芑車攻吉日江漢常武諸篇所以志武功昭文徳示後人以則效俾繼序思不忘【臣】輒不自揣著爲雅詩四篇𨿽不能如尹吉甫之萬一亦不敢爲相如班固符命貢諛之詞因事述言多所掛漏但區區之心欲令天下萬世知

皇上仁勇天錫超軼前後更祈益加勤勉載沛威恩使反側之徒旦夕殄滅以塞臣庶之徯望【臣】之此詩得附

寵靈以不朽誠不勝大願【臣】方藹昧死上

涇邱受降也

涇邱崇崇安定龎龎【葉龍】我有虎臣以折以衝老羆臥矣狢子曷過矣以固我圉以靜我野【葉涴】矣

安定洋洋涇邱攘攘我有虎臣化爲豺與狼誰其飤之俾饑而噬矣誰其絳之俾颺而逝矣

羣恇其凶羣餌其誘賊我主師戕我盧首民人毒痡甚爇於鑪甚溺於塗以號以呼呼天無辜

帝念斯庶孔顚奚釋乃命臣海惟爾作朕弼爾惟一徳太淸之縡實眷西顧往綏殘黎式完頸脰【葉度】

彼攜者子始心非貳大敢逋播其引領望貰爾承命勿替往與之湔賊可坐而狝往與之祓眾可招而獲海拜誓師次於秦郊我馬蹻蹻我士囂囂孔武且豪搏賊以敖有凶有孽將螫將嚙我斾方設則已顚蹶乃傅其壘元臣是臨弛我武刑諭以徳心往能思服其保爾族待女以不死否則孥僇侮可邀禔吝則終辱隳膽束軀惟爾之福

唐子知歸崩角靣敢怙而抗爰順以巽【葉霰】臣罪不可赦刎頸以謝隴頭之水流聲嗚咽元臣止之女無庸自絕

皇帝慈仁其度如天曰忍以一夫俾百族顚連維國有恆憲維子有殊恩【葉殷】洗女瑕疵濯女垢瘢女冝自圖以蓋厥愆

其危旣安如乳獲母戈鋋倒載釁甲臥鼓昔也衡命眾號以咷今也輸誠眾讙以嘵昔也負嵎有壘猶墟今也革心臥起於徐

帝念秦隴噢之咻之綏彼攜貳輯之柔之非我受降【葉紅】爲民受降應地之坤順承含【葉紅】非我宥慝爲民宥慝雷雨之觧百糓之澤

薄言震之隴右肅淸元臣蒞止疆場克寧我民有父母我

君有臣諭彼飛鴞曷懷好音上帝式臨無遐爾戎心涇邱十二章二章章八句四章章九句四章章十句二章章十二句

闗隴平隴右也

闗嶺茫茫隴流湯湯紆余逶迆崢嶸崄巇面蜀肘涼輔車相將狡焉啟疆震驚我一方

闗嶺兀兀隴流潏潏彼涇啟戎乃蠢玆蟊賊爲虺爲蜴爲螟爲螣卬首張臆助逆抗有徳如蝟之集如豨之突涇原旣靖乃羣賊大震睢睢盱盱延旦夕之命

帝命臣海爲隴民徙災

帝命臣勇師自西陲

帝詔臣海女速渉阪出彼朝那爲勇軍援犄之角之防之蹙之除民之慝俾婦子其適尙嘉乃之績

海渉河涇言騰防滻秦山矗突嵚﨑隴阪逾邠越涼飛旓揚斾扶輿猗靡云防綷防雍部阻長敢憚痡瘏式遏寇虐以寧爾室家【葉歌】

勇自河西啣枚疾指來從酒泉轉戰天水矯矯虎臣一乃心力摧堅挫鋒蕩彼蟊賊兵車百萬洶洶雷震橫防方州爲行爲陳【葉陣】

東西合圍賊在釡底【葉低】其智斯竭其魄斯奪勇率其麾崖誅谷討曰臣思克曰臣進寶赳赳奮武爲

王幹城勇實帥之桓桓於徵

於徵何所於鞏於臨道阻阪長蔽虧岑崟罙入其阻禽狝艸薙申用三驅根株斷刈餘賊竄蜀遊魂猶悸西夏以綏賀蘭其乂

脇從蚩蚩亦孔之哀寛其誅鋤予以惠來維海與勇剛克柔克勇也帥師爲辟爲祓海也敉民爲慰爲集北地上郡稽顙歸命如旱望霓海實綏之

義威戢武奠我西陲剖蜩斮蝟人畏以懷秦民噓呵化爲謳吟殄熄暴悖克廣徳仁經戰伐區蠲除租簿問孤弔死周匝宏溥廓我

皇恩義聲先路

帝徳振振隴山旣平隴流旣淸惟

天子之楨隴山旣伏乃黔粵滇蜀敢不詟伏如翰如飛萬里來威

維臣之力維師之武長驅洋洋莫予云拒縶縛巨憝爭刌膾脯塞神人之怒黔首喁喁式歌且舞億萬斯年篤我

皇景祜

闗隴十二章二章章八句二章章九句一章十句一章十一句四章章十二句二章章十四句

南紀平閩也

閩山屹屹南紀雄藩吳越之防交廣之門維山嵬矣女其爲礪矣維海湃矣女其爲帯矣

山則有羆水則有蛟其物維何工爲孽與妖鼓蕩我藩臣誘爲唇齒以揺我疆理誰貪其餌百世之族一朝而圯

帝念藩臣女祖女父勲在盟府惟女孫子曷敢越乃武根柢之撥枝葉則病予有肺腑臣乃不克令庶邦奚正維鉞之興翦焉斯定

乃

命親王視師於東金節煌煌玉矢朱弓兕甲熊旂荷天之寵【葉充】謀夫縱縱武士充充以翼以馮共防厥功王師渾渾言渉於江旌斾悠悠江水不揚賊旅如林望風奔狂負固革心庸胥後防受彼順命殄彼衡命三軍齊作進規退矩戰不貪誅禽不濫數防稽南部投戈來附仙霞之闗鳥道天挿一士拒險萬夫莫越我師度之如履房闥

師旣戾止彼亦悔止乃觳乃觫乃匍乃匐泥首拔髮捶胸出血率其臣妾萃於軍茇俟龔行

天罰

天子曰咈【葉沸】繄大功之後其宥十世爾負一予其忍爾治忘人之過記人之功予爲大君其敢不聰昔爾有車旂今予再錫之昔爾有土宇今予再辟之非常之恩不可數得夙夜省厥愆以懋乃績臣拜稽首承帝命無斁

閩方爲亂

帝則伐之旣伐來歸

帝則活之閩亂旣平閩方旣定【葉庭】

帝俛而思思此疲甿簡其徭徵弛其刑代虐以貞滌穢以淸

閩民歌呼

帝爲我來【葉釐】出我荼苦煦我瘢痍祝

帝之紀後天罔墜祝

帝之壽與地同久曷徒祝之心誠篤之施我後人世世告之

南紀十一章一章八句二章章九句四章章十句四章章十二句

巨浸驅海防也

巨浸稽天滔滔如何天吳罔象倚以爲家【葉歌】有鯨有鱷有鮫有鼉摧橦決帆血人於牙【葉俄】中國有

聖人爾獨揚其波

蠢彼防黽亦雜此處曰予勝國後誕敢紀其緒借瑕蹈釁窺伺肘腋知大邦有疵載逞凶慝離間我臣僕【葉白】盜據我家室

於興於泉於汀於漳乃揚沸湯乃噪蜩螗我有城郭倐爲沮洳我有民人倐爲鯈鮒忍死須臾後來其蘇王承

帝命建大將旂鼓我冠帶之國忍鱗介是伍我牖旣綢我戶旣繆與子偕作與子同仇悉率左右殱此羣醜曁曁藩臣一心一徳討賊自贖不卽巳卹塹山堙谷馬騰舟駛親率其旅以臨蒙汜

陛下曲赦臣臣敢不效死

將士和睦有鳬在藻旣獲敵師如饑斯飽或防其角或脫其距或斧其吭或截其膂賊窮見窘無地自處彼彊者跳我攘我逐彼溺者死我殄我戮神惎之毒鬼連其覆如探鷇殻如振槁木匪我黷武取彼殘已足前徒旣奔凶渠束手知女上策惟有一走茫茫煙島爲逋逃藪仁無必取義不盡殺屏諸窮發毋污我

王鉞

四州士女來迎

王旅君子維何元黃在篚小人維何饔飱在筥於時言言於時語語復爲

王人以耕以仕【葉語】歌

帝之徳誦王之武

帝徳溥將涵負吐納百谷來王天與地防乾端坤倪太虛包括何人不綏何物不懷何戾不蠲【葉基】何善不嘉【葉奇】

皇仁熙熙云何不來【葉釐】

皇帝在位受天之籙東西朔南無思不服其有不服自膺顯戮獻馘於泮獻俘於廟武功旣昭文徳用紹史臣奏雅來哲是詔

巨浸十一章八章章十句三章章十二句

鐃歌鼔吹曲【有序】

徐嘉炎【臣】聞蚩尢方破遂傳防鼓之章有苗旣來卽上卿云之頌六成八變太和之象光昭七徳九功神武之靈赫濯選聲表盛寓物銘庸振古如玆由來尙矣況乎澤覆油云徵同時雨八荒四海之內共覩飈飛一元三古而還誰方云騖桓桓之旅後舞前歌喁喁者流東徵西怨謀非稽眾役僅淹時𨿽王者之師有徵無戰而雷霆所擊不疾而馳殊猷偉伐史策之所未稱盛徳大業篇章之所罕記茍非弦匏遞奏借空桑絲竹之音金石相宣振路皷靁鞉之響何以告成功傳後世哉夫自干戈始用書契以來賊子亂臣阻兵抗命豕心鷹眼之族弗率於古帝之朝蜂目豺聲之徒自絕於盛王之世或竊一隅之地致稽數世之誅者蓋自昔有然矣

皇上仁育羣生厚載萬物軼漢髙之大度邁藝祖之淵期杯酒以銷兵用苴茅而錫福惓懷走狗懲葅醢以戢韓彭永念從龍指山河而安綘灌蠢玆逆醜肆厥凶渠翫

兩朝帯礪之恩爲千里逋逃之藪叢鸇忘其豢飬飽決枋楡桃虫恣其拚飛毒成辛螫乃搆九隆之種妄噓六詔之灰俗沿盤瓠幾欲奮喙吠堯地接防町輒思刻木叛漢爾乃茫茫墋黷潰潰沸騰蜀黔之破獍羣狂閩粵之鳴狐洊起赤眉靑犢旋開囂述之邪紅巾白蓮漸啟張陳之焰拔陵逆作杜洛周相繼稱兵侯景變生陳寶應聞風搆難

皇上神謀獨運禁旅四徵選士馬而如雲命公卿之惟月上公出鎭西府専牙宗子登壇東藩建閫𨿽彭亡歙刺將有輿屍授命之忠而張齒顏拳臣多罵賊捐生之烈於是軍威烜赫

廟略深沈始平遼海北庭之叛宼身殱繼討閩山南紀之降王面縛虺虵之眾次第削平鮫鱷之氛逡巡底定旣而天厭其毒神惎之謀懷恩自伏防誅姚萇還爲鬼殛傕汜未滅先燃董卓之臍安史𨿽存已潰祿山之腹於時邯鄲卜者假托子輿瑯琊名族間生處仲旣縶肘而剪翼漸唇亡而齒寒然後躍黃龍以越洞庭驅金牛而登劍閣歌渝擊鼓西極三巴破竹倒戈南連五管顧乃窮猿無擇困獸猶驚王元擁立夫隗純髙尙依慿乎慶緒方舟並濟同惡相求據大渡之河渾忘玉斧毀盤江之索便謂金甌詎知葡萄江上寒水膠舟楠木溪邊溫泉飲馬煌煌

天語無遲豢防之師翼翼

宸肯緩滔天之戮北極遙頒乎

廟算南人競慴夫

天威百足死而就僵羽黨盡矣三驅前而不誡親戚畔之爰是臨淄旦開河中夜縊沈黎摧角獞僰傾心洗兵於洱海之傍天淸日晏習戰於昆池之側霧散煙消碧雞偕金馬重輝露布與云旂並麗昔鬼方尺土髙宗克以三年淮蔡數城唐朔隔於二紀若斯之風行艸偃景逸云馳豈不神哉未之覩矣於焉升中

上帝告類

明堂折馘獻俘禮琮璜於

七廟振旅飲至防圭鬯於羣神百度惟新

詔封三錢之府兆民偕樂歡騰五父之衢猗歟休哉其敢不肅聿自鐃歌鼔吹之制始於西京樂府之章其後魏有繆襲之篇吳有韋昭之作傅休奕聲稱於晉代何承天表著於宋朝代不乏人咸稱作者𨿽移聲換調不皆蹈襲前人而譜徳象功總是顯揚時烈颺之堂上皇然郊廟之音采之閭中卽是風謡之選【臣】嘉炎離奇蟠木空荷靑黃拳曲繰絲慙施蒼赤值千秋之異數膺三載之殊恩虫難語冰馬寧識路徒事丹鉛之役終爲章句之儒旣未能飛羽檄於軍中佐陰符於幕府系纓於苴緬之域勒石於防蒼之山若乃歌詠鴻名昭宣盛軌揚無前之偉烈附不朽於來玆臣之志也亦臣之職也是用不揣固陋作爲鐃歌鼓吹曲一十四章選詞徴事因事立名非敢播之管聊以遺夫翰墨云耳

聖皇出

皇帝受命也

聖皇出披皇圖紹武烈承文謨造艸昧嗣唐虞地符吐天苞舒神其格人所愉四海域八紘孚歌擊壤舞康衢邁禹迹遵堯塗蠢鑿齒蹈天誅捫參井幹狼弧

帝降威轟雷車斮修虵羂猰防斗極拱防階居功無加徳有餘告太平樂於胥

右

聖皇出一章章三十句句三字

遼水奠平察哈爾之亂也

遼水紆流紫塞傍混同長白郁相望有防狡焉逞不祥罔顧懿親爲

國殃師行轉戰尅大荒戎首死之以禮

陛下仁至義盡與天無疆

右遼水奠一章章九句五句句七字一句三字二句句四字一句六字

安隴右平王輔臣也

隴頭水東西流牙旗玉帳出秦州逆臣間諜陰相投頓令部曲尋戈矛戈矛起白日晦五嶽動百川沸始不戒後乃悔

天子聖仁貰汝辠罪臣愧憤頭搶地隴山永安無不利右安隴右一章章十四句六句句七字八句句三字

豫章翻定江西賊也

豫章翻云驚白日昏章江與貢水駭浪騰虹奔荊楚撲余氛竄迹吉與袁野火縱灌莾乘風思燎原煌煌我宗子赫赫崇維垣鉦鼓震地軸力若排昆侖獲醜服上刑脇從乃無論芒角漸以消拱手奏

至尊

右豫章翻一章章十六句一句三字十五句句五字

掃七閩平耿精忠也

閩山丹閩水碧東望琉球天咫尺怒濤羣飛海水立有鳥鉤喙傍距趯攫徒程勇唼喋思彊食鼎沸三山間貪人還自賊妖氛塗炭浙東西彗星橫掃天南北防子瘈狗眞何益徒使我民不休息降王系組親王功督臣撐拄東甌東吁嗟範叔眞純忠

右掃七閩一章章十六句二句句三字十句句七字四句句五字

海波平驅海防鄭錦也

海波蕩漭海水浡淈維彼蛟螭爲妖爲孽天吳罔象跳蕩震越二世逋誅毒痡苞蘗東南民力幾爲竭

帝赫斯怒駕黿鼉爲梁射鬐斷鬛掃焰吞光金門廈門波不揚曈曈日出窮扶桑

右海波平一章章十五句十一句句四字三句句七字一句五字

平五羊討尙之信也

五羊城南接朱崖西桂林香山海門蜃气深駃騠超母行從禽梟子啄父毒氛侵坤維反側來相尋忘恩反噬昧照臨負且乘危薰心通逆書阻貢琛殱忠良寃沈沈誰烹魚漑釡鬵金戈指白日陰貫甲馳卒成擒嶺南瘴開啟版宇闐闐振旅淵淵皷勒勲紀績銘銅柱

右平五羊一章章二十二句十三句句三字九句句七字

桂水深定廣西亂也

湘江南連桂水深粵西瀧岡郁沈沈鳥飛不度獸不臨黔陽溪流多毒滛嗟爾孤軍惟女子贅壻不臧身徒死國家興增如山崇說築傅巖誠國士

右桂水深一章章八句句七字

殱渠魁吳三桂伏天誅逆黨漸自解散也

渠魁倡亂脇從多滇池夜郎阻

天戈襄荊沙含毒短狐風號閩粵皆揚波念爾功微賞已過輒背信誓揺山河天用斬厲正厥辜鬼瞰神怒誅獨夫惠廸則吉從逆凶逆臣安獲邀考終

天家王鈇威無窮

廟謨符合聲應響先天弗違如指掌君不見王惇崔杼皆前死斵棺剉骸無漏网

右殱渠魁一章章十五句十四句句七字一句十字

洞庭湖平湖南郡縣也

嶽陽樓洞庭水連云蔽岡徵塵起舳艫輜軿繞千里賊烽西自辰沅來渚宮徹夜驚戎壘云旗獵獵下長沙蒲帆矗水風交加賊營平地木斯防連山白骨眞如麻元戎奉

詔往直望無要遮朱旗綘天甲暗日流沙染血成紅霞廷臣拱手服

廟謨阪泉丹浦威無加

右洞庭湖一章章十六句二句句三字十二句句七字二句句五字

收成都平全蜀也

岷山之英爲井絡萬里黃雲逾劍閣蠶叢魚鳬樹國久不通秦塞疆戎索後服久需聖人出先畔或因王者弱本朝教訖西南陲從駹朝冉存卭筰三窟毚兔營獨狡五丁金牛遂同惡陰平道嘉陵江桓桓將軍智略雙水行陸走羣力扛勢同決帆與摧橦錦江玉壘仍我邦桂浦金沙月照

右收成都一章章十七句十五句句七字二句句三字

克黔陽定貴州也

羅施僻一隅桂竹林篁間山行雜苗箐路險叢溪蠻妖氛阻聲教相率爲獷頑王師火烈烈閃斗朱旗殷云屯紅欱野霧積雪噴山直將搏防兕一往肯驟還水西無平沙修澗曲灣灣奢安勝國際十載師當闗何如此神武俛首誰抗顏獞歌百千聲呼號相追攀趨吉悔自凶不若絕神姦

右克黔陽一章章二十句句五字

定昆明誅吳世璠平全滇也

西南天末皆覊縻六師雲集風馳一隅穴防困鬭何爲徒析骸易子羅棲掘蟄生無時

天子明見萬里使臣詔促師期軍中發憤一皷气作陣云杼軸深迷蟊賊內訌相危逆孽窮斃戚自伊貽脇從倒戈來追隨壺漿簞食迎王師奉徳音赦過宥罪渙號施元戎十乘惟騏捷書露奏京畿八荒震疊

天威

聖皇至徳如斯惟永淸垂拱穆穆無爲

右定昆明一章章二十三句四句句七字十一句句六字六句句四字一句十二字一句五字

文徳舞告成功也

穆穆無爲照臨下土奏武功歌爲文徳舞敷天與率土頫首皆來庭際防欣六合望風仰太淸二儀同造化地平而天成風雲與時感日月同其榮羣臣咸在列濟濟多頌聲

聖皇惟幹幹夙夜敢荒寧孝治奉

兩宮謙沖徳不盈至誠感穹蒼爰以致太平祗承文命謨思日庭堅贊永懷舜日億長侍堯年萬

右文徳舞一章章二十四句四句句四字二十句句五字

皇淸文頴卷五十一

欽定四庫全書

皇淸文頴卷五十二

詩

樂府

平滇鐃歌十章【有序】

袁佑

皇淸丕膺

天祚

祖

宗邁厥徳肇造區夏我

世祖章皇帝蕩蕩則

天烈逾三後奄有滇疆至於三危防不臣服

皇帝聖衝踐位乃吏治之伏惟

皇帝陛下執中廣運睿聖文武綏和庶邦臻於至理滇

逆三桂作藩於斯防承

聖化部伍繁有徒匱竭

天庾民罷財賦

皇帝卹民依

詔俾班師輯其徒旅民勞用息肩逆故昬凶輙幹大刑賊我民人叛我疆域誘其類狂毒肆刼

皇帝命出師錫鉞彰

天討彤弓金節虎旅祁祁往必克我人如望雨

皇帝曰咨

天

祖之威不敢弛火炎於昆焚厥玉子一人弗忍緩乃師

許其自悔禍旣弗悛

帝赫斯怒祕略神斷秦閩粵東西湖湘湯湯蜀黔絕險悉以平逆桂陰伏誅其黨提其遺孽世璠走閉昆明我師合圍貝子臣章泰實總軍

皇帝曰爾泰統我六師惟我文武卿士在軍張厥撻伐以袵席我赤子除凶務盡克有賞稽我師者罰弗宥朕承

天

祖子民夙夜祗懼爾䢐徵是力泰拜稽首受

命進師破其城南關據髙俯城中困獸弗敢突逆黨以矢射我軍乞降反戈攻世璠斃之僞將相並授首捷

聞臣庻歡舞誕被萬國昆虫艸木靡弗向勞用昭對於郊廟

天

祖來歆雨雪惟時

太皇太后

皇太后樂豫壽愷家國天下時雍光被振古未有廷臣

揚盛美僉上言議加

尊號

皇帝讓弗遑曰惟玆薄海方寧民困待蘇予一人厪如傷發令施仁尙其懋勤弗怠皇敢自矜於惟

聖徳神武化協

髙厚𨿽堯舜蔑加焉史臣執簡宜效尙書大雅宣昭休問示於來玆【臣】愚弗勝乃爲平滇之歌十章恭獻黼扆夫黑水三崇之山陶唐氏之荒域其水倒流曰滇故其地臣叛不恆自漢唐來代有僭據足徴已

皇帝一麾平之六詔九隆革心悅服黑雉白雉來賔聖子哲孫永隸圖貢夐乎上哉臣謹稽首頓首以詠我皇帝昭淸之駿烈

聖同

天【第一章

】

聖同

天徳誕修河洛瑞錫之疇統系承精一求垂藻火子方區臣民洽敷政優嘉禾出肉角遊及河嶽懷且柔狡逆命

天所讐殱厥渠猶穿窬喜起賡擊壤謳永

天眷萬億秋

出師初【第二章

】

聖亦云勞儉玉食宵衣而朝憂吾民之憂民樂陶陶萬幾率作股肱有防臯不震動聲以色典學羅俊髦敷文舞兩階格有苗不忍遽誅緩師撫以招八年惡不悛天威用昭

皇矣【第三章

】

皇矣文徳赫武功削平巴蜀黔粵通桓桓大略運掌中賊眾潰北級如墉圍城退閉智力窮飛勑宵出甘泉宮霆發電掃䢐三崇六師旄旍捲朔風賊臣倒戈誅元凶髳人濮人何喁喁椎結耕田樂年豊自西自南車書同

於爍【第四章

】

於爍

王師我

皇匪黷武蒟醬邛竹那足求弄棟楪楡

皇祖手辟之疆土賊臣竊據之焚溺我人寧不綏我士女赫赫禁旅我

皇發縱得所一當十百況如雲雨我

皇受祐於

天廓淸六合乃穆穆揮弦而禦六合無一頑丕承我皇祖

民畝【第五章

】

民畝稅不增軍實亦不寡我

皇如神邁虞夏定紀經章風雅徳彌盛威靡假勤逺制勝靖原野嗟爾孽險何爲者恃險空設師如虎縹碧之雞金精之神馬我師相羊於其上我師鼓歌於其下

昔夜郎【第六章

】

逆昔戍夜郎耗

國糜糗糧羣黎膏與血飽飤豺與狼谿壑不可厭輸將亦孔傷我

皇軫民物措施各有方師還民休息詎不均

恩光賊夙懷異謀脇眾滋防張短狐何依附連雞何飛揚賴我

聖人平遐荒

萬方平【第七章

】

萬方平瀾滄濁水淸冉駹白馬內附敢閉嶲昆明我師仗

廟略立墉防蒼下瞰城炙防拔艸食暴殄金銀寶玉昔何驕盈亂賊誅無赦舉宗就天刑身毒之國咸謂中朝有

聖人朝有

聖人蕩蕩蔥嶺間貫胸交迹稽首胥來賔胥來賔我皇慈仁綿綿無期民質風俗醇內咸一徳佐外皆慕義臣逆命禠其魄服威神普天之下莫敢不尊親

於都【第八章

】

於都我

皇之功虎臣﨣﨣戮力於疆塲

帝曰兪臣拜稽首我

皇之廟謨臣其供奔走上之我

皇

皇不有維我

兩宮大徳至仁

太皇之

聖母我

皇孝思悅

聖母之心長生永壽告於

天地嶽瀆

皇祖式臨之

神其黙相左右我

皇偃厥武福祿是受

審天心【第九章

】

凡玆臣庻上當審天心彼防不知畏僭於衡

天大震雷以風雨滛滛雷震擊其梁棟折其楠天鑑有赫我

皇徳具備函載髙深聲教訖朔南彼逆之徒空如林卒艾除之如獵短獸如弋禽靑蛉防町之域我

皇永照臨

山石【第十章

】

山石何磐磐河有流波安瀾光被四極百爾彈其冠喤喤辟雍鼓鐘士翺翔於頖罔不歡我師樂室家弢弓脫馬鞍農夫橫經而耒蠲額除煩和風習習雨圜扉艸靑靑徹其垣澤及虫魚鳥獸般般濯濯來奔禮樂興靈畤嘉壇功徳盛未有乃聖神武文攙槍落紛紛前星輝

紫微端

聖人有子重矞云振振睿且喆我

皇貽燕後昆億世海防乂安

東巡雅十三章

徐元文上帝臨鑑貺我

皇淸我

皇秉聖

三後遹成克諴九區交暢六英美哉

皇度翼翼明明【一章】

維歲甲子冬日載融

皇時省方屆於大東

鸞輅震野芝旍翳空淸濟漸車靈嶽望風【二章】

峩峩靈嶽表鎭曰岱馳走百神苞並萬態陋彼升封虞柴是配登覽云物郁何靄靄【三章】

洪河泱漭長江蕩潏

龍艦星移及吳之域惠彼小民湛我

皇徳還

禦六虯衮服是卽【四章】

陪尾之陽四源交瀉水哉水哉不捨晝夜

皇過川上神契元化瞻望闕裏僕臣趨駕【五章】

麟蹤旣邈鳯徳何長教澤衍翊我

聖皇萬乘至止夫子之鄕章縫迎路簮黻升堂【六章】於赫夫子濯濯厥靈肅將苾芬祀事孔明郁鬯龍勺象彛犧尊八音克諧羣後駿奔【七章】

寢宮防防夫子所憇

皇陟於庭探索琴佩芳颺猗蘭靑浮鐵檜見於羮墻其容有睟【八章】

防阜之林百頃交陰異國珍產蔚爲同岑文楷輪囷以杖以樽擥其叢蓍穆哉

皇心【九章】

穆哉

皇心更

禦雕幾爰

命毓圻秩爾孫子肆列俎筵進講以次遺經再展皇心燕喜【十章】

皇錫毓圻錦衣貂裘庭列曲蓋以饗春秋毓圻稽首天子萬壽

皇詔毓圻保艾爾後【十一章】

東野支封禽父是宗錫之冠帶以康周公兩聖作師文其在玆惇儒闡道千載一時【十二章】

惟星則煌惟云則爛

聖藻光輝輝於天漢懋建有極登道之岸昭示萬邦如日斯旦【十三章】

聖武雅三篇【有序並上表】

陳廷敬

伏見我

皇上撫禦萬方盡有四海內外

恩徳鴻龎聲教遐曁比年以來天下宴安而推溯武功所由戡定則誅三逆以平滇黔粵閩楚蜀外辟察哈爾臺灣倭囉斯喀爾喀之地幅員之廣超越前古治化之隆巍巍莫並今

神謨獨斷

聖武布昭伐罪救民

躬行天討大憝授首餘黨歸誠厄魯特全國蕩平捷書至日雷動嵩呼中外臣士閭巷小民罔不歡忻忭慶蓋是時

車駕親徵馳驅戎壘凡三出朔塞矣當

天決防初禦六師中朝悚栗僚庻攀畱臣以年力就

衰防

恩矜憐弗允扈從之請自是以來祗遵成

命不敢再凟

天慈而違離

聖顏日益防惕伏念

皇上爲天下掃除殘賊爲邊疆永致廓淸跋歷窮荒經渉寒暑勤勞軍務旰食宵興而臣子安居略無寸效今已無事言念

國恩無所稱報猶欲俯竭愚誠撰儗文句敬颺

聖烈傳之無窮而臣媕鄙無學防繹累日莫知所擇竊惟自古帝王有功於天下其名聲彰著於後世者方防之所紀載金石之所刋錄聲詩之所流傳後之人攬其事而遐想其盛焉是以昭昭然若昨日事也然而其盛者亦不數數覯矣阪泉涿鹿以還古今稱善用兵者漢之髙帝唐之太宗皆自興事之始乘時搆防底於成功若我

皇上聖徳而踐天位躬居大寶志切生民仁育羣倫義

徵不譓尊臨九重制勝萬里

天威所至攻戰多方撲滅凶殘蕩掃巢窟宿防遺孽一朝頓除伏卅載之逋誅樹九邊之壯觀殱其渠魁降其支黨燧烽永息亭堠不施曠古難平之部落盡爲臣僕普天所有之土宇咸入版圖自此寰海淸平兆民樂業集萬年之鴻慶成千古之大功臣仰窺

聖烈俯稽往古漢祖唐宗起於側陋角一時之雄乘末

流之敝𨿽精於兵事而我

皇上文謨武烈聖徳神功實逺邁前徽矣若夫書冊所載旣有天下優遊宮禁之中不過遣將興師身居其逸坐收其效卽間有親徵如宋藝祖之北伐明成祖之行邊宋則失利明則鮮功是以方防金石聲詩之文彷佛儗比可導揚盛美之萬一者蓋徬徨震掉而莫知所擇焉求之於詩惟周宣王身爲天子南徵北伐有定天下之功𨿽淮夷諸小敵未爲甚難平之防而玁狁之伐止於太原皆命臣士以行事迹殊不類然其臣詠歌之詞孔子有取焉唐臣柳宗元本其義作唐雅臣於向者滇逆之平不度固陋竊取其義進平滇雅曾上塵

聖覽今臣伏思後世鐃歌鼓吹之曲未足以盡

聖武之形容仍依古體謹撰

大駕三臨沙漠親平僭逆

聖武雅三篇繕錄以進臣之愚意固以敷宣人事之盛

美而其義則歸本於天我

皇上卽天也覆載照臨雷霆風雨天之所以爲道栽培

傾覆治亂侮亡

皇上之所以爲功彼噶爾丹自外於覆載照臨之內乾雷霆之誅絕風雨之澤蓋所謂逆天者亡也我

皇上天威所臨賊始則沙塲糜敗妻孥磔屠繼則眾叛

親離孤雛就縛其卒也我

皇上親揮將士廹抵賊巢賊知逆天必誅飲藥自殺遡

始訖終我

皇上馳驅萬里勞苦艱難若非

親徵大舉必不克迅致膚功此人事也卽天也至若晴暘以時靈泉表異水艸應百神致祥旋師之先甘雨灑郊飲至之日云陰開霽臣僚擁道恭迎都人父老孺子瓣香欣躍愷樂慶成臣推本於天之義由玆益自信焉臣不任榮幸歡忭之至

惟天初臨沙漠安邊靖防破敵大捷行慶於民振旅還京武功盛也

惟天惟

帝惟

帝乃天盡天所覆我徼我邊何彼逆驁爲我人患帝自伐之往取其殘【一章】

眾曰

至尊母勞

萬乘我師武臣孰不恭命

帝曰吁哉自昔弔民如水斯溺如火斯焚【二章】

帝謂卿士朕必親往彼惡貫盈煽虐滋廣搗其腹心離其支黨安我荒服除彼狙獷【三章】

諏春吉日是類是宜

聖謨先定葉於神祗旣攻我車旣秣我馬峙我餱糧於塞之下【四章】

六龍遄飛闗云四開師行如山如霆如雷蠲租已賦民有慶哉屬國讙呀

天子自來【五章】

茫茫荒磧伐薪孔遐濕煙不防萬竈以嘩我軍之行晴空洋洋雨師避道宜暘而暘【六章】

帝減尙食哺我士饑飲我士渴朝斯暮斯野曠無水何以爲糜玉鞭所指靈泉彌彌【七章】

無人之鄕絕轡之野五日窮追賊眾觧瓦彼狂何知遊魂暫假不謂

帝來初猶笑啞【八章】

防昏以驚聞

帝自將獸窮突奔心膽墮防軍扼於途大殱巨創瀚海塵揚天山簸蕩【九章】

築顱於邱波血於河九州百蠻爲鑑孔多燕然之山蒼崖嵯峩伐石紀功萬載不磨【十章】

都人黃耉扶攜來迎鐃吹所歌告武之成桑麻在郊民熈以耕戎衣一著四海永淸【十一章】

惟天十有一章章八句

皇矣再臨沙漠相機宜撫降人安兵民武功再盛也

皇矣

聖功邊氓孔安惟

帝念玆冀卽於完自我來歸由暑迄寒旅師在野雨雪其漫【一章】

天初生民豈擇莠良

帝徳好生並包八荒從化者存不龔者亡汝尙能來無或汝戕【二章】

汝家糜矣汝徒矣羈孤單棲雲何嬉矣汝尙能來食之衣之天無不幬地無不持【三章】

怙終者誅國有明紀彼頑不悛盜我儲峙師進逐之原野萬里皆我職方何奔何止【四章】

皇命於廷是礪是攻拔本塞亂惟義之中朕不親往邊人防防我怙我恃豈憚徵行【五章】

朔風蕭蕭捲我斾旓翠華載臨儼渉我郊藩落老稚簞壺以勞

帝來撫我於險於遙【六章】

或擁道周或控馬首

帝顏霽溫下拊以手如燠如春

恩語勤厚坐使來前薄饗其有【七章】

言幸師營言廹賊壘烜赫

天聲賊黨破徙其降如歸其趨如市來者旣多惟恐後至【八章】

帝待降人曰彼大辜汝則何罪罹彼毒荼致汝於鋒致汝於屠其來汝拔爰止爰居【九章】

帝謂降人我黎我赤艸枯於原冰堅於磧藹藹陽和於疆於陌盡降其人大醜斯獲【十章】

我士我旅歲其云遷

帝念我人言歸言旋凱聲載路士女闐闐

帝威

帝徳振古無前【十一章】

皇矣十有一章章八句

武成三臨沙漠禽其孽子殱其渠凶餘黨歸命武功大成也

武成自初三援天戈惟

皇之命神人以和長彼蟊螟柰此嘉禾旣化其類胥顚其窠【一章】

載祓載嚴式張我武云旗飄翩日繞熊虎風飈烈烈揚於金鼓旅矢朱弓不殊干羽【二章】

皇眷西土我理我疆於闗於塞於邊之墻於隴於畝於河之陽下民何幸近

天子光【三章】

皇撫吾民以覆以載是幸是臨恩逾汪濊

帝來人歡

帝行人思六師所過言錫我釐【四章】

帝行天中如日正車咨遣兩師以翼漠沙尅日並進毋謂逺遐角之犄之

天威所加【五章】

爰陟爰止狼居胥山四顧藩部於川於原皆我在宥矜玆彈丸如毒斯螫如爪斯搴【六章】

彼梟日蹙孤雛棲棲我禽狝之檻致於畿人之無良不保妻子惟汝之爲求禍自爾【七章】

我師日進言廹其巢卵傾翼折梟困以嘷臘斯焚斯不復逺跳乃如之賊爲戒玆昭【八章】

戮屍於軍傳首於邊變容栗股孰敢不防

皇赫斯怒逺人所觀如礪如帯如石之磐【九章】

載馳載旋言歸凱樂於以慶成於

郊於

廟載沛

徳音四方是告

帝開明堂萬邦畢照【十章】

惟天同符以淸以寧自此無事泰階永平惟

帝之功與天無極斯歲斯年於萬於億【十一章】

武成十有一章章八句

皇淸文頴卷五十二

欽定四庫全書

皇淸文頴卷五十三

詩

樂府

平北雅

王士正

於昭

上帝眷徳申祉穆穆

聖皇緝熙敬止文徳觀成武功纘始藩之屛之磐石之似芟之刈之四郊以無壘

睠彼滄溟波恬其島睠彼昆池魚詠於藻自東䢐西同風偃艸蠢爾荒裔乾天之道式遏寇虐肅將天討鴥彼飛隼矰繳射之躍彼毚兔韓盧獲之狡彼凶逆天方蹶之矯矯虎臣薄言伐之

皇网則寛縱乃活之

有鴞有鴞集於桑林食我桑椹猶懷好音彼鴞不若爲梗至今匪殱其醜孰革其心

天子於徵

六飛駸駸臣哉鄰哉發言盈庭僉謀止輦

帝鑑汝誠維天僤怒彼毒貫盈天欲殛之敢憚䢐徵肆其靖矣率土攸寧

歳維丙子仲春辰良類之禡之神只告祥我馬騤騤我車彭彭戎旅嘽嘽旟旐央央如雷如霆於彼之疆帝介六馬亦簡元戎或軍以西或軍以東左之右之黃鉞秉中謀夫孔多

帝斷之師壓其境以折其衝

熊羆林林貔虎虓吼旣掎其足又角其首鼓之擊之如枯如朽僇之俘之十薙八九一鹿鋌險暍將安走帝曰還歸彼逆將順奚狡而頑覬收餘燼炎炎不息燎原將焮龍旗載揚雷鼓冬震肅肅其威雪戈霜刃陽和布徳鷹己爲鳩彼眼不化將鷙於秋畢之羅之迨此春搜耀我組練鍛我戈矛三駕

乘輿西窮陬

彼巢覆矣又失其雛彼翼折矣云何不孤天壅其盈遂降之誅靡逺不服靡惡不鋤疆宇式奠臥鼓弢弧象輅回鑾敬報

天

祖饗祀升歌亦韶亦武

王猷允塞仁義幹櫓功成謙益爲函夏主億萬斯年受天之祜

聖武神功蕩平漠北鐃歌鼓吹曲十二章【有序】

杜臻

皇上禦極之三十五年春

聖駕旣親統六師防履沙磧震揚

天威出奇制勝夏五月大敗厄魯特噶爾丹於召磨多之地於是蜂屯蟻聚之眾斬馘執俘乞降而外所存無防不可復支噶爾丹竄伏窮荒茍延殘喘

皇上仍命大將軍費揚古等駐軍喀倫將軍博濟孫思克副都統阿南達提督李林隆等駐軍肅州遏其奔竄其秋九月

車駕復親臨塞外濟河而西渡堅冰淩霜雪至鄂爾多斯經畫軍務旣密且周其黨丹濟喇刼我餘糧我師奮擊敗之厄魯特臺吉寨桑等先後望風歸順

皇上厚加撫卹並授官職待以不疑噶爾丹賫奏乞降聖明洞照姦狡一無所施嘉平之月

車駕還京於是賊黨散賊勢困賊計窮今年春二月丁

亥

車駕發京師歷雲中楡林察吏治詢民隱大小將弁閱其能否而黜陟之沿塞垣行西抵寧夏

駐蹕狼居胥山數軍實整戎行轉輸糗糧靡不丰給指授諸將方略分道搜剿哈宻回人生擒其子色不騰巴爾朱爾俘送

闕下諦巴奏請謝罪瑚瑚腦爾臺吉濟農奏請朝貢卽其親信之丹濟喇及阿喇布灘丹津汪布等咸輸誠歸命於是賊黨益散賊勢益困賊計益窮噶爾丹驚聞

車駕復臨塞自知罪惡貫盈人神共憤雷霆所擊計無復之遂於閏三月十三日仰藥自殺厄魯特部落盡蕩平萬里之外無不納欵

天朝稟聲教焉伏念

皇上至聖至仁量同怙冒無念不以愛民爲心無日不以安民爲事蠲租賑防平獄緩刑好生之徳洽於民心普天率土固已湛恩汪濊矣乃躬擐甲冑逾險阻不憚

萬乘之勞大張

天討者誠以稂莠不除無以培嘉禾暴逆不翦無以安良善凶冦滅則外藩安邊民安中國愈安宵旰籌之熟矣且噶爾丹非尋常寇盜比其國習於戰闘昔年蠶食土魯番哈密諸國淩弱暴寡吞噬無厭喀爾喀以七旗數十萬之眾防亡略盡

皇上屢頒

勅諭令其和好噶爾丹不念

聖恩之浩蕩不遵

睿防之諄詳憑淩我屬國侵犯我邊界烏瀾布通之役

賊𨿽敗遁

宸未嘗一日忘武備也用是大奮幹斷鋭意

親徵出塞三千餘里臨赫魯倫土喇之地賊出於不意

望見

天子旌旗大軍雲集乃防膽奪魄晝夜西奔西道諳將

邀其歸路克奏膚功固由祗承

廟略實懾於

天威也匝歳之內

乘輿三臨塞外從天而下至神至速乘其潰敗之時卽

用勦絕其命毋使滋蔓務盡根株

聖謨卓見爲民生除害至深逺也元凶旣除邊塵永息戢矢櫜弓宇內之民莫不鑿井耕田含哺鼓腹共享升平之樂武有七徳禁暴戢兵保大定功安民和眾丰財於斯備矣臣竊觀史冊逺莫盛於三代近莫隆於漢唐然郅支斬頡利擒皆遣將出徵而非天子自行鬼方之伐淮戎之平又九州之內非疆索之外且必俟用兵數年勞師動眾角力爭雄而後克成厥勲若

皇上睿謀獨運勝算如神掃積年之逋寇不逾崇朝安絕塞之殘黎登之袵席方之上古軒後之擒蚩尢有虞之伐三苖先聖後聖其揆一矣五月乙未振旅凱還

大駕自居庸關入京文武大小臣工以下士庶軍民耆老數十萬人夾道擁觀咸呼萬歲歡聲雷動伏闕上書請加

尊號而

聖徳謙光三上不允在廷諸臣及文學侍從之官莫不抽毫染翰作爲歌詩思以抒歡抃之忱潤金石而詠太平臣臻忝列中樞受

恩深重愧無報稱目覩

聖武神功之盛謹拜手稽首獻鐃歌鼓吹曲辭十二篇

庶防永昭

皇猷盛美於無窮焉

睿謀幹斷親徵至黑魯倫靈泉湧庶艸蕃

天威逺震噶爾丹驚魂潰遁爲揚

聖武第一

聖武布大義扶討不庭張威弧豫順動萬靈趨蒼兕躍朱鷺娛平沙彌望

後來蘇濎濙瀺灂甘冽膴芊眠鋪芬變荒塗徳馨暢皇謨訏申九伐用三驅墮挺險栗負嵎巴顏空土喇枯驚風鶴宵逺逋仁無敵亶匪誣

右揚

聖武二十六句

師出三路

宸預料寇必由西路逃遁遣將堵截果遇於召磨多

大敗噶爾丹斬獲無算爲

神防捷第二

神惟防疇與通惟

至聖協於中萬防裕應無窮誅小醜貔虎雄四甄布七翼罿九伏攫八門籠躪三窟羅獷猣料西路寇懵懵張我軍气如虹脫厥角摧枯叢批亢捷虛工召磨多銘皇功

右神防捷二十四句

賊旣潰遁仍

命將駐旅喀倫肅州指臂聨絡

睿算深逺萬非常識所測爲峙金湯第三

占敵遁幕烏鳴聽吹角知潰聲載古籍美厥明千載我皇定玉衡鯨鯢已截彌布紘前茅踔後勁喤橫云卻月遙崢嶸丈人吉葉師貞掎角勢賊聞驚釜魚息螳臂橫維神武掃天狼賀蘭髙拂云晴閱細栁廓旃旌欽睿謀密且精

右峙金湯二十五句

丹濟喇盜劫餘糧復爲我軍追逐奮擊敗之爲踣猘獸第四

逆天誡萬古垂況餘燼曷能支戮溫禺釁鼓糜斬谷蠡膏長鈹期門奮天防奇黃纛蒞中權曦翠蓋臨絕漠祗餓梟喙徒妄窺彼遊魂墮釜錡𨿽回斾畱熊羆殘必斃寧久爲告脇從毋自底

右踣猘獸二十四句

聖駕丙子冬復

親臨邊方渡河至鄂爾多斯經畫詳宻恩威並用賊黨

盡歸命爲天駟煌第五

星鋋輝月羽賁鉤陳繞動天駟載斾師淩吹河冰堅鳥章織

皇之威嚴霜同惴

皇之恩挾纊共被寨桑軰接踵至膏大澤樂生遂悔從前如夢寐寒者衣饑者飼仰

皇仁消偏陂

右天駟煌二十二句

今春

聖駕復臨邊方西逾寧夏

駐蹕狼居胥山震揚

天威分布禁旅爲

天行健第六

豫雷奮嵩呼齊解澤敷塞卉萋韎韐有奭震路鼙王旅嘽嘽六蟻何迷轉天鍵含天倪塞艸被光潤春溪驊驑嘶六鈞剡木七屬函犀靈銔三舉金僕共觹耀紫熖太白西殱封豕若醯雞抶巨魖類穉麛望

黼座厥角稽叩旌路厥首泥睹

天顏云日躋

右

天行健二十八句

睿算如神指授諸將方略擒賊子檻車械送瑚瑚腦兒

軰又率眾來降爲穽孤雛第七

睿作聖伐謀遙握勝算指招揺盧矢授彤弓弨諸將遣罟醜麼狼河堵雁塞剽欲逃死何方趫覆巢罄毀卵凋自貽戚共灰熛大雕隕況鷦鷯語逆漠歸

天朝歸

朝咸樂土仁天同戴堯

右穽孤雛二十二句

天威四布賊气竭途窮噶爾丹仰藥自殺餘黨來歸厄

魯特盡平爲伏天誅第八

牙璋燦羽葆悠槍櫐布儲胥遒彼狡獷命焉畱梟噪絕狐鳴蹂凡敗類盡防劉仰藥死墮鬼幽盡殄滅等散漚蔚嘉禾去賊蟊旗影陰山靜笳聲落照浮日月髙曜永照金甌突梯鼠首遙懸竿鉤荒煙朔雪萬載淸瀏

右伏天誅二十四句

聖駕三次臨邊調兵籌餉冒暑衝寒備極煩勞功成回鑾百官萬民感刻夾道歡呼爲衢歌繁第九

六飛遄往三駕徊翔羽林十二昭回生光桓桓將士電掣龍驤仰華蓋耀紫芒

廟謨密陣堂堂飛菽粟千斯箱綂虎賁殿中黃曆炎曦冒雪霜惠我人斯春風春雨

帝車之回夾道抃舞黃童白叟名香頂炷恩斯勤斯敢忘復顧

右衢歌繁二十四句

神武覃敷逋寇絕滅黨與盡皆歸順普天胥慶永樂升平舉行典禮昭示中外爲武功成第十

揚休光滌棼徧垓埏昭無外歡呼山欲動歌舞路靄靄億兆同心气結

鸞輿蓋羣靈助順祥籠羽儀淠榮光沕穆呈佳气郁律防綠甲三階融紫膏萬頃泰軒罌露結瑞葩云生棟神貺嘉典禮盛

景福遐

右武功成二十句

耆定大勲實爲千古帝王所不及行健如天度防如神編輯平定北寇方略昭示無極爲光芝檢第十一

秬郁馨格皇天云亭石昭萬年澤馬獻路車連金泥煥玊檢宣命太乙昭瑤篇烈火熾鴻毛然疾風飈秋籜捐鐡山碎擴幅員亙神武日月懸倚劍埪峒外巍峩貞瑉鐫

右光芝檢二十句

絕塞數萬里外自此更無不臣之國不服之人太平盛業益增太平爲陳王防第十二

共球盛萬國歌干羽舞兩階和旅獒貢歷山河越雉獻重譯過防牛露犬珍異四羅玆白乘黃庭實孔多睢盱嗢咿睹

天顏霽天馬蒲梢極天無際環海十洲如帶如礪來享來王及其苖裔雙觡共觝同柯連理億萬年王防麗

右陳王防二十四句

皇淸文頴卷五十三

欽定四庫全書

皇淸文頴卷五十四

詩

樂府

聖武功成鐃歌鼓吹曲十章

陳論皇上怙冒遐荒徳威丕著肆徵弗庭防不耆定爲聖武昭第一

皇建極臨萬方九功敍六師張克逆藩斧其吭淸海氛波不揚神謀祕略由廟堂逆節盡芟夷風雷萬里馳窮荒絕徼聲教阻天戈所指均披靡稽典籍黃虞時威四盜定三危我

皇功烈烈如此以今方古何云奇海內有不順者滅亡自取之

右

聖武昭之曲二十二句

狡冦厄魯特噶爾丹怙恃險逺擾亂西北邊屢敗屢竄未抵厥罰

皇上決防親徵爲行天討第二

蠢玆逆孽爲塞垣賊虓虎猲獢自矜無敵我武維揚滅此朝食布告中外窮邊親渉羣工畱

駕彤墀搏顙

帝曰汝曹所見殊爽朕無成算朕肯輕往決機制勝賊在股掌黃鉞白旄气吞防兩嗟爾防兩不早釋仗

右行天討之曲二十句

尅期誓師遂潔誠禋祀

天地

宗廟

社稷告以爲民除害至意爲防祭告第三

皇澤渥

皇心仁不肯無故勞徵人逆冦茍不除肆虐荼邊垠乃擇上戊乃擇上辛禱

厚地吁

蒼旻

宗廟灌獻齊精禋惟爾有神尙克相予以濟兆民明徳惟馨通帝闉髙靈降歆錫福新迅掃逋冦如飛塵

右防祭告之曲十五句

鸞馭未駕先遣大將軍費揚古及孫思克等分道四出

以遏賊歸路爲命將帥第四

雄虺𨿽猖顚猘必撓如掩諸困獸先防其遁逃時皇帝坐法宮簡車乘集元戎此扼其西彼掩其東面授方略如運之掌中殱賊訖授汝鉞放賊脫惟汝罰貔虎熊羆張撻伐指揮旣定六師乃發

右命將帥之曲十九句

聖駕一涖邊庭沙漠絕塞泉湧艸茁萬象皆春爲嘉祥

應第五

苦寒地西北邊野無艸坎無泉平沙萬里空人煙六龍降臨春來自天玉佩聲泉涓涓緑羅色艸芊芊馬騰士飽爭闐闐昔禎祥史冊布飛卿云灑潏露不過耳目娛何關軍國務吾

皇誠感天乃顧靈泉瑞艸眞堪賦

右嘉祥應之曲二十句

上軫念邊氓亟爲除害三十五年春至拖林冬至鄂爾多斯三十六年春又逾寧夏抵狼居胥山不憚殊勞克成偉績爲三出塞第六

昔爲君坐祕殿居深宮沕穆端拱凝休隆今我

皇沐塞雨櫛邊風積勞茹苦成奇功天山云嶺再三出緜歷寒暑更春冬湏識

聖人心不在耀威武除稂莠以惠嘉谷要使邊氓樂安堵解衣推食激士心百萬兜鍪盡如虎吁嗟邊氓爾何知知樂太平式歌且舞

右三出塞之曲十九句

帝徳同天宣布絕域厄魯特臺吉寨桑人等慕義來歸者相屬皆厚加豢養兼授官職爲廣招徠第七

虺可化猱可馴矧彼含齒帶髮名爲人傾耳聽感皇仁湔除舊染圖維新叩頭齊欵塞願得儕編氓帝勿汝殺悉汝祿厚其恩養加章服鷹眼化爲鳩挺險胡爲工走鹿傳語我長我父兄棄逆效順俱來廷光天化日過此生毋守土穴隨鼯鼪

右廣招徠之曲十六句

狡冦就殲西北塞數千里悉我臣妾荒徼絕塞間更無不順不附之國爲大無外第八

國家八荒臣一切獨此麼防偸作孽偸作孽自取滅鐡額銅頭鎔一血

天兵電掃無遺孑從此率土欽

皇風東西南北章亥所步盡來同譬如長天無防翳蔚藍萬里日正中譬如大海環東南江淮河漢萬派都朝宗幅員廣大振古少昌期景運興隆隆微生何幸獲躬逄

右大無外之曲十五句

邊烽旣靖

上憫將士行間況瘁下令班師爲凱歌還第九

南風燻淑景淸班師振旅還神京鐡甲耀金戈明千乘萬騎如雲行俘累丁壯兼孩嬰前呼後應凱歌聲至尊法駕入國門千官萬姓夾道迎山呼動地如雷鳴一人勞四海寧女安織男安耕放牛歸馬慶升平

右凱歌還之曲十六句

諸臣民以

皇上功徳夐髙崇上

尊號勤懇再三

上屢頒諭防謙尊弗居爲辭

尊號第十

皇上功徳亙古得未有震虩同雷霆覆載齊髙厚羣臣萬姓黃童白首頓顙向

楓宸至再至三勤懇陳巍巍蕩蕩至徳難名贊天誦日罄愚誠

九重幸無拒慶徧率土濱

皇帝曰吁焉用之摧枯振落何云奇安愈圖安廼所期官曹飭簠簋田畝勤耘耔薄海內外保昌期古來郅治推軒羲豈有殊號傳今玆

右辭

尊號之曲二十二句

平北雅三篇

宋駿業

成命篇第一

天子自將出塞靖邊塵安萬民也

皇受成命惠此萬方我詒黍稷我時雨暘維山乃棧維水乃杭寄鞮象譯防或不王【一章】

彼狂不順敢盜我邊聚頑嘯凶蠭疾蟻延

帝命惠來文告往先彼狂卒迷廼絕於天【二章】

皇奮厥武太常建羽以類以禡帥是羆虎

皇誓於師親執路皷鳴鐲振鐸繕我士怒【三章】

皇命虎臣出車於西乃翼乃角乃防乃

皇猷允塞袵席過師彀我天弧以射妖蜺【四章】

王旅嘽嘽逾彼沙磧小大頓顙蕃畿來格有艸斯甘有泉斯溢士飽而歌同仇是索【五章】

王旅嘽嘽如川如嶽進次於河拔其距角千夫一勇是鞣是防血馘以釁

皇功維濯【六章】

凶徒旣訌拉如枝披竄於窮野遻我西師酋矛重弓兕甲虎旂載踣載跐載剜載劘【七章】

師幹之武神謀丕奠萬里風披有徵無戰龍荒狼望眎我畿甸仰父俯子式歌以防【八章】

威振西戎朔庭遂空邊甿燕喜

上帝錫祉麻麥幪幪禾黍芃芃億萬斯年維

天子功【九章】

右成命九章章八句

皇祐篇第二

天子再出塞料軍實決機宜也

皇祐下民亦旣勞止顧玆凶醜窮荒作痏旣剪旣蹙靡覺靡悔震霆殷天巖處塞耳一【章】

鳥獸之伏越有噬攫顧彼凶醜其跧或躍

皇命虎臣整我疆索敬修我戎張皇武略【二章】

爰峻爰守爰徧爰誘地紘斯張天畢斯覆

王言炎炎先迷予宥孰是赤子絕於父母【三章】

皇有正命往巡北邊出謀發慮制勝於先風觱發澤腹旣堅是黎庶乃蒞乃前【四章】

左纛斾斾和鸞噦噦

皇於修戎於塞之外振我

天防滅此狡獪邊氓歌舞繄

皇之賚【五章】

凶醜駾矣且顚而僵遊魂或變窺我糗粻

王師奮擊乾坤雷硠爲獍爲鴞往作爾殃【六章】

其殃孔亟部擕族倫左蠡右賢鳥伏獸蹲歸命於皇旣悔旣悛

皇曰爾來爾維我人【七章】

天子曰嗟予其休士還軍於代代人咸喜或咢或皷於塗於市旄倪駢闐媚於

天子【八章】

蠟月維吉

皇乃還歸父老稽首願畱毋違

皇用勤民服是戎衣外靖內安維徳之威【九章】

右

皇祐九章章八句

天監篇第三

天子三出塞凶醜窮蹙服天誅集大功也

天監有赫繄徳是親維

皇翼翼至誠格神蠢爾小醜敢梗不馴

皇三震之鼖鼓金錞【一章】

維

皇勤民於山於川匪徼匪棘

天討是防毋縱寇虐以靖我邊武車綏旌陟降連連【二章】皇蒞於涼格我多士桓桓多士維

天子使我徒我車我行孔舒蕩其穹廬至於狼居【三章】維狼居胥朔野之極

皇親蒞止舜禹是則贄寶請臣徧於蕃國豈伊武功上帝與徳【四章】

彼凶有子乃縻乃俘彼凶有臣莫究莫圖震我師武戎兵是袪震我徳音腹心是輸【五章】

天地大矣彼凶防匿自戕自殘伏天之殛蠢蠢余醜心與面革蠻夷蕃鎭遑敢作慝【六章】

乃諭乃拊載歌載舞北荒卽序允

皇之武

皇武旣張

皇風旣揚區外萬里我階我堂【七章】

皇乃振旅至於京師獻社告學於

廟受釐櫜弓釁甲文徳是施仁風滂洋萬邦洽熙【八章】皇勤於民弗遑啟處殄此凶醜邊患是紓

上帝眷之富以麥黍惠我萬邦旣壽永昌【九章】

右天監九章章八句

聖駕北巡鐃歌四章

沈涵

撫萬國頌

皇上天威北指厄魯特逺遁

廟算宸謀度越千古也當漢擁離

天子撫萬國愛護原無私彊者不得肆弱者與扶持要使宇宙含生受气屬盡爲赤子同熙熙厄魯特爾何倔彊沙漠陲荒磧自跳躑爾安爾生吾不治柰何憑陵與國窺伺籓籬

命大將擁熊羆直臨瀚海翦谷蠡遣使先將威徳諭抗逆不譓

天兵隨金鼓震戎車馳大鉞一麾妖氛靡挫彼猛噬勿窮追成湯祝网施洪慈咄爾厄魯特何不稽顙來朝同沐

天子徳肥牛重錦黃金覊自竄窮漠將何爲惕息匍匐良可悲

右撫萬國一章章二十有七句

乘法駕頌

皇上大駕巡邊喀爾喀等懇切抒誠願同四十九旗一

例也當漢君馬黃

乘法駕出紫淸曵鸞旂張龍旌羽林金甲耀虎賁繡韎輕薰風滿道飄笳吹萬乘臨邊禦虎城歸命侯王厥角拜感恩君長負弩迎扶老更擕防感泣共抒誠盡言往歳苦奔竄荊棘無聊生復言今年樂牛羊蔽野馬縱橫出我湯火登袵席秋毫皆賴

帝力成世世願附爲編氓

天子嘉乃欵大賚加恩榮醴酪千鐘賜魚龍百樂呈至尊含笑臨其營顧令按轡徐徐行大者封王小臺吉佩章紆綬表忠貞推將赤心置人腹誰不鼓舞頌聖明

一人輿暫駕萬里盡銷兵慶賞畢回玉京明堂端拱享升平

右乘法駕一章章三十有四句

紫壇髙頌

皇上徳合天人

鑾駕還宮甘霖屢沛萬民胥悅也當漢芳樹

紫壇髙結淩蒼穹靈符牒徧蛟龍宮潭中老龍不一應咨訪民莫勤

丹楓湏臾炎飈散煜燠白晝隱隱雷聲通雷聲漸殷雨驟至上林萬樹皆空蒙詰旦郊農報霑足麥苖菜甲俱芃芃讙呼萬乘北地廽雨師風伯先驅雄乃知

天心感至徳特爲

聖主掃旱爞周王除殘雨隨至吾

皇撫弱雨亦從誅殘撫弱事𨿽異仁心感應理則同皇衷自有千年澤不用蜿蜒潭中龍

右紫壇髙一章章二十句

六龍旋頌

皇上敬

天勤民還宮三日齋祓告防親詣北郊行禮也當漢上

陵

翠旗颺暑六龍旋

帝徳無外中心幹撫綏事畢祀典先預修齋祓居甘泉將於

地祗致精防海日欲起曈曨鮮玊輦涖止方丘前從官燦列星麗天旣灌焚燎升紫煙樂奏咸池琴瑟宣百靈翕集歆幾筵介以景福屢丰年

右

六龍旋一章章十有二句

聖駕南巡風謡十章

彭防淇斗東指兮初春撰吉日兮良辰條風布兮解凍細雨霏兮灑塵吾

皇來兮夙駕快盛典兮重新【一章】

渙大號兮先庚重軫念兮民生禁供億兮費省簡騎從兮裝輕吾

皇來兮不擾瞻輦路兮風淸【二章】

潞河泮兮流澌笳鼓鳴兮解維陽侯助兮斾舉羲和馭兮舟移吾

皇來兮容與紛扈從兮追隨【三章】

金根度兮芳洲

鳳舸乘兮安流侍晨昏兮定省借山水兮優遊吾皇來兮有喜隆孝養兮千秋【四章】

日遲遲兮景舒路坦坦兮道除眺浮雲兮海岱指樹色兮淮徐吾

皇來兮孔邇適我願兮匪虛【五章】

攬萬幾兮維康急先務兮河防桃花泛兮千里瓠子歌兮一方吾

皇來兮相度爲斯民兮慮長【六章】

紫雲蓋兮重重碧波漾兮溶溶牽錦防兮堤緑映畫檝兮林紅吾

皇來兮樂只勤淸問兮從容【七章】

波浩兮江淸宛中央兮浪平拋玊尺兮魚躍聳琳宮兮山迎吾

皇來兮攬勝歌喜起兮載賡【八章】

布谷鳴兮杏花菖蒲葉兮稻芽雜車騎兮耒犢倚旌斾兮桑麻吾

皇來兮觀稼樂婦子兮喧嘩【九章】

龍舟停兮云凝

鑾輅舉兮日升簫管吟兮細細香煙結兮層層吾皇來兮至止滿衢路兮歡騰【十章】

大駕南巡樂府四章【有序】

趙執信

康熙二十八年春正月

大駕南巡三月至防稽而還玆行也省方問俗布惠施仁凡諸美政考之書傳實所罕覯臣以弇鄙食祿無效謹爲歌詩四章隨眾錄進非敢曰揄揚萬一期於紀實云爾

東南春道路無擾也

靑帝前驅廽日輪

萬乘行布東南春馬蹄初踏近郊雪龍旗半捲遙空云岱嶽峯連防稽起

鸞輅如天蓋千里金吾不警淸路塵羽衛無聲映江水山川景色欣相催

至尊六年一再來東風先期作供頓江南二月梅花開白叟奔迎黃口笑共指香煙辧

天貌何似漢代諸老人扶杖但聽君王詔

歲星謠蠲租稅也

歲星熒熒行危虛東溟作帶聮三吳

詔書有似應時雨一瞬萬里同霑濡齊兒飽食樂鉏耨意滿不慮明年湏江淮人家逓相賀灑然宿痼新痊除門前縣吏噤不呼長官威重今蔫迂村村社鼓競春酌欲陋葛天淩黃虞田父擊壌歌作息謾道毫釐非帝力但願吾

皇一歲一來遊笑語婦子何用憂

江水淸吏知法防也

河水何洋洋江水何湯湯誰能引北斗挹此淸流長六龍行天挾雷雨雨作懷柔雷作武天吳爲導靈怪潛不用然犀照牛渚二月水暖菱蒲靑東風無力春江平樓船漾影入雲際飛鷺遊魚時自驚中流安穩遲蘭槳應笑橫汾意鹵莽待將百谷付陽侯千古濁泥胥滌蕩

桃花然變民俗也

江上桃花如火然人家染帛如桃鮮春來酒熟魚米足飽暖莫問囊無錢一朝喜迓

鑾輿至錦防成行競儇媚豈知夏后惡衣心不取吳兒竿木戲分明

天語聞咨嗟唐風舉似儉可誇始信

至尊惜物力肯教西北豓繁華秦淮靑斾搖明月西湖白絮飛晴雪刑輕賦減家贏糧管弦壺榼嬉何妨皇淸文頴卷五十四

欽定四庫全書

皇淸文頴卷五十五

詩

樂府

田家太平樂詞

史防

勿剪松樹枝勿伐桃花林桃花好顏色松栢多貞心惟彼樗與櫟可以礪斧尋束薪送山店濁酒獨自斟醉枕澗邊石醒披風際襟滿身帶巖翠晚唱餘淸音

右樵夫詞

前頭兩黃犢後頭一烏犍隴上戲相逐筞策揮長鞭口吹蘆葉管手簸楡莢錢扳角上牛領解衣臥蒲韀牛饑有細艸牛渴有淸泉牛肥吾已足不去蹊人田

右牧童詞

蓮房如蜂窠蓮實如蜂子月下唱歌來蓮舟輕如紙半篙淸淺間一鏡空明裏紅衣落已稀翠蓋欹還倚暗香如靜女素質無泥滓長懷不染心歸來讀秋水

右采蓮詞

小麥穗雙歧狀如燕尾張大麥叢芒白狀如馬鬛長黃雲徧四野飛蛾不敢傷防刀響霍霍刈割齊登場打曬當及晴霏霏白於霜飽食太平飯家家餅餌香

右打麥詞

雨前雀舌短雨後鷹爪拳茶人相和歌隔塢聞淸閒時平蛇虎遁春深風景妍茶租以時斂茶山卽良田上芽爲帶銙中芽爲壓甎驚雷掀百艸比屋焙蒼煙

右采茶詞

聖駕幸闕裏樂府十二章

金居敬

聖皇若稽古

金輅時東巡望秩禮璋瓚肆覲享桓信采風察幽隱徧徳逮黎民行行指吳防設敎

天語諄父老扶杖觀過化俗已淳揚舲渡大江羽衛轉鉤陳

顧問誦訓氏師表志龍蹲還

蹕經鄒嶧原泉契道眞稷門駐六飛芹藻先知春帝心祗夙夜祠官戒惟寅【一章】

經籍有典祀釋奠

先聖師尼山集大成麟紱端門期宗祊屢攺築睟穆存當時

法駕在齋宮宿設駿司儀奉引導鹵簿庭燎儼威熹我皇旣下輦從官行如馳有嚴升獻斚拜典三肅祗雅樂傳登歌禮器列象犧太常讀祝版自天親制辭望瘞神歆歆

皇帝受蕃釐【二章】

典祀已告備還

幸詩禮堂欲觀聖人後論說宜精詳魯儒悚

天威鵠立黃案傍虎賁盡聽講階序翼冠裳展書命敷陳

聖聰達洋洋三綱具八目十翼披首章體用惟一原內聖而外王典學亶緝熙虛受來賡颺

天語如春溫嘉奬教澤長

申命諸子弟守先防不臧【三章】

禮成誠己格

聖心重低徊八音聞魯壁六籍出秦灰二千有餘年泉冽井幕開奇表四十九肖者其誰哉古檜發故根旋紐如手裁摩挲垂

睿想作賦耀昭回祥符諸贊在屹石立崔巍漢魏及隋唐碑刻數枚枚惟

聖事師古

垂問及尊罍從玆一顧恩舊物拂塵埃【四章】

天仗出北門云旂映洙水直視若斧封列栢二三里榛蕪本自除輦路平如砥

至尊拜稽首酹酒爵再洗文鳥雝喈鳴奇木縱橫理生蓍自幽贊植楷從弟子山祗欣望

幸燦然呈眾美瞻言駐蹕亭苔蘚上階戺自從祥符來寂寥向千祀

皇徳幹比崇髙標越前軌【五章】

大典登矞皇

湛恩施汪濊先後其揆一喜起際交泰時邁臨魯邦鸞聲載噦噦道古嫓軒羲萬年頌嘉防琳瑯

天葩芬葳蕤曲柄蓋篇章昔曾有孰似

聖謨大麾仗昔曾畱孰似

今皇賚丹書炳常新函覆極無外榮光燭蓬蓬白雲紛靄靄還令望气者瞻仰莫能繪【六章】

上天降丰澤人待於下流

賜書出中祕

寶翰煥層樓九章

錫上公蒙茸貂鼠裘四姓與執膰金綺沾渥優申以好爵縻組綬若若裒爰進諸父老嘉乃服先疇無出今年租負載休車牛自今勸力穡謹節供防羞阡陌齊歡呼常願奉

宸遊與天並巍巍雨施徧遐陬【七章】

天子有後命

寵光比進律灑掃給百戶卒史實統率自從建寧來舉廢待今日禮樂與兵農一命咸朝秩兔溝虛幽宮馬鬛安且吉繁衍袝域兆累累華表密至仁及骼胔顧此宸卹

制曰增式廓先聖所貽翼傳之億萬載特書史臣筆帝紀二十三孔世六十七【八章】

承祀間平賢繼絕大號渙姬爻系幹惕

聖功勤宵旰太極置

禦座西銘表

宸翰契合今古同殊數自

聖斷元公啟魯宇末冑負薪嘆二儒修烝嘗靑衿奉薦盥

皇情爲軫惻次第

天書爛新廟載奕奕

睿藻垂琰琬世官奉俎豆胥樂式燕衎連及濓與闗頌聲溢璧泮【九章】

惟

聖始知聖諡號無庸加開元及祥符制詞罄褒嘉天言發要奧

綸綍同宣麻

奎章效懸象龍虎勢攫拏拜手揚

天休琢玊籠絳紗恭請

詔天下不敢私一家

帝乃可其奏置郵環海涯殿版燦金薤重檐標丹霞師儒得縱觀軒車塞闉闍中郎太學碑瑣細不足誇【十章】粵自唐武徳篆刻傳贔屭迄乎明三宗制辭屬睿思繕寫付中書曾未親書字

皇帝崇聖師齋沐撰碑記神腕運八法遊藝兼龍穗采山斵貞瑉方舟隨水致陸載還兼兩使華實董治雕鐫出供奉摩畫稱

天意

禦亭聳霄漢碧瓦

上方賜穹嶐暎紫薇鎭魯俾昌熾【十一章】

千齡表

聖瑞九域頌

皇猷重道紆

帝車

紫宸臨奎婁中和建有極備至靡前儔艸茅充載筆鑽仰喟末由邃古紀典謨執簡非常流下逮元和中韓栁揚歌謳兩儀施莫謝二曜譽難侔含毫幾欲腐掩卷徧諮諏揄揚萬分一昭揭垂鴻休顧慚多掛漏撫已心怮怮【十二章】

大駕親平沙漠還京凱歌七篇【有序】

姜宸英臣聞王者之師有徵無戰其不得已而用兵非爲生民除患害爲萬世詒治安則弗舉也我

皇上文武聖神之徳度越前古自禦歷以來削平三孽內消藩鎭尾大之患開郡海疆外控浮航萬里之國

神樞闔辟出天潛地

廟算所指雷動飈馳固已遐至邇安中外禔福遺萬世

無疆之祉矣厄魯特噶爾丹者向防

國家覆庇厚恩不知感戴反肆其爪距屢懲不悛罪大

釁極自取滅亡

皇上惻然思爲民除之以爲不一勞則不永逸於是上

稽於天內斷於心遂下

親徵之詔命所司儲峙旣周分師三路

帝車中運禡牙之日祥風來應軍行出境屬國羣瞻自

初發迄於廽

鑾首尾才八十日已絕大漠渡克勒河朔徧躪賊境至於拖諾山逼巴顏烏喇賊方驚我師從天而降喙奔不暇而

皇上所遣兩路大兵已分師逆擊大破賊於昭木多之

地矣夫

親屈萬乘之尊逺臨絕轡之野勞身損膳以爲民擾患至仁也軍興之際不撓眾說不避險艱平行大漠若從枕席上過師

黃鉞一麾所向披靡三月之間頓成掃蕩至勇也至於選將授律決勝帷幄因機制變鬼神莫知此非天下之至明至聖不足以與於此臣謹按周禮大司馬王師有功以愷樂獻於社大司樂王師大獻則奏愷樂愷樂者卽後世鐃歌皷吹之所夲也漢世謂之愷歌臣愚不敢妄擬前人唐雅之作輙制成愷歌𨿽辭義淺陋懼不足以發皇

聖功萬一特其區區歡愛之誠懷不能已或亦使天下

之仰慕景爍者謂臣身依

輦轂耳目所親聞見以視他日金石之奏史冊之傳亦有足考信將來者也謹稽首頓首撰列如左皇矣頌

宸斷也師出之際羣臣懇畱不允

鑾輿一駕逐以成功

皇矣受命防不臣僕孰爲狙獷擾我邊域爰整我旅爰飭我車赫赫

皇猶與天同符經緯密勿筮葉謨羣臣合辭以遣將請

皇帝曰吁朕志先定旣類旣軷六師爰發汔鋤元凶維天子功

右皇矣十八句

有山崔巍述貞符也明成祖永樂八年北徵樹碑塞外山頂云四月十六日壬子大討過此

上亦以是月二十七日壬子

駐蹕此山

有山兮崔巍緬防圖兮此裵徊翰海鐔兮天山鍔告我防先兮誰所作四月壬子

皇亦臨止匪神曷徴惟徳是俟莫莫廣野疇牧其馬於萬永淸玆山之下

右有山崔巍十二句

從軍樂卹將士也

上軍行每至險道加意拊循與士卒同甘苦

禦膳日止一進時徹膳令將士防食以是士益感奮從軍樂莫問寒與饑上下山阪側臨洄溪十步九詰曲雨雪沾人衣伐薪不得然何用斧冰持作糜忽聞天語降拊循多苦辭

尙食一禦當食思徹我盤中餐與爾共哺之三軍同挾纊頓令萬竈生炎輝拔劍猛气縱橫馳身不盡敵今何爲

右從軍樂十七句

絕大漠頌神武也

上以五月初九日

親臨大漠十二日追賊拖諾山知已先遁時

車駕親追己五日矣乃畱平北將軍馬思哈率兵窮勦躬帥大軍迎糧而還

絕大漠鏖窴顏昔聞衛與霍豈如

六龍駕來九天飛防作禦列缺鞭五日蹴倒祁連山流鋋防飛刃倐爍禽驚獸喘魂悸魄落晨皷中嚴傳號令我師西來寇方病矯矯平北於汝命俘厥巨魁視軍正

皇曰旋歸萬邦慶

右絕大漠十五句

二儀樂好生也

上以抗命者惟噶爾丹一人其餘脇從皆吾赤子開示

誠信諭其歸降

二儀剖判爰初生民混然一气孰遐匪親爾防爾螫爾長爾磧驅之鋒鏑令我心惻順來勿遲衣之食之觀望回惑後罹其災厥類惟夥傳語福禍曰惟

天子活我無不覆兮天之大茫哉幽谷

鴻恩沛

右二儀十七句

雄狐美諸將能稟

神算成大功也初

上遣費揚古等從西路逼賊至是噶爾丹計窮西走大軍扼之於昭木多合戰大破之斬戮俘馘無算

雄狐掉九首自矜窟穴多途窮廹奔竄觸處遭网羅將軍振天聲舉手阹江河當其跳踉時懸命在斧戈熊羆從西來鼠突從東過相逄叱吒間積屍髙嵯峩四野樹降旌逃命惟六驘遊魂豈終朝狂孽貽天訶弓盧爲我池狼居爲我阿明明

廟堂算螳臂其柰何

右雄狐二十句

歌愷旋樂寇平

大駕早還也是月九日積雨新霽

駕由得勝門入臣僚士庶拜覲

天顏讙呼塞道

歌愷旋樂成功我出我師攝提指東我師聿歸鶉火正中致天之伐於彼有罪

皇弗寧居敢告勞勩日下棽麗鳳蓋翔弓矢載櫜三辰光塡城懽舞迎道傍短簫橫吹笛淸商鐃歌奏溢萬方溢萬方

祖考格第有功章有徳用虎臣於外封豕行自殪九譯來同羣生咸遂於胥樂兮自今嵗

右歌愷還二十五句

聖武遠揚靑海平定鐃歌三章【有序】

錢陳羣皇帝禦極以來文徳誕敷武功赫濯凡有血气之倫莫不向化恐後乃羅卜藏丹津者梟獍之性飽則辜恩虺蠆之心生而肆毒神人共憤九伐宜申

命將督師討之甫旬日而膚功克奏蓋由

皇上運獨斷之明炳先防之哲收聚米之形於掌上定破竹之勢於禁中不頓一兵已俘小蠢語云仁者無敵亶其然乎捷聞之日布喜天下【臣陳羣】恭效唐時鐃歌體敬賦三章以紀功徳庶防歌詠升平志萬方同慶雲爾

我師深入直搗賊巢羅卜藏丹津窘廹逃竄爲麋之窮第一

麋之窮竄荒谷一步一跌離爾族棄爾羃防服婦服皇威震賊勢蹙長繩萬丈行就防自罹咎匪予戮上天豈爾遺覆育飲我馬整我師釜中魚徒爾爲土茫茫欲援誰奪魄者凖噶兒

右麋之窮十八句

賊黨渠魁旣被擒又獲賊母阿爾泰喀吞爲賊母俘第二

首飛蓬面凍黎賊母俘靑海西防鎗誓風淒淒今被獲冰未澌將軍寶刀膏鸊鵜不數漢家金日防子奔竄母含淒未孥戮待金雞

聖武耀封鯨鯢

右賊母俘十六句

捷音奏聞適

皇上詣學大禮慶成臣讀魯頌泮水之三章云順彼長

道屈此羣醜魯侯服也何足以嫓美

至徳而國與天下義有同焉爲屈羣醜第三

維剪與鏄刈稂莠兮維鈇與鉞屈羣醜兮

帝臨辟雍薦嘉卣兮翩翩飛鴞集我林藪兮來獻其驄亦恐後兮百辟卿士拜稽首兮桓桓虎臣萬里是守天子之徳逹於九有

右屈羣醜十六句

皇淸文頴卷五十五

欽定四庫全書

皇淸文頴卷五十六

詩

樂府

聖駕恭謁

祖陵大禮慶成敬賦樂府十章【有序】

沈徳潛

我

皇上臨禦之八年懋建

皇極天人協應萬物由庚禮樂明備

念國家創業開基起於遼陽

祖宗功徳艱難積累報本追遠敢忘昭事

園陵在盛京者禮應展謁爰召宗伯諏吉日奉

皇太后於孟秋初旬乃發

乘輿百靈呵防羣工景從道途所經萬方縱觀千里如

堵城邑連歡川嶽生色旣至

盛京祗祓齋宮潔淸壇壝時維質明肅將祀事豆籩鼎鼐牲牢壺濯莫不陳列五等六服羌戎蠻貊咸來助祭

皇上愉愉勿勿洞洞屬屬俯興稽拜穆乎有容祝以孝

告嘏以慈告

列聖在天之神來饗禋祀儼若相接水源木本一气感

通由

曽孫仁孝之心著存於秉圭執鬯間也

三陵旣周燕喜受祉諸蕃來朝共球並集海隅日出頫

首享王旣已文治溥浹矣

皇上復振作武功宣威中外進退憑旂鼓變化備陣法同岐陽之大搜寓於敖之講武而又推仁錫類覃被遠邇大禮告成

六飛乃回以逹孝曁天下以惠澤利萬人

祖考寵綏

天地明察祭則受福永膺純嘏聖人所謂通於神明光於四海者乃於今日遇之也【小臣】備員史職弗獲扈從

乘輿敬擬樂府十章以備瞽蒙歌誦辭曰

聖人大孝繼繩

世徳世徳伊何發祥長白

天造鴻業乃眷與宅

列聖在天

園寢孔安橋山汾陰守以祠官地維鞏厚

王气郁盤報本崇先溯源自古幽明可通孝思爲主遙遙沈遼言

巡東土志繼乎

世宗事述乎

聖祖

右

聖大孝一章二十句

練時日吉且良奉

慈仁啟

天閶發

鑾輅隨龍驤

帝問省侍

鳯輦心齋栗容愉婉馳蒼虯揚云防大丙衛勾陳肅嶽引旌川隨轂過都邑省風俗垂白老擕兒女歡雷動民歌舞手加額親

堯禹

天顏喜

慈語溫出關隘回陽春望

園陵蒸祥雲

右發

鑾輅一章三十句

盛京樂民風厚畝盈黍稌窌積紅朽四民鱗集旣蕃旣阜

盛京樂慣田獵從狼發豵弓彎馬捷割鮮烹肥家餽戶饁

盛京樂樂雍熙衢尊春臺登之酌之昔聞

聖祖之報本今覲

聖孫之受釐吾民何幸得生

聖人之時

盛京樂樂不可支

右

盛京樂一章二十二句

朝鮮挾

陵之左山海控

陵之右龍鳯拱而盤翼精靈朝而趨走

孝孫秉禮告防陳設豆登尊卣焚蕭膋兮升香薦嘉徳兮珪璋

三後饗兮明堂垂邃延兮衮裳

神欣欣兮樂康僾然愾然聞見儼恪不遺余奠報曽孫以百福昭式禮於孔熯監孝思之烝烝卜昊天之眷眷

右謁

三陵一章一十七句

敬瞻

永陵

始祖所式憑姜嫄履武后稷廼篤生

敬瞻

福陵

太祖此永寜太王居岐肇基廼勃興

敬瞻

昭陵

太宗之佳塋文王勤止養晦逾光明我

皇昭報對越以精誠躬膺圖籙翼翼而兢兢締造艱難繼序在守成勤卹匪解

天命以永凝

右懷

祖烈一章二十句

鬷假通

神明禮成萬舞備頒胙徧寵錫肆筵設髙防

天廚稠疊出大官牲牢旣饗紛炰膾飽徳醉酒聨華戎六合一家無內外

皇澤浹羣臣拜盈廷歡娛萬方寜泰髙臺置酒歌大風漢髙區區樂丰沛

右禮成宴一章一十四句

建中朝堂我

皇當陽撫臨下方樂浪東陬椎髻氊裘咸和咸柔云合龍趨水航陸駈競來

陪都貢賮獻琛兜離佅任鴟鴞好音追隨鵷鸞拜舞稱藩同漢呼韓助祭辟公來朝輸忠肅肅匑匑詟義服神蹈徳詠仁萬年

主臣

右羣蕃朝一章二十一句

文徳貴綏懷武備戒休燕

一人韎韐作六師狝狩合圍還教戰鳥蛇翔赴箕翼舒張霧連雲散陣分圓方止齊兮堵墻跳蕩兮飛揚弓滿月兮戈雪霜剽禽狡獸難遁藏荼火日月威疆場下大綏收壁壘四校呼七萃喜悉率左右燕

天子海隅淸晏纘武功

祖宗王業由此起

右大狩閱一章一十九句

錫類者必廣乎仁孝推恩者不遺乎民人頒賚賞而沛乎徳惠速置郵而布乎

絲綸滋液滲灑潤物者雨漸摩噢咻育物者

君居

聖人之大寶曰位普天心之愛物曰仁觀百族之沐膏浴澤由

天子之尊

祖敬

親

右永錫類一章一十二句

六龍發兮涼露金風之蕭爽

六龍廻兮淸霜玉雪之飄零歷唐山過灤河抵神京臣民頫首顒顒拜迎乃奉

聖母歸

慈寜

禦太和殿千官朝賀

彤廷謂

聖皇孝治天下凡有血气修孝徳於環瀛東鶼西鰈不足貴紫芝銀甕何足稱雨暘時若家給人足奏上治於隆平

右

六龍廻一章二十一句

聖駕東巡

盛京恭謁

祖陵大禮慶成詩【有序】

萬承蒼

臣聞聖人之徳無以加於孝宗廟之禮所以祀其先夫孝置之而塞乎天地溥之而橫乎四海惟聖人而在天子之位者气盛而化神情深而文明爲能極其量焉因心致愛由近逹遠中庸不曰祀其祖而曰祀其先明不可以世數限也漢儒議祀禮者皆謂藏魄於墓迎精於廟故宗祧之制特詳而陵寢之儀不著臣竊疑之夫聖王之於其先也無所不用其敬𨿽一裳衣一器皿猶必世世奉之況形體之所在乎史記稱武王九年上祭於畢斯卽謁陵之明證楚茨諸詩言成王之能奉祭也有曰絜爾牛羊以往烝嘗古者廟在王宮之左不當言往意卽祀文武於杜中而經傳未明言之耳漢髙帝有天下於先世所居之國若秦晉梁荊皆設祠祀官長陵特建原廟至明帝永平二年幸長安祠髙廟遂有事於十一陵三年奉光烈太后祠章陵自時厥後玆禮遂顯蔡邕以爲天子事亡如存用心周密其禮𨿽煩而不可省者是也我

朝肇基東極奄有萬邦

聖徳神功彪炳宇宙邠岐之境

三陵在焉

世祖章皇帝定鼎燕都

駕發盛京恭申祭告

聖祖仁皇帝在位六十餘年三謁

祖陵禮儀大備

親制碑頌光勒貞瑉

世宗憲皇帝昔在藩邸奉

命代祀

列祖來假報本追遠奕世孔防我

皇上纘承洪緒祗肅明禋禮樂蔚興治化翔洽緬思先烈夙夜無忘爰以八年之秋戒百官具

鸞輅恭奉

皇太后而往謁焉於時兆庻懽騰神靈悅豫微云斂翳

天髙日晶從者溢塗瞻者夾路以

興京開運山直

盛京東北水源木本先後有倫廼由熱河取道邊塞覽其風土耀我聲靈防古諸藩趨迎列侍昔也用武之地今則豫遊之郊所過山川如在戶牖九月乙未至於

永陵升自東階九三奠王公陪位百爾駿奔翼日丙

申大祀志潔儀丰苾苾芬芬

神保是格工祝致告福祿來崇壬寅恭祀

福陵癸卯恭祀

昭陵行禮如初致慤彌著僾乎愾然若有見聞廼盛京啟

淸寜之宮陞

崇政之殿防王大臣及諸藩君長延問宗室耆舊慶賜遂行湛恩汪濊黃髮之叟白屋之甿莫不欣喜相

謂我儕生長畱都幸得見

太平天子不圖禮文之盛徳意之周至於如此也皇上思開創之艱難樂民物之殷阜歡畱信宿賦詠盈

編

睠念萬防星言回

蹕於是祗告

列祖循山海關經永平以至

京師謁

太廟而告成事焉是行也往返四千餘里

皇上誠敬積中忘其勞勩侍奉

聖母起居以時每日

禦行幄聽政如常

車駕所經省方觀民勸農講武有司無供億之煩而民

胥受澤蓋

聖天子一舉事而萬善咸備焉猗歟盛哉【臣】偹員史館

侍直

講幃恭遇

盛典焜煌宜有紀述伏讀元鳥長髮皇矣生民諸詩皆因所祭而歌其先祖勲徳其他篇於湯孫之將孝孫有慶尢三致意焉臣竊取斯義撰古詩十章恭呈

睿覽蠡測管窺未罄萬一不敢自擬於頌第欲敷陳其

事云爾詩曰

上帝鑑觀四方孰徳發揚積厚流長將全畀所覆俾億萬世有常我

肇祖克當之

興祖荒之

景祖康之至於

顯祖彌熾而昌則鐘其祥則衍其慶佑啟無疆【一章】天眷佑我

淸

太祖蹶厥生仁武且明恢拓八紘躪鵝渾城鏖九國之兵明將來犯眾四十七萬一鼓殱之四路煙散遂都盛京

皇猷炳煥建官定制萬世爲憲【二章】

於赫

太宗至誠至仁敷教以文任官惟賢西柔防古東奠朝鮮明政不綱興師於燕燕城垂克

帝命勿棘並冀兗靑所向無敵神武不殺於戲

帝徳【三章】

順治初載盜入明籞

帝命師旅救民水火誅其盜首明之遺老率彼士女前歌後舞迎我

世祖作神人主億萬斯年六合同宇

二祖績用有成

上帝則寜【四章】

維

淸受

命世有

聖人

皇帝仁孝

聖祖之孫

聖祖之孫

世宗之子奉時辰牡明粢淸醴至於東海以享以祀列聖在天實歆且喜【五章】

誕我祀孔誠有碩其牲或剝或亨黍稷斯馨匪黍稷之馨維

徳克明

穆穆在上濟濟在下精意周普假於

列祖報以純嘏萬年受祜【六章】

帝出乎震受

天景命

聖祖制頌斯言攸定三才奠位

聖以繼

聖我

皇承序乾道中正維

二祖之徳綿於無極維

二祖之功昭於無窮【七章】

巍巍

盛京昔

二祖攸宅

宮殿覺覺城墉嶽嶽百禮旣洽於防於樂鐘鼓爰作獻酬交錯維此臣工威儀有恪維彼兆人胥受

渥澤【八章】

帝顧陪都民風淳朴地大物丰亦孔之樂

郊祀屆期駕言還歸小大稽首載瞻載依

帝謂汝民守髙曾之遺庻績咸熙

翠華數來【九章】

大禮旣成告於

太廟肅奉明禋維

皇祖是效廼

禦正殿

徳音播告錫類施仁視民興孝四海懽欣羣工舞蹈於萬斯年典章焜燿【十章】

右

帝鑑十章一章十三句三章章十四句六章章十二句

皇淸文頴卷五十六

欽定四庫全書

皇淸文頴卷五十七

詩

四言古詩

賜遊湯泉應

制【有序】

徐元文山阜旣結爰有神泉陽气攸鐘是成溫穀類能消屙滌煩澄懷澡徳蓋寒燠之所以交宣二儀之所以妙物也遵化州西北四十里有山曰福泉溫泉出焉按水經注漁陽郡北有溫泉卽其地也林巒茂挺洞壑廻環雄扼關城密防

陵寢榮光於以繚屬王气由之結蟠地脈惇龎川原秀潤是以白雲上合丹砂下閟融爲炎液流爲暄瀾比龍池之迅騰譬神鼎之長沸

太皇太后翟輅式臨

睿情加泰

皇上欽承

慈指啟宇庀工去雕甍綺疏之壯麗追堯階舜牖之淳朴因仍舊址攸躋攸寜惟二十年春二月以

皇后山陵大禮臣等扈從至馬蘭峪

皇上始至防謁

孝陵望松路以遙酸對幽巖而隕涕具臣陪列淒愴不

勝方待事石門遂閱旬日三月己未

命大學士臣明珠

召臣霨等二十有二人

賜遊玆泉並宣

諭所以修繕之意濯淸潄芳逍遙永晝味同甘醴色若玻瓈周以貞瑉承以蓮蕋涵碧虛而方折吸溟渤之飛流靈液徐淸曲澑旁駛玉龍驤首吐納分滙神臯勝地斯云至矣夫甘泉賦於永始曲水序於元嘉以及華淸豫逰九成避暑類皆登陟之勝視聽之娛尙思揚厲篇章褒成休美況我

皇上展孺慕於

陵園奉色養於

睂壽而事不煩民動無侈費詎非邁軼往古式訓將來者乎臣竊不揆弇鄙謹賦詩十二章章八句其音節未諧乎六義於以美盛徳之形容或庻幾於萬一云爾

皇淸受命覃制萬方威傾月窟徳浸扶桑紫蒙入貢窮發來王際天罄地歸我昄章

龍門蘭峪是稱左輔昔惟邊陲今也庭戶

陵宮言言考卜其所比洛瀍邙方雍霸杜

我

皇純孝通明洞幽展謁

園寢神愴涕流仰瞻弓劍祗奉松楸靡髙不卽靡深不求

嵸巃崇山逶迆濬谷環廻岡原如拱如伏碧樹芊眠彤雲陸縟毖彼溫泉實湧巗麓

靈砂內沸陰火潛然蒸爲暖液奮迅盤旋輪衝轂轉雪瑩珠圓色澄空碧气馥蘭荃

陰陽陶甄剛柔摩蕩幽贊神功疇能測量湯谷溫源暄波灼浪曩聞其名玆燭厥狀

祥以類感符以兆形地不愛寶神泉效靈蠲屙保性駐老扶齡瓊膏甘露孰與比馨

翠華來巡爰滌爰盥浴徳澡躬踟躕永玩

王母介福褘衣有煥思挹靈漿上綿

慈算

乃濬洪源淸池泱泱乃甃文石防溫納涼引之不竭沃之彌盈千春永禦壽愷樂康

自昔湯泉恆聞臨幸水殿岐陽煙宮驪嶺浴日騰波蒸云結影雅詠余鏗奎章垂炳

景從千官星馳六飛何如我

皇致孝

宮闈雕欄繡柱璧砌瑤墀何如我

皇崇儉立規

惟孝格天惟儉作則小臣來觀式誦嘉徳神運無方聖功不息迓祉凝休於萬斯億

聖徳神功詩【有序】

汪霦皇帝旣躬率禁旅再犂北庭大敗厄魯特之眾於拖諾

山

天威所臨電擊風掃遺孽逋亡假息窮壤復念除惡務盡不大創則不永寜於是具糗糧簡卒伍開道置頓百務具飭需春乃發歲二月北巡

駐蹕狼居胥山臨邊授律諸將帥稟受進止蓋至是六龍凡三駕矣噶爾丹潰北之餘鳥獝獸駴其脇從諸部相繼乞降勢窮技盡計無復之子旣就俘身亦隨斃自玆窮海以西大漠以北荒遠不經職方未載之地永無有私立名號以外於聲教者而數十年之逋寇以平五月振旅還

京師自王公以迨士庻匍匐歡迎於道者交臂接踵不

可以數計

皇帝乃饗

廟飲至與民休息遐邇禔福神人以和太平之業靡有紀極猗與盛哉臣竊窺前史自古帝王戡定僭亂著有武功往往載在簡冊然或詢老成之謀或假武臣之力非必獨決成謨躬歷險遠卽有功烈皆淺薄不足道猶且鋪張揚厲侈爲僅事獨厄魯特之役羣臣狃於故常咸以爲窮荒小醜不足勞

萬乘發言盈廷如出一口

皇帝睿慮先覺果斷不疑必欲

親蒞行陣一舉而廓淸之洎乎聲罪伐謀摧堅搗虛制勝機宜如燭之照如數之計合節應期不爽銖寸謀定於數年以前功成於萬里之外然後知

大聖人之所作爲謀臣宿將有不能窺測其萬一者且大功克集不以永淸耆定鳴一時之盛而勵精求治彌懷永圖辭鴻號而不居歸成功於

眷命惟奬亷懲貪右文重道務使四海之廣千萬年之久咸沐浴於詩書仁義之域隆矣至矣功徳之盛自循蜚疏仡以還所未嘗有也臣生際昌期覩赫赫之偉烈遭逄之幸千載一時而自被知遇以來得簪筆懷鉛厠侍從之列及充乏成均又以經籍教導爲職雍容揄揚記載休美以傳示萬世者史臣之責也其敢以不文黙而自己敬譔

聖徳神功詩一篇凡千有二十四字極知詞義蕪陋不

足塵

睿覽亦庻以盡文章報國之分云爾其詩曰

皇帝受命統一區宇惟位乘幹惟日當午聲教曁訖悉臣悉主大徳函覆溫肅順序跂行喙息物各得所孰於其間狡逞角距是惟北荒有蒙者瞽徳威明明闇曶無睹介恃險遠豕突蟻聚創衂餘孽未伏質斧

帝車三驅盡犂其部二庭遂空屬國安堵搜株剔根俯若拾取不有頑梗曷彰

神武繄噶爾丹實惟凶防隨牧轉徙旃裘湩乳舊通職貢十百其旅假竊寵靈雄長磧鹵貪若饕餮暴若防貐磨牙噴毒擇肉而咀弱爲彊食積骸成莽肆力並兼城以千數爰震其鄰及我藩輔面來奔告敗惻楚桓桓天朝萬物父母一夫不獲曷慰冒怙乃頒

詔防開示心膂來享來庭一視公溥爾無憤盈縮甲則可彼昏卒狂阻兵樂禍

帝用赫然震電馮怒詢謀於廷積習是狃咸請擇帥往任勦撫

帝曰咈哉予其致果諏日親徵

郊祀用牡是造是宜是類是禡遣告河嶽百靈效助六飛晨動匉訇天鼓龍旗鳥章日月其羽獸盾犀札珠弓玉弣期門佽飛導騎駊騀元戎啟行張翼二拒中權自將決勝樽俎白旄在右黃鉞在左列缺奔驅屏翳環扈丰艸爭茁靈泉乍吐師行洸洸冞入其阻止如山嶽動如風雨或顚其巢或燔其貯或殱其酋或殪其侶或扼其角或折其股有觸必摧有衝莫禦遂蹴祈連回望杓斗瀚海蕭條天幕四野諜來告言賊竄近藪

天兵躡之眙束手

廟算先覺寇必西走設覆犄角潛扼隘口猝遇我軍魄禠膽墮式遏歸奔如獵狐防馘彼閼氏餘眾系虜遺畜盈川棄甲成阜渠魁僅免假息穴土

帝曰還師六月䢐暑予其少息休此士伍滅迹掃影以俟後舉朔塞風髙順時冬狩大閱車徒益峙糧糗秣馬厲兵置頓建堡誓告師期堅冰迨剖韎韐躬親屢習勞苦遂出雲中遂逾寕夏雪塞飛狐風寒石虎谷暗沙鳴懸車束馬

帝實先之曰予率汝鑿空開道遮險伏弩駐狼居胥屯營嶪峩天羅四周逃死無處維彼逆子旣系以組旣檻以車俘致

闕下維彼脇從棄逆來附丁壯面防婦稚背負賊失其黨若蛩離駏若蛙在井若魚在釡天絕其命身首潰腐蕩滌氛祲鞏固牧圉六師凱旋永紓北顧上自王公下迨黎庻夾道而跪迎

帝鹵簿踴躍歡喜式歌且舞飲至告成典禮鴻鉅蕩蕩巍巍功無與耦崇上

尊號屢表勿許中外喁喁延頸以佇

皇帝至聖紹堯纘禹覆燾無私羣生和煦興亷任能惠及鰥寡天錫

皇帝誕受純嘏太平之符登陟三五

皇帝至神亶聰作

後邃慮前知神識內守大化疾馳覃被九有天錫皇帝百福單厚民物恬愉並躋仁壽

皇帝允文萬象在宥天章粲然星雲融冶登山勒銘鑱削礧砢功成作歌以南以雅天錫

皇帝於樂燕胥丹鳯赤鱗起應搏拊

皇帝允武太阿手拄剪除三孽截彼海浦奄有漠北八荒庭戶鞭笞萬里無敢齟齬天錫

皇帝候尉齊軌越裳獻雉肅愼貢楛

帝徳之廣覆載普

帝徳之運升恆永久福謙報祉神所相予師克屢丰庻徴時敍登封云亭考古垂矩明堂辟雍文徳藻黼臣率國子舊職訓詁洋洋

廟謨具在冊府

帝載恆赫臣辭爝火紀績歌功震耀萬古

平蜀詩十三章【有序】

朱彜尊【臣】伏見

皇上卽阼以來仁風溥洽凡在海外重譯來格邇者巴蜀負固蕞爾叛寇神人交憤六師所向何堅不摧我

皇上先之以徳化未卽咸劉乃凶渠旣殞餘孽罔悛天威赫怒爰

命虎臣分軍而前冞入其阻日未浹旬保寜成都千里

底定正月丁巳捷書上

聞誕集文武臣工宣於

闕下僉曰蜀寇之不靖於今六稔

皇上休養民力湛靜不絿

金鏡在握朗照萬里之遠山川險易了若掌中

廟算恢宏指授方略以師則武以時則利以將相則和

調用能不日成功

聖武布昭遠邁隆古臣以布衣被防

恩澤拔置史館粵稽曩昔劉辟旣擒韓愈進元和聖徳詩明之平蜀劉基亦作頌以獻臣𨿽防滯躬逄盛際於以頌揚丕烈其何敢後乃拜手稽首而獻詩曰

皇帝聖哲靡遠弗瞻南諧北爕西被東漸蠢爾不庭憑阻滇黔爰踞巴蜀以逞戈銛

皇帝曰咨元戎是勅欲宣武功誕敷文徳冦眾來挑我堅壘壁匪久其師卹民之力

民力旣卹士气孔揚我車我牛我倉我箱芻茭菽粟在巘在岡萬夫豫附萬馬騰驤

魁渠肆殄梟謀日沮

帝曰可哉命整云旅分鑣以馳揚旌負羽或搤其吭或擊其膂

赫赫奮威師度七盤旣下葭萌入閬中關桓桓勇略鳥道鉤援綿井旣收遂復錦官

如彼東瀛用注螢爝如彼衝風用捲秋籜昩雉斯經窮獸乃縛徹其幟竿淸我堠柝

蜀之黃髮植杖以遨蜀之黃口連臂而謠壺則有漿簞則有醪或徯於野或迓於郊

廼疆廼理榿林棘路爾宅爾田輕爾徭賦巴貢其牋賨輸其布棧谷梯山千里褰溯

捷書遠奏逹於

宸聰午門斯啟宣示羣工小大稽首蹈舞攸同庭燎晰晰光如日中

我出我師正月初吉至於益部曽不旬日矯矯虎臣殆罕其匹

帝心是嘉首用遷秩

人亦有言師克在和惟此成功

廟算實多貳者勿族降者勿苛

皇仁之溥四海是吪

井絡旣平坤垠式奠防詔牂牁載歸赤縣

皇帝神武俾修組練亦有昆池於焉習戰

聖有恆訓儆戒無虞凡百有位職思其居勿謂外寜官守或渝【小臣】作詩以贊訏謨

皇淸文頴卷五十七

欽定四庫全書

皇淸文頴卷五十八

詩

四言古詩

神功聖徳詩

髙士奇皇帝聖徳與天爲一日照月臨稟朔奉職博恩普施斂福建極魁柄獨握宏綱自挈風流令行心搏志戢有奬者順有誅者逆昔奮大討鋤剪三蘗以次銷鑠如湯沃雪海島逋寇波濤濶絕戈舡濯徵版宇式辟四方敉寧徳敎洋溢馳義沙外震威漠北罔不欽承孰敢僣越附塞欵闗範我防尺曰惟

皇仁是生是植乃玆蠢頑荒獷弗率性資豺狼情狀鬼蜮咆勃气勢負恃膂力雄長外區並吞諸國與彼同壤咸被侵軼駕言尋讐用恣饕餮鉤爪鋸牙擇肉而食鹿斯之奔無地伏匿扶服來歸仰我存卹我

皇如天矜此饑踣煦之陽春俾遂生息凶渠叫呶假釁開隙怒其臂螳以犯天殛翾飛近邊窺伺疆索命帥爰逐將殄而逸我

皇曰咨是當撲滅匪彎天弧妖星誰射大興六軍自將擊賊丙歲之春卜日諏吉禡牙誓師有防秉鉞虎賁期門禁衞積卒石鎧金甲雕戈畵防二矛重弓龍盾鶴膝寶劍長鎩犀剸蛟截千乘萬騎焜燿赫奕朱旗鳥章彗云拂霓月驥天駟玉瓖珠勒逸熊飛鳬趫迅滅沒星陳天行輿輦雜防兪騎先路王良執策爰陟邊庭聿渡沙磧壁壘精嚴亭障修飭魚麗鸛鵝張箕舒翼陳圖兵機皇猷允塞風雲龍虎變化出入兵揚九霄迥瞰巢窟蚩蚩醜徒虺蟠蟻結忽臨天兵落膽奪魄相攜竄奔欲避鋒鏑我

皇曰嘻汝竄奚適旣張之羅復掩之畢果逄右拒奮勇電擊大呼以鏖防堅破敵冰刃俱絳鐵衣盡赤棄骸谷量獲械山積妻孥戮俘厥魁幸脫築封長鯨京觀嵽嵲王師聿班候屆炎熱我

皇曰嘻滅寇可尅惡木遺根有肄必茁鋤深剔幽務絕株橜於玆歲冬

法駕再出巡邊渉河朔方駐蹕灼獸之窮計慮惶惑乞援他邦覬助單孑廼

命諸將分兵控搤凡要害區戈鋋林立鞮譯所通萬里傳檄汝皆我臣毋右嚚慝聞風仰流畢會赤帟請效職貢乘黃玆白嗟汝賊黨脇從伊慼譬如昆虫仰望膏澤淪棄荒昧不見白日曷不我歸恩豈汝惜

詔書煌煌沁腑浹骨羣相歡告有感以泣扶老提幼叩轅匍匐我

皇曰咨玆可軫惻

賜之食飲授以祿秩熙陽太和徳漬幽蟄欵附累累鶚音並革賊勢離散尙逞剛愎遷延不降罪大心鼎之沸魚日就煎逼肯容遊魂寛誅漏刻復於今春三整師律楡中右轉靈武西接川原曠蕩嶺嶂崷崒大河坤隅蘭錡四列宣威定謀盡殄回遹兩甄並進霆轟飈疾自彼氐胥我爰卽古之伊州今曰哈密乳麛是經乃捕而縶獻諸天家檻致京闕巨憝震驚破卵傾穴汝子已擒誰汝親暱區落潰叛左右離逖鞠頑不振乞活無術坐膺斧膏行就車裂徬徨窘縮惴恐股栗服毒自殺悔禍靡及部黨內附大造埏埴自西旋師早洞情實河湟上源遠泛舟楫沿波順流以示恬謐首惡果殱奠此反側中途凱歌烝庶悅懌龍荒廓淸日朗天碧成

神聖功昭文武烈斷自

宸衷匪借參決商軺不徵民賦不益師不久淹役不再籍憂勤一身自朝至夕冰霜歷踐風雨沐櫛山險水淖宵躋曉渉與眾均勞焦思倍切日親萬幾從容不廹窮幽絕遐燭以濬哲計程按期若合符節邀遮縱禽百無一失狝此封狐鞭箠絕域安民答天視古勲百八表同風六宇合轍皇哉唐哉惟天與埒飲至告

廟刻銘勒石空前軌躅爲後法式微臣扈行職司珥筆頌颺

天聲傳千萬億

聖武遠揚靑海平定詩八章【有序】

楊椿【臣】聞聖哲之君建非常之績垂光載籍者若詩皇矣敍伐密伐崇殷武常武紀荊楚徐方來享來庭之盛其事咸炳耀赫濯昭爍今古伏惟

皇帝陛下卽位以來覲光揚烈丕冒四表近又不十五日蕩平靑海用兵之神成功之速推校往昔莫可倫比誠宜播諸聲歌丕顯無前之偉業【臣】椿職司載筆竊不自揆恭撰平靑海詩八章謹拜手稽首以獻

赫赫我

皇惠玆西土

命將䢐徵桓桓其旅爰類爰造爰宜爰禡左之右之無不恭者【一章】

皇謂帥臣汝師於邊式和爾軍以撫遠人甘松髙髙洮水滔滔我撫我招我弓是櫜【二章】

彼惛不悛輕蹈我疆如豕斯突如鴟斯張勝之兩川師武之力師武之力惟

皇之徳【三章】

皇徳彰止我武孔揚靑海茫茫我

天子是疆乃震乃攝乃伐乃克我敵則劉我降伊釋【四章】其降旣多或詠或歌攜厥髫耉𦇤負娑婆煦之育之天子輯之百萬之眾一朝納之【五章】

烏蘭之西噶斯之北是巢是窟是傾是踣將士一心咸奮仡仡賊遠遁逃潛蹤域滅【六章】

皇師奏凱三月之朔自我出師月哉生魄我行未久我功聿多我功旣多

天子攸嘉【七章】

天子嘉止惟西陲有成西陲有成

皇心載寧乃爵乃賞乃播徳音薦之

郊

廟慶我太平【八章】

乾隆四年

聖駕南苑大閱恭紀【有序】

張照【臣】謹按詩三百篇采薇出車杕杜文王時詩也後遂爲周天子命帥凱旋飲至之樂章江漢常武宣王時詩也美宣王同淮夷平徐戎若夫太平無事安不忘危寓習武於田獵因以大閱甲兵於傳有春搜夏苖秋狝冬狩之文有艾艸爲防纒旃爲門戰不出頃田不出防之典此皆成康之遺規文武之方策也而文武成康時並無詩惟傳成有岐陽之搜而已至宣王時乃有車攻吉日之什豈當周盛時每歲行之故爲常事不書歟抑舊有篇什而逸之也或曰彼茁者葭壹發五豝於嗟乎騶虞是卽文王春田閱武之詩而後世遂以爲燕射樂章記曰天子以騶虞爲節是也其殆然歟我

國家

聖聖相承重熙累洽

皇帝敬

天法

祖勤政親民庻績咸熙萬方咸寧乾隆四年十一月大閱於南苑率由舊章布昭

聖武神靈歡喜耋艾歌詠夫周宣太平之業未足比成康也今日軼成康而上之奚問周宣乃車攻吉日之篇美宣王復古之績流耀古今列於學宮其在三百篇外者又有石鼓之文爲今昔詞人心艶口語嗟非後世所幾及夫

君上有盛徳大美十百周宣而臣子學不逮古不足以發揚騰踔垂示萬世與車攻吉日等詩比士大夫之恥也𨿽然老人擊壤童子歌衢寂寥短章寧得與後世詞人賦頌絜其文采而唐哉皇哉若日月之俯視眾星則系乎堯徳之大而不系乎老人童子之文辭也明矣依此以譚則𨿽以臣之不文其亦可以有述歟爰拜手稽首而獻詩曰

於鑠

皇淸萬國玉帛亙地罄天咸登袵席七徳旣宣櫜戈釁甲春風春雨大化翔洽

三後在

天若堯舜禹我

皇嗣服乃文乃武法

仁皇仁遵

憲皇憲揚

烈祖烈受

上天眷雝雝在

宮肅肅在

廟秉耒耤田橫經學校緝熙單心終始典學力是聞知忘其先覺敷政優優不剛不柔萬類咸若以育以休田疇耕耨車牛服賈士一行義工用規矩八風孔時雨暘寒燠夏葛冬裘左飦右粥惟

帝曰咨四海宴淸系於苞桑先民有經天生五材利用厚生廢一不可誰能去兵百歲不用一日莫忘嬴縮變化與神同方招搖之下天下良藥其勝以慈其生以弱利適器至用敵敎盡處女脫兔由練由訓乃詔司馬作我六師南有甫艸駕言涖之如荼如火如雷如電如箕如翼如江如漢白羽咽原霜鋒照野千旓霞翻萬馬波瀉馬止陣合斑其相紛五色陸離百花發春

帝乃大徇乃拊乃勉

聖日華耀金支宛轉嘽嘽禁旅仡仡元戎悉率左右天子是從鼓動而進鉦動而礟一綫熻赩玉女巧笑萬霆怒擊大海濤奔煙埃漲天若云非云九進九伐礟乃連環好整以暇儀靜體閒九天之上動於無眹九地之下守於無畛煙開日明鳥虎蛇龍其餘握奇偏伍彌縫設右爲牝益左爲牡九方七圓周旋無防演陳旣畢整旅舒舒若雲歸山震憺依烏

帝乃釋甲還

宮大賚投醪挾纊一時虎拜

皇帝神武在於不殺守在四夷未嘗用鉞若子歸母若肢防首若川並海若無運有我以我仁彼識彼義四海萬年異人同气旗纛旄麾干戈戚揚惟以習勞無伐可張學士【臣】照

三朝禁直載防金管詠歌

盛徳

乾隆三年

聖主躬耕耤田詩【有序】

聞棠

乾隆三年中春之吉

皇上巡行東郊率羣後躬耤千畝重民事也列辟卿士咸仰勤政務本之至意作爲詩歌吟詠徳化臣辭語淺薄不足以美盛徳之形容顧侍從之臣職以文辭自效詎敢闕如敬拜手稽首頌詩十章以附歌衢擊壤之末詩曰

皇帝在宥播物咸植如春斯融如雨斯澤歲功其初農事孔亟居髙履卑用示民則【其一】

太史順時於古有訓春陽沮洳地气含醖睠焉郊畿徳乃廣運趨民於勤風本自近【其二】

民之服疇耕鑿比比帝力不知顧我疆理春無遺勤秋有厚偫詎忘先勞羣動斯起【其三】

東方少陽星殷朱鳥祠官滌除田令潔兆飛亷屏翳夙爽淸道蕃廡庶生職是泰媼【其四】

天田一星象

帝之耤元風恢恢靈澤奕奕箕揚其精牛奮其軛惟農丈人亞若主伯【其五】

帝禦六駕賁於郊廛澹澹流水翳翳遠煙蟄戶初啟春人尙閒周覧物化穆然徳淵【其六】

春疇載融膏脈營腠三推有儀禮義耕耨庶氓終之雨決雲驟施生化工天付我

後【其七】

躬稼旣畢

帝盱曰咨九鳸農正並毋後時爾食爾力爾田爾治爾瞻南畝甘雨來思【其八】

神臯蔥曨風日多暇麥秀黍華膏露如瀉粢新醴甘以薦

廟社於屢丰年龡豳飲蠟【其九】

猗歟我

皇敬徳作所田功越周溝洫循禹沐膏詠勤聖作物覩於萬斯年承是福祜【其十】

聖駕東巡

盛京恭謁

祖陵大禮慶成詩【有序】

汪由惇

【臣】聞奉先思孝必隆報本之祀懷永圖艱必宏述祖之典是以景員松栢藻歌商楹髙山漆沮騰軌姬籙闡祚由其卜昌釐風以之歸厚於皇

聖淸俔天錫羨拓迹開統重光緝熙若水降祥之地繞樞電而湛星虹橋山閟兆之都擁熊羆而蔭云物瑤臺嵼外大國之幅皇澗瀠洄篤公劉之締構珍符欲集宇宙搆其氤氳運會將開山川郁其磅礡神臯奧區福地昌衢創古迄今靡得侔焉巍巍

天陵天設地成左遼右沈

盛京建焉九鼎旣奠是爲陪都狹沛裏而陋譙鄕掩嬀墟而轥邰室三垣晳晳天街分箕尾之躔九野芒芒地險跨幽營之阯削成長白抗終南太華之峯沆漭渾同滙溫洛榮河之气俗泰華胥風厚豳野形勝天府華實上腴赫矣壯乎斯太紫之殊庭坤靈之寶域也若其重軒雙闕之麗參塗九市之殷千廬八屯之周百防萬雉之密粲乎隱隱與

京師同制展足以奉

陵邑而固

皇基隆上都而觀萬國者乎我

皇上燕天嗣構敬日凝圖恩累愛之化成稽古憲章之烈盛協气之所翔遊淳化之所甄冶文明之所震耀聲敎之所布濩淪深格髙暢垓溯埏景鑠鴻祐殊徽茂祉穰穰簡簡磑磑卽卽百年膺慶鐘明備之期七世恢基考

祖宗之徳固已道藹配京勲炤紹庭矣猶以象耕靈隧展軨之路方遙龍鼎幽宮升香之禮未舉蒼蒼畢隴鬱鬱舂郊永言

弓劍之遺有積露霜之愴昔我

皇祖躬勤三巡有恪執事上以崇本報功答

列聖在天陟降左右之眷下以覲嶽省方知民風土俗

王業艱難之自斯乃

國家舊章

神聖遠圖不可闕也歲在昭陽月旅夷則登谷告期載

嘗佇典

皇上乃奉

皇太后發軔紫宮淸埃遼左黃麾紫蓋出霄甸而馭風

雷赤芾金貂扈煙途而序鵷鷺靜

帷宮於緑野仍勤問膳之儀肅

帳殿於黃圖尙展含飴之樂桑麻彧彧夾

輦路而鋪芬黍稷與與委珍阡而縟錦若乃取材講事順時令而耀威神舉柴收禽贊梁鄒而登俎器諒軌物之所經豈遊娯之爲壯於是風馳霧集長驅虎踞之鄕天旋雲遊直指龍飛之宅桑梓依然枌楡在望

晬容有穆孝享用蠲洞屬幽諭肅雝顯詔官職有序駿

奔秉徳黃彛玉豆告嘉栗於

靈阿金支秀華接

神斿於詄蕩蒼云布地丰融享右之符蕭光燭天晻藹淵祥之貺於斯時也穆穆焉皇皇焉愛慤咸致僾愾若接騰漢典於視奩跨唐規於獻服者矣旣而存問髙年采訪謠俗酹褒鄂之陪塋徧方望之羣祀

禦總章

布綸綍中陽白水仍沾賜復之歡羽琌鈞臺共飫愷樂

之燕所以承

靈億而擁休嘉隆孝熙而示慈恵也爾乃七騶厲飾肅禁旅而習威儀三表鳴鐃稽政典而明坐作軍容以禮成大閱以義舉因斯以詟泰武於遐外憺威稜於藩維震疊之用斯宏柔懷之經彌遠然後振旅神都回麾云嶠千旌鳯轉翊

大輅而前驅萬騎龍趨遵康衢而復路邦基有維岱之

安

鼎業有如岡之福懿鑠之迹猗歟煒哉且夫追遠格祖配天綏嘏鴻慶也時邁車攻觀風會同茂典也大禮大樂神人允若治本也乃文乃武威福率土化權也用能經綸萬樞雍動八表道凝克紹垂衣馳玉檢之功義極如存指掌謐珠曩之運比巡遊於往事則汾射韜芬第嘉頌於從臣則捲阿避徳臣沐浴

元化叨塵近侍𨿽未獲參扈

淸蹕而竊幸遭逄

盛典遠希生民皇矣思文淸廟之作雍容揄揚降慕長卿孟堅退之子厚之篇鏗鍧炳燿輒采古意勉課末音謹爲雅詩十五章上獻詩曰

昊天有成命集我

皇淸爰降

帝女錫朱果以茹篤生

藝祖肇是愛新瓞衍緒長白導源運啟髙山鬱鬱永陵峻極於

天【一章】

赫赫

太祖勃興東土甲士十三我仇是殱旣殄我仇我戎孔修羣凶沸騰

王師濯徵殪厥戎首方域以寧九姓摧止五部歸止覆育列國

帝號徽止【二章】

天祚大邦遼水之陽旣溥旣長考卜惟

皇曰時曰止於沈之涘宅是

盛京萬年攸始【三章】

明綱旣隳四路集師

皇奮其武天戈一麾五日三捷大

皇淸之業誕受四國巍巍

福陵垂裕萬葉【四章】

太宗嗣服仁濡義肅平壤漠漠朝鮮臣伏杏山矗矗明師載覆如飈斯馳至於靑兗匪利天下弗劉弗翦【五章】武功旣煇文明矞皇乃創國書乃秩典章八纛央央百僚蹌蹌使鹿使犬重譯來王於昭

昭陵長髮其祥保人斯無疆【六章】

皇矣

世祖統一九區式睠舊京肇啟

帝圖景亳生商丰鎬造周元戎禁旅卿尹府僚以衞山陵以固

皇都【七章】

越我

聖祖六飛三臨用展孝誠翼翼以興大朝鄷宮思滂景從亦越我

世宗來覲於東

三後在天肸蠁昭明不顯不靈佑啟我

後人【八章】

皇帝禦宇於玆八年於

郊於

廟對越有防惟

列祖丕緒時予仔肩聿追厥

先敢曰遠而

皇祖有明憲予敢緩而肅奉

慈禦龍婉婉而至徳要道崇化本而【九章】

鸞旗晨發旭日杲杲山只嶽靈徯望

翠葆載飭我旅戢我徒圉分部徐驅母躪我稷黍【十章】爰歷古塞爰

駐山莊追維

祖徳攄慕

天章

鑾輅東指藩服之履來迓來衞來庀儲防

帝顧曰嘻毋汝勞只匐伏固請奔走趨俟【十一章】狩於平郊選徒不囂麀鹿儦儦有熊斯趫有虎斯嗥天弧一發猛獸在庖諸蕃震愕相顧告語聞諸我先曰聖祖神武永世追慕

今皇天威宛

聖祖重覩儀式刑

祖宗之徳莫敢不服揚

祖宗之功莫不率從【十二章】

言循三江言陟重岡自東䢐西

三陵相望旖旎云旂煜爚神光綏予孝孫

歆是孝享言逮功宗言徧羣神我

皇烝哉【十三章】

言次

盛京路寢奕奕羣後肆朝會同有繹式宴式賚湛露滋液施及陪貳游泳

皇澤【十四章】

禮告備矣

徳施穊矣遄言還蹕敬我事矣於

廟告至拜

列祖明賜經途屢千經時累月如遊庭除靡戒靡蹶若艾若稚扶擕走謁亶

列祖之詒繹時孝思於萬斯年介我純熙於萬斯年鞏我丕基【十五章】

聖孝光昭詩【有序】

徳齡

大哉我

皇上之以孝治天下也孝徳之著於政敎者無一事不下愜於民隱孝思之展於祭享者無一念不上格乎

天心是以

郊社

宗廟之祀旣已竭誠盡敬昭應特著近甸

陵寢歲必

躬奉

皇太后恭詣展視以申

思慕之情至於

列祖山陵在東土者道裏悠遠

戒飭旣備乃於乾隆八年秋七月卜吉上

陵

特命道由塞上以避禾黍在畝兼振旅大狩以講武事

是時秋霖正盛比

大駕將發

廟告之日天朗雲開羽衞啟塗常逄澄霽扈從之官下至輿臺圉牧莫不踴躍歡欣外藩防古仰見

聖主神武

上天靈佑咸鼓舞震詟輸誠效順惟謹

時邁所屆

皇上怡怡愉愉只奉

皇太后起居

慈懷豫悅彌慶康寧曁至

園寢肅恭將事具禮有素

列祖格饗惟懌大典旣成中外忭慶以爲典禮之行天心民志協應若此皆

皇上大孝至誠之所感召曠古以來實爲僅見珥筆之士無不詠歌盛事傳之無極【臣】職忝卿貳兼同大學士臣陳世倌敎習庶吉士分宜率先歌頌

上徳謹獻四言詩一篇計一百韻言𨿽不文然事皆紀

實用述

聖孝之隆昭示四海焉

恭惟我

皇大孝備矣提虞挈周超邁曩軌孝以纘承篤懷靡己孝以愼修敬用五事孝以率由庶績咸底惟時惟康夙夜顧諟有截政敷無垠化被萬邦協和一本推曁陶匏繭栗式用

泰畤對越惟虔報本返始於穆

淸廟禮官旣庀鬷假無言苾芬秬秠赫赫

列祖云蒸龍起肇業開基不堦尺咫率育疆界無有彼此

大統旣集鎬由丰徙武功載揚文徳永矢有奕

山陵環

畿凝靄歲奉

慈寧敬恭展視景彼

畱都髙山天峙

橋山谷林鬱蔥佳只

聖祖繹思遠薦簠簋福祉旣膺慶覃海涘巨典煌煌光於

國史我

皇繼述以綱以紀

孝思維則心源一揆永言不忘大禮惟履

慈旨尢殷思齋任姒道遠維勤旣經旣理乾隆八年維歲在癸爰筮吉日肇修禋祀其時孟秋日次鶉尾霖雨時行以泛以灑

皇帝幹幹有防勿怠屆日告

廟雲開雨止

乘輿起行周道如砥淸暘溥照林木曜綺

天心之格

至誠之恃志气交應協於宮徵扈從讙謳蒸黎忭頍帝念中疆被畝穈芑

屬車紆路邊塞迆邐白艸猶靑暄霽千里爰

巡爰狩以閱武士七萃千旗星流電駛手格遊騏足蹵生兕雨血風毛谿谷塡委

皇帝神武箭不虛指上殺中心幹豆是以旃裘萬帳爭隨鞭弭或貢其獒或獻其雉摶心戢志奉觴拜跪罔不震疊媚於

天子燕賞有渥以莫不敉

帝奉

慈輿周覽遐睇翕河喬嶽有康

志體

行宮帳殿定省甘旨

慈顏載忻

聖情彌喜長白醫閭嵯峨防環以鴨緑混同江水諸陵宅焉萬神攸棐九月吉日以次襄禮祠官備物瑤爵玉几於豆於登用潔滫凝承

世徳馨香澄醍

文母純純敬薦脯醢

孝思允展以介藩祉

皇帝齋戒主玆鬯匕僾然愾然仰榱俯戺石馬欲驤玉衣常玭覲光揚烈洋洋如在緬昔先臣艱難共濟嘉彼三勲

躬賜奠醴次者遣祭報厥功偉篤舊之

恩古未有比巍巍

盛京日晶霞蔚

禦崇政殿以覲休采詄蕩門開小大拜稽宴錫需云仁惇行葦廼閱師徒鐲鐃表壘廼犒廼賚歡騰鉾鎧九天作解書銜鳯嘴闓澤周流勤施表裏海宇霜澄闗門气紫廼旋

鑾輅告至

祖禰

皇帝之徳惟孝永依大禮之成畢具諸美曰雨曰暘上符

帝載被於四裔懷畏惟倍不匱之徵天人合啟

聖躬凝之翼翼亹亹兢惕有加

徳業彌暐浸潤羣生淪浹肌髓載稽瑞牒朱艸薿薿徳至山陵斯拱而俟

皇天永眷寵錫層累

天子萬年元元壽齒大有屢書萬億及秭臣齡作歌不辭巴俚敬宣

聖孝以播遐邇

聖駕東巡

盛京恭謁

祖陵大禮慶成詩【有序】

劉綸

皇上禦極之八載敬

天尊

祖諴民格神治具畢張大化翔洽仰惟

列聖東土肇基

陟降在庭之近俯念

陪京父老延頸舉踵喁喁望幸之誠廼以七月上旬

勑禮臣備

法駕恭謁

永陵

福陵

昭陵甚盛典也臣謹按詩誦發祥書陳觀徳自昔丰功駿烈莫不推本前徽如軒轅橋山顓頊附禺伊耆谷林重華珠邱並足集慶垂光用存景慕至考上陵之禮詳於炎漢之年蓋以原廟衣冠寢園弓劍先王所爲創業垂統嗣世所由僾見愾聞皆於是乎在我

朝受符

上帝

聖人首出卜年卜世奕葉重光逮我

太祖

太宗篤祜凝庥鴻圖式擴梯航所屆悉主悉臣緬維遼海神臯實鐘王气建邦啟宇墨食於玆固已嫓豳岐而軼丰沛

世祖定鼎自燕

畱都並峙髙山天作流澤孔長瞻望

龍興隩區松栢丸丸

寶城奕奕億萬禩昭假明禋之感是繼是承

聖祖在禦時巡

躬親展謁隆儀疊舉所爲志敬節具者備載史書皇上世徳作求肇稱殷禮諏辰夙事有翼有防供奉皇太后行則侍輦居則問

安敬愛兼摰

翠華所過秋宇澄霽川原彌望百昌成遂自從官以及候吏遠近歡趨廼至諸藩後先輻輳周廬星拱蹌蹌濟濟咸帣韝鞠而進

萬壽之觴也古稱枌楡樂土詎足倫比惟時

聖衷淵穆按冊披圖於礪山帶河昄章胥集見規模之閎遠焉於櫛風沐雨勝迹依然見締造之艱難焉於民物淳龎軍實整繕見古風之可愛而本根之益固焉惟

天惟

祖宗眷念子孫臣庶畀以生成

皇上一體

天

祖之心治之是以升香瘞璧而肸蠁通舞徳歌功而精

誠洽祀事旣蕆

垂裳當寧受羣臣朝

渙汗特頒小大稽首所以行

一人之慶所以合萬國之懽循古制也崇家法也昭錫

類也示懷柔也皇皇哉

大孝至仁備矣臣濫竽詞館夙效編摩伏覩

史宬金匱之藏

先猷炳煥有逾往牒玆復以職司輿僕恭遇

和鑾淸蹕道左跪迎屬在工寮並得陳詩紀盛竊未敢

以弇陋自解謹獻詩曰

我

皇踐阼纘

列祖之徳有典有則是崇是式見於

郊

廟祗祗翼翼永言孝思維

丹陵是卽【一章】

天降大寶命眷時沈陽篤生

髙後肇造厥邦闥門潭潭導我三江奄有九有耆定下土方【二章】

天戈麾矣禆王撫矣閒閒禁旅陳樽俎矣嶪嶪寢成縣簨虡矣繼繼繩繩百神是主矣【三章】

皇綱帝紘歸我

聖神四十有八部面內咸賔曁使犬使鹿冠帶侁侁帝曰欽哉維創守道均【四章】

祼室兮露重

齋房兮芝茁於昭兮

仁皇茂典兮是秩馳道兮開鎭山兮笏列笏列兮崔嵬凝

景命兮延洪哉【五章】

嵗建亥兮星在栁

皇繩武兮澤單厚揚

徳旌兮啟

文囿詣

璇宮兮奉

聖母迎鳩杖兮拜馬首稱上瑞兮

皇則有原田每每兮長禾被畝【六章】

皇帝至止封樹來云煌煌象設愾乎如有聞載羅鞸琫載具典墳【先是

上命史館恭繕列祖實錄尊藏盛京】丕顯我下武繼序我思文【七章】

九功歌七徳舞蠲剛日薦淸醑

閟殿峩峩三光牖戶俄朶之城漠惠之野【葉】酹從龍兮訖分虎蕭薌絪縕兮

皇受祜及我嘉師兮亦其福汝【八章】

祠官告備廼慰廼宣曰惇本茂實維

聖所先訓練以時旣精旣研攷牧以時旣蕃旣便以廸我四民服髙曾之傳【九章】

沐日浴月環滄瀛兮乾經坤絡開

上京兮井廬櫛比周原砥平兮弋山漁澤厥壤可畊兮徳產精兮萬寶成兮【十章】

赫赫兮

王居洋洋兮

聖謨上賅兮雅頌下括兮京都繪天賦海兮

睿藻抒維洛宅有誥兮維邠原有圖【十一章】

遂開

明堂

聖人當陽

賜酺一日

賜爵一級爾祿爾糈

皇則予之爾絲爾粟

皇則復之及爾耆耉曰饋之酭之及爾圜嘉曰省之宥之

列祖之光維我

皇之慶【葉】時萬時億承

天之況【葉十二章】

皇淸文頴卷五十八

欽定四庫全書卷

皇淸文頴卷五十九

詩

五言古詩

入山左境見流移歸復防麥被壠喜而有作

理密親王允礽

維

皇育萬物

湛恩徧嘉師饑溺若在巳幽蔀必洞知昔年齊魯境積潦民其咨老羸莫自保載道多仳離

至尊惻然念

明詔下所司蠲租數百萬截漕爲餔糜猶恐守土吏不免侵漁私

特選亷辧才俾往監涖之精鏐出內庫車乘絡繹馳大小量口給饔飱計日支其有未歸裏部送罔或遺各令家室聚賜以庾廩資頓起溝中瘠白骨重生肌戶版悉登復東作勤耕菑玆來侍

禦蹕道經衛水湄但見四境中鼓腹羣熙熙二麥被原野出土揚靑蕤昔無藜可糝今有酒可釃晨驅犢向壠暮逐雞棲塒父老羅道旁感極翻涕洟億兆得再活實賴

聖君慈恩深難報答泥首呼蒼祗敬祝無疆

壽福履永永綏臣於問視暇獲覩

天顏怡紀實無百一願賡丰年詩

賦得淸气朗山壑

恆溫親王允祺

曦車轉西陸商颷動長林顧玆巖壑間寜有氛埃侵積翠湛虛明觸景咸蕭森良晨豁我懷爽气盈我襟誰從黃葉中扶防來相尋浩歌對髙山情與白雲深

觀魚樂

果毅親王允禮

金塘縠水間碧藻文鱗躍游泳彼如如心神此落落小亭開浩渺倒影浸寥廓吟罷一憑闌宛然濠濮樂

題茂林仙館圖

果毅親王允禮

飛流界空靑天風導大窽陰森六月寒蓊郁九冬暖玆山非人世合付眞靈管宮室何縹緲云是列仙館門外楓葉深峯頭白雲滿豈惟人蹤絕兼恐鳥迹罕欲揖浮邱公松關不可欵𨿽悵奇境隔頓覺塵心澣緬懷羽衣客人外寄蕭散

題畫

果毅親王允禮

我聞吳楚間逶迆富山水巖岫不湏髙平遠卽可喜煙波豈用濶瀠洄斯爲美靑楓何鬱鬱白石何齒齒林密隠招提岸廻露墟裏時見秔稻疇屢逄魚蝦市池邊略彴橫竹裏茆亭峙烏犍屋角鳴靑雀門外艤朴但話桑麻秀亦課書史生計付樵漁樂事勝園綺我欲往從之雲山何處是誰窮千里目圖此盈丈紙心賞方在玆臥遊從此始牕間一以玩春風香研幾

詠史四首

果毅親王允禮

叔孫道委蛇頗亦解希世緜蕞尋舊章臚句傳顯制合殿靜無嘩方識天子貴應笑魯兩生安能知此意濟南老伏生曾爲秦博士壁藏先聖經兼復記端委九十難正言傳敎令女子屬讀詰曲間錯誤良有以仲舒經術士三年獨下帷春秋究奧窔園捨何曾窺天人三防對鱗甲騰之而郤嫌著繁露穿鑿非所宜匡衡始家貧分光乃鑿壁射防九不中傭作僅給食及其爲丞相不負稽古力說詩解人頤鼎來眞莫測

題畫

果毅親王允禮

古樹凝蒼煙菇蘆映寒碧扁舟何處來踞篷吹短篴共坐夕陽坡遠望徵鴻寂落葉下蕭蕭江空無迹

鳯縣

果毅親王允禮

寶雞巳無聲仙鳯猶鳴嶺【鳯縣誌鳯嶺在縣東三里之鳯凰山上】閣道亙虛空木末過人影【輿程記陜西棧道長四百二十里自鳯縣東艸涼驛爲入棧道之始】天梯屈曲連捫參還歷井驂鑣歘斷續散隊如旋綆石作奇鬼猙崖露靑鋒頴吼云朔風勁潄玉飛泉冷古戍松林深【驛冊松林驛在鳯縣南一百十里】髙隱紫栢靜【名勝志紫栢山在柴關嶺下山多紫栢相傳張子房曽隱於此】大谷新開道斗絕武休境【新開道在縣南明何景明詩塹山通大谷驛冊武關驛在鳯縣東南武休關方輿勝覽褒斜谷旁連武休關地斗入】秦山勢欲斷隴水聲方哽關河忻漸諳土俗得周省惟與

帝鄕遙回颷時引領

勵志

果毅親王允禮

耕當問之奴織當問之婢古語不吾欺鑑人如鑑水朝與申穆儔夕與枚馬齒家國有常經齊治有定理尊重老成人斥遠輕薄子集思廣眾益安步軼前軌

曉發通州至燕郊鎭二十里

愼郡王允禧

一盞琉璃燈晚龕同彌勒去住無定因曉發通州北暗塵蕩夜氛殘星送曙色秣馬初渡河騰踏浮橋直村墟沙霧黃煙景意猶嗇日光地上動林靄紛如織豁逹野天開蒼茫望何極欲趂打包僧中飯燕郊食

初夏偶成

愼郡王允禧

庭艸日夜長堦苔日夜綠柳影散淸圓幽禽更相逐有形寄大塊得時善亭毒紛華非可矜所樂在遊目堂宇絕塵轍種花復種竹花自悅人性竹更醫人俗況此淸和時天气少寒燠齊紈裂團扇吳綾制單服一飯飽有餘時把舊書讀

灌花

愼郡王允禧

堦砌羅羣芳宛然如藻繢照日相新鮮臨風各相背蓮邀茂叔賞菊受淵明愛心茍有區畫遇境生取廢何如忘憂子澹然此相對榮謝寄流轉采色看疊代園丁汲井欄時時自灌漑

藤花

愼郡王允禧

庭前紫藤樹敷榮亦靑蒼根株有所托枝蔓渾能長輕陰蔭棋局落花飄酒觴欣然樂時物日夕恣徜徉

對雨

愼郡王允禧

靑苔上墻垣細艸迷行路長日客來稀倚牕時索句雨聲自東南先入髙桐樹枝柯洗更靑悠然足良晤不離城市喧自得幽居趣煙雲秀可餐徘徊共朝暮

湯泉

愼郡王允禧

天地毓靈气山川蘊神漿湧此硃砂泉乃在蘭之陽方池甃白石皛皛涵日光萬斛吐珠璣源深流自長端應奉

至尊一入紅墻行殿枕碧岑簡朴惟焜煌洑流任通塞膏澤何汪洋蔀屋共霑被億兆同延昌

喜雨

貝子普

連朝苦炎蒸欲避渾無防戶牖來溫風倍覺曦光赫何當展冰簟流汗時浹脊散發揮素紈脫帽身還赤雪藕復調冰煩襟猶未滌倐覩油然生片片遙峯擘殷殷雷作聲濕云塞空窄沾漑頃刻間神膏發地脈艸木自精神物我皆調適衢路淨纖塵池塘漲澄碧溝澮旣巳盈平陸俱盈尺行看潤秋田且喜蘇麰麥農人擊壤歌負耒振襏襫市廛及道路相與手加額我時抱疲屙披襟脫然釋當此淸涼境遊屐忻可卽好看雨後山慰我耽詩癖朗吟頌丰年披襟暑無迹

賦得秋日望銀山

貝子普

風吹恆嶽雲薊邱峙層碧爽气逼眉宇仰瞻何奕奕云連秋塞黃樹帶霜巖赤飛流洗峯椒夕照烘峭壁在昔次仲隠林岫妙姽婳斯人久巳往遺迹畱落翮嵚崟石玲瓏縹緲云絡繹壯哉此形勝屏翰

帝王宅千山藐培塿萬古壯疆場思遊目其顚宛披古圓籍旣尠子喬鳬難躡謝公屐徙倚臨北牕眼界暫爲辟山靈變气候萬狀呈幾席助我嘯詠懷慰我煙霞癖猶冀繞丹楓然短笻防

齋中卽事

輔國將軍博爾都

天末秋欲生微覺絺衣爽淸風吹槐花飛墮書案上昨夜疎雨零塵淨天初朗僻徑無行蹤虛堂發新想事罕人自閒樹靜蟬逾響聊復遂幽棲一枝任偃仰

松韻軒初成仿古

輔國將軍博爾都

愛玆林泉趣端居寡所營耕鑿皆

帝力俯仰荷生成好風自南來微云冉冉生夾溪翳深柳嘒嘒蟬初鳴偶爾乘小艇閒隨漁者行飄颻聊適意焉敢薄時榮

竹塢幽篁半畆綠陰防翳風月佳時淸影蕭瑟

予之小渭川也

輔國將軍博爾都

抱琴竹裏坐萬籟正淒淸風起竹響碎月來竹影橫時復七上偶爾作秋聲

中洲爾雅水中可居曰洲雲中君蹇誰畱兮中洲參同契太乙乃召移居中洲吾室旣成欣然樂之亦不知因何畱而被誰召也

輔國將軍博爾都

艸堂面綠水舟楫往來通燭明花隙月帚拂柳稍風獨坐南牕下疎散樂無窮

賜遊湯泉應

制【有序】

張玉書皇上禦極之二十年歲在辛酉序屬仲春

車駕巡行左輔駐蹕馬蘭峪展謁

孝陵典禮旣秩

椒宮園寢有待蕆事維時扈從大學士【臣】霨等十有九人列幕石門祗候進止三月六日巳未

上特命大學士【臣】明珠

召扈從諸臣曁

內廷供奉學士【臣】英等三人偕詣

福泉山麓

賜遊湯泉【臣】玉書備員宮僚幸覯殊遇旣至周循溫谷

環覩石池瞻近

行宮徘徊殿砌臣明珠因宣述

諭防以玆泉气和陰陽候均寒燠

太皇太后鑾輿賁止倍增慶豫爰庀館宇用洽

睿懷而庭楹無崇侈之觀棟牖無金碧之飾期於仰承懿徳黙佑壽祺蓋慈孝相成華儉適度史冊所紀未有若斯之盛者也臣又竊綜載籍考鏡源流古右北平郡徐無城北庾水出焉西南流與灅水合又東南流與溫泉合故魏土地誌云徐無城北有溫湯而水經注言溫泉水源出北山溪是今福泉山疑卽溫源也南流百步伏入地中又折而東南逕石門峽是卽今石門口也洪惟

天篤禎符

孝陵葉卜山嶞谷抱龍蟠虎蹲而石門絕壁劃開如表雙闕飛流倒瀉眾同趨則玆泉靈奇瑰異亦可覩矣頻歲以來

皇上屢駕朝

陵致齊斯地凝神澡慮攸芋攸寜豈非

聖孝格

天神泉應地旣密衛乎

陵寢復丕協於休徴以視仁壽崢嶸華淸娛燕固有不可同語者乎【臣】職司珥筆誼應攄辭謹賦五言古體詩四章恭紀盛事

神臯結靈異溫谷瀉飛泉百繞山麓累累殊光旋甃石滙爲沼玉鑑淩空懸積靄蕩靑碧蒸液浮暖煙俯瞰丹砂沸仰矚銀漢連日月遞吞吐倒景環其間勝境表殊狀幽響爭奇妍渟杳難測

帝澤涵深淵

離離灌木岡芊芊芳艸址別館引暄瀾茅茨覆堦戺松云自生牖寜假雕扣侈眷言奉

重闈惇朴愜

慈防星軒一以禦淑气紛蘭芷四序鱗次周春波常如綺濯龍侵曉辟

鑾鈴時至止篤孝葉神符千秋綏福履

遙岑帶長薄曲渚連西疇融風萬彚滋瑞澤孰與侔迢遞石門峽渺漾灅水流玆泉互回伏湧秀成奧邱鬱鬱望

孝陵嶺接煙嵐稠

翠華防展謁肅此駐

宸斿齋祓心神瑩遐覽物象收扶輿浩旁礡王气蟠神州

奇迹絕躋攀矯首天際隔

溫綸忽下逮神山欣咫尺盥滌煩屙蠲飲吸疵癘釋三巳良未遠追禊許共適

宸心軫荒遐流潤及蟻蟈爰慈孝理徧濡膏雨澤載溥仁儉恩盡起溝壑瘠四海登春臺庥聲永金石

恭紀

駕幸闕裏詩

熊賜履

尼山秉教鐸千秋斯道彰懸象揭中天微言復光昌表章賴哲辟載籍紀前芳漢髙修牢享唐宗薦衮裳褒崇並祠祀宋制備膠庠豈無右文主沾沾循舊章至理鮮孚契儀節徒鋪張我

皇天縱聖淵黙接羲黃

宸衷太極涵舒捲葉陰陽以玆隆化理一一邁前王甲子貞元防薄海慶平康肇舉東巡典禮秩崇珪璋帝心尢重道

法駕賁宮墻防修釋菜禮鈞奏何洋洋儒生講席開尊俎倍輝煌萬世仰師表親題

禦墨香

天章揮藻翰貞碣亦琳瑯爰逮四氏裔

恩澤施無疆隆禮兼異數宣示布周行六宇盡歡呼斯文日月光愚臣慙譾陋叨隨太液傍値玆鉅典成拜手事賡颺

扈從

南巡詩八首

張英

車駕至畿輔道上民有獻嘉禾數岐者以示從臣春風轉韶律時巡歷郊原王道廣周諮冀以康黎元衢歌撤警蹕羽衛祛殷繁萬姓趨馬首塡塞窺井垣皆言年谷好比歲丰雞豚嘉穗發數岐敢以陳

至尊

聖心益怡悅慈顏彌霽溫民天在粒食農事古所惇稼穡允爲寶珠玉安足論再拜紀惇史大哉眞

王言

觀趵突珍珠二泉

濟水性沈勁隠見多伏流趵突歷城隅噴薄聲颼颼澄波涵曲沼玉對層樓雪濤湧銀甕朱檻翔白鷗或類鮫人窟百琲珠光浮參差文藻漾瀺灂纖鱗逰淸寒沁心骨四時常若秋昔巳邀

天步今復駐防斿

宸章炳星日光芒射潛虯先後兩輝映特爲名泉畱

登金山

滄江浩無際乃自岷山來浮玉一拳石砥柱何崔嵬北迎步口南接潤城隈廻波忽湧立激薄聲如雷皎若鷗鷺羣燦疑冰雪堆海气駕奔濤閣影勢欲摧有時風日麗潮落江煙開波光類澄鏡燈火明香臺

仙蹕駐上頭勝地欣追陪峯頂大字石云漢同昭回

登虎邱

虎邱一片石乃在闤闇間王珣舊時宅淸沚相廻環遊人歷今古石色常自閒劍池如削玉繡澁苔痕斑中涵淸淺流花底時潺湲層邱莽廻互數步勞躋攀長廊臨大壑紫翠何其殷邨落愛平遠極目入煙鬟上有萬歲亭卓立當玆山吳人歌樂胥嘉惠頻年頒

登鄧尉山

泛舟出吳防越嶺趨香林村居接花嶼長橋跨碧潯溪憐木瀆好山愛銅坑深一徑入桂巖千樹對梅岑吹香滿髙閣積雪照湖陰喬松翳古寺惟聞鐘磬音數防漁洋山便娟當波心防影時出沒湖光彌綠沈鄧尉隠此山流傳空至今欣逄

天仗來感激生長吟

登吳山

吳山俯城闉石徑登嵯峨翹首云物麗極目河山多層巒滴幽翠晴光捲白波一片明湖影掩映隔喬柯春潮如雪岸朝夕滿江沱萬井若鱗次蔥鬱知時和丹梯聳飛閣蒼磴接崇阿

至尊移步輦雨霽此經過雲霄畫圖句古調永不磨防臣艸虫吟敢繼大風歌

渡錢塘經過雲棲虎跑泉飛來峯

東風動漣漪鼓枻渡錢塘沿緣歷沙渚山徑多防茫林巒轉幽邃數里靑篔簹映水綠娟娟戞玉聲瑯瑯紫蘭被山谷日暖吹微香西渡虎泉側因過鷲嶺傍奇峯削云根淩空如飛翔澄溪廻數折灌木羅千章鐘聲度白雲閣影摩靑蒼

萬乘一回顧巖壑生淸光

登北極閣

走馬登崇岡東西臨冶城萬瓦連九陌淡沲春云生至尊憑傑閣眺覽紓

皇情蒼蒼夕陽落耿耿銀河淸象緯天闕近奎璧相縱橫

聖心羅七曜指防示諸卿盈縮通造化髙論雲霞驚弧偃天狼息斗轉泰階平南極懸日表久爲仁壽禎今夕覲

天子芒角增光明

瀛臺恩宴詩四首

徐幹學

嘉防屬休運泰階景昌期文軌南北際侯尉東西垂昆明適違命丹浦暫興師五材民並用廟算百不遺止戈聞自昔脫劍方及玆兩岐旣書瑞六穗盈華滋

皇矣降丰年膏澤無偏私

聖情始悅豫宴鎬戒有司

滄池多菡萏菱蔓漾淸流崇臺臨水榭爽气當新秋聖人坐迎薫捲阿欣來逰太液波泱漭容與櫂蘭舟嘉樹蔭文石碧澗通潛虯長筵一何綺

尙方多珍羞雪藕才出水錦鱗始上鉤紫苞及緑房累累錯觥籌靜言

聖澤厚涓埃孰可酬

筐篚有勸侑具僚愧嘉賔拜

賜欲就席有

命自天申古也無算爵宰夫爲主人玆防尙煩縟藹藹羅朝紳但使無不醉毋爲辜良辰油油三爵餘歡言共飲醇旣醉無虛歸分擕席上珍顧瞻九陌上日暮紛車塵

觀頤自飬賢徐乃徧裏閭庻物旣眾多

聖人方那居

紫極偶幾暇防酒及嘉魚今日樂相樂何當更大酺弛力且給復薄稅仍捐租萬井皆晏眠無聞吏追呼兩階舞千羽庭鳯儀有虞萐蒲知送涼蔚然生

禦廚滄溟爲九醖大尊置堯衢慚無雅頌筆聊用陳區區

出山海關三首

孫在丰

少年重遊俠投筆論三邊居常不思越行亦不戀燕長歌出塞行而廢郊陜篇於玆奉

淸蹕駕言從甘泉城窟飲馬來千里出燕然豁焉蕩胸臆浩浩平沙天

天地一翕辟乾坤開混茫艸昩起休運經綸度大荒皇哉東京邑奕奕丰沛鄕坐擁北沙漠俯臨南溟滄枌楡髙社日楊柳生春光沃野千萬里可以事農桑廣莫麗神州樂土以無疆

雲霞海色曙

翠華正臨關羲和執轡來光彩依

龍顏海若爲屏息三呼響萬山悠悠捲旌斾飛揚靑海灣小儒愼馳驟駸駸豹尾間

長城

孫在丰

秦政並六王騁望何荒唐仁義乃不施收兵鑄咸陽臨洮亙遼水長城萬里長驅山廻碣石駕海淩扶桑遂令山海上雉堞連崇岡雄關天下險恃險不於常悠悠照漢月漠漠飛邊霜行者千載下驅車覽大荒始知惟眾志成城乃金湯

聖武功成詩

徐秉義

皇帝受

天命蕩蕩威徳恢玉衡齊七政金鏡懸九垓觀文煥奎璧出震施風雷南池滄海宴北牖靑邱開甄陶轉一气萬物皆成材飛走奮翼觡艸木羅根荄柰何彼防醜阻崄作禍胎鴞鶹聚鳴嘯防防羣喧豗造化至廣大洗滌乃招來豈彼狙獷心不拜軒轅臺

帝怒爲安民聲罪奮撻伐路鼓振雷霆太常建日月五校勇可賈七萃气俱發揮鋒鐡山碎踔馬瀚海越天地合我謀鬼神助我罰网野制駭竄罟山遏癡突兩甄魚麗綴中權斗杓揭重圍日逐殞連弩閼氏蹶睿算掃妖氛

神威震窮發邊氓頌來蘇霖雨救旱暍

天网難屢寛

神武誰敢抗柰何彼防醜迷惑失所向鴞逆不革音鷹饑反遠颺殄滅在此時機捩不容放

睿智天所啟臨邊坐武帳兵形在目中賊勢規掌上義勇激多士圍塹勅諸將鯨鯢暴涸澤狐兔困空壙雄略旣長駕仁風亦旁暢𦇤負爭來歸謳歌滿亭障維春二月吉

大駕發神京列缺扈後乘屏翳抗前旌雙龍翼飛蓋八驥揚丹衡淸蹕蒞五涼誓師召六卿云蛇陣百里貔虎屯千營鼓震黃流卻士叱雄風生遂登狼居胥北斗東南傾龍庭一炬燎戎帳萬馬平蠻鞮獻圖至贊普頓顙迎表此姑衍山千古騰

天聲

兵鋒轢五山

皇心綏四國渠魁旣屍竄脇從皆面革贄寶湔瑕垢截發表胸臆設穽獲小獥囚檻獻短蜮凶醜勢窮蹙作虐還自賊毒谿長鱷斃絕壑封狼踣千剸來野夫萬啄聚鳥翼明則受

天討幽則伏神殛遺種悉投弓稽顙仰

威徳關門夜不扄烽燧從玆息

撻伐張

聖武憂勤本

皇仁

鑾輿乃三駕絕漠淩霜晨勞此堯禹躬惠彼隴畆民斮鯨斬檮杌息鼓休金錞劍防鑄農器牛馬放海濵班朔跨狼望納賮來鮫人銀麞夜入貢紫玉朝旅陳功髙殷武伐徳邁漢庭賔神絲藪澤徧瑞谷溝塍勻願斵巉巗石垂曜億萬春

皇淸文頴卷五十九

欽定四庫全書

皇淸文頴卷六十

詩

五言古詩

太祖髙皇帝實錄告竣進呈

睿覽

皇上淵衷獨運

手敕親裁美善兼臻洪纎具悉臣萊幸叨編纂獲覩髙

深敬賦古詩恭紀盛事

喬萊維

皇禦八極化理還淳熙履玆休隆運緬懷謨烈貽長白郁嵯峨鴨緑水漫彌三靈相環防篤生

上聖姿

太祖起海北浴日乘黃離赤手辟宇宙歷試多艱危甲士十三人復仇更勿疑所向無眾寡決勝如其期有時忽深入不遣匹馬隨橫刀屹然立萬騎安能追大勇人莫敵大智人莫窺誅鋤徧九國地盡東北陲堅冰結秋仲紅雲隨徵麾觀此百祥集

休命良在玆時惟萬曆季謀國如累棊但恃幅員廣詎料天心移興兵分四路間道中宵馳我師往來擊一鏃無所遺乃於五日內殄彼十萬師乘勝隳名城守者安可支遼陽沈陽地奚啻邠與岐城堡各歸附父老壺漿持大義順天人豈曰殺伐爲祁祁建都邑濟濟盈熊羆下詔集哀鴻痌瘝問瘡痍顧玆疆圉廓實肇混一基當其締造日匪徒恃鞭箠武功赫聲靈文治肅綱維國書手所制神解侔庖羲庻事任五臣軍制張八旂彊者習戰鬭弱者安耕菑法嚴崇禮讓俗美戒澆漓政令若偃艸愛戴如傾葵逺邇眾百萬自古難博施寧知

聖人心不忍一夫饑詔祿兼授產厚薄各有差鑑古窮百代垂訓法兩儀規模何逺創守無不宜凡此神聖功一一宜爲辭微臣濫史局纂述職所司妄測溟渤寛乃欲勺一蠡焚膏竣編摹爰值嵗晏時諸司各休沐至尊獨疇咨緗帙日進

禦披閱良孜孜遺編見

祖武不匱惇孝思

聖學實淵深巨細勞指防筆削入微妙臣愚安所知況復覩

寶翰燦爛蟠蛟螭遂令金石藏永與天壤垂

盛羙絕形容聊復播聲詩

平滇鐃歌六首

汪楫

聖人馭八極神智包萬年嗟哉反側子乃自絕於天螳蜋奮角艸木分戈鋋當其初弄兵頗亦勞烽煙宸屹然定百職徒便便卒令叛者頭一一天街懸一鼓靖楚蜀再戰收黔滇始知大有爲決防非目前垂統固不易光前良亦難思一勞永逸乃轉危爲安露布告陵寢維時方沍寒八駿兼程馳不假鳴和鑾要使在天靈聞之生喜懽

至孝成大勇一誠久郁蟠

讓善開寶冊肆赦陳雞竿海宇慶更新錫類永不刋釜魚空復遊檻虎安能鬭顧玆幾上肉將烹猶望救將軍卹軍命當闗不忍叩煌煌降

天語泄泄戒養寇民力今己殫合圍此其候一時士气騰尅日膚功奏乃知審機宜不在親介冑功成書竹帛允矣頌我

後

古人重郵傳四牡歌騑騑師行與吉行計裏常苦違請看插羽者不讓鷹隼飛軍書發六詔介馬揚

天威艸頭一防塵勢如弩發機入秦月初上逾隴露未晞遙遙萬里程何異馳郊畿所以帷幄籌瞬息隨指揮四郊盡講武

九重方右文繙書領其要意若無寇氛辟門舉文學盛會稱風雲人言錢刀利毛錐安足云豈知垂裳意萬古無與羣文徳格有苖誕敷建奇勲大文出神武允矣雄九軍

聖謨實洋洋蠡測徒紛紛

師行不裹糧騰飽仗積聚

皇仁取有制大盈非所慕度支酌權宜躊躇還卻顧三嘆念斯民終焉未加賦轉輸豈不勞竭蹶無怨怒方州旣大定懽呼滿行路深林有窮鳥廣淵有涸鮒及玆閶闔開一天皆雨露

扈從恭紀

勵廷儀

北河耎兒渡屢決致縈

宸慮爰攺疏一道以適水性舳艫利渉田舍無虞千秋

奕禩永戴

洪庥恭紀五言古詩一章

天懷軫饑溺深居念萬方謀登之祍席不獨淮與揚繄維通惠河決口尢難防疇昔苦泛濫田畮勢汪洋流沙不易塞修築歳以常乃致勞

宸衷謨畫精且詳相度經久計攺鑿故渠傍較視舊水程翻近千里彊堅堤耐剝蝕利渉迅帆穡並岸羅井竈比戶安耕桑積患快永脫

聖澤流俱長微臣曩經過村落己荒涼扈行聞歌謳羣黎樂而康戴恩擕婦子稽首慶無疆

靜海地處九河故道動罹水患仰荷

聖恩蠲賑頻施萬民嵩呼迎謝臣從舟繼至不獲隨諸

父老後敬賦古詩一章用攄頌悃

靜邑一彈丸況乃瀕斥鹵年谷屢不登民食艱二鬴何幸生

熙朝愛育勞

聖主宵旰憫痌瘝慈仁超邃古膏澤徧八紘軫卹先畿輔十載九

賜租賤直發倉庾賑饑復煮糜

恩勤難悉數荒歉𨿽頻仍窮檐賴安堵億兆慶更生感深鐫肺腑童叟祝

萬年歡聲動河滸微臣稽從舟未及隨編戶作頌慙蕪陋聊以當拜舞

賦得崇文聊駐輦

沈涵

大君撫洪運文敎肆丕顯時乘

萬幾暇遊心契墳典石渠羅羣英

金殿蒞華輦日永火方中漏盡風初轉列坐排瓊幾仙防給芳膳臨池覘素蘊擘韻抒新撰

皇情旣優渥

天語復淳勉努力崇令名榮遇庶能踐

秦中謠

汪灝

瑟瑟金風鳴鴻雁還故巢稻粱亦以繁故土原樂郊老農葺墻屋婦子除蓬蒿舊鄰喜新聚覼縷慰劬勞各訴幸生還他鄕免萍漂向微金粟頒羸腹能久枵縱使天時轉溝壑骨己焦相彼田中禾粒粒皆天膏夐哉聖主恩華嶽不爲髙

右農夫

土焦禾不生風暵桑亦萎傷彼懿筐女食不給糠粃仳離出裏門啜泣何能己一旦返圭竇杼柚仍在倚窗前有明鏡憔悴容嬾理涼月照薄帷午夜無停指豈不知苦辛竭蹶良有以向者不還鄕遠作人織婢稍待有新絲元黃成錦綺先取朱孔陽酬

恩獻

天子

右織女

貧士逄凶年怯夫遇猛虎渺將殘軀俛仰難自處負笈遠就食焉敢定齊楚中道見冠蓋

帑金插飛羽媻跚返闗門春色滿遙浦得此一囊珠室家忽相聚恍疑夢中逄喜極涕如雨晚田尙可獲庶幾免冷釡剰茅補舊檐雜蔬種新圃欲報更生恩修綆勤汲古更願心同葵終身向

聖主

右士

八水空明星九衢盡牂羊瓶罍皆己空囷簏無餘藏耗斁多癘气道殣慘相望視息圖茍延扶擕散四方中途不相顧時或棄路傍冀闕發祥雲雷迅開

天倉更賫萬餅金招呼徠流亡夜集似沙鳥朝逐如雁行遙望闗門樹鳩鵠爭翺翔莫愁耕無牛濕濕供服箱莫憂種無谷栗栗盈槖囊蠨蛸除我戶耒耜入我塲感此肉骨澤何以報

君王三秦百萬家化日春臺長

右民

讀書二首【館課】

孫勷

韶光媚晴曦百艸己含緑地靜無塵囂芳菲映書屋覽古愜素心澄懷極遐矚前修渺難攀撫己良自朂淸時淑气洽浩浩徧煦育記載借寸觚導揚思接續努力事丹鉛優閒正休沐

一雨洗輕暑涼颷颯然生披襟臨除砌雜樹搖秋聲茅齋記夙昔研北勤畬耕研神測精奧中夜心怦怦鑾坡一躡足圖史紛縱橫勝賞有餘樂旁搜無佚情平生毫楮願瞻顧徒崢嶸

聖武平北大功告成詩十二首

彭始摶

天授我

聖皇無疆大歷服纘承

三後烈立極綏民福甄陶合元化煦濡異族萬國洽同文比屋聯婣睦己鎔礦在冶久偃矢於箙偏隅蘗芽蕃稂莠滋遺育蠢玆噶爾丹負恩不可蓄戈鏃以止戈勝算有成竹唐帝伐靑邱軒後戰涿鹿一怒而安民無煩師久宿濁亂灑然除乾坤气淸淑

帝非輕用兵顧己維之熟

惟彼昏不恭乃包藏禍衷侵陵我屬國桀驁逞兵鋒蝸爭牛之角爵爲鸇驅叢遂犯我內地掠入烏瀾東狡焉恣出沒時傳塞上烽我

皇眷西顧長劍倚埪峒遺息畱蠆尾辛螫余拚蜂叵測煽諸部豨突騷邊農塵飛甘泉騎月照天山弓然此遺憾

聖武未臨戎

聖徳實好生廣大與

天俱猶然沛

恩膏寛其後至誅謂爾居塞外孰非斯人徒市貢許其來曷忍外一隅尙冀無怙終臥桴邊氓蘇豈意禍未悔艸蔓滋難除怙其獷詐習瀚海驅騊駼復寇克魯倫邊境滋覬覦

天子顧之嘆赫然撫湛盧

躬按金城略言尋玉闗圖刻期定撲滅

親徵出

廟謨

廟謨樽爼間制勝在萬里往者平逆藩芒刃嬰髖髀閩粵縛長蛇滇黔僕封豕咄嗟定亂略呼吸揮鞭箠聖人神武姿英略古無比南偃鯨波白比眺雁塞紫舉天之所覆均爲我赤子豈容長城外別部異軍壘六月出王師采薇歌柔止特聞遣將帥不見躬鞭弭我皇親戎行韔弓而房矢韎作軍容此爲三駕始初駕出塞時羣疑頗謂難窮陰入瀉鹵盛夏層冰寒蔥嶺隔雪山積沙皓漫漫狡寇號荒忽去來固無端輜重阻險巇石磔飛沙湍毒溪叢蠚霧馳馬多摧殘食糒歷三時饑渴不及餐我

皇自

天祐道左湧泉瀾窮荒不毛地庶艸皆以繁南幕直北徙北斗向南看斾旌自悠悠駱馬復嘽嘽狼煙映飛鴻長驅鳴和鑾

長驅旣己入徵行亦己勞

至尊卹卒伍分甘復投醪諜聞黒盧倫賊壘堅且牢天子自馳之三更鏟賊壕擐冑出和門雪沙擁弓刀銜枚度峻嶺士馬寂不囂是時月正黑千山風怒號萬瓦響霹靂雷聲殷鼓鼛轟傳從天下六驘驚遁逃倉皇遇西師甲齊熊耳髙何如燕然防不數臯蘭鏖我馬肥苜蓿我士醉葡萄

葡萄植漢地楊栁盈塞壤橫笛入樂府鼔吹重霄朗逸者倒其戈降者稽其顙取其駝牛羊不須煩內餉回望徵戰塲黃雲郁蒼莽驚釡縱遊魚刻鼎假魍魎

天子曰還師吾己扼其吭沍寒冰渡河復見臨天仗駐蹕鄂多斯經畫指諸掌務使窮根株伏莽一滌蕩絕塞被光華露寒日滉瀁卽見春艸菲馬放天山上春菲二月初緑艸縈

乘輿牙枿翦旁軼蟣虱勞爬梳斥堠嚴要害槍壘營儲胥歷三受降城河套環肥淤皆爲我內地甌脫成庵廬五原出塞外直抵狼居胥立馬眾峯巓極目萬里餘蕭條無遺寇白日當空虛蕃長撓畱犂

上賜榮比余

天子自行邊往古不得如何有爾小醜狙詐徒區區狙詐亦何爲狼狽失所據羝羊自觸藩欲退不能去威稜憺西荒鞭笞到日禦哈密獻其子

行在俘籠笯諦巴亦悔罪俯首奉戒諭逆顏有風霆內向防煦嫗無與爲同好誰與爲同惡矢菆鳴於房蝟集相撐柱三月閏之餘雲中下露布蚩尢斷其首一旦消毒霧不使獸敗羣如令木去蠧污染一廓淸綱紀歸王度

綱紀正萬方勉勉惟我

皇救民拯焚溺翦伐爲安攘不駭慮始難毅然建非常亦如堙洪原灑沈歸灝茫當其廹驚濤渤海翻呂梁蛟蜃喜瀾汗邑廬憂懷襄

神聖立人極舉世還虞唐不見經營初垠崖擺雷硠濟於艱難巨刃摩天揚大勲今耆定氓蚩安耕桑枹鼓靜海宇烽燧銷邊疆詎識撻伐勞

宵衣猶不遑

宵晨捲甲趨減餐止蓐食

至尊三出邊辛苦徵絕域

峻徳格上下武功燀旁魄翦伐在一隅雷動消反側邊庭千萬里無有不臣國烏弋臨弱水大爵獻安息西極馬向東南車指自北兩階干羽陳共見矢文徳告成郊廟奏歌功金石勒方略出

聖謨編纂史臣職煌煌冊府垂永爲奕葉式

奕葉頌放勲靖亂絕塵氛愷奏鳴朱雁鐃吹歌白麟尊號謝弗居

大徳孚

蒼旻秋肅風霆行气至雨露仁沛然流江河萬古常日新形象各昭著輝光燦星辰及其握元化槖籥原渾淪豈有大造施而居覆載恩蕩蕩乾象覆茫茫坤輿垠玊葉云五色金波月重輪親逄

堯舜世穆穆望

紫宸徒幸荷

帝力無能名

聖神

玉蝀橋望西山爽气

黃叔琳

西山佳气來萬態換日夕長經郊原望杳靄彌紫陌況從

禁苑看崚嶒接

宮闕玊蝀架飛梁山光互出沒云浮千峯靑波浸一天碧是時玊河邊天宇淨無迹皎若陰霾開煥若宿霧撥連延千萬重蒼翠堆咫尺傍映黃金臺斜照白獸闥如捲水晶簾錦綺儼羅列如矗瑚枝晃朗耀曉日晴嵐迎晚霞一一難狀述幸遊蓬萊間縹緲常不隔散步恣遊觀曠然心目豁

南巡聖徳古體詩六首

汪士鋐

皇帝歲己卯仲春乃時巡維時平朔漠遐陬暢

皇仁萬物咸熙熙中外徳化均水患惟河流蕩激淮之漘竹楗命水官三防徒紛綸

皇帝曰吁哉毋乃傷吾民一物不得所是在予一人況當土膏動於耜行歌豳渙汗發

明詔相度朕必親大澤待下流四海希陽春

慈寧極尊養

聖孝昔所無

文思奉

文毋方舟遡洄紆問安與視膳未覺深宮殊有時掖金根徐步安且舒周覽庶物阜和气涵寰區煦育歷年所緬想締造初

慈顏益以慰

皇帝色轉愉

巡行在敎孝敎孝民不渝

河流日南注淮水方平堤

禦舸自北來黃龍從靑蜺陽侯怵

天威約束水勢低

皇帝問下民猶恐妨鋤犁隨刋並神禹樏輴行山泥何煩搴長茭溝塍分町畦結念沮洳澤極目滄海西決排與疏剔異用理則齊援筆成河圖指示窮坤倪黃流行地中億載安蒸黎

東南得深春履幬良無遺爲憐東南民力作當春時蠲除積歲逋不異甘雨施寧惟省期會耘耔亦有資底須糶新谷且得貯舊絲無吏夜催租有兒朝哺糜耕鑿安堯天此樂不可支白頭諸父老十載長懷思扶藜輦路傍載拜歌

皇慈

省方爲農事食乃民所天菜壠鋪黃金滿地煙芊眠微風蹙麥浪馴雉方回旋

皇帝戒從官行勿侵農田引車與解騑事實邁古先親灑觀農詩琬琰還雕鐫往年寫耕織

睿吟今再宣勤力事稼穡歲歲歌丰年

庶政旣舉行盛禮逮養老引見及百年彷佛入蓬島酳爵來天漿瓊液潤枯槁飽食拜

禦前華髮總皓皓

聖容敷春溫惠气展晴顥喬松海鶴姿揮毫落

宸藻黃封裹朱提赤印蟠

禦寶厚俗與保和舉世咸壽考

題賜蓮圖爲同年蔣廷錫

勵廷儀

把君賜蓮圖撫昔感衷抱憶在嵗乙酉

召入蓬萊島委佩十三人同時錫鴻寶宮窯繪龍文紅裝駕翠葆倐忽五載余朋好如摧槁五人畱館閣臺席僅二老披圖懷舊

恩玆義良足討維蓮能虛中離立色愈好維藕有淸節處污質逾皓於以礪臣心於以規友道君子風可掬冰壺徳堪澡眷懷爾我間百年式相保

出古北口二首

蔣廷錫

詰旦飛雲霓連峯忽中鑿蜒蜿一綫開蔥靑下縈薄山城據雄勢睥睨俯萬壑眞同秦崤函寧異蜀劍閣聖人大無外天險非楗鑰居民儼廬井闗吏無擊柝乃知至治世元化日寥廓和風迎面來逺煙吹漠漠石路車聲髙靑林深且邃重山互回抱淡日照空翠小橋架潺湲恍然辟天地夾衣生微寒頓覺气候異書生處海濱見聞僅一二奇觀新耳目羙景豁胸次同官五六人談笑竦輕轡多幸事

聖明恩波廣霑被

三塲試畢檢閱從此始矣述懷三百字奉同事諸

君子

鄂爾泰

乾隆歲壬戍二月舉賓薦再命領春闈惕息增驚憚自惟荒落姿學植無偏擅況乃衰病牽心搖目昏聚奎仰髙堂旁求殷

祕殿持此衡量才奚翅憂咎譴所願同事賢深感皇情眷巨眼推老劉汪仲並髙選分校十八人一一瀛洲彥學優行尢方力充才不衒流派窮淵源元音審正變推是足經綸何有於摩研念玆復欣然手足忽欲旋從來科目塲功過常居半毷氉飾風標鹵莽矜月旦論文貎雌雄憎命形歡嘆渠伊寸晷長余吾五色眴得人良獨難失者孰稱善願言體誠求有只殫心辦中不中云何無然乘懈倦文章品類殊穢妙各眞贗拙朴合離奇穠華並孤幹或瘦而溫腴或短而精悍但令气味存妍醜皆生面可畏非人言人言等諧諺凡百瑕與疵吹求自躬先惟虛明斯生惟明公斯現虛明兩或虧一公詎能判無心以爲心見見原非見朂哉熨帖平庶以答恩盼

故里

誇岱

奉

命謁先塋回車經故里吾宗尙務實農居事耒耜村村聞我來處處要我止疎林帶遠山茅屋橫煙水壯夫招田間老叟候門裏村婦盈墻頭爭看承

恩使親情厚且直鄕俗朴可喜慰勞彊拽臂絮語爭聒耳或采東山蕨或网遼河鯉提壺灌小麯【小麯闗東酒名】入牢縛大豕或苦疾無醫懇懇乞藥餌老夫豈無贈傾囊雜錦綺少長紛喧嘩天倫樂太始昔奉

玊輦來羽獵鄕闗屺田園識同姓握手坐序齒頗覺尊長多少小無若己瞬息三十年驚呼半生死今朝集畎畮他日隔城市咸言會面難薄設聊足恥舉杯更屬誰坐嘆吾老矣

九闗臺【有序】

誇岱在錦州府北百四十里隸義州淸和門界與防古查哈爾地接康熈甲寅年查哈爾布爾泥據義叛

命大將軍圖海及信郡王討平之拓疆百里建闗淩阿

之陽插栁爲邊

義州城西北防屼見孤峯峯下淩河水宛如飲澗龍河側土爲門行旅往來通編栁作墻垣望之亦何雄憶昔甲寅嵗首逆亂滇中九閩及兩粵路阻防煙空

廟算神無遺殄滅誅元凶是時東北隅小醜逞頑凶據地彈丸區蜉蝣撼喬松

天子命虎旅電掣奏崇功未忍戮餘黨大徳宏包容擴疆建此闗守戍森羆熊迄今七十年千里斷煙烽茅茨遂安堵擊壤等華封

聖主眷邊鄙保赤厪

宸衷敎養欲兼施中外鮮殊同辟地設長吏勸善儆疎慵詎用勤催科乃期臻淳風【雍正十年特設九闗臺同知設立衙署】所望閭閻間黽勉答

九重

和韋左司擬古二首【館課】

儲在文

秋气滿郊坰白日揚淸輝霽極天宇廓閒雲亦依依忽念崆峒遊蒼茫不可期開卷撫冰雪願與古人違入戶風瑟瑟虛堂理瑤琴萬籟此中寂感人非聲音心定忘百喧抱膝還微吟修綆不可汲方知海未深

都江道中

呂耀曾

星軺發平明山水轉奇峭湱聲如雷崱屴看髙嶠古洞封白雲誰能測深奧桃杏紅欲然梅雪互映照老榕大數圍時聞羣鳥噪謖謖松風生竹溪多窈窕薄暮徧蒼煙野村明晚燒佳景觀靡窮異域初難料因知天地心大徳生爲要一气洪鈞中無殊視邊徼仰荷

朝廷恩安全厪廊廟本務貴力田況乃設學校沐浴古詩章小子當有造我行萬里餘重譯以相告山谷動懽呼扶老兼擕少苖人勿諠嘩來日開

丹詔

題松吹讀書圖

徳齡

天籟寂無聲地籟號眾竅吹萬有不同泄盡無聲妙猗彼云端松時和蘇門嘯風濤乍作止聲聞通至道嗒然隱幾仙心聽領其要非寂亦非喧於焉得深造爰築讀書堂示人以閫奧此堂不遠人門外誰能到

皇淸文頴卷六十

欽定四庫全書

皇淸文頴卷六十一

詩

七言古詩

塞垣對月

理密親王允礽

赤烏才下黃金丸碧霄飛上白玉盤邊城盛夏無暑气涼夜淸露何長空萬里浮雲淨圓光素影如懸鏡行宮此夜滿瓊瑤人間天上相輝映詞客漫言邊月苦白艸蕭蕭塞上土只今四海總爲家雁塞龍沙駐翠華但見居民安本業曾無戍卒憶天涯寒輝頓覺炎威失彷佛珠光射銀闕今宵心迹喜雙淸試詠新詩對月明

恭和

禦制見龍行

理密親王允礽長川大澤龍所都飛空上下風雲俱我

皇幹健協龍徳坐淸海若馴天吳是時江流淨如練蜿蜒百尺垂縈紆伏朝

禦座鱗甲動指揮似有神靈驅昔聞黃龍出江滸負舟猶復儆神禹豈如

聖徳造化參郊藪來遊翔且舞

防翰惟嚴

顧諟心中正粹精居九五禎符葉應非偶然萬國臣民欣作睹

雙峯歌

恆溫親王允祺

劍臺北望得防峯巍然聳出靑芙蓉彼此相依偏迥絕參差並峙何玲瓏枯藤屈曲蟠其上仰防體勢如虯龍逕仄豈容樵牧至石髙時見雲霞封就中瀑布倚空瀉淙淙聲應千林松遊人到此奇絕處頓令洞目開心胸倚樹徘徊不能去冷然暮色無行蹤靑溝此去知不遠禪關未見先聞鐘

定州

果毅親王允禮

太行西峙海東絡驛路雲開博陵郭【名勝志州城本漢舊基隋開皇於此置博陵郭】寒風獵獵靡橈旃唐河飛渡千緹幕【淸水河一名唐河】典午璇圖江左移鮮卑曽此一成托【水經注後燕慕容垂建都中山卽此州地】五木誇祥束槁燃【詳見晉書後燕載記】定武千載空廬落只應明月與淸風雞臺髙送煙霄鶴【明月淸風皆此州鋪站名十道志州東南有雞鳴臺圖經云漢光武所築】

正定

果毅親王允禮

中原左界標大郡被山帶河井閈盛峩峩北嶽天作鎭【恆山舊爲北嶽正定縣誌正定以恆山名志望也】蜿蜒率然首尾應滹沱折旋晉冀來【楊愼外集滹沱源出代郡大戲山下循太行掠晉冀而東注於海】飛騰沃蕩勢奔迅河北巨浸此稱首【唐六典河北大川曰滹沱】彌漫浩渺平如鏡星昴殷冬水勢落亂流潎冽輪蹄競【杜甫詩渡河不用船千騎常潎冽】參差金碧倒影垂隆興寶相人天敬銑鋈金容七丈彊【正定府誌隆興寺卽大佛寺在東門金身髙七十三尺】大千沙界雄無並

仁皇禦制勒貞瑉【隆興寺碑文

聖祖禦制寺中榜額凡十有九皆

禦筆親書】屭贔穹趺神力勁赤文緑字日月輝鼎書雲篆龍鸞映永鎭髙山與大川千秋咸仰生民聖

岐山

果毅親王允禮

泰華以西名山七崚嶒地乳當其一【說文泰華以西名山七一曰岐山河圖岐山在昆侖東南爲地乳】太王荒作文王述王業巳定元公出規天條地前無匹神靈永永此廟食【岐山縣誌周公廟在縣西北鳯鳴山下】娑羅白楊扶殿極【縣誌廟門娑羅樹二松栢三皆大逾十圍入門有白楊亦千年物】淸泉一治則湜【蘇軾詩注周公廟後百步有泉依山湧出淸冽異常國史所謂潤徳泉時平則流也】輕軒於役廹冬日遙睇宮墻緬至徳二南風化期無斁【蘇軾和周公廟詩二南猶自有遺風】

碑洞

果毅親王允禮

飛龍氏後史繼作【古三墳伏羲始畫八卦命臣飛龍氏造六書】胚胎妍窮元漠伐石摩丹示萬世岐陽岣嶁神工錯【夏禹立碑岣嶁山周宣王搜於岐陽刻詩石鼓】嬴劉而下何班班有唐初載尢超寰鳯翥鸞鶱競翀舉至今落翮成邱山黌宮前後臚蒼碣或露或覆森林立窅窱儼如洞壑幽【府學文廟後有碑院石刻林立俗名碑洞】磊砢半與土花碧聖經中列崇堂皇其餘篆籀環堵墻【名勝志石經唐文宗時國子監鄭覃以經籍刓謬與張次宗孔溫業等共力讐刋凖漢舊事鐫石太學九經並孝經論語爾雅共一百五十九卷字樣四十卷開成二年告成又碑院中爲元宗書孝經四壁皆石經其餘碑刻凡二百二十餘座】眞行艸各殊勢招揭日月連星芒奏置憶自宋元祐【石經本在務本坊宋元祐中漕司呂某移置學宮】鴻都太學同爭購雪疊溪藤墨鑿池誥朝煙散風馳驟經石呵防有神靈諸刻未免隨升沈或時驪珠抵烏鵲間用琬琰充甃瓴【廣輿記向拱鎭長安摹搨三千餘本民以爲苦往往鑱削其字韓縝修灞橋督工急民摩碑石供之故全者遂少】眞迹巳遙初搨少畱遺可聽隨荒艸我

朝加飭守土臣防視歷久仍完好卽今

宸翰品入神一波一折前無鄰唐規晉矩何足數幾暇不廢臨摹勤

賜書常得窺筆法奄有百代流風洽自非博覽徧諸家誰從巖竇穿雲峽朅來奉使劍外行還轅載歷周西京講閱事竣啟

文廟肅謁

先聖觀諸生因得周視碑版處古气磅礡蛟龍劇剜剔苔蘚出節角別白同異識題署彊半𨿽從搨本看雕鐫對玩神光完雅俗妍媸不一例傑作自詣乾坤端報命有期遑細剖往復摩挲難釋手規橅鴻筆劖一拳槐廡庻托長不朽【前過西安有作今亦刻石其中】

觀鹽池並謁池神廟有作

果毅親王允禮

參井分野郇瑕封【左傳晉人謀去故絳諸大夫皆曰必居郇瑕氏之地沃饒而近盬杜預曰盬鹽池卽今池是也】唐都南畔虞畿東嶽瀆宣精鐘巨浸府海不讓明神功縱邇橫遙幅百里【水經注池水東西七十里南北十七里周圍百有二十里明劉敏寛鹽池賦略縱邇橫遙幅員百里】澄淳黝窅靈源通疏列畦塍錯繡壤釃渠瀹注波浺瀜甘鹵密液潛漉一宿霜練冰長空【柳宗元晉問溝塍畦畹之交錯輪囷若稼若圃不知其垠俄然決源釃流交灌互澍莫知其以及神液陰灑甘露密起廻眸一瞬積雪百里】炫轉晶熒耀天日鍜椎圭璧堆玲瓏軺裝駞載均民食遠近給足公私丰引水首夏迄秋仲成實自有靈旂風【鹽風洞在中條山麓毎仲夏月應候風出池水得此一宿鹽成】詎假熬波漉沙力惟勤斥堠堅垣墉【鹽池圖考環池舊築攔馬墻成化間又於墻外築禁墻二千五百餘堵】知者剏物巧者和總借天貺回昭融聖朝百神並崇報一方秩祀尢優隆云榜髙揭志信向庥光永願涵璇穹【畱額廟中】

湯山春景

果毅親王允禮

苔色靑靑徧山谷澄波無滓春水緑東風飄蕩小池平惟愛淪漪淸可沐地靈有意瀉溫湯豈因冬夏變寒燠四時佳景屬陽春鳥啼花放滿林麓澹煙靄靄數峯靑登眺湏窮千里目

瑞雪謠

愼郡王允禧

北風料峭云紛糾一夜雪深三尺厚

紫宸朝罷晝歸來道傍偶遇擔柴叟凍梨皴錯苦禁寒挽衣及脛帛勒首此時家家盡閉門問叟何爲此奔走叟言生遇太平時春種秋收樂畎畝及此三冬農務閒賣得枯柴足糊口今歲雨暘更時若小麥百錢換一斗東家西家多蓋藏兒婦圑圞酌春酒糶粟輸租百事完閉門那有三更叩冬來雨雪稍愆期未雨綢繆安可後人生百歲貴辛勤胼胝餘三必經九今朝偶爾出門來鵝毛雪片盈林藪漫空珠玉眼中投入地蝗蝻泉底朽明春畢竟是丰年好培嘉禾除稂莠含哺永作太平民華封願祝吾君壽老叟言畢倐然去我聞此言立良久九重無逸坐

明堂挾纊恩覃愜黃耉文囿先知稼穡艱作民父母惟元後補入豳風七月篇永樂升平歌大有

題翁照春篷聽雨圖小像

愼郡王允禧

一夜春濤打船尾雨聲破夢催人起推篷曉失四山靑柔櫓搖搖水雲裏借問扁舟何處歸去來長在釣魚磯幽人事業渾如此臥看江天白鷺飛

曉起登畫笥樓望西山晴雪愼郡王允禧

三更滕六翻雪車香篝宿火重簾遮街鼓咚咚破初日巡檐起視庭前花弄寒作暖兩無賴東風潦倒紛騰拏振衣髙樓試騁目柳絲不見黃金芽城頭好山如揖客界天一道霞光斜何處三百六十寺老松壓折空查了我欲防杖訪流水屐齒破凍穿谽谺雪消忽聞作檐澑嗒然坐對春無涯

薜茘

愼郡王允禧

薜茘條長散煙翠纏松絡石紛如織離披轇葛復騰拏影月翻風足幽致寂寥盡日掩柴關恍似千巖萬壑間更待夜涼殘醉醒虛窓髙臥弄淸寒

頒賜諸王大臣瓷器恭紀

平郡王福彭大哉

君恩及防細簠簋形呈物采備羣工拜

賜捧多珍出櫝陳庭分種類爛銀爲質瑩玻璃研靑入骨塡翡翠鵝黃鴨綠鶴頂丹貢土燒煙五色翠畫師縮筆染云螺參差几案明星羅千峯萬壑靡不具虯松怪石縈藤蘿尺寸之地瀠江海手中往往生煙波傾壺逐一恣玩賞奇絕功參造化多古今蒸窯差甲乙定有芒兮汝釘密鳯凰山下官與私柴董精粗頗不一由來埏埴歸鴻圖陰陽爲炭天地鑪一器之成判良楛瑚璉汝器端型模不欹不覆聖所訓前民利用恩澤殊持盈執玉臣防軀長年歌詠堯樽衢

雪後

平郡王福彭

君不見圓者爲圭方者璧漫漫無際粘天白旌旗捲凍龍蛇飛列騎嘶寒蝟毛磔又不見銕衣戞戞褁層冰冰絲萬縷須眉凝荷殳永夜不敢寐雪山有急三軍登吁嗟紫塞走封豕

聖人用兵不得巳憂勞不倦宵旰心十萬貔貅皆赤子勉防將士殲犬戎投戈早晚奏膚功歸而飲至朝陽宮九州衣被春融融

瀚海石歌

平郡王福彭

瀚海石晶華侵幾席雕琢天工無痕迹明星之髓月之魄大珠小珠蚌胎辟精白梨花浮淺淡春流碧硬黃擘彩箋深靑染嘉麥有時紅豆丹砂赤斑斕異色雜琥珀表裏明通照絺綌剖之定走瓊漿液我聞石者气之垓漾水團沙元气積又聞瀚海在荒磧羣鳥解羽伏大澤【羣鳥解羽伏乳於此因名瀚海】北鄰陰山寒苦劇純陰胚結匪一夕熙代筐篚走重譯萬里貢輸累千百瀚海石云蒸霞蔚光奕奕他時化作圭與璧

薊門

輔國將軍博爾都

燕關一夜秋風生黃雲吹墮漁陽城剪燭無言起愁坐萬戶千門惟月明忽聽天邊笛聲作隱隱隨風度羅幕鴻雁遙從塞上來月明倒影樓頭落闌干倚徧夜婆娑楊柳曽傷攀折多玊笛能傳千載怨就中愁聽武陵歌

月夜聞箏

輔國將軍博爾都

十二樓頭宵漏永霜月斜穿碧窓冷烏鵲南飛夜有光星河西下秋無影此時主客心徘徊秦箏侑酒傾金罍朱絲繡柱初掩抑忽然殷起南山雷俄頃沈雄變陸續颯颯淒風動梧竹鐵笛驚殘隴上梅銀砧敲碎階前玉撥拉一轉仍激揚恍如鐵騎奔沙場急雨琤琤濺碧瓦輕塵嫋嫋飛雕梁入曼餘音尢蕩漾四座無言久相向銀甲頻挑轉郁陶鵾弦欲斷還惆悵更深筵散月倍明翻教哀怨難爲聽何人制此關山曲冩出伊涼離別情

寶刀行

輔國將軍博爾都

我有太乙鳴鴻刀一函秋水靑綾韜流傳突厥幾千載至今銛利堪吹毛靜夜擎來光照室似有啾啾鬼神泣洪鑪淬就錦江波良工磨用陰山石當時跌蕩少年場寶裝玉珥何輝煌銅街橫拂秋霜色金埒斜飛曉月光豈意我今須髮暮虫网緣窓鳥巢樹抱病不聞車馬聲結廬卻在蓬蒿處君不見幹將鏌邪本巨觀龍光直射鬥牛端張華旣往雷生老飛去延津風雨寒

松花石歌

輔國將軍博爾都

吾家有奇石乃是松所化空谷幾千春移來傍亭榭園林從此多淸氛蒼蘚玉節依然存日斜窓外滿寒翠月明簾下澑層雲我至盤桓長手撫似帶幽巖舊風雨虯枝無復波濤驚霜皮半染莓苔古錦紋素質含菁蔥堦前仿佛山靈通只知今日成黃石那解當年是赤松

皇淸文頴卷六十一

欽定四庫全書

皇淸文頴卷六十二

詩

七言古詩

南苑徳壽寺寶鼎歌

張玉書

徳壽寺前曉日暄紫煙穆穆吹晴旛摳衣入殿訪靈迹陸離光映珠纓繁編鐘夾案總殊絕中央寶鼎雙夔蹲奇文雕摉窮物象晶熒變現蟠肘跟琪花鏤樹凝霧濕璚臺飛棟疑云屯忽作虯鱗騰貝闕忽揺鳯翮垂天門羽毛爪鬣自生動日精月魄時吐吞眞气淋漓不一狀隱隱欲上丹砂痕古來彞罍無此制屈指防餗何堪論白頭老僧諳舊事此鼎實沐

先皇恩指防倕工儗般巧廿年手澤今猶存小臣近前三嘆息屏气駭目難重捫歸來幽光滿胸臆睇望異彩彌朝昏爲祝寶鼎精英應星緯離宮萬載棲雲根

禦書恭紀

張玉書

淑景春融敞深殿簾捲朱絲晝淸晏侍臣入對防殊榮拜賜云章出天半天門曉色籠

禦牀諸曹夾陛陳封章日髙奏罷講幄啟經函史籍紛璆瑯懋勤逶迆接宏徳講退隨聞親翰墨玉案常棲錦筆新中官跪展牙籖直

禦書神妙誰嫓蹤騁態極象非人工細比秋鷹筋入骨巨如矯鳯飛淩空萬軸縹緗騰異藻榮光上燭靑旻杳片羽欲覩千黃金

宸翰由來宣賜少學士手捧驪龍珠徑寸芒照十乘余累累一百三十五不敢逼視奎文舒親題卷尾仿蘇軾對臨不與鉤摹匹意匠結撰藏丰稜蹲鋒撥鐙具神力噫嘻軾也搖落辭江城臨岐一闋離懷傾誰意中更數百載忽枉鳯飛瓊文漁簔社飲甘艸莽

至尊撫捲動殊奬自是憐才

睿慮殷豈獨淸詞激

天賞如今四海登亨衢堂亷膠漆昔所無爲願諸臣努力佐文治直軼晚近追唐虞

扈從登澄海樓觀海

張玉書

遙尋碣石不可見振衣直登澄海樓長城迆邐到海盡海樓橫接城東頭樓髙百仞星漢逼海勢欲壓樓堞浮蒼茫顥气幾萬里空碧回互搖雙眸乾坤震蕩浸一色日月夾鏡懸中流驚瀾捲地掣電急怒號沸鼎奔雷收熒光變幻吐飛動錯采儵忽驂龍虯巨靈惝恍杳難測精魄散豁消煩憂延頸咋舌嘆殊絕恨無羽翰淩風逰云根隱隱見覆笠煙際渺渺疑浮鷗緱城貝闕竟誰是神人巨迹徒冥摉海風引帆帆忽去方士語怪術謬悠節食卻病良至理丹砂黃金將安求盛時百川永淸晏飴口飽腹娛春秋蓬瀛方丈咫尺耳何事海外窮九州

一片石【王師擊敗流寇處】

張玊書

防闗嶽嶽控海隅陰風吹沙啼曉烏片石曽傅舊烽堠王師躍馬行天誅羣賊歘來等聚蟻四海糜爛嗟焚如黃巾白波騁痡毒連旗大斾紛支吾鼃聲紫气竟幹正烏合狂逞恣長驅是時六軍正西指鐡絲勁箭龍馬駒紅花野戍轉戰急靑笳落日張蝥弧二十萬眾麕雉竄半膏原莽半累俘噫嘻中原全盛力坐同巾幗輸雈蒲天戈一指賊膽迸鷦鷯片羽燎洪鑪傅檄勢比飛鳥疾耆定大業曽湏臾我非瞽史識天道師行不殺人徯蘇百族蠕動潤膏雨三章約法除秋荼乾坤整頓六合一作京肇宅開天衢矯首闗門重慨嘆古來設險徒區區

松山【王師敗眀十三萬兵處】

張玉書

古戍春深曉飛霰馬首云低擁徵傳松杏山經百戰餘舊聞歷歷眼中見坡陀隱伏雉堞頺層巒防地何崔嵬彎弓帶甲十三萬曾此空弮委塵埃紅羅山頭歸路絕靑海嶂邊戰流血角聲入雲錦水枯湘累迎降气嗚咽脫囚釋防居上筵丰貂翠幕鵲印懸南冠稽首紛雨泣效死誓日旌門前開天神武眾慮四海英雄歸駕馭衮衮將相圖丹靑奕奕驊驑競騫翥於今亭堠生蓬蕭平蕪沙軟狐兔驕往事浸尋四十載共驅耕犢來春樵想象山城仗黃鉞虎帳經營幾嵗月萬年形勝收雄闗千里邊云接溟渤朝

陵兩度輦路平百靈跂翼隨行旌經過鐵馬金戈地時作瀟瀟風雨聲

薩爾滸【王師敗明三路兵處】

張玊書

長河百折徑欝盤遙山夾岸飛沙寒山隈河畔野火出落落茅舎依林端舎旁老叟辭朴防戰塲指防猶在目荒城入夜生靑燐夾路於今埋白鏃當年敵騎明鉤膺梯衝雜防雲气騰四部軍來躒塞艸千羣甲度蹂層冰左師結陳稱王杜吉鄰山頭橫萬弩

睿謀防勝須攻瑕轍亂旋看散如雨崖邊逐北黃雲愁戰骨揔入渾河流周麾一呼三路覆鼓聲再竭孤軍收就中上將綎居首援亡矢絕眞束手耳食猶傳劍槊名輿屍竟等螻蟈朽乃知天戈所向同摧枯迅掃萬騎風雷驅自此闗門拓土宇中原指顧歸乾符廢壘茫茫棲白鶻沙塲脈脈照新月遙岑木葉春陰髙匝地英風吹未歇

試馬歌

張英

天閒萬馬嘶新秋碧艸無際黃雲流淸曉

翠華駐南苑下

詔眀日觀驊驑晾鷹臺畔平蕪綠房星中夜光可燭金羈玊勒瑚鞭云錦千羣麗朝旭

國家馬政前代稀芻秣蕃息過秦非玉闗蔥嶺久通道渥窪異產今來歸

聖人神武六龍禦黃金幄敞頻廻顧王公將相各呈奇赤驑紫燕紛無數平沙夾道旌旗開千騎逺自紅門來經過長楊歷甫艸勢如電激聲如雷誠哉天馬稱汗血紅塵不動影先絕驪駒蹀躞看流云照夜奔騰類飛雪中有龍種何蹁躚神閒先到髙臺邊超羣致逺有餘力五花蹴地眞連錢須臾數馬復奔逸飛黃騕褭皆奇質前岡影動方微茫轉盻人前鳥同疾

聖人顧此

天顏怡三千騋牝皆權奇就中四十更雄特吳綾蜀錦優賚之

國家典禮有深意恐有鹽車困騏驥便是金臺市駿心伯樂一顧空幽冀小【臣】何幸從馳驅欲寫神駿增躊躇試馬由來寄軍政拜手秋原贊廟謨

天府寶翰篇

張英祕閣西頭古錦囊時時寶鴨薫天香雕函什襲虯龍抱玊匣標題翡翠裝

君王淸燕常畱翫不寶珠璣寶書翰往代名箋色尙瑩千秋遺墨光猶燦學書無過王右軍天門鳯闕迥無羣蕭疏內景神仙字娟秀曹江孝女文【昔人謂右軍書黃庭經飄逸有神仙之防曹娥碑婉順有孝女之儀今內景經曹娥碑眞迹皆存內府】懷素上人筆如鐡漏痕釵腳皆奇絕藤影盤時鶴欲棲劍鋩舞處蛟堪截平原雄勁若有神內制猶存寶篆新【顏眞卿書朱巨川誥勅有唐宋璽】晉唐墨迹人間少由來一字堪千緡端眀學士黃州客作字還如畵奇石山谷偏余瀟灑姿南宮獨創嵚防格骨气蒼嚴數晦翁偶然藻翰皆能工始信眞儒自淹貫臨池原不比雕虫子昻雅得蘭亭意江左宗風猶未墜近代華亭說劍篇落筆輕圓饒逸致【周文矩畫說劍圖董其昌書說劍篇】閣帖初年搨本奇玉堂手記拜恩時【宋畢士安爲學士淳化初年賜此帖士安自防於後】澄心舊紙廷珪墨海內流傳第一碑古人眞迹良難遇一片精英凝尺素鴻寶常騰奎壁光靈物從來鬼神防

聖主典學開承眀旁搜文翰佐升平譬彼珍奇貢川嶽沐日浴月光華生累朝妙墨藏

天府

聖情如歷瓊瑤圃溫室臨摹敲硯冰風亭展對飛檐雨侍從詞臣許縱看驚心駭目誇雄觀防山俯視皆雲气滄海平臨盡紫瀾先教拂拭靑玊案捧持須用薔薇盥書家今得見山陰如遡河源入星漢再拜稽首

恩無疆晴窻寓目神飛揚天球河圖世世寶上與景慶同輝光

溫泉歌

張英

蒼山層疊東方來揷天萬朶芙蓉開中有幽巒自盤互溫泉觱沸靈山隈遙見白雲覆巖谷波光日暖寒松緑四時天气總春融雙泉數武分涼燠靜如眀鏡石池平瀉入房櫳取次行蘭香防灩膏千斛碧色深沈玊一定有丹砂結泉底仙竈綿綿傾石髓陽烏浴彩咸池波燭龍銜照空潭水天生靈異豈偶然近瞻

世廟橋山巓土脈精英恣磅礡鬰蒸佳气通源泉常聽空山傳警蹕畿東勝地時巡日來逰彌切望

陵思豈爲臨流賞淸泌

慈寧聖人鶴髮垂有時

鳯輦出龍墀樂逰原上溫泉畔風土淸嘉

聖體宜規模簡朴畱陳迹半畝方塘甃文石繚垣翠巘防長松

行殿土階沿素壁卻笑華淸侈費多連雲宮闕漫嵯峩何須刻石成鳬雁豈待鏤金作芰荷

聖朝舉事皆有則敬愛爲心儉爲徳寧

親常願葆天和結搆恆思惜民力今年扈從碧山岑賜逰佳地荷

恩深每懷袚濯塵纓志時望天波挹注心

防

賜禦筆臨米芾長幅恭紀

張英聖主求寧致淸宴坐擁圖書千萬卷省覧機政日中昃典學稽文意靡倦微臣嵗久侍華淸講席經帷燕常見避暑多在甘泉宮栁風槐露迎涼院幾畔秋蘭襲袂香堦下新荷映波茜

聖情怡豫對淸流微颸不用移宮扇日揮鳯紙恆百幅退筆爲山墨爲澱逺自篆籕逮晚近縹囊玉軸羅羣彥漏痕釵腳法益奇虎臥龍跳勢屢變

禦筆腕下集大成俯仰千秋稱獨擅臨摹最愛米與蘇古人重見開生面襄陽野老舊知名異代遭逢數稱善當年承詔入深宮落筆驚奇響春殿米顚豪放本不覊紫袍自裹端溪硯長牋流傳入內府側近龍香荷宸眄字大如碗近數百淋漓瀟灑吳淞絹鐘王顏柳各有態盡入豪端供結撰勁筆軒翥摩丹霄奇情夭矯躡飛電珠璣萬斛神采殊瑚百尺霞光絢念臣朝夕傍棐幾特與疏恩及愚賤玆幅拜賜出明光寶翰煌煌倚深眷榮光夜燭蓬蒿廬奕世家珍共欽羨

大西洋貢獅子歌應

制

王士禎

古云狻防日走五百里逺隔流沙生月氐康居防勒曽一獻丹靑顧陸矜神奇夙聞其名思一見玉闗迢逓天西陲況復野幹日鳴噪安得一吼驚咿

聖人有道十七載景風海外舟車馳元龜象齒紛置驛文犀桂蠧羅庭墀大秦之西國絕域懸橦度索來數期厥有神獸修方物波濤逺迸蛟龍隨海人泉客盡避徙朱衣絳幘不敢窺形狀瓌詭气奮迅目光睒防毛耏耏巨髯毿防尾如鬥勁毫柔毳相離披髮聲殷其雷破壁顧盼已卻千熊羆乳虎犛牛望辟易何論六駁兼文貍搏象搏虎具全力威在齒尾非毛皮

上林晝開射熊館

詔付象胥有職司

聖朝寶徳不寶物百獸率舞良所宜五風十雨兆民足騶虞在囿麟來嬉寫入職方舊圖繪二南萬古傳風詩

聖駕南巡詩【有序】

汪霦皇帝禦極之三十八年武功耆定文命覃敷聲教所被無逺弗屆時則和气翔洽年以順成太平之象書契以來所未有薄海內外僉曰休哉除天下之大害者享其利任天下之至勞者居其安

聖天子以守成兼開創勞形焦思者三紀於玆治定功成物靡不得其所繼自今以往歌風而理從欲而治其無煩宵旰乎

皇帝曰噫無逸者逸居休弗休維玆黃運泛決民罹其災嵗糜大農金錢無算且江淮吳會財賦所自出也十年弗省防防乎念之爰於中春諏吉奉

聖母南邁其隆孝養也則問寢視膳靡有失節山川所經民人之繁庶風俗之茂美皆借以怡恱

聖情極尊養之至願其簡扈從也虎賁禦期門羽林之士才足以給使令而已其省供頓也糗糧脯修帷帳槃匜悉出內府所有不以纎芥煩吾民也其飭河工也則開引河疏淸口築堰導湖塞下流諸壩口授手麾莫不中機要合緩急河臣祗服厥事不迷於所往其重農功也所至田野輙進父老詢以天時丰嗇地利肥瘠人力勤怠委曲周詳不啻主伯亞旅之相爲謀也其振文教也念東南人材藪澤再廣進取之額輶軒所貢片言隻字足備采攬者必和顏色以受之其修武備也凢禁旅之出戍者綠旗之守禦者至則搜軍實簡卒徒校其進退坐作之節以爲軍帥之賞罰士伍振刷靡不供命其飭吏治也自封疆大吏以逮一命之士具悉其亷貪敏惰治行稍稱者輙寵以

宸翰用示鼔勸其寛文法也凡三省之民殊死以下情罪可原者悉子蕩滌囹圄空虛民以和樂其宏蠲賜也大江以南比嵗之積逋不下數百萬悉除悉貸毋令農民困於追呼鹽防之因時量加非經制者弗徵永著爲令商得休息官無所侵漁是行也

大駕屆道凡百有五日數千里之逺兆民之眾萬事之

殷繁莫不秩然就理夏五月還

京師臣竊惟我

世祖章皇帝以開天之聖纘

太祖

太宗之丕基殷憂締造始能統一海內光宅天下迨我皇上沖齡踐祚深惟

三後肇造之艱難不敢稍自暇逸消國家無形之伏莽廓振古未辟之疆圉智勇天錫莫與爲比而且仁育義正惠養元元陰陽燥濕工虞水火下至日用飲食之細無一不與民相流通故民之戴之也不戒而孚不謀而合今者恭奉

聖母由畿甸至於海隅窮鄕僻壤之民莫不扶老攜防

喁喁穰穰環

行宮而向慕者日以億萬計以

天子之尊尊其親以天下之養養其親

聖母顧之而後喜可知也至矣哉孝乎知人安民繼述之志事也文經武緯顯承之謨烈也合四海順豫之情以無忘

世祖付托之重丰功偉烈舉於此尊養之一念廓之矣若夫紀定省之常儀摭哲惠之善政形容盛徳以爲足以窺

聖人之萬一此猶闇者依光而不知由於日月渇者飲河而不知發於昆侖也豈能罄其光華通其條貫哉臣浙人也以需次

國門不得與農夫野老恭迎江滸瞻

穆穆之淸光又不獲簪筆屬櫜與從臣之列然歌詠聖徳俾千萬世有所紀述者史臣之職也其敢以不文黙而自已敬賡有韻之言用紀無私之徳詞𨿽下裏義等康衢云爾其詩曰

我

皇徳邁軒與羲覆載照臨三無私揆文奮武萬國治在昔三叛兵弄池

廟謨翦薙若拾遺扶桑底定波不靡羅鳯郡縣非羈縻惟北有蘗雄恣睢

帝車三駕庭三犂民气和樂遨以嬉六七十翁如小兒繼今垂拱眞無爲大開眀堂坐治之

帝曰咈哉子其咨一夫不獲若已推宣房未築河彌彌淮之左右懸釡炊大農金錢嵗虛糜矧玆吳會財賦資民亦勞止愁南箕十年望幸安可辭東風解涷春日遲乃乘時令揚蒼旗

禦舟容與平如移龍頭豹尾紛葳蕤誰其從者丞與疑柱下之史簪筆隨進退左右各有司直沽環衛天東維滄洲瀛海爲藩籬揚舲直下濟與淄地過徐兗星婁危黃水沖決楚岸庳

躬自測度沿沙坻河靈效順來馮夷天淸地定江漣漪蛟龍拜舞瞻

天麾吳都三月春和時迎

鑾馥鬱蕚在枝是時正值

萬壽期老弱拜跪相攜持三浙父老仰

聖慈夏旱望云冬待曦

天鑑誠悃臨江湄

乘輿再向鐘山陲牙檣北指薫風吹維夏五月還京師史臣頌徳窮於詞約略紀載昭來玆譬窺以管測以蠡

皇帝至孝戀慈帷尊親繼志咸無虧山川周覧

皇情怡

皇帝至儉福所褆饍饈服禦行者賫勿以供頓勞羣黎皇帝至眀繼重離治行殿最靡弗知亷者錫服貪夫褫玉衡金鏡手自提

皇帝至勤幹健姿河工閱視忘胼胝口授方略指以防疏瀹決排愼所宜河臣再拜膺成規

皇帝至仁雨露滋空索祝网滌垢疵大徳曰生民用孳俗吏期防爲繭絲積逋累累民力疲悉予寛貸無呼追淮民煮海謀刀錐官吏往往營姦欺減賦停蘇瘡痍皇帝文武徳並垂觀風問俗陳以詩片善皆得來軒墀維吳與越多英奇生徒增置各有差小子有造佩以觽

天章云漢光紛披結體夭矯盤蛟螭千秋墨寶時一窺不二之士惟熊羆幹城重寄罝在逵一朝饗之樂有儀簡閱步伐射與馳汝不供命厥罰施軍壘變色無敢戲卓哉

至徳淪膚肌

皇心視民猶溺饑

詔下百辟思復思謂天蓋髙聽以卑太平有道開鴻基樂只君子福履綏天不愛道露如飴地不愛寶靈出芝民登春臺樂不支從今八萬四千嵗普天率土歌雍熙

皇淸文頴卷六十二

欽定四庫全書

皇淸文頴卷六十三

詩

七言古詩

澄海樓

孫在豊

長城壓山山倒海海樓直倚天山外飛梁浮柱俯十洲憑虛淩空小兩大佹壁立結構牢天風萬里嘯海濤吹落人間萬古月淸天上一秋毫十二玉闌足恐失茫茫愁思海天溢湏臾千頃琉璃堆蕩無垠蛟龍窟伊古未鑿混沌初此水原從無時無一勺歘焉浸六合天輪地軸轉相扶蓬萊淸淺方朝暮碧桃花開春幾度只見扶桑析木東年年不向東流住三山宛然我舊逰秦皇昔日常相求對面蒼蒼煙霧裏滄波滅沒空回舟銀臺金闕亦何有衛叔卿今無恙否回頭一別三千年雙挾靑龍猶在手碧城髙與海天齊飛蜃爲樓云作梯虛窻玊女天吳接浴日吐月生虹霓誰云九州大但覺五嶽低我來澄海樓頭望一防浮萍東海西

一片石【王師殄流寇從一片石驅入山海闗盡殱之城下】孫在豊

一片石燕闗左海茫茫土膴膴請從石上紀神功神功開辟無前古眀季政不綱中原坐愁苦已灰漢室東西京猶守甘陵南北部黃巾羣盜竪如毛銅盤仙人泣如雨蒼黃天地暗煙塵天下嗸嗸呼父母呼父母得我所四海一聲後來蘇待起瘡痍手摩撫此時妖氛正滿山此日指麾安率土虎旅迅於風鴻毛燎於火二十萬級血成流三百年中气爲吐片石落欃槍八方行案堵聖人出萬物睹時雨耕耘在野深重熙干羽當階舞鳯吹律兮響雲門麟遊郊兮茁芝圃海之澨山之藪河之源江之浦詠歌沐浴兮億萬年銘功此石兮天爲補登封白玉之牒不勝鐫七十二家安足數

壬午三月二十九日禁中侍觀

宸翰

賜禦題淸芬堂匾額紀

恩歌

胡防恩祥風甘雨靑郊徧

天子端居紫宸殿晝漏舒長淑景融麥秋佳气迎芳甸都城東南岱嶽宮長養萬物惟神功落成淸廟隆秩祀璇題繡榜宜加崇瓊箋疊雪

宸章耀結構如椽風格妙千鈞筆力透中鋒萬防墨花霏四照

賜觀中禁集儒臣仰矚奎躔頌日新金薤銀鉤超亙古晉唐以下空紛綸承

命濡豪汗流背敢乞

天文豁蒙昧蓬茅儻得被春暉防畫常如親

帝誨宮門俄頃拜

恩殊七臣各獲三驪珠蚪龍蟠結滄海潤云日煥爛光天敷體法森嚴神肅穆彤墀捧展開心目元气融和精理充吾

皇萬壽於斯卜鸞綾砑玊映琳瑯芝泥穗篆增輝煌此時邸舎天香滿他日田廬

聖澤長曩參扈從曽霑

賜回首門閭

題寶字淸班還得誦淸芬直爲防臣表家世矢竭涓埃報稱難撫躬屍素愧當官焚香晨夕瞻

天近咫尺榮光奕葉看

敬擬七徳九功舞歌效白居易體【有序】

翁叔元

康熙二十年十月官軍收滇南海內底定十一月宣捷午門十二月

頒詔中外與天下更始隨允羣臣請恭上

太皇太后

皇太后徽號復布告天下澤逮臣庶懽動區宇大哉休烈巍巍煌煌充滿天地近古以來所未有也臣伏惟

我

皇上義徵不譓仁育羣生獨運神謀式遏亂略殱渠魁如霓掃破凶黨若冰離八載憂勞一戎耆定武功偉矣布行慶施惠之文下尙徳緩刑之令展孝思而錫類觀人文以化成綱紀宣昭聲教曁訖文徳敷矣粵稽古者治定功成必播之聲詩形之律呂以發揚鴻休總章簫韶之奏遐哉尙矣近考唐宗亦有文徳武功之舞武曰七徳文曰九功而唐臣白居易作爲詩歌傳示後世臣不文敬擬其詞爲七徳九功舞歌一篇凡八十句五百五十八字以獻未敢附風雅之遺聊以備瞽曚之誦云爾

七徳舞九功舞武緯文經耀千古

朝廷干羽在兩階天下車書盡九土我

皇禦極垂衣裳四方萬國來享王自朝乃至日中昃堯兢舜業不敢康爲念斯民亦勞止

丹詔夕封馳萬里咨爾彊藩且載戈釋甲歸來見天子苞有三蘗方憑陵一朝敢弄潢池兵蕩搖滇黔連楚蜀防劉閩粵驅鯢鯨驛聞

天子赫斯怒

皇言一宣天日午誓將滅此後朝食取彼凶殘畀豺虎臨軒命將親推轂中有天潢建牙纛日射春旗萬馬鳴雲開曉帳千軍肅一從荊鄂向三湘一自江州下豫章西指秦川臨劍閣南經吳越渡錢塘王師所至如風電合圍掩羣開一面狼奔防竄皆倒戈市肆不驚蕓不變王師所至多謠頌行者願賫居者送

天語殷勤再四宣毋令南畝妨春種一年轉戰雍梁間二年克敵威荊蠻三年掃淸甌與越一皷遂進仙霞闗四年官軍收閩地逆臣稽首歸藩位五年賊渠死嶽陽六年百粵胥置吏七年一舉入成都夾擊東西疾渡瀘八年蕩掃昆明穴普天率土歸

皇圖羽騎宵馳傳露布從此江山復如故侍臣拜手賀升平武士鳴鐃歌大濩我

皇恭已開眀堂木鳯銜書下八方嘉與吾民共休息欲偕斯世爲陶唐思齊太任及太姒翼子貽孫旣受祉恭上

徽音萬國歡再沛

恩綸與更始昔時民間苦被兵鳥烏聲樂多荒城今日言旋復邦族閭裏不聞愁嘆聲昔時民間苦徵役男子輟耕婦休織今日公家免踐更鼔腹行歌仍作息欃槍滅迹三階平我

皇宵旰猶未寧手披目覽釐庶績早朝晏罷勤蒼生天縱聰眀兼

聖學研精書史窮邱索著述開天冠百王四海文眀生禮樂舞七徳舞九功虞廷之琴歌南風願令世世陳王業王業艱難萬古同

敬瞻

禦書河南四大匾額恭紀

沈涵聖人禦歷寰宇寧岱宗河海皆告成闕裏尊崇志鉅典禹陵秩祀騰休聲矧玆豫域去天咫百靈望幸能無情嵩山巍巍峙中極三臺二室淩蒼防淮流溯源自桐柏禹績千載猶輝宏孟氏功不在禹下游梁遺迹存丹楹中州撫臣從眾欲一一修飭同崢嶸稽首奉章進紫殿乞賜懸額標髙閎

詔簡璇題十六字揮灑仍命諸在廷字形濶大越尋丈眾臣操筆皆悚儜金丹換骨苦無術閉戶累日窮心旌書成進

禦數十幅瘦者犖確肥彭亨縱有姿態失程度豈堪照耀八州氓僉伏楯陛不肯起願覩

聖藻豁聾盲

至尊謙抑顧未許謂予翰墨非専營萬幾總攬常日昃奚暇肆力加研精反覆申奏始得請凝神端拱在穆淸薫風畫永握珊管墨海吸盡蛟螭騰轟雷駭電悉奔赴一筆橫掃萬象呈須臾硬黃天上落光彩翕赩舉眼驚縮首咋舌敢仰視久之髣髴見精英屹如喬嶽鎭厚土壯如巨靈劈重坪縈如瀾廻復淵瀦端如佩玉垂簪纓元气流行四時偹詎有一美能専名禹皇岣嶁久茫昧漢帝艸聖同勾萌唐宗禦書最超絕世南戈法猶仰承我

皇筆力跨萬古後者無偶前無爭不獨法程垂奕代共占福祉綿蒼生神完力厚天所賦

聖壽

聖祚皆永貞遙知金榜髙懸處嶽擁河趨鞏

玉京

喜雨詩

曹鑑倫

孟夏之月日在畢赤驑朱輅臨天衢

帝念農功急甘雨麥秋將至思沾濡

紫宸一徳契眞宰精心宻禱感應符興雲泄霧徧嶽瀆萬靈受職爭馳驅造車砰雷出奮迅投壺笑電紛歡娛千山得勢動鱗甲百泉發響酣笙竽飛甘灑潤散膏澤石燕翔舞羣龍趨來牟接畛沐優渥溟蒙一气連朝晡黃雲翠浪浩無際郊原眀秀儼畫圖緑蓑靑笠治田具野人擊壤傳歌呼漁陽兩岐安足喜姑臧九穂徒區區胞與在宥澤萬物頻年有

詔勤蠲租爲民請命抱至意勸農祈谷嚴春雩肅然有請得嘉澍普天如賜玊與珠含桃未薦蠶事偹以彘嘗麥樂且需芝房寶鼎不爲瑞矞云湛露方昭蘇【小臣】珥筆

殿陛側伏聞民事勞訏謨休徴肅乂備洪範仰見皇極天人孚三十六雨周嵗足屢丰大有多黍稌薰風長被垂裳治阜財解慍曕唐虞

石鼓歌

吳苑

辟雍鐘鼓羅俊奇忝臨六館重臯比廟楹灑掃釋菜畢顧視石鼔環廡墀彭亨菌蠢數盈十刻畫文字符鼎彜文百二行字五百從甲至癸完無遺始終紀述漁狩事中載防命諸臣詞細文淺刻堅且好閱三千載光娥羲曽經缺齧受風雨豈用蟠負承鼇螭韋韓二蘇染大筆助流寶气長赫曦周宣王時史籀作車攻吉日堪肩隨篇章排比類吉甫體源質古超相斯誰何小儒恣評駁不究根本多然疑先秦西魏駕空說嗤防欲使成瘢疷自來神物多隱見晚出往往千秋垂周官左氏佑六籍卯金専門叢詆諆至今首冠甲乙庫儒生穮蓘如畬菑撫玆鼓質最龎厚雕琢山骨窮防厜雍城城南久托迹蛟鼉鸞鳯藏瓌姿辭嚴義宻難諷讀句奇語重誰思維鴻生鉅學茫不識任春煙鎖秋風吹縱敲牧火礪牛角卻免摹搨傷皮肌譬如深山石犖確嵗月久逺無成虧文王紐在禹追蝕其故豈屬聲音爲自唐迄今始的皪日星雲漢光天逵髙駝巨艦凡四徙終然碁置文宣祠百靈呵防神作合傳萬萬世遐無期方今

天子闡絕學玉函金版皆繙披詎惟瑰辭追雅頌直使鐵畫侔繇芝

黼帷丹扆多制作慶雲五色紛葳蕤黃皮烏弋逺受吏海外來學航於玆峩峩髦士拂芹茆軌度肅整趨委蛇聖謨文治四洋溢浩蕩匼匝無津涯講搜前制載編牒或按周典揚戈麾威靈宣暢詟函夏秀弓彤矢斑陸離從臣才藝敢誇詡稽首拜獻成功詩天球琳瑯刻金石潤色鴻業攀姚嬀炳麟煌煒照六合焯然此事有職司研搜故實更參考名爲石鼔良乖宜建康天發石三截曁禹岣嶁堪旁推石形似鼓制非鼓狥迹忘本差毫釐摩挲彷佛古人意定作閱武岐陽碑

古柏行【元祭酒許衡手植】

吳苑

夫子廟柏數十株托根自與尋常殊霜實時時垂玉琲風枝往往鳴笙竽含貞挺節亭亭竦儼如冠劍森相拱小者猶畱十數圍交柯屈鐵煙濤湧一株參天勢更奇欝蟠元气何淋漓摩挲嵗月猶可識許公手植非傳疑蛟龍攫拏雷雨作黛色翻從半空落斑鱗防盡秋後霜百片靑銅光灼爍新甫山頭樵徑封武侯祠堂碧艸叢西川東魯逺莫致何由突兀撐晴空當年元儒推第一遺經辛苦窮編葺嘉樹栽培用意深周模孔楷千秋則至今偃蓋拂云端雍容子弟趨盤桓豈徒材大資梁棟直欲香淸集鳯鸞君不見上林崇臺千尺髙靑棠赤椑皆淩霄若論嵗寒卓堅骨坐使萬木慚丰標雝池管領眞遭際南榮嵗嵗涵蔥翠蒼幹櫺門映日寒素華璧水縈波細攀枝摘葉有所思六館三舎應爾師豫章七年人始知不然丹漆將安施

江西試事畢過廬山白鹿洞謁禮

聖殿敬瞻

禦筆學達性天匾額復登

禦書閣觀

頒貯經史恭紀長歌

陸肻堂大江東流波渺茫忽揷廬阜橫髙蒼層巒復嶂四圍合靈境每向煙蘿藏後屏山南洞門辟百間廣廈森開張斷樵旁鎖白鶴觀飛瀑直下犀牛塘使車弭節少遊憇未暇石竇窺云房摳衣端拜禮聖殿擘窠椫榜懸宸章霞蒸霧蔚四大字星垣奎壁天煌煌蛟龍岌纒有餘勢中峯琢出璆琳瑯韋王局縮闇無色豈與宋代論蘇黃瓊霄綈幾時揮翰徧

頒州邑顏宮墻山扉僻左荷球璧風勵學子誠難量有如太陽照六合奧區纎隙皆東暘地靈呵防百神守聖迹萬禩傳無疆【小臣】瞻仰正親切此都人士來升堂聚觀玉皇香案吏思以典記提相商

禦書閣上甲乙庫緘縢扄鐍蒙縑緗委宛金函羽陵防天家石室儒生倉探源星海歸渤澥要搜派別分條綱當年諫議此韜迹學成望重如鸞凰江州領羣憶舊隱築臺看鹿花環廊宋淳熙末考亭至訪求遺趾山之陽臥龍岡頭石齒齒小三峽口流湯湯風泉云壑絕佳處弟子十四同徜徉哦詩作賦日不輟雅歌餘韻猶繞梁葩流文采逺輝映皴霞釀露塡奚囊從來大儒有實學鼓吹六藝逾笙簧至今鑱石錯眞銀鉤鐵畫霏寶光橋亭碑碣帶煙雨苔皮嵌緑垂千霜山行考古恣遊目滿前艸樹飛巖香虯鱗萬甲濤勢壯珠沫百斛溪痕長老人峯頭五紺髻一防螺旋天中央寒嵐截住不得上列仙夜醉淋瓊漿白鹿一防峭崖走紅鶴百隻遙天翔翰林書齋司馬竈皆貪山翠老不忘況玆洞學有規制官書塢田侔上庠

聖人琬刻右文防急探義苑窮經箱采風過此意何盡一重一掩疇能詳秋晴嶺葉間蒼赤佩壺稍坐松陰涼郵程汲汲敢稽緩明日南浦排風檣仰瞻

天筆慶霄裏榮光五色輝虞唐

禦書匾額歌

劉坤文思

天子開天章金泥玉檢播八荒劈窠大字徑丈彊昭回碧落銀漢旁驚鸞舞鳯紛飛翔龍蟠筆底蛟騰驤皎如日月懸晶光列宿敢與分寒芒繄古哲後垂琳瑯岣嶁山尖薤葉長丹文緑字鐫髙岡雨淋日炙苔蒼茫龍章一出增輝煌排空筆陣淩書航懸鍼垂露皆粃糠不數倉籀寧鐘王我

皇宵旰憂羣方萬幾淸暇羅縹緗揮毫拂素搨硬黃珊瑚筆格玳瑁裝緑沈漆管隃糜香煙雲落紙驚飛揚登牀乞得侔珪璋宵來光气沖天閶繁臺少室環文昌維嶽元精居中央胎簪之源神告祥隨山刋木功不忘孟子繼禹非誇張題以

宸翰萬古彰銘書石鼓陋岐陽彤廷捧出金玉相鵷行鷺序看堵墻森嚴矩矱矜且莊驪珠十六遙相望褁以云錦織七襄俯慚蚓結窺龍堂心摹指畫勞徬徨遙知我

皇聖壽昌寶書雲笈傳無疆

聖駕南巡恭紀

許汝霖聖朝政理恢乾綱巍巍上參虞與唐禋宗輯瑞典鉅麗五嵗再舉勤省方孟陬吉日日維子

法駕南向乘靑陽不聞輿徒傳警蹕卻指馳路開康莊淸塵戒道慮滋擾

天語嚴飭先煌煌尙方玉食行自備所過不待儲餱糧此來本意咨疾苦爲民而出忍使妨春旗飄飄指畿甸官栁未拂宮袍黃隔年嘉種獻防穗地不愛寶呈禎祥北陸仁風被稌黍東疇麗澤收豊穰齊邦魯邦重望幸有

詔預免來年糧名泉歷下七十二並作霖雨膏遐荒諸川脈絡歷可數濟泗沂汶河淮江先時黃流績未奏異同眾議紛巖廊

聖眀俯狥羣下請

親歷勿憚循隄防告成果與

睿算合上下疏濬漸周詳懷柔胥效百神職東注大海波不揚爰臨碧渚移畵鷁左右整娖羅縹緗雲煙千頃浮震澤山水一道趨錢塘幾家映花起樓閣隨處截竹調笙簧閭閻已享太平樂

帝念軫卹猶如傷數百萬租同日賜積逋更貸三吳償白頭年髙加粟帛赤子罪薄弛桁楊恩殊詎數漢文景刑措直逾周成康別寛小眚存政體新播

大賚旌官常金花綬香防縈袖玉斚醴設瓊分漿文臣武臣腹心視並侍曲防聯班行風霆雨露亦間作甄別實用褒循良餘恩又看文治廣髦士濟列東西庠巳敷聲教洽漸被遂溯眀徳追懷襄會稽名郡畱禹迹崇山古廟邱陵蒼欲憑千載通肸蠁親屈

萬乘防升香成天平地灑

宸翰藻采絢爛云爲章斯湏廻

鑾復西渡老防扶道爭徊徨攀畱肻爲一日住匍匐少慰羣黎望日中交易自防肆陌上饁餉還耕桑蓏果蔬雜菽麥忠愛似可微芹將向來顆粒本率育野味特許田間嘗

霽顏咫尺靄然接有目盡識重瞳光去奢崇讓凜面命土俗立望還惇龎金陵再傳修祀典鐵甕大閱雄巖疆時平形勝歸一覽愈覺萬里江天長黃龍導舟允由翕虹气上駕黿鼉梁

六飛遄返光掣電仰視霄漢鸞鳯翔時巡三月禮告畢仙仗行復排天閶具僚濟濟各獻賦

天子穆穆仍垂裳韓碑栁雅不勝頌夏諺周什誰能颺【小臣】未叨扈從列珥筆紀述職所當有生幸托覆載內蠡管窺測誠難量瑤階拜稽祝萬壽惟願嵗嵗開眀堂皇帝聖神威武三出邊塞永淸大定歌胡任輿太平天子提天綱慈仁威武奠八荒西臨海西弱水洋東觀浴日窮扶桑奇肱儋耳職方不問肅愼與越裳南金大貝供篚筐厥貢砮磬璆琳瑯重譯萬國咸賔王誰其桀黠敢陸梁魑魅魍魎白日藏有一不率必大創滇黔巴蜀楚衡湘以次剗刮逾海邦彭湖廈門一葦杭設官制郡增樊墻桃林放牛不服箱休歸萬里華山陽煦嫗百姓游樂康約束醜類如驅羊蠢爾狡寇橫披猖如彼稻田長莠稂有鄰其居本頡頏怒而欲取如探囊以眾敵寡勢莫當愬與上邦殱厥彊彼何人斯等夜郎諭之不率眞病狂

天子奮武戒戎行羽林矛防森開張龍旂鳯葆垂文章浮光上照太白芒猛士短衣服上襄金鼔一振百鳥翔前飛鶚鴟後鶖鶬參逐駭獸紛奔忙一箭正中麋豬麞遊魚釡底驚沸湯踉蹌防竄羣拖腸月氏授首日逐僵獻俘系組騰龍驤躡以後隊無逃亡連兵或恐民卒癢許爾悔罪肉袒降彼昏不知病膏肓潛師夜襲我糧天子震怒斧爾吭一掃西鄙無渴羌寒冬再整期門裝氊廬積雪飛嚴霜設麾建旐風飄揚駕以駉馬馬斯臧長城萬里百夫防艸竊那敢爲寇攘厥角稽首

行宮傍跪獻挏酒迎壺漿獸窮無所歸何鄕匿迹糞壤同蜣螂降幡欲竪猶徬徨終當一炬炎昆岡時維仲春百艸芳於軷於祭星在房三勞萬乘臨河湟金城迆西達五涼登狼居胥殪天狼趨陟險阻如康莊俯視九有如秕糠臨流渡以萬斛航十行之詔辭煒煌如何負嵎不自量豈知戚好還相戕恨不臠肉共飽嘗巢傾卵覆命不長顯有誅戮幽禍殃玉闗之西蔥嶺旁永絕烽燧消戈鋩遐思往古追軒唐靑邱丹浦何堂堂後王籌運資廟廊誰能果斷如我

皇陰符玉帳在禦牀安用借箸韓張良

帝車回來萬象彰奔走士庶趨工商鐃歌萬疊聲鏗鏘如聼天樂開天閶蘋花朱實來告祥仰看阿閣巢鸞凰普天率土沐濊汪

賜以大酺行千觴從官麻列佩珩璜槖筆直欲淩長楊【小臣】不學空含香無才敢擬古戰塲方今

天子聖道昌淨掃兵气回天光櫜弓槖矢臥緑槍箕疇錫福正溥將遂開眀堂肅官常金甌玉燭長無疆

大駕東巡幸闕裏恭紀

姜宸英軒皇垂裳得天紀七曜聚合如璧珠經嵗四千五百六貞元之會今同符康熙紀元

天子聖二十三年文教敷臨雍雷振靈鼉鼓拜洛天浮龍馬圖舜幹乍揮荒服靜神鞭再投海水枯爰議時巡降

淸問禮官具儀

帝曰兪

徳音始渙萬物泰所過盡

賜眀年租禮崇望告首東岱制度一一準有虞簡省輿衛止除道奔走父老寧需扶旣陋五土事封禪亦笑八駿徒馳驅闕裏臨幸有故事跨漢軼唐禮數殊泉林游泳證道妙魯門未到心先輸有司宿戒壺濯陳鉶飯簠籩脯朐筍簴鱗臝編磬備和以琴瑟笙簫竽樂工肄成太常部三十六舞紛縈紆是月仲冬日乙夘軫中朗穊眀前櫨風和气暄翼云防冕旒肅穆中殿須云靁之尊犧象二祭器羅列商周模祝辭

親制

皇帝獻告防幣嘉酌淸酤贊稱九拜獻三跪此事今有古所無煙燎旣舉神洋洋千官並起鏘瑤瑜

皇帝更衣禦行幄臚傳進講駢生徒如聆金石壁中奏復見詩禮庭前趨諦觀象設展圖繪始知妙手神眀俱帝乃載歌歌五言音成雅頌文典謨摩挲手植生意盡化工廻斡欣重蘇鸞旂北指廟扉闔羲和停轡儼未晡墓門髙揭大庭庫石梁徑渡城陰洙千年隧道絕荊棘四方移種饒檀楡黃玉一閟不復見惟見羣鶴鳴相呼舉酒三酹復再拜艸間翁仲聞都吁靈蓍目擊心自契陰陽變化誰能摹六師久嚴先輅動

皇情欲去增踟躕靑雲畱拂翠華葆垂露交輝金榜烏四氏承

恩拜稽首塡觀萬姓皆睢盱逾年廟碑復載往

睿藻揮灑翰墨濡碑用西山奪玉石白鏹賫運出中帑蓋用琉璃瓦兼兩樹之金聲門右隅排抉幽扄煥長夜晶懸杲日當天衢百家騰恣仁義塞可憐聖路荒榛蕪元和大中祗文具漢鐫唐榻空糢糊我

皇好道不旁騖但言魯國惟一儒岐陽嶧陽先後聖嵬峩並列穹趺從此膠庠盛經術弦歌詎獨鄒與邾人文化成休气應陽和鼔動天地鑪羣臣不知所報答陛下萬嵗長懽愉

皇淸文頴卷六十三

欽定四庫全書

皇淸文頴卷六十四

詩

七言古詩

扈從出古北口

張廷玉

曉日未出山煙昏冷風直透重綿溫長鞭鞭馬過峻嶺防旛近指南天門綫路不足容兩軌猙獰怪石狼虎蹲攬轡髙吟潁濵句前途山色非中原長城直與鳥巢似【昔人長城詩云此城冠山如鳥巢】云邊隠見頽垣存前朝防戍疲士卒枕戈荷防忘寒暄瘴霧漫漫霜月苦一聲羌笛如呼寃靑燐散野白骨聚至今想象猶銷魂

聖朝聲敎逺莫外黃皮烏弋皆稱藩候臺不設了館廢窮邊來往如庭軒羊年避暑歷玆土笑迎

鑾輅山花繁書生珥筆良厚幸六隨

淸蹕邀殊恩朝嵐夕靄供覽矚巉巖危磴從攀援盛事眞足傲千古昔人出塞安足論

駐蹕密雲

賜觀

禦書大學全部敬成七言古體詩一首蔣廷晴雲五色連長麾涼風霏霏吹墨池白檀山下駐黃幄天心行健無息時

手書大學二千字寸幅初展光陸離精微逺契羲帝畫古朴直邁岣嶁碑懸岸邃谷起鸞鳯折波奔浪騰蛟螭古傳鐘王僅驅使下至唐宋眞糠麋循環百徧究深妙淺識未得窺毫釐從臣相顧驚贊嘆【小臣】稽首拜獻詞大學遺書出戴禮經文孔子傳子思化成天下始家國功由誠正先致知帝王統要悉包舉古今大道相扶持教兼內外通上下聖賢之本仁義基吾

皇眾理防一貫智周萬物權綱維緝熙

聖學已富有日新盛徳無纎疵宅心天淵主誠敬深宮夙夜常思維上承

歡顏下教育周文止孝復止慈政修事舉備制度化行俗美歌闗雎發揚理道闡經義異學祛掃滛詖辭萬幾有暇愽典籍坐忘日影移龍墀新民眀徳著功效煙雲落處心手追古來人君偶染翰紅袍筆寫屏風詩云藍側理詠風月豈與政治相培禆何如

聖人動合道令徳顯與人民宜願勒金石

賜學校億萬萬載爲君師

雙塔峯歌

蔣廷錫

逺山月落天雞唱長風吹云度層嶂霧花作雨十里香扶桑鞭促金烏上斷雲忽露兩峯尖半隱半眀失顧瞻太陽髙照陰靄散塔影雙揷驚排籖紅雲一握遞迎送糝金石色光浮動誰將玉斧中劈開比肩而立相伯仲左峯彷佛生紫煙鏤開三穴皆天然山根疑與鑿圭竇上穴大小珠窩圓日光直射圓鏡赤玲瓏透漏仇池天右峯稍低如拱揖浮圖相對神功全須臾馬首齊向東兩峯體合如一峯石屏方正卓然起峯巓緑樹陰蒙蒙行行二里山腳走右峯轉左左轉右嵌空突兀亦非常面面皆驚峯勢陡憶從先臣宦粵省梅花村上羅浮頂百二十里老人峯沒膝黃雲盤石磴復記前年登華山蓮花朶朶云霓間仙人掌送露寒石玉女頭盆堆翠鬟今朝所見眞大觀半空落下靑瑯玕山廻溪轉雙塔隱行人馬上回頭看生平足迹探奇祕飽眼山川皆帝賜愧無米芾畫石筆寫出雙峯掛帆勢

上幸額勒蘇臺大獵

恩賜觀圍恭紀

蔣廷錫秋髙弓勁萬馬肥千山紅葉連霞飛外蕃部長率帳落來奉

君王大合圍平川幾防人如豆漸見烏欄畫逺岫靑旗引路時飄揚四無人聲約步驟峯腰變出常山蛇羣馬斑駁雜五花陣腳欲轉勢未合艸間出沒驚麏麚東偏飛騎下林麓山頂人排城堵矗圍塲圓放十里寛四面回還衣帯束儦儦俟俟何處來長角大耳跳蒿萊倉皇急欲突圍走揚鞭噪逐喧春雷羽林掠圍靜無擾馬密人齊圍轉小云麾五色八門開盤屈遊龍頭尾繞十尋黃纛吹長風晴天皎日光曈曈山祗地靈共鞭防悉率羣友居圍中繡鞍玉勒疾馳騁漧艸霜蹄逐風影天威手挽八石弓十四把長余箭鋌前鹿已中金僕姑雕翎灑血紅糢糊後鹿一發中其項髙坡仰僕鳴嗚嗚須臾連射二十鹿箭服曽無遺一鏃天网還開三面恩下馬撤圍教止戮秋冬狝狩古所傳我

皇聖武縱自天仁風已捲鶴麗陣勇气尙掛魚須旃外蕃健兒千二百忽掃云屯散無迹疾徐進退心力齊知是吾

君恩所格始信天下一家語絕域遐邊總畿輔【小臣】袖手得

賜鮮敬繼岐陽歌石鼓

康熙四十二年正月初二日荷蒙

皇恩賜觀朝會樂器恭紀七言古體詩四十韻

查愼行

雲門咸池及大章制作肇自炎與黃後來韶夏繼濩武聲容綴兆猶相望或以象功或象徳宮懸一一傳太常自從秦漢寖失古器𨿽尙設音微茫儒生好事彊傅會蒼龍朱鷺徒揣量流傳往往入樂府遂薦郊祀陳明堂豈知元音闗運防出與盛世鳴光昌

國家功崇徳深厚上有堯舜垂衣裳八風從律星告瑞亭毒四序昭三光

一人穆穆慶交泰多士濟濟賡元良朝乾夕惕日不暇庭燎復勤夜未央肅雝臨保本

家法儼奉

列聖同羮墻化成久道治累洽民俗康阜仁風翔懷柔河嶽盟帶礪撫馭畿甸

巡遐荒北淸狼望息斥堠南拓鼇背開封疆圓顱方趾悉受吏丹砮白雉爭來王麒麟在郊鳯巢閣不貴異物誇禎祥太和元气彌宇宙正賴雅樂爲宣揚吾

君神智況天縱

聖學孰測淵源長精通緯數窮亥步極墳典追羲黃黃鐘累黍辧淸濁太簇按節分陰陽文成云璈發金石詩出月窟諧宮商伶倫卻立眾工伏

禦制親授恊律郎豈惟神人共悅豫兼采法曲收遺亡每逢朝賀必並作左右羅列東西廂臣昨蒙

恩預元防摳衣肅拜

丹墀旁柘黃帕拂

黼座近咫尺頫首心徬徨廣庭雪光吐蓂葉

雙闕日气暾扶桑乍聞鈞天動九奏縹緲散入鑪煙香始終條理詎能析但覺盈耳聲洋洋歸來恍惚疑夢寐魯壁一夜聆鏗鏘明朝

詔許觀樂器始信大樂非笙簧編鐘編磬別簨簴楹鼔田鼓齊輝煌旌麾奇防繪龍虎簫管逸韻含鸞凰塤篪柷敔狀各異據圖考證安得詳有生耳目不虛畀帝聞見開聾盲虞廷當時傳搏拊鳥獸應節猶低昻幸逢昌期邀

異數及與百爾偕趨蹌歡情不覺同率舞拜手敢謂希賡颺矢音作歌紀盛事萬年願奉南山觴

瀚海石歌

查愼行

瀚海去國門亭堠千有餘

君王神武勤逺馭伐叛特欲安邊隅歸來玉斧畫大渡屬國東西一都護羈縻不設【元和郡國志太平寰宇記唐宋時邊方多設羈縻州】甌脫閒何者能邀

至尊顧異哉有神物產自此海濵溯從開辟混礓礫直到水底今揚塵女媧補天煉五色散落人間人不識年深道逺莫致之瓌寶仍爲天上得

禁林過雨山蒼然緑窓窈窕生紫煙越羅蜀錦開什襲詔許重陳玉案前湏臾捧下通眀殿耀眼平生驚未見碧砮奇气蓄風雲銅楔飛芒繞雷電七星掛斗何煌煌六十四象隨圓方綺霞縠霧錯采章白璧自白黃琮黃或如荔垂枝又如橊拆囊或如鏡畱影又如芝植房或如犧牛角蠒栗或如蝦蟇入月頷頤張或如靑螺或文蛤或如馬肝止血瘳膏肓或如珊瑚出网丹出鼎松脂出地琥珀凝堅光賦形畀色靡不肖化工之巧盡泄無畱藏臣聞積水類生石瑟瑟波揺紅靺鞨潮淘汐戰亷角平蜃吸鰲呿光怪發黔南白鷺洲文登彈子渦偶披千萬遇什一毓秀孕靈能幾何孰如此石來自遐荒外磊砢英多殊可愛攜來共慶前席珎采處曽蒙後車載石兮石兮爾豈無知空抱質顧盻

恩深同剪拂回思萬古委泥沙方信

聖朝無棄物

賜硯紀

恩詩

宮鴻歷扶桑晃朗通九區日浴先照天東隅襟山帶海阨塞地鬱蔥佳气開

雄都丰京鎬邑萃靈秀往往孕結瓊瑤瑜

鑾車時巡省方嶽百神受職羣山呼砥石巉巖若砥柱夭喬飛走俱魁殊蘊玉山輝傳自古美璞豈得同碔砆世無卞和識神物地不愛寶誰能刳爲礎作礪等閒事何異石鼔疲舂揄

帝咨工倕登此石卽墨封比躬桓蒲劖云劚玉有制作中規合矩隨形模玉堂新樣琢磨出肌理滑笏堅而腴金聲玉徳洵兼備呵冰蓊蓊云衣鋪蒸栗黃間鴨頭緑白虹紫電縈星樞鵒眼村俗馬肝劣鳯咮龍尾眞其徒方箱大槖後車載山靈夜徙秋云孤

寶跗光芒玉几淨丙夜拂拭研鉛朱

聖文典誥詩雅頌逺跨周漢殷唐虞

龍章迅掃千兔禿昭回銀漢懸天衢髙碑大碣徧撫勒人人競寶隋侯珠【微臣】未登朝士籍撏撦章句慚通儒斷磚破瓦每自惜硯蟾注水行將枯朅來金門初待詔果腹珍饌傳

天廚

寵新地近但悚栗重以朽鈍煩洪鑪何期

渙汗沛膏澤得與詞館同霑濡受

賜百拜納懷袖一方軟玉如凝酥三重緹襲愼包裹硯北卻立心踟躕守靜尙黙乃可久不緇不燐無玷污品方質厚硯之徳豈以瓦合矜時趨敬披

禦集讀硯說寒蟄一一回昭蘇作人造士軼三古寧有才俊畱菇蘆我

朝太平矢文徳共球八表來將輸摩挲寶器不輕用用作眀堂王會圖賡歌喜起贊

聖徳靑藜照席看操觚傳之千秋奕葉後上嫓稷益臯陶謨

恭頌

萬壽無疆詩一百韻【效栢梁體】

吳士玉皇帝端拱垂衣裳徳合堯舜邁禹湯經乾緯坤燭三光渾元廣運霑毫芒油油云覆甘露瀼宏開壽域被八荒咸和萬民食不遑

軫念饑溺咨河防瓠子自昔勞宣房千年一淸今告祥聖謨指授何洋洋淸口不灌河流黃

翠華頻幸彌周詳平成萬古無懷襄龍圖五采呈天章金繩玉檢紛煒煌

帝迓

天庥日初暘祥飈瑞靄開颿檣顧瞻東國祈丰穰布徳施惠

巡南方駕六蒼蚪翳鳯凰華芝羽蓋乘雲翔光連少海屬天潢豹尾掩映黃頭郎烝徒鼓楫歡聲揚詎有供禦煩劻勷浮玉海湧一徜徉

禦筆淋漓天藻香

天心最眷惟吳閶

省方五度沛澤滂黃童白叟熙春陽

聖主俯視猶如傷郊原徧歷親農桑春旂楊柳飛黃鴦麗日光天

聖壽昌大宇同慶福漙將詄蕩天門翠幕張

重離輝輝

紫極傍臯防嶽牧趨鵷行山呼雷動濟以蹌咸池六英奏浩倡鼓鐘瑟琴笙竽簧仙音法曲聲鏘鏘萬姓齊歡獻玉觴遙聞

天笑從風颺

帝澤如春恩濊汪嵗租屢賜千倉箱勸善宥過除鋃鐺寛仁疊沛通工商弦歌戶戶登虞庠賦政懋嘉召伯棠羣生游泳化日長惟

帝休烈冠百王仁育義正交柔剛中外寜謐安且攘三蘗旣翦邦本彊朔漠三駕靖彼狂瀚海無波天蒼蒼聖圖廣大極梯航銷鋒灌燧樂時康勒石太學謹寶藏懷我好音示不忘武功旣宣文徳彰干羽籥翟陳兩廂經籍萬軸披縑緗

天文訓飭士習良行思爲表言爲坊封植嘉谷化莠稂蘭蕙滿畹敷芬芳髦士峩峩宜奉璋愼簡哲匠鑑否臧還念考試歌慨慷

帝心愛士增徬徨

王言丕煥翰墨塲辟門吁俊恢宏綱楩楠杞梓羅千章驊驑緑耳爭騰驤祥鵬翽羽鳴梧岡搜剔幽隱升巖廊後車連載馬與揚曠典盛節皆殊常壽考作人不可量【微臣】懵學媿面墻一編兀兀居窮鄕沐浴詠歌志激昻竊附擊壤賡陶唐禎符瑞應垂琳瑯三靈蕃祉運所當願封防山祀明堂英聲茂實髙頡頏器車澤馬來康莊玉環銀甕入篚筐三秀煌煌生殿旁一莖六穗薦黃梁白麟朱鴈遊林塘榮河溫洛流泱泱卿云爛縵遙相望產祥降嘏方未央億載萬年戴

聖皇天長地久永無疆

甲辰閠四月十五夜喜雨

鄂爾防

三吳長夏風披猖經月無雨愁驕陽身爲方嶽寄民命潛引湯火煎中腸吁天祈神典禮舊晨朝寮宷羣趨蹌卜月之吉匍匐始微誠敢必通穹蒼是日曉色變淒侵尋午景成摧藏山云油油覆城郭江雨防防吹軒堂初驚髙檐懸數丈漸喜中庭積一方我時公退未暇食恍援北斗吞天漿隔牖已覺目開朗巡階自訝神飛揚病身卻坐黙嘆息詎有感召來倉皇憶從去秋銜命至正當久旱罹凶荒補救有心起溝壑拮據無術盈倉箱冬春荏苒饘粥給竊幸比屋無流亡眼看薄俗欲移易其柰沈痼迷膏盲粉黛流連徧初地歌管雜防交歡場六慱潛蹤學鬼蜮四郊攘臂多豺狼從容我但用文告狡悍爾自求桁楊雷霆旣震勢小定事與霖雨寜相妨深閨咒咀市兒詬怨气共說騰天閶人情向背本難一

帝心降鑑安可量今朝畢禱得大霈一洗萬口諸昏狂暮燈旣眀聲轉急勢欲穿屋侵匡牀呼兒出酒勞賔佐酒气與雨爭淋浪興酣不寐向丙夜蛟龍漸與收鋒鋩沈憂頓豁生逺思馳夢已到

丹墀傍擬追賀雨才力薄況今官守非詞章

聖主精誠與天合垂意南國崇農桑旬宣報稱首何事所期年嵗恆丰穰化民成俗可次第頌聲謗口俱荒唐待呼大舶具鐃吹出觀四野靑茫茫

恭讀

禦制題王諤丰年農慶圖詩敬和元韻鄂爾防覆車黃雲交碧落萬井歡騰動寥廓手防腰索齊登場孰辧環山與帶郭童犢喫喫老牸閒溪稜塍墊寫潺湲廣糧門下一無事墉崇櫛比相間間賽神報社互稱壽割肉在手歌在口由來膏澤多丰年大布新衣矜富有挑菜兒歸女下機渾家飽飯喧通閨此圖此慶頗難覩宵旰側窺披詠時

杏山行

塞爾赫

杏山山上石屼杏山山下水防泬山前山後沙土紅疑是當年覆軍血憶昔將軍未上馬羽檄交馳徧天下眾號十萬出闗來遮日旌旗滿原野畫鼔三通不交戰觱篥聲中軌先亂二千鐵騎儼天人大箭長弓一當萬霜摧敗葉艸偃風血流染海波濤紅馬前不誅長平卒祗今竹帛褒元功吁嗟推轂竟何補俘將解縛拜聖主有人東望尙招魂衣冠哭葬燕山土

松山歌

塞爾赫

錦州城南多防路入坡隴低復起行行曠望見廣原一掌平開渾如砥東南突屼聳髙阜行人指說松山是松山之上一松無風過濤聲淸入耳此山得名不記年半土半石形迆邐漢魏北燕遼金元有眀至今一彈指人民城郭凡幾更此山依舊蒼然峙我來山下訪舊事當年戰壘無遺址緬邈崇徳五六年

神兵禦敵渡遼水彎弧洞鐵气如虹俯視將軍埓羊豕千騎轉戰杏山前路隔松山十八里戰鼓驚天海浪翻百萬覆軍彊半死凱旋牧馬沈水陽天助

龍飛良有以今日田園古戰場萬縷炊煙墟落裏沈吟懷古向秋風殘照松山凝暮紫

山海闗

塞爾赫

風吹海雲濤翻排峯削玉森戈錟一闗雄據山海間險阻不亞秦崤函東控鴨緑襟三韓淸流百道紆回環一夫當闗誰敢前那用封之請泥丸詎知天意勝地利直教假手移神器義旂西指辟艸昧含靈歸仁息鼎沸列聖相繼覩重華而今四海方爲家出入惟憑一片紙闗吏呵令行暫止

乾隆三年

聖主臨雍禮成恭紀

張湄斑麟赤雀天降祥水精之子爲素王九州木鐸聲喤喤日月代燭修夜暘三千七十會冠裳羣川宗泗嶽拱防筆嚴衮鉞吾道昌要使萬世皆虞唐自有生民誰頡頏綿綿統緒屬

今皇韋編漆簡勤表章心法治法源流長覃敷文教曁八荒鶉居鵠飲與偕臧矧玆辟雍宅中黃東西南北遵路康兩楹數仞屹宮墻彩虹夭矯丹翚翔參霄松檜鬱蔥蒼蟠銅屈鐵森千霜駢羅石鼓來岐陽奎文

睿藻交焜煌重以金碧琉璃光猗與美富埒

朝廊大昕警眾擊鼔鏜虡業旣設崇牙張鸞旂翠蓋雲飄揚簫韶鳴入金絲堂莘莘俎豆潔祼將溪毛

躬薦流芳香

一人低徊禮器旁

天容肅穆神齋莊咨爾左右同奉璋追趨舞字軒乎鼚春夏羽登畯良緇幃講肄發笥藏咀含六藝如宮商橋門風暖槐露瀼子衿環聽靑成行原天稽古晰微茫中和條貫典訓彰禮超聃郯樂摯襄受裁奚止東魯狂日躋上理

聖敬彊化移疏俗延殊方乾坤軒豁振雷硠獻琛納賮賔蠻羌【小臣】際盛沐

恩滂詠歌拜手繼臯颺祝

君壽考祚無疆

聖駕東巡

盛京恭謁

祖陵大禮慶成詩

金甡維淸緝熙宣重光

帝握金鏡開珠囊文謨武烈崇覲揚紹庭繼序無時忘七朝觀徳嚴烝嘗

鼎湖龍气隨軒黃厥初生民徴發祥坤輿靈脈蟠東方髙山天作橫大荒气攝遼海恢全疆作丰遷鎬王業昌畱都近接

珠邱旁千秋弓劍

橋山藏遹追來孝維

皇王感物增思懷秋霜睠言舊裏沛與丰

乘輿親奉

慈寧宮歷吉日兮以東行薦新承糦丰年穰嘉禾委積連坻京郊原初築圃爲場如馳道遙相望千乘萬騎龍騰驤鸞旗翠蓋風低昻疎林掩映丹靑裝登臨引興摛

奎章行圍縱獠嵗有常三田秋狝禮固當云羅天畢紛舒張白羽防發攢飛蝱霜蹄撇烈殷雷硠百禽防遽走且僵他他借借阬谷量三驅弭節母胥戕擇取上殺除面傷用儲幹豆烹羶薌威弧照野狼收芒絕幕萬里皆康莊淵旋云被臨神鄕佳哉王气鬱蔥蔥都廣之野務隅陽

神靈陟降憑元堂肇稱殷禮行升香延帷接枑羅斗匡季秋之月日在房晨瞻鳥注垂中央朱霞蕩海眀榑桑金蜩列侍齊冠裳駿奔祗奉湯孫將靑酟旣載調和羮九州珍錯陳縱橫歆馨顧徳

神來饗

澄心凝思亶徊徨

幾筵如在余淒愴洪鑪蕩滌提天綱河山風雨勞斧斨靈旗石馬爭飛颺松楸萬古瞻龍興緬仰

祖徳何靈長念玆繩武敢不蘉禮儀告備旋天墉髙臨崇政啟南端羣工蹈舞前稱慶玉巵初進萬年觴雲天

徳施蕭露瀼

錫宴親舊隆異粻鯢齒鮐背駢趨蹌醉酒飽徳詠太平皇歡旣浹陳縹緗闡揚

光烈窮形容

盛京一賦垂琳瑯

世徳舞奏音鏘洋三侯裁足羣兒倡慶成大禮絲綸降恩覃中外熙春暘文徳旣昭武節彰選徒大閱傳牙璋飈駴云迅俄方攘天行星陳髙頡防惇營七萃環武剛黃龍大牙常處中

申嚴號令昭戎經虎拜曰召鷹揚姜武夫並是幹城良教達禁成節制嚴如飛如翰如漢江洗兵蚤已挽銀潢藏險於順威靡亢元莬眞番曁樂浪東震日域咸稽顙保塞屬國玆益恭事畢功宏澤沛滂逶迆

仙仗方廻翔山川望秩酬靈貺歸格

祖禰循寶城闗輔絡繹馳騎迎

翠華至喜鈴鉠鉠景云麗色開

天閶先問起居朝

壽康遂

升前殿臨濟將

雕輦止蹕還東廂聲眀文物增輝煌昔始往矣菊未英今來照水收虹梁徵途回逺時節更師無疲露情徜徉先期規畫罔不臧

日月垂照無逺障

睿謀神運非贊襄曠典具舉殊安詳瑤圖萬葉流芬芳聖徳廣大彌穹蒼敬

宗尊

祖凝羮墻展親錫類榮宗祊發揚

孝治光昭眀春溫秋肅

恩威雙聲靈赫濯逾溟滄坐見九譯來梯航

堯仁舜孝孚萬邦【小臣】何幸親虞唐

皇淸文頴卷六十四

欽定四庫全書

皇淸文頴卷六十五

詩

九言詩

萬壽恭紀九言詩百句

沈樹本聖皇禦宇四十有二載初逄大衍五十躋長年萬國咸寜歡聲徧厚地

一人有慶景福齊髙天況値河流底績垂永久更喜春和被物增暄妍

蠲租宥罪四海澤均溥

省方問俗兩浙恩尢專欽惟吾

皇徳越萬萬古聰明睿智齊聖更廣淵軼商跨周陵漢陋唐宋步堯趨舜駕禹追黃顓上則問安視膳修尊禮下而春育秋養無私偏

九重穆處垂裳戒逸豫六符拱極端冕罔遊畋允恭克讓堪作百世法謹身節用以爲天下先重道崇儒宮墻隆爼豆育才章教庠序羅英賢聖不自聖小心殊翼翼新益求新終日惟幹幹甲觀陳書寅勤往古酉山啟鑰乙夜窮韋編惟其篤學敏修極精粹遂有

鴻章鉅制紛流傳箴銘赫赫羣工承誡勅訓誥煌煌多士防陶甄尢工染翰縱橫飛玉管每愛臨池揮灑堆銀牋鳯翥鸞翺直超倉史上龍跳虎臥遠過鐘王前臺垣卿月

天章均寵錫名山勝迹

禦墨都髙懸經天曰文文徳旣巍煥止戈曰武武業還騰騫曾聞六師

親統靖鯨孽旋見八荒效順銷狼煙北極流沙享王獻琛矢南窮溟海賓服韜矛鋋化被雕題鑿齒盡臣妾威震扶桑若木皆幅丰功偉烈刻碑紀銅柱赫聲濯靈勒石銘燕然僉謂已治已安可長樂猶且曰咨曰儆多憂悁

旰食宵衣黎元同疾苦

撤懸減膳惸獨懷矜憐屢解桁楊三又嗣三赦頻除租賦賜半復賜全狴犴恩流仁風開网罟窮檐澤沛化雨廻迍邅同登壽域含哺亦鼔腹共上春臺鑿井兼耕田相親相睦民生胥厚矣不識不知

帝力俱忘焉頃者黃河奔流稍泛溢深煩

睿慮規畫頻敷宣

特簡良臣外廷授方略不惜厚帑

內府頒金錢排淤決口疏通歸大海築堤捍塘蓄泄成平川上資

國計千里逹漕運下禆黎元兩岸安廬廛錫圭告成六飛親閱視輯玉時巡

萬乘來駢闐時方陽春气序正煦茂仰覩

榮光照耀連奎躔麗日和風迎人倍歡暢崇桃積李夾道爭芳鮮佇看華祝三多聲接踵遙聽嵩呼一路人摩肩

俯慰羣情朱旂臨浙水載隆時邁翠蓋停湖邊臣僚上壽趨蹌擎玉醴億兆稱觴煥爛張瓊筵競指丹麟白鳳集靈畜行見八公十叟朝羣仙東海擕來七尺進香棗西池捧出十丈開金蓮驂鸞奏曲飄颻蓬島畔控鶴吹笙縹緲緱山巓共祝無疆

皇圖彌鞏固咸知有喜

聖祚方永綿年年介祉修齡並河嶽歲歲添籌積算超彭籛有如天皇壽考過一萬豈獨大椿歲月紀八千常調玉燭淳風惟皥皥永奠金甌王道眞平平良由聖徳髙深無可量克迓天庥凝謐滋長延艸莽微【臣】菲材愧愚陋瞻

天仰

聖夙夜心殊防世受

隆恩生成念彌切身防厚澤感激思常牽忻依仙蹕詠歌隨舞蹈幸際昌期踴躍頻廻旋行偕白叟黃童祝萬壽九言獻頌用代九如篇

乾隆三年

聖主躬耕耤田九言詩【有序】

吳應枚皇上愛育黎庶誠求民隱乾隆三年

特行耕耤大典以供粢盛至孝也以倡農功至勤也惟時春雨霏微川原含潤神人徯志兆年谷之順成宜有篇章導揚

盛美【臣】惟大禹颺言九功惟敍九敍惟歌又曰勸之以九歌而天保詩人所以頌其君者旁稱遠引兼及如數以紀之皆取諸九昭陽徳也臣不揣蕪陋敬效斯義作爲九言以獻詩曰

聖皇膺圖禦宇萬象昌

澤被茅檐蔀屋胥樂康

勤民之心推曁海內外順序所布咨儆時雨暘惟玆六府孔修谷爲重亦越八政具列農尢詳爰

命秩宗稽古定典禮

勅京尹備物陳彛章器合耰耡錢鎛靡不舉種分秬秠穈芑咸相將乃擇元辰履畝參保介將行慶賞蠲吉承馨香時當二月仲春日辛亥斗指震方卯位神勾芒淑气旁流甘霖方應候金根待駕庭燎猶未央

一人宵旰不遑思穆穆百爾夙夜匪懈趨蹌蹌郊外蔚蔥

翠華濃引翠雨中燦爛

黃幄潤添黃霏煙與羽葆龍旂掩映積靄共鑾儀芝蓋廻翔

命駕靑壇抒誠爲黎赤

齋心紫殿合漠感

穹蒼有司奉牲薦幣敬必飭大樂摐金戞玉鏗以鏘先農來格降福及時夏后稷肇祀率育宜陳常於焉弭節鸞和臨繡壤卽看捧鞭鵠立來巖廊

天子親馭洪縻蔥犗健

帝耤首開東作黛耜良

宸愉暢地脈愈滋沃百神翼衞庶彚齊芬芳貽我來牟廣場敷玉粒播厥穜稑嘉種盈靑箱先之勞之豈獨徧千畝恩斯勤斯固已周八方層臺

觀稼班聯欣接武平疇額手衮繡瞻

垂裳三推五推九推辧軌物甸服侯服綏服祈農穰自王公卿尹下逮耆庶咸恪恭整肅願效劻勷羣工絡繹扶犁儀不忒眾耦踴躍終畝紛成行二十四花信風宜長養三十六禾詞調合宮商從此載芟載柞畯至喜會見實發實秀田皆臧非惟昭報秋成儲

禦廩是用防供禋祀登神倉

大君明農教稼仁孝備兆姓瞻蒲望杏享阜彰千村傳報土膏及泉動三春漑足雨澤兼露瀼樂歲或耘或耔遊暇日丰年多黍多稌饒餘糧大禮告成歡呼徹遠邇衢歌巷舞沐

徳先畿疆【臣】聞教民樹藝育萬世姬年八百肇迹開農祥易垂勸相書陳所無逸豳風雅頌穡事言彌長大有必書麟經志務本秉耒作則月令宣靑陽至漢以後曠典不數舉縱或遵循舊制徒鋪張懿昔

世宗釐成禾獻瑞迄今防縣墠壝遙相望猗與繼志揚烈在

元後允矣躬行實踐維我

皇年來蠲租減賦逾億萬時復貸金賑粟施汪洋膴膴周原爲民溥美利畇畇禹甸率土承休光每從

螭防珥筆紀盛事夙慕虞廷亮采思贊襄所期幾康時勅永無斁載詠屢丰多稼同賡颺

皇淸文頴卷六十五

欽定四庫全書

皇淸文頴卷六十六

詩

五言律詩

上苑觀燈

理密親王允礽

刻漏遲銀箭燃燈燦玉京淩空珠作樹不夜火爲城盤鴨輕秦制蟠螭陋漢名堯天星鬥麗長照萬方明

塔山

理密親王允礽

朔吹盈川谷蕭蕭動羽旄艸枯迷兔窟風急脫鷹縧箭落寒云重山鳴畵角髙承

恩出關塞躍馬气逾豪

過開山廟

理密親王允礽

東去指䢐徠

巡行亦壯哉人從千嶂度路想五丁開雲气連秦觀煙光接漢臺春陰嵐翠潤溪轉徑迂廻

黃河

理密親王允礽

黃河天下險萬古亙乾坤不覩靈濤壯安知禹力尊風雷無定響江海欲全吞此際乘槎穩安瀾荷

聖恩

賦得潤物細無聲

理密親王允礽

亷纎初應候風定灑千絲但覺寒陰重旋看樹影垂一犁霑足處萬彚發生時不到春郊望恩膏那得知

夏日園中

恆溫親王允祺

溽暑人俱憚淸涼我自諳四山晴獻翠一水晚拖藍爽气先秋集禪機盡日參蓮花如解意開到板橋南

侍

宴觀燈

恆溫親王允祺昨宵方入直今夕又承

恩陪

宴來中禁觀燈過上元星橋林外直蓮炬水邊繁並作升平象怡然奉

至尊

晚發湯山途中口占

恆溫親王允祺

晚發湯山道彌深定省情春煙含遠樹銀漢轉初更新水長橋急宵鐘野寺鳴前途知不遠燈火望中明

二十七日歸

恆溫親王允祺

徵途值臘盡气候轉蕭森埜渡冰封艸孤村火透林邊鴻無息羽老馬有歸心縱到家園裏淒淒歲暮侵

禁中直宿晚晴見月

淳度親王允祐

獨坐黃昏後遙聞玉漏聲正當云影散忽見月華明鳳闕光逾淨

龍樓色更淸爲因新雨好亦愛晚來晴

奉和

兄雍親王暮春元韻

怡賢親王允祥好景當三月紅雲防緑苔鶯啼垂栁外鶴舞曲池隈麗藻毫端發燻風指上回

堯階多雨露棠棣四時開

恭讀

禦制耕織圖詩敬成二律

怡賢親王允祥歷歷三時況如陳七月篇秋云靑甸裏春雨緑疇邊聖政先無逸

皇心重有年孜孜宵旰意總向畫圖傳

玉帛梯航遠山龍繪繡工豈知寒女事猶入

睿吟中勤儉昭淳俗勞思愛古風

垂裳開至治衣被萬方同

春晝

怡賢親王允祥

物候深春好遲遲晝漏長栁塘新水緑花雨小簾香波暖看魚躍泥融喜燕忙熙然俱自得游泳賴

軒皇

鑾回恭迎敬賦

怡賢親王允祥紫塞回

鑾近瞻依隔半年記從初夏候又及小春前村落丰收好郊原霽景妍

聖躬多悅豫喜共萬方傳

西山

怡賢親王允祥

霽色來西爽云端見遠翠含新雨重靑愛晚煙濃逸興登山屐淸音隔寺鐘何時探勝迹泉石紀遊蹤

試馬

怡賢親王允祥

名驥來天廏翩翩過苑門風輕朱鬛動沙淺碧蹄翻縱有馳驅力寜酬豢養恩長嘶頻顧影矢志效騰騫

夏日山莊應

制

莊親王允祿山莊宜夏日五月似秋涼瑞艸隨風動名花裛露芳鳥啼靑嶂下燕掠碧溪傍佳景陪

宸賞惟思獻壽觴

泉源石壁應

制

莊親王允祿十二層城裏仙云日日過泉源長噴薄石壁更嵯峨碧影函明鏡晴光湛緑波乘槎何足羨身已到銀河

恭賦梅候宮中樹應

制

莊親王允祿葭管初迎律宮梅候已還不隨羣卉放自占一陽先冷艷淩霜潔凝寒傍雪鮮

禦園春更早雨露近天邊

春和堂

果毅親王允禮

春光檐際滿景物共暄和日午花香逓風輕燕影過沖融怡靜體浩蕩洽

恩波坐覺琴心遠怡然發嘯歌

賦得秋山極天淨

果毅親王允禮

山色秋來淨嵐光欲接天纎塵吹不到一碧望無邊宿雨初收後殘陽未落前憑軒縱吟眺爽气入詩篇

蒲州

果毅親王允禮

龍門一曲處風气萃蒲津【元史蒲州北負關陜南阻大河王思誠詩關設蒲津扼兩壖】關險全臨晉山形半入秦【州誌蒲津關在黃河西防山陜要隘也一名臨晉關】樓窺飛鳥上【州誌鸛鵲樓在西南城上暢當有迥臨飛鳥上之句】柏郁大河濱【水經注首陽山臨大河名勝志夷齊祠下有古柏二相距數尺厥榦上交若兄弟之相倚傳爲二賢手植】祗有重華日環廻萬古新【明統志蒲州古蒲阪虞舜都有雷澤歷山舜宅舜井二妃陵諸古迹】熱河三十六景詩【選三】

果毅親王允禮四面雲山

髙亭依翠巘石磴恣攀躋但覺層霄近回看眾嶺低瑤芝云每防玉洞鶴常棲縱目宜空曠平臨萬樹齊

北枕雙

亭占巒勝憑髙俯眾山路穿深樹里人在翠微間紅葉巖前錦蒼苔石上斑白雲時出岫常共此心閒

梨花伴月

乍入梨花峪依巖架屋成一天明月淡萬樹艷云晴樓閣淩空出巒映戶生垂垂秋實美大谷止虛名

七月八日遊

瀛臺登西南樓成詠

果毅親王允禮

泛舟來太液還上西南樓四面生涼意孤懷入爽秋遠山凝黛色湖水接澄流景物依然好頻年此獨遊

桃

和親王晝

我愛夭桃好偏盈露井傍臨風開笑臉趁曉炫紅妝春接仙源近秋經阿母嘗年年期結實借得奉

君王

積書巖【河北層山有石室室中若有積捲故名見水經注】

和親王晝

河北鐘靈气巖深積捲虛名山眞作藏石室恍遺書軸祕云嵐合文殘苔蘚余茂先推博學對此定何如

賦得千章夏木淸

怡親王曉

一片淸陰合紅塵靜不生槐陰偏漏月栁蔭自藏鶯雲淡疑無影風微漸有聲憑欄無个事閒眺足餘情

曉行卽事

怡親王曉

秋雨初晴後風來動早涼疎林猶掛月細艸已凝霜曙色含髙嶺朝煙籠曲塘長鞭時拂馬指防說山莊

扈從

暢春園途中作

誠隱郡王允祉

微雨應秋晨

鑾輿出紫闉晚田霑更翠廣陌潤無塵霧色迷前嶺溪流響近津西成看已告共慶太平人

詠竹四首

愼郡王允禧

愛此千竿碧能消盛夏威濃陰深防榻淸影半籠扉粉節含香雨煙梢淡暮暉日長髙臥穩紈扇未勞揮擢秀自成鄰風竿間舊新交加難論个散布欲無垠穿逕枝妨防行吟翠繞身會裁靑玉簡持贈白雲人靜碧連書幌輕涼防食單撲空香翡翠繞地紫瑯玕遮莫侵蘭沼偏宜近藥欄山童能解事日日報平安舊根來水國移種近香茆雨洗穿籬幹風梳拂牖梢色添杯酒緑聲逐局棋敲落落淩寒意松梅足舊交

早秋

愼郡王允禧

玉律報新秋園林爽气浮牕風桐葉落山雨火雲收蛩接蟬吟露螢和月上樓人家嵐樹外砧杵自相酬

秋日漫興

愼郡王允禧

禁苑秋光媚樓臺爽气多風檐松偃蹇月宇桂婆娑荷老餘香在雲閒片影過登瀛有佳客觀物動髙歌初夏憇淸芬庵後禪院

愼郡王允禧

童子迎人到僧收貝葉文境幽云不散鐘定鳥成羣樹影西峯接花光

上苑分禪牕四月好小坐午風薰

雁

愼郡王允禧

相傳是陽鳥秋至卽南徵天地風霜日江湖旦暮情雲飛殊自得水宿漫多驚菇米蒼苔防三湘處處淸

夜坐課詩

愼郡王允禧

寂寞雙扉掩夜寒霜气淸人閒詩味遠境靜道心生瓦銚茶初熟松窻火更明微吟數更漏防防下嚴城夏日閒居用杜甫過何將軍山林韻十首【選一】

愼郡王允禧

臨池時學字倚杖飽看云自注虫魚譜常持冰雪文果從村叟送茶愛嶽僧分心迹淸如水知無俗累紛

春日新霽

鎭國公徳普

連朝雨雪兼淰淰復日腳黃初見苔痕緑倍添晚晴收宿靄積水映垂簾坐愛陽和景題詩信手拈

秋夜

鎭國公徳普

病葉蕭蕭下閒門掃更封虛窻啣落月殘夢帶疏鐘咽露蛩吟砌巢云鶴在松隔江秋色晚相憶有芙蓉北林秋詠次姚少監縣居韻鎭國公徳普

堦下蒼槐樹婆娑十丈齊淡煙隨雨散疏翠壓檐低睡覺攤書坐詩成掃壁題白雲看不厭閒倚一枝藜

春日遊西山

鎭國公徳普

尋幽過曲徑林密日微通崕艸周遭緑山桃寂寞紅苔痕侵古壁春色滿花宮隨意添吟興淸尊孰與同

西山道中

鎭國公徳普

日斜靑嶂外寺遠翠微間山色自千古人心不暫閒風霜消歲月藥餌駐容顏準擬移家住無勞數往還

村夜

鎭國公徳普

晚投村路急茆捨覺幽深冷臥驚寒夢長宵耐苦吟疾風鳴敗葉斜月照空林平日遨遊地重過意不禁

曉行

鎭國公徳普

十里經過處長宵四五更近村聞犬吠出郭未雞鳴夜气侵衣冷星光照水明不須愁跋涉道路自多平

盤山

輔國將軍博爾都

策杖攀危磴蕭蕭萬木聲云過衣漸濕泉沸馬頻驚怪石當軒立枯松隔路橫渾疑塵世外眞覺道心生

探春花

輔國將軍博爾都

深閣藏奇樹瑤華冒冷開半垂知臘盡叢發待陽回素色明殘雪幽香間落梅暖風飄碎玉一灑望春臺

戒壇古松

輔國將軍博爾都

戒壇松最古蒼翠日氤氳偃蓋承朝露喬枝惹暮云蛟龍半空起風雨四山聞把酒成奇賞盤桓到夕曛

楓莊新詠

輔國將軍博爾都引泉

刳竹引泉遠淸泠日夜催每從深樹出時帶落花來響作空山雨涼生古石苔明朝欣釀黍香冽蘊新醅

結亭

築室苦卑陋還營木末亭座防雲气白檐接樹光靑對酒聞沙鳥攤書度水螢相嘲何用解不署艸元銘

種樹

我欲植嘉樹分移自遠林土埋紅莢軟水潤綠根深微細含生意婆娑展寸陰他時逄雨露峭拔自森森

藝花

百卉多區別栽培事不同因之徵月令足以見天工種向町畦播根須雨露防芳菲自有候好待棟花風

次淸爽齋韻

宗室福靜

玉律調朱火芳園結翠陰徑幽無暑到竹靜有風吟淸朗數間屋虛明一片心髙情與地稱琴鶴作知音

皇淸文頴卷六十六

欽定四庫全書

皇淸文頴卷六十七

詩

五言律詩

扈從

聖駕南苑閱武應

制

馮溥訓武乘農隙春搜典制同甲開光吐日弓勁響隨風九陛都兪切三門禮讓崇微臣叨侍從珥筆愧難工

秋日

瀛臺卽事應

制二首

馮溥芳湖當玉殿奏對芰荷香山色開朝爽花陰帶露涼微風迎翠輦初日隱紅廊曵履蓬萊路賡歌興味長待漏百花芳

君王問未央星辰催曙色鴛鷺接班行學士收封事詞臣進講章遊魚時出聽雅制協宮商

廷試武進士閱卷卽事

馮溥

拊髀旁求切遴尢

簡命申晴雲開殿陛英气動星辰技是穿楊舊花知夢筆新熊羆羅鳯闕不待屬車塵

閶闔雲霄迥英雄奏對來丹書原佐命武庫舊奇才貍首雕弧勁螭頭彤管開

天顏應有喜絕足羨龍媒

武闈對雨

梁淸標

秋堂涵澹色危坐雨牕孤丹闕風雲集靑天鸛鶴呼行間思衛霍紙上校孫吳俎豆儒臣事何能佐

廟謨

海內論兵日中朝拊髀年魚龍喧午夜雕鶚起秋天閣照靑藜火書繙黃石編球琳與竹箭願貢

鳳樓前

賜宴西苑恭紀

張英離宮煙浦外幽賞

禁垣西瑤島孤秀華林萬樹齊水生楊柳岸春滿杏花蹊不覺怡情久仙源到易迷

水亭浮畫棟髙敞若淩虛云影揺珠箔天光動綺防藥欄棲皓鶴石瀬戲文魚

聖主揮弦處薰風化日舒

講筵紀事

陳廷敬

崇政經帷祕延英玉陛髙聲容肅中禁寵渥厚詞曹天語開黃卷幹文上彩毫萬言親講誦或恐

聖躬勞

燕寢羅緗帙髙居

禦气淸泰階懸朗照乾象法時行燎火千門望詩書五夜情未央常待旦求理爲蒼生

早朝卽事

陳廷敬

遠坊雞未唱疲馬夜行遲漏防催金鑰珂聲動玉墀朝班存近侍官職在文辭正喜勤封事

君王召對時

天壇齋宿候

駕恭述

王士正穹宇中宵啟齋心上日防星河明防畤燎火動甘泉紫禁傳淸漏靑松覆

禦煙行宮空拜望不數漢皇年

康熙十年二月二十八日防

召入

徳殿出西伯求賢圖

命題賦五言近體應

制

沈荃白髮垂綸叟丹書佐命臣風雲寜預料魚水自相親駐馬髙林晚揚旗碧甸春慇勤後車意曠代有同倫瀛臺侍宴泛舟賞荷應

制四首

葉方藹夏后璿臺上周王瑤水前何如逄

聖主開宴集羣賢云壑眞丹地冠簮儼列仙千秋傳盛事光耀史臣編

禦座霞爲幄花林玉作臺更無凡迹到只許近臣來睟穆依天表光榮浹上臺太平欣正永長日得追陪詔許仙舟泛人行一鏡中象從河漢接气與鬥牛通荇翻輕影鳬鷖接遠空朝宗皆到海心共百川通光風動水際異采發華滋翠蓋亭亭立紅衣冉冉時淸波輕泛鷺密葉暗藏微物生多幸終年荷

聖慈

南巡聖徳詩六首

韓菼聖徳時巡運嬋嫣龍起年諸侯虞玉帛四載禹山川日禦方從震云行總象幹東南何厚幸次第澤敷天築捨臣三策憂民予一人歷巡堯甲子廷少夏庚辰立馬黿鼉窟停餐風雨晨湍波泥滑滑寜識

聖躬親

書聖推

今聖多能聖又該戈從神武運畫自帝羲來麗藻中天迥榮光萬象開沾

恩揮落處字字篤羣材

農事省春深村村桑柘陰鳥催秋後玉花發馬頭金早麥迎風浪初秧待雨鍼幾章豳雅頌四語見天心花幡迎十字寶炬列千門敢越

官家禁聊酬天地恩旌旗聞北指信宿戀南轅幸賜如湯沐年年奉

至尊

江心天揷寺髙矚俯神州海湧三千界云重十二樓百靈趨黼帳禦气滿珠邱莫大文章在

龍書最上頭

冬日

駕幸南苑恭紀二首

王鴻緒禁籞期門發戈鋋散曙暉三驅橫獵陣七校合行圍碧漢星雕健香巖月兔肥

君王巡幸地巖谷滿光輝

馳道黃金埒離宮白玉扉兕裘千隊列毳帳五云依田犬銜鈴去銀麞帶箭飛始知冰雪候

靈囿自芳菲

上步禱

天壇甘霖立霈恭紀二首

王鴻緒甘雨

皇心切

圜丘禮太淸省刑寛赤縣防禱答蒼生曉日沈芳甸濃陰繞翠旌自

天膏澤渥眞傍六龍行

至徳穹蒼應油然萬嶺雲升壇才靄靄潤葉已紛紛絲散

天衣濕煙含野穗分丰登瞻

帝力擊壤九衢聞

五月初九日

賜遊暢春園觀荷花復

命中官同泛舟遊覽畢

賜宴兼

賜千葉荷花一瓶恭紀八首

王鴻緒內直依天苑薰和殿閣風日陪丹禁裏身在碧霄中嶺樹遙分翠池荷映曉紅忽聞傳召入聨佩接芳叢西嶺千重水流成裂帛湖分支歸

禦苑隨景結蓬壺玉蝀淩波迥瑤臺入漢孤上林曾有賦於此見眞圖

祕閣臨流峻花磯就澗低荷呈千瓣艷葉覆一池齊舞蜨知香戀遊魚唼翠迷曠觀天上景自有若邪溪湖映千林綠山圍一苑靑花間開鳳閣樹杪出龍亭香气無邊散鶯聲不斷聽更看幽絕處漁网掛煙汀旣歷芳巖勝中璫引畵船煙波靑鏡濶楊柳碧絲懸朱鷺晴遵渚金鱗晝躍川蘭橈經百轉何境不棲仙翠巘依雕檻銀塘敞玳筵接茵同晝卜式燕自天傳酒借波光綠肴含花色妍今朝風景好喜荷

渥恩偏

上苑芙蕖種塵寰眼未經艶姿何灼灼密瓣自亭亭折取從靈沼分頒貯寶瓶拜

恩瑤磩下光采耀仙扄

堯舜雍熙世生爲侍從臣言聽燻瑟奏來賞芰荷辰重綠全迎夏殷紅半奪春看花能到此蓬島復何論

聖駕南巡恭紀四首

徐潮聖代時巡重欣逄熙皥年寒輕猶

北闕春迥已南天仗入江雲遠旌連海日懸萬民齊引領羅拜

翠華前

飛挽供京國長河捲素濤地官難作計

天步不辭勞刋滌蹤非遠平成績並髙江鄕好安枕睿鑑悉秋毫

初日照江城城邊鼓吹迎何知

九重遠眞見六龍行結隊疑山勢羣呼作海聲翻勞聖天子愛惜到欹傾

問俗崇淳古遙聞

誥誡嚴

君王先尙儉長吏敢忘亷舊習風斯變丰年瑞屢占從玆比戶慶藏富在茅檐

賦得淡日非云影

徐元夢

秋空移白日淡漠不關云寂寂當軒照霏霏隔樹曛何須驚彩暈早已絕塵氛自愧瞻堯久拘墟滯見聞

春風限韻

徐元夢

拂地初融凍防溪乍解澌徘徊千樹底蘊借百花時慣逐陰晴變頻兼雨露垂自然生意好披對滌煩思

春雨次前韻

徐元夢

春云生沼上細雨防流澌隱隱紅滋處鱗鱗綠起時璚膏隨地布珠顆滿林垂播種農夫慶因知慰

聖思

賦得雪夜書千卷

徐元夢

窻白生寒久燈明散帙初幽情參六出淸味在三餘鹽絮知誰詠丹黃祗自如夜深渾不寐水月浸吾廬

塞外曉行

徐元夢

野宿何曾穩中宵趁伴行馬蹄隨月影人語亂溪聲艸露沾衣濕山云繞徑生地幽饒景象容易逗詩情

扈從

駕幸五臺恭紀

成徳杳杳丹梯上迢迢

翠輦回慈云籠戶牖佛日現樓臺珠樹參天合金蓮布地開【金蓮花惟山中有此種】共傳

天子孝親侍

兩宮來

西苑入直

成徳

望裏蓬瀛近行來閬苑齊晴霞開碧沼落月隱金隄葉密鶯先覺花繁徑不迷笙歌回

輦處長在鳳城西

景山

成徳

雪裏瑤華島云端白玉京削成千仞勢髙出九重城繡陌廻環繞紅樓宛轉迎近天多雨露艸木每先榮

蕉園

成徳

見說齋壇閟前朝太乙祠鶯邊花樹樹燕外栁絲絲宮籞人稀到辭臣例許窺今朝陪豹尾新長萬年枝

賜宴西苑恭紀二首

髙士奇亭榭水雲隈軒楹面面開地疑圓嶠近人自玉墀來駕鳳雕甍出防龍磴道回賦成慚庾信忝竊侍臣才遠勝東堂防【晉太和六年命羣臣東堂臨流小防】何殊曲水遊【顏延之有三日賜防曲水賦詩序】早鶯啼太液芳樹繞瀛洲北接層霄峻南臨萬堞浮此中涵

帝澤端愧濟川舟

渡渾河

髙士奇

浩渺看無盡滄波滚滚來浮橋齊渡馬大地不生埃勢接黃圖壯流從碧漢廻尋源𨿽有志終忝漢臣才

登戒壇

髙士奇

絕巘橫初地鳴鑾曲徑通旌旄分遠近樓閣倚虛空壇靜山松冷巖深野卉紅遊巡重農事偶陟梵王宮

恭和

聖制賦金蓮花韻

勵杜訥在昔隨

仙蹕金英燦碧谿名𨿽同菡蓞根不染污泥移植來淸殿深恩荷

禦題園林凡卉滿難與此花齊

恩賜禁中騎馬

朱彛尊魚鑰千門啟

龍樓一道通趨翔人不易行步馬偏工鞭拂宮鴉影衣香苑柳風薄遊思賤日足繭萬山中

壬戌除日

保和殿侍宴

朱彛尊

佩結緋魚後樽開白獸先呈能勾樂隊密坐潤鑪煙紫路頻除夕靑燈異往年誰當頌椒防猶侍

聖人前

癸亥元日

賜宴太和門

朱彛尊垂衣逄盛際輯玉盡來庭白醖三光酒靑歸一葉蓂新年恩較渥昨日醉初醒九奏

鈞天曲風飄次第聽

皇仁綏遠詩四首

朱彛尊雁路緣沙磧魚云接幔城鳴

鑾七校從吹篴六軍行俗本通鞮譯人今息戰爭紛紛攜老稚遙望屬車塵

納欵陳千帳班

朝式九圍不圖瞻

日角轉自懾

天威重馬駝金槖茸裘換錦衣早知

恩賚渥慕義久先歸

錫防原殊禮官庖出上方自來鹽谷少初得防甘嘗位近周靑馬詩題漢白狼遠人何所報齊奉萬年觴羽衛三千士龍媒十二閒揚旗平似水布陣屹如山膽已寒蕃部歡仍啟

聖顏始知師以律悔恃七旗孱

皇淸文頴卷六十七

欽定四庫全書

皇淸文頴卷六十八

詩

五言律詩

平滇詩

嚴繩孫

昭代當熙洽

天王本聖神車書山海共玉帛歲時新城角軍麾偃宮花輦路春兩階干羽日端拱見

皇仁

聖治方韜甲天心未厭兵賊臣眞負主大將且專徵鷹隼乘風疾鯨鯢失浪輕家家春酒熟從此賀升平六詔南交地昆明控百蠻天連花馬國山擁碧雞關雨露知新澤瘡痍動

聖顏

詔書憐父老扶杖淚防斑

萬里瞿塘峽天淸戰鼓聞久知蹂躪苦應待撫綏勤波靜珠江水風開玉壘云今朝諭蜀檄不用長卿文海國驚妖霧南閩結蜃樓豺狼方濟惡猿鶴自同仇飛檄榕陰暗歸鞍荔子秋水晶宮外路依舊月如鉤隴阪髙無際函關百二雄陣開秦嶺北烽舉杜陵東方略尊

皇極安危倚上公

九重初飲至一爲奏彤弓

老弱愁供億丁男問轉輸

帝憂民力瘁人樂

主恩殊湯火羣黎急云霓我

後蘇功成知

廟勝千古奉黃圖

俯仰乾坤大平成覆載寛

紫宸朝萬國靑拜千官

賜酒霞觴重陳詩露掌寒

天顏時有喜數近

禦屏防

恭讀

禦制詠金蓮花詩【限八齊韻】

沈涵靈種關山北瑤華

禁苑西翻階云葉吐拂檻露枝低濯秀疑臨水含香不染泥一經

宸翰賞凡卉邈難齊

恭讀

禦制懋勤殿讀尙書無逸篇有作【限五微韻】

沈涵

金殿昭皇極瑯函啟

禁闈書陳元聖訓念切小民依

睿藻傳心逺

天章闡道微姬年綿八百今日倍光輝

恭讀

禦制詠觀天儀器詩【限九佳韻】

沈涵寶算開昌運璇圖愜

睿懷八風調舜瑟五緯燦堯階蓮漏雞人報葭吹鳳律諧

宸章垂象處奎壁朗天街

端午日應

制

沈三曾令節開重午薫風拂九門研朱羣瑞集結艾百靈尊向日橊花艶飛香蒲酒溫芳蘭何必貯沐浴有

深恩

丹扆正當陽天中節序昌虎符懸藻防龍鏡照輝光宮扇和風動仙葵

上苑芳不勞施色綫化日自舒長

望西山

吳晟

山瀉瓊池勝披圖按水經洞名疑小有泉品類中泠縹緲朝煙白微茫晚岫靑涓涓通太液終古赴滄溟

農蠶雜詩二首

陳元龍

禹貢聞收稭豳風重築場人逄丰歲健田比去年穰白粲連倉積紅鮮出甑香日斜桑柘影簫鼓賽神忙

右收獲

柔軟生香細纒綿引緒長齊紈輸沁雪吳紵愧含霜盆手盤銀縷繅車曵練光時淸崇潔白爲詠素絲章

右繅絲

賦得淸如玉壺冰

陳元龍

洞徹疑無質晶瑩自有眞虛明能鑑物貞潔不生塵寒色交相暎淸姿可共珍當筵能避暑表裏見璘珣

賦得靜有圖史樂

陳元龍

長夏欣無事開筵見性原觀圖窮彖系讀史慕羲軒嘉樹陰常滿幽禽語不喧悠然千載上得意已忘言

賦得窻戶貯淸陰

陳元龍

夏木窻前繞重重蓋逺張展書浮翠影拂硯借淸光有日簾常捲無風座已涼寸陰須寶惜聖誡豈容忘

賦得閒看玉表驗分差

陳元龍

銅律曾先辧葭灰莫暗吹占時分晷刻測景計毫釐消息閒中見虛盈靜裏知分明堯典在敬授有成規

萬壽詩

徐元正堯年多化日禹甸告成功肆赦民無訟蠲租歲屢丰物遊春澤內人在太和中解慍還興念琴揮五月風治同天有象

徳與壽無垠五色芝爲飯三山甕是銀神僊呈祕笈佛日鞏金輪

帝謂無須爾予懷在萬民

臣獻無疆頌民歌極樂天行田觀刈麥過市聽摩肩樵牧隨

鑾後茶瓜供

禦前龎眉齊賜予人比地行僊

九重陳瑞玉南極見星辰

紫殿千門曉黃圖萬里春颺言皆舜牧酌斗是豳民滿泛長春酒嵩呼祝

聖人

洗桐

謝陳常

竦干淩霄迥銀瓶汲井深洗時翻瘦影髙處得淸陰露葉香雲濕霜根碧玉沈風來傳逺韻永晝和微吟

聖徳省方詩

劉玉燭泰階平同文海甸淸

九重天蓋覆萬里日昭明

紫禁求民瘼蒼生軫

睿情省方虞典重時令及春行

輸挽由河運千夫版築工頻年勞物力何日覩成功堤堰髙低處淮黃逺近中要須

親閱視未暇息

予躬

濵水淮揚地飛鴻集野田

天心深豈弟

帝澤爲矜全普散千倉米平添萬竈煙茅檐蓬戶外稽首望星旃

虎衛乘春發

龍舟進纜徐兒童瞻

翠蓋父老近

鑾輿笛鼓喧村社桑麻翳艸廬采風聞擊壤應得聖情舒

丰澤園

禦試紀

恩詩

劉坤路入蓬壺迥波連太液深許乘靑雀舫逺眺碧雲岑翠黛含朝旭煙嵐帶夕陰風來曲院裏時聽有虞琴亦有條桑地霜栽擁岸沙枝長萬戶映葉密一村遮云綠鋪蠶薄風淸響緯車

宸遊頻涖止杼柚念田家

紫陌判西東飛泉百道通浮靑萍貼水搖翠稻翻風靜念三時順遙期四海同休徴知有應太史卜年丰況復含哺眾郊原於耜勞

皇情時繾綣農務悉纎毫祗覺耕煙近那知桂館髙端居時極目風雨軫蓬蒿

聖駕南巡恭紀四首

查嗣韓靑韶開鳳歷

紫極駕龍驂天指星辰北春隨鹵簿南鳴鑾風乍暖灑道雨初甘佳气旌旍外羣山擁翠嵐

地勢東南下河身西北髙不須沈璧馬已見奠金鰲屹防中流柱狂回大海濤平成經

睿慮親歷不辭勞

燈火船船月笙歌岸岸樓鶯聲連紫陌花气防芳洲戶有升平樂車因父老畱山呼齊拜舞長願奉

宸遊

安瀾思禹徳防績頌

皇功今古神謨合乾坤奠麗同崇山輝

鳳藻遺殿鎭蛟宮無事勤疏鑿朝宗萬東

村居雜詩二首

劉灝

歷歷皆茆屋相依谷口傍人稀村路細野迥水田長巖落千尋瀑墻圍百本桑風來春社後處處稻花香野岸長堤曲髙林一徑通魚翻荷蓋露蟬噪柳塘風山色牛羊外人家秫豆中更堪圖畫處向晚雨蒙蒙

皇帝北徵大防凱旋恭紀【有序】

汪倓臣聞王者五兵之制乃用四徵聖人一怒之威遂安六服是以靑邱丹浦亦載陳師觀扈姺邳嘗聞誓眾頌歌殷武著載斾於三年雅誦周宣美出車於六月師非得已皆出有名罰必恭行自然無敵我

皇上之禦宇也躬有爲之略運無心之化四方無拂戴至徳以如天萬國攸同效歡聲而動地堯封赤壤版載職方禹貢白狼圖陳王防柳室氊裘之長知北面以來王雕題鑿齒之區驗東風而受吏然而物眾地大𨿽在蓋函殘蘗余萌猶畱伏莽蠢玆厄魯特噶爾丹者肆其蜂躉之毒逞彼螳螂之智稱雄馬上天作穹廬竄迹艸間人惟鬼蜮讐其唇齒之國莫挫凶鋒辜我卵翼之恩尙延餘息阻兵三載蔑視諸蕃是用

九重赫然奮武選烝徒而禡祭諏吉日以視師

天斷不疑借箸無煩於力牧神符多算揮戈必抵於先

零遂乃健卒長驅鋭師深入臨邊

天子新開細柳之營出塞將軍並過連錢之騎馬頭新月勢學彎弓帳外飛霜光浮淬劍渡北鞮而飲馬登稽落以祠神於是川澤效靈天人助順泉飛若醴湧滴瀝之神漿艸茁如薺鬭芊綿之翠色連營虎旅悉感投醪屬國烏孫俱供挏酒前鋒旣突指天山以合圍後隊仍馳斬樓蘭而報命神鎗子母電擊雷轟獸盾縱橫云移月合遂使小醜倉皇望

天戈而膽落羣凶錯愕遇突騎以防驚方一戰而穴蟻皆逃不再鼔而城狐悉竄焚巢鳥雀望斷長林日暮牛羊曾無歸路猶欲孑身北徙妄冀偸生不知遌我西師果然走死天外之烽煙突起塵中之罽幕皆空裂月氐於馬前系名王於帳下降俘塞路骨載專車獻馘盈邱臍然原野寘顏山下已令不返隻輪趙信城邊正見齊呼

萬嵗神輸祕計豈敵

聖謀天授英姿方成

廟略眞同一月之捷書直邁七旬之文徳春城楊柳去

日迎

鑾邊笛梅花來時入唱從此陰山諾水俱瞻

天子之光華馬邑龍城咸沐

皇朝之雨露朱幹載戢並賀軒臺金甲俱銷還成農器此八荒之所拜舞而九有之所懽忻者也【臣】倓謬叨詞館未奉戎行提枹於翰墨之塲猶慚橫艸執防於詩書之府敢謂搴旗忻聞勒石於燕然喜見銘功於瀚海白魚朱鷺思賡振旅之歌石鼓金笳願繼平戎之曲祗申雀躍竊效虫吟覩五色之卿云常瞻神瑞祝萬年之寶祚共慶升平恭賦五言拜手以獻

玉陛來陳事彤庭爲請畱有徵知獨斷無敵本神謀春暖開

行殿晴陽拂防斿逺追軒後烈涿鹿斬蚩尢

內廐龍媒躍連營虎士趨

帝眞勞一怒

王自用三驅儼列雲臺仗無煩竹使符禡牙還禱馬禁旅出天衢

萬象依

宸極三靈防壁門風雷

天子令雨露

聖人恩塞外龍蛇起軍中虎豹屯賜衣新挾纊寒谷見春溫

燀赫軍容整趫騰士气揚白旄麾上將朱組系降王堠障寒收柝欃槍夜落芒外蕃齊拜舞

天防靖龍荒

露布傳三防班師計七旬芙蓉迎小隊楊柳憶歸人天際朱旗色雲中紫塞春丹靑慿好手圖取獻

楓宸

迢遞楡關路飛揚

翠蓋飄雅歌賡杕杜鐃吹雜笳簫刁鬥窮荒靜烽煙絕域銷

君王自神武休問漢嫖姚

往者軍符急端資

廟略神指揮收嶺粵滌蕩撫巴秦金甲爲農器巢車息戰塵漠南重一舉剪逆爲安民

皇淸文頴卷六十八

欽定四庫全書

皇淸文頴卷六十九

詩

五言律詩

恩賜禦書詩扇和家學士

誇岱遙念頒宮扇

君恩正及時炎涼隨手變寵渥但心知月展庖羲畫風生大舜詩應憐披拂好秋意尙遲遲

大淩河應

制

誇岱大淩河上水猶自起悲聲曾以三千眾來摧百萬兵【明洪承疇統十三萬兵號百萬破於此地】指揮欽

聖略駕馭盡羣英吾祖擒明將奇勲一箭成

南苑晚雪應

制

法海文囿停

鑾日同云簇暮天銀花符瑞臘玉粒兆丰年

睿藻歌宜麥天心重力田由來勤卹意憂樂萬民先

從

幸揚州天寧寺應

制

法海彩仗臨仙梵香帆引鳳舸由來竹自好況復雨中過春日鶯花盛詩人禪衲多扈遊分賦日天籟發髙歌聖駕南巡閱河省方布徳詩四首

陳璋仙仗出神京春風拂斾旌河冰正月泮

輦路百花迎下采臣工議遙知父老情

恩膏萬方洽先到闔閭城

黃河天上落淮水地中分雪浪翻紅日風濤捲白雲疇咨堯慮切荒度禹功勤萬世平成績安瀾荷

聖君

帝燭窮檐隱眞同日月髙繹騷防吏卒供億卹秋毫天語聞防市民情望羽旄官箴須共恪莫負

聖心勞

舊日繁華俗甄陶借化工服疇惇本計師儉返淳風聖徳如天大陽春與物同九州齊擊壤

帝力洵無窮

恭擬初夏新晴較射

汪士鋐

較射及新晴風淸畫鼓聲弸云近日麗的暈入花明飲羽三聯妙鳴弓疊中驚

聖朝方教讓決拾敢誰爭

春日侍直

暢春園卽事四首

張廷玉

侍値蓬山側春光又一年綠蕪酣宿雨紅杏破輕煙燕羽穿簾幕禽聲答管弦攤書忘晝永鐘漏隔花傳靈臺風物好和气自成春在藻魚吹浪銜芝鹿近人繁花迎翠輦芳艸借雕輪最愛尋芳蝶蹁躚趂釣綸錦石橋邊路簪毫日日過柳陰春水曲花外暮山多雨洗檀欒竹風流窈窕蘿銀河天上瀉下界沐宏波閒堦容小立露艸有餘芬松影團成幄花光散作雲遠霞髙處見淸籟靜中聞徙倚牕前石衣沾紫蘚紋

乾隆三年

聖主躬耕耤田詩六首【有序】

張廷玉

欽惟我

皇上

治應璇圖

功調玉燭

紹重熙之統緒

昭廣運之精神學耨仁耕法干行而不息春生夏長符厚載以無疆

徳意滂流

恩膏淪浹萬方在宥彌深宵旰之憂勤六府孔修惟冀

雨暘之時若

頒來綸綍疇咨何啻於再三

賜出金錢賑卹已逾於萬億薄海戴解推之徳敷天蒙

樂育之休猶復

厪念田功經心穡事卜上辛而祈谷諏吉亥以

躬耕常伯陳儀甸師贊事鑪煙夜泛方廻扇影於齋宮漏箭晨催蚤聽

鑾鳴於

禦路和風捲斾林靄光浮澍雨隨車土膏脈起千官劍佩掩映於煙村露墅之間七校驊驑蹀於麥壠桑畦之畔言循紫陌載

涖靑壇修祀事於先農致齋心於后稷香飄寶篆瞻淑气之氤氳樂按云瑯聽仙音之縹緲潔粢盛而告偹神降康年陳酒醴以居歆

帝膺福祉遂乃更衣大次秉耒中田服蒼犗以遄來隨

紺轅而逓進杏花旖旎徧拂

珠旒菖葉紛敷親承

玉趾靑箱啟處播嘉種以蕃昌黛耜移時敷上腴之沃衍

皇心無已數寧限於三推禮制有經功更勤於一墢爰

停縹軛旋

陟丹臺觀禹甸之畇畇樂周原之膴膴載芟載柞公卿班爵以服疇曰畬曰菑兆庶赴功而終畝恍見煙蓑雨笠繪無逸以成圖如親蔀屋茅檐譜豳風而入頌

宸用豫眾志咸孚乃瞻

北闕以言旋猶顧東郊而在目靑圻赤壤均沾

帝澤無私白叟黃童共識

天顏有喜自此膏流

禦廩屢丰占婦子之寧行看粟滿神倉

繁祉錫曾孫之嘏臣廷玉情深望歲功愧爲霖授耒當年親睹艱難之業扶輪此日欣瞻繼述之隆敬獻蕪詞用揚休美五日風十日雨長符有道之

昌期千斯倉萬斯箱永卜太平之

景運詩曰

宣室勤民事春郊駕

六龍占辰周太史撰器漢司農翠幕連云布靑壇列陛重下方頻送喜耕鑿盡

堯封

給復頻年

詔敷天雨露滋農方儲九稔

帝更念三時警蹕傳宮正催耕掌甸師紺轅行漸近春意滿東菑

縹緲云韶曲朱衣引就班公卿隨

鳳蓋父老拜

龍顏繡壤扶犂去芳疇布種還太和彌宇宙

宵旰尙思艱

瑞雨飄林際千邨極望同西山嵐翠合南畝土膏融笠影秧田水歌聲柳岸風

皇情多悅豫秀麥倍靑蔥

終畝方

旋斾如防砥道平艸防抽紺甲禽語囀倉庚

帝徳崇無逸

天心鑑至誠雨暘看應候歲歲詠坻京

勞酒先霑

賜觴行近

禦筵調羮慚燮理珥筆幸承宣世已登三五人忻取十千願將神保惠敷錫徧垓埏

恭和

禦制詠竹元韻

鄂爾防萬竿蔽千畝深翠纈繁陰自有鳳鸞集曾無苔蘚侵虛中涵妙理疎節動髙吟日月移寒暑終年祗此心

敬和

禦制六月十八日初霽恭侍

皇太后園中遊賞元韻

鄂爾泰蘭殿

慈暉永龍池霽景多

一人崇色養六月紀歡歌花笑鳥爭舞荷香魚戲過驪珠四十顆手捧樂云何

熱河紀事八首

勵廷儀

蜿蜒環翠嶺髙下建

宮垣拱極千山伏朝宗萬壑尊邊陲天廣大民物日孳蕃總被陽和澤冬泉水自溫

地占佳山水

離宮辟一隅花繁憐澑暖谷稔喜田腴

宵旰只民事官曹必汝兪孰云萬方遠呼吸念肥臒風土惇龎地天敎界兩京湖山據勝景圖繢錫嘉名花比蜀中錦禽欺隴上鸚幾回登島嶼不復羨昆瀛好景

帝開先從遊逾十年鹿鳴窺舞鶴魚躍狎飛鳶船舫廻蘭棹驊驑立錦韉防邀

天一盻萬象解登仙

屋斜無定向隨意築林邱城市千峯逼山村萬井稠有居仍逆旅無客是閒遊伏暑崇朝雨淒然敵九秋淸切依

山殿文啟別廬溪云霑硯席巖翠滴衣裾旣愜煙霞性重棲鸞鳳居自慚還自喜故舊得應徐

數來山厭熟屢僦愛居新

行闕羅英彥晨星數舊臣合圍窺苑樹刺眼嘆花身珥筆人垂老重番扈

北巡

雲歸山雨足風泛藥苗香退食從容後時鮮次第嘗南榮施翠箔北戶展書牀一卷眞消受翛然六月涼

恩賜砥石山綠硯一方

勵廷儀良硯頒詞館殊榮滿藝林雅能隨珥筆時復伴淸吟質潤神逾靜光凝湼不侵千秋資利用從此礪臣心

萬壽詩六首

蔣廷錫帝徳超千古斯文邁百王典謨同

睿制云漢仰

宸章麗日輝堯殿薰風集舜廊萬年調玉燭擊壤詠時康

覆載同天地

皇心本至公法寛皆樂土租免屢年丰戶戶陽春里人人化日中

聖恩無以報三祝效呼嵩

上苑鶯啼日宮墻柳綠時燭花翻壽字階艸結神芝北闕迎仙馭南山進玉巵祥雲開雉扇端拱美無爲初日曈曈曉龍樓曙色開景星明北極紫气滿東來玉帛陳閶闔冠裳列上臺萬方齊拜舞歡忭動春雷春色蓬萊闕金鑪起瑞煙瑤光十四月椿樹八千年舞鳳歌瓊席輕花拂

禦筵從臣皆飲徳相與醉鈞天

聖代禎祥集山川報太平碧桃迎日艶垂柳颺波晴紫霧金門靄紅雲玉殿明無疆歌

萬壽功徳大難名

恭和

聖制初夏新晴較射

蔣廷錫綠艸射塲平西山乍雨晴角弓開月影飛羽勁風聲手敏頻穿鵠心和不失正雍容揖讓意觀徳協

皇情

湯泉

蔣廷錫

白石丹砂水延年並菊泉陽從天性發暖得地功全气蘊千山雨膏流萬頃田湯盤有述作

聖徳日幹幹

恩頒

禦苑各色牡丹敬讀

聖制恭賦

蔣廷錫選取名花種移將

禦苑栽萬枝云錦合五色畫屏開深淺隨風見髙低映月來

皇情吟詠處艸木感

恩培

聖壽萬年詩八首

查愼行瑞靄凝

丹陛祥煙防

紫宸萬年三月節四海一家春禮樂調元化謳歌屬聖人敷天多望

幸特爲舉時巡

睿慮周遐邇

皇猷冠古今堯堦三尺土舜樂五弦琴

徳自重熙洽

恩因壽愷深萬方均雨露造物本無心

見說山東叟欣觀徳化成蠲租憐嵗儉賜粟惠春耕不息天行健無私帝好生活人逾百萬軫防荷

皇情

翠岫三千丈崔嵬上岱宗金泥除漢策玉檢陋秦封旂拂天門樹雲開日觀峯仙山畱五老擁蓋候

飛龍

川嶽懷柔後乾坤奠麗中安流歸

聖算平土奏

神功桑柘連村遠來牟接畛同不敎傳警蹕到處聽呼嵩

一覽江天濶長流

聖澤深晴霞開海面塔火照波心

禦墨蛟龍勢仙韶鸞鶴音扶桑占喜气來往快登臨千頃玻璃色重爲

明聖開

奎章懸日月

睿藻煥樓臺桃柳乘時放煙波拂棹來湖山眞有幸直似小蓬萊

秦淮民望切歸路又重經二水春波綠三山爽气靑香煙迎不斷

翠輦過還停愛戴心如一爭看萬壽屏

五月五日侍直

暢春園防

恩賜饌恭紀二首

錢名世橊火朱明節蓬山紫府天膏分

仙鼎味香帯

禦廚煙蒸暑消淸籞

恩波湛玊泉侍臣俱飽徳異數一時傳

別苑塵氛外靈池嶺翠旁有花皆向日無樹不招涼防縷千絲細蒲根九節香天中開午運霽景正舒長

皇淸文頴卷六十九

欽定四庫全書

皇淸文頴卷七十

詩

五言律詩

甲辰仲春

上祀朝日壇恭紀

錢以塏大采春光麗寅賓曙色鮮槐壇迎

禦仗桂燎起祥煙帝典昭欽若王宮舉吉蠲曦輪新獻瑞重珥紀堯年

恭謁

福陵

呂履恆太祖龍升處巍巍近斗杓南天千岫拱中夜百靈朝廊廡丹如昨松杉翠不雕仰瞻佳气聚常在五云標

石匣

劉巖

千巗磐石匣一綫宛蛇行出塞無多路防秋有舊城馬依殘壘臥人入亂山耕猶聽斜陽外嗚嗚畵角鳴

古北口

劉巖

古戍勒兵屯千峯擁一門犬牙交塞口鳥道揷城根寒燠天分劃山川气吐吞夕陽驅馬過煙滿磧沙防

鞍子嶺

劉巖

天畔揷山稜盤盤防百層石危循磴歇峯峭撥云登朔吹旋崕瀑寒聲裂竇冰未曾鐫姓字孤負碧崚嶒

黃土梁

劉巖

後嶺連前嶺天根倚石根峭崚熊耳防穹洞虎牢門鳥路穿雲過蹄踏霧昏中原回睇處寧獨華嵩尊

臺拱卽事

呂耀曾

禹甸山河外遐陬版圖有苗皆向化無處不懽呼絕域風雷動

皇仁雨露濡莫言臺拱逺已見好規模

賦得帳殿欝崔嵬應

制

阿克惇野淨秋光裏雲開帳殿中雙旌搖晚照萬馬動西風煙重山逾紫霜輕葉未紅時巡當嵗稔

聖藻仰天工

哈宻

阿克惇

蕞爾伊吾地西通路正賒衣冠別防古城市類中華引水能知稼分畦善種

聖朝深防惜村落有人家

使回伊裏

阿克惇

絕域皇華使雙旌嶺外看廿年兵事息一詔逺人安虎穴探非易巖關閉亦難

聖謀天意合歸路少春寒

東科爾寺

徳齡

一統華夷盛三秋旌斾遙市城通古塞綏撫到天驕西極烽煙息東科海霧消雍容持節客羞說霍嫖姚

大通河

徳齡

山斷得平路揺鞭渡大通千峯晴入畫一水澹涵空狐兔營深窟鷹鸇識順風慚無綏遠略觀獵賦徒工

渾水

徳齡

塞水含泥濁源泉出石淸波搖博望節岸撤亞夫營已見洗兵甲還期潤偶耕降胡過萬帳煙火樂西成渾源州【磁硤渾源神谿等八水合而渾流注桑幹】

髙斌

八水源泉渾河流日向東千峯云嶺路一徑雁門通山蓄元靈气人涵太古風冀方沾徳化

帝力頌無窮

讀書

髙斌

山水林泉興春江花月吟細尋天下樂防竟讀書深朗誦湏危坐研精自惜陰還應手加額多謝古人心

乾隆三年

聖主躬耕耤田恭紀六首

熊暉吉運啟三階泰時和萬國丰升馨親穡事無逸重田功天廥陽辰合農祥土脈融勤民稱盛典忭舞盡呼嵩祈年春首舉農祀更相仍報本崇司嗇陳辭命祝丞神光紛烱烱閶闔矗層層秬鬯惟馨逺精禋意已升穜稑儲先歲犁鉏出尙方作甘爰稼穡惇俗在耕桑柳拂霓旌轉花迎羽蓋翔天田邀

駐輦野老亦承光

紺幄霏微裏瑤臺杳靄間桑麻通井邑雨露徧河山終畝齊簔笠從耕列佩環眞看入藻繪有喜動

宸顏

龍衮瞻云近鵷班就日髙丰亨由

帝力宵旰爲民勞嘉植駢珠穗良疇浸玊膏拜颺羣賀瑞九奏葉仙璈

楓陛勤如此茅檐意若何犁云趣引犢耕雨急鳴簔銅雀徴祥早鰩魚紀瑞多普天皆力穡大地暢年和

乾隆三年

聖主臨雍禮成恭紀八首

梁詩正云漢昭回日光華糺縵年

一人承大統

景運邁中天典學

君心切

臨雍

聖道宣儒林紛有喜忭舞荷陶甄

道徳符

宣聖文章接

素王崇儒風愈古

視學典重光鳳輦橋門駐鸞旂璧水揚莘莘看彥士迎拜辟廱旁

黃屋隆華構笙鏞入奏頻觀光增裔冑

釋奠及王春舞列威儀備尊罍濯漑新載稽三獻禮天子特躬親

聖

聖心相契尊崇禮日躋宮墻伊古仰藻翰自

天題徳表尼山峻光懸列宿齊祗今瞻謁次炳耀序東西

禮備生徒集升堂

講幄開昕徴循舊典雨化被羣材性道探微防欽明仰睿才

一人崇聖學奎斗朗中臺

鐘鼓三雍盛趨蹌庶尹多圜橋俱俊秀敷化葉菁莪錫賚周衿佩

恩華被玉珂

聖朝文徳洽倫敍奏熙和

共慶儒風暢從知士气興典隆羣辟奉教立萬方承盛與鴻都埒榮逾虎觀升育才誠本計

天府重賢登

自分循墻陋榮叨侍從行右文遭

聖代習禮紀虞庠統識源淵合

恩流芹藻香遂歌忻有願才乏愧長楊

乾隆四年

聖駕南苑大閱恭紀八首

汪由惇干羽堯天洽車書禹迹同順時稽令典撰日整元戎七徳揚

神武三驅振古風不湏刋石鼓

盛烈邁車攻

淸蹕向長楊鳴鑣出建章九旗懸日月萬騎蹴冰霜帳殿毺暖旗門組練光驍騰健貔虎肅肅羽林郎地是周靈囿城連漢上林華旃馳日馭紺宇佇天臨沙路飛塵淨松臯積翠深

離宮時暫駐端不爲從禽

甲帳拱中樞辰旗辧正隅玉鞭馳騕褭寶纛擁蝥弧令舉吟龍角營開合虎符气酣金鼓外雷動萬人呼日角瞻

天表

親巡驃騎營秉旄森豹尾按轡儼龍行韎韐威容壯戈鋋節制明六軍同抃躍挾纊此時情

周官司馬法風後握奇經疊進嫻師律環生變陣形千行飛電紫萬道漲煙靑卻望髙臺上森嚴衞百靈六鈞神力勁一發耀

天威旋斾仍餘勇呼鷹更合圍采翎迎日麗錦翼傍雲飛

恩賚叨蕃錫歡同奏凱歸

詰戎非耀武偃革誕敷文喜气融成雪和風捲陣云陽回軒律正歌阜舜弦薰謨烈承

三後垂衣仰

聖君

聖駕南苑大閱恭紀二首

程盛修南苑搜苗地

三朝翠輦臨保邦原在徳禦眾不防欽櫛沐開基逺綢繆屬望深雅歌傳

睿藻猶是紹庭心

帳殿中權肅

天威震疊時百年丰鎬澤萬隊虎貔師鉦鼓團精鋭風雲聽指揮太平櫜戢久仍見鄂褒奇

聖駕南苑大閱恭紀四首

宋楠禁籞丹霄迥

帷宮翠嶂開虹梁飛放泊仙島水雲隈豹尾千官集龍旗

萬乘來

至尊親講武初

幸晾鷹臺

七校羽林郎鳴鑣出建章風霆馳號令日月煥旂常陣合軍容整師貞

廟算長泰符星象正弧矢注天狼

甲帳臨芳甸霓旌翊桂宮車徒司馬法千羽有虞風睿藻光文徳戎衣

念武功丕承揚大烈忭舞萬方同

閶闔和鑾入鉤陳肅隊還淸霜乘北陸霽雪在南山太液

恩波渥重門羽衞閒昆吾連

禦苑回望五雲間

聖駕南苑大閱恭紀四首

鶴年軒管迎陽日虞琴解慍年九圍聲敎洽七徳武功宣防仗龍遊轉華林虎旅騫

聖朝修古制萬騎赴平川

云物開新霽

鑾輿指幔城蓂敷三葉翠雪麗六花晴金鼓轟雷動旌旗耀日明師中嚴號令气象壯升平

天子親敎射騶虞應節詳期門咸踴躍羽衞各騰驤龍虎千軍列風雲八陣張指揮雄略逺盛事邁岐陽國典搜苗大

皇猷繼述隆選徒揚政令振旅被仁風雅韻

天葩發懽聲

聖澤融

鑾回齊虎拜震疊萬方同

聖駕南苑大閱恭紀六首

觀保有嚴共武服無逸太平心

元化兼溫肅

神功冠古今禮頒修戰法樂奏凱歌音

南苑旌麾滿軍門

翠輦臨

宇內直寧謐多年頗牧閒

王師常不用兵法愈能嫺虎豹三千士驊驑十二閒巡營

親玉趾行陣屹如山

咫尺近

天威紅雲映紫微星連君子鵠箭出

九重闈端冕臨牙纛垂裳易甲衣嵩呼諸將列一一授兵機

冬日如春日

君恩挾纊溫龍光千仗合虎拜萬云屯風勁笳聲壯星明斾影翻歡騰營幕徹牧馬散平原

復

詔從田狩旌爲左右和网開三面濶禽落九霄多駐驆麒麟苑前驅苜蓿坡遙瞻

宸翰灑朱雁被弦歌

洗兵呈瑞雪不獨報丰登允矣

文謨顯欽哉

武烈承明明珠斗見奕奕劍光騰舉動天人合千秋運景興

皇淸文頴卷七十

欽定四庫全書

皇淸文頴卷七十一

詩

七言律詩

淵鑑齋觀魚

理密親王允礽

防灔波光傍玉除修鱗游泳自舒徐依蒲借藻羣相得舞濶揺深縱所如百道飛泉當檻合一淸鏡入牕虛臨流到處歌於牣總被汪洋

聖澤余

太液新柳

理密親王允礽

禦苑垂楊二月時銀塘曲曲正流澌回環水映靑羅帶浩蕩春融碧玉枝一片輕陰依鳳沼千條嫩葉拂龍池靈和昔日風流甚不及當今雨露滋

慶雨

理密親王允礽

三時農事重時和

聖主精誠感召多梅雨平添三尺水麥秋還聽兩岐歌神臯積潤融靑壤繡隴淸風荷綠蓑芳艸垂楊村畔路可知沾灑盡

恩波

陪

駕幸五臺山

理密親王允礽鳳剎虹幡碧落懸盤空磴道白雲穿上方恍在諸天外積雪疑從太始前山號淸涼澄法界地開功徳引飛泉曼陀花雨紛紛落總爲

君王種福田

菩薩頂雪月

理密親王允礽

山川皎潔一時勻始信空王道力眞蓬海三千皆種玉絳樓十二不飛塵侵衣夜色渾疑晝繞

座寒光未覺春總爲

聖神徴瑞應萬年有道福駢臻

金蓮花

理密親王允礽

塞外奇葩帶瑞煙卻從陸海吐金蓮名同西華原無別色借中央倍覺妍映日似分黃繖影臨風欲傍

禦袍鮮承

恩入夜還防

召寶炬先排

法駕前

恭侍

聖駕閱視河隄

理密親王允礽河幹芳艸正萋萋

輦路逶迆接大隄新緑漸添楊柳岸春煙多在杏花蹊行宮日近千官集平野雲連萬幕齊淮浦昔聞憂水國祗今瑞麥滿平畦

湖心亭

理密親王允礽

鳳艒龍艑任溯洄波心突兀起樓臺盤旋水向中間繞淡遠山從四面來照眼雲霞隨日麗忘機鷗鷺拂波廽笙歌疊奏

宸襟合願挹梅花獻

壽杯

玉蘭

理密親王允礽

蘢蔥芳樹倚云端仙掌亭亭映玉欄開處毎知春欲半飛來卻訝雪初殘瑤臺日麗生香暖湘浦風髙入佩寒一自天隨題句後木蘭舟上好同看

橊花

理宻親王允礽

上林開過淺深叢橊火初明

禁院中翡翠簾垂新葉綠瑚筆映好花紅畫屏帶雨枝枝重丹竈蒸砂片片融獨與化工迎暖律年年芳候是薰風

檣燈

理密親王允礽

防茫暝色起前川萬盞紅燈颭浪圓髙拂林梢明碧漢倒廻水底麗珠躔光澄煙霧遙如覿影射蛟龍夜不眠知是

禦舟經宿處眾星盡拱北辰懸

過天津衞

理密親王允礽

津門形勝

帝京東襟帶滄瀛左輔雄際海雲霄瞻日近滿城煙火慶年丰千村鹽莢熬波白萬里帆檣浴浪紅最是升平王防盛梯航絡繹此來同

賦得靑歸柳色新

理密親王允礽

春光淡沲午風和一色垂楊碧縷搓淺黛乍沾新雨足輕陰偏傍野橋多坐當密處鶯先覺染到深時水欲波造物無私如有意片帆未遣拂煙過

吳中農家多蓺菜春深黃花徧野偶賦

理密親王允礽

細篩金粟綴瑤簪短陌長阡一色深斜帶柳隄黃不辧界開麥隴緑微侵香來四面栴檀海綺散千郊錦繡林未識東皇陶鑄巧風光總入荷鋤吟

飛來峯

理密親王允礽

靈鷲髙峯儼畫屏飛來竺國記圖經危梯下瞰呼猿洞逺靄遙連放鶴亭樹不辧名濃淡綠【樵人言山樹約四百種多不能辧】石如染黛淺深靑意行更喜泉聲徹琴築泠然盡日聽

竹花

理密親王允礽

爲愛臨流鳳尾斜不將丹粉鬭春華貞姿已放千梢翠修幹深垂萬籜花月影忽篩紋錯落風莖未攺骨槎枒多應預兆江郎夢班管紛披五色霞

冬至陪祀

南郊

恆溫親王允祺金闕鐘鳴夜未闌南郊濟濟防千官

乘輿已命蒼龍駕鹵簿遙趨太乙壇自幸隨班瞻盛典正逢吹管送嚴寒河淸海晏年年慶每向

圜丘侍玉鞍

皇太后萬壽無疆詩

恆溫親王允祺西池廣樂奏鈞天凝望璇宮起瑞煙梅吐一枝香正永蓂舒三葉歷方綿須知寶殿承歡日總是

慈闈彊飯年自愧稱觴無以佐惟歌小雅九如篇

乾淸宮侍宴

恆溫親王允祺仙禁初舒一葉蓂瑞云時向玉階停堯樽香滿春前舉天語溫多醉後聽無限恩光分幾席始知樂事聚家庭年年此際陪歡宴四海雍和萬類寧

奉

詔舉家得遊

禦園詩以志喜

恆溫親王允祺無限恩光下九天欣看盡室賦遊仙漫從瑤艸琪花裏直到銀河閬苑邊樓閣開時霞气湧山巒起處日光懸君王定有那居慶稽首還歌在藻篇

恭和

禦制餞大學士李光地暫回閩省詩

淳度親王允祐

理學淵源誦大儒位隆鼎鼐贊

皇謨虞廷昔日都兪美

聖世今朝徳澤敷暫向南閩歌泰運還瞻北斗憶乾符恩榮此際賡歌盛

睿藻秋風餞遠途

玉蘭花應

制

淳度親王允祐艶陽春靄正芳時

鳳閣花開碧玉姿彷佛澹雲凝寶樹依稀白露綴瓊枝氤氳香气浮煙篆皎潔淸光泛水池得侍

膝前同勝賞咸歌膏澤沛恩滋

熱河夏日卽景

淳度親王允祐

四面垂陰覆緑楊深深庭院晝方長半牀古帖從容賞一縷淸煙自在香捲幔不知炎日苦披襟正値午風涼閒來一望無窮趣簾外山光接水光

賦得殿閣生微涼

淳度親王允祐

好風應候自南方習習吹來殿閣涼苑外毎搖楊柳緑水邊時送芰荷香消將暑气都應盡解卻煩心頓已忘長日飄飄人自得遠天不覺又斜陽

暢春園夏日應

制

淳度親王允祐佳辰又喜逢深夏是處園林帶早涼岸外緑楊垂似帶枝間好鳥囀如簧人家共被薰風遠物類齊欣化日長歲歲年年依

膝下晨昏咫尺接

恩光

扈

駕祀

方澤

淳度親王允祐炎炎九夏景方中喜見

方丘大禮崇長日更勞

天子駕順時特報

地祗功羣瞻肅肅馨香薦共睹雍雍俎豆丰自是至誠能感格和風甘雨樂融融

南郊禮成恭紀

淳度親王允祐龍樓向曉

鑾輿發肅肅

郊壇舉舊章仰看九霄星尙燦喜逢萬國日初長樂和並奏簫韶響禮獻同瞻俎豆光有道太平開景運相觀雲气盡凝祥

望

陵

淳度親王允祐祥煙佳气擁層巒鬱鬱蔥蔥作大觀四野廽環如鳳翥諸山髙聳似龍蟠規模直向天中起形勢疑從掌上看整轡遙思

前代烈

興朝基業萬年安

扈

駕謁

陵

淳度親王允祐迢遙一望郁蒼蒼煙靄云嵐帶瑞光萬代共瞻

先澤遠

一人親展孝思長山前細聽簫韶奏松下時陳俎豆香盡仰發祥從此地自今永世卜遐昌

桃花寺

行宮

淳度親王允祐

桃花古寺接崔嵬鬱鬱煙雲帶曉開塞外新瞻

行殿聳天邊常喜

翠華來人過池影冰初合僧誦經聲日防廻處處太平風景好

宸遊獨幸得追陪

早朝

淳度親王允祐

曉入天街漏未闌遙瞻瑞色滿

朝端輝煌銀燭連星燦縹緲紅雲帶露看仗下龍旗紛五色

殿前鷺序集千官太平

聖主垂裳日拜舞呼嵩萬國歡

送

駕

淳度親王允祐欣逢

聖世舉時巡況復良辰正小春肅肅旌旗懸日月悠悠道路淨埃塵沾

恩拜舞連千里戴

澤歡呼徧萬民共喜陽和生

帝輦太平處處沐

深仁

迎

駕

淳度親王允祐聖朝雨露徧遐方天上

鑾逥日月光自是人間心共慰況當

膝下喜彌長千官敬迓云旗下萬姓歡呼

玉輦傍遙識瑞煙兼紫气相隨一路報嘉祥

恭祝

兄雍親王壽

怡賢親王允祥朱邸筵開介壽時

九重恩眷集繁禧純誠自是承

歡本仁厚端爲受福基三島露濃培玉樹小春風暖防璚芝年年願傍靑鸞隊拜獻南山祝嘏詞

奉和

兄雍親王早起寄都中諸弟元韻

怡賢親王允祥

涼風習習捲紗帷花影剛隨日影移紈扇罷揮知暑退袷衣初試覺秋遲喜聞魚雁傳芳訊更捧珠璣慰逺思屈指郵亭迓歸騎洗塵先奉酒盈巵

奉和

兄雍親王山居偶成元韻

怡賢親王允祥蓮漏無聲鳥不嘩山中習靜味偏賒間尋別院新栽竹坐數前溪未放花小嶺日髙松影直方塘風過水紋斜太平盛世身多暇著屐擕笻踏淺沙

奉和

兄雍親王春園讀書元韻

怡賢親王允祥紫燕穿簾西復東一庭柳絮颺春風書開緗帙迎新綠硯試端溪防落紅雨霽霞光明戶牖日斜香篆出房櫳分陰珍重攻文史益信前賢蘊不窮

題樂志圖

莊親王允祿

安榮全荷

聖恩周樂志園成不外謀勺水拳山藏曲折小亭疎檻足優遊野花隨意憑開謝嘉客忘懷任去畱大隱湏知城市穩个中容與更何求

子普荷

聖恩頒賜名茶防扇等珍物詩以勉之

莊親王允祿

擎來珍品自

瑤宮盡室欣傳

聖澤隆咫尺

天顏聆

寶訓片時

溫語沐

仁風伏知

帝徳眞無際仰報

皇恩在此中感頌衷情難悉展惟宜黽勉讀書工

嘉陵江舟行

果毅親王允禮

千里江聲一艇收【唐元微之有千里嘉陵江水聲句】水牕煙景接山郵桃花新漲驚雷轉石黛蒼波到海流【韋應物聽嘉陵江水聲詩雷轉空山驚杜甫詩嘉陵江色何所似石黛碧玉相因依又元微之詩蒼溪縣下嘉陵水入峽穿江到海流】秀疊錦屏長不捲【錦屏山在嘉陵江南峽】天淸月峽曲相投朱欄靑壁重重數絕勝凝眸望喜樓

熱河

行宮應

制

果毅親王允禮灤河北拱萬山層別殿輕飈掃鬱蒸

淸蹕朝從黃道出天階遙見紫雲凝披襟風拂瑤林樹入座涼生玊盌冰觀稼省耕眞樂事舜弦聲裏頌升恆

嘉谷二首

果毅親王允禮

六禦巡秋出上方中田省斂重農祥零瀼玉露連莖秀掩冉金風五穗香龍尾

賜觀誇頴栗豚蹄稱祝滿倉箱嘉禾篇帙今遺逸願續豳風譜樂章

國寶民天重歲時嘉生同頴自離披江茅無用誇三眷隴麥還防秀兩岐谷熟名鄕稱上瑞禾興攺邑葉昌期

聖朝原不徴符緯寒暑惟求免怨咨

新燕

果毅親王允禮

艸香微透綠萋萋掠地紅襟一剪齊簾影乍晴春社雨梁防仍帶去年泥客心戀主非無定絮語依人不厭低試逐流鶯尋好處上林近在

鳳城西

帝京十景詩

果毅親王允禮

瓊島春云

靑帝逥鑾入太微瑤峯面面覆云衣爲霖有意晴還濕出岫無心暖未歸乍見金枝蟠翠嶺旋看紫蓋防彤扉從龍霄漢非難事五色時時傍

六飛

太液晴波

榮光五色帝時多魚藻詩成發棹歌織女機絲通漢水影娥臺榭瞰汾河

翠華髙揭空中月彩枻遙添雨後波浪說瀛洲繞禆海蓬萊一水碧嵯峨

居庸疊翠

太行東下勢如奔三疊髙臺虎豹蹲到海仍鞭蒼石去際天惟度白雲防車書萬里通南服鎖鑰千秋壯北門逥首狼煙都不聳桑麻影裏罷邊屯

薊門煙樹

薊邱雨過碧雲橫遠樹迷離逗早晴日射柔條含靄重風吹眠柳著煙輕透春嬌鳥花間哢碾碧香車鏡裏行最是陽和多景物浮埃不動酒旗平

西山霽雪

羣玉山頭望欲空

帝城雲母列屏風花開瓊樹輕煙散玉滿藍田曉日烘芝艸穀深迷四皓

禦鑪香暖醉三公仙郎白雪今猶和盡與終南景色同

盧溝曉月

太白離離北斗橫修途輿馬戒裝行淒迷寒月徵人影斷續荒雞旅店聲南服長徵通魯衞東流分入幽並石欄橋下周京路十里晴沙似掌平

金臺夕照

蕭條落葉隔溪聞寂寞荒臺一徑分暮靄橫空遮遠樹歸鴉將子入重云雄師已壓齊東郡駿馬應空冀北羣惆悵千年一回首髙城白艸自斜曛

玊泉垂虹

石磴盤紆走白虹泠泠環佩和松風乍看防灔空中瀉應有江河絕頂通練影平分髙碧翠落花低逐

禦溝紅鎬京自昔神靈宅瀍澗東西輯瑞同

南囿秋風

十二離宮木葉稀

宸遊玉輅繞朱旗秋分銀漢傳淸露天上金莖傍紫微禦栁眠時新雁過渚蓮稀處野鷗飛鄒枚侍從多情豫別苑時時望

衮衣

東郊時雨

春日橫塘翠瀫添菖蒲如防緑芊芊燕棲茅舎泥猶濕鳩拂桑林羽未便南陌遊人雙屐雨東畬田叟一簔煙陰陽無復憂愆伏珥筆應書大有年

春艸

果毅親王允禮

不辧江蘺與杜蘅東風吹處一時生西湖冉冉尋芳路南浦萋萋送客情細雨迷離添杳靄夕陽掩映更分明垂鞭最憶花時節河畔靑靑縱馬行

題唐六如畫漁翁卽用六如自題原韻

果毅親王允禮

一櫂煙波是勝遊投竿舉网日悠悠歌殘桃柳三更月醉徧蒹葭萬頃秋雨滴孤篷應破夢風飄長笛總無愁全家盡識滄洲趣嘯傲同登舴艋舟

賦得風來花自舞

諴親王允祕

眾卉鮮妍不染塵和風披拂到階頻千枝駘蕩全無力萬朶輕盈別有神曲徑飄來香婉轉方塘映去體停勻春園到處皆堪賞何事歌臺羨舞人

冬至早朝

諴親王允祕

律轉升新佳气催玉繩遙報早春回日臨錦戶初添綫雪霽香階欲放梅曉景氤氳凝

殿闕雲光燦爛防蓬萊千官拜舞

瑤墀下華祝嵩呼獻

壽杯

賦得斜日半江明

諴親王允祕

一片澄波晚霽鮮斜陽掩映半川前暉殘逺岫橫江度影入歸帆傍防牽水色溟蒙連暮靄山村羃防帶炊煙樓頭極目長天外轉訝陰晴著景偏

賦得艸色入簾靑

諴親王允祕

禁院風和曙景微一簾晴影帶朝暉階前細艸承金佩砌下芳茵映錦幃緑雜苔防長入戶曉含露顆欲沾衣小齋自覺延幽賞彷佛平郊麥浪肥

松風

諴親王允祕

防度風吹庭院淸松枝瀟灑泛濤聲濃排山面千重嶂翠掃林間萬壑鳴野鶴驚飛淩碧落仙人乘馭下蓬瀛最憐入夜供淸聽還勝新篁奏管笙

春波泛艇

諴親王允祕

淑景銜波滑笏流晴光靄靄泛輕舟逺橫略彴如虹影緑漲平塘似鴨頭煙柳舒條垂短岸新萍牽蔓漾芳洲數聲欵乃臨溪度驚起前灘兩兩鷗

霜柳

諴親王允祕

瑟瑟微颸度柳寒霜摧落葉滿溪灘煙浮逺岸秋容淡風過疎林碧縷殘防處靑山空暮靄一灣碧澗自淸瀾逥思旖旎三春日倐忽經今不忍看

皇淸文頴卷七十一

欽定四庫金書

皇淸文頴卷七十二

詩

七言律詩

重陽

乾淸宮侍宴賦詩恭紀

和親王晝

九日筵開煥彩霓承

恩叨侍未央西韻分祕冊親臣送序灑

天章禦筆題獻瑞金英凝雨露傳觴玉液浸玻瓈載賡旣醉歌無極捧日紅雲繞殿低

栁絮

和親王晝

垂楊千樹翠成圍踠地柔絲拂落暉春晚漸催花信去絮輕還傍緑陰飛隨風蕩漾侵簾近度水飄揺防石稀幾度餘寒還料峭可堪供緝薄綿衣

賦得柴門臨水稻花香

和親王晝

隱隱江村有數家柴門向處稻初花隴頭經雨香才透塍畔迎風穗欲斜溪水一灣臨曉鏡笙歌千部聼鳴蛙今年彌望平疇好祝滿篝車願未奢

十月朔頒時憲書

和親王晝

正朔頒來瑞气新仙蓂一莢長

楓宸垂衣拱手瀛寰治欽昊勤民節序均九有山川歸禹服萬邦時月協虞巡在廷稽拜齊賡祝

寶祚長綿萬歲春

晴雪早朝

和親王晝

積素凝輝繞禁林丹墀濟濟列冠簪天邊輕散初陽彩殿上遙傳雅樂音佩玉聲傳殘漏度鑪煙暖辟曉寒侵九重徳意如春普虎拜同傾向日心

燕山八景

和親王晝

巃嵸瓊島矗層空防綴春陰勝畫工瑞气繽紛瑤艸緑祥光繚繞玉芝紅露華不墜髙峯濕煙翠輕披茂樹籠最是

宸遊佳麗處時聞簫管五雲中【瓊島春陰】

西風涼入景澄鮮太液波揺散曙煙亂颭荷珠驚白鷺斜催雁字沒遙天岸傍蟬咽疎林響水面魚吹翠帶牽無限遐心何處著蒹葭玉露思悠然【太液秋風】

淩空瀉處玉龍飛靄靄晴雲掩映宜似練逺從千澗落如虹直向九天垂停原有盈科勢濺沫非無潤物時坐對更添吟賞趣斜陽紅抹影參差【玉泉垂虹】

千岫參差

帝闕西銀屏一素輝齊樹枝盡是瓊葩綴樵路都爲玉屑迷淡抹晴霞渾似綺暗融朝日未成泥丰亨來歲端堪卜靉叇祥雲入望低【西山晴雪】

迢遞郊原古薊門森濃樹色帶煙昏長空低接迷濃淡逺郭平拖互吐吞渺渺緑蕪連

帝裏重重翠黛映山村南樓極目渾難辧一幅靑山渲染防【薊門煙樹】

晨鐘初動曉蒼蒼月照蘆溝白似霜車馬縱橫連倒影星河疏淡黯淸光往來人迹長橋上斷續雞鳴曲岸傍指顧

帝城佳气繞千村燈色已輝煌【蘆溝曉月】

居庸萬仞勢崢嶸地設天開鞏

帝京樹影籠蔥煙乍散山光紫翠日初生古原近帶溪流急碧落遙看雁陣橫形勝何須誇百二好憑渥澤被寰瀛【居庸疊翠】

崔嵬遺迹仰金臺燕趙山河一望開閒掛斜陽催晚去還看暮影逐煙來餘霞片片浮紅綺歸鳥聲聲度緑槐厚禮招賢成已事樂生端的不凡才【金臺夕照】

賜柑恭紀

和親王晝千頭封蠟自江南異味新甞齒頬甘皮燦朱囊香細細瓤分瓊片數三三

頒來祗覺淸芬滿擘處還看翠液含自是

聖恩常廣洽上元未到便傳柑

賜哈宻瓜恭紀

和親王晝聖澤旁敷豈有涯西藩土物獻

皇家禁中薦處初呈味盤裏分來並拜嘉香霧霏霏淸撲鼻甘泉防防冷侵牙舊聞五色傳佳種從此東陵未足誇

賦得靑山長對捲簾時

和親王晝

院落無塵愜素心蒼苔緑樹映森森門迎黛色層峯近簾捲春風列嶂深橫繞嵐煙三面畫暗分巒影一堦陰閒來書簡披吟處字里長疑翠色侵

雍正七年十一月某日闕裏

文廟上梁前二日慶雲見

上躬詣太學致祭用答鴻庥恭紀二首

和親王晝

鑾輿夙駕瑞煙披華蓋繽紛映彩旂

天賜祥雲輝闕裏

帝陳盛典饗

先師隆文萬古瞻

昭代釋奠三雍仰

令儀自此儒風光日月欽崇不數漢唐時

廟貎新崇煥棟梁慶雲五色麗祥光非徒糺縵呈佳瑞可識離明動上蒼

聖主欽儒隆典制英才際防合騰驤只今釋奠成均日鑪靄紛披禮樂彰

古柏

和親王晝

古柏橫斜布翠陰臥龍盤鳯郁森森髙枝百尺淩寒壑黛色千重映碧潯翠傲風霜知勁節紋纒苔蘚見貞心孤髙未許尋常友只有庭前緑玉篸

喜雨二首

和親王晝

雲气防蒙欲潤衣及時靈雨灑霏微香衢輕壓紅塵靜麥阪齊翻翠浪肥巧燕戀巢飛屋角牧童袖笛向柴扉濯枝潤葉饒生趣

聖徳通天天不違

精誠何用禱西宮黙感穹蒼慰

聖萬頃平疇揺碧浪一天霖雨降鴻蒙無風卻喜今朝足不卜應知此歲丰流澤如膏堪載筆南山翠黛瑞煙籠

海潮應月

和親王晝

錢江渺夜蕭寥看到輪圓識早潮浪疊直如堆白雪月盈眞欲透淸霄桂宮蟾兔浮蒼色碧海蛟龍逐怒濤千古奇觀勞羨想何時登覧越山椒

雨中山翠

和親王晝

西山聳峭列屏風雨後看來迥不同髙岫半藏朝霧裏翠螺遙防碧霄中數重樹色蒼蒼繞幾朶雲峯淡淡籠那得生綃長十丈臨牕潑墨倩顚翁

賜讀

禦制冬至齋宮詩第二章

奉

命恭擬敬呈

禦覽

和親王晝幹幹惕若宿

齋宮黙貫天人夙夜中祗以寸心通

上帝總因萬姓禱

蒼穹律回葭管丰年兆气轉鴻鈞大地融崇祀精誠昭感格

躬膺福禔永無窮

乾淸門侍直

怡親王曉

五更斜月見鴉飛旭日將升啟曙暉金闕向明鐘乍動玉墀待旦漏初稀瑞云繞處開黃道湛露凝時近紫微鴛鷺班齊承

詔防禦香偏染侍臣衣

暮春卽事次韻

怡親王曉

園中小築似農家十里舟行看落花夾岸千條楊栁綫繞堦一簇牡丹芽軒開北牖飛春雨門對西山映暮霞待到夜防人靜後蓼灘深處聼鳴蛙

元日早朝口號

誠隱郡王允祉

太平景物樂春光元日趨朝拜

聖皇銀燭輝煌開萬戶金鑪縹緲轉千廊和風微動簪纓隊曙影徐分鴛鷺行玉帛來同齊獻祝樽傾北斗慶年芳

秋日

乾淸宮應

制

誠隱郡王允祉九重宮殿秋初屆瑟瑟涼風徹禁林暑向西山全斂退雲飛北闕半晴陰玉階澄淨浮塵逺丹陛輝煌瑞靄深自愧庸才承

詔命拜颺何幸抒微吟

中秋扈

蹕塞外校獵

誠隱郡王允祉

塞垣紅葉曉霜催櫜鞬嚴裝扈

蹕來滿月雕弓飛鷺羽嘶風鐡騎震龍堆曉峯云影千旗合夜火星連萬帳開秋狝

聖朝循故事飛熊還載後車回

聖駕南巡防

恩以途間

禦制詩文賜示恭紀二首

誠隱郡王允祉帝歌瓠子卽平成

宵旰精勤更省耕物在春臺皆自樂野張行殿見輿情民瞻彩舸花前拜馬避嘉禾栁外行過沛橫汾徒羨美宸章全是爲蒼生

時邁乘陽輦路遙

宸遊非爲物華饒河沈璧馬波濤靜

詔下金雞貫索消萬國冠裳迎

聖禹四方云日覲

神堯篇章訓誥皆師古徒解敷詞笑六朝

隨

鑾駐蹕於樺楡溝

行宮恭紀【時五月朔二日】

誠隱郡王允祉

山林佳趣自然生塞外

離宮選勝成灤水東流琴韻切嶤峯西上梵音淸野花含笑新霑露茂樹乘時正向榮扈

蹕初來逢午日願將蒲酒賀

文明

賦得禁城春色曉蒼蒼應

制

誠隱郡王允祉率土同歡大地春車書人物共維新金門早布陽和令玉宇均沾

造化仁淑气晴光開曉日祥風麗景慶佳辰

禦園繞賀三元節

寶殿還歌

萬壽椿

癸已歲

皇上六十萬壽大慶恭祝二首

誠隱郡王允祉

華渚虹流景運開中天云物正昭回北辰環見諸星拱南極光連

帝座來品類歡心歸壽域乾坤佳气滿春臺萬年枝上宮鶯囀惠日和風徧九垓

日新幹健慶

皇躬垂拱無爲致郅隆萬物生成資厚徳

一人天地讓全功六旬花甲循環轉五紀恩波逺近同不用廷臣金鏡進共知

宵旰在深宮

元日早朝

愼郡王允禧

斗柄先回

帝座春喜逢黃道防元辰气融海嶽乾坤曉光滿樓臺日月新雉扇徐開瞻紫極鵷行拜舞覲楓宸

聖皇有道生爲徳早共陽和布澤勻

漁人

愼郡王允禧

平鋪春水碧粼粼好在浮家泛宅人楊栁風輕晴曬网杏花雨細晚投綸棹歌互答靑山近鐵笛閒橫白月新自是此身無繋戀一帆何處不通津

雪後早朝

愼郡王允禧

積雪淸消紫陌塵銀杯逐馬帶隨輪光分明月千門曉枝綴瓊花萬樹春九鼎香煙飄彩仗五云晴色擁楓宸太平預卜丰年瑞早識垂衣

聖治淳

丁未四月十二日

恩賜

禦園避暑讀書恭紀二首【有序】

愼郡王允禧

朱明應令暑气方殷遽被

溫綸仰防

天眷

恩深太液在堯天舜日之中居近淸都挹瑤島蓬池之勝竹埤避暑寕知赤日當天藻砌招涼不防淸風入戶揮毫蕓閣花香與墨气俱浮肄業紗牕松籟共書聲逺葉乃賞歡之未已忽惶愧之曷加凡以三夏之嬉遊俱系

九重之愛防爰疏短引敬賦七言非圖擅文藻於當時

只欲矢涓埃於他日已耳

承

恩直擬上淸虛瑤島頻年

賜起居夭矯蒼松眠古鶴連牽文藻趁嘉魚一簾花雨催吟筆十畝濃陰防讀書到處莓苔皆可坐不須灑掃到籧篨

雕梁乳燕學呢喃池靣荷抽緑漸添深樹籠云湘簟冷閒堦過雨石苔纎披書靜喜山當牖琢句淸看水隔簾竟日炎威飛不到晚涼庭院玩新蟾

上元夜

愼郡王允禧

九陌祥煙夜景賖通宵寶馬度香車月明銀漢三千界燈艶春城十萬家星焰別飛天半彩荷開不作水中花遊人共道升平樂處處笙歌笑語嘩

送僧住西山

愼郡王允禧

寥天孤鶴任鶱飛一年來卓翠微入定自鋪黃葉坐閒行應伴白雲歸林間素侶經行慣物外心知見靣稀擬向杼山問詩法擕笻蠟屐叩禪扉

桐露堂十月望後夜集

愼郡王允禧

松火鑪紅玉漏遲輕霜剪剪撲簾帷人來月白風淸夜酒熟橙黃橘緑時共許譚詩畱欵洽何妨說劍騁雄奇重煨芋栗開殘酌星斗防干坐莫辭

元日陪

駕叩覲

慈寧宮

崇慶皇太后禮成恭紀長句

愼郡王允禧太平

天子拜

慈顏虎衛鵷行趨百官日麗

萱堦籠瑞靄風廻

蘭禁掃春寒寰中共覩千年勝

膝下新承萬國歡何幸

兩宮淸切地追隨長在五云端

盛京四首

平郡王福彭

王气蔥蘢擁鳯城開天景運在

陪京山環水繞雄闗立虎踞龍盤

帝業成瀍澗卜居垂大統邠丰啟宇著先聲至今竹帛傳無敵一旅師當百萬兵

龍盤鳯翥拱

三陵長白山綿瑞靄凝天授神明

眞主出家承謨烈

聖人興煙霞塞外嵐光迥樓閣云端海气騰咫尺寶城防告祀巍峩仙闕歷階升

宮殿重重紫禁端維

皇建極肇三韓櫛風沐雨規模大辟莾披榛社稷安論定禮儀崇

七廟分頒功賞防千官歌風沛邑增遐思奕禩長承創業難

營州東與冀州連往代相承有革沿箕子益封新版宇公孫分舊山川煙塵秦漢紛爭苦城郭金遼割據偏此日車書成一統太平風化被無邊

途中中秋防驛

賜禦果恭紀

平郡王福彭見說淸秋節令佳月明銀漢浩無涯九天捧

詔雲程逺列馬騰風驛騎賒湛露淋漓甞禦果

深恩委曲念皇華一時異數傳營幕感激三軍不憶家甲寅元旦【是歲戊寅朔立春合年月得三寅歲徳勝於東方爲兵占佳兆】

平郡王福彭

亦有遐荒獻歲杯和風可共斗杓回占時歲徳三寅聚稽首單於萬里來翠色遙臨仙仗栁淸香應發上林梅堯天澤沛朝元日塞艸都因淑气催

庚戍元旦【得新字】

貝子普

節啟三陽歲籥新東皇佳气布芳辰錦城瑞靄千門麗大地韶華萬戶春隔牖鳥聲初睍睆傍檐花色已精神朝來六宇沾

恩澤何限龍光接

紫宸

九日登香山來靑軒步杜工部九日藍田崔氏莊

韻

鎭國公徳普

豁目層巒宇宙寛登臨九日有餘歡泛瓢共浥茱茰酒探菊同簪桑葉冠落日淺銜紅樹晚橫溪深鎖白雲寒飄然忽動煙霞想石屋山房次第看

早朝

輔國將軍博爾都

洞門曉啟接天安劍佩琳瑯擁百官北極晴雲連樹暝西山落月上衣寒疎星影動明金闕殘漏聲沈度玉欄獨愧無才兼歲晚

聖恩回首報應難

小至日齋宿天安門曉望

輔國將軍博爾都

律轉陽回祀防壇禁門淸漏肅千官星河欲落神宮靜劍佩無聲曉帳寒樹隱殘霞標露柱烏驚明月繞仙盤五云闕下遙相屬佳气登臺次第看

喜長沙嶽州捷音踵至輔國將軍博爾都

驚濤疾下恢三戶竹破長沙與嶽州嶽麓毒嵐三箭定洞庭風浪一帆收江通蜀道原輸錦海隔珠崖本貢球早晚成功報

天子好擕圖籍載輕舟

南苑

輔國將軍博爾都

城南禦气動昭回羽葆參差帳殿開落日歸來盤馬埒春風吹上晾鷹臺長楊苑側金笳發細艸原頭畫鼓催自有詞人誇羽獵眼中多少上林材

萬栁堂

輔國將軍博爾都

髙堂翠繞栁千條振防登臨入絳霄日影漸移云覆檻泉聲不散雨過橋山盤曲徑看人小花布重陰隔市遙莫怨章臺攀折手月明還有客吹蕭

喜晴

輔國將軍博爾都

緩步園林愛晚晴雲開斜日襲衣淸髙天乳燕迎風語老樹寒蟬帶濕鳴門靜塵隨車轍減堦閒苔逐履防生銜杯幽獨無餘事賴有殘花照眼明

皇淸文頴卷七十二

欽定四庫全書

皇淸文頴卷七十三

詩

七言律詩

南苑扈

蹕恭紀四首

張玉書

離宮落日駐和鑾槖筆驚聞召講官匹馬頻嘶沙路軟千林遙拂暮煙殘天低翠幔星疑曙月轉朱旗漏未防最是

宵衣勤訪道經函常向夜深看

長槐夾陛捧瑤編入對分班拱細旃簾捲朱絲風自靜函開金殿日初懸身依咫尺

龍顏近字葉宮商

玉防宣空愧管窺無寸補朝朝香案染鑪煙

平沙玉勒擁龍媒豹尾風淸

萬乘來羽防連云花外立雕弓如月栁邊開佇看露布馳三防遙播

天威下九垓寄語徵南諸將士甘泉早奏凱歌回晨裝警蹕苑風淸大纛飛文射日明

繡衮遙瞻霄漢迥牙籖還向

禦筵橫罏香肅穆飄輕幄

鑾輅從容出幔城卻訝從官分隊列三千犀甲一儒生

孝陵陪祀恭紀三首

張玉書鼎湖春斷廿年餘幾度朝

陵動玉輿此日寢園申裸享遙天風木重欷歔詞官禮肅犧尊薦侍從班齊雁翼舒謁罷攀號紛雨泣野烏啼咽夕陽初

丰碑突兀禦階傍玉軸丹靑石室藏令甲自髙唐六典規模直陋漢三章南金東箭輸天府垂矢和弓列尙方締造

恩深貽燕逺宵衣大業付

今皇

迢遞周垣隧道崇削成雙闕表幽宮龍依奧宅千峯繞神擁諸天一气通石馬夜嘶銀海月朱旗朝閃碧防風徘徊曲磴松楸路咫尺

音容想象中

南書房

賜膳恭紀

張玉書寒星拂曙漏聲徐淸切天門候

起居

溫防召趨丹禁闥

禦香同展錦函書珠盤六膳晨餐渥雪椀三漿旰食餘臣朔飽恩翻自愧廿年槖簡術全疎

耕耤禮成恭紀三首

張英

東郊淑景轉和風穜稑朝來獻六宮禹甸三千開穡事姬年八百肇農功云依

鑾輅金根外春滿龍旗黛耜中自古惟陳無逸訓君王親與萬方同

乘時秉耒踐堯封九扈齊飛擁

六龍隴畔授鞭京兆尹壇邊進耜大司農靑旗千畆公卿集縹軛三推父老從儉徳由來兼孝徳迎神此日撤歌鐘【以國忌停用樂】

協風遙迓翠華新正是農祥應律辰粟薦神倉親享帝恩流禦廩重勤民祀農壇畔三時慶觀耤防邊萬寶陳華黍登歌書大有徧將勞酒

賜諸臣

南苑

講筵恭紀三首

張英行宮淸閟曉垂裳棐幾先陳

黼座傍

聖主勤民兼講誦儒生報國借文章乍含雞舌瞻天表近傍龍鱗識禦香況是土階崇儉徳圖書道已接羲皇細旃廣廈集簪裾正是甘泉避暑初閣啟邇英朝進講筵開崇政早陳書栁風細拂鑪煙外鶯囀稀聞晝漏余喜見孝經通衛士誦聲常聼滿星廬

聖主崇文軼古今縹囊隨

輦入華林春秋不輟符天健寒暑無分見

帝心千樹周廬靑入座五云垂蓋結成陰虞廷蓂莢初開徧好迓薫風鼓舜琴

南苑扈從講武恭紀二首

張英

平時講武近岐陽甲冑春搜出建章洛水旌旗周甫艸面京詞賦漢長楊

禦圍雲气成龍虎天廐星精本驌驦畫防雕弓森羽衛射生羣與奉

君王

畿南地曠接滹沱

宸蹕來遊淑景和馬散平原春艸緑幕連芳樹晚煙多雲邊影疾韝鷹落栁外風鳴獵騎過日暮天淸西嶺出居庸層嶂逺嵯峨

賜櫻桃恭紀

張英講筵人退五云端分得含桃出

禁防薦

廟祗因先百果承

恩舊許賜千官錦林初傍

宮云摘翠籠猶沾曉露漙飽食盈筐叨

聖澤火珠光映水晶盤

賜白櫻桃恭紀

張英朱果頻經

賜上方忽看素質滿瑤筐堆從玉椀初難識瀉向銀盤但有香鳥未敢銜疑雪片冰堪相映總珠光水晶簾下初擎出風味宜含曉露甞

賦良馬二首

張英

天閒龍種本星精一片桃花萬里行金勒乍銜疑電繞玉鞭初動覺云生逺隨日馭過靑海遙逐霞光度赤城幸傍

鑾輿稱上駟調良獨擅渥窪名

顧影

天街燦錦韉驊驑得傍

聖人前華山歸馬修文日冀野登防市駿年芳艸每銜仙仗裏紅泉常飲

禁云邊從來騏驥如君子伯樂欣逢與共傳

康熈十二年十月十二日

特賜講官紫貂白金文綺時同賜者學士【臣】賜履侍讀學士【臣】正中【臣】臻【臣】廷敬侍講【臣】在丰編修【臣】

方藹【臣】鶴齡【臣】英八人

張英

霜華曉日映

龍樓講幄簾開

玉殿頭

溫語九天傳鳯詔輕寒十日

賜貂裘頒從

禦府香雲繞衣傍鑪煙紫气浮冰雪頓防皆

聖澤陽春偏荷

主恩優

淸班日侍

禁廷陰溫飽無求本素心珥筆方慚糜重祿承恩況復賜南金九齡曾上千秋鑑蘊古還陳大寶箴自愧涓埃全未答但鏤銀管效謳吟

紫殿披香帶曉開靑縑

內府出新裁山龍幸際垂裳盛縫掖慚無濯錦才宮繡繽紛云外捲

天章璀璨日邊來願將俯念諸臣意衣被蒼生徧九垓

扈從南苑防

賜直廬飲饌恭紀二首

【先是上於講筵諭學士傅逹禮曰翰林官淸苦巡行扈從所】

【以備顧問資講勸也無令艱於資裝嗣後帳幙飲食馬匹器具皆令給於內府永著爲令】

張英

侍從晨趨

禦苑東直廬特賜傍

行宮頓防野色風霜急眞覺

皇仁覆載同捲幔正逢明月滿攤書相對夜燈紅儒生何幸分帷幄常在鸞旗豹尾中

丹地年年愧素餐躬承

渥澤海天寛侍朝每得分仙饌扈蹕還教領大官賜粟恩光沾玉粒調蘭香气出金盤毎從退食公門後覆餗常憂欲報難

除夕

養心殿侍宴

張英

深殿宵沈寶炬然歲除欣侍五云邊步隨

仙仗陪鵷鷺坐近

天香聼管弦栢葉分行傳玉琖椒花送暖入瓊筵漸知溫律陽春早拜手

君恩又一年

元日

養心殿侍宴

張英

暖日和風漾鳯城履端淸防在承明樓前晴雪消金掌璣上春星轉玉衡三殿班聨同愷樂萬方歌舞祝升平欣沾元日

恩輝早聼奏鈞天第一聲

上元侍宴恭紀二首

張英

干羽虞階海澨淸傳柑時節宴承明檐低星月千燈繞庭舞魚龍百戱呈天保頌颺因樂愷

皇情歡豫在升平請看此夕同民處九陌笙歌滿鳯城宵臨

別殿敞瓊筵畫鼓聲催火樹然碧落煙消雙月映紫瀾風定萬珠圓千枝忽湧金波桂十丈頻開玉井蓮疊賜奇觀眞異數浮槎星漢憶當年

五臺山新貢天花至

特頒手勅分賜恭賦

張英靈嶽珍蔬貢尙方欣從

紫禁沐

恩光淸芬逺帶山嵐色鮮潔猶含石髓香

聖藻溫綸深雨露仙廚異味重琳瑯同時

寵賚成佳事千禩流輝照玉堂

恩賜髙麗人參恭紀

張英紫團名重舊

神京【紫團參名東坡有紫團參詩】瓊液金枝色最瑩山澤常看雲气防海天朝映日華生俯憐弱質宜仙艸

特賜靈芽荷

聖情時飫甘香同湛露勝含雞舌在西淸

恩賜

禦筆臨蘇軾詩一卷艸書唐詩二幅恭賦二首

張英

君王淸燕侍臣知棐幾常臨白玉墀披捲愛當明月夜揮毫多在晚涼時湘簾香繞書千帙春殿云生墨一池地近九霄饒雨露名箋新

賜曲江詩【禦筆書唐詩有曲江煙栁之句】

坡仙楷法今猶在艸聖新題墨未漧秀色松筠千嶺上奇姿鸞鶴五云端【臣】叨

寶翰重頒渥人比瑤光一見難自幸此身依日月拂牋常奉萬年歡

恩賜

內府防絲藥物恭紀

張英節近天中景物和瓊琚沾

賜出鸞坡繽紛色映臨風佩飄香侵疊雪羅

聖澤豈需靈藥防

君恩還較防絲多玲瓏宮樣人爭識似曵雲霄紫玉珂

侍從

西苑進講恭紀四首

張英

淸時避暑駐離宮竹塢花溪

輦路通水殿涼分蘆荻雨山亭香滿芰荷風坐臨空翠鳴弦裏靜聼飛泉

講幄中

聖主一編猶在手干行不息與天同

云影天光自窈防蓬萊宮闕俯滄溟緑槐枝覆鴛鴦瓦碧澗光揺翡翠亭乳燕掠波穿繡戶水禽接翅過芳汀【微臣】竊侍迎涼殿拜手甘泉敢勒銘

龍旗飄拂照盤渦芳景來遊禦畫舸云度石橋微雨歇波生蓮渚晚涼多嘉魚喜傍蘭橈躍溪鳥歡迎翠輦過水木淸華幽賞地仙源端可接銀河

陪輦行宮講誦余隔溪欣得傍

宸居垂楊影裏攤書卷流水聲中掩直廬曉露新荷開沆瀣夕陽髙樹對扶疎傳呼小艇花間泊觀稼亭西近玉除

防

恩命供奉臣周道寫臣小像裝潢成軸

特賜恭紀二首

張英十載淸曹近玉墀

經幃祕閣許追隨忽聞

恩澤傳宮使爲寫儀容遣畫師香近

禦鑪薫絹素墨和仙露防須眉三毫頬上頻添取多在天顏指顧時

潘嶽中年髩有星自將疎野嘆儀形披裘只合棲山澤鳴玉何堪著

殿庭麟閣勲名慚竹帛瀛洲文學媿丹靑惟驚蒲栁沾恩渥敢效丰裁問九齡

防

恩賜

內廐鞍馬恭紀

張英

中夜房星降紫霄長鳴顧影獨蕭蕭花驄逺自西川貢金勒新從

內廐調嘶入宮云看攬轡光生衢路羨聫鑣朝朝栁下靑驪穏蹀躞春風玉蝀橋

平滇南詩六首【有序】

張英

皇帝禦極之二十年滇南旣平俘馘來獻寰海內外截然寧謐蓋自屢年以來經營四方上厪

宵旰至此底厥成事羣臣颺頌神武比於無競之烈皇帝謙沖弗居臨軒申

命以謂

天心眷祐

祖宗靈承以克臻斯耆定又念四方赤子瘡痍初起袵席未安將士荷戈八載勞勩待澤吁恩並在今日於是展告

郊

廟崇號

兩宮發徳音下

明詔沛維新之大澤布休飬之深仁所以鞏固丕基嘉惠元元者至矣蓋武功之後煥以文徳戡亂之餘繼以致治

聖心未甞以天下旣安而稍自暇逸也【臣】旣祗獻升平頌以揚廓淸之盛復敬撰律詩六章敍捷聞之懽忭美慶典之矞皇鋪事紀實昭鴻駿焉

君王指顧定滇中絕徼炎荒

聖澤通益部火雲天際掃昆池鯨浪日南空投戈喜愜休兵志因壘眞成不戰功步輦早趨長樂苑

慈懷先與慰深宮

次第讙傳徧九逵侍臣先許賀

彤墀丹屏方見

天顏喜赤子還縈

聖慮慈萬戶芻茭輸驛路八年戈甲頓王師親聆倍覺愚衷感拜手仁言百代垂

帝徳如天本好生惟教貔虎瞰孤城釡魚自見鯨鯢滅簞食仍聞士女迎六詔何曽驚夜柝百蠻猶不廢春耕烏防烏撒咸歸化洱海波澄看洗兵

升平大典慶如林底定還勞

睿慮深肅借明禋揚

祖徳勤將肆類答天心恩周九服光圖史孝逹

重闈冠古今舞勺歌雝追盛事功成一代紀元音遙聼

鳯詔萬方同溫律吹從玉殿風獄縱赭衣求訟簡賦蠲赤縣卹民窮花村鵲報茅檐喜棘寺鸞棲犴戶空兵气盡銷佳气滿普天甘雨慶雲中

盈庭喜气集臣工經緯訏謨仰

聖聰云合羣方歸舊服星羅宿將定元功羽幹載舞期同樂華黍登歌願屢丰手建太平千萬禩無疆

寶祚慶龎鴻

皇淸文頴卷七十三

欽定四庫全書

皇淸文頴卷七十四

詩

七言律詩

賜假南歸恭賦紀

恩詩四首

張英【臣】心寸艸由來久未敢封章逹

至尊每見靑郊陳麥飯思乘春水到柴門上書幸恕愚情廹

當寧偏承

詔語溫廻憶此身依日月蕓編香案十年恩

典學筵開久侍觀龍綃棐幾碧雲端風亭展捲都防暑溫室披圖豈避寒日旰坐當樓影直宵分聼徹漏聲殘法天行健誠稀覯蠡見惟愁測海難

自離疏屩入觚稜碧落丹霄十二層別苑毎隨臨水殿禦筵常近讀書燈靜從祕閣聼鈴索晚向天街望玉防檢防平生

恩遇地涓埃酬答媿無能

雞舌乍辭文石陛羊腸重踏碧山岑陳情敢有懷鄕意拜

命彌增戀

闕心繾綣難違蕓閣侶低徊還惜

禁庭陰年來供奉銜

恩句暫向東臯澤畔吟

丙寅七月初九日

賜食於西苑並

賜法瑯鑪瓶匙箸香盒各一具同被

恩賚者五人左都禦史【臣】廷敬禮部侍郎【臣】幹學侍讀學士【臣】士奇編修【臣】杜訥【臣】英時爲翰林掌院

學士

張英

西巘秋光滿

上林傳來

賜食

禁庭陰芙蕖照水紅欄逺秔稻吹香

禦苑深湛露同沾

明主澤豳風作頌侍臣心幾人曾到甘泉館栁岸花蹊取次吟

內制薰鑪出禁闌鏤金錯采碧瑯玕

禦筵移得香猶在溫室分來火未寒沈水煙常凝玉篆博山云自起龍團

賜書百卷家藏久棐幾湘簾與對看

昌瑞山晚眺

張英

地接東溟海气黃橋山弓劍枕崇岡千林春色還秋色萬嶺朝陽與夕陽云近

園陵多靉叇月臨闗塞迥蒼茫幾廻步屧鸞旗後涕泗西風

輦道傍

乙亥六月二十日奉

召至暢春園

賜食於韻松軒

賜宴於淵鑑齋宴畢敬觀

禦書於佩文齋

賜禦筆書扇並紅白千葉蓮各一瓶恭賦四章同召者戶部尙書【臣】廷敬原任左都禦史【臣】鴻緒學士【臣】藻少詹事【臣】士奇太常少卿【臣】杜訥督捕理事官【臣】防恩侍講學士【臣】防庻子【臣】嶽頒及長男

侍講學士【臣】廷瓚

張英

時和鳴鳥聼雝喈避暑亭臯愜

聖懷苑栁涼生

宣政殿渠蓮香繞讀書齋林幽地靜煙霞古徑轉谿廻水石佳惟有侍臣

恩眷渥木蘭舟泛到

蓂階

萬幾臨禦久精勤暇日

皇情涉典墳窓度竹風彌靜逺簾垂花气更氤氳蕓香披捲侵晨色蓮漏觀書逹夜分水變墨池何足訝琳瑯千軸盡奎文

遏云亭畔列芳叢景物人間迥不同玉蕊乍驚天上樹荔枝初見嶺南紅雕欄鳥語曈曨日水殿蘭香澹蕩風總是生成饒雨露擢英競秀碧霄中

自昔詩稱玉井蓮錦堂今見露華鮮重防異種蓬壺客碧藕奇姿太液仙缾貯荷香分渥澤舟移花影度晴川一從拜賜芙蓉闕日日淸芬幾席前

侍宴外藩郡王

賜石橊子恭紀

陳廷敬仙禁云深簇仗低午朝簾下報班齊侍臣蚤列名王右使者曽過大夏西安石種栽紅豆蔻火珠光迸赤玻璃風霜歷後含苞實只有丹心老不迷

講筵

賜紫貂文綺白金恭紀三首

陳廷敬去歲含毫侍

玉墀錦裘天上拜

恩時衣冠曙色交

龍衮鵷鷺春溫集鳯池

禁苑久依簪筆地直廬重詠

賜貂詩微勞一髮何曽效輕暖頻年媿

聖慈【賜貂】

紫襭靑綾出尙方

恩深奏謝閣門旁機絲巧度金梭月刀尺頻霑錦綺香袖拂螭頭鑪气暖步隨龍尾佩聲長許身

衮職無能補空睹宮衣滿篋箱【賜文綺】

榮光

賜予報重重內裏分金勅禦冬赤縣尙鐫初進字瑤函才啟

禦前封記

恩未忍輸泉布索米重教罄釡鐘不羨長門工賣賦腐儒執簡慶遭逢【賜白金】

奉

命祭告北鎭

陳廷敬使星十道出

王城獨奉函書到上京大漠北來砂磧盡神山東望海云生鶯花舊日朝

陵路楊栁春光出塞情曾是

翠華遊歷處臨軒故遣侍臣行

世祖章皇帝禦書正大光明四字

上禦制題防勒石

賜觀於

內殿恭紀

陳廷敬

曾侍

先皇近玉除龍鸞重捧九霄書

兩朝寶翰輝天府奕葉奎文映

禁廬典冊星雲光絢爛勛華日月气扶輿還思開國規模逺金匱藏編在石渠

聖徳萬壽詩十二首【有序】

陳廷敬伏惟徳並干行純嘏允符函蓋光齊日照遐齡永配曦輪欣逢景運之隆慶洽承平之盛陽春發育喜萬彚之防庥化域和恆詠九如而獻祝【臣】廷敬恭覩我

皇上禎符誕握寶籙膺居正體元備聖人之全徳履仁蹈義躋天下於咸寧有生民未有之奇道隆三古兼前代未兼之業功蓋百王文命敷而風教式於九圍武烈昭而聲靈振乎八極旣髙蕩蕩巍巍之績復溥穹穹厚厚之恩偕闓澤於神人徧謳歌於中外蓋以肇天極而修人紀用是闡

皇綱而恢

帝紘昔當初臨寶祚之時正是孝事

慈寧之日

重闈問以爲君何欲我

皇答曰圖治愛民曾傳

聖語於當年言爲經而辭爲緯果見太平於今日治已定而功已成猶思由後以視今毎念謹終其如始廓明徳新民之量廣錫類不匱之原存心飬性以逹天主敬立誠而體道

容儀淸穆肅雍殫昭事之防

齋祓潔嚴享祀盡明禋之實危微精一接統緒於勲華濂洛闗閩防淵源於鄒魯籖分甲乙探冊府之藏捲歷丹黃髮圖疇之祕西淸東壁古今絕企夫

天章二典三謨前後允推夫

禦制並虞廷之什義兼周雅之長超唐人之篇理取宋儒之正冠六文而首出邁八體以遐標玩程頤卽此是學之言契神化於形聲之內愛公權心正筆正之語運經綸於文字之中宮漏未移已布千言於紙上封章才罷早廻萬象於毫端貫乎百家而我學不厭遊於六藝而惟聖多能玉尺儀天溥博如天之大土圭候日昭明如日之新春搜夏苗適修軍國之禮投戈講藝不防弧矢之威凡此躬行心得之精微具見

帝徳宸修之廣大奉

東朝之鼎飬允矣孝慈操北斗之璣衡皇哉作述龍樓鳯閣光華朗映前星玉葉瑤枝芳馥長凝叢桂克勤克儉建昭代之儀型是訓是行彰淸時之法守體節用之指約省百倍於前朝益下之規徳澤頻施於萬姓惜金錢於太府無非寛閭左徵徭減玉食於尙方正以裕民間積貯時頒渙汗蠲逋歲至再三屢沛絲綸賜免動逾千萬當爰書之覆奏必惻怛於

宸衷祥風轉艸色於圜扉協气應星光於貫索夫自端居燕寢無時不以黎庻爲心至於問俗觀民隨在必以補助爲事鑾車駕而需云布慶翠旗指而解澤滂敷河淮爲國計攸闗疏瀹悉

聖謨所示山川永奠春回禹貢之區漕挽咸宜人樂我朝之制良由無逺弗矚視萬里如目前以故靡舉不神運天下於掌上在昔逆藩蠢動致勞天討遐施一怒而安四海之民一舉而靖三方之亂彼有元之餘裔曽負固於窮邊奮我武之惟揚七旬弗俟殄累朝之不逞彌月而平海不揚波郡縣盡防灣之地野無斥堠享王來域外之人迨喀爾喀歸依幬冒之中廼噶爾丹自棄生成之外

神謀獨防

廟算無遺朔漠

三臨銘勒天山之表羽林大捷塵淸瀚海而遙慕義向風日出悉冠裳之防同文合軌月支皆職貢之邦惟

聖主過化而存神故

王師有徵而無戰所以行焉斯效動罔不臧總明目逹聰之休集思廣益之美自執河魁之柄

睿照遐周髙披天鏡之光物情畢鑑規模逺令甲宣昭轉輸通遼海之舟航水利興西北之農畝積倉平糶以逮窮檐發粟截漕以蘇澤國郵傳用卹而恩渥輿徒鹺稅是輕而惠流商賈頖宮璧水奉箴勸以欣榮魚服豹韜感投醪而鼓勵仕循資格而立賢無方才許薦揚而用人惟巳時施仁於後世每致憫其嗣人念臣子末路之艱見覆載兼容之大凡沾雨露思竭涓埃共荷帡幪罔酬髙厚今者歡呼徧於率土忭舞極夫含生云燦星輝轉洪鈞於一气麟遊鳯集開壽域於遐荒八千歲爲春秋籌增太乙億萬年齊甲子世躋華胥昔天保頌岡陵推誠受祿及豳風陳忠愛歸向稱觥【臣】廷敬忝列侍從之班幸際雍熈之代伏覩

聖徳廣運同歡

萬壽無疆謹獻

聖徳

萬壽詩十二首管窺蠡測而莫罄歌衢撃壌以難名【臣】

不任踴躍歡忭之至

防符運啟

帝圖昌還識流虹繞電祥鳯歷紀元天並永龍飛當午日初長仙桃結子春三月禦栁垂條歲萬行正是艶陽逢

聖節紅雲髙捧玉鑪香

日暖花明紫禁林風廻靑鏁漏沈沈萬幾宵旰三天事四海升平五夜心雨露恩流金闕外桑麻春長玉階陰億年齊上無疆祝總爲憂勤載深

聖質天齊凝寶命

神霄地迥照人寰山河環拱罘罳上日月髙臨藻火間八表驩聲歌

帝則萬年春色駐

龍顏

皇圖開拓要荒外柔逺何曽閉玉闗

講席經函列

禦筵淵源盡闡魯庭傳文成偉論髙謨典詩就新篇逹性天載詠光華同舜旦深明歷象定堯年仰觀俯察鳶魚妙道契羲皇一畫前

丹地金鋪淑景新綺疏明淨對花茵

九霄淸晏心無事萬卷詩書筆有神璀璨

宸章懸斗極龍鸞

聖藻麗星辰六文八法流傳盛光被誰能比

一人

龍文五色防瑤牋拜賜恩華自日邊開處春風彌宇宙捧來瑞气出山川香含月樹枝枝秀朗照驪珠顆顆圓琬琰恭橅埀寶搨維南同壽永畱傳

神威徵伐久旋師灌燧銷烽正此時一自三廻臨朔漠遂令萬禩靖邊陲玉鞭晝舉靈泉出金甲宵明

禦寢遲北斗天南回望處於今中外盡雍熈

節儉

皇家邁昔王

聖心原爲卹農桑止須制用供天府直使流膏徧下方疊見金錢蠲百萬還思玉粒自倉箱陽和到處人歡樂春日春隨日正長

耕織新詩出上防情殷稼穡詠艱難恩添瀛海波瀾濶人到中天歲月寛繡壌風輕飛玉燕瑤池水暖浴靑鸞吳綃並寫來王防若木流沙總奠安

黼座慈云下碧空普天人在太和中祥刑徳與唐虞並育物心將造化同丹鳯

九重銜赦艸金雞一夕報春風遐荒盡是康衢地處處謳歌逹

帝聰

荷耡倚杖野農情每聼

音車爲省耕瑞日早迎仙蹕上彩雲時傍翠旗生華封人進三多祝嵩嶺神傳萬歲聲江北江南長望幸五年今得見巡行

虞廷威鳯喜來儀麟趾文祥福履綏曠代光榮逾鎬飲萬年祝頌葉邠詩春云瑞雪迎三正甘雨和風順四時仰荷栽培同寸艸蓂階還與露華滋

召見

乾淸門承

防充日講起居注官恭紀

史鶴齡幾年儤直

禁庭陰夙夜常懷捧日心宣室忽隨仙仗入承明初拜主恩深毫分五色簪成筆書上千秋鑑是金治比虞廷方鼔瑟賡歌何幸入韶音

扈

蹕南苑應

制

史鶴齡曉隨仙仗出神京爽气欣看翠岫橫豹尾聨鑣依日麗龍輿馳道禦風淸栁垂金殿千絲裊水落銀橋萬玉鳴聖主巡遊來上苑天衢云淨馬蹄輕

南苑進講恭紀

史鶴齡

獵馬平原正夏初鑾坡朝罷更陳書儒生敢謂三冬足聖主彌勤五夜余禦鼎濃香浮殿陛宮槐淸防滿彤除文章早誦相如賦報國寧容上子虛

賜白櫻桃恭紀

史鶴齡櫻桃原出上林紅忽訝冰姿萬顆同宿雨漫教瓊玉瑩曉霞常映水晶融宮鶯欲啄疑珠露防燕驚翻避雪風今日承

恩天澤渥翠籠擎賜自瑤宮

皇淸文頴卷七十四

欽定四庫全書

皇淸文頴卷七十五

詩

七言律詩

康熙辛酉季春

上駐蹕馬蘭峪

召扈從諸臣

賜觀湯泉應

制四首

李霨煙樹蒼蒼古薊門山川競秀發泉源靈沙暗潄云根暖玉液潛通地軸溫孝奉

慈宮時進禦澤流寰海盡承

恩共瞻別殿祥風轉朴素還欽儉徳尊

馬首嵐光翠染衣溫湯勝境望中微久霑

聖澤松杉秀頻沃靈泉芝菌肥環衛令嚴千騎肅寢園地近五雲飛侍臣趨召承

天語拜手欣傳盛事稀

俯鑑纖毫百尺明銀塘石甃自天成翩翻舞蝶金錢下觱沸跳珠玉椀盈暖律何煩吹黍谷醴源尢羨傍佳城

翠華頻至非巡幸霜露應知感

聖情

福泉云岫冠黃圖何幸叨陪法從趨香霧已防蒸沆瀣天池殊勝濯蓬壺陽和徧滿春臺樂遊豫謳吟化日敷寵渥同霑凡骨換長令翹首憶仙都

湯泉應

制三首

梁淸標碧殿新從勝地開塞垣霽色入春臺侍臣並挹金莖露黍谷何煩玉琯灰翠嶺籠煙迎

鳳輦黃鸝過雨囀宮槐

六龍豈爲宸遊到早晚

慈幃問寢來

巖栢森森翠影蟠桃花春泛響流湍繚垣制古無雕繪水殿泉香勝畹蘭淸鑑曉開雲霧濕綺夜宿鬥牛寒叨陪

法從同瞻眺十九臣如挾纊防

舊遊風物尙依稀何幸承

恩傍翠微廿載泉聲重入耳千峯嵐气欲生衣瀾廻玉砌鮫人吐手散靑蚨蛺蝶飛矯首丹厓頻駐馬

璇宮樹色綰斜暉

湯泉應

制三首

魏象樞氤氳佳气藹陽春一鑑中涵應

聖人浴日全歸千尺水分流合潤九州民晴煙暁覆行宮樹夜雨先淸

輦路塵自是

君恩時下濟餘波渥處及衰臣

大壑層巒抱碧隈湯泉勝迹擬蓬萊山龍隠躍徴文物地徳溫和助壽杯云擁

翠華巡幸出星髙水殿問安廻

慈宮頤養多嘉悅孝治端從

聖主開

陽和滿地豁重陰

詔錫臣工次第尋甃石四圍池貯水傍巖千樹栢成林橋山弓劍瞻依近蔀屋桑麻擁防深不比華淸傳勝事吾

皇舉動萬年箴

湯泉應

制二首

項景襄銅龍門外翠旗開鳳輦聲從長信來只愛沸潭能益壽不煩承露起髙臺祓除水面宜春日警蹕山頭隠晝雷常慶萱花榮

北闕愧無蘭艸補南陔

別殿重軒近接溪羞將丹刻侈銅鞮半墻碧瓦朱防外一帶靑松翠巘迷止有玉繩低鐡鳳更無金璧飾璇題溫泉宮室曾稱盛難與堯階

聖徳齊

湯泉應

制三首

蔣道山開蘭峪建旌門瑞藹蘢蔥擁

至尊徳澡湯盤經嵗月澤通舜海倍潺湲一池影自連云碧萬斛波因浴日溫流到人間餘潤逺防多艸樹沐榮恩

別苑承

歡仰

聖衷巖邊水殿迥淩空九天遙發

重闈駕萬壽期延

文母躬澹蕩風薰湯谷外澄鮮月映福泉中規模依約茅茨意不比華淸更築宮

天語傳呼賞碧潯得瞻勝地

主恩深暖同黍谷曾吹律潔比湯盤共洗心魚藻池中紛隠躍鯨波海外漸消沈願將神水分河潤灑作人間旱嵗霖

湯泉應

制四首

吳正治郁盤佳气拱

神京勝地時經

禦輦行夾道煙嵐開帳殿凝空蒼翠閃霓旌谷吹暖律春常在水泛陽和澤自盈

天語欽承忻賜矚臨流應識豫遊情

金根移駐六龍從松檜陰森結蓋重湯沐分來赤縣近暄波通處防霞封

璇宮愛日還調膳繡甸祈年好勞農

帝徳性成隆孝養瑤池長映月明峯

祥風澹蕩拂潺湲細艸穠花媚

聖顏修禊恰當谷雨後濯纓疑在鬥牛間階仍舊址茅茨朴碑記遺文石蘚斑彷佛榮光呈瑞色浴龍池畔繡旗閒

崆峒曾說降軒皇疊嶂淩霄接大荒勢扼關河占脈厚形蟠

園寢發泉香遙聞鐘磬諧韶夏悵望弓裘感露霜縹緲丹梯誰可到幸陪仙仗五云傍

湯泉應

制四首

李天馥一路垂楊畵裏津祗園喜奉

玉音頻逶迆繡巘來仙梵宛轉靑谿防谷神勝地效靈資逺澤名山毓瑞慶長春共驚造物眞奇作大陸茫茫彚廣輪

蒼松紫柏望重重燠透云根傍火龍迸澑倒傾銀菡萏澄波深浸玉芙蓉煙嵐瓦碧魚鱗合露蘚階靑雁齒封淑气蘢蔥涵夕照渾疑身在祝融峯

共染氤氳禮福泉層巒環拱翠微天流霞澡徳資純孝靈液痊屙永大年細顆浮花珠媚日回欄排鏡玉生煙重修都本茅茨意不費官家少府錢

天然位置自巍峩猶是香巖舊補陀似借煙霞成錦繡不將金碧易藤蘿祥光欝作

橋陵瑞暖气蒸爲宇宙和深幸小臣逢盛事追隨還欲賦捲阿

南郊陪祀

王澤九霄仙樂向空浮縹緲香煙動翠裘淑气一陽廻縵室神光五夜燭圜丘星辰近接瑤臺上閶闔遙從絳節遊最是休徴趨盛徳百靈奔走盡懷柔

先農壇陪祀

王澤

明禋自古重先農路轉千旗從六龍靑栁已霑郊甸雨暁雲常防石壇松精防特展

皇家祀肅穆遙瞻

聖主容從此史臣書大有萬方歌頌樂時雍

南巡詩八首

田雯駘蕩春光二月同霓旌畵檝

帝城東潞河新栁參差緑上苑晴霞罨靄紅七校平分芳艸防千帆斜掛杏花風十年未及巡南國每爲蒼黎動

聖

金隄竹楗碧痕侵靈府還勞璧馬沈乙夜長繙溝洫志宣房先賜水衡金犇騰漸息河公勢底定皆知

聖主心玉檢赤文傳

廟略澄淸重見屬車臨

黃不分流淮不東肯教中澤有飛鴻喜聞布谷鳴鹽瀆深鎖支祁閉水中江左苔生圜室碧淮南粟發太倉紅宅田三載寛租調無待豳詩播國風

山市春陰水市霞緑疇襟帶受風斜地官早上職方誌天語長詢農父家甪裏林泉畱奧曠石湖煙水賞淸華道傍聽唱迎

鑾曲牽纜芳洲放楝花

越角吳根一水分隔江風動迓南薰橋邊花亞飛龍轡亭腹波涵控鶴軍帳蓋平連湖嶼色布金遙散講堂云諸天鷲嶺皆歡喜法雨香來滿徑聞

平林西望秣陵關鐘阜春花滿地斑

仙仗全依石城樹春旗半卷六朝山長幹市下歌湯网舊墅衢前識

舜顏渺渺秦淮如帶水戀恩猶自日潺湲

乘來畫舸勝金輿水檻香濃翰墨舒風雨忽生靑鏤管煙雲欲潤玉蟾蜍篇章淸廟生民什文藻王謨帝典書扈從諸臣皆有賜

天章琬琰紀恩余

法駕初歸槐序宜芊眠麥信午風吹回颿次第喧金鼓繞殿斑斕簇羽旗

玉案紅雲傳刻漏銀臺碧樹引朝儀儒臣遞進河淸頌不數卷阿召伯詩

東巡扈從三首

孫在丰

薊州道中望盤山

天門縹緲樹防防巖作云根翠作屏終古幽泉泠磵壑何年春雨劚芝苓東廻滄海連三島北擁橋山防萬靈聞道禪關七十二望中遙指一峯靑

渝關【唐時所建一名臨渝關以臨渝水故名】

渡臨渝水問渝關舊是唐宗甲馬還兔走蕪田飛羽落人耕沙磧戍樓閒燕然千里寒無樹盧谷三邊鎭有山輦道春風廻灑處氊裘細著雨痕斑

遼河【一名句驪河河之西曰遼西東曰遼東出靺鞨北諸山中經塗山至洪州崖頭牛家莊出梁房口入於海】

句驪一此朝宗源繞塗山百谷中地向岐丰成帶礪水分瀍澗作西東金鼇浪拍連滄海鐵鳳云髙舞大風自有神鯤歸

帝网渭川應是載非防

綏逺功徳詩四首

王掞

慶集共球萬國同綏邊籌防

廟謨雄

一人獨展懷柔略絕域隨收底定功武烈風行沙漠外恩膏春徧幅中遐荒億載無防貳早見天山掛柘弓翠華飛處望來蘇夾道喧闐萬嵗呼𦇤負歡迎無小大壺漿拜伏共妻孥周廬日麗旌旗合帳殿雲開劍佩趨重譯來朝爭貢篚儼然王防一披圖

雨露雷霆控馭宜赤心推置爲分旗直教身臂相聨屬只有恩威與縶縻舊號析圭資帶礪新銜班秩比星碁從玆永作

天家翰保塞輸誠聽指麾

闐闐振旅度龍沙匼匝風雲

輦路賖已見羣方銷舉燧更防絕塞息鳴笳名王跪擁狼頭纛天馬牽隨豹尾車飲至防勲湏布告相期共艸玉堂麻

五月十日

上命侍直南書房

恩賜

禦書臨蘇軾書陶潛詩一幅恭紀二首徐嘉炎詔許儒臣待執經薰風長日拂云屏圖書玉架晴繙碧殿閣緗簾晝擁靑羣捧

龍章尊訓誥欣承

鳳簡作儀型深慚獨荷

瑤牋賜奎壁芒寒貫紫庭

陶公髙潔賦歸來蘇子當年冠蜀材應識

宸褒逸操懸知

天藻賞奇才煙浮繭楮霞添繞墨灑麟毫翠欲開何幸傳家珍緑笥近光長得倚云裁

滇南蕩平恭紀六首

勵杜訥

十萬貔貅擁斾旌先鋒早已防金城戈揮斗極妖星落劍叱風雲瘴癘淸湯火防年思救防簞壺徧野競趨迎殘黎喜得瞻天日踴躍軍前頌

聖明

欣傳紫甸兵銷日正值黃鐘律轉時仰慰

重闈紆

睿慮恢九有際昌期敷天胥慶崇尊養率土同歡展孝思自是功成多燕喜千官拜舞集

彤墀

久憫炎荒陷溺深金戈鐵騎拯蒼黔求寜元是

皇天命靖亂尢爲

列祖心精意凝承應貺答潔蠲禋祀自居歆萬方來賀昭神佑航海梯山日獻琛

軍聲逺震螺山外甲士長驅洱海邊電擊鯨鯢衝霧雨飈馳貔虎破蠻煙鳳城計日班師入麟閣開時奏凱旋載戢干戈興禮樂長調玉燭萬斯年

浮雲五色煥

絲綸象魏遙頒

帝澤新喜見八紘咸履泰頓教六合盡回春桁楊共被恩施厚艸野同沾

徳意均仰荷生成遊大造升平奕禩戴

堯仁

九重宵旰圖神略萬世苞桑賴

聖謨旁午軍書時進講如雲餽餉屢蠲租已防耆定淸函夏猶切其咨念匹夫坐致休隆登上理生民何幸際唐虞

四月十三日

賜遊碧雲香山諸剎恭紀二首

勵杜訥名山咫尺繞

皇州十載蹉跎寄夢遊扈

蹕幸來依玉渚

賜閒又得到丹邱芙蓉天半千峯出蘭若星羅一望收爲愛碧雲階下水尋源徙倚向龍湫

香臺勝地說來靑盤磴紆廻步防停祗對榮光瞻禦藻漫從上界問遺經開巖際流云濕花滿谿邊帶露馨不是

君恩催蠟屐塵蹤端的負山靈

恩賜

內府防絲藥物恭紀

勵杜訥

風薫日麗屆端陽令節

恩波自上方藥制九霄成鳳彩繒纒五縷帶龍香擎來圭璧充瑤笥捧出雲霞煥佩囊珍重還家榮

主賜蓽門懸處有輝光

皇淸文頴卷七十五

欽定四庫全書

皇淸文頴卷七十六

詩

七言律詩

滇南蕩平恭紀六首【有序】

髙士奇康熙二十年十一月十三日夜滇南奏捷【臣】士奇謹同學士【臣】英至

乾淸宮

禦榻前叩首稱賀

皇上天顏欣暢諭臣等曰朕仰邀

天眷四方大定今日誠爲天下社稷而喜但念用兵八年道路轉輸黎民困苦又復惻然於衷大哉

王言當乾坤再造慶出非常之時尙以一夫不獲爲念

此

皇上好生之徳上感天心式開億萬年無窮之太平也

【臣】在光天化日之下愛戴難名旣撰

聖徳神武頌奉揚鴻業忭舞之私有所未盡更賦七言

近體六章並呈

禦覽𨿽巍巍蕩蕩莫罄萬一而朱鷺之奏康衢之謡均

有所不能已爾

葭飛玉琯一陽回快聽天南捷奏來魚鑰特傳宵禁啟鳬鐘催動曙光開萬年元防占庥歷六宇淸寜本睿裁孝慰

兩宮情備洽懽生殿陛響春雷

百道軍符赤羽飛同時閩粵載

天威鯨山甲帳先輸欵珠水樓船又解圍破竹已知長防在投鞭旋報凱聲歸頻年戍鼓依楊栁六月還須奏采薇

凝笳疊鼓剗孤城滿路壺漿市不驚梟獍已摧餘孽盡攙搶直掃巨妖淸牂牁南去通重譯阿僰西來罷逺徵野老扶藜歌

帝澤熙熙皥皥樂升平

宵衣旰食切

宸衷將帥無慙授鉞隆傳檄烏蠻歸正朔勒銘鐵柱紀神功槁街已見誅元濟輦下喧聞殪李雄【晉李雄叛於寜州卽今雲南府】從此

至尊南顧釋羽書不到建章宮

雙龍下布絲綸泰運初開宇宙新頓起瘡痍恩似海敷雨露物皆春九州治績須羣吏萬姓懽多賴一人省卻軍供民力緩借籌不用度支頻

欣從香案侍彤雲司馬慚無諭蜀文靑笮風謡時欲獻碧雞典禮意徒殷寰中鳳綍傳

新詔閫外龍韜防上勲珥筆但將鐃吹譜賡颺常戴聖明君

車駕出達希喀布齊爾口喀爾沁廓爾沁諸部落率其

所屬伏迎道左

髙士奇

直北幽崕早向誠不須更築受降城職方紀載梯航路王防傳呼拜舞聲紅綻邊花迎雉扇靑揺巖樹轉龍旌太平遊幸非徵伐豈是元封自勒兵

五日

西苑泛舟侍宴恭紀四首

髙士奇

新蒲刺刺滿瀛洲令節欣陪

聖主遊日出金支明兩岸云移玉仗向中流嘉魚已慣迎仙鷁好鳥偏能識翠虯香溢堯尊傾湛露

恩深漭沆總難酬

紅嶼靑林閣道重淩晨霽景散千峯【是日時雨初霽】牙檣錦幔懸翔鳯水殿金鋪隠濯龍仗外輕陰當檻靜筵前積翠入杯濃此身疑是來天上瑤島風光彷佛逢

髙張廣樂播南薰寶幄樓船劍佩分玉澗鳴泉雲際落璚簫奏曲水中聞槐煙宻羃依巖障藻影紛披寫浪紋共喜升平饒景象豈同漢武宴橫汾

仙艾靈絲傳五日蘭肴玉爼挹天漿荷浮小葉團靑蓋橊吐新花簇綘囊自有輕舠爭奪錦不須駿馬獻穿楊【舊傳五日有過錦躤栁等宴】含情擬進江心鏡【唐時五日於江心鑄鏡呈獻】多恐名慚鵷鷺行

恩擢翰林院侍講恭紀二首

髙士奇右銀臺路曳華裾【唐時翰林院在右銀臺門內】興慶池頭

賜直廬羽翼難同阿閣鳯飛騰早化北溟魚花開繡嶺春隨輦月滿金鑾夜著書【李白特承恩遇著書金鑾殿】千載【微臣】良際防漫勞詞賦比相如

鶯遷碧落日初升出谷驚防

寵命膺豈有才華千尺錦直慚名姓一條冰鳳書特降綸扉誥鶴綺新頒內殿綾此際

恩波眞浩汗鼇峯頂上許先登

夏日直

西苑恭紀四首

髙士奇

碧网丹甍閬苑中

六龍駐輦翠微宮云牕近處衣常潤水檻開時楫可通路接三山疑泛海臺髙百尺迥淩風周廬

禁衛森嚴列隠隠仙璈下逺空

輦道靑莎軟作茵叢樷葭菼徧芳津蘋灣銷夏偏宜雨桂館招涼不受塵虹跨長橋排雁齒閣連飛宇次魚鱗自疑豈是登瀛侶珥筆叨爲侍從臣

蓬壺窈窕隔塵凡曲渚斜開錦石嵓紅蓼晚涼淸竹簟緑葵晨露濕絺衫遊魚得水閒依荇畫鷁迎風自引帆正喜遭逢承

禦幄光天未敢荷長鑱

勤政樓前防暇時古槐夾路影參差趨

朝瑤浦呼舡渡退食

天閒

賜馬騎出水蓮房初結子沈波菱葉細牽絲何須作記遊西苑日日螭頭一獻詩

南書房侍直詠春雪二首

髙士奇

紫禁濃陰辟曉扉髙空黯黯雪霏霏飄來滿地梅初落吹向漫天絮亂飛阿閣餘寒迷晝影遙岑積素送淸暉年丰未報三冬瑞盈尺今防徧帝畿

乍剪輕綃灑玉塵流光淡宕總陽春潤添百艸萌將坼融入千林葉未新自與冰霜同皎潔豈隨波浪作沈淪欣瞻

禦藻歌黃竹撫景先憂及兆民

恩賜

禦書千字文卷萊衣晝錦扁額恭紀六首

髙士奇

綘闕巍峩霄漢間螭頭龍尾又躋攀

恩綸特自雲中沛

日馭初從河上還淑景融怡開

壽域晴光明媚霽

天顏回翔別苑無窮勝緩步仍隨供奉班

七曜奎文麗日星筆端造化蘊空靈揮來千字成俄頃力轉鴻鈞作典型逺溯遭逢超載籍擬傳渥澤勒碑銘親題縑尾昭謙徳數語眞宜比聖經

回思少壯直

彤墀矢竭驅馳答

主知微效豈云勤夙夜孤蹤常得托培滋蒲經秋雨摧何早稊被春風發已遲今日

天言憐舊事【小臣】感極轉增悲

三畨漠北扈

龍鑣將母陳情荷

聖朝【康熙三十六年臣扈從皇上親平漠北回鑾後具疏陳情防】

【恩兪允】寒暑屢移更緑鬢山林𨿽逺戀

丹霄傾陽葵藿心徒切抱節松筠志未銷忠孝本來無二事始終期不負

唐堯

十年鰥獨守荊扉母子防防曉夕依乞得閒身榮晝錦暫從野水悅春暉欣逢八表呼嵩節肅拜

重瞳覲日歸自此艸堂多慶豫鄕人爭防著萊衣叩辭

黼扆就徵鞍欲報

恩波倍覺難頭上縱教增髮白胸中猶自耿心丹再瞻龍衮嗟身逺堅守魚磯保嵗寒悵望觚稜防回首摛毫先已淚汍瀾

恩賜杭州新貢岕茶二器恭紀

髙士奇瑯函嫩碧貢云衢嘉瑞封題第一殊【宋政和間命稱貢茶太平嘉瑞】顧渚春生白石乳香林名重紫瓊腴【浙江顧渚山香林洞產茶最佳】烹來明月光初滿飲後淸風暑卻無嵗嵗

恩霑三百片晚甘滋味勝醍醐

辛酉二月引

見乾淸門

命充日講起居注官恭紀

秦松齡曈曨暁色啟天關玉陛傳呼侍從班廿載重來趨鳳沼三年今始識

龍顏淵黙契圖書表瓊翰髙懸日月間忝拜

新恩參講席纎埃何以益邱山

夏至陪祀

方澤

施閏章雨後仙壇碧艸芳遙聞

玉輅出芝房崇墉栢帶靑霜气方澤波含明月光天仗旌旗嚴咫尺精靈嶽瀆走蒼茫朝來回輦西山見五色晴雲接建章

曉入

西苑

施閏章

新蒲古栢曉陰陰太液昆明接上林翡翠層樓浮樹杪芙蓉小殿出波心人歌鳬藻衣冠防水奏箾韶鼔吹音欲望

天顏眞咫尺露臺廻合彩雲深

禦札賜內直侍臣天花和王侍讀

施閏章靈卉防將麗藻誇驚分珍饌出

天家秀疑漢殿銅池艸潔比雲霄玉樹花生摘餘香如帶露烹來仙液勝飡霞共傳藜閣承防重不數東陵五色瓜

勑賜翰詹諸詞臣鮮藕恭紀

施閏章水殿傳呼

特賜榮詞臣拜舞集承明眞從太液仙源出肯數蓮峯玉井生列案一藂冰共白堆盤千片雪同淸

楓宸魚藻

恩何限葵藿長懷就日情

平滇凱歌八首

陸葇

南詔昆明舊有池逺開幕府屬淸時相期入殿朝三帛豈意當關誓

六師鶉帝夙沙終受版熊皇指霧早懸旗蠻云瘴艸從風偃香栢還沾雨露施

長沙反側羽書多天與風雲壯止戈箐嶺欲遮庾嶺樹盤江遙蹴晉江波已傳烏石俘王郢那許花田葬尉佗獵罷郊原三窟盡回防毚兔舞婆娑

斾斾靑旌指越嶲赦書終不宥鯨鯢開疆依舊通花馬奉使無勞祀碧雞都統印懸羅部北羽林軍返夜郎西妖氛一著戎衣定諸葛山髙息鼓鼙

霜戈雪鎧渡天橋濺水梅花篴外飄石燕城邊開玉帳木蓮樹底建金標徵南將令嚴無犯逐北軍鋒勝不驕僰爨彩雲重見防百蠻羅拜漢嫖姚

渡瀘甲騎夜投鞭龍虎爭如八陣堅盡道巴人驚艸木肯教防氏領山川朱旗霧向苴蘭捲赤箭雲從石賧傳早識西南皆故郡仙槎勿復問張騫

陣云烽火徹龍關計日長楊聽凱還壁壘精嚴連白帝版圖遼濶烏蠻十行飛札標三洞一片鳴鉦響萬山挽盡銀河兵甲洗月明不用指刀環

妖星一夜落寒芒共樂

天朝化日長繡靣蠻丁芟紫棘花眉苗女摘靑桒貢琛土俗圖王防授鉞勲勞冊尙方

帝徳照臨原自逺雕題鑿齒盡梯航

葡萄江水接金城露布星飛只防程

鑾輅乘時當講狩

鳳樓宣捷共聞鉦嵩呼劍佩來重譯樂奏簫韶合九成從此

宵衣垂拱治康衢擊壤頌升平

瀛臺

賜宴詩四首【有序】

陳維崧粵以嵗次重光支逢作鄂南薫謝令西顥乘權

皇帝方居淸暑之崇臺禦招涼之邃館用頒大賚載衎羣工若夫路入東華橋通西苑莎偏泥泥秋未露以何晞樹只騷騷夜不風而自響霏防殘月銀弓猶掛於髙城歷落疏星珠斗尙斜於逺岫坐平沙之似毯肅俟傳呼借嫩卉以如羅遙憑宣喚赤烏毬躍魚鑰爭鳴丹鳳書銜龍樓早辟雞人喔喔飛繡鞚以遄催虎士駪駪翼珠珂而並入紅門防窱水靣巳維靑雀之艭紫掖逶遲栁絲先隠黃龍之舳俄傳泛艇盡許登舟斯時也太液波紅一奩靺鞨上林煙碧滿玻瓈黃頭擁畫檝以平揺長鬛撥蘭橈而競發千衫艾葉映水蓼以彌鮮萬綬桃花雜風荷而倍嫮防防唼呷四圍皆王母靈禽竹栢微茫一片悉姮娥寶樹中流遙矚靑爲好畤之田極浦凝眸黃是昭陽之瓦誰知

帝室皇居之畔別自成村未審南唐北宋之間疇工此畫行到瓊樓玉宇天上晴多除將鳳艒龍艑世間秋少爰乃停防笮弭牙檣陟陂陀沿峭蒨屢遵輦路距帳殿以非遙防折繚垣隔幔城而不逺山呼以拜魚貫而前時則曈曨綺旭赭袍隨繡繖交輝赩赫彤霞

禦榻屹花磚相向忽覩紛綸之狀陳於殿廡之間夫其疊繒成峯吹紈散霧千箱霜雪割完碧海之綃百篚雲霞販盡平陵之防鶴頭綾織自

尙方局內毬路錦漂從裂帛湖旁雙心檀暈

三殿賫來五福鈿窠

九重飛下瓏單復擬綺毳以逾溫綷防縱橫笑丰貂

之未暖𨿽使量來玉尺莫罄

恩長縱令負用銅山難勝

貺重何期晝永月墮懷中詎信秋初春還袖底擎來水涘鴛鴦解妬以爭啼捧向林臯孔雀生慚而輟舞無何而雁翅筵排魚鱗幄比沙明水淨飄颺張紕幕三千野曠秋淸重疊列華茵十二紅蘭壓架恰照文廊紫蕚成叢偏揺黼帳銀罍告濯翠釡云調然而羊臑雉醢未便稱珍鴨粣雞纎何由示美卽或弋來紫鵠落雋永於云端獵得黃獐致羶薌於海上湘錦帶餅褁紅綾牢丸旣弱似飛綿薄夜亦柔如積素抑猶未足以誇禁臠之甘而奪侯鯖之麗也繄爾臣僚夙饜江湖之味惟玆卿尹半居魚稻之鄕儻遂庖虛魴鯉曷用爲歡若其爼乏鱨鯋安能取飫師芳餌乍投綸於百子池頭饔宰雕盤旋斫鱠於九成宮外假之雷雨銀鬐颯爽以能飛濟以鹽梅錦鬛軒騰而欲動於是頻頒琮斚滿瀝金觥百壺急送風前之喝盞參差三雅橫飛樹底之行杯絡繹酒痕縹碧都粘學士之袍釀色鵝黃齊上參軍之袂漏沈虯箭尋日影之將斜風捲鵷班倐佩聲之欲散重申

天語倍荷

聖慈堯階忭舞冰藕堆空文囿趨蹌碧蓮委地盈襟菱芡平拋興慶之琲珠一握葡萄徧灑平陽之銀豆防裝寶馬共鵷綺以繽紛擕出銅龍滿鳳城爲歡笑九衢迎問何來方朔之桃萬戶傳觀不數河陽之果【臣】綴微班猥叨異數才慚鮑俊菖蒲賡燕鎬之詩文遜班香芍藥奏橫汾之曲

西苑新晴曉色開涼飈瑟瑟鳳城隈千官秋泛芙蓉舸七月春生琥珀杯碧甃紅墻臨鏡出金簫玉笛拂云催天家殿閣淸如水不信眞從此地來

黛幙參差紺榭通

君王新幸日華宮四圍劍佩山光內一簇貂蟬水色中雪瀑釀來粘緑篛錦鱗斫防映丹楓筵前忽訝秋花滿冷艷霜欺葉葉紅

繽紛防幣滿朝班

賜出龍紋霄漢間乍撫霜紈冰滑笏遙擎霞綺月彎環絲從濯錦江頭曬衣向穿鍼節後頒爲聽九門鴛杵急宮袍分給侍臣還

盡日天香染紫微鳯皇闕下拜恩暉才慚入雒年非少人到遊仙遇總稀縹蒂防將菱芡重雕鞍壓得芰荷歸天南又報鐃歌競早晚彤弓勞鐵衣

瀛臺

賜宴二首

徐釚翠輦朝臨太液池祥雲多繞萬年枝防花

詔許鵷鸞並宴賞偏承雨露私緩放蘭橈波蕩漾驕嘶玉勒影參差侍臣擬獻長楊賦簪筆先歌在藻詩栁防旌旗拂曉風轆轤聲轉近離宮鳥銜魚子衝波白燕蹙蓮衣墜粉紅縹緲樓臺疑海上虛無簫管出雲中鈞天一醉渾如夢猶識憂勤感

帝聰

甲子元日

賜宴南書房歸

上復以肴果二席

賜及家人恭紀

朱彜尊才承

曲防侍仙闈又撤瓊筵到北扉嵗酒更番移席勸主恩一念感心微比鄰漏下驚窺戶兒女燈前笑攬衣閒向金坡說遺事全家

賜食古來稀

駕幸五臺山恭紀二首

朱彜尊圖經曾識五臺名想見雲從帳殿生節物乍分春恰半登臨最好雪初晴林香紫鴿翻風上月黑金蓮照地明定有山靈呼

萬嵗不徒龍象下方迎

花宮髙下繞臺懷鐵鏁層層雁齒堦代郡雲山連朔郡北街星斗劃南街千夫試轉淸涼石二月如燔泰岱柴望秩百王曾不到天教

宸藻首磨崕

恩賜

內紵恭紀

朱彜尊

上闌初日映簾犀

天語聽傳紫閣西織自珠宮加熨貼擎來紅紙驗封題折枝花訝臨風並掉尾鯨防戱水齊端綺入春

恩再洽稱詩彌愧在梁鵜

恩賜

禦衣帽恭紀

朱彜尊鶴紋初啟尙衣封藤防朱絲自

九重日角乍辭宮樣穩冰紈不散

禦香濃玉堂掌故傳他日淸鏡衰顏話舊蹤回憶滄江六年事筍皮荷葉釣船縫

賜鰣魚恭紀

朱彜尊京口鰣魚二尺肥黃梅小雨水平磯乍黏越网千絲結早見燕山一騎飛翠釡鳴姜才

勅進玉河穿栁旋擕歸鄕園縦與長幹近四月吳船販尙稀

上禦瀛臺

賜翰林諸臣鮮藕恭紀四首

汪楫托根靈沼自年年綠葉金房敢較先華井虛傳花十丈瀛臺眞見藕三千【是日賜藕計三千枝】擎來只似移瓊樹踏出渾疑采玉田從此碧城添勝事肯教珠實擅芳鮮

藏蔤無嫌托體卑沈淪不厭出身遲濁流那得污淸節百折終然見素絲滿目空明秋水外一庭虛白晚涼時金盤玉筯誰堪比雪椀冰甌且共持

防出泥塗仗

至尊搴芳豈必在髙原紛披五色終成碧落盡繁花始見根靑玉案邊銀浪湧水晶簾外白雲屯遙防敕使傳呼處百道淸芬出

禁門

鸊鵜膏與佩刀融片片寒光落腕空共擬截肪同瑩白驚防切玉得玲瓏西池舊種千年碧太液初銷十里紅最是承

恩逢晦日只疑捧出月明中

皇淸文頴卷七十六

欽定四庫全書

皇淸文頴卷七十七

詩

七言律詩

萬壽省方詩二首

韓菼四載親乘繼禹謨盈廷咨訪屢吁兪白雲篇裏河渠志【起居注記河工甚詳】黃鵠舟中玉笥符【先是南巡制圖賜河臣】已導狂瀾歸渤澥還分餘潤及江湖功成不待宣房築自有黃龍洛水圖

香街十字篆煙靑祝

聖歡迎戶不扃野老壺漿爭上食【所至獻萬民宴】諸生皇極誦傳經【祝聖道塲甚盛】秋毫輙禁民咸便供帳緣攀

駕少停

陛下従今千萬嵗畵烏處處有旗亭

聖駕幸裏恭紀八首

韓菼朝看閶闔影曈曨

萬乘東臨禦六龍不用金泥崇泰畤獨來魯壁撫秦松宮懸疊奏聲髙下罍齊親調禮肅雍今日巡逰因釋奠陋他雲起漢皇封【唐人封禪詩千年泰山頂雲起漢皇封】

一代堂亷論道時

天章云漢肅昭垂傳心直接千秋統翼聖遙尊萬世師徳契周情兼孔思人瞻舜目與堯眉龍旓玉輅光東魯爭頌神明禮樂姿

奎文閣下日華生承聖門前

禦輦行翠蓋紅雲迎雉尾瑤函寶冊擁霓旌罘罳璀璨檐前色絲竹鏗鏘壁後聲有喜

天顏剛一笑和風進講魯諸生

九成樂奏倍光昌犧象云靁列兩行訪道肅然瞻禮器披帷宛爾遇墻須眉黙契存金石【上周覽聖迹慿幾行教小影立像行像諸石刻】鹵簿親畱重廟廊【特畱曲柄黃傘以示尊崇】殿上

聖人躬贊拜不須太祝與齋郎

堂廡崇髙碧漢齊太初遺石想端倪【石在詩禮堂下】杏壇檜影垂璿制栢葉槐枝煥

禦題【承聖門內有唐槐漢栢二株】十丈丰碑靑染黛一聖水碧無泥【孔廟遺井上命汲水甞之】壁書想象曽畱處故宅金絲迹未迷聖林門外欝崔嵬气象崢嶸壯八垓云木秋髙敷碧艸宮墻日麗淨蒿萊楷林亭畔閒瞻眺洙水橋西足溯洄起輦齊聲呼萬壽

聖人陵上

聖人來

晚出思堂步輦過愾然余慕沛恩多祭田增後丰珠粒【詔增孔林地十一頃】文幣頒時耀綺羅【賜衍聖公蟒服】

賜額中閨旌節操【節並松筠扁額】拜官哲嗣永山河【官周公及諸賢後裔世襲勿替】吾

皇重道逾前典萬嵗千秋澤未磨

早従洙泗證心源過魯追從永不諼東郡推恩增鳳詔【上駐蹕兗州恩綸屢沛】西山采石劚云根【特命采碑石於西山】郊壇肅祀賢王禮【命皇子祭告】廟貌巍峩

聖主恩化日兩楹陣爼豆素王萬古道逾尊

戊午二月

保和殿侍宴恭紀

王鴻緒

瓊筵日午上蓬萊金殿平臨五鳯開云近

衮龍當北繞春隨天馬自西來條風入檻先飄栁香气沾衣並放梅盛世蕃王俱欵塞千秋漢武漫雄才

戊午二月

保和殿侍宴

賜玉案紅棗一金盤恭紀

王鴻緒筵開紫殿俯晴空絕塞梯航玉帛通花傍蓂階初濯露香浮蒲萐正含風擎來火棗心同赤拜捧金盤日映紅莫羨安期嘗海外侍臣飽食未央宮

秋日早朝

王鴻緒

燎光晨起

禁城烏閶闔秋聲下碧梧樂奏瓊樓傳鳯吹雲開丹陛徹嵩呼龍媒珠勒排

天仗仙液金莖引

帝壺聞道雄藩移節鉞

宵衣頻按九邊圖

駕幸西苑觀荷

賜近臣防恭紀四首

王鴻緒芙蕖一片飲龍川此日身逰銀漢邊繞岸峯巒云外出傍流樓殿鏡中懸靑靑田葉迎仙佩宛宛池香入綺筵何幸【小臣】叨侍従愧無詞藻奏甘泉

從官抃舞拜

殊恩紺幄傳來

帝語溫自是太和流玉陛不湏天樂奏雲門尙方重整芙蓉宴中使還添琥珀樽幸仰

宸襟歌在鎬將雨露滿乾坤

已沐

君恩等賜酺卻催龍舸泛芳湖薫風徐動牙檣轉暁日晴懸水榭孤拜捧樽罍皆玉醴坐來云浪是蓬壺臨流還詠嘉魚什

聖澤知應水旱無

昆明重泛靄晴暉潭影巖光入紫微傍艦魚龍潛復見近人鳬雁浴還飛花間風起飄朱斾波上云生繞禦衣萬國雄圖同愷樂更看

宸藻倍芳菲

乙亥六月二十六日【臣】廷敬【臣】士奇偕【臣】鴻緒恭詣

暢春園謝

恩【臣】英【臣】杜訥曁內閣學士【臣】藻兵部督捕理事官【臣】防恩翰林院侍講學士【臣】廷瓉【臣】防右春坊右庶子【臣】嶽頒並

宣召同至

韻松軒

賜饌饌畢

命登舟溯山澗至

淵鑑齋觀荷列席

賜名酒時果復令內侍引至齋後徧觀嘉卉遂

命至

佩文齋恭閱

禦書數百幅各

賜千葉荷花一缾恭紀六首

王鴻緒中涓引土木蘭舟

禦苑風光結伴逰兩岸栁垂靑嶂宻一川花泛碧泉幽雲開似入桃源徑棹轉猶迷杜若洲應勝乘槎浮漢渚更瞻仙仗列蓬邱

瑤齋髙瞰玉河平百頃波光似鏡明西嶺翠微連檻合東瀛雲气拂簾生何須牛女畱銀漢謾說風雷動石鯨聖主臨淵惟鑑古泠泠山水舜琴淸

淵穆

宸襟契太虛翛然塵外水雲居經營靈囿勤民暇歌詠捲阿聽政余案上緑沈三代物牀頭黃素六朝書回翔閬苑眞何幸枚馬雄才愧不如

向陽

黼座對煙嵐座後軒亭碧樹龕滿院藤陰炎暑散一簾香霧午風含嘉禽雪羽來天外珍果丹葩自日南學士總饒花鳥興上林奇種未曽諳

機務淸閒翰墨研牙籖玉軸滿瑤編蓬萊山作藏書館太液池爲洗硯川八體縦橫參造化六文揮灑入雲煙因知

睿筆超神聖曽寫鸞龍九萬箋

捧閱

奎章到日斜更従浦漵挹明霞蓮房細展千重瓣水殿分頒五色花翠管摘來同嶽井銀罌擎出

賜天家

聖朝異數何優渥畱作瀛洲盛事誇

賦得百籟坐自吟

徐元夢

兀坐髙齋晝漏沈於喁外發淸吟千般靈籟俱堪聽一派天機何處尋起滅漫馳空際想悠颺忽動靜中心老聃章句分明在誰識無聲是大音

賦得凝冰結重澗

徐元夢

宵來颯颯起天風凍結川冰頃刻中浩影千尋開匹練淸光一道臥長虹印沙鴻爪防何在殷地濤聲聼已空下馬徘徊詩興發恍如身到水晶宮

已未正月二日

召聨栢梁體詩與宴

內廷防示

禦制瑞雪近體詩恭和元韻

徐元夢內朝扶杖入班聨新霽逾看萬象鮮

髙倡正宜方白雪餘音並欲繞朱弦耄齡忝預

頒金管春晝欣逢敞玳筵颺拜總知交儆意非誇勝事仿陳編

朔漠蕩平恭頌四首

彭定求

睿略宣揚致太平萬方送喜集

神京鸞旂絕塞書三捷鳳管中天奏九成禹迹恢謀獨斷

堯封廣辟徳難名【微臣】逺伏滄江外慙悚無能效請纓干行豫動協天時瑞應祥徴

禦气隨艸向沙場靑防少泉従陸地湧來奇陰陰瀚海臨旄鉞漠漠天山集羽旗聞道師徵原不戰銀河洗甲防曽遅

紫塞金河欵

聖朝枕戈擐甲

帝營遙飽均戰士裁

天膳寒卹將軍解

禦貂穴蟻欲逃那可得鼎魚餘息故難邀降旛竪防俘苞蘗

湯网開武倍昭

狼居胥頂幕烏飛百萬貔貅受

指揮豈謂嫖姚弓早賜便如細栁轡徐歸縦擒互用推神筞奇正交攻握祕機瞻仰

聖躬勞獨甚升平何以報

恩暉

防

賜禦書恭紀

胡防恩文治光昌庶績熙萬防淸暇每臨池發揮神藻山河耀沾被深仁艸木知元气淋漓風格勁中鋒含蓄露華垂聖人書學還躋聖天縦吾

皇百世師

書家歷代漫縦橫

聖筆琳瑯美莫京眾體咸精知法備毫芒無憾信天成萬鈞神力行間運百道榮光象外明誰向晉唐誇絕藝千秋琬琰獨崢嶸

淵鑑齋中防气新

至尊染翰對芳春花朝洛水流觴日艸聖蘭亭縦筆辰寶幄鑪香凝

睿思璇題墨妙注淸神驪珠四百光華爛渥典何當逮小臣【卷幅末禦題三十三年春三月修褉日臨於淵鑑齋中】

天馬篇垂寶字多風雲變化總駢羅文傳雄駿思唐牧名葉嘉祥憶漢歌鉅麗

天葩眞創辟謙沖

聖徳示臨摹吳興承防何堪數滄渤能涵萬壑波

聖徳神功詩六首

翁叔元聖皇文武太平年至徳如天服九埏禹貢白狼來玉帛堯封赤壤隸山川西方逺戍雄千騎北府神兵訓十連每聼鼓鼙思將帥治安曽不忘戎旃

金城虵豕擾臣藩告急軍書入玉門荒服只因鄰大宛至尊親欲救烏孫五花誰許窺神算萬國惟知感聖恩自是

天心西頋切宵衣淸問日臨軒

春寒太白壓蕭關玉帳牙旗指顧間羽檄晨馳光祿塞傳烽夜照伯顏山地先春艸三千帳天供靈泉十二閒司馬大書軍府上長畱勝迹在人寰

翠輦行宮召佽飛龍韜指授敢輕違云橋靑海驚橫渡鐵騎天山已合圍狐兔穴焚難假息牛羊日暮竟無歸獻俘博望齊三防好答升平頌徳威

金笳兵气入黃雲傳箭邊聲和馬羣趙信城前呼萬嵗李陵臺畔響三軍風揺玉靶龍頭轉日閃雕弓豹尾分従此域中銷戰甲好乘春雨事耕耘

上林嘉樹翠玲瓏天騎西歸甲仗雄暁月斜臨九華帳春風猶系六鈞弓南山誰比龍城迹北幕還輕馬邑功幸際升平何以報萬年稱壽未央宮

太學紀事詩四首

彭防淇謁廟

夙昔蓬山展拜防移官喜近

聖人前雍容導引羅衿佩親切趨承到幾筵末學愧分新綘座儒臣榮溢舊靑氊回思釋褐春風日叨被恩光十七年

釋菜

曈曨殿角唘朝暾月吉親師古禮存肅若

朝儀齊虎拜頒來法醖獻犧尊教先鼓篋歌鳴鹿潔薦溪毛賦采蘩樺燭影揺羣吏散緑陰深鎖映朱垣

齋宿

初擕襆被入西廂半榻琴書靜夜張

聖主齋宮親祝冊【小臣】淸署自焚香鈴聲到枕風吹閣栢影橫階月轉廊隠隱晨雞才動聼橋門劍履已成行

陪祀

春秋秩祀重雍宮庭燎光齊鹵簿同鴛鷺隨班先九列牲牢將事盡三公欣従爼豆趨承下得厠冠裳拜舞中分胙攜歸叨

聖澤也登鼎實薦宗工

駕幸瀛臺宴賚羣臣詩五首

張榕端皇家別館屬瀛洲藻井梧飄爽气流琪樹千章依鳳閣澄湖一帶抱

龍樓遙天嵐岫浮空翠近水芙蓉照素秋瞻望無殊蓬嶠勝乾坤寜復有丹邱

簮裾暁集鳳城隈魚貫登舟擊汰開彩鷁乘風排荇渡錦帆截浦蕩荷廻松林如蓋衣霑翠莎岸成茵佩映苔佳气迥浮仙仗外

六龍早禦九重臺

拜

恩班退入鴛行綺席開太液旁照水繁花明劍舄含風雜樹奏笙簧茗傳尙食瓊漿飲饌出天庖異味甞翹首丹霞深鎖防

九重應進萬年觴

瑤池列幕帶廻塘午宴重霑栁防涼果腹已叨銀縷膾酡顏盡覆紫霞觴蹔舒笑語情方暢終秩威儀樂未央虎拜當筵歌旣醉

隆恩早已下明光

疊捧

溫綸擬飲醇泰交盛事恰臣鄰防年載筆蓬瀛署此日乘槎牛斗津已見戈鋋淸戍壘還防禮樂慶昌辰莫言近禦偏承寵佇沛

恩波四海均

暢春園引

見恭紀

張廷瓉西山蒼翠防

宸居簮佩趨承到

玉除地接平疇觀稼穡窓迎深緑擁圖書栁絲細織春煙外鶯囀初調晝漏余身入

上林深閟境揮毫獻賦媿相如

太液池

張廷瓉

禦苑淸流唘巨川沿隄樹色逺含煙曉風細織冰綃薄夜月晴浮玉鏡圓菱葉平分雙槳出藕花低覆白鷗眠移家太液池頭住得沐

恩波十五年

召試

丰澤園紀

恩四首

張廷瓉暁日曈曨啟建章

六龍迎防錦成行鏘鏘劍佩羅丹渺煙波渡防航黃鳥啼殘新栁岸輕鷗浮過白蘋鄕行來蘿薜淸陰徑三夏炎曦漸欲忘

十畝桒陰覆竹門離離嘉穎繞華軒誰知紫闥宜春苑別有靑疇布谷村蠶室絲紛冰縷色稻畦風捲碧波痕聖人無逸崇民事羅列風在禁園

澄澈池開一鏡圎流紋如縠到階前千竿修竹森蒼玉防防新荷貼翠鈿蝶翅幽花紅雨潤蟬聲髙栁緑云偏長廊邃館無雕飾風景淸芬本自然

列坐濡毫滿禁林

禦題含義總淵深薪傳眞僞惇儒術農事艱難軫聖心尙膳榮頒文陛側

天漿香散百花陰

皇仁樂育眞無極拜獻徒慙瓦缶音

聖駕南巡詩六首

張廷瓉靑陽吹律入春遲

聖主東巡正此時事重省方符舜典制遵時邁葉周詩層霄早看勾陳轉薄海欣逢化雨滋夾道肩摩齊下拜天顏豈獨近臣知

仙樂遙聞落九天

金輿來自五云邊春回芳艸圍行幄風送微波放畫船一路鸞聲花外出五湖旌影鏡中懸不教警蹕先除道童穉還依

鳳輦前

黃河春浪拍天浮伊闕龍門控上頭千里鯨波歸大海萬方玉粒達神洲隄防紛獻盈廷議疏鑿深煩

聖主憂不似漢皇誇盛事宣房瓠子盡安流

禹陵迢逓越山中

龍衮親臨祀典崇此日黃流勞

駐蹕當年洚水荷成功天香細結丹楹霧仙仗淸含翠栢風千載空山巡幸少一時邱壑盡春融

和風甘雨應時看儉徳深宮減大官比戶久知歌樂利天心猶自憫艱難租蠲喜溢蒼生望

詔下聲騰萬姓歡作息總忘辛苦意

君恩常在野人餐

六師輕束羽林裝天上旌旗掣電光父老遮畱還暫住壺漿爭獻亦親甞

九重駕出梅初緑三月

鑾回栁乍黃端拱山龍溫室裏升平佳气照巖廊西苑

禦試恭紀

聖恩詩二首

曹鑑倫薫風太液自逶迆重見仙蓂第四枝文鷁眞従天上坐緗筵遙向鏡中窺明窓但覺雲霞潤髙棟無勞彩繢施仰止

帝心崇儉徳堯階物色帶茅茨

上林筆札防回頒委佩趨承侍従間寶饌遙分鸚鵡粒金鑪添爇鷓鴣斑身偕彩鳯巢阿閣

防重靈鼇戴巨山拜手屏營思砥礪叨聞

宸訓訂愚頑

聖武北徵大功告成詩六首

曹鑑倫豹尾雞翹出玉京涼州大閱振威聲半天鼔動河流卻萬竈軍歡屋瓦驚雕鶚堡前朱斾繞鴛鴦泊上防雲橫太平

天子眞神武止殺還須用五兵

風雷隠隠防周廬五防龍文擁

帝車泉出旌門珠瀑捲艸迎

行殿緑云舒九盤夜渡黃河水三略朝提玉帳書漢將莫誇臨瀚海

聖人親已到狼胥

聖武臨戎賊膽寒威驚鷙鳥避旌竿樓蘭西去關門迥姑衍南來地軸寛朝發尺書降贊普暮馳單使服呼韓畨戎頓顙軍麾下盡荷生成載道歡

欃槍旣掃沛

皇仁羣醜投戈盡束身湯网恩深三面解軒臺威聳百蠻馴蕃歌人踏關前月鐃曲風傳塞上春直畫靑邱爲北戶不湏戒鼓節金錞

鑾輿三駕建霓旌總爲蒼生致太平欵塞已看來萬國受降何用築三城晨廻雁磧云迎馬夜度龍沙雨洗兵従此殊方歸化域年年爭路貢瑤京

鷺鼓前驅振旅還告功

祖廟渙恩頒千羣龍馬來西極萬里天山鏁北關播谷繅絲農事競擊轅鼓腹野人閒普天齊享升平樂炳燿神功史冊間

聖武北徵蕩平詩四首

李孚靑黃麾繡蓋出天家仙氅春風引

翠華切玉昆刀裝玳瑁連錢金鎧防桃花月明嚴壁傳刁鬥云罨髙壇擁纛牙

盛事軍容幹气象先聲早晚到龍沙

殊方神異啟威靈天爲

王師掃朔庭列竈泉供花乳白連營莎接栁牙靑椎牛享士傳餐徧駐馬勞軍按部聼虎旅銜

恩爭淬劍欲屠鯨鱷靖滄溟

鐃歌千匝气鷹揚

聖慮猶勞設重防漆甲已開銅柱路繡旂重拂玉門霜何難兵气銷金虎尙賜天書赦白狼收盡銜刀諸黨部臯蘭直北列降王

百萬明光耀羽林風傳畫角陣云深牽羊豈解彌天罪飲鴆猶非戰士心命合燃臍膏白艸賞懸函首賜黃金黑山靑海歌堯日照徹龍荒大漠陰

聖駕南巡恭紀二首

李孚靑頻籌防瀹每軒臨

特詔頒來內府金萬里安瀾知

帝力九川底績見天心功同星宿源俱逺恩比滄溟水更深不用秋風歌瓠子

六龍到防起謳吟

自有祥風送鷁鳬挽牽豈必待烝徒安流不覺周千里厚賚偏教及萬夫仗引歡聲盈道路棹傳謳詠滿江湖従今煙雨垂楊岸童叟年年望舳艫

出郭望西山

彭寜求

終年挾防事吟哦偶向城西側帽過漠漠晚煙橫石磴泠泠朝梵出云蘿千尋碧嶂棲眞近百轉淸溪入夢多帝裏自饒林壑勝防人蠟屐到巖阿

皇淸文頴卷七十七

欽定四庫全書

皇淸文頴卷七十八

詩

七言律詩

聖駕北徵凱旋詩四首

史防鉤陳肅肅防黃麾電轉云屯百萬師決策廟堂抒獨見運籌樽爼破羣疑靑郊選士春搜練紫殿論兵旰食遲親總六軍深意在機宜不遣外廷知

云防霜旌照泬寥萬靈呵防百神朝春泉脈動波橫溢朔雪花輕凍漸消爲帶餘寒弓力勁緣滋嫩艸馬蹄驕藩維部落歡呼拜

聖武敷天自布昭

天兵耀日震邊陲雷動星陳絕幕時王會羣矦環赤帟軍容千里閃朱旗霜笳云火連亭戍金柝銅刁匝殿帷武節焜煌師律整祕圖誰測八門奇

諸道分兵本

廟謨妖星一箭落邊隅逆天豈得逃寛网背徳終當受顯誅地極空桐廻北斗日臨窮發似東嵎鞭梢一拂三千里盡仰神威曠代無

賦得雲裏帝城雙鳳闕

史防

金掌銅樓直望遙鉤陳肅穆萬靈朝千門碧瓦排銀漢八表華星拂綺寮松棟煙霏衡嶽柱芝楣霞繞赤城標侍臣日在紅雲裏不覺衣裾染絳綃

賦得雨中春樹萬人家

史防

罨畵層嵐匝遠岑黛云繚繞子城陰短桃巷陌紅猶濕新柳亭臺綠已深屋角墻頭流靄靄橋南溪北漲涔涔煙簑雨笠春郊路桑柘千村父老心

南巡

賜第恭紀

聖恩詩二首

孫嶽頒頻年賃廡嘆蹉跎忽向人間上大羅閥閱敢期容駟馬門庭應許接鳴珂久耽朴素除丹雘仰荷榮光到薜蘿廣廈庇來歡自足帡幪世世感恩波

自昔徒聞甲第榮承

恩今日倍崢嶸頻施雨露庭階潤絕遠塵囂耳目淸近侍風驅傳

帝命微臣雀躍感

皇情有懷報稱慚無地惟願端居詠太平

奉

命赴

暢春園寫扇防

恩特賜筆墨恭紀四首

孫嶽頒別館深居西郭遙水廻山抱建霞標卿云偏擁林巒秀佳气中含景物饒避暑暫違

靑瑣闥封章仍奏

紫宸朝承

恩宣召趨蹌急何意層層歷絳霄

鳳舞龍飛仰

禦書臨池眞媿奉

宸輿扇分斑竹千竿秀畫展湘江八景余放眼山林神淡遠寄情花鳥筆蕭疏恭題祗覺難相副珍重應憐腕未舒

文物遙傳映日華捧持給

賜出

皇家松煙紋簇雙龍脊鏤管毫生五色花豈有法書邀鑑賞敢當

天語重褒嘉拜

恩彌覺滋慙汗優禮儒臣洵莫加

誰云烏玉久如新謾說防恬造自秦詎似龍香調禦墨寜同翠羽飾湘筠防磨端石承零露好寫藤箋絕防塵從此茅齋增气象祥光隱隱麗三辰

神武北平詩八首

陳元龍祥開寶歷應璇樞翕辟

神功煥

帝圖九譯環裘歸正朔兩階干羽葉元符久知薄海恩皆渥豈有殊荒教未孚天末一星余畢昴重煩玉弩振威弧

借箸盈庭總未工天開祕略自

宸衷靑邱丹浦書空紀洛水徐方事不同七萃有聲知禁旅五云無際是

行宮莫言萬里流沙遠只在

皇綱咫尺中

陣云不散結黃埃箭落驚看候騎廻十萬蛇鱗新浴日三千鼉鼓競鳴雷峯盤束馬從天降路轉懸車鑿空來設險早從三覆在前軍已掃白雲堆

雨雪遄歸又出車依依楊柳映

鑾輿王庭坐待三犁後別部爭收七縱余宛轉黑河人渡急崔嵬陰嶺馬行徐

聖朝不是勤雄略只爲蒼生鮮定居

忽報軍書夜刺閨朱旗已過五庭西指揮俄見旄頭落談笑翻驚太白低礪盡戈矛人共怒蹋平關塞馬猶嘶拂云祠下年年酒從此秋髙罷鼓鼙

振旅狼山度翠旛龍舟天外溯河源大荒自古無人渡斷岸從今有棹痕斗象南看皆奉朔流沙西去亦稱藩穹廬悚息同編戶不用黃雲塞上屯

閒盡墩臺見月輪賀蘭山外斷驚塵邊關不唱從軍曲蕃長新爲守土臣聲教已看周地軸威靈直欲逼天垠從來異域書難信今日輿圖遠更眞

倒傾銀漢洗天兵更覺乾坤气象明不用披圖橫玉斧盡收絕塞作金城山川一气歸仁壽云物千年紀太平陬澨有知齊擊壤好將歌頌佐咸英

南巡扈從恭紀五首

陳元龍

康熙二十八年正月初八日

駕由南苑行圍出南紅門

城南膴膴是周原路轉橋通入苑門斾擁三辰環日馭營分五校列云屯馬馳朱汗圍初合兔帶靑莖艸乍翻日暮晾鷹臺下過香塵匝地不聞諠

十三日立春

駕駐徳州

斗柄初隨玉輅東春神捧日曉曈曨條風乍拂朱旗上瑞靄先回翠幄中衛水冰消微隱綠平原艸暖暗生紅豫遊到處

恩膏沛歡洽靑疇樂未窮

十四日

駕駐平原縣七里鋪

特發諭防蠲免東省明年正賦

靑齊又見度金輿省俗重煩問裏閭共覩民風安作息還傳

天語沛蠲除推恩寜待廻

鑾日艸詔頻催下馬余聞

命濡毫先拜舞從今汗簡不勝書

十六日

駕幸濟南巡撫署內觀珍珠泉

命扈從諸臣各書匾額諸臣仰請

禦書畱題以光名泉

上親灑宸翰書作霖二大字

鵲峯晴雪映龍旌

六馭飛臨歷下城紫气乍從珠澑轉靑陽初向碧潭生虛能鑑物廻

天眷淸可澄懷悅

睿情一自亭邊排防仗靈湫千古被榮名

二月初二夜泊錫山

碧山如畵是梁溪防幔華燈處處齊百和香風隨枻轉千條銀燭隔林迷霏煙徹夜圍黃幄微雨明朝展綠荑不是江南晴日少隨

鑾膏澤沛春畦

南巡聖徳詩【有序】

陳元龍

欽惟我

皇上禦極三十有八年膏澤殷流徳風遐暢文思光被武烈昭宣五典愼而百度貞七政齊而九功敍懷生含气均被太和喙息跂行並霑汪濊聲教曁訖罔不率俾回面受吏者越漠而逾沙執贄貢琛者棧山而航海比歲肅淸甌脫迅掃欃槍鏟壁壘於遐荒熄烽煙於邊徼關山萬里長無橫艸之驚區夏億年永絕鳴尨之擾中外禔福神人洽和惟是淮揚諸郡漕挽攸關歲委金錢時聞衝決用疏用塞徒陳賈讓之言治委治源莫定桓譚之議

俯允臣僚之陳請

親禦玉輅以巡行更以吳會淸嘉東南奧壤兼行補助加意撫綏河嶽懷柔百神從令惸嫠歌舞萬姓慕恩而我

皇上治功久洽於寰區孝徳彌隆於宮寢慮省方之將

出或視膳之久虛海晏河淸喜奉

慈闈而養志途吟野忭敬扶

寶幄以觀風維時惠風條暢淑景舒遲妍卉敷榮新荑挺秀桑鳴戴勝正虞書覲嶽之辰水湧桃花值禹橇濬川之日言從淮右屆乎平江乃自浙西曆於建業所至條狼之士弗唱辟除戴鶡之倫罷傳警蹕炷香夾道設防連衢士女頒斌連槸而瞻豹尾旄倪雜遝企踵而仰

龍顏正屬三春恭逄

萬壽卿云翔而捧日神光起而燭天裏溢弦歌塗交酒

醴我

皇上布天澤宣綍音法网解而囹圄空田賦蠲而閭閻

阜關徵鹽防並沐

恩波耆老秀民咸霑

湛露多士登進之額開長吏自新之門民事艱難無

微不照田間淪棄有美必收

王言如絲下應如艸農蠶賔旅泛習習之凱風吳越靑齊被祁祁之甘雨三辰合慶九宇同歡惟我

皇上體休戚於窮檐通寒暑於

丹禁夙興宵寐念切痌瘝立政用人計安黎庶

俯臨淮海親辧疏濬之宜細察黃流指示決排之策神謨廣運

厚澤沾濡夏長春生顯仁藏用瞻依愛戴者眞如赤子

之慕庭闈蹈舞謳歌者幾忘

至尊之臨愚賤自唐虞而降未覩此風卽開辟以還罕聞其盛臣西淸末品東觀庸才幸叨侍從之班親覩

時巡之典擬濡毫而作賦莫能名

聖人之仁願搦管以攄詞詎足揚

天子之孝欣逢盛事聊效衢歌謹撰七言近體拜手以

獻

興朝孝治被寰瀛此日巡方盛事並長樂宮開移畵扇金根車動出層城綠波晴泛牙檣遠香荇風廻鳯鷁輕養志怡顏隆

聖母神廚應見萐蒲生【其一】

黃流勢與運渠連衝決常糜太府錢禹橇昔曾行水土舜瞳今復閱山川源流一覽

宸謨定修築隨宜

睿算全從此河宗長效順千檣漕舸往來便【其二】平江一水卽吳趨風會淸嘉實奧區文物總由陶鑄盛桑麻憑仗雨暘扶十年心憶

鑾旂幸三度恩邀

法駕紆虎士前驅除警蹕萬民齊仰

睿容愉【其三】

雞翹豹尾泛安流周覽郊原庶彚稠宮扇影揺桑日麗天衣寒上麥風柔祗循繡陌移靑雀不許雕鞍破綠疇自是

聖心憐稼穡扶犁野老拜

龍斿【其四】

北溟南極壽無疆閶闔

行宮淑气翔五色日懸天上瑞萬年人進

禦前觴斑文錦綴交衢幕鵲尾鑪焚夾道香民力從來勞軫卹不教父老費壺漿【其五】

末作辛勤亦可憐

皇心軫惜次農田關門澤逮輕軺算鹽防恩流減籍錢商舶賈帆覊滯少水郵山驛踏歌連紅亭鼓吹諠闐處甲煎香濃結紫煙【其六】

勾陳容衛曉駸駸比戶歡傳

法駕臨檻外綠波麰穟秀馬前香錦菜畦深野人滿飽天廚味耆叟歸擕

太府金更許蕃民還舊國佇聽八極徧謳吟【其七】沃野春深景物滋

省方到處念農時杏花菖葉畱

宸矚桑扈耕犁入

睿詞筆灑龍鸞騰墨海韻鏘金玉煥文思寸陰還惜船窻暇風度牙籖桂棹移【其八】

辛丑元日紀事二首【有序】

陳元龍康熙辛丑恭遇

皇上六十年寶祚初周早朝慶賀禮畢偕相國馬齊松柱蕭永藻太倉王掞華亭王頊齡及遂寜張鵬翮大司農陽城田從典大宗伯貝和諾徳淸蔡升元大司馬孫柱大司宼賴都韓城張廷樞總憲黨阿賴十四人詣

幹淸門獻壽時華亭年已八十松蕭太倉三相國遂寜陽城皆年七十以上馬相國貝宗伯孫司馬賴司宼黨總憲及元龍年皆七十蔡宗伯年六十九張司寇年六十八眞一時之盛退朝漫賦以紀其事

軒紀初周六十春華簪白髮對丹宸太平

天子眞仁壽矍鑠臣工仗

聖神竊祿幸逄全盛日趨朝相慶古稀人耆英不向林泉老大位髙年笑致身

未許懸車又退朝雍雍金紫髮蕭蕭鴛班首列皆黃耉虎拜歡聲在絳霄近沐陽和天上坐不知歲月暗中銷沍寒未解遲春信徙倚閒庭望斗杓

南書房侍直防

恩引至西暖閣俯垂淸問

命題賦詩作字恭紀二首

徐元正十載含香傍鳳池承

恩常得上

彤墀班聨左史頻簪筆

召對深宮命賦詩衣露未消聞晝漏玉琴在禦引涼颸【是日詩題衣小臣露淨琴張】何幸陪前席願竭葵衷報

主知

鬱蔥佳气滿

皇宮寶篆凝香裊碧空委佩時看瑤艸綠抒丹還映石橊紅揮毫悚切雲霄近授簡慚非鄒馬工卻羨流鶯飛禁樹數聲睍睆向薰風

詠院中古槐

劉坤

扶疎修幹拂雲長振葉揺風得午涼樹綠最宜深院好花黃猶似昔年忙新開兔目當寒食久結龍鱗照上陽不用子山新賦作良材端是際時昌

皇帝聖徳神功親徵蕩平詩四首

查嗣韓赤羽遙翻豹尾紅

至尊親出總元戎雕戈電閃蒼龍近玉勒風飈華蓋雄盡辟山川開

輦道共依云日就

行宮誰知

天子麾黃鉞甘苦先偕士卒同

邊城百道走軍符上將紛來聽

廟謨三覆掩時藏玉弩八門啟處伏金弧地中雷鼓師無敵天上旌旗戰有俘縱悔厥心何太晚噬臍今已累妻孥

輜重漫山委道旁六軍傳箭射天狼宣威瀚海鯨鯢觀耀徳中天日月光塞北風雲開正朔幕南版籍盡要荒休從事後驚神武幾度招擕自陸梁

簫箛爭共凱歌陳況值班師飲至辰斗昔回南今更北朔原無燠近逄春烽煙不動沙如鏡候火空懸月似銀已注東瀛消一爝普天何處不來臣

院中讀書二首

湯右曾

槐防鈴索靜無喧金鑰傳來啟掖門五粒曉松寒夾路三眠晴栁綠當軒披華振秀繙官庫漬墨硏丹盡主恩回憶十年吟誦處靑氊何似紫花墩

文窻窈窕見觚稜閣在西淸第幾層金鳯印成題詔紙玉虫綴滿讀書燈坐深香篆縈衣過賦罷雕闌任意憑敢道近防稽古力文章報

國苦無能

來靑軒伏覩

禦書恭紀三首

湯右曽丹梯翠磴引躋攀忽到天開地辟間別有樓臺連碧落盡消煙霧出靑山光涵象外千重影气結空中五色斑奕舄華軒懸

禦扁墨防鮮潤似初頒

千入檻勢全卑裂帛流成洗硯池法自古傳才獨縱筆經天授格尢奇赤文科斗開羲畫綠樹猿猱識禹碑萬丈光芒三尺字扶桑迥出最髙枝

嵐浮樹豁郁蒼蒼佳气憑欄滿

帝鄕紅日曉生天一角銀河秋掛殿中央詞臣憶載隨遊筆老衲曾披

禦賜香豈獨名山畱

睿藻乾坤萬古賁奎章

防

禦賜書澹逺堂三大字恭紀二首

查升春殿融和淑晷長欣瞻玉管灑

天章九霄翰藻輝三曜八法精嚴邁百王拜領中宵騰寶气歸傳奕世沐

恩光錦函珍重茆堂上盥手先焚百和香

躍龍臥虎仰

神明造化從心體勢成澹泊益期堅素節服勤永遠切丹誠庭幃曾取當時義【澹遠二字系先臣所命且訓臣曰能澹泊則能久遠臣謹識之不敢忘】

黼座容伸此日情未得捧歸蓬徑裏願鏤心版勵瓊瑩

聖駕南巡詩六首

姚士藟天仗勾陳出玉墀巡方春日正遲遲陽和徧野冰先解淑气迎舟栁自垂西北欃槍親掃後東南膏澤普存時追蹤古帝浮河洛刻玉披圖受瑞宜

聖母彤闈蘐艸榮承顏遊豫見升平龍舟愛日相依發鳯舸春風自在行視膳江鱗調玉饌嘗新岸筍進香羮仁慈錫類民歸厚芹菜壺漿夾道迎

天上黃河九曲淸千年早爲

聖人淸負薪難禦桃花漲投璧空聞瓠子成世際帝堯憂洚水功髙神禹拯蒼生循堤相度商疏鑿早慶安瀾宅土平

土膏初動事耕耘布谷催春處處聞新灑綠簑原上雨徧驅黃犢隴頭云扈

鑾軍不驚黎庶饁餉人爭覩

聖君無逸豳風時講誦更勞親省念農勤

半壁東南注

聖心爲詢民隱

駕遙臨無煩供億絲毫力轉與蠲除百萬金吏不到村雞犬靜人多在野黍苗深長教婦子盈寜樂擊壤康衢鼓腹吟

東封南幸幾經年父老歡迎

禦舸前江樹重沾新雨露墨花長鎭舊山川閭閻揖讓風逾厚比戶詩書澤久傳四海九州瞻望切

巡行吳越荷恩偏

皇淸文頴卷七十八

欽定四庫全書

皇淸文頴卷七十九

詩

七言律詩

聖徳神功詩四首

孫致彌聖朝宵旰重勤民特展時巡出

紫宸薊北柳絲初欲放淮南花蘂已爭春

龍舟乍發層冰泮錦防遙添淑景新驛路三千齊望幸歡呼扶杖太平人

永定河邊倚棹看橫流非復舊桑幹白魚躍處波濤靜黃鵠歌中士女歡上防

九重親指授神功兩月勝隨刋勿言水患元難息得沐君恩便不難

法宮圖繪舊曾頒稔悉農家稼穡難一自

聖人過陌上頓教春色徧田間瞻蒲望杏應須早耡雨耕煙莫放閒從此年年書大有黍徐長載滿車還吳風越俗漸還淳敢忘

天王巽命申鑿井耕田皆

帝力條桑布谷樂天眞頻逢稔嵗人人喜已過花朝處處春北望五云爭引領

翠華今日又南巡

康熙己卯春二月二十三日濟寧迎

鑾蒙

賜召對恭紀

聖恩詩四首

孫致彌翠華臨幸徧陽春異數何期及【小臣】十載重瞻天咫尺九霄親拜

帝絲綸和風乍拂垂楊軟好雨旋滋細艸新自幸生當明盛世難將髙厚頌洪鈞

勅使傳呼近

禦前泥塗忽訝上靑天艸茅名姓

重瞳識蒲柳容顏

聖主憐獻賦得依

龍艦側承

恩轉憶鳳池邊休官尙沐非常寵何異金門侍從年鸞輿曾發玉虹光

聖代崇儒冠百王九拜特隆新典禮兩楹重煥舊宮墻庸材濫備金壺選盛事應歸石室藏

帝徳如天書不盡十年珥筆杏壇旁

一統文明海外通

詔隨龍節下天東徧收圖籍歸書庫兼采歌謠補國風特許決科溫素業難忘將母厪

宸

皇恩深重知何似直比滄溟與華嵩

暢春苑侍直

王原

三月春光醉上林晨趨儤直立花陰鳥矜新霽流黃小柳耐寒煙貯碧深劍佩下時仙樂近樓臺迥處水雲侵【侍臣】忝綴文螭陛

謦欬親承識

聖心

詠硯池冰

王原

月銜片石曉凝寒香斂縹囊古墨丸影合蛟龍雷未動眼明鸜鵒鏡同看慿添玉冊千行白與照冰心一寸丹取次鳳池春有信天葩五色吐雕翰

恭紀

聖恩詩四首

沈宗敬素業相承有一經當時端尹侍

彤廷文章報國邀

宸眷翰墨開函傍

禦屏曠典至今猶鄭重陳編畱篋總淸泠寸箋獨進天顏喜

溫語褒嘉翠輦停

天章何幸及儒林中使宣傳

寵賚深願挹淸風歌

聖徳敢將蘭雪滌臣心六經廣孝眞彜則千字成文有座箴玉軸防歸驚異數涓埃莫報倍沈吟

紈扇輝煌出尙方許將末藝進巖廊難描帝室山河壯漫寫江南煙水蒼巖爲

宸逰凝曉碧林隨輦路發天香三吳擊壤歌衢意圖繪慙無六法良

偶將筆墨逹微名

詔撫絲桐理正聲行漏鳴時相和答繁音指下自澄淸九成功徳天朝奏四海弦歌大化行南幸年年【臣】望切薫風從此祝升平

癸卯正月五日奉

命之秦中祭軒轅氏以下諸陵恭請

聖訓紀事

錢以塏泰運乘幹禮百神恭承

聖訓侍

楓宸螭頭日麗銅龍曉雉尾香浮祕殿春萬里明禋金節重尙方祝冊寶函新微【臣】奉

命趨原隰天府山河特向秦

祀黃帝軒轅氏陵

錢以塏

橋山防翠路盤紆沮水回環眾壑趨近郭髙原三百里繞陵栢樹一千株升仙臺古存遺迹問道宮遙失舊途【問道宮今在崆峝山】

聖代明禋崇鉅典云旗絳節耀天衢

北鎭【卽毉巫閭山】

呂履恆

營州作鎭肇封疆恆岱遙同祀冀方北極星光分野濶東京王气亙天長迢迢松響聞空際漠漠山形入大荒盛代精禋邁三古靈風甘雨祝農祥

大駕南巡詩八首

劉灝東南民事軫

皇情巡守還依舜典行自昔

九重無暇逸況今四海久升平減裁羽衞隨云防儲偫金錢出水衡文鷁輕帆從簡易綠楊煙裏省春耕宮扇云旓下玉除恭隨

文母奉宸輿時調寢膳依行在日按晨昏問起居江岸雨晴煙樹春風波暖畫帆徐

慈顏豫後

天顏喜孝思眞同孺慕初

駐蹕淮黃緬禹功雲帆水靜正春風幾年疏瀹煩人力此日訏謨出

聖佇看千艘啣鷁尾已知百丈徙鮫宮金堤玉斗榮光滿長載恩波萬里中

欣欣老穉日相偕匍匐山根與水隈自訝此生田野裏何緣親見

聖人來更無嚴禁當儀衞時有歡聲出艸萊盛世太平眞景色丹靑如對畫圖開

江城巖邑遞經過闤闠熙然陌巷和碧樹靑煙村外市綠秧紫穟隴頭禾笙簫處處迎鑾曲桴鼓家家擊壤歌古史傳聞猶羨慕於今眞見更如何

詔書宥過及微【臣】祝网兼聞赦小民黍向寒時還就暖木經枯後復知春簪纓同日皆生色耕鑿從今得此身臣勵亷隅民向善相期同作報恩人

已沾行在

主恩深更仰慈航

聖母臨自是

一人崇孝治遂教萬國被

徽音臣民爭效岡陵頌艸木難酬天地心檢防從來靑史內幾聞盛事似如今

銀管生香玉版新船窻翰墨動如神披云向日

宣天語帶露含煙

賜近臣共喜開緘光奕奕還驚

垂訓意諄諄漫將鵠跱鸞停擬比較王謨帝典眞

龍池春艸

劉灝

暖積廻塘碧艸勻萋萋帀岸及芳晨迎風低接宮花露向日平鋪

輦路茵色映

禦溝光自逺根滋靈沼澤常新年年感激陽和力散質容隨

上苑春

漁樵耕牧詩四首

劉灝漁

生涯老向五湖過風掛蘆篷雨著蓑孤棹隨時移浦漵全家終日在煙波晨炊近折秋菇便夜火遙驚宿雁多盤有白魚尊有酒滿灘明月一聲歌

樵

家依山下本長貧山上﨑嶇獨采薪細路攀緣常畏虎空林來往不逢人行經老樹緣衣慣坐向淸磯礪斧頻偶看圍棋臨玉局一聲鶴唳出松筠

耕

又是春郊播種天帶耝荷耜出村前雨昏布谷鳴深樹風過烏犍徧野田饋餉每諳中婦苦勸農更喜長官賢隴頭聚坐還相賀丰稔今年似去年

牧

平郊漠漠雨昏昏逺近長防笛一根盡日夢依芳艸地三春路熟杏花村簑衣著得偏能稱牛背騎來未覺喧滿眼閒雲林木外歸從小徑認蓬門

早春出西郊

顏光斆

岸梅溪柳欝交橫暖霧霏煙著處輕乍聽村農喧社鼓遙看山畔試春畊解冰野水穿塍過報餉鄰雞上樹鳴爲語康衢諸父老秋糧有

詔更蠲徵

萬壽詩二首

黃叔琳運應昌期轉玉璿光分南極仰星躔堯階气象成雍睦禹甸山川廣幅日麗

九重多瑞艸春融萬井入祥煙垓埏久已歌丰豫行健天心正體幹

蠲租

詔發未央宮鼓腹興歌徳化隆秉穗尙餘塲圃外雞豚堪入畫圖中時和每浥騰軒露气暖全薫解慍風雲表翠華開雉尾迎塵稽首共呼嵩

聖武平北詩六首

髙其倬星輝云爛際時昌

聖主尊居卜歷長

至徳九天明日月

神威萬里肅風霜版圖已見昭無外聲教何容阻一方三禦六飛欣底定從玆海嶽盡梯航

歌傳笳鼓擁回軍三月犂庭昔未聞銘勒燕支彰大武謀成犄角靖余氛一鞭已近長安日萬騎猶屯朔漠云大沛

仁恩寛黨羽招徠遣使日殷殷

爲民總不憚艱難十月重臨朔塞寒毳帳千羣來化外降幡一片入云端從前空恃山川險此日方知雨露寛遂自雲中回

警蹕不教壯士困徵鞍

飛馳露布奏行營極北烽煙萬里淸佳气連云浮豹尾祥光散防防龍旌華峯指日看歸馬靑海無波待洗兵濯濯聲靈咸震疊防邊不用築三城

和風甘雨淨飛塵凱入千靈擁畫輪事出萬全非用武師行九伐爲安民冠裳夾道

天顏近鐃吹連云法曲新野老壺漿咸鼓舞呼嵩無限太平人

廟謨斷決自

宸匝歲欣看異域通塞外有天皆舜日寰中無地不堯風雲霄

大業千年事竹帛

鴻名百代功歌詠終慙同白雪願隨率土樂年丰

聖武平北詩四首

汪漋行營萬竈擁貔貅三路分兵獨運籌

天子自提軒後劍將軍欲飲月支頭彌山瑞艸連雲翠匝地神泉傍馬流川嶽百靈齊效順

鑾輿到處協天庥

才見

天兵奏凱旋軍營重列玉關前貂裘禦臘衝邊雪寶劍經寒入塞煙逆部已全歸壁壘遊魂何日脫戈鋋指揮四面無遺防定戮蚩尢馬首懸

闐闐振旅入重關警蹕淸塵

萬乘還遮道壺漿迎羽衛盈城父老拜

天顏三軍鼓吹鐃歌發四海歡呼露布傳共慶

皇威宣絕域金戈一指定天山

紫塞兵聲永不聞磨崖萬古勒

奇勲寧同竇憲燕然碣逺勝周宣石鼓文

禦墨昭回懸日月丰碑嶻嶪起風雲邊城比戶安耕鑿南畝新看五徳耘

萬壽詩八首

周起渭太平天子壽如天天帝髙居不計年日月總行黃道裏星辰常防紫微前梯航接踵朝

金闕花柳長春傍禦煙閶闔雲中歌吹滿遙同萬里祝增川

百疊祥煙繞

帝宮玉階仙仗曉曈曨銅池芝艸年年長仙圃桃花歲歲紅夏屋連云千里合春臺送暖八方同還看天意如人意十日甘霖五日風

正朔遙頒十二樓九州之外又神州地通香海環流處人到蓬山最上頭蓂葉莫窮天甲子蟠桃長記

帝春秋紅雲歲歲依香案嶽瀆朝宗拜冕旒

光風冉冉鳳城隈山色濃如獻壽杯金埓幾程過閬苑玉泉三匝繞蓬萊崆峝山向靑天入太液波從碧漢來聖祚綿延春日永百花齊傍

禦筵開

宮柳含煙百子池仙花簇錦萬年枝金莖雨露山河潤玉藻衣裳日月垂羲畫開天龍馬出虞琴解慍鳳凰儀從今十屋添籌算甲子千回總盛時

減賦蠲租歲未停

深宮子夜尙談經禹糧堯韭俱登饌周鼎湯盤總勒銘天上七星持斗柄人間五嶽繪眞形華胥世界春何極日日東風百艸靑

髙樓大艑欝嵳峩銜尾千帆次第過九曲安瀾天作塹百神受職海無波風飄楊柳牽絲防水泛桃花淨綺羅但使江河同

聖壽永教千載奠江河

雍雍禮樂更桑麻王會衣冠道路賖喬嶽已看船是藕海山新貢棗如千秋歲月同春書萬國河山總帝家從此八荒開壽域年年今日醉流霞

奉

使朝鮮雜詩五首

揆敍

初出

都門

風薫燕市雨初收近郭村村綠樹稠戀

闕廻瞻天北極計程直向海東頭碑傳箕子遺封在地訪檀君舊迹畱行徧淵波江畔路歸途迢遞指淸秋

中前所石佛寺芍藥

郊園紅藥已紛披意外禪扉見數枝此地遲開如有待他年重翫與誰期最憐野月當頭映莫遣邊風掠面吹爲語山僧須割愛臨分眞合贈將離

過摩天嶺

炎官火繖正當空峻嶺摩天地勢雄曲磴廻環靑靄外亂山髙下綠陰中沈沈云合渾忘暑栩栩身輕想禦風卻笑白衣勞轉戰只今異域盡來同

立秋日平壤作

浿江云斂萬峯靑亦有梧桐一葉零還往山川諳異域遷移時序驗虛星蟬鳴漸較秋前切虫語初從夜半聽便覺微涼侵枕席不須重上快哉亭

肅州肅寧館觀荷花

石徑無塵暑气淸水花齊放趂秋晴香吹翠蓋含風細粉濕紅衣墜露輕短防馳驅明日路小亭延竚暫時情金塘玉漵多幽賞不負丸都嶺外行

夏五月恭聞

上因旱減膳至八日時雨大沛適下直於西山別墅推

窻望雨喜而有作

誇岱

精誠信可與天符逰豫歡從萬姓呼云壑空蒙山意逺原田膏雨稼苗蘇自公退食閒瀟灑與客慿軒興有無不用丹黃能繪手天然一幅米家圖

沈陽

誇岱

欝蔥城郭信佳哉尙見當年王業開絕塞屏藩皆北向二陵山水自東來余荒作洫猶堪畝卽社爲倉可備災海上魚鹽邊上牧經營須仗濟時才

春日

駕幸南苑四首

法海鑾輿曉日肅鉤陳羽衛驂驔扈近臣嫩柳韶光新有色春膏和气淨無塵飛芝細傍重城轉獵騎遙連六轡勻鎭國寺前回首望艸橋齊渡小河津

迥野連空入望賖春冰初泮印平沙云移仁网開三面風逐霜蹄散五花金勒控持鄭重玉鞭連騎逺周遮千旂獵罷平林外駐馬南莊日欲斜

鷹師狗監列行圍獵獵霓旌趁早暉東郭艸間遮脫兔南山云外落飛翚重環共說韓盧俊鷙鳥曾歌尙父威今日

君王多霽色歡聲齊逐馬蹄歸

春日靈臺駐

玉鑾羽旄鐘鼓萬人歡芻蕘雉兔原無禁監令丞司各有官畿內更嫌文囿小編氓深喜

聖恩寛詞臣亦有金門賦莫作揚雄羽獵看

恭和

禦賜山莊避暑詩扇二首

覺羅滿保萬幾淸暇駐山莊民莫關心

睿慮長十雨五風周甸服千巖萬壑繞巖廊自天湛露螭頭渥當暑微颷殿角涼珍重驪珠五十六擎來禦墨尙畱香

太和元气聚山莊石磴松筠

輦道長軒棟呈祥雲入牖堯階崇儉竹爲廊研硃防韻丹文麗挹露揮毫玉宇涼猶記往時陪

法從經函長傍

禦鑪香

恭隨

聖駕北巡自

暢春園駐

蹕湯山恭紀

覺羅滿保

羽林遙映翠微峯繡野雲開奉

六龍溫液香浮煙正暖燻風晴拂瑞初濃村連幕影云千疊陌散林光翠萬重紫塞招涼叨珥筆恩波浩蕩此先逢

春分卽事應

制

覺羅滿保晴臨古澱講春搜整頓軍容

睿算周千鷁齊飛鴻雁陣雙旌圍繞杜蘭洲平分玉漏當春永共仰恩波並海流日覲

天顏瞻聖武祝衢願進萬年謳

聖駕親視河淮巡行江浙恭頌八首

姜宸英十年輿望切

前旌咨警長畱

聖主情祗爲

神謀存北伐故教天意緩南行奇探虎穴狂氛靜怪鎖蛟宮濁浪平今日雙龍趨翼衛春風搖曵出

皇城

舳艫南指路非賖楫擁烝徒靜不嘩行漏曉供長信膳廻帆初放紫宸衙漁樵得意瞻容衛鷗鷺無心避鼓笳中道時聞寛大

詔懽聲雷動萬人家

塗泥自古記淮揚已束洪流似帶長綠字朱文窮宛曲隤林楗石陋宣房精誠感動鮫人泣

方略潛驅防象藏會有靈圖符

聖瑞波心泛防發榮光

瀕河猶自愁艱食

詔截東南十萬艘更免舊逋紓郡邑同霑新惠出波濤家家秋潦成堤堰處處春田響桔橰比量

皇恩眞似海百川奔赴不辭勞

祥颷吹送大江流一望南天瑞靄浮蓬島侍書羣學士塗山輯玉萬諸侯同瞻

日角歌岡阜喜覲旌門拜

冕旒誰是旬宣多政績內傳新賜黒貂裘

東吳佳麗巡逰處風景微傷不似前秋獲未經開百室天恩重與賜三千宏恢

帝网金雞舞廣厲儒宮木鐸傳試看

六龍新幸後明湖艸木倍鮮妍

三山凝望日光輝講武臺前翠幙圍細艸平沙開馬埓黃雲紫气防

龍旂將軍命中誇猿臂校尉登塲號佽飛次第千官同拜賞

廻鑾爭獻萬人衣

天章絢爛動星辰灑落銀鉤气象新煙火萬家才極目登臨半晌已縈神江山迢遞歸淵宇人物熙和浹大春樗散無由叨扈從陳詩聊和壤歌民

聖駕南巡紀徳詩

張元臣柳舒金縷拂

龍旌畫槳蘭橈趁曉行千里和風吹浪暖一天麗日映江淸巖花處處增春色蔀屋家家識

聖明至徳彌綸疇與並神功萬載慶平成

皇淸文頴卷七十九

欽定四庫全書

皇淸文頴卷八十

詩

七言律詩

奉

命供奉南書房恭紀

張廷玉箕裘弓冶不勝任又許鷦鷯托上林兩世直廬明主澤廿年書局老臣心山樗敢望依神莢土鼓偏教傍帝琴慚聽六宮人盡說蘇瓌有子荷恩深

扈從喀喇河屯防

恩召入行宮

賜宴徧覽苑中諸勝恭紀四首

張廷玉槖筆羣叨

錫宴榮簪裾聯步到蓬瀛防溪水繞平橋遠萬壑云依禦座生臺榭參差隨地築山川環列自天成閬風換盡塵凡骨俯仰都教耳目淸

盡收好景在庭除一幅豳風總不如湛露無邊滋稼穡萬幾餘暇玩圖書天淵體道鳶魚趣山水怡情仁智居五色

宸毫光萬丈仰瞻銀榜勝瓊琚

層臺髙陟若淩空人在苔痕樹影中夾岸林巒含宿霧隔溪歌吹逐微風芊芊艸拂漁磯緑防防花飛釣艇紅到此始知文囿樂時當秋爽若春融

承

恩更泛木蘭船特設芳茵

禦陛前法醖自天傾石髓宮庖隔岸送瓊筵幾人得聽金璈曲兩袖都擕玉篆煙自是太平多盛事塞垣同賦蓼蕭篇

召遊行宮後苑恭紀

張廷玉澗艸巖花映碧蘿五雲長防萬年柯迎涼樓閣依山迥避暑軒窻傍水多臥石幾重橫玉几飛流千尺瀉銀河誰言天漢無人到已許乘槎六度過【是年奉恩命遊覽凡六次】

扈從塞外防

恩特賜

禦書澄懷二大字恭紀二首

張廷玉琳瑯寶气出華林羲畫堯文重古今久沐恩波依帝座更將止水勵臣心

宸毫直並雲霞麗

聖澤眞如江海深簪筆幾人叨異數同時拜舞

禁庭陰

傳經

天語昔欽承【曾防恩賜傳經堂額】又對澄懷永服膺蓬蓽髙騰千丈熖姓名難稱一條冰家聲淸白期無忝雅量汪洋愧未能竊願洗心遵

聖訓何時道岸許先登

萬年寶祚詩四首

張廷玉無疆

寶祚慶延綿花甲初周六十年

厚徳永貞功配地

至誠不息道同天人遊禹甸堯衢裏

世躋三王二帝前艸木長春當令節卿云糺縵照瓊筵物阜民安托

聖朝

帝功巍煥治光昭

守成創業經綸裕

垂拱時巡雨露饒重譯梯航來萬國兩階干羽格三苖自從府事修和後歌敍親聞奏九韶

宥密精神貫八荒猶勤宵旰勅幾康先憂後樂身彌健保泰鳴謙徳愈光但欲農桑安作息不教芝鶴獻禎祥九重斂錫繁多祉日月升恆海嶽長

雍熙奕禩慶

昌辰環轉干支第一巡

久道致成三古俗太和分作萬家春欣逄仁壽休徴溥重會貞元景福新拜手稱觥同野老載歌

百祿自天申

恩賜

禦書宮扇一柄恭紀

張廷玉五明宮扇制玲瓏拜賜欣瞻

禦墨融珠玉有光眞世寶煙雲無迹本天工三庚似植迎涼艸四座如披解慍風自愧飲和先萬物纎毫無力答蒼穹

雍正二年

聖主躬耕耤田詩六首【有序】

張廷玉

欽惟我

皇上躬膺寶籙手握璇樞合二曜以齊光參兩儀而立極厚生正徳殫至誠不息之功重道尊師創自古未行之典雨潤日暄之風教動罔不臧

宵衣旰食之精神所其無逸凡以致黎民之於變總期奠寰海於久安邦有本以必先食爲天而最重

特勤穡事肇舉耤田堯年正値夫甲辰舜日敬諏乎癸亥春官視典京兆淸畿協風應律於東躔淑气蒸膏於南陌芝輿華蓋當壇宇以星陳豹尾龍旗匝街衢而電轉千官扈從金根耀晴旭之光兆姓觀瞻蒼馬蕩祥煙之彩壝宮駐輦幄殿凝鑾奏

天樂之屢丰孚誠后稷展

皇防於三獻合漠神農香靄金鑪爰

更衣於大次云移寶扇遂

命駕於甫田蔥犗紺轅綴橫車之黛耜嘉禾瑞麥開貯種之靑箱於時四野晴和纎埃不動百神翼衞麗景無邊

一墢初移發大地廣生之徳

三推漸訖動陽春長養之風仰

帝力之維勤軫

宸而未己啟沈腴之土脈用勸三農運彊健之天行欲周千畝比前徽而倍越遵古禮以有加弭節從容俟臣工之協力

升臺臨眺欣氓庻之赴功原隰溝塍繡壤紛披於禹甸

茅蒲襏襫畫圖儼繪於豳詩乃

警蹕以言旋仍

望耕而未遠掎裳連袂爭躡踵以瞻云擊壤歌衢盡觀光而就日從此五風十雨

天田登禦廩之儲佇看兩穗雙岐

帝耤滿神倉之蓄臣職居司稼心切課農跪捧稑穜方愧未分於五穀恭持耒耜更叨承乏於九推敬撰蕪辭肅將鄙悃年丰人樂長編大有之史書地厚天髙永享升平之歲月詩曰

朱靄天垂萬井春勾芒應律慶芳辰

九重稼穡開民事四海耕桑仰

聖人寶輅光迎霞彩麗華旗翠拂栁條新

六龍行處乘時令甘露祥風徧八垠

深宮宵旦念民天

丹陛頻聞鳯詔宣輿頌歡騰雙闕下

聖心勞在萬方先徳符古訓崇無逸祀重農壇祝有年廣樂雍容金石播太和元气溢垓埏

畇畇原隰候停

鑾黛耜靑犁擁百官

一墢恩流千畝外

三推春散五云端愛看田器

君王喜得近

宸顏父老歡比歲賜租過十萬升平膏澤海天寛繡陌風光儼畫圖烏犍黃犢散平蕪杏花舒蕚天時暢芳艸抽萌地脈腴

睿慮悉同民隱合

神功潛與化工符倉箱有慶粢盛潔

仁孝兼成萬世模

九奏簫韶見鳯儀更聞三十六禾詞煙簔雨笠終千耦航海梯山貢兩岐率土正逄行慶日普天同是謝恩時儒臣拜手書惇史彷佛豳風七月詩

薄植徧承

帝眷隆從耕欣得次羣公養民竊愧司農職勸稼曾無保介功親見南郊勞

玉趾久知東作厪

皇願隨鼓腹康衢叟載筆年年詠屢丰

恩賜紗葛袍服二襲恭紀

勵廷儀樗櫟深慚扈

蹕行

宮袍重錫拜殊榮文騰異彩看來麗袖帶

天香著處輕當暑淸涼分

寵渥長途彼服感生成【微臣】莫效涓埃報謹凜持身答聖情

恭紀

南巡聖徳詩五首

勵廷儀平成聿奏歲華新善後機宜待

聖人澤國蒸黎齊望幸東山花木盡熙春慶雲瑞靄迎天仗甘雨和風淨路塵

俯鑑輿情勤

法駕九霄

巽命喜重申

言從問俗歷齊東到處民情徹

帝聰四境總教遊化日一隅猶自賴仁風饑穰本屬天行數補救旋施大造功

特賜金錢畱運漕閭閻歡舞兆年丰

霓旌仙仗壓春山輦路花明水一灣擊壤呼嵩歌樂土瞻云就日覲

天顏市防不擾村廬靜雞犬無驚艸木閒滿載後車供玉食那教絲粒擾民間

牙籖翠軸擁行宮午夜常彼寶炬紅名理日探登道岸寶書時灑絢天工

親裁詔旨闗民隱

面飭官箴厪

帝自是至誠原不息干行萬載慶神功

宿遷南下水盈盈容與中流

禦艦行四載憂勤昭禹績萬年熙皥樂堯氓不辭風雨親臨閱爲喜淮黃漸奠平千里飛鴻咸樂業岸花隄栁暢

皇情

楓林效香山體

勵廷儀

吳江風冷越江寒梧葉蕭疎楓葉丹春色何如秋色好無花卻勝有花看髙依

禁苑低依岸遠拂徵車近拂闌玉露曉零渾欲醉霞蒸云簇影

熱河直廬與

賜毫筆志感

勵廷儀攤書終日對鉛黃鏤管分頒出尙方簪處不勝羞短髮歸途猶喜壯奚囊元和腳好多新樣下裏歌殘只舊章老學分應無好夢盡將才筆屬江郎

次韻蔣酉君恭詠

禦制木紙扇

勵廷儀人間匠作一時空便面新裝奪化工剪羽已輸千縷碎裁紈寧許半銖同防從木屑羣材外得近

龍香掌握中舒捲漫隨團扇伍揮毫猶待寫薰風

賜蓮房志感

勵廷儀玉井花開百尺枝緑房初結早秋時圓分海蚌探珠寶香擘蜂窠沁蜜脾消渴不煩僊掌挹淸寒恰比蔗漿宜三年又拜承明賜甘苦中心祗自知

伏前一日

賜普洱茶

勵廷儀曾賜雲龍一品鮮玉堂人困記當年月團再拜薰風後雀舌休誇谷雨前旋拾松花添活火試烹瓦鼎泛新泉煩襟未信淸如許習習涼生六月天

禦試詠千葉桃

蔣廷錫千葉桃開簇簇紅剪裁重疊費天工輕脂欲暈非闗雨薄粉初消最怯風曉露滴時添綽約暮霞飛處鬭玲瓏續吟韓愈桃花句不是西淸卽禁中

賜數珠恭紀

蔣廷錫委佩拖紳媿未宜

九天今又錫牟尼驪龍頷下明珠顆赤水山頭玉樹枝四品一時驚異數八人同日受

恩私從玆退食休忘事記念章身愼所思

分

賜入直諸臣

禦書詩扇【臣】廷錫分得

聖制西湖夜月詩恭紀

蔣廷錫重拜

殊恩出殿前珠璣錯落灑鴻篇

仁風扇處春生谷寶篋藏時光燭天東國月明歌有道西湖波靜澤無邊

六龍巡幸多題詠從此吳山一倍妍

駕發腰亭跕至栁林

蔣廷錫一輪晴日四圍山細艸幹沙路幾彎地湧潮河穿兩界天開北口鎭雄闗黍苖日長同靑薺石骨年深綴緑斑曾是勝朝經略地太平有象戍旗閒

夜光木

蔣廷錫

乍見星芒映室中喜看藜火照窻櫳夜明簾薄來西域徑寸珠圓出海宮淸似晶融還貫月碎如螢散遠隨風此身恍入琉璃界寧羨金蓮蠟炬紅

恭誦

禦制立秋日喜晴詩恭紀

蔣廷錫重疊山嵐霧靄深涼風一旦豁濃陰喜看霖雨成甘雨仰見

天心合

帝心四野晴光舒化日遙空爽气入髙林

聖人憂樂先民隱

綈幾微吟對碧岑

恩賜佛手柑恭紀

蔣廷錫遠自東閩稱上貢

賜來塞外獲奇珍黃雲靉叇金光現香霧霏微佛指伸不向空拳論背觸還從合掌悟陶輪直廬此日誇殊典六月先分海嶠春

恩賜蜜漬荔支

蔣廷錫嶺南三度荔支芳蕉核釵頭塞北嘗入眼乍驚紅玉顆剖開猶記絳羅囊十分崖蜜霜添味萬里銀盤露帶香滿口甘腴同拜食九天今日飽瓊漿

初夏

西苑觀麥應

制

王式丹上苑鸞旗淑景移曉披麥浪影離離靑林碧沼環千畝甘雨和風秀兩岐勝日

宸遊同省稼丰年嘉瑞恰乘時卽今譜入南薫曲新采來牟率育詩

奉

韶增修皇輿表院中卽事次韻二首

王式丹瀛洲亭畔靜階除匼匝槐枝亞碧虛池面輕風迎散帙檐牙初日照繙書共知定本推前軰未敢傳鈔付小胥東觀從容參典校騊駼載筆媿庸疎

棲塵簾閣喜新除祕冊駢羅幾席虛周室職方傳舊志漢家年表效橫書要從鞮鞻增圖籍豈爲華離問史胥理罷縹籖方永晝埀鞭歸拂晚風疎

文廟釋褐

查愼行

數仞宮墻霄漢連兩楹爼豆故依然曾陪鼓篋三千士重到橋門二十年【臣自甲子五月入國學肄業】末學豈增科目重菲才特荷

聖人憐較他儕軰防

恩早獨在靑衫未換前

暢春苑謝

恩

查愼行初著宮袍拜禁林碧梧翠栁望成陰可知

聖主栽培意卽是天工長養心千頃池邊看鼓鬛萬年枝畔聽鳴禽從來日月無私照一物含光感自深

恩賜玻瓈眼鏡恭紀二首

查愼行玉比晶瑩鏡比圓忽敎披豁睹靑天明珠吐暈泥沙外爝火分光日月邊名紙尙堪題細字祕書仍許對新編此生視息眞何幸雙眼摩挲敵少年

霽月光風傍

紫垣重欣

天賜出璵璠潭空秋水淸無底壺貯春冰薄有防絕勝金鎞回晚景不煩藜火照黃昏曾經隔霧看花後老戀餘光盡

主恩

分

賜南書房入直諸臣瓶中牡丹【臣】愼行得鞓紅一朶恭

紀

查愼行

扶桑初旭映曈曨聯步晨趨入直同

紫闥恩光連

上苑玉階芳气襲東風人來漢殿鶯花候春在堯天雨露中五色云端親捧出仙葩爭看一枝紅

西苑觀麥應

制

錢名世農務時勞宵旰心淸和令節偶登臨流滋太液膏逾茂色映長楊緑轉深穟重最宜沾曉露苖新更喜沐甘霖來牟率育羣方徧共奏成周雅頌音

賦得三十六宮都是春

趙熊詔

庖犧奧義費研摹六六相乘卦畫殊卦本象儀因有數【以干一至坤八位數合計之得三十六】畫分奇偶亦同符【八卦奇偶之畫合計之亦得三十六】地中雷起陽初動天下風行陰漸敷識得循環生意在乾坤隨處是洪罏

恭和

禦制上元前二日立春

趙熊詔韶光先映九華燈臘盡輕寒气尙凝蓂砌未全舒曉葉玉河應漸泮春冰堆盤生菜嘗新味剪防爲花讓巧能喜値芳辰瞻

睿藻靑郊火樹卜丰登

雪中入直

陳鵬年

六花飛作

帝城春紫殿金鋪一色勻萬頃鏡中難著影

九重天上本無塵亞枝密想探梅路饑雀寒如寓直人獸炭龍團皆拜

賜同將雪水試茶新

曉殿

陳鵬年

淸旭籠煙曉殿開欝蔥佳气滿蓬萊波光鴨緑晴初動栁色鵝黃暖漸催

賜茗香分仙掌露陳詩喜上萬年杯紅橋風月迎鑾輅無數春從輦路回

聖駕南巡視河恭逄

萬壽聖節敬頌長句八首

吳廷楨端拱

宸居念兆人翠華二月視東巡日臨黃道時方泰帝禦靑陽物盡春望岱燔柴祠嶽後遊河刻玉奠波臣懷柔専爲祈民祉先路仁風拂軟塵

待旦埀衣敞

禦筵十行

溫詔殿頭宣云雷春奮求言鐸藻火宵明解慍弦檢玉賜書旁問俗摐金徵斾遠搜田勤民兼事行時令遙望恩光下日邊

前驅列缺後丰隆步玉遙臨擁衞同韎韐早聞收漠北冕旒重見幸江東威弧上天山月

法駕輪扶海甸風拓地歸來勤省土方行萬里盡宮平蕪彌望漲防邊歲潦殷憂下澤偏降趾

九重親隴畝勞身四載奠山川沈珪潤比黃流瓉楗竹森如碧玉椽早使河渠承

聖算宣房萬福應今年

長淮接河津

睿慮勤求故道循爲問披圖巡甲子何如探簡命庚辰歌徵黃鵠陂當復宿應蒼龍水亦馴待涸春泥催布谷雕輪碾處旋生塵

十載江湖望

闕情今朝重得拜霓旌吏民安堵三章法父老呼嵩萬歲聲珠樹轉燈明夜市防棚圍錦暗春城靜街自有金吾導羅繖前頭緩轡行

康衢

端冕采甿謠比戶騰聲徹慶霄分野一星占得歲鈞天九奏感聞韶式閭粟帛髙年賜賁路弓旌大隱招共應乘春施

徳惠東風入律聽長調

靑郊夙駕省農祥壠雉朝迎扇影翔栁底轉旗過水市花間

駐輦到山莊懸池的的金莖露蔭畝童童羽葆桑還似祈年躬

帝耤春深澤國又移秧

南巡閱河恭進

聖徳神功詩四首

王圖炳五色云端

萬歲聲

太平天子慶巡行梅風暖傍牙檣動芝艸香依玉輦生禹甸河山開

黼藻堯封雨露洽輿情欲知

宵旰勤勞意布徳乘春又省耕

西來蔥嶺勢縈紆千里淸瀾鏡面如竹箭聲中飛畫舫麥苖風裏聚田廬

訏謨遠勝河渠志成績還超禹貢書自是隨刋皆帝力川珍長效萬年餘

淮水迢迢彩鷁通總因懷保慰三農源分桐柏浮晴翠浪息蠙城聽夕舂東會秩然如析縷南條從此盡朝宗民依經久煩

宸算指顧千村桑柘濃

雨過茸城春艸滋從

天鹵簿見隆儀峯靑九朶開蓮蕚泖碧三條綰帶絲勝地恰如逄鎬燕醇風還似繪豳詩

特蠲逋賦恩膏渥萬姓歡聲夾道隨

皇淸文頴卷八十

欽定四庫全書

皇淸文頴卷八十一

詩

七言律詩

聖武遠揚靑海平定詩六首【有序】

徐元夢

維我

國家受天眷命版圖式廓遠過漢唐九服寧一萬姓恬熙絕島窮徼罔不慕義向風爭爲臣僕我

皇上膺圖立極纘承

列聖之緒

仁孝光昭

湛恩汪濊凡有血气之倫胥戴生成之徳誠哉天下歸仁四方以無拂也羅卜藏丹津者靑海部落偪近甘涼自其先世內附有年

聖祖仁皇帝嘉其歸誠寵以王號兄弟數人皆膺顯爵詎乃陰懷狡黠敢肆跳梁潛通逆寇策妄阿拉蒲坦首防兩端悖徳滅義同气自戕

皇上矜乃防頑不忍加誅遣使開諭至再至三小醜執

迷

帝赫斯怒

指授方略命將出師雷轟電掣所向摧靡越今年二月我師乘機深入晝夜兼行勝气兆於風雲威聲震於原野批空搗堅犁庭掃穴生致羅卜藏丹津之母同惡之貝勒臺吉等先後就擒所得輜重人畜不可計算賊窘廹無歸易衣宵遁是役也兵不過數千人爲時僅十有五日較之髙宗之伐鬼方不需三載方之虞舜之格有苖未及七旬

廟略遠頒膚功立奏洵亙古之所未有也捷書上聞

聖意嘉悅晉封加秩推奬元戎輦賜帑金均勞將士普

天臣庶舞蹈歡呼請

禦殿受賀

皇帝謙讓不居曰是惟

皇考簡用之將豢養之兵克宣乃力用奏膚功朕何有

焉但朕躬卽

皇考之躬俟祭告

諸陵勉從所請伏惟我

皇上

亶聰首出睿算周詳

神機獨運動合天心

聖祖仁皇帝陟降在天呼吸罔間

丰功駿烈於是益光赫濯聲靈無遠弗震由此邊塵掃蕩氛祲廓淸櫜不戰之弓造可封之俗申有截之威受無疆之福薄海承休永永無極臣等叨侍

禁廷受

恩深重愧無江漢常武之作揚厲

神功謹各賦近體詩六章拜手稽首以獻

熙朝文軌庶邦同靑海從來候尉通早列屏藩承正朔久安沙磧沐

皇風跳梁忽軼生成外負固難容覆載中萬里驅除非得已神機宻運付元戎

醜類寧敎恣蔓延師中

錫命

睿謀全韜鈐宻授元臣略節制遙伸大將權刁鬥森嚴開玉帳羽書徴調簇金鞭

聖皇本不矜神武爲掃塵氛靖九邊

紛紛馳騎近西涼螳臂攖車不自量猛虎怒來無豕突神鷹搏處失鴟張气淩山嶽人爭奮陣列風雲勢莫當何地尙能容假息追奔威已震遐荒

正是層冰積雪中熊羆百隊勢排空長驅直入軍聲壯分道窮搜士气雄組練有光寒映月驊驑得路夜嘶風總因豢愛

恩難報刻日能成不世功

朔吹驚沙撲面迎犂庭搗穴駭神兵牛羊徧野隨徵纛甲仗如山雜去旌塵外趨風爭附欵馬前羅拜乞更生應知此日收殊績制勝

神謨賴

聖明

寢園躬薦正春深

行殿欣傳報捷音

大烈允昭

先世烈

皇心卽是

在天心殊方自此無傳箭重譯於今盡獻琛共仰懷柔文徳遠還陳干羽玉階陰

聖武遠揚靑海平定詩六首

朱軾萬國輸忱戴

至尊仁風披拂滿乾坤諸藩久沐

生成徳小醜偏忘

覆載恩才見師中

天討赫俄聞閫外凱歌喧九霄溫律回寒磧春色融融滿玉門

車書一統會冠裳何事麼麼敢陸梁

命將專徵乘豫順居中制勝仰

乾剛朱旗煥爛雲霞色紫塞昭回日月光

輦下歡呼聲動地捷書昨夜報飛章

七旬一月溯奇功奚似平邊半月中虎旅分行揚武衞龍韜萬里授元戎全銷兵气霜降日盡惕

天威艸偃風正値辟雍光大典蓼蕭方奏又彤弓皇仁浩蕩播休和

聖武丕昭慶止戈云擁旌旄淸朔漠霜嚴刁鬥靖闗河齊歸風敎天無外盡稟聲靈海不波從此九邊閒將吏軍中惟唱太平歌

寵賚遙頒自

九天千軍拜

命錫金錢芙蓉小隊閒排甲楊栁新堤緩著鞭上澣受成中澣至鐵衣出塞錦衣旋

王師十萬無遺鏃簫管悠揚入酒泉

脫劍櫜弓憇六軍百官齊賀靖塵氛

神謨奮斷承

先志

至徳謙尊表

大勲

天地助靈彰赫濯

山陵昭告薦淸芬巍巍駿烈光千載

鳯闕長凝五色云

聖武遠揚靑海平定詩六首

福敏波澄靑海淨氛塵遙聽軍書送喜頻反側早憐輕自絕指揮共仰捷如神建牙錫號推名將授鉞持權倚重臣不是開邊勤遠略須知

王化本無垠

藩封奕葉

聖恩長昧義無端忽啟疆不謂執迷勞

命使尙甘跋扈阻來王潛通遠寇依聲勢近擾鄰封恣陸梁一物豈容遺覆載長驅鐵騎掃欃槍

底用橫行十萬師前軍一戰定邊陲士緣宿飽能深入將爲酬恩屢出奇干羽七旬聞帝典戎軒六月記周詩何如指日膚功奏不見闗山雨雪時

白艸黃沙壓陣云名王面縛已紛紛受降喜气連營動奏凱歌聲徧野聞革笥蝥弧看滿載明駞駿馬勒成羣若非

廟略神無敵那得元戎第一勲

寒食朝

陵孝祀防翠華行處

玉音宣飛來羽騎傳三捷信是

王師出萬全紫塞已看沾雨露金方從此靖烽煙非闗克敵

龍顏喜喜薦丰功慰

在天

告

廟升中大禮成晉封加秩荷殊榮勲名合上麒麟閣恩賚還均驃騎營閶闔衣冠齊獻頌明堂琛賮競輸誠皇威本與天無際億載謳歌樂太平

甲寅元旦立春雪竟日明朝晴霽王大臣稱賀時祈谷齋期

召入西暖閣愷切訓示恭賦長律一章用志忻忭

鄂爾防

元日迎春春便雪回寅恰復會三寅丰登有象

天顏喜符兆初陳

睿防諄直剖災祥闗政事重申敬怠朂臣鄰辛盤賜出齋宮肅大瑞何須紀鳯麟

賜遊西苑恭紀【有序】

鄂爾防

乾隆三年春

上初幸圓明園率同莊親王和親王寧郡王平郡王曁張相國廷玉大司馬果毅公訥親領侍衞內大臣常明大司農海望大司空來保泛舟看花徧遊內所【臣】爾防觸景傷懷悲喜駢集不覺涕之沾巾也退直賦詩用志悚仄

仙館蓬洲早入門宴遊重許侍

嚴尊驚看故我憐今我慚謝

新恩感

舊恩萬樹桃花紅在眼一湖春水碧無防問津何處思前席回首山村淚欲捫【問津屋兩間居河北岸前養屙內地住六所相離咫尺每召對輙就此沿河而南不半里許卽樂志山村先帝寢宮在焉今不可復覩矣】

甘霖普降

特召大學士

內廷翰林

圓明園泛舟賦詩恭紀

鄂爾防

溟蒙已布次瀧涷告足微愆早勅

躬伏奏旣霑時節雨防遊初領芰荷風恩隨畫舸流光遠波及平田惠澤通益信

天心感誠徳作霖有愧祝年丰

恭讀

禦制面賦詩敬依元韻

鄂爾防蓬萊洲許侍流觀一櫂玻璃海樣寛

色笑中筵頒玉管珠璣滿斛寫緗紈川舟朂望於今切魚水遭逄自古難豈獨近臣忻幸極岸花林鳥亦淸歡

已未新正二日

幹淸宮侍宴賦栢梁體詩恭和

禦制元韻

鄂爾防栢梁春宴領班聨

睿藻新裁墨尙鮮忭舞爭看擎玉盞頌歌應與被丹昌年重賀元正雪小會同登

聖主筵喜起一堂眞盛事願將

寶訓記圖編

恭和

禦制詠瓶中新荷元韻

鄂爾防翠蓋輕欹露防粗玻璃滿注育靈株疎櫺香細聞猶遠錦樣花多看似無淨妙

睿襟延玉井淸涼仙骨濯冰壺芙蓉別殿承

恩久靜挹容華敢自娛【容華芙蓉艸花見淮南子注】

已未六月六日

上賜玻璃瓶荷恭紀一章敬依元韻

鄂爾防會於圖畫見猶粗愛出天然供幾株好相不殊空裏色眞香恰似有中無【用老子妙有語】妙蓮華注琉璃界太液波分藻鏡壺捧

賜歸來心似水書窓漏永頌康娛

恭和

禦制登盤山天成寺江山一覽閣元韻

鄂爾防

纓巒疊巘天成境

翠輦才臨气象分四正【盤山一名四正山】莊嚴呈色相三盤【山有三盤分上中下】煙靄入聲聞叢霄路近塵寰小洞壑風來玉籟紛知有仙靈羣從在蒲團【石名】篛笠【松名】總如雲

敬讀

禦制幸盤山寺閣詩回憶舊遊如夢如覺用抒鄙懷仍

依元韻

鄂爾防

廿年希到田盤路天眼糢糊地角分忽捧

奎章忻見見卻從法界注聞聞煙迷孤巘橫尢出風攪空林靜不紛何日亭然風頂上白雲滿防瞰靑雲

夏日侍諸

皇子瀛臺讀書偶成長句一首用以示勸

福敏

髙栁修篁四面陰纎塵不到講筵深細旃廣廈無煩暑要道微言須會心物我相闗方是學驕矜偶見便非欽子臣交責非容易莫爲嬉遊廢討尋

已未正月二日

幹淸宮侍宴賦栢梁體詩恭和

禦制元韻

福敏開年嘉會集班聯

防運忻逄云日鮮遐邇蒸黎登壽域融和淑气應鳴弦靑陽令節方三始黃耉耆英在四筵一徳從來能致瑞好將大有紀蕓編

多年蹤迹厠班聯玉案親承

睿藻鮮黽勉共期崇聖學優遊未敢奏繁弦研求經史探精義貫徹天人

禦講筵今日

仁恩徧寰宇持盈更進十思編

已未冬至前三日病中防

恩特賜七言近體詩一章謹用元韻恭紀二首

福敏

羅雀門庭過客稀忽傳

天語到林扉

宸章巨麗驚殊寵

聖意髙深敢重違人笑龍鐘趨殿陛自憐顚倒著裳衣病身正似寒松色煦嫗端須旭日暉

知遇由來帷幄重林泉何處勝朱扉精勤夙學衰年廢卓犖初心老病違懷舊懼生經過夢感恩淚灑解余衣可憐遲暮今如此病艸難邀春日暉

淸潭應

制

阿克惇宿雨全收拂曉晴碧新漲更涵淸波分天外雲光淡影帶洲邊艸色明傍水亭臺炎暑卻隔溪荷芰遠香生翠華臨處塵埃淨自有淵淵愜

聖情

過他爾气嶺【噶爾旦徹零之巢穴在伊裏是嶺乃其門戶也】

阿克惇

雪滿陰山勢自橫中通一嶺類闗城飛泉百道從云落亂木千重繞澗生巖仄有時難並轡石欹無處不遮行蠢頑恃此成巢穴化洽行看險亦平

擬館試爲愛寒花晚節香【限香字韻】

徳齡

葳防翠葉擁花黃燦映晨霞冷帶霜故向髙秋標正色不妨孤賞後羣芳餐英人瘦神俱淡透月籬疎影亦香古盎移栽深防養要看歲暮鬭梅妝

自武闗至畱壩道中

徳齡

果熟紅黃棧路香徵鞍髙與雁南翔巖花淰淰緣云濕澗樹沈沈壓水蒼一綫林光深見日千尋山骨迥含霜馬蹄縮澀羊腸險猿鳥秋淸引興長

初夏登樓有懷

徳齡

雪盡河湟水漫流緑楊枝外有髙樓欲爲登眺消長晝卻對雲山動旅愁通徳門依天北極防羌人在海西頭一家兄弟三年別偏倚長風憶少遊

供職

內廷寄呈伯兄【時任西寧遊擊】

髙斌

夙夜兢兢侍禁闈淩晨趨入戴星歸樓頭每憚更催漏馬上常愁露濕衣意興懶隨庭鶴舞夢魂勞逐塞鴻飛遙憐萬里同明月兄弟相思兩地違

秋日奉差樂亭偕同人夜行四十里至海邊觀日

出

髙斌

乘興探奇渤澥旁馳看紅日出扶桑霞光彩徹連霄漢云淨秋空接大荒靑鳥不來仙迹杳蓬瀛何處海天長魂驚沙防濤聲急極目徒勞嘆望洋

雍正十二年春防

恩補授倉場侍郎再赴潞河官署舟中恭紀

塞爾赫

襲袂和風起白蘋荻芽蒲葉逐時新掉頭蹤迹成閒夢到眼鷗波卽故人艸色平鋪堤上路栁花飛送鏡中春恩波湛與長河永浩浩流來自玉津

恭和

聖制已未元旦韻應

制

塞爾赫糺縵卿云瑞葉聯曈曨初日曙光鮮掞將

玉藻輝三殿播作燻風入五弦白雪陽春歌

聖澤

紫宸淸閟侍

恩筵【小臣】遭遇隆如此願效康衢載簡編

沈陽

塞爾赫

鬱蔥佳气望中浮沃野膏腴萬落稠向

闕羣皆北拱朝宗諸水盡西流髙連長白標天柱【山名】俯瞰滄溟敞鳯樓【宮中起三層鳯凰樓】城郭崢嶸民俗古巍巍形勢

帝王州

恭賦

禦制東作勤耕勞眾力

張廷璐乘春力作向東菑穡事方興未敢遲麥隴荷鋤煙雨外栁陰驅犢夕陽時催耕鳥喚平疇迥饁餉人歸穉子隨最是田家辛苦意閔農深荷

聖人知

恭賦

禦制風枝欲動不聞聲

張廷璐渭川千畝碧蔥蘢誰寫煙梢尺幅中疑有防風來幾席似防淸影拂簾櫳墨防澹處湘云動香篆縈時宿霧籠漫說化工能肖物可知生意滿

宸衷

恭賦

禦制田田荷葉雨聲齊

張廷璐葉葉新荷貼水平輕風拂處晚涼生銀塘忽過霏微雨翠蓋遙傳淅瀝聲金掌露凝擎沆瀣玉盤珠落聽琮琤應添太液恩波渥霢霂還知慰

聖情

恭和

聖制三月三日得雨詩

徐本芳時百谷茁根荄甘雨新霑遠近皆迸玉跳珠千頃合扶犂荷笠萬民諧風飄繡陌紅香潤云覆春疇碧色佳法駕不嫌旌旆濕

宸章揮灑一舒懷

雍正二年

躬耕耤田詩四首

徐本萬戶千門聽曉鐘

六龍飛處五雲從靑壇蒞止防崇祀

玉趾親臨首重農九扈職分瞻肅穆三推禮具仰從容我

皇宵旰原無逸稼穡心勞事益恭

旭日旌旗輦路分肇開東作邁思文燃蕭黙祝千村雨秉黛深鋤一片雲栁漸鳴鳩春意滿杏初飛燕午風薰衮衣成禮臨黃幄次第公卿致力勤

鳯城環繞緑疇多羣仰

躬耕駐玉珂兆姓盡知惇本意老農齊唱得年歌兩岐定見舒新麥同頴欣防長瑞禾

帝徳天心相契合丰登寰宇共諴和

春臺昨夜察農祥播種偏宜黍稷良補助

恩波民廣被辛勤穡事

帝先嘗周原膴膴盈千畝夏甸靑靑裕萬箱不待滌場田畯喜歡聲早己祝無疆

靑海平定詩四首

徐本

運際勲華仰化成如天覆露福蒼生八紘敷敎都懷徳九域宣誠一舉兵靑海風驅陰霧淨紫垣星耀防階平旋師聽唱鐃歌徹桴鼔聲停沙漠淸

王師撻伐似摧枯

命將平羌握虎符兵接前鋒方勝策窟搜深箐已全俘敵情狡獪經

宸斷軍令分明出

廟謨去歲今年頻報防

聖朝神武古來無

幾姓羌渾未合圍出奇制勝得先幾黃雲滿塞橫金槊皓月臨邊掛鐵衣陣設疑兵驚鶴唳幕殱殘寇見烏飛三軍憑仗

天威遠共慶功成振旅歸

曈曈日麗九重門宣示邊功

詔語溫仗下獻俘呈斧鉞殿前行賞脫櫜鞬元戎秩晉三公貴上將封崇五等尊萬里烽煙從此息雷霆雨露總

天恩

河淸應瑞詩四首

徐本

洪河迢遞自天來淸晏欣逄景運開星渚似移銀漢近榮光疑並玉繩廻澄波蕩漾逾千里佳气氤氳徧九垓治協勲華多上瑞安流更慶淨纎埃

聖世懷柔及百川祥呈四瀆仰

乘幹長占海宇澄淸象共沐

恩波浩蕩天瑞雪三冬爭皎潔卿云五色映淪漣從敎率土沾濡徧

愷澤同流億萬年

平地成天府事釐源淸流潔應

昌期瑞逾太皥披圖日

徳邁伊耆刻玉時波靜定知塵不染光瑩直比鑑無私由來史冊稱稀有鳯舞麟遊未及斯

一片澄萬象呈舟航如在鏡中行流從砥柱三門遠气浹扶輿九曲淸協應苞符

天眷厚敬承

謨烈

帝心誠鵷班此日傳

丹詔晉秩千官荷

寵榮

甘霖普降

特召大學士

內廷翰林

圓明園泛舟賦詩恭紀

徐本

甘霖乍喜徧郊畿

詔許新晴覽翠微萬井膏腴方被澤一園艸木已含暉波隨櫂影初生縠涼沁荷香暗襲衣幸奉良遊瞻聖藻疇咨念念切民依

皇淸文頴卷八十一

欽定四庫全書

皇淸文頴卷八十二

詩

七言律詩

乾隆三年

聖主躬耕耤田恭紀八首【有序】

史貽直

乾隆三年二月辛亥

皇上躬詣耤田享

先農行耕耤禮臣職在農官備位百寮之末不勝欣幸竊惟平秩東作始自堯年秉耒南郊詳於周禮潔粢盛以事

上帝其典特隆惇稼穡以勸民時其儀大備漢則建於乙地宋則位在辰方展祀則踵乎上辛蠲日則取乎吉亥

靑壇翠幄恆騫栁陌之風縹軛紺轅並借春旗之色陳

於京尹掌自司徒欽惟

皇上仁育羣生智周萬物奉三無私以出治行五達道以諴民蠲租賜復之詔歲逮於閭閻省耕課稼之條徧行於郡縣猶復

疇咨民瘼肇舉彛章月在夾鐘日惟淵獻

翠華幸而黮云密布

朱紘戒而澍雨載零肅奉明禋

神聽有和平之福

躬親禦耦農歌皆熙皥之聲土膏潤而生意胥涵地脈融而根荄畢達從此杏花菖葉村村餅餌生香重穋防岐處處桑麻動色繰車不用知爲多黍之徴秧馬初分早葉維魚之夢北裏之禾再至鄗上之頴方來【臣】菽麥未分糠粃自媿欣逄盛典邁五帝而軼三王敬勵官常率百官而生九糓用矢捲阿之頌爰賡大有之年拜手陳詞不勝鳬藻

禁苑春濃地脈蘇碧莎微潤緑茵鋪三農乍喜甘霖渥萬乘初臨徳意敷栁曵長條迎豹尾桐埀細乳拂魚須芳塍此日瞻仙仗便是豳風敎稼圖

崒立崇壇陛枑重我

皇陟降禮

先農香煙合處知

天眷雲气凝時仰

聖容升獻三成勤

玉趾樂歌九奏震金鏞和平薦徳神昭慶果見千郊雨露濃

錦幄髙張綺陌新杏花微颭畫旗春霏霏香霧連平隰習習條風動遠塵

禦耦三推因勸穡王耕一墢爲勤民

帝心逸豫農歡樂黃髮扶鳩祝

聖人

韶和應律土膏融吉亥時乘卜屢丰肅肅鉤陳環禁闥迢迢華蓋禦

齋宮官僚儼立靑壇外父老歡騰紫陌中艸服荷衣咸拜手共隨京尹效呼嵩

鸞旗夙駕

聖心防遠樹經春翠幄懸風動霓旌烏細轉云依雉尾鳯徐鶱芙蓉水泛蓮花漏楡莢錢飄栁葉韉共識宸逰非玩物由來哲後敬民天

勞酒宣慈感

聖恩百僚虎拜沐春溫祈年頻戒蒼龍駕納諫常開白獸尊防防生香敷禹甸黍苖擢穎被周原遐阡邇陌都如畫乳燕翻飛入繭園

微【臣】備位忝農官叨與隆儀得壯觀如稼有秋千戶稔似葵向日寸心丹均平九式承

慈眷遊豫三春奉

睿歡蚉負只今懷祗懼度支無術分難安

雨餘秧馬欲分窠

聖主勤民感太和已見彤庭生瑞莢還看寢廟薦嘉禾隴頭漸覺閒遊少犢背惟聞笑語多幸際中天明盛日始知先陛有賡歌

聖主躬耕耤田恭紀四首【有序】

陳悳華

欽惟

皇上深仁浹洽至徳光昭孝思肫篤於晨昏誠悃肅將乎禴祀三才葉應化被垓埏一气涵濡榮敷艸木乃猶

心勤稼穡念切農桑時當

禦極之三年節屆陽春之二月農祥初燦土脈方融爰肅祀事於靈壇用卽田功於芳甸緑疇如砥

華衮躬臨蔥犗引犂洪縻手試公卿並贊小大咸從勤開一墢而加推喜溢兆人而終畝維時和風徐扇細雨輕濡杏花菖葉涵

紫極之恩光社鼓田歌播皇州之淑气要使人知務本統四海以耕耘從玆戶慶逄年登萬方於仁壽【臣】叨陪鵷序幸從

鸞輿深惟教養之勤莫罄賡颺之願

堯天難繪祗同擊壤以興歌周甸親遊竊效載芟而奏

詠敬陳七律恭紀

鴻庥

升平典禮重勤民千畝欣逄

玉輦巡

恩澤早聞周四海田功肇卽擇元辰雨暘在念殷憂切稼穡維艱勸相親正是仲春東作靑箱黛耜出楓宸

靈壇籩豆禮先農鞭耒

親持映衮龍芳甸乍融春雨細彩旗徐轉瑞云重健行欲倍三推數趨贊同時百職從稽首臺前奏終畝十千亞旅洽歡悰

春滿乾坤二月天桑麻樂利溥無邊愚民但願丰登繼聖主長懷率作先艸印金根浮玉露林揺豹尾裊鑪煙倉庚布谷知人意百囀催迎大有年

霢霂如酥秉耒時

孚誠直與上蒼期太平有象安耕鑿大造無私眷緝熙帝徳儉勤超漢室民風淳厚續豳詩從玆盛典年年舉不羨開元但具儀

聖主躬耕耤田恭紀六首

梁詩正聖人繼治重耕桑夙夜勤民問未央

詔卹三農

恩屢逮政儲九稔慮彌長謠衢早識流膏徧

秉耒尢徵舉典詳緑野卽今春已及天田星現待遊場長養風披紫甸多土膏春動气全和田功最厪君王念帝力時聞父老歌鐘徹朝陽千騎出旗翻曙影百枝過鑾輿徐向郊原駐宿潤猶霑輦路莎

笙鏞旋聽奏

齋宮

黼座精誠防漠通黃幄敞來蒼璧薦靑壇啟處紫煙籠典因民事陳儀肅

帝鑑

君心兆歲丰最是應期甘澤降馨香從識感

元穹

禾詞歌徹競扶犂如砥平疇播種宜花繞

帷宮風乍暖樹連春野雨旋滋芳畦塵靜停蔥犗繡澮萍開漾緑漪好及元辰興禦耦陌頭稼器獻農師蘭場染屨拂芳煙

天子親農井邑傳修耤共知千畝重加推端爲萬民先喜防亞旅擕鋤至遞見公卿撫耜前借力不忘趨事早率耕歳歳趂春妍

一尊勞酒進耕余從此丰穰應不虛總銍詎惟供禦廩京坻還見紀鄕閭祥光縹緲浮芳甸喜气充盈動屬車億載朱紘埀令典長瞻景福萃天居

聖主躬耕耤田恭紀八首

吳應棻三載

仁恩浹萬年一中

主極紹心傳授時堯典敷平秩卜世姬宗重甫田春滿乾坤開泰運風和阡陌動祥煙爲乘陽气勤民事輕暖輕寒二月天

天意

君心一气通先期灑道有神功一犂紅杏枝頭雨幾陣桃花信後風零露湑兮農具潤春泥濕處土膏融試聽仙樂聲和協先奏咸豐後屢丰

郊宮祈谷禮初成又見

金根載耜行后土顯然呈地寶

先農黙爲助春耕那知耡雨犂雲候悉載堯咨舜儆情防奉粢盛供孝享俱從夙夜殫精誠

聖世明農遠肇基艱難穡事

帝周知中宵時厪茅檐慮郊外欣傳

玉趾移山野農人齊拜衮

文思天子自扶犂勸畊何必三推限五度神龍防彩旗芳甸寧誇萬彚妍

親偕襏襫下春田丰登惟望餘三九駿發爭防耦十千民气暢時民力阜

聖心勞處

聖躬先禾詞語語闗民瘼若較豳風倍恪防

壇外輕煙濕菜花臺前風物更淸嘉神臯共仰千秋舉禦廩應多十倍加但見民情依日月豈知

天意重桑麻殷勤肯便

回鑾早白叟黃童滿道遮

樗材廿載近蓬萊小艸欣承雨露培楊栁陰中隨輦至簫韶聲裏勸農來平疇雨洗秧旗動綺陌風微社鼓催一幅升平好圖畫熙然同樂上春臺

春郊禮畢气和融原隰畇畇輦路通比歳

賜租過億萬今朝履畝到南東已防擊壤盈畿甸從此勤農徧域中惇史年年書大有永埀盛典紀皇風

聖主躬耕耤田恭紀四首

許希孔民事艱難我

後知春和耤畝肇隆儀農星耀彩天文麗谷雨流膏地脈滋化洽髙深歸

主極勤先億兆仰

君慈載歌三十六禾句如誦豳風七月詩

日月交旗出鳯城太平

天子勸深耕靑壇嶽立丹霄上黃幄雲開緑野平艸近雕輿含露潤花依玉藻帶霞明

天顏有喜農夫慶匝地懽呼嵩嶽聲

上辛昔拜衮龍衣吉亥今瞻六禦飛共識

皇心殷稼穡時勞

淸蹕駐郊畿先農旣醉黃流瓚保介趨隨玉節揮一墢三班成禮後知時好雨轉霏霏

帝耤蘢蔥靄瑞煙明昭受賜屢丰年誠孚黍稷居歆日敬在粢盛播種先暖日花村聞鼓籥冰天桂海靖戈鋋揚庥共進思文頌紀盛還歌於樂篇

聖主躬耕耤田恭紀四首

鄒升恆昌期致治在勤民稼穡開先事必親祈谷己行元日禮耤田仍及土膏春風光二月連三月帳殿千人拱一人共喜干行乘巽徳早防

鸞輅出

楓宸

后稷思文配彼天

齋宮淳濯倍昭防先時嘉種呈穜稑此日升香肅豆籩翠柏森森籠寶幄靑楡歷歷蔭天田司農大尹齋心待埀栁陰中進防鞭

天子親耕一墢開兩行鵷鷺翼登臺旂翻繡幙千層錦鼓動春塘百面雷淸畎泠風吹細籟緑簔微雨淨纖埃良苖也解懷新澤不用村村布谷催

敎孝明農鉅典彰

王畿仍作四方綱民歡補助先成諺

天鑑精誠屢降康春雨一犂秧水緑秋風萬里稻云黃【微臣】願領瞻蒲眾酌兕同稱萬壽觴

聖主躬耕耤田恭紀八首

於振淑气初回禁苑春

皇心無逸爲勞民千官肅穆趨靑甸萬騎雍容出紫宸栁葉細裁知令序桐花微綻識芳辰應時甘雨隨天仗父老歡歌祝

聖人

綺陌芳堘雨露濃靑壇嶽立禮

先農時和鳥喚千郊曙春麗鯨鏗萬石鐘展席乍防朱戚舞燔煙疑有白雲封由來降福皆

神賜知是天心眷

九重

輦路紆廻細艸縈齋宮靜閟漏壺淸

皇心作肅惟居敬

聖徳持盈在立誠九列師師嘉禮備三公翼翼泰階平侍臣鵠立更衣殿日月昭回

衮繡明

黛耜恭陳錦甸開紺轅在禦百僚陪欲敎兆姓皆三鬴不惜

皇躬盡五推仙仗繽紛輝防幄農歌來往徧春垓金鉦畫鼔聲初罷

天步旋臨視稼臺

公卿秉耒土膏融漠漠輕埃剪剪風九谷允爲王道始千疇還待庶人終劇憐雨後枌楡緑預卜秋來防防紅雲物芊綿占太史升平時節兆年丰

鑾輅金根出建章羣黎徧徳覲

龍光老農拜手隨京兆百辟趨墀引奉常朱艸紫華同蓊鬰黃支烏弋盡梯航津莖潤葉眞嘉瑞萬彚昭蘇帝道昌

阡陌縱橫繚粉垣

先皇會此撫靑轅道隆繼述斯爲孝澤洽蒸黎豈有諼從此巍巍歌

聖徳卽令膴膴頌周原嘉禾九穗尋常事要使淳風邁帝軒【雍正三年臣振備位講官曾叨扈從】

太寢深嚴綺戶張

一人恭已坐明堂鳬趨欲效三多柷虎拜羣稱萬壽觴大地陽和歸幾席鈞天廣奏葉笙簧

鑾輿廻處聞淸蹕五色卿云扈九閶

聖主躬耕耤田恭紀四首【有序】

金相

欽惟

皇上禦極之三年擇元辰載未耜

躬耕千畝爲天下先是日也靈雨霏微休徴協應皆由

我

皇上孝思誠敬千古無與比倫故能上格

天心降玆渥澤天人感應之理尢爲顯著者也臣躬逄盛事目覩嘉祥不揣譾陋謹拜手稽首而獻詩曰

九重春靄曉曈曨黛耜

親耕鉅典隆解雨時行防

聖澤地雷春奮仰神功司農撰器先期告太史占書應律同最是吾

皇惇稼穡好將圖畫詠豳風

布谷聲喧品彚昌升平

天子重耕桑云迎翠輦依壇近花拂靑旗夾路香玉趾按行先虎旅金鞭徐舉燦

龍章侍臣共覩

天顏喜爲卜丰年萬國康

禦廩神倉備耤田奉先思孝倍心防靑箱種播春膏潤緑野雲披晝景妍三爵油油分勞酒百僚濟濟侑嘉籩須知

聖主勤民意祗爲蒼生祝有年

細雨蒙蒙隴麥滋禾詞引唱最相宜靈壇煙靄方呈瑞繡壤甘霖恰應期東作西成民力普茅檐蔀屋

帝心知從今不數元和事樂譜新傳賀雨詩

聖主躬耕耤田恭紀四首【有序】

嵇璜【臣】聞詩詠千畝禮載三推敎孝所以盡誠勸農歸於務本先時有協風之應後車有甘雨之隨惟敬洽於天人斯澤流於上下乃若元辰載耒經傳祈谷之文吉亥修儀臺有觀耕之號唐則多增壇壝宋則屢攺樂章往冊所傳盛儀希覯我

皇上本敬天勤民之心普府修事和之化情殷稼穡屏書無逸之篇儉著松云座繪豳風之象固已盡力溝洫皆屬我疆我理之經猶

念供奉神倉務體必躬必親之義値陽春之仲序覽景物之芳菲禦玉輦於東郊駐和鸞於南畝靑壇嶽立九旗飄神鼎之煙翠幙云凝六律應鈞韶之響明禋致祭聿享

先農掌次進衣廼咨保介服朱紘而

身勸載黛耜以

躬臨維時誠孝感於

天心陰陽和於元气爰布春云之漠漠聿興時雨之祁祁公田藝而地脈俱融嘉谷播而土膏畢發於是登臺

親閱喜千耦之同耘勞酒頻頒識普天之共慶神都湛

露正羣工拜

賜之辰薄海春風斯萬國被

恩之日旣田功之克卽乃井養而不窮銅雀徴祥協三十六禾之祝鰩魚貢瑞超七十二代之編惟時行以應干故順動而成豫新儀式煥舊典加隆【臣】承

恩淸禁喜聞大禮之慶成扈

蹕靈壇思效庶人之終畝道揚仁孝愧無潘嶽之詞鼓吹升平竊附宋祁之頌云爾

星見天田淑气回靑郊

法駕爲民來三時耒耜春和始萬井耕桑

帝力開綺陌香雲連寶幄鳯城煙景防崇臺元辰方屆修儀肅農扈疇咨徧八垓

父老扶犂夾道遮遊場淸蹕靜無嘩靑箱嘉種含雲液縹軛春旗帯露華何幸田間瞻

日月遙聞

天語問桑麻憫農最切祈年望竚聽丰穰祀滿家曾占好雨恰知時春野輕勻散似絲禮重加推明穡事樂和眾耦譜禾詞倉庚聲裏金鋤舉緑栁陰中碧甸滋歲歲率先勞

玉趾何須七月更陳詩

勞酒初行慶典新廻鞭不動屬車塵由來望杏瞻蒲候卽是吹豳飲蠟辰沛澤三農勤補助薦馨

九廟洽神人【小臣】載筆賡華黍與物同歌浩蕩春

聖主躬耕耤田恭紀四首

張若靄農壇佳气接齋宮

鑾輅

親耕典禮崇四海久應忘

帝力

九重猶自念田功靑旗浥露郊原近翠幙連云閣道通簔袂笠檐紛在目不須便殿繪豳風

平田漠漠防春陰履畝躬勞

降輦臨趨事已知民樂業兆康潛卜

帝居歆絲鞭拂處縈煙轉黛耜移時帶雨深一墢乍開沾灑足早防緑意徧芳林

布谷聲中駐六騶

翠華不爲奉

宸遊蒼生預慰篝車望黃屋常先婦子謀千畝流膏敷帝澤四時備享答神庥歸來勞酒頻宣賜新喜沾恩次小侯

全家詔祿出堯廚奕世承

恩朶殿趨力穡日聞

天子訓耕犂親見

聖人扶靑箱載啟三農利縹軛加推百代模從此曾孫長介祉年年橐筆紀苞符

皇淸文頴卷八十二

欽定四庫全書

皇淸文頴卷八十三

詩

七言律詩

乾隆三年

聖主躬耕耤田恭紀二首

徐以烜聖朝善政首勤民耕耤元辰問禮臣

詔下扈農皆就列仗移耒耜已先陳花迎車蓋千村曉栁染旌旂一色新才出郊圻甘雨霈

九重一念格蒼旻

禾垂九穗麥防岐上瑞從今可預期竟日沾濡天有意平疇長飬地無私回

鑾共仰

皇情豫終畝還邀麗澤施此日東郊叨待從含毫齊賦載芟詩

聖主躬耕耤田恭紀四首

阮學浩秉耒農祥禮肇行星羅萬井正敷榮上辛早爲民祈谷吉亥還勞

帝教耕好雨知時隨

玉輅芳田含潤度霓旌

聖人舉事孚純佑俶載功宣報順成

禦耤

親推禮意防靑箱穜稑防朝煙千重栁綠淸明後一路花濃谷雨前縹軛驅犂膏乍起紺轅周畝景無邊大常樂奏春旂颭淑气氤氳覆廣阡

庶氓終畝力耕嫻京尹徐分亞旅班最喜

君王臨繡陌得令父老識

宸顏杏花菖葉相將發霧笠煙簔肯放閒始信爲農眞足樂神倉粒粒出人間

皇情懽暢兆民知布靄流芬雨及期春樹人家新沐候天田云物正佳時已占周雅千倉慶更介豳風萬壽詩長此閭閻書大有年年歲歲紀

鴻禧

聖主躬耕耤田恭紀四首

沈慰祖上腴千畝鳳城邊無逸傳心稼穡先耒耜利興方二月馨香誠格已三年祥飄霢霂靑壇雨瑞靄氤氳翠幙煙此日土膏添潤澤東皇貺答

聖衷防

先期撰器戒農曹率作寜辭玉趾勞布谷聲中仙樂奏垂楊影裏羽旂髙綠蓑環拱瞻靑輅黛耜頻推動赭袍獻得盈箱穜稑種嘉禾應紀產神臯

蹌濟班聯禦耦旁許敎野老覲

龍光授時早葉元辰吉終畝還沾勞酒香共喜金根廻繡甸懸知玉粒裕神倉豳風景物無須繪新輯農書睿慮長

祈谷曾勞翠輦臨民依纖曲軫

宸襟三春重命

親耕駕四海應知教孝心保介咨茹宣

徳意明粢將享卜居歆禾詞唱徹康衢樂長飬風來拂舜琴

聖主躬耕耤田恭紀四首【有序】

吳華孫皇上禦極之三年春二月辛亥有事於耤田甘雨時降大禮慶成百辟羣黎防不歡悅臣伏惟聖王先成民而後致力於神耤田之禮綦重周語所謂上帝之粢盛於是乎出民之蕃庶於是乎生事之共給於是乎在龢協輯睦於是乎興財用蕃殖於是乎始惇龎純固於是乎成是以聖王必躬親之

皇上敬事

天

祖勤勞百姓膏澤洽於羣生咨儆殷乎民事

輯農書以垂萬世法

履千畝以爲天下先仰惟

世宗皇帝每歲耕耤加三推禮爲四爰乃再進一推所以防明禋重民食繼序其皇兢兢勤勤之心恩徳甚厚精意上通靈貺斯答澍雨之祥如期而降蓋誠敬孚而休徵之應見也昔成周盛時王道洽而頌聲作有載芟之春耕斯有良耜之秋報相繼歌詠告成功於神明鏗鍧炳耀垂之無窮然則覩

聖天子盛徳之符占年大有作詩歌以防雅頌斯其時也非載筆之臣遭逄之榮幸歟謹拜手稽首而獻詩曰

雨灑春郊栁拂隄蒼龍夙駕爲蒸黎堯年舜日三辰正禹甸周原萬井齊喜見麯塵淸禦路恰添新水潤耕犂皇心祗念民依切輦後新看耒耜擕

功開一墢重

躬耕隴畔欣瞻典禮成父老共扶丹耦出公卿咸禦紺轅行髙翻翠靄旌旂影半趂和風笑語聲嘉種乍分生意足預占大有慰

皇情

升臺臨眺景沖融襏襫還防共勸功三十六禾詞宛轉億千萬里畝南東早知觀稼

天顏喜咸樂瞻云眾念同一望煙蓑偕雨笠村村風景畫圗中

皇仁眞比海波深

宵旰常勤稼穡心才見

郊壇蒼璧薦又瞻

帝耤翠華臨禮行勞酒沾

恩澤樂奏簫韶播

徳音幸際升平陪法從康衢擊壤效謳吟

聖主躬耕耤田恭紀四首【有序】

宋楠【臣】聞辰角麗天九扈著省功之典勾萌出地三農遵秉耒之期遡平秩於伊祁首程東作繋艱難於姬籙獨切西疇粵若帝耤之親耕必涖南郊而肅事以薦明馨之徳則上帝居歆以開率育之功則蒸民乃粒掌在甸師之職詳於載柞之篇有其舉之夐乎尙已我

皇上陶鈞六合茂對羣生塵靜波恬保介屢咨於南畝

經阡帶陌農書特輯乎西淸遠惟我

聖祖仁皇帝澤被閭閻晝谷宵絲悉繪豳風之歲序嗣

我

世宗憲皇帝恩流墳壤駢枝附穎防非洪範之休徴我皇上繼序其皇恫瘝在抱旣三年而卽吉遂一垡以興民肅邁蘭場防臨紺幄雲中布谷偕鳳管以齊鳴陌上垂楊映龍旂而一色金根車動玉筍班聯蕭煙縹緲於層城杏雨沾濡於廣隰靑箱乍起流珠顆於芳田縹軛初廻溢天漿於沃壤從此五百里粟五百里米備粢盛醴酪之供佇看八千歲春八千歲秋紀日月河山之壽七言恭賦四律俱成

康田無逸凜深宮新展龍旂禦畝中二月

躬耕循典禮

五朝家法重農功祁寒雪後縈

宸念【禦制得雪詩茆檐還慮怨祁寒】閔雨春來切

聖衷不似漢唐依故事祗將玉輦玩芳叢

禾詞宛轉彩斿輕鳳吹遙連擊壤聲萬耦犂云環帝耤六龍飛雨過春城香飄翠甸花叢濕綠入芳郊輦路淸陛楯不應嫌露立

天衣霑灑爲蒼生

簫社鼓太平年薄靄輕衣長養天玉液遠滋淸甽露洪縻低拂綠楊煙豳風內苑觀周稼鉤盾西京置漢田丰澤

禦園曾履畝

宸章奕奕五云邊

紫陌春和萬象舒華滋久已溢衡廬蠲租並歲傳恩詔發粟連圻走傳車徧

勅花封咨保介別開詞館輯農書

親耕總爲民天計珥筆眞慙退食餘

聖主躬耕耤田恭紀四首

程鐘彥寅賔日出應璣璿

盛治昭明穡事先耕鑿八弦同湛露農桑萬井樂光天膏流嘉種靑箱外春藹帷宮黛耜邊

聖主乘乾隆典禮民功首重協康年

瑤壇嶽立藹和風禹甸周原駿發同翠輦路分煙笠外靑旗影動雨犂中

九重肇舉三推禮千畝先勞一墢功十萬提封齊荷鍤多魚有兆葉年丰

絲鞭颺處景遲遲節鼔聲隨勸稼詞稽古首崇無逸訓陳風應繼載芟詩細轅履畝千官集玉粒盈疇九穗滋谷我生民由

帝力鴻鈞雨露自無私

廣陌橫阡一望開蔥蘢佳气蔚層臺祥風遠拂靑疇過好雨新隨彩仗來黍稷萬年馨

帝徳倉箱百室阜民財禮成還蹕傳淸漏五色卿云防輦廻

聖主躬耕耤田恭紀四首

馮元欽靑郊時雨灑芳垓保介前驅

萬乘來千畝菑畬華耦集九天珠玉翠疇開生民本計由多稼盛世農功定阜財明徳薦馨還祝歲忻看典禮重

親推

望耕臺畔擁千官兆庶讙呼夾隴看帶雨蒼龍依紺幄犂云蔥犗傍靑壇膏流沃壤花村靜春滿芳田蔀屋歡共識

聖人宵旰意稔知稼穡最艱難

長畦雨過碧氤氳隴首依稀湧濕雲天體

聖心施霢霂人因

帝力重耕耘農祥恊應三時順布谷頻催四野聞此日萬方同秉耒定看嘉種答辛勤

重農貴粟仰

皇衷大有頻書萬寶丰頴合嘉禾紅防防岐分瑞麥碧玲瓏吹豳祭蠟年年事俗厚風淳處處同珥筆【小臣】糜歲祿慚無鴻筆紀康功

聖主躬耕耤田恭紀四首【有序】

曹秀先粵稽耕耦之由來尙矣其謂國之大事在祀民之大事在農百谷用成丰年隆禮將以大報本潔明禋煦嫗休養蕃息齊民治化胥本諸此洪惟我

朝受命恪重田功世世相承禮逾古昔我

皇上禦極以來務本重農有加無已

特命儒臣纂輯農書臣嘗恭誦

睿制豊澤園有記田字房有記耕耦田有賦有詩大哉王言一哉

王心天下之福也於是三年卽吉之初仲春月

躬耕耤田自三王九卿逮夫農官耆老各如禮報事禮

成邦畿悅服萬眾歡呼僉曰

天子紹述大典率作以爲天下式祀事孔明孝思維則平秩東作敬授人時在此舉也臣職司載筆不揣固陋敬賦律詩四章猶夫耕田者樂康衢飽徳者詠太平云爾

五輅星馳駐翠壇西南郊外擁千官雞翹豹尾因風動玉帶銀魚拂曉寒縹軛乍廻千畝潤靑箱始播萬人歡香飄九陌春常在

天子先知稼穡難

盛典初成吉亥期陽和徧地總無私六龍帶雨郊原濕九扈蜚聲野老知短短桃花縈蹕路靑靑桞色颭春旗觀耕臺上還凝望絕勝豳風七月詩

淸川碧樹互晴陰二月鶯花滿上林初向郊關田祖迓卽時歌舞太平音廻

鑾五色飛雲繞勞酒三公執爵斟齊上春臺稱萬壽萬家生命

聖人心

耕織嘉禾各繪圖我

皇繼述啟苞符星明五穀開銀鏡露浥三危浸玉壺太史簪毫書大有老人鼔腹在康衢薦馨至治昭全盛淸廟生民播遠謨

聖主躬耕耤田恭紀四首

張映斗金根捧日駕蒼龍

聖主親耕備禮容王業開基尊后稷天田秩祀重先農靑旂載道晨光麗紫陌連塍曉露濃一禦洪縻登萬寶早開耕鑿徧

堯封

夾鐘應律日辰良芳甸初開繡錯長花拂

鑾輿迎黛耜春浮穜稑出靑箱旌旗互轉需云合歌咢頻催兌澤瀼

帝卹民依神貺厚正逄甘雨贊農祥

觀耕臺上

赭袍明千畝遙連九野平繞岸綠楊闐士女聯班紅紖敍公卿鋤云農具隨行耦覲日耕夫拜寵榮太寢何煩重

賜宴已蒸和气作歡聲

康田自古啟鴻模元气眞須

禦手扶豈獨民生關

帝力由來髦士卽農夫先春已舉祈年禮午夜猶觀無逸圖三十六禾齊合穎從今歲歲紀苞符

聖主躬耕耤田恭紀四首

陸嘉穎農祥韶月映春城

帝念民依耤禮行

黼座順時勤稼穡

齋宮先日重粢盛雲開防闕瞻

鑾輅瑞溢三階引翠旌曉樹漸看翾九扈早聞擊壤頌升平

靑壇嶽立抱非煙佳气絪縕繞

禦前樂奏屢丰神貺洽祀隆七獻

聖心防至誠自與陰陽會無逸能通造化先好雨知時工發育爲迎

淸蹕到天田

龍衮朱紘

睿徳昭東阡西陌序羣寮四推加禮神功溥一墢含春地力饒斾影葳蕤交眾畝禾詞宛轉徹層霄林間布谷催耕未萬井笙歌荷

聖朝

觀耕次第徧三農千耦應收畝一鐘地是神臯原陸海天開沃野總提封薰弦韻葉仁風遠勞酒恩霑湛露濃玉粒自今皆

帝力溝塍遙防九如松

聖主躬耕耤田恭紀二首

劉綸帝耤春回斗柄東靑壇夙事重

皇躬上辛已卜升蕭鬯吉亥旋諏獻稑穜千畝桐華淸蹕雨一林鳩羽畫旗風爲傳太史頻時瑞靄遙連祗祓宮

土脈香生

禦耦推南山云物上觀臺禾詞疊譜三終奏勞酒齊斟九醞杯並使簪纓知襏襫卽看菽粟等瓊瑰丰年何處占農喜萬井春聲社鼓催

聖主躬耕耤田恭紀四首

齊召南祈年祈谷總

躬親宵旰勤勞念下民乃擇元辰當吉亥曰咨羲仲掌中春油云自羃齋宮地絲雨全銷輦路塵知是大田深望幸杏花開處倍鮮新

靑壇嶽立絳霄邊禋祀先農郁裸防華蓋影籠芳甸霧彩旗香拂

禦鑪煙耕開隴色移周耜唱徹禾詞葉舜弦率土臣工欽率作屢丰應覯萬斯年

臺觀丹耦列東菑次第公卿及甸師土脈自看田上上恩光眞與日遲遲種從

禦廩靑箱播祥卜環邱玉粒垂父老從容瞻睟穆天顏有喜兆人知

鸞聲和度周原逺龍角明占曉色初搜粟行分都尉節教田新輯議郎書要令郡國千春樂不止司徒九歲儲煙火相望萬餘里於今隨處滿篝車

聖主躬耕耤田恭紀四首

朱荃東風吹雨滿春城太室朝來饗禮行豈以物華供睿賞只因農事軫

皇情紺轅過處煙光合芝蓋翻時翠靄迎午夜齋宮隆感召先將靈貺福蒼生

靑郊路近接金隄

鳳輦遄來列仗齊甫陟瑤臺開宿霧旋推黛耜潤春泥堆黃早卜云千頃皺綠新添水一犂好是勾芒方應候分來嘉種徧芳畦

曲防披拂栁條斜行近耕臺駐

翠華已許農民陪禦耦欣看田器出

天家千門碧色閒芳艸一路輕陰防杏花要識太平原有象春深何處不桑麻

微云轉日逗斜暉才聽宣傳整六飛四海雨暘皆帝澤

九重宵旰切民依應知介福神先享預喜祈年願不違從此農書添紀載三推加二古來稀

聖主躬耕耤田恭紀三首

洪世澤九衢歌舞入韶年

天子靑陽巽令傳共覩光華升舜日羣將耕鑿樂堯天神功允洽千倉慶王業仍陳七月篇詎乏良農供禦廩爲親穡事卽康田

只肅粢盛鉅典崇

九重無逸儆臣工春官是月聞吹籥太史先時奏協風千畝潛迎天气降六飛遙履土膏融康衢此日謳吟徧萬國歡心兆屢丰

肅肅靑壇駐

翠旌言乘春令達勾萌禮加周典三推上樂繼豳龡九奏成淑气依遲隨

玉趾祥風細轉拂朱弦神倉從此多香飶更覩丰年起頌聲

聖主躬耕耤田恭紀四首

王防汾太史先寅撰令儀司農陳器土膏時花迎翠幕晴光轉嶽立靑壇宿露垂一墢聿昭

天子孝千箱兼與萬方期誰編漢志農家說第入周王訪落詩

玉扆勤民念永圖靈星曉祀設茅蒩種頒

椒掖嘉生遂繡裛緹原大塊蘇勞酒自輝周典禮賜租不數漢規模桑煙柘火窮瀛海鹵澤畛沙總上腴蒼龍夙駕下

天閶蔥犗遵塗引奉常淸甽泠風通

禦气杏花楡莢防年芳三登協應鳴銅雀九域貞符貢玉羊防見詞官陳普淖嘉未連穟隴云黃

農鳸頒春促歲功塍開秀色畝南東

神倉待貯曾孫稼豳管還吹

列祖風膴膴原田霑

帝澤陳陳髙廩接年丰火畬水耨臣能說願羾颷輪達聖聰

皇淸文頴卷八十三

欽定四庫全書

皇淸文頴卷八十四

詩

七言律詩

乾隆三年

聖主臨雍禮成恭紀四首

蔣溥鑾輿曉度傍櫺星統合

君師式典型萬仭宮墻輝釋奠九天云日照橫經先登道岸尊

前聖獨契心源示在廷樂備禮明

恩浩蕩春流芹藻有餘聲

坦坦賢街接禮門升堂展敬

帝容溫虯松舞翠枝逾古鴛瓦流黃制倍尊物備兩楹車服盛爵陳三獻禮儀惇無言自有羮墻契北面親師對越存

鸞旂翠葆映霄雯午夜生徒佇大昕香靄氤氳披禦座霞光燦爛仰

天文敷揚性命傳洙泗尙論欽明重典墳名理防心期共諭圜橋冠帶蔚如雲

聖朝文治洽膠庠更企

宸修卜運昌三殿瑤籖垂制作六堂寶架煥文章淵源早識傳心法俎豆重防發道光今日講幃沾

教澤無私化雨徧遐方

聖主臨雍禮成恭紀六首

於振天子敷文首辟雍崇牙虡筍樹鐘鏞樂羣敬業尊師氏說禮惇詩在瞽宗槐市橫經皆彥俊杏壇鼓篋盡舂容欣逄

幹徳光昌日

聖學髙深萬國顒

文廟巍峩徳所基春秋俎豆飭儒師庠分上下軒楹爽序列東西藻繢施自是羮墻勤

寤寐俄瞻榱桷煥琉璃星躔奎壁文明盛糺縵卿云五色埀

春仲陽舒屆上丁

鑾輿晨蒞燭光熒虞庠再展三雍禮

堯陛新開二葉蓂授幾升階緣養老

臨軒前席爲談經圜橋鵠立知無數百濟新羅總在庭

洪惟

聖學溯唐虞精一危防敬是樞已見松云生棟牖還銘幾杖凜盤盂

日知薈萃窺

心奧

樂善編摩仰

帝圗一自

彤扉防

寵渥艸茅頻得拜

嘉謨【臣自元年引見防賜日知薈說二年又防賜樂善堂全集】

帝眷儒林

雨露頻不教滄海有潛鱗才聞

玉殿臚句唱又見

天門蕋榜新重坐豈惟三十席授經何止八千人【小臣】幸得偕儀鳳兩覯元辰覲

紫宸【臣振於雍正元年殿試第一甲第一名乾隆元年欽試博學鴻詞防恩欽定一等第四名】珥筆

金門愧不才

臨雍盛典慶趨陪懸鐘待叩聆

天語琢玉成功稟

睿裁仗馬有知猶振鬛遊魚無翼亦揚腮防生未竭涓埃報虛負

昌時說馬枚

聖主臨雍禮成恭紀三首

林令旭文明肇啟應

昌期赤紱瑤光系

睿思至徳千秋原契合淸時三月肅威儀銅龍漏轉鑾輿動翠柏春濃彩仗移共喜

升平傳盛事

聖人君拜

聖人師

璧水增輝黃屋新禮隆三獻重明禋笙鏞雅奏金絲葉籩豆馨香玉醴陳匝月

龍輿看再至

兩朝鴻訓實相因

躬耕才畢

躬臨學濟濟橋門集鳳麟

盥薦升堂

聖敬昭旋開

講幄

禦香飄書呈

玉几開黃帕露浥金莖下碧霄位育功深原性教欽明徳被繼陶姚心傳道統遙相接云煥

龍章仰

盛朝

聖主臨雍禮成恭紀四首

徐以烜盛朝文治契儒宗重道

躬先涖辟雍

三殿春旗千騎擁十行

丹詔五云重宮墻東魯思車服虡業西周振鼓鐘大禮率由成憲在

九天儀度正從容

膠庠釋奠薦馨香禋祀尊崇邁百王

睿藻髙懸庭煥采閟宮重整屋施黃包涵學海興儒行仰止髙山上孔堂經術源流

親印證欣瞻云日大文章

文華殿啟

禦經筵

視學重將

寶訓傳述聖首章尋孔思放勲開卷廓堯天行生並寓無言教聲振如聞大樂宣從此儒林呈瑞色菁莪歌頌滿新篇

聖學由來似海寛普天樂育漲文瀾圜橋化雨沾槐捨講席春風接杏壇後裔云仍皆受

賜中朝鵷鷺盡騰歡尊

師時切羮墻慕珥筆深慚紀述難

聖主臨雍禮成恭紀四首【有序】

阮學浩

乾隆二年冬十二月

皇帝詔曰

先師孔子聖集大成教埀萬世我

聖祖仁皇帝

世宗憲皇帝咸

詣辟廱釋奠詔講朕祗承丕緒向慕心殷特易

聖廟以黃瓦用展崇敬其俟工竣將親詣焉於是所司

廼詳據舊章諏三年春三月甲寅

上視太學釋奠如儀爰

禦彜倫堂祭酒司業官以次講中庸虞書之首篇旣宣禦論環聼者數千人靡不悅服越翼日

綸音煥沛錫慶有加禮也洪惟

聖天子躬生知之質好古敏求實與

聖祖仁皇帝

世宗憲皇帝心源繼續遠紹大成統緒以故崇儒右文

至誠至敬頒布

聖祖禦纂經籍曁

禦制文集於學宮多士是訓是行蔚有徳造今年仲春

上丁之祀

親致齋禋恪行三獻復

禦制匾聯懸掲若星漢玆未匝月

淸蹕再臨猗歟盛哉揆諸雅頌薪槱中阿鸞旂泮水曷

能企焉【臣】叨列侍從親

道徳之光華敢托矢歌以揚厲我

國家億萬年文明之治詩曰

古柏陰森翠拂空櫺星門啟瑞煙籠輝煌廟貌侔中禁璀璨

天題賁學宮重道眞逄

堯舜主尊師合陋漢唐風鉤陳羽衛淩晨發槐市喧闐燭影中

上丁二月展明禋視學重煩秩祀申九奏元音金石備千秋法物豆籩陳

大君誠敬先多士

天子羮墻見

聖人一脈尼山歸

列祖我

皇繼述右昌辰

環集生徒禮數寛詩傳於邁盡騰歡上公陪祀來金闕博士觀光近

玉鑾璧水鶯花三月曉橋門冠帶萬人看只緣稽古多榮遇未覺瞻雲路果難

芹藻香淸劍佩旋禮成稠疊

聖慈宣玉壺漿泛雲霄上彩綺霞分日月邊惠溢兼金憑錫予額增蘂榜待聯翩

恩暉湛露栽培普定有鴻文石鼓傳

聖主臨雍禮成恭紀四首

張若靄黃屋新開萬仭崇

鑾輿視學出齋宮祗因百代心源合愈覺三廱典制隆鳳幄翠分庭柏影

鸞旂香滿沼芹風靑袍道左爭迎拜一體

君

師教育同

鑪煙漠漠靄彤墀

翔步升堂盥獻時已向兩楹陳俎豆如聞四壁應金絲畱連車服看猶昔對越羮墻儼在玆紅燎光中

親展禮

天顏肅穆侍臣知

合樂聲終扇影廻儒臣先侍講堂來繡袍黃繖從天下綈幾牙籖對

禦開共覩欽明光格被久知位育道全該尼山宗法唐虞治並列瑤編仰

睿裁

銅街簇仗駕飛黃

仙蹕才移晝漏長萬國共欣瞻

鳳藻諸生新得覲

龍光統開八百車書防人在三千弟子行遙見金根隨化雨殿槐壇杏一時芳

聖主臨雍禮成恭紀四首

齊召南顯謨承烈際重熙

聖主端居講藝時禮樂百年光舊典文明千載啟昌期心源自與唐虞接道脈遙從洙泗垂視學季春依月令於論鐘鼓譜歌詩

虎闈燈燭集儒官聲報靈鼉夜色寒博士四門齊鼓篋諸生六館盡彈冠濃瀼露待沾槐市糺縵云先防杏壇漏刻漸催天半曙分班鵠立候鳴鸞

太平

天子涖芹宮夾道旌旂映日紅正是芳時逄谷雨共欣淸蹕引薫風典文稽古三雍備

家法尊

師六拜崇不盡髙山瞻仰意

精禋直自比升中

彜倫堂繞

玉鑪煙論說司成

賜坐氊占得

飛龍幹五位肄來鳴鹿雅三篇賓興更展春官額俊造同分太府錢率海譽髦觀

盛徳

恩波還勝永平年

聖主臨雍禮成恭紀四首

任端書鼉鼔聲中簇仗齊虎闈春暖燦

鸞旂太平自重三雍禮

天子親瞻百代師肅肅虞庠兼授防煌煌周雅盛歌詩東郊故事無煩說

車駕從容曉詣時

紫芹芳茆璧池香

釋奠初成大道昌气象云雷光卣鼎精神絲竹動宮墻儒臣奉引陪行幄

天語遙聞徹講堂喜覩薪防深雨露奉璋何處不輝煌聖主熙時敬典勤乞言端冕在成均一星大啟天東壁六籍重昭斗北辰柏捨日迎

蕓輦麗杏壇風繞

翠華新共看冠帶輝文物濟濟圜橋億萬人

雨潤陰輕學市槐六韺淸奏露門開諸生已見重雲集侍子還從屬國來

鴻業百年興禮樂靈臺千載象昭回欲知稽古榮多少不數春鄕漢代才

皇淸文頴卷八十四

欽定四庫全書

皇淸文頴卷八十五

詩

七言律詩

乾隆四年

聖駕南苑大閱恭紀四首

徐元夢

盛世休和景命隆

皇風淪浹徧寰中遐哉山海梯航至久矣

尊親覆載同

聖主檢身勤夙夜

帝心無逸詰兵戎恭逢干羽虞廷化江漢何須贊武功先期瑞雪報初晴

仙仗遙臨淑气迎南苑煙開屯虎旅崇防日朗耀龍旌已知師律符臧吉試聽輿人頌

聖明見說

秉旄巡壁壘六軍挾纊動歡聲

弧矢神威自昔畱弛張兼用

睿謨周因承累洽重煕業益謹容民畜眾謀陟迹書稱揚武烈綏邦詩頌屢丰休

皇心端爲幾康凜共仰

垂衣肅冕旒

下武周詩溯哲王欽惟

列聖在穹蒼

皇躬作配昭孚式

帝命靈承豈泄忘起沛遺昆皆虎拜大蒸世冑盡鷹揚老臣筋力慚陪從心切

鸞旂豹尾傍

聖駕南苑大閱恭紀四首

福敏休祥奕葉慶重輝景命祗承式九圍澤潤衢樽聞擊壤歌傳軒陛仰

垂衣

明堂脫劍銷兵气象譯輸琛慕

徳威吉日搜苖遵舊典吾

皇神武嗣

前徽

鳴笳

淸蹕白旄揚曙色遙分組練光絡繹徵徒趨甫艸嵯峨石鼓勒岐陽雍容但順三驅禮節制寜誇七校長簡練元戎昭

聖武

威靈旁暢入遐方

風雲

南苑防髙防

禦駕親臨八陣開金勒傳符徵頗牧彩毫分簡命鄒枚林披余雪寒光薄律轉初陽暖气來大典新成歌大武朱幹玉戚共昭回

翠葆云旓夾路迎

天門回輦日初晴鐃歌朱鷺軍容壯瑞應騶虞徳化成本爲師田昭禮讓遂因旗物辧聲名歡情旁洽

皇風暢經緯鴻猷屬

聖明

聖駕南苑大閱恭紀四首

徐本瑞雪凝輝協仲冬乘時行狩整軍容屯云虎旅排千帳閃日龍旂下

九重赫濯聲靈皆典則覲揚

光烈倍嚴恭良辰扈從趨南苑萬姓讙闐喜气濃文治休明冠百王詰戎禮舉道彌光折衝樽俎由淵黙揮霍風雲合

昊蒼就位金貂都鶴立分行羽騎各鷹揚恭承大閱隨淸蹕森肅威儀网在綱

萬壑龍吟畫角催臨觀

親上晾鷹防五兵器習光於電八陣形開奮若雷預備防曾忘偉略承平自昔飬雄材請防白羽頻穿札首應騶虞樂節來

聖武初隨節宣

宸章早共日星懸要知祝网開三面未異垂裳拂五弦比戶恬熙胥有象羣方淸晏鎭無邊禁中頗牧臣何敢羽舞忻歌億萬年

聖駕南苑大閱恭紀四首【有序】

陳世倌

洪惟我

皇上天錫勇智表正萬邦文徳宣昭武功丕著爰於乾隆四年冬至月舉行大閱禮六師歡騰萬民忭舞【臣】世倌謹稽首拜手而颺言曰禮有六而軍禮其一軍有五而大閱爲要周官大司馬中春教振旅中夏教茇捨中秋教治兵惟中冬農事已隙則通三時之教而並舉焉是謂大閱蓋承平之時行大閱之禮以簡擇之則以別材力之彊弱技藝之能否心志之離合由是兵知將意步伐疾徐有節攻戰進取有方此聖帝哲王所以義取師貞而威武震疊於天下也

皇上膺

上天之眷佑承

列祖之鴻庥內寜外順遠至邇安然猶不忘武備命所司具儀集諸軍於南苑之原是日也瑞雪初晴風

和日曜

皇上親擐甲冑指授方略諸王大臣環侍左右都統將領督帥步伍威儀悉備少長咸列訓以鸛鵞魚麗之形導以折衝擊刺之法龍翔鳥飛行陣肅也霆激電騖卒徒奮也萬鏃齊發角射藝也六軍羅拜效嵩呼也師整而堅士閒而鋭赫赫厥聲濯濯厥靈周禮所謂寓軍政於四時之田而戒眾旅修戰法獨詳於中冬之大閱者惟今日

聖天子之舉行大典爲然夫豈上林之射昆明之習驪山之講所可同日而語哉臣竊惟文徳大備於成周而陳兵講武自永淸大定以後未嘗廢而不舉其在成王搜岐陽而防諸侯亦越宣王因田獵而選車徒一時臣工若史佚史克吉甫仍叔莫不作爲詩歌以羙其上鋪張揚厲俾薄海億兆人庶共覩太平鴻烈臣幸際誕敷載纘之時敢忘貍首騶虞之義謹賦四章以抒忱悃召穆公曰天子萬年周文公曰綏厥兆民是乃臣矢音遂歌之防忱云爾

六合塵淸紀

帝功更從吉戊講車攻

鑾輿曉引曈曨日彩仗晴飄廣莫風陣列千軍鐃吹震營開萬騎角聲雄臣民共仰

天威肅卻在陽和大化中

曉移行幄向閒田

駕近遙聞警蹕傳禾稼秋登開禹甸郊原气肅朗堯天驊驑競騁三花鬛霹靂爭飛七寶鞭越棘大弓親命中星輝五曜協珠聯

云麗層霄舜日光六師遙認

赭袍黃龍驤肅肅魚成隊虎衛森森雁列行

頒賚盡叨三日酺呼嵩羣祝萬年觴不忘武備勤宵旰獵碣岐陽未足方

戎政修明典禮成

聖人講武協師貞要令寰海安耕鑿淨挽天河洗甲兵列祖垂謨隆繼述萬方樂業享升平拜颺願托臯賡後文教遐宣慶永淸

聖駕南苑大閱恭紀四首

尹繼善六琯葭飛萬物春

詔傳閱狩肅淸塵

金輿赤羽雲中出銀甲朱斿仗外陳文徳覃敷光正遠武功丕振烈尢新紹

庭不盡憂勤意

睿藻先教示近臣

晾鷹防迥接層霄虎帳開時直斗杓

玉座髙臨虯纛整軍營徧歷馬蹄遙千山瑞雪連天淨四野和風應候調建旐設旄循舊典非徒獸詠於苖南苑晴暉向曉開旌旗簇簇陣云堆驅馳變化龍驤奮步伐從容羽騎廻有喜

天顏敷雨露無嘩軍令肅風雷

熙朝不廢修戎事赫濯聲靈萬國來

夏諺於今意自親吾休吾助賴遊巡歡聲挾纊回陽律喜气投戈洽兆民文囿騶虞仁最禹階干羽化彌淳颺言更進無荒戒憂樂關心仰

一人

聖駕南苑大閱恭紀四首

畱保貔貅百萬衛神州

法駕風淸十二斿

輦路遙連黃道正

禦鑪徐引瑞煙浮握機一卷承皇古顯比三驅卜大猷武備修明全盛日黎元額手慶

宸遊

轟雷掣電火連營疊礮叢鎗共一聲響徹八門開紫極云排兩翼現金城

神弓自教諸軍射

禦馬常先眾騎鳴甲冑詩書防濟羙吾

皇智勇是天成

賜酺有

詔出

離宮甲士歡騰列拜中幸際太平瞻典禮不徒大武象神功先春暖挹三陽麗積雪光涵萬斾紅如虎六師齊挾纊鐃歌聲裏仰

鴻蒙

元靈邃閣倚南潯

駐蹕時懷作述心詩繼

仁皇同典訓業遵

列祖並髙深武功文徳垂金鑑緯地經天作

寶箴慚愧【小臣】疏筆陣敬從颺拜頌咸臨

聖駕南苑大閱恭紀六首

田懋聖人恭已邁垂裳

鸞輅時巡辟九閶

文徳覃敷歌鳳翽

武功聿奮重鷹揚爰徴月令諏良日更考天心應一陽華蓋平臨行漏轉惟聞復道防奇香

日麗金門淑气通旋移仙仗向

帷宮三時務畢知民樂六出祥呈識歲丰霽色千郊平輦路晴煙九陌轉和風始知

帝力難名處只在衢歌夏諺中

璚宇琳宮締構宏

聖心欽若轉屏營紹庭永矢羮墻慕景行彌深繼述情丕顯丕承崇

往烈一逰一豫厪民生

宸章題處星辰麗糺縵卿云得載賡

行營肅穆廣塲開

淸蹕傳宣

萬乘來虹曵旌旄輝五色云屯壁壘應三才幹矛森處明於電鉦鼓喧時隠若雷步伐止齊嚴紀律日華深捧晾鷹防

角力呈材士气揚桓桓虎旅盡騰驤紛紜騎擁風雲轉燦爛鋒生斗宿芒弓挽六鈞驚霹靂矢穿七札靖欃槍太平休養軍多暇武節遐宣

國運昌

天廚頒賜飫芳鮮抃舞雍容奏凱旋地迥正宜呼俊鶻風微不用載鳴鳶折衝樽爼非忘戰賞獲論功在得賢何幸【小臣】觀盛禮還期

夙夜懋幹幹

聖駕南苑大閱恭紀二首

塞爾赫雪晴南苑淨氛埃大閱欽瞻

萬乘來颯防羽林皆虎旅騰驤寶騎盡龍媒禮崇舊典三驅洽旂展鮮云八陣開文化更忻兼武略

親臨指授迅風雷

一聲淸蹕肅連營赫赫河魁太乙兵七校按行分雁翼五云作隊引

龍旌霜原日霽吳戈耀坰野風飛夏箭鳴

神武作君欽

廟算丕揚謨烈慶升平

聖駕南苑大閱恭紀二首

呂耀曾乘時閱狩重三驅

法駕龍驤徧九衢析羽旌門昭

聖武擁麾幄殿肅

皇圖千官鵠立霜戈耀

萬乘雲屯玉甲趍

繼述同符遵典禮覲光揚烈顯訏謨

風和雪霽動輕寒

聖主臨軒七校團

徳耀兩階光舜日典昭九伐凜周官

琳瑯珠玉揮毫見龍虎風雲列陣看共仰

天威顏咫尺呼嵩舞忭奉

宸懽

聖駕南苑大閱恭紀四首

張廷璐升平職貢九垓同武備時修厪

聖衷雲集千官趨帳殿星羅萬象防

行宮旌旄色漾和風裏鎧甲光生麗日中畫鵠初陳飛赤羽

君王親引六鈞弓

畿南冬狩敞軍營

輦路新開玉勒行羽衛森嚴環列宿花驄蹀躞導前旌龍驤自昔稱中壘虎旅由來重禁兵咫尺

天威叨指顧期門甲士倍光榮

野曠沙平防馬蹄雕戈畫防擁東西煙光匝地千聲合鼙鼓臨風萬隊齊气壯六軍騰虎豹旂分八校耀虹霓武功文徳兼

昭代久已車書達象鞮

羽林夙昔荷

恩殊簡閱尢沾雨露濡

賜帑更頒天庾粟傳餐同飽大官廚長楊漢苑誇逰獵甫艸周原記選徒何似

聖朝隆典禮歡聲雷動徧

堯衢

聖駕南苑大閱恭紀四首

吳應棻畿南雲气接

宸居東望扶桑掛日車天意放晴迎

玉輅山容展黛拱

金輿城鴉有隊隨陽舞苑桞無言待臘舒今夜滹沱應解凍百靈環衛翼

周廬

元靈宮闕倚崔嵬賡和

奎章頃刻裁龍虎气從千帳出鳳鸞聲自九天來簫韶已奏平成業鼙鼓還思將帥才百里萊田標似錦列營齊對晾鷹防

貔貅十萬耀戎裝共仰

龍鱗照日光馬控流星紅赭汗弓開滿月綠穿楊旂稍風颭花千簇鹿角云排卦八方兩翼中間羅萬象盛朝軍制邁軒黃

恩綸大賚羽林軍踴躍歡聲動地聞將士渥沾三日宴山河底定萬年勲陋他漢武金鐃曲拓得周宣石鼓文大狩禮惟司馬職葵心一防捧紅雲

皇淸文頴卷八十五

欽定四庫全書

皇淸文頴卷八十六

詩

七言律詩

聖駕南苑大閱防紀四首

淩如煥旗門鼔吹曙光融

萬乘鑾輿出絳宮霽日全融馳道雪曉煙輕泛上林風鐵衣隊隊鳴金鐙羽騎森森拓寶弓文徳久敷軍政肅太平

天子秉元戎

甲冑

躬親按轡行黃金萬葉色晶瑩雕弓滿引穿楊技禦騎遙巡細柳營气奮貔貅云翼展光騰組練雪花生徳威共仰

天顏近將士無嘩號令明

帝座星臨耀九垓髙張

黃幄晾鷹臺登壇角吹龍驤合匝地營橫雁字來一片雷聲紅日裏千竿旗影白雲堆止齊步伐諧鉦鼓九進連環次第催

回駐營門八陣安靜方動直卦圗看詰戎序應三農暇紀嵗丰騰萬井歡

賜食賜金羅甲士從龍從虎列儒冠【微臣】身沐

天恩渥簮筆從容詠大觀

聖駕南苑大閱防紀四首

錢陳羣瑞雪初晴

輦路開覲揚典禮肅風雷寒凝貔虎千官集云擁郊原萬騎來紺殿丹靑思

締造

奎章金碧仰昭回吾

皇繼序兼防武袵席從知慶八垓

禁旅兵樞愼所司親承

指授下丹墀陣通變化終歸律法合韜鈐在出奇文徳久敷寰宇內武功敢忘太平時軍中共覩黃雲近韎韐躬臨視六師

不數騶虞賦五豝禮成

恩賚復頻加玉匙飽飫大官米金錯分嘗哈密聖主衞民心最切諸軍奉

徳聼無嘩欣曕

鳳藻從天下墨色澄新映曉霞

一人親握帝王符天縱多能裕

睿謨玉帳開時光日月龍旂展處伏孫吳

九重宵旰惟無逸八政賔師戒不虞珥筆聲詩慚吉甫爲傳虎拜與山呼

聖駕南苑大閱防紀四首

張廷瑑聖武惟揚六防平選徒南苑駐霓旌簡稽令典崇周禮羽獵雄風陋漢京地接滹沱瞻野闊日躔星紀慶陽生順時禁旅森

行蹕糺縵榮光五色明

晾鷹臺敞勢穹窿肅穆

天顏寶幄中組練六師心向日貔貅萬旅气成虹令嚴鉦鐲申三略陣協星辰式九宮惇史卽今書盛事文經武緯邁車攻

雪霽沙平淨碧天驊驑千騎蹴寒煙森森戈甲迎霜麗爚爚旌旗暎日鮮軍肅舊嫺司馬法

恩濃新賜水衡錢騶虞共詠

皇仁溥雉鹿都馴繞玉鞭

班聫此日侍彤闈喜見和風拂羽旗

睿藻載賡防

祖徳雕弓頻挽煥

天威於今邦政基磐石自昔詩篇賦采薇

盛世不忘修武事儒臣長扈

六龍飛

聖駕南苑大閱防紀四首

春山晴旭天開映

九重

翠華南苑閱軍容露凝仙仗香煙細風送鸞旟瑞靄濃龍虎六軍隨日禦貔貅萬隊協雲從

盛朝振武勤於邁吉日車攻喜再逢

離宮昨夜道新除佩玉鳴珂奉屬車萬畆棲雲登稼後一陽應律報蓂初晶瑩積雪明金甲杳霞晴霞防紫虛簇簇軍屯環拱處三申令肅嶽山如

羽林列衞幔城開天筞中權虎豹才五色云旗張廣幙一聲畫角動層臺彎弧徹札

天威播擐甲巡師

聖武恢兪騎材官爭踴躍摐琤金鼓似轟雷

師中有律士無嘩赫奕兵威

聖主嘉八部龍驤騰武庫五言

鳳藻散天葩紹庭已識聲靈逺振旅還看

渥澤加緯武經文瞻

睿略金甌萬葉鞏

皇家

聖駕南苑大閱防紀四首

鄒升恆太平天子蒞元戎十萬旌旗颭朔風雪盡馬蹄飛電影日晴犀甲耀霜空雕弓九合威儀盛畫鼓三聲步伐同一自

至尊親敎戰六軍超距气增防

子月剛逢大閱期和門雙防麗金枝三驅號令周三隊八陣風雲應八旗殪兕共傳

天子武割鮮均荷

聖人慈淸時釁甲非忘戰看取桓桓盡虎羆

講武遐思

祖烈長

神宮親謁肅冠裳卽看似火如荼陣先睹鏘金戞玉章一徳賡歌齊虎拜兩階文武簇鵷行欣占五色凝華蓋韎韐叢中

寶翰光

山河表裏鞏金甌赫濯聲靈徧九州樽俎折衝歸禮樂功名鼓舞出兜鍪師師久已宣文教將將仍欣仰睿謀槖筆詞臣逢盛典萬年稽首頌

皇庥

聖駕南苑大閱防紀二首

沈榮仁翠輦初臨擁瑞云廣場開處鼓鐃聞翼聫左右軍容盛隊列東西陣影分執鋭披堅輝舜日辧方定位葉羲文天家羽衞皆殊選忭舞人人奉

聖君

髙臺

黃幄正當中八面森排七校防霞蔚云蒸旗煥彩星馳電掣礟飛空平時敎養

恩逾渥此日驍騰藝最工更仰

皇心無暇逸

躬擐金甲試雕弓

聖駕南苑大閱防紀四首

徐以升天垂景慶

帝垂裳文教覃敷武奮揚南北賮琛歸禹貢東西鶼鰈入堯疆亦知世治兵無用誰道時平戰可忘

簡閱特行冬中典羽林千萬盡龍驤

銅龍漏曉

屬車行寒柳晴融樂鳥聲云防髙擎霞气紫霓旌橫拂日華明千條馬埓如直百步萊田似砥平坱莽神臯防壁壘羃天錦繡五花營

鼔旗十二晾鷹張

天子親臨日月光九地龍虵縈曲直八門魚鳥制圓方無嘩霜凜干戈气有爛星羅劍佩行共仰中央云一朶氤氳紅繞

禦鑪香

六軍

溫詔乍傳宣

內府恩流百萬錢靈囿呼嵩山谷應和門挾纊鼓鐃闐風淸玉輦

龍顏喜露湛彤弓豹尾旋

聖世觀兵原耀徳金甌長卜太平年

聖駕南苑大閱防紀四首

朱良裘閱狩乘時出建章畿南風景宛岐陽

禦圍乍合河山壯甲仗齊開日月光鐵騎星流靑羽箭珠幡云繞綠沈槍升平防覩軍容盛

睿念還期切

覲揚

六軍鼔吹葉歡雷

天子親巡壁壘來黃鉞臨時冬日暖玉鞭指處陣雲開鉦鼙有節申師律部曲無嘩辧將材獵獵旌旗風自肅翠華直上最髙臺

殷天動地迅霆威鏜鞳鏗鏘振鐵衣戈防舒芒臨雪耀驊驑逐影嶺雲飛朂哉步伐齊三表允矣

勲華被九圍慶協天人徴悅豫欣看文物有光輝時和雉兔盛原田

敕許從禽

禦幄前虎旅張弧懸皓月龍驤試馬踏連錢漫傳貍首騶虞節寧詡車攻吉日篇

聖徳經文兼緯武兩階干羽入薰弦

聖駕南苑大閱防紀六首

彭啟丰閱狩

鑾輿駕六龍布昭神武控提封禮隆吉日循宵雅典重周官屆仲冬偃月旌旗羅陣法淩霜組練壯軍容共瞻淸蹕臨南苑饗士先垂雨露濃

貔貅羽衞鸊鵜刀金甲葳蕤防赭袍行列森嚴巡虎旅陣圗合變仰龍韜平原雪淨驊驑騁廣澤風寒鷹隼髙從此軍門超細柳指揮親見

聖躬勞

連天鼓角殷轟雷駊騀揚旌颯防回昨日陰雲凝大野今朝霽色麗髙臺重光

祖徳丕基固黙契

天心萬象開四海銷兵長洗甲和風故遣靖繊埃靈囿方看雉肥天山早說捲戎衣网開一面敷仁澤制合三驅耀武威常以蕃昌占阜物偶因校獵肅行圍宸衷更切垂堂戒弭節從容馭六飛

七校屯云依翠防二虞萊野厲黃涔割鮮分賚由中禁給札揮毫出上林敎選車徒籌有備輯柔干羽化彌深武功自足昭文徳鐃吹如聞奏凱音

詰旦回鑣道再除都人額手望

鸞旟岐陽萬古誇防駿漢苑長年頌樂胥

賜重挽彊榮禁旅

恩深挾纊飽天儲【小臣】願進車攻什不學相如賦子虛

聖駕南苑大閱防紀四首

林令旭雪霽初開輦路塵

翠華夙駕鳳城闉搜苖法古軍容肅遊豫乘時武徳新七萃旌旗光耀日三驅笳鼓气先春

恩深挾纊人超乘

帳殿前頭頌

聖神

吹角旌門列騎輕雕弓抱月鐵衣明穿楊電激圍中賞飛礟雷轟掌上聲旅萃貔貅兵甲利營連鵝鸛陣圖成金湯萬里

天威播气掃欃槍識太平

龍驤虎旅晝鳴笳士馬云屯靜不嘩蹀躞錦韉分內廐輝煌金甲襯明霞兩階干羽聲容盛萬國共球職貢遐玉管吟成欽

睿藻長楊羽獵漫相誇

不動天風雉扇移晴光旭日防

龍旗軍聲逺振鐃歌奏

禦气遙通赤羽馳應識止戈昭

聖武曽聞無戰是

王師韜鈐祗向閒中習四海於今自靖綏

聖駕南苑大閱防紀三首

徐以烜馳道淸塵

法駕移羽林排仗整鴻儀曈曨日耀黃金甲廣莫風翻赤羽旗立鵠千官瞻肅穆穿楊百步仰神奇玉驄周視軍營徧紀律森嚴

帝者師

君王臨禦晾鷹臺七校分行八陣開鎗試連環光掣電礟飛子母勢轟雷龍旗徐引千軍合畫角齊鳴萬騎廻洛水岐陽何足擬布昭

聖武邁防才

和門振旅禮初成正值條風應律生馬踏晴郊殘雪盡幕連寒樹暮云平經文緯武昭隆治弭矢櫜弓慶永淸才愧鄒枚叨珥筆敢將詞賦擬西京

聖駕南苑大閱防紀四首

吳華孫文教覃敷

聖澤周更瞻講武頌天庥西山翠映朱旗動南苑晴輝霽雪浮陣簇羽林屯虎豹兵環神防肅貔貅欣逢鉅典當農隙萬國嵩呼徹

帝州

紅雲捧處奏韶鈞鳳輦

躬臨簡閱親萬騎騰驤開曉仗六軍飛動飭勾陳排空霜防含鋒鋭麗日星旗繪象新節合騶虞鳴羽鏑勇欽天錫邁羣倫

芳郊瑞靄气氤氳玉帳千官鵷鷺分衞接九天依日月營開八陣合風雲驊驑色鬭金環轡鎧甲光生錦繡紋共覩虞階干羽集

聖朝緯武卽經文

節應芳蕓化日長禮遵王制樂平康龍韜獨蘊歸神武

鳳藻髙翔仰矞皇蹕駐郊坰濡湛露

鑾廻禁旅被恩光【微臣】幸厠淸班末珥筆何能罄頌揚

聖駕南苑大閱防紀四首

梁文山翠蓋金支撼碧霄順時行狩

六龍調雲開

北闕鑾輿動雪盡平原獵騎驕珥筆鵷鸞周柱史選徒防虎漢嫖姚三軍擁處招揺出一路氤氳瑞靄飄華林勝地接郊圻禁旅森羅防

紫微隊合貔貅昭

聖武旗搖龍虎肅

天威抨不使星狼逸繞仗爭看月兔肥自是於苖遵古制驊驑百道踏雲飛

鎧甲光寒射曉暾

翠華指顧歷旌門天臨上苑威風轉地逼

宸居瑞气屯霜仗云麾迷日月霓旌電掣耀乾坤於今不數西京賦萬國來庭拱

至尊

禮重三田羽斾揚更聞

天語敕幾康習戎卻是崇文世勤政何分講武場不羨周王巡甫艸遝輕漢主獵長楊願隨豹尾鸞旗裏作頌時親

黼座傍

聖駕南苑大閱防紀二首

張映斗升平海宇慶同文講武仍關

睿慮殷大閱久垂司馬法

中朝特重羽林軍三冬日暖宜搜乘七萃云屯佇防勲閫外乍傳

天子詔已瞻華蓋應霄雯

犀渠組練燦成堆鶴列平分八陣開赤羽干云盤繡谷黃龍捧日上金臺排空鼔角從天下照海旌旗捲地廻忽聼鳴連破的

君王親射錦標來

聖駕南苑大閱防紀四首

張爲儀彤雲深防晾鷹臺

聖主親臨閱武來

萬乘旌旗明日月九天號令肅風雷陽生緹室春光早暖入紅橋霽色開最喜六花猶貼地平飛鐵騎淨無埃鳴鐃振鐸選車徒指顧龍蛇展陣圗曉日晶瑩明組甲朔風勁烈入雕弧馬嘶平野騰驤闊旗列諸方錦繡鋪更向五云髙處望太平

天子握兵符

城南苑囿路逶迆雷動星陳簡六師洛水裳華傳盛事車攻吉日詠新詩弭兵久遂升平樂講武還勤暇豫時韎韐臨戎昭有奭

君王福祿正如茨

振旅歸來日未晡曈曈晴景照髙衢軍容共識防三輔王防遙知徧八區律呂早宣

天藻盛金繒重沐

聖恩敷六軍喜气通霄漢太乙鉤陳拱

帝都

聖駕南苑大閱防紀四首

金徳瑛敷文懿徳載櫜弓冬狩因時閱武功吉日應占搜卒乘期門奉

詔集羆熊風雲四面儲胥合日月中臨閣道通鵲尾香飄徐按轡太平

天子統元戌

組練飛馳防羽翰城南艸淨列營寛六師盡識尊尊誼萬乘親升將將壇鼓角濤喧驚野外旌旗云合映林端正當雪積霜凝候挾纊

恩深士不寒

兵制深嚴仰

聖朝烝徒不數霍嫖姚環生陣勢隨舒捲山立軍容敢撼搖共荷

皇威爭自奮夙嫺師律寂無囂

一人彀矢連穿札萬騎嵩呼動碧霄

振旅還旌我武揚止齊步伐自知方淸時久已銷兵气餘勇猶看騁獵場士飽馬騰襄

盛典金聲玉振頌

宸章升平文敎覃無外永固鴻圗

寶籙長

聖駕南苑大閱防紀四首

秦蕙田升平大典重車攻上苑

親臨吉日中龍虎作羣隨寶纛貔貅列隊韔雕弓聲威逺淨千峯雪气色髙騫萬里風干羽久昭文徳盛乘時肄武耀神功

六軍山立防神京七校星羅拱

禦營天廐夙調皆上駟羽林宿衞縂親兵聲騰鉦鼓河山壯光絢旌旗日月明

盛世軍容彰赫濯威弧气已靖欃槍

赤羽飛揚散五花韜鈐風後重専家三申有令王先制萬隊無聲士不嘩壁壘精嚴過細栁指揮倐忽走長蛇神機火器尢無敵殷地雷轟轉電車

駐輦髙臺翠葆翔經文緯武日重光三驅云擁飛龍馭七札星流屬羽芒

帳殿揮毫瞻

聖藻和門槖筆奏長楊消兵竊有平生願五色彰施仰舜裳

聖駕南苑大閱防紀四首

胡中藻天家創業一戎衣山海梯航坐指揮寶鍔畱塵封玉匣長城如米聚金扉銘勲舊有麒麟閣講武新開虎豹圍誰道承平循故事今朝艸木想神威

禁旅宵嚴出建章武功無事亦難忘千官捧日隨天仗萬騎屯云踏曉霜槍壘斜分沙岸濶轅門髙揷玉鞭長平明試聼行軍令鐵駟風翻簇寶裝

玉勒徐行五壘中六軍擁防試防風且看雪羽光堪照無限霜英日漸融八陣風廻圖逺勢兩階幹舞想膚公猶傳校獵揮餘勇箭簇三花野艸紅

天池洗馬觧花韉月偃雕弓漫挽緹騎八門非用武折衝千里不臨邊將軍且許傳杯酒甲士猶勞出賜錢洛水周家稱盛事【微臣】重詠六師篇

聖駕南苑大閱防紀四首

齊召南七萃朝嚴玉帳深九宮中位

紫微臨旌旗云防髙

龍纛壁壘天星動羽林百道長虹環劍气八方防獸抱鉦金由來文徳兼神武萬里烽銷碧海潯

禡牙金甲照南山軍令

重瞳曉自頒三陣指揮天地合百年淸晏虎貔閒笳風羽箭千雕落苑雪桃花萬馬還共說

至尊雄略盛射蛟

親取大弓彎

云承

華蓋駐旌門威控招揺壯防幡防士漢年臨渭曲釁車周月在天黿靈鉟震起冬行狩防鼔雷騰曉臥轅千載雅詩賡獵碣不闗江漢詠鋪惇

星戈月羽肅森森虎旅魚麗萬貝綅

親整六師

天子事長安四海

聖人心禮成大閱春卿典誓在中軍夏徳深正報一陽廻玉琯盡聽鐃吹起和音

聖駕南苑大閱防紀二首

王防汾龍旓長引電鍠鋩講武平時挍玉堂

天子防儀髙上將

帝星符彩動文昌參斿戎路岐山曉白馬朱鬃渭水陽共說西京多故事不闗鈐防授漁璜

南苑沙平海色新天開晴雪映華林控赤羽風翻雹鏁甲團花日碎金都尉落雕初獻獲將軍鈹虎合頒禽至尊英略兼雄藻誰賦長楊倚劍鐔

聖駕南苑大閱防紀二首

孫宗溥農閒振旅耀南畿一帯晴峯入翠微萬騎踏雲隨曉仗六軍捧日識

天威旗分荼火連營壘將號熊羆聽指揮金甲躬披光燦爛鼓鼙聲裏五雲飛

旌立和門左右陳雕弓畫防一時新狩從文囿同民樂网祝商郊與物春玉帳夜聞行漏箭珠旗曉淨屬車塵鑾回警蹕天街肅

萬嵗嵩呼達

紫宸

聖駕南苑大閱防紀四首

裘曰修閶闔晨開六轡閒層霄星拱太微間光生

彩仗排成錦笙立

天營望若山赤羽分旗森虎衞黃金擐甲覲

龍顏閣門昨日傳

溫防犒賜頻仍次第頒

晾鷹臺矗擁千官

黃幄親臨駐馬看鋭走雷霆聲震疊捷馳風雨勢彌漫六師奮武軍容整萬里銷烽海宇寛天下太平無一事至尊猶念守成難

已占來嵗隴頭春瑞雪平鋪大地勻候應一陽稽月令禮遵九伐舉時巡兵農交重垂邦憲文武兼資識聖人信是居安常有備獨先兢業朂臣鄰

髙原四望喜丰年滿路歡聲振旅旋億姓有心皆向日一人每事必承

天輝煌

祖徳懸金鏡煥爛

宸章泐寶牋此際回

鑾歌飲至侍臣同進九如篇

聖駕南苑大閱防紀四首

莊有防堯階干羽洽重熈修武歡歌吉日詩

駕出明光陳宿衞煙淸平樂麗朝曦龍騋電掣騰千騎熊虎風廻動九旗卽此聲名揚近逺知方有勇是仁師和門鼉鼔一聲開碁布軍容實壯哉魚陣伍縫編列隊雁行兩翼繞髙臺平沙地濶轟雷馭

黃幄天臨正斗魁﨣﨣幹城欣有托六師俱是出羣材兆呈三白曉初晴紫气黃雲防列營谷暖不知冰雪冷天澄愈覺斾旌明覲揚

祖徳懷神武揆奮

皇圖息逺徵軍法自來遵古制從知耀徳寓觀兵聲靈赫濯邁岐陽典禮修明正萬方徳囿鳳麟來有象農田狝狩戒無荒鑣鳴自協騶虞節樂奏宜登白雉章幸厠西淸傳盛事抽毫未敢效長楊

皇淸文頴卷八十六

欽定四庫全書

皇淸文頴卷八十七

詩

七言律詩

乾隆八年

聖駕東巡

盛京防謁

祖陵大禮慶成詩十首【有序】

陳世倌

洪惟我

皇上禦極之八年庶績咸熙禮明樂備當累洽重熙之

防溯經營締造之初

念禮隆報本合萬國以抒忱孝首尊

親防一心以昭格況豳岐開基業之始典倍切於追崇

而

園陵蔵弓劍之區禮尢嚴乎禋祀於是以虞舜之大孝符周武之配京序值淸秋時惟七月防諏吉日恭謁

祖陵奉侍

慈幃夙駕

鑾輅於時百靈擁衞庶官景從縣防騰聲四野歌呼齊起川原生色萬郊禾黍俱丰出古北之防關詣沈遼之重地千重嶺岫遙瞻

王气之絪緼萬樹松楸羣仰神區之蔥鬱

閟宮祗祓典禮燦陳帳殿齋居質明將事

孝推一本孚愛慤於僾聞愾見之餘誠徹九原通神明

於陟降上下之際

皇上肅然止敬穆乎無言緬

祖宗創造維艱地辟天開允垂卜世卜年之久念子孫繼承不易膺符受籙敢忘克勤克儉之模禮徐徧於

三陵忱每將夫一敬告成大祀乃燕明廷助祭百工均頒酒脯輸誠六服咸與幾筵大官之水陸畢陳飲禦之公卿旣醉爾乃

衮垂藻火面南離以

當陽廷肅鵷鸞共北辰之居所黒齒趨蹌於王防雕題

拜舞於

天朝徳敎遐宣奮揚斯舉火荼日月黃麾動而七校齊開龍虎鳥蛇畫角鳴而八陣咸合左射右射並宣

天子之威大綏小綏仍戴

聖人之徳而且推恩無外錫類多方自王公以逮軍民槪沾膏雨由京邑以連荒徼普煦陽和旣時邁而伸殷薦之誠乃

回鑾而理垂裳之治此皆

皇上徳孚蒼昊孝通神明乃與圜丘祀

天方澤祀

地之禮並隆千古也【臣】沗掌絲綸徒塵政府謬司敎習

無禆吉人弗獲隨從

乘輿式觀典禮時逾三月未聆訓行於

天言身領百寮莫效肅雍於相祀敬成七律聊抒戀主之愚忱防賦十章用志饗

親之逹孝云爾

熈朝區夏肇東瀛天作髙山啟

大淸

三後神靈時陟降

一人綂禦際承平

祖宗文武垂先烈

原廟衣冠想舊京報本不忘親享祀旋看奏假賚思成鵷班拜手送

鑾輿

帝侍

慈闈問省余神列勾陳隨輦後時當零露屆秋初閭閻共慶寧居樂稼穡羣覘大有書更喜太平眞气象出闗民物似華胥

王气蒼茫屬沈遼陪都東去路迢遙渾河曲折環邊極鉄嶺崢嶸接斗杓龍虎萬年長拱抱精靈五夜每趨朝橋山弓劍歸蔵地時有紅雲上九霄

祠官典禮疊相承

列聖居歆儼式憑僾見愾聞通一气水源木本溯三陵粢盛潔處齋心逹膋膟焚餘香靄升

聖祖昔年殷薦後又看防

武肅嘗烝

履武姜嫄推

聖母篤生

始祖事神奇燕天

髙帝初光宅纉緒

文皇實肇基

王業艱難垂世徳

皇心幹惕協靈祗

閟宮盥薦抒誠恪有道

曽孫對越時

燕喜一堂羣受祉

天廚稠疊

湛恩宣漢髙沛邑歌風日建武南陽置酒年長白嵐光遙對席松花江色靄浮筵

君臣宛似家人防旣醉歡欣

黼座前

殿名崇政肅朝紳稽拜信桓及逺人鶚立鵷翔齊舞蹈黃支烏弋並尊親八荒在闥聨中外六合爲家篤主臣應遣畵師閻立本圖成王防獻

丹宸

雍容典禮敷文徳震爚川原耀武功陣合鸛鵞緣大閱軍分荼火爲臨戎网畱一面湯仁在禽失三驅易象同卻笑揚防誇羽獵何如吉甫詠車攻

恩詔頒來速置郵

徳音汪濊徧神州聼將匝地歡呼動知是經天惠澤流錫類定能孚血气宣威不獨鼓貔貅

聖朝至治歸仁孝庸行從來卽大猷

告成大禮返

皇畿路過灤河望

六飛發

駕金風方颯爽廻

鑾玉雪正雰霏舞成七徳揚翚羽庭列千官拜衮衣赤鳳白麟休獻瑞太平端拱自巍巍

聖駕東巡

盛京防謁

祖陵大禮慶成詩八首【有序】

於振

我

皇上禦極之八年泰階旣平百揆時敍禮樂明備朝野

熙恬於是述

祖徳頌

宗功有事於

三陵禮也【臣】竊惟謁

陵展孝爲典最鉅載籍𨿽逺然漢唐以來可得而稽也漢嘗以正月上陵百官四姓公主諸大夫外國朝者侍子郡國計吏咸防至期晝漏初上大鴻臚設九賔於寢殿鐘鳴謁者引客就位如儀乘輿自東廂下升階展拜大官尙食太常奏文始五行之舞郡國上計吏以次前當神軒告其郡谷賈人所疾苦欲神知其動靜焉唐禮朝陵之先日設黃麾仗周衞陵寢至日質明七廟子孫及諸侯百僚蕃服君長皆陪於司馬門內上至小次降輿入門再拜躬親執饌閱視先帝後服禦之物引諸功臣並入執爵進俎奠訖乃復蓋孝子事親曲盡愛敬之心有如此者漢唐諸君去古已逺然未嘗不緣情制禮以爲法於後世故垂諸史冊以昭令式良有以也【臣】伏見我

皇上禦防以來盡孝盡誠善繼善述體

祖

宗之心以爲心法

祖

宗之政以爲政僾乎如見愾乎如聞蓋未嘗一日釋也

洪惟我

朝發祥長白奄有中外肇萬世無疆之休實由我

列祖

列宗積徳累仁承

天景命丰功駿業昭垂奕禩肆我

聖祖六十一年之中三謁

園陵恪修祀事孝之至仁之極也我

皇上敬防

祖武諏吉日飛六龍奉

慈寧備法駕百官咸防六師景從遂屆

興京舉行

盛典於時天澄其气日朗其精松楸蔚然

閟宮肅穆

皇上萃精神嚴對越孝敬之至通於

神明洞洞然屬屬然視於無形聽於無聲念經營締造之維艱思夙夜敬承之不易籩豆旣飭肸蠁如聞皇哉唐哉亦孝之至仁之極也昔周之王也定鼎郟鄏卜世卜年承承繼繼然姬公陳王業之艱難述農夫紅女衣食之事以推本風化之所由興必以始基靖民歸之後稷十五王而文始平之十八王而康克安之蓋創業垂統若斯之難也故曰周家世篤忠厚以成其福祿而啟佑後人我

祖

宗亦世啟鴻圖以昭玆來許而垂諸萬祀

皇上席重熙累洽之盛而不忘小心昭事之誠以視思文之頌后稷於邠之詠公劉惟此王季貊其徳音至於文王維新厥命光懿顯爍何以加焉彼漢之衣冠出遊唐之薦衣獻服直瑣瑣耳曽何足以嫓此

鴻庥光斯

盛烈也哉臣沗列詞垣濫竽律館𨿽未獲躬隨

法駕預於駿奔之末而朝夕論思日月獻納抒下情以

通諷諭宣

上徳而盡忠孝𨿽學殖荒落然雍容揄揚比於雅頌亦

其職也夫

盛徳所孚櫪馬猶知仰秣

太和感召遊魚尙觧揚鬐況【臣】庸愚敢忘舞蹈因不揣

蕪陋拜手稽首而獻詩曰

萬乘東巡展孝思鳴鳶前載漾微颸濕云頓掃開芳甸晴日平臨滿畵旗漢代歌風追鎬洛周家卜世溯豳岐起居晨夕依

行殿仍似

深宮定省時

髙山天作發祥初長白榮廻結隩區鴨濬仙源瞻王气鵲銜靈果啟鴻圗黃麾宿設周廬仗赤伏還陳

受命符載撫桮棬欽

祖徳

宸襟彌自斂盤盂

萬峯岝防藹松楸鬱鬱蔥蔥佳气浮

寶祚無疆知地脈

曽孫有道荷

天庥衣冠拜處朝儀肅

綸綍宣時惠澤流春露秋霜方

怵惕歡聲早已動

皇州

雉堞崢嶸杳靄間

睿謨握勝控防關南臨渤海兼遼海東接松山與杏山應運功成遺壘在

太平日久戌樓閒卽今雞犬桑麻地饗蠟吹豳自往還悠悠旌斾靜無嘩來享來王縂一家到處如安記裏鼔遣歸不假指南車鵞黃褶麗隨

天仗狐白裘溫扈

翠華欲倩龍眠髙畫手摹成王防示荒遐

朔風淩競馬驂驔鸛鶴魚龍士所諳伏札能穿何論七前驅不誡縂開三千屯月上霜威冽萬幕云深雪意酣日暮放罝鉦鼔臥又聞

帳殿啟經函

萬幾淸暇富文章頃刻龍鸞天際翔

賦就

盛京思

劍舄

舞成

世徳念

羮墻宮懸肄業

皇猷壯瓊笈鐫摹

禦墨香蠡管詎能窺

聖學願偕儀鳳記鏗鏘

冬序初回是小春一陽來復屆芳辰

鸞輿過處衢歌溢

鳳輦歸時巷舞頻共識

盛朝隆典禮咸知

純孝格

天人小臣愧乏捲阿頌鼓腹聊同撃壤民

聖駕東巡

盛京防謁

祖陵大禮慶成詩八首【有序】

王防汾

【臣】伏見

皇上禦極以來

至治覃被浹於中外鴻文盛儀靡不徧舉

孝思烝烝格乎

天

祖今年秋七月

車駕幸沈陽奉

皇太后謁

陵廟祗祗翼翼大禮紀成傍推典章所宜柴燎望秩羣祀山川咸享明薦爰曁開國勛勞之臣亦酹尊爵仁義嘉孚上下協應時則有屬國逺藩名王侍子翖侯貴人咸馴我

聲敎憺我

威靈亙塗萬里鼓舞修職

皇歡載洽大號用孚

湛恩滂洋幽逺胥洎廼孟冬吉日旋

蹕闕庭備福受祉百官兆人懽喜歌呼共慶無疆萬年之庥謹稽古者天子有大功徳大典禮則在位者作爲歌詩揚舉懿美流連勿忘所以備朝廷之彜憲逹羣下之至情不可已也況

聖天子陳常立極巍巍

孝治邁古有光舞之蹈之宜在今日臣以愚陋荷特逹殊恩得列近侍拜颺

庥烈臣實軄之𨿽辭譾理薄不足仰頌

聖明於萬一尙願隨轅童壤翁之後抒其詠謠以羙上徳之至盛光千載於禮儀云爾

東巡秋燦

九重霞黃道天開引

翠華父老望深丰沛地禮儀光盛

帝王家

龍旂紫塞懸弓月虎旅靑霜拂劍花見說

歡顏動

文母我

皇親侍彩鸞車

晴色千林宿雨收望中禾黍翠盈疇香迎

豹尾塍云合影轉蜺旌穗露浮已報丰年書太史便行秋稼指神州從臣共識

皇情豫駐

輦時時賦滿篝

漠云如海散朝煙皎皎靑霄赤日懸遙望气防元菟郡更欣春照紫蒙天呼嵩動地名王拜震電驚霆大號宣萬里星躔拱

宸極

盛朝威徳被無邊

祖宗神武奠鴻功

靈命長祥

帝所鐘萬嵗山光谷林樹千年雲气鼎湖龍堆明金粟曕

冠劍路駐

仙斿繞柏松此日

精防奉嘉薦樂歌淸廟葉黃鐘

寢殿崔嵬閟九闗遺弓瞻省動

龍顏靑邱丹水經營地禹甸堯封气象還星宿久澄霄漢上熊罷長守翠微間

寺思孚感無窮意相照金碑玉蘚班

南陽白水睹

眞人舊裏今朝景物新天漢流精延析木醫閭修職貢玗珣大風表海明樓殿絕島浮洲帯鳳麟一自

重瞳臨眺後山川全覺露精神

六龍時邁煥宗周鉅典環文次第修爲想丹靑開駿烈已知川嶽徧懷柔露蕭車馬東都防香案煙雲

北闕浮

天上詔書銜鳳觜飛來春色滿神州

太平天子上

陵廻晴日千門萬戶開星緯珠囊增潤處鳳儀璚管應風來金甌永固占神防玉燭平調仰

睿才共慶

孝思繩

世徳蒼生流福詠康哉

聖駕東巡

盛京恭謁

祖陵大禮慶成詩八首

夏廷芝

熈朝孝治久昭融緒纉前徽

帝徳隆垂創艱難追

駿烈聲靈赫濯溯

鴻功橋山松棟千春鞏

原廟椒馨一气通

翠輦親臨崇報本淵源黙契縂相同

淸時典禮重明禋

駕擁龍旂正及辰沙磧千山森壁壘羽林萬騎肅鉤陳已看琛賮來重譯並使懷柔及百神絕徼歡闐宣徳化黃旄朱節紀東巡

揷天長白聳丹霄鴨緑瀠洄江水遙州接靑營防地軸野分箕尾煥星杓素題朴桷風猶古白馬彤車績尙昭列祖

神宗貽防逺千年儉徳溯陶堯

寶城蔥鬱防雲煙肹蠁初升對越防

玉匣衮龍垂奕代

寢園弓劍感當年

宸衷肅穆抒三獻典禮精誠奉百籩至徳中孚能合漠仁恩從此洽垓埏

祝嘏頻聞告孝慈中和雅奏啟純禧百年禮樂涵濡日九廟神靈悅豫時往事何須追灞杜永年直欲邁周姬推

恩更自酬房魏寄酹長深佐命思

黃花丹葉正淸秋仰奉

慈顏頌作求視膳終朝陪

鳳輦承歡曉日近

龍樓九天作賦光霄漢萬國呼嵩拜冕旒

大孝由來天下養億年色笑進觥觩

景物

陪京衍慶長五雲開處坐明堂風淸

帝裏黃圗防秋滿

眞人白水鄕

寵渥需云頒虎旅

恩深湛露徧鵷行先時況有蠲租

詔蔀屋茅檐共樂康

蕃釐已降禮初成斾轉千貔野不驚十月陽春回海防九重孝亨洽幽明黃楡紫塞敷

天澤東鰈西鶼徧頌聲光烈覲揚昭萬古【小臣】珥筆矢歌賡

聖駕東巡

盛京恭謁

祖陵大禮慶成詩六首

胡中藻

太平開國本岐丰四海車書此防同天列星辰朝斗比地趨龍虎抱闗東貽

孫冊府存堯字似

祖輿圗尙禹功最是

橋山冠劍在每逢霜露厪

宸衷

馨香

園寢戒明粢典禮

時巡防六師祝史剛辰蠲九月犧人牲帖報先期蕭闗北擁風雲騎沛上東開虎豹旗令節雒陽徒故事薦新朔望陋常儀

艱難王業詠生民沈水川南析木津五夜齋心符後甲六龍禦輦戒初辛庖霜可補周三禮灌玉還陪漢九賔父老嵩呼齊拜舞太平

天子肅明禋

奏罷咸池思邈然朱華朝拂引回鞭要知侯國酎金日猶是塗山執玉年黃目光流侵月露祥雲風裊篆鑪煙曽孫別有馨香處世徳尋求答

在天

殷土芒芒控九州昔年麾指定諸侯髙山已作天東顧瀚海無波水北流龍斾捲舒隨

輦輅地靈今古防松楸散齋

行殿重回首雲气蒼蒼五朶浮

列祖精靈想象間

畱都周覽悅

天顏歌風

禦筆東京賦燕鎬從官六膳

頒遂有需云同九埜先瞻觧雨下三闗

回鑾奏頌多文藻染翰慙隨供奉班

皇淸文頴卷八十七

欽定四庫全書

皇淸文頴卷八十八

詩

七言律詩

恭和

禦制駕幸翰林院賜宴分韻聨句後復得詩四首並示

諸臣元韻

鄂爾泰

日麗風和宛似春

詔筵淸祕念儒珍才非房杜懷三徳身際

唐虞愧十臣奎壁每瞻星晷近蓬瀛乍覩物華新恩叨醉酒深【五字張說句】難比

親賜香醹重一巡

辧色開晨集孔鸞摳衣槖筆盡彈冠詞林禮樂千秋防冊府

君王一例看細艸銜

恩靑茁茁髙梧向日碧團團方塘卻少源頭水魚藻欣添太液瀾

文淵道脈本參聨

宸睠頻宣雅頌篇葵藿心傾惟翊

聖鹽梅寄重愧非賢鰲頭北面霑時雨豹尾南移拂曙煙沙路萬人齊額手

東王公領玉堂仙

風雲契合樂融融襄贊誰堪慰

聖

天自居髙心益下書方出洛道逾崇崆峒逸事眞無借洙泗淸源喜大同誓答

恩光驚老至橘陽紀月日禺中

恭和

禦制駕幸翰林院賜宴分韻聨句後復得詩四首並示

諸臣元韻

張廷玉

太和蒸作玉堂春得近瓊筵飫鼎珍徳仰羲文今聖主心儀房杜古名臣須臾

鳯藻從天降咫尺

龍光映日新俯伏花磚承

指顧載聆

榮譽重逡巡

特許瀛洲集鳯鸞簮毫雅稱進賢冠席容玉筍分行坐酒

賜金罍帶笑看共聼簫韶仙樂舉近瞻

黼黻瑞雲團隨風咳唾皆

恩澤劉井中涵太液瀾

垂垂白髮首班聨拜捧

虞廷喜起篇職沗三公慚論道身依

上聖敢稱賢傳家富有金泥籍滿袖濃攜寶篆煙更愧攝官居祕省日趨

香案領羣仙

久已乾坤協气融日躋

聖敬抱淵衷持盈每鑑登封侈鳴豫深嗤望祀崇辭貴立誠垂世則政斯行健與

天同不須太史書邦瑞防見麟遊上苑中

恭和

禦制駕幸翰林院賜宴分韻聨句後復得詩四首並示

諸臣元韻

福敏

木天髙處占先春鎬宴榮叨席上珍一代文章開祕府千秋遭際重儒臣

金鑾近接光華迥蕓署偏霑雨露新歡洽鵷班歌喜起獨隆今古此

親巡

霜明仙仗動

儀鸞廣樂調時盡振冠斑管佩攜應並記花磚座接得頻看薇垣夜燭奎光爛珠樹明浮扇影團珍重

賜書畱壁府詞源還許識波瀾

云漢爲章玉作聨光添藜閣燦瑤編殊榮漫擬誇稽古盛事寧惟數集賢天酒濃分金掌露朝衣齊染

禦鑪煙紫霄香案由來說咫尺瀛洲便作仙

文物昭回瑞气融持盈常自凜虛衷百年禮教

皇謨洽一字心傳

聖敬崇

泰運休明三代上英才陶鑄兩儀同

髙深莫嫓何由贊祗在唐虞典誥中

恭和

禦制駕幸翰林院賜宴分韻聨句後復得詩四首並示

諸臣元韻

陳世倌

皇仁煦嫗气如春川澤含輝嶽效珍奎璧有光聨日月宮商協律應君臣百年禮樂規模逺一代文章運防新特與詞垣昭曠典受

恩逾重轉逡巡

上苑花開待孔鸞

朝廷雅意重儒冠玉堂瑞靄千官集

寶翰輝騰萬眾看風裊雀罏香細細雲開雉扇影團團瀛洲亭畔重題句似海詞源富綺瀾

華簮奕奕耀班聨旣醉同賡湛露篇但卽文辭能見道從來聖主必求賢鳯池演漾涵晴旭雞樹蘢蔥羃曉煙顧影自慚雙鬢雪頭銜猶許領羣仙

陽月暄和喜气融從容防賞洽

宸衷仰承

睿澤心彌凜共勵儒修志益崇三葉尙畱堯莢在五弦應與舜琴同欣逢

聖世光文治交泰咸孚一徳中

恭和

禦制駕幸翰林院賜宴分韻聨句後復得詩四首並示

諸臣元韻

史貽直

瀛海波廻浩蕩春鵷班分列

禦廚珍已將酒醴歡多士更以鹽梅朂近臣式燕禮成麟閣重賡颺

恩入鳯池新開誠廣益

皇心切不數封山紀扈巡

丹地深嚴集孔鸞盍簮人盡慶彈冠

隆恩層疉三山似

睿藻輝煌七曜看法酒擎來仙露潤宮袍

賜出錦雲團從知此後登瀛客齊向文河溯水瀾仗下淸班煥璧聨木天重整荷

龍篇門連靑瑣宜分艸閣近丹梯號集賢五色鳯書凝瑞靄三花馬鬛拂晴煙重來廻憶編摩地廿載曽參玉局仙

喜睹

天顏瑞气融慚無啟沃答

宸衷細流難益洪濤壯土壤何增岱嶽崇講易今逢交泰盛賦詩還慶笑言同文明

聖治隆千古兢業彌深

宵旰中

恭和

禦制駕幸翰林院賜宴分韻聨句後復得詩四首並示

諸臣元韻

任蘭枝

玉堂近接掖垣春石室圗球百代珍鳥革崢嶸動華屋工倕經緯壯虞臣槐防領院

恩光重珠榜題楹气象新法從迎

鑾皆鵠立喜瞻飛蓋引逡巡

羽葆葳蕤拂鷺鸞堦除拜舞列貂冠天廻十月陽春好地帶三山瑞色看宴比傳柑璚醴滿樂和孤竹紫雲圑睿才頻見飛

鴻藻不借銀河萬頃瀾

南宮甲帳佩珂聫榮許同賡大雅篇文學信知平世貴論思終羨古人賢映來蕓閣吹藜火攜得金鑪惹防煙頒賜重叨

天澤渥願招巗谷引儒仙

聖主敷文大化融旁求英俊仰

皇衷材儲卿相經綸逺道訪防龍事業崇自識西京淸問切應看貞觀舊風同樹人已徧收麟鳯泰卦占爻日正中

恭和

禦制駕幸翰林院賜宴分韻聨句後復得詩四首並示

諸臣元韻

彭維新

恩蓬山早得春縂敎凡品化殊珍文章詎竟儒門事遭遇欣爲

聖主臣丹地棟梁增絢煥木天階戺倍淸新詞林望幸心咸切五夜層檐幾度巡

仙仗旌旗裊鳳鸞沙隄鵷鷺肅衣冠海升日色橋邊曙署建霞標畫裏看

禦輦一臨光有耀玉堂是處錦成圖書萬卷資陶冶障取文河涴演瀾

環依

黼座列班聨侍宴均歌湛露篇疉暏

天章文載道頻煩

帝訓士希賢聲和逺協虞廷奏香重平連

禁苑煙卽此便成蓬閬境無須海外問神仙

云爛風恬景象融

帝歌喜起鬯淵衷巴詞那葉鈞天韻土壤何裨泰岱崇夕惕朝乾靡有間北門東觀豈能同禮成賞洽紆鑾輅芝蓋焜煌日正中

恭和

禦制駕幸翰林院賜宴分韻聨句後復得詩四首並示

諸臣元韻

張照

由來

天笑物皆春況乃文江集妙珍禮樂百年歸

吉主圖書兩序領元臣

禦光涵日龍成采仙筦調風鳯試新拜

錫瑯玕開月窟虫魚莫問舍人巡

棟間廻鳯更翔鸞五色榮光珥復冠河漢昭回如有意煙雲飛動不容看七分入木

仙豪健肆筆成書垂露賦述千秋推竇眾奚曽目渉此防瀾

句截黃金玉刻聨瑤華札降捧

宸篇詩同漢帝七言倡韻取唐臣五字賢【劉長卿云五言律如四十个賢人著一个屠沽不得】情有餘芬還得句筆無停趣下非煙今朝五色云多處若个眞同脈望仙

騰華照宇日初融

神動天行淵黙衷穆若思文還下武朂哉宋璟更姚崇泰包四徳宜惇勉坤系三言尙克同由豫盍簮

恩澤渥交咨卽在防歡中

恭和

禦制駕幸翰林院賜宴分韻聨句後復得詩四首並示

諸臣元韻

汪由惇

冰署先吹暖律春

禦筵香靄荷分珍晴霞曉散蓬瀛境湛露

恩均侍從臣東壁詩篇追自昔延英樂府記畨新【防次中和淸樂奏玉署延英之章】欣逢盛典叨

殊渥芳醖

親頒第八巡【是日召至禦前賜酒十三人臣次第八】

研丹防筆燦翔鸞髙捧光騰近侍冠淸祕深堂才蹔憇矞皇

宸藻已傳看九霄星彩珠爲斗五色云機錦簇團自是聖涯涵溟涬望洋何處溯文瀾

玉音辰告肅班聨風雅淵源典誥篇【宣諭有因文見道不専尙詞章語】保泰百年欽

主聖賡歌一徳勵臣賢繽紛更拜承筐賜馥鬱同攜滿袖煙欲笑金鑾傳密記祗從遊幸詫羣仙

元气均調

聖澤融儒風遐鬯仰

天衷鳳池波比滄溟濶鰲頂峯逾泰華崇廿載廻翔私感切千秋祭防眾心同惟將稽古孜孜意永戴

堯仁業業中

恭和

禦制駕幸翰林院賜宴分韻聫句後復得詩四首並示

諸臣元韻

劉統勲

翠輦移來翰苑春儲材深望得殊珍付將調燮經綸手領此文章侍從臣師濟官寮周道擁廟廊鐘鼔一時新沙堤何幸承

天步豹尾云旗匝幾巡

阿閣宏開集鳳鸞六曹三省列儒冠誰知文苑英華盛便作周官典制看

詩就千言波灔灔

榜懸七寶月團團詞臣同此親芳矱觀海人曽見紫瀾隆恩稠疊到班聨

溫語如聞湛露篇錫爵豈惟明尙齒承筐兼以示求賢宮商韻葉朱弦奏鼎鼐香凝玉篆煙甘露親從天上得縱敎凡骨也登仙

開霽天光旭日融葵忱傾向矢丹衷西淸敢詡詞章富黃閣方齊相業崇

隆禮難酬千載遇

敷文已見萬方同朂哉珥筆承

恩者夙夜勤思夏屋中

恭和

禦制駕幸翰林院賜宴分韻聨句後復得詩四首並示

諸臣元韻

阿克惇

翰苑風和气若春

禦筵淸樂足芳珍蘭臺棟宇光云漢鳯沼簮纓集侍臣聖藻欣瞻同日麗宮羅初啟拜

恩新登瀛自昔傳佳話幾見

楓宸降輦巡

仙仗淩晨動彩鸞鑪煙濃處進賢冠直同颺拜千秋盛莫作歌風一例看書

賜瑤函春細細扇開雉尾影團團

皇情到此知何極萬里澄波海上瀾

淸班列坐儼星聨玉署人歌湛露篇長使巗廊多俊士肻敎艸野有遺賢屏開

黼座畱華省堂

錫嘉名帶碧煙何幸身依雲路近不須蓬島問神仙天語親承淑景融好將篤棐答

宸傳心不以詞章重紀盛還知禮樂崇詩誦緝熙期日進書陳兢業敢雷同自慙卅載簮毫吏姓氏重叨蕊籍中

恭和

禦制駕幸翰林院賜宴分韻聨句後復得詩四首並示

諸臣元韻

梁詩正

日華曉賁鳯池春學海千尋彚翠珍自古崇文歸論道卽今

聖主得賢臣榮光上映圗書祕景運重開甲子新曠典寵驚前史罕幾畨拜舞重逡巡

蓬山深處集鵷鸞槖筆爭峩學士冠要識雲霄殊異數莫將科第等閒看譜傳樂府箾韶奏宴錫官廚湛露團懽洽更聆

天語切聖門無涘一觀瀾

榜署

天題珠璧聨詩成更賦柏梁篇幸防此日榮稽古卻勝當年號集賢玉醴斟來親

禦案綺文捧出帶鑪煙瀛洲舊住神仙侶今更名標最上仙

東觀多才道化融勤思則古厪

淵衷書探宛委方稱富學貫天人信可崇月露漫誇千首麗堂亷合慶一心同幸隨元老叨賡拜身在唐虞二典中

恭和

禦制駕幸翰林院賜宴分韻聨句後復得詩四首並示

諸臣元韻

錢陳羣

瓊筵晨啟坐生春

聖主親賢比握珍

鴻運百年興禮樂鹿鳴初什答

君臣袖中鰲禁香煙裊庭際瀛洲艸色新揷架

賜書千萬軸小畱

天步到檐巡

璇題云構好棲鸞環侍羣仙七等冠優渥

恩綸眞異數琳瑯

新句許傳看文光直上應千尺和气融來是一團不漏蓬壺淸淺水也隨

學海助波瀾

賡歌體制擬珠聨百六詩成第一篇

步輦初臨參

至聖頭防並遣謁唐賢【院署有孔子神廟韓愈祠是日行禮有差】曈曨日影浮雞樹澹沲風光上鶴煙不到五云淸祕地那知人世有神仙

共欽

聖徳日昭融

提命諄諄感寸衷縱有心期思樹立慚無學殖答登崇承筐賚予

恩光徧申宴叨陪茀祿同楯陛千行誰不羨幾生修到玉堂中

恭和

禦制駕幸翰林院賜宴分韻聨句後復得詩四首並示

諸臣元韻

徳齡

暖律吹廻十月春

皇恩稠疉重儒珍

奎文寵賁淸華地

睿藻歡賡侍從臣仙掌迥開霞彩曙綺疏深网日華新史官濡筆書榮遇豹尾雞翹見

特巡

仙客紛來跨碧鸞峨峨盡戴切云冠佳辰邀得鑾輿幸勝地眞同蓬島看畱覆錦袍憐彩纈送歸蓮炬見花團何如

雨露今尢徧鳳沼光涵萬疊瀾

拜手欣隨鵷鷺聨抽毫載和

慶雲篇信知已治仍求治況得多賢更尙賢愛日晴薫書帶艸緒風輕轉愽山煙

聖心黙與

天心契無事升中議集仙

玉署暉暉協气融更於欽若仰

宸窮檐恆入經綸切藝苑先叨禮數崇旣醉堯樽榮帝錫疊霑周露媿臣同欣逢泰運觀文化藹藹堂防一徳中

恭和

禦制駕幸翰林院賜宴分韻聨句後復得詩四首並示

諸臣元韻

塞爾赫

香煙榮霧暖疑春仗馬星羅雜防珍南極曉開靑瑣闥北門宵集紫微臣曈曨瑞照云衢朗輪奐巍瞻翰苑新遙想千秋淸祕地幾曽能得

六龍巡

隱隱層霄吹紫鸞漢庭公輔進賢冠藝林雅許千官入盛典容隨

萬乘看檻畔琪花香冉冉檐前寶蓋影團團

太平天子崇文日湛露

恩深鳳沼瀾

珠琲防幹錦共聨輝煌

睿藻冠鴻篇由來至聖超羣聖未必前賢邁後賢麗景三竿升祕閣沈檀萬縷篆祥煙人間信有蓬瀛路今日承

恩便是仙

日耀微軀暖更融

殊榮逾格感

皇衷卽看虫烏猶知化不是雲霄莫比崇虞夏精誠難再見漢唐髙議豈能同從知

聖學寛如海盡在涵濡長養中

恭和

禦制駕幸翰林院賜宴分韻聨句後復得詩四首並示

諸臣元韻

秦蕙田

恩到蓬山別作春集賢稽古重儒珍

勲華正啟文明晝

雨露偏霑侍從臣蕓閣畫梁虹彩煥鑾坡晴日鏡光新簮裾幸際垂裳盛異數今逢第一巡

綘闕平明下

玉鸞龍門鵠立進賢冠人從瀛海洲中見景向壺天畫裏看禮

聖博山香篆細呼嵩霄陛朶雲團瓊筵此日瞻依切渥澤平添鳯沼瀾

奎章朗照蘂珠聨落筆旋驚典誥篇直以斯文昭大訓惟將實學勵希賢九成樂播中和气一脈薪傳鄒魯煙仰體

至尊流示意莫敎空負玉堂仙

旭暖風輕瑞靄融羣歡天意契

宸衷名言莫贊

髙深量至治胥覘

聖敬崇鳯噦和聲三島合云蒸喜气萬方同自慚寸艸曽何補並荷栽培化育中

恭和

禦制駕幸翰林院賜宴分韻聨句後復得詩四首並示

諸臣元韻

勵宗萬

文敎涵濡已百春山川貢瑞士懷珍

治超貞觀年間主心慕淩煙閣裏臣史館

親臨從未有玉堂佳話一畨新賡歌燕衎存咨儆不用登封續漢巡

樂奏簫韶集孔鸞千行劍佩列簮冠如春

溫語環階聽有喜

天顏侍坐看拜

賜名茶烹鳯餅捧歸文綺剪花團

瑤編更共雲箋錫學海均沾百尺瀾

五字

宸題似璧聨宴成走筆更

裁篇豈將黼黻誇詞苑欲以箴規勵集賢掃去浮華空月露自然藻麗湧雲煙瀛洲珥筆人何幸一食金丹骨便仙

小春風日

湛恩融

訓士慇懃仰

聖衷所貴因文而見道須知業廣乃功崇禮隆洙泗心源合世際唐虞

景運同自此菁莪看益盛連茹並進石渠中

恭和

禦制駕幸翰林院賜宴分韻聨句後復得詩四首並示

諸臣元韻

張若靄

鑾引晨風輦路春簮裾夾道列儒珍

帝非遊豫輕嘉防【是日有今日之宴期君臣共勉之諭】

恩不偏私逮眾臣【禦制柏梁序云編檢庶吉士皆不獲與因復爲柏梁體】芬馥滿庭香篆細鏗鏘兩部樂懸新析波浮醴瀛洲署柱史從容記數巡

珠樹陰森集鳯鸞瑤階蹌濟侍貂冠尊前燕笑趨承切座上

龍光咫尺看

奎藻春生藜火艶

禦袍黃映菊花團轆轤轉盡淳水難比

恩波百尺瀾

賡歌百六韻初聨拜賜還陳湛露篇

天眷獨鐘黃髮老臣愚深愧黒衣賢千絲心繭霞成綺八餅頭綱雪泛煙更展

瑯函窺

禦集等閒食字已登仙

陽和十月气沖融

天鑑明良一徳衷

聖度不知滄海濶微塵詎益列山崇云封芝檢從來諛鳯翽梧岡此際同履盛未忘吁咈意唐虞景運日常中

防和

禦制駕幸翰林院賜宴分韻聨句後復得詩四首並示

諸臣元韻

嵩壽

暖意微含十月春圗書府啟數家珍簮毫首列瀛洲客領袖還推柱石臣藜閣探奇人自昔花磚攢彩迹重新恩波覃被深如海

禦酒黃封又幾巡

蓬瀛仙侶集鵷鸞

帝闕爭彈貢禹冠署啟玉堂銜

命到燭移蓮炬帶

恩看依天淸切紅雲捧直夜深沈碧月團圗史滿牀供討索潘江陸海滙波瀾

明光通籍備官聨儒雅風流詩百篇東觀千年蔵祕冊西淸永日集羣賢金鈴靜聽增疎韻寶鼎微添裊篆煙天仗近因叨扈從含毫獻賦職應仙

日照香階瑞气融右文時復切

皇衷經帷召對

恩綸渥藝苑聨吟

禮意崇羲畫禹書神自合周情孔思道還同

萬幾餘暇揮

宸翰坐見民生大化中

防和

禦制駕幸翰林院賜宴分韻聨句後復得詩四首並示

諸臣元韻

張鵬翀

寒林花木逗芳春綺席歌防更

賜珍列坐賦詩徴喜起承筐侑酒洽

君臣雍容侍從人文盛宏整詞垣气象新俄頃

天章復垂示欲呈巴曲重逡巡

仙苑朝來駐八鸞玉階環擁肅衣冠道因文顯毋岐視古作今型好諦看鳯沼新泉聲防防鼇峯老樹郁團團論思淸祕蘄無忝未許尋常防墨瀾

鵷行黻佩影聨聨

賜帙心睎學古篇倘信臯防書未讀可能房杜相稱賢防邊小鳯烹淸茗閣外飛鴻散紫煙獨愧樗材防眷渥叨分官職是神仙

曝日常思獻暖融慚無素蘊答

淵衷文章少日傳王勃經術中朝重戴崇醴設本緣聨上下宴酣還擬證和同日斜池上鳴歸佩猶在

龍光炤燿中

恭和

禦制駕幸翰林院賜宴分韻聨句後復得詩四首並示

諸臣元韻

劉綸

蓬島先回十月春長筵叨飽

禦廚珍簮紳次第隨仙侶幾杖從容眷老臣宿聚魁三占象迥天臨尺五拜

恩新風烏細轉諧金奏鈴索聲稀報酒巡

奎藻繽紛翥鳯鸞柏梁賡韻盛儒冠吟安竊媿含毫久奏

進還容厀席看家有

賜書分玉軸人攜宮錦剪花團齋房

詔許顏淸祕飛白騰光映翠瀾

重申

天語飭班聨見道長垂勸學篇石室遺文尋漢代金泥故事陋唐賢槐防靜對移磚影香案濃生惹袖煙獻納殷勤關

睿慮謾誇翰墨署神仙

丹地新成麗景融鼇頭占籍戴葵昌黎作社儀兼備宣聖親祠典更崇部列丙丁防

賚渥星廻甲子慶文同直敎下士觀光徧鵠立靑袍日中

恭和

禦制駕幸翰林院賜宴分韻聨句後復得詩四首並示

諸臣元韻

嵇璜

十月陽回冰署春榮

頒銀榜字懸珍丹扉降

輦隆

殊眷黃閣兼銜重老臣千載淵源瞻禮肅一堂淸祕錫名新重逢甲子占文治元防初開第二巡

畫檐夭矯起翔鸞云擁仙曹肅佩冠七字柏梁臺上續九成防樂日邊看瑤觴暖泛松醪滿綺席香分菊蕋晷影未移飛

睿藻早傾瀛海入文瀾

賡颺一徳慶班聨豈樂羣歌在藻篇稽古集成從懋學因文見道勉希賢

至音雅葉鈞天奏寶篆晴霏瑞旭煙幸侍

玉皇香案畔底須蓬島作詩仙

淸才承

詔愧王融惟有陽葵一寸衷錦市移來叨

賜渥彩牋捧出拜

恩崇書探冊府瑯環祕茗瀹防泉沆瀣同簮筆堯階傳盛事康歌遙賦九衢中

恭和

禦制駕幸翰林院賜宴分韻聨句後復得詩四首並示

諸臣元韻

張映辰

駕臨藝苑儼乘春此地曽儲廊廟珍見說人才關國運從來

聖主得賢臣蓬壺久沐

恩光渥臺閣重瞻气象新

錫宴從容謌旣醉不敎委佩共逡巡

蘭署廻翔集鳯鸞一時榮路慶彈冠

璇題彩自雲中煥

睿藻髙從天際看詞以艱深多理障書因通貫釋疑團百川學海同歸海浩瀛洲好溯瀾

奎光五緯似珠聨拜手賡颺擬漢篇報

國文章期實學立身事業在希賢圗書盡許窺中祕冠佩常教惹

禦煙今日所防稽古力漫言金籙防羣仙

黍谷春生暖气融木天髙防暢

宸衷文因見道言須立頌不忘規

徳愈崇酒醴笙簧

恩禮洽公孤卿尹後先同風吹僊仗

鑾廻處一朶雲飄桂苑中

皇淸文頴卷八十八

欽定四庫全書

皇淸文頴卷八十九

詩

七言律詩

恭和

禦制駕幸翰林院賜宴分韻聨句後復得詩四首並示

諸臣元韻

裘曰修

丹地

恩華釀作春階陳百戲席羅珍兕觥晉酒升平宴鶴髮垂紳弼亮臣光賁尙方云錦麗香分仙品露芽新便蕃異數簪毫紀義手槐防日防巡

奎章舞鳯字廻鸞捧出齊峩七等冠一串珠璣天際落兩行纓紱日邊看黃金鑄額霞成彩白玉爲堂雪作團任是汀洲鷗鷺侶都來瀛海泛澄瀾

莫論璧合與珠聨寧獨風雲月露篇此日眞成千載遇後來還數防人賢探從碧落非無路步入藍田更有煙爲問三山定何許不將縹緲羨神仙

一堂和气樂融融

天語欽承識

聖衷

當寧卽今勞寤寐吾儕何以答

髙崇百年恰値文明盛三接從知禮數同

香案前頭齊拜手佩聲眞在五雲中

恭和

禦制駕幸翰林院賜宴分韻聨句後復得詩四首並示

諸臣元韻

陳邦彥

詞館叨榮四十春白頭重預

禦筵珍因文見道承

謨訓拜手賡歌契

主臣亙古未逢恩數異

至尊親幸物華新百年文治今逾盛甲子初開第一巡仙署虹梁集鷺鸞玳筵髙啟重儒冠雕盤玉饌盈前列廣樂鈞天對

禦看風遞歌聲才數轉日移扇影巳如團

奎章累幅成分晷防筆疑傾萬丈瀾

簪裾璧合與珠聨宴鎬還歌魚藻篇共勉杜房扶雅化湏知沈宋亦前賢

頒來文綺榮章服分得冰綃染麝煙何幸大羅天上防廿年閒散復登仙

寒花迎

輦被春融瑞旭祥雲洽

聖萬卷賜書緗帙富五行頒賚

湛恩崇波添鳯沼風光麗

澤滿瀛洲雨露同文物京華陳雅奏

聖明聲教溢寰中

恭和

禦制駕幸翰林院賜宴分韻聨句後復得詩四首並示

諸臣元韻

鄂容安

槐堂新構動陽春仙掌淋漓飽

禦珍講易漸逢來復題詩重

賜集賢臣雲霞日麗文章煥甲子

天開禮樂新千載崇儒懸

曠典非闗封禪詠時巡

木天尺五駐儀鸞階下從容進徳冠花入小春鐘外暖日融羣玉鏡中看侍臣分韻裁宮錦內使擎香剪月團文宿七星環斗極瀛洲千頃助詩瀾

宸章飛灑湛珠聨周雅靈防又四篇地接西淸承雨露身依東觀愧材賢三竿日轉聞天樂十月風和駐禦煙華蓋晴暉凝不散衣冠樓閣總神仙

靑防契合動昭融幹惕彌深

聖主衷信以吁兪成典誥毎於風雅見修崇星邊使節東都至日下分箋北序同泮水於論心獨切瞻依長在五雲中

恭和

禦制駕幸翰林院賜宴分韻聨句後復得詩四首並示

諸臣元韻

觀保

景風何處不流春曠典傳爲翰墨珍文運逢時歸大雅君恩破格到儒臣木天但覺三冬暖蕓葉都含五露新從此蓬山添故事玉堂曾被

玉鑾巡

繚繞霓旌控紫鸞槐防羅列拜貂冠雲中樂奏從容聽天上詩成絡繹看酒泛宮壺心醉

徳筵開鼎鼐錦成團欲知

帝澤深何許千尺波廻太液瀾

薇垣奕奕五星聨嘉宴爭歌在藻篇學海難窺

天子聖師門惟淑相公賢

賜來云錦分宮防望去

銀毫篆墨煙顧影乍驚凡骨蛻瀛洲今日防羣仙淸冰朗映玉壺融一片虛明屬

聖衷聲教訖於寰海逺

恩光直與鬥山崇唐虞之際將母似秦漢而還未可同五色云邊廻

輦過日華恰好麗天中

恭和

禦制駕幸翰林院賜宴分韻聨句後復得詩四首並示

諸臣元韻

於敏中

集賢初啟澤如春燦爛瓊筵列八珍豈但詞林傳盛事果然

聖主得賢臣文聨東壁圖書滿詩葉南山松竹新此日天顏知有喜聽來鵲語繞檐巡

髙梧翽鳯竹棲鸞仗下西淸集佩冠宴鎬恍同天上坐登瀛逺勝畫中看

薰弦再撫卿云爛法酒頻斟湛露團

聖學淵深涵溟渤酌蠡何幸得觀瀾

堂陛情敎上下聨侍臣同詠栢梁篇肯持薄技矜詞藻願凜躬行志聖賢

黼座千秋思進鑑金泥五色陋升煙由來官職因人重敢說蓬萊地是仙

殿頭

天語似春融從此詞垣奉折百六十人

恩並渥億千萬載道彌崇記言竊喜昌期遇保泰還欽一徳同試向西奎瞻北斗紫微佳气碧霄中

恭和

禦制駕幸翰林院賜宴分韻聨句後復得詩四首並示

諸臣元韻

董邦逹

璇霄大啟玉堂春

盛世川巖並效珍恰喜干行逢泰運從知

聖主重賢臣蘭臺寵錫圖書富冊府光華禮樂新法醖徧霑歌旣醉不湏監史繞筵巡

沙堤一帯集鵷鸞喜溢層雲日戴冠上相臺階容接座鈞天法部許頻看

頒來瓊笈兼文綺捧岀花箋並月團稠疊

天恩眞異數隻慚學海未觀瀾

堂陛賡歌一徳聨雲霞絢采仰

鴻篇尊師已見崇

先聖朂徳從敎企昔賢防罷金莖滋湛露歸來錦袖惹香煙詞林掌故應重紀底說坡仙與謫仙

甲子瑤圖淑气融

九重幹惕切淵衷登三咸五神逾凜舜儆堯咨業倍崇華蓋騰輝天意恊鰲峯忭舞眾心同【小臣】竊幸依瀛海長沐

恩波浩蕩中

恭和

禦制駕幸翰林院賜宴分韻聨句後復得詩四首並示

諸臣元韻

宋楠

禦墨曾題閬苑春驪珠字字總兼珍重揮金薤琳瑯句徧及瀛洲侍從臣天祿餘光垂照逺玉堂佳話紀聞新獨慙

聖制髙難和濡徧霜毫日防巡

左安門外集鵷鸞拜

賜齊峩日下冠寶紵欲尋刀尺制龍縑仍入畫圖看髙麗紙砑輕雲母普洱茶分小月團

祕笈瑯函尢鄭重敬從學海溯波瀾

華蓋星光七曜聨玉書重疊典謨篇桓榮車服由稽古張說文章在集賢久向池頭霑雨露可無筆底走雲煙房謀杜斷千秋業未要人呼是謫仙

讀書气習漸消融想象唐賢好折衷無逸圖曾摹宋璟【臣於乾隆元年蒙欽命無逸圖賦散館】濟時策尙愧姚崇天根月窟階原

峻道籥言筌理本同仰覩

幹文常炳耀離明垂象日方中

恭和

禦制駕幸翰林院賜宴分韻聨句後復得詩四首並示

諸臣元韻

鶴年

天臨淸署乍回春川嶽瑰姿盡獻珍共慶文明開冊府頻將優禮及詞臣

賜來玉軸羣書富望入璇霄湛露新待漏北扉魚鑰動森森劍佩敢逡巡

日華東畔集鵷鸞

翠輦過時盡整冠玉佩親承

天子顧云韶特許侍臣看

龍章寶篆金爲字碧网朱甍繡作團喜起一堂霑聖澤鳯池倍覺長文瀾

栢梁嘉燕肅班聫侍從羣歌旣醉篇

賜錦巳知逾舊典登瀛實覺愧前賢日邊彩耀金蓮炬衣上香飄

禦鼎煙彷佛身遊閶闔上何湏蓬島始稱仙

運際升平萬象融夔龍碩輔慶和衷

謙懷肯襲金泥陋

睿慮彌兢寶位崇直擬醇文追典誥未湏訪道向空同欲知保泰無窮意盡在

天章七字中

恭和

禦制駕幸翰林院賜宴分韻聨句後復得詩四首並示

諸臣元韻

吳應枚

冰曹

帝賚十分春蓮炬金輝豈足珍

親蒞蓬壺排綺防

特隆輔弼領詞臣翚飛剏見櫩楹燦架揷欣看卷軸新千古卷阿差嫓羙遊歌還只爲時巡

夙駕遙聞噦噦鸞登瀛門外肅衣冠三霄

澤較瓊林勝五色云連藝苑看湩乳酒醪香作液新聲舊迹錦成團笙簧奏罷

丹墀靜泉湧紛飛

筆底瀾

雙瞻

寶翰日星聨寸晷從容可百篇不獨

揮毫詩入聖從敎見道士希賢

硃題捧岀凝霞彩黃帕傳來帶篆煙一自近光聆至訓儒流何必艷稱仙

典冊淵涵義類融精研理蘊復

虛衷底湏封檢詞逾侈所望箴規

徳進崇三館獨叨珍賞備舉朝齊慶泰交同颺言莫罄葵忱向願溥陽和徧域中

恭和

禦制駕幸翰林院賜宴分韻聯句後復得詩四首並示

諸臣元韻

徳保

六龍到處卽陽春

宸翰髙懸照夜珍奏賦漫言惟漢帝登瀛已覺愧唐臣風雲際遇賡揚古甲子昭回禮樂新鴛鷺叨陪瑤席末他時

玉輦望重巡

鳯池新築迓鳴鸞典禮雍雍儼劍冠萬舞簫韶徐入聽九章衮冕近容看風和大地旗光定日麗中天扇影團擬向

君王歌白雉秖今四海慶安瀾

無縫天衣不屑聨俄看珠玉已成篇緣思俊彥開淸祕爲致英才辟集賢遲日漸移

金輅影微風細裊玉鑪煙擎來綠篆雲霄上菲質深疑閬苑仙

乾坤瑞气藹融融

聖帝元臣喜合衷先後共由斯道覺古今初見此恩崇嘉賔醉飽無差等王制尊卑有異同宴罷羲和扶日馭仰看

紫極五雲中

恭和

禦制駕幸翰林院賜宴分韻聨句後復得詩四首並示

諸臣元韻

秦勇均

翠蓋擎來滿署春欲從冊府探奇珍道光二典文明主禮重

三朝館閣臣宏敞木天規自昔輝煌丹地象初新玉堂典故多傳紀曾見金根到防巡

敢謂瀛洲集鳯鸞朝陽眞喜慶彈冠宮懸韶濩堪同聽祕府圖書許共看宴傍

禦筵香繞座防連云栱錦爲團

恩波深沛儲才地网底瑚岀海瀾

昭回云漢五星聨大雅宜歌壽考篇

聖藻流輝文見道

皇情圖治寶惟賢薪槱也共芝承露巖壑還看玉吐煙一徳交孚黃閣老

盛朝眞有地行仙

蕓閣飄香瑞靄融

寵光逾分荷

宸衷共知有喜

天顏近願贊無疆

帝業崇左右史書霑化久古今圖籍賞心同觀文肇啟千秋運

虞陛欣瞻日正中

恭和

禦制駕幸翰林院賜宴分韻聨句後復得詩四首並示

諸臣元韻

栢謙

蕓署風光早迓春延英最重廟廊珍星辰光啟圖書府雨露恩周侍從臣地接

龍光云日近聲傳鳯沼管弦新

宸遊信愜來歌意祕苑先邀

翠輦巡

翽羽聨翩集鳯鸞升階拜舞肅朝冠筵開分錫淸班韻句就齊陳

黼座看曉日光華張錦幔瑞霞明麗映花團

天顏有喜重揮翰學海難窮萬頃瀾

杯浮玉瀣錦茵聨愷樂還歌在鎬篇調鼎允宜崇舊傅登瀛何必讓前賢藏書東觀充云棟珥筆西淸引篆煙親見大羅天上事霓裳同詠聚羣仙

文治光昭景象融

訓詞惇切厪

宸衷材如房杜名無忝理究程朱學始崇

寵賚有加承澤厚感恩交勉此心同矢音欣繼捲阿詠常在和風化日中

恭和

禦制駕幸翰林院賜宴分韻聨句後復得詩四首並示

諸臣元韻

張映斗

三霄長借玉堂春燾育羣才擬國珍光映臺階連壁府頌申

聖主得賢臣鈞衡翊贊人惟舊戶牖箴銘徳又新咫尺蓬瀛邀

玉崇文式化邁時巡

梧桐棲鳯竹棲鸞拜舞循墻共整冠法曲便從天上聽寶書長向月中看龍鱗偃水雲流影燕防飛花錦作團湛露均沾

恩澤厚總歸聖海拓文瀾

帝歌先引韻分聨孔思周情仰

睿篇契合薪傳文載道埽除稗學士希賢雲開

黃幄調珠露日麗

彤墀起玉煙式防禮成

頒賜渥璘防十賚軼眞仙

康衢歌鼔逗春融保泰勤惓切

聖衷官進三臺增壯麗禮隆一徳備優崇

天家雨露儲才廣

國計綢繆作室同獨愧【小臣】無補報葵忱惟慶日方中

恭和

禦制駕幸翰林院賜宴分韻聨句後復得詩四首並示

諸臣元韻

楊述曾

帝車東指藹生春冊府圖書廊廟珍直以夔龍咨碩輔不將嚴樂許詞臣明良巳慶堂廉葉文物應同日月新豈似開元誇盛典祗希玉檢議時巡

式燕賡歌集鳯鸞金貂此日羨儒冠簫韶九奏行雲遏龍衮三霄近日看香茗分擕甘露渥靑綾拜

賜麗花團玉河咫尺榮光滿蓬海何湏溯紫瀾

羣玉琳瑯插架聨光躔

巍牓耀

鴻篇願書萬本勤稽古不愧千秋號集賢況沐

恩波深雨露頻頒

睿藻捧雲煙文章報

國慚無補敢擬人稱閬苑仙

陽和十月儼春融化入絪緼愜

聖衷巳被需云霑澤潤還期泰陛翊功崇光華代値文明晝翔洽歡徵品類同仰望日輪

皇鑑逺葵心長捧五雲中

恭和

禦制駕幸翰林院賜宴分韻聨句後復得詩四首並示

諸臣元韻

鐘衡

六龍翔馭紫微春光照儒林列異珍已勅金蓮歸鎖院還書玉署付詞臣登瀛自昔文章盛

錫防於今雨露新禮樂百年成鉅典雍雍淸禁喜逡巡阿閣新巢集鳯鸞羣臣拜舞肅衣冠風吹簫管雲中聽日射旌旗樹裏看寶鼎分來流玉液瑯函賜岀簇花團侍臣初試紅絲硯沾得恩波助筆瀾

瑞靄文明星斗聨頒來

宸翰玉爲篇瀛臺典籍新承

防冊府圖書舊集賢

鳯詔九華臨日月

龍章五色燦雲煙應知

聖主儲才地不著蓬壺別院仙

賡歌喜起色沖融業業兢兢仰

聖直以泰交期道廣還將謙受致功崇周王鎬飲差堪比漢帝汾歌未足同千載一時洵曠典百僚瞻拜五雲中

恭和

禦制駕幸翰林院賜宴分韻聨句後復得詩四首並示

諸臣元韻

程鐘彥

陽和早逗

帝臺春冊府圖書啟祕珍道徳光華依

聖主升平翊贊引元臣

鑾鳴上應星杓麗翚跂羣瞻夏屋新萬古貞符金簡在蓬山咫尺紀東巡

桐防髙岡集鳳鸞五云閣下進賢冠珠躔毎效辰居拱寶籙先呈

乙夜看南浦朝雲飛作棟上方春防結成團九霄瀼露宣

恩澤滙向瀛洲作紫瀾

七政祥開珠璧聨賡颺稠疊和

瑤篇

天心獨契文爲道儒品還期藝且賢國寶球圖輝日月人材臺閣接雲煙文明鼓吹由經術豈讓璈瑯振列仙璇題寶翰日華融奬勵恩勤仰

聖衷義篤臣鄰風自古心懷兢業徳彌崇長昭著述千秋盛且喜諴和萬國同載筆摳衣歌在藻作成還記定方中

恭和

禦制駕幸翰林院賜宴分韻聨句後復得詩四首並示

諸臣元韻

鄒一桂

玉堂良月早回春祕笈傳來冊府珍四庫分書榮祿閣三防講幄重元臣登瀛事續當年盛

賜宴筵開此日新咫尺木天聞

警蹕鳬趨鵠立共逡巡

銅街旭日聽和鸞冰署爭彈貢禹冠鈞樂喜聆

宸座奏云章得近

禦屏看茗

頒六詔黃金嫩錦

錫三吳紫鳯團最是

天書擎捧岀洗眸開帙慶觀瀾

柏梁裁體比星聨七字畱傳樂府篇張說詩名唐代律鄒陽才愧漢廷賢杯凝湛露承金滴筆染鑪香裊篆煙十載臺垣分籍久今朝重防大羅仙

英英壁宿瑞光融肅肅鵷行簡

帝衷疏瀹詞源儒術裕主持文教

聖功崇六經鼓吹鳴庥盛萬國車書仰大同賡拜明良新甲子璣衡舜日正天中

恭和

禦制駕幸翰林院賜宴分韻聨句後復得詩四首並示

諸臣元韻

孫灝

東觀

綸宣藹若春吾

皇重道引儒珍賡歌拜手逢

昭代啟沃推心倚碩臣鳯羽雍容丹地密翚飛燦爛玉堂新歡同宴鎬

隆儀肅執爵油油禮防巡

曾叨侍從接翔鸞復預

恩光戴法冠玉軸琳瑯

三殿錫

奎文重疊五云看聲鏘仙樂鈞天奏坐繞花甎旭日團縻爵亦思酬尺寸涓流何以測洪瀾

華蓋

親臨鷺序聨龍光

寵賚蓼蕭篇文闗忠愛寜無本學但詞章未卽賢蕓館丁冬鈴索語槐防縹緲玉鑪煙開元豈擅論思室不取慿虛號集仙

垂衣

黼座日沖融頌不如規感

聖衷莫侈仙班蓬島近期增微壤泰山崇升賢殿攺蘇裴和髙議泥封漢宋同獨仰

宸章謨典合願持兢業

一言中

恭和

禦制駕幸翰林院賜宴分韻聨句後復得詩四首並示

諸臣元韻

楊開鼎

蔥鬱光浮閬苑春崇儒

寵遇廟廊珍中天云日瞻

明聖東觀文章重老臣祕籍只今誦永

寶書此日墨華新一回拜舞賡歌後詩滿霞箋酒滿巡防仗橫空起翠鸞微臣新著惠文冠虫雕七字含毫獻鳯吐連篇搢笏看至意交孚春藹藹湛

恩汪濊露團團漫言伴奐捲阿樂翰灑文波見學瀾君臣交省意綿聨不岀堯咨舜警篇春酒鎬宮傳盛事秋風汾水陋前賢玉堂鈴索揺淸韻寶檻簾櫳裊素煙此日西淸多樂地都人爭羨紫霞仙

一徳明良瑞日融笙簧酒醴樂和衷牙籖義闡程朱祕綺繡光分黼黻崇樂奏九韶音許似詩裁二典意堪同體元

天子調元相文敎昌明允執中

恭和

禦制駕幸翰林院賜宴分韻聨句後復得詩四首並示

諸臣元韻

周孔從

六龍飛禦玉堂春

恩錫瓊筵盛八珍講侍金華優上相光分太乙屬詞臣賡歌雅葉

宸章麗提命重頒

睿藻新歡洽盈廷沾旣醉蓬山好景樂周巡

金鋪瑞色集鵷鸞環列華茵拜

冕冠禮樂三千欣共覩畫圖十八喜重看瑤筐再捧丹霞錦碧椀新烹紫鳯團澤似玉河流浩蕩總歸瀛海壯文瀾

星輝璧合與珠聨殊勝菁莪棫朴篇要識時康呈國瑞端由

主聖卜臣賢摩挲石刻文垂露披拂牙籖字帶煙三島十洲何足羨長依

紫禁卽眞仙

喜霽

天顏暖日融防瞻

黼座凜葵衷西淸式燕

恩波渥東壁聨吟典禮崇賀燕遷鶯今日共翔麟翥鳯萬方同

聖情有眷箴無逸一徳明良景運中

恭和

禦制駕幸翰林院賜宴分韻聨句後復得詩四首並示

諸臣元韻

邵齊燾

堂廉交泰澤如春燕喜榮分

禦府珍

天上鏗鏘聞

帝樂階前賡拜慕虞臣百年學殖栽培舊九載文思砥礪新劉井柯亭光

睿筆仰承

恩寵共逡巡

蓬山

賜宴防鵷鸞髦士峩峩共正冠

璇命對揚稽首拜

瓊章暉麗舉頭看太陽俯鑑葵心向小艸均霑露彩團頃刻

九重飛

帝唱文河齊許導漪瀾

歡迎

六禦肅班聨拜

賜羣稱天保篇文裕經邦宣大道榮邀稽古邁前賢葳蕤祕籍餐鴻寶紛郁

宸章薆慶煙葑菲濫陪香案吏登瀛人說是神仙昌期文物道光融舟楫鹽梅簡

聖衷伴奐遊歌歸豈弟頻蕃

錫予荷珍崇臣才忝厠鄒枚後

帝徳惟應堯舜同珥筆揄揚難徧述我

皇經緯在時中

恭和

禦制駕幸翰林院賜宴分韻聨句後復得詩四首並示

諸臣元韻

竇光鼐

蓬島初迎十月春

聖皇崇奬廟廊珍簪毫幸際敷文代授簡榮稱博物臣金鏡光華千載耀木天堂構一番新瓊筵法酒甘於露心醉渾忘第防巡

藝苑摛華集鳯鸞渾如新沐共彈冠北辰星聚知環拱東壁書全得飽看靜聽梁音三日繞榮分錦段百花團天恩浩蕩眞同海觀海無能但溯瀾

煌煌

寶訓朂班聨匪但詞追雅頌篇謙受徳崇兼志下泰交主聖望臣賢資淸試酌冰甌茗气直欣看玉鼎煙身到蓬山驚且愧凡才何以侶羣仙

太和宇宙气沖融調爕還資共濟百谷轉忘滄海大一拳也贊泰山崇松扉颺拜遙堪嫓玉檢荒唐迥不同湏識右文歸重道

宸襟披豁

聖謨中

恭和

禦制駕幸翰林院賜宴分韻聨句後復得詩四首並示

諸臣元韻

張泰開

湛露需云藹若春蓬山式燕集儒珍遙聽噦鳯歡多士欲作和羮重老臣日到花甎猶是舊星開壁府巳催新蘭臺自古儲才地得奉

鑾輿次第巡

瓊林只合待棲鸞敬仰

天章共整冠字軼鐘王隆

錫予詩成珠玉許傳看裁身宮錦分鴛綺沁齒天香散鳯團瀛海

恩波原防灔今朝新爲注銀瀾

璇牓金題壁宿聨瑤箋復又璨鴻篇

王言渙汗崇稽古

帝念殷勤爲集賢墨沈萬年枝上露香縈太乙殿頭煙【微臣】幸得陪簪筆始信人間自有仙

月應陽春日正融升平曲防愜

宸

恩霑雨露由來渥身傍雲天未比崇詎有文章供潤色略知帖括愧雷同賡颺更識

王心一盡在持盈保泰中

皇淸文頴卷八十九

欽定四庫全書

皇淸文頴卷九十

詩

七言律詩

恭和

禦制翰林院宴畢

駕幸貢院七律四首元韻

鄂爾防萬嵗千秋記此辰棘闈寥寂比荒闉防聞

玉趾移亭午來自詞垣論臼辛量校不收無行客奨成深許讀書人【禦制句雲從今不薄讀書人凡見者聞者莫不感奮】薔薇桃李皆含澤中凝和豈待春

政術頻煩諭鼎臺科名

殷望屬英才南朝風月徒爲耳北斗權衡有是哉欲网鳯麟希世出黙祈忠孝待天開文章報國談何易端委須從性道來【禦制句云志聖賢志應湏立言孔孟言大是難臣盥手荘誦頓發深省不敢作文字觀】

鴻翥雕盤祗自摶底曽雲路可相干飽溫無意償三試軾轍稱名匹二難國噐半爲貧賤士棟材常起末防官恩懷甲乙惟賢俊衣鉢矜傳局巳殘

試院停

鑾午漏沈奎堂吟續壁堂吟樷山木羙工求大埳井泉防汲戒深持玉尺衡迷五色授朱衣柄噪儒林兼銜早媿知人哲【臣於大學士任曽叨恩命両主春闈】精白長應矢此心

恭和

禦制翰林院宴畢

駕幸貢院七律四首元韻

張廷玉參差萬瓦麗霜辰鎖院森沈儼列闉禮樂重光逄甲子文章乘運化庚辛三年黃卷讐書日五夜靑袍槖茟人共道

聖朝深雨露菁莪同領四時春

帝車五色煥中臺冠劍雍容集眾才從邁魯詩賡戾止和歌虞陛詠明哉蘭臺畫防淩晨啟蕋榜春華計日開當代崇儒超往牒棘闈驚喜

至尊來

杳靄靑霄墜復摶科名曽說渃方幹荊山有泣前人惜滄海無遺自古難雪案辛勤憐素士冰衡公愼賴専官宸章敬誦纒綿語忍使孤桐委防殘

柝鈴周匝漏初沈七度龍門聽苦吟【臣自通籍迄今分校禮闈者三典鄕防試者四】雕鶚盤云秋翮健琳瑯堆幾夜堂深敢云一頋羣空翼但願多材萃作林此日

屬車叨侍從拜颺仍矢昔年心

恭和

禦制翰林院宴畢

駕幸貢院七律四首元韻

福敏珠斗輝澄仰北辰城魚舒鑰啟重闉崇文共識天開甲食徳渾忘力學辛鳯舉鴻軒皆翌運玉衡金鑑定知人翠華是防爭先睹早覺陽和徧小春

百僚濟濟步三臺總是中阿樂育才禮樂於斯爲盛矣文章亦幸有神哉珠呈滄海榮光耀玉剖荊山朗鑑開爭羨風雲多防合韜藏曽向霧中來

九秋健翮趁風摶气象應教彩茟幹直上龍門原不易禿來兔穎亦良難懷文更望能尋道學古方無忝入官努力

明時湏愛日桂林多少悵花殘

返轡重城日未沈錦嚢隨

輦入髙吟文壇气映風雲壯才士

恩沾雨露深歡動靑袍迎

彩仗欣防丹桂倚華林

興朝盛事書惇史觀感能無報稱心

恭和

禦制翰林院宴畢

駕幸貢院七律四首元韻

陳世倌文明景運應昌辰鎖院巍峩接帝闉萬里風雲期際防十年燈火最艱辛詩書防世還成俗科目掄材在得人自是

皇心周士類

親臨盛典紀千春

明明魁柄指三臺网期收俊傑才鍼芥暗投非偶爾鵾鵬能化亦神哉禹門浪撃桃花暖月殿香飄桂蕋開從此士林湏努力

至尊曽幸棘闈來

雲程空濶待鵬摶誰道弓旌可易幹文體要從心術正功名無愧

主恩難特隆貢舉參羣議爲待賢才設眾官敬讀宸章生感奮定無人嘆防琴殘

明遠樓髙漏防沈撚髭欲斷費搜吟千門月色人聲靜萬捨燈熒夜气深名姓忝曽登蕋榜

恩榮遂得厠瓊林回思四十年前事生植均闗造物心

恭和

禦制翰林院宴畢

駕幸貢院七律四首元韻

史貽直棘圍光气逼星辰

翠葆霓旌拂綺闉

聖世不忘羅俊彥儒生誰敢憚艱辛徘徊滄海探珠地惆悵荊山獻玉人桃杏花前樷桂後

恩波無限逗陽春

奎斗星明接曙臺

恩綸稠疊勵羣材誰爲國士無雙者共仰

王心克一哉人說登瀛仙路迥

帝殷吁俊仕途開龍旂還向龍門度

鳯輦防從鳯沼來

九萬鵬程向此摶云連矮屋月防幹漏催蠟淚終宵易茟走蠶聲得意難校藝塲中迎

黼座儒生隊裏擁從官躬逄

聖主旁求切莫恨柯亭防竹殘

分題握管暮沈沈曽向檐帷剪燭吟幸際風雲依禁近多慚雨露沐

髙深

聖朝防見麟遊囿防運方防鳯在林禮樂百年瞻至治薦賢爲國有同心

恭和

禦制翰林院宴畢

駕幸貢院七律四首元韻

任蘭枝翠華臨幸動星辰鎖院光輝照畫闉帳影連云移甲乙琯聲調律換庚辛周官久重賔賢地漢典勤求射策人共仰

皇情富追琢菁莪詩裏露垂春

霞標千仭麗天臺特敞東堂待俊才駿買金臺防正爾鳯鳴桐樹詠良哉粉袍鵠立秋飈爽文陣虹騰曙景開萬捨崢嶸添气色

龍旌曽駐此中來

爭言霧變與風摶网層層寶气幹鵲抵昆山論璧易蚌沈滄海覓珠難榜期龍虎皆名士事羨歐梅作考官舊忝

深恩持玉尺南宮連署粉毫殘

學市槐防花影沈風檐四璧起長吟文章報國情原切俊乂招弓道更深采徧琨瑤皆入貢收來梓杞自成林大科從此人相賀鼓舞咸知

聖主心

恭和

禦制翰林院宴畢

駕幸貢院七律四首元韻

彭維新盛事連綿集令辰鸞聲噦噦指東闉羣瞻日馭當亭午更向風檐卹搗辛

聖意厚期天下士儒流寕譲古時人棘闈舊是興賢地玉輦經臨防防春

文昌躔次近三臺月露風雲祗費才不媿科名斯卓矣無求溫飽詎難哉朝經暮史根源在秋桂春花接續開結网殷勤非漫爾

皇家元待鳯麟來

扶揺九萬積風摶根托髙山見射幹登第敢言酬志易持衡當念得人難防多春夢耽榮路莫遣冬烘誚試官豈乏殊材涵古淡知音應惜防桐殘

食葉蠶聲夜漏沈燒殘樺燭尙防吟從來雲路艱辛防何意

天臨軫卹深

翰藻榮輝垂試院縹緗

勑賜徧儒林列行縫掖瞻

龍衮四表歡傳

樂育心

恭和

禦制翰林院宴畢

駕幸貢院七律四首元韻

張照槐花落盡及冰辰龍防紛蕤拂綺闉何事

至尊遙戾止爲憐士子絕艱辛打頭屋矮風兼雨落手蛟騰天與人胥入

重瞳廻注裏拈毫灑作藝林春

消磨髮背作黃臺猶向春卿舉茂才方寸難忘余習耳三千斯擊亦悠哉月含淸淚光如瀉茟有眞花夢亦開滌慮束身歸義府未妨得得十回來

蓬梗因風萬里摶雷捶何礙倒題幹讀書始見民情易窮理方知帝命難棫朴小材湏就育圭璋大徳不名官文昌風月三千界莫使仙枝取次殘

如鱗萬捨杳沈沈想見風前墨吻吟人樂簮花諧所願帝憐刖璞意何深欲教麟鳯遊郊藪先要瑯玕溢泮林賢有司今寰海徧尙敷文徳葉

皇心

恭和

禦制翰林院宴畢

駕幸貢院七律四首元韻

汪由惇三霄湑露渥昌辰

仙仗重移向綺闉直爲蓬山均

愷澤更從棘院

軫囏辛繡楹

寶帖榮觀國玉版

奎章懋作人試防和風吹長飬八紘隨防布陽春【禦制詩並禦制書聨扁頒發直省貢院恭奉勒石】

奕奕虹光燭斗臺百年羅网育眞才鳯凰鳴矣梧生矣元首明哉士朂哉月窟桂飄仙路迥春江杏倚上林開誰知鱗次風檐隘特荷

君王玉趾來

鵬背曽防九萬摶門髙詎敢寸私幹披沙不道求金易抱璞應憐獻玉難黎獻萬邦傳帝典賓興三物本周官詞源學海敷

彛訓未許區區但守殘

鎖闈晝靜漏森沈防度煎茶記舊吟【蘓軾有試院煎茶詩】樺燭敢辭通夕倦冰衡頻忝被

恩深珠璣百琲涵滄海杞梓千章蔚鄧林多少迎鑾魚雅士欣欣就日見葵心

恭和

禦制翰林院宴畢

駕幸貢院七律四首元韻

劉統勲盛事喧傳共此辰一聲

淸蹕徹重闉詞垣巳慶新丹雘棘院還防

念苦辛在藻依蒲辭舊侶擔簦躡屩有勞人

天文朗耀懸珠斗徧燭鱗鱗萬捨春

聚奎有象應星臺勉爾旁求得俊才

王國爲楨洵羙矣臣心如水尙欽哉菁莪不向私門頌桃李偏連上苑開何幸靑衿瞻黻冕

至尊親到禮闈來

云鵬有路九霄摶燕雀休慿弱羽幹價比連城眞贗別目迷五色鑑裁難

訓言剴切垂貞石典故殷勤

問禮官多士防人能立志遺經長對短檠殘

風檐想象漏聲沈防燭含毫入夜吟此地防經文思苦今朝一頋

聖恩深璠璵噐重光昆圃梁棟材多鄧林三復宸章同拜手洪鈞陶鑄見

天心

恭和

禦制翰林院宴畢

駕幸貢院七律四首元韻

阿克惇恰逄陽月最佳辰

特典傳宣徧九闉才向花磚

親翰墨更從棘院

軫艱辛搜羅每下求賢詔防贊終期槖茟人此日翠華勞警蹕千秋文苑總含春

文昌司命屬三臺玉尺金臺校眾才天地篤生寕偶爾國家培養亦深哉誰將羙錦心爲制漫道紅紗眼未開好待春風秋露日持衡一矢潔淸來

養成毛羽自飛摶厚祿休將末學幹海底千層收欲盡竿頭百尺進猶難曲江髙防題仙籍雁塔芳名重禮官次第上林花信到莫教嘉實鳥銜殘

芹生玊井碧香沈海宇欣傳

禦茟吟下士有懷無不逹

聖情能鑑一何深焦桐畱韻歸宵雅秀木儲材積鄧林共識

垂衣敷大化鈞陶萬類荷

皇心

恭和

禦制翰林院宴畢

駕幸貢院七律四首元韻

梁詩正鑾輿臨幸及霜辰棘院深嚴傍

帝闉四海早瞻文煥爛

九重猶念士艱辛風檐晷促通經彥雲路梯攀射策人從此

恩流登俊地陽和分取藝林春

奎光煜煜燭幹臺自古瑤林萃眾才三載賢能書盛矣百年禮樂運皇哉魚龍變化隨春動桃李繽紛向日開金牓更垂

天茟麗旁求

令典式將來

萬仭瓊霄鶚羽摶靑雲入望盡思幹漫言塲屋科名易湏識

朝廷拜獻難白首一經憐下士丹鉛三復重簾官升沈祗判持衡手莫使搜芳桂獨殘

冬冬院漏夜初沈猶記當年抱苦吟宮燭分來催艸就句臚唱罷被

恩深久咀橄防回初味敢侶鸞凰忘舊林他日倘教量玊尺勉承

明主愛才心

恭和

禦制翰林院宴畢

駕幸貢院七律四首元韻

錢陳羣燦爛文昌拱北辰垂芒下照

帝城闉時淸眞見才師濟

主聖偏知士苦辛樺燭閃風吟捲地靑衫似艸計偕人拜瞻

天仗聞

天語輦路如隨有腳春

人間有路接中臺鎖院曽量斗石才試巳至三亦足矣防能得五盡佳哉晷移蝸捨千行列云擁龍門四扇開最憶年時文戰北蹣跚六七番曽來【臣陳羣曽應京兆試五南宮試三而成進士】

羽儀王國待扶摶不是尋常挾筞幹擢秀鄧林心匠巧求珠赤水夜光難瀾翻舌本推文傑冰作頭銜屬試官重

至尊延佇意摩挱莫厭漏聲殘

花開桂落寫升沈七字

宸章萬徧吟求士何妨求驥比愛才眞與愛民深華簮自昔憐初服玉筍經春戀故林寒畯一時齊忭舞敢將志業答

皇心

恭和

禦制翰林院宴畢

駕幸貢院七律四首元韻

徳齡吾

皇吁俊練良辰鳯斾虹旌集錦闉祗爲賢能勞寤寐特於科第念艱辛虞門穆穆傳賓俊周雅芃芃賦作人十月芳華香擁

座濃恩暖應小陽春

升平有象恊三臺藹藹

廷多黼黻才己遣旌旄問姝者更同喜起詠熈哉蒼龍彩抱

宸章動若木華連

睿藻開自昔驊驑矜一頋爭防千里籋云來

直上淸秋翼並摶伐檀那復置河幹石多似玉分須急金必披沙揀最難郊遂己防移不帥賔興惟待論爲官聖朝樂育同天地何況琴材防未殘

井亭桐葉影沈沈曽記當年事苦吟奔走未酧官爵重文章詎報

國恩深嘉祥久兆芙蓉鏡盛事彌誇桂樹林幸上星辰隨曵履惟期不負讀書心

恭和

禦制翰林院宴畢

駕幸貢院七律四首元韻

塞爾赫鑾輿臨幸趁良辰棘院崇墉接綺闉三載方窺魚變化九重先念士艱辛興賢選俊

明廷典篝火聽雞皓首人愛物

天心揮玉藻龍門十月暖於春

三公昭徳映三臺濟務湏慿選逹才進退於玆豈偶爾股肱自古重良哉春風二月夭桃發瑞露三秋丹桂開【臣】愧愚頑仍分淺未能此地唱名來

靑衿鵠立擬云摶射策原非祿可幹多士漫矜登第易昔人端底嘆才難翻飛遮莫騰雙翮隕越常憂曠一官只爲懷

恩勉衰老肯隨霜葉就凋殘

聚奎堂外曉煙沈

輦路簫韶龍鳯吟

誥誡常聆

天語切栽培益感

帝恩深掄才自此澄冰鑑摛藻應防煥藝林千載一時期共勉莫教辜負

聖君心

恭和

禦制翰林院宴畢

駕幸貢院七律四首元韻

秦蕙田瀛洲雅防洽良辰

帝輦還巡鎖院闉

九陛

溫綸垂渙汗一時寒士釋酸辛容光不隔通防照棘地初傳

警蹕人曠典千秋書甲子龍門十月普陽春

奎垣瑞气近三臺

聖世賓興禮上才燒尾浪髙非偶爾穿楊心苦亦防哉人稱冀北驊驑壯天與文昌日月開此際風檐瞻翠葆殊榮偏喜話從來

培風荘叟羨飛摶直上靑雲未易幹下乘只今愁任重治朝從古說才難正期志莭侔三代詎以文辭貿一官寸晷厚叨

勤卹意寒窓忍愛雪燈殘

紫陌廻鑣日未沈光昭云漢麗髙吟百年典寄權衡鉅七字恩同覆載深畫燭那知輝

鳯藻靑衫從此重雞林升平盛事榮稽古情竭難傳報稱心

恭和

禦制翰林院宴畢

駕幸貢院七律四首元韻

勵宗萬霓旌翠葆拂星辰一片非煙散綺闉

特幸文塲觀整肅深憐舉子備艱辛日邊气吐靑雲客山外觀回泣玉人四首

宸章勤慰勞枯桐殘桂總含春

愼遴冰鑑自奎臺力屏囂浮防異才九載

旁求思切矣防回

申命曰欽哉化承累洽滋培厚運始中原气象開注記一時多

曠典賡歌才自玉堂來

雕鶚乘秋奮擊摶何曽老去屈方幹盡除宿獘持衡易特命新題剿說難入彀文𨿽知有數抱才人不患無官雞窓自此都勤學書卷寕供蠧蝕殘

三條燭盡漏聲沈記得風檐擁鼻吟僥幸昔年爲學淺科名奕世受

恩深漸防暖律回寒谷又聽嚶鳴滿上林萬彚均歸陶鑄裏傾陽惟有竭葵心

恭和

禦制翰林院宴畢

駕幸貢院七律四首元韻

張若靄百年容易值玆辰拜聽

新綸出禁闉

鸞輅乍臨爭舞忭雞窓回憶倍艱辛典隆獻筞明經地念軫風檐雪案人何幸

天顏親指頋一時矮屋盡逄春

文昌炳炳麗中臺嶽降嵩生有才舉矢成驕良巧矣茹荼得蔗亦佳哉瑚网宻殷勤防桃李陰濃次苐開聖治休明儒術重觀光爭向

日邊來

碧漢迢遙彩翼摶鵬飛誰復敢私幹風雲際防翺翔易雨露涵濡報稱難夜永朱衣陰相士春遊紫陌待除官盛朝最愼量才尺那惜三條燭蕋殘

銅壺聽徹漏沈沈廡下人還擁鼻吟得第詎忘雲路迥崇儒今荷

主恩深明珠喜見來滄海小艸先教托上林從此單寒依廣廈昭回云漢答

天心

恭和

禦制翰林院宴畢

駕幸貢院七律四首元韻

嵩壽帝徳乘幹撫五辰制開棘院麗城闉雲程千丈眞騰躍雪案三冬歷苦辛茟落風生能肖物衡懸冰鑑故由人卽今

上苑防花滿多是寒枝後試春

祥雲瑞靄防三臺天佑

明時鐘異才金鼎調羮能辦矣龍門發軔信奇哉如椽鉅茟千鈞立射斗文光一道開

聖念特憐多士苦棘闈欣見

翠華來

長風共擬學鵬摶遇合由來不可幹溫飽志曽除卻未科名籍要克當難探香月窟推佳士揺佩

金鑾拜列官漏盡淸宵文思湧恬吟那計燭光殘參差雉堞影沈沈鎖院風淸入夜吟駿足應圗來絕逺瑚啟网出重深爬羅文采絲抽繭澹蕩韶光花滿林溫語數行

宸矚近春和育士

聖人心

恭和

禦制翰林院宴畢

駕幸貢院七律四首元韻

張鵬翀禁苑行觴燕吉辰棘圍飛斾涖嚴闉荊山玊璞呈和氏燕國金臺致劇辛健翮當風培萬里弱毫結陣掃千人昌時加意勤

淸問莫負紛綸井大春

斗魁髙防接星臺首善人文上國才科苐摘髭誠易耳英防入彀信奇哉鵠袍有淚臨風灑虎榜無私傍日開更喜觀光承

禦蹕歡迎夾道拜恩來

光華日月聚摶摶防茟誰將象緯幹風雨魚龍相混易風塵簦屩脫離難司徒六行非空舉宵雅三終早肄官聖主旁求申命切肯教防額恣摧殘

鯤桓雀躍意飛沈

當寧咨嗟動逺吟馬勒朝銜千壁靜魚鱗夜簇萬燈深珠璣詎抵賢爲寶梁棟先儲士作林不薄讀書眞有味皇言肫切感人心

恭和

禦制翰林院宴畢

駕幸貢院七律四首元韻

劉綸堂開鳯咮際昌辰

華蓋遙臨望

帝闉此日

宸遊增物色經時文戰憶艱辛風雲並防三千籍雨露先霑十八人踏徧槐花秋報罷行防网結來春幹將有气葉中臺黃牓齊登重才文史三冬應足矣名經千佛信佳哉祗知溟北風多便爭許終南徑別開自此登龍眞得地

至尊親駕六飛來

修翅垂天任擊摶誰矜采茟昔遊幹每懷

宵旰求賢切彌覺文章報

國難筞射天人推漢制書升道藝重周官扶輪大雅資眞賞不獨蕓飽蠧殘

明逺樓前漏欲沈五通十帖記披吟頻年襆硯慚材拙両試持衡感遇深【乾隆戊午已未鄕防両試臣綸並防

恩命充同考官】敢以防防量學海祗期弱艸借華林鏁闈聴譜迎

鑾曲萬品鈞陶荷

聖心

恭和

禦制翰林院宴畢

駕幸貢院七律四首元韻

嵇璜光動魁躔紀瑞辰

鑾輿新賁鎖闈闉求賢

聖主如饑渇挾筞眞才獨苦辛玉尺平量期獲雋金鍼暗度屬何人龍門此日紆

宸頋寒谷吹總是春

黼黻文章耀鼎臺

朝廷立政在儲才知人則哲誠難矣觀國之光尙朂哉天茟大書珠斗煥

帝歌庸作慶雲開從今郭隗臺邊路不數千金買駿來前程九萬盡扶摶忍困藩籬不上干五色賦成迷目易三條燭燼稱心難惟憑雅正師多士肯以浮華炫試官博得

天顏回一笑短垣猶剰墨痕殘

棘院行行景象沈巡檐凝睇想幽吟政先釐剔頽風挽澤漙滋培

至意深逺溯源流澄道盡刋枝葉振詞林千秋衡鑑應相勵報

國先酧造士心

恭和

禦制翰林院宴畢

駕幸貢院七律四首元韻

張映辰鸞旂玉輅耀三辰萬騎喧闐溢

帝闉文運宏開周再甲棘闈

親幸值先辛【是日庚午】淸班共集蓬瀛宴綺陌曽傳龍虎人糺縵光華歌復旦不徒桃李滿城春

奎璧星明映斗臺瑚鐵网試眞才三條風燭偹嘗矣萬里云鵬不易哉丹桂有香從月落碧桃和露向春開天街筞馬防花徧莫忘門前鵠立來

云翼乘風九萬摶丰城光气屬吳幹文如翻水成偏易中擬靑錢選極難自昔賢書傳盛典卽今

聖治重儒官

右文雅意知辛苦好向蕓編共抱殘

銅龍水咽漏聲沈記向

螭防珥茟吟

三殿常瞻

金闕迥五云回首玉堂深追陪宴序遊文圃賡和詩才媿學林叨被

殊榮何以報壺中一片矢冰心

恭和

禦制翰林院宴畢

駕幸貢院七律四首元韻

於振儒風有幸際

昌辰欣迓

鑾輿出

紫闉自是

一人勤教育非闗多士嘆艱辛誰知

云棟繙經日時厪風檐刻燭人拜頌

天章多感泣禹門鱗鬛盡回春

妙簡名臣佇鼎臺三年大比爲掄才試思不媿科名者此志寕惟溫飽哉桃杏己隨佳日種芙蓉亦向小春開三千弱水天風勁曽見飈輪防度來

溟海天池盡控摶何曽艸澤老方幹果如飯顆耽吟苦不患陽春賞識難

帝世四門明

舜目

盛朝六典重周官春風苦啖紅綾餅勿笑虫牙老齒殘潛鱗健翮異飛沈蟋蟀經秋亦觧吟琴遇鐘期思愈切驥逄伯樂感彌深從教乳燕棲文棟兼許巢烏集上林雅意旁求羅俊彥

天書昭掲

聖人心

皇淸文頴卷九十

欽定四庫全書

皇淸文頴卷九十一

詩

七言律詩

恭賀

禦制翰林院宴畢

駕幸貢院七律四首元韻

裘曰修棘闈光采動星辰鴛瓦鱗鱗接

紫闉運際龍飛天甲子風髙鶚薦日庚辛論文自詡千秋事挾筞爭來萬里人漫說此中桃李盛吹都屬上林春

祥凝五緯聚三臺應運誰爲特逹才經術一時推學者股肱他日待良哉

天章徧許儒林誦

仙牓新從藝圃開曽是諸生攻苦地不圗親見

至尊來

閬苑翩躚鶴影摶瑤臺十二碧防干試防雷雨經綸起未覺風雲際防難首辟四門符舜典載申三物重周官聖朝玉尺髙懸防不使良材防下殘

搦管曽驚晝影沈春蠶食葉憶孤吟有懷漫比漣漪淨被

澤眞同渤澥深謬謂文章抵鐘鼎不將廊廟負山林風檐舊夢驚回首猶是靑燈十載心

恭和

禦制翰林院宴畢

駕幸貢院七律四首元韻

陳邦彥奎騰東井應昌辰

帝輦遙臨下紫闉才向鳯池歌宴衎又從棘院閱艱辛千行試捨邀

宸睠萬類洪罏荷

聖人一自

翠華逰幸後鵬霄鶯谷盡生春

賢書自昔寄中臺選駿頻收馭逺才五色文章非易也九重防命曰欽哉靑燈夜雨連宵課紅杏春風傍日開攻苦寒窻防

睿詠

恩隨墨沈自天來

漫說長風萬里摶從來詔祿豈容幹生逢

聖世飛騰易身入賢闗報稱難俊乂辟門符舜典明經多士擬周官

鑾輿己度龍門影棫朴登歌尙未殘

天意憐才詩思沈檐風寸晷動髙吟至公堂上秋雲淡明逺樓中碧月深甲乙品題歸水鏡珪璋磨礪得瑤林還鑣追憶紅綾夢更凜冰淵精白心

恭和

禦制翰林院宴畢

駕幸貢院七律四首元韻

鄂容安玉堂髙防近星辰試院鳴鸞

紫禁闉巨典鴻文超令甲景云旭日正先辛【是日庚午】從容天步登龍路辛苦風檐立鵠人瑞气珠宮渾不散賢闗艸木盡回春

地憑北斗映三臺桂籍槐防引彥才

君子遊歌眞樂只文章場圃亦雄哉風檐月燭千廊寂意蕋心花一院開貢樹分香

天語接他年公輔此中來

長風羽翼試髙摶气象虛傳彩筆幹誠正由來與巳切才華到底報

恩難鎬丰雅頌尊周士賈董風規貢漢官省識寸心關得失秋江應不怨凋殘

霓旌鳯咮晝沈沈雲路鵬程入

聖吟千載持衡

天鑑在百年養士

國恩深芙蓉敢有先傳鏡桃李誰言自得林科第湏從忠孝副雲霄儀羽

九重心

恭和

禦制翰林院宴畢

駕幸貢院七律四首元韻

觀保至徳垂裳拱北辰恭惟

仙仗越城闉頒來

丹詔逢先甲算到良時屆下辛【二十八日辛未】零露巳霑儀鳳侶和風兼拂聼鶯人棘闈咫尺金坡路十月春如二月春

遙望丹梯接曙臺网羅欲盡碧雲才遭逢如此人知否辛苦猶防

帝念哉萬歲三呼千載防

重瞳一顧四門開桞邊蹀躞金臺駿知爲庥明作瑞來敢道憑空一鶚摶培風訝許九霄幹花因向日開常早艸喜逢春緑不難屈指四年膺

寵命衡文三度典寒官追陪此地

恩尢切報稱常思五夢殘

星臺崒嵂玉璣沈北斗城邊萬籟吟天運左旋淸漏迥日華東出慶雲深畢箕風雨從民好奎壁文章徹藝林一豫一遊闗系重

帝王心是化工心

恭和

禦制翰林院宴畢

駕幸貢院七律四首元韻

於敏中鬥牛光气應星辰尺五天南接

帝闉文運百年周甲子秋期八月過庚辛爲

臨丹禁蓬山地還

念靑衫席防人鎖院盛傳

車駕幸一時寒畯總生春

聚奎堂迥接中臺此地三年一選才漫說功名偶然耳亦知科第豈徒哉金臺本爲求賢築网原因吁俊開寄語槐花忙裏客好從洗髓伐毛來

璇榜

天題一气摶兩行珠琲耀闌干若論觀國才非易語到知人哲最難萬選伊誰如學士三升自昔重周官【小臣】卻憶當年事防度風檐聽漏殘

日麗龍門曉霧沈文昌風景入

髙吟花開桂落憐甘苦雲路鵬程閱淺深持鑑敢忘淸似水儲才還冀盛如林萬間廣廈千秋遇總是

君師敎育心

恭和

禦制翰林院宴畢

駕幸貢院七律四首元韻

董邦逹文敎昌明際此辰五云佳气防層闉奎垣正耀重開甲防命時申自納辛巳集蓬池傳鎬宴更臨棘院作周人多將萬防

恩波雨灑徧千山桃李春

淸時灼灼啟英臺

帝念殷殷育俊才儒術眞堪經世也制科豈是爲名哉三秋蟾影香初馥二月仙姿紅又開多少風檐辛苦淚翻從感激

聖恩來

積厚方將九萬摶可容輕易向時幹傳薪有學斯無忝翻水成文未足難自古辟門開盛典

熙朝敷政屬儒官程才大小周時用莫便迂疎但守殘賢闗咫尺判升沈回首當年鏁院吟忝與持衡慚識淺肯敎張网畏淵深昭回云漢欽

天藻樂育菁莪滿士林屢被

恩膏難報稱願將冰雪勵臣心

恭和

禦制翰林院宴畢

駕幸貢院七律四首元韻

宋楠才看水署集星辰又見

鑾輿轉鳯闉校士此間分甲乙撤闈前月紀庚辛洵知上苑鳴珂侶原是風檐剪燭人兩地儒紳俱望

幸珠斿隨處布陽春

蕊榜人多位鼎臺經綸端借出羣才文期有用爲佳耳士聽無嘩尙愼哉壁府占祥星再耀史臣紀事帙重開乾隆九載初冬吉

大駕親臨貢院來

鵬背長風九萬摶摩霄有路豈湏漧冰甌雪椀盟心易月斧云斤措手難題目

禁中由

禦定主司簾內異麤官千金得士期登用莫注虫魚但守殘

等閒雲路判升沈甘苦何期入

睿吟一代制科風尙貴百年

文敎濯磨深

龍章並仰書垂露鶯谷行看羽出林共慶生民來未有帝王如此愛才心

恭和

禦制翰林院宴畢

駕幸貢院七律四首元韻

鶴年譽髦斯士慶逢辰

仙仗爭看溢巷闉棘院

親臨逢再甲風檐徧覽念多辛飛鳴益奮摶霄翼應無失路人

鸞輅所過如挾纊不闗値小陽春

寶翰輝煌照斗臺

旁求至意屬眞才無私鑑物湏淵若有志觀光尙勉哉詞館淸華門益辟蓼蕭譽處宴新開相期握瑾懷瑜軰盡入瀛洲座裏來

文陣湏將大力摶防中行捲漫輕幹獘淸簾外搜羅易題岀

宸衷擬議難自此諸生歸就學更無捷徑去求官三年養得淩雲气不怕天香桂子殘

龍門咫尺判升沈特軫

皇情寄雅吟辛苦三塲天不負漸摩百載澤尢深愧非經笥叨師席漫向鱣堂課士林誦各教惇實學菁莪仰副

育才心

恭和

禦制翰林院宴畢

駕幸貢院七律四首元韻

吳應枚駕蒞瀛洲燕喜辰載

巡棘院繞闤闉詞曹榮並卿和相甘味回思苦共辛放眼選塲誰是佛殫心舉業始成人小春

旭日迎仙仗

賜與靑陽左个春

奎光萬道接三臺百載陶成間世才云漢爲章歌倬彼海隅時舉詠康哉桂培蟾窟先期種雷動龍門特地開多少靑袍齊額手今朝親見

翠華來

三幹水擊羨扶摶防筆曾聞气象幹市駿有臺還鄭重梯云得路本艱難直從根柢端儒術常以公明朂試官要副

九重臨幸意敢希弋獲守叢殘

鑾輅廻翔晝漏沈鹿蘋魚藻矢淸吟紅雲一朶瞻天近樺燭三條想夜深如璧如圭珍待聘樹人樹徳蔚成林玉堂遙望

恩同戴汲引惟期表素心

恭和

禦制翰林院宴畢

駕幸貢院七律四首元韻

徳保鑾輿初降棘圍辰士气文光滿

帝闉倩補

衮龍修黼黻擬調鼎味試酸辛焜煌翰墨昭千古赫奕謨猷仰

一人致囑朱衣詳防額培成桃李待先春

昭明奎壁接三臺

天步巡行重勸才際遇

明君將仕矣韞藏美玉待沽哉崔巍虎觀千尋上閶闔龍門四逹開定有英賢孚

帝望賁然防見白駒來

仙仗來臨五鳳摶緣求鴻鳥漸於幹共知入仕如今易始信爲

君自古難

聖意周詳憐士子公車感激奮

王官洪鈞鼓鑄斯文運不比尋常補缺殘

昭融和霽晝沈沈景物歡承

睿藻吟士習敎成惇古朴

天才神縱仰

髙深鶯聲防處鳴幽谷春色新年發杏林從此

恩波籠鎖院觀光應勉致

君心

恭和

禦制翰林院宴畢

駕幸貢院七律四首元韻

秦勇均鸞旂飄拂燦星辰文士歡迎傍鳯闉欣覩棘闈輝气象更煩

瑤翰詠艱辛十年寒暑橫經客萬里闗山獻防人自入宸衷加愛惜螢窻雪案總陽春

文昌光气近三臺玉尺平量

盛世才軍夢火山祥兆矣城飛聊矢意雄哉龍門轉盼桃花麗蟾窟遙瞻桂子開從此揮毫添得意並誇曾接聖人來

展翮羣思九萬摶最憐及第似方幹莫言千仞登梯易曾悵三年入彀難伯樂未逢空入市卞和防次獻當官兩廊燈火今回憶七札穿來月影殘

淵底珠光豈久沈五云多處聽龍吟層霄奎壁流輝逺四國菁莪被澤深

法駕經臨歡士气

宸章傳誦寶儒林艸茅聼說叨

光寵倍矢傾葵報

國心

恭和

禦制翰林院宴畢

駕幸貢院七律四首元韻

栢謙三載從傳貢士辰試闈常傍禁城闉玉堂幸沐

新恩渥棘院寜忘舊日辛通籍正宜思故我濡毫原是此中人欣瞻

鳯輦親臨幸纎艸齊涵大造春

科名自古應奎臺衡鑑還湏別茂才云漢作人非偶爾菁莪養士豈徒哉十年面壁蓬扉扄一日登云蘃榜開甘苦休言人莫諭曾看此地

翠華來

垂天羽翼任鵬摶鎖院森嚴未敢幹螢火聚光窺慘淡蜂房釀蜜識艱難靑雲得路趨

雙闕白首窮經效一官多少幽情歸

睿鑑底因遲遇惜衰殘

科名得失判升沈下裏休淆白雪吟景慶喜符昌運瑞文章思報

國恩深

賜觀睿藻趨

瑤陛逺播

綸音徧藝林防向金門看釋褐輸忠誰不罄丹心

恭和

禦制翰林院宴畢

駕幸貢院七律四首元韻

張映斗蓬池魚藻樂嘉辰載

幸文闈近綺闉臺笠四周瞻气象

鑾輿一顧念艱辛靑雲納履非無路白首懷鉛大有人簾月燈風湫隘地

宸光煦照卽陽春

席防隨身志鼎臺防經磨礪盛年才心追作者良難耳論少卑之曷尙哉織錦毎誇新樣攺栽花休問故園開龍門莫悵秋濤冷瀛海

恩波汨汨來

雕鶚俱從雲路摶禮羅豈屑雉媒幹明珠十斛平量易寶劍雙精鑑識難三防天人光漢詔九年選造重周官法宮正鼓云和瑟肯使焦桐防下殘

海天魚鳥各飛沈叨與看花馬上吟昔夢尙驚三榜發新篇載紀五云深升平潤色歸經術大雅扶輪廣學林玉尺金衡

天賜予儒臣長合矢冰心

恭和

禦制翰林院宴畢

駕幸貢院七律四首元韻

徐景熹養士掄才撫五辰

翠華曉日岀重闉風檐晷度雙丸速樺燭光添五夜辛南省探花曾有使秋林攀桂更多人紛綸經術邀知遇試問誰如井大春

文昌列宿耀三臺云漢爲章肯育才匣有寒芒歸識者匵多美玉尙沽哉驊驑自見馳驅穩桃李還欣爛熳開珍重書升成

曠典棘闈喜迓

六龍來

展翼皆期九萬摶原知天祿不湏干名經千佛題非易健翮三秋奮未難抱璞久應邀巨眼席珍果識重儒官風雲多士霑

恩渥感激

天心滴淚殘

鎖院森嚴夜柝沈撚髭抱膝費淸吟璠璵可有良工琢杞梓眞邀大澤深桂蕊芬時環寶樹杏花開處上春林作人棫朴逢

熈運簡在均宜報

聖心

恭和

禦制翰林院宴畢

駕幸貢院七律四首元韻

楊述曾紀元甲子際昌辰云漢昭回麗九闉鰲禁濡

恩歌宴樂龍門紆

念涉艱辛華筵此日簪毫侶短防當年席防人

特賁紫泥移

鳯輦一時藝苑總廻春

防地三條映斗臺

聖朝羅网重英才振興士气俱升矣稠疊

王言實大哉棘捨萬間云色燦風檐四面日華開那知燭淚燒殘處也入

重瞳盼睞來

培風鵬翮任飛摶勿以求心逐野幹便腹五經眞不易摘須一第未爭難文成黼黻方華國笥有衣裳省服官三尺短檠看尙在書囊無底讀更殘

春蠶食葉晝沈沈鳳咮堂前防度吟名次臚云邀簡擢家仍

禁籞荷

髙深一條冰系膺華選二丈光分照上林更詠詩篇薪棫朴金相玉琢答

皇心

恭和

禦制翰林院宴畢

駕幸貢院七律四首元韻

鐘衡蓬瀛宴罷値良辰

鳳蹕欣過

帝裏闉官舍深嚴無請謁棘闈料峭倍艱辛應知他日登龍客不負當年題柱人萬里鵬程從此始彈冠共慶玉堂春

榮光熠熠耀三臺爲國湏求俊乂才冰鑑玉壺長在否龍雕虎繡實雄防三條燭盡文星燦五夜風淸鎖院開最是月中攀桂客聨翩俱赴鹿鳴來

風檐咫尺欲鵬摶十丈文星射鏌幹曽是槐黃情最切由來棘緑景猶難淸華有路堪酬志

明主憐才不惜官身際

聖朝文物盛莫敎歲月易摧殘

明時吁俊念升沈得失云泥入

帝吟三載賔興宏典禮百年培養沐髙深一行

鳳詔頒中禁五色龍旂出上林黃闥【小臣】同拜獻賡歌敬體

聖皇心

恭和

禦制翰林院宴畢

駕幸貢院七律四首元韻

程鐘彥龍光燕喜慶芳辰

帝引奎雯駐綺闉杏苑南宮儲甲乙桂輪西顥應庚辛長開科目登良士廣貯圗書待學人

鑾輅親臨宏沛澤成蹊桃李巳含春

銀漢光芒接斗臺作人雅化起英才致身雲路誠榮矣稽古行間尙朂哉道域已隨

天步辟賢闗特荷

聖恩開蓬山儤直揮毫彥都是

鴻鈞陶鑄來

扶揺九萬效鵬摶白雉靑雲直上干閬苑迢遙瞻亦近天門詄蕩到非難神凝如坐淸華館心靜誰移耳目官摹得廟堂鐘呂韻砰鍧未覺漏聲殘

聨翩席捨晝陰沈下筆聞聲戒朗吟自古文章崇正始從來淺陋卽艱深天池芹藻涵

宏澤

上苑鶯花異眾林承乏掖垣宣

徳意竹梧長表向陽心

恭和

禦制翰林院宴畢

駕幸貢院七律四首元韻

鄒一桂棘闈

臨幸及玆辰翠葆風和接九闉入彀英才爭踴躍思文聖主識艱辛

巡遊寵被龍門客拜舞

恩霑雁塔人

錫下彤章云五色難敎白雪和陽春

文章天祿曜三臺网宏收報國才共體

乘幹常惕若尙思稽古凜欽哉紅綾宴自篝燈集丹桂香因種徳開今日持衡舊懷璧莫忘甘苦此中來萬里扶揺豈易摶靑雲有路不湏幹攤書五夜窮經苦破浪三門歷級難理髮程朱如月印文卑屈宋是衙官更知爲國求賢意仕學兼資讀未殘

功名得失豈浮沈把卷還湏仔細吟鹿苑看花承燕喜鳳池歸燭受

恩深逺栽桃李敷卭築舊采參苓入桂林此際從遊來藝圃敢忘冰玉勵臣心

恭和

禦制翰林院宴畢

駕幸貢院七律四首元韻

孫灝鳯沼銜

恩宴吉辰龍津駐

輦瞰重闉頻瞻

日表

天巍煥頓攺風檐地苦辛玉筍競誇門下士紗籠曾防榜中人爭如雨露培根渥桃李金城萬樹春

文昌座迥冠三臺

帝爲蒼生佇上才第一官求誰可者無雙士貴豈虛哉宮蟾乍喜淩雲接林杏先思向日開盛比橋門觀聽萬鎖闈驚見

翠華來

滄溟六翮此鵬摶立鵠孤寒又若干

顧盻自

天儒不賤典文從古見猶難風前畫燭然深夕筆底春蠶動試官冰鑑丁寜勞

聖訓夜珠投恐目光殘

桐井朱門列棘沈

宸襟淸暇入髙吟鄕三物後書升重

國百年來養士深

仙仗云排光席捨

天章日麗照儒林【小臣】窺管知誠陋吁俊惟期永徳心

恭和

禦制翰林院宴畢

駕幸貢院七律四首元韻

楊開鼎日旌月羽拂三辰警

蹕來遊雉堞闉欣展

舜顏臨太乙競瞻

堯顙類髙辛沙堤方宴登瀛客棘院來觀負笈人夾道歡聲騰

禦气小春今正勝陽春

文昌六宿接三臺网宏羅四宇才共矢冰心惟謹爾敢忘

寶訓往欽哉半檐低處祥光擁一鑑懸時景運開說與橫經諸髦士龍門信有

六龍來

六月培風萬里摶靑雲防筆也能幹懷中瑜瑾酧金鑑字裏珠璣勝木難自昔天人推漢防由來俊乂屬周官離蔬湏副旁求意莫向空山啖芋殘

銀河一抹夜初沈畫角聲中費苦吟玉尺平衡多士奮龍文軒翥五云深收羅經術歸藜閣珍重科名比桂林自佩烏囊何所報

皇猷願贊育賢心

恭和

禦制翰林院宴畢

駕幸貢院七律四首元韻

周孔從奎文璀璨應昌辰鎖院重重拱

帝闉幸倚玉堂叨

寵眷敢忘雲路共艱辛鹿鳴芩野歌君子鳳翽梧桐詠吉人總爲崇儒增

曠典

翠華行處藹陽春

云凝華蓋映三臺璇曜靈鐘命世才文治薫蒸風尙矣重闈蔥鬱气佳哉黃槐結防含秋爽紅杏催春報曉開海底瑚澄鐵网一時爭道獻琛來

坐看云鵬九萬摶鏡湖那復滯方幹情知老鶴衝霄易肯信新鶯岀谷難吁俊四門光舜典賓興三載重周官皇情更軫風檐苦不負春蠶食葉殘

香焚紫案晚煙沈校閱曾分剪燭吟【今秋京兆試士臣奉命分校】細領文情秋月朗難描風景夜堂深光含寶气侵珠匣露浥淸芬滿桂林重捧

天章云漢表羣才樂育

聖人心

恭和

禦制翰林院宴畢

駕幸貢院七律四首元韻

邵齊燾棘闈榮幸値昌辰

鳳蓋鸞鈴歷翠闉儒雅銜欣資化育

宸居徹邃念甘辛衡梁攸寄

皇多士云漢爲章

聖作人甲子恰逢新日至

帝車指處卽陽春

早爲他年愼鉉臺鎖闈

行幸重掄才

前旒俯察誠明矣

元首賡歌曰喜哉桐梓維楨知地敏山川欲雨睹雲開英賢從此相望出何待箕星入夢來

九萬風區大翼摶淸時爵祿不湏幹惟賢自以身爲取則哲誰云

帝所難利見

飛龍瞻首物書升司馬愼論官丁寜寄語觀光士磨礪寒窻共抱殘

春秋代序此飛沈虎嘯龍興蟋蟀吟樂育多方食徳舊旁求在念荷

恩深彈冠好勸賢能駕炤藝敎遊道徳林慚愧【微臣】預斤斵永持淸愼答

皇心

恭和

禦制翰林院宴畢

駕幸貢院七律四首元韻

竇光鼐盛典初開選吉辰詰明

鳳駕岀重闉聨珠共睹奎光燦饌玉偏知蓼味辛濶到海波能育物明如天火受同人直敎未脫藍袍者也沐陽和大地春

熙朝元化接元臺崇雅無庸輕艶才樂備禮明觀止矣蘭馨桂馥气佳哉周三物要諸生備虞四門看此日開山嶽由來資土壤盡容一得罄懷來

摩空健翮倚云摶愷悌憑將百祿幹合有魁儒推學富免敎

聖主嘆才難文章自要爭千古科第寜惟博一官萬事心花能結撰墨花開處燭花殘

三條燭盡漏聲沈嚼徵含宮費苦吟誰似賈生能防治漫希揚子好思深圭璋有價諮都市梁棟湏才訪鄧林自古人文闗國運虛公端合體

皇心

恭和

禦制翰林院宴畢

駕幸貢院七律四首元韻

張泰開鎖院奎躔恊五辰

日華門外鳳城闉欲培士气歸長養尢愛儒生耐苦辛禮樂百年隆吁俊明良千載在知人蓬山宴後

龍旂岀

寵賁風檐萬國春

延英講席接元臺爲辟賢闗擢俊才傳世文章特末耳匡時事業豈徒哉丹心自有冰壺潔寶气先由鐵网開糺縵

天書丕煥後共將衡鑑記從來

鵬程自昔趁風摶未許蜩鳩妄意幹得失總由人事判推敲應覺匠心難含經便欲窮三篋對防非徒效一官多少儒臣隨

鳳輦濡毫猶憶燭花殘

十番棘院愧浮沈長對靑燈擁袖吟幸拔泥塗驤首後方知雨露沐

恩深驊驑合與開先路燕雀何期托

上林此際傾葵圖報答承明莫負

聖人心

六言律詩

鏡水雲岑應

制

趙熊詔近水遙岑交映鏡光云影相涵平開一片皎潔亂防長空蔚藍鑑洗獨澄秋月霞披常對晴嵐天然別苑圖畵佳處全憑靜探

皇淸文頴卷九十一

欽定四庫全書

皇淸文頴卷九十二

詩

五言排律

瞻仰

盛京宮闕念

祖宗創業艱難恭賦

理密親王允礽祗

命趨遼海崔巍仰

舊宮嚴凝天气肅盤踞地圖雄念昔開王業乘時奏武功師徵方自葛城域又遷丰一劍風塵際三陲

指顧中

神威宣率土求莫協

蒼穹式廓彌增壯維垣遂克崇八門連閫域雙闕拄髙空曵佩千官入輸琛百國同兵農旋定制禮樂漸移風爰及純熙介逾看景歷融中原欣奠鼎故里抱遺弓陶復追家室舂陵望欝蔥星辰咸拱北王气本從東幸是余休渥還令後裔防

聖慈垂闓澤

敕遣諭微躬逺歷關山峻來親

祀典隆丕基勞

櫛沐奕葉荷

帡幪松檟靈祗防枌楡社飲通有懷長不寐明發惕淵衷

賦得萬壑泉消夏千峯翠作秋應

制

莊親王允祿萬水回環集千峯次第連披襟實樂矣縱目更悠然翠寫秋容出淸將夏暑捐涼風生密樹爽气滿遙天仁智情應洽生成道巳宣隨

鑾行幸日俯仰興無邊

鶴

果毅親王允禮

舊號仙人騎蓬山路未岐九臯通碧落一舉到華池宛轉靑鸞舞雍容白鳯儀在陰聲可和警露夜先知入帳非無術銜珠會有時緇衣誰制作縞袂想風姿食有芝田粟棲應若木枝鵷凰頻接羽丹穴許同窺

驪山溫泉

果毅親王允禮

西郵來奉使經此古溫泉沸訝陽冰渙潛疑陰火然【海賦陽冰不冶陰火潛然】濺波千防雪澈底一天可使纎埃淨能教積滯捐【庾信溫湯碑略醴泉消疾神水蠲屙】神功元一气靈迹儼雙仙蕩滌洪罏翕滄涵銀漢連虛無來素女彷佛遇丁芊【藝林伐山丁芊祝融女嫁元防子爲溫泉之神】風佩揺聲細雲鬟照影妍鴻蒙浮玉海防灔泛珠淵下上華淸月【唐溫泉宮又名華淸宮】東西繡嶺煙【東繡嶺在驪山右西繡嶺在驪山左】寶箴張道濟綺語杜樊川宮憶初唐建名垂貞觀年

扈

駕省農

果毅親王允禮洛水披圖日弇山紀石時八荒歸

雅化九域奠丕基拓地過隆古觀風舉盛儀

金輿彰順動玉琯葉昌期負弩趨疏勒飛書召郅支塞云縈紫蓋邊月映紅旗北陸風霜潔西郊秉穗遺翠華還上苑

玉輅過東菑止

輦求民瘼逥

鑾問土宜云鋤紛似織露積簇如坻曠野逢耕耦中田見秉犂艸零藏雉葉桑翳宿鳩枝遂仿三推禮長歌七月詩

鸞鑣花外駐

玉趾隴邊移照以春防景暄之黍谷曦何勞先甲戒不減上辛祈嘉谷來麰布恩膏土脈滋歡呼田叟列忭舞從臣隨國寶尊農業民天托甸師艱難三古繼訓誡百齡垂實栗應連畝方苞定兩岐有年賡雅頌無逸著箴規翠釡羮長滿紅蓮飯可炊蒼黎惟擊壤黃髮喜含飴蠟臘民無缺羔豚嵗有資漫誇封防嶽卻勝宴瑤池徳比神農教

功超保介咨微臣陪扈從濡筆奏雍熈

勵志

果毅親王允禮

若木分枝近銀潢衍派殊淸宵

螭陛侍長日鯉庭趨月露飄紅桂天星種白楡含光希玉璞颺彩羨鵷雛少小惟耽學生平不貴諛惜陰思逺道愛日勵修途遂恐檀爲谷終期石有瑜劬勞思朴斵誦習在盤盂奧理探心性天倫敬髮膚優遊爲善樂珍重不貲軀拂幾心偏適調琴意亦愉相期惟傳癖所鄙只錢愚分陜周公旦裁桐晉叔虞未能同尺寸何敢較錙銖制作窺神搆儀型仰聖模談經秦博士挾防魯諸儒繡虎𨿽才俊雕虫豈壯夫拈詩頻卽席問字或趨隅燕翼欽詒厥鴒原重友於蘿纎依柏直蓬弱賴麻扶天上恩波濶寰中政教敷

皇仁頻洽浹

帝澤久霑濡徳被尋常地風行百億區華萍開舜沼翠萐長堯廚海甸頒王瑞河圖告帝符春風人樂愷化雨物昭蘇殿閣摳衣入郊園攬轡紆曉風楊桞眼晴旭杏花須腷膊碁鳴墅琤鋐矢揷壺林亭饒逸興硯幾得淸娛蓬島曽遊未仙源得似無竹畱餐雪个松挺傲霜株扈

蹕千軍動陪

輿七萃呼邊風調冀馬塞月挽燕弧雲路三千里天街十二衢野雲連艸樹寒日淡煙蕪秋盡從禽樂時平教戰須觧縧摶健鶻舉网截奔狐事偶陪搜狩心常寄典謨臨書先起艸防筆試研朱接要提文柄探元握道樞不煎冰作水肯買櫝還珠極口篇章共殫心竹素俱情緣渉世澹貌以苦吟臒直道靑松在閒心白鳥孤英賢如不棄欲縶食塲駒

和題西湖韻

和親王晝

覽捲懷佳勝名區未許同平湖開防灔精舍倚巃嵸九夏晴光泛三春瑞气融雲山浮秀色景物奪天工暮靄添烘染朝煙倍欝蔥有花皆爛熳無雨亦空蒙卻勝宜春苑還過避暑宮中流淩浩絕頂嘆穹窿波共長天白霞連夕照紅萬松排嶺面千堞繞湖東孤嶼寒香發虛亭翠黛籠招提淩碧落巖壁引飛虹鳥噪斜陽外鐘鳴古木叢葛翁畱故迹丹叟有遺風玩月乘輕艇尋芳跨玉驄往來無俗客傳說到村童白傅長堤上蘇公往迹中披圖如巳到吟眺興無窮

題西湖畫扇

愼郡王允禧

今識西湖面丹靑顧陸同移山來筆底決水入毫中深處行難盡髙原望去通峯頭含暮色林表見春工洲渚形廽抱樓防气欝蔥野雲皆靉叇晴靄半空蒙緑桂詩人宅靑蓮釋氏宮長橋羅近逺古塔起穹窿煙亙三潭白霞分萬嶺紅星龕松羃防雪竇石玲瓏塢有燒丹叟亭遲放鶴翁藥窻苔蘚合樵徑薜蘿丰城郭淸輝徧村墟碧樹籠隠聞鐘起寺恍見澗垂虹岫合猿藏壑花深鳥在叢游船邀落日客袖得淸風嫩艸隨芒履長堤引玉驄椰瓢分蠟酒蠻榼從山童勝迹神能領奇觀意自融從來詩畫興對此轉無窮

賦得龍池春艸

平郡王福彭

上苑陽和早龍池百卉鮮萋萋靑匝地冉冉碧連天濃染花梢露輕霏樹杪煙細叢依曲岸疏影落淸泉色映金階靜陰隨翠荇牽香塵棲嫩緑芳艸鬭新妍

奉

命督修

福陵水法恭紀

平郡王福彭自天申防運卜地肇王基佳气東京壯祥光北極垂皇圖原鎬洛大業遡豳岐堂構經綸逺勲華建立奇一成開艸昧尺劍定邊陲景命天興漢乾符籙受姬作求綿世徳紹述際昌期長嶺蟠龍脈渾河繞鳯池鼎湖攀不及弓劍鎭於斯閶闔通霄漢烝嘗峙鼎彛煙霞呈瑞靄艸樹毓靈芝逺岫靑羅列遙峯碧逶迆紛紛排彩仗奕奕擁旌麾彌江兼海蒼茫派與支防歸俱有極環抱更無涯但覺霛源漲防嫌故道移菲材膺鉅任寵命被恩私奉

詔臣初至鳩工力漸施增髙雲路繞培薄土膏滋曲岸金堤固圓流璧月窺淪漣澄藻鑑防灔淨琉璃羣瀆朝宗日千條一貫時涵生厚澤廣大擴宏規垣禁諸星拱明堂萬馬馳寶城瞻帝闕喬嶽奠坤維磴道連層級松林接茂枝典謨鐫緑字功徳矗丰碑黎庶騰歡頌君王格孝思恪恭承

聖訓摳謁肅朝儀萬世無疆福庥哉燕翼貽

香山

輔國將軍博爾都

萬木欝蒼蒼逥巒碧照堂云來山寺暝花覆石門香攀樹登峯逺穿崖引澗長傍檐藤作壁近水竹爲牀淸嘯臨芳甸髙吟向大荒彈琴魚觧聼拂席鳥爭翔塵世渾相隔身名竟兩忘醉餘幽興劇歸路滿斜陽

福陵陪祀恭紀

張玉書大漠龍興日邊庭虎步辰白山浮王气黒水渡眞人一旅璇圖廓千秋景運臻宅都森拱衛卜域湧嶙峋拜手瞻丹馭攀髯憶紫宸禡旗師應律籌幄動如神塞北收俄頃河東定浹旬射鴽遼海岸獵兕嫩江漘駿馬諸藩贄編珠絕島珍莠鋤張

聖武嘉植飲

皇仁書契文初炳耕桑詔屢申英雄來艸澤廟社辟荊榛綿蕞儀追古豳風俗舊淳地寒銀磧雪人燠翠華春肇迹垂鴻永開基翼燕新衣冠藏石隧弓劍防霜筠殷享祠官肅成功祝史陳雙峯窺日月虛殿拱麒麟蓋代規模濶敷天翊戴均痛余趨磴下想象屬車塵

昭陵陪祀恭紀

張玉書玉曆歸

眞主禎符際盛期丕承

髙廟烈式廓太平基仙馭追應杳神遊儼在玆山河垂睿略日月仰

天儀開國經綸密當陽雨露滋聲華陳羽衛儉徳示茅茨獻納龍墀引圖書鳯閣披愛賢通燕笑拊卒問瘡痍訓切投醪事恩深挾纊時兩勤南漢駕頻趨北庭師水劃熊津濶山廽雁磧奇旌門羅貢賮毳幕擁降旂環島收唇齒緣邊戍虎羆雕弓臨塞勁鐵馬度遼馳指顧中原計艱難締造規令模傳寶籙遺範鏤丰碑

先帝羮墻慕

今皇陟降思薦馨浮酎醴展苾溢松脂芝艸周垣茁春陰匝殿移五云回望霑灑有餘悲

長至日

上躬祀

南郊恭紀

張英至日躔南極初陽紀仲冬繡裳添防綫玉琯應黃鐘慶典同函夏明禋掌秩宗齋宮香霧繞防畤碧雲封視版臨深殿

親郊出九重霜華迎

翠輦爟火照寒松登降聞

天語堂皇仰

帝容瑤臺

三後配黼帳百神從繭栗燔柴犢星辰防燭龍祠官調寶瑟舞羽間金鏞一徳符穹昊羣僚秉肅雝遙瞻蒼璧薦共覩紫煙濃

防

賜觀

聖制詩集恭紀

張英聖藻盈緗帙髙吟

祕殿淸端居因感物防暇偶怡情字掩三辰麗詞探六義精含毫當

紫闥結念在蒼生瑞雪歌銀甕華星詠玉衡艱難憐荷鍤辛苦憶從徵句毎

臨軒得篇多

駐輦成煙霞邀盻賞巗壑記巡行气溢河山壯思翻海嶽平規模淩雅頌律呂葉韶韺寶樹千尋直珠光萬斛傾幸容依

黼席竊許聼金聲日映丹霄近奎懸碧漢明

賜觀恩數重捧讀寸心驚仙露臣同渥卿云

帝載賡願偕蕓閣侶常紀柏梁名

扈從謁

孝陵恭紀

張英鼎湖龍久去冠劍托幽官地接東溟日山藏大漠風入云浮寶幄跨澗落銀虹

寢殿周廬繞園林輦路通關城花自發溫谷水常融松棟思堯徳龍門頌禹功千峯爭侍蹕萬嶺儼呼嵩典禮遵前制經營殫

聖衷望

陵廽玉仗瞻宇卻花驄宗伯陳犧象祠官獻稑穜懿親陪奠斚故老慟遺弓石馬嘶何處寒山夕照中

閱農應

制

陳廷敬聖作勤三事

天行啟四聰有年惟

帝力無逸卽田功桑柘扶鑾輅茅茨駐玉驄野花穿仗發山翠拂旗空壤繡紛交錯川長引欝蔥嘉禾方剡剡瑞麥巳芃芃鶯度濯枝雨桞眠吹絮風周原千畆緑漢粟萬箱紅下濟光明逺髙居造化工年華丹禁裏煙景幔城中粒食增堯匕薫弦倚舜桐九農應送喜歌舞海隅同

五月十二日

賜觀

聖制南巡詩卷恭紀

陳廷敬鳯紀天長久

龍飛日正中萬年三月序九敍兩河功典禮虞巡重江山禹甸雄

帝歌垂睿想民俗入王風翕辟乾坤共罏錘造化同詞源方浩瀚元气益沖融丹笈廽雲篆滄溟散彩虹璧連還縹緲珠綴自玲瓏香影瑤編動鈆分寶字工鶯花供禦藻雨雪志年丰玉律飄陽管金聲韻嶧桐衢謡歡故老巷舞走兒童

恩與畱題徧榮逾錫命崇道周神理貴物感至和通謨烈超千古文章逹四聰祥雲盈卷帙瑞色上書筒雅頌恢皇統英華發

聖衷石渠春防灔藜火曉曈曨

髙厚思隆遇迂疏愧匪躬並將颺拜意稽首祝蒼穹

禮闈校士得十四韻

陳廷敬

數到掄才地承

恩自

禁林移經席仗猶殷屬車音白首冰銜晚靑春鎖院深昔遊思短褐榮路愧華簪銀燭三條盡銅壺午夜侵苑花應冉冉闈棘自森森簾下經過斷風前語笑沈樓明金榜月防轉玉衡參【地鄰觀象防】屢輟中宵夣回憐儤直心香凝新繡网寒戀舊綾衾忝竊繁文字蹉跎細討尋池邊蹲豈鳯書裏穴成蟫典職堪遲暮登賢欝滯滛不辭鉤校切有暇得防吟

正月二十七日聞大軍收復成都保寧

午門宣捷恭紀

徐幹學禁城寒律轉

仙闕斗杓東蓂落過元夕星廽驗八風疲民勞

睿慮荒服厪

宸衷妙算三軍稟飛書萬里通威行梁益部捷奏建章宮九陌歡呼徧千官舞蹈同憶初騷貴築未久沸羌髳賊隊紛於蟻妖氛黯似雺威弧元灼爍晴旭正曈曨閩粵旋歸命涇原敢怙終遊魂余絕徼逆孽剰狂童王應猶蟣虱劉稹本蠛蠓兩川形最險六載寇方訌鎖斷巴江碧燒殘閣道紅一夫爲猰防七姓作沙虫井絡天懸縋彭門地鑿谼鼎魚驕圉圉窟兔走憧憧頓甲環三輔飛芻過九折衝多燕頷制勝在重瞳

廟略神批亢

天威迅發防鋒車馳學士

密勅授元戎鳯紙裝縑袠龍文襲錦幪恩逾操玉斧寵勝錫彤弓乍聼鳴笳鼓俄看掃防蝀先聲防柵猛奇計裹氊雄鐵騎重關防金鉦兩道攻葭萌趨閬郡平武向資中江過嘉陵曲山臨玉壘崇靑川開阸塞白水失艨艟一鼓收緜雒崇朝定梓潼鋒驅突陣豕鞭截飲江虹槁葉迎風墜春冰見晛融前茅排鸛鶴禁旅接羆熊精甲從天降凶渠入地窮長虵膏劍鍔困獸縛車釭馬服眞名將龍驤屬上公同時資羽翼一瞬轉飛翀不數岑吳績休論會艾功壺漿來僰婦歌舞雜巴童晝柝安廬舍春耕播稑穜閭閻應衎衎禾黍漸芃芃此地遭靑犢當年劇亂蓬人家葵井在城邑芋田空荊棘封磐石狐貍嘯射洪哀弦聼杜宇廋語覓芎防三紀勞生聚千村稍欝蔥那堪重躪借何計慰疲癃驅迫偏荼酷瘡痍切慘恫生涯愁駭鹿物力嘆枯防泛泛巢林燕嗷嗷叫澤鴻及玆濡雨露多幸脫樊籠再覩雲中日重蘇防下桐輶軒將李郃轓蓋擁文翁亂定欣徭息時平祝嵗丰支機披蜀錦釀酒醉郫筒恵化停車鄧威名坐樹馮徑須開鶴甸不獨剖蠶叢破竹鋒迎刃磨崖柱勒銅

仁聲漸洱海武略震崆峒玉燭調時序金泥告岱嵩普天沾潤澤渙號走靊霳受賮咨重譯垂裳逹四聰格苗虞化溥徵扈夏勲隆拜手陳詩頌含生仰

化工

官軍收復成都

午門宣捷恭紀【有序】

陸葇【臣】聞滇賊弗庭迄玆五稔幽譴旣伏顕戮尙稽我

皇上旋轉在中張弛並用六師所臨罔不從風區區西南徼外之地形同黑子以兵取之易於反掌而猶竄迹鬼方閉關拒命祗以兩川之險向爲賊守也今斷自

宸衷簡書申勵爪牙之士奉揚

國威分路前驅一乃心力漢中甫下直趨保寧龍安納欵成都底定軍鋒若飈彼萚盡捲𨿽漢帝之滅公孫宋祖之禽孟昶未能如此神速克奏膚功者矣由是通道西羌順流三峽犄角此寇腹背夾攻料其遊魂惶駭莫遁倘不肉袒歸罪則內變將作必有梟逆防之首以獻者臣材質最陋忝竊史官歌詠之事固其所職也恭聞防音喜而不寐羣工作頌何敢後焉敬賦斯篇以紀其盛

黼黻光幹徳樞機握防權金甌完鎖鑰玉斧辟垓埏奪險軍威振恢紘

廟算全俄聞三戰捷驟觧一方懸靄淨春霄迥風廽露布宣火城如待旦

丹詔恍從天咫尺

龍顏喜東西虎拜防鵷行欣緩步鳩杖慰華顚漏下闉鐶啟珂鳴陌炬闐輝輝含譽粲縵縵慶雲鮮欲紀旂常績湏操翰墨研營初屯大散寇或踞飛仙呼癸輸頻繹開丁峽乍穿因糧多得助轉鬭更無前士巳歡騰飽民猶效餼牽壺漿斜谷徧屝屨棧江沿合勢謀猷壯分兵著數先崇牙逾白水別隊繞紅川驍騎排鵝鸛腥波斮鮪鱣與峯齊積械逐鳥共揚鞭縛淩寒度枚啣取勝偏在和師必克以律閫誠專夾擊雞蹤後長驅鹿嶺巓七盤愁實據八堵疾攻堅不溯岑侯艦還推鄧尉氊轞車來重霸枝柵碎任圜飈發潼南屋冰漂灌口船刃由鐵檻接旗至錦屏搴疊雁摧嘹嚦潛龍斷蜿蜒馬勲終受戮譙縱枉同捐蓂吐陶階十楡收陜地千非憑聲赫赫誰履道平平往者羌偕叛盈時罪罔悛賨人隨李特米賊附劉焉節使甘防面書生忍負肩犍佳何弗拒賴簡總堪憐莫灑璩瑗血都沾蠻觸涎柘黃驕躍轡黥黒亂披鬈鍵戶封箕斗棲巢倚劍綿但思嬰阻隘那肯慮回旋泥阪丸徒守蠶叢繭自纒碉籠上住匼匝甑中眠鑄幣空銅穴徴緡困麯錢酢醅荷葉裹粔籹蜜香煎醉賞遨牀宴髙援樹閣椽處貪堂鷰樂命冀釜魚延鋪沈沈霧松州寂寂煙花蜂銷億囷估客嘆虛淵杼軸應停織郫筒也廢傳販樵刪桂種宿莽宅畬田赤岸霞成縷朱提石似拳遺風渾索寞疲俗倍愚顓裠屐持犀柄潢池弄棘鋋吠晴紛市犬啼夜滿林鵑逆黨奚難罄洪流未可湔撓膚殊癬疥惻念此饑瘨幹止將寧汝姦凶詎捨防固云除惡盡亦謂救焚然折匕申嚴約囊書載短韀夏侯鼙鼓靜諸葛陣圖圓旱切云霓望名驚瘧癘痊垂簾人坐肆走輦貨充防甲枕巴文洗銘梯盛字鐫置郵歸版籍授鉞選材賢馭聽危崖叱帷經曉郭褰趣裝攜瘦鶴到部飲亷泉扶茘新疏圃蹲鴟舊越阡裁芙圍繪繡造粉縠淸漣漑遠資耕鑿祠荒復豆籩蔗畦苗漸茁鹽井脈相連涪扇澄藍紙橦花換翠鈿竹枝歌婉婉渝舞足躚躚貢罷璆兼磬神浮杞與楩閭閻馴防雀亭長恥鷹鸇庶矣蘇殘燼期於戒削朘元戎能輯眾左相善籌邊近拊牂牁背遙批僰防咽燈檠謡易驗篆板防宜詮篳路通荊蹻秋槎泛漢騫及鋒當賈勇扞圉絕攀緣計日誅防詔環星拱薊燕職方王防月瑞木太平年感遇羞糜祿趨蹌忝具員朝班裘豹飾俊彥佩蟬聯互搦湘筠管僉題側理牋韓詩音逼古桞雅句爭妍仗立容疲蹇麻生挹荃請纓懷向往磨盾力拘攣引領依

宸極抒忱憶廣筵逡巡承暖曝愽厚納埃涓采藻蓬萊苑賡颺謨典篇宓疇宗象畫薫吹拂韶始覺寛宵旰行知卽凱還股肱咨爾弼胼胝問於畋

聖武昭桓撥

皇仁溥卹蠲心𨿽矜僕固法不宥髙駢悉剪鴟張翼窮追豕突跧指碑遑祓過系組諒懲愆干羽苗頑格商奄洛邑遷竚看馳檄去亟爲定昆滇

禦試省耕詩

朱彛尊長樂虯鐘啟端門羽仗排良辰元巳近暄景暮春佳帝念勤民切羣情望幸皆蘋風吹近逺蘭澤洗氛霾銜尾中流鷁拳毛內廐騧農輿沾雨露兪騎束鞞靫沙桞津亭岸山松驛路牌西疇一以望東作此時偕於耜分原上提筐饁水涯杏花殷似火菖葉小於釵巷靜餳簫市煙低土銼柴倉庚飛習習布谷語喈喈樂事紆幹顧丰年協

睿懷歌時成夏諺行處卽堯堦帳殿開黃屋人家繞翠厓定知先稼穡力爲減徭差吉日宣王禱空同軒後齋星躔齊北拱聲教巳南諧曲渚宜浮洛芳樽迥勝淮宸逰多悅豫振旅入天街

大駕重幸直北校獵時冬祭後三日恭紀

施閠章

九廟明禋重初冬爽气髙停鑾才盥薦出狩又旌旄組轡王良馭珠弓羿氏弢六龍眞逸足三輔舊神臯問寢紆宸幄於田佩寶刀共知勤部勒豈謂騁遊敖霽日迎僊仗朱霞炤

禦袍合圍熊館破決中虎賁豪野獲窮山谷鳴落羽毛皁雕云外盡赤豹檻中嘷齒革資軍實豺狼念賊壕是時求俊乂侍衛繼英髦五柞離宮盛甘泉彩筆操計禽分勇怯講武寓甄陶虞甸爭除道郊圻待獻醪省方天藻發渉逺

聖躬勞帳殿霜生劍騎營夜屬櫜鐃歌簫鼔競宴賞羽林叨漢主誇宛馬姬書訓旅獒興朝誰諫獵蓄意忝含毫

湯泉應

制【有序】

明珠湯泉在遵化州西北四十里福泉山下寛平半畆泉水沸出傍有冷泉均其气候誠養徳和神之用也

上以地近

孝陵頻經臨幸兼奉

太皇太后嵗時遊賞建宮其上朴而不華康熈辛酉三

月

駐蹕馬蘭峪

召扈從諸臣觀於溫泉

命【臣】宣示

上意使得周曆遊眺諸臣懽欣鼓舞咸頌

皇上之孝思儉徳規模逺足爲千百世法乃各賦詩

應

制【臣】以愚陋不獲賡颺萬一然身際

聖時私願托附不朽勉成二十四韻復序述其事以志

幸焉

禦天來鳯輦浴日啟龍池淑景黃圖早朝暉紫幄披落花縈防仗初桞拂珠旗野迥紆

皇覽鑾停擁地只翠巖深防窱瓊搆欝參差蘿磴時畱蹕松門不剪茨方塘含皎鏡文甃淨漣漪卻望

陵園近彌深弓劍思山川開麗矚艸木得華滋豫悅千秋洽陽和庶物宜毎勤長樂養獨奏廣防詩澑暖春頻駐波暄律罷吹逾涯防

帝澤曲逮被臣私並

命觀溫渚相將陟澗湄气凝漿五色味絕露三危凜節何由度恩光實在斯赤鱗遊自異錦雁餙奚爲瑞巳徴靈液祥應頌玉芝逺侔堯徳儉只法禹宮卑孝理能馴鹿仁風遂化鴟撫躬多竊幸好爵久相縻喜共淸泉挹如從丹洞窺濯磨欣有賜調爕愧無奇願托潺湲水年年奉

聖慈

湯泉應

制【有序】

杜臻【臣】聞水火者陰陽之精陽得質而陰得气爲涼爲焰陰得質而陽得气爲泉爲湯則湯泉者實炎潤之相資爲坎離之旣濟包含元气保合太和由來尙矣遵化州西北四十里福泉之山湯泉出焉甃石爲池方平如鑑不火而燠遇寒而溫色白鉛溪泛珍珠而成串煙靑銅浦注甘露以揚芬噴薄則魚目虎須流膏則醴泉玉液蠲屙益壽厥功茂焉

皇上問安視膳旣無間於

宮闈養志承顏更時深於

巡幸以玆泉之潤可以致遐齡玆土之宜可以適聖體乃營別館特繕瑤池暄波逥繞於曲阿淑气充周

乎

淸禁爰遊爰止攸躋攸寧洵尊養之獨至者矣且也山

連昌瑞地接

寢園冀北漁陽則

神京之左輔焉石門蘭峪則

孝陵之近郊焉

皇上感霜露之淒淸肅烝嘗於祼獻松楸在望經隧道

以愴懷弓劍當年憶

龍髯而雪涕齊明盛服沐浴華池又孝思之獨切者也況制崇淳朴境遠塵囂不剪茅茨仿唐堯之儉徳無煩輪奐儼夏禹之卑宮豈比夫曲水昆明侈陳宴飲華淸興慶徒事遊觀巳哉嵗次重光月臨姑洗【臣】等恭承

嘉命仰黍谷而生春跪聼

溫綸挹

恩波於在藻徘徊靑駛盥潄芳馨濡毫乏庾信之文授簡愧傅咸之句不揣蕪陋莫罄揄揚有

詔賦詩凡二十有二人臣臻敬賦五言排體一章其辭

云

勝迹開溫谷名山滙福泉坤輿畿輔拱王气

寢園連澑暖春常在波暄火似然琉璃圍石甃蛺蝶落金錢鏡澈空明月珠浮淡濘淵丹砂中蘊地赤道上經天難老宜眉壽長生駐偓佺延齡功獨盛濟物理仍全聖主晨昏切

慈闈定省專有時移

鳯輦別館下云旃神女調香液瑤階繞瑞煙鶯歌臨水處花笑舞觴前

帝孝眞無極

皇情更自牽瞻依

橋嶺近淒愴玉衣懸裛露懷松柏惟馨肅豆籩

宸遊非逸豫孺慕防廽旋不攺宮垣舊還除粉繪妍芳規誠卓越儉徳永流傳竊愧淸班忝俄承

睿防宣彈冠齊祓濯晞髮愛潺湲快覩氤氳色欣逢景慶年滇池安鼎沸瘴海罷樓船澤潤垂千葉風和被八埏

湛恩霑旣渥染翰效防涓

湯泉應

制

沈荃紫塞風雲壯黃圖禁籞長

鑾輿臨薊甸羽衛警漁陽蘭峪嚴關矗湯泉逺岫蒼神臯原峻拔瑞靄自廻翔

特詔觀仙液連鑣度碧岡遙瞻煙靉靉近聼玉鏘鏘鑑入千峯翠霞蒸五色光噴珠紛上下舞蝶宛中央焦釡流波灼丹砂著體香甘宜頻盥潄潔可坐徜徉古院棲幽勝穹碑仰焜煌有懷探岣嶁無句續琳瑯載繹天言重彌欽

聖孝彰晨昏勤定省左右適溫涼暖谷疑調鼎瑤池儼奉觴延齡輕玉醴卻病勝神漿允矣

重闈慶休哉

景祚昌林巒森並列

陵寢欝相望黯黯松楸迥依依弓劍藏豈因供眺望庶以肅烝嘗甃石渾仍舊繚垣不攺常茨階昭朴質館宇誡雕墻

儉徳超三古

仁心訖萬方如天眞恊帝又日更師湯祓濯蠲民慝涵濡裕物康洗兵蛟海外染翰鳯池傍下濟簪裾洽來歌采藻揚

豫遊行補助賡拜繼明良汾水寧誇漢驪山直陋唐靈源叨寓目盛事耿難忘

皇淸文頴卷九十二

欽定四庫全書

皇淸文頴卷九十三

詩

五言排律

瀛臺

賜宴恭紀

孫在丰皇建咸歸極時乘用禦天龍飛春二十鷺序俊三千作覩風雲際光華日月邊衣裳垂治理廊廟重材賢懸象輝雙闕敷文蓋八埏當陽陳玉醴惟月麗星躔燕喜趨朝列鴻恩布廣筵

帝心惟懋賞臣職作恭先休沐時無暇訏謨定有年羣氛經滌蕩率土正陶甄萬國車書防三農稼穡防經旬馳羽檄是處靜戈鋋閩海鯨鯢息炎州翡翠鮮昆明收水戰南詔渡瀘船雨洗桄榔樹風淸卭笮煙來庭誠恐後決勝气無前卷甲標銅柱持衡在玉璿安邊思永輯修內實維防易系雲天象詩歌湛露篇西池三島曲北斗五云連縹緲蓬山上空蒙瀛水漩彩虹橋作帯靑雀棹鳴舷映旭雕菇秀因風翠荇牽緑盈依岸葦紅露早秋蓮魚沫潛游泳鷗波覺靜便劍蒲分翠鍔盤芡簇花鈿靈沼容投釣丹邱可得荃那居歌在藻於牣躍於淵狎餌紅鰓鯽吞鉤縮項鯿汀蘆風颯颯沙艸碧芊芊拂地垂絲繞圍塘匝樹圓梧應棲鳯鳥叢合待鷹鸇爽气吹竽籟芳聲弄管弦悠揚看舞蝶空濶見飛鳶矯矯晴雲翼潺潺碧澗泉依枝思翽羽抱葉薄寒蟬緑樹紅樓見銀河綺構縣防迎積翠色亭結望云椽似水臣心切如綸帝語傳無欺身可致匪懈志同堅庶績咸熈載羣工尙勉旃鵷行齊拜舞魚貫就班聨宣勸飛觴急排當列鼎駢八珍充綺席六膳溢嘉籩瀹鳯行庖爼烹鮮有鮪鱣鹽梅羮入口蘭蕙气流涎旣飽

天顏喜無歸

玉防宣百壺畱燕笑四座少拘攣鵲尾樽重泛龍團茗載煎靑磁含雪瑩官果作花鑴成禮威儀肅忘形逸興遄上闌珠斗直午夜玉防偏一吸川方至交酬坐屢遷徳將情燕衎儀一褏褊當世逢尭舜前身豈偓佺駑非天上駟臣是酒中仙逐隊隨珠轡無能受玉鞭嘗羮知異味在笥省多愆枉掃三錢筆虛摹十樣箋步隨靑瑣出身向紫霄旋

賜綺逾華衰承筐壓錦韉恩常叨疊被忠欲效微涓報國文章爾循躬職分然眷隆心耿耿才薄意戔戔靑瀚弢弓矢黃圖廣幅精微成典誥法象得坤乾白璧休悲楚黃金巳築燕化馳神若駿道重直如無逸思求瘼豳風繹獻豜野應多滯穗民用卽康田疾苦時爲軫租庸半賜蠲猗歟賁艸木沃若潤山川馮翼捲阿什貞元河洛詮明良欣一徳王道自平平

乾淸宮

禦試紀

恩

彭孫遹軒後垂裳日姬王脫劍年貞符彌宇宙廣澤浹垓埏問俗因巡岱勤民爲濬川自然成帶礪仍此沛雲天租調頻寛復煩苛盡滌蠲崇儒還釋奠重道必興賢萬里漸文教羣材入化甄克知需藻鏡並命集花甎共仰冰衡朗重防

玉勅宣入門徒踧踖俟屨敢遷延授簡螭防上摛毫鳯扆前繽紛披彩仗淸切近

彤筵繡槭承蒿柱文榱拂蕙櫋玲瓏珠綴繞錯落綺疏圓

聖徳覘恭儉

宸居挹靜便詎湏同禹室終未攺堯椽太素規模逺初春气候先韶光空際轉淑景午餘妍寒色銷蘭路晴暉散桞躔瑞云叢捧日芳樹淡籠煙細靄霑衣重流霞染案鮮筆牀紅窈窕硯沼碧淪漣百和研香麝雙番擘粉牋移時宮漏下薄暝禁鐘傳殿隠鴛鴦甃簾垂翡翠錢露浮棲爵外風定相烏邊紫篆春長潤丹蕖夕更然從容

天語懌稠疊

主恩偏瓊茗教承飲珍肴出

賜籩屬厭情自飫消渇病應痊只愧防才劣難窺睿學全讀書窮閫奧論史破拘牽華黍吹笙徧靑壇薦璧防未能探海嶽空自守蹄筌霄漢三宸麗璿璣七曜懸人人垂眷渥一一別丹鉛細似抽絲繭明如燭蕊淵大鈞無枉互朽質有雕鑴叨被誠深矣鉆摩庶勉旃葵心𨿽荏苒匪石亦長堅

乾淸宮

禦試紀

恩

喬萊咫尺瞻

丹扆深嚴歷

紫宮网軒迎麗日復道屬長虹瑞結階前菌香飄仗外楓綺疏廻窈窕珠戶照玲瓏寒逐千門斂春還萬象融堯蓂生次第漢桞隔溟蒙寶鴨晴煙度銀虯晝刻通特教連佩入更許劈箋同注硯金莖露披襟

玉座風千秋開學府三策佇文雄虎觀讐今古龍門冠始終探搜殊艸艸敷奏敢匆匆棐幾移窗緑蘭燈吐壁紅從容聞

睿語優禮出

宸拜手螭頭下銜

恩豹尾中香茶神鼎沸法膳大官充梓杞宜淸廟駑駘亦錦幪防年慙刻鵠今日進雕虫甲乙

天題濕雲霞

寶翰籠願言文報

國珥筆贊成功

西域貢獅子紀事

秦松齡

絕域來王防奇毛獻鳯城上林生气色薄海兆升平扶防原同類後猊只異名含章資土徳受性本金精隅目懸雙鏡修毫利五兵力堪摧猛兕心欲掣長鯨歕欱千山气梯航萬里情藏鋒隨防仗斂吼望丹楹漢代聞修貢姬王紀逺行來從烏弋重養傍玉津榮表瑞遊東海乘風下太淸形標林邑戰樂譜教坊聲舊史寧頻見興朝自逺呈

賜觀開禁苑圖畫滿神京迹比郊麟美名羞越雉輕象犀方懾服狐兔敢崢嶸

祕殿揮毫麗盈廷作賦成非珍難得物直鑑小邦誠聖徳眞無外

皇威尙有徵西鶼與東鰈指顧入蓬瀛

乾淸宮

禦試紀

恩

彭定求乾曜瓊霄麗奎文紺宇明賡颺依

聖藻陶鑄切

皇情

祕殿初分牘

璇宮又秉衡

恩同宣室召

寵倍上林行瑞靄開

中禁祥煙儼太淸凝神瞻肅穆

垂拱仰升平松棟云方縵虹梁景正晴丹書呈有象銅漏聴無聲緗帙窮三篋瑤函富百城隃糜供內府象管給延英硯滴蟾蜍潤箋披錦縠生

賜餐皆玉饌啜茗是金莖喜接

天顏霽深叨禮數榮夕香聞麝液宵燭見蓮檠積雪消鴛瓦春星轉繡甍十年曽釋屩玆日勝登瀛每愧雕虫技眞慚倚馬名菲葑寧有棄葵藿亦知傾式序隨仙露傳歌和早鶯願言勤砥礪長此荷裁成

康熈十七年三月

皇上遣侍臣封祀長白山恭紀

吳兆騫配極神山峻修封

帝命崇金函新建嶽玉檢此升中咸秩遵虞典昌期答漢功星軺瞻二使云燎視三公戴斗原承北苞袛獨峙東千年今值

聖萬嵗昔聞嵩地接興龍近天開翥鳯雄嵯峨分气象防窱辟鴻蒙五畤儀還陋三祠禮自同宗禋通肸蠁展宷契昭融圭璧陳緹帟辛駒豁錦幪日華遙合扇雲气迥成宮列嶂輝瓊雪雙流亙玉虹壯哉符寶域赫矣麗璇穹仙靄凝巖紫髙霞鏡野紅何湏傳縱雉巳見永垂鴻芝術祥侔岱枌楡祀比丰紫壇三望徧綘節百神通運喜逢

文命書慙獻所忠

聖皇長有道靈秩慶無窮

喜雨

顏光斆

一气天人際三時

宵旰中精誠原不隔呼吸自相通云暗

宮城樹塵淸

輦道風

恩流雙闕近澤被四郊同甘液傾盆速陰膏潤物融黍苗光薿薿麥穗勢芃芃動植多含態髙低各占樷是誰司造化眞見發羣防浩蕩沾敷土蒼茫仰太空可能忘帝力端合慰

皇良耜歌周室靈星紀漢宮歡聲畿輔外瑞景日華東

國計時方泰農書嵗屢丰村村歸餉婦戶戶走樵童共享盈寧樂難窺發育功【小臣】慚獻頌拜舞效呼嵩

嘉禾

頒示羣臣恭紀

謝陳常防仗巡方日嘉苗表瑞年地靈從土沃谷熟得天全玉穗縱橫發金莖左右駢芃芃垂廣陌彧彧布平田彩逐雲霞起恩承雨露偏香多迎

翠輦頴秀拂金鞭

行殿禎祥睹康衢歌誦傳防因田畯喜合使從臣宣共訝龍枝異齊聲鳯蘂聨豫遊同夏諺觧阜合虞弦賜酺逾三日蠲租到八埏歸禾應有頌拜舞共堯天

詠葵

湯右曾

少室初分種西川舊得名疏曽傳艸木植每傍堦楹霜後龍珠實春前鴨腳萌四時皆備气五色競敷榮膩欲調金粉繁看防綘英勻施朱的的文暎玉晶晶蜀錦俄裁出吳綾細織成檀心能百結翠蕚觧雙擎宻謝多岐葉疎緣獨立莖露承深淺盞月映短長檠本自齊姚魏從教擬杜蘅乍添梅雨潤防颭葛風輕比艾迎門緑如橊照眼明含薰酬淑序蓄味芼香羮顧此邱園質惟應筐筥盛所懷丹一寸只向太陽傾

栽竹

湯右曾

碧篠生孤徑幽姿抱一樷春移膏旋動晴種雪初融低小茆檐稱蔥靑蘚砌同枝疎常得月葉宻暗塵風羅戶森相束窺窓影欲籠靜揺金瑣碎防戞玉玲瓏引蔓朝縈翠欹花晚亞紅每疑煙羃羃時見雨蒙蒙底用論千畝惟湏拓半弓不凋思古節特立愛虛中宮徴徐流韻檀欒漸拂空觧苞攢石隙抽筍短墻東粉洗娟娟靜香流細細通瑯玕云肆植箘簵貢包充長養資元化栽培仰嵗功龍吟栽嶰谷鳯實下樊桐

無暑淸涼行宮卽事

法海

漢苑傳三殿唐宮說九成誰知臨紫塞別自有蓬瀛太谷羣山合髙原一水瀠地形鐘秀異气得和平榛峪新開館山莊舊

賜名峯奇分向背泉淨俯澄就下湖開鏡因髙石作城苑中多釣檻湖外有松棚圖史仍天祿論經邇集英軒開晴亦潤樓敞雨還明簾幙燻風靜長林赤日淸朱明如素律夏卉似春榮裌服還湏試蒲葵不用擎三庚先降露六月始聞鶯舟比艚小車逾步輦輕蜿蜒石徑轉蝃蝀板橋橫太液來鴻雁芝田馴鹿麖瑤臺蘭蕙發靈沼芰荷生曲渚遵溫洛嘉魚陋石鯨覆椽惟素瓦結宇不雕甍座拱巖嵐色窗飛瀑布聲茅茨曽示儉渾朴想持盈濫擬風人頌慚陪避暑行但欣調玉燭遊豫際時亨

恩賜筆墨恭紀

張廷玉職忝文林貴身依

黼座親懷鉛春復夏吮墨暮還晨盡覩瑯嬛祕還分禦案珍彩毫光燦爛烏玉色玢璘栗尾雙枝重松煙萬杵勻濯宜秋水潔制按歙川眞毛頴爲秦令陳元本綘人夢花開五色問價值千緍錦繡圅先啟珊瑚架早陳逺勝雞距健常覺麝香新簮去趨華省磨時選結鄰照形如可鑑運腕若通神靑縷何堪數元霜未足倫紀恩書鳯簡稽古愧龍賔敢說臨池好無勞畫荻頻隨惇史後嵗嵗侍楓宸

恭頌

萬壽無疆詩四首

勵廷儀皇恩敷率土

聖徳儷髙天儀象璣衡設齋壇圭璧防欽承昭祕義奉若肅眞傳七政齊經緯三辰協後先陰陽咸順序寒燠永無愆玉燭調元化金甌鞏大千麟洲佳气滿鳯闕瑞云聨九域歡情洽霞觴祝億年

列聖畱家法

皇奉典常顕承功自懋創守道兼長邁古經綸羙垂庥歷數昌鴻圖元鞏固駿業益輝光堂構模振羮墻世徳章聲施傳奕禩賮貢徧遐荒禮樂貽謀逺和鈞制作良時雍開景運

聖壽慶無疆

寰宇恩膏普

深宮儉徳光履丰心自約守朴道彌彰每念中人產寧思午夜羊茆茨洵嫓羙澣濯足傳芳物力偏深惜民勞詎少忘化原畱美利本務重農桑天地開成大

朝廷品節詳盈寧徧四海額手祝

仁皇

九重勤問夜六合仰垂衣拯溺勞頻

駕臨河理

萬防

親徵窮朔漠問俗徧邦畿

行健通元命

乘幹運化機旦明澄

睿慮宵旰念民依奏對遲宮漏

經筵辧曙暉圖疇陳左右象緯晰精微無逸天同壽稱觥上

禁闈

恭賦千林葉正肥

勵廷儀

夏木千章合葳蓁滿禁林光翻犀甲厚濃罩翠煙深不畏三庚日能藏百囀禽靜疑聽夜雨髙始出遙岑葉展蒲葵扇條抽碧玉簪望中常欝欝行處自陰陰萬畝垂嘉防長林帶逺音滋培含

帝澤時有向榮心

勅修萬壽寺告成恭紀

蔣廷錫淨土長生境天神防衛成俯臨春澗濶遙接

禦街平殿閣重霄出旗旛緑樹迎寺傳天萬壽鐘鑄佛千名細雨紅塵迥春陽碧瓦晴獅猊裝寶座龍鳯畫丹楹拜處飄香气齋時有磬聲桞堤看系馬竹院坐聞鶯遊賞皆眞趣登臨逺俗情深廊朝日映古木暮煙橫西去通山徑東來拱

帝京億年燈火盛長向佛前明

十二日

上親射金錢豹恭紀

蔣廷錫朔塞云深南山霧隠年韜文藏白艸煥采發寒煙爪利騰張猛身輕跳躍便志貪全鹿飽路值

六龍旋木葉千林矗塵飛

一騎先出房金鏃疾彎月寶弓圓鷙性思拏肉天威易防綿奔逃已股栗僵僕見腢穿置負明駝背攜歸行殿前驚看人聚堵環立眾摩肩須勁垂霜潔毫斑帶血鮮舊曾聞艾葉今始識金錢雪防胸間色風腥口上涎眞堪雄並虎寧止倍於豜孔武羔裘句長楊射獵篇幸隨豹尾後窺管頌秋田

賦得時雨引和風

呂謙恆

和气滋寰宇

皇心恊化工渙居承觧澤巽命鼓隨風殊異鳴條烈旋看潤葉功飄來蓂艸偃膏向黍苗芃沾灑屏翳禦輕颺少女宮遙天吹習習廣陌望蒙蒙漸滿三農欣占五稼同涓能添太液淸可扇芳叢林迥絲猶颺簾疏響易通朱明方攺律素顥正流空披拂如開霧霏防似發防因知交防象萬寶慶年豊

乾隆二年夏四月五月久不雨風霾間作麰麥失收自惟奉職無狀致此愆陽重貽

主上憂日夕負疚內熱如焚

皇帝深慮預防貶食散利蠲租赦罪責巳求言一誠所召嘉霔普應六月十三四等日大雨滂沱連綿霑足畿輔逺近亦疊報甘霖髙下周徧病中霍然喜賦三十韻用代吾民擊壤云爾

鄂爾防

聖徳先民瘼天心轉嵗功鳴檐春布濩浹壤晝溟蒙气合桑林外膏回麥隴中人方書當暑農且望滋丰冉冉朱陽近蚩蚩赤子懵朅來杲日甚旋與宻云同龍井源猶伏雷泉潤不通明星瞻有嘒倬漢亙長空田坼龜鄰防林烘貉引熊【旱魃一名貉熊字能火又熱也】黍苗堪【堪何堪也】萎翳鶉首正隆虫巫率雩爲禮傷聞痛在

躬懸鞀無逸殿減膳未央宮疎网

溫綸下蠲符厚澤隆媕娿姿老慚愧切瘝恫【先是上誡九卿曽引韓愈中朝大官老於事詎肯感激徒媕娿之句慚愧蒼生愛戴心禦制夏日書懷詩也】別勅畱鴉舳中倉出玉穜算應防餒在憂似及饑窮象甲迎仁術占辰葉道衝誠求基夙夜昭格際蒼穹倐忽陰霞斂霏防曉霧防樹飈飛繞電池澑薄奔虹接夕鳩呼雨連晨馬滴騣滂洋看緑縟優渥佇靑蔥始識徴皇極端湏簡

帝八荒歸內宅萬寶本精充列職虛調化參衡負代工猥承

恩衮衮只是慮忡忡薦璧沾湯雨和弦被舜風維魚殷牧夢多稌洽龎鴻未克安愚分何能效大忠天人呼吸裏悃欵月華東【月華門東偏卽南書房直所】

雍正二年

聖駕詣太學恭紀

徐本聖主垂裳日崇儒禮最先敷文光普被建極道無偏泗水源流逺尼山統緒綿褒封隆爵秩追祀備紘綖首善風聲樹成均雅化宣尊師勞

法駕視學列班聨東魯諸生集陽春吉日蠲瑞開蓂一葉暖趁桞初眠銀闕千門曉璿霄萬騎闐卿云晴防輦朝旭彩浮旃丹鳯城迢逓靑槐市欝芊上公容振鷺扈從冕髙蟬簮佩迎

鑾肅圭璋執事防兩楹陳法器八佾應宮懸緹盎金莖露瓊罏寶篆煙蕭通肸蠁酹鬯達淵泉盥薦孚顒若羮墻恍見焉講堂

黃幄啟

禦座紫微連咫尺垂

淸問敷揚闡妙詮儀曹持案進祭酒執經前縹笈緗文錦瑤函白玉編治平功有序精一理徐研徳是新民本中爲作聖傳庶僚咸陛立羣俊盡橋圜士气歡無地緼綸降自天大官傳

賜食太府出

頒錢俎豆升前哲冠裳逮後賢賔興歌簉迹論秀慶隨肩兩序增唐舎三雍廣漢員凡材防雨露舉世荷陶甄帝範丹靑炳

皇言琬琰鑴儒風海宇徳教浹垓埏象協三階正時成六位全璣衡調鳯歷奎壁映龍躔拜舞陪鵷列賡揚拂彩箋攄辭忱莫罄惟頌萬斯年

入直

南書房恭紀

張廷璐

祕閣深嚴地文窗接

禦墀侍臣趨直後中使下簾時扣砌朝煙散金莖曉露滋薫罏珍鵲尾棐幾淨烏皮緗帙光浮動瑤函錦陸離閬瀛仙侶集宛委異書窺珠箔香雲繞銅壺漏防遲調蘭分法膳膾鯉出蓬池細果金盤飣香秔玉粒吹魚依靈沼荇鳥借上林枝自顧駑駘質深慚山澤姿一門恩愈渥兩世遇尢奇守拙承先訓懷迂荷

主知簮毫慚視艸向日願傾葵鉛槧當淸晝編摩矢寸私叨陪鵷鷺後拜首頌

皇慈

皇淸文頴卷九十三

欽定四庫全書

皇淸文頴卷九十四

詩

五言排律

乾隆三年

聖主躬耕借田恭紀

敷文聖主勤民切

躬耕典禮優神倉占沃壤

禦耤敞

皇州吉亥千官集元辰百度修旣郊除近甸於耜徧遐陬

華蹕祥光繞

方壇淑气浮明農隆祀典惇本裕深謀曉發驂靑輅晨興駕玉虯嗇夫陳播植太史備諮諏時雨霑

仙仗油云擁

翠斿東防行

駐輦南畝佇停騶穜稑繁多種耰鋤徧列侯霞旌明繡野芝蓋覆營疇京兆紛趨事司空早預籌三農齊抃手千耦盡凝眸隴畔馴蔥犗林間喚乳鳩紺轅行復止縹軛去還畱膏澤連宵沛甘泉匝地流三推瞻祗敬一墢見勤求農正祈多獲天官祝有秋粢盛知必飭醴酪詠思柔大武陳天上思文頌道周省風胥協吉勞酒互相酬發趾靑旂展回

鑾翠幕稠【小臣】叨侍從賡拜答宏庥

聖主躬耕借田恭紀【有序】

孫灝【臣】聞帝廷敷治垂六府以厚生王政勤民重三農而頒職春居左个千畝之甸斯開地稅南郊三推之儀肇舉姬周則禮隆躬秉炎漢則詔下親耕洪縻頌太始之年淸甽炳永明之防莫不命陽官而戒典按春扈以諏辰代著鴻章事昭往牒欽惟

皇上

日麗堯衢

風燻虞陛

湛恩汪濊本人情以爲田

至治馨香用民和而降福乃

紹基之三載將展事於

六飛寅賓當羲仲之春舉趾屆豳風之日靑壇大啟畮畫東南縹軛初廻推分五九時則至誠黙運禋祀潛孚昭大順於陰陽協休徵於感召芳塍習習輕吹應律之風綺陌芊芊潤灑知時之雨敞四塗而引矚逺翠俱流邀

五輅以停輪纎塵不動萬絲斜防杏花偕菖葉分妍千耦勻沾靑笠與緑蓑交映載芟載柞周知稼穡之艱難於豆於登早卜粢盛之丰潔【臣】質均糠粃學愧菑畬欣逄

親載之防衷思紀勸農之

令典涓埃防細難形山海之崇深云日瞻依莫罄乾坤之繪畵庶同歌於撃壤擬效祝於呼嵩肅獻葵誠懽聫雀舞詩曰

堯朔當平秩周郊撫載陽春深資木徳星正協農祥帝耤開畿甸

親耕蒞廣場元辰先事擇吉亥上儀詳知稼陳無逸求衣問未央嵯峩

丹闕曉縹緲瑞煙翔緩聽虯鐘啟勻排羽仗長芳原華輦駐沙路錦帷張

衮冕山龍燦旌旂日月光

齋壇臨穆穆雅奏韻鏘鏘修祀蕭茅潔歌丰灌獻荘陌阡紆黛耜穜稑疊靑箱一墢咨成式三推過昔王公卿緣序徧亞旅沐榮襄逺目崇臺迥休徴庶彚昌重巒蒸霢霂甘澍灑蒼茫防散農人笠絲飄饁婦筐乍驚楡莢雨徐看稻苗香潤喜沾犂足濃逾浥露瀼至誠昭黙感上嵗卜神倉致孝粢盛告登新黍麥甞翠畦珠作穂沃壤繡連疆力本邦基厚勤民

聖澤彰嵩呼交四野虎拜肅千行慶洽邀

淸蹕

恩覃考舊章

綸言宣勞酒

黼座仰垂裳玉食膺諸福金甌鞏萬方儉惟師大禹仁已頌陶唐蕆事隆文偹班朝

鉅典臧【小臣】慙珥筆紀盛附賡颺

聖主躬耕借田恭紀

郭肇鐄淑气彌芳甸皇州轉化鈞農祥闗

睿慮

帝耤荷躬親享醴齋宮毖明禋祝史申祈年先覛土卜日得元辰七校云麾千門楡火新靑箱儲玉粒翠葆度香闉地敞宜晴旭風和靜麯塵龍旗看渒渒虎旅正駪駪綺陌花迎幕平原艸似茵預占嘉禮洽行識化工春縵縵仙班集森森稼器陳町畦紆若繡原隰次如鱗一墢紺轅舉三推縹軛馴腴田膏欲發香稻布來勻率作先卿士陳修逮庻人扶犂耕澤澤喜雨甸畇畇允矣農夫慶兪哉

聖意純迎

鑾簫鼓合勞酒象尊巡盛典從今肅隆儀奕代振謳吟來父老鼓舞徧臣鄰瑞靄依

黃幄祥光護

紫宸八垠胥撃壤七月待吹豳享

帝神倉富勤民

禦廩均作詩歌有嵗長此荷

皇仁

乾隆三年

聖主臨雍禮成恭紀

劉藻聖世文明啟敷天教澤宣虞廷垂舊典闕裏溯薪傳觀化人文盛當陽雨露便三雍欽矩矱萬國荷陶甄仰止心彌切崇儒道必先丹靑新結搆金碧映堂筵殿廡罘罳麗宮墻棟宇連赤螭分糾結靑鳳郁聫翩瓦燦黃雲色池流翠藻鮮松筠含古澤絲竹發眞詮仰見

幹衷惕頻聞

巽命專先期嚴飭備屆日事明蠲旭景浮金闕晴光起玉泉鑪香仙仗外扇影

禁城邊上巳良辰近三春淑气妍穠花輕著雨細栁淡籠煙燕剪當風掠鶯梭拂露穿戒塗森羽衞在

廟列宮懸執鬯

皇情肅凝旒

睿志防馨香流碧荇疏越發朱弦分奠公卿逮趨陪鴛鷺聫觀

光州十二習禮眾三千祭酒橫經地論鐘造士年朱衣開絳帳紫幄對靑編顧問

龍顏喜颺言虎拜拳欽明稽古帝性道紹前賢大義昭如日神機啟自

天

恩波方浩爾治象益巍然一徳明良會三階福履駢聞風思鼓舞名藝就雕鐫典制垂千載車書被八埏【小臣】叨侍從擬上辟雍篇

聖主臨雍禮成恭紀

何其睿運際文明會人遊教育中心傳懸日月思服徧西東華寧榮光被熙臺淑气沖花環靑外菜釋

素王宮伊昔圜觀盛於今念典隆芝蘭春馥馥棫朴雨芃芃造士

恩誠溥尊

師禮更崇肅將先日致顒若至誠通入廟翔

仙仗乘橋躡彩虹矞皇昭气象綺麗照玲瓏璧水新漪淨槐街宿霧空香雲承露湛文杏倚云紅喜聽鸞聲噦旋聞鼉鼓逄翚飛黃瓦煥鼎設紫煙籠百爾趨蹌謹諸生磬折同升堂書授簡登席佩鳴璁事以敷陳切防由講析融危防徵懋學位育著純功大道承悠久精言契折衷乾坤標六籍今古振羣防翰海沿江漢文山仰岱嵩式瞻心不二移易道爲公鳳徳輝千仞

龍飛動八風【小臣】慙吉甫獻頌達

宸聰

聖主臨雍禮成恭紀

王會汾接統千齡合雝宮萬化先神扶文思運徳邁永平年乙夜探瑤牒鴻都燦玉編會應興禮讓更用表陶甄云擁金根麗天廻璧水圓翠陰槐市近茜綬鶴紋聫爼豆森成列鐘匏儼在懸儒臣同拜手髦彥亦隨肩振振靈鼉響愔愔玉琯傳告防行釋菜

命講卽開筵章甫人三代淹中士八千材官都挾防侍子解防箋景曜髙辰動洪源百谷連霑濡徧榛楛鼓舞及魚鳶舊憲防惇史精心啟道詮永惟鄒魯業直纂姒姚篇絕學今方懋從風物自遷弦歌聲匝地杞梓防垂天曉日橋門路非煙

紫蓋邊於論爭獻頌周雅並昭宣

乾隆四年

聖駕南苑大閱恭紀

張廷玉聖世文明煥淸時武略全習勤非校戰崇典爲承先古禮中冬閱前期大號傳

九重方念雪六出巳盈阡恵澤膏農畝光風齊野鳴鉦齊部曲列幕按星躔斾展云隨散旌颺日正懸金輿瞻涖止貝冑各森然瑞靄凝芳苑明霞耀錦韉百靈隨寶騎八校捧瑤鞭

禦箭星穿葉雕弓月滿歡聲呼

萬嵗講事重三田虎旅神皆竦鷹揚奮欲前登臺旗肅肅引隊鼓淵淵浴鐵光繚繞轟雷響接連軍容觀整暇陣勢布方圓但使嫻魚復何須折獸骿喜融春似海暄覺日如年誰道三冬景都成二月妍

回鑾仙仗迥挾纊羽林旋眾志和而樂

皇心靜且專敬邀

天

祖貺益展廟壇防

仁孝開千禩

恩威徧八埏經綸敷盛化贊畫愧前賢敢侈長楊賦欣賡甫艸篇大成君子徳寧僅邁周宣

聖駕南苑大閱恭紀

鄂爾泰方夏敷文會中冬教閱期

璇宮親考典萊野肅乘時吉戊諏三日先庚飭六師沙龍承

禦輦翠鳳引

鑾蕤列仗勾陳轉籠霄寶蓋移鉦鼙轟順動校萃燦紛緌飈靜鳴鐃振霜淸畫角知貝裝旌析羽玉埒防交枝映水吳鉤淬摛霞楚練垂射堋圍暈的犀革貢黃支都尉身輕鳥材官笑卻羆縱橫分雁翼偏伍合魚麗地奮雷霆軸天曛日月旗碧紛翻獵獵金鎖爛披披爪士嫻鈐略

神謨妙握奇何須誇駿足眞欲陋昆池辧曉沈云豁彌原霽雪遲

嚴尊增豫悅韎韐緩驅馳次舎躔中道周巡挈四維煙髙臨防畢露散走南箕挾纊成暄景推心洽

睿慈聞聲思宿將防武溯前基往者經綸始猗歟帷幄規傳炊曽露沐擐甲亦風纚一自收羣防無煩折尺箠百年深濯浴萬國久恬熈斥堠埋烽燧期門臥虎貔彯纓仍齒冑講藝及牙禆兆是觀成賁占當繼照離徳威原廣運

法駕儼隆儀返斾歡聲沸韜戈闓澤施上樞陪祕鉞令史飾華覊

行殿瞻云近濡郊湛露滋精神喬嶽聳气象瀆川麾鼓潤皆鴻造弛張豈異宜一陽初屆候萬彚己和吹羽舞懷虞贊車攻譜籀詩情田培脈厚禮囿澹神怡鐵甲皆農具笙鏞典樂司八荒昭

聖武端拱受重釐

聖駕南苑大閱恭紀

王安國帝徳兼文武軍容邁漢唐仲冬修狩禮大閱簡戎行鳳闕排仙仗

鸞輿出建章雷霆開道路日月動旂常雪映郊原秀川環壁壘長和門收積霰幕伍麗晴暘列隊魚鱗集周廬雁翅翔翹材歡踴躍宛馬飽騰驤徵伐惟

天子神威仰

聖王赭袍云爛縵金甲鎖輝煌九節詩篇奏三侯畫的張雕弓防貫革羽箭直穿楊衞士鳴鼙鼓圉人駕驌驦坐懸蔥玉轡

禦鞚紫絲韁

躬覽師徒健

巡行器械良五兵咸整飭七萃總軒昻部曲分牙帳馳驅復上襄酋矛伸鶴膝寶劍帶幹將勁挽千鈞弩堅持百鏈鋼招揺朱雀幟銛利緑沈槍叱撥追風雨兜鍪耀雪霜八門旗正正萬騎陣堂堂步伐嫻規矩奔趨類頡頏交綏成犄角接靷試鋒芒越石身材捷超車旅力剛呼聲濤沸海礟焰火焚岡將帥饒謀略貔貅競武揚指麾身使臂統領网從綱少長登髙辧偏縫按次詳膽由忠作冑心以智爲囊猛鋭前無敵縱橫勢莫當匪惟彊本榦實可鎭邊防甫艸攻車地長楊校獵場驊驑齊蹀躞鷹隼驟飛颺纉

祖昭

英烈承

宗覲

耿光方行齊禹迹裒對識周疆搜狩詳司馬師田自古皇玉璜傳渭水石鼓勒岐陽

國是勤

宵旰兵機握

廟廊屏藩環北極畿甸制中央六合烽煙靜

三朝軌物彰采薇宣偉績天保佐

垂裳

元首先羣防聲靈震四方

一人親閫幄萬載固金湯

聖駕南苑大閱恭紀

防慶地接神臯重時逄嵗務閒有年丰巳兆冬狩

令初頒舊制遵

文囿前驅肅禁闤霓旌飄析羽

鸞輅振遊環雲集森嚴簿星聫扈從班晴郊開禹甸別苑渺瀛寰徑轉臨丹阜橋橫跨碧灣出林臺崒峛繞郭水洄澴

帝則崇無逸

宸遊念克艱陳師營梐枑講武辟榛菅虎拜來都閫龍驤列上閒戈鋋明若雪壁壘峻如山畫鼓霆轟激雕弓月抱彎合圍皆擐甲角技悉翹闗霜潔雕翎影塵淸豹尾斑千廬巡衛密八校止齊嫻翕赫昭軍實從容悅聖顏詰戎咸震疉耀徳孰追攀

命賞嵩呼會承

恩歌吹間太平惟載筆恭紀頌聲還

聖駕南苑大閱恭紀

張鵬翀天衢龍在禦靈囿鳳髙翔圍合乾坤大兵銷日月光順時循狝狩

命駕控驪黃雪映金支麗花迎玉輅香明禋申肅穆曉景逗淸涼貔虎森周旅黿鼉靜禹梁三驅非尙武九譯自來王類禡依風雅畋虞法聖皇网開施澤逺獵卜得賢昌借以綏黎赤因玆答

昊蒼綢繆眞有具險阻願無忘幹豆承千祀威弧靖八荒黃圖增赫奕翠气滿悠颺備豫人防福時和

帝降祥珠囊昭順則玉燭兆靈長燕坐鷹臺上軍聲樂愷康

威鳳岐陽集神鷹夢澤翔中冬行狩獵南苑歘輝光海子凝澄碧都人候赭黃弓刀方欲奮翰墨早流香纊挾如回暖冰纒未覺涼平沙連翠幕積水度紅梁七萃防多士三田邁古王隊分旗繹絡環合陣堂皇效獲天顏喜求寧

帝業昌垂精思漠漠降鑑色蒼蒼磐石安彌永苞桑備弗忘膺期鐘下武控馭極遐荒弭節旌杠捲迎鑾鐃吹颺元符端獻瑞云物復呈祥燕賜

恩胥洽賡歌韻更長

聖心宵旰切申命勅幾康

聖駕南苑大閱恭紀

劉綸鑾輅勤時閱鯨鐘動曉晴三驅來

鳳苑七萃繞

龍城塗是孅阿啟塵從屏翳淸熊羆森入隊鵞鸛互連營衞列鉤陳象軍分太乙名

崇臺捫尺五大纛繪重明披練雪初霽彎弧月始生天容方粹穆士奮尙縱橫百萬胸羅壯三千膽錬精登麾雙防闔蹴部一騶鳴摐罷金音肅桴余鼓气盈因玆占

廟勝且以葉師貞聿自星杓轉行看日禦迎諏辰當出甲夙事已先庚

駐蹕摛

宸藻賡歌洽

睿情從禽今有戒率狩古攸行奕奕恢文囿輝輝建徳旌九賓陳貝賮六羃靜欃槍鞠旅徵司馬

頒緡詔水衡行間眞挾纊農隙好稱觥信矣師無戰休哉禦不驚舞幹仍在陛獵鼓亦充楹甫艸稽周甸長楊軼漢京【小臣】隨載筆永紀

泰階平

聖駕南苑大閱恭紀

何其睿萬乘臨畿甸三驅率典常代當文教洽禮載武功揚廣漠風行肅中冬月令詳五音諧羽奏六琯紀云翔平樂開

南苑華林辟廣塲陳師時應律別墠位因方日炫蒼虯動霜淸翠鳳颺雕弓披月影寶鉞映星芒雁翼營連壘雕盤技截楊騰驤看正合變化識奇藏法從威儀盛元戎節制彊惇詩賡雅什束帛拜瑤筐海宇欣無外齋宮念不忘詰戎恢禹迹立政發姬祥勝算收羣力承謨覲耿光總幹原大定輯瑞各來王縹緲天花璨絪緼禦藻香仰惟徴不息猶自戒無荒兢業歸

神武修和在

廟堂柔能懷逺邇長與奉

垂裳

聖駕南苑大閱恭紀

吳嗣富芳甸南原敞

熈朝武備詳三餘農事暇九伐

國威彰物候方含肅天時乍轉陽龍旂飄細栁鸞輅駐長楊星列營初合云屯幕徧張萬靈齊擁護百辟總趨蹌晴麗旌旗色寒生組練光音從淸角逺聲續鼓鼙長山嶽遙相峙風雷迅莫當轉移俱應律坐作儼分行結陣成荼火揚矛耀雪霜虎牙依北極豹尾鎭中央節制嚴三表威儀整八方撫循如挾纊恩誼比同裳珍膳官廚供金錢內府藏匪頒周逺邇拜荷異尋常競捧朱提貴同沾緑醑香載言多侍從簪筆附賡颺欲識

天顏喜還看士气揚武功知備豫文治樂平康

聖駕東巡

盛京恭謁

祖陵大禮慶成詩

葉酉槖籥三辰正車書四海澄發祥知有自積慶豈無慿忠厚垂光逺艱難創業垣墉丰邑作弓劍鼎湖升邰室綿瓞橋山樹繞藤奇氛連太乙彩霧耀

諸陵

往聖珍符啟

今皇寶籙膺遂蠲庚午吉爰卜戊辰烝報本情偏切巡方禮足徴

仗移星北拱

輦動震東乘日閃幹旌曵雷輷萬騎輘名王效琛賮屬國競鞲縢七校軍聲壯三驅士气騰蹄輕五花馬眼疾九秋鷹起開月狐驚箭釋掤戈矛森獻伎盧鵲各呈能甫艸差堪擬長楊詎足矜戎兵眞克詰堂構看丕承不用云亭禪何煩泰華登渾河波滉瀁銕嶺勢崚嶒正位

元宮閟崇岡

禁籞層守祧嚴象設駐

蹕擁觚稜登降百靈衞幽明一气凝精誠通防漠水木仰

髙曽肹蠁巵盈酒馨香鼎實脀或燔兼或炙於豆復於登肅肅金鏞奏鏘鏘玉瑟縆

宸容欽盥薦

睿慮凜冰兢禮樂明還備天人感必應丰穰康屢降保定谷駢增率土謳吟徧當年締造稱徇齊生不世蕩滌力能勝旄鉞乘時奮乾坤一怒馮詩歌皇矣赫史紀勃焉興繼體傳恭儉蜚聲播簡繒架懸聽政鼓帷集上書幐稼穡終須念觀遊夙所懲勲華隆作述謨烈裕云仍幸荷孫謀永欣將

祖武防洪惟

陛下聖日月共升恆

聖駕東巡

盛京恭謁

祖陵大禮慶成詩

胡寶瑔展謁心防

祖精禋孝格

天殷祥從啟後周祚溯開先寶命三才合瓊源一气連辧方符出震配極協基幹式廓由仁累維新在徳延流虹將毓

聖長白預徴

仙武履吞朱果星臨貫紫躔篤生風表異乘運日華懸丕搆初桓撥羣防盡伏跧十三推勁甲百萬卻飛鋋拓土聲威壯瞻原本實堅舟瑤勤相度襟帶勢洄沿再卜今遼沈千秋古澗瀍

亶聰能纘緒

列聖念稽田大統兼函夏神都乃定燕經營光宙合撫禦跨嵩滇久道甌長固重熈防攺煎我

皇懷肇迹繼志重仔肩松柏瞻依切羹墻對越專先期詢

帝典諏日應虞璿

淸廟申防告隆儀考實詮爰移雉尾扇逺颺魚須旃奉侍

慈寧慶馳行福履駢霱云隨羽葆香靄防珠軿雨霽塵氛淨風和景物妍潔齊心翼翼定省意北口千盤拱南天一綫緣嚴闗通虎气髙塞靖狼煙

行殿依層障

離宮仰舊椽憑軒

先澤迥染翰

睿情牽不爲巡遊至非因逸興遄覲揚時惕若陟降每兢然大狝徴徒盛修戎振旅闐雙鞬攢韎韐萬騎接連錢陣整花團槊塲寛栁拂韀秦成爭執防許少逞銜絡野馳偏挺罘山逐更翾將藏仍觸蹶欲縱又聫猭扼猛僵生兕追奔挫巨狿靑骹騰白鵲素練防蒼鸇自覺皆闗輻何曽待步鋗疊雙穿繡羽羣友散腥涎月滿乘飛接星流帶走搴共驚

天智勇齊慶日充塡甫艸詩徒侈長楊賦苦研何如勤講武不比樂遊畋

祖制宜常守遺風莫暫捐諸蕃羣引領候

駕防佪儃永念懷柔徳均歸統馭權壺漿看簇簇芻糗效惓惓厥角還輸馬雕題亦獻豜晨車循水曲夜帳結山巓咸戴

天家澤俱稱眾部賢名王邀眷遇國戚重姻聫鰜鰈同胞與梯航總幅昔無私覆載今豈薄虛孱盡在生成內寧令雨露偏凡玆皆

世徳長以固防邊聲教訖如此

恩威詎偶焉

禦題標勝地

睿藻賁懸泉雷若山陽殷虯疑水窟眠巖腰梳靉叇石齒濾潺湲喜气勻寒燠時光賴節宣艸靑秋露潤林絢晚霞褰

輦路依原隰沙程讓陌阡天和駢玉穗嵗稔獲霜私處處吹豳樂家家鼓腹便升平思

締造恬養本鈞甄到此皆疆理行來異毳氊塞門隨撃轂遼水復牽船

櫛沐聞堯臘風塵記禹胼遙睎形駊騀顒企气蜿蜒景彼松楸茂從玆瓞綿千峯朝

啟運

四祖慶光前肸蠁陳登豆翹襟潔幾筵先河尊自出卜洛溯營遷峻業垂無極鴻基永不騫矗如雲郁蓊亙若霓連蜷旣仰龍東護還欽鳳北翩金銀隆地軸星宿耀河壖

文祖方昭格

神宗復吉蠲

栢城藏劍舄

琳殿奉杯棬書謂材宜雘詩聞桷有梴瑤光騰扣砌瑞色擁珠櫋鼇戴三山柱螭盤四寶磚祠官嚴辧省宗伯戒愉綖執事鴛鸞肅陳牲繭栗捲觀孚咸有秩萃假洵無愆

履位昭中正凝神表滌湔

洪歆誠巳達介福徳加防僾愾通心結形聲防意筌焫膋蕭燿燿灌郁鬯涓防禮畢華芝動風行翠防旋餘香煙羃防夾道樹蔥芊雉堞分樓櫓蜂房富市防莊馗平似砥列隊宻於緶

象闕規模舊

臯門體制全卽看霞繚繞並暎日炎燀圭地黃輿正儀天紫蓋圓一尊聫海甸萬類統垓埏舜簋惟和土堯題喜不枅衣裳猶什襲圖訓尙連編示儉捐紈綺垂型卻玉磌依依欽

手澤

聖聖共心傳閶闔迎晨啟旌旗拂曙鮮早朝銀箭仗待漏赤墀鞭忭舞聞宣

詔嵩呼敬上箋維城鏘劍佩列陛肅貂蟬

錫類蠲千庾流

恩注百川絹頒

仁共煦竿植過容悛枌社均霑被雲臺最繋攣厥初爭附鳳應運翊鳴鳶銘鼎推同體援旍念控咽三勲親奠斚諸佐使加籩鎭嶽橫靑壁靈源匯碧漣惟神將璧帛承

命薦牲牷廼令熊羆會旋觀組練挻軍容齊郅偈武節集鮮扁後距成山立前茅擬水漩電馳戈閃閃雷動鼓鼘鼘莫訝輈能挾兼誇札盡穿鸛鵞風欲捲荼火錦初纒慶勞鐃聲奏呼騰凱唱還於焉開大酺是用宴華顚丰沛興歌日邠岐望幸年駢羅肴盡蕙照耀燭皆蓮眷顧容酬酢言情任笑嘕後人猶食舊

先志並垂憐所遇咸欣躍無誰更結悁餐和春以嫗交讓性寧顓耕鑿安淳朴漸摩異巧儇培深徴皥皥化洽近蹎蹎但覺心恆習都緣目久擩深叢繁果實沃壤秀禾弮蘇子靈槎接松花寶石濺三椏珍玉茁萬顆璨珠蠙是水成甘醴其材悉杞楩射熊馳躡影釀鹿護長鬈肪截摛冠雉銀翻縮項鯿土饒嘉產錯人厚古風扇自昔能時保奚煩慮月脧無名誠蕩蕩有道信平平逖聽常翹首騰歡防曲拳

文濤涵渤澥

筆露漬蘭荃賦就瞻

羲畫歌成葉舜弦惟馨光典冊至治握樞鍵用述前謨大兼窺

聖徳淵盤杅期日儆金鑑願心鐫紹衣符三五綿長紀萬千

回鑾咸有慶敬獻上

陵篇

皇淸文頴卷九十四

欽定四庫全書

皇淸文頴卷九十五

詩

七言排律

讀性理有感

理密親王允礽

自啟苞符河洛川日星垂曜麗中天溯從洙泗源流逺逓接濂閩統系傳薪盡一燈時可續月隨萬總成圓盛朝道法崇前聖正學昌明炳昔年經訓菑畬勤講殿儒宗闡繹表遺編潛心擬向鍼芒析觀理還期閫奧穿桂苑涼生風拂座蘭堂晝靜影移磚寸蠡響滴銅壺防睡鴨香飄寶鼎煙棐幾每陳緗帙滿牙簽徐展縹囊鮮存誠爰識乾坤始立極能開象數先直取圖疇包二五俄看禮樂備三千功兼敬義須交朂候別知行貴不偏銘列東西皆要旨篇分內外悉眞詮偉哉槖籥含元化宛爾羹墻對昔賢盥手丹鉛恆矻矻服膺指趣特拳拳浮華漸覺巵詞淺窅突憑將勝諦研細味如抽絲繭緒旁搜似燭蕋珠淵玉盤綴露晨常浥蓮炬騰輝晚更然鞶帨豈云資誦說鉆摩庶用弼仔肩就將夙夜求無忝探賾鉤深尙勉旃

禦苑恭賦

愼郡王允禧蓬萊別館郁蒼蒼簾幙薰風日正長自有淸機生水苑更無煩暑到山莊窻前宻竹添晴翠池面新荷度逺香落落星巖飛瀑布陰陰

輦路夾垂楊銜恩好鳥迎

仙仗戲藻文魚近彩航嵐气祗疑臨戶牖苔花似欲染衣裳平臺雨過同秋爽髙閣雲歸起夕涼最是

萬防方暇晷援琴早識兆民康

奉

命統師北路示諸幕僚

平郡王福彭萬里專徵著戰袍防材私愧

特恩邀親承

睿算辭丹禁獨領王師出絳霄熈代武功垂逺略潢池小醜防天驕旌麾耀日龍鱗動翡翠淩雲豹尾飄虎旅三驅連鐵騎熊羆千合接銀鑣

廟謨久巳膺戎狄文徳今將格有苗作頌情欽周吉甫收邊事異霍嫖姚令嚴笳鼓威儀肅營列旂常部伍招精鋭六軍功易建往還萬里路非遙

至仁耆定知無敵好畫淩煙答

聖朝

南苑大閱恭紀

張英

翠輦乘時駐翠防六軍講武近南畿禮嫺搜狩遵王制夢葉熊羆合禦圍七校騰驤誇虎旅三驅指顧視龍旂弓彎明月垂金勒人度春風動鐵衣鎧甲光疑林雪滿驊驑色鬭嶺雲飛普天雷動鉦聲出卷地風鳴獵騎歸翡翠旌麾翻曉日瑚鞭影入斜暉玉盤晚進黃羊熟金彈新開白肥盛代丰岐皆宿將淸時頗牧在彤闈選徒自昔聞搜乘治外當今賦采薇常借羽幹昭聖徳還將戈楯耀

天威儒臣載筆慙謳誦緯武經文歷代稀

賜宴

瀛臺迎薰亭紀

恩

陳廷敬右掖南薰水殿涼

宸逰此日命瑤觴宜春小苑通平樂太液神池接建章金瑣北連馳道合銀河西繞禁垣長依稀晝漏傳鳷鵲宛轉霓旌下鳳凰映曉紅蕖難辧影廻風碧落只聞香巳同葵葉傾朝日不與春華競艷芳山雜夏云四起林含時雨樹千行仙查迥拂滄溟外錦石曽支日月傍雁沼芙蓉開別館龍樓花蕚集諸王公卿渥澤來丹陛侍從殊榮値玉堂宵旰至今勞

聖主拜颺從此見明良移將防仗趨長樂不待簫韶出上陽翠渚張筵云幕濕雕盤列爼繡綃黃天杯泛露承仙掌寶鼎調蘭飫尙方深重

皇情同海嶽逍遙

睿賞在林塘蓬萊嵗月春何限魚水

君臣興未央會見

賜酺歡父老巳看燕樂徧巖廊詩成宴鎬如周後曲奏橫汾陋漢皇

禦藻昭回騰紫極詞曹翰墨侍明光淸時不獻長楊賦此日謳歌國步康

瀛臺

賜宴紀

恩詩【有序】

彭孫遹皇帝踐阼之二十年七月二十一日

召滿漢諸臣五品以上及翰林科道官

賜宴於瀛臺侑幣旣頒上尊是錫

溫綸疊布慰藉有加禮成復有蓮實菱藕之

賜羣臣咸醉飽而出稇載而歸感戴

皇仁淪浹肌髄【臣】小臣也猥以備員史官防被

恩澤優渥逾涯罄竭涓埃髙深莫報敢循官司之掌竊申頌禱之情敬上七言詩一首凡千有四百字爲一百韻具述

聖天子所以勸勉臣下徳意至深至厚庻宣羙於今玆

益揚休於來葉詩曰

瀛臺仙衞展

皇儀瑞靄氤氳曙色披方切怔營瞻紫極忽聞宣喚出彤墀濫竽執簡慚官守錫宴承筐荷

主慈是日山河殊爽塏神州景物正恬熈飛葭玉琯仙飈應聼竹金門素律移殘暑回涼晞湛露薄雲籠曉漏朝曦共欣下濟光明會並命來遊陟覽時西極嵯峩銀作牓北溟漭沆璧爲池麗城迥接朱霞表復道斜縈淥水湄太液中開波浩蕩繚垣遙屬路逶迆芳荃橈傍圓沙駐彩鷁舟從曲岸檥歘爾乘槎疑近斗偶然泛海欲排碕雙丸吐納陰陽剖萬象溟蒙宇宙彌似有河源千里注更無地軸九垠垂稍窮津涘舒孤眺漸近川原辧四維輕櫂隨流防復溯淸暉入抱憺相怡白蘋嫋嫋瀟湘渚翠荇叢叢雁鶩陂百尺修緡搴瑇瑁一奩明鏡拭琉璃練江不動纎蘿影珠浦長涵片月姿鼓枻重教緣菼薍防渠別爲貯瀾漪頗饒菇蔣紛漂泳最好芙蕖靜旖旎嫮質雅堪香霧耀靚妝防向午風欹瑤翰競防沈浮態瓊翮畱棲婀娜枝戲葉喁喁騰錦鬛巢莖往往躍蒼舊傳閬苑應非幻親到鈞天卻自疑便擬淩霄聽廣樂妄希刷羽漸髙逵丹梯黛壁環相映紺宇紅亭恍在斯鉤盾田塍原綺錯建章宮觀恰星摛樓迎灝气融銅掌殿倚晴空敞繡楣緹幔徐褰翔鳳咮畫橋平偃宛虹鬐槐陰結蓋苕苕立蘭气生襟細細吹佳卉芊綿靑羃防層嵐縹緲碧厜防景移栝柏娛澄旭籟發松篁韻逺颸是處祥煙浮藻井數行緑樹隠罘罳當軒始爇煎螺篆遣仗初收拂霓旗文囿何妨來雉兔堯階仍未剪茅茨因無闕政封章少爲有元音刻漏遲倚佩尙思求共理揮弦猶復致疇咨

聖朝不隔堂防義

天語猶申慰勉詞鎔埴由來歸大冶恪恭咸此賴洪施合樽旋

召華裾集束帛驚看

寵賚隨八繭新繅三就采七襄舊紝五總絲比聞王化追覃葛盡斥穠裝曵薄絁況遇

至尊凝黈纊僅教致羙在宗彜弋綈自禦班朝服織貝偏充好用資彌覺

皇仁被體重敢渝臣節上衡持蓆衣遂得防安燠旅食還當示等衰坐接孤卿交履舄人偕伯仲和壎箎蕙纕暫觧何容裔艾綬爭懸倍陸離小借柔苮羅席幾半拈弱錫就盤匜宰夫飭具羞鉶豆酒正程材薦醴酏炊出雕胡光可鑑溲來粔籹滑於飴饌行鵞炙薌薰品羮芼蒓菹艸木滋糝入茱茰名上醬齊成芍藥作凝脂泄宣辛烈需椒桂雕鏤防深視鼎鼒自是烹人調水火非闗肉吏別澠淄再逄列籞供蕡實適値司罍授縹瓷會見繁昌徴物產並將恭儉訓官師赤心先餉重鍼棗雅操誰當飣座棃的爍珍苞歕秀液繽紛碩果挹寒澌分甘乍喜身多幸佐飲眞令樂不支蒲阪桑醪攢琥珀酃湖芝醖潑酴醿漫勞膳士酬加觶

特遣親臣勸媵巵執法詎須憂豸史屬車寧必羨防夷滌煩頓釋相如渴沈陸堪忘曼倩饑欲對酒鎗成蜾蠃劇憐茗椀瑩蛟螭龍團乳暖春盈握雀舌香濃雪滿匙酣洽可無吟蟋蟀低徊又見薄崦嵫侵尋執燭防情溢傴僂循墻厪職思卜晝禮成皆醉飽自公辭退又將貽析酲藷蔗徒虛語消食檳榔亦謾辭荷本貞萋芬未沬薏尢淸苦涅難緇咀餐菱藕能蘇肺凜冽冰霜直沁脾豈意枯腸甞禁臠他年饑吻厭園葵樵蘇不防應休璉鮭菜長貧庾杲之說餅曽聞思糗餌獻鮮空詫想腴鰭賓筵幸覩壬林盛俊味還探丙穴奇折俎也知

恩獨厚加籩竊恐分非宜祗慚菅蒯孤生賤猥受圭璋特達知歸院防經花底度戴天私作管中窺徳逾軒昊猶謙抑澤覆垓埏益滲漓勒岱銘嵩升懿烈覲文揚武際昌期

兩宮尊養無疆慶貳體元良有谷貽夙夜常存惟道岸暄寒不輟是經帷

躬修渾器符乾曜

手纂輿圖奠地祗巡幸只緣親稼穯搜苗端爲肄熊羆象鞮早巳輸琛賮卭筰俄看下杖箠嵗値雞竿防訟獄時懸豹簴采箴規商霖每應桑林禱淇竹奚煩瓠子祠蠲賦恩稠仍賑廩賜酺詔下更行糜勤民喜見丰年屢招隠欣將好爵縻上相謀謨咸緝亮無司擕僕各委蛇璇穹恍惚來儲祉宣室從容坐受釐景況昭回神合契宸居肅穆治無爲太平時節多閒暇交泰

君臣有燕私靈沼笙鏞同樂豈捲阿車馬盡閒馳恵沾翔泳初何限潤及區萌詎有涯絕勝壺觴修洛禊陋他簫鼓祀汾脽嘉魚賦葉崇邱詠鳴鹿重賡小雅詩願被六英颺盛事長歌七徳鞏洪基

恭頌

萬壽詩

宋犖萬年

天子太平春大衍欣逄協洽辰表裏山河眞孔固升恆日月自常新虹流華渚先徵兆電繞樞星早降神有命自天皇建極無爲而治俗還醇從來十有歌君子自古三多祝

聖人虞夏商周開壽域東南西朔轉洪鈞赤符握後雍熈奏靑簡書來羙善陳歷服無疆能纘

祖孝思不匱在尊

親寢門防舞龍樓夕閬苑萱舒鳳輦晨

慈聖貽謀傳永永

元良垂裕慶振振桂宮言動聞詩禮鶴禁溫恭愼笑顰丕顯丕承師不逺重輝重潤瑞相因克昌厥後金枝衍則百斯男

寶訓諄親睦平章光上下疇咨吁咈敬臣鄰春秋弦誦惇庠序

郊廟馨香潔祀禋刑省三千執法簡條頒十六教民淳官方考績徵龔遂輿論優賢借寇恂無黨無偏遵路直有馮有翼弼謨詵緬思三蘗乾天紀遂發千騶動地塵迅轉秦車馳暢轂大鳴越鼓扣金錞

王師聲罪淸淵藪大將臨戎掃棘榛韎韐未曽瞻至洛黍苗先巳慰來郇星旗耀日全吞蜀霜防淩風直到閩箭射六麋飛電刷軍摧九虎疾雷震西開僰道綏蠻徼南辟梨闗奠海漘銅柱珠崖齊向化龍湖象郡悉來賓鐵橋巳立韋臯壘玉斧還通荘蹻津紫蓋黃旗降巳晚靑絲白馬悔何悛走林盡竄昆陽象營窟全除東郭防況附臺灣收島嶼也隨職貢逹江岷敷天共服

皇猷壯羣帥能欽

廟略遵何意狼煙明絕塞又煩

鸞輅出重闉桃花露拂朱旗染楊栁風牽

翠葆紉

三駕陰山奔駿虎一臨瀚海伏窮鱗詎裒荊旅淹三載祗格苗頑逮七旬西賮南琛紛蹻蹻梯山航海互踆踆象胥誰敢不來享

龍徳方知自有眞天不階升髙莫並地非尺度逺無垠堂防𨿽肅猶三接衽席能安及八夤有此武功何赫赫矢其文徳更彬彬日新學問居無逸

天縱聰明聖莫倫火照靑藜宵不夜珠探赤水旦方寅左防右矩禔躬密玉振金聲履道純六藝精防尊曲阜五經同異析成均每嘉文學如遊夏更飭儒修判孟荀孝秀書升羅俊髦圭璋特達黜囂嚚幹幹終日

宵衣屢矻矻窮年

旰食頻赤縣有儲常豫積蒼生無告輒周詢省方裒對臨吳越輯瑞懷柔蒞晉秦賜復普天

恩蕩蕩蠲租率土室溱溱寛棘木春鷹化仁沛桑田野雉馴己貯常平供大賚復畱轉漕勸吹豳連年徐泗衝波亟五載淮揚賑廩勻南畝百千羣貸粟西江十萬逺輸囷澤飛鴻雁人安堵吏牧牛羊農樂畇寅畏治民齊太戊普施利物嫓髙辛闗譏末作通平凖稅卹商車不算緡采菲受言因止輦懸鞀聞善卽書紳

萬幾多暇奎章煥二酉餘閒

睿制伸云漢昭回文濯錦蛟龍飛舞筆鉤銀詩如雅頌饒溫厚書使鐘王失寶珍更切隨刋乘橇檋常勤咨警渙絲綸桑幹齧岸狂瀾橫瓠子衝隄故道堙鐵鎖支祁齊下竹璧沈河伯捷楗薪渠成燕趙神爲助水滙淮黃績不冺艸木知春先望幸梅花如雪又

時巡汾陰寶鼎輕沙礫成紀黃龍比蛭螾豈若

皇心安海宇轉忘

帝力奠河濵去年全免江東賦今嵗除徵皖右民應見虞廷儀鸑鷟會覘文囿舞麒麟南山翠色長蟠嶽北極瑤光自照旻四十二年

恩愈渥千三百載羙誰臻俯慙門冑叨余防竊附靑雲早致身鼎定乾坤歸一統任參調燮寵先臣螭頭交防鵷班侍豹尾隨車虯漏逡報國愚忠防鑑拔居官曲謹仰陶甄濫竽旄節躋榮膴攬轡封疆事拊循未及鄭荘能薦士僅如庾亮不私姻深慚懷抱褒淸朗寔愧諴民奨恵仁巳際時雍收棫朴尙圖嵗晚勵松筠都忘栁質因霜悴惟矢葵心向日申駑鈍豈追千里馬品題空負九方歅幸逄春日歌魚藻敢托秋風想鱠蒓但以鄕行堪授杖或邀

國典許懸輪天髙地厚銘丹悃海晏河淸頌

紫宸三萬二千成一嵗防臣長願戴靈椿

聖武逺揚靑海平定詩

徐葆光皇威逺播八荒遙靑海防塵巳盡銷舉族就擒惟一戰飛章奏捷只崇朝

睿謀制勝成功速英武安邊振古超式纘皇圖臨萬國丕承

祖烈被三苗煌煌逺略恢西藏赫赫防師截外徼蔥嶺懸車行冒雪鹽池飛渡索爲橋保全善類收餘燼掃淨逰氛絕細麼

禦碣鴻文長鎭國安牀佛子乍垂髫邊開逓頓連星海火報平安上泬寥蕞爾蟻封猶內屬蠢玆蠆尾乃輕揺恩加先世非常渥爵授新封越次邀月賜朱提增廩秩嵗加章服累金貂韝邊飽後鷹先掣轅下鞭稀駑亦驕隠匿屢彰容洗濯防勞不棄錄芻蕘竟忘

聖徳如天覆忽騁窮邊作犬猋醜類防張徒取戮流言簧鼓遽成訞八家狐黨原同惡餘部株連卻被要何物蜣螂偏防雹無端羊角驟揚飈盜兵寸壤橫藏險蠶食鄰封防見剽石峽一門通屬國金城五郡領嫖姚湟中早練防秋卒塞外尢嚴撃夜刁士養三年皆宿飽騎團萬隊盡成驍前鋒技勇能擒豹都尉頭銜總落雕八陣整來停似嶽六花變處湧成潮明駝嗅地知泉脈牧馬歸營識夜標畊作連屯均讓畔薪茭棲畝共分樵枕戈待釁心咸奮超距爭先气更趫推轂元戎親按部誓師新令更頒條逺巡斥堠排亭鄣近固邊陲壯麗譙堅壁制人常重閉羸形示敵不輕佻狡焉思逞惟爭利倐爾來侵若就梟鎭海堡邊池鴨警靑唐城外寇塵囂天兵欲合旌旗閃神礟將轟砂礫飄金鼓一鳴齊耀甲鉤環萬馬互連鑣懼誅抱首憐窮鼠吞刄號空慘沸蜩旣在圍中徒決驟巳逰釡底尙驚跳蠭屯只與三驅盡莽伏咸憑一炬燒黑水岸傍云漠漠白龍堆下艸蕭蕭六師聲討惟誅宛一箭飛書便下聊面縛軍門形防蹜膽寒釁鼓語啁噍指天悔過心難剖刑馬重盟福再憿都護尙需畱鄭吉援兵誓不借張喬廹從黨羽心皆革敗北渠魁罪更昭有惡務須除類盡不疑何待卜燋軍中羆虎推韓範閫內韜鈐運賈鼂冦穴須尋虛處敵形貴向勝前料

宸謨素秉先防斷將略常稱馭眾調遂選鋭師專用勦徑申

天討不須招一朝徧慰云霓望萬帳將成風雨漂虎迹可尋巢易卽冰城欲壊水難澆積薪鼾臥將然火危卵嬉安未折苕鐵騎星馳旂半捲潛軍晦合月方朓闇中揺足投機穽夢裏驚雷觸電熛詟伏受擒收一一窮奔走崄逐儦儦雲中矯翼皆遭网木末飛猱亦見撩俘及二毛梟有母誅無噍類孽方齠比肩戢戢將膏斧纓項累累盡曵彯元惡自知終授首逋誅敢望尙全腰普天逃罪原無地白日羞形且遁宵自比四凶投昊北竟成一腳走防魈焚巢窮鳥歸無所乞食遊魂鬼亦枵殘胔饑烏來啄啄荒庭叫雁去嘹嘹虺除餘落皆安枕彗掃長空永絕妖畊徧艸靑時澤澤風行日入處迢迢天開神井膏常溢地過王師木不凋磧上收軍同浩瀚山邊卸甲並嶕峣矢無遺鏃班師樂鐃有新聲載路遙旗外白翎驚鼓吹軍中朱鷺葉笳簫專車檻載魑兼魅歸騎鞍捎鵞與鷂絕幕輕賫還累累浹旬振旅尙麃麃畜量谷後分千足酒湧泉中酌萬瓢栁塞馬歸靑乍放天山弓掛雪初消

山陵方謁聞三捷露布遙傳示百僚吉語恰逄宣祝版馨聞正値奠蘭椒蕩平朔漠揚

前烈昭告西藩復舊傜謙徳難名還覆載功成歸羙獻宗祧勞還有禮

恩斯徧慶澤無私賞更饒廿萬帑金開內藏上公爵命走輕軺榮親厚錫頒天錦

賜答溫綸滿禦綃咨汝莫辭優寵異知卿能保令名劭功從采芑詩中敍畫待淩煙閣上描儆戒無虞惟稷契修和有夏在顚夭止戈大武除三蘗伐罪餘威振八遼伊裏黠酋𨿽逺伏玉闗欵使巳來朝側窺

云日顏先汗駭看魚龍舌盡撟九陌香衢迷錦樹三層阿閣眴防寮井蛙到海方知大螳臂當車敢再防定向條支求甕卵佇從弱水貢文鰩七旬干羽同虞舜四表光華協帝堯志廣職方編澤藪圖成王會列僬僥虎賁帶下龍泉脫神臂中玉靶弨誕告武成追版涿久宣文徳象咸韶官箴並飭工無曠

聖訓重宣民不佻在野白茅連茹拔中田維莠帶根穮賓興大典開榜耕耤三推

親把銚龍窟云油隨鹵簿竹宮神火應燔燎孔門溯本先尊聖魯頌懷音巳集鴞果見獻囚歸泮璧旋聞燕捷逾昆瑤八方環拱瞻辰極萬古衡平正斗杓此日禮成齊拜舞

天顏有喜仰重霄

賦得山雞舞鏡【七言排律十二韻得山字】

劉綸

山禽自是饒珍致舞入銀華意更閒乍啟雕籠驚的爍旋開寶匣訝璘斒空明仿佛寒潭上來往依稀夕照間顧影未須憐刷羽窺奩何計憶棲山風翻錦翼才飄袂日映花冠卻整鬟赴節婆娑矜獨立回身綽約喜防攀空花蹴處檐枝亞虛翠交時砌蘚斑似擬投林齊戢戢可能對語便闗闗云廻雉尾還呈態月轉螭頭尙照顏如許攬輝依

鳳闕定教接翅起鵷班山梁縱說棲遲好畫檻寧辭飲啄慳

冰鑑倘容長耀采防翎𨿽倦豈知還

賦得山雞舞鏡【七言排律十二韻得山字】

於振

明眸翠羽出荊山影入菱花借好顏似逐驚鴻來復去卻疑翔燕往仍還娉婷廻雪誠多態綽約淩雲本夙嫻璧月正圓增皎潔錦衣乍展更斒斕光分漢殿如垂手照比秦庭欲擁鬟黃鳥隔林徒睍睆靑禽拂樹自緜蠻能言鸚鵡容爲伴息翼鷦鷯未許攀倘爲酬

恩聊顧印若緣報

徳願啣環防軀敢側鴛凰隊陋質羞隨鸞鳳班不愛稻粱謀旣拙止依枳棘分寧慳心懷故里思空切擬沐新容意亦閒

聖世露濃霑庶類來儀猶得覲

天闗

賦得山雞舞鏡【七言排律十二韻得山字】

汪士鍠

焜煌文羽澤深山照映髙堂明鏡間五色翠光揺碧檻防飛防翅出仙寰菱花開處霞章麗鸞架張來繡紱環溪上誰爲圖錦綺臺前自愛好容顏揚翹赴節髙隨下舒翼周規往復還日映盤龍依絳幘風廻舞鳳妥靑綸形分一水盈盈隔隊憶層岡渺渺灣整暇原同鵷鷺序翶翔不共鶴鷗閒雲移宮扇臨丹地華繪天衣射紫闗振迅芳崖曽照耀葳蕤雕砌更斒斕空中藻並登塲艷象外文騰滿目班物色總歸

宸鑑逺九苞騫采願追攀

賦得山雞舞鏡【七言排律十二韻得山字】

齊召南

虞羅逺致珍禽集覊客難窺舞態嫻明鏡巧懸光照灼麗容驚睹錦斑斕似臨曲澗澄空翠卻忘雕籠認故山文耀彩鸞歡並翥冷嫌獨鶴興偏慳凝眸顧步軒仍輊妬貌舒衿往復還莭應桑林呈合變工同楡曲度悠閒銅臺曉日翔觚爵洛浦淩波響佩環嘯侶命儔猜孰是分軀共景繪應艱閨人袨服休垂手座客華裾笑解顏共訝廻風生羽翮早傳奇采動江闗形圖月殿淸虛界影入銀河碧落間好趁賓鴻來

聖代髙攀儀鳳出塵寰

賦得山雞舞鏡【七言排律十二韻得山字】

杭世駿

誰將翠羽出花闗朗對靑銅意態閒寶匣舊含輝皎潔雕籠新照翅廻環錦衣未必輸文綬金爪何勞罥玉環閬苑不棲春晏樹蒼苔猶印雨餘斑乍窺宛轉霓裳拂作對蹁躚紫燕翾翹尾影疑宮扇合舉頭光訝翠裘彎晴舒繡臆空中見風刷疎翎望裏還啼處祗憐交頸好看塲誰惜折腰艱劇知意愜闗生動直愛身輕似轉圜飲啄久甘依麥隴飛翔何幸近蓬山已歸朗曜初呈技豈假淸溪始照顏

紫禁若容聆雅奏九苞隨仗願躋攀

賦得山雞舞鏡【七言排律十二韻得山字】

沈廷芳

文禽振羽出名山喜對菱花妙舞嫻皓魄乍開光熠燿綺霞初映色斑斕標奇蓬集兼云繞動影風來復雨還火齊承冠分角睞錦帷張翼鬭花鬘姱姿長煥文明會逸態橫生意象間五采彰施呈瑞質防翹璪耀啟朱顏妍超靈鵲乘圓月捷異馴鷗傍碧灣漫憶林泉矜耿介自知毛羽最鮮殷鸞臺漸近休廻步鷺序非遙欲就班得接淸輝明炯炯詎偕凡鳥囀闗闗越裳翡翠應相並衮服山龍擬共攀見說

彤廷時飲啄更看儀鳳徧瀛寰

賦得良玉比君子【七言排律十二韻得來字】

萬松齡

聖代欣逄人瑞出逺方仍貢物華來昆岡靈質千年蘊瀚海榮光萬里開炯炯冰心偏皎潔熊熊虹气更昭回懷中璞已經雕琢席上珍方待鑑裁自信圭璋宜特達爭傳瑚璉是良材晶熒瑜采潛生暖的皪瓊姿迥辟埃淸廟聲堪諧磬管齋房食可佐鹽梅秦風比徳思君子陸圃儲文屬俊才憶釣周璜從渭水寧藏燕石在梧臺帝廷琮璧朝羣後王會共球輯九垓地湧璇源通太液天滋琪樹繞蓬萊鏘鳴

鳳闕冠裳集百道祥光護上臺

賦得良玉比君子【七言排律十二韻得來字】

朱荃

羙質由來羞自衒荊山良璞爲誰開湮埋詎屑同瑉石剖琢何妨出艸萊祗有純儒堪比徳但須巧匠與呈材磨礱不遣畱余纇拂拭從教絕防埃性稟堅貞淩水碧姿含溫潤勝瓊瑰加功每得他山助待價時憑賈客猜將命登朝先束帛薦馨告廟並樽罍年深楮葉雕初就品重連城換未來藏處定應函黼匣賜時元合在金臺如虹气蚤縈霄漢照夜光看燭上臺自信持身同拱璧也知考器似掄才玉工若向

明廷獻願作南山萬壽杯

賦得良玉比君子【七言排律十二韻得來字】

張漢

昆侖縣圃積崔嵬抱璞人看出艸萊比玉原知君子貴執圭喜覲

帝廷來精神共指山川見追琢還需匠石裁要使光輝常照耀能消瑕玷未嫌猜不貪有道歸吾寶欲賈無端恥自媒信與琮璜徵瑞應潔同冰雪淨塵埃價髙本是丰年物品重旋登

聖世才赤檢封泥供

璽印黃流煮鬯注蠵杯悳成溫潤兼能栗質許堅貞定不回靑瑣佩揺蒼水動白虹影貫碧天開衡齊星象資璿飾樂止金聲作磬材席上有珍嘗待聘

賜環感荷遂趨陪

賦得薰風自南來【七言排律十二韻得來字】

陳大受

晝景舒長仁宇廣薰風披拂日邊來

垂衣南面開淸韻觧慍中天仰

睿裁但覺沖融彌大地最宜煦嫗被羣材悠揚玉殿聲初起蕩漾冰簾影乍開倐度靑蘋看綺縠俄經緑蕙繞芳荄鑪煙細細飄羅幙宮樹陰陰颭緑苔共向離明資發育頻申

巽命荷滋培銅烏漫轉

龍墀靜羽幬紛從鳳扇廻指上絲桐歸長養望中云漢共昭回詎闗箕伯能宣滯自是

重華爲阜財暖气襲人期五日庥徵應律協三臺太和宇宙今親見願扇祥風徧九垓

賦得薰風自南來【七言排律十二韻得來字】

趙大鯨

日月光華泰運開南訛應律協恢臺正逄永晝瑤堦肅恰喜薰風

玉殿來爽气乍從朱网度防涼潛拂綺疏廻飛飛靜覺銅烏轉隠隱遙隨蓮漏催長養自能滋庶彚暄和應得逹芳荄淸音向午傳

丹籞嘉防淩空散緑槐花影入簾浮淑靄墨香縈幾絕纎埃虞琴雅奏期從欲帝治時雍葉阜財暗起靑蘋敷偃艸還呼澍雨殷輕雷離明煦嫗飄三島巽位流行被八垓五日聖時調玉燭

九重佳气繞蓬萊【防臣】竊幸依光近樂育均叨

聖澤培

賦得薰風自南來【七言排律十二韻得來字】

張映辰

炎精應候方司令無限祥飈

紫禁開位列祝融居火宅星標鶉首自南來防傳林杪紛披至細逐鑪煙次第催著物如燻眞煦嫗時風曰聖好栽培鳴條共覺千家靜從律應教五日回髙轉金莖何縹緲虛飄玉砌尙低徊遙從天上分淸籟吹落人寰絕防埃最喜云生當戶牖有時雨過長莓苔歌賡帝世徵交泰化洽虞樂阜財鈴索宵懸聞閬苑觚稜曉起拂銅臺由來澹蕩

恩如許未必吹噓棄不才侍從竊叨長自愧敢言流韻繼鄒枚

皇淸文頴卷九十五

欽定四庫全書

皇淸文頴卷九十六

詩

七言排律

乾隆三年

聖主躬耕耤田恭紀【有序】

陳大受

欽惟我

皇上干徳體元泰符凝命備中和而建極合參贊以成能出十軒九舜之間攸隆郅治駕兩漢三唐而上丕著鴻規府修事和大帡幪於有截仁育義正同覆載以無私湛露灑

丹霄屢下蠲租之

詔薰風披

紫闥頻賡解慍之章舉鉅典於上辛祈屢丰於嘉谷茅檐慶洽蔀屋春溫尢

念王政不外於養民而民功莫先於教稼乘天因地務開衣食之源東作西成冀睹盈寧之盛時維二月

躬率三農

玉軑遙臨陟靑壇而展采土膏初起秉黛耜以

親耕蓋自我

聖祖仁皇帝知民爲邦本凡耕夫織女之胼胝作息合

十二月而總系於

宸衷曁我

世宗憲皇帝以食爲民天尢貴粟重農而輔相裁成歷十三年罔或愆於穡事駐龍旂於一墢家法猶傳辟繡壤以加推前徽克紹薦馨

淸廟旣以承

先者奉

先布令春郊卽以敬事者述事被天膏之優渥好雨知時卜年谷之丰登如雲徧野歡騰隴畝咸稱我

後之仁喜溢簪裾共仰吾

君之孝謹拜手稽首而獻詩曰

天心仁愛在斯民

聖主躬耕舉上春千畝加推惇本計三農望歲慶元辰祥開曙色龍旂捲瑞靄雲光

鳳輦巡候曉鵷班知有喜前驅羽騎淨無塵和風習習生輕幰協气融融滿畫輪常伯追陪依豹尾庶寮蠲潔萃魚鱗空中桂燎氤氳合壇上瑤籩次第陳

芝蓋儼臨歆肇祀蘭塲廣辟薦明禋樂鳴太簇仙音朗酌進匏樽玉醴醇繡壤膏腴環翠幕

珠宮穜稑燦奇珍柳邊蔥犗金爲絡花底絲鞭防作紉民力知勤歌

帝力

聖人作則勸農人崇臺咸仰

天容肅

禦耦羣瞻地脈勻禮及公卿今更備畝終黎庶制仍遵津莖防雨乘時發待澤良苗入望新詠起甫田聞雅什感深

湛露徧朝紳農祥光映靑旂轉春扈陽回綠野均共識文心誠翼翼爭防禹甸正畇畇牧人夢葉多魚吉太史書占大有頻粟薦

神倉昭

聖孝恩深

禦廩頌

皇仁先知稼穡前謨遠祗念耕桑

帝徳純自以太和還宇宙惟將率育答

蒼旻權衡國計恆教足醞釀輿情悉尙淳朋酒躋堂欣介壽康年報蠟喜龡豳幸隨縹軛觀隆禮願捧葵心向紫宸

聖主躬耕耤田恭紀

梁文山熙朝繼述美重光浩蕩

恩波被八荒

聖徳巳知同覆載

宸衷尢自重耕桑

九重無逸巡千畝一墢惟勤率萬方考古田功興后稷勸農歲序順勾芒煙郊雨浥芳塵靜野甸風淸湛露滂臺畔公卿爲主伯壇邊父老待

君王俄傳鳳闕華鐘發共仰

龍輿翠蓋張夾道驊驑爭蹴踏屬車鵷鷺盡廻翔濃陰夜覆春城重密霧朝籠

禦路長北極近瞻佳气滿東防遙指彩雲颺種分穜稑宮中獻色麗旌旂隴上揚祈谷告防通陟降捧璋致敬肅趨蹌精誠直達犧尊外率作旋來翠幕旁京兆授鞭呈縹軛司農布種執靑箱花迎

仙仗明於錦鳥和農歌巧若簧金耦頻移耕澤澤紺轅微動佩鏘鏘爲祈九土函斯活爰效三推禮更詳在昔吹豳陳穡事於今舉趾望農祥勞先兆姓勤芟柞瑞應昌時若雨暘但願黍稌歌大有更思蠲潔薦烝嘗愛民重祀兼仁孝法古遵先凜憲章此日榮光依

黼座一時喜气溢穹蒼泥塗尙覺沾衣履樂利行看徧井疆大有頻書盈百室屢丰載詠慶千倉恭逢鉅典欣無似可許巴音志不忘

睿慮方殷俾率育颺言更欲誦幾康

聖主躬耕耤田詩【有序】

陳兆侖

乾隆三年仲春之月

皇帝躬耤千畝禮也維時甘澍初降晨飈颸然至誠感

通信有徵矣羽衞旣陳

聖駕將發乃少開霽雲光溶溶若有待者

天子於是歷廣塲撫禦耦王公卿大夫以次從事禮成上還宮雨復降春旂露重而陛楯不濡紫陌塵淸而鑪煙自靄氛縕肅爽神人以和畿輔內外六鄕六遂之氓咸以爲有秋之兆云夫欲綏萬邦而屢丰年必先貴五穀而賤珠玉我

皇上防恭寅畏無時不然卽事徵

心具見全體以承天時至敬也以奉祭祀至孝也以勸農功至勤也以達庶政至順也凡在禮畊義種之中敢忘雲行雨施之澤【臣】用是踴躍歡忭拜手稽首而獻詩曰

時淸九陌韶光好澤潤千塍寶穡開

天賜有年綏萬國

聖勤無逸肇三推披圖宣室宵鐘動列仗

端門曙色催豹尾防褷隨

鳳輦虎賁蹀躞走龍媒蒙蒙香霧鑪煙合冉冉流云扇影廻淨掃瑤壇增肅穆森瞻華蓽迥崔嵬霏微雨解偕神降宛轉風知應律來黛耜色分堤上柳紺轅聲殷澤中雷周遭綉野延

宸賞取次靈苗荷

帝培秧馬似飛排遠陣土膏如釀發新醅南東畝合區先後五九班應遞往回匝地歡呼環父老迎眸生意露根荄十千自是聯維耦頴栗方將勝有邰行漏漸移亭午影前旌還駐望春臺逡巡

仙蹕傳歸騎詄蕩

天閶絕防埃繞禁平林呈晻曖承

恩細路長莓苔巳知優渥周三輔湏識生成徧九垓被隴何時無霢霂依山是處有臺萊萬年疆畎今咸理百族情田此悉該

玉食猶然

躬率作【小臣】屍素愧非才

聖主躬耕耤田恭紀

汪士鍠迎和舉趾重民天

詔命陽官備禮防已慶上辛

崇大祀旋諏吉亥

履王田靑壇嶽立封人掌翠幄云張甸帥傳農正恪恭千畝始

法宮齋祓百僚先層城瓊鈒來閶闔夾道霓旌過井防鑾輅安驅齊度隴

龍旂驂乘遠臨阡佩諧蒼玉崇基上壤潤芳塍廣阼前葦籥競吹喧秉轡秧歌齊和簇鳴鞭奉宸蔥犗麾肱赴導

駕洪縻在手牽犁禦協風楊柳外耜霑時雨杏花邊方歡霢霂膏彌渥不怯泥塗步易邅播殖早湏農器撰垂裳乍睹

帝衣褰

三推更進光前典

一墢重加邁往編濟濟循行排鴈鶩蹌蹌按序集貂蟬紺轅縹軛開畦遠白叟黃童舉袂連翠笠從公風古朴綠蓑終事業精專烝民率育

天顏喜保介來咨

徳意宣勞酒慶行歌擊壤衢尊

恩逮摩肩鯨鐘雷動鉤陳轉豹尾星環

法駕旋東作

聖情期彧彧西成

睿想切幹幹因儲

禦廩神倉積卽防崇墉比櫛延嘉栗居歆充寶器飶香禋祀實文籩

宸居端念豳風詠

黼座時陳無逸篇春豫

皇軒躬勸稼都人忭舞頌康年

聖主躬耕耤田恭紀

王錫璋二月融和物候新耕耘肇舉及良辰艱難稼穡關黎庶宵旰勤勞厪

聖人甫睹

經筵開殿陛旋瞻

耕耤出城闉花迎

鑾輅紅初綻柳拂旌旂綠乍勻麥隴新苗平織浪芳堤淺艸細鋪茵三推廣辟千年業一墢祥占九野春甘雨連村神有貺暖風被物路無塵餘糧定見先登圃上瑞由來慶滿囷敬奉明粢崇報本恭承

嘉徳自寧民

宸衷昭格時方泰

帝力敷宣俗倍淳湛露普天沾渥澤韶陽徧地沐皇仁輿情此日咸歡暢紫陌年年望

幸頻

乾隆三年

聖主臨雍禮成恭紀

汪士鍠禦宇綏猷撫萬方風行首善

蒞宮墻

經筵早探文書府璧水新隆禮樂塲甫歷疆原

躬耒耜更期弦誦集膠庠稽儀卜吉

咨宗伯奠幣鳴球

詔太常露湛桐花迎

仗發春深芹葉薦筵芳

鸞旂映翠臨東序

云防搖靑出建章門辟櫺星金碧煥庭陳石鼓鼎彜光天書璀璨題銀榜殿瓦琉璃照畫廊俎豆明馨

誠意格笙歌備奏

徳容彰三階登降瞻

龍衮兩翼簪紳儼鴈行黛栢連云祥靄護金支載道惠風揚莘莘國子隨

仙蹕濟濟儒林侍講堂綷防巾裾循律度葳蕤劍佩謹趨蹌云屯鱗萃班初定星共辰居

幄正張

禦幾平移丹地近瑯函旋展綠綈裝微文闡發霞敷采大義昭宣斗耀芒研討千秋傳玉檢譚論六藝啟珠囊諄諄

帝訓敷言遠赫赫

皇謨施教詳性道淵源符往哲勲猷格被駕前王瞽宗惇祀幽光表

側席旁求俊彥翔庶彚甄陶歸典則姱修調爕協柔剛圜橋觀聽槐街合夾道歡呼羽葆颺多士依依魚在藻羣英翽翽鳳鳴岡欣逢

盛典鍧鐘鼓文物昭回

泰運昌

聖主臨雍禮成恭紀

觀保景運維新燦八埏尊

師曠典辟雍傳峩峩松桷丹墻近片片琉璃翼瓦連燕賀雕檐籠淑气翚飛峻宇聳晴煙

重臨

聖闕從

丹闕才

禦經筵又

講筵

紫詔從容頒鳳彩

素王統緖接蟬聯右文直辟詩書囿論道重開禮義田掌舍肅儀淸甸路春官秩禮奏鴻篇三霄滴漏聞銀箭九陛騰聲拂玉鞭蓬島彩移

仙仗近公卿衣防露華妍菁莪共率三千士縫掖咸瞻尺五天鈞樂六莖陳管磬鐘鏞兩序扣筳篿文章光被唐虞際位育功歸性教先薄海誦弦風永播諸生鼓篋業逾專鑪煙馥鬱蕓香細

睿藻輝煌墨彩鮮

聖學巍峩尊泰岱

湛恩深厚沐淵源作人巳自明經術祝鯁猶兼重養年有赫威儀眞穆穆無疆壽考更綿綿丰京豈獨歌靈沼彤史於今喜並傳

乾隆四年

聖駕南苑大閱恭紀

梁詩正奉徳

聖朝文化洽止戈

帝世武功修覲揚不忘欽

前烈繼述常思纘令猷

鳳綍曉頒傳大閱

鑾輿夙駕戾崇邱霞烘鳷鵲初陽麗塞拱蠮螉遠翠浮寶仗日邊排簇簇珠旟風外颺悠悠雪消南苑搖金轡塵淨西山映畫斿承

防前期威令肅犒師行在

聖恩優飽騰士馬先歡舞羅列車徒備噢咻方召蒞師綜禁旅熊羆分隊耀兜鍪九旗爛熳云屯谷三校森嚴气食牛

天子戎衣親歷陣虎臣弁服自持籌鼓行旋見龍蛇動甲擐齊將弓矢抽圍合風雲彌九地鳴霹靂中三侯連營哮山疑震飛礟匉訇火迅流碁布六軍新壁壘鯨奔千騎敵貔貅中權嶽畤牢難撼後勁飈馳疾不畱七變星門猶摝鐸五成牙帳再傳枹指揮在在符機略進止人人協將謀緹彀申驅神獨王佽飛賈勇力常遒喜看揷羽兵容飭忽聽鳴鐃纛影收營衛散時煙鳥下干戈櫜後囿麟遊

一人有喜祥和致四伐無愆

賞賚稠牽去驊驑皆上駟載來金帛滿文輈﨣桓徧徳戎行樂侍從陳詩

主眷酧謨烈自今長煥爍聲靈從此永懷柔勾陳啟處三階泰歌頌升平荷

帝庥

聖駕南苑大閱恭紀

周學健乾坤淸麗

聖圖長日月光華

帝道昌干羽兩階文徳布車書一統武威揚巳櫜弓矢陳時夏猶選車徒率典章紅綫牽絲將測晷綠疇納稼旣盈倉仲冬雅際三農隙大閱從知七校良

詔發元戎屯細柳

躬擐甲冑出長楊前期司馬申蘭表是日飛龍控錦韁徹夜鸞聲騰斗極向明劍气聚星芒霓旌欲傍螭頭轉禦仗遙瞻雉尾翔詩詠東都尋甫艸

駕臨南苑駐旂常云生華蓋羣峯紫地入平原萬馬黃內府舊藏朱組甲中林新試綠沈槍虎賁森立期門側麟趾欣承

輦道旁乍聽嚴威傳鼓角旋觀列騎動鉤錫犀函競騁吳江練繡轂齊停朔嶺霜左啟雕弓開後勁右和銀韔繞中央頻宣玉鐲馳驅正載擊瓊鉦步伐詳魚鳥獻形通豹略鸛鵝附翼舞千行瑚未擬連錢速珠轡初回雜寶裝爰繳髙矰翔月兔更紆急箭下星狼輕飈不擾朱旂靜旭景剛浮

翠幄張河嶽百神俱震疊風雷一夕共低昻熊羆歡溢殊恩洽鸞鵲書成

睿藻彰字嫓典謨羅筆陣音諧雅頌擅詞塲勲華事業聲明盛周孔情思翰墨香在昔會同歌有繹於今申錫正無疆赤騧北向歸靈囿丹鳳西來集

尙方輯瑞乘時朝

黼扆揮弦協律坐明堂自凝瑪瑙重霄露永繪龍山五色裳從此金泥呈委宛豈惟石鼓紀岐陽

聖駕南苑大閱恭紀

鄂容安宅中馭外謀湏豫緯武經文國有常大閱禮行搜狩後仲冬占協日時良

紫宸朝啟

鑾輿駕赤甸平臨翠葆揚九伐素頒司馬法六師齊會羽林郎營穿細柳申軍政陣展長蛇試廣塲四塞山河過洛邑九天鐘鼓邁岐陽鸛鵝作隊連三駟龍虎爲符出兩廂百萬貔貅明早旭十千組練壓淸霜旌幢盡挾風雲气刁鬥全依日月光

天子有嚴親韎韐大官無事裹餱糧黃旂至止班聲肅赤羽擎來遠勢張

特啟和門趨大帥獨當馳道引親王五花並驟金騠駃八纛俱從繡裲襠

宣令直教山嶽動騰呼眞擬海波長縱橫遙亙飛虹影會合同瞻戴斗匡風後握奇傳上古軒轅振武仰吾皇神臯形勝推南苑勁旅精嚴萃朔方薄海共應師紀律遙天本自掃欃槍威行以徳幾常敕安不忘危道永昌忠信在躬爲甲冑農桑徧野是金湯叨隨

仙仗瞻雄武得傍行麾愧贊襄自是龍城停艸檄偏宜豹尾控絲韁

國恩莫報惟簪筆世業難忘學挽彊長喜九邊鉦鼓靜日陳干羽慶

垂裳

聖駕南苑大閱恭紀

於振聖主膺圖憲百王時巡郊甸法陶唐訏謨久已昭文徳睿略還應繼

耿光律轉金門鴻北向陽回黍谷鳥南翔

龍旌縹緲來平樂

鑾輅雍容出建章霜意乍酣淸輦路雪花微綴兆農祥雲依

禦鎧千官列日麗

天弧萬幕張笳鼓競時鵝鸛合戈矛森處虎貔揚五兵用舉搜苗禮九伐爰甄器甲良殷地雷聲咸震疊嘶風駿足盡騰驤唐弓引滿舒猿臂垂矢爭抽飲石梁貍首騶虞原有節輸攻墨守總無方鳴鳶不載香塵細紫燕徐回錦陌長共識

宸遊宣紀律猶聞

天語勅幾康周官懸象頒朝典月令祈年謹蓋藏酆水鳬鷖思往牒塗山圭璧踵前芳禮闈書圃

皇心豫芝檢銀泥

帝業彰堯棟松生徵在宥舜廷弦撫慶垂裳靑圻便欲蕃麟趾丹穴行看集鳳凰稔歲並占延喜玉太平常臥綠沈槍【小臣】簪筆趨

仙禁拜手惟賡泰運昌

聖主南苑大閱恭紀

曹秀先喜睹修文樂太平仍傳講武近

神京中冬大閱稽周禮吉日時巡練府兵太史正書三白現

聖人親駕六龍行軒轅臺上垂衣拱虞舜階前舞羽呈初試唐弓名九合新抽夏箭號三成龍媒馴習騰天駟豹仗飛揚拂柳營三萬公徒環帳殿六千君子重幹城摐金伐鼓儀容肅逐隊分鑣紀律明如見孫吳嫺陣勢卽同頗牧立勲名鐵衣晃處凝寒雪寶劍開時掣海鯨衞霍少年才不忝幽燕老將气尢橫桓桓巳遂瞻云願濟濟爭聞動地聲北向皆山呼萬歲髙懸惟斗接長庚傳宣中使

徽綸下廣挹三危玉露盈云上於天開宴樂地中有水象師貞投醪挾纊今猶古按轡登壇靜不驚

神武風髙來外域

天顏日照共新晴從來軍政關爲國不待

王師更有徵搜乘簡徒懷往訓覲光揚烈見

皇情

宸衷無逸超千載

睿藻如春布八紘還許和吟偕侍從早傳

溫語及公卿長楊羽獵卑前漢貍首騶虞協雅笙歲紀恰輪葭管出遊歌試聽鳳凰鳴

回鑾南苑歡聲洽願上豳風

萬壽觥

聖駕南苑大閱恭紀

董邦達聖主乘時簡六師

翠華南苑駐行麾平林雪霽千旂繞廣甸風淸萬騎馳靄靄朝光浮防仗熊熊晴旭麗金支代當全盛烽煙息候是元冬閱狩宜頗牧近歸天策將貔貅雄列羽林兒聲傳鼓角軍都靜令肅風雷政不私七萃連營排雁翼八門分陳合魚麗大侯旣樹形成豹列隊橫開勇若羆親挽雕弓昭

睿武羣瞻玉帳凜

皇儀暖回纊挾春疑早寒解冰纒景欲移校罷歡聲騰虎旅軫旋佳气滿鸞旂已安磐石

天維眷猶

念苞桑

帝曰咨舊典無忘追

列祖先期有事展崇祠禽荒戒豫抒

宸藻獵卜徵賢動

主知憶昨六龍

臨太學於今四海誦

文思昌時喜覩麟遊藪瑞應從看鳳在岐禮示三驅埀法則舞隆七徳播聲詩車攻底用誇周鼓鐃吹眞堪陋漢詞雅化久敷環渤澥武功不試靜邊陲【小臣】載筆慙韜略獻賦逡巡拜

玉墀

聖駕南苑大閱恭紀

周長髮太平遠略仰承幹講武南畿

鳳詔傳霽雪乍融輝豹尾曉暾初起映龍旃星旄珠防開千嶂畫防雕弓出

九天校獵長楊超漢武選徒甫艸邁周宣時當農隙登稌黍禮備冬烝實豆籩羣吏執鼙先戒眾虞人立表早萊田建旂列鐲車徒肅進鼓鳴鐃壁壘堅衞簡羽林森十二人雄虎旅萃三千霜花淬劍仍分舞楊葉彎弧定可穿霞纈光生紅韎韐風騌勢驟鐵連錢五兵七校皆依旐八陣三單盡拂鞭魚復軍容規坐作豹韜師律象方員正奇悉欲遵成法

神武眞能統大權風防銅鉦聲自振霜淸銀鎧色逾鮮和門左右旌猶樹

寶幄周環斾復懸萬騎踏雲騰騕褭六軍迎日耀戈鋋未妨軼獸仍開网還見珍禽卽應赤雁白麟遊瑞圃黃羊元鹿滿甘泉

熙朝頗牧韜弓矢

聖世夔龍葉管弦天保采薇安內外鴻圖鞏固萬斯年

聖駕南苑大閱恭紀

周玉章翠華夙駕載旌旃講武南畿甲仗鮮十二羽林銀作鎧六千君子錦爲韀

躬擐韎韐輝金碧樂奏鐃笳異管弦司馬恪居陪位列親王禮率總戎先扈隨鵷鷺環

黃幄號令貔貅指

玉鞭攢防和門光爍爍振鼙中壘響鼘鼘彩斿髙展摩天影火器爭開卷地煙成列雕弓彎滿月突圍鐵騎控連錢一聲雷動山疑撼萬防星流札盡穿荼火分軍齊步伐龍蛇結陣變方圓韜鈐莫測

宸衷密坐作胥從古法傳更喜

禁庭多頗牧由來宿將盛幽燕典隆狝狩方差馬技試畋又獻豜七徳何煩觀舞綴三驅原不爲遊田常修組練昭

神武永靖欃槍樂幹年習戰昆明逾漢帝選徒甫艸邁周宣止戈自爾威中外遵道於今仰蕩平盛事敷陳慚珥筆願賡天保九如篇

聖駕東巡

盛京恭謁

祖陵大禮慶成詩

朱佩蓮當陽

聖主運乘幹祀典宏開孝格天

殿上衮衣垂日月寰中繡壤奠山川重光謨烈文承武一徳明良

聖得賢布政九霄當寧日合歡萬國上

陵年仰承大統羮墻見俯禦雄圖帶礪全復覩唐虞州十二聿遵周孔禮三千肇基迹自

畱都始

大孝躬勞庶物先撫有萬方民物富來同九牧貢輸駢春暉報徳臨朝後仁粒思文受命前共戴

慈宮尊養至式瞻

列祖祀禋防昌時特舉巡方典戚裏欣承大饗筵周武杜中曾獻勺漢髙渭北亦陳瑄上監往代參經緯獨盛熙朝不襲沿耕耤南郊供簠簋蠶繅東苑理紘綖官修內外昭誠敬日練剛柔告吉蠲奉物參時將玉食敷天裒對走花駽羣僚從祀黃流瓚

聖母先迎紫罽軿原廟衣冠遊舊裏寢門飲膳問中涓享岐有事偕勤止陟巘無勞念愼旃黙契璇宮開月扇喜臨華渚度花磚黃麾漸引祥光啟彩仗齊排瑞靄連灝气遠圍秋澹沱冰輪迥映月嬋娟疎桐叫露斜行雁髙柳嘶風兩岸蟬光霽上開新气象霏微四斂忽吹扇三霄澄景懸東壁萬里晴暉發北燕淸曉衢歌傳白屋斜曛野笛掛烏犍欣瞻圻甸禾棲畝遠卜要荒黍被阡驛路不妨耕隴業沙隄別取牧塲塡騰驤出口飄雲防迆邐延邊望海堧紅杏城髙分石碣黃花塞險扼喉咽卿云似蓋文稠疊王气如龍勢蜿蜒南部偵邏先抃舞北蕃候望盡喧闐萬年

天子欣臨境中國仁人喜蒞邊汜掃中塗成坦坦導遊王路履平平往來甌脫遙呵護瞻仰韋韝正婉嬋芝蓋紆徐丹嶂合虹旗縹緲白雲穿懸崖遙指飛猿掛絕壁爭看技防緣行近芳林鸞護尾立當靑艸鷺擎拳因乘秋气行時令爰往東都奮大畋田豕垂文原利執天狼觀象尙張弮鳴笳邊將雄擒虎負弩蕃兒媚獻豜沇沇溶溶犇大兕儦儦俟俟竄封猯合圍鹿塞芟蒿蔚周落麞山柞杞楩望裏合蘭河防潒環中蒲類海萋芊神姿自控三花鬛遠略徐搖七寶鞭照夜白翔尋影迅海東靑聳入云旋秋原莎靡驕媒雉大漠風揚縱爪鳶乍格遊騏收羂結轉鉤飛豹入拘攣曰驅有令從開网命中方呼倒應疊獲豵豝驚縱送盈庖脯臘貯肥鱻防膢何止嫻車馬

園寢從敎執豆籩蓊薆枌楡森里社巍峩廊廟素題枅球圖玉府先瞻切劍舄

橋山乍目擩帝子梧髙風往復大夫松老浪洄漩金波鳬鶴陰翔集銀海龜魚暗濯湔駊騀岡陵臺座埓蔥蘢林麓鼎趺聯堯塋窀穸封如斧殷武宗祊角有梴梐枑中鋪張禮館旌轅外建衞齋員蓮花漏徹晨波湧蕭葉香升曉火燀

聖徳欽瞻龍繡衮

母儀肅整鳳文鈿太官上食承蒿柱大樂宣音繞蕙櫋淸液一浮郁鬯紅霞幾朶透鑪煙有孚盥薦昭顒若如在精誠見僾焉風馬飛揚來晻濭云旂搖曵下褊褼居歆玉宇含丹渥具酌金尊漾碧漣徳是馨香非黍稷道能肥腯到牲牷呈祥祕殿瑤芝秀應瑞長楸玉露鮮開創規模勞想象纘承懷抱屢沈研百年禮樂方興矣一統河山豈偶然今日巡遊俄朶址當初祥發闥門淵帝生東震原居位天作髙山最上巓自辟鴻防成宇宙向疑窟宅住神僊姜嫄毓秀推人極亶父開基肇地偏海甸郁盤崇體勢遼濵奧衍遠連延四圍廣漠疆寛拓三派澄江水曲踡與宅樂郊蕃藪澤建邦膏壤導防佃駕龍春日賔暘谷躍馬秋風戰阪泉木拔道通開艸昧蹶生質訟化防顓威張楛矢山林啟防秉彤弓討伐專締造雨風經櫛沐艱難手足瘁胝胼小懷大畏仁風布邇懼遐驚武烈鐫上國舊推東海表王畿嗣涉大河遷綢繆家室從沮漆和會陰陽卜澗瀍矩地向方仁气正規天分野尾星躔增城詄蕩飛樓櫓作廟崇閎架杙椽河鼓雙旗分羽翼陰符八陣總包纒

聖神定鼎資先識

文武持籌具妙詮海截東藩三箭定山連西域大旗搴神臯坱圠占昌世肇域鴻龎握治權爰拯生靈登袵席盡收品彚入陶甄貽孫翼子天無極報徳崇功嵗必耑剛拜幾筵前烈篤佇瞻宮闕舊章懸虎臣矯矯重呼蹕髦士峩峩共佩瓀侍奉

金輿擕斗柄和調玉燭靖風祅弸彋吹幄聲徐轉婀娜揚旂態有翩城指鵝渾頻彳亍江遵鴨綠幾佪儃漫山文玉抽奇木彌水華蘋透瑞蓮蘆絮煙霞朱雁集菭衣云錦白麟眠芬菲如適羣香國璀璨疑遊萬玉田入境偕來瞻

帝座

升朝儼若撫天璇齊云三殿星垣燦夾曜端門鳳翼騫大展珙球王會禮髙懸墳典

帝京篇葵傾巳徧東西峽蛾伏無分大小開鶴野仙臣瞻朶殿龍沙遺老拜烏氊金罍頒下疑瓊液玉饌分來厭麥饘大酺慶成

丹詔下鴻恩喜沛紫泥傳侍僚宣力俱增級秋賦經巡槪賜捐被徳臣鄰膺祉福漸仁士庶念桮棬承平自極文明盛保治毋忘武衞宣講旅淩河看整暇陳師渤海戒輕儇礚天髙樹靈鼉鼓拂漢遙揚彩鳳旜鵝鸛合離成隊伍墨荼奇正入弢鍵觀來似海軍容壯撼去如山陣勢堅耀雪鮮明擐鎧甲捎星浩汗擁戈鋋懸知奮武鷹鸇逐一自揚威虎豹防散卽飈風彌坰野捲爲收電淨郊防花江襟帶鮫人集繡嶺屏藩雁戶編靈藥采來葠五葉丰貂羅取珥雙鬈村村家碓長腰米處處人穿縮頸鯿浪跋牛魚紅潑刺艸遊蛇馬碧蜷風彊壯士彎銅弩俗朴齊民衣木棉地美絕蚊還絕蠍年丰無蜚又無蝝金湯永固東京樂鼓舞歡畱

大駕還來日沛宮髙帳飲歸時

輦路繞攀牽蒼生愛戴

宸遊豫紫陌方長

睿賞便一路承歡回玉勒有時迎笑傍珠韀雞翹夾道歌連臂豹尾交衢望疊肩饒樂邊飛蓋弭婆娑州外綉帷褰含情嵐翠濃堪滴薄醉林光秀可憐城上徧圍蓉錦幄道旁齊放菊金錢百昌接

輅爭呈媚萬彚迎

鑾競鬥妍楡塞霜花輕防袖荊關紅葉薄飛箋黃童鶴躍云成望白叟豨呼雪滿顚多效壺漿呈野簌或擕筐筥獻香荃還

朝颺拜沾堯酒奏治薰時入舜弦遠近人風欣過化往還農隙莫期愆

象輿乍駐三靈協

雉扇重開五曜圓頌上赤蛟綏奕奕曲成朱鷺鼓鼘鼘河淸海晏追三古華祝嵩呼徧八埏載筆【小臣】歌萬壽

聖人仁孝永綿綿

皇淸文頴卷九十六

欽定四庫全書

皇淸文頴卷九十七

詩

五言絕句

秋月

恆溫親王允祺

秋月漾淸輝溶溶映薄幃堦前聞蟋蟀冷露滿裳衣

白雲寺

恆溫親王允祺

山髙每出云有寺在山上誰向寺中遊白雲自來往

西照寺

恆溫親王允祺

流水自淙淙山深防古松斜陽回照處古剎一聲鐘

詠桂應教

怡親王曉

桂樹生南國移根傍畫欄芳香披拂處疑向月中看

憇田家

愼郡王允禧

田家雞黍情坐愛牛羊返柴門風動聲殘陽四山滿

山居

鎭國公徳普

云抱萬重山橋橫半溪水紅樹接茅檐掩映斜陽裏

喬木

輔國將軍博爾都

喬木緣溪水疏籬隔艸庵門前停畫舫風景似江南

淸池

輔國將軍博爾都

淸池映皎月沈沈素波靜遊魚亦悠然況兼竹栢影

夜坐

輔國將軍博爾都

抱琴花下坐對月竟忘機曲終萬籟寂花影上人衣

題王石谷畫

輔國將軍博爾都

濕雲遮遠山急水喧橫石有客臥艸堂閉門讀周易

山荘四時應

制詩四首

徐元夢回蹕無多日山荘春已深依依芳艸色似望翠華臨翠華一臨幸觸處得淸涼雨過千山碧風廻百艸香風雨欣時若端居倐復秋

聖心閒適處麋鹿總優遊

霽色徧遙凝寒又逼冬

九重心目近不忘後雕松

北徵大捷鐃歌八首

狄億

開天文武績首出是軒皇弧矢兼書契垂爲萬載光海波流太液滇水注昆池只剩燕然石

君王更勒碑

朔漠寒難釋欣鋪綠艸茵詎因吹律轉

皇世本如春

江河流兩戒直北少源泉指顧飛甘醴坤輿亦轉旋屢頒天廐馬頻賜禦廚餐

宸渥何由報惟將寶劍看

刁鬥三更夜徵笳萬障秋

聖人親按壘雪防紫貂裘

負固荒沙外﨑嶇萬里程雕戈霄漢落始信是天兵南望回杓斗春風度玉門

至尊停輦處時有瑞云屯

七言絕句

白牡丹

理密親王允礽

鹿紫鵝黃自昔傳天然本色倍鮮妍瓊爲樓閣層層現玉作盤盂朶朶圓

綠牡丹

理密親王允礽

雕鎪蒼玉起樓臺紅紫叢中巧樣裁碧葉承花花似葉綠圖還有鳳銜來

賜荔枝五株恭紀

理密親王允礽叢生丹實綴瓊枝鶴頂殷紅迥異姿移植不教違物性淸芬如在海南時

紅葉

理密親王允礽

數株槲葉間丹楓一抹秋山入畫中縱使霜風能防染也教都傍日邊紅

夜坐

恆溫親王允祺

風撼簾衣月照牀人聲靜處漏聲長此間趺坐淸如水一卷楞嚴一篆香

中和節

恆溫親王允祺

三分春色二分初又見階蓂一葉舒聞道中和推令節唐人曾進勸農書

西爽閣晚眺

恆溫親王允祺

因登小閣對斜曛匝地春光遠近分更喜西山供眺望數峯如畫復如雲

有懷

恆溫親王允祺

雨過苔深絕防塵鳥啣桑黮過西鄰麥黃秧綠柴門靜獨立斜陽憶故人

日觀峯

恆溫親王允祺

巍峯突兀接雲霄二月春融雪未消夜半雞鳴紅日出海門千尺湧金潮

防

恩賜聯句心作良田百世耕恭賦

淳度親王允祐

靈臺方寸卽良田家法新從

聖主傳貽向本支千百世耕耘歲歲是丰年

山翁奉和

兄雍親王

怡賢親王允祥山翁家在白雲中鶴髮蕭疎坐晚風門徑掃時幽蘚碧杖藜扶處落花紅

漁翁奉和

兄雍親王

怡賢親王允祥漁翁常占蓼花灣俯仰心同白鷺閒放艇有溪皆入畫得魚無日不開顏

奉懷

兄雍親王隨

駕熱河避暑四首

怡賢親王允祥淸暑山荘近塞垣年年扈蹕羨承

恩林亭水殿雲霞裏日侍

天顏笑語溫

沙隄雨過淨無埃深柳陰中輦路開風動葛衣香滿袖行宮侵曉問安回

墨池香霧湧波濤落紙雲煙格總髙

指授親承應更進彤軒長晝侍揮毫

磬峯髙聳片雲畱萬木蕭森白露秋屈指

回鑾期已近趨陪欣喜話前遊

泛舟呈

兄雍親王二首

怡賢親王允祥曲嶼平橋掩映重蘭舟蕩漾意從容花香午送和風暖艸色朝含瑞露濃

輕舟容與碧溪潯防灔淸波幾許深塵念到來消已盡始知山水有淸音

月夜

怡賢親王允祥

虛廊晏坐夜沈沈偶得新詩喜獨吟萬籟無聲風不動一輪明月印波心

西郊

怡賢親王允祥

夾道千行禦柳斜靑靑芳艸襯晴沙春風十里西郊路開徧墻頭處處花

圓明園防集呈

兄雍親王四首

怡賢親王允祥綠水名園倚綘霄歡聯華蕚應嘉招躋攀不盡登臨興閬苑蓬壺路未遙

西山泉水入池新池上松篁翠色勻瑤島靜涵千頃綠瓊林長防一園春

芝榜髙題

禦墨鮮陽春煙景浩無邊圓通妙諦誰能會一片光明照大千

路入仙源迥不同披襟面面受和風向榮花木欣欣意同在

堯天長養中

題畫六首

怡賢親王允祥

參差遠勢望難分筆底煙嵐迥不羣千澗泉聲千澗雨萬重山色萬重云

赤欄橋外柳千樹桃花一艸庵正是春光三月裏依稀風景似江南

片月啣山出遠天笛聲悠颺晚風前白鷗浩蕩春波濶安穩輕舟淺水邊

碧海三山入望賒金銀宮闕映丹霞生身只合蓬萊住桃實千年又著花

前村後捨意相親社飮團圞雜笑嗔此是升平眞景色收來畫裏更精神

瑤圃瓊臺玉作田髙人策蹇防橋邊詩成自爲丰年喜沽酒尋梅亦偶然

詠荷花

怡賢親王允祥

銀塘珠露月三更風靜荷香遠益淸爲是出塵心不染亭亭獨立迥含情

薔薇

果毅親王允禮

寂歷幽香透綺疏日晴風暖蝶來初從君乞取花間露浣手臨牕讀道書

書牕夜雨

怡親王曉

片片雲凝壓鳳城苔階細雨潤無聲欄前只有芭蕉葉一夜蕭蕭直到明

送家兄奉使出塞

怡親王曉

花蕚樓前兩弟兄每從擕手問安行詩歌折柳頻相送一在龍沙一鳳城

凝香齋

怡親王曉

紫白花開鬭粉妝檐前輕燕繞回廊淸幽眞覺塵難到只有香風送畫堂

賦得秋露如珠

怡親王曉

東方漸啟滿庭秋仙掌髙擎露未收自是湛恩天上足明珠萬斛不湏求

詠萬年靑

怡親王曉

蘢蔥嫩葉最宜人薄植能畱天地春移向案頭常作伴不凋應得比松筠

題畫四首

愼郡王允禧

杉皮屋子枕溪頭燕尾春波碧玉流一片輕雲作微雨隨風流出下灘舟

林邊一徑傍巖隈水閣風亭掩映開應是此中無暑到瀑泉髙自半天來

古樹連踡帶石坡夕煙山靄兩相和老僧拄杖踏黃葉秋在白雲深處多

玉水瑤山一抹同六花飄墜晚煙空地鑪茶鼎幽人屋夜半牕間宿火紅

山荘淸曉圖

愼郡王允禧

落落長松滴淸露防防流泉穿塢去數聲山鳥喚人醒飛下空靑不知處

題王石谷松牕讀書圖小幅愼郡王允禧

鸛啄參差覆綠苔長松陰裏坐書臺山人只合山中老爭似閒雲出岫來

桃花寺

輔國將軍博爾都

山寺憑欄對夕曛寒煙暮靄互氤氳數間茆屋圍紅樹一曲淸溪出白雲

東臯泛舟

輔國將軍博爾都

乘興蘭橈泛碧溪漁歌驚散水禽啼白蘋渡口煙初暝紅蓼灘前日漸低

南苑應

制

吳偉業綠楊春繞栢梁臺羽蓋梢云甲帳開知是

至尊親講武日邊萬馬射生來

車駕親徵朔漠鐃歌六首

張玉書鐃吹聲髙朔气融凱歌人仰

廟謨功宵衣決策

深宮裏萬里軍情指顧中

春風曾不度龍沙罽帳常霑六出花卻喜雪融催艸綠馬嘶聲壯隱邊笳

鷹揚環擁

禦營傍刻漏聲嚴夜未央北斗當頭天似水亂山迎面月如霜

萬里眞同咫尺看嘽嘽鐵騎耐霜寒沙塲競唱從軍樂瀚海何憂行路難

去日枯條未放春歸來楡柳綠初勻平沙艸燠行圍蚤獵得黃羊

賜從臣

近邊六月曉風和紅藥金英匝路多應爲關門春蚤謝穠華畱待

屬車過

武功告成鐃歌十首

張玉書靈泉匝地浸春蕪縱目連營日正晡紅柳萬株新月吐一輪冰鏡掛瑚

銀麟古鎭閱沙陀千里軍容靜鸛鵝無定河邊孤戍冷受降城外屬藩多

漢唐渠水繞靑畦煙火千家板屋齊統萬城頭天一顧永銷兵革事耕犂

鐡駟明駝列廐陳輕舠擊檝大河濵官家纎悉皆儲峙閭左何煩算一緍

萬里邊情等察眉

九重宸斷折羣疑早從

玉帳籌兵日預決樓蘭授首期

河經幾曲鏡波平

禦座中流水自淸到處魚鱗衘尾集總隨龍影負舟行丰郡山圍古樹稠黃河水帶黑河流舊屯邊戍連秦塞好灌腴田似夏州

三經脫脫城邊路此度風淸解鐵衣飛鳥向人疑舊識亂山隨馬送將歸

鳴鳩羽拂桑田雨布谷聲催麥浪風父老杖藜遮道望太平

天子五雲中

鳳詔同瞻天北極雕弓長掛海西垂千秋汗簡神功紀百丈磨崕

聖武碑

知稼軒暑中侍直紀事四首

張英

稻畦隴翠芃芃移入城西

禦苑中靜聽桔橰深柳外不湏丹藻繪豳風

秋云亭北谿如帶嘉穎軒南柳作屏陌上新逄時雨過秧鍼菜甲一齊新

數叢葭葦接芳汀作隊鴐鵝泛雪翎淸淺波中金碧影小橋斜過狎鷗亭

五月溫風過雨時田田初見綠參差驚看蘸水紅蕖艷百朶先開太液池

奉

命泛舟

西苑觀取魚並防

頒賜恭紀六首

張英興慶池蓮照水紅恩分靑雀禦微風幾人曾到甘泉館來往波光防灔中

好雨連朝長暮潮輕舠緩轉木蘭橈西山指防靑如黛不覺經過玉蝀橋

秋早涼從

水殿生魚罾收處柳風輕縱橫藻荇流船滑時聽鮮鱗潑剌聲

新蟬乍喜報秋淸

靈沼風和見物情綠樹陰中啼翡翠白蓮花底宿防防空明防槳擊澄潭煙水菇蒲性所耽怪底夜來涼雨後魚荘蟹捨夢江南

錦鬛銀腮滿泛船盈筐拜

賜荷

恩偏謾言玉鱠東南美親割華林第一鮮

恩賜新貢龍井天池珍茗二瓶恭紀三首

張英

春山雷莢綠參差驛使南來供

禦時千片月團天上味淸芬先許近臣知

披云和露出層巒雀舌名芽欲購難家住江南曾未識得分珍味在長安

晚窻自煮石泉淸靜聽松風第一聲喜沐

君恩分玉液不將仙露羨金莖

扈

蹕西山至

南苑紀事十二首

張英

遙望飛塵一綫輕平郊歷歷引防旌

皇情最愛田疇好萬騎傳呼逐隊行【上諭衞士勿踐民田】擊壤歌衢樂自如不教雞犬避

皇輿山僧出定閒披衲野老來看勌倚鋤【寺僧不擾觀者不令廻避】古潭石碣蘚防斑常迓

鑾輿到碧山只爲蛟龍畱窟宅能將霖雨徧人間【扈從幸黑龍潭】

陰崕盡日掩芳叢退谷亭幽曲徑通單騎不教傳警蹕山泉聲繞玉花驄【退谷曲徑淸流與禦驄相繞】

空蒙雲气生虛壁遠近嵐光入小亭幾度憑防看不厭山容野色總靑防【來靑軒髙敞最宜遠眺】

凴虛髙閣俯松端千頃平疇入望寛山色自靑雲自白河流蒼莾古桑幹【石景山晚眺】

翠竹煙梢碧玉姿傍崖臨水綠參差

皇心珍重淩霜節題作篔簹第一枝【潭柘有竹最茂禦制詩詠之】寶翰偏宜洞壑藏山光云影入

天章一經洗筆溪頭水淸澗長流

禦墨香【西山諸勝地皆有禦制題詠】

上林回繞是淸渠北渡平橋映碧虛

聖澤長同靈沼樂柳風生處看逰魚【上臨流看魚】

落照西山獵騎催長風駕雨自東來玉鞭動處云隨馬十里離宮頃刻回【獵回遇風雨】

宮使頻看驛騎催遙從

長樂問安回寶弓

親射林中鹿爲進

慈寧禦饌來【上親射鹿進太皇太后】

靈境招提禦柳邊紫金鑪制本天然細看翡翠龍紋裏猶記

先皇鑄鼎年【徳壽寺有寶鼎乃世祖時所鑄工巧異常】

講筵紀事五首

陳廷敬

縹帶紅籖鈿軸齊

禦書房在殿廊西五經同異諸儒別一一

重瞳自品題

玉几丹霄晝漏長講章才罷卽封章芙蓉別殿秋將晚新補歌風奏栢梁

閣門鑰入進書來紅蠟光中對禦開知是

至尊勤夜讀三更燕寢月徘徊

第二螭頭防筆時起居親切近臣知年來神藻光靑簡日曆長編

禦制詩

蛾眉供奉別東頭銅鴨香深防燭畱下直玉階天漢上金明門外月如鉤

賜櫻桃恭紀

陳廷敬淸曉朱櫻進

內園每從

丹禁飫頻繁雲霞百子池頭色風露三霄殿上恩賜觀人葠植本應

制

陳廷敬三防玉蘂三珠樹五葉銅池五色云不是乍從天上見多應空向世間聞

三月二十六日

賜折枝牡丹恭紀三首

陳廷敬八方風雨長靈芽朶朶紅雲散防霞天意未曾私一物上陽花勝洛陽花

樂天三度見花開曾惜花開老暗催卅載蕓香香案吏白頭驚捧

賜花回

鞓紅魏紫總天香蘭佩還宜薜荔裳歸去輕紗籠暖日濳溪緋襯禦袍黃

北徵大捷功成振旅凱歌【有序】

陳廷敬日者

皇上北顧邊陲永惟戡定

聖心獨斷決防

親徵羣臣震悚陳表請

遣命將士毋煩車駕遠行防

詔制開諭弗允【臣】廷敬伏念

皇上爲天下勤勞歷涉沙磧

躬蒞戰陣而臣下顧乃晏然安處其何以自寧於是謹

詣

宮門奏乞扈從防

天心矜憐謂【臣】年力就老

恩防下頒【臣】恭聽之頃不覺涕零伏念臣以衰薄不克

備戎行效職役今者

天戈一指凶醜破滅朝至暮捷

功成漏刻敷天率土罔不懽忻【臣】受

恩髙厚無所報稱思惟撰述文句以導揚盛美於萬一而【臣】愧非其才惶恐逾時復不能自己【臣】伏見

皇上覆育四海撫有萬邦東西朔南懷仁歸義聲教所

通遐荒異域侯王君長稽顙

闕廷至若

聖略天威武功丕顯

禦極以來平察哈爾定三逆取臺灣服倭羅斯收喀爾喀掃蕩邊塵廓淸疆宇固巳烜赫炳耀亙古今而昭天壤緜歷服而奠生民矣乃厄魯特噶爾丹者違我徳化自絕生成梟獍猖狂侵陵屬國洵法所必討師出有名

皇上躬禦六龍親防諸將驅鷹揚螭虎之士臨大荒盡窮幕風行電激聲振雷霆而天申顯佑百靈效順風雨不驚水艸應候時日吉良士馬利賴殱廿年逋誅之寇建萬世不防之功此誠開辟迄今簡冊所宣布宇宙所流傳

聖績神猷曠古無匹者也臣𨿽不能侍

行幄歷營壘親見翦獯屠戎之盛猶欲形之篇翰制爲

詠歌以敬颺我

神武之光明亦【臣】之至幸也謹按王師大獻奏愷樂周禮始著其義釋者曰愷兵樂也司馬法云得意則愷樂所以示喜也漢有短簫鐃歌魏克官渡晉徵遼東皆制歌曲被之聲樂凡以諷道戰伐之事而申寫三軍凱樂之情柳宗元有鐃歌鼓吹曲宋有姜防聖宋鐃歌曲皆其所自作以進之朝廷此皆古體詩也然自岑參劉禹錫諸人巳自以今體爲凱歌聲調具有風雅之遺【臣】今竊取宗元防進詩之義詩用參禹錫之體作北徵大捷功成振旅凱歌【臣】目𨿽昏眵勉自繕寫字畫蕪穢仰塵

慈鑑【臣】不任榮忭不任兢惕之至

蕭蕭龍笛出關聲云斾晴翻朔吹輕十萬羽林眠夜月廻看北斗掛南營

月上旌門映細旃旄頭影落斷狼煙尙衣髙鎖黃金甲長記龍韜決勝年

漠漠云隨露布生

靑宮送喜拜天行朝衣半濕蒼龍雨防防分明爲洗兵廻軍吹角罷連營疊鼓風多破陣聲寫入

天朝新樂府流傳神武見升平

武功文徳並崔嵬

聖藻篇章每獨裁萬古燕然畱片石磨崖

親與勒銘廻

春歸苑樹別長安六月龍沙艸露漙邊柳千條花萬朶一時畱取待回鑾

今來楊柳正依依昔去關河雨雪霏魚海輕陰猶未散五云常繞

六龍飛

天廐驍騰汗血斑嘶風別去籋云還時不遣黃龍戍苜蓿靑靑意自閒

劍花弓月拂云還歸路邊庭障塞閒數首新詩翻鼓吹凱歌聲裏舊關山

九邊萬里抱

神京地盡遙荒戍不驚夜夜關門開曉月

天家本不用長城

鐃歌

田雯

千峯送雨塞雷鳴天賜流泉繞

禦營豹尾遠連山翠濕龍旗斜轉海云平

平滇凱歌四首

孫在丰

十月王師靖遠邊將軍馬上奏平滇九天日照三危地萬里風淸六詔煙

帶甲蠻天十萬師洗兵雲海羽林兒盤龍江外關山曲楊柳歌殘雨雪時

云津橋度碧雞關鐡馬金戈捲甲還玉案山頭塵一掃圖披王會防蒼山

白帝云連玉壘浮雪山烽照錦江流直教蜀道平如地踏破蠶叢劍外收

大淩河

孫在丰

一碧淸流飲馬過沙明水白大淩河千年泣血張兵備風起猶聞不二歌【故明寧前兵備道張春有不二歌一篇】

十三山

孫在丰

羣峯防防碧雲間削出連城玉一般只是簪來無防筆瑚一架十三山

凱歌六首【有序】

王鴻緖周禮大司樂王師大獻則令奏愷樂大司馬若師有功則左執律右秉鉞以先愷樂獻於社古者討不服徵不庭武功旣成飮至告廟必奏獻功之樂所以娛神格祖而禁暴戢兵安民和眾讙防鼓舞導豫達順之意胥於是具焉樂詩逸不傳疑不離雅頌者近是漢魏以來代有鐃歌鼓吹詞備載樂府句調長短鏗鏘激昂卽愷樂變制唐開元岑參始用七言絕句作凱歌六首音節中和克諧律呂遞相祖述蔚然藝林我

皇上聖武神功討平絕漠邊鄙無警民生永寧戢矢櫜弓陳常藝極鴻庥景運與天並久【臣】鴻緒愚不敏謹仿周愷樂漢魏鐃吹之遺用岑參體式撰上凱歌明紀功徳冀備筦弦之末而巍巍蕩蕩不能鋪揚萬一拜手虔奏惟滋惶悚其詞曰

天王三將羽林兵紫塞黃沙萬里行雷電共看騰虎旅風雲常自防龍旌

蒸土城邊

鳳輦行

恩波浩蕩溢天聲左餐右粥降蕃騎後舞前歌出塞兵九重六甲裕戎韜千載升平一日勞禡纛早曾輪指算防勲初不爽秋毫

氐盡樂太平年

天子神功靖九邊試看龍沙千萬里秋風何處有狼煙萬隊齊歌破陣歸金河玉塞徧春暉關門老將無徵戰閒話耕耘捲鐡衣

親臨雁塞擁星旄久握雕弧禦戰袍卻爲萬方頻送喜凱旋猶使

聖躬勞

時巡歌十首【有序】

王鴻緖【臣】聞詩有六義頌者美盛徳之形容以告成功而風者民間之歌謠以見治化之旁洽然則歌與頌固不可遺一也【臣】謹述頌辭鋪敍

聖澤矣玆復采諸民情驗諸輿慕事皆徵實文無虛美

恭撰

時巡歌十章用被管弦之末極知弇陋聊以托里巷風

謠之遺云爾

銘功瀚海靖烽煙膏雨和風被八埏澤國桃花偏軫慮更勞荒度奠山川

親乘四載閱洪河沈璧寧煩瓠子歌渠雨臿雲周睿算金隄竹楗佇恬波

孝治雍和萬國安

璇宮色養日承懽爲觀一統山河盛躬奉

慈寧禦玉鑾

敷天尊養答

慈恩孝徳三朝侍寢門

玉趾步行扶

寶輦移風不待渙

王言

羽衛森森豹尾旁扈行

嚴蹕勸農桑引車輟馬頻

宣勅不使春疇一艸傷

周官自昔貢形鹽漢唐徵取次添今日熬波寛算額海濵飛雪裕窮檐

重關水陸肇羲皇

特免奇贏較槖裝霧渚煙津帆似織曉風安穩度千航弭棹金閶駐

黼帷東南民隱細周咨吳謳徹晚聲相接盡是華封祝聖詞

石頭盤郁勢嵯峨二水三山勝賞多極目長江天萬里一時都化作

恩波

問俗從容

睿藻摛言泉墨海浩無涯爭傳大雅捲阿什盡繪豳風七月詩

瀛洲亭補種新槐紀事四首

顧祖榮

天上分明應列星陰陰密葉接柯亭也知不比閒桃李曾見三株綠滿防

綠防先上最髙枝得地才知雨露宜巳卜他年鉆火候好分余影當靑藜

托根何幸傍瑤京好護枝條待長成想到濃陰涼似水晚風吹過讀書聲

長養多歸尺五天春城無際是晴煙扶疏亦抱淩雲意擬向文昌殿裏傳

聖武功成凱歌六首

胡會恩流沙瀚海靜無波大漠頻傳奏凱歌巳掃北庭回斗柄更臨西極挽天河

制勝訏謨燭古今鵷行誰諭

九重心直從治定功成後始識

宵衣握算深

桓桓禁旅駐河濆刁鬥聲嚴靜夜聞邊樹周遭如列仗齊看帳殿起松云

仁威遠布拓堯封異域咸收列附庸浩蕩玉關西望遠河源九曲本朝宗

龍堆北去地形髙猶記淩寒度不毛斷磧靑靑肥苜蓿隨

鑾春雨潤如膏

乘時迅速便安邊四序才周振旅旋卻笑詩人歌撻伐鬼方小醜待三年

鐃歌六首

顧藻

君王韎韐禦戎衣虎騎龍驤激電飛越險不辭親陟遠先聲萬里過金微

繡旗翠葆接行臺肅肅鉤陳翊衛開共望除凶同望歲邊民歌舞

六龍來

紫塞歡迎過赫連平沙漠漠列戎旃緣知

聖武勤綏遠黃鉞親提萬里天

飛斾遙臨海色靑鳴鑣萬馬黑河腥試看指顧排狼窟駐蹕居胥待勒銘

鼓疊城頭玉壘淸欃槍頓落陣云平鐵山風靜看歸馬武徳歌翻入塞聲

廟略乘時出萬全威行絕域握幾先吾

皇神武功成日不數金城舊拓邊

皇淸文頴卷九十七

欽定四庫全書

皇淸文頴卷九十八

詩

七言絕句

滇南凱旋歌六首

王士禎

鈞天樂動五城樓

玉輅前行十二斿親見萬方頻送喜

翠華三度幸盧溝【湖南福建雲南大軍振旅皆駐蹕盧溝郊勞】

將軍收取舊山河飲馬瀾滄萬里波珍味

天廚人不識

禁中特遣一封駝

升中大禮視

圜丘黃幄天淸宿霧收朝罷將軍先受賞

尙方催進紫貂裘

都人夾道看旌旄萬里歸來血洗刀鞲上奇鷹皆帶角仗前天馬盡拳毛

原廟衣冠二十春太平今見上

陵辰象犀玳瑁新供祭巧使安南備九賔【上將謁孝陵適安南國請封表至京】

淸時王防徧諸方絕調升平嗣柏梁從此漢家新樂府白狼添詠又三章【今年上元賜朝臣宴於乾淸宮效柏梁體賦升平嘉宴詩禦書頒賜】

瀛臺

賜宴防紀六首

王士禎朝來

勅賜宴淋池桂檝蘭舟待水嬉度盡雲沙回首望緑楊風外颭黃旗

越羅吳錦尙方來黃紙書名繡作堆次第鵷行齊拜賜涼蟬聲裏謝

恩廻

禦舟往往艤沙汀瓊島中流日防經不是華林樂魚鳥慈顏近在五龍亭

中防頻傳內大臣龍眠學士命重申捧觴跪起華裀上蘋末風來防酒鱗【唐詩玉船風動酒鱗紅】

崇蘭風泛共徘徊九畹揚揚取次開鄭重天香擕滿袖移從徳殿中來

太液池中百子蓮花開十丈藕如船酒闌

宣賜歸鞍重錯認滄洲太乙仙

賜貢茶二首

王士禎朝來八餅

賜頭綱魚眼徐翻晝漏長靑篛紅簽休比並黃羅猶帶禦前香

兩府當年拜賜回龍團金縷詫奇哉

聖朝事事寛民力騎火無勞驛騎來

賜櫻桃漿防紀

王士禎色映琉璃得未曾涼風長日拂觚稜人間不識嵰山雪天上相逄玉井冰

上

陵歌三首

王士禎令支廻合萬重山閃日旌旗虎豹閒東望風雲過沛上西來車騎出蕭關

遼水東廻北鎭斜龍盤虎踞

帝王家依依最是關門桞十二年前拂

翠華【辛亥大駕謁陵於盛京今年十二年矣】

艱難

王業本岐丰扶杖來觀父老同

詔賜大酺還給復一時歌舞徧遼東

扈從紀事四首

勵杜訥

獻歲才過

命駕行不緣佳序緩期程省方問俗乘農暇瓠子桃花趂浪平

勾陳羽衛臨畿甸帶郭連村抃舞迎野老自言蠲賦後家家余粟足春畊

麥滿田疇望雨時欣傳甘防迓

龍旗觀風錫宴新晴報徳合天心事事冝

花牋分列牓髙張選句摛辭效頌揚一路春風蓬戶外爭書

聖壽祝無疆

懋勤殿芍藥春前盛開防賦二首

勵杜訥

艶陽才許鬭芳菲何事衝寒蕚巳肥松棟自來多湛露不須欄畔待春暉

漫誇魏紫與姚黃幾見春先入建章早綻丹樓饒正色得隨瓊蕋侍

君王

禦制詠杜鵑花詩

賜【臣】士奇恭紀三首

髙士奇滿院薰風拂絳跗亭亭孤幹托仙鋪吟成

寶墨流香沈防作重霄雨露濡

鶴林移到自何年一片朱霞玉檻前弱植己甘巗畔老翻因野逸得天憐

龍焰堆成火齊盤光搖扣砌晃瓊闌噓培難答陽和澤捧日惟舒一寸丹

扈

蹕登景山恭紀二首

髙士奇

細艸新莎生碧甃古槐髙栁暎朱楹薰風才過端陽後聽得鳴蟬第一聲

蘢蔥仙境九成臺石磴螭文暗綠苔

聖主朝朝勤聽政看山一月幾回來

夏日扈從

聖駕幸西山南苑恭紀十首

髙士奇懸崖百尺俯髙稜捫葛攀蘿最上層跨馬不愁登陟險身依日月气憑陵【自黑龍潭乘馬度峻嶺至五華閣】

荒山古寺夕陽邊萬木淸陰一澗泉啼鳥嚶嚶迎防仗野花灼灼防金韀【廣泉寺綠陰夾路門繞流泉鳥語花香山容太古】

帳殿風微暑气涼夜深淸籟發幽篁亭臺影里人聲靜皎月新懸滿壁光【上於山亭夜坐對月賦詩一首】

深深古洞絕躋攀灑翰題詩碧漢間返照入林添气色半天旛影颺靑山【聖感寺禦書寶旛照耀山谷是日】

【上登寶珠洞賦詩命臣英臣士奇各賦詩一首贈寺僧海岫】

行殿虛明月似銀髙張絳蠟坐華裀夜分獨自披章奏內防連催召輔臣【上於行宮詳覧章奏必至夜分有時召閣臣面議或至三鼓】問安近侍頻馳馬視膳中官每進鮮心戀

慈寧

天性切朝朝遙憶

繡闈前【上於南苑射鮮麅進太皇太后中使往來不絕於路】

巍巍髙殿入云孤寶地琉璃翠色鋪得附

六龍巡上界此身早巳到淸都【上幸南苑元靈宮特命臣士奇徧觀諸勝】雨濕宮槐曉霧開今朝傳幸晾鷹臺鑪煙香繞龍牀淨猶待詞臣進講來【上於南苑仍行日講未嘗稍輟】

風送蟬聲直到門空庭寂寂見苔痕綠陰一片方亭午半晌淸涼造物恩【眞武廟門前古槐蒼郁上命遊憇其下】

駿騎嘶風寶轡明蒼麋射得早歸營年丰還講三驅禮時有安危系

聖情【上嘗言人君當安不忘危故於幾暇時勞聖躬是日合圍麋鹿成羣上親射一巨鹿余俱釋之】

賜金盤時菓恭紀三首

髙士奇新香拂拂摘芳林澹碧微紅蘊素心故事休傳王逸少靑嚢何用乞來禽【蘋果】

蓮菂新收太液池黃金盤裏玉參差幾回細嚼寒漿迸想象紅衣裛露時【蓮子】

紫角靑包水府鮮中官初進

禦筵前野人那識瀛洲味翻憶西湖過雨天【鮮菱】

瀛臺

賜宴詩十二首

尢侗君王消夏蘂珠宮垂柳垂楊面面風綠水靑山繞殿閣千官影立畵圖中

新秋零露乍濃濃曉啟天門照燭龍十里香風吹不防遙知蘭澤采芙蓉

玉泉一注流淙太液池邊隱畵艭自有恩波成五色浣花不羨錦名江

並泛蘭橈度玉墀分明閬苑接瑤池大官預辦鈞天宴內殿先頒金屈巵

禦林深處綺筵開轟飲無煩黃紙催挹酒頻從北斗望五云千朶起蓬萊

吳綾越綺望如雲捧手疑沾百和薰正值銀河初渡後天孫織錦就廻文

夢到瑤京弄紫鸞紅樓十二碧欄桿多因挾纊

君恩厚一夜西風不覺寒

靈囿分齊鵷鷺班云堦月地許躋攀登髙試上瓊華島看盡齊州萬防山

休沐初聞罷早朝長楊五柞暫逍遙外人若問吹笙曲先是彤弓後蓼蕭

水殿風微翠幄涼叢蘭九畹颺芬芳離騷紉作幽人佩今日方稱

王者香

豈樂曾聞宴鎬京羣工獨飽雉頭羮小臣願借金莖露還獻吾

皇萬壽觥

河漢

宸章彩鳳銜盈廷歌咢勝韶咸短才本乏淩雲賦欲報慙無五色函

聖駕南巡視河吳越歡迎曲八首

徐倬淮黃合注幾千春璧馬臨河感

聖仁天錫九疇開禹貢時逄二月協虞巡

歲歲田收畆一鐘雞豚醴酒足三冬南村北捨欣相告天子親來爲勸農

太平時節盛鶯花碧水丹山貢物華遙識

天顏還有喜江南無地不桑麻

菖蒲新緑杏花紅雞犬桑麻輦路中陌上吳歌眞夏諺民間細事繪豳風

軋軋機聲繞綠蕪揷秧時節水禽呼農家作苦官家曉盡在新頒耕織圖

南郊士女踏陽春手執豚蹄祝社神粒粟寸絲皆帝力五風十雨盡

皇仁

桃李今年故放遲鳬鷖共樂太平時休誇湖水三千頃可比

天家太液池

錦纜牙檣接絳霄江神河伯盡來朝山呼萬歲逾千里聲奪錢塘夜半潮

恭紀

聖恩詩八首【有序】

徐倬伏惟在位之靖共維一侍從尢親立朝之報稱𨿽同投閒倍切光依日月曾到雲霄影戢江湖不忘廊廟況恩施於父子先後拜颺且澤及於妻孥家庭順聚斯誠遭逄所希有而詠歌之莫罄者也洪惟

皇帝陛下功宏幬載徳邁生成錫類之仁孝稱不匱體羣臣之隱道在無私𨿽枯木朽株盡沐陽春之澤凡黃童白叟胥逰化日之中【臣】倬學慙朴遫年及耄荒簡擢淸班曾上花甎之直矜全末路得安艸野之生燕雀春風相將婦子雞豚社日共樂升平但念十載潛蹤自分浮沈於下澤猶幸一經授子希圖報效於涓埃【臣】子翰林院侍講學士【臣】元正者屢荷榮遷兩頒

寶翰職斯有忝

恩巳無涯而猶越分陳情妄干

天聽以【臣】倬同【臣】妻年躋八十路隔三千猥緣烏鳥之

私乞從

鑾輿之便

特恩俯允

溫諭有加且令鼓棹前驅軫及於脂車秣馬遂得擔嚢早至歡生於送臘迎春回淑气於窮檐色縈寸艸起祥光而開篋賦寫髙松一室團圞如登極樂之國貧兒拜舞還疑春夢之中【臣】倬何人膺斯隆遇謹率妻子孫曾恭排香案望

闕叩頭謝

恩訖擬欲涓誠繕疏披瀝愚復因畎畆閒身不得拜

陳奏牘幸遇

六飛之南下得隨萬姓而歡迎瞻仰之餘敬呈蕪句其

詞曰

虞巡四十二年春就日瞻云萬萬人誰獨感

恩情最切靑衫白髮老儒臣

仙凡迥隔是蓬瀛身到三山近太淸長憶通明香案下玉皇親自防微名

萬國觀瞻屬四門圜橋禮樂有淵源三千弟子橫經侍再擁臯比是

特恩

傳家慙愧鳳池毛兩世

深恩歷史曹身在江湖心在

闕夢魂飛入五云髙

十年身隔鳳凰池一夜啣

恩介酒巵誰道八旬眉案下重添半百老萊兒

驛路三千道裏深驊驑未度意沈吟乘船騎馬防常事也費

天王俯卹心

圍鑪如晝燭如銀兒捧辛盤獻老親絳縣漫誇堯甲子今宵

恩抵八千春

晝靜眞如對紫庭夜深呵防艸堂靈平添奎壁光多少牛斗中間見幾星

聖駕南巡詩二首

楊瑄春風

輦路艸芊綿望幸輿情又十年聽得

南巡宣諭到家家引領五云邊

路入京華繡壤平

翠華巡歷爲春耕時禽也識勤民意桑壠陰陰布谷聲

恩賜玻璃眼鏡一副恭紀三首

楊瑄珍逾照乘勝懸黎妙制新傳自海西親向

九重宣

賜出人間何用刮金鎞

並州快剪剖輕冰碾得如規碧月澄從此紙窻燈火夜長牋小字寫秋蠅

摩挲防纈感年華蕙圃春風似隔紗一片空明塵翳淨今朝眞見

上林花

暢春園書堂春日卽事二首

徐元夢

春光浩蕩是

天家五色迷離處處花探討自應忘歲月云窻卷帙足生涯

花光栁色防晴川諷詠何期此地偏黃鳥也知人意樂朝朝啼向艶陽天

蒙

恩賜新筍數枝名鴈來筍恭紀二首

張廷瓚春林鴈筍露華滋驛使封題貢禦時自昔京華曾未識分頒塞北遇尢奇

觧籜香生綠玉痕得嘗珍味荷

君恩宵來淸夢畱人處家在江南水竹村

南巡扈從恭紀四首

張廷瓚春流如縠片帆開晚浦明霞錦作堆錯落紅燈浮水面直疑龍獻夜珠來

赭黃華蓋軟風吹童叟爭看鷁首移羽衛不教傳警蹕天顏豈獨近臣知

棐幾珊瑚架筆牀吳舠淸晝擁書嚢蕓牋五色頻揮灑春浪長流翰墨香

桑麻四野防和風父老謳歌擊壤同

天詔猶言民力竭如傷只在

聖心中

觀河布徳詩十二首

王九齡升平

聖主坐埀裳萬國共球集廟堂治至神堯無一事尙煩帝念是懷襄

省方古帝有成謨奧壤如今說五湖此去觀河兼問俗望中風物入吳都

三農

元後重春畦愛聽山村布谷啼佇見杏花菖葉裏躬乘靑輅問鋤犁

乘流彩鷁向江關縹緲

鸞旂霄漢間白叟黃童咸拜手春風三度識

龍顏

躬視河流日幾回欲將沈竈作春臺任教白水黃茅地龍馬衝泥盡到來

煙波何處植桑麻六馬欣瞻駕日車

天子自行沈璧玉寧愁春浪漲桃花

車駕乘春省俗時秋毫無擾肅諸司漁莊酒肆渾如故萬乘雷行總不知

四民辛苦首農功春省吟成

睿藻工自是

宸崇稼穡陳詩不待獻豳風

望

幸云霓渇九霄地連吳越豈迢遙太陽自識傾葵志早見

恩光徧六橋

桞營校閱集熊羆挾矢爭看射防枝盛治揆文兼奮武觀兵冝在太平時

金山千丈削芙蓉

翠輦經時駐碧峯笑指長江魚競躍妙髙臺上有眞龍

春藹龍翔鷁首東

天回絳闕正薰風請磨千仞吳山石防勒

南巡萬世功

皇淸文頴卷九十八

欽定四庫全書

皇淸文頴卷九十九

詩

七言絕句

無暑淸涼

湯右曽

碧樹周阿夏景淸三才萬物厪

皇情每尋解慍歌薰句已覺涼颸殿角生

萬樹園

湯右曽

遙靑不斷緑云鋪萬木蒼然緫畫圖對面千林有瑤島蓬萊髙處望方壺

趵突泉

湯右曽

洑流噴薄雪成堆潤物資生一竇開直送

恩波到東海俱從天上發源來

石磯觀魚

湯右曽

穿蒲戲藻自防行集网垂鉤了不驚自是

至仁周萬物一鱗一鬛總生成

瀑布

湯右曽

曽從廬阜尋巖瀑憶到黃華問水簾今日銀河天半落恍疑兩地一時兼

石壁

湯右曽

廻崖沓嶂翠浮空峭壁巉巉揷水中直是五丁開不得天然疊出錦屏風

曲水流觴

湯右曽

波廻芝岸接菱汀曲水流杯眼乍經總爲

帝書眞第一恍從蘭渚到蘭亭

雙湖夾鏡

湯右曽

夾鏡澄明倒碧虛四山晴翠繞

周廬分明圖畫西湖景此景西湖較不如

稻田麥隴

湯右曽

稻垂麥仰足陰陽土厚泉甘艸木香防吐雙岐銜九穗一星天上應農祥

西嶺晨霞

湯右曽

軒窻面面納虹霓左是丹臺右玉梯每惜寸陰勤乙覽晨霞紅映數峯西

芝逕云隄

湯右曽

殊形特似產芝房行盡云根別有莊橫截一堤銀漢繞大羅天在水中央

金蓮花

湯右曾

移根幸植玉階旁寶地蓮臺萬品香天與十分端正色承

恩先借禦袍黃

恭讀

禦制麥秋詩

湯右曾墨海雲煙五色鮮

宸毫灑向麥秋天自今金匱瑤函裏並入豳風豳雅篇

南巡聖徳詩五首

汪倓蘋汀藜渚雨還風四載勤勞神禹同今日河圗親指授竚看宛委告成功

時巡

禦宿應星躔章奏恭呈

玉座前五夜手批常逹旦輝輝宮燭動朝煙

一曲南風舜操傳香薫寶幾展瑤編濬川巡狩徵前事恰是虞書第二篇

巡行舊典及春畋禮射從容玉帳前一曲鐃歌才奏罷君恩先賜酒如泉

萬疊文漪湧翠螺三千香界壓銀河江心遙識天臨處防防華燈照玉荷

懋勤殿恭紀三首

法海

天階玉燭有光輝五夜披星到紫微自謂侍臣趨直早不知深殿已

宵衣

晝漏稀聞出玉墀春風暖閣日遲遲

乾淸宮裏圖書滿盡是

君王禦筆批

每有防風到玉墀

九重廣逹四聰時閭閻莫謂

君門隔民隱深宮盡得知

恩賜鮮魚恭紀三首

張廷玉弱嵗相依鳯闕居邀

恩常得食嘉魚何期今日親承

賜手捧銀鱗下玉除

叨隨鵷鷺侍甘泉初割蓬池第一鮮昨夜多魚曽入夢定知寰海兆丰年

日日裁書付錦鱗

湛恩傳語白頭親喜聞眠食都如舊好作春江把釣人【時防恩問臣父起居】

雍正甲辰夏日奉

命隨

皇子讀書避暑於瀛臺卽景紀事得詩十六章同事者恊理大學士事臣元夢吏部尙書臣軾學士臣

敏侍講【臣】世逺

張廷玉

泛舟疑入水雲卿天錫冰壺六月涼久向鳯池霑渥澤恩波新喜傍銀潢

帝子天成麟鳯姿分陰珍重日長時經旬不復窺園囿占畢儒生總未知

縹囊綈帙燦如林奧義微言日探尋更向龍樓聞寶訓孔庭詩禮

聖人心

恩綸特錫五云端多恐衰慵步屧難每到苑門才系馬扁舟先待藕花灘【特防皇子師傅皆年老艱於步履苑中往來令舟人艤艇以待】叨沐

天家雨露私抱書兩世傍瑤池白頭老監相逢話猶記先臣進講時【康熈己未庚申間先帝避暑瀛臺臣父侍從每日進講老監猶親見之】碧樹陰中紺宇開應時甘雨潤蒿萊

鑾輿祗爲蒼生駕不是看花避暑來【苑中有時應宮祀龍神上兩次親詣祈晴雨皆立應】

千重金碧參差影一片玻瓈防灔光曾憶白家詩句好蓬萊宮在水中央

畫屏山色層層見寶鼎香煙細細添几案何湏勤拂拭纎塵不到水晶簾

擁書坐愛北窻風珍果

恩頒自法宮露在金盤香在室珠囊先擘荔支紅【防恩頒賜新荔枝】

冰甕風生玉雪濤浮沈李興偏豪置身已到神仙境更啖綏山五色桃

天孫昨夜試龍梭織就紅綃萬防荷曉露未晞煙未散彩雲多處一船過

溪邊日日泛舟行溪鳥親人若送迎廊廟江湖兼占取靑鸞隊裏白鷗盟

丹巖百疊繡芙蓉奇石裝成宛轉峯石畔蒼松幾千尺臨流欲化葛陂龍

帝念民依重力田別開幽徑苑西偏稻畦百畆桑千樹一幅豳風畫宛然

晚風習習下藤蘿白石橋邊振玉珂行過朱闌回首望涼蟬髙處夕陽多

彎環月掛古槐枝歸去休嫌短櫂遲擕得芰荷香滿防緑楊磯畔下船時

駕幸釣臺釣魚

賜饌恭紀六首

蔣廷錫曉山迎日燦銅靑夾道香蒿湛露零豹尾光中朝气緑半峯髙築釣魚亭

緑崖一逕俯長川趨步何殊上九天百尺翠屏開水殿灤河環繞畫闌前

嫩雉鮮魚

賜上方金盤飽啖大官羊日來異味多嘗徧碧海紅蓮第一香

天然平石坐淸淪才下長竿出錦鱗仁義爲鉤恩作餌遊魚鼓躍入絲綸

山光倒射緑萍開作隊駢頭上餌來滿缶柳根驚潑剌還將楊栁貫魚腮

一縷煙雲起翠微涼風披拂釣魚磯詞臣奉

詔先歸去不教催詩雨濕衣

二十七日

上命登興安髙處逺眺恭紀四首

蔣廷錫馬蹄得得踏寒莎日色雲光兩蕩摩穏立興安最髙處靑天左界看山河

花飛短荻云千疊葉落黃松玉萬株無數春蠶沙上臥絕勝平逺範寛圖

掠掠風從腳下生始知身已接空防直將目力窮千里著地天垂一綫靑

蕩胸雲气開秋色奔馬沙痕捲怒濤此處重陽無幾日山頭先已

賜登髙

恭謝

聖恩詩四首【有序】

汪灝康熈四十一年十二月二十八日【臣】灝同【臣】何焯荷防

聖恩

欽賜爲壬午科舉人一體會試【臣】等遭逢

盛世異數殊榮制科以來實所未有【臣】感激切至俯伏

思惟我

皇上學尊洙泗治駕唐虞重道崇儒大文徳於武功之

後愛才隆士廣賡歌於颺拜之時

聖藻炳若日星猶博搜夫葑菲

天章燦如河嶽尙采乎蒭蕘宵旰萬幾不忘翰墨精

勤五夜尢重文章

聖嗣趨庭日課以詩書禮樂親藩受教時探乎邱索典墳加解額於棘闈多士羣叨樂育取異能於鎖院五經別錄才華明目達聰旣毫釐之必晰因心作則更小大之兼收灑湛露於九天眞寰區所共祝布春風於

三殿尢史冊所希聞臣技愧雕虫文慚窺豹生升平之代徒慕簡編長逺僻之鄕未嫺鉛槧賢書無分負七度之風檐大比長勞守三更之雪案親年漸老夢隔雲山壯志未抒情殷

君國乃幸邀

聖朝特眷遂得沾盛代深仁縫掖書生槖筆許登宮禁

艸茅賤士摛詞獲傍

彤庭

聖制煌煌容瞻

天而敬和

睿詞奕奕時就日以賡歌

禦筆俯賜於丹霄

宸章仰窺於碧漢蘼蕪上逹竟荷

天褒葵藿漫陳幸叨

聖鑑復念【臣】困頓鄕闈蹉跎塲屋

皇仁深厚仁超資格之中

帝澤涵濡澤及尋常之外徧搜乎二十一史無此奇逢

歷覽乎百千萬年罕玆異遇拜

綸音而激勸難諭蛇銜對

天使而歡欣莫禁雀舞蟾宮桂發

皇恩生輪外之枝鼇禁梅開仙榜粲臺前之蕚九州海外爭傳此日新榮萬載史中長頌今時特典情逾矢口感極鏤心敬擬恭謝

聖恩詩四章隱微莫逹惟長祝

聖壽之萬千愚陋堪慙未足表洪鈞之一二臣不勝銜恩感激拜手稽首恭呈

太平

聖治邁陶唐重士崇文沐寵光一樣桂花香萬國獨頒金粟兩枝黃

臘月寒枝剰幾叢破除冰凍是東風瑤階一夕生春艸都在

皇仁雨露中

特將定鏡辧媸妍何幸髙天碧月懸一自

聖人親防士人間玉尺總無權

塞上煙雲捲地平已拚百里宰邊城誰知飄泊秋風後雪裏槐花一夜生

南書房敬觀

宸翰紀

恩詩六首【有序】

查愼行

康熙四十一年十一月初八日

皇上禦乾淸宮發

禦書一千四百二十七幅

命大學士【臣】張玉書吏部尙書【臣】陳廷敬工部尙書【臣】王鴻緒副都禦史【臣】勵杜訥右諭徳【臣】查升展閱分類以備

頒賜微【臣】愼行適奉

命召試在南書房候

防因得隨諸【臣】後仰瞻

天日之光洵有生之奇遇而人世所希覯者也欽惟我皇上天亶聖姿日新大業體干行之健殫

帝徳之勤學懋功純光華炳耀

深宮無逸防藝入神自眞書以及行艸由小楷以至擘

窠或臨仿各家或親書

禦制有美畢萃無體不兼此𨿽極古今來專工八法終身矻矻自名一家從未有如是之多而且精者是

皇上之禦書固已超羣聖而駕百王矣而愚【臣】於拜觀宸翰之下仰見我

皇上神功聖徳冠絕千古者更有蠡測焉伏讀

禦制北徵凱旋諸詩

廟謨獨斷勝算萬全殱厥渠魁余寛祝网辟版圖未辟

之地臣史防未臣之邦我

皇上宏猷偉略冠絕千古者其一也伏讀

禦制巡視河工省方問俗諸詩奠九有以敉寧恐一夫

之不獲萬姓已共安於耕鑿

一人恆自處於先勞遂致河海安瀾淮黃底定我皇上仁民愛物冠絕千古者又其一也伏覩

禦書大學聖經一章以至往哲先賢格言銘序抉其精

微揭其奧義采諸儒之懿訓成

昭代之典謨獨於程朱二子則不書其名我

皇上崇儒重道冠絕千古者又其一也伏覩

禦書自晉魏六朝以逮唐宋元明諸臣名迹無不手撫心賞至再至三類皆棄所短而取所長集書學之大成爲

帝書之第一而紙尾必署云臨某某書我

皇上聖不自聖冠絕千古者又其一也【臣】一介微賤遭逢盛事千載一時舞蹈謳吟自不能已譬取秋虫春鳥生覆載之內亦知鳴天地之恩恭賦短章以紀

榮遇

玉檢初開五色煙淋漓元气滿中天

宵衣旰食無多暇更灑云藍十萬牋

咫尺丹霄映玉淸觚稜日上入牕明忽聞風雨來天半知是

君王落筆聲

一畫眞成萬世師捧來千幅更神奇銀河直與

宸居接無數蛟龍起墨池

霞蔚云蒸露未幹盡驅造化入毫端萬鈞腕力皆天授擬學虞戈一筆難

良工巧匠日礱磨

淵鑑新鐫勝永和不似當年淳化閣帝王法帖笑無多書訣端從主敬來數行

禦札日星開可知筆正由心正入直多承

聖訓回

賜扇恭紀

鄂爾泰一握蒲葵雅自珍五明

題賜墨痕新南燻不是風風力到手深慚把柄人

辛酉暮春薄遊盤山三首

徳齡

陰陰桑柘鳥聲幽渺平灘帶緑疇誰傍名山成小築枳花門巷嶺西頭

諸天樓閣畫圖中亂石幽泉一徑通知是僧廚燒槲葉紅檐輕颺落花風

參天松栢影縱橫占岫嬌云放午晴小坐僧牕證聞見萬株寒翠木魚聲

湟中暮春詞

徳齡

破裘農父趂春晴白髮垂肩驅犢行山頂雪融田似玉一犂直上亂雲耕

夏日海防閱工書所見四首

髙斌

燻風炎日曆長隄茂艸蘢防路欲迷似喚勞人聲最好緑楊深處鷓鴣啼

行趂微涼曉月妍淸光一縷澈長川偶然自解詩中意月在河心影在天

徧地蒲蘆葦蕩營村村籬落見花明海隅風物扶桑近鹹有葵心向日生

海日初生萬井煙相迎童叟盡歡然使君騎馬經過處笑指髯翁是地仙

義州曲二章【錦州北一百里】

塞爾赫

大淩河水繞城流到海應知是盡頭白日荒荒照南郭行人爲唱古涼州

醫閭山前淑景微醫閭山後黃雲飛白沙北去望無極塞艸春來馬又肥

聖武逺揚平定靑海詩八首

鄂爾奇捷書三月奏甘泉上將專徵破虜還萬里玉闗明月好漢家勲業紀燕然

雨雪曽傳賦采薇年年徵伐憶金防何如楊栁春風裏早報元戎

獻捷歸

羌女羝奴次第擒更看葉防系徵輪戎王投甲齊歸日靑海從今無叛人

煙斂牙旗晝正晴天風吹送凱歌聲湏知

盛世酬功重緑綬新

頒大將營

幾日

恩綸下建章萬年

天子正埀裳鸞書會見來中省玉劍無煩請上方降虜中宵感再生共傳

天語羨承平

宸心覆載原同量京觀應除紀武名

宵旰經年切治安

聖朝家法接殷盤

丹宸日日陳無逸創守身兼自古難

麗日卿云覆玉階萬方送喜進

蓬萊侍臣早擬編皇雅慚愧元和司馬才

靑海平定凱歌六首

吳襄

聖主當陽六幕淸西陲萬里震

天聲奇功一戰收全部露布星馳奏

玉京

廟堂獨斷整王師大帥遙遵節制奇搗穴傾巢多算勝神謀惟有

聖人知

霜花十月照刀鐶三捷軍聲七日間白艸黃沙誰牧馬天兵不放只蹄還

鐡騎乘機復踐蹂煢就防黨全收降旂獵獵春風卷百萬羌番拜馬頭

貢獒獻雉競相從脫劍投戈永息烽壯士錦衣方奏凱聖人黃幄正臨雍

講學談經干羽陳格苖不用到三旬洗兵自有天河水更灑甘霖到八垠

皇淸文頴卷九十九

欽定四庫全書

皇淸文頴卷一百

詩

七言絕句

雍正丙午重九日

乾淸宮

賜宴恭紀四首

徐本賡揚喜起值簪萸

詔許鵷班渥大酺綽立螭頭分左右佩聲徐引上金鋪爽气橫秋徧九垓門開閶闔映朝回百寮次第看分韻丞相親身授簡來

宸章欣賞九秋佳頒示羣臣樂孔皆一气洪鈞調四序天心原與

帝心諧

才看蕋榜出

天門又侍

彤闈

詔語溫慚愧儒生叨珥筆螭頭立近最承

恩

乾隆三年

聖主躬耕耤田恭紀十首【有序】

徐本臣聞易稱耒耜厚生之利爰昭詩詠來牟肇祀之文斯著知稼穡之爲寶民食居先念黍稷之維馨親耕特重欽惟

皇上徳洽堯天仁周禹甸神人交協本繼述之精誠府

事聿修並淸寕之燾育屢下蠲租之

詔恩流海澨山陬勤修勸課之經計悉茅檐蔀屋特以重農之政惟率作以方興孝享之儀必

躬親而始偹乃於向明出治之首式詹耤田秉耒之期節屆中春辰傳吉亥誡事旣嚴於官守致齋獨豫乎

宸衷於是善气潛孚休徴立兆甫協風之應律恰好雨以知時芝蓋承花浥餘芳於南畝春旗罥柳滌新翠於西疇用涖崇壇告防先穡冀三時之不害致百谷之咸登笙簧與葦籥同音羽佾共勾陳並列明禋已肅農器備陳

天子乃履似繡之芳塍啟如膏之沃壌控引而犁星運力黃道平分驅馳而牛宿效能靑陽畢逹三推具舉一垡爰周俟庶職之逓加借子來而終畝由是乘玆霢霂播我秬秠轉斿旐以悠揚唱禾詞而絡繹識

天顏之有喜知錫福以無疆而況望气登臺乘陽行令繼省耕而省嵗欲觀象以觀民兩穗並岐固平時之習見五風十雨庶順化以迎庥從此東作西成感民情而悅豫祈年息蠟葉神聼以和平臣職忝贊防心慚勸相荷

恩榮於盛世每聼衢歌叨扈從於崇班益欽

帝力五辰常撫敬抒瞻仰之忱百福來同竊附賡颺之

末

百度修明首重農經邦本計在田功

帝廷下詔親耕耤太史先期奏協風

夙夜齋心契穆淸預將祝版進承明靑箱黛耜都親覽總爲勤民一念誠

禁苑深沈玉漏催聼傳鈴索

九重開

翠華才駕千門曉天際濃雲送雨來

平疇隊仗擁初齊環衛無嘩馬不嘶振鷺衣冠趨進耒衮龍袍袖看扶犁

雨後登臺看耦耕土膏胍動水泉生獻來穜稑分秧早不待催人布谷鳴

緑楊枝密藏鶯羽紅杏花深引燕雛指防煙蓑敲社鼓分明繪出太平圗

頻年沛澤徧遐方

賜復蠲租數莫量今日三推勞

帝力欲教民廩似

神倉

但感民心便格

天萬邦綏定屢丰年直湏豫擬歌豳籥報答

君王首耤田

覃敷美利承

天眷徧召嘉祥愜

聖心吹徹歡聲揚喜气凝成瑞靄作甘霖

萬幾日體干行健千畝

躬耕穡事親拜舞共欣堯舜治追陪還愧股肱臣

乾隆三年

聖主躬耕耤田恭紀

尹繼善正嵗祈年閱上辛農祥有兆自元辰靑鸞銜出

躬耕詔玉琯融風滿

帝闉

云防星斿簇仗齊

齋宮屹峙壇西

一人親夙蒼龍駕萬戶春聲聼曉雞

來牟率育頌思文薦醴升香秩祀殷一片精誠昭格處霓旌平接四山云

黍稷馨惟明徳馨知時好雨驗從星淸塵細灑千門迥夾道楡楊盡放靑

深樹鳴鳩勸荷鋤金根繹繹飭農車天田曙色分方罫正是豳風入畫初

田功自古重人時暑雨祁寒軫怨咨此日朱紘

親秉耒艱難稼穡是眞知

紺轅千畝駐輕煙已聼司農贊進鞭父老渾忘簔笠賤扶犁恭導

聖人前

禦耦加推數更優春陰敷緑滿平疇民間作苦

親嘗徧犁犢還驅未肯收

布谷聲中復間歌詞成三十六嘉禾陽回寸艸皆生意不獨丰年黍稌多

觀耕臺畔列千官邇陌遙塍互郁盤次第靑箱分獻種至尊一一霽顏看

郊原風景足淸嘉防齒班成靜不嘩秩秩銀潢齊載耜明農知已徧

天家

槐棘曽叨三九行言隨蔥犗課農桑勤勞職在分宵旰庶績惟思日贊防

畇畇終畝及農夫主伯歡趨亞旅呼共識

皇心珍土物不誇玉粟與珠襦

仙樂空蒙近九霄咸豐有奏葉韺韶還將徴角推民事不是遊觀轉玉鑣

細艸回看輦路明香塵不動午風輕田家景物歸仙仗采入農書分外淸

萬家生命屬時幾望雨祈晴念不違莫謂

深宮無耒耜痌瘝切切是民依

乾隆三年

聖主臨雍禮成恭紀十首【有序】

徐本臣聞大君觀文以成化聖人明道以開天是以典重尊師秩節必隆於先聖教崇講學鼓徴致警於大昕斯成均有釋奠釋菜之文而璧水志於樂於論之詠也我

皇上禦極之三年綱舉目張徳洋恩普聲教覃敷於六合勲華逺被於八紘當政成化洽之時正樂備禮明之日思纘承乎

列聖遂丕振夫前猷二月雷行並祈年於耕耤暮春和

應踵

詣學於

經筵維時黌序聿新廟堂增煥橋門恢廓煌哉四辟之

模殿宇巍峩麗矣中央之色炳

天章於紫柱字偕二十八宿以成章翔

聖藻於華楣義取三百六旬而合撰爰邁六龍之駕肅瞻萬仭之墻發廣樂於金鐘如聞韶響宣嘏詞於玉冊恍睹麟書景行非遙儼後先之一揆動容胥中證今古於同堂極一時致敬之忱昭曠代稀逄之典隆儀大備講席爰開

聖蘊精深洗羣儒之陋說

天顏睟穆協多士之環觀契位育於中庸法欽明於帝典心傳洙泗治效唐虞防經術者萬言悉

睿思之一貫忭舞風生而雷動拜颺霧蔚以波騰發蒙者掲朗曜以經天遵路者順長河而歸海悅服於玆極矣栽培彌有加焉觀光畀以榮光錫極因而錫福行見英才軰出教思彰道徳之化神景運宏開文治並乾坤而悠久臣叨依

云日謬次鹽梅幸傳韋氏之一經未備孔門之六藝仰

覩

作人盛事豫聞

至教精防贊助無能對揚莫罄肅將蕪詠敬矢葵忱云

爾

聖學淵深邁百王統傳洙泗道彌光辟雍肇舉尊崇典鑾輅親臨爼豆香

天气淸和景物昌曉鐘聲動靄蒼蒼云移

鳯輦層霄路風颺鑾旗數仭墻

摛詞染翰動星文鳳翥鸞翔迥不羣翹首

宸章懸日月辟雍佳气曉氤氳

象尊龍勺斕斒列澗藻池芹次第陳防奉尼山香一瓣湏知昭格在明禋

入廟防修釋奠儀備陳鐘鼓列尊彛禮行逺邁千秋典道在心欽萬世師

禮成樂備日方中

紺幄遙開瑞靄籠

君道難名師道立棠梨花下坐春風

從容學圃愛三餘不數蘭臺與石渠今日

衮衣升講座牙簽親展聖人書

堯典欽明冠古今孔門性道闡精深從知位育平章業都在雝宮肅廟心

文思天子振儒宗哲裔趨陪六館從觀聼萬人環碧沼緑槐階下拜

山龍

大沛恩膏渙

徳音恬熙气象感羣心歸來靜坐絲綸閣黙念天家教澤深

乾隆三年

聖主臨雍禮成恭紀八首

尹繼善章天云漢燦奎光門啟櫺星爼豆香夾道松陰新欝翠重檐鴛瓦煥離黃

才見明禋格上丁更諏吉旦薦惟馨禮修釋奠防三獻教在親師闡六經

噦噦鏘鳴建羽儀翠旌迎處見恬熙欣傳聖道昌明日正是光華格被時

宸章絢爛麗銀鉤贊化功能洵莫儔不是心源相契合焉知天地與同流

無言盥獻逹精誠玉豆雕籩設兩楹大樂從知臻善美始終條理太和聲

數仭宮墻入望中教垂萬世仰崇隆欲觀美富門難得特許儒臣助祭同

黼座親繙玉笈開一時云物覩昭回

睿思包盡圗書祕不借崆峒訪道來

駿奔執豆荷

恩榮濟濟云礽耴次行

錫賚有加逾往制歡聲傳徧魯諸生

乾隆四年

駕幸南苑大閱恭撰鐃吹歌辭三十首【有序】

勵宗萬

臣聞弧矢用威早著羲農之世兵戎克詰爰垂謨誥之文無戰爲王者之師止戈乃聖人之武是以洛水防同六師偕作岐陽搜狩十鼓猶存旣櫜弓矢以息兵戎猶聼鼓鼙而思將帥況春秋著搜紅之義大易垂卽鹿之占晉鼓則百二俱陳虞羅則東西並下因農隙以講事供幹豆以告防固非若長揚羽獵誇禽獸之多子虛上林侈車騎之盛已也欽惟我

皇帝陛下仁凾覆育道蘊苞符巍峩之事業揚烈覲光炳煥之文章經經緯史尋橦度索之國盡奉車書雕題鑿齒之鄕咸遵正朔猶以淸宴旣登易弛武事防同有繹始肅軍容乃命僕臣乃召司馬虞表先期而戒事虎臣簡乘以扈從時值中冬典行大閱循飛放之舊泊不事周阹按曬鷹之古臺無庸麗飾周衛祗嚴而儲偫

法駕雍容以啟行日麗鳯凰之樓雪殘鳷鵲之觀和气所蒸天人協應敬恭將事上下交孚念

祖宗之創業圗維厥艱撫

天地之成功健行不息旣申禋而用享遂擐甲以躬巡旗分以八應八風而修荼火之容鼓作者三申三軍而肅鸛鵝之隊首尾擊而互應方圎變以無方士奮馬騰

仁者之師無敵風行雷動

聖人之勇如神因開网以驅禽遂張旃而數獲

聖主揮毫而灑藻從臣拜手以颺言在昔王子安之頌二十四章馬相如之書七十二代皆止於粉飾太平鋪陳侈麗寕足以彰丰功之赫濯美盛徳之形容【小臣】累世承

恩幸得身依

禁近喜聽笳歌之競擬陳鐃吹之餘情有溢於長言才

彌慚乎短綆不勝踴躍祗益屏營

南苑晴曛朔雪融六龍遙指漢回中

太平天子親師旅萬乘龍旗拂曉風

待漏千官聼禁鐘鳯樓晴雪瑞煙濃天街廿里鳴鞭曉五色雲開駕六龍

云闕巍峩樹寶幢靈宮禁籞肅戈鏦升平尙憶興王日紫气浮來鴨緑江

列祖英靈陟降時肄兵曽此駐龍旗

曽孫有道天人助韎韐重來作六師

曬鷹臺上防鷹飛金甲葳蕤照鐡衣勒馬

至尊親入陣萬人歌舞拜天威

海子周阹百里餘金元舊泊富供儲

聖皇早切禽荒儆不待詞臣諌獵書【聖制有逸豫戒禽荒句】旌旗如火復如荼鉦鼓初陳八陣圗擐甲六軍齊虎拜聖人神武挽雕弧

步伐從容應止齊圎規方矩妙難稽連環九轉呈神技萬騎勻圎簇馬蹄

千帳聫行防齒排宛虹防暎五云階遙瞻

聖主臨黃幄

禦賞恩濃酒似淮

燕京神駿勝龍媒飛騎初齊獵騎催不獨逸羣空冀北神鷹還自海東來

三田法古合圍新絡繹遲充尙食珍

禦箭一時傳得鹿先飛羽騎獻

慈親

中冬和气暖氤氳玉律調陽布五云駐馬

至尊親灑翰絕勝燕鎬與橫汾

弓劍深藏閟

寢園尙垂仁愛息黎元

四朝玉燭親調日

聖武長傳萬葉孫

中夏揚旌駐玉鑾誓師靑海肅登壇

先皇大烈今如在簪筆恩深舊從官【世宗憲皇帝以誓師大閱於此】飛龍十二滿天閒萬里奔騰瞬息間天馬歌成齊葉和侍臣有喜識

天顏

仁虞舊院嵗遊畋七十紅橋暎水邊

聖世自來遊幸少只今海子半成田

舊時南苑禁漁樵靈囿年來樂采蕘此日

至尊親講武祗聞嘉頌和歌謡

陽廻緹室近南郊縮酒先時貢脊茅多品祗應供備物三田原不爲君庖

侍臣優賜玉翎毛羽衛森嚴簇寶刀重譯萬方齊欵服揚兵未覺

聖躬勞

八方淸宴久包戈弭節還同唱凱歌奨士恩濃沾飫賜銅山錦市不爭多

廻鑾容與士無嘩歡喜都人

翠華四海英雄爭入网黃金臺築更誰誇【是月試武進士】四校神兵獵羽翔漢家雄武出長楊卽今

聖主開湯网只卜飛熊問釣璜

和門晝靜禮初成班馬蕭蕭捲斾旌從此軍營超細栁萬年赫濯仰天兵

策府勲名照汗靑武臣搜乘在郊坰金城萬里如安枕不用燕山勒舊銘

鸞輅龍鱗樂府增九如歌頌日初升山呼萬嵗人情喜鐃吹聲喧羽騎騰

弭節雍容拜冕旒百神擁防盡懷柔

帝城萬井吹豳暇共說頒禽徧五侯

萬里梯航效獻琛鳴鴞多化泮林音臯陶淑問無湏奏一百年來惠愛深

祖烈優遊聖澤覃文章炳耀武功戡葳蕤四葉光華滿日月經天海气涵

云日交暉薄海瞻九功七徳

聖謨兼【小臣】身在卿雲裏三世

恩濃雨露沾

天鑑明昭感至諴

皇猷顯爍鳯書銜升平億載鐃歌奏不似岐陽石鼓鑱

聖駕南苑大閱恭紀十首【有序】

陳大受蓋聞軒皇建斾百靈效制勝之符風後揚旌八陣闡握奇之祕揆文奮武功不後於平成天保采薇治實綜乎內外是以夏官掌政典重西京冬狩應時禮隆大閱詰戎兵而申九法裕宅中圗大之模親韎韐以作六師宏保泰持盈之計我

皇上智臨萬國道濟羣生敷漸仁摩義之功紹累洽重熙之治振笙簧於六藝雨露均華靜鼙鼓於九邊風雷順軌旣已徳威惟畏猶然儆戒無虞緬維創業之艱難彌切

深宮之宵旰櫛風沐雨

祖徳深長槖矢櫜弓

天庥篤厚用光我武存華山歸馬之師徒世選爾勞皆遼海從龍之子弟詔糈優裕生齒殷繁律用丈人師貞長子𨿽時平運防罔幹九伐之

皇威而士飽馬騰應討四時之軍實乃於仲冬吉日親閱八纛羣材集

南苑之神臯按北辰之方位時則天髙霧豁軍用懸旌

日暖風防士皆挾纊

天子乃躬擐甲冑戎臣已親執鼓桴伍兩正而風雨馳步伐齊而山嶽峙麾幢四合皆熊羆之士不二心之臣號令三申觀士卒之能師武臣之力騰戈展翼平分太乙之旗飛礟連環上應鉤陳之宿陟金臺而開

黃幄髙標豹尾於班心注玉矢而彀雕弓

親射旄頭於空外覩

君王之神武增徒禦之歡呼所謂以戰則克大得民和用律惟臧實由天授者矣於是宣威旣逺布徳彌洪屬車分玉食之丰陪乘飫金盤之味探支芻粟較裹糧授甲而有餘

特賜金繒比飲至策勲而加厚

聖主先成

鉅制思

祖功

宗徳之隆從臣共紀鴻猷陳赫聲濯靈之盛覲耿光而揚大烈遠過石鼓之銘勲矢文徳以纘武功宣播金鐃以合樂臣叨貳卿曹欣逢

大典備位曽供筆札幸得追隨

禁近之班承

恩特畀封疆勉圗綏輯兵民之略仰瞻軍容之美盛振

古無疇賡歌

帝道之光華敷天共慶願繼凱歌之作用諧

盛世之音體用截句七言十首深慚譾陋曷勝悚惶太平天子攬戎機號令先庚出虎闈冬狩有儀

天運合六花先象陣雲飛

禮隆大閱著周官禾黍全收上地寛連日雪晴陽气逹六軍雲集不知寒

桂觀靈祗實式憑緬懷

祖徳寶章騰我

皇智勇由仁孝武烈文謨丕顯承

剛日初諏協吉詹髙空霧斂出峯尖丹崖翠嶂層層合玉帳珠旂隊隊嚴

日麗髙臺朔气和虎牙龍額接陂陀

天容肅穆擐金甲軍令分明按玉戈

云蒸霞蔚簇戎旃兩翼平開萬騎連龍虎鳥蛇誰辧識个中指授契先天

寶纛飛揚結勢雄五兵齊奮奏膚功佽飛技擊饒餘勇廟略全歸整暇中

禦幄平開瑞日明騶虞樂作玉弧鳴九天彀矢連翩中海嶽齊呼萬歲聲

返斾廻戈佇策勲師中振旅未斜曛

君王親授軒轅律華蓋重重繞吉云

緯武經文國有常承平山海自梯航欲徴鐃吹超千古說禮惇詩徧八方

聖駕南苑大閱恭紀八首

蔣溥南苑髙揚大纛風雪消日暖啟曈曨

六飛過處

天威振自握龍韜禦九戎

千官扈

蹕擁鳴鸞萬騎云屯試寶鞍講武太平無事日紹衣常念守成難

冬仲星官告吉辰一陽初動气如春

聖人親被黃金甲策馬來巡壁壘新

一塵不動靜浮埃忽鳴笳捲斾來九進卻防符九伐火光中迸萬聲雷

紫煙光起接連環奇正縱橫變化間鶴翼魚麗排陣法轅門鼓響令如山

龍驤虎躍陣雲橫勇气驍騰百倍生十萬軍聲齊一震中權以律又鳴鉦

將識鈐符諳禦防兵嫻紀律荷

龍光

皇仁錫賚恩膏徧挾纊歡騰士气揚

大典初成日未西從

鑾歸騎蹴霜蹄五云影裏

龍顏豫

萬嵗聲中虎拜齊

聖駕東巡

盛京恭謁

祖陵大禮慶成詩十六首

宋楠一統河山正百年開基遙遡鎬丰前龍旂十乘親承糦載詠思文后稷篇

艱難王業起闗中展祀欣看

大駕東十日爲霖天忽霽共知

聖孝格

元穹

愛日依依翠幰開秋原玉露淨飛埃松花江水明於鏡照見紅鸞扇影來

海上神山戴巨鰲

橋陵劍舄彩雲髙薌蕭焫處天光合五色曈曨暎柘袍

眞庭肅肅下靈旗縹緲云韶奏假時干羽兩階昭世徳鳯樓重見鳯來儀

玉府丹書百世存河山帯礪儼新恩

鸞輿親酹功臣墓又見

髙皇六葉孫

名山望祀百靈趨積翠中天翊

聖圗應似白雲封內起山祗萬嵗效嵩呼

宮殿龍眉迹已陳秋山木落自嶙峋從官一騎頒香幣異代猶防

錫類仁

行殿遙聞晝漏淸龍賔十二燦芝英彩毫珠玉三千字親灑雲箋賦

盛京

講武還登將將壇黃旗開處五龍蟠

君王神武眞天授列陣先應懾可汗

平沙毳帳儼分行稽首齊稱

萬壽觴一自華山歸馬后百年甌脫盡耕桑

需云藹藹宴枌楡遼沈今年並賜租

鳯詔九重天上至一時歌舞徧康衢

一行貢使自朝鮮

詔許承恩侍廣筵歸向東瀛誇盛事堯樽親沃

聖人前

八年勤政攬

宵衣肯爲時巡廢萬幾依舊緑章

躬省覽朝朝批答下綸扉

元防應候玉花攢鈴索無聲漏向防遙憶塞垣當此夕六龍天近倍髙寒

堯階蓂莢四回開日下欣聞

玉輅廻最羨千官隨豹尾紅雲遙捧日車來

皇淸文頴卷一百

