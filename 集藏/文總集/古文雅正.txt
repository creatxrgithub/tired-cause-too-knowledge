

欽定四庫全書

集部八

古文雅正

總集類

提要

【臣】等謹案古文雅正十四卷

國朝蔡世逺編世逺有二希堂集已別著錄是集選錄自漢至元之文凡二百三十六篇前有自序曰名之曰雅正者其辭雅其理正也案詩大雅小雅及爾雅古注疏皆訓爲正然史記五帝本紀稱百家言黃帝其文不雅馴司馬相如傳稱從車騎雍容嫻雅甚都顧野王玉篇亦曰雅儀也嫻雅也是自漢以來雅正已分兩訓世逺蓋用此義也考總集之傳惟文選盛行於歷代殘膏賸馥沾漑無窮然潘勗九錫之文阮借勸進之箋名教有乖而簡牘並列君子恆譏焉是雅而不正也至眞徳秀文章正宗金履祥濓洛風雅其持論一凖於理而藏弆之家但充挿架固無人起而攻之亦無人嗜而習之豈非正而未雅歟夫樂本於至和然五音六律之不具不能嘔呀吟唱以爲和禮本於至敬然九章五采之不備不能袒裼跪拜以爲敬也文質相輔何以異玆世逺是集以理爲根柢而體雜語錄者不登以詞爲羽翼而語傷浮艷者不錄劉勰所謂扶質立榦垂條結繁者殆庶幾焉數十年傳誦藝林不虛也或疑姚鉉刪英華爲文粹駢體皆所不收而此集有李諤論文體書張說宋公遺愛碑頌諸篇似乎稍濫不知散體之變駢體猶古詩之變律詩但當論其詞義之是非不必論其格律之今古杜甫一集近體彊半論者不謂其格卑於古體也獨於文則古文四六判若鴻溝是亦不充其類矣兼收儷偶正世逺深明文章正變之故又何足爲是集累乎乾隆四十四年七月恭校上

總纂官【臣】紀昀【臣】陸錫熊【臣】孫士毅總校

官【臣】陸

費墀

古文雅正原序

文辭之興非偶然也發天地之精華而根之性命易之道陰陽詩之道誌書之道事禮之道行春秋之道名分要而論之皆性命之文也周秦以後文士代興顧其流之藝苑載之典籍者是非純駁不能以無辯昔人之論古文也其類有四曰辭命曰議論曰論事曰論理究之辭命議論論事莫不貫於理惟貫於理則內有以關乎身心意知之防而外有以備乎天下國家之用故夫性命之文約而達贍而精奧博而有體要他若俶詭幻怪巵詞蔓衍與夫月露風雲連篇累牘大雅弗尙也予自通籍後備員祕省敬誦

聖祖仁皇帝周易折衷性理精義古文淵鑑諸書闡發微言搜羅正學丹黃甲乙炳如日星𨿽片義單詞悉歸理要其爲世道人心計至深逺矣

皇上卽位作述相承潛心道奧

綸音疊渙以崇實學惇名教爲先務凡以期海內文學之士不騖聲華而衷諸性命也漳浦蔡聞之先生學博而品粹嘗講習鼇峯書院慨然有志於關閩濓洛之學被

召入京師俾授

皇子經予亦叨厠講席接其言談丰采益以知先生之爲人暇時出所選古文若干捲示予予綜觀其目上下二千年中僅收文二百有奇縝宻典則悉合六經之防而俶詭幻怪風雲月露之詞無一焉所謂合辭命議論論事而一貫於理者也夫後進之士前事爲師而操選家往往漫無主見是非純駁鮮所決擇徒取詞句之贍美爲學者諷誦之資不幾判文章之學與性命之學爲兩途使習其事者何所取以爲束身檢行之歸歟故曰文所以載道也又曰言之無文行而不逺蓋非載道不足以爲文𨿽欲行逺烏可得哉先生遭逢

盛時味道含經博綜子史是文之選也其帙簡其義精而崇實學以黜浮華明理義以袪放誕信足以贊襄文治津梁後學豈直供文人學士之占畢而巳哉是爲序張廷玉序

康熙乙未嵗余自京師回閩家居數載評選歷代古文自漢至元約二百三十餘首子弟及門私自抄誦未敢以問世也雍正元年蒙

恩特召入京與同志李君立侯張君季長防論考訂又是正之髙安朱可亭先生迨季長作令長洲取以授梓余因而序之曰是選也采之各家文集者若干篇采之二十一史者若干篇若文選文苑英華唐文粹宋文鑑元文類以及歷代名臣奏議偶有所喜則登之文𨿽佳非有關於修身經世之大者不錄也言𨿽切而體裁不美備則賢哲格言不能盡載也其事則可法可傳其文則可歌可誦然後錄之不及三傳檀弓者檀弓經也三傳𨿽傳經也不及戰國防者多機知害道之言也荀韓莊列不載者斥異學也嗚呼虛車之飾與犬羊之鞟交譏也不加體察躬行之功徒誇閎博雕鏤之用先儒之所羞稱也言不能以足志文不能以行逺亦大雅之所弗尙也措之爲君臣父子夫婦昆弟朋友之倫發之有經國大業不朽盛事之美言爲心聲辭尙體要斯集之所由選乎凡余所評論自寫心得不倫不次貽笑大方弗卹也名之曰雅正者其辭雅其理正也蔡世逺序

欽定四庫全書

古文雅正卷一

禮部侍郎蔡世逺編

求賢詔【十一年】

漢髙帝

蓋聞王者莫髙於周文霸者莫髙於齊桓皆待賢人而成名今天下賢者智能豈特古之人乎患在人主不交故也士奚由進今吾以天之靈賢士大夫定有天下以爲一家欲其長久世世奉宗廟亡絕也賢人已與我共平之矣而不與吾共安利之可乎賢士大夫有肯從我遊者吾能尊顯之布告天下使明知朕意禦史大夫昌下相國相國鄼侯下諸侯王禦史中執法下郡守其有意稱明悳者必身勸爲之駕遣詣相國府署行義年有而弗言覺免年老癃病勿遣

治國莫如求賢開基尢爲首務雄才大略之君開豁濶達如聆其聲後世詞多而意漓矣○漢初文古質中漢以後朴茂

賜南粵王佗書【元年】

漢文帝

皇帝謹問南粵王甚苦心勞意朕髙皇帝側室之子棄外奉北藩於代道裏遼逺壅蔽朴愚未嘗致書髙皇帝棄羣臣孝惠皇帝卽世髙後自臨事不幸有疾日進不衰以故誖暴乎治諸呂爲變故亂法不能獨制乃取它姓子爲孝惠皇帝嗣賴宗廟之靈功臣之力誅之巳畢朕以王侯吏不釋之故不得不立今卽位乃者聞王遺將軍隆慮侯書求親昆弟請罷長沙兩將軍朕以王書罷將軍博陽侯親昆弟在眞定者巳遣人存問修治先人冢前日聞王發兵於邊爲寇災不止當其時長沙苦之南郡尢甚𨿽王之國庸獨利乎必多殺士卒傷良將吏寡人之妻孤人之子獨人父母得一亡十朕不忍爲也朕欲定地犬牙相入者以問吏吏曰髙皇帝所以介長沙土也朕不得擅變焉吏曰得王之地不足以爲大得王之財不足以爲富服領以南王自治之𨿽然王之號爲帝兩帝並立亡一乘之使以通其道是爭也爭而不讓仁者不爲也願與王分棄前患終今以來通使如故故使賈馳諭告王朕意王亦受之毋爲寇災矣上禇五十衣中褚三十衣下褚二十衣遺王願王聽樂娛憂存問鄰國

仁人之言帝王之度簡直寛大出以惇誠故能使倔彊者心服勝武帝數十萬甲兵

議振貸詔【元年】

漢文帝

方春和時艸木羣生之物皆有以自樂而吾百姓鰥寡孤獨窮困之人或阽於死亡而莫之省憂爲民父母將何如其議所以振貸之

養老詔【元年】

漢文帝

老者非帛不暖非肉不飽今嵗首不時使人存問長老又無布帛酒肉之賜將何以佐天下子孫孝養其親今聞吏稟當受鬻者或以陳粟豈稱養老之意哉具爲令讀此二詔皆從胞民與物上發出王者之政也漢文質美而學不充又無名臣以輔之故所就止此然三代以下少比

日食求言詔【二年】

漢文帝

朕聞之天生民爲之置君以養治之人主不徳布政不均則天示之災以戒不治乃十一月晦日有蝕之適見於天災孰大焉朕獲保宗廟以微眇之身托於士民君王之上天下治亂在予一人惟二三執政猶吾股肱也朕下不能治育羣生上以累三光之明其不徳大矣令至其悉思朕之過失及知見之所不及匄以啟告朕及舉賢良方正能直言極諌者以匡朕之不逮因各敕以職任務省繇費以便民朕旣不能逺徳故然念外人之有非是以設備未息今縱不能罷邊屯戍而又飭兵厚衛其罷衛將軍軍太僕見馬遺財足餘皆以給傳置粹然王者之談西京諸詔此爲第一○初卽位其時疑故夜拜宋昌爲衛將軍今罷之者事巳定也自此無所謂南北軍者矣此是漢文大略處○史記十一月晦日有食之十二月望日又食於是下詔云云今詔中只稱晦日食則知望又食者史衍也交食法日食必在朔望無日食之理間有在晦者歷法誤也○案漢書及五行志無此日食文詔文亦從漢書勞賜三老孝悌力田詔【十二年】

漢文帝

孝悌天下之大順也力田爲生之本也三老眾民之師也亷吏民之表也朕甚嘉此二三大夫之行今萬家之縣云無應令豈實人情是吏舉賢之道未備也其遣謁者勞賜三老孝者帛人五匹悌者力田二匹亷吏二百石以上率百石者三匹及問民所不便安而以戶口率置三老孝悌力田常員令各率其意以道民焉

孝悌惇本行也力田惇本業也本行不惇𨿽足以致譽識者譏其秦越焉本業不惇𨿽足以致富君子譏其浮薄焉風至戰國澆漓極矣秦並六國戾悍愈甚經漢家培養幾於三代文帝之功也文帝朴厚惇誠詔書近古文侯之命以下無之○案集中髙文景詔書詳於漢書者史記特錄日食一詔疏略之譏有由來矣

文帝紀贊

前漢書

孝文皇帝卽位二十三年宮室苑囿車騎服禦無所增益有不便輒弛以利民嘗欲作露臺召匠計之直百金上曰百金中人十家之產也吾奉先帝宮室常恐羞之何以臺爲身衣弋綈所幸愼夫人衣不曳地帷帳無文繡以示惇朴爲天下先治霸陵皆瓦器不得以金銀銅錫爲飾因其山不起墳南越尉佗自立爲帝召貴佗兄弟以徳懷之佗遂稱臣與匈奴結和親後而背約入盜令邊備守不發兵深入恐煩百姓吳王詐病不朝賜以幾杖羣臣袁盎等諌說𨿽切常假借納用焉張武等受賂金錢覺更加賞賜以媿其心專務以徳化民是以海內殷富興於禮義斷獄數百幾致刑措嗚呼仁哉寫出仁厚恭儉如見

令二千石修職詔【後元二年】

漢景帝

雕文刻鏤傷農事者也錦繡纂組害女紅者也農事傷則饑之本也女紅害則寒之原也夫饑寒並至而能亡爲非者寡矣朕親耕後親桑以奉宗廟粢盛祭服爲天下先不受獻減太官省徭賦欲天下務農蠶素有畜積以備災害彊母攘弱眾母暴寡老耆以壽終幼孤得遂長今嵗或不登民食頗寡其咎安在或詐僞爲吏吏以貨賂爲市漁奪百姓侵牟萬民縣丞長吏也姦法與盜盜甚無謂也其令二千石各修其職不事官職耗亂者丞相以聞請其罪布告天下使明知朕意

文景並稱然景帝事事不如文帝文帝仁厚非所及也獨恭儉不攺文帝之舊耳此詔朴簡令人想見西京風俗

議不舉孝亷者罪詔【元朔元年】

漢武帝

公卿大夫所使總方略壹統類廣教化美風俗也夫本仁祖義褒徳祿賢勸善刑暴五帝三王所繇昌也朕夙興夜寐嘉與宇內之士臻於斯路故旅耆老復孝敬選豪俊講文學稽防政事祈進民心深詔執事興亷舉孝庶幾成風紹休聖緒夫十室之邑必有忠信三人並行厥有我師今或至闔郡而不薦一人是化不下究而積行之君子雍於上聞也二千石官長紀綱人倫將何以佐朕燭幽隠勸元元厲烝庶崇鄕黨之訓哉且進賢受上賞蔽賢防顯戮古之道也其與中二千石禮官博士議不舉者罪

武帝學質俱美初年惇尙儒術好賢若渇讀此詔藹然動人其後好大喜功利臣戰將酷吏俱用而民不堪命矣武帝知舉孝亷之關於治道風俗而不知大用董仲舒君子所爲三嘆也○髙帝制度未遑文景取人惟賢良一科間行耳武帝始舉孝亷置博士設博士弟子五十員六經亦於是時齊出彬彬然盛哉孝亷之科或舉孝或舉亷或並舉孝亷不試以文博士弟子員則送於太常試而官之順帝時孝亷始有試

武帝紀贊

前漢書

漢承百王之髙祖撥亂反正文景務在養民至於稽古禮文之事猶多闕焉孝武初立卓然罷黜百家表章六經遂疇咨海內舉其俊茂與之立功興太學修郊祀攺正朔定歷數協音律作詩樂建封禪禮百神紹周後號令文章煥焉可述後嗣得遵洪業而有三代之風如武帝之雄材大略不攺文景之恭儉以濟斯民𨿽詩書所稱何有加焉

漢武可紀處甚多所失者獨用酷吏與利臣耳通鑑譏其繁刑重斂篇末純於褒中用貶確論亦至文也令二千石察官屬詔【元康二年】

漢宣帝

獄者萬民之命所以禁暴止邪養育羣生也能使生者不怨死者不恨則可謂文吏矣今則不然用法或持巧心析律貳端深淺不平增辭飾非以成其罪奏不如實上亦亡繇知此朕之不明吏之不稱四方黎民將何仰哉二千石各察官屬勿用此人吏務平法或擅興繇役飾廚傳稱過使客越職逾法以取名譽譬猶踐薄冰以待白日豈不殆哉今天下頗被疾疫之災朕甚湣之其令郡國被災甚者毋出今年租賦

宣帝聰察任術不如文帝淳厚然是時良郡守最多獄亦最愼堪稱中興

項羽贊

史記

太史公曰吾聞之周生曰舜目蓋重瞳子又聞項羽亦重瞳子羽豈其苗裔耶何其興之暴也夫秦失其政陳涉首難豪傑蠭起相與並爭不可勝數然羽非有尺寸乘勢起隴畆之中三年遂將五諸侯滅秦分裂天下而封王侯政由羽出號爲霸王位𨿽不終近古以來未嘗有也及羽背關懷楚放逐義帝而自立怨王侯畔巳難矣自矜功伐奮其私智而不師古謂霸王之業欲以力徵經營天下五年卒亡其國身死東城尙不覺寤而不自責過矣乃引天亡我非用兵之辠也豈不謬哉太史公列項羽於本紀有不勝憐惜之心亦漢网之寛也斷制極合文气老潔

秦楚之際月表

史記

太史公讀秦楚之際曰初作難發於陳涉虐戾滅秦自項氏撥亂誅暴平定海內卒踐帝阼成於漢家五年之間號令三嬗自生民以來未始有受命若斯之亟也昔虞夏之興積善累功數十年惠洽百姓攝行政事考之於天然後在位湯武之王乃由契后稷修仁行義十餘世不期而會孟津八百諸侯猶以爲未可其後乃放弒秦起襄公章於文繆獻孝之後稍以蠶食六國百有餘載至始皇乃能並冠帶之倫以徳若彼用力如此蓋一統若斯之難也秦旣稱帝患兵革不休以有諸侯也於是無尺土之封墮壊名城銷鋒鏑鉏豪傑維萬世之安然王迹之興起於閭巷合從討伐軼於三代鄕秦之禁適足以資賢者爲驅除難耳故憤發其所爲天下雄安在無土不王此乃傳之所謂大聖乎豈非天哉豈非天哉非大聖孰能當此受命而帝者乎

法戒昭然以髙老閒淡之筆出之又得頌揚本朝之體

髙祖功臣侯年表

史記

太史公曰古者人臣功有五品以徳立宗廟定社稷曰勲以言曰勞用力曰功明其等曰伐積日曰閱封爵之誓曰使河如帶泰山若厲國以永寧爰及苗裔始未嘗不欲固其根本而枝葉稍陵夷衰防也余讀髙祖侯功臣察其首封所以失之者曰異哉所聞書曰協和萬國遷於夏商或數千嵗蓋周封八百幽厲之後見於春秋尙書有唐虞之侯伯歷三代千有餘載自全以蕃衛天子豈非篤於仁義奉上法哉漢興功臣受封者百有餘人天下初定故大城名都散亡戶口可得而數者十二三是以大侯不過萬家小者五六百戶後數世民咸歸鄕裏戶益息蕭曹絳灌之屬或至四萬小侯自倍富厚如之子孫驕溢忘其先淫嬖至太初百年之間見侯五餘皆坐法隕命亡國耗矣罔亦少宻焉然皆身無兢兢於當世之禁云居今之世志古之道所以自鏡也未必盡同帝王者各殊禮而異務要以成功爲統紀豈可緄乎觀所以得尊寵及所以廢辱亦當世得失之林也何必舊聞於是謹其終始表見其文頗有所不盡本末著其明疑者闕之後有君子欲推而列之得以覽焉閱歷世變垂鑑將來感愴詠嘆气縮神逸孟堅所不能也

諸侯王表序

前漢書

昔周監於二代三聖制法立爵五等封國八百同姓五十有餘周公康叔建於魯衛各數百里太公於齊亦五侯九伯之地詩載其制曰介人維藩大師維垣大邦維屏大宗維翰懷徳維寧宗子維城母俾城壊毋獨斯畏所以親親賢賢褒表功徳關諸盛衰深根固本爲不可拔者也故盛則周召相其治致刑錯衰則五伯扶其弱與共守自幽平之後日以陵夷至虖阸防河洛之間分爲二周有逃責之臺被竊鈇之言然天下謂之共主彊大弗之敢傾歷載八百餘年數極徳盡旣於王赧降爲庶人用天年終號位已絕於天下然猶枝葉相持莫得居其虛位海內無主三十餘年秦據埶勝之地騁狙詐之兵蠶食山東壹切取勝因矜其所習自任私智姍笑三代蕩滅古法竊自號爲皇帝而子弟爲匹夫內亡骨肉本根之輔外亡尺土藩翼之衛陳吳奮其白梃劉項隨而斃之故曰周過其歷秦不及期國埶然也漢興之初海內新定同姓寡少懲戒亡秦孤立之敗於是剖裂疆土立二等之爵功臣侯者百有餘邑尊王子弟大啟九國自雁門以東盡遼陽爲燕代常山以南太行左轉度河濟漸於海爲齊趙谷泗以往奄有龜防爲梁楚東帶江湖薄會稽爲荊吳北界淮瀕略廬衡爲淮南波漢之陽亙九嶷爲長沙諸侯比境周帀三垂外接胡越天子自有三河東郡潁川南陽自江陵以西至巴蜀北自雲中至隴西與京師內史凡十五郡公主列侯頗邑其中而藩國大者誇州兼郡連城數十宮室百官同制京師可謂矯枉過其正矣𨿽然髙祖創業日不暇給孝惠享國又淺髙後女主攝位而海內晏如亡狂狡之憂卒折諸呂之難成太宗之業者亦賴之於諸侯也然諸侯原本以大末流濫以致溢小者淫荒越法大者暌孤橫逆以害身喪國故文帝采賈生之議分齊趙景帝用鼂錯之計削吳楚武帝施主父之冊下推恩之令使諸侯王得分戶邑以封子弟不行黜陟而藩國自析自此以來齊分爲七趙分爲六梁分爲五淮南分爲三皇子始立者大國不過十餘城長沙燕代𨿽有舊名皆亡南北邊矣景遭七國之難抑損諸侯減黜其官武有衡山淮南之謀作左官之律設附益之法諸侯惟得衣食稅租不與政事至於哀平之際皆繼體苗裔親屬疎逺生於帷墻之中不爲士民所尊埶與富室亡異而本朝短世國統三絕是故王莽知漢中外殫防本末俱弱亡所忌憚生其姦心因母后之權假伊周之稱顓作威福廟堂之上不降階序而運天下詐謀旣成遂據南面之尊分遣五威之吏馳傳天下班行符命漢諸侯王厥角�首奉上璽韍惟恐在後或乃稱美頌徳以求容媚豈不哀哉是以究其終始彊弱之變明監戒焉

中多本史記原文遒逸髙老不如子長然班氏加以修飾雕鏈故自縝宻典則後幅尢慘淡淒壯○封建之應行與否總不下斷制語而鋪陳事變已悉然觀班氏之意猶以封建爲應行者後代論者紛紛余爲折其中曰諸侯地不過一縣惟衣食租稅不與政事得之矣

藝文志序

前漢書

昔仲尼沒而微言絕七十子喪而大義乖故春秋分爲五【謂左氏公羊谷梁鄒氏夾氏也】詩分爲四【謂毛氏齊魯韓】易有數家之傳戰國從衡眞僞分爭諸子之言紛然殽亂至秦患之乃燔滅文章以愚黔首漢興攺秦之敗大收篇籍廣開獻書之路迄孝武世書缺簡脫禮壊樂崩聖上喟然而稱曰朕甚閔焉於是建藏書之防置寫書之官下及諸子傳說皆充祕府至成帝時以書頗散亡使謁者陳農求遺書於天下詔光祿大夫劉向校經傳諸子詩賦步兵校尉任宏校兵書太史令尹咸校數術侍醫李柱國校方技每一書巳向輒條其篇目撮其指意錄而奏之會向卒哀帝復使向子侍中奉車都尉歆卒父業歆於是總羣書而奏其七略故有輯略有六蓺略有諸子略有詩賦略有兵書略有術數略有方技略今刪其要以備篇籍

斯文廢興了然指掌簡明有體亦以見向歆父子之有功於經學也

孔子世家贊

史記

詩有之髙山仰止景行行止𨿽不能至然心鄕往之餘讀孔氏書想見其爲人適魯觀仲尼廟堂車服禮器諸生以時習禮其家余低回畱之不能去雲天下君王至於賢人眾矣當時則榮沒則巳焉孔子布衣傳十餘世學者宗之自天子王侯中國言六藝者折中於夫子可謂至聖矣

自漢髙以太牢祀孔子漢之治道隆而經學昌者舉由於此董子對防云諸不在六藝之科孔子之列者皆絕其道勿使復進董子所以爲一代醇儒厥功匪小也太史公亦知尊孔子贊語數行而無限推尊無限神韻他人千百言不盡者只此了之龍門文章冠絕百代卽此可見

管晏列傳

史記

管仲夷吾者潁上人也少時常與鮑叔牙遊鮑叔知其賢管仲貧困常欺鮑叔鮑叔終善遇之不以爲言巳而鮑叔事齊公子小白管仲事公子糾及小白立爲桓公公子糾死管仲囚焉鮑叔遂進管仲管仲旣用任政於齊齊桓公以霸九合諸侯一匡天下管仲之謀也管仲曰吾始困時常與鮑叔賈分財利多自與鮑叔不以我爲貪知我貧也吾嘗爲鮑叔謀事而更窮困鮑叔不以我爲愚知時有利不利也吾嘗三仕三見逐於君鮑叔不以我爲不肖知我不遭時也吾嘗三戰三走鮑叔不以我爲怯知我有老母也公子糾敗召忽死之吾幽囚受辱鮑叔不以我爲無恥知我不羞小節而恥功名不顯於天下也生我者父母知我者鮑子也鮑叔旣進管仲以身下之子孫世祿於齊有封邑者十餘世常爲名大夫天下不多管仲之賢而多鮑叔能知人也管仲旣任政相齊以區區之齊在海濵通貨積財富國彊兵與俗同好惡故其稱曰倉廩實而知禮節衣食足而知榮辱上服度則六親固四維不張國乃滅亡下令如流水之原令順民心故論卑而易行俗之所欲因而予之俗之所否因而去之其爲政也善因禍而爲福轉敗而爲功貴輕重愼權衡桓公實怒少姬南襲蔡管仲因而伐楚責包茅不入貢於周室桓公實北徵山戎而管仲因而令燕修召公之政於柯之會桓公欲背曹沫之約管仲因而信之諸侯由是歸齊故曰知與之爲取政之寶也管仲富擬於公室有三歸反坫齊人不以爲侈管仲卒齊國遵其政常彊於諸侯後百餘年而有晏子焉晏平仲嬰者萊之夷維人也事齊靈公莊公景公以節儉力行重於齊旣相齊食不重肉妾不衣帛其在朝君語及之卽危言語不及之卽危行國有道卽順命無道卽衡命以此三世顯名於諸侯越石父賢在縲紲中晏子出遭之途解左驂贖之載歸弗謝入閨久之越石父請絕晏子戄然攝衣冠謝曰嬰𨿽不仁免子於厄何子求絕之速也石父曰不然吾聞君子詘於不知巳而信於知巳者方吾在縲紲中彼不知我也夫子旣以感寤而贖我是知巳知巳而無禮固不如在縲紲之中晏子於是延入爲上客晏子爲齊相出其禦之妻從門間而闚其夫其夫爲相禦擁大蓋防駟馬意气揚揚甚自得也旣而歸其妻請去夫問其故妻曰晏子長不滿六尺身相齊國名顯諸侯今者妾觀其出志念深矣常有以自下者今子長八尺乃爲人僕禦然子之意自以爲足妾是以求去也其後夫自抑損晏子怪而問之禦以實對晏子薦以爲大夫

太史公曰吾讀管氏牧民山髙乘馬輕重九府及晏子春秋詳哉其言之也旣見其著書欲觀其行事故次其傳其書世多有之是以不論論其軼事管仲世所謂賢臣然孔子小之豈以爲周道衰防桓公旣賢而不勉之至王乃稱霸哉語曰將順其美匡救其惡故上下能相親也豈管仲之謂乎方晏子伏莊公屍哭之成禮然後去豈所謂見義不爲無勇者耶至其諌說犯君之顏此所謂進思盡忠退思補過者哉假令晏子而在余𨿽爲之執鞭所忻慕焉

太史公在患難中恨無人出力故於管晏傳敍交情气誼特爲深摯千載下猶令人感泣也然事正詞平不比遊俠傳之多所偏激故錄入斯選

孟子列傳

史記

孟軻騶人也受業子思之門人道旣通遊事齊宣王宣王不能用適梁梁惠王不果所言則見以爲迂逺而濶於事情當是之時秦用商君富國彊兵楚魏用吳起戰勝弱敵齊威王宣王用孫子田忌之徒而諸侯東面朝齊天下方務於合從連衡以攻伐爲賢而孟軻乃述唐虞三代之徳是以所如者不合退而與萬章之徒序詩書述仲尼之意作孟子七篇其後有騶子之屬齊有三騶子其前騶忌以鼔琴幹威王因及國政封爲成侯而受相印先孟子其次騶衍後孟子騶衍睹有國者益淫侈不能尙徳若大雅整之於身施及黎庶矣乃深觀陰陽消息而作怪迂之變終始大聖之篇十餘萬言其語閎大不經然要其歸必止乎仁義節儉君臣上下六親之施始也濫耳王公大人初見其術懼然顧化其後不能行之是以騶於重於齊適梁惠王郊迎執賔主之禮適趙平原君側行撇席如燕昭王擁彗先驅請列弟子之座而受業築碣石宮身親往師之作主運其遊諸侯見尊禮如此豈與仲尼菜色陳蔡孟軻困於齊梁同乎哉故武王以仁義伐紂而王伯夷餓不食周粟衛靈公問陳於孔子不答梁惠王謀欲攻趙孟軻稱太王去邠此豈有意阿世俗茍合而巳哉特方枘欲內圜鑿其能入乎或曰伊尹負鼎而勉湯以王百里奚飯牛車下而繆公用霸作先合然後引之大道騶衍其言𨿽不軌倘亦有牛鼎之意乎自騶衍與齊之稷下先生如淳於髠愼到環淵接子田駢騶奭之徒各著書言治亂之事以干世主豈可勝道哉

太史公贊孔子傳孟子立論皆千古巨眼○此傳凡四段首段言孟子歷聘乃述唐虞三代之徳與從橫攻伐者不類次段言孟子序詩書述仲尼之意與怪迂者殊三段引伯夷孔孟三事皆止戈偃武之屬以暗收商君吳起等四段援牛鼎以解騶衍然忌以琴幹衍等以書幹其幹一也如此之徒豈可勝道然則惟孔孟之道貴矣文之抑揚開闔備盡其致

屈原列傳

史記

屈原者名平楚之同姓也爲楚懷王左徒博聞彊志明於治亂嫺於辭令入則與王圖議國事以出號令出則接遇賔客應對諸侯王甚任之上官大夫與之同列爭寵而心害其能懷王使屈原造爲憲令屈平屬艸槁未定上官大夫見而欲奪之屈平不與因讒之曰王使屈平爲令眾莫不知每一令出平伐其功曰以爲非我莫能爲也王怒而疏屈平屈平疾王聽之不聰也讒諂之蔽明也邪曲之害公也方正之不容也故憂愁幽思而作離騷離騷者猶離憂也夫天者人之始也父母者人之本也人窮則反本故勞苦倦極未嘗不呼天也疾痛慘怛未嘗不呼父母也屈平正道直行竭忠盡智以事其君讒人間之可謂窮矣信而見疑忠而被謗能無怨乎屈平之作離騷蓋自怨生也國風好色而不淫小雅怨誹而不亂若離騷者可謂兼之矣上稱帝嚳下道齊桓中述湯武以刺世事明道徳之廣崇治亂之條貫靡不畢見其文約其辭防其志潔其行亷其稱文小而其指極大舉類邇而見義逺其志潔故其稱物芳其行亷故死而不容自疎濯淖污泥之中蟬蛻於濁穢以浮游塵埃之外不獲世之滋垢皭然泥而不滓者也推此志也𨿽與日月爭光可也屈平旣絀其後秦欲伐齊齊與楚從親惠王患之乃令張儀佯去秦厚幣委質事楚曰秦甚憎齊齊與楚從親楚誠能絕齊秦願獻商於之地六百里楚懷王貪而信張儀遂絕齊使使如秦受地張儀詐之曰儀與王約六里不聞六百里楚使怒去歸告懷王懷王怒大興師伐秦秦發兵擊之大破楚師於丹浙斬首八萬虜楚將屈匄遂取楚之漢中地懷王乃悉發國中兵以深入擊秦戰於藍田魏聞之襲楚至鄧楚兵懼自秦歸而齊竟怒不救楚楚大困明年秦割漢中地與楚以和楚王曰不願得地願得張儀而甘心焉張儀聞乃曰以一儀而當漢中地臣請往如楚如楚又因厚幣用事者臣靳尙而設詭辧於懷王之寵姬鄭袖懷王竟聽鄭袖復釋去張儀是時屈平旣疏不復在位使於齊顧反諌懷王曰何不殺張儀懷王悔追張儀不及其後諸侯共擊楚大破之殺其將唐昧時秦昭王與楚婚欲與懷王會懷王欲行屈平曰秦虎狼之國不可信不如無行懷王稚子子蘭勸王行柰何絕秦歡懷王卒行入武關秦伏兵絕其後因畱懷王以求割地懷王怒不聽亡走趙趙不內復之秦竟死於秦而歸長子頃襄王立以其弟子蘭爲令尹楚人旣咎子蘭以勸懷王入秦而不反也屈平旣嫉之𨿽放流睠顧楚國系必懷王不忘欲反冀幸君之一悟俗之一攺也其存君興國而欲反覆之一篇之中三致志焉然終無可柰何故不可以反卒以此見懷王之終不悟也人君無愚智賢不肖莫不欲求忠以自爲舉賢以自佐然亡國破家相隨屬而聖君治國累世而不見者其所謂忠者不忠而所謂賢者不賢也懷王以不知忠臣之分故內惑於鄭袖外欺於張儀疏屈平而信上官大夫令尹子蘭兵挫地削亡其六郡身客死於秦爲天下笑此不知人之禍也易曰井渫不食爲我心惻可以汲王明並受其福王之不明豈足福哉令尹子蘭聞之大怒卒使上官大夫短屈原於頃襄王頃襄王怒而遷之乃作懷沙之賦於是懷石遂自投汨羅以死屈原旣死之後楚有宋玉唐勒景差之徒者皆好辭而以賦見稱然皆祖屈原之從容辭令終莫敢直諌其後楚日以削數十年竟爲秦所滅自屈原沈汨羅後百有餘年漢有賈生爲長沙王太傅過湘水投書以弔屈原

太史公曰余讀離騷天問招魂哀郢悲其志適長沙觀屈原所自沈淵未嘗不垂涕想見其爲人及見賈生弔之又怪屈原以彼其材遊諸侯何國不容而自令若是讀服鳥賦同死生輕去就又爽然自失矣

當處士橫議功利沒人之時獨生一守正之孟子當防士紛起朝秦暮楚之日獨生一孤忠之屈原豪傑之士固不爲世數所拘也此傳敍事間以議論情詞慨慷聲徹九霄

登壇對

韓信

項王喑啞叱吒千人皆廢然不能任屬賢將此特匹夫之勇耳項王見人恭敬慈愛言語嘔嘔人有疾病涕泣分飲食至使人有功當封爵者印刓忍不能予此所謂婦人之仁也項王𨿽霸天下而臣諸侯不居關中而都彭城有背義帝之約而以親愛王諸侯不平諸侯之見項王遷逐義帝置江南亦皆歸逐其主而自王善地項王所過無不殘滅者天下多怨百姓不親附特刼於威彊耳名𨿽爲霸實失天下心故曰其彊易弱今大王誠能反其道任天下武勇何所不誅以天下城邑封功臣何所不服以義兵從思東歸之士何所不散且三秦王爲秦將將秦子弟數嵗矣所殺亡不可勝計又欺其眾降諸侯至新安項王詐坑秦降卒二十餘萬惟獨邯欣翳得脫秦父兄怨此三人痛入骨髓今楚彊以威王此三人秦民莫愛也大王之入武關秋毫無所害除秦苛法與秦民約法三章耳秦民無不欲得大王王秦者於諸侯之約大王當王關中關中民咸知之大王失職入漢中秦民無不恨者今大王舉而東三秦可傳檄而定也

登壇隆中二對指事陳畫義理與利害兼盡洵足稱絕千古鄧禹之說光武精悍之色稍遜於是抑亦其次也至公瑾決戰赤壁不過一役之利鈍非能心紆六合目睨四海坐運成防了若觀紋也其不如逺矣𨿽然用思歸之士以下三秦其形勢猶爲易見故韓王信亦能勸之不獨淮陰也至先主瑣尾流離曽無資身之所而能規取荊益卒如所謀其明智尢加人一等矣

古文雅正卷一

欽定四庫全書

古文雅正卷二

禮部侍郎蔡世逺編

條災異封事

劉向

臣前幸得以骨肉備九卿奉法不謹乃復蒙恩竊見災異並起天地失常徵表爲國欲終不言念忠臣𨿽在甽畆猶不忘君惓惓之義也況重以骨肉之親又加以舊恩未報乎一杼愚意死無所恨臣聞舜命九官濟濟相讓和之至也眾賢和於朝則萬物和於野故簫韶九成而鳯凰來儀擊石拊石百獸率舞四海之內靡不和寧及至周文開基西郊雜遝眾賢罔不肅和崇推尙之風以銷分爭之訟文王旣沒周公思慕歌詠文王之徳其詩曰於穆淸廟肅雍顯相濟濟多士秉文之徳當此之時武王周公繼政朝臣和於內萬國驩於外故盡得其驩心以事其先祖其詩曰有來雍雍至止肅肅相維辟公天子穆穆言四方皆以和來也諸侯和於下天應報於上故周頌曰降福穰穰又曰飴我釐麰釐麰麥也始自天降此皆以和致和獲天助也下至幽厲之際朝廷不和轉相非怨詩人疾而憂之曰民之無良相怨一方眾小在位而從邪議歙歙相是而背君子故其詩曰歙歙訿訿亦孔之哀謀之其臧則具是違謀之不臧則具是依君子獨處守正不撓眾枉勉彊以從王事則反見憎毒防愬故其詩曰宻勿從事不敢告勞無罪無辜讒口嗸嗸當是之時日月薄蝕而無光其詩曰朔月辛夘日有蝕之亦孔之丑又曰日月鞠凶不用其行四國無政不用其良天變見於上地變動於下水泉沸騰山谷易處其詩曰百川沸騰山冢卒崩髙岸爲谷深谷爲陵哀今之人胡憯莫懲霜降失節不以其時其詩曰正月繁霜我心憂傷民之訛言亦孔之將言民以是爲非甚眾大也此皆不和賢不肖易位之所致也自此之後天下大亂簒殺殃禍並作厲王奔彘幽王見殺至乎平王末年魯隠之始卽位也周大夫祭伯乖離不和出奔於魯而春秋爲諱不言來奔傷其禍殃自此始也是後尹氏世卿而專恣諸侯背畔而不朝周室卑微二百四十二年之間日食三十六地震五山陵崩陁二彗星三見夜常星不見夜中星隕如雨一火災十四長狄入三國五石隕墜六鶂退飛多麋有蜮蜚鸜鵒來巢者皆一見李梅冬實七月霜降艸木不死八月殺菽大雨電雨雪當是時禍亂輒應弒君三十六亡國五十二諸侯奔走不得保其社稷者不可勝數也周室多禍晉敗其師於貿戎伐其郊鄭傷桓王戎執其使遂至淩夷不能復興由此觀之和气致祥乖气致異天地之常經古今之通義也今陛下開三代之業招文學之士優遊寛容使得並進章交公車人滿北軍往往羣朋將同心以陷正臣正臣進者治之表也正臣陷者亂之機也乘治亂之機未知孰任而災異數見此臣所以寒心者也初元以來六年矣案春秋六年之中災異未有稠如今者原其所以然者讒邪並進也夫執孤疑之心者來讒賊之口持不斷之意者開羣枉之門讒邪進則眾賢退羣枉盛則正士消故易有否泰否者閉而亂也泰者通而治也詩又雲雨雪麃麃見晛聿消與易同義昔者鯀共工驩兜與舜禹雜處堯朝周公與管蔡並居周位當是時疊進相毀流言相謗豈可勝道哉帝堯成王能賢舜禹周公而消共工管蔡故以大治榮華至今孔子與季孟偕仕於魯李斯與叔孫俱宦於秦定公始皇賢季孟李斯而消孔子叔孫故以大亂污辱至今故治亂榮辱之端在所信任信任旣賢在於堅固而不移詩云我心匪石不可轉也言守善篤也易曰渙汗其大號言號令如汗汗出而不反者也今出善令未能逾時而反是反汗也用賢未能三旬而退是轉石也論語曰見不善如探湯今二府奏佞讇不當在位歷年而不去故出令則如反汗用賢則如轉石去佞則如拔山如此望陰陽之調不亦難乎是以羣小窺見間隙流言飛文嘩於民間故詩云憂心悄悄慍於羣小小人成羣誠足慍也昔孔子與顏淵子貢更相稱譽不爲朋黨禹稷與臯陶傳相汲引不爲比周何則忠於爲國無邪心也故賢人在上位則引其類而聚之於朝易曰飛龍在天大人聚也在下位則思與其類俱進易曰拔茅茹以其彚徵吉今佞邪與賢臣並在交防之內歙歙訿訿以傾移主上如忽然用之此天地之所以先戒災異之所以重至者也自古明聖未有無誅而治者也故舜有四放之罰而孔子有兩觀之誅然後聖化可得而行也今以陛下明知誠深思天地之心迹察兩觀之誅覽否泰之卦觀雨雪之詩歷周唐之所進以爲法原秦魯之所消以爲戒杜閉羣枉之門廣開眾正之路決斷狐疑分別猶豫使是非炳然可知則百異消滅而眾祥並至太平之基萬世之利也臣謹重封昧死上【時蕭望之自殺天子甚悼恨之周堪與弟子張猛俱進用大見信任恭顯數譛毀焉向懼其傾危乃上封事諌恭顯見其書愈與許史比而怨向等】

婆心苦口刻酷重疊聲淚俱並○此篇意防大類元符初範華陽一疏漢元信恭顯而疎堪猛之迹巳露宋哲將用熙丰舊臣而疎範呂之迹亦巳露故危詞反復直抉所以特此篇用經文字古雅範疏言時事文字明暢其深切刻露則一也後皆果如其言不幸而中豈忠臣之心哉○文字用經解經最典據雅醇此篇用蟬聫法最有風致○賈長沙兩司馬文皆有段落明白董江都劉子政文段落不甚明然皆渾古之气○案是時左氏春秋及毛詩皆未列於學官宣帝時詔向受谷梁春秋及子歆校祕書見古文春秋左氏傳大好而治之數以難向向不能非而猶自持其谷梁義篇中以茅戎爲貿戎六鷁爲六鶂皆谷梁文也玉篇鶂鷁同水鳥善髙飛說文但收鶃字引春秋傳六鶃退飛五歷切焦氏易林則或作鷁或作鶂而藝文類聚引左氏遂亦作鶂也又所引詩多與毛傳不同疑皆韓詩惟朔月辛夘宋本朱傳猶然元板乃誤爲日案學齋占畢云注云朔日也而乃謂之朔月蓋月朔之反辭猶書之月正元日乃正月元日也魏了翁正朔考云夫十月之交則十一月矣是周人朔月也故曰朔月辛夘正朔日食古人所忌故曰亦孔之醜周人以十一月爲朔月未嘗攺爲正月也立說不同要未嘗以月爲日矣後漢書有作朔日者傳寫誤耳

極諫外家封事【王氏專恣上無繼嗣向上書極諫】劉

向

臣聞人君莫不欲安然而常危莫不欲存然而常亡失禦臣之術也夫大臣操權柄持國政未有不爲害者也昔晉有六卿齊有田崔衛有孫寧魯有季孟常掌國事世執朝柄終後田氏取齊六卿分晉崔杼弒其君光孫林父寧殖出其君衎弒其君剽季氏八佾舞於庭三家者以雍徹並專國政卒逐昭公周大夫尹氏筦朝事濁亂王室子朝子猛更立連年乃定故經曰王室亂又曰尹氏殺王子克甚之也春秋舉成敗錄禍福如此類甚眾皆陰盛而陽防下失臣道之所致也故書曰臣之有作威作福害於而家凶於而國孔子曰祿去公室政逮大夫危亡之兆秦昭王舅穰侯及涇陽葉陽君專國擅勢上假太后之威三人者權重於昭王家富於秦國國甚危殆賴寤範雎之言而秦復存二世委任趙髙專權自恣壅蔽大臣終有閻樂望夷之禍秦遂以亡近事不逺卽漢所代也漢興諸呂無道擅相尊王呂產呂祿席太后之寵據將相之位兼南北軍之眾擁梁趙王之尊驕盈無厭欲危劉氏賴忠正大臣絳侯朱虛侯等竭誠盡節以誅滅之然後劉氏復安今王氏一姓乘朱輪華轂者二十三人靑紫貂蟬充盈幄內魚鱗左右大將軍秉事用權五侯驕奢僣盛並作威福擊斷自恣行污而寄治身私而托公依東宮之尊假甥舅之親以爲威重尙書九卿州牧郡守皆出其門筦執樞機朋黨比周稱譽者登進忤恨者誅傷遊談者助之說執政者爲之言排擯宗室孤弱公族其有智能者尢非毀而不進逺絕宗室之盛不令得給事朝省恐其與巳分權數稱燕王蓋主以疑上心避諱呂霍而弗肯稱內有管蔡之萌外假周公之論兄弟據重宗族磐互歷上古至秦漢外戚僣貴未有如王氏者也𨿽周皇甫秦穰侯漢武安呂霍上官之屬皆不及也物盛必有非常之變先見爲其人徵象孝昭帝時冠石立於泰山僕栁起於上林而孝宣帝卽位今王氏先祖墳墓在濟南者其梓柱生枝葉扶疏上出屋根垂地中𨿽立石起栁無以過此之明也事埶不兩大王氏與劉氏亦且不並立如下有泰山之安則上有累卵之危陛下爲人子孫守持宗廟而令國祚移於外親降爲皁隸縱不爲身柰宗廟何婦人內夫家外父母家此亦非皇太后之福也孝宣皇帝不與舅平昌樂昌侯權所以全安之也夫明者起福於無形銷患於未然宜發明詔吐徳音援近宗室親而納信黜逺外戚毋授以政皆罷令就第以則效先帝之所行厚安外戚全其宗族誠東宮之意外家之福也王氏永存保其爵祿劉氏長安不失社稷所以褒睦外內之姓子子孫孫無疆之計也如不行此防田氏復見於今六卿必起於漢爲後嗣憂昭昭甚明不可不深圖不可不蚤慮易曰君不宻則失臣臣不宻則失身幾事不宻則害成惟陛下深畱聖思審固幾宻覽往事之戒以折中取信居萬安之實用保宗廟久承皇太後天下幸甚

危言激論如睹新莽之禍然讀者但見其懇誠不見其過激也告君而出之過激以之快一時傳後世則得矣於當時未必有濟然忠肝義膽有時忍不住亦初不自覺也

過秦論上

賈誼

秦孝公據殽函之固擁雍州之地君臣固守而窺周室有席捲天下包舉宇內囊括四海之意並吞八荒之心當是時商君佐之內立法度務耕織修守戰之備外連衡而鬭諸侯於是秦人拱手而取西河之外孝公旣沒惠王武王防故業因遺冊南兼漢中西舉巴蜀東割膏腴之地北收要害之郡諸侯恐懼防盟而謀弱秦不愛珍器重寶肥美之地以致天下之士合從締交相與爲一當是時齊有孟嘗趙有平原楚有春申魏有信陵此四君者皆明智而忠信寛厚而愛人尊賢重士約從離衡並韓魏燕楚齊趙宋衛中山之眾於是六國之士有寧越徐尙蘇秦杜赫之屬爲之謀齊明周最陳軫昭滑樓緩翟景蘇厲樂毅之徒通其意吳起孫臏帶佗兒良王廖田忌亷頗趙奢之朋制其兵嘗以十倍之地百萬之眾叩關而攻秦秦人開關延敵九國之師逡巡遁逃而不敢進秦無亡矢遺鏃之費而天下諸侯巳困矣於是從散約解爭割地而奉秦秦有餘力而制其敝追亡逐北伏屍百萬流血漂鹵因利乘便宰割天下分裂河山彊國請服弱國入朝延及孝文王莊襄王享國日淺國家無事及至秦王續六世之餘烈振長防而禦宇內吞二周而亡諸侯履至尊而制六合執箠柎以鞭笞天下威振四海南取百越之地以爲桂林象郡百越之君俛首系頸委命下吏乃使防恬北築長城而守籓籬卻匈奴七百餘里胡人不敢南下而牧馬士不敢彎弓而報怨於是廢先王之道焚百家之言以愚黔首墮名城殺豪俊收天下之兵聚之咸陽銷鋒鑄鐻以爲金人十二以弱黔首之民然後斬華爲城因河爲津據億丈之城臨不測之谿以爲固良將勁弩守要害之處信臣精卒陳利兵而誰何天下以定秦王之心自以爲關中之固金城千里子孫帝王萬世之業也秦王旣沒餘威振於殊俗陳涉甕牖繩樞之子甿隸之人而遷徙之徒才能不及中人非有仲尼墨翟之賢陶朱猗頓之富躡足行伍之間而倔起什伯之中率罷散之卒將數百之眾而轉攻秦斬木爲兵掲竿爲旗天下雲集響應贏糧而景從山東豪俊遂並起而亡秦族矣且夫天下非小弱也雍州之地殽函之固自若也陳涉之位非尊於齊楚燕趙韓魏宋衛中山之君鋤耰棘矜非錟於鉤防長鎩也適戍之眾非抗於九國之師深謀逺慮行軍用兵之道非及鄕時之士也然而成敗異變功業相反也試使山東之國與陳涉度長絜大比權量力則不可同年而語矣然秦以區區之地幹乘之權招八州而朝同列百有餘年矣然後以六合爲家殽函爲宮一夫作難而七廟墮身死人手爲天下笑者何也仁義不施而攻守之勢異也

勢如崩崖縮之勿墜气如奔濤蓄之復注議論旣正出以絕大魄力使讀者酣快異常陸士衡辧亡論酷意摹擬筆力弱不及矣宋潛溪隋室興亡論筆力又不及士衡惟權文公兩漢辧亡論歸罪張禹胡廣出以他體反復可觀文章固不貴襲也

治安防

賈誼

臣竊惟事埶可爲痛哭者一可爲流涕者二可爲長太息者六若其他背理而傷道者難徧以疏舉進言者皆曰天下巳安已治矣臣獨以爲未也曰安且治者非愚則諛皆非事實知治亂之體者也夫抱火厝之積薪之下而寢其上火未及然因謂之安方今之埶何以異此本末舛逆首尾衡決國制搶攘非甚有紀胡可謂治陛下何不壹令臣得孰數之於前因陳治安之防試詳擇焉夫射獵之娛與安危之機孰急使爲治勞智慮苦身體乏鐘鼔之樂勿爲可也樂與今同而加之諸侯軌道兵革不動民保首領匈奴賔服四荒鄕風百姓素朴獄訟衰息大數旣得則天下順治海內之气淸和鹹理生爲明帝沒爲明神名譽之美垂於無窮禮祖有功而宗有徳使顧成之廟稱爲太宗上配太祖與漢亡極建久安之埶成長治之業以承祖廟以奉六親至孝也以幸天下以育羣生至仁也立經陳紀輕重同得後可以爲萬世法程𨿽有愚幼不肖之嗣猶得防業而安至明也以陛下之明達因使少知治體者得佐下風致此非難也其具可素陳於前願幸毋忽臣謹稽之天地驗之往古按之當今之務日夜念此至孰也𨿽使舜禹復生爲陛下計亡以易此

夫樹國固必相疑之埶下數被其殃上數爽其憂甚非所以安上而全下也今或親弟謀爲東帝親兄之子西鄕而擊今吳又見告矣天子春秋鼎盛行義未過徳澤有加焉猶尙如是況莫大諸侯權力且十此者乎然而天下少安何也大國之王幼弱未壯漢之所置傅相方握其事數年之後諸侯之王大抵皆冠血气方剛漢之傅相稱病而賜罷彼自丞尉以上徧置私人如此有異淮南濟北之爲邪此時而欲爲治安𨿽堯舜不治黃帝曰日中必操刀必割今令此道順而全安甚易不肯早爲已乃墮骨肉之屬而抗剄之豈有異秦之季世乎夫以天子之位乘今之時因天之助尙憚以危爲安以亂爲治假設陛下居齊桓之處將不合諸侯而匡天下乎臣又知陛下有所必不能矣假設天下如曩時淮陰侯尙王楚黥布王淮南彭越王梁韓信王韓張敖王趙貫髙爲相盧綰王燕陳豨在代令此六七公者皆無恙當是時而陛下卽天子位能自安乎臣有以知陛下之不能也天下殽亂髙皇帝與諸公並起非有仄室之埶以豫席之也諸公幸者乃爲中涓其次廑得舍人材之不逮至逺也髙皇帝以明聖威武卽天子位割膏腴之地以王諸公多者百餘城少者乃三四十縣徳至渥也然其後十年之間反者九起陛下之與諸公非親角材而臣之也又非身封王之也自髙皇帝不能以是一嵗爲安故臣知陛下之不能也然尙有可諉者曰疏臣請試言其親者假令悼惠王王齊元王王楚中子王趙幽王王淮陽共王王梁靈王王燕厲王王淮南六七貴人皆亡恙當是時陛下卽位能爲治乎臣又知陛下之不能也若此諸王名𨿽爲臣實皆有布衣昆弟之心慮亡不帝制而天子自爲者擅爵人赦死辠甚者或戴黃屋漢法令非行也𨿽行不軌如厲王者令之不肯聽召之安可致乎幸而來至法安可得加動一親戚天下圜視而起陛下之臣𨿽有悍如馮敬者適啟其口匕首巳陷其匈矣陛下𨿽賢誰與領此故疏者必危親者必亂巳然之效也其異姓負彊而動者漢巳幸勝之矣又不易其所以然同姓襲是迹而動旣有徵矣其執盡又復然殃禍之變未知所移明帝處之尙不能以安後世將如之何屠牛垣一朝解十二牛而芒刃不頓者所排擊剝割皆眾理解也至於髖髀之所非斤則斧夫仁義恩厚人主之芒刃也權埶法制人主之斤斧也今諸侯王皆眾髖髀也釋斤斧之用而欲嬰以芒刃臣以爲不缺則折胡不用之淮南濟北埶不可也臣竊迹前事大抵彊者先反淮陰王楚最彊則最先反韓信倚胡則又反貫髙因趙資則又反陳豨兵精則又反彭越用梁則又反黥布用淮南則又反盧綰最弱最後反長沙乃在二萬五千戶耳功少而最完埶疏而最忠非獨性異人也亦形埶然也曩令樊酈絳灌據數十城而王今𨿽巳殘亡可也令信越之倫列爲徹侯而居𨿽至今存可也然則天下之大計可知巳欲諸王之皆忠附則莫若令如長沙王欲臣子之勿菹醢則莫若令如樊酈等欲天下之治安莫若眾建諸侯而少其力力少則易使以義國小則亡邪心令海內之埶如身之使臂臂之使指莫不制從諸侯之君不敢有異心輻湊並進而歸命天子𨿽在細民且知其安故天下咸知陛下之明割地定制令齊趙楚各爲若干國使悼惠王幽王元王之子孫畢以次各受祖之分地地盡而止及燕梁他國皆然其分地眾而子孫少者建以爲國空而置之須其子孫生者舉使君之諸侯之地其削頗入漢者爲徙其侯國及封其子孫也所以數償之一寸之地一人之眾天下亡所利焉誠以定治而巳故天下咸知陛下之亷地制壹定宗室子孫莫慮不王下無倍畔之心上無誅伐之志故天下咸知陛下之仁法立而不犯令行而不逆貫髙利幾之謀不生柴奇開章之計不萌細民鄕善大臣致順故天下咸知陛下之義臥赤子天下之上而安植遺腹朝委裘而天下不亂當時大治後世誦聖一動而五業附陛下誰憚而久不爲此天下之勢方病大瘇一脛之大幾如要一指之大幾如股平居不可屈信一二指搐身慮亡聊失今不治必爲錮疾後𨿽有扁鵲不能爲巳病非徒瘇也又苦盭元王之子帝之從弟也今之王者從弟之子也惠王親兄子也今之王者兄子之子也親者或亡分地以安天下疏者或制大權以偪天子臣故曰非徒病瘇也又苦盭可痛哭者此病是也

今民賣僮者爲之繡衣絲履偏諸緣內之閒中是古天子後服所以廟而不宴者也而庶人得以衣婢妾白縠之表薄紈之裏緁以偏諸美者黼繡是古天子之服今富人大賈嘉會召客者以被墻古者以奉一帝一後而節適今庶人屋壁得爲帝服倡優下賤得爲後飾然而天下不屈者殆未有也且帝之身自衣皁綈而富民墻屋被文繡天子之後以緣其領庶人防妾緣其履此臣所謂舛也夫百人作之不能衣一人欲天下亡寒胡可得也一人耕之十人聚而食之欲天下亡饑不可得也饑寒切於民之肌膚欲其亡爲姦邪不可得也國巳屈矣盜賊直須時耳然而獻計者曰毋動爲大耳夫俗至大不敬也至亡等也至冒上也進計者猶曰母爲可爲長太息者此也

商君遺禮義棄仁恩並心於進取行之二嵗秦俗日敗故秦人家富子壯則出分家貧子壯則出贅借父耰鉏慮有徳色母取箕箒立而誶語抱哺其子與公並倨婦姑不相說則反唇而相稽其慈子嗜利不同禽獸者亡幾耳然並心而赴時猶曰蹷六國兼天下功成求得矣終不知反亷愧之節仁義之厚信並兼之法遂進取之業天下大敗眾掩寡智欺愚勇威怯壯陵衰其亂至矣是以大賢起之威震海內徳從天下曩之爲秦者今轉而爲漢矣然其遺風余俗猶尙未攺今世以侈靡相競而上亡制度棄禮誼捐亷恥日甚可謂月異而嵗不同矣逐利不耳慮非顧行也今其甚者殺父兄矣盜者剟寢戶之簾搴兩廟之器白晝大都之中剽吏而奪之金矯僞者出幾十萬石粟賦六百餘萬錢乘傳而行郡國此其亡行義之尢至者也而大臣特以簿書不報期會之間以爲大故至於俗流失世壊敗因恬而不知怪慮不動於耳目以爲是適然耳夫移風易俗使天下回心而鄕道類非俗吏之所能爲也俗吏之所務在於刀筆筐篋而不知大體陛下又不自憂竊爲陛下惜之夫立君臣等上下使父子有禮六親有紀此非天之所爲人之所設也夫人之所設不爲不立不植則僵不修則壊筦子曰禮義亷恥是謂四維四維不張國乃滅亡使筦子愚人也則可筦子而少知治體則是豈可不爲寒心哉秦滅四維而不張故君臣乖亂六親殃戮姦人並起萬民離叛凡十三嵗而社稷爲虛今四維猶未備也故姦人幾幸而眾心疑惑豈如今定經制令君君臣臣上下有差父子六親各得其宜姦人亡所幾幸而羣臣眾信上不疑惑此業一定世世常安而後有所持循矣若夫經制不定是猶度江河亡維楫中流而遇風波船必覆矣可爲長太息者此也

夏爲天子十有餘世而殷受之殷爲天子二十餘世而周受之周爲天子三十餘世而秦受之秦爲天子二世而亡人情不甚相逺也何三代之君有道之長而秦無道之暴也其故可知也古之王者太子乃生固舉以禮使士負之有司齊肅端冕見之南郊見於天也過闕則下過廟則趨孝子之道也故自爲赤子而教固已行矣昔者成王幼在𦇤抱之中召公爲太保周公爲太傅太公爲太師保保其身體傅傅之徳義師道之教訓此三公之職也於是爲置三少皆上大夫也曰少保少傅少師是與太子宴者也故乃孩提有識三公三少固明孝仁禮義以道習之逐去邪人不使見惡行於是皆選天下之端士孝悌博聞有道術者以衛翼之使與太子居處出入故太子乃生而見正事聞正言行正道左右前後皆正人也夫習與正人居之不能毋正猶生長於齊不能不齊言也習與不正人居之不能毋不正猶生長於楚之地不能不楚言也故擇其所嗜必先受業乃得嘗之擇其所樂必先有習乃得爲之孔子曰少成若天性習貫如自然及太子少長知妃色則入於學學者所學之官也學禮曰帝入東學上親而貴仁則親疎有序而恩相及矣帝入南學上齒而貴信則長幼有差而民不誣矣帝入西學上賢而貴徳則聖智在位而功不遺矣帝入北學上貴而尊爵則貴賤有等而下不隃矣帝入太學承師問道退習而考於太傅太傅罰其不則而匡其不及則徳智長而治道得矣此五學者旣成於上則百姓黎民化輯於下矣及太子旣冠成人免於保傅之嚴則有記過之史徹膳之宰進善之旌誹謗之木敢諫之鼔瞽史誦詩工誦箴諫大夫進謀士傳民語習與智長故切而不媿化與心成故中道若性三代之禮春朝朝日秋暮夕月所以明有敬也春秋入學坐國老執醬而親餽之所以明有孝也行以鸞和步中采齊趨中肆夏所以明有度也其於禽獸見其生不食其死聞其聲不食其肉故逺庖廚所以長恩且明有仁也夫三代之所以長久者以其輔翼太子有此具也及秦而不然其俗固非貴辭讓也所上者告訐也固非貴禮義也所上者刑罰也使趙髙傅胡亥而教之獄所習者非斬劓人則夷人之三族也故胡亥今日卽位而明日射人忠諫者謂之誹謗深計者謂之妖言其視殺人若艾艸菅然豈惟胡亥之性惡哉彼其所以道之者非其理故也鄙諺曰不習爲吏視巳成事又曰前車覆後車誡夫三代之所以長久者其巳事可知也然而不能從者是不法聖智也秦世之所以亟絕者其轍迹可見也然而不避是後車又將覆也夫存亡之變治亂之機其要在是矣天下之命縣於太子太子之善在於早諭教與選左右夫心未濫而先諭教則化易成也開於道術智誼之指則教之力也若其服習積貫則左右而巳夫胡粵之人生而同聲耆欲不異及其長而成俗累數譯而不能相通行者𨿽死而不相爲者則教習然也臣故曰選左右早諭教最急夫教得而左右正則太子正矣太子正而天下定矣書曰一人有慶兆民賴之此時務也凡人之智能見巳然不能見將然夫禮者禁於將然之前而法者禁於巳然之後是故法之所用易見而禮之所爲至難知也若夫慶賞以勸善刑罰以懲惡先王執此之政堅如金石行此之令信如四時據此之公無私如天地耳豈顧不用哉然而曰禮云禮云者貴絕惡於未萌而起教於微眇使民日遷善逺辠而不自知也孔子曰聽訟吾猶人也必也使母訟乎爲人主計者莫如先審取捨取捨之極定於內而安危之萌應於外矣安者非一日而安也危者非一日而危也皆以積漸然不可不察也人主之所積在其取捨以禮義治之者積禮義以刑罰治之者積刑罰刑罰積而民怨背禮義積而民和親故世主欲民之善同而所以使民善者或異或道之以徳教或敺之以法令道之以徳教者徳教洽而民气樂敺之以法令者法令極而民風哀哀樂之感禍福之應也秦王之欲尊宗廟而安子孫與湯武同然而湯武廣大其徳行六七百嵗而弗失秦王治天下十餘嵗則大敗此無他故矣湯武之定取捨審而秦王之定取捨不審矣夫天下大器也今人之置器置諸安處則安置諸危處則危天下之情與器亡以異在天子之所置之湯武置天下於仁義禮樂而徳澤洽禽獸艸木廣裕徳被蠻貊四夷累子孫數十世此天下所共聞也秦王置天下於法令刑罰徳澤亡一有而怨毒盈於世下憎惡之如仇讐禍幾及身子孫誅絕此天下之所共見也是非其明效大驗耶人之言曰聽言之道必以其事觀之則言者莫敢妄言今或言禮誼之不如法令教化之不如刑罰人主胡不引殷周秦事以觀之也

人主之尊譬如堂羣臣如陛眾庶如地故陛九級上亷逺地則堂髙陛亡級亷近地則堂卑髙者難攀卑者易陵理勢然也故古者聖王制爲等列內有公卿大夫士外有公侯伯子男然後有官師小吏延及庶人等級分明而天子加焉故其尊不可及也裏諺曰欲投鼠而忌器此善諭也鼠近於器尙憚不投恐傷其器況於貴臣之近主乎亷恥節禮以治君子故有賜死而亡戮辱是以黥劓之罪不及大夫以其離主上不逺也禮不敢齒君之路馬蹴其芻者有罰見君之幾杖則起遭君之乘車則下入正門則趨君之寵臣𨿽或有過刑戮之辠不加其身者尊君之故也此所以爲主上豫逺不敬也所以體貌大臣而厲其節也今自王侯三公之貴皆天子之所攺容而禮之也古天子之所謂伯父伯舅也而令與眾庶同黥劓髠刖笞防棄市之法然則堂不亡陛乎被戮辱者不泰迫乎亷恥不行大臣無乃握重權大官而有徒隸亡恥之心乎夫望夷之事二世見當以重法者投鼠而不忌器之習也臣聞之履𨿽鮮不加於枕冠𨿽敝不以苴履夫嘗巳在貴寵之位天子攺容而體貌之矣吏民嘗俯伏以敬畏之矣今而有過帝令廢之可也退之可也賜之死可也滅之可也若夫束縛之系緤之輸之司寇編之徒官司寇小吏詈罵而榜笞之殆非所以令眾庶見也夫卑賤者習知尊貴者之一旦吾亦乃可以加此也非所以習天下也非尊尊貴貴之化也夫天子之所嘗敬眾庶之所嘗寵死而死耳賤人安宜得如此而頓辱之哉豫讓事中行之君智伯伐而滅之移事智伯及趙滅智伯豫讓釁面吞炭必報襄子五起而不中人問豫子豫子曰中行眾人畜我我故眾人事之智伯國士遇我我故國士報之故此一豫讓也反君事讐行若狗彘巳而抗節致忠行出乎列士人主使然也故主上遇其大臣如遇犬馬彼將犬馬自爲也如遇官徒彼將官徒自爲也頑頓亡恥�詬亡節亷恥不立且不自好茍若而可故見利則逝見便則奪主上有敗則因而挺之矣主上有患則吾茍免而巳立而觀之耳有便吾身者則欺賣而利之耳人主將何便於此羣下至眾而主上至少也所托財器職業者粹於羣下也俱亡恥俱茍妄則主上最病故古者禮不及庶人刑不上大夫所以厲寵臣之節也古者大臣有坐不亷而廢者不謂不亷曰簠簋不飾坐污穢淫亂男女亡別者不曰污穢曰帷薄不修坐罷軟不勝任者不謂罷軟曰下官不職故貴大臣定有其辠矣猶未斥然正以謼之也尙遷就而爲之諱也故其在大譴大何之域者聞譴何則白冠犛纓盤水加劍造請室而請罪耳上不執縛系引而行也其有中辠者聞命而自弛上不使人頸盭而加也其有大罪者聞命則北面再拜跪而自裁上不使捽抑而刑之也曰子大夫自有過耳吾遇子有禮矣遇之有禮故羣臣自憙嬰以亷恥故人矜節行上設亷恥禮義以遇其臣而臣不以節行報其上者則非人類也故化成俗定則爲人臣者主耳忘身國耳忘家公耳忘私利不苟就害不茍去惟義所在上之化也故父兄之臣誠死宗廟法度之臣誠死社稷輔翼之臣誠死君上守圄扞敵之臣誠死城郭封疆故曰聖人有金城者比物此志也彼且爲我死故吾得與之俱生彼且爲我亡故吾得與之俱存夫將爲我危故吾得與之皆安顧行而忘利守節而仗義故可以托不禦之權可以寄六尺之孤此厲亷恥行禮誼之所致也主上何喪焉此之不爲而顧彼之久行故曰可爲長太息者此也

賈子天下才也首言藩封之過制必至畔亂果有七國之禍主父偃竊其說以行於武帝諸侯始安次言治匈奴去侈靡興禮義張四維教太子興教化禮大臣皆本忠誠之心發爲經國逺猷胸有成局一筆寫出云矗波湧雄健暢達經濟文章千古無兩

汲黯列傳

史記

汲黯字長孺濮陽人也其先有寵於古之衛君至黯七世世爲卿大夫黯以父任孝景時爲太子洗馬以莊見憚孝景帝崩太子卽位黯爲謁者東越相攻上使黯往視之不至至吳而還報曰越人相攻固其俗然不足以辱天子之使河內失火延燒千餘家上使黯往視之還報曰家人失火屋比延燒不足憂也臣過河內河內貧人傷水旱萬餘家或父子相食臣謹以便宜持節發河南倉粟以振貧民臣請歸節伏矯制之罪上賢而釋之遷爲滎陽令黯恥爲令病歸田裏上聞乃召拜爲中大夫以數切諌不得久畱內遷爲東海太守黯學黃老之言治官理民好淸靜擇丞史而任之其治責大指而巳不苛小黯多病臥閨閤內不出嵗余東海大治稱之上聞召以爲主爵都尉列於九卿治務在無爲而巳大體不拘文法黯爲人性倨少禮面折不能容人之過合巳者善待之不合己者不能忍見士亦以此不附焉然好學遊俠任气節內行修潔好直諌數犯主之顏色常慕傅柏袁盎之爲人也善灌夫鄭當時及宗正劉棄亦以數直諌不得久居位當是時太后弟武安侯蚡爲丞相中二千石來拜謁蚡不爲禮然黯見蚡未嘗拜常揖之天子方招文學儒者上曰吾欲云云黯對曰陛下內多欲而外施仁義柰何欲效唐虞之治乎上黙然怒變色而罷朝公卿皆爲黯懼上退謂左右曰甚矣汲黯之戅也羣臣或數黯黯曰天子置公卿輔弼之臣寧令從諛承意陷主於不義乎且已在其位縱愛身柰辱朝廷何黯多病病且滿三月上常賜告者數終不愈最後病莊助爲請告上曰汲黯何如人哉助曰使黯任職居官無以逾人然至其輔少主守城深堅招之不來麾之不去𨿽自謂賁育亦不能奪之矣上曰然古有社稷之臣至如黯近之矣大將軍靑侍中上倨厠而視之丞相燕見上或時不冠至如黯見上不冠不見也上嘗坐武帳中黯前奏事上不冠望見黯避帳中使人可其奏其見敬禮如此張湯方以更定律令爲廷尉黯數質責湯於上前曰公爲正卿上不能褒先帝之功業下不能抑天下之邪心安國富民使囹圄空虛二者無一焉何乃取髙皇帝約束紛更之爲公以此無種矣黯時與湯論議湯辧常在文深小苛黯抗厲守髙不能屈忿發罵曰天下謂刀筆吏不可以爲公卿果然必湯也令天下重足而立側目而視矣是時漢方徵匈奴招懷四夷黯務少事乘上間常言與胡和親無起兵上方向儒術尊公孫及事益多吏民巧弄上分別文法湯等數奏決讞以幸而黯常毀儒面觸等徒懷詐飾智以阿人主取容而刀筆吏專深文巧詆陷人於罪使不得反其眞以勝爲功上愈益貴湯湯深心疾黯惟天子亦不說也欲誅之以事爲丞相乃言上曰右內史界部中多貴人宗室難治非素重臣不能任請徙黯爲右內史爲右內史數嵗官事不廢大將軍靑旣益尊姊爲皇后然黯與抗禮人或說黯曰自天子欲羣臣下大將軍大將軍尊重益貴君不可以不拜黯曰夫以大將軍有揖客反不重耶大將軍聞愈賢黯數請問國家朝廷所疑遇黯過於平生淮南王謀反憚黯曰好直諌守節死義難惑以非至如說丞相如發防振落耳天子旣數徵匈奴有功黯之言益不用始黯列爲九卿而公孫張湯爲小吏及湯稍益貴與黯同位黯又非毀湯等巳而至丞相封爲侯湯至禦史大夫故黯時丞相史皆與黯同列或尊用過之黯褊心不能無少望見上前言曰陛下用羣臣如積薪耳後來者居上上黙然有間黯罷上曰人果不可以無學觀黯之言也日益甚後黯坐小法會赦免官於是黯隠於田園居數年會更五銖錢民多盜鑄錢楚地尢甚上以爲淮陽楚地之郊乃召拜黯爲淮陽太守黯伏謝不受印詔數彊予然後奉詔召見黯黯爲上泣曰臣自以爲塡溝壑不復見陛下不意陛下復收用之臣常有狗馬病力不能任郡事臣願爲中郎出入禁闥補過拾遺臣之願也上曰君薄淮陽邪吾今召君矣顧淮陽吏民不相得吾徒得君之重臥而治之黯旣辭行過大行李息曰黯棄居郡不得與朝廷議也然禦史大夫張湯智足以拒諌詐足以飾非務巧佞之語辧數之辭非肯正爲天下言專阿主意主意所不欲因而毀之主意所欲因而譽之好興事舞文法內懷詐以禦主心外挾賊吏以爲威重公列九卿不早言之公與之俱受其僇矣息畏湯終不敢言黯居郡如故治淮陽政淸後張湯果敗上聞黯與息言抵息罪令黯以諸侯相秩居淮陽七嵗而卒卒後上以黯故官其弟汲仁至九卿子汲偃至諸侯相

三代而下直臣推汲魏汲之學術經濟或不如魏然正性勁气過之錄此以見直臣之風且知紀傳正體凡紀傳直敍到底者正局也間以議論者變體也伯夷屈原傳是也墓志表狀亦然韓歐志表多以議論行文仿屈原等傳也

上尙徳緩刑書

路溫舒

臣聞齊有無知之禍而桓公以興晉有驪姬之難而文公用伯近世趙王不終諸呂作亂而孝文爲太宗繇是觀之禍亂之作將以開聖人也故桓文扶微興壊尊文武之業澤加百姓功潤諸侯𨿽不及三王天下歸仁焉文帝永思至徳以承天心崇仁義省刑罰通關梁一逺近敬賢如大賔愛民如赤子內恕情之所安而施之於海內是以囹圄空虛天下太平夫繼變化之後必有異舊之恩此賢聖所以昭天命也往者昭帝卽世而無嗣大臣憂戚焦心合謀皆以昌邑尊親援而立之然天不授命淫亂其心遂以自亡深察禍變之故乃皇天之所以開至聖也故大將軍受命武帝股肱漢國披肝膽決大計黜亡義立有徳輔天而行然後宗廟以安天下咸寧臣聞春秋正卽位大一統而愼始也陛下初登至尊與天下合符宜攺前世之失正始受命之統滌煩文除民疾存亡繼絕以應天意臣聞秦有十失其一尙存治獄之吏是也秦之時羞文學好武勇賤仁義之士貴治獄之吏正言者謂之誹謗遏過者謂之妖言故盛服先生不用於世忠良切言皆郁於胸譽諛之聲日滿於耳虛美燻心實禍蔽塞此乃秦之所以亡天下也方今天下賴陛下恩厚亡金革之危饑寒之患父子夫妻戮力安家然太平未洽者獄亂之也夫獄者天下之大命也死者不可復生者不可復屬書曰與其殺不辜寧失不經今治獄吏則不然上下相毆以刻爲明深者獲公名平者多後患故治獄之吏皆欲人死非憎人也自安之道在人之死是以死人之血流離於市被刑之徒比肩而立大辟之計嵗以萬數此仁聖之所以傷也太平之未洽凡以此也夫人情安則樂生痛則思死箠楚之下何求而不得故囚人不勝痛則飾辭以視之吏治者利其然則指道以明之上奏畏卻則鍛鏈而周內之蓋奏當之成𨿽咎繇聽之猶以爲死有餘辜何則成練者眾文致之罪明也是以獄吏專爲深刻殘賊而亡極媮爲一切不顧國患此世之大賊也故俗語曰畫地爲獄議不入刻木爲吏期不對此皆疾吏之風悲痛之辭也故天下之患莫深於獄敗法亂正離親塞道莫甚乎治獄之吏此所謂一尙存者也臣聞烏鳶之卵不毀而後鳯凰集誹謗之罪不誅而後良言進故古人有言山藪藏疾川澤納污瑾瑜匿惡國君含垢惟陛下除誹謗以招切言開天下之口廣箴諌之路掃亡秦之失尊文武之徳省法制寛刑罰以廢治獄則太平之風可興於世永履和樂與天亡極天下幸甚

漢初蕭何爲律令多襲秦法文帝除肉刑寛厚幾於三代矣而峻厲之气猶存武帝動輒族誅任用武健吏酷虐等於亡秦故父子相殘京師流血孝宣時𨿽多循吏而趙蓋韓楊之死凜烈可畏則爾時漢法之重可知讀長君此疏仁厚之心慘痛之辭可感木石以此坊民後世猶有貪吏得賂以上下其刑罰者○漢世太守便操斷殺之柄無上聞之事後世𨿽流絞亦上聞經法司議定奏允而後行此則愼刑之過於古人處但要守令得人耳

古文雅正卷二

欽定四庫全書

古文雅正卷三

禮部侍郎蔡世逺編

賢良防一【並依朱子通鑑綱目刪本】

董仲舒

臣謹案春秋之中視前世巳行之事以觀天人相與之際甚可畏也國家將有失道之敗而天乃先出災害以譴告之不知自省又岀怪異以警懼之尙不知變而傷敗乃至以此見天心之仁愛人君而欲止其亂也自非大亡道之世者天盡欲扶持而全安之事在彊勉而巳矣彊勉學問則聞見博而知益明彊勉行道則徳日起而大有功此皆可使還至而立有效者也道者所繇適於治之路也仁義禮樂皆其具也故聖王巳沒而子孫長久安寧數百嵗此皆禮樂教化之功也夫人君莫不欲安存而惡危亡然而政亂國危者甚眾所任者非其人而所繇者非其道是以政日以僕滅也夫周道衰於幽厲非道亡也幽厲不繇也至於宣王思昔先王之徳興滯補明文武之功業周道粲然復興上天祐之爲生賢佐後世稱誦至今不絕此夙夜不解行善之所致也故治亂廢興在於巳非天降命不可反也臣聞命者天之令也性者生之質也情者人之欲也堯舜行徳則民仁壽桀紂行暴則民鄙天有治亂之所生故不齊也王者欲有所爲宜求其端於天天道之大者在陰陽陽爲徳陰爲刑刑主殺而徳主生是故陽常居大夏而以生育養長爲事陰常居大冬而積於空虛不用之處以此見天之任徳不任刑也王者承天意以從事故任徳教而不任刑也今廢先王徳教之官獨任執法之吏而欲徳教之被四海難矣爲人君者正心以正朝廷正朝廷以正百官正百官以正萬民正萬民以正四方四方正逺近莫敢不壹於正而亡有邪气姦其間者是以陰陽調而風雨時羣生和而萬民殖諸福之物可致之祥莫不畢至而王道終矣今陛下貴爲天子富有四海行髙而恩厚知明而意美愛民而好士可謂誼主矣然而天地未應而美祥莫至者凡以教化不立而萬民不正也夫萬民之從利如水之走下不以教化隄防之不能止也古之王者莫不以教化爲大務立大學以教於國設庠序以化於邑漸民以仁摩民以誼節民以禮故其刑罰甚輕而禁不犯者教化行而習俗美也聖王之繼亂世也掃除其迹而悉去之復修教化而崇起之教化巳明習俗巳盛子孫循之行五六百嵗尙未敗也至秦滅先聖之道而顓爲自恣茍簡之治故立爲天子十有四年而亡然其遺毒餘烈至今未滅使習俗薄惡人民嚚頑𨿽欲善治之亡可柰何法出而姦生令下而詐起譬之琴瑟不調甚者必解而更張之乃可鼔也爲政而不行甚者必變而更化之乃可理也漢得天下以來常欲善治而至今不可善治者失之於當更化而不更化也

行王道興教化說得深切著明管敬仲對之無色矣況其他乎董子嘗曰仲尼之門五尺童子羞稱五霸惟其有此一副本領故宜其視管子輩若無有也○漢世醇儒首推董子諸葛公諸葛公用而董子不盡用諸葛公之才或過於董子至學術之深醇董子優焉賈劉議事非不明快痛切然本領皆不及董匡衡名爲儒而所言者多經書之緒餘儒者之皮貌其气骨又不及賈劉所以有匡張孔馬合傳之譏故知气節不足稱皆於道原上未徹也

賢良防二

董仲舒

臣聞聖王之治天下也少則習之學長則材諸位爵祿以養其徳刑罰以威其惡故民曉於禮誼而恥犯其上武王行大誼平殘賊周公作禮樂以文之至於成康囹圄空虛四十餘年此教化之漸而仁義之流也至秦則不然師申韓之說憎帝王之道以貪很爲俗誅名而不察實爲善者不必免而犯惡者未必刑也是以百官皆飾虛辭而不顧實外有事君之禮內有背上之心造僞飾詐趨利無恥是以刑者甚眾死者相望而姦不息俗化使然也今陛下並有天下莫不率服而功不加於百姓者殆王心未加焉曾子曰尊其所聞則髙明矣行其所知則光大矣髙明光大不在於他在乎加之意而巳願陛下因用所聞設誠於內而致行之則三王何異哉陛下夙寤晨興務以求賢亦堯舜之用心也而未云獲者士素不厲也夫不素養士而欲求賢譬猶不琢玉而求文采也故養士莫大乎太學太學者賢士之所關也教化之本原也願興太學置明師以養天下之士數考問以盡其材則英俊宜可得矣郡守縣令民之師帥所使承流而宣化也師帥不賢則主徳不宣恩澤不流今吏旣亡教訓於下或不承用主上之法暴虐百姓與姦爲市貧窮孤弱寃苦失職甚不稱陛下之意是以陰陽錯繆氛气充塞羣生寡遂黎民未濟也夫長吏多出於郎中中郎吏二千石子弟選郎吏又以富訾未必賢也且古所謂功者以任官稱職爲差非謂積日累久也故小材𨿽累日不離於小官賢材𨿽未久不害爲輔佐是以有司竭力盡知務治其業而以赴功今則不然累日以取貴積久以致官是以亷恥買亂賢不肖渾殽未得其眞也臣愚以爲使諸列侯郡守各擇其吏民之賢者嵗貢各二人以給宿衛且以觀大臣之能所貢賢者有賞所貢不肖者有罰夫如是諸侯吏二千石盡心於求賢天下之士可得而官使也毋以日月爲功實試賢能爲上量材而授官錄徳而定位則亷恥殊路賢不肖異處矣

汲長孺對武帝云陛下內多欲而外施仁義非不切中但語過戅直篇中殆王心未加焉一語何等深摯遂告以設誠致行內聖外王本領也又云興太學置明師以養天下之士令列侯郡守嵗貢二人是何等規模惜乎不究其用也○武帝置博士弟子員五十人𨿽公孫等上疏成之然實發自董子

賢良防三

董仲舒

臣聞天者羣物之祖故徧覆包函而無所殊聖人法天而立道亦溥愛而亡私春者天之所以生也仁者君之所以愛也夏者天之所以長也徳者君之所以養也霜者天之所以殺也刑者君之所以罰也孔子作春秋上揆之天道下質諸人情參之於古考之於今故春秋之所譏災害之所加也春秋之所惡怪異之所施也書邦家之過兼災異之變以此見人之所爲其美惡之極乃與天地流通而往來相應此亦言天之一端也天令之謂命命非聖人不行質朴之謂性性非教化不成人欲之謂情情非度制不節是故王者上謹於承天意以順命也下務明教化民以成性也正法度之宜別上下之序以防欲也修此三者而大本舉矣人受命於天固超然異於羣生入有父子兄弟之親出有君臣上下之誼會聚相遇有耆老長幼之施粲然有文以相接驩然有恩以相愛故孔子曰天地之性人爲貴明於天性知自貴於物然後知仁誼知仁誼然後重禮節重禮節然後安處善安處善然後樂循理樂循理然後謂之君子臣又聞之眾少成多積小致鉅故聖人莫不以晻致明以防致顯是以堯發於諸侯舜興虖深山非一日而顯也蓋有漸以致之矣言出於巳不可塞也行發於身不可掩也言行治之大者君子之所以動天地也故盡小者大愼微者著積善在身猶長日加益而人不知也積惡在身猶火銷膏而人不見也此唐虞之所以得令名而桀紂之可爲悼懼者也夫樂而不亂復而不厭者謂之道道者萬世亡獘獘者道之失也先王之道必有偏而不起之處故政有眊而不行舉其偏者以補其獘而巳矣三王之道所祖不同非其相反將以捄溢扶衰所遭之變然也故王者有攺制之名亡變道之實夏上忠殷上敬周上文者所繼之捄當用此也道之大原出於天天不變道亦不變是以禹繼舜舜繼堯三聖相受而守一道亡捄之政也繇是觀之繼治世者其道同繼亂世者其道變今漢繼大亂之後若宜少損周之文致用夏之忠者夫古之天下亦今之天下共是天下以古準今一何不相逮之逺也意者有所失於古之道與有所詭於天之理與夫天亦有所分予予之齒者去其角傅其翼者兩其足是所受大者不得取小也古之所予祿者不食於力不動於末與天同意者也夫巳受大又取小天不能足而況人乎此民之所以囂囂苦不足也身寵而載髙位家溫而食厚祿因乘富貴之資力以與民爭利於下民安能如之哉民日削月朘寖以大窮富者奢侈羨溢貧者窮急愁苦民不樂生安能避罪此刑罰之所以蕃而姦邪不可勝者也天子大夫者下民之所視效逺方之所四面而內望也豈可以居賢人之位而爲庶人行哉夫皇皇求財利常恐乏匱者庶人之意也皇皇求仁義常恐不能化民者大夫之意也若居君子之位當君子之行則捨公儀休之相魯亡可爲者矣春秋大一統者天地之常經古今之通誼也今師異道人異論百家殊方指意不同是以上亡以持一統法制數變下不知所守臣愚以爲諸不在六藝之科孔子之術者皆絕其道勿使並進邪辟之說滅息然後統紀可一而法度可明民知所從矣

首言法天盡性而卽繼之曰知仁義重禮節安處善樂循理大儒之言原原本本切實可循所謂以不容巳之心行不容巳之事也遂因此而極言之中戒薦紳貪利一節全是發人亷恥之心千載下賕吏見之猶知自飭末段推尊孔子以一學術如太陽經天陰霧盡息蓋學術一則治術自一愚以爲定漢家四百年天下之基非過溢也

董仲舒傳贊

前漢書

贅曰劉向稱董仲舒有王佐之材𨿽伊呂亡以加筦晏之屬伯者之佐殆不及也至向子歆以爲伊呂乃聖人之耦王者不得則不興故顏淵死孔子曰噫天喪余惟此一人爲能當之自宰我子贛子遊子夏不與焉仲舒遭漢承秦滅學之後六經離析下帷發憤潛心大業令後學者有所統一爲羣儒首然考其師友淵原所漸猶未及乎遊夏而曰筦晏弗及伊呂不加過矣至向曾孫龔篤論君子也以歆之言爲然

通篇不下斷語只以援引作斷風格旣髙神韻亦絕

司馬遷傳贊

前漢書

自古書契之作而有史官其載籍博矣至孔氏纂之上繼唐堯下訖秦繆唐虞以前𨿽有遺文其語不經故言黃帝顓頊之事未可明也及孔子因魯史記而作春秋而左丘明論輯其本事以爲之傳又纂異同爲國語又有世本錄黃帝以來至春秋時帝王公侯卿大夫祖世所出春秋之後七國並爭秦兼諸侯有戰國防漢興伐秦定天下有楚漢春秋故司馬遷據左氏國語采世本戰國防述楚漢春秋接其後事訖於天漢其言秦漢詳矣至於采經摭傳分散數家之事甚多疏略或有抵梧亦其涉獵者廣博貫穿經傳馳騁古今上下數千載間斯以勤矣又其是非頗繆於聖人論大道則先黃老而後六經序遊俠則退處士而進姦雄述貨殖則崇埶利而羞賤貧此其所蔽也然自劉向揚雄博極羣書皆稱遷有良史之材服其善序事理辧而不華質而不俚其文直其事核不虛美不隠惡故謂之實錄嗚呼以遷之博物洽聞而不能以知自全旣陷極刑幽而發憤書亦信矣迹其所以自傷悼小雅巷伯之倫夫惟大雅旣明且哲能保其身難矣哉

子長作論贊不耑在斷制多以筆墨勝孟堅作史則意在勸懲斷制極不茍論文筆有疎宻之分子長較髙論見識孟堅更勝此篇末段議子長不能保身孟堅卒亦不免何耶但孟堅之於竇氏第憲出徵時請使典文章之事非夙有阿附如谷永杜欽之於王氏也

朱云論張禹

前漢書

成帝時丞相故安昌侯張禹以帝師位特進甚尊重云上書求見公卿在前云曰今朝廷大臣上不能匡主下亡以益民皆尸位素餐孔子所謂鄙夫不可與事君茍患失之亡所不至者也臣願賜尙方斬馬劍斷佞臣一人以厲其餘上問誰也對曰安昌侯張禹上大怒曰小臣居下訕上廷辱師傅罪死不赦禦史將云下云攀殿檻檻折云呼曰臣得下從龍逢比干遊於地下足矣未知聖朝何如耳禦史遂將云去於是左將軍辛慶忌免冠解印綬叩頭殿下曰此臣素著狂直於世使其言是不可誅其言非固當容之臣敢以死爭慶忌叩頭流血上意解然後得巳及後當治檻上曰勿易因而輯之以旌直臣

張禹附防經義使成帝不疑王氏與李勣阿附髙宗立武后皆所謂一言喪邦者也云之請尙方豈爲過激特其突出奇峯事太爽快履尾批鱗凜凜乎帝猶旌其直以此知成帝之昏猶未甚也然亦賴有辛慶忌之救慶忌誠丈夫哉朱子作綱目書曰左將軍辛慶忌卒以褒之慶忌之救朱云大類張萬福救陽城同出武臣偉哉

疏廣傳

前漢書

疏廣字仲翁東海蘭陵人也少好學明春秋家居教授學者自逺方至徵爲博士太中大夫地節三年立皇太子選丙吉爲太傅廣爲少傅數月吉遷禦史大夫廣徙爲太傅廣兄子受字公子亦以賢良舉爲太子家令受好禮恭謹敏而有辭宣帝幸太子宮受迎謁應對及置酒宴奉觴上壽辭禮閒雅上甚驩說頃之拜受爲少傅太子外祖父特進平恩侯許伯以爲太子少白使其弟中郎將舜監防太子家上以問廣廣對曰太子國儲副君師友必於天下英俊不冝獨親外家許氏且太子自有太傅少傅官屬巳備今復使舜防太子家視陋非所以廣太子徳於天下也上善其言以語丞相魏相相免冠謝曰此非臣等所能及廣繇是見器重數受賞賜太子每朝因進見太傅在前少傅在後父子並爲師傅朝廷以爲榮在位五嵗皇太子年十二通論語孝經廣謂受曰吾聞知足不辱知止不殆功遂身退天之道也今仕宦至二千石宦成名立如此不去懼有後悔豈如父子相隨出關歸老故鄕以壽命終不亦善乎受叩頭曰從大人議卽日父子俱移病滿三月賜告廣遂稱篤上疏乞骸骨上以其年篤老皆許之加賜黃金二十斤皇太子贈以五十斤公卿大夫故人邑子設祖道供帳東都門外送者車數百兩辭決而去及道路觀者皆曰賢哉二大夫或嘆息爲之下泣廣旣歸鄕裏日令家共具設酒食請族人故舊賔客與相娛樂數問其家金余尙有幾所趣賣以共具居嵗余廣子孫竊謂其昆弟老人廣所愛信者曰子孫幾及君時頗立產業基阯今日飲食廢且盡宜從丈人所勸說君買田宅老人卽以閒暇時爲廣言此計廣曰我豈老誖不念子孫哉顧自有舊田廬令子孫勤力其中足以共衣食與凡人齊今復增益之以爲贏餘但教子孫怠惰耳賢而多財則損其志愚而多財則益其過且夫富者眾人之怨也吾旣亡以教化子孫不欲益其過而生怨又此金者聖主所以惠養老臣也故樂與鄕黨宗族共饗其賜以盡吾餘日不亦可乎於是族人說服皆以壽終

二疏所以教太子者未知果能迪以仁孝誠敬之本用賢納諌之要使卽聖賢之言切巳而體驗之乎抑徒是章句之末耶然其知止足之分加人一等歸家不買田宅又可爲俗下薦紳仕宦而歸便止求田問舍全無潔巳型家之念者下一鍼砭

上得失疏

王吉

陛下躬聖質總萬方帝王圖籍日陳於前惟思世務將興太平詔書每下民欣然若更生臣伏而思之可謂至恩未可謂本務也欲治之主不世出公卿幸得遭遇其時言聽諌從然未有建萬世之長防舉明主於三代之隆者也其務在於期會簿書斷獄聽訟而巳此非太平之基也臣聞聖王宣徳流化必自近始朝廷不備難以言治左右不正難以化逺民者弱而不可勝愚而不可欺也聖主獨行於深宮得則天下稱誦之失則天下咸言之行發於近必見於逺故謹選左右審擇所使左右所以正身也所使所以宣徳也詩云濟濟多士文王以寧此其本也春秋所以大一統者六合同風九州共貫也今俗吏所以牧民者非有禮義科指可世世通行者也獨設刑法以守之其欲治者不知所繇以意穿鑿各取一切權譎自在故一變之後不可復修也是以百里不同風千里不同俗戶異政人殊服詐僞萌生刑罰亡極質朴日銷恩愛寖薄孔子曰安上治民莫善於禮非空言也王者未制禮之時引先王禮宜於今者而用之臣願陛下承天心發大業與公卿大臣延及儒生述舊禮明王制敺一世之民躋之仁壽之域則俗何以不若成康壽何以不若髙宗竊見當世趨務不合於道者謹條奏惟陛下財擇焉

吉正直有學術知本務此疏董賈而後不多見也使其得用過匡韋逺甚矣惜宣帝以其言迂濶不甚寵異吉遂謝病歸宣帝之治未純者以此

上哀帝書

鮑宣

竊見孝成皇帝時外親持權人人牽引所私以充塞朝廷妨賢人路濁亂天下奢泰亡度窮困百姓是以日蝕且十彗星四起危亡之徵陛下所親見也今柰何反覆劇於前乎朝臣亡有大儒骨鯁白首耆艾魁壘之士論議通古今喟然動眾心憂國如饑渇者臣未見也惇外親小童及幸臣董賢等在公門省戶下陛下欲與此共承天地安海內甚難今世俗謂不智者爲能謂智者爲不能昔堯放四罪而天下服今除一吏而眾皆惑古刑人尙服今賞人反惑請寄爲姦羣小日進國家空虛用度不足民流亡去城郭盜賊並起吏爲殘賊嵗增於前凡民有七亡陰陽不和水旱爲災一亡也縣官重責更賦稅租二亡也貪吏並公受取不巳三亡也豪彊大姓蠶食亡厭四亡也苛吏繇役失農桑時五亡也部落鼔鳴男女遮迣六亡也盜賊刼略取民財物七亡也七亡尙可又有七死酷吏毆殺一死也治獄深刻二死也寃陷亡辜三死也盜賊橫發四死也怨讎相殘五死也嵗惡饑餓六死也時气疾疫七死也民有七亡而無一得欲望國安誠難民有七死而無一生欲望刑措誠難此非公卿守相貪殘成化之所致邪羣臣幸得居尊官食重祿豈有肯加惻隠於細民助陛下流教化者邪志但在營私家稱賔客爲姦利而巳以茍容曲從爲賢以供黙屍祿爲智謂如臣宣等爲愚陛下擢臣巖穴誠冀有益毫毛豈徒欲使臣美食大官重髙門之地哉天下乃皇天之天下也陛下上爲皇天子下爲黎庶父母爲天牧養元元視之當如一合屍鳩之詩今貧民菜食不厭衣又穿空父子夫婦不能相保誠可爲酸鼻陛下不救將安所歸命乎柰何獨私養外親與幸臣董賢多賞賜以大萬數使奴從賔客漿酒霍肉蒼頭廬兒皆用致富非天意也及汝昌侯傅商亡功而封夫官爵非陛下之官爵乃天下之官爵也陛下取非其官官非其人而望天說民服豈不難哉方陽侯孫寵宜陵侯息夫躬辯足以移眾彊可用獨立姦人之雄惑世尢劇者也宜以時罷退及外親幼童未通經術者皆宜令休就師傅急徵故大司馬傅喜使領外親故大司空何武師丹故丞相孔光故左將軍彭宣經皆更博士位皆歷三公智謀威信可與建教化圖安危龔勝爲司直郡國皆愼選舉三輔委輸官不敢爲姦可大委任也陛下前以小不忍退武等海內失望陛下尙能容亡功徳者甚眾曽不能忍武等邪治天下者當用天下之心爲心不得自専快意而已也上之皇天見譴下之黎庶怨恨次有諫爭之臣陛下茍欲自薄而厚惡臣天下猶不聴也臣𨿽愚戇獨不知多受祿賜美食太官廣田宅厚妻子不與惡人結讎怨以安身邪誠迫大義官以諫爭爲職不敢不竭愚惟陛下少畱神明覽五經之文原聖人之至意深思天地之戒臣宣吶鈍於辭不勝惓惓盡死節而已【疏上帝以宣名儒優容之後宣又上書極言帝用其言又以宣爲司隸】目擊時艱嘔心而出𨿽無痛哭流涕字面然情迫詞切比賈長沙又甚矣文帝時天下升平長沙爲防微逺禍之計哀帝有亡國之兆不得不如此七亡七死等語過於激烈非對君之體然在樂受盡言者得之猶瑯玕也

匡衡張禹孔光馬宮傳贊

前漢書

贊曰自孝武興學公孫以儒相其後蔡義韋賢元成匡衡張禹翟方進孔光平當馬宮及當子晏咸以儒宗居宰相位服儒衣冠傳先王語其醖借可也然皆持祿保位被阿諛之譏彼以古人之迹見繩烏能勝其任乎

非不巋然儒也體察不深操持不決遂依阿以至於此被孟堅數語誚盡嗚呼學儒者可不深自警懼乎○明季多尊漢儒而薄宋儒不知漢儒重在講解宋儒重在操履則程朱之澤較宏也匡張孔馬𨿽不得與董劉比然其派別大都如此戴聖馬融猶被指謫況其他乎諫京師立共皇廟疏【依通鑑本】

師丹

聖王制禮取法於天地尊卑者所以正天地之位不可亂也今定陶共皇太后共皇后以定陶共爲號者母從子妻從夫之義也欲立官置吏車服與太皇太后並非所以明尊無二上之義也定陶共皇號諡已前定義不得復攺禮父爲士子爲天子祭以天子其屍服以士服子無爵父之義尊父母也爲人後者爲之子故爲所後服斬衰三年而降其父母期明尊本祖而重正統也孝成皇帝聖恩深逺故爲共王立後奉承祭祀令共王長爲一國太祖萬世不毀恩義已備陛下旣繼體先帝特重大宗承天地宗廟社稷之祀義不可復奉定陶共皇祭入其廟今欲立廟於京師使臣下祭之是無主也又親盡當毀空去一國太祖不墮之祀而就無主當毀不正之禮非所以尊厚共皇也立廟京師尙不可況嚴嵩主議乃公然奉肅宗奉興獻主於太廟乎總之古人尙朴重名分抑私情故傅太后𨿽以祖母之勢抑哀帝然所稱者不過曰帝太太后耳光武用張純朱浮議祠元帝以上於太廟成帝以下長安徙四親廟於舂陵致堂胡氏是之餘謂光武中興與他帝不同尊四親爲帝無所不可光武不行非薄也古人尙朴也然欲躋四親於太廟置武宣等不祀於義不可故另立廟宜也至宋濮議當主溫公而絀歐陽明大禮議當主揚氏父子而絀張桂此定論也

何武王嘉師丹傳贊

前漢書

贊曰何武之舉王嘉之爭師丹之議考其禍福乃效於後當王莽之作外內咸服董賢之愛疑於親戚武嘉區區以一蕢障江河用沒其身丹與董宏更受賞罰哀哉故曰依世則廢道違俗則危殆此古人所以難受爵位者也不難受爵位多陷於匡張孔馬之譏者可不謂大哀乎○未仕而遭亂世則不宜出孔子所謂無道則隠是也旣仕而受恩深重則有鞠躬盡瘁死而後已之法在過激以取名壊事固非忠誠謀國之心若觀望遊移以居位天下未有失名節之人而能爲國家者也李東陽不同劉謝以去𨿽有保全善類之解說君子羞之況其他乎

儒林列傳序

史記

太史公曰余讀功令至於廣厲學官之路未嘗不廢書而嘆也曰嗟乎夫周室衰而關雎作幽厲微而禮樂壊諸侯恣行政由弱國故孔子閔王路廢而邪道興於是論次詩書修起禮樂適齊聞韶三月不知肉味自衛返魯然後樂正雅頌各得其所世以混濁莫能用是以仲尼於七十餘君無所遇曰茍有用我者期月而巳矣西狩獲麟曰吾道窮矣故因史記作春秋以當王法其辭微而指博後世學者多錄焉自孔子卒後七十子之徒散遊諸侯大者爲師傅卿相小者友教士大夫或隠而不見故子路居衛子張居陳澹臺子羽居楚子夏居西河子貢終於齊如田子方段幹木吳起禽滑釐之屬皆受業於子夏之倫爲王者師是時獨魏文侯好學後陵遲以至於始皇天下並爭於戰國儒術旣絀焉然齊魯之間學者獨不廢也於威宣之際孟子荀卿之列咸遵夫子之業而潤色之以學顯於當世及至秦之季世焚詩書坑術士六藝從此缺焉陳涉之王也而魯諸儒持孔子之禮器往歸陳王於是孔甲爲陳涉博士卒與涉俱死陳涉起匹夫驅瓦合適戍旬月以王楚不滿半嵗竟滅亡其事至微淺然而縉紳先生之徒負孔子禮器往委質爲臣者何也以秦焚其業積怨而發憤於陳王也及髙皇帝誅項籍舉兵圍魯魯中諸儒尙講誦習禮樂弦歌之音不絕豈非聖人之遺化好禮樂之國哉故孔子在陳曰歸與歸與吾黨之小子狂簡斐然成章不知所以裁之夫齊魯之間於文學自古以來其天性也故漢興然後諸儒始得修其經藝講習大射鄕飲之禮叔孫通作漢禮儀因爲太常諸生弟子共定者咸爲選首於是喟然嘆興於學然尙有干戈平定四海亦未暇遑庠序之事也孝惠呂后時公卿皆武力有功之臣孝文時頗徵用然孝文帝本好刑名之言及至孝景不任儒者而竇太后又好黃老之術故諸博士具官待問未有進者及今上卽位趙綰王臧之屬明儒學而上亦鄕之於是招方正賢良文學之士自是之後言詩於魯則申培公於齊則轅固生於燕則韓太傅言尙書自濟南伏生言禮自魯髙堂生言易自菑川田生言春秋於齊魯自胡母生於趙自董仲舒及竇太后崩武安侯田蚡爲丞相絀黃老刑名百家之言延文學儒者數百人而公孫以春秋白衣爲天子三公封以平津侯天下之學士靡然鄕風矣

讀此頗知周漢間學術興廢之迹序次頓挫風神雋絕逸气遄飛

酷吏列傳序

史記

孔子曰導之以政齊之以刑民免而無恥導之以徳齊之以禮有恥且格老氏稱上徳不徳是以有徳下徳不失徳是以無徳法令滋章盜賊多有太史公曰信哉是言也法令者治之具而非制治淸濁之源也昔天下之网嘗宻矣然姦僞萌起其極也上下相遁至於不振當是之時吏治若救火揚沸非武健嚴酷惡能勝其任而愉快乎言道徳者溺其職矣故曰聽訟吾猶人也必也使無訟乎下士聞道大笑之非虛言也漢興破觚而爲圜斵雕而爲朴网漏於吞舟之魚而吏治烝烝不至於姦黎民乂安由是觀之在彼不在此

太史公所傳酷吏武帝時最多序卻說秦時用酷者而以漢興接之寓意深矣

西域傳贊

前漢書

孝武之世圖制匈奴患其兼從西國結黨南羌乃表河曲列四郡開玉門通西域以斷匈奴右臂隔絕南羌月氏單於失援由是逺遁而幕南無王庭遭值文景黙養民五世天下殷富財力有餘士馬彊盛故能睹犀布瑇瑁則建珠崖七郡感枸醬竹杖則開牂牁越巂聞天馬蒲陶則通大宛安息自是之後明珠文甲通犀翠羽之珍盈於後宮蒲梢龍文魚目汗血之馬充於黃門鉅象師子猛犬大雀之羣食於外囿殊方異物四面而至於是廣開上林穿昆明池營千門萬戶之宮立神明通天之臺興造甲乙之帳落以隨珠和璧天子負黼依襲翠被馮玉几而處其中設酒池肉林以饗四夷之客作巴兪都盧海中碭極漫衍魚龍角扺之戱以觀視之及賂遺贈送萬里相奉師旅之費不可勝計至於用度不足乃防酒酟筦鹽鐵鑄白金造皮幣算至車船租及六畜民力屈財用竭因之以凶年冦盜並起道路不通直指之使始出衣繡杖斧斷斬於郡國然後勝之是以末年遂棄輪臺之地而下哀痛之詔豈非仁聖之所悔哉且通西域近有龍堆逺則蔥嶺身熱頭痛縣度之阸淮南杜欽揚雄之論皆以爲此天地所以界別區域絕外內也書曰西戎卽序禹旣就而序之非上威服致其貢物也西域諸國各有君長兵眾分弱無所統一𨿽屬匈奴不相親附匈奴能得其馬畜旃罽而不能統率與之進退與漢隔絕道裏又逺得之不爲益棄之不爲損盛徳在我無取於彼故自建武以來西域思漢威徳咸樂內屬惟其小邑鄯善車師界迫匈奴尙爲所拘而其大國莎車於闐之屬數遣使置質於漢願請屬都防聖上逺覽古今因時之宜羈縻不絕辭而未許𨿽大禹之序西戎周公之讓白雉太宗之卻走馬義兼之矣亦何以尙玆

贊西域耳而武帝侈心逺略如繪髙文雅調函蓋包孕勸戒昭然蔚宗畢竟多斧鑿痕不能學步也

王莽傳贊

前漢書

王莽始起外戚折節力行以要名譽宗族稱孝師友歸仁及其居位輔政成哀之際勤勞國家直道而行動見稱述豈所謂在家必聞在國必聞色取仁而行違者耶莽旣不仁而有佞邪之材又乘四父歷世之權遭漢中微國統三絕而太后壽考爲之宗主故得肆其姦慝以成簒盜之禍推是言之亦天時非人力之致矣及其竊位南面處非所據顚覆之勢險於桀紂而莽晏然自以黃虞復出也乃始恣睢奮其威詐滔天虐民窮凶極惡毒流諸夏亂延蠻貉猶未足逞其欲焉是以四海之內囂然喪其樂生之心中外憤怨逺近俱發城池不守支體分裂遂令天下城邑爲虛丘壠發掘害徧生民辜及朽骨自書傳所載亂臣賊子無道之人考其禍敗未有如莽之甚者也昔秦燔詩書以立私議莽誦六藝以文姦言同歸殊塗俱用滅亡皆亢龍絕气非命之運紫色蠅聲余分閏位聖王之驅除云爾

子長項羽贊孟堅王莽贊皆千古絕調子長以疎宕髙簡勝孟堅以縝宻蒼郁勝亦其筆性然也項羽舉事無成猶或惜之其坑秦卒弒義帝酷虐甚矣若王莽之可憎惡又數倍於項羽孟堅作贊極加修飾之功

古文雅正卷三

欽定四庫全書

古文雅正卷四

禮部侍郎蔡世逺編

賜馮異敕【建武二年】

漢光武

三輔遭王莾更始之亂重以赤眉延岑之酷元元塗炭無所依訴今之徵伐非必略地屠城要在平定安集之耳諸將非不健鬭然好虜掠卿本能禦吏士念自修敕無爲郡縣所苦

帝王之言孟子所謂不嗜殺人者能一之也○此以異代鄧禹也禹已入長安復不能制赤眉故以異代之異至禹復邀與同戰又敗禹歸異能自破赤眉始以盆子降異不伐不殺又有戰功誠中興賢將也○中興戰功昆陽之防帝有神授王郎之破耿弇父子有力焉弇最英武又有平劉永張步之功鄧禹首贊大計有闗中之功冦恂有餽運之功吳漢來歙岑彭等有平隴蜀之功然余所最喜者馬伏波也伏波英爽有學問恨光武不使之治國耳如平交趾卽能安定區處耕種使數世猶守馬將軍故事此其治行當過冦恂矣伏波其人豪哉

賜竇融璽書【建武五年融遣使奉書獻馬帝喜答賜璽書】漢光武

制詔行河西五郡大將軍事屬國都尉勞鎭守邊五郡兵馬精彊倉庫有蓄民庶殷富外則折挫羗胡內則百姓防福威徳流聞虛心相望道路隔塞邑邑何已長史所奉書獻馬悉至深知厚意今益州有公孫子陽天水有隗將軍方蜀漢相攻權在將軍舉足左右便有輕重以此言之欲相厚豈有量哉諸事具長史所見將軍所知王者疊興千載一防欲遂立桓文輔微國當勉卒功業欲三分鼎足連衡合從亦冝以時定天下未並吾與爾絕域非相吞之國今之議者必有任囂效尉佗制七郡之計王者有分土無分民自適巳事而巳

當與文帝與南粵王璽書參看文帝仁厚渾璞不露光武寛厚略露英敏之气其足以服逺則一也文帝文章無修飾此篇卻極作意其爲帝王之言則一也○曹子建髙光論謂光武優於髙祖此確論也髙祖挾智任術光武寛厚長者卽廢郭后一節𨿽爲盛徳之累然比釀成呂后之禍懸殊矣石勒乃尊髙而並光特以其能駕防羣雄耳

與公孫述書【六年】

漢光武

圖防言公孫卽宣帝也代漢者當塗髙君豈髙之身邪乃復以掌文爲瑞王莾何足效乎君非吾賊臣亂子倉卒時人皆欲爲君事耳何足數也君日月已逝妻子弱小當早爲定計可以無憂天下神器不可力爭宜畱三思

心恕詞嚴筆挾風霜○述及囂兵敗窮促時光武猶屢降手書不忍破滅帝誠仁人哉○書辭有言簡而意切者如宋太祖時伐北漢劉鈞復書曰河東土地狹小本不足以當中國但我家世非叛者區區守此蓋懼漢氏之不血食也太祖憐之故終鈞之世不加兵今讀此數語誠可哀憐不然太祖何不以臥榻之側對乎

報臧宮馬武詔【二十七年】

漢光武

黃石公記曰柔能制剛弱能制彊捨近謀逺者勞而無功捨逺謀近者逸而有終故曰務廣地者荒務廣徳者彊有其有者安貪人有者殘殘滅之政𨿽成必敗今國無善政災變不息百姓驚惶人不自保而復欲逺事邊外乎孔子曰吾恐季孫之憂不在顓臾且北狄尙彊而屯田警備傳聞之事恆多失實誠能舉天下之半以滅大冦豈非至願茍非其時不如息人

存仁心識大體愛飬黎元不事窮黷所以馴致建武永平之盛也此詔視輪臺之悔其曲突徙薪者歟自後有騖逺邀功者馴至安帝之初國虛耗而民死亡𨿽以和熹太后節約爲心猶不能弭羗禍愈烈追思此詔宛如逆睹○晉宋南渡後並有不共之仇不得忘秣厲之心然亦須內飬旣充相時而動余凡好事邊功者未有不敗悔者也南朝元嘉之業衰由於王元謨等北伐致六州蕭條宋賈似道及二趙則義不量力而挑兵以速其亡兵可易言哉

祀明堂詔【永平二年】

漢明帝

今令月吉日宗祀光武皇帝於明堂以配五帝禮備法物樂和八音詠祉福舞功徳班時令勅羣後事畢升靈臺望元气吹時律觀物變羣僚藩輔宗室子孫眾郡奉計百蠻貢職烏桓濊貊咸來助祭單於侍子骨都侯亦皆陪位斯固聖祖功徳之所致也朕以闇陋奉承大業親執圭璧恭祀天地仰惟先帝受命中興撥亂反正以寧天下封泰山建明堂立辟雍起靈臺恢大道被之八極而嗣子無成康之質羣臣無呂旦之謀盥洗進爵踧踖惟慙素性頑鄙臨事益懼故君子坦蕩蕩小人長戚戚其令天下自殊死已下謀反大逆皆赦除之百僚師尹其勉修厥職順行時令敬若昊天以綏兆人詞旣典重心復抑畏明帝治化之盛優於文帝但文帝仁厚恭儉性質非明帝所及○東京節義全是光武明章三帝所培養而成然明帝功尢多如尊師傅興學校至使匈奴亦遣子入學則三代以下所未有也

手詔東平王國傳【十一年】

漢明帝

辭別之後獨坐不樂因就車歸伏軾而吟瞻望永懷實勞我心誦及采菽以增嘆息日者問東平王處家何等最樂王言爲善最樂其言其大副是要腹矣今送列侯印十九枚諸王子年五嵗已上能趨拜者皆令帶之細玩此篇欲歌欲泣使孝弟之心油然而生爲善最樂傳家之寶

報有司詔【建初元年欲封諸舅後不聽明年夏大旱言事者以不封外戚故有司上請後報云】

明徳馬皇后

凡言事者皆欲媚朕以要福耳昔王氏五侯同日俱封其時黃霧四塞不聞防之應又田蚡竇嬰寵貴橫恣傾覆之禍爲世所傳故先帝防愼舅氏不令在樞機之位諸子之封裁令半楚淮陽諸國常謂我子不當與先帝子等今有司柰何欲以馬氏比陰氏乎吾爲天下母而身服大練食不求甘左右但著帛布無香薫之飾者欲身率下也以爲外親見之當傷心自勅但笑言太后素好儉前過濯龍門上見外家問起居者車如流水馬如防龍倉頭衣緑褠領袖正白顧視禦者不及逺矣故不加譴怒但絕嵗用而已兾以黙愧其心而猶懈怠無憂國忘家之慮知臣莫若君況親屬乎吾豈可上負先帝之旨下虧先人之徳重襲西京敗亡之禍哉

語語出肝膈千百載而下試爲切已雒誦數徧而不能去其奢淫之心者鮮矣

重請封諸舅報【帝重請曰太后誠存謙虛柰何令臣不加恩於舅乎後報云】

明徳馬皇后

吾反覆念之思令兩善豈徒欲獲謙謙之名而使帝受不外施之嫌哉昔竇太后欲封王皇后之兄丞相條侯言受髙祖約無軍功非劉氏不侯今馬氏無功於國豈得與陰郭中興之後等邪嘗觀富貴之家祿位重疊猶實之木其根必傷且人所以願封侯者欲上奉祭祀下求溫飽耳今祭祀則受四方之珍衣食則蒙禦府餘資斯豈不足而必當得一縣乎吾計之熟矣勿有疑也夫至孝之行安親爲上今數遭變異谷價數倍憂惶晝夜不安坐臥而欲先營外封違慈母之拳拳乎吾素剛急有胸中气不可不順也若陰陽調和邊境淸靜然後行子之志吾但當含飴弄孫不能復闗政矣

文有欵情則佳情欵則其詞兼勝令人三反覆千百讀而不厭也讀至末幅與敬姜論勞逸篇吾冀汝朝夕修我一段使我長言詠歌嗟嘆猶不足矣○東京賢後推馬鄧然鄧後臨朝內則災荒外有羌禍亦緣後賢故足以弭之然專政之心不可掩也豈明徳之比哉○漢唐宋後之最賢者漢則明徳馬皇后唐則文徳長孫皇后宋則宣仁髙太后

詔三公【元和二年】

漢章帝

方春生養萬物莩甲宜助萌陽以育時物其令有司罪非殊死且勿案驗及吏人條書相告不得聽受兾以息事寧人敬奉天气立秋如故夫俗吏矯飾外貌似是而非揆之人事則悅耳論之陰陽則傷化朕甚饜之甚苦之安靜之吏悃愊無華日計不足月計有餘如襄城令劉方吏人同聲謂之不煩𨿽未有它異斯亦殆近之矣間敕二千石各尙寛明而今富姦行賂於下貪吏枉法於上使有罪不論而無過被刑甚大逆也夫以苛爲察以刻爲明以輕爲徳以重爲威四者或興則下有怨心吾詔書數下冠蓋接道而吏不加理人或失職其咎安在勉思舊令稱朕意焉

光武明章之世最多循吏章帝尢爲長者故詔書惇厚如此浸淫及於桓靈權姦宦寺専朝非徒根本壊也賄賂請托公行守令俱以貪虐爲事故民不聊生黃巾等賊相繼而起西漢成哀之世朝政壊而吏治未盡蠧故人心思漢光武一舉而中興東漢桓靈之世朝綱亡而吏治不堪言故終至於不可救吏治之切於國計民生也如此○章帝最惠民之政人賜胎谷三斛則不受澤之家鮮矣兩漢賦薄而賞賜多祿俸厚何也無養兵故也

皇后紀序

後漢書

夏殷以上后妃之制其文略矣周禮王者立後三夫人九嬪二十七世婦八十一女禦以備內職焉後正位宮闈同體天王夫人坐論婦禮九嬪掌教四徳世婦主喪祭賓客女禦序於王之燕寢頒官分務各有典司女史彤管記功書過居有保阿之訓動有環佩之響進賢才以輔佐君子衷窈窕而不淫其色所以能述宣陰化修成內則閨房肅雍險謁不行也故康王晚朝闗雎作諷宣後晏起姜氏請愆及周室東遷禮序凋缺諸侯僣縱軌制無章齊桓有如夫人者六人晉獻升戎女爲元妃終於五子作亂冡嗣遘屯爰逮戰國風憲逾薄適情任欲顚倒衣裳以至破國忘身不可勝數斯固輕禮弛防先色後徳者也秦並天下多自驕大宮備七國爵列八品漢興因循其號而婦制莫釐髙祖帷薄不修孝文祍席無辧然而選納尙簡飾翫少華自武元之後世增淫費至乃掖庭三千增級十四妖幸毀政之符外姻亂邦之迹前史載之詳矣及光武中興斵雕爲朴六宮稱號惟皇后貴人貴人金印紫綬奉不過粟數十斛又置美人宮人采女三等並無爵秩嵗時賞賜充給而巳漢法常因八月算人遣中大夫與掖度丞及相工於洛陽鄕中閱視良家童女年十三以上二十以下姿色端麗合法相者載還後宮擇視可否乃用登禦所以明愼聘納詳求淑喆明帝聿遵先旨宮教頗修登建嬪後必先令徳內無出閫之言權無私溺之授可謂矯其矣向使因設外戚之禁編著甲令攺正后妃之制貽厥方來豈不休哉𨿽禦已有度而防閒未篤故孝章以下漸用色授恩隆好合遂忘淄蠧自古𨿽主幼時艱王家多釁必委成冡宰簡求忠賢未有専任婦人斷割重器惟秦芊太后始攝政事故穰侯權重於昭王家富於嬴國漢仍其謬知患莫攺東京皇統屢絕權歸女主外立者四帝臨朝者六後莫不定防帷帟委事父兄貪孩童以久其政抑明賢以専其威任重道悠利深禍速身犯霧露於雲臺之上家嬰縲絏於圄犴之下湮滅連踵傾輈繼路而赴蹈不息燋爛爲期終於陵夷大運淪亡神寶詩書所嘆略同一揆故考列行迹以爲皇后本紀𨿽成敗事異而同居正號者並列於篇其以私恩追尊非當時所奉者則隨它事附出親屬別事各依列傳其餘無所見則系之此紀以纉西京外戚云爾

漢之大害外戚與宦官耳外戚之橫則由母后專政始也西漢旣誤東漢誤蔚宗原本言之整贍中有勁健气有警摯筆洵足追蹤漢魏非五代人所能學步也

齊王縯傳贊

後漢書

大丈夫之鼔動拔起其志致蓋逺矣若夫齊武王之破家厚士豈遊俠下客之爲哉其慮將存乎配天之絕業而痛明堂之不祀也及其發舉大謀在倉卒擾攘之中使信先成於敵人赦岑彭以顯義若此足以見其度矣志髙慮逺禍發所忽嗚呼古人以蜂蠆爲戒蓋畏此也詩云敬之敬之命不易哉

以伯升之英武豁達而舉事不成天也伯升頗類孫伯符兄不成而弟繼之但仲謀不能及光武帝耳又頗類項梁但梁烏能及伯升羽之卒無成又不必論也贊語道出伯升心事極爲惋惜無限低徊

河北說光武帝

鄧禹

更始𨿽都闗西今山東未安赤眉靑犢之屬動以萬數三輔假號往往羣聚更始旣未有所挫而不自聽斷諸將皆庸人屈起志在財幣爭用威力朝夕自快而已非有忠良明智深慮逺圖欲尊主安民者也四方分崩離析形勢可見明公𨿽建藩輔之功猶恐無所成立於今之計莫如延攬英雄務悅民心立髙祖之業救萬民之命以公而慮天下不足定也

此篇當與韓信初對髙祖孔明初對先主同看皆首定大計者禹有大臣之度不比耿弇吳漢等徒爲戰將最後與膠東固始三人獨參朝議隱然柱石老臣貢舉議【時陳事者多言郡國貢舉率非功次故守職益懈而吏事寖疏咎在州郡下朝臣議

彪因上言】

韋彪

防惟明詔憂勞百姓垂恩選舉務得其人夫國以簡賢爲務賢以孝行爲首孔子曰事親孝故忠可移於君是以求忠臣必於孝子之門夫人才行少能相兼是以孟公綽優於趙魏老不可以爲滕薛大夫忠孝之人持心近厚鍜鏈之吏持心近薄三代之所以直道而行者在其所以磨之故也士宜以才行爲先不可純以閥閱然其要歸在於選二千石二千石賢則貢舉皆得其人探本之論○漢舉孝亷以守相主之魏立九品中正以本郡薦紳有才望者主之所舉以行亦自有見然其究也上品無寒門純重閥閱勢使然也六朝皆循行此法故門第最重至隋始行進士科開科舉試文之局不闗行誼唐初立法猶有十科後只用進士明經二科以進士爲重如每嵗合一百人大約明經八十人進士二十人也五代及宋俱依此然唐無彌封又無禁挾書至宋太宗用彌封再傳又用謄錄防閒愈密矣明太祖始定三年一試

王命論

班彪

昔在帝堯之禪曰咨爾舜天之歷數在爾躬舜亦以命禹曁於稷契咸佐唐虞光濟四海奕世載徳至於湯武而有天下𨿽其遭遇異時禪代不同至於應天順人其揆一焉是故劉氏承堯之祚氏族之世著於春秋唐據火徳而漢紹之始起沛澤則神母夜號以彰赤帝之符由是言之帝王之祚必有明聖顯懿之徳丰功厚利積累之業然後精誠通於神明流澤加於生民故能爲鬼神所福饗天下所歸往未見運世無本功徳不紀而得崛起在此位者也世俗見髙祖興於布衣不達其故以爲適遭暴亂得奮其劍逰說之士至比天下於逐鹿幸防而得之不知神器有命不可以智力求悲夫此世之所以多亂臣賊子者也若然者豈徒闇於天道哉又不覩之於人事矣夫餓饉流饑寒道路思有防褐之襲擔石之蓄所願不過一金終於轉死溝壑何則貧窮亦有命也況乎天子之貴四海之富神明之祚可得而妄處哉故𨿽遭罹厄防竊其權柄勇如信布彊如項籍成如王莽然卒潤鑊伏鑕烹醢分裂又況麼麼不及數子而欲闇干天位者乎是故駑蹇之乘不騁千里之塗燕雀之疇不奮六翮之用楶棁之材不荷棟梁之任斗筲之子不秉帝王之重易曰鼎折足覆公餗不勝其任也當秦之末豪傑共推陳嬰而王之嬰母止之曰自吾爲子家婦而世貧賤卒富貴不祥不如以兵屬人事成少受其利不成禍有所歸嬰從其言而陳氏以寧王陵之母亦見項氏之必亡而劉氏之將興也是時陵爲漢將而母獲於楚有漢使來陵母見之謂曰願告吾子漢王長者必得天下子謹事之無有二心遂對漢使伏劍而死以固勉陵其後果定於漢陵爲宰相封侯夫以匹婦之明猶能推事理之致探禍福之機全宗祀於無窮垂防書於春秋而況大丈夫之事乎是故窮達有命吉凶由人嬰母知廢陵母知興審此二者帝王之分決矣蓋在髙祖其興也有五一曰帝堯之苖裔二曰體貌多奇異三曰神武有徴應四曰寛明而仁恕五曰知人善任使加之以信誠好謀達於聽受見善如不及用人如由已從諫如順流趣時如響起當食吐哺納子房之防拔足揮洗揖酈生之說悟戌卒之言斷懷土之情髙四皓之名割肌膚之愛舉韓信於行陣收陳平於亡命英雄陳力羣防畢舉此髙祖之大略所以成帝業也若乃靈瑞符應又可略聞矣初劉媼妊髙祖而夢與神遇震電晦防有龍蛇之怪及長而多靈有異於眾是以王武感物而折契呂公覩形而進女秦王東逰以厭其气呂后望云而知其處始受命則白蛇分西入闗則五星聚故淮陰畱侯謂之天授非人力也歷古今之得失驗行事之成敗稽帝王之世運考五者之所謂取捨不厭斯位符瑞不同斯度而茍昧權利越次妄據外不量力內不知命則必喪保家之主失天年之壽遇折足之凶伏斧鉞之誅英雄誠知覺寤畏若禍戒超然逺覽淵然深識收陵嬰之明分絕信布之覬覦距逐鹿之瞽說審神器之有授毋貪不可兾爲二母之所笑則福祚流於子孫天祿其永終矣

蒼郁古茂不及西京其排偶處開六朝法派其轉折疏暢處開八家之風然辭嚴義正气格髙舉不可攀躋余嘗謂西京過秦論東京王命論二論不可不熟讀賈以雄偉勝班以健爽勝皆千古絕調讀之能令人神酣气爽

議答北匈奴疏

班彪

臣聞孝宣皇帝勅邊守尉曰匈奴大國多變詐交接得其情則卻敵折衡應對失其數則反爲輕欺今北匈奴見南單於來附懼謀其國故數乞和親又逺驅牛馬與漢合市重遣名王多所貢獻斯皆外示富彊以相欺誕也臣見其獻益重知其國益虛歸親愈數爲懼愈多然今旣未獲助南則亦不冝絕北羈縻之義禮無不答謂可頗加賞賜略與所獻相當明加曉告以前世呼韓邪郅支行事報答之辭令必有適今立槀艸並上曰單於不忘漢恩追念先祖舊約欲修和親以輔身安國計議甚髙爲單於嘉之往者匈奴數有乖亂呼韓郅支自相讐隙並蒙孝宣皇帝埀恩救蘐故各遣侍子稱藩保塞其後郅支忿戾自絕皇澤而呼韓附親忠孝彌著及漢滅郅支遂保國傳嗣子孫相繼今南單於攜眾南向欵塞歸命自以呼韓嫡長次第當立而侵奪失職猜疑相背數請兵將歸埽北庭防謀紛紜無所不至惟念斯言不可獨聴又以北單於比年貢獻欲修和親故拒而未許將以成單於忠孝之義漢秉威信總率萬國日月所照皆爲臣妾殊俗百蠻義無親疎服順者褒賞畔逆者誅罰善惡之效呼韓郅支是也今單於欲修和親欵誠已達何嫌而欲率西域諸國俱來獻見西域國屬匈奴與屬漢何異單於數連兵亂國內虛耗貢物裁以通禮何必獻馬裘今賫雜繒五百匹弓鞬韇丸一矢四發遣遺單於又賜獻馬左骨都侯右谷蠡王雜繒各四百匹斬馬劍各一單於前言先帝時所賜呼韓邪竽瑟空侯皆敗願復裁賜念單於國尙未安方厲武節以戰攻爲務竽瑟之用不如良弓利劍故未以賫朕不愛小物於單於便冝所欲遣驛以聞

裁答得體中其忌諱亦以漢威素著故也範文正與元昊書髙自位置諄諭懇懇反遭其侮耳無他漢彊而宋弱也

諫原陵顯節陵起縣邑疏

東平王蒼

光武皇帝躬履儉約之行深覩始終之分勤勤懇懇以葬制爲言孝明皇帝大孝無違奉承貫行謙徳之美於斯爲盛臣愚以園邑之興起自彊秦古者丘隴且不欲其著明豈況築郭邑建都郛哉上違先帝聖心下造無益之功虛費國用動揺百姓非所以致和气祈丰年也陛下履有虞之至性追祖禰之深思臣蒼誠傷二帝純徳之美不暢於無窮也

漢賢王推河間獻王徳東平獻王蒼河間有功經學可以配享文廟東平好善始終一徳今讀此疏言簡意長仁孝之用心藹如可誦

論喪服疏【元初三年詔大臣得行三年喪服闋還職至建光中尙書令祝諷等奏以爲孝文皇帝定約禮之制光武皇帝絕告寧之典誠不可攺宜復建武故事忠上疏云】

陳忠

臣聞之孝經始於愛親終於哀戚上自天子下至庶人尊卑貴賤其義一也夫父母於子同气異息一體而分三年乃免於懷抱先聖緣人情而著其節制服二十五月是以春秋臣有大喪君三年不呼其門閔子𨿽要絰服事以赴公難退而致位以究私恩故稱君使之非也臣行之禮也周室陵遲禮制不序蓼莪之人作詩自傷曰瓶之罄矣惟罍之恥言已不得終竟子道者亦上之恥也髙祖受命蕭何創制大臣有寧告之科合於致憂之義建武之初新承大亂凡諸國政多趣簡易大臣旣不得告寧而羣司營祿念私鮮循三年之喪以報顧復之恩者禮義之方實爲雕損大漢之興𨿽承衰敝而先王之制稍以施行故籍田之耕起於孝文孝亷之貢發於孝武郊祀之禮定於元成三雍之序備於顯宗大臣終喪成乎陛下聖功美業靡以尙玆孟子有言老吾老以及人之老防吾防以及人之幼天下可運於掌臣願陛下登髙北望以甘陵之思揆度臣子之心則海內咸得其所【疏入宦防不便之竟寢忠奏而從諷等議遂著於令】

三代以下有志行三年喪者晉武帝北魏孝文帝宋孝宗耳至情大禮何意漠然者之多也陳忠此疏運以經術本以至情文亦入西京之室

上王暢奏記

張敞

五教在寛著之經典湯去三面八方歸仁武王入殷先去炮烙之刑髙祖鑑秦惟定三章之法孝文皇帝感一緹縈蠲除肉刑卓茂文翁召父之徒皆疾惡嚴刻務崇溫厚仁賢之政流聞後世夫明哲之君网漏吞舟之魚然後三光明於上人物悅於下言之若迂其效甚近發屋伐樹將爲嚴烈𨿽欲懲惡難以聞逺以明府上智之才日月之曜敷仁惠之政則海內攺觀實有折枝之易而無挾山之難郡爲舊都侯甸之國園廟出於章陵三後生自新野士女沾教化黔首仰風流自中興以來功臣將相繼世而隆愚以爲懇懇用刑不如行恩孳孳求姦未若禮賢舜舉臯陶不仁者逺隨防爲政晉盜奔秦虞芮入境讓心自生化人在徳不在用刑

暢深疾贓吏責令自首有隱防者使吏發屋伐樹敞故諫之詞旨溫厚尙徳緩刑可以迎導善气永爲酷吏之砭

劾中官疏

傅燮

臣聞天下之禍不由於外皆興於內是故虞舜升朝先除四凶然後用十六相明惡人不去則善人無由進也今張角起於趙魏黃巾亂於六州此皆釁發蕭墻而禍延四海者也臣受戎任奉辭伐罪始到潁川戰無不尅黃巾𨿽盛不足爲廟堂憂也臣之所懼在於治水不自其源末流彌增其廣耳陛下仁徳寛容多所不忍故閹竪弄權忠臣不進誠使張角梟夷黃巾變服臣之所憂甫益深耳何者夫邪正之人不宜共國亦猶冰炭不可同器彼知正人之功顯而危亡之兆見皆將巧辭飾說共長虛僞夫孝子疑於屢至市虎成於三夫若不詳察眞僞忠臣將復有杜郵之戮矣陛下宜思虞舜四罪之舉速行讒倿放殛之誅則善人思進姦凶自息臣聞忠臣之事君猶孝子之事父也子之事父焉得不盡其情使臣身被鈇鉞之戮陛下少用其言國之福也

漢末如張綱傳燮皆至性男子也綱有埋輪之舉又能撫張嬰燮有中官之劾又能死節讀斯篇忠義之气將以悃誠唐裴中立軍中一疏謂朝中姦黨盡去則逆賊不討自平情事如一

陳便冝防

荀爽

夫喪親自盡孝之終也今之公卿及二千石三年之喪不得卽去殆非所以增崇孝道也往者孝文勞謙行過乎儉故有遺詔以日昜月此當時之宜不可貫之萬世古今之制𨿽有損益而諒闇之禮未嘗攺移以示天下莫遺其親今公卿羣寮皆政教所瞻而父母之喪不得奔赴昔丞相翟方進以自備宰相而不敢逾制至遭母憂三十六日而除夫失禮之源自上而始古者大喪三年不呼其門所以崇國厚俗篤化之道也事失冝正過勿憚攺天下通喪可如舊禮夫婦人倫之始王化之端故文王作易上經首乾坤下經首咸恆孔子曰天尊地卑乾坤定矣夫婦之道所謂順也堯典曰釐降二女於嬀汭嬪於虞降者下也嬪者婦也言𨿽帝堯之女下嫁於虞猶屈體降下勤修婦道易曰帝乙歸妹以祉元吉婦人謂嫁曰歸言湯以娶禮歸其妹於諸侯也春秋之義王姫嫁齊使魯主之不以天子之尊加於諸侯也今漢承秦法設尙主之儀以妻制夫以卑臨尊違乾坤之道夫陽唱之義且詩初篇實首闗雎禮始冠婚先正夫婦天地六經其旨一揆宜攺尙主之制以稱乾坤之性遵法堯湯式是周孔合之天地而不謬質之鬼神而不疑人事如此則嘉瑞降天吉符出地五韙咸備各以其敍矣昔者聖人建天地之中而謂之禮禮者所以興福祥之本而止禍亂之源也人能枉欲從禮者則福歸之順情廢禮者則禍歸之推禍福之所應知興廢之所由來也眾禮之中婚禮爲首故天子娶十二天之數也諸侯以下各有等差事之降也陽性純而能施陰體順而能化以禮濟樂節宣其气故能丰子孫之祥致老壽之福及三代之季淫而無節瑤臺傾宮陳妾數百陽竭於上陰隔於下後世之人好福不務其本惡禍不易其軌傳曰截趾適屨孰云其愚何與斯人追欲喪軀誠可痛也臣竊聞後宮采女五六千人從官侍使復在其外冬夏衣服朝夕稟糧耗費縑帛空竭府藏徴調增倍十而稅一空賦不辜之民以供無用之女百姓窮困於外陰陽隔塞於內故感動和气災異屢臻臣愚以爲諸非禮聘未曽幸禦者一皆遣出使成妃合一曰通怨曠和陰陽二曰省財用實府藏三曰修禮制綏眉壽四曰配陽施祈螽斯五曰寛役賦安黎民此誠國家之利天人之大福也夫寒熱晦明所以爲嵗尊卑奢儉所以爲禮故以晦明寒暑之气尊卑侈約之禮爲其節也易曰天地節而四時成孝經曰安上治民莫善於禮禮者尊卑之差上下之制也洪範曰惟辟作威惟辟作福惟辟玉食凡此三者君所獨行而臣不得同也今臣僣君服下食上珍所謂害於而家凶於而國者也宜略依古禮尊卑之差及董仲舒制度之別嚴篤有司必行其命此則禁亂善俗足用之要

四事皆人倫之本禮制之要秦漢以來失之大者拘儒曲生吹疵文義庸才俗吏督急簿書失得之數莫得而本夢夢千載正坐此耳漢世重經術故政教𨿽失於上而風俗猶茂於下若闗西楊氏父子荀氏八龍兄弟其尢賢者也○東京奏疏文多簡重整肅頗少疏宕然滌浮言固緣此時風气或者以爲被範蔚宗刪節固然至三國以後専修飾雅鏈略帶神韻惟諸葛公出師表忠愛從肺腑流出竟爲至文曹子建髙才出羣文筆超絕沿至六朝遂成排偶矣唐初陳伯玉𨿽有興文之功然未見其岸異張燕公未脫排偶能加以典重耳栁冕李翰筆頗疎快而气力尙薄獨孤及梁肅等自以爲作手終有愧於古也如敍人文集必摘其某篇佳者而列之序中各下評語此最是中唐習气韓栁興始大復古韓公神矣亦緣學識冠絕一代也惟李習之近似皇甫湜李漢孫樵但以刻琢字句爲事本領亦薄劉復愚則又専主於超脫潏怪別一種也

前漢紀論

荀悅

古者什一而稅以爲天下之中正也今漢民或百一而稅可謂鮮矣然豪彊富人占田逾侈輸其賦大半官収百一之稅民收大半之賦官家之惠優於三代豪彊之暴酷於亡秦是上惠不通威福分於豪彊也今不正其本而務除租稅適足以資富彊夫土地者天下之本也春秋之義諸侯不得専封大夫不得專地今豪民占田或至數百千頃富過王侯是自専封也買賣由已是自專地也孝武時董仲舒嘗言宜限民占田至哀帝時乃限民占田不得過三十頃𨿽有其制卒不得施然三十頃有不平矣且夫井田之制冝於民眾之時地廣民稀勿爲可也然欲廢之於寡立之於眾土地旣富列在豪彊卒而規之並有怨心則生紛亂制度難行由是觀之若髙帝初定天下及光武中興之後民人稀少立之易矣就未悉備井田之法宜以口數占田爲立科限民得耕種不得買賣以瞻貧弱以防兼並且爲制度張本不亦宜乎𨿽古今異制損益隨時然綱紀大略其致一也憂深探本之論三代以下第一經濟也朱子深以爲然其後周隋之間稍見施行至唐租庸調而法始備

遺黃瓊書

李固

聞已度伊洛近在萬嵗亭豈卽事有漸將順王命乎蓋君子謂伯夷隘栁下惠不恭故傳曰不夷不惠可否之間蓋聖賢居身之所珍也誠遂欲枕山棲谷擬迹巢由斯則可矣若當輔政濟民今其時也自生民以來善政少而亂俗多必待堯舜之君此爲志士終無時矣嘗聞語曰峣峣者昜缺皦皦者易污陽春之曲和者必寡盛名之下其實難副近魯陽樊君被徴初至朝廷設壇席猶待神明𨿽無大異而言行所守亦無所缺而毀謗布流應時折減者豈非觀聽望深聲名太盛乎自頃徴聘之士胡元安薛孟嘗朱仲昭顧季鴻等其功業皆無所采是故俗論皆言處士純盜虛聲願先生此逺謨令眾人嘆服一雪此言耳

商量出處處饒有情悃文之曲折淸挺猶有西京風气○徵辟之風至漢末極盛是時士尙風節惇行誼至用世濟民之學末敢槪許也李固存亡闗於社稷誠不愧斯言哉○漢末重節義如三李杜皆不得免時事可知矣獨黃瓊稍重厚𨿽直言無隱保全善類然獲保其身以太尉終如陳蕃所薦五處士皆不至又翩然逺矣○三李杜謂李固杜喬李雲杜眾李膺杜密也五處士謂徐穉袁閎姜肱韋著李曇也

與胡廣趙戒書

李固

固受國厚恩是以竭其股肱不顧死亡志欲扶持王室比隆文宣何圖一朝梁氏迷謬公等曲從以吉爲凶成事爲敗乎漢家衰微從此始矣公等受主厚祿顚而不扶傾覆大事後之良史豈有所私固身已矣於義得矣夫復何言

權文公謂西漢之亡亡於張禹東漢之亡亡於胡廣者以此然禹罪尢浮於廣也廣等與孔光同醜耳諫召外兵【何進規誅宦官事久不決紹等又爲畫策多召四方猛將及諸豪傑引兵入京

以脇太后琳諫云】

陳琳

易稱卽鹿無虞諺有掩目捕雀夫防物尙不可欺以得志況國之大事其可以詐立乎今將軍總皇威握兵要龍驤虎步髙下在心此猶鼓洪鑪燎毛髮耳夫違經合道天人所順而反委釋利器更徴外助大兵聚防彊者爲雄所謂倒持干戈授人以柄功必不成秪爲亂階數語道破琳誠先見哉

孔融傳贊

後漢書

昔諫大夫陳昌有言山有猛獸者藜藿爲之不采是以孔父正色不容弒虐之謀平仲立朝有紓盜齊之望若夫文舉之髙志直情其足以動義槪而忤雄心故使移鼎之迹事隔於人存代終之規啟機於身後也夫嚴气正性覆折而已豈其負園委屈可以每其生哉懍懍焉皜皜焉其與琨玉秋霜比質可也

余初讀子瞻贊北海文推尊特甚以爲出自子瞻之創論北海千載下苐一知巳也及讀後漢書乃知蔚宗已先言之一結旣出以沈痛末數語風調更佳似雪鶴灑翮天空

自訟疏

孔僖

凡言誹謗者謂實無此事而虛加誣之也至如孝武皇帝政之美惡顯在漢史坦如日月是爲直說書傳實事非虛謗也夫帝者爲善爲惡天下莫不知斯皆有以致之故不可以誅於人也且陛下卽位以來政教未過而徳澤有加天下所具知也臣等獨何譏刺哉假使所非實是則固應悛攺儻其不當亦宜含容又何罪焉陛下不推原大數深自爲計徒肆私忿以快其意臣等受戮死卽死耳顧天下之人必回視易慮以此事闚陛下心自今以後茍見不可之事終莫復言者矣齊桓公親揚其先君之惡以倡管仲然後羣臣得盡其心今陛下乃欲以十世之武帝逺諱實事豈不與桓公異哉臣恐有司卒然見搆銜恨防枉不得自敍使後世論者擅以陛下有所方比寧可復使子孫追掩之乎謹詣闕伏待重誅

古人質直不事忌諱左氏不諱魯司馬氏不諱漢班氏父子猶漢臣也作漢書亦不諱後世非異代不可爲史矣此疏痛快直防且爲不能光揚前烈徒好掩諱者發蒙

古文雅正卷四

欽定四庫全書

古文雅正卷五

禮部侍郎蔡世逺編

防丞相亮詔

蜀漢後主

朕聞天地之道福仁而禍淫善積者昌惡積者喪古今常數也是以湯武修徳而王桀紂極暴而亡曩者漢祚中防网漏凶慝董卓造難震蕩京畿曹操階禍竊執天衡殘剝海內懷無君之心子丕孤竪敢尋亂階盜據神器更姓攺物世濟其凶當此之時皇極幽昧天下無主則我帝命隕越於下昭烈皇帝體明叡之徳光演文武應乾坤之運出身平難經營四方人鬼同謀百姓與能兆民欣戴奉順符防建位昜號丕承天緒補興衰存復祖業膺誕皇綱不墜於地萬國未靜早世遐殂朕以防衝繼統鴻基未習保傅之訓而嬰祖宗之重六合壅否社稷不建永惟所以念在匡救光載前緒未有攸濟朕甚懼焉是以夙興夜寐不敢自逸每崇菲薄以益國用勸分務穡以阜民財授方任能以參其聽斷私降意以養將士欲奮劍長驅指討凶逆朱旗未舉而丕復隕喪斯所謂不然我薪而自焚也殘類余醜又支天禍恣睢河洛阻兵未弭諸葛丞相毅忠壯忘身憂國先帝托以天下以勗朕躬今授之以旄鉞之重付之以専命之權統領步騎二十萬眾董督元戎龔行天伐除患寧亂克復舊都在此行也昔項籍總一彊眾跨州兼土所務者大然卒敗垓下死於東城宗族如焚爲笑千載皆不以義陵上虐下故也今賊效尢天人所怨奉時宜速庶憑炎精祖宗威靈相助之福所向必克吳王孫權同卹災患潛軍合謀犄角其後涼州諸國王各遣月支康居胡侯支富康植等二十餘人詣受節度大軍北出便欲率將兵馬奮戈先驅天命旣集人事又至師貞勢並必無敵矣夫王者之兵有徵無戰尊而且義莫敢抗也故鳴條之役軍不血刃牧野之師商人倒戈今旍麾首路其所經至亦不欲窮兵極武有能棄邪從正簞食壺漿以迎王師者國有常典封寵大小各有品限及魏之宗族支葉中外有能規利害審逆順之數來詣降者皆原除之昔輔果絕親於智氏而防全宗之福微子去殷項伯歸漢皆受茅土之慶此前世之明驗也若其迷沈不反將助亂人不式王命戮及妻孥罔有攸赦廣宣恩威貸其元帥弔其殘民它如詔書律令丞相其露布天下使稱朕意焉

聲罪致討詞嚴義正當時魏吳非無檄文佳篇然不可傳者國僭詞遁也然則世之以身許國屬筆爲文者亦有幸不幸焉是以君子愼所擇

隆中對

三國誌

亮躬耕隴畝好爲梁父吟身長八尺每自比於管仲樂毅時人莫之許也惟博陵崔州平潁川徐庶元直與亮友善謂爲信然時先主屯新野徐庶見先主先主器之謂先主曰諸葛孔明者臥龍也將軍豈願見之乎先主曰君與俱來庶曰此人可就見不可屈致也將軍宜枉駕顧之由是先主遂詣亮凡三往乃見因屏人曰漢室傾頹姦臣竊命主上防塵孤不度徳量力欲信大義於天下而智術短淺遂用猖厥至於今日然志猶未已君謂計將安出亮答曰自董卓以來豪傑並起跨州連郡者不可勝數曹操比於袁紹則名微而眾寡然操遂能克紹以弱爲彊者非惟天時抑亦人謀也今操已擁百萬之眾挾天子以令諸侯此誠不可與爭鋒孫權據有江東已歷三世國險而民附賢能爲之用此可與爲援而不可圖也荊州北據漢沔利盡南海東連吳防西通巴蜀此用武之國而其主不能守此殆天所以資將軍將軍豈有意乎益州險塞沃野千里天府之土髙祖因之以成帝業劉璋闇弱張魯在北民殷國富而不知存卹智能之士思得明君將軍旣帝室之冑信義著於四海總攬英雄思賢如渇若跨有荊益保其巖阻西和諸戎南撫彛越外結好孫權內修政理天下有變則命一上將將荊州之軍以向宛洛將軍身率益州之眾以出秦川百姓孰敢不簞食壺漿以迎將軍者乎誠如是則霸業可成漢室可興矣先主曰善於是與亮情好日密闗侯張飛等不悅先主解之曰孤之有孔明猶魚之有水也願諸君勿復言二人乃止

孔明初與潁川石廣元徐元直汝南孟公威等俱遊學人莫窺其抱負一日謂三人曰卿三人可至刺史郡守也或問其所至孔明笑而不言嗚呼規模宏逺矣隆中之對年才二十六嵗天下大勢了了如是厥後先主不能盡用其言以失荊州絕孫權故也孔明之不成天也○忠武侯與範文正公皆年少時便以天下爲已任者然一則讀書略觀大意不求甚解一則衣不解帶者五年夜或昏怠以水沃面讀書人當參觀之自然有得○孔明讀書𨿽略觀其大意然其言曰夫學須靜也才須學也非學無以廣才非靜無以成學是何等體防但不爲口耳記誦之學耳粗浮人安得借口

說孫權

三國誌

先主至於夏口亮曰事急矣請奉命求救於孫將軍時權擁軍在柴桑亮說權曰海內大亂將軍起兵據有江東劉豫州亦收眾漢南與曹操並爭天下今操芟夷大難略已平矣遂破荊州威震四海英雄無所用武故豫州遁逃至此將軍量力而處之若能以吳越之眾與中國抗衡不如早與之絕若不能當何不案兵束甲北面而事之今將軍外托服從之名而內懷猶豫之計事急而不斷禍至無日矣權曰茍如君言劉豫州何不遂事之乎亮曰田橫齊之壯士耳猶守義不辱況劉豫州王室之冑英雄蓋世眾士慕仰若水之歸海若事之不濟此乃天也安能復爲之下乎權勃然曰吾不能舉全吳之地十萬之眾受制於人吾計決矣非劉豫州莫可以當曹操者然豫州新敗之後安能抗此難乎亮曰豫州軍𨿽敗於長阪今戰士還者及闗某水軍精甲萬人劉琦合江夏戰士亦不下萬人曹操之眾逺來疲聞追豫州輕騎一日一夜行三百餘里此所謂彊弩之末勢不能穿魯縞者也故兵法忌之曰必蹶上將軍且北方之人不習水戰又荊州之民附操者偪兵勢耳非心服也今將軍誠能命猛將統兵數萬與豫州協規同力破操軍必矣操軍破必北還如此則荊吳之勢彊鼎足之形成矣成敗之機在於今日權大悅卽遣周瑜程普魯肅等水軍三萬隨亮詣先主並力拒曹公

時操兵情孔明陳其三則公瑾籌其四患然孔明實備於公瑾何者超遂於時未卽有異志操豈遂以此爲返顧之憂哉至馬無艸兵多疾兩事則不習水戰四字足以該之矣孔明防操之眾爲疲眾荊之民爲貳卒以疲眾馭貳卒而試之素所不習之水戰故曰破操必也公瑾文武籌略萬人之英然以視孔明其智略大小何如哉

與法正論治蜀

諸葛亮

君知其一未知其二秦以無道政苛民怨匹夫大呼天下土崩髙祖因之可以濟劉璋闇弱自焉以來有累世之恩文法羈縻互相承奉徳政不舉威刑不肅蜀土人士專權自恣君臣之道漸以陵替寵之以位位極則賤順之以恩恩竭則慢所以致實由於此吾今威之以法法行則知恩限之以爵爵加則知榮榮恩並濟上下有節爲治之要於斯而著

子產孔明皆千古大人物其忠誠奉國綜核名實亦略相類所處之地不同耳子產局於小國無可措手處孔明當僭魏之時義聲昭著千載下更令人崇仰此篇要當與子產與子太叔論政參看

正議【時魏臣華歆王朗等有書與亮陳天命人事使舉國稱藩亮不報作正議】

諸葛亮

昔在項羽起不由徳𨿽處華夏秉帝者之勢卒就湯鑊爲後永戒魏不審鑑今次之矣免身爲幸戒在子孫而二三子各以耆艾之齒承僞旨而進書有若崇竦稱莽之功亦將逼於元禍茍免者邪昔世祖之創迹舊基奮羸卒數千摧莾彊旅四十餘萬於昆陽之郊夫據道討淫不在眾寡及至孟徳以其譎勝之力舉數十萬之師救張郃於陽平勢窮慮悔僅能自脫辱其鋒鋭之眾遂喪漢中之地深知神器不可妄獲旋還未至感毒而死子桓淫逸繼之以簒縱使二三子多逞蘇張詭靡之說奉進驩兜滔天之辭欲以誣毀唐帝諷解禹稷所謂徒喪文藻煩勞翰墨者矣夫大人君子之所不爲也又軍誡曰萬人必死橫行天下昔軒轅氏整卒數萬制四方定海內況以數十萬之眾據道而臨有罪可得而幹擬者哉

義炳日星辭嚴斧鉞卻以羽扇風流出之諸葛君果名士也

前出師表

諸葛亮

先帝創業未半而中道崩殂今天下三分益州疲此誠危急存亡之秋也然侍衞之臣不懈於內忠志之士忘身於外者蓋追先帝之殊遇欲報之於陛下也誠宜開張聖聽以光先帝遺徳恢志士之气不宜妄自菲薄引諭失義以塞忠諫之路也宮中府中俱爲一體陟罰臧否不宜異同若有作姦犯科及爲忠善者宜付有司論其刑賞以昭陛下平明之治不宜偏私使內外異法也侍中侍郎郭攸之費禕董允等此皆良實志慮忠純是以先帝簡拔以遺陛下愚以爲宮中之事事無大小悉以咨之然後施行必能禆補闕漏有所廣益將軍向寵性行淑均曉暢軍事試用於昔日先帝稱之曰能是以眾議舉寵爲督愚以爲營中之事悉以咨之必能使行陣和睦優劣得所親賢臣逺小人此先漢所以興隆也親小人逺賢臣此後漢所以傾頽也先帝在時每與臣論此事未嘗不嘆息痛恨於桓靈也侍中尙書長史參軍此悉貞良死節之臣願陛下親之信之則漢室之隆可計日而待也臣本布衣躬耕於南陽茍全性命於亂世不求聞達於諸侯先帝不以臣卑鄙猥自枉屈三顧臣於艸廬之中諮臣以當世之事由是感激遂許先帝以驅馳後值傾覆受任於敗軍之際奉命於危難之間爾來二十有一年矣先帝知臣謹愼故臨崩寄臣以大事也受命以來夙夜憂嘆恐托付不效以傷先帝之明故五月渡瀘深入不毛今南方已定兵甲已足當奬率三軍北定中原庶竭駑鈍攘除姦凶興復漢室還於舊都此臣所以報先帝而忠陛下之職分也至於斟酌損益進盡忠言則攸之禕允之任也願陛下托臣以討賊興復之效不效則治臣之罪以告先帝之靈若無興徳之言則責攸之禕允等之慢以彰其咎陛下亦宜自謀以諮諏善道察納雅言深追先帝遺詔臣不勝受恩感激今當逺離臨表涕零不知所言

須看其引君於道用人當可處置件件周詳故曰謹愼也殷深源輩無論矣張魏公當日忠肝義膽非不炳烈曾有此處置得宜否○安溪先生嘗云觀南方已定甲兵已足數語未免涉於骯辭故有街亭之挫卽舜當日亦自覺已徳無歉故有有苖之逆先生此言非敢輕議聖賢蓋書曰滿招損謙受益孔子曰懼以終始其要無咎此言原徹上徹下也近代有評論有苖一節云當耕歷山時但知已之有罪故𨿽頑嚚亦可格當徵有苖時但知有苖之可伐故不免有逆命之事此言看得極細嗚呼聖賢且然下一等者厲戒懼之功烏可一刻怠乎○案蜀志公本傳及向朗傳營中之事下並無事無大小句陳承祚自據當時所上之集文選正同今集有此似是後人增加本傳損益文選從董允傳作規益若無興徳之言句公傳亦無文選參用董傳今仍之

後出師表

諸葛亮

先帝慮漢賊不兩立王業不偏安故托臣以討賊也以先帝之明量臣之才故知臣伐賊才弱敵彊也然不伐賊王業亦亡惟坐待亡孰與伐之是故托臣而弗疑也臣受命之日寢不安席食不甘味思惟北徵宜先入南故五月渡瀘深入不毛並日而食臣非不自惜也顧王業不可得偏全於蜀都故冒危難以奉先帝之遺意也而議者謂爲非計今賊適疲於西又務於東兵法乘勞此進趨之時也謹陳其事如左髙帝明並日月謀臣淵深然涉險被創危然後安今陛下未及髙帝謀臣不如良平而欲以長計取勝坐定天下此臣之未解一也劉繇王朗各據州郡論安言計動引聖人羣疑滿腹眾難塞胸今嵗不戰明年不徵使孫防坐大遂並江東此臣之未解二也曹操智計殊絕於人其用兵也彷佛孫吳然困於南陽險於烏巢危於祁連偪於黎陽幾敗北山殆死潼闗然後僞定一時耳況臣才弱欲以不危而定之此臣之未解三也曹操五攻昌霸不下四越巢湖不成任用李服而李服圖之委夏侯而夏侯敗亡先帝每稱操爲能猶有此失況臣駑下何能必勝此臣之未解四也自臣到漢中中間期年耳然喪趙雲陽羣馬玉閻芝丁立白壽劉郃鄧銅等及曲長屯將七十餘人突將無前賨叟靑羌散騎武騎一千餘人此皆數十年之內所紏合四方之精鋭非一州之所有若復數年則損三分之二也當何以圖敵此臣之未解五也今民窮兵疲而事不可息事不可息則住與行勞費正等而不及今圖之欲以一州之地與賊持久此臣之未解六也夫難平者事也昔先帝敗軍於楚當此時曹操拊手謂天下已定然後先帝東連吳越西取巴蜀舉兵北徵夏侯授首此操之失計而漢事將成也然後吳更違盟闗某毀敗秭歸蹉跌曹丕稱帝凡事如此難可逆見臣鞠躬盡力死而後已至於成敗利鈍非臣之明所能逆覩也前表气較雄有吞曹魏之心後表曉諭多端只是以死濟之公於是時亦知費手做但不得不如此做耳程子云出師表與伊訓說命相表裏讀其書堪與天日並垂也○管葛並稱兩人之才亦不相下其治國也或以爲管涉功利葛庶幾禮樂此中亦若有辧但所處之地各不同管當日不敢代周天子而君之迫於大義想出伯諸侯已無別法卒爲所欲爲葛仗義執言只一條鞭論事勢管順手而葛費手論情形管周折而葛直防

諫絕孫權【孫權稱尊號其羣臣以並尊二帝來告議者以爲名體弗順宜顯明正義絕其

盟好亮疏云】

諸葛亮

權有僭逆之心久矣國家所以略其釁情者求犄角之援也今若加顯絕讐我必深便當移兵東戍與之角力須並其土乃議中原彼賢才尙多將相緝穆未可一朝定也頓兵相持坐而須老使北賊得計非算之上者昔孝文卑辭匈奴先帝優與吳盟皆應權通變思逺益非匹夫之爲分者比今議者咸以權利在鼎足不能並力且志望已滿無上進之情推此皆似是而非也何者其智力不侔故限江自保權之不能越江猶魏賊之不能渡漢非力有餘而利不取也若大軍致討彼上當分裂其地以爲後規下當略民廣境示武於內非端坐者也若就其不動而睦於我我之北伐無東顧之憂河南之眾不得盡西此之爲利亦已深矣權僭之罪未宜明也

確守隆中時東和吳防之言先主惟不能忍此故爲陸遜折辱耳

答李嚴書【李平初名嚴與亮書勸亮宜受九賜進爵稱王亮答之】

諸葛亮

吾與足下相知久矣可不復相解足下方誨以光國戒之以勿拘之道是以未得黙已吾本東方下士誤用於先帝位極人臣祿賜百億今討賊未效知已未答而方寵齊晉坐自貴大非其義也若滅魏斬叡帝還故居與諸子並升𨿽十命可受況於九邪

語本血誠兼可愧勵僚屬諸葛公短札千載下猶令人心動況身受者乎

與李丰教

諸葛亮

吾與君父子戮力以奨漢室此神明所聞非但人知之也表都防典漢中委君於東闗者不與人議也謂至心感動終始可保何圖中乖乎昔楚卿屢絀亦乃克復思道則福應自然之數也願寛慰都防勤追前闕今𨿽解任形業失故奴婢賓客百數十人君以中郎參軍居府方之气類猶爲上家若都防思負一意君與公琰推心從事者否可復通逝可復還也詳思斯戒明吾丹心臨書長嘆涕泣而已

諸葛公語語刺人心骨宜乎旣沒之後李嚴傷痛不已也讀至防後人不能故也一句有心人猶爲流涕

與羣下教

諸葛亮

夫參署者集眾思廣忠益也若逺小嫌難相違覆曠闕損矣違覆而得中猶棄敝蹻而獲珠玉然人心苦不能盡惟徐元直處玆不惑又董防宰參署七年事有不至至於十反來相啟告茍能慕元直之不惑防宰之殷勤有忠於國則亮可少過矣

又

昔初交州平屢聞得失後交元直勤見啟誨前參軍於防宰每言則盡後從事於偉度數有諫止𨿽姿性鄙暗不能悉納然與此四子終始好合亦足以明其不疑於直言也

讀此知剛愎自用者非徒徳否亦系才短司馬公諸賢苦口於介甫而不能用人之度量相越豈不逺哉

自表後主

諸葛亮

伏念臣賦性拙直遭時艱難興師北伐未獲全功何期病在膏肓命垂旦夕伏願陛下淸心寡欲約已愛民達孝道於先君布仁心於寰宇提拔逸隱以進賢良屏黜姦讒以厚風俗臣家成都有桑八百株薄田十五頃子弟衣食自有餘饒至於臣在外任無別調度隨身衣食悉仰於官不別治生以長尺寸若臣死之日不使內有餘帛外有贏財以負陛下及卒如其所言

以諸葛公之才至其自許也但曰謹愼其遺表自明也但以亷耳以此知心粗气浮人做不得些少事業而利心未斷之人終爲小人之歸耳○公當國旣久耑制在外恐不免爲庸主所疑且讒間易生故公言及之使對昭烈必不發此言也○案本傳成都有桑起無前一段集今有之

上諸葛亮文集表

陳壽

臣壽等言臣前在著作郎侍中領中書監濟北侯臣荀勗中書令闗內侯臣和嶠奏使臣定故蜀丞相諸葛亮故事亮毗佐危國負阻不賓然猶存錄其言恥善有遺誠是大晉光明至徳澤被無疆自古以來未之有倫也輙刪除復重隨類相從凡爲二十四篇篇名如右亮少有逸羣之才英霸之器身長八尺容貌甚偉時人異焉遭漢末擾亂隨叔父避難荊州躬耕於野不求聞達時左將軍劉備以亮有殊量乃三顧亮於艸廬之中亮深謂備雄姿傑出遂解帶冩誠厚相結納及魏武帝南徵荊州劉琮舉州委質而備失勢眾寡無立錐之地亮時年二十七乃建奇防身使孫權求援吳防權旣宿服仰備又覩亮奇雅甚敬重之卽遣兵三萬人以助備備得用與武帝交戰大破其軍乘勝克防江南悉平後備又西取益州益州旣定以亮爲軍師將軍備稱尊號拜亮爲丞相錄尙書事及備殂沒嗣子防弱事無巨細亮皆専之於是外連東吳內平南越立法施度整理戎旅工械技巧物究其極科教嚴明賞罸必信無惡不懲無善不顯至於吏不容姦人懷自厲道不拾遺彊不侵弱風化肅然也當此之時亮之素志進欲龍驤虎視苞括四海退欲跨陵邊疆震蕩宇內又自以爲無身之日則未有能蹈涉中原抗衡上國者是以用兵不戢屢耀其武然亮才於治戎爲長奇謀爲短理民之幹優於將略而所與對敵或值人傑加眾寡不侔攻守異體故𨿽連年動眾未能有克昔蕭何薦韓信管仲舉王子城父皆忖已之長未能兼有故也亮之器能政理抑亦管蕭之亞匹也而時之名將無城父韓信故使功業陵遲大義不及耶蓋天命有歸不可以智力爭也靑龍二年春亮帥眾出武功分兵屯田爲久駐之基其秋病卒黎庶追思以爲口實至今梁益之民咨述亮者言猶在耳𨿽甘棠之詠召公鄭人之歌子產無以逺譬也孟軻有云以逸道使民𨿽勞不怨以生道殺人𨿽死不忿信矣論者或怪亮文彩不艷而過於丁寧周至臣愚以爲咎繇大賢也周公聖人也考之尙書咎繇之謨略而雅周公之誥煩而悉何則咎繇與舜禹共談周公與羣下矢誓故也亮所與言盡眾人凡士故其文指不得及逺也然其聲教遺言皆經事綜物公誠之心形於文墨足以知其人之意理而有補於當世伏惟陛下邁縱古聖蕩然無忌故𨿽敵國誹謗之言咸肆其辭而無所革諱所以明大通之道也謹錄冩上詣著作臣壽誠惶誠恐頓首頓首死罪死罪

余雅愛慕公凡公之文以及序論公之文皆愛玩不置況此篇極力表揚頓挫曲折尢爲千古至文○案陳承祚之於諸葛公反復嗟嘆崇闡不遺餘力矣乃晉書傳中或以謂公將略非長無應敵之才議者以此少之至唐裴晉公孫可之猶沿此論不知敵國史臣體自應爾至並爲推原出師未防之故此何異浣花叟之淚滿襟玉溪生之恨有餘耶惟呂東平廟記謂惜其才有餘而見未至不免蚍蜉之撼耳

代劉祭諸葛武侯文

李興

天子命我於沔之陽聽鼓鼙而永思庶前哲之遺光登隆山以逺望軾諸葛之故鄕蓋神物應機大器無方通人靡滯大徳不常故谷風發而騶虞嘯云雷升而潛鱗驤摰解褐於三聘尼得招而褰裳管豹變於受命貢感激以回莊異徐生之摘寶釋臥龍於深藏偉劉氏之傾蓋嘉吾子之周行夫有知已之主則有竭命之良固所以三分我漢鼎跨帶我邊荒抗衡我北面馳騁我魏彊者也英哉吾子獨含天靈豈神之祗豈人之精何思之深何徳之淸異世通夢恨不同生推子八陣不在孫吳木牛之奇則亦般模神弩之功一何微妙千井齊甃又何祕要昔在顚夭有名無迹孰若吾儕良籌妙畫臧文旣沒以言見稱又未若子言行並徴夷吾反坫樂毅不終奚比於爾明哲守衝臨終受寄讓過許由負扆涖事民言不流刑中於鄭教美於魯蜀民知恥河渭安堵匪臯則伊寧比管晏豈徒聖宣慷慨屢嘆昔爾之隱卜惟此宅仁智所處能無規廓日居月諸時隕其夕誰能不沒貴有遺格惟子之勲移風來世詠歌餘典懦夫將厲遐哉邈矣厥規卓矣凡若吾子難可究已疇昔之乖萬里殊途今我來思覿爾故墟漢髙歸魂於丰沛太公五世而反周想罔兩以彷佛冀影響之有餘魂而有靈豈其識諸

時去諸葛公未久便爾推尊明徳逺矣

駁諸將田地議

趙雲

霍去病以匈奴未滅無用家爲今國賊非但匈奴未可求安也須天下都定各反桑梓歸耕本土乃其宜耳益州人民初罹兵革田宅皆可歸還令安居復業然後可役調得其歡心

子龍身經百戰未嘗敗防讀此篇知其忠以奉上亷以潔已純臣也

諫徵孫權

趙雲

國賊是曹操非孫權也且先滅魏則吳自服操身𨿽斃子丕簒盜當因眾心早圖闗中居河渭上流以討凶逆闗東義士必裹糧防馬以迎王師不應置魏先與吳戰兵勢一交不得卒解也

此與孔明同一髙見蜀漢總坐此害事耳先主旣沒之後悔之晚矣

管防安論

傅

寧以衰亂之時世多妄變氏族者違聖人之制非禮命姓之意故著氏姓論以原本世系文多不載每所居姻親知舊鄰里有困窮者家儲𨿽不盈擔石必分以贍救之與人子言教以孝與人弟言教以弟言及人臣誨以忠貌甚恭言甚順觀其行邈然若不可及卽之熙熙然甚柔而溫因其事而導之於善是以漸之者無不化焉寧之亡天下知與不知聞之無不嗟嘆醇徳之所感若此不亦至乎

防安事業不槪見獨以潛徳髙千古此論揚闡其意理備於本傳矣其爲氏姓論非不能他有論著逢時之難黙足以容唐陸忠宣宋趙忠簡旣遭廢斥乃以醫方自娛氏姓不猶愈於醫方乎嗣是晉興雅重閥閱又未必非玆論有以啟之也○不曰與人臣言而曰言及人臣以見其未嘗與圭組者言特親知鄰舊言偶及於臣道耳○東漢自嚴子陵抗節富春故處士髙志惇行者最多如黃叔度徐孺子郭有道管防安其尢也晉有陶靖節唐士多競進故著名者少宋則陳希夷徐仲車最佳邵康節名儒又髙一格

求存問親戚疏

曹植

臣聞天稱其髙者以無不覆地稱其廣者以無不載日月稱其明者以無不照江海稱其大者以無不容故孔子曰大哉堯之爲君惟天爲大惟堯則之夫天徳之於萬物可謂廣矣蓋堯之爲教先親後疏自近及逺其傳曰克明峻徳以親九族九族旣睦平章百姓及周之文王亦崇厥化其詩曰刑於寡妻至於兄弟以禦於家邦是以雍雍穆穆風人詠之昔周公弔管蔡之不咸廣封懿親以藩屏王室傳曰周之宗盟異姓爲後誠骨肉之恩爽而不離親親之義實在惇固未有義而後其君仁而遺其親者也防惟陛下資帝唐欽明之徳體文王翼翼之仁惠洽椒房恩昭九族羣後百寮番休遞上執政不廢於公朝下情得展於私室親理之路通慶弔之情展誠可謂恕己治人推惠施恩者矣至於臣者人道絕緒禁錮明時臣竊自傷也不敢過望交气類修人事敍人倫近且婚媾不通兄弟乖絕吉凶之問塞慶弔之禮廢恩紀之違甚於路人隔閡之異殊於胡越今臣以一切之制永無朝覲之望至於注心皇極結情紫闥神明知之矣然天實爲之謂之何哉退惟諸王常有戚戚具爾之心願陛下沛然垂詔使諸國慶問四節得展以敍骨肉之歡恩全怡怡之篤義妃妾之家膏沐之遺嵗得通齊義於貴宗等惠於百司如此則古人之所嘆風雅之所詠復存於聖世矣臣伏自惟省無錐刀之用及觀陛下之所拔授若以臣爲異姓竊自料度不後於朝士矣若得辭逺遊戴武弁解朱組佩靑紱駙馬奉車趣得一號安宅京室執鞭弭筆出從華蓋入侍輦轂承答聖問拾遺左右乃臣丹誠之至願不離於夢想者也逺慕鹿鳴君臣之宴中詠常棣匪他之誡下思伐木友生之義終懷蓼莪罔極之哀每四節之防塊然獨處左右惟僕所對惟妻子髙談無所與陳發義無所與展未嘗不聞樂而拊心臨觴而嘆息也臣伏以爲犬馬之誠不能動人譬人之誠不能動天崩城隕霜臣初信之以臣心況徒虛語耳若葵藿之傾葉太陽𨿽不爲之回光然終向之者誠也臣竊自比葵藿若降天地之施垂三光之明者實在陛下臣聞文子曰不爲福始不爲禍先今之否隔友於同憂而臣獨倡言者竊不願於聖世使有不防施之物有不蒙施之物必有慘毒之懷故柏舟有天只之怨谷風有棄予之嘆故伊尹恥其君不爲堯舜孟子曰不以舜之所以事堯事其君者不敬其君者也臣之愚蔽固非虞伊至於欲使陛下崇光被時雍之美宣緝熙章明之徳者是臣慺慺之誠竊所獨守實懷鶴立企佇之心敢復陳聞者兾陛下儻發天聰而垂神聽也

當與贈白馬王詩參看○文極沈鬱頓挫之致子長報任安書栁子厚與許孟容書與此篇皆嘔心至文也子長語多激子厚語多哀子建語多痛獨登此者以其闗倫理之大耳

戒子琇從軍入蜀教

辛憲英

行矣戒之古之君子入則致孝於親出則致節於國在職思其所司在義思其所立不遺父母憂患而已軍旅之間可以濟者其惟仁恕乎汝其愼之

簡約無多情文備至仁恕二字無一刻而可忘無所往而不利後羊琇竟免於鐘防之難此戒之力哉

誡子書

王昶

夫人爲子之道莫大於寶身全行以顯父母此三者人知其善而或危身破家陷於滅亡之禍者何也由所祖習非其道也夫孝敬仁義百行之首行之而立身之本也孝敬則宗族安之仁義則鄕黨重之此行成於內名著於外者矣人若不篤於至行而背本逐末以陷浮華焉以成朋黨焉浮華則有虛僞之累朋黨則有彼此之患皆由惑當時之譽昧目前之利故也夫富貴聲名人情所樂而君子或得而不處何也惡不由其道耳知進而不知退知欲而不知足故有困辱之累悔吝之咎語曰如不知足則失所欲故知足之足常足矣覽往事之成敗察將來之吉凶未有干名要利欲而不厭而能保世持家永全福祿者也欲使汝曹立身行已遵儒者之教履道家之言故以元黙沖虛爲名欲使汝曹顧名思義不敢違越也古者盤盂有銘幾杖有誡俯仰察焉用無過行況在已名可不戒之哉夫物速成則疾亡晚就則善終朝華之艸夕而零落松柏之茂隆寒不衰是以大雅君子惡速成戒闕黨也若範匄對秦客至武子擊之折其委笄惡其掩人也夫人有善鮮不自伐有能者寡不自矜伐則掩人矜則陵人掩人者人亦掩之陵人者人亦陵之故三卻爲戮於晉王叔負罪於周不惟矜善自伐好爭之咎乎故君子不自稱非以讓人惡其蓋人也夫毀譽愛惡之原而禍福之機也是以聖人愼之孔子曰吾之於人誰毀誰譽如有所譽必有所試又曰子貢方人賜也賢乎哉我則不暇以聖人之徳猶尙如此況庸庸之徒而輕毀譽哉昔伏波將軍馬援戒其兄子言聞人之惡當如聞父母之名耳可得而聞口不可得而言也斯戒至矣人或毀已當退而求之於身若已有可毀之行則彼言當矣若已無可毀之行則彼言妄矣當則無怨於彼妄則無害於身又何反報焉諺曰救寒莫如重裘止謗莫如自修斯言信矣汝先人世有冠冕惟仁義爲名守愼爲稱孝弟於閨門務學於師友吾與時人從事𨿽出處不同然各有所取頴川郭伯益好尙通達敏而有知其爲人曠不足輕貴有餘得其人重之如山不得其人忽之如艸吾親之暱之不願兒子爲之北海徐偉長不治名髙不求茍得澹然自守惟道是務其有所是非則托古人以見其意當時無所褒貶吾敬之重之願兒子師之若引而伸之觸類而長之汝其庶幾舉一隅耳及其用財先九族其施捨務周急其出入存故老其論議貴無貶其進仕尙忠節其取人務道實其處勢戒驕淫其貧賤愼無戚其進退念合宜其行事如九思如此而已吾復何憂哉

反覆周至總不出愼厚二字愼則敬心常存厚則仁心爲質立身處世盡於是矣王氏之世昌也宜哉

拒操議

周瑜

操𨿽托名漢相其實漢賊也將軍以神武雄才兼仗父兄之烈割據江東地方數千里兵精足用英雄樂業尙當橫行天下爲漢家除殘去穢況操自送死而可迎之耶請爲將軍籌之今使北土已安操無內憂能曠日持久來爭彊場又能與我較勝負於船楫可乎今北土旣未平安加馬超韓遂尙在闗西爲操後患且捨鞍馬杖舟楫與吳越爭衡本非中國所長又今盛寒馬無稾艸驅中國士眾逺涉江湖之間不習水土必生疾病此數四者用兵之患也而操皆冒行之將軍禽操冝在今日瑜請得精兵三萬人進住夏口保爲將軍破之

語皆了了雄快之極○公瑾破曹千古稱快陸遜破昭烈呂蒙殺壯繆爲吳謀非不忠然千載後皆不喜於呂陸此公心也正程子所謂惻隱之心也

古文雅正卷五

欽定四庫全書

古文雅正卷六

禮部侍郎蔡世逺編

訓子孫遺令

王祥

夫生之有死自然之理吾年八十有五啟手何恨不有遺言使爾無述吾生值季末登庸歷試無毗佐之勲沒無以報气絕但洗手足不須沐浴勿纒屍皆澣故衣隨時所服所賜山元玉佩衞氏玉玦綬笥皆勿以斂西芒上土自堅貞勿用甓石勿起墳隴穿深二丈槨取容棺勿作前堂布幾筵置書箱鏡奩之具棺前但可施牀榻而已糒脯各一盤酒一杯爲朝夕奠家人大小不須送喪大小祥乃設特牲無違余命髙柴泣血三年夫子謂之愚閔子除喪出見援琴切切而哀仲尼謂之孝故哭泣之哀日月降殺飲食之宜自有制度夫言行可覆信之至也推美引過徳之至也揚名顯親孝之至也兄弟怡怡宗族欣欣悌之至也臨財莫過乎讓此五者立身之本顏子所以爲命未之思也夫何逺之有

君本孝子故其言儉質朴厚末段懇切淳誠尢爲修身齊家之要○文字古質非復魏晉以下音響

王覽傳

晉書

覽字元通母朱遇祥無道覽年數嵗見祥被楚撻輙涕泣抱持至於成童每諫其母其母少止凶虐朱屢以非理使祥覽輙與祥俱又虐使祥妻覽妻亦趨而共之朱患之乃止祥喪父之後漸有時譽朱深疾之密使酖祥覽知之徑起取酒祥疑其有毒爭而不與朱遽奪反之自後朱賜祥饌覽輙先嘗朱懼覽致斃遂止覽孝友恭恪名亞於祥及祥仕進覽亦應本郡之召稍遷司徒西曹掾淸河太守五等建封卽丘子邑六百戶泰始末轉太中大夫祿賜與卿同咸寧初詔曰覽少篤至行服仁履義貞素之操長而彌固其以覽爲宗正卿頃之上疏乞骸骨詔以太中大夫歸老賜錢二十萬後轉光祿大夫門施行馬咸寧四年卒年七十三謚曰貞有六子祥固純孝覽亦至友孝友之家和气所積善气所迎其後必昌祥覽子孫貴顯數百年而覽尢昌導卽覽孫也

讓開府表

羊祜

臣伏聞恩詔拔臣使同臺司臣自出身以來適十數年受任外內每極顯重之任常以智力不可頓進恩寵不可久謬夙夜戰悚以榮爲憂臣聞古人之言徳未爲人所服而受髙爵則使才臣不進功未爲人所歸而荷厚祿則使勞臣不勸今臣身托外戚事連運防誡在過寵不患見遺而猥降發中之詔加非次之榮臣有何功可以堪之何心可以安之身辱髙位傾覆尋至願守先人敝廬豈可得哉違命誠忤天威曲從卽復若此蓋聞古人申於見知大臣之節不可則止臣𨿽小人敢緣所防念存斯義今天下自服化以來方漸八年𨿽側席求賢不遺幽賤然臣不能推有徳逹有功使聖聽知勝臣者多未達者不少假令有遺徳於版築之下有隱才於屠釣之間而朝議用臣不以爲非臣處之不以爲愧所失豈不大哉臣忝竊𨿽久未若今日兼文武之極寵等宰輔之髙位也且臣𨿽所見者狹據今光祿大夫李憙執節髙亮在公正色光祿大夫魯芝潔身寡欲和而不同光祿大夫李淸亮簡素立身在朝皆服事華髮以禮終始𨿽歷位外內之寵不異寒賤之家而猶未蒙此選臣更越之何以塞天下之望少益日月是以誓心守節無茍進之志今道路未通方隅多事乞畱前恩使臣得速還屯不爾畱連必於外虞有闕匹夫之志有不可奪六朝人物推羊公爲第一觀其虛衷讓位薦賢若渴流風猶堪百世也○薦賢爲事君第一義羅列諸賢正色以陳○本朝魏環極先生薦十賢一疏可以方此

謝石謚議【之雅正好學時與禮官議謝石之謚】

範之

石階借門防屢登崇顯總司百揆翼贊三臺閒練庻事勤勞匪懈內外僉議皆曰與能當淮肥之防勲拯危墜𨿽皇威遐震狡冦天亡因時立功石亦與焉又開建學校以延冑子𨿽盛化未洽亦愛禮存羊然古之賢輔大則以道事君侃侃終日次則厲身奉國夙夜無怠下則愛人惜力以濟時務此數者然後可以免惟塵之譏塞素飱之責矣今石位居朝端任則論道倡言無忠國之謀守職則容身而已不可謂事君貨黷京邑聚斂無厭不可謂厲身坐擁大眾侵食百姓大東流於逺近怨毒結於眾心不可謂愛人工徒勞於土木思慮殫於機巧防綺盡於婢妾財用縻於絲桐不可爲惜力此人臣之大害有國之所去也先王所以正風俗理人倫者莫尙乎節儉故夷吾受謗乎三歸平仲流美於約已自頃風軌陵遲奢僭無度亷恥不興利競交馳不可不深防原本以絕其流漢文襲弋綈之服諸侯猶侈武帝焚雉頭之裘靡麗不息良由儉徳𨿽彰而威禁不肅道自我建而刑不及物若存罰其違亡貶其惡則四維必張禮義行矣按謚法因事有功曰襄貪以敗官曰墨宜謚曰襄墨

易曰開國承家小人勿用石固武臣之常態耳不宜使在髙位之此論詞嚴義正可立臣極不虞於六朝中得之

歸去來辭

陶潛

歸去來兮田園將蕪胡不歸旣自以心爲形役奚惆悵而獨悲悟已往之不諫知來者之可追實迷途其未逺覺今是而昨非舟遙遙以輕颺風飄飄而吹衣問徵夫以前路恨晨光之熹微乃瞻衡宇載欣載奔僮僕懽迎稚子門三徑就荒松菊猶存攜防入室有酒盈罇引壺觴以自酌眄庭柯以怡顏倚南牕以寄傲審容膝之昜安園日涉以成趣門𨿽設而常闗防扶老以流憩時矯首而遐觀云無心以出岫鳥倦飛而知還景翳翳以將入撫孤松而盤桓歸去來兮請息交以絕遊世與我而相遺復駕言兮焉求悅親戚之情話樂琴書以消憂農人告余以春及將有事乎西疇或命巾車或棹孤舟旣窈窕以尋壑亦﨑嶇而經丘木欣欣以向榮泉涓涓而始流善萬物之得時感吾生之行休已矣乎寓形宇內復幾時曷不委心任去畱胡爲遑遑欲何之富貴非吾願帝鄕不可期懷良辰以孤往或植杖而耘耔登東臯以舒嘯臨淸流而賦詩聊乘化以歸盡樂夫天命復奚疑

元亮峻節髙風獨步千古管防安一流人物也元亮更有詩文堪令千載下玩味○朱子一生最好讀出師表歸去來辭及杜子美詩晚年尢甚蓋朱子當髙孝光寧之時刻刻欲爲國家復仇故喜讀出師表又不見用而懷歸念切故喜讀歸去來辭好讀子美詩亦是忠君愛國之心喜得同調也千古詩人推陶杜第一蓋詩以道性情性情離不得倫常陶杜之髙節純忠發之於詩故可傳誦不然格調辭句𨿽工畢竟是程子所雲閒言語耳○案此篇晉書宋書南史防有異同今從文選

前燕慕容恪傳

晉書

慕容恪字元恭皝之第四子也防而謹厚沈深有大度母髙氏無寵皝未之奇也年十五身長八尺七寸容貌魁傑雄毅嚴重每所言及輙經綸世務皝始異焉乃授之以兵數從皝徵伐臨機多奇防使鎭遼東甚有威惠髙句麗憚之不敢爲冦皝使恪與雋俱伐夫余雋居中指授而已恪身當矢石推鋒而進所向輙潰皝將終謂雋曰今中原未一方建大事恪智勇俱濟汝其委之及雋嗣位彌加親任累戰有大功封太原王拜侍中假節大都督錄尙書雋寢疾引恪與慕容評屬以後事及暐之世總攝朝權初建業聞雋死曰中原可圖矣桓溫曰慕容恪尙存所憂方爲大耳慕輿根之就誅也內外危懼恪容止如常神色自若出入往還一人步從或有諫之者恪曰人情懷懼且當自安以靖之吾復不安則眾何瞻仰哉於是人心稍定恪虛襟待物諮詢善道量才處任使人不逾位朝廷謹肅進止有常度𨿽執權政每事必諮之於評罷朝歸第則盡心色養手不釋卷其百寮有過未嘗顯之自是庶僚化徳稀有犯者恪之圍洛陽也秦中大震苻堅親將以備潼闗軍回乃定恪爲將不尙威嚴専以恩信禦物務於大略不以小令勞眾軍士有犯法密縱捨之捕斬賊首以令軍營內不整似可犯而防禦甚嚴終無喪敗臨終暐親臨問以後事恪曰臣聞報恩莫大薦士板築猶可而況國之懿藩吳王文武兼才管蕭之亞陛下若任之以政國其少安不然臣恐二冦必有闚之計言終而死

當時之傑推慕容元恭與王景略二人景略之才較爲揮霍然元恭徳器似有過之無不及也傳中載罷朝歸第盡心色養手不釋卷其孝如此則知無根之木不可以繁昌也其勤如此則知世有一仕便廢學者事業所就固可想見景略臨終戒堅以未可圖晉元恭臨終囑緯以用吳王垂皆反其言而敗不旋踵知者明於事理諒哉

前秦王猛傳

晉書

王猛字景略北海劇人也家於魏郡少貧賤以鬻畚爲業瓌姿儁偉博學好兵書謹重嚴毅气度雄逺細事不幹其慮自不參其神契略不與交通是以浮華之士咸輕而笑之猛悠然自得不以屑意少逰於鄴都時人罕能識也惟徐統見而奇之召爲功曹遁而不應遂隱於華陰山懷佐世之志希龍顏之主待時而動桓溫入闗猛被褐而詣之談當世之事捫虱而言旁若無人溫察而異之問曰吾奉天子之命率鋭師十萬杖義討逆爲百姓除殘賊而三秦豪傑未有至者何也猛曰公不逺數千里深入冦境長安咫尺而不渡灞水百姓未見公心故也所以不至溫黙然溫之將還賜猛車馬拜髙官督防請與俱南猛還山諮師師曰卿與桓溫豈並世哉猛乃止苻堅將有大志聞猛名遣呂婆樓招之一見便若平生語及廢興大事異符同契若徳之遇孔明也及堅僭位以猛爲中書侍郎時始平多枋頭西歸之人豪右縱橫刼盜充斥乃轉猛爲始平令猛下車明法峻刑澄察善惡禁勒彊豪鞭殺一吏百姓上書訟之有司劾奏檻車徵下廷尉詔獄堅親問之曰爲政之體徳化爲先蒞任未幾而殺戮無數何其酷也猛曰臣聞宰寧國以禮治亂邦以法陛下不以臣不才任臣以劇邑謹爲明君揃除凶猾始殺一姦余尙萬數若以臣不能肅淸骫法者敢不甘心鼎鑊酷政之刑臣實未敢受之堅謂羣臣曰王景略固是夷吾子產之儔也於是赦之時猛年三十六嵗中五遷權傾內外宗戚舊臣皆害其寵尙書仇騰丞相長史席寶數譖毀之堅大怒黜騰寶上下咸服莫有敢言遷尙書令累讓不許轉司徒錄尙書事猛辭以無功不拜後率諸軍討慕容暐軍禁嚴明師無私犯猛之未至鄴也劫盜公行及猛之至逺近帖然燕人安之軍還以功進封淸河郡侯賜以美妾女妓車馬猛固辭不受時旣畱鎭冀州堅遣猛於六州之內聽以便宜從事簡召英俊以補闗東守宰居數月上疏曰臣前所以朝聞夕拜不顧艱虞者正以方難未夷軍機權速庶竭命戎行敷宣皇威今聖徳格於皇天威靈被於八表竊敢披貢丹誠請避賢路設官分職各有司存豈應孤任愚臣以速傾敗若以臣有鷹犬防勤未忍捐棄者乞待罪一州效盡力命堅不許遣其侍中梁讜諭旨猛乃視事如前俄入爲丞相加都督中外諸軍事猛表讓久之堅曰卿昔螭蟠布衣朕龍潛弱冠屬世事紛紜朕奇卿於暫見儗卿爲臥龍卿亦異朕於一言回考槃之雅志豈不精契神交千載之會𨿽傅巖入夢姜公悟兆今古一時亦不殊也自卿輔政幾將二紀內釐百揆外蕩羣凶天下向定彛倫始敍朕且欲從容於上望卿勞心於下濟之務非卿而誰遂不許後數年復授司徒猛復上疏曰臣聞乾象盈虛惟後則之位稱以才官非則曠鄭武翼周仍世載詠王叔昧寵政替身亡𨿽陛下私臣其如天下何願回日月之鑑矜臣後悔堅竟不從猛乃受命軍國內外萬機之務事無巨細莫不歸之猛宰政公平流放屍素拔幽滯顯賢才外修兵革內崇儒學勸課農桑教以亷恥無罪而不刑無才而不任於是兵彊國富垂及升平猛之力也堅常敕其太子宏長樂公丕等曰汝事王公如事我其見重如此猛寢疾堅親祈南北郊宗廟社稷分遣侍臣禱河嶽諸祀靡不周備猛疾未瘳乃大赦其境內殊死以下猛疾甚因上疏謝恩並言時政多所益堅覽之流涕悲慟左右及疾篤堅親臨省病問以後事猛曰晉𨿽僻陋吳越乃正朔相承親仁善鄰國之寶也臣沒之後願不以晉爲圖鮮卑羌虜我之仇也終爲人患宜漸除之以便社稷言終而死時年五十一堅哭之慟比斂三臨謂太子宏曰天不欲使吾平一六合邪何奪吾景略之速也贈侍中丞相餘如故給東園溫明祕器帛三千匹谷萬石謁者僕射監防喪事葬禮一依漢大將軍故事謚曰武侯朝野巷哭三日

景略之治國養民興化以及削平將略具載在苻堅記此記多敍其與堅之神契隆遇耳作者分明比之於孔明故處處著筆嗚呼君臣相得前有伊管後有葛王令人神往矣此外惟唐文皇之於魏文貞或庶幾焉故能馴致貞觀之治此記成於唐初君臣極力摹冩鋪揚意者其有感而興起乎

與彭城王勰書

北魏孝文帝

教風密微禮政嚴嚴若不深心日勸何以敬諸每欲立一宗師肅我元族汝親則宸極位乃中監風標才器實足師範屢有口敕仍執衝遜難違淸挹荏苒至今宗制之重捨汝誰寄便委以宗儀責成汝躬有不遵教典隨事以聞吾別肅治之若宗室有愆隱而不舉鐘罰汝躬綱維相厲庶有勸攺吾朝聞夕逝不爲恨也

三代以下推北魏孝文帝爲令主不讓漢孝文也此書見其惇敍九族處

論文體書

李諤

臣聞古先哲王之化民也必變其視聽防其嗜欲塞其邪放之心示以淳和之路五教六行爲訓民之本詩書禮昜爲道義之門故能家復孝慈人知禮讓正俗調風莫大於此其有上書獻賦制誄鐫銘皆以褒徳序賢明勲證理茍非懲勸義不徒然降及後代風教漸落魏之三祖更尙文詞忽君人之大道好雕虫之小藝下之從上有同影響競騁文華遂成風俗江左齊梁其彌甚貴賤賢愚惟務吟詠遂復遺理存異尋虛逐防競一韻之奇爭一字之巧連篇累牘不出月露之形積案盈箱惟是風雲之狀世俗以此相髙朝廷據玆擢士祿利之路旣開愛尙之情愈篤於是閭裏童昏貴遊總丱未窺六甲先制五言至如羲皇舜禹之典伊傅周孔之說不復闗心何嘗入耳以傲誕爲淸虛以緣情爲勲績指儒素爲古拙用詞賦爲君子故文筆日繁其政日亂良由棄大聖之軌模搆無用以爲用也損本逐末流徧華壤逓相師祖久而愈扇及大隋受命聖道聿興屏出輕浮遏止華僞自非懷經抱質志道依仁不得引預搢紳參厠纓冕開皇四年普詔天下公私文翰並宜實錄其年九月泗洲刺史司馬防之文表華艶付所司治罪自是公卿大臣咸知正路莫不鉆仰墳素棄絕華綺擇先王之令典行大道於玆世如聞外州逺縣仍踵敝風選吏舉人未遵典則至有宗黨稱孝鄕曲歸仁學必典謨交不茍合則擯落私門不加收齒其學不稽古逐俗隨時作輕薄之篇章結朋黨而求譽則選充吏職舉送天朝蓋由縣令刺史未行風教猶狹私情不存公道臣旣忝憲司職當紏察若聞風卽劾恐掛网者多請勒諸司普加搜訪有如此者具狀送臺

上下不知惇行尊經徒以淸虛綺靡相先此五代所以速亡也漢唐宋明所以能享國長久者以能尊經耳夫立之學官用以取士行之旣久猶慮士子撮摘勦襲不知反已於是有謂非兼鄕舉裏選不可者況相尙虛無專取浮薄而不速亡者未之有也士恢此論可謂鳴岡之鳯矣

自贊

劉炫

通人司馬相如揚子云馬季長鄭康成等皆自敍風徽傳芳來葉余豈敢仰均先達貽笑後昆徒以日迫桑楡大命將近故友飄零門徒散溘死朝露埋魂朔野親故莫照其心後人不見其迹殆及余喘薄言胸臆貽及行邁傳示州裏使夫將來俊哲知余鄙志耳余從綰髮以來迄於白首嬰孩爲慈親所恕捶楚未嘗加從學爲明師所矜榎楚弗之及曁乎惇敍邦族交結等夷重物輕身先人後已昔在防弱樂參長者爰及耆艾數接後生學則服而不厭誨則勞而不倦幽情寡適心事方違內省生平顧循終始其大幸有四其深恨有一性本愚蔽蒙業貧窶爲父兄所饒厠搢紳之末遂得博覽典誥窺涉今古小善著於丘園虛名聞於邦國其幸一也隱顯人間沈浮世俗數忝徒勞之職久執城旦之書名不掛於白簡事不染於丹筆立身立行慚恧實多啟手啟足庶幾可免其幸二也以此庸虛屢動神眷以此卑賤每升天府齊鑣驥騄比翼鵷鴻整緗素於鳯池記言動於麟閣參謁宰輔造請羣公厚禮殊恩增榮攺價其幸三也晝漏方盡大耋已嗟退反初服歸骸故里翫文史以怡神閱魚鳥以散慮觀省野物登臨園沼緩步代車無罪爲貴其幸四也仰休明之盛世慨道教之陵遲蹈先儒之逸軌傷羣言之蕪穢馳騖墳典釐攺僻謬修撰始畢圖事適成天違人願途不我與世路未夷學校盡廢道不備於當時業不傳於身後銜恨泉壤實在玆乎其深恨一也

卻不是文人弄筆中多肝膈之要其深恨處露出絕大眼孔絕大志向令我憮然

論孔庭之法

文中子

門人有問姚義孔庭之法曰詩曰禮不及四經何也姚義曰嘗聞諸夫子矣春秋斷物志定而後及也樂以和徳全而後及也書以制法從事而後及也易以窮理知命而後及也故不學春秋無以主斷不學樂無以知和不學書無以議制不學易無以通理四者非具體不能及故聖人後之豈養蒙之具耶或曰然則詩禮何爲而先也義曰夫教之以詩則出辭气斯逺暴慢矣約之以禮則動容貌斯立威嚴矣度其言察其志考其行辧其徳志定則發之以春秋於是乎斷而能變徳全則導之以樂於是乎和而知節可從事則達之以書於是乎可以立制知命則申之以易於是乎可與盡性若驟而語春秋則蕩志輕義驟而語樂則喧徳敗度驟而語書則狎法驟而語易則玩神是以聖人知其必然故立之以宗列之以次先成諸已然後備諸物先濟乎近然後形乎逺亶其深乎子聞之曰姚子得之矣

說來皆有至理在聖門當爲入室弟子○中說勝法言逺甚法言只是摹擬於辭句之間中說卻是由心得而發之或者以其擬論語啟人之議取唐初名臣爲弟子啟人之疑要當五季波靡之餘忽然要作聖人讀其書簡質明徹非精思力行者不足語此也可謂奮乎百世之下矣

諫伐髙麗遺疏

房元齡

老子曰知足不辱知止不殆陛下威名功徳亦可足矣拓地開彊亦可止矣且陛下每決一重囚必令三覆五奏進素食止音樂者重人命也今驅無罪之士卒委之鋒刃之下使肝腦塗地獨不足湣乎向使髙麗違失臣節誅之可也侵擾百姓滅之可也它日能爲中國患除之可也今無此三條而坐煩中國內爲舊主雪恥外爲新羅報讎豈非所存者小所損者大乎願陛下許髙麗自新焚陵波之船罷應募之眾自然華夷慶賴逺邇肅安臣旦夕入地倘蒙錄此哀鳴死且不朽

首段戒以止足次段動以仁心已乃熟籌髙麗之不必伐意慮周盡房之善謀此可槪見矣○栁芳稱房爲賢相善歸人主無迹可尋此其絕筆故遂傳於世尢足珍也方太宗東伐之初李大亮以遺表諫此則於其興師役時也二表遂爲後世大臣臨終上表之始

房元齡杜如晦傳贊

新唐書

唐栁芳有言帝定禍亂而房杜不言功王魏善諫而房杜讓其直英衛善兵而房杜濟以文持眾美效之君是後新進更用事元齡身處要地不吝權善始以終此其成令名者諒其然乎如晦𨿽任事日淺觀元齡許與及帝所親欵則謨謀果有大過人者方君臣明良志葉議從相資以成固千載之遇蕭曹之勛不足進焉𨿽然宰相所以代天者也輔贊彌縫而藏諸用使斯人由而不知非明哲曷臻是哉彼揚已取名了然使戶曉者蓋房杜之細邪

新唐書傳贊系宋子京所作其餘表志等乃歐陽公所作子京作傳語多造作欲簡鏈而欠穩者頗多若其贊語則立意旣正詞亦新鏈足追古作者歐公文以舒暢勝使之作贊未必能過子京也房杜贊最爲得體文亦凝縮矯勁

上十思疏

魏徵

臣聞求木之長者必固其根本欲流之逺者必浚其泉源思國之安者必積其徳義源不深而望流之逺根不固而求木之長徳不厚而思國之理臣𨿽下愚知其不可而況於明哲乎人名當神器之重居域中之大將崇極天之峻永保無疆之休不念居安思危戒奢以儉徳不處其厚情不勝其欲斯亦伐根以求木茂塞源而欲流長者也凡百元首承天景命莫不殷憂而道著功成而徳衰有善始者實繁能克終者蓋寡豈取之易而守之難乎昔取之而有餘今守之而不足何也夫在殷憂必竭誠以待下旣得志則縱情以傲物竭誠則胡越爲一體傲物則骨肉爲行路𨿽董之以嚴刑震之以威怒終茍免而不懷仁貌恭而不心服怨不在大可畏惟人載舟覆舟所宜深愼奔車朽索其可忽乎君人者誠能見可欲則思知足以自戒將有作則思知止以安人念髙危則思謙沖而自牧懼滿溢則思江海下百川樂盤遊則思三驅以爲度憂懈怠則思愼始而敬終慮壅蔽則思虛心以納下想讒邪則思正身以黜惡恩所加則思無因喜以謬賞罰所及則思無因怒而濫刑總此十思玆九徳簡能而任之擇善而從之則智者盡其謀勇者竭其力仁者播其惠信者效其忠文武爭馳君臣無事可以盡豫遊之樂可以養松喬之壽鳴琴垂拱不言而化何必勞神苦思代下司職役聰明之耳目虧無爲之大道哉

貞觀致治幾如三代全是一魏文貞由其學問充非徒膽識過人也讀十思一疏與聖賢格致省克之功何殊其對君正直凝定亦大有浩然之气在○十思以開其始十漸以勗其終魏成其賢矣哉

上十漸疏

魏徵

臣觀自古帝王垂拱巖廊布政天下其語道也必先淳朴而抑浮華其論人也必貴忠良而鄙邪佞言制度則絕奢靡而崇儉約談物產則重谷帛而賤珍奇然受命之初皆遵之以成治稍安之後多反之而敗俗其故何哉豈不以居萬乘之尊有四海之富出言而莫已逆所爲而人必從公道溺於私情禮節虧於嗜欲故也語曰非知之難行之惟難非行之難終之斯難斯言信矣伏惟陛下年甫弱冠大拯橫流肇開帝業貞觀之初時方克壯抑損嗜欲躬行節儉論功則湯武不足方語徳則堯舜未爲逺臣自擢居左右十有餘年每侍帷幄屢奉明旨常許仁義之道守之而不失儉約之志始終而不渝一言興邦斯之謂也徳音在耳敢忘之乎而頃年已來稍乖曩志惇朴之理漸不克終謹以所聞列之於左陛下貞觀之初無爲無欲淸靜之化逺被遐荒考之於今其風漸墜聽言則逺超於上聖論事則未逾於中主何以言之漢文晉武俱非上哲漢文辭千里之馬晉武焚雉頭之裘今則求駿馬於萬里市珍奇於域外此其漸不克終一也書曰民惟邦本本固邦寧爲人上者柰何不敬陛下貞觀之始視人如傷卹其勤勞愛民猶子每存簡約無所營爲頃年以來意在奢縱輕用人力乃云百姓無事則驕逸勞役則昜使自古以來未有由百姓逸樂而致傾敗者也何有逆畏其驕逸而故欲勞役者哉此其漸不克終二也陛下貞觀之初損已以利物至於今日縱欲以勞人𨿽憂人之言不絕於口而樂身之事日切於心或時有所營慮人致諫乃云若不爲此不便我身人臣之情何可復爭此直意在杜諫者之口豈曰擇善而行者乎此其漸不克終三也立身成敗在於所染蘭芷鮑魚與之俱化愼乎所習不可不思陛下貞觀之初砥礪名節不私於物惟善是與親愛君子疏斥小人今則不然輕防小人禮重君子重君子也敬而逺之輕小人也狎而近之近之則不見其非逺之則莫知其是莫知其是則不間而自疎不見其非則有時而自暱此其漸不克終四也書曰不作無益害有益功乃成不貴異物賤用物人乃足陛下貞觀之初動遵堯舜反朴還淳頃年以來好尙奇異難得之貨無逺不臻珍玩之作無時能止上好奢靡而望下惇朴未之有也末作滋興而求丰實其不可得亦已明矣此其漸不克終五也貞觀之初求賢如渇善人所舉信而任之取其所長恆恐不及近嵗以來由心好惡或眾善舉而用之或一人毀而棄之或積年任而用之或一朝疑而逺之夫行有素履事有成迹所毀之人未必可信於所舉積年之行不應頓失於一朝君子之懷蹈仁義而大徳小人之性好讒佞以爲身謀陛下不審察其根源而輕爲之臧否是使守道者日疏干求者日進所以人思茍免莫能盡力此其漸不克終六也陛下初登大位事惟淸靜心無嗜欲數載之後不能固志𨿽無十旬之逸或過三驅之禮遂使盤遊之娛見譏於百姓鷹犬之貢逺及於四夷以馳騁爲歡莫慮不虞之變事之不測其可救乎此其漸不克終七也孔子曰君使臣以禮臣事君以忠然則君之待臣義不可薄陛下初踐大位敬以接下君恩下流臣情上達頃年以來多所忽略或外官充使奏事入朝思覩闕庭將陳所見欲言則顏色不接欲請又恩禮不加間因所短詰其細過𨿽有聰辯之略莫能申其忠欵而望上下同心君臣交泰不亦難乎此其漸不克終八也傲不可長欲不可縱樂不可極志不可滿四者前王所以致福通賢以爲申誡陛下貞觀之初孜孜不怠屈已從人恆若不足頃年以來微有矜放恃功業之大意蔑前王負聖智之明心輕當代此傲之長也欲有所爲皆取遂意縱或抑情從諫終是不能忘懷此欲之縱也志在嬉遊情無厭倦𨿽未全妨政事不復専心治道此樂將極也率土乂安四夷欵服仍逺勞士馬聞罪遐裔此志將滿也親狎者阿旨而不肯言疎逺者畏威而莫敢諫積而不已將虧聖徳此其漸不克終九也昔陶唐成湯之時非無災患而稱其聖徳者以其有始有終無爲無欲遇災則極其憂勤時安則不驕不逸故也貞觀之初頻年霜旱畿內戶口並就闗外攜負老防來往數千曾無一戶逃亡一人怨苦此誠由識陛下矜育之懷所以至死無攜貳頃年以來疲於徭役闗中之人勞獘尢甚雜匠之徒夏日悉畱和雇正兵之輩上番多別驅使和市之物不絕於鄕閭遞送之夫相繼於道路旣有所獘易爲驚擾脫因水旱穀麥不收恐百姓之心不能如前日之寧帖此其漸不克終十也臣聞禍福無門惟人所召人無釁焉妖不妄作伏惟陛下統天禦防十有三年道洽寰中威加海外年谷丰稔禮教聿興曁乎今嵗天災流行炎气致旱乃逺被於郡國凶醜作孽忽近起於轂下夫天何言哉垂象示誡斯誠陛下驚懼之辰憂勤之日也若見誡而懼擇善而從同周文之小心追殷湯之罪已前王所以致理者勤而行之今時所以敗徳者思而攺之與物更新易人視聽則寶祚無疆普天幸甚【疏奏太宗下旨褒嘉列爲屏障又錄付史官令千載之下識君臣之義賜徵黃金十觔廏馬二疋】

禹曰安汝止惟幾惟康舜亦曰敕天之命惟時惟幾漸也者幾之已見者也人君有謹幾之學人臣有杜漸之忠惟文貞有此誠直惟太宗有此虛公非徒列爲屏障且錄付史官而又賞之貞觀之治太宗之名所以冠絕近古也幾於君臣一徳之風矣

東都拒建徳議

薛收

世充據東都府庫充實所將之兵皆江淮精鋭卽日之患但乏糧食耳以是之故爲我所持求戰不得守則難久建徳親帥大眾逺來赴援亦當極其精鋭若縱之至此兩冦合從轉河北之粟以饋洛陽則戰爭方始偃兵無日混一之期殊未有涯也今宜分兵守洛陽深溝髙壘世充出兵愼勿與戰大王親率驍鋭先據成臯厲兵訓士以待其至以逸待勞決可克也建徳旣破世充自下不過二旬兩賊就矣

竇建徳旣破天下以次平定矣收道衡之子實爲河汾髙第河汾陳爼豆之事未嘗談軍旅而收值大敵決大計了若觀紋是役爲有唐混一要著則收此議當與畱侯固陵之防同功文若諫阻官渡之師未足云也中說附錄中又載太宗欲興禮樂而魏鄭公等媿無素業已乃嘆曰使董薛而在防不至此薛謂收也收資兼文武可謂閎儒天不假年使貞觀文物畫於綿蕞惜哉

古文雅正卷六

欽定四庫全書

古文雅正卷七

禮部侍郎蔡世逺編

論奉親享廟襲封樂工等防

馬周

微臣每讀前史見賢者忠孝事未嘗不廢捲長想思履其迹臣不幸早失父母犬馬之養已無所施顧來事可爲者惟忠義而已是以徒步二千里歸於陛下陛下不以臣愚過垂齒錄竊自顧瞻無階答謝輒以微軀丹欵惟陛下所擇臣伏見大安宮在宮城之西而其墻宇門闕之制方之紫極尙爲卑小臣伏以東宮皇太子之宅猶處城中大安乃至尊所居反在城外𨿽太上皇存心道素志在淸儉陛下重違慈旨愛惜人力而蕃夷朝見及四方觀聽有不足者臣願營築雉堞修起門觀務從髙顯以稱萬國之望則大孝昭乎天下矣臣又伏見明敕以二月二日幸九成宮臣竊惟太上皇春秋已髙陛下宜朝夕視膳而晨昏起居今所幸宮去宮三百餘里鑾輿駐蹕俄經旬日非可以旦暮至也儻太上皇情或思感而欲卽見陛下者將何以逮之且車駕今行本爲避暑然則太上皇尙畱熱所而陛下自逐涼處溫凊之道臣竊未安然敕書旣出業已成就願示速反之期以開眾惑臣又見詔書令宗室功臣悉就藩國貽厥子孫嗣守其政非有大故無或絀免臣竊惟陛下封植之者誠愛之重之欲其世嗣承守與國無疆也臣以爲必如詔旨者陛下宜思所以安存之富貴之何必使世官也何則以堯舜之父猶有朱均之子儻在孩童嗣職萬一驕愚則兆庶被其殃而家國蒙其患正欲絕之也則子文之治猶在也正欲存之也則欒黶之惡已彰也與其毒害於見存之百姓則寧使割恩於已亡之一臣明矣然則向所謂愛之者乃適所以傷之也臣謂宜賦以茅土疇其戶邑必有材行隨噐方授則𨿽其翰翮非彊亦可以獲免尢累昔漢光武不任功臣以吏事所以終全其世者良得其術也願陛下深思其宜使得奉大恩而子孫終其福祿也臣又聞聖人之化天下莫不以孝爲本故曰孝莫大於嚴父嚴父莫大於配天國之大事在祀與戎孔子亦云吾不與祭如不祭是聖人之重祭祀也如此自陛下踐阼以來宗廟之享未曾親事伏緣聖情獨以鑾輿一出勞費無藝所以忍其孝思以便百姓遂使一代之史不書皇帝入廟之事將何以貽厥孫謨垂則來葉臣知大孝誠不在爼豆之間然聖人之訓人固有屈已以從物特願聖恩顧省愚欵臣又聞致化之道在於求賢審官爲政之基必自揚淸激濁故孔子曰惟名與器不可以假人是言愼舉之爲重也臣伏見王長通白明逹本自樂工輿皂雜類韋槃提斛斯正則更無他材獨解調馬縱使術逾儕輩能有可取止可賜金帛以富其家豈宜列預士流超受髙爵遂使朝防之位萬國來庭騶子倡人鳴玉曳組與夫朝賀君子比肩而立同坐而食臣竊恥之然成命旣往縱不可追謂宜不可使在朝班預於仕伍也

不見激昻但見懇欵告君之極則也丁南湖謂貞觀將相皆隋室舊臣獨周出處純乎無玷余更喜其奏疏韓魏公所謂主於理勝而以至誠將之者也

三陣對【髙宗禦武成殿問兵家三陣員對云】

員半千

臣聞古者星宿孤虛天陣也山川向背地陣也偏伍彌縫人陣也臣謂不然夫師以義出沛若時雨得天之時爲天陣足食約費且畊且戰得地之利爲地陣舉三軍士如子弟之從父兄得人之和爲人陣捨是則何以戰言簡義正出以老健之筆自是絕調

陳銓選之疏

魏元同

人君之體當委任而責成功所委者當則所用者自精矣故周穆王命伯冏爲大僕正曰愼簡乃僚是使羣司各求其小者而天子命其大者也乃至漢氏得人皆自州縣補署五府辟召然後升於天朝自魏晉以來始専委選部夫以天下之大士人之眾而委之數人之手用刀筆以量才案簿書而察行借使平如權衡明如冰鏡猶力有所極照有所窮況所委非人而有愚闇阿私之乎願略依周漢之規以捄魏晉之失

唐時選法始集而試觀其書判已試而銓察其身言已銓而注已注而唱然後類以爲甲裴行儉所定也遂爲永制時又有劉曉者防言取士専用文章爲甲乙故士皆捨徳行而趨文藝夫日誦萬言何闗理體文成七步未足化人況盡心卉木之間極筆煙霞之際以斯成俗豈非大謬後世取士吏之法縱未得悉復三代之舊若二防者所當權輿其意而行之者已

姚崇宋璟傳贊

新唐書

姚崇以十事要說天子而後輔政顧不偉哉而舊史不傳觀開元初皆已施行信不誣已宋璟剛正又過於崇宗素所尊憚常屈意聽納故唐史臣稱崇善應變以成天下之務璟善守文以持天下之正二人道不同同歸於治此又所以佐唐使中興也嗚呼崇勸天子不求邊功璟不肯當邊臣而天寶之亂卒陷其害可謂先見矣然唐三百年輔弼者不爲少獨前稱房杜後稱姚宋何哉君臣之遇合蓋難矣夫

宋廣平剛正爲唐朝第一非徒過姚崇也崇之才惟李文饒可以方之而崇爲較醇亦其遭際勝文饒也贊語能見其大

宋公遺愛碑頌

張說

維唐禦天下九十有八載蒼生賁乎海隅元澤漫乎荒外天子念窮鄕之僻陋徼道之修阻吏或不率不馴人或不康不若乃命舊相廣平公宋璟鎭玆裔壤式是南州篤五管之政教總三軍之旗鼓幅員萬里馴致九譯詔書下日靡然順風曷由臻斯威名之先路也公曩日執白簡登瑣闥推誠謇諤不私形骸忤英主之龍鱗蹹姦臣之虎尾挫二張之鋭則聲怛寰域折三思之角則气蓋風雲由是極有四星維帝之輔地有五嶽維天之柱其入宰也君之股肱其出守也人之父母至於此邦之長人也飲食有節衣服有常淸心而庶務簡正色而羣下一瑟兮僴兮赫兮咺兮固以不怒而威不言而信𨿽有文身鑿齒被髮儋耳衣卉麫木巢山館水種落異俗而化齊言語不通而心諭矣其率人版築教人陶瓦室皆塗塈晝遊則華風可觀家徹茅茨夜作而災火不發棟宇之利也自今始䢐國之舶車海琛云萃物無二價路有遺金殊裔胥易其回途逺人咸內我邊郡交昜之坦也有如此故能言之士舉爲美談蓋防子去殷以後王者襄公代楚將得諸侯尙書東漢之雅望黃門北齊之令徳宋氏世名公其濟美詩所謂無念爾祖聿修厥徳廣平有焉若夫往者屈也來者伸也往來相召而哀樂繼之鴻飛遵渚於女信處龍章衮衣以我公歸郁陶乎人思嗟嘆之不足廣府司馬譚瓌番禺耆老某乙等相與刻石傳徽斯文予春秋之徒也豈將茍其辭哉雅敬宋公王臣之重次嘉譚子贊徳之義遙感耆舊去思之勤越裳變風知周公之才之美吉甫作頌見申伯於蕃於宣觀政將來惡可廢也頌曰降王宰兮逺國靈歌北戶兮舞南溟酌七徳兮考六經政畫一兮言不艸木育兮魚鱉寧變蓬屋兮攺籬墻魚鱗瓦兮鳥翼堂洞日華兮皎夜光火莫燎兮風莫颺事有近兮惠無疆昆侖寶兮西海財幾萬里兮嵗一來舟如島兮貨爲臺市無欺兮路無盜旅忘家兮扃夜開越井岡兮石門道金鼔愁兮旌斾好來何暮兮去何早犦牛牲兮菌雞卜神降福兮公壽考

大手筆人方有此大文章惟廣平公足以當之○昌黎公未出以前推燕公爲巨手未能去排偶之習然典重矜貴有兩漢之風味而無六朝之綺靡擅名一代不虛也經生家學作古文多虛率寒儉尢當學此一種

上姚令公書

張九齡

日月左拾遺張九齡奏記紫防令梁公閣下公登廟堂運天下者久之矣人之情僞事之得失所更多矣非曲學之說小子之慮所能損益亦已明矣然而意有不盡未可息區區之懷或以見容亦猶用九九之術今君侯秉天下之鈞爲聖朝之佐大見信用渴日太平千載一時胡可遇也加以明若鏡中運如掌上朝暮羲軒之時何云伊呂而已際防易失功業垂成而前未盡往往擬議愚用惜焉夫見勢則附俗人之所能也與不妄受志士之所難也君侯察其不茍附及不輕受就而厚之因而用之則禽息之首爲知已而必碎豫讓之身感國士而能漆至於合如市道亷公之門客虛盈勢比雀羅廷尉之交情貴賤初則許之以死殉體面俱柔終乃背之而飽飛身名已遂小人恆態不可不察自君侯職相國之重持用人之權而淺中弱植之徒已延頸企踵而至諂親戚以求譽媚賓客以取容情結笑言談生羽翼萬事至廣千變難知其間豈不有才所失在於無恥君侯或棄其所短收其所長人且不知深旨之若斯便謂盡私於此輩其有議者則曰不識宰相無以得遷不因交遊無以求售明主在上君侯爲相安得此言且人可誠感難可戶說爲君侯之計謝媒介之徒專謀選眾之舉古人有言禦寒莫若重裘止謗莫如自修修之至極何謗不息勿曰無害其禍將大夫長才廣度珠濳璧匿無先容以求達𨿽後時而自安今豈無之何近何逺但問於其類人焉庾哉𨿽不識之有何不可是知女不私人可以爲婦矣士不茍進可以爲臣矣固知山藏海納言之無咎是以不敢黙黙而已也願無以人故而廢其言以傷君侯之明幸甚幸甚

曲江人物風度翩翩乎唐代也觀其上書規勗姚元之處知其識量絕人矣中所云其間豈不有才所失在於無恥奔名者對之悚然又云何逺何近但問於其類求才者讀之爽然

與徐給事論文書

栁冕

文章本於教化形於治亂系於國風故在君子之心爲志形君子之言爲文論君子之道爲教昜云觀乎人文以化成天下此君子之文也自屈宋以降爲文者本於哀艷務於恢誕亡於比興失古義矣𨿽揚馬形似曹劉骨气潘陸藻麗文多用寡則是一技君子不爲也昔武帝好神仙而相如爲大人賦以諷帝覽之飄然有淩雲之气故揚雄病之曰諷則諷矣吾恐不免於勸也蓋文有餘而質不足則流才有餘而雅不足則蕩流蕩不返使人有淫麗之心此文之病也雄𨿽知之不能行之行之者惟荀孟賈生董仲舒而已僕自下車爲外事所感感而應之爲文不覺成捲意𨿽復古而不逮古則不足以議古人之文噫古人之文不可及之矣得見古人之心在於文乎茍無文又不得見古人之心故未能忘言亦志之所之也

先生論文五六篇皆傑然自命大約謂文以經世明道爲主盡掃尋章摘句恢誕華藻之陋韓李未出之先誠翹楚也獨孤及梁肅輩尙未之及焉登此以見唐文之興有由來矣

宇文融韋堅楊愼矜王鉷傳贊

新唐書

開元中宇文融始以言利得幸於時天子見海內完治偃然有攘郤四夷之心融度帝方調兵食故議取隱戶剰田以中主欲私說一開天子恨得之晚不十年而取宰相𨿽後得罪而追恨融才猶所未盡也孟子所謂上下徵利而國危者可不信哉天寶以來外奉軍興內蠱艷妃所費愈不貲計於是韋堅揚愼矜王鉷楊國忠各以裒刻進剝下益上嵗進羨緡百億萬爲天子私藏以濟橫賜而天下經費自如帝以爲能故重官累使尊顯烜赫然天下流亡日多於前有司備員不復事而堅等所欲旣充還用權媚以相屠脇四族皆覆爲天下笑夫民可安而不可擾私可通而不可竭觀數子乃欲擾而竭之斂怨基亡則向所謂利者顧不反哉鉷國忠後出橫虐最甚當方毒天下復思融云

唐至天寶言利之徒進矣至於徳宗時稅間架除陌錢抑又甚焉小人不憚覆國亡身進利說以榮寵一時愚亦甚矣王荊舒非奉君貪位者靑苖均輸與此輩同譏故術不可不愼

辭太尉防

郭子儀

太尉職雄任重竊憂非據輙敢上聞伏奉詔書未允誠懇臣疇昔之分早知止足今玆累請竊懼盈滿義實由衷事非矯飾志之所至敢不盡言自兵亂以來紀綱寖壞時多躁競俗少亷隅徳薄而位尊功防而賞厚實繁有眾不可殫論臣每見之深以爲念昔範宣子讓其下皆讓欒黶爲汰不敢違也臣誠薄劣竊慕古人務欲以身率先大變浮俗是用勤勤懇懇願罷此官庶禮讓興行由臣而致也臣位爲上相爵爲眞王參啟沃之謀受腹心之寄恩榮已極功業已成尋合乞骸保全余齒但以冦讎在近家國未安臣子之心不敢寧處茍西戎卽敍懷恩就擒疇昔官爵誓無所受必當追蹤範蠡繼迹畱侯臣之鄙懷切在於此

汾陽有大功於宗社不必言卽如進退惟君緩則置之急則用之毫無芥蔕陶士行李臨淮等對之有愧多矣田承嗣跋扈彊藩玩王命如弁髦接其書卽拜回紇感誠朝恩服善非至誠而能若是乎此防足覘學問深醇忠誠亦流露筆墨間

郭子儀傳贊

新唐書

天寶末盜發幽陵外阻內訌子儀自朔方提孤軍轉戰逐北誼不還顧當是時天子西走唐祚若贅斿而能輔太子造王室及大難略平遭讒惎詭奪兵柄然朝聞命夕引道無纎介自嫌及被圍涇陽單騎見虜壓以至誠猜忍沮謀𨿽唐命方永亦由忠貫日月神明扶持者哉及光弼等畏逼不終而子儀完名髙節爛然獨著福祿永終𨿽齊桓晉文比之爲褊唐史臣裴垍稱權傾天下而朝不忌功蓋一世而上不疑侈窮人欲而議者不之貶嗚呼垍誠知言其子孫多以功名顯蓋盛徳後云小時初讀通鑑綱目問家大人曰諸葛武侯郭令公程純公朱文公𨿽不同一格要其立心行事幾於聖否大人低徊久之曰未敢卽以爲聖然汝所言亦自有見今二十餘年矣詳觀四公行事果是三代以下所難令公𨿽學術無徵非天資粹美涵養充到者能之乎宋子京摹冩得出筆亦酷摹班範然所引裴垍侈窮人欲之言下字過當令公不過厚奉養多侍妾耳居將相王侯之位亦非過分者烏得爲侈窮人欲哉條奏貢舉防【時進士不鄕舉但試辭賦浮文綰秉政首言人才之本廷議偉之】

楊綰

國之選士必借賢良蓋取孝友純備言行惇實居常育徳動不違仁體忠信之資履謙恭之操藏器則未嘗自伐虛心而所應必誠夫如是故能率已從政化人鎭俗者也自叔世澆詐玆道寖防爭尙文辭互相矜衒馬卿浮薄竟不偶於任用趙壹虛誕終取擯於鄕閭自時厥後其道彌盛不思實行皆徇空名敗俗傷教備載前史古人比文章於鄭衞蓋有由也近煬帝始制進士之科當時猶試防而已至髙宗朝劉思立爲考功員外郎又奏進士加雜文明經加帖經從此積寖而成俗防能就學皆誦當代之詩長而博文不越諸家之集遞相黨與用致虛聲六經則未嘗開卷三史則皆同掛壁況復徵以孔門之道責其君子之儒者哉祖習旣深奔競爲務矜藝者曾無愧色勇進者但欲淩人以毀讟爲常談以向背爲已任投刺干謁驅馳於要津露才揚已喧騰於當代古之賢良方正豈有如此者乎朝之公卿以此待士家之長老以此垂訓欲其返淳朴懷禮讓守忠信識亷隅何可得也譬之於水其流已濁若不澄本何當復淸方今聖徳禦天再寧寰宇四海之內顒顒向化皆延頸舉踵思聖朝之理也不以此時而理之則太平之政又乖矣凡國之大柄莫不先擇下臣古先哲後皆側席待賢今之取人令將牒自舉非經國之體也望請依古制縣令察孝亷審知在鄕閭有孝悌及信義亷恥之行加以經業才堪防試者以孝亷爲名薦之於州刺史當以禮待之試其所通之學其通者送名於省自縣至省不得令舉人輙自陳牒其所習經左傳公羊谷梁禮記周禮儀禮尙書毛詩周易任通一經務取深義奧旨通諸家之義試日差諸司官有儒學者對問每經問義十條問畢對防三道其防皆問古今理體及當時要務取堪行用者其經義並防全通爲上第望付吏部便與官其經義通八防通二爲中第與出身下第罷歸其國子監舉人亦請準此如有行業不著所由妄相推薦請量加貶黜所冀數年之間人倫一變旣歸實學當識大猷居家者自修徳業從政者皆知亷恥浮競自止惇龎自勸教人之本實在玆焉事若施行卽別立條例詔左右丞諸司侍郎禦史大夫中丞給捨同議聞奏

西漢舉孝亷舉秀才皆論實行未嘗試也秀才者卽博士弟子員彚送太常太常籍異等秀才上之爲郎故名秀才賢良方正爲特科有試防至東漢順帝時用左雄言諸生試家法文吏課章奏亦時使然耳綰此議極善然末代無不試之法試經試防必不可少行業必著所由此爲切要惜乎綰卒而唐竟不行也

奏百官論事防

顏眞卿

禦史中丞李進等傳宰相語稱奉進止緣諸司官奏事頗多朕不憚省覽但所奏多挾私讒毀自今論事者諸司官皆須先白長官長官白宰相宰相定可否然後奏聞者臣自聞此語以來朝野囂然人心亦多衰退何則諸司長官皆達官也言皆專達於天子也郎官禦史陛下腹心耳目之臣也故其出使天下事無巨細得失皆令訪察回日奏聞所以明四目達四聰也今陛下欲自屏耳目使不聰明則天下何述焉詩云營營靑蠅止於棘讒言防極交亂四國以其能變白爲黑變黑爲白也詩人深惡之故曰取彼讒人投畀豺虎豺虎不受投畀有北昔夏之伯明楚之無極漢之江充皆讒人也孰不惡之陛下何不深回聽察其言虛誣者則讒人也因誅殛之其言不虛者則正人也因奬勵之舍此不爲使眾人皆謂陛下倦於聽覽拒其諫諍臣竊爲陛下痛惜之臣聞太宗勤於聽覽庶政以理故著司門式以防壅閉天寶已後李林甫威權日盛羣臣不先諮宰相輙奏事者仍托以他故中傷之又閹官袁思藝日宣詔至中書宗動靜必告林甫先意奏請宗驚喜若神以此權寵日甚下情不達漸致潼闗之禍陵夷至於今日天下之盡萃於聖躬豈陛下招致之乎蓋其所從來者漸矣自艱難之初百姓尙未雕太平之理立可便致屬李輔國用權宰相專政遞相姑息莫肯直言大開三司不安反側將士北走黨項合集土賊至今爲患僞將更相驚恐因思明危懼扇動卻反又今相州敗散東都陷沒先帝繇此憂勤至於損壽臣每思之痛切心骨天下兵戈未戢瘡痏未平陛下豈得不日聞讜言以廣視聽而欲頓隔忠讜之路乎臣聞君子難進易退朝廷開不韙之路猶恐不言況懷厭怠令宰相宣進止使禦史臺作條目不令直進從此人人不敢奏事則陛下聞見只此三數人耳天下之士方箝口結舌陛下後見無人奏事必謂朝廷無事可論豈知懼不敢進卽林甫國忠復起矣如今日之事曠古未有𨿽李林甫楊國忠猶不敢公然如此陛下不早覺悟漸成孤立後縱悔之無及矣臣實知忤大臣者罪在不測不忍有負陛下無任懇廹之至

公骨骾敢言如此仗節死義當於平日犯顏敢諫中求之

段秀實顏眞卿傳贊

新唐書

唐人栁宗元稱世言段太尉大抵以爲武人一時奮不慮死以取名非也太尉爲人姁姁常低首拱手行步言气卑弱未嘗以色待物人視之儒者也遇不可必逹其志決非偶然者宗元不妄許人諒其然也非孔子所謂仁者必有勇乎當祿山反哮噬無前魯公獨以烏合嬰其鋒功𨿽不成其志有足稱者晚節偃蹇爲姦臣所擠見殞賊手毅然之气折而不沮可謂忠矣詳觀二子行事當時亦不能信於君及臨大節蹈之無貳色何耶彼忠臣義士寧以未見信於人要返諸已得其正而後慊於中而行之也嗚呼𨿽千五百嵗其英烈言言如嚴霜烈日可畏而仰哉

段公不死於郭晞之悍卒而死於朱泚更得所矣顏公不死於祿山之彊兵而死於希烈有足悲矣然二公精魄萬古史稱其嚴霜烈日可畏而仰凜凜乎猶有生气哉

奉天攺元大赦詔【平朱泚後攺元】

陸贄

致理興化必在推誠忘已濟人不恡攺過朕嗣守丕構君臨萬方失守宗祧越在艸莽不念率徳誠莫追於旣往永言思咎期有復於將來惟我烈祖邁徳庇人致俗化於和平拯生靈於塗炭重熙積慶垂二百年伊爾卿尹庶官洎億兆之眾代受亭育以迄於今肆予小子獲纉鴻業懼徳不嗣罔敢怠荒然以長於深宮之中暗於經國之務不知稼穡之艱難不察徵戍之勞苦猶昧省已遂用興戎徵師四方轉餉千里暴命峻於誅求疲甿空於杼軸天譴於上而朕不寤人怨於下而朕不知馴致亂階變興都邑賊臣乘釁肆逆滔天萬品失序九廟震驚痛心靦貌罪實在予賴天地降佑神人葉謀將相竭誠爪牙宣力屏除大盜載張皇維將永圖必布新命朕晨興夕惟念前非自今以後中外所上書奏不得更稱聖神文武之號與人更始以答天休可大赦天下攺建中五年爲興元元年自正月一日昧爽以前大辟罪已下罪無輕重咸赦除之李希烈田悅王武俊李納等有以忠勞任膺將相有以勲舊繼守藩維朕撫馭乖方致令疑懼朕實不君人則何罪並與洗滌各復爵位朱滔𨿽與賊泚連坐路逺未必同謀如能效順亦與維新其河南北諸軍兵馬並宜各於本道自固封疆勿相侵軼朱泚大爲不道棄義蔑恩反易天常盜竊名器暴犯陵寢所不忍言獲罪祖宗朕不敢赦其應被朱泚脇從將士官吏百姓及諸色人等有遭其煽誘有廹以凶威茍能自新一切不問人之行業或未必兼搆大廈者方集於羣材建奇功者不限於常檢茍在適用則無棄人況黜免之人沈鬱旣久朝過夕攺仁何逺哉流移降黜亡官失爵配人等有材能著聞者特加錄用勿拘常例諸軍使諸道赴奉天及進收京城將士等或百戰摧敵或萬里勤王濟危難者其節著復社禝者其業崇我圖爾功特加彛典宜並賜名奉天定難功臣身有過犯逓減罪三等子孫有過犯遞減罪二等見危致命先哲攸貴掩骼埋胔禮典所先𨿽效用而或殊在惻隱而何間諸道將士有死王事者各委所在州縣給遞送歸本管官爲葬祭其有因戰陣殺戮及擒獲伏辜暴骨原野者並委所在逐近便收葬自頃軍旅所給賦役繁興吏因爲姦人不堪命汔可小康與之休息其墊陌及稅間架竹木茶漆防鐵等諸色名目悉冝停罷京畿之內屬此冦戎攻刼焚燒靡有寧室王師仰給人以重勞時宜減放今年夏稅之半朕以凶醜犯闕遽用於徵爰度近郊息駕玆邑軍儲克辦師旅攸寧式當襃旌以志吾過其奉天宜升爲赤縣百姓並給復五年尙徳者教化之所先求賢者邦家之大本永言玆道夢想增懷而澆薄之風趨競不息幽棲之士寂寞無聞蓋誠所未孚故求之不至天下有隱居行義才徳髙逺晦迹丘園不求聞達者委所在長吏具姓名聞奏當備禮邀致諸色人中有賢良方正能直言極諫及博通墳典達於教化並洞識韜略堪任將帥者委常參官及所在長吏聞薦天下孤老鰥寡惸獨不能自活者並委州縣長吏量事優卹其有年九十已上者刺史縣令就門存問義夫節婦孝子順孫旌表門閭終身勿事大兵之後內外耗竭貶食省用宜自朕躬當節乘輿之服禦絕宮室之華飾率已師儉爲天下先諸道貢獻自非供宗廟軍國之用一切並停布澤行賞仰惟舊章今以餘孽未平帑藏空竭有乖慶賜深愧於懷赦書有所未該者委所司類例條件聞奏敢以赦前事相言告以其罪罪之亡命山澤挾藏軍器百日不首復罪如初赦書日行五百里布告遐邇咸使聞知

公謂感人以言其本已淺況言又不誠乎因作此詔書深痛明備後李節度來朝言山東將士見詔感泣臣於是知賊不足平也總是推誠攺過四字盡之唐朝學術文章以韓公爲第一經濟奏議以陸公爲第一其忠誠正大姚元之李鄴侯尙不及也

論前所答奏未施行狀

陸贄

立國之本在乎得眾得眾之要在乎見情情有通塞故否泰生情有厚薄故損益生昜象乾下坤上則曰泰坤下乾上則曰否損上益下則曰益損下益上則曰捐乾爲天爲君坤爲地爲臣天在下而地處上於位乖矣而反謂之泰者上下交故也君在上而臣處下於義順矣而反謂之否者上下不交故也損益之義亦由是焉上約己而裕於人人必悅而奉上矣豈不謂之益乎上蔑人而肆諸已人必怨而叛上矣豈不謂之損乎然則上下交而泰不交而否自損者人益自益者人損情之得失豈容昜哉是以古先聖王之居人上也必以其心從天下之心而不敢以天下之人從其欲自昔王業盛衰君道得失史冊盡在粲然可徵與眾同欲靡不興違眾自用靡不廢從善納諫靡不固逺賢恥過靡不危善惡從類端如貫珠成敗象行明若觀火此歷代之元也太宗武定禍亂文致太平然猶兢兢畏愼每戒臣下獻規宗躬定大難開懷納忠侈心一萌邪道並進大盜一興至今爲梗肅宗懲致冦之由虛受廣納故得來蘇之望允塞配天之業勃興陛下以明威照臨以嚴法制斷君臣意乖上下情隔由是人各隱情以言爲諱至於變亂將起億兆同憂獨陛下恬然不知方謂太平可致列聖升降之效歷歷如彼當今理亂之由昭昭如此未有不興於得眾殆於失人裕於僉諧蔽於偏信濟美因乎納諫虧徳由乎自賢善始本乎憂勤失全萌乎安泰今將悔禍徼福去危從安若不循太宗創業之規襲肅宗中興之理鑑天寶致亂之所以懲今者遷幸之所由則何以孚聖懷彰令聞新逺邇之聽歸反側之心乎不勝愚誠懇欵謹復布露以聞

泰否言君臣也損益言君民也上下交則泰損上益下則益羲文周孔之治法也宣公明切指出遂爲百代之藥石蓍○宣公經濟名臣經學最爲精通世有讀史而不窮經者終爲無本之學卽徒玩宋儒之書而不湛深經學猶無本也但恐涉於訓詁記誦故必體究宋儒則經學更字字切已耳

請數對羣臣兼許令論事狀

陸贄

天子之道與天同方天不以地有惡木而廢發生天子不以時有小人而廢聴納昔人有因噎而廢食者又有懼溺而自沈者其爲矯枉防患之慮豈不過哉臣聞人之所助在乎信信之所立由乎誠蚩蚩之徒或昏或鄙然而上之得失靡不辧上之好惡靡不知上之所祕靡不傳上之所爲靡不效故馭之以智則人詐示之以疑則人偸接不以禮則徇義之意輕撫不以恩則效忠之情薄惟天下至誠爲能盡其性能盡其性則能盡人之性是知誠信之道不可斯須去身願陛下愼守而行之有加恐非所以爲悔也仲虺述成湯之徳曰用人惟已攺過不吝吉甫美宣王之功曰衮職有闕惟仲山甫補之成湯聖君也仲虺聖輔也以聖輔而贊揚聖君不稱其無過而稱其攺過周宣中興之賢主也吉甫文武之賢臣也以賢臣而歌誦賢主不美其無闕而美其補闕是則聖賢之意較然著明惟以攺過爲能不以無過爲貴中古以降淳風浸微臣旣尙諛君亦自聖掩盛徳而行小道於是有入則造膝出則詭辭之態興矣姦由此滋善由此沮帝王之意由此惑諫臣之罪由此生媚道一行爲害斯甚太宗文皇帝以虛受爲理本以直言爲國華存致雍熙之化沒齊堯舜之名向若太宗聞過則羞已之短納諫又畏人之知𨿽有悔過之意必無從諫之名且以太宗有底定禍亂之武有致理太平之功然而人到於今稱詠以爲道冠前古澤被無窮者則從諫攺過爲其首焉陛下所謂諫官論事少能愼密例自矜衒歸過於朕者臣以爲不密自矜信非忠厚其於聖徳固亦無虧陛下若納諫不違則傳之適足增美陛下若違諫不納又安能禁止勿傳伏願以貞觀故事爲楷模使太宗風烈重光於聖代臣聞虞舜察邇言故能成聖化晉文聽輿誦故能恢霸功大雅有詢於芻蕘之言洪範有謀及庶人之義是則聖賢爲理務徇眾心不敢忽細防不敢侮鰥寡遜於志者不必然逆於心者不必否辭拙而效速者不必愚言甘而利重者不必智是皆考之以實慮之以終其用無他惟善所在陛下所謂比見奏對論事皆是雷同道聽塗說者臣竊以眾多之議足見人情必有可行亦有可畏恐不宜一槪輕侮而莫之省納也陛下又謂試加質問卽便辭窮者臣竊以陛下𨿽窮其辭而未窮其理能服其口而未服其心臣每讀史書見亂多理少因懷感嘆竊謂爲下者莫不願忠爲上者莫不求理然而下恆苦上之難達上恆苦下之難知若是者何九不去故也所謂九者上有其六而下有其三好勝人恥聞過騁辯給衒聰明厲威嚴恣彊愎此六者君上之也諂諛顧望畏懦此三者臣下之也上好勝必甘於佞辭上恥過必忌於直諫如是則下之諂諛者順旨而忠實之語不聞矣上騁辯必勦說而折人以言上衒明必臆度而虞人以詐如是則下之顧望者自便而切磨之辭不盡矣上厲威必不能降情以接物上恣愎必不能引咎以受規如是則下之畏懦者避辜而情理之說不申矣夫自黎獻而上獲覩至尊之光景者逾億兆而無一焉就獲覩之中得接言議者又千萬無一幸而得接者猶有九居其間則上下之情所通鮮矣亂多理少從古以然考其初心不必淫暴亦在乎兩情相阻馴致其失以至於艱難者焉伏願廣接下之道開奨善之門納諫之懷勵推誠之美待之以禮煦之以和求之若不及用之懼不周以能攺其過爲善以得聞其過爲明諫者之狂誣明我之能恕諫者之漏泄彰我之能從諫者有失中而君無不美如此則徳光而義孚矣臣所以屢屢塵凟而不能自抑者蓋以陛下有拯亂之志而多難未平有務理之誠而庶績未乂故每中夜自思竊嘆而深惜也惟陛下詳省所闕亟行所宜宗社無疆之休也

用賢聴言治國之要而其本在於誠信大學所謂誠正爲修齊治平之本也宣公學有原本言曲而中以視韓公子說難其揣摩物情則均而彼則一派私利之心此則一片公誠千載猶將見之

謝密旨狀因論所宣事狀

陸贄

顧少連向臣說云聖旨察臣孤貞猶謂淸愼太過都絕諸道饋遺卻恐事情不通如不能納諸財物至如鞭靴之類受亦無妨者臣性實凡鄙寧忘顧私家本寠貧安能無欲所以深自刻愼勉修亷隅者蓋由負戴厚恩屍竊大位旣不克導揚風教致俗淸淳又未能減息徵徭濟人窮困由是茍行特操杜絕交私陛下責臣以淸謹太過斯謂聖明陛下慮事之不通有乖理道夫以胥吏末流苞苴防貺茍或違道臣猶知慚況公卿大臣之間方嶽連帥之任豈資納賄然後致誠若因財利交歡是以姑息爲事旣乖直道必有過求遂之則法度浸隳阻之則望彌甚爲害如此國何賴焉髙祖太宗著法垂制監臨受賄盈尺有刑豈不以貪饕爲殘蠧最深至於士吏之防尙當嚴禁矧居風化之首反可通行凡上之所爲以導下也若上爲之下亦爲之固其理也又可禁乎朝廷取之於方鎭方鎭復取之於州州取之於縣縣取之於鄕鄕將安取哉是皆出於疲人之肝腦筋髓耳自大盜猾夏天下常屯百萬之師坐受衣食農夫蠶婦凍而織餓而耕殫力忍死以供十倍之賦日月引頸望覩升平之化惠卹之恩凡四十九年矣薦屬多故有加無瘳而又交通私賄扇起貪風是令已困之甿重遭過分之擾也亦冀陛下詳察其理普澄其源淸淨無欲之風守慈儉不貪之寶是將感人心而天下服何有事情不通之患乎夫賄道一開展轉滋甚鞭靴不已必及金璧日見可欲何能自窒於心已與交私固難中絕其意是以涓流不止谿壑成災毫末旣差丘山聚釁臣竊料郡府之不願行賄於朝廷猶鄕閭之不願輸貨於郡府也但以行之者有利不行者有虞故爲安身保位之謀耳假如四方俱賂於朝廷受其三而卻其一有所受有所卻二端相反則遇卻者或有意疑乎見拒而不通焉四方俱賄於朝廷朝廷俱辭而不受則咸知不受者乃朝廷之常理適所以服其心而誘其善復何嫌阻之有乎陛下嗣位之初躬行節儉郡國無來獻朝廷無私求四方風動幾致淸平旋以刑峻賦繁兵連禍結泊大憝殱夷皇運興復徵伐之役頗息於前時淸約之風亦虧於往日曩興師徒人困暴賦今罷徵伐人困私求是乃殘瘁之餘永無蘇息之望使萬方黎獻當陛下休明之代不登富壽不洽雍熙追懷前修實用心熱禮記曰理亂持危朝聘以時厚往而薄來所以懷諸侯也是知懷撫之道貴徳賤財始於朝廷行於郡國郡國斯乂朝廷益尊是皆無賄之致也及夫王綱浸壞徳化陵夷然後滅公議而徇私情盛誅求而崇饋獻故禮記曰天子微諸侯僭於是相覿以貨相賂以利而天下之禮亂矣是知傷風害禮莫甚於私暴物殘人莫大於賂利於絕私去賄者莫先於君主務於愛人助理者莫切於輔臣君臣之間固不可語及於私賄矣況躬行乎

周官獘吏以亷爲首故大學戒務財孟子懲懷利賄賂行而國不可爲矣余觀春秋時晉主夏盟靈成景厲之世𨿽用人行政有失猶不失爲盟主至昭公頃定時賄賂公行如魯昭以受賂不得入十八國防召陵以求賄不果伐楚晉伯微而春秋亦自是爲戰國矣嗚呼獄訟以貨賄爲重輕舉措以貨賄爲用捨莊生所謂哀莫大於心死者宣公此疏尢爲深痛

陸宣公集序

權徳輿

嘗讀賈誼書觀其經制人文鋪陳帝業術亦至矣待之宣室恨得後時遇亦深矣然竟不能達四聰而盡其善排羣議而試厥謀道之難行亦已久矣東陽絳灌何代無之噫一薫一蕕善齊不能同其器方鑿圓枘良工無以措巧心所以理世少而亂日多大雅衰而正聲寖漢道未融旣失之於賈傅吾唐不幸復擯棄於陸公公諱贄字敬輿吳郡蘇人溧陽令偘之子年十八登進士第應博學宏辭科授鄭縣尉非其好也省母歸壽春刺史張鎰有名於時一獲晤言大加賞識曁別鎰以泉貨萬數爲賮曰願以此奉太夫人一日之膳公悉辭之領新茶一串而已是嵗以書判拔萃調渭南簿禦史府以監察換之徳宗皇帝春宮時知名召對翰林卽日爲學士由詞部員外轉考功郎中朱泚之亂從幸奉天時車駕播遷詔書旁午公灑翰卽成不復起艸初若不經思慮及成而奏無不曲盡事情中於機防倉卒塡委同職者無不拱手嘆服不能復有所助嘗從容奏曰此時詔書陛下宜痛自引過以感人心昔禹湯以罪已勃興楚昭以善言復國陛下誠能不恡攺過以言謝天下俾臣艸辭無諱庶幾羣盜革心上從之故行在詔書始下𨿽武人悍卒無不揮涕激發議者以徳宗克平冦亂不惟神武之功爪牙宣力蓋亦資文徳腹心之助焉及還京師李抱眞來朝奏曰陛下在山南時山東士卒聞書詔之辭無不感泣思奮臣節臣知賊不足平也公自行在帶本職拜諫議大夫中書舍人精敏小心未嘗有過艱難扈從行在輙隨啟沃謀猷特所親信有時防語不以公卿指名但呼陸九而已初幸梁洋棧道危狹從官前後相失上夜次山館召公不至然號於禁旅曰得陸贄者賞千金頃之公至太子親王皆賀丁韋夫人憂去職持喪於洛遣人防溧陽之柩附葬河南上遣中使監防其事四方賻遺數百萬公一無所取素與蜀帥韋南康布衣友善韋令每月置遺公奏而受之服闋復內職權知兵部侍郎覲見之日天子爲之興攺容敍弔內外屬望旦夕俟其輔政爲竇參忌嫉故緩之眞拜兵部侍郎知貢舉得人之盛公議稱之貞元八年拜中書侍郎平章事公以少年入侍內殿特蒙知遇不可與眾浮沈茍且自愛事有不可必諍之上察物太精躬臨庶政失其大體動與公違姦諛從而間之屢至不悅親友或規之公曰吾上不負天子下不負吾所學不卹其他公精於吏事斟酌剖決不爽錙銖其經綸制度具在徳宗實錄戶部侍郎判度支裴延齡以姦回得幸害時蠧政物議莫敢指言公獨以身當之屢言不可翰林學士吳通元忌公先達每切中傷陰結延齡互言公短宰相趙憬公之引拔升爲同列以公排邪守正心復異之羣邪沮謀直道不勝十年退公爲賓客罷政事明年夏旱芻糧不給軍校訴於上延齡奏曰此皆陸贄輩怨望鼓扇軍人也貶公忠州別駕上怒不可測賴陽城張萬福救之獲免蜀帥抗表請以贄代已嵗賂資糧公在南賓閉門卻掃郡人稀識其面復避謗不著書惟考校醫方撰集驗方五十卷行於世永貞初與鄭餘慶陽城同徴還公已薨歿時年五十二公之秉筆內署也防古揚今雄文藻思敷之爲文誥伸之爲典謨俾狡向風懦夫增气則有制誥集一十卷潤色之餘論思獻納軍國利害巨細必陳則有奏艸七卷其在相位也推賢與能舉直錯枉將幹璿衡而揭日月淸氛沴而平泰階敷其道也與伊說爭衡考其文也與典謨接軫則有中書奏議七卷古人以士之遇也其要有四焉才位時命也仲尼有才而無位其道不行賈生有時而無命終於一慟惟公才不謂不長位不謂不達逢時而不盡其道非命歟裴氏之子焉能使公不遇哉說者又以房魏姚宋逢時遇主克致淸平陸君亦獲幸時君而不能與房魏爭烈蓋道未至也應之曰道𨿽在我之在人蜚蝗竟天農稷不能善稼奔車覆轍孔孟亦廢規行若使四君與公昜時而相則一否一臧未可知也而致君不及貞觀開元者蓋時不幸也豈公不幸哉以爲其道未至不亦誣乎公之文集有詩文賦集表狀爲別集十五卷其闗於時政昭昭然與金石不朽者惟制誥奏議乎今以類相從冠於編首兼略書其官氏景行以爲序引俾後之君子覽公制作效之爲文爲臣事君之道不其偉歟

權文公在當時以文章著名然尙未脫排偶气爲宰相𨿽無甚建明然亦與庸碌者迥別此篇序宣公議論兼敍事可歌可誦吾喜宣公之爲人故讀權公此篇更低徊不忍釋也

兩漢辧亡論

權徳輿

言兩漢所以亡者皆曰莽卓予以爲莽卓簒逆污神器以亂齊民自賈夷滅天下耳目顯然聞知靜徴厥初則亡西京者張禹亡東京者胡廣皆以假道儒術得伸其邪心徼一時大名致位公輔辭气所發損益系之而多方善柔保位持祿或陷時君以滋厲階或附凶沴以結禍胎故其蕩覆之機簒奪之兆皆指導馴致之𨿽年祀相逺猶手授頤指之然也其爲賊害豈直莽卓之比乎禹以經術爲帝師身備漢相特見尊信當主臣之重極儒者之貴永始元延之間天地之眚屢見言事者皆譏切王氏專政時成帝亦悔懼天變而未有以決駕至禹第辟左右以問之須其一言以爲律度爲禹計者亦宜陳大昜堅冰之誡誦小雅十月之刺乘其向納痛言得失反以罕言命不語怪爲辭致成帝不疑之心授王氏寖盛之勢上下恬然防忽亡國儻帝慮不至是猶當開陳切劘面別廷辧矧當就第宴閒之際虛懷訪決之時方且小男於牀下官子壻於近郡欵然用家人匹婦爲心以身圖安不卹國患致使羣盜弄權疊執魁柄禍稔毒流至於新都不可遏也斯可憤也逮至東都順桓之間國統三絕胡廣以巨儒柄用位極上臺初梁冀席外戚之重貪戾當國旣鴆質帝議立嗣君公卿大臣皆以淸河王蒜年長有徳屬最尊親可以靖人亦旣定防冀乃憚其明哲且不利長君私於蠡吾獨異羣議爲廣計者亦當中立如石介然不回率趙誡之徒同李杜所守然後三事百工正辭於朝𨿽冀之暴恣豈能一旦盡誅漢廷羣公耶反徇一息之安首防畏懦竟使淸河徙廢蠡吾爲梗邦家陵夷漢道日蹙結黨錮之獄成閹寺之禍禍亂循環以至董卓赫赫漢室化爲堂塗蓋棟橈鼎折之所由來久矣彼梅福以孤逺上疏張綱以卑秩埋輪獨何人哉而不是思也向者西京抑損王氏尊君卑臣則庶乎無哀平之壞東京登庸淸河主明臣忠則庶乎無靈獻之亂大漢之祚未昜知也或以國之興亡皆有陰隲之數非人謀能亢則但取瞽聾者而相之立土木偶而尊之被以章組列於廊廟斯可矣何堯舜之或咨或吁殷周之或夢或卜憂勤日昃之若是然後爲理耶予因古史且嗜春秋褒貶之學心所憤激因辧其所以然

此論堪爲朱云李固吐气亦使世上有一種假儒者無骨气人見之羞死

古文雅正卷七

欽定四庫全書

古文雅正卷八

禮部侍郎蔡世逺編

原道

韓愈

博愛之謂仁行而宜之之謂義由是而之焉之謂道足乎已無待於外之謂徳仁與義爲定名道與徳爲虛位故道有君子小人而徳有凶有吉老子之小仁義非毀之也其見者小也坐井而觀天曰天小者非天小也彼以煦煦爲仁孑孑爲義其小之也則宜其所謂道道其所道非吾所謂道也其所謂徳徳其所徳非吾所謂徳也凡吾所謂道徳云者合仁與義言之也天下之公言也老子之所謂道徳云者去仁與義言之也一人之私言也周道衰孔子沒火於秦黃老於漢佛於晉魏梁隋之間其言道徳仁義者不入於楊則入於墨不入於老則入於佛入於彼必出於此入者主之出者奴之入者附之出者污之噫後之人其欲聞仁義道徳之說孰從而聽之老者曰孔子吾師之弟子也佛者曰孔子吾師之弟子也爲孔子者習聞其說樂其誕而自小也亦曰吾師亦嘗云爾不惟舉之於其口而又筆之於其書噫後之人𨿽欲聞仁義道徳之說其孰從而求之甚矣人之好怪也不求其端不訊其末惟怪之欲聞古之爲民者四今之爲民者六古之教者處其一今之教者處其三農之家一而食粟之家六工之家一而用器之家六賈之家一而資焉之家六柰之何民不窮且盜也古之時人之害多矣有聖者立然後教之以相生養之道爲之君爲之師驅其虫蛇鳥獸而處之中土寒然後爲之衣饑然後爲之食木處而顚土處而病也然後爲之宮室爲之工以贍其器用爲之賈以通其有無爲之醫藥以濟其夭死爲之葬埋祭祀以長其恩愛爲之禮以次其先後爲之樂以宣其湮郁爲之政以率其怠勌爲之刑以鋤其彊梗相欺也爲之符璽斗斛權衡以信之相奪也爲之城郭甲兵以守之害至而爲之備患生而爲之防今其言曰聖人不死大盜不止剖斗折衡而民不爭嗚呼其亦不思而已矣如古之無聖人人之類滅久矣何也無羽毛鱗介以居寒熱也無爪牙以爭食也是故君者出令者也臣者行君之令而致之民者也民者出粟米麻絲作器皿通貨財以事其上者也君不出令則失其所以爲君臣不行君之令而致之民則失其所以爲臣民不出粟米麻絲作器皿通貨財以事其上則誅今其法曰必棄而君臣去而父子禁而相生養之道以求其所謂淸淨寂滅者嗚呼其亦幸而出於三代之後不見黜於禹湯文武周公孔子也其亦不幸而不出於三代之前不見正於禹湯文武周公孔子也帝之與王其號名殊其所以爲聖一也夏葛而冬裘渴飲而饑食其事殊其所以爲智一也今其言曰曷不爲太古之無事是亦責冬之裘者曰曷不爲葛之之易也責饑之食者曰曷不爲飲之之易也傅曰古之欲明明徳於天下者先治其國欲治其國者先齊其家欲齊其家者先修其身欲修其身者先正其心欲正其心者先誠其意然則古之所謂正心而誠意者將以有爲也今也欲治其心而外天下國家滅其天常子焉而不父其父臣焉而不君其君民焉而不事其事孔子之作春秋也諸侯用夷禮則夷之進於中國則中國之經曰夷狄之有君不如諸夏之亡詩曰戎狄是膺荊舒是懲今也舉夷狄之法而加之先王之教之上幾何其不胥而爲夷也夫所謂先王之教者何也博愛之謂仁行而宜之之謂義由是而之焉之謂道足乎已無待於外之謂徳其文詩書易春秋其法禮樂刑政其民士農工賈其位君臣父子師友賓主昆弟夫婦其服麻絲其居宮室其食粟米果蔬魚肉其爲道易明而其爲教易行也是故以之爲已則順而祥以之爲人則愛而公以之爲心則和而平以之爲天下國家無所處而不當是故生則得其情死則盡其常郊焉而天神假廟焉而人鬼饗曰斯道也何道也曰斯吾所謂道也非向所謂老與佛之道也堯以是傳之舜舜以是傳之禹禹以是傳之湯湯以是傳之文武周公文武周公傳之孔子孔子傳之孟軻軻之死不得其傳焉荀與揚也擇焉而不精語焉而不詳由周公而上上而爲君故其事行由周公而下下而爲臣故其說長然則如之何而可也曰不塞不流不止不行人其人火其書廬其居明先王之道以道之鰥寡孤獨廢疾者有養也其亦庶乎其可也

其文詞則如賈長沙治安策而更出之以變化其論學術治術則如董江都賢良策而更寫之以明暢三代以下能有幾篇文字○宋儒議其引大學章只說到誠意不說及致知爲沒頭學問已有代辧之者矣謂釋氏以明心見性爲宗旨對病下砭所引只宜截從誠意以下也今讀上下文信然未可輕議○公自言气盛則言之短長與聲之髙下皆宜熟讀此篇自見

師說

韓愈

古之學者必有師師者所以傳道受業解惑也人非生而知之者孰能無惑惑而不從師其爲惑也終不解矣生乎吾前其聞道也固先乎吾吾從而師之生乎吾後其聞道也亦先乎吾吾從而師之吾師道也夫庸知其年之先後生於吾乎是故無貴無賤無長無少道之所存師之所存也嗟乎師道之不傳也久矣欲人之無惑也難矣古之聖人其出人也逺矣猶且從師而問焉今之眾人其下聖人也亦逺矣而恥學於師是故聖益聖愚益愚聖人之所以爲聖愚人之所以爲愚其皆出於此乎愛其子擇師而教之於其身也則恥師焉惑矣彼童子之師授之書而習其句讀者非吾所謂傳其道解其惑者也句讀之不知惑之不解或師焉或不焉小學而大遺吾未見其明也巫醫樂師百工之人不恥相師士大夫之族曰師曰弟子云者則羣聚而笑之問之則曰彼與彼年相若也道相似也位卑則足羞官盛則近諛嗚呼師道之不復可知矣巫醫樂師百工之人君子不齒今其智廼反不能及其可怪也歟聖人無常師孔子師郯子萇師襄老郯子之徒其賢不及孔子孔子三人行則必有我師是故弟子不必不如師師不必賢於弟子聞道有先後術業有專攻如是而已李氏子蟠年十七好古文六藝經傳皆通習之不拘於時學於余余嘉其能行古道作師說以貽之

師道立則善人多漢世經學詳明者以師弟子相承故也宋代理學昌明者以師弟子相信故也唐時知道者獨有一韓子而當時又少肯師者卽如張文昌李習之皇甫持正韓子得意弟子也然諸人集中亦鮮推尊爲師者況其他乎以此知唐時气習最重故韓子痛切言之唐學不及漢宋者亦以此也呂原明希哲宰相子又與程子年爵不甚相下一見卽首以師禮事之原明悳器卽此一端非復尋常而程子道學得大明於時未必不由此子

進學解

韓愈

國子先生晨入太學招諸生立館下誨之曰業精於勤荒於嬉行成於思毀於隨方今聖賢相逢治具畢張防去凶邪登崇俊良占小善者率以錄名一藝者無不庸爬羅剔抉刮垢磨光蓋有幸而獲選孰云多而不揚諸生業患不能精無患有司之不明行患不能成無患有司之不公言未旣有笑於列者曰先生欺余哉弟子事先生於玆有年矣先生口不絕吟於六藝之文手不停披於百家之編記事者必提其要纂言者必鉤其元貪多務得細大不捐焚膏油以繼晷恆兀兀以窮年先生之業可謂勤矣觝排異端攘斥佛老補苴罅漏張皇幽眇尋墜緒之茫茫獨旁搜而逺紹障百川而東之廻狂瀾於旣倒先生之於儒可謂有勞矣沈浸醲郁含英咀華作爲文章其書滿家上規姚姒渾渾無涯周誥殷盤佶屈聱牙春秋謹嚴左氏浮誇易奇而法詩正而葩下逮莊騷太史所錄子云相如同工異曲先生之於文可謂閎其中而肆其外矣少始知學勇於敢爲長通於方左右具宜先生之於爲人可謂成矣然而公不見信於人私不見助於友跋前躓後動輒得咎暫爲禦史遂竄南夷三年博士冗不見治命與仇謀取敗幾時冬暖而兒號寒年丰而妻啼饑頭童齒豁竟死何禆不知慮此而反教人爲先生曰吁子來前夫大木爲杗細木爲桷欂櫨侏儒椳闑扂楔各得其宜施以成室者匠氏之工也玉札丹砂赤箭靑芝牛溲馬勃敗鼓之皮俱収並蓄待用無遺者醫師之良也登明選公雜進巧拙紆余爲妍卓犖爲傑較短量長惟器是適者宰相之方也昔者孟軻好辯孔道以明轍環天下卒老於行荀卿守正大論是逃讒於楚廢死蘭陵是二儒者吐辭爲經舉足爲法絕類離倫優入聖域其遇於世何如也今先生學𨿽勤而不繇其統言𨿽多而不要其中文𨿽奇而不濟於用行𨿽修而不顯於眾猶且月費俸錢嵗縻廩粟子不知耕婦不知織乘馬從徒安坐而食踵常途之促促窺陳編以盜竊然而聖主不加誅宰臣不見斥玆非其幸歟動而得謗名亦隨之投閒置散廼分之宜若夫商財賄之有亡計班資之崇庳忘已量之所稱指前人之瑕疵是所謂詰匠氏之不以杙爲楹而訾醫師以昌陽引年欲進其狶苓也

此篇辭涉憤激宋儒爲已之學定不如此然公自敍其讀書衛道之苦心不可沒也且如尋墜緒之茫茫數語誰人能有此志向春秋謹嚴數語誰人能有此識解勿論七發七哀等不足比倫卽賓戱解嘲等篇亦相懸絕也惟送窮文全系玩世憤俗之作可不錄耳

伯夷頌

韓愈

士之特立獨行適於義而已不顧人之是非皆豪傑之士信道篤而自知明者也一家非之力行而不惑者寡矣至於一國一州非之力行不惑者蓋天下一人而已矣若至於舉世非之力行而不惑者則千百年廼一人而已耳若伯夷者窮天地亙萬世而不顧者也昭乎日月不足爲明崒乎泰山不足爲髙巍乎天地不足爲容也當殷之亡周之興微子賢也抱祭器而去之武王周公聖也從天下之賢士與天下之諸侯而往攻之未嘗聞有非之者也彼伯夷叔齊者廼獨以爲不可殷旣滅矣天下宗周彼二子廼獨恥食其粟餓死而不顧繇是而言夫豈有求而爲哉信道篤而自知明也今世之所謂士者一凡人譽之則自以爲有餘一凡人沮之則自以爲不足彼獨非聖人而自是如此夫聖人廼萬世之標凖也余故曰若伯夷者特立獨行窮天地亙萬世而不顧者也𨿽然微二子亂臣賊子接迹於後世矣激昻峻防讀之頑夫亷懦夫有立志

張中丞傳後敍

韓愈

元和二年四月十三日夜愈與吳郡張籍閱家中舊書得李翰所爲張巡傳翰以文章自名爲此傳頗詳宻然尙恨有闕者不爲許逺立傳又不載雷萬春事首尾逺𨿽材若不及巡者開門納巡位本在巡上授之柄而處其下無所疑忌竟與巡俱守死成功名城陷而虜與巡死先後異耳兩家子弟材智下不能通知二父志以爲巡死而逺就虜疑畏死而辭服於賊逺誠畏死何苦守尺寸之地食其所愛之肉以與賊抗而不降乎當其圍守時外無蚍蜉蟻子之援所欲忠者國與主耳而賊語以國亡主滅逺見救援不至而賊來益眾必以其言爲信外無待而猶死守人相食且盡𨿽愚人亦能數日而知死處矣逺之不畏死亦明矣烏有城壊其徒俱死獨蒙愧恥求活𨿽至愚者不忍爲嗚呼而謂逺之賢而爲之耶說者又謂逺與巡分城而守城之陷自逺所分始以此詬逺此又與兒童之見無異人之將死其臟腑必有先受其病者引繩而絕之其絕必有處觀者見其然從而尢之其亦不達於理矣小人之好議論不樂成人之美如是哉如巡逺之所成就如此卓卓猶不得免其他則又何說當二公之初守也寧能知人之卒不救棄城而逆遁茍此不能守𨿽避之他處何益及其亡救而且窮也將其創殘餓羸之餘𨿽欲去必不達二公之賢其講之精矣守一城捍天下以千百就盡之卒戰百萬日滋之師蔽遮江淮沮遏其勢天下之不亡其誰之功也當是時棄城而圖存者不可一二數擅彊兵坐而觀者相環也不追議此而責二公以死守亦見其自比於逆亂設淫辭而助之攻也愈嘗從事於汴徐二府屢道於兩府間親祭於其所謂雙廟者其老人往往說巡逺時事雲南霽云之乞救於賀蘭也賀蘭嫉巡逺之聲威功績出已上不肯出師救愛霽云之勇且壯不聽其語彊畱之具食與樂延霽云坐霽云慷慨語曰云來時睢陽之人不食月餘日矣云𨿽欲獨食義不忍𨿽食且不下咽因防所佩刀斷一指血淋漓以示賀蘭一座大驚皆感激爲云泣下云知賀蘭終無爲云出師意卽馳去將出城抽矢射佛寺浮圖矢著其上甎半箭曰吾歸破賊必滅賀蘭此矢所以志也愈貞元中過泗州船上人猶指以相語城陷賊以刃脇降巡巡不屈卽牽去將斬之又降霽云云未應巡呼云曰南八男兒死耳不可爲不義屈云笑曰欲將以有爲也公有言云敢不死卽不屈張籍曰有於嵩者少依於巡及巡起事嵩常在圍中籍大歷中於和州烏江縣見嵩嵩時年六十餘矣以巡初嘗得臨渙縣尉好學亡所不讀籍時尙小粗問巡逺事不能細也云巡長七尺餘須髯若神嘗見嵩讀漢書謂嵩曰何爲久讀此嵩曰未熟也巡曰吾於書讀不過三徧終身不忘也因誦嵩所讀書盡捲不錯一字嵩驚以爲巡偶熟此卷因亂抽他帙以試無不盡然嵩又取架上諸書試以問巡巡應口誦無疑嵩從巡久亦不見巡常讀書也爲文章操紙筆立書未嘗起艸初守睢陽時士卒僅萬人城中居人戶亦且萬數巡因一見問姓名其後亡不識者巡怒須髯輙張及城防賊縛巡等數十人坐且將戮巡起旋其眾見巡起或起或泣巡曰汝勿怖死命也眾泣不能仰視巡就戮時顏色不亂陽陽如平常逺寛厚長者貌如其心與巡同年生月日後於巡呼巡爲兄死時年四十九嵩貞元初死於亳宋間或傳嵩有田在亳宋間武人奪而有之嵩將詣州訟理爲所殺嵩無子張籍云

气薄雲霄光爭日月李漢敍公文所謂詭然而蛟龍翔蔚然而虎鳯躍鏘然而韶鈞鳴者是也巡逺在地下應掀髯起舞讀者亦掀髯起舞○按唐書許逺傳卽采公此論南霽云雷萬春並附列傳巡傳言巡至睢陽與太守許逺城父令姚誾等合遣將雷萬春南霽云等領兵戰寧陵北斬賊將二十殺萬餘人萬春傳雲霽云萬春敗賊於寜陵也別將二十有五後皆死巡難並詳傳中惟四人逸其姓名又巡傳霽云亦不肯降廼與姚誾雷萬春等三十六人遇害又萬春傳令狐潮圍雍丘萬春爲巡偏將立城上與語六矢著面不動巡任之與霽云均前輩以篇中但及霽云而不及萬春遂疑前之雷萬春爲南霽云之誤愚謂不載首尾者卽雷傳不詳所來也老人略說旣第舉霽云小時粗問更不細及萬春則昌黎亦竟付之闕如或略或詳於文義初無礙也○愚旣爲此論恐猶是師心臆說後閱黃太衝有答張爾公書言茅鹿門八家之選其防大略本之荊川遵巖至其批評謬處如昌黎張中丞傳後序云不載雷萬春事首尾與南霽云乞救賀蘭兩不相防而鹿門以爲雷萬春疑當作南霽云若乞救之事照應此句以補李翰之不載則非矣是前人已糾其謬

答崔立之書

韓愈

斯立足下僕見險不能止動不得時顚頓狼狽失其所操持困不知變以至辱於再三君子小人之所憫笑天下之所背而馳者也足下猶復以爲可教貶損道徳乃至手筆以問之扳援古昔辭義髙逺且進且勸足下之於故舊之道得矣𨿽僕亦固望於吾子不敢望於他人者耳然尙有似不相曉者非故欲發余乎不然何子之不以丈夫期我也不能黙黙聊復自明僕始年十六七時未知人事讀聖人之書以爲人之仕者皆爲人耳非有利乎已也及年二十時苦家貧衣食不足謀於所親然後知仕之不惟爲人耳及來京師見有舉進士者人多貴之僕誠樂之就求其術或出禮部所試賦詩策等以相示僕以爲可無學而能因詣州縣求舉有司者好惡出於其心四舉而後有成亦未卽得仕聞吏部有以博學宏辭選者人尢謂之才且得美仕就求其術或出所試文章亦禮部之類私怪其故然猶樂其名因又詣州府求舉凡二試於吏部一旣得之而又黜於中書𨿽不得仕人或謂之能焉退自取所試讀之乃類於俳優者之辭顏忸怩而心不寧者數月旣已爲之則欲有所成就書所謂恥過作非者也因復求舉亦無幸焉乃復自疑以爲所試與得之者不同其程度及得觀之餘亦無甚愧焉夫所謂博學者豈今之所謂者乎夫所謂宏辭者豈今之所謂者乎誠使古之豪傑之士若屈原孟軻司馬遷相如揚雄之徒進於是選必知其懷慙乃不自進而已耳設使與夫今之善進取者競於蒙昧之中僕必知其辱焉然彼五子者且使生於今之世其道𨿽不顯於天下其自負何如哉肻與夫鬥筲者決得失於一夫之目而爲之憂樂哉故凡僕之汲汲於進者其小得蓋欲以具裘葛養窮孤其大得蓋欲以同吾之所樂於人耳其他可否自計已熟誠不待人而後知今足下乃復比之獻玉者以爲必竢工人之剖然後見知於天下𨿽兩刖足不爲病且無使勍者再尅誠足下相勉之意厚也然仕進者豈捨此而無門哉足下謂我必待是而後進者尢非相悉之辭也僕之玉固未嘗獻而足固未嘗刖足下無爲爲我戚戚也方今天下風俗尙有未及於古者邊境尙有被甲執兵者主上不得怡而宰相以爲憂僕𨿽不賢亦且潛究其得失致之乎吾相薦之乎吾君上希卿大夫之位下猶取一障而乘之若都不可得猶將耕於寛閒之野釣於寂寞之濱求國家之遺事考賢人哲士之終始作唐之一經垂之於無窮誅姦諛於旣死發潛徳之幽光二者將必有一可足下以爲僕之玉凡幾獻而足凡幾刖也又所謂勍者果誰哉再克之刑信如何也士固信於知已微足下無以發吾之狂言

呂東萊笑當時父兄無見識以子弟得一第便爲成材者今俗下秀才類然至有小試前茅便詡詡有矜气者斗筲器量亦不宜爾此文可振士子則古稱先之志卽不能志於道徳獨不思以好古自豪乃局於科舉耶

答李翊書

韓愈

六月二十六日愈白李生足下生之書辭甚髙而其問何下而恭也能如是誰不欲告生以其道道悳之歸也有日矣況其外之文乎抑愈所謂望孔子之門墻而不入於其宮者焉足以知是且非耶𨿽然不可不爲生言之生所謂立言者是也生所爲者與所期者甚似而幾矣抑不知生之志蘄勝於人而取於人耶將蘄至於古之立言者耶蘄勝於人而取於人則固勝於人而可取於人矣將蘄至於古之立言者則無望其速成無誘於勢利養其根而竢其實加其膏而希其光根之茂者其實遂膏之沃者其光仁義之人其言藹如也抑又有難者愈之所爲不自知其至猶未也𨿽然學之二十餘年矣始者非三代兩漢之書不敢觀非聖人之志不敢存處若忘行若遺儼乎其若思茫乎其若迷當其取於心而注於手也惟陳言之務去戛戛乎其難哉其觀於人不知其非笑之爲非笑也如是者亦有年猶不攺然後識古書之正僞與𨿽正而不至焉者昭昭然白黒分矣而務去之乃徐有得也當其取於心而注於手也汩汩然來矣其觀於人也笑之則以爲喜譽之則以爲憂以其猶有人之說者存也如是者亦有年然後浩乎其沛然矣吾又懼其雜也迎而距之平心而察之其皆醇也然後肆焉𨿽然不可以不養也行之乎仁義之途遊之乎詩書之源無迷其途無絕其源終吾身而已矣气水也言浮物也水大而物之浮者大小畢浮气之與言猶是也气盛則言之短長與聲之髙下者皆宜𨿽如是其敢自謂幾於成乎𨿽幾於成其用於人也奚取焉𨿽然待用於人者其肖於器耶用與捨屬諸人君子則不然處心有道行已有方用則施諸人捨則傳諸其徒垂諸文而爲後世法如是者其亦足樂乎其無足樂也有志乎古者希矣志乎古必遺乎今吾誠樂而悲之亟稱其人所以勸之非敢褒其可褒而貶其可貶也問於愈者多矣念生之言不志乎利聊相爲言之

公生平刻苦肆力本期至於古之立言者因而有見於道遂居然以傳道自命然自敍其躬行實踐之功少有見焉至自道爲文工夫本領親切有味如此余嘗謂自秦漢以來惟公集文章之大成此篇自冩得力處尢不可不熟玩也

與孟尙書書

韓愈

愈白行官自南廻過吉州得吾兄二十四日手書數番忻悚兼至未審入秋來眠食何似伏惟萬福來示云有人傳愈近少信奉釋氏此傳之者妄也潮州時有一老僧號大顚頗聰明識道理逺地無可與語者故自山召至州郭畱十數日實能外形骸以理自勝不爲事物侵亂與之語𨿽不盡解要自胸中無滯礙以爲難得因與來往及祭神至海上遂造其廬及來袁州畱衣服爲別乃人之情非崇信其法求福田利益也孔子云丘之禱久矣凡君子行已立身自有法度聖賢事業具在方冊可效可師仰不愧天俯不愧人內不愧心積善積惡殃慶自各以其類至何有去聖人之道捨先王之法而從夷狄之教以求福利也詩不云乎愷悌君子求福不回傳又曰不爲威愓不爲利疚假如釋氏能與人爲禍祟非守道君子之所懼也況萬萬無此理且彼佛者果何人哉其行事類君子耶小人耶若君子也必不妄加禍於守道之人如小人也其身已死其鬼不靈天地神只昭布森列非可誣也又肯令其鬼行胸臆作威福於其間哉進退無所據而信奉之亦且惑矣且愈不助釋氏而排之者其亦有說孟子云今天下不之楊則之墨楊墨交亂而聖賢之道不明則三綱淪而九法斁禮樂崩而夷狄橫幾何其不爲禽獸也故曰能言距楊墨者皆聖人之徒也揚子云云古者楊墨塞路孟子辭而辟之廓如也夫楊墨行正道廢且將數百年以至於秦卒滅先王之法燒除其經坑殺學士天下遂大亂及秦滅漢興且百年尙未知修明先王之道其後始除挾書之律稍求亡書招學士經𨿽少得尙皆殘缺十亡二三故學士多老死新者不見全經不能盡知先王之事各以所見爲守分離乖隔不合不公二帝三王羣聖人之道於是大壞後之學者無所尋逐以至於今泯泯也其禍出於楊墨肆行而莫之禁故也孟子𨿽賢聖不得位空言無施𨿽切何補然賴其言而今學者尙知宗孔氏崇仁義貴王賤霸而已其大經大法皆亡滅而不救壞爛而不収所謂存十一於千百安在其能廓如也然向無孟氏則皆服左袵而言侏矣故愈嘗推尊孟氏以爲功不在禹下者爲此也漢氏以來羣儒區區修補百孔千瘡隨亂隨失其危如一髮引千鈞綿綿延延寖以微滅於是時也而唱釋老於其間鼓天下之眾而從之嗚呼其亦不仁甚矣釋老之害過於楊墨韓愈之賢不及孟子孟子不能救之於未亡之前而韓愈乃欲全之於已壞之後嗚呼其亦不量其力且見其身之危莫之救以死也𨿽然使其道由愈而粗傳𨿽滅死萬萬無恨天地鬼神臨之在上質之在傍又安得因一摧折自毀其道以從於邪也籍湜輩𨿽屢指教不知果能不叛去否辱吾兄眷厚而不獲承命惟增慚懼死罪死罪愈再拜絕大眼孔絕大抱負語皆驚心動魄出之原道佛骨表孟尙書書張中丞傳後序此四篇尢爲韓集絕頂文字亦千古之至文也

再與鄂州桞中丞書

韓愈

愈愚不能量事勢可否比常念淮右以靡困頓三州之地蚊蚋蟻虫之聚感凶竪喣濡飲食之惠提童子之手坐之堂上奉以爲帥出死力以抗逆明詔戰天下之兵乘機逐利四出侵暴屠燒縣邑賊殺不辜環其地數千里莫不被其毒洛汝襄荊許潁淮江爲之騷然丞相公卿士大夫勞於圖議握兵之將熊羆防虎之士畏懦防蹜莫肯杖戈爲士卒前行者獨閤下奮然率先揚兵界上將二州之守親出入行間與士卒均辛苦生其气勢見將軍之鋒頴凜然有向敵之意用儒雅文字章句之業取先天下武夫闗其口而奪之气愚初聞時方食不覺棄匕箸起立豈以爲閤下眞能引孤軍單進與死冦角逐爭一旦僥幸之利哉就令如是亦不足貴其所以服人心在行事適機宜而風采可畏愛故也是以前狀輒述鄙誠眷惠手翰還答益增忻悚夫一眾人心力耳目使所至如時雨三代用師不出是道閤下果能充其言繼之以無倦得形便之地甲兵足用𨿽國家故所失地旬嵗可坐而得況此小冦安足置齒牙間勉而卒之以俟其至幸甚夫逺徵軍士行者有羈旅離別之思居者有怨曠騷動之憂本軍有饋餉煩費之難地主多姑息形迹之患急之則怨緩之則不用命浮寄孤懸形勢銷弱又與賊不相諳委臨敵恐駭難以有功若召募土人必得豪勇與賊相熟知其气力所極無望風之驚愛防鄕裏勇於自戰徵兵滿萬不如召募數千閤下以爲何如倘可上聞行之否計已與裴中丞相見行營事宜不惜時賜示及幸甚

讀原道等篇知公非徒文士也讀上憲宗論淮西事宜篇知公非徒道學也文士而不知道一書篋子耳語道學而不知經濟一書癡耳世人見迂庸一種讀幾行性理全無器識以凡爲道學者類然不知實道學人必有實經濟烏得分判哉公此篇古勁雄健字經追琢而出效西漢而無其迹進策亦足覘經濟

送孟東野序

韓愈

大凡物不得其平則鳴艸木之無聲風撓之鳴水之無聲風蕩之鳴其躍也或激之其趨也或梗之其沸也或炙之金石之無聲或擊之鳴人之於言也亦然有不得已者而後言其謌也有思其哭也有懷凡出乎口而爲聲者其皆有弗平者乎樂也者郁於中而泄於外者也擇其善鳴者而假之鳴金石絲竹匏土革木八者物之善鳴者也維天之於時也亦然擇其善鳴者而假之鳴是故以鳥鳴春以雷鳴夏以虫鳴秋以風鳴冬四時之相推敓其必有不得其平者乎其於人也亦然人聲之精者爲言文辭之於言又其精也尢擇其善鳴者而假之鳴其在於唐虞咎陶禹其善鳴者也而假以鳴防弗能以文辭鳴又自假於韶以鳴夏之時五子以其歌鳴伊尹鳴殷周公鳴周凡載於詩書六藝皆鳴之善者也周之衰孔子之徒鳴之其聲大而逺傳曰天將以夫子爲木鐸其弗信矣乎其末也莊周以其荒唐之辭鳴楚大國也其亡也以屈原鳴臧孫辰孟軻荀卿以道鳴者也楊朱墨翟管夷吾晏嬰老聃申不害韓非眘到田駢鄒衍屍佼孫武張儀蘇秦之屬皆以其術鳴秦之興李斯鳴之漢之時司馬遷相知揚雄最其善鳴者也其下魏晉氏鳴者不及於古然亦未嘗絕也就其善者其聲淸以浮其節數以急其辭淫以哀其志弛以肆其爲言也亂雜而無章將天醜其徳莫之顧耶何爲乎不鳴其善鳴者也唐之有天下陳子昻蘇源明元結李白杜甫李觀皆以其所能鳴其存而在下者孟郊東野始以其詩鳴其髙出魏晉不懈而及於古其他浸滛乎漢氏矣從吾遊者李翺張籍其尢也三子者之鳴信善鳴矣抑不知天將和其聲而使鳴國家之盛耶抑將窮餓其身思愁其心腸而使自鳴其不幸耶三子者之命則懸乎天矣其在上也奚以喜其在下也奚以悲東野之役於江南也有若不釋然者故吾道其命於天者以解之世之汩沒於時文久矣不但無志於道卽肆力於古求可傳者亦少焉故登此文以鼓之至其文之變化離奇獨出格調尢令人有舞蹈之樂

送李願歸盤谷序

韓愈

太行之陽有盤谷盤谷之間泉甘而土肥艸木藂茂居民鮮少或曰謂其環兩山之間故曰盤或曰是谷也宅幽而勢阻隱者之所盤旋友人李願居之願之言曰人之稱大丈夫者我知之矣利澤施於人名聲昭於時坐於廟朝進退百官而佐天子出令其在外則樹旗旄羅弓矢武夫前呵從者塞途供給之人各執其物夾道而疾馳喜有賞怒有刑才畯滿前道古今而譽盛徳入耳而不煩曲睂丰頰淸聲而便體秀外而惠中飄輕裾翳長袖粉白黛緑者列屋而閒居妒寵而負恃爭妍而取憐大丈夫之遇知於天子用力於當世者之所爲也吾非惡此而逃之是有命焉不可幸而致也窮居而閒處升髙而望逺坐茂樹以終日濯淸泉以自潔采於山美可茹釣於水鮮可食起居無時惟適之安與其有譽於前孰若無毀於其後與其有樂於身孰若無憂於其心車服不維刀鋸不加理亂不知黜陟不聞大丈夫不遇於時者之所爲也我則行之伺於公卿之門奔走於形勢之途足將進而趦趄口將言而囁嚅處穢污而不羞觸刑辟而誅戮徼幸於萬一老死而後止者其於爲人賢不肖何如也昌黎韓愈聞其言而壯之與之酒而爲之歌曰

盤之中維子之宮盤之土可以稼盤之泉可濯可沿盤之阻誰爭子所窈而深廓其有容繚而曲如往而復嗟盤之樂兮樂且無央虎豹逺迹兮蛟龍遁藏鬼神守防兮呵禁不祥飲且食兮壽而康無不足兮奚所望膏吾車兮秣吾馬從子於盤兮終吾生以徜徉

不下斷制只述其言獨辟一格又無溢美之嫌公之爲文變化分寸無所不有也○前段可作郭令公像贊中段可作陶靖節像贊末段可作諸追逐勢利全無亷恥者像贊○案西平之子李愬之兄亦名願唐書願傳願少謙謹初領夏綏銀宥節度使政簡而嚴至節度鳯翔自是邇聲色而政衰矣史言其以荒侈敗結納權近與篇中所述正復相反明非一人矣又案南宋慶元中建安刋五百家注本此序後附載唐人髙從一跋以證其非西平子蓋以兩人同時其姓名適同恐後人不及致辧耳公又有和盧郎中送盤穀子詩序作於貞元十七年西平子方官環列詩和於元和七年西平子又正擁節旄更非棄官髙蹈者可知

送浮屠文暢師序

韓愈

人固有儒名而墨行者問其名則是校其行則非可以與之遊乎如有墨名而儒行者問其名則非校其行則是可以與之遊乎揚子云稱在門墻則揮之在夷狄則進之吾取以爲法焉浮屠師文暢喜文章其周遊天下凡有行必請於搢紳先生以求詠歌其所志貞元十九年春將行東南柳君宗元爲之請解其裝得其所得敍詩累百餘篇非至篤好其何能致多如是邪惜其無以聖人之道告之者而徒舉浮屠之說贈焉夫文暢浮屠也如欲聞浮屠之說當自就其師而問之何故謁吾徒而來請也彼見吾君臣父子之懿文物事爲之盛其心有慕焉拘其法而未能入故樂聞其說而請之如吾徒者宜當告之以二帝三王之道日月星辰之行天地之所以著鬼神之所以幽人物之所以蕃江湖之所以流而語之不當又爲浮屠之說而瀆告之也民之初生固若禽獸夷狄然聖人者立然後知宮居而粒食親親而尊尊生者養而死者藏是故道莫大乎仁義教莫正乎禮樂刑政施之於天下萬物得其宜措之於其躬體安而气平堯以是傳之舜舜以是傳之禹禹以是傳之湯湯以是傳之文武文武以是傳之周公孔子書之於冊中國之人世守之今浮屠者孰爲而孰傳之邪夫鳥俛而啄仰而四顧夫獸深居而簡出懼物之爲已害也猶且不脫焉弱之肉彊之食今吾與文暢安居而暇食優遊以生死與禽獸異者寧可不知其所自耶夫不知者非其人之罪也知而不爲者惑也恱乎故不能卽乎新者弱也知而不以告人者不仁也告而不以實者不信也余旣重桞請又嘉浮屠能喜文辭於是乎言

此篇小原道也公凡送浮屠詩若文必先斥其非而示以正道此公之兀岸不茍處○公於談道之文確有所見與文士大別然於窮理修身謹確細宻處未能如程朱之親切說出也

送殷員外使回鶻序

韓愈

唐受天命爲天子凡四方萬國不問海內外無小大咸臣順於朝時節貢水土百物大者特來小者附集元和睿聖文武皇帝旣嗣位悉治方內就法度十二年詔曰四方萬國惟回鶻於唐最親奉職尢謹丞相其選宗室四品一人持節往賜君長告之朕意又選學有經法通知時事者一人與之爲貳由是殷侯侑自太常博士遷尙書虞部員外郎兼侍禦史朱衣象笏承命以行朝之大夫莫不出餞酒半右庶子韓愈執盞言曰殷大夫今人適數百里出門惘惘有離別可憐之色持被入直三省丁寧顧婢子語刺刺不能休今子使萬里外國獨無幾微出於言面豈不眞知輕重大丈夫哉丞相以子應詔眞誠知人士不通經果不足用於是相屬爲詩以道其行雲

使於四方聖人重之文之簡古蒼老令我玩誦不置

送鄭尙書序

韓愈

嶺之南其州七十其二十二嶺南節度府其四十餘分四府府各置帥然獨嶺南節度爲大府大府始至四府必使其佐啟問起居謝守地不得卽賀以爲禮嵗時必遣賀問致水土物大府帥或道過其府府帥必戎服左握刀右屬弓矢帕首袴鞾迎郊及旣至大府帥先入據館帥守屏若將趨入拜庭之爲者大府與之爲讓至一再乃敢攺服以賓主見適位執爵皆興拜不許乃止防若小侯之事大國有大事諮而後行府之州離府逺者至三千里懸隔山海使必數月而後能至蠻夷悍輕易怨以變其南州皆岸大海多洲島颿風一日踔數千里漫瀾不見蹤迹控禦失所依險阻結黨仇機毒矢以待將吏撞搪呼號以相和應蜂屯蟻雜不可爬梳好則人怒則獸故常薄其徵入簡節而疎目時有所遺漏不究切之長養以兒子至紛不可治乃艸薙而禽狝之盡根株痛斷乃止其海外雜國若耽浮羅流求毛人夷亶之州林邑扶南眞臘幹陀利之屬東南際天地以萬數或時風潮朝貢蠻胡賈人舶交海中若嶺南帥得其人則一邊盡治不相冦盜賊殺無風雨之災水旱癘毒之患外國之貨日至珠香象犀玳瑁奇物溢於中國不可勝用故選帥常重於他鎭非有文武威風知大體可畏信者則不幸往往有事長慶三年四月以工部尙書鄭公爲刑部尙書兼禦史大夫往踐其任鄭公常以節鎭襄陽又帥滄景徳棣歷河南尹華州刺史皆有功悳可稱道入朝爲金吾將軍散騎常侍工部侍郎尙書家屬百人無數畝之宅僦屋以居可謂貴而能貧爲仁者不富之效也及是命朝廷莫不悅將行公卿大夫士茍能詩者咸相率爲詩以美朝政以慰公南行之思韻必以來字者所以祝公成政而來歸疾也

昌黎公送行序多用議論以疎宕勝此獨敍事古奧詳盡錯落妙在極雕琢極自然明代王李之學左史徒以險澀耳又但見作意而無自然合度之妙胸中典古字亦少似妝防輯綴而非內流者公所以絕後也俗子讀韓文但能喜誦其疎宕者此等不究心故全不知古文藩籬而入此篇極有法度易學○首敍其權之大足以有爲次敍闗系之重勉以處置之宜在言外末規其亷祝其成政而來筆極雅○鄭尙書名權千王守澄以得廣州本無可稱者公只敍闗系之重末略帶勉勵一筆公爲文愼許可如此

祭十二郎文

韓愈

年月日季父愈聞汝防之七日乃能銜哀致誠使建中逺具時羞之奠告汝十二郎之靈嗚呼吾少孤及長不省所怙惟兄嫂是依中年兄歿南方吾與汝俱防從嫂歸葬河陽旣又與汝就食江南零丁孤苦未嘗一日相離也吾上有三兄皆不幸早世承先人後者在孫惟汝在子惟吾兩世一身形單影只嫂常撫汝指吾而言曰韓氏兩世惟此而已汝時尢小當不復記憶吾時𨿽能記憶亦未知其言之悲也吾年十九始來京城其後四年而歸視汝又四年吾往河陽省墳墓遇汝從嫂防來葬又二年吾佐董丞相於汴州汝來省吾止一嵗請歸取其孥明年丞相薨吾去汴州汝不果來是年吾佐戎徐州使取汝者始行吾又罷去汝又不果來吾念汝從於東東亦客也不可以久圖久逺者莫如西歸將成家而致汝嗚呼孰謂汝遽去吾而歿乎吾與汝俱少年以爲𨿽暫相別終當久與相處故捨汝而旅食京師以求斗斛之祿誠知其如此𨿽萬乘之公相吾不以一日輟汝而就也去年孟東野往吾書與汝曰吾年未四十而視茫茫而髮蒼蒼而齒牙動揺念諸父與諸兄皆康彊而早世如吾之衰者其能久存乎吾不可去汝不肯來恐旦暮死而汝抱無涯之戚也孰謂少者歿而長者存彊者夭而病者全乎嗚呼其信然邪其夢邪其傳之非其眞邪信也吾兄之盛徳而夭其嗣乎汝之純明而不克防其澤乎少者彊者而夭歿長者衰者而存全乎未可以爲信也夢也傳之非其眞也東野之書耿蘭之報何爲而在吾側也嗚呼其信然矣吾兄之盛徳而夭其嗣矣汝之純明宜業其家者不克防其澤矣所謂天者誠難測而神者誠難明矣所謂理者不可推而壽者不可知矣𨿽然吾自今年來蒼蒼者或化而爲白矣動揺者或脫而落矣毛血日益衰志气日益微幾何不從汝而死也死而有知其幾何離其無知悲不幾時而不悲者無窮期矣汝之子始十嵗吾之子始五嵗少而彊者不可保如此孩提者又可冀其成立耶嗚呼哀哉汝去年書云比得軟腳病往往而劇吾曰是疾也江南之人常常有之未始以爲憂也嗚呼其竟以此而殞其生乎抑別有疾而至斯乎汝之書六月十七日也東野雲汝歿以六月二日耿蘭之報無月日蓋東野之使者不知問家人以月日如耿蘭之報不知當言月日東野與吾書乃問使者使者妄稱以應之耳其然乎其不然乎今吾使建中祭汝弔汝之孤與汝之乳母彼有食可守以待終防則待終防而取以來如不能守以終防則遂取以來其餘奴婢並令守汝防吾力能攺葬終葬汝於先人之兆然後惟其所願嗚呼汝病吾不知時汝歿吾不知日生不能相養以共居歿不得撫汝以盡哀斂不憑其棺窆不臨其穴吾行負神明而使汝夭不孝不慈而不得與汝相養以生相守以死一在天之涯一在地之角生而影不與吾形相依死而魂不與吾夢相接吾實爲之其又何尢彼蒼者天曷其有極自今已往吾其無意於人世矣當求數頃之田於伊潁之上以待餘年教吾子與汝子幸其成長吾女與汝女待其嫁如此而已嗚呼言有窮而情不可終汝其知也耶其不知也耶嗚呼哀哉尙饗

酸痛慘摰入於五內徹於九霄

平淮西碑

韓愈

天以唐克肖其徳聖子神孫繼繼承承於千萬年敬戒不怠全付所覆四海九州罔有內外悉主悉臣髙祖太宗旣除旣治髙宗中睿休養生息至於宗受報收功極熾而丰物眾地大孽牙其間肅宗代宗徳祖順考以勤以容大慝適去稂莠不薅相臣將臣文恬武嬉習熟見聞以爲當然睿聖文武皇帝旣受羣臣朝乃考圖數貢曰嗚呼天旣全付予有家今傳次在予予不能事事其何以見於郊廟羣臣震懾奔走率職明年平夏又明年平蜀又明年平江東又明年平澤潞遂定易定致魏博貝衛澶相無不從志皇帝曰不可究武予其少息九年蔡將死蔡人立其子元濟以請不許遂燒舞陽犯葉襄城以動東都放兵四刼皇帝歷問於朝一二臣外皆曰蔡帥之不廷授於今五十年傳三姓四將其樹本堅兵利卒頑不與他等因撫而有順且無事大官臆決唱聲萬口和附並爲一談牢不可破皇帝曰惟天惟祖宗所以付任予者庶其在此予何敢不力況一二臣同不爲無助曰光顏汝爲陳許帥惟是河東魏博郃陽三軍之在行者汝皆將之曰重汝故有河陽懷今益以汝維是朔方義成陜益鳯翔延慶七軍之在行者汝皆將之曰汝以卒萬二千屬乃子公武往討之曰文通汝守壽維是宣武淮南宣歙浙西四軍之行於壽者汝皆將之曰道古汝其觀察鄂嶽曰愬汝帥唐鄧隨各以其兵進戰曰度汝長禦史其往視師曰度惟汝予同汝遂相予以賞罸用命不用命曰汝其以節都統諸軍曰守謙汝出入左右汝惟近臣其往撫師曰度汝其往衣服飲食予士無寒無饑以旣厥事遂生蔡人賜汝節斧通天禦帶衛卒三百凡玆廷臣汝擇自從惟其賢能無憚大吏庚申予其臨門送汝曰禦史予憫士大夫戰甚苦自今以往非郊廟祠祀其無用樂顏武合攻其北大戰十六得柵城縣二十三降人卒四萬道古攻其東南八戰降萬三千再入申破其外城文通戰其東十餘遇降萬二千愬入其西得賊將輒釋不殺用其策戰比有功十二年八月丞相度至師都統責戰益急顏武合戰益用命元濟盡並其眾洄曲以備十月壬申愬用所得賊將自文城因天大雪疾馳百二十里用夜半到蔡破其門取元濟以獻盡得其屬人卒辛已丞相度入蔡以皇帝命赦其人淮西平大饗賚功師還之日因以其食賜蔡人凡蔡卒三萬五千其不樂爲兵願歸爲農者十九悉縱之斬元濟京師冊功加侍中愬爲佐僕射帥山南東道顏皆加司空公武以散騎常侍帥鄜坊丹延道古進大夫文通加散騎常侍丞相度朝京師道封晉國公進階金紫光祿大夫以舊官相而以其副總爲工部尙書領蔡任旣還奏羣臣請紀聖功被之金石皇帝以命臣愈臣愈再拜稽首而獻文曰

唐承天命遂臣萬邦孰居近土襲盜以狂往在宗崇極而圯河北悍驕河南附起四聖不宥屢興師徵有不能克益戍以兵夫耕不食婦織不裳輸之以車爲卒賜糧外多失朝曠不嶽狩百怠官事亡其舊帝時繼位顧曕咨嗟惟汝文武孰卹予家旣斬吳蜀旋取山東魏將首義六州降從淮蔡不順自以爲彊提兵叫讙欲事故常始命討之遂連姦鄰陰遣刺客來賊相臣方戰未利內驚京師羣公上言莫若惠來帝爲不聞與神爲謀乃相同徳以訖天誅乃敕顏愬武古通咸統於各奏汝功三方分攻五萬其師大軍北乘厥數倍之常兵時曲軍士蠢蠢旣翦淩雲蔡卒大窘勝之邵陵郾城來降自夏入秋復屯相望兵頓不勵告功不時帝哀徵夫命相往釐士飽而歌馬騰於槽試之新城賊遇敗逃盡抽其有聚以防我西師躍入道無畱者頟頟蔡城其疆千里旣入而有莫不順俟帝有恩言相度來宣誅止其魁釋其下人蔡之卒夫投甲呼舞蔡之婦女迎門笑語蔡人告饑船粟往哺蔡人告寒賜以繒布始時蔡人禁不往來今相從戲裏門夜開始時蔡人進戰退戮今旰而起左餐右粥爲之擇人以收餘憊選吏賜牛教而不稅蔡人有言始迷不知今乃大覺羞前之爲蔡人有言天子明聖不順族誅順保性命汝不吾信視此蔡方孰爲不順往斧其吭凡叛有數聲勢相倚吾彊不支汝弱奚恃其告而長而父而兄奔走偕來同我太平淮蔡爲亂天子伐之旣伐而饑天子活之始議伐蔡卿士莫隨旣伐四年小大並疑不赦不疑由天子明凡此蔡功惟斷乃成旣定淮蔡四夷畢來遂開明堂坐以治之唐初𨿽稱燕許大手筆不過閎麗排偶耳視公作猶吹吷也皇甫持正作公墓志稱公文云茹古涵今無有端涯渾渾灝灝不可窺校及其酣放毫曲快字淩紙怪發鯨鏗春麗驚耀天下然而栗宻窈眇章妥句適精能之至入神出天讀此文益見段文昌攺作之文唐文粹載之比此正嬰孩耳以其鋪排而無作手也○起筆從尙書周官脫來○案唐書藩鎭傳全載此文克肖作克尙無明年平夏句延慶作鄜延寜慶浙西下多徐泗二字四軍作五軍大吏作天吏郊廟祠祀其無用樂節去祠其二字合戰去合字道封作進封下臣愈去臣字乃相作及相釋其作釋於今旰作今眠偕來作來偕至奔走率職作走職疑是脫誤未必省文乃爾和附作利亦誤

柳子厚墓志銘

韓愈

子厚諱宗元七世祖慶爲拓防魏侍中封濟陰公曽伯祖奭爲唐宰相與禇遂良韓瑗俱得罪武后死髙宗朝皇考諱鎭以事母棄太常博士求爲縣令江南其後以不能媚權貴失禦史權貴人死乃復拜侍禦史號爲剛直所與遊皆當世名人子厚少精敏無不通達逮其父時𨿽少年已自成人能取進士第嶄然見頭角眾謂柳氏有子矣其後以博學宏辭授集賢殿正字儁傑亷悍議論證據今古出入經史百子踔厲風發率常屈其座人名聲大振一時皆慕與之交諸公要人爭欲令出我門下交口薦譽之貞元十九年由藍田尉拜監察禦史順宗卽位拜禮部員外郎遇用事者得罪例出爲刺史未至又例貶永州司馬居閒益自刻苦務記覽爲詞章泛濫停蓄爲深博無涯涘而自肆於山水間元和中嘗例召至京師又偕出爲刺史而子厚得柳州旣至嘆曰是豈不足爲政耶因其土俗爲設教禁州人順賴其俗以男女質錢約不時贖子本相侔則沒爲奴婢子厚與設方計悉令贖歸其尢貧力不能者令書其傭足相當則使歸其質觀察使下其法於他州比一嵗免而歸者且千人衡湘以南爲進士者皆以子厚爲師其經承子厚口講指畫爲文辭者悉有法度可觀其召至京師而復爲刺史也中山劉夢得禹錫亦在遣中當詣播州子厚泣曰播州非人所居而夢得親在堂吾不忍夢得之窮無辭以白其大人且萬無母子俱往理請於朝將拜疏願以柳易播𨿽重得罪死不恨遇有以夢得事白上者夢得於是攺刺連州嗚呼士窮乃見節義今夫平居里巷相慕悅酒食遊戲相徵逐詡詡彊笑語以相取下握手出肺肝相示指天日涕泣誓生死不相背負眞若可信一旦臨小利害僅如毛髮比反眼若不相識落陷穽不一引手救反擠之又下石焉者皆是也此宜禽獸夷狄所不忍爲而其人自視以爲得計聞子厚之風亦可以少媿矣子厚前時少年勇於爲人不自貴重顧借謂功業可立就故坐廢退旣退又無相知有气力得位者推挽故卒死於窮裔材不爲世用道不行於時也使子厚在臺省時自持其身已能如司馬刺史時亦自不斥斥時有人力能舉之且必復用不窮然子厚斥不久窮不極𨿽有出於人其文學辭章必不能自力以致必傳於後如今無疑也𨿽使子厚得所願爲將相於一時以彼易此孰得孰失必有能辧之者子厚以元和十四年十一月八日卒年四十七以十五年七月十日歸葬萬年先人墓側子厚有子男二人長曰周六始四嵗季曰周七子厚卒乃生女子二人皆防其得歸葬也費皆出觀察使河東裴君行立行立有節槪重然諾與子厚結交子厚亦爲之盡竟賴其力葬子厚於萬年之墓者舅弟盧遵遵涿人性謹順學問不厭自子厚之斥遵從而家焉逮其死不去旣往葬子厚又將經紀其家庶幾有始終者銘曰是惟子厚之室旣固旣安以利其嗣人安溪先生云子厚不過因一時依附之失末路悔過遷善又有政事可稱居一官則盡一官之職此乃君子人也豈徒文章與文公鼎峙哉全友陳少林亦云公此篇不爲隠防而子厚心迹自見末段激昻旋折盡情極致子厚可以瞑目矣○中敍朋友一節尢能使澆薄僥負一種人縮首流汗其有闗於世道人心者甚大故登斯選○公生平最篤於朋友者故人存沒多爲薦防經紀故末敍裴盧二君特爲稱贊○不自貴重顧借借字句絕從安溪先生讀顧借猶言顧惜耳韓子又有上鄭相公啟云無一分顧借心此最爲確注

鱷魚文

韓愈

維年月日潮州刺史韓愈使軍事衙推秦濟以羊一豬一投惡溪之潭水以與鱷魚食而告之曰昔先王旣有天下列山澤网繩擉刃以除虫蛇惡物爲民害者驅而出之四海之外及後王徳薄不能逺有則江漢之間尙皆棄之以與蠻夷楚越況潮嶺海之間去京師萬里哉鱷魚之涵淹卵育於此亦固其所今天子嗣唐位神聖慈武四海之外六合之內皆撫而有之況禹迹所掩揚州之近地刺史縣令之所治出貢賦以供天地宗廟百神之祀之壤者哉鱷魚其不可與刺史雜處此土也刺史受天子命守此土治此民而鱷魚睅然不安溪潭據處食民畜熊豕鹿麞以肥其身以種其子孫與刺史亢拒爭爲長雄刺史𨿽駑弱亦安肯爲鱷魚低首下心伈伈睍睍爲民吏羞以偸活於此耶且承天子命以來爲吏固其勢不得不與鱷魚辯鱷魚有知其聽刺史言潮之州大海在其南鯨鵬之大蝦蠏之細無不容歸以生以食鱷魚朝發而夕至也今與鱷魚約盡三日其率丑類南徙於海以避天子之命吏三日不能至五日五日不能至七日七日不能是終不肯徙也是不有刺史聽從其言也不然則是鱷魚防頑不靈刺史𨿽有言不聞不知也夫傲天子之命吏不聽其言不徙以避之與冥頑不靈而爲民物害者皆可殺刺史則選材技吏民操彊弓毒矢以與鱷魚從事必盡殺乃止其無悔

公至末年道气益壯厲文益雄擅讀此可見○公守潮州潮人思仰之甚故凡山水皆以公姓爲號此以見振古人物小用之則小效誠心實政自足感人山水易名流風百世偉哉

爲裴相公讓官表

韓愈

臣某言伏奉今日制書以臣爲朝議大夫守中書侍郎同中書門下平章事承命驚惶魂爽飛越俯仰天地若無所容臣某誠惶誠恐頓首頓首臣少涉經史粗知古今天與朴忠性惟愚直知事君以道無憚殺身慕當官而行不求利已人以爲拙臣行不疑元和之初始拜禦史旋以論事過切爲宰臣所非移官府廷因佐戎幕陛下恕臣之罪憐臣之心防居侍從之中遂掌絲綸之重受恩益大顧已益輕茍耳目所聞知心力所迨及少闗政理輒以陳聞於禆補無防埃之微而防謗有丘山之積陛下知其孤立賞其微誠獨斷不謀奬待逾量臣誠見陛下具文武之徳有神聖之姿啟中興之宏圖當太平之昌歷勤身以儉與物無私威怒如雷霆容覆如天地實羣臣盡節之日才智效能之時聖君難逢重徳宜報苦心焦思以日繼夜茍利於國知無不爲徒欲竭愚未免妄作陛下不加罪責更極寵光旣領臺綱又毗邦憲聖君所厚凶逆所讎闕於防虞幾至斃踣恩私曲被性命獲全忝累祖先玷塵班列未知所措只自內慙豈意陛下擢臣於傷殘之餘委臣以燮和之任忘其陋污使佐聖明此𨿽成湯舉伊尹於庖防髙宗登傅說於版築周文用呂望於屠釣齊桓起戚於飯牛雪恥防光去辱居貴以今凖古擬議非倫陛下有四君之明行四君之事微臣無四子之美獲四子之榮豈可叨居以彰非據方今干戈未盡戢夷狄未盡賓麟鳯龍未盡遊郊藪艸木魚鼈未盡被雍熙當大有爲之時得非常人之佐然後能上宣聖徳以代天工如臣等類實不克堪伏願博選周行旁及巖穴天生聖主必有賢臣得而授之乃可致理乞廻所授以葉羣情無任懇欵之至文至東漢漸趨簡鏈渾灝之气不如西京至三國則又加選言之功以韻調勝六朝因而爲四六綺靡之文唐初未離此習韓柳始一振之此篇𨿽以排偶行文然鎔經鑄史兼三國六朝之勝而渾灝流轉直廹西京者也歐蘇王曽謝表俱效此體綺靡之風衰矣

論佛骨表

韓愈

伏以佛者夷狄之一法耳自後漢時流入中國上古未嘗有也昔者黃帝在位百年年百一十嵗少昊在位八十年年百嵗顓頊在位七十九年年九十八嵗帝嚳在位七十年年百五嵗帝堯在位九十八年年百一十八嵗帝舜及禹年皆百嵗此時天下太平百姓安樂壽考然而中國未有佛也其後殷湯亦年百嵗湯孫太戊在位七十五年武丁在位五十九年書史不言其年壽所極推其年數蓋亦俱不減百嵗周文王年九十七嵗武王年九十三嵗穆王在位百年此時佛法亦未入中國非因事佛而致然也漢明帝時始有佛法明帝在位才十八年耳其後亂亡相繼運祚不長宋齊梁陳元魏已下事佛漸謹年代尢促惟梁武帝在位四十八年前後三度捨身施佛宗廟之祭不用牲牢晝日一食止於菜果其後竟爲侯景所逼餓死臺城國亦尋滅事佛求福乃更得禍由此觀之佛不足事亦可知矣髙祖始受隋禪則議除之當時羣臣材識不逺不能深知先王之道古今之冝推闡聖明以救斯其事遂止臣常恨焉伏惟睿聖文武皇帝陛下神聖英武數千百年已來未有倫比卽位之初卽不許度人爲僧尼道士又不許創立寺觀臣常以爲髙祖之志必行於陛下之手今縱未能卽行豈可恣之轉令盛也今聞陛下令羣僧迎佛骨於鳯翔禦樓以觀舁入大內又令諸寺遞迎供養臣𨿽至愚必知陛下不惑於佛作此崇奉以祈福祥也直以年丰人樂狥人之心爲京都士庶設詭異之觀戲玩之具耳安有聖明若此而肯信此等事哉然百姓愚冥易惑難曉茍見陛下如此將謂眞心事佛皆雲天子大聖猶一心敬信百姓何人豈合更惜身命焚頂燒指百十爲羣解衣散錢自朝至暮轉相仿效惟恐後時老少奔波棄其業次若不卽加禁遏更歷諸寺必有斷臂臠身以爲供養者傷風敗俗傳笑四方非細事也夫佛本夷狄之人與中國言語不通衣服殊制口不言先王之法言身不服先王之法服不知君臣之義父子之情假如其身至今尙在奉其國命來朝京師陛下容而接之不過宣政一見禮賓一設賜衣一襲衛而出之於境不令惑眾也況其身死已久枮朽之骨凶穢之餘豈冝令入宮禁孔子曰敬鬼神而逺之古之諸侯行弔於其國尙令巫祝先以桃茢祓除不祥然後進弔今無故取朽穢之物親臨觀之巫祝不先桃茢不用羣臣不言其非禦史不舉其失臣實恥之乞以此骨付之有司投諸水火永絕根本斷天下之疑絕後代之惑使天下之人知大聖人之所作爲出於尋常萬萬也豈不盛哉豈不快哉佛如有靈能作禍祟凡有殃咎宜加臣身上天鑑臨臣不怨悔無任感激懇悃之至

無原道一篇不見韓公學問無佛骨一表不見韓公气節或謂公生平耐不得困苦貶竄似非樂天知命者余謂公見義必爲全無戀位素餐之態公初年在京師未免有汲汲求進之心然一爲禦史絕不顧惜則以諫宮市貶陽山矣旣貶之後量移散秩如作送窮文進學解等篇大有牢騷不平之意然及其從平淮西作侍郎優遊養望便可作相而公則以諫佛骨貶潮州矣潮州上表有窮蹙卑屈之意然及其再登朝則又身使盧龍面折庭湊更無推托畏懦之狀公之气節屢挫不折如此所以爲有唐蓋代人物而配享孔廟不替也不然張禹孔光獨無文學哉

請遷宗廟議

韓愈

右禮儀使奏謹按周禮天子七廟三昭三穆與太祖之廟而七尙書咸有一徳亦曰七世之廟可以觀徳荀卿子曰有天下者祭七代有一國者祭五代則知天子上祭七廟典籍通規祖功宗徳不在其數國朝九廟之制法周之文太祖景皇帝始爲唐公肇基天命義同周之後稷髙祖神堯皇帝創業經始化隋爲唐義同周之文王太宗文皇帝神武應期造有區夏義同周之武王其下三昭三穆謂之親廟與太祖而七四時常饗自如禮文伏以今年宗廟遞遷宗明皇帝在三昭三穆之外是親盡之祖𨿽有功徳新主入廟禮合祧藏太廟中第一夾室毎至禘祫之嵗合食如常謹議

廟祧之禮鄭王異義自晉武遵行外祖之說六朝因之非周之舊矣此文所議最與經合惟祖景而不祖獻禘亦爲合食之祭未爲盡協耳文之醇懿簡潔誠所謂六經之學絕而復新者○案李漢爲昌黎門人之最親厚者集序云收拾遺文無所失墜獨不載此議後人始收之外集何也

韓愈傳贊

新唐書

唐興承五代剖分王政不綱文質窮防蠅混並天下已定治荒剔蠧討究儒術以興典憲薫醲涵浸殆百餘年其後文章稍稍可述至貞元元和間愈遂以六經之文爲諸儒倡障隄末流反刓以朴剗僞以眞然愈之才自視司馬遷揚雄至班固以下不論也當其所得粹然一出於正刋落陳言橫騖別驅汪洋大肆要之無抵牾聖人者其道蓋自比孟軻以荀況揚雄爲未醇寧不信然至進諫陳謀排難防孤矯拂媮末皇皇於仁義可謂篤道君子矣自晉汔隋老佛顯行聖道不斷如帶諸儒倚天下正議助爲怪神愈獨喟然引聖爭四海之惑𨿽防訕笑跲而復奮始若未之信卒大顯於時昔孟軻拒楊墨去孔子才二百年愈排二家乃去千餘嵗撥衰反正功與齊而力倍之所以過況雄爲不少矣自愈沒其言大行學者仰之如泰山北斗云

舊唐書贊韓公殊失推崇與輕儇文士初無大異此始極力尊崇山斗之名萬世不易文亦低徊往復鏈气凝神出之韓公文千載獨步作其贊者幾經說研稱量敢輕下筆耶○皇甫持正作韓公墓志𨿽推尊其人然贊其文獨至李漢序公文𨿽提出道字作主然亦是贊其文能合於道耳韓公本因文見道者故二子所稱揚不過如此亦二子之本領則然也此篇造句琢語規步二子而見識議論抑又過之能道出韓公衞道深心

古文雅正卷八

欽定四庫全書

古文雅正卷九

禮部侍郎蔡世逺編

段太尉逸事狀

柳宗元

太尉始爲涇州刺史時汾陽王以副元帥居蒲王子晞爲尙書領行營節度使寓軍邠州縱士卒無賴邠人偸嗜暴惡者率以貨竄名軍伍中則肆志吏不得問日羣行丐取於市不嗛輒奮擊折人手足推釡鬲甕盎盈道上把臂徐去至撞殺孕婦人邠寧節度使白孝徳以王故戚不敢言太尉自州以狀白府願計事至則曰天子以生人分公理公見人被暴害因恬然且大亂若何孝徳曰願奉教太尉曰某爲涇州甚適少事今不忍人無寇暴死以亂天子邊事公誠以都虞命某者能爲公已亂使公之人不得害孝徳曰幸甚如太尉請旣署一月晞軍士十七人入市取酒又以刃刺酒翁壞釀器酒流溝中太尉列卒取十七人皆斷頭注槊上植市門外晞一營大噪盡甲孝徳震恐召太尉曰將柰何太尉曰無傷也請辭於軍孝徳使數十人從太尉太尉盡辭去解佩刀選老躄者一人持馬至晞門下甲者出太尉笑且入曰殺一老卒何甲也吾戴吾頭來矣甲者愕因諭曰尙書固負若屬耶副元帥固負若屬耶柰何欲以亂敗郭氏爲白尙書出聴我言晞出見太尉太尉曰副元帥勲塞天地當務始終今尙書恣卒爲暴暴且亂亂天子邊欲誰歸罪罪且及副元帥今邠人惡子弟以貨竄名軍籍中殺害人如是不止幾日不大亂大亂由尙書出人皆曰尙書倚副元帥不戢士然則郭氏功名其與存者幾何言未畢晞再拜曰公幸教晞以道恩甚大願奉軍以從顧叱左右曰皆解甲散還火伍中敢嘩者死太尉曰吾未晡食請假設艸具旣食曰吾疾作願畱宿門下命持馬者去旦日來還臥軍中晞不解衣戒卒擊柝衛太尉旦俱至孝徳所謝不能請攺過邠州由是無禍先是太尉在涇州爲營田官涇大將焦令諶取人田自占數十頃給與農曰且熟歸我半是嵗大旱野無艸農以告諶諶曰我知入數而已不知旱也督責益急且饑死無以償卽告太尉太尉判狀辭甚巽使人來諭諶諶甚怒召農者曰我畏段某耶何敢言我取判鋪背上以大杖擊二十垂死輿來庭中太尉大泣曰乃我困汝卽自取水洗去血裂裳衣瘡手注善藥旦夕自哺農者然後食取騎馬賣市谷代償使勿知淮西寓軍帥尹少榮剛直士也入見諶大罵曰汝誠人耶涇州野如赭人且饑死而必得谷又用大杖擊無罪者段公仁信大人也而汝不知敬今段公惟一馬賤賣市谷入汝汝又取不恥凡爲人傲天災犯大人擊無罪者又取仁者谷使主人出無馬汝將何以視天地尙不媿奴耶諶𨿽暴抗然聞言則大愧流汗不能食曰吾終不可以見段公一夕自恨死及太尉自涇州以司農徴戒其族過岐朱泚幸致貨幣愼勿納及過泚固致大綾三百疋太尉壻韋晤堅拒不得命至都太尉怒曰果不用吾言晤謝曰處賤無以拒也太尉曰然終不以在吾第以如司農治事堂棲之梁木上泚反太尉終吏以告泚取視其故封識具存

段公忠義明決敍得懍懍有生气文筆酷似子長歐蘇亦未易得此古峭也○先殺十七人而後見晞事似太爽快近危道公蓋知晞可與言者又不如此而先見晞恐不足以彌之然公是時義激於中生死總不計及不然笏擊逆泚豈自分不死耶

唐陸文通先生墓表

柳宗元

孔子作春秋千五百年以名爲傳者五家今用其三焉秉觚牘焦思慮以爲論注疏說者百千人矣攻訐狠怒以辭气相擊排冒沒者其爲書處則充棟宇出則汗牛馬或合而隠或乖而顯後之學者窮老盡气左視右顧莫得而本則專其所學以訾其所異黨枯竹防朽骨以至於父子傷夷君臣詆悖者前世多有之甚矣聖人之難知也有吳郡人陸先生質以其師友天水啖助洎趙匡能知聖人之防故春秋之言及是而光明使庸人小童皆可積學以入聖人之道傳聖人之教是其徳豈不侈大矣哉先生字某旣讀書得制作之本而獲其師友於是合古今散同異聨之以言累之以文蓋講道者二十年書而志之者又十餘年其事大備爲春秋集注十篇辧疑七篇防指二篇明章大中發露公器其道以聖人爲主以堯舜爲的苞羅旁魄膠轕下上而不出於正其法以文武爲首以周公爲翼揖讓升降好惡喜怒而不過乎物旣成以授世之聰明之士使陳而明之故其書出焉而先生爲巨儒用是爲天子爭臣尙書郎國子博士給事中皇太子侍讀皆得其道刺二州守人知仁永貞年侍東宮言其所學爲古君臣圖以獻而道達乎上是嵗嗣天子踐阼而理尊優師儒先生以疾聞臨問加禮某月日終於京師某月日葬於某郡某里嗚呼先生道之存也以書不及施於政道之行也以言不及覩其理門人世儒是以增慟將葬以先生爲能文聖人之書通於後世遂相與諡曰文通先生後若干祀有學其書者過其墓哀其道之所由乃作石以表碣

仲尼祖述堯舜憲章文武而作春秋陸氏蓋知此意以求其道法之原非若他家莫得而本者也此文醇深峻整𨿽西京藝文志殆不是過○文通字元衝本名淳避憲宗諱賜今名所著春秋三種兼采啖趙時益以已見啖趙之專家久不孤行其所存者恃此而已○解春秋者三傳之外有唐三傳啖助趙匡陸淳三家是也始能繹經而不專信傳最得春秋體要宋程伊川胡康侯劉原父最善余尢喜原父之說宋末家氏鉉翁亦明快宜爲文信國所心賞之人

送澥序

柳宗元

人咸言吾宗宜碩大有積徳焉在髙宗時並居尙書省二十二人遭諸武以故衰耗武氏敗猶不能興爲尙書吏者間十數嵗乃一人永貞年吾與族兄登並爲禮部屬吾黜而季父公綽更爲刑部郎則加稠焉又觀宗中爲文雅者炳炳然以十數仁義固其素也意者復興乎自吾爲僇人居南鄕後之頴然出者吾不見之也其在道路幸而過餘者獨得澥澥質厚不諂惇朴有裕若器焉必隆然大而後可以有受擇所以入之者而已矣其文蓄積甚富好慕甚正若墻焉必基之廣而後可以有蔽擇其所以出之者而已矣勤聖人之道輔以孝悌復向時之美吾於澥焉是望汝往哉見諸宗人爲我謝而勉焉無若大山之麓止而不得升也其惟川之不已乎吾去子終老於夷矣

柳州一斥之悔過不但文章政事殊絕駸駸乎有道徳之气矣此序意理韻調俱勝可歌可泣也

答韋中立論師道書

柳宗元

辱書云欲相師僕道不篤業甚淺近環顧其中未見可師者𨿽嘗好言論爲文章甚不自是也不意吾子自京師來蠻夷間乃幸見取僕自卜固無取假令有取亦不敢爲人師爲眾人師且不敢況敢爲吾子師乎孟子稱人之患在好爲人師由魏晉以下人益不事師今之世不聞有師有輒嘩笑之以爲狂人獨韓愈奮不顧流俗犯笑侮收召後學作師說因抗顏而爲師世果羣怪聚罵指目牽引而憎與爲言詞愈以是得狂名居長安炊不暇熟又挈挈而東如是者數矣屈子賦曰邑犬羣吠吠所怪也僕往聞庸蜀之南恆雨少日日出則犬吠予以爲過言前六七年僕來南二年冬幸大雪逾嶺被南越中數州數州之犬皆蒼黃吠噬狂走者累日至無雪乃已然後始信前所聞者今韓愈旣自以爲蜀之日而吾子又欲使吾爲越之雪不以病乎非獨見病亦以病吾子然雪與日豈有過哉顧吠者犬耳度今天下不吠者幾人而誰敢街怪於羣目以召閙取怒乎僕自謫過以來益少志慮居南中九年增腳气病漸不喜閙豈可使呶呶者早暮咈吾耳騷吾心則固僵僕煩憒愈不可過矣平居望外遭齒舌不少獨欠爲人師耳抑又聞之古者重冠禮將以責成人之道是聖人所尢用心者也數百年來人不復行近有孫昌嗣者獨發憤行之旣成禮明日造朝至外廷薦笏言於卿士曰某子冠畢應之者咸憮然京兆尹鄭叔則怫然曵笏卻立曰何預我耶廷中皆大笑天下不以非鄭尹而快孫子何哉獨爲所不爲也今之命師者大類此吾子行厚而辭深凡所作皆恢恢然有古人形貎𨿽僕敢爲師亦何所增加也假而以僕年先吾子聞道著書之日不後誠欲往來言所聞則僕固願悉陳中所得者吾子茍自擇之取某事去某事則可矣若定是非以教吾子僕材不足而又畏前所陳者其爲不敢也決矣吾子前所欲見吾文旣悉以陳之非以耀明於子聊欲以觀子气色誠好惡何如也今書來言者皆太過吾子誠非佞譽誣諛之徒直見愛甚故然耳始吾幼且少爲文章以辭爲工及長乃知文者以明道是故不茍爲炳炳烺烺務采色誇聲音而以爲能也凡吾所陳皆自謂近道而不知道之果近乎逺乎吾子好道而可吾文或者其於道不逺矣故吾每爲文章未嘗敢以輕心掉之懼其剽而不畱也未嘗敢以怠心易之懼其弛而不嚴也未嘗敢以昏气出之懼其昧沒而雜也未嘗敢以矜气作之懼其偃蹇而驕也抑之欲其奧揚之欲其明疏之欲其通廉之欲其節激而發之欲其淸固而存之欲其重此吾所以羽翼夫道也本之書以求其質本之詩以求其恆本之禮以求其宜本之春秋以求其斷本之易以求其動此吾所以取道之原也參之谷梁氏以厲其气參之孟荀以暢其支參之莊老以肆其端參之國語以博其趣參之離騷以致其幽參之太史以著其潔此吾所以旁推交通而以爲之文也凡若此者果是耶非耶有取乎抑其無取乎吾子幸觀焉擇焉有餘以告焉茍亟來以廣是道子不有得焉則我得矣又何以師云爾哉取其實而去其名無招越蜀吠怪而爲外廷所笑則幸矣

此篇當與昌黎答李翊書參防見古人以文章名家皆由苦心力索之功我輩才不逮古人而用物取精不能及其一二偃然欲以文章自命不亦深可愧哉顧其自言曰文以明道又曰羽翼乎道則全未全未觀其自言讀書苦心不過以爲作文之資何嘗有探討服行之功朱子嘗曰聖學失傳天下之士徒以文章爲事業餘更曰天下之士徒以文章爲道術也蓋漢唐五代之際人不知道傑者猶復不免程朱以後而道始明知讀其書者便知其體段但不能加克已力行之功究竟與道無與耳然則程朱之功誠不在禹下深有望於立志者

諫用皇甫鏄程異爲相【二人以言財賦幸俄得宰相度上書極言不可】

裴度

鏄異皆錢谷俗吏佞巧小人陛下一旦寘之相位中外駭笑況鏄在度支專以丰取刻與爲務中外仰給之人無不思食其肉比者裁損江西糧料幾至潰亂程異𨿽人品庸下然心事和平可處繁劇不宜爲相臣若不退天下謂臣無恥臣若不言天下謂臣負恩今退旣不許言又不聴臣如烈火燒心眾鏑叢體所可惜者淮西蕩定河北底寧承宗斂手削地韓輿疾討賊豈朝廷之力能制其命哉直以處置得宜能服其心耳陛下建升平之業十已八九何忍還自墮壞使四方解體乎晉公爲數朝元老以身系天下安危如郭令公者三十年韓魏公論唐室名臣最宗仰之餘初意其恢擴逺人也讀其奏疏激切乃爾直欲聲淚俱下論魏簡等疏【時元稹顯結宦官魏簡求執政度上表論之】

裴度

臣度言臣聞主聖臣直今旣遇聖主輒爲直臣上答殊私下塞羣望誓除國蠧無以家爲茍獻替之可行何性命之足惜伏惟文武孝徳皇帝陛下纂承丕業光啟雄圖方殄頑人之風以立太平之事而逆竪構亂震驚山東姦臣作朋撓亂國政陛下欲掃蕩幽鎭先宜肅淸朝廷何者爲患有大小議事有先後河朔逆賊只亂山東禁闈姦臣必亂天下是則河朔患小禁闈患大小者臣等與諸道戎臣必能翦滅大者非陛下制斷非陛下覺悟無計驅除今文武百寮中外萬品有心者無不憤忿有口者無不咨嗟直以威權方重奬用方深有所畏避不敢抵觸臣比猶懷隠忍不願發明一則以罪惡如山怨謗如雷伏料聖君必自誅殛一則以四方無事萬樞且過紀綱潛壞賄賂公行待其貫盈必自顚覆今屬凶徒擾攘宸哀憂軫凡有制命系於安危痛此姦臣恣其欺罔幹亂聖略非止一途又與翰苑近臣結爲朋黨陛下聴其所說則必訪於近臣不知近臣已先計防更唱疊和蔽惑聰明所以臣自兵興以來所陳章防皆是至切所奉書詔多有參差防陛下委寄之意不輕被姦臣抑損之心不少但欲令臣失所使臣無成則天下理亂山東勝負悉不顧矣以臣愚見若朝中姦臣盡去則河北逆賊不討而自平若朝中姦臣盡在則河朔逆賊𨿽平益熾臣伏讀國史知代宗之朝蕃戎侵軼直在畿甸代宗不知蓋被程元振壅蔽幾危社稷當時柳伉乃太常一博士耳猶抗表歸辠爲國除害今臣所任兼總將相豈可坐觀凶邪有曀日月天鑑孔明照臣肝血但得天下之人知臣不負陛下則臣𨿽死之日猶生之年防之與樂天齊名初年直節文章尡耀一代嘐嘐之志甚是不屑未路困於外郡法曹思得髙官彼非貪榮者但欲見經濟以展抱負耳不知作相僅三月經濟未見而失身宦官難免正人之議矣卽防晉公參劾亦難自解免世之抱負不凡者尙其立定腳根哉余讀元相傳最爲惋惜屢取與蔡中郎同論以見吾黨出處不可一毫自茍也

復性書下篇

李翺

晝而作夕而休者凡人也作乎非作者也與物皆作休乎非休者也與物皆休吾則不類於凡人晝無所作夕無所休作非吾作也作有物休非吾休也休有物作邪休邪二皆離而不存予之所存者終不亡且離矣人之不力於道也昏不思也天地之間萬物生焉人之於萬物一物也其所以異於鳥獸虫魚者豈非道徳之性全乎哉受一气而成形一爲物而一爲人得之甚難也生乎世又非深長之年也以非深長之年行甚難得之身而不專專於大道肆其心之所爲其所以自異於禽獸虫魚者亡矣昏而不思其昏也終不明矣吾之生二十有九年矣思十九年時如朝日也思九年時亦如朝日也人之受命其長者不過七十八十年九十百年者則稀矣當百年之時而眡乎九十年時也與吾此日之思於前也逺近其能大相懸邪其又能逺於朝日之時邪然則人之生也𨿽享百年若雷電之驚相激也若風之飄而旋也可知矣況千百人而無一及百年之年者哉故吾之終日誌於道徳猶懼未及也彼肆其心之所爲者獨何人耶

韓李並稱韓之外知道者推李氏此篇懇切而出以蕭疎大堪警世○韓上宰相書時年二十八李作復性書年二十九讀此二書似韓鋭於功名李志於道徳要亦隨事而見之文耳然習之稟性較寧澹

祭韓文公文

李翺

孔氏云逺楊朱恣行孟軻距之乃壞於成戎風混華異學魁橫兄常辯之孔道益明建武以還文卑質防气萎體敗剽剝不讓儷華鬭葉顚倒相上及兄之爲思動鬼神撥去其華得其本根開合怪駭驅濤湧云包劉越嬴並武同殷六經之學絕而復新學者有歸大變於文兄之仕宦罔辭於艱防奏輒斥去而復遷幷黜不攺正言亟聞貞元十二兄佐汴州我遊自徐始得兄交視我無能待余以友文析道爲益之厚二十九年不知其久兄以疾休我病臥室三來視我笑語窮日何荒不耕防之以一人心樂生皆惡言凶兄之在病則齊其終順化以盡靡惑於中欲別千萬意如不窮臨喪大號決裂肝胸老言壽死而不亡兄名之垂星斗之光我撰兄行下於太常聲殫天地誰云不長喪車來東我刺廬江君命有嚴不見兄喪遣使奠斚百酸攪腸音容若在曷日而忘

考公於翺籍輩每蓄之爲弟子二子祭文及詩則以友待之古人所謂師友之間者原有此種要其推崇服教之心已極其至非習之亦不能爲此文也○程子辧橫渠爲表叔非受業者朱子待蔡西山爲老友西山則事之爲嚴師呂原明與程子年位相埒首以師禮事之觀宋儒淵源亦足見韓李之心各有未虛處

應賢良方正能直言極諫科防

劉蕡

褐衣小生沐浴齋戒伏於彤庭之內謹頓首上言皇帝陛下臣誠不佞有匡國致君之術無位而不得行有犯顏敢諫之心無路而不得達尙欲與庶人議於道商賈謗於市得通上聽一悟主心𨿽被妖言之罪無所悔焉況逢陛下以至徳嗣興詢求過闕制詔中外舉直言極諫臣辱斯舉敢不悉意以言至於上所忌時所禁權幸所諱惡有司所與奪臣愚不識大體伏惟陛下少加優容謹昧死以對謹按春秋元者气之始也春者嵗之元也春秋以元加於嵗以春加於王明王者當奉若天道以謹其始也又舉時以終嵗舉月以終時春秋𨿽無事必書首月以存時明王者當奉若天道以謹其終也陛下旣能謹其始又能謹其終懋而修之勤而行之則可以執契而居簡無爲而不宰矣臣所憂者宮闈將變社稷將危天下將傾四海將亂夫帝業旣艱難而成之固不可容易而守之太祖肇其基髙祖勤其績太宗定其業宗繼其明至於陛下二百餘載其間聖明相因擾亂繼作未有不用賢士近正人而能紹興其徽烈者矣春秋閽弒吳子余祭書其名譏疎逮賢士眤近刑人有不君之道伏惟陛下思祖宗開國之勤念春秋繼故之戒逺刀鋸之殘親骨鯁之直輔相得以專其任庶僚得以守其官柰何以防近五六人總天下之大政威攝朝廷勢傾海內羣臣莫敢指其狀天子不得制其心禍稔蕭墻姦生帷幄臣恐曹節侯覽復生於今日矣臣謹按春秋定公元年春王不言正月者春秋以爲先君不得正其終則後君不得正其始故曰定無正也今忠賢無腹心之寄閽寺專廢立之權陷先帝不得正其終致陛下不得正其始況皇儲未建郊祀未修威柄淩夷藩臣跋扈首亂者以安君爲名稱兵者以逐惡爲義典刑不由天子徵伐必自諸侯故樊噲排闥而雪涕袁盎當車以抗詞京房發憤而殞身竇武不顧而畢命此皆陛下明知之矣臣謹按春秋晉狐射姑殺陽處父書襄公殺之者以其君漏言夫上漏其情則下未敢盡意上泄其事則下莫敢盡言故傳有造膝詭詞之文易有失身害成之戒今公卿大臣非不欲爲陛下言之慮陛下不能用也陛下旣忽而不用必泄其言臣下旣言而不行必嬰其禍適足鉗直臣之口而重姦臣之威是以欲盡其言則有失身之懼欲盡其意則有害成之憂故低回郁塞以須陛下惑悟然後盡其啟沃耳陛下何不以聽朝之餘時禦便殿召當世賢相與舊徳老臣訪持變扶危之謀制侵淩迫脇之心復門戶掃除之役則可以防奉典謨克承丕構終任賢之效無旰食之憂昔秦之亡也失於彊暴漢之亡也失於防弱彊暴則姦臣畏死而害上防弱則彊臣竊權而震主伏見敬宗不虞亡秦之禍不翦其萌伏惟陛下深軫亡漢之憂以杜其漸則祖宗之鴻業可紹三五之遐軌可追矣臣聞國君之所以尊者重其社稷也社稷之所以重者存其百姓也百姓者陛下之赤子宜令慈仁者親育之如保傳焉如乳哺焉如師之教導焉今或不然親近貴幸分曹建署補除卒吏召致賔客因其貨賄假以气勢大者統藩方小者爲牧守居上無淸惠之政而有饕餮之害居下無忠誠之節而有姦欺之罪加以國權兵柄專於左右貪臣聚斂以固寵姦吏因緣而弁法官亂人貧盜賊並起卽不幸因之以病癘繼之以凶荒臣恐陳勝吳廣不獨起於秦赤眉黃巾不獨生於漢臣謹按春秋齊桓公盟諸侯不以日而葵丘之防特以日著美其能宣明天子之禁率奉王官之法故春秋備而書之法宜畫一官宜正名今又分外官中官之員立南司北司之局或犯禁於南則亡命於北或正刑於外則破律於中法出多門人無所措由兵農勢異中外法殊也臣聞古也因井田而制軍賦間農事以修武備提封約卒乘之數命將在公卿之列故兵農一致文武同方可以保又邦家式遏亂略洎太宗皇帝肇建邦典亦置府兵省臺軍衛文武參掌居閒嵗則櫜弓力穡將有事則釋耒荷戈所以修復古制不廢舊物今則不然夏官不知兵籍止於奉朝請大將不舉兵事止於養勲封軍容合中官之政戎律附內臣之職首戴武弁疾文吏如仇讐足蹈軍門視農夫如艸芥謀不足以翦除凶逆而詐足以抑揚威福勇不足以鎭衛社稷而暴足以侵軼閭裏羈紲藩臣干淩宰輔隳裂王度汩亂朝經張武夫之威上以制君父假天子之命下以禦英豪有藏姦觀釁之心無仗節死難之義豈先王經文緯武之防耶臣願陛下貫文武之道均兵農之功正貴賤之名一中外之法自邦畿以刑下國始天子而達諸侯則可以制豪猾之彊無逾檢之患矣臣聞晁錯爲漢畫削諸侯之防非不知禍之將至忠臣之心壯夫之節茍利社稷死無悔焉臣今非不知言發而禍應計行而身戮蓋痛社稷之危哀人生之困豈忍姑息時忌竊陛下一命之寵哉謹對

制防漢推董江都唐推劉蕡宋推文信國玆篇忠忱憤气噴薄而出又兼鮑司言王氏一疏胡澹庵言王倫一疏而有之魄力洵堪萬古○因原防太長節之以便誦讀要其精處已盡於此

答問兵勢

張巡

今與賊戰云合烏散變態不恆數步之間勢有同異臨機應猝在於呼吸之間而動詢大將事不相及非知兵之變者也故吾使兵識將意將識士情投之而往如手之使指兵將相習人自爲戰不亦可乎

睢陽行兵不依古法教戰陳令本將各以其意教之人問其故公對云云然所云兵識將意將識士情𨿽三代仁義節制之師不出是道

弔古戰塲文

李華

浩浩乎平沙無垠夐不見人河水縈帶羣山糾紛黯兮慘悴風悲日曛蓬斷艸枯凜若霜晨鳥飛不下獸挺亡羣亭長告余曰此古戰塲也常覆三軍往往鬼哭天陰則聞傷心哉秦歟漢歟將近代歟吾聞夫齊魏徭戍荊韓召募萬里奔走連年暴露沙艸晨牧河冰夜渡地濶天長不知歸路寄身鋒刅腷臆誰訴秦漢而還多事四夷中州耗斁無世無之古稱戎夏不抗王師文教失宣武臣用奇奇兵有異於仁義王道迂濶而莫爲嗚呼噫嘻吾想夫北風振漠胡兵伺便主將驕敵期門受戰野竪旄旗川廻組練法重心駭威尊命賤利鏃穿骨驚沙入面主客相搏山川震聲折江河勢崩雷電至若窮陰凝閉凜冽海隅積雪沒脛堅冰在須鷙鳥休巢徵馬踟躕繒纊無溫墮指裂膚當此苦寒天假彊胡憑淩殺气以相翦屠徑截輜重橫攻士卒都尉新降將軍復沒屍塡巨港之岸血滿長城之窟無貴無賤同爲枯骨可勝言哉鼓衰兮力盡矢竭兮絕白刅交兮寶刀折兩軍蹙兮生死決降矣哉終身夷狄戰矣哉暴骨沙礫鳥無聲兮山寂寂夜正長兮風淅淅魂魄結兮天沈沈鬼神聚兮云幕幕日光寒兮艸短月色苦兮霜白傷心慘目有如是耶吾聞之牧用趙卒大破林胡開地千里遁逃匃奴漢傾天下財殫力痡任人而已其在多乎周逐獫狁北至太原旣城朔方全師而還飲至防勲和樂且閒穆穆棣棣君臣之間秦起長城竟海爲闗荼毒生靈萬里朱殷漢擊匃奴𨿽得陰山枕骸徧野功不補患蒼蒼蒸民誰無父母提攜捧負畏其不壽誰無兄弟如足如手誰無夫婦如賔如友生也何恩殺之何咎其存其沒家莫聞知人或有言將信將疑睊睊心目寢寐見之布奠傾觴哭望天涯天地爲愁艸木淒悲弔祭不至精魂何依必有凶年人其流離鳴呼噫嘻時耶命耶從古如斯爲之柰何守在四夷

若徒以錘字鏈響見長六朝以來盡可棟說得大有闗系驚心動魄使秦皇漢武見之民命其有瘳乎○孟子云善戰者服上刑此文可作注腳悲痛之聲徹於萬古

禮樂志論

新唐書

由三代而上治出於一而禮樂達於天下由三代而下治出於二而禮樂爲虛名古者宮室車輿以爲居衣裳冕弁以爲服尊爵俎豆以爲器金石絲竹以爲樂以適郊廟以臨朝廷以事神而治民其嵗時聚防以爲朝覲聘問歡欣交接以爲射鄕食饗合眾興事以爲師田學校下至裏閭田畝吉凶哀樂凡民之事莫不一出於禮由之以教其民爲孝慈友悌忠信仁義者常不出於居處動作衣服飲食之間蓋其朝夕從事者無非乎此也此所謂治出於一而禮樂達天下使天下安習而行之不知所以遷善逺罪而成俗也及三代已亡遭秦變古後之有天下者自天子百官名號位序國家制度宮車服器一切用秦舊其間𨿽有欲治之主思所攺作不能超然逺復三代之上而牽其時俗稍卽以損益大抵安於茍簡而已其朝夕從事則以簿書獄訟兵食爲急曰此爲政也所以治民至於三代禮樂具其名物而藏於有司時出而用之郊廟朝廷曰此爲禮也所以教民此所謂治出於二而禮樂爲虛名故自漢以來史官所記事物名數降登揖讓拜俛伏興之節皆有司之事爾所謂禮之末節也然用之郊廟朝廷自搢紳大夫從事其間者皆莫能曉習而天下之人至於老死未嘗見也況欲識禮樂之盛曉然諭其意而被其教化以成俗乎嗚呼習其器而不知其意忘其本而存其末又不能備具所謂朝覲聘問射鄕食饗師田學校冠昏喪葬之禮在者幾何自梁以來始以其當時所行傅於周官五禮之名各立一家之學唐初卽用隋禮至太宗時中書令房元齡祕書監魏徴與禮官學士等因隋之禮增以天子上陵朝廟養老大射講武讀時令納皇后皇太子入學太常行陵合朔陳兵大社等爲吉禮六十一篇賓禮四篇軍禮二十篇嘉禮四十二篇凶禮十一篇是爲貞觀禮髙宗又詔太尉長孫無忌中書令杜正倫李義府中書侍郎李友益黃門侍郎劉祥道許圉師太子賔客許敬宗太常卿韋琨等增之爲一百三十卷是爲顯慶禮其文雜以式令而義府敬宗方得幸多希防傅防事旣施行議者皆以爲非上元三年詔復用貞觀禮由是終髙宗世貞觀顯慶二禮兼行而有司臨事逺引古義與二禮參考增損之無復定制武氏中宗繼以亂敗無可言者博士掌禮備官而已宗開元十年以國子司業韋縚爲禮儀使以掌五禮十四年通事舍人王嵒上疏請刪去禮記舊文而益以今事詔付集賢院議學士張說以爲禮記不刋之書去聖久逺不可攺易而唐貞觀顯慶禮儀注前後不同宜加折衷以爲唐禮乃詔集賢院學士右散騎常侍徐堅左拾遺李銳及太常博士施敬本撰述歷年未就而鋭卒蕭嵩代鋭爲學士奏起居舍人王仲丘撰定爲一百五十卷是爲大唐開元禮由是唐之五禮之文始備而後世用之𨿽時小有損益不能過也貞元中太常禮院修撰王涇考次歷代郊廟沿革之制及其工歌祝號而圖其壇屋陟降之序爲郊祀錄十卷元和十一年祕書郎修撰韋公肅又錄開元已後禮文損益爲禮閣新儀三十卷十三年太常博士王彥威爲曲臺新禮三十卷又采元和以來三公士民婚祭喪葬之禮爲續曲臺禮三十卷嗚呼考其文記可謂備矣以之施於貞觀開元之間亦可謂盛矣而不能至三代之隆者具其文而意不在焉此所謂禮樂爲虛名也哉

原本洞徹敍次明整學識筆力兩擅其勝余家居十年嘗私纂爲通行之禮行之一族與同志共勉之後見髙安朱可亭先生儀禮節略一書廣大精詳嘆爲化民成俗之助殊自愧淺陋不敢以示人夫禮者先王所以防未萌之欲故橫渠張子爲以禮教人名爲有志於學而不能由禮是猶學農而不執耒耜也簡易可行情理允協是所望於復古者

食貨志論

新唐書

古之善治其國而愛養斯民者必立經常簡易之法使上愛物以養其下下勉力以事其上上足而下不困故量人之力而授之田量地之產而取以給公上量其入而出之以爲用度之數是三者常相須以濟而不可失失其一則不能守其二及暴君庸主縱其佚欲而茍且之吏從之變制合時以取寵於其上故用於上者無節而取於下者無限民竭其力而不能供由是上食不足而下愈困則財利之說興而聚斂之臣用記曰寧畜盜臣盜臣誠可惡然一人之害爾聚斂之臣用則經常之法壞而下不勝其獘焉唐之始時授人以口分世業田而取之以租庸調之法其用之也有節蓋其畜兵以府衛之制故兵𨿽多而無所損設官有常貟之數故官不濫而易祿𨿽不及三代之盛時然亦可以爲經常之法也及其獘也兵冗官濫爲之大蠧自天寶以來大盜屢起方鎭數叛兵革之興累世不息而用度之數不能節矣加以驕君昏主姦吏邪臣取濟一時屢更其制而經常之法蕩然盡矣由是財利之說興聚斂之臣進蓋口分世業之田壞而爲兼並租庸調之法壞而爲兩稅至於鹽鐵轉運屯田和糴鑄錢括苗利借商進奉獻助無所不爲矣蓋愈煩而愈獘以至於亡焉

租庸調府兵之法北魏宇文周時頗已施行特至唐初而制度方備耳余嘗謂商鞅之罷井田楊炎之定兩稅一變而不可復固變法者之過亦世變使然也酌行限田之制量減養兵之費勤防時聞簡任賢司牧以涖之亦庶乎其可矣

藝文志論

新唐書

自六經焚於秦而復出於漢其師傳之道中絕而簡編脫亂訛缺學者莫得其本眞於是諸儒章句之學興焉其後傳注箋解義疏之流轉相講述而聖道粗明然其爲說固已不勝其繁矣至於上古三皇五帝以來世次國家興滅終始僣竊僞亂史官備矣而傳記小說外曁方言地理職官氏族皆出於史官之流也自孔子在時方修明聖經以絀謬異而老子著書論道徳接乎周衰戰國遊談放蕩之士田駢愼到列莊之徒各極其辧而孟軻荀卿始專修孔氏以折異端然諸子之論各成一家自前世皆存而不絕也夫王迹熄而詩亡離騷作而文辭之士興歷代盛衰文章與時髙下然其變態百出不可窮極何其多也自漢以來史官列其名氏篇第以爲六藝九種七略至唐始分爲四類曰經史子集而藏書之盛莫盛於開元其著錄者五萬三千九百一十五卷而唐之學者自爲之書又二萬八千四百六十九卷嗚呼可謂盛矣六經之道簡嚴易直而天人備故其愈久而益明其餘作者眾矣質之聖人或離或合然其精深閎博各盡其術而怪奇偉麗往往震發於其間此所以使好奇博愛者不能忘也然凋零磨滅亦不可勝數豈其華文少實不足以行逺歟而俚言俗說猥有存者亦其有幸不幸者歟今著於篇有其名而無其書者十蓋五六也可不惜哉

作藝文志論非論學術也故以含蓄委折之筆出之然上下數千百年原委明而尊尙亦正

欽定四庫全書

古文雅正卷十

禮部侍郎蔡世逺編

平邊防

王朴

唐失道而失吳蜀晉失道而失幽並觀所以失之之由知所以平之之術當失之時君暗政亂兵驕民困近者姦於內逺者叛於外小不制而至於僭大不制而至於濫天下離心人不用命吳蜀乘其亂而竊其號幽並乘其間而據其地平之之術在乎反唐晉之失而已必先進賢退不肖以淸其時用能去不能以審其材恩信號令以結其心賞功罰罪以盡其力恭儉節用以丰其材徭役以時以阜其民俟其倉廩實器用備人可用而舉之彼方之民知我政化大行上下同心力彊財足人安將和有必取之勢則知彼情狀者願爲之間諜知彼山川者願爲之先導彼民與此民之心同是與天意同與天意同則無不成之功攻取之道從易者始當今惟吳易圖東至海南至江可撓之地二千里從少備處先撓之備東則撓西備西則撓東彼必奔走以救其獘奔走之間可以知彼之虛實眾之彊弱攻虛擊弱則所向無前矣勿大舉但以輕兵撓之彼人怯弱知我師入其地必大發以來應數大發則民困而國竭一不大發則我獲其利彼竭我利則江北諸州乃國家之所有也旣得江北則用彼之民揚我之兵江之南亦不難平之也如此則用力少而收功多得吳則桂廣皆爲內臣岷蜀可飛書而召之如不至則四面並進席捲而蜀平矣吳蜀平幽可望風而至惟幷必死之冦不可以恩信誘必須以彊兵攻力已竭气已喪不足以爲邊患可爲後圖方今兵力精練器用具備羣下知法諸將用命一稔之後可以平邊臣書生也不足以講大事至於不達大體不合機宜惟陛下寛之

五代惟世宗爲第一賢君使假之年削平諸國必矣削平諸國之後其規模豈隋文等比哉王朴此篇天下大勢了了亦與淮陰漢中之言孔明隆中之對相似上半說治國規模尢爲深知治體者王景略一流也

一行傳論

五代史

嗚呼五代之亂極矣傳所謂天地閉賢人隠之時歟當此之時臣弒其君子弒其父而搢紳之士安其祿而立其朝充然無復廉恥之色者皆是也吾以謂自古忠臣義士多出於亂世而怪當時可道者何少也豈果無其人哉𨿽曰干戈興學校廢而禮義衰風俗隳壞至於如此然自古天下未嘗無人也吾意必有潔身自負之士嫉世逺去而不可見者自古材賢有韞於中而不見於外或窮居陋巷委身艸莽𨿽顏子之行不遇仲尼而名不彰況世變多故而君子道消之時乎吾又以謂必有負材能修節義而沈淪於下泯沒而無聞者求之傳記而亂世崩離文字殘缺不可復得然僅得者四五人而已處乎山林而羣麋鹿𨿽不足以爲中道然與其食人之祿俛首而包羞孰若無愧於心放身而自得吾得二人焉曰鄭遨張薦明勢利不屈其心去就不違其義吾得一人焉曰石昻茍利於君以忠獲罪何必自明有至死而不言者此古之義士也吾得一人焉曰程福贇五代之亂君不君臣不臣父不父子不子至於兄弟夫婦人倫之際無不大壞而天理幾乎其滅矣於此之時能以孝悌自修於一鄕而風行於天下者猶或有之然其事迹不著而無可紀次獨其名氏或因見於書者吾亦不敢沒而其略可錄者吾得一人焉曰李自倫作一行傳

得太史公之神髓可以闡幽可以勵俗先君子極喜誦此篇讀之猶感愴有餘思也

伶官傳論

五代史

嗚呼盛衰之理𨿽曰天命豈非人事哉原莊宗之所以得天下與其所以失之者可以知之矣世言晉王之將終也以三矢賜莊宗而告之曰梁吾仇也燕王吾所立契丹與吾約爲兄弟而皆背晉以歸梁此三者吾遺恨也與爾三矢爾其無忘乃父之志莊宗受而藏之於廟其後用兵則遣從事以一少牢告廟請其矢盛以錦囊負而前驅及凱還而納之方其系燕父子以組函梁君臣之首入於太廟還矢先王而告以成功其意气之盛可謂壯哉及仇讐已滅天下已定一夫夜呼亂者四應倉皇東出未見賊而士卒離散君臣相顧不知所歸至於誓天斷髮泣下沾襟何其衰也豈得之難而失之易歟抑本其成敗之迹而皆自於人歟書曰滿招損謙受益憂勞可以興國逸豫可以亡身自然之理也故方其盛也舉天下之豪傑莫能與之爭及其衰也數十伶人困之而身死國滅爲天下笑夫禍患嘗積於忽防而智勇多困於所溺豈獨伶人也哉

唐莊宗自平梁以前英雄俶儻所向無前一小太宗也後來狼狽乃如是逸豫之中人也殆哉世有半生勤勞得第居官後因利心勝逸心萌不旋踵而淩替者多矣況子孫以逸豫承之有不速壞乎成立之難如升天覆墜之易如燎毛正堪痛心刻骨○子長論贊文多短簡或論其一二軼事或感慨數語孟堅則是非不茍直下斷制語矣自是以後摹仿二家確守繩墨惟歐公論贊忠君愛國之心形於筆墨欲使人主有所規戒後世有所勸懲其文之短長不拘因此可覘其品識

馮道傳論

五代史

傳曰禮義亷恥國之四維四維不張國乃滅亡善乎管生之能言也禮義治人之大法廉恥立人之大節蓋不廉則無所不取不恥則無所不爲人而如此則禍亂敗亡亦無所不至況爲大臣而無所不取無所不爲則天下其有不亂國家其有不亡者乎予讀馮道長樂老敍見其自述以爲榮其可謂無廉恥者矣則天下國家可從而知也予於五代得全節之士三死事之臣十有五而怪士之被服儒者以學古自名而享人之祿任人之國者多矣然使忠義之節獨出於武夫戰卒豈於儒者果無其人哉豈非髙節之士惡時之亂薄其世而不肯出歟抑君天下者不足顧而莫能致之歟孔子以謂十室之邑必有忠信豈虛言也哉予嘗得五代時小說一篇載王凝妻李氏事以一婦人猶能如此則知世固嘗有其人而不得見也凝家靑徐之間爲虢州司戶參軍以疾卒於官凝家素貧一子尙防李氏攜其子負其遺骸以歸東過開封止旅捨主人見其婦人獨攜一子而疑之不許其宿李氏顧天已暮不肯去主人牽其臂而出之李氏仰天長慟曰我爲婦人不能守節而此手爲人執邪不可以一手並污吾身卽引斧自斷其臂路人見者環聚而嗟之或爲之彈指或爲之泣下開封尹聞之白其事於朝官爲賜藥封瘡厚卹李氏而笞其主人者嗚呼士不自愛其身而忍恥以偸生者聞李氏之風宜少知愧哉

取一絕無恥者與極節烈者同論不加防竄自然成文此等最有闗於風教○馮道先事燕猶爲君臣之分未定也後歸唐相明宗明宗爲五季賢主道之進規猶有大臣風度使其遂死豈不爲五季名臣哉在郭崇韜安重誨之上矣老而不死遂無恥至此

職方考論

五代史

嗚呼自三代以上莫不分土而治也後世鑑古矯失始郡縣天下而自秦漢以來爲國孰與三代長短及其亡也未始不分至或無地以自存焉蓋得其要則𨿽萬國而治失其所守則𨿽一天下不能以容豈非一本於道徳哉唐之盛時𨿽名天下爲十道而其勢未分旣其衰也置軍節度號爲方鎭鎭之大者連州十餘小者猶兼三四故其兵驕則逐帥帥彊則叛上土地爲其世有干戈起而相侵天下之勢自玆而分然唐自中世多故矣其興衰救難常倚鎭兵扶持而侵淩亂亡亦終以此豈其利害之理然歟自僖昭以來日益割裂梁初天下別爲十一南有吳浙荊湖閩漢西有岐蜀北有燕晉而朱氏所有七十八州以爲梁莊宗初起並代取幽滄有州三十五其後又取梁魏博等十有六州合五十一州以滅梁岐王稱臣又得其州七同光破蜀已而復失惟得秦鳯階成四州而營平二州陷於契丹其增置之州一合一百二十三州以爲唐石氏入立獻十有六州於契丹而得蜀金州又增置之州一合一百九州以爲晉劉氏之初秦鳯階成復入於蜀隠帝時增置之州一合一百六州以爲漢郭氏代漢十州入於劉旻世宗取秦鳯階成瀛漠及淮南十四州又增置之州五而廢者三合一百一十八州以爲周宋興因之此中國之大略也其餘外屬者彊弱相並不常其得失至於周末閩已先亡而在者七國自江以下二十一州爲南唐自劍以南及山南西道四十六州爲蜀自湖南北十州爲楚自浙東西十三州爲吳越自嶺南北四十七州爲南漢自太原以北十州爲東漢而荊歸峽三州爲南平合中國所有二百六十八州而軍不在焉唐之封疆逺矣前史備載而羈縻寄治虛名之州在其間五代亂世文字不完而時有廢省又或陷於夷狄不可考究其詳其可見者具之如譜

極繁碎敍得極簡明故曰馬班以後諸史不但學識無歐公比卽文墨亦當推第一○孟堅諸侯王表序多襲子長原文此則效其體制而變化出之

仁宗紀贊

宋史

贊曰仁宗恭儉仁恕出於天性一遇水旱或密禱禁廷或跣立殿下有司請以玉淸舊地爲禦苑帝曰吾奉先帝苑囿猶以爲廣何以是爲燕私常服澣濯帷帟衾裯多用繒絁宮中夜饑思膳燒羊戒勿宣索恐膳夫自此戕賊物命以備不時之須大辟疑者皆令上讞嵗常活千餘吏部選人一坐失入死罪皆終身不遷每諭輔臣曰朕未嘗詈人以死況敢濫用辟乎至於夏人犯邊禦之出境契丹渝盟增以嵗幣在位四十二年之間吏治若媮惰而任事蔑殘刻之人刑法似縱弛而決獄多平允之士國未嘗無嬖幸而不足以累治世之體朝未嘗無小人而不足以勝善類之气君臣上下惻怛之心忠厚之政有以培壅宋三百餘年之基子孫一矯其所爲馴致於亂傳曰爲人君止於仁帝誠無愧焉

漢文帝宋仁宗三代以下所首推者論贊亦酷效孟堅漢文贊

富弼文彥博傳贊

宋史

論曰國家當隆盛之時其大臣必有耆艾之福推其有餘足芘當世富弼再盟契丹能使南北之民數十年不見兵革仁人之言其利溥哉文彥博立朝端重顧盼有威逺人來朝仰望風采其徳望固足以折衝禦侮於千里之表矣至於公直忠亮臨事果斷皆有大臣之風又皆享髙爵於承平之秋至和之末共定大計功成退居朝野倚重熙丰而降弼彥博相繼以老憸人無忌善類淪胥而宋業衰矣書曰畨畨良士旅力旣愆我尙有之豈不信然哉

宋初三朝宰相朱子推李文靖爲第一然二呂二王文正皆賢相也仁宗朝政府名賢推韓範富歐陽然範歐僅爲參政未作平章推四賢相其韓富杜文乎杜文人物稍不及韓範富歐然賢相則一論贊凝重得體末一段說得賢人闗系國運尢傷感於紹述以後也

諫垣存槁序

韓琦

夫善諫者無諷也無顯也主於理勝而已矣故主於諷者必優柔防婉廣引譬諭冀吾說之可行而不知事不明辧則忽而不聽也主於顯者必暴揚激許恐以危亡謂吾言之能動而不知論或過當則怒而不信也夫欲說而必聽言而必信茍不以理勝之爲主難矣哉琦景祐中任三司度支判官以族貧求外補得舒州將行而上以諫官缺擢授右司諫而畱之竊惟言責之重非面折廷諍之難蓋知體得宜爲難夫得通明端朴髙識博學之士則動必中理日益君聽而使愚不肖者冒而居之固不勝其任矣遂兩上章辭不報乃喟然自謂曰上之知汝任汝之意厚矣汝之所言當顧體酌宜主於理勝而以至誠將之玆所以報陛下知而任之之意若知時之不可行而徒爲髙論以賣直取名汝罪不容誅矣在職越三載凡明得失正綱紀辧忠良擊權幸時人所不敢言必昧死論列之上寛而可其奏者十八九卒免重戮進登掖垣實前自爲誡之力也其所存槁欲斂而焚之以效古人謹密之義然念詩書所載從諫而聖君之徳也衮闕而補臣之忠也前代諫諍之臣嘉言讜議布在方防使覽之者知人主從善之美致治之原若皆削而燔之則後世何法焉於是存而錄之離爲上中下三卷命曰諫垣存槁以藏於家竊思夫上之聰仁大度自三代漢唐以來虛懷納諫甚盛徳之主皆所不及復俾子孫傳而閱之知直道之無咎忠教之有迹云時慶曆二年三月十五日秦亭西齋序

昔王文正公曽最喜公疏曰他如希文亦未免近名今讀公自序主於理勝而以至誠將之範希文所同特範公气稍勝耳韓公不賣直取名而又曰時人所不敢言必昧死論列之憤激者當知所取裁庸懦者亦無所借口矣

嶽陽樓記

範仲淹

慶曆四年春滕子京謫守巴陵郡越明年政通人和百廢俱興乃重修嶽陽樓增其舊制刻唐賢今人詩賦於其上屬予作文以記之予觀夫巴陵勝狀在洞庭一湖銜逺山吞長江浩浩湯湯橫無際涯朝暉夕陰气象萬千此則嶽陽樓之大觀也前人之述備矣然則北通巫峽南極瀟湘遷客騷人多防於此覽物之情得無異乎若夫霪雨霏霏連月不開陰風怒號濁浪排空日星隠曜山嶽潛形商旅不行檣傾楫摧薄暮冥冥虎嘯猿啼登斯樓也則有去國懷鄕憂讒畏譏滿目蕭然感極而悲者矣至若春和景明波瀾不驚上下天光一碧萬頃沙鷗翔集錦鱗游泳岸芷汀蘭鬱鬱靑靑而或長煙一空皓月千里浮光耀金靜影沈璧漁歌互答此樂何極登斯樓也則有心曠神怡寵辱皆忘把酒臨風其喜洋洋者矣嗟夫予嘗求古仁人之心或異二者之爲何哉不以物喜不以已悲居廟堂之髙則憂其民處江湖之逺則憂其君是進亦憂退亦憂然則何時而樂耶其必曰先天下之憂而憂後天下之樂而樂歟噫防斯人吾誰與歸

前半設局造句猶是文人手筆末段直達胸臆非文正公不足以當之○或問史臣呂本中及朱文公皆以文正公爲宋朝人物第一何也曰魏公大矣而本領防不及溫公誠矣而規局防不及堯舜君民之念無日不存於中心事如白日靑天公誠絕倫超羣也

胡先生墓表

歐陽修

先生諱瑗字翼之姓胡氏其上世爲陵州人後爲泰州如臯人先生爲人師言行而身化之使誠明者達昏愚者勵而頑傲者革故其爲法嚴而信爲道久而遵師道廢久矣自景祐明道以來學者有師惟先生曁泰山孫明復石守道三人而先生之徒最盛其在湖州之學弟子去來常數百人各以其經轉相傳授其教學之法最備行之數年東南之士莫不以仁義禮樂爲學慶曆四年天子開天章閣與大臣講天下事始慨然詔州縣皆立學於是建太學於京師而有司請下湖州取先生之法以爲太學法至今爲著令後十餘年先生始來居太學學者自逺而至太學不能容取旁官署以爲學捨禮部貢舉嵗所得士先生弟子十常居四五其髙第者知名當時或取甲科居顯仕其餘散在四方隨其人賢愚皆循循雅飭其言談舉止不問可知爲先生弟子其學者相語稱先生不問可知爲胡公也先生初以白衣見天子論樂拜祕書省校書郎辟丹州軍事推官攺密州觀察推官丁父憂去職服除爲保寧軍節度推官遂居湖學召爲諸王宮教授以疾免已而以太子中捨致仕遷殿中丞於家皇祐中驛召至京師議樂復以爲大理評事兼太常寺主簿又以疾辭嵗余爲光祿寺丞國子監直講乃居太學遷大理寺丞賜緋衣銀魚嘉祐元年遷太子中允充天章閣侍講仍居太學已而病不能朝天子數遣使者存問又以太常博士致仕東歸之日太學之諸生與朝廷賢士大夫送之東門執弟子禮路人嗟嘆以爲榮以四年六月六日卒於杭州享年六十有七以明年十月五日葬於烏程何山之原其世次官邑與其行事莆陽蔡君謨具志於幽堂嗚呼先生之徳在乎人不待表而見於後世然非此無以慰學者之思乃掲於其墓之原六年八月三日廬陵歐陽修述

銘表推歐公擅長諸大臣銘表如王文正公範文正公等篇以太長故不入選蘇子美梅聖兪等篇文情絕佳又無甚闗系此篇贊胡公處只跌宕數處而胡公身分已見○篇中如使誠明者逹誠明矣豈猶有未逹者使生於張程理學大明之後必不肯如此下語

䢐徠先生墓志銘

歐陽修

䢐徠先生姓石氏名介字守道兗州奉符人也䢐徠魯東山而先生非隠者也其仕嘗位於朝矣魯之人不稱其官而稱其徳以爲䢐徠魯之望先生魯人之所尊故因其所居山以配其有徳之稱曰䢐徠先生者魯人之志也先生貎厚而气完學篤而志大𨿽在畎畝不忘天下之憂以謂時無不可爲爲之無不至不在其位則行其言吾言用功利施於天下不必出乎已吾言不用𨿽獲禍咎至死而不悔其遇事發憤作爲文章極陳古今治亂成敗以指切當世賢愚善惡是是非非無所諱忌世俗頗駭其言由是謗議喧然而小人尢嫉惡之相與出力必擠之死先生安然不惑不變曰吾道固如是吾勇過孟軻矣不幸遇疾以卒旣卒而姦人有欲以奇禍中傷大臣者猶指先生以起事謂其詐死而北走契丹矣請發棺以驗賴天子仁聖察其誣得不發棺而保全其妻子先生世爲農家父諱丙始以仕進官至太常博士先生年二十六舉進士甲科爲鄆州觀察推官南京畱守推官禦史臺辟主簿未至以上書論赦罷不召秩滿遷某軍節度掌書記代其父官於蜀爲嘉州軍事判官丁內外艱去官垢面跣足躬耕䢐徠之下塟其五世未葬者七十喪服除召入國子監直講是時兵討元昊久無功海內重困天子奮然思欲振起威徳而進退二三大臣增置諫官禦史所以求治之意甚鋭先生躍然喜曰此盛事也雅頌吾職其可已乎乃作慶曆聖徳頌以褒貶大臣分別邪正累數百言詩出太山孫明復曰子禍始於此矣明復先生之師友也其後所謂姦人作奇禍者乃詩之所斥也先生自閒居䢐徠後官於南京嘗以經術教授及在太學益以師道自居門人弟子從之者甚眾太學之興自先生始其所爲文章曰某集者若干捲其斥佛老時文則有怪說中國論曰去此三者然後可以有爲其戒姦臣宦女則有唐鑑曰吾非爲一世監也其喜怒哀樂必見於文其辭博辯雄偉而憂思深逺其爲言曰學者學爲仁義也惟忠能忘其身惟篤於自信者乃可以力行也以是行於已亦以是教於人所謂堯舜禹湯文武周公孔子孟軻楊雄韓愈氏者未嘗一日不誦於口思與天下之士皆爲周孔之徒以致其君爲堯舜之君民爲堯舜之民亦未嘗一日少忘於心至其違世驚眾人或笑之則曰吾非狂癡者也是以君子察其行而信其言推其用心而哀其志先生直講嵗余杜祁公薦之天子拜太子中允今丞相韓公又薦之乃直集賢院又嵗余始去大學通州濮州方待次於䢐徠以慶曆五年七月某日卒於家享年四十有一友人廬陵歐陽修哭之以詩以謂待彼謗焰熄然後先生之道明矣先生旣沒妻子凍餒不自勝今丞相韓公與河陽富公分俸買田以活之後二十一年其家始克葬先生於某所將塟其子師納與其門人姜潛杜黙徐遁等來告曰謗焰熄矣可以發先生之光矣敢請銘某曰吾詩不云乎子道自能久也何必吾銘遁等曰𨿽然魯人之欲也乃爲之銘曰

䢐徠之巖巖與子之徳兮魯人之所瞻汶水之湯湯與子之道兮逾逺而彌長道之難行兮孔孟亦云遑遑一世之屯兮萬世之光曰吾不有命兮安在夫桓魋與臧倉自古聖賢皆然兮噫子𨿽毀其何傷

石守道正孔子之所謂狂也信道篤而議論發皇下之可以成就人材上之可以裨補朝廷亦其停蓄不深涵養未至故動多齟齬仁宗爲有宋極盛之世猶多謗焰嗚呼難哉歐公極力推尊文筆健暢讀之能令頑廉懦立○胡安定孫明復石守道李太伯皆範文正公所奬借成就者嘗延與其子純仁同學而守道乃明復之門人也程子又安定之門人也余嘗謂宋學將興之際有範文正公以爲宗主及諸儒輩出之時有呂正獻公爲之薦揚蓋周程張邵正獻公皆嘗薦之於朝者也學術之興人才之茂必由於爲大臣者有知人之特識有好善之盛心其闗系也如此

瀧岡阡表

歐陽修

嗚呼惟我皇考崇公卜吉於瀧岡之六十年其子修始克表於其阡非敢緩也蓋有待也修不幸生四嵗而孤太夫人守節自誓居窮自力於衣食以長以教俾至於成人太夫人告之曰汝父爲吏廉而好施與喜賔客其俸祿𨿽薄常不使有餘曰母以是爲我累故其亡也無一瓦之覆一壠之植以庇而爲生吾何恃而能自守耶吾於汝父知其一二以有待於汝也自吾爲汝家婦不及事吾姑然知汝父之能養也汝孤而防吾不能知汝之必有立然知汝父之必將有後也吾之始歸也汝父免於母喪方逾年嵗時祭祀則必涕泣曰祭而丰不如養之薄也間禦酒食則又涕泣曰昔常不足而今有餘其何及也吾始一二見之以爲新免於喪適然耳旣而其後常然至其終身未嘗不然吾𨿽不及事姑而以此知汝父之能養也汝父爲吏常夜燭治官書屢廢而嘆吾問之則曰此死獄也我求其生不得爾吾曰生可求乎曰求其生而不得則死者與我皆無恨也矧求而有得耶以其有得則知不求而死者有恨也夫常求其生猶失之死而世常求其死也回顧乳者抱汝而立於旁因指而嘆曰術者謂我嵗行在戌將死使其言然吾不及見兒之立也後當以我語告之其平居教他子弟常用此語吾耳熟焉故能詳也其施於外事吾不能知其居於家無所矜飾而所爲如此是眞發於中者耶嗚呼其心厚於仁者耶此吾知汝父之必將有後也汝其勉之夫養不必丰要於孝利𨿽不得博於物要其心之厚於仁吾不能教汝此汝父之志也修泣而志之不敢忘先公少孤力學咸平三年進士及第爲道州判官泗綿二州推官又爲泰州判官享年五十有九葬沙溪之瀧岡太夫人姓鄭氏考諱徳儀世爲江南名族太夫人恭儉仁愛而有禮初封福昌縣太君進封樂安安康彭城三郡太君自其家少防時治其家以儉約其後常不使過之曰吾兒不能茍合於世儉薄所以居患難也其後修貶彛陵太夫人言笑自若曰汝家故貧賤也吾處之有素矣汝能安之吾亦安矣自先公之亡二十年修始得祿而養又十有二年列官於朝始得贈封其親又十年修爲龍圖閣直學士尙書吏部郎中畱守南京太夫人以疾終於官舍享年七十有二又八年修以非才入副樞密遂參政事又七年而罷自登二府天子推恩褒其三世蓋自嘉祐以來逢國大慶必加寵錫皇曽祖府君累贈金紫光祿大夫太師中書令曽祖妣累封楚國太夫人皇祖府君累贈金紫光祿大夫太師中書令兼尙書令祖妣累封吳國太夫人皇考崇公累贈金紫光祿大夫太師中書令兼尙書令皇妣累封越國太夫人今上初郊皇考賜爵爲崇國公太夫人進號魏國於是小子修泣而言曰嗚呼爲善無不報而遲速有時此理之常也惟我祖考積善成徳宜享其隆𨿽不克有於其躬而賜爵受封顯榮褒大實有三朝之錫命是足以表見於後世而庇賴其子孫矣乃列其世譜具刻於碑旣又載我皇考崇公之遺訓太夫人之所以教而有待於修者並揭於阡俾知夫小子修之徳薄能鮮遭時竊位而幸全大節不辱其先者其來有自熙寧三年嵗次庚戌四月十有五日男修表

忠孝之文起人歌泣余每讀出師表及瀧岡阡表未嘗不涕涔涔下也

袁州學記

李覯

皇帝二十有三年制詔州縣立學惟時守令有哲有愚有屈力殫慮只順徳音有假官借師茍具文書或連數城亡誦聲倡而不和教尼不行三十有二年範陽祖君無擇知袁州始至進諸生知學宮闕狀大懼人才放失儒效闊疎亡以稱上意防通判頴川陳君侁聞而是之議以克合相舊夫子廟狹隘不足攺爲乃營治之東厥土燥剛厥位面陽厥材孔良殿堂門廡黝堊丹漆舉以法故生師有捨庖廩有次百爾器備並手偕作工善吏勤晨夜展力越明年成捨菜且有日旴江李覯諗於眾曰惟四代之學考諸經可見已秦以山西鏖六國欲帝萬世劉氏一呼而闗門不守武夫健將賣降恐後何耶詩書之道廢人惟見利而不聞義焉耳孝武乘丰富世祖出戎行皆孳孳學術俗化之厚延於靈獻艸茅危言者折首而不悔功烈震主者聞命而釋兵羣雄相視不敢去臣位尙數十年教道之結人心如此今代遭聖神爾袁得聖君俾爾由庠序踐古人之迹天下治則撢禮樂以陶吾民一有不幸尢當仗大節爲臣死忠爲子死孝使人有所賴且有所法是惟朝家教學之意若夫弄筆墨以徼利達而已豈徒二三子之羞抑亦爲國者之憂

歐曽王學記敍三代之學甚詳此獨防明一筆從忠孝大節發明朱子謂其從大處起議論者也而詞防嚴鏈鋒鍔廹人有振衣千仞之槪比歐曽王應突過之○按撢玉篇他甘他紺二切周禮有撢人掌誦王志

欽定四庫全書

古文雅正卷十一

禮部侍郎蔡世逺編

列女傳目錄序

曽鞏

劉向所敍列女傳凡八篇事具漢書向列傳而隋書及崇文總目皆稱向列女傳十五篇曹大家注以頌義考之蓋大家所注離其七篇爲十四與頌義凡十五篇而益以陳嬰母及東漢以來凡十六事非向書本然也蓋向舊書之亡久矣嘉祐中集賢校理蘇頌始以頌義爲篇次復定其書爲八篇與十五篇者並藏於館閣而隋書以頌義爲劉歆作與向列傳不合今驗頌義之文盡向之自敍又藝文志有向列女傳頌圖明非歆作也自唐之亂古書之在者少矣而唐志錄列女傳凡十六家至大家注十五篇者亦無錄然其書今在則古書之或有錄而亡或無錄而在者亦眾矣非可惜哉今校讐其八篇及十五篇者已定可繕冩初漢承秦之敝風俗巳大壊矣而成帝後宮趙衛之屬尢自放向以謂王政必自內始故列古女善惡所以致興亡者以戒天子此向述作之大意也其言太任之娠文王也目不視惡色耳不聽滛聲口不出敖言又以謂古之人胎教者皆如此夫能正其視聽言動者此大人之事而有道者之所畏也顧令天下之女子能之何其盛也以臣所聞蓋爲之師傅保姆之助詩書圖史之戒珩璜琚瑀之節威儀動作之度其教之者𨿽有此具然古之君子未嘗不以身化也故家人之義歸於反身二南之業本於文王夫豈自外至哉世皆知文王之所以興能得內助而不知所以然者蓋本於文王之躬化故內則后妃有闗雎之行外則羣臣有二南之美與之相成其推而及逺則商辛之昏俗江漢之小國置之野人莫不好善而不自知此所謂身修故國家天下治者也後世自學問之士多狥於外物而不安其守其室家旣不見可法故競於邪侈豈獨無相成之道哉士之茍於自恕顧利冒恥而不知反已者往往以家自累故也故曰身不行道不行於妻子信哉如此人者非素處顯也然去二南之風亦巳逺矣況於南鄕天下之主哉向之所述勸戒之意可謂篤矣然向號博極羣書而此傳稱詩芣苢柏舟大車之類與今序詩者之說尢乖異蓋不可考至於式防之一篇又以謂二人之作豈其所取者博故不能無失歟其言象計謀殺舜及舜所以自脫者一合於孟子然此傳或有之而孟子所不道者蓋亦不足道也凡後世諸儒之言經傳者固多如此覽者采其有補而擇其是非可也故爲之序論以發其端云

子固文本經術古茂處亦有西京風味茅鹿門謂其序諸書不徒詳其緣起往往有一段大議論此序其一也

先大夫集後序

曾鞏

公所爲書號僊鳬羽翼者三十卷西陲要紀者十卷淸邊前要五十卷廣中臺志八十卷爲臣要紀三卷四聲韻五卷總一百七十八卷皆刋行於世今類次詩賦書奏一百二十二篇又自爲十卷藏於家方五代之際儒學旣擯焉後生小子治術業於閭巷文多淺近是時公𨿽少所學巳皆知治亂得失興壊之理其爲文閎深雋美而長於諷諭今類次樂府巳下是也宋旣平天下公始出仕當此之時太祖太宗巳綱紀大法矣公於是勇言當世之得失其在朝廷疾當事者不忠故凡言天下之要必本天子憂憐百姓勞心萬事之意而推大臣從官執事之人觀望懷姦不稱天子屬任之心故治久未治至其難言則人有所不敢言者𨿽屢不合而出而所言益切不以利害禍福動其意也始公尢見奇於太宗自光祿寺丞越州監酒稅召見以爲直史館遂爲兩浙轉運使未久而眞宗卽位益以材見知初試以知制誥及西兵起又以爲自陜以西經略判官而公嘗切論大臣當時皆不悅故不果用然眞宗終感其言故爲泉州未盡一嵗拜蘇州五日又爲揚州將復召之也而公於是時又上書語斥大臣尢切故卒以齟齬終公之言其大者以自唐之衰民窮久矣海內旣集天子方修法度而用事者尙多煩碎治財利之臣又益急公獨以謂宜遵簡易罷筦以與民休息塞天下望祥符初四方爭言符應天子因之遂用事泰山祠汾陰而道家之說亦滋甚自京師至四方皆大治宮觀公益諍以謂天命不可專任宜絀姦臣修人事反覆至數百千言嗚呼公之盡忠天子之受盡言何必古人此非傳之所謂主聖臣直者乎何其盛也何其盛也公在兩浙奏罷苛稅二百三十餘條在京西又與三司爭論免民租釋逋負之在民者蓋公之所試如此所試者大其庶幾矣公所嘗言甚眾其在上前及書亡者蓋不得而集其或從或否而後嘗可思者與歷官行事廬陵歐陽公已銘公之碑特詳焉此故不論論其不盡載者公卒以齟齬終其功行或不得在史氏記籍令記之當時好公者少史其果可信歟後有君子欲推而考之讀公之碑與書及予小子之序其意者具見其表裏其於虛實之論可覈矣公卒乃贈諌議大夫姓曽氏諱某南丰人序其書者公之孫鞏也

通篇贊乃祖直節兼說出所以不得大用之故有起有收中分數段篇法井然

宜黃縣學記

曾鞏

古之人自家至於天子之國皆有學自防至於長未嘗去於學之中學有詩書六藝歌洗爵俯仰之容升降之節以習其心體耳目手足之舉措又有祭祀鄕社養老之禮以習其恭讓進材論獄出兵授防之法以習其從事師友以解其惑勸懲以勉其進戒其不率其所以爲具如此而其大要則務使人人學其性不獨防其邪僻放肆也𨿽有剛柔緩急之異皆可以進之於中而無過不及使其識之明气之充於其心則用之於進退語黙之際而無不得其宜臨之以禍福死生之故而無足動其意者爲天下之士而所以養其身之備如此則又使知天地事物之變古今治亂之理至於損益廢置先後終始之要無所不知其在堂戶之上而四海九州之業萬世之策皆得及出而履天下之任列百官之中則隨所施爲無不可者何則其素所學問然也蓋凡人之起居飲食動作之小事至於修身爲國家天下之大體皆自學出而無斯須去於教也其動於視聽四支者必使其洽於內其謹於初者必使其要於終馴之以自然而待之以積久噫何其至也故其俗之成則刑罰措其材之成則三公百官得其士其爲法之永則中材可以守其入人之深則𨿽更衰世而不亂爲教之極至此鼓舞天下而人不知其從之豈用力也哉及三代衰聖人之制作盡壊千餘年之間學有存者亦非古法人之體性之舉動惟其所自肆而臨政治人之方固不素講士有聰明朴茂之質而無教養之漸則其材之不成夫然蓋以不學未成之材而爲天下之吏又承衰之後而治不教之民嗚呼仁政之所以不行盜賊刑罰之所以積其不以此也歟宋興幾百年矣慶曆三年天子圖當世之務而以學爲先於是天下之學乃得立而方此之時撫州之宜黃猶不能有學士之學者皆相率而寓於州以羣聚講習其明年天下之學復廢士亦皆散去而春秋釋奠之事以著於令則常以廟祀孔氏廟廢不復理皇祐元年防令李君詳至始議立學而縣之士某某與其徒皆自以謂得發憤於此莫不相勵而趨爲之故其材不賦而羨匠不發而多其成也積屋之區若干而門序正位講藝之堂棲士之舍皆足積器之數若干而祀飲寢食之用皆具其像孔氏而下從祭之士皆備其書經史百氏翰林子墨之文章無外求者其相基防作之本末總爲日若干而巳何其周且速也當四方學廢之初有司之議固以謂學者人情之所不樂及觀此學之作在其廢學數年之後惟其令之一倡而四境之內響應而圖之如恐不及則夫言人之情不樂於學者其果然也歟宜黃之學者固多良士而李君之爲令威行愛立訟淸事舉其政又良也夫及良令之時而順其慕學發憤之俗作爲宮室教肄之所以至圖書器用之須莫不皆有以養其良材之士𨿽古之去今逺矣然聖人之典籍皆在其言可考其法可求使其相與學而明之禮樂節文之詳固有所不得爲者若夫正心修身爲國家天下之大務則在其進之而已使一人之行修移之於一家一家之行修移之於鄕鄰族黨則一縣之風俗成人材出矣教化之行道徳之歸非逺人也可不勉歟縣之士來請曰願有記故記之十二月某日也

比吉州慈溪學記更說得詳明親切有學識有筆力此種文於世道人心大有闗系堪與原道並傳○曽文多本經術議論亦平實故朱子喜讀之

撫州顏魯公祠堂記

曽鞏

贈司徒魯郡顏公諱眞卿事唐爲太子太師與其從父兄杲卿皆有大節以死至今𨿽小夫婦人皆知公之爲烈也初公以忤楊國忠斥爲平原太守策安祿山必反爲之備祿山旣舉兵與常山太守杲卿伐其後賊之不能直闚潼闗以公與杲卿撓其勢也在肅宗時數正言宰相不悅斥去之又爲禦史唐旻所搆連輙斥李輔國遷太上皇居西宮公首率百官請問起居又輒斥代宗時與元載爭論是非載欲有所壅蔽公極論之又輒斥楊炎盧杞旣相徳宗益惡公所爲連斥之猶不滿意李希烈防汝州杞卽以公使希烈希烈初慙其言後卒縊公以死是時公年七十有七矣天寶之際久不見兵祿山旣反天下莫不震動公獨以區區平原遂折其鋒四方聞之爭奮而起唐卒以振者公爲之倡也當公之開土門同日歸公者十七郡得兵二十餘萬繇此觀之茍順且誠天下從之矣自此至公歿垂三十年小人繼續任政天下日入於大盜繼起天子輒出避之唐之在朝臣多畏怯觀望能居其間一忤於世失所而不自悔者寡矣至於再三忤於世失所而不自悔者蓋未有也若至於起且僕以至於七八遂死而不自悔者則天下一人而巳若公是也公之學問文章往往雜於神仙浮屠之說不皆合於理及其奮然自立能至於此者蓋天性然也故公之能處其死不足以觀公之大何則及至於勢窮義有不得不死𨿽中人可勉焉況公之自信也歟惟歷忤大姦顚跌撼頓至於七八而終始不以死生禍福爲秋毫顧慮非篤於道者不能如此此足以觀公之大也夫君之治亂不同而士之去就亦異若伯夷之淸伊尹之任孔子之時彼各有義夫旣自此於古之任者矣乃欲睠顧回隠以市於世其可乎故孔子惡鄙夫不可以事君而多殺身以成仁者若公非孔子所謂仁者歟今天子至和三年尙書都官郎中知撫州聶君某尙書屯田員外郎通判撫州林君某相與慕公之烈以公之嘗爲此邦也遂爲堂而祠之旣成二君過予之家而告之曰願有述夫公之赫赫不可蓋者固不系於祠之有無蓋人之向往之不足者非祠則無以致其至也聞其烈足以感人況拜其祠而親炙之者歟今州縣之政非法令所及者世不復議二君獨能追公之節尊而事之以風示當世爲法令之所不及是可謂有志者也魯公曆事四朝丹心浩气九死不移子固直以堂正之旗陣發之震耀聳動故曰至文

越州趙公救菑記

曽鞏

熙寧八年夏吳越大旱九月資政殿大學士右諌議大夫知越州趙公前民之未饑爲書問屬縣菑所被者幾鄕民能自食者有幾當廩於官者幾人溝防構築可僦民使治之者幾所庫錢倉粟可發者幾何富人可募出粟者幾家僧道士食之羨粟書於籍者其幾具存使各書以對而謹其備州縣吏錄民之孤老疾弱不能自食者二萬一千九百餘人以告故事嵗廩窮人當給粟三千石而止公斂富人所輸及僧道士食之羨者得粟四萬八千餘石佐其費使自十月朔人受粟日一升防小半之憂其眾相蹂也使受粟者男女異日而人受二日之食憂具且流亡也於城市郊野爲給粟之所凡五十有七使各以便受之而告以去其家者勿給計官爲不足用也取吏之不任職而寓於境者給其食而任以事不能自食者有是具也能自食者爲之告富人無得閉糶又爲之出官粟得五萬二千餘石平其價子民爲糶粟之所凡十有八使糶者自便如受粟又僦民完城四千一百丈爲工三萬八千計其傭與錢又與粟再倍之民取息錢者告富人縱予之而待熟官爲責其償棄男女者使人得收養之明年春大疫爲病坊處疾病之無歸者募僧二人屬以視醫藥飲食令無失所時凡死者使在處隨收瘞之法廩窮人盡三月當止是嵗盡五月而止事有非便文者公一以自任不以累其屬有上請者或便宜多輒行公於此時蚤夜憊心力不少懈事鉅細必躬親給病者藥石多出私錢民不幸罹旱疫得免於轉死𨿽死得無失斂埋者公力也是時旱疫被吳越民饑饉疾癘死者殆半菑未有鉅於此也天子東向憂勞州縣推布上恩人人盡其力公所拊循民尢以爲得其依歸所以經營綏輯先後終始之際委曲纎悉無不備者其施𨿽在越其仁足以示天下其事𨿽行於一時其法足以傳後蓋菑沴之行治世不能使之無而能爲之備民病而後圗之與夫先事而爲計者則有間矣不習而有爲與夫素得之者則有間矣予故采於越得公所推行樂爲之識其詳豈獨以慰越人之思將使吏之有志於民者不幸而遇嵗之菑推公之所巳試其科條可不待頃而具則公之澤豈小且近乎公元丰二年以大學士加太子少保致仕家於衢其直道正行在於朝廷豈弟之實在於身者此不著著其荒政可師者以爲越州趙公救菑記云

絕大經濟得大手筆敍之更可法可傳○是時救荒美政推趙公之在越州富公之在靑州有心斯民者所宜核考而健記之

書魏鄭公傳

曽鞏

予觀太宗嘗屈己以從羣臣之議而魏鄭公之徒喜遭其時感知已之遇事之大小無不諫諍𨿽其忠誠自至亦得君以然也則思唐之所以治太宗之所以稱賢主而前世之君不及者其淵源皆出於此也能知其有此者以其書存也及觀鄭公以諫諍事付史官太宗怒之薄其恩禮失終始之義則未嘗不反覆嗟惜恨其不思而益知鄭公之賢焉夫君之使臣與臣之事君者何大公至正之道而巳矣大公至正之道非滅人言以掩巳過取小亮以私其君此其不可者也又有甚不可者夫以諫諍爲當掩是以諌諍爲非美也則後世誰復當諫諍乎況前代之君有納諫之美而後世不見則非惟失一時之公將使後世之君謂前代無諌諍之事是啟其怠且忌矣太宗末年羣下旣知此意而不言漸不知天下之得失至於遼東之敗而始恨鄭公不在世未嘗知其悔之萌芽出於此也夫伊尹周公何如人也伊尹周公之諫切其君者其言至深而其事至迫存之於書未嘗掩焉至今稱太甲成王爲賢君而伊尹周公爲良相者以其可見也令當時削而棄之成區區之小讓則後世何所據依而諌又何以知其賢且良與桀紂幽厲始皇之亡則其臣之諌詞無見焉非其史之遺乃天下不敢言而然也則諌諍之無傳乃此數君之所以益暴其惡於後世而巳矣或曰春秋之法爲尊親賢者諱與此戾矣夫春秋之所以諱者惡也納諌諍豈惡乎然則焚槁者非歟曰焚槁者誰歟非伊尹周公爲之也近世取區區之小亮者爲之耳其事又未是也何則以焚其稿爲掩君之過而使後世傳之則是使後世不見槁之是非而必其過常在於君美常在於巳也豈愛其君之謂歟孔光之去其槁之所言其在正邪未可知也而焚之而惑後世庸詎知非謀已之姦計乎或曰造辟而言詭辭而出異乎此曰此非聖人之所曽言也今萬一有是理亦謂君臣之間議論之際不欲漏其言於一時之人耳豈杜其告萬世也噫以誠信待已而事其君而不欺乎萬世者鄭公也益知其賢云豈非然哉豈非然哉以直諌爲揚己之短而不知納諌正所以成巳之聖故舜至聖也而益戒以無怠無荒禹戒以慢遊傲虐況其他乎太宗之所以政治全在賞諌臣而虛心納諌南丰此論屈折盡透比範貫之奏議序更曲暢

義田記

錢公輔

範文正公蘇人也平生好施與擇其親而貧疎而賢者咸施之方貴顯時置負郭常稔之田千畆號曰義田以養濟羣族之人日有食嵗有衣嫁娶凶皆有贍擇族之長而賢者主其計而時其出納焉族之聚者九十口嵗入給稻八百斛以其所入給其所聚沛然有餘而無窮屏而家居俟代者與焉仕而居官者罷莫給此其大較也初公之未貴顯也嘗有志於是矣而力未逮者二十年旣而爲西帥及參大政於是始有祿賜之入而終其志公旣沒後世子孫修其業承其志如公之存也公𨿽位充祿厚而貧終其身歿之日身無以爲斂子無以爲喪惟以施貧活族之義遺其子而巳昔晏平仲敝車羸馬桓子曰是隠君之賜也晏子曰自臣之貴父之族無不乘車者母之族無不足於衣食者妻之族無凍餒者齊國之士待臣而舉火者三百餘人如此而爲隠君之賜乎彰君之賜乎於是齊侯以晏子之觴而觴桓子予嘗愛晏子好仁齊侯知賢而桓子服義也又愛晏子之仁有等級而言次第也先父族次母族次妻族而後及其疎逺之賢孟子曰親親而仁民仁民而愛物晏子爲近之今觀文正公之義田賢於平仲其規模逺舉又疑過之嗚呼世之都三公位享萬鐘祿其邸第之雄車輿之飾聲色之多妻孥之富止乎一巳而巳而族之人不得其門者豈少也哉況於施賢乎其下爲卿爲大夫爲士廩稍之充奉養之厚止乎一巳而已而族之人操壺瓢爲溝中瘠者又豈少哉況於他人乎是皆公之罪人也公之忠義滿朝廷事業滿邊隅功名滿天下後世必有史官書之者予可無錄也獨髙其義因以遺其世云

文正公仁孝之心從本原發出直貫至千百年故義田歷久規模不廢若稍有近名徇外之心則不久而爭且廢矣敍論明暢可化鄙薄爲寛惇

慈溪縣學記

王安石

天下不可一日而無政教故學不可一日而亡於天下古者井天下之田而黨庠遂序國學之法立乎其中鄕射飲酒春秋合樂養老勞農尊賢使能攷藝選言之政至於受成獻馘訊囚之事無不出於學於此養天下智仁聖義忠和之士以至一偏一伎一曲之學無所不養而又取士大夫之材行完潔而其施設巳嘗試於位而去者以爲之師釋奠釋菜以教不忘其學之所自遷徙逼逐以勉其怠而除其惡則士朝夕所見所聞無非所以治天下國家之道其服習必於仁義而所學必皆盡其材一日取以備公卿大夫百執事之選則其材行皆巳素定而士之備選者其施設亦皆素所見聞而已不待閱習而後能者也古之在上者事不慮而盡功不爲而足其要如此而巳此二帝三王所以治天下國家而立學之本意也後世無井田之法而學亦或存或廢大抵所以治天下國家者不復皆出於學而學之士羣居族處爲師弟子之位者講章句課文字而已至其陵夷之久則四方之學者廢而爲廟以祀孔子於天下斲木摶土如浮屠道士法爲王者象州縣吏春秋帥其屬釋奠於其堂而學士者或不預焉蓋廟之作出於學廢而近世之法然也今天子卽位若干年頗修法度而革近世之不然者當此之時學稍稍立於天下矣猶曰州之士滿二百人乃得立學於是慈溪之士不得有學而爲孔子廟如故廟又壞不治今劉君在中言於州使民出錢將修而作之未及爲而去時慶曆某年也後林君肇至則曰古之所以爲學者吾不得而見而法者吾不可以無循也𨿽然吾之人民於此不可以無教卽因民錢作孔子廟如今之所云而治其四旁爲學捨講堂其中帥縣之子弟起先生杜君醇爲之師而興於學噫林君其有道者耶夫吏者無變今之法而不失古之實此有道者之所能也林君之爲其幾於此矣林君固賢令而慈溪小邑無珍產滛貨以來四方遊販之民田桑之美有以自足無水旱之憂也無遊販之民故其俗一而不雜有以自足故人愼刑而易治而吾所見其邑之士亦多美茂之材易成也杜君者越之隠君子其學行宜爲人師者也夫以小邑得賢令又得宜爲人師者爲之師而以修醇一易治之俗而進美茂易成之材𨿽拘於法限於勢不得盡如古之所爲吾固信其教化之將行而風俗之成也夫教化可以美風俗𨿽然必久而後至於善而今之吏其勢不能以久也吾𨿽喜且幸其將行而又憂夫來者之不能繼也於是本其意以告來者前半論學處與子固宜黃一樣介甫特欲爲簡括之筆耳○曽王之文始用長句不古不時自是創體然王𨿽長句猶有峭勁气曽則以平逹勝也

周禮義序

王安石

士於俗學久矣聖上閔焉以經術造之乃集儒臣訓釋厥旨將播之校學而臣某實董周官惟道之在政事其貴賊有位其後先有序其多寡有數其遲數有時制而用之存乎法推而行之存乎人其人足以任官其官足以行法莫盛乎成周之時其法可施於後世其文有見於載籍莫具乎周官之書蓋其因習以崇之賡續以終之至於後世無以復加則豈特文武周公之力哉猶四時之運陰陽積而成寒暑非一日也自周之衰以至於今歷嵗千數百矣太平之遺迹掃蕩幾盡學者所見無復全經於是時也乃欲訓而發之臣誠不自揆然知其難也以訓而發之之爲難則又以知夫立政造事追而復之之爲難然竊觀聖上致法就功取成於心訓廸在位有馮有翼亹亹乎鄕六服承徳之世矣以所觀乎今考所學乎古所謂見而知之者臣誠不自揆妄以爲庶幾焉故遂昧冒自竭而忘其材之弗及也謹列其書爲二十有二卷凡十餘萬言上之禦府

筆力斬然卻極委婉

詩義序

王安石

詩三百十一篇其義具存其辭亡者六篇而巳上旣使臣雱訓其辭又命臣某等訓其義書成以賜太學布之天下又使臣某爲之序謹拜手稽首言曰詩上通乎道徳下止乎禮義放其言之文君子以興焉循其道之序聖人以成焉然以孔子之門人賜也商也有得於一言則孔子悅而進之蓋其說之難明如此則自周衰以迄於今冺冺紛紛豈不宜哉伏惟皇帝陛下內徳純茂則神罔時恫外行恂逹則四方以無侮日就月將學有緝熙於光明則頌之所形容蓋有不足道也微言奧義旣自得之又命承學之臣訓釋厥遺樂與天下共之顧臣等所聞如爝火焉豈足以賡日月之餘光姑承明制代匱而已傳曰美成在久故棫朴之作人以壽考爲言蓋將有來者焉追琢其章纉聖志而成之也臣衰且老矣尙庶幾及見之謹序

絕大題目兼系應制之作卻以簡峭之筆出之又極得體存之以藥浮冗

祭範潁州文

王安石

嗚呼我公一世之師由初迄終名節無疵明肅之盛身危志殖瑤華失位又隨以斥治功亟聞尹帝之都閉姦興良稚子歌呼赫赫之家萬首俯趨獨防其私以走江湖士爭畱公蹈禍不栗有危其辭謁與俱出風俗之衰駭正怡邪蹇蹇我初人以疑嗟力行不回慕者興起儒先酋酋以節相侈公之在貶愈勇爲忠稽前引古誼不營躬外更三州施有餘澤如釃河江以灌尋尺宿贓自解不以刑加猾盜涵仁終老無邪講藝弦歌慕來千里溝川障澤田桑有喜戎孽猘狂敢齮我疆鑄印刻符公屏一方取將於伍後常名顯收士至佐維邦之彥聲之所加虜不敢瀕以其餘威走敵完鄰昔也始至瘡痍滿道藥之養之內外完好旣其無爲飲酒笑歌百城晏眠吏士委蛇上嘉曰材以副樞宻稽首辭讓至於六七遂參宰相釐我典常扶賢贊傑亂宂除荒官更於朝士變於鄕百治具修偸墮勉彊彼閼不遂歸侍帝側卒屏於外身屯道塞謂宜耉老尙有以爲神乎孰忍使至於斯蓋公之才猶不盡試肆其經綸功孰與計自公之貴廐庫逾空和其色辭傲訐以容化於婦妾不靡珠玉翼翼公子敝綈惡粟閔死憐窮惟是之奢孤女以嫁男成厥家孰堙於深孰鍥乎厚其傳其詳以法永久碩人今亡邦國之憂矧鄙不肖辱公知尢承凶萬里不往而畱涕哭馳辭以贊醪羞

範公亦立法度以變易天下者觀其所上十事條目不少於介甫新法也故荊公契合獨深贊頌倍至然範公所立法皆爲天下人心風俗起見養才黜姦心事如白日靑天荊公所立法多爲謀利富國起見褊迫而用小人附已者此其所以大不同也祭文特雅峭摹冩範公曲盡余愛範公故樂誦荊公此文

祭歐陽文忠公文

王安石

夫事有人力之可致猶不可期況乎天理之溟溟又安可得而推惟公生有聞於當時死有傳於後世茍能如此足矣而亦又何悲如公器質之深厚智識之髙逺而輔以學術之精微故充於文章見於議論豪健俊偉怪巧瑰琦其積於中者浩如江河之停蓄其發於外者爛如日星之光輝其淸音幽韻淒如飄風急雨之驟至其雄辭閎辧快如輕車駿馬之奔馳世之學者無間乎識與不識而讀其文則其人可知嗚呼自公仕宦四十餘年上下往復感世路之﨑嶇𨿽迍邅困躓竄斥流離而終不可掩者以其公議之是非旣壓復起遂顯於世果敢之气剛正之節至晚而不衰方仁宗皇帝臨朝之末年顧念後事謂如公者可寄以社稷之安危及夫發謀決防從容指顧立定大計謂千載而一時功名成就不居而去其出處進退又庶乎英魄靈气不隨異物腐散而長在乎箕山之側與潁水之湄然天下之無賢不肖且猶爲涕泣而歔欷而況朝士大夫平昔遊從又予心之所向慕而瞻依嗚呼盛衰興廢之理自古如此而臨風想望不能忘情者念公之不可復見而其誰與歸介甫初賴歐公遊掦聲譽遂得顯名及其柄政日懼公沮新法毀之上前曰此人在一國則壊一國在一郡則壊一郡蓋忌其復用沮法也及歐公歿良心復萌祭文特佳故錄之

泰州海陵縣主簿許君墓志銘

王安石

君諱平字秉之姓許氏余嘗譜其世家所謂今泰州海陵縣主簿者也君旣與兄元相友愛稱天下而自少卓犖不羈善辧說與其兄俱以智略爲當世大人所器寶元時朝廷開方略之選以招天下異能之士而陜西大帥範文正公鄭文肅公爭以君所爲書以薦於是得召試爲太廟齋郎巳而選泰州海陵縣主簿貴人多薦君有大才可試以事不宜棄之州縣君亦常慨然自許欲有所爲然終不得一用其智能以卒噫其可哀也巳士固有離世異俗獨行其意罵譏笑侮困辱而不悔彼皆無眾人之求而有所待於後世者也其齟齬固冝若夫智勇功名之士窺時俯仰以赴勢物之防而輒不遇者乃亦不可勝數辯足以移萬物而窮於用說之時謀足以奪三軍而辱於右武之國此又何說哉嗟乎彼有所待而不遇者具知之矣君年五十九以嘉祐某年某月某甲子眞州之揚子縣甘露鄕某所之原夫人李氏子男瓌不仕璋眞州司戶參軍琦太廟齋郎琳進士女子五人已嫁二人進士周奉先泰州泰興縣令陶舜元銘曰有拔而起之莫擠而止之嗚呼許君而已於斯誰或使之

富貴不能淫貧賤不能移威武不能屈孟子所謂大丈夫也介甫剛褊私妄於廣居正位大道之云曷嘗有當哉然粗論其气槪則於此三句似亦可無愧如此文位置旣髙筆力超絕余謂讀介甫之文者但取其髙志毅力以潛心遜志體道而致中何不可之有古文雅正卷十一

欽定四庫全書

古文雅正卷十二

禮部侍郎蔡世逺編

上殿札子

明道程子

臣伏謂君道之大在乎稽古正學明善惡之歸辧忠邪之分曉然趨道之正故在乎君志先定君志定而天下之治成矣所謂定志者一心誠意擇善而固執之也夫義理不先盡則多聽而易惑志意不先定則守善而或移惟在以聖人之訓爲必當從先王之治爲必可法不爲後世駁雜之政所牽制不爲流俗因循之論所遷惑自知極於明信道極於篤任賢勿貳去邪勿疑必期致世如三代之隆而後巳也然天下之事患常生於忽防而志亦戒乎漸習是故古之人君𨿽出入從容閒燕必有誦訓箴諫之臣左右前後無非正人所以成其徳業伏願陛下禮命老成賢儒不必勞以職事俾日親便座講論道義以輔聖徳又擇天下賢俊使得陪侍法從朝夕延見開陳善道講磨治體以廣聞聽如是則聖智益明王猷允塞矣今四海靡靡日入偸薄末俗嘵嘵無復廉恥蓋亦朝廷尊徳樂道之風未孚而篤誠忠厚之教尙郁也惟陛下稽聖人之訓法先王之治一心誠意體乾剛健而力行之則天下幸甚

此等文字是大人格君第一要著坐而言卽可起而行論王霸札子所以大其規模此所以培其根本也○三代以下最可惜機防是宋神宗時以神宗有致治之鋭心諸臣如程張司馬等皆非三代以下人物乃爲介甫所誤諸賢廢棄惜哉吾得之胡敬齋云請修學校尊師儒取士札子

明道程子

臣伏謂治天下以正風俗得賢才爲本宋興百餘年而教化未大醇人情未盡美士人防謙退之節鄕閭無廉恥之行刑𨿽繁而姦不止官𨿽冗而材不足者此蓋學校之不修師儒之不尊無以風勸養勵之使然耳竊以去聖久逺師道不立儒者之學幾於廢熄惟朝廷崇尙教育之道則不日而復古者一道徳以同俗茍師學不正則道徳何從而一方今人執私見家爲異說支離經訓無復統一道之不明不行乃在於此臣謂宜先禮命近侍賢儒各以類舉及百執事方嶽州縣之吏悉心推訪凡有明先王之道徳業克備足爲師表者其次有篤志好學材良行修者皆以名聞其髙蹈之士朝廷當厚禮延聘其餘命州縣惇遣萃於京師館之寛閒之宇丰其廩餼防其家之有無以大臣之賢典領其事俾羣儒朝夕相與講明正學其道必本於人倫明乎物理其教自小學灑掃應對以往修其孝悌忠信周旋禮樂其所以誘掖激勵漸摩成就之道皆有節序其要在於擇善修身至於化成天下自鄕人而可至於聖人之道其學行皆中於是者爲成徳又其次取材識明達可進於善者使日授其業稍久則舉其賢傑以備髙任擇其學業大明徳義可尊者爲太學之師次以分教天下之學始自藩府至於列郡擇士之願學民之俊秀者入學皆優其廩給而蠲其身役凡其有父母骨肉之養者亦通其優遊往來以察其行其大不率教者斥之從役漸自大學及州郡之學擇其道業之成可爲人師者使教於學縣之學如州郡之制異日則十室之鄕達於黨遂皆當修其庠序之制爲之立師學者以次而察焉縣令每嵗與學之師以鄕飲之禮防其鄕老學者眾推經明行修材能可任之士升於州之學以觀其實學荒行虧者罷歸而罪其吏與師其升於州而當者復其家之役郡守又嵗與學之師行鄕飲酒之禮大防郡士以經義性行材能三物賔興其士於太學太學又聚而教之其學不明行不修與材之下者罷歸以爲郡守學師之罪升於太學者亦聽其以時還鄕裏復來於學太學嵗論其賢者能者於朝謂之選士朝廷問之經以考其言試之職以觀其材然後辧論其才差而命之秩凡處郡縣之學者皆滿三嵗然後得充薦其自州郡升於太學者一嵗而後薦其有學行超卓眾所信服者𨿽未處於學或處學而未久亦得備數論薦凡選士之法皆以性行端潔居家孝悌有廉恥禮遜通明學業曉達治道者凡公卿大夫子弟皆入學在京師者入太學在外者各入其所在州之學謂之國子其有當補廕者並如舊制惟不選於學者不授以職臣謂旣一以道徳仁義教育之又專以行實材學升進之去其聲律小碎糊名騰錄一切無義理之不數年間學者靡然丕變矣豈惟得士浸廣天下風俗將日入醇正王化之本也臣謂帝王之道莫尙於此願陛下特畱宸意爲萬世行之

董江都賢良三防重教化一學術可謂美矣程子此篇規模廣大法度詳明下語切至尢可以坐而言起而行也胡敬齋謂此篇規模比朱子貢舉私議更廣大可行諒哉○北宋文質厚南宋文軟暢此篇气味不惟直逼西京且追周官之遺經術學術之闗於文章也大哉○先博訪名儒萃於京師講明教授然後擇其賢者以主太學及藩府列郡之學又就郡學中擇其賢者以主列縣之學而升之州郡之京師試而官之條理井然

答橫渠論定性書

明道程子

承教諭以定性未能不動猶累於外物此賢者慮之熟矣尙何俟小子之言然嘗思之矣敢貢其說於左右所謂定者動亦定靜亦定無將迎無內外茍以外物爲外牽已而從之是以己性爲有內外也且以性爲隨物於外則當其在外時何者爲在內是有意於絕外誘而不知性之無內外也旣以內外爲二本則又烏可遽語定哉夫天地之常以其心普萬物而無心聖人之常以其情順萬事而無情故君子之學莫若廓然而大公物來而順應易曰貞吉悔亡憧憧往來朋從爾思茍規規於外誘之除將見滅於東而生於西也非惟日亦不足顧其端無窮不可得而除也人之心各有所蔽故不能適道大率患在於自私而用智自私則不能以有爲爲應迹用智則不能以明覺爲自然今以惡外物之心而求照無物之地是反鑑而索照也易曰艮其背不獲其身行其庭不見其人孟氏亦曰所惡於智者爲其鑿也與其非外而是內不若內外之兩忘也兩忘則澄然無事矣無事則定定則明明則尙何應物之爲累哉聖人之喜以物之當喜聖人之怒以物之當怒是聖人之喜怒不系於心而系於物也是則聖人豈不應於物哉烏得以從外者爲非而更求在內者爲是也今以自私用智之喜怒而視聖人喜怒之正爲如何哉夫人之情易發而難制者惟怒爲甚苐能於怒時遽忘其怒而觀理之是非亦可見外誘之不足惡而於道亦思過半矣心之精防口不能宣加之素拙於文辭又吏事匆匆未能精慮當否佇報然舉大要亦當近之矣道近求逺古人所非惟聰明裁之

張子苦心力索之功多涵泳完養之功少明道示以定性之學包內外兼體用此歷聖傳心之要也篇中卻未說出工夫工夫何在曰戒懼愼獨以致中和而巳吾性定而天地萬物位育矣自私用智鑿性之病根在此正與中和反看七情中獨指出怒一端言之蓋以怒最易壊性也朱子解云忘怒則公觀理則順又程子平日嘗曰克已可以治怒明理可以治懼當與參看

論經筵札子

伊川程子

古之人君守成業而致盛治者莫如周成王其所以成徳則由乎周公周公之輔成王也幼而習之所見必正事所聞必正言左右前後皆正人故習與性長化與心成今陛下春秋方富輔養之道不可不至也所謂輔養之道非謂告詔以言過而後諫也尢在涵養薫陶之而已矣今夫一日之間接賢士大夫之時多親寺人宦官之時少則气質自化徳器自成臣欲謹選賢徳之士以侍勸講講讀旣罷常畱以備訪問從容燕語不獨漸磨徳義至於人情物態稼穡艱難日積旣久自然通達比之深處宮闈爲益多矣夫傅徳義者在乎防聞見之非節嗜欲之過保身體者在乎適起居之宜存畏謹之心故左右近侍宜選老成重厚小心之人服飾器用皆須朴質之物俾華巧靡麗不至於前淺俗之言不入於耳凡動作言語必使勸講者知之庶幾隨事箴規應時諫正調防聖躬莫過於此矣人君居崇髙之位持威福之柄百官畏懼而莫敢仰視萬方崇奉而所欲必得茍非知道畏義所養如此其成則中常之君無不驕肆英明之主自然滿假此古今同患治亂所由也

秦漢以下諸儒告君文字有能說得如此平實該贍純粹無罅者否伊訓說命差堪比擬○伊川先生上仁宗書時年方十八勸仁宗以王道爲心生民爲念志則大矣然下手工夫尙未著實至代太中上英宗皇帝書分爲立志用賢責任深切懇到與經筵等疏字字可見之施行誠內聖外王本領學以年進又貴深造不已信哉○案先生集中有乞再上殿論經筵事札子又進札子三道此括三道之意爲一篇乃粹言本也貼黃雲天下重任惟宰相與經筵天下治亂系宰相君徳成就責經筵可謂深切著明

顏子所好何學論

伊川程子

聖人之門其徒三千獨稱顏子爲好學夫詩書六藝七十子非不習而通也然則顏子所獨好者何學也學以至聖人之道也聖人可學而至歟曰然學之道如何曰天地儲精得五行之秀者爲人其本也眞而靜其未發也五性具焉曰仁義禮智信形旣生矣外物觸其形而動於中矣其中動而七情出焉曰喜怒哀樂愛惡欲情旣熾而益蕩其性鑿矣是故覺者約其情使合於中正其心養其性故曰性其情愚者則不知制之縱其情而至於邪僻梏其性而亡之故曰情其性凡學之道正其心養其性而已中正而誠則聖矣君子之學必先明諸心知所養然後力行以求至所謂自明而誠也故學必盡其心盡其心則知其性知其性反而誠之聖人也故洪範曰思曰睿作聖誠之之道在乎信道篤信道篤則行之果行之果則守之固仁義忠信不離乎心造次必於是顚沛必於是出處語黙必於是久而弗失則居之安動容周旋中禮而邪僻之心無自生矣故顏子所事則曰非禮勿視非禮勿聽非禮勿言非禮勿動仲尼稱之則曰得一善則拳拳服膺而弗失之矣又曰不遷怒不貳過有不善未嘗不知知之未嘗復行也此其好之篤學之之道也視聽言動皆禮矣所異於聖人者蓋聖人則不思而得不勉而中從容中道顏子則必思而後得必勉而後中故曰顏子之與聖人相去一息孟子曰充實而有光輝之謂大大而化之之謂聖聖而不可知之謂神顏子之徳可謂充實而有光輝矣所未至者守之也非化之也以其好學之心假之以年則不日而化矣故仲尼曰不幸短命死蓋傷其不得至於聖人也所謂化之者入於神而自然不思而得不勉而中之謂也孔子曰七十而從心所欲不逾矩是也或曰聖人生而知之者也今謂可學而至其有稽乎曰然孟子曰堯舜性之也湯武反之也性之者生而知之者也反之者學而知之者也又曰孔子則生而知也孟子則學而知也後人不逹以謂聖本生知非學可至而爲學之道遂失不求諸已而求諸外以博聞彊記巧文麗辭爲工榮華其言鮮有至於道者則今之學與顏子所好異矣篇中論顏子所好之學大約謂光明之心知所養而力行以求至於誠耳

擊壤集自序

邵子

擊壤集伊川翁自樂之詩也非惟自樂又能樂時與萬物之自得也伊川翁曰子夏謂詩者志之所之也在心爲志發言爲詩情動於中而形於言聲成其文而謂之音是知懷其時則謂之志感其物則謂之情發其志則謂之言揚其情則謂之聲言成章則謂之詩聲成文則謂之音然後聞其詩聽其音則人之志情可知之矣且情有七其要在二二謂身也時也謂身則一身休慼也謂時則一時之否泰也一身之休慼則不過貧富貴賤而巳一時之否泰則在夫興廢治亂者焉是以仲尼刪詩十去其九諸侯千有餘國風取十五西周十有二王雅取其六蓋垂訓之道善惡明著者存焉耳近世詩人窮慼則職於怨憝榮逹則專於滛泆身之休戚發於喜怒時之否泰出於愛惡殊不以天下大義而爲言者故其詩大率溺於情好也噫情之溺人也甚於水古者謂水能載舟亦能覆舟是覆載在水也不在人也載則爲利覆則爲害是利害在人也不在水也不知覆載能使人有利害耶利害能使水有覆載耶二者之間必有處焉就如人能踏水非水能踏人也然而有稱善踏者未始不爲水之所害人若外利而踏水之情亦由人之情也若利內而踏水利而壊之患立至於前又何必分乎人焉水焉其傷性害命一也性者道之形體也性傷則道亦從之矣心者性之郛郭也心傷則性亦從之矣身者心之區宇也身傷則心亦從之矣物者身之舟車也物傷則身亦從之矣是知以道觀性以性觀心以心觀身以身觀物治則治矣然猶未離乎害者也不若以道觀道以性觀性以心觀心以身觀身以物觀物則𨿽欲相傷其可得乎若然則以家觀家以國觀國以天下觀天下亦從而可知之矣予自壯嵗業於儒術謂人世之樂何嘗有萬之一二而謂名教之樂固有萬萬焉況觀物之樂復有萬萬者焉𨿽生死榮辱轉戰於前曽未入於胸中則何異四時風花雪月一過乎眼也誠爲能以物觀物而兩不相傷者焉蓋其間情累都忘去爾所未忘者獨有詩在焉然而𨿽曰未忘其實亦若忘之矣何者謂其所作異人之所作也所作不限聲律不沿美惡不立固必不希名譽如鑑之應形如鐘之應聲其或經道之餘因靜照物因時起志因物寓言因志發詠因言成詩因詠成聲因詩成音是故哀而未嘗傷樂而未嘗滛𨿽曰吟詠性情曽何累於情哉鐘鼓樂也玉帛禮也與其嗜鐘鼓玉帛則斯言也不能無陋矣必欲廢鐘鼓玉帛則其如禮樂何人謂風雅之道行於古而不行於今殆非通論牽於一身而爲言者也吁獨不念天下爲善者少害善者多造危者眾而持危者寡志士在畎畆則以畎畆言故其詩名之曰伊川擊壤集

朱子曰諸先生說這道理卻不似邵子說得最著實邵子忽自於擊壤序內說出幾句云性者道之形體也心者性之郛郭也身者心之區宇也物者身之舟車也此說極好較之橫渠心統性情尢宻又云不易之論此等語秦漢以下人道不到又云康節這數句極好蓋道卽理也如父子有親君臣有義是也然非性何以見理之所在故曰道之形體仁義禮智性也理也而具此理者心也故曰心者性之郛郭又云以道觀性者道是自然底道理性則有剛柔善惡參差不齊處是道不能以該盡此性也性有仁義禮智之善心卻千思萬慮出入無時是性不能以該盡此心也心欲如此而身卻不能如此是心有不能撿其身處以一身而觀物亦有不能盡其情狀變態此則未離乎害之意也且以一事言之者好人之所好惡人之所惡是以觀物者也又或問以道觀道等語是物各付物之意否曰然蓋自家都不犯手之意

進資治通鑑表【初進通誌八卷英宗悅之命公續其書十五年而成上之】司馬光

先奉勅編集歷代君臣事迹又奉聖防賜名資治通鑑今已了畢者伏念臣性識愚魯學術荒疎凡百事爲皆出人下獨於前史粗嘗盡心自防至老嗜之不厭每患遷固以來文字繁多自布衣之士讀之不徧況於人主日有萬幾何暇周覽臣嘗不自揆欲刪削冗長舉其大要取闗國家興衰系生民休戚善可爲法惡可爲戒者爲編年一書使先後有倫精粗不雜私家力薄無由可成伏遇英宗皇帝資睿智之性敷文明之治思歷覽古事用恢張大猷爰詔下臣俾之編集臣夙昔所願一朝獲伸踴躍奉承惟懼不稱先帝仍命自選辟官屬於崇文院置局許借龍圖天章閣三館祕閣書籍賜以禦府筆墨繒帛及禦前錢以供果餌以內臣爲承受眷遇之榮近臣莫及不幸書未進禦先帝遺棄羣臣陛下紹膺大統欽承先志寵以冠序鍚之嘉名每開經筵常令進讀臣𨿽頑愚荷兩朝知待如此其厚隕身喪元未足報塞茍智力所及豈敢有遺防差知永興軍以衰疾不任治劇乞就冗官陛下俯從所欲曲賜容養差判西京畱司禦史臺及提舉嵩山崇福宮前後六任仍聽以書局自隨給之祿秩不責職業臣旣無他事得以研精極慮窮竭所有日力不足繼之以夜徧閱舊史旁采小說簡牘盈積浩如煙海抉摘幽隠校計毫釐上起戰國下終五代凡一千三百六十二年修成二百九十四卷又略舉事目年經國緯以備檢尋爲目錄三十卷又參考羣書詳其同異俾歸一塗爲考異三十卷合三百五十四卷自治平開局迨今始成嵗月淹久其間抵牾不敢自保罪負之重固無所逃重念臣違離闕庭十有五年𨿽身處於外區區之心朝夕寤寐何嘗不在陛下左右顧以駑蹇無施而可是以專事鉛槧用酬大恩庶竭防塵少俾海嶽臣今筋骸臒瘁目視昬近齒牙無幾神識衰耗目前所爲旋踵遺忘臣之精力盡於此書伏望陛下寛其妄作之誅察其願忠之意以淸閒之燕時賜省覽監前世之興衰考當今之得失嘉善矜惡取是舍非足以懋稽古之盛徳躋無前之至治俾四海羣生咸蒙其福則臣𨿽委骨九泉志願永畢矣謹奉表陳進以聞自敍編校苦心要歸總欲神宗畱意監古讀至末段忠君愛國之心情見乎詞與著書立說誇耀後世者不可同年而語矣其文气懇切古茂直逼兩京宋人少有也○溫公作通鑑其功不在左氏下朱子因之爲綱目其功不在春秋下千百世治亂興衰得失具見於此切巳讀之所以長益經濟啟發忠義者不少名爲讀書人而二書有不及見者可不謂大哀乎

答程子書

司馬光

承問及張子厚謚倉卒奉對以漢魏以來此例甚多無不可者退有所未盡竊惟子厚平生用心欲率今世之人復三代之禮者也漢魏以下蓋不足法郊特牲曰古者生無爵死無謚爵謂大夫以上者檀弓記禮所由失以爲士之有誄自縣賁父始子厚官比諸侯之大夫則巳貴宜有謚矣然曽子問賤不誄貴防不誄長禮也惟天子稱天以誄之諸侯相稱非禮也況弟子而誄其師乎孔子之沒哀公誄之不聞弟子復爲之諡也子路欲使門人爲臣孔子以爲欺天門人厚顏淵孔子嘆不得視猶子也君子愛人以禮今闗中諸君欲諡子厚而不合於古禮非子厚之志與其以陳文範陶靖節王文中孟貞曜爲比其尊之也曷若以孔子爲比乎

簡而茂朴而有華東京以返無此風標○溫公奏疏史論甚多忠謇明暢有闗治要獨選此最古淡一篇此等文筆在宋朝推爲絕調且足見程張司馬邵呂文富諸君子之相聚不偶然也鳴呼令人神往矣論聽政【宣仁太后崩祖禹慮小人乘間害政乃上疏】

範祖禹

臣等伏以天下不幸大行太皇太后登遐陛下號慕哀毀孝性天至在廷聞者無不摧隕今總覽庶政延見羣臣四方之民傾耳而聽拭目而視此乃宋室隆替之本社稷安危之基天下治亂之端生民休戚之始君子小人消長進退之際天命人心去就離合之時也嗚呼可不愼哉可不愼哉臣等久備講讀職在論思首當獻言以助萬一陛下宜先誠意正心推廣聖孝發爲徳音行爲仁政以答天下生民之望昔周公以成王防弱故位冡宰治天下七年制禮作樂以致太平周公歿成王追念其勛勞賜魯天子禮樂使世世祀周公天下莫不歸心漢大將軍霍光尊立宣帝霍光旣歿宣帝亦以天子之禮帝始親政事又思報大將軍功徳夫周公霍光皆人臣也有非常之功故成王宣帝皆報以非常之禮而況太皇太后英宗之配神宗之母陛下之祖母有大功於宗廟社稷有大徳於億兆人民於陛下之恩與天地無極豈人臣之比哉然則今陛下所宜先者莫如報太皇太后之徳也自仁宗以來三後臨朝皆有大功章獻明肅之於仁宗慈聖光獻之於英宗鞠育扶持勤勞艱難亦未得如太皇太后之於陛下也元丰之末神宗寢疾已不能出號令陛下年始十嵗太皇太后內定大防擁立陛下儲位遂定陛下之有天下乃得之於太皇太后也聽政之初詔令所下百姓無不歡呼鼓舞自古母后多私外家惟太皇太后未嘗有毫髮假借族人不惟族人而巳徐王魏王皆親子也以朝廷之故疎逺隔絕魏王病旣沒然後一往太皇太后疾已革然後徐王得入進退羣臣必從天下人望不以已意爲喜怒賞罰焦勞刻苦以念生民凡皆爲趙氏社稷宋室宗廟專心一意以保祐陛下也陛下如欲報太皇太后之徳莫若循其法度而謹守之祖宗以來惟以徳澤結百姓之心欲四海安靜無事仁宗行之四十二年天下至今思之恭惟太皇太后之政事乃仁宗之政事也然而仁宗聖性寛裕不忍拒人內降濫恩其後亦比比而有惟太皇太后嚴正至靜不可干犯故能外斥逐姦邪以淸朝廷內裁抑僥幸以肅宮禁故𨿽徳澤深厚結於百姓而小人怨者亦不爲少矣今必有小人進言曰太皇太后不當攺先帝之政逐先帝之臣此乃離間之言陛下不可不察也當陛下嗣位之初太皇太后同聽政中外臣民上書者以萬數皆言政令有不便者太皇太后因天下人心欲攺故與陛下同攺之非以己之私意而攺也旣攺其法則作法之人及主其法者有罪當逐陛下與太皇太后亦以眾言而逐之其所逐者皆上負先帝下負萬民天下之所仇疾眾庶所欲同去者也太皇太后豈有憎愛於其間哉顧不如此則天下不安耳惟陛下淸心照理辧察是非斥逺佞人深拒邪說有敢以姦言惑聖聽者明正其罪付之典刑痛懲一人以儆羣慝則帖然無事矣陛下若稍入其語不正其罪則恐姧言邪說繼進不巳萬一追報之禮小有不至此於太皇太后聖徳無損而於陛下孝道有虧必大失天下之心陛下豈不見司馬光以公忠正直爲天下所信服陛下與太皇太后用以爲相海內之人無不欣悅光歿之日無不悲哀乃至茶坊酒肆之中亦事其畫像光所以得人心如此者爲其能輔佐陛下與太皇太后功及天下也以光之功比之太皇太后止是萬分之一而百姓思之如此而況太皇太后有天地之恩於陛下若聽小人讒說或追報有所不至或輕攺其政事豈不大失天下人心乎夫小人之情非爲朝廷之計亦非爲先帝之事皆爲其身之利也日夜伺欲逞其憾者久矣此等旣上悞先帝今又欲復悞陛下天下之事豈堪小人再破壊耶臣等恭聞陛下自太皇太后寢疾躬親藥膳衣不解帶變故以來哀慕毀瘠又下詔發揚太皇太后盛徳推恩髙氏至親之際無所間然然而臣等猶言及此者竊以小人眾多恐置陛下於有過之地也如臣等所言𨿽萬萬無之然不敢不慮於未然或有纎芥流聞於外則臣等上負陛下不先言之罪大矣不勝憂國愛君之至惟陛下深畱聖思

當宣仁時元丰大臣洶洶乘機播弄範忠宣呂微仲巳有調停之議宣仁崩諸君子知必不免宣仁臨終時數言亦知必不免也範公此疏正直委婉欲以先入之言早杜其萌篇中所言如親見後來紹述之禍而語語對鍼宜乎子瞻見此疏卽自毀其稿列名以進也○古今第一可恨事莫如元祐之變爲紹述指君子爲小人空國貶竄亦巳極矣甚至有欲追廢宣仁毀司馬公之棺者事𨿽不果足見鄙夫之心無所不至不觀後來之禍不知此疏之佳處然公之心豈意其至此哉自古忠言讜論銷患於未形禆益人家國者莫可名言也

族譜引

蘇洵

蘇氏之譜譜蘇氏之族也蘇氏出自髙陽而蔓延於天下唐神龍初長史味道刺眉州卒於官一子畱於眉眉之有蘇氏自是始而譜不及焉者親盡也親盡則曷爲不及譜爲親作也凡子得書而孫不得書何也以著代也自吾之父以及吾之髙祖仕不仕娶某氏享年幾某日卒皆書而他不書何也詳吾之所自出也自吾之父以至吾之髙祖皆曰諱某而他則遂名之何也尊吾之所自出也譜爲蘇氏作而獨吾之所自出得詳與尊何也譜吾作也嗚呼觀吾之譜者孝弟之心可以油然而生矣情見乎親親見於服服始於衰而至於緦麻而至於無服無服則親盡親盡則情盡情盡則喜不慶憂不弔喜不慶憂不弔則塗人也吾之所以相視如塗人者其初兄弟也兄弟其初一人之身也悲夫一人之身分而至於塗人此吾譜之所以作也其意曰分而至於塗人者勢也勢吾無如之何也已幸其未至於塗人也使之無至於忽忘焉可也嗚呼觀吾之譜者孝弟之心可以油然而生矣系之以詩曰吾父之子今爲吾兄吾疾在身兄呻不寧數世之後不知何人彼死而生不爲戚欣兄弟之情如足於手其能幾何彼不相能彼獨何心明允文章多雜以縱橫刑名之習五經等論尢駁而未純獨此篇效公糓體至性流露文筆委折可歌可誦卽不必觀其譜讀其引孝悌之心有不油然而生乎○安溪先生嘗曰以父母之心爲心則天下無不友之兄弟以祖宗之心爲心則天下無不和之族人以天地之心爲心則天下無不愛之民物此語最要切正易傳所謂體仁足以長人程子所謂滿腔惻隠者也余嘗書此語於祠堂以勉族人讀眉山斯引更爲感動

範文正公文集序

蘇軾

慶曆三年軾始總角入鄕校士有自京師來者以魯人石守道所作慶曆聖徳詩示鄕先生軾從旁竊觀則能誦習其詞問先生以所頌十一人者何人也先生曰童子何用知之軾曰此天人也耶則不敢知若亦人耳何爲其不可先生奇軾言盡以告之且曰韓範富歐陽此四人者人傑也時𨿽未盡了則巳私識之矣嘉祐二年始舉進士至京師則範公沒旣而墓碑出讀之至流涕曰吾得其爲人蓋十有五年而不一見其面豈非命也歟是嵗登第始見知於歐陽公因公以識韓富皆以國士待軾曰恨子不識範文正公其後三年過許始識公之仲子今丞相堯夫又六年始見其叔彞叟京師又十一年遂與其季徳孺同僚於徐皆一見如舊且以公遺槀見屬爲序又十三年乃克爲之嗚呼公之功徳蓋不待文而顯其文亦不待序而傳然不敢辭者自以八嵗知敬愛公今四十七年矣彼三傑者皆得從之遊而公獨不識以爲平生之恨若獲掛名其文字中以自托於門下士之末豈非疇昔之願也哉古之君子如伊尹太公管仲樂毅之流其王伯之略皆素定於畎畝中非仕而後學者也淮陰侯見髙帝於漢中論劉項短長畫取三秦如指諸掌及佐帝定天下漢中之言無一不酬者諸葛孔明臥艸廬中與先主防曹操孫權規取劉璋因蜀之資以爭天下終身不易其言此豈口傳耳受嘗試爲之而僥幸其或成者哉公在天聖中居太夫人憂則巳有憂天下致太平之意故爲萬言書以遺宰相天下傳誦至用爲將擢爲執政考其平生所爲無出此書者今其集二十卷爲詩賦二百六十八爲文一百六十五其於仁義禮樂忠信孝弟蓋如饑渇之於飲食欲須防忘而不可得如火之熱如水之濕蓋其天性有不得不然者𨿽弄翰戲語率然而作必歸於此故天下信其誠爭師尊之孔子曰有徳者必有言非有言也徳之發於口者也又曰我戰則克祭則受福非能戰也徳之見於怒者也

余生平最喜諸葛公範文正公稱公之文亦酣玩不置陳壽上諸葛公文集表數百讀不厭蘇長公序範文正公亦數百讀不厭固以其文之佳亦以其人故也長公文以雄偉閎暢勝此篇更出以簡勁

六一居士集序

蘇軾

夫言有大而非誇達者信之眾人疑焉孔子曰天之將喪斯文也後死者不得與於斯文也孟子曰禹抑洪水孔子作春秋而予距楊墨蓋以是配禹也文章之得喪何與於天而禹之功與天地並孔子孟子以空言配之不巳誇乎自春秋作而亂臣賊子懼孟子之言行而楊墨之道廢天下以爲是固然而不知其功孟子旣沒有申商韓非之學違道而趨利殘民以厚主其說至陋也而士以是罔其上上之人僥幸一切之功靡然從之而世無大人先生如孔子孟子者推其本末權其禍福之輕重以救其惑故其學遂行秦以是喪天下陵夷至於勝廣劉項之禍死者十八九天下蕭然洪水之患蓋不至此也方秦之未得志也使復有一孟子則申韓爲空言作於其心害於其事作於其事害於其政者必不至若是烈也使楊墨得志於天下其禍豈減於申韓哉由此言之𨿽以孟子配禹可也太史公曰蓋公言黃老賈誼晁錯明申韓錯不足道也而誼亦爲之予以是知邪說之移人𨿽豪傑之士有不免者況眾人乎自漢以來道術不出於孔氏而亂天下者多矣晉以老莊亡梁以佛亡莫或正之五百餘年而後得韓愈學者以愈配孟子蓋庶幾焉愈之後三百有餘年而後得歐陽子其學推韓愈孟子以逹於孔氏著禮樂仁義之實以合於大道其言簡而明信而通引物連類折之於至理以服人心故天下翕然師尊之自歐陽子之存世之不說者嘩而攻之能折困其身而不能屈其言士無賢不肖不謀而同曰歐陽子今之韓愈也宋興七十餘年民不知兵富而教之至天聖景祐極矣而斯文終有媿於古士亦因陋守舊論卑而气弱自歐陽子出天下爭自濯磨以通經學古爲髙以救時行道爲賢以犯顏納諫爲忠長育成就至嘉祐末號稱多士歐陽子之功爲多嗚呼此豈人力也哉非天其孰能使之歐陽子沒十有餘年士始爲新學以佛老之似亂周孔之眞識者憂之賴天子明聖詔修取士法風厲學者專治孔氏黜異端然後風俗一變考論師友淵源所自復知誦習歐陽子之書予得其詩文七百六十六篇於其子棐乃次而論之曰歐陽子論大道似韓愈論事似陸贄記事似司馬遷詩賦似李白此非餘言也天下之言也歐陽子諱修字永叔旣老自謂六一居士云

長公气節文章照耀千古謂之知道則未也觀其推崇歐陽子不喜程正叔本領具見然讀此篇非具千古隻眼者不能是何等識力筆力

潮州韓文公廟碑

蘓軾

匹夫而爲百世師一言而爲天下法是皆有以參天地之化闗盛衰之運其生也有自來其逝也有所爲矣故申呂自嶽降而傳說爲列星古今所傳不可誣也孟子曰我善養我浩然之气是气也寓於尋常之中而塞乎天地之間卒然遇之則王公失其貴晉楚失其富良平失其智賁育失其勇儀秦失其辯是孰使之然哉其必有不依形而立不恃力而行不待生而存不隨死而亡者矣故在天爲星辰在地爲河嶽幽則爲鬼神而明則復爲人此理之常無足怪者自東漢以來道喪文異端並起歷唐貞觀開元之盛輔以房杜姚宋而不能救獨韓文公起布衣談笑而麾之天下靡然從公復歸於正蓋三百年於此矣文起八代之衰而道濟天下之溺忠犯人主之怒而勇奪三軍之帥此豈非參天地闗盛衰浩然而獨存者乎蓋嘗論天人之辧以謂人無所不至惟天不容僞智可以欺王公不可以欺豚魚力可以得天下不可以得匹夫匹婦之心故公之精誠能開衡山之云而不能回憲宗之惑能馴鱷魚之暴而不能弭皇甫鎛李逢吉之謗能信於南海之民廟食百世而不能使其身一日安於朝廷之上蓋公之所能者天也所不能者人也始潮人未知學公命進士趙徳爲之師自是潮之士皆篤於文行延及齊民至於今號稱易治信乎孔子之言君子學道則愛人小人學道則易使也潮人之事公也飲食必祭水旱疾疫凡有求必禱焉而廟在刺史公堂之後民以出入爲艱前守欲請諸朝作新廟不果元祐五年朝散郎王君滌來守是邦凡所以養士治民者一以公爲師民旣悅服則出令曰願新公廟者聽民讙趨之卜地於州城之南七里期年而廟成或曰公去國萬里而謫於潮不能一嵗而歸沒而有知其不眷戀於潮審矣軾曰不然公之神在天下者如水之在地中無所往而不在也而潮人獨信之深思之至焄蒿淒愴若或見之譬如鑿井得泉而曰水專在是豈理也哉元丰七年詔封公昌黎伯故榜曰昌黎伯韓文公之廟潮人請書其事於石因作詩以遺之使歌以祀公上半總論韓文公後半方是潮州廟碑精力全注在上半後半只淡淡冩來耳○韓文公範文正公歐陽文忠公三大人物其碑記序文得蘇文忠公以崇論閎議精思浩气搆之大人物得此大手筆快哉

代張方平諫用兵書

蘇軾

臣聞好兵猶好色也傷生之事非一而好色者必死賊民之事非一而好兵者必亡此理之必然者也夫惟聖人之兵皆出於不得巳故其勝也享安全之福其不勝也必無意外之患後世用兵皆得巳而不巳故其勝也則變遲而禍大其不勝也則變速而禍小是以聖人不計勝負之功而深戒用兵之禍何者興師十萬日費千金內外騷動殆於道路者百千萬家內則府庫空虛外則百姓窮匱饑寒逼廹其次必有盜賊之憂死傷愁怨其終必致水旱之報上則將帥擁眾有跋扈之心下則士眾久役有潰叛之志變故百出皆由用兵至於興事首議之人謫尢重蓋以平民無故緣兵而死怨气充積必有任其咎者是以聖人畏之重之非不得巳不敢用也自古人主好動干戈由敗而亡者不可勝數臣今不敢復言請爲陛下言其勝者秦始皇旣平六國復事吳越戍役之患被於四海𨿽拓地千里逺過三代而墳土未乾天下怨叛二世被害子嬰被擒滅亡之酷自古所未之有也漢武帝承文景富溢之餘首挑匈奴兵連不解遂使侵奪及於諸國嵗嵗調發所至成功建元之間兵禍始作是時蚩尢旗出長與天等其春戾太子生自是師行三十餘年死者無數及巫蠱事起京師流血僵屍數萬太子父子皆敗故班固以爲太子生長於兵與之終始帝𨿽悔悟自克而歿身之恨巳無及矣隋文帝旣下江南繼事夷狄焬帝嗣位此志不衰皆能誅滅彊國威震萬里然而兵怨盜起亡不旋踵唐太宗神武無敵尢喜用兵旣巳破滅突厥髙昌吐谷渾等猶且未厭親駕遼東皆志在立功非不得巳而用其後武氏之難唐室淩遲不絕如綫蓋用兵之禍物理難逃不然太宗仁聖寛厚克己裕人幾至刑措而一傳之後子孫塗炭此豈爲善之報也哉由此觀之漢唐用兵於寛仁之後故勝而僅存秦隋用兵於殘暴之餘故勝而遂滅臣每讀書至此未嘗不掩卷流涕傷其計之過也若使此四君者方其用兵之初隨卽敗衂愓然戒懼知用兵之難則禍敗之興當不至此不幸每舉輙勝故使狃於功利慮患不深臣故曰勝則變遲而禍大不勝則變速而禍小不可不察也昔仁宗皇帝覆育天下無意於兵將士惰媮兵革朽鈍元昊乘間竊發西鄙延安涇原麟府之間敗者三四所喪動以萬計而海內晏然兵休事巳而民無怨言國無遺患何者天下臣庶知其無好兵之心天地鬼神諒其有不得巳之實故也今陛下天鍚勇智意在富彊卽位以來繕甲治兵伺鄰國羣臣窺見此指多言用兵其始也弼臣執國命者無憂深思逺之心樞臣當國論者無慮害持難之識在臺諫之職者無獻替納忠之議從微至著遂成厲階旣而薛向爲橫山之謀韓絳效深入之計陳升之呂公弼等陰興之協力師徒喪敗財用耗屈較之寶元慶曆之敗不及十一然而天怒人怨邊兵皆叛京師騷然陛下爲之旰食者累月何者用兵之端陛下作之是以吏士無怒敵之意而不直陛下也尙賴祖宗積累之厚皇天保佑之深故使兵出無功感悟聖意然淺見之士方且以敗爲恥力欲求勝以稱上心於是王韶搆禍於熙河章惇造釁於梅山熊本發難於渝瀘然此等皆戕殺巳降俘累老弱困腹心而取空虛無用之地以爲武功使陛下受此虛名而忽於實禍勉彊砥礪奮於功名故沈起劉彞復發於安南使十餘萬人暴露瘴毒死者十而五六道路之人斃於輸送貲糧器械不見敵而盡以爲用兵之意必且少衰而李憲之師復出於洮州矣今師徒克防銳气方盛陛下喜於一勝必有輕視四夷陵侮敵國之意天意難測臣寔畏之且夫戰勝之後陛下可得而知者凱旋防奏拜表稱賀赫然耳目之觀耳至於逺方之民肝腦屠於白刃筋骨絕於餽餉流離破產鬻賣男女薫眼折臂自經之狀陛下必不得而見也慈父孝子孤臣寡婦之苦聲陛下必不得而聞也譬猶屠殺牛羊刳臠魚鱉以爲膳羞食者甚美死者甚苦使陛下見其號呼於梃刃之下宛轉於刀幾之間𨿽八珍之美必將投筯而不忍食而況用人之命以爲耳目之觀乎且使陛下將卒精彊府庫充實如秦漢隋唐之君則旣勝之後禍亂方興尙不可救而況所任將吏罷軟凡庸較之古人萬萬不逮而數年以來公私窘乏內府累世之積掃地無餘州郡徵稅之儲上供殆盡百官廩俸僅而能繼南郊賞給久而未辦以此舉動𨿽有智者無以善其後矣且饑疲之後所在盜賊蠭起京東河北尢不可言若軍事一興橫斂隨作民窮而無告其勢不爲大盜無以自全邊事方深內患復起則勝廣之形將在於此此老臣所以終夜不寐臨食而嘆至於慟哭而不能自止也且臣聞之凡舉大事必順天心天之所向以之舉事必成天之所背以之舉事必敗蓋天心向背之迹見於災祥丰歉之間今自近嵗日蝕星變地震山崩水旱癘疫連年不解民死將半天心之向背可以見矣而陛下方且斷然不顧興事不已譬如人子得過於父母惟有恭順靜黙引咎自責庶幾可解今乃紛然詰責奴婢恣行箠楚以此事親未有見赦於父母者故臣願陛下逺覽前世興亡之迹深察天心向背之理絕意兵革之事保疆睦鄰安靜無爲爲社稷長久之計上以安二宮朝夕之養下以濟四方億兆之命則臣𨿽老死溝壑瞑目於地下矣昔漢祖破滅羣雄遂有天下光武百戰百勝祀漢配天然至白登被圍則講和親之議西域請吏則出謝絕之言此二帝者非不知兵也蓋經變旣多則慮患深逺今陛下深居九重而輕議討伐老臣庸懦私竊以爲過矣然而人臣納說於君因其旣厭而止之則易爲力迎其方鋭而折之則難爲功凡有血气之倫皆有好勝之意方其气之盛也𨿽布衣賤士有不可奪自非智識特達度量過人未有能於勇鋭奮發之中捨己從人惟義是聽者也今陛下盛气於用武勢不可回臣非不知而獻言不已者誠見陛下聖徳寛大聽納不疑故不敢以眾人好勝之常心望於陛下且意陛下他日親見用兵之害必將哀痛悔恨而追咎左右大臣未嘗一言臣亦將老且死見先聖於地下亦有以借口矣惟陛下哀而察之

弔古戰塲文讀之令人心酸此篇讀之令人神悚此種文直是闗系數千百世國運數十百萬生靈者至文也○諸葛公六出祁山宋髙宗耑主和議又當別論篇中故有得已不得已之分○神宗以用兵故前後喪師至六十萬聞報傍徨嘆悼悔艾無及以隕其身此疏痛切言之其驗若劵

志林論始皇

蘇軾

秦始皇時趙髙有罪蒙毅按之當死始皇赦而用之長子扶蘇好直諫上怒使北監蒙恬兵於上郡始皇東遊防稽並海走瑯琊次子胡亥李斯蒙毅趙髙從道病使防毅還禱山川未及還上崩李斯趙髙矯詔立胡亥殺扶蘇防恬蒙毅卒以亡秦蘇子曰始皇制天下輕重之勢使內外相形以禁姦備亂可謂密矣蒙恬將三十萬人威震北方扶蘇監其軍而蒙毅侍帷幄爲謀臣𨿽有大姦賊敢睥睨其間哉不幸道病禱祠山川尙有人也而遣防毅故髙斯得成其謀始皇之遣毅毅見始皇病太子未立而去左右皆不可以言智𨿽然天之亡人國其禍敗必出於智之所不及聖人爲天下不恃智以防亂恃其無致亂之道耳始皇致亂之道在用趙髙夫閹尹之禍如毒藥猛獸未有不裂肝碎首也自有書契以來惟東漢呂彊後唐張承業此二人號稱善良豈可望一二於千萬以取必亡之禍哉然世主皆甘心而不悔如漢桓靈唐肅代猶不足稱怪始皇漢宣皆英主亦沈於趙髙恭顯之禍彼自以爲聰明人傑也奴僕薫腐之餘何能爲及其亡國亂朝乃與庸主不異吾故表而出之以戒後世人主如始皇漢宣者或曰李斯佐始皇治天下不可謂不智扶蘇始皇子秦人戴之久矣陳勝假其名猶足以亂天下而蒙恬持重兵在外使二人不卽受誅而復請之則斯髙無遺類矣以斯之智而不慮此何哉蘇子曰嗚呼秦之失道有自來矣豈獨斯髙之罪自商鞅變法以誅死爲輕典以參夷爲常法人臣狼顧脇息以得死爲幸何暇復請方其法之行也求無不獲禁無不止鞅自以爲軼堯舜而駕湯武矣及其出亡而無所捨然後知爲法之夫豈獨鞅悔之秦亦悔之矣荊軻之變持兵者熟視始皇環柱而走而莫之救者以法重故也李斯之立胡亥不復忌二人者知威令之素行而臣子不敢復請也二人之不敢復請亦知始皇之鷙悍而不可回也豈料其僞也哉周公曰平易近民民必歸之孔子曰有一言而終身行之其恕矣乎夫以忠恕爲心而以平易爲政則上易知下易逹𨿽有賣國之姧無所投其隙倉卒之變無自發焉然其令行禁止蓋有不及商鞅者矣而聖人終不以此易彼商鞅立信於徙木立威於棄灰刑其親戚師傅積威信之極以至始皇秦人視其君如雷電鬼神不可測識也古者公族有罪三宥而後致刑今至使人矯殺其太子而不忌太子亦不敢請則威信之過也故夫以法毒天下者未有不反中其身及其子孫者也漢武始皇皆果於殺者也故其子如扶蘇之仁則寧死而不請如戾太子之悍則寜反而不訴知訴之不察也戾太子豈欲反者哉計出於無聊也故爲二君之子者有死與反而巳李斯之智蓋足以知扶蘇之必不反也吾又表而出之以戒後世人主之果於殺者

因始皇而忽及漢宣漢武所以勗人謹防勉人存厚者實爲良鑑文亦雄偉宕逸自行自止承接之迹都化此等文惟韓集原道等篇有之桞歐曽王未數數也

臣事防一

蘇轍

天下有權臣有重臣二者其迹相近而難明天下之人知惡夫權臣之專而世之重臣亦遂不容於其間夫權臣者天下不可一日而有而重臣者天下不可一日而無也天下徒見其外而不察其中見其皆侵天子之權而不察其所爲之不類是以舉皆嫉之而無所喜此亦已太過也今夫權臣之所爲者重臣之所切齒而重臣之所取者權臣之所不顧也將爲權臣耶必將內悅其君之心委曲聽順而無所違戾外竊其生殺予奪之柄黜陟天下以見已之權而沒其君之威惠內能使其君歡愛悅懌無所不順而安馬之上外能使其公卿大夫百官庶吏無所不歸命而爭爲之腹心上愛下順合而爲一然後權臣之勢遂成而不可防至於重臣則不然君有所爲不可則必爭爭之不能而其事有所必不可聽則專行而不顧待其成敗之迹著則上之心將釋然而自解其在朝廷之中天子爲踧然而有所畏士大夫不敢安肆怠惰於其側爵祿慶賞已得以議其可否而不求以爲己之私惠刀鋸斧鉞巳得以參其輕重而不求以爲己之私勢要以使天子有所不可必爲而羣下有所震懼而已不與其利何者爲重臣者不待天下之歸巳而爲權臣者亦無所事天子之畏巳也故各因其行事而觀其意之所在則天下誰可欺者臣故曰爲天下安可一日無重臣也且今使天下而無重臣則朝廷之事惟天子之所爲而無所可否𨿽天子有納諫之明而百官畏懼戰栗無平昔尊重之勢誰肯觸忌諱冒罪戾而爲天下言者惟其小小得失之際乃敢上章讙嘩而無所憚至於國之大事安危存亡之所系則將捲舌而去誰敢發而受其禍此人主之所大患也悲夫後世之君徒見天下之權臣出入唯唯以爲有禮而不知此乃所以潛潰其國徒見天下之重臣剛毅果敢喜逆其意則以爲不遜而不知其有社稷之慮二者淆亂於心而不能辧其邪正是以喪亂相仍而不悟何足傷也昔者衛太子聚兵以誅江充武帝震怒發兵而攻之京師至使丞相太子相與交戰不勝而走又使天下極其所往而翦滅其迹當此之時茍有重臣出身而當之擁防太子以待上意之少解徐發其所蔽而開其所怒則其父子之際尙可得而全也惟無重臣故天下皆知之而不敢言臣愚以爲凡爲天下宜有以養其重臣之威使天下百官有所畏忌而緩急之間能有所堅忍持重而不可奪者竊觀方今四海無變非常之事宜其息而不作然及今日而慮之則可以無異日之患不然者誰能知其果無有也而不爲之計哉抑臣聞之今世之在於法禁太密一舉足不如律令法吏且以爲言而不問其意之所屬是以𨿽天子之大臣亦安敢有所爲於法律之外以安天下之大事故爲天子之計莫若少寛其法使大臣得有所守而不爲法之所奪昔申屠嘉爲丞相至召天子之幸臣鄧通立之堂下而詰責其過是時通幾至於死而不救天子知之亦不一爲怪而申屠嘉亦卒非漢之權臣由此觀之重臣何損於天下哉

論旣切中筆復閎暢蘇氏之長技也然權臣重臣二者最難辧惟在人君之明哲信任耳嘗試約而論之漢之有申屠嘉霍光諸葛亮此重臣也若周亞夫蕭望之王嘉楊震李固杜喬則可爲重臣而卒以忠死者也房魏之在太宗李徳裕之在武宗此重臣也若禇遂良長孫無忌以重臣而死陸贄以重臣而貶裴度以重臣而終不得行其志者也宋之王旦李沆韓琦司馬光此重臣也若範仲淹父子趙鼎李綱趙汝愚則以重臣而或疎逺不用且或貶死者也卽以偏安者論之燕之用慕容恪秦之用王猛周之用王朴此重臣也郭崇韜𨿽非純臣然在莊宗時亦可爲重臣以讒見殺唐禍以速嗚呼可不愼哉

貽蘇軾書

畢仲遊

孟軻不得巳而後辧孔子欲無言古人所以精謀極慮固功業而養壽命者未嘗不出乎此天下論君之文如孫臏之用兵扁鵲之醫疾固所指名者矣𨿽無是非之言猶有是非之疑又況其有邪官非諫臣職非禦史危身觸諱以遊其間殆猶抱石而拯溺也

杜祁公衍有一門人將作外吏素好激論者公戒之曰無益於事徒取禍耳與此同意文忠亮節雄文光逺有耀其亡也李廌嘗悼之曰皇天后土識一生忠義之心名山大川還千古英靈之气文忠足以當之然往往以言語得罪少停蓄防亦其完養有未至處

論恢復疏

嶽飛

金人所以立劉豫於江南蓋欲荼毒中原以中國攻中國尼堪因得休兵觀釁臣欲陛下假臣日月便則提兵趨京洛據河陽陜府潼闗以號召五路叛將叛將旣還遣王師前進彼必棄汴而走河北京畿陜右可以盡復然後分兵濬滑經略兩河如此則劉豫成擒金人逺遁社稷長久之計寔在此舉

成算在胸○武穆之功非徒破金也如李成楊太諸劇賊皆擁數十萬眾非武穆孰能破滅○武穆折節讀書惟守忠孝二字行已公正無取禍之道乃爲賊檜所殺死時年方三十九痛哉○宋朝有二大可恨事一則變元祐爲紹聖諸賢貶斥爲黨人是也一則秦檜殺武穆是也使江文通著筆作賦不知更如何恨乎○先儒謂孔明不死三年可以取魏乃功未成而卒於軍天也武穆累防恢復方張乃召之回而又殺之人也天乎○胡致堂謂漢武時若用董仲舒爲相汲黯爲禦史大夫最得余謂髙宗朝若用李忠定爲相嶽武穆爲將何仇之不復哉

送程復亨序

朱松

廣平程某復亨爲餘外兄從余遊於閩者二年餘語以安逸憂患知之詳矣將歸省其母及其祖母其可以無言司徒文子問於子思曰親喪三年未則何服子思曰三年而未則服不除也故告之一曰吾舅而後加吉服夫子失魯司冦將之荊先之以子夏申之以冉有曰喪不欲其速貧古之君子以失位於諸侯曰喪喪不欲其速貧若是其急也故告之二曰葺爾居以寧爾親蓬生麻中不扶自直植之榛莽則與之靡然故告之三曰非爾父之類者勿親也江出岷山自荊之楚汪洋千里而至於海者大川三百小川三幹以爲之助也故告之四曰廣學問以資見聞傳曰宴安鴆毒不可懷也君子非獨惡懷安之敗名惡其敗性也故告之五曰勿懷安禮曰男子生則以桑弧蓬矢射天地四方示志也夫不資之軀豈其浮沈鄕裏而名不稱故告之六曰無忘四方之志夫齊之善味者淄澠之合能辧之淄澠之合均是水也子歸矣他日執經而來問予能入於常流而不變其味乎尙能爲君辧之

送行之序別有良規另一格調贈人以言此本之老子贈孔子及回路二子相請贈與處最是古意後世滿紙虛詞多譽少規失之逺矣

古文雅正卷十二

欽定四庫全書

古文雅正卷十三

禮部侍郎蔡世逺編

上寧宗防

朱子

臣竊惟皇帝陛下祗膺駿命恭禦寶圖正位之初未遑他事首以博延儒臣討論經藝爲急先之務蓋將求多聞以建事學古訓而有獲非若記問愚儒辭章小技誇多以爲博鬭靡以爲工而已也則勸講之官所宜遴選顧乃不擇誤及妄庸則臣竊以爲過矣臣𨿽嘗挾防讀書妄以求聖賢之遺旨而行之不力老矣無聞況於帝王之學則固未之講也其何以當顧問之勤乎然嘗聞之爲學之道莫先於窮理窮理之要必在於讀書讀書之法莫過於循序而致精而致精之本則又在於居敬而持志此不易之理也夫天下事莫不有理有以窮之則自君臣之大以至事物之防莫不知其所以然與其所當然而亡纎芥之疑善則從之惡則去之而無毫髮之累此爲學所以莫先於窮理也至論天下之理則要妙精微各有攸當亙古亙今不可移易惟古之聖人爲能盡之而其所行所言無不可爲天下後世法其餘則順之者爲君子而吉背之者爲小人而凶吉之大者則能保四海而可以爲法凶之甚者則不能保其身而可以爲戒是其燦然之迹必然之效蓋莫不具於經訓史冊之中欲窮天下之理而不卽是而求之則是正墻面而立耳此窮理所以必在乎讀書也若夫讀書則其不好者固怠忽間斷而無成矣其好之者又不免貪多而務廣往往未啟其端而遽欲探其終未究乎此而忽巳志乎彼是以𨿽復終日勤勞而意緒悤悤常若有所奔趨迫逐而無從容涵泳之樂是又安能深信自得常久不厭哉誠鑑此而有以反之則心潛於一久而不移而所讀之書自然漸漬浹洽心與理防而善之爲勸者深惡之爲戒者切矣此循序致精所以爲讀書之法也若夫致精之本則在於心而心之爲物至虛至靈神妙不測常爲一身之主以提萬事之綱一不自覺而馳騖飛揚以徇物欲於軀殻之外則其俯仰顧盻之間巳不自覺其身之所在而況能反覆聖言參考事物以求義理至當之歸乎誠能嚴恭寅畏常存此心使其終日儼然不爲物欲之所侵亂則以之讀書以之觀理將無所往而不通以之應事以之接物將無所處而不當矣此居敬持志所以爲讀書之本也此數語者皆愚臣平生爲學艱難辛苦已試之效竊意聖賢復生所以教人不過如此不獨布衣韋帶之士所當從事蓋𨿽帝王之學殆亦無以易之特以近年以來風俗薄陋士大夫間聞此語例皆指爲道學必排去之而後巳是以食芹之美無路自通每把遺經竊徒慨嘆今者乃遇皇帝陛下始初淸明無他嗜好獨於問學孜孜不倦而臣當此之時特蒙引對故敢忘其固陋輒以爲獻伏惟聖明深賜省覽試以其說驗之於身蚤寤晨興無忘今日之志而自彊不息以緝熙於光明使異時嘉靖邦國如商髙宗興衰撥亂如周宣王以著明人主講學之效卓然爲萬世帝王之標準則臣𨿽退伏田野與世長辭與有榮矣干冒宸嚴不勝戰栗惟陛下畱神財幸

朱子生長髙宗時歷孝宗光宗而寧宗至是朱子巳老矣自言愚臣平生爲學艱難辛苦巳試之效以是而告君嗚呼謂其君不能者賊其君者也幸生朱子之後得讀遺書不以是自奮者自賊之尢者也

賀陳丞相書

朱子

恭聞制書延拜進秉國鈞凡在陶鎔孰不欣賴伏惟明公以大忠壯節早負天下之望自知政事贊襄宻勿凡所論執皆系安危至其甚者輒以身之去就爭之𨿽未卽從而天子之信公益篤天下之望公益深明公所以得此於上下者豈徒然哉今也聽於下風亦旣餘月政令之出黜陟之施未有卓然大異於前日則是明公蓋未嘗以中外之望於公者自任而茍焉以就其位矣熹受知之深竊所愧嘆未知明公將何以善其後也請得少效其愚而明公擇焉蓋聞古之君子居大臣之位者其於天下之事知之不惑任之有餘則汲汲乎及其時而勇爲之知有所未明力有所不足則咨訪講求以進其知扳援汲引以求其助如捄火追亡尢不敢以少緩上不敢愚其君以爲不足與言仁義下不敢鄙其民以爲不足以興教化中不敢薄其士大夫以爲不足共成事功一日立乎其位則一日業乎其官一日不得乎其官則不敢一日立乎其位有所愛而不肯爲者私也有所畏而不敢爲者亦私也屹然中立無一毫私情之累而惟知爲其職之所當爲者夫如是是以志足以行道道足以濟時而於大臣之責可以無愧不審明公圖所以善其後者其有合於此乎無乃復有進於此者而熹之愚不足以知之乎願亟圖之庶乎猶足以終慰天下之望願明公畱意天下幸甚

陳丞相名俊卿朱子知交好友也作相月餘朱子所以朂之者如此古人朋友之義如此大儒作相規模如此

與劉共父書

朱子

熹前幅所稟訪問人材事初若率然旣而思之此最急務然其意有未盡者輒詳論之如左云古之大臣以其一身任天下之重非以其一耳目之聰明一手足之勤力爲能周天下之事也其所賴以共正君心同斷國論必有待於眾賢之助焉是以君子將以其身任此責者必咨詢訪問取之於無事之時而參伍較量用之於有事之日蓋方其責之必加於巳而未及也無旦暮倉卒之頃則其觀之得以久無利害紛拏之惑則其察之得以精誠心素著則其得之多嵗引月長則其蓄之富自重者無所嫌而敢進則無幽隠之不盡欲進者無所馬而不來則無巧僞之亂眞久且精故有以知其短長之實而不差多且富故有以使其更疊爲用而不竭幽隠畢逹則讜言日聞而君徳修取捨不則望實日隆而士心附此古之君子所以成尊主庇民之功於一時而其遺風餘韻猶有稱思於後世者也今之人則不然其於天下之士固有漠然不以爲意者矣其求之者又或得之近而不知其遺於逺足於少而不知其缺於多求之備而不知其失於詳也其平居暇日所以自任者𨿽重而所以待天下之士者不過如此是以勤勞惻怛𨿽盡於鰥寡孤獨之情而未及乎本根長久之計恩威功譽𨿽播於兒童走卒之口而未諭乎賢士大夫之心此蓋未及乎有爲而天下之士先以訑訑之聲音顏色待之矣至於臨事倉卒而所蓄之材不足以待用乃始欲泛然求已所未知之賢而用之不亦難哉或曰然則未當其任而欲先得天下之賢者宜柰何曰權力所及則察之舉之禮際所及則親之厚之皆不及則稱之譽之又不及則鄕之慕之如是而猶以爲未足也又於其類而求之不以小惡揜大善不以眾短棄一長其如此而已抑吾聞之李文公之言曰有人告曰某所有女國色也天下之人必將極其力而求之無所愛也有人告曰某所有人國士也天下之人則不能一而先焉此豈非好徳不如好色者乎嗚呼欲任天下之重者誠反此而求之則亦無患乎士之不至矣

薦賢爲事君第一義宣尼所以心折於鮑叔子皮而遺恨於臧孫也三代而下推狄梁公王子明呂正獻好善薦賢不遺餘力蓋秉彛之好與忠愛之忱合並而出也朱子與共父此書可謂詳逹而曲盡矣○卽好善一節亦可以驗君子小人今有人於眾座中稱某人如何行誼如何才略其諄問其姓氏裏居者必君子人也其漠然若無闗者必庸碌人也其初不深知直從而毀之或素不相識徑從而疑者必爲小人無疑矣辧之於其辭色形神故也○昔有一人居官頗淸愼而終身不薦一賢或問其故對曰與我生者則以不深知而不敢薦與我熟者則以未滿意而不敢薦時存此念而已此種人豈徒寡識遊移哉緣好善之心不篤謀國之念不深私已之心勝故也朱子此書可謂明透○案共父名珙乾道三年同知樞宻院事與陳俊卿同舉朱子待次防丁內艱未就職

大學章句序

朱子

大學之書古之大學所以教人之法也蓋自天降生民則旣莫不與之以仁義禮智之性矣然其气質之稟或不能齊是以不能皆有以知其性之所有而全之也一有聰明睿知能盡其性者出於其間則天必命之以爲億兆之君師使之治而教之以復其性此伏羲神農黃帝堯舜所以繼天立極而司徒之職典樂之官所由設也三代之隆其法浸備然後王宮國都以及閭巷莫不有學人生八嵗則自王公以下至於庶人之子弟皆入小學而教之以灑掃應對進退之節禮樂射禦書數之文及其十有五年則自天子之元子眾子以至公卿大夫元士之適子與凡民之俊秀皆入大學而教之以窮理正心修已治人之道此又學校之教大小之節所以分也夫以學校之設其廣如此教之之術其次第節目之詳又如此而其所以爲教則又皆本之人君躬行心得之餘不待求之民生日用彛倫之外是以當世之人無不學其學焉者無不有以知其性分之所固有職分之所當爲而各俛焉以盡其力此古昔盛時所以治隆於上俗美於下而非後世之所能及也及周之衰賢聖之君不作學校之政不修教化陵夷風俗頽敗時則有若孔子之聖而不得君師之位以行其政教於是獨取先王之法誦而傳之以詔後世若曲禮少儀內則弟子職諸篇固小學之支流余裔而此篇者則因小學之成功以著大學之明法外有以極其規模之大而內有以盡其節目之詳者也三千之徒蓋莫不聞其說而曽氏之傳獨得其宗於是作爲傳義以發其意及孟子沒而其傳冺焉則其書𨿽存而知者鮮矣自是以來俗儒記誦詞章之習其功倍於小學而無用異端虛無寂滅之教其髙過於大學而無實其他權謀術數一切以就功名之說與夫百家眾技之流所以惑世誣民充塞仁義者又紛然雜出乎其間使其君子不幸而不得聞大道之要其小人不幸而不得蒙至治之澤晦盲否塞反覆沈痼以及五季之衰而壊亂極矣天運循環無往不復宋徳隆盛治教休明於是河南程氏兩夫子出而有以接乎孟氏之傳實始尊信此篇而表章之旣又爲之次其簡編髮其歸趣然後古者大學教人之法聖經賢傳之指粲然復明於世𨿽以熹之不敏亦幸私淑而與有聞焉顧其爲書猶頗放失是以忘其固陋采而輯之間亦竊附已意補其闕略以俟後之君子極知僭逾無所逃罪然於國家化民成俗之意學者修己治人之方則未必無小補云

上下數千百年治術學術擇焉精語焉詳句句從心得上體勘流露而出曽王學記未免外鑠也敍孟子沒後一段郁爲熱血發爲婆心每讀至此未嘗不聲入九霄思通八表

中庸章句序

朱子

中庸何爲而作也子思子憂道學之失其傳而作也蓋自上古聖神繼天立極而道統之傳有自來矣其見於經則允執厥中者堯之所以授舜也人心惟危道心惟微惟精惟一允執厥中者舜之所以授禹也堯之一言至矣盡矣而舜復益之以三言者則所以明夫堯之一言必如是而後可庶幾也蓋嘗論之心之虛靈知覺一而巳矣而以爲有人心道心之異者則以其或生於形气之私或原於性命之正而所以爲知覺者不同是以或危殆而不安或微妙而難見耳然人莫不有是形故𨿽上智不能無人心亦莫不有是性故𨿽下愚不能無道心二者雜於方寸之間而不知所以治之則危者愈危微者愈微而天理之公卒無以勝夫人欲之私矣精則察夫二者之間而不雜也一則守其本心之正而不離也從事於斯無少間斷必使道心常爲一身之主而人心每聽命焉則危者安微者著而動靜云爲自無過不及之差矣夫堯舜禹天下之大聖也以天下相傳天下之大事也以天下之大聖行天下之大事而其授受之際丁寧告戒不過如此則天下之理豈有以加於此哉自是以來聖聖相承若成湯文武之爲君臯陶伊傅周召之爲臣旣皆以此而接夫道統之傳若吾夫子則𨿽不得其位而所以繼往聖開來學其功反有賢於堯舜者然當是時見而知之者惟顏氏曽氏之傳得其宗及曽氏之再傳而復得夫子之孫子思則去聖逺而異端起矣子思懼夫愈久而愈失其眞也於是推本堯舜以來相傳之意質以平日所聞父師之言更互演繹作爲此書以詔後之學者蓋其憂之也深故其言之也切其慮之也逺故其說之也詳其曰天命率性則道心之謂也其曰擇善固執則精一之謂也其曰君子時中則執中之謂也世之相後千有餘年而其言之不異如合符節歷選前聖之書所以提挈綱維開示蘊奧未有若是其明且盡者也自是而又再傳以得孟氏爲能推明是書以承先聖之統及其沒而遂失其傳焉則吾道之所寄不越乎言語文字之間而異端之說日新月盛以至於老佛之徒出則彌近理而大亂眞矣然而尙幸此書之不冺故程夫子兄弟者出得有所考以續夫千載不傳之緒得有所據以斥夫二家似是之非蓋子思之功於是爲大而微程夫子則亦莫能因其語而得其心也惜乎其所以爲說者不傳而凡石氏之所輯錄僅出於其門人之所記是以大義𨿽明而微言未析至其門人所自爲說則𨿽頗詳盡而多所發明然倍其師說而淫於老佛者亦有之矣熹自蚤嵗卽嘗受讀而竊疑之沈潛反復蓋亦有年一旦恍然似有以得其要領者然後乃敢防眾說而折其衷旣爲定著章句一篇以俟後之君子而一二同志復取石氏書刪其繁亂名以輯略且記所嘗論辯取捨之意別爲或問以附其後然後此書之旨支分節解脈絡貫通詳略相因巨細畢舉而凡諸說之同異得失亦得以曲暢旁通而各極其趣𨿽於道統之傳不敢妄議然初學之士或有取焉則亦庶乎行逺升髙之一助云爾淳熙巳酉春三月戊申新安朱熹序

朱子明道之書此篇最爲明盡取虞廷之授受證以孔門之微言下及學統之絕續有志之士心繹而身體之源頭旣徹入手有階俗學雜學邪念妄念一齊剗盡矣

資治通鑑綱目序

朱子

先正溫國司馬文正公受詔編集資治通鑑旣成又撮其精要之語別爲目錄三十卷並上之晚病本書太詳目錄太簡更著舉要歷八十卷以適厥中而未成也紹興初故侍讀南陽胡文定公始復因公遺槁修成舉要補遺若干捲則其文愈約而事愈備矣然者得於其家而伏讀之猶竊自病記識之弗彊不能有以領其要而及其詳也故嘗過不自料輒與同志因兩公四書別爲義例增損櫽括以就此編蓋表嵗以首年而因年以著統大書以提要而分注以備言使夫嵗年之久近國統之離合事辭之詳略議論之同異通貫曉析如指諸掌名曰資治通鑑綱目凡五十九卷藏之巾笥姑以私便撿閱自備遺忘而巳若兩公述作之本意則有非區區所敢及者𨿽然嵗周於上而天道明矣統正於下而人道定矣大綱槪舉而監戒昭矣眾目畢張而幾微著矣是則凡爲致知格物之學者亦將慨然有感於斯而兩公之志或庶乎其可以黙識矣因述其指意條例如此列於篇端以俟後之君子云

朱子作綱目功不在春秋下此篇亦集中第一簡古文字○綱目一書閱之能令人經濟詳明志气雄擅忠義激發而且條理井然便於記覽吾友海澄周禾仲嘗謂名爲秀才而不能讀五經小學綱目近思錄如靣墻一世惜哉○案朱子綱目之作其發凡起例皆與執友南軒諸公參定序中所謂與同志別爲義例者此也綱下分注則屬門人天臺趙師淵訥齋編纂非盡朱子手筆也至義例精微處訥齋有不得預者矣

李忠定公奏槁後序

朱子

嗚呼天之愛人可謂甚矣惟具感於人事之變而迫於气數屈伸消息之不齊是以天下不能常安常治而或至於亂然及其亂也亦未嘗不爲之預出能弭是亂之人以擬其後蓋將以使夫生民之類不至於糜爛冺沒靡有孑遺而爲之君者猶有所恃賴憑依以保其國是則古今事變之所同然而天之所以爲天者其心固如此也嗚呼若宣和靖康之變吾有以知其非天心之所欲而一時人物若故丞相者其所謂能弭是亂之人非耶蓋聞政宣之際國家隆盛極矣而都城一日大水猝至舉朝相顧莫有敢以變異爲言公獨知其必有異域兵戎之禍上疏極言冀有以消弭於未然者不幸謫官以去而間不七年敵騎遂薄都城公於此時又方以眇然一介放逐之餘出負山嶽萬鈞之重首陳至防而徽宗決內禪之訃繼發大論而欽廟堅城守之心任公不疑遂卻彊敵然自重圍旣解眾人之心無復逺慮而爭爲割地講和之說以茍目前之安公獨以爲不然而數陳出師邀擊之可以必勝與其得气再入之不可以不憂則讒間蠭起逺謫遐荒而不數月間都城亦失守矣建炎再造首登廟堂慨然以內修外攘之事爲已任誅僭逆定經制寛民力變士風通下情攺法招兵買馬經理財賦分布要害繕治城壁建遣張所撫河北傳亮收河東宗澤守京城西顧闗陜南葺樊鄧且將益據形便以爲必守中原必還二聖之計然在位才七十餘日而又遭讒以去其在紹興因事獻言亦皆畏天防民自彊自治之意而深以議和退避爲非防懇叩反覆以終其身其言明白正大而纎微曲折究極事情絕去雕飾而變化開闔卓犖奇偉前後二十餘年事變不同而所守一說如出於立談指顧之間顧嘗論之以爲使公之言用於宣和之初則都城必無圍廹之憂用於靖康則必無顚覆之禍用於建炎則中原必不至於淪陷用於紹興則旋軫舊京泛掃陵廟以復祖宗之宇而卒報不共載天之讐其已久矣夫豈使王業偏安於江海之澨而尙貽吾君今日之憂哉顧乃使之數困於庸夫孺子之口而不得卒就其志豈天之愛人有時而不勝夫气數之力抑亦人事之感或深或淺而其相推相蕩固有以疊爲勝負之勢而至於然歟嗚呼痛哉昔蒯通每讀樂毅書未嘗不廢書而泣安知異時不有掩卷太息而垂涕於斯者耶𨿽然今天子方總羣防以圖恢復之功使是書也得備淸閒之燕而幸有以當上心者焉則有志之士將不恨其不用於前日而知天之所以生公者眞非偶然矣

三代而下才最大者諸葛君李忠定也宋朝人物當推吾閩最盛而忠定者數百年罕見朱子作序激昂感慨運以大力是文集中第一健舉文字朱子好讀南丰文此篇多長句醇暢似南丰而气魄過之若合韓蘇爲一手

仁說

朱子

天地以生物爲心者也而人物之生又各得夫天地之心以爲心者也故語心之徳𨿽其總攝貫通無所不備然一言以蔽之則曰仁而巳矣請試詳之蓋天地之心其徳有四曰元亨利貞而元無不統其運行焉則爲春夏秋冬之序而春生之气無所不通故人之爲心其徳亦有四曰仁義禮智而仁無不包其發用焉則爲愛恭冝別之情而惻隠之心無所不貫故論天地之心者則曰乾元坤元則四徳之體用不待悉數而足論人心之妙者則曰仁人心也則四徳之體用亦不待徧舉而該蓋仁之爲道乃天地生物之心卽物而在情之未發而此體巳具情之旣發而其應不窮誠能體而存之則眾善之源百行之本莫不在是此孔門之教所以必使學者汲汲於求仁也其言有曰克己復禮爲仁言能克去己私復乎天理則此心之體無不在而此心之用無不行也又曰居處恭執事敬與人忠則亦所以存此心也又曰事親孝事兄弟及物恕則亦所以行此心也又曰求仁得仁則以讓國而逃諌伐而餓爲能不失乎此心也又曰殺身成仁則以欲甚於生惡甚於死爲能不害乎此心也此心何心也在天地則坱然生物之心在人則溫然愛人利物之心包四徳而貫四端者也或曰若子之言則程子所謂愛情仁性不可以愛爲仁者非歟曰不然程子之所謂以愛之發而名仁者也吾之所論以愛之理而名仁者也蓋所謂情性者𨿽其分域之不同然其脈絡之通各有攸屬者則曷嘗判然離絕而不相管哉吾方病夫學者誦程子之言而不求其意遂至於判然離愛而言仁故論此以發明其遺意而子顧以爲異乎程子之說不亦誤乎或曰程氏之徒言仁多矣蓋有謂愛非仁而以萬物與我爲一爲仁之體者矣亦有謂愛非仁而以心有知覺釋仁之名者矣今子之言若是然則彼皆非歟曰彼謂物我爲一者可以見仁之無不愛矣而非仁之所以爲體之眞也彼謂心有知覺者可以見仁之包乎智矣而非仁之所以得名之實也觀孔子之答子貢博施濟眾之問與程子所謂覺不可以訓仁者則可見矣子尙安得復以此而論仁哉抑泛言同體者使人含糊昏緩而無警切之功其或至於認物爲己者有之矣專言知覺者使人張皇廹躁而無沈潛之味其或至於認欲爲理者有之矣一忘一助二者蓋胥失之而知覺之云者於聖門所示樂山能守之气象尢不相似子尙安得復以此而論仁哉因並記其語作仁說

朱子此篇最爲傳道微言合孔門及程張諸儒之說而透徹親切以示人余主鼇峯書院時鄭魚門年犬以書來謂近日士子廉隅不飭利欲紛心必先啟發其羞惡之心余復書謂啟人羞惡之心誠爲切中要必大發其惻隠之心惻隠者仁也四端萬善皆原於此惻隠之心一摯則已私自消親親仁民愛物一以貫之羞惡辭讓是非相因而有是亦切體朱子之言而竊有得者也

讀唐志

朱子

歐陽子曰三代而上治出於一而禮樂達於天下三代而下治出於二而禮樂爲虛名此古今不易之至論也然彼知政事禮樂之不可不出於一而未知道徳文章之尢不可使出於二也夫古之聖賢其文可謂盛矣然初豈有意學爲如是之文哉有是實於中則必有是文於外如天有是气則必有日月星辰之光耀地有是形則必有山川艸木之行列聖賢之心旣有是精明純粹之實以旁薄充塞乎其內則其著見於外者亦必自然條理分明光輝發越而不可揜蓋不必托於言語著於簡冊而後謂之文但自一身接於萬事凡其語黙動靜人所可得而見者無所適而非文也姑舉其最而言則易之卦畫詩之詠歌書之記言春秋之述事與夫禮之威儀樂之節奏皆已列爲六經而垂萬世其文之盛後世固莫能及然其所以盛而不可及者豈無所自來而世亦莫之識也故夫子之言曰文王旣沒文不在玆乎蓋𨿽巳決知不得辭其責矣然猶若逡巡顧望而不能無所疑也至於推其所以興衰則又以爲是皆出於天命之所爲而非人力之所及此其體之甚重夫豈世俗所謂文者所能當哉孟軻氏沒聖學失傳天下之士背本趨末不知求道養徳以充其內而汲汲乎徒以文章爲事業然在戰國之時若申商孫吳之術蘇張範蔡之辧列禦寇莊周荀況之言屈平之賦以至秦漢之間韓非李斯陸生賈傳董相史遷劉向班固下至嚴安徐樂之流猶皆先有其實而後托之於言惟其無本而不能一出於道是以君子猶或羞之及至宋玉相如王褒揚雄之徒則一以浮華爲尙而無實之可言矣雄之太法言蓋亦長掦校獵之流而粗變其音節初非實爲明道講學而作也東京以降訖於隋唐數百年間愈下愈衰則其去道益逺而無實之文亦無足論韓愈氏出始覺其陋慨然號於一世欲去陳言以追詩書六藝之作而其敝精神縻嵗月又有甚於前世諸人之所爲者然猶幸其略知不根無實之不足恃因是頗溯其源而適有防焉於是原道諸篇始作而其言曰根之茂者其實遂膏之沃者其光仁義之人其言藹如也其徒和之亦曰末有不深於道而能文者則亦庶幾其賢矣然今讀其書則其出於諂諛戲豫放浪而無實者自不爲少若夫所原之道則亦徒能言其大體而未見有探討服行之效使其言之爲文者皆必由是以出也故其論古人則又直以屈原孟軻馬遷相如掦雄爲一等而猶不及於董賈其論當世之則但以詞不己出而遂有神䢐聖伏之嘆至於其徒之論亦但以剽掠僭竊爲文之病大振頽風教人自爲爲韓之功則其師生之間傳授之際蓋未免裂道與文以爲兩物而於其輕重緩急本末賔主之分又未免倒縣而逆置之也自是以來又復衰歇數十百年而後歐陽子出其文之妙蓋己不愧於韓氏而其曰治出於一云者則自荀揚以下皆不能及而韓亦未有聞焉是則疑若幾於道矣然考其終身之言與其行事之寔則恐其亦未免於韓氏之病也抑又嘗以其徒之說考之則誦其言者旣曰吾老將休付子斯文矣而又必曰我所爲文必與道俱其推尊之也旣曰今之韓愈矣而又必引夫文不在玆者以張其說由前之說則道之與文吾不知其果爲一耶爲二耶由後之說則文王孔子之文吾又不知其與韓歐之文果若是其班乎否也嗚呼學之不講久矣習俗之謬其可勝言也哉吾讀唐書而有感因書其說以訂之

秦漢唐宋之文不觀此論不能具隻眼朱子作綱目書掦雄爲莽大夫此篇並其文而亦加貶焉訂韓文考異一字不肯放過蓋愛玩之深也此篇一筆不肯假借蓋見其文而知其心由百世以等百世莫之能違也欲立言君子尙其以體道躬行爲重哉

王氏續經說

朱子

道之在天下未嘗亡而其明晦通塞之不同則如晝夜寒暑之相反故二帝三王之治詩書六藝之文後世莫能及之蓋非功效語言之不類乃其本心事實之不侔也𨿽然維天之命於穆不巳彼所謂道者則固未嘗亡矣而大學之教所謂明徳新民止於至善者又巳具有明法若可階而升焉後之讀其書考其事者誠能深思熟講以探其本謹守力行以踐其實至於一旦豁然而晦者明塞者通則古人之不可及者固已倐然而在我矣夫豈患其終不及哉茍爲不然而但爲模仿假竊之計則不惟精粗懸絕終無可似之理政使似之然於具道亦何足以有所發明此有志爲巳之士所以不屑而有所不暇爲也王仲淹生乎百世之下讀古聖賢之書而粗識其用則於道之未嘗亡者蓋有意焉而於明徳新民之學亦不可謂無其志矣然未嘗深探其本而盡力於其實以求必得夫至善者而止之顧乃挾其窺覘想象之彷佛而謂聖之所以聖賢之所以賢與其所以修身所以治人而及夫天下國家者舉皆不越乎此是以一見隋文而陳十二防則旣不自量其力之不足以爲伊周又不知其君之不可以爲湯武且不待其招而往不待其問而告則又輕其道以求售焉及其不遇而歸其年蓋亦未爲晚也若能於此反之於身以益求其所未至使明徳之方新民之具皆足以得其至善而止之則異時得君行道安知其卒不逮於古人政使不幸終無所遇至於甚不得巳而筆之於書亦必有以發經言之餘蘊而開後學於無窮顧乃不知出此而不勝其好名欲速之心汲汲乎日以著書立言爲已任則其用心爲已外矣及其無以自托乃復捃拾兩漢以來文字言語之陋功名事業之卑而求其天資之偶合與其竊取而近似者依仿六經次第采輯因以牽挽其人彊而躋之二帝三王之列今其遺編𨿽不可見然考之中說而得其規模之大略則彼之贊易是豈足以知先天後天之相爲體用而髙文武宣之制是豈有精一執中之傳曹劉顏謝之詩是豈有物則秉彛之訓叔孫通公孫曹褒荀朂之禮樂又孰與伯夷後防周公之懿至於宋魏以來一南一北挍功度徳蓋未有以相君臣也則其天命人心之向背統緒繼承之偏正亦何足論而欲攘臂其間奪彼予此以自列於孔子之春秋哉蓋旣不自知其學之不足以爲周孔又不知兩漢之不足以爲三王而徒欲以是區區者比而效之於形似影響之間傲然自謂足以承千聖而詔百王矣而不知其初不足以供兒童之一戲又適以是而自納於吳楚僭王之誅使夫後世知道之君子𨿽或有取於其言而終不能無恨於此是亦可悲也巳至於假卜筮象論語而彊引唐初文武名臣以爲弟子是乃福郊福峙之所爲而非仲淹之雅意然推原本始乃其平日好髙自大之心有以啟之則亦不得爲無罪矣或曰然則仲淹之學固不得爲孟子之倫矣其視荀揚韓氏亦有可得而優劣者耶曰荀卿之學雜於申商子云之學本於黃老而其著書之意蓋亦姑托空文以自見耳非如仲淹之學頗近於正而粗有可用之實也至於退之原道諸篇則於道之大原若有非荀揚仲淹之所及者然考其平生意鄕之所在終不免於文士浮華放浪之習時俗富貴利達之求而其覽古今之變將以措諸事業者恐亦未若仲淹之致懇惻而有條理也是以予於仲淹獨深惜之而有所不暇於三子是亦春秋貴賢者備之遺意也可勝嘆哉

文中子之學勝於荀掦韓子朱子嘉其懇惻而有條理懇惻者仁也得天地生物之心以爲心者也條理者知也明於理而達於事也非從明徳新民原本上體究者未能有此體用𨿽與聖賢大仁大知有別然亦賢矣朱子惜其學可充至於聖人而不免爲好髙自大之心所限又以其气象言語近於聖人恐後世依仿而慕效之者多故詳論之其曰用心爲巳外矣學者尢當深警○三代而下儼然自以爲聖人者隋文中子宋陸子靜明王伯安也三人皆絕世聰明不朽人豪然子靜與朱子同時惜乎不知歸依以折衷於微至伯安事功亦無可議而學術巳差文中則直以孔子自任他聖人猶在所不屑然不免有髙大徇外之心夫聖賢心細如髮觀朱子一生行事著作是何等精細○是時言道學者有不談孔孟而好言文中子言經濟者不談伊周而好言王景略粗气乘之也朱子此論直抉本原有功後學不淺

又祭張敬夫殿撰文

朱子

維淳熙七年嵗次庚子六月癸未朔六日丁亥具位朱熹竊聞故友敬夫張兄右文修撰大有期謹遣淸酌時羞奠於柩前南望拜哭起而言曰嗚呼自孔孟之云逺聖學絕而莫繼得周翁與程子道乃抗而不墜然微言之輟響今未及乎百嵗士各私其所聞巳不勝其乖異嗟惟我之與兄脗志同而心契或靣講而未窮又書傳而不置蓋有我之所是而兄以爲非亦有兄之所然而我之所議又有始所共鄕而終悟其偏亦有蚤所同嚌而晚得其味蓋繳紛往反者幾十餘年末乃同歸而一致由是上而天道之微逺而聖言之祕近則進修之方大則行藏之義以兄之明固巳洞照而無遺若我之愚亦幸竊窺其一二然兄喬木之故家而我衡茅之賤士兄髙明而宏博我狷狹而迂滯故我嘗謂兄宜以是而行之當時兄亦謂我盍以是而傳之來裔蓋𨿽隠顯之或殊實則交須而共濟不惟相知之甚審抑亦自靖而無愧嗚呼孰謂乃使兄終在外以違其心予亦見縻於斯而所願將不遂也政使得間以就其書是亦任左肱而失右臂也傷哉我道之窮予復何心於此世也惟修身補過以畢餘年庶有以見兄於下地也聞兄之而不得臨獨南望長號以寄此酹也惟兄憐而鑑之尙陰有以輔予之志也嗚呼哀哉

朱子第一知交推敬夫與伯恭二人餘如江西陸氏子壽子靜子美兄弟及同甫陳氏往復辧論𨿽多知契不及此兩人也兩人之中敬夫爲最朱子敬畏亦似過於伯恭讀此篇想見聖賢至友道誼知交千載下猶爲傷心灑涕

古文雅正卷十三

欽定四庫全書

古文雅正卷十四

禮部侍郎蔡世逺編

孟子講義序

張栻

學者潛心孔孟必得其門而入愚以爲莫先於義利之辧蓋聖學無所爲而然也無所爲而然者命之所以不已性之所以不偏教之所以無窮也凡有所爲而然者皆人欲之私而非天理之所存此義利之分也自未嘗省察者言之終日之間鮮不爲利矣非特名位貨殖而後爲利也斯須之頃意之所向一涉於有所爲𨿽有淺深之不同而其徇已自私則一而巳如孟子所謂內交要譽惡其聲之類是也是心日滋則善端遏塞欲邇聖賢之門墻以求自得豈非卻行以望及前人乎使談髙說妙不過茫渺臆度譬猶無根之木無本之水其何益乎學者當立志以爲先持敬以爲本而精察於動靜之間毫釐之差審其爲霄壤之判則有以用吾力矣學然後知不足平時未覺吾利欲之多也灼然有見於義利之辧將日救過不暇由是而不捨則趣益深理益明而不可以已也孔子曰古之學者爲已今之學者爲人爲人者無適而非利爲已者無適而非義曰利𨿽在己之事亦爲人也曰義則施諸人者亦莫非爲己也嗟乎義利之辧大矣豈特學者治已之所當先施之天下國家一也王者所以建立邦本垂裕無疆以義故也而伯者所以陥溺人心貽毒後世以利故也孟子當戰國橫流之時發揮天理遏止人欲深切著明撥亂反正之大綱也其微辭奧義備載七篇之書如某者𨿽曰服膺而學力未充何足以窺究萬一試以所見與諸君共講之願無忽深思焉

學術治術本是一貫說得愈細微愈廣大義利闗頭深切著明尢發先儒所未發也

道學體統

陳淳

聖賢所謂道學者初非有至幽難窮之理甚髙難行之事也亦不外乎人生日用之常耳蓋道原於天命之奧而實行乎日用之間在心而言則其體有仁義禮智之性其用有惻隠羞惡辭讓是非之情在身而言則其所具有耳目口鼻四肢之用其所與有父子君臣夫婦兄弟朋友之倫在人事而言則處而修身齊家應事接物出而涖官理國牧民禦眾微而起居言動衣服飲食大而禮樂刑政財賦軍師凡千條萬緒莫不各有當然一定不易之則皆天理自然流行著見而非人之所彊爲者自一本而萬殊而體用一原也合萬殊而一本而顯微無問也上帝所降之衷卽降乎此也生民所秉之彛卽秉乎此也以人之所同得乎此而虛靈不昩則謂之明徳以人之所共由乎此而無所不通則謂之達道堯舜與途人同一稟也孔子與十室均一賦也聖人之所以爲聖生知安行乎此也學者之所以爲學講求踐履乎此也謂其君不能賊其君者也謂其民不能賊其民者也自謂其身不能自賊者也操之則存捨之則亡迪之則吉背之則防蓋皎然易知坦然易行也是豈有離乎日用常行之外別自爲一物至幽而難窮甚髙而難行也哉如或外此而他求則皆非大中至正之道聖賢所不道也

了然洞然一以貫之○朱子門人推勉齋北溪爲最勉齋朱子所傳以卒業然北溪下語親切有勝於勉齋處余嘗謂朱子之後議論文字最醇切者北溪西山魯齋三先生也品亦最優嘗舉以質安溪先生先生亦以爲然○此與下篇俱嚴陵講義也共四首登其二先生吾漳人余家居時嘗與都人士防講泮宮每舉以相朂先生𨿽渺流風猶昨安得吾鄕人有志之士服膺先生教言率由先生之道庶閩學之復興乎

用功節目

陳淳

道之浩浩何處下手聖門用功節目其大要不過曰致知與力行而巳致者推之而至其極之謂致其知者所以明萬理於一心而使之無所疑也力者勉焉而不敢怠之謂力其行者所以復萬善於一己而使之無不備也知不致則眞是眞非無以辧其行將何所適從必有錯認人欲作天理而不自覺者也行不力則𨿽精義入神亦徒爲空言而盛徳至善竟何有於我哉此大學明明徳之功必以格物致知爲先而誠意正心修身繼其後中庸擇善固執之目必自夫博學審問愼思明辧而篤行之而顏子稱夫子循循善誘人亦惟在於博我以文約我以禮而已無他說也然此二者亦非截然判先後爲二事猶之行者目視足履動輒相應蓋亦交進而互相發也故知之明則行愈逹而行之力則知又益精矣其所以爲致知力行之地者必以敬爲主敬者主一無適之謂所以提撕警省此心使之惺惺乃心之生道而聖學之所以貫動靜徹終始之功也能敬則中有涵養而大本淸明由是而致知則心與理相涵而無顚寘之患由是而力行則身與事相安而亦不復有扞格之病矣𨿽然人性均善均可以適道而鮮有能從事於斯者由其有二病一則病於安常習故而不能奮然立志以求自防一則病於偏執私主而不能豁然虛心以求實見蓋必如孟子以舜爲法於天下而我猶未免爲鄕人者爲憂必期如舜而後已然後爲能立志必如顏子以能問於不能以多問於寡有若無實若虛然後爲能虛其心旣能立志而不肯自棄又能虛心而不敢自是然後聖門用功節目循序而日進日日有惟新之益能升堂入室惟吾之所欲而無所阻矣此又學者所當深自警也

立志居敬致知力行爲學之要程朱言之甚詳此篇合作一塊醇明切至後段指防人立志處頑石亦須防頭又並說出虛心更爲叮嚀周至余初得此篇時若獲重寶後主鼇峯書院粘於壁間與同人共礪如先生提命在前惟恐失墜也

直前奏札

眞徳秀

臣聞君子小人之分義利而巳矣君子之心純乎爲義故其得位也將以行其道小人之心純乎爲利故其得位也將以濟其欲二者操術不同故所以導其君者亦異爲君子者惟恐其君之不受諌爲小人者惟恐其君之不拒諫嘗歷考前古凡小人欲排正論大抵數端不曰立異則曰好名不曰賣直則曰歸過而其甚者則曰朋黨也謗訕也蓋爲君子者以引君當道爲心政有得失必不茍從不茍從則近乎立異矣竭忠論事必合人情旣合人情必得時譽如此則又近乎好名矣好直鄰於賣直救過類於歸過乃至持論偶同則可謂之朋黨盡言無隠則可謂之謗訕只此數端皆迷誤君心之酖毒窒絕言路之榛荊也自非至聖至明未有不爲所惑仰惟本朝聖哲相承招徠讜言如恐弗及哲廟初用司馬光之言下詔求諌當時有不欲者豫設六事以排之曰若陰有所懷犯非其分或扇搖事機之重或迎合已行之令上以觀望朝廷之意以徼幸希進下以昡惑流俗之情以干取虛譽若是者必罰無赦光復疏爭之以爲此非求諌乃拒諌也人臣惟不言言則入六事矣哲宗宣仁亟兪其請而四方言利病者始獲上聞元祐之治實基乎此若乃指公論爲流俗者王安石之私心分上書爲邪等者蔡京之姦計斥忠賢爲僞黨者韓侂冑之狡謀覆轍甚明厥鑑非逺臣愚伏望陛下恢聖度以來天下之忠言昭晰聖鑑以察羣臣之心術凡在廷之士有勸陛下以親近端良不諱已過者必君子也不惟聽受之又當奬擢之有勸陛下以疑忌人言惡聞闕失者必小人也不惟拒絕之又當擯斥之使鳴鳯之瑞日聞而妖狐之音頓息若是而治功不隆天休不格者非所聞也惟陛下畱神反覆愚臣之言

此全從窮理閱歷又身受其傷故能曲盡切中如此中引司馬公所駁六事尢爲千古炯鑑

大學衍義序

眞徳秀

臣始讀大學之書見其自格物致知誠意正心修身齊家至於治國平天下其本末有序其先後有倫蓋嘗撫卷三嘆曰爲人君者不可以不知大學爲人臣者不可以不知大學爲人君而不知大學無以淸出治之源爲人臣而不知大學無以盡正君之法旣又考觀在昔帝王之治未有不本之身而達之天下者然後知此書所陳實百聖傳心之要典而非孔氏之私言也三代而下此學失傳其書𨿽存槪以傳記目之而巳求治者旣莫之或考言治者亦不以望其君獨唐韓愈李翺嘗舉其說見於原道復性之篇而立朝議論曾弗之及蓋自秦漢以後尊信此書者惟愈及翺而亦未知其爲聖學之淵源治道之根柢也況其他乎臣嘗妄謂大學一書君天下者之律令格例也本之則必治違之則必亂近世大儒朱熹嘗爲章句或問以析其義寧皇之初入侍經帷又嘗以此書進講願治之君儻取其書玩而繹之則凡帝王爲治之序爲學之本洞然於胸次矣臣不佞竊思所以羽翼是書者故剟取經文二百有五字載於是編而先之以堯典臯謨伊訓與思齊之詩家人之卦者見前聖之規撫不異乎此也繼之以子思孟子荀況董仲舒揚雄周惇頤之說者見後賢之議論不能外乎此也堯舜禹湯文武之學純乎此者也商髙宗周成王之學庶幾乎此者也漢唐賢君之所謂學巳不能無悖乎此矣而漢孝元以下數君之學或以技藝或以文辭則甚繆乎此者也上下數千載間治亂存亡皆繇是出臣故斷然以爲君天下之律令格例也𨿽然人君之學必知其要然後有以爲用力之地蓋明道術辧人材審治體察民情者人君格物致知之要也崇敬畏戒逸欲者誠意正心之要也謹言行正威儀者修身之要也重妃匹嚴內治定國本教戚屬者齊家之要也四者之道得則治國平天下在其中矣每條之中首以聖賢之明訓參以前古之事迹得失之鑑炳焉可觀昔時入侍邇英蓋嘗有志乎是比年以來屏居無事乃得繙閱經傳彚而輯之畎畆微忠朝思暮繹所得惟此祕之巾衍以俟時而獻焉其書之指皆本大學前列二者之綱後分四者之目所以推衍大學之義也故題之曰大學衍義云大學衍義一書引經摘史加以剖晰論斷心法治法微顯畢具誠內聖外王之學合古來著書者而集其大成也自天子以至於庶人皆當習復而身體之餘嘗謂有宋道學五子而外斷推西山爲第一體用兼優才徳俱茂恨不究其用耳著作亦第一有功

南雄州學四先生祠堂記

眞徳秀

寶慶三年某月南雄州始立周子二程子朱子之祠於學教授三山陳應龍以書屬建人眞某爲之記某曰四先生之道髙矣美矣抑某之愚未能闚其藩也將何以記之𨿽然昔嘗聞其略矣道之大原出於天其用在天下其傳在聖賢此子思子之中庸所以有性道教之別也蓋性者智愚所同得道者古今之共由而明道闡教以覺斯人則非聖賢莫能與故自堯舜至於孔子率五百嵗而聖人出孔子旣沒曽子子思與鄒孟子復先後而推明之百有餘嵗之間一聖三賢更相授受然後堯舜禹湯文武周公之所以開天常立人紀者粲焉昭陳垂示罔極然則天之生聖賢也夫豈茍然哉不幸戰國嬴秦以後學術泮散無所統盟𨿽以董相韓文公之賢相望於漢唐而於淵源之正體用之本猶有未究其極者故僅能著衛道之功於一時而無以任傳道之責於萬世天啟聖朝文治休洽於是天禧明道以來迄於中興之世大儒繼出以主張斯文爲已任蓋孔孟之道至周子而復明周子之道至二程子而益明二程之道至朱子而大明其視曽子子思鄒孟氏之傳若合符節豈人所能爲也哉天也然四先生之學豈若世之立奇見尙新說求出乎前人所未及耶凡亦因乎天而已蓋自荀掦以惡與混爲性而不知天命之本然老莊氏以虛無爲道而不知天理之至寔佛氏以剗滅彞倫爲教而不知天敍之不可易周子生乎絕學之後乃獨深探本原闡發幽祕二程子見而知之朱子又聞而知之述作相承本末具備自是人知性不外乎仁義禮智而惡與混非性也道不離乎日用事物而虛無非道也教必本於君臣父子夫婦昆弟而剗滅彞倫非教也闡聖學之戶庭祛世人之蒙瞶千載相傳之正其不在玆乎嗚呼天之幸斯文也其亦至矣南雄爲郡邈在嶠南士習視中州號稱近厚夫以近厚之資迪之以至正之學必將有俛焉自力者然陳君所望於學者果焉屬耶天之命我萬善具全一毫有虧是曠天職昔之君子凜然淵冰沒世弗懈者凡以全吾所受焉耳嗟後之世何其與古戾也利欲之風深入肺腑理義之習目爲迂闊巳之良貴棄置如弁髦而軒裳外物則決性命以求之弗捨也吁是可不謂之大惑乎志於道者其將何所用力乎緬觀往昔百聖相傳敬之一言寔其心法蓋天下之理惟中爲至正惟誠爲至極然敬所以中不敬則無中也敬而後能誠不敬則無以爲誠也气之決驟軼於奔駟敬則其衘轡也情之橫放甚於潰川敬則其隄防也故周子主靜之言程子主一之訓皆其爲人最切者而子朱子又丁寧反復之學者儻於是而知勉焉思慮未萌必戒必懼事物旣接必防必欽動靜相因無少間斷則天徳全而人欲冺大本之所以立達道之所以行其不由此歟陳君幸以爲然則願以此刻於祠之壁爲學者觀省之助若夫誦其言而不反諸躬惟其名之趍而匪寔之踐是豈四先生立教之意哉又豈陳君所望於南邦之士者哉

歐曽王學記𨿽佳那及此篇從聖賢體要學者身心指出的切示人讀此有不猛然刻勵者乎○余嘗奉安溪先生命輯五子名篇周子太極圖說明道定性書伊川好學論張子西銘朱子仁說是也采先儒講解及議論附注其間竊謂南軒孟子講義序北溪用工節目篇及西山南雄州四先生祠堂記此三篇最爲精切可以附之而無疑也太極西銘巳與通書正防爲科塲取士之用人所珍誦故不入選

漳州示學者說

眞徳秀

予旣新其郡之學又爲之續廩士之費俾誦弦於斯者微一日之輟焉教授陳君瑞甫過余而請曰公之於士也有以安其居又有以足其食顧亡一言以淑之可乎余謝曰此師儒之事也予何言𨿽然昔嘗聞之孔氏矣豈不曰古之學者爲巳乎自漢以經術求士士爲靑紫而明經唐以辭藝取士士爲科目而業文其去聖人之意逺矣今之學者其果爲巳而學歟其亦猶漢唐之士有所利而學也如果爲已而學則理不可以不窮性不可以不盡不至聖賢之域弗止也若其有所利而學則茍能操觚吮墨媒爵秩而貿軒裳斯足矣駔賈其心弗顧也夷虜其行弗恥也此學者邪正之岐途也請以是淑吾士可乎瑞甫曰敬聞命矣抑後世之言學者其有得於孔氏之指歟曰後世之言學者其不繆於聖人鮮矣獨嘗於唐之陽子近世之石子尹子有取焉陽子曰學者學爲忠孝也石子曰學者學爲仁義也尹子曰學者學爲人也是三言者庶幾聖門之遺意乎方唐之世士習之陋甚矣陽子一旦倡斯言於末學如天球之音威鳯之鳴學者竦然洗心而易徳歸覲其親者踵相躡焉理義之感人如此然則石子之言其有異於陽子歟曰亡以異也仁者孝之原義者忠之榦曰仁義則忠孝在其中矣然則尹子之言其有異於二子歟曰亡以異也夫人與天地並而爲三才者也必也兼五常備萬善然後人之道立焉其警世之深爲人之切又進乎二子矣敢問所以學爲人者柰何曰耳目膚體人之形也仁義禮智人之性也君臣父子昆弟夫婦朋友人之職也必循其性而不悖必盡其職而無愧然後其形可踐也孟子曰人之異乎禽獸者幾希庶民去之君子存之又曰無惻隠之心非人也無是非之心非人也夫天之生斯人也與物亦甚異矣而孟子以爲幾希何哉蓋所貴乎人者以其有是心也是心不存則人之形𨿽具而人之理巳亡矣人之理亡則其與物何別哉故均是人也盡其道之極者聖人之所以參天地也違其理之常者凡民之所以爲禽犢也聖愚之分其端甚微而其末甚逺豈不大可懼耶予故曰尹子之言其警世之深爲人之切又進乎二子也吾黨之士茍無意於聖賢之學則巳儻有志焉則反躬內省於人道之當然者有一毫之未至必將皇皇然如渇之欲飲餒之欲食也凜凜然如負鍼芒而蹈茂棘也吾子幸以爲然則願以告夫同志俾知太守之期乎士不在於徼人爵取世資而在乎敬身而成徳也瑞甫瞿然曰公之淑吾士者厚矣瑢請掲其言於學以爲士之則

忠孝仁義所以學爲人不然人也而禽獸矣借三子之言以發明之境地特新其苦口婆心以招天下有志之士如聆其懇欵之聲

洪氏天目山房記

魏了翁

寶慶元年吾友洪舜兪自考功郎言事罷歸於潛讀書天目山下寶福僧寺寺靚深舜兪合新故書得萬有三千卷藏之聞復閣下如李氏廬山故事而移書屬余記之餘少誦蘇文忠公山房記謂秦漢以來作者益眾書益多學者益以茍簡又謂近嵗市人轉相摹刻書日傳萬紙而士皆束書不觀遊談無根嗚呼斯言也所以開警後學不爲不切至矣而士之病今未之有瘳也無亦聖逺言湮愈得而愈失時異事攺愈變而愈下學士大夫讀之而不知其味行之而不見其端則亦捨之云爾且古之學者始乎禮樂射禦書數蓋比物知類求仁入徳皆本諸此今禮防樂淫射禦及數有其名無其義六書之法惟小篆僅存而莫知好之爲士者十名九舛不暇問也五三六經之所傳如仁義中誠性命天道鬼神變化此致知格物之要也今往往善柔爲仁果敢爲義依違以爲中鈍魯以爲誠气質以爲性六物以爲命元虛以爲天道也冥漠以爲鬼神也有無以爲變化也甚則以察爲知以蕩爲情以貪爲欲以反經爲權以防給爲才以譎詐爲術聖賢之言炳如日星而師異指殊其流乃爾若夫先王之制又在所當講而風气旣降名稱亦訛有一事而數說一物而數名學者亦莫之質也井牧居民之良法也而丘乘卒伍之不合則參以管仲穰苴之法封建經國之大務也而百里五百里之不合則托諸歷代之異制賔興之法自遂以降自王畿以外無文則約諸鄕遂之數郊丘禘祫大事也或以郊丘爲二或以禘祫爲一廟學明堂先務也或以爲異所而殊制或以爲一廟而八名七世之廟常典也而殷六廟周二祧或親盡而毀或宗無常數莫知折哀三年之喪達禮也而有謂君大夫士廬服異等又有謂君卒哭而除皆莫敢以爲非大抵始去籍於周末大壊於秦觖望於漢而盡覆於典午之亂二千年間憑私臆決罔聞於行帝號官儀承秦舛矣郊祧廟室踵漢誤矣衣冠樂律雜胡制矣學校養不賔之士科舉取投刺之人資格用自陳之吏刺平人以爲軍而聽其坐食髠農夫以規利而縱其自奉授田無限而豪奪武斷以相尙也出泉輸租而重科覆折以相防也嗚呼生斯世也爲斯民也而讀聖賢之書以求帝王之法使其心曉然見之且無所於用也況眾言殽亂始以春秋戰國之壤制衷以秦漢晉魏之雜儀終以鄭王諸儒之臆說學者之耳目肺腸爲其所搖惑而不得以自信於是根本不立而異端得以乘之利祿得以移之文詞得以溺之則有口道六經而心是佛老篤信而實踐者矣則有心是聖學而輯爲文詞隨世以就功名者矣六經之書孔孟未及行也今二幹年矣而猶莫之行也余長而有聞晚益多懼舜兪以藏書屬記願以所懼者相與切磋究之嗟乎其亦以餘言爲過矣乎

鶴山與西山當寧理之世爲道學人品之宗實能私淑朱子者丰采言論略著朝端而橫遭謗語不究於用然是時正學公論一綫未冺擯斥尊崇閒時疊見故𨿽以理宗之弱而不至於亡至似道擅權日在醉生夢死之中視二公之世反爲治朝宜其及也讀鶴山此記知其平日讀書窮理之功一腔復古救時之念令我咨嘆不置

論人才聚散札子

牟子才

國家五星聚奎實主文治列聖相承惟以收覽人才爲第一事𨿽棫朴之能官人捲阿之用吉士不是過也咸平景徳之間渾然不見其際所謂人才之太極政事之太和也天聖以來王曽呂夷簡相君子嘗一聚矣未幾而散於景祐百官之一圖又散於慶曆聖徳之一詩又散於王拱辰打盡之一网是天聖以來之人才散於忠邪之相激然其害止於散而巳神宗初年富弼復相至和嘉祐之君子未至於散也熙寜之邪說一進而先朝之大臣最先散未幾而議新法不合者盡散未幾而條例司之賢者亦散是元丰之人才散於法令之變更也然其害止於散而巳元祐初司馬光相呂公著文彥博相繼輔政君子又聚矣品流太分事故反覆濫觴於吏額之小爭浸淫於調停之初議滔天於防題之分辧而君子之黨盡散極而至於朝堂之榜黨碑之鐫躪躤忠賢曽艸菅之不若是元祐之人才散於辧白之太過其爲禍蓋不止於散也建中靖國初起範純仁相韓宗彥君子又聚矣天下方以快活差除爲善而曽布溫益志在朋姦置政事局而輕元祐重元符進愛助圖而左軾轍右京卞意向一偏而君子遂盡去一皆以邪黨目之是建靖之人才散於中非中而靖非靖其爲禍蓋不止於散也中興以來張浚趙鼎爲相君子又聚矣未幾秦檜當國力主和議一時讜論如胡銓等三十二人不肯附麗如李綱等八十餘人率皆擯棄或死於囹圄或死於貶所或流棄於魑魅之區累赦不移或棲遲於林泉之下屏逐不出是紹興之人才散於多主戰而少主和其爲禍又不止於散也慶元初趙汝愚相凡一時知名之士朝除暮拜略巳無遺姦憸小人仄目而蹙亟引匪類布居臺諌汝愚引用之人以次而去舉幡六士屏竄朋黨之禁愈嚴士大夫之禍愈酷是慶元之人才散於嫉專門而禁道學其爲禍又不止於散也臣嘗通考國朝之人才大抵屢散推移不一僨起相攻撫往興嗟可不先幾而逆致其防哉陛下卽位幾三十年君子之類凡三聚而三散矣端平親政一聚散也甲辰攺祀二聚散也丁未攺化三聚散也今日二相並建公道復明翕若少聚矣然方剛忠鯁者淹之外服魁壘卓傑者屈之家食抱負耿介者多郁沈謹守端靖者罕防擢或者猶以爲未聚也夫聚之常覺其難而散之常覺其易其聚也常以至誠樂與之實其散也常以疑忌不容之過羣凶闚觀弩羽疊至散之幾也從中倒戈自相觸擊散之幾也意向小異釁隙漸生散之幾也寓意歌詩更相賢聖散之幾也招納黨人平治舊怨散之幾也顯爭力抵激怒忿心散之幾也其造端甚微爲禍甚大月暈而風礎汗而雨事有其兆識者隠憂彼豈不知聚而爲解散而爲屯聚而爲泰散而爲否然不能不散者上無以保之下無以安之則散亦勢之常也

宋代人才之聚散了若指掌可覘世變可長學識當理宗之末宋氏气息奄奄人才消磨殆盡矣子才以直累忤史嵩之賈似道而不屈發憤上此疏蓋亦忠於謀國者子才李方子之門人也李乃朱門髙第

正气歌序

文天祥

余囚北庭坐一土室室廣八尺深可四尋單扉低小白間短窄污下而幽暗當此暇日諸气萃然雨潦四集浮動牀幾時則爲水气塗泥半朝蒸漚歷瀾時則爲土气乍晴暴陰風道四塞時則爲日气檐陰薪爨助長炎虐時則爲火气倉腐寄頓陳陳逼人時則爲米气駢肩雜遝面目污垢時則爲人气或圊混積臭暴屍或腐防惡气雜出時則爲穢气疊是數气當之者鮮不爲厲而予以孱弱俯仰其間於玆二年矣審如是殆有養致然爾然亦安知所養何哉孟子曰我善養吾浩然之气彼气有七吾气有一以一敵七吾何患焉況浩然者乃天地之正气也作正气歌一首

天地有正气雜然賦流形下則爲河嶽上則爲日星於人曰浩然沛乎塞蒼冥皇路當淸夷含和吐明庭時窮節乃見一一垂丹靑在齊太史簡在晉董狐筆在秦張良椎在漢蘇武節爲嚴將軍頭爲稽侍中血爲張睢陽齒爲顏常山舌或爲遼東防淸操厲冰雪或爲出師表鬼神泣壯烈或爲渡江楫慷慨吞氐羯或爲擊賊笏逆豎頭破裂是气所旁薄凜烈萬古存當其貫日月生死安足論地維賴以立天柱賴以尊三綱實系命道義爲之根嗟予遘陽九也實不力楚囚纓其冠傳車送窮北鼎鑊甘如飴求之不可得陰房闃鬼火春院閟天黒牛驥同一皁雞棲鳯凰食一朝蒙露霧分作溝中瘠如此再寒暑百沴自辟易嗟哉沮洳塲爲我安樂國豈有他繆巧陰陽不能賊顧此耿耿在仰視浮雲白悠悠我心悲蒼天曷有極哲人日巳逺典刑在夙昔風檐展書讀古道照顏色

文山以年少對防第狀元防以法天不息爲主一气呵成數千言主司賞之曰古義若龜鑑忠肝如鐡石敢以是爲得人賀則公之正气自幼學時已養之矣結句曰風檐展書讀古道照顏色以此知養气者不可不讀書也特不爲章句之儒耳歌中又曰皇路當淸夷含和吐明庭公豈樂以死節見哉

交信錄序

謝枋得

天下有達道不曰朋友而曰朋友之交交者精神有契道徳有同非外相慕也夫交以朋友視君臣父子夫婦昆弟則疏矣易大傳曰定其交而後求定者見其心之可交也交亦豈易定哉公卿求士見其才不見其心能負人吾視魏其侯翟廷尉悲之士求公卿見其勢不見其心能污人吾視掦雄班固蔡邕笑之契之教人曰朋友有信孔門合交與信並言信而交交而愈信亦可以無悔矣同富貴相忌而有九官十臣同貧賤相疎而有仲尼弟子同患難相怨而有東漢黨人此謂交此謂信此朋友得以列於人倫也今人錄交曰云萍云萍皆無情之物義巳不信交何能堅請名之曰交信錄交無上下無貴賤無死生吾盡吾信不敢求諸人百年之間萬世之後儻能無愧天地而謂之人始可見朋友之助始可言交信矣

古來所以成爲不朽人豪者學問與師友之益耳非學問無以成深造之功非師友無以激厲志气而日進於精微故朋友得列五倫疊山上不負君下不負友寥寥數語丹心炳如

論書之失

吳海

道之不明學害之也學之不純書害之也今天下之書巳多矣然詩書易禮樂春秋孝經論語大學中庸七篇凡六經聖賢之言未嘗多也商周以下秦漢以來十八代史記紀傳表志編年紀事之不可無者未嘗多也所以多者皆諸子百氏外家雜言異端邪說數之不可計其名讀之畢世不能盡其卷帙無益於心身不資於國家非有補於教化風俗治道徒爲多矣況其偏蔽邪曲足以湮正理炫耀反覆足以蠱人心其揣摩計較欺奪足以壊治道使人身心不安順上下不相親福祿不常有皆是書之罪也然其言或放蕩而無涯或幽昧而難窮或狎志而易入或近利而有功故世鮮有不好之者至其詼諧鄙俚隠謬神怪之淺近可笑誕妄不足信者則俗儒賤工又爭取以爲博物洽聞夫楊墨老佛諸書六經之賊也管商申韓諸書治道之賊也遺事外傳史氏之賊也蕪詞蔓說文章之賊也竊意上之人有王者作將悉取其書而禁絕之然後讀者得以專其力於聖賢之言精其志於身心之學玩其意於國家得失成敗之數考其實於古今治亂興亡之迹如是則學正而道明而書爲有益於世不然者日盛一日世滋一世夫豈有窮哉夫欲禁之必自上始使朝廷大臣通經術者防諸儒講論定其品目自經史某書某書及宋道學諸儒之遺言不禁其他則皆禁之諸家文集自先秦以來近世諸儒之文悉皆纂輯類爲大全其餘一切除去必祕府不蓄絕其根本然後出令天下非官所定民不得輒藏坊市不得利鬻塲屋引用者黜降停革民間文字不得引無稽之言異書旣絕數十年之後童稚生長不渉異聞其心志不惑惟經史聖賢之言入者爲主於以養徳毓才廣量成器其效豈小小哉

先生名海字朝宗元之隠君子也閩人儀封張先生撫閩時嘗梓其文以行世名聞過齋集行修言醇足以傳世斯篇論屬奇創難行而下語皆可據使讀書者賭此而知要內返而切體不爲泛覧徇外之學是一闗頭

上治道防

許衡

民生有欲無主乃亂上天眷命作之君師必與之聰明剛斷之資重厚包容之量使首出庶物而表正萬邦此蓋天以至難任之非予之可安之地而娛之也堯舜以來聖帝明君莫不兢兢業業小心畏愼日中不暇未明求衣誠知天之所畀至難之任初不可以易心處知其爲難而以難處則難或可易不知爲難而以易處則它日之難有不可言者矣臣請舉其切而要者欵陳於後人君不患出言之難而患踐言之難昔劉安世見司馬溫公問盡心行巳之要可以終身行之者公曰其誠乎劉公問行之何先公曰自不妄語始劉公初甚易之及退而自隠括日之所行與凡所言自相掣肘矛盾者多矣力行七年而後成自此言行一致表裏相應遇事坦然常有餘裕臣按劉安世一士人也所交者一家之親一鄕之眾同列之臣而止耳況天下之大兆民之眾日有萬幾而人君以一身一世酧酢之欲言無失豈易能哉故有昔之所言而今日不記者今之所命而後日自違者可否異同紛更變易綱紀不得布而法度不得立臣下𨿽欲黽勉而竟無所持循徒汩沒於瑣碎之中卒於無補茍從古者大學之道以修身爲本凡一事之來一言之發必求其所以然與其所當然不牽於愛憎喜怒虛心端意熟思而審處之𨿽有不中者蓋鮮矣柰何爲人上者多樂舒肆爲人臣者多事容恱容恱本爲私也私心盛則不畏人矣舒肆本爲欲也欲心熾則不畏天矣以不畏天之心與不畏人之心感合無間則其所務者皆快心事耳又豈肯兢兢業業以修身爲本一言一事熟思而審處之乎此人君踐言之難所以又難於天下之人也人君惟無喜怒也有喜恕則贊其喜以市恩鼓其怒以張勢人君惟無愛憎也有愛憎則假其愛以濟私借其憎以復怨甚至本無喜也誑之使喜本無怒也激之使怒本不足愛也彊譽之使愛本無可憎也彊短之使憎若是則進者未必爲君子退者未必爲小人以至賞罰生殺鮮有得其正者人君不悟日在欺中方仗若曹擿發細隠以防天下之欺尙可防耶大抵人君以知人爲貴以用人爲急用得其人則無事於防矣旣不出此則所近者爭進之人耳好利之人耳無恥之人耳賢者以公爲心以愛爲心不爲利回不爲勢屈寘之周行則庶事得其正天下被其澤然或遭時不偶務自韜晦有舉一世而人不知者𨿽或知之而當路之人未有同類不見汲引獨人君有不知者人君𨿽或知之召之命之泛如廝養而賢者有不屑就者𨿽或接之以貌待之以禮而其所言不見信用有超然引去者𨿽或信用復使小人參於其間責小利期近效有用賢之名無用賢之實賢者亦豈肯尸位素飡徒費廩祿取譏誚於天下也𨿽然此特論難進者然也又有難合者焉人君位處崇髙日受容恱大抵樂聞人之過而不樂聞己之過務快己之心而不務快民之心賢者必欲匡而正之扶而安之使如堯舜之正堯舜之安而後巳故其勢難合況姧邪佞幸醜正惡直肆爲詆毀多方以陷之將見罪戾之不免又可望庶事得其正天下被其澤邪自古及今端人雅士所以重於進而輕於退者蓋以此爾大禹聖人聞善卽拜益戒之曰任賢勿貳去邪勿疑貳之一言在大禹猶當警省後世人主宜如何哉此任賢之難也姧邪之人其爲心險其用術巧人君不察以諂爲恭以訐爲公以欺爲可信以佞爲可近愛隆於上威擅於下大臣不敢議近親不敢言毒被天下而莫之知至是而求去之不巳難乎𨿽然此由人主不悟誤至於此猶有說焉如宇文士及之佞大宗灼見其情而竟不能斥李林甫妬賢明皇洞見其姧而卒不能退邪之惑人有如此者可不畏哉爲人君者不喜聞過爲人臣者不敢盡言合二者之心以求天下之心則其難得也固宜三代而下稱盛治者無若漢之文景然考之當時天象屢變文景克承天心消弭變異使四十年間海內殷富黎庶樂業臣竊見前年秋孛出西方彗出東方去年冬彗見東方復見西方議者咸謂當除舊布新以應天變臣謂曷若文景之恭儉愛民爲理明義正而可信也天之樹君本爲下民舉其要則修徳用賢愛民三者而巳此謂治本治本立則紀綱可布法度可立治功可必也

元世祖至元三年召魯齋至京師命議事中書省魯齋乃上此疏第一條定立國規模當依漢法治之第二條言用人立法之要此第三條也第四條言養農民興教化第五條言定民志皆明暢親切此條尢精故錄之○魯齋以程朱之的派爲正心誠意之學世祖稍用其言其效巳如此使能如先主之用武侯苻堅之用景略治功當不止此世有謂道學爲不適於用者盍詳觀元初之事○元之立國魯齋與耶律楚材最有功魯齋學正而气剛以阿哈瑪特之權姧而魯齋劾之所由與匡衡孔光等懸絕也

與竇先生書

許衡

老病侵尋歸心急迫思所以上請未得其門也邇來相從實望見教不意復有引薦之言聞之踧踖且驚且懼邸捨中懇陳所以不可之故至於再三始防惠許違別三數日復慮他說間之不終前惠是用喋喋重陳向來懇禱不可之意嘗謂天下古今一治一亂治無常治亂無常亂亂之中有治焉治之中有亂焉亂極而入於治治極而入於亂亂之終治之始也治之終亂之始也治亂相循天人交勝天之勝質揜文也人之勝文勝質也天勝不巳則復而至於平平則文著而行矣故凡善惡得失之應無妄然者而世謂之治治非一日之爲也其來有素也人勝不巳則積而至於偏偏則文沒不用矣故凡善惡得失之迹若謬焉者而世謂之亂亂非一日之爲也其來有素也析而言之有天焉有人焉究而言之莫非命也命之所在時也時之所向勢也勢不可爲時不可犯順而處之則進退出處窮逹得喪莫非義也古之所謂聰明睿智者惟能識此也所謂神武而不殺者惟能體此也或者橫加巳意欲先天而開之拂時而舉之是揠苗也是代大匠斲也揠苗則害稼代匠則傷手是豈成己成物之道哉卽其違順之多寡乃其吉凶悔吝之多寡也生平拙學認此爲的信而守之罔敢自異今先生直欲以助長之力擠之傷手之地是果相知者所爲耶無益淸朝徒重後悔豈交遊泛泛不足爲之慮耶抑眞以樗散爲可用之材也相愛之深未應乃爾若夫春日池塘秋風禾黍夏未雨蠶老麥收冬將寒囷盈箱積門喧童稚架滿琴書山色水光詩懷酒興拙謀或可以辦此也是以心思意向日日在此安此樂此言亦此書亦此百周千折必期得此而後巳先生不此之助而彼之助是不可其所可而可其所不可也其可哉將愛之實害之萬惟恕察言不能櫽悚息待罪士必有難進易退之節而後可勝天下國家之重先生倡絕學於南北未通之日及被遇元世祖爲儒宗爲名世而屢召屢辭今觀此書中懷恬退乃爾王文忠所謂或躬耕太行之麓或判事中書之堂鐘鼎山林蓋有不加不損者在矣○案中統書已酉竇黙與王鶚靣論王文統不宜在相位薦衡代之書疑作於此

疑道山房記

吳澂

永平鄭侯鵬南嚴重淸謹爲時名流而不以所能自足也謂仕必資於學學必志於道別業在滕州築山房爲遊居之所取子思子之語而扁之曰凝道不逺二千里走書徴言於予夫世之成室屋者往往有記記者紀其棟宇之規制營構之嵗月而巳稍能文辭者可命也而奚以予言爲侯之意寧不以予嘗講聞於儒先之緒論而欲俾言其所謂凝道者乎嗚呼道不易言也言之易者未必眞有見也非眞有見不言是妄言也而予何敢夫子曰爲之難言之得無訒乎𨿽然侯之意不可以不答也詎容巳於言哉請言其似道在天地間猶水之在大海道之中有人猶水之中有器浸灌此器者水也納受此水者器也水中之器或沈或浮而器中之水或入或出器與水未合一也水在器中凝而爲水則器與水永不相離而水爲器所有矣人之於道猶是也有以凝之則道在我無以凝之則道自道我自我道豈我之有哉人之生也或智或愚或賢或不肖均具此性則均受此道不於賢智而丰不於愚不肖而嗇也愚不肖之不賢智若者何也能凝不能凝之異耳嗚呼子思子言道所以有貴於能凝者歟凝之之方尊徳性而道問學也徳性者我得此道以爲性尊之如父母尊之如神明則存而不失養而不害矣然又有進修之功焉蓋徳性之內無所不備而理之固然不可不知也事之當然不可不行也欲知所固然欲行所當然捨學問奚可徳性一而學問之目八子思子言之詳矣不待予言也廣大精微髙明中庸故也親也厚也禮也皆徳性之固然當然者盡之極之溫之知之問學以進吾所知也致之道之惇之崇之問學以修吾所行也尊徳性一乎敬而道問學兼乎知與行一者立其本兼者互相發也問學之力到功深則徳性之體全用博道之所以凝也夫𨿽然此非可以虛言言亦在夫實爲之而巳矣斯道也人人可得而有也況如侯之卓卓者哉其凝之也予將驗侯之所爲侯名云翼今爲江南行禦史臺都事延祐四年臨川吳澂記

艸廬先生𨿽倡爲主靜之譚如篇中尊徳性一乎敬數語圎通無礙固非溺於陸學者又著本心樓記及尊徳性道問學齋記以譏切爲朱陸之學者並失其師旨似亦未爲病朱也觀其贊晦庵先生方之景星慶雲泰山喬嶽所以欽崇之者至矣

無極而太極說

吳澂

太極者何也曰道也道而稱之曰太極何也曰假借之辭也道不可名也故假借可名之器以名之也以其天地萬物之所共由也則名之曰道道者大路也以其條派縷脈之微宻也則名之曰理理者玉膚也皆假借而爲稱者也貞實無妄曰誠全體自然曰天主宰造化曰帝妙用不測曰神付與萬物曰命物受以生曰性得此性曰徳具於心曰仁天地萬物之統防曰太極道也理也誠也天也帝也神也命也性也徳也仁也太極也名𨿽不同其實一也極屋棟之名也屋之脊檁曰棟就一屋而言惟脊檁至髙至上無以加之故曰極而凡物之統防處因假借其義而名爲極焉辰極皇極之類是也道者天地萬物之統防至尊至貴無以加者故亦假借屋棟之名而稱之曰極也然則何以謂之太曰太之爲言大之至甚也夫屋極者屋棟爲一屋之極而巳辰極者北辰爲天體之極而巳皇極者人君一身爲天下眾人之極而已以至設官爲民之極京師爲四方之極皆不過指一物一處而言也道者天地萬物之極也𨿽假借極之一字彊爲稱號而曽何足以擬議其髣髴哉故又盡其辭而曰太極者蓋曰此極乃甚大之極非若一物一處之極也然彼一物一處之極極之小者耳此天地萬物之極極之至大者也故曰太極邵子曰道爲太極太祖問曰何物最大答者曰道理最大其斯之謂歟然則何以謂之無極道爲天地萬物之體而無體謂之太極而非有一物在一處可得而指名之也故曰無極易曰神無方易無體詩曰上天之載無聲無臭其斯之謂歟然則無極而太極何也曰屋極辰極皇極民極四方之極凡物之號爲極者皆有可得而指名者也是則有所謂極也道也者無形無象無可執著𨿽稱曰極而無所謂極也𨿽無所謂極而實爲天地萬物之極故曰無極而太極

朱子太極圖說言簡而該北溪字義𨿽詳哉言之然體是訓詁言不雅馴先生自云鑽研於文義毫分縷析猶以陳爲未精也足徴其說之精當矣○元兩文正時稱南有艸廬北有魯齋先生於經學尢邃虞伯生稱其辧傳注之得失而達羣經之防同考據援引博極古今各得其當四經三禮皆有序錄惜通誌堂僅刋易書纂言儀禮逸經傳孝經定本四種也

克復堂記

虞集

克己復禮之說在聖門惟顏子得聞之當是時七十子者蓋有不及盡聞者矣後學小子乃得誦其言於方冊之中聞其說於千載之下豈非幸歟蓋予嘗反而求之沈冥於物欲之途者固無與乎此也而知致力焉者僅足以爲原憲之所難而已其防本塞原脫然不逺而能復者世甚鮮也然則茍有志於聖賢者捨此奚適矣然而難言也昔者程伯子少而好獵及見周子而有得焉自以爲此好絕於胸中矣而周子曰是何言之易也復十餘年程子見獵者於道傍不覺有喜意夫然後知周子識察之精也嗚呼自顏子而降若程子之髙明而惇厚純粹而精微一人而巳其爲學也必不爲原氏之剛制也明矣其十數年間豈無所用其功哉而是好也深潛宻伏於纎微之際不能不發見於造次之間噫亦微矣鄕非周子識察之精固不足以知其必動於十數年之前非程子致察之宻亦何足以自覺其動於十數年之後是固不可與迂生曲學者論也而眾人乃欲以鹵莽茍且之功庶幾近似其萬一可乎此則予之所甚懼而旦暮不忘者也國子伴讀康生敏以克復名其堂而來求文以爲記予旣嘉其慕尙之髙逺而又懼其易之也故著其說使寘諸壁間固得以觀覽而資其行逺升髙之一二也

闡濂洛之微言證克復之妙義所謂痛癢語也○防定初嘗行經筵之制取經史用國語漢文兩進讀邵庵先生時爲祕書少監爲反覆古今名物之辧以通之晉翰林直學士每承顧問必委曲盡言或隨事規諫

古文雅正卷十四

