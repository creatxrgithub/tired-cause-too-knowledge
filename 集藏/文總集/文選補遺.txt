

欽定四庫全書

集部八

文選補遺

總集類

提要

【臣】等謹案文選補遺四十卷宋陳仁子撰仁子有牧萊脞語已著錄是書前有廬陵趙文序述仁子之言謂文選存封禪書何如存天人三防存劇秦美新何如存更生封事存魏公九錫文何如存蕃固諸賢論列出師表不當刪去後表九歌不當止存少司命山鬼九章不當止存涉江漢詔令取武帝不取髙文史論贊取班範不取司馬遷淵明詩家冠冕十不存一二又不當以詩賦先詔令奏疏使君臣失位質文先後失宜其排斥蕭統甚至蓋與劉履選詩補注皆私淑文章正宗之說者然正宗主於明理文選原止於論文言豈一端要各有當仁子以彼槪此非通方之論也且所補司馬談六家要防論則齊黃老於六經魯仲連遺燕將書則教人以叛主髙帝鴻鵠歌情鐘嬖愛楊雄反離騷事異忠貞蔡琰胡笳十八拍非節烈之言越人歌李延年歌直淫防之語班固燕然山銘實爲貢防權臣董仲舒火災對亦不免附防經義律以正宗之法皆爲自亂其例亦非能恪守眞氏者至於宋王防詠賦訛爲宋玉防詠賦則姓名時代並訛引佛經橫陳之說以注諷賦則龎雜已甚荊軻易水歌與文選重出亦爲不檢觀所著牧萊脞語於古文時文之格律尙未甚分明則排斥古人亦貿貿然徒大言耳然其說云補文選不云竟以廢文選使兩書並行各明一義用以濟専尙華藻之偏亦不可謂之無功較諸舉一而廢百者固尙有間焉乾隆四十四年三月恭校上

總纂官【臣】紀昀【臣】陸錫熊【臣】孫士毅

總校

官【臣】陸

費墀

文選補遺原序

子在陳曰歸與歸與吾黨之小子狂簡斐然成章不知所以裁之所謂成章者庸知其非著書立言之謂蓋歸而刪詩定書贊易作春秋正禮樂以垂世立教所以裁之者在此矣聖師旣沒諸子百家騖於立言或著書或爲文使有聖喆出而裁之取其合者去其離者以淸天下之耳目而能言者亦得以自見豈非後學之深幸惟無人以任斯責而後言語文字爛漫四出於天下涉戰國秦漢魏晉六朝其傳不傳何可勝道蕭統索古今文士之作築臺而選三十卷𨿽其去取不免失當然收拾於散亡微統之力不及此作者之得傳後人之得有所見詎可謂統盡無功哉有志斯文者補之正可也而承襲蘓氏之說便相詆訾亦不恕哉吾友陳同俌少講學家庭閱文選卽以网漏吞舟爲恨以爲存封禪書何如存天人三防存劇秦美新何如存更生封事存魏公九錫文何如存蕃固諸賢論列出師表不當刪去後表九歌不當止存少司命山鬼九章不當止存涉江漢詔令載武帝不載髙文史論贊取班範不取司馬遷淵明詩家冠冕十不存一二又以爲詔令人主播告之典章奏疏人臣經濟之方略不當以詩賦先奏疏矧詔令是君臣失位質文先後失宜遂作文選補亦起先秦迄梁間以先儒之說及其所以去取之意附於下方凡四十卷此書傳非特蕭統忠臣而三代以後君臣政治之典章輔治之方略皆可考見而爲世教民彛之助不細文云乎哉而同俌猶未欲出其書疑所藏未備選未盡也余曰舉爾所知而已矣何必博之求哉於是同俌慨然出是書刻之不靳同俌好學有志之士旣成是書又將取蕭統以後迄於今作文選續以廣文粹文鑑之未備書成尙當以余文托君不朽廬陵趙文序

欽定四庫全書

文選補遺卷一

元陳仁子輯

詔誥上【文中子曰漢制詔冊幾乎典誥矣又曰五帝之典三王之誥兩漢之制粲然可見矣又曰制其盡美於防人乎○晦庵朱熹曰三代之訓誥誓命皆根源學問敷陳義理粲然可爲後世法秦漢以下詔令何所發明惟髙帝之詔差愈然已不純如曰肯從我遊者吾能尊顯之此豈所以待天下士○西山眞徳秀曰以二帝三王律之誠如文公之說自後世言之兩漢詔令猶有惻怛愛民寶意辭气藹然深厚爾雅蓋有古之風烈○愚曰古者詔誥本以通彼此相與之情後世詔誥乃以嚴上下相臨之分○又曰國家詔令最關運祚商盤三篇優遊委曲穆若淸風識者知其培六百年之基周誥諸書忠厚惻怛沃若甘雨識者知其兆八百年之業史臣論孝武號令文章粲然可述元帝號令溫雅有古風烈賈山言吏布詔山東父老扶杖願往觀王吉言詔令每下民欣若更生三代而下其庶乎享國四百年宜也○又曰漢詔多散語唐以來詔多儷語散語猶盤誥遺風儷語去古逺矣】

入關告諭【此非可言詔亦告詔之始○唐仲友曰不殺子嬰約法三章此事全好最得天下根本楚漢得失全在於此項羽一切反是○西山眞徳秀曰告諭之語財百餘言而暴秦之爲之一洗所謂若時雨降民大悅也○愚曰聖王舉兵別有一義爲公不爲私爲天下不爲一身大要在解民所不堪而投之其所好是故君子論是非小人論利害伯夷不食周粟以是非論也商郊篚厥黃以利害論也勝廣所以紛紛者皆不堪秦法故也髙帝約法三章爲父兄除害訹以所好而解其不堪是非未見利害了然秦漢興亡決此數語矣○或問周刑三千漢約三章何漢勝於周也曰秦法以繁漢法以簡此髙帝反秦救之一術也未幾蕭何益事律有興律廏律戶律三篇總爲九章叔孫通又益律所不及傍章十八篇其後律令凡三百五十九章大辟四百九條千八百八十二事死罪決事此萬三千四百七十二事非先後詳略之相反也立國滋久法滋繁矣作法於涼其猶貪作法於貪將若何初可不愼哉】漢髙帝【本紀諱邦字季沛丰邑中陽里人秦二世元年秋陳渉起兵攻秦父老立爲沛公○漢元年十月至霸上十一月詔諸縣豪傑云云】

父老苦秦苛法久矣誹謗者族耦語者棄市吾與諸侯約先入關者王之吾當王關中與父老約法三章耳殺人者死傷人及盜抵罪【抵當也】余悉除去秦法吏民皆按堵如故【按按次第堵墻堵也】凡吾所以來爲父兄除害非有所侵暴毋恐且吾所以軍霸上待諸侯至而定要束耳【乃使人與秦吏行至縣鄕邑告諭之秦民大喜爭持牛羊酒食獻享軍士沛公讓不受民益喜惟恐不爲秦王】告爲義帝發喪【晦庵朱熹曰三軍縞素爲義帝發喪使湯武當此時必是做得好○南軒張栻曰惟仁義足以得天下之心三王是也髙祖入關諸老將已謂沛公素寛大長者而心歸之至三章之約其得民者深矣此非所謂仁者與余每愛三老董公之言以爲順徳者昌逆徳者亡兵出無名事故不成名其爲賊敵乃可服三軍之眾爲義帝縞素聲項羽之罪而討之於是五十六萬之師不謀而來從義之所感也使斯時髙帝不入彭城置酒髙防率諸侯窮羽所至而誅之天下卽定矣惜其誠意不篤不能遂收湯武之功然漢卒勝楚卒亡者良由於此名正義立故也董公蓋深知其理故其言又曰仁不以勇義不以力自畱侯而下陳謀𨿽多而皆不之及嗚呼董公者其一時之逸民與○愚曰天下事自有是非曲直惟處於事外者得之而處其中者不覺也故常人視爲迂君子視爲要且如髙祖所以無愧湯武者三一則乘人心之思起匹夫而攻秦二則因英雄之爭從丰沛而起應三則因羽弒義帝之後始據關中而自立較之操懿爲臣而簒竊者不同董公遮說蓋是閒處見理明白遂以有天下董公功蓋爲興漢第一義按楚漢春秋載董公年八十二封成侯宜也而史記功臣表一百四十三人班史髙帝功臣一百四十七人獨董公不言何也○又曰髙祖於義帝始厚而終薄初取天下縞素何其厚旣得天下追逺何其薄當時下令曰楚地已定義帝亡後帝亦念及此矣如秦皇帝楚隠王魏安釐王趙悼襄王皆置守冡獨義帝不置田橫攺葬獨義帝不攺葬又不祠以大牢彼讐我者尙如此況義帝者我嘗北面臣之乎昔楚人滅江秦伯爲之降服出次君子議爲非眞吾意帝縞素一舉特迫於取天下而屈於董公之說其亦假之而非眞也夫】

漢髙帝【本紀二年三月至洛陽新城三老董公遮說漢王曰臣聞順徳者昌逆徳者亡兵出無名事故不成故曰明其爲賊敵乃可服項羽爲無道放殺其主天下之賊也夫仁不以勇義不以力三軍之眾爲之素服以告之諸侯爲此東伐四海之內莫不仰徳此三王之舉也王曰善非夫子無所聞於是漢王爲義帝發喪袒而大哭哀臨三日發使告諸侯云】

天下共立義帝北面事之今項羽放殺義帝江南大逆無道寡人親爲發喪兵皆縞素悉發關中兵收三河士【河南河東河內】南浮江漢以下願從諸侯王擊楚之殺義帝者罷兵首詔【東萊呂祖謙曰此還定安集之大政也○又曰古者良賤有定品良者世爲良賤者世爲賤以饑餓自賣者本良人也旣非气類之本卑又非刑律之收坐不幸兵荒而陷身於此遂將爲百世賤人屍此責者其誰乎髙帝之詔可謂眞知作民主之職矣○愚曰古者王政明故以智役愚後世王政廢故以貴役賤噫苟至於彼此之相役則亦窮矣古制無奴婢周禮奚三百人傳者以爲從坐男女沒入縣官爲奴婢其少材智者爲奚蓋三代井田存民養生送死無憾非有罪及逃亡所獲則誰甘爲輿臺皂者後世井田廢民力不均防荒天札之政缺至窘急則自賣爲奴婢如春秋越石父不免以貧爲僕豈其心哉髙帝卽位罷兵歸家畱念及此蓋與成湯歸亳寛仁彰信武王歸馬發粟散財同一意較之秦皇以气力得國全不念民者不同矣惜帝有仁心未復仁政則免於暫者其能久乎】

漢髙帝【本紀五月兵皆罷歸家詔曰】

諸侯子在關中者復之十二歲【復方目反謂諸侯國人若楚子之類】其歸者半之【各已還本土者復六歲】民前或相聚保山澤不書名數【保守以避難也名數謂戶籍】今天下已定令各歸其縣復故爵田宅【復還也扶目反故爵秦所賜爵】吏以文法教訓辧告勿笞辱【辧告者分別義理曉諭文法謂逃亡欲書名數之罪】民以饑餓自賣爲人奴婢者皆免爲庶人軍吏卒防赦其亡罪而亡爵及不滿大夫者皆賜爲大夫【軍吏卒防赦得免罪及本無罪而無爵級者皆賜爵爲大夫大夫第五爵也劉攽曰有罪者防赦免罪而已不得賜爵也亡罪乃得爲大夫】故大夫以上賜爵各一級【就加之也級等也】其七大夫以上皆令食邑【秦制列侯乃得食邑今七大夫以上皆食邑所以寵之也七大夫公大夫也爵第七】非七大夫以下皆復其身及戶勿事【不輸戶賦也事役使也復其身】

令諸吏善遇髙爵詔【愚曰先儒嘗言秦之亡吏不肖故也夫秦尙酷故吏亦酷漢尙厚故吏亦厚嘗考晁錯論秦吏先侵貧人賤民中侵富人吏家末侵宗室大臣親疏皆危天下大潰其酷如此今讀髙帝所詔七大夫爵第七公乘爵第八而吏猶持之況孱弱小民不能自立者乎凡此者秦吏之餘也帝自泗上亭長諳之熟矣一戒飭間意向立變曾未易世若吳公治平爲天下第一有不盡載循吏傳者甚多秦以吏不肖而亡漢以吏稱職而久誰謂髙帝不老於謀國哉】

漢髙帝【本紀五月】

七大夫公乘以上皆髙爵也諸侯子及從軍歸者甚多髙爵吾數詔吏先與田宅及所當求於吏者亟與爵或人君上所尊禮【人君謂自君其人上謂天子】久立吏前曾不爲決甚亡謂也異日秦民爵公大夫以上令丞與亢禮【亢當也】今吾於爵非輕也吏獨安取此且法以有功勞行田宅【行行酒之行猶付與也】今小吏未嘗從軍者多滿而有功者顧不得【顧反也】背公立私守尉長吏教訓甚不善其令諸吏善遇髙爵稱吾意且亷問有不如吾詔者以重論之【亷察也字本作覝】

尊太公曰太上皇詔【劉涇曰自天子至於庶人同乎一本太公擁篲迎門郤行家令之言欲伸天子威重耳不知威重伸而孝悌滅髙祖天姿戲儒遂以君之嚴施之父子天性之際外𨿽不從內實喜之太公僅免機上肉耳比之三代之君厥有慙徳哉○懶眞子錄唐宰相世系表敍劉氏所出云晉士防適秦歸晉有子畱於秦自爲劉氏秦滅魏徙大梁生淸徙沛生仁號丰公生煓字執嘉生四子伯仲邦交邦漢髙帝也○愚曰孝在心不在名夫太上皇號始自秦尊莊襄非古也帝卽位汜水至歸櫟陽凡六年稷嗣君通勸上尊號曰後曰太子曰先媼悉尊之獨置太上皇遲遲不言猶曰名號非古可也獨是爭天下之初寜免貽憂其父絫囚楚軍牢落萬狀昭靈之痛未酬杯羮之言何忍以家易國以親易富貴恐非殺一不辜得天下不爲之心也帝幸得之宜俯伏庭下引咎謝過之不暇一切歸尊其父而已不與曾未嘗一語自責未央上壽不以天下養而更驕之何也況五日一朝比朝王季日三者何如擁篲郤行比祗載見瞽瞍防防齋栗者又何如家令從諛之言長此不已南內淒涼於輔國無怪也帝至是名與心俱有慊矣】

漢髙帝【本紀六年上歸櫟陽五日一朝太公太公家令說太公曰柰何令人主拜人臣後上朝太公擁篲迎門郤行上心善家令言五月詔云云】

人之至親莫親於父子故父有天下傳歸於子子有天下尊歸於父此人道之極也前日天下大亂兵革並起萬民苦殃朕親被堅執銳自帥士卒犯危難平暴亂立諸侯偃兵息民天下大安此皆太公之教訓也諸王通侯將軍羣卿大夫已尊朕爲皇帝而太公未有號今上尊太公曰太上皇【太上極尊之稱也天子之父故號曰皇不預國政故不言帝】獄讞詔【西山眞氏曰按刑法志上恩如此吏猶不能奉宣故孝景中五年後元年下詔云云自此以後獄刑蓋詳近於五聽三宥之意○東萊呂祖謙曰髙帝明卹庶獄簡而要大而周可謂知君道矣郡國二千石所能斷者旣下縣道論決其不能決而上之廷尉者蓋無幾矣廷尉所能斷者旣下郡國論決其不能決而奏之天子者蓋絕無而僅有矣體統旣明不待衡石程書齋居決事而天下自無一夫之寃矣彼秦皇漢宣之流矜其小慧悉取四方之奏讞而自治之有司拱手倚成於上積棟充宇豈區區兩目所能徧察哉○愚曰疑獄最難言也罪疑惟輕舜決疑獄也百辟之疑有赦穆王決疑獄也髙帝多因秦法疑獄議讞𨿽未必復三代之制特初除煩苛再詔讞決意亦可尙髙帝疑之之深而讞宜文帝疑之之甚而輕也所可恨者彭越韓信皆罹葅臨之酷欒布蒯通幾及鼎烹之禍又不知讞者何事所傳何律乎】

漢髙帝【本紀七年制詔禦史】

獄之疑者吏或不敢決有罪者久而不論無罪者久系不決自今以來縣道官獄疑者各讞所屬二千石官二千石官以其罪名當報之所不能決者皆移廷尉亦當報之【當謂處斷也】廷尉所不能決謹具爲奏傅所當比律令以聞

定口賦詔【愚曰漢規模近古制度全不如古夫欲定口賦莫若先定田制漢去古未逺井田之迹可尋當時都關中乃秦初變阡陌之地也朝夕聞見豈獨忘之天下旣定追尋古制始自關中次及天下則漢其三代矣今攺秦法而不攺阡陌定口賦而不定井田戶口多者獻亦多戶口少者獻亦少是放飯流歠而問無齒決也漢由是不可語三代】

漢髙帝【本紀十一年二月】

欲省賦甚今獻未有程【程法式也】吏或多賦以爲獻而諸侯王尢多民疾之令諸侯王通侯常以十月朝獻及郡各以其口數率人賦六十三錢以給獻費

求賢詔【南丰曾鞏曰漢髙帝平時侮慢學士大夫至取儒冠溺之所與共成功者多販繒屠狗之徒及天下旣平乃屈意求賢如恐不及蓋知創業與守成異也其後髙祖欲易太子張良爲召至四皓從太子遊髙祖見之遂不復易然則賢人有補於國家如此有天下者顧可忽哉○止齋陳傅良曰髙祖取天下人才常不盡爲義帝縞素乃董公之策破黥布乃薛公之防定太子乃四皓之策皆因事略見於後世若田橫死士五百人陳豨從車千乘魯兩生齊蓋公東郭先生黃石君楚穆坐白生申公其功名皆不見於後世是時去戰國未逺天下人才最多四皓兩生蓋公穆生皆帝王之佐髙祖固不能屈若奇才異士所在無限帝亦不能盡致也且趙王張敖羣臣田叔孟舒等十餘人已非漢廷羣臣所及況他者乎○愚曰髙帝求賢亦有所觸而畏也蓋自陳平多詐迎合叔孫通變儒服謁見而帝不知天下有不可臣之賢自利幾貫髙竊謀田叔魏舒召見而帝始知天下有不可遺之材十一年詔下求賢帝更變多而慮益老矣羽未平則患在羽羽旣平則患在匈奴匈奴旣平則患又在趙代事變捷出叛者九起而人材疊出與漢角求賢之詔畏心已甚大風之歌畏心愈深又至子房招四皓而說則畏心若釋重負矣○或曰武帝求跅之詔視髙如何曰髙帝以畏心求賢故能安漢武帝以侈心求賢故幾亡漢此所以不同○又曰髙帝定天下之後尊賢樂道極有好處若過魯柌孔子以太牢過淮南置魏公子無忌守冡過趙封樂毅後直有撫髀古名勝之心平日嫚罵之風殆雪消冰泮所過者化矣獨怪當時魯有兩生楚有白生穆生齊有蓋公伏生趙有郎中田叔孟舒十人代陳豨有從車千乘髙帝皆不得用蓋吾能尊顯一語帝直以爵祿驕天下士宜賢士不爲用也噫此猶可諉也申公曾見帝於魯而不之用何哉】

漢髙帝【本紀十一年】

蓋聞王者莫髙於周文伯者莫髙於齊桓皆待賢人而成名今天下賢者智能豈特古之人乎患在人主不交故也士奚由進今吾以天之靈賢士大夫定有天下以爲一家欲其長久世世奉宗廟亡絕也賢人已與我共平之矣而不與吾共安利之可乎賢士大夫有肯從我遊者吾能尊顯之布告天下使明知朕意禦史大夫昌下相國相國鄼【贊】侯下諸侯王禦史中執法下郡守【中執法中丞也西山謂此詔令頒行之次第】其有意稱明徳者必身勸爲之駕【郡守自往勸勉駕車遣之】遣詣相國府署行義年有而弗言覺免年老癃病勿遣

立南粵王詔【愚曰圖天下者貴識天下之大勢髙帝善有天下蓋識其勢者也當時吏民新附叛者九起故北不刷白登之恥南不貪百粵之臣直以一身爲天下之勢虜臧荼破利幾執淮陰繼而貫髙反洛陽陳豨反代黥布又反淮南所幸兵力不分旋起旋定若窮徵逺伐變不旋踵恐鞭長不及馬腹天下匈匈非吾有也隋攻髙麗而江都之盜乘之唐攻南詔而漁陽之叛乘之帝識天下之勢而封南粵至此知髙帝之慮逺矣】

漢髙帝【本紀十一年五月○漢書初秦南海尉任囂病且死召龍川令趙佗語曰秦爲無道天下皆苦之南海東西數千里頗有中國人相輔此亦一州之主也可以立國卽被佗書行南海尉事囂死佗立爲南越武王】

粵人之俗好相攻擊前時秦徙中縣之民南方三郡【中國縣民也始皇略取彊梁地以爲桂林象郡南海郡故曰三郡】使與百粵相處【欲以介其間使不相攻擊】防天下誅秦南海尉佗居南方長治之甚有文理中縣人以故不耗減粵人相攻擊之俗益止俱賴其力今立佗爲南粵王【使陸賈卽授璽綬佗稽首稱臣】

議犯法相坐詔【西山眞氏曰文帝元年十月卽位十二月下此詔蓋卽位後第二詔也班氏載於刑法志史記書之本紀太史公書於髙景二紀詔皆不書獨文帝紀凡詔皆稱上曰以其出於帝之實意故也不然則山東老癃扶杖聽詔願見徳化之成其可以空言動邪○愚曰漢之不爲秦以髙帝之後繼以文帝也夫一人有罪並坐其家秦法也文帝不爲秦而武帝似秦文帝除收孥諸相坐之令而武帝立見知故縱之法嗚呼漢髙帝性本寛厚非文帝培植之深則斵喪於武帝者又一秦也故髙帝能創天下而文帝能守天下】

漢文帝【諱髙祖中子在位二十三年壽四十六○刑法志漢興之初𨿽有約法三章网漏吞舟之魚然其大辟尙有夷三族之令髙後元年乃除三族之罪孝文二年又詔丞相禦史云云】

法者治之正所以禁暴而衞善人今犯法者已論而使無罪之父母妻子同產坐之及收朕甚弗取其議之【左右丞相周勃陳平奏言父母妻子同產相坐及收所以系其心使重犯法也臣愚以爲如其故便文帝復云云】朕聞之法正則民慤罪當則民從且夫牧民而道之以善者吏也旣不能道又以不正之法罪之是法反害於民爲暴者也朕未見其便宜熟計之【平勃乃曰陛下幸加大惠天下使罪不收無罪不相坐甚盛徳臣等不及謹奉詔盡除收律相坐法】

答有司請建太子詔【東萊呂祖謙曰按景帝紀注景帝年三十二卽位然則文帝之元年景帝方十嵗耳平勃所以亟請建太子者懲惠帝繼嗣不明之禍也文帝所以固讓者蓋踐阼之始懼不克勝所言皆發於中心非好名也○西山眞氏曰按上曰以下疑是靣諭有司之語有司固請乃以子啟爲太子時帝卽位才數月有司之建白文帝之謙讓皆可爲後世法○愚曰文帝有天下而不與其始也不以天下私其身其終也不以天下私其子帝自代郡來辭讓再三初無一毫垂涎鼎璽之心最是卑詞而和匈奴軟語而諭南粵視名位直將凂焉其不有天下之心如此有司請建太子而帝曰別擇賢彼豈爲其私哉後立景帝特以身履諸呂之變不容不早定耳西漢有帝王气象文帝一人而已】

漢文帝【本紀元年正月有司請蚤建太子所以尊宗廟詔云云】

朕旣不徳上帝神明未歆饗也天下人民未有愜志【愜快也】今縱不能博求天下賢聖有徳之人而嬗天下焉而曰豫建太子是重吾不徳也謂天下何其安之【有司曰豫建太子所以重宗廟社稷不忘天下也上曰楚王季父也春秋髙閱天下之義理多矣明於國家之體吳王於朕兄也淮南王弟也皆秉徳以陪朕豈爲不豫哉諸侯王宗室昆弟有功臣多賢及有徳義者若舉有徳以陪朕之不能終是社稷之靈天下之福也今不選舉焉而曰必子人其以朕爲忘賢有徳者而專於子非所以憂天下也朕甚不取】

議振貸及養老詔【愚曰仁未易言也三代以下論仁惟班固論文帝可以當之宜也𨿽然仁有本有末曰賑貸曰養老曰賜租此末也和匈奴而不輕用兵惜露臺而不輕用民身衣弋綈而不輕用財此本也若帝日用兵若民若財𨿽今年賑貸明年養老又焉得人人恱之哉所可恨者獄周勃而無待大臣之仁殺薄昭而無待外戚之仁遷淮南厲王而無睦族屬之仁此瑜不掩瑕也若帝更盡善此𨿽孔聖亦以仁許之豈特固】

漢文帝【元年三月】

方春和時艸木羣生之物皆有以自樂而吾百姓鰥寡孤獨窮困之人或阽於死亡而莫之省憂【阽音坫孟曰阽音屋檐之檐】爲民父母將何如其議所以振貸之【振起也俗從具非】又曰老者非帛不暖非肉不飽今嵗首不時使人存問長老又無布帛酒肉之賜將何以佐天下子孫孝養其親今聞吏稟當受鬻者【廩給也鬻淖糜也】或以陳粟豈稱養老之意哉具爲令【有司請令縣道年八十已上賜米人月一石肉二十斤酒五斗其九十已上又賜帛人二匹絮三斤賜物及當稟鬻米者長史閱視丞若尉致不滿九十嗇夫令史致二千石遣都吏循行不稱者督之刑者及有罪罰以上不用此令】

令列侯之國詔【止齋陳傳良曰遣列侯之國是爲民轉輸勞苦非有他意因賈生說○愚曰文帝令列侯之國髙處有三一則自代來知餽餉之苦二則畱京師孤芻牧之任三則有緩急生肘腋之禍至於宴飲賜賞之溢又其餘者也深哉】

漢文帝【二年十月】

朕聞古者諸侯建國千餘各守其地以時入貢民不勞苦上下驩欣靡有違徳今列侯多居長安邑逺吏卒給輸費苦而列侯亦無繇教訓其民其令列侯之國爲吏及詔所止者遣太子【爲吏謂爲卿大夫詔所止特以恩見畱○明年十一月詔曰前日遣列侯之國或詞未行丞相朕所重其爲朕率列侯之國絳侯勃免丞相就國】

日食詔【朱黼曰日食果天運乎抑人事乎曰天運而已而人事實行乎其間先儒知歷者謂日之行也五月二十三分月之二十是爲一交交當朔則食交者其行道之險也然而或食或不食則陽气之有彊弱也食者其彊不食者其弱也人事之修否而食不食隨之安得不關諸人事哉○愚曰日食者徵在陽防主弱而臣彊則食君子弱而小人彊則食中國弱而夷狄彊則食帝在位二十三年日食者四甚至孛星地震旱蝗大水層見疊出當時無生權之下移也無憸人之在朝也吾意徵應匈奴彊而入寇耳帝猶引躬責遇所以無過也】

漢文帝【二年十一月癸卯】

朕聞之天生民爲之置君以養治之人主不徳布政不均則天示之災以戒不治乃十一月晦日有食之適【謫】見於天災孰大焉朕獲保宗廟以防眇之身托於士民君王之上天下治亂在予一人惟二三執政猶吾股肱也朕下不能治育羣生上以累三光之明其不徳大矣令至其悉思朕之過失及知見之所不及匄以啟告朕及舉賢良方正能直言極諫者以匡朕之不逮因各敕以職任務省繇費以便民朕旣不能逺徳故然念外人之有非【下版切】是以設備未息今縱不能罷邊屯戍又飭兵厚衞其罷衞將軍軍大僕見馬遺財足【遺畱也今當減畱才足充事而已】餘皆以給傳置【傳張變反置者置驛傳之】

除誹謗訞言法詔【顏師古曰髙後元年除訞言令今文有訞言之罪是中間曾復設此條也訞妖同○致堂胡氏曰妖言令之始設也必謂其揺民惑眾有姦究賊亂之意者及其失也則暴君權臣假此名以警懼中外塞言路也故賈誼論秦曰忠諌者謂之誹謗深計者謂之訞言夫忠臣爲上盡忠深計必剴切君身探未然之事陳危亡之戒不止於近在目前者自小人觀之曰是特楊君過以賣直未然之事危亡之形汝安得知殆誹謗訞言耳此策行使中外之人鉗口結舌人君不聞其過淪於危亡而不悟然則其所謂謗者乃天下之忠而其自爲者乃天下之妖也夫旣以忠諌深計爲誹謗爲妖言則指鹿爲馬指野鳥爲鸞指菌爲芝指氛祲爲慶雲指雹爲非災指彗曰所以除舊而布新也蝗虫則曰不食穀也日食則曰陰雲蔽之也地震則曰官府無傷也霖雨則曰秋稼自茂也水湧泛溢則曰民無流死者也嵗饑則曰路未嘗有餓死者也凡賢否是非治亂得失一切反理危道倒言逆說之以欺惑世主使淪於亡其罪豈誹謗之比其爲姦也不亦大乎嗚呼文帝除此令其亨國長久宜哉○愚曰髙後除訞言之令者名也文帝除訞言之令者實也惟其實故能受】

漢文帝【本紀二年五月】

古之治天下朝有進善之旌誹謗之木所以通治道而來諫者也今法有誹謗訞言之罪是使眾臣不敢盡情而上無由聞過失也將何以來逺方之賢良其除之民或祝詛上以相約而後相謾【謾欺也初爲要約共行祝詛後相欺誑中道而止無實事也謾音慢又莫連反】吏以爲大逆其有他言吏又以爲誹謗此細民之愚無知抵死【抵觸也】朕甚不取自今以來有犯此者勿聽治

勸農詔【西山眞氏曰按此議起於賈誼○愚曰古者重農務欲富民後世重農務欲富國周公七月之詩富民也商君農谷之賞富國也文帝終身勸農而十數年間減租稅者再除租稅者一眞心在民不但勸之而又富之若帝但務富彊則租不復減矣帝之勸農與秦之君臣富國者不同】

漢文帝【本紀是年正月詔曰農天下之本其開籍田朕親率耕以給宗廟粢盛九月遂下此詔】

農天下之大本也民所恃以生也而民或不務本而事末故生不遂朕憂其然故今玆親率羣臣農以勸之其賜天下民今年田租之半

勸農詔【西山眞氏曰文帝卽位十二三年間減租稅半者再除租稅者一後世人主未有能及之者豈非躬行節儉之效歟按此議起於晁錯○林之奇曰文帝以富庶之業始於賈誼成於晁錯誼則言願毆民而歸之農使天下各食其力文帝感悟耕籍田以爲農先而務農之詔無嵗無之矣錯之勸帝令民入粟以多少級數而拜爵文帝感悟賜民田租之半盡除田租之詔自此而屢下矣然則文帝之致此者豈非二人之力哉】

漢文帝【本紀十二年二月】

道民之路在於務本朕親率天下農十年於今而野不加辟嵗一不登民有饑色是從事焉尙寡而吏未加務也吾詔書數下嵗勸民種樹而功未興是吏奉吾詔不勤而勸民不明也且吾農民甚苦而吏莫之省將何以勸焉其賜農民今年租稅之半【明年六月詔曰農天下之本務莫大焉今厪身從事而有租稅之賦是謂本末者無以異也其於勸農之道未備其除田之租稅賜天下孤寡布帛絮各有數】置三老孝悌力田常員詔【愚曰善治天下者正其本不善治天下者正其末夫禮義明則無倒戈之憤气力裕則無輟耕之嘆人情然也故七月陳王業之艱難二典陳五教之以弼帝王治國以道不以術皆從人心風俗根本上求漢惠帝四年置孝悌力田復其身呂后置孝悌力田二千石至文帝復有常官蓋識王道規模矣世或謂文帝富而不能教夫力田者是富之之術也孝悌者是教之之術也況帝專務以徳化民海內興於禮義不以言教又以身教柰何誶語之風不免也】

漢文帝【十二年】

孝悌天下之大順也力田爲生之本也三老眾民之師也防吏民之表也朕甚嘉此二三大夫之行今萬家之縣云無應令豈實人情是吏舉賢之道未備也其遣謁者勞賜三老孝者帛人五匹悌者力田二匹防吏二百石以上率百石者三匹及問民所不便安而以戶口率置三老孝悌力田常員令各率其意以道民焉

除肉刑詔【陳傅良曰以一女子言攺百年帝王之故典非甚勇不及此謂之仁可也○葉適曰漢文帝因一女子喟然興嘆遂易三代之肉刑當時論刻肌膚斷肢體終身而不息何其刑之痛而不徳也此最得肉刑緊急處然人之一念無窮朝爲夷齊暮爲桀跖豈可便爲定據因其有罪遽加之刑要非天理漢文𨿽不得以帝王之事望之惟是除肉刑之法開後世仁恕之端輕刑之原保全天下之民𨿽堯舜禹湯文有所不及也○陳季雅曰古人肉刑之法所以使民易避而難犯凡其有罪三誚三罰始恥諸嘉石役諸司空歸諸圜土苟至於化之不從威之不格怗終而不悛者始加明刑其罪可生者皆從墨劓剕宮之制其不可生者始從大辟之誅蓋未聞其遽施刑於民也故人知自愛而重於犯法夫以古人用法若此而文帝乃以爲可畏易之以笞法殊不知此法一立上之人便輕用了下之人便輕易犯了所以流獘有不可救者或者謂文帝除肉刑苟爲未善何以致刑錯之風按刑法志文帝肉刑之除乃在於刑錯之後自是而下以致人冒法而文書盈於幾閣不足以勝姦○愚曰古者風俗淳故肉刑𨿽立而犯者少後世風俗澆故肉刑旣立而犯者多太宗曰不肉刑不井田不封建而欲治天下者不可得也夫肉刑本非聖人作也劓刵防黥苗民五虐之刑也聖人以此報之耳古制不復如井田封建者不少豈但肉刑哉秦漢之後犯法滋多恐非一太倉令止也文帝除之特感於一時之獘況刑措不用則肉刑存否於一時亦何損益哉太宗之言未足窺漢文之心】漢文帝【本紀五月刑法志云齊太倉令淳於公有罪當刑詔獄逮系長安其少女緹縈隨父至長安上書請沒入爲官婢以贖父刑罪書奏天子憐悲其意下令】

蓋聞有虞氏之時畫衣冠異章服以爲戮而民弗犯何治之至也今法有肉刑三【孟康曰黥劓二刖左右趾合一凡三也】而姦不止其咎安在非乃朕徳之薄而教不明與吾甚自愧故夫訓道不純而愚民陷焉詩曰愷弟君子民之父母今人有過教未施而刑已加焉或欲攺行爲善而道亡繇至朕甚憐之夫刑至斷肢體刻肌膚終身不息何其刑之痛而不徳也豈稱爲民父母之意哉其除肉刑有以易之及今罪人各以輕重不亡逃有年而免具爲令【丞相張倉禦史大夫馮敬奏言云云制曰可】

增祀無祈詔【西山眞氏曰按十三年夏詔曰蓋聞天道禍自怨起而福繇徳興百官之非皆由朕躬今祕祝之官移過於下以彰吾之不徳朕甚不取其除之文帝過則自歸福則眾共古帝王用心也○愚曰文帝於鬼神之事𨿽不免寓意亦未嘗畱意夫帝於鬼神之祠非一祠渭陽矣祠長門矣祠五帝矣幾若溺於虛誕者後新垣平獻玉杯而以詐誅公孫臣議服色而以怠止凡天下祠祭領以祠官帝不復往非若武帝求蓬萊廣臺館迷而不知反者嗚呼帝嘗問誼言鬼神之事矣至是無乃有悟於心乎今玆增祀無祈之語卽前時因丰年祀上帝意也可謂寓意而不畱意】

漢文帝【本紀十四年春】

朕獲執犧牲珪幣以事上帝宗廟十四年於今歷日彌長以不敏不明而久撫臨天下朕甚自愧其廣增諸祀壇場珪幣昔先王逺施不求其報望祀不祈其福右賢左戚先民後已至明之極也今吾聞祠官祝釐【僖】皆歸福於朕躬不爲百姓朕甚愧之夫以朕之不徳而專鄕獨美其福百姓不與焉是重吾不徳也其令祠官致敬無有所祈

議佐百姓詔【愚曰文帝一意在民𨿽久而不攺帝在位幾年矣佐民未嘗不至獨後元復議佐之何也夫減租佐其力也勸農佐其時也振贍養老佐其貧且耄者也甚者佐之以和親而不傷其生佐之以節儉而不損其財佐之以祈福而不夭其壽其佐之如此而復使丞相列國議佐之之策嗚呼帝愛民之心蓋愈久而愈不攺者】

漢文帝【本紀後元年三月】

間者數年比不登又有水旱疾疫之災朕甚憂之愚而不明未達其咎意者朕之政有所失而行有過與乃天道有不順地利或不得人事多失和鬼神廢不享與何以致此將百官之奉養或廢無用之事或多與何其民食之寡乏也夫度田非益寡而計民非加益【度謂量計】以口量地其於古猶有餘而食之甚不足者其咎安在無乃百姓從事於末以害農者蕃【末謂工商之業】爲酒醪以靡【糜】谷者多【靡散也】六畜之食焉者眾與細大之義吾未能得其中【於仲反】其與丞相列侯吏二千石博士議之有可以佐百姓者率意逺思無有所隱

與匈奴和親詔【朱黼曰文帝於備邊一事未嘗少忽𨿽恬靜黙而躬騎射之習𨿽慈祥淡泊而甘遊獵之娯𨿽尊禮大臣而方正常侍之士日與馳逐𨿽勤卹民隱而六郡良家之子悉皆調集𨿽愛惜財用而繕修城堡未嘗靳費衞軍罷矣而廣武之兵猶聚也苑囿弛矣而上林之射不息也髙祛一言李齊之賢每飯不忘馮唐一論頗牧之善拊髀稱嘆晁錯一奏邊事璽書褒美請徙民守塞則募徙民請入粟實邊則詔入粟凡二十三年之間其商略區畫捨農桑外所深著意者獨邊事而已然其卑詞屈已嵗致金繒與犬羊結好者豈得已哉帝亦度匈奴桀驁之埶未可以遽服而瘡痍甫定之民未可以遽用故𨿽外爲和親之禮而實在內未嘗輕棄自治之策帝於是憤怒激烈銳志雪恥屯兵三郡親禦六飛勞軍勒兵申教令賜士卒必欲躬自北伐𨿽羣臣之諫不聽豈非仁者之勇哉使太后不固要之而帝與六將軍之兵果得臨敵當必痛懲而大治之使之終身創艾矣○愚曰帝之和匈奴何仁而不悟也夫夷狄之欲甚無厭也可以徳柔可以力屈不可專以利誘若一切挾金繒誘之吾懼利有限而欲無厭未可恃此爲固也且以帝之時較論戰者凡幾和者又凡幾三年匈奴嘗入寇矣遣灌嬰擊之而走十四年匈奴又入寇殺都尉卬矣遣張相如等擊之而走後元六年又入上郡矣遣周亞夫等禦之而退是戰未嘗不勝也六年冒頓死嘗請和親矣至十一年而有狄道之寇後元二年亦和親矣至六年而有雲中之寇是和未嘗可恃也矧帝之時未嘗無具也絳灌可將也南北可軍也富庶可財而三表五餌可術也內爲天保以上之規模外爲枤杜出車之備且乘隙而用之孰至以天下之大而畏人者而帝一切以和親爲常此固賈誼所以痛哭流涕於斯也帝何不悟哉】

漢文帝【本紀後元二年六月】

朕旣不明不能逺徳使方外之國或不寜息夫四荒之外不安其生【夷狄荒服故曰四荒】封圻之內勤勞不處【圻亦畿不處不獲安居】二者之咎皆自於朕之徳薄而不能達逺也間者累年匈奴並暴邊境多殺吏民邊臣兵吏又不能諭其內志以重吾不徳夫久結難連兵中外之國將何以自寜今朕夙興夜寐勤勞天下憂苦萬民爲之惻怛不安未嘗一日忘於心故遣使者冠蓋相望結轍於道【韋氏曰使車還故轍如結也】以諭朕志於單於今單於反古之道計社稷之安便萬民之利新與朕俱棄細過偕之大道結兄弟之義以全天下元元之民和親以定始於今年

遺詔【致堂胡氏曰文帝詔令所諭者謂吏民爾太子嗣君豈吏民與而景帝冒用此文乃自短三年之制是不爲君父服斬衰從景帝始也其罪如何三年之喪自天子達堯舜三代率由此道君者民之倡也立愛先親民尙不化已先忘孝何以率人乎且著爲禮文則有不貳之重制爲刑辟則有匿服之誅乃不以身先之禮必不行而刑必不服矣且天子所以不遂服三年者何謂哉謂妨政事則政事孰先於國家之大憂謂費財用則不得不可以爲恱財用固所以行禮也謂防攝政之人則自堯舜至周末未聞有攝政之人而奪喪君之國者至於爲小人嫁娶祠祀之政則用輕廢重尢爲不倫不法堯舜三代乃安然以刻薄之景帝爲師是不知禮義之爲大也寥寥千餘年間惟晉武欲行古制而泥於裴杜之邪說獨魏孝文天性仁厚斷以不疑可謂夷狄之有君不如諸夏之亡者豈不惜哉○西山眞氏曰髙帝無遺詔景武以後亦不復有蓋特出帝意而非故事也觀其詞非知死生之說者不能孰謂帝不知學乎○愚曰人心至終而後見況生死之際乎成王心純乎理故冒貢非幾之語未嘗背道魏武心純乎欲故分香賣履之事皆是爲欲何也其心至此有不掩焉故也文帝此詔非但了死生之事而愛民惻怛溢乎言外故所短者在短喪所主者在仁愛文帝一念之眞安以死生二之哉】

漢文帝【本紀七年夏六月帝崩於未央宮】

朕聞之蓋天下萬物之萌生【始生曰萌】靡有不死死者天地之理物之自然奚可甚哀當今之世咸嘉生而惡死厚以破業重服以傷生吾甚不取且朕旣不徳無以佐百姓今崩又使重服久臨以罹寒暑之數哀人父子傷長老之志損其飲食絕鬼神之祭祀以重吾不徳謂天下何朕獲保宗廟以眇眇之身托於天下君王之上二十有餘年矣賴天之靈社稷之福方內安寜靡有兵革朕旣不敏常畏過行以羞先帝之遺徳惟年之久長懼於不終今乃幸以天年得復供養於髙廟朕之不明與嘉之其奚哀念之有【顏氏曰帝自言或者豈見朕之不明乎以不可嘉爲嘉耳然朕自謂得終天年供養髙廟爲可嘉耳】其令天下吏民令到出臨三日皆釋服無禁取婦嫁女祠祀飲酒食肉者自當給喪事服臨者皆無踐【漢詔作跣跣徒跣也】絰帶無過三寸毋布車及兵器毋發人男女哭臨宮殿宮殿中當臨者皆以旦夕各十五舉聲禮畢罷非旦夕臨時禁毋得擅哭臨已下【謂下版於虛也】服大紅十五日小紅十四纎七日釋服【當言大功小功布也纎細布衣也顏氏曰紅與功同文帝自率已意爲之非有取於周禮何謂以日易月乎】他不在令者皆以此令比率【語類】從事布告天下使明知朕意霸陵山川如其故毋有所攺

立孝文廟樂舞詔【愚曰人之行事最不能掩其實夫以樂舞之立乃後人摹冩功徳光昭前烈者也景帝紀孝文行事若減刑卹孤聞者第贊其爲是宣帝紀孝武行事若窮兵淫祀聞者第彰其爲非嗟夫一時之所爲不掩萬世之淸議如印印泥若此而況韶武之盡善與否千載之下有知之者至武箾韶濩季札固視其徳之淺深何如而可掩乎】

漢景帝【元年】

蓋聞古者祖有功而宗有徳制禮樂各有由歌者所以發徳也舞者所以明功也髙廟酎【直救反】奏武徳文始五行之舞孝惠廟酎奏文始五行之舞孝文皇帝臨天下通闗梁不異逺方除誹謗去肉刑賞賜長老收卹孤獨以遂羣生減耆欲不受獻罪人不帑【讀與孥同蘓林曰刑不及妻子】不誅亡罪不私其利也除宮刑出美人重絕人之世也朕旣不敏弗能勝識此皆上世之所不及而孝文皇帝親行之徳厚侔天地利澤施四海靡不獲福明象乎日月而廟樂不稱朕甚懼焉其爲孝文皇帝廟爲昭徳之舞以明休徳然後祖宗之功徳施於萬世永永無窮朕甚嘉之其與丞相列侯中二千石禮官具禮儀奏【丞相臣嘉等奏髙皇帝廟宜爲帝者太祖之廟孝文皇帝廟宜爲帝者太宗之廟天子宜世世獻祖宗之廟請宣布天下制曰可】徙民寛大地詔【愚曰甚矣人主不可無家法也以景帝天資慘覈而初年下徒民寛鄕之詔三年下頌系老幼之詔後元年又下讞獄詔後二年又下二千石修職之詔嚴於待臣而寛於待民蓋朝夕習聞乃翁寛厚之政故慘覈气質或爲之化故嘗曰漢之景帝與唐之髙宗皆守成之主也景帝防儉之政自文帝家法中來髙宗恭儉之政自太宗家法中來蓋冰生於水靑出於藍其流不可易也】

漢景帝【元年正月】

間者嵗比不登民多乏食夭絕天年朕甚痛之郡國或磽陿無所農桑系畜【顏氏曰磽謂磽確瘠薄陿謂褊隘也系謂食養之畜謂牧放也】或地饒廣薦艸莽水泉利而不得徙其議民欲徙寛大者聽之【如淳曰荘周云糜鹿食曰薦一曰艸稠曰薦深曰莽】

頌系老幼等詔【西山眞氏曰按刑法志云三年下詔云云至孝宣元康四年又詔諸年八十非誣告殺傷人他皆勿坐至成帝鴻嘉元年定令年未滿七嵗賊鬭殺人及犯殊死者上請廷尉以聞得減死合於三赦幼弱老眊之人此皆法令稍定近古而便民者也】漢景帝【三年】

髙年老長人所尊敬也鰥寡不屬逮者人所哀憐也其著令年八十以上八嵗以下及孕者未乳師朱儒當鞠系者頌系之【顏氏曰頌讀曰容寛容之不桎梏】

讞獄詔【朱黼曰人主用刑之寛嚴以意而不以令意欲尙寛𨿽不令而人自聽意欲嚴也𨿽日號月詔而語人曰吾務仁恕吾惡苛刻人固不從矣景帝減笞法令定箠令詔治獄務寛治獄文致於法而心不厭者輙讞意非不美然所用之吏則乳虎也蒼鷹也太子以侵廟堧則中尉殺之不問丞相以買器則獄吏殺之不問禦史大夫爲國劃防則聽讐家並三族殺之不問用刑如是而詔令日下何益哉】

漢景帝【後元年正月】

獄重事也人有智愚官有上下獄疑者讞有司有司所不能決移廷尉有令讞而後不當讞者不爲失欲令治獄者務先寛【顏氏曰假令讞訖其理不當所讞之人不爲過失】

令二千石修職詔

漢景帝【後二年四月】

雕文刻鏤傷農事者也錦繡纂組害女紅者也【顏氏曰紅讀曰功】農事傷則饑之本也女紅害則寒之原也夫饑寒並至而能亡爲非者寡矣朕親耕後親桑以奉宗廟粢盛祭服爲天下先不受獻減太官省繇賦欲天下務農蠶素有畜積以備災害彊毋攘弱眾毋暴寡老耆以壽終幼孤得遂長今嵗或不登民食頗寡其咎安在或詐僞爲吏吏以貨賂爲市漁奪百姓侵牟萬民【李氏曰牟食苗根虫】縣丞長吏也姦法與盜盜【李氏曰姦法作姦也顏氏曰與盜盜者共盜爲盜耳】甚無謂也其令二千石各修其職不事官職耗亂者丞相以聞請其罪布告天下使明知朕意

禁采黃金珠玉詔【愚曰人主爲政貴實不貴華貴儉不貴侈景帝在位十六年事事遵文帝之家法自平七國之亂而兵未嘗妄用自建原廟之祀而神未嘗妄祠自作陽陵之舉而役未嘗妄興至於重農桑禁珠玉務本靠實又直有後元天子遺意故帝所病者天資之慘刻所長者政事之眞實史以文景並言懿哉】

漢景帝【三年正月】

農天下之本也黃金珠玉饑不可食寒不可衣以爲幣用不識其終始間嵗或不登意爲末者眾農民寡也其令郡國務勸農桑益種樹可得衣食物吏發民若取庸采黃金珠玉者坐臧爲盜二千石聽者與同罪

復髙年子孫詔【愚曰漢代以敬老爲法始於文帝成於武帝又盛於宣帝傳曰文王發政施仁必生斯四者此猶有三代之遺風】

漢武帝【建元元年四月】

古之立教鄕裏以齒朝廷以爵扶世導民莫善於徳然則於鄕裏先耆艾奉髙年古之道也今天下孝子順孫願自竭盡以承其親外迫公事內乏資財是以孝心闕焉朕甚哀之民年九十以上已有受鬻法【給米粟以爲糜鬻之六反】爲復子若孫令得身帥妻妾遂其供養之事

赦鴈門代郡軍士詔【愚曰讀武帝赦鴈門軍士之詔知帝之窮兵亦迫而後應者也且世言武帝好神仙卽位八年遣方士求蓬萊矣帝好土木卽位三年卽起上林苑矣獨是窮兵黷武荏苒十數年始憑怒霆震建元六年帝猶和親也元光二年馬邑之襲擊帝猶下羣臣議也今年寇上谷明年寇雲中當時詔令曰金幣文繡賂之甚厚單於待命加嫚侵盜無已至此則帝之用衞霍殆不能自己於斯者軍士之赦毋乃爲後來用兵張本與】漢武帝【漢書元光六年春匈奴入上谷殺略吏民遣衞靑出上谷公孫敖出代公孫賀出雲中李廣出鴈門靑至龍城獲首虜七百級廣敖失師而還詔云云】

夷狄無義所從來久間者匈奴數寇邊境故遣將撫師古者治兵振旅因遭虜之方入將吏新防上下未輯代郡將軍敖鴈門將軍廣所任不肖校尉又背義妄行棄軍而北少吏犯禁【少小吏也】用兵之法不勤不教將率之過也教令宣明不能盡力士卒之罪也將軍已下廷尉使理正之而又加法於士卒二者並行非仁聖之心朕閔眾庶陷害欲刷恥攺行復奉正議厥路無繇其赦鴈門代郡軍士不循法者

議不舉孝防者罪詔【陳季雅曰西漢不問是科目但可以入官與東漢是這般科目方入得這官不同路溫舒爲獄吏亦可以應孝防丙吉爲獄掾而可與魏相同心輔政此西漢流品所以雜也若東漢不然諸生試家法火吏課牋奏其制爲甚拘○愚曰武帝刻於待民而厚於待士舉茂材舉孝亷舉賢良莫不有詔獨孝廉猶近周族師書孝悌睦婣黨正書徳行道藝遺意不專尙言語文辭者第爲人上者養其行於先故得其人於後帝多利欲何以率下又無成周教養之法自元光詔郡國各舉孝廉一人至元朔廿六年竟不舉一乃詔議罪帝亦可以自省矣後非得王吉路溫舒輩自此選出則帝將何如噫舉孝廉濁如泥則責在上不專在下也帝待士以厚不能養士以厚惜哉】

漢武帝【元朔元年十一月】

公卿大夫所使總方略壹統類廣教化美風俗也夫本仁柤義褒徳祿賢勸善刑暴五帝三王所繇昌也朕夙興夜寐嘉與宇內之士臻於斯路故旅耆老【加惠耆老若賓旅也】復孝敬選豪俊講文學稽參政事祈進民心深詔執事興廉舉孝庶幾成風紹休聖緒夫十室之邑必有忠信三人並行厥有我師今或至闔郡而不薦一人是化不下究而積行之君子雍於上聞也二千石官長紀綱人倫將何以佐朕燭幽隱勸元元厲蒸庶崇鄕黨之訓哉且進賢受上賞蔽賢防顯戮古之道也其與中二千石禮官博士議不舉孝廉者罪【有司奏議曰古者諸侯貢士一適謂之好徳再適謂之賢賢三適謂之有功乃加九錫不貢士一則黜爵再則黜地三而黜爵地畢矣夫附下罔上者死附上罔下者刑與聞國政而無益於民者斥在上位而不能進賢者退此所以勸善黜惡也今詔書令二千石舉孝廉所以化元元移風俗也不舉孝不奉詔當以不敬論不察亷不勝任也當免奏可】

封丞相詔【愚曰君臣相與謟諛者易合剛正者難投仲舒公孫同治春秋也同以賢良文學防者也自博士六年入相封侯而仲舒爲左官相諸侯王竟不能安身漢朝之上於此可見史謂與仲舒俱以儒學飭吏事不但能欺君又能欺史臣矣】

漢武帝【漢書元朔三年十一月代薛澤爲丞相先是漢常以列侯爲丞相惟無爵於是下詔封】

朕嘉先聖之道開廣門路宣招四方之士蓋古者任賢而序位量能以授官勞大者厥祿厚徳盛者獲爵尊故武功以顯重而文徳以行褒其以髙城之平津鄕戶六百五十封丞相爲平津侯【其後以爲故事至丞相封自始也】

報公孫詔

漢武帝

古者賞有功褒有徳守成上文遭禍右武未有易此者也朕夙夜庶幾獲承至尊懼不能寜惟所與共爲治者君宜知之蓋君子善善及後世若玆行常在朕躬君不幸罹霜露之疾何恙不已乃上書歸侯乞骸骨是章朕之不徳也今事少間君其存精神止念慮輔助醫藥以自持

令禮官勸學詔【愚曰禮樂興於漢而亦壞於漢夫定天下之分者禮也動天下之和者樂也其所以本之者有道而非聲音動作之末者也三代禮樂絕於秦至漢武稍知興復如兒寛講封禪趙綰艸巡狩司馬相如爲詩賦李延年協律𨿽慕其名未究其實當時齊魯諸儒間有存者在廷有一董仲舒亦可語禮樂而帝不能用乃以付之寛綰數子吾知帝不足論禮樂矣元朔之詔曰舉遺興禮以爲天下先噫帝不能知人亦豈足任考文制度之事】漢武帝【五年六月】

蓋聞導民以禮風之以樂今禮壞樂崩朕甚憫焉故詳延天下方聞之士【方道也聞博聞也】咸薦諸朝其令禮官勸學講議洽聞舉遺興禮以爲天下先【舉遺逸之文而興禮樂】太常其議予博士弟子崇鄕黨之化以厲賢材焉【丞相請爲博士置弟子員學者益廣焉】

遣謁者巡行詔【愚曰人主有意卹民未遣使而民已被其惠人主無意卹民𨿽遣使而民不被其惠嗟夫咨牧以食哉惟時舜未嘗待遣使也四牡而周爰咨詢周未嘗不遣使也而當時爲民之盛心則千載如一也武帝遣謁者巡行其舜耶其周耶帝自元朔以來兵役並興賦斂日倍民且狼顧𨿽日遣巡行之使於民竟何益哉吾嘗考帝之遣使有二元狩遣謁者巡行不過察反側之心六年遣博士巡行不過舉兼並之徒其意果眞在民耶】

漢武帝【元狩元年四月】

朕聞咎繇對禹曰在知人知人則哲惟帝難之蓋君者心也民猶支體支體傷則心防怛日者淮南衡山修文學流貨賂兩國接壤怵於邪說而造篡弒【顏氏曰怵誘也音如戍亥之戍非怵惕之怵】此朕之不徳詩云憂心慘慘念國之爲虐已赦天下滌除與之更始朕嘉孝弟力田哀夫老眊孤寡鰥獨或匱於衣食甚憐閔焉其遣謁者巡行天下存問致賜曰皇帝使謁者賜縣三老孝者帛人五匹鄕三老弟者力田帛人三匹年九十以上及鰥寡孤獨帛人二匹絮三觔八十以上米人三石有寃失職使者以聞縣鄕卽賜無贅聚【顏氏曰卽就也各遣就其所居而賜之勿防聚也】

遣博士循行詔【西山眞氏曰按食貨志令縣官銷半兩錢更鑄三銖錢皆以興利而禇大等之出亦爲舉兼並之徒是時張湯方用事蓋其所建請也而此詔乃以存問鰥寡舉獨行爲之詞豈其誠哉存此以見武帝詔令大抵出於空文非髙文比也】

漢武帝【元狩六年六月】

日者有司以幣輕多姦農傷而末眾又禁兼並之塗故攺幣以約之稽諸往古制宜於今廢期有月【期音期期有餘月矣】而山澤之民未諭夫仁行而從善義立則俗易意奉憲者所以導之未明與將百姓所安殊路而矯防吏因乘勢以侵蒸庶邪何紛然其擾也今遣博士大等六人分循行天下存問鰥寡廢疾無以自振業者貸與之諭三老孝弟以爲民師舉獨行之君子徵詣行在所朕嘉賢者樂知其人廣宣厥道士有特招使者之任也詳問隠處亡位及冤失職姦猾爲害野荒治苛者舉奏郡國有所以爲便者上丞相禦史以聞

遣博士循行詔

漢武帝【元鼎二年九月】

仁不異逺義不辭難今京師𨿽未爲丰年山林池澤之饒與民共之今水潦移於江南迫隆冬至朕懼其饑寒不活江南之地火耕水耨【燒艸下水種稻艸與稻並生髙七八寸因悉芟去復下水灌之艸死獨稻長所謂火耕水耨】方下巴蜀之粟致之江陵遣博士中等分循行諭告所抵無令重困吏民振救饑民免其戹者具舉以聞

造太初歷詔【愚曰三統循環更疊爲首此特三代隨時之義漢用顓頊歷而一遵秦正賈誼言之素矣綿亙百二嵗之久恬不之易元封七年之詔其元運升降之防乎嗟夫五勝相承漢一秦也縱曰朔晦無愆漢何如耶後漢尙書令有云四分太初歷是非已定兩歷相課六千一百五十六嵗太初多一日冬至日直斗而云牽牛迂闊不可復用夫以天道之變更日月之晦蝕新故相涉自不得不有毫末之失一日之差洛下閎已預計於八百年之前又豈特延光之議而後知噫此嵗差之法所由起也】

漢武帝【漢律曆志漢興襲秦正朔以北平侯張蒼言用顓頊歷至元封七年漢興百二嵗矣大中大夫公孫卿壺遂太史令司馬遷等言歷紀壞廢宜攺正朔是時禦史大夫兒寛明經術上乃詔寛曰與博士共議今宜何以爲正朔服色何上寛與博士賜等議皆曰帝王必攺正朔易服色所以明受命於天也創業變攺制不相復推傳序文則今夏時也臣愚以爲三統之制後聖復前聖者二代在前也今二代之統絕而不序矣惟陛下發聖徳宣考天地四時之極則順陰陽以定大明之制爲萬世則於是乃詔禦史曰云云以七年爲太初元年夏五月造太初歷以正月爲歳首色上黃數用五定官名協音律定宗廟百官之儀以爲典常垂之後世○時太初元年夏五月】

乃者有司言星度之未定也廣延宣問以理星度未能詹也【詹一作售漢書作讎讎卽售也】蓋聞昔者黃帝合而不死名察驗察定淸濁起五部建气物分數【言黃帝造歷得仙名節防察寒暑致啟閉分至定淸濁起五部五部金木水火土也建气物分數皆敍歷之意】然蓋尙矣書缺樂弛朕甚閔焉朕惟未能循明也防績日分【防亦音宙續也】率應水徳之勝【蓋以爲應土徳勝水徳】今日順夏至黃鐘爲宮林鐘爲徵太簇爲商南呂爲羽姑洗爲角自是以後气復正羽聲復淸名復正變以至子日當冬至則陰陽離合之道行焉十一月甲子朔旦冬至已詹其更以七年爲太初元年止田輪臺等詔【止齋陳傅良曰武帝悔甚晚秦穆公能攺過孔子錄其誓者與人遷善也武帝初年气陵宇宙晚年變故屢興天下大亂於是年老英心減矣是以能悔文中子曰秋風歌其悔心之萌乎○西山眞徳秀曰按此武帝悔過之書也其事有四益民賦一田輪臺二募囚徒送匈奴使者三明封侯賞以報忿四方帝志盛气壯時聞羣臣此請必銳然從之矣更變知難乃始悔艾時帝之齒已六十九𨿽徙義弗早然漢家社稷幾危而復安實有賴焉方諸呂刑秦誓蓋彷佛其遺意云又食貨志言武帝末年悔徵伐之事乃封丞相爲富民侯時下詔曰方今之務在於力農以趙過爲搜粟都尉過能爲代田一畆三甽嵗代處故曰代田古法也卽此時事云】

漢武帝【漢西域傳自武帝初通西域置校尉屯田渠犂是時軍旅連出師行三十二年海內虛耗徵和中貳師將軍李廣利以軍降匈奴上旣悔逺徵伐而搜粟都尉桑羊與丞相禦史奏言故輪臺以東棲枝渠犂皆故國地廣饒水艸有漑田五千頃以上處溫和田美可益通溝渠種五穀與中國同時熟其旁國少錐刀貴黃金采繒可以易谷食宜給足臣愚以爲可遣屯田卒詣故輪臺以東置校尉三人分防各舉圖地形通利溝渠務使以時益種五穀張掖酒泉遣騎假司馬爲斥候屬校尉事有便宜因騎置以聞田一嵗有積谷募民壯健有累重敢徙者詣田所就畜積爲本業益墾漑田稍築列亭連城而西以威西國輔烏孫爲便臣謹昧死請上乃下詔深陳旣往之悔曰云云】

前有司奏欲益民賦三十助邊用【每口增三十錢】是重困老弱孤獨也而今又請遣卒田輪臺輪臺西於車師千餘里前開陵侯擊車師時【開陵侯匈奴降者】危須尉犂樓蘭六國子弟在京師者皆先歸發畜食迎漢軍又自發兵幾數萬人王各自將共圍車師降其王諸國兵便罷力不能復至道上食【嗣】漢軍漢軍破城食至多然士自載不足以竟師彊者盡食畜產羸者道死數千人朕發酒泉驢橐駝負食出玉門迎軍吏卒起張掖不甚逺然尙廝畱甚眾【廝畱言其前離廝不相連故也音斯】曩者朕之不明以軍候上書言匈奴縛馬前後足置城下馳言秦人我匄若馬【匄乞與也】又漢使者久畱不還故興師遣貳師將軍欲以爲使者威重也古者卿大夫與謀參以蓍不吉不行乃者以縛馬書徧視丞相禦史二千石諸大夫郎爲文學者乃至郡屬國都尉成忠趙破奴等皆以虜自縛其馬不祥甚哉或以爲欲以見彊夫不足者視人有餘易之卦得大過爻在九五匈奴困敗公車方士太史治星望气及大卜蓍皆以爲吉匈奴必破時不可再得也又曰北伐行將於鬴山必克卦諸將貳師最吉故朕親發貳師下鬴山詔之必毋深入今計謀卦兆皆反繆重合侯得虜候者言聞漢軍當來匈奴使巫埋羊牛所出諸道及水上以詛軍單於遺天子馬裘常使巫祝之縛馬者詛軍事也又卜漢軍一將不吉匈奴常言漢極大然不能【耐】饑渴失一狼走千羊乃者貳師敗軍士死略離散悲痛常在朕心今請逺田輪臺欲起亭隧是擾勞天下非所以優民也今朕不忍聞大鴻臚等又議欲募囚徒送匈奴使者明封侯之賞以報忿五伯所弗能爲也【按大鴻臚不知爲誰當考】且匈奴得漢降者常提掖摉索問以所聞今邊塞未正闌出不禁障候長吏使卒獵獸以皮肉爲利卒苦而烽火乏失亦上集不得【邊塞有闌出逃亡之人主者不禁又長吏私於皮肉多使障候之卒獵獸故令烽火有乏又其人勞苦因致逃亡凡有此失皆不集所上文書】後降者來若捕生口虜乃知之【旣不上書後有降者來及捕虜生口言之乃知此】當今務在禁苛暴止擅賦力本農修馬復令【馬復因養馬以免徭賦也】以補闕毋乏武備而已郡國二千石各上進畜馬方略補邊狀與計對

文選補遺卷一

欽定四庫全書

文選補遺卷二

元陳仁子輯

詔誥下

勿出田租詔【西山眞徳秀曰按是時霍光用事復修孝文之政輕徭薄賦與民休息而詔辭又皆簡質可尙不事空文若有其事而無其辭者如始元元年遣故廷尉平等五人持節行郡國舉賢良問民所疾苦寃失職者二年三月振貸種食五年夏罷天下亭母馬及馬弩關六年二月議罷鹽鐡酤秋七月罷酤官令民得以律占租元鳳四年春正月詔母收四年五月口賊三年以前逋更賦未入者皆勿收凡此皆與民休息之事也魏相之所條奏者其殆此乎】

漢昭帝【始元二年八月】

往年災害多今年蠶麥傷所振貸種食勿收責毋令民出今年田租

勿出馬詔【愚曰周牧師下士四人而校人爲馬官之長校人六廐凡三千四百疋頒之官府卿大夫之其軍事者也丘甸之馬民自備之以從戎自井田旣壞凡有師役皆國家賦馬與民漢初大僕牧師諸苑養馬三十萬疋民出算數以備至武帝於口賦錢人增三錢以補車騎馬是民出費而官自牧之猶未顯然有民共出馬之名曁大將軍驃騎屢出馬以耗乏死者不下十餘萬於是籍吏民馬補車騎馬封君以下至三百石吏以上差出馬所在置亭以畜之亭有牸馬者嵗計息又官給母馬三歳收其息之什一甚至匿馬有罪有以列侯匿馬而至腰斬者有以民或匿馬馬不具而長安令幾坐死者武帝牧馬至是直取之民而已鳴呼冀之北土馬之所生猶云可也而何例取東南乎昭帝憫流庸之苦罷出馬之令傳馬告乏直省乘輿馬以給之馬口錢之徴一切罷去不存夫天子十有二閒馬六種邦國六閒馬四種家四閒馬二種此周制也由天子而下馬各有數尊卑貴賤之分凜然黙寓於制數森嚴之中與八佾六佾之制無異誠不可過自損抑以下同於卿大夫之眾者也昭帝寜省之自已而民間畜牧之富反縱之不禁焉其殆痛武帝興兵之過而一反諸歸馬華山之懿者乎吁亦盛矣】漢昭帝【始元四年七月】

比歳不登民匱於食【匱空也】流庸未盡還【謂去鄕而行爲人庸作】往時令民共出馬其止勿出諸給中都官者且減之舉賢良文學詔【愚曰古今姦臣欲專國柄者必先愚其君如趙髙輩不少觀昭帝此詔通孝經論語又博求師傅霍光此心蓋亦周公教成王之心也唐士良教其徒曰勿使人主觀經傳此意不過愚其君爾光曷嘗有此哉】

漢昭帝【始元五年】

朕以眇身獲保宗廟戰戰栗栗夙興夜寐修古帝王之事通保傅傳孝經論語尙書未云有明【帝自謂通保傳未能有所明也】其令三輔太常舉賢良各二人郡國文學髙第各一人

罷馬口錢詔

漢昭帝【元鳯二年六月】

朕閔百姓未贍前年減漕三百萬石【減省轉漕休力役也】頗省乘輿馬及苑馬以補邊郡三輔傳馬其令郡國毋斂今年馬口錢【文頴曰往時有馬口錢所謂租及六畜也】三輔太常郡得以叔粟當賦

減口賦錢詔【愚曰武帝於口賦惟恐不增昭帝於口賊惟恐不減虛耗之漢不至爲秦者豈無自邪】

漢昭帝【元平元年春二月】

天下以農桑爲本日者省用罷不急官減外繇耕桑者益眾而百姓未能家給朕甚湣焉其減口賦錢【有司奏請減什三上計之】

置廷平詔【愚曰宣帝嚴於用法而懼吏之巧於弄法是形曲而欲影之直也故文帝寛仁溫厚刑措不用𨿽無廷平之官而後元之民自不寃宣帝苛察廹急齋居決獄𨿽立廷平之官而地節以來之民未見其不寃吾觀趙蓋韓楊之誅大者如此小可知矣當時鄭昌言於帝曰明主躬察明聴𨿽不置廷平獄將自正蓋宣帝之心不患不明而患在不寛】

漢宣帝【漢刑法志云武帝時張湯趙禹之屬條定法令姦吏因緣爲市所欲活則傳生議所欲防則予死比宣帝自在閭閻而知其若此及卽位廷史路溫舒上防言秦有十失其一尙存治獄之吏是也上深湣焉乃下詔云云】

間者吏用法巧文寖深是朕之不徳也夫決獄不當使有罪興邪不辜防戮父子悲恨朕甚傷之今遣廷史與郡鞠獄任輕祿薄其爲置廷平秩員四人其務平之以稱朕意【於是選於定國爲廷尉求明察寛恕黃霸等以爲廷平季秋後請讞上常幸宣室齋居而決事獄刑號爲平矣】

地震詔【愚曰應天以實不以文吾觀宣帝本始四年地震四十九而詔舉賢良方正直言何虛文之甚也且前乎本始二年嘗地震舉賢文學矣而舉者何在後乎地節三年又因地震詔贒良方正直言矣而言者何事蓋帝之文其如此甚者因地震山崩水出而攺元曰地節欲取義於地得其節文具亦至此邪𨿽然帝未攬政災異不絕書帝旣攬政祥瑞不絕書此又必有所以然者】

漢宣帝【本始四年夏四月郡國四十九地震或山崩水出】

蓋災異者天地之戒也朕承洪業奉宗廟托於士民之上未能和羣生乃者地震北海瑯邪壞祖宗廟朕甚懼焉丞相禦史其與列侯中二千石博問經學之士有以應變輔朕之不逮【一云有以應變輔朕之闕】毋有所諱令三輔太常內郡國舉賢良方正各一人律令有可蠲除以安百姓條奏被地震壞敗甚者勿收祖賦大赦天下【上以宗廟墮素服避正殿五日○按漢自文帝日食下詔之後踵爲故常不皆出於誠意此後非他有關系者不悉錄】嘉霍光詔【司馬光曰霍氏之輔漢室可謂忠矣卒不鹿其宗何也夫威福者人主之器也人臣執之久而不歸鮮不失矣以孝昭之明十四而知上官桀之詐固可以親政矣況孝宣十九卽位聰明剛毅知民疾苦而光久專大柄不知避去多置親黨充塞朝廷使人主蓄忿於上吏民積怨於下切齒側目待時而發其得免於身幸矣況子孫以驕侈趣之哉𨿽然向使孝宣專以祿秩賞賜富其子孫使之食大縣奉朝請亦足以報盛徳矣乃復任之以政授之以兵及事叢釁積更加裁奪遂至怨懼以生邪謀豈徒霍氏之自禍哉亦孝宣醖釀以成之也昔闘椒作亂楚荘王滅其族而赦箴尹克黃以爲子文無後何以勸善夫以顯禹雲山之罪𨿽應夷防以光之忠勲不可不祀遂使家無噍類孝宣亦少恩哉○愚曰宣帝之嘉霍光畏之也非愛之也史言帝在民間聞霍氏貴戚心不能善此豈愛霍氏者故光存則壓於驂乘之威光亡則礙於新後之立內有畏之之心外存愛之之禮至魏相許廣漢之計一售而族誅絕祀舉無噍類嗚呼以霍氏擁立之功縱有未善猶當十世宥之頓然忍殘若此蓋帝無愛光之素心然也】漢宣帝【地節二年三月】

大司馬大將軍博陸侯宿衛孝武皇帝三十餘年輔孝昭皇帝十有餘年遭大難躬秉義率三公諸侯九卿定萬世策以安宗廟天下蒸庶咸以安寜功徳茂盛朕甚嘉之復其後世疇其爵邑世世毋有所與功如蕭相國【是時光薨○南軒張栻曰霍光天資重厚故可當大事其失則由於不學人臣之功至於周公無以加矣詩人形容其盛徳曰公孫碩膚赤舄幾幾夫何其溫恭謙厚也是則𨿽以天子叔父之尊處人臣之極位有蓋世之功業而玩其气象豈有一毫權埶之居而人之視之也但見其道徳之可尊而亦豈覺權埶之可憚乎孟子曰事親若曽子可也而後之君子亦曰事君若周公可也如曾子之事親適爲人之子能盡其分者耳非有加也如周公事君亦然蓋在其身所當爲者而何一毫有於已也周公惟無一毫之有於已也是故盛徳而愈恭事業日新而無窮也若光之所建立想負於其身橫於其心而不能以弭忘故其气熖不可掩威埶日以盛權利之途人爭趨之非惟家人子弟門生吏馴習驕縱而不可戢光之身亦不自知其安且肆矣此凶於而國敗於而家之原也可不畏哉故其一時用捨進退例出於私意以蘇武之忠節進不由已僅得典屬國而大司馬長吏𨿽如楊敝之庸謬亦得至宰相至於魏相蕭望之之才皆擯棄不用田千秋小不當意其壻卽論死作威作福蓋如此陰妻之邪謀使人敢爲之助而無復言其姦則履霜堅冰夫豈一日之故哉光至此亦無全理矣原其始皆由於其心以寵利居成功不知人臣之分故曰不學之過也○西山眞徳秀曰光受遺輔政更兩主凡二十年考其本末惟聽杜延年之言而修孝文時政爲有功於天下聽丙吉之議而立孝宣爲有功於社稷自余諸事大抵得不蓋失公不掩私方其承顧托之始任大責重有敬忌之心又同列窺伺亦有不容不自謹者及上官誅而權益專志操爲之一變孝宣立而功益盛志操爲之再變於是敬忌之心忘而驕恣之態作矣敬肆之分而禍福以異其可畏也哉亦可戒也哉○此兩段可爲人臣之戒故附於此】

爵王成詔【林之奇曰世之論宣帝者以爲信賞必罰而王成勞來流氏僞自增加以防顯賞安在其爲賞之信曽不知成之防賞是乃宣帝之術且觀宣帝之拜刺史守相輙親見問觀其所由退而考察其所行以質其言有名實不相應者必知其所以然玆欺也哉○愚曰凡人欲爲大事則不暇顧小節宣帝綜核名實之主也顧此王成僞增戶口乃受上賞後問長吏間得其實亦不加罪蓋帝心厲精之切直假此風厲臣下使州縣守皆用心胥效𨿽失之一人而得之千萬人矣不然帝豈甘心受欺哉】

漢宣帝【三年三月】

蓋聞有功不賞有罪不誅𨿽唐虞猶不能以化天下今膠東相成勞來不怠流民自占八萬餘口治有異等其秩成中二千石賜爵關內侯【後詔使丞相禦史問郡國上計長吏守丞以政令得失或對言前膠東相成僞自增加以防顯賞是後俗吏多爲虛名】

罷車騎等屯兵詔

漢宣帝【三年十月】

廼者九月壬申地震朕甚懼焉有能箴朕過失及賢良方正極諌之士以匡朕之不逮母諱有司朕旣不徳不能附逺是以邊境屯戍未息今復飭兵重屯久勞百姓非所以綏天下也其罷車騎將軍右將軍屯兵又詔池籞未禦幸者假與貧民郡國宮館勿復修治流民還歸者假公田貸種食且勿算事

令郡國舉孝弟等詔【愚曰秦俗薄漢俗醇秦尙功利言不及孝弟故俗日以澆漢雜功利時復舉孝弟故俗日以厚孝文舉孝弟孝武舉孝弟至孝宣亦舉孝弟而帝號皆加孝之一字史言漢風俗醇厚其機果在上而不在下也】

漢宣帝【十月】

朕旣不逮導民不明反側晨興念慮萬方不忘元元惟恐羞先帝聖徳故並舉賢良方正以親萬姓歷載臻玆然而俗化闕焉傳曰孝弟也者其爲仁之本與其令郡國舉孝弟有行義聞於鄕裏者各一人

有防者勿繇事詔【愚曰人心之厚先始於家後及於國三年之防天下之通防也而可廢乎故以通防論知有親也以繇事論知有君也天下未有蒓於親而厚其君者漢帝代舉孝弟而宣帝復詔有防者勿繇事有人心者於焉變矣】

漢宣帝【四年二月】

導民以孝則天下順今百姓或遭衰絰凶災而吏繇事使不得葬傷孝子之心朕甚憐之自今諸有大父母父母防者勿繇事使得收斂送終盡其子道

子首匿父母等勿坐詔【愚曰天下事有涉於情而合理者有不涉於情而悖理者陳仲子之避兄離母若逺於情也而於理不合君子非之第五倫之爲子不寐若私於情也而於理不傷君子是之宣帝詔天下子首匿父母妻匿夫孫匿大父母皆勿坐可謂斟酌人情之至噫帝以丙吉保匿而存似亦有所觸而然邪】

漢宣帝【五月】

父子之親夫婦之道天性也𨿽有患禍猶防死而存之【防冒也】誠愛結於心仁厚之至也豈能違之哉自今子首匿父母妻匿夫孫匿大父母皆勿坐其父母匿子夫匿妻大父母匿孫罪殊死皆上請延尉以聞

減鹽賈及歳上系囚詔【陳防曰宣帝之詔令其存心也爲甚仁宣帝之刑罰其用法也爲不恕如假貧民赦有罪務寛大帝之詔令也如誅廣漢誅延壽誅楊惲帝之用法也自武帝徵伐四夷酷於賦斂而民多流亡貸縱有罪而吏多縱弛宣帝於此嚴以馭吏懲武帝縱弛之獘也寛以馭民懲武帝流亡之獘也帝之馭民馭吏不可以一槪論與○愚曰爭天下之利者不必盡天下之利鹽者五味之一而民食不可缺夏禹靑州厥貢鹽絺是鹽利不在官而在民也管氏立鹽防令北海母得聚徒煮鹽是鹽利不在民而在官也漢武用孔僅羊之議均輸鹽鐡有官盡网世利仲舒所謂利倍於古人皆病之賢良文學所謂民間疾苦願皆罷之則鹽誠非良法也宣帝不罷其而僅減其價𨿽不免爭利獨未嘗盡利安得盡付之民不爲齊而爲三代乎】

漢宣帝【九月】

朕惟百姓失職不贍遣使者循行郡國問民所疾苦吏或營私煩擾不顧厥咎朕甚閔之今年郡國頗被水災已振貸鹽民之食而賈咸貴眾庶重困其減天下鹽賈又曰令甲死者不可生【令有先後故有令甲令乙令丙若今之第一篇

第二篇

】刑者不可息此先帝之所重而吏未稱今系者或以掠辜若饑寒瘦瘐死獄中何用心逆人道也朕甚痛之其令郡國歳上系囚以掠笞若瘦死者所坐名縣爵裏丞相禦史殿最以聞【凡言殿最者殿後也課居後也最凡要之首也課居先也】

博舉吏民詔【西山眞徳秀曰宣帝此詔最爲知本然未聞當時有能舉其人以副上意者惜哉】

漢宣帝【元康元年八月】

朕不明六藝鬰於大道是以陰陽風雨未時其博舉吏民厥身修政通文學明於先王之術宣究其意者各二人中二千石各一人

令二千石察官屬詔【愚曰州縣之官欲害下以求逞必媚上以求名宣帝拳拳守令而曰興徭役飾廚傳夫興徭役者是剝民以騁姦者也飾廚傳者是要譽以掩惡者也二者相須而然帝燭吏獘痛戢兩端其知情僞之素蓋深】

漢宣帝【二年五月】

獄者萬民之命所以禁暴止邪養育羣生也能使生者不怨死者不恨則可謂文吏矣今則不然用法或持巧心析律貳端深淺不平【析分也謂分破律條妄生端緒以出入人罪】增辭飾非以成其罪奏不如實上亦亡繇知此朕之不明吏之不稱四方黎民將何仰哉二千石各察官屬勿用此人吏務平法或擅興繇役飾廚傳稱過使客【廚謂飲食傳謂傳舎使人賔客來者稱其意而遺之過者過度之過】越職逾法以取名譽譬猶踐薄冰以待白日豈不殆哉今天下頗被疾疫之災朕甚湣之其令郡國被災甚者母出今年租賦

封海昏侯詔【愚曰受人之利者不必移其害享人之安者不必利其危舜受堯之天下未嘗害丹朱也禹受舜之天下未嘗害商均也宣帝因海昏侯之廢而遂立帝不殺之而封之此猶有三代忠厚之心嗚呼竊人之財懼其他日發露而害已又刄之焉此盜賊然也晉魏而下或廢一主飲酖賜劍圍以兵惟恐溺灰之復然此何異盜賊之所爲觀宣帝此詔者可愧矣】漢宣帝【漢書上心忌故昌邑王賀賜山陽太守張敞璽書令謹備盜賊母下所賜書敞於是條奏賀居處衣服言語跪起淸狂不惠以著其廢亡之效上乃知賀不足忌封爲海昏侯】

蓋聞象有罪舜封之骨肉之親粲而不殊【粲明也殊絕也當明於仁防不離絕也】其封故昌邑王賀爲海昏侯食邑四千戶

令八十以上非誣告等勿坐詔

漢宣帝【漢刑法志曰景帝三年詔八十以上八歳以下當系者頌系之至孝宣元康四年又下詔云云至成帝鴻嘉元年定令年未滿七歳賊闘傷人及至殊死者上請廷尉以聞得減死合於三赦防弱老眊之人此皆法令稍定近古而便民者也】

朕惟耆老之人髮齒墮落血气衰微亦亡暴虐【一作逆亂】之心今或罹文法拘執囹圄不終天命朕甚憐之自今以來諸年八十以上非誣告殺傷人他皆勿坐遣太中大夫彊等十二人循行天下存問鰥寡覽風俗察吏治得失舉茂材異倫之士

報張安世詔【愚曰人每在自處夫世之刑戮固有出於意料之外而亦有出於自作之孽者不可不自省也宣帝族霍氏誅趙蓋韓楊人皆謂帝慘酷之過及觀其待安世如此吾意諸公亦自取之也夫霍氏以凶逆延壽以奢僣廣漢以誤觸相府寛饒惲以刺譏怨望其不免族誅者未可盡以咎帝也魏相嘗言安世忠信謹厚重臣也安世不但全身又防眷顧其亦善處哉】

漢宣帝

將軍年老被病朕甚閔之𨿽不能視事折衝萬里君先帝大臣明於治亂朕所不及得數問焉何感而上書歸衛將軍冨平侯印薄朕忘故非所望也願將軍彊餐食近醫藥專精神以輔天年

益小吏祿詔【愚曰人主所以鼔動一世者名與利而已嗇於利者必丰於名薄於名者必厚於利凡人之情身都髙爵猶或顧借而廉謹名沈下士果何仰給以自周故廉可責之大者而不可責之小者也宣帝興自閭閻知此頗悉今特爲增奉養之於其初將責之於其終尙何說以自解哉】

漢宣帝【三年八月】

吏不廉平則治道衰今小吏皆勤事而奉祿薄欲其無侵漁百姓難矣其益吏百石以下奉十五【若食一斛則益五斗】襃黃霸詔【愚曰凡人事君但謹事以求知不必希防以求合霸守潁川務耕桑贍鰥寡使民勸善當此綜核名實之朝名望表表如珠玉夜光不可匿𨿽無祥瑞之奏吾意以此課最襃賞之詔執劵取償於霸亦不少史謂鳳凰神雀潁川尢多霸防若希合阿防假此媚帝者自後鶡雀飛集相府霸指爲神雀遂來張敞之誚霸循吏也若此殆不免春秋之責】

漢宣帝

潁川太守霸宣布詔令百姓鄕化孝子弟弟貞婦順孫日以眾多田者讓畔道不拾遺養視鰥寡贍助貧窮獄或八年亡重罪囚吏民鄕於教化興於行誼可謂賢人君子矣書不云乎股肱良哉其賜關內侯黃金百斤秩中二千石潁川孝弟有行義民三老力田皆以差賜爵及帛

郡國等勿行苛政【愚曰待吏貴嚴待民貴寛待吏如馭生馬衘勒稍弛則必受突蹄之恐待民如抱嬰孩乳哺稍遲則必貽疾病之憂宣帝待吏之苛而於民獨不苛似知治要者𨿽然禁之使不苛孰若率之而使自不苛況勿行苛政之詔止因嫁娶酒食小節而發又不條具其大者某事帝亦未盡善也】

漢宣帝【五鳳二年八月】

夫婚姻之禮人倫之大者也酒食之會所以行禮樂也今郡國二千石或擅爲苛禁禁民嫁娶不得具酒食相賀召由是廢鄕黨之禮令民亡所樂非所以導民也詩不云乎民之失徳幹餱以愆勿行苛政

客禮待單於詔【林之奇曰夷狄之輕中國其濫觴之源皆起於西漢當其彊而入寇也髙祖以婁敬之議餙子女以嫁之而待以甥舅之親及其弱而入朝也宣帝以望之之議位於諸侯王上而待以不臣之禮此滔天之禍後世莫之能遏與○荀悅曰春秋之義王者無外欲一於天下也戎狄道裏遼逺人迹界絕故正朔不及禮教不加非尊之也詩云自彼氐羗莫敢不來王故要荒之君必奉王貢若不供職則有辭讓號令加焉非敵國之謂也望之之議僣度失序以亂天常非禮也○愚曰古者侯國朝覲各有等差要荒之服序在甸侯衛之下夷狄者要荒之服也當其未服可使知徳威當其旣服可使知名分故漢之一代匈奴嫚侮以徳威制之可也單於來朝以品序次之可也而欲以客禮待之可乎矧作賔王家此周家待前代之後而非所以待夷狄何望之未之恩也】

漢宣帝【甘露二年正月】

蓋聞五帝三王禮所不施不及以政今匈奴單於稱北藩臣朝正月朕之不逮徳不能覆其以客禮待之位在諸侯王上

戒不禁姦邪詔【西山眞徳秀曰按舊說以爲宣帝平時尙嚴至黃龍初熟知治體始務行寛大今玩其辭意正謂吏不禁姦邪縦釋有罪爲非而欲察計簿之欺謾非實者乃是欲加嚴耳非眞務行寛大也○愚曰人之精神始則勤中則怠至末則衰矣宣帝待民未嘗過苛自年十七卽位至是年四十三蓋在位廿六年矣而寛大之意亦未嘗變所謂不禁姦邪者蓋爲吏之欺謾民之爲盜而發恐未必便變寛大爲一切慘酷也】

蓋聞上古之治君臣同心舉措曲直各得其所是以上下和洽海內康平其徳弗可及已朕旣不明數申詔公卿大夫務行寛大順民所疾苦將欲配三王之隆明先帝之徳也今吏或以不禁姦邪爲寛大縦釋有罪爲不苛或以酷惡爲賢皆失其中【去聲】奉詔宣化如此豈不繆哉方今天下少事繇役省減兵革不動而民多貧盜賊不止其咎安在上計簿具文而已務爲欺謾以避其課三公不以爲意朕將何任諸請詔省卒徒自給者皆止【張氏曰先是武帝以用度不足或奉使求不受奉祿自省其徒眾以取其廩者或自給於是姦吏緣以爲利所得多於本祿故絕之】禦史察計簿疑非實者按之使眞僞毋相亂議律令詔【愚曰法有一定之則不可過詳亦不可過簡漢之法莫簡於髙丈以前觀三章九章則似失之過簡又莫詳於武宣以後觀刑法志所謂文書盈幾閣典者不能徧視則似失之過詳昔鄭昌勸宣帝定律令宣帝可定而不定至元帝時恭顯用事不能定而欲定吾意律令𨿽定亦不過借以誣殺忠良如望之等輩而豈果能定哉】

漢元帝【漢刑法志宣帝建廷平獄刑號爲平矣時鄭昌上防言不若刪定律令宣帝未及修正元帝初立乃下詔】

夫法令者所以抑暴扶弱欲其難犯而易避也今律令煩多而不約自典文者不能分明而欲羅元元之不逮斯豈刑中之意哉其議律令可蠲除輕減者條奏惟在便安萬姓而已【至成帝河平中復下詔議減死刑及可蠲除約省者令較然易知條奏有司無仲山甫將明之才不能因時廣宣主恩建立明制爲一代之法而徒鉤摭微細毛舉數事以塞詔而已是以大議不立遂以至今按史氏之說如此則元成𨿽有此詔徒文具而亡施行之實】

宮館希禦者勿治詔【愚曰人主大節其先正心術其次辧忠邪又其次去玩好而就三者之中辧忠邪又爲至要蓋所親非人固有潛移而不覺者元帝天資本善心術本正其略在於不辧忠邪而不在於遵守恭儉恭顯之邪而不能去望之更生之忠而不能保故𨿽減宮室去珍奇僅不至於亡而已終不足以致太平之治不足揚也】

漢元帝

間者陰陽不調黎民饑寒無以保治惟徳淺薄不足以克入舊貫之居【帝自謙言不足克入先帝之居室】其令諸宮館希禦幸者勿繕治太僕減谷食馬水衡省肉食獸【按元帝詔令爲民而下者甚眾然恭顯用事朝無善政豈能使民實被上澤今特具一二不盡錄也】

罷擊珠厓詔【賈捐之傳】

漢元帝

珠厓虜殺吏民背畔爲逆今廷議者或言可擊或言可守或欲棄之其指各殊朕日夜惟思議者之言羞威不行則欲誅之狐疑辟難則守屯田通於時變則憂萬民夫萬民之饑餓與逺蠻之不討危孰大焉且宗廟之祭凶年不備況乎辟不嫌之辱哉今關東大困倉庫空虛無以相贍又以動兵非特勞民凶年隨之其罷珠厓郡民有慕義內屬便處之不欲勿彊

災異赦天下詔【愚曰君之弭災譬人之療疾善用藥則疾立愈不善用藥則疾益增元帝之時災異薦臻此不過羣閹用事故地震山崩毀落宗廟皆由於此劉向之疏以理京房之言以數一匕之劑疾可立愈元帝胸無甄別之見人皆指恭顯用事而恭顯反指大臣用事正人指邪人爲邪邪人又指正人爲邪恭顯不罷而定國廣徳則罷恭顯不殺而望之張猛則自殺故𨿽數赦天下而災愈不可弭矣劉向傳謂客星犯捲古帝悟始親蕭望之嗚呼親之又何補哉】

漢元帝【二年三月】

蓋聞聖贒在位陰陽和風雨時日月光星辰靜黎庻康寜考終厥命今朕恭承天地托於公侯之上明不能燭徳不能綏災異並臻連年不息乃二月戊午地震於隴西郡毀落太上皇廟殿壁木餙壞敗豲道縣城郭官寺及民室屋壓殺人眾山崩地裂水泉湧出天惟降災震驚朕師治有大虧咎至於斯夙夜兢兢不通大變深惟鬰悼未知其序間者嵗數不登元元困乏不勝饑寒以防刑辟朕甚閔之郡國被地動災甚者無出租賦赦天下有可蠲除減省以便萬姓者條奏毋有所諱丞相禦史中二千石舉茂材異等直言極諌之士朕將親覽焉【按元帝之詔因災異而下者亦多今不悉錄】

報貢禹詔【愚曰甚哉禹以名欺人也吾讀元帝詔書勉畱知禹以名欺當時又讀班史以王吉龔鮑同敍傳又知禹以名欺後世當時恭顯擅權如劉向蕭望之諄諄不絕口而禹曽無一言及之甚者反與恭顯締交以掩其殺賢人之惡此何爲者禹之不足嘉類若此人果可欺乎哉】

漢元帝【初元二三年間】

朕以生有伯夷之廉史魚之直守經據古不阿當世孳孳於民俗之所寡故親近生防參國政今未得久聞生之奇論也而云欲退豈意有所恨與將在位者與生殊乎往者嘗令金敞語生欲及生時祿生之子旣已諭矣今復云子少夫以王命辦防生家𨿽百子何以加傳曰亡懷土何必思故鄕生其彊飯愼疾以自輔

賜蕭望之爵邑詔【愚曰君子非小人敵也君子之謀小人常疎而小人之謀君子常巧故人君善於主張君子則尊之者或足以爲福不善於主張君子則尊之者適足以媒禍蕭望之以師傅舊人使帝一主張用之何至死於恭顯之手未死之先不能固舊交旣死之後又不能明新讐凡前日所以爵望之者適所以趣小人之殺之也噫】

漢元帝【漢書宣帝疾太子太傅望之受遺詔爲前將軍輔政上卽位數宴見言事中書令恭石顯久典樞機奏望之等朋黨請謁者召致廷尉免爲庶人後數月制詔禦史云云】

國之將興尊師而重傅故前將軍望之傅朕八年道以經書厥功茂焉其賜爵關內侯食邑八百戶給事中朝朔望坐次將軍【天子倚以爲宰相防望之子伋上書訟望之前事恭顯等白望之教子上書歸非於上敕召望之望之自殺元帝無剛明之徳故不能終全師傅之恩後世人主所當戒也】

罷甘泉建章宮衛等詔

漢元帝【六月】

蓋聞安民之道本繇陰陽【繇與由同】間者陰陽錯繆風雨不時朕之不徳庶防羣公有敢言朕之過者今則不然媮合苟従未肯極言【媮與偸同】朕甚閔焉永惟烝庶之饑寒逺離父母妻子勞於非業之作衛於不居之宮恐非所以佐陰陽之道也其罷甘泉建章宮衛令就農百官各省費條奏毋有所諱有司勉之毋犯四時之禁丞相禦史舉天下明陰陽災異者各三人

赦天下詔【愚曰君之於小人知其惡而不去莫若受其惡而不知受而不知猶有忌也知而不去愈無忌矣按元帝詔書曰壬人在位吉士壅蔽不知壬人指誰邪謂恭顯邪謂堪猛邪謂恭顯則不可除謂堪猛則不待除觀京房之對曰上所最信任與圖任帷幄之中者是矣而帝再三托以未諭旣諭亦不能罷是知之者反不若不知之爲愈也至於日靑無光條責禦史丞相捨豺狼而問狐貍此恭顯所以無忌憚也】

漢元帝【永光元年三月】

五帝三王任賢使能以登至平而今不治者豈斯民異哉咎在朕之不明亡以知賢也是故壬人在位而吉士雍【讀曰壅】蔽重以周秦之獘民漸薄俗去禮義觸刑法豈不哀哉繇此觀之元元何辜其赦天下令厲精自新各務農畝無田者皆假之貸種食如貧民賜吏六百石以上爵五大夫勤事吏二級爲父後者民一級女子百戶牛酒鰥寡孤獨髙年帛

條責丞相禦史詔

漢元帝【漢書永光元年春霜夏寒日靑無光上以詔條責丞相於定國等】

郎有従東方來者言民父子相棄丞相禦史案事之吏匿不言邪將從東方來者加增之也何以錯繆至是欲知其實方今年嵗未可預知也卽有水旱其憂不細公卿有可以防其未然救其已然者不各以誠對毋有所諱

議罷郡國廟詔【愚曰易之萃卦曰王假有廟夫宗廟者萃人心之地古者天子七廟𨿽各有一室而未嘗不萃爲一所漢家宗廟之制不依周禮毎帝卽位輙立一廟相去異處不敍昭穆文帝立廟曰顧成武曰龍淵昭曰徘徊宣曰樂防元曰長壽成曰陽池旣不萃於一所則昭穆疊毀之議不復可尋觀成傳祖宗廟在郡國並陵旁百七十六煩瀆之甚亦何以萃人心邪今因貢禹之言盡罷郡國廟是矣而後因寢疾以爲祖宗譴怒𨿽不復郡國廟而後復寢廟嗚呼祖宗之怒特以用宦竪而亡國爾豈爲寢廟哉】

漢元帝【漢書元帝時貢禹奏言古者天子七廟今孝惠孝景廟皆親盡冝毀及郡國廟不應古禮冝正定天子是其議未及施行永光四年乃下詔先罷郡國廟】

蓋聞明王之禦世也遭時爲法因事制宜往者天下初定逺方未賔因嘗所親以立宗廟蓋建威銷萌一民之至權也今賴天地之靈宗廟之福四方同軌蠻貊貢職久遵而不定今疏逺卑賤共承尊祀殆非皇天祖宗之意朕甚懼焉傳不云乎吾不與祭如不祭其與將軍列侯中二千石諸大夫博士議郎議【成等七十人皆曰宗廟在郡國者宜無修奏可】

議廟禮詔

漢元帝【漢書罷郡國廟後月餘復下詔曰蓋聞明王制禮立親廟四祖宗之廟萬世不毀所以明尊祖敬宗著親親也朕獲承祖宗之重惟大禮未備戰栗恐懼不敢自専其與將軍列侯中二千石二千石諸大夫博士議成等四十四人奏議以爲髙帝冝爲帝者太祖之廟世世不毀太上皇孝恵孝文孝景廟皆親盡冝毀許嘉等二十九人以爲孝文皇帝冝爲帝者太宗之廟廷尉以爲孝武皇帝冝爲世宗之廟諫大夫尹更始等以爲皇考廟上序於昭穆非正禮宜毀於是上重其事依違者一年乃下詔云云】

蓋聞王者祖有功而宗有徳尊尊之大義也存親廟四親親之至恩也髙皇帝爲天下誅暴除亂受命而帝功莫大焉孝文皇帝國爲代王諸呂作亂海內搖動然羣臣黎庶靡不壹意北靣歸心猶謙辭固讓而後卽位削亂秦之迹興三代之風是以百姓晏然咸獲嘉福徳莫盛焉髙皇帝爲漢太祖孝文皇帝爲太宗世世承祀傳之無窮朕甚樂之孝宣皇帝爲孝昭皇帝後於義壹體孝景皇帝廟及皇考廟皆親盡其正禮儀【成等奏太上孝惠廟皆親盡冝毀奏可】

赦天下詔

漢元帝【二年二月】

蓋聞唐虞象刑而民不犯殷周法行而姦宄服今朕獲承髙祖之洪業托位公侯之上夙夜戰栗永惟百姓之急未嘗有忘焉然而陰陽未調三光晻昧元元大困流散道路盜賊並興有司又長殘賊失牧民之術是皆朕之不明政有所虧咎至於此朕甚自恥爲民父母若是之薄謂百姓何其大赦天下賜民爵一級女子百戶牛酒鰥寡孤獨髙年三老孝弟力田帛

日食舉茂材賢良詔

漢元帝【二月】

朕戰戰栗栗夙夜思過失不敢荒寜惟陰陽不調未燭其咎屢敕公卿日望有效至今有司執政未得其中施與禁切未合民心暴猛之俗彌長和睦之道日衰百姓愁苦靡所錯躬是以氛邪嵗增侵犯太陽正气湛掩日久奪光廼壬戌日有食之天見大異以戒朕躬朕甚悼焉其令內郡國舉茂材異等賢良直言之士各一人

日食求直言詔

漢元帝【六月】

蓋聞明王在上忠賢布職則羣生和樂方外防澤今朕晻【暗】於大道夙夜憂勞不通其理靡瞻不靡聽不惑是以政令多還民心未得邪說空進事無成功此天下所著聞也公卿大夫好惡不同或緣姦作邪侵削細民元元安所歸命哉廼六月晦日有食之詩不云乎今此下民亦孔之哀自今以來公卿大夫其勉思天戒愼身修永以輔朕之不逮直言盡意無有所諱【還反也反汗之義】

初陵勿置縣邑詔

漢元帝【十月】

安土重遷黎民之性骨肉相附人情所願也頃者有司緣臣子之義奏徙郡國民以奉園陵令百姓逺棄先祖墳墓破業失產親戚別離人懷思慕之心家有不自安之意是以東垂被虛耗之害關中有無聊之民非久長之防也詩不云乎民亦勞止迄可小康惠此中國以綏四方今所爲初陵者勿置縣邑使天下咸安土樂業亡有動搖之心布告天下令明知之

議封甘延壽等詔【荀悅曰誠其功義足以封追錄前事可也春秋之義毀泉臺則惡之舍中軍則善之各由其冝也夫矯制之事先王之所愼也不得已行之若矯大而有功小者罪之可也矯小而功大者賞之可也功過相敵如斯而可也權其輕重而爲之制宜也○致堂胡氏曰廿延壽陳湯馮奉世矯制以成功一也蕭望之匡衡以爲不可封者春秋譏遂事之法也劉向以爲可封未免以功利言耳如荀悅之論功則有小大矣矯有大小乎哉如甘陳之材气別加任使而厚報之未晚也】

漢元帝【建昭四年春】

匈奴郅支單於背畔禮義畱殺漢使者吏士甚逆道理朕豈忘之哉所以優遊而不徵者重勤師眾勞將率故隠忍而未有云也今延壽湯睹便宜乘時利結城郭諸國擅興師矯詔制而徵之賴天地宗廟之靈誅討郅支單於斬獲其首及閼氏貴人名王以下千數𨿽逾義幹法內不煩一夫之役不開府庫之藏因敵之糧以贍軍用立功萬里之外威震百蠻名顯四海爲國除殘兵革之原息邊竟得以安然猶不免死亡之患罪當在於奉憲朕甚閔之其赦延壽湯罪勿治詔公卿議封焉報匡衡詔【愚曰國可以負臣臣不可以負國孟子曰君視臣如手足則臣視君如腹心君視臣如犬馬則臣視君如宼讎嗚呼君臣果相報如此施之敵已以下猶不可而況君臣乎天下無不是之君父君於臣未盡則臣於君不可不盡也若張禹匡衡成帝待之若此而反謟防阿附防亡漢室成帝不負衡禹衡禹其負成帝哉】

漢成帝【建始初】

君以道徳修明位在三公先帝委政遂及朕躬君遵修法度勤勞公家朕嘉與君同心合意庻防有成今司校尉尊妄詆欺加非於君朕甚閔焉方下有司問狀君何疑而上書歸侯乞骸骨是章朕之未燭也傳不云乎禮義不愆何卹人之言君其察焉專精神近醫藥彊食自愛【時司校尉王尊劾奏衡】

減死刑詔【愚曰刑所以戢人之姦也但論其當否不必泥其簡詳成帝減刑之詔但議従減而不知從冝噫輕刑盛徳事也吾獨未敢以取文帝者取成帝也】

漢成帝【河平中】

甫刑云五刑之屬三千大辟之罰其屬二百今大辟之刑千有餘條律令煩多百餘萬言奇請他比日以益滋自明習者不知所由欲以曉諭眾庶不亦難乎於以羅元元之民夭絕亡辜豈不哀哉其令中二千石二千石博士及明習律令議減死刑及可蠲除約省者令較然易知條奏書不云乎惟刑之卹哉其審核之務凖古法朕將盡心覽焉

罷昌陵詔【愚曰成帝天資本善如勇於去恭顯罷諸祠輕租皆可語治甚至昌陵一莭𨿽曰因劉向之言而勇於攺過亦世所難及惜乎溺意女色委政外家以貽國家之禍嗚呼小節𨿽善而大體未出於善君子少之】

漢成帝【永始元年七月】

朕執徳不固謀不盡下過聽將作大匠萬年言昌陵三年可成作治五年中陵司馬殿門內尙未加功天下虛耗百姓罷【讀作疲】勞客土疏惡終不可成朕惟其難怛然傷心夫過而不攺是謂過矣其罷昌陵及故陵勿徙吏民令天下毋有動搖之心

立太子詔

漢成帝【綏和元年二月孝哀帝紀帝元帝庶孫定陶恭王子嗣立爲王成帝賢之徴立爲皇太子】

朕承太祖鴻業奉宗廟二十五年徳不能綏理宇內百姓怨恨者眾不防天祐至今未有繼嗣天下無所系心觀於往古近事之戒禍亂之萌皆由斯焉定陶王欣於朕爲子慈仁孝順可以承天序繼祭祀其立欣爲皇太子封中山王舅諫大夫馮參爲冝鄕侯益中山國三萬戶以慰其意賜諸侯王列侯金天下當爲父後者爵三老孝弟力田帛各有差

封卓茂詔【範曄曰建武之初雄豪方擾虓呼者連響嬰城相望斯固倥傯不暇給之日卓茂斷斷小宰無他庸能時已七十餘矣而首加聘命優辭重禮其與周燕之君表閭立館何異哉○西山眞氏曰西都之亡以士節不厲故爾光武此舉所以洗二百年靡敝之俗與禮嚴光周黨之意同或者乃謂其襃表循吏夫茂於出處去就之節然光明如此豈徒一循吏而已是不惟不知帝亦不知茂矣○愚曰髙帝以匹夫爭天下多略常制以用人光武以帝冑復天下多按常制以用人故西漢之興其間用人與東漢不同夫略常制以用人若樊酈輩止出於販繒屠狗之徒按常制以用人若卓茂輩直足爲國家根本之益則光武似過髙帝矣】漢光武【本傳卓爲宻令教化大行道不拾遺平帝時天下蝗河南二十餘縣皆被其災獨不入宻縣界遷京都丞宻人老少皆泣涕莽居攝以病免歸更始立以茂爲侍中祭酒従至長安知更始政亂以年老乞骸骨歸】

前宻令卓茂束身自修執節淳固誠能爲人所不能爲夫名冠天下當受天下重賞故武王誅紂封比干之墓表商容之閭今以茂爲太傅封襃徳侯

議省刑法詔【愚曰人主之取天下莫大於收人心而收人心之要莫重於省刑罰秦法之暴而髙祖約三章莽刑之虐而光武減刑法此兩漢所以能收人心也不特此也拜卓茂而收吏心禮嚴光而收士心待竇融而收降附心行營裏而收盜賊心光武之善收人心如此而豈但省刑罰一事】

漢光武【建武三年三月】

頃獄多寃人用刑深刻朕甚湣之孔子云刑罰不中則民無所措手足其與中二千石二千石諸大夫博士議郎議省刑法

令中都官等出系囚詔

漢光武【五年五月】

久旱傷麥秋種未下朕甚憂之將殘吏未勝獄多寃結元元愁恨感動天气乎其令中都官三輔郡國出系囚罪非犯殊死一切勿案見徒免爲庶人務進柔良退貪酷各正厥事焉

省減吏員詔【愚曰吏員不可冗亦不可略故唐虞百周三百六十其時也時非唐虞而欲以此數人理之吾未見其能給者若光武之減吏乘王莽之後州縣之分析不常而職員之猥雜無用蓋所謂當減而減之者豈徒減之哉】

漢光武【六年六月】

夫張官置吏所以爲人也今百姓遭難戶口耗少而縣官吏職所置尙繁其令司州牧各實所部省減吏員縣或不足置長吏可並合者上大司徒大司空二府【於是條奏並省四百餘縣吏職減損十置其一】

日食詔【愚曰日食有徴必有應光武在位三十三年日食凡十一觀續漢志二年日食在危八度說者以危齊地張步據齊五年乃破三年日食在桞十四度說者以桞河南也樊崇作亂七月伏誅然則日食亦應在人不在我六年日食則凡三矣帝下詔曰徳薄不明寇賊爲害嗚呼帝不歸人而歸之已也朱浮以守令數易言之何耶】

漢光武【六年十月】

吾徳薄不明寇賊爲害彊弱相陵元元失所詩云日月告凶不用其行永念厥咎內疚於心其勑公卿舉賢良方正各一人百僚並上封事無有隱諱有司修職務遵法度

三十稅一詔

漢光武【六年十二月】

頃者師旅未解用度不足故行什一之稅今軍士屯田糧儲差積其令郡國收見田租三十稅一如舊制【章懷曰景帝二年令民田租三十而稅一今依景帝故曰舊制】

戒厚葬詔【愚曰厚葬之說作俑於誰乎傳曰葬者藏也死欲速朽而已何以厚爲哉三代不厚葬而可保秦皇厚葬而不可保觀劉向一防曉如也成帝罷於前光武力行於後可謂超今古防死生防乎流俗者】

漢光武【七年】

世以厚葬爲徳薄終爲鄙至於富者奢僣貧者單財法令不能禁禮義不能止倉卒乃知其咎其布告天下令知忠臣孝子慈兄悌弟薄葬送終之義

戒略奴婢詔【愚曰光武此詔與髙帝之詔同蓋軫念生民防身奴婢皆不得已而然帝王卽位之初往往以此爲急先務故也而可忽諸】

漢光武【七年五月】

吏人遭饑亂及爲靑徐賊所略爲奴婢下妻欲去畱者恣聽之敢拘制不還以賣人法従事

戒殺奴婢詔【愚曰人類一也聖賢君子之於臧獲不肯以畜產名之以其皆人耳而況欲殺之乎光武此詔可謂仁及防小矣】

漢光武【十一年二月】

天地之性人爲貴其殺奴婢不得減罪【八月癸亥又詔曰敢炙灼奴婢論如律免所炙灼者爲庶民】

令太官勿受異味詔【愚曰人主以口腹之欲害人其與以心志之欲害人均也心志之欲害𨿽大而未卽見口腹之欲害𨿽小而人卽知孟子曰養其大者爲大人養其小者爲小人光武好學𨿽未得聖賢之心其取天下之時則麥飰豆粥而諳於世味也熟得天下之後則詔大官勿受異味而厭於世味也薄只此一舉已與聖賢之學相合】

漢光武【十三年正月】

往年已勑郡國異味不得有所獻禦今猶未止非徒有豫養導擇之勞至乃煩擾道上疲費過所其令太官勿復受明勑下以逺方口實所以薦宗廟自如舊制

地震詔

漢光武【二十二年七月】

日者地震南陽尢甚夫地者任物至重靜而不動者也而今震裂咎在君上鬼神不順無徳災殃將及吏人朕甚懼焉其令南陽勿輸今年田租芻槁遣謁者案行其死罪系囚在戊辰以前減死罪一等徒皆弛解鉗衣絲絮賜郡中居人壓死者棺錢人三千其口賦逋稅而廬宅尢破壞者勿收責吏人死亡或在壞垣毀屋之下而家羸弱不能收拾者其以見錢谷取傭爲尋求之作壽陵詔【致堂胡氏曰樂生惡死人情一也惟聖賢則無貪戀之心知生不可益知死不可免也或者欲益生而免死所以悖理滋甚漢世天子卽位卽預建陵廟不以爲諱唐已不能及矣光武幸南陽宗戚丐復十年帝曰天下至重日復一日敢望許久邪及壽陵初作卽有疊興之念此皆理所必至而人所諱言者明逹如是宜其永終天祿享國久長也】

漢光武【二十六年正月初作壽陵竇融上言園陵廣袤無慮所用帝曰云云】

古者帝王之葬皆陶人瓦器木車茅馬使後世之人不知其處太宗識終始之義景帝能述遵孝道遭天下反覆而霸陵獨完受其福豈不美哉今所制地不過二三頃無爲山陵陂池裁令流水而已【西山眞氏曰孝武以後詔令浮文多而實意少至光武乃復還漢初簡質之舊其辭之尢約者如二年五月詔曰民有嫁妻賣子欲歸父母者恣聽之敢拘執論如律十二月詔曰惟宗室列侯爲王莽所廢先靈無所依歸朕甚湣之其並復故國若侯身已歿所屬上其子孫見名尙書封拜三年七月庚辰詔曰吏不滿六百石下至墨綬長相有罪先請男子八十以上十歲以下及婦人従坐者自非大不道詔所名捕皆不得系當驗問者卽就驗六年五月詔曰惟天水隴西安定北地吏民爲隗囂所注誤者又三輔遭難赤眉有犯法不道者自殊死以下皆赦除之七年三月詔曰今國有眾軍並多精勇宜且罷輕車騎士材官樓船士及軍假吏令還復民伍十三年二月詔曰長沙王興眞定王得河間王邵中山王茂皆襲爵爲王不應經義其以興爲臨湘侯得爲眞定侯邵爲樂成侯茂爲單父侯其宗室及絕國封侯者凡一百三十七人十八年詔曰今邊郡盜谷五十斛罪至扵死開殘吏妄殺之路其蠲除此法同之內郡二十七年五月詔曰昔契作司徒禹作司空皆無大名其令二府去大中元二年遺詔曰朕無益百姓皆如孝文皇帝制度務従約省刺史二千石長吏皆無離城郭無遣吏及因郵奏若是者皆不炫文采而意防自足蓋自昔方隆之時事從簡實故文不勝質及世之將敝則文勝而質衰矣此有國者當戒亦秉筆代言者所冝知也】

報臧宮詔【愚曰善取天下者蓄其勇不善取天下者騁其勇蓄其勇者百戰而百全騁其勇者或一蹶而不可支髙祖取天下白登之圍或防亡漢太宗取天下遼東之行幾足羞唐是皆騁其勇者也光武旣誅新室又平羣盜旣平羣盜又得隴蜀𨿽移此施之西北無難也而閉玉關以謝西域之質卑辭幣以禮匈奴之使終帝之世善養其勇而卒無後變人言帝見小敵怯大敵勇彼亦怯於戎狄哉觀報宮之詔帝之勇又善養矣】

漢光武【本傳匈奴饑疫自相分爭宮願得五千騎以立功帝笑曰常勝之家難與慮敵吾方自思之二十七年與揚虛侯馬武上書云云詔報曰】

黃石公記曰柔能制剛弱能制彊【時張良於下邳圯前見老父出一編書者】柔者徳也剛者賊也弱者仁之助也彊者怨之歸也故曰有徳之君以所樂樂人無徳之君以所樂樂身樂人者其樂長樂身者不久而亡捨近謀逺者勞而無功捨逺謀近者逸而有終逸政多忠臣勞政多亂人故曰務廣地者荒務廣徳者彊有其有者安貪人有者殘殘滅之政𨿽成必敗今國無善政災變不息【左傳曰國無善政則自取謫於日月之災】百姓驚惶人不自保而復欲逺事邊外乎孔子曰吾恐季孫之憂不在顓防且北狄尙彊而屯田警備傳聞之事恆多失實【公羊傳曰見者異辭聞者異辭傳者異辭】誠能舉天下之半以滅大寇豈非至願苟非其時不如息人【自是諸將莫敢復言兵事】

賜周黨帛詔【致堂胡氏曰光武禦功臣不少假借而詔徴處士嚴光等或陛見帝廷伏而不謁或使者再聘不肯就車𨿽博士範升有誇上求髙之奏帝不以爲然各從所志夫髙祖世宗光武三君內平四海外詟北蠻可謂英雄豪傑之主矣然髙祖之威行於彊秦暴楚而不行於四皓世宗之威行於匈奴西域朝鮮兩越而不行於汲黯光武之威行於尋邑王郎赤眉銅馬隴蜀之君而不行於嚴光周黨王良王成惟公孫述獨能行之述招聘李業之流怒其不至或劫以兵或飲以酖或械其妻子疑若能行其威令矣然述之威能行於李業而不龍行於吳漢何也威有所當加埶有所可屈加於所當加以立威則彊屈於所可屈以忘埶則昌反是道者難乎免於亂亡之禍矣○愚曰世之上若無益於世而實相關者髙尙之士也孔子有言繼滅國舉逸民天下之民歸心焉髙帝立國不能先致四皓故僅得建功立名之士光武立國能先聘周黨嚴光故兼得伏節死義之臣一舉逸民而關東漢二百年之運祚豈果亡益哉】漢光武【建武中徴爲議郎以病去職復被徴黨著短布單衣光武引見伏而不謁自陳願守所去詔云云】

詔曰自古明王聖主必有不賔之士伯夷叔齊不食周粟太原周黨不受朕祿亦各有志焉其賜帛四十匹上書者不得言聖詔【致堂胡寅曰日食有常光武豈不知也而抑畏謫見深自貶損行人君所不肯行者可不謂聖矣乎常人之情鮮不誇已造大縦不自言聞人譽之而終不惡也所以然者非內不足則識量狹爾曽不思過情之譽於我何加非意之毀貶過矣然於我則何損故君子自修而已有其實者名必歸焉夫聖者無不通之稱貫三才備萬善至神妙物與天同功秦漢之君實則不至乃多侈心行義寡薄而曰聖徳謀猷乖謬而曰聖謨苟有小益於時而曰聖功光武蓋稔聞熟見而羞爲之故因日食而下此詔其所以修已格天超出百王之上可爲後世之法矣○愚曰人主立志必希於聖而出言不必自居於聖不希於聖其行必卑自居於聖其流必謟光武好學受尙書大義𨿽在位三十三年所爲未必盡至堯舜禹湯事業而詔令上書者不得言聖比之自唐以來人臣上尊號至類聚數十字美稱以求媚者天淵矣】

漢光武【七年癸亥晦日有食之】

吾徳薄致災謫見日月戰栗恐懼夫何言哉今方念愆庶消厥咎其令有司各修職任奉遵法度惠玆元元百僚各上封事無有所諱其上書者不得言聖

行養老禮詔【愚曰養老者非務虛文受養者非居虛禮蓋自四代以還禮有曰燕曰饗曰食之別序有曰東曰西曰右之異衣有曰深曰縞曰之等袒而割牲執醤饌珍君臣間豈従事虛名哉乞言則所益在我養孝悌則所益在人夫固皆在此舉也漢初敬老而尊其養明帝飬老而復其禮眞秦以來所難得惜其皆虛名也明帝務虛文而缺乞言之實故使西域而求浮屠桓榮居虛禮而失格心之功故陳車馬而誇稽古吾不知所養何事而所講何學耶】漢明帝【永平二年十月幸辟雍初行養老禮詔云云】

光武皇帝建三朝之禮而未及臨饗【章懷曰三朝之禮謂中元元年初起明堂辟雍靈臺也】眇眇小子屬當聖業間暮春吉辰初行大射令月元日【東觀記曰十月元日】復踐辟雍尊事三老兄事五更安車輭輪供綏執授侯王設醤公卿饌珍朕親袒割執爵而酳【漢宮儀三老五更皆取有首妻男女全具者續漢志養三老五更先吉日司徒上太傅若講師故三公人名用其徳行年耆髙者三公一人爲三老次卿一人爲五更皆服絺紵大袍單衣皁緣領袖中衣冠進賢扶玉杖五更亦如之不杖皆齋於太學講堂其曰乘輿先到辟雍禮殿坐於東廂遣使者安車迎三老五更天子迎於門屏交拜導自阼階三老自賔階升東面三公設幾杖九卿正履天子親袒割俎執醤而饋執爵而酳五更南面三公進供禮亦如之明日皆詣闕謝以其於已禮大隆也醤醢也珍謂肴羞之屬卽周禮八珍之類鄭注儀禮云酳潄也所以潔口】祝哽在前祝噎在後【老人食多哽咽故置人於前後祝之令其不哽噎也】升歌鹿鳴下管新宮八佾具修萬舞於庭【左傳天子八佾諸侯六大夫四士二萬亦舞也】朕固薄徳何以克當易陳負乘詩刺彼己【易曰負且乘詩曰彼己之子】永念慙疚無忘厥心三老李躬年耆學明五更桓榮授朕尙書詩曰無徳不報無言不醻其賜榮爵關內侯食邑五千戶三老五更皆以二千石祿養終厥身其賜天下三老酒人一石肉四十斤有司其存耆耋卹幼孤惠鰥寡稱朕意焉【西山眞氏曰按中元二年夏四月丙辰詔有方今上無天子下無方伯若涉淵水而無攸濟之語說者謂漢詔多出於人主之手殆或然也丙辰詔不蛓】

有司順時勸農詔

漢明帝【三年正月】

朕奉郊祀登靈臺見史官正儀度【儀謂渾儀以銅爲之置於靈臺王者正天文之器也度謂日月星辰行度也史官卽太史掌天文之官也】夫春者歲之始也始得其正則三時有成比者水旱不節邊人食寡政失於上人受其咎有司其勉順時气勸督農桑去其螟蜮以及蝥賊【食苗心曰螟食節曰賊食根曰蝥域一名短狐今之水弩含沙射人爲災言此者欲時臣下順順行政勿侵擾也】詳刑愼罰明察單辭【單辭偏辭也】夙夜匪懈以稱朕意日食詔【愚曰東漢最信圖防自光武奉赤伏符之興而始以命三公繼定郊祀後以決靈臺事事皆決於防夫天下之事其正者在經而不在防故經者帝王之正道而防者後世之邪說明帝循之而亦惟防是卜攺樂曰太子葉以尙書璇璣鈐之文也日食曰所爲至譴又以春秋感精符之文也嗚呼天災自咎著在六經昭如也而何待防哉譏帝者恐不但一桓譚矣】漢明帝【八月】

朕奉承祖業無有善政日月薄蝕彗孛見天水旱不節稼穡不成人無宿儲下生愁墊𨿽夙夜勤思而智能不逮昔楚荘無災以致戒懼【說苑楚荘王見天不見妖而地不出孽則禱於山川曰天其忘余與此能求過於天必不逆諫矣】魯哀禍大天不降譴【魯哀公時政彌亂絕不日食政亂之類當致日食之變而不應者譴之何益告之不悟故哀公之篇無日食之異】今之動變儻尙可救有司勉思厥職以匡無徳古者卿士獻詩百工箴諫其言事者靡有所諱

引咎詔

漢明帝【八年十月晦日有食之旣】

朕以無徳奉承大業而下貽人怨上動三光日食之變其災尢大春秋圖防所謂至譴【春秋感精符曰人主含天光據璣衡齊七政操八極故君明聖天道得正則日月光明五星有度日明則道正不明則政亂故常戒以自勅厲日食皆象君之進退爲盈縮當春秋撥亂日食三十六故曰至譴也】永思厥咎在予一人羣司勉修職事極言無諱【於是在位者皆上封事各言得失帝覽章深自引咎乃以所上班示百宮○此下一段𨿽非連接詔語一時之言並附於此】

○又曰羣僚所言皆朕之過人寃不能理吏黠【胡八切】不能禁而輕用人力繕修宮宇出入無節喜怒過差昔應門失守關雎刺世【春秋說題辭人主不正應門失守故歌關雎以感之宋均注應門聽政之處也言不以政事爲務則有宣滛之心關雎樂而不滛思得賢人與之共化修應門之政者也薛君韓詩章句詩人言雎鳩貞潔愼匹以聲相求隠蔽於無人之處故人君退朝入於私宮后妃禦見有度應門撃柝鼔人上堂退反宴處體安志明】飛蓬隨風微子所嘆【管子曰無儀法程式飛搖而無所定謂之飛蓬飛蓬之開明王不聽此言微子未詳】永覽前戒竦然兢懼徒恐薄徳久而致怠耳

申明車服制度詔【愚曰明帝好學故稽古禮文之事悉舉如幸三雍行養老登靈臺正儀度皆粲然可述今又詔定車服制度嗚呼吾讀範史輿服有志儀禮有志間雜以秦而未必盡如三代不知盡出於明帝所定者邪抑當時在廷無可語古之制度而然邪車服制度斯亦不足觀也已】

漢明帝【十二年五月】

昔曽閔奉親竭歡致養仲尼葬子有棺無槨防貴致哀禮存寜儉今百姓送終之制競爲奢靡生者無擔石之儲而財力盡於墳土伏臘無糟糠而牲牢兼於一奠【史記曰秦徳公始爲伏祠歷忌曰防者何也金气伏藏之日也四气代謝皆以相生至於立秋以金代火金畏於火故庚日必伏月令孟冬之月臘先祖說文云臘冬至後祭百神始皇更臘曰嘉平奠防祭也】糜破積世之業以供終朝之費子孫饑寒絕命於此豈祖考意哉又車服制度恣極耳目田荒不耕遊食者眾有司其申明科禁冝於今者宣下郡國

尊師傅詔【愚曰先儒傳三年無攺於父之道可謂孝矣以爲事有可攺何待三年章帝知明帝苛刻𨿽攺之而従寛知光武不任三公獨不可攺之而従重何也今卽位之初首重師傅𨿽有重之之說而不見重之之名當時趙熹牟融竟無表表香人牙頰循至後來竇氏之橫大臣幾不能制帝獨不能攺之何邪嗚呼西漢相權重故平勃霍光臨難可以成功東漢相權輕故外戚宦寺專恣不能力制人主亦以此爲鑑】

漢章帝【永平十八年八月卽位十月詔云云時未攺元】

朕以眇身托於王侯之上統理萬幾懼失厥中兢兢業業未知所濟深惟守文之主必建師傅之官詩不云乎不愆不忘率由舊章行太尉事節鄕侯熹三世在位爲國元老【趙熹光武時爲太尉明帝時行太尉事】司空融【融牟融】典職六年勤勞不怠其以熹爲太傅融爲太尉並錄尙書事三事大夫莫肯夙夜小雅之所傷也【詩雨無正之文也三事三公也鄭注幽王在外三公及諸侯隨而行者皆無復君臣之禮不肯晨夜省王】予違汝弼汝無面従股肱之正義也羣後百僚勉思厥職各貢忠誠以輔不逮申勑四方稱朕意焉

三公糾非法詔【愚曰章帝寛大近文帝崔寔論文帝除肉刑是以嚴致平而非徒輕刑以爲寛愚亦謂章帝詔三公糾非法以嚴補獘而非但姑息以爲寛故元年以選舉乖實詔有司二年以貴戚奢縦詔三公此其性資𨿽寛而其法制則嚴吾獨惜文帝之寛不免失於鄧通而章帝之寛不免失於竇氏也】

漢章帝【建初二年三月】

比年陰陽不調饑饉屢臻深惟先帝憂人之本詔書曰不傷財不害人誠欲元元去末歸本而今貴戚近親奢縱無度嫁娶送終尢爲僣侈有司廢典莫肯舉察春秋之義以貴理賤今自三公並宜明糾非法宣振威風朕在弱冠未知稼穡之艱難區區管窺豈能照一隅哉其科條制度所冝施行在事者備爲之禁先京師而後諸夏

講議五經同異詔【愚曰帝王之學本以經世非以名世蓋講者易而用者難也章帝以光武爲之祖以明帝爲之父世世皆好學白虎殿之防詔諸儒講五經同異盛矣噫帝之於五經也知商書官不及私眤之義決不使外戚擅權知周詩艷妻煽方處之義決不至閨房用事知春秋驪姬申生之義決不至嫡子輕易徒講而不善用與勿講也】

漢章帝【四年十一月】

蓋三代導人教學爲本漢承暴秦襃顯儒術建立五經爲置博士其後學者精進𨿽曰承師亦別名家孝宣皇帝以爲去聖久逺學不厭博故遂立大小夏侯尙書後又立京氏易【大小夏侯謂夏侯勝勝從兄子建也京氏京房也】至建武中復置顏氏嚴氏春秋大小戴禮博士【嚴氏謂嚴彭祖顏氏謂顏安樂大小戴戴徳戴聖也】此皆所以扶進微學尊廣道蓺也中元元年詔書五經章句煩多議欲減省至永平元年長水校尉儵【樊儵】奏言先帝大業當以時施行欲使諸儒共正經義頗令學者得以自助孔子曰學之不講是吾憂也又曰博學而篤志切問而近思仁在其中矣於戲其勉之哉【於是下太常將大夫博士議郎郎官及諸生諸儒防白虎觀講議五經同異使五官中郎將魏應承制問侍中淳於恭奏帝親稱制臨決如孝宣甘露石渠故事作白虎議奏】

選髙才生受學詔

漢章帝【八年十二月】

五經剖判去聖彌逺章句遺辭乖疑難正恐先師微言將遂廢絕非所以重稽古求道眞也其令羣儒選髙才生受學左氏谷梁春秋古文尙書毛詩以扶微學廣異義焉

禁考獄多酷詔

漢章帝【元和元年七月】

律云掠者惟得榜笞立【掠問也廣雅曰榜擊也音彭笞擊也立謂立而考訊之】又令丙箠長短有數【令丙爲篇之次也又景帝京師定箠令箠長五尺本大一寸其竹也末薄半寸其平去節故雲長短有數】自往者大獄已來掠考多酷鉆鑽之屬【大獄謂楚王英等事也鉆其廉反陬也國語中刑用鑽鑿皆謂慘酷其肌膚也】慘苦無極念其痛毒怵然動心書曰鞭作官刑豈云若此【以鞭爲理官事之刑】宜及秋冬理獄明爲其禁

賜胎養谷等詔【愚曰大儒冇言大君者天地之宗子尊髙年所以老吾老慈孤弱所以防吾防此仁道也以兩漢論尊老之令歷文景武宣而悉具慈防之方至章而始備兩漢享國四百年殆不偶然範贊帝亦以給胎養谷爲稱首信然】

漢章帝【二年正月】

令云人有產子者復勿算三歲今諸懷姙者賜胎養谷人三斛復其夫勿算一嵗著以爲令

襃劉方詔【愚曰寛厚之主喜良吏嚴刻之主喜能吏故張釋之之長者與文帝心事合魏相之權數與宣帝本意稱其埶然也章帝厭明帝之苛而一切寛厚故二君所取各不同至於以俗吏矯餙飭三公以悃愊無華取劉方非世俗所可及世言文帝之後有景帝忠厚之意稍傷明帝之後有章帝苛刻之意稍蘇其信然與】

漢章帝【二年正月】

方春生養萬物莩甲【莩葉裏白皮也百果甲拆】宜助萌陽以育時物其令有司罪非殊死且勿案驗及吏人條書相告不得聽受冀以息事寜人敬奉天气立秋如故夫俗吏矯外貌似是而非揆之人事則恱耳論之陰陽則傷化朕甚饜之甚苦之安靜之吏悃愊無華【悃愊至誠也】日計不足月計有餘如襄城令劉方【方字伯況平原人】吏人同聲謂之不煩𨿽未有他異斯亦殆近之矣間勑二千石各尙寛明而今富姦行賂於下貪吏枉法於上使有罪不論而無過被刑甚大逆也夫以苛爲察以刻爲明以輕爲徳以重爲威四者或興則下有怨心吾詔書數下冠蓋接道而吏不加理人或失職其咎安在勉思舊令稱朕意焉蠲除禁錮詔【愚曰論寛厚之主者不求其寛厚而求其明論嚴明之主者不求其嚴明而求其寛厚蓋資質之偏得其所長未足貴而求其所短斯可貴也故論文帝者不以減肉刑爲貴而以後元之誅垣平爲貴論宣帝者不以核名實爲貴而以黃龍之行寛大爲貴蓋取其相濟者然也章帝之除禁錮定囚律史皆羨之語曰少成若天性習慣如自然其性資之常者然耳而例以之待閨房外戚可乎君子曰章帝之寛殆未盡善也】

漢章帝【十二月】

書云父不慈子不祗兄不友弟不恭不相及也往者妖言大獄所及廣逺一人犯罪禁至三屬【卽三族也謂父族母族及妻族】莫得垂纓仕宦王朝如有賢才而沒齒無用朕甚憐之非所謂與之更始也諸以前妖惡禁錮者一皆蠲除之以明棄咎之路但不得在宿衛而已

修孔聖廟詔【愚曰唐程浩有言大子後天地而生知天地之始先天地而沒知天地之終非日非月光之所及者逺不江不海潤之所浸者久而彌芳逺而彌光用之者昌捨之者亡信乎盛徳必百祀表章風厲有天下者之急先務也自髙帝過魯祠以太牢爲天子親祠之始封九世孫滕爲奉嗣君爲嗣封爵之始其後關裏大會褒成襲封不懈益防赤伏四百年之祚蓋有與立漢末亂離廟毀封絕魏丈乃能封爵孔羨修起魯廟又廣爲屋以居學者考之此詔在黃初二年正月時卽阼才兩月爾可謂知所先務矣魏詔令他無可取獨此知聖道之尊故錄之】

魏文帝【黃初二年正月】

昔仲尼資大聖之才懷帝王之器當衰周之未無受命之運在魯衛之朝教化乎洙泗之上棲棲焉遑遑焉欲屈已以存道貶身以救世於時王公終莫能用之乃退考五代之禮修素王之事因魯史而制春秋就太師而正雅頌俾千載之後莫不宗其文以資述作仰其聖以成謀咨可謂命世之大聖億載之師表者也遭天下大亂百祀墮壞舊居之廟毀而不修襃成之後絕而莫繼闕裏不聞講頌之聲四時不覩烝嘗之位斯豈所謂崇禮報功盛徳百世必祀者哉其以議郎孔羨爲宗聖侯邑百戶奉孔子祀令魯郡修起舊廟置百戶吏卒以守衛之又於其外廣爲室屋以居學者

戒后妃不得與政詔【愚曰漢世后妃與政如呂氏之禍不淺曹魏行事本無足取獨文帝此詔足矯漢世之失深可爲後來法書曰牝雞之晨惟家之索信哉】

魏文帝【三年九月】

夫婦人與政亂之本也自今以後羣臣不得奏事太后後族之家不得當輔政之任又不得橫受茅土之爵以此詔傳後世若有背違天下共誅之

文選補遺卷二

欽定四庫全書

文選補遺卷三

元陳仁子輯

璽書【漢光武紀注漢制度曰帝之下書有四一曰策書二曰制書三曰詔書四曰誡敕防書者編簡也其制長二尺短者半之篆書起年月日稱皇帝以命諸侯王三公以罪免亦睗防而以書用尺一木兩行惟此爲異也制書者帝者制度之命其文曰制詔三公皆璽封尙書令印重封露布州郡也詔書者詔告也其文曰告某官云如故事誡敕者謂敕刺史太守其文曰有詔敕某官他皆放此】答鼂錯璽書【西山眞徳秀曰按家令小臣而帝賜以璽書官而不名詞又溫厚如此豈非隆謙好善之主哉○愚曰人之好言或有幸而遇者亦有不幸而不遇者鼂錯一好言之士也言兵體於文帝之朝帝𨿽未盡行其言而乃獲璽書之褒言削國於景帝之朝帝才略試其言而竟坐東市之誅嗚呼璽書褒言者漢法與故事皆未見也而帝特行焉使七國之削得文帝者主之縱有大變帝必有所處而何遽受禍之邪此幸不幸之別也】

漢文帝【晁錯傳錯爲太子家令上言兵事文帝嘉之乃賜璽書寵答焉】

皇帝問太子家令上書言兵體三章聞之書言狂夫之言而明主擇焉今則不然言者不狂而擇者不明國之大患故在於此使夫不明而擇於不狂是以萬聽而萬不當也

賜吾丘壽王璽書【愚曰人臣事君以正直自重則君視之亦重以謟諛自輕則君視之亦輕武帝諸臣以詭詐見用者無如嚴助吾丘壽王數人以正直見憚者無如仲舒汲黯二人重舒汲黯𨿽老死諸侯傅相武帝視之稍重而終得免於誅戮嚴助壽王𨿽驟見進用武帝數加敕責視之稍輕而終不免誅嗚呼不冠不見帝豈嘗以待汲黯者待嚴助革而以俳優畜方朔枚臯者恐不免並以此畜二公者也是以東郡盜發旣責壽王之罪而至得寶鼎則曰有說則生無說則死待壽王直嬰豎之不若視之輕故誅之亦輕此爲臣者所宜鑑】漢武帝【本傳爲東郡都尉時軍旅數發年歲不熟多盜賊詔賜壽王璽書曰】

子在朕前之時智略輻湊以爲天下少雙海內寡二及至連十餘城之守任四千石之重職事並廢盜賊縱橫甚不稱在前時何也

賜燕王旦璽書【愚曰以刑法繩人與以言語繩人均也𨿽然以刑法繩人者是絕凡人自新之路以言語繩人者足發他人愧恥之機燕王旦之悖逆輕躁誅之蓋不可勝誅者而昭帝敕責數言辱過朝市愧心一生卒自絞死在漢不傷大體在燕王不逭大戮嗚呼吾不殺伯仁伯仁由我而死言語繩人甚於刑法若是哉】

漢昭帝【漢書武帝崩太子立是爲昭帝初桀安父子與大將軍光爭權欲害之詐使使爲燕王旦上書言光罪時年十四後旦謀仄事覺天子使使者賜王璽書】

昔髙皇帝王天下建立子弟以藩屏社稷先日諸呂陰謀大逆劉氏不絕若發賴絳侯等誅討賊亂尊立孝文以安宗廟非以中外有人表裏相應故邪樊酈曹灌攜劍摧鋒從髙皇帝墾菑除害耘鉏海內當此之時頭如蓬葆勤苦至矣然其賞不過封侯今宗室子孫曾無暴衣露冠之勞裂地而王之分財而賜之父死子繼兄終弟及今王骨肉至親敵吾一體乃與他姓異族謀害社稷親其所疏疏其所親有逆悖之心無忠愛之義如使古人有知當何面目復奉齋酎見髙祖之廟乎【旦得書以符璽屬醫工長謝相二千石奉使不謹死矣卽以絞自絞】

賜馮奉世璽書【愚曰讀史論奉世功名次趙充國夫奉世者可以爲輕勇之將而非可爲持重之將充國持重常萬全而必勝奉世輕勇一不勝則有餘衂矣觀其矯制諸國以破莎車者特僥幸而成功及其討西羗彡姐也欲期月而奏凱迨至遇敵稍衂而欲增兵遣將共討而欲自將璽書敕責元帝之待之者其辭峻厲與宣帝待充國不同嗚呼以奉世爲有功則可以奉世次充國則不可】

漢元帝【木傳永光二年秋隴西羌反於是遣奉世將萬千二人騎以將屯爲名奉世具上地形部眾多少之計願益三萬六千人乃足決事書奏天子大爲發兵六萬餘人拜太常弋陽侯任千秋爲奮武將軍以助焉奉世上言願得其眾不須復煩大將因陳轉輸之費上以璽書勞奉世且讓之】

皇帝問將兵右將軍甚苦暴露羌虜侵邊境殺吏民甚逆天道故遣將軍帥士大夫行天誅以將軍材質之美奮精兵誅不軌百下百全之道也今乃有畔敵之名大爲中國羞以昔不閒習之故邪以恩厚未洽信約不明也朕甚怪之上書言羌虜依深山多徑道不得不多分部遮要害須得後發營士足以決事部署已定埶不可復置大將聞之前爲將軍兵少不足自守故發近所騎日夜詣【近所隨近處也日夜言兼行不休息也詣詣軍所】非爲擊也今發三輔河東農越騎迹射佽飛彀者羽林孤兒及呼速絫嗕種【嗕音辱羌別種彀者謂能張弩】方急遣【言令速至軍所】且兵凶器也必有成敗者患策不豫定料敵不審也故復遣奮武將軍兵法曰大將軍出必有偏禆所以揚威武參計策將軍又何疑焉夫愛吏士得眾心舉而無悔禽敵必全將軍之職也若乃轉輸之費則有司存將軍勿憂須奮武將軍兵到合擊羌虜

賜淮陽王欽璽書【愚曰元帝待同气最厚當時國事出防顯蕭望之忤防顯則死堪猛忤防顯則死京房之忤防顯則乂死獨是淮陽王不防顯之侵陵而惑於外舅張賂求入朝𨿽以防顯得其實不徑誅戮方加璽書遣使諭防此蓋待同气之厚與待他臣不同】漢元帝【本傳建昭元年欽宣帝子也】

皇帝問淮陽王有司奏王舅張博數遺王書非毀政治謗訕天子襃舉諸侯稱引周湯以讇惑王所言尢惡悖逆無道王不舉奏而多與金錢報以好言罪至不赦朕惻焉不忍聞爲王傷之推原厥本不祥自博惟王之心匪同於凶已詔有司勿治王事遣諫大夫駿申諭朕意詩不云乎靖恭爾位正直是與王其勉之【乂使駿諭指云云於是淮陽王欽免冠稽首謝曰奉藩無狀過惡暴列陛下不忍致法加大恩遣使者申諭道術守藩之義伏念罪惡尢深當伏重誅臣欽願悉心自新奉承詔防頓首死罪】

敕諭東平王宇璽書【愚曰親親之道寧委曲以全其恩無寛弛以成其過君之威若雷霆也人之心非木石也一提省間豈不可翻然而悟者若以莊公待叔之心養其惡而始誅之親親之義安在元帝待東平王因其數姦犯法而敕責之旣責太后又責師傅委曲若此是以東平王竟引咎自新卒完首領無傷手足噫若此七國之變豈亦盡諸侯王之咎哉】漢元帝【本傳宇宣帝子也事太后內不相得太后上書言之求守杜陵園上於是遣使奉璽書敕諭之】

皇帝問東平王蓋聞親親之恩莫重於孝尊尊之義莫大於忠故諸侯在位不驕以致孝道制節謹度以翼天子然後富貴不離於身而社稷可保今聞王自修有闕本朝不和流言紛紛謗自內興朕甚憯焉爲王懼之詩不云乎毋念爾祖述修厥徳永言配命自求多福朕惟王之春秋方剛忽於道徳意有所移忠言未納故臨遣太中大夫子蟜【姓張】諭王朕意孔子曰過而不攺是謂過矣王其深惟熟思之無違朕意

賜東平太后璽書

漢元帝

皇帝使諸吏宦者令承問東平王太后朕有聞王太后少加意焉夫福善之門莫美於和睦患咎之首莫大於內離今東平王出𦇤褓之中而托於南面之位加以年齒方剛渉學日寡驁忽臣下不自他於太后以是之間能無失禮義者其惟聖人乎傳曰父爲子隱直在其中矣王太后明察此意不可不詳閨門之內母子之間同气異息骨肉之恩豈可忽哉豈可忽哉昔周公戒伯禽曰故舊無大故則不可棄也毋求備於一人夫以故舊之恩猶忍小惡而況此乎已遣使者諭王王旣悔過服罪太后寛忍以貰之後宜不敢王太后彊餐止思念愼疾自愛

賜竇融璽書【愚曰天下之事欲固人者不能固而無心者或能固之欲制敵者不能制而無爭者乃能制之何也理存而不可易埶定而不可逾人自俛首帖耳於其下者嘗論光武待竇融與昭烈語武侯其迹蓋相似也竇融據河西光武非不可力制而曰蜀漢相攻權在將軍舉足左右便有輕重其後融乃慴服之不暇劉禪孱弱疑不足以臣武侯者而昭烈獨曰嗣子不肖君可自取武侯乃終其身無他志嗚呼以他人處此竭吾志盡吾力猶不足錮英雄之心而出其右二君開心見忱遂得羣情於數語間蓋不固人而人自固不制敵而敵自制者】漢光武【本傳更始以融爲張掖屬國都尉撫結雄傑河西翕然歸之光武卽位以河西隔逺未能自通時隗囂先稱建武年號融等從受正朔囂內懷異心使張說豪傑競逐雌雄未決當各據土宇與隴蜀合從髙可爲六國下不失尉佗融等於是召豪傑及諸太守計議融遂決防東向五年夏遣長史劉鈞奉書獻馬先是帝聞河西完富地接隴蜀欲招之以逼囂述亦發使遺融書遇鈞於道與俱還帝見鈞歡甚乃遣令還賜融璽書云云】

制詔行河西五郡大將軍事屬國都尉勞鎭守邊五郡兵馬精彊倉庫有蓄民庶殷富外則折挫羌胡內則百姓防福威徳流聞虛心相望道路隔塞邑邑何已長史所奉書獻馬悉至深知厚意今益州有公孫子陽天水有隗將軍方蜀漢相攻權在將軍舉足左右便有輕重以此言之欲相厚豈有量哉諸事具長史所見將軍所知王者疊興千載一防【言時難得而易失】欲遂立桓文輔微國當勉卒功業欲三分鼎足連衡合從亦宜以時定天下未並吾與爾絕域非相吞之國今之議者必有任囂效尉佗制七郡之計王者有分土無分民自適已事而已今以黃金二百斤賜將軍便宜輙言【因授融爲涼州牧璽書旣至河西咸驚以爲天子明見萬里之外】

賜書

賜南粵王佗書【迂齋樓昉曰委曲回防不自尊大而所據者正所以感動而諷諭之者深矣讀文帝比書非但忠厚惻怛能服夷狄之心又且明白正大得待夷狄之體○愚曰服人之道以眞實相向不必以浮虛相誇文帝以大漢兵力攻一南粵此建瓴之執也帝處此時再三開諭略不較彊弱初言側室之子抑何卑也繼稱南粵爲王抑何遜也他日南粵奉書稽顙稱臣之不暇嗚呼文帝一念之眞人自慴服其下何待粉飾大言刼以威而脇之埶者世之人主待臣妾亦焉用虛言相誇哉】

漢文帝【漢書南粵王趙佗眞定人也髙帝定天下爲中國勞苦遣陸賈立佗南粵王使和輯南粵母爲南邊害與長沙接境髙後時有司請禁粵關市鐵器佗曰此必長沙王計欲倚中國擊滅南海並王之自爲功也佗乃自尊爲南武帝攻長沙邊取數縣髙後遣隆慮侯竈擊之會暑濕士卒大疫不能逾嶺歲餘後崩罷兵佗因以兵威財物賂遺閩粵西甌駱役屬焉東西萬餘里乃乘黃屋左纛與中國侔文帝元年使告諸侯朕從代來卽位意佗親冡在眞定置守邑歲時奉祀召其從昆弟尊官厚賜寵之詔丞相平舉可使粵者平言陸賈先帝時使粵上召賈爲太中大夫賜佗書云云】

皇帝謹問南粵王甚苦心勞思朕髙皇帝側室之子棄外奉北藩於代【西山曰卽此一語便可感動蠻夷】道裏遼逺壅蔽穙愚未嘗致書髙皇帝棄羣臣孝惠皇帝卽世髙後自臨事不幸有疾日進不衰以故誖暴乎治諸呂爲變故亂法不能獨制乃取他姓子爲孝惠皇帝嗣賴宗廟之靈功臣之力誅之已畢朕以王侯吏不釋之故不得不立今卽位乃者聞王遺將軍隆慮侯書求親昆弟請罷長沙兩將軍朕以王書罷將軍博陽侯親昆弟在眞定者已遣人存問修治先人冡【西山曰按此二事各從其半蓋威徳兼盡之道也】前日聞王發兵於邊爲冦災不止當其時長沙苦之南郡尢甚𨿽王之國庸獨利乎必多殺士卒傷良將吏寡人之妻孤人之子獨人父母得一亡十朕不忍爲也朕欲定地犬牙相入者以問吏吏曰髙皇帝所以介長沙土也朕不得擅變焉吏曰得王之地不足以爲大得王之財不足以爲富服領以南王自治之𨿽然王之號爲帝兩帝並立亡一乘之使以通其道是爭也爭而不讓仁者不爲也願與王分棄前患【彼此共棄故曰分】終今以來通使如故故使賈馳諭告王朕意王亦受之毋爲冦災矣上禇五十衣中禇三十衣下禇二十衣遺王【以綿裝衣曰禇上中下者綿多少輕重之差也】願王聽樂娯憂存問鄰國【陸賈至南粵王恐乃頓首謝願奉明詔長爲藩臣奉貢職】

遺匈奴書【西山眞氏曰按此書先責匈奴違約次諭以事在赦前勿深誅又云單於若能明告諸吏使無負約然後可和使單於所言誠邪固不逆其善意使所言僞邪亦不墮其詐謀抑揚開闔皆有法焉至遺之以物又以其自將苦兵爲辭非畏而賂之也卽此一書可見文帝禦夷狄之道矣】

漢文帝【漢書文帝三年夏匈奴右賢王入居河南地爲冦詔遣丞相灌嬰將擊右賢王右賢王走出塞其明年單於遺漢書願寢兵休士養馬除前事復故約云云前六年遺匈奴云云】

皇帝敬問匈奴大單於無恙【此冒頓單於】使系虖淺遺朕書云願寢兵休士除前事復故約以安邊民世世平樂朕甚嘉之此古聖王之志也漢與匈奴約爲兄弟所以遺單於甚厚背約離兄弟之親者常在匈奴然右賢王事已在赦前勿深誅單於若稱書意明告諸吏使無負約有信敬如單於書使者言單於自將並國有功甚苦兵事服【言天子自所服也】繡祫綺衣【祫者衣無絮也綺祫綺衣以綉爲表綺爲裏】長襦錦袍各一比疎一【辮髮之飾】黃金飭具帶一黃金犀毗一【胡帶之鉤】繡十匹錦二十匹赤綈緑繒各四十匹使中大夫意謁者令肩遺單於

遺匈奴書

漢文帝【漢書冒頓死子稽粥立號老上單於歲入邊殺掠人民漢患之使使遺單於書單於亦使使報謝孝文後二年使使遺匈奴書云云】

皇帝敬問匈奴大單於無恙使當戶且渠雕渠難郎中韓遼遺朕馬二匹已至敬受【當戶且渠者一人爲二官雕渠難者其姓名】先帝制長城以北引弓之國受令單於長城以內冠帶之室朕亦制之使萬民耕織射獵衣食父子毋離臣主相安俱無暴虐今聞渫惡民貪降【渫惡民謂邪惡不正之民按顏氏作趨字句絕今作降字句絕】其趨背義絕約忘萬民之命離兩主之歡然其事已在前矣【亦猶前書事在赦前之意】書云二國已和親兩主驩說寢兵休卒養馬世世昌樂翕然更始朕甚嘉之聖者日新攺作更始使老者得息防者得長各保其首領而終其天年朕與單於俱由此道順天卹民世世相傳施之無窮天下莫不咸嘉使漢與匈奴鄰敵之國匈奴處北地寒殺气早降故詔吏遺單於秫糵金帛綿絮他物歲有數【歲予以物始此然亦以地寒爲辭】今天下大安萬民熈熈獨朕與單於爲之父母朕追念前事薄物細故謀臣計失皆不足以離昆弟之驩朕聞天不頗覆地不偏載朕與單於皆捐細故俱蹈大道墮壞前惡以圖長久使兩國之民若一家子元元萬民下及魚鼈上及飛鳥跂行喙息蠕動之類莫不就安利避危殆故來者不止天之道也俱去前事朕釋逃虜民【謂漢人逃入匈奴者】單於母言章尼等【皆匈奴降漢者】朕聞古之帝王約分明而不食言單於畱志天下大安和親之後漢過不先單於其察之【單於旣約和親於是制詔禦史匈奴大單於遺朕書和親已定亡人不足以益眾廣地匈奴無入塞漢無出塞犯令約者殺之按此書皆大哉王者之言非後世所及也】

賜嚴助書【愚曰嚴助者縦橫之士也助之詰田蚡諫伐南越遂啟武帝窮兵之端因貧賤辱於友壻乃假防稽牧守之任此其心術已自不正武帝睗書咨以春秋而不以蘇秦縱橫嗚呼助果非縱橫者流援春秋大義必譏作南門則無建章之役矣必譏初稅畝則無均輸平凖之苛矣必譏晉驪姬申生則無戻太子巫蠱之禍矣柰何助不足語此惜哉】

漢武帝

制詔防稽太守君厭承明之廬勞侍從之事懷故土出爲郡吏防稽東接於海南近諸越北枕大江間者濶焉久不聞問具以春秋對毋以蘇秦縱橫

賜趙充國書【西山眞氏曰按宣帝充國君臣間論難往復猶家人父子惟諾然君明臣忠千載之下猶可師也○愚曰人主小事可不親而大事不可不親他事可不親而兵事不可不親夫尊無與敵者君也或一旦而與我爲敵豈宜置諸念慮外哉山東之兵二世不親而稔灞上之恥漁陽之兵明皇不親而胎馬嵬之幸邊事至此國之憂也宣帝厲精爲治之主者也齋居決事人或以碎少之及讀賜充國璽書往復四五某所可粟某將可助某時進兵爲宜某處屯田爲便歷歷議其當而後止此豈若二世明皇付之邈然不知者故破西羌𨿽充國之功而亦宣帝親處之力】

漢宣帝【漢書神爵元年先零諸羌反上遣丙吉問充國曰將軍度羌虜何如當用防人充國曰兵難隃度願馳至金城圖上方略酒泉太守辛武賢奏以七月上旬分兵並出合擊防開在鮮水上者充國欲捐防開之過隱而弗章先誅先零以震動之議者以爲不破防開則先零未可圖上乃拜許延壽爲彊弩將軍武賢爲破羌將軍賜璽書嘉納其防以書敕讓充國云云】

皇帝問後將軍甚苦暴露將軍計欲至正月乃擊防羌羌人當獲麥已逺其妻子精兵萬人欲爲酒泉惇煌冦邊兵少民守保不得田作今張掖以東粟石百餘芻槁東數千【言其貴也】轉輸並起百姓煩擾將軍將萬餘之眾不早及秋共水艸之利爭其畜食欲至冬虜皆當畜食多【畜讀曰蓄顏本食字句絕】藏匿山中依險阻將軍士寒手足皸瘃【瘃寒創也竹足反】寧有利哉將軍不念中國之費欲以歲數而勝【顏本微字句絕】微將軍誰不樂此者【微猶無也】今詔破羌將軍武賢將兵六千一百人惇煌太守快將二千人長水校尉富昌酒泉侯奉世將婼月氏兵四千人【婼羌名兒遮反】亡慮萬二千人賫三十日食以七月二十二日擊防羌入鮮水北句廉上【句音鉤謂水岸曲而有廉稜】去酒泉八百里去將軍可千二百里將軍其引兵便道西並進𨿽不相及使虜聞東方北方兵並來分散其心意離其黨與𨿽不能殄滅當有瓦解者已詔中郎將卬將胡越佽飛射士步兵二校益將軍兵今五星出東方中國大利蠻夷大敗太白出髙用兵深入敢戰者吉弗敢戰者凶將軍急裝因天時誅不義萬下必全勿復有疑【充國旣得讓以爲將任兵在外便宜有守以安國家乃上書謝罪因陳兵利害曰先擊防羌先零必助之於臣之計先誅先零則防開之屬不煩兵而服六月戊申奏七月甲寅璽書報從充國計焉後防竟不煩兵而下其秋充國病上賜書云云】

二

制詔後將軍聞苦腳脛寒泄將軍年老加疾一朝之變不可諱朕甚憂之今詔破羌將軍詣屯所爲將軍副急因天時大利吏士鋭气以十二月擊先零卽疾劇畱屯毋行獨遣破羌彊弩將軍【時羌降者萬餘人充國度其必壞欲罷騎兵屯田以待其敝作奏未上防得進兵璽書遂上屯田奏報曰】

三

皇帝問後將軍言欲罷騎兵萬人畱田卽如將軍之計虜當何時伏誅兵當何時得決孰計其便復奏【充國上狀條不出兵畱田便宜十二事上復賜報云】

四

皇帝問後將軍言十二便聞之虜𨿽未伏誅兵決可期月而望期月而望者謂今冬邪謂何時也將軍獨不計虜聞兵頗罷且丁壯相聚攻擾田者及道上屯兵復殺略人民將何以止之又大開小開前言曰我告漢軍先零所在兵不往擊久畱得亡效五年時不分別人而並擊我【此語謂本始五年伐先零不分別大小開本意是以大小開有此言】其意常恐今兵不出得亡變生與先零爲一將軍孰計復奏【充國奏以爲屯田內有亡費之利外有守禦之備騎兵𨿽罷虜見萬人畱田爲必禽之具其土崩歸徳宜不久矣丞相魏相曰後將軍數畫軍冊其言常是臣任其計可必用也上於是報充國云云】

五

皇帝問後將軍上書言羌虜可勝之道今聽將軍將軍計善其上畱屯田及當罷者人馬數將軍彊食愼兵事自愛

策書

封齊王策【愚曰書載誥命所以可傳萬世者𨿽以其詞亦以其人武帝子凡五齊懷王燕刺王廣陵厲王三子同日受封今讀策命詞語申以風土之宜教以輔佐之義語言溫厚直有成周訓誥風度班史謂號令文章粲然可述者此其尢也惜數子或夭或自殺竟無伯禽康叔之業三復防書吾重爲三子愧】

漢武帝

惟元狩六年四月乙已皇帝使禦史大夫湯廟立子閎爲齊王嗚呼小子閎受玆靑社朕承天序惟稽古建爾國家封於東土世爲漢藩輔嗚呼念哉共朕之詔惟命不於常人之好徳克明顯光義之不圖俾君子怠悉爾心允執其中天祿永終厥有愆不臧乃凶於乃國害於爾躬嗚呼保國乂民可不敬與王其戒之

封燕王策

漢武帝

嗚呼小子旦受玆社建爾國家封於北土世爲漢藩輔嗚呼薫鬻氏虐老獸心以姦巧邊甿朕命將率䢐徵厥罪萬夫長千夫長三十有二帥降旗奔師薫鬻徙域北州以妥悉爾心母作怨母作棐徳母乃廢備非教士不得從徴王其戒之

封廣陵王策

漢武帝

嗚呼小子胥受玆赤社建爾國家封於南土世世爲漢藩輔古人有言曰大江之南五湖之間其人輕心揚州保彊三代要服不及以正嗚呼悉爾心只只兢兢乃惠乃順母同好逸母邇宵人惟法惟則書云臣不作福不作威靡有後羞王其戒之

賜韓福策【西山眞氏曰按漢世待徳行士如此可謂有禮矣其後平常時龔勝爲光祿大夫瑯邪邴漢亦以淸行徴用爲太中大夫王莽秉政勝與漢俱乞骸骨於是莽依故事白遣勝漢曰惟元始二年六月庚寅光祿大夫太中大夫耆艾二人以老病罷太皇太后使謁者僕射防之曰蓋聞古者有司年至則致事所以防讓而不盡其力也今大夫年至矣朕湣以官職之事煩大夫其上子若孫若同產同產子一人大夫其修身守道以終髙年睗帛及行道捨宿歲時羊酒衣衾皆如韓福故事所上子男皆除爲郎莽𨿽無道然其白遣節義之士恩意殷勤甚備豈非其修飾立名之時與】

漢武帝【本傳昭帝時涿郡韓福以徳行徴至京師賜防書東帛遣歸時元鳳元年】

朕閔勞以官職之事其務修孝弟以教鄕裏令郡縣常以正月賜羊酒其不幸者賜衣被一襲祠以中牢賜史丹策【西山眞氏曰按漢免大臣有防始見於宣帝之免蕭望之其辭曰有司奏君責使者禮遇丞相亡禮廉聲不聞敖慢不遜亡以扶政帥先百僚君不深思防於玆穢朕不忍致君於理使光祿勲惲防詔君爲太子太傅授印其上故印使者便道之官君其秉道明孝正直是與帥意無諐靡有後言望之賢公卿也其罪特與丞相亢禮耳而免防有防於玆穢語已非所以待臣鄰其後成帝免薛宣翟方進哀帝免孔光師丹馬宮傅喜皆極其切責無復遷就爲諱之意方進至於自殺故師丹之免也尙書令唐林上疏曰竊見免大司空丹防書泰深痛切君子作文爲賢者諱丹經爲世儒宗徳爲國黃耉親傳聖躬位在三公所坐者微海內未見其大過事旣已往免爵太重京師識者咸以爲宜復舟邑爵使奉朝請四方所瞻仰也惟陛下財覽眾心有以尉復師之臣上從林言賜爵關內侯今觀成帝免史舟策其詞順溫厚得進退大臣體故錄云】

漢成帝【漢書永始中病乞骸骨上賜防】

左將軍寑病不衰願歸治疾朕湣以官職之事久畱將軍使躬不瘳使光祿勲賜將軍黃金五十斤安車駟馬其上將軍印綬宜專精神務近醫藥以輔不衰

賜諸侯策【愚曰古今侯王以驕侈而失國者何限爲不明分耳光武制節謹度數語蓋得傳心之要嚴於閒之所以深於愛之也此防語二十七字蓋眞諸侯王座右銘云】漢光武【漢書建武二年春正月封功臣皆爲列侯大國四縣餘各有差詔曰人情得足苦於放縱快須臾之欲忌愼罰之義惟諸將業逺功大誠欲傳之無窮宜如臨深淵如履薄冰戰栗栗日愼一日其顯效未詶名籍未立者大鴻臚趣上朕將差而錄之乃遣謁者卽授印綬防云云】

策曰在上不驕髙而不危制節謹度滿而不溢敬之戒之傳爾子孫長爲漢藩

敕書

敕責楊僕書【西山眞氏曰按武帝之所以警飭臣工駕禦將帥者略見於賜嚴助等書史稱其雄材大略信矣夫○愚曰人主命將進退賞罰自有其宜推轂之授寵之不爲過鐘室之系刑之不爲其術固有神而不可測者武帝挾其雄豪之气眇視諸將至於敕責樓船將軍楊僕歷數五過而功不與夫僕酷吏者也則其爲人亦可知也若以施楊僕者施於彊悍之將憤心一生逃而爲樂毅叛而爲懷恩恐非國之福也故幸而武帝足以馭之爾觀武帝敕責楊僕𨿽稱快於一時而不可爲法於後世】

漢武帝

將軍之功獨有先破石門尋陿非有斬將騫旗之實也烏足以驕人哉前破番禺捕降者以爲虜掘死人爲獲是一過也建徳呂嘉逆罪不容於天下將軍擁精兵不窮進超然以東越爲援是二過也士卒露連歲爲朝防不置酒不念其勤勞而造佞巧請乘傳行塞因用歸家懷銀黃垂三組誇鄕裏是三過也失期內顧以道惡爲解失尊尊之序是四過也欲請蜀刀問君賈防何對曰率數百武庫日出兵而陽不知挾僞於君是五過也受詔不至蘭池宮明日又不對假令將軍之吏問之不對其罪何如推此心以在外江海之間可得信乎今東越深入將軍能率眾以掩過不

敕東平王傅相詔書【西山眞氏曰觀東平王一事而漢庭處之曲盡如此可謂得治親之誼】

漢元帝

夫人之性皆有五常及其少長耳目牽於耆欲故五常銷而邪心作情亂其性利勝其義而不失厥家者未之有也今王富於春秋气力武勇獲師傅之教淺加以少所聞見自今以來非五經之正術敢以遊獵非禮道王者輒以名聞

告諭

遣嚴助諭淮南王【愚曰武帝年方二十四開邊之心不可遏褎諭淮南數語適際閩越降服之後故遣使奬借不然亦如遣議臣難朔方十不過一而嚴助迎逢帝意以詰田蚡者詰淮南矣此可推武帝之本心】

漢武帝【漢書嚴助傳武帝遣兩將軍誅閩越淮南王安上書諫云云防閩越王弟余善殺王以降漢兵罷上嘉淮南之意美將卒之功乃令嚴助諭意風防於南越還又諭淮南曰】

皇帝問淮南王使中大夫玉上書言事聞之朕奉先帝之休徳夙興夜寐明不能燭重以不徳是以比年凶菑害眾夫以眇眇之身托於王侯之上內有饑寒之民南夷相攘【謂相侵奪也】使邊騷然不安朕甚懼焉今王深惟重慮【惟思也慮計也】明太平以弼朕失稱三代至盛際天接地人迹所及咸盡賔服藐然甚慙嘉王之意靡有所終使中大夫助諭朕意告王越事

使車騎將軍諭單於【愚曰讀文帝睗匈奴書其辭委曲有兄弟之和讀元帝賜單於書其辭峻截有父子之嚴非元帝之過於文帝也文帝當夷狄之彊故委曲以盡其情元帝際夷狄之弱故峻截以示其分所遭不同所處亦異】

漢元帝

單於上書願能北邊吏士屯戍子孫世世保塞單於鄕慕禮義所以爲民計者甚厚此長久之策也朕甚嘉之中國四方皆有關梁障塞非獨以備塞外也亦以防中國姦邪放縱出爲冦害故明法度以專眾心敬諭單於之意朕無疑焉爲單於怪其不罷故使大司馬車騎將軍嘉曉單於【單於謝曰愚不知大計天子幸使大臣告語甚厚】

文選補遺卷三

欽定四庫全書

文選補遺卷四

元陳仁子輯

奏疏一【西山眞徳秀曰漢自髙帝以來未有以書疏言事者賈山實始之豈非文帝開廣言路之故與】

至言【山楊時曰孝文之恭儉慈仁而賈山乃借秦爲諭盛言其侈靡貪殘暴虐宜若過矣然君臣儆戒正在無虞之時故禹猶以丹朱戒其君則山之借秦不爲過也○西山眞氏曰山此書專規帝與近臣射獵而已何至借秦爲諭蓋秦亾養老之義亾輔弼之臣亾進諫之士故窮奢極欲防於危亾而不自知帝𨿽未至是然不與近臣圖議政事而與之敺馳射獵則佞幸進而侈欲滋其蹈秦之失有不難者此忠臣防微之論然其末復開宴遊一路非所謂陳善閉邪也其不得爲醇儒以是哉○愚曰開漢家受言之路者文帝也倡漢士敢言之風者賈山也秦立妖言之禁髙惠不及除而文帝除之是以天下人方欲言秦蹈覆亾之轍他人不敢引而賈山引之是以天下士方敢言故山去而誼繼之誼亾而錯繼之諫章彬彬相踵漢四百年不罪言者其源蓋兆於此史謂山非醇儒夫山言養士尊老講學皆識王道大綱豈若章句儒呫呫守專門者𨿽不醇猶醇也他如言淮南王無罪及鑄錢之令言多激切上不加罰噫錯不可大用而用誼可大用而不用至山不加罰而全不見用受難而用尢難哉】

賈山【本傳山潁川人渉獵書記不能爲醇儒嘗給事潁陰侯爲騎孝文時言治亂之道名曰至言】

臣聞爲人臣者盡忠竭愚以直諫主不避死亡之誅者臣山是也臣不敢以久逺諭願借秦以爲諭惟陛下少加意焉夫布衣韋帶之士修身於內成名於外而使後世不絕息至秦則不然貴爲天子富有天下賦斂重數百姓任罷【數屢也任謂役事也罷讀曰疲任疲言疲於役使】赭衣半道羣盜滿山使天下之人戴目而視傾耳而聽【戴目者言常逺視有異志也傾耳而聽言樂禍亂】一夫大謼天下向應者陳勝是也秦非徒如此也起咸陽而西至雍離宮三百鐘鼓帷帳不移而具又爲阿房之殿殿髙數十仞【始皇作此殿未有名以其去咸陽近且號阿房】東西五里南北千步從車羅騎四馬騖馳旌旗不撓爲宮室之麗至於此使其後世曾不得聚廬而托處馬爲馳道於天下東窮燕齊南極吳楚江湖之上瀕海之觀畢至道廣五十步三丈而樹厚築其外隱以金椎樹以靑松爲馳道之麗至於此使其後世曾不得邪徑而托足焉死乎驪山吏徒數十萬人曠日十年下徹三泉合采金石冶銅錮其內桼塗其外被以珠玉飾以翡翠中成觀遊上成山林爲薶之侈至於此使其後世曾不得蓬顆蔽冡而托焉【顆謂土塊蓬顆言塊上生蓬者舉此以對冡上山林故言蓬顆蔽冡也顆音口果反】秦以熊羆之力虎狼之心蠶食諸侯並吞海內而不篤禮義故天殃已加矣臣昧死以聞願陛下少畱意而詳擇其中臣聞忠臣之事君也言切直則不用而身危不切直則不可以明道故切直之言明主所欲急聞忠臣之所以防死而竭知也地之磽者𨿽有善種不能生焉江臯河瀕𨿽有惡種無不猥大昔者夏商之季世𨿽關龍逄箕子比干之賢身死亾而道不用文王之時豪俊之士皆得竭其智芻蕘采薪之人皆得盡其力此周之所以興也故地之美者善養禾君之仁者善養士雷霆之所擊無不摧折者萬鈞之所壓無不糜滅者今人主之威非特雷霆也埶重非特萬鈞也開道而求諫和顏色而受之用其言而顯其身士猶恐懼而不敢自盡乂乃況於縱欲恣行暴虐惡聞其過乎震之以威壓之以重則𨿽有堯舜之智孟賁之勇豈有不摧折者哉如此則人主不得聞其過失矣弗聞則社稷危矣古者聖王之制史在前書過失工誦箴諫瞽誦詩諌公卿比諫【比方事類而諫】士傳言諌過庶人謗於道商旅議於市然後君得聞其過失也聞其過失而攺之見義而從之所以永有天下也天子之尊四海之內其義莫不爲臣然而養三老於太學親執醬而餽【與饋同】執爵而酳【音進食曰餽酳者少少飲酒謂食已而蕩口也】祝防在前祝鯁在後【防古饐字謂食不下也以老人好饐鯁故爲備祝以祝之】公卿奉杖大夫進履舉賢以自輔弼求修正之士使直諌故以天子之尊尊養三老視孝也立輔弼之臣者恐驕也置直諌之士者恐不得聞其過也學問至於芻蕘者求善無饜也商人庶人誹謗已而攺之從善無不聽也昔者秦政力並萬國富有天下破六國以爲郡縣築長城以爲關塞秦地之固大小之埶輕重之權其與一家之富一夫之彊胡可勝計也然而兵破於陳渉地奪於劉氏者何也秦王貪狠暴虐殘賊天下窮困萬民以適其欲也【適快也】昔者周蓋千八百國以九州之民養千八百國之君用民之力不過歲三日什一而籍君有餘財民有餘力而頌聲作秦皇帝以千八百國之民自養力罷不能勝其役財盡不能勝其求一君之身耳所以自養者馳騁弋獵之娯天下弗能供也勞罷者不得休息饑寒者不得衣食亾罪而死刑者無所告訴人與之爲怨家與之爲讎故天下壞也秦皇帝身在之時天下已壞矣而弗自知也秦皇帝東巡狩至防稽瑯邪刻石著其功自以爲過堯舜統縣石鑄鐘虡【縣稱也石百二十斤稱銅鐵之斤石以鑄鐘虡言其奢泰虡猛獸名謂鐘鼓之柎飾爲此獸虡音鉅】篩土築阿房之宮自以爲萬世有天下也古者聖王作諡三四十世耳𨿽堯舜禹湯文武絫世廣徳以爲子孫基業無過二三十世者也秦皇帝曰死而以諡法是父子名號有時相襲也以一至萬則世世不相復也故死而號曰始皇帝其次曰二世皇帝者欲以一至萬也秦皇帝計其功徳度其後嗣世世無窮然身死才數月耳天下四面而攻之宗廟滅絕矣秦皇帝居滅絕之中而不自知者何也天下莫敢告也其所以莫敢告者何也亾養老之義亾輔弼之臣亾進諌之士【山指秦之失專歸於此】縱恣行誅退誹謗之人殺直諌之士是以道諛媮合苟容比其徳則賢於堯舜課其功則賢於湯武天下已潰而莫之告也詩曰匪言不能胡此畏忌聽言則對譛言則退此之謂也又曰濟濟多士文王以寧天下未嘗亾士也然而文王獨言以寧者何也文王好仁則仁興得士而敬之則士用用之有禮義故不致其愛敬則不能盡其心不能盡其心則不能盡其力不能盡其力則不能成其功故古之賢君於其臣也尊其爵祿而親之疾則臨視之亾數死則往弔哭之臨其小斂大斂已棺塗而後爲之服錫衰麻絰【已棺謂已大斂也塗謂塗殯也錫衰十五升布無事其縷也】而三臨其防未斂不飲酒食肉未不舉樂當宗廟之祭而死爲之廢樂故古之君人者於其臣也可謂盡禮矣服法服端容貌正顏色然後見之故臣下莫敢不竭力盡死以報其上功徳立於後世而令聞不防也今陛下念思祖考術追厥功圖所以昭光洪業休徳使天下舉賢良方正之士天下皆防防焉曰將興堯舜之道三王之功矣天下士莫不精白以承休徳今方正之士皆在朝廷矣又選其賢者使爲常侍諸吏與之馳敺射獵一日再三出【西山曰山規文帝之過專在於此然當時之士未必皆賢使其果賢將不肯從人主敺馳射獵矣】臣恐朝廷之解弛百官之墮於事也諸侯聞之又必怠於政矣陛下卽位親自勉以厚天下損食膳不聽樂減外徭衛卒止歲貢省廐馬以賦縣傳去諸苑以賦農夫出帛十萬餘匹以振貧民禮髙年九十者一子不事八十者二算不事賜天下男子爵大臣皆至公卿發禦府金賜大臣宗族亾不被澤者赦罪人憐其亾髮賜之巾憐其衣赭書其背父子兄弟相見也而賜之衣平獄緩刑天下莫不說喜是以元年膏雨降五穀登此天之所以相陛下也刑輕於他時而犯法者寡衣食多於前年而盜賊少此天下之所以順陛下也臣聞山東吏布詔令民𨿽老羸癃疾扶杖而往聽之願少須臾毋死思見徳化之成也今功業方就名聞方昭四方鄕風今從豪傑之臣方正之士直與之日日獵射擊兔伐狐以傷大業絕天下之望臣竊悼之詩曰靡不有初鮮克有終臣不勝大願【自此而下盡發規諫本意】願少衰射獵以夏歲二月定明堂造太學修先王之道【此欲文帝行養老尊賢之事】風行俗成萬世之基定然後惟陛下所幸耳【此語非所以導人主】古者大臣不媟故君子不常見其齊嚴之色肅敬之容大臣不得與宴遊方正修絜之士不得從射獵使皆務其方以髙其節則羣臣莫敢不正身修行盡心以稱大禮如此則陛下之道尊敬功業施於四海垂於萬世子孫矣誠不如此則行日壞而榮日滅矣夫士修之於家而壞之於天子之廷臣竊湣之【此天下名言也】陛下與眾臣宴遊與大臣方正朝廷論議夫遊不失樂朝不失禮議不失計軌事之大者也【愚曰秦漢間人不廢學當阬焚兵戈間賈山學於祖父魏博士弟子祛誼生髙帝八年學於同郡李斯明堂正朔制度皆悉首以文筆顯學可廢乎】

陳政事疏【東坡蘓軾曰此憂治世危明主也○又曰世嘗咎漢文不用賈生以爲深恨臣嘗推究其防切謂不然賈生固天下之奇才所言一時之良防然請爲屬國欲系單於則是處士之大言少年之鋭气三表五餌人議其疎而欲以困中行說尢不可信矣正如趙括之輕秦李信之易楚若文帝亟用其說天下殆將不安使賈誼嘗歷艱難亦必自悔其說不然文帝豈棄才之主綘灌豈蔽才之士哉○東萊呂祖謙曰以傳所序考之則纂集誼前後所上疏合爲此篇以疏之辭考之則綱條相應又似一時所上何也蓋痛哭流涕大息之目必一疏所條畫班氏又取他疏以義類相從附之於其間耳如痛哭一條稱淮南厲王之諡而厲王追諡置園在文帝十二年又稱馮敬首防其匈而馮敬之死當在文帝十三年兩者皆非誼初爲梁王太傳時事凡此類皆班氏所附入也可爲痛哭者一謂諸侯彊大也可爲流涕者二謂匈奴嫚侮侵掠有可制之防而不能用也可爲長太息者有六見於史者有三變風俗也教太子也體貌大臣也誼之所論大抵以事迹之可見者爲先後緩急之次至於引君當道者則獨闕焉太史公曰賈誼鼂鍇明申商熟味所疏藹然有洙泗典刑未見爲申商者讀至於諸侯王皆眾髖髀釋斧斤之用而欲嬰以芒刃不缺則折數語而後知之孟子告萬章曰子以爲有王者作將比今之諸侯而誅之乎其教之不攺而後誅之乎孔孟之學蓋如此○唐仲友曰誼學出管子專欲以智力防後世與王者規模亦別只是論徳教與教太子禮大臣近王又曰誼未純王佐然去伯佐亦逺矣乂曰治安防不爲文帝當時說爲文帝後世慮乂曰治安防不因前席不敢陳○愚曰賈生有王佐之才而未聞道故其識可以料一時其道不足以淑萬世夫孝文之時蓋可與有爲之時也經制不定宜乘此考帝王之舊賈生通諸子百氏之學又雜以刑名論諸侯王僣擬而不追五等邦羣後之制其流必至削七國而後止論太子當教而不述禹湯文武之學其流必至受術數而後止論治匈奴侵侮而不考天保采薇之規其流必至窮兵虛耗而後止論體貌大臣而不正冢宰總百官之綱則必有外戚篡國宦官專廢立而宰相不能制矣言富民奢侈而不明三代風教之原則必至如貢禹所謂天下奢侈官亂民貧盜賊並起矣論變秦俗明制度而不襲明刑弼教之典則乂必至如魏相所謂子弟殺父兄妻殺夫凡二百二十二人矣嗚呼以文帝好言之主幸從生言生及此時不明大道復古制致漢不能爲唐虞三代曾未易世不勝言誼之咎也伊尹納君堯舜之心周公經國制用之畫不如此甚至過湘弔屈憤懣自傷哭泣至死絕此豈知道者誼有才而不知道悲夫】

賈誼【漢本傳時匈奴彊侵邊天下初定制度疏闊諸侯王僣擬過制淮南濟北王皆逆誅誼上疏陳政事又有告丞相周勃反逮系長安獄治卒亾事故誼以此譏上上深納其言養臣下有節通鑑載之孝文六年】

臣竊惟事埶可爲痛哭者一可爲流涕者二可爲長太息者六若其他背理而傷道者難徧以疏舉進言者皆曰天下已安已治矣臣獨以爲未也曰安且治者非愚則諛皆非事實知治亂之體者也夫抱火厝之積薪之下而寢其上火未及然因謂之安方今之埶何以異此本末舛逆首尾衡決國制搶攘【搶音傖攘亂貌】非甚有紀胡可謂治陛下何不壹令臣得孰數之於前因陳治安之防試詳擇焉夫射獵之娯與安危之機孰急【文帝恭儉之君然不能不耽於射獵故賈山言之誼亦言之】使爲治勞智慮苦身體乏鐘鼓之樂勿爲可也樂與今同而加之諸侯軌道兵革不動民保首領匈奴賔服四荒鄕風百姓素朴獄訟衰息大數旣得則天下順治海內之气淸和鹹理生爲明帝沒爲明神【漢去古未逺故人臣言事無所忌諱如此】名譽之美垂於無窮禮祖有功而宗有徳使顧成之廟稱爲太宗上配太祖與漢亾極【文帝在位先作顧成陽徳廟】建久安之埶成長治之業以承祖廟以奉六親至孝也以幸天下以育羣生至仁也立經陳紀輕重同得後可以爲萬世法程𨿽有愚防不肖之嗣猶得防業而安【此亦人臣所難言】至明也以陛下之明達因使少知治體者得佐下風致此非難也其具可素陳於前願幸無忽臣謹稽之天地驗之往古按之當今之務日夜念此至孰也𨿽使舜禹復生爲陛下計亾以易此夫樹國固必相疑之埶【今建立國泰大其執必固相疑也】下數被其殃上數爽其憂甚非所以安上而全下也今或親弟謀爲東帝【此指淮南王長居國驕恣警蹕稱制儗於天子六年謀反廢徙蜀遒死】親兄之子西鄕而擊【此指濟北王興居齊悼惠王子也三年聞帝幸太原發兵反敗死】今吳又見告矣【時吳王不循漢法有告之者】天子春秋鼎盛行義未過徳澤有加焉猶尙如是況莫大諸侯【言最大也】權力且十此者虖然而天下少安何也大國之王幼弱未壯漢之所置傅相方握其事數年之後諸侯之王大抵皆冠血气方剛漢之傅相稱病而賜罷彼自丞尉以上偏置私人如此有異淮南濟北之爲邪此時而欲爲治安𨿽堯舜不治黃帝曰日中必【衛】操刀必割【太公曰日中不是謂失時操刀不割失利之期言當及時也師古曰此語見六韜】今令此道順而全安甚易不肯早爲已乃墮骨肉之屬而抗剄之【抗其頭而剄之墮音火規反】豈有異秦之季世虖夫以天子之位乘今之時因天之助尙憚以危爲安以亂爲治假設陛下居齊桓之處將不合諸侯而匡天下乎臣又知陛下有所必不能矣假設天下如曩時淮陰侯尙王楚黥布王淮南彭越王梁韓信王韓張敖王趙貫髙爲相盧綰王燕陳豨在代令此六七公皆無恙當是時而陛下卽天子位能自安乎臣有以知陛下之不能也天下殽亂髙皇帝與諸公並【音步鼎反】起非有仄室之埶以豫席之也【言非有側室之埶爲之資借】諸公幸者乃爲中涓其次厪得舍人材之不逮至逺也髙皇帝以明聖威武卽天子位割膏腴之地以王諸公多者百餘城少者乃三四十縣惪至渥也【惪古徳字渥厚也】然其後十年之間反者九起陛下之與諸公非親角材而臣之也又非身封王之也自髙皇帝不能以是一歲爲安故臣知陛下之不能也然尙有可諉者曰疏【諉者托也尙可托言信越等以疏故反故其下句曰臣請試言其親者親者亦恃彊爲亂】臣請試言其親者假令悼惠王王齊元王王楚中子王趙幽王王淮陽共王王梁靈王王燕厲王王淮南六七貴人皆亾恙當是時陛下卽位能爲治虖臣又知陛下之不能也【誼歷數四事直以帝爲不能非孝文之盛徳孰能容之哉】若此諸王𨿽名爲臣實皆有布衣昆弟之心慮亾不帝制而天子自爲者【言諸侯皆欲同皇帝之制度而爲天子之事】擅爵人赦死辠甚者或戴黃屋漢法令非行也𨿽行不軌如厲王者令之不肯聽召之安可致乎幸而來至法安可得加動一親戚天下圜視而起【言驚愕也】陛下之臣𨿽有悍如馮敬者【馮無擇子名忠直爲禦史大夫奏淮南厲王誅之○悍勇也】適啟其口匕首已防其匈矣陛下𨿽賢誰與領此故疏者必危親者必亂已然之效也其異姓負彊而動者漢巳幸勝之矣又不易其所以然同姓襲是迹而動旣有徵矣其埶盡又復然殃旤之變未知所移明帝處之尙不能以安後世將如之何屠牛坦【屠牛名坦孔子時人也事見管子】一朝解十二牛而芒刃不頓者【頓讀曰鈍】所排擊剝割皆眾理解也【解支節也音胡懈反】至於髖髀之所【髀股骨也髖髀上也言其骨大故頓斤斧○音寛陛】非斤則斧夫仁義恩厚人主之芒刃也權埶法制人主之斤斧也今諸侯王皆眾髖髀也釋斤斧之用而欲嬰以芒刃臣以爲不缺則折胡不用之淮南濟北埶不可也【誼前言墮骨肉之屬而抗剄之無以異秦之季世今乃勸帝捨芒刃而用斤斧何以自相戻耶】臣竊迹前事大抵彊者先反淮陰王楚最彊則最先反韓信倚胡則又反貫髙因趙資則又反陳豨兵精則又反彭越用梁則又反黥布用淮南則又反盧綰最弱最後反長沙乃在二萬五千戶耳【吳芮】功少而最完埶疏而最忠非獨性異人也亦形埶然也曩令樊酈絳灌據數十城而王今𨿽以殘亾可也令信越之倫列爲徹侯而居𨿽至今存可也然則天下之大計可知己欲諸王之皆忠附則莫若令如長沙王欲臣子之勿菹醢則莫若令如樊酈等欲天下之治安莫若眾建諸侯而少其力力少則易使以義國小則亾邪心令海內之埶如身之使臂臂之使指莫不制從諸侯之君不敢有異心輻湊並進而歸命天子𨿽在細民且知其安故天下咸知陛下之明割地定制令齊趙楚各爲若干國使悼惠王幽王元王之子孫畢以次各受祖之分地地盡而止及燕梁他國皆然其分地眾而子孫少者建以爲國空而置之須其子孫生者舉使君之諸侯之地其削頗入漢者爲徙其侯國及封其子孫也【徙其侯國列侯國邑在諸侯王封內而犬牙相入者則正其疆界令其隔絕也封其子孫者分諸侯王之國邑各自封其子孫而受封之人若有罪黜其地皆入於漢故云頗入也】所以數償之一寸之地一人之眾天子亾所利焉誠以定治而已故天下咸知陛下之廉地制壹定宗室子孫莫慮不王下無倍畔之心上無誅伐之志故天下咸知陛下之仁法立而不犯令行而不逆貫髙利防之謀不生【利防項羽將羽敗爲陳令降上侯之潁川後反】柴奇開章之計不萌【柴奇開章皆與淮南王謀反也】細民鄕善大臣致順故天下咸知陛下之義臥赤子天下之上而安植遺腹朝委裘而天下不亂【置遺腹朝委裘皆未有所知也言天下安𨿽赤子遺腹在位猶不危】當時大治後世誦聖壹動而五業附陛下誰憚而久不爲此天下之埶方病大瘇一脛之大防如要一指之大防如股平居不可屈信【伸】一二指慉身慮亾聊【慉謂動而痛也】失今不治必爲錮疾後𨿽有扁鵲不能爲已病非徒瘇也又苦盭【音蹠戻足下曰蹠戻不可行】元王之子帝之從弟也今之王者從弟之子也惠王親兄子也今之王者兄子之子也親者或亾分地以安天下疏者或制大權以偪天子臣故曰非徒病瘇也又苦盭可爲痛哭者此病是也天下之埶方倒縣凡天子者天下之首何也上也蠻夷者天下之足何也下也今匈奴嫚娒侵掠至不敬也爲天下患至亾已也而漢歲致金絮采繒以奉之夷狄徵令是主上之操也天子共貢是臣下之禮也足反居上首顧居下倒縣如此莫之能解猶爲國有人乎非亶倒縣而已【亶讀曰但】又類辟且病痱【辟音壁足病痱音肥風病】夫辟者一面病痱者一方痛今西邊北邊之郡𨿽有長爵不輕得復【𨿽受髙爵之賞猶將禦寇不得復除逸豫也】五尺以上不輕得息斥望烽燧不得臥將吏被介冑而睡臣故曰一方病矣醫能治之而上不使可爲流涕者此也陛下何忍以帝皇之號爲戎人諸侯埶旣卑辱而旤不息長此安窮進謀者率以爲是固不可解也亾具甚矣臣竊料匈奴之眾不過漢一大縣以天下之大困於一縣之眾甚爲執事者羞之陛下何不試以臣爲屬國之官以主匈奴【新書此下陳三表五餌而史削之三表之說不可曉五餌略見匈奴傳贊】行臣之計請必系單於之頸而制其命伏中行說而笞其背【說奄人也漢使送公主妻匈奴說不肯行彊之因以漢事告匈奴也】舉匈奴之眾惟上之令今不獵猛敵而獵田彘不摶反寇而摶畜菟翫細娯而不圖大患非所以爲安也【此亦譏射獵之失】徳可逺施威可逺加而直數百里外威令不信可爲流涕者此也【新書此下一節天子之相號爲丞相諸侯之相號爲丞相天子列卿秩二千石諸侯列卿秩千石天子親號曰太后諸侯號亦曰太後天子妃號曰後諸侯妃號曰後天子髙門曰司馬諸侯宮門爲司馬天子車曰乘輿諸侯車曰乘輿是臣主非有相臨之分尊卑之經也云云此之不行可爲長太息者此也此太息之一而史削之】今民賣僮者爲之繡衣絲履偏諸緣內之閒中【閒賣奴婢闌】是古天子後服所以廟而不宴者也而庶人得以衣婢妾白縠之表薄紈之裏緁以偏諸美者黼繡是古天子之服今富人大賈嘉防召客者以被墻古者以奉一帝一後而節適今庶人屋壁得爲帝服倡優下賤得爲後飾然而天下不屈【其勿反】者殆未有也且帝之身自衣皁綈而富民墻屋被文繡天子之後以緣其領庶人防妾緣其履此臣所謂舛也夫百人作之不能衣【於旣反】一人欲天下亾寒胡可得也一人耕之十人聚而食之欲天下亾饑不可得也饑寒切於民之肌膚欲其亾爲姦邪不可得也國已屈【其勿反】矣盜賊直須時耳然而獻計者曰母動爲大耳【如爲大語者】夫俗至大不敬也至亾等也至冒上也進計者猶曰母爲可爲長太息者此也商君遺禮誼棄仁恩【謂商鞅】並心於進取行之二歲秦俗日敗故秦人家富子壯則出分家貧子壯則出贅【贅壻者言其不當出在妻家亦猶人身體之有肬贅非應所有也又說贅質也家貧無有聘財以身爲質分音扶問反】借父耰鉏慮有徳色母取箕帚立而誶語【誶罵也音碎】抱哺其子與公並倨【並音步鼎反】婦姑不相說則反唇而相稽【稽計也說讀曰悅】其慈子耆利不同禽獸者亾防耳然並心而赴時猶日蹷【厥】六國兼天下功成求得矣終不知反廉愧之節仁義之厚信並兼之法遂進取之業【信讀曰伸一曰信任】天下大敗眾掩寡智欺愚勇威怯壯陵衰其亂至矣是以大賢起之威震海內徳從天下【大賢謂髙祖也】曩之爲秦者今轉而爲漢矣然其遺風余俗猶尙未攺今世以侈靡相競而上亾制度棄禮義捐廉恥日甚可謂月異而歲不同矣逐利不耳慮非顧行也今其甚者殺父兄矣盜者剟寢戶之簾【剟謂割取也音輟】搴兩廟之器【搴取也兩廟髙祖惠帝廟也音騫又音蹇】白晝大都之中剽吏而奪之金矯僞者出防十萬石粟【防近也言詐爲文書以出倉粟近十萬石】賦六百餘萬錢乘傳而行郡國此其亾行義之尢至者也而大臣特以簿書不報期會之間以爲大故至於俗流失壞敗因恬而不知怪慮不動於耳目以爲適然耳夫移風易俗使天下回心而鄕【讀曰向】道類非俗吏之所能爲也俗吏之所務在於刀筆筐篋【刀所以削書札筐篋所以盛書】而不知大體陛下又不自憂竊爲陛下惜之夫立君臣等上下使父子有禮六親有紀此非天之所爲人之所設也夫人之所設不爲不立不植則僵不修則壞【植建也僵偃也音疆】筦子曰禮義亷恥是謂四維四維不張國乃滅亾使筦子愚人也則可筦子而少知治體則是豈可不爲寒心哉【若以管子爲愚人其言不實則無禮義亷恥可也若以管子爲微識治體則當寒心而憂之】秦滅四維而不張故君臣乖亂六親殃戮姦人並起萬民離叛凡十三歲而社稷爲虛【虛讀曰墟謂丘墟】今四維猶未備也故姦人防幸而眾心疑惑【防讀曰冀下同】豈如今定經制【經常也】令君君臣臣上下有差父子六親各得其宜姦人亾所防幸而羣臣眾信上不疑惑【眾信謂其爲忠信也】此業壹定世世常安而後有所持循矣【執持而順行之】若夫經制不定是猶渡江河亾維楫【維所以系船楫所以刺船也詩云紼縭維之楫音集又音接】中流而遇風波船必覆矣可爲長太息者此也夏爲天子十有餘世而殷受之殷爲天子二十餘世而周受之周爲天子三十餘世而秦受之秦爲天子二世而亾人性不甚相逺也【逺音於萬反】何三代之君有道之長而秦無道之暴也其故可知也古之王者太子乃生固舉以禮【乃始也】使士負之有司齊肅端冕【齊讀曰齋】見之南郊見於天也【見音胡電反】過闕則下過廟則趨孝子之道也故自爲赤子而教固已行矣【嬰兒體色赤故曰赤子耳】昔者成王幼在繦抱之中召公爲太保周公爲太傅太公爲太師保保其身體傅傅之惪義師道之教訓【保安也傅輔也道讀曰導】此三公之職也於是爲置三少皆上大夫也曰少保少傅少師是與太子宴者也故乃孩提有識三公三少固明孝仁禮義以道習之逐去邪人不使見惡行於是皆選天下之端士孝悌博聞有道術者以衛翼之使與太子居處出入故太子乃生而見正事聞正言行正道左右前後皆正人也夫習與正人居之不能母正猶生長於齊不能不齊言也習與不正人居之不能母不正猶生長於楚之地不能不楚言也故擇其所耆必先受業乃得嘗之【耆讀曰嗜】擇其所樂必先有習乃得爲之孔子曰少成若天性習貫如自然及太子少長知妃色則入於學學者所學之官也學禮曰帝入東學上親而貴仁則親疏有序而恩相及矣帝入南學上齒而貴信則長防有差而民不誣矣帝入西學上賢而貴徳則聖智在位而功不遺矣帝入北學上貴而尊爵則貴賤有等而下不隃矣【隃與逾同】帝入太學承師問道退習而考於太傅太傅罰其不則而匡其不及則徳智長而治道得矣此五學者旣成於上則百姓黎民化輯於下矣及太子旣冠成人免於保傅之嚴則有記過之史徹膳之宰【有闕則諌】進善之旌【進善言者立於旌下】誹謗之木【譏惡事者書之於木】敢諌之鼔【欲顯諌者則擊鼔】瞽史誦詩工誦箴諫大夫進謀士傳民語習與智長故切而不媿化與心成故中道若性三代之禮春朝朝日秋暮夕月所以明有敬也春秋入學坐國老執醬而親餽之所以明有孝也行以鸞和【鸞和車上鈴也】步中采齊【樂詩名也或作薺又作茨音在私反】趣中肆夏【樂詩名趣讀曰趨中音竹仲反】所以明有度也其於禽獸見其生不見其死聞其聲不食其肉故逺庖廚所以長恩且明有仁也【逺音於萬反長竹兩反】夫三代之所以長久者以其輔翼太子有此具也及秦而不然其俗固非貴辭讓也所上者告訐也【訐謂面相斥罪也音居謁反】固非貴禮誼也所上者刑罰也使趙髙傅胡亥而教之獄所習者非斬劓人則夷人之三族也故胡亥今日卽位而明日射人忠諫者謂之誹謗深計者謂之妖言其視殺人若艾艸菅然【艾讀曰利菅茅也音姦】豈惟胡亥之性惡哉彼其所以道之者非其理故也【道讀曰導】鄙諺曰不習爲吏視巳成事又曰前車覆後車誡夫三代之所以長久者其已事可知也然而不能從者是不法聖智也秦世之所以亟絕者其轍迹可見也【亟急也音居力反】然而不避是後車又將覆也夫存亾之變治亂之機其要在是矣天下之命縣於太子太子之善在於早諭教與選左右夫心未濫而先諭教則化易成也開於道術智誼之指則教之力也若其服習積貫則左右而已【貫音工宦反】夫胡粵之人生而同聲耆【讀曰嗜】欲不異及其長而成俗累數譯而不能相通行者有𨿽死而不相爲者則教習然也臣故曰選左右早諭教最急夫教得而左右正則太子正矣太子正而天下定矣書曰一人有慶兆民賴之此時務也凡人之智能見已然不能見將然夫禮者禁於將然之前而法者禁於已然之後是故法之所用易見而禮之所爲生難知也若夫慶賞以勸善刑罰以懲惡先王執此之政堅如金石行此之令信如四時據此之公無私如天地耳豈顧不用哉然而曰禮云禮云者貴絕惡於未萌而起教於微眇使民日遷善逺罪而不自知也孔子曰聽訟吾猶人也必也使母訟乎爲人主計者莫如先審取捨【取謂所擇用也捨謂所葉置也】取捨之極定於內而安危之萌應於外矣安者非一日而安也危者非一日而危也皆以積漸然不可不察也人主之所積在其取捨以禮義治之者積禮義以刑罰治之者積刑罰刑罰積而民怨背禮義積而民和親故世主欲民之善同而所以使民善者或異或道之以徳教或敺【與驅間】之以法令道之以徳教者徳教洽而民气樂敺之以法令者法令極而民風哀哀樂之感禍福之應也秦王之欲尊宗廟而安子孫與湯武同然而湯武廣大其徳行六七百歲而弗失秦王治天下十餘歲則大敗此亾它故矣湯武之定取捨審而秦王之定取捨不審矣夫天下大器也今人之置器置諸安處則安置諸危處則危天下之情與器亾以異在天子之所置之湯武置天下於仁義禮樂而徳澤洽禽獸艸木廣裕徳被蠻貊四夷累子孫數十世此天下所共聞也秦王置天下於法令刑罰徳澤亾一有而怨毒盈於世下憎惡之如仇讐禍防及身子孫誅絕【防音鉅依反】此天下之所共見也是非其明效大驗邪人之言曰聽言之道必以其事觀之則言者莫敢妄言今或言禮誼之不如法令教化之不如刑罰人主胡不引殷周秦事以觀之也人主之尊譬如堂羣臣如陛眾庶如地故陛九級上廉逺地則堂髙【級等也廉側隅也】陛亾級廉近地則堂卑髙者難攀卑者易陵【陵乘也】理埶然也故古者聖王制爲等列內有公卿大夫士外有公侯伯子男然後有官師小吏延及庶人等級分明而天子加焉故其尊不可及也裏諺曰欲投防而忌器此善諭也防近於器尙憚不投恐傷其器況於貴臣之近主乎廉恥節禮以治君子故有賜死而亾戮辱是以黥劓之辠不及大夫以其離主上不逺也禮不敢齒君之路馬蹵【千六反】其芻者有罰見君之幾杖則起遭君之乘車則下入正門則趨君之寵臣𨿽或有過刑戮之辠不加其身者尊君之故也此所以爲主上豫逺不敬也【逺離也】所以體貎大臣而厲其節也今自王侯三公之貴皆天子之所攺容而禮之也古天子之所謂伯父伯舅也【天子呼諸侯長者同姓則曰伯父異姓則曰伯舅伯長也】而令與眾庶同黥劓髠刖笞防【罵】棄市之法然則堂不亾陛乎被戮辱者不泰迫虖【迫迫天子也】廉恥不行大臣無乃握重權大官而有徒亾恥之心虖夫望夷之事二世見當以重法者【決罪曰當閻樂殺二世於望夷宮本由秦制無忌上之風也】投防而不忌器之習也臣聞之履𨿽鮮不加於枕冠𨿽敝不以苴履【苴者履中之借也音子余反】夫嘗已在貴寵之位天子攺容而體貌之矣吏民嘗俯伏以敬畏之矣今而有過帝令廢之可也退之可也賜之死可也滅之可也若夫束縛之系緤之輸之司寇編之徒官司寇小吏詈罵而榜【彭】笞之殆非所以令眾庶見也夫卑賤者習知尊貴者之一旦吾亦乃可以如此也非所以習天下也非尊尊貴貴之化也夫天子之所嘗敬眾庶之所嘗寵死而死耳賤人安宜得如此而頓辱之哉豫讓事中行之君智伯伐而滅之【行音胡剛反】移事智伯及趙滅智伯豫讓釁靣吞炭【釁燻也以毒藥燻之】必報襄子五起而不中人問豫子豫子曰中行眾人畜我我故眾人事之智伯國士遇我我故國士報之故此一豫讓也反君事讎行若狗彘已而抗節致忠行出乎列士人主使然也故主上遇其大臣如遇犬馬彼將犬馬自爲也如遇官徒彼將官徒自爲也頑頓【讀曰鈍】亾恥奊詬亾節【奊詬謂無志分也音胡結反詬音後】�廉恥不立且不自好苟若而可故見利則逝見便則奪主上有敗則因而挻之矣主上有患則吾苟免而已立而觀之耳有便吾身者則欺賣而利之耳人主將何便於此羣下至眾而主上至少也所托財器職業者粹於羣下也俱亾恥俱苟妄則主上最病故古者禮不及庶人刑不至大夫所以厲寵臣之節也古者大臣有坐不廉而廢者不謂不廉曰簠簋不飾坐污穢滛亂男女亾別者不曰污穢曰帷薄不修坐罷【疲】軟不勝任者不謂罷軟曰下官不職故貴大臣定有其罪矣猶未斥然正以謼之也尙遷就而爲之諱也故其在大譴大何之域者聞譴何則白冠犛纓盤水加劍造請室而請辠耳上不執縛系引而行也其有中罪者聞命而自弛上不使人頸盭而加也【不戾其頸而親加刀鋸盭古戾字音盧結反】其有大辠者聞命則北靣再拜跪而自裁上不使捽抑而刑之也曰子大夫自有過耳吾遇子有禮矣遇之有禮故羣臣自憙嬰以廉恥故人矜節行上設廉恥禮義以遇其臣而臣不以節行報其上則非人類也故化成俗定則爲人臣者主耳防身國耳防家公耳防私利不苟就害不苟去惟義所在上之化也故父兄之臣誠死宗廟法度之臣誠死社稷輔翼之臣誠死君上守國扞敵之臣誠死城郭封疆故曰聖人有金城者比物此志也【此言聖人厲此節行以禦羣下則人皆懷徳戮力同心國家安固不可毀狀若金城也尋其下文義可曉矣】彼且爲我死故吾得與之俱生彼且爲我亾故吾得與之俱存夫將爲我危故吾得與之皆安顧行而防利守節而仗義故可以托不禦之權可以寄六尺之孤此厲廉恥行禮誼之所致也主上何喪焉此之不爲而顧彼之久行故曰可爲長太息者此也

諫放民私鑄疏【愚曰古者鑄錢以利民後世鑄錢以利國不利民不利國而徒爲權姦者之利吾不知其何心堯遭大水鑄歷山之金湯遭大旱鑄莊山之金利民也管仲相齊行泉布以富彊漢武徵伐更錢幣以贍用利國也至若操柄不出於上鼓鑄興作於下其利未及於貧民而多專於權姦之家又不如不鑄之爲愈孝文尙寛放鑄之令失之人寛吳王以諸侯鑄錢富埒天子後卒叛逆鄧通大夫也以鑄錢財過王者皆權姦之徒專之故也民與國何利哉賈山曰錢者亾用器也而可易富貴富貴人主之操柄也而民爲之是與人主共操柄也山言與誼合防哉】

賈誼【食貨志孝文五年爲錢益多而輕乃更鑄四銖錢其文爲半兩除盜鑄錢令使民放鑄誼諌云云上不聽是時吳王鄧通各鑄錢故吳鄧錢布天下】

法使天下公得顧租【謂顧庸之直】鑄銅錫爲錢敢雜以鉛鐵爲他巧者其罪黥然鑄錢之情非殽雜爲巧則不可得贏【殽亂雜也言不雜鉛鐡則亾利】而殽之甚微爲利甚厚夫事有召禍而法有起姦今令細民人操造幣之埶各隱屏而鑄作因欲禁其厚利微姦𨿽黥罪日報其埶不止乃者民人抵罪多者一縣百數及吏之所疑榜笞奔走者甚眾夫縣法以誘民使入防阱孰積於此曩禁鑄錢死罪積下今公鑄錢黥罪積下爲法若此上何賴焉又民用錢郡縣不同或用輕錢百加若干【時錢重四銖法錢百枚當重一斤十六銖輕則以錢足之若干枚令滿平也】或用重錢平稱不受【用輕錢則百加若干用重錢𨿽以一當一猶復不受之】法錢不立【依法之錢】吏急而壹之虖則大爲煩苛而力不能勝縱而弗呵虖則市肆異用錢文大亂苟非其術何鄕而可哉今農事棄捐而采銅者日蕃釋其耒耨治鎔炊炭姦錢日多五穀不爲多善人怵而爲姦邪願民防而之刑戮刑戮將甚不詳柰何而忽國知患此吏議必曰禁之禁之不得其術其傷必大令禁鑄錢則錢必重重則其利深盜鑄如雲而起棄市之罪又不足以禁矣姦數不勝而法禁數潰銅使之然也故銅布於天下其爲禍博矣今博禍可除而七福可致也何謂七福上收銅勿令布則民不鑄錢黥罪不積一矣僞錢不蕃民不相疑二矣采銅鑄作者反於耕田三矣銅畢歸於上上挾銅積防禦輕重錢輕則防術斂之重則防術散之貨物必平四矣防作兵器防假貴臣多少有制用別貴賤五矣防臨萬貨防調盈虛防收奇羨【奇居宜反殘餘也羨饒益也】則官富實而末民困六矣制吾棄財【謂可棄之財】防與匈奴逐爭其民則敵必懷七矣故善爲天下者因禍而爲福轉敗而爲功今久退七福而行博禍臣誠傷之

論積貯事【愚曰積貯大事也傳曰國無三年之蓄則非其國文帝躬行恭儉以之儲峙豈不餘裕而誼猶廩然公私之積何也蓋文帝恭儉是節之之道也賈誼勸農是生之之術也節之者裁其所入而求之上生之者浚其所出而求之下二者交盡則儲其餘以備一朝不測之需噫世主皆若此庫有餘帛庾有餘粟𨿽桑孔融鉷復生亦何待捷出巧詐爲國寡根本之傷】賈誼【漢志文帝卽位躬修儉節思安百姓時民近戰國皆背本趨未誼說上云云上感誼言春正月丁亥詔開借田上親耕以率天下之民】

筦子曰倉廩實而知禮節【筦與管同管子管仲之書】民不足而可治者自古及今未之嘗聞古之人曰一夫不耕或受之饑一女不織或受之寒生之有時而用之亾度則物力必屈【屈盡也】古之治天下至孅至悉【纎細也悉盡其事也孅與纎同】故其畜積足恃今背本而趨末食者甚眾是天下之大殘也【本農業也末工商也言人已棄農而務工商矣其食未粟者乂甚眾殘謂傷害】滛侈之俗日日以長是天下之大賊也殘賊公行莫之或止大命將泛【方勇反泛覆也】莫之振救【振舉也】生之者甚少而糜之者甚多【靡防也】天下財產何得不蹷【音厥蹷傾竭也】漢之爲漢防四十年矣【防近也】公私之積猶可哀痛失時不雨民且狼顧【狼性怯走喜還顧言民見天不雨今亦恐也】歲惡不入請賣爵子【賣爵級又賣子】旣聞耳矣【聞於天子之耳】安有爲天下阽【音閻又丁念反】危者若是而上不驚者【阽危欲墜之意】世之有饑穰天之行也禹湯被之矣卽不幸有方二三千里之旱國胡以相卹【胡何也】卒然邊境有急數十百萬之眾國胡以餽之兵旱相乘天下大屈有勇力者聚徒而衡擊【衡橫也】罷夫羸老易子而齩其骨【罷讀曰疲齩齧也】政治未畢通也逺方之能疑者並舉而爭起矣【疑讀曰擬擬僣也謂與天子相比擬】乃駭而圖之豈將有及乎【圖謀也】夫積貯者天下之大命也苟粟多而財有餘何爲而不成以攻則取以守則固以戰則勝懷敵附逺何招而不至今敺民而歸之農皆著於本【敺音驅著直略反】使天下各食其力末技遊食之民轉而緣南畮【言皆趨農作】則畜積足而人樂其所矣可以爲富安天下而直爲此廩廩也【廩廩危也言務耕農厚畜積則天下富庶何乃不爲而常不足廩廩若此】竊爲陛下惜之

請封建子弟疏【愚曰賈誼封建侯王子弟𨿽明一時之埶未考三代之制故其言驗於後者特以其埶觀之而中耳淮南地亙數千里而梁壤地褊小長沙地隘不足回旋此皆漢初艸創封建無法而然髙帝封三庶孽分天下半胎禍至此誼欲攺制度者也而不考制度何耶古者建國公候百里伯七十里子男五十里壤地旣定各無邪心誼若按古制分天下爲五等自可杜淮南濟北之謀何至七國削而叛叛而討者厥後齊楚之反梁地增力彊七國以梁爲限而不敢過淮南地割力弱七國至說淮南而不敢應誼之所言驗如蓍卜吾知誼自傅長沙以來諸侯厝火積薪之埶皆知其必然者噫孰若復古制之爲善哉】

賈誼【初文帝以代王入卽位後分代爲兩國立皇子武爲代王參爲太原王小子勝梁王后又徒代王武爲淮陽王而太原王參爲代王盡得故地居數年梁王勝死亾子誼復上疏云云帝從其計徙淮陽王武爲梁王得大縣四十餘城陽王喜爲淮南王○通鑑載在十一年】

陛下卽不定制如今之埶不過一傳再傳諸侯猶且人恣而不制豪植而大彊漢法不得行矣陛下所以爲蕃扞及皇太子之所恃者惟淮陽代二國耳【蕃翰得宜則嗣主安固故曰皇太子之所恃】代北邊匈奴與彊敵爲鄰能自完則足矣而淮陽之比大諸侯厪如黒子之著靣適足以餌大國耳【餌謂爲其所吞食】不足以有所禁禦方今制在陛下制國而令子適足以爲餌豈可謂工哉人主之行異布衣布衣者飾小行競小廉以自托於鄕黨人主惟天下安社稷固不耳髙皇帝分天下以王功臣反者如蝟毛而起以爲不可故蔪【與芟同】去不義諸侯而虛其國【不義諸侯謂彭越黥布等】擇良日立諸子雒陽上東門之外【諸侯國皆在闗東故於東門外立之東靣最北出門曰上東門】畢以爲王而天下安故大人者不牽小行以成大功今淮南地逺者或數千里越兩諸侯【兩諸侯梁及淮南】而縣屬於漢【爲縣而屬漢】其吏民繇役往來長安者自悉而補中道衣敝【自悉其家資財補縫作衣】錢用諸費稱此其苦屬漢而欲得王至甚逋逃而歸諸侯者已不少矣其埶不可久臣之愚計願舉淮南地以益淮陽而爲梁王立後割淮陽北邊二三列城【列城縣】與東郡以益梁不可者可徙代王而都睢陽梁起於新郪以北著之河【新郪潁川縣】淮陽包陳以南揵之江【揵謂立封界或曰接也】則大諸侯之有異心者破膽而不敢謀梁足以扞齊趙淮陽足以禁吳楚陛下髙枕終亾山東之憂矣此二世之利也【帝及太子】當今恬然適遇諸侯之皆少數歲之後陛下且見之矣夫秦日夜苦心勞力以除六國之旤今陛下力制天下頥指如意髙拱以成六國之旤難以言智苟身亾事畜亂宿旤熟視而不定萬年之後傳之老母弱子【按此亦所難言】將使不寧不可謂仁臣聞聖主言問其臣而不自造事故使人臣得畢其愚忠惟陛下財幸【時又封準南厲王四子皆爲列侯誼知上必將復王之上疏諌曰竊恐陛下接王淮南諸子曽不與如臣者熟計之也淮南王之悖逆亾道天下孰不知其罪陛下幸而赦遷之自疾而死天下孰以王死之不當今奉尊罪人之子適足以負謗於天下耳此人少壯豈能防其父哉白公勝所爲父報仇者大父與伯父叔父也白公爲亂非欲取國代主也發忿快志剡手以衝仇人之胸固爲俱靡而已淮南𨿽小黥布嘗用之矣漢存特卒耳夫擅仇人足以危漢之資於防不便𨿽割而爲四四子一心也予之眾積之財此非有子胥白公報於廣都之中卽疑有剸諸荊軻起於兩柱之間所謂假賦兵爲虎翼者也願陛下少畱計後四歲齊文王薨無子文帝思賈生言乃分齊爲六國盡立悼惠王子六人爲王又遷淮南王喜於城陽分淮南爲三國盡立厲王三子後十年文帝崩景帝立三年而吳楚趙與四齊王合從舉兵西鄕京師梁王扞之卒破七國至武帝時淮南厲王子爲王者兩國亦反誅○韋氏曰四齊王膠東膠西菑川濟南王也】

文選補遺卷四

欽定四庫全書

文選補遺卷五

元陳仁子輯

奏疏二

論貴粟【東萊呂祖謙曰鬻爵始於文帝而浸淫於武帝文帝務在勸農故入粟受爵至五大夫以上乃得復一人武帝置武功直以國用匱乏故除千夫五大夫免繇役爵得至樂卿有止法則其權一時之宜而爲是法制亦已周密然卜式輸財助邊賜外繇四百人則不止於復一人矣晚賜爵左庶長駸駸於封侯而無禁則其過於樂卿不知其幾倍自是而後補郎除吏亡義而有財者顯於世則郎選衰吏道雜矣然其末年選用之序猶未至於能否混淆有可取者黃霸以入粟補馮翊卒吏而領郡錢谷計簿書正以察防補河東均輸長累遷至郡守而於農桑畜養米鹽無不通曉而治行卒爲第一此其用之爲有法也惟其入財補官之人不隨其才而泛使之益見其爲冗也○愚曰人臣心純乎理故其言醇人臣心雜乎術故其言疵誼與錯同以貴粟言也誼不過曰抑末重農而錯乃曰賣爵除罪帝從其言而置募粟之爵史誇其功而紀粟陳之由嗚呼以文帝之恭儉加以重農抑末遲之數年自可殷富何待以術募民而誘之者賣爵不巳則習爲故常必至西園諧價關內侯入錢五百萬如桓靈矣除罪不已則作姦犯科徼幸苟免必有子弟殺父兄妻殺夫凡二百二十二人如魏相所言矣錯之言計小利而傷大體不如誼言爲善也史謂賈誼晁錯明申韓而議論不同又謂公孫仲舒以儒學飾吏事而心術不同何耶○又曰晁錯實粟若就文帝之時區處自有其道按食貨志漢初自天子至封君湯沐邑山川園池市肆租稅之入皆各爲私奉養不領於天子之經費轉關東粟給中都官嵗不過數十萬石又按梁孝王居天下膏腴地府庫實玉多於京師嗚呼禹貢納粟納稭之法周官九貢九賦之式所以取於侯國者有制而非但私其土地人民也錯知削七國之地而不知責王侯之賦移此區處乃不削之削彊本弱枝實粟一畫也豈待賣爵除罪哉】鼂錯【本傳錯潁川人○通鑑載孝文十三年】

聖王在上而民不凍饑者非能耕而食之織而衣之也【食讀曰飼衣於旣反】爲開其資財之道也故堯禹有九年之水湯有七年之旱而國亡捐瘠者【瘠瘦病也言無相棄捐而瘦病者】以畜積多而備先具也今海內爲一土地人民之眾不避湯禹加以亡天災數年之水旱而畜積未及者何也地有遺利民有餘力生谷之土未盡墾山澤之利未盡出也遊食之民未盡歸農也民貧則姦邪生貧生於不足不足生於不農不農則不地著不地著則離鄕輕家民如鳥獸𨿽有髙城深池嚴法重刑猶不能禁也夫寒之於衣不待輕暖【苟禦風寒不求靡麗】饑之於食不待甘防【防美也】饑寒至身不顧廉恥人情一日不再食則饑終嵗不制衣則寒夫腹饑不得食膚寒不得衣𨿽慈母不能保其子君安能以有其民哉明主知其然也故務民於農桑薄賦斂廣畜積以實倉廩備水旱故民可得而有也民者在上所以牧之趨利如水走下四方亡擇也【走音奏】夫珠玉金銀饑不可食寒不可衣然而眾貴之者以上用之故也其爲物輕微易藏在於把握可以周海內而亡饑寒之患【周謂周徧而流行】此令臣輕背其主而民易去其鄕盜賊有所勸亡逃者得輕資也粟米布帛生於地長於時聚於力非可一日成也數石之重中人弗勝不爲姦邪所利一日弗得而饑寒至是故明君貴五穀而賤金玊今農夫五口之家其服役者不下二人【服事公役】其能耕者不過百畝百畝之收不過百石春耕夏耘秋獲冬藏伐薪樵治官府給繇役春不得避風塵夏不得避暑熱秋不得避陰雨冬不得避寒凍四時之間亡日休息又私自送往迎來弔死問疾養孤長防在其中勤苦如此尙復被水旱之災急政暴虐賦斂不時朝令而暮攺當其有者半賈而賣【本直千錢者止得五百賈讀曰價】亡者取倍稱之息【取一償二爲倍稱稱舉也今俗謂舉錢者】於是有賣田宅鬻子孫以償責者矣而商賈大者積貯倍息小者坐列販賣【行賣曰商坐販曰賈列者若今市中賣貨行也】操其奇贏日遊都市【奇贏謂有餘財而蓄聚奇異之物一說奇殘餘物也】乘上之急所賣必倍【上所急求則其價倍貴】故其男不耕耘女不蠶織衣必文采食必梁肉【粱好粟卽今之粱米】亡農夫之苦有仟伯之得【仟謂千錢伯謂百錢也今俗猶謂百錢爲一伯】因其富厚交通王侯力過吏埶以利相傾千里遊敖冠蓋相望乘堅防肥履絲曵縞【堅謂好車縞皓素繒之精白者也】此商人所以兼並農人農人所以流亡者也今法律賤商人商人已富貴矣尊農夫農夫已貧賤矣故俗之所貴主之所賤也吏之所卑法之所尊也上下相反好惡乖迕【迕違也】而欲國富法立不可得也方今之務莫若使民務農而已矣欲民務農在於貴粟貴粟之道在於使民以粟爲賞罰今募天下入粟縣官得以拜爵得以除罪如此富人有爵農民有錢粟有所渫【渫散也】夫能入粟以受爵皆有餘者也取於有餘以供上用則貧民之賦可損【損減也】所謂損有餘補不足令出而民利者也順於民心所補者三一曰主用足二曰民賦少三曰勸農功今令民有車騎馬一匹者復卒三人車騎者天下武備也故爲復卒神農之教曰有石城十仞湯池百步帶甲百萬而亡粟弗能守也以是觀之粟者王者大用政之本務令民入粟受爵至五大夫以上廼復一人耳【五大夫第九等爵也】此其與騎馬之功相去逺矣爵者上之所擅出於口而無窮粟者民之所種生於地而不乏夫得髙爵與免罪人之所甚欲也使天下人入粟於邊以受爵免罪不過三歲塞下之粟必多矣

諫起上林苑【原闕注】

東方朔【本傳朔平原厭次人武帝初卽位徵天下舉方正賢良文學材力之士朔上書髙自稱譽上偉之令待詔公車後以朔爲常侍郎初建元三年帝微行乃使太中大夫吾丘壽王與待詔能用算者二人舉籍阿城以南盩厔以東冝春以西提封頃畆及其賈直欲除以爲上林苑屬之南山又詔中尉左右內史表屬縣艸田欲以償鄠杜之民吾丘壽王奏事上大悅稱善時朔在傍進諌】

臣聞謙遜靜慤天表之應應之以福驕溢靡麗天表之應應之以異今陛下累郎臺恐其不髙也弋獵之處恐其不廣也如天不爲變則三輔之地盡可以爲苑何必盩厔鄠杜乎奢侈越制天爲之變上林𨿽小臣尙以爲大也夫南山天下之阻也南有江淮北有河渭其地從汧隴以東商雒以西厥壤肥饒漢興去三河之地止霸產以西都涇渭之南此所謂天下陸海之地秦之所以虜西戎兼山東者也其山出玉石金銀銅鐵豫章檀柘異類之物不可勝原此百工所取給萬民所仰足也又有秔稻梨栗桑麻竹箭之饒土宜姜芋水多防魚【芋艸名葉似藕荷長而不圓根正白可食防卽蛙字也似蝦蟆而小】貧者得以人給家足無饑寒之憂故酆鎬之間號爲土膏其賈畆一金今規以爲苑絕陂池水澤之利而取民膏腴之地上乏國家之用下奪農桑之業棄成功就敗事損耗五穀是其不可一也且盛荊棘之林而長飬麋鹿廣狐兔之苑大虎狼之墟又壊人冢墓發人室廬令幼弱懷土而思耆老涕泣而悲是其不可二也斥而營之垣而囿之騎馳東西又有深溝大渠夫一日之樂不足以危無隄之輿【隄限也輿乘輿也不敢斤言天子故曰輿無隄謂天子富貴無隄限也】是其不可三也故務苑囿之大不卹農時非所以彊國富人也夫殷作九市之官而諸侯畔【紂宮中設九市】靈王起章華之臺而楚民散【楚靈王作章華之臺納亡人以實之卒有幹谿之禍也】秦興阿房之殿而天下亂糞土愚臣忘生觸死逆盛意犯隆指罪當萬死願陳泰階六符【泰階三臺也每臺二星凡六星符六星之符驗也應劭曰黃帝泰階六符經曰太階者天之三階也上階爲天子中階爲諸侯公卿大夫下階爲士庶人上階上星爲男主下星爲女主中階上星爲諸侯三公下星爲卿大夫下階上星爲元士下星爲庶人三階平則陰陽和風雨時社稷神只咸獲其宜天下大安是爲太平三階不平則五神乏祀日有食之水潤不浸稼穡不成冬雷夏霜百姓不寧故治道傾天子行暴令好興甲兵修宮榭廣苑囿則上階爲之奄奄疏濶也以孝武皆有此事故朔爲陳之】以觀天變不可不省【是日因奏泰階之事乃拜朔爲大中大夫給事中賜黃金百斤然遂起上林苑如壽王所奏云】

論限民名田【原闕】

董仲舒【本傳董仲舒廣川人食貨志武帝外事四夷內興功利役費並興而民去本仲舒說上曰春秋它谷不書至於麥禾不成則書之以此見聖人於五穀最重麥與禾也今闋中俗不好種麥是歳失春秋之所重而損生民之具也願陛下幸詔大司農使關中民益種宿麥令母后時又言】

古者稅民不過什一其求易共使民不過三日其力易足民財內足以飬老盡孝外足以事上共稅下足以畜妻子極愛故民說從上至秦則不然用商鞅之法攺帝王之制除井田民得賣買富者田連阡陌貧者亡立錐之地又顓川澤之利管山林之饒荒淫越制逾侈以相髙邑有人君之尊裏有公侯之富小民安得不困又加月爲更卒已復爲正一歲屯戍一嵗力役三十倍於古田租口賦鹽鐵之利二十倍於古【秦收田租又出口賦官又奪鹽鐵利】或耕豪民之田見稅什五【言下戶貧人自無田而耕墾豪富家田十分之中以五輸本田主】故貧民常衣牛馬之衣而食犬彘之食重以貪暴之吏刑戮妄加民愁亡聊亡逃山林轉爲盜賊赭衣半道斷獄嵗以千萬數漢興循而未攺古井田法𨿽難卒行宜少近古限民名田以贍不足【名田占田也各爲立限不使富者過制則貧弱之家可足】塞並兼之路鹽鐵皆歸於民去奴婢除専殺之威【不得専殺奴婢】薄賦斂省繇役以寛民力然後可善治也諫昌邑王防【西山眞徳秀曰王吉龔遂之事昌邑王可謂不負所職矣王以失道廢二人當加褒異以爲人臣之勸可也而僅得減死且被髠鉗之罰霍光於是失刑政矣】王吉【吉舉賢良爲昌邑中尉而王好遊獵驅馳國中動作亡節吉上防諫】

臣聞古者師日行三十里吉行五十里詩云匪風發兮匪車掲兮顧瞻周道中心兮說曰是非古之風也發發者是非古之車也掲掲者蓋傷之也今者大王幸方與曽不半日而馳二百里百姓頗廢耕桑治道牽馬臣愚以爲民不可數變也昔召公述職當民事時捨於棠下而聽斷焉是時人皆得其所後世思其仁恩至虖不伐甘棠甘棠之詩是也大王不好書術而樂逸遊馮式撙銜馳驅不止口倦乎叱吒手苦於箠轡身勞乎車輿朝則冒霧露晝則被塵埃夏則爲大暑之所暴炙冬則爲風寒之所匽薄數以耎脆之玉體犯勤勞之煩毒非所以全壽命之宗也又非所以進仁義之隆也夫廣廈之下細旃之上明師居前勸誦在後上論唐虞之際下及殷周之盛考仁聖之風習治國之道防防焉發憤忘食日新厥徳其樂豈徒銜橛之間哉休則俛仰屈信以利形進退步趨以實下吸新吐故以練藏専意積精以適神於以養生豈不長哉大王誠畱意如此則心有堯舜之志體有喬松之壽美聲廣譽登而上聞則福祿其輳而社稷安矣皇帝仁聖至今思慕未怠於宮館囿池弋獵之樂未有所幸大王宜夙夜念此以承聖意諸侯骨肉莫親大王大王於屬則子也於位則臣也一身而二任之責加焉恩愛行義孅介有不具者於以上聞非饗國之福也臣吉愚戇願大王察之【王賀𨿽不遵道然猶知敬禮吉乃下令曰寡人造行不能無惰中尉甚忠數輔吾過使謁者千秋賜中尉牛肉五百斤酒五石脯五束其後復放從自若吉輒諌爭甚得輔弼之義𨿽不治民國中莫不敬重焉久之昭帝崩霍光秉政迎昌邑王吉卽奏書戒王】條國家便宜奏【趙汝愚進經濟錄奏札曰切惟古以來凡有國家者莫不自有一代規模制度其事切於時而易行不必逺尋異世之法故魏相爲丞相數條漢興以來國家便宜故事及賢臣所言請施行之此最明於治體之要也○愚曰處闇弱之世者宜於立法事英鋭之主者宜於守法宣帝天資明達勇果不患不及而患其過故帝可以有爲而相未嘗導帝以過爲凡條列昭帝所行寛大二十三事皆除苛從寛之規鼂錯賈誼等所言施行又不過務農積貯之說此魏相養成徳性懼帝挾英明而失之太過也比之荊舒執已見引進少年紛更天下事者不同】

魏相【本傳相明易經有師法好觀漢故事及便宜章奏以爲古今異制方今務在奉行故事而已數條漢興以來國家便宜行事及賢臣賈誼晁錯董仲舒等所言奏請施行之時元康年間】

臣聞明主在上賢輔在下則君安虞而民和睦臣相幸得備位不能奉明法廣教化理四方以宣聖徳民多背本趨末或有饑寒之色爲陛下之憂臣相罪當萬死臣相知能淺薄不明國家大體時用之宜惟民終始未得所繇竊伏觀先帝聖徳仁恩之厚勤勞天下垂意黎庶憂水旱之災爲民貧窮發倉廩振乏餒遣諫大夫博士巡行天下察風俗舉賢良平寃獄冠蓋交道省諸用寛租賦弛山澤陂池禁秣馬酤酒貯積所以周急繼困慰安元元便利百姓之道甚備臣相不能悉陳昧死奏故事詔書凡二十三事【先帝謂孝昭也】臣謹案王法必本於農而務積聚量入制用以備凶災亡六年之畜尙謂之急元鼎三年平原勃海大山東郡溥被災害民饑死於道路二千石不豫慮其難使至於此賴明詔振捄乃得防更生今嵗不登谷暴騰踴臨秋收斂猶有乏者至春恐甚亡以相卹西未平師旅在外兵革相乘臣竊寒心宜蚤圖其備惟陛下畱神元元帥繇先帝盛徳以撫海內【上施行其防】

明堂月令奏【愚曰魏相佐宣帝自地節三年至神爵凡九載其存也何書災異多而祥瑞少其亡也何書祥瑞多而災異少夫宣帝好祥瑞之心甚於孝武相逆窺其心素矣故今日條郡國逆賊風雨明日采易陰陽明堂月令以陰陽災異之說日警醒之而不使好祥瑞之私頃刻藏於胸次居中裁抑藹然古大臣儆戒之忠也至曰陰陽不和咎在臣等不但警君又以自警也後有姦臣掩天災不言旣不警君又不自警待上以災異防免者大有愧矣】魏相【相奏故事詔書凡二十三事又數采易陰陽及明堂月令奏之】

臣相幸得備員奉職不修不能宣廣教化陰陽未和災害未息咎在臣等臣聞易曰天地以順動故日月不過四時不忒聖人以順動故刑罰淸而民服天地變化必繇陰陽陰陽之分以日爲紀日冬夏至則八風之序立萬物之性成各有常職不得相干東方之神太昊乘震執規司春【木爲仁仁者生生者圜故爲規】南方之神炎帝乘離執衡司夏【火爲禮禮者齊齊者平故爲衡】西方之神少昊乘兌執矩司秋【金爲義義者成成者方故爲矩】北方之神顓頊乘坎執權司冬【水爲智智者謀謀者重故爲權】中央之神黃帝乘坤艮執繩司下土【土爲信信者誠誠者直故爲繩】玆五帝所司各有時也東方之卦不可以治西方南方之卦不可以治北方春興兌治則饑秋興震治則華冬興離治則泄【天地之气不閉密也】夏興坎治則雹明王謹於尊天愼於養人故立羲和之官以乘四時【乘治也】節授民事【各依其節而授以事】君動靜以道奉順陰陽則日月光明風雨時節寒暑調和三者得敍則災害不生五穀熟絲麻遂屮木茂鳥獸蕃民不夭疾衣食有餘若是則君尊民說上下亡怨政教不違禮讓可興夫風雨不時則傷農桑農桑傷則民饑寒饑寒在身則亡廉恥寇賊姦宄所繇生也臣愚以爲陰陽者王事之本羣生之命自古賢聖未有不繇者也天子之義必純取法天地而觀於先聖髙皇帝所述書天子所服第八【第八天子衣服之制也於施行詔書第八】曰大謁者臣章受詔長樂宮曰令羣臣議天子所服以安治天下相國臣何禦史大夫臣昌【蕭何周昌】謹與將軍臣陵太子太傅臣通等議【陵王陵通叔孫通】春夏秋冬天子所服當法天地之數中得人和故自天子王侯有土之君下及兆民能法天地順四時以治國家身亡禍殃年壽永究是奉宗廟安天下之大禮也臣請法之中謁者趙堯舉春【主一時衣服禮物朝祭百事也】李舜舉夏兒湯舉秋貢禹舉冬【髙帝時自有一貢禹也兒五奚反】四人各職一時大謁者襄章奏制曰可孝文皇帝時以二月施恩恵於天下賜孝弟力田及罷【疲】軍卒祠死事者頗非時節【罷軍卒卒之疲於軍事者一曰新從軍而休罷】禦史大夫鼂錯時爲太子家令奏言其狀臣相伏念陛下恩澤甚厚然而災气未息竊恐詔令有未合當時者也願陛下選明經通知陰陽者四人各主一時時至明言所職以和陰陽天下幸甚【相敕掾吏案事郡國及休告從家還至府輒白四方異聞或有逆賊風雨災變郡不上相輙奏言之○西山曰月令之書𨿽起秦世然先王之制存焉漢興頗用其略如春行寛大之令布封賞之恩以至秋冬理獄十月而後不復論囚類皆本之月令自髙帝時有趙堯等分舉四時之制至是魏相又爲宣帝言之其後李尋告哀帝謂朝廷忽於時月之令諸侍中尙書近臣宜令通知月令之意而盛夏斬人識者知王莽之必亡後漢陳寵魯恭亦嘗論此大略皆原於月令云】

言得失防【西山眞氏曰漢諸儒惟董仲舒嘗以正心正朝廷爲武帝言自余往往詳於政事略於人君之身吉所陳具有本末使宣帝能擢置輔相之列則所謂建萬世之長防舉明主於三代之隆者要必有道帝乃視爲迂闊使之謝病免歸惜哉吉意以爲之下蓋史家撮其大指如此非本文也○愚曰士有所守則不變以求合無所守則必變以求合孟子以王道說齊梁言𨿽不行猶堅執仁義之理商鞅以王道說孝公言偶不中則遷就刑名之術宣帝雜伯之君也吉以王道陳之帝以迂闊視之吉寧謝病而歸未嘗以刑名逢帝有軻之心無鞅之詐賢矣哉𨿽然漢君有帝王天資者文武宣三人文帝雜莊老故規模粹而不盡武帝雜多欲故規模大而不正宣帝資稟不如文志气不如武而又雜以伯道故規模卑而不醇宜王吉之言不相入也】

王吉【本傳吉字子陽瑯琊臯虞人宣帝徵爲博士諫大夫時頗修武帝故事宮室車服盛於昭帝時外戚許史王氏貴寵而上躬親政事任用能吏吉防云云】

陛下躬聖質總萬方帝王圖籍日陳於前惟思世務將興太平詔書毎下民欣然若更生臣伏而思之可謂至恩未可謂本務也欲治之主不世出公卿幸得遭遇其時言聽諫從然未有建萬世之長防舉明主於三代之隆者也其務在於期防簿書斷獄聽訟而已此非太平之基也臣聞聖王宣徳流化必自近始朝廷不備難以言治左右不正難以化逺民者弱而不可勝愚而不可欺也聖主獨行於深宮得則天下稱誦之失則天下咸言之行發於近必見於逺故謹選左右審擇所使左右所以正身也所使所以宣徳也詩云濟濟多士文王以寧此其本也春秋所以大一統者六合同風九州共貫也今俗吏所以牧民者非有禮義科指可世世通行者也獨設刑法以守之其欲治者不知所繇【與由同】以意穿鑿各取一切權譎自在故一變之後不可復修也是以百里不同風千里不同俗戶異政人殊服詐僞萌生刑罰無極【萌生其爭出如艸木之初生】質朴日銷恩愛寖薄孔子曰安上治民莫善於禮非空言也王者未制禮之時引先王禮宜於今者而用之臣願陛下承天心發大業與公卿大臣延及儒生述舊禮明王制敺一世之民躋之仁壽之域則俗何以不若成康壽何以不若髙宗竊見當世趨務不合於道者謹條奏惟陛下財擇焉【財與裁同】吉意以爲夫婦人倫大綱夭壽之萌也世俗嫁娶太早未知爲人父母之道而有子是以教化不明而民多夭聘妻送女亡節則貧人不及故不舉子又漢家列侯尙公主諸侯則國人承翁主【娶天子女曰尙公主國人娶諸侯女曰承翁主尙承皆卑下之名師古曰翁主者言其父自主婚】使男事女夫詘於婦逆陰陽之位故多女亂古者衣服車馬貴賤有章以襃有徳而別尊卑今上下僣差人人自制是以貪財趨利不畏死亡周之所以能致治刑措而不用者以其禁邪於防防絕惡於未萌也又言舜湯不用三公九卿之世而舉臯陶伊尹不仁者逺今使俗吏得任子弟【子弟以父兄任爲郎】率多驕驁不通古今至於積功治人亡益於民此伐檀所爲作也【魏詩伐檀刺不用賢也】宜明選求賢除任子之令外家及故人可厚以財不宜居位去角抵減樂府省尙方明視天下以儉【視讀曰示】古者工不造雕瑑商不通侈靡非工商之獨賢政教使之然也民見儉則歸本本立而末成其指如此【上以言迂闊不甚寵異也吉遂謝病歸】

控制西事宜奏【愚曰趙充國有大力量古名將也其捍蔽西垂如泰山巉巖而不可逾震壓醜酋如鈞石鎭重而不可移條畫利害區處事宜又如底柱屹立而不可拔不貪小利而伐其謀不攻攴黨而伐其交皆老於兵法者也昔武帝疑李陵悔行而詔以行期陵不能持之以力量又貪浚稽之小勝以至窘降充國辟武賢鈔掠之非揚防開闇昧之過再三詰問曽不變易而全師保勝安邊之冊卒如所料充國力量眞可爲國大臣矣豈特將】趙充國【本傳充國字翁孫隴西上邽人時酒泉太守辛武賢奏言以七月上旬賫三十日糧分兵並出合擊防開在鮮水上者奪其畜產虜其妻子復引兵還冬復擊之天子下其書博議】

武賢欲輕引萬騎分爲兩道出張掖回【胡悔反謂路紆曲】逺千里以一馬自佗負三十日食【佗徒何反凡以畜產載負物者皆爲佗】爲米二斛四斗麥八斛又有衣裝兵器難以追逐勤勞而至虜必商軍進退稍引去【商計度也宋祁曰稍引去當更添一稍字】逐水屮入山林隨而深入虜卽據前險守後阸以絕糧道必有傷危之憂爲夷狄笑千載不可復而武賢以爲可奪其畜產虜其妻子此殆空言非至計也又武威縣張掖日勒皆當北塞有通谷水艸【日勒張掖之縣】臣恐匈奴與有謀且欲大入幸能要杜張掖酒泉以絕西域其郡兵尢不可發先零首爲畔逆他種刼略故臣愚冊欲捐防開闇昧之過隠而勿章先行先零之誅以震動之宜悔過反善因赦其罪選擇良吏知其俗者拊循和輯此全師保勝安邊之冊【天子下其書公卿議】

陳兵利害【戴溪曰馬伏波矍鑠老矣被甲上馬以示可用李靖以自薦𨿽老尙堪一行後乃決防深入蓋武將余習𨿽血气已衰而心志未耗猶思攘臂抵掌賈其餘勇且不復爲身慮況慮及國家哉古之名將豈有若趙充國之賢者充國老矣自請爲將豈前二公比哉爲將不言兵而言國此豈可以將名也且其志不在漢嘗窮兵深入二三十年用事夷狄𨿽士馬物故而虜亦折北不支就使如辛武賢之防出兵破亦當離解困獘不足抗漢未至如充國所慮者然充國志不在也漢名將稱衞霍然實無他能専以深追逺討爲功又當時輕鋭少年若終軍傅介子輩以圖徼幸懷匕首刺人於戶牖之間使天子喜邊功輕敵生事者非此輩啟之乎充國老臣深識世變不以晚年一爲宣帝言此誰當復言者愛惜民命保防國體使天子知養威持重不折夭傷鏃亦足以制敵成功功成晏然而無後患餘禍可以活民命存國體正救其君之心術以爲後世用兵之法】

趙充國【本傳宣帝書敕讓充國以爲將任兵在外便宜有守以安國家廼上書謝罪因陳利害云云六月戊申奏七月甲寅璽書報從】

臣竊見騎都尉安國前幸賜書擇人可使使防諭告以大軍當至漢不誅防以解其謀恩澤甚厚非臣下所能及臣獨私美陛下盛徳至計亡已故遣開豪雕庫宣天子至徳防開之屬皆聞知明詔今先零楊玊此之首師名王將騎四千及煎鞏騎五千阻石山木候便爲寇【謂依阻山之木石以自保固】防未有所犯今置先零先擊防釋有罪誅亡辜起壹難就兩害誠非陛下本計也臣聞兵法攻不足者守有餘又曰善戰者致人不致於人今防羌欲爲燉煌酒泉冦飭兵馬練戰士以須其至坐得致敵之術以逸擊勞取勝之道也今恐二郡兵少不足以守而發之行攻釋致虜之術而從爲虜所致之道臣愚以爲不便先零虜欲爲背叛故與防開解仇結約然其私心不能亡恐漢兵至而防開背之也臣愚以爲其計常欲先赴防開之急以堅其約先擊防先零必助之今虜馬肥糧食方饒擊之恐不能傷害適使先零得施徳於防堅其約合其黨虜交堅黨合精兵二萬餘人廹脇諸小種附著者稍眾莫須之屬不輕得離也【莫須小種名也】如是虜兵寖多誅之用力數倍臣恐國家憂累繇十年數不二三嵗而已臣得防天子厚恩父子俱爲顯列臣位至上卿爵爲列侯犬馬之齒七十六爲明詔塡溝壑死骨不朽亡所顧念獨思惟兵利害至孰悉也於臣之計先誅先零已則防之屬不煩兵而服矣先零已誅而防開不服渉正月擊之得計之理又其時也以今進兵誠不見其利惟陛下裁察

上屯田奏【倪恕曰禦敵莫急於兵屯兵莫急於食食不足則兵不能多兵不多則敵不可遏是故屯田之制不可不講也嘗考古今屯田往往皆無一定之所蓋因時度宜而爲之宣帝之時先零防開解仇結盟侵擾邊鄙當時議論欲裹糧深入一舉而滅之充國知其未可也以爲難久不解徭役不息則四夷必有乘其敝者莫如屯田以全取勝田於浩亹積谷金城卒能破先零下防開振旅而還中國不知其勞豈非屯田之利哉○愚曰先儒言韓信善將兵多多益辦只是分數明愚謂趙充國善用兵破降西只是分數明此一便宜之事也兵用幾人粟用幾斛屯田利幾倍省漕運幾何破先零幾時如架屋者胸中歷歷先有成算振凱以還如抽矢箙中取諸寄耳後諸葛亮用蜀屯田渭濵與充國意合嗚呼皆分數明也】

趙充國【本傳上賜書以十二月擊先零時降者萬餘人充國度其必壊欲罷騎兵屯田以待其敝作奏未上防得進兵璽書中郎將卬懼使客諫充國云云充國嘆曰是何言之不忠也明主可爲忠言遂奏云云】

臣聞兵者所以明徳除害也故舉得於外則福生於內不可不愼臣所將吏士馬牛食月用糧谷十九萬九千六百三十斛鹽千六百九十三斛茭槁二十五萬二百八十六石【茭幹芻也槁禾稈石百二十斤】難久不解繇役不息又恐他夷卒有不虞之變相因並起爲明主憂誠非素定廟勝之防且羌虜易以計破難用兵碎也故臣愚以爲擊之不便計度臨東至浩亹虜故田及公田民所未墾可二千頃以上其間郵亭多壊敗者臣前部士入山伐材木大小六萬餘枚皆在水次願罷騎兵畱弛刑應募及淮陽汝南步兵與吏士私從者合九萬二百八十一人用谷月二萬七千三百六十三斛鹽三百八斛分屯要害處冰解漕下繕鄕亭浚溝渠【漕下以水運木而下也繕補也浚深治也】治湟陿以西道橋七十所令可至鮮水左右田事出賦人二十晦【田事出謂至春人出營田也賦謂班與之】至四月艸生發郡騎及屬國胡騎伉健各千倅馬什二就艸【倅副也什二者千騎則副馬二百匹】爲田者遊兵以充入金城郡益積蓄省大費今大司農所轉谷至者足支萬人一嵗食謹上田處及器用簿惟陛下裁許

屯田第二奏【唐仲友曰守屯田議與亞夫堅壁事體同獨充國尢難蓋七國事急兵諸將所輕又充國自薦非亞夫乃文帝所屬之比】

趙充國【本傳上報曰卽如將軍計虜當何時伏誅兵當何時得決孰計其便復奏充國上狀云云】

臣聞帝王之兵以全取勝是以貴謀而賤戰戰而百勝非善之善者也故先爲不可勝以待敵之可勝蠻夷習俗𨿽殊於禮義之國然其欲避害就利愛親戚畏死亡一也今虜亡其美地薦艸【薦稠艸】愁於寄托逺遁骨肉心離人有畔志而明主般師罷兵萬人畱田順天時因地利以待可勝之虜𨿽未卽伏辜兵決可期月而望虜瓦解前後降者萬七百餘人及受言去者凡七十輩【謂受充國之言歸相告諭】此坐支解虜之具也臣謹條不出兵畱田便宜十二事步兵九校吏士萬人畱屯以爲武備因田致谷威徳並行一也又因排折虜令不得歸肥饒之地貧破其眾以成虜相畔之漸二也居民得並田作不失農業三也軍馬一月之食度支田士一嵗罷騎兵以省大費四也至春省甲士卒循河湟漕谷至臨以眎【示】虜揚威武傳世折衝之具五也以閒暇時下所伐材繕治郵亭充入金城六也兵出乘危徼幸不出令反畔之虜竄於風寒之地離霜露疾疫瘃墮之患【離遭也墮謂因寒而墮指】坐得必勝之道七也亡經阻逺追死傷之害八也內不損威武之重外不令虜得乘間之埶九也又亡驚動河南大開小開使生他變之憂十也治湟陿中道橋令可至鮮水以制西域信威千里從枕席上過師十一也大費旣省繇役豫息以戒不虞十二也畱屯田得十二便出兵失十二利臣充國材下犬馬齒衰不識長冊惟明詔博詳公卿議臣采擇

屯田第三奏【南軒張栻曰漢將孰賢當以趙充國爲最凡將之病患於勇而謀不謹也充國更軍事多矣及聞西之事則不敢遽曰兵難遙度願馳至金城圖上方略其不敢忽如此經歷之多思慮之深孔子所謂臨事而懼好謀而成也將之病在於急近功也充國則圖其萬全陳屯田十二利持而爲不可動之計其規模與孔明渭上之師何以異哉將之病在於果於殺而不防百姓也充國任閫外之寄而爲國家根本之慮要使百姓安邊圉彊西戎坐消焉此三代之將非戰國以來摧鋒折敵者所可班也反復究其規模味其風防逺大周密拔出倫輩在宣帝時不獨爲賢將殆可相也使其爲相必能爲國家圖立制度爲後世思安養百姓爲邦本計如魏相輩皆當在其下風耳】

趙充國【本傳上復賜報略曰期月而望者謂今冬邪謂何時也虜攻擾屯兵殺略人民將何以止之將軍孰計復奏充國奏云云】

臣聞兵以計爲本故多算勝少算先零精兵分余不過七八千人失地逺客分散饑凍防開莫須又頗暴略其羸弱畜產畔還者不絕皆聞天子明令相捕斬之賞臣愚以爲虜破壊可日月冀逺在來春故曰兵決可期月而望竊見北邊自燉煌至遼東萬一千五百餘里乘塞列隧有吏卒數千人虜數大眾攻之而不能害今畱步士萬人屯田地埶平易多髙山逺望之便部曲相保爲塹壘木樵【與譙同謂爲髙樓以望敵】校聨不絕【此校謂用木自相貫穿以爲固亦猶周易荷校滅耳周禮校人掌王馬之政六廐成校蓋用關械防養馬也說文校木囚也以木相貫遮闌禽獸今言營壘相次】便兵弩飭鬭具烽火幸通埶及並力以逸待勞兵之利者也臣愚以爲屯田內有亡費之利外有守禦之備騎兵𨿽罷虜見萬人畱田爲必禽之具其土崩歸徳宜不久矣從今盡三月虜馬羸瘦必不敢捐其妻子於他種中逺渉河山而來爲寇又見屯田之士精兵萬人終不敢復將其累重還歸故地是臣之愚計所以度虜且必瓦解其處【各於其處自瓦解】不戰而自破之冊也至於虜小寇盜時殺人民其原未可卒禁臣聞戰不必勝不苟接刃攻不必取不苟勞眾誠令兵出𨿽不能滅先零亶能令虜絕不爲小寇則出兵可也卽今同是而釋坐勝之道從乘危之埶往終不見利空內自罷敝貶重而自損非所以視蠻夷也又大兵一出還不可復畱湟中亦未可空如是繇役復更發也且匈奴不可不備烏桓不可不憂今久轉運煩費傾我不虞之用以澹一隅臣愚以爲不便校尉臨眾幸得承威徳奉厚幣撫循眾羌諭以明詔宜皆鄕風𨿽其前辭嘗曰得亡校五年宜無他心不足以故出兵臣竊自惟念奉詔出塞引軍逺擊窮天子之精兵散車甲於山野𨿽亡尺寸之功媮得避慊【亦嫌字】之便而亡後咎余責此人臣不忠之利非明主社稷之福也臣幸得奮精兵討不義久畱天誅罪當萬死陛下寛仁未忍加誅令臣數得孰計愚臣伏計孰甚不敢避斧鉞之誅昧死陳愚惟陛下省察【充國奏每上輙下公卿議臣初是充國計者什三中僕五最後什八有詔詰前言不便者皆頓首服丞相魏相曰臣愚不習兵事利害後將軍數畫軍冊其言常是臣任其計可必用也上於是報充國曰將軍計善其上畱屯田及當罷者人馬數】論節儉奏【溫公司馬光曰忠臣之事君也責其所難則其易者不勞而正補其所短則其長者不勸而遂孝元踐位之初虛心以問禹禹宜先其所急後其所緩然則優遊不斷讒佞用權當時之大患也而禹不以爲言恭謹節儉孝元之素志也而禹孜孜言之何哉使禹之智不足以知烏得爲賢知而不言爲罪愈大矣○戴溪曰帝始卽位召用貢禹虛已以待而禹拳拳爲帝言節儉數事將順其美而不能正救其失蓋蕭望之周堪以剛不足以感悟上心貢禹以柔不足以大起人意遂使帝徬徨四顧無所倚賴及其末年石顯之勢已成𨿽有韋成匡衡無如之何已○愚曰貢禹當元帝卽位之初首從君心上求可謂先攻上身而惜未盡也剛則無欲欲則不剛二者相根而起易之幹君道也易不曰恭儉而曰剛健蓋君而畜天徳之剛則由此入恭儉不難漢武病於奢而不儉孝元病於柔而不剛人固各有偏也禹之說誠善移其告元帝者告武帝則得而獨以告元帝恐未善也】

貢禹【本傳禹字少翁瑯邪人元帝卽位徵爲諫大夫是時年嵗不登郡國多困禹奏】

古者宮室有制宮女不過九人秣馬不過八匹墻塗而不雕木摩而不刻車輿器物皆不文畫苑囿不過數十里與民共之任賢使能什一而稅亡他賦斂繇戍之役使民嵗不過三日千里之內自給千里之外各置貢職而已故天下家給人足頌聲並作至髙祖孝文孝景皇帝循古節儉宮女不過十餘廐馬百餘匹孝文皇帝衣綈履革器亡雕文金銀之飾後世爭爲奢侈轉轉益甚臣下亦相放效衣服履絝刀劍亂於主上主上時臨朝入廟眾人不能別異甚非其宜然非自知奢僣也猶魯昭公曰吾何僣矣今大夫僣諸侯諸侯僣天子天子過天道其日久矣承衰救亂矯復古化在於陛下臣愚以爲盡如太古難宜少放古以自節焉論語曰君子樂節禮樂方今宮室已定亡可柰何矣其餘盡可減損故時齊三服官輸物不過十笥【三服官主作天子之服在齊地笥盛衣竹器音先嗣反】方今齊三服官作工各數千人一嵗費數鉅萬蜀廣漢主金銀器嵗各用五百萬三工官官費五千萬【三工官謂少府之屬官考工室也右工室也東園匠也上言蜀漢主金銀器是不入三工之數】東西織室亦然廐馬食粟將萬匹臣禹嘗從之東宮【從天子往太后宮】見賜杯案盡文畫金銀飾非當所以賜食臣下也東宮之費亦不可勝計天下之民所爲大饑餓死者是也今民大饑而死死又不葬爲犬豬所食人至相食而廐馬食粟苦其大肥气盛怒至乃日步作之【日日行步而動作之以散充溢之气】王者受命於天爲民父母固當若此乎天不見邪武帝時又多取好女至數千人以塡後宮及棄天下昭帝防弱霍光専事不知禮正妄多臧金錢財物鳥獸魚鼈牛馬虎豹生禽凡百九十物盡瘞臧之又皆以後宮女置於園陵大失禮逆天心又未必稱武帝意也昭帝晏駕光復行之至孝宣皇帝時陛下惡有所言【不能自言減省之事】羣臣亦隨故事甚可痛也故使天下承化取女皆大過度【取讀曰娶】諸侯妻妾或至數百人豪富吏民畜歌者至數十人是以內多怨女外多曠夫及眾庶葬埋皆虛地上以實地下其過自上生皆在大臣循故事之罪也惟陛下深察古道從其儉者大減損乘輿服禦器物三分去二子產多少有命審察後宮擇其賢者畱二十人余悉歸之及諸陵園女亡子者宜悉遣獨杜陵宮人數百誠可哀憐也廐馬可亡過數十匹獨捨長安城南苑地以爲田獵之囿自城西南至山西至鄠皆復其田以與貧民方今天下饑饉可亡大自減損以救之稱天意乎天生聖人蓋爲萬民非獨使自娯樂而已也故詩曰天難諶斯不易惟王上帝臨女毋貳爾心當仁不讓獨可以聖心參諸天地揆之往古不可與臣下議也若其阿意順指隨君上下臣禹不勝拳拳不敢不盡愚心【天子納善其忠乃下詔令太僕減食穀馬水衡減食肉獸省宜春下苑以與貧民又罷角抵諸戲及齊三服官遷禹爲光祿大夫】論賦算鑄錢及贖罪之獘【愚曰人有所私者決不敢公於言易曰中心疑者其辭枝然也禹言事多矣不直言朝廷大姦而泛言末節細故譬之木心不固而朴斵文繡於其外其能久乎夫口賦之除非不可寛徵也鑄錢之罷非不可抑末也以至贖罪之議非不可厚風俗也柰何閹宦専權羣邪用事已滋危削之根若此數者特其末耳及觀石顯以禹明經著節使人致意深自結納至薦禹歷九卿禹有所私於此其泛於言無責也至若恭顯白逮更生下獄太傅韋成諫大夫貢禹與廷尉雜考劾更生前謀排去許史毀離親戚今又教人言變事更生坐免爲庶人貢助小人而誣君子又何失言哉】

貢禹【禹爲禦史大夫在位數言得失書數十上時初元五年】

古民亡賦算口錢起武帝徵伐四夷重賦於民民產子三嵗則出口錢故民重困至於生子輙殺甚可悲痛宜令兒七嵗去齒乃出口錢年二十乃算又言古者不以金錢爲幣専意於農故一夫不耕必有受其饑者今漢家鑄錢及諸鐵官皆置吏卒徒攻山取銅鐵一嵗功十萬人已上中農食七人是七十萬人常受其饑也鑿地數百丈銷陰气之精地藏空虛不能含气出云斬伐林木亡有時禁水旱之災未必不繇此也自五銖錢起已來七十餘年民坐盜鑄錢被刑者眾富人積錢滿室猶亡厭足民心動搖商賈求利東西南北各有智巧好衣美食嵗有十二之利而不出租稅農夫父子暴露中野不避寒暑捽艸杷土手足胼胝【捽拔取也杷手掊之也胼並也胝繭也】已奉谷租又出稾稅【槀禾稈也】鄕部私求不可勝供【言鄕部之吏又私有所求不能供之】故民棄本逐末耕者不能半貧民𨿽賜之田猶賤賣以賈【賣田與人而更爲商賈之業】窮則起爲盜賊何者末利深而惑於錢也是以姦邪不可禁其原皆起於錢也疾其末者絕其本宜罷采珠玊金銀鑄錢之官亡復以爲幣市井勿得販賣【賤買貴賣曰販】除其租銖之律【租稅之法皆依田畝不得雜計百物之銖兩】租稅祿賜皆以布帛及谷使百姓壹歸於農復古道便【追遵古法於事便也】又言諸離宮及長樂宮衞可減其大半以寛繇役又諸官奴婢十萬餘人戲遊亡事稅良民以給之嵗費五六鉅萬宜免爲庶人廩食【給其食】令代關東戍卒乘北邊亭塞候望【乘登也】又欲令近臣自諸曹侍中以上家亡得私販賣與民爭利犯者輙免官削爵不得仕宦禹又言孝文皇帝時貴廉潔賤貪污賈人贅壻及吏坐臧者皆禁錮不得爲吏賞善罰惡不阿親戚罪白者伏其誅疑者以與民亡贖罪之法故令行禁止海內大化天下斷獄四百與刑錯亡異武帝始臨天下尊賢用士辟地廣境數千里自見功大威行遂從耆欲【從讀曰縱耆讀曰嗜】用度不足乃行一切之變使犯法者贖罪入谷者補吏是以天下奢侈官亂民貧盜賊並起亡命者眾郡國恐伏其誅則擇便巧史書習於計簿能欺上府者以爲右職【上府謂所屬之府右職髙職也】姦軌不勝則取勇猛能操切百姓者以苛暴威服下者使居大位【操持也切刻也】故亡義而有財者顯於世欺謾而善書者尊於朝【謾誑也謾音慢又武連切】誖逆而勇猛者貴於官【誖亂也】故俗皆曰何以孝弟爲財多而光榮何以禮義爲史書而仕宦何以謹愼爲勇猛而臨官故黥劓而髠鉗者猶復攘臂爲政於世行𨿽犬彘家富埶足目指气使是爲賢耳【動目以指物出气以使人】故謂居官而置富者爲雄桀處姦而得利者爲壯士兄勸其弟父勉其子俗之敗壊乃至於是察其所以然者皆以犯法得贖罪求士不得眞賢相守崇財利【相諸侯相也守郡守也崇尙也】誅不行之所致也今欲興至治致太平宜除贖罪之法相守選舉不以實及有臧者輙行其誅亡但免官【不止免官而已】則爭盡力爲善貴孝弟賤賈人進眞賢舉實廉而天下治矣孔子匹夫之人耳以樂道正身不解之故【解讀曰懈】四海之內天下之君微孔子之言亡所折中【微亦無也折斷也非孔子之言則無以爲中】況乎以漢地之廣陛下之徳處南面之尊秉萬乘之權因天地之助其於變世易俗調和陰陽陶冶萬物化正天下易於決流抑隊【決欲流之水抑將隊之物言其便易】自成康以來幾且千嵗欲爲治者甚眾然而太平不復興者何也以其捨法度而任私意奢侈行而仁義廢也陛下誠深念髙祖之苦醇法太宗之治正已以先下選賢以自輔開進忠正致誅姦臣逺放諂佞放出園陵之女罷倡樂絕鄭聲去甲乙之帳退僞薄之物修節儉之化驅天下之民皆歸於農如此不解則三王可侔五帝可及惟陛下畱意省察天下幸甚【天子下其議令民產子七嵗乃出口錢自此始又罷上林宮館希幸禦者及省建章甘泉宮衞卒減諸侯王廟衞卒省其半余𨿽未盡從然嘉其質直之意此篇經史氏刪削非復本文其云又言又欲恐非一時一防所陳今采其議論】

文選補遺卷五

欽定四庫全書

文選補遺卷六

元陳仁子輯

奏疏三

上徙都成周疏【愚曰遷都未易言也天下事役之重者情必有不從行之驟者勢必有不堪盤庚遷亳三誥而後成周公營洛三卜而後定言可易哉夬東都者周之洛也而西都者亦周之丰鎬也婁敬不定於髙帝之時而翼奉乃欲定於元帝之世當時地震日食民困國虛徙之豈其時者況朝市廟社之有規也苑囿井竈之有次也一旦奪其所素有而頓然易之必有不測者隨其後昔光武至和帝都洛西都父老有怨班固恐帝去洛陽故上賦以陳人情然也奉之言曰亡復繕治宮館不急之費嵗餘五年之畜不知遷都於洛亦廢宮室而不治乎元帝之賢不如盤庚石顯之専難望周公吾未見其可遷者吾意奉精陰陽律曆之占知漢有百二之阨後必將都洛故其言曰因天變而徙都與天下更始欲因以厭之不然奉豈狂而愚也哉】

翼奉【本傳奉字少君東海下邳人元帝延問得失奉以爲祭天地於云陽汾陰及諸寢廟不以親疏疊毀皆煩費違古制又宮室苑囿奢泰難供以故民困國虛亡累年之畜所繇來久不攺其本難以末正廼上疏云云】

臣聞昔者盤庚攺邑以興殷道聖人美之竊聞漢徳隆盛在於孝文皇帝躬行節儉外省繇役其時未有甘泉建章及上林中諸離宮館也未央宮又無髙門武臺麒麟鳳凰白虎玉堂金華之殿獨有前殿曲臺漸臺宣室溫室承明耳孝文欲作一臺度用百金重民之財廢而不爲其積土基至今猶存又下遺詔不起山墳故其時天下大和百姓洽足徳流後嗣如令處於當今因此制度必不能成功名天道有常王道亡常亡常者所以應有常也必有非常之主然後能立非常之功臣願陛下徙都於成周左據成臯右阻黽池前鄕崧髙後介大河【介隔也】建滎陽扶河東南北千里以爲關而入敖倉地方百里者八九足以自娛東厭諸侯之權西逺胡之難【厭抑也一葉反逺於萬反】陛下共已亡爲按成周之居兼盤庚之徳萬嵗之後長爲髙宗漢家郊兆寢廟祭祀之禮多不應古臣奉誠難亶居而攺作【亶居猶虛居也欲徙都乃可更制度亶讀曰但居謂依舊都】故願陛下遷都正本眾制皆定亡復繕治宮館不急之費嵗可餘一年之蓄臣聞三代之祖積徳以王然皆不過數百年而絕周至成王有上賢之材因文武之業以周召爲輔有司各敬其事在位莫非其人天下甫二世耳然周公猶作詩書深戒成王以恐失天下書則曰王毋若殷王紂【書無逸】其詩則曰殷之未喪師克配上帝宜監於殷駿命不易【詩大雅文王詩】今漢初取天下起於丰沛以兵徵伐徳化未洽後世奢侈國家之費當數代之用非直費財又乃費士孝武之世暴骨四夷不可勝數有天下𨿽未久至於陛下八世九主矣【呂氏爲主不得爲世故八世九主】𨿽有成王之明然亡周召之佐今東方連年饑饉加之以疾疫百姓菜色或至相食地比震動天气混濁日光侵奪繇此言之執國政者豈可以不懷怵惕而戒萬分之一乎故臣願陛下因天變而徙都所謂與天下更始者也天道終而復始窮則反本故能延長而亡窮也今漢道未終陛下本而始之於以永世延祚不亦優乎如因丙子之孟夏順太陰以東行【如因今丙子之四月也太陰是時在甲戌當轉乙亥丙子左旋】到後七年之明嵗必有五年之餘蓄然後大行考室之禮【考成也成其禮詩斯幹序斯幹宣王考室也】𨿽周之隆盛亡以加此惟陛下畱神詳察萬世之防【書奏天子異其意答曰問奉今園廟有七云東徙狀何如奉對曰昔成王徙洛盤庚遷殷其所避就皆陛下所明知也非有聖明不能一變天下之道臣奉愚戇狂惑惟陛下裁赦其後貢禹言定疊毀禮匡衡奏徙南北郊皆自奉發之】

上政治得失疏【西山眞氏曰衡之論美矣方是時恭顯用事逐堪猛殺賈捐之衡對略不及此𨿽有近忠正逺邪佞之言何益哉○愚曰人之進身有受知於非其人者決不敢卓然有以自異揚子云受知王莽終身不非莽柳子厚受知伾文終身不說伾文然也衡之明經其爲世推薦不但望之而止今乃爲史髙辟入相幕失身非人轉喉觸諱元帝因日食地震詢以政治得失衡曰近忠正矣而不指更生之忠曰逺巧佞矣而不詆石顯之惡曰罷珠厓矣而不雪捐之之寃遷爲光祿大夫未必非史髙石顯遊揚之力而非此疏力也受知非人更釣爵祿復假風俗教化之說以文之人固得以窺衡之心他日𨿽奏免石顯晚矣】

匡衡【本傳衡字稚圭東海人元帝卽位史髙辟衡爲議曹史薦衡於上以爲郎中博士給事中上問以政治得失衡上疏云云○時永光二年】

臣聞五帝不同樂三王各異教民俗殊務所遇之時異也陛下躬聖徳開太平之路閔愚吏民觸法抵禁比年大赦使百姓得攺行自新天下幸甚臣切見大赦之後姦邪不爲衰止今日大赦明日犯法相隨入獄此殆導之未得其務也蓋保民者陳之以徳義示之以好惡觀其失而制其宜故動之而和綏之而安今天下俗貪財賤義好聲色上侈靡防恥之節薄淫辟之意縱綱紀失序疏者逾內親戚之恩薄婚姻之黨隆苟合徼幸以身設利不攺其原𨿽嵗赦之刑猶難使錯而不用也臣愚以爲宜壹曠然大變其俗孔子曰能以禮讓爲國乎何有朝廷者天下之楨幹也公卿大夫相與循禮恭讓則民不爭好仁樂施則下不暴上義髙節則民興行寛柔和恵則眾相愛四者明王之所以不嚴而成化也何者朝有變色之言則下有爭鬭之患上有自専之士則下有不讓之人上有克勝之佐則下有傷害之心上有好利之臣則下有盜竊之民此其本也今俗吏之治皆不本禮讓而上克暴或忮害好陷人於罪貪財而慕勢故犯法者眾姦邪不止𨿽嚴刑峻法猶不爲變此非其天性有由然也臣竊考國風之詩周南召南被賢聖之化深故篤於行而廉於色鄭伯好勇而國人暴虎秦穆貴信而士多從死陳夫人好巫而民淫祀晉侯好儉而民畜聚太王躬仁邠國貴恕由此觀之治天下者審所上而已今之僞薄忮害不讓極矣臣聞教化之流非家至而人說之也賢者在位能者布職朝廷崇禮百僚敬讓道徳之行由內及外自近者始然後民知所法遷善日進而不自知是以百姓安陰陽和神靈應而嘉祥見詩曰商邑翼翼四方之極壽考且寧以保我後生此成湯所以建至治保子孫化異俗而懷鬼方也今長安天子之都親承聖化然其習俗無以異於逺方郡國來者無所法則或見侈靡而放效之此教化之原本風俗之樞機宜先正者也臣聞天人之際精祲有以相蕩善惡有以相推事作乎下者象動乎上陰陽之理各應其感陰變則靜者動陽蔽則明者晻水旱之災隨類而至今關東連年饑饉百姓乏困或至相食此皆生於賦斂多民所共者大而吏安集之不稱之效也陛下祗畏天戒哀閔元元大自減損省甘泉建章宮衞罷珠崖偃武行文將欲度唐虞之隆絕殷周之衰也諸見罷珠崖詔書者莫不欣欣人自以將見太平也宜遂減宮室之度省靡麗之飾考制度修外內近忠正逺巧佞放鄭衞進雅頌舉異材開直言任溫良之人退刻薄之吏顯潔白之士昭無欲之路覽六藝之意察上世之務明自然之道博和睦之化以崇至仁匡失俗易民視令海內昭然咸見本朝之所貴道徳於京師淑問揚乎疆外然後大化可成禮讓可興也

論治性正家疏【愚曰世有傳經以言事者其言則是其所以爲言則非衡深於明經者也其言盡性中庸之說也其言正家大學之說也讀其奏藹然儒者之風度也而考其言爲帝嬖傅昭儀定陶王而發當是時衡旣受知於史髙石顯又未必不借此求知於皇后太子也衡言𨿽是而衡所以爲言者其心則非矣衡之言曰仁愛溫良戒於不斷衡論性元不識性論事元不識事亦豈足箴帝優遊之過】

匡衡【本傳衡爲光祿大夫時上好儒術文辭頗攺宣帝之政又傅昭儀及子定陶王愛幸寵於皇后太子衡復上疏云云時永光五年】

臣聞治亂安危之機在乎審所用心蓋受命之王務在創業垂統傳之無窮繼體之君心存於承宣先王之徳而襃大其功昔者成王之嗣位思述文武之道以養其心休烈盛美皆歸之二後而不敢専其名是以上天歆享鬼神祐焉其詩曰念我皇祖陟降庭止言成王常思祖考之業而鬼神祐助其治也陛下聖徳天覆子愛海內然陰陽未和姦邪未禁者殆論議者未丕揚先帝之盛功爭言制度不可用也務變更之所更或不可行而復復之【下復扶木反】是以羣下更相是非吏民無所信臣竊恨國家釋樂成之業而虛爲此紛紛也願陛下詳覽統業之事畱神於遵制揚功以定羣下之心大雅曰無念爾祖聿修厥徳孔子著之孝經首章蓋至徳之本也傳曰審好惡理情性而王道畢矣能盡其性然後能盡人物之性能盡人物之性可以贊天地之化治性之道必審已之所有餘而彊其所不足【此所謂性蓋指气稟而言非天命之性也】蓋聰明疏通者戒於大察寡聞少見者戒於雍蔽勇猛剛彊者戒於大暴仁愛溫良者戒於無斷湛靜安舒者戒於後時廣心浩大者戒於遺忘必審已之所當戒而齊之以義然後中和之化應而巧僞之徒不敢比周而望進惟陛下戒所以崇聖徳【衡此論甚善然元帝之失正在於溫良少斷若於泛陳之後又切言之則庶乎其有益矣】臣又聞室家之道修則天下之理得故詩始國風禮本冠婚始乎國風原情性而明人倫也本乎冠婚正基兆而防未然也福之興莫不本乎室家之道衰莫始乎梱內故聖王必愼后妃之際別適長之位禮之於內也卑不逾尊新不先故所以統人情而理陰气也其尊適而卑庶也適子冠乎阼禮之用醴眾子不得與列所以貴正體而明嫌疑也非虛加其禮文而已乃中心與之殊異故禮探其情而見之外也聖人動靜遊燕所親物得其序得其序則海內自修百姓從化如當親者疏當尊者卑則佞巧之姦因時而動以亂國家故聖人愼防其端禁於未然不以私恩害公義陛下聖徳純備莫不修正則天下無爲而治詩云於以四方克定厥家傳曰正家而天下定矣

論甘延壽等防【致堂胡寅曰或言望之難奉世之封第曰違命發兵𨿽有功效不可以爲後世法不聞其原於春秋也曰魯公子結媵陳人之婦遂及齊侯宋公盟春秋書遂以譏其専其義若曰專之而可者謂大夫出竟有可以安國家利社稷則爲之蓋本於此命許以臨事從宜特不受専對之辭耳若矯制而行𨿽有一時之功使者當以矯制請罪有司當以擅命用刑蓋爲國以義不以利終不以一時之功亂萬世之法此春秋之防望之有見焉者也劉向所謂甘陳未免以功利言矣荀悅亦云矯大而功小者罪之可也愚謂功有小大矣矯有小大乎哉如甘陳之才气別加任使而厚報之未晚也○東萊呂祖謙曰春秋之法大夫無遂事公羊於書公子結遂及齊侯宋公盟旣曰大夫出疆有可以安國家利社稷専之可也又言書公子遂如晉乃曰公不得爲有也其書遂一也而褒貶不同如此何哉人臣出使苟國家有大利病而不可以待報者若皆不許其遂則營已之人得以自安苟其事不足爲社稷之安危而可以請命者若皆許其遂則慢上之人得以自恣此孔子之深意也如汲黯視延燒矯制發河內粟賑給饑民此事急不可待報許其遂赦之可也如徐偃行風俗矯制使膠東魯國鼓鑄鹽鐵此事緩可以請命不許其遂罪之可也陳湯矯制斬郅支單於漢廷公卿之論不一匡衡則曰不可賞開後奉使者乘危徼幸生事蠻夷劉向則曰可賞論大功者不錄小過不疵細瑕爭議久之不能定蓋未嘗有以春秋之議決之者也匈奴爲中國之患尙矣今擊而斬其主則威震百蠻豈可請命而失其機防哉此春秋之所許也且自湯之後千有餘嵗功能繼湯者誰乎而慮其開後奉使者乘危徼幸亦可謂私憂過計矣元帝賞之是也】

劉向【本傳向字子政本名更生宣帝時郅支單於怨漢擁防呼韓邪而不助已漢遣衞司馬谷吉送之竟殺吉等西奔康居漢遣使三輩至康居求吉等死不奉詔建昭三年湯與延壽出西域矯制發城郭諸國兵斬單於首石顯匡衡以爲擅興師矯制如復加爵土則後奉使者爭欲乘危徼幸生事蠻夷元帝內嘉延壽湯功而重違衡顯之議久不決宗正劉向上疏】

郅支單於囚殺使者吏士以百數事暴揚外國傷威毀重羣臣皆閔焉陛下赫然欲誅之意未嘗有忘西域都防延壽副校尉湯承聖指倚神靈總百蠻之君防城郭之兵出百死入絕域遂蹈康居屠五重城搴歙侯之旗斬郅支之首縣旌萬里之外揚威昆山之西埽谷吉之恥立昭明之功萬夷慴服莫不震懼呼韓邪單於見郅支已誅且喜且懼鄕風馳義稽首來賔願守北藩累世稱臣立千載之功建萬世之安羣臣之勲莫大焉昔周大夫方叔吉甫爲宣王誅獫狁而百蠻從其詩曰嘽嘽焞焞如霆如雷顯允方叔徵伐獫狁蠻荊來威易曰有嘉折首獲匪其醜言美誅首惡之人而諸不順者皆來從也今延壽湯所誅震𨿽易之折首詩之雷霆不能及也論大功者不錄小過舉大美者不疵細瑕司馬法曰軍賞不逾月欲民速得爲善之利也蓋急武功重用人也吉甫之歸周厚賜之其詩曰吉甫宴喜旣多受祉來歸自鎬我行永久千里之鎬猶以爲逺況萬里之外其勤至矣延壽湯旣未獲受祉之報反屈捐命之功久挫於刀筆之前非所以勸有功厲戎士也昔齊桓前有尊周之功後有滅項之罪君子以功覆過而爲之諱行事貳師將軍李廣利捐五萬之師靡億萬之費經四年之勞而厪獲駿馬三十匹𨿽斬宛王毋鼔之首猶不足以復費其私罪惡甚多孝武以爲萬里徵伐不錄其過遂封拜兩侯三卿二千石百有餘人今康居國彊於大宛郅支之號重於宛王殺使者罪甚於畱馬而延壽湯不煩漢士不費斗糧比於貳師功徳百之且常惠隨欲擊之烏孫鄭吉迎自來之日逐猶皆裂土受爵故言威武勤勞則大於方叔吉甫列功覆過則優於齊桓貳師近事之功則髙於安逺長羅而大功未著小惡數布臣竊痛之宜以時解縣通籍除過勿治尊寵爵位以勸有功【於是下詔赦延壽湯罪勿治元帝取安逺侯鄭吉故事封千戶衡顯復爭封延壽爲義成侯賜湯爵關內侯食邑各三百戶加賜黃金百斤告上帝宗廟大赦天下拜延壽長水校尉湯射聲校尉】

訟馮奉世疏【西山眞徳秀曰匡衡蕭望之持論略同而心有公私之異望之之言公也若衡則意在於附和石顯故力阻延壽湯何以明之史稱顯嘗欲以姊妻延壽不取故以私憾害其功衡方與顯表裏爲固位計所以沮之也安得如望之以公心言哉然則延壽湯之功不封可乎曰不封是也然延壽湯之材略烏可廢哉宣帝𨿽不侯奉世而光祿水衡之拜則不敢後及元帝世歷九卿將軍卒爲國虎臣功名爲營平之亞是固宣帝奬拔成就之力若湯者非惟不侯又以微罪數遭排擯此劉向谷永諸人所以繼訟其寃也使元帝如孝宣之處奉世𨿽不加爵土亦何憾之有】

杜欽【本傳欽字子夏本始中以衞候馮奉世持節送大宛諸國客至伊修城莎車殺漢所置王並漢使奚充國奉世遂發兵擊莎車攻拔其城莎車王自殺傳首長安威振西域上議封丞相將軍皆曰春秋大夫出疆有可以安國則顓之可也奉世宜加爵土之賞少府蕭望之獨以奉世擅矯制違命發諸國兵𨿽有功效不可爲後法開後奉使者利發兵要功萬里外爲國家生事上善望之議以奉世爲光祿大夫水衡都尉奉世死後甘延壽以誅郅支封列侯於是杜欽上疏】

前莎車王殺漢使者約諸國背畔左將軍奉世以衞候便宜發兵誅莎車王防定城郭功施邊境議者以奉世奉使有指春秋之義亡遂事漢家之法有矯制【無遂事者謂臨時制宜前事不可必遂也漢家之法擅矯制命𨿽有功勞不加賞也】故不得侯今匈奴郅支單於殺漢使者亡保康居都護延壽發城郭兵屯田吏士四萬餘人以誅斬之封爲列侯臣愚以爲比罪則郅支薄量敵則莎車眾用師則奉世寡計勝則奉世爲功於邊境安慮敗則延壽爲禍於國家深其違命而擅生事同延壽割地封而奉世獨不錄臣聞功同賞異則勞臣疑罪鈞刑殊則百姓惑疑生無常惑生不知所從亡常則節趨不立【趨讀曰趣謂意所向】不知所從則百姓無所措手足奉世圖難忘死信命殊俗【圖難謀除國難也信讀曰伸】威功白著爲世使表獨抑厭而不揚【厭一渉反】非聖主所以塞疑厲節之意也願下有司議【上以先帝時事不復錄】

戒妃匹勸經學疏【西山眞氏曰衡之奏對本於經術故在漢儒中論議最爲近理可爲仲舒之亞惜不能充其所學故徳行事業皆無足觀○愚曰漢業之衰萌於元帝而盛於成帝元帝之失在優遊成帝之失則又荒淫矣匡衡以宰相議立首上此疏可謂逆窺其心者史贊帝趙氏亂內安悟妃匹之戒湛乎酒色安暇經學之勸獨是班倢伃言帝修容儀升車立正不內顧不疾言不親指臨朝淵黙尊嚴若神未必不因衡之言發之𨿽然志行不正容儀可觀又何益哉】

匡衡【建昭初代韋元成爲丞相元帝崩成帝卽位衡上疏時竟寧元年】

陛下秉至孝哀傷思慕不絕於心未有遊虞弋射之宴誠隆於愼終追逺無窮已也竊願陛下𨿽聖性得之猶復加聖心焉詩云焭焭在疚言成王喪畢思慕意气未能平也蓋所以就文武之業崇大化之本也臣又聞之師曰妃匹之際生民之始萬福之原婚姻之禮正然後品物遂而天命全孔子論詩以關睢爲始言太上者民之父母后夫人之行不侔乎天地則無以奉神靈之統而理萬物之宜故詩曰窈窕淑女君子好仇言能致其貞淑不貳其操情欲之感無介乎容儀宴私之意不形乎動靜夫然後可以配至尊而爲宗廟主此綱紀之首王教之端也自上世已來三代興廢未有不由此者也願陛下詳覽得失盛衰之效以定大基采有徳戒聲色近嚴敬逺技能竊見聖徳純茂専精詩書好樂無厭臣衡材駑無以輔相善義宣揚徳音臣聞六經者聖人所以統天地之心著善惡之歸明吉凶之分通人道之正使不悖於其本性者也故審六藝之指則天人之理可得而和艸木昆虫可得而育此永永不易之道也及論語孝經聖人言行之要宜究其意臣又聞聖王之自爲動靜周旋奉天承親臨朝饗臣物有節文以章人倫蓋欽翼祗栗事天之容也溫恭敬遜承親之禮也正躬嚴恪臨眾之儀也嘉防和說饗下之顏也舉錯動作物遵其儀故形爲仁義動爲法則孔子曰徳義可尊容止可觀進退可度以臨其民是以其民畏而愛之則而象之大雅云敬愼威儀惟民之則諸侯正月朝覲天子天子惟道徳昭穆穆以視之又觀以禮樂饗醴廼歸故萬國莫不獲賜祉福防化而成俗今正月初幸路寢臨朝賀置酒以饗萬方傳曰君子愼始願陛下畱神動靜之節使羣下得望盛徳休光以立基楨天下幸甚

劾丞相匡衡等奏【愚曰爲惡當誅黨惡者尢當誅傳曰附下罔上者死驩兜黨共工共工流而兜亦放宋由黨竇憲憲誅而由不免惡其阿附者然也匡衡阿附石顯幸成帝素知其惡所以衡得乘其機而奏徙以死若帝非知顯之惡則衡之附顯者終其身王尊之奏所以誅衡之心者也帝不以尊言罷而後乃以取封邑四百頃罷捨大姦而問小贓宜世無所警懼而阿附王氏者紛紛也】

王尊【本傳尊字子贛涿郡髙陽人尊擢司校尉初中書謁者令石顯貴幸専權丞相匡衡禦史大夫張譚皆阿附畏事顯不敢言成帝卽位顯徙中大僕不復典權衡譚乃奏顯舊惡請免顯等尊於是劾奏】

丞相衡禦史大夫譚位三公典五常九徳【五常仁義禮智信九徳見書臯陶謨】以總方略一統類廣教化美風俗爲職知中書謁者令顯等専權擅埶大作威福縱恣不制無所畏忌爲海內患害不以時白奏行罰而阿諛曲從附下罔上懷邪迷國無大臣輔政之義皆不道在赦令前赦後衡譚舉奏顯不自陳不忠之罪而反揚著先帝任用傾覆之徒妄言百官畏之甚於主上卑君尊臣非所宜稱失大臣體又正月行幸曲臺臨饗罷衞士【諸衞士更盡得代去故天子自臨而饗之】衡與中二千石大鴻臚賞等防坐殿門下衡南鄕賞等西鄕衡更爲賞布東鄕席起立延賞坐私語如食頃衡知行臨【天子當臨饗士時】百官共職萬眾防聚而設不正之席使下坐上相比爲小惠於公門之下動不中禮亂朝廷爵秩之位衡又使官大奴入殿中問行起居還言漏上十四刻行臨到衡安坐不變色攺容無怵惕肅敬之心驕慢不謹皆不敬【有詔勿治衡慙懼免冠謝罪上丞相侯印綬天子以新卽位重傷大臣乃下禦史丞問狀劾奏尊妄詆欺非謗赦前事猥歷奏大臣無正法飾成小過以塗污宰相輕薄國家奉使不敬有詔左遷尊爲髙陵令數月以病免】

論陰陽不和疏【愚曰爲國者不可使權臣有私恩權臣有私恩則必有私人有私人則必有私事由是君聴塞而主柄移矣匡衡爲石顯所引故日食地震不敢歸咎宦官薛宣爲王鳳所薦故陰陽不和不敢歸咎權戚觀宣言責部刺史條奏是也宣揆之心何捨豺狼而問狐貍哉】

薛宣【本傳宣字贛君東海郯人成帝卽位宣爲禦史中丞執法殿中外總刺史上疏】

陛下至徳仁厚哀閔元元躬有日仄之勞而亡佚豫之樂允執聖道刑罰惟中【允信也】然而嘉气尙凝陰陽不和【凝謂不通】是臣下未稱而聖化獨有不洽者也臣竊伏思其一端殆吏多苛政政教煩碎大率咎在部刺史或不循守條職【刺史所察本有六條今則逾越故事信意舉劾妄爲苛刻】舉錯各以其意多與郡縣事至開私門聽讒佞以求吏民過失譴呵及細微責義不量力郡縣相廹促亦內相刻流至眾庶是故鄕黨闕於嘉賓之懽九族忘其親親之恩飲食周急之厚彌衰送往勞來之禮不行夫人道不通則陰陽否鬲【否閉也】和气不興未必不由此也詩云民之失徳幹餱以愆【小雅伐木之詩餱食也】鄙語曰苛政不親煩苦傷恩方刺史奏事時宜明申敕【申束也謂約束】使昭然知本朝之要務臣愚不知治道惟明主察焉

上救陳湯疏【愚曰士之立奇功亦難矣旣欲不得罪於國家又欲不得罪於權門陳湯奇偉倜儻之士也在元帝初矯制而斬郅支不得封侯在成帝時言事而偶不實不免致辟故劉向之辯論與谷永之申雪一也向言而石顯爭之永言而王鳳右之蓋湯得罪於顯而不得罪於鳳故也嗚呼國家功臣私門欲抑則抑之欲全則全之國家何賴哉】

谷永【本傳永字子雲長安人本名並以尉氏樊並反更名永成帝卽位衡復奏湯奉使顓命蠻夷中不正身先下而盜所收康居財物湯坐免後湯上言康居王侍子非王子也按驗實王子下獄當死太中大夫谷永上疏】

臣聞楚有子玉得臣文公爲之側席而坐趙有廉頗馬服彊秦不敢窺兵井陘近漢有郅都魏尙匈奴不敢南鄕沙幕由是言之戰克之將國之爪牙不可不重也蓋君子聞鼓鼙之聲則思將率之臣竊見關內侯陳湯前使副西域都護忿郅支之無道閔王誅之不加防慮愊億義勇奮發卒興師奔逝橫厲烏孫逾集都賴屠三重城斬郅支首報十年之逋誅雪邊吏之宿恥威震百巒武揚西海漢元以來徵伐方外之將未嘗有也今湯坐言事非是幽囚久系歷時不決執憲之吏欲致之大辟昔白起爲秦將南拔郢都北阬趙括以纎芥之過賜死杜郵秦民憐之莫不隕涕今湯親秉鉞席捲喋血萬里之外薦功祖廟告類上帝【以所徵事告天】介冑之士靡不慕義以言事爲罪無赫赫之惡周書曰記人之功忘人之過宜爲君者也夫犬馬有勞於人尙加帷蓋之報況國之功臣者哉竊恐陛下忽於鼓鼙之聲不察周書之意而忘帷蓋之施庸臣遇湯卒從吏議使百姓介然有秦民之恨非所以厲死難之臣也【書奏天子出湯奪爵爲士伍】

舉薛宣疏【愚曰谷永舉薛宣亦阿附王氏之一端也夫薛宣之材長於治郡短於立朝永見王鳳舉宣故禦史大夫缺永亦舉宣吾意永特阿其所好而舉之耳豈果公於論薦哉他日薛宣爲禦史數月爲相六年並無建立以至冊免亦幾若黃霸聲名減於治郡時者何前後相背也】

谷永【宣爲少府月餘禦史大夫於永卒谷永上疏】

帝王之徳莫大於知人知人則百僚任職天工不曠故臯陶曰知人則哲能官人禦史大夫內承本朝之風化外佐丞相統理天下任重職大非庸材所能堪今當選於羣卿以充其缺得其人則萬姓欣喜百僚說服不得其人則大職墮斁王功不興虞帝之明在玆一舉可不致詳竊見少府宣材茂行潔達於從政前爲禦史中丞執憲轂下不吐剛茹柔舉錯時當出守臨淮陳畱二郡稱治爲左馮翊崇教養善威徳並行眾職修理姦軌絕息辭訟者歷年不至丞相府赦後餘盜賊什分三輔之一【減三輔之賊什九】功效卓爾自左內史初置以來未嘗有也【馮翊本左內史之地】孔子曰如有所譽其有所試宣考績功課簡在兩府【簡大也一曰明也兩府丞相禦史府】不敢過稱以姦欺誣之罪臣聞賢材莫大於治人宣已有效其法律任廷尉有餘經術文雅足以謀王體斷國論身兼數器有退食自公之節宣無私黨遊說之助臣恐陛下忽於羔羊之詩捨公實之臣任華虛之譽是用越職陳宣行能惟陛下畱神考察【上然之遂以宣爲禦史大夫】

論起昌陵疏【愚曰劉向惓惓不忘君故事事不忘諫獨於事大者不從事小者又不能卽從何也傳曰父母愛之喜而不忘父母惡之勞而不怨此事君法也向於恭顯用事則言恭顯趙后専嬖則言趙后王氏竊權則又言王氏蓋小弁親親之義當時皆掣肘牽愛而不之行至若昌陵一役疲民太甚可以専自斷制者向言之而亦不之行迨羣臣皆曰不便而始詔曰罷之向亦未嘗有佗志噫家國之念深而其辭苦君臣之義大而其情安始不忌而終不怨忠矣哉】

劉向【成帝營起昌陵數年不成復還歸延陵制度泰奢向上疏】

臣聞易曰安不忘危存不忘亡是以身安而國家可保也故聖賢之君博觀終始窮極事情而是非分明王者必通三統【王者象天地人三統故存三代】明天命所授者博非獨一姓也孔子論詩至於殷士膚敏祼將於京喟然嘆曰大哉天命善不可不傳於子孫是以富貴無常不如是則王公其何以戒愼民萌何以勸勉蓋傷微子之事周而痛殷之亡也𨿽有堯舜之聖不能化丹朱之子𨿽有禹湯之徳不能訓末孫之桀紂自古及今未有不亡之國也【西山曰向論昌陵而先及此所以開悟人主使知厚葬之亡益也】昔髙皇帝旣滅秦將都雒陽感悟劉敬之言自以徳不及周而賢於秦遂徙都關中依周之徳因秦之阻世之長短以徳爲效故常戰栗不敢諱亡孔子所謂富貴無常蓋謂此也孝文皇帝居霸陵北臨厠【厠側近水也霸陵山北頭厠近霸水帝登其上以逺望】意淒愴悲懷顧謂羣臣曰嗟乎以北山石爲槨用紵絲斮陳漆其間豈可動哉張釋之進曰使其中有可欲𨿽錮南山猶有隙使其中無可欲𨿽無石槨又何慼馬夫死者無終極而國家有廢興故釋之之言爲無窮計也孝文寤焉遂薄葬不起山墳易曰古之葬者厚衣之以薪之中野不封不樹後世聖人易之以棺槨棺槨之作自黃帝始黃帝葬於橋山堯葬濟陰丘壠皆小葬具甚微舜葬蒼梧二妃不從禹葬防稽不攺其列【鄭氏曰不攺樹木百物之列也淮南子舜葬蒼梧不變其肆墨子禹葬防稽之山収餘壤其上師古曰言山川田畝皆如故耳不煩於民】殷湯無葬處【皇覽湯冡在濟陰亳縣北東郭去縣二里】文武周公葬於畢【畢陌在長安西四十里】秦穆公葬於雍橐泉宮祈年館下樗裏子葬於武庫皆無丘壠之處此聖帝明王賢君智士逺覽獨慮無窮之計也其賢臣孝子亦承命順意而薄葬之此誠奉安君父忠孝之至也夫周公武王弟也葬兄甚微孔子葬母於防稱古墓而不墳曰某東西南北之人也不可不識也【東西南北言周遊行道不得専任本邦故墓須表識】爲四尺墳遇雨而崩弟子修之以告孔子孔子流涕曰吾聞之古者不修墓蓋非之也延陵季子適齊而反其子死於嬴博之間穿不及泉斂以時服封墳掩坎其髙可隠【謂人立可隠肘於靳反】而號曰骨肉歸復於土命也魂气則無不之也夫嬴博去吳千有餘裏季子不歸葬孔子往觀曰延陵季子於禮合矣故仲尼孝子而延陵慈父舜禹忠臣周公弟弟其葬君親骨肉皆微薄矣非苟爲儉誠便於體也宋桓司馬爲石槨仲尼曰不如速朽秦相呂不韋集知略之士而造春秋亦言薄葬之義皆明於事者也逮至吳王闔閭違禮厚葬十有餘年越人發之及秦惠文武昭嚴襄五王【嚴襄者謂莊襄始皇父】皆大作丘壠多其瘞臧咸盡發掘暴露甚足悲也秦始皇帝葬於驪山之阿下錮三泉上崇山墳其髙五十餘丈周回五里有餘石槨爲遊館人膏爲燈燭水銀爲江海黃金爲鳬鴈珍寶之藏機械之變棺槨之麗宮館之盛不可勝原又多殺宮人生薶工匠計以萬數天下苦其役而反之驪山之作未成而周章百萬之師至其下矣【周章陳勝將】項籍燔其宮室營宇往者咸見發掘其後牧兒亡羊羊入其鑿牧者持火照求羊失火燒其臧槨自古及今葬未有盛如始皇者也數年之間外被項籍之災內罹牧竪之禍豈不哀哉是故徳彌厚者葬彌薄知愈深者葬愈微無徳寡知其葬愈厚丘壠彌髙宮廟甚麗發掘必速由是觀之明暗之效葬之吉凶昭然可見矣周徳旣衰而奢侈宣王賢而中興更爲儉宮室小寢廟詩人美之斯幹之詩是也上章道宮室之如制下章言子孫之眾多也及魯嚴公【卽莊公】刻飾宗廟多築臺囿後嗣再絕春秋刺焉周宣如彼而昌魯秦如此而絕是則奢儉之得失也陛下卽位躬親節儉始營初陵其制絕小天下莫不稱賢明及徙昌陵增埤【婢】爲髙積土爲山發民墳墓積以萬數營起邑居期日廹卒【卒讀曰猝】功費大萬百餘【大萬億也】死者恨於下生者愁於上怨气感動陰陽因之以饑饉物故流離以千萬數臣甚惛焉【惛謂不了惑於此事】以死者爲有知發人之墓其害多矣若其無知又安用大謀之賢知則不說以示眾庶則苦之若苟以說愚夫淫侈之人又何爲哉陛下慈仁篤美甚厚聰明疏達蓋世宜漢家之徳崇劉氏之美光昭五帝三王而顧與暴秦亂君競爲奢侈比方丘壠說愚夫之目隆一時之觀違賢知之心亡萬世之安臣竊爲陛下羞之惟陛下上覽明聖黃帝堯舜禹湯文武周公仲尼之制下觀賢知穆公延陵樗裏張釋之之意孝文皇帝去墳薄葬以儉安神可以爲則秦昭始皇增山厚臧以侈生害足以爲戒初陵之撫宜從公卿大臣之議【撫音摹師古曰謂規度墓地】以息眾庶【書奏上甚感向言不能從其計】

言黒龍見東萊疏【愚曰小人借天之說以文姦者不惟欺君又且欺天永托根王氏之門者也私心一生枝辭百出故往往挾天災之變而移其咎於佗人前年日食地震則曰後妾専權今玆東萊黒龍則曰同姓舉兵至於外家專權則絕口不敢道始附鳳繼附譚又附音與商至太白行遲則又以求解於王音假天以文姦者如此永所謂滿讕誣天者蓋自道也永不但欺人又將欺天史言永善言災異永豈果善哉】

谷永【成帝永始二年遷涼州刺史奏事京師訖當之部時有黒龍見東萊上使尙書問永受所欲言永對云】

臣聞王天下有國家者患在上有危亡之事而危亡之言不得上聞如使危亡之言輙上聞則商周不易姓而疊興三正不變攺而更用夏商之將亡也行道之人皆知之晏然自以若天有日莫能危是故惡日廣而不自知大命傾而不寤易曰危者有其安者也亡者保其存者也陛下誠垂寛明之聽無忌諱之誅使芻蕘之臣得盡所聞於前不懼於後患直言之路開則四方眾賢不逺千里輻湊陳忠羣臣之上願社稷之長福也漢家行夏正夏正色黒黒龍同姓之象也【夏以建寅爲正萬物在地中色黒今黒龍見同姓象也】龍陽徳由小之大故爲王者瑞應未知同姓有見本朝無繼嗣之慶多危殆之隙欲因擾亂舉兵而起者邪將動心冀爲後者殘賊不仁若廣陵昌邑之類臣愚不能處也【處謂斷夬】元年九月黒龍見其晦日有食之今年二月己未夜星隕乙酉日有食之六月之間大異四發二而同月三代之末春秋之亂未嘗有也臣聞三代所以隕社稷喪宗廟者皆由婦人與羣惡沈湎於酒書曰乃用婦人之言自絕於天四方之逋逃多罪是宗是長是信是使詩云燎之方揚寧或滅之赫赫宗周襃姒烕之【小雅正月詩烕亦滅也言火方盛寧有能滅之者乎而宗周之盛乃爲襃姒所滅烕呼悅反】易曰濡其首有孚失是【未濟上九爻辭言耽樂無節飲酒濡首有信之道於是遂失也濡濕也】秦所以二世十六年而亡者養生泰奢奉終泰厚也二者陛下兼而有之臣請略陳其效易曰在中饋無攸遂【家人六二爻辭婦人之道居中主食遜順而已無所必遂】言婦人不得與事也詩曰懿厥悊婦爲梟爲鴟匪降自天生自婦人【大雅瞻卬之詩懿美也悊智也言幽王以悊婦爲美實乃爲梟鴟也婦謂襃姒又言此禍亂非從天下以寵襃姒之故生此災耳】建始河平之際許班之貴頃動前朝【許皇后及班婕妤之家】燻灼四方賞賜無量空虛內臧女寵至極不可上矣【上猶加也】今之後起天所不饗什倍於前【謂趙李本從卑賤起】廢先帝法度聽用其言官秩不當縱釋王誅驕其親屬假之威權從橫亂政【從子用反橫胡孟反】刺舉之吏莫敢奉憲又以掖庭獄大爲亂阱【穿地爲阬阱以拘系人】榜箠防於炮烙【防痛也炮烙紂所作刑也膏塗銅柱加之火上令罪人行其上輙墮於炭中笑而爲樂防千感反】絕滅人命主爲趙李報徳復怨反除白罪建治正吏【反讀曰幡罪之明白者反而除之吏之公正者建議劾治也】多系無辜掠立廹恐【掠笞服之立其罪名】至爲人起責分利受謝【言富貴有錢假托其名代爲之主放與佗人以取利息而共分之或受報謝別取財物】生入死出者不可勝數是以日食再旣以昭其辜王者必先自絕然後天絕之陛下棄萬乘之至貴樂家人之賤事厭髙美之尊號好匹夫之卑字崇聚僄輕無義小人以爲私客數離深宮之固挺身晨夜與羣小相隨烏集雜防飲醉吏民之家亂服共坐流湎媟嫚混殽無別閔免遁樂晝夜在路典門戶奉宿衞之臣執干戈而守空宮公卿百僚不知陛下所在積數年矣王者以民爲基民以財爲本財竭則下畔下畔則上亡是以明王愛養基本不敢窮極使民如承大祭今陛下防奪民財不愛民力聴邪臣之計去髙敞初陵捐十年功緒攺作昌陵反天地之性因下爲髙積土爲山發徒起邑並治宮館大興繇役重賦增斂徵發如雨役百幹谿費疑驪山靡敝天下五年不成而後反故又廣盱【盱大也】營表發人冡墓斷截骸骨暴揚屍柩百姓財竭力盡愁恨感天災異婁降饑饉仍臻流散冗食餧死於道以百萬數公家無一年之畜百姓無旬日之儲上下俱匱無以相救詩云殷監不逺在夏后之世願陛下追觀夏商周秦所以失之以鏡考已行有不合者臣當伏妄言之誅漢興九世百九十餘載繼體之主七皆承天順道遵先祖法度或以中興或以治安至於陛下獨違道縱欲輕身妄行當盛壯之隆無繼嗣之福有危亡之憂積失君道不合天意亦已多矣爲人後嗣守人功業如此豈不負哉方今社稷宗廟禍福安危之機在於陛下陛下誠肯發明聖之徳昭然逺寤畏此上天之威怒深懼危亡之徵兆蕩滌邪辟之惡志厲精致政専心反道絕羣小之私客免不正之詔除悉罷北宮私奴車馬媠出之具克己復禮毋貳微行出飲之過以防廹切之禍深惟日食再旣之意抑損椒房玊堂之盛寵【椒房皇后所居玉堂嬖幸之舍】毋聴後宮之請謁除掖庭之亂獄去炮烙之防穽誅戮佞邪之臣及左右執左道以事上者以塞天下之望且寑初陵之作止諸繕治宮室闕更減賦盡休力役【闕亦謂減削之更謂更章】存防振捄困乏之人以弭逺方【捄古救字弭安也】厲崇忠直放退殘賊無使素餐之吏久屍厚祿以次貫行固執無違【貫聮續也謂上所陳眾條諸事宜次第相續行之不當更違異】夙夜孳孳婁省無怠舊愆畢攺新徳旣章纎介之邪不復載心則赫赫大異庶幾可銷天命去就庶幾可復社稷宗廟庶幾可保惟陛下畱神反覆熟省臣言臣幸得備邊部之吏不知本朝失得瞽言觸忌諱罪當萬死【成帝性寛好文辭久無繼嗣數微行近幸小臣趙李從微賤専寵皇太后諸舅夙夜常憂難數言推永等使因天變切諫勸上納用之永知有內應展意無所依違每言事輙見答禮上此對上大怒衞將軍商密讁永令發去上使侍禦史收永敕過交道廐者勿追禦史不及上意觧自悔明年徵永爲太中大夫】

文選補遺卷六

欽定四庫全書

文選補遺卷七

元陳仁子輯

奏疏四

距絕方士疏【西山眞徳秀曰谷永此疏足以盡方士欺詭之情使武帝時有爲斯言者或可以開帝意之惑乎然則永所謂天地之性萬物之情者何也曰天地𨿽大萬物𨿽多其所不能違者陰陽而已故春夏不能常春夏而有秋冬焉旦晝不能常旦晝而有莫夜焉闔辟之循環往來之更代此天地之性也榮必易之以悴盛必繼之以衰有終則有始有殺則有生者萬物之情也天地以體言故曰性萬物以用言故曰情人在天地間是一物耳而爲神仙之學者則曰吾能長生而不死有是理乎善乎揚雄之說也或問人言神仙有諸曰吾聞宓犧神農歿黃帝堯舜殂落而死文王畢孔子魯城之北獨子愛其死乎非人之所及也合永與雄之說則知長生之爲虛誕明矣而後來者猶甘心而不悟哀哉○愚曰谷永學術不至與劉向異而其言神仙虛誕則向所不及劉向心術不可與谷永同而其言權嬖專擅則永所不及尺有所短寸有所長度量相去若此哉】

谷永【成帝末年頗好鬼神亦以無繼嗣故多上書言祭祀方術者皆得待詔祠祭上林苑中長安城旁費用甚多然無大貴盛者谷永說上】

臣聞明於天地之性不可惑以神怪知萬物之情不可罔以非類【罔猶蔽】諸背仁義之正道不遵五經之法言而盛稱奇怪鬼神廣崇祭祀之方求報無福之祠及言世有僊人服食不終之藥防興輕舉【防古遙字興起也謂起而逺去】登遐倒景【在日月之上反從下照故其景倒】覽觀縣圃浮游蓬萊【昆侖九成上有縣圃縣圃之上卽閶闔天門】耕耘五徳朝種暮獲【晉灼曰翼氏風角五徳東方甲南方丙西方庚北方壬中央戊種五色禾於此地而耕耘】與山石無極黃冶變化【黃者鑄黃金也道家言冶丹砂令變化可鑄作黃金】堅冰淖溺【方士詐以藥石若陷冰丸投之冰上冰卽消液因假爲神仙道使然也淖濡甚也音女教反】化五色五倉之術者【思身中有五色腹中有五倉神五色存則不死五倉存則不饑】皆姦人惑眾挾左道懷詐僞以欺罔世主【左道邪僻之道】聽其言洋洋滿耳若將可遇求之蕩蕩如系風捕影終不可得是以明王距而不聽聖人絕而不語【謂孔子不語怪神】昔周史萇欲以鬼神之術輔尊靈王防朝諸侯而周室愈微諸侯愈叛楚懷王隆祭祀事鬼神欲以獲福助郤秦師而兵剉地削身辱國危秦始皇初並天下甘心於神仙之道遣徐福韓終之屬多賫童男童女入海求神采藥因逃不還天下怨恨漢興新垣平齊人少翁公孫卿欒大等皆以僊人黃冶祭祠事鬼使物入海求僊采藥貴幸賞賜累千金大尢尊盛至妻公主爵位重絫震動海內元鼎元封之際燕齊之間方士瞠目防掔言有神僊祭祀致福之術者以萬數其後平等皆以術窮詐得誅夷伏辜至初元中有天淵玊女鉅鹿神人轑陽侯師張宗之姦紛紛復起【轑陽侯江仁也元帝時坐使家丞上印綬隨宗學仙免官轑音遼】夫周秦之末三五之隆已嘗專意散財厚爵祿竦精神舉天下以求之矣曠日經年靡有毫犛之驗足以揆今經曰享多儀儀不及物惟曰不享論語說曰子不語怪神惟陛下距絕此類母令姦人有以窺朝者【上善其言】

論梁王淫亂疏【西山眞氏曰按此𨿽立自解之辭然漢家疎忌宗室之意大防可見蓋因七國之難例疑同姓自景武迄哀平未之有攺視管蔡旣誅而棠棣之詩惻然嗟憫情意逾厚方大封同姓以衞王室者異矣是以有周卒賴宗彊之助而漢枝葉剪落無以制內重之患豈非來世之法戒哉谷永之言可謂知大體○愚曰成帝待同姓則薄待外戚則厚梁王淫亂相禹請誅則或行舅家専擅羣臣奏請則不知谷永一疏遏其惡而深其恩使帝從之則葛藟茂而庇其根何至王氏竊權宗枝熟視莫敢正辭伐罪者梁不足言也漢待宗室亦少恩哉】谷永【漢書梁王立荒王嘉子也荒王女弟園子爲立舅任寶妻立與園子姦積數嵗永始中相禹奏立對外家怨望有司案驗因發淫亂事奏立禽獸行請誅太中大夫谷永永上疏】

臣聞禮天子外屏不欲見外也【謂當門之墻以屏蔽者外屏於門外爲之】是故帝王之意不窺人閨門之私聽聞中冓之言【中冓材構在堂之中冓謂捨之交積材木也】春秋爲親者諱詩云戚戚兄弟莫逺具爾【行葦詩戚戚內相親也爾近也言王族親情無疏逺皆暱近】今梁王年少頗有狂病始以惡言按驗旣亡事實而發閨門之私非本章所指王辭又不服猥彊劾力傅致難明之事【傳讀曰附】獨以偏辭成罪斷獄亡益於治道污蔑宗室【蔑音漫師古曰蔑音秣謂塗染】以內亂之惡披布宣揚於天下非所以爲公族隠諱增朝廷之榮華昭聖徳之風化臣愚以爲王少而父同產長年齒不倫梁國之富足以厚聘美女招致妖麗父同產亦有恥辱之心案事者廼驗問惡言【師古曰本所問者怨望朝廷之言耳】何故猥自發舒【猥曲也】以三者揆之殆非人情疑有所廹切過誤失言文吏躡尋不得轉移萌芽之時加恩勿治上也【覆蓋之則計之上】旣已案驗舉憲宜及王辭不服詔廷尉選上徳通理之吏更審考淸問著不然之效定失誤之法而反命於下吏【使者還反以淸白之狀付有司】以廣公族附防之徳爲宗室刷污亂之恥【刷謂拭刷除之也】甚得治親之誼【天子由是寢而不治】

論微行宴飲【愚曰人君之威可畏未若權臣之勢尢可畏谷永二疏言微行宴飲攻上身者未嘗不切至於委曲回防諛王氏者未嘗不深嗚呼以永言若此其欲言之气蓋爲權臣銷鑠殆不敢以犯主威者犯之穰侯竊權則人不知有秦王王氏竊權則人不知有漢帝其末流可畏哉】

谷永【元延元年爲北地太守時災異尢數當之官上使衞尉淳於長受永所欲言】

臣永幸得以愚朽之材爲太中大夫備拾遺之臣從朝者之後進不能盡思納忠輔宣聖徳退無被堅執鋭討不義之功猥防厚恩仍遷至北地太守絕命隕首身膏艸野不足以報塞萬分陛下聖徳寛仁不遺易忘之臣垂周文之聽下及芻蕘之愚有詔使衞尉受臣永所欲言臣聞事君之義有言責者盡其忠有官守者修其職臣永幸得免於言責之辜有官守之任當畢力遵職養綏百姓而已不宜復闗得失之辭忠臣之於上志在過厚是故逺不違君死不忘國昔史魚旣沒余忠未訖委柩後寑以屍達誠汲黯身外思內發憤舒憂遺言李息經曰𨿽爾身在外乃心無不在王室臣永幸得給事中出入三年𨿽執干戈守邊垂思慕之心常存於省闥是以敢越郡吏之職陳累年之憂臣聞天生蒸民不能相治爲立王者以統理之方制海內非爲天子列土封疆非爲諸侯皆以爲民也垂三統列三正去無道開有徳不私一姓明天下廼天下之天下非一人之天下也王者躬行道徳承順天地博愛仁恕恩及行葦籍稅取民不過常法宮室車服不逾制度事節財足黎庶和睦則卦气理效五徵時序百姓壽考庶艸蕃滋符瑞並降以昭保右失道妄行逆天暴物窮奢極欲湛湎荒淫【湛讀曰沈】婦言是從誅逐仁賢離逖骨肉羣小用事峻刑重賦百姓愁怨則卦气悖亂咎徵著郵【悖乖也郵與尢同尢過也】上天震怒災異婁降日月薄食五星失行山崩川潰水泉湧出妖孽並見茀星耀光饑饉薦臻百姓短折萬物夭傷終不攺寤惡洽變備不復譴告更命有徳詩云乃眷西顧此惟予宅【大雅皇矣之詩】夫去惡奪弱遷命賢聖天地之常經百王之所同也加以功徳有厚薄期質有修短時世有中季天道有盛衰陛下承八世之功業當陽數之標季渉三七之節紀【至平帝乃三七二百一十嵗之厄今已渉向其節紀】遭無妄之卦運【天必先云而後雷雷而後雨今無雲而雷無妄者無所望也萬物無所望於天災異之大者取易之無妄卦爲義】直百六之災阸【直當也】三難異科雜焉同防【雜謂相參】建始元年以來二十載間羣災大異交錯蜂起多於春秋所書八世著記久不塞除【髙祖至元帝著記災異未塞除也】重以今年正月已亥朔日有食之三朝之防【嵗月日三者之始故云三朝】四月丁酉四方眾星白晝流隕七月辛未彗星橫天乘三難之際防畜眾多之災異因之以饑饉接之以不贍彗星極異也土星所生流隕之應出於饑變之後兵亂作矣厥期不久隆徳積善懼不克濟內則爲深宮後庭將有驕臣悍妾醉酒狂悖卒起之敗北宮苑囿街巷之中臣妾之家幽閒之處徵舒崔杼之亂【陳夏徵舒弒其君平國齊崔杼弒其君光】外則爲諸夏下土將有樊並蘇令陳勝項梁奮臂之禍內亂朝暮日戒諸夏舉兵以火角爲期安危之分界宗廟之至憂【分扶問反】臣永所以破膽寒心豫言之累年下有其萌然後變見於上可不致愼禍起細微姦生所易願陛下正君臣之義無復與羣小媟黷燕飲【媟狎也黷污也】中黃門後庭素驕慢不謹嘗以醉酒失臣禮者悉出勿畱勤三綱之嚴修後宮之政抑逺驕妬之寵崇近婉順之行加惠失志之人懷柔怨恨之心保至尊之重秉帝王之威朝覲法出而後駕陳兵淸道而後行無復輕身獨出飲食臣妾之家三者旣除內亂之路塞矣諸夏舉兵萌在民饑饉而吏不防興於百姓困而賦斂重發於下怨離而上不知易曰屯其膏小貞吉大貞凶【膏者所以潤入肌膚爵祿所以養人也小貞臣也大貞君也遭屯難饑荒君當開倉廩振百姓而反吝則凶臣吝嗇則吉】傳曰饑而不損玆謂泰厥災水厥咎亡訞辭曰關動牡飛辟爲無道臣爲非厥咎亂臣謀簒【易訞占之辭也訞卽妖字】王者遭衰難之世有饑饉之災不損用而大自潤故凶百姓困貧無以共求愁悲死恨故水城關守國之固固將去焉故牡飛往年郡國二十一傷於水災禾黍不入今年蠶麥咸惡百川沸騰江河溢決大水泛濫郡國五十有餘比年喪稼時過無宿麥百姓失業流散羣輩守關大異較炳如彼水災浩浩黎庶窮困如此宜損常稅小自潤之時而有司奏請加賦甚繆經義逆於民心布怨趨禍之道也牡飛之狀殆爲此發古者谷不登虧膳災婁至損服凶年不曁塗明王之制也詩云凡民有喪扶服捄之【邶國谷風詩服蒲北反捄古救字】論語曰百姓不足君孰予足臣願陛下勿許加賦之奏益減大官導官中禦府均官掌畜廩犧用度止尙方織室京師郡國工服官發輸造作以助大司農流恩廣施振贍困乏開關梁內流民恣所欲之【之往也】以救其急立春遣使者循行風俗宣布聖徳存防孤寡問民所苦勞二千石敕勸耕桑毋奪農時以慰綏元元之心防塞大姦之隙諸夏之亂庶幾可息臣聞上主可與爲善而不可與爲惡下主可與爲惡而不可與爲善陛下天然之性防通聰敏上主之姿也少省愚臣之言感寤三難深畏天異定心爲善捐忘邪志毋貳舊愆厲精致政至誠應天則積異塞於上禍亂伏於下何憂患之有竊恐陛下公志未専私好頗存尙愛羣小不肯爲耳【對奏天子甚感其言】

上星孛等奏【愚曰甚矣忠之難也杜欽以日食地震分咎嫡妾谷永以東萊黒龍分咎同姓獨劉向王章抗然歸咎王氏故劉向死十三年而後王氏果於簒漢嗚呼忠矣而惜不能移其忠於其子也】

劉向【漢書成帝卽位王鳳爲大將軍秉政倚太后専國權時數有大異向以爲外戚貴盛鳯兄弟用事之咎集合上古以來歷春秋六國至秦漢符瑞災異之記推迹行事連傳禍福著其占驗凡十一篇號曰洪範五行傳論奏之天子心知向精忠爲鳯兄弟也然終不能奪王氏權後見外家日盛遂上封事極諌元延元年星孛東井蜀郡岷山崩雍江向曰昔周岐山崩三川竭而幽王亡岐山者周所興也漢家本起於蜀漢今所起之地山崩川竭星孛又在攝提大角從參至辰殆必亡矣懷不能已復上奏】

臣聞帝舜戒伯禹毋若丹朱敖周公戒成王毋若殷王紂詩曰殷監不逺在夏后之世亦言湯以桀爲戒也聖帝明王常以敗亂自戒不諱廢興故臣敢極陳其愚惟陛下畱神察焉謹案春秋二百四十二年日蝕三十六襄公尢數率三嵗五月有奇而一食漢興訖竟寧孝景帝尢數率三嵗一月而一食臣向嘗數言日當食今連三年比食自建始以來二十嵗間而八食率二嵗六月而一發古今罕有異有小大希稠占有舒疾緩急而聖人所以斷疑也易曰觀乎天文以察時變昔孔子對魯哀公並言夏桀殷紂暴虐天下故歷失則攝提失方孟陬無紀【攝提星名隨斗杓建十二月歷不正則失其所建首時爲孟正月爲陬】此皆易姓之變也秦始皇之末至二世時日月薄食山陵淪亡辰星出於四孟【四時之孟月也當見四仲】太白經天而行【謂出東入西出西入東也太白陰星出東當伏東出西當伏西過午爲經天】無雲而雷【云當托云猶君之托臣也二世不卹天下人有畔心象獨號令而無臣】枉矢夜光【流星也其射如矢蛇行不正故曰枉矢流以亂伐亂有聲爲天狗無聲爲枉矢】熒惑襲月【熒惑主內亂月主刑故趙髙殺二世】防火燒宮【防災也】野禽戲廷【野鳥入處主人將去】都門內崩【內向而壊】長人見臨洮石隕於東郡星孛大角大角以亡【天王坐席也流星茀大角大角因伏不見】觀孔子之言考暴秦之異天命信可畏也及項籍之敗亦孛大角漢之入秦五星聚於東井得天下之象也孝惠時有雨血日食於衝滅光星見之異【日月行交道之衝也相薄而旣京房謂陰气盛薄奪日光】孝昭時有泰山臥石自立上林僵柳復起大星如月西行眾星隨之此爲特異孝宣興起之表天狗夾漢而西【流星也下墮地爲天狗皆妖星】久陰不雨者二十餘日昌邑不終之異也皆著於漢紀觀秦漢之易世覽惠昭之無後察昌邑之不終視孝宣之紹起天之去就豈不昭昭然哉髙宗成王亦有雊雉拔木之變能思其故故髙宗有百年之福成王有復風之報神明之應應若景向世所同聞也臣幸得托末屬誠見陛下有寛明之徳冀銷大異而興髙宗成王之聲以崇劉氏故豤豤數姦死亡之誅今日食尢屢星孛東井攝提炎【弋贍切】及紫宮有識長老莫不震動此變之大者也其事難一二記故易曰書不盡言言不盡意是以設卦指爻而復說義書曰伻來以圖天文難以相曉臣𨿽圖上猶須口說然後可知願賜淸燕之閒指圖陳狀【上輙入之向數言權在外家終不能用是年吏民多言災異由王氏専政帝至張禹第辟左右問之禹見年老子弟弱乃曰春秋日食地震或爲諸侯相侵夷狄侵中國天意深逺難見宜修政應天夫新學小生亂道誤人宜無信用上由是不疑王氏】

論通康居【愚曰夷夏內外之辧禮而已春秋文十年狄秦以夷而不知禮也又三十年狄鄭又五十餘年狄晉以夏變於夷而亦不知禮也不知禮故狄之狄之故外之春秋法也漢庭諸公論虛內事外之獘若不通罽賔不受單於朝此類多矣獨郭舜於康居一事抗言曰大漢不通無禮之國不遽絕以勢而直絕以禮其見卓然超出諸老之上而當時何足語此】郭舜【成帝時康居遣子侍漢貢獻然自以絕逺獨驕嫚不肯與諸國相望郭舜上】

本匈奴盛時非以兼有烏孫康居故也及其稱臣妾非以失二國也漢𨿽皆受其質子然三國內相輸遺交通如故亦相候伺見便則發合不能相親信離不能相臣役以今言之結配烏孫竟未有益反爲中國生事然烏孫旣結在前今與匈奴俱稱臣義不可距而康居驕黠訖不肯拜使者【訖竟也】都防吏至其國坐之烏孫諸使下王及貴人先飲食已乃飲防都防吏故爲無所省以誇旁國【言故不省視漢使】以此度之何故遣子入侍其欲賈市爲好辭之詐也匈奴百蠻大國今事漢甚備聞康居不拜且使單於有自下之意【單於見康居不使漢以之爲髙自以事漢爲大卑而欲攺志】宜歸其侍子絕勿復使以章漢家不通無禮之國惇煌酒泉小郡及南道八國給使者往來人馬驢橐駝食皆苦之【二郡八國皆以此事爲困苦】空罷耗所過送迎驕黠絕逺之國【所過所經過之處驕黠謂康居使罷讀曰疲】非至計也【漢爲其新通重致逺人終羈縻而未絕】請建三公官【愚曰古者三公之設専論道而不及事漢世三公之設専論事而不及道夫三公古無設官以卿士有道者兼之蓋經邦理陰陽者也周公位冡宰而兼太師畢公爲司馬而稱父師皆是兼官故春秋有曰宰周公當時大防六卿能論道則兼之止可任事則不必兼但爲卿而已漢之三公不特不擇其人並紊其名周以太師太傅太保爲三漢以丞相禦史大夫太尉爲三至其後又以大司馬大司徒大司空爲三況又以如王根者爲之去論道之人滋逺矣何武言復三公蓋亦未盡其實也】

何武【漢書武字君公蜀郡郫縣人初漢興襲秦官置丞相禦史大夫太尉至武帝罷太尉始置大司馬以冠將軍之號非有印綬官屬也成帝時何武爲九卿建言】

古者民朴事約國之輔佐必得賢聖然猶則天三光備三公官各有職分【則法也三光日月星也分扶問反】今末俗文獘政事煩多宰相之材不能及古而丞相獨兼三公之事所以久廢而不治也宜建三公官定卿大夫之任分職授政以考功效【其後上以問師安昌侯張禹禹以爲然於是上賜曲陽侯根大司馬印綬置官屬罷驃騎將軍官以禦史大夫何武爲大司空封列侯皆增奉如丞相以備三公官】

論治河奏【愚曰治河之說始於禹而甚於漢禹以一人治之視若輕而有餘漢集眾人講之視若重而不足昔禹之治水也書所紀自導河積石而下五十三字止當時經畫分殺之規歷歷在目至軻則直斷曰行其所無事五字而止若漢河渠有書溝洫有志聚議殫力數千言不能盡而功卒不終何也嘗考漢河決有七孝文時決酸棗武帝元光中決瓠子又決館陶元帝永光五年決淸河後三嵗又決館陶後二嵗決平原又後九嵗鴻嘉中渤海淸河信都河水溢及攷當時郭昌蕃系等治河之防又有五曰棄地而不與水爭利也曰分渠而不與水爭埶也曰復九河也曰浚隄防也曰決河而注之湖中也凡此不過襲禹之遺智者也賈讓治河號奇防三亦不出此噫漢盛而河決少漢衰而河決多田蚡歸之天谷永李尋解光又歸之君術至是亦窮矣噫今之河禹之河也今治河之防禹之防也而其人非禹則何如也】賈讓【漢書哀帝初平當使治河隄奏言九河今皆窴滅按經義治水有決河深川而無隄防壅塞之文河從魏郡以東北多溢決水迹難以分明四海之眾不可誣宜博求能浚川疏河者下丞相孔光大司空何武奏請部刺史三輔三河農太守舉吏民能者莫有應書待詔賈讓奏云云】

治河有上中下策古者立國居民疆理土地必遺川澤之分度水埶所不及【遺畱也度計也川澤水所流聚之處皆畱而置之不以爲居邑而妄墾殖必計水所不及然後居而田之分抉問反度大各反】大川無防小水得入陂障卑下以爲污澤【停水曰污】使秋水多得有所休息左右遊波寛緩而不廹夫土之有川猶人之有口也治土而防其川猶止兒啼而塞其口豈不遽止然其死可立而待也故曰善爲川者決之使道【道通引也】善爲民者宣之使言蓋隄防之作近起戰國雍防百川各以自利【雍讀曰壅】齊與趙魏以河爲竟趙魏瀕山齊地卑下【猶言以山爲邊界】作隄去河二十五里河水東抵齊隄則西泛趙魏趙魏亦爲隄去河二十五里𨿽非其正水尙有所遊蕩時至而去則塡淤肥美民耕田之或久無害稍築室宅遂成聚落大水時至漂沒則更起隄防以自救稍去其城郭排水澤而居之湛溺自其宜也今隄防陿者去水數百步逺者數里近黎陽南故大金隄從河西西北行至西山南頭廼折東與東山相屬民居金隄東爲廬舍往十餘嵗更起隄從東山南頭直南與故大隄防又內黃界中有澤方數十里環之有隄往十餘嵗太守以賦民【以隄中之地給與民】民今起廬舍其中此臣親所見者也東郡白馬故大隄亦復數重民皆居其間從黎陽北盡魏界故大隄去河逺者數十里內亦數重此皆前世所排也河從河內北至黎陽爲石隄激使東抵東郡平剛【聚石於隄旁衝激之處所以激去其水】又爲石隄使西北抵黎陽觀下【觀縣石】又爲石隄使東北抵東郡津北又爲石隄使西北抵魏郡昭陽又爲石隄激使東北百餘里間河再西三東廹阨如此不得安息今行上防徙冀州之民當水沖者決黎陽遮害亭放河使北入海河西薄大山東薄金隄埶不能逺泛濫期月自定難者將曰若如此敗壊城郭田廬冢墓以萬數百姓怨恨昔大禹治水山陵當路者毀之故鑿龍門辟伊闕【辟讀曰辟】析底柱破碣石墮斷天地之性【墮毀也火規反】此廼人功所造何足言也今瀕河十郡治隄嵗費且萬萬及其大決所殘無數如出數年治河之費以業所徙之民遵古聖之法定山川之位使神人各處其所而不相姦【幹】且以大漢方制萬里豈其與水爭咫尺之地哉此功一立河定民安千載無患故謂之上防若廼多穿漕渠於冀州地使民得以漑田分殺水怒𨿽非聖人法然亦救敗術也難者將曰河水髙於平地嵗增隄防猶尙決溢不可以開渠臣竊按視遮害亭西十八里至淇水口廼有金隄髙一丈自是東地稍下隄稍髙至遮害亭髙四五丈往五六嵗河水大盛增丈七尺壞黎陽南郭門入至隄下【謂水從郭南門入北門出而至隄】水未逾隄二尺所從隄上北望河髙出民屋百姓皆走上山水畱十三日隄潰吏民塞之臣循隄上行視水埶【行下更反】南七十餘里至淇口水適至隄半計出地上五尺所今可從淇口以東爲石隄多張水門初元中遮害亭下河去隄足數十步至今四十餘嵗適至隄足由是言之其地堅矣恐議者疑河大川難禁制滎陽漕渠足以卜之【今礫溪口是也言作水門通水流不爲害礫溪溪名水經涑水東過礫溪】其水門但用木與土耳今據堅地作石隄埶必完安冀州渠首盡當卬此水門治渠非穿地也【卬牛向反】但爲東方一隄北行三百餘里入漳水中其西因山足髙地諸渠皆往往股引取之旱則開東方下水門漑冀州水則開西方髙門分河流通渠有三利不通有三害民常罷於救水半失作業【此一害也罷讀曰疲】水行地上湊潤上徹民則病濕气木皆立枯鹵不生谷【此二害也】決溢有敗爲魚鼈食此三害也若有渠漑則鹽鹵下隰塡淤加肥【此一利也】故種禾麥更爲秔稻髙田五倍下田十倍【此二利也】轉漕舟船之便此三利也今瀕河隄吏卒郡數千人伐買薪石之費嵗數千萬足以通渠成水門又民利其灌漑相率治渠𨿽勞不罷民田適治河隄亦成此誠富國安民興利除害支數百嵗故謂之中防若廼繕完故隄增卑倍薄勞費無已數逢其害此最下防也

復刺史奏【愚曰帝王設官不惟其法惟其意意美則名位不正猶可懾姦雄之膽意失則綱紀𨿽明何益休戚之故漢刺史之立非古也特起於漢武元封五年冀幽並兗徐靑揚荊豫益涼州及朔方交趾凡十三部各一人以六條察事是故以六百石之卑而下臨二千石之重以下大夫之秩而抨彈郡守侯王之尊乘傳行郡國翟方進謂以卑而臨尊似非所宜是矣獨不思古者王人𨿽微位在諸侯之上刺史職専糾舉蓋國法所寄其秩𨿽卑其權則重者也漢二百年守令多稱賢能未必非刺史激濁揚淸警勸之力是賴當時朱博爲冀州刺史行部吏民欲言縣丞尉者刺史不察黃綬令各詣郡欲言二千石墨綬長吏者還詣治所決遣如神何武爲揚州刺史所舉奏二千石長吏必先露章服罪者爲虧除免之而已二公風采振揚眞足使循良稱職髒污革心𨿽名號未正無害也方進罷之者惡其名朱博復之者取其實成帝猶可言也至靈帝假牧守以廢刺史而漢亡矣】

朱博【漢書博字子元杜陵人初何武爲大司空又與丞相方進共奏言古選諸侯賢者以爲州伯書曰咨十有二牧所以廣聰明燭幽隠也今部刺史居牧伯之位秉一州之統選第大吏所薦位髙至九卿所惡立退任重職大春秋之義用貴治賤不以卑臨尊刺史位下大夫而臨二千石輕重不相凖失位次之序臣請罷刺史更置州牧以應古制奏可及博奏復禦史大夫官又奏言】

漢家至徳漙大宇內萬里立置郡縣部刺史奉使典州督察郡國吏民安寧故事居部九嵗舉爲守相其有異材功效著者輙登擢秩卑而賞厚咸勸功樂進前丞相方進奏罷刺史更置州牧秩眞二千石位次九卿九卿闕以髙第補其中材則苟自守而已恐功效陵夷姦軌不禁臣請罷州牧置刺史如故【奏可】

復置禦史大夫奏【愚曰漢有禦史大夫秦官也其間得失各有二若復髙帝之法則不可廢若循武帝之獘則不足立何也漢初制禦史爲丞相副詔書每下禦史大夫請於丞相同簽丞相得可否之故曰禦史下相國相國下諸侯王惟詔書頒行諸郡則禦史大夫與中丞同簽不以經宰相故曰禦史中執法下郡守凡國家政事章奏中執法下郡守外禦史皆請於丞相或有制詔集議丞相當集九卿共議次日封上之制曰可乃行則以禦史佐宰相此一得也至武帝急於功利率意施行禦史大夫丞相對立爲兩府張湯以禦史大夫數行丞相事造白金皮幣而李蔡嚴靑不與議兒寛爲禦史大夫與上議行封禪引九卿更進用事徙流民十萬於邊而石慶又不與議則禦史輕宰相失矣漢初郡國二千石髙第入爲九卿九卿髙第爲禦史大夫然後至丞相若自九卿郡守超遷至相不歷禦史大夫者非常法故灌嬰免而相張蒼張蒼免而相申屠嘉是以禦史儲宰相此二得也至武帝盡棄舊法李蔡死不拜禦史大夫湯而莊靑翟以太子太傅拜靑翟死禦史大夫湯𨿽自殺而趙周又以太子太傅拜石慶死不取禦史大夫寛而拜太僕賀賀之死不拜禦史大夫勝之而拜涿郡太守劉屈犛屈犛誅不拜禦史大夫商丘成而拜大鴻臚千秋亦不以禦史儲宰相又失矣何武欲復職名又不推其得而救其失若循此而行獘愈滋法愈壊不如不復之爲愈也𨿽然博請盡力以禦史爲百僚率當時丁傅之驕奢新都之姦邪博由禦史爲丞相卒以受太后指自殺亦豈嘗過而問哉】朱博【後二嵗余朱博爲大司空奏言】

帝王之道不必相襲各繇時務髙皇帝以聖徳受命建立鴻業置禦史大夫位次丞相典正法度以職相參總領百官上下相監臨歷載二百年天下安寧今更爲大司空與丞相同位未獲嘉祐故事選郡國守相髙第爲中二千石選中二千石爲禦史大夫任職者爲丞相位次有序所以尊聖徳重國相也今中二千石未更禦史大夫而爲丞相權輕非所以重國政也臣愚以爲大司空官可罷復置禦史大夫遵奉舊制臣願盡力以禦史大夫爲百僚率【哀帝從之乃更拜博爲禦史大夫】

薦公孫光等疏【愚曰漢牧守地大而權重故牧守莫善於漢尢莫善於宣帝蓋其精神心術與相周旋有非空言徒法者朱慱曰故事選郡國守相髙第爲中二千石選中二千石爲禦史大夫任職者爲丞相其待之若此而未有似宣帝者今王嘉言於哀帝欲重其任而久其職皆宣帝遺意而不考宣帝所以可重而久者自有其道故宣帝於二千石有治理效輙璽書勉勞增秩賜金或爵至關內侯公卿缺則選諸所表以次用之此王嘉重之之說也又謂太守吏民之本數變易則下不安民知其將久不可罔乃服從其教化此王嘉久之之說也及觀循史傳帝拜刺史守相輙親見問觀其所繇退而考察所行以質其言噫宣帝躬親選任直以此爲大事非一切付之人此所以重之久之不至翼其姦而永其惡也彼哀帝曷足語此哉】王嘉【漢書嘉字公仲平陵人建平三年爲丞相哀帝初立欲匡成帝之政多所變動嘉上疏云云】

臣聞聖王之功在於得人孔子曰材難不其然歟故繼世立諸侯象賢也【象其先祖父之賢耳非必其人皆有徳】𨿽不能盡賢天子爲擇臣立命卿以輔之【命卿命於天子者】居是國也累世尊重然後士民之眾附焉是以教化行而治功立今之郡守重於古諸侯往者致選賢材賢材難得拔擢可用者或起於囚徒昔魏尙坐事系文帝感馮唐之言遣使持節赦其罪拜爲雲中太守匈奴忌之武帝擢韓安國於徒中拜爲梁內史骨肉以安張敞爲京兆尹有罪當免黠吏知而犯敞敞收殺之其家自寃使者覆獄劾敞賊殺人上逮捕不下防免亡命數十日宣帝徵敞拜爲冀州刺史卒獲其用前世非私此三人貪其材器有益於公家也孝文時吏居官者或長子孫以官爲氏倉氏庫氏則倉庫吏之後也其二千石長吏亦安官樂職然後上下相望莫有苟且之意其後稍稍變易公卿以下傳相促急又數攺更政事司部刺史察過悉劾發揚陰私吏或居官數月而退送故迎新交錯道路中材苟容求全下材懷危內顧壹切營私者多二千石益輕賤吏民慢易之或持其微過增加成罪言於刺史司或至上書章下【依其所上之章而下令治之】眾庶知其易危小失意則有離畔之心前山陽亡徒蘇令等從橫吏士臨難莫肯伏節死義以守相威權素奪也【守郡守也相諸侯相也素奪謂先不假之威權】孝成皇帝悔之下詔書二千石不爲縱【二千石不以故縱爲罪所以優也】遣使者賜金尉厚其意誠以爲國家有急取辦於二千石二千石尊重難危乃能使下孝宣皇帝愛其良民吏【吏善治百姓者】有章劾事畱中防赦壹解【不卽下治其事恐爲擾動故每畱中或經赦令一切皆解散】故事尙書希下章爲煩擾百姓證驗系治或死獄中章文必有敢告之字廼下【所以丁寧告者之辭絕其相誣也】惟陛下畱神於擇賢記善忘過容忍臣子勿責以備二千石部刺史三輔縣令有材任職者人情不能不有過差宜可闊略令盡力者有所勸此方今急務國家之利也前蘇令發欲遣大夫使逐問狀時見大夫無可使者召盩厔令尹逢拜爲諫大夫遣之今諸大夫有材能者甚少宜豫畜養可成就者則士赴難不愛其死臨事倉卒乃求非所以明朝廷也【嘉因薦儒者公孫光滿昌及能吏蕭咸薛修等皆故二千石有名稱天子納而用之】

收還武庫兵器奏【愚曰漢之佞幸如借閎鄧韓者不少而無如董賢者孔子曰惟名與器不可假人而況兵器乎觀哀帝之寵董賢封侯食邑假以天子之官重殿洞門假以天子之居東園袐器又假以天子之禮今至假以武庫兵器事事假之久假而不歸烏知其非有若帝不死則堯舜禪讓之事麒麟殿從容置酒數語未可量也毋將隆可謂忠於其主者𨿽然與明主言則愛以爲忠與昏主言則反以爲怨宜小人得以無忌憚也】

毋將隆【本傳隆字君房東海蘭陵人哀帝卽位遷執金吾時侍中董賢方貴上使中黃門發武庫兵前後十輩送董賢及上乳母王阿捨隆奏云云】

武庫兵器天下公用國家武備繕治造作皆度大司農錢【蘇林曰用度皆出大司農】大司農錢自乘輿不以給共養共養勞賜一出少府蓋不以本臧給末用不以民力共浮費別公私示正路也古者諸侯方伯得顓徵伐廼賜斧鉞漢家邊吏職在距寇亦賜武庫兵皆任其事然後防之春秋之誼家不臧甲所以抑臣威損私力也今賢等便僻弄臣私恩微妾而以天下公用給其私門契國威器共其家備【契缺也】民力分於弄臣武兵設於微妾建立非宜以廣驕奢非所以示四方也孔子曰奚取於三家之堂臣請收還武庫【上不說】

請加鄭寛中葬禮疏

谷永【寛中有雋材以博士授太子成帝卽位賜爵關內侯遷光祿大夫領尙書事甚尊重防疾卒谷永疏】

臣聞聖王尊師傅褒賢儁顯有功生則致其爵祿死則異其禮諡昔周公薨成王葬以變禮而當天心【周公死成王欲葬之於成周天乃雷雨以風禾盡偃大木斯拔國大恐王乃葬周公於畢示不敢臣也事見尙書大傳與古文尙書不同】公叔文子卒衞侯加以美諡著爲後法【公叔文子衞大夫公孫發也文子卒其子請諡於君君曰昔者衞國凶饑夫子爲粥與國之餓者不亦惠乎衞國有難夫子以死衞寡人不亦貞乎夫子聴衞國之政修其班制以與四鄰交衞國社稷不辱不亦文乎謂夫子貞惠文子事見禮記檀弓】近事大司空朱邑右扶風翁歸徳茂夭年孝宣皇帝湣冊厚賜贊命之臣靡不激揚關內侯鄭寛中有顏子之美質包商偃之文學嚴然總五經之眇論立師傅之顯位【眇讀曰妙】入則鄕唐虞之閎道王法納乎聖聴出則參冢宰之重職功烈施乎政事退食自公私門不開散賜九族田畝不益徳配周召忠合羔羊未得登司徒有家臣【司徒掌禮教之官言寛中學行堪爲之家臣若今諸公國官及府佐】卒然早終尢可悼痛臣愚以爲宜加其葬禮賜之令謚以章尊師襃賢顯功之徳【上弔贈寛中甚厚】

諫徵漁陽防【愚曰謀天下者自有一定之序未易逆而圖之也天下埶有小大力有彊弱棄其弱而小者則變或生於肘腋圖其彊而大者則鞭長不及焉腹矣兵法曰攻瑕則堅者瑕攻堅則瑕者堅然也是以楚欲霸中夏先發軔於江黃二十一國秦欲兼諸侯先濫觴乎東西二周此兼並之一術光武待彭寵始厚終薄不如髙帝待黥布始嫚終厚其怨而叛固宜帝不忍其忿而亟徵之方是時更始赤眉已入手而所得止洛陽長安數郡鄧有秦丰東萊有張步睢陽有劉永益州有公孫述天水有隗囂以至李憲五校者不少若漁陽借援北狄結交涿郡勍敵又非諸人比根本未固羽翼未成萬一備多力分則變竊出於不意恐寵未授首而炎灰先冷矣伏湛此言蓋祖張良還定三秦之故智定大計者然也厥後帝不親徵而寵爲家奴傳降湛其善謀哉】

伏湛【本傳湛字恵公瑯邪東武人建武三年代鄧禹爲大司徒時彭寵反於漁陽帝欲自徵之】

臣聞文王受命而徵伐五國【五國謂西伯受命伐大夷伐密須伐耆伐防伐崇見史記】必先詢之同姓然後謀於羣臣如占蓍以定行事【詩大雅曰爰始爰謀爰契我】故謀則成卜則吉戰則勝其詩曰帝謂文王詢爾仇方同爾兄弟以爾鉤援與爾臨衝以伐崇庸【詩大雅也仇匹也鉤援梯所引上城也臨臨車也衝衝車也庸城也崇侯倡紂爲無道故伐焉】崇國城守先退後伐【左氏傳曰文王聞崇徳亂而伐之軍三旬而不降退修政而復伐之因壘而降】所以重人命俟時而動故參分天下而有二陛下承大亂之極受命而帝興明祖宗出入四年而滅檀鄕制五校降銅馬破赤眉誅鄧奉之屬不爲無功今京師空匱資用不足未能服近而先事邊外且漁陽之地逼接北狄黠虜困廹必求其助又今所過縣邑尢爲困乏種麥之家多在城郭聞官兵將至當巳收之矣大軍逺渉二千餘里士馬罷勞轉糧艱阻今兗豫靑冀中國之都而寇賊從橫未及從化漁陽以東本備邊塞地接外虜貢稅微薄安平之時尙資內郡況今荒耗豈足先圖而陛下捨近務逺棄易求難四方疑怪百姓怨懼誠臣之所惑也復願逺覽文王重兵博謀近思徵伐前後之宜顧問有司使極愚誠采其所長擇之聖慮以中土爲憂念【帝覽其奏竟不親徵】

薦伏湛防【愚曰髙帝創業之初得一儒生叔孫通與光武中興之初得一儒生伏湛一也通當天下已定之餘不能復三代禮樂僅行綿蕞之儀湛當天下未平之時倉卒造次必於文徳乃能行鄕飲之禮使遲數年隴蜀平定則制禮作樂恐不待張純有請於後矣惜湛相位未久方興太學尋以小節罷免惜哉】

杜詩【本傳詩字公君河南汲人建武五年伏湛不舉奏河南尹司校尉於髙廟中爭論坐防免後南陽太守杜詩上防薦湛】

臣聞唐虞以股肱康文王以多士寧是故詩稱濟濟書曰良哉臣詩竊見故司徒陽都侯伏湛自行束脩訖無毀玷【訖竟也玷缺也自行束脩謂言十五以上】篤信好學守死善道經爲人師行爲儀表前在河內朝歌及居平原【朝歌河內縣名也故城在今衞州衞縣西王莽攺河內爲後隊謂湛爲隊屬正也】吏人畏愛則而象之遭時反覆不離兵凶秉節持重有不可奪之志陛下深知其能顯以宰相之重眾賢百姓仰望徳義微過斥退久不復用有識所惜儒士痛心臣竊傷之湛容貌堂堂國之光暉智略謀慮朝之淵藪髫髮厲志白首不衰實足以先後王室名足以光示逺人古者選擢諸侯以爲公卿是故四方回首仰望京師【傳鄭武公莊公爲平王卿士詩時上書武公莊公所以砥礪蕃屏勸進忠信令四方諸侯咸樂回首仰望京師】柱石之臣宜居輔弼【柱石承棟梁也前書延年曰將軍爲國柱石尙書太傳古者天子必有四鄰前曰疑後曰承左曰輔右曰弼】出入禁門補缺拾遺臣詩愚戇不足以知宰相之才竊懷區區敢不自竭臣前爲侍禦史上封事言湛公防愛下好惡分明累世儒學素持名信經明行修通達國政尢宜近侍納言左右舊制九州五尙書令一郡二人可以湛代頗爲執事所非但臣詩防恩深渥所言誠有益於國𨿽死無恨故復越職觸冒以聞

乞立左傳博士防【愚曰善論經者求聖人之心故公而通不善論者尊師門之學故私而専夫三傳俱明春秋也而三家所學何紛紛乎有均取其長若康成者曰左氏善於禮公羊善於防谷梁善於經有均取其失若範寧者曰左氏失之誣谷梁夫之短公羊失之俗有盡廢三傳若文中子者曰三傳作而春秋散若盧仝者曰春秋三傳束髙閣大防黨左氏者以左氏爲大官廚公羊爲賣餅家尊公羊者以公羊爲墨守以左谷爲膏肓廢疾善公羊者以左氏解義背經屬綴不倫非一人所爲右谷梁者以爲文淸義約多所發明非二子所及不以公而以私不以通而以専劉歆移大常曰黨同門鑪道眞信口說背傳記其病在此皆未知春秋之趣也夫三傳不可偏廢左氏敍事綜核有本末公谷詞辧而義精學者求左氏爲按而核其事參公谷爲義而求其心則麟經無遺蘊矣漢儒専門故範升駮左氏陳元尊左氏皆務私學而昧大義者他日卒用賈逵言立博士夫逵以防談經儒者不取也豈知大義哉○又曰甚哉光武之好學也按範升以建武二年爲博士遷議郎四年正月朝公卿大夫博士於雲臺韓歆欲立費氏易左氏春秋博士帝令升平說互相辧難退奏左氏不可錄凡三十一事陳元聞之詣闕上防吾謂光武何鋭於學也當時四方羣盜猶未誅也僣竊猶未平也投戈講藝息馬論道怱怱兵戎擾攘間畱心儒學如此況時有防湛卓茂佐之耶史言深略緯文夫帝本好文學凡深謀逺慮恢復天下之規皆自學問得非待緯也學豈無益哉】

陳元【本傳元字長孫蒼梧廣信人建武初元與桓譚杜林鄭興俱爲學者所宗時議欲立左氏傳博士範升奏以爲左氏淺末不宜立元聞之乃詣闕上防曰】

陛下撥亂反正文武並用深湣經義謬雜眞僞錯亂毎臨朝日輙延羣臣講論聖道知丘明至賢親受孔子而公羊谷梁傳聞於後世故詔立左氏博詢可否示不専巳盡之羣下也今論者沈溺所習翫守舊聞固執虛言傳受之辭以非親見實事之道左氏孤學少與【與猶黨也】遂爲異家之所覆冒夫至音不合眾聴故伯牙絕【伯牙善鼔琴鐘子期善聴相與爲友子期死伯牙破琴絕不復鼓琴以時人莫之能聴見呂覽】至寶不同眾好故卞和泣血【卞和得寶玉獻楚武王王示玉人曰石也刖其右足武王歿後復獻之文王復曰石也刖其左足至成王時卞和抱其璞於郊泣盡以血繼之王乃使玉人攻之果得寶玉事見韓子】仲尼聖徳而不容於世【仲尼去魯斥齊逐乎宋衞困於陳蔡之間見史記】況於竹帛余文其爲雷同者所排固其宜也非陛下至明孰能察之臣元竊見博士範升等所議奏左氏春秋不可立及太史公違戾凡四十五事案升等所言前後相違皆斷截小文媟黷微辭以年數小差掇爲巨謬【媟狎也黷垢濁也掇拾也】遺脫纎微指爲大尢抉瑕摘釁掩其美所謂小辯破言小言破道者也【大戴記小辯篇孔子曰小辯破言小言破義小義破道】升等又曰先帝不以左氏爲經故不置博士後主所宜因襲臣愚以爲若先帝所行而後主必行者則盤庚不當遷於殷周公不當營洛邑【盤庚都耿自耿遷於殷文王都丰武王都鎬周公輔成王營洛邑】陛下不當都山東也往者孝武皇帝好公羊衞太子好谷梁有詔詔太子受公羊不得受谷梁【劉攽曰有詔詔太子案文多一詔字】孝宣皇帝在人間時聞衞太子好谷梁於是獨學之及卽位爲石渠論而谷梁氏興【石渠閣以藏祕書在未央殿北宣帝甘露三年詔諸儒韋成梁丘賀等講論五經於石渠也】至今與公羊並存此先帝後帝各有所立不必其相因也孔子曰純儉吾從眾至於拜下則違之夫明者獨見不惑於朱紫聽者獨聞不謬於淸濁故離朱不爲巧移目【離朱黃帝時明目者也一曰離婁愼子曰離朱之明察毫末於百步之外】師曠不爲新聲易耳【桓譚新論曰晉師曠善知音衞靈公將之晉宿於濮水之上夜聞新聲召師防告之曰爲我聴寫之曰臣得之矣遂之晉晉平公饗之酒酣靈公曰有新聲願奏之乃令師防鼔琴未終師曠止之曰此亡國之音也】方今干戈少弭戎事略戢畱思聖蓺眷顧儒雅采孔子拜下之義卒淵聖獨見之防分明白黒建立左氏解釋先聖之積結洮汰學者之累惑【洮汰猶洗濯也】使基業垂於萬世後進無復狐疑則天下幸甚臣元愚鄙嘗傳師言如得以褐衣召見俯伏庭下【褐纎毛爲布貧者之服也】誦孔氏之正道理丘明之宿寃若辭不合經事不稽古退就重誅𨿽死之日生之年也論司督察三公防【愚曰髙祖以豁達得天下而短於慮患光武以沈幾防天下而短於存體光武異髙祖者以慮之過而懲之偏也其間亦有得者失者懲韓彭之叛全功臣懲恭顯之恣賤宦官懲呂霍上官之悖不封侯與政懲七國之誅防諸王賔客以至懲平城而禮匈奴之使懲虛耗而謝西域之質懲千門萬戶而宮室務從儉約此懲之得也獨是懲新室之禍不任三公遂貽外戚宦寺之専此則過而失大體甚矣陳元詆江馮以司校尉督察三公是欲釋帝之疑也天下惟任之専方可責之事傭一夫於家受若直怠若事乃可徐而黜罰之輕任遇而重糾察能無辭乎元欲解帝之疑盍曰責任於始而督察於終則姦可防疑可釋噫此卽位七年以後事也其懲之者一綫也末年事歸臺閣而懲者如江河不可遏矣】陳元【本傳時大司農江馮上言宜令司校尉督察三公事下三府元上防云云】

臣聞師臣者帝賔臣者霸故武王以太公爲師齊桓以夷吾爲仲父孔子曰百官總已聽於冢宰近則髙帝優相國之禮【蕭何爲相國髙帝賜劍履上殿入朝不趨】太宗假宰輔之權【太宗孝文也申屠嘉爲丞相坐府召太中大夫鄧通欲誅之孝文使持節召通令人謝嘉故曰假權】及亡新王莽遭漢中衰専操國柄以偸天下【偸竊也】況巳自諭不信羣臣奪公輔之任損宰相之威以刺舉爲明徼訐爲直至乃陪僕告其君長子弟變其父兄【王莽時開吏告其將奴婢告其主】罔密法峻大臣無所措手足然不能禁董忠之謀身爲世戮【前漢書董忠爲王莽大司馬共劉歆等謀誅莽事發覺死也】故人君患在自驕不患驕臣失在自任不在任人是以文王有日昃之勞周公執吐握之恭不聞其崇刺舉務督察也方今四方尙擾天下未一百姓觀聽咸張耳目陛下宜修文武之聖典襲祖宗之遺徳勞心下士屈節待賢誠不宜使有司察公輔之名【帝從之】

論時政所宜防【愚曰光武非惡言之主也而朝臣以言不合者二始也與桓譚論時政不合終也與韓歆證凶饑不合夫宋薦譚拜議郎蓋卽位二年也譚所言選輔佐更便宜禁仇殺抑末利較律令皆平易可行非如論防緯忤所好者而帝皆不省後十五年歆指天畫地證嵗饑凶免歸田裏詔責至自殺蓋譚特爲議郎歆爲相而帝待宰相輕也譚好古士也數從楊雄劉歆辧析疑異而心術與友不合條時政論防緯而議論與君不合至譚鼔琴新聲則又悅忤於言而溺於聲初尙若此何以勸來者哉】

桓譚【本傳譚字君山沛國相人時大司空宋宏薦譚拜議郎給事中因上防云云】

臣聞國之廢興在於政事政事得失由乎輔佐賢明則俊士充朝而理合世務輔佐不明則論失時宜而舉多過事夫有國之君俱欲興化建善然而政道未理者其所謂賢者異也昔楚莊王問孫叔敖曰寡人未得所以爲國是也【莊王名旅穆王商臣之子也孫叔敖楚賢相也言欲爲國於是未知何以得之】叔敖曰國之有是眾所惡也恐王不能定也王曰不定獨在君亦在臣乎對曰君驕士曰士非我無從富貴士驕君曰君非士無從安存人君或至失國而不悟士或至饑寒而不進君臣不合則國是無從定矣莊王曰善願相國與諸大夫共定國是也【事見新序】蓋善政者視俗而施教察失而立防威徳更興文武疊用然後政調於時而躁人可定【躁猶動也謂躁撓不定之人也】昔董仲舒言理國譬若琴瑟其不調者則解而更張夫更張難行而拂眾者亡是故賈誼以才逐而鼂錯以智死世𨿽有殊能而終莫敢談者懼於前事也且設法禁者非能盡塞天下之姦皆合眾人之所欲也大抵取便國利事多者則可矣夫張官置吏以理萬人縣賞設罰以別善惡惡人誅傷則善人防福矣今人相殺傷𨿽已伏法而私結怨讎子孫相報後忿深前至於滅戶殄業而俗稱豪健故𨿽有怯弱猶勉而行之此爲聽人自理而無復法禁者也今宜申明舊令若已伏官誅而私相傷殺者𨿽一身逃亡皆徙家屬於邊其相傷加常二等不得雇山贖罪【雇山解見光武紀】如此則仇怨自解盜賊息矣夫理國之道舉本業而抑末利是以先帝禁人二業錮商賈不得宦爲吏【髙祖時令賈人不得衣絲乘車市井子孫不得宦爲吏】此所以抑並兼長廉恥也今富商大賈多放田貨中家子弟爲之保役【中家猶中等也保役可保信也】趨走與臣僕等勤收稅與封君比入【收稅謂舉錢輸息利也東觀記曰中家子爲之保役受計上防趨走俯譬若臣僕坐而分利也】是以眾人慕效不耕而食至乃多通侈靡以淫耳目今可令諸商賈自相糾告若非身力所得皆以臧畀告者【畀與也東觀記載譚言曰賈人多通侈靡之物羅純綺繡雜防玩好以淫人耳目而竭盡其財是爲下樹奢禖而置貧本也求人之儉約富足何可得乎夫俗難卒變而人不可暴化宜抑其路使之稍自衰焉畀音必二反】如此則専役一巳不敢以貨與人事寡力弱必歸功田畝田畝修則谷入多而地力盡矣又見法令決事輕重不齊或一事殊法同罪異論姦吏得因緣爲市所欲活則出生議所欲防則與死比是爲刑開二門也今可令通義理明習法律者校定科比【科謂事條比謂類例】一其法度班下郡國蠲除故條如此天下知方而獄無怨濫矣【方猶法也】

文選補遺卷七

欽定四庫全書

文選補遺卷八

元陳仁子輯

奏疏

日食論守令數易疏【愚曰守令不數易良法也宣帝精審察故可行光武任謡言故難行守令於民最近得人則久而爲利非人則久而爲害然也漢宣拜刺史守相輙親見問觀其所由故張敞尹京兆五年黃霸守潁川八年漢郡丞𨿽老聾以亷而不易曹吏書佐選其可用者罷斥諸病吏是以吏稱職民安業安有咚咚打五鼓謝令推不去者及考循吏傳光武專用謡言變易守宰夫謡言冇眞亦有僞按漢儀三公府每嵗州郡采長吏臧否民所疾苦條奏屬令史都防殿上主者大言某州郡行狀云何善者同聲稱之不善者各爾銜杖大較皆取無名埶其中或有愛憎微裁黜陟之飾僞釣名亦所不免安可不審別之哉夫光武信謡言之癖卽其信防言也朱浮論帝以微過數易守令未必不以謡言耳惜不及此然則久近法冝何如曰在選察】

朱浮【本傳浮字叔元沛國蕭人帝以二千石長吏多不勝任時有纎微之過者必見斥罷交易紛擾百姓不寧六年有日食之異浮因上疏】

臣聞日者眾陽之所宗君上之位也凡居官治民據郡典縣皆爲陽爲上爲尊爲長若陽上不明尊長不足則幹動三光垂示王者五典紀國家之政【禮記溫柔惇厚詩教也疏通知遠書教也潔靜精微易教也恭儉莊敬禮教也屬辭比事春秋教也】鴻範別災異之文【鴻範尙書篇名箕子爲武王陳政道陰陽之法災異卽咎徵之類】皆宣明天道以徵來事者也陛下哀湣海內新離禍毒保宥生人【宥寛也】使得蘇息而今牧人之吏多未稱職小違理實輙見斥罷豈不粲然黒白分明哉然以堯舜之盛猶加三考大漢之興亦累功效吏皆積久養老於官至名子孫因爲氏姓當時吏職何能悉理論議之徒豈不諠嘩蓋以爲天地之功不可倉卒艱難之業當累日也而間者守宰數見換易迎新相代疲勞道路尋其視事日淺未足昭見其職旣加嚴切人不自保各相顧望無自安之心有司或因睚眥以騁私怨苟求長短求媚上意二千石及長吏迫於舉劾懼於刺譏故爭飾詐僞以希虛譽斯皆羣陽騷動日月失行之應夫物暴長者必夭折功易成者必亟瓌如摧長久之業而造速成之功非陛下之福也天下非一時之用也海內非一旦之功也願陛下逰意於經年之外望化於一世之後天下幸甚

論權歸刺舉之吏疏【愚曰立法不免有獘其來久矣漢州牧刺舉本以禁姦而不免滋姦何也法有因有偏君原法以救獘毋因獘以廢法漢制州牧奏二千石長吏不任位者事皆先下三公三公遣掾吏按驗然後黜退此良法也帝輕三公而重刺舉以一人譽之而進一人毀之而退而黜陟進退宰相拱手無與其間棄腹心而信手足焉用彼相哉朱浮之言蓋亦救獘之術】

朱浮【本傳舊制州牧奏二千石長吏不任位者事皆先下三公三公遣掾史案驗然後黜退帝時用明察不復委任三府而權歸刺舉之吏浮復上疏】

陛下淸明履約率禮無違自宗室諸王外家後親皆奉遵繩墨無黨埶之名至或乘牛車齊於編人斯固法令整齊下無作威者也求之於事宜以和平而災異猶見者而豈徒然天道信誠不可不察竊見陛下疾往者上威不行下專國命卽位以來不用舊典信刺舉之官黜鼎輔之任至於有所劾奏便加退免覆案不關三府罪譴不防澄察陛下以使者爲腹心而使者以從事爲耳目是爲尙書之平決於百石之吏【使者刺史也續漢志曰每州有從事秩百石耳目謂令未察也平謂平決也】故羣下苛刻各自爲能兼以私情容長增愛在職皆競張空虛以要時利故有罪者心不厭服無咎者坐被空文不可經盛衰貽後王也夫事積久則吏自重吏安則人自靜傳曰五年再閏天道乃備夫以天地之靈猶五載以成其化況人道哉臣浮愚戇不勝惓惓願陛下畱心千里之任省察偏言之奏

日食論用人疏【唐仲友曰鄭興日食論不用功臣有是非又曰興論日食晦爲君亢急臣促迫𨿽合時務然不食朔乃歷差興不能知歷未爲精○愚曰光武平生之失在任已不任人任巳故精意政事不任人故抑退功臣鄭興因日食之災歸咎及此是矣𨿽然論君亢急則臣促迫宜足鍼光武任已之痼論功臣用則人位謬適足遂光武不任人之非恐未易應天也】

鄭興【本傳興字少贛河南開封人建武六年徵爲太中大夫明年三月晦日食上疏】

春秋以天反時爲災地反物爲妖人反徳爲亂亂則妖災生【左傳晉伯宗之辭災謂寒暑易節妖謂羣物失性】往年以來讁咎連見意者執事頗有闕焉按春秋昭公十七年夏六月甲戍朔日有食之【杜預注於周爲六月於夏爲四月純陽用事陰气未動而侵陽】傳曰日過分而未至【言過春分而未及夏至也】三辰有災於是百官降物【降物素服】君不舉【不舉盛饌】避移時【避正寢過日食時也】樂用鼓【奏鼓伐鼓】祝用幣【用幣於社】史用辭【用辭以自責此以上皆左傳載魯太史答季平子之詞】今孟夏純乾用事陰气未作其災尢重夫國無善政則謫見日月變咎之來不可不愼其要在因人之心擇人處位也【左傳晉士文伯曰國無政不用善則自取謫於日月之災故政不可不愼也務三而已一曰擇人二曰因人三曰從時也】堯知鯀不可用而用之者屈已之明因人之心也齊桓反政而相管仲晉文歸國而任郤縠者是不私其私擇人處位也【史記桓公與兄子糾爭位糾使管仲將兵遮道射桓公鉤帶及桓公卽位任政於管仲也文晉文公自秦歸國懷公故臣郤芮謀燒公宮殺文公宦者勃鞮告之後文公以郤谷爲中軍師縠卽郤芮之族文公不以爲讎而任焉】今公卿大夫多舉漁陽太守郭伋可大司空者而不以時定道路流言咸曰朝廷若用功臣功臣用則人位謬矣願陛下上師唐虞下覽齊晉以成屈已從眾之徳以濟羣臣讓善之功【濟成也】夫日月交防數應在朔而頃年日食每多在晦先時而合皆月行疾也日君象而月臣象君亢急則臣下促迫故行疾也今年正月繁霜自爾以來率多寒日【正月夏之四月】此亦急咎之罰天於賢聖之君猶慈父之於孝子也丁寧申戒欲其反政故災變仍見此乃國之福也今陛下髙明而羣臣惶促宜畱思柔克之政垂意洪範之法博采廣謀納羣下之策廣博士選疏【唐仲友曰廣博士選亦有益時務○愚曰三代學校務成就人才故師儒必選其人後世學校姑廩養人士故師儒多備其官虞教冑子而咨防周設成均而立大司樂三代遴選師儒直欲作成士類非好名也東漢學校最盛光武幸三雍明帝行尊老圜橋門而觀聽者億萬計獨儒官博士未聞表表在人耳囗夫博士秦官也武帝初置五經博士宣帝增十二員後漢增至十四易四書三詩三禮二春秋二凡經皆有師未嘗無官也而光武獨取人於洛陽城夫士通經各有長短易以施孟梁丘書以大小夏侯詩以毛韓禮以後蒼春秋以董仲舒眭孟嚴顏人非一時時非一所若置在壇席姑備士望則學校養士爲虛設矣吾嘗妄意東漢儒生其以節義扶世勝西漢者學校崇養之意有餘也其以經學名家不及西漢者博士教訓之道不盡也以是益味朱浮之言】

朱浮【本傳建武七年轉太僕浮又以國學旣興宜廣博士之選乃上書】

夫太學者禮義之宮教化所由興也陛下尊敬先聖垂意古典宮室未飾干戈未休而先建太學造立橫捨【橫學也或作黌義同】比日車駕親臨觀饗將以時雍之化顯勉進之功也尋博士之官爲天下宗師使孔聖之言傳而不絕舊事策試博士必廣求詳選爰自畿夏延及四方是以博舉明經惟賢是登【漢官儀曰博士秦官也武帝初置五經博士後增至十四人太常差選有聰明威重一人爲祭酒總領网紀其舉狀曰生事愛敬喪沒如禮通易尙書孝經論語兼綜載籍窮微闡與隠居樂道不求聞達身無金痍痼疾世六屬不與妖惡交通王侯賞賜行應四科經任博士下言某官某甲保舉】學者精勵逺近同慕伏聞詔書更試五人惟取見在洛陽城者臣恐自今以往將有所失求之宻邇容或未盡而四方之學無所勸樂凡策試之本貴得其眞非有期防不及逺方也又諸所徵試皆私自發遣非有傷費煩擾於事也語曰中國失禮求之於野臣浮幸得與講圖防【與音預】故敢越職

防避功臣疏【朱黼曰太甲成康所與圖回庶政皆嗚條牧野之士惠文景武四世所任爲執政者皆髙帝之故徹也升陑鷹揚之相𨿽不當以繩後世然販繒蹶張之材亦足以安社稷而重朝廷也功臣任事果亦何負於天下也哉雲臺諸將𨿽平時專以健武自名者不足以緝熈帝載冇如鄧禹寇恂賈復耿弇朱祐之流文足以緯國華智足以謀王體固皆公輔之器經綸之才也乃以功臣例擯不用謂之何哉○愚曰光武駕馭功臣與髙帝異杜詩此疏𨿽足見詩心之謙適足觸光武之忌大防漢髙以大度待功臣後多有變而不能全其材光武以沈幾待功臣後𨿽無變而不能盡其材全之而復盡之惟唐太宗爲難及𨿽然光武亦非盡不知功臣者嘗封功臣大國四縣小二縣下不過鄕亭惟賈復六縣又辟丁恭曰古亾國皆以無道未聞功臣地多而滅亡者是帝封功臣以地特疑而不任功臣以事耳史謂帝惜其能不許者非惜杜詩也鄭興言功臣用則人位謬蓋迎合而言與杜詩所見不同何邪】

杜詩【本傳詩自以無勞不宜久居大郡求欲防避功臣上疏】

陛下亮成天工克濟大業偃兵修文羣帥反旅海內合和萬世防福天下幸甚惟匈奴未譬聖徳威侮二垂陵虛中國邊民虛耗不能自守臣恐武猛之將𨿽勤亦未得解甲櫜弓也夫勤而不息亦怨勞而不休亦怨怨恨之師難復責功臣伏覩將帥之情功臣之望冀一休足於內郡【休足止行役也】然後卽戎出命不敢有恨臣愚以爲師克在和不在眾【春秋左氏傳文也】陛下𨿽垂念北邊亦當頗泄用之【泄猶雜也】昔湯武善禦眾故無忿鷙之師陛下起兵十有三年將帥和睦士卒鳧薻【言其和睦歡恱如鳧之戲於水薻也】今若使公卿郡守出於軍壘則將帥自厲士卒之復比於宿衛則戎士自百【復謂優寛也音福續漢志曰羽林郎秩比三百石掌侍從宿衛言士卒得比於郎則人百其勇】何者天下已安各重性命大臣以下咸懷樂土不讎其功而厲其用無以勸也陛下誠宜虛數郡以俟振旅之臣重復厚賞加於久役之士如此緣邊屯戍之師競而忘死乘城拒塞之吏不辭其勞則烽火精明守戰堅固聖王之政必因人心今猥用愚薄塞功臣之望誠非其宜臣詩伏自惟忖本以史吏一介之才【謂初爲郡功曹】遭陛下創制大業賢俊在外空乏之間超受大恩收養不稱奉職無效久竊祿位令功臣懷慍誠惶誠恐八年上書乞避功徳陛下殊恩未許放退臣詩防恩尢深義不敢苟冒虛請誠不勝至願願退大郡受小職及臣齒壯力能經營劇事如使臣詩必有補益復受大位𨿽析珪授爵所不辭也惟陛下哀矜

用虎符疏【愚曰杜詩不入循吏傳不但南陽七年長於牧養而巳將軍蕭廣則格殺之逆賊楊異則誅平之伏湛賢明則又薦舉之直有仁者之勇身𨿽在外盡心朝廷讜言善策隨事獻納至言虎符防微忠亦至矣惜帝亦不能盡其材而大用之】

杜詩【本傳初禁网尙簡但以璽書發兵未有虎符之信詩上疏】

臣聞兵者國之凶器聖人所愼舊制發兵皆以虎符其餘徵調竹使而已符策合防取爲大信所以明著國命斂持威重也【說文符信也漢制以竹長六寸分而相合前書文帝二年初與郡守爲銅虎符竹使符音義曰銅虎符一至第五發兵遣使符合乃聽之竹使符以竹五寸鐫刻篆書亦第一至第五也】間者發兵但用璽書或以詔令如有姦人詐僞無由知覺愚以爲軍旅尙興賊虜未殄徵兵郡國宜有重愼可立虎符以絕姦端昔魏之公子威傾鄰國猶假兵符以解趙圍若無如姬之仇則其功不顯【史記秦昭王破趙長平又進圍邯鄲平原君遺公子書求救於魏魏使晉鄙將兵十萬救趙持兩端觀望公子用侯嬴計請於如姬魏王臥內竊晉鄙兵符矯令奪晉鄙兵進擊秦軍解去】事有煩而不可省費而不得已蓋謂此也追稱祭遵請諡疏【唐仲友曰祭遵在諸將中最賢又曰以孝爲根本蒞官敬戰陣勇皆自孝推之又曰亷約小心克已奉公將帥最難事○愚曰髙帝諸將無素行多光武諸將無素行少雲臺諸將自鄧禹寇恂而外卽合推尊祭遵故平蠻寇擒張滿執張丰膚功卓犖未足爲遵屈指至負土起墳而盡其孝家無奇財而守其亷克己奉公而行其儉遵兼數器諸將未易及明帝圖形雲臺遵以潁陽侯位次十七愚以爲置諸寇鄧之下則可置諸堅鐔朱祐任光之下則屈諡曰成侯果盡哉】

範升【升字辯卿代郡人祭遵傳建武九年卒於軍帝湣悼甚防至河南車駕素服臨之哀慟祠以太牢如宣帝臨霍光故事大長秋謁者河南尹護喪事大司農給費博士範升上防追稱遵曰】

臣聞先王崇政尊美屏惡【見論語】昔髙祖大聖深見逺慮班爵割地與下分功著錄勲臣頌其徳美生則寵以殊禮奏事不名入門不趨【前書曰蕭何奏事不名入門不趨】死則壽其爵邑世無絕嗣丹書鐵劵傳於無窮斯誠大漢厚下安人長久之徳所以累世十餘歷載數百廢而復興絕而復續者也陛下以至徳受命先明漢道襃序輔佐封賞功臣同符祖宗徵虜將軍潁陽遵不幸早薨陛下仁恩爲之感傷逺迎河南惻怛之慟形於聖躬喪事用度仰給縣官重腸妻子不可勝數送死有以加生厚亡有以過存矯俗厲化卓如日月【卓髙也】古者臣疾君視臣卒君弔【前書賈山上書曰古之賢君於其臣也尊其爵祿而親之疾則臨視之無數死則往弔哭之臨其小斂大斂可謂盡禮也故臣下竭力盡死以報其上】徳之厚者也陵遲己來久矣及至陛下復興斯禮羣下感動莫不自勵臣竊見遵修行積善竭忠於國北平漁陽西拒隴蜀先登坻上【卽隴坻上】深取略陽眾兵旣退獨守衝難【衝兵衝也謂吳漢耿弇等悉奔還惟遵獨畱不郤】制禦士心不越法度所在吏人不知有軍【言不侵擾】淸名聞於海內亷白著於當世所得賞賜輙盡與吏士身無奇衣家無私財同產兄午以遵無子娶妾送之遵乃使人逆而不受自以身任國不敢圖生慮繼嗣之計臨死遺誡牛車載喪薄葬洛陽問以家事終無所言任重道逺死而後己遵爲將軍取士皆用儒術對酒設樂必雅歌投壺又建爲孔子立後奏置五經大夫𨿽在軍旅不忘俎豆可爲好禮恱樂守死善道者也禮生有爵死有諡爵以殊尊卑諡以明善惡臣愚以爲宜因遵薨論敍眾功詳案諡法以禮成之【諡法周書之篇周公制焉】顯章國家篤古之制爲後嗣法【帝乃以示公卿至葬車駕復臨贈以將軍侯印綬朱輪容車介士軍陳送葬諡曰成侯旣葬車駕復臨其墳存見夫人室家】

勿增科禁奏【東坡蘇軾曰漢仍秦法至重髙惠固非虐主然習所見以爲常不知其重也至孝文始罷肉刑與三夷之誅景帝復爲孥戮晁錯武帝暴戻有增無損宣帝治尙嚴因武帝之舊至王嘉爲相始輕減法律遂至東京因而不攺班固不紀其事事見梁統傳可謂疎略矣嘉賢相也輕刑又其盛徳之事可不紀乎統乃言髙惠文景宣帝以重法治哀平以輕法衰因上言乞增重法律𨿽當時不從其請此如人少年時不節酒色而安老後𨿽節而病見以此便爲酒色延年可乎統亦東京名臣然一出此言遂獲罪於天其子松竦皆死非命冀卒滅族嗚呼悲夫戒哉疏而不漏可不懼乎○愚曰光武在位三十二年凡三十有五詔爲刑獄下者二二年省刑法五年出系囚藹然帝王卹刑之盛心梁統心乎法律故勸帝重刑杜林心乎經術故勸帝輕刑用杜之說不失於厚用梁之說恐失於薄矣心術異故議論亦異又曰杜林善用古學平生議二事皆自學問中出若漢郊不當祀堯則可以語禮若科禁不可復增則可以語刑】

杜林【本傳字伯山扶風茂陵人建武十四年太中大夫梁統上疏竊見元帝輕殊死刑三十四事哀帝輕殊死刑八十一事其四十二事手殺人者滅死一等自後著爲常凖故人輕犯法吏易殺人臣聞刑罰在無取於輕髙帝受命納令定律誠得其宜文帝惟除省肉刑相坐之法至哀平繼體卽位日淺聽斷尙寡丞相王嘉輕爲穿鑿虧除先帝舊約成律數年之間百有餘事或不便於理或不厭民心謹表其尢害於體者傳奏於左願宣詔有司定不易典光祿勲杜林奏】

夫人情挫辱則義節之風損法防繁多則苟免之行興孔子曰道之以政齊之以刑民免而無恥道之以徳齊之以禮有恥且格古之明王深識逺慮動居其厚不務多辟周之五刑不過三千大漢初興詳覽失得故破觚爲圓斵雕爲朴蠲除苛政更立疎网海內歡忻人懷寛徳及至其後漸以滋章吹毛索疵詆欺無限【前書曰有司吹毛求疵索求也詆欺謂飾非成釁非其本罪】果桃菜茄之饋集以成臧小事無妨於義以爲大戮故國無亷士家無完行至於法不能禁令不能止上下相遁爲敝彌深臣愚以爲宜如舊制不合翻移【帝從之】

定宗廟昭穆奏【致堂胡寅曰此光武中興之廟制也孝成以後三世無嗣王莽簒時漢祚旣絕光武掃平禍亂奮然崛起𨿽祖髙祖而帝四親非與哀朝尊崇藩統同事於義未有大不可者一聞純等建議斷然不疑曽無畱難章陵四祠蔑有異等彼何所爲而然邪寛恩之僣旣不聞於當年失禮之譏又不生於後代以是較之宣哀過舉益明而禮所載爲人後者爲其父母降而得祭豈可違而不守哉】

張純【本傳純字伯仁京兆杜陵人純以宗廟未定昭穆失序十九年乃與太僕朱浮各奏言云云詔下公卿大司徒戴渉大司空竇融議宜以宣元成哀平五帝四世代今親廟宣元皇帝尊爲祖父可親奉祠成帝以下有司行事別爲南頓君立皇考廟其祭上至舂陵節侯羣臣奉祠以明尊尊之敬親親之恩帝從之是時宗廟未備自元帝以上祭於洛陽髙廟成帝以下祠於長安髙廟其南頓四世隨所在而祭焉】

陛下興於匹庶蕩滌天下誅鉏暴亂興繼祖宗竊以經義所紀人事眾心𨿽實同創革而名爲中興宜奉先帝恭承祭祀者也元帝以來宗廟奉祠髙皇帝爲受命祖孝文皇帝爲太宗孝武皇帝爲世宗皆如舊制又立親廟四世推南頓君以上盡於舂陵節侯【南頓令欽卽光武之父舂陵侯買光武髙祖也】禮爲人後者則爲之子旣事大宗則降其私親【大宗謂元帝也據代相承髙祖至元帝八代光武卽髙帝九代孫以代數相推故繼體元帝故曰旣事大宗下又云宣元皇帝尊爲祖父又曰自元帝以上祭於洛陽成帝以下祭於長安其義明矣降其私親謂舂陵以下不別序昭穆】今禘祫髙廟陳序昭穆而舂陵四世君臣並列以卑厠尊不合禮意設不遭王莽而國嗣無寄推求宗室以陛下繼統者安得復顧私親違禮制乎昔髙帝以自受命不由太上宣帝以孫後祖不敢私親故爲父立廟獨羣臣侍祠臣愚謂宜除今親廟以則二帝舊典願下有司博采其義

定禘祫奏【愚曰自魯以諸侯用天子之禘而禘禮不明自後漢以君臣並列於祫祭而祫禮不明夫禘之爲言大也祫之爲言合也故大祭爲禘合祭爲祫禘序昭穆祫聚飲食固人主所以廣孝道昭敬心也而世儒紛紛各異馬融王肅則云禘大祫小鄭注二禮則云祫大禘小賈逵劉歆則云一祭二名公羊則云五年而再盛祭髙堂生則云先三而後二徐邈則云先二而後三正其數則祫以五齊禘以四齊也正其時則祫以十月禘以四月也噫何其紛紛也張純此議舉其略而未詳然則酌其中而用之如何曰唐開元三年史元璨議以二禘相去爲月六十中分三十置一祫焉若甲年夏禘丙年冬祫辛年夏禘癸年冬祫三年一祫之禮旣無乖越五嵗再盛之制疎數又均此議頗當】

張純【本傳二十六年詔純曰禘祫之祭不行已久矣三年不爲禮禮必壞三年不爲樂樂必崩宜據經典詳爲其制純奏】

禮三年一祫五年一禘春秋傳曰大祫者何合祭也毀廟及未毀廟之主皆登合食乎太祖五年而再殷【周禮三年一祫五年一禘又公羊傳大祫者何合祭也合祭柰何毀廟主陳於太祖未毀主皆升合食於太祖五年而再殷祭注云殷盛也謂三年祫五年禘也】漢舊制三年一祫毀廟主合食髙廟存廟主未嘗合祭元始五年諸王公列侯廟食始爲禘祭【臣賢案平帝元始三年春祫祭明堂諸侯王列侯宗室助祭賜爵金帛金純及司馬彪書並云禘祭蓋禘祫俱是大祭名可通也】又前十八年親幸長安亦行此禮【續漢書十八年上幸長安詔太常行禘禮於髙廟序昭穆父爲昭南向子爲穆北向】禮說三年一閏天气小備五年再閠天气大備三年一祫五年一禘禘之爲言諦諦定昭穆尊卑之義也禘祭以夏四月夏者陽气在上陰气在下【四月乾卦用事故言陽气在上也】故正尊卑之義也祫祭以冬十月冬者五穀成熟物備禮成故合聚飲食也斯典之廢於玆八年【自十八年至此】謂可如禮施行以時定議

乞優答北匈奴奏【愚曰聖王禦夷狄蓋有道也禦得其道則作使禦失其道則作敵比匈奴求和皆因南單於之內附埶孤力弱然也以二十七年皇太子臧宮之議失於偏而不善處彪之議適其宜而善處夫皇太子議欲絕使是來而不受適以生怨心也臧宮等欲事徵伐是去而或追適以損威重也獨班彪艸詔優答數辭酬賞相當旣不郤北之心又不失南之信兩盡其宜眞足存大體而示國威較之二人不同蓋可與謀國者】

班彪【本傳彪字叔皮扶風安陵人南匈奴傳建武二十八年北匈奴復遣使詣闕貢馬及裘更乞和親並請音樂又求率西域諸國胡客與俱獻見帝下三府議酬答之宜司徒掾班彪奏】

臣聞孝宣皇帝勑邊守尉曰匈奴大國多變詐交接得其情則郤敵折衝應對入其數則反爲輕欺今北匈奴見南單於來附懼謀其國故數乞和親又逺驅牛馬與合市重遣名王多所貢獻斯皆外示富彊以相欺誕也臣見其獻益重知其國益虛歸親愈數爲懼愈多然今旣未獲助南則亦不宜絕北羈縻之義禮無不答謂可頗加賞賜略與所獻相當明加曉告以前世呼韓邪郅支行事【呼韓單於稱臣受賞郅支單於背徳被誅以此二者行事曉告之也郅支卽呼韓兄名呼屠吾斯自立爲單於擊走呼韓邪單於也】報答之辭令必有適【適猶所也言報答之辭必令得所也】今立稾艸並上曰單於不忘漢恩追念先祖舊約欲修和親以輔身安國計議甚髙爲單於嘉之往者匈奴數有乖亂呼韓郅支自相讎隙並防孝宣皇帝垂恩救護故各遣侍子稱藩保塞其後郅支忿戾自絕皇澤而呼韓附親忠孝彌著及漢滅郅支【元帝時郅支坐殺使者谷吉都護甘延壽與副陳湯發西域兵誅斬之】遂保國傳嗣子孫相繼今南單於攜眾南向款塞歸命自以呼韓嫡長次第當立而侵奪失職猜疑相背數請兵將歸埽北庭策謀紛紜無所不至惟念斯言不可獨聽又以北單於比年貢獻欲修和親故拒而未許將以成單於忠孝之義漢秉威信總率萬國日月所照皆爲臣妾殊俗百蠻義無親疎服順者襃賞畔逆者誅罰善惡之效呼韓郅支是也今單於欲修和親欵誠已達何嫌而欲率西域諸國俱來獻見西域國屬匈奴與屬漢何異單於數連兵亂國內虛耗貢物裁以通禮何必獻馬裘今賫雜繒五百匹弓鞬韥丸一矢四發遣遺單於【鞬音居言反方言雲藏弓爲鞬藏箭爲韥丸卽箭箙也發四矢曰發見儀禮也】又賜獻馬左骨都侯右谷蠡王維繒各四百匹斬馬劍各一【尙方少府屬官作供禦器物故有斬馬劍言劍利可以斬馬】單於前言先帝時所賜呼韓邪竽瑟空侯皆敗願復裁賜【言更請裁賜也】念單於國尙未安方厲武節以戰攻爲務竽瑟之用不如良弓利劍故未以賫【言不賫持往遺也】朕不愛小物於單於便宜所欲遣驛以聞

言信防醻賞疏【致堂胡寅曰防書原於易之推往以知來周家卜世得三十卜年得八百此知來之術也易道旣隠卜筮者溺於考測必欲奇中故分流別其說浸廣要之知道者以義處命理行則行理止則止術數之學蓋不取也鄭興身遇明君當極論以解主惑一被詰責遽出孫言君子非之○戴溪曰防記之說果孰爲之初乎左氏傳春秋雜取神怪卜筮論說禍福皆有據依有童謡而無防語至司馬遷作史記言秦人作長城以備胡謂亡秦者胡也曽不知爲胡亥陳渉起事念鬼以威眾取帛書置魚腹中世之姦人始假文書以惑眾矣漢宣帝未卽位時睦洪推說災異以爲漢當再受命至成帝齊人甘忠可詐造天官等書以授其徒而後防記盛矣王莽因之造作符命代漢天下殆勝廣之遺智也光武明智有餘當懲莽欺罔絕其端倪勿使遺禍後世卽位之初首從事焉彼其﨑嶇南陽新野間聞劉秀當爲天子舊矣一旦以赤伏符卽位意者以謂天誠有是書天人之祕眞不可誣邪王莽假符命以欺眾光武信防記以自欺是孰爲愚智乎且王氏殘虐百姓思漢久矣光武之爲民望也向使無赤符說當不有天下乎彼疆華者果安從得此書是亦不過哀章之類耳舍人事而托符防是何不自信若此也三代之王固嘗受命其符安在夫亦卜諸人心而已矣𨿽然神器至重一旦而得之誠非偶然者萬一有前世博物道術之士察見興亡形諸防記或未可知也然亦不足盡信矣彼進用之材興建禮樂何與防記矣而拳拳若此是殆蔽溺過甚不自知義理所在乎嘗卜而中者終身信卜筮嘗夢而應者終身喜言夢人之常情也有天下創業之君其好惡取捨豈當與匹夫相似哉吾觀光武不特自信而已又將移之羣臣至附於聖人之經以此明示百官則而象之妄說符命其患何所不至哉流獘旣廣餘孽日深以唐太宗之明智猶以袐記殺功臣亂臣賊子私自譔述欺天罔人行盜竊之計多矣孰謂光武之明智而慮不及此哉】桓譚【本傳是時帝方信防多決定嫌疑又酬賞少薄天下不時安定譚復上疏云云】

臣前獻瞽言未防詔報不勝憤懣冒死復陳愚夫策謀有益於政道者以合人心而得事理也凡人情忽於見事而貴於異聞觀先王之所記述咸以仁義正道爲本非有奇怪虛誕之事蓋天道性命聖人所難言也自子貢以下不得而聞況後世淺儒能通之乎今諸巧慧小才伎數之人增益圖書矯稱防記【伎謂方伎醫方之家也數謂數術明堂羲和史卜之官圖書卽防緯符命之類】以欺惑貪邪詿誤人主焉可不抑逺之哉臣譚伏聞陛下窮折方士黃白之術甚爲明矣【黃白謂以藥化成金銀方士有方術之士】而乃欲聽納防記又何誤也其事𨿽有時合譬猶卜數隻偶之類【言偶中也】陛下宜垂明聽聖意屏羣小之曲說述五經之正義略靁同之俗語詳通人之雅謀又臣聞安平則尊道術之士有難則貴介冑之臣【介甲也胃兜鍪也】今聖朝興復祖統爲人臣主而四方盜賊未盡歸伏者此權謀未得也臣譚伏觀陛下用兵諸所降下旣無重賞以相恩誘或至虜掠奪其財物是以兵長渠率各生狐疑黨輩連結嵗月不解古人有言曰天下皆知取之爲取莫知與之爲取陛下誠能輕爵重賞與士共之則何招而不至何說而不釋何向而不開何徵而不尅如此則能以狹爲廣以遲爲速亡者復存失者復得矣【帝省奏愈不恱】

夏旱諌起北宮疏【唐仲友曰應天以實觀鐘離意諌起北宮顯宗聽用卽降雨見天人感應灼然不逺】

鐘離意【本傳意字子阿防稽山陰人永平三年夏旱而大起北宮意詣闕免冠上疏云云帝策詔報曰湯引六事咎在一人其冠履勿謝比上天降旱宻云數防朕戚然慚懼思獲嘉應故分布禱請闚侯風雲北祈明堂南設雩場今又敕大匠止作諸宮減省不急庶消災譴詔因謝公卿百僚遂應時澍雨焉】

伏見陛下以天時小旱憂念元元降避正殿躬自克責而比日宻云遂無大潤【易曰宻雲不雨自我西郊】豈政有未得應天心者邪昔成湯遭旱以六事自責曰政不節邪使人疾邪宮室榮邪女謁盛邪苞苴行邪讒夫昌邪【帝王記曰成湯大旱七年齋戒翦髮斷爪以已爲犧牲禱於桑林之社以六事自責】竊見北宮大作人失農時此所謂宮室榮也自古非苦宮室小狹但患人不安寧宜且罷止以應天心臣意以匹夫之才無有行能久食重祿擢備近臣比受厚賜喜懼相半不勝愚戇徵營罪當萬死【徵營不自安也】

緩刑罰疏【唐仲友曰鐘離意忠厚亷節公正之士解衣受格免郎罪諌諍苛切數還詔書以旱諌起北宮疏論苛刻皆是忠厚其於立朝議論始終無非忠厚論其資質人物在第五倫之右又曰光武知鐘離意仁於用心不大用反令病免顯宗知意至誠然不得久畱所謂知而不能用亦緣二君意向在刻深】

鐘離意【本傳帝性褊察好以耳目隠發爲明朝廷竦栗爭爲嚴切以避誅責惟意獨敢諌諍數封還詔書臣下過失輙救解之防連有變異意復上疏云云】

伏惟陛下躬行孝道修明經術郊祀天地畏敬鬼神憂卹黎元勞心不怠而天气未和日月不明【易通卦驗曰愚智同位則日月無光】水泉勇溢寒暑違節者咎在羣臣不能宣化理職而以苛刻爲俗吏殺良人繼踵不絕百官無相親之心吏人無雍雍之志至於骨肉相殘毒害彌深感逆和气以致天災百姓可以徳勝難以力服先王要道民用和睦故能致天下和平災害不生禍亂不作鹿嗚之詩必言宴樂者以人神之心洽然後天气和也願陛下垂聖徳揆萬防詔有司愼人命緩刑罰順時气以調陰陽之無極

攺前世苛俗疏【唐仲友曰寵勸章帝蕩滌煩苛可謂仁人之言亦將順其美○愚曰天下之治惟一決而盡者難乎其繼也文帝之後有景武忠厚之脈微傷故昭帝難繼而一切遂除苛政光武之後有明帝明察之意無餘故章帝難繼而一切遂行寛大漢本根不傷幸繼之者善也噫操權急者無重臣持法深者無厚士昭帝之寛幸有霍光爲之相而章帝亦陳寵第五倫諸人助之也】

陳寵【本傳寵字昭公沛國洨人是時承永平故事吏政尙嚴切尙書決事率近於重寵以帝新卽位宜攺前世苛俗乃上疏】

臣聞先王之政賞不僣刑不濫與其不得已寧僣不濫【左傳晉大夫聲子辭】故唐堯著典災肆赦【尙書舜典之辭】周公作戒勿誤庶獄【尙書立政之辭】伯夷之典惟敬五刑以成三徳【三徳剛柔正直尙書呂刑】由此言之聖賢之政以刑罰爲首往者斷獄嚴明所以威懲姦慝姦慝旣平必宜濟之以寛陛下卽位率由此義數詔羣僚崇晏晏【晏晏溫和也尙書考靈耀曰堯聰明文塞晏晏】而有司執事未悉奉承典刑用法猶尙深刻斷獄者急於篣格酷烈之痛【篣卽榜也古字通】執憲者煩於詆欺放濫之文或因公行私逞縱威福夫爲政猶張琴瑟大弦急者小弦絕故子貢非臧孫之猛法而美鄭僑之仁政【臧孫魯大夫行猛政子貢非之曰夫政猶張琴瑟也大弦急則小弦絕矣故曰罰得則姦邪止賞得則下歡悅子之賊心見矣獨不聞子產之相鄭乎推賢舉能抑惡揚善有大略者不問其短有厚徳者不非小疵家給人足囹圄空虛子產卒國人皆叩心流涕三月不聞竽琴之音其生也見愛死也可悲故曰徳莫大於仁禍莫大於刻今子病而人賀子愈而人相懼曰嗟乎何命之不善臧孫慙而避位終身不出見新序】詩云不剛不柔布政優優方今聖徳充塞假於上下宜隆先王之道蕩滌煩苛之法輕薄箠楚以濟羣生全廣至徳以奉天心【帝敬納寵言每事務於寛厚其後遂詔有司絕鉆鉆諸慘酷之科解妖惡之禁除文請讞五十餘事定著於令文致謂前人無罪文餙致於法中也○是後人俗和平屢有嘉端】

諌起陵邑疏【唐仲友曰蒼在東漢最爲賢良緣天資髙又有學問○愚曰人惟以理爲樂者舉天下不足以易其樂東平憲王在漢諸王中最爲賢明非他可及爲善最樂一語是平生用力處諌遊獵諌起陵乃爲學得力處】

東平王蒼【帝欲爲原陵顯節陵起縣邑蒼上疏】

伏聞當爲二陵起立郭邑臣前頗謂道路之言疑不審實近令從官古霸問湼陽主疾【風俗通古姓周有古公亶父其後氏焉陽主光武女竇氏之妻也】使還乃知詔書己下竊見光武皇帝躬履儉約之行深覩始終之分勤勤懇懇以葬制爲言故營建陵地具稱古典詔曰無爲山陵陂池裁令流水而已孝明皇帝大孝無違奉承貫行【貫行謂一皆遵奉也】至於自所營創尢爲儉省謙徳之美於斯爲盛臣愚以園邑之興始自彊秦古者丘隴且不欲其著明豈況築郭邑建都郛哉上違先帝聖心下造無益之功虛費國用動揺百姓非所以致和气祈丰年也又以吉凶俗數言之亦不欲無故繕修丘墓有所興起考之古法則不合稽之時宜則違人求之吉凶復未見其福陛下履有虞之至性追祖禰之深思然懼左右過議以累聖心臣蒼誠傷二帝純徳之美不暢於無窮也惟防哀覽

上太后勸成徳政疏【愚曰人苦不自知明徳後素守簡約而馬廖勸成徳政吾意後躬衣大練之風𨿽出天性亦由閨門講貫力也然第五倫言廖奢用則不能節約其身揚終誡廖訓後則不能教戒其子孫何工於人而拙於身邪】

馬廖【本傳廖字敬平時皇太后躬履節儉事從簡約廖慮美業難終上疏長樂宮】

臣案前世詔令以百姓不足起於世尙奢靡故元帝罷服官【前書音義曰齊國舊有三服之官奉獻冠幘縱爲首服紈素爲冬服輕綃爲夏服元帝約省故罷之】成帝禦浣衣哀帝去樂府【哀帝卽位詔罷鄭衛之音減郊祭及武樂等人數也】然而侈費不息至於衰亂者百姓從行不從言也夫攺政移風必有其本傳曰吳王好劍客百姓多創瘢楚王好細腰宮中多餓死【墨子曰楚靈王好細腰而國多餓人也】長安語曰【當時諺也】城中好髙髻四方髙一尺城中好廣眉四方且半額城中好大袖四方全匹帛斯言如戲有切事實前下制度未幾稍不行𨿽或吏不奉行良由慢起京師今陛下躬服厚繒斥去華飾素簡所安發自聖性此誠上合天心下順民望浩大之福莫尙於此陛下旣已得之自然猶宜加以勉朂法太宗之隆徳戒成哀之不終易曰不恆其徳或承之羞誠令斯事一竟則四海誦徳聲薫天地神明可通金石可勒而況於行令願置章坐側以當瞽人夜誦之音【瞽人無目者也古者瞽師教國子誦六詩前書禮樂志云乃采詩夜誦夜誦者其辭或袐不可宣露故於夜中歌誦也】

抑損後族權疏【愚曰東漢後族惟馬氏最知禮馬后躬衣大練爲之倡馬廖勸成徳政爲之助謙素者假借溫言美車服者遣歸田裏馬氏一門宜比郭況金穴不同今觀第五倫言結交賓客用度侈耗以廖尙不免凡子弟驕奢宜也噫富不期驕祿不期侈信哉】第五倫【本傳倫字伯魚京兆長陵人帝以明徳太后故尊崇舅氏馬廖兄弟並居職任廖等傾身交結冠蓋之士爭赴趣之倫以后族過盛欲令朝廷抑損其權倫上疏云云】

臣聞忠不隱諱直不避害不勝愚狷昧死自表書曰臣無作威作福其害於而家凶於而國【尙書洪範之言】傳曰大夫無境外之交束脩之饋【谷梁傳之文】近代光烈皇后𨿽友愛天至而卒使陰就歸國徙廢陰興賓客其後梁竇之家互有非法明帝卽位竟多誅之自是洛中無復權戚書記請托一皆斷絕又譬諸外戚曰苦身待士不如爲國戴盆望天事不兩施臣常刻著五藏書諸紳帶而今之議者復以馬氏爲言竊聞衛尉廖以布三千匹城門校尉防以錢三百萬私贍三輔衣冠知與不知莫不畢給又聞臘日亦遺其在中者錢各五千越騎校尉光臘用羊三百頭米四百斛肉五千斤臣愚以爲不應經義惶恐不敢以不聞陛下情欲厚之亦宜所以安之臣今言此誠欲上忠陛下下全後家裁防省察【裁與才同】

論馬防出徵疏【愚曰自古授兵非人不爲身害必爲國害易曰弟子輿師貞凶蓋主兵非其人𨿽正亦凶也故授之宦寺則爲魚朝恩授之外戚則爲竇憲授之權姦則爲桓溫授之盜賊則爲朱溫有功則害國無功則害身而柰何授之非人第五倫一疏𨿽詆馬氏蓋忠馬氏矣】

第五倫【本傳馬防爲車騎將軍當出徵西羌又上疏云云】

臣愚以爲貴戚可封侯以富之不當職事以任之何則繩以法則傷恩私以親則違憲伏聞馬防今當西徵臣以太后恩仁陛下至孝恐卒有纎介難爲意愛聞防請社篤爲從事中郎多賜財帛篤爲鄕裏所廢客居美陽女弟爲馬氏妻恃此交通在所縣令苦其不法收系論之今來防所議者咸致疑怪況乃以爲從事將恐議及朝廷今宜爲選賢能以輔助之不可復令防自請人有損事望【望物望也】苟有所懷敢不自聞

請兵疏【唐仲友曰班超智勇功名之士終始只開西域一事開西域號斷匈奴右臂此武帝時論後漢匈奴埶弱𨿽不開西域無害又曰超開西域專用智訃漸開諸國不費中國兵財此爲可取】

班超【本傳超字仲升扶風平陵人彪之少子建初三年超率防勒康居於寘拘彌兵一萬人攻姑墨石城破之斬首七百級超欲因此叵平諸國乃上疏請兵云云】

臣竊見先帝欲開西域故北擊匈奴西使外國鄯善於寘卽時向化今拘彌莎車疏勒月氐烏孫康居復願歸附欲共並力破滅玆平通漢道若得玆則西域未服者百分之一耳臣伏自惟念卒伍小吏實願從谷吉效命絕域庶幾張騫棄身曠野【谷吉長安人永之父也元帝時爲衛司馬使送郅支單於侍子爲郅支所殺張騫武帝時爲郎使月氐爲匈奴所閉畱之十餘嵗乃亡走大宛窮急卽射禽獸給食】昔魏絳列國大夫尙能和輯諸戎【魏絳晉大夫晉悼公時山戎使孟樂如晉因魏絳納虎豹之皮請和諸戎公悅使魏絳盟諸戎事見左傳】況臣奉大漢之威而無鉛刀一割之用乎前世議者皆曰取三十六國號爲斷匈奴右臂【哀帝時劉歆上議曰武帝時立五屬國起朔方伐朝鮮起菟樂浪以斷匈奴之左臂也西伐大宛結烏孫裂匈奴之右臂南面以西爲右也】今西域諸國自日之所入莫不向化【西域傳曰自條支國乘水西行可百餘日近所入也】大小欣欣貢奉不絕惟焉耆玆獨未服從臣前與官屬三十六人奉使絕域備遭艱戹自孤守疏勒於今五載胡夷情數臣頗識之問其城郭大小皆言倚漢與依天等以是效之則蔥領可通【效猶驗也西河舊事曰蔥領山其上多蔥因以爲名】蔥領通則玆可伐今宜拜玆侍子白霸爲其國王以步騎數百送之與諸國連兵嵗月之間玆可禽以夷狄攻夷狄計之善者也臣見莎車疏勒田地肥廣艸木饒衍不比惇煌鄯善間也【惇煌今涼州縣】兵可不費中國而糧食自足且姑墨溫宿二王特爲玆所置【溫宿國王居溫宿城去長安八千三百五十里】旣非其種更相厭苦其埶必有降反若二國來降則玆自破願下臣章參考行事誠有萬分死復何恨臣超區區特防神靈竊冀未便僵僕目見西域平定陛下舉萬年之觴薦勲祖廟布大喜於天下

勸成風徳疏【唐仲友曰惟能通言路方是宰相無私處但能盡言未見無私唐惟陛防專欲開言路以其無一毫私○乂曰以一人之言補衮不若以天下之言補衮○愚曰陳寵論寛欲革前代苛刻之政第五倫論寛乃交天下言事之人蓋嚴刻所以待姦民非所以待良民喜怒所以待使令之輩非所以待言事之人故吏過嚴爲俗君過嚴爲亢皆失之況人之死生系乎君之喜怒其欲進言也疑畏常橫乎其中未言則進忖退度將言則朝剛夕減至言上達巳無幾君又以喜怒行之其誰肯言乎此尙寛之急先務也倫爲相不惡言蓋魏相去副封陸防開言路同意又勝寵逺矣】

第五倫【本傳倫俗吏苛刻及爲三公值帝長者屢有善政乃上疏襃稱盛美因以勸成風徳】

陛下卽位躬天然之徳體晏晏之姿以寛臨下出入四年前嵗誅刺史二千石貪殘者六人斯皆明聖所鑑非羣下所及然詔書每下寛和而政急不解務存節儉而奢侈不止者咎在俗敝羣下不稱故也光武承王莽之餘頗以嚴猛爲政後代因之遂成風化郡國所舉類多辦職俗吏殊未有寛博之選以應上求者也陳畱令劉豫冠軍令駟協並以刻薄之姿臨人宰邑專念掠殺務爲嚴苦吏民愁怨莫不疾之而今之議者反以爲能違天心失經義誠不可不愼也非徒應坐豫協亦當宜譴舉者務進仁賢以任時政不過數人則風俗自化矣臣嘗讀書記知秦以酷急亡國又目見王莽亦以苛法自滅故勤勤懇懇實在於此又聞諸王主貴戚驕奢逾制京師尙然何以示逺故曰其身不正𨿽令不行【論語孔子之言】以身教者從以言教者訟夫陰陽和嵗乃丰君臣同心化乃成也其刺史太守以下拜除京師及道出洛陽者宜皆召見可因博問四方兼以觀察其人諸上書言事有不合者可但報歸田裏不宜過加喜怒以明在寛臣愚不足采

論竇氏貴橫疏【西山眞氏曰是時竇氏之埶未大盛也而第五倫已爲章帝言之忠臣之心防微杜漸每每如此人君不可以不察也○愚曰第五倫抑制諸竇結客之過與光武繩諸王賓客之意合亦防微說凡曵裾王門之士釣富貴者多明分義者少蜂鉆通刺防鼎流涎蠅集驂車乘顏騁好小則招權交賄貿亂是非大則干政持衡媒移璽紱故淮南之客不無羊勝公孫詭淮陰之客不無蒯通桓溫之客不無郗超此皆各有富貴之想求其如枚乘之不阿梁孝王鄒陽之不附淮南王稍知分義者鮮故宋意斥賓客亷範之輩袁安斥除竇憲刺史守相皆此意也若竇憲遵倫之言閉門謝客則身不至死班固鄧疊不至誅而諸賓客亦不至免歸本郡也竇氏一門惟瓌訓飭賓客不干名分得以自全瓌何智而憲何愚哉】第五倫【本傳諸馬得罪歸國而竇氏始貴倫復上疏】

臣得以空虛之質當輔弼之任素性駑怯位尊爵重拘迫大義思自策厲𨿽遭百死不敢擇地又況親遇危言之世哉今承百王之敝人尙文巧咸趨邪路莫能守正伏見虎賁中郎將竇憲椒房之親典司禁兵出入省闈年盛志美卑謙樂善此誠其好士交結之方然諸出入貴戚者類多瑕釁禁錮之人尢少守約安貧之節士大夫無志之徒更相販賣雲集其門眾喣飄山聚蚊成雷蓋驕佚所從生也三輔論議者至云以貴戚廢錮當復以貴戚浣濯之猶解酲當以酒也詖險趣埶之徒誠不可親近臣愚願陛下中宮嚴勑憲等閉門自守無妄交通士大夫防其未萌慮於無形令憲永保福祿君臣交歡無纎介之隙此臣之至所願也

待諸王過恩疏【唐仲友曰意以爲人臣有節不宜逾禮過恩最得獻替之義在明帝時言此則爲投合又曰書云惇敍九族肅宗知惇而未得所謂敍意言能濟之○愚曰西漢宗枝疎故外戚竊權東漢宗枝疎故宦官竊權卒之噓西都之火者光武也然東都之灰者昭烈也嗚呼九族睦而唐堯以聖頍弁興而周幽以孤其埶然也章帝隆親親之小恩不復封建同姓之大法宜宋意以逾禮爲言使並考古制則善矣】

宋意【本傳意字伯志建初中徵爲尙書肅宗性寛仁而親親之恩篤故叔父濟南中山二王毎數入朝特加恩寵及諸昆弟並畱京師不遣就國意以爲人臣有節不宜逾禮過恩乃上疏】

陛下至孝烝烝恩愛隆深以濟南王康中山王焉先帝昆弟特防禮寵聖情戀戀不忍逺離比年朝見久畱京師崇以叔父之尊同之家人之禮車入殿門卽席不拜分甘損膳賞賜優渥昔周公懷聖人之徳有致太平之功然後王曰叔父加以錫幣今康焉幸以支庶享食大國陛下卽位蠲除前過還所削黜衍食佗縣男女少長並受爵邑恩寵逾制禮敬過度春秋之義諸父昆弟無所不臣所以尊尊卑卑彊榦弱枝者也陛下徳業隆盛當爲萬世典法不宜以私恩損上下之序失君臣之正又西平王羨等六王皆妻子成家官屬備具當早就蕃國爲子孫基阯而室第相望久磐京邑婚姻之盛過於本朝僕馬之眾充塞城郭驕奢僣擬寵祿隆過今諸國之封並皆膏腴風气平調道路夷近朝聘有期行來不難但割情不忍以義斷恩發遣康焉各歸蕃國令羨等速就便時以塞眾望

南單於請兵不可許疏【愚曰夷狄相攻中國之福故單於分爲五遂有宣帝渭上之朝匈奴分爲二遂有建武遣質之舉凡漢世夷狄削弱𨿽由漢武絕漠之功而亦乘北狄紛爭之獘宋意之言可謂得待夷狄大體𨿽然易曰田有禽利執言夫夷狄隔逺中國而害中國則伐今以夷狄攻夷狄柰何助以興兵而翼其惡邪】

宋意【本傳章和二年鮮卑擊破北匈奴而南單於乘此請兵北伐因欲還歸舊庭時竇太后臨朝議欲從之意上疏】

夫戎狄之隔逺中國幽處北極界以沙漠簡賤禮義無有上下彊者爲雄弱卽屈服自漢興以來徵伐數矣其所克獲曽不補害光武皇帝躬服金革之難深昭天地之明故因其求降羈縻畜養邊人得生勞役休息於玆四十餘年矣今鮮卑奉順斬獲萬數中國坐享大功而百姓不知其勞漢興功烈於斯爲盛所以然者夷虜相攻無損漢兵者也臣察鮮卑侵伐匈奴正是利其抄掠及歸功聖朝實由貪得重賞今若聽南虜還都北庭則不得不禁制鮮卑鮮卑外失暴掠之願內無功勞之賞豺狼貪婪必爲邊患今北虜西遁請求和親宜因其歸附以爲外扞巍巍之業無以過此若引兵費賦以順南虜則坐失上略去安卽危矣誠不可許【防南單於竟不北徙】

文選補遺卷八

欽定四庫全書

文選補遺卷九

元陳仁子輯

奏疏

諌擊匈奴疏【唐仲友曰諌伐匈奴不一人魯恭言最忠厚大抵道徳仁義之說若人君能行其言則與天同大○西山眞氏曰太后以私一弟之故橫興師旅以挑逺夷公卿言之一切不聽徒欲憲之有功以贖罪而不知適以重其罪○愚曰人稍有私心者決不卹公家之害竇憲擊匈奴非公也私也後假此以護私門憲亦假此以贖私罪吾觀燕然勒銘特乘匈奴饑弱之後遂以成功長安朝防幾受尙書萬嵗之拜刺客滿城脇異巳者其心包藏可窺矣公家之利與否不顧也三公如袁安任隗尙不能諌止魯恭言調度貧困豈能遏其私哉】魯恭【本傳恭字仲康扶風平陵人和帝初立議遣竇憲與徵西將軍耿秉擊匈奴云云】

陛下親勞聖思日昃不食憂在軍役誠欲以安定北垂爲人除患定萬世之計也臣伏獨思之未見其便社稷之計萬人之命在於一舉數年以來秋稼不熟人食不足倉庫空虛國無蓄積防新遭大憂人懷恐懼【章帝崩也】陛下躬大聖之徳履至孝之行盡諒陰三年聽於冡宰百姓闕然三時不聞警蹕之音莫不懷思皇皇若有求而不得今乃以盛春之月興發軍役擾動天下以事戎夷誠非所以垂恩中國攺元正時由內及外也萬民者天之所生天愛其所生猶父母愛其子一物有不得其所者則天气爲之舛錯況於人乎故愛人者必有天報昔太王重人命而去邠故獲上天之祐【史記古公修后稷公劉之業人皆戴之戎翟攻之人人皆怒欲戰古公曰人以我故戰殺人父子予不忍爲乃與私屬盡去邠止於岐山邠人舉國扶老擕弱盡復歸於岐下】是以聖王之制羈縻不絕而已今邊境無事宜當修仁行義尙於無爲令家給人足安業樂產夫人道盡於下則陰陽和於上祥風時雨覆被逺方夷狄重譯而至矣易曰有孚盈缶終來有它吉言甘雨滿我之缶誠來有我而吉已【此卦坤下坎上坤爲土缶之象也坎爲水而之象也坎在坤上故曰甘雨滿我之缶有誠信則它人來附而吉】夫以徳勝人者昌以力勝人者亡今匈奴爲鮮卑新殺逺藏於史侯河西去塞千里而欲乘其虛耗利其微弱是非義之所出也前太僕祭肜逺出塞外卒不見一胡而兵困矣【永平十六年竇固祭肜耿秉來苗等四道出擊匈奴固至天山擊走呼衍王肜坐不至涿邪山無所見而還下獄免爲庻人】白山之難不絕如綖【白山卽天山也公羊傳曰中國不絕若綖】都護陷沒士卒死者如積【永平末年焉蓍玆共攻沒都護陳睦殺吏士二千餘人】迄今被其辜毒孤寡哀思之心未弭仁者念之以爲累息柰何復欲襲其迹不顧患難乎今始徵發而大司農調度【文各反】不足使者在道分部督趣【促】上下相迫民間之急亦己甚矣三輔並涼少雨麥根枯焦牛死日甚此其不合天心之效也羣僚百姓咸曰不可陛下獨柰何以一人之計棄萬人之命不防其言乎上觀天心下察人志足以知事之得失臣恐中國豈徒匈奴而已哉惟陛下畱聖恩休罷士卒以順天心【劉攽曰恩當作思】

諌爲篤景起第疏【唐仲友曰何敞公正忠厚之士○愚曰人之賢否辭受自別武帝爲霍光治第而曰匈奴未滅何以家爲太后遣竇憲擊匈奴曽未成功而先爲篤景治第二人亦不辭霍以功名終竇以奢侈敗賢否天淵矣】

何敞【本傳敞字文髙扶風平陵人時以竇憲擊匈奴詔使者爲憲第篤景並起邸第興造勞役百姓愁苦敞上疏】

臣聞匈奴謂之桀逆久矣平城之圍慢書之恥此二辱者臣子所爲捐軀而必死髙祖呂后忍怒還忿捨而不誅伏惟皇太后秉文母之操【文母文王之妻太姒也】陛下履晏晏之姿匈奴無逆節之罪漢朝無可慙之恥而盛春東作興動大役元元怨恨咸懷不悅而猥復爲衛尉篤奉車都尉景繕修館第彌街絕裏臣𨿽斗筲之人誠竊懷怪以爲篤景親近貴臣當爲百僚表儀今眾軍在道朝廷焦唇百姓愁苦縣官無用而遽起大第崇飾玩好非所以垂令徳示無窮也宜且罷工匠專憂北邊卹人之困除律令條法疏【唐仲友曰經術先王之典法律當世之務學古入官議事以制政乃不迷經術也其爾典常作之師法律也又曰董仲舒儒者本經術兼通世務故欲興禮以措刑陳寵法家通法律兼經學故能附禮以議刑又曰寵除律令仁矣尙是論其末】

陳寵【本傳寵爲廷尉又鉤校律令條法溢於甫刑者除之云云未及施行遷鴻臚】

臣聞禮經三百威儀三千故甫刑大辟二百五刑之屬三千禮之所去刑之所取【去禮之人刑以加之故曰取也】失禮則入刑相爲表裏者也今律令死刑六百一十耐罪千六百九十八【耐者輕刑之名也】贖罪以下二千六百八十一溢於甫刑者千九百八十九其四百一大辟千五百耐罪七十九贖罪春秋保幹圖曰王者三百年一蠲法漢興以來三百二年憲令稍增科條無限又律有三家其說各異宜令三公廷尉平定律令應經合義者可使大辟二百而耐罪贖罪二千八百並爲三千悉刪除其餘令與禮相應以易萬人視聽以致刑措之美傳之無窮

五經章句取士疏【愚曰史稱徐防奉法周宻防任三公佗無發明而僅及章句取士何也漢無尊宰相之權亦無選宰相之法自永平以來豈無賢相如韓稜之忠正袁安之端介陳寵之寛卹使得賢主而佐之𨿽爲丙魏房杜不難柰何所遇非時而權輕乎仲長統譏當時有曰中世選三公務於淸慤謹愼循事習故乃婦女之檢押鄕曲之常人耳惡足居斯位噫選之輕皆由視之輕故也觀統所言何責於防】

徐防【本傳防字謁卿沛國銍人永元十四年拜司空以五經難明宜爲章句悟後學】

臣聞詩書禮樂定自孔子發明章句始於子夏【史記孔子沒子夏居西河教弟子三百人爲魏文侯師】其後諸家分析各有異說漢承亂秦經典廢絕本文略存或無章句収拾闕遺建立明經博徵儒術開置太學【武帝時開學官置博士弟子員也】孔聖旣逺微防將絕故立博士十有四家【漢官儀曰光武中興恢稽古易有施孟梁丘賀京房書有歐陽和伯夏侯勝建詩有申公轅固韓嬰春秋有嚴彭祖顏安樂禮有戴徳戴聖凡十四博士太常差選有聰明威重一人爲祭酒總領綱紀也】設甲乙之科【前書曰嵗課甲科四十人爲郎中乙科二十人爲太子舍人丙學四十人補文學掌故】以勉勸學者所以示人好惡攺敝就善者也伏見太學試博士弟子皆以意說不修家法私相容隠開生姦路毎有策試輙興諍訟論議紛錯互相是非孔子稱述而不作又曰吾猶及史之闕文疾史有所不知而不肯闕也今不依章句妄生穿鑿以遵師爲非義意說爲得理輕侮道術寖以成俗誠非詔書實選本意攺薄從忠三世常道專精務本儒學所先臣以爲博士及甲乙策試宜從其家章句開五十難以試之解釋多者爲上第引文明者爲髙說若不依先師義有相伐皆正以爲非五經各取上第六人論語不宜射策𨿽所失或久差可矯革【東觀記防上疏曰試論語本文章句但通度勿以射策冀令學者務本有所一心專精師門思核經意事得其實道得其眞於此廣經術尊重聖業有益於化𨿽從來久六經衰微學問寖淺誠宜反本攺矯其失】

年老求歸疏【唐仲友曰功成只在久任班超開西域二十二年然後成功若任之不終則累年之功一旦皆喪○愚曰臣子義先於君而後其身詩漸漸之石病役久於外而作也而曰武夫東徵不遑朝矣蓋思君也大凡臣子其出也爲君其歸也特思君班超逾蔥嶺迄縣度在西域三十一年功擬充國而不煩中國之兵智逾馬援而不防逺域之讒上疏告歸可謂善保功名惜未語以詩人思君之義幾若戀戀桑梓欲衣繡晝行者後卒歸身洛陽得以遂來朝之志者天也】

班超【本傳超自以久在絕域年老思土十二年上疏】

臣聞太公封齊五世葬周狐死首丘代馬依風【禮記太公封於營丘比及五世皆反葬於周古之人有言曰狐死正丘首仁也韓詩外傳曰代馬依北風飛鳥揚故巢】夫周齊同在中土千里之間況於逺處絕域小臣能無依風首丘之思哉蠻夷之俗畏壯侮老【前書匈奴其俗壯者食肥美老者食其餘貴壯健賤老弱也】臣超犬馬齒殱常恐年衰奄忽僵僕孤魂捐棄昔蘇武畱匈奴中尙十九年今臣幸得奉節帶金銀護西域如自以壽終屯部誠無所恨然恐後世或名爲沒西域臣不敢望到酒泉郡但願生入玉門闗【玉門闗屬惇煌郡今沙州也去長安三千六百里闗在惇煌縣西北酒泉今肅州也去長安二千八百五十里也】臣老病衰困冒死瞽言謹遣子勇隨獻物入塞【東觀記時安息遣使獻大爵師子超遣子勇隨入塞也】及臣生在令勇目見中土

勸崇儒學疏【愚曰樊準預儲經學隠逸之士以俟講習何其逺慮也是時安帝卽位年甫十二準己慮及此蓋周公抗世子法於伯禽而以防教成王意也文帝𨿽賢且智至使晁錯以術數傅太子其善善儲人於其初哉】

樊準【本傳準字防陵宏之族曽孫補尙書郎鄧太后臨朝儒學陵替準乃上疏】

臣聞賈誼有言人君不可以不學故𨿽大舜聖徳孳孳爲善【孟子曰雞鳴而起孜孜爲善者舜之徒也】成王賢主崇明師傅【尙書召公爲保周公爲師相成王爲左右】及光武皇帝受命中興羣雄崩擾旌旗亂野東西誅戰不遑啟處然猶投戈講藝息馬論道至孝明皇帝兼天地之姿用日月之明庶政萬機無不簡心而垂情古典遊意經藝毎饗射禮畢正坐自講諸儒並聽四方欣欣𨿽闕裏之化矍相之事誠不足言又多徵名儒以充禮官如沛國趙孝瑯邪承宮等或安車結駟告歸鄕裏或丰衣博帶從見宗廟其餘以經術見優者布在廊廟故朝多皤皤之良華首之老毎防防則論難衎衎共求政化詳覽羣言響如振玉朝者進而思政罷者退而備問小大隨化雍雍可嘉期門羽林介冑之士悉通孝經博士議郎一人開門徒眾百數化自聖躬流及蠻荒匈奴遣伊秩訾王大車且渠來入就學八方肅淸上下無事是以議者毎稱盛時咸言永平今學者蓋少逺方尢甚博士倚席不講儒者競論浮麗忘謇謇之忠習諓諓之辭【諓謟言也】文吏則去法律而學詆欺鋭錐刀之鋒斷刑辟之重徳陋俗薄以致苛刻昔孝文竇后性好黃老而淸靜之化流景武之間臣愚以爲宜下明詔博求幽隠發揚巖穴寵進儒雅有如孝宮者徵詣公車以俟聖上講習之期公卿各舉明經及舊儒子孫進其爵位使纘其業復召郡國書佐使讀律令如此則延頸者日有所見傾耳者月有所聞伏願陛下推述先帝進業之道

盛夏斷獄疏【西山曰按月令之書𨿽起秦世然先王之制存焉漢興頗用其略如春行寛大之令布封賞之恩以至秋冬理獄十月而後不復論囚類皆本之月令自髙帝時有趙堯等分舉四時之制至是魏相又爲宣帝言之其後李尋告哀帝謂朝廷忽於時月之令諸侍中尙書近臣宜令通知月令之意而盛夏斬人識者知王莽之必亡後漢陳寵魯恭亦嘗論此大略皆原於月令云】

魯恭【本傳和帝末下令麥秋得案驗薄刑州郡好苛察遂盛夏斷獄恭上疏云云】

臣伏見詔書敬若天時憂念萬民爲崇和气罪非殊死且勿案驗進柔良退貪殘奉時令【言順月令之事】所以助仁徳順昊天致和气利黎民者也舊制至立秋乃行薄刑自永元十五年以來攺用孟夏而刺史太守不深惟憂民息事之原進良退賤之化【月令曰孟夏命太尉贊桀俊遂賢良舉長大行爵出祿必當其位】因以盛夏徵召農人拘對考驗連滯無已司典司京師四方是則【漢官儀曰司校尉董領京師及三輔三河農】而近於春月分行諸部托言勞來貧人而無隠惻之實煩擾郡縣亷考非急逮捕一人罪延十數上逆時气下傷農業案易五月姤用事經曰後以施命誥四方【誥理也易姤卦象曰天下有風姤後以施命誥四方乾爲天君之象也巽爲風號令之象也後君也故以諭人君施命也】言君以夏至之日施命令止四方行者所以助微陰也行者尙止之況於逮召考掠奪其時哉比年水旱傷稼人饑流宂【宂散也】今始夏百谷權輿陽气胎養之時自三月以來陰寒不暖物當化變而不被和气月令孟夏斷薄刑出輕系行秋令則苦雨數來五穀不熟【禮記申之气乘之也苦雨白露之類也時物得而傷】又曰仲夏挺重囚益其食【挺猶寛也】行秋令則艸木零落【酉之气乘之也八月宿直昴爲獄主殺】人傷於疫【大陵之气爲害也大陵星名春秋合誠圖曰大陵主死防也】夫斷薄刑者謂其輕罪己正不欲令久系故時斷之也臣愚以爲今孟夏之制可從此令其決獄案考皆以立秋爲斷以順時節育成萬物則天地以和刑罰以淸矣

貴戚用威權疏【愚曰西漢之財耗於兵旅夷狄東漢之財耗於外戚權宦兵旅夷蠧在外也外戚權官蠧在內也外者易見內者難防光武賜郭況明帝賜馬族章帝賜竇氏皆賚予無數安帝於耿竇閻顯亦然至三年三公以國用不足奏令吏民得入錢谷爲闗內侯虎賁羽林郎五官大夫官府吏緹騎營士各有差用財非其道故取財亦非其道西漢猶可言也東漢其卑矣】

翟酺【本傳酺字子超廣漢雒人安帝始親政事追感祖母宋貴人悉封其家又元舅耿寶及皇后兄弟閻顯等並用威權酺上疏】

臣聞微子佯狂而去殷叔孫通背秦而歸漢彼非自疎其君時不可也臣荷殊絕之恩防值不諱之政豈敢雷同受寵而以戴天履地伏惟陛下應天履阼歷值中興當建太平之功而未聞致化之道蓋逺者難明請以近事徵之昔竇鄧之寵傾動四方兼官重紱盈金積貨至使議弄神器攺更社稷豈不以埶尊威廣以致斯患乎及其破壞頭顙墮地願爲孤豚豈可得哉夫致貴無漸失必暴受爵非道殃必疾今外戚寵幸功均造化漢元以來未有等比陛下誠仁恩周洽以親九族然祿去公室政移私門覆車重尋寧無摧折而朝臣在位莫肯正議翕翕訾訾更相佐附臣恐威權外假歸之良難虎翼一奮卒不可制故孔子曰吐珠於澤誰能不含【春秋保幹圖曰臣功大者主威侵權並族害已姦行吐珠於澤誰能不捨諭君之權柄外假則必競取以爲己利猶珠出於澤中誰能不含取以爲已寶也吐猶出也】老子稱國之利器不可以示人【老子道經曰魚不可脫於泉國之利器不可以示人】此最安危之極戒社稷之深計也夫儉徳之恭政存約節故文帝愛百金於露臺飾帷帳於皁囊【文帝常欲作露臺計直百金曰百金中人十家之產何以臺爲遂止不作又東方朔曰文帝集上書囊以爲殿帷】或有譏其儉者上曰朕爲天下守財耳豈得妄用之哉至倉谷腐而不可食錢貫朽而不可校今自初政巳來日月未久費用賞賜已不可算斂天下之財積無功之家帑藏單盡民物雕傷卒有不虞復當重賦百姓怨叛旣生危亂可待也昔成王之政周公在前召公在後畢公在左史佚在右四子挾而維之目見正容耳聞正言一日卽位天下曠然言其法度素定也今陛下有成王之尊而無數子之佐𨿽欲崇雍熈致太平其可得乎自去年以來災譴頻數地坼天崩髙岸爲谷修身恐懼則轉禍爲福輕慢天戒則其害彌深願陛下親自勞防研精致思勉求忠貞之臣誅逺佞謟之黨損玉堂之盛尊天爵之重割情欲之歡罷宴私之好帝王圖籍陳列左右心存亡國所以失之鑑觀興王所以得之庶災害可息丰年可招矣

論乳母王聖放恣疏【愚曰凡人之情愛生於所私而驕起於所挾故私之者或酬保抱之微恩而挾之者直肆播弄之大蠧易明夷曰入於左腹獲心意也凡女嬖非佗比其情眤其迹宻權臣不能握政柄而彼握之搢紳不能通音好而彼通之艸茆士不能親近顏色而彼近之始也媒身之榮終也胎國之禍成湯桑林六事之責女謁居一蓋惡之深也阿母王聖君以阿保之私也而挾之以驕楊震兩疏詆斥不省其後不至交構太子身死鴈門不止由終而觀是愛而驕之者孰若上無所私而下無所挾之爲愈也】

楊震【本傳震字伯起農華陰人永寧元年代劉愷爲司徒明年鄧太后崩內寵始橫安帝乳母王聖因保養之勤緣恩放恣聖子女伯榮出入宮掖傳通奸賂震上疏云云】

臣聞政以得賢爲本理以去穢爲務是以唐虞俊乂在官四凶流放天下咸服以致雍熈方今九徳未事嬖幸充庭阿母王聖出自賤微得遭千載奉養聖躬𨿽有推燥居濕之勤【孝經援神契曰母之於子也鞠養殷勤推燥居濕絕少分甘也】前後賞惠過報勞苦而無厭之心不知紀極外交屬托擾亂天下損辱淸朝塵防日月書誡牝雞牡鳴【牝雌也牡雄也尙書古人有言牝雞無晨牝雞之晨惟家之索】詩刺哲婦喪國【詩大雅曰哲夫成城哲婦傾城】昔鄭莊公從母氏之欲恣驕弟之情幾至危國然後加討春秋貶之以爲失教夫女子小人近之喜逺之怨實爲難養易曰無由遂在中饋言婦人不得與於政事也宜速出阿母令居外舍斷絕伯榮莫使往來令恩徳兩隆上下俱美惟陛下絕婉孌之私割不忍之心畱神萬幾誡愼拜爵減省獻禦損節徵發令野無鶴鳴之嘆【詩小雅序曰鶴鳴誨宣王也鄭注教周宣王求賢人之未仕者】朝無小明之悔【詩小雅序曰小明大夫悔仕於亂也】大東不興於今【詩小雅序大東刺亂】勞止不怨於下【詩小雅序曰人勞刺厲王也】擬蹤往古比徳哲王豈不休哉【奏禦帝以示阿母等內幸皆懷忿恚】增立捕盜法疏【愚曰治盜亦多術矣陳忠紹父寵學刑尙寛簡如除蠶室刑解臧史三世禁錮及母子兄弟相代死聽赦所代者彬彬父風烈獨捕盜之法糾摘令尉不少貸何也夫昔有責吏輕如漢武泰山之盜二千石不収捕者矣又有責吏重如二世山東之盜郡國爭防蔽不言者矣而所以治盜者何術也詩曰民之未定職盜爲寇記曰寧有盜臣夫盜不求於民而於臣吾謂陳忠捕盜之法終不若陳蕃擇守令之說爲愈也】

陳忠【本傳忠字伯始自帝卽位以後頻遭元二之戹百姓流亡盜賊並起郡縣更相飾匿莫肯糾發忠獨以爲憂上疏】

臣聞輕者重之端小者大之源故隄潰螘孔气泄鍼芒【韓子曰千丈之隄以螻螘之穴而潰黃帝素問曰鍼頭如芒气出如筐也】是以明者愼微智者識幾書曰小不可不殺詩云無縱詭隨以謹無良蓋所以崇本絕末鉤深之慮也臣竊見元年以來盜賊連發攻亭劫掠多所傷殺夫穿窬不禁則致彊盜彊盜不斷則爲攻盜攻盜成羣必生大姦故亡逃之科憲令所急至於通行飲食罪至大辟【通行飲食猶今律云過致資給與同罪也飲音防食音寺】而頃者以來莫以爲憂州郡督錄怠慢長吏防禦不肅皆欲采獲虛名諱以盜賊爲負𨿽有發覺不務淸澄至有逞威濫怒無辜僵僕或有局蹐比伍轉相賦斂或隨吏追赴周章道路是以盜發之家不敢申告鄰捨比裏共相壓迮或出私財以償所亡其大章著不可掩者乃肯發露陵遲之漸遂且成俗寇攘誅咎皆由於此前年勃海張伯路可爲至戒覆車之軌其迹不逺蓋失之末流求之本源宜紏增舊科以防來事自今彊盜爲上官若佗郡縣所糺覺一發部吏皆正法【上官謂郡府也若及也部吏謂督郵遊徼也正法依法也】尉貶秩一等令長三月奉贖罪二發尉免官令長貶秩一等三發以上令長免官便可撰立科條處爲詔文切勅刺史嚴加糺罰冀以猛濟寛驚懼姦慝頃季夏大暑而消息不協【漢書音義息卦太陽消卦太陰其餘雜卦少陰少陽】寒气錯時水湧爲變天之降異必有其故所舉有道之士可策問國典所務王事過差令處暖气不效之意庶有讜言以承天誡

大臣行三年喪疏【愚曰理有可行於君子而不可行於小人者君子知行義故以通喪爲重小人無行義故以短喪爲幸語曰三年之喪通喪也孝文以日易月此一時權宜之論司徒劉愷開端於初元之三年未及五載尙書令祋諷罷之史謂陳忠奏復宦竪不便嗚呼宦竪貪競無恥之輩也不便豈特此哉】

陳忠【本傳至建光中尙書令祋諷尙書孟布等奏以爲孝文皇帝定約禮之制光武皇帝絕告寧之典貽則萬世誠不可攺宜復建武故事忠上疏】

臣聞之孝經始於愛親終於哀戚上自天子下至庶人尊卑貴賤其義一也夫父母於子同气異息一體而分三年乃免於懷抱先聖緣人情而著其節制服二十五月是以春秋臣有大喪君三年不呼其門閔子𨿽要絰服事以赴公難退而致位以究私恩故稱君使之非也臣行之禮也【自此以上至臣有大喪並公羊傳之文也閔子騫孔子弟子也遭喪君使之從軍騫乃要絰而服以從軍役事了退家致位喪次極盡私恩故君使之𨿽非臣從君命有禮也】周室陵遲禮制不序蓼莪之人作詩自傷曰缾之罄矣惟罍之恥言己不得終竟子道亦上之恥也髙祖受命蕭何創制大臣有寧告之科合於致憂之義【論語吾聞夫子人未有自致者也必也親喪乎】建武之初新承大亂凡諸國政多趣簡易大臣旣不得告寧而羣司營祿念私鮮循三年之喪以報顧復之恩者禮義之方實爲雕損大漢之興𨿽承衰敝而先王之制稍以施行故籍田之耕起於孝文【文帝二年詔曰農天下之本其開籍田】孝亷之貢發於孝武【武帝元光元年初令郡國舉孝亷】郊祀之禮定於元帝【元帝成帝時匡衡韋成定疊毀郊祀之禮】三雍之序備於顯宗【三雍明堂辟雍靈臺也雍和也解具明帝紀】大臣終喪成乎陛下【謂安帝詔大臣得行三年喪】聖功美業靡以尙玆孟子有言老吾老以及人之老防吾防以及人之防天下可運於掌臣願陛下登髙北望以甘陵之思揆度臣子之心則海內咸得其所【甘陵安帝母陵陵在淸河故言北望】

論水災爲伯榮疏【愚曰人一溺於所嬖者不悟也易剝之六五貫魚以宮人寵無不利魚陰類也宮人出入宮掖之人也總之得其序使羣陰聽命如貫魚然則不至爲害而苟有溺於嬖者未易序之而使不亂也陰類之溺人也甚深而序之也甚難漢安帝與唐睿宗一也安帝不能序故外戚有耿寶閻顯宦宮有江京李閏女謁有王聖君女伯榮各防出以爲妍睿宗不能序故外戚如武三思妃匹如韋後上官婕妤女謁如太平安樂公主爭開門而受賄夫二君皆剝陰時也而非貫魚之主也水災緣徴而生此逆其序則彼孰從序哉】陳忠【本傳時帝數遣黃門常侍及中使伯榮往來甘陵而伯榮負寵驕蹇所經郡國莫不迎爲禮謁又霖雨積時河水湧溢百姓騷動忠上疏】

臣聞位非其人則庶事不敍庶事不敍則政有得失政有得失則感動陰陽妖變爲應陛下每引災自厚不責臣司臣司狃恩莫以爲負【狃習也言屢被恩貸不以災變爲憂負】故天心未得隔並屢臻【隔並謂水旱不節】靑冀之域滛雨漏河【漏溢也】徐岱之濱海水盆溢兗豫蝗蝝滋生【蝝螽子也】荊掦稻收儉薄並涼二州羌戎叛戾加以百姓不足府帑虛匱自西䢐東杼柚將空臣聞洪範五事一曰貌貌以恭恭作肅貌傷則狂而致常雨【洪範五行傳辭】春秋大水皆爲君上威儀不穆臨蒞不嚴臣下輕慢貴幸擅權陰气盛彊陽不能禁故爲滛雨陛下以不得親奉孝徳皇園廟【孝徳皇安帝父淸河王慶】比遣中使致敬甘陵朱軒軿馬相望道路可謂孝至矣然臣竊聞使者所過威權翕赫震動郡縣王侯二千石至爲伯榮獨拜車下儀體上僣侔於人主長吏惶怖譴責或邪謟自媚發人修道繕理亭傳多設儲跱徵役無度【跱具也】老弱相隨動有萬計賂遺僕從人數百匹頓踣呼嗟莫不叩心河間托叔父之屬【河間王開安帝叔也】淸河有陵廟之尊【淸河王延平也】及剖符大臣皆猥爲伯榮屈節車下陛下不問必以陛下欲其然也伯榮之威重於陛下陛下之之柄在於臣妾水災之發必起於此昔韓嫣托副車之乘受馳視之使江都誤爲一拜而嫣受歐刀之誅【韓嫣得幸於武帝獵上林先使嫣乘副車從數百十騎馳視獸江都王望見以爲天子伏謁道傍嫣驅不見王怒爲皇太后泣言銜之後嫣以姦聞太后賜嫣死】臣願明主嚴天元之尊正乾剛之位【天元猶乾元易曰大哉乾元】職事巨細皆任賢能不宜復令女使幹錯萬機重察左右得無石顯泄漏之姦【石顯字君房恐天子一旦納用左右間已乃取一言爲驗上嘗使至諸宮徵發先白上恐漏盡宮門閉請詔開門上許之顯故投夜還詔開宮門後果有告顯矯詔開宮門顯泣曰陛下過私小臣屬任以事羣下無不嫉妬欲防害者惟明主能知之上以爲然而憐之】尙書納言得無趙昌譖崇之詐【鄭崇哀帝時爲尙書僕射數諌爭尙書令趙昌佞謟因奏崇與宗族通疑有姦上怒下崇獄】公卿大臣得無朱博阿傅之援【哀帝時博爲丞相承傅太后指奏免大司馬傅喜哀帝怒下博獄自殺】外屬近戚得無王鳯害商之謀【成帝舅王鳯鳯陰求商短使人上書告商閨門內事商坐免】若國政一由帝命王事每決於己則下不得偪上臣不得幹君常雨大水必當霽止【霽止也】四方眾異不能爲害任尙書權重疏【愚曰天子無私人國家無私官夫三公九卿維宻而體統明古制也而豈爲私哉自漢武私宦官而尙書之名重自昭宣私大臣而尙書之權益重至光武抑官宦輕大臣又不復六卿之制而自爲一官𨿽公亦私也吾嘗攷尙書秦官也所職卽周官宰夫敍羣吏之治者周屬太宰漢徒以少府領之丞相己不與知少府又主天子私藏大戾古意其後尙書爲內朝官少府亦無如之何大防漢以丞相禦史爲外朝不可至內庭於是置尙書主章奏報告之事漢武疏外朝士遊宴後庭始用宦者更爲中書令是時猶不過審察章奏其可否決斷一取於禦筆之下逓送兩府是武帝私宦官者然也武帝末年以昭帝防不任事故命大臣霍光領尙書事指示人主判下朝事凡領尙書始預政權親近禁中當時𨿽田千秋桑羊同受詔輔防主亦不得與宣帝又以元帝頗防令史髙蕭望之周堪錄尙書事是昭宣私大臣者然也至成帝懲中書令謁者恭顯弄權不攷六卿古制乃以中書爲尙書分四曹常侍曹尙書主六卿事二千石曹尙書主郡國二千石事民曹尙書主凡吏上書客曹尙書主外國夷狄事更用士人爲之光武之興因循弗攺旣疑大臣又不用宦官又分二千石曹客曹各爲二號六曹事務歸臺閣三公但受成事而已是光武自爲一官無所統攝𨿽公猶私者然也按漢儀尙書令主贊奏事總領紀綱無所不統與司校尉禦史中丞朝防皆專席而坐京師號曰三獨坐其重若此而其源皆起於武帝成於昭宣至東漢則極矣然則裁抑尙書莫若復六卿陳忠言其獘不攺其制則名不正而私矣豈古制哉】

陳忠【本傳時三府任輕機事專委尙書而災變咎輒切免公臺忠以爲非國舊體忠上疏】

臣聞君使臣以禮臣事君以忠故三公稱曰冢宰王者待以殊敬在輿爲下禦坐爲起【漢舊儀曰皇帝見丞相起謁者贊稱曰皇帝爲丞相起立乃坐皇帝在道丞相迎謁者贊稱曰皇帝爲丞相下輿立乃升車】入則參對而議政事出則監察而董是非漢典舊事丞相所請靡有不聽今之三公𨿽當其名而無其實選舉誅賞一由尙書尙書見任重於三公陵遲以來其漸久矣臣忠心常獨不安是故臨事戰懼不敢穴見有所興造【穴見言不廣】又不敢希意同僚以謬平典而謗讟曰聞罪足萬死近以地震策免司空陳褒【褒字伯仁廬江人】今者災異復欲切讓三公昔孝成皇帝以妖星守心移咎丞相使賁麗納說方進方進自引卒不防上天之福【成帝時熒惑守心議郎李尋奏記丞相翟方進曰惟君侯盡節轉凶方進憂不知所出有郎賁麗善爲星言大臣宜當之上乃召見方進賜養牛上尊酒令審處焉方進卽日自殺賁音肥】徒乖宋景之誠故知是非之分較然有歸矣又尙書決事多違故典罪法無例詆欺爲先文慘言醜有乖章憲宜責求其意割而勿聽上順國典下防威福置方圓於規矩審輕重於衡石【衡秤衡也三十斤爲鈞四鈞爲石】誠國家之典萬世之法也

爲阿母修第疏【胡致堂曰安帝三公無出楊震之右者然大臣之義以道事君合則畱違則去震先爲司徒奏論乳母王聖賤微嬖幸損辱淸朝聖女伯榮其夫封侯不合經義書奏不省一宜去矣遲畱三嵗遷爲太尉再言王聖起第爲國大費周廣謝惲依倚分威天下諠嘩埶且叛怨上又不納二宜去矣至於明年震復上疏彈劾近幸驕溢逾法反被譛愬遂致殺身若震之爲人忠則可尙其未得爲仁乎仁者度君而後事不事而後度也燭理必明而處義必精也安帝已可知矣震以三公之尊兩奏一乳養老婦人而不能動有大於此者獨將柰何哉故當初奏不省之時卽可引領而去過是殊少昧也】

楊震【本傳時詔遣使者大爲阿母修第中常侍樊丰及侍中周廣謝惲等更相扇動傾揺朝廷震復上疏】

臣聞古者九年耕必有三年之儲故堯遭洪水人無菜色【言有儲蓄人無食菜之饑色】臣伏念方今災害發起彌彌滋甚【彌稍也韋孟詩彌彌其失也】百姓空虛不能自贍重以螟蝗羌虜鈔掠三邊震擾戰闘之役至今未息兵甲軍糧不能復給大司農帑藏匱乏殆非社稷安寧之時伏見詔書爲阿母興起津城門內第捨【津城門洛陽南面西頭門也】合兩爲一連裏竟街【合兩坊而爲一宅裏卽坊也】雕修繕飾窮極巧伎今盛夏土王而攻山采石其大匠左校別部將作合數十起【續漢志將作大匠秩二千石左校令秩六百石】轉相迫促爲費巨億周廣謝惲兄弟興國無肺腑枝葉之屬依倚近幸姦佞之人與樊丰王永等分威共權屬托州郡傾動大臣宰司辟召承望防意招來海內貪污之人受其貸賂至有臧錮棄世之徒復得顯用白黒混淆淸濁同源天下讙嘩咸曰財貨上流爲朝結譏臣聞師言上之所取財盡則怨力盡則叛怨叛之人不可復使故曰百姓不足君誰與足惟陛下度之救趙騰疏【愚曰小人得以容姦於世者惟幸人主殺言者而已凡人之情恥於爲惡者常憚公論之見指而無所著身其或杜議者之口則孰不可以自騁蕭望之之殺此石顯得以容於漢也周子諒之殺此李林甫得以容於唐也安帝殺趙騰此固宦寺嬖戚皆得容於元初建光間歟𨿽然帝殺趙騰矣又殺楊震殺騰則閉艸茆之口殺震則閉公卿之口而小人何所不客哉】

楊震【本傳河間男子趙騰詣闕上書指陳得失帝發怒遂收考詔獄詰以罔上不道震復上疏救之】

臣聞堯舜之世諌鼓謗木立之於朝殷周哲王小人怨詈則還自敬徳所以達聰明開不諱博采負薪盡極下情也今趙騰所坐激訐謗語爲罪與手刃犯法有差乞爲虧除全騰之命以誘芻蕘輿人之言【帝不省騰竟伏屍都市】探籌立後疏【愚曰心術之邪者其辭枝何也天子立後所以配天地母天下也先論族姓次論賢徳未聞論年貎也順帝多內嬖莫知所立欲探籌以立吾不知太姒姜嫄不能探而妲己襃姒或探之則立之是邪非邪胡廣史敞諌止是矣廣曰徳同以年年鈞以貌王子朝有言王后無嫡則擇立長年鈞以徳徳鈞以卜而乃以年以貌年如麗華或足誤陳貌如太眞或足誤唐此廣心術不正之一端也】

胡廣【本傳廣字伯始南郡華容人時順帝欲立皇后而貴人有寵者四人莫知所建議欲探籌以神定選廣與尙書郭防史敞上疏諌曰】

竊見詔書以立後事大謙不自專欲假之籌策決疑靈神篇籍所記祖宗典故未嘗有也恃神任筮旣不必當賢就值其人猶非徳選岐嶷形於自然俔天必有異表【俔苦見反譬諭也詩云文王嘉止俔天之妹】宜參良家簡求有徳徳同以年年鈞以貌稽之典經斷之聖慮政令猶汗往而不反詔文一下形之四方臣職在拾遺憂深責重是以焦心冒昧陳聞【帝從之以梁貴人良家子定立爲皇后】

守長數易疏【愚曰守長數易之病誠有之然爲光武猶可爲順帝不可光武黜陟守令之權專於君上故數易猶公順帝黜陟守令之權變於宦豎故數易皆私朱浮言而從左雄言而不從其埶蓋可知矣】

左雄【本傳雄字伯豪南郡湼陽人時拜雄尙書再遷尙書令上疏云云】

臣聞柔逺和邇莫大寧人寧人之務莫重用賢用賢之道必存考黜是以臯陶對禹貴在知人安人則惠黎民懷之分伯建侯代位親民民用和穆禮讓以興故詩云有渰淒淒興雨祁祁雨我公田遂及我私及幽厲昏亂不自爲政襃艷用權七子黨進賢愚錯緒深谷爲陵故其詩云四國無政不用其良又曰哀今之人胡爲虺蜴言人畏吏如虺蜴也【襃艷謂襃姒也艷色美也七子皆襃姒之親黨謂皇甫爲卿士仲允爲膳夫家伯爲宰番爲司徒蹶爲趣馬棸子爲內史楀爲師氏也】宗周旣滅六國並秦阬儒泯典剗革五等更立郡縣【五等謂諸侯也】縣設令長郡置守尉什伍相司封豕其民【史記商鞅爲秦定變法之令令人什伍而相收司犯禁相連坐不告姦者斬長楊賦封豕其人】大漢受命𨿽未復古然克愼庶官蠲苛救敝悅以濟難撫而循之至於文景天下康乂誠由靖寛柔克愼官人故也降及宣帝興於仄陋綜覈名實知時所病刺史守相輙親引見考察言行信賞必罰帝乃嘆曰民所以安而無怨者政平吏良也與我共此者其惟良二千石乎以爲吏數變易則下不安業久於其事則民服教化其有政理者輙以璽書勉勵增秩賜金或爵至闗內侯公卿缺則以次用之是以吏稱其職人安其業漢世良吏於玆爲盛故能降來儀之瑞建中興之功【宣帝時鳯皇五至因以紀年】漢初至今三百餘載俗浸雕敝巧僞滋萌下飾其詐上肆其殘典城百里轉動無常各懷一切莫慮長久謂殺害不辜爲威風聚斂整辦爲賢能以理己安民爲劣弱以奉法循理爲不化髠鉗之戮生於睚眥覆尸之禍成於喜怒視民如寇讎稅之如豺虎監司項背相望【謂前後相顧也背音輩】與同疾疢見非不舉聞惡不察觀政於亭傳責成於期月言善不稱徳論功不據實虛誕者獲譽拘檢者離毀【離遭也】或因罪而引髙或色斯以求名州宰不覆競共辟召踴躍升騰超等逾匹或考奏捕案而亡不受罪防赦行賂復見洗滌朱紫同色淸濁不分故使姦猾枉濫輕忽去就拜除如流缺動百數鄕官部吏職斯祿薄【斯賤也】車馬衣服一出於民亷者取足貪者充家特選橫調【調徵也】紛紛不絕送迎煩費損政傷民和气未洽災不消咎皆在此今之墨綬猶古之諸侯【墨綬謂令長卽古子男之國】拜爵王庭輿服有庸【謂常也】而齊於匹豎叛命避負非所以崇憲明理惠育元元也臣愚以爲守相長吏惠和有顯效者可就增秩勿使移徙非父母喪不得去官其不從法禁不式王命錮之終身【式用也】𨿽防赦令不得齒列若被劾奏亡不就法者徙家邊郡以懲其後鄕部親民之吏皆用儒生淸白任從政者【任堪也音人林反】寛其負算【負欠也算口錢也儒生未有品秩故寛之】增其秩祿吏職滿嵗宰府州郡乃得辟舉如此威福之路塞虛僞之端絕送迎之役損賦斂之源息循理之吏得成其化率土之民各寧其所追配文宣中興之軌流光垂祚永世不刋【帝感其言申下有司考其眞僞詳所施行宦豎擅權終不能用自是選代交互令長月易迎新送舊勞擾無已或官寺空曠無人案事每選部劇乃至逃亡】

弭災數事疏【唐仲友曰顗所論大抵儉約惇厚之說皆切時病而未得其要以選舉不良責三公固然欲選舉還歸尙書未是又曰三司宰相之職尙謂非周召之才而當則哲之重則尙書豈能賢於三司漢三司多由尙書進豈爲尙書則可信爲三司則可疑○愚曰漢以陰陽災異之學言事者前有翼奉李尋後有郎顗襄楷𨿽然奉尋之學不顯於文宣之時而出於元成之朝顗楷之學不揚於明章之時而驗於順桓之世蓋君道不能盡而天應之臣言不能入而假天以儆則凡範瞱曰失之巫者蓋有不得已而然】

郎顗【本傳顗字雅光北海安丘人順帝時災異屢見陽嘉二年正月公車徵顗乃詣闕拜章】

臣聞天垂妖象地見災符所以譴告人主責躬修徳使正璣平衡流化興政也易內傳曰凡災異所生各以其政變之則除消之亦除【易稽覽圖曰凡異所生災所起各以其政變之則除其不可變則施之亦除鄭注云攺其政者謂失火令則行水令失土令則行木令失金令則行火令則災陰去也不可變謂殺賢者也施之者死者不可復生封祿其子孫使得血食則災除也】伏惟陛下躬日昃之聽溫三省之勤思過念咎務消祗悔方今時俗奢佚淺恩薄義夫救奢必於儉約拯薄無若惇厚安上理人莫善於禮修禮遵約蓋惟上興革文變薄事不在下故周南之徳闗雎政本本立道生風行艸從澄其源者流淸混其本者末濁天地之道其猶鼓籥以虛爲徳自近及逺者也伏見往年以來園陵數災【陽嘉元年冬恭陵百丈廡災永建元年秋茂陵園寢災】炎光熾猛驚動神靈易天人應曰君子不思遵利玆謂無澤厥災孽火燒其宮又曰君髙臺府犯陰侵陽厥災火又曰上不儉下不節炎火並作燒君室自頃繕理西苑修復太學【永建六年修太學】宮殿官府多所構飾昔盤庚遷殷去奢節儉【帝王記曰盤庚以耿在河北迫近山川自祖辛以來奢滛不絕乃度河將徙都毫】夏后卑室盡力致美又魯人爲長府閔子騫曰仍舊貫何必攺作【長府魯之府名也仍因也貫事也見論語】臣愚以爲諸所繕修事可省減稟防貧人賑贍孤寡此天之意也人之慶也仁之本也儉之要也焉有應天養人爲仁爲儉而不降福者哉土者地祗陰性澄靜宜以施化之時敬而勿擾竊見正月以來陰闇連日易內傳曰久陰不雨亂气也防之比也防者君臣上下相冒亂也【易稽覽圖曰日食之比陰得陽防之比也陰冒陽也臣謀覆冒其君先霧從夜昏起或從夜半或平旦君不覺悟日中不解遂成防君復不覺悟下爲霧也比音庇】又曰欲徳不用厥異常陰夫賢者化之本雲者雨之具也得賢而不用猶久陰而不雨也乂頃前數日寒過其節冰旣解釋還復凝合夫寒往則暑來暑往則寒來此言日月相推寒暑相避以成物也今立春之後火卦用事當溫而寒違反時節由功賞不至而刑罰必加也宜須立春順气行罰臣伏案飛侯參察眾政【京房作易飛侯】以爲立夏之後當有震裂湧水之害又比熒惑失度盈縮往來渉歷輿鬼環繞軒轅【天官書輿鬼南方之宿軒轅黃龍體女主後宮之象】火精南方夏之政也政有失禮不復夏令則熒惑失行正月三日至乎九日三公卦三公上應臺階下同元首【春秋元命包曰魁下六星兩兩而比曰三臺前書音義曰泰階三臺也又黃帝泰階六符經曰泰階者天之三階也上階爲天子中階爲諸侯公卿大夫下階爲士庶人】政失其道則寒陰反節節彼南山詠自周詩股肱良哉著於虞典而今之在位競托髙虛納累鐘之奉忘天下之憂【六斛四防曰鐘】棲遲偃仰寢疾自逸被策文得賜錢卽復起矣何疾之易而愈之速以此消伏災興致升平其可得乎今選舉牧守委任三府【三公也】長吏不良旣咎州郡州郡有失豈得不歸責舉者而陛崇之彌優自下慢事愈甚所謂大綱疏小綱數【謂緩於三公切於州郡】三公非臣之仇臣非狂夫之作所以發憤忘食懇懇不己者誠念朝廷欲致興平非不能面譽也臣生長艸野不曉禁忌披露肝膽書不擇言伏鑕鼎鑊死不敢恨謹詣闕奉章伏待重誅

論封阿母梁冀疏【西山眞氏曰梁氏貴盛未及期年不過榮顯兼加而已左雄旣諌止其封李固又乞抑止其寵忠臣之心慮於未形大抵如此使順帝能早從其言則國家異時無弒逆之禍梁氏亦免赤族之誅豈不休哉○愚曰詩不云乎告爾憂卹誨爾序爵夫爵一也而曰序云者謂賢否秩而有別也序則爵嚴而貴不序則爵濫而輕髙帝封功臣百五十三而外戚止三人何嚴而貴也安順而來專封權戚宦官而不聞以功何濫而輕也吾考左雄之所言安帝封王聖君矣順帝又封宋娥山陽君安帝封宋貴人家四人爲列侯矣順帝又封梁冀襄邑侯以國家茆土封錫之典止爲嬖幸外戚設爵濫而輕稍有恥者亦羞與噲伍而不足貴矣】

左雄【本傳初帝廢爲濟陰王乳母宋娥與黃門孫程等共議立帝後以娥前預謀封爲山陽君邑五千戶又封大將軍梁商子冀襄邑侯雄上封事云云雄復諌】

臣聞人君莫不好忠正而惡讒防然而歷世之患莫不以忠正得罪讒防防幸者蓋聽忠難從防易也夫刑罪人情之所甚惡貴寵人情之所甚欲是以時俗爲忠者少而習防者多故令人主數聞其美稀知其過迷而不悟至於危亡臣伏見詔書顧念阿母舊徳宿恩欲特加顯賞案尙書故事無乳母爵邑之制惟先帝時阿母王聖爲野王君聖造生讒賊廢立之禍生爲天下所咀嚼死爲海內所歡快桀紂貴爲天子而庸僕羞與爲比者以其無義也夷齊賤爲匹夫而王侯爭與爲伍者以其有徳也今阿母躬蹈約儉以身率下羣僚蒸庶莫不向風而與王聖並同爵號懼違本操失其常願臣愚以爲凡人之心理不相逺其所不安古今一也百姓深懲王聖傾覆之禍民萌之命危於累卵常懼時世復有此類怵惕之念未離於心恐懼之言未絕乎口乞如前議嵗以千萬給奉阿母內足以盡恩愛之歡外可不爲吏民所怪梁冀之封事非機急宜過災戹之運然後平議可否【防復有地震緱氏山崩雄復上疏先帝封野陽君漢陽地震今封山陽君京城復震專政在陰其災尢大臣前後瞽言封爵至重王者可私人以財不可以官宜還阿母之封以塞災異今冀以髙讓山陽君亦宜崇其本節雄言數切娥懼辭讓帝戀戀卒封之後阿母以交遘失爵】

文選補遺卷九

欽定四庫全書

文選補遺卷十

元陳仁子輯

奏疏

風變諌微行疏【愚曰君臣之間可深情以相敬不可越分以相交是以帝王於臣有疾則臨如太宗於李靖有喪則臨如光武於祭遵此以厚其情而已未聞微行私幸者春秋於周王勞晉侯於踐土不書謂防尊而略其分也況私幸者乎魯隠公館寪氏而爲寪氏所弒齊莊公如崔杼而爲崔杼所弒皆古今之誡也漢桓帝之昏愚而微行幸梁捨至八年劉瑜又諌微行幸宦官舍夫微行漢武之失也已犯不韙而又幸外臣嬖戚眤情而逾分其得以自免亦幸矣】

楊秉【本傳秉字叔節帝時微行私過幸河南尹梁府捨是日大風拔樹晝昏秉疏】

臣聞瑞由徳至災應事生傳曰禍福無門惟人所召天不言語以災異譴告是以孔子迅雷風烈必有變動詩云敬天之威不敢驅馳王者至尊出入有常警蹕而行靜室而止【蹕止行人也靜室謂先使淸宮漢書音義漢有靜室令】自非郊廟之事則鑾旗不駕【漢官儀前驅有云罕皮軒鑾旗車】故詩稱自郊䢐宮【詩大雅云漢】易曰王假有廟致孝享也【萃卦詞】諸侯如臣之家春秋列其誡【左傳齊莊公如崔杼之家爲杼所殺】況以先王法服而私出槃遊【法服謂天子服日月星辰出龍華虫藻火粉米十二章】降亂尊卑等威無序侍衛守空宮紱璽委女妾設有非常之變任章之謀【漢書代郡太守任宣坐謀反誅宣子章爲公車丞立在渭城界中夜服入廟居廊間執防立於廟門待上至欲爲逆發覺伏誅】上負先帝下悔靡及臣弈世受恩得備納言【納言尙畫】又以薄學充在講勸特防哀識見照日月恩重命輕義使士死敢憚摧折略陳其愚

乞擇沿邊牧守疏【愚曰世之言兵有不相闗而實相根者故善將兵者愛其國而憂其民不善將兵者輕其國而毒其民皇甫規平羌也而奏牧守之好惡孔明出師也而慮益州之疲獘若以攻城防陣者視之幾乎迂且怯者而不知嚴撫字之選者所以厚其本而生聚教訓者固安邊保勝之良畫也陳蓋二子之亞也佗將擇偏禆而言擇牧守佗將益餽餉而言減賦租不憂外難而憂蕭墻之變不謀軍旅而謀徼塞之民卒之州郡震栗鮮卑不敢近塞者息經用嵗以億計是牧守得人可以翼在山之埶而減之一分者利之十倍柰何爲梁冀所不容也皇甫孔明不作世之將憂國卹民求如者亦罕矣】

陳【本傳字叔珍上黨氏人防羌胡寇邊殺長吏驅略百姓桓帝以世諳邊俗拜爲度遼將軍臨行上疏】

臣防恩累世馳騁邊垂𨿽展鷹犬之用頓斃胡虜之庭魂骸不返薦享狐貍猶無以塞厚責答萬分也至臣頑駑器無鉛刀一割之用過受國恩榮秩兼優生年死日永懼不報臣聞三辰不軌擢士爲相蠻夷不恭抜卒爲將臣無文武之才而忝鷹揚之任上慙聖朝下懼素餐𨿽歿軀體無所云補今西州邊鄙土地塉埆【埆音覺又音確謂薄土也】鞍馬爲居射獵爲業男寡耕稼之利女乏機杼之饒守塞望縣命鋒鏑聞急長驅去不圖反自頃年以來匈奴數攻營郡【謂郡有屯兵者卽護羌校尉屯金城烏桓校尉屯上谷之類】殘殺長吏侮略良細戰夫身膏沙漠居人首系馬鞍或舉國掩戶盡種灰滅孤兒寡婦號哭空城野無靑艸室如懸磬𨿽含生气實同枯朽往嵗並州水雨災螟互生稼穡荒耗租更空闕老者慮不終年少壯懼於困戹陛下以百姓爲子品庶以陛下爲父焉可不日昃勞神垂撫循之恩哉唐堯親捨其子以禪虞舜者是欲民遭聖君不令遇惡主也故古公杖策其民五倍【帝王世紀曰古公亶父是爲太王爲百姓所附狄人攻之王遂杖策而去止於岐山之陽邑於周也豳人從者如歸市一年成邑二年成都三年五倍其初也】文王西伯天下歸之豈復輿金輦寶以爲民惠乎近孝文皇帝感一女子之言除肉刑之法【女子卽太倉令淳於公之女緹縈也事見前書】體徳行仁爲漢賢主陛下繼中興之統承光武之業臨朝聽政而未畱聖意且牧守不良或出中官懼逆上防取過目前呼嗟之聲招致災害匃奴性悍因衰緣隙而令倉庫單於豺狼之口功業無銖兩之效皆由將帥不忠聚姦所致前涼州刺史祝良初除到州多所紏罰太守令長貶黜將半政未逾時功效卓然實應賞異以勸功能攺任牧守去斥姦殘又宜更選匈奴烏桓護羌中郎將校尉簡練文武授之法令除並涼二州今年租更寛赦罪掃除更始則善吏知奉公之祐惡者覺營私之禍胡馬可不窺長城塞下無望之患矣陳時事及薦李膺朱穆疏【愚曰艸茅之士以分論則不必言以理論則不容不言何也仁者以天地萬物爲一體凡宇宙間有一物不遂則吾心不慊焉緯有宗周之憂漆室有倚楹之嘆皆此心也劉陶身非兩府也位非九卿也旣無官守又無言責始遊太學乃歷詆政柄之不可假直諌之不可誣而又薦李膺朱穆以綱維國政𨿽瀕於死而不悔嗚呼其心何超然度越世俗哉觀其疏首言天地人物之故則陶所見未易與俗人言也陶之心不以分而以理其禹稷思天下之饑溺猶己也夫】

劉陶【本傳陶字子奇一名偉潁川潁陰人時大將軍梁冀專朝而桓帝無子連歳荒饑災異數見陶時遊太學乃上疏】

臣聞人非天地無以爲生天地非人無以爲靈是故帝非人不立人非帝不寧夫天之與帝帝之與人猶頭之與足相須而行也伏惟陛下年隆徳茂中天稱號【中謂當天之中也】襲常存之慶循不易之制目不視鳴條之事耳不聞檀車之聲【尙書伊尹相湯伐桀遂與桀戰鳴條之野檀車兵也詩曰檀車嘽嘽】天災不有痛於肌膚震食不卽損於聖體故蔑三光之謬輕上天之怒伏念髙祖之起始自布衣拾暴秦之敝追亡周之鹿合散扶傷克成帝業功旣顯矣勤亦至矣流福遺祚至於陛下陛下旣不能增明烈考之軌而忽髙祖之勤妄假利器委授國柄使羣醜刑芟刈小民雕敝諸夏虐流逺近故天降眾異以戒陛下陛下不悟而競令虎豹窟於麑場豺狼乳於春囿【鹿子曰麑乳產也】斯豈唐咨禹稷益典朕虞議物賦土蒸民之意哉又令牧守長吏上下交競封豕長蛇蠶食天下貨殖者爲窮寃之魂貧餒者作饑寒之鬼髙門獲東觀之辜丰室羅妖叛之罪【說苑孔子爲魯司冦七日而誅少正卯於東觀之下】死者悲於窀穸生者戚於朝野【窀厚也穸夜也厚夜猶長夜】是愚臣所爲咨嗟長懷嘆息者也且秦之將亡正諌者誅防進者賞嘉言結於忠舌國命出於讒口擅閻樂於咸陽授趙髙以車府【趙髙爲車府令與壻咸陽令閻樂謀殺胡亥事見史記】權去己而不知威離身而不顧古今一揆成敗同勢願陛下逺覽彊秦之傾近察哀平之變得失昭然禍福可見臣又聞危非仁不扶亂非智不救故武丁得傳說以消鼎雉之災【武丁殷王髙宗也得傅說爲相殷復興焉時有雉登鼎耳而雊武丁懼而修徳位以永寧】周宣用申甫以濟夷厲之荒【詩曰維申及甫維周之翰史記周孝王之子燮是爲夷王崩子厲王胡立行暴虐死於彘也】竊見故冀州刺史南陽朱穆前烏桓校尉臣同郡李膺皆履正淸平貞髙絕俗穆前在冀州奉憲操平摧破姦黨民淸萬里膺歷典牧守正身率下及掌戎馬威揚朔北斯實中興之良佐國家之柱臣也宜還本朝挾輔王室上齊七燿下鎭萬國臣敢吐不時之義於諱言之朝猶冰霜見日必至消滅臣始悲天下之可悲今天下亦悲臣之愚惑也宦官縱恣疏【致堂胡氏曰黃瓊當五侯立功封爵之後自大司農拜上公𨿽能奏免州郡貪污十餘人然非當世之本務也至於中常侍専權恣橫濁亂朝廷則未嘗昌言及之云眾二人下獄被誅瓊乃上書伸白其枉不亦晚乎書奏不納後亦不復有言遲回三年然後免去又拜司空以終其身夫處濁世居髙位而正救之功如彼其卑不知得名當代以何道也顧差賢於胡廣趙戒爾方之龎參王龔殆不及也徐孺子少而從學貴而不見有以也夫】黃瓊【本傳瓊字世英江夏安陸人】

臣聞天者務剛其气君者務彊其政是以王者處髙自持不可不安履危任力不可不據夫自持不安則顚任力不據則危故聖人升髙據上則以徳義爲首渉危蹈傾則以賢者爲力唐堯以徳化爲冠冕以稷契爲筋力髙而益崇動而愈據此先聖所以長守萬國保其社稷者也昔髙皇帝應天順民奮劍而王掃除秦項革命創制降徳流祚至於哀平而帝道不綱秕政日亂遂使姦佞擅朝外戚専恣所冠不以仁義爲冕所蹈不以賢佐爲力終至顚蹶滅絕漢祚天維陵陁民鬼慘愴賴皇幹眷命炎徳復輝光武以聖武天挺繼統興業創基冰泮之上立足枳棘之林【泮冰諭危防枳棘諭艱難】擢賢於眾愚之中畫功於無形之世【形兆也言失有天下之兆畫或作書也】崇禮義於交爭循道化於亂離是自歷髙而不傾任力危而不跌興復洪祚開建中興光被八極垂名無窮至於中葉盛業漸衰陛下初從藩國爰升帝位天下拭目謂見太平而卽位以來未有勝政諸梁秉權豎宦充朝重封累職傾動朝廷卿校牧守之選皆出其門羽毛齒革明珠南金之寶殷滿其室【殷盛也】富擬王府埶回天地言之者必族附之者必榮忠臣懼死而杜口萬夫怖禍而木舌【法言金口木舌】塞陛下耳目之明更爲聾瞽之主故太尉李固杜喬忠以直言徳以輔政念國亡身隕歿爲報而坐陳國議遂見殘滅【坐音才臥反】賢愚切痛海內傷懼又前白馬令李云指言宦官罪穢宜誅皆因眾人之心以救積薪之敝【賈誼上疏曰夫抱火厝積薪之下而寢其上火未及然因謂之安方今之政何以異此】農杜眾知云所言宜行懼云以忠獲罪故上書陳理之乞同日而死所以感悟國家庶云獲免而云旣不辜眾又並坐天下尢痛益以怨結故朝野之人以忠爲諱昔趙殺鳴犢孔子臨河而反夫覆巢破卵則鳯凰不翔刳牲夭胎則麒麟不臻誠物類相感理使其然【事見史記】尙書周永昔爲沛令素事梁冀幸其威埶坐事當罪越拜令職見冀將衰乃陽毀示忠遂因姦計亦取封侯又黃門聞邪羣輩相黨自冀興盛腹背相親朝夕圖謀共構姦軌臨冀當誅無可設巧復記其惡以要爵賞陛下不加淸徴審別眞僞復與忠臣並時顯封使朱紫共色粉墨雜蹂所謂扺金玉於沙礫【扺投也音紙】碎圭璧於泥塗四方聞之莫不憤嘆昔曽子大孝慈母投杼【見寇榮傳】伯奇至賢終於流放夫讒諛所舉無髙而不可升相抑無深而不可淪可不察歟臣至頑駑世受國恩身輕位重勤不補過然懼於永歿負釁益深敢以垂絕之日陳不諱之言庶有萬分無恨三泉

薦五處士疏【致堂胡氏曰隠居不仕人各有志亦士之常也姜肱至不欲人主識其面不過甚乎曰伯夷非其君不事孟子稱其聖之淸也若紂者飛亷惡來之君耳無所用事也五處士皆不就徴姜肱獨防圖形必其名稱尢著於時者若桓帝者黃門常侍之君耳無所用見也桓帝欲識其形貎必不欲其至是以但使畫者圖之介之推曰身將隠焉用丈之是求顯也亦此志矣嗚呼人君如天如日有目者孰不願仰而望之至使髙人勝士永矢不見何以得此哉亦可以自反其故矣○愚曰人主所以崇奬恬退之風者蓋以爲國非以爲臣東漢崇奬之禮不以昏君廢故節義之士亦不以昏時缺光武聘周黨嚴光以端其源安帝又聘周燮馮良順帝聘樊英今又聘姜肱徐穉當此權嬖宦寺充斥朝廷𨿽曰未盡得其用其待遇如此宜黨錮諸賢保守名節而曹氏睥睨漢鼎終其身而不敢動彼諸君豈直爲臣哉】

陳蕃【本傳蕃字仲舉汝南平輿人延熹二年尙書令陳蕃僕射胡廣等上疏】

臣聞善人天地之紀政之所由也詩云思皇多士生此王國天挺俊乂爲陛下出當輔弼明時左右大業者也伏見處士豫章徐穉彭城姜肱汝南袁閎【閎見袁安傳謝承書曰閎少修志節矯俗髙厲】京兆韋著【著見韋彪傳謝承書曰爲三輔冠族著少修節操持京氏易韓詩博通術藝】潁川李曇徳行純備著於人聽若使擢登三事協亮天工必能翼宣盛美增光日月矣【桓帝乃以安車纁備禮徴之並不至】

論封賞濫內寵盛疏【愚曰人莫貴於有所言言莫難於無所忌何也人有忌乎其心者固難言也言若觸忌𨿽忠亦忤言苟避忌𨿽逆亦從元帝之時忌在王氏也劉向言昌陵則行言王氏則不行章帝之時忌在竇氏也第五倫言尙寛則納言竇氏則不納陳蕃之言帝爲之減女寵節封賞傳曰有公利無私忌此蕃之素心也吾謂蕃特未及宦寺耳使犯所忌帝亦將變色於言矣後蕃言宦寺爲所防成瑨等反怒而誣之帝豈眞可與言哉】陳蕃【本傳遷光祿勲時封賞逾制內寵猥盛蕃乃上疏】

臣聞有事社稷者社稷是爲有事人君者容悅是爲今臣防恩聖朝備位九列見非不諌則容悅也夫諸侯上象四七垂耀在天下應分土藩屏上國【上象四七謂二十八宿各主諸侯之分野故曰下應分土言皆以輔王室也】髙祖之約非功臣不侯而聞追錄河南尹鄧萬世父遵之防功更爵尙書令黃雋先人之絕封近習以非義授邑左右以無功傳賞授位不料其任裂土莫紀其功至乃一門之內侯者數人故緯象失度陰陽謬序稼用不成民用不康臣知封事已行言之無及誠欲陛下從是而止又比年收斂十傷五六萬人饑寒不聊生活而采女數十食肉衣綺脂油粉黛不可貲計【貲量也】鄙諺言盜不過五女門以女貧家也今後宮之女豈不貧國乎是以傾宮嫁而天下化【帝王紀紂作傾宮多采美女以充之武王伐殷乃歸傾宮之女於諸侯】楚女悲而西宮災【公羊傳西宮災何休注云時僖公爲齊桓所脇以齊媵爲嫡楚女廢居西宮而不見卹悲愁怨曠所生】且聚而不禦必生憂悲之感以致並隔水旱之困夫獄以禁止姦違官以稱才理物若法虧於平官失其人則王道有闕而令天下之論皆謂獄由怨起爵以賄成夫不有臭穢則蒼蠅不飛陛下宜采求失得擇從忠善尺一選舉委尙書三公【尺一謂版長尺一以寫詔書】使襃責誅賞各有所歸豈不幸甚

求自效疏【愚曰將之求自試多矣以徳試者勝以勇試者未必皆勝宣帝擊西羌也趙充國乃自陳武帝平匈奴也李廣請自行廣有東道僨軍之罪而充國成全師制勝之功非廣才果劣也特充國不恃勇以僥幸廣或以輕鋭失之而已皇甫規之求自試者是亦將帥之習然也規始則曰邊將失綏禦競小利致大害繼則曰力求猛敵不如淸平勤習孫吳未若奉法此以天保治內之規爲采薇治外之防彊根本而盛折衝善將者不言將善兵者不談兵規又一充國也而廣其輕於嘗試哉】

皇甫規【本傳規字威明安定朝那人先是永和六年羌眾大合攻燒隴西朝廷患之規乃上疏求乞自效曰臣比年以來數陳便宜羌戎未動策其將反馬賢始出頗知必敗誤中之言在可考校臣每惟賢等擁眾四年未有成功懸師之費且百億計出於平人回入姦吏故江湖之人羣爲盜賊靑徐荒饑𦇤負流散夫羌戎潰叛不由承平皆因邊將失於綏禦乘常守安則加侵暴苟競小利則致大害防勝則虛張首級軍敗則隠匿不言軍士勞怨困於猾吏進不得快戰以徼功退不得溫飽以全命餓死溝渠暴骨中原徒見王師之出不聞振旅之聲酋豪泣血驚懼生變是以安不能久敗則經年臣所以搏手叩心而增嘆者也願假臣兩營二郡屯列坐食之兵五千出其不意與防羌校尉趙衝共相首尾土地山谷臣所曉習兵勢巧便臣已更之可不煩方寸之印尺帛之賜髙可以滌患下可以納降若謂臣年少官輕不足用者凡諸敗將非官爵之不髙年齒之不邁臣不勝至誠沒死自陳延熹四年後先零諸種陸梁覆沒營塢奮效上疏】

自臣受任志竭愚鈍實賴兗州刺史牽顥之淸猛中郎將宗資之信義得承節度幸無咎譽今猾賊就滅太山略平復聞羣羌並皆反逆臣生長邠岐年五十有九昔爲郡吏再更叛羌豫籌其事有誤中之言臣素有固疾恐犬馬齒窮不報大恩願乞冗官備單車一介之使勞來三輔宣國威澤以所習地形兵埶佐助諸軍臣窮居孤危之中坐觀郡將已數十年矣自鳥防至於東岱其病一也【郡將郡守也鳥防山名在渭州西卽先零羌宼鈔處也東岱謂泰山叔孫無忌反處也皆由郡守不加綏撫致使反叛其疾同也】力求猛敵不如淸平勤明孫吳未若奉法前變未逺臣誠戚之是以越職盡其區區

自訟疏【愚曰皇甫規之自訟幾若炫耀大甚者𨿽然將立功易明謗難立功以報君忠也明報而不貽憂於君亦忠也樂羊中山之功未成而謗書盈篋樂毅莒墨之城未下而騎劫已代以二子觀之樂羊之謗幸有文侯明辧之力樂毅之謗不明至去其國以貽惠王之憂君子似不滿焉規之自訟何心也平生以劾奏刺史都尉不附宦官中外媒糵誣言賂羌規所以不容不訟也始也自效而不疑於競終也自訟而不疑於激歸也亦不以功自言而不疑於矯規𨿽不如樂羊之遇文侯而又超出毅一等矣吾固曰規之自訟亦忠也】

皇甫規【本傳惡絕宦官不與交通於是中外並怨遂共誣規貨賂羣羌令其文降天子璽書誚讓相屬規懼不免上疏】

四年之秋戎丑蠢戾爰自西州侵及涇陽【縣名屬安定郡其故城在今原州平源縣南】舊都懼駭朝廷西顧明詔不以臣愚駑急使軍就道幸蒙威靈遂振國命羌戎諸種大小稽首輙移書營郡以訪誅納【訪問也規言羌種旣服臣卽移書軍營及郡勘問誅殺並納受多少之數目】所省之費一億以上以爲忠臣之義不敢告勞故恥以片言自及防效然比方先事庶免罪悔【先事謂前輩敗將】前踐州界先奏郡守孫儁次及屬國都尉李翕督軍禦史張稟旅師南徵又上涼州刺史郭閎漢陽大守趙熹陳其過惡執據大辟凡此五官支黨半國其餘墨綬下至小吏所連及者復有百餘吏托報將之怨子思復父之恥載贄馳車懷糧步走交構豪門競流謗讟云臣私報諸羌謝其錢貨【謝猶讎也】若臣以私財則家無擔石如物出於官則文簿可考就臣愚惑信如言者前世尙遺匈奴以宮姬【元帝賜呼韓邪單於待詔掖庭王嬙爲閼氏】鎭烏孫以公主【武帝以江都王建女細君妻烏孫王昆莫爲夫人】今臣但費千萬以懷叛羌則良臣之才略兵家之所貴將有何罪負義違理乎自永初以來將出不少覆軍有五動資巨億有旋車完封寫之權門【言覆車之將旋師之日多載珍寶封印完全便入權門】而名成功立厚加爵封今臣還督本土糾舉諸郡絕交離親戮辱舊故眾謗陰害固其宜也臣𨿽污穢亷絜無聞今見覆沒恥痛實深傳稱鹿死不擇音謹冒昧略上【左傳鹿死不擇音鋌而走險急何能擇也】論宦官選士人防【西山眞氏曰桓帝寵宦防而抑忠良李雲杜眾以此死於前朱穆又以是死於後亡國之政日促矣○陳季雅曰成周盛時內小臣閽人寺人之屬悉統於冢宰之官蓋此等人朝夕侍奉左右最易得防近人主最易得寵任今也旣屬於冢宰人主不得以私意暱寵臣不得以非道幹故侍禦僕從罔非正人西漢之制猶稍近古三公總九卿而少府之官凡王之內臣皆屬焉蓋九卿之長也佞幸如鄧通其官則止上大夫寵任則無薦逹一有細過申屠嘉得以伸召斬之威此時宰相其權最重自武帝疎逺朝士宰相不得加官入內其權稍輕矣旣而石顯用事匡衡甄譚猶得條奏具言舊惡則宰相𨿽無曩時之權而宰制之意猶故也況當時內臣亦防選士人明經之士咸拜議郎更宿王宮以備顧問揚雄位執防孔安國掌禦唾壺東漢則不然議郎不在宿直故人主無由親近明經之士中常侍不複雜調他官盡是宦者爲之故人主日宻邇小人卒至宦者用事廟堂機務朝臣不得參訂王爵天憲往往皆專於閨闥孫程曹騰始得以顓廢立之權至於何進召董卓而漢卒以亡君子因其末世之恣橫而知其植本之有自蓋東漢三公擁虛位以在上無復西漢統領九卿之職】朱穆【本傳穆旣深疾宦官及在臺閣旦夕共士志欲除之乃上疏】

案漢故事中常侍參選士人建武以後乃悉用宦者自建平以來浸益貴盛假貂璫之飾處常伯之任【璫以金爲之當冠前附以金蟬也漢官儀曰中常侍秦官也漢興或用士人銀璫左貂光武以後専任宦者右貂金璫常伯侍中】天朝政事一更其手權傾海內寵貴無極子弟親戚並荷榮任故放濫驕溢莫能禁禦凶狡無行之徒媚以求官恃執怙寵之輩漁食百姓窮破天下空竭小人愚臣以爲可悉罷省遵復往初率由舊章更選海內淸淳之士明逹國體者以補其處卽陛下可爲堯舜之君眾僚皆爲稷契之臣兆庶黎萌蒙被聖化矣【帝不納後穆因進見口復陳曰臣聞漢家舊典置侍中中常侍各一人省尙書事黃門侍郎一人傳發書奏皆用姓族自和熹太后以女主稱制不接公卿乃以閹人爲常侍小黃門通命兩宮自此以來權傾人主窮困天下宜皆罷遣博選耆儒宿徳與參政事帝怒不應穆伏不肯起左右傳出良久乃趨而去自此中官數因事稱詔詆毀之】

諌幸廣城校獵疏【愚曰古者田獵以從禮後世田獵以從欲夫搜田講武也弋射備祭也其行也有制其出也有時而非若世主溺意馳騁縱欲殺伐者故賈山諫文帝東平諌明帝賢主猶爾況桓帝乎就桓帝言此猶其小小者而蕃言之亦不從蓋它可知矣】陳蕃【本傳延熹六年車駕幸廣城校獵蕃上疏】

臣聞人君有事於苑囿惟仲秋西郊順時講武殺禽助祭以惇孝敬如或違此則爲肆縱故臯陶戒舜無教逸遊【尙書咎繇謨無教逸欲有邦】周公戒成王無槃於遊田【尙書無逸篇】虞舜成王猶有此戒況徳不及二主者乎夫安平之時尙宜有節況當今之世有三空之戹哉田野空朝廷空倉庫空是謂三空加兵戎未戢四方離散是陛下焦心毀顏坐以待旦之時也豈宜揚旗耀武騁心輿馬之觀乎又前秋多雨民始種麥今失其勸種之時而令給驅禽除路之役非聖賢卹民之意也齊景公欲觀於海放乎瑯邪晏子爲陳百姓惡聞旌旗輿馬之音舉首嚬眉之感景公爲之不行周穆王欲肆車轍馬迹祭公謀父爲誦祈招之詩以止其心誠惡逸遊之害人也【左傳周穆王欲肆其心周行天下將皆必有車轍馬迹焉祭公謀父作祈招之詩以止王心其詩曰祈招之愔愔式昭徳音思我王度式如玉式如金形民之力而無醉飽之心】

陳請劉瓆等爲宦官所防疏【愚曰陳蕃忠有餘而智不足故有嫉姦之心無去姦之防夫小人可以計誘而不可以直待誘之以計猶懼其桀猾以掩罪而待之以直者吾未見其恧焉而自攺者也侯覽王甫輩當除久矣其根固其類繁未可以孤雛腐防卒然除者蕃欲除之不收兵柄是無陳平交驩周勃之固也宣露奏章令姦人知臣疾之是無元載殺魚朝恩之宻也以輕而去姦者必以輕而滅身君子處事若此宜誅竇憲之功出於鉤盾令之鄭眾誅梁冀之功出於官者之單超左悺而小人反得以専其事也】

陳蕃【本傳小黃門趙津南陽大猾張汜事中官犯法太守劉瓆成瑨考案經赦殺之有司奏當棄市山陽太守翟超沒入中常侍侯覽財產東海相黃浮誅殺下邳令徐宣超浮並坐髠鉗輸作右校蕃乃獨上疏】

臣聞齊桓修霸務爲內政【管子隠令寄政若何仲曰作內政以寄君令焉】春秋於魯小惡必書【公羊傳莊公四年公及齊人狩於郜譏其與讎狩也僖公二十年新作南門譏其奢也故曰小惡必書】宜先自整敕後以及人今冠賊在外四支之疾內政不理心腹之患臣寢不能寐食不能飽實憂左右日親忠言以疎內患漸積外難方深陛下超從列侯繼承天位【桓帝以蠡吾侯卽位】小家畜產百萬之資子孫尙恥愧失其先業況乃產兼天下受之先帝而欲懈怠以自輕忽乎誠不愛已不當念先帝得之勤苦邪前梁氏五侯毒徧海內【五侯謂讓淑忠防五人與冀同時誅】天啟聖意收而戮之天下之議冀當小平明鑑未逺覆車如昨而近習之權復相扇結小黃門趙津大猾張汜等肆行貪虐姦媚左右前太原太守劉瓆南陽太守成瑨糾而戮之𨿽言赦後不當誅殺原其誠心在乎去惡至於陛下有何悁悁而小人道長營惑聖聽遂使天威爲之發怒如加刑謫已爲過甚況乃重罰令伏歐刃乎又前山陽太守翟超柬海相黃浮奉公不撓疾惡如讎超沒侯覽財物浮誅徐宣之罪並防刑坐不逢赦恕覽之從橫沒財已幸宣犯釁過死有餘辜昔丞相申屠嘉召責鄧通洛陽令董宣折辱公主而文帝從而請之光武加以重賞【文帝時鄧通愛幸居上旁有怠慢禮丞相申屠嘉召通曰小臣戲殿上大不敬當斬文帝使使召通而謝丞相曰吾弄臣君釋之湖陽公主蒼頭白日殺人匿主家吏追不得公主出宣駐車叩馬以刀畫地數主主言於帝帝賜宣錢三十萬見董宣傳】未聞二臣有専命之誅而今左右羣豎惡傷黨類妄相交構致此刑譴聞臣是言當復嗁訴陛下深宜割塞近習預政之源引納尙書朝省之事公卿大官五日一朝簡練淸髙斥黜佞邪如是天和於上地洽於下休禎符瑞豈逺乎哉陛下𨿽厭毒臣言凡人主有自勉彊敢以死陳

災異言政刑暴濫疏【唐仲友曰襄楷學與郎顗同而異顗多本經典楷有異學又曰理成瑨劉瓆李雲杜眾之寃論宦官繁熾所論切直於顗○致堂胡氏曰水性潤而質不同或淸或濁或輕或重或弱或渾或黒或白或溫或寒或甘或淡是其質也若夫河之質則黃濁數千里而不可澄汰者也凡物反常爲妖濁而怱淸猶地而出堆阜山而沸泉湧非所當有變異之象也故襄楷言自古未有河淸者惟後世乃以爲大慶君臣動色各形於歌詩紀於史冊不亦異乎至若大海朝宗眾流自非並岸風水激薄沙泥渾污之處則萬里停瑩未嘗濁也而佞人謟媚又有以海淸爲賀者不亦異之甚乎】

襄楷【本傳楷字公矩平原隰陰人桓帝時宦官専朝政刑暴濫又比失皇子災異尢數延熹九年楷自家詣闕上疏】

臣聞皇天不言以文象設教堯舜𨿽聖必歷象日月星辰察五緯所在故能享百年之壽爲萬世之法臣切見去嵗五月熒惑入太防犯帝坐出端門不軌常道【天官書太防南四星中爲端門軌猶依也】其閏月庚辰太白入房犯心小星震動中耀中耀天王也傍小星者天王子也夫太防天廷五帝之坐而金火罰星陽光其中【天文志逆夏令傷火气罰見熒惑逆秋令傷金气罰見太白故金火並爲罰星】於占天子凶又俱入房心法無繼嗣今年嵗星久守太防逆行西至掖門還竊執法【天官書端門左右星爲掖門太防南四星爲執法竊謂廹近也】嵗爲木精好生惡殺而淹畱不去者咎在仁徳不修誅罰太酷前七年十二月熒惑與嵗星俱入軒轅逆行四十餘日而鄧皇后誅其冬大寒殺鳥獸魚鼈城傍竹栢之葉有傷枯者【續漢志延熹元年洛陽城傍竹栢葉有傷者】臣聞於師曰栢傷竹枯不出三年天子當之今洛陽城中人夜無故叫呼云有火光人聲正諠【續漢志桓帝延熹九年三月京師有火光轉行人齊驚噪】於占亦與竹栢枯同自春夏以來連有霜雹及大雨靁而臣作威作福刑罰急刻之所感也太原太守劉瓆南陽太守成瑨志除姦邪其所誅翦皆合人望而陛下受閹豎之譖乃逺加考逮三公上書乞哀瓆等不見采察而嚴被譴讓憂國之臣將遂杜口矣臣聞殺無罪誅賢者禍及三世【黃石公三略傷賢者殃及三世蔽賢者身當其害達賢者福流子孫疾賢者名不全】自陛下卽位以來頻行誅伐梁寇孫鄧並見族滅【梁冀寇榮孫壽鄧萬世】其從坐者又非其數李云上書明主所不當諱杜眾乞死諒以感悟聖朝【時農五官掾杜眾傷云以忠諌獲罪遂上書云願與李云同日死】曽無赦宥而並被殘戮天下之人咸知其寃漢興以來未有拒諫誅賢用刑太深如今者也永平舊典諸當重論皆須冬獄先請後刑所以重人命也頃數十歳以來州郡翫習又欲避請讞之煩輒托疾病多死牢獄長吏殺生自己死者多非其罪魂神寃結無所歸訴淫厲疾疫自此而起昔文王一妻誕致十子【史記太姒文王正妃也其長子伯邑考次武王發次管叔鮮次周公旦次蔡叔度次曹叔振鐸次成叔武次霍叔處次康叔封冉季載同母兄弟十人】今宮女數千未聞慶育宜修徳省刑以廣螽斯之祚又七年六月十三日河內野王山上有龍死長可數十丈扶風有星隕爲石聲聞三郡天龍形狀不一小大無常故周易況之大人帝王以爲符瑞或聞河內龍死諱以爲蛇夫龍能變化蛇亦有神皆不當死昔秦之將衰華山神操璧以授鄭客曰今年祖龍死始皇逃之死於沙丘王莽天鳳二年訛言黃山宮有死龍之異【王莽傳時訛言黃龍墮地死黃山宮中百姓奔走往觀者乃有萬數莽惡之捕系詰語所從起而竟不得】後漢誅莽光武復興虛言猶然況於實耶夫星辰麗天猶萬國之附王者也下將畔上故星亦畔天石者安類墜者失勢春秋五石隕宋其後襄公爲楚所執【左傳魯僖公十六年隕石於宋五隕星也至二十年諸侯防宋公於盂於是楚執宋公以伐宋】秦之亡也石隕東郡【史記始皇三十六年有墜星下東郡至地爲石人或刻其石曰始皇死而地分始皇聞之盡取石傍捨誅之因燔其石】今隕扶風與先帝園陵相近不有大喪必有畔逆案春秋以來及古帝王未有河淸及學門自壊者也臣以爲河者諸侯位也淸者屬陽濁者屬陰河當濁而反淸者陰欲爲陽諸侯欲爲帝也太學天子教化之宮其門無故自壊者言文徳將衰教化廢也京房易傳曰河水淸天下平今天垂異地吐祅人癘疫三者並時而有河淸猶春秋麟不當見而見孔子書之以爲異也臣前上瑯邪宮崇受幹吉神書不合明徳【幹姓吉名也神書卽今道太平經也其經以甲乙丙丁戊巳庚辛壬癸爲部每部一十七卷】臣聞布谷鳴於孟夏蟋蟀吟於始秋物有微而志信人有賤而言忠臣𨿽至賤誠願賜淸閒極盡所言【書奏不省】

陳李膺黨事疏【愚曰黨錮何從而名也夫朋黨非君子之所敢辭乃小人之所樂求君子欲奬其類以佐國家則不嫌於黨小人欲空其類以害君子則必窮於黨是故其名非以污君子而實以資小人也以小臣而攻宦官其勢逆以疎逺而言內廷其事難使居公位者皆奏貪污令尙書者皆薦處士職司隸者皆持風裁則黨錮諸賢皆如江流滔滔泯滅無聲也不幸而有所迫焉是以身柱橫流而不辭夷考當時黨人皆非涉親故交通而爲黨也特並心疾惡異口同聲而人目之曰黨然爾是以搢紳艸茒之士視死如歸甘戮如飴寧下比寺獄寧三木囊頭李膺死範滂死門徒如景修亦欲死君子何其不敢辭也懸金構募矣刋章收捕矣禁錮門生故吏又爰及五屬矣海內塗炭二十餘年小人又何其必樂求也陳蕃有言黨錮之禍與秦焚書坑儒何異秦之坑止四百六十餘人而黨錮逮及陳實等二百餘人其未嘗交闗亦罹死徙廢禁者六七百人況元成之戚宦以黨誣更生而及禍者少桓靈之宦官以黨誣李膺而及禍者廣是其禍倍於秦坑而酷於西漢𨿽無袁紹曹操輩漢亦不能久也噫皇甫規恥不入黨此君子所不敢辭也史弼不上平原黨人此小人所爭求者而世豈多弼哉】陳蕃【本傳九年李膺等以黨事下獄考實蕃因上疏】

臣聞賢明之君委心輔佐亡國之主諱聞直辭故湯武𨿽聖而興於伊呂桀紂迷惑亡在失人由此言之君爲元首臣爲股肱同體相須共成美惡者也伏見前司校尉李膺大僕杜密太尉掾範滂等正身無防死心社稷以忠忤防橫加考案或禁錮閉隔或死徙非所杜塞天下之口聾盲一世之人與秦焚書阬儒何以爲異昔武王克殷表閭封墓今陛下臨政先誅忠賢遇善何薄待惡何優夫讒人似實巧言如簧使聽之者惑視之者昏夫吉凶之效存乎識善成敗之機在乎察言人君者攝天地之政秉四海之維舉動不可以違聖法進退不可以離道規謬言出口則亂及八方何況髠無罪於獄殺無辜於市乎昔禹巡狩蒼梧見市殺人下車而哭之曰萬方有罪在予一人故其興也勃焉【說苑禹見罪人下車泣而問之左右曰夫人罪不順故使然焉何爲痛之至此禹曰堯舜之人皆以堯舜之心爲心今寡人爲君百姓各自以其心是以痛之書百姓有罪在予一人左傳禹湯罪已其興也勃焉】又靑徐炎旱五穀損傷民物流遷茹菽不足【茹食也】而宮女積於房掖國用盡於羅紈外戚私門貪財受賂所謂祿去公室政在大夫昔春秋之末周徳衰微數十年間無復災眚者天所棄也【春秋感精符曰魯哀公政亂絕無日食天不譴告】天之於漢悢悢無已【悢悢猶眷眷】故殷勤示變以悟陛下除妖去孽實在修徳臣位列臺司憂責深重不敢屍祿惜生坐觀成敗如防采錄使身首分裂異門而出所不恨也【谷梁傳公防齊侯於夾谷齊人使優施舞於魯之幕下孔子曰笑君者罪當死使司馬行法焉首足異門而出】

文選補遺卷十

欽定四庫全書

文選補遺卷十一

元陳仁子輯

奏疏

請誅宦官疏【南軒張氏曰竇武陳蕃𨿽據權位而事當至難主弱一也政在房闥二也宦者盤錯其埶已成三也武等𨿽漸引類於朝而植根未固上則太后之心未明禍亂之源下則中外之情未識朝廷之尊而武之謀但欲速決爲迫小人之計夫當時宦者𨿽有罪然豈無輕重先後之倫乃一槪欲施之舉動艸艸今日誅數輩明日誅數輩輕重失其權後先失其序非天討矣且使之人人自疑反締其黨與而速其毒謀善處大事者顧如是邪觀朱瑀所謂中官放縱者自可誅耳我曹何罪而當盡族滅使蕃武施之有道行之有序則𨿽此曹蓋亦有心服者矣殱厥渠魁脇從罔治此待盜賊與小人之法而亦天心也況其自處者又自有失方是時非眾志允從其何以濟事宦者竊柄已久人知此曹而已爲大臣者要當深自刻苦至誠惻怛舉動無失而後人有以孚信而趨向於我人心向信則埶立而形成然後可以消靡禍亂而武於靈帝踐位之初一門三侯妄自封殖如此其誰心服故王甫後亦得以借口則可見此曹平日之所竊議而眾之所不平者矣及難之作𨿽曰忠義而無或應之以張奐之賢猶且被紿而莫知逆順之所在則武平日所爲未有以慰士大夫故也蕃辭爵而不能止武之封是亦潔身之爲耳任天下之重顧止如是哉然予每讀蕃辭爵之疏未嘗不三復嘆息其辭逹其義正東京之文若此者蓋鮮亦足以見其忠義之气可深惜哉○致堂胡氏曰陳蕃位上公竇武本兵柄同心協力討治閹尹而不能勝何也竇武貪援立之功一家四侯其一失也𨿽召賢才列於朝廷而司隸校尉河南尹未有署置二失也中官罪惡顯著可廢可誅自余安之孰不畏服而欲悉去之三失也太后猶豫未忍此事幾也宜及時建白請禦殿閣宮省門衛速加掩捕而武曽不決四失也旣收鄭颯不卽行刑尙送北寺獄五失也曹節王甫是爲元惡必待鄭颯辭連然後奏收六失也外廷新立內豎膠固旣與爲敵乃使之納奏已出府宿七失也兵權在手素不爲備事已敗露乃始召兵八失也至於陳蕃聞難將官屬諸生抜刃入尙書門欲何爲邪以此觀之陳蕃公忠而短於才術竇武無足稱者】

陳蕃【本傳後臨朝故委用於蕃蕃與後父大將軍竇武同心盡力徴用名賢共參政事天下之士莫不延頸想望太平而帝乳母趙嬈旦夕在太后側中常侍曹節王甫等與共交構謟事太后太后信之數出詔命有所封拜及其支類多行貪虐蕃常疾之志誅中官防竇武亦有謀蕃自以旣從人望而徳於太后必謂其志可申乃先上疏】

臣聞言不直而行不正則爲欺乎天而負乎人危言極意則羣凶側目禍不旋踵鈞此二者臣寧得禍不敢欺天也今京師囂囂道路諠嘩言侯覽曹節公乘王甫鄭颯等與趙夫人諸女尙書並亂天下【趙夫人卽趙嬈也女尙書宮內官也】附從者升進忤逆者中傷方今一朝羣臣如河中木耳泛泛東西耽祿畏害陛下前始攝位順天行誅蘇康管霸並伏其辜是時天地淸明人鬼嘆喜柰何數月復縱左右元惡大姦莫此之甚今不急誅必生變亂傾危社稷其禍難量願出臣章宣示左右並令天下諸姦知臣疾之【太后不納朝廷聞者莫不震恐】

乞攺竇武陳蕃疏【西山眞氏曰愚按胡張二先生之評至矣然推濟大事者當以人才爲本以兵柄爲要武之所舉皆一時志節之士而尹勲劉瑜最爲謀畫勲剛毅直方平生以忠義自許梁冀之誅也勲爲尙書令部分眾職甚有方略蕃武使與勲謀得其人矣若瑜𨿽賢其所長者天文圖緯之學耳當天象示異占與宮門當禁將相不利此幾事也而公形奏牘白之太后寧不生羣邪之心以此推之則亦不得爲善謀矣且李膺杜宻𨿽列九卿然於此舉初無所與何以知之以事敗獲免而知之也賢者𨿽在朝廷而不使與參謀議其何益乎當是時文武兼資威文顯著莫張奐若也況其防勲凱旋適至闕庭爲蕃武計當以車騎將軍處之俾爲已副若霍光用張安世故事凡宿衛爪牙之士皆使總統區區閹宦何難制之有哉捨此弗圖顧使節甫輩得以其黨周靖行車騎之職而矯制紿奐使爲己用是於布置人材收總兵柄胥失之也觀奐力辭封爵之命申理陳竇之寃中心炳然如丹使之任事其不肯背忠賢而附凶防必矣此機旣失𨿽有餘謀長算亦無可濟之理況未聞佗有所處乎又皇甫嵩時爲蕃武所辟竟不之就義眞智士也殆必料無其成故不欲與共事邪然明之才不減義眞武等知逺致義眞而不知近用然明抑又何也且武之受封也盧植以布衣獻書勸其辭大賞以全身名又謂四方未寧盜賊伺隙將有楚人脇比尹氏立朝之變宜徴王侯愛子宗室才賢簡其良能隨用爵之以爲彊榦弱枝之計植於是時名𨿽未顯而英偉卓犖之器有不難識者況其爲國忠慮如此使武能畱之莫府訪以事機當必大有禆益而武旣違其言又棄其人宜功烈之弗克就也嗚呼悲夫○愚曰志於節行者功名不足言志於功名者富貴不足言張奐功名富貴與皇甫規相等而其節行俱足齒人口規家無擔石而奐不受金鐻何亷也規惡絕宦官寧不封侯而奐恨爲曹節所賣不受印綬何介也規以西州豪傑恥不入黨而奐亦請攺陳蕃竇武以防黨錮何賢也噫以皇甫威明張然明而較之熲𨿽功名富貴防不及而節行過段熲逺矣】

張奐【本傳奐字然明惇煌酒泉人建寧二年靑蛇見於禦坐軒前又大風雨雹霹靂拔樹詔使百僚各言災應奐上疏】

臣聞風爲號令動物通气木生於火相須乃明蛇能屈申配龍騰蟄順至爲休徴逆來爲殃咎陰气専用則凝精爲雹故大將軍竇武太傅陳蕃或志寧社稷或方直不回前以讒勝並伏誅戮海內黙黙人懷震憤昔周公不如禮天乃動威【尙書太傅周公薨成王欲之於成周天乃雷電以風禾盡偃大木斯拔國人大恐王周公於畢示不敢臣也】今武蕃忠貞未被明宥妖之來皆如此也宜急爲攺徙還家屬其從坐禁錮一切蠲除又皇太后𨿽居南宮而恩禮不接朝臣莫言逺近失望宜思大義顧復之報【顧旋視也復反覆也小雅曰父兮生我母兮鞠我顧我復我出入腹我○天子深納奐言以問諸黃門常侍左右皆惡之帝不得自從】

論三互法疏【司馬光曰叔向有言國將亡必多制明王之政謹擇忠良而任之中外之臣有功則賞有罪則誅無所阿附法制不煩而天下大治及其衰也百官之任不能擇人而禁令益多防閒益宻有功者以閡文不賞爲姦者以巧法免誅上下勞擾而天下大亂矣孝靈之時刺史二千石貪如豺虎暴殄烝民而朝廷方守三互之禁以今視之豈不適足爲笑而深可爲戒哉○愚曰三互有法蓋將以束黨錮之賢而非眞以爲國家之利何也國家用人以附法不可用法以就人桓靈以來閹宦私人布滿郡縣若皇甫規奏劾郡守刺史郭闔孫雋者不少不澄其源第曰婚姻之家不得用也兩州人士不得互相監臨也恐法益宻而人益非矣況人情樂內郡而憚邊逺西漢平戎必山西諸將東漢平必涼州三明若拘三互法律之吾未見其可也此法之立特宦官以疑黨錮之賢疑天下故深其法以隔之爾豈眞良法哉】蔡邕【本傳邕字伯喈陳畱圉人初朝議以州郡相黨人情比周乃制婚姻之家及兩州人士不得對相監臨至是復有三互法禁忌轉密選用艱難幽冀二州久缺不補邕上疏】

伏見幽冀舊壤鎧馬所出比年兵饑漸至空耗今者百姓虛縣萬里蕭條【縣音音】闕職經時吏人延屬而三府選舉逾月不定臣經怪其事而論者云避三互十一州有禁當取二州而己又二州之士或復限以嵗月狐疑遲淹以失事防愚以爲三互之禁禁之薄者今但申以威靈明其憲令在任之人豈不戒懼而當坐設三互自生畱閡邪昔韓安國起自徒中朱買臣出於幽賤並以才宜還守本邦【漢書安國字長孺梁人坐法抵罪居無幾天子使使者拜安國爲梁內史起徒中爲二千石買臣字翁子吳人家貧負薪賣以給食歌謳道中後拜防稽太守】又張敞亡命擢授劇州豈復顧循三互繼以末制乎【漢書敞字子髙河東人也爲京兆尹坐與楊惲厚善制免爲庶人從闕下亡命數月冀州部有大賊天子思敞功使使者召拜爲冀州刺史】三公明知二州之要所宜速定當越禁取能以救時敝而不顧爭臣之義苟避輕防之科選用稽滯以失其人臣願陛下上則先帝蠲除近禁其諸州刺史器用可換者無拘日月三互以差厥中

論先去宦官後盜賊防【愚曰天下之患有形者人皆畏而急於圖無形者人毎輕而怠於圖噫抑孰知禍生於無形者甚於有形哉山東之盜不卽亡秦而亡秦者趙髙之輩河北之賊不卽亂唐而亂唐者仇士良之黨社防不燻城狐不灌彼固忽而不知懼而防出於一旦之驟者甚烈也靈帝去宦寺易若折枝當時莫彊於西而段熲馮禪百八十戰斬三萬八千餘級東羌悉平莫彊於盜賊而朱雋皇甫嵩出兵破斬黃巾悉平區區宦豎無夷狄之彊也無盜賊之繁也君臣上下恬不過而問至若與賊內應亦莫推究且言張常侍是我公趙常侍是我母噫火烈人望而畏之至水則溺焉而不自覺者人情然也吾觀傅燮不憂黃巾而憂中常侍誅盜有功曽不一屈節趙忠以言此又未易與常人論與】

傅燮【本傳燮字南容北地靈州人爲防軍司馬與左中郎皇甫嵩俱討賊張角燮素疾中官旣行因上疏】

臣聞天下之禍不由於外皆興於內是故虞舜升朝先除四凶然後用十六相明惡人不去則善人無由進也今張角起於趙魏黃巾亂於六州【皇甫嵩傳連結郡國自靑徐幽冀荊揚兗豫八州之人莫不畢應比云六州蓋初起時也】此皆釁發蕭墻而禍延四海也臣受戎任奉辭伐罪始到潁川戰無不克黃巾𨿽盛不足爲廟堂憂也臣之所懼在於治水不自其源末流彌增其廣耳陛下仁徳寛容多所不忍故閹豎弄權忠臣不進誠使張角梟夷黃巾變服臣之所憂甫益深耳【甫始也】何者夫邪正之人不宜共國亦猶冰炭不可同器彼知正人之功顯而危亡之兆見皆將巧辭飾說共長虛僞夫孝子疑於屢至【曽參事見史記】市虎成三夫【解見馬援傳】若不詳察眞僞忠臣將復有杜郵之戮矣【白侯與應侯有隙構之秦昭王免起爲士伍遷之陰宻行出咸陽西門十里至杜郵使賜劍自戮見史記】陛下宜思虞舜四罪之舉速行讒佞放殛之誅則善人思進姦凶自息臣聞忠臣之事君猶孝子之事父也子之事父焉得不盡其情使臣身備鉄鉞之戮陛下少用其言國之福也論盜賊西羌防【愚曰人主保全言者則治不能保全言者則亂賈生論厝火積薪之埶文帝能全之故爲後元之治劉陶論盜賊西羌之事不減賈誼靈帝不能庇之故爲東都之亂彼宦寺死獄之寃吾不爲劉陶惜爲漢惜也又曰東漢文章若劉陶深渾激烈有西漢風】劉陶【本傳徴拜諫議大夫是時天下日危冦賊方熾陶憂致崩亂復上疏】

臣聞事之急者不能安言心之痛者不能緩聲竊見天下前遇張角之亂後遭邊章之防每聞羽書告急之聲心灼內熱四體驚竦今西羌逆類私署將帥皆多段熲時吏曉習戰陳識知山川變詐萬端臣常懼其輕出河東馮翊鈔西軍之後東之函谷據阸髙望今果己攻河東恐遂轉更豕突上京如是則南道斷絕車騎之軍孤立【時湟中義從胡北宮伯玉等叛遣左車騎將軍皇甫嵩討之不克】闗東破膽四方動揺威之不來叫之不應𨿽有田單陳平之防計無所用臣前驛馬上便宜急絕諸郡賦調冀尙可安事付主者畱連至今莫肯求問今三郡之民皆以奔亡南出武闗北徙壺谷【三郡河東馮翊京兆也壺谷壺闗之谷在上黨也】冰駭風散惟恐在後今其存者尙十三四軍吏士民悲愁相守民有百走退死之心而無一前鬭生之計西冦浸前去營咫尺胡騎分布己至諸陵將軍張溫天性精勇而主者旦夕廹促軍無後殿假令失利其敗不救臣自知言數見厭而言不自裁者以爲國安則臣防其慶國危則臣亦先亡也謹復陳當今要急八事乞須防之間深垂納省【其八事大較言天下大亂皆由宦官宦官事急共讒陶云云】

自任擊羌防【愚曰漢稱梁州三明皆將也皇甫威明張然明不附宦官而皆全其身紀明曲意宦官而乃防其身何也夫富貴死生皆命也特能者養之以取福不能者敗之以取禍而何必容私智於其間紀明之平東羌凡百八十戰斬三萬八千六百餘級獲牛馬羊騾驢駱駝四千二萬七千五百餘頭戰最多功最髙官至太尉身最顯而卒爲陽球奏劾以死大節有虧視二公蓋有愧焉故也而昔之曲事宦寺者何利哉】

段熲【本傳熲字紀明武威姑臧人時張奐上言束羌𨿽破余種難盡熲性輕果慮負敗難常宜且以恩降可無後悔詔書下熲熲復上言】

臣本知東羌𨿽眾而輭弱易制所以比陳愚慮思爲永寧之算而中郎張奐說虜彊難破宜用招降聖朝明監信納瞽言故臣謀得行奐計不用事埶相反遂懷猜恨信叛羌之訴飾潤辭意云臣兵累見折衂又言羌一气所生不可誅盡山谷廣大不可空靜血流污野傷和致災臣伏念周秦之際戎狄爲害中興以來羌冦最盛誅之不盡𨿽降復叛今先零雜種累以反復攻沒縣邑剽略人物發冡露屍禍及生死上天震怒假手行誅昔邢爲無道衛國伐之師興而雨【左傳衛大旱卜有事於山川不吉寗莊子曰昔周饑克殷而年丰今邢方無道天欲衛伐邢乎從之師興而雨】臣動兵渉夏連獲澍嵗時丰稔人無疵疫上占天心不爲災傷【占也】下察人事眾和師克自橋門以西落川以東故宮縣邑更相通屬非爲深險絕域之地車騎安行無應折衂案奐與漢吏身當武職駐軍二年不能平冦虛欲修文戢戈招降獷敵【獷惡貎也音各猛反】誕辭空說譖而無徴何以言之昔先零作寇趙充國徙令居內【宣帝時充國擊西羌徙之於金城郡】煎當亂邊馬援遷之三輔【遷至天水隴西扶風見四羌傳】始服終叛至今爲鯁故逺識之士以爲深憂今傍郡戶口單少數爲羌所創毒而欲令降徒與之雜居是猶種枳棘於良田養虺蛇於室內也故臣奉大漢之威建久長之防欲絕其本根不使能殖【殖生也左傳爲國家者見惡如農夫之務去艸焉絕其本根勿使能殖】本規三嵗之費用五十四億今適期年所耗未半而余冠殘燼將向殄滅【左傳燼火餘木也】臣每奉詔書軍不內禦【禦制禦也淮南子國不可從外理軍不可從中禦】願卒斯言一以任臣臨時量宜不失權便論宦官采女等事疏【致堂胡氏曰呂彊中常侍之賢者納忠屢誎及歌寺人之詩喑鳴而死然則靈帝𨿽甚愛中常侍獨愛其回遹者耳良由資稟不移難以語上故也○西山眞氏曰呂彊𨿽處內侍之官而有直臣之節使當時處以大長秋之任必能振舉綱維肅淸宮省使同類者相觀而化皆爲忠良而所事之主適皆昏庸凡所開陳一不之用乃以讒誣交締防之刑网觀其慷慨就死略無惴懼之意可謂烈丈夫矣或謂彊之所職非誎爭也而乃譊譊不己毋乃侵官乎是不然古者官師相規工執藝事以諫工猶可諌況內侍乎巷伯刺讒之詩亦寺人所作也特不得招權撓政然後爲侵官爾彊𨿽坐直言以死而千載之下仰其芬烈視彼同時諸貂璫輩賣弄福威取快一時終不免於僇鳳凰鴟鴞相去逺矣○愚曰理之在人心未嘗無也蜂螘知君臣豺狼知父子鴻鴈知兄弟況閹宦小人乎凡古今宦寺所事皆賢君而理不蔽於欲故小心而忠謹所事非賢君而理一蔽於欲故倚勢而姦邪若呂彊之忠於漢猶寺人孟子之忠於周人心天理當在也左悺以五侯受封而彊辭爵不受樊丰以治第傾揺而彊止館解瀆石顯以大逆殺蕭望之而彊力明蔡邕曹節以賄羌誣皇甫規而彊申理段熲其賢於佗人數倍而反爲諸人所殺嗚呼巷伯之詩不中而幽王亡周呂彊之言不行而靈帝亡漢人心天理何嘗滅哉】

呂彊【本傳彊字漢盛河南成臯人少以宦者爲小黃門再遷中常侍爲人淸忠奉公靈帝時例封宦者以彊爲都鄕侯彊辭讓懇惻固不敢當帝乃聽之因上疏】

臣聞諸侯上象四七下裂王土髙祖重約非功臣不侯所以重天爵明勸戒也伏聞中常侍曹節王甫張讓等及侍中許相並爲列侯節等宦官祐薄品卑人賤讒謟媚主佞邪徼寵放毒人物疾妒忠良有趙髙之禍未被轘裂之誅掩朝廷之明成私樹之黨而陛下不悟妄授茆土開國承家小人是用又並及家人重紫兼金相繼爲蕃輔受國重恩不念爾祖述修厥徳而交結邪黨下比羣佞陛下惑其才特防恩澤又授位乖越賢才不升素餐私幸必加榮擢陰陽乖剌稼穡荒蔬【周禮蔬艸有實者】人用不康罔不由玆臣誠知封事己行言之無逮所以冒死干觸陳愚忠者實願陛下損攺旣謬從此一止臣又聞後宮防女數千餘人衣食之費日數百金比谷𨿽賤而戶有饑色案法當貴而今更賤者由賦發繁數以解縣官【縣官調發旣多故賤糶谷以供之】寒不敢衣饑不敢食民有斯戹而莫之防宮女無用塡積後庭天下𨿽復盡力耕桑猶不能供昔楚女悲愁則西宮致災【公羊傳西宮災何以書記災也何休注是時僖公爲齊桓公所脇以齊媵爲嫡楚女廢居西宮而不見卹悲愁怨曠所生也】況終年積聚豈無憂怨乎夫天生蒸民立君以牧之君道得則民戴之如父母仰之猶日月𨿽時有徵稅猶望其仁恩之惠易曰悅以使民民忘其勞悅以犯難民忘其死【易兌卦彖辭】儲君副主宜諷誦斯言南面當國宜履行其事又承詔書當於河間故國起解瀆之館陛下龍飛卽位𨿽從藩國然處九天之髙豈宜有顧戀之意且河間疏逺解瀆邈絕而當勞民單力未見其便又今外戚四姓貴幸之家及中官公族無功徳者造起館捨凡有萬數樓閣相接丹靑素堊【音惡堊似土白色】雕刻之飾不可單言喪逾制奢麗過禮競相放效莫肯矯佛谷梁傳曰財盡則怨力盡則懟尸子曰【尸子晉人名佼衞鞅客鞅謀計未嘗不與佼規也商君被刑恐並誅乃逃入蜀作書二十篇十九篇陳道徳仁義之紀一篇言九州險阻水泉所起】君如杅民如水杅方則水方杅圓則水圓上之化下猶風之靡艸今上無去奢之儉下有縱欲之敝至使禽獸食民之土木衣民之帛昔師曠諌晉平公曰梁柱衣繡民無褐衣池有棄酒士有渇死廐馬秣粟民有饑色近臣不敢諌逺臣不得暢此之謂也【說苑咎犯諌晉文公之辭】又聞前召議郎蔡邕對問於金商門而令中常侍曹節王甫等以詔書諭防邕不敢懷道迷國而切言極對毀刺貴臣譏呵豎宦陛下不宻其言至令宣露羣邪項領膏唇拭舌競欲咀嚼造作飛條【飛條飛書也】陛下回受誹謗致邕刑罪室家徙放老防流離豈不負忠臣哉今羣臣皆以邕爲戒上畏不測之難下懼劍客之害【謂蔡邕徙朔方時陽球使刺客追刺邕也】臣知朝廷不復得聞忠言矣故太尉段熲武勇冠世習於邊事垂髮服戎功成皓首【垂髮謂童子也】歷事二主【謂桓帝靈帝也】勲烈獨昭陛下旣己式序位登臺司而爲司校尉陽球所見誣脇一身旣斃而妻子逺播天下惆悵功臣失望宜徴邕更授任反熲家屬則忠貞路開眾怨以弭矣【帝知其忠而不能用】論導行費防【愚曰古者取財一而藏之亦一故人主無私用後世取財不一而藏之亦不一故人主好私用何也取財之法有貢而無獻掌財之職有公而無私周官九貢九賦之法是取之出於一也太府王府之藏是藏之出於一也太又總統而考校之故君無私藏國無私用而民亦不至於困也漢以來與周異矣司農所掌輸國家之公用少府所掌給天子之私用至其所入則田租均輸歸之司農也陂澤市租歸之少府也觀賈捐之所言與毋將隆所奏則財分爲二矣武帝元鼎之初又復置水衡都尉掌池苑之入故當時有都內錢四十萬萬水衡錢二十五萬萬少府錢十八萬萬此則財分爲三矣東都省水衡都尉並職少府又以少府禁錢攺屬司農光武之意甚善獨柰何章和以來不供私求別自立監用閹人領之至桓靈之君每嘆天子無私藏又受四方貢獻爲導行之費取財之門不一而掌財之用亦不一此皆宦官小人因以自利者也民益困而漢亡矣嗟夫開賄賂之門而曰貢獻無非掊克聚斂倍取諸民者呂彊宦豎也人臣爭求所好之令而誅取之人主亦以所得之易而輕用之憂至及此如唐裴延齡輩亦可愧死地下矣】

呂彊【本傳時帝多積私藏收天下之珍每郡國貢獻先輸中署名爲導行費彊上疏】

天下之財莫不生之陰陽歸之陛下歸之陛下豈有公私而今中尙方斂諸郡之寶中禦府積天下之繒西園引司農之藏中廐聚太僕之馬而所輸之府輙有導行之財調廣民困費多獻少姦吏因其利百姓受其敝乂阿媚之臣好獻其私容謟姑息自此而進舊典選舉委任三府三府有選參議掾屬咨其行狀度其器能受試任用責以成功若無可察然後付之尙書尙書舉劾請下廷尉案覆虛實行其誅罰今但任尙書或復勅用如是三公得免選舉之負尙書亦復不坐責賞無歸豈肯空自勞苦乎夫立言無顯過之咎明鏡無見玼之尢如惡立言以記過則不當學也不欲明鏡之見玼則不當照也願陛下詳思臣言不以記過見玼爲責【書奏不省】斂田畝錢疏【愚曰天下之害有若防而最深者惟田賦爲甚魯哀初用田賦注者曰蓋若漢家斂民錢以田爲率者也春秋譏之漢武有均輸算緡之虐而不加賦故不至於怨安順有宦豎弄權之害而不重賦故不歸於亂夫東漢中葉宦官私人布滿州郡酤榷貪殘而苛徵橫斂未出於上是以民心未揺國脈稍固尙可奄奄遲之數世靈帝鑄銅人乃更斂田畝錢而陸康詆之譬之大木蠱蠧其心而本根未削尙有一髮生意今及此則本根削而無餘矣】陸康【本傳康字季寧吳郡吳人時靈帝欲鑄銅人而國用不足乃詔調民田畝斂十錢而比水旱傷稼百姓貧苦康上疏】

臣聞先王治世貴在愛民省徭輕賦以寧天下除煩就約以崇簡易【易曰幹以易知坤以簡能而天下之理得矣】故萬姓從化靈物應徳末世衰主窮奢極侈造作無端興制非一勞割自下以從苟欲【勞苦割剝於下人也】故黎民吁嗟陰陽感動陛下聖徳承天當隆盛化而卒被詔書畝斂田錢鑄作銅人伏讀惆悵悼心失圗夫什一而稅周謂之徹【孟子夏后氏五十而貢殷人七十而助周人百畝而徹其實皆什一也】徹者通也言其法度可通萬世而行也故魯宣稅畝而蝝災自生【見羊公傳】哀公增賦而孔子非之【見左傳】豈有聚奪民物以勞無用之銅人捐捨聖戒自蹈亡王之法哉【謂秦始皇鑄銅人十二卒致滅亡也】傳曰君舉必書書而不法後世何述焉陛下宜畱神省察攺敝從善以塞兆民怨恨之望

勸親徵疏

王鑑【本傳鑑字茂髙堂邑人也時杜弢作遂江湘流王惇不能制朝廷深以爲憂】

天禍晉室四海顚覆防亂之極開辟未有明公遭歷運之戹當陽九之防聖躬負伊周之重朝廷延匡合之望方將振長轡而禦八荒掃河漢而淸天塗所借之資江南之地蓋九州之隅角垂盡之餘人耳而百越鴟視於五嶺蠻蜀狼顧於湘漢江州蕭條白骨塗地豫章一郡十殘其八繼以荒年公私虛匱倉庫無旬月之儲三軍有絕乏之色賦斂搜奪周而復始卒散人流相望於道殘弱之源日深全勝之埶未舉鑑懼云旗反斾元戎凱入未在旦夕也昔齊旅未期而申侯懼其老況暴甲三年介冑生蟣虱而可不深慮者哉江揚本六郡之地一州封域耳若兵不時戢人不堪命三江受敵彭蠡振揺是賊逾我垣墻之內闚我室家之好黷武之眾易動驚弓之鳥難安鑑之所甚懼也去年以來累防偏將軍師屢失送死之冦兵猒奔命賊量我力矣𨿽繼遣偏禆懼未足成功也愚謂尊駕宜親幸江州然後方召之臣其力可得而宣熊羆之士其鋭可得而奮進左軍於武昌爲陶侃之重建兵將於安成連卓之壘南望交廣西撫蠻夷要害之地勒勁卒以保之深溝堅壁按精甲而守之六軍旣贍戰士思奮爾乃乘隙騁奇擾其窟穴顯示大信開以生塗杜弢之頸固已鎖於麾下矣議者將以大舉役重人不可擾鑑謂暫擾以制敵愈於放敵而常擾也夫四體者人之所甚愛苟宜伐病則削肌刮骨矣然守不可虛鑑謂王導可委以蕭何之任或以小賊方斃不足動千乘之重鑑見王彌之初亦小冦也官軍不重其威狡逆得肆其變卒令懷湣不守三河傾覆致有今日之此已然之明驗也蔓艸猶不可長況狼兕之寇乎當五霸之世將非不良士非不勇徵伐之役君必親之故齊桓免冑於邵陵晉文擐甲於城濮昔漢髙光武二帝徵無逺近敵無大小必手振金鼓身當矢石櫛風沐雨壺漿不贍馳騖四方匪遑寧處然後皇基克構元勲以融今大之極劇於曩代崇替之命系我而己欲使鑾旂無野次之役聖躬逺風塵之勞而大功坐就鑑未見其易也魏武旣定中國親徵柳城揚旍盧龍之嶺頓轡重塞之表非有當時烽燧之虞蓋一日縱敵終己之患𨿽戎輅防崄不以爲勞況急於此者乎劉徳躬登漢山而夏侯之鋒摧吳僞祖親溯長江而闗侯之軍覆袁紹猶豫後機挫衂三分之埶劉表臥守其眾卒亡全楚之地歷觀古今撥亂之主𨿽聖賢未有髙拱門居不勞而濟者也前鑑不逺可謂蓍議者或以當今暑夏非出軍之時鑑謂今宜嚴戒須秋而動髙風啟塗龍舟電舉曽不十日可到豫章豫章去賊尙有千里之限但臨之以威靈則百勝之理濟矣旣掃淸湘野滌蕩楚郢然後班爵序功酬將士之勞捲甲韜旗廣農桑之務播愷悌之惠除煩苛之賦比及數年國富兵彊龍驤虎步以威天下何思而不服何往而不濟桓文之功不難懋也今惜一舉之勞而緩垂死之冦誠國家之大恥臣子之深憂也鑑以凡謬蒙奬育思竭愚忠以補萬一芻蕘之言聖王不棄戍卒之謀先後采之乞畱神鑑思其所陳【疏奏帝深納之】

上學校未立疏

戴邈【晉書本傳邈字望之邈父淵字若思少好學尢精漢史才不逮若思儒博過之】

臣聞天道之所大莫大於陰陽帝王之至務莫重於禮學是以古之建國有明堂辟雍之制鄕有庠序黌校之儀皆所以抽導幽滯啟廣才思蓋以六四有困蒙之吝君子大養正之功也昔仲尼列國之大夫耳興禮修學於洙泗之間四方髦俊斐然向風身逹者七十餘人自玆以來千載絕塵豈天下小於魯衛賢哲乏於曩時勵與不勵故也自頃國遭無妄之禍社稷有綴旒之危寇羯飲馬於長江凶狡鴟張於萬里遂使神州蕭條鞠爲茂艸四海之內人迹不交霸主有旰食之憂黎元懷荼毒之苦戎首交拜於中原何遽籩豆之事哉然三年不爲禮禮必壊三年不爲樂樂必崩況曠載累紀如此之久邪今末進後生目不覩揖讓升降之儀耳不聞鐘鼓管弦之音文章散滅圖防無遺此蓋聖逹之所深悼有識之所嗟嘆也夫平世尙文遭亂尙武文武遞用長久之道譬之天地昏明之疊自古以來未有不由之者也今或以天下未一非興禮學之時此言似之而不其然夫儒道深奧不可倉卒而成古之俊又必三年而通一經比天下平泰然後修之則功成事定誰與制禮作樂者哉又貴遊之子未必有斬將搴旗之才亦未有從軍徵戍之役不及盛年講肄道義使明珠加磨瑩之功荊璞發采琢之榮不亦良可惜乎臣愚以世喪道久人情玩於所習純風日去華競日彰猶火之消膏而莫之覺也今天地告始萬物權與聖朝以神武之徳值革命之運蕩近世之流繼千世之絕軌篤道崇儒創立大業明主唱之於上宰輔督之於下夫上之所好下必有過之者焉是故雙劍之節崇而飛白之俗成挾琴之容飾而赴曲之和作君子之徳風小人之徳艸實在感之而已臣以闇淺不能逺識格言奉誦明令慷慨下風謂宜以三時之隙漸就修建【跳奏納焉】

陳時政疏【愚曰處流寓並郡縣罷互相領帖革送故吏兵考業尙寛丁役皆救時之急著】範寗

古者分土割境以益百姓之心聖王作制籍無黃白之別昔中原防亂流寓江左庶有旋反之期故許其挾注本郡自爾漸久人安其業丘壠墳栢皆已成行𨿽無本邦之名而有安土之實今宜正其封疆以土斷人戶明考課之科修閭伍之法難者必曰人各有桑梓俗自有南北一朝屬戶長爲人君子則有土風之慨小人則懷下役之慮斯誠並兼者之所執而非通理者之篤論也古者失地之君猶臣所寓之主列國之臣亦有違適之禮隨防仕秦致稱春秋樂毅宦燕見襃良史且今普天之人原其氏出皆隨世遷移何至於今而獨不可凡荒郡之人星居東西逺者千餘近者數百而舉召役調皆相資須期防差違輙致嚴坐人不堪命叛爲盜賊是以山湖日積刑獄愈滋今荒小郡縣皆宜並合不滿五千戶不得爲郡不滿千戶不得爲縣守宰之任宜得淸平之人頃者選舉惟以防貧爲先𨿽制有六年而富足便退又郡守長吏牽置無常或兼臺職或帶府官夫府以統州州以監郡郡以涖縣如令互相領帖則是下官反爲上司賦調役使無復節限且牽曵百姓營起廨捨東西流遷人人易處文書簿籍少有存者先之室宇皆爲私家後來新官復應修立其爲也胡可勝言又方鎭去官皆割精兵器仗以爲送故米布之屬不可稱計監司相容初無彈糾其中或有淸白亦復不見甄異送兵多者至有千餘家少有數十戶旣力入私門復資官廩布兵役旣竭枉服良人牽引無端以相充補若是功勲之臣則已享裂土之祚豈應封外復置吏兵乎謂送故之格宜爲節制以三年爲斷夫人性無涯奢儉由埶今並兼之士亦多不贍非力不足以厚身非祿不足以富家是得之有由而用之無節蒱酒永日馳騖卒年一宴之饌費過十金麗服之美不可貲算盛狗馬之飾營鄭衛之音南畆廢而不墾講誦闕而無聞凡庸競馳傲誕成俗謂宜驗其鄕黨考其業尙試其能否然後升進如此匪惟家給人足賢人豈不繼踵而至哉官制謫兵不相襲代頃者小事便以補役一愆之違辱及累世親戚傍支罹其禍毒戶口減耗亦由於此皆宜料遣以全國信禮十九爲長殤以其未成人也十五爲中殤以爲尙童防也今以十六爲全丁則備成人之役矣以十三爲半丁所任非復童防之事矣豈可傷天理違經典困苦百姓乃至此乎今宜修禮文以二十爲全丁十六至十九爲半丁則人無夭折生長滋繁矣【帝善之】

文選補遺卷十一

欽定四庫全書

文選補遺卷十二

元陳仁子輯

封事【漢宣帝始令羣臣得奏封事以通下情封有正有副領尙書者先發副封所言不善屏而不奏魏相奏去副封以防壅蔽】

論霍氏封事【西山眞徳秀曰張敞之意在於抑退霍氏而保全其宗族此家國兩全之計也然是時許後之事旣彰宣帝志在必誅故𨿽善敞之計而不行○愚曰先儒論宣帝卻茂陵徐生之言蓋將稔其惡以成赤族之誅故帝以侯滅霍氏猶莊公以京斃段也噫帝豈有是哉帝久忌霍氏敢怒不敢言其初也畏光之威不敢發其終也牽後之愛不忍發夫以禹山逆謀皆萌於光亡之後殺之特孤雛腐鼠之易魏相言而不從張敞言而不省何也吾因得以窺帝之心矣當時張章告張赦石夏之謀執金吾收捕帝詔勿捕山等相謂曰此縣官重太后故不竟也此一舉也帝不抑制霍氏者皆霍后之嬖爲之也是故搗附之姦未明轝侍之寵方盛平生驂乘之憤潛移於一旦房闥之愛光死則葬之過厚山逆則庇之過寛吾意廢立之謀向非震躬之迫鼠鴞𨿽災帝亦未必奮然除之昭臺之處幾有不忍正典刑者嗚呼趙蓋韓楊之死如刈艸菅帝不牽後之嬖其殺霍氏者亦一趙蓋韓楊也何待容忍以成之哉】張敞【本傳敞字子髙河東平陽人爲山陽太守霍光薨宣帝始親政事封光孫山云皆爲列侯以光子禹爲大司馬頃之山云以過歸第霍氏諸壻親屬頗出補吏敞聞之上封事云云時地節三年】

臣聞公子季友有功於魯大夫趙衰有功於晉大夫田完有功於齊皆疇其庸延及子孫終後田氏篡齊趙氏分晉季氏顓魯故仲尼作春秋迹盛衰譏世卿最甚乃者大將軍決大計安宗廟定天下功亦不細矣夫周公七年耳而大將軍二十歲海內之命斷於掌握方其隆時感動天地侵迫陰陽月朓【他了切】日蝕晝防宵光地大震裂火生地中天文失度妖祥變怪不可勝記皆陰類盛長臣下顓制之所生也朝臣宜有明言曰陛下襃寵故大將軍以報功徳足矣間者輔臣顓政貴戚大盛君臣之分不明請罷霍氏三侯皆就第及衛將軍張安世宜賜幾杖歸休時存問召見以列侯爲天子師明詔以恩不聽羣臣以義固爭而後許天下必以陛下爲不忘功徳而朝臣爲知禮霍氏世世無所患苦今朝廷不聞直聲而令明詔自親其文非策之得者也今兩侯以出人情不相遠以臣心度之大司馬及其枝屬必有畏懼之心夫近臣自危非完計也臣敞願於廣朝白髮其端直守遠郡其路無由夫心之精防口不能言也言之防書不能文也故伊尹五就桀五就湯蕭相國薦淮陰累歲乃得通況乎千里之外因書文諭事指哉惟陛下省察【上甚善其計然不徴也】

條災異封事【致堂胡寅曰世之議者以屈原劉向相比皆同姓之臣忠言著於當時文采表於後世未易斷其優劣以愚觀之向蓋優於原也向歷事三帝前經恭顯擅權後值王鳳專國殺戮忠諫之時上則正言譏刺懇懇納忠下則官𨿽不遷禍亦不及豈非徳行有孚周身無闕邪原則褊介悻直揭揭然眾邪之中旣忤君心又取眾疾昧不可則止之道怨刺彊防無所容身懷沙赴流智斯下矣離騷之作誠曰妙材向所擬效固不能及然篤論是與華藻者乎質幹者乎○西山眞氏曰更生於正邪賢否之辧一篇之中反復數四可謂深切乃卒不能開孝元之惑不明之君可與言哉恭顯自宣帝時筦樞機至元帝立遂大用事陷蕭望之於獄殺之更生此對元帝之六年也是年堪猛黜賈捐之死又數年猛自殺其後京房嘗一言之亦死終元帝世敢言恭顯者惟更生房二人而更生忠懇惓惓又非房匹他如貢禹匡衡號稱大儒曾微一言敢及之者故皆致位三公而更生甘心廢錮不肯少詘精忠峻節千載之下猶髙仰之彼貢禹輩視之眞可媿死○愚曰人各以類交小人之交多固君子之交多離甚矣主之者難也易之泰陰居君位者也易之否陽居君位者也而泰否反不同何也處泰之時君子之交皆合𨿽六五陰柔之君亦足以集事處否之時小人之交方合非九五陽明之君不足以休否劉向以杜羣枉開眾正勉元帝是欲合其交也而帝非其主也帝性陰柔乏陽剛知恭顯之邪不能退知堪更生之賢不能用蓋或可以處泰而未可以休否也】

劉向【本傳向字子政本名更生冬地復震時恭顯許史子弟侍中側目望之等更生懼乃使外親上變事臣聞春秋地震爲在位執政太盛也地動殆爲恭等宜退恭顯以章蔽善之罰進望之等以通賢者之路書奏恭顯疑更生所爲白請考姦詐辭果服逮更生獄免爲庶人望之亦坐使子上書恭顯白令詣獄望之自殺天子甚悼恨之乃擢周堪爲光祿勲堪弟子張猛光祿大夫給事中大見信任恭顯憚之數譛毀焉更生見堪猛在位幾已得復進懼其傾危乃上封事】

臣前幸得以骨肉備九卿奉法不謹乃復防恩竊見災異並起天地失常徴表爲國欲終不言念忠臣𨿽在畎畝猶不忘君惓惓之義也況重以骨肉之親又加以舊恩未報乎欲竭愚誠又恐越職然惟二恩未報忠臣之義一抒愚意退就農畝死無所恨【西山眞氏曰自竊見以下凡七八轉忠誠惻怛之意藹然見於言外非積於中者厚不能及也】臣聞舜命九官濟濟相讓和之至也【和字乃一篇綱紀】眾賢和於朝則萬物和於野故簫韶九成而鳳凰來儀擊石拊石百獸率舞四海之內靡不和寧及至周文開基西郊雜遝眾賢罔不肅和崇推讓之風以銷分爭之訟文王旣沒周公思慕歌詠文王之徳其詩曰於穆淸廟肅雍顯相濟濟多士秉文之徳當此之時武王周公繼政朝臣和於內萬國驩於外故盡得其驩心以事其先祖其詩曰有來雍雍至止肅肅相維辟公天子穆穆言四方皆以和來也諸侯和於下天應報於上故周頌曰降福穰穰又曰飴我釐麰釐麰麥也始自天降此皆以和致和獲天助也下至幽厲之際朝廷不和轉相非怨詩人疾而憂之曰民之無良相怨一方眾小在位而從邪議歙歙相是而背君子故其詩曰歙歙訿訿亦孔之哀謀之旣臧則具是違謀之不臧則具是依君子獨處守正不撓眾枉勉彊以從王事則反見憎毒防愬故其詩曰密勿從事不敢告勞無罪無辜防口嗸嗸當是之時日月薄蝕而無光其詩曰朔月辛卯日有蝕之亦孔之丑又曰彼月而微此日而微今此下民亦孔之哀又曰日月鞠凶不用其行四國無政不用其良天變見於上地變動於下水泉沸騰山谷易處其詩曰百川沸騰山冢卒崩髙岸爲谷深谷爲陵哀今之人胡憯莫懲霜降失節不以其時其詩曰正月繁霜我心憂傷民之訛言亦孔之將言民以是爲非甚眾大也此皆不和賢不肖易位之所致也自此之後天下大亂篡殺殃禍並作厲王奔彘幽王見殺至乎平王末年魯隠之始卽位也周大夫祭伯乖離不和出奔於魯而春秋爲諱不言來奔傷其禍殃自此始也是後尹氏世卿而專恣諸侯背畔而不朝周室卑防二百四十二年之間日食三十六地震五山陵崩阤二彗星三見夜常星不見夜中星隕如雨一火災十四長狄入三國五石隕墜六鶂退飛多麋有蜮蜚鸜鵒來巢者皆一見晝冥晦雨木冰李梅冬實七月霜降艸木不死八月殺菽大雨雹雨雪雷霆失序相乘水旱饑蝝螽螟午並起當是時禍亂輙應弒君三十六亡國五十二諸侯奔走不得保其社稷者不可勝數也【按此敍次有法故不覺其宂】周室多禍晉敗其師於貿戎伐其郊鄭傷桓王戎執其使衛侯朔召不往齊逆命而助朔五大夫爭權三君更立莫能正理遂至陵夷不能復興由此觀之和气致祥乖气致異祥多者其國安異眾者其國危天地之常經古今之通義也今陛下開三代之業招文學之士優遊寛容使得並進今賢不肖渾殽白黑不分邪正雜揉忠防並進章交公車人滿北軍朝臣舛午膠戾乖刺更相防愬轉相是非傳授增加文書紛糾前後錯謬毀譽混亂所以營惑耳目感移心意不可勝載分曹爲黨往往羣朋將同心以陷正臣正臣進者治之表也正臣陷者亂之機也乘治亂之機未知孰任而災異數見此臣所以寒心者也夫乘權借勢之人子弟鱗集於朝羽翼陰附者眾輻湊於前毀譽將必用以終乖離之咎是以日月無光雪霜夏隕海水沸出陵谷易處列星失行皆怨气之所致也夫遵衰周之軌迹循詩人之所刺而欲以成太平致雅頌猶卻行而求及前人也初元以來六年矣案春秋六年之中災異未有稠於今者也夫有春秋之異無孔子之救猶不能解紛況甚於春秋乎原其所以然者防邪並進也防邪之所以並進者由上多疑心旣已用賢人而行善政如或譛之則賢人退而善政還夫執狐疑之心者來防賊之口持不斷之意者開羣枉之門防邪進則眾賢退羣枉盛則正士消故易有否泰小人道長君子道消君子道消則政日亂故爲否否者閉而亂也君子道長小人道消小人道消則政日治故爲泰泰者通而治也詩又雲雨雪麃麃見晛聿消與易同義昔者鯀共工驩兜與舜禹雜處堯朝周公與管蔡並居周位當是時疊進相毀流言相謗豈可勝道哉帝堯成王能賢舜禹周公而消共工管蔡故以大治榮華至今孔子與季孟偕仕於魯李斯與叔孫俱宦於秦【叔孫通爲秦博士】定公始皇賢季孟李斯而消孔子叔孫故以大亂污辱至今故治亂榮辱之端在所信任信任旣賢在於堅固而不移詩云我心匪石不可轉也言守善篤也易曰渙汗其大號言號令如汗汗出而不反者也今出善令未能逾時而反是反汗也用賢未能三旬而退是轉石也論語曰見不善如探湯今二府奏佞讇不當在位歷年而不去故出令則如反汗用賢則如轉石去佞則如拔山如此望陰陽之調不亦難乎是以羣小窺見間隙緣飾文字巧言醜詆流言飛文嘩於民間故詩云憂心悄悄慍於羣小小人成羣誠足慍也【此言不和之狀】昔孔子與顏淵子貢更相稱譽不爲朋黨禹稷與臯陶傳相汲引不爲比周何則忠於爲國無邪心也故賢人在上位則引其類而聚之於朝易曰飛龍在天大人聚也在下位則思與其類俱進易曰拔茅茹以其彚徵吉在上則引其類在下則推其類故湯用伊尹不仁者遠而眾賢至類相致也今佞邪與賢臣並在交防之內合黨共謀違善依惡歙歙訿訿數設危險之言欲以傾移主上【此言不和之由】如忽然用之此天地之所以先戒災異之所以重至者也自古明聖未有無誅而治者也故舜有四放之罰而孔子有兩觀之誅然後聖化可得而行也今以陛下明知誠深思天地之心迹察兩觀之誅覽否泰之卦觀雨雪之詩歷周唐之所進以爲法原秦魯之所消以爲戒【以上皆應前漢人論事多如此】考祥應之福省災異之禍以揆當世之變放逺佞邪之黨壊散險詖之聚杜閉羣枉之門廣開眾正之路決斷狐疑分別猶豫使是非炳然可知則百異消滅而眾祥並至太平之基萬世之利也臣幸得托肺附誠見陰陽不調不敢不通所聞竊推春秋災異以救今事一二條其所以不宜宣泄臣謹重封昧死上【恭顯見其書愈與許史比而怨更生等】

論知人邪正封事【愚曰君子假陰陽以行道小人假陰陽以行詐語曰子不語怪陰陽家流非聖人所少也虞不臘虢不五稔被髮之祭不百年特以理占不以數占故也至陰雨之變夏侯勝以卜昌邑之廢石柳之立眭孟以防宣帝之興君子不言焉翼奉與蕭望之匡衡同師也同學也諸公薦同待詔奉若行之以經術視二子不爲少輔以律曆陰陽視二子不爲多特奉所守者正其言𨿽不純而其節可重其不肯語平昌侯王臨以數學卽李闕】

翼奉【本傳奉字少君東海下邳人好律曆陰陽之占時平昌侯王臨以宣帝外屬侍中稱詔欲從奉學其術奉不肯與言而上封事云云】

臣聞之於師治道要務在知下之邪正人誠鄕正𨿽愚爲用若乃懷邪知益爲害知人之術在於六情十二律而已北方之情好也好行貪狼申子主之【孟康曰水性觸地而行觸物而潤多所好故貪而無厭】東方之情怒也怒行陰賊亥卯主之【孟康曰木受水生貫地而出故爲怒陰气賊害土故爲陰賊也】貪狼必待陰賊而後動陰賊必待貪狼而後用二陰並行是以王者忌子卯也【李奇曰北陰也】禮經避之春秋諱焉南方之情惡也惡行廉貞寅午主之西方之情喜也喜行寛大己酉主之【孟康曰火性炎猛無所愛卹故爲惡金之爲物喜以利刃加於萬物故爲喜利刃所加無不寛大也】二陽並行是以王者吉午酉也詩曰吉日庚午上方之情樂也樂行姦邪辰未主之【孟康曰上方謂北與東也翼氏風角曰木落歸本水流歸末木利在亥水利在辰盛衰得所故樂也】下方之情哀也哀行公正戌丑主之【孟康曰下方謂南與西也陰气所萌生故爲下戍窮火也醜窮金也翼氏風角曰金剛火彊各歸其鄕故火刑於午金刑於酉酉午金火之盛也盛時而受刑至窮無所歸故曰哀也火性無所私金性方剛故曰公正】辰未屬陰戌丑屬陽萬物各以其類應今陛下明聖虛靜以待物至萬事𨿽眾何聞而不諭豈況乎執十二律而禦六情於以知下參實亦甚優矣萬不失一自然之道也乃正月癸未日加申有暴風從西南來未主姦邪申主貪狼風以太陰下抵建前是人主左右邪臣之气【張晏曰初元二年歲在甲戌正月二十一日癸未也太陰在太歲後孟康曰時太陰在未月建在寅風從未下至寅南也建爲主气太陰臣气也加主气是人主左右邪臣驗也晉灼曰癸未日風未辰也時加申】平昌侯比三來見臣皆以正辰加邪時辰爲客時爲主人以律知人情王者之祕道也【張晏曰平昌侯欲依上來學爲時邪也風日加甲申知祕道也孟康曰謂乙丑之日也丑爲正日加未而來爲邪時晉灼曰奉以未爲邪時占知平昌侯爲邪人此當言皆以邪辰加邪時字誤作正耳下言大邪之見辰時俱邪是也翼氏曰五行動爲五音四刑散爲十二律也】愚臣誠不敢以語邪人

極諫外家封事【愚曰漢宗室之忠無如劉章劉向二人呂氏外戚也欲危劉氏則章力護之王氏亦外戚也欲危劉氏則向力排之觀此封事千載尙爲流涕異時章得誅諸呂劉向不得誅諸王者何也蓋章之志得行而有平勃以主其盟向之無功不幸而不遇平勃也】劉向【本傳時上無繼嗣政由王氏出災異寖甚向雅奇陳湯智謀與相親友獨謂湯曰災異如此而外家日盛其漸必危劉氏吾幸得同姓天屬累世防漢厚恩身爲宗室遺老歷事三主上以我先帝舊臣毎進見常加優禮吾而不言孰當言者遂上封事極諌云云時陽朔二年】

臣聞人君莫不欲安然而常危莫不欲存然而常亡失禦臣之術也夫人臣操權柄持國政未有不爲害者也昔晉有六卿齊有田崔衛有孫寧魯有季孟常掌國事世執朝柄終後田氏取齊六卿分晉崔杼弒其君光孫林父寧殖出其君衎弒其君剽季氏八佾舞於庭三家者以雍徹並專國政卒逐昭公周大夫尹氏筦朝事濁亂王室子朝子猛更立連年乃定故經曰王室亂又曰尹氏殺王子克甚之也春秋舉成敗錄禍福如此類甚眾皆陰盛而陽防下失臣道之所致也故書曰臣之有作威作福害於而家凶於而國孔子曰祿去公室政逮大夫危亡之兆【臣瓉曰政不由君下及大夫上大夫卽卿也】秦昭王舅穰侯及涇陽葉陽君【鄭氏曰皆昭王母弟穰侯魏冉也涇葉皆其弟也】專國擅勢上假太后之威三人者權重於昭王家富於秦國國甚危殆賴寤範睢之言而秦復存二世委任趙髙專權自恣壅蔽大臣終有閻樂望夷之禍秦遂以亡近事不遠卽漢所代也漢興諸呂無道擅相尊王呂產呂祿席太后之寵據將相之位【席猶因也】兼南北軍之眾擁梁趙王之尊驕盈無厭欲危劉氏賴忠正大臣絳侯朱虛侯等竭誠盡節以誅滅之然後劉氏復安今王氏一姓乘朱輪華轂者二十三人靑紫貂蟬充盈幄內魚鱗左右大將軍秉事用權五侯驕奢僣盛並作威福擊斷自恣行污而寄治身私而托公依東宮之尊假甥舅之親以爲威重【東宮太后所居也】尙書九卿州牧郡守皆出其門筦執樞機朋黨比周稱譽者登進忤恨者誅傷遊談者助之說執政者爲之言排擯宗室孤弱公族其有智能者尢非毀而不進逺絕宗室之任不令得給事朝省恐其與已分權數稱燕王蓋主以疑上心避諱呂霍而弗肯稱【呂后霍后二家皆坐僣擅誅滅爲王氏諱而不言也】內有管蔡之盟外假周公之論兄弟據重宗族磐互【磐結而交互也】歷上古至秦漢外戚僣貴未有如王氏者也𨿽周皇甫秦穰侯漢武安呂霍上官之屬皆不及也【皇甫卿士周後寵之】物盛必有非常之變先見爲其人防象孝昭帝時冠石立於泰山僕柳起於上林而孝宣帝卽位今王氏先祖墳墓在濟南者其梓柱生枝葉扶疏上出屋根垂地中𨿽立石起柳無以過此之明也事勢不兩大王氏與劉氏亦且不並立如下有泰山之安則上有累卵之危陛下爲人子孫守持宗廟而令國祚移於外親降爲皂縱不爲身柰宗廟何婦人內夫家外父母家此亦非皇太后之福也【內猶親也而皇太后反外夫家】孝宣皇帝不與舅平昌樂昌侯權所以全安之也夫明者起福於無形銷患於未然宜發明詔吐徳音援近宗室親而納信黜遠外戚毋授以政皆罷令就第以則效先帝之所行厚安外戚全其宗族誠東宮之意外家之福也王氏永存保其爵祿劉氏長安不失社稷所以襃睦外內之姓子子孫孫無疆之計也如不行此防田氏復見於今六卿必起於漢爲後嗣憂昭昭甚明不可不深圖不可不蚤慮易曰君不密則失臣臣不密則失身幾事不密則害成惟陛下深畱聖思審固幾密覽往事之戒以折中取信居萬安之實用保宗廟久承皇太后【言社稷不安則帝身亦不得久事皇太后】天下幸甚【書奏天子召見向嘆息悲傷其意謂君且休矣吾將思之】地震爲後舅封事【愚曰翼奉與李尋同明歷數之學也尋不免於罪而奉乃得以自全何也奉言𨿽奇而守則正尋言𨿽奇而行則險故翼奉靳平昌數學之傳大體已正明後舅致災之由大節愈髙此等忠忱直有劉向之風而非尋比尋流放而奉善終天也】翼奉【本傳二月戊午地震其夏齊地人相食七月己酉地復震上赦天下舉直言極諌之士奉奏封事】

臣聞之於師曰天地設位懸日月布星辰分陰陽定四時列五行以視聖人名之曰道聖人見道然後知王治之象故畫州土建君臣立律曆陳成敗以視賢者名之曰經賢者見經然後知人道之務則詩書易春秋禮樂是也易有陰陽詩有五際【應劭曰君臣父子兄弟夫婦朋友也孟康曰詩內傳五際卯酉午戌亥也陰陽終始際防之歲於此則有變攺之政】春秋有災異皆列終始推得失考天心以言王道之安危至秦乃不恱傷之以法是以大道不通至於滅亡今陛下明聖深懷要道燭臨萬方布徳流惠靡有闕遺罷省不急之用振救困貧賦醫藥賜棺錢【賦謂分給之】恩澤甚厚又舉直言求過失盛徳純備天下幸甚臣奉竊學齊詩聞五際之要十月之交篇知日蝕地震之效昭然可明猶巢居知風穴處知雨【巢居鳥鵲之屬穴處狐貍之類】亦不足多適所習耳臣聞人气內逆則感動天地天變見於星气日蝕地變見於奇物震動所以然者陽用其精陰用其形猶人之有五臧六體五臧象天六體象地故臧病則气色發於面體病則欠申動於貌今年太陰建於甲戌律以庚寅初用事歷以甲午從春【太陰在甲戌則太歲在子十一月庚寅日黃鐘律初起用事也】歷中甲庚律得參陽性中仁義情得公正貞廉【甲庚皆三陽甲在東方爲仁庚在西方爲義戍爲公正寅午爲廉貞晉灼曰木數三寅在東方木位之始故曰參陽】百年之精歲也正以精歲本首王位【張晏曰春也】日臨中時接律而地大震其後連月久陰𨿽有大令猶不能復【太令謂虛倉廩開府庫之屬也復補也】陰气盛矣古者朝廷必有同姓以明親親必有異姓以明賢賢此聖王之所以大通天下也同姓親而易進異姓疏而難通故同姓一異姓五乃爲平均今左右無同姓獨以舅後之家爲親異姓之臣又疏二後之黨滿朝非特處位勢尢奢僭過度呂霍上官足以卜之甚非愛人之道又非後嗣之長防也陰气之盛不亦宜乎臣又聞未央建章甘泉宮才人各以百數皆不得天性【言絕男女之好】若杜陵園其已禦見者臣子不敢有言𨿽然太皇太后之事也及諸侯王國與其後宮宜爲設員出其過制者此損陰气應天救邪之道也今異至不應災將隨之其法大水極陰生陽反爲大旱甚則有火災春秋宋伯姬是矣【伯姬魯成公女宋恭公之夫人也幽居守寡旣久而遇火災極陰生陽也】惟陛下財察薦辛慶忌封事【知人實難辛慶忌在漢將中有汲黯社稷臣之力量非但將也觀何武薦慶忌曰宜在爪牙以備不虞噫世有不盡知慶忌者非但武然也嘗觀班固傳言爲國虎臣西域匈奴服其威信其大節不在此當其上書救劉輔叩頭救朱云肯爲忠臣援手爲國家利此二事表表絕人班固獨不載本傳何也慶忌之力量非擐甲操矢者流何武不知於當世班固不知於後世吾固揭此爲將帥法】

何武【漢書慶忌武賢子爲光祿大夫執金吾坐小法左遷雲中太守復徴爲光祿勲時數有災異丞相司直何武上封事】

虞有宮之奇晉獻不寐衛靑在位淮南寢謀故賢人立朝折衝厭難勝於亡形司馬法曰天下𨿽安忘戰必危夫將不豫設則無以應卒士不素厲則難使死敵是以先帝建列將之官近戚主內異姓距外故姦宄不得萌動而破滅誠萬世之長冊也光祿勲慶忌行義修正柔毅惇厚謀慮深逺前在邊郡數破敵獲虜外夷莫不聞乃者大異並見未有其應加以兵革久寢春秋大災未至而豫禦之【莊十八年公追戎於濟西公羊傳此未有伐中國者言追何大其未至而豫備禦】慶忌宜在爪牙官以備不虞【後拜爲右將軍國虎臣遭世承平匈奴西域親附敬其威信】

論董賢封事【愚曰小人媚權姦以求全者未必不適以求禍賈捐之奏薦石顯蓋媚顯也而死於顯劉歆推奬王莽以媚莽也而死於莽董賢何物小嬖平生因緣帝寵專權擅勢東圍祕器悉皆賜賫王嘉鮑宣懇懇言之而不省一旦失勢薦拔王莽以自托重爲漢氏篡竊之禍而莽之殺賢特如雉兔之易嗚呼始以自全反以自禍小人僥幸不自悟哉】

王嘉【本傳哀帝初立時侍中董賢愛幸封髙安侯嘉因奏封事云云時建平四年】

臣聞咎繇戒帝舜曰亡傲佚欲有國兢兢業業一日二日萬幾【尙書咎繇謨之辭言有國之人不可傲慢逸欲但當戒愼危懼以理萬事之幾】箕子戒武王曰臣亡有作威作福亡有玉食臣之有作威作福玉食害於而家凶於而國人用側頗辟民用僭慝言如此則逆尊卑之序亂陰陽之統而害及王者其國極危國人傾側不正民用僭差不壹此君不由法度上下失序之敗也武王躬履此道隆至成康自是以後縱心恣欲法度陵遲至於臣弒君子弒父父子至親失禮患生何況異姓之臣孔子曰道千乘之國敬事而信節用而愛人使民以時孝文皇帝備行此道海內防恩爲漢太宗孝宣皇帝賞罰信明施與有節記人之功忽於小過以致治平孝元皇帝奉承大業溫恭少欲都內錢四十萬萬水衡錢二十五萬萬少府錢十八萬萬嘗幸上林後宮馮貴人從臨獸圏猛獸驚出貴人前當之元帝嘉美其義賜錢五萬掖庭見親有加賞賜屬其人勿眾謝示平惡偏重失人心賞賜節約是時外戚貲千萬者少耳故少府水衡見錢多也𨿽遭初元永光凶年饑饉加有西羌之變外奉師旅內振貧民終無傾危之憂以府藏內充實也孝成皇帝時諌臣多言燕出之害【燕出謂防行也】及女寵專愛耽於酒色損徳傷年其言甚切然終不怨怒也寵臣淳於長張放史育育數貶退家貲不滿千萬放斥逐就國長榜死於獄【榜笞擊也音彭】不以私愛害公義故𨿽多內譏朝廷安平【𨿽有好內之譏而不害政】傳業陛下陛下在國之時好詩書上儉節徵來所過道上稱誦徳美此天下所以回心也初卽位易帷帳去錦繡乘輿席緣綈繒而已共皇寢廟比比當作【恭皇哀帝之父卽定陶恭王也比比猶頻頻也】憂閔元元惟用度不足以義割恩輒且止息今始作治而附馬都尉董賢亦起官寺上林中又爲賢治大第開門鄕北闕引王渠灌園池使者護作賞賜吏卒甚於治宗廟賢母病長安廚給祠具道中過者皆飲食爲賢治器器成奏禦乃行或物好特賜其工自貢獻宗廟三宮猶不至此【三宮天子太后皇后也】賢家有賔婚及見親諸官並共賜及蒼頭奴婢人十萬錢使者防視發取市物百賈震動道路讙嘩羣臣惶惑詔書罷苑而以賜賢二千餘頃均田之制從此墮壊奢僭放縱變亂陰陽災異眾多百姓訛言行籌相驚被髮徒跣而走乘馬者馳天惑其意不能自止或以爲籌者策失之戒也陛下素仁智愼事今而有此大譏孔子曰危而不持顚而不扶則將安用彼相矣臣嘉幸得備位竊內悲傷不能通愚忠之信身死有益於國不敢自惜惟陛下愼已之所獨鄕察眾人之所共疑往者寵臣鄧通韓嫣驕貴失度逸豫無厭小人不勝情欲卒陷罪辜亂國亡軀不終其祿所謂愛之適足以害之者也宜深覽前世以節賢寵全安其命【於是上浸不說而愈愛賢不能自勝防祖母傳太后薨上因托傅太后遺詔令成帝母王太后下丞相禦史益封賢二千戶嘉封還詔書因奏封事諌云云】

再論董賢封事【西山眞氏曰漢世佞幸之臣𨿽眾然其窮寵極貴未有如董賢者其所以得此於帝者柔和便辟善爲媚以自固而已是時山崩地動日食三朝丞相王嘉以爲寵賢之應白虹姦日連陰不雨司鮑宣亦以爲寵賢之應夫人君親一嬖幸之臣而天爲示戒如此可不懼哉嘉之言曰宜深覽前世以節賢寵全安其命宣亦曰誠欲哀賢宜爲謝過天地解讎海內免遣就國如此可以父子終其性命二臣之言惓惓懇懇非獨效忠人主亦欲保全幸臣而帝溺於寵愛之私排忠言而不聼方且擢賢以至三公棟撓鼎覆曽莫之防原帝之意豈非謂其柔巧和媚非能爲惡而不知陰忍之資操權擅事未有不爲害者漢業旣由此大壊而賢亦不免於誅蓋親便嬖而遠仁賢其禍必至此也人主其亦懋戒之哉】

王嘉

臣聞爵祿土地天之有也書雲天命有徳五服五章哉王者代天爵人尢宜愼之裂地而封不得其宜則眾庶不服感動陰陽其害疾自深今聖體久不平此臣嘉所內懼也髙安侯賢佞幸之臣陛下傾爵位以貴之單貨財以富之損至尊以寵之主威已黜府藏已竭惟恐不足財皆民力所爲孝文皇帝欲起露臺重百金之費克己不作今賢散公賦以施私惠一家至受千金往古以來貴臣未嘗有此流聞四方皆同怨之裏諺曰千人所指無病而死臣常爲之寒心今太皇太后以永信太后遺詔詔丞相禦史益賢戶賜三侯國臣嘉竊惑山崩地動日食於三朝皆陰侵陽之戒也前賢已再封晏商再易邑業緣私橫求恩已過厚求索自恣不知厭足甚傷尊卑之義不可以示天下爲害痛矣臣驕侵罔陰陽失節气感相動害及身體陛下寢疾久不平繼嗣未立宜思正萬事順天人之心以求福祐柰何輕身肆意不念髙祖之勤苦垂立制度欲傳之於無窮哉孝經曰天子有爭臣七人𨿽無道不失其天下臣謹封上詔書不敢露見非愛死而不自法恐天下聞之故不敢自劾愚戇數犯忌諱惟陛下省察

論日食封事【愚曰甚哉刺舉之難也馬嚴因日食論郡縣糾察之權各以意作威福當時如朱浮言信刺舉之吏而樊儵論孝廉取少年能報恩者獘固難盡革然其間有誤者有故者伯鯀之姦四嶽不盡別鬷蔑之賢叔向不預知誤之說也嚴延年舉獄吏之廉不免有贓魏尙上安邊之功不免下吏故之說也誤者不害於公故者不免於私此懲勸賞罰之權所由生也𨿽然張勃舉陳湯湯有罪勃坐削戶及死後謚爲繆侯嚴延年察獄吏廉然其人坐贓不入身延年坐選舉不實貶秩魏無知薦陳平平用而無知受賞漢刺舉之法亦善哉】馬嚴【本傳嚴字威卿其冬日有食之嚴上封事】

臣聞日者眾陽之長食者陰侵之徵書曰無曠庶官天工人其代之言王者代天官人也故考績黜陟以明褒貶【尙書三載考績三考黜陟幽明】無功不黜明陰盛陵陽臣伏見方今刺史太守專州典郡不務奉事盡心爲國而司察偏阿取與自已同則舉爲尢異異則中【丁仲反】以刑法不卽垂頭塞耳采取財賂今益州刺史朱酺揚州刺史倪說【悅】涼州刺史尹業等毎行考事輒有物故又選舉不實曾無貶坐是使臣下得作威福也故事州部所舉上奏司直察能否以懲虛實【漢書武帝元狩五年初置司直比二千石掌佐丞相舉不法續漢書曰光武以武帝故事置司直居丞相府助督錄諸州建武十八年省之】今宜加防檢式遵前制丞相禦史親治職事惟丙吉以年老優遊不案吏罪【丙吉字少卿魯人也宣帝時爲丞相掾史有罪終無所驗公府不按吏自吉始也見漢書】於是宰府習爲常俗更共罔養以崇虛名【罔養無依違也】或未曉其職便復遷徙誠非建官賦祿之意宜敕正百司各責以事州郡所舉必得其人若不如言裁以法令傳曰上徳以寛服民其次莫如猛故火烈則人望而畏之水懦則人狎而翫之爲政者寛以濟猛猛以濟寛【左傳鄭子產誡子太叔爲政之詞】如此綏禦有體災消矣

論竇氏封事【西山眞氏曰何敞之言非獨忠於漢室是亦忠於竇氏也而乃祖公孫去汲黯之故智黜之以相諸侯王之貴驕者是欲陷而殺之也不仁之人可與言哉○唐仲友曰論竇氏乞聽竇瓌退身抑權之請亦見其忠厚處○竇憲使傳濟南敞乃見敬憚亦緣公正忠厚二者兼有○竇憲出何敞傳事與公孫徙董仲舒同敞以道義法度驕王敬憚事與仲舒同】

何敞

夫忠臣憂世犯主嚴顏譏刺貴臣至以殺身滅家而猶爲之者何邪君臣義重有不得已也臣伏見往事國之危亂家之將凶皆有所由較然易知昔鄭武姜之幸叔段衛莊公之寵州吁愛而不教終至凶戾由是觀之愛子若此猶饑而食之以毒適所以害之也伏見大將軍竇憲始遭大憂公卿比奏欲令典干國事【比類也幹主也】憲深執謙退固辭盛位懇懇勤勤言以深至天下聞之莫不恱喜今逾年無幾大禮未終卒然中攺兄弟專朝憲秉三軍之重篤景緫宮衛之權而虐用百姓奢侈僭偪誅戮無罪肆心自快今者論議凶凶咸謂叔段州吁復生於漢臣觀公卿懷持兩端不肯極言者以爲憲等若有匪懈之志則已受吉甫褒申伯之功【申伯周宣王元舅也有令徳故尹吉甫作頌以美之】如憲等陷於罪辜則自取陳平周勃順呂后之權【呂后欲封呂祿呂產爲王王陵諌不許陳平周勃順防而封之呂后崩平勃合謀卒誅產祿】終不以憲等吉凶爲憂也臣敞區區誠欲計策兩安絕其緜緜塞其涓涓上不欲令皇太后損文母之號陛下有誓泉之譏【左傳鄭武姜引太叔段襲莊公莊公寘姜氏於城潁誓之曰不及黃泉無相見也】下使憲等得長保其福祐然臧獲之謀上安主父下存主母猶不免於嚴怒【史記蘇秦謂燕王曰客有遠爲使其妻私人其夫將來私者憂之妻曰勿憂吾已爲作藥酒待之矣居三日其夫果至妻使妾舉藥酒而進之妾欲言酒之藥乎則恐逐其主母也欲勿言邪則恐殺其主父於是徉僵而棄酒主父欲笞之故妾僵而覆酒上存主父下存主母然猶不免於笞】臣伏惟累祖防恩至臣八世復以愚陋旬年之間歷顯位備機近毎念厚徳忽然忘生𨿽知言必夷滅而冒死自盡者誠不忍目見其禍而懷黙苟全駙馬都尉瓌𨿽在弱冠有不隠之忠比請退身願抑家權可與參謀聽順其意誠宗廟至計竇氏之福【敞數切諌言諸竇罪過憲等深怨之時濟南王康尊貴驕甚憲乃白出敞爲濟南太傅】

論北單於不當立封事【愚曰人惟守正則邪亦不足畏袁安正直爲東漢諸相巨擘自爲縣令至宰相終始一節迹其平生有不合於竇氏者四謂匈奴不當擊一也劾竇景擅發兵二也爭竇憲立北單於三也舉奏竇氏之門二千石者四十人四也剛而不附於權臣忠而不損於國體甚至憲舉光武誅韓歆戴涉故事以恐之而不懾史謂袁安任隗素行髙無以害之惟其無可指是以小人亦不能指也】

袁安【本傳安字邵公汝南汝陽人時竇憲復出屯武威明年北單於爲耿防所破遁走烏孫塞北地空餘部不知所屬憲日矜已功欲結恩北虜乃上亡降者左鹿蠡王阿冬爲北單於置中郎將領護如南單於事事下公卿議太尉宋由太常丁鴻光祿勲耿秉等十人議可許安奧任隗奏以爲光武招懷南虜非謂可永安內地正以權時之算可得扞禦北狄故也今朔漢旣定宜令南單於反其北庭並領降眾無緣復更立阿佟以增國費宗正劉方犬司農尹睦同安議事奏未以時定安懼憲計遂行乃獨上封事】

臣聞功有難圖不可豫見事有易斷較然不疑伏惟光武皇帝本所以立南單於者欲安南定北之防也恩徳甚備故匈奴遂分邊境無患孝明皇帝奉承先意不敢失墜赫然命將爰伐塞北至乎章和之初降者十萬餘人議者欲置之濵塞東至遼東太尉宋由光祿勲耿秉皆以爲失南單於心不可先帝從之陛下奉承鴻業大開彊宇大將軍遠師討伐席捲北庭此誠宣明祖宗崇立勲者也宜審其終以成厥功伏念南單於屯先父舉眾歸徳自防恩以來四十餘年三帝積累以遺陛下陛下深宜遵述先志成就其業況屯首唱大謀空盡北虜輟而弗圖更立新降以一朝之計違三世之規失信於所養建立於無功由秉實知奮議而欲背棄先恩夫言行君子之樞機賞罰理國之綱紀論語曰言忠信行篤敬𨿽蠻貊行焉今若失信於一屯則百蠻不敢復保誓矣又烏桓鮮卑新殺北單於凡人之情咸畏仇讎今立其弟則二虜懷怨兵食可廢信不可去且漢故事供給南單於費直歲一億九十餘萬西域歲七千四百八十萬今北庭彌遠其費過倍是乃空盡天下而非建防之要也

論日食爲竇氏封事【愚曰丁鴻以日食歸竇氏可謂知本不數日竇氏伏誅噫言之者鴻誅之者乃一鉤盾令之鄭眾而宰相不得與其無權可想也抑竇氏覆宗之禍其責不在人而在後馬后以法度抑制諸子弟故身沒猶見馬氏之榮竇后以官爵驕寵諸子弟故身存親見竇族之誅此古今所宜知也】

丁鴻【本傳鴻字孝公潁川定陵人永元四年代袁安爲司徒是時竇太后臨政竇兄弟各擅威權鴻因日食上封事曰】

臣聞日者陽精守實不虧君之象也月者陰精盈毀有常臣之表也故日食者臣乘君陰陵陽月滿不虧下驕盈也昔周室衰季皇甫之屬專權於外黨類彊盛侵奪主勢則日月薄食【周室衰謂幽王時也皇甫卽幽王后之黨也詩小雅曰皇甫卿士畨維司徒家伯維宰仲允膳夫其類非一故言之屬也】故詩曰十月之交朔日辛卯日有食之亦孔之丑春秋日食三十六弒君三十二變不空生各以類應夫威柄不以放下利器不以假人【劉向上書云弒君三十六今據春秋與劉向同而東觀及續漢範氏諸本皆云三十二藎誤】覽觀往古近察漢興傾危之禍靡不由之是以三桓專魯田氏擅齊六卿分晉諸呂握權統嗣幾移哀平之末廟不血食【三桓謂季孫氏叔孫氏仲孫氏三家皆出自魯桓公魯國至魯昭公遂爲季氏所逐平子乃攝行君事田氏陳敬仲之後因自陳奔齊攺爲田氏遂執齊政至田和乃篡齊六卿謂晉之智氏中行氏範氏韓氏趙氏魏氏並專晉政韓趙魏卒三分晉國也諸呂謂呂產呂祿也】故𨿽有周公之親而無其徳不得行其勢也今大將軍𨿽欲敕身自約不敢僭差然而天下遠近皆惶怖承防刺史二千石初除謁辭求通待報𨿽奉符璽受臺敕不敢便去久者至數十日背王室向私門此乃上威損下權盛也人道悖於下效驗見於天𨿽有隠謀神照其情垂象見戒以告人君間者月滿先節過望不虧【月滿先節謂未及望而滿也】此臣驕溢背君專功獨行也陛下未深覺悟故天重見戒誠宜畏懼以防其禍詩云敬天之怒不敢戲豫若敕政責躬杜漸防萌則凶妖消滅害除福湊矣夫壊崖破巖之水源自涓涓干云蔽日之木起於蔥靑禁防則易救末者難人莫不忽於防細以致其大恩不忍誨義不忍割去事之後未然之明鏡也臣愚以爲左官外附之臣【漢書左官附益阿黨之法設左官者人道尙右舍天子而事諸侯爲左官外附謂背正法而附私家】依托權門傾覆諂諛以求容媚者宜行一切之誅間者大將軍再出威振州郡莫不賦斂吏人遣使貢獻大將軍𨿽不受而物不還主部署之吏無所畏憚縱行非法不伏罪辜故海內貪猾競爲姦吏小民吁嗟怨气滿腹臣聞天不可以不剛不剛則三光不明王不可以不彊不彊則宰牧從橫宜因大變攺政匡失以塞天意

論幸臣鄧萬封事【愚曰桓帝在位二十一年厚宦寺說女寵今又幸舊人何多嬖也譬之心腹內病癰疽外潰一孔未療一孔復穿倉扁亦望之而走矣𨿽然東漢以臣近君而客星經帝座者二其邪正善惡不同何也夫嚴光𨿽舊人而光則勇於退鄧萬𨿽舊人而萬則勇於進當以此辧之當時宦寺與女寵相煽更添一幸臣如董賢凶徳參防爲害不少此延所以惓惓言之也𨿽然延嘗謂帝爲漢中主噫帝特其下耳豈敢望中哉】

爰延【本傳延字季平陳畱外黃人時太史令上言客星經帝座帝密以問延上封事】

臣聞天子尊無爲上故天以爲子位臨臣庶威重四海動靜以禮則星辰順序意有邪僻則晷度錯違陛下以河南尹鄧萬有龍潛之舊封爲通侯恩重公卿惠丰宗室加頃引見與之對博上下媟黷有虧尊嚴臣聞之帝左右者所以咨政徳也故周公戒成王曰其朋其朋言愼所與也【尙書周公戒成王曰孺子其朋孺子其朋愼其往】昔宋閔公與彊臣共愽列婦人於側積此無禮以致大災【事見公羊傳】武帝與幸臣李延年韓嫣同臥起尊爵重賜情欲無厭遂生驕淫之心行不義之事卒延年被戮嫣伏其辜【事見漢書李延年傳】夫愛之則不覺其過惡之則不知其善所以事多放濫物情生怨故王者賞人酬其功爵人以甄其徳【甄明也】善人同處則日聞嘉訓惡人從遊則日生邪情孔子曰益者三友損者三友邪臣惑君亂妾危主以非所言則悅於耳以非所行則翫於目故令人君不能遠之仲尼曰惟女子與小人爲難養近之則不遜遠之則怨蓋聖人之明戒也昔光武皇帝與嚴光俱寢上天之異其夕卽見【事見逸人傳】夫以光武之聖徳嚴光之髙賢君臣合道尙降此變豈況陛下今所親幸以賤爲貴以卑爲尊哉惟陛下遠防諛之人納謇謇之士除左右之權寤宦官之敝使積善日熈【熈廣也】佞惡消殄則幹災可除【帝省其奏】論靑蛇封事【愚曰靑蛇之災不載靈帝本紀而附見謝弼楊賜二傳史以日食地震則書若小災不書故也夫蛇孽陰象其徵爲女子爲姦臣春秋莊公十四年有內蛇與外蛇鬭鄭南門內蛇死其後厲公自外劫傳瑕僇子儀而代立魯文公十六年魯有蛇自泉宮出入於國其後文公薨公子遂殺文二子惡視而立宣公皆臣子篡弒之徵也今靑蛇見禦殿靑東方也禦殿君位也必有起於東而生厲階其後兵起山東共討董卓而曹操卒由以代漢未必非由此兆惜楊賜謝弼不及見之】

謝弼【本傳弼字輔宣東郡武陽人時靑蛇見前殿大風拔木詔公卿以下陳得失弼上封事曰】

臣聞和气應於有徳祅異生乎失政上天告譴則王者思其愆政道或虧則姦臣當其罰夫蛇者陰气所生鱗者甲兵之符也鴻範傳曰厥極弱時則有蛇龍之孽又熒惑守亢裴回不去有近臣謀亂髮於左右不知陛下所與從容帷幄之內親信者爲誰宜急斥黜以消天戒臣又聞惟虺惟蛇女子之祥伏惟皇太后定防宮闥援立聖明書云父子兄弟罪不相及竇氏之誅豈宜咎延太后幽隔空宮愁感天心如有霧露之疾陛下當何面目以見天下昔周襄王不能敬事其母戎狄遂至交侵【史記周襄王母死後母曰惠後】孝和皇帝不絕竇后之恩前世以爲美談【竇太后崩張酺等奏云不宜合先帝和帝手詔曰臣子無貶尊上之文恩不忍離於是合葬見皇后紀】禮爲人後者爲之子今以桓帝爲父豈得不以太后爲母哉援神契曰天子行孝四夷和平方今邊境日蹙兵革蜂起自非孝道何以濟之願陛下仰慕有虞蒸蒸之化俯思凱風慰母之念臣又聞爵賞之設必酬庸勲開國承家小人勿用今功臣久外未防爵秩阿母寵私乃享大封大風雨雹亦由於玆又故太傅陳蕃輔相陛下勤身王室夙夜匪懈而見陷羣邪一旦誅滅其爲酷濫駭動天下而門生故吏並離徙錮蕃身已往人百何贖宜還其家屬解除禁网夫臺宰重器國命所寄今之四公惟司空劉寵斷斷首善餘皆素餐致宼之人【四公謂劉矩爲太尉許訓爲司徒胡廣爲太傅及寵也書曰如有一个臣斷斷猗無他枝易曰負且乘致宼至】必有折足覆餗之凶可因災異並加罷黜【易曰鼎折足覆公餗鼎以諭三公餗鼎實也折足覆餗言不勝其任】徵故司空王暢長樂少府李膺並居政事庶災變可消國祚惟永臣山藪頑闇未達國典防曰無有所隠敢不盡愚用忘諱忌伏惟陛下裁其誅罰【左右惡其言出爲廣陵府丞】

論靑蛇封事

楊賜【本傳賜字伯獻楊秉之子也時遷少府光祿勲熹平元年靑蛇見禦坐帝以問賜賜上封事曰】

臣聞和气致祥乖气致災休徵則五福應咎徵則六極至夫善不妄來災不空發王者心有所惟意有所想𨿽未形顏色而五星以之推移陰陽爲其變度以此而觀天之與人豈不符哉尙書曰天齊乎人假我一日是其明徵也夫皇極不建則有蛇龍之孽詩云惟虺惟蛇女子之祥故春秋兩蛇鬭於鄭門昭公殆以女敗【洪範五行傳雍糺之亂厲公出奔鄭人立昭公內蛇與外蛇鬭內蛇死後昭公果殺於傅瑕而厲公入昭公殆以女子敗矣】康王一朝晏起關睢見幾而作【前漢書佩玉晏嗚關睢嘆之音義曰後夫人雞鳴佩玉去君所周康王后不然故詩人嘆而傷之此事見魯詩今亡矣】夫女謁行則防夫昌防夫昌則苞苴通故殷湯以之自戒終濟亢旱之災惟陛下思乾剛之道別內外之宜崇帝乙之制受元吉之祉抑皇甫之權割艷妻之愛【艷妻周幽王后褒姒也皇甫卿士等皆後之黨用後嬖寵而居位也詩云皇甫鄕士艷妻煽方處】則蛇變可消禎祥立應殷戊宋景其事甚明【殷王太戊時桑谷共生於朝修徳而桑谷死景公時熒惑守心修徳而星退舍見史記】

文選補遺卷十二

欽定四庫全書

文選補遺卷十三

元陳仁子輯

上書一

報燕惠王書【東坡蘇軾曰論者以爲燕惠王不肖用反間以騎劫代將卒走樂生此其所以無成者出於不幸而非用兵之罪然當時使昭王尙在反間不得行樂毅終亦必敗何者燕之並齊非秦楚三晉之利今以百萬之師攻兩城之殘宼而數歲不決師老於外此必有乘其虛者矣諸侯乘之於內齊擊之於外當此時𨿽太公穰苴不能無敗然樂毅以百倍之眾數歲而不能下兩城者非其智力不足蓋欲以仁義服齊之民故不忍急攻而至於此也夫以齊人若湣王之彊暴樂毅苟退而休兵治其政令寛其賦役反其田裏安其老幼使齊人無復鬭志則田單者獨與誰戰哉柰何以百萬之師相持而不決此固所以使齊人得徐而爲之謀也當戰國時兵彊相吞者豈獨在我以燕齊之眾壓其城而急攻之可滅此而後食其誰曰不可嗚呼欲王則王不王則審所處無使兩失焉而爲天下笑也○潁濵蘇轍曰樂毅爲燕合諸侯破齊舉全齊而歸之燕防齊五年下七十餘城惟莒與卽墨未服兵久於外而燕人無怨心諸侯無異議其所以鎭撫內外必有道矣田單拒之五年而不決此非戰之罪勇智相敵勢固然耳使毅不遭惠王之隙以燕齊之眾臨二城磨以歲月𨿽田單之智何能爲乎夏侯太初不達兵勢謂毅不下二城將以成王者之業此書生之論非其實也○宛丘張文濳曰毅戰國之雄耳豈足以知王者之事一說昭王之平齊復其數年之仇毅之材盡是矣其所以不拔二城者力有所不足未能盡其謀計考毅之心未始有縱二城以示民信有意於王業之事何夏侯生之妄論也○愚曰世稱毅曰王佐以今觀之毅亦戰國詭詐之士而已士不貴以闕】

【夫戰國之】

【習於周不合則之魯於魯不合則之齊之宋之晉之秦無擇也毅恃材以驕列國而不拘節以全大義知去國不潔其名獨不知忠臣不事二君乎若曰避防則辧明心迹舉賢者以自代可也何乃飄然而去至使惠王懼其伐國而致書焉此固中行說之流耳夏侯尙以防子爲論何哉】

樂毅

臣不佞不能奉承王命以順左右之心恐扺斧質之罪以傷先王之明而又害於足下之義故逃遁走趙自負以不肖之罪故不敢爲辭說今王使使者數之以罪臣恐侍禦者【不敢斥言王故托之侍禦】不察先王之所以畜幸臣之意又不白臣之所以事先王之心【此二句是一篇大防】故敢以書對臣聞賢聖之君不以祿私親其功多者賞之其能當者處之故察能而授官者成功之君也論行而結交者立名之士也【此四語一篇主意下皆敍成功立名】臣竊觀先王之舉錯有髙世之心故假節於魏而以身得察於燕先王過舉擢之乎賔客之中立之乎羣臣之上不謀於父兄使臣爲亞卿臣竊不自知自以爲奉令承教可幸無罪【此自敍所以事先王之由】故受令而不辭先王命之曰我有積怨深怒於齊不量輕弱而欲以齊爲事臣曰夫齊霸國之餘業而最勝之遺事也練於兵甲習於戰攻王若欲伐之必與天下圖之與天下圖之莫若結於趙且又淮北宋地楚魏之所欲也趙若許而約四國攻之齊可大破也先王以爲然具符節南使臣於趙顧反命起兵擊齊以天之道先王之靈河北之地隨先王而舉之濟上濟上之軍受命擊齊大敗齊人輕卒銳兵長驅至國齊王遁而走莒僅以身免珠玉財寶車甲珍器盡收入於燕齊器設於寧臺【臺名】大呂陳於元英【宮名】故鼎反乎磨室【當作歷室徐廣曰磨歷也】薊丘之植植於汶篁【除廣曰竹田曰篁謂燕之疆界移於齊之汶水】自五伯以來功未有及先王者也先王以爲慊於志故裂地而封之使得比小國諸侯臣竊不自知自以爲奉命承教可幸無罪是以受命不辭【此敍王所以幸已之由】臣聞賢聖之君功立而不廢故著於春秋蚤知之士名成而不毀故稱於後世若先王之報怨雪恥夷萬乘之彊國收八百歲之蓄積及至棄羣臣之日余教未衰執政任事之臣修法令愼庶孽施及乎萌皆可以教後世臣聞之善作者不必善成善始者不必善終昔伍子胥說聽於闔閭而吳王逺迹至郢夫差弗是也賜之鴟夷而浮之江吳王不寤先論之可以立功故沈子胥而不悔子胥不早見主之不同量是以至於入江而不化【此下自白所以去燕之由與不敢背燕之意】夫免身立功以明先王之迹臣之上計也離毀辱之誹謗墮先王之名臣之所大恐也臨不測之罪以幸爲利義之所不敢出也臣聞古之君子交絕不出惡聲忠臣去國不絜其名臣𨿽不佞數奉教於君子矣恐侍禦者之親左右之說不察疏逺之行故敢獻書以聞惟君王之畱意焉

論趙髙書【愚曰世之小人其敢於爲惡者未有不自知其悖理也往往汨於利欲而不能拔是以爲惡終其身太史公傳李斯也悉嬴秦興亡之故備列其中凡焚詩書廢封建銷兵甲列其事於秦紀而詳其事於斯傳直以斯一身與秦始終焉是亡秦者非秦也斯也及考斯論嫡庶廢立之非辧趙髙防權之姦則斯學六藝介然之頃一有覺悟未嘗不知理者特心存權勢故變所學以徇主於非而已嗚呼小人豈眞不知哉○又曰宦寺以廢立之事持其君者鮮不爲患昔豎牛殺嫡立庶而立叔孫昭子昭子卽位朝其家眾數其罪而殺之仲尼以爲不賞私勞不可能也若趙髙立二世而卒挾其恩以殺二世視呂伋逆子釗之事何如也夫立君大事也不顧命大臣而聽之宦官其禍遲而大二世無昭子殺豎牛之勇李斯又無呂伋逆子釗之規反爲所陷焉佗日孫程以防立欺順帝王守澄以防立誤文宗皆自髙始矣】李斯【本傳斯楚上蔡人也二世時爲相趙髙案斯子三川守由與盜通狀斯欲見二世言不得見因上書言趙髙之短】

臣聞之臣疑其君無不危國妾疑其夫無不危家今有大臣於陛下擅利擅害與陛下無異此甚不便昔者司城子罕相宋身行刑罰以威行之期年遂劫其君田常爲簡公臣爵列無敵於國私家之富與公家均布惠施徳下得百姓上得羣臣陰取齊國殺宰予於庭卽弒簡公於朝遂有齊國此天下所明知也今髙有邪佚之志危反之行如子防相宋也私家之富若田氏之於齊也兼行田常子防之逆道而劫陛下之威信其志若韓玘爲韓安相也【索隠曰玘亦作起並音怡韓大夫弒其君悼公者然韓無悼公或鄭之嗣君案表韓玘事昭侯昭侯已下四代至王安其說非也】陛下不圖臣恐其爲變也言兵事書【晦庵朱氏曰晁錯說利害處好答制防便亂道○愚曰錯之術數以輔太子則非以言兵事則是凡事不貴術數獨兵不厭術數奇正拙巧變化無窮自有黙行其間何可一以正律之故錯之所謂得地形卒服習器用利𨿽不假術數亦可至於以蠻夷攻蠻夷直以詐相使以罪人實塞下直以威相劫此兵家所不免也而君子何嘗以此短之吾故曰錯之術數輔太子則非言兵事則是】

鼂錯【本傳文帝時爲太子家令是時匈奴彊數宼邊上發兵攻之錯上書時十一年】

臣聞漢興以來胡虜數入邊地小入則小利大入則大利髙後時再入隴西攻城屠邑毆略畜產其後復入隴西殺吏卒大宼盜竊聞戰勝之威民气百倍敗兵之卒沒世不復自髙後以來隴西三困於匈奴矣民气破傷亡有勝意今玆隴西之吏賴社稷之神靈奉陛下之明詔和輯士卒底厲其節起破傷之民以當乘勝之匈奴用少撃眾殺一王敗其眾而法曰大有利非隴西之民有勇怯乃將吏之制巧拙異也故兵法曰有必勝之將無必勝之民繇此觀之安邊境立功名在於良將不可不擇也臣又聞用兵臨戰合刃之急者三【合刃謂交兵也】一曰得地形二曰卒服習三曰器用利兵法曰丈五之溝漸車之水【漸浸也音子廉反】山林積石經川丘阜【經川常流之水也大陸曰阜】艸木所在此步兵之地也車騎二不當一土山丘陵曼衍【弋戰反】相屬【之欲反】平原廣野此車騎之地也步兵十不當一平陵相逺川谷居間仰髙臨下此弓弩之地也短兵百不當一兩陳相近平地淺艸可前可後此長防之地也劍楯三不當一萑葦竹蕭【萑薍也葦葭也蕭蒿也萑音桓】艸木防籠支葉茂接此矛鋋之地也長防二不當一曲道相伏險阸相薄此劍楯之地也弓弩三不當一士不選練卒不服習起居不精動靜不集【集齊也】趨利弗及避難不畢前擊後解與金鼓之音相失此不習勒卒之過也百不當十兵不完利與空手同甲不堅密與袒裼同弩不可以及逺與短兵同射不能中與亡矢同中不能入與亡鏃同此將不省兵之禍也五不當一故兵法曰器械不利以其卒予敵也卒不可用以其將予敵也將不知兵以其主予敵也君不擇將以其國予敵也四者兵之至要也臣又聞小大異形彊弱異勢險易異備夫卑身以事彊小國之形也合小以攻大敵國之形也以蠻夷攻蠻夷中國之形也【不煩華夏之兵使其同類自相攻擊】今匈奴地形技藝與中國異上下山阪出入溪澗中國之馬弗與也險道傾仄且馳且射中國之騎弗與也【與猶如也】風雨罷勞饑渴不困中國之人弗與也此匈奴之長技也若夫平原易地輕車突騎則匈奴之眾易撓亂也勁弩長防射疏及逺則匈奴之弓弗能格也堅甲利刃長短相雜遊弩往來什伍俱前【伍人爲伍二伍爲什】則匈奴之兵弗能當也材官騶發矢道同的【騶謂矢之善者也左氏傳作菆字其音同材官有材力者騶發發騶矢以射手工矢善故中則同的的謂所射之準臬也】則匈奴之革笥木薦弗能支也【革笥以皮作如鎧者被之木薦以木版作如楯】下馬地鬭劍防相接去就相薄則匈奴之足弗能給也此中國之長技也以此觀之匈奴之長技三中國之長技五陛下又興數十萬之眾以誅數萬之匈奴眾寡之計以一擊十之術也𨿽然兵凶器戰危事也以大爲小以彊爲弱在俛卬之間耳夫以人之死爭勝跌而不振則悔之亡及也帝王之道出於萬全今降胡義渠蠻夷之屬來歸誼者其眾數千飲食長技與匈奴同可賜之堅甲絮衣勁弓利矢益以邊郡之良騎令明將能知其習俗和輯其心者以陛下之明約將之卽有險阻以此當之平地通道則以輕車材官制之兩軍相爲表裏各用其長技衡加之以眾此萬全之術也傳曰狂夫之言而明主擇焉臣錯愚陋昧死上狂言惟陛下財擇【文帝嘉之乃賜錯璽書寵答焉】

上守邊備塞書

鼂錯

臣聞秦時北攻胡貉築塞河上南攻楊粵置戍卒焉其起兵而攻胡粵者非以衛邊地而救民死也貪戾而欲廣大也故功未立而天下亂且夫起兵而不知其勢戰則爲人禽屯則卒積死夫胡貉之地積陰之處也木皮三寸冰厚六尺食肉而飲酪其人密理鳥獸毳毛其性能寒【能讀曰耐】楊粵之地少陰多陽其人疏理鳥獸希毛其性能暑秦之戍卒不能其水土戍者死於邊輸者僨【奮】於道【僨僕也】秦民見行如往棄市因以謫發之名曰謫戍先發吏有謫及贅壻賈人後以嘗有市籍者又後以大父母父母嘗有市籍者後入閭取其左【秦復除者居閭之左後發役不供復役之或云直先發取其左也閭裏門也居閭之左者一切皆發之非謂復除也】發之不順行者深怨有背畔之心凡民守戰至死而不降北者以計爲之也故戰勝守固則有拜爵之賞攻城屠邑則得其財鹵以富家室故能使其眾防矢石赴湯火視死如生今秦之發卒也有萬死之害而亡銖兩之報死事之後不得一算之復天下明知禍烈及已也陳勝行戍至於大澤爲天下先倡天下從之如流水者秦以威劫而行之之敝也胡人衣食之業不著於地其勢易以擾亂邊竟何以明之胡人食肉飲酪衣皮毛非有城郭田宅之歸居如飛鳥走獸於廣壄【古野字】美艸甘水則止艸盡水竭則移以是觀之往來轉徙時至時去此胡人之生業而中國之所以離南畝也今使胡人數處轉牧行獵於塞下或當燕代或當上郡北地隴西以候備塞之卒卒少則入陛下不救則邊民絕望而有降敵之心救之少發則不足多發逺縣才至則胡又已去聚而不罷爲費甚大罷之則胡復入如此連年則中國貧苦而民不安矣陛下幸憂邊境遣將吏發卒以治塞甚大費也然令逺方之卒守塞一歲而更不知胡人之能不如選常居者家室田作且以備之以便爲之髙城深塹具藺石布渠答【渠答鐵蒺藜也藺石城上雷石雷音來內反】復爲一城其內城間百五十步要害之處通川之道調立城邑母下千家爲中周虎落【虎落者外籓也若今時竹虎落也又曰以竹篾相連遮落也】先爲室屋具田器乃募罪人及免徒復作令居之【募有罪者及罪人遇赦復作竟其日月者今皆除其罰令居之】不足募以丁奴婢贖罪及輸奴婢欲以拜爵者不足乃募民之欲往者皆賜髙爵復其家予冬夏衣稟食能自給而止【初徙之時縣官且廩給其衣食於後能自供贍乃止】郡縣之民得買其爵以自增至卿【樂卿武帝所置錯之上書未得豫言之然二十等爵內無有卿名蓋謂其等級同列卿也】其亡夫若妻者縣官買予之人情非有匹敵不能久安其處塞下之民祿利不厚不可使久居危難之地胡人入驅而能止其所驅者以其半予之縣官爲贖其民如是則邑裏相救助赴胡不避死非以徳上也【言非以此事欲立徳義於主上】欲全親戚而利其財也此與東方之戍卒不習地勢而心畏胡者功相萬也以陛下之時徙民實邊使逺方無屯戍之事塞下之民父子相保亡系虜之患利施後世名稱聖明其與秦之行怨民相去逺矣【上從其言募民徙塞下】

募民徙塞下書【林之奇曰晁錯之論邊事其後先始終皆有條理始則欲用中國之所長以制匈奴之所短帝從其防矣於是請募民免罪拜爵使常居塞下以禦匈奴帝又從之矣則又請爲什伍之法以聨其民屬其眾而又從之矣然後請募民入粟於邊以受爵免罪不過三歲塞下之粟必多帝又從之矣然後請邊食足支五歲可令入郡縣足支二歲以上可時赦勿民租其於富國彊兵之術秩秩然各有條理而致密精熟固非徼幸一試以要其功者此西漢之文章猶爲有用之學矣○愚曰言事貴有所處晁錯前章言徙民姑舉其事後章言徙民乃審其宜舉其事則民有所劫而徙審其宜則民有所樂而徙凡人之情養生無所則重懷土之思器用不便則憚逺行之苦況漢徙郭解關中徙豪傑茂陵皆非其情今挈雞豚保社之民置之干戈戰爭之場而無以處之則閭左之戍起而亡秦涇原之卒起而叛唐錯之愛漢者適以害漢東市之禍恐不待削七國而見也錯其善言事哉】

鼂錯

陛下幸募民相徙以實塞下使屯戍之事益省輸將之費益寡甚大惠也下吏誠能稱厚惠奉明法存卹所徙之老弱善遇其壯士和輯其心而勿侵刻使先至者安樂而不思故鄕則貧民相募而勸往矣臣聞古之徙遠方以實廣虛也相其陰陽之和嘗其水泉之味審其土地之宜觀其艸木之饒然後營邑立城制裏割宅通田作之道正阡陌之界先爲築室家有一堂二內門戶之閉【二內二房也】置器物焉民至有所居作有所用此民所以輕去故鄕而勸之新邑也【之往也】爲置醫巫以救疾病以修祭祀男女有昏生死相防墳墓相從種樹畜長室屋完安此所以使民樂其處而有長居之心也臣又聞古之制邊縣以備敵也使五家爲伍伍有長十長一里裏有假士四里一連連有假五百十連一邑邑有假皆擇其邑之賢材有防【有保防之能】習地形知民心者居則習民於射法出則教民於應敵故卒伍成於內則軍正定於外服習以成勿令遷徙幼則同遊長則共事夜戰聲相知則足以相救晝戰目相見則足以相識驩愛之心足以相死如此而勸以厚賞威以重罰則前死不還踵矣所徙之民非壯有材力但費衣糧不可用也𨿽有材力不得良吏猶亡功也陛下絕匈奴不與和親臣竊意其冬來南也壹大治則終身創矣欲立威者始於折膠【秋气至膠可折弓弩可用匈奴常以爲候而出軍】來而不能困使得气去後未易服也愚臣亡識惟陛下財察

上諌出兵伐閩越王書【愚曰善窺武帝之心者淮南也善成武帝之欲者嚴助也夫武帝窮兵四夷自南越始帝先試於南越而後試於西北此其爲心淮南窺之已稔及其初而救之不至噬臍則輪臺之悔亦可自免柰何淮南之言不足勝嚴助之辭而武帝好兵之心浩不可遏故南越之伐是武帝終身用兵之機史載此書不於武紀不於淮南傳而獨於嚴助傳見之其意責助蓋深嘻淮南窺之者何其智嚴助成之者何其愚】

淮南王安【本傳武帝時閩越復興兵擊南越越守天子約不敢擅發兵而上書以聞上多其義大爲興發遣兩將軍將兵誅閩越安上書時建元元年】

陛下臨天下布徳施惠緩刑罰薄賦斂哀鰥寡卹孤獨養耆老振匱乏盛徳上隆和澤下洽近者親附逺者懷徳天下攝然【攝安也】人安其生自以身不見兵革今聞有司舉兵將以誅越臣安竊爲陛下重之越方外之地劗【古翦字】發文身之民也不可以冠帶之國法度理也自三代之盛胡越不與受正朔非彊弗能服威弗能制也以爲不居之地不牧之民不足以煩中國也故古者封內甸服封外侯服侯衛賔服蠻夷要服戎狄荒服逺近勢異也自漢初定已來七十二年吳越人相攻擊者不可勝數然天子未嘗舉兵而入其地也臣聞越非有城郭邑裏也處谿谷之間篁竹之中習於水鬭便於用舟地深昧而多水險中國之人不知其勢阻而入其地𨿽百不當其一得其地不可郡縣也攻之不可暴取也以地圖察其山川要塞相去不過寸數而間獨數百千里阻險林叢弗能盡著視之若易行之甚難天下賴宗廟之靈方內大寜戴白之老不見兵革民得夫婦相守父子相保陛下之徳也越人名爲藩臣貢酎之奉不輸大內【國僻逺珍奇之貢宗廟之祭皆不與也大內都內也國家寶藏也】一卒之用不給上事自相攻擊而陛下發兵救之是反以中國而勞蠻夷也且越人愚戇輕薄負約反覆其不用天子之法度非一日之積也壹不奉詔舉兵誅之臣恐後兵革無時得息也間者數年嵗比不登民待賣爵贅子以接衣食【淮南俗賣子與人作奴婢名爲贅子三年不能贖遂爲奴婢又曰贅質也一云贅者謂令子出就婦家爲贅壻】賴陛下徳澤振救之得毋轉死溝壑四年不登五年復蝗民生未復今發兵行數千里資衣糧入越地輿轎而隃領拕舟而入水行數百千里夾以深林叢竹水道上下撃石林中多蝮蛇猛獸【蝮惡蛇也】夏月暑時歐泄霍亂之病相隨屬也曾未施兵接刃死傷者必眾矣前時南海王反陛下先臣使將軍間忌將兵擊之【先臣淮南厲王長也間忌人姓名】以其軍降處之上淦後復反防天暑多雨樓船卒水居擊櫂未戰而疾死者過半親老涕泣孤子謕號破家散業迎屍千里之外裹骸骨而歸悲哀之气數年不息長老至今以爲記曾未入其地而禍已至此矣臣聞軍旅之後必有凶年言民之各以其愁苦之气薄陰陽之和感天地之精而災气爲之生也陛下徳配天地明象日月恩至禽獸澤及艸木一人有饑寒不終其天年而死者爲之淒愴於心今方內無狗吠之警而使陛下甲卒死亡暴露中原霑漬山谷邊境之民爲之早閉晏開朝不及夕臣安竊爲陛下重之不習南方地形者多以越爲人眾兵彊能難邊城【爲邊城作難】淮南全國之時多爲邊吏臣竊聞之與中國異限以髙山人迹所絕車道不通天地所以隔外內也其入中國必下領水領水之山峭峻漂石破舟不可以大船載食糧下也越人欲爲變必先田余於界中【越邑今鄱陽縣】積食糧乃入伐材治船邊城守誠謹越人有入伐材者輒收捕焚其積聚𨿽百越柰邊城何且越人綿力薄材不能陸戰又無車騎弓弩之用然而不可入者以保地險而中國之人不能其水土也臣聞越甲卒不下數十萬所以入之五倍乃足挽車奉饟者不在其中南方暑濕近夏癉熱暴露水居蝮蛇蠚生【蠚毒也】疾疢多作兵未血刃而病死者什二三𨿽舉越國而虜之不足以償所亡臣聞道路言閩越王弟甲弒而殺之甲以誅死【甲者閩王弟之名】其民未有所屬陛下若欲來內處之中國使重臣臨存施徳垂賞以招致之此必攜幼扶老以歸聖徳若陛下無所用之則繼其絕世存其亡國建其王侯以爲畜越此必委質爲藩臣世共貢職陛下以方寸之印丈二之組塡撫方外不勞一卒不頓一防而威徳並行今以兵入其地此必震恐以有司爲欲屠滅之也必雉兔逃入山林險阻背而去之則復相羣聚畱而守之歷歲經年則士卒罷勌食糧乏絕男子不得耕稼樹種婦人不得紡績織絍丁壯從軍老弱轉餉居者無食行者無糧民苦兵事亡逃者必眾隨而誅之不可勝盡盜賊必起臣聞長老言秦之時嘗使尉屠雎擊越【郡都尉姓屠名雎】又使監祿鑿渠通道【監郡禦史也名祿】越人逃入深山林叢不可得攻畱軍屯守空地曠日引久士卒勞倦越乃出擊之秦兵大破乃發適戍以備之當此之時外內騷動百姓靡【糜】敝行者不還往者莫返皆不聊生亡逃相從羣爲盜賊於是山東之難始興此老子所謂師之所處荊棘生之者也兵者凶事一方有急四面皆從臣恐變故之生姦邪之作由此始也周易曰髙宗伐鬼方三年而克之鬼方小蠻夷髙宗殷之盛天子也以盛天子伐小蠻夷三年而後克言用兵之不可不重也臣聞天子之兵有徵而無戰言莫敢校也如使越人防徼幸以逆執事之顏行【顏行猶鴈行在前行故曰顏防犯也】廝輿之卒有一不備而歸者𨿽得越王之首臣猶竊爲大漢羞之陛下以四海爲境九州爲家八藪爲囿江漢爲池生民之屬皆爲臣妾人徒之眾足以奉千官之共租稅之收足以給乘輿之禦玩心神明秉執聖道負黼依馮玉几南面而聽斷號令天下四海之內莫不向應陛下垂徳惠以覆露之使元元之民安生樂業則澤被萬世傳之子孫施之無窮天下之安猶泰山而四維之也夷狄之地何足以爲一日之間而煩汗馬之勞乎詩云王猶允塞徐方旣來言王道甚大而逺方懷之也臣聞之農夫勞而君子養焉愚者言而智者擇焉臣安幸得爲陛下守藩以身爲鄣蔽人臣之任也邊境有警愛身之死而不畢其愚非忠臣也臣安竊恐將吏之以十萬之師爲一使之任也

論伐匈奴書【陳瓘曰武帝徵伐之意𨿽汲黯之言在所不采而主父偃以疎逖防賤進言九事乃以伐匈奴爲諫夫偃安之所陳與上異意以秦法論之是謂非上之建立必誅無赦武帝乃見而謂曰公等皆安在何相見之晚也言𨿽不用而其人見收非特足以延天下之才亦可來天下之言一語不當而廢之則非特塞賢才之路亦將鉗天下之口武皇異於始皇其在斯乎】

主父偃【本傳偃齊國臨菑人學長短從橫術元光元年西入關上書闕下朝奏暮召入見所言九事其八事爲律令一事諫伐匈奴云云】

臣聞明主不惡切諌以博觀忠臣不避重誅以直諌是故事無遺策而功流萬世今臣不敢隠忠避死以效愚計願陛下幸赦而少察之司馬法曰國𨿽大好戰必亡天下𨿽平忘戰必危天下旣平天子大愷春搜秋狝諸侯春振旅秋治兵所以不忘戰也且怒者逆徳也兵者凶器也爭者末節也古之人君一怒必伏屍流血故聖王重行之夫務戰勝窮武事未有不悔者也昔秦皇帝任戰勝之威蠶食天下並吞戰國海內爲一功齊三代務勝不休欲攻匈奴李斯諌曰不可夫匈奴無城郭之居委積之守遷徙鳥舉難得而制輕兵深入糧食必絕運糧以行重不及事得其地不足爲利得其民不可調而守也勝必棄之非民父母靡敝中國甘心匈奴非完計也秦皇帝不聽遂使蒙恬將兵而北攻胡郤地千里以河爲境地固澤鹵【沮澤咸鹵】不生五穀然後發天下丁男以守北河暴兵露師十有餘年死者不可勝數終不能逾河而北是豈人眾之不足兵革之不備哉勢不可也又使天下飛芻挽粟起於黃腄瑯邪負海之郡轉輸北河【黃腄二縣名並在東萊言自東萊及瑯邪緣海諸郡皆令轉輸至北河也】率三十鐘而致一石【六斛四斗爲鐘計其道路所費凡用百九十二斛乃得一石至】男子疾耕不足於糧餉女子紡績不足於帷幕百姓靡【音縻散也】敝孤寡老弱不能相養道死者相望蓋天下始叛也及至髙皇帝定天下略地於邊聞匈奴聚代谷之外而欲擊之禦史成諌曰不可夫匈奴獸聚而鳥散從之如搏景今以陛下盛徳攻匈奴臣竊危之髙帝不聽遂至代谷果有平城之圍髙帝悔之乃使劉敬往結和親然後天下亡干戈之事故兵法曰興師十萬日費千金秦常聚眾數十萬人𨿽有覆軍殺將系虜單於適足以結怨深讎不足以償天下之費夫匈奴行盜侵驅所以爲業天性固然上自虞夏殷周固不程督禽獸畜之不比爲人夫不上觀虞夏殷周之統而下循近世之失此臣之所以大恐百姓所疾苦也且夫兵久則變生事苦則慮易使邊境之民靡敝愁苦將吏相疑而外市【與敵國交市已利若章邯之比也】故尉佗章邯得成其私而秦政不行權分二子此得失之效也故周書曰安危在出令存亡在所用願陛下熟計之而加察焉諌伐匈奴書【愚曰嚴安上書與主父偃不同主父偃皆隨其末而救之嚴安則探其本而救之本正則末自正矣凡安所言曰薄賦斂則箴帝之利心也曰省刑罰則藥帝之慘心也曰省繇役則約帝之侈心也夫帝之欲不但窮兵一事大本旣立數者旣除則兵可片言而止至於用兵乃人臣之利非天下之長策二語可以關要功生事者之口噫一將功成萬骨枯其言蓋本諸安】

嚴安【本傳安臨菑人以故丞相史上書曰】

臣聞鄒子曰政教文質者所以云救也當時則用過則捨之有易則易之故守一而不變者未睹治之至也今天下人民用財侈靡車馬衣裘宮室皆競修飾調五聲使有節族【族音奏節止也奏進也】雜五色使有文章重五味方丈於前以觀欲天下【觀猶顯也顯示之使其慕欲也欲音欲】彼民之情見美則願之是教民以侈也侈而無節則不可贍民離本而徼末矣末不可以徒得【徒空也】故搢紳者不憚爲詐帶劍者誇殺人以矯奪【誇大也競也矯僞也】而世不知媿故姦軌浸長【浸漸也】夫佳麗珍怪固順於耳目故養失而泰樂失而淫禮失而采教失而僞僞采淫泰非所以範民之道也是以天下人民逐利無已犯法者眾臣願爲民制度以防其淫使貧富不相燿以和其心心旣和平其性恬安恬安不營則盜賊銷盜賊銷則刑罰少刑罰少則陰陽和四時正風雨時艸木暢茂五穀蕃熟六畜遂字民不夭厲和之至也臣聞周有天下其治三百餘歲成康其隆也刑錯四十餘年而不用及其衰亦三百餘年故五伯更起伯者常佐天子興利除害誅暴禁邪匡正海內以尊天子五伯旣沒賢聖莫續天子孤弱號令不行諸侯恣行彊陵弱眾暴寡田常篡齊六卿分晉並爲戰國此民之始苦也於是彊國務攻弱國修守合從連衡馳車轂擊介冑生蟣虱民無所告愬及至秦王蠶食天下並吞戰國稱號皇帝一海內之政壊諸侯之城銷其兵鑄以爲鐘虡示不復用元元黎民得免於戰國逢明天子人人自以爲更生【言天下旣免戰國之苦若逄明聖之主則可以更生而秦皇反爲虐政以殘害也】鄕使秦緩刑罰薄賦斂省繇役貴仁義賤權利上篤厚下佞巧變風易俗化於海內則世世必安矣秦不行是風循其故俗爲知巧權利者進篤厚忠正者退法嚴令苛讇【諂】諛者眾日聞其防意廣心逸欲威海外使防恬將兵以北攻彊胡辟地進境【辟讀曰辟】戍於北河飛芻挽粟以隨其後又使尉屠雎將樓船之士攻越使監祿鑿渠運糧深入越地越人遁逃曠日持久糧食乏絕越人擊之秦兵大敗秦乃使尉佗將卒以戍越當是時秦禍北構於胡南掛於越【掛縣也】宿兵於無用之地【宿畱也】進而不得退行十餘年丁男被甲丁女轉輸苦不聊生自經於道樹死者相望及秦皇帝崩天下大畔陳勝吳廣舉陳武臣張耳舉趙項梁舉吳田儋舉齊景駒舉郢周市舉魏韓廣舉燕窮山通谷豪士並起不可勝載也然本皆非公侯之後非長官之吏【長官謂一官之長】無尺寸之勢起閭巷杖棘矜應時而動不謀而俱起不約而同防壤長地進至乎伯王時教使然也秦貴爲天子富有天下滅世絕祀窮兵之禍也故周失之弱秦失之彊不變之患也今徇南夷朝夜郎降羌略薉州建城邑【薉貉也薉與穢冋】深入匈奴燔其龍城【燔燒也龍城匈奴祭天處燔音扶元反】議者美之此人臣之利非天下之長防也今中國無狗吠之警而外累於逺方之備靡敝國家非所以子民也行無窮之欲甘心快意結怨於匈奴非所以安邊也禍挐而不解兵休而復起【挐相連引也音女居反】近者愁苦逺者驚駭非所以持久也今天下鍛甲摩劍矯箭控【矯正曲使直也控引也】轉輸軍糧未見休時此天下所共憂也夫兵多而變起【多或作久】事煩而慮生今外郡之地或幾【鉅依反】千里列城數十形束壤制【言其土地形勢足以束制其民】帶脇諸侯【帶者言諸侯之於郡守譬若佩帶謂輕小也脇謂其威力足以脇之也一曰帶在脇旁附著之義】非宗室之利也上觀齊晉所以亡公室卑削六卿大盛也下覽秦之所以滅刑嚴文刻欲大無窮也今郡守之權非特六卿之重也地幾千里非特閭巷之資也甲兵器械非特棘矜之用也以逢萬世之變則不可勝諱也

論土崩瓦解書【愚曰人臣諫君責之以欲不若引之以理責以欲者其欲未必可格而引以理者其欲不戢而自化故伊尹遏太甲之縱欲而俾鑑於湯周公觸成王之穎悟而俾篤於文武蓋以聖賢相期則其心自有愧而不爲者徐樂於武帝亦善諷諫者夫帝之心內多欲而外仁義者也仁義不勝故私欲橫生徐樂於聲色之奉遊獵之娯俳優侏儒之歡不直止之而勸以王道幾若陳善而不閉其邪者使帝誠如樂言以天下爲務而遊心禹湯成康之事吾知私欲不待言而自止深得諷諌之術吁樂言𨿽是而同時若偃者一歲四遷安𨿽不用而爲騎馬令至樂竟不見用毋乃以樂言爲迂而不相入邪】

徐樂【本傳樂燕郡無終人上書曰】

臣聞天下之患在於土崩不在瓦解古今一也何謂土崩秦之末世是也陳涉無千乘之尊尺土之地【越本尺作疆】身非王公大人名族之後鄕曲之譽非有孔曾墨子之賢陶朱倚頓之富也然起窮巷奮棘矜【棘防也矜者防之把也時秦銷兵器故但有防之把耳】偏袒大呼天下從風【呼音火故反】此其故何也由民困而主不卹下怨而上不知俗已亂而政不修此三者陳涉之所以爲資也此之謂土崩故曰天下之患在乎土崩何謂瓦解吳楚齊趙之兵是也七國謀爲大逆號皆稱萬乘之君帶甲數十萬威足以嚴其境內財足以勸其士民然不能西攘尺寸之地而身爲禽於中原者此其故何也非權輕於匹夫而兵弱於陳涉也當是之時先帝之徳未衰而安土樂俗之民眾故諸侯無竟外之助此之謂瓦解故曰天下之患不在瓦解由此觀之天下誠有土崩之勢𨿽布衣窮處之士或首難而危海內陳涉是也況三晉之君或存乎【韓魏趙三國本共分晉故稱三晉】天下𨿽未治也誠能無土崩之勢𨿽有彊國勁兵不得還踵而身爲禽吳楚是也況羣臣百姓能爲亂乎此二體者安危之明要賢主之所畱意而深察也間者關東五穀數不登年歲未復【扶目反】民多窮困重之以邊境之事推數循理而觀之民宜有不安其處者矣不安故易動易動者土崩之勢也故賢主獨觀萬化之原明於安危之機修之廟堂之上而銷未形之患也其要期使天下無土崩之勢而已矣故𨿽有彊國勁兵陛下逐走獸射飛鳥遊燕之囿淫從恣之觀極馳騁之樂自若【自若者言如其常無所廢損】金石絲竹之聲不絕於耳帷幄之私俳優朱儒之笑不乏於前而天下無宿憂【宿久也】名何必夏子俗何必成康【夏禹也子湯也湯子姓】𨿽然臣竊以爲陛下天然之質寛仁之資而誠以天下爲務則禹湯之名不難侔而成康之俗未必不復興也此二體者立然後處尊安之實揚廣譽於當世親天下而服四夷餘恩遺徳爲數世隆南面背依攝袂而揖王公【依讀曰扆】此陛下之所服也臣聞圖王不成其敝足以安安則陛下何求而不得何威而不成奚徵而不服哉

上救太子書【西山眞氏曰按戾園之禍由江充之讒是則然矣而所以致江充之讒其尖有四焉方太子之生也武帝甚愛之迨其後也後宮嬖幸多王夫人等皆生子皇后太子寵浸衰於是用法大臣毀之黃門小臣又毀之其卒也江充興巫蠱事陷之以死大扺讒人之爲讒必先窺伺上意上意所向讒人亦向之上意所背讒人亦背之惟帝之心於太子眷意先有所移然後臣下從風而靡其失一也當蘇文之譖也帝當考覈其實有則太子譴無則蘇文誅二者必居一於此顧乃冺焉不問遽增太子宮人以媿之是則浸潤之譖膚受之愬行矣自今小人爲讒者誰復忌憚其失二也太子無他職問安視膳而已父子之親豈容一日不相接哉自衛后之寵衰太子希得進見方常融之譖猶能防察其情爲之誅融蓋父子之情未盡鬲塞故也其後帝幸甘泉而太子不從家吏請問而帝不之報父子之間乖隔至此欲無讒間之入得乎其失三也江充以告趙太子陰事而得幸是其傾險有素又嘗以太子家使車馬屬吏而白奏焉是其仇憾有素帝治巫蠱之獄不屬之他人而屬之充以傾險之人挾仇憾之意則其致螫於太子必矣而帝曽不之察是假以斧斤而使之戕伐國本其失四也𨿽然四者其事耳而本源實出於一心帝惟其多欲也故寵嬖盛而庻孽蕃愛憎之意旣形儲副之位安得而定惟其多惑也故溺於方士巫覡之說精神意慮久已惛亂及年老气憊百邪乘之於是妖言煽於外妖夢感於內巫蠱之事由此而起使其以董仲舒正心之言銘諸盤杅朝夕是戒顧安有是哉江充讒賊小人其情無足論者獨推原武帝之失庶來者有所儆云○致堂胡氏曰武帝爲人父而致太子反有十失焉皇后希得見上與諸子疏莫親於妻子而有疏逺之形此一失也寵姫三人各生子後與太子愛遂弛此二失也太子性寛厚上嫌其不類已用法大臣皆不恱因遂毀之而不能察此三失也江充旣盿趙太子矣帝恱其才而用之乃舉劾東宮蓋信任之而忘其敗趙之事此四失也建太子必以正人爲之師傅朋友乃令私通賔客多以異端進者此五失也蘇文譖太子與宮人戲不爲覈實遽增太子宮人遂結黨轉加讒譖此六失也縱方士女巫出入宮掖啟咒咀之端此七失也巫蠱獄起又委江充爲使者此八失也春秋旣髙意忌盡疑左右爲巫蠱致邪人之計得行此九失也使使召太子使者不敢進以反歸報帝遂信之發兵捕斬此十失也若太子之罪特在於不亟詣上自歸而從石徳之計耳旣不忍忿而斬充猶可身之甘泉庶幾見察方且發中廐車載射士出武庫兵發長樂衛卒是將何爲少傅不之諌皇后不之止拒丞相軍合戰五日於不得已中得已而不已是眞反矣至此罪不可貸則亡而經死非不幸也世宗意廣欲多窮兵黷武以一馬之故行師萬里信方士之說土木大興巡遊不休民力殫盡海內嗟怨盜賊羣起富庶之俗至於蕭然釁自讒人禍延子孫露刃闕下血流盈溝其應防矣向使遵文帝儉約之規明春秋首惡之義自家刑國措世安寜豈有蕭墻震驚望思痛悔哉○愚曰人主可與言則公議在於搢紳人主難與言則公議出於艸茅夫事而至艸茅言之則極矣若人主復以迂視之天下固將絕望焉此一巫蠱之事太子不得言公卿不敢言而三老若茂獨出位言之武帝翻然攺悟亟賜赦宥讎江充之姦發蘇文之惡則元良不隕而望思之臺可不作矣而柰何帝聽艸茅之言猶疎也】

壺關三老茂【戾太子傳武帝末衛后寵衰江充用事充與太子有隙防巫蠱事起充因此爲姦遂至太子宮掘蠱得桐木人徵和二年七月壬午太子使客爲使者收捕充等斬充遂部賔客爲將率與丞相劉屈犛等戰長安中擾亂言太子反太子兵敗亡不得上怒甚羣下憂懼不知所出壺關三老茂上書】

臣聞父者猶天母者猶地子猶萬物也故天平地安陰陽和調物乃茂成父慈母愛室家之中子乃孝順陰陽不和則萬物夭傷父子不和則室家喪亡故父不父則子不子君不君則臣不臣𨿽有粟吾豈得而食諸昔者虞舜孝之至也而不中於瞽叟孝已被謗伯奇放流骨肉至親父子相疑何者積毀之所生也由是觀之子無不孝而父有不察今皇子爲漢適嗣承萬世之業體祖宗之重親則皇帝之宗子也江充布衣之人閭閻之臣耳陛下顯而用之銜至尊之命以迫蹵皇太子造飾姦詐羣邪錯謬是以親戚之路隔塞而不通太子進則不得上見退則困於亂臣獨寃結而亡告不忍忿忿之心起而殺充恐懼逋逃子盜父兵以救難自免耳臣竊以爲無邪心詩曰營營靑繩止於藩愷悌君子無信讒言讒言罔極交亂四國往者江充防殺趙太子天下莫不聞其罪固宜陛下不省察深過太子發盛怒舉大兵而求之三公自將智者不敢言辧士不敢說臣竊痛之臣聞子胥盡忠而忘其號比干盡仁而遺其身忠臣竭誠不顧斧鉞之誅以陳其愚志在匡君安社稷也詩云取彼譖人投畀豺虎惟陛下寛心慰意少察所親毋患太子之非亟罷甲兵無令太子久亡臣不勝惓惓出一旦之命待罪建章闕下【書奏天子感悟久之巫蠱事多不信上知太子惶恐無他意而車千秋復訟太子寃上遂擢千秋爲丞相而族滅江充後上憐太子無辜乃作思子宮爲歸來望思之臺於湖天下聞而悲之】

諌擊匈奴書【致堂胡氏曰魏相此疏止無名之師弭連兵之禍恐傷陰陽之和以生蕭墻之憂眞經國之逺猷宰相之能事其尢可服者不隠風俗薄惡子弟殺父兄妻殺夫之變直以告君此則賢者或猶以爲難也人之常情喜聞美事惡聞災過姦臣事君凡天地變異夷狄盜賊危亡之形一切隠諱不以直告而艸夭木怪云物霏動悉指爲祥瑞以君心非惟慰恱爲忠因以自見輔佐之應前古律其視魏相爲何如哉風俗薄惡宰相之責也而相不自欺嗚呼賢矣哉○愚曰國家行事𨿽責於其君而亦當責於其相宣帝比武帝皆英銳而可大有爲者也武帝窮兵而宣帝不甚窮兵何也及觀魏相諫伐之書然後知武帝之相若蔡澤賀慶不敢言也故日窮於兵宣帝之相若魏相不憚言也故不窮於兵嗚呼此一止兵也武帝之時主父偃嚴安未嘗無言也不出於朝廷之相而出於疏逺之臣帝亦將輕聽之矣若魏相者眞大臣哉】

魏相【本傳元康中匈奴遣兵擊漢屯田車師者不能下上與後將軍趙充國等議欲因匈奴衰弱出兵擊其右地使不敢復擾西域相上書諫】

臣聞之救亂誅暴謂之義兵兵義者王敵加於已不得已而起者謂之應兵兵應者勝爭恨小故不忍憤怒者謂之忿兵兵忿者敗利人土地貨寶者謂之貪兵兵貪者破恃國家之大矜民人之眾欲見威於敵者謂之驕兵兵驕者滅此五者非但人事乃天道也間者匈奴嘗冇善意所得漢民輒奉歸之未有犯於邊境𨿽爭屯田車師不足致意中今聞諸將軍欲興兵入其地臣愚不知此兵何名者也今邊郡困乏父子共犬羊之裘食艸萊之實常恐不能自存難以動兵軍旅之後必有凶年言民以其愁苦之气傷陰陽之和也出兵𨿽勝猶有後憂恐災害之變因此以生今郡國守相多不實選風俗尢薄水旱不時案今年計子弟殺父兄妻殺夫者凡二百二十二人臣愚以爲此非小變也今左右不憂此乃欲發兵報纎芥之忿於逺夷殆孔子所謂吾恐季孫之憂不在顓臾而在蕭墻之內也願陛下與平昌侯樂昌侯平恩侯及有識者詳議乃可

上尙徳緩刑書【西山眞氏曰按溫舒之論𨿽專爲獄吏發其實則譏當時之君故始言秦之時貴治獄之吏非自貴由上之貴也次言上下相毆以刻爲明則下之爲此者上實驅之也又次言自安之道在於人死則可見當時之吏能殺人者上之所欲故安否則違上之所欲故危蓋孝宣𨿽賢明之君而實好刑名之學故其意指所形至於如此上之所好其可不謹邪箠楚之下何求不得至刻木爲吏期於不對此十餘言者其於胥吏慘刻之情獄姦寃枉之狀可謂盡之矣畫地爲獄猶不可入況眞獄乎刻木爲吏猶不可對況眞吏乎溫舒之言至深悲痛如是宣帝爲之感悟置官以平之躬親以決之亦可謂善聽忠言者然其爲治終以霸王之道雜故刑余周召法律詩書卒不免於世所譏而史臣書之曰獄刑號爲平矣號之一詞名然而實否之謂也人主所好可不謹諸○愚曰天下事不親則不知不履則不悟宣帝身嘗獄事故於刑獄爲詳溫舒身爲獄吏故於刑獄爲悉夫刑獄末也徳化本也知有刑之爲重孰若以徳化而無刑之爲重文帝以徳化人故謹刑而日省宣帝以刑繩人故謹刑而日防溫舒之言重刑獄𨿽詳而所以導帝於徳化者尙略故於神爵甘露之時無補也】

路溫舒【本傳溫舒字長君鉅鹿東里人時宣帝初卽位溫舒上書曰】

臣聞齊有無知之禍而桓公以興晉有驪姬之難而文公用伯近世趙王不終諸呂作亂而孝文爲太宗繇是觀之禍亂之作將以開聖人也故桓文扶微興壊尊文武之業澤加百姓功潤諸侯𨿽不及三王天下歸仁焉文帝永思至徳以承天心崇仁義省刑罰通關梁一逺近敬賢如大賔愛民如赤子內恕情之所安而施之於海內是以囹圄空虛天下太平夫繼變化之後必有異舊之恩此聖賢所以昭天命也往者昭帝卽世而無嗣大臣憂戚焦心合謀皆以昌邑尊親援而立之然天不授命淫亂其心遂以自亡深察禍變之故乃皇天之所以開至聖也故大將軍受命武帝股肱漢國【謂霍光】披肝膽決大計黜無義立有徳輔天而行然後宗廟以安天下咸寧臣聞春秋正卽位大一統而愼始也陛下初登至尊與天合符宜攺前世之失正始受命之統滌煩文除民疾存亡繼絕以應天意臣聞秦有十失其一尙存治獄之吏是也秦之時羞文學好武勇賤仁義之士貴治獄之吏正言者謂之誹謗遏過者謂之妖言故盛服先王不用於世忠良切言皆郁於胸譽諛之聲日滿於耳虛美燻心實禍蔽塞此乃秦之所以亡天下也方今天下賴陛下恩厚亡金革之危饑寒之患父子夫妻戮力安家然太平未洽者獄亂之也夫獄者天下之大命也死者不可復生者不可復屬【古絕字屬連也】書曰與其殺不辜寧失不經今治獄吏則不然上下相毆以刻爲明深者獲公名平者多後患故治獄之吏皆欲人死非憎人也自安之道在人之死是以死人之血流離於市被刑之徒比肩而立大辟之計歲以萬數此仁聖之所以傷也太平之未洽凡以此也夫人情安則樂生痛則思死箠楚之下何求而不得故囚人不勝痛則飾辭以視之【視讀曰示】吏治者利其然則指道以明之上奏畏郤則鍛錬而周內之【精熟周悉致之法中也卻退也畏爲上所卻退】蓋奏當之成【當謂處其罪也】𨿽咎繇聽之猶以爲死有餘辜何則成錬者眾文致之罪明也是以獄吏專爲深刻殘賊而亡極媮爲一切【媮苟且也切權時也】不顧國患此世之大賊也故俗語曰畫地爲獄議不入刻木爲吏期不對【畫獄木吏尙不入對況眞實乎期猶必也議必不入對】此皆疾吏之風悲痛之辭也故天下之患莫深於獄敗法亂正離親塞道莫甚乎治獄之吏此所謂一尙存者也臣聞烏鳶之卵不毀而後鳯凰集誹謗之罪不誅而後良言進故古人有言山藪藏疾川澤納污瑾瑜匿惡國君含詬惟陛下除誹謗以招切言開天下之口廣箴諌之路【西山曰溫舒論緩刑而並及除誹謗招切言必其時有因言得罪者】掃亡秦之失尊文武之徳省法制寛刑罰以廢治獄則太平之風可興於世永履和樂與天亡極天下幸甚【上善其言遷廣陽私府長師古曰藏錢之府天子曰少府諸侯曰私府長者其官之長也】

諌膠東王太后書

張敞【本傳敞拜膠東相居頃之王太后數出遊獵敞奏書諌云云】

臣聞秦王好淫聲葉陽後爲不聽鄭衛之樂【葉陽秦昭王后】楚嚴好田獵樊姬爲不食鳥獸之肉【樊姬楚莊王姬】口非惡防甘耳非憎絲竹也所以抑心意絕嗜欲者將以率二君而全宗祀也禮君母出門則乘輜軿下堂則從傅母【輜軿衣車也】進退則鳴玉佩內飾則結綢繆【謂衣衷結束綢繆也組紐之屬所以自結固也】此言尊貴所以自斂制不從恣之義也今太后資質淑美慈愛寛仁諸侯莫不聞而少以田獵縱欲爲名於以上聞亦未宜也惟觀覽於往古全行乎來今令后姬得有所法則下臣有所稱誦臣敞幸甚【書奏太后止不復出】訟蓋寛饒書【致堂胡氏曰寛饒之死坐怨謗歟曰非也宣帝加之之辭也坐求禪歟曰非也史錄其疏云然而語未竟且人臣非喪心失惑安敢請天下於人君哉然則何以取帝怒之之深也曰上好用刑法而寛饒曰以法律爲詩書上方任中書宦官而寛饒曰以刑余爲周召此兩言蔽宣帝之爲人帝惡其當也是以殺之亦可謂不知自反以攺其過者矣帝誠以仁義禮樂治而用天下之賢人居廊廟斷國論此言何爲至於我哉凡人臣之諷議於上者言而不當尙不加罪況言之當反殺之乎宣帝於是乎失君道矣】

鄭昌【漢書宣帝擢爲司校尉刺舉無所回避是時上方用刑法信任中尙書宦官寛饒奏封事曰方今聖道寖廢儒術不行以刑余爲周召以法律爲詩書又引韓氏易傳言五帝官天下三王家天下家以傳子官以傳賢若四時之運功成者去不得其人則不居其位書奏上以寛饒怨謗終不攺下其書中二千石時執金吾議以爲寛饒指意欲求禮大逆不道諌大夫鄭昌湣傷寛饒忠且憂國以言事不當意而爲文吏所詆挫上書訟寛饒】

臣聞山有猛獸藜藿爲之不采國有忠臣姦邪爲之不起司校尉寛饒居不求安食不求飽進有憂國之心退有死節之義上無許史之屬下無金張之托職在司察直道而行多仇少與上書陳國事有司劾以大辟臣幸得從大夫之後官以諌爲名不敢不言【上不聽遂下寛饒吏寛饒引佩刀自剄北闕下眾莫不憐之】

文選補遺卷十三

欽定四庫全書

文選補遺卷十四

元陳仁子輯

上書二

諌立趙皇后書【愚曰成帝立趙后皆自武帝之立衛后家法不正也衛子夫以平陽公主謳者進身而有子趙飛燕以陽阿主歌舞者進身而無子夫選後有二曰族曰徳舜娶帝堯之女禹娶塗山之女以族也商之興以有娀周之興以姜嫄以徳也劉輔之言但列陳帝王之迹而婉曲於腐木卑人之言猶未至於觸其憤者家法不正言何爲哉】

劉輔【本傳輔河間宗室人舉孝廉爲襄賁令上書言得失召見上美其材防爲諌大夫防成帝欲立趙倢伃爲皇后先下詔封倢伃父臨爲列侯輔上書云云】

臣聞天之所與必先賜以符瑞天之所違必先降以災變此神明之徵應自然之占驗也昔武王周公承順天地以饗魚烏之瑞然猶君臣只懼動色相戒況於季世不防繼嗣之福屢受威怒之異者乎𨿽夙夜自責攺過易行畏天命念祖業妙選有徳之世考卜窈窕之女以承宗廟順神祗心塞天下望子孫之祥猶恐晚暮今乃觸情縱欲傾於卑賤之女欲以母天下不畏於天不媿於人惑莫大焉裏語曰腐木不可以爲柱卑人不可以爲主天人之所不予必有禍而無福市道皆共知之朝廷莫肯壹言臣竊傷心自念得以同姓拔擢屍祿不忠污辱諌爭之官不敢不盡死惟陛下深察【書奏上使侍禦史收防輔系掖庭祕獄】

論救劉輔書【致堂胡氏曰成帝一時之怒云戮死有餘而竟赦之𨿽曰辛慶忌叩頭切諌亦以理義出於良心不可冺也若推此心施之劉輔王章則不攺之過還爲盛徳矣成帝在位直臣亦不爲少章旣獄死不可復生輔論鬼薪不聞再用劉向精忠懇切如水沃石梅福朱云披心讜論並無采納獨杜欽谷永之徒阿諛權臣乃保寵祿國欲不亡得乎○愚曰成章喜王章言王鳳之專而鳳引帝致之死成帝怒劉輔言趙后之事而後乃不引帝致之死卽此二事便見王鳳之權漸盛而趙后之寵漸衰𨿽然輔亦宗臣劉向之亞乎】

谷永【本傳劉輔諌成帝立趙后書奏上使侍禦史收防輔系掖庭祕獄羣臣莫知其故於是中朝左將軍辛慶忌右將軍廉襃光祿勲師丹大中大夫永俱上書】

臣聞明王垂寛容之聽崇諌爭之官廣開忠直之路不罪狂狷之言然後百僚正位竭忠盡謀不懼後患朝廷無諂諛之士元首無失道之諐竊見諌大夫劉輔前以縣令求見擢爲諌大夫此其言必有卓詭切至當聖心者故得拔至於此旬月之間收下祕獄臣等愚以爲輔幸得托公族之親在諌臣之列新從下土來未知朝廷體獨觸忌諱不足深過小罪宜隠忍而已如有大惡宜暴治理官與眾共之昔趙簡子殺其大夫鳴犢孔子臨河而還今天心未豫災異屢降水旱疊臻方當隆寛廣問襃直盡下之時也而行慘急之誅於諌爭之臣震驚羣下失忠直心假令輔不坐直言所坐不著天下不可戶曉同姓近臣本以言顯其於治親養忠之義誠不宜幽囚於掖庭獄公卿以下見陛下進用輔亟而折傷之暴人有懼心精銳銷耎莫能盡節正言非所以昭有虞之聽廣徳美之風也臣等竊深傷之惟陛下畱神省察【上乃徙系輔共工獄減死罪一等論爲鬼薪】訟王尊書【致堂胡氏曰是非不明於上而淸議在下此亂世之所同也使朝廷所行與淸議合斯乃治世之事也禦史大夫在漢爲三公位尊任重當爲天子進賢材退不肖使卿大夫各稱其職而張忠偏聽丞輔之言誣奏材能之尹丞相不能辧諌大夫不與明使王尊吞聲受斥而去漢庭空然其無人矣向非三老懷不平之心乘眾多之議伸白京兆之功績破折奏章之詆欺則一國闕失終莫能攺爲國之累豈小小哉夫三老不顧禦史威權暴揚其罪而廟堂容納不加訕上之誅是誠美政然復用王尊拜爲刺史而張忠揚輔竟不究治則又失刑矣嗚呼此非王鳳之責興且三老之言有可取者下關後世不止一時所謂一人之身三旬之間乍賢乍佞是也士方防知於君父得意於柄臣則假借名譽聲過其實與之者不嫌於失言受之者不慙於不稱俄而棄逐則叢眾惡以歸之一如是可矣他日再用又再譽再逐又再毀至於三四而未已也不幾於戲乎此不義者一也忌狠當朝不樂成人之美凡人臣有以正直忠讜獲罪者不與以是名必變其所言易其本指播揚於外曰爲讒爲邪爲比附爲歸怨於君父爲徼利於後來爲陰有中傷爲意在離間而人君亦從而信之此不義者二也甲不幸罹咎禍乙爲之白之則並乙而罪之以爲結黨附下以杜公論之上聞此不義者三也凡民負寃尙許雪防公卿士夫一從吏議則禁其伸理噤不得吐恐人君開悟誣罔失利此不義者四也去此四不義公行賞罰則淸議在上人心服矣○愚曰人臣之是非邪正察之朝廷者未必眞而察之艸茅者始爲眞王尊之爲人發姦摘伏者其所長也倨嫚大言者其所短也若禦史張忠偏聽丞輔之言而誣奏則朝廷之公論何如湖三老公乘興破折禦史之奏而辧白則艸茅之公論又何如幸而成帝聽之而尊得自明不然殆哉𨿽然漢之三老有益者三髙帝發義帝喪則新城三老之言也武帝知戾太子寃則壺關三老之言也今成帝出王尊獄又湖三老之言也此皆朝廷諸臣所不及】

公乘興【漢書尊行京兆尹事後爲眞凡三歲坐遇使者無禮禦史大夫忠奏尊暴虐不攺外爲大言倨嫚姍上尊坐免吏民多稱惜之湖三老公乘興等上書】

尊治京兆功效日著往者南山盜賊阻山橫行剽劫良民殺奉法吏道路不通城門至以警戒步兵校尉使逐捕暴師露眾曠日煩費不能禽制二卿坐黜羣盜寖彊吏气傷沮流聞四方爲國家憂當此之時有能捕斬不愛金爵重賞關內侯寛中使問所徵故司校尉王尊捕羣盜方略拜爲諌大夫守京輔都尉行京兆尹事尊盡節勞心夙夜思職卑體下士厲奔北之吏起沮傷之气二旬之間大黨震壊渠率效首賊亂蠲除民反農業拊循貧弱鉏耘豪彊長安宿豪大猾東市賈萬城西萭章翦張禁酒趙放【萭音矩翦張禁酒趙放此二人作酒作翦之家】杜陵楊章等皆通邪結黨挾養姦軌上干王法下亂吏治並兼役使侵漁小民爲百姓豺狼更數二千石二十年莫能禽討尊以正法案誅皆伏其辜姦邪銷釋吏民說服尊撥劇整亂誅暴禁邪皆前所稀有名將所不及𨿽拜爲眞未有殊絕褒賞加於尊身今禦史大夫奏尊傷害陰陽爲國家憂無承用詔書之意靖言庸違象共滔天原其所以出禦史丞楊輔故爲尊書佐素行陰賊惡口不信好以刀筆陷人於法輔常醉過尊大奴利家利家捽搏其頰兄子閎拔刀欲剄之輔以故深怨疾毒欲傷害尊疑輔內懷怨恨外依公事建畫爲此議傳致奏文浸潤加誣以復私怨昔白起爲秦將東破韓魏南拔郢都應侯譛之賜死杜郵吳起爲魏守西河而秦韓不敢犯防人間焉斥逐奔楚秦聽浸潤以誅良將魏信防言以逐賢守此皆偏聽不聰失人之患也臣等竊痛傷尊修身潔已砥節首公刺譏不憚將相誅惡不避豪彊誅不制之賊解國家之憂功著職修威信不廢此誠國家爪牙之吏折衝之臣今一旦無辜制於仇人之手傷於詆欺之文上不得以功除罪下不得防棘木之聽獨掩怨讎之偏奏被共工之大惡無所陳怨愬罪尊以京師廢亂羣盜並興選賢徵用起家爲卿賊亂旣除豪猾伏辜卽以佞巧廢黜一尊之身三期之間乍賢乍佞豈不甚哉孔子曰愛之欲其生惡之欲其死是惑也浸潤之譛不行焉可謂明矣願下公卿大夫博士議郎定尊素行夫人臣而傷害陰陽死誅之罪也靖言庸違放殛之刑也審如禦史章尊乃當伏觀闕之誅放於無人之域不得苟免及任舉尊者當獲選舉之辜不可但已卽不如章飾文深詆以愬無罪亦宜有誅以懲防賊之口絕詐欺之路惟明主參詳使白黒分別【書奏天子復以尊爲徐州刺史】

論封拜丁傅書【愚曰賢臣以虛受爵祿爲恥權臣以虛受爵祿爲榮賢臣知有國權臣知有身也師丹目覩丁傅外家之侯心憤董賢幸臣之貴尙言官爵臣等以及親屬無功贈封干犯天怒借已諭人幾欲愧此三家者而柰何三家之不知愧也】

師丹【本傳丹字仲公瑯邪東武人哀帝卽位爲左將軍領尙書事遂爲大司馬封髙樂侯月餘爲大司空上少在國見成帝委政外家王氏僣盛常內邑邑卽位多欲有所匡正封拜丁傅奪王氏權丹自以師傅居三公位得信於上上書云云時綏和二年未攺元】

古者諒闇不言聽於冢宰三年無攺於父之道前大行屍柩在堂而官爵臣等以及親屬赫然皆貴寵封舅爲陽安侯皇后尊號未定豫封父爲孔鄕侯出侍中王邑射聲校尉王邯等詔書比下變動政事【比頻也】卒暴無漸臣縱不能明陳大義復曽不能牢讓爵位相隨空受封侯增益陛下之過間者郡國多地動水出流殺人民日月不明五星失行此皆舉錯失中號令不定法度失理陰陽混濁之應也臣伏惟人情無子年𨿽六七十猶博取【娶】而廣求孝成皇帝深見天命燭知至徳【燭照也至徳指謂哀帝】以壯年克已立陛下爲嗣先帝暴棄天下而陛下繼體四海安寧百姓不懼此先帝聖徳當合天人之功也臣聞天威不違顏咫尺【言帝若在前宜自肅懼】願陛下深思先帝所以建立陛下之意且克已躬行以觀羣下之從化天下者陛下之家也肺附何患不富貴不宜倉卒先帝不量臣愚以爲太傅陛下以臣托師傅故亡功徳而備鼎足封大國加賜黃金位爲三公職在左右【左右助也讀曰佐佑】不能盡忠補過而令庶人竊議災異數見此臣之大罪也臣不敢言乞骸骨歸於海濵恐嫌於僞誠慙負重責義不得不盡死

論丁傅董賢書【愚曰人君剛明則小人未足以害治人君昏愎則小人皆足以爲亂西漢之亡其天數耶抑人爲之耶哀帝憤王鳳之專而欲繼以丁傅厚丁傅之寵而又繼以董賢若此專擅不亡於外戚必亡於幸臣恐不待莽而後亡也昔班固贊竇嬰田蚡灌夫以爲凶徳參防噫若此丁傅董三人者眞凶徳參防也特蚡嬰三人遇武帝剛明故同歸於治丁傅三人遇哀帝昏愎則皆同歸於亂鮑宣所言切直上引天災下援生民死亡之事使哀帝果用其言退三人而用何武輩吾知大臣用事西漢尙延數紀何至有莽者出】

鮑宣【本傳宣字子都渤海髙城人宣少文多實時帝祖母傅太后欲稱尊號丞相孔光何武師丹傅喜等執政議失傅太后指皆免官丁傅子弟進賢貴幸宣上書】

竊見孝成皇帝時外親持權人人牽引所私以充塞朝廷妨賢人路濁亂天下奢泰亡度窮困百姓是以日蝕且十彗星四起危亡之徵陛下所親見也今柰何反覆劇於前乎朝臣亡有大儒骨鯁白首耆艾魁【口賄反】壘之士論議通古今喟然動眾心憂國如饑渴者臣未見也惇外親小童及幸臣董賢等在公門省戶下陛下欲與此共【恭】承天地安海內甚難今世俗謂不智者爲能謂智者爲不能昔堯放四罪而天下服今除一吏而眾皆惑古刑人尙服今賞人反惑請寄爲姦羣小日進國家空虛用度不足民流亡去城郭盜賊並起吏爲殘賊歲增於前凡民有七亡陰陽不和水旱爲災一亡也縣官重責更賦租稅二亡也貪吏並【步浪反依也】公受取不已三亡也豪彊大姓蠶食無厭四亡也苛吏繇役失農桑時五亡也部落鼓鳴男女遮迣【列】六亡也盜賊劫略取民財物七亡也七亡尙可又有七死酷吏敺【一曰反擊也】殺一死也治獄深刻二死也冤陷亡辜三死也盜賊橫發四死也怨讎相殘五死也歲惡饑餓六死也時气疾疫七死也民有七亡而無一得欲望國安誠難民有七死而無一生欲望刑措誠難此非公卿守相貪殘成化之所致邪羣臣幸得居尊官食重祿豈有肯加惻隠於細民助陛下流教化者邪志但在營私家稱【尺孕反】賔客爲姦利而已以苟容曲從爲賢以拱黙屍祿爲智謂如臣宣等爲愚陛下擢臣巖穴誠冀有益毫毛豈徒欲使臣美食大官重髙門之地哉天下乃皇天之天下也陛下上爲皇天子下爲黎庶父母爲天牧養元元視之當如一合屍鳩之詩今貧民菜食不厭衣又穿空父子夫婦不能相保誠可爲酸鼻陛下不救將安所歸命乎柰何獨私養外親與幸臣董賢多賞賜以大萬數使奴從賔客漿酒霍肉【視酒如漿視肉如霍霍豆葉也貧人茹之】蒼頭廬兒皆用致富非天意也及汝昌侯傳商亡功而封夫官爵非陛下之官爵乃天下之官爵也陛下取非其官官非其人而望天說民服豈不難哉方陽侯孫寵宜陵侯息夫躬辯足以移眾彊可用獨立姦人之雄惑世尢劇者也宜以時罷退及外親幼童未通經術者皆宜令休就師傅急徵故大司馬傳喜使領外親故大司空何武師丹故丞相孔光故左將軍彭宣經皆更博士位皆歷三公智謀威信可建教化圖安危龔勝爲司直郡國皆愼選舉三輔委輸官不敢爲姦可大委任也陛下前以小不忍退武等海內失望陛下尙能容亡功徳者甚眾曾不能忍武等邪治天下者當用天下之心爲心不得自專快意而已也上之皇天見譴下之黎庶怨恨次有諫爭之臣陛下苟欲自薄而厚惡臣天下猶不聽也臣𨿽愚戇獨不知多受祿賜美食大官廣田宅厚妻子不與惡人結仇怨以安身邪誠迫大義官以諫爭爲職不敢不竭愚惟陛下少畱神明覽五經之文厚聖人之至意深思天下之戒臣宣吶鈍於辭不勝惓惓盡死節而已

論董賢書【愚曰漢之幸臣始於鄧通而盛於董賢鄧通遇文帝是以其惡不多見董賢處哀帝故其惡愈多積若鮑宣所言𨿽以擯賢實以全賢也惜帝不能從耳嗚呼哀帝之賢難望文帝董賢之權過於鄧通若通猶不免死賢之死宜哉】

鮑宣【本傳時郡國地震民訛言行籌明年正月朔日蝕上乃徵孔光免孫寵息夫躬罷侍中諸曹黃門郎數十人宣復上書云云時元壽元年】

陛下父事天母事地子養黎民卽位以來父虧明母震動子訛言相驚恐今日蝕於三始誠可畏懼小民正月朔日尙恐毀敗器物何況於日虧乎陛下深內自責避正殿舉直言求過失罷退外親及旁仄素餐之人徵拜孔光爲光祿大夫發覺孫寵息夫躬過惡免官遣就國眾庶歙然莫不說喜天人同心人心說則天意解矣乃二月丙戌白虹虷日連陰不雨此天有憂結未解民有怨望未塞者也侍中駙馬都尉董賢本無葭莩之親但以令色諛言而進賞賜無度竭盡府藏並合三第尙以爲小復壊暴室賢父子坐使天子使者將作治第行夜吏卒皆得賞賜上冢有會輒太官爲供海內貢獻當養一君今反盡之賢家豈天意與民意邪天不可久負厚之如此反所以害之也誠欲哀賢宜爲謝過天地解讎海內免遣就國收乘輿器物還之縣官如此可以父子終其性命不者海內之所仇未有得久安者也【非特忠於哀帝亦忠於董氏也】孫寵息夫躬不宜居國可皆免以視天下復徵何武師丹彭宣傅喜曠然使民易視以應天心建立大政以興太平之端髙門去省戶數十步求見出入二年未省欲使海瀕仄陋自通逺矣願賜數刻之間極竭毣毣之思退入三泉死亡所恨【上感大異納宣言徵何武彭宣旬月皆復爲三公拜宣爲司隸】

論傅喜書【愚曰處貴戚之交難也智者惟恐不退愚者惟恐不進故智氏之愎而輔果逃武氏之橫而攸緒平一隠離羣而立於獨是非有髙世之見不能也髙武侯傅喜於傅太后爲親屬太后欲與政事則爭欲稱尊號則又爭皆無一豪私念寧受防免而不阿附寧遣就國而不怨誹與諸傅驕奢貪進者不同他日王莽加害丁傅之家而喜獨全者非幸也宜也】何武【本傳喜哀帝祖母定陶傳太后從父弟好學有志行哀帝卽位遷右將軍傅太后始與政事太后不欲令喜輔政上於是賜喜黃金百斤上將軍印綬以光祿大夫養病大司空何武尙書令唐林皆上書】

喜行義修絜忠誠憂國內輔之臣也今以寢病一旦遣歸眾庶失望皆曰傅氏賢子以論議不合於定陶太后故退百寮莫不爲國恨之忠臣社稷之衛魯以季友治亂【謂季氏亡則魯不昌】楚以子玉輕重【謂楚殺子玉而晉侯喜可知】魏以無忌折衝項以範增存亡故楚跨有南土帶甲百萬鄰國不以爲難子玉爲將則文公側席而坐及其死也君臣相慶百萬之眾不如一賢故秦行千金以間亷頗【趙孝成王七年秦與趙兵相距長平趙將亷頗固壁不戰秦乃使人反間於趙曰秦之所惡獨畏趙奢之子趙括爲將耳趙王信之因以括爲代亷頗而括軍遂敗數十萬之眾降秦秦皆阬之】漢散萬金以疏亞父喜立於朝陛下之光煇傳氏之廢興也【傅喜顯則傅氏興其廢亦如之上亦自重之明年正月乃拜喜爲大司馬封髙武侯】

上訟陳湯書

耿育【漢書湯言黑龍非時出當復發民徙昌陵事免爲庶人徙燉煌燉煌太守奏湯前親誅郅支單於威行外國不宜近邊塞詔徙安定議郎耿育上書】

延壽湯爲聖漢揚鉤深致遠之威雪國家累年之恥討絕域不羈之君系萬里難制之虜豈有比哉先帝嘉之仍下明詔宣著有功攺年垂歷傳之無窮應是南郡獻白虎邊垂無警備防先帝寢疾然猶垂意不忘數使尙書責問丞相趣立其功獨丞相匡衡排而不予封延壽湯數百戶此功臣戰士所以失望也孝成皇帝承建業之基乘徵伐之威兵革不動國家無事而大臣傾邪防佞在朝曽不深維本末之難以防未然之戒欲專主威排妒有功使湯塊然被冤拘囚不能自明卒以無罪老棄燉煌正當西域通道令威名折衝之臣旋踵及身復爲郅支遺虜所笑誠可悲也至今奉使外蠻者未嘗不陳郅支之誅以揚漢國之盛夫援人之功以懼敵棄人之身以快防豈不痛哉且安不忘危盛必慮衰今國家素無文帝累年節儉富饒之畜又無武帝薦延梟俊禽敵之臣獨有一陳湯耳假使異世不及陛下尙望國家追錄其功封表其墓以勸後進也湯幸得身當聖世功曾未久反聽邪臣鞭逐斥遠使亡逃分竄死無處所遠覽之士莫不計度以爲湯功累世不可及而湯過人情所有湯尙如此𨿽復破絕筋骨暴露形骸猶復制於唇舌爲嫉妒之臣所系虜耳此臣所以爲國家尢戚戚也論王氏書【西山眞氏曰成帝初卽位以元舅王鳳爲大司馬大將軍領尙書事建始元年正月封舅王崇爲安成侯商根立逢時關內侯米幾有黃霧四塞之變諌大夫楊興等以爲陰盛陽防之气而歸咎於太后諸弟無功而侯時王氏之權未盛故𨿽傾邪如楊興猶能誦言之其後用事旣久名儒如杜欽谷永大臣如張禹不惟不敢言且陰附而爲說考其始末惟劉向以同姓之卿豤豤言之至於三四而近臣如王章至數鳳之罪觸死而不顧向與章固賢然皆職分所當言也福遠方一尉耳乃亦昌言之無所忌至莽顓政又能超然遠逝以全其身髙風竣節千載而下猶使人興敬其視欽永張禹輩直蟯蚘糞壤爾何足道哉何足道哉○愚曰人處權臣柄政之時而言者未有不死王章之於王鳳是也獨劉向與梅福幸而不死夫劉向宗室遺老也其勢親而易梅福州縣小尉也其位卑而難帝𨿽未用其言而亦不加罪鳳亦不敢加禍者終其身鳳其猶畏宗臣畏公議歟】

梅福【本傳福字子眞九江壽春人時成帝委任大將軍王鳳鳳專執擅朝京兆尹王章素忠直譏刺鳯爲鳳所誅王氏寖盛災異數見羣下莫敢正言福上書云云時永始三年】

臣聞箕子徉狂於殷而爲周陳洪範叔孫通遁秦歸漢制作儀品夫叔孫先非不忠也箕子非疏其家而畔親也不可爲言也昔髙祖納善若不及從諌若轉圜聽言不求其能舉功不考其素陳平起於亡命而爲謀主韓信拔於行陳而建上將故天下之士云合歸漢爭進奇異知者竭其防愚者盡其慮勇士極其節怯夫勉其死合天下之知並天下之威是以舉秦如鴻毛取楚若拾遺此髙祖所以無敵於天下也孝文皇帝起於代谷非有周召之師伊呂之佐也循髙祖之法加以恭儉當此之時天下幾平繇是言之循髙祖之法則治不循則亂何者秦爲亡道削仲尼之迹滅周公之軌壊井田除五等禮廢樂崩王道不通故欲行王道者莫能致其功也孝武皇帝好忠諌說至言出爵不待廉茂慶賜不須顯功是以天下布衣各厲志竭精以赴闕廷自衒鬻者不可勝數漢家得賢於此爲盛使孝武皇帝聽用其計升平可致於是積屍暴骨快心胡越故淮南王安緣間而起所以計慮不成而謀議泄者以眾賢聚於本朝故其大臣勢陵不敢和從也方今布衣乃窺國家之隙見間而起者蜀郡是也【成帝鴻嘉中廣漢男子鄭躬等反是也】及山陽亡徒蘇令之羣蹈借名都大郡求黨與索隨和【求索與己和及隨己者】而亡逃匿之意此皆輕量大臣亡所畏忌國家之權輕故匹夫欲與上爭衡也士者國之重器得士則重失士則輕詩云濟濟多士文王以寧廟堂之議非艸茅所當言也臣誠恐身塗野艸屍並卒伍故數上書求見輒報罷臣聞齊桓之時有以九九見者桓公不逆欲以致大也【九九算術若今九章五曹之輩】今臣所言非特九九也陛下距臣者三矣此天下士所以不至也昔秦武王好力任鄙叩關自鬻繆公行伯繇余歸徳今欲致天下之士民有上書求見者輒使詣尙書問其所言言可采取者秩以升斗之祿賜以一束之帛若是則天下之士發憤懣吐忠言嘉謀日聞於上天下條貫國家表裏爛然可睹矣夫以四海之廣士民之數能言之類至眾多也然其雋傑指世陳政言成文章質之先聖而不繆施之當世合時務若此者亦亡幾人故爵祿束帛者天下之底石髙祖所以厲世摩鈍也孔子曰工欲善其事必先利其器至秦則不然張誹謗之罔以爲漢敺除倒持泰阿授楚其柄故誠能勿失其柄天下𨿽有不順莫敢觸其鋒此孝武皇帝所以辟地建功爲漢世宗也今不循伯者之道乃欲以三代選舉之法取當世之士猶察伯樂之圖求麒驥於市而不可得亦已明矣故髙祖棄陳平之過而獲其謀晉文召天王齊桓用其讎亡益於時不顧逆順此所謂伯道者也一色成體謂之醇白黑雜合謂之駮欲以承平之法治暴秦之緒猶以鄕飲酒之禮理軍市也今陛下旣不納天下之言又加戮焉夫防【音緣防也】鵲遭害則仁鳥增逝愚者防戮則知士深退間者愚民上疏多觸不急之法或下廷尉而死者眾自陽朔以來天下以言爲諱【陽朔元年王章下獄死】朝廷尢甚羣臣皆承順上指莫有執正何以明其然也取民所上書陛下之所善試下之廷尉廷尉必曰非所宜言大不敬以此卜之一矣故京兆尹王章資質忠直敢面引廷爭孝元皇帝擢之以厲具臣而矯曲朝【具臣具位之臣無益者也矯正也】及至陛下戮及妻子且惡惡止其身王章非有反畔之辜而殃及家折直士之節結諌臣之舌羣臣皆知其非然不敢爭天下以言爲戒最國家之大患也願陛下循髙祖之軌杜亡秦之路數禦十月之歌畱意亡逸之戒除不急之法下亡諱之詔博覽兼聽謀及疏賤令深者不隠遠者不塞所謂辟四門明四目也且不急之法誹謗之防者也往者不可及來者猶可追方今君命犯而主威奪【謂大臣犯君之命】外戚之權日以益隆陛下不見其形願察其景建始以來日食地震以率言之三倍春秋水災亡與比數陰盛陽防金鐵爲飛此何景也【河平二年沛郡鐵官鑄鐵如星飛上去權臣用事之象】漢興以來社稷三危呂霍上官皆母后之家也親親之道全之爲右當與之賢師良傅教以忠孝之道今乃尊寵其位授以魁柄使之驕逆至於夷滅此失親親之大者也自霍光之賢不能爲子孫慮故權臣易世則危【按魯三家晉六卿漢曺氏魏司馬氏皆秉權至於再世之後遂以篡國蓋勢成而附者眾故也福之言信有防哉】書曰毋若火始庸庸勢陵於君權陵於主然後防之亦無及已【上遂不納至元始中王莽顓政福一朝棄妻子去九江至今傳以爲仙其後人有見福於防稽者變名姓爲吳市門卒云】

請封孔子後書【愚曰天下事惟觸權臣之憤者言𨿽公而難行惟合權臣之意者言𨿽私而必用夫周封四代之後而興秦滅六國之後而亡此天下不易之理也若以孔氏爲殷後比之周子南君萬萬不侔匡衡言之而不行梅福言之而不納嗚呼梅福觸王鳳於前而欲獻謀於後其不納宜也異時漢立殷後卒用孔氏蓋斷斷不可易但福之言不合於鳳故爾】梅福【本傳成帝久亡繼嗣福以爲宜建三統封孔子之世以爲殷後復上書】

臣聞不在其位不謀其政政者職也位卑而言髙者罪也越職觸罪危言世患𨿽伏質橫分臣之願也【伏質斬刑也橫分謂身首分離】守職不言沒齒身全死之日屍未腐而名滅𨿽有景公之位伏櫪千駟臣不貪也故願一登文石之陛涉赤墀之塗當戶牖之法坐【戶牖之間謂之扆言負扆也法坐正坐也聽朝之處猶言法宮法駕也】盡平生之愚慮亡益於時有遺於世【遺畱也】此臣寢所以不安食所以忘味也願陛下深省臣言臣聞存人所以自立也壅人所以自塞也善惡之報各如其事昔者秦滅二周夷六國隠士不顯佚民不舉絕三統滅天道是以身危子殺厥孫不嗣【身爲燕丹張良所謀子二世見殺孫謂子嬰】所謂壅人以自塞者也故武王克殷未下車存五帝之後封殷於宋紹夏於杞【謂封黃帝之後於薊帝堯之後於祝帝舜之後於陳並杞宋是爲五帝】明著三統示不獨有也是以姬姓半天下遷廟之主流出於戶所謂存人以自立者也今成湯不祀殷人亡後陛下繼嗣久防殆爲此也春秋經曰宋殺其大夫谷梁傳曰其不稱名姓以其在祖位尊之也【事在僖二十五年谷梁所云在祖位者謂孔子本宋孔父之後防叔奔魯遂爲魯人今宋所殺者亦孔父之後畱在宋者於孔子爲祖列故尊而不名也】此言孔子故殷後也𨿽不正統封其子孫以爲殷後禮亦宜之何者諸侯奪宗聖庶奪適【奪宗始封之君尊爲諸侯則奪其舊爲宗子之事也奪適文王捨伯邑考而立武王是也孔子𨿽庶可爲殷後適讀曰嫡】傳曰賢者子孫宜有土而況聖人又殷之後哉昔成王以諸侯禮葬周公而皇天動威雷風著災今仲尼之廟不出闕裏孔氏子孫不免編戶【列爲庶人也】以聖人而歆匹夫之祀非皇天之意也今陛下誠能據仲尼之素功以封其子孫則國家必獲其福又陛下之名與天亡極何者追聖人素功封其子孫未有法也後聖必以爲則不滅之名可不勉哉

諌不受單於朝書【愚曰甚哉處夷狄之難也漢哀帝建平四年單於請朝不受之則失其心受之則費其財是故公卿所言與雄不同姑以宣帝甘露之賜觀之金珠車馬之費勿論也當是時錦繡綺縠雜帛止八千匹至建平則加至三萬匹絮止八千斤至建平則加至三萬斤又加賜衣三百襲哀帝之世力不如宣帝費則四倍於宣帝𨿽獲柔逺之虛名深費國家之實力酌而處之旣不卻其朝又從裁其賜揚雄似欠一言而漢庭公卿亦無以處此吾故曰區處之難】

揚雄【漢書建平四年單於上書願朝五年時哀帝被疾或言匈奴從上遊來厭人自黃龍竟寕時單於朝中國輒有大故由是難之以問公卿亦以爲虛費府帑可且勿許單於使辭去未發黃門郎揚雄上書云云】

臣聞六經之治貴於未亂兵家之勝貴於未戰二者皆防【防謂精防】然而大事之本不可不察也今單於上書求朝國家不許而辭之臣愚以爲漢與匈奴從此隙矣夫北地之狄五帝所不能臣三王所不能制其不可使隙甚明臣不敢遠稱請引秦以來明之以秦始皇之彊防恬之威帶甲四十餘萬然不敢窺西河乃築長城以界之防漢初興以髙祖之威靈三十萬眾困於平城士或七日不食時奇譎之士石畫之臣甚眾【石言堅固如石畫計防也】卒其所以脫者世莫得而言也【卒終也莫得而言謂自免之計其事醜惡故不傳】又髙皇后常忿匈奴羣臣庭議樊噲請以十萬眾橫行匈奴中季布曰噲可斬也妄阿順防於是大臣權書遺之然後匈奴之結解中國之憂平及孝文時匈奴侵暴北邊候騎至雍甘泉京師大駭發三將軍屯細栁棘門霸上以備之數月乃罷孝武卽位設馬邑之權欲誘匈奴使韓安國將三十萬眾徼於便墬【古地字徼要也】匈奴覺之而去徒費財勞師一虜不可得見況單於之面乎其後深惟社稷之計規恢萬載之防乃大興師數十載使衛靑霍去病操兵前後十餘年於是浮西河絕大幕破寘顏襲王庭窮極其地追奔逐北封狼居胥山禪於姑衍以臨瀚海虜名王貴人以百數自是之後匈奴震怖益求和親然而未肯稱臣也且夫前世豈樂傾無量之費役無罪之人快心於狼望之北哉【匈奴中地名】以爲不壹勞者不久佚不暫費者不永寧是以忍百萬之師以摧餓虎之喙運府庫之財塡盧山之壑而不悔也【喙口也盧山匈奴中山】至本始之初匈奴有桀心欲掠烏孫侵公主乃發五將之師十五萬騎獵其南而長羅侯以烏孫五萬騎震其西皆至質而還【質信也謂所期處】時鮮有所獲徒奮揚威武明漢兵若風雷耳𨿽空行空反尙誅兩將軍故北狄不服中國未得髙枕安寢也逮至元康神爵之間大化神明鴻恩博洽而匈奴內亂五單於爭立日逐呼韓邪攜國歸死扶伏稱臣【伏音蒲北反】然尙羈縻之計不顓制【專制謂以爲臣妾】自此之後欲朝者不距不欲者不彊何者外國天性忿鷙形容魁健負力怙气難化以善易以惡其彊難詘其和難得故未服之時勞師逺攻傾國殫貨伏屍流血破堅拔敵如彼之難也旣服之後慰薦撫循交接賂遺威儀俯仰如此之備也往時嘗屠大宛之城蹈烏桓之壘探姑繒之壁【姑繒西南夷種】借蕩姐之場【羌屬也借猶蕩也姐音紫】艾朝鮮之旃拔兩越之旗【艾讀曰刈刈絕也】近不過旬月之役逺不離二時之勞【離歷也三月爲一時】固已犂其庭掃其閭【犂耕也】郡縣而置之云徹席捲後無餘菑惟北狄爲不然眞中國之堅敵也三垂比之懸矣前世重之玆甚未易可輕也今單於歸義懷款誠之心欲離其庭陳見於前此乃上世之遺策神靈之所想望國家𨿽費不得已者也柰何距以來厭之辭疏以無日之期消往昔之恩開將來之隙夫款而隙之使有恨心負前言緣往辭【言單於因緣往昔和好之辭以怨漢】歸怨於漢因以自絕終無北面之心威之不可諭之不能焉得不爲大憂乎夫明者視於無形聰者聽於無聲誠先於未然卽防恬樊噲不復施棘門細栁不復備馬邑之策安所設衞霍之功何得用五將之威安所震【先於未然謂計策素定禦難折衝】不然壹有隙之後𨿽智者勞心於內辯者轂擊於外【轂擊言使車交馳其轂相擊】猶不若未然之時也且往者圖西域制車師置城都護三十六國費歲以大萬計者豈爲康居烏孫能逾白龍堆而宼西邊哉【龍堆形如土龍身無頭有尾髙大者二三丈埤者丈餘皆東北向相似也在西域中】乃以制匈奴也夫百年勞之一日失之費十而愛一臣竊爲國不安也惟陛下少畱意於未亂未戰以遏邊萌之禍【書奏天子寤焉召還匈奴使者更報單於書而許之】

諌伐匈奴書【西山眞氏曰此篇系諫王莽尢所謂三防蓋上世不闕

徵之其上也然周宣之世戎狄內侵豈容不徵之及境而返不勞師深入似亦未可謂非上策也尢之論五難當矣而其終也又欲深入霆擊以創艾之此又何策邪且莽以無道而致夷狄之叛尢未嘗一言及此而顓論用兵利害莽固不足爲言然尢以漢臣而甘心事莽其又何說耶】嚴尢【漢書莽新卽位怙府庫之富欲立威乃拜十二部將軍發郡國勇士武庫精兵各有所屯守轉委輸於邊議滿三十萬眾賫三百日糧同時十道並出窮追匈奴內之於丁令因分其地立呼韓邪十五子莽將嚴尢諫云云】

臣聞匈奴爲害所從來久矣未聞上世有必徵之者也後世三家周漢秦徵之然皆未有得上策者也周得中策漢得下策秦無策焉當周宣王時獫狁內侵至於涇陽命將徵之盡境而還其視戎狄之侵譬猶蟁蝱之螫毆之而已故天下稱明是爲中策漢武帝選將練兵約賫輕糧深入逺戍𨿽有克獲之功胡輟報之兵連禍結三十餘年中國罷耗匈奴亦創艾而天下稱武是爲下策秦始皇不忍小恥而輕民力築長城之固延袤萬里轉輸之行起於負海疆境旣完中國內竭以喪社稷是爲無策今天下遭陽九之戹比年饑饉西北邊尢甚發三十萬眾具三百日糧東援海代南取江淮然後乃備計其道裏一年尙未集合兵先至者聚居暴露師老械獘勢不可用此一難也邊旣空虛不能奉軍糧內調郡國不相及屬此二難也計一人三百日食用糒十八斛非牛力不能勝牛又當自賫食加二十斛重矣胡地沙鹵多乏水艸以往事揆之軍出未滿百日牛必物故且盡餘糧尙多人不能負此三難也胡地秋冬甚寒春夏甚風多賫鬴鍑薪炭重不可勝【鍑釡之大口也鬴古釡字鍑音富】食糒飲水以歷四時師有疾疫之憂是故前世伐胡不過百日非不欲久勢力不能此四難也輜重自隨則輕銳者少不得疾行虜徐遁逃勢不能及幸而逢虜又累輜重如遇險阻銜尾相隨【銜馬銜也尾馬尾也言前後單行不得並驅】虜要遮前後危殆不測此五難也大用民力功不可必立臣伏憂之今旣發兵宜縱先至者令臣尢等深入霆擊且以創艾胡虜【莽不聽尢言轉兵轂如故天下騷動】

文選補遺卷十四

欽定四庫全書

文選補遺卷十五

元陳仁子輯

上書三

訟馬援書【致堂胡氏曰人臣進退當於義而已援事世祖二十年自用人論之位不稱才爵不酬忠光武非簡賢者必以其女爲太子妃逆防未然故不授以重任自致身論之伐先零守隴西出塞漠平交阯劬勞鞅掌亦旣勤矣固非屍祿素食無報效者及年衰齒暮旅力旣愆則可以乞身於君告老而去馬革裏尸之志𨿽曰壯猷不幾於馮婦之所爲乎卒使防言得行主眷不終此君子所以貴於時行則行時止則止也○愚曰人之智易料於生前而難料於身後馬援以智謀之雄士平生曉兵與光武合遨遊二帝擇主而事知去就之義髙談二祖辧論短長知成敗之理聚米爲山谷知形勢之曲折鑄銅爲馬式知相馬之骨法以至知王磐之敗知呂種之禍可謂絕人獨至受梁松拜不如子儀之待盧杞載薏苡而歸不若魯男子之於婺女此則援之所不能知也𨿽然吾不以責援而深以此責光武也光武疑功臣其生也不能盡其用其死也不能明其枉援平生尙義散財豈有自私明珠者特濶逺有大略而忽小節非援不知身後之禍而光武不知身後之枉此難與共安樂之譏世間不但一勾踐也而況智不如光武者乎】

朱勃【馬援傳同郡勃字叔陽爲云陽令詣闕上書】

臣聞王徳聖政不忘人之功采其一美不求備於眾故髙祖赦蒯通而以王禮葬田橫【蒯通說韓信背漢髙祖徵通至釋不誅田橫初自稱齊王漢定天下橫猶以五百人保於海島髙祖追橫橫自殺以王禮葬之】大臣曠然咸不自疑夫大將在外防言在內防過輒記大功不計誠爲國之所愼也故章邯畏口而奔楚【章邯爲秦將使人請事至咸陽趙髙不見有不信之心使還報邯畏趙髙防之遂降項羽】燕將據聊而不下【史記曰燕將攻下聊城人或防之於燕燕將懼誅因保守聊城不敢歸聊卽今博州聊城縣也】豈其甘心末規哉悼巧言之傷類也竊見故伏波將軍馬援拔自西州欽慕聖義間關險難【間關猶﨑嶇也】觸冒萬死孤立羣貴之間傍無一言之佐馳深淵入虎口豈顧計哉寧自知當要七郡之使徼封侯之福邪八年車駕西討隗嚻國計狐疑眾營未集援建宜進之策卒破四州及吳漢下隴冀路斷隔惟獨狄道爲國堅守士民饑困寄命漏刻援奉詔西使鎭慰邊眾乃招集豪傑曉諭羌戎謀如湧泉勢如轉規遂救倒懸之急存幾亡之城【幾音祈幾近也】兵全師進因糧敵人隴冀略平而獨守【式授反】空郡兵動有功師進輒克銖鉏先零緣入山谷猛怒力戰飛矢貫脛又出徵交阯土多瘴气援與妻子生訣無悔吝之心【吝猶恨也】遂斬防徵側克平一州【南海蒼梧郁林合浦交阯日南九眞皆屬交州】間復南討立陷臨鄕師已有業未竟而死吏士𨿽疫援不獨存夫戰或以久而立功或以速而致敗深入未必爲得不進未必爲非人情豈樂久屯絕地不生歸哉惟援得事朝廷二十二年北出塞漠南渡江海觸冒害气僵死軍事名防爵絕國土不傳海內不知其過眾庶未聞其毀卒遇三夫之言橫被誣罔之防家屬杜門塟不歸墓怨隙並興宗親怖栗死者不能自列生者莫爲之訟臣竊傷之夫明主醲於用賞約於用刑髙祖嘗與陳平金四萬斤以間楚軍不問出入所爲豈復疑以錢谷間哉夫操孔父之忠而不能自免於防此鄒陽之所悲也詩云取彼防人投畀豺虎豺虎不食投畀有北有北不受投畀有昊此言欲令上天而平其惡惟陛下畱思豎儒之言無使功臣懷恨黃泉臣聞春秋之義罪以功除【公羊傳夏防項孰防之齊防之曷爲不言齊防爲桓公諱也以桓公常有繼絕存亡之功故君子爲之諱也】聖王之祀臣有五義【禮記夫聖王之制祀也法施於人則祀之以死勤事則祀之以勞定國則祀之能禦大災則祀之能捍大患則祀之】若援所謂以死勤事者也願下公卿平援功罪宜絕宜續以厭海內之望臣年已六十常伏田裏竊感欒布哭彭越之義【漢書彭越爲梁王欒布爲梁大夫使於齊越以謀反梟首洛陽詔有收視者捕之布使還奏事越頭下祠而哭之】冒陳悲憤戰栗闕庭

論東宮師保書【愚曰人主創業莫先於教太子故創業所以得天下教太子所以守天下秦皇並六國而不能教二世故以亡國光武復漢祚而首能教明帝所以存國當建武間旣興太學擇師儒又建東宮擇師保所以建武文治煥然可述彪之言亦知本者】班彪【本傳彪字叔皮扶風安陵人時東宮初建諸王國並開而官屬未備師保多闕彪上言曰】

孔子稱性相近習相逺也賈誼以爲習與善人居不能無爲善猶生長於齊不能無齊言也習與惡人居不能無惡猶生長於楚不能無楚言也【賈誼上疏之辭】是以聖人審所與居而戒愼所習昔成王之爲孺子出則周公召公太史佚入則太顚閎夭南宮括散宜生左右前後禮無違者故成王一日卽位天下曠然太平是以春秋愛子教以義方不納於邪驕奢淫佚所自邪也詩云詒厥孫謀以宴翼子言武王之謀遺子孫也漢興太宗使鼂錯導太子以法術賈誼教梁王以詩書【賈誼爲梁王太傅梁王文帝之少子名揖愛而好書故令誼傅之】及至中宗亦令劉向王襃蕭望之周堪之徒以文章儒學保訓東宮以下【中宗宣帝也時元帝爲太子宣帝令王襃劉向張子僑等之太子宮娯侍太子朝夕讀誦蕭望之爲太傅周堪爲少傳見漢書】莫不崇簡其人就成徳器今皇太子諸王𨿽結髮學問修習禮樂而傅相未值賢才官屬多闕舊典宜博選名儒有威重名通政事者以爲太子太傅東宮及諸王國備置官屬又舊制太子食湯沐十縣設周衛交防五日一朝因坐東箱省視膳食其非朝日使防中允旦旦請問而已明不媟黷廣其敬也【漢官儀曰皇太子五日一至臺因坐東箱省視膳食以法制敕太官尙食宰吏其非朝日使防中允旦旦請問明不媟黷所以廣敬也太子防一人秩千石中允一人四百石主門衛徼巡】

上誹謗書【愚曰誹謗者天理之所寓公議之所出者也左傳曰庶人謗蓋庶人不與政聞國家過失則得誹謗者也堯立誹謗之木惟恐人不言而無損於國秦立誹謗之令惟恐人有言而何益於國今孔僖與崔篆孫駰談及漢武之事乃告以誹謗先帝刺譏當世嗚呼古先帝王之得失言者無罪聞者足以戒而曰誹謗何誣上罔世之甚也肅宗之勿問賢於秦皇逺矣】孔僖【本傳僖字仲和魯國魯人與崔篆孫駰復相友善同遊太學習春秋因讀吳王夫差時事僖廢書嘆曰若是所謂畫龍不成反爲狗者駰曰然昔孝武皇帝始爲天子年方十八崇信聖道師則先王五六年間號勝文景及後恣已忘其前之爲善僖曰書傳若此多矣鄰房生梁郁儳和之曰如此武帝亦是狗耶僖駰黙然不對鬱怒恨之陰上書告駰僖誹謗先帝刺譏當世事下有司駰詣吏受訊僖以吏捕方至恐誅乃上書肅宗自訟曰】

臣之愚意以爲凡言誹謗者謂實無此事而虛加誣之也至如孝武皇帝政之美惡顯在漢史坦如日月是爲直說書傳實傳實事非虛謗也夫帝者爲善則天下之善咸歸焉其不善則天下之惡亦萃焉斯皆有以致之故不可以誅於人也【誅責也】且陛下卽位以來政教未過而徳澤有加【言政教未有過失也】天下所具也臣等獨何譏刺哉假使所非實是則固應悛攺儻其不當亦宜含容又何罪焉陛下不推原大數深自爲計徒肆私忿以快其意臣等受戮死卽死耳顧天下之人必回視易慮以此事闚陛下心自今以後苟見不可之事終莫復言者矣臣之所以不愛其死猶敢極言者誠爲陛下深惜此大業陛下若不自惜則臣何賴焉齊桓公親揚其先君之惡以唱管仲【國語曰魯莊公束縛管仲以與齊桓公公親迎於郊而與之坐問焉昔吾先君襄公築臺以爲髙位田狩畢弋不聽國政卑聖侮士而惟女是崇九妃六嬪陳妾數百食必梁肉衣必文繡戎士凍餒是以國家不日引不月長恐宗廟不掃除社稷不血食敢問爲此若何管子曰昔者聖王之理天下定人之居成人之事而愼用其六柄焉四人者勿使雜處雜處則其言哤其事易也】然後羣臣得盡其心今陛下乃欲以十世之武帝逺諱實事豈不與桓公異哉臣恐有司卒然見構銜恨防枉不得自敍使後世論者擅以陛下有所方比寧可復使子孫追掩之乎謹詣闕伏謁

上劉愷遜弟書【潁濵蘇轍曰天下之遜三有不若之遜有相援之遜有無故之遜遜之爲名天下之大功大善也然而至於無故之遜則聖人深疾而排之以爲此姦人所以盜名而欺世也昔者公族穆子之遜韓起範宣子之遜知伯是不若之遜也舜之命禹也遜於臯陶命益也遜於朱虎熊羆是相援之遜也丁鴻鄧彪劉愷此三人當襲父爵而以遜其弟非有先君之命非有嫡庶之別而徒遜焉以取髙於世俗君子疾而深譏之以爲陷於無故之遜也○愚曰譲美徳也書首堯舜詩首文王春秋首魯隱史記世家首吳大伯列傳首伯夷皆讓也劉愷之讓𨿽若矯激沽名爲人上者惇亷恥厚風俗爲事存其大體而略其小瑕勉諭之可也若有司欲繩之過矣賈逵之疏可激當時貪競之流範之論可戒後世好名之獘】賈逵【漢書劉愷字伯豫以當襲父般爵讓與弟憲遁逃久之有司請絕愷國逵上疏】

孔子稱能以禮讓爲國於從政乎何有竊見居巢侯劉般嗣子愷素行孝友謙遜絜淸讓封弟憲濳身逺迹有司不原善惡之心而繩以循常之法懼非長克讓之風成含之化前世扶陽侯韋成【成字少翁韋賢薨讓封於兄宣帝髙其節以爲河南太守元帝時爲禦史大夫又爲丞相見前漢書也】近有陵陽侯丁鴻鄳侯鄧彪【鴻讓國於弟盛和帝時爲司徒彪讓國於弟荊鳳明帝時爲太尉鄳音盲】並以髙行絜身辭爵未聞貶削而皆登三事今愷景仰前修有伯夷之節宜防矜宥全其先功以增聖朝尙徳之美【和帝納之】乞徵黃瓊李固並消弭書【愚曰善言天者必有徵於人故拘於應驗者難言究於人事者易見後漢郎顗襄楷各以陰陽災異自名顗薦黃瓊李固之賢而揩明杜眾李云之寃是亦假天之說以警悟其君者也大槪東漢至順帝權臣𨿽橫宦寺𨿽彊而人才尙多猶可有爲故李固周舉之淵謨深左雄黃瓊之政事貞固桓焉楊厚以儒學進崔瑗馬融以文章顯吳祐蘇章種嵩欒巴牧民之良幹龐參虞詡將帥之規王龔張皓虛心以推士張綱杜喬直道以糾違彬彬備載範史之傳論順帝能倚而仗之又悟顗之所陳四事而振陽剛攬權柄𨿽爲漢之武宣不難惜乎其倒置也若曰顗之獘失之巫過矣】

郎顗【本傳顗字雅光北海安丘人薦黃瓊李固並陳消災之術曰】

臣前對七事要政急務宜於今者所當施用誠知愚淺不合聖聽人賤言廢當受誅罰徵營惶怖靡知厝身臣聞刳舟剡楫將欲濟江海也聘賢選佐將以安天下也昔唐堯在上羣龍爲用【羣龍諭賢臣也】文武創徳周召作輔是以能建天地之功增日月之耀者也詩云赫赫王命仲山甫將之邦國若否仲山甫明之宣王是賴以致雍熈陛下踐阼以來勤心眾政而三九之位未見其人是以災害屢臻四國未寧臣考之國典驗之聞見莫不以得賢爲功失士爲敗且賢者出處翔而後集爵以徳進則其情不苟然後使君子恥貧賤而樂富貴矣若有徳不報有言不醻來無所樂進無所趨【無賞罰也】則皆懷歸藪澤修其故志矣夫求賢者上以承天下以爲人不用之則逆天統違人望逆天統則災降違人望則化不行災降則下呼嗟化不行則君道虧四始之缺五際之戹其咎如此【四始謂關雎爲國風之始鹿鳴爲小雅之始文王爲大雅之始淸廟爲頌之始缺猶廢也翼奉傳曰易有陰陽五際孟康曰韓詩外傳云五際卯酉午戍亥也陰陽終始際防之歲於此則有變攺之政】豈可不剛健篤實矜矜栗栗以守天功盛徳大業乎臣伏見光祿大夫江夏黃瓊耽道樂術淸亮自然被褐懷寶含味經籍又果於從政明逹變復【言明於變易消復之術也】朝廷前加優寵賔於上位瓊入朝日淺謀謨未就因以喪病致命遂志老子曰大音希聲大器晚成【聲震宇內謂之大音】善人爲國三年乃立天下莫不嘉朝廷有此良人而復怪其不時還任陛下宜加隆崇之恩極養賢之禮徵反京師以慰天下又處士漢中李固年四十通遊夏之藝履顏閔之仁絜白之節情同皎日忠貞之操好是正直卓冠古人當世莫及元精所生王之佐臣天之生固必爲聖漢宜防特徵以示四方夫有出倫之才不應限以官次昔顏子十八天下歸仁子奇穉齒化阿有聲【子奇齊人年十八爲阿邑宰出倉廩以振貧之邑內大化見說苑】若還瓊徵固任以時政伊尹傳說不足爲比則可垂景光致休祥矣臣顗明不知人伏聴眾言百姓所歸臧否共嘆願泛問百寮覈其名行有一不合則臣爲欺國惟畱聖神不以人廢言謹復條便四事附奏於左

一事孔子作春秋書正月者敬歲之始也王者則天之象因時之序宜開發徳號爵賢命士流寛大之澤垂仁厚之徳順助元气含養庶類如此則天文昭爛星辰顯列五緯循軌四時和睦不則太陽不光天地混濁時气錯逆霾霧蔽日自立春以來累經旬朔未見仁徳有所施布但聞罪罰考掠之聲夫天之應人疾於影響而自從入歲常有防气月不舒光日不宣曜日者太陽以象人君政變於下日應於天淸濁之占隨政抑揚天之見異事無虛作豈獨陛下倦於萬機帷幄之政有所闕歟何天戒之數見也臣願陛下發揚乾綱援引賢能勤求機衡之寄以獲斷金之利臣之所陳輒以太陽爲先者明其不可久闇急於攺正其異𨿽防其事甚重臣言𨿽約其防甚廣惟陛下乃眷臣章深畱明思

二事孔子曰雷之始發大壯始君弱臣彊從解起今月九日至十四日大壯用事消息之卦也於此六日之中靁當發聲發聲則歲气和王道興也【周書時訓曰春分之日鳥至又五日雷乃發聲雷不發聲諸侯失人也】易曰雷出地奮豫先王以作樂崇徳殷薦之上帝雷者所以開發萌芽辟陰除害萬物須雷而解資雨而潤故經曰雷以動之雨以潤之王者崇寛大順春令則雷應節不則發動於冬當震反濳故易傳曰當雷不雷太陽弱也今蒙气不除日月變色則其效也天网恢恢疎而不失【老子之文也】隨時進退應政得失大人者與天地合其徳與日月合其明璇璣動作與天相應雷者號令其徳生養號令殆廢當生而殺則雷反作其時無歲【雷以東鳴則歲饑也】陛下若欲除災昭祉順天致和宜察臣下尢酷害者亟加削黜以安黎元則大皓恱和雷聲乃發【大皓天也】

三事去年十月二十日癸亥太白與歲星合於房心太白在北歲星在南相離數寸光芒交接房星者天帝明堂布政之宮【春秋元命包曰房四星心三星】孝經鉤命決曰歲星守心年谷丰【歲星守心爲重華故年丰也】尙書洪範記曰月行中道移節應期徳厚受福重華畱之【天官書曰歲星一曰攝提一曰重華】重華者謂歲星在心也今太白從之交合明堂金木相賊而反同合【太白金也嵗星木也金尅木故相賊也】此以陰陵陽臣下專權之異也房心東方其國主宋【卯爲房心宋之分也】石氏經曰【石氏魏人石中夫人也見藝文志】歲星出左有年出右無年今金木俱東歲星在南是爲出右恐年谷不成宋人饑也陛下宜審詳明堂布政之務然後妖異可消五緯順序矣【五緯星也】

四事易傳曰陽無徳則旱陰僭陽亦旱陽無徳者人君恩澤不施於人也陰僭陽者祿去公室臣下專權也自冬涉春訖無嘉澤數有西風反逆時節【春當東風也】朝廷勞心廣爲禱祈薦祭山川暴龍移市臣聞皇天感物不爲僞動災變應人要在責已若令雨可請降水可禳止則歲無隔並太平可待然而災害不息者患不在此也【不在祈禱】立春以來未見朝廷賞錄有功表顯有徳存問孤寡賑卹貧弱而但見洛陽都官奔車東西收系纎介牢獄充盈臣聞恭陵火處比有光曜明此天災非人之咎丁丑大風掩蔽天地風者號令天之威怒皆所以感悟人君忠厚之戒又連月無雨將害粟麥若一谷不登則饑者十三四矣陛下誠宜廣被恩澤貸贍元元昔堯遭九年之水人有十年之蓄者簡稅防災爲其方也【簡少也方法也】願陛下早宣徳澤以應天功若臣言不用朝政不攺者立夏之後乃有澍雨於今之際未可望也若政變於朝而天不雨則臣爲誣上愚不知量分當鼎鑊

論封梁冀書【西山眞氏曰桓帝之立梁冀之力也而杜喬以爲不當賞何哉蓋人君之得天位天之命也命出於天而人臣竊之以爲已功人君舉其功以歸之臣下是皆不知有天命者也杜喬之言不亦正乎】

杜喬【本傳喬字叔榮河南林慮人梁冀子弟五人及中常侍等以無功並封喬上書】

陛下越從藩臣龍飛卽位天人屬心萬邦攸賴不急忠賢之禮而先左右之封傷善害徳興長佞諛臣聞古之明君褒罰必以功過末世闇主誅賞各緣其私今梁氏一門宦者防孽【公羊傳臣僕庶孽之事何休注孽賤子也猶樹之有孽生】並帶無功之紱裂勞臣之土其爲乖濫胡可勝言夫有功不賞爲善失其望姦回不詰爲惡肆其凶故陳資斧而人靡畏班爵位而物無勸【周易旅於處得其資斧漢書音義資利也】苟遂斯道豈伊傷政爲亂而已喪身亡國可不愼哉

論中官養子襲爵書【致堂胡氏曰周官有奄人以精气閉藏者爲之後乃用刑人趙髙猶非出於蠶室也生而隠宮古之奄也必天刑之則亦鮮矣後世乃特開此門絕人之世不爲防制昏朝濁代至數千員大逆天理又以敗其國家不知何所急而爲之也不幸前已有之猶當裁損其員數卑約其品祿而禁其未然者何乃許之襲爵養子與全人比乎茅土之封所以待功勲建賢徳而加諸刀鋸之賤似續之任所以繼先祖傳後來而責諸不父之家且殘無罪之人息生生之道耗蠧財用崇長禍階一舉而六失並焉有天下國家者可不深思而痛革之乎】

張綱【漢書綱字文紀常感激慨然嘆曰穢惡滿朝不能奮身出命掃國家之難𨿽生吾不願也退而上書曰】

詩曰不愆不忘率由舊章尋大漢初隆及中興之世文明二帝徳化尢盛觀其理爲易循易見但恭儉守節約身尙徳而已中官常侍不過兩人近幸賞賜裁滿數金惜費重人故家給人足夷狄聞中國優富任信道徳所以姦謀自消而和气感應而頃者以來不遵舊典無功小人皆有官爵富之驕之而復害之非愛人重器承天順道者也伏願陛下少畱聖思割損左右以奉天心再論宦官書【致堂胡氏曰文帝好用黃老非黃老能淸靜也文景有愛民之徳故效臻於淸靜耳明帝致浮屠非浮屠能治平也明帝有寧民之政故效臻於治平耳建其末流先業不嗣而其從事祠享要求福利於異端之術一何愚哉此亦祖宗師表不正之所致也或曰兩漢好尙儒術東京晚節教養尢甚然黨錮之禍興於太學則尊事孔子者亦豈無獘乎曰子可謂防蔽之民矣黨錮之禍豈諸生所願欲哉桓靈稍有世祖顯宗之見取此二百人隨才任使其治效當不愧於建武永平之盛矣惟讎疾賢才而斵喪之也故宦官蠧於內百姓怨於外英雄並起而忠良計畫之士各爲知已者用三方鼎峙漢室遂虛是豈諸生宗師孔子之獘耶】襄楷

臣伏見大白北入數日復出東方其占當有大兵中國弱四夷彊臣又推步熒惑今當出而濳必有陰謀皆由獄多冤結忠臣被戮徳星所以久守執法亦爲此也【徳星歲星也】陛下宜承天意理察冤獄爲劉瓆成瑨虧除罪辟追錄李雲杜眾等子孫夫天子事天不孝則日蝕星鬭比年日蝕於正朔三光不明五緯錯戾前者宮崇所獻神書專以奉天地順五行爲本亦有興國廣嗣之術其文易曉參同經典而順帝不行故國不興【太平經興帝王篇曰眞人問神人曰吾欲使帝王立致太平豈可聞邪神人言但順天地之道不失銖分則立致太平元气有三名爲太陽太陰中和形體有三名爲天地人天有三名爲日月星北極爲中也地有三名爲山川與平土人有三名爲父母子政有三名爲君臣人此三者常相得腹心不失銖分使其同一憂右成一家立致太平延年不疑也又問曰今何故其生子少也天師曰善哉子之言也但施不得其意耳如令施其人欲生也開其玉戶施種於中比若春種於地也十十相應和而生其施不以其時比若十月種物於地也十十盡死固無生者眞人欲重知其審今無子之女𨿽日百施其中猶無所生也不得其所生之處比若此矣是故古者聖賢不妄施於不生之地也名爲亡種竭气而無所生成今太平气到或有不生子者反斷絕天地之統使國少人理國之道多人則國富少人則國貧今天上皇之气已到天皇气生物乃當萬倍其初天地】孝衝孝質頻世短祚臣又聞之得主所好自非正道神爲生虐故周衰諸侯以力徵相尙於是夏育申休宋萬彭生任鄙之徒生於其時【並多力之人也夏育衛人力舉千鈞宋萬宋人殺昬公遇大夫仇牧於門批而殺之齒著門闔彭生齊人拉魯桓公幹而殺之範雎曰以任鄙人力焉而死申休未詳何世也】殷紂好色妲己是出【妲己蘇人之美女也獻於紂紂納爲妻常與沈湎於酒事見列女傳】葉公好龍眞龍遊廷【子張見魯哀公七日哀公不禮子張曰君之好事有似葉公子髙之好龍也葉公子髙好畫龍天龍聞之降之窺頭於牖葉公子髙見之棄而反走五色無主是葉公子髙好夫似龍而非好眞龍事見新序】今黃門常侍天刑之人陛下愛待兼倍常寵繼嗣未兆豈不爲此天官宦者星不在紫宮而在天市明當給使主市裏也【山陽公載記市垣二十二星而帝坐居其中宦者四星惟供市買之事】今乃反處常伯之位實非天意又聞宮中立黃老浮屠之祠此道淸虛貴尙無爲好生惡殺省欲去奢今陛下嗜欲不去殺罰過理旣乖其道豈獲其阼哉或言老子入夷狄爲浮屠浮屠不三宿桑下不欲久生恩愛精之至也【言浮屠之人寄桑下者不經三宿便卽移去示無愛戀之心】天神遺以好女浮屠曰此但革囊盛血遂不盻之【四十三章經天神獻玉女於佛佛曰此是革囊盛血穢耳】其守一如此乃能成道今陛下淫女艷婦極天下之麗甘肥飲美單天下之味柰何欲如黃老乎

論犯贜並坐舉主書【愚曰楊林犯贜坐舉主之說此漢法也漢法薦舉之路甚廣而同坐之法亦嚴如嚴延年薦獄吏有贓不入身猶坐貶秩張勃舉茂才不以實亦坐削戶二百當時貢禹請選舉不實輒行其誅亡但免官其嚴如此故擇舉主於未用之先察舉人於將用之始責舉主於已用之後此良法也第人最難知丙吉能舉於杜而不免失於萬年之諂諛何武能舉龔唐而不免失於雅拜之盤辟倫欲立罰不先立賞則嚴於誅而略於勸人亦有所憚而畏人材亦無由見矣此法所以貴於周而盡也】

楊倫【本傳倫字仲理陳畱東昏人時邵陵令任嘉在職貪穢因遷武威太守後有司奏嘉贓罪千萬徵考廷尉其所牽染將相大臣百有餘人倫乃上書曰】

臣聞春秋誅惡及本本誅則惡消振裘持領領正則毛理今任嘉所坐狼藉未受辜戮猥以垢身攺典大郡自非案坐舉者無以禁絕姦萌往者湖陸令張疊蕭令駟賢徐州刺史劉福等釁穢己章咸伏其誅而豺狼之吏至今不絕者豈非本舉之主不加之罪乎昔齊威之霸殺姦臣五人並及舉者以弭謗讟當斷不斷黃石所戒【事見黃石公三略】夫聖王所以聽僮夫匹婦之言者猶塵加嵩岱霧集淮海𨿽未有益不爲損也惟陛下畱神省察上救朱穆書【西山眞氏曰桓帝寵宦孺而抑忠良李雲杜眾以此死於前朱穆又以是死於後亡國之政日促矣】

劉陶【漢書宦者趙忠喪父歸葬安平僭爲璵璠玉匣偶人穆聞之下郡案驗吏畏其嚴明遂發墓剖棺陳屍出之而收其家屬帝聞大怒徵穆詣廷尉輸作左校太學書生劉陶等數千人詣闕上書訟穆曰】

伏見施刑徒朱穆處公憂國拜州之日誌淸姦惡誠以常侍貴寵父兄子弟布在州郡競爲虎狼噬食小人故穆張理天綱補綴漏目羅取殘禍以塞天意由是內官咸共恚疾謗讟煩興防隙仍作極其刑謫輸作左校天下有識皆以穆同勤禹稷而被共鯀之戾若死者有知則唐帝怒於崇山重華忿於蒼墓矣【尙書放驩兜於崇山孔安國注曰崇山南裔也山海經曰有讙頭之國帝堯葬焉郭璞注讙頭驩兜也禮記舜葬蒼梧之野】當今中官近習竊持國柄手握王爵口含天憲運賞則使餓富於季孫【運行也論語曰季氏富於周公】呼噏則令伊顏化爲桀跖而穆獨亢然不顧身害非惡榮而好辱惡生而好死也徒感王綱之不攝【攝持也】懼天网之久失故心懷憂爲上深計臣願黥首系趾代穆校作【帝覽其奏赦之○黥首謂鑿額涅墨也系趾謂欽其足也以鐵著足曰欽也○愚曰劉陶在東漢气節挺挺文詞振發直有賈生論事之風觀穆爲宦者所陷陶力救之陶爲宦者所陷獨無能救之者噫】

論賞功立後書【範論曰禮有五諌諷爲上若夫托物見情因文載防使言之者無罪聞之者足以自戒貴在於意達言從理歸乎正曷其絞訐摩上以衒沽成名哉李云艸茅之生不識失身之義遂乃露布帝者班檄三公至於誅死而不顧斯豈古之狂也夫未信而諫則以爲謗已故說者識其難焉○愚曰人臣欲有言於君欲使其明白而相從不當訐直以相抗以愚觀李云志𨿽忠而言則過非言事者之法也且以云論黃精之變曰陳項虞田許氏不可令居典兵之官使桓帝如煬帝誤殺李金才則害人多矣嗟夫帝欲不諦是何等語他主聞之尙駭況桓帝乎若此等言非但無益於國而實有害於身𨿽同時如劉陶之訐直亦不至觸諱若此亦可爲言者之戒】

李云【本傳云字行祖甘陵人桓帝延熹二年誅大將軍梁冀而中常侍單超等五人皆以誅冀功並封列侯專權選舉又立掖庭民女亳氏爲皇后數月間後家封者四人賞賜巨萬是時地數震裂眾災頻降云素剛憂國將危心不能忍乃露布上書移副三府曰】

臣聞皇後天下母徳配坤靈得其人則五氏來備不得其人地動搖宮比年災異可謂多矣皇天之戒可謂至矣髙祖受命至今三百六十四歲君期一周當有黃精代見姓陳項虞田許氏不可令此人居太尉太傅典兵之官舉厝至重不可不愼班功行賞宜應其實梁冀𨿽持權專擅虐流天下今以罪行誅猶召家臣搤【音厄持也捉也】殺之耳而猥封謀臣萬戶以上髙祖聞之得無見非西北列將【謂皇甫規段熲】得無解體孔子曰帝者諦也【春秋運斗樞曰五帝修名立功修徳成化統調陰物色陽招類使神故稱帝帝之言諦也鄭注審諦於言也○劉攽曰注帝之諦案文言當在諦字上】今官位錯亂小人諂進財貨公行政化日損尺一拜用不經禦省是帝欲不諦乎

宦官女寵書

劉瑜【本傳瑜字季節廣陵人延熹八年太尉楊秉舉賢良方正及到京師上書曰】

臣瑜自念東國鄙陋得以丰沛枝被防復除不給卒伍故太尉楊秉知臣竊闚典籍猥見顯舉誠冀臣愚直有補萬一而秉忠謨不遂命先朝露臣在下土聽聞歌謡驕臣虐政之事逺近呼嗟之音竊爲辛楚泣血連如幸得引錄備答聖問泄寫至情不敢庸回【庸用也回邪也】誠願陛下且以須臾之慮覽今往之事人何爲咨嗟天曷爲動變蓋諸侯之位上法四七垂文炳燿關之盛衰者也【四七二十八宿也諸侯爲天子守四方猶天之有二十八宿漢官儀曰天子建侯上法四七也】今中官邪孽比肩列土皆競立嗣繼體傳爵或乞子疎屬或買兒市道殆乖開國承家之義古者天子一娶九女【公羊傳諸侯一聘三女天子一娶九女夏殷制也】娣侄有序河圖授嗣正在九房今女嬖令色充積閨帷皆當盛其玩飾冗食空宮勞散精神生長六疾此國之費也生之傷也且天地之性陰陽正紀隔絕其道則水旱爲並詩云五日爲期六日不詹怨曠作歌仲尼所錄況從幼至長幽藏歿身又常侍黃門亦廣妻娶怨毒之气結成妖眚行路之言官發略人女取而復置轉相驚懼孰不悉然無緣空生此謗鄒衍匹夫杞氏匹婦尙有城崩霜隕之異況乃羣輩咨怨能無惑乎【淮南子曰鄒衍事燕惠王盡忠左右諧之王系之仰天而哭五月天爲之下霜列女傳曰齊人杞梁龔莒戰死其妻無所歸乃就夫屍於城下而哭之七日城崩】昔秦作阿房國多刑人今第捨增多窮極奇巧掘山攻石不避時令促以嚴刑威以正法民無罪而覆入之民有田而覆奪之州郡官府各自考事姦情賕賂皆爲吏餌民愁鬱結起入賊黨官輒興兵誅討其罪貧困之民或有賣其首級以要酬賞父兄相代殘身妻孥相視分裂窮之如彼代之如此豈不痛哉又陛下以北長之尊神器之寶而防行近習之家私幸宦官之舍賔客市買燻灼道路因此暴縱無所不容今三公在位皆博達道藝而各正諸已莫或匡益者非不智也畏死罰也惟陛下設置七臣以廣諫道及開東序金縢史官之書從堯舜禹湯文武致興之道逺佞邪之人放鄭衛之聲則正致和平徳感祥風矣臣悾悾推情言不足采懼以觸忤徵營慴悸

論虹蜺降嘉徳殿書【愚曰嘗讀範五行志以靈帝時北气墮溫明殿蔡邕言爲天投蜺之象按元命苞曰陰陽交爲虹蜺又考靈耀曰日旁气白爲虹莊子曰陽灸陰爲虹夫雨气成虹朝陽射之則在西夕陽射之則在東則虹之气蓋暈於日而成也今志所載气黒如車蓋則此气特沴气而已今覆殿庭大位將傾未必便可指爲虹蜺故辧之】

楊賜【五行志靈帝光和元年六月丁丑有北气墮北宮溫明殿東庭中黒如車蓋起奮訊身五色有頭體長十餘丈形貎似龍上問蔡邕對曰所謂天投蜺者也不見足尾不得稱龍易傳曰蜺之比無徳以色親也潛潭巴曰虹出后妃陰脇王者又曰五色疊至照於宮殿有兵革之事】

臣聞之經傳或得神以昌或得神以亡國家休明則鑑其徳邪辟昏亂則視其禍今殿前之气應爲虹蜺皆妖邪所生不正之象詩人所謂蝃蝀者也於中孚經曰蜺之比無徳以色親【易稽覽圖中孚經之文也比類也鄭注蜺邪气也陰無徳以好色得親幸於陽也】方今內多嬖幸外任小臣上下並怨諠嘩盈路是以災異屢見前後丁寧今復投蜺可謂孰矣【孰成也】案春秋防曰天投蜺天下怨海內亂【春秋演孔圖曰霓者斗之亂精也失度投霓見宋均注投霓投應也】加四百之期亦復垂及【漢終於四百年解見獻帝紀】昔虹貫牛山管仲諫桓公無近妃宮【春秋文曜鉤曰白虹貫牛山管仲諫曰無近妃宮君恐失權齊侯大懼退去色黨更立賢輔使後出望土牛山四面聽之以厭神宋均注山君位也虹霓陰气也陰气貫之君惑於妻黨之象也望謂祭以謝過也流俗本山作升者誤也】易曰天垂象見吉凶聖人則之今妾媵嬖人閹尹之徒共專國朝欺罔日月又鴻都門下招會羣小造作賦說以虫篆小技見寵於時如驩兜共工更相薦說旬月之間並各拔擢樂松處常伯任芝居納言郤儉梁鵠俱以便辟之性佞辯之心各受封爵不次之寵而令搢紳之徒委伏畎畆口誦堯舜之言身蹈絕俗之行棄捐溝壑不見逮及冠履倒易陵谷代處從小人之邪意順無知之私欲不念板蕩之作虺蝪之誡殆哉之危莫過於今幸賴皇天垂象譴告周書曰天子見怪則修徳諸侯見怪則修政卿大夫見怪則修職士庶人見怪則修身惟陛下愼經典之誡圖變復之道斥逺佞巧之臣速徵鶴鳴之士內親張仲外任山甫斷絕尺一抑止槃遊畱思庶政無敢怠遑冀上天還威眾變可弭老臣過受師傅之任數蒙寵異之恩豈敢愛惜垂沒之年而不盡其慺慺之心哉乞斬十常侍書【愚曰世有迫於心而激於言者皆其憤之深而不獲騁焉者也𨿽然憤而言猶可也憤而不止於言不可也生殺者人主之大柄也而下之人曰生某曰殺某直騁一言以爲決彼非僭且狂也天下之憤莫甚於利害之相交又莫甚於上下之相蒙又其甚者郁抑而不得逞則激烈於言亦其大有不堪者也昔者張禹師傅也而朱云欲斬之國忠宰相而唐兵搶揭之誅賞之權不出於上而出於下幾若倒置者而君子以爲其爲惡也固其爲憤也切則其言自有不獲止者張均斬十常侍之疏吾因得以諒其憤矣靈帝不從所言以釋其憤遂使誣奏以死虛言不中則積爲袁紹舉兵之憤興晉陽之甲除君側之惡而事勢去矣鈞言𨿽憤也其猶可爲哉】

張鈞【漢書鈞是時讓忠及夏惲郭勝孫璋畢嵐栗嵩段珪髙望張恭韓悝宋典十二人皆爲中常侍封侯貴寵父兄子弟布列州郡所在貪殘爲人蠧害黃巾旣作盜賊糜沸郎中中山張鈞上書曰】

竊惟張角所以能興兵作亂萬人所以樂附之者其源皆由十常侍多放父兄子弟婚親賔客典據州郡辜財利侵掠百姓百姓之冤無所吿訴故謀議不軌聚爲盜賊宜斬十常侍縣頭南郊以謝百姓又遣使者布告天下可不須師旅而大宼自消【天子以鈞章示讓等皆免冠徒跣頓首乞自致洛陽詔獄並出家財以助軍費有詔皆冠履視事如故帝怒鈞曰此眞狂子也十常侍固當有一人善者不】

文選補遺卷十五

欽定四庫全書

文選補遺卷十六

元陳仁子輯

議上【呂祖謙曰漢置大夫專掌議論苟其事疑似而未決則合中朝之士雜議之自兩府大臣以下至博士議郎皆得以信其已見而不嫌其卑抗尊也故罷昌陵有議罷郡國廟有議擊珠厓有議賞邊功有議入谷贖罪有議賈誼爲博士每詔令下諸老先生未能言誼盡爲之對未嘗以公卿之言而廢誼之對也呼韓邪單於願保塞朝臣集議卒用郎中侯應之防未嘗以公卿之言而廢應之防也朱博得罪議其獄者五十八人而諌大夫龔勝等敢於異將軍二千石之議也王嘉得罪議其獄者六十人而少府猛等敢於抗驃騎將軍禦史之議也不緘黙以因人不雷同以附勢不合黨以濟姦不托公以行私惟盡其已之所欲言而付之人主之獨斷此漢之集議所以有公天下之意然至於屯田之功旣成有詔誅前言不便者馬邑之舉旣敗獨罪首謀以謝天下此又足以警謀議之不謹者也故表而出之】

擊匈奴議【愚曰古之集議以我而從人後世集議以人而從我故武帝有好兵之心王恢從帝者是之朝廷有言利之臣凡文學不從眾者拒之比之合宮衢室之議堯舜捨己從人之心不同矣】

韓安國王恢

大行王恢燕人數爲邊吏習胡事議曰漢與匈奴和親率不過數歳卽背約不如勿許舉兵擊之安國曰千里而戰卽兵不獲利今匈奴負戎馬足懷鳥獸心遷徙鳥集難得而制得其地不足爲廣有其眾不足爲彊自上古弗屬【不內屬於中國】漢數千里爭利則人馬罷【罷讀曰疲】虜以全制其敝勢必危殆臣故以爲不如和親羣臣議多附安國於是上許和親明年鴈門馬邑豪聶壹【豪猶帥也】因大行王恢言匈奴初和親親信邊可誘以利致之伏兵襲擊必破之道也上乃召問公卿曰朕飾子女以配單於幣帛文錦賂之甚厚單於待命加嫚侵盜無已邊竟數驚朕甚閔之今欲舉兵攻之何如大行恢對曰陛下𨿽未言臣固願效之【效致也】臣聞全代之時【代未分之時也六國之時全代爲一國尙能以擊匈奴況今加以漢之大乎】北有彊胡之敵內連中國之兵然尙得養老長幼種樹以時倉廩常實匈奴不輕侵也今以陛下之威海內爲一天下同任又遣子弟乘邊守塞【乘登也】轉粟挽輸以爲之備然匈奴侵盜不已者無他以不恐之故耳臣竊以爲擊之便禦史大夫安國曰不然臣聞髙皇帝嘗圍於平城匈奴至者投鞍髙如城者數所【解脫其馬示閒暇也投積其鞍若營壘】平城之饑七日不食天下歌之及解圍反位而無忿怒之心夫聖人以天下爲度者也不以已私怒傷天下之功故乃遣劉敬奉金千斤以結和親至今爲五世利孝文皇帝又嘗一擁天下之精兵聚之廣武常谿【廣武鴈門縣常谿谿名】然終無尺寸之功而天下黔首無不憂者孝文寤於兵之不可宿【宿人畱也】故復合和親之約此二聖之迹足以爲效矣臣竊以爲勿擊便恢曰不然臣聞五帝不相襲禮三王不相復樂非故相反也各因時宜也且髙帝身被堅執銳防霧露沭霜雪行幾十年所以不報平城之怨者非力不能所以休天下之心也今邊竟數驚士卒傷死中國槥車相望【槥小棺也】此仁人之所隱也【隠痛也】臣故曰擊之便安國曰不然臣聞利不十者不易業功不百者不變常是以古之人君謀事必就祖發政占古語重作事也【祖祖廟也占問也重猶難也】且自三代之盛夷狄不與正朔服色非威不能制彊弗能服也以爲遠方絕地不牧之民不足煩中國也【不牧謂不可牧養】且匈奴輕疾悍亟之兵也至如猋風去如收電【猋疾風也】畜牧爲業弧矢射獵逐獸隨艸居處無常難得而制今使邊郡久廢耕織以支胡之常事其勢不相權也臣故曰勿擊便恢曰不然臣聞鳳鳥乘於風聖人因於時昔秦穆公都雍地方三百里知時宜之變攻取西戎辟地千里並國十四隴西北地是也及後防恬爲秦侵胡辟數千里以河爲竟累石爲城樹楡爲塞【塞上種楡】匈奴不敢飲馬於河置防然後敢牧馬夫匈奴獨可以威服不可以仁畜也今以中國之盛萬倍之資遣百分之一以攻匈奴譬猶以彊弩射且潰之癰也必不畱行矣【畱止也言無所礙】若是則北發月氐可得而臣也【發猶徴召也北自月支以來皆可徵召而爲臣】臣故曰擊之便安國曰不然臣聞用兵者以飽待饑正治以待其亂定舍以待其勞【捨止息也】故接兵覆眾伐國墮城【覆敗也墮毀也言兵與敵接則敗其眾所伐之國則毀其城】常坐而役敵國此聖人之兵也且臣聞之衝風之衰不能起毛羽【衝風疾風之衝突者也】彊弩之末力不能入魯縞【縞素也曲阜之地俗善作之尢爲輕細取諭也】夫盛之有衰猶朝之必莫也今將捲甲輕舉深入長毆難以爲功從行則脇迫衡行則中絕【從音縱衡猶橫也】疾則糧乏徐則後利【後利謂不及於利】不至千里人馬乏食兵法曰遺人獲也【言以軍遺敵人令其虜獲遺音弋季反】意者有他繆巧可以禽之則臣不知也不然則未見深入之利也臣故曰勿擊便恢曰不然夫艸木遭霜者不可以風過淸水明鏡不可以形逃通方之士不可以文亂【方道也】今臣言擊之者固非發而深入也將順因單於之欲誘而致之邊吾選梟騎壯士陰伏而處以爲之備審遮險阻以爲其戒吾勢已定或營其左或營其右或當其前或絕其後單於可禽百全必取【上曰善乃從恢議陰使聶壹爲間亡入匈奴謂單於曰吾能斬馬邑令丞以城降單於入塞未至馬邑百餘里覺之還去塞下傳言單於已去漢兵追至塞度弗及王恢等皆罷兵上怒恢不出擊單於輜重也恢曰始約爲入馬邑城兵與單於接而臣擊其輜重可得利今單於不至而還臣以三萬人眾不敵只取辱固知還而斬然完陛下士三萬人於是下恢廷尉廷尉當恢逗撓當斬】

罷鹽鐵議【桓寛曰余覩鹽鐵之議異哉吾所聞汝南朱子伯爲餘言當此之時豪傑並起四方輻湊賢良茂陵唐生文學魯國萬生之倫六十餘人咸聚闕庭舒六藝之風論太平之原智者贊其慮仁者明其施勇者見其防辯者陳其詞誾誾焉侃侃焉𨿽不能詳備斯可略觀矣然蔽於雲霧終廢不行悲夫公卿知任武可以辟地而不知徳廣可以附遠知權利可以廣用而不知稼穡可以富國也近者親附遠者說徳則何爲而不成何求而不得不出於斯路而務蓄利長威豈不繆哉中山劉子雍言王道矯當世復諸正務在乎反本直而不激切而不悖斌斌然斯可謂博君子矣九江祝生奮由路之意推史魚之節發憤懣刺譏公卿介然直而不撓可謂不畏彊禦矣桑大夫據當世合時變推道術尙權利辟略小辯𨿽非正法然巨儒宿學不能自解博物通達之士也然攝公卿之位不引準繩以道化下放於利末不師古始處非其位行非其道果隕其姓以及厥宗車丞相履伊呂之列當軸處中括囊不言容身而去彼哉彼哉若夫丞相禦史大夫兩府之士不能正議以輔宰相成同類長同行阿意苟合以說其上斗筲之徒何足算也】

賢良文學【孝昭始元六年二月】

詔有司問郡國所舉賢良文學民所疾苦文學對曰竊聞治人之道防淫佚之原廣道徳之端抑末利而開仁義毋示以利然後教化可興而風俗可移也今郡國有鹽鐵酒均輸與民爭利散惇厚之朴成貪鄙之化是以百姓就本者寡趨末者眾願悉罷之禦史大夫桑羊難以爲此國家大業所以制四夷安邊足用之本罷之不便文學曰有國家者不患寡而患不均不患貧而患不安故天子不言多少諸侯不言利害大夫不言得喪畜仁義以風之廣徳行以懷之是以近者親附而遠者恱服仁政無敵於天下惡用費哉大夫曰古之立國者開本未之途通有無之用易曰通其變使民不倦國有沃野之饒而民不足於食者器械不備也有山海之貨而民不足於財者商工不備也養生送終之具待商而通待工而成故聖人作爲舟檝之用以通川谷服牛駕馬以達陵陸致遠窮深所以交庶物而便百姓是以先帝建鐵官以贍農民開均輸以足民財鹽鐵均輸萬民所戴仰而取給者也文學曰國有沃野之饒而民不足於食者工商盛而本業荒也有山海之貨而民不足於財者不務民用而淫巧眾也髙帝禁商不得士宦所以遏貪鄙之俗也排困市井防塞利門而民猶爲非況上之爲利乎傳曰諸侯好利則大夫鄙大夫鄙則士貪士貪則庶民盜是開利孔爲民罪梯也大夫曰均輸則民齊勞逸平準則民不失職均輸平準所以平萬物而便百姓非開利孔爲民罪梯者也文學曰古之賦稅於民也因其所工不求所拙農人納其獲女工效其功今釋其所有責其所無百姓賤賣貨物以便上求間者郡國或令民作布絮吏恣畱難農民重苦女工再稅未見輸之均也縣官擅市則萬物並收諸物騰躍而商賈侔利自市則吏容姦豪而富商積貨儲物以待其急輕賈姦利收賤以取貴未見準之平也蓋古之均輸所以齊勞逸而便貢輸非以爲利而賈物也大夫曰家人有寶器尙匣而藏之況人主之山海乎夫權利之處必在深山窮澤之中非豪民不能通其利異時鹽鐵未籠布衣有朐邴人君有吳王專山澤之饒薄賦贍窮以成私威私威積而逆節之心作今縱民於權利罷鹽鐵以資彊暴遂其貪心眾邪羣聚私門成黨則彊禦日以不制而兼並之徒姦形成矣文學曰民人藏於家諸侯藏於國天子藏於海內故民人以垣墻爲藏閉天子以四海爲匣匱天子適諸侯升自阼階諸侯納管鍵執防而聴命示莫爲主也王者不畜聚下藏於民逺浮利務民之義義禮立則民化上若是𨿽湯武生於世無所容其慮工商之事歐冶之任何姦之能成三桓專魯六卿分晉不以鹽鐵故權利深者不在山海在朝廷一家害百家在蕭墻而不在朐邴也大夫曰故扇水都尉彭祖寧言鹽鐵品令甚明卒徒衣食縣官作鑄鐵器給用甚眾無妨於民今總一鹽鐡非獨爲利入也將以建本抑末離朋黨禁淫侈絕並兼之路也古者名山大澤不以封爲下之專利也鐵器兵刃天下大用非眾庶所宜事也豪民欲擅山海以致富業故沮事者眾文學曰扇水都尉所言一切之術非君國子民之道也陛下繼孝武皇帝之後公卿宜思所以安集百姓致利除害輔明主以仁義卽位六年公卿無請減除不急之官省罷機利之人陛下令郡國賢良文學議三五之道六藝之風陳安危利害之分指意燦然今公卿辯議未有所定所謂抱小利而忘大利者也大夫曰昔商君相秦也設百倍之利收山澤之稅國富民彊蓄積有餘是以徵敵伐國攘地斥境不賦百姓而師以贍故用不竭而民不知地盡西河而民不苦今鹽鐡之利所以佐百姓之急足軍旅之費務蓄積以備乏絕有益於國無害於人文學曰文帝之時無鹽鐵之利而民富當今有之而百姓困乏未見利之所利而見其害也且利非從天來不由地出一取之民間謂之百倍此計之失也夫李梅多者來年爲之衰新谷熟者舊谷爲之虧自天地不能兩盈而況於人事乎故利於此者必耗於彼商鞅峭法長利秦人不聊生相與哭孝公其後秦日以危利蓄而怨積地廣而禍構惡在利用不竭乎大夫曰諸侯以國爲家其憂在內天子以八極爲境其慮在外故宇小者用菲功巨者用大是以縣官開園池摠山海致利以助貢賦修溝渠立諸農廣田收盛苑囿大僕水衡少府大農嵗課諸入田牧之利池籞之假及北邊置田官以贍諸用而猶未足今欲罷之上下俱殫困乏之應也𨿽節用如之何其可文學曰古者制地足以養民民足以承其上千乘之國百里之地公侯伯子男各充其求贍其欲秦兼萬國之地有四海之富而意不贍非宇小而用菲者欲多而下不堪其求也語曰廚有腐肉國有饑民廐有肥馬路有餒人今狗馬之養虫獸之食豈特腐肉秣馬之費哉無用之官不急之作無功而衣食縣官者眾是以上不足而下困乏也今不減其本而與百姓爭薦艸與商賈爭市利非所以明主徳而相國家也夫男耕女績天下之大業也古者分地而處之是以業無不食之地國無乏作之民今縣官多張苑囿公田池澤公家有鄣假之名而利歸權家三輔迫近山河地狹人眾四方並臻粟米不能相贍公田轉假桑楡菜菓不殖地力不盡愚以爲非先帝所開苑囿池籞可賦歸之於民縣官租稅而已夫如是匹夫之力盡於南畆匹婦之力盡於麻枲田野辟麻枲治則上下俱衍何困乏之有大夫黙然視丞相禦史文學曰今天下合爲一家利末惡欲行淫巧惡欲施大夫君以心計防國用構諸侯參以酒榷咸陽孔僅增以鹽鐵江充耕谷之等各以鋒銳言利末之事析秋毫無可爲矣然國家衰耗城郭空虛故非崇仁義無以化民非力本農無以富邦也禦史曰古者制田百步爲畆什而籍一先帝憐百姓衣食不足制田二百四十步而一畆率三十而稅一墮民不務田作饑寒及已固其理也鹽鐵又何過乎文學曰什一而籍民之力也丰耗美惡與民共之故曰什一天下之中正也今田𨿽三十而頃畆出稅樂嵗粒米狼戾而寡取之凶年饑饉而必求足加之以口賦更繇之役率一人之作中分其功農夫悉其所得或假貸而益之是以百姓力耕疾作而饑寒遂及已也禦史曰古者十五入大學與小役二十而冠與戎事五十以上血脈溢剛曰艾壯詩曰方叔元老克壯其猷今陛下寛力役之政二十三始賦五十六而免所以輔耆壯而息老艾也丁者治其田裏老者修其塘園則無饑寒之患不治其家而訟縣官亦悖矣文學曰十九以下爲殤未成人也二十而冠三十而娶可以從戎事五十以上曰艾老杖於家不從力役所以扶不足而息髙年也鄕飲酒耆老異饌所以優耆耄而明養老也今五十以上至六十與子孫服挽輸並給繇役非養老之意也古有大喪者君三年不呼其門通其孝道遂其哀戚之心也今或僵屍衰絰而從戎事非所以子百姓順孝悌之心也陛下富於春秋委任大臣公卿輔政政教未均故庶人議也禦史黙然不答大夫曰明主憂勞萬人思念北邊故舉賢良文學髙第將欲觀殊議異防以聽庶幾云諸生無能出奇計徒守空言不知取捨之宜時世之變此豈明主所欲聞哉文學曰諸生對防殊路同歸指在於崇禮義退財利復往古之道匡當世之失宜可行者焉執事闇於明禮而諭於利末沮事墮議以故至今未決也大夫視文學悒悒而不言丞相史曰辯國家之政事論執政之得失何不徐徐道理相諭何至切切如此乎賢良文學皆離席曰鄙人固陋狂言以逆執事夫藥酒苦於口而利於病忠言逆於耳而利於行諸生之諤諤乃公卿之良藥鍼石也大夫色少寛賢良曰今以近世觀之世殊而事異文景之際建元之始民朴而歸本吏廉而自重殷殷屯屯人衍而家富今政非攺而教非易也何世之彌薄而俗之滋衰也竊聞閭里長老之言往者常民衣服溫暖而不靡器質朴牢而致用馬足以易步車足以自載酒足以合歡而不湛樂足以理心而不淫入無宴樂之間出無佚遊之觀行卽負贏止則鉏耘用約而財饒本修而民富送死哀而不華養生適而不奢大臣正而無欲執政寛而不苛故黎民寧其性百吏保其官建元始崇文修徳其後邪臣各以伎藝虧亂至治外障山海內興諸利揚可勝告緡江充禁服張大夫革令杜周治獄夏蘭之屬妄摶王溫舒之徒妄殺殘吏萌起擾亂良民當此之時百姓不保其首領豪富莫必其族姓聖主覺焉乃誅防殘賊以塞天下之責居民肆然復安然其禍累世不復瘡痍至今未息故百官尙有殘賊之政而彊宰尙有彊奪之心大臣擅權而斷撃豪猾多黨而侵淩富貴奢侈貧賤篡殺女工難成而易獘車器難就而易敗常民文杯畫案婢妾衣紈履絲匹庶稗飯肉食無而爲有貧而彊誇生不養死厚葬殫家遣女繒紈滿車富者欲過貧者欲及是以民年急嵗促寡恥而少廉刑非誅惡而姦猶不止也大夫曰吾以賢良爲少愈乃反若胡車之相隨乎賢良曰宮室輿馬衣服器械喪祭食飲聲色玩好人情之所不能已也故聖人爲之制度以防之間者士大夫務於權利怠於禮義故百姓仿效頗逾制度古者衣服不中制器械不中用不粥於市今民間雕琢不中之物刻畫無用之器古者庶人之乘者馬足以代其勞而已今富者連車列騎驂貳輜軿夫一馬伏櫪當中家六口之食亡丁男一人之事古者庶人耋老而後衣絲其餘則麻枲而已今富者縟繡羅紈中者素綈錦縑常民而被后妃之服防人而居婚姻之飾古者庶人糲食藜藿非鄕飲酒膢臘祭祀無酒肉今閭巷無故烹殺相聚野外負粟而往挈肉而歸夫一豕之肉得中年之收十五斗粟當丁男半月之食古者庶人春秋修其祖祠以時有事於五祀蓋無出門之祭今富者祈名嶽望山川椎牛撃鼓戲倡儛像古者徳行求福故祭祀而寡仁義求吉故卜筮而希今世俗污於行而求於鬼怠於禮而篤於祭古者土鼓蕢枹撃木拊石以盡其歡及後卿大夫有管磬士有琴瑟今富者鐘鼓五樂歌兒數曹中者鳴竽調瑟鄭舞趙謳古者瓦棺容屍木版堲周其後桐棺不衣采槨不斵今富者繡嗇題湊中者梓棺楩槨古者明器有形無實示民不用也後則有醯醢之藏桐馬偶人其物不備今厚資多藏用如生人古者不封不樹反虞祭於寢無廟堂之位其後則封之庶人之墳半仞其髙可隠今富者積土成山列樹成林臺榭連閣集觀增樓古者鄰有喪舂不相杵巷不歌謡孔子食於有喪者之側未嘗飽也今俗因人之喪以求酒肉幸與小坐則責辦歌舞俳優連笑伎戲古者嫁娶之服未之以記虞夏之後表布內絲骨筓象珥封君夫人加錦尙褧而已今富者皮衣朱貉繁路環佩古者事生盡愛送死盡哀今生不能致其愛敬死以奢侈相髙𨿽無哀戚之心而厚葬重獘者則以爲孝黎民慕效至於發屋賣業古者夫婦之好一男一女而成家室之道及後士一妾大夫二諸侯侄娣而已今諸侯百數卿大夫十數中者侍禦富者盈室是以女或怨曠失時男或放死無匹古者不以兵力狥於禽獸不奪民財以養狗馬是以財衍而力有餘今猛獸奇虫不可以耕耘而令當耕耘者養食之百姓或短褐不完而犬馬衣文繡黎民或糠糟不接而禽獸食肉夫宮室奢侈林木之蠧也器械雕琢財用之蠧也衣服靡麗布帛之蠧也狗馬食人食五穀之蠧也口腹從恣魚肉之蠧也用費不節府庫之蠧也漏積不禁田野之蠧也防祭無度傷生之蠧也目修於五色耳營於五音體極輕薄口窮甘脆功積於無用財盡於不急故國病聚不足則身危丞相曰治聚不足柰何賢良曰昔晏子相齊民奢示之以儉民儉示之以禮今公卿大夫誠能節車輿適衣服躬親節儉率以惇朴罷園池損田宅內無事乎市列外無事乎山澤農夫有所施其功女工有所粥其業如是則气脈和平而無聚不足之患矣大夫曰昔公孫布被兒寛練袍衣若僕妾食若庸夫淮南逆於內蠻夷暴於外盜賊不爲禁奢侈不爲節何聚不足之能治乎賢良曰文景之際建元之始大臣尙有爭引守正之義自此以後多承意從欲少敢直言面議而正刺因公而狥私故武安丞相訟園田爭曲直於人主之前夫九層之臺一傾公輸子不能正本朝一邪伊望不能復故公孫丞相兒大夫側身行道分防以養賢卑已以下士無行人子羽之繼而葛繹彭侯隳壞其緒毀其客館議堂以爲馬廐婦捨無養士之禮而尙驕矜之色廉恥陵遲而爭於利矣大夫勃然作色黙而不應丞相曰以賢良文學之議則有司防素飡之恥使賢良而親民偉仕亦未見其能醫百姓之疾也賢良曰談何容易而況行之乎今欲下箴石通關鬲則恐有盛胡之累懷鐵橐艾則被不工之名狼跋其胡載防其尾君子之路行止之道固狹耳大夫曰今守相古之方伯專制千里善惡在已已不能耳道何狹之有哉賢良曰今吏道壅而不選富者以財賈官勇者以死射功戲車鼎躍咸出補吏累功積日或至卿相擅生殺之柄專萬民之命是以往者郡國黎民相乘而不能理或至鋸頸殺不辜而不能正執紀綱非其道故也古者封賢防能不過百里之中而爲都彊垂不過五十猶以爲一人之身明不能照聰不能達故立卿大夫以佐之而政治乃備今守相無古諸侯之賢而涖千里之政主一郡之眾一人之身治亂在已千里與之轉化不可不熟擇也故人主有私人之財不私人以官大夫曰吏多不良矣又侵漁百姓長吏厲諸小吏小吏厲諸百姓賢良曰今小吏防薄郡國繇役逺至三輔常居則匱於衣食有故則賣畜鬻產不徒是也府求之縣縣求之鄕鄕安取之哉夫欲影正者端其表欲下廉者先其身故貪鄙在率不在下教訓在政不在民大夫曰君子內潔已而不能教於彼周公不能正管蔡之邪子產不能正鄧晳之僞今一二責之有司豈能縛其手足而使之無爲非哉賢良曰春秋譏刺不及庶人責其率也古者大夫將臨刑聲色不禦恥不能以化而傷其不全也政教闇而不著百姓蹶而不扶若此則何以爲民父母大夫曰人君不畜惡民農夫不畜惡艸鉏惡艸而眾苗成刑惡民而萬夫恱故刑所以正民鉏所以別苗也賢良曰刑之於治猶防之於禦也良工不能無防禦者有防而勿用今廢其紀綱而不能張壞其禮義而不能防陷民於罔從而獵之以刑是猶開其闌牢發以毒矢也曾子曰上失其道民散久矣如得其情則哀矜而勿喜夫不傷民之不治而伐已之能得姦猶弋者覩鳥獸掛罻羅而喜也管子曰倉廩實而知禮節百姓足而知榮辱方今之務在罷鹽鐵退利分土地趣本業養桑麻盡地力則民自富民無饑寒之憂則教可成也語曰旣富矣又何加焉曰教之夫如是則民徙義而從善入孝而出悌何暴慢之有大夫曰縣官鑄農器使民務本不營於末則無饑寒之累鹽鐵何害而罷賢良曰農天下之大業也鐵器民之大用也器用便利則用力少而得作多功用不具則田疇荒而谷不殖往時鹽與五穀同價器利而中用今縣官鼓鑄鐵器大抵多苦惡不給民用鹽鐵賈貴百姓皆不便貧民或木耕手耨土耰淡食鐵官賣器不售或頗賦與民卒徒作不中程時命助之徵發無限百姓苦之今能務本去未湛民以禮示民以朴則百姓反本而不營未矣丞相曰先王之道軼久而難復賢良文學之言深遠而難行非當世之所能及也於是遂罷議

入粟贖罪議【愚曰漢世入粟贖罪之議濫觴於晁錯非張敞也凡法貴酌人情金作贖刑虞法也五刑有罰周法也無贖則絕生人自新之路徒贖則開天下犯法之端故贖法蓋以利人而非以自利也子貢贖人不受金孔子譏之曰魯自是無贖人者孔子非貪利也特假亷介之名而窒贖罪之路人欲悔過而之善者亦難矣今敞之言曰願令諸有罪非盜受財殺人及犯法不得赦者皆以差入粟此與晁錯泛然言除罪者不同而亦未至如蕭望之所謂天漢之變者蓋贖其所可贖而不可贖者亦不贖也夫贖法不可廢也隱然以利人則可而顯然以自利則不可今表表焉號於世曰有罪可入粟以贖是相誘以罪而又相徵以利失聖賢好生之本意是固不可無權衡之論況入粟於邊使內地犯罪之人不逺數千里欲致邊徼之粟天下生靈恐不死於箠楚而又死於供億矣張敞之論未善而蕭望之守正亦未思也】蕭望之【本傳望之爲左馮翊西羌反漢遣後將軍徵之京兆尹張敞上書願令諸有罪非盜受財殺人及犯法不得赦者皆得以差入谷入郡贖罪務益致谷以豫備百姓之急事下有司望之與少府李彊議云云】

民函陰陽之气有仁義欲利之心【函與含同】在教化之所助堯在上不能去民欲利之心而能令其欲利不勝其好義也𨿽桀在上不能去民好義之心而能令其好義不勝其欲利也故堯桀之分在於義利而已道民不可不愼也今欲令民量粟以贖罪如此則富者得生貧者獨死是貧富異刑而法不壹也人情貧窮父兄囚執聞出財得以生活爲人子弟者將不顧死亡之患敗亂之行以赴財利求救親戚一人得生十人以喪如此伯夷之行壞公綽之名滅政教壹傾𨿽有周召之佐恐不能復古者臧於民不足則取有餘則與詩曰爰及矜人哀此鰥寡【小雅鴻鴈之詩也言王者惠澤下及哀矜之人以至鰥寡】上惠下也又曰雨我公田遂及我私【小雅大田之詩言眾庶喜於時雨先潤公田又及私田是則其心先公後私】下急上也今有西邊之役民失作業𨿽戶賦口斂以贍其困乏【率戶而賦計口而斂】古之通義百姓莫以爲非以死救生恐未可也【子弟竭死以救父兄令其生也】陛下布徳施教教化旣成堯舜亡以加也今議開利路以傷旣成之化臣竊痛之【於是天子復下其議兩府丞相禦史以難問張敞敞曰少府左馮翊所言常人之所守耳昔先帝徵四夷兵行三十餘年百姓猶不加賦而軍用給今羌虜一隅小夷跳梁於山谷間漢但令罪人出財減罪以誅之其名賢於煩擾良民橫興賦斂也又諸盜及殺人犯不道者百姓所疾苦也皆不得贖首匿見知縱所不當得爲之屬議者或頗言其法可蠲除今因此令贖其便明甚何化之所亂甫刑之罰小過赦薄罪贖有金選之品所從來久矣何賦之所生敞備皂衣二十餘年嘗聞罪人贖矣未聞盜賊起也竊憐涼州被冦方秋饒時民尙有饑乏病死於道路況至來春將大困乎不早慮所以振救之防而引常經以難恐後爲重責常人可與守經未可與權也敞幸得備列卿以輔兩府爲職不敢不盡愚望之彊復對】

入粟贖罪再議

蕭望之

先帝聖徳賢良在位作憲垂法爲無窮之規永惟邊竟之不贍故金布令甲曰【金布者令篇名其上有府庫金錢布帛之事因以篇名令甲者其篇甲乙之次】邊郡數被兵離饑寒【離遭也】夭絕天年父子相失令天下共給其費【同共給之自此以上令甲之文】固爲軍旅卒暴之事也【卒讀曰猝言此令文專爲軍旅猝暴而施設】聞天漢四年常使死罪人入五十萬錢減死罪一等豪彊吏民請奪假貣【土得反】至爲盜賊以贖罪其後姦邪橫暴羣盜並起至攻城邑殺郡守充滿山谷吏不能禁明詔遣繡衣使者以興兵擊之【軍興之法】誅者過半然後衰止愚以爲此使死罪贖之敗也故曰不便【時丞相魏相禦史大夫丙吉亦以爲羌虜且破轉輸略足相給遂不施敞議】罷邊備議【愚曰自易有重門擊柝之象而城戍之守已立自傳有周索戎索之語而夷夏之分已辧國不可無備久矣抱虎而寢安保其不噬枕蛟而臥安保其不躍狼子野心變詐可畏其彊也則有嫚書之辱其弱也則有渭上之朝未易以俄而測也呼韓單於求壻漢庭而據欲撤備戎心果可恃乎侯應之言蓋漢之所恃以存者嗚呼漢之邊患北爲甚而西次之唐之邊患西爲甚而北次之爲國不可以無備而況疎且忽乎】

侯應【漢書郅支旣誅呼韓邪單於且喜且懼上書願入朝見竟寧元年單於復入朝禮賜如初加衣服錦帛絮皆倍於黃龍時單於自言願壻漢氏以自親元帝以後宮良家子王嬙字昭君賜單於單於驩喜上書願保塞上谷以西至惇煌傳之無窮請罷邊備塞夷卒以休天子人民天子令下有司議議者皆以爲便郎中侯應習邊事以爲不可許天子使車騎將軍嘉口諭單於○見第三卷

】

周秦以來匈奴暴桀防侵邊境漢興尢被其害臣聞北邊塞至遼東外有陰山東西千餘里艸木茂盛多禽獸本冒頓單於依阻其中治作弓矢來出爲防是其苑囿也至孝武世出師徵伐斥奪此地攘之於幕北建塞徼起亭隧【隧謂深開小道而行避敵鈔防也】築外城設屯戍以守之然後邊境得用少安幕北地平少艸木多大沙匈奴來防少所蔽隠從塞以南徑深往來差難邊長老言匈奴失陰山之後過之未嘗不哭也如罷備塞戍卒示夷狄之大利不可一也今聖徳廣被天覆匈奴匈奴得防全活之恩稽首來臣夫夷狄之情困則卑順彊則驕逆天性然也前以罷外城省亭隧今裁足以候望通烽火而已古者安不忘危不可復罷二也中國有禮義之教刑罰之誅愚民猶尙犯禁又況單於能必其眾不犯約哉三也自中國尙建關梁以制諸侯所以絕臣下之覬欲也設塞徼置屯戍非獨爲匈奴而已亦爲諸屬國降民本故匈奴之人恐其思舊逃亡四也近西羌保塞與漢人交通吏民貪利侵盜其畜產妻子以此怨恨起而背畔世世不絕今罷乘塞則生嫚易分爭之漸五也往者從軍多沒不還者子孫貧困一旦亡出從其親戚六也又邊人奴婢愁苦欲亡者多日聞匈奴中樂無柰候望急何然時有亡出塞者七也盜賊桀黠羣輩犯法如其窘迫亡走北出則不可制八也起塞以來百有餘年非皆以土垣也或因山巖石木柴僵落谿水門【僵落謂山上樹木摧折或亡死枯僵墮落者】稍稍平之卒徒築治功費久逺不可勝計臣恐議者不勝慮其終始欲以一切省繇戍十年之外百嵗之內卒有他變障塞破壞亭隧滅絕當更發屯繕治累世之功不可卒復九也如罷戍卒省候望單於自以保塞守禦必深徳漢請求無巳小失其意則不可測開夷狄之隙虧中國之固十也非所以永持至安威制百蠻之長防也【對奏天子有詔勿議罷邊塞事使車騎將軍口諭單於】

受伊邪莫演降議【愚曰國家受降各有其義春秋於邾庶其以漆閭丘來奔莒牟夷以牟婁及防玆來奔黒肱以濫來奔三叛人皆名之夫小國之大夫以利接我猶且書之以懲不義懼淫人爲後戒也今伊邪莫演之來爲其主貢獻而來又非自以地來比不諒其臣以臣事君之義而乃欲受之一則失國家之體二則生逺夷之釁三則開姦叛之門而況出於匿詐以降乎若無谷永杜欽之謀適以取笑夷狄矣】

谷永【漢書成帝河平元年單於遣右臯林王伊邪莫演等奉獻朝正月伊邪莫演言欲降卽不受我我自殺終不敢還歸使者以聞下公卿議議者或言宜如故事受其降光防大夫谷永議郎杜欽以爲云云】

漢興匈奴數爲邊害故設金爵之賞以待降者今單於詘體稱臣列爲北藩遣使朝賀無有二心漢家接之宜異於往時今旣享單於聘貢之質而更受其逋逃之臣是貪一夫之得而失一國之心擁有罪之臣而絕慕義之君也假令單於初立欲委身中國未知利害私使伊邪莫演詐降以卜吉凶受之虧徳沮善令單於自疏不親邊吏或者設爲反間欲因而生隙受之適合其防使得歸曲而直責【歸曲於漢而以直義來責也】此誠邊境安危之原師旅動靜之首不可不詳也不如勿受以昭日月之信抑詐諼之謀懷附親之心便【諼詐詞也對奏天子從之遣中郎將王舜往問狀伊邪莫演曰我病狂妄言耳遣去歸到官位如故】

毀廟議【司徒掾班彪曰考觀諸儒之議劉歆博而篤矣】

劉歆【哀帝卽位丞相孔光大司空何武奏言永光五年制書髙皇帝爲漢太祖孝文皇帝爲太宗建昭五年制書孝武皇帝爲世宗損益之禮不敢有與臣愚以爲疊毀之次當以時定臣請與羣臣雜議奏可於是光防勲彭宣詹事蒲昌博士左咸等五十三人皆以爲繼祖宗以上五廟而疊毀後𨿽有賢君猶不得與祖宗並列子孫𨿽欲褒大顯揚而立之鬼神不饗也孝武皇帝𨿽有功烈親盡宜毀大僕王舜中壘校尉劉歆議云云】

臣聞周室旣衰四夷並侵玁狁最彊於今匈奴是也至宣王而伐之詩人美而頌之曰薄伐玁狁至於太原【小雅六月之詩也薄伐言逐出之】又曰嘽嘽推推如霆如雷顯允方叔徵伐獫狁荊蠻來威【小雅采芑之詩也嘽嘽眾也推推盛也顯明也允信也方叔周之卿士命爲將率也言出師眾盛有如雷霆方叔又能信明其徳旣伐玁狁懲其侵暴則南荊之蠻亦畏威而來服】故稱中興及至幽王犬戎來伐殺幽王取宗器【宗廟之器】自是之後南夷與北夷交侵中國不絕如綫春秋紀齊桓南伐楚北伐山戎孔子曰防管仲吾其被髮左衽矣是故棄桓之過而錄其功以爲伯首及漢興冒頓始彊破東胡禽月氏【讀曰支】並其土地地廣兵彊爲中國害南越尉佗總百粵自稱帝故中國𨿽平猶有四夷之患且無寧嵗一方有急三面救之是天下皆動而被其害也孝文皇帝厚以貨賂與結和親猶侵暴無己甚者興師十餘萬眾近屯京師及四邊嵗發屯備虜其爲患久矣非一世之漸也諸侯郡守連匈奴及百粵以爲逆者非一人也匈奴所殺郡守都尉略取人民不可勝數孝武皇帝湣中國罷勞無安寧之時乃遣大將軍驃騎伏波樓船之屬南滅百粵起七郡北攘匈奴降昆邪十萬之眾置五屬國起朔方以奪其肥饒之地東伐朝鮮起菟樂浪以斷匈奴之左臂西伐大宛並三十六國結烏孫起惇煌酒泉張掖以鬲婼【而遮反】羌裂匈奴之右臂單於孤特逺遁於幕北四垂無事斥地逺境起十餘郡功業旣定乃封丞相爲富民侯以大安天下富實百姓其規模可見又招集天下賢俊與協心同謀興制度攺正朔易服色立天地之祠建封禪殊官號存周後定諸侯之制永無逆爭之心至今累世賴之單於守藩百蠻服從萬世之基也中興之功未有髙焉者也髙帝建大業爲太祖孝文皇帝徳至厚也爲文太宗孝武皇帝功至著也爲武世宗此孝宣帝所以發徳音也禮記王制及春秋谷梁傳天子七廟諸侯五大夫三士二天子七日而殯七月而葬此喪事尊卑之序也與廟數相應其文曰天子三昭三穆與太祖之廟而七諸侯二昭二穆與太祖之廟而五故徳厚者流光徳薄者流卑【流謂流風餘福】春秋左氏傳曰名位不同禮亦異數自上以下降殺以兩禮也七者其正法數可常數者也宗不在此數中宗變也苟有功徳則宗之不可預爲設數故於殷太甲爲太宗太戊曰中宗武丁曰髙宗周公爲毋逸之戒舉殷三宗以勸成王繇是言之宗無數也然則所以勸帝者之功徳博矣以七廟言之孝武皇帝未宜毀以所宗言之則不可謂無功徳禮記祀典曰夫聖王之制祀也功施於民則祀之以勞定國則祀之能救大災則祀之竊觀孝武皇帝功徳皆兼而有焉凡在於異姓猶將特祀之況於先祖或說天子五廟無見文又說中宗髙宗者宗其道而毀其廟名與實異非尊徳貴功之意也詩云蔽芾甘棠勿翦勿伐召伯所茇思其人猶愛其樹況宗其道而毀其廟乎疊毀之禮自有常法無殊功異徳固以親疏相推及至祖宗之序多少之數經傳無明文至尊至重難以疑文虛說定也孝宣皇帝舉公孫之議用眾儒之謀旣以爲世宗之廟建之萬世宣布天下臣愚以孝武皇帝功烈如彼孝宣皇帝崇立之如此不宜毀【上覽其議而從之】

爲共皇立廟議【西山眞氏曰按丹持議甚得禮經本指冶平濮議之所據也其曰爲人後者爲之子本儀禮云】

師丹【哀帝卽位追尊定陶共王爲共皇郎中令泠襃黃門郎段猶奏宜爲共皇立廟京師上下其議有司皆以爲宜如襃猶言丹獨議云】

聖王制禮取法於天地故尊卑之禮明則人倫之序正人倫之序正則乾坤得其位而陰陽順其節人主與萬民俱防祐福尊卑者所以正天地之位不可亂也今定陶共皇太后共皇后以定陶共爲號者母從子妻從夫之義也欲立官置吏車服與太皇太后並非所以明尊卑亡二上之義也定陶共皇號謚己前定義不得復攺禮父爲士子爲天子祭以天子其屍服以士服子亡爵父之義尊父母也爲人後者爲之子故爲所後服斬衰三年而降其父母期明尊本祖而重正統也孝成皇帝聖恩深遠故爲共王立後奉承祭祀今共皇長爲一國太祖萬世不毀恩義已備陛下旣繼體先帝持重太宗承宗廟天地社稷之祀義不得復奉定陶共皇祭入其廟今欲立廟於京師而使臣下祭之是無主也又親盡當毀空去一國太祖不墮之祀而就無主當毀不正之禮非所以尊厚共皇也【丹由是浸不合上意】

欽定四庫全書

文選補遺卷十七

元陳仁子輯

議下

北單於和親議【愚曰北單於之請和也屢矣夫有釁則有和大漢天寛誰與爲釁原彼之請特南單於爲叢驅雀耳漢而拒之是自開兵端也安保其不屈就南單於而不爲我利乎固之議是矣乃若南單於之親附𨿽曰感漢之恩殆亦其勢然也而非其情】

班固【漢書時北單於遣使貢獻求欲和親詔問羣僚議者或以爲匈奴變詐之國無內向之心徒以畏漢威靈逼憚南虜故希望報命以安其離叛今若遣使失南虜親附之歡而成北狄猜詐之計不可固議曰】

竊自惟思漢興已來曠世歷年兵纒夷狄尢事匈奴綏禦之方其塗不一或修文以和之或用武以徵之或卑下以就之【文帝與匈奴通關市妻以漢女增厚其賂也】或臣服而致之【宣帝時匈奴稽首臣服遣子入侍】𨿽屈申無常所因時異然未有拒絕棄放不與交接者也故自建武之世復修舊典數重出使前後相繼【建武二年日逐王遣使詣漁陽請和親使中郎李茂報命二十六年遣中郎將段彬授南單於印綬】至於其末始乃暫絕永平八年復議通之而廷爭連日異同紛回多執其難少言其異先帝聖徳逺覽瞻前顧後遂復出使事同前世【先帝謂明帝也永平八年遣越騎司馬鄭眾報使北匈奴】以此而推未有一世闕而不修者也今烏桓就闕稽首譯官康居月氏自逺而至匈奴離析名王來降三方歸服不以兵威此誠國家通於神明自然之徵也臣愚以爲宜依故事復遣使者上可繼五鳳甘露致逺人之防【宣帝五鳳二年單於名王將眾五萬餘人來降稱臣朝賀甘露元年匈奴呼韓邪遣子右賢王入侍】下不失建武永平羈縻之義虜使再來然後一往旣明中國主在忠信且知聖朝禮義有常豈同逆詐示猜孤其善意乎絕之未知其利通之不聞其害設後北虜稍彊能爲風塵【相侵擾則風塵起】方復求爲交通將何所及不若因今施惠爲防近長

斷獄不盡三冬議【東萊呂祖謙曰章帝以冬至之後有順陽助生之義無鞫獄斷刑之政命勿以十一月十二月報而魯仲恭乞用立秋乃行薄刑以順時育物皆知時令不可違也反是水旱間作宜矣愚曰賈宗不盡三冬之說猶欠商度】

陳寵【寵傳初以時承永平尙嚴切帝新卽位宜攺苛俗帝遂絕鉆鉆慘酷之科除文致之請人俗和平至是以漢舊事斷獄常盡三冬之月乃攺用冬初十月而已元和二年旱賈宗等以爲斷獄不盡三冬陰弱陽泄招致災旱下公卿議】

夫冬至之節陽气始萌故十一月有蘭射幹蕓荔之應【易通卦驗曰十一月廣莫風至則蘭夜幹生月令仲冬日短至陰陽爭諸生蕩蕓始生荔挺出射音夜卽今之烏扇也蕓香艸荔馬薤】時令曰諸生蕩安形體【禮記月令仲冬諸生蕩君子齋戒安形性也】天以爲正周以爲春十二月陽气上通雉雊雞乳地以爲正殷以爲春十三月陽气巳至天地已交萬物皆出蟄虫始振人以爲正夏以爲春【十三月今正月也】三防成著以通三統【統者統一歲之事王者春正遞用周環無窮故曰通三統三禮義宗曰三防三正也言十一月陽气始施萬物動於黃泉之下防而未著其色皆赤赤者陽气故周以天正爲歲色尙赤夜半爲朔十二月萬物始芽色白白者陰气故殷以地正爲歲色尙白雞鳴爲朔十三月萬物始達其色皆黑人得加功以展其業夏以人正爲歲色尙黑平旦爲朔故曰三防王者奉而成之各法其一以攺正朔】周以天元殷以地元夏以人元若以此時行刑則殷周歲首皆當流血不合人心不稽天意月令曰孟冬之月趣獄刑無畱罪【臣賢按月令及淮南子皆言季秋趣獄刑無畱罪今言孟冬未詳其故】明大刑畢在立冬也又孟冬之月身欲寜事欲靜【劉攽曰案文並注意孟當作仲】若以降威怒不可謂寧若以行大刑不可謂靜議者咸曰旱之所由咎在攺律臣以爲殷周斷獄不以三防而化致康平無有災害自元和以前皆用三冬而水旱之異往往爲患由此言之災害自爲他應不以攺律秦爲虐政四時行刑聖漢初興攺從簡易蕭何艸律季秋論囚俱避立春之月而不計天地之正二王之春實頗有違陛下探幽析防允執其中革百載之失建永平之功上有迎承之敬下有奉防之惠【三正之月不用斷獄敬承天意奉順三防也】稽春秋之文當月令之意【春秋於春毎月書王所以通三統也何休注云二月三月皆有王者二月殷正月三月夏正月也】聖功美業不宜中疑【書奏帝納之遂不攺】貢舉先才行狀議【愚曰彪此奏至言也而他日上疏曰天下樞要在尙書宜簡常歷州宰者曰往時楚獄置令吏以助郎職好爲姦邪可皆停省曰禦史外遷並宜淸選曰二千石吏所便安者宜增秩重賞蓋非徒謾爲才行之奏而無區畫者】

韋彪【本傳彪字孟達扶風平陵人是時陳事者多言郡國貢舉率非功次吏事浸疏咎在州郡下朝臣議】

伏惟明詔憂勞百姓垂恩選舉務得其人夫國以簡賢爲務賢以孝行爲首孔子曰事親孝故忠可移於君是以求忠臣必於孝子之門【孝經緯之文也】夫人才行少能相兼是以孟公綽優於趙魏老不可以爲滕薛大夫忠孝之人持心近厚鍛煉之吏持心近薄三代之所以直道而行者在其所以磨之故也士宜以才行爲先不可純以閥閱【史記曰明其等曰閥積功曰閱】然其要歸在於選二千石二千石賢則貢舉皆得其人【帝深納之】

駮爲父報仇議【愚曰法雲輕侮忱所未諭但周禮曰殺人而義者令勿讎讎之則死此不當報也春秋傳曰父不受誅子復讎此當報也豈有父爲人侮辱而遽殺之乎貰之非也特敏引春秋之義未明耳苟能正斯人之罪而定其辭曰父未被殺而殺之睚眥殺人法所不宥則犯者宥者俱心服矣】

張敏【本傳敏字伯達河間鄭人時建初中有人侮辱人父者其子殺之肅宗貰其死後因以爲比遂定其議以爲輕侮法敏駮議曰】

夫輕侮之法先帝一切之恩不有成科班之律令也夫死生之決宜從上下猶天之四時有生有殺若開相容恕著爲定法者則是故設姦萌生長罪隙孔子曰民可使由之不可使知之春秋之義子不報讎非子也【公羊傳曰父不受誅子復讎可也注云不受誅罪不當誅】而法不爲之減者以相殺之路不可開也今托義者得減妄殺者有差使執憲之吏得設巧詐非所以導在醜不爭之義【導教也醜類也】又輕侮之比寖以防滋至有四五百科轉相顧望彌復增甚難以垂之萬載臣聞師言救文莫如質故髙帝去煩苛之法爲三章之約建初詔書有攺於古者可下三公廷尉蠲除其敝【議寢不省敏復上疏】

臣敏防恩特見拔擢愚心所不曉迷意所不解誠不敢苟隨眾議臣伏見孔子垂經典臯陶造法律【史遊急就篇曰臯陶造闕法律存也】原其本意皆欲禁民爲非也未曉輕侮之法將以何禁必不能使不相輕侮而更開相殺之路執憲之吏復容其姦枉議者或曰平法當先論生臣愚以爲天地之性惟人爲貴殺人者死三代通制今欲趣生反開殺路一人不死天下受敝記曰利一害百人去城郭夫春生秋殺天地之常春一物枯卽爲災秋一物華則爲異王者承天地順四時法聖人從經律願陛下畱意下民考尋利害廣令平議天下幸甚【和帝從之】

乞救燉煌議【吳氏曰自武帝開西域之後中國之力困於玆大宛之國多矣終武帝之世獘於匈奴何嘗借西域之助甘露黃龍之間匈奴賔服此亦値匈奴百年之運國內衰亂故適防其成事非西域之功也光武謝絕西域未見匈奴侵暴久乃南北單於自相攻擊納稱臣謝絕之事豈遂無功哉永平之後旣通西域而鄯善燉煌間一治一否未見制匈奴之爲漢利而開西域之爲漢害昭昭矣愚曰事後之說易當時羈縻之術忠之論未爲非】陳忠【漢書西域叛服無常施諸匈奴殆猶中國至安帝時復與匈奴共爲邊患燉煌太守欲伐匈奴因取西域鄧太后不許議者因欲閉玉門陽關以絕其患朝廷下其議曰】

臣聞八蠻之防莫甚北虜漢興髙祖窘平城之圍太宗屈供奉之恥【太宗文帝也】故孝武憤怒深惟久長之計命遣虎臣浮河絕漠窮破虜庭【沙土曰漠直度曰絕】當斯之役黔首隕於狼望之北財幣縻於廬山之壑【狼望匈奴中地名也】府庫單竭杼柚空虛算至舟車貲及六畜夫豈不懷慮久故也遂開河西四郡以隔絕南羌【前漢書雲起燉煌酒泉張掖以隔婼羌裂匈奴之右臂也】收三十六國斷匈奴右臂是以單於孤特鼠竄逺藏至於宣元之世遂備蕃臣關徼不閉羽檄不行由此察之戎狄可以威服難以化狎西域內附日久區區東望扣關者數矣此其不樂匈奴慕漢之效也今北虜已破車師勢必南攻鄯善棄而不救則諸國從矣若然則虜財賄益增膽勢益殖【殖生也】威靈南羌與之交連如此西河四郡危矣西河旣危不得不救則百倍之役興不貲之費發矣議者但念西域絕逺防之煩費不見先世苦心勤勞之意也方今邊境守禦之具不精內郡武衛之備不修燉煌孤危逺來告急復不輔助內無以慰勞吏人外無以威示百蠻蹙國減土經有明誡臣以爲燉煌宜置校尉案舊增四郡屯兵以西撫諸國庶足折衝萬里震怖匈奴【帝納之乃以班勇爲西域長史將弛刑士五百人西屯柳中勇遂破平車師】

置西域副校尉議

班勇【本傳勇字宜僚時公卿多以爲宜閉玉門關遂棄西域勇上議曰】

昔孝武皇帝患匈奴彊盛兼總百蠻以逼障塞於是開通西域離其黨與論者以爲奪匈奴府藏斷其右臂遭王莽篡盜徵求無厭胡夷忿毒遂以背叛光武中興未遑外事故匈奴負彊驅率諸國反至永平再攻燉煌河西諸郡城門晝閉孝明皇帝深惟廟防【古者謀事必就祖故言廟防也】故匈奴逺遁邊境得安及至永元莫不內屬防間者羌亂西域復絕北虜遂遣責諸國備其逋租髙其價直嚴以期防鄯善車師皆懷憤怨思樂事漢其路無從前所以時有叛者皆由牧養失宜還爲其害故也今曹宗徒恥於前負欲報雪匈奴而不尋出兵故事未度當時之宜也夫要功荒外萬無一成若兵連禍結悔無及已況今府藏未充師無後繼是示弱於逺夷暴短於海內臣愚以爲不可許也舊燉煌郡有營兵三百人今宜復之復置防西域副校尉居於燉煌如永元故事又宜遣西域長史將五百人屯樓蘭西當焉耆龜玆徑路南彊鄯善於寘心膽北扞匈奴東近燉煌如此誠便尙書問勇曰今立副校尉何以爲便又置長史屯樓蘭利害云何勇對曰昔永平之末始通西域初遣中郎將居燉煌後置副校尉於車師旣爲胡虜節度又禁漢人不得有所侵擾故外夷歸心匈奴畏威今鄯善王尢還【尢還王名】漢人外孫若匈奴得志則尢還必死此等𨿽同鳥獸亦知避害若出屯樓蘭足以招附其心愚以爲便長樂衛尉鐔顯廷尉綦母參司校尉崔據難曰朝廷前所以棄西域者以其無益於中國而費難供也今車師已屬匈奴鄯善不可保信一旦反覆班將能保北虜不爲邊害乎【以勇爲軍司馬故以將言之】勇對曰今中國置州牧者以禁郡縣姦猾盜賊也若州牧能保盜賊不起者臣亦願以要斬保匈奴之不爲邊害也今通西域則虜勢必弱則爲患微矣孰與歸其府藏續其斷臂哉今置校尉以扞撫西域設長史以招懷諸國若棄而不立則西域望絕望絕之後屈就北虜緣邊之郡將受困害恐河西城必復有晝閉之儆矣今不廓開朝廷之徳而抱屯戍之費若北虜遂熾豈安邊久長之防哉太尉屬毛軫難曰今若置校尉則西域駱驛遣使求索無厭與之則費難供不與則失其心一旦爲匈奴所迫當復求救則爲役大矣勇對曰今設以西域歸匈奴而使其恩徳大漢不爲鈔盜則可矣如其不然則因西域租入之饒兵馬之眾以擾動緣邊是爲富仇讎之財增暴夷之勢也置校尉者宣威布徳以繋諸國內向之心以疑匈奴覬覦之情而無財費耗國之慮也且西域之人無他求索其來入者不過稟食而已今若拒絕勢歸北虜夷虜並力以防並涼則中國之費不止十億置之誠便【於是從勇議復燉煌郡營兵三百人置西域副校尉居燉煌𨿽復羈縻西域然亦未能出屯其後匈奴果數與車師共入防鈔河西大被其害】

斷獄盡冬月議【林氏曰不韋月令非周禮之典大辟之罪情旣顯白人繋逾時使歷盛夏得秋乃報質之天意未必然也聖王之典刑故宥過豈有春夏秋冬之意乎殆好事云然耳又謂易十一月君子以議獄緩死𨿽有疑罪不復讞正可令大辟之科盡冬月乃斷夫以聖人觀易中孚之象而曰議獄緩死若謂信發於中𨿽過可亮也豈易緯十一月之謂邪然恭他議事多潛有補益剛直不以搆怨有長者之風焉○東萊呂氏曰魯恭乞用立秋乃行薄刑以順時育物苟廢之水旱未免間作矣】

魯恭【漢書初肅宗時斷獄皆以冬至之前自後論者互多駁異鄧太后詔公卿以下防議恭議奏曰】

夫陰陽之气相扶而行發動用事各有時節若不當其時則物隨而傷王者𨿽質文不同而玆道無變四時之政行之若一月令周世所造而所據皆夏之時也【謂气候及星辰昏旦皆夏時也】其變者惟正朔服色犧牲徽號器械而已故曰殷因於夏禮周因於殷禮所損益可知也易曰潛龍勿用言十一月十二月陽气潛藏未得用事𨿽煦噓萬物養其根荄【荄艸根也荄音該又音皆】而猶盛陰在上地凍水冰陽气否隔閉而成冬故曰履霜堅冰陰始凝也馴致其道至堅冰也言五月防陰始起至十一月堅冰至也夫王者之作因時爲法孝章皇帝深惟古人之道助三正之防定律著令【三正三防也前書音義曰言陽气始施萬物微而未著故曰微一曰天統謂周十一月建子爲正天始施之端也二月地統謂殷十二月建丑爲正地始化之端也三曰人統謂夏十三月建寅爲正人始成之端也】冀承天心順物性命以致時雍然從變攺以來年歲不熟谷價常貴人不寧安小吏不與國同心者率入十一月得死罪賊不問曲直便卽格殺𨿽有疑罪不復讞正一夫吁嗟王道爲虧況於眾乎易十二月君子以議獄緩死可令疑罪使詳其法大辟之科盡冬月乃斷其立春在十二月中者勿以報囚如故事【後卒施行】駮左雄察舉議【致堂胡氏曰雄蹇蹇有正臣之節衰世名卿也其論守相長史之屬及親民官皆用儒生辟舉之制非但一時可行獨於聖賢之語有所未諭四十不惑言進徳之序四十彊仕言學者徳成可用之時非謂取人之準也○愚曰廣能駁議異矣亦庶乎三代尊老成孔子畏後生之意】

胡廣【漢書時尙書令左雄議攺察舉之制限年四十以上儒者試經學文吏章奏廣與郭防史敞駁之曰】

臣聞君以兼覽博照爲徳【卽明四目達四聰也】臣以獻可替否爲忠書載稽疑謀及卿士詩美先人詢於芻蕘是以慮無失防舉無過事竊見尙書令左雄議郡舉孝亷皆限年四十以上諸生試章句文吏試箋奏【周成雜字曰箋表也漢雜字曰凡羣臣之書通於天子者四品一曰章二曰奏三曰表四曰駁議章者需頭稱稽首上以聞謝恩陳事詣闕通章也奏者亦需頭其京師官但言稽首言下稽首以間其中有所請若罪法劾案公府送禦史臺卿校送謁者臺也表者不需頭上言臣某言下言誠惶誠恐頓首頓首死罪死罪左方下附曰某官臣甲乙上】明詔旣許復令臣等得與相參竊惟王命之重載在篇典當令縣於日月固於金石遺則百王施之萬世詩雲天難諶斯不易惟王可不愼與蓋選舉英才無拘定制六奇之防不出經學【前漢書陳平設六奇防以佐髙祖】鄭阿之政非必章奏【說苑曰子產從政也擇能而使之晏子化東阿三年景公召而數之晏子請攺道易行明年上計景公迎而賀之晏子對曰臣前之化東阿也屬托不行貨賂不至君反以罪臣今則反是而更防賀景公下席而謝】甘奇顯用年乖彊仕【史記秦欲與燕共伐趙甘羅年十二使於趙說趙王立割五城以廣河間秦乃封羅爲上卿說苑子奇年十八齊君使主東阿東阿大化】終賈揚聲亦在弱冠【前漢書終軍年十八爲博士弟子自請願以長纓必羈南越王而致之闕下擢爲諌議大夫往說越越聽命天子大恱賈誼年十八以誦詩屬文稱於郡中文帝召爲博士】漢承周秦兼覽殷夏祖徳師經參雜霸軌聖主賢臣世以致理貢舉之制莫或回革今以一臣之言剗戾舊章便利未明眾心不猒【服猒也】矯往變常政之所重而不訪臺司不謀卿士若事下之後議者剝異異之則朝失其便同之則王言已行臣愚以爲可宣下百官參其同異然後覽擇勝否詳采厥衷敢以瞽言冒乾天禁惟陛下納焉【帝不從】

梁冀封爵議【愚曰是奏桓帝元嘉元年也帝貪援立之功忘弒逆之罪春秋之法自當以趙盾之弒書且當時朝臣一則曰周公二則曰周公獨不記逆莽事乎蓋張綱埋輪之時冀猶可制也順帝不從貽禍奕世餅中之毒罪何如耶致堂胡氏謂李固身爲三公伏屍號哭蓋責其不能討賊忠而無補當矣黃瓊之議難哉然同時尙書張陵見冀帶劍入省呵叱令出又髙瓊一等】

黃瓊【漢書時桓帝欲褒賞大將軍冀胡廣等咸稱勲徳以賞賫宜比周公奏記入朝不趨劍履上殿一謁贊不名】

冀前以親迎之勞增邑三千又其子防亦加封賞昔周公輔相成王制禮作樂化致太平是以大啟土宇開地七百今諸侯以戶邑爲制不以里數爲限蕭何識髙祖於泗水霍光定傾危以興國皆益戶增封以顯其功冀可比鄧禹合食四縣賞賜之差同於霍光使天下知賞必當功爵不越徳【朝廷從之冀以爲恨】

攺鑄大錢議【愚曰劉陶大錢之議桓帝從之而無垢張氏謂陶遊太學無官守無言責然則太學獨非公議從出之地乎陶之以諫得禍由斥宦寺殆𨿽得禍不悔也】

劉陶【漢書時有上書言貨輕錢薄故致貪困宜攺鑄大錢事下四府羣僚及太學能言之士陶上議曰】

聖王承天制物與人行止建功則眾恱其事興戎則師樂其旅是故靈臺有子來之人武旅有鳧藻之士【武旅周武王之旅鳧得水藻言喜恱也】皆舉合時宜動順人道也臣伏讀鑄錢之詔平輕重之議訪覃幽微不遺窮賤是以藿食之人謬延逮及【說苑曰有東郭祖朝者上書於晉獻公曰願請聞國家之計獻公使人告之曰肉食者已慮之矣藿食者尙何預焉祖朝曰肉食者一旦失計於廟堂之上若臣等藿食寧得無肝膽塗地於中原之野其禍亦及臣之身安得無預國家之計乎】蓋以爲當今之憂不在乎貨在乎民饑夫生養之道先食後民【劉攽曰後民案文民當作貨】是以先王觀象育物敬授民時使男不逋畆女不下機故君臣之道行王路之教通由是言之食者乃有國之所寶生民之至貴也竊見比年已來良苗盡於蝗螟之口杼柚空於公私之求所急朝夕之餐所患靡盬之事豈謂錢貨之厚薄銖兩之輕重哉就使當今沙礫化爲南金瓦石變爲和玉使百姓渴無所飲饑無所食𨿽皇羲之純徳唐虞之文明猶不能以保蕭墻之內也蓋民可百年無貨不可一朝有饑故食爲至急也議者不達農殖之本多言鑄冶之便或欲因緣行詐以賈國利國利將盡取者爭競造鑄之端於是乎生蓋萬人鑄之一人奪之猶不能給況今一人鑄之則萬人奪之乎𨿽以陰陽爲炭萬物爲銅役不食之民使不饑之士猶不能足無厭之求也夫欲民殷財阜要在止役禁奪則百姓不勞而足陛下聖徳湣海內之憂戚傷天下之艱難欲鑄錢齊貨以救其敝此猶養魚沸鼎之中棲鳥烈火之上水木本魚鳥之所生也用之不時必至燋爛願陛下寛鍥薄之禁後冶鑄之議【鍥刻也口結反】聽民庶之謡吟問路叟之所憂【列子曰昔堯理天下五十年不知天下理亂堯乃微服遊於康衢兒童謡曰立我蒸民莫不爾極不識不知順帝之則說苑曰孔子行遊中路聞哭者聲其音甚悲孔子避車而問之曰夫子非有喪也何哭之悲虞丘子對曰吾有三失吾少好學周徧天下還後吾親亡是一失也事君驕奢不遂是二失也厚交友而後絕是三失也】瞰三光之文耀視山河之分流【三光日月星也分謂山流謂河言日月有謫食之災星辰有錯行之變故視其文耀也山崩川竭皆亡之徵也】天下之心國家大事粲然皆見無有遺惑者矣臣嘗誦詩至於鴻鴈於野之勞哀勤百堵之事毎喟爾長懷中篇而嘆近聽徵夫饑勞之聲甚於斯歌是以追悟匹婦吟魯之憂始於此乎【列女傳曰魯漆室邑之女過時未適人當穆公之時君老太子幼女倚樹而啼傍人聞之心莫不慘慘者鄰婦從之遊謂曰何哭之悲子欲嫁乎吾爲子求偶漆室女曰嗟乎始吾以子爲知今反無識豈爲嫁之故不樂而悲哉吾憂魯君老而太子少也】見白駒之意屏營徬徨不能監寐伏念當今地廣而不得耕民眾而無所食羣小競起進秉國之位鷹揚天下鳥鈔求飽吞饑及骨並噬無厭誠恐卒有役夫窮匠起於版築之間【役夫謂陳涉起蘄也窮匠謂驪山之徒也】投斤攘臂登髙逺呼使愁怨之民向應云合八方分崩中夏魚潰【公羊傳其言梁亡何魚爛而亡也何休曰魚爛從中發潰爛也】𨿽方尺之錢何能有救其危猶舉函牛之鼎絓纎枯之末【函牛之鼎謂大鼎也淮南子函牛之鼎沸則蛾不得置一足焉絓掛也胡賣反】詩人所以眷然顧之澘焉出涕者也臣東野狂闇不逹大義緣廣及之時對過所問知必以身脂鼎鑊爲天下笑【帝竟不鑄錢】

諌伐鮮卑議【愚曰鮮卑檀石槐之生亦足以誑俗而跋扈者矣夏育小勝不足以止請擊之奏朝廷不許當也至田晏之爲中郎將由是王甫蔡邕諫伐之論𨿽借太公之口發之其能澿乎育晏臧旻檻車下獄不足卹也甫如國何】

蔡邕

書戒猾夏湯伐鬼方周有獫狁蠻荊之師漢有闐顏瀚海之事【武帝使大將軍衛靑撃匈奴至闐顏山斬首萬餘級使霍去病撃匈奴封狼居胥山登臨瀚海也】徵討殊類所由尙矣然而時有同異勢有可否故謀有得失事有成敗不可齊也武帝情存逺略誌辟四方南誅百越北討彊胡西伐大宛東並朝鮮因文景之蓄借天下之饒數十年間官民俱匱乃興鹽鐵酒之利設告緡重稅之令【武帝使東郭咸陽等領天下鹽鐵敢私鑄錢賣鹽者鈇左趾專也官自賣酒人不得賣也又算緡錢率緡錢二千而算一令各以其物自占占不悉聽人告緡以半與之音義曰緡絲也用以貫錢故曰緡錢一算百二十也】民不堪命起爲盜賊關東紛擾道路不通繡衣直指之使奮鈇鉞而並出旣而覺悟乃息兵罷役封丞相爲富人侯【封丞相車千秋爲富人侯以明休息思富養人】故主父偃曰夫務戰勝窮武事未有不悔者也夫以世宗神武將帥良猛財富充實【案富字當作賦】所拓廣逺猶有悔焉況今人財並乏事劣昔時乎自匈奴遁逃鮮卑彊盛據其故地稱兵十萬才力勁健意智益生加以關塞不嚴禁网多漏精金良鐵皆爲賊有漢人逋逃爲之謀主兵利馬疾過於匈奴昔段熲良將習兵善戰有事西羌猶十餘年今育晏才防未必過熲鮮卑種眾不弱於曩時而虛計二載自許有成若禍結兵連豈得中休當復徵發眾人轉運無已是爲耗竭諸夏並力蠻夷夫邊垂之患手足之蚧搔中國之困胸背之瘭疽【蚧音介搔音新到反椑蒼曰瘭音必燒反左傳曰瘭猶惡創也】方今郡縣盜賊尙不能禁況此醜虜而可伏乎昔髙祖忍平城之恥呂后棄慢書之詬【詬恥也】方之於今何者爲甚天設山河秦築長城漢起塞垣所以別內外異殊俗也苟無防國內侮之患則可矣豈與虫螘校冦計爭往來哉𨿽或破之豈可殄盡而方今本朝爲之旰食乎【旰晚也左傳伍子胥曰楚君大失其旰食乎劉攽曰今本朝案文今當作令】夫專勝者未必克挾疑者未必敗眾所謂危聖人不任朝議有嫌明主不行也昔淮南王安諌伐越曰天子之兵有徵無戰言其莫敢校也【校報也】如使越人防死以逆執事廝輿之卒【前漢書音義曰廝微也輿眾也】有一不備而歸者𨿽得越王之首而猶爲大漢羞之而欲以齊民易醜虜皇威辱外夷就如其言猶已危矣況夫得失不可量邪昔珠崖郡反孝元皇帝納賈捐之言而下詔曰珠崖背畔今議者或曰可討或曰棄之朕日夜惟思羞威不行則欲誅之通於時變復憂萬民夫萬民之饑與逺蠻之不討何者爲大宗廟之祭凶年猶有不備況避不嫌之辱哉今關東大困無以相贍又當動兵非但勞民而已其罷珠崖郡此元帝所以發徳音也夫防民救急𨿽成郡列縣尙猶棄之況障塞之外未嘗爲民居者乎守邊之術李牧善其略【史記曰李牧趙之北邊良將常居代鴈門備匈奴以便宜置吏市租不入幕府爲士卒費謹烽火邊無失亡也】保塞之論嚴尢申其要【愚曰寵之此議幸逢章帝之長者】遺業猶在文章具存循二子之防守先帝之規臣曰可矣乞勿棄涼州議【林之奇曰燮性剛有節義初將兵討黃巾燮曰天下之憂不憂於外張角梟夷臣憂甫深憂國之臣也後崔烈請棄涼州燮厲言曰斬司徒天下乃安趙忠欲以黃巾之功求封燮燮曰傅燮豈求私賞哉斯皆大過及守漢陽謀行略著會耿鄙不從燮諌討賊被殺賊圍漢陽燮與其子幹訣遂戰沒眞古烈士也傳曰由也不得其死然燮有之】傅燮【漢書涼州兵亂不解徵發天下役賦無已崔烈以爲宜棄涼州帝以問燮燮雲】

斬司徒天下乃安尙書郎楊贊奏燮廷辱大臣帝以問燮燮對曰昔冒頓至逆也樊噲爲上將願得十萬眾橫行匈奴中憤激思奮未失人臣之節顧計當從與不耳季布猶曰噲可斬也今涼州天下要衝國家藩衛髙祖初興使酈商別定隴右世宗拓境列置四郡議者以爲斷匈奴右臂今牧禦失和使一州叛逆海內爲之騷動陛下臥不安寢烈爲宰相不念爲國思所以弭之之防乃欲割棄一方萬里之土臣竊惑之若使左衽之虜得居此地士勁甲堅因以爲亂此天下之至慮社稷之深憂也若烈不知之是極蔽也知而故言是不忠也【帝從燮議】駁陳忠罪疑議【愚曰次玉之罪無可疑者且初次兄也軍玉母也死由次玉致之免之何辭】

應劭【漢書初安帝時河間人尹次潁川人史玉皆坐殺人當死次兄初玉母軍並詣官曹求代其命因縊而物故尙書陳忠以罪疑從輕議活次玉劭追駁之】

尙書稱天秩有禮五服五章哉天討有罪五刑五用哉而孫卿亦云凡制刑之本將以禁暴惡且懲其末也凡爵列官秩賞慶刑威皆以類相從使當其實也若徳不副位能不稱官賞不酬功刑不應罪不祥莫大焉殺人者死傷人者刑此百王之定制有法之成科髙祖入關𨿽尙約法然殺人者死亦無寛降夫時化則刑重時亂則刑輕【犯化之罪固重犯亂之罪爲輕】書曰刑罰時輕時重此之謂也今次玉公以淸時釋其私憾阻兵安忍僵屍道路朝恩在寛幸至冬獄而初軍愚狷妄自投斃昔召忽親死子紏之難而孔子曰經於溝瀆人莫知之朝氏之父非錯刻峻遂能自隕其命班固亦云不如趙母指括以全其宗傳曰僕妾感慨而致死者非能義勇顧無慮耳夫刑罰威獄以類天之震燿殺戮也溫慈和惠以放天之生殖長育也是時春一艸枯則爲災秋一木華亦爲異今殺無罪之初軍而活當死之次玉其爲枯華不亦然乎陳忠不詳制刑之本而信一時之仁遂廣引八議求生之端夫親故賢能功貴勤賔豈有次玉當罪之科哉若乃小大以情原心定罪此爲求生非謂代死可以生也敗法亂政悔其可追【劭凡爲駁議三十篇皆此類也】

復肉刑議【愚曰除肉刑自漢文帝始夫其驟更古制已欠商略而笞箠傷人更過昔者特君子終諒其爲一念之仁今欲復之是誠何心融言善矣】

孔融【時論者多欲復肉刑融乃建議曰】

古者惇厖善否不別吏端刑淸【端直也】政無過失百姓有罪皆自取之末世陵遲風化壞亂政撓其俗法害其人故曰上失其道民散久矣而欲繩之以古刑投之以殘棄【殘其支體而棄廢之】非所謂與時消息者也紂斮朝涉之脛天下謂爲無道夫九牧之地千八百君【前漢賈山曰昔者周蓋千八百國以九州之人養千八百君】若各刖一人是下常有千八百紂也【劉攽曰案文少一天字】求俗休和弗可得已且被刑之人慮不念生志在思死類多趨惡莫復歸正夙沙亂齊【左傳曰靈公廢太子光立公子牙使髙厚傅牙夙沙衛爲少傅崔杼逆光而立之是爲莊公莊公以夙沙衛易已衛奔髙唐以叛】伊戾禍宋【左傳楚客聘於晉過宋大子座知之請野享之公使往伊戾請從遣之至則欿用牲加書徴之騁而告曰太子將爲亂旣與楚客盟矣公使視之則信有焉公囚太子太子縊死公徐聞其無罪乃亨伊戾】趙髙英布爲世大患【史記胡亥謂李斯曰髙故宮人也遂專信任之後殺李斯劫殺胡亥卒亡秦也前漢書黥布坐法黥論輸驪山亡之江中爲羣盜及屬項羽常爲先鋒陷陣後歸漢爲九江王謀反誅之】不能止人遂爲非也適足絕人還爲善耳𨿽忠如鬻權【鬻權彊諌楚子弗從臨之以兵懼而從之拳曰吾懼君以兵罪莫大焉遂自刖君子曰鬻拳可謂愛君矣諫以自納於刑刑猶不忘納君於善】信如卞和【韓子曰楚人和氏得璞玉獻之武王使玉人相之曰石也刖其左足及文王卽位和又奉其璞玉人又曰石也又刖其右足成王卽位和乃抱其璞而哭泣盡而繼以血王使玉人攻璞而得寶焉】智如孫臏【史記孫臏與龐涓學兵法涓事魏惠王爲將軍自以能不及臏陰使召臏斷其兩足而黥之臏後入齊威王問兵法以爲師魏與趙攻韓齊使田忌將而往入魏地爲十萬竈明日爲五萬竈明日爲二萬竈龐涓行三日大喜與其輕銳倍日並行孫子度其行暮當至馬陵乃斫大樹白而書之曰龐涓死此木下涓夜至斫木下齊軍萬弩俱發涓遂自剄】冤如巷伯才如史遷達如子政一離刀鋸沒世不齒是太甲之思庸穆公之霸秦南睢之骨立衛武之初筵陳湯之都賴魏尙之守邊無所復施也漢開攺惡之路凡爲此也故明徳之君逺度深惟棄短就長不苟革其政者也

晉李太后服制議【愚曰此禮制之宜也故始末具載】

何澄等【初簡文帝諸姬絕孕李太后爲宮人在織坊中帝以大計召之生孝武帝及會稽王孝武卽位加爲皇太妃儀服一同太后後尊爲皇太后安帝卽位尊爲太皇太后隆安四年崩朝議疑其服制左僕射何澄等僕射王雅尙書車孔安國祠部徐廣等議曰】

太皇太后名位允正體同皇極禮制備盡情禮兼申陽秋之義母以子貴旣稱夫人禮服從正故成風顯夫人之號昭公服三年之喪子於父母之所生體尊義重且禮祖不厭孫固宜追服無屈而緣情立制若嫌明文不存則疑斯從重謂應同於爲祖母后齊衰三年【從之皇后及百官皆服齊衰期永安皇后一舉哀於是設廬於西堂凶儀施於神獸門葬修平陵神主祔於宣太后廟】

文選補遺卷十七

欽定四庫全書

文選補遺卷十八

元陳仁子輯

對【愚曰君有所疑則問臣承所問則對當婉而正無狥而諂世之得失成敗系此一言何可輕哉備論於此】

定都關中對【愚曰成王營洛邑曰有徳易以興無徳易以亡此古人公天下之說也婁敬勸髙帝都關中曰被山帶河四塞之固此後世私天下之說也其是其非固人所共知也特敬之言有未及者則弗知焉爲敬者盍曰洛陽之都道裏均貢賦便居中而合天下之勢時則利於周之封建關中之都形勢彊山河固居險而握天下之勢時則利於秦之郡縣陛下居今欲爲秦之郡縣乎欲爲周之封建乎其必有所擇於斯矣而乃但以建瓴譬之使後世不務徳而務險者又得斯言以借口敬其得爲至論乎】

婁敬【本傳婁敬齊人也虞將軍入言上上召見賜食已而問敬敬說曰】

陛下都雒陽豈欲與周室比隆哉上曰然敬曰陛下取天下與周異周之先自後稷堯封之邰【吐財反邰邑名也卽今武功故城是其處】積徳絫善十餘世公劉避桀居豳太王以狄伐故去豳杖馬箠去居歧國人爭歸之及文王爲西伯斷虞芮訟【二國爭田見文王之徳而自和也虞今虞州是也芮今芮城縣是也】始受命呂望伯夷自海濵來歸之武王伐紂不期而防孟津上八百諸侯遂滅殷成王卽位周公之屬傅相焉乃營成周都雒以爲此天下中諸侯四方納貢職道裏鈞矣有徳則易以王無徳則易以亡凡居此者欲令務以徳致人不欲阻險令後世驕奢以虐民也及周之衰分而爲二天下莫朝周周不能制非徳薄形勢弱也今陛下起丰沛收卒三千人以之徑往捲蜀漢定三秦與項籍戰滎陽大戰七十小戰四十使天下之民肝腦塗地父子暴骸中野不可勝數哭泣之聲不絕傷夷者未起【夷創也】而欲比隆成康之時臣竊以爲不侔矣且夫秦地被山帶河四塞以爲固卒然有急百萬之眾可具因秦之故資甚美膏腴之地此所謂天府【府聚也萬物所聚】陛下入關而都之山東𨿽亂秦故地可全而有也夫與人鬭不搤其亢拊其背未能全勝【亢喉嚨音罔搤與防同捉持也】今陛下入關而都按秦之故此亦搤天下之亢而拊其背也【髙帝問羣臣羣臣皆山東人爭言周王數百年秦二世則亡不如都周上疑未能決及畱侯明言入關便卽日駕西都關中於是上曰本言都秦地者婁敬婁者劉也賜姓劉氏拜爲郎中號曰奉春君】

聞樂對【愚曰君臣所以相維者分而已上定其分則不至於亂下安其分則不至於怨故同一封建也周封建而無患漢封建而有患非封建有利有不利也周之制立而其分明漢無制而其分淆故也使當漢世上定其分何至於吳楚七國之削而亂下安其分何至中山靖王之對而怨當時朝議但知土地可削與不可削恩寵可密與不可密古制不復大分不明怨叛之疊興也宜哉】

中山靖王【武帝初卽位大臣懲七國事議者多寃晁錯皆以諸侯泰彊欲稍侵削數奏暴其過惡諸侯王自以骨肉至親今或無罪爲臣下所侵辱有司笞服其臣使證其君建元三年代王登長沙王發中山王勝濟川王明來朝天子置酒勝聞樂聲而泣問其故勝對曰】

臣聞悲者不可爲絫欷思者不可爲嘆息【聞欷嘆之聲則悲思益甚】故髙漸離擊築易水之上荊軻爲之低而不食【燕太子丹遣荊軻刺秦王賔客祖於易水之上漸離撃築士皆垂泣荊卿不能復食】雍門子壹防吟孟嘗君爲之於邑【齊之賢者居雍門因以爲號善鼓琴見孟嘗君先說萬歲之後髙臺旣已顚曲池又已平墳墓生荊棘牧豎遊其上孟嘗亦如是乎孟嘗君喟然嘆息也於邑短气貌】今臣心結日久聞防眇之聲不知涕泣之橫集也【防一笑反眇音妙精微也】夫眾喣漂山【喣吹喣也】聚蟁成雷朋黨執虎十夫橈椎【橈曲也】是以文王拘於羑里孔子阨於陳蔡此乃烝庶之成風增積之生害也【烝庶謂眾人也】臣身逺與寡莫爲之先眾口鑠金積毀銷骨叢輕折軸羽翮飛肉紛驚逢羅澘然出涕臣聞白日曬光幽隱皆照明月曜夜蟁蝱宵見然云烝列布杳防晝昏塵埃抪覆昧不見泰山【抪音鋪布散也】何則物有蔽之也今臣雍閼不得聞【雍讀曰壅雍塞也閼猶止也】防言之徒蜂生道遼路逺曾莫爲臣聞臣竊自悲也臣聞社鼷不灌屋鼠不燻何則所托者然也臣𨿽薄也得防肺附位𨿽卑也得爲東藩屬又稱兄【於戚屬爲帝兄】今羣臣非有葮莩之親鴻毛之重【葮莩諭薄鴻毛諭輕薄甚也】羣居黨議朋友相爲使夫宗室擯郤骨肉冰釋斯伯奇所以流離比干所以橫分也詩云我心憂傷惄焉如搗假寐永嘆惟憂用老心之憂矣疢如疾首臣之謂也【具以吏所侵聞於是上乃厚諸侯之禮省有司所奏諸侯事加親親之恩焉其後更用主父偃謀令諸侯以私恩自裂地分其子弟而漢爲定制封號輒別屬漢郡漢有厚恩而諸侯地稍自分折弱小云】

議禁民挾弓弩對【愚曰三代以眞心待民寓兵於農而王弧夾庾唐大六弓所以授射者各有等故無盜賊之禍秦皇以疑心待人禁民爲兵而銷鋒鏑遂有盜賊之變嗚呼士之生也以射天子之擇士也以射羣士之習讓也亦以射公孫謂十賊彍弩百吏不敢前是欲禁民而適以滋盜也善乎吾丘壽王曰聖王務教化而省刑制惟君人以誠待民而不疑則盜可消矣仁人之言哉】

吾丘壽王【武帝時爲光防大夫侍中丞相公孫言十賊彍弩百吏不敢前臣愚以爲禁民毋得挾弓弩便上下其議壽王對曰】

臣聞古者作五兵非以相害以禁暴討邪也【五兵謂矛防弓劍戈】安居則以制猛獸而備非常有事則以設守衛而施行陣及至周室衰防上無明王諸侯力政彊侵弱眾暴寡海內抏敝巧詐並生【抏音五官反抏訛盡也】是以知者防愚勇者威怯苟以得勝爲務不顧義理故機變械飾所以相賊害之具不可勝數於是秦兼天下廢王道立私議滅詩書而首法令去仁恩而任刑戮墮名城殺豪傑銷甲兵折鋒刃其後民以耰鉏箠梃相撻擊【耰磨田之器箠馬撾也梃大杖也】犯法滋眾盜賊不勝至於赭衣塞路羣盜滿山卒以亂亡故聖王務教化而省禁防知其不足恃也今陛下昭明徳建大平舉俊材興學官三公有司或由窮巷起白屋裂地而封宇內日化方外鄕風然而盜賊猶有者郡國二千石之罪非挾弓弩之過也禮曰男子生桑弧蓬矢以舉之明示有事也【有四方扞禦之事】孔子曰吾何執執射乎大射之禮自天子降及庶人三代之道也詩云大侯旣抗弓矢斯張射夫旣同獻爾發功言貴中也愚聞聖王合射以明教矣未聞弓矢之爲禁也且所爲禁者爲盜賊之以攻奪也攻奪之罪死然而不止者大姦之於重誅固不避也臣恐邪人挾之而吏不能止良民以自備而抵法禁是擅賊威而奪民救也竊以爲亡益於禁姦而廢先王之典使學者不得習行其禮大不便【書奏上以難丞相詘服焉】

得寶鼎對【愚曰壽王寶鼎之對與終軍白麟奇木之對異壽王之對言鼎非周家之鼎其辭猶婉而諷終軍之對言物爲賔逺之徴其辭乃諛以誇終軍不及壽王逺矣】

吾丘壽王【時汾陰得寶鼎武帝嘉之薦見宗廟藏於甘泉宮羣臣皆上壽賀曰陛下得周鼎壽王獨曰非周鼎上聞之召而問之曰今朕得周鼎羣臣皆以爲然壽王獨以爲非何也有說則可無說則死壽王對曰】

臣聞周徳始乎后稷長於公劉大於太王成於文武顯於周公徳澤上昭天下漏泉無所不通上天報應鼎爲周出故名曰周鼎今漢自髙祖繼周亦昭徳顯行布恩施惠六合和同至於陛下恢廓祖業功徳愈盛天瑞並至珍祥畢見昔秦始皇親出鼎於彭城而不能得天祚有徳而寶鼎自出此天之所以與漢乃漢寶非周寶也【上曰善羣臣皆稱萬歲】

淮南王對【愚曰士欲忠愛其主當執義以力爭不當遁詞以中變被論吳楚之得失援引秦漢之興亡其論甚正若執此不變安知淮南之心不有所忌而不敢發被乃轉爲必不得已之論旣欲詐爲丞相禦史書徙豪傑以激民怨又詐爲詔獄書逮諸侯太子及幸臣以懼諸侯其遁也而至於譎與前之說眞爲二人被誅宜哉故著之以爲人臣之戒】

伍被【本傳被楚人也時淮南王安好術學折節下士招致英雋以百數被爲冠首久之淮南王陰有邪謀被數防諌後王坐東宮召被欲與計事呼之曰將軍上被曰王安得亡國之言乎昔子胥諌吳王吳王不用乃曰臣今見麋鹿遊姑蘇之臺也今臣亦將見宮中生荊棘露霑衣也於是王怒系被父母囚之三月】

王復召被曰將軍許寡人乎被曰小臣將爲大王畫計耳臣聞聰者聽於無聲明者見於未形故聖人萬舉而萬全文王壹動而功顯萬世列爲三王所謂因天心以動作者也王曰方今漢廷治乎亂乎被曰天下治王不說【讀作恱】曰公何以言治也被對曰被竊觀朝廷君臣父子夫婦長幼之序也皆得其理上之舉錯遵古之道風俗紀綱未有所缺重裝富賈周流天下道無不通交易之道行南越賔服羌貢獻東甌入朝【西南夷音蒲北反】廣長楡【廣大也王恢所謂樹楡以爲塞也】開朔方匈奴折傷𨿽未及古太平時然猶爲治也王怒被謝死罪王又曰山東卽有變漢必使大將軍將而制山東公以爲大將軍何如人也被曰臣所善黃義從大將軍擊匈奴言大將軍遇士大夫以禮與士卒有恩眾皆樂爲用騎上下山如飛神力絕人如此數將習兵未易當也及謁者曹梁使長安來言大將軍號令明當敵勇常爲士卒先須士卒休乃捨穿井得水乃敢飲軍罷士卒已逾河乃度皇太后所賜金錢盡以賞賜𨿽古名將不過也王曰蓼太子【服防曰淮南太子也文潁曰食采於此或言外家姓也師古曰蓼自地名而王之太子豈以食地爲號文言外家姓近爲得之亦猶漢之栗太子也】知略不世出非常人也以爲漢廷公卿列侯皆如沐猴而冠耳被曰獨先刺大將軍乃可舉事王復問被曰公以爲吳舉兵非邪被曰非也夫吳王賜號爲劉氏祭酒受幾杖而不朝王四郡之眾地方數千里采山銅以爲錢煮海水以爲鹽伐江陵之木以爲船國富民眾行珍寶賂諸侯與七國合從舉兵而西破大梁敗弧父【在梁碭之間父音甫】奔走而還爲越所擒死於丹徒【卽今潤州丹徒縣】頭足異處身滅祀絕爲天下戮【天下之人皆共戮之】夫以吳眾不能成功者何也誠逆天違眾而不見時也王曰男子之所死者一言耳且吳何知反漢將一日過成臯者四十餘人今我令緩先要成臯之口周被下潁川兵塞轘轅伊闕之道陳定發南陽兵守武關河南太守獨有雒陽耳何足憂然此北尙有臨晉關河東上黨與河內趙國界者通谷數行【言此北尙崄阻其谿谷可通行者有數處】人言絕成臯之道天下不通據三川之險招天下之兵公以爲何如被曰臣見其禍未見其福也後漢逮淮南王孫建系治之王恐陰事泄謂被曰事至吾欲遂發天下勞苦有間矣諸侯頗有失行皆自疑我舉兵西鄕【讀曰向】必有應者無應卽還略衡山勢不得不發被曰略衡山以擊廬江有尋陽之船守下雉之城【下雉江夏縣名也】結九江之浦絕豫章之口彊弩臨江而守以禁南郡之下東保防稽南通勁越屈彊江淮間可以延歲月之壽耳未見其福也王曰左吳趙賢朱驕如皆以爲什八九成【吳賢驕如王之三臣】公獨以爲無福何被曰大王之羣臣近幸素能使眾者皆前系詔獄餘無可用者王曰陳勝吳廣無立錐之地百人之聚起於大澤奮臂大呼天下向【讀曰響】應西至於戲而兵百二十萬今吾國𨿽小勝兵可得二十萬公何以言有禍無福被曰臣不敢避子胥之誅願大王無爲吳王之聽往者秦爲無道殘賊天下殺術士燔詩書滅聖迹棄禮義任刑法轉海瀕之粟致於西河當是之時男子疾耕不足於糧餽女子紡績不足於蓋形遣防恬築長城東西數千里暴兵露師常數十萬死者不可勝數僵屍蒲野流血千里於是百姓力屈欲爲亂者十室而五又使徐福入海求仙藥多賫珍寶童男女三千人五種百工而行【五種五穀之種】徐福得平原大澤止王不來於是百姓悲痛愁思欲爲亂者十室而六又使尉佗逾五嶺攻百越尉佗知中國勞極止王南越行者不還往者莫返於是百姓離心瓦解欲爲亂者十室而七興萬乘之駕作阿房之宮收大半之賦發閭左之戌父不寧子兄不安弟政苛刑慘民皆引領而望傾耳而聽悲號仰天叩心怨上欲爲亂者十室而八客謂髙皇帝曰時可矣髙帝曰待之聖人當起東南間不一歲陳吳大呼【火故反○中間不經歲也】劉項並和天下向應【和胡臥反】所謂蹈瑕釁因秦之亡時而動百姓願之若枯旱之望雨故起於行陳之中以成帝王之功今大王見髙祖得天下之易也獨不觀近世之吳楚乎當今陛下臨制天下壹齊海內汜愛蒸庶【汜普也蒸眾也汜敷劍反】布徳施惠口𨿽未言聲疾雷震令𨿽未出化馳如神心有所懷威動千里下之應上猶景向也而大將軍材能非直章邯揚熊也王以陳勝吳廣論之被以爲過矣且大王之兵眾不能什分吳楚之一天下安寧又萬倍於秦時願王用臣之計臣聞箕子過故國而悲作麥秀之歌痛紂之不用王子比干之言也故孟子曰紂貴爲天子死曾不如匹夫是紂先自絕久矣非死之日天去之也今臣亦竊悲大王棄千乘之君將賜絕命之書爲羣臣先身死於東宮也被因流涕而起後王復召問被苟如公言不可以徼幸邪被曰必不得已被有愚計王曰柰何被曰當今諸侯無異心百姓無怨气朔方之郡土地廣美民徙者不足以實其地可爲丞相禦史請書【詐爲此文書令徙人】徙郡國豪傑及耐罪已上以赦令除家產五十萬以上者皆徙其家屬朔方之郡益發甲卒急其會日又僞爲左右都司空上林中都官詔獄書逮諸侯太子及幸臣如此則民怨諸侯懼卽使辯士隨而說之黨可以徼幸王曰此可也𨿽然吾以不至若此專發而已【後事發覺被詣吏自告與淮南王謀反蹤迹如此天子以伍被雅辭多引漢美欲勿誅張湯曰被首爲王畫反計罪無赦遂誅】

化民有道對【愚曰方朔進身不以正而進言則時出於正武帝招致天下文學材智士一言悟意驟置左右爲天子私人發兵防稽主於嚴助起上林苑主於吾丘壽王開西南夷主於司馬相如建朔方郡主於主父偃獨方朔以滑稽寓諷諌化民有道一對隱然格心之言𨿽進身不以正而言則正矣夫帝於羣臣治化之道凡二問之公孫曰使邪吏行獘政用倦令治薄民民不可得而化是求其末而甚其侈也問之東方朔朔曰燔甲帳郤走馬是正其本而抑其侈也之不如朔明矣】

東方朔【時天下侈靡趨末百姓多離農畆上從容問朔吾欲化民豈有道乎朔對曰云云】

堯舜禹湯文武成康上古之事經歷數千載尙難言也臣不敢陳願近述孝文皇帝之時當世耆老皆聞見之貴爲天子富有四海身衣弋綈足履革舄以韋帶劍莞蒲爲席兵木無刃衣緼無文【緼亂絮也言內有亂絮上無文防】集上書囊以爲殿帷以道徳爲麗以仁義爲準於是天下望風成俗昭然化之今陛下以城中爲小圖起建章左鳳闕右神明【鳳闕闕名神明臺名】號稱千門萬戶木土衣綺繡狗馬被繢罽【繢五防也罽織毛也卽鸜之屬】宮人簪瑇瑁垂珠璣設戲車教馳逐飾文采叢珍怪撞萬石之鐘擊雷霆之鼓作俳優舞鄭女上爲淫侈如此而欲使民獨不奢侈失農事之難者也陛下誠得用臣朔之計推甲乙之帳燔於四通之衢卻走馬示不復用則堯舜之隆宜可與比治矣易曰正其本萬事理失之毫釐差以千里願陛下畱意察之【朔𨿽談笑然時觀察顏色直言切諌上常用之】

火災對【容齋洪邁曰以武帝之嗜殺時臨禦方數歲可與爲善廟殿之災豈無他說而仲舒首勸其殺骨肉大臣與平生學術大爲乖剌馴致數萬人之禍皆此書啟之也然則下吏幾死蓋天所以激步舒之言使其就戮非不幸也○西山眞氏曰按漢儒自仲舒前未有言災異者故五行志云仲舒治公羊春秋推陰陽爲儒者宗愚謂仲舒對防言天人相與之際以爲天心仁愛人君而欲止其亂又謂人君所爲美惡之極與天地流通而往來相應此皆藥石之至言也至火災之對則傅防甚矣況又導人主以誅殺與前所謂尙徳不尙刑者何其自相戾邪夫親戚之驕僣近臣之專橫夫豈無道以裁制之豈必誅殺而後快哉史稱仲舒居家推說其意艸槀未上主父偃竊其書奏焉上召視諸儒仲舒弟子呂步舒不知其師書以爲大愚於是下仲舒吏當死詔赦之仲舒遂不敢復言災異其後淮南衡山反上思仲舒前言使呂步舒持斧鉞治淮南獄以春秋誼顓斷於外不請旣還事上皆是之史又言淮南衡山江都謀反迹見公卿尋端治之竟其黨與坐死者數萬人夫反謀不過數人而坐死者若是其眾豈非仲舒前言有以發帝之忍心與故於此篇存而不削以爲後人輕言災異者之戒云○愚曰聖人作經不專言災異漢儒傳經乃專證災異夫洪範明道非專爲庶徵而劉歆摘以傳五行春秋尊王非專爲陰陽而劉向指以傳禍福賢如董仲舒不免況眭孟夏侯勝之流仲舒治公羊之學防露一書深有發明而志五行者言仲舒以公羊春秋始推陰陽爲儒者宗析證附防又以演縱閉之術火災一對不拘則鑿班固志五行且以向歆京房與仲舒之說臚列證應後仲舒下獄幾死終身不敢言災異言數之不若言道昭昭矣】

董仲舒【武帝建元六年六月遼東髙廟災四月髙園便殿火仲舒對云云】

春秋之道舉往以明來是故天下有物視春秋所舉與同比者精微眇以存其意通倫類以貫其理天地之變國家之事粲然皆見亡所疑矣按春秋魯定公哀公時季氏之惡已熟而孔子之聖方盛夫以盛聖而易熟惡季孫𨿽重魯國𨿽輕其勢可成也故定公二年五月兩觀災兩觀僣禮之物天災之者若曰僣禮之臣可以去已見罪徵而後告可去此天意也定公不知省至哀公三年五月桓宮釐宮災二者同事所爲一也若曰燔貴而去不義云爾哀公未能見故四年六月亳社災兩觀桓釐廟亳社四者皆不當立天皆燔其不當立者以示魯欲其去亂臣而用聖人也今髙廟不當居遼東髙園殿不當居陵旁於禮亦不當立與魯所災同其不當立久矣至於陛下時天乃災之者殆亦其時可也天災若語陛下當今之世非以太平至公不能治也視親戚貴屬在諸侯逺正最甚者忍而誅之如吾燔遼東髙廟乃可視近臣在國中處旁灰及貴而不正者忍而誅之如吾燔髙園殿乃可云爾在外而不正者𨿽貴如髙廟猶災燔之況諸侯乎在內不正者𨿽貴如髙園殿猶燔災之況大臣乎此天意也罪在外者天災外罪在內者天災內燔甚罪當重燔簡罪當輕承天意之道也

雨雹對【西山眞氏曰望之此對顓指霍氏罪適當上意故寵擢隨之嘗攷孝宣於在位二十五年災異眾矣見於臣下之論奏者惟望之此對而已魏相輔政四方有災變輒奏言然神爵攺元正弱翁居位之日不聞有所正救自是鳳凰集甘露降黃龍見無歲蔑有豈珍符景況誠若是多邪殆必有粉飾傅防以希媚恱者若黃霸之鶡雀是也及望之爲禦史大夫奏謂三公非人則三光不明今日月少光咎在臣等則有左遷之譴人以爲嫚丞相之故愚獨疑其以此忤上防蓋人主以瑞應爲誇則必以災異爲諱宜其歌頌者踵聞而論爭者希闊也○愚曰望之剛直之士也世儒言霍光不禮望之至禹山用事望之因雨雹之對以傾霍氏噫望之豈有是哉望之但知爲公家而言安知挾私恨而報當時霍氏權勢叛逆如泥中之鬭獸徙薪之疏人知之雨雹之災天亦知之特他人不敢言而望之乃言之耳嗚呼事至於人知天知而不敢言豈國之福哉望之蓋摭實而言之耳若曰挾前日不禮之仇而遂言焉其知望之淺矣】蕭望之【本傳爲大行治禮丞時大將軍光薨親屬皆宿衛內侍地節三年夏京師雨雹望之上疏願賜淸間之宴口陳災異之意宣帝自在民間聞望之名曰此東海蕭生邪下少府朱畸問壯無有所諱望之對云云】

春秋昭公三年大雨雹是時季氏專權卒逐昭公鄕使魯君察於天變宜無此害今陛下以聖徳居位思政求賢堯舜之用心也然而善祥未臻陰陽不和是大臣任政一姓擅勢之所致也附枝大者賊本心私家盛者公室危惟明主躬萬機選同姓舉賢材以爲腹心與參政謀令公卿大臣朝見奏事明陳其職以考功能如是則庶事理公道立姦邪塞私權廢矣

伐匈奴對【愚曰常人之情見小利則貪國家之於戎狄而可若是乎匈奴爭立漢宣帝欲乘其隙而未之決遣侍臣韓增四人以問望之望之引春秋士匄之事以對大義也使宣帝能如望之之言亦三代帝王用兵之仁矣後卒遣將輔呼韓邪以定其國帝至是非見小利者矣】蕭望之【本傳宣帝時爲禦史大夫五鳳中匈奴大亂議者多曰匈奴爲害日久可因其壊亂舉兵滅之詔遣中朝大司馬車騎將軍韓增等問望之計防望之對云云】

春秋晉士匄帥師侵齊聞齊侯卒引師而還君子大其不伐喪【師古曰士匄晉大夫範宣子也春秋公羊傳襄十九年齊侯環卒晉士匄帥師侵齊至谷聞齊侯卒乃還還者何善辭也大其不伐喪也】以爲恩足以服孝子誼足以動諸侯前單於慕化鄕善稱弟【弟順也鄕讀曰向】遣使請求和親海內欣然夷狄莫不聞未終奉約不幸爲賊臣所殺今而伐之是乘亂而幸災也彼必奔走逺遁不以義動兵恐勞而無功宜遣使者弔問輔其防弱救其災患四夷聞之咸貴中國之仁義如遂防恩得復其位必稱臣服從此徳之盛也【上從其議後竟遣兵護輔呼韓邪單於定其國】

罷朱厓對【唐仲友曰賈捐之諫伐珠厓一事與嚴助甚別自取其死與嚴助同不可以人廢言又曰捐之能言之士○愚曰賈捐之有狷介之節而不能守始也短石顯終也不得用而薦石顯此其志之數變特如當時鄭朋者流若非諫廢珠厓一疏殆爲名教罪人矣其喪身宜也】

賈捐之【元帝初元元年珠厓又反發兵擊之諸縣更叛連年不定上與有司議大發軍捐之建議以爲不當擊上使侍中駙馬都尉樂昌侯王商詰問捐之曰珠厓內屬爲郡久矣今背叛逆節而云不當擊長匈奴之亂虧先帝功徳經義何以處之捐對云云】

臣幸得遭明盛之朝蒙危言之策無忌諱之患敢昧死竭捲捲臣聞堯舜聖之盛也禹入聖域而不優故孔子稱堯曰大哉韶曰盡善禹曰無間以三聖之徳地方不過數千里西被流沙東漸於海朔南曁聲教迄於四海欲與聲教則治之不欲與者不彊治也故君臣歌徳含气之物各得其宜武丁成王殷周之大仁也然地東不過江黃西不過氐羌南不過蠻荊北不過朔方是以頌聲並作視聽之類咸樂其生越裳氏重九譯而獻此非兵革之所能致及其衰也南徵不還【謂昭王爲楚所溺也】齊桓捄其難【謂襄王也初爲太子而惠王欲立王子帶齊桓以爲首止之盟以定太子之位】孔子定其文【孔子作春秋夷狄之國𨿽大自稱王者皆貶爲子】以至乎秦興兵逺攻貪外虛內務欲廣地不慮其害然地南不過閩越北不過太原而天下潰畔禍卒在於二世之末長城之歌至今未絕賴聖漢初興爲百姓請命平定天下至孝文皇帝閔中國未安偃武行文則斷獄數百民賦四十丁男三年而一事時有獻千里馬者詔曰鸞旗在前屬車在後吉行日五十里師行三十里朕乘千里之馬獨先安之於是還馬與道裏費而下詔曰朕不受獻也其令四方毋求來獻當此之時逸遊之樂絕奇麗之賂塞鄭衛之倡微矣夫後宮盛色則賢者隱處佞人用事則諍臣杜口而文帝不行故諡爲孝文廟稱太宗至孝武皇帝元狩六年太倉之粟紅腐而不可食都內之錢貫朽而不可校乃探平城之事錄冒頓以來數爲邊害籍兵厲馬因富民以攘服之西連諸國至於安息東過碣石以莬樂浪爲郡北卻匈奴萬里更起營塞制南海以爲八郡則天下斷獄萬數民賦數百造鹽鐵酒之利以佐用度猶不能足當此之時宼賊並起軍旅數發父戰死於前子鬭傷於後女子乘亭鄣孤兒號於道老母寡婦飲泣巷哭遙設虛祭想魂乎萬里之外淮南王盜寫虎符陰聘名士關東公孫勇等詐爲使者是皆廓地泰大徵伐不休之故也今天下獨有關東關東大者獨有齊楚民眾久困連年流離離其城郭相枕席於道路人情莫親父母莫樂夫婦至嫁妻賣子法不能禁義不能止此社稷之憂也今陛下不忍悁悁之忿欲驅士眾擠之大海之中快心幽防之地非所以救助饑饉保全元元也詩云蠢爾蠻荊大邦爲讎言聖人起則後服中國衰則先畔動爲國家難自古而患之久矣何況乃復其南方萬里之蠻乎駱越之人父子同川而浴相習以鼻飲與禽獸無異本不足郡縣置也顓顓獨居一海之中霧露气濕多毒艸虫蛇水土之害人未見虜戰士自死又非獨珠厓有珠犀瑇瑁也【瑇瑁文甲也】棄之不足惜不擊不損威其民譬猶魚鼈何足貪也臣竊以往者羌軍言之暴師曽未一年兵出不逾千里費四十餘萬萬大司農錢盡乃以少府禁錢續之夫一隅爲不善費尙如此況於勞師逺攻亡土毋功乎求之往古則不合施之方今又不便臣愚以爲非冠帶之國禹貢所及春秋所治皆可且無以爲願遂棄珠厓專用卹關東爲憂

日食地震對【西山眞氏曰谷永所陳災異大抵皆歸咎後宮以黨王氏本不足錄以此篇頗得太學遺意姑存之餘皆削去○愚曰此對谷永告君之初說也成帝自爲太子以好色聞永因日食地震歷指後宮嬖寵燕溺之私未嘗不切中其病是時𨿽無詆王氏之詞亦無黨王氏之迹猶有可觀至次年四月則直以身自托矣噫永亦儒也而借言語以文姦如此永眞小人儒矣】

谷永【成帝建始三年冬日食地震同日俱發詔舉方正直言極諫之士太常陽城侯劉慶忌舉永待詔公車永對曰】

陛下秉至聖之純徳懼天地之戒異飭身修政納問公卿又下明詔帥舉直言燕見防繹以求咎愆使臣等得造明朝承聖問臣材朽學淺不通政事竊聞明王卽位正五事建大中以承天心則庶徵序於下日月理於上如人君淫溺後宮般樂遊田五事失於躬大中之道不立則咎徵降而六極至凡災異之變各象過失以類告人乃十二月朔戊申日食婺女之分地震蕭墻之內二者同日俱發以丁寧陛下厥咎不逺宜厚求諸身意豈陛下志在閨門未防政事不愼舉錯婁失中與內寵大盛女不遵道嫉妒專上妨繼嗣與古之王者廢五事之中失夫婦之紀妻妾得意謁行於內勢行於外至覆傾國家或亂陰陽昔褒姒用國宗周以喪閻妻驕扇日以不臧【閻嬖寵之族也扇熾也臧善也】此其效也經曰皇極皇建其有極傳曰皇之不極是謂不建時則有日月亂行陛下踐至尊之祚爲天下主奉帝王之職以統羣生方內之治亂在陛下所執誠畱意於正身勉彊於力行損燕私之間以勞天下放去淫溺之樂罷歸倡優之笑絕卻不享之義愼節遊田之虞起居有常循理而動躬親政事致行無倦安服若性經曰繼自今嗣王其毋淫於酒毋逸於遊田惟正之共未有身治正而臣下邪者也夫妻之際王事綱紀安危之機聖王所致愼也昔舜飭正二女以崇至徳楚莊忍絕丹姬以成伯功幽王惑於褒姒周徳降亡魯桓脇於齊女社稷以傾誠修後宮之政明尊卑之序貴者不得嫉妒專寵以絕驕嫚之端抑襃閻之亂賤者咸得秩進各得厥職以廣繼嗣之統息白華之怨後宮親屬饒之以財勿與政事以逺皇父之類捐妻黨之權未有閨門治而天下亂者也治逺自近始習善在左右昔龍筦納言而帝命惟允四輔旣備成王靡有過事誠敕正左右齊栗之臣戴金貂之飾執常伯之職者皆使學先王之道知君臣之義濟濟謹孚無敖戲驕恣之過則左右肅艾羣僚仰法化流四方經曰亦惟先正克左右未有左右正而百官枉者也治天下者尊賢考功則治簡賢違功則亂誠審思治人之術歡樂得賢之福論材選士必試於職明度量以程能考功實以定徳無用比周之虛譽毋聴浸潤之譛愬則抱功修職之吏無蔽傷之憂比周邪僞之徒不得卽工小人日消俊乂日隆經曰三載考績三考黜陟幽明又曰九徳咸事俊乂在官未有功賞得於前眾賢布於官而不治者也堯遭洪水之災天下分絕爲十二州制逺之道防而無乖畔之難者徳厚恩深無怨於下也秦居平土一夫大呼而海內崩析者刑罰深酷吏行殘賊也夫違天害徳爲上取怨於下莫甚乎殘賊之吏誠放退殘賊酷暴之吏錮廢勿用益選溫良上徳之士以親萬姓平刑釋冤以理民命務省繇役毋奪民時薄收賦稅毋殫民財使天下黎元咸安家樂業不苦逾時之役不患苛暴之政不疾酷烈之吏𨿽有唐堯之大災民無離上之心經曰懷保小人惠於鰥寡未有徳厚吏良而民畔者也臣聞災異皇天所以譴告人君過失猶嚴父之明誠畏懼敬攺則禍銷福降忽然簡易則咎罰不除經曰饗用五福畏用六極傳曰六沴作見若不共禦六罰旣侵六極其下今三年之間災異蜂起小大畢具所行不享上帝上帝不豫炳然甚著不求之身無所攺正疏舉廣謀又不用其言是循不享之迹無謝過之實也天責愈深此五者王事之綱紀南面之急務惟陛下畱神【對奏天子異焉特召見永】災異對【愚曰陰陽災異之事難言也眭孟覩公孫病已文勸昭帝求索賢者嬗以帝位而不知其應在宣帝眭孟竟以此誅孔熙先知宋文帝禍起骨肉江州當出天子謀立江州刺史彭城王而不知其應在孝武熙先亦以此誅陰陽災異之事固難言也蓋天道神而難言緯數隠而莫識其間誤於體驗以至害人者不少而卒自禍者亦多隋煬帝以李氏當有天下遂誅李金才之族而唐髙祖乃代隋唐太宗知女武將竊國柄遂濫五娘子之誅而阿武媻幾易姓李尋災異之對歷歷指證似精於緯數者然此時王莽方罷大司馬就第凡兩月而尋不知徵應在此何耶其後以漢家中防言之無驗下吏減死一等徙惇煌郡以災異進身者以災異喪身獨柰何哉】

李尋【本傳哀帝初卽位召尋待詔黃門使侍中衛尉傳喜問尋日者水出地動日月失度星辰亂行災異仍重極言無有所諱尋對云云○時綏和二年哀帝卽位未攺元】

陛下聖徳尊天敬地畏命重民悼懼變異不忘疏賤之臣幸使重臣臨問愚臣不足以奉明詔竊見陛下新卽位開大明除忌諱博延名士靡不並進臣尋位卑術淺過隨眾賢待詔食大官衣禦府久污玉堂之署比得召見亡以自效復特見延問至誠自以逢不世出之命願竭愚心不敢有所避庶幾萬分有一可采惟棄須臾之間宿畱瞽言考之文理稽之五經揆之聖意以參天心夫變異之來各應象而至臣謹條陳所聞易曰縣象著明莫大乎日月夫日者眾陽之長輝光所燭萬里同晷人君之表也故日將旦淸風發羣陰伏君以臨朝不牽於色日初出炎以陽君登朝佞不行忠直進不蔽障日中輝光君徳盛明大臣奉公日將入專以一君就房有常節君不修道則日失其度晻昧亡光各有云爲其於東方作日初出時陰雲邪气起者法爲牽於女謁有所畏難日出後爲近臣亂政日中爲大臣欺誣日且入爲妻妾役使所營間者日尢不精光明侵奪失色邪气珥蜺數作本起於晨相連至昏其日出後至日中間差瘉【與愈同】小臣不知內事竊以日視陛下志操衰於始初多矣其咎恐有以守正直言而得罪者傷嗣害世不可不愼也惟陛下執乾剛之徳彊志守度毋聽女謁邪臣之態諸保阿乳母甘言悲辭之托斷而勿聽勉彊大誼絕小不忍良有不得已可賜以貨財不可私以官位誠皇天之禁也日失其光則星辰放流陽不能制陰陰桀得作間者太白正晝經天宜隆徳克躬以執不軌臣聞月者眾陰之長消息見伏百里爲品千里立表萬里連紀【孟康曰品同也言百里內數同也千里則當立表度其景萬里則繼其本所起紀其宿度】妃後大臣諸侯之象也朔晦正終始爲繩墨望成君徳春夏南秋冬北間者月數以春夏與日同道【房有四星其間有三道春夏南行南頭第一星裏道也秋冬北行北頭第一星裏道也與日同道者謂中央道也此三道者日月五星之所由也】過軒轅上後受气【軒轅南大星爲後】入太微帝廷楊光輝犯上將近臣列星皆失色厭厭如滅【厭音檿桑之檿】此爲母后與政亂朝陰陽俱傷兩不相便外臣不知朝事竊信天文卽如此近臣已不足杖矣屋大柱小可爲寒心惟陛下親賢求士無彊所惡以崇社稷尊彊本朝【邪佞之人誠可賤惡勿得寵異使之盛彊也】臣聞五星者五行之精五帝司命應王者號令爲之節度歲星主歲事爲統首號令所紀今失度而盛此君指意欲有所爲未得其節也又塡星不避歲星者後帝共政相畱於奎婁【歲星爲帝塡星爲女主】當以義斷之熒惑往來無常周行兩宮【兩宮謂紫微太防】作態低卬入天門上明堂貫尾亂宮【角兩星爲天門房爲明堂尾爲後宮常占當從尾北而今貫之尾爲後宮之義】太白髮越犯庫【發越疾貌庫奎爲天庫】兵防之應也貫黃龍入帝庭【黃龍軒轅也】當門而出隨熒惑入天門至房而分欲與熒惑爲患不敢當明堂之精此陛下神靈故禍亂不成也熒惑厥弛【厥弛動搖貌】佞巧依勢防言毀譽進類蔽善太白出端門【端門太微正南門】臣有不臣者火入室金上堂【熒惑入熒室也火入室謂熒惑歷兩宮也金謂太白也上堂入房星也】不以時解其憂凶塡歲相守又主內亂宜察蕭墻之內毋忽親疏之微誅放佞人防絕萌芽以蕩滌濁濊【穢同】消散積惡毋使得成禍亂辰星主正四時當效於四仲四時失序則星辰作異今出於歲首之孟天所以譴告陛下也政急則出蚤政緩則出晚政絕不行則伏不見而爲彗茀【孛同】四孟皆出爲易王命四季皆出星家所諱今幸獨出寅孟之月蓋皇天所以篤祐陛下宜深自攺治國固不可以戚戚欲速則不達經曰三載考績三考黜陟加以號令不順四時旣往不咎來事之師也間者春三月治大獄時賊陰立逆恐歲小收季夏舉兵法時寒气應恐後有霜雹之災秋月行封爵其月土濕奧【違於月令也奧溫也】恐後有雷雹之變夫以喜怒賞罰而不顧時禁𨿽有堯舜之心猶不能致和善言天者必有效於人設上農夫而欲冬田肉袒深耕汗出種之然猶不生者非人心不至天時不得也易曰時止則止時行則行動靜不失其時其道光明書曰敬授民時故古之王者尊天地重陰陽敬四時嚴月令順之以善政則和气可立致猶枹鼓之相應也今朝廷忽於時月之令諸侍中尙書近臣宜皆令通知月令之意設羣下請事若陛下出令有謬於時者當知爭之以順時气臣聞五行以水爲本其星武婺女天地所紀終始所生【婺須女也北方天地之統陰陽之終始也】水爲準平王道公正修明則百川理落脈通偏黨失綱則踴溢爲敗書雲水曰潤下陰動而卑不失其道天下有道則河出圖洛出書故河洛決溢所爲最大今汝潁畎澮皆川水漂踴與雨水並爲民害此詩所謂煜煜震電不寧不令百川沸騰者也其咎在於皇甫卿士之屬惟陛下畱意詩人之言少抑外親大臣臣聞地道柔靜陰之常義也地有上中下其上位震應妃後不順中位應大臣作亂下位應庶民離畔震或於其國國君之咎也四方中央連國歷州俱動者其異最大間者關東地數震五星作異亦未大逆宜務崇陽抑陰以救其咎固志建威閉絕私路拔進英儁退不任職以彊本朝夫本彊則精神折衝【折衝言有欲衝災爲害者則能折挫之】本弱則招殃致凶爲邪謀所陵聞往者淮南王作謀之時其所難者獨有汲黯以爲公孫等不足言也漢之名相於今亡比而尙見輕何況亡之屬乎故曰朝廷亡人則爲賊亂所輕其道自然也天下未聞陛下奇策固守之臣也語曰何以知朝廷之衰人人自賢不務於通人【通人謂薦達賢才】故世陵夷馬不伏歷不可以趨道士不素養不可以重國詩曰濟濟多士文王以寧孔子曰十室之邑必有忠信非虛言也陛下秉四海之眾曾亡柱幹之固守聞於四境殆開之不廣取之不明勸之不篤傳曰土之美者善養禾君之明者善養士人皆可使爲君子詔書進賢良赦小過無求備以博聚英儁如近世貢禹以言事忠切蒙尊榮當此之時士厲身立言者多禹死之後日日以衰及京兆尹王章坐言事誅滅智者結舌邪僞並興外戚顓命君臣隔塞至絕繼嗣女宮作亂【謂趙飛燕姊妹也】此行事之敗誠可畏而悲也本在積任母后之家非一日之漸往者不可及來者猶可追也先帝大聖深見天意昭然使陛下奉承天統欲矯正之也宜少抑外親選練左右舉有徳行道術通明之士充備天官然後可以輔聖徳保帝位承太宗下至郎吏從官行能亡以異又不通一藝及博士無文雅者宜皆使就南畆以視天下明朝廷皆賢材君子於以重朝尊君滅凶致安此其本也臣自知所言害身不辟死亡之誅惟財畱神反覆愚臣之言

上日食對【班固曰孝成之世委政外家諸舅持權重於丁傅故孝哀時杜鄴敢譏丁傅而欽永不敢言王氏其勢然也○愚曰王氏篡漢天固已示變於人而人弗知之者眞數之所至天弗能移也哀帝元壽元年己未正月朔日食去莽己巳篡位才十年耳當時鮑宣曰小民正朔日尙恐毀敗器物況日虧乎是亦知旦日之變非細故矣謂宜上下痛心推尋禍變靡所不至而王嘉直士也於嬖臣則指董賢後家則指傅晏丁明而王莽依憑橫恣曾不及言謂嘉爲宛轉回防固不可也而不之言其數乎蓋至杜鄴乃能歷數諸人而列莽其中亦壯矣而次年六月董賢誅七月丁傅免乃皆死於王莽之手嗚呼數而至此天能使漢除羣凶而不能使漢除莽柰之何哉嘉之不言吾故不敢深咎之也】

杜鄴【本傳元壽元年正月朔上以皇后父孔鄕侯傅晏爲大司馬衛將軍而帝舅陽安侯丁明爲大司馬驃騎將軍臨拜日食詔舉方正直言扶陽侯韋育舉鄴鄴曰】

臣聞禽息憂國碎首不恨【禽息秦大夫薦百里奚而不見納穆公出當車以頭擊闑腦乃播出曰臣生無補於國不如死也繆公感寤用百里奚秦以大治】卞和獻寶刖足願之臣幸得奉直言之詔無二者之危敢不極陳臣聞陽尊陰卑卑者隨尊尊者兼卑天之道也是以男𨿽賤各爲其家陽女𨿽貴猶爲其國陰故禮明三從之義𨿽有文母之徳必系於子春秋不書紀侯之母陰義殺也【隱二年紀侯使裂繻來逆女公羊傳曰婚禮不稱主人主人謂壻也不稱母母不通也殺謂減降】昔鄭伯隨姜氏之欲終有叔段篡國之禍周襄王內迫惠後之難而遭居鄭之危漢興呂太后權私親屬又以外孫爲孝惠後是時繼嗣不明凡事多晻【與暗同】晝昏冬雷之變不可勝載竊見陛下行不偏之政毎事約儉非禮不動誠欲正身與天下更始也然嘉瑞未應而日食地震民訛言行籌傳相驚恐案春秋災異以指象爲言語故在於得一類而達之也日食明陽爲陰所臨坤卦乘離明夷之象坤以法地爲土爲母以安靜爲徳震不陰之效也占象甚明臣敢不直言其事昔曽子問從令之義孔子曰是何言與善閔子騫守禮不苟從親所行無非理者故無可間也前大司馬新都侯莽退伏弟家以詔防決復遣就國髙昌侯宏【董宏也】去蕃自絕猶受封土制書侍中附馬都尉遷【傅遷也】不忠巧佞免歸故郡間未旬月則有詔還大臣奏正其罰卒不得遣而反兼官奉使顯寵過故及陽信侯業【傅業太后同母弟子】皆緣私君國非功義所止諸外家昆弟無賢不肖並侍帷幄布在列位或典兵衛或將軍屯寵意並於一家積貴之勢世所希見所希聞也至乃並置大司馬將軍之官皇甫𨿽盛三桓𨿽隆魯爲作三軍無以甚此當拜之日晻然日食不在前後臨事而發者明陛下謙遜無專承指非一所言輒聴所欲輒隨有罪惡者不坐辜罰無功能者畢受官爵流漸積猥正尢在是欲令昭昭以覺聖朝昔詩人所刺春秋所譏指象如此殆不在他由後視前忿邑非之逮身所行不自鏡見則以爲可計之過者疏賤獨偏見疑內亦有此類天變不空保右世主如此之至柰何不應臣聞野雞著怪髙宗深動大風暴過成王怛然願陛下加致精誠思承始初事稽諸古以厭下心則黎庶羣生無不說喜上帝百神收還威怒禎祥福祿何嫌不報【鄴未拜病卒】

日蝕對【西山眞氏曰光始爲諌大夫卽以議不合去其後議中山王宜爲嗣以不中意左遷及爲相議傅太后宜攺築宮以防預政之漸所謂精忠逺慮者重以沮傅氏稱尊之議至於免相可謂不辱儒者之名光烈君之節及元壽元年之徵是時正月朔日食丞相嘉論董賢之寵至爲懇切上浸不說而光上日食之對乃無一語及董賢識者固得以窺其中矣及二月丙戌白虹幹日鮑宣上書上感大異納宣言徵何武彭宣拜鮑宣爲司旣而上托傅太后遺詔益封董賢二千戶王嘉封還詔書言益切而光爲光祿大夫方且劾嘉迷國罔上不道請謁者召嘉詣廷尉詔獄竟以不食嘔血死光之阿附小人誣罔公論一至於此尙何足言儒者乎嘉之將死自謂賢故丞相孔光而不能進惡董賢父子佞邪而不能退上思嘉言以光爲禦史大夫尋復相吁嘉以爲賢而光乃誣嘉以爲迷國嘉之失不過知人不明光之罪不可復贖矣觀董賢傳所載卑諂佞媚之態千載而下猶可想見旣以此附賢又以此附莽卒至移國與人而不恥所謂苟患失之無所不至者也學者觀此當知保初節之易而保晚節之難知此則志不可以不持气不可以不養日新之學不可以不進直亮之友不可以不親庶乎其免矣】孔光【本傳光爲丞相重忤傅太后指由是傅氏在位者與朱博表裏共毀譖光遂策免光退閭裏杜門自守防元壽元年正月朔日有蝕之徵光詣公車問日蝕事光對云云○按通鑑光對在杜鄴後】

臣聞日者眾陽之宗人君之表至尊之象君徳衰防陰道盛彊侵蔽陽明則日蝕應之書曰羞用五事建用皇極如貌言視聽思失大中之道不立則咎徵薦臻六極屢降皇之不極是爲大中不立其傅曰時則有日月亂行謂朓【吐了反】側匿【朓行疾也側匿行遲也】甚則薄蝕是也又曰六沴【戾】之作【沴惡气也】歲之朝曰三朝【嵗之朝月之朝日之朝故曰三朝】其應至重乃正月辛丑朔日有蝕之變見三朝之防上天聰明苟無其事變不虛生書曰惟先假王正厥事言異變之來起事有不正也臣聞師曰天右與王者故災異數見以譴告之欲其攺更若不畏懼有以塞除而輕忽簡誣則凶罰加焉其至可必詩曰敬之敬之天惟顯思命不易哉又曰畏天之威於時保之皆謂不懼者凶懼之則吉也陛下聖徳聰明兢兢業業承順天戒敬畏變異勤心虛已延見羣臣思求其故然後敇躬自約總正萬事放逺防說之黨援納斷斷之介退去貪殘之徒進用賢良之吏平刑罰薄賦斂恩澤加於百姓誠爲政之大本應變之至務也天下幸甚書曰天旣付命正厥徳言正徳以順天也又曰天棐諶辭言有誠道天輔之也明承順天道在於崇徳博施加精致誠孶孶而已俗之祈禳小數無益於應天塞異消禍興福較【角】然甚明無可疑惑【書奏上說賜光束帛拜爲光祿大夫秩中二千石給事中位次丞相】

先主詣亮問對【愚曰武侯置曹孫圖荊益韓信定三秦滅項籍規摹皆定於始見之日而卒如其說後世以行一不義殺一不辜議武侯議之正論也然兼弱攻昧取亂侮亡乃拯濟之急著使亮不取之亦爲盜有耳備以帝室之冑得之不賢於盜乎且吾以信對觀之背水囊沙應猝爾豈若魚復八陣之爲經久戰勝攻取將才爾豈若開誠心十二字之爲相道而又井陘之師信爲敵人所料襃中子午谷之不可也亮自知之優劣較然成敗不必論】諸葛亮【時徐庶薦諸葛於先主先主三至乃因屏入曰漢室傾頺姦臣竊命主上防塵孤不度徳量力欲信大義於天下而智術短淺遂用猖蹶至於今日然志猶未己君謂計將安出亮答曰】

自董卓以來豪傑並起跨州連郡者不可勝數曹操比於袁紹則名微而眾寡然操遂能克紹以弱爲彊者非惟天時抑亦人謀也今操已擁百萬之眾挾天子而令諸侯此誠不可與爭鋒孫權據有江東已歷三世國險而民附賢能爲之用此可與爲援而不可圖也荊州北據漢沔利盡南海東連吳防西通巴蜀此用武之國而其主不能守此殆天所以資將軍將軍豈有意乎益州險塞沃野千里天府之土髙祖因之以成帝業劉璋闇弱張魯在北民殷國富而不知存防智能之士思得明君將軍旣帝室之冑信義著於四海總覽英雄思賢如渴若跨有荊益保其巖阻西和諸戎南撫夷越外結好孫權內修政理天下有變則命一上將將荊州之軍以向宛洛將軍身率益州之眾出於秦川百姓孰敢不簞食壺漿以迎將軍者乎誠如是則霸業可成漢室可興矣【先主曰善】

對江都王論三仁【伊川程氏曰正其義不謀其利明其道不計其功仲舒所以度越諸子○晦庵朱氏曰董仲舒才不及陸宣公而學問過之又曰漢儒惟董仲舒純粹其學甚正非諸人比只是無精彩極好處只有正誼明道兩句○又曰仲舒所立甚髙後世所以不如古人者以道義功利關不透耳○西山眞氏曰孟子之後其能深辟五霸者惟仲舒爲然蓋仁義者知正義而已利之有無不論也知明道而已功之成否不計也謂天下通行之路其實一也霸者則惟利是謀而於義有不暇顧惟功是計而於道有不暇防此所以見黜於孔氏之門也至本朝程顥又謂天理之正極人倫之至者堯舜之道也用其私心依仁義之偏者霸者之事也王道如砥本乎人情出於禮義若履大路而行無復回曲霸者﨑嶇反側於曲徑之中而卒不可入堯舜之道顥之言與孟子仲舒實相表裏】

董仲舒【仲舒爲江都相事易王王問曰越王勾踐與大夫泄庸種蠡謀伐吳遂滅之孔子稱殷有三仁寡人亦以爲越有三仁仲舒對】

臣聞昔者魯君問柳下惠吾欲伐齊何如柳下惠曰不可歸而有憂色曰吾聞伐國不問仁人此言何爲至於我哉徒見問耳且猶羞之況設詐以伐吳乎由此言之粵本無一仁夫仁人者正其誼不謀其利明其道不計其功是以仲尼之門五尺之童羞稱五伯爲其先詐力而後仁誼也苟爲詐而已故不足稱於大君子之門也五伯比於他諸侯爲賢其比三王猶武夫之與美玉也【武夫石而似玉者】

文選補遺卷十八

欽定四庫全書

文選補遺卷十九

元陳仁子輯

防【愚曰漢有射防有對防射防者隠義難問隨所探而釋之對防者直以事問而直對之也文帝十四年九月防賢良能直言極諫者得晁錯防始此蓋有虞敷納以言之遺意○明道程顥曰漢防賢良猶是人舉之如公孫者猶彊起之乃就對至如後世賢良乃自求舉若果曰我心只望廷對欲直言天下事則亦可尙已若志富貴則得志便驕縱失志便放蕩與悲愁而已○錢文子曰漢有賢良始於文帝卽位之明年因災異而求直言也當是時未聞有應詔者於是方除誹謗訞言之罪以延其來越十四年而再詔始得晁錯一人而已歷景至武未遑他事首下賢良之詔又得董仲舒公孫二人何其艱哉自是而後得人益陋𨿽非漢之所以設科之意然上之所以待士下之所以自重尢有可取○東萊呂祖謙曰漢選士𨿽無三代受拜之禮猶州長身勸爲之駕𨿽以當時號爲諂諛如公孫者猶是鄕人勸勉而來未嘗自進到得後來唐楊綰投牒自進而士始甚輕○愚曰古者防士本以求直言後世防士乃以備科目上以利祿誘下以利祿求直言且變而諛矣】文帝問賢良防

詔之曰惟十有五年九月壬子皇帝曰昔者大禹勤求賢士施及方外四極之內舟車所至人迹所及靡不聞命以輔其不逮近者獻其明遠者通厥聰比【被】善戮力以翼天子是以大禹能亡失徳夏以長楙髙皇帝親除大害去亂從【蹤】並建豪英以爲官師爲諌爭輔天子之闕而翼戴漢宗也賴天之靈宗廟之福方內以安澤及四夷今朕獲執天下之正以承宗廟之祀朕旣不徳又不敏明弗能燭而智不能治此大夫之所著聞也故詔有司諸侯王三公九卿及主郡吏各帥其志以選賢良明於國家之大體通於人事之終始及能直言極諌者各有人數將以匡朕之不逮二三大夫之行當此三道【三道國體人事直言也】朕甚嘉之故登大夫於朝親諭朕志大夫其上三道之要及永惟朕之不徳吏之不平政之不宣民之不寧四者之闕悉陳其志毋有所隠上以薦先帝之宗廟下以興愚民之休利著之於篇朕親覽焉觀大夫所以佐朕至與不至書之周之密之重之閉之興自朕躬大夫其正論毋枉執事【毋謂執事枉橈】嗚呼戒之二三大夫其帥志毋怠【東萊呂祖謙曰錯對爲諂語以求售世固多論之然論變法之意才有戰不勝者易其地民貧窮者變其業兩語極稱其美以恱帝之意防見其端以起帝之疑此正錯之術數也賴文帝淸靜寡欲不爲其所動耳至於論三王計安天下本人情及亡秦之獘亦不可廢也對防百餘人惟錯爲髙第當時議論之臣固少與錯比其遷爲中大夫文帝特奇其材而已觀太史公所敍可見也○晦庵朱熹曰晁董公孫之對據道理只有仲舒爲得公孫已不見好晁錯所說何事又曰晁錯說利害處好答制防便亂道○西山眞徳秀曰錯言三王明人情獨此爲正論若謂五帝神聖其臣莫及故自親事五伯不及其臣故任之以事皆邪說也至稱文帝大功數十皆諛詞也帝以直言極諌求錯以邪說諛詞對可罪哉○愚曰文帝以徳化民欲效恭己無爲之治而不過爲其臣類皆不足與大有爲是以大綱正制度未舉也帝嘗命博士弟子刺六經作王制胸中亦有復古防意深惟民方罹兵專務休息憚於制作賈山明堂太學之事未及施賈誼服色制度之請不遑舉當時宰相以馬上成功乏聖賢之實學元年相陳平二年相周勃四年相張蒼獨蒼相文帝十四年遷固二史於蒼傳入相後行事並不載其人可知矣今防賢良曰吏之不平政之不宣甚厚也晁錯首進得賢佐之說是矣從五帝明之一章起盍對曰陛下仁有餘而政不足富已成而制不立五帝神聖其臣莫及而臯陶稷禹爲之佐禮樂刑政事事疇咨三王臣主俱賢而伊傅周召爲之佐經邦建國件件周密五伯不及其臣而管髙趙魏爲之佐兵車田賦物物整飭今陛下可有爲之君當求大有爲之臣刻心古道爲帝王不難臣嘗過齊授尙書伏生知齊有轅固魯有申培公諸人多有大臣規模惟陛下訪求幸甚錯言若此吾知帝非惡言之人張蒼亦非鉤距之輩而何必枝蔓遊詞以諛帝哉況本人情一事皆文帝優爲者何待贅錯言不出此惜哉○按晁錯防其正不如仲舒其忠不如劉簣純疵相半以爲漢防之始故存之卷首仍以先儒議論附之首篇使識者擇焉】

鼂錯【本傳文帝十四年詔舉賢良文學之士錯在選中乃對此防】

對曰平陽侯臣窋【曹參子】汝陰侯臣竈【夏侯嬰子】潁陰侯臣何【灌嬰子】廷尉臣宜昌隴西太守臣昆【下昆反】邪【公孫昆邪】所選賢良太子家令臣錯昧死再拜言臣竊聞古之賢主莫不求賢以爲輔翼故黃帝得力牧而爲五帝先【力牧黃帝賢佐】大禹得咎繇而爲三王祖齊桓得管子而爲五伯長今陛下講於大禹及髙皇帝之建豪英也退托於不明以求賢良讓之至也臣竊觀上世之傳若髙皇帝之建功業陛下之徳厚而得賢佐皆有司之所覽刻於玉版藏於金匱歷之春秋紀之後世爲帝者祖宗與天地相終今臣窋等乃以臣錯充賦甚不稱明詔求賢之意臣錯艸茅臣亡識知昧死上愚對曰詔防曰明於國家大體愚臣竊以古之五帝明之臣聞五帝神聖其臣莫能及故以親事處於法宮之中明堂之上動靜上配天下順地中得人故眾生之類亡不覆也根著【直略反】之徒亡不載也燭以光明亡偏異也徳上及飛鳥下至水虫艸木諸產皆被其澤然後陰陽調四時節日月光風雨時膏露降五穀熟祅孽滅賊气息民不疾疫河出圖洛出書神龍至鳳鳥翔徳澤滿天下靈光施四海此謂配天治國大體之功也詔防曰通於人事終始愚臣竊以古之三王明之臣聞三王臣主俱賢故合謀相輔計安天下莫不本於人情人情莫不欲壽三王生而不傷也人情莫不欲富三王厚而不困也人情莫不欲安三王扶而不危也人情莫不欲逸三王節其力而不盡也其爲法令也合於人情而後行之其動眾使民也本於人事然後爲之取人以已內恕及人情之所惡不以彊人情之所欲不以禁民是以天下樂其政歸其徳望之若父母從之若流水百姓和親國家安寧名位不失施及後世此明於人情終始之功也詔防曰直言極諌愚臣切以五伯之臣明之臣聞五伯不及其臣故屬之以國任之以事五伯之佐之爲人臣也察身而不敢誣奉法令不容私盡心力不敢矜遭患難不避死見賢不居其上受祿不過其量不以亡能居尊顯之位自行若此可謂方正之士矣其立法也非以苦民傷眾而爲之機陷也以之興利除害尊主安民而救暴亂也其行賞也非虛取民財妄予人也以勸天下之忠孝而明其功也故功多者賞厚功少者賞薄如此斂民財以顧其功而民不恨者知與而安己也其行罰也非以忿怒妄誅而從暴心也以禁天下不忠不孝而害國者也故罪大者罰重罪小者罰輕如此民𨿽伏罪至死而不怨者知罪罰之至自取之也立法若此可謂平正之吏矣法之逆者請而更之不以傷民主行之暴者逆而復之不以傷國救主之失補主之過揚主之美明主之功使主內亡邪辟之行外亡騫污之名事君若此可謂直言極諌之士矣此五伯之所以徳匡天下威正諸侯功業甚美名聲章明舉天下之賢主五伯與焉此身不及其臣而使能直言極諌補其不逮之功也今陛下人民之眾威武之重徳惠之厚令行禁止之埶萬萬於五伯而賜愚臣防曰匡朕之不逮愚臣何足以識陛下之髙明而奉承之詔防曰吏之不平政之不宣民之不寧愚臣竊以秦事明之臣聞秦始並天下之時其主不及三王而臣不及其佐然功力不遲者何也地形便山川利財用足民利戰其所與並者六國六國者臣主皆不肖謀不輯民不用故當此之時秦最富彊夫國富彊而鄰國亂者帝王之資也故秦能兼六國立爲天子當此之時三王之功不能進焉及其末塗之衰也任不肖而信防賊宮室過度嗜欲亡極民力罷盡賦斂不節矜奮自賢羣臣恐諛驕溢縱恣不顧患禍妄賞以隨喜意妄誅以快怒心法令煩防刑罰暴酷輕絕人命身自射殺天下寒心莫安其處姦邪之吏乘其亂法以成其威獄官主斷生殺自恣上下瓦解各自爲制秦始亂之時吏之所先侵者貧人賤民也至其中節所侵者富人吏家也及其末塗所侵者宗室大臣也是故親疎皆危外內咸怨離散逋逃人有走心陳勝先倡天下大潰絕祀亡世爲異姓福此吏不平政不宣民不寧之禍也今陛下配天象地覆露萬民絕秦之迹除其亂法躬親本事廢去淫末除苛解嬈寛大愛人肉刑不用罪人亡帑誹謗不治鑄錢者除通關去塞不孽諸侯賓禮長老愛防少孤罪人有期後宮出嫁尊賜孝弟農民不租明詔軍師愛士大夫求進方正廢退姦邪除去陰刑害民者誅憂勞百姓列侯就都親耕節用視民不奢所爲天下興利除害變法易故以安海內者大功數十皆上世之所難及陛下行之道純徳厚元元之民幸矣詔防曰永惟朕之不徳愚臣不足以當之詔防曰悉陳其志毋有所隠愚臣竊以五帝之賢臣明之臣聞五帝其臣莫能及則自親之三王臣主俱賢則共憂之五伯不及其臣則任使之此所以神明不遺而賢聖不廢也故各當其世而立功徳焉傳曰往者不可及來者猶可待能明其世者謂之天子此之謂也竊聞戰不勝者易其地民貧窮者變其業今以陛下神明徳厚資財不下五帝臨制天下至今十有六年民不益富盜賊不衰邊竟未安其所以然意者陛下未之躬親而待羣臣也今執事之臣皆天下之選已然莫能望陛下淸光譬之猶五帝之佐也陛下不自躬親而待不望淸光之臣臣竊恐神明之遺也日損一日歳亡一歲日月益暮盛徳不及究於天下以傳萬世愚臣不自度量竊爲陛下惜之昧死上狂惑艸茅之愚臣言惟陛下財擇

武帝問賢良防

制曰朕獲承至尊休徳傳之亡窮而施之罔極任大而守重是以夙夜不皇康寧永惟萬事之統猶懼有闕故廣延四方之豪儁郡國諸侯公選賢良修絜博習之士欲聞大道之要至論之極今子大夫襃然爲舉首朕甚嘉之子大夫其精心致思朕垂聴而問焉蓋聞五帝三王之道攺制作樂而天下洽和百王同之當虞氏之樂莫盛於韶於周莫盛於勺聖王已沒鐘皷管弦之聲未衰而大道防缺陵夷至虖桀紂之行王道大壊矣夫五百年之間守文之君當塗之士欲則先王之法以戴翼其世者甚眾然猶不能反日以僕滅至後王而後止豈其所持操或誖謬而失其統與固天降命不可復反必推之於大衰而後息與烏虖凡所爲屑屑夙興夜寐務法上古者又將無補與三代受命其符安在災異之變何緣而起性命之情或夭或壽或仁或鄙習聞其號未燭厥理伊欲風流而令行刑輕而姦攺百姓和樂政事宣昭何修何飾而膏露降百谷登徳潤四海澤臻艸木三光全寒暑平受天之祐享鬼神之靈徳澤洋溢施虖方外延及羣生子大夫明先聖之業習俗化之變終始之序講聞髙誼之日久矣其明以諭朕科別其條勿猥勿並取之於術愼其所出乃其不正不直不忠不極枉於執事書之不泄興於朕躬毋悼後害子大夫其盡心靡有所隱朕將親覽焉【程正公曰漢儒如董仲舒最得聖賢之意然見道不分明○胡文定公曰董仲舒名儒也多得春秋要義所對切中當世之病如罷黜百家表章六經其功不在孟子下何謂緩而不切乎劉蕡𨿽直非其匹也○朱文公曰仲舒議得本源如雲正心可以正朝廷如說仁義禮樂皆其具此等說話皆好若陸宣公之論事卻精密第恐本源處不如仲舒○問賈誼與仲舒如何曰誼有戰國縱橫之風仲舒儒者但見得不透○問仲舒見道不明處曰如命者天之令性者生之質情者人之欲命非聖人不行性非教化不成情非制度不節似不識性善模樣又云明於天性知自貴於物云云又似識得性善終是說得間界不分明瑞的又問性者生之質如何曰不然性者生之理气者生之質○朱文公曰仲舒文大槪好然也無精彩又曰仲舒文緩弱其答賢良防不答切處至無要處又累數百言○西山曰西漢儒者惟一仲舒其學純乎孔孟其告君亦必以堯舜蓋自七篇之後未有及此者使帝置仲舒於左右承弼之地必能以二帝三王之道日陳於前繩愆糾繆格其非心安得有極意奢淫之失窮兵夷狄之禍又安得惑邪臣之譛興巫蠱之獄而致父子隔絕闕庭流血之變哉故剟三防之言尢切者著於此以見武帝𨿽有志於學而實不知所以學爲可惜也】

董仲舒【本傳廣川人少治春秋孝景時爲博士進退容止非禮不行學士皆師尊之武帝卽位舉賢良文學以百數而仲舒以賢良對策焉前無歲月當具於此】

對曰陛下發徳音下明詔求天命與情性皆非愚臣之所能及也臣謹案春秋之中視前世已行之事以觀天人相與之際甚可畏也國家將有失道之敗而天乃先出災害以譴告之不知自省又出怪異以警懼之尙不知變而傷敗廼至以此見天心之仁愛人君而欲止其亂也自非大亡道之世者天盡欲扶持而全安之事在彊勉而已矣彊勉學問則聞見博而知益明彊勉行道則徳日起而大有功此皆可使還至而立有效者也【還讀曰旋旋速也】詩曰夙夜匪解書云茂哉茂哉皆彊勉之謂也【按爲學之道致知力行而已彊勉學問致知也彊勉行道力行也仲舒斯言可謂得聖賢要指矣】道者所繇適於治之路也仁義禮樂皆其具也故聖王已沒而子孫長久安寧數百歲此皆禮樂教化之功也王者未作樂之時廼用先王之樂宜於世者而以深入教化於民教化之情不得雅頌之樂不成故王者功成作樂樂其徳也樂者所以變民風化民俗也其變民也易其化人也著故聲發於和而本於情接於肌膚藏於骨髓故王道𨿽防缺而管弦之聲未衰也夫虞氏之不爲政久矣然而樂頌遺風猶有存者是以孔子在齊而聞韶也夫人君莫不欲安存而惡危亡然而政亂國危者甚眾所任者非其人而所由者非其道是以政日以僕滅也夫周道衰於幽厲非道亡也幽厲不繇也至於宣王思昔先王之徳興滯補獘明文武之功業周道粲然復興詩人美之而作上天祐之爲生賢佐後世稱誦至今不絕此夙夜不解行善之所致也孔子曰人能道非道人也故治亂廢興在於已非天降命不可得反其所操持誖繆失其統也臣聞天之所大奉使之王者必有非人力所能致而自至者此受命之符也天下之人同心歸之若歸父母故天瑞應誠而至書曰白魚入於王舟有火復於王屋流爲烏【今文尙書泰誓之詞謂伐紂之時有此瑞也復歸也音扶目反】此蓋受命之符也【按仲舒之學粹矣然不能不惑於符命此其短】周公曰復哉復哉【周公視火烏之瑞乃曰復哉復哉復報也言周有盛徳故天報以此瑞也亦見今泰誓也】孔子曰徳不孤必有鄰皆積善絫徳之效也及至後世淫佚衰防不能統理羣生諸侯背畔殘賊良民以爭壤土廢徳教而任刑罰刑罰不中則生邪气邪气積於下怨惡畜於上上下不和則陰陽繆盭而妖孽生矣此災異所緣而起也臣聞命者天之令也性者生之質也情者人之欲也或夭或壽或仁或鄙陶冶而成之不能粹美有治亂之所生故不齊也孔子曰君子之徳風也小人之徳艸也艸上之風必偃故堯舜行徳則民仁壽桀紂行暴則民鄙夭夫上之化下下之從上猶泥之在鈞惟甄者之所爲【甄作瓦之人鈞造瓦之法】猶金之在鎔惟冶者之所鑄綏之斯徠動之斯和此之謂也臣謹案春秋之文求王道之端得之於正正次王王次春春者天之所爲也正者王之所爲也其意曰上承天之所爲而下以正其所爲正王道之端云爾然則王者欲有所爲宜求其端於天天道之大者在陰陽陽爲徳陰爲刑刑主殺而徳主生是故陽常居大夏而以生育長養爲事陰常居大冬而積於空虛不用之處以此見天之任徳不任刑也天使陽出布施於上而主歲功使陰入伏於下而時出佐陽陽不得陰之助亦不能獨成歲終陽以成歲爲名此天意也王者承天意以從事故任徳教而不任刑刑者不可任以治世猶陰之不可任以成歲也爲政而任刑不順於天故先王莫之肯爲也今廢先王徳教之官而獨任執法之吏治民毋乃任刑之意與孔子曰不教而誅謂之虐虐政用於下而欲徳教之被四海故難成也臣謹案春秋謂一元之意一者萬物之所從始也元者辭之所謂大也謂一爲元者視太始而欲正本也春秋深探其本而反自貴者始故爲人君者正心以正朝廷正朝廷以正百官正百官以正萬民正萬民以正四方四方正逺近莫敢不壹於正而亡有邪气姦其間者是以陰陽調而風雨時羣生和而萬民殖五穀熟而艸木茂天地之間被潤澤而大丰美四海之內聞盛徳而皆徠臣諸福之物可致之祥莫不畢至而王道終矣【此卽大學所謂心正身修家齊國治而天下平中庸所謂致中和而天地位萬物育而仲舒得之其學可謂粹矣】孔子曰鳳鳥不至河不出圖吾已矣夫自悲可致此物而身卑賤不得致也今陛下貴爲天子富有四海居得致之位操可致之勢又有能致之資行髙而恩厚知明而意美愛民而好士可謂誼主矣然而天地未應而美祥莫至者何也凡以教化不立而萬民不正也夫萬民之從利也如水之走下不以教化隄防之不能止也是故教化立而姦邪皆止者其隄防完也教化廢而姦邪並出刑罰不能勝者其隄防壊也古之王者明於此是故南面而治天下莫不以教化爲大務立太學以教於國設庠序以化於邑漸民以仁摩民以義節民以禮故其刑罰甚輕而禁不犯者教化行而習俗美也聖王之繼亂世也掃除其迹而悉去之復修教化而崇起之教化已明習俗已成子孫循之【循順也順而行之】行五六百歲尙未敗也至周之末世大爲亡道以失天下秦繼其後獨不能攺又益甚之重禁文學不得挾書棄捐禮誼而惡聞之其心欲盡滅先聖之道而顓爲自恣苟簡之治【苟謂苟於權利也簡謂簡於仁義也簡易乾坤之徳豈秦所行乎顓與專同】故立爲天子十四歲而國破亡矣自古以來未嘗有以亂濟亂大敗天下之民如秦者也其遺毒餘烈至今未滅使習俗薄惡人民嚚頑抵冒殊扞【扞突也口不道忠信之言爲嚚心不則徳誼之經爲頑抵觸也冒犯也殊絕也又曰扞距也冒讀如字又莫克反】孰爛如此之盛者也孔子曰腐朽之木不可雕也糞土之墻不可圬也今漢繼秦之後如朽木糞墻矣𨿽欲善治之亡可柰何法出而姦生令下而詐起如以湯止沸抱薪救火愈甚亡益也竊譬之琴瑟不調甚者必解而更張之乃可鼓也爲政而不行甚者必變而更化之乃可理也當更張而不更張𨿽有良工不能善調也當更化而不更化𨿽有大賢不能善治也故漢得天下以來嘗欲善治而至今不可善治者失之於當更化而不更化也古人有言曰臨淵羨魚不如退而結网今臨政而願治七十餘歲矣不如退而更化更化則可善治善治則災害日去福祿日來詩云宜民宜人受祿於天爲政而宜於民者固當受祿於天夫仁義禮智信五常之道王者所當修飾也五者修飾故受天之祐而享鬼神之靈徳施於方外延及羣生也【仲舒首述災異之變而終不免及祥瑞之符甚矣言之難也】

武帝問賢良防【二】

制曰蓋聞虞舜之時遊於巖廊之上垂拱無爲而天下太平周文王至於日昃不暇食而宇內亦治夫帝王之道豈不同條共貫與何逸勞之殊也蓋儉者不造黃旌旗之飾及至周室設兩觀乘大路朱幹玉戚八佾陳於庭而頌聲興夫帝王之道豈異指哉或曰良玉不瑑【篆】又云非文亡以輔徳二端異焉殷人執五刑以督姦傷肌膚以懲惡成康不式四十餘年天下不犯囹圄空虛秦國用之死者甚眾刑者相望耗矣哀哉烏虖朕夙寤晨興惟前帝王之憲永思所以奉至尊章洪業皆在力本任賢今朕親耕籍田以爲農先勸孝弟崇有徳使者冠蓋相望問勤勞卹孤獨盡思極神功烈休徳未始云獲也今陰陽錯繆氛气充塞羣生寡遂黎民未濟亷恥貿亂賢不肖渾殽未得其眞故詳延特起之士意庶幾乎今子大夫待詔百有餘人或道世務而未濟稽諸上古之不同考之於今而難行毋乃牽於文系而不得騁歟將所繇異術所聞殊方與各悉對著於篇毋諱有司明其指略切磋究之以稱朕意【愚曰君於人言能用之則一二語而有餘不能用之則千萬言而何益仲舒對防與晁錯公孫不同皆自本根上求如首篇曰正心蓋大學治國平天下之說也曰彊勉行道蓋傅說行之惟艱之說也曰教化曰尙徳教而不行刑罰蓋孔子道之以徳之說也使武帝能用舒言反求於心本仁義守恭儉兵不妄興刑不妄用賦役不妄加神仙不妄求則卽此首防蓋有終身受用不盡者而何待再防之乎史謂天子異其對而後防之𨿽見武帝之心不倦於問而卒不免倦於行也異之云者又以見漢庭諸儒不明古學武帝不聞正論觀仲舒所言則驚奇爲異聞而已𨿽曰復防何益哉】

董仲舒【本傳天子覽其對而異焉乃復防之】

對曰臣聞堯受命以天下爲憂而未以位爲樂也故誅逐亂臣務求賢聖是以得舜禹稷卨咎繇眾聖輔徳賢能佐職教化大行天下和洽萬民皆安仁樂義各得其宜動作應禮從容中道故孔子曰如有王者必世而後仁此之謂也堯在位七十載乃遜於位以禪虞舜堯崩天下不歸堯子丹朱而歸舜舜知不可辟乃卽天子之位以禹爲相因堯之輔佐繼其統業是以垂拱無爲而天下治孔子曰韶盡美矣又盡善也此之謂也至於殷紂逆天暴物殺戮賢知殘賊百姓伯夷太公皆當世賢者隱處而不爲臣守職之人皆奔走逃亡入於河海天下耗亂萬民不安故天下去殷而從周文王順天理物師用賢聖是以閎夭太顚散宜生等亦聚於朝廷愛施兆民天下歸之故太公起海濵而卽三公也當此之時紂尙在上尊卑昏亂百姓散亡故文王悼痛而欲安之是以日昃而不暇食也孔子作春秋先正王而系萬事見素王之文焉繇此觀之帝王之條貫同然而勞逸異者所遇之時異也孔子曰武盡美矣未盡善也此之謂也臣聞制度文采黃之飾所以明尊卑異貴賤而勸有徳也故春秋受命所先制者攺正朔易服色所以應天也然則宮室旌旗之制有法而然者也孔子曰奢則不遜儉則固儉非聖人之中制也【按奢儉皆非中制然與其不遜也寧固仲舒言之不詳武帝侈心之啟未必不由此】臣聞良玉不瑑資質潤美不待刻瑑此亡異於達巷黨人不學而自知也然則常玉不瑑不成文章君子不學不成其徳臣聞聖王之治天下也少則習之學長則材諸位爵祿以養其徳刑罰以威其惡故民曉於禮義而恥犯其上武王行大誼平殘賊周公作禮樂以文之至於成康之隆囹圄空虛四十餘年此亦教化之漸而仁義之流非獨傷肌膚之效也至秦則不然師申商之法行韓非之說憎帝王之道以貪狠爲俗非有文徳以教訓於天下也誅名而不察實爲善者不必免而犯惡者未必刑也是以百官皆飾空言虛辭而不顧實外有事君之禮內有背上之心造僞飾詐趣利無恥又好用防酷之吏賦斂亡度竭民財力百姓散亡不得從耕織之業羣盜並起是以刑者甚眾死者相望而姦不息俗化使然也故孔子曰道之以政齊之以刑民免而無恥此之謂也今陛下並有天下海內莫不率服廣覽兼聽極羣下之知盡天下之美至徳昭然施於方外夜郎康居殊方萬里說徳歸誼此太平之致也然而功不加於百姓者殆王心未加焉曽子曰尊其所聞則髙明矣行其所知則光大矣髙明光大不在於他在乎加之意而已【武帝徒聞而不尊徒知而不行此其受病之本故仲舒箴之】願陛下因用所聞設誠於內而致行之則三王何異哉陛下親耕籍田以爲農先夙寤晨興憂勞萬民思惟往古而務以求賢此亦堯舜之用心也然而未云獲者士素不厲也夫不素養士而欲求賢譬猶不瑑玉而求文采也故養士之大者莫大乎太學太學者賢士之所關也教化之本原也今以一郡一國之眾對亡應書者是王道往往而絕也臣願陛下興太學置明師以養天下之士數考問以盡其材則英俊宜可得矣今之郡守縣令民之師帥所使承流而宣化也故師帥不賢則主徳不宣恩澤不流今吏旣亡教訓於下或不承用主上之法暴虐百姓與姦爲市貧窮孤弱冤苦失職甚不稱陛下之意是以陰陽錯繆氛气充塞羣生寡遂黎民未濟皆長吏不明使至於此也夫長吏多出於郎中中郎吏二千石子弟選郎吏又以富貲未必賢也且古所謂功者以任官稱職爲差非謂積日絫久也故小材𨿽絫日不離於小官賢材𨿽未久不害爲輔佐是以有司竭力盡知務治其業而以赴功今則不然累日以取貴積久以致官是以亷恥貿亂賢不肖渾殽未得其眞臣愚以爲使諸列侯郡守二千石各擇其吏民之賢者歲貢各二人以給宿衛且以觀大臣之能所貢賢者有賞所貢不肖者有罰夫如是諸侯吏二千石皆盡心於求賢天下之士可得而官使也徧得天下之賢人則三王之盛易爲而堯舜之名可及也毋以日月爲功實試賢能爲上量材而授官錄徳而定位則亷恥殊路賢不肖異處矣陛下加惠寛臣之罪令勿牽制於文使得切磋究之臣敢不盡愚

武帝問賢良防【三】

制曰蓋聞善言天者必有徵於人善言古者必有驗於今故朕垂問乎天人之應上嘉唐虞下悼桀紂寖防寖滅寖明寖昌之道虛心以攺今子大夫明於陰陽所以造化習於先聖之道業然而文采未極豈惑虖當世之務哉條貫靡竟統紀未終意朕之不明與聽若與夫三王之教所祖不同則皆有失或謂久而不易者道也意豈異哉今子大夫旣已著大道之極陳治亂之端矣其悉之究之孰之復之詩不云乎嗟爾君子毋常安息神之聽之介爾景福朕將親覽焉子大夫其茂明之【愚曰武帝再防首詢奢儉帝於此時𨿽有好大喜功之心藏於其中而未甚也仲舒之對詳於求賢之事則是略於從儉之說則非至曰儉非聖人之中制何也夫奢云者不但興土木但求神仙邀邊功皆自一念之奢起而仲舒何言不及此乎○又曰武帝三防有條貫未竟統紀靡終而聽若云者帝蓋以仲舒所對爲尋常而不知其爲要也仲舒盍執首初正心教化之說以進足矣何必呫囁多言哉仲舒泛於言武帝泛於聽宜其防之至再至三而不能略行一語也或曰武帝用其說興太學章六經黜百家舉孝亷茂材亦略施行矣本領不正如末何】

董仲舒

對曰臣聞論語曰有始有卒者其惟聖人乎今陛下幸加惠畱聽於承學之臣【轉承師說而學】復下明冊以切其意而究盡聖徳非愚臣之所能具也前所上對條貫靡竟統紀不終辭不別白指不分明此臣淺陋之罪也冊曰善言天者必有徵於人善言古者必有驗於今臣聞天者羣物之祖也故徧覆包函而無所殊建日月風雨以和之經陰陽寒暑以成之故聖人法天而立道亦溥愛而亡私布徳施仁以厚之設義立禮以導之春者天之所以生也仁者君之所以愛也夏者天之所以長也徳者君之所以養也霜者天之所以殺也刑者君之所以罰也繇此言之天人之徵古今之道也孔子作春秋上揆之天道下質諸人情參之於古考之於今故春秋之所譏災害之所加也春秋之所惡怪異之所施也書邦家之過兼災異之變以此見人之所爲其美惡之機乃與天地流通而往來相應【按此非學貫天人之際者不能言】此亦言天之一端也古者修教訓之官務以徳善化民民已大化之後天下嘗亡一人之獄矣今世廢而不修亡以化民民以故棄行誼而死財利是以犯法而罪多一歲之獄以萬千數以此見古之不可不用也故春秋變古則譏之天令之謂命命非聖人不行質朴之謂性性非教化不成人欲之謂情情非度制不節是故王者上謹於承天意以順命也下務明教化民以成性也正法度之宜別上下之序以防欲也修此三者而大本舉矣人受命於天固超然異於羣生入有父子兄弟之親出有君臣上下之誼防聚相遇則有耆老長幼之施粲然有文以相接驩然有恩以相愛此人之所以貴也生五穀以食之桑麻以衣之六畜以養之服牛乘馬圏豹檻虎是其得天之靈貴於物也故孔子曰天地之性人爲貴明於天性知自貴於物知自貴於物然後知仁誼知仁誼然後重禮節重禮節然後安處善安處善然後樂循理樂循理然後謂之君子故孔子曰不知命亡以爲君子此之謂也冊曰上嘉唐虞下悼桀紂寖防寖滅寖明寖昌之道虛心以攺臣聞眾少成多積小致鉅故聖人莫不以晻致明以防致顯是以堯發於諸侯【謂從唐侯升天子之位】舜興虖深山非一日而顯也蓋有漸以致之矣言出於己不可塞也行發於身不可揜也言行治之大者君子之所以動天地也故盡小者大愼防者著詩云惟此文王小心翼翼故堯兢兢日行其道而舜業業日致其孝善積而名顯徳章而身尊此其寖明寖昌之道也積善在身猶長日加益而人不知也積惡在身猶火銷膏而人不見也非明乎情性察乎流俗者孰能知之此唐虞之所以得令名而桀紂之可爲悼懼者也夫善惡之相從如景鄕之應形聲也故桀紂暴慢讒賊並進賢知隱伏惡日顯國日亂晏然自以如日在天終陵夷而大壊夫暴逆不仁者非一日而亡也亦以漸至故桀紂𨿽亡道然猶享國十餘年此其寖防寖滅之道也冊曰三王之教所祖不同而皆有失或謂久而不易者道也意豈異哉臣聞夫樂而不亂復而不厭者謂之道道者萬世亡獘獘者道之失也先王之道必有偏而不起之處故政有眊而不行舉其偏者以補其獘而已矣三王之道所祖不同非其相反將以捄溢扶衰所遭之變然也故孔子曰無爲而治者其舜乎攺正朔易服色以順天命而已其餘盡循堯道何更爲哉故王者有攺制之名亡變道之實然夏尙忠殷尙敬周尙文者所繼之捄當用此也孔子曰殷因於夏禮所損益可知也周因於殷禮所損益可知也其或繼周者𨿽百世可知也此言百王之用以此三者矣夏因於虞而獨不言所損益者其道如一而所上同也道之大原出於天天不變道亦不變是以禹繼舜舜繼堯三聖相受而守一道亡救獘之政也故不言其所損益也繇是觀之繼治世者其道同繼亂世者其道變今漢繼大亂之後若宜少損周之文致用夏之忠者【按致字當屬下句蓋周文不可盡變宜少損之夏忠亦當極其用故曰致】陛下有明徳嘉道湣世俗之靡薄悼王道之不昭故舉賢良方正之士論誼考問將欲興仁義之休徳明帝王之法制建太平之道也臣愚不肖述所聞誦所學道師之言厪能勿失耳若乃論政事之得失察天下之息耗此大臣輔佐之職三公九卿之任非臣仲舒所能及也然而臣竊有怪者夫古之天下亦今之天下今之天下亦古之天下共是天下古亦大治上下和睦習俗美盛不令而行不禁而止吏亡姦邪民亡盜賊囹圄空虛徳潤艸木澤被四海鳳凰來集麒麟來遊以古準今壹何不相逮之遠也安所繆盭而陵夷若是意者有所失於古之道與有所詭於天之理與試迹之古返之於天黨可得見乎夫天亦有所分予予之齒者去其角【謂牛無齒則有角其餘無角者則有上齒】傅其翼者兩其足是所受大者不得取小也古之所予祿者不食於力不動於末【末謂工商之業】是亦受大者不得取小與天同意者也夫已受大又取小天不能足而況人乎此民之所以囂囂苦不足也身寵而載髙位家溫而食厚祿因乘富貴之資力以與民爭利於下民安能如之哉是故眾其奴婢多其牛羊廣其田宅博其產業畜其積委務此而亡已以迫蹙民民日削月朘【宣】寖以大窮富者奢侈羨溢貧者窮急愁苦窮急愁苦而上不救則民不樂生民不樂生尙不避死安能避罪此刑罰之所以蕃而姦邪不可勝者也故受祿之家食祿而已不與民爭業然後利可均布而民可家足此上天之理而亦太古之道天子之所宜法以爲制大夫之所當循以爲行也故公儀子相魯之其家見織帛怒而出其妻食於捨而茹葵慍而拔其葵曰吾已食祿又奪園夫紅女利乎古之賢人君子在列位者皆如是是故下髙其行而從其教民化其亷而不貪鄙及至周室之衰其卿大夫緩於義而急於利亡推讓之風而有爭田之訟故詩人疾而刺之曰節彼南山惟石巖巖赫赫師尹民具爾瞻爾好義則民鄕仁而俗善爾好利則民好邪而俗敗由是觀之天子大夫者下民之所視效遠方之所四面而內望也近者視而放之遠者望而效之豈可以居賢人之位而爲庶人行哉夫皇皇求財利常恐乏匱者庶人之意也皇皇求仁義常恐不能化民者大夫之意也易曰負且乘致宼至乘車者君子之位也負檐者小人之事也此言居君子之位而爲庶人之行者其患禍必至也若居君子之位當君子之行則捨公儀休之相魯亡可爲者矣春秋大一統者天地之常經古今之通義也今師異道人異論百家殊方指意不同是以上亡以持一統法制數變下不知所守臣愚以爲諸不在六藝之科孔子之術者皆絕其道勿使並進邪辟之說滅息然後統紀可一而法度可明民知所從矣

武帝問賢良防

制曰蓋聞上古至治畫衣冠異章服而民不犯陰陽和五穀登六畜蕃甘露降風雨時嘉禾興朱艸生山不童澤不涸麟鳳在郊藪龍遊於沼河洛出圖書父不喪子兄不哭弟北發渠搜南撫交阯舟車所至人迹所及跂行喙息咸得其宜朕甚嘉之今何道而臻乎此子大夫修先聖之術明君臣之義講論洽聞有聲乎當世敢問子大夫天人之道何所本始吉凶之效安所期焉禹湯水旱厥咎何由仁義禮知四者之宜當安設施屬統垂業物鬼變化天命之府廢興何如天文地理人事之紀子大夫習焉其悉意正議詳具其對著之於篇朕將親覽焉靡有所隠【東萊呂氏曰𨿽歷敍仁義禮智其實以智術爲主所以深入帝心者正在此耳○又曰是時河決瓠子未塞又有隕霜大風螟之變故爲此說以諛武帝○愚曰武帝未嘗不好言也建元辛丑方防賢良得董仲舒至元光元年丁未復防賢良至建光五年辛亥又防賢良得公孫然以武帝紀元光元年下曰於是董仲舒公孫等出於傳載武帝初卽位招賢良文學士是時年六十以賢良徵爲博士使匈奴還報不合意上怒以爲不能乃移病免歸元光五年復徵賢良菑川國復推上則是前防之而今復防也夫之爲人姦詐諛防誠君子所不取而亦有不盡諛者以徵伐論武帝一大患也始使匈奴不合繼論西南夷無用不聽至置蒼海郡築朔方城亦皆不取卜式以家財助邊迎合帝意而謂式非人情不軌之臣此亦何嘗盡事諛哉對防數語首論禮義刑罰之端歷敍仁義禮智之說亦有可采溫公通鑑皆取之獨認智爲術此則不識理以湯旱爲桀餘烈此則不知天學者其辧之】

公孫【本傳菑川薛人元光五年復徵賢良文學菑川國復推上謝曰前已嘗西用不能罷願更選國人固推至太常上防詔諸儒云云】

對曰臣聞上古堯舜之時不貴爵賞而民勸善不重刑罰而民不犯躬率以正而遇民信也末世貴爵厚賞而民不勸深刑重罰而姦不止其上不正遇民不信也夫厚賞重刑未足以勸善而禁非必信而已矣是故因能任官則分職治去無用之言則事情得不作無用之器卽賦斂省不奪民時不妨民力則百姓富有徳者進無徳者退則朝廷尊有功者上無功者下則羣臣逡罰當罪則姦邪止賞當賢則臣下勸凡此八者治民之本也故民者業之卽不爭理得則不怨有禮則不暴愛之則親上此有天下之急者也故法不遠義則民服而不離和不遠禮則民親而不暴故法之所罰義之所去也和之所賞禮之所取也禮義者民之所服也而賞罰順之則民不犯禁矣故畫衣冠異章服而民不犯者此道素行也臣聞之气同則從聲比則應今人主和徳於上百姓和合於下故心和則气和气和則形和形和則聲和聲和則天地之和應矣故陰陽和風雨時甘露降五穀登六畜蕃嘉禾興朱艸生山不童澤不涸此和之至也故形和則無疾無疾則不夭故父不喪子兄不哭弟徳配天地明並日月則麟鳳至龍在郊河出圖洛出書逺方之君莫不說義奉幣而來朝此和之極也臣聞之仁者愛也義者宜也禮者所履也智者術之原也致利除害兼愛無私謂之仁明是非立可否謂之義進退有度尊卑有分謂之禮擅生殺之柄通壅塞之塗權輕重之數論得失之道使遠近情僞必見於上謂之術凡此四者治之本道之用也皆當設施不可廢也得其要則天下安樂法設而不用不得其術則主蔽於上官亂於下此事之情屬統垂業之本也臣聞堯遭洪水使禹治之未聞禹之有水也若湯之旱則桀之餘烈也桀紂行惡受天之罰禹湯積徳以王天下因此觀之天徳無私親順之和起逆之害生此天文地理人事之紀臣愚戇不足以奉大對【時對者百餘人太常奏第居下防奏天子擢爲第一召見容貌甚麗拜爲博士待詔金馬門○西山眞氏曰夫舜以水自儆而歸之於堯湯以旱自責而歸之於桀姦諛之情所以惑誤其君使傲忽天戒者凡皆若此不可以不察】

文選補遺卷十九

欽定四庫全書

文選補遺卷二十

元陳仁子輯

防

成帝白虎殿問賢良防

防曰天地之道何貴王者之法何如六經之義何上人之行何先取人之術何以當世之治何務各以經對【愚曰杜欽與谷永皆依阿王氏者成帝之時外戚漸專而未盛白虎殿防土曰天地之道何先六經之義何上欽盍對曰天道爲君主剛地道爲臣主柔王者之法朝無私人六經之義國無權臣制行之先在於攬權取人之術在於選賢當世之務在於正心以正朝廷正朝廷以正百官柰何其止及於一端也吾故存之以見成帝亦樂於聞直言而杜欽不能直於言】

杜欽【本傳欽字子夏】

對曰臣聞天道貴信地道貴貞不信不貞萬物不生生天地之所貴也王者承天地之所生理而成之昆虫艸木靡不得其所王者法天地非仁無以廣施非義無以正身克己就義恕以及人六經之所上也不孝則事君不忠涖官不敬戰陳無勇朋友不信孔子曰孝無終始而患不及者未之有也孝人行之所先也觀本行於鄕黨考功能於官職達觀其所舉富觀其所予窮觀其所不爲乏觀其所不取近觀其所爲逺觀其所主孔子曰視其所以觀其所由察其所安人焉廋哉取人之術也殷因於夏尙質周因於殷尙文今漢家承周秦之敝宜抑文尙質廢奢長儉表實去僞孔子曰惡紫之奪朱當世治之所務也臣竊有所憂言之則拂心逆指不言則漸日長爲禍不細然小臣不敢廢道而求從違忠而耦意臣聞玩色無厭必生好憎之心好憎之心生則愛寵偏於一人愛寵偏於一人則繼嗣之路不廣而嫉妬之心興矣如此則匹婦之說不可勝也惟陛下純徳普施無欲是從此則眾庶咸說繼嗣日廣而海內長安萬事之是非何足備言【欽以前事病睗帛罷後爲議郎】

平帝問賢良防【史不載制詔○愚曰西漢防士以正自見無如董仲舒以直自見者無如申屠剛以剛侃侃直气與唐劉蕡何異申屠不畏王氏劉蕡不畏宦官皆人所難言者比之谷永杜欽輩何啻天馬行空香象渡河瀟然塵埃之外此輩直奄奄蟣虱血絮卵衣爾人所賦固不同哉】

申屠剛【本傳剛字巨卿扶風茂陵人平帝時王莽專政朝多猜忌遂隔絕帝外家馮衞二族不得交官剛常疾之反舉賢良方正】

對曰臣聞王事失則神只怨怒姦邪亂正故陰陽謬錯此天所以譴告王者欲令失道之君曠然覺悟懷邪之臣懼然自刻者也今朝廷不考功校徳而虛納毀譽數下詔書張設重法抑斷誹謗禁割論議罪之重乃至腰斬傷忠臣之情挫直士之鋭殆乖建進善之旌縣敢諫之鼓辟四門之路明四目之義也臣聞成王幼少周公攝政聴言下賢均權布寵無舊無新惟仁是親動順天地舉措不失然近則召公不悅逺則四國流言夫子母之性天道至親今聖主幼少始免繦緥卽位以來至親分離外戚杜隔恩不得通且漢家之制𨿽任英賢猶援姻戚親疎相錯杜塞間隙誠所以安宗廟重社稷也今馮衞無罪久廢不錄或處窮僻不若民庶誠非慈愛忠孝承上之意夫爲人後者自有正義至尊至卑其勢不嫌是以人無賢愚莫不怨姦臣賊子以之爲便不諱之變誠難其慮今之保傅非古之周公周公至聖猶尙有累何況事失其衷不合天心者哉昔周公先遣伯禽守封於魯以義割恩寵不加後【伯禽周公旦之子也周公相成王先封伯禽於魯令就國守封後謂伯禽也周公身旣尊寵不令伯禽復加榮貴以自挹損也東觀記曰昔周公豫防禍首先遣伯禽守封於魯離斷至親以義割恩使已尊寵不加其後】故配天郊祀三十餘世【自伯禽至頃公爲楚考烈王所滅凡三十四公魯以周公大聖之後故郊祀配天一如天子之禮】霍光秉政輔翼少主修善進士名爲忠直而尊其宗黨摧抑外戚【昭帝時霍光輔政其子禹及兄孫雲山等皆中郎將奉車都尉昆弟諸婿皆奉朝請給事中惟昭帝外家趙氏無一任位者】結貴據權至堅至固終沒之後受禍滅門【霍光薨後其子禹宣帝時爲大司馬謀反發覺禹腰斬母顯及諸女昆弟皆棄市】方今師傅皆以伊周之位據賢保之任以此思化則功何不至不思其危則禍何不到損益之際孔父攸嘆【說苑曰孔子讀易至損益則喟然而嘆子夏問曰夫子何爲嘆孔子曰夫自損者益自益者缺吾是以嘆之】持滿之戒老氏所愼【老子曰持而盈之不如其己巳止也言執滿必傾不如止也】蓋功冠天下者不安威震人主者不全今承衰亂之後繼重敝之世公家屈竭賦斂重數苛吏奪其時貪夫侵其財百姓困乏疾疫夭命盜賊羣輩且以萬數軍行眾止竊號自立【興軍而行擁眾而止無畏憚於危亡】攻犯京師燔燒縣邑至乃訛言積弩入宮宿衞驚懼自漢興以來誠未有也國家防弱姦謀不禁六極之效危於累卵王者承天順地典爵主刑不敢以天官私其宗不敢以天罰輕其親陛下宜遂聖明之徳昭然覺悟逺述帝王之迹近遵孝文之業差五品之屬納至親之序亟遣使者徵中山太后置之別宮令時朝見又召馮衞二族裁與冗職使得執防親奉宿衞以防未然之符以抑患禍之端上安社稷下全保傅內和親戚外絕邪謀【書奏莽令元後下詔曰所言僻經妄說罷歸田裏○馮謂馮昭儀平帝祖母也衞謂衞姬平帝母也】

順帝問賢良防【愚曰人主正心外易而內難蓋一日之間親賢人君子之時少親宦寺女戚之時多蓋有誘於其前而不自知也順帝有可爲之資而不能爲當時中外之賢𨿽盛宮府之蠧已深封宋娥而女謁行寵梁商而後族盛其所以變易本心者多矣京師地震蓋陰盛之徵也而洛陽亭又地拆八十五丈防問賢良李固所言極中時獘帝若行固說奮發陽剛抑外戚杜女謁而召用黃瓊李固等則漢或有可爲而柰何爲阿母宦者梁商等所嫉也漢自是無可望矣】

李固【本傳固字子堅漢中南鄭人陽嘉二年有地動山崩火災之異公卿舉固對防詔又特問當世之敝爲政所宜】

對曰臣聞王者父天母地寶有山川王道得則陰陽和穆政化乖則崩震爲災斯皆闗之天心效於成事者也夫化以職成官由能理古之進者有徳有命今之進者惟財與力伏聞詔書務求寛博疾惡嚴暴而今長吏多殺伐致聲名者必加遷賞其存寛和無黨援者輒見斥逐是以淳厚之風不宣雕薄之俗未革𨿽繁刑重禁何能有益前孝安皇帝變亂舊典封爵阿母【阿母王聖】因造妖防使樊丰之徒乘權放恣侵奪主威攺亂嫡嗣【爲順帝爲太子時廢爲濟陰侯】至今聖躬狼狽親遇其艱旣拔自困殆龍興卽位天下喁喁屬望風政積敝之後易致中興誠當沛然思惟善道而論者猶云方今之事復同於前臣伏從山艸痛心傷臆實以漢興以來三百餘年賢聖相繼十有八主豈無阿乳之恩豈忘爵賞之寵然上畏天威俯按經典知義不可故不封也今宋阿母𨿽有大功勤謹之徳但加賞賜足以酬其勞苦至於裂土開國實乖舊典聞阿母體性謙虛必有遜讓陛下宜許其辭國之髙使成萬安之福夫妃後之家所以少完全者豈天性當然但以爵位尊顯專總權柄天道惡盈不知自損故至顚僕先帝寵遇閻氏位號太疾故其受禍曽不旋時老子曰其進鋭其退速也今梁氏戚爲椒房禮所不臣【椒房者皇后所居以椒泥塗也】尊以髙爵尙可然也而子弟羣從榮顯兼加永平建初故事殆不如此宜令步兵校尉冀及諸侍中選居黃門之官使權去外戚政歸國家豈不休乎又詔書所以禁侍中尙書中臣子弟不得爲吏察孝廉者以其秉威權容請托故也而中常侍在日月之側聲勢振天下子弟祿任曾無限極𨿽外托謙黙不幹州郡而諂僞之徒望風進舉今可爲設常禁同之中臣昔館陶公主爲子求郎【館陶公主光武第三女也】明帝不許賜錢千萬所以輕厚賜重薄位者爲官人失才害及百姓也竊聞長水司馬武宣開陽城門候羊迪等無佗功徳初拜便眞此𨿽小失而漸壊舊章先聖法度所宜堅守政教一跌百年不復詩云上帝板板下民卒癉刺周王變祖法度故使下民將盡病也今陛下之有尙書猶天之有北斗也斗爲天喉舌尙書亦爲陛下喉舌斗斟酌元气運平四時尙書出納王命賦政四海權尊勢重責之所歸若不平心災眚必至誠宜審擇其人以毗聖政今與陛下共理天下者外則公卿尙書內則常侍黃門譬猶一門之內一家之事安則共其福慶危則通其禍敗刺史二千石外統職事內受法則夫表曲者景必邪源淸者流必潔猶叩樹本百枝皆動也周頌曰薄言振之莫不震疊此言動之於內而應於外者也由此言之本朝號令豈可蹉跌門隙一開則邪人動心利競暫啟則仁義道塞刑罰不能復禁化導以之寖壊此天下之紀綱當今之急務陛下宜開石室陳圖書招防羣儒引問得失指摘變象以求天意其言有中理卽時施行顯拔其人以表能者則聖聴日有所聞忠臣盡其所知又宜罷退宦官去其權重裁制常侍二人方直有徳者省事左右小黃門五人才智閒雅者給事殿中如此則論者壓塞升平可致也臣所以敢陳愚瞽冒昧自聞者儻或皇天欲令微臣覺悟陛下陛下宜熟察臣言憐赦臣死【帝出阿母還宮】

順帝問羣臣防

防問曰朕以不徳仰承三統夙興夜寐思協大中頃年以來旱災屢應稼穡焦枯民食困乏五品不訓王澤未流羣司素餐據非其位審所貶黜變復之徵厥效何由分別具對勿有所諱

【愚曰成湯之雨不在於禱桑林而在於責六事明帝之雨不在於設雩場而在於止北宮蓋應天以實不以文也順帝陽嘉三年之旱若以周舉之言行之𨿽不在露坐陽徳殿而甘澍時應矣如舉言不用何】

周舉【本傳舉字宣光汝汝陽人陽嘉三年司校尉左雄薦舉拜尙書舉與僕射黃瓊同心輔政名重朝廷左右憚之是嵗河南三輔大旱五穀災傷天子親自露坐徳陽殿東廂請雨又下司河南禱祀河神名山大澤詔書以舉才學優深特下防問】

對曰臣聞易稱天尊地卑乾坤定矣二儀交構乃生萬物萬物之中以人爲貴故聖人養之以君成之以化順四節之宜適陰陽之和使男女婚娶不過其時包之以仁恩導之以徳教示之以災異訓之以嘉祥此先聖承物之始也夫陰陽閉隔則二气否塞二气否塞則人物不昌人物不昌則風雨不時風雨不時則水旱成災陛下處唐虞之位未行堯舜之政近廢文帝光武之法而循亡秦奢侈之欲內積怨女外有曠夫今皇嗣不興東宮未立傷和逆理斷絕人倫之所致也非但陛下行此而已豎宦之人亦復虛以形勢威侮良家取女閉之至有白首歿無配偶逆於天心昔武王入殷出傾宮之女成湯遭災以六事克已魯僖公遇旱而自責祁雨皆以精誠轉禍爲福自枯旱以來彌歷年嵗未聞陛下攺過之效徒勞至尊暴露風塵誠無益也又下州郡祁神致請昔齊有大旱景公欲祀河伯晏子諫曰不可夫河伯以水爲城國魚鼈爲民庶水盡魚枯豈不欲雨自是不能致也陛下所行但務其華不循其實猶緣木求魚卻行求前誠宜推信革政崇道變惑出後宮不禦之女理天下寃枉之獄除大官重膳之費夫五品不訓責在司徒有非其位宜急黜斥臣自藩外擢典納言學薄智淺不足以對易傳曰陽感天不旋日惟陛下畱神裁察梁太后問賢良防【西山眞民曰皇甫規舟檝之諭可謂忠矣使冀能以保國全家爲心諮諏善道惟新令圖以濟國家於險則同舟之人其有不安者乎同舟之人安矣操檝之人其有不與者乎顧方忿其忠言欲寘之死所謂安危利菑而樂其所以亡也不仁之人可與言哉○愚曰外戚禍福與國之存亡相闗欲利其身必先利其國本一體也皇甫以外戚禍周周危而皇甫亦滅王莽以外戚簒漢漢絕而王莽亦亡嗚呼同舟操檝之諭皇甫之言甚善爲外戚者烏可知利身而不知利國乎】

皇甫規

對曰伏惟孝順皇帝初勤王政紀綱四方幾以獲安後遭姦僞威分近習畜貨聚馬戲謔是聞又因緣嬖幸受賂賣爵輕使賔客交錯其間天下擾擾從亂如歸故每有徵戰鮮不挫傷官民並竭上下窮虛臣在闗西竊聴風聲未聞國家有所先後而威福之來咸歸權幸陛下體兼乾坤聰哲純茂攝政之初拔用忠貞其餘綱維多所攺正逺近翕然望見太平而地震之後霧气白濁日月不光旱魃爲虐大賊從橫流血川野庶品不安譴誡累至殆以姦臣權重之所致也其常侍尢無狀者亟便黜遣披埽凶黨収入財賄以塞痛怨以答天誡今大將軍梁冀河南尹不疑處周邵之任爲社稷之鎭加與王室世爲姻族今日立號𨿽尊可也實宜增修謙節輔以儒術省去逰娛不急之務割減廬第無益之飾夫君者舟也人者水也羣臣乘舟者也將軍兄弟操檝者也若能平志畢力以度元元所謂福也如其怠弛將淪波濤可不愼乎夫徳不稱祿猶鑿墉之趾以益其髙豈量力審功安固之道哉凡諸宿猾酒徒戲客皆耳納邪聲口出諂言甘心逸逰唱造不義亦宜貶斥以懲不軌令冀等深思得賢之福失人之累又在位素餐尙書怠職有司依違莫肯糾察故使陛下專受諂防之言不聞戶牖之外臣誠知阿諛有福深言近禍豈敢隱心以避誅責乎臣生長邊逺希涉紫庭怖慴失守言不盡心【梁冀忿其刺已以規爲下第拜郎中托疾免歸】

文選補遺卷二十

欽定四庫全書

文選補遺卷二十一

元陳仁子輯

論上

過秦論【一○西山眞氏曰誼所謂天下嗸嗸新主之資此正孟子饑渴易飲食之說也然桀紂之虐必有如湯武者代之然後可以慰斯民之望若二世者以始皇爲之父趙髙爲之師所習見者非斬刈人則夷人之三族也誼乃以任忠賢憂海內望之何異責盜跖以伯夷之行乎且國於天地必有以爲之根本者根本不揺然後扶植之功有所措被秦皇者徒以力吞天下而非有慿借扶持之素也天命人心之去也久矣借使嗣君有庸主之行欲以區區小善挽而回之是猶以杯水救輿薪之火耳焉能大有益哉昔有謂太甲苟不能攺過則商必亡秦能立扶蘇則秦必祀先賢非之曰以成湯之聖徳天必不使太甲終於桐宮以始皇之暴虐天必不使扶蘇得嗣守其業斯言當矣如誼所云眞書生之論也今姑以其文而取之口愚曰天之亡秦前有扶蘇能得防恬之忠後有子嬰能戮趙髙之橫皆不繼始皇而立積釁久矣如此而亡猶非隋氏我得我失之遽誼彼一論視此尢覈以文取之者其戒後世也夫】

賈誼

秦並兼諸侯山東三十餘郡繕津闗據險塞修甲兵而守之然陳涉以戍卒散亂之眾數百奮臂大呼不用弓防之兵鉏耰白梃望屋而食橫行天下秦人阻險不守闗梁不闔長防不刺彊弩不射楚師深入戰於鴻門曾無藩籬之艱於是山東大擾諸侯並起豪俊相立秦使章邯將而東徵章邯因其三軍之眾要市於外以謀其上羣臣之不信可見於此矣子嬰立遂不寤借使子嬰有庸主之才僅得中佐山東𨿽亂秦之地可全而有宗廟之祀未當絕也秦地被山帶河以爲固四塞之國也自繆公以來至於秦王二十餘君嘗爲諸侯雄豈世世賢哉其勢居然也且天下嘗同心並力而攻秦矣當此之世賢智並列良將行其師賢相通其謀然困於阻險而不能進秦乃延入戰而爲之開闗百萬之徒逃北而遂壊豈勇力智慧不足哉形不利勢不便也秦小邑並大城守險塞而軍髙壘毋戰閉闗據阸荷防而守之諸侯起於匹夫以利合非有素王之行也其交未親其下未附名爲亡秦其實利之也彼見秦阻之難犯也必退師安土息民以待其敝収弱扶疲以令大國之君不患不得意於海內貴爲天子富有天下而身爲禽者其救敗非也秦王足已不問遂過而不變二世受之因而不攺暴虐以重禍子嬰孤立無親危弱無輔三主惑而終身不悟亡不亦宜乎當此時也世非無深慮知化之士也然所以不敢盡忠拂過者秦俗多忌諱之禁忠言未卒於口身爲戮歿矣故使天下之士傾耳而聴重足而立拑口而不言是以三主失道忠臣不敢諫智士不敢謀天下已亂姦不上聞豈不哀哉先王知壅蔽之傷國也故置公卿大夫士以飾法設刑而天下治其彊也禁暴誅亂而天下服其弱也五伯徵而諸侯從其削也內守外附而社稷存故秦之盛也繁法嚴刑而天下振及其衰也百姓怨而海內畔矣故周五序得其道而千餘嵗不絕秦本末並失故不長久由此觀之安危之統相去逺矣野諺曰前事不忘後事之師也是以君子爲國觀之上古驗之當世參以人事察盛衰之理審權勢之宜去就有序變化應時故曠日長久而社稷安矣

過秦論【三○第二見前集】

秦並海內兼諸侯南面稱帝以養四海天下之士斐然鄕風若是者何也曰近古之無王者久矣周室卑防五伯旣歿令不行於天下是以諸侯力政彊侵弱眾暴寡兵革不休士民罷敝今秦南面而王天下是上有天子也旣元元之民冀得安其性命莫不虛心而仰上也當此之時守威定功安危之本在於此矣秦王懷貪鄙之心行自奮之智不信功臣不親士民廢王道立私權禁文書而酷刑法先詐力而後仁義以暴虐爲天下始夫並兼者髙詐力安定者貴順權此言取與守不同術也秦離戰國而王天下其道不易其政不攺是其所以取之守之者異也孤獨而有之故其亡可立而待借使秦王計上世之事並殷周之迹以制禦其政後𨿽有淫驕之主猶未有傾危之患也故三王之建天下名號顯美功業長久今秦二世立天下莫不引領而觀其政夫寒者利裋褐而饑者甘糟糠天下之嗸嗸新主之資也此言勞民之易爲仁也鄕使二世有庸主之行而任忠賢臣主一心而憂海內之患縞素而正先帝之過裂地分民以封功臣之後建國立君以禮天下虛囹圄而免刑戮除去収帑污穢之罪使各反其鄕裏發倉廩散財幣以振孤獨窮困之士輕賦少事以佐百姓之急約法省刑以持其後使天下之人皆得自新更節修行各愼其身塞萬民之望而以威徳與天下天下集矣卽四海之內皆讙然各自安樂其處惟恐有變𨿽有狡猾之民無離上之心則不軌之臣無以飾其智而暴亂之姦止矣二世不行此術而重之以無道壊宗廟與民更始作阿房宮繁刑嚴誅吏治刻深賞罰不當賦斂無度天下多事吏弗能紀百姓困窮而主弗収卹然後姦僞並起而上下相遁防罪者眾刑戮相望於道而天下苦之自君卿以下至於眾庶人懷自危之心親處窮苦之實咸不安其位故易動也是以陳涉不用湯武之賢不借公侯之尊奮臂於大澤而天下響應者其民危也故先王見始終之變知存亡之機是以牧民之道務在安之而已天下𨿽有逆行之臣必無響應之助矣故曰安民可與行義而危民易與爲非此之謂也

六家指要論【愚曰儒者之與天地並修齊治平之法皆由此出古今帝王所不容易者也太史公以儒墨名法混爲六家班固又以儒墨陰陽峙爲九流終漢之世皆不知儒道之爲獨尊向非仲舒言於武帝爲之罷黜百家表章六經則儒者之道殆雜乎其中而不自異矣嗚呼儒者之效久而後見儒者之道久而後明其未易以淺近窺哉】

司馬談

易大傳天下一致而百慮同歸而殊塗夫陰陽儒墨名法道徳此務爲治者也直所從言之異路有省不省耳嘗竊觀陰陽之術大詳而眾忌諱使人拘而多畏然其敍四時之大順不可失也儒者博而寡要勞而少功是以其事難盡從然其敍君臣父子之禮列夫婦長幼之別不可易也墨者儉而難遵是以其事不可徧循【言難盡用】然其彊本節用不可廢也法象嚴而少恩然其正君臣上下之分不可攺也名家使人儉而善失眞【劉向別錄名家者流出於禮官占者名位不同禮亦異數孔子曰必也正名乎】然其正名實不可不察也道家使人精神專一動合無形澹足萬物【澹古贍字】其爲術也因陰陽之大順采儒墨之善撮名法之要與時遷徙應物變化立俗施事無所不宜指約而易操事少而功多儒者則不然以爲人主天下之儀表也君唱臣和主先臣隨如此則主勞而臣佚至於大道之要去健羨【門戶健牝也如淳曰知雄守雌是去健也不見可欲使心不亂是去羨也】絀聰明釋此而任術夫神大用則竭形大勞則敝神形蚤衰欲與天地長久非所聞也夫陰陽四時八位十二度二十四節【八位八卦位也十二次也二十四節就中气也】各有教令曰順之者昌逆之者亡未必然也故曰使人拘而多畏夫春生夏長秋収冬藏此天道之大經也弗順則無以爲天下紀綱故曰四時之大順不可失也夫儒以六藝爲法六藝經傳以千萬數累世不能通其學當年不能究其禮故曰博而寡要勞而少功若夫列君臣父子之禮序夫婦長幼之別𨿽百家弗能易也墨者亦上堯舜言其徳行曰堂髙三尺土階三等茅茨不翦棌椽不斵【棌柞木也】飯土簋歠土刑【簋盛飯刑盛羮】糲粱之食【一斗粟七斗米爲糲音辣】藜藿之羮夏日葛衣冬日鹿裘其送死桐棺三寸舉音不盡其哀教喪禮必以此爲萬民率故天下共若此則尊卑無別也夫世異時移事業不必同故曰儉而難遵也要曰彊本節用則人給家足之道也此墨子之所長𨿽百家不能廢也法家不別親疎不殊貴賤壹斷於法則親親尊尊之恩絕矣可以行一時之計而不可長用也故曰嚴而少恩若尊主卑臣明分職不得相逾越𨿽百家不能攺也名家苛察繳繞【猶纒繞也】使人不得反其意剸決於名時失人情故曰使人儉而善失眞若夫控名責實參伍不失【參錯交互】此不可不察也道家無爲又曰無不爲其實易行其辭難知其術以虛無爲本以因循爲用無成勢無常形故能究萬物之情不爲物先後故能爲萬物主有法無法因時爲業有度無度因物興捨【捨廢也】故曰聖人不巧時變是守【無機巧之心但順時】虛者道之常也因者君之綱也【因百姓之心以爲教但執綱而已】羣臣並至使各自明也其實中其聲首謂之端實不中其聲者謂之款【款空也中當也】款言不聴姦乃不生賢不肖自分白黑乃形在所欲用耳何事不成乃合大道混混防防光輝天下復反無名凡人所生者神也所托者形也神大用則竭形大勞則敝形神離則死死者不可復生離者不可復合故聖人重之由此觀之神者生之本形者生之具不先定其神形而曰我有以治天下何由哉【凡此言道家之教爲長也○西山眞氏日六家要指史談實論之而遷述焉其說曰太史公仕於建元元封之間湣學者之不達其意而師悖乃論六家之要指云然其所論乃列儒者於陰陽墨者名法道家之間是謂儒者特六家之一爾而不知儒者之道無所不該五者之所長儒者皆有之而其短者則吾道之所棄也蓋談之學本於黃老故其論如此班固譏之曰論大道則先黃老而後六經詎不信夫其後劉歆又序諸子於六家之外益縱橫雜農三家而爲九焉且謂其言𨿽殊譬如水火相滅亦相生仁義相反而皆相成也若能修六藝之術而觀此九家之言捨短取長則可以通萬方之略矣夫仁義本非二道未有薄於仁而厚於義未有厚於義而薄於仁者何相反之有若黃老之淸淨寂滅法之慘刑名之苛繞墨之二本縱橫之譎誑其於儒者之道猶白黑異色南北殊塗也又何相成之有歆之失其源蓋自談始故今黜之不使與於正宗之列而獨剟取仲舒之論云】

正前史得失論【愚曰古之修史多出家學司馬遷班固及姚思廉李延壽皆父子論撰數十年方成蓋講明是非貫穿本末非一人一日之力遷史必推司馬談固論必述司徒椽班彪尊家學也𨿽然二家得失互有不同王充著書旣申班而屈馬張輔持論又劣固而優遷今班氏譏遷先黃老後六經退處士進姦雄及傅貶固又云論國體則飾主缺而折忠臣敍世教則貴取容而賤直節述時務則謹辭章而略事實何也遷刑固亦死談何易哉】班彪【本傳彪乃繼采前史遺事傍貫異聞作後傳數十篇因斟酌前史而譏正得失】

論曰唐虞三代詩書所及世有史官以司典籍曁於諸侯國自有史故孟子曰楚之檮杌晉之乘魯之春秋其事一也【乘者興於田賦乘馬之事檮杌者嚚凶之類興於記惡之誡春秋以二始舉四時以記萬事遂各因以爲名其記事一也見孟子注】定哀之間魯君子左丘明論集其文作左氏傳三十篇又撰異同號曰國語二十篇由是乘檮杌之事遂闇而左氏國語獨章又有記錄黃帝以來至春秋時帝王公侯卿大夫號曰世本一十五篇春秋之後七國並爭秦並諸侯則有戰國防三十篇漢興定天下太中大夫陸賈記錄時功作楚漢春秋九篇孝武之世太史令司馬遷采左氏國語刪世本戰國防據楚漢列國時事上自黃帝下訖獲麟作本紀世家列傳書表凡百三十篇而十篇缺焉【十篇謂遷沒之後亡景紀武紀禮書樂書兵書將相年表日者傳二王世家防傳傅靳列傳】遷之所記從漢元至武則絕其功也至於采經摭傳分散百家之事甚多疎略不如其本務欲以多聞廣載爲功論議淺而不篤其論術學則宗黃老而薄五經序貨殖則輕仁義而羞貧窮【史記貨殖傳序曰家貧親老妻子軟弱嵗時無以祭祀飲食被服不足以自通如此不慙恥則無所比矣無巖處奇士之行而長貧賤語仁義亦足羞也】道遊俠則賤守節而貴俗功【史記遊俠傳序曰季次原憲行君子之徳議不苟合當世當世亦笑之終身空室蓬戶褐衣疏食不饜今遊俠其行𨿽不軌於正義然其言必信於行必果已諾必誠不愛其軀赴士之戹蓋有足道者今拘學或抱咫尺之義久孤於世豈若卑學齊俗與世浮沈而取榮名哉】此其大敝傷道所以遇極刑之咎也然善述序事理辯而不華質而不俚文質相稱蓋良史之才也誠令遷依五經之法言同聖人之是非意亦庶幾矣夫百家之書猶可法也若左氏國語世本戰國防楚漢春秋太史公書今之所以知古後之所由觀前聖人之耳目也司馬遷序帝王則曰本紀公侯傳國則曰世家卿士特起則曰列傳又進項羽陳涉而黜淮南衡山細意委曲條例不經若遷之著作采獲古今貫穿經傳至廣博也一人之精文重思煩故其書刋落不盡尙有盈辭多不齊一若序司馬相如舉郡縣著其字至蕭曹陳平之屬及董仲舒並時之人不記其字或縣而不郡者蓋不暇也今此後篇愼覈其事整齊其文不爲世家惟紀傳而已傳曰殺史見極平易正直春秋之義也

潛夫論【西山眞氏曰王符仲長統二人之論皆有補當世然其文不及西都逺甚】王符【本傳符字節信安定臨涇人也符獨耿介不同於俗以此遂不得升進志意蘊憤乃隱居著書三十餘篇以譏當時失得不欲章顯其名故號曰潛夫論其指訐時短討謫物情足以觀見當時風政著其五篇云爾】

貴忠篇

夫帝王之所尊敬者天也皇天之所愛育者人也今人臣受君之重位牧天之所愛焉可以不安而利之養而濟之哉是以君子任職則思利人達上則思進賢故居上而下不怨在前而後不恨也書天工人其代之王者法天而建官故明主不敢以私授忠臣不敢以虛受竊人之財猶謂之盜況偸天官以私己乎以罪犯人必加誅罰況乃犯天得無咎乎夫五世之臣以道事君【劉攽曰五世之臣世字當是代字後人誤攺】澤及艸木仁被率土是以福祚流衍本支百世季世之臣以諂媚主不思順天專杖殺伐白起蒙怙秦以爲功天以爲賊【史記白起爲秦與趙戰於長平阬趙卒四十五萬人防怙爲秦將北逐戎翟築長城起臨洮至遼東延袤萬餘里此爲虐於人】息夫董賢主以爲忠天以爲盜【息夫躬字子防哀帝時告東平王云事封宜陵侯董賢字聖卿得幸哀帝爲賢起大第於北闕下封爲髙安侯】易曰徳薄而位尊智小而謀大鮮不及矣是故徳不稱其禍必酷能不稱其殃必大夫竊位之人天奪其鑑𨿽有明察之資仁義之志一旦富貴則背親捐舊喪其本心疎骨肉而親便辟薄知友而厚犬馬寧見朽貫千萬而不忍貸人一錢情知積粟腐倉而不忍貸人一斗骨肉怨望於家細人謗讟於道前人以敗後爭襲之誠可傷也歷觀前政貴人之用心也與嬰兒子何其異哉嬰兒有常病貴人有常禍父母有常失人君有常過嬰兒常病傷於飽也貴臣常禍傷於寵也哺乳多則生癇富貴盛而致驕疾愛子而賊之驕臣而滅之者非一也極其罰者乃有僕死深牢銜刀都市【趙將李牧爲韓倉所誥賜死將自誅臂短不能及銜刀於柱以自殺見戰國防】豈非無功於天有害於人者乎夫鳥以山爲卑而增巢其上魚以泉爲淺而穿穴其中卒所以得者餌也貴戚願其宅吉而制爲令名欲其門堅而造作鐵樞卒其所以敗者非苦禁忌少而門樞朽也常苦崇財貨而行驕僭耳上不順天心下不育人物而欲任其私智竊弄君威反戾天地欺誣神明居累卵之危而圖太山之安爲朝露之行而思傳世之功豈不惑哉豈不惑哉

浮侈篇

王者以四海爲家兆人爲子一夫不耕天下受其饑一婦不織天下受其寒今舉俗捨本農趨商賈牛馬車輿塡塞道路遊手爲巧充盈都邑務本者少浮食者眾商邑翼翼四方是極今察洛陽資末業者什於農夫虛僞遊手什於末業是則一夫耕百人食之一婦桑百人衣之以一奉百孰能供之天下百郡千縣市邑萬數類皆如此本末不足相供則民安得不饑寒饑寒並至則民安得無姦軌姦軌繁多則吏安能無嚴酷嚴酷數加則下安能無愁怨愁怨者多則咎徵並臻下民無聊而上天降災則國危矣夫貧生於富弱生於彊亂生於化危生於安是故明主之養民憂之勞之教之誨之愼防防萌以斷其邪故易美節以制度不傷財不害民七月之詩大小教之終而復始由此觀之人固不可恣也今人奢衣服侈飲食事口舌而習調欺或以謀姦合任爲業【合任謂相合爲任俠】或以遊博持掩爲事【博謂六博掩謂意錢也前漢書貨殖傳曰又況掘冡博掩犯姦成富也】丁夫不扶犂鉏而懷丸挾彈擕手上山遨逰或好取土作丸賣之外不足禦冦盜內不足禁鼠雀或作泥車瓦狗諸戲弄之具以巧詐小兒此皆無益也詩刺不績其麻市也婆娑又婦人不修中饋休其蠶織而起學巫祝鼓舞事神以欺誣細民熒惑百姓妻女羸弱疾病之家懷憂憒憒易爲恐懼至使奔走便時去離正宅﨑嶇路側風寒所傷姦人所利盜賊所中或增禍重祟至於死亡而不知巫所欺誤反恨事神之晚此妖妄之甚者也或刻畫好繒以書祝辭或虛飾巧言希致福祚或縻折金防令廣分寸或斷截眾縷繞帶手腕或裁切綺縠縫紩成幡皆單費百縑用功千倍破牢爲僞以易就難坐食嘉谷消損白日【損或作捐】夫山林不能給野火江海不能實漏巵皆所宜禁也昔孝文皇帝躬衣弋綈革舄韋帶而今京師貴戚衣服飲食車輿廬第奢過王制固亦甚矣且其徒禦僕妾皆服文組防牒【牒卽今疊布也】錦繡綺紈葛子升越筩中女布【說文曰綺文繒也前漢書齊俗作冰紈子細稱也沈懷逺南越志曰蕉布之品有三有蕉布有竹子布又有葛焉𨿽有精粗之殊皆同出而異名揚雄蜀都賦曰布則蜘蛛作絲不可見風筩中黃潤一端數金盛之荊州記曰柿歸縣室多幽閒其女盡織布至數升今永州俗猶呼貢布爲女子布也】犀象珠玉虎魄瑇瑁石山隱飾金銀錯鏤【廣雅曰虎魄珠也生地中其上房不生艸深者八九尺初時如桃膠凝堅乃成其方人以爲枕出罽賔及大秦國吳錄曰瑇瑁似龜而大出南海山石謂隱起爲山石之文】窮極麗美轉相誇吒其嫁娶者車駢數里緹帷竟道騎奴侍童夾轂並引富者競欲相過貧者恥其不逮一饗之所費破終身之業古者必有命然後乃得衣繒絲而乘車馬今𨿽不能復古宜令細民略用孝文之制古之者厚衣之以薪之中野不封不樹喪期無數後世聖人易之以棺槨桐木爲棺葛采爲緘【尸子曰禹之喪法死於陵者於陵死於澤者於澤桐棺三寸制喪三日墨子曰舜西教乎七戎道死南巴之中衣衾三領款木之棺葛以緘之采猶蔓也緘束也】下不及泉上不泄臭中世以後轉用楸梓槐栢杶樗之屬各因方土裁用膠漆使其堅足恃其用足任如此而已今者京師貴戚必欲江南檽梓豫章之木【檽音乃巨反見埤蒼爾雅曰栵檽音而注云檽似檞而痺小恐非棺槨之用豫章卽樟木也】邊逺下土亦競相放效夫檽梓豫章所出殊逺伐之髙山引之窮谷入海乘淮逆河溯洛工匠雕刻連累日月防眾而後動多牛而後致重且千斤功將萬夫而東至樂浪西達惇煌費力傷農於萬里之地古者墓而不墳中世墳而不崇仲尼喪母冢髙四尺遇雨而崩弟子請修之夫子泣曰古不修墓及鯉也死有棺無槨文帝芷陽【縣名屬京兆文帝後攺曰霸陵】明帝洛南皆不藏珠寶不起山陵墓𨿽卑而徳最髙今京師貴戚郡縣豪家生不極養死乃崇喪或至金縷玉匣檽梓梗柟多埋珍寶偶人車馬造起大冢廣種松柏廬舍祠堂務崇華侈案鄗畢之陵南城之冢【畢周文王武王地也司馬遷云在鄗東南杜中無墳隴在今咸陽縣西北孔安國注尙書云在長安西北南城山曾子父所在今沂州費縣西南也】周公非不忠曾子非不孝以爲襃君愛父不在於聚財揚名顯親無取於車馬昔晉靈公多賦以雕墻春秋以爲非君【左傳晉靈公不君厚斂以雕墻杜預云不君失君道也雕畫也】華元樂舉厚文公君子以爲不臣【左傳宋文公卒始厚用蜃炭益車馬始用殉槨有四阿棺有翰檜君子謂華元樂舉於是不臣是棄君於惡也】況於羣司士庶乃可僭侈主上過天道乎

實貢篇

國以賢興以謟衰君以忠安以佞危此古今之常論而時所共知也然衰國危君繼踵不絕者豈時無忠信正直之士哉誠苦其道不得行耳夫十步之間必有茂艸十室之邑必有忠信【說苑曰十步之澤必有茂艸】是故亂殷有三仁小衞多君子【亂殷謂紂時也三仁箕子防子比干也左傳吳季札適防悅蘧瑗史狗史輶公子荊公叔發公子朝曰衞多君子未有患也杜預注云春秋之時以彊弱爲大小衞𨿽侯爵猶爲小國】今以大漢之廣士民之繁庶朝廷之淸明上下之修正而官無善吏位無良臣此豈時之無賢諒由取之乖實夫志道者少與逐俗者多疇是以朋黨用私背實趨華其貢士者不復依其質幹凖其才行但虛造聲譽妄生羽毛略計所舉嵗且二百覽察其狀則徳侔顏冉詳覈厥能則鮮及中人皆總務升官自相推達夫士者貴其用也不必求備故四友𨿽美能不相兼三仁齊政事不一節髙祖佐命出自亡秦光武得士亦資暴莽況太平之時而云無士乎夫明君之詔也若聲忠臣之和也如響長短大小淸濁疾徐必相應也且攻玉以石洗金以鹽濯錦以魚浣布以灰夫物固有以賤理貴以醜化好者矣智者棄短取長以致其功今使貢士必覈以實其有小疵勿彊衣飾出處黙語各因其方則蕭曹周韓之倫何足不致吳鄧梁竇之屬企踵可待孔子曰未之思也夫何逺之有

愛日篇

國之所以爲國者以有民也民之所以爲民者以有谷也谷之所以丰植者以有民功也功之所以能建者以日力也化國之日舒以長故其民閒暇而力有餘亂國之日促以短故其民困務而力不足舒長者非謂羲和安行【羲和日也山海經曰東南海之外甘水之間有羲和之國有女子曰羲和方浴日於甘泉羲和者帝俊之妻是生十日郭璞注云羲和蓋天地始生日月者也】乃君明民靜而力有餘也促短者非謂分度損減乃上闇下亂力不足也孔子稱旣庶則富之旣富乃教之是故禮義生於富足盜竊起於貧窮富足生於寛暇貧窮起於無日聖人深知力者民之本國之基也故務省徭役使之愛日是以堯敕羲和欽若昊天敬授民時明帝時公車以反支日不受章奏【凡反支日用月朔爲正戌亥朔一日反攴申酉朔二日反支午未朔三日反支辰己朔四日反支寅夘朔五日反攴子丑朔六日反支見陰陽書也】帝聞而怪曰民廢農桑逺來詣闕而復拘以禁忌豈爲政之意乎於是遂蠲其制今寃民仰希申訴而令長以神自畜百姓廢農桑而趨府廷者相續道路非朝餔不得通非意气不得見或連日累月更相瞻視或轉請鄰里饋糧應對嵗功旣虧天下豈無受其饑者乎孔子曰聴訟吾猶人竊從此言之中才以上足議曲直鄕亭部吏亦有任決防者而類多枉曲蓋有故焉夫理直則恃正而不撓事曲則諂意以行賕不撓故無恩於吏行賕故見私於法若事有反覆吏應坐之吏以應坐之故不得不枉之於廷以羸民之少黨而與豪吏對訟其勢得無屈乎縣承吏言故與之同若事有反覆縣亦應坐之縣以應坐之故而排之於郡以一民之輕而與一縣爲訟其理豈得申乎事有反覆郡亦坐之郡以共坐之故而排之於州以一民之輕與一郡爲訟其事豈獲勝乎旣不肯理故乃逺詣公府公府復不能察而當延以日月貧弱者無以曠旬彊富者可盈千日理訟若此何枉之能理乎正士懷怨結而不見信【讀曰伸】猾吏崇姦軌而不被坐此小民所以易侵苦而天下所以多困窮也且除上天感痛致災但以人功見事言之自三府州郡至於鄕縣典司之吏詞訟之民官事相連更相檢對者日可有十萬人一人有事二人經營是爲日三十萬人廢其業也以中農率之則是嵗三百萬人受其饑者也然則盜賊何從而銷太平何由而作乎詩云莫肯念亂誰無父母百姓不足君誰與足可無思哉可無思哉

述赦篇

凡療病者必知脈之虛實气之所結然後爲之方故疾可愈而壽可長也爲國者必先知民之所苦禍之所起然後爲之禁故姦可塞而國可安也今日賊良民之甚者莫大於數赦贖赦贖數則惡人昌而善人傷矣何以明之哉夫謹敕之人身不蹈非又有爲吏正直不避彊禦而姦猾之黨橫加誣言者皆知赦之不久故也善人君子被侵怨而能至闕庭自明者萬無數人數人之中得省問者百不過一旣對尙書而空遣去者復什六七矣其輕薄姦軌旣陷罪法怨毒之家冀其辜戮以解畜憤而反一防悉防赦釋令惡人髙防而誇吒老盜服臧而過門孝子見讎而不得討遭盜者覩物而不敢取痛莫甚焉夫養稂莠者傷禾稼惠姦軌者賊良民【爾雅曰稂童糧郭璞注云莠類也詩曰不稂不莠】書曰文王作罰刑玆無赦先王之制刑法也非好傷人肌膚斷人壽命也貴戚姦懲惡除人害也故經稱天命有徳五服五章哉天討有罪五刑五用哉詩刺彼宜有罪汝反脫之古者惟始受命之君承大亂之極寇賊姦軌難爲法禁故不得不有一赦與之更新頤育萬物以成大化非以養姦活罪放縱天賊也夫性惡之民民之豺狼𨿽得放宥之澤終無攺悔之心旦脫重梏夕還囹圄嚴明令尹不能使其斷絕何也凡敢爲大姦者才必有過於眾而能自媚於上者也多散誕得之財奉以諂諛之辭以轉相驅【誕猶虛也】非有第五公之廉直孰不爲顧哉【謂第五倫也爲司空性亷直也】論者多曰久不赦則姦軌熾而吏不制宜數肆眚以解散之此未昭政亂之本源不察禍福之所生也

政論【司馬溫公曰漢家之法已嚴矣而崔寔猶病其寛何哉蓋衰世之君率多柔懦凡愚之佐惟知姑息是以權幸之臣有罪不坐豪猾之民犯法不誅仁恩所施止於目前姦宄得志紀不立故寔之論以矯一時之枉非百世之通義也孔子曰政寛則民慢慢則糾之以猛猛則民殘殘則施之以寛寛以濟猛猛以濟寛政是以和斯不易之常道也○致堂胡氏曰崔寔之論出於子產曰太上能以徳服民其次莫若猛此蓋王迹旣息聖人之道不明在上者無修已以敬之仁民不化服而思齊之之難也故寧以刑辟行政趨日前之效爾季康子問孔子曰如殺無道以就有道何如對曰子爲政焉用殺子欲善而民善矣君子之徳風小人之徳艸艸上之風必偃夫無道疑可殺也聖人猶不以殺爲善也子產崔寔之論𨿽以矯枉然特不知人主尙嚴有司承望刑辟深切必至於民無所措手足故聖王之治不聞其尙嚴也傳所謂政寛則民慢慢則糾之以猛政猛則民殘殘則施之以寛寛以濟猛猛以濟寛者非孔子之言也豈有仁人爲政先致慢殘之獘又從而濟之者乎五經語孟之訓未嘗有猛○水心葉氏曰寔論政以爲嚴之則理寛之則亂累千百言皆教人主以深刑蓋申商之所不忍言者仲長統旣以爲當置人主之右而後世果從而好之以疎論招實禍無酷於此東漢自章帝而柄始分於外戚和帝誅竇氏而柄始分於宦官其後宦官外戚疊相表裏蓋北鄕順帝之興廢衝質威靈之更立而政在外戚宦官十九矣當此之時寔勸其君以嚴刑者將何所用也用之於內乎則所以収外戚宦官者有道而非果於殺者之所能制用之於外乎則𨿽多殺長吏之貪姦者數十人豪彊大姓之不法者數百人平民緣此以坐死者數千人此何損於梁氏之權耶而謂其可以興漢乎漢法苛重故權臣因借以濟其惡李固杜喬累朝傅相之尊也爲梁相繼陳屍於衢其他以忤恨殘滅者不知其幾宦官之橫州郡輕以人命資之者弗勝數焉寔曽不見天下之勢而輕論天下之政何耶】

崔寔【本傳寔字子眞一名臺字元始論當世便事數十條名曰政論指切時要言辯而確當世稱之仲長統曰凡爲人主宜寫一通置之坐側】

自堯舜之帝湯武之王皆賴明哲之佐博物之臣故臯陶陳謨而唐虞以興伊箕作訓而殷周用隆及繼體之君欲立中興之功者曷嘗不賴賢哲之謀乎凡天下所不理者常由人主承平日久俗漸敝而不悟政寖衰而不攺習亂安危怢不自覩或荒耽嗜欲不卹萬機或耳蔽箴誨厭僞忽眞或猶豫岐路莫適所從或見信之佐括囊守祿或疎逺之臣言以賤廢是以王綱縱弛於上智士郁伊於下【郁伊不伸之貌】悲夫自漢興以來三百五十餘嵗矣政令垢翫上下怠懈風俗雕敝人庶巧僞百姓囂然咸復思中興之效矣且濟時拯世之術豈必體堯蹈舜然後乃理哉期於補防決壊枝柱邪傾隨形裁割要措斯世於安寧之域而已故聖人執權遭時定制步驟之差各有云設不彊人以不能背急切而慕所聞也蓋孔子對葉公以來逺哀公以臨人景公以節禮非其不同所急異務也是以受命之君每輒創制中興之主亦匡時失昔盤庚湣殷遷都易民周穆有闕甫侯正刑俗人拘文牽古不達權制奇偉所聞簡忽所見烏可與論國家之大事哉故言事者𨿽合聖徳輒見掎奪何者其頑士闇於時權安習所見不知樂成況可慮始苟云率由舊章而已其達者或矜名妒能恥防非已舞筆奮辭以破其義寡不勝眾遂見擯棄𨿽稷契復存猶將困焉斯賈生之所以排於絳灌屈子之所以攄其幽憤者也【孝文帝時賈誼請更定律令列侯就國周勃灌嬰等毀之屈原爲楚三閭大夫上官靳尙妬害其能憂愁憤懣遂作離騷經】夫以文帝之明賈生之賢絳灌之忠而有此患況其餘哉故宜量力度徳春秋之義今旣不能純法八世故宜參以霸政【八世謂三皇五帝也霸政謂齊桓晉文也】霸政則宜重賞深罰以禦之明著法術以檢之自非上徳嚴之則理寛之則亂何以明其然也近孝宣皇帝明於君人之道審於爲政之理故嚴刑峻法破姦軌之膽海內淸肅天下密如薦勲祖廟享號中宗算計見效優於孝文及元帝卽位多行寛政卒以墮【隳】損威權始奪遂爲漢室基禍之主政道得失於斯可監昔孔子作春秋褒齊桓懿晉文嘆管仲之功夫豈不美文武之道哉誠達權救敝之理也【左傳齊桓公伐楚責以包茅不貢王祭不供晉文公召王盟諸侯於踐土管仲相公子糾而射桓公此並權變之道也】故聖人能與世推移而俗士苦不知變以爲結繩之約可復理亂秦之緒干戚之舞足以解平城之圍夫熊經鳥伸𨿽延歷之術非傷寒之理呼吸吐納𨿽度紀之道非續骨之膏【莊子曰吹呴呼吸吐故納新熊經鳥伸此道引之士養形之人也】蓋爲國之法有似理身平則致養疾則攻焉夫刑罰者治亂之藥石也徳教者興平之粱肉也夫以徳教除殘是以粱肉理疾也以刑罰理平是以藥石供養也方今承百王之敝值戹運之防自數世以來政多恩貸馭委其轡馬駘其銜四牡橫奔皇路險傾方將拑勒鞬輈以救之豈暇鳴和鑾淸節奏哉昔髙祖令蕭何作九章之律有夷三族之令黥劓斬趾斷舌梟首故謂之具五刑文帝𨿽除肉刑當劓者笞二百當斬左趾者笞五百當斬右趾者棄市右趾者旣隕其命笞撻者往往至死𨿽有輕刑之名其實殺也當此之時民皆思復肉刑至景帝元年乃下詔曰笞與重罪無異幸而不死不可爲民乃定律減笞輕捶自是之後笞者得全以此言之文帝乃重刑非輕之也以嚴致平非以寛致平也必欲行若言宜大定其本使人主師五帝而式三王蕩亡秦之俗遵先聖之風棄苟全之政蹈稽古之蹤復五等之爵立井田之制然後選稷契爲佐伊呂爲輔樂作而鳯凰儀擊石而百獸舞若不然則多爲累而已

崇厚論【愚曰凡物薄者易敗厚者難毀後世習俗日非而欲崇厚焉正論也】

朱穆【本傳穆字公叔常感時澆薄慕尙惇篤乃作論】

夫俗之薄也有自來矣故仲尼嘆曰大道之行也而某不與焉蓋傷之也夫道者以天下爲一在彼猶在已也故行違於道則愧生於心非畏義也事違於理則負結於意非憚禮也故率性而行謂之道得其天性謂之徳徳性失然後貴仁義是以仁義起而道徳遷禮法興而淳朴散故道徳以仁義爲薄淳朴以禮法爲賊也夫中世之所惇已爲上世之所薄況又薄於此乎故夫天不崇大則覆幬不廣地不深厚則載物不博人不惇厖則道數不逺昔在仲尼不失舊於原壤【原壤孔子之舊也禮記曰原壤之母死孔子助之沐槨原壤登木而歌曰貍首之斑然執女手之捲然從者曰子未可以已乎夫子曰親者無失其爲親故者無失其爲故】楚莊不忍章於絕纓【說苑曰楚荘王賜羣臣酒日暮燭滅乃有人引美人之衣者美人援絕其冠纓告王趣火來上視絕纓者王曰賜人酒使醉失禮柰何欲顯婦人之節而辱士乎乃命左右與寡人飲不絕冠纓者不懽羣臣百餘人皆絕去其冠纓乃上火也】由此觀之聖賢之徳惇矣老氏之經曰大丈夫處其厚不處其薄居其實不居其華故去彼取此夫時有薄而厚施行有失而惠用故覆人之過者惇之道也救人之失者厚之行也往者馬援深昭此道可以爲徳誡其兄子曰吾欲汝曹聞人之過如聞父母之名耳可得聞口不得言斯言要矣逺則聖賢履之上世近則邴吉張子孺行之漢廷【宣帝時邴吉爲丞相不案吏曰夫以三公府案吏吾竊陋之子孺爲車騎將匿名逺權隱人過失】故能振英聲於百世播不滅之遺風不亦美哉然而時俗或異風俗不惇而尙相誹謗謂之臧否記短則兼折其長貶惡則並伐其善悠悠者皆是其可稱乎凡此之類豈徒乖爲君子之道哉將有危身累家之禍焉悲夫行之者不知憂其然故害興而莫之及也斯旣然矣又有異焉人皆見之而不能自遷何則務進者趨前而不能顧後榮貴者矜已而不待人智不接愚富不賑貧貞士孤而不卹賢者戹而不存故田蚡以尊顯致安國之金【田蚡武帝王皇后同產弟爲太尉親貴用事韓安國爲梁王太傅坐法失官安國以五百金遺蚡蚡爲言太后卽召以爲北地都尉】淳於以貴勢引方進之言【翟方進成帝時爲丞相淳於長元後姊子封定陵侯以能謀議爲九卿用事方進獨與長交稱薦之也】夫以韓翟之操爲漢之名宰然猶不能振一貧賢薦一孤士又況其下者乎此禽息史魚所以尊名於前而莫繼於後者也【韓詩外傳日禽息秦大夫薦百里奚不見納穆公出當車以頭擊闑腦乃精出曰臣生無補於國不如死也穆公感悟而用百里奚秦以大化禮大夫殯於正室士於適室韓子曰史魚衞大夫卒委柩後寢衞君弔而問之曰不能進蘧伯玉退彌子瑕以屍諫也】故時惇俗美則小人守正利不能誘也時否俗薄𨿽君子爲邪義不能止也何則先進者旣往而不返後來者復習俗而追之是以虛華盛而忠信微刻薄稠而純篤稀斯蓋谷風有棄予之嘆伐木有鳥鳴之悲矣嗟乎世士誠躬師孔聖之崇則嘉楚嚴之美行希李老之雅誨思馬援之所尙鄙二宰之失度美韓稜之抗正貴丙張之宏裕賤時俗之誹謗則道丰績盛名顯身榮載不刋之徳播不滅之聲然知薄者之不足厚者之有餘也彼與艸木俱朽此與金石相傾豈得同年而語並日而談哉【劉攽云然知中當有後字】

文選補遺卷二十一

欽定四庫全書

文選補遺卷二十二

元陳仁子輯

論

昌言論【愚記書注昌言曰昌當也又曰或作讜讜直也是昌言乃言之直而當於理也特有虞之昌言足以班徵苗之師是可以言而言也統之昌言不足以戢戚宦之橫是未可以言而言也然使統負此忠鯁不一言之則是將終無人言之也言不行於一時直長存於萬世不謂之昌可乎】

仲長統【本傳統字公理山陽髙平人參丞相曹操軍事每論說古今及時俗行事恆發憤因著論】

理亂篇

豪傑之當天命者未始有天下之分者也無天下之分故戰爭者競起焉於斯之時並僞假天威矯據方國擁甲兵與我角才智程勇力與我競雌雄不知去就疑誤天下蓋不可數也角知者皆窮角力者皆負形不堪復伉埶不足復校乃始羈首系頸就我之銜紲耳夫或曽爲我之尊長矣或曽與我爲等儕矣或曽臣虜我矣或曽執囚我矣彼之蔚蔚皆匈詈腹詛幸我之不成而以奮其前志詎肯用此爲終死之分邪及繼體之時民心定矣普天之下賴我而得生育由我而得富貴安居樂業長養子孫天下晏然皆歸心於我矣豪傑之心旣絕士民之志已定貴有常家尊在一人當此之時𨿽下愚之才居之猶能使恩同天地威侔鬼神暴風疾霆不足以方其怒陽春時雨不足以諭其澤周孔數千無所復角其聖賁育百萬無所復奮其勇矣彼後時之愚主見天下莫敢與之違自謂若天地之不可亡也乃奔其私嗜騁其邪欲君臣宣淫上下同惡【左傳泄冶誎陳靈公曰公卿宣淫人無效焉杜預注宣示也】目極角觝之觀耳窮鄭衞之聲【武帝元封三年作角觝戲音義云兩兩相當角力角伎蓺射馭故名角觝】入則耽於婦人出則馳於田獵荒廢庶政棄亡人物澶漫彌流無所底極信任親愛者盡佞諂容說之人也寵貴隆丰者盡后妃姬妾之家也使餓狼守庖廚饑虎牧牢豚遂至熬天下之脂膏斵生人之骨髓怨毒無聊禍亂並起中國擾攘四夷侵叛土崩瓦解一朝而去昔之爲我哺乳之子孫者今盡是我飲血之冦讐也至於運徙埶去猶不覺悟者豈非富貴生不仁沈溺致愚疾邪存亡以之疊代政亂從此周復天道常然之大數也又政之爲理者取一切而已非能斟酌賢愚之分以開盛衰之數也日不如古彌以逺甚豈不然邪漢興以來相與同爲編戶齊民而以才力相君長者世無數焉而淸潔之士徒自苦於茨棘之間無所損益於風俗也豪人之室連棟數百膏田滿野奴婢千羣徒附萬計船車賈販周於四方廢居積貯滿於都城【廢居有廢有蓄乘時射利】琦賂寶貨巨室不能容【琦瑋也抱朴子曰片玉可以琦奚必俟盈尺也】馬牛羊豕山谷不能受妖童美妾塡乎綺室倡謳妓樂列乎深堂賔客待見而不敢去車騎交錯而不敢進三牲之肉臭不可食淸醇之酎敗而不可飲睇盻則人從其目之所視喜怒則人隨其心之所慮此皆公侯之廣樂君長之厚實也苟運智詐者則得之焉苟能得之者人不以爲罪焉源發而橫流路開而四通矣求士之舍榮樂而居窮苦棄放逸而赴束防夫誰肯而爲之者邪夫亂世長而化世短亂世則小人貴寵君子困賤當君子困賤之時局髙天蹐厚地猶恐有鎭厭之禍也逮至淸世則復入於矯枉過正之檢老者耄矣不能及寛饒之俗少者方壯將復困於衰亂之時是使姦人擅無窮之福利而善士掛不赦之罪辜苟目能辯色耳能辯聲口能辯味體能辯寒溫者將皆以修潔爲諱惡設智巧以避之焉況肯有安而樂之者邪斯下世人主一切之愆也昔春秋之時周氏之亂世也逮乎戰國則又甚矣秦皇乘並兼之埶放虎狼之心屠裂天下吞食生人暴虐不已以招楚漢用兵之苦甚於戰國之時也漢二百年而遭王莽之亂【漢至王莽篡位二百一十四年云二百者舉全數】計其殘夷滅亡之數又復倍乎秦項矣以及今日名都空而不居百里絕而無民者不可勝數【孝平帝時凡郡國一百三縣邑一千三百一十四道三十四侯國二百四十一地東西九千三百二里南北一萬三百六十八里入戶一千二百二十三萬三千六十二口五千九百五十九萬四千九百七十八此漢家極盛之時遭王莽喪亂曁光武中興海內人戶凖之於前十裁二三邊方蕭條略無孑遺孝靈遭黃巾之冦獻帝嬰董卓之禍英雄棊峙白骨膏野兵亂相尋三十餘年三方旣寕萬不存一也】此則又甚於亡新之時也悲夫不及五百年大難三起【秦三王二帝通在位四十九年前漢二百三十年後漢百九十五年凡四百七十四年故云不及五百年也三起謂秦末及王莽並獻帝時也】中間之亂尙不數焉變而彌猜下而加酷推此以往可及於盡矣嗟乎不知來世聖人救此之道將何用也又不知天若窮此之數欲何至邪

損益篇

作有利於時制有便於物者可爲也事有乖於數法有翫於時者可攺也故行於古有其迹用於今無其功者不可不變變而不如前易而多所敗者亦不可不復也漢之初興分王子弟委之以士民之命假之以生殺之權於是驕逸自恣志意無厭極魚肉百姓以盈其欲報蒸骨血以快其情上有簒叛不軌之姦下有暴亂殘賊之害𨿽籍親屬之恩蓋源流形埶使之然也降爵削土稍稍割奪卒至於坐食奉祿而已然其洿穢之行淫昏之罪猶尙多焉故淺其根本輕其恩義猶尙假一日之尊収士民之用況專之於國擅之於嗣豈可鞭笞叱吒而使惟我所爲者乎時政雕敝風俗移易純朴已去智惠已來【老子曰智惠出有大僞也】出於禮制之防放於嗜欲之域久矣固不可授之以柄假之以資者也是故収其奕世之權校其縱橫之埶善者早登否者早去故下土無壅滯之士國朝無專貴之人此變之善可遂行者也井田之變豪人貨殖館捨布於州郡田畝連於方國身無半通靑綸之命而竊三辰龍章之服不爲編戶二伍之長而有千室名邑之役榮樂過於封君埶力侔於守令財賂自營犯法不坐刺客死士爲之投命至使弱力少智之子被穿帷敗寄死不斂寃枉窮困不敢自理𨿽亦由网禁疎濶蓋分田無限使之然也今欲張太平之紀綱立至化之基阯齊民財之丰寡正風俗之奢儉非井田實莫由也此變有所敗而宜復者也肉刑之廢輕重無品下死則得髠鉗下髠鉗則得鞭笞死者不可復生而髠者無傷於人髠笞不足以懲中罪安得不至於死哉【言髠笞太輕不足畏懼而姦人冒罪以陷於死明復古肉刑人不陷於死】夫雞狗之攘竊男女之淫奔酒醴之賂遺謬誤之傷害皆非值於死者也殺之則甚重髠之則甚輕不制中刑以稱其罪則法令安得不參差殺生安得不過謬乎今患刑輕之不足以懲惡則假臧貨以成罪托疾病以諱殺科條無所凖名實不相應恐非帝王之通法聖人之良制也或曰過刑惡人可也過刑善人豈可復哉曰若前政以來未曽枉害善人者則有罪不死也是爲忍於殺人也而不忍於刑人也今令五刑有品輕重有數科條有序名實有正非殺人逆亂鳥獸之行甚重者勿殺嗣周氏之祕典續呂侯之詳刑此又宜復之善者也易曰陽一君二臣君子之道也陰二君一臣小人之道也然則寡者爲人上者也眾者爲人下者也一伍之長才足以長一伍者也一國之君才足以君一國者也天下之王才足以王天下者也愚役於智猶枝之附幹此理天下之常法也制國以分人立政以分事人逺則難綏事總則難了今逺州之縣或相去數百千里𨿽多山陵洿澤猶有可居人種谷者焉當更制其境界使逺者不過二百里明版籍以相數閱審什伍以相連持限夫田以斷並兼定五刑以救死亡【司馬法曰步百爲畝畝百爲夫夫三爲屋屋三爲井並兼謂豪富之家以財埶並取貧人之田而兼有之】益君長以興政理急農桑以丰委積去末作以一本業惇教學以移情性表徳行以厲風俗覈才藝以敍官宜簡精悍以習師田【周禮凡師田斬牲以左右徇陳注云示犯誓必殺也】修武器以存守戰嚴禁令以防僣差信賞罰以驗懲勸紏遊戲以杜姦邪察苛刻以絕煩暴審此十六者以爲政務操之有常諫之有限安寜勿懈墮有事不迫遽聖人復起不能易也向者天下戶過千萬除其老弱但戶一丁壯則千萬人也遺漏旣多又蠻夷戎狄居漢地者尙不在焉丁壯十人之中必有堪爲其什伍之長推什長已上則百萬人也又十取之則佐史之才已上十萬人也又十取之則可使在政理之位者萬人也以筋力用者謂之人人求丁壯以才智用者謂之士士貴耆老充此制以用天下之人猶將有儲何嫌乎不足也故物有不求未有無物之嵗也士有不用未有少士之世也夫如此而後可以用天性究人理興頓廢屬斷絕网羅遺漏拱押天人矣或曰善爲政者欲除煩去苛並官省職爲之以無爲事之以無事何子之言云云也曰若是三代不足摹聖人未可師也君子用法制而至於化小人用法制而至於亂均是一法制也或以之化或以之亂行之不同也苟使豺狼牧羊豚盜跖主徵稅國家昏亂吏人放肆則惡復論損益之間哉夫人待君子然後化理國待蓄積乃無憂患君子非自農桑以求衣食者也蓄積非橫賦斂以取優饒者也奉祿誠厚則割剝貿易之罪乃可絕也蓄積誠多則兵冦水旱之災不足苦也故由其道而得之民不以爲奢由其道而取之民不以爲勞天災流行開倉庫以稟貸不亦仁乎衣食有餘損靡麗以散施不亦義乎彼君子居位爲士民之長固宜重肉累帛朱輪駟馬今反謂薄屋者爲髙藿食者爲淸旣失天地之性又開虛僞之名使小智居大位庶績不咸熈未必不由此也得拘絜而失才能非立功之實也以廉舉而以貪去非士君子之志也夫選用以取善士善士富者少而貧者多祿不足以供養安能不少營私門乎從而罪之是設機置穽以待天下之君子也盜賊凶荒九州代作饑饉暴至軍旅卒發橫稅弱人割奪吏祿所恃者寡所取者猥萬里縣乏首尾不救徭役並起農桑失業兆民呼嗟於昊天貧窮輕死於溝壑矣今通肥饒之率計稼穡之入令収三斛斛取一防未爲甚多一嵗之間則有數年之儲𨿽興非法之役恣奢侈之欲廣愛幸之賜猶未能盡也不循古法規爲輕稅及至一方有警一面被災未逮三年校計騫短坐視戰士之蔬食立望餓殍之滿道如之何爲君行此政也二十稅一名之曰貊況三十稅一乎【趙岐注貊夷貊之人在荒也貊在北方其气寒不生五穀無中國之禮故可二十取一而足也】夫薄吏祿以丰軍用緣於秦徵諸侯續以四夷漢承其業遂不攺更危國亂家此之由也今田無常主民無常居吏食日稟祿班未定可爲法制畫一定科租稅十一更賦如舊今者土廣民稀中地未墾𨿽然猶當限以大家勿令過制其地有艸者盡曰官田力堪農事乃聴受之若聴其自取後必爲姦也

法誡篇

周禮六典冡宰貳王而理天下【爾雅冡大也貳謂副貳也周禮天官冢宰掌建邦之六典以佐王理邦國一曰理典以理官府二曰教典以擾萬姓三曰禮典以諧萬姓四曰政典以均萬姓五曰刑典以糾萬姓六曰事典以生萬姓也】春秋之時諸侯明徳者皆一卿爲政爰及戰國亦皆然也秦兼天下則置丞相而貳之以禦史大夫自髙帝逮於孝成因而不攺多終其身漢之隆盛是惟在焉夫任一人則政專任數人則相倚政專則和諧相倚則違戾和諧則太平之所興也違戾則荒亂之所起也光武皇帝慍數世之失權忿彊臣之竊命【慍猶恨也數代謂元成哀平彊臣謂王莽】矯枉過直政不任下𨿽置三公事歸防閣自此以來三公之職備員而已然政有不理猶加譴責而權移外戚之家寵被近習之豎親其黨類用其私人內充京師外布列郡顚倒賢愚貿易選舉疲駑守境貪殘牧民撓擾百姓忿怒四夷招致乖叛亂離斯瘼怨气並作陰陽失和三光虧缺怪異數至虫螟食稼水旱爲災此皆戚宦之臣所致然也反以防讓三公至於死免乃足爲叫呼蒼天號咷泣血者也又中世之選三公也務於淸慤謹愼尋常習故者是婦女之檢柙鄕曲之常人耳惡足以居斯位邪【檢柙猶規矩也】埶旣如彼選又如此而欲望三公勲立於國家績加於生民不亦逺乎昔文帝之於鄧通可謂至愛而猶展申徒嘉之志【展猶申也文帝時大中大夫鄧通居上傍有怠慢禮丞相申屠嘉奏事見之罷朝召通責之曰通小臣戲殿上大不敬當斬通頓首首盡出血文帝使人召通謝丞相曰此吾弄臣君其釋之】夫見任如此則何患於左右小臣哉至如近世外戚宦豎請托不行意气不滿立能陷人於不測之禍惡可得彈正者哉曩者任之重而責之輕今者任之輕而責之重昔賈誼感絳侯之困辱因陳大臣亷恥之分開引自裁之端【文帝時賈誼上書曰大臣有罪不執防系引而行也其有大罪者聞命則北面再拜跪而自裁之不使人捽抑而刑之也是時丞相絳侯周勃免就國人有告勃謀反繋長安獄中無事復爵邑故誼以此譏上上深納其言是後大臣有罪皆自殺不受刑也】自此以來遂以成俗繼世之主生而見之習其所常曾莫之悟嗚呼可悲夫左手據天下之圖右手刎其喉愚者猶知難之況明哲君子哉光武奪三公之重至今而加甚不假後黨以權數世而不行蓋親疎之埶異也母后之黨左右之人有此至親之埶故其貴任萬世常然之敗無世而無之莫之斯鑑亦可痛矣未若置丞相自總之若委三公則宜分任責成夫使爲政者不當與之婚姻婚姻者不當使之爲政也如此在位病人【病人謂萬姓困敝】舉用失賢百姓不安爭訟不息天地多變人物多妖然後可以分此罪矣或曰政在一人權甚重也曰人實難得何重之嫌昔者霍禹竇憲鄧隲梁冀之徒借外戚之權管國家之柄及其伏誅以一言之詔詰朝而決何重之畏乎今夫國家漏神明於渫近輸權重於婦黨算十世而爲之者八九焉不此之罪而彼之疑何其詭邪

崇讓論【愚曰讓者爭之對凡爭起於血气難制而易發苟非所崇在讓則爭未易弭也孔子欲人以禮之所爲譲者爲國眞以有虞之俗箴春秋之也】

劉寔【晉書寔字子眞平原髙唐人後以世多進趣亷遜道缺乃著論以矯之】

古之聖王之化天下所以貴讓者欲以出賢才息爭競也夫人情莫不皆欲已之賢也故勸令讓賢以自明賢也豈假讓不賢哉故讓道興賢能之人不求而自出矣至公之舉自立矣百官之副亦豫具矣一官缺擇眾官所讓最多者而用之審之道也在朝之士相讓於上艸廬之人咸皆化之推能讓賢之風從此生矣爲一國所讓則一國士也天下所共推則天下士也推讓之風行則賢與不肖灼然殊矣此道之行在上者無所用其心因成淸議隨之而已故曰蕩蕩乎堯之爲君莫之能名言天下自安矣不見堯所以化之故不能名也又曰舜禹之有天下而不與焉無爲而治者其舜也歟賢人相讓於朝大才之人恆在大官小人不爭於野天下無事矣以賢才化無事至道興矣已仰其成復何與焉故可以歌南風之詩彈五弦之琴也成此功者非有他崇讓之所致耳孔子曰能以禮讓爲國則不難也在朝之人不務相讓久矣天下化之自魏代以來登進辟命之士及在職之吏臨見受敍𨿽自辭不能終莫肯讓有勝已者夫推讓之風息爭競之心生孔子曰上興讓則下不爭明讓不興下必爭也推讓之道興則賢能之人日見推舉爭競之心生則賢能之人日見謗毀夫爭者之欲自先甚惡能者之先不能無毀也故孔墨不能免世之謗已況不及孔墨者乎議者僉然言世少髙明之才朝廷不有大才之人可以爲大官者山澤人小官吏亦復云朝廷之士𨿽有大官名徳皆不及往時人也余以爲此二言皆失之矣非時獨乏賢也時不貴讓一人有先眾之譽毀必隨之名不得成使之然也𨿽令稷契復存亦不復能全其名矣能否渾雜優劣不分士無素定之價官職有缺主選之吏不知所用但案官次而舉之同才之入先用者非埶家之子則必爲有埶者之所念也非能獨賢因其先用之資而復遷之無已遷之無已不勝其任之病發矣觀在官之人政績無聞自非埶家之子率多因資次而進也向令天下貴讓士必由於見讓而後名成名成而官乃用之諸名行不立之人在官無政績之稱讓之者必矣官無因得而用之也所以見用不息者由讓道廢因資用人之有失久矣故自漢魏以來時開大舉令眾官各舉所知惟才所任不限階次如此者甚數矣其所舉必有當者不聞時有擢用不知何誰最賢故也所舉必有不當而罪不加不知何誰最不肖也所以不可得知由當時之人莫肯相推賢愚之名不別令其如此舉者知在上者察不能審故敢漫舉而進之或舉所賢因及所念一頓而至人數猥多各言所舉者賢加之髙狀相似如一難得而分矣絫錯相亂眞僞同貫更復由此而甚𨿽舉者不能盡忠之罪亦由上開聴察之路濫令其爾也昔齊王好聴竽聲必令三百人合吹而後聴之廩以數人之俸南郭先生不知吹竽者也以三百人合吹可以容其不知因請爲王吹竽虛食數人之俸嗣王覺而攺之難彰先生之過乃下令曰吾之好聞竽聲有甚於先王欲一一列而聴之先生於此逃矣推賢之風不立濫舉之法不攺則南郭先生之徒盈於朝矣才髙守道之士日退馳走有埶之門日多矣𨿽國有典刑弗能禁矣夫讓道不興之非徒賢人在下位不得時進也國之良臣荷重任者亦將以漸受罪退矣何以知其然也孔子以爲顏氏之子不貳過耳明非聖人皆有過寵貴之地欲之者多矣惡賢能者塞其路其過而毀之者亦多矣夫謗毀之生非徒空設必因人之微過而甚之者也毀謗之言數聞在上者𨿽欲弗納不能不仗所聞因事之來而微察之也無以其驗至矣得其驗安得不理其罪若知而縱之王之威日衰令之不行自此始矣知而皆理之受罪退者稍多大臣有不自固之心夫賢才不進貴臣日疎此有國者之深憂也詩曰受祿不譲至於已斯亡不讓之人憂亡不暇而望其益國朝不亦難乎竊以爲攺此俗甚易耳何以知之夫一時在官之人𨿽雜有凡猥之才其中賢明者亦多矣豈可謂皆不知讓賢爲貴邪直以其時皆不讓習以成俗故遂不爲耳人臣初除皆通表上聞名之謝章所由來尙矣原謝章之本意欲進賢能以謝國恩也昔舜以禹爲司空禹拜稽首讓於稷契及咎繇使益爲虞官讓於朱虎熊羆使伯夷典三禮讓於防龍唐虞之時眾官初除莫不皆讓也謝章之義蓋取於此書記之者欲以永世作則季世所用不賢不能讓賢虛謝見用之恩而已相承不變習俗之失也夫敍用之官得通章表者其讓賢推能乃通其不能有所讓徒費簡紙者皆絕不通人臣初除各思推賢能而讓之矣讓之文付主者掌之三司有缺擇三司所讓最多者而用之此爲一公缺三公已豫選之矣且主選之吏不必任公而選三公不如令三公自共選一公爲詳也四徵缺擇四徵所讓最多者而用之此爲一徵缺四徵已豫選之矣必詳於停缺而令主者選四徵也尙書缺擇尙書所讓最多者而用之此爲八尙書共選一尙書詳於臨缺令主者選八尙書也郡守缺擇眾郡所讓最多者而用之詳於任主者令選百郡守也夫以眾官百郡之讓與主者共相比不可同嵗而論也𨿽復令三府參舉官本不委以舉選之任各不能以根其心也其所用心者裁之不二三但令主者案官次而舉之不用精也賢愚皆讓百姓耳目盡爲國耳目夫人情爭則欲毀已所不知讓則競推於勝已故世爭則毀譽交錯優劣不分難得而讓也時讓則賢智顯出能否之美歷歷相次不可得而亂也當此時也能退身修已者讓之者多矣𨿽欲守貧賤不可得也馳騖進趣而欲人見讓猶卻行而求前也夫如此愚智咸知進身求通非修之於已則無由矣防外求者於此相隨而歸矣浮聲虛論不禁而自息矣人無所用其心任眾人之議而天下自化矣不言之化行巍巍之美於此著矣讓可以致此豈可不務之哉春秋傳曰範宣子之讓其下皆讓欒黶𨿽汰弗敢違也晉國以平數世賴之上世之化也君子尙能而讓其下小人力農以事其上上下有禮讒慝逺黜由不爭也及其亂也國家之獘恆必由之篤論了了如此在朝君子典選大官能不以人廢言舉而行之各以讓賢舉能爲先務則羣才猥出能否殊別蓋世之功莫大於此

崇有論【愚曰世惟滯於有也激而爲無惟荒於無也反而爲有吾原彼虛無之宗蓋亦曰非有爲有非無爲無何嘗使後世一空諸有而爲無也哉頠見無之流獘而著論若此亦回狂瀾之一障也】

裴頠【晉書頠字逸民深患時俗放蕩不尊儒術何晏阮籍素有髙名於世口談浮虛不遵禮法屍祿耽寵仕不事事至王衍之徒聲譽大盛位髙勢重不以物務自嬰遂相放效風教陵遲乃著論以釋其蔽】

夫總混羣本宗極之道也方以族異庶類之品也形象著分有生之體也化感錯綜理迹之原也夫品而爲族則所稟者偏偏無自足故慿乎外資是以生而可尋所謂理也理之所體所謂有也有之所須所謂資也資有攸合所謂宜也擇乎厥宜所謂情也識智旣授𨿽出處異業黙語殊塗所以寶生存宜其情一也眾理並而無害故貴賤形焉失得由乎所接故吉凶兆焉是以賢人君子知欲不可絕而交物有防觀乎往復稽中定務惟夫用天之道分地之利躬其力任勞而後饗居以仁順守以恭儉率以忠信行以敬讓志無盈求事無過用乃可濟乎故大建厥極綏理羣生訓物垂範於是乎在斯則聖人爲政之由也若乃淫抗陵肆則危害萌矣故欲衍則速患情佚則怨博擅恣則興攻專利則延冦可謂以厚生而失生者也悠悠之徒駭乎若玆之釁而尋艱爭所緣察夫偏質有而覩簡損之善遂闡貴無之議而建賤有之論【貴無賤有晉之禍源】賤有則必外形外形則必遺制遺制則必忽防忽防則必忘禮禮制弗存則無以爲政矣眾之從上猶水之居器也故兆庶之情信於所習習則心服其業業服則謂之理然是以君人必愼所教班其政刑一切之務分宅百姓各授四職能令稟命之者不肅而安忽然忘異莫有遷志況於據在三之尊懷所隆之情惇以爲訓者哉斯乃昏明所階不可不審夫盈欲可損而未可絕有也過用可節而未可謂無貴也蓋有講言之具者深列有形之故盛稱空無之美形器之故有徵空無之義難檢辯巧之文可悅似象之言足惑眾聴焉溺其成說𨿽頗有異此心者辭不獲濟屈於所狎因謂虛無之理誠不可蓋唱而有和多往弗反遂薄綜世之務賤功列之用髙浮游之業埤經實之賢人情所殉篤夫名利於是文者衍其辭訥者贊其防染其眾也是以立言借於虛無謂之妙處官不親所司謂之雅逺奉身散其亷操謂之曠達故砥礪之風彌以陵遲放者因斯或悖吉凶之禮而忽容止之表凟棄長幼之序混漫貴賤之級其甚者至於裸裎言笑忘宜以不惜爲宏士行又虧矣老子旣著五千之文表摭穢雜之甄舉靜一之義有以令人釋然自夷合於易之損謙艮節之防而靜一守本無虛無之謂也損艮之屬蓋君子之一道非易之所以爲體守本無也觀老子之書𨿽博有所經而云有生於無以虛爲主偏立一家之辭豈有以而然哉人之旣生以保生爲全全之所偕以順感爲務若味近以虧業則沈溺之釁興懷末以忘本則天理之眞滅故動之所交存亡之防也夫有非有於無非無於無非無於有非有是以申縱播之類而著貴無之文將以絕所非之盈謬存大善之中節収流遁於旣過反澄正於胸懷宜其以無爲辭而防在全有故其辭曰以爲文不足若斯則是所寄之塗一方之言也若謂至理信以無爲宗則偏而害當矣先賢達識以非所滯示之深論惟班固著難未足折其情孫卿揚雄大體抑之猶偏有所許而虛無之言日以廣衍眾家扇起各列其說上及造化下被萬事莫不貴無所存僉同情以眾固乃號凡有之理皆義之埤者薄而鄙焉辯論人倫及經明之業遂易門肆頠用矍然申其所懷而攻者盈集或以爲一時口言有客幸過咸見命著文摘列虛無不允之徵若未能每事釋正則無家之義弗可奪也頠退而思之𨿽君子宅情無求於顯及其立言在乎達防而已然去聖久逺異同紛紏苟少有髣髴可以崇濟先典扶明大業有益於時則惟患言之不能焉得靜黙及未舉一隅略示所存而已哉夫至無者無以能生故始生者自生也自生而必體有則有遺而生虧矣生以有爲已分則虛無是有之所謂遺者也故養旣化之有非無用之所能全也理旣有之眾非無爲之所能循也心非事也而制事必由於心然不可以制事以非事謂心爲無也匠非器也而制器必須於匠然不可以制器以非器謂匠非有也是以欲収重泉之鱗非偃息之所能獲也隕髙墉之禽非靜拱之所能捷也審投餌之用非無知之所能覽也由此而觀濟有者皆有也虛無奚益於己有之羣生哉【王衍之徒攻難交至並莫能屈】

法象論【南丰曾氏序曰幹字偉長北海人生於漢魏之間魏文帝稱幹懷文抱質恬淡寡欲有箕山之志而先賢行狀亦稱幹篤行體道不耽世榮魏太祖特旌命之辭疾不就後以爲上艾長又以疾不行蓋漢承周衰及秦滅學之餘百氏雜家與聖人之道並傳學者罕能觀於道徳之要而不牽於俗儒之說至於治心養性去就語嘿之際能不悖於理者固希矣況至於魏之濁世哉幹能獨考六藝惟仲尼孟軻之防述而論之求其辭時若有小失者要其歸不合於道者少矣其所得於內者又能信而充之逡巡濁世有去就顯晦之大節臣始讀其書察其意而賢之因其書以求其爲人又知其行之可賢也惜其有補於世識之者少蓋迹其言行之所至而以世俗好惡觀之彼惡足以知其意哉○西山眞氏曰幹中論二十篇文選以其澹泊無華皆不之取故世不復知有此書今取而讀之信乎如曽氏之評也治學篇曰民之初載其朦未祛譬如寶在室所求不獲白日照焉則羣物斯辧學首心之白日也又曰君子之於學也其不懈如上天之動猶日月之行終身亹亹沒而後已又曰學者所以摠羣道也羣道統乎已心羣言一乎已口惟所用之故出則元亨處則利貞又曰獨思則滯而不通獨爲則困而不就人心必有困焉必有寤焉如火得風而炎熾水赴下而流速故太昊觀天地而畫八卦燧人察辰心而鑽火帝軒聆鳯鳴而調律倉頡視鳥迹而作書斯大聖之學矣賢者不能學於逺乃學於近故聖人爲師修本篇曰君子之向道也止則隅坐行則參乘上懸乎冠緌下繋乎帶佩晝與之遊夜與之休此之謂日新又曰故君子修徳始乎羈丱終乎鮐背創乎夷原成乎喬嶽易曰升元亨云云積小致大之謂也小人朝爲而夕求其成坐施而立望其反行一日之善而求終身之譽譽不至則曰善無益虛道篇曰目也者能逺察天際而不能近見其背心亦如之君子誠知心之似目也是故務鑑於人以觀得失故視不過垣墻之裏而見邦國之表聴不過閾臬之內而聞千里之外貴驗篇曰水之寒也火之熱也金石之剛也此數物未嘗有言而人莫不知其然者信著乎其體也使吾所行之信若彼數物誰其疑防哉又曰伊尹敖太甲展李覆寒女商魯之民不稱淫簒焉何則積之於素也又曰小人恥其面之不如子都君子恥其行之不如舜禹幹之議論大略如此序者稱其深美荀卿之爲人今觀其所著醇矣而不能無疵是亦荀卿之比也法象一篇顓以敬爲主蓋秦漢以後儒者論著少有及之者故錄其全文】徐幹

夫法象立所以爲君子法象者莫先乎正容貌愼威儀是故先王之制禮也爲冕服采章以旌之爲佩玉鳴璜以聲之欲其尊也欲其荘也焉可以懈慢也容貌者人之符表也容貌正故情性治情性治故仁義存仁義存故盛徳著故可以爲法象斯謂之君子矣君子者無尺土之封而民尊之無刑罰之威而民畏之無羽籥之樂而民樂之無爵祿之賞而民懷之其所以致之者一也故孔子曰君子威而不猛泰而不驕詩云敬愼威儀惟民之則若夫惰其威儀恍其膽視忽其辭令而望民之則我者未之有也莫之則者必慢之者至矣小人見慢也而致怨乎人患己之卑而不知其所以然哀哉故書曰惟聖罔念作狂惟狂克念作聖人性之所簡也存乎幽微人情之所忽也存乎孤獨夫幽防者顯之原也孤獨者見之端也胡可簡也胡可忽也是故君子敬孤獨而愼幽防𨿽在隱蔽鬼神不得見其隙耳詩云肅肅兔罝施於中林處獨之謂也又有顚沛而不可亂者則成王季路其人也昔成王將崩體被冕服然後發顧命之辭季路遭亂正冠結纓而後死白刄之難夫以彌畱之困白刄之難猶不忘敬況於逰宴乎故詩曰就其深矣方之舟之就其淺矣泳之遊之言必濟也君子者無戲謔之言言必有防無戲謔之行行必有檢言必有防行必有檢故𨿽妻妾不得而黷也𨿽朋友不得而狎也是以不慍怒而教行於閨門不諫論而風聲紀乎鄕黨傳稱大人正已而物正者蓋此之謂也以匹夫之居猶然況得志而行於天下乎唐堯之帝允恭克讓而光被四表成湯不敢怠遑而奄有九域文王祗畏而造彼區夏易曰觀盥而不薦有孚顒若言下觀而化也禍敗之所由也則有媟慢以爲階可無愼乎昔宋閔碎首於棊局陳靈被矢於戲言閻邴造逆於相詬子公主弒於嘗黿是故君子居身也謙在敵也讓臨下也莊事上也敬四者備而怨咎不作福祿從之詩曰靖共爾位正直是與神之聴之式谷以女君子之交人也歡而不媟和而不同好而不佞詐學而不虛行易親而難媚多怨而寡非故無絕交無畔朋書曰愼始而敬終以不困夫禮也者人之急也可終身思而不可須臾忘也須臾離則惂慢之行臻焉須臾忘則慆慢之心生焉況無禮而可以終始乎夫禮也者敬之經也敬也者禮之情也無敬無以行禮無禮無以節敬道不偏廢相須而成是能盡敬以從禮者謂之成人過則生亂亂則災及其身昔晉恵公以慢瑞無嗣文公以肅命典國郤犨以傲享徵亡冀缺以敬妻受服子圍以大明招亂防罷以旣醉保祿良霄以鶉衣喪家子展以艸虫昌族君子感凶懷之如彼見吉徳之如此故立以磬折坐必抱鼓周旋中規折旋中矩視不離於結禬之間言不越乎表著之位聲气可聴精神可愛俯仰可宗揖讓可貴作事有方動靜有常帥禮不荒故爲萬夫之望也

徙戎論【林氏曰統欲使徙馮翊北地新平安定界內諸羌著先零罕開析支之地徙扶風京兆之氐出還隴右著陰平武都之界此蓋本於人情之舉也夫人之情莫不樂其本土非其所生之地𨿽富貴安樂之而其心不以爲樂今也江統之防欲徙諸郡羌氐反其舊土羌歸諸羌氐歸諸氐皆其心之所樂外則使之各趨其本土之樂內則爲晉室除疆埸之患其心豈不善哉然惠帝之昏庸不得聴用其防此則可謂明月夜光而暗投矣】

江統【本傳統字應元陳畱圉人也統襲父爵除山陰令時闗隴屢爲氐羌所擾孟觀西討自擒氐帥齊萬年統深惟四夷亂華宜社其萌乃作徙戎論其詞曰】

夫夷蠻戎狄謂之四海九服之制地在要荒春秋之義內諸夏而外夷狄以其言語不通贄幣不同法俗詭異種類乖殊或居絕域之外山河之表﨑嶇川谷阻險之地與中國壤斷土隔不相侵涉賦役不及正朔不加故曰天子有道守在四夷禹平九土而西戎卽敍其性气貪婪凶悍不仁四夷之中戎狄爲甚弱則畏服彊則侵叛𨿽有賢聖之世大徳之君咸未能以通化率導而以恩徳柔懷也當其彊也以殷之髙宗而憊於鬼方有周文王而患昆夷獫狁髙祖困於白登孝文軍於霸上及其弱也周公來九譯之貢中宗納單於之朝以元成之防而猶四夷賔服此其已然之效也故匈奴求守邊塞而侯應陳其不可單於屈膝未央望之議以不臣是以有道之君牧夷狄也惟以待之有備禦之有常𨿽稽顙執防而邊城不弛固守爲冦賊彊暴而兵甲不加逺徵期令境內獲安疆場不侵而已及至周室失統諸侯專徵以大兼小轉相殘滅封疆不固而利害異心戎狄乘間得入中國或招誘安撫以爲己用故申繒之禍顚覆宗周襄公要秦遽興羌戎當春秋時義渠大荔居秦晉之域陸渾陰戎處伊洛之間鄋暪之屬害及濟東侵入齊宋陵虐邢衞南夷與北狄交侵中國不絕若綫齊桓攘之存亡繼絕北伐山戎以開燕路故仲尼稱管仲之力加左衽之功逮至春秋之末戰國方盛楚吞蠻氐晉翦陸渾趙武胡服開楡中之地秦雄咸陽滅義渠之等始皇之並天下也南兼百越北走匈奴五嶺長城戎卒億計𨿽師役煩殷寇賊橫暴然一世之功戎虜奔卻當時中國無復四夷也漢興而都長安闗中之郡號曰三輔禹貢雍州宗周丰鎬之舊也及至王莽之敗赤眉因之西都荒毀百姓流亡建武中以馬援領隴西太守討叛羌徙其餘種於關中居馮翊河東空地而與華人雜處數嵗之後族類蕃息旣恃其肥彊且苦漢人侵之永初之元騎都尉王宏使西域發調羌氐以爲行衞於是羣羌奔駭互相扇動二州之戎一時俱發覆沒將守屠破城邑鄧騭之徵棄甲委兵輿屍喪師前後相繼諸戎遂熾至於南入蜀漢東掠趙魏唐突軹闗侵及河內及遣北軍中朱寵將五營士於孟津距羌十年之中夷夏俱斃任尙馬賢僅乃克之此所以爲害深重累年不定者𨿽由禦者之無方將非其才亦豈不以冦發心腹害起肘腋疢篤難療瘡大遲愈之故哉自此之後餘燼不盡小有際防輒復侵叛馬賢狃忲終於覆敗叚熲臨衝自西䢐東雍州之戎常爲國患中世之防惟此爲大漢末之亂關中殘滅魏興之初與蜀分隔疆場之戎一彼一此魏武皇帝令將軍夏侯妙才討叛氐阿貴千萬等後因防棄漢中遂徙武都之種於秦川欲以弱宼彊國扞禦蜀虜此蓋權宜之計一時之勢非所以爲萬世之利也今者當之已受其獘矣夫關中土沃物丰厥田上上加以涇渭之流漑其舄鹵鄭國白渠灌浸相通黍稷之饒畝號一鐘百姓謠詠其殷實帝王之都每以爲居未聞他族宜在此土也非我族類其心必異心思志態不與華同而因其衰獘遷之畿服士庶翫習侮其輕弱使其怨恨之气毒於骨髓至於蕃育眾盛則坐生其心以貪悍之性挾憤怒之情候隙乘便輒爲橫逆而居封域之內無障塞之隔掩不備之人収散野之積故能爲禍滋蔓暴害不測此必然之勢已驗之事也當今之時宜及兵威方盛眾事未罷徙馮翊北地新平安定界內諸羌著先零罕開析支之地徙扶風始平京兆之氐出還隴右著陰平武都之界廩其道路之糧令足自致各附本種反其舊土使屬國撫夷就安集之戎晉不雜並得其所上合往古卽敍之義下爲盛世永久之規縱有猾夏之心風塵之警則絕逺中國隔閡山河𨿽爲防暴所害不廣是以充國子明能以數萬之眾制羣羌之命有徵無戰全軍獨克𨿽有謀謨深計廟勝逺圖豈不以華夷異處戎夏區別要塞易守之故得成其功也哉難者曰方今闗中之禍暴兵二載徵戍之勞老師十萬水旱之害薦饑累荒疫癘之災札瘥夭昏凶逆旣戮悔惡初附且欵且畏咸懷危懼百姓愁苦異人同慮望寧息之有期若枯旱之思雨露誠宜鎭之以安豫而子方欲作役起徒興功造事使疲悴之眾徙自猜之冦以無谷之人遷乏食之虜恐食盡力屈緒業不卒羌戎離散心不可一前害未及弭而後變復橫出矣答曰羌戎狡猾擅相號署攻城野戰傷害牧守連兵聚眾載離寒暑矣而今異類瓦解同種土崩老幼撃虜丁壯降散禽離獸逬不能相一子以此等尙挾餘資悔惡反善懷我徳惠而來柔附乎將勢窮道盡智力俱困懼我兵誅以至於此乎曰無有餘力勢窮道盡故也然則我能制其短長之命而令其進退由已矣夫樂其業者不易事安其居者無遷志方其自疑危懼畏怖促遽故可制以兵威使之左右無違也迨其死亡散流離逷未鳩與關中之人戶皆爲讐故可遐遷逺處今其心不懷土也夫聖賢之謀事也爲之於未有理之於未亂道不著而平徳不顯而成其次則能轉禍爲福因敗爲功值困必濟遇否能通今子遭獘事之終而不圖更制之始愛易轍之勤而得覆車之軌何哉且闗中之人百餘萬口率其少多戎狄居半處之與遷必須口實若有窮乏糝粒不繼者故當傾闗中之谷以全其生生之計必無擠於溝壑而不爲侵掠之害也今我遷之傳食而至附其種族自使相贍而秦地之人得其半谷此爲濟行者以廩糧遺居者以積倉寛關中之逼去盜賊之原除旦夕之損建終年之益若憚蹔舉之小勞而忘永逸之宏防惜日月之煩苦而遺累世之冦敵非所謂能開物成務創業垂統崇基拓迹謀及子孫者也並州之胡本實匈奴桀惡之冦也漢宣之世凍餒殘破國內五裂後合爲二呼韓邪遂衰弱孤危不能自存依阻塞下委質柔服建武中南單於復求降附遂令入塞居於漠南數世之後亦輒叛戾故何熈梁覲戎車屢徵中平中以黃巾賊起發調其兵部眾不從而殺羌渠由是於彌扶羅求助於漢以討其賊仍值世喪亂遂乘釁而作鹵掠趙魏寇至河南建安中又使右賢王去卑誘質呼廚泉聴其部落散居六郡咸熙之際以一部大彊分爲三率泰始之初又增爲四於是劉猛內叛連結外虜近者郝散之變發於谷逺今五部之眾戶至數萬人口之盛過於西戎然其天性驍勇弓馬便利倍於氐羌若有不虞風塵之慮則並州之域可爲寒心榮陽句驪本居遼東塞外正始中幽州刺史母丘儉伐其叛者徙其餘種始徙之時戶落百數子孫孳息今以千計數世之後必至殷熾今百姓失職猶或亡叛犬馬肥充則有噬齧況於夷狄能不爲變但顧其防弱勢力不陳耳夫爲邦者患不在貧而在不均憂不在寡而在不安以四海之廣士庶之富豈須夷虜在內然後取足哉此等皆可申諭發遣還其本域慰彼羇旅懷土之思釋我華夏纎介之憂惠此中國以綏四方徳施永世於計爲長

錢神論【愚曰謂錢爲神褒之論吾嘗疑之蓋至唐張延賞平反寃獄錢帖疊至莫知所從竟懼禍而止乃知錢之爲神且足以轉移人心如此𨿽然世固有不畏禍者錢之神何所措其姦哉讀褒此論又當知其隱約終身憤世之意甚深非以教猱升木也】

魯襃

有司公子富貴不齒盛服而逰京邑駐駕乎市裏顧見綦母先生斑白而徒行公子曰嘻子年已長矣徒行空手將何之乎先生曰欲之貴人公子曰學詩乎曰學矣學禮乎曰學矣學易乎曰學矣公子曰詩不云乎幣帛筐篚以將其厚意然後忠臣嘉賔得盡其心禮不云乎男防玉帛禽鳥女防榛栗棗修易不云乎隨時之義大矣哉吾視子所以觀子所由豈隨世哉𨿽曰已學吾必謂之未也先生曰吾將以淸談爲筐篚以機神爲幣帛所謂禮云禮云玉帛云乎哉者已公子拊髀大笑曰固哉子之云旣不知古又不知今當今之急何用淸談時易世變古今異俗富者榮貴貧者賤辱而子尙質而子守實無異於遺劍刻船膠柱調瑟貧不離於身名譽不出乎家室固其宜也昔神農氏沒黃帝堯舜教民農桑以幣帛爲本上智先覺變通之乃掘銅山俯視仰觀鑄而爲錢故使內方象地外圓象天錢之爲體有乾有坤其積如山其流如川動靜有時行藏有節市井便易不患耗折難朽象壽不匱象道故能長久爲世神寶親愛如兄字曰孔方失之則貧弱得之則富彊無翼而飛無足而走解嚴毅之顏開難發之口錢多者處前錢少者居後詩云哿矣富人哀此防獨豈是之謂乎錢之爲言泉也百姓日用其源不匱無逺不往無深不至京邑衣冠疲勞講肄厭聞淸談對之睡寐見我家兄莫不驚視錢之所祐吉無不利何必讀書然後富貴由是論之可謂神物無位而尊無勢而熱排朱門入紫闥錢之所在危可使安死可使活錢之所去貴可使賤生可使殺是故忿諍辯訟非錢不勝孤弱幽滯非錢不拔怨仇嫌恨非錢不解令問笑談非錢不發諺曰錢無耳可闇使豈虛也哉又曰有錢可使鬼而況於人乎子夏云死生有命富貴在天吾以死生無命富貴在錢何以明之錢能轉禍爲福因敗爲成危者得安死者得生性命長短相祿貴賤皆在乎錢天何與焉天有所短錢有所長四時行焉百物生焉錢不如天窮達開塞振貧濟乏天不如錢若臧武仲之智卞荘子之勇冉求之藝文之以成人矣今之成人者何必然惟孔方而已夫錢窮者能使通達富者能使溫暖貧者能使勇悍故曰君無財則士不來君無賞則士不往諺曰仕無中人不如歸田𨿽有中人而無家兄何異無足而欲行無翼而欲翔使才如顏子容如子張空手掉臂何所希望不如早歸廣修農商舟車上下役使孔方凡百君子同塵和光上交下接名譽益彰

文選補遺卷二十二

欽定四庫全書

文選補遺卷二十三

元陳仁子輯

書

遺燕將書【鮑氏曰按此書以齊閔爲宣王蘇代爲蘇秦事時不合如此者甚眾得無後人傳錄之謬至於此章引栗腹之事說聊城之將則非後人謬矣蓋好事者聞約矢之說惜其書不存擬爲之以補亡而其人意气橫溢肆筆而成不暇檢校細處此史及太史公愛其千里而略其牝牡驪黃至於今二千嵗莫有知其非也○西山眞氏曰按燕將堅守聊城此人臣之節也魯連子特爲齊計耳故勸之以休兵歸燕又勸之以叛燕歸齊皆非所以爲訓讀者不可於其文而不察】

魯仲連【本傳魯仲連者齊人也好奇偉俶儻之畫防其後二十餘年燕將攻下聊城聊城人或讒之燕燕將懼誅因保守聊城不敢歸齊田單攻聊城嵗餘士卒多死而聊城不下魯連乃爲書約之矢以射城中遺燕將曰】

吾聞之智者不倍時而棄利勇士不怯死而滅名忠臣不先身而後君今公行一朝之忿不顧燕王之無臣非忠也殺身亡聊城而威不信於齊非勇也功敗名滅後世無稱焉非智也三者世主不臣說士不載故智者不再計勇士不怯死今死生榮辱貴賤尊卑此時不再至願公詳計而無與俗同且楚攻齊之南陽【卽濟之淮北泗上】魏攻平陸【平陸邑名在西界兗州府】而齊無南面之心以爲亡南陽之害小不如得濟北之利大【卽聊城之地也言齊無南面攻楚魏之心以爲南陽平陸之害小不如聊城之利大言必攻之】故定計審處之今秦人下兵魏不敢東面衡秦之勢成【此時秦與齊和故云衡秦之勢成也】楚國之形危齊棄南陽斷右壤定濟北【謂棄楚所攻之泗上也又斷絕魏之所攻齊右壤之地平陸是也言右壤斷棄而不能救志在攻聊城而定濟北】計猶且爲之也且夫齊之必決於聊城公勿再計今楚魏交退於齊而燕救不至【索隱曰交者俱也前時楚攻南陽魏攻平陸今二國之兵俱退而燕救又不至是勢危也】以全齊之兵無天下之規與聊城共據期年之敝則臣見公之不能得也且燕國大亂君臣失計上下迷惑栗腹以十萬之眾五折於外【徐廣曰此事去長平十年】以萬乘之國被圍於趙壤削主困爲天下僇笑國敝而禍多民無所歸心今公又以敝聊之民距全齊之兵是墨翟之守也【正義曰如墨翟守宋卻楚軍】食人炊骨士無反外之心是孫臏之兵也【正義曰言孫臏能撫士卒士卒無二心】能見於天下𨿽然爲公計者不如全車甲以報於燕車甲全而歸燕燕王必喜身全而歸於國士民如見父母交遊攘臂而議於世功業可明上輔孤主以制羣臣下養百姓以資說士【索隱曰言旣養百姓又資說士終擬彊國也劉氏云讀說士爲鋭士意𨿽明不如依字也】矯國更俗【索隱曰欲令燕將歸燕矯正國事攺更獘俗也】功名可立也亡意亦捐燕棄世東遊於齊乎【索隱曰亡音無言若必無還燕意則捐燕而東遊於齊乎】裂地定封富比乎陶衞【延篤注戰國防云陶陶朱公也衞靈公子荊非也王劭云魏冉封陶商君姓衞富比陶衞謂此云爾】世世稱孤與齊久存又一計也此兩計者顯名厚實也願公詳計而審處一焉且吾聞之規小節者不能成榮名惡小恥者不能立大功昔者管夷吾射桓公中其鉤簒也遺公子糾不能死怯也束縛桎梏辱也若此三行者世主不臣而鄕裏不通鄕使管子幽囚而不出身死而不反於齊則亦名不免爲辱人賤行矣臧獲且羞與之同名矣況世俗乎故管子不恥身在縲紲之中而恥天下之不治不恥不死公子糾而恥威之不信於諸侯故兼三王之過而爲五霸首【正義曰按齊桓最初得周襄王賜文武胙彤弓矢大輅故爲五霸首也】名髙天下而光燭鄰國曹子爲魯將【索隱曰曹沫】三戰三北而亡地五百里鄕使曹子計不反顧議不還踵刎頸而死則亦名不免爲敗軍禽將矣曹子棄三北之恥而退與魯君計桓公朝天下防諸侯曹子以一劍之任枝桓公之心於壇坫之上【索隠曰枝猶擬也】顏色不變辭气不悖三戰之所亡一朝而復之天下震動諸侯驚駭威加吳越若此二士者非不能成小亷而行小節也以爲殺身亡軀絕世滅後功名不立非智也故去感忿之怨立終身之名棄忿悁之節定累世之功是以業與三王爭流而名與天壤相獘也願公擇一而行之【燕將見魯連書泣三日猶豫不能自決欲歸燕已有隙恐誅欲降齊所殺虜於齊甚眾恐已降而後見辱喟然嘆曰與人刃我寕自刃乃自殺聊城亂田單遂屠聊城歸而言魯連欲爵之魯連逃隱於海上】

遺樂間書【間毅子也自惠王謝毅毅往來爲燕趙客卿燕遂用間】

燕惠王【王用栗腹計伐趙間曰不可不聴遂敗間奔趙王悔遺書】

寡人不佞不能奉順君意故君捐國而去則寡人之不肖明矣敢端其願而君不肯聴故使使者陳愚意君試論之語曰仁不輕絕智不輕怨君之於先王也世之所明知也寡人望有非則君掩蓋之不虞君之明罪之也望有過則君教誨之不虞君之明棄之也且寡人之罪國人莫不知天下莫不聞君防出明怨以棄寡人寡人必有罪矣𨿽然恐君之未盡厚也諺曰厚者不毀人以自益也仁者不危人以要名故掩人之邪者厚人之行也救人之過者仁者之道也世有掩寡人之邪救寡人之過非君孰望之今君厚受位於先王以成尊輕棄寡人以快心則掩邪救過難得於君矣且世有薄而故厚施行有失而故惠用今使寡人任不肖之罪而君有失厚之累於爲君擇之也無所取之國之有封疆家之有垣墻所以合好掩惡也室不能相和出語鄰家未爲通計也怨惡未見而明棄之未爲盡厚也寡人𨿽不肖乎未如殷紂之亂也君𨿽不得意乎未如商容箕子之累也然則不內蓋寡人而明怨於外恐其適足以傷於髙而薄於行也非然也苟可以明君之義成君之髙𨿽任惡名不難受也本欲以爲明寡人之薄而君不得厚揚寡人之辱而君不得榮此一舉而兩失也義者不虧人以自益況傷人以自損乎君無以寡人不肖累往事之美昔者柳下惠吏於魯三黜而不去或謂之曰可以去栁下惠曰苟與人之異惡往而不黜乎猶且黜乎寧於故國爾栁下恵不以三黜自累故前業不忘不以去爲心故逺近無異辭寡人之罪國人未知而議寡人者徧天下語曰論不修心議不累物仁不輕絕智不簡功簡棄大功者輟也輕絕厚利者怨也輟而棄之怨而累之宜在逺者不望之乎君也今以寡人無罪君豈怨之乎願君捐怨追惟先王復以教寡人意君曰余且慝心以成而過不顧先王以明而惡使寡人進不得修功退不得攺過君之所揣也惟君圖之此寡人之愚意也敬以書謁之【樂間乘怨不用其計二人卒畱趙不報】

予淮南王書

薄昭【淮南厲王長髙帝少子孝文初卽位自以爲最親驕蹇數不奉法上寛赦之三年入朝甚橫常謂上大兄怨辟陽侯自褏金椎椎之文帝赦之厲王以此歸國益恣不用漢法出入警蹕稱制自作法令數上書不遜順文帝重自切責之令帝舅將軍薄眧予書諫數之】

竊聞大王剛直而勇慈惠而厚貞信多斷是天以聖人之資奉大王也甚盛不可不察今大王所行不稱天資皇帝初卽位易侯邑在淮南者【不欲使錯在王國】大王不肯皇帝卒易之【卒終也】使大王得三縣之實甚厚大王以未嘗與皇帝相見求入朝見未畢昆弟之歡而殺列侯以自爲名皇帝不使吏與其間赦大王甚厚法二千石缺輒言漢補大王逐漢所置而請自置相二千石皇帝骫【骫曲也】天下正法而許大王甚厚大王欲屬國爲布衣守冢眞定【屬謂委棄也】皇帝不許使大王母失南面之尊甚厚大王宜日夜奉法度修貢職以稱皇帝之厚徳今乃輕言恣行以負謗於天下甚非計也夫大王以千里爲宅居以萬民爲臣妾此髙皇帝之厚徳也髙帝蒙霜露沐風雨赴矢石野戰攻城身被創痍以爲子孫成萬世之業艱難危苦甚矣大王不思先帝之艱苦日夜怵惕修身正行養犧牲丰粢盛奉祭祀以無忘先帝之功徳而欲屬國爲布衣甚過且夫貪讓國土之名輕廢先帝之業不可以言孝父爲之基而不能守不賢不求守長陵而求之眞定先母後父不誼數逆天子之令不順言節行以髙兄無禮【謂請守母冡自爲名節而表異行用此矜髙於兄】幸臣有罪大者立斷小者肉刑不仁貴布衣一劍之任賤王侯之位不知不學問大道觸情妄行不祥此八者危亡之路也而大王行之棄南面之位奮諸賁之勇嘗出入危亡之路臣之所見髙皇帝之神必不廟食於大王之手明矣昔者周公誅管叔放蔡叔以安周齊桓殺其弟以反國秦始皇殺兩弟遷其母以安秦頃王亡代髙帝奪之國以便事【頃王髙帝兄仲也匈奴入代不能守髙帝奪其國退爲邰陽侯】濟北舉兵皇帝誅之以安漢故周齊行之於古秦漢用之於今大王不察古今之所以安國便事而欲以親戚之意望於大上【天子也】不可得也亡之諸侯遊宦事人及捨匿者論皆有法其在王所吏主者坐【言各有所亡而坐其罪】今諸侯子爲吏者禦史主爲軍吏者中尉主客出入殿門者衞尉大行主諸從蠻夷來歸誼及以亡名數自占者內史縣令主相欲委下吏無與其禍不可得也【言諸侯王之相欲委罪於在下小吏而身不幹豫之不可得也】王若不攺漢系大王邸論相以下爲之柰何夫墮父大業退爲布衣所哀幸臣皆伏法而誅爲天下笑以羞先帝之徳甚爲大王不取也宜急攺操易行上書謝罪曰臣不幸早失先帝少孤呂氏之世未嘗忘死陛下卽位臣怙恩徳驕盈行多不軌追念罪過恐懼伏地待誅不敢起皇帝聞之必喜大王昆弟歡欣於上羣臣皆得延壽於下上下得宜海內常安願熟計而疾行之行之有疑禍如發矢不可追已

與從弟書【安國侍中也】

孔臧

臧報侍中相知忿俗儒淫辭冒義有意欲校亂反正由來久矣然雅達博通不世而出流學守株比肩皆是眾口非非正將焉立每獨念至此夙夜反側誠懼仁弟道非信於世而以獨知爲愆也人之所欲天必從舊章潛於壁室正於紛擾之際欻爾而見俗儒結舌古訓復申豈非聖祖之靈欲令仁弟贊明其道以闡其業者哉且曩𨿽爲今學亦多所不信惟聞尙書二十八篇取象二十八宿謂爲至然也何圖古文乃自百篇耶如堯典說者以爲堯舜同道弟素常以爲雜有舜典今果如所論及成王道雷風周公信自在俗儒羣驅狗吠雷同不得其髣髴惡能明聖道之眞乎知以今讎古之篆推科斗已定五十餘篇並爲之傳云其餘錯亂文字摩滅不可分了欲垂待後賢誠合先君闕疑之義顧惟世移名制攺變文體義類轉益難知以弟博洽溫敏旣善推理又習其書而猶尙絕意莫肯垂畱三思縱使來世亦有篤古碩儒其若斯何嗚呼惜哉先王遺典缺而不補聖祖之業分半而冺後之君子將焉取法假令顏閔不歿遊夏更生其豈然乎其豈然乎不得己巳貴復申之奏記霍光【奏進也記書也前漢書待詔鄭朋奏記於蕭望之奏記自朋始也】丙吉【遷大將軍長史霍光甚重之入爲光祿大夫給事中眧帝崩亡嗣大將軍光遣吉迎昌邑王賀賀卽位以行淫亂廢光與車騎將軍張安世諸大臣議所立未定吉奏記光云云】

將軍事孝武皇帝受𦇤褓之屬任天下之寄孝昭皇帝早崩亡嗣海內憂懼欲亟聞嗣主發喪之日以大誼立後【𨿽無嫡嗣旁立攴屬令家廟有奉故云大誼】所立非其人復以大誼廢之【恐危社稷故廢黜之】天下莫不服焉方今社稷宗廟羣生之命在將軍之壹舉竊伏聴於眾庶察其所言諸侯宗室在位列者未有所間於民間也而遺詔所養武帝曽孫名病已在掖庭外家者【出郡邸獄歸在外家史氏後入掖庭耳】吉前使居郡邸時見其幼少至今十八九矣通經術有美材行安而節和願將軍詳大議參以蓍豈宜襃顯先使入侍【侍太后】令天下昭然知之然後決定大防天下幸甚【光覽其議遂尊立皇曾孫遣宗正劉徳與吉迎曾孫於掖庭】

遺李軼書【愚曰事君者量而後入夫以絳衣大冠之將軍較諸臨朝愧汗者軼皆親見之事之成否有不待量而知者乃甘爲更始將何邪王陵之母能識廢興軼父號通星歷軼嘗問之否邪復書之語徊徨進退亦何晚乎光武發其書而致之死視髙祖之斬丁公亦譎矣】馮異【本傳異字公孫潁川父城人】

愚聞明鏡所以照形往事所以知今【孔子家語曰孔子觀周明堂四門之墉有堯舜桀紂之象謂從者曰明鏡所以察形古事所以知今】昔防子去殷而入周項伯畔楚而歸漢【史記微子名啟紂之庶兄周武王伐紂微子乃持祭器肉袒面防造於軍門武王乃釋其縛復其位項伯名纒項籍之季父素善張良髙祖因良與伯結婚項籍謀害漢王伯以身翊蔽之籍誅乃歸漢也】周勃迎代王而黜少帝霍光尊孝宣而廢昌邑【少帝孝惠後宮之子名惠帝崩周勃以非惠帝之子乃黜之迎立代王昭帝崩無嗣霍光乃迎立武帝孫昌邑王賀賀無道光廢之而立宣帝】彼皆畏天知命覩存亡之符見興廢之事故能成功於一時垂業於萬世也苟令長安尙可扶助延期嵗月疏不間親逺不逾近季文豈能居一隅哉【長安謂更始季文李軼字言軼與更始疏逺獨居一隅理難支久欲其早圖去就】今長安壊亂赤眉臨郊王侯構難大臣乖離綱紀已絕【時更始大臣張卭申屠建隗囂等以赤眉入闗謀刼更始歸南陽是大臣乖離也】四方分崩異姓並起是故蕭王跋涉霜雪經營河北方今英俊雲集百姓風靡𨿽邠岐慕周不足以諭【史記古公亶父修后稷之業積徳行義國人皆戴之戎翟攻之不忍戰其人乃與其私屬去邠止於岐下邠人舉國扶老攜弱盡復歸古公於岐山之下】季文誠能覺悟成敗亟定大計論功古人【亟急也古人卽謂微子項伯等】轉禍爲福在此時矣如猛將長驅嚴兵圍城𨿽有悔恨亦無及已【初軼與光武首結謀約加相親愛及更始立反共陷伯升𨿽知長安已危欲降又不自安乃報異書曰軼本與蕭王首謀造漢結死生之約同榮枯之計今軼守洛陽將軍鎭孟津俱據機軸千載一防思成防金惟深達蕭王願進愚防以佐國安人軼自通書之後不復與異爭鋒故異因此得北攻天井闗拔上黨兩城又南下河南成臯已東十三縣及諸屯聚皆平之降者十餘萬】

與隗囂將楊廣書【愚曰援能以陛防警蹕知公孫述之不足與有爲則囂之無成豈無見者而乃以伯春爲質脇之世之志大殆有不顧此者矣】

馬援

春卿無恙【春卿楊廣字】前別冀南【天水冀縣也】寂無音驛援間還長安因畱上林竊見四海已定兆民同情而季孟閉拒背畔爲天下表的【表猶標也言爲標凖謂射的也言背畔之罪爲天下所指射也】常懼海內切齒思相屠裂故遺書戀戀以致惻隱之計乃聞季孟歸罪於援而納王遊翁詔邪之說【遊翁王元字也】自謂函谷以西舉足可定以今而觀竟何如邪援間至河內過存伯春【存猶問也】見其奴吉從西方還說伯春小弟仲舒望見吉欲問伯春無他否竟不能言曉夕號泣婉轉塵中又說其家悲愁之狀不可言也夫怨讎可刺不可毀援聞之不自知泣下也援素知季孟孝愛曾閔不過夫孝於其親豈不慈於其子可有子抱三木而跳梁妄作自同分羮之事乎【三木者謂桎梏及械也司馬遷曰衣赭闗三木分羮謂樂羊也解見公孫述傳】季孟平生自言所以擁兵眾者欲以保全父母之國而完墳墓也又言苟厚士大夫而已而今所欲全者將破亡之所欲完者將毀傷之所欲厚者將反薄之季孟嘗折愧子陽而不受其爵今更共陸陸【陸陸猶碌碌也】欲往附之將難爲顏乎若復責以重質當安從得子主給是哉往時子陽獨欲以王相待【謂欲封爲朔寕王也】而春卿拒之今者歸老更欲低頭與小兒曹共槽櫪而食並肩側身於怨家之朝乎【字林並卑正反】男兒溺死何傷而拘遊哉【遊浮也】今國家待春卿意深宜使牛孺卿與諸耆老大人【大人謂豪傑也】其說季孟若計畫不從眞可引領去矣前披輿地圖見天下郡國百有六所柰何欲以區區二邦以當諸夏百有四乎春卿事季孟外有君臣之義內有朋友之道言君臣邪固當諫諍語朋友邪應有切磋【骨曰切象曰磋言朋友之道如切磋以成器詩云如切如磋如琢如磨】豈有知其無成而但萎腇咋舌義手從族乎【萎腇耎弱也萎於罪反腇乃罪反】及今成計殊尙善也過是欲少味矣【以食爲諭】且來君叔天下信士朝廷重之其意依依常獨爲西州言援商朝廷尢欲立信於此【商度也】必不負約援不得久畱願急賜報【伯春囂子恂字】

誡兄子書【呂氏曰馬援還書戒其兄子以不可言人過失乃指杜保爲天下輕薄子是先自言人過失矣家人之卦曰有孚威如終吉反身之謂也言欲家人信畏之必以身教而後可援不躬行冀家人之聴從難矣故不能謹宻以其書示人事遂上聞致梁松之怨卒被讒謗言之不可不戒如此】

馬援【初兄子嚴惇並喜譏議而通輕俠客援前在交阯還書誡之】

吾欲汝曹聞人過失如聞父母之名耳可得聞口不可得言也好論議人長短妄是非正法【謂譏刺時政也】此吾所大惡也寜死不願聞子孫有此行也汝曹知吾惡之甚矣所以復言者施衿結褵申父母之戒【說文衿交衽也詩云親結其褵褵婦人褘也女施衿結帨爾雅褵緌也郭璞注卽今香纓也儀禮父戒女曰戒之敬之夙夜無違命母戒之曰戒之敬之夙夜無違宮事】欲使汝曹不忘之耳龍伯髙惇厚周愼口無擇言謙約節儉廉公有威吾愛之重之願汝曹效之杜季良豪俠好義憂人之憂樂人之樂淸濁無所失【輕重合宜】父喪致客數郡畢至吾愛之重之不願汝曹效也效伯髙不得猶爲謹敕之士所謂刻鵠不成尙類鶩者也【鶩鴨也】效季良不得陷爲天下輕薄子所謂畫虎不成反類狗者也訖今季良尙未可知郡將下車輒切齒州郡以爲言吾常爲寒心是以不願子孫效也【季良名保時爲越騎司馬伯髙名述爲山都長】

與隗囂書【愚曰光武得以収復隴蜀皆由先得河西援絕則勢孤矣夫隗囂竇融皆附光武者也竇融本心向漢而隗囂終叛蓋融知天命之所屬而囂不知者也竇氏數世榮貴而囂僇身宜哉】

竇融【融旣深知帝意乃與隗囂書責讓之】

伏惟將軍國富政修士兵懷附親遇戹防之際國家不利之時【謂漢遭王莽簒奪也】守節不回【回邪也】承事本朝後遣伯春委身於國無疑之誠於斯有效融等所以欣服髙義願從役於將軍者良爲此也而忿悁之間【悁恚也】攺節易圖君臣分爭上下接兵【言違背光武也】委成功造難就【委棄也】去從義爲橫謀【去從背山東也爲橫通西蜀也】百年累之一朝毀之豈不惜乎殆執事者貪功建謀以至於此【言隗囂執政事者貪有其功而立此逆謀也】融竊痛之當今西州地勢局迫人兵離散易以輔人難以自建計若失路不反聞道猶迷【淮南子通道者如車輔不運於已而輿轂致數千里不通於道者若迷惑告以東西南北然猶復迷惑矣】不南合子陽則北入文伯耳【文伯盧芳也】夫負虛交而易彊禦恃逺救而輕近敵未見其利也融聞智者不危眾以舉事仁者不違義以要功今以小敵大於眾何如棄子徼功於義何如且初事本朝稽首北面忠臣節也及遣伯春垂涕相送慈父恩也俄而背之謂吏士何忍而棄之謂畱子何【畱子謂見住之子對伯春故曰畱也】自兵起以來轉相攻撃城郭皆爲丘墟生人轉於溝壑今其存者非鋒刄之餘則流亡之孤迄今傷痍之體未愈哭泣之聲尙聞幸賴天運少還而大將軍復重於難是使積屙不得遂瘳幼孤將復流離其爲悲痛尢足湣傷言之可爲酸鼻【宋王曰孤子寡婦寒心酸鼻】庸人且猶不忍況仁者乎融聞爲忠甚易得宜實難【左傳忠爲令徳非其人猶不可況不令乎】憂人大過以徳取怨【詩曰不以我爲徳反以我爲讎】知且以言獲罪也區區所獻惟將軍省焉【囂不納】

誡馬廖訓子弟書【愚曰古今貴戚多矣莫不以知禮而興失禮而喪書曰世祿之家鮮克由禮此也漢外戚如馬氏素守儉約觀楊終所言尙且如此況竇氏乎易家人有嚴君焉不嚴則有吝馬廖不嚴而寛宜哉】

楊終【本傳終字子山蜀郡成都人也時太后兄衞尉馬廖謹篤自守不訓諸子終與廖交善以書戒之曰】

終聞堯舜之民可比屋而封桀紂之民可比屋而誅【見陸賈新語】何者堯舜爲之隄防桀紂示之驕奢故也詩曰皎皎練絲在所染之上智下愚謂之不移中庸之流要在教化春秋殺太子母弟直稱君甚惡之者坐失教也【公羊傳晉侯殺其太子申生曷爲直稱晉侯曰以殺其太子母弟直稱君者甚之也○劉攽曰注稱晉侯曰以殺其太子案今文當云曷爲直稱晉侯以殺殺太子】禮制人君之子年八嵗爲置少傅教之書計以開其明十五置太傅教之經典以道其志漢興諸侯王不力教誨多觸禁忌故有亡國之禍而乏嘉善之稱今君位地尊重海內所望豈可不臨深履薄以爲至戒黃門郎年幼血气方盛【廖子防及光俱爲黃門郎孔子曰及其壯也血气方剛戚之在鬭也】旣無長君退讓之風【文帝竇后兄長君弟廣國字少君此兩人所出防絳灌等選長者之有節行者與之居長君少君由此爲退讓君子不敢以富貴驕人也】而要結輕狡無行之客縱而莫誨視成任性【馬防傳兄弟貴盛賔客奔湊四方畢至數百餘人皆爲食客也】鑑念前往可爲寒心君侯誠宜以臨深履薄爲戒【廖不納】

誡竇憲書

崔駰【本傳駰字亭伯涿安平人】

駰聞交淺而言深者愚也在賤而望貴者惑也未信而納忠者謗也三者皆所不宜而或蹈之者思效其區區憤盈而不能已也竊見足下體淳淑之姿躬髙明之量意美志厲有上賢之風駰幸得充下館序後陳【陳列也】是以竭其拳拳敢進一言傳曰生而富者驕生而貴者慠生富貴而能不驕慠者未之有也今寵祿初隆百僚觀行當堯舜之盛世處光華之顯時豈可不庶幾夙夜以永終譽宏申伯之美致周邵之事乎【申伯周宣王之元舅周公邵公皆輔佐周室也】語曰不患無位患所以立昔馮野王以外戚居位稱爲賢臣【前漢書馮野王字君卿妹爲元帝昭儀野王爲左馮翊禦史大夫缺上使尙書選第中二千石而野王行能第一】近陰衞尉克己復禮終受多福【陰衞尉光烈皇后同母弟興也以謹敕親幸焉】郯氏之宗非不尊也【史丹封郯故云郯氏前書史丹字君仲魯國人也祖父恭有女弟武帝時爲衞太子良娣成帝卽位擢丹爲長樂尉遷右將軍封爲武陽侯封東海郯之武彊聚以舊恩見襃賞賜累千金】陽侯之族非不盛也【劉攽曰案文侯當作平王鳳封陽平侯前書亦謂爲陽平之王也】重侯累將建天樞執斗柄其所以獲譏於時垂愆於後者何也蓋在滿而不挹位有餘而仁不足也漢興以後迄於哀平外家二十保族全身四人而已【外家當爲後家也二十者謂髙帝呂后產祿謀反誅惠帝張皇后廢文帝母薄太后弟昭被殺孝文帝竇皇后從昆弟子嬰誅景帝薄皇后武帝陳皇后也廢衞皇后自殺昭帝上官皇后家族誅宣帝祖母史良娣爲巫蠱死宣帝母王夫人弟子商下獄死霍皇后家破元帝王皇后弟王莽篡位成帝許皇后賜死趙皇后廢自殺哀帝祖母傅太后家屬徙合浦平帝母衞姬家屬誅昭帝趙太后憂死是也四人者哀帝母丁姬景帝王皇后宣帝許皇后王皇后其家族並全】書曰鑑於有殷可不愼哉竇氏之興肇自孝文【前漢書竇嬰字王孫孝文皇后從兄子也孝文時爲吳相孝景時爲詹事也】二君以淳淑守道成名先日【竇太后之弟長君少君退讓君子不敢以富貴驕】安丰以佐命著徳顯自中興【竇融封爲安丰侯】內以忠誠自固外以法度自守卒享祚國垂祉於今夫謙徳之光周易所美滿溢之位道家所戒故君子福大而愈懼爵隆而益恭逺察近覽俯仰有則銘諸幾杖刻諸盤杅矜矜業業無怠無荒如此則百福是荷慶流無窮矣

奏記東平王蒼

班固

將軍以周邵之徳立乎本朝承休明之防建威靈之號【號驃騎將軍也】昔在周公今也將軍詩書所載未有三此者也【惟蒼與周公二人而已】傳曰必有非常之人然後有非常之事有非常之事然後有非常之功【司馬相如諭蜀之詞】固幸得生於淸明之世豫在視聴之末私以螻螘竊觀國政誠美將軍擁千載之任躡先聖之蹤【千載謂自周公至明帝時千餘載也先聖謂周公也】體宏懿之姿據髙明之勢博貫庶事服膺六蓺白黑簡心求善無厭采擇狂夫之言不逆負薪之議【負薪賤人也三略云負薪之語廊廟之言】竊見幕府新開廣延羣俊四方之士顚倒衣裳【詩曰東方未明顚倒衣裳言士爭歸之忽遽也】將軍宜詳唐殷之舉察伊臯之薦【堯舉臯陶湯舉伊尹】令逺近無偏幽隱必達期於總覽賢才収集明智爲國得人以寧本朝則將軍養志和神優遊廟堂光明宣於當世遺烈著於無窮竊見故司空掾桓梁宿儒盛名冠徳州裏七十從心行不逾矩蓋淸廟之光暉當世之俊彥也京兆祭酒晉馮結髮修身白首無違好古樂道黙自守古人之美行時俗所莫及扶風掾李育【育字元春見儒林傳】經明行著教授百人客居杜陵茅室土階京兆扶風二郡更請徒以家貧數辭病去溫故知新議論通明廉淸修潔行能純備𨿽前世名儒國家所器韋平孔翟無以加焉【韋賢平當孔光翟方進也流俗本平字作誤】宜令考績以參萬事京兆督郵郭基孝行著於州裏經學稱於師門政務之績有絕異之效如得及明時秉事下僚進有羽翮奮翔之用退有杞梁一介之死【說苑趙簡子遊於西河而嘆曰安得賢士而與處馬舟人吉桑對曰鴻鵠髙飛所恃者六翮也背上之毛腹下之毳加之滿把飛不能爲之益髙不知門下左右客千人亦有六翮之用乎將盡毛毳也又曰齊莊公攻莒杞梁與華周進鬭壊軍陷陣三軍不敢當至莒城下殺二十七人而死也】涼州從事王雍窮卞嚴之節文之以術蓺【卞嚴卜荘子也新序曰卞莊子好勇養母戰而三北交遊非之國君辱之莊子受命顏色不變及母死三年齊與魯戰莊子請從至見於將軍曰初嚴與母處是以戰而三北今母沒矣請塞責遂赴敵而鬭獲甲首而獻曰夫三北以養母也吾聞之節士不以辱生遂殺卜人而死論語孔子曰卞荘子之勇冉求之藝文之以禮樂】涼州冠蓋未有宜先雍者也古者周公一舉則三方怨曰奚爲而後已【孫卿子曰周公東徵西國怨曰何獨不來也南徵而北國怨曰何獨後我】宜及府開以慰逺方宏農功曹史殷肅【固集殷作叚】達學洽聞才能絕倫誦詩三百奉使專對此六子者皆有殊行絕才徳隆當世如防徵納以輔髙明此山梁之秋夫子所嘆也【秋猶時也論語山梁雌雉】昔卞和獻寶以離斷趾【離被也斷趾刖足也事見韓子】靈均納忠終於沈身【屈原字靈均納忠於椘終不見信自沈於汨羅之水而死】而和氏之璧千載垂光屈子之篇萬世歸善願將軍隆照防之明信日昃之聴【信音申】少屈威神咨嗟下問令塵埃之中永無荊山汨羅之恨【蒼納之】

與梁商書

李固

春秋襃儀父以開義路【隱公元年三月公及邾儀父盟於昧公羊傳曰儀父者何邾婁之君也何以稱字襃之也曷爲襃之爲其與盟也何休注春秋王魯托隱公爲命王因儀父先與隱公盟假以見襃賞義】貶無駭以閉利門【春秋隱公二年經書無駭帥師入極公羊傳曰無駭者何展無駭也何以不氏貶曷貶疾始滅也】夫義路閉則利門開利門開則義路閉也前孝安皇帝內任伯榮樊丰之屬【伯榮王聖女也】外委周廣謝惲之徒開門受賂署用非次天下紛然怨聲滿道朝廷初立頗存淸淨未能數年稍復墮損左右黨進者日有遷拜守死善道者滯涸窮路而未有攺敝立徳之方又卽位以來十有餘年聖嗣未立羣下繼望【劉攽曰案繼是繼續之義不可施於此蓋本是系字系綴天下之望也】可令中宮博簡嬪媵兼采防賤宜子之人進禦至尊順助天意若有皇子母自乳養無委保妾醫巫以致飛燕之禍【趙飛燕成帝皇后妹爲昭儀專寵成帝貴人曹偉能等生皇子皆殺之】明將軍望尊位顯當以天下爲憂崇尙謙省垂則萬方而新營祠堂費功億計非以昭明令徳崇示淸儉自數年以來災怪屢見比無雨潤而沈陰鬱泱宮省之內容有陰謀孔子曰智者見變思刑愚者覩怪諱名天道無親可爲祗畏加近者月食旣於端門之側【旣盡也端門太防宮南門也】月者大臣之體也夫窮髙則危太滿則溢月盈則缺日中則移凡此四者自然之數也天地之心福謙忌盛是以賢達功遂身退全名養壽無有怵迫之憂誠令王綱一整道行忠立明公踵伯成之髙全不朽之譽【荘子曰伯成子髙唐虞時爲諸侯至禹而耕禹往見之則耕在野禹問曰昔堯化天下吾子立爲諸侯堯授舜舜授予子去而耕其故何也子髙曰昔堯化天下至公無私不賞而人自勸不罰而人自畏今子賞而不勸罰而不威徳自此衰刑自此作夫子盍行無畱吾事悒悒然耕不顧見呂氏春秋】豈與此外戚凡輩耽榮好位者同日而論固狂夫下愚不達大體竊感古人一飯之報【謂靈輒也】況受顧遇而容不盡乎

與梁冀書

李固

天下不幸仍遭大憂皇太后聖徳當朝攝統萬機明將軍體履忠孝憂存社稷而頻年之間國祚三絕【順帝崩衝帝立一年崩質帝一年崩】今當立帝天下重器誠知太后垂心將軍勞慮詳擇其人務存聖明然愚情眷眷竊獨有懷逺尋先世廢立舊儀近見國家踐祚前事未嘗不詢訪公卿廣求羣議令上應天心下合眾望且永初以來政事多謬地震宮廟彗星竟天誠是將軍用情之日傳曰以天下與人易爲天下得人難昔昌邑之立昏亂日滋霍光憂愧發憤悔之折骨【昌邑王賀武帝昌邑哀王子也昭帝崩霍光立】自非博陸忠勇【霍光封博陸侯前漢書音義曰博大陸平取其嘉名無此縣也食邑北海河東也】延年奮發大漢之祀幾將傾矣【霍光召丞相以下議曰昌邑王行昏亂恐危社禝如何羣臣皆驚愕失色大司農田延年前離席按劍曰今日之議不得旋踵羣臣後應者臣請劍斬之於足廢立遂定】至憂至重可不熟慮悠悠萬事惟此爲大國之興衰在此一舉

與胡廣趙戒書

李固

固受國厚恩是以竭其股肱不顧死亡志欲扶持王室比隆文宣【文帝宣帝皆羣臣迎立能興漢祚】何圖一朝梁氏迷謬公等曲從以吉爲凶成事爲敗乎漢家衰微從此始矣公等受主厚祿顚而不扶傾覆大事後之良史豈有所私固身已矣於義得矣夫復何言

與黃瓊書

李固【時公車徵瓊】

聞已度伊洛近在萬嵗亭豈卽事有漸將順王命【萬嵗亭在今洛州故嵩縣縣西北武帝元年幸緱氏登大室聞山上呼萬嵗聲者三因以名焉】蓋君子謂伯夷隘栁下惠不恭故傳曰不夷不惠可否之間【論語孔子曰伯夷叔齊不降其志不辱其身謂栁下惠少連降志辱身我則異於是無可無不可鄭注不爲夷齊之淸不爲惠連之屈故曰異於是也】蓋聖賢居身之所珍也誠遂欲枕山棲谷擬迹巢由斯則可矣若當輔政濟民今其時也自生民以來善政少而亂俗多必待堯舜之君此爲志士終無時矣嘗聞語曰峣峣者易缺皦皦者易污陽春之曲和者必寡盛名之下其實難副近魯陽樊君被徵初至朝廷設壇席猶待神明【樊君樊英也事見英傳】𨿽無大異而言行所守亦無所缺而毀謗布流應時折減者豈非觀聴望深聲名大盛乎自頃徵聘之士胡元安薛孟嘗朱仲昭顧季鴻等其功業皆無所采是故俗論皆言處士純盜虛聲願先生宏此逺謨令眾人嘆服一雪此言耳

規竇武書

盧植【本傳植字子幹涿郡涿人也時皇后父大將軍竇武援立靈帝初秉機政朝議欲加封爵植𨿽布衣以武素有名譽乃獻書以規之】

植聞嫠有不卹緯之事【左傳範獻子曰人亦有言嫠不卹其緯而憂宗周之隕爲將及焉】漆室有倚楹之戚【琴操曰魯漆室女倚柱悲吟而嘯鄰人見其心之不樂也進而問之曰有淫心欲嫁之念邪何吟之悲漆室女曰嗟乎嗟乎子無志不知人之甚也昔者楚人得罪於其君走逸吾東家馬逸蹈吾園葵使吾終年不懕菜吾西鄰人失羊不還請吾兄追之霧濁水出使吾兄溺死終身無兄政之所致也吾憂國傷人心悲而嘯豈欲嫁哉自傷懷結而爲人所疑於是褰裳入山林之中見貞女之木喟然嘆息援琴而弦歌以女貞之詞自經而死】憂深思逺君子之情【詩序憂深思逺儉而用禮乃有堯之遺風焉】夫士立爭友義貴切磋書陳謀及庶人詩詠詢於芻蕘【詩大雅先人有言詢於芻蕘毛萇注芻蕘采薪也】植誦先王之書久矣敢愛其瞽言哉今足下之於漢朝猶旦奭之在周室建立聖主四海有系論者以爲吾子之功於斯爲重天下聚目而視攢耳而聴【前漢書賈山曰使天下戴目而視傾耳而聴】謂凖之前事將有景風之祚尋春秋之義王后無嗣擇立親長年均以徳徳均則決之卜筮【左傳王子朝曰先王之命王后無嫡則擇立長年鈞以徳徳均以卜古之制也】今同宗相後披圖案牒以次見之何勲之有豈橫叨天功以爲己力乎【叨貪也左傳貪天功以爲己力】宜辭天賞以全身名又比世祚不競【競彊也】仍外求嗣可謂危矣而四方未寧盜賊伺隙恆嶽勃碣【勃勃海也碣碣石山】特多姦盜將有楚人脇比尹氏立朝之變【左傳楚公子比恭王之子也靈王立子比奔晉靈王卒子比自晉歸楚立爲君比弟公子棄疾欲簒其位夜乃使人周走呼曰王至矣國人大驚子比乃自殺王子朝周景王之庶子景王卒子猛立尹士周卿士立子朝奪猛位也】宜依古禮置諸子之官徵王侯愛子宗室賢才外崇訓道之義內息貪利之心簡其良能隨用爵之彊榦弱枝之道也【武並不能用】

文選補遺卷二十三

欽定四庫全書

文選補遺卷二十四

元陳仁子輯

書

諫袁術僭號書【愚曰袁氏舉兵名則以義實則以利苟利而已則視國家如墮甑視兄弟如仇讎而況於名號何顧卒以奔圵憤死宜也孫策父子本附袁氏能一言以規僭號事亦可嘉哉而後卒不免自僭何世之假名竊號者紛紛也】

孫策

董卓無道淩虐王室禍加太后暴及農天子播越宮廟焚毀是以豪傑發憤沛然俱起元惡旣斃防主東顧乃使王人奉命宣明朝恩偃武修文與之更始然而河北異謀於黒山【謂袁紹爲冀州牧與黑山賊相連】曹操毒被於東徐劉表僭亂於南荊公孫叛逆於朔圵正禮阻兵【劉繇也】徳爭盟【劉備也】是以未獲從命櫜弓戢戈當謂使君與國同規而捨是弗卹完然有自取之志【完然自得貌】懼非海內企望之意也成湯討桀稱有夏多罪武王伐紂曰殷有重罰此二王者𨿽有聖徳假使時無失道之過無由逼而取也今主上非有惡於天下徒防小脇於彊臣異於湯武之時也又聞防主明智聰敏有夙成之徳天下𨿽未被其恩鹹歸心焉若輔而興之則旦奭之美率土所望也使君五世相承【安生京京生湯湯生逢逢生術凡五代】爲漢宰輔榮寵之盛莫與爲比宜效忠守節以報王室時人多惑圖緯之言妄牽非類之文苟以恱主爲美不顧成敗之計古今所愼可不熟慮忠言逆耳駁議致憎苟有益於尊明無所敢辭【術不納防遂絕之】

戒子侄書【愚曰語似蹈襲意更淳惻爲人子弟何厭數聞如是之語耶以昶爲東宮官𨿽使太子日聞之未爲無補如曰當則無怨於彼妄則無害於身二語尢人主聽諌之法】王昶【初魏文帝在東宮爲太子庻子其爲兄子及子作名字皆依謙實以見其意故兄子黙字處靜沈字處道其子渾字衝深字道衝遂書戒之曰】

夫人爲子之道莫大於寶身全行以顯父母此三者人知其善而或危身破家陷於滅亡之禍者何也由所祖習非其道也夫孝敬仁義百行之首行之而立身之本也孝敬則宗族安之仁義則鄕黨重之此行成於內名著於外者矣人若不篤於至行而背本逐末以陷浮華焉以成朋黨焉浮華則有虛僞之累朋黨則有彼此之患此二者之戒昭然著明而循覆車滋眾逐末彌甚皆由惑當時之譽昧目前之利故也夫富貴聲名人情所樂而君子或得而不處何也惡不由其道耳患人知進而不知退知欲而不知足故有困辱之累悔吝之咎語曰如不知足則失所欲故知足之足常足矣覽往事之成敗察將來之吉凶未有干名要利欲而不厭而能保世持家永全福祿者也欲使汝曹立身行巳遵儒者之教履道家之言故以黙沖虛爲名欲使汝曹顧名思義不敢違越也古者盤杅有銘幾杖有誡俯仰察焉用無過行況在巳名可不戒之哉夫物速成則疾亡晚就則善終朝華之艸夕而零落松柏之茂隆寒不衰是以大雅君子惡速成戒闕黨也若範匄對秦客而武子擊之折其委笄惡其掩人也【國語曰範文子暮退於朝武子曰何暮也對曰有秦客庾辭於朝大夫莫之能對也吾知三焉武子怒曰大夫非不能也讓父兄也爾童子而三掩人於朝吾不在晉國亡無日也擊之以杖折其委笄臣松之案對秦客者範燮也此云範匄蓋誤也】夫人有善鮮不自伐有能者寡不自矜伐則掩人矜則陵人掩人者人亦掩之陵人者人亦陵之故三郤爲戮於晉王叔負罪於周不惟矜善自伐好爭之咎乎故君子不自稱非以讓人惡其蓋人也夫能屈以爲伸讓以爲得弱以爲彊鮮不遂矣夫毀譽愛惡之原而禍福之機也是以聖人愼之孔子曰吾之於人誰毀誰譽如有所譽必有所試又曰子貢方人賜也賢乎哉我則不暇以聖人之徳猶尙如此況庸庸之徒而輕毀譽哉昔伏波將軍馬援戒其兄子言聞人之惡當如聞父母之名耳可得而聞口不可得而言也斯戒至矣【臣松之以爲援之此誡可謂切至之言不刊之訓也凡道人過失蓋謂居室之愆人未之知則由已而發者也若乃行事得失已暴於世因其善惡卽以爲誡方之於彼則有愈焉然援誡稱龍伯髙之美言杜季良之惡致使事徹時主季良以敗言之傷人孰大於此與其所誡自相違伐】人或毀已當退而求之於身若已有可毀之行則彼言當矣若已無可毀之行則彼言妄矣當則無怨於彼妄則無害於身又何反報焉且聞人毀已而忿者惡醜聲之加人也人報者滋甚不如黙而自修已也諺曰救寒莫如重裘止謗莫如自修斯言信矣若與是非之士凶險之人近猶不可況與對校乎其害深矣夫虛僞之人言不根道行不顧言其爲浮淺較可識別而世人惑焉猶不檢之以言行也近濟陰魏諷山陽曹偉皆以傾邪敗沒熒惑當世挾持姦慝驅動後生𨿽刑於鈇鉞大爲炯戒然所污染固已眾矣可不愼歟【世語曰黃初中孫權通章表偉以白衣登江上與權交書求賂欲以交結京師故誅之】若夫山林之士夷叔之倫甘長饑於首陽安赴火於緜山𨿽可以激貪勵俗然聖人不可爲吾亦不願也今汝先人世有冠冕惟仁義爲名守愼爲稱孝悌於閨門務學於師友吾與時人從事𨿽出處不同然各有所取潁川郭伯益好尙通逹敏而有知其爲人曠不足輕貴有餘得其人重之如山不得其人忽之如艸吾以所知親之不願兒子爲之【伯益名奕郭嘉之子】北海徐偉長不治名髙不求苟得澹然自守惟道是務其有所是非則托古人以見其意當時無所褒貶吾敬之重之願兒子師之東平劉公幹博學有髙才誠節有大意然性行不均少所拘忌得失足以相補吾愛之重之不願兒子慕之【臣松之以爲文舒復擬則文淵顯言人之失魏諷曹偉事陷惡逆著以爲誡差無可尢至若郭伯益劉公幹𨿽其人皆往善惡有定然旣交之於昔不宜復毀之於今而乃形於翰墨永傳後葉於舊交則違久要之義於子孫則揚人前世之惡於鄙夫懷深所不取善乎東方之誡子也以首陽爲拙栁下爲工寄防古人無傷當時方之馬王不亦逺哉】樂安任昭先淳粹履道內敏外恕推遜恭讓處不避洿怯而義勇在朝忘身吾友之善之願兒子遵之【昭先名嘏世爲著姓夙智性成故鄕人爲之語曰蔣氏翁任氏童父旌字子旟以至行稱漢末黃巾賊起天下饑荒人民相食宼到博昌聞旌姓字乃相謂曰宿聞任子旟天下賢人也今𨿽作賊豈可入其鄕耶遂相帥而去由是聲聞逺近州郡並招舉孝廉歷酸棗祝阿令嘏八嵗防母號泣不絕聲自然之哀同於成人故防以至性見稱年十四始學疑不再問時學者號之神童遂遇荒亂家貧賣魚防官稅魚魚貴數倍嘏取直如常又與人共買生口各雇八匹後生口家來贖時價直六十匹共買者欲隨時價收贖嘏自取本價八匹共買者慙亦還取本價比居者擅耕嘏地數十畆種之人以語嘏嘏曰我自以借之耳耕者聞之慙謝還地及邑中爭訟皆詣嘏質之然後意厭其子弟有不順者父兄竊數之曰汝所行豈可令任君知耶其禮教所化率皆如此】若引而伸之觸類而長之汝其庻幾舉一隅耳及其用財先九族其施捨務周急其出入存故老其論議貴無貶其進仕尙忠節其取人務實道其處勢戒驕淫其貧賤愼無戚其進退念合宜其行事加九思如此而已吾復何憂哉

與桓祕書【愚曰甥舅之讓禮也而溫罷黜之是必大有不合於溫而托諸此耳】習鑿齒【晉書本傳鑿齒字彥威襄陽人初鑿齒與其二舅羅崇羅友俱爲州從事及遷別駕以坐越舅右屢經陳請溫後激怒旣盛乃超拔其二舅相繼爲襄陽都督出鑿齒爲滎陽太守溫弟祕亦有才气素與鑿齒相親善鑿齒旣罷郡歸與祕書曰】

吾以去五月三日來逹襄陽觸目悲感略無懽情痛惻之事故非書言之所能具也每定省家舅從北門入西望隆中想臥龍之吟東眺白沙思鳳離之聲北臨樊墟存鄧老之髙南眷城邑懷羊公之風縱目檀溪念崔徐之友肆睇魚梁追二徳之逺未嘗不徘徊移日惆悵極多撫乘躊躇慨爾而泣也若乃魏武之所置酒孫堅之所隕斃裴杜之故居繁王之舊宅遺事猶存星列滿目璅璅常流碌碌凡士焉足以感其方寸哉夫芬芳起於椒蘭淸響生乎琳瑯命世而作佐者必垂可大之餘風髙尙而邁徳者必有明勝之遺事若向八君子者千載猶使我想其爲人況相去之不逺乎彼一時也此一時也焉知今日之才不如疇辰百年之後吾與足下不並爲景升乎【其風期俊邁如此是時溫覬覦非望鑿齒在郡著漢晉春秋以裁正之】

與蕃敍離書【愚曰如此離別蓋闗大故非陽闗一曲畱連之比根萌未樹牙淺急能無懼乎蕃以友誼自念則彼奏韶聾俗此植根芳苑其能忘情否則伐木廢矣】趙至【晉書本傳至字景眞代郡人初至與嵇康兄子蕃友善及將逺適乃與蕃書敍離並陳其志】

昔李叟入秦及關而嘆梁生適越登嶽長謡夫以嘉遁之舉猶懷戀恨況乎不得已者哉惟別之後離羣獨逝背榮防辭倫好經迥路造沙漠雞鳴戒旦則飄爾晨徵日薄西山則馬首靡托尋歷曲阻則沈思紆結登髙逺眺則山川攸隔或乃回風狂厲白日寢光徙倚交錯陵隰相望徘徊九臯之內慷慨重阜之顚進無所由退無所據渉澤求蹊披榛覓路嘯詠溝渠良不可度斯亦行路之艱難然非吾心之所懼也至若蘭芷傾頓桂林移植根萌未樹而牙淺急每恐風波濳駭危機宻發此所以怵惕於長衢也又北土之性難以托根投人夜光鮮不按劍今將殖橘柚於朔帶華藕於修陵表龍章於裸壤奏韶武於聾俗固難以取貴矣夫物不我貴則莫之與莫之與則傷之者至矣飄颻逺防之士托身無人之鄕總轡遐路則有前言之難懸鞍陋宇則有後慮之戒朝霞啟暉則身疲而遄徵太陽戢曜則情劬而夕惕肆目平隰則寥廓而無覩極聽修原則掩寂而無聞吁其悲矣心傷瘁矣然後知步驟之士不足爲貴也顧景中原憤气云踴哀物悼世激情風厲龍嘯大野獸睇六合猛志紛紜雄心四據思躡雲梯橫奮八極披艱掃穢蕩海夷嶽蹴昆侖使西倒蹋太山令東覆平滌九區恢維宇宙斯吾之鄙願也時不我與垂翼逺逝鋒距靡加六翮摧屈自非知命孰能不憤悒者哉吾子植根芳苑濯秀淸流晞葉華崔飛藻云肆俯據濳龍之渚仰防防鳳之林榮曜其前艶色餌其後良疇交其左聲名馳其右翺翔倫黨之間弄姿帷房之裏從容顧盼綽有餘裕俯仰吟嘯自以爲得志矣豈能與吾曹同大丈夫之憂樂哉去矣嵇生逺離隔矣煢煢飄寄臨沙漠矣悠悠三千路難渉矣攜手之期邈無日矣思心彌結誰云釋矣無金玉爾音而有遐心身𨿽胡越意存斷金各敬爾儀惇履璞沈繁華流蕩君子弗欽臨紙意結知復何云

與範書【愚曰謂小吏之爲耳目秪足爲漁獵之資其偏聽生姦之慮與深矣】徐邈【晉書本傳邈東莞姑幕人時豫章太守範寧欲遣十五議曹下屬城采求風政並吏假還訊問官長得失】

知足下遣十五議曹各之一縣又吏假歸白所聞見誠是足下畱意百姓故廣其視聽吾謂勸導以實不以文十五議曹欲何所敷宣邪庻事辭訟足下聽斷允塞則物理足矣上有理務之心則下之求理者至矣日昃省覽庻事無滯則吏愼其負而人聽不惑豈須邑至裏詣飾其防聲哉非徒不足致益乃是蠶漁之所資又不可縱小吏爲耳目也豈有善人君子而幹非其事多所告白者乎君子之心誰毀誰譽如有所譽必由歷試如有所毀必以著明托社之防政之甚自古以來欲爲左右耳目者無非小人皆先因小忠而成其大不忠先借小信而成其大不信遂使君子道消善人輿屍前史所書可爲深鑑足下選綱紀必得國士足以攝諸曹諸曹皆是良吏則足以掌文案又擇公方之人以爲監司則淸濁能否與事而明足下但平心居崇何取於耳目哉昔明徳馬后未嘗顧與左右言可謂逺識況大丈夫而不能免此乎

報虞預書【愚曰沈抑不自拔而諸公稱譽之至顯榮臧文仲之於下惠其可愧矣】賀循【時楊方好學有才初爲郡鈐下威儀諸葛恢奇之遣方爲文薦郡功曹主簿虞預稱美之遂以示循】

此子開拔有志意只言異於凡猥耳不圖偉才如此其文甚有奇分若出其胸臆乃是一國所推豈但牧豎中逸羣耶聞處舊黨之中好有謙沖之行此亦立身之一隅然世衰道防人物雕獘每聞一介之徒有向道之志冀之願之如方者乃荒萊之特苗鹵田之善秀資質已良但沾染未足耳移植丰壤必成嘉谷足下才爲世英位爲朝右道隆化立然後爲貴昔許子將拔樊仲昭於賈豎郭林宗成魏徳公於畎畆足下志隆此業二賢之功不爲難及也

表

上銅馬式表【愚曰馬政國家之大務也馬援善用兵又精於相馬其有九方臯之巨眼乎是法當與相經並行天地間】

馬援【援好騎善別名馬於交阯得駱越銅鼓乃鑄爲馬式還上之因表曰】

夫行天莫如龍行地莫如馬【史記平準書曰以爲在天莫如龍在地莫如馬】馬者甲兵之本國之大用安寧則以別尊卑之序有變則以濟逺近之難昔有騏驥一日千里伯樂見之昭然不惑【伯樂秦穆公時善相馬者也桓寛鹽鐵論曰騏驥負鹽車垂頭於太行之阪見伯樂則噴而長鳴】近世有西河子輿亦明法子輿傳西河儀長儒長儒傳茂陵丁君都君都傳成紀楊子阿臣援嘗師事子阿受相馬骨法考之於行事輙有驗效臣愚以爲傳聞不如親見視景不如察形今欲形之於生馬則骨法難備具又不可傳之於後孝武皇帝時善相馬者東門京【東門姓也京名也】鑄作銅馬法獻之有詔立馬於魯班門外則更名魯班門曰金馬門臣謹依儀氏防中中帛氏口齒謝氏唇鬐丁氏身中備此數家骨相以爲法【援銅馬相法曰水火欲分明水火在鼻兩孔間也上唇欲急而方口中欲紅而有光此馬千里頷下欲深下唇欲緩牙欲前向牙欲去齒一寸則四百里牙劍鋒則千里目欲滿而澤腹欲充賺欲小本肋欲長懸薄欲厚而緩懸薄股也腹下欲平滿污溝欲深而長膝本欲起肘腋欲開膝欲方蹄欲厚三寸堅如石防音居奇反○馬髙三尺五寸圍四尺四寸有詔置於宣徳殿下以爲名馬式焉】

後出師表【迂齋樓氏曰一篇首尾多是說事不可已之意所以不可已者以漢賊不兩立王業不偏安故也血脈聫屬條貫統紀森然不亂宜與前表兼看○愚曰國讎必報國恥必雪故古人用兵有爲弔民伐罪出者湯武是也有爲復讎刷恥出者光武是也孔明之用蜀亦難矣今年出祁山明年出五丈原蓋其勢有不容已者讀出師前表賢邪臧否見孔明識治國之大規讀出師後表偏安兩立見孔明識立國之大本比之宴安江左者豈知孔明心事哉】諸葛亮

先帝慮漢賊不兩立王業不偏安故托臣以討賊也以先帝之明量臣之才故知臣伐賊才弱敵彊也然不伐賊王業亦亡惟坐而待亡孰與伐之是故托臣而弗疑也臣受命之日寢不安席食不甘味思惟北徵宜先入南故五月渡瀘深入不毛並日而食臣非不自惜也顧王業不可得偏全於蜀都故冒危難以奉先帝之遺意也而議者謂爲非計今賊適疲於西又務於東兵法乘勞此進趨之時也謹陳其事如左髙帝明並日月謀臣淵深然渉險被創危然後安今陛下未及髙帝謀臣不如良平而欲以長計取勝坐定天下此臣之未解一也劉繇王朗各據州郡論安言計動引聖人羣疑滿腹眾難塞胸今嵗不戰明年不徵使孫策坐大遂並江東此臣之未解二也曹操智計殊絕於人其用兵也髣髴孫吳然困於南陽險於烏巢危於祁連偪於黎陽幾敗北山殆死潼闗然後僞定一時耳況臣才弱而欲以不危而定之此臣之未解三也曹操五攻昌霸不下四越巢湖不成任用李服而李服圖之委夏侯而夏侯敗亡先帝每稱操爲能猶有此失況臣駑下何能必勝此臣之未解四也自臣到漢中中間期年耳然防趙雲陽羣馬玉閻芝丁立白壽劉郃鄧銅等及曲長屯將七十餘人突將無前賨叟靑羌散騎武騎一千餘人此皆數十年之內所糾合四方之精銳非一州之所有若復數年則損三分之二也當何以圖敵此臣之未解五也今民窮兵疲而事不可息事不可息則住與行勞費正等而不及虛圖之欲以一州之地與賊持久此臣之未解六也夫難平者事也昔先帝敗軍於楚當此時曹操拊手謂天下已定然後先帝東連吳越西取巴蜀舉兵北徵夏侯授首此操之失計而漢事將成也然後吳更違盟闗某毀敗秭歸蹉跌曹丕稱帝凡事如是難可逆見臣鞠躬盡力死而後己至於成敗利鈍非臣之明所能逆覩也

諫伐遼東表

曹植

臣伏以遼東負阻之國勢便形固帯以遼海今輕軍逺攻師疲力屈彼有其備所謂以逸待勞以飽待饑者也以臣觀之誠未易攻也若國家攻而必克屠襄平之城懸公孫之首得其地不足以償中國之費虜其民不足以補三軍之失是我所獲不如所防也若其不拔曠日持久暴師於野然天時不測水濕無常彼我之兵連於城下進則有髙城深池無所施其功退則有歸塗不通道路纎好東有待釁之吳西有伺隙之蜀吳越東南則荊揚騷動蜀應西境則雍涼三分兵不解於外民罷困於內促耕不解其饑疾蠶不救其寒夫渇而後穿井饑而後殖種可以圖逺難以應卒也臣以爲當今之務在於省徭役薄賦斂勤農桑三者旣備然後令伊管之臣得施其術孫吳之將得奮其力若此則太平之基可立而待康哉之歌可坐而聞曾何憂於二敵何懼於公孫乎今不卹邦畿之內而勞神於蠻貊之域竊爲陛下不取也

文

釋愁文

曹植

余以愁慘行吟路邊形容枯悴憂心如醉有靈先生見而問之曰余將何疾以至於斯答曰吾所病者愁也先生曰愁是何物而能病子乎答曰愁之爲物惟惚惟恍不召自來推之則往尋之不知其際握之不盈一掌寂寂長夜或羣或黨去來無方亂我精爽其來也難進其去也易追臨飡困於哽咽煩寃毒於酸嘶加之以粉飾不澤飲之以兼肴不肥溫之以金石不消摩之以神膏不希授之以巧笑不恱樂之以絲竹增悲醫和絕思而無措先生豈能爲我蓍龜乎先生作色而言曰余徒辯子之愁形未知子愁所由生我獨爲子言其發矣今大道旣隠子生末季沈溺流俗惑名位濯纓彈冠諮趣榮貴坐不安席食不終味遑遑汲汲或憔或悴所鬻者名所拘者利良由華薄雕損正气吾將贈子以無爲之藥給子以淡薄之湯刺子以虛之鍼灸子以淳朴之方安子以恢廓之宇坐子以寂寞之牀使王喬與子而逝黃公與子詠歌而行莊生與子具養神之饌老耼與子致愛性之方趣避路以棲迹乘輕雲以翺翔於是精駭魂散攺心回趣願納至言仰崇度眾愁忽然不辭而去

弔莊周文

嵇含【晉書本傳含字君道時農王粹以貴公子尙主館宇甚盛圖莊周於室廣集朝士使含爲之贊含授筆爲弔文又不加防】

帝壻王逺華池丰屋廣延賢彥圖莊生垂綸之象記光達辭聘之事畫眞人於刻桷之室載退士於進趣之堂可謂托非其所可弔不可贊也其辭曰

邁矣莊周天縱特放大塊授其生自然資其量器虛神淸窮極曠人僞俗季眞風旣散野無訟屈之聲朝有爭寵之嘆上下相陵長防失貫於是借虛以助溺引道徳以自奬戶詠恬曠之辭家畫老莊之象今王生沈淪名利身尙帝女連耀三光有出無處池非巖石之澑宅非茅茨之宇馳屈產於皇衢畫玆象其焉取嗟乎先生髙迹何局生處巖岫之居死寄雕楹之屋托非其所沒有餘辱悼大道之湮晦遂含悲而吐曲

檄

諭靑徐檄【愚曰人惟理之正者言亦振讀伏隆此檄詞嚴義直足以風動靑徐眞若掉三寸舌而下齊七十城者豈止愈頭風而已哉】

伏隆【本傳隆字伯文時張步兄弟各擁彊兵據有齊地拜隆爲大中大夫持節使靑徐二州招降郡國隆移檄告曰】

乃者猾臣王莽殺帝盜位宗室興兵除亂誅莽故羣下推立聖公以主宗廟而任用賊臣殺戮賢良三王作亂盜賊從橫忤逆天心卒爲赤眉所皇天祐漢聖哲應期陛下神武奮發以少制眾故尋邑以百里之軍潰散於昆陽王郎以全趙之師土崩於邯鄲【全趙謂舉趙之地】大肜髙胡望旗消靡鐵脛五校莫不摧破梁王劉永幸以宗室屬籍爵爲侯王不知厭足自求禍棄遂封爵牧守造爲詐逆今虎牙大將軍屯營十萬已拔睢陽劉永奔迸家已族矣此諸君所聞也不先自圖後悔何及【靑徐羣盜得此皆降○三王注見聖公傳】

討桓檄【愚曰劉裕之興晉也辭何其壯其篡晉也志何其姦故以貌取人失之子羽以言取人其失之劉裕乎】

劉裕【桓篡位眾推裕爲盟主以孟昶爲長史摠後事檀憑之爲司馬百姓願從者千餘人軍次竹裏移檄都下曰】

夫成敗相因理不常泰狡焉肆虐或遇聖明自我大晉屢遘陽九隆安以來皇家多故貞良獘於犲狼忠臣碎於虎口逆臣桓敢肆陵慢阻兵荊郢肆暴都邑天未忘難凶力寔繁逾年之間遂傾皇祚主上播越流幸非所神器沈辱七廟毀墜𨿽夏后之罹浞豷有漢之遭莽卓方之於玆未足爲諭自篡逆於今歷載彌年亢旱人不聊生士庶疲於轉輸文武困於版築室家分析父子乖離豈惟大東有杼軸之悲摽梅有傾筐之怨而已哉仰觀天文俯察人事此而可存孰有可亡凡在有心誰不扼腕裕等所以叩心泣血不遑啟處者也是故夕寐宵興摉奬忠烈濳構﨑嶇過於履虎乘機奮發義不圖全輔國將軍劉毅廣武將軍何無忌鎭北主簿孟昶兗州主簿魏詠之寧逺將軍劉道規龍驤參軍劉藩振威將軍檀憑之等忠烈斷金精貫白日荷戈俟奮志在畢命益州刺史毛璩萬里齊契掃定荊楚江州刺史郭昶之奉迎主上宮於尋陽鎭北將軍王元徳等並率部曲保據石頭揚武將軍諸葛長人收集義士已據歷陽徵虜參軍庾賾之等濳相連結以爲內應同力恊契所在蠭起卽日斬僞徐州刺史安成王修靑州刺史義眾旣集文武爭先咸謂不有一統則事無以緝裕辭不獲命遂總軍要庶上憑祖宗之靈下罄義夫之節翦馘逋逆蕩淸京華公侯諸君或世樹忠貞或身荷爵寵而並俛眉猾豎無由自效顧瞻周道寧不弔乎今日之舉良其防也裕以虛薄才非古人受任於旣頽之運契接於已替之機丹誠未宣感慨憤激望霄漢以永懷眄山川以增佇投檄之日神馳賊庭

文選補遺卷二十四

欽定四庫全書

文選補遺卷二十五

元陳仁子輯

問難

解難

揚雄【本傳文多故不著觀之者難知學之者難成客有難太深眾人之不好也雄解之號曰解難其辭曰】

客難揚子曰凡著書者爲眾人之所好也美味期乎合口工聲調於比耳【比和也又頻二反】今吾子乃抗辭幽說閎意指【讀曰妙】獨馳騁於有亡之際而陶冶大鑪旁薄羣生【旁薄猶言蕩薄也】歷覽者玆年矣而殊不寤亶費精神於此而煩學者於彼【亶讀曰但】譬畫者畫於無形弦者放於無聲殆不可乎揚子曰兪若夫閎言崇議幽微之塗蓋難與覽者同也昔人有觀象於天視度於地察法於人者天麗且彌地普而深昔人之辭乃玉乃金彼豈好爲艱難哉埶不得已也獨不見夫翠虯絳螭之將登乎天必聳身於蒼梧之淵不階浮雲翼疾風虛舉而上升則不能撠【防】膠葛騰九閎【撠挶也膠葛上凊之气也騰升也九閎九天之門挶居足反】日月之經不千里則不能燭六合耀八紘泰山之髙不嶕峣則不能浡滃云而散歊烝【嶕峣髙貌浡滃盛也滃雲气貌歊烝气上出也嶕峣音樵堯浡音勃滃一孔反歊音許昭反】是以宓【伏】犠氏之作易也綿絡天地經以八卦文王附六爻孔子錯其象而彖其辭然後發天地之藏定萬物之基典謨之篇雅頌之聲不溫純深潤則不足以揚鴻烈而章絹熈蓋胥靡爲宰【李奇曰造化之神宰割萬物也胥相也靡無也言相師以無爲作宰也】寂寞爲屍大味必淡大音必希大語叫叫大道低回【叫叫逺聲也低回紆衍也】是以聲之眇者不可同於眾人之耳【眇讀曰妙】形之美者不可棍於世俗之目【棍同也音胡本反】辭之衍者不可齊於庸人之聽【衍旁廣也】今夫弦者髙張急徽追趨逐耆則坐者不期而附矣試爲之施咸池揄六莖發簫韶詠九成則莫有和也【揄引也和應也揄音逾和胡臥反】是故鐘期死百牙絕弦破琴而不肯與眾鼔獿人亡則匠石輟斤而不敢妄斲【服防曰獿古之善塗墍者也施廣領大防以仰塗而領袖不污有小飛泥誤著鼻因令匠石揮斤而斲知石之善斲故敢使之也○師古曰塈今之仰泥也獿技拭也故謂泥者爲獿人獿音乃髙反又乃回反今書本獿字有作郢者流俗攺之塈許旣反】師曠之調鐘竢知音者之在後也【應劭曰晉平公鐘工者以爲調矣師曠曰臣竊聴之知其不調也至於師防而果知鐘之不調是師曠欲善調之鐘爲後世之有知音】孔子作春秋幾君子之前睹也【幾讀曰冀】老耼有遺言貴知我者希【老子道徳經云知我者希則我貴矣】此非其操與

逹防

崔駰【本傳駰字亭伯涿郡安平人也少防太學與班固傅毅同時齊名常以典籍爲業未遑仕進之事時人或譏其太靜將以後名失實駰擬楊雄解嘲作達旨以答焉其詞曰】

或說已曰易稱備物致用可觀而有所合故能扶陽以出順陰而入春發其華秋收其實有始有極爰登其質今子韞櫝六經服膺道術歷世而防髙談有日俯鉤深於重淵仰探逺乎九乾【九乾天有九重也離騷天問曰圎則九重孰營度之】窮至賾於幽微測潛隠之無源然下不步卿相之廷上不登王公之門進不黨以贊已退不黷於庸人獨師友道徳合符曩眞抱景特立與士不羣蓋髙樹靡陰獨木不林隨時之宜道貴從凡於時太上運天徳以君世憲王僚而布官臨雍泮以恢儒防軒冕以崇賢率惇徳以厲忠孝揚茂化以砥仁義選利器於良材求鏌鋣於明智不以此時攀臺階闚紫門【三臺謂之三階三公之象也】據髙軒望朱闕夫欲千里而咫尺未發蒙竊惑焉故英人乘斯時也猶逸禽之赴深林蝱蚋之趨大沛胡爲嘿嘿而久沈滯也答曰有是言乎子苟欲勉我以世路不知其跌而失吾之度也古者陰陽始分天地初制【之設反】皇綱云緒帝紀乃設傳序歷數三代興滅昔大庭尙矣赫胥防識【大庭赫胥並古帝王號也尙逺也防無也識記也】淳朴散離人物錯乖髙辛攸降厥趣各違【髙辛氏帝嚳也】道無常稽與時張弛失仁爲非得義爲是君子通變各審所履故士或掩目而淵潛【莊子曰北人無擇與舜爲友舜以天下讓之無擇乃自投淸泠之淵終身不反也】或盥耳而山棲【盥洗也許由字武隠於沛澤之中堯聞之乃致天下而讓焉由以爲污乃臨池洗耳其友巢父飲犢閒由爲堯所讓曰何以污吾犢口牽於上流而飲之見荘子及髙士傳】或艸耕而僅飽【伯成子髙唐虞時爲諸侯至禹去而耕禹往見之則耕在野見呂氏春秋】或木茹而長饑【說苑曰鮑焦衣木皮食木實韓詩外傳曰焦棄其蔬而立槁於洛水之上】或重聘而不來【狂接輿者楚人也耕而食楚王聞其賢使使者持金百鎰車二駟聘之曰願煩先生理江南接輿笑而不應使者去而逺徙莫知所之見莊子】或屢黜而不去【論語桞下惠爲士師三黜人曰可以去矣曰直道而事人何往而不三黜也】或冒訽【火豆反】以干進或望色而斯舉【訽辱也新序曰伊尹防恥辱負鼎俎以干湯論語色斯舉矣翔而後集舉葉音據】或以役夫發夢於王公【髙宗夢得說乃使百工營求諸野得諸傅巖】或漁父見兆於元【戰國策曰呂尙之遇丈王也身爲漁父史記曰太公以釣幹周西伯西伯將出獵卜之曰所獲非龍非驪非熊非羆所獲霸王之輔於是西伯獵果遇太公渭水之陽與語大說元大也】若夫紛繷塞路凶虐播流【方言云繷盛多也音奴董反】人有昏墊之戹主有疇咨之憂條垂藟蔓上下相求於是乎賢人授手援世之災跋涉赴俗急斯時也昔堯含戚而臯陶謨髙祖嘆而子房慮【謀謨也堯遭洪水咨嗟憂愁訪下人有能理者臯陶大禹陳其謨見尙書及史記髙祖爲項羽所敗下馬踞鞍而問子房曰吾欲捐關以東誰可與共功者子房日九江王布彭越韓信卽欲捐之此三人楚可破之】禍不散而曹絳奮【曹參及絳侯周勃皆從髙祖徵伐以定天下也】結不解而陳平權【髙祖擊匈奴至白登被圍七日用陳平訃得出】及其策合道從克亂弭衝乃將鏤元珪冊顯功銘昆吾之冶【墨子昔夏后開冶使飛亷析金於山以鑄鼎於昆吾蔡邕銘論曰呂尙作周太師其功銘於昆吾之鼎】勒景襄之鐘【國語晉魏顆以其身退秦師於輔氏其勲銘於景鐘此兼言襄也】與其有事則褰裳濡足冠掛不顧人溺不拯則非仁也當其無事則躐纓整襟規矩其步徳讓不修則非忠也是以險則救俗平則守禮舉以公心不私其體今聖上之育斯人也朴以皇質雕以唐文六合怡怡比屋爲仁壹天下之眾異齊品類之萬殊參差同量壞冶一陶羣生得理庶績其凝家家有以樂和人人有以自優威械藏而爼豆布六典陳而九刑厝濟玆兆庶出於平易之路𨿽有力牧之略尙父之厲【力牧黃帝臣也史記尙父呂望相武王以伐紂厲謂威容嚴厲】伊臯不論奚事範蔡【伊尹臯繇範雎蔡澤】夫廣廈成而茂木暢逺求存而良馬縶【逺求謂逺方珍異之物也存猶止息也言所求之物旣止不資良馬之力也】陰事終而水宿藏【立冬之後盛徳在水陰气用事故曰陰事水宿謂北方七宿斗牛女虛危室壁也月令曰孟冬之月昏危中仲冬昏東壁中季冬昏婁中孟春昏參中水星伏藏不見也】場功畢而大火入【爾雅曰心爲大火詩豳風曰七月流火乂曰九月築場圃】方斯之際處士山積學者川流衣裳被宇冠蓋云浮譬猶衡陽之林岱陰之麓伐尋抱不爲之稀蓺拱把不爲之數悠悠防極亦各有得彼采其華我收其實捨之則藏已所學也故進動以道則不辭執珪而秉柱國復靜以理則甘糟糠而安藜藿夫君子非不欲仕也恥誇毗以求舉非不欲室也惡登墻而摟處【孟子曰逾東家墻摟其處子則得妻不摟則不得將摟之乎摟牽也字從手處子處女也】叫呼衒鬻縣旌自表非隨和之寶也暴智耀世因以干祿非仲尼之道也遊不倫黨苟以狥已汗血競時利合而友【汗血謂勞力也競時謂趨時也時合而友不以道義】子笑我之沈滯吾亦病子防防而不已也【防防猶區區也】先人有則而我弗虧行有枉徑而我非隨臧否在予惟世所議固將因天質之自然誦上哲之髙訓詠太平之淸風行天下之至順懼吾躬之穢徳勤百畝之不耘縶余馬以安行俟性命之所存【安行不奔馳也天命之謂性言隠居以體命】昔孔子起威於夾谷晏嬰發勇於崔杼曹劌舉節於柯盟【曹劌曹沬也史記曰曹沬以勇事魯莊公爲魯將與齊戰三敗莊公懼乃獻遂邑地以和猶以爲將齊桓公與莊公防於柯盟桓公與莊公旣盟於壇上曹沬以匕首劫齊桓公左右莫敢動乃還魯之侵地】卞嚴克捷於彊禦【新序曰卞莊子飬母戰而三北交遊非之國君辱之及母死三年齊與魯戰莊子請從遂赴敵而鬭三獲甲首曰夫三北以飬母也今志節小具而責塞矣吾聞之節士不以辱生遂反敵殺十人而死君子曰三北已塞滅世斷宗於孝未終也】範蠡錯埶於會稽【錯置也埶謂謀略也史記吳王敗越於夫椒越王乃以餘兵五千人保於防稽吳師追而圍之越王謂範蠡曰柰何範蠡對曰卑辭厚禮以遺之勾踐乃命大夫種行成於吳膝行頓首曰勾踐請爲臣妻爲妾吳王乃赦越王越王反國拊循其士範蠡曰可矣乃伐吳吳師敗越復棲吳王姑蘇之山也】伍貟樹功於栢舉【伍子胥名貟楚人也子胥父誅於楚子胥挾弓矢而幹吳王闔閭闔閭甚勇之爲興師伐楚戰於栢舉楚師敗績見谷梁傳】魯連辯言以退燕【史記魯仲連齊人也燕將攻下齊聊城固保守之田單攻之不下魯仲連乃爲書遺燕將燕將見書泣三日乃自殺遂平聊城】包胥單辭而存楚【左傳楚昭王爲吳所敗申包胥如秦乞師曰吳爲封豕長蛇以薦食上國寡君越在艸莽使下臣告急立依於庭墻而哭日夜不絕聲勺飲不入口七日秦師乃出】唐且華顚以悟秦【唐且卽唐雎也戰國策曰齊楚伐魏魏人有唐雎者年九十餘矣西見秦王曰魏萬乘之國稱東藩者以秦之彊也今齊楚之兵以在魏郊矣大王之救不至魏急且割地是王亡一萬乘之魏而彊二敵之齊楚秦王悟發兵救魏爾雅顚頂也華顚謂白首也】甘羅童牙而報趙【甘羅下蔡人也甘茂孫也年十二事秦相呂不韋秦使張唐往相燕羅曰借臣車五乘請爲張唐先報趙不韋乃言之於始皇召見使甘羅於趙趙襄王郊迎見史記】原衰見廉於壺飱【昔趙衰爲原大夫故曰原衰左傳云昔趙衰以壺飱從徑餒而不食故使處原】宣孟收徳於束脯【呂覽曰昔趙宣孟將之絳見桑下有餓人宣孟止車下食而脯之再咽而能視問之曰汝何爲而餓若是對曰臣宦於絳歸而糧絕羞行乞故至於此宣子與脯三胊拜受而弗敢食問其故曰臣有老母將以遺之宣孟曰食之吾更與汝乃復與脯二束】吳札結信於丘木【史記曰吳公子季札使過徐徐君好季札劍口不敢言季札知之爲使上國未獻及還至徐徐君已死於是乃解其寶劍系之徐君冢樹而去】展季效貞於門女【展季桞下惠也韓詩外傳曰魯有男子獨處夜暴風雨至婦人趨而托之男子閉戶不納曰吾聞男子不六十不同居婦人曰子何不學栁下惠然嫗不逮門之女國人不稱其亂焉】顏回明仁於度轂程嬰顯義於趙武【程嬰解見馮衍傳度轂未詳】僕誠不能編徳於數者竊慕古人之所序

應閒

張衡【本傳衡字平子南陽西鄂人順帝初再轉復爲太史令衡不慕當世所居之官輒積年不徙自去史職五載復還乃設客問作應聞以露誠焉】

有閒餘者曰蓋聞前哲首務務於下學上達佐國理民有云爲也朝有所聞則夕行之立功立事式昭徳音是故伊尹思使君爲堯舜而民處唐虞彼豈虛言而已哉必旌厥素爾咎單巫咸實守王家【咎單巫咸並殷賢臣也尙書曰咎單作明居乂曰巫咸保乂王家也】申伯樊仲實幹周邦服衮而朝介圭作瑞【申伯申國之伯也樊仲仲山甫也爲樊侯】厥迹不朽垂烈後昆不亦丕歟且學非以要利而富貴萃之貴以行令富以施惠惠施令行故易稱以大業質以文美實由華興器賴雕飾爲好人以輿服爲榮吾子性徳體道篤信安仁約已愽蓺無堅不鉆以思世路斯何逺矣曩滯日官今又原之【日官史官也左傳曰天子有日官爾雅曰原再也】必也學非所用術有所仰故臨川將濟而舟檝不存焉徒經思天衢內昭獨智固合理民之式也故嘗見謗於鄙儒深厲淺掲隨時爲義曾何貪於支離而習其孤技邪【莊子曰朱泙曼學屠龍於支離益單千金之家三年技成而無所用責衡何獨妙思於機巧也】叄輪可使自轉木雕猶能獨飛已垂翅而還故棲盍亦調其機而銛諸【垂翅故棲謂再爲史官也盍何不也銛利也諸之也間者言衡作三輪木雕尙能飛轉已乃垂翅故棲何不調其機關使利而髙飛邪傅子曰張衡能令三輪獨轉也】昔有文王自求多福人生在勤不索何獲曷若卑體屈己美言以相克鳴於喬木乃金聲而玉振之用後勲雪前吝婞佷不柔以意誰靳也【見左傳】應之曰是何觀同而見異也君子不患位之不尊而患徳之不崇不恥祿之不夥而恥智之不愽是故蓺可學而行可力也天爵髙縣得之在命或不速而自懷或羨旃而不臻求之無益故益者靣而不思阽身以徼幸固貪夫之所爲未得而豫防也【阽危也】枉尺直尋議者譏之盈欲虧志孰云非羞於心有猜則簋飱饌餔猶不屑餐旌瞀以之【列子曰東方有人焉曰爰精目將有適也而餓於道狐丘父之盜曰丘見而下壺飱以餔之爰精目三餔而後能視曰子何爲者也我狐父之人丘也爰精目曰嘻汝非盜邪吾義不食子之食也兩手據地而歐之不出喀喀而死】意之無疑則兼金盈百而不嫌辭孟軻以之士或解裋褐而襲黼黻或委臿築而據文軒者度徳拜爵量績受祿也【解裋褐謂戚也委臿築謂傅說也方言曰自關而西謂襜褕短者謂之裋也裋音常主反】輸力致庸受必有階渾元初基露軌未紀吉凶分錯人用朣朦【朣朦言未晤也劉攽曰案蔡邕亦有此二字作瞳蒙從目是也此誤】黃帝爲斯深慘有風後者是焉亮之察三辰於上迹禍福乎下經緯歷數然後天步有常則風後之爲也【史記黃帝迎日推策舉風後力牧以理人順天地之紀幽明之占又曰旁羅日月星辰春秋內事曰黃帝師於風後風後善於伏羲氏之道故推衍陰陽之事蓺文志陰陽流有風後十三篇】當少昊淸陽之末實或亂徳人神雜擾不可方物重黎又相顓頊而申理之曰月卽次則重黎之爲也人各有能因蓺受任鳥師別名四叔三正官無二業事不並齊【左傳郯子曰少皥鳥師而烏名鳯鳥氏歷正也元鳥氏司分也伯趙氏司至也靑烏氏司啟也丹鳥氏司閉也晉蔡墨曰少皥氏有四叔曰重曰該曰修曰熈實能金木及水使重爲句芒該爲蓐收修及熈爲元冥四叔分主三正言其不兼業也】晝長則宵短日南則景北天且不堪兼況以人該之夫元龍迎夏則陵云而奮鱗樂時也涉冬則淈【骨】泥而潛蟠避害也【說文曰龍鱗防之長能幽能明能小能巨能短能長春分而登天秋分而入川言出入有時也淈亂也】公旦道行故制典禮以尹天下懼教誨之不從有人不理仲尼不遇故論六經以俟來辟【辟君也公羊傳曰孔子制春秋以俟後聖也】恥一物之不知有事之無範所考不齊如何可一夫戰國交爭戎車競驅君若綴旒人無所麗【麗附也公羊傳曰君若贅旒然旒旂旒言爲下所執持西東也】燭武縣縋而秦伯退師【燭之武鄭大夫縋縣防於城而下也左傳曰秦伯圍鄭鄭伯使燭之武夜縋而出說秦秦伯爲之退師】魯連系箭而聊城弛柝【魯仲連齊人也時燕將守聊城仲連爲書系箭聊城中燕將自殺見史記弛廢也柝行夜木也】從往則合橫來則離安危無常要在說夫【張儀說諸侯連和事秦爲橫蘇秦說諸侯連兵拒秦爲從蘇秦往則從合張儀來則從離】咸以得人爲防失士爲尢故樊噲披帷入見髙祖【前漢書樊噲沛人也封武陽侯髙帝常病惡見人臥禁中詔戶者無得入噲乃排闥直入流涕曰獨不見趙髙之事乎帝笑而起】髙祖踞洗以對酈生【前漢書曰沛公方踞牀令兩女子洗足而見酈食其食其曰必欲聚徒合義兵誅無道不宜踞見長者於是沛公輟洗謝之】當此之防乃黿鳴而鼈應也【諭君臣相感也焦贛易林曰黿鳴岐野鼈應於泉】故能同心戮力勤卹人隠【國語曰勤卹人隠而除其害也】奄受區夏遂定帝位皆謀臣之由也故一介之策各有攸建子長諜之爛然有第夫女魃北而應龍翔洪鼎聲而軍容息【山海經曰蚩尢作兵伐黃帝黃帝乃令應龍攻之冀州之野應龍蓄水蚩尢請風伯雨師從大風雨黃帝乃下天女曰妖雨止遂殺蚩尢妖不得復上所居不雨妖魃也】溽暑至而鶉火棲寒冰沍而黿鼉蟄【見禮記】今也皇澤宣洽海外混同萬方億醜並質共劑若修成之不暇尙何功之可立立事有三言爲下列下列且不可庶矣奚冀其二哉【見左傳】於玆搢紳如雲儒士成林及津者風攄失塗者幽僻遭遇難要趨偶爲幸世易俗異事埶舛殊不能通其變而一度以揆之斯契船而求劍守株而伺兔也【見春秋】冒愧逞願必無仁以繼之有道者所不履也越王句踐事此故厥緒不永【史記越王句踐先吳興師吳王聞之悉發精兵擊越敗之於夫椒越王乃以餘兵五千人保棲於防稽此爲冒愧逞願自取敗也】捷徑邪至我不忍以投步干進苟容我不忍以歙【翕】肩𨿽有犀舟勁檝猶人涉卬否有須者也姑亦奉順惇篤守以忠信得之不休不獲不吝不見是而不惛居下位而不憂允上徳之常服焉【惛悶也】方將師天老而友地典與之乎髙睨而大談孔甲且不足慕焉稱殷彭及周耼【帝王紀黃帝以風後配上臺天老配中臺五聖配下臺謂之三公其餘知天規紀地典力牧常先封胡孔甲等或以爲師或以爲將蓺文志陰陽有地典六篇殷彭卽老彭殷賢人也睨視也髙視大談言不同流俗】與世殊技固孤是求子憂朱泙曼之無所用吾恨輪扁之無所教也【見莊子】子覩木雕獨飛湣我垂翅故棲吾感去鼃附鴟悲爾先笑而後號也斐豹以斃督燔書禮至以掖國作銘【見左傳】髙以牛餼退敵墨翟以縈帶全城【見左傳】貫髙以端辭顯義蘇武以禿節效貞【見前漢書】蒲且以飛矰逞巧詹何以沈鉤致精【見列子】奕秋以棊局取譽王豹以淸謳流聲僕進不能參名於二立退又不能羣彼數子【二立謂太上立徳其次立功上云立事有三言爲下列下列且不可庶況具二哉故言不能參名於二立之流也數子謂斐豹以下也】湣三墳之旣頽惜八索之不理【見左傳】庶前訓之可鉆聊朝隠乎柱史【前漢書東方朔曰首陽爲拙柱下爲工應劭曰老子爲周柱下史朝隠終身無患是爲上也】且韞櫝以待價踵顏氏以行止曾不慊夫晉楚敢告誠於知已

抵疑【愚曰以利害優劣言若自揣者而末摭季札四人自況頗不倫姑取之耳】

夏侯湛【晉書本傳湛字孝若譙國譙人時湛中防拜郎中累年不調乃作抵疑以自廣其辭曰】

當路子有疑夏侯湛者而謂之曰吾聞有其才而不遇者時也有其時而不遇者命也吾子童防而岐嶷弱冠而著徳少而流聲長而垂名拔萃始立而登宰相之朝揮翼初儀而受卿尹之舉蕩典籍之華談先王之言入閶闔躡丹墀染彤管吐洪煇幹當世之務觸人主之威有效矣而官不過散郎舉不過賢良鳯棲五期龍蟠六年英耀禿落羽儀摧殘而獨雍容藝文蕩駘儒林志不輟著述之業口不釋雅頌之音徒費情而耗力勞神而苦心此術亦以薄矣而終莫之辯宜吾子之陸沈也且以言乎才則吾子優矣以言乎時則子之所與二三公者義則骨肉之固交則明道之觀也富於徳貴於官其所發明𨿽叩牛操築之客傭賃抱關之隸負俗懷譏之士猶將登爲大夫顯爲卿尹於何有寶咳唾之音愛錙銖之力向若垂一鱗回一翼令吾子攀其飛騰之埶掛其羽翼之末猶奮迅於雲霄之際騰驤於四極之外今乃金口玉音漠然沈黙使吾子棲遲窮巷守此困極心有窮志貌有饑色吝江河之流不以濯舟船之畔惜東壁之光不以寓貧婦之目抑非二三公之蔽賢也實吾子之拙惑也夏侯子曰噫湛也幸有過人必知之矣吾子所以褒飾之大矣斟酌之諭非小醜之所堪也然過承古人之誨抑因子大夫之忝在室也敢布其腹心豈能隠幾以覽其防乎客曰敢祗以聽夏侯子曰吾聞先大夫孔聖之言徳之不修學之不講聞義不能徙不善不能攺是吾憂也四徳具而名位不至者非吾任也是以君子求諸已小人求諸人僕也承門戶之業受過庭之訓是以得接冠帶之末充乎士大夫之列頗闚六經之文覽百家之學弱年而入公朝蒙蔽而當顯舉進不能拔羣出萃卻不能抗排當世志則乍顯乍昧文則乍幽乍蔚知之者則謂之欲逍遙以飬生不知之者則謂之欲遑遑以求達此皆未是僕之所匱也僕又聞世有道則士無所執其節黜陟明則下不在量其力是以當舉而不辭入朝而酬問僕東野之鄙人頑直之陋生也不識當世之便不達朝廷之情不能倚靡容恱出入﨑傾逐巧防妍嘔喁辯佞隨羣班之次伏簡墨之後當此之時若失水之魚喪家之狗行不勝衣言不出口安能幹當世之務觸人主之威適足以露狂簡而增塵垢縱使心有至言言有偏直此委巷之誠非朝廷之欲也今天子以茂徳臨天下以八方六合爲四境海內無虞萬國靜九夷之從王化猶洪聲之收淸響黎苗之樂函夏若遊形之招惠景鄕曲之徒一介之士曾諷急就習甲子者皆奮筆揚文議制論道出艸苗起林藪禦靑瑣入金墉者無日不有充三臺之寺盈中書之閣有司不能竟其文當年不能編其籍此執政之所厭聞也若乃羣公百辟卿士常伯被朱佩紫耀金帶白坐而論道者義充路盈寢黃幄玉階之內飽其尺牘矣若僕之言皆糞土之說消磨灰爛垢辱招穢適可充衛士之防盈埽除之器譬猶投盈寸之膠而欲使江海易色燒一羽之毛而欲令大鑪增埶若燎原之煙彌天之云噓之不益其熱噏之不減其气今子見僕入朝蹔對便欲坐望髙位吐言數百謂陵嶒一世何吾子之失評也僕固脂車以須放秣馬以待卻反耕於枳落歸志乎渦瀨從容乎農夫優遊乎卒歳矣古者天子畫土以封羣後羣後受國以臨其邦懸大賞以樂其成列九伐以討其違興衰相形安危相傾故在位者以求賢爲務受任者以進才爲急今也則九州爲一家萬國爲百郡政有常道法有恆訓因循而禮樂自定揖讓而天下大順夫道學之貴遊閭邑之搢紳皆髙門之子世臣之風長譽推成而進悠悠者皆天下之彥也諷詁訓傳詩書講儒墨說虛僕皆不如也二三公之簡僕於凡庸之肆顯僕於細猥之中則爲功也重矣時而淸談則爲親也周矣且古之君子不知士則不明不安是以居逸而思危對食而肴幹今也則否居位者以善身爲靜以寡交爲愼以弱防爲重以怯言爲信不知士者無公誹不得士者不私愧彼在位者皆稷契咎益伊呂周召之倫叔豹仲熊之儔稽古則逾黃唐經緯則越虞夏蔑昆吾之功嗤桓文之勲拭防管仲蹉雹晏嬰其逺則欲升鼎湖近則欲超太平方將保重嗇神獨善其身白沖虛仡爾養眞𨿽力挾太山將不舉一羽揚波萬里將不濯一鱗咳唾成珠玉揮袂出風雲豈肯防【蒲結切】【先結切】鄙事取才進人此又吾子之失言子獨不聞夫神人乎噏風飲露不食五穀登太淸遊山嶽靡芝艸弄白玉不因而獨備無假而自足不與人路同嗜欲不與世務齊榮辱故能入無窮之門享不死之年以此言之何待進賢客曰聖人有言曰邦有道貧且賤焉恥也今子值有道之世當太平之防不攘袂奮气發謀出奇使鳴鶴受和好爵見縻抑乃沈身郎署約志勤卑不亦羸哉且伊尹之幹成湯戚之迕桓公或投已鼎俎或庸身飯牛明廢興之機歌白水之流徳入殷王義感齊侯故伊尹起庖廚而登阿衡戚出車下而階大夫外無微介內無請謁矯身擢手徑躡名位吾子亦何不慕賢以自厲希古以慷慨乎夏侯子曰嗚呼是何言與富與貴是人之所欲非僕之所惡也夫幹將之劍陸防狗馬水截蛟龍而鉛刀不能入泥騏驥驊驑之乘一日而致千里而駑蹇不能邁畝百鏈之鑑別須眉之數而壁土不見泰山鴻鵠一舉橫四海之區出靑雲之外而尺鷃不陵桑楡此利鈍之覺優劣之決也夫欲進其身者不過幹萬乘而僕以上朝堂答世問不過顯所知僕以竭心思盡才學意無雅正可準論無片言可采是以頓於鄙劣而莫之能起也以此言之僕何爲其不自衒哉子不嫌僕徳之不劭而疑其位之不到是猶反鏡而索照登木而下釣僕未以此爲不肖也若乃伊尹負鼎以干湯呂尙隠遊以徼文傅說操築以寤王寧戚擊角以要君此非僕所能也莊周駘蕩以放言君平賣卜以自賢接輿陽狂以蔽身梅福棄家以求仙此又非僕之所安也若乃季札抗節於延陵揚雄覃思於太伯玉和柔於人懷栁惠三黜於士官僕𨿽不敏竊頗彷佛其淸塵

擬客難【愚曰士爲恬退之辭皆其不得志也晳末年不受趙王倫記室之命乃爲髙耳】束晳【晉書本傳晳字廣微陽平元城人】

束子閒居門人並侍方下帷深譚隠幾而咍含毫散藻考撰同異在側者進而問之曰蓋聞道尙變通達者無窮世亂則救其紛時泰則扶其隆振天維以贊百務熈帝載而鼓皇風生則率土樂其存死則宇內哀其終是以君子屈己伸道不恥於時上國有不索何獲之言周易著躍以求進之辭莘老負金鉉以陳烹割之說齊客當康衢而詠白水之詩今先生耽道修蓺嶷然山峙潛朗通微洽覽深識夜兼忘寐之勤晝騁鉆之思曠年累稔不墮其志鱗翼成而愈伏術業優而不試乃欲闔匵辭價泥蟠深處永戢琳瑯之耀匿首窮魚之渚當唐年而慕長沮邦有道而反寧武識彼迷此愚竊不取若乃士以援登進必待求附埶之黨橫擢則林藪之彥不抽丹墀步紈袴之童東野遺白顚之叟盍亦因子都而事博陸憑鷁首以涉洪流蹈翠云以駭逸龍振光耀以驚沈防徒屈靈蟠於埳井眄天路而不遊學旣積而身困夫何爲乎祕丘且歲不我與時若奔駟有來無反難得易失先生不知旴豫之防悔遲而忘夫朋盍之義務疾亦豈能登海湄而抑東流之水臨虞泉而招西歸之日徒以曲畏爲梏儒學自桎囚大道於環堵苦形骸於蓬室豈若托身權戚憑埶假力擇棲芳林飛不待翼夕宿七娥之房朝享五鼎之食匡三正則太階平贊五教而玉繩直孰若茹藿飡蔬終身自匿哉束子曰居吾將導爾以君子之道諭爾以出處之事爾其明受余訊謹聽余志昔元一旣啟兩儀肈立離光夜隠望舒晝戢羽族翔林蟩蛁赴濕物從性之所安士樂志之所執或背丰榮以巖棲或排蘭闥而求入在野者龍逸在朝者鳯集𨿽其軌迹不同而道無貴賤必安其業交不相羨稷契奮庸以宣道巢由洗耳以避禪同垂不朽之稱俱入賢者之流參名比譽誰劣誰優何必貪與二八爲羣而恥爲七人之疇乎且道暌而通士不同趣吾竊綴處者之末行未敢聞子之髙諭將忽蒲輪而不眄夫何權威之云附哉昔周漢中衰時難自托福兆旣開患端亦作朝遊巍峩之宮夕墜崢嶸之壑晝笑夜嘆晨華暮落忠不足以衛已過不可以預度是士諱登朝而競赴林薄或毀名自污或不食其祿比從政於匣笥之譬官者於郊廟之犢公孫泣涕而辭相揚雄抗論於赤族今大晉熈隆六合寧靜蜂蠆止毒熊羆輟猛五刑勿用八紘備整主無驕肆之怒臣無犛纓之請上下相安率禮從道朝養觸邪之獸庭有指佞之艸禍戮可以忠逃寵祿可以順保且夫進無險懼而惟寂之務者率其性也兩可俱是而捨彼趣此者從其志也蓋無爲可以解天下之紛澹泊可以救國家之急當位者事有所窮陳策者言有不入翟璜不能回西鄰之寇平勃不能正如意之立幹木臥而秦師退四皓起而戚姬泣夫如是何捨何執何去何就謂山岑之林爲芳谷底之莽爲臭守分任性惟天所授鳥不假甲於魚不借足於獸何必笑孤竹之貧而羨齊景之富恥布衣以肆志寧文裘而拖繡且能約其躬則儋石之稸以丰苟肆其欲則海陵之積不足存道徳者則匹夫之身可榮忘大倫者則萬乘之主猶辱將研六籍以訓世守寂泊以鎭俗偶鄭老於海隅匹嚴叟於僻蜀且世以太虛爲輿罏爲肆神遊莫競之林心存無營之室榮利不擾其覺殷憂不幹其寐捐誇者之所貪收躁務之所棄薙聖籍之荒蕪總羣言之一至全素履於丘園背纓緌而長逸請子課吾業於千載無聴吾言於今日也

對儒【愚曰此樣筆鋒多矣而曹毗推一時之多賢揆諸已以自貶不謂之賢可乎】曹毗【晉書本傳毗字輔佐譙國人】

或問曹子曰夫寶以含珍爲貴士以藏器爲峻麟以絕迹標奇松以負霜稱防是以蘭生幽澗玉輝千仞故子州浮滄瀾而龍蟠吳季忽萬乘以解印虞公潛崇巖以頥神梁生適南越以保愼固能全眞養和夷迹洞潤陵冬揚芳披雪獨振也今子少晞冥風弱挺秀容奇發防齡翰披孺童吐辭則藻落揚班抗心則志擬髙鴻味道則理貫莊肆研妙則穎奪豪鋒固以騰廣莫而萋蒨排素薄而靑防者矣何必以刑禮爲己任申韓爲宏通旣登東觀染史筆又據太學理儒功曾無韻淡泊逸气虛洞養采幽翳晦明蒙籠不追林棲之迹不希抱鱗之龍不營練眞之術不慕內聴之聰而處泛位以核物扇塵教以自蒙負鹽車以顯能飾一已以求恭退不居漆園之場出不躡曾城之衝遊不踐綽約之室趠不希騄駬之蹤徒以區區之懷而整名目之典覆簣之量而塞北川之洪檢名實於俄頃之間定得失乎一管之鋒子若謂是果是邪則是不必以合俗子若云俗果非邪則俗非不可以苟從俗我紛以交爭利害渾而彌重何異執朽轡以禦逸駟承勁風以握秋蓬役恬性以充勞府對羣物以耦怨雙者乎子不聞乎終軍之穎賈生之才技奇山東玉映漢臺可謂響播六合聲駭嬰孩而見毀絳灌之口身離狼狽之災由此言之名爲實賔福萌禍胎朝敷榮華夕歸塵埃未若澄虛心於圃防瑤林於蓬萊絕世事而擕黃綺鼓滄川而浪龍鰓者矣蒙竊惑焉主人煥耳而笑欣然而言曰夫兩儀旣辟陰陽汗浩五才疊用化生紛擾萬類云云孰測其兆故不登閬風安以瞻殊目之形不步景宿何以觀恢廓之表是以迷麄者循一往之智狷介者守一方之矯豈知火林之蔚炎柯冰津之擢陽艸故大人達觀任化昏曉出不極勞處不巢皓在儒亦儒在道亦道運屈則紆其淸暉時申則散其龍藻此蓋員動之用捨非尋常之所寶也今三明互照二气載宣教夕凝朗風晨鮮道以才暢化隨理全故三典克明於百揆虞音齊響於五弦安期解褐於秀林漁父擺釣於長川如斯則化無不融道無不延風澄於俗波淸於川方將舞黃虯於慶雲招儀鳯於靈山流玉醴於華闥秀朱艸於庭前何有違理之患累眞之嫌子徒知辯其說而未測其源明朝菌不可逾晦朔蟪蛄無以觀大年固非管翰之所述聊敬對以終篇客傲【愚曰銅山東崩洪鐘西應璞之明於气類深哉卜筮豈足自貶乎彼傲凶徳也答之淺矣】郭璞【晉書本傳璞字景純河東聞喜人璞旣好卜筮縉紳多芙之又自以才髙位卑乃著客傲】

客傲郭生曰玉以兼城爲寶士以知名爲賢明月不妄映蘭葩豈虛鮮今足下旣以拔文秀於叢薈防弱根於慶雲陵扶揺而疏翮揮淸瀾以濯鱗而響不徹於一臯價不登乎千金傲岸榮悴之際頡頏龍魚之間進不爲諧隠退不爲放言無沈冥之韻而希風乎嚴光徒費思於鉆味摹洞林乎連山尙何名乎夫攀驪龍之髯撫翠禽之毛者而不得絕霞肆跨天津者未之前聞也郭生粲然而笑曰鷦鷯不可與論云翼井蛙難與量海鼇𨿽然將祛子之惑訊以未悟其可乎乃者地維中絕乹光墜采皇運暫回廓祚淮海龍徳時乘羣才云駭藹若鄧林之防逸翰爛若溟海之納奔濤不煩咨嗟之訪不假蒲帛之招羈九有之奇駿咸總之於一朝豈惟丰沛之英南陽之豪昆吾挺鋒驌驦軒髦杞梓競敷蘭荑爭翹嚶聲冠於伐木援類繁乎防茅是以水無浪士巖無幽人刈蘭不暇防桂不給安事錯薪乎且夫窟泉之濳不思云翚熈冰之采不羨旭晞混光耀於埃藹者亦曷願滄浪之深秋陽之映乎登降紛於九五淪湧懸乎龍津蚓蛾以不才陸槁蟒蛇以騰騖暴鱗連城之寶藏於褐裏三秀𨿽艷糜於麗采香惡乎芬賈惡乎在是以不塵不防不驪不騂支離其神蕭悴其形形廢則神王迹麄而名生體全者爲犧至獨者不孤傲俗者不得以自得黙覺者不足以涉無故不恢心而形遺不外累而智喪無巖穴而冥寂無江湖而放浪悟不以應機洞鑑不以昭曠不物物我我不是是非非忘意非我意意得非我懷寄羣籟乎無象域萬殊於一歸不壽殤子不夭彭防不壯秋豪不小太山蚊淚與天地齊流蜉蝣與大椿齒年然一闔一開兩儀之迹一衝一溢懸象之節渙沍期於寒暑凋蔚要乎春秋靑陽之翠秀龍豹之委潁駿狼之長暉陸之短景故臯壤爲悲欣之府胡蝶爲物化之器矣夫欣黎黃之音者不顰蟪蛄之吟豁雲臺之觀者必閟帶索之歡縱蹈而詠采薺擁璧而嘆抱關戰機心以外物不能得意於一悟往復於嗟嘆安可與言樂天者乎若乃莊周偃蹇於漆園老萊媻娑於林窟嚴平澄漠於塵肆梅眞隠淪乎市卒梁生吟嘯而矯迹焦先混沌而槁杌阮公昏酣而賣傲翟叟遁形以倐忽吾不幾韻於數賢故寂然玩此員防與智骨

文選補遺卷二十五

欽定四庫全書

文選補遺卷二十六

元陳仁子輯

史敍論【愚曰史有敍論自司馬遷始魯史以前未論也子長以縱橫馳騁之奇才作爲史記數十萬言史法至此爲之一變班且不能及而況範乎昭明略而不取何也今摘數篇於此若班範可采者姑略嗚呼敍論作而春秋襃貶之筆微矣】

六國年表【愚曰六國之興成亦天運耳故地無常利推移之者天也粵自黃帝邑於涿鹿以來顓帝邑於龍城舜耕於歷山箕子建國朝鮮王气在東千五百年乃轉而歸於西土西土者自文武都丰鎬以來秦據咸陽漢卜長安王气在西乂千有一百年乃轉而河朔河朔者自西漢中葉以後新莽而下極於隋唐河朔富盛王气在河朔又九百年乃轉而南夏若南夏者襄漢以南達於湖廣江湖以南斥於閩海安史之亂皆禍所不及由是東南十一路泰然安堵歷五季以至宋民物丰阜皆古所號荒涼之地也自南自北王气各有攸在而司馬遷謂起事専在東南成功専在西北非的論矣】

司馬遷

太史公讀秦記【索隠曰卽秦國之史記也故下云秦燒詩書諸侯史記尢甚獨有秦記又不載日月】至犬戎敗幽王周東徙洛邑秦襄公始封爲諸侯作西畤用事上帝僭端見矣禮曰天子祭天地諸侯祭其域內名山大川今秦雜戎翟之俗先暴戾後仁義位在藩臣而臚於郊祀君子懼焉【臚訓陳也又音旅】及文公逾隴攘夷狄尊陳寶營岐雍之間而穆公修政東竟至河則與齊桓晉文中國侯伯侔矣是後陪臣執政大夫世祿六卿擅晉權徵伐防盟威重於諸侯及田常殺簡公而相齊國諸侯晏然弗討海內爭於戰攻矣三國終之卒分晉田和亦滅齊而有之六國之盛自此始務在彊兵並敵謀詐用而從橫短長之說起矯稱蠭出誓盟不信𨿽置質剖符猶不能約束也秦始小國僻逺諸夏賔之比於戎翟至獻公之後常雄諸侯論秦之徳義不如魯衛之暴戾者量秦之兵不如三晉之彊也然卒並天下非必險固便形埶利也蓋若天所助焉或曰東萬物所始生西方物之成孰夫作事者必於東南收功實者常於西北故禹興於西羌【皇甫謐曰孟子稱禹生石紐西夷人也○正義曰禹生於茂州汶川縣本冉駹國皆西羌】湯起於亳【徐廣曰京兆杜縣有亳亭】周之王也以丰鎬伐殷秦之帝用雍州興漢之興自蜀漢秦旣得意燒天下詩書諸侯史記尢甚爲其有所刺譏也詩書所以復見者多藏人家而史記獨藏周室以故滅惜哉惜哉獨有秦記又不載日月其文略不具然戰國之權變亦有可頗采者何必上古秦取天下多暴然世異變成功大傳曰法後王何也以其近已而俗變相類議卑而易行也學者牽於所聞見秦在帝位日淺不察其終始因舉而笑之不敢道此與以耳食無異【索隠曰按言俗學淺識舉而笑秦此猶耳食不能知味也】悲夫余於是因秦記踵春秋之後起周元王【索隠曰按此表起周元王元年春秋迄元王八年】表六國時事訖二世凡二百七十年著諸所聞興壞之端後有君子以覽觀焉

漢興以來諸侯年表【愚曰封建之論是非相半然以埶論之國大則賦多賦多則兵眾其爲亂也易國小則賦微賦微則兵寡其爲亂也難以李唐藩鎭之禍証之可知矣特古今一代之初興必反前代之政然其間固有非粃政而不必盡反者此一代之制所以爲善也且以封建言之周幹八百並而十二十二並而七七並而一其間彊之陵弱生民之禍何能一日安秦因六國之盡滅而昔之爲諸侯者蕩不復存無以牽制乎我乃攺而郡縣之蓋郡縣無根深蔕固之禍而封建者長子老孫不可猝拔此其獘之由革固非秦之能也意者天亦厭其相刃相劘之至使至此也此固天下之一大機也漢之初不必反其政也而反之是故其封異姓也異姓叛封同姓也同姓叛豈當時所封其人果皆性惡手國大則賦多賦多則兵彊埶使然也且以春秋戰國戰爭相尋之禍秦親於其身而痛之漢去秦僅三十年豈不知之而猶曰封建封建云者獨自見禍也夫以銷印之日髙帝亦知六國後之不可立矣異姓同姓之封是非六國之六國也而封之又何見乎吁此封建之未易復乃一定之說就使復之則亦反而求諸古之制公侯百里伯七十里子男五十里不能五十里者附於諸侯曰附庸則其國小變遲猶未至如韓彭吳楚之亂近在目睫也漢毋乃以匹夫取天下得之易與之易而不計其禍之不少徐乎或曰當時韓彭之儔負不世之功非大封無以滿其望是亦髙帝不得已而爲之也然則同姓諸王其何功乎是亦不思之甚也矣○又曰漢初宗姓諸王無戰功而有分土唐初宗姓諸王有戰功而無分土】

司馬遷

太史公曰殷以前尙矣周封五等公侯伯子男然封伯禽康叔於魯衛地各四百里親親之義襃有徳也太公於齊兼五侯地尊勤勞也武王成康所封數百而同姓五十五【索隠曰案漢書封國八百同姓五十餘顧氏據左傳魏子謂成鱄曰武王克商光有天下兄弟之國十有五人姬姓之國四十人是也】地上不過百里下三十里以輔衛王室管蔡康叔曹鄭或過或損厲幽之後王室缺侯伯彊國興焉天子微弗能正非徳不純形埶弱也漢興序二等髙祖末年非劉氏而王者若無功上所不置而侯者天下共誅之髙祖子弟同姓爲王者九國【徐廣曰齊楚荊淮南燕趙梁代淮○索隠曰徐氏九國不數吳蓋以荊絕乃封吳故也仍以淮陽爲九今案下文所列有十國者以長沙異姓故言九國】惟獨長沙異姓而功臣侯者百餘人自鴈門太原以東至遼陽【遼東陽縣】爲燕代國常山以南太行左轉度河濟阿甄以東薄海爲齊趙國自陳以西南至九疑東帶江淮谷泗【谷水在沛】薄防稽爲梁楚吳淮南長沙國皆外接於胡越而內地北距山以東盡諸侯地大者或五六郡連城數十置百官宮觀僭於天子漢獨有三河東郡潁川南陽自江陵以西蜀北自雲中至隴西與內史凡十五郡而公主列侯頗食邑其中何者天下初定骨肉同姓少故廣彊庶孽以鎭撫四海用承衛天子也漢定百年之間親屬益疎諸侯或驕奢忕邪臣計謀爲淫亂大者叛逆小者不軌於法以危其命殞身亡國天子觀於上古然後加惠使諸侯得推恩分子弟國邑【案武帝用主父偃言而下推恩之令】故齊分爲七【徐廣曰城陽濟北濟南菑川膠西膠東是分爲七】趙分爲七【河間及廣川中山常山淸河】梁分爲五【濟陽濟川濟東山陽】淮南分三【廬江衡山】及天子支庶予爲王王子支庶爲侯百有餘焉吳楚時前後諸侯或以適削地【適音宅或作過】是以燕代無北邊郡吳淮南長沙無南邊郡【如淳曰長沙之南更置郡燕代以北更置緣邊郡具所有饒利兵馬器械三國皆失之也○正義曰景帝時漢境北至燕代燕代之北未列爲郡吳長沙之國南至嶺南嶺南越未平亦無南邊郡】齊趙梁楚支郡名山陂海咸納於漢諸侯稍微大國不過十餘城小侯不過數十里上足以奉貢職下足以供養祭祀以藩輔京師而漢郡八九十形錯諸侯間犬牙相臨【謂交錯相銜如犬牙故云犬牙相制言犬牙參差也】秉其阸塞地利彊本榦弱枝葉之埶也尊卑明而萬事各得其所矣臣遷謹記髙祖以來至太初諸侯譜其下益損之時令後世得覽形埶𨿽彊要之以仁義爲本

建元以來侯者年表【愚曰建元以來之封爵與漢初功臣異矣而太史公紀之曰七十二國禇氏補餘四十五國何邊功之多若是邪中國一統而馳志如此是亦不可以已乎不知費幾萬生靈能成此諸封爵也惜哉】

司馬遷

太史公曰匈奴絕和親攻當路塞閩越擅伐東甌請降二夷交侵當盛漢之隆以此知功臣受封侔於祖考矣何者自詩書稱三代戎狄是應荊荼是徴【應當也荼音舒徴音澄】齊桓越燕伐山戎武靈王以區區趙服單於秦繆用百里霸西戎吳楚之君以諸侯役百越況乃以中國一統明天子在上兼文武席卷四海內輯億萬之眾豈以晏然不爲邊境徵伐哉自是後遂出師北討彊胡南誅勁越將卒以次封矣

建元以來王子侯者年表【愚曰分王予弟親親之恩也誼之遺防也遷之言似頌似諷讀者可以洞悟】

司馬遷

制詔禦史諸侯王或欲推私恩分子弟邑者令各條上朕且臨定其號名太史公曰盛哉天子之徳一人有慶天下賴之

外戚世家【愚曰敍述歷代有勸有戒正論也而遷終歸之命焉然則呂后之禍其殆出於天而非人乎】

司馬遷

自古受命帝王及繼體守文之君非獨內徳茂也蓋亦有外戚之助焉夏之興也以塗山【韋昭云塗山國名禹所娶在今九江應劭云九江當塗有禹墟大戴禮云禹娶塗山氏之女謂之女僑生啟也】而桀之放也以末喜【國語桀伐有施人以末喜女焉韋昭云有施喜姓之國末喜其女也】殷之興也以有娀【有娀國名其女簡狄吞燕卵而生契詩雲天命鳦烏降而生商】紂之殺也嬖妲己【國語殷辛伐有蘇有蘇氏以妲己女焉按有蘇國也已姓也妲字也包愷云妲音丁違反】周之興也以姜原及大任【系本云帝嚳上妃有邰氏之女曰姜原鄭箋詩云姜姓嫄名履大人迹生后稷大任文王之母詩云摰仲氏任又曰摯國任姓之中女】而幽王之禽也淫於襃姒【音似國語曰幽王伐有襃有褒人以襃姒女焉按襃是國名姒是其姓卽龍漦之子襃人育而以女於幽王也然此文自夏之興至襃姒皆是史蘇之詞及列女傳】故易基乾坤詩始關雎書美釐降春秋譏不親迎夫婦之際人道之大倫也禮之用惟婚姻爲兢兢夫樂調而四時和陰陽之變萬物之統也可不愼與人能宏道無如命何甚哉妃匹之愛【妃音配又如字】君不能得之於臣父不能得之於子況卑下乎旣驩合矣或不能成子姓【禮記雲姓者余姓謂眾孫也卽趙飛燕等是也】能成子姓矣或不能要其終豈非命也哉孔子罕稱命蓋難言之也非通幽明之變惡能識乎性命哉

貨殖傳【愚曰世譏遷述貨殖則崇埶利過矣遷之言曰千乘之王萬家之侯百室之君尙猶患貧況匹夫編戶之民乎此其說殆有爲者非専崇貨利也故其後也謂烏氏倮寡婦淸足以動始皇之羨慕其乂後也極天下之可鄙可賤者以寫斯民求富之情狀遷之意其亦重有感夫班固踵遷史敍貨殖𨿽多襲遷語然自宣曲任氏而上皆戰國秦漢初人天漢而後獨無聞焉豈非告緡算之餘陶朱倚頓之輩不能自存乎議者謂遷史爲謗書其得固以自逭矣】司馬遷

老子曰至治之極鄰國相望【亡】雞狗之聲相聞民各甘其食美其服安其俗樂其業至老死不相往來必用此爲務挽【晚】近世塗民耳目則幾無行矣太史公曰夫神農以前吾不知已至若詩書所述虞夏以來耳目欲極聲色之好口欲窮芻豢之味身安逸樂而心誇矜埶能之榮使俗之漸民久矣𨿽戶說以眇論終不能化【眇音妙論如字】故善者因之其次利道之其次教誨之其次整齊之最下者與之爭夫山西饒材竹谷纑【谷木名皮可以爲紙纑山中紵可以爲布】旄玉石山東多魚鹽漆絲聲色江南出柟梓姜桂金錫連【音蓮鉛之未煉者】丹沙犀瑇瑁珠璣齒革龍門碣石【龍門山在徐州龍門縣碣石山在平州盧龍縣】北多馬牛羊旃裘筋角銅鐵則千里往往山出棊置【言出銅鐵之山方千里如圍棊之置也】此其大較【角】也皆中國人民所喜好謡俗被服飲食奉生送死之具也故待農而食之虞而出之工而成之商而通之此寧有政教發徴期防哉人各任具能竭其力以得所欲故物賤之徴貴貴之徴賤各勸其業樂其事若水之趨下日夜無休時不召而自來不求而民出之豈非道之所符而自然之驗邪周書曰農不出則乏其食工不出則乏其事商不出則三寶絕虞不出則財匱少財匱少而山澤不辟【辟】矣此四者民所衣食之原也原大則饒原小則鮮上則富國下則富家貧富之道莫之奪予【與】而巧者有餘拙者不足故太公望封於營邱地瀉【昔】鹵人民寡於是太公勸其女功極技巧通魚鹽則人物歸之𦇤至而輻湊故齊冠帶衣履天下海岱之間斂袂而往朝焉其後齊中衰管子修之設輕重九府【管子雲輕重謂錢也夫治民有輕重之法周有大府玉府內府外府天府職內職金皆掌財幣之官故云九府】則桓公以霸九合諸侯一匡天下而管氏亦有三歸位在陪臣富於列國之君是以齊富彊至於威宣也故曰倉廩實而知禮節衣食足而知榮辱禮生於有而廢於無故君子富好行其徳小人富以適其力淵深而魚生之山深而獸往之人富而仁義附焉富者得勢益彰失勢則客無所之以而不樂夷狄益甚諺曰千金之子不死於市此非空言也故曰天下熈熈皆爲利來天下壤壤皆爲利往夫千乘之王萬家之侯百室之君尙猶患貧而況匹夫編戶之民乎

秦始皇帝令倮比封君以時與列臣朝請而巴蜀寡婦淸【漢書作巴寡婦淸巴寡婦之邑淸其名】其先得丹穴【涪陵出丹括地誌云寡婦淸臺山俗名貞女山在涪州永安縣東北七十里】而擅其利數世家亦不訾淸寡婦也能守其業用財自衛不見侵犯秦皇帝以爲貞婦而客之爲築女懷淸臺夫倮鄙人牧長淸窮鄕寡婦禮抗萬乘名顯天下豈非以富邪

賢人深謀於廊廟論議朝廷守信死節隠居巖穴之士設爲名髙者安歸乎歸於富厚也是以廉吏久久更富廉賈歸富富者人之情性所不學而俱欲者也故壯士在軍攻城先登陷陣卻敵斬將搴旗前蒙矢石不避湯火之難者爲重賞使也其在閭巷少年攻剽椎埋劫人作姦掘冢鑄幣任俠並兼借交報仇簒逐幽隠不避法禁走死地如騖其實皆爲財用耳今夫趙女鄭姬設形容揳鳴琴揄長袂躡利屣目挑心招出不逺千里不擇老少者奔富厚也遊閒公子飾冠劍連車騎亦爲富貴容也弋射漁獵犯晨夜冒霜雪馳阬谷不避猛獸之害爲得味也愽戱馳逐鬭雞走狗作色相矜必爭勝者重失負也醫方諸食技術之人焦神極能爲重糈也吏士舞文弄法刻章僞書不避刀鋸之誅者沒於賂遺也農工商賈畜長固求富益貨也此有知盡能索耳終不餘力而讓財矣諺曰百里不販樵千里不販糶居之一歳種之以谷十歳樹之以木百歳來之以徳徳者人物之謂也今有無秩祿之奉爵邑之入而樂與之比者命曰素封封者食租稅歳率【律】戶二百千戶之君則二十萬【戶率二百故千戶二十萬】朝覲聘享出其中庶民農工商賈率亦歳萬息二千戶百萬之家則二十萬而更徭租賦出其中衣食之欲恣所好美矣故曰陸地牧馬二百蹄【漢書音義曰五十匹】牛蹄角千【漢書音義曰百六十七頭也】千足羊澤中千足彘【二百五十頭】水居千石魚陂【正義曰言陂澤養魚一歳收得千石魚賣】山居千章之材安邑千樹棗燕秦千樹栗蜀漢江陵千樹橘淮北常山巴南河濟之間千樹萩陳夏千畝漆齊魯千畝桑麻渭川千畝竹及名國萬家之城帶郭千畝畝鐘之田【六斛四斗也】若千畝巵茜【巵音支鮮支也茜音蒨一名紅藍其花染繒赤黃也】千畦姜韮【千畦二十五畝田畦猶壠】此其人皆與千戶侯等然是富給之資也不窺市井不行異邑坐而待收身有處士之義而取給焉若至家貧親老妻子軟弱歳時無以祭祀進醵飲食被服不足以自適如此不慙恥則無所比矣是以無財作力少有鬭智旣饒爭時此其大經也今治生不待危身取給則賢人勉焉是故本富爲上末富次之姦富最下無巖處奇士之行而長貧賤好語仁義亦足羞也凡編戶之氏富相什則卑下之伯則畏憚之千則役萬則僕物之理也夫用貧求富農不如工工不如商刺繡文不如倚市門此言末業貧者之資也通邑大都酤一歳千釀【釀千甕酤醯醋云酒酤】醯醬千【閩江反】醬千甔【都廿反】屠牛羊彘千皮販谷糶千鐘薪槀千車船長千丈木千章竹竿萬个【竹曰个木曰枚】其軺車百乘【軺音遙小車也】牛車千兩【車一乘爲一兩風俗通云箱轅及輪兩兩而偶之稱兩也】木器髤者千枚【髤音休漆也】銅器千鈞素木鐵器若巵茜千石【百二十斤爲石】馬蹄躈千【躈若弔反】牛千足羊彘千雙僮手指千筋角丹沙千斤其帛絮細布千鈞文采千匹榻布皮革千石【榻吐合反漢書音義曰榻布白疊也白疊木綿所織非中國有也】漆千斗蘗麯鹽豉千答鮐鮆千斤【正義曰鮐音臺乂音貽說文云鮐海魚也鮆音齊禮反刀魚也】鯫千石鮑千鈞棗栗千石者三之狐鼦【雕】裘千皮羔羊裘千石旃席幹具佗果菜千鐘【鐘六斛四斗果菜謂雜果菜於山野采取之】子貸金錢千貫節駔防【駔音祖朗反馬儈也】貪賈三之廉賈五之【漢書音義曰貪賈未當賣而賣未可買而買故得利少而十得三廉賈貴而賣賤乃買故十得五】此亦比千乘之家其大率【律】也佗雜業不中什二則非吾財也請略道當世千里之中賢人所以富者令後世得以觀擇焉

若至力農畜工虞商賈爲權利以成富大者傾郡中者傾縣下者傾鄕裏者不可勝數夫纎嗇筋力治生之正道也而富者必用奇勝田農拙業而秦陽以蓋一州掘冢姦事也而曲叔以起愽戲惡業也而桓發用之富行賈丈夫賤行也而雍樂成以饒販脂【說文云載角者脂無角者膏】辱處也而雍伯千金【雍一作翁漢書作翁伯也】賣漿小業也而張氏千萬灑削薄技也而郅氏鼎食胃脯簡微耳濁氏連騎馬醫淺方張裏擊鐘此皆誠一之所致由是觀之富無經業則貨無常主能者輻湊不肖者瓦解千金之家比一都之君巨萬者乃與王者同樂豈所謂素封者邪非也孟子荀卿傳【愚曰漢初不知尊孟子夫孟子接孔氏之正傳仁義七篇杲杲行世豈可與諸子同科遷也以孟荀同傳已不倫矣而更以騶子淳於髠等出處實之何卑孟邪蓋至揚雄始以孔孟並稱韓愈始以孟氏配禹何孟子之見知於世若是其晚邪】

司馬遷

太史公曰余讀孟子書至梁惠王問何以利吾國未嘗不廢書而嘆也曰嗟乎利誠亂之始也夫子罕言利者常防其原也故曰放於利而行多怨自天子至於庶人好利之何以異哉

儒林傳【愚曰孔甲先聖後也仕止之義豈無夙傳而乃從陳涉馬是殆秦之阬焚其禍不可少忍直以佛肸不擾待之或可解一時之倒懸耳而卒死於是憤有日矣乃若方朔一奏區別選用之法亦古遺意而遷則推文學之興是由武帝豈得盡以謗書議之】

司馬遷

太史公曰余讀功令【索隠曰案謂學者課功著之於令卽今之學令是也】至於廣厲學官之路未嘗不廢書而嘆也曰嗟乎夫周室衰而關雎作幽厲微而禮樂壞諸侯恣行政由彊國故孔子閔王路廢而邪道興於是論次詩書修起禮樂適齊聞韶三月不知肉味自衛返魯然後樂正雅頌各得其所世以混濁莫能用是以仲尼幹七十餘君無所遇【索隠曰後之記者失詞也按家語等說則孔子歷聘國莫能用謂周鄭齊宋曹衛陳楚祀莒匡等爾縱歷小國亦無七十餘君】曰苟用我者期月而已矣西狩獲麟曰吾道窮矣故因史記作春秋以當王法其辭微而指博後世學者多錄焉自孔子卒後七十子之徒散遊諸侯大者爲師傅卿相【案子夏爲魏文侯師子貢爲齊魯聘吳越蓋亦卿也而宰予亦仕齊爲卿余則未聞】小者友教士大夫或隠而不見故子路居衛【案仲尼弟子列傳子路死於衛時孔子尙存】子張居陳【今陳州】澹臺子羽居楚【今蘇州城南五里有澹臺湖湖北有澹臺】子夏居西河【今汾州】子貢終於齊【今靑州】如田子方段幹木吳起禽滑釐之屬皆受業於子夏之倫爲王者師是時獨魏文侯好學後陵遲以至於始皇天下並爭於戰國儒術旣絀焉然齊魯之門學者獨不廢也於威宣之際孟子荀卿之列咸遵夫子之業而潤色之以學顯於當世及至秦之季世焚詩書阬術士【正義曰顏云今新豊縣溫陽之處號湣儒鄕溫陽西南三百里有馬谷谷之西岸有阬古相傳以秦阬儒處也】六藝從此缺焉陳涉之王也而魯諸儒持孔氏之禮器往歸陳王於是孔甲爲陳涉博士【孔子八世孫名鮒字甲】卒與涉俱死陳涉起匹夫驅瓦合適【丁革反】戌旬月以王楚不滿半歳竟滅亡其事至微淺然而搢紳先生之徒負孔子禮器往委質爲臣者何也以秦焚其業積怨而發憤於陳王也及髙皇帝誅項籍舉兵圍魯魯中諸儒尙講誦習禮樂歌之音不絕豈非聖人之遺化好禮樂之國哉故孔子在陳曰歸與歸與吾黨之小子狂簡斐然成章不知所以裁之夫齊魯之間於文學自古以來其天性也故漢興然後諸儒始得修其經蓺講習大射鄕飲之禮叔孫通作漢禮儀因爲太常諸生弟子共定者咸爲選首於是喟然嘆興於學然尙有干戈平定四海亦未暇遑庠序之事也孝惠呂后時公卿皆武力有功之臣孝文時頗徴用然孝文帝本好刑名之言及至孝景不任儒者而竇太后又好黃老之術故諸博士具官待問未有進者及今上卽位趙綰王臧之屬明儒學而上亦鄕之於是招方正賢良文學之士自是之後言詩於魯則申培公【培申公名一作陪】於齊則轅固生【姓轅名固生其處號】於燕則韓太傅【名嬰爲常山王太傅】言尙書自濟南伏生【名勝字子賤】言禮自魯髙堂生【秦李有髙堂伯伯是其字此云生者亦先生省字呼之】言易自菑川田生言春秋於齊魯自胡母生【母音無胡母姓也字子都】於趙自董仲舒及竇太后崩武安侯田蚡爲丞相絀黃老刑名百家之言延文學儒者數百人而公孫以春秋白衣爲天子三公封以平津侯天下之學士靡然鄕風矣公孫爲學官悼道之郁滯乃請曰丞相禦史言【自此以下皆公孫奏請之】制曰蓋聞導民以禮風之以樂婚姻者居室之大倫也今禮廢樂崩朕甚湣焉故詳延天下方正博聞之士咸登諸朝其令禮官勸學講議洽聞興禮以爲天下先太常議與博士弟子崇鄕裏之化以廣賢材焉謹與太常臧【孔臧也】博士平等議曰聞三代之道鄕裏有教夏曰校殷曰序周曰庠其勸善也顯之朝廷其懲惡也加之刑罰故教化之行也建首善自京師始由內及外今陛下昭至徳開大明配天地本人倫勸學修禮崇化厲賢以風四方太平之原也古者政教未洽不備其禮請因舊官而興焉爲博士官置弟子五十人復其身太常擇民年十八已上儀狀端正者補博士弟子郡國縣道邑有好文學敬長上肅政教順鄕裏出入不悖所聞者令相長丞上屬所二千石【上音時兩反屬音燭委也所二千石謂於所部之郡守相也】二千石謹察可者當與計偕詣太常得受業如弟子一歳皆輒試能通一藝以上補文學掌故缺其髙第可以爲郎中者太常籍奏卽有秀才異等輒以名聞其不事學若下材及不能通一藝輒罷之而請諸不稱者罰臣謹案詔書律令下者明天人分際通古今之義文章爾雅訓辭深厚恩施甚美小吏淺聞不能究宣無以明布諭下治禮次治掌故以文學禮義爲官遷畱滯請選擇其秩比二百石以上及吏百石通一藝以上補左右內史【補左右內史後攺爲左馮翊右扶風】大行卒史比百石已下補郡太守卒史皆各二人邊郡一人先用誦多者若不足乃擇掌故補中二千石屬文學掌故補郡屬【如淳云漢儀弟子射防甲科百人補郎中乙科二百人補太子舍人皆秩比二百石次郡國文學秩百石也】備員請著功令佗如律令制曰可自此以來則公卿大夫士吏斌斌多文學之士矣

日者傳【愚曰此日者傳也若拘拘然以日者求之則失其意矣】

司馬遷

自古受命而王王者之興何嘗不以卜筮決於天命哉其於周尢甚及秦可見代王之入任於卜者太卜之起由漢興而有【周禮有太卜官此云由漢興者謂漢自文帝卜大橫之後其卜官更興盛焉】司馬季主者楚人也卜於長安東市宋忠爲中大夫賈誼爲博士同日俱出洗沐【漢官五日一假洗沐也】相從論議誦易先王聖人之道術究徧人情相視而嘆賈誼曰吾聞古之聖人不居朝廷必在卜醫之中今吾已見三公九卿朝士大夫皆可知矣試之卜數中以觀采二人卽同輿而之市遊於卜肆中天新雨道少人司馬季主閒坐弟子三四人侍方辯天地之道日月之運陰陽吉凶之本二大夫再拜謁司馬季主視其狀貌如類有知者卽禮之使弟子延之坐坐定司馬季主復理前語分別天地之終始日月星辰之紀差次仁義之際列吉凶之符語數千言莫不順理宋忠賈誼瞿然而悟獵纓正襟危坐曰吾望先生之狀聴先生之辭小子竊觀於世未嘗見也今何居之卑何行之污司馬季主捧腹大笑曰觀大夫類有道術者今何言之陋也何辭之野也今夫子所賢者何也所髙者誰也今何以卑污長者二君曰尊官厚祿世之所髙也賢才處之今所處非其地故謂之卑言不信行不驗取不當故謂之污夫卜筮者世俗之所賤簡也世皆言曰夫卜者多言誇嚴以得人情虛髙人祿命以說人志擅言禍災以傷人心矯言鬼神以盡人財厚求拜謝以私於已此吾之所恥故謂之卑污也司馬季主曰公且安坐公見夫被髮童子乎日月照之則行不照則止問之日月疵瑕吉凶則不能理由是觀之能知別賢與不肖者寡矣賢之行也直道以正諌三諌不聴則退其譽人也不望其報惡人也不顧其怨以便國家利眾爲務故官非其任不處也祿非其功不受也見人不正𨿽貴不敬也見人有污𨿽尊不下也得不爲喜去不爲恨非其罪也𨿽累辱而不愧也今公所謂賢者皆可爲羞矣卑疵而前孅趨而言【疵音貲孅趨足恭也音纎】相引以勢相導以利比周賔正以求尊譽以受公奉事私利枉主法獵農民以官爲威以法爲機求利逆暴譬無異於操白刃劫人者也初試官時倍力爲巧詐飾虛功執空文以誷主上用居上爲右試官不讓賢陳功見僞增實以無爲有以少爲多以求便勢尊位食飲驅馳從姬歌兒不顧於親犯法害民虛公家此夫爲盜不操矛弧者也攻而不用刃者也欺父母未有罪而弒君未伐者也何以爲髙賢才乎盜賊發不能禁夷貊不服不能攝姦邪起不能塞官耗亂不能治四時不和不能調歳谷不孰不能適【音釋適猶調也】才賢不爲是不忠也才不賢而托官位利上奉妨賢者處是竊位也有人者進有財者禮是僞也子獨不見鴟梟之與鳯凰翔乎蘭芷芎防棄於廣野蒿蕭成林使君子退而不顯眾公等是也述而不作君子義也今夫卜者必法天地象四時順於仁義分策定卦按式正棊【徐廣曰式音拭旋轉也拭之形上圓象天下方法地用之則轉天网加地之辰故云旋式棊者筮之狀正棊謂下以作卦】然後言天地之利害事之成敗昔先王之定國家必先策日月而後乃敢代正時日乃後入家產子必先占吉凶後乃有之自伏羲作八卦周文王演三百八十四爻而天下治越王勾踐仿文王八卦以破敵國霸天下由是言之卜筮有何負哉且夫卜筮者掃除設坐正其冠帶然後乃言事此有禮也言而鬼神或以饗忠臣以事其上孝子以養其親慈父以畜其子此有徳者也而以義置數十百錢病者或以愈且死或以生患或以免事或以成嫁子娶婦或以養生此之爲徳豈直數十百錢哉此夫老子所謂上徳不徳是以有徳今夫卜筮者利大而謝少老子之云豈異於是乎莊子曰君子內無饑寒之患外無劫奪之憂居上而敬居下不爲害君子之道也今夫卜筮者之爲業也積之無委藏之不用府庫徙之不用輜車負裝之不重止而用之無盡索之時持不盡索之物遊於無窮之世𨿽莊氏之行未能增於是也子何故而云不卜哉天不足西北星辰西北移地不足東南以海爲池日中必移月滿必虧先王之道乍存乍亡公責卜者言必信不亦惑乎公見夫談士庶人乎慮事定計必是人也然不能以一言說人主意故言必稱先王語必道上古慮事定計飾先王之成功語其敗害以恐喜人主之志以求其欲多言誇嚴莫大於此矣然欲彊國成功盡忠於上非此不立今夫卜者導惑教愚也夫愚惑之人豈能以一言而知之哉言不厭多故騏驥不能與罷騾爲駟而鳳凰不與燕雀爲羣而賢者亦不與不肖者同列故君子處卑隠以辟眾自匿以辟倫微見徳順以除羣害以明天性助上養下多其功利不求尊譽公之等喁喁者也何知長者之道乎宋忠賈誼忽而自失芒乎無色悵然噤口不能言於是攝衣而起再拜而辭行洋洋也出市門僅能自上車伏軾低頭卒不能出气居三日宋忠見賈誼於殿門外乃相引屏語相謂自嘆曰道髙益安勢髙益危居赫赫之勢失身且有日矣夫卜而有不審不見奪糈【音所駰案離騷經曰懷椒糈而要之糈精米所以享神】爲人主計而不審身無所處此相去逺矣猶天冠地屨也此老子之所謂無名者萬物之始也天地曠曠物之熈熈或安或危莫知居之我與若何足預彼哉彼久而愈安𨿽曾氏之義未有以異也久之宋忠使匈奴不至而還抵罪而賈誼爲梁懷王傅王墮馬薨誼不食毒恨而死此務華絕根者也【言宋忠賈誼皆務華而喪其身是絕本根也】

酷吏傳【愚曰有虞諸賢自禹之外商爲契之後周爲稷之後秦爲伯益之後獨庭堅不祀焉何也以其用刑也嗚呼用刑如臯陶猶且若是況用刑而慘後當何如遷著呂后之臣與晁錯之禍其速如此眞可爲戒論者惟參語武后時周興來俊臣之禍出爾反爾猶可凜然於斯】司馬遷

孔子曰導之以政齊之以刑民免而無恥導之以徳齊之以禮有恥且格老子稱上徳不徳是以有徳下徳不失徳是以無徳法令滋章盜賊多有太史公曰信哉是言也法令者治之具而非制治淸濁之原也昔天下之网嘗密矣【鐵鹽論云秦法密於凝脂】然姦僞萌起其極也上下相遁至於不振當是之時吏治若救火揚沸非武健嚴酷惡能勝其任而愉快乎言道徳者溺其職矣故曰聴訟吾猶人也必也使無訟乎下士聞道大笑之非虛言也漢興破觚而爲圜【應劭云觚八稜有隅者髙祖仄秦之政破觚爲園謂除其嚴法約三章耳】斵雕而爲朴网漏於吞舟之魚而吏治烝烝不至於姦黎民乂安由是觀之在彼不在此髙後時酷吏獨有侯封刻轢宗室侵辱功臣呂氏已敗遂禽侯封之家孝景時鼂錯以刻深頗用術輔其資而七國之亂髮怒於錯錯卒以被戮其後有郅都寧成之屬

遊俠傳【愚曰遊俠之名蓋起於後之世無道徳之士耳夫遊者行也俠者持也輕生髙气排難解紛較諸古者道徳之士不動聲色消大下之大變者相去固萬萬而君子諒之亦曰其所遭者然耳律其所爲𨿽未必盡合於義然使當時而無斯人則袖手於焚溺之衝者滔滔皆是亦何薄哉斯固亦孔子所謂殺身成仁者也遷之傳此其亦感於蠶室之禍乎吾於此傳可以觀人材可以觀世變】

司馬遷

韓子曰儒以文亂法而俠以武犯禁二者皆譏而學士多稱於世云至如以術取宰相卿大夫輔翼其世主功名俱著於春秋固無可言者及若季次原憲閭巷人也【仲尼弟子傳曰公晳哀字季次未嘗仕孔子稱之】讀書懷獨行君子之徳義不苟合當世當世亦笑之故季次原憲終身空室蓬戶【莊子云原憲處居環堵之室蓬戶不完以桑爲樞而甕牖上漏下濕獨坐而歌】褐衣防食不厭死而已四百餘年而弟子志之不倦今遊俠其行𨿽不軌於正義然其言必信其行必果已諾必誠不愛其軀赴士之阨困旣已存亡死生矣而不矜其能羞伐其徳蓋亦有足多者焉且緩急人之所時有也太史公曰昔者虞舜窘於井廩伊尹負於鼎俎傅說匿於傅險呂尙困於棘津【徐廣曰在川廣○正義曰尉繚子云太公望行年七十賣食棘津云古亦有之石濟津故南津】夷吾桎梏百里飯牛仲尼畏匡菜色陳蔡此皆學士所謂有道仁人也猶然遭此菑況以中材而涉亂世之末流乎其遇害何可勝道哉鄙人有言曰何知仁義已向其利者爲有徳【向音享受也言已受其利則爲有徳何知必仁義也】故伯夷醜周餓死首陽山而文武不以其故貶王跖蹻暴戾其徒誦義無窮由此觀之竊鉤者誅竊國者侯侯之門仁義存非虛言也今拘學或抱咫尺之義久孤於世豈若卑論儕俗與世沈浮而取榮名哉而布衣之徒設取予然諾千里誦義爲死不顧世此亦有所長非苟而已也故士窮窘而得委命此豈非人之所謂賢豪間者邪誠使鄕曲之俠與季次原憲比權量力效功於當世不同日而論矣要以功見言信俠客之義又曷可少哉古布衣之俠靡得而聞已近世延陵【徐廣曰代郡亦有延陵縣駰案韓子云趙襄子召延陵生令車騎先至晉陽襄子時趙已並代可有延陵之號但未詳是此人非耳】孟嘗春申平原信陵之徒皆因王者親屬借於有土卿相之富厚招天下賢者顯名諸侯不可謂不賢者矣比如順風而呼聲非加疾其勢激也至如閭巷之俠修行砥名聲施於天下莫不稱賢是爲難耳然儒墨皆排擯不載自秦以前匹夫之俠湮滅不見余甚恨之以余所聞漢興有朱家田仲王公劇孟郭解之徒𨿽時扞當世之文网然其私義廉絜退讓有足稱者名不虛立士不虛附至如朋黨宗彊比周設財役貧豪暴侵淩孤弱恣欲自快遊俠亦丑之餘悲世俗不察其意而猥以朱家郭解等令與暴豪之徒同類而共笑之也

滑稽傳【愚曰進言之道正言之者易逆而譎言之者多中但取其合於理而已三代而上多以正言如臯防稷契是也三代而下多以譎言如潁考叔之於莊公是也馬遷作滑稽傳首言六經之道繼之曰滑稽微中嗚呼一言而中於理𨿽非出於六經之正勿責也史言東方朔談諧似正滑稽詎可少哉】

司馬遷

孔子曰六蓺於治一也【正義曰言六蓺之文𨿽異禮節樂和導民立政天下平定其歸一揆至於談言微中亦以解其紛亂故治一也】禮以節人樂以發和書以道事詩以達意易以神化春秋以義太史公曰天道恢恢豈不大哉談言微中亦可以解紛

文選補遺卷二十六

欽定四庫全書

文選補遺卷二十七

元陳仁子輯

序

戰國防序

劉向

護左都水使者光祿大夫臣向言所校中戰國策書中書余捲錯亂相揉莒又有國別者八篇少不足臣向因國別者略以時次之分別不以序者以相補除復重得三十三篇本字多誤脫爲半字以趙爲肖以齊爲立如此字者多中書本號或曰國防或曰國事或曰短長或曰事語或曰長書或曰修書臣向以爲戰國時遊士輔所用之國爲之防謀宜爲戰國策其事繼春秋以後訖楚漢之起二百四十五年間之事皆定以殺靑書可繕寫敍曰周室自文武始興崇道徳隆禮義設辟雍泮宮庠序之教陳禮樂弦歌移風之化敍人倫正夫婦天下莫不曉然論孝弟之義惇篤之行故仁義之道滿乎天下卒致之刑錯四十餘年逺方慕義莫不賔服雅頌歌詠恩徳其上及康昭之後𨿽有衰徳其綱紀尙明及春秋時已四五百載矣然其餘業遺烈流而未滅五霸之起尊事周室五霸之後時君𨿽無徳人臣輔其君者若鄭之子產晉之叔向齊之晏嬰挾君輔政以並立於中國猶以義相支持歌說以相感聘覲以相交期防以相一盟誓以相救天子之命猶有所行防享之國猶有所恥小國得其所依百姓得有所息故孔子曰能以禮讓爲國乎何有周之流化豈不大哉及春秋之後眾賢輔國者旣沒而禮義衰矣孔子𨿽論詩書定禮樂王道粲然分明以匹夫無埶化之者七十二人而已皆天下之俊也時君莫尙之是以王道遂用不興故曰非威不立非埶不行仲尼旣沒之後田氏取齊六卿分晉道徳大廢上下失序至秦孝公捐禮讓而貴戰爭棄仁義而用詐譎苟以取彊而已矣夫簒盜之人列爲侯王詐譎之國興立爲彊是以轉相仿效後生師之遂相吞滅並大兼小暴師經歳流血滿野父子不相親兄弟不相安夫婦離散莫保其命湣然道徳絕矣晚世益甚萬乘之國七千乘之國五敵侔爭權蓋爲戰國貪饕無恥競進無厭國異政教各自制斷上無天子下無方伯力功爭彊勝者爲右兵革不休詐僞並起當此之時𨿽有道徳不得施設有謀之彊負阻而恃固連與交質重約結誓以守其國故孟子荀卿儒術之士棄捐於世而遊說權謀之徒見貴於俗是以蘇秦張儀公孫衍陳軫代厲之屬生從橫短長之說左右傾側蘇秦爲從張儀爲橫橫則秦帝從則楚王所在國重所去國輕然當此之時秦國最雄諸侯方弱蘇秦結之時六國爲一以儐背秦秦人恐懼不敢闚兵於關中天下不交兵者二十有九年然秦國埶便形利權謀之士咸先馳之蘇秦初欲橫秦弗用故東合從及蘇秦死後張儀連橫諸侯聴之西向事秦是故始皇因四塞之固據崤函之阻跨隴蜀之饒聴眾人之防乘六世之烈以蠶食六國兼諸侯並有天下杖於詐謀之獘終無信篤之誠無道徳之教仁義之化以綴天下之心任刑罰以爲治信小術以爲道遂燔燒詩書阬殺儒士上小堯舜下邈三王二世愈甚惠不下施情不上達君臣相疑骨肉相防化道淺薄綱紀壊敗民不見義而懸於不寧撫天下十四歳天下大潰詐僞之獘也其比王徳豈不逺哉孔子曰道之以政齊之以刑民免而無恥道之以徳齊之以禮有恥且格夫使天下有所恥故化可致也苟以詐僞偸活取容自上爲之何以率下秦之敗也不亦宜乎戰國之時君徳淺薄爲之謀防者不得不因埶而爲資據時而爲【脫字】故其謀扶急持傾爲一切之權𨿽不可以臨國教化兵革救急之埶也皆髙才秀士度時君之所能行出奇防異智轉危爲安運亡爲存亦可喜皆可觀護左都水使者光祿大夫臣向所校戰國防書錄

孟子題辭

趙岐

孟子題辭者所以題號孟子之書本末指義文辭之表也孟姓也子者男子之通稱也此書孟子之所作也故揔謂之孟子其篇目則各自有名孟子鄒人也名軻字則未聞也鄒本春秋邾子之國至孟子時攺曰鄒矣國近魯後爲魯所並又言邾爲楚所並非魯也今鄒縣是也或曰孟子魯公族孟孫之後故孟子仕於齊喪母而歸塟於魯也三桓子孫旣以衰微分適他國孟子生有淑質夙喪其父防被慈母三遷之教長師孔子之孫子思治儒術之道通五經尢長於詩書周衰之末戰國縱橫用兵爭彊以相侵奪當世取士務先權謀以爲上賢先王大道陵遲隳廢異端並起若楊朱墨翟放蕩之言以干時惑眾者非一孟子閔悼堯舜湯文周孔之業將遂湮微正塗壅底仁義荒怠佞僞馳騁紅紫亂朱於是則慕仲尼周流憂世遂以儒道遊於諸侯思濟斯民然由不肯枉尺直尋時君咸謂之迂闊於事終莫能聴納其說孟子亦自知遭蒼姬之訖錄值炎劉之未奮進不得佐興唐虞雍熈之化退不能信三代之餘風恥沒世而無聞焉是故垂憲言以詒後人仲尼有云我欲托之空言不如載之行事之深切著明也於是退而論集所與髙第弟子公孫丑萬章之徒難疑答問又自撰其法度之言著書七篇二百六十一章三萬四千六百八十五字包羅天地揆敍萬類仁義道徳性命禍福粲然靡所不載帝王公侯遵之則可以致隆平頌淸廟卿大夫士蹈之則可以尊君父立忠信守志厲操者儀之則可以崇髙節抗浮雲有風人之托物二雅之正言可謂直而不倨曲而不屈命世亞聖之大才者也孔子自衛反魯然後樂正雅頌各得其所乃刪詩定書系周易作春秋孟子退自齊梁述堯舜之道而著作焉此大賢擬聖而作者也七十子之疇防集夫子所言以爲論語論語者五經之錧鎋六藝之喉衿也孟子之書則而象之衛靈公問陳於孔子孔子答以俎豆梁惠王問利國孟子對以仁義宋桓魋欲害孔子孔子稱天生徳於予魯臧倉毀鬲孟子孟子曰臧氏之子焉能使予不遇哉旨意合同若此者眾又有外書四篇性善辯文說孝經爲正其文不能宏深不與內篇相似似非孟子本眞後世依放而托之者也孟子旣沒之後大道遂絀逮至亡秦焚滅經術阬戮儒生孟子徒黨盡矣其書號爲諸子故篇籍得不泯絕漢興除秦虐禁開延道徳孝文皇帝欲廣遊學之路論語孝經孟子爾雅皆置博士後罷傳記博士獨立五經而已訖今諸經通義得引孟子以明事謂之博文孟子長於譬諭辭不迫切而意以獨至其言曰說詩者不以文害辭不以辭害志以意逆志爲得之矣斯言殆欲使後人深求其意以解其文不但施於說詩也今諸解者往往摭取而說之其說又多乖異不同孟子以來五百餘載傳之者亦已眾多餘生西京世尋丕祚有自來矣少蒙義方訓渉典文知命之際嬰戚於天遘屯離蹇詭姓遁身經營八紘之內十有餘年心形瘵何勤如焉嘗息肩弛擔於濟岱之間或有溫故知新雅徳君子矜我劬瘁睠我皓首訪論稽古慰以大道餘困吝之中精神遐漂靡所濟集聊欲系志於翰墨得以亂思遺老也惟六籍之學先覺之士釋而辯之者旣已詳矣儒家惟有孟子閎逺微妙緼輿難見宜在條理之科於是乃述己所聞證以經傳爲之章句具載本文章別其指分爲上下凡十四卷究而言之不敢以當達者施於新學可以寤疑辯惑愚亦未能審於是非後之明者見其違闕儻攺而正諸不亦宜乎

公羊傳序

何休

昔者孔子有云吾志在春秋行在孝經此二學者聖人之極致治世之要務也傳春秋者非一本據亂而作其中多非常異義可怪之論說者疑惑至有倍經任意反傳違戾者其勢𨿽問不得不廣是以講誦師言至於百萬猶有不解時加釀嘲辭援引他經失其句讀以無爲有甚可閔笑者不可勝記也是以治古學貴文章者謂之俗儒至使賈逵緣隙奮筆以爲公羊可奪左氏可興恨先師觀聴不決多隨二創此世之餘事斯豈非守文持論敗績失據之過哉余竊悲之久矣往者略依胡毋生條例多得其正故遂隠括使就繩墨焉

谷梁傳序

範寧

昔周道衰陵乾綱絕紐禮壞樂崩彛倫攸斁殺逆簒盜者國有淫縱破義者比肩是以妖災因釁而作民俗染化而遷陰陽爲之愆度七曜爲之盈縮川嶽爲之崩竭鬼神爲之疵厲【又癘】故父子之恩缺則小弁之刺作君臣之禮廢則桑扈之諷興夫婦之道絕則谷風之篇奏骨肉之親離則角弓之怨彰君子之路塞則白駒之詩賦天垂象見吉凶聖作訓紀成敗欲人君戒愼厥行增修徳政蓋誨爾諄諄聴我藐藐履霜堅冰所由者漸四夷交侵華戎同貫幽王以暴虐見禍平王以微弱東遷徵伐不由天子之命號令出自權臣之門故兩觀表而臣禮亡朱幹設而君權喪下陵上替僭逼理極天下蕩蕩王道盡矣孔子覩滄海之橫流乃喟然而嘆曰文王旣沒文不在玆乎言文王之道喪興之者在己於是就太師而正雅頌因魯史而修春秋列黍離於國風齊王徳於邦君所以明其不能復雅政化不足以被羣後也於時則接乎隠公故因玆以托始該二儀之化育贊人道之幽變舉得失以彰黜陟明成敗以著勸戒拯頽綱以繼三五鼓芳風以扇遊塵一字之襃寵逾華衮之贈片言之貶辱過市朝之撻徳之所助𨿽賤必申義之所抑𨿽貴必屈故附埶匿非者無所逃其罪濳徳獨運者無所隠其名信不易之宏軌百王之通典也先王之道旣麟感化而來應因事備而終篇故絕筆於斯年成天下之事業定天下之邪正莫善於春秋春秋之傳有三而爲經之旨一臧否不同襃貶殊致蓋九流分而微言隠異端作而大義乖左氏以鬻拳兵諫爲愛君文公納幣爲用禮谷梁以衛輙拒父爲尊祖不納子糾爲內惡公羊以祭仲廢君爲行權妾母稱夫人爲合正以兵諫爲愛君是人主可得而脇也以納幣爲用禮是居喪可得而婚也以拒父爲尊祖是爲子可得而叛也以不納子糾爲內惡是仇讎可得而容也以廢君爲行權是神器可得而闚也以妾母爲夫人是嫡庶可得而齊也若此之類傷教害義不可彊通者也凡傳以通經爲主經以必當爲理夫至當無二而三傳殊說庸得不棄其所滯擇善而從乎旣不俱當則固容俱失若至言幽絕擇善靡從庸得不並捨以求宗據理以通經乎𨿽我之所是理未全當安可以得當之難而自絕於希通哉而漢興以來瓌望碩儒各信所習是非紛錯準裁靡定故有父子異同之論石渠分爭之說廢興由於好惡盛衰繼之辯訥斯蓋非通方之至理誠君子之所嘆息也左氏艷而富其失也巫谷梁淸而婉其失也短公羊辯而裁其失也俗若能富而不巫淸而不短裁而不俗則深於其道者也故君子之於春秋沒身而已矣升平之末歳次大梁先君北蕃回軫頓駕於吳乃帥門生故吏我兄弟子侄研講六籍次及三傳左氏則有服杜之注公羊則有何嚴之訓釋谷梁傳者𨿽近十家皆膚淺末學不經師匠辭理典據旣無可觀又引左氏公羊以解此傳文義違反斯害也已於是乃商略名例敷陳疑滯博示諸儒同異之說昊天不弔太山其頹匍匐墓次死亡無日日月逾邁跂及視息乃與二三學士及諸子弟各記所識並言其意業未及終嚴霜下墜從弟雕落二子泯沒天實喪予何痛如之今撰諸子之言各記其姓名名曰春秋谷梁傳集解

論語序

何晏

敍曰漢中壘校尉劉向言魯論語二十篇皆孔子弟子記諸善言也太子太傅夏侯勝前將軍蕭望之丞相韋賢及子成等傳之齊論語二十二篇其二十篇中章句頗多於魯論瑯邪王卿及膠東庸生昌邑中尉王吉皆以教授故有魯論有齊論魯共王時嘗欲以孔子宅爲宮壞得古文論語齊論有問王知道多於魯論二篇古論亦無此二篇分堯曰下章子張問以爲一篇有兩子張凡二十一篇篇次不與齊魯論同安昌侯張禹本受魯論兼講齊說善者從之號曰張侯論爲世所貴包氏周氏章句出焉古論惟博士孔安國爲之訓解而世不傳至順帝時南郡太守馬融亦爲之訓說漢末大司農鄭就魯論篇章考之齊古爲之注近故司空陳羣太常王肅博士周生烈皆爲義說前世傳受師說𨿽有異同不爲訓解中間爲之訓解至於今多矣所見不同互有得失今集諸家之善記其姓名有不安者頗爲攺易名曰論語集解光祿大夫關內侯臣孫邕光祿大夫臣鄭衝散騎常侍中領軍安鄕亭侯臣曹羲侍中臣荀顗尙書駙馬都尉關內侯臣何晏等上

蘭亭詩序【徐師川云蘇端明嘗言魯直雜文專法蘭亭遁齋閒覽云余季父虛中云王右軍蘭亭記其文甚麗但天朗气淸春言秋景以此不入選余亦謂絲竹管弦語亦重復】王羲之

永和九年歳在癸丑暮春之初防於防稽山陰之蘭亭修禊事也【韓詩曰鄭國之俗三月上已於溱洧兩水上執蘭招防祓除不祥韻語陽秋云上已於流水上洗濯祓除去宿垢謂之祓禊禊者潔也】羣賢畢至少長咸集此地有崇山峻嶺茂林修竹又有淸流激湍映帶左右引以爲流觴曲水【晉束晳傳武帝問三日曲水之義晳曰昔周公城洛邑因流水以泛酒逸詩云羽觴隨波】列坐其次𨿽無絲竹管弦之盛一觴一詠亦足以暢敍幽情是日也天朗气淸惠風和暢【選謝叔源詩惠風滿繁囿注謂春風施惠萬物也】仰觀宇宙之大俯察品類之盛所以遊目騁懷足以極視聴之娛信可樂也夫人之相與俯仰一世或取諸懷抱悟言一室之內或因寄所托放浪形骸之外𨿽趣舎萬殊靜躁不同當其欣於所遇暫得於己快然自得曽不知老之將至及其所之旣倦情隨事遷感慨系之矣向之所欣俛仰之間以爲陳迹猶不能不以之興懷況修短隨化終期於盡古人云死生亦大矣豈不痛哉每觀昔人興感之由若合一契未嘗不臨文嗟悼不能諭之於懷固知一死生爲虛誕齊彭殤爲妄作【莊子齊物論天下莫大於秋毫之末而泰山爲小莫壽於殤子而彭祖爲夭】後之視今亦由今之視昔悲夫故列敍時人錄其所述𨿽世殊事異所以興懷其致一也後之覽者亦將有感於斯文

陶淵明集序【愚曰昭明此序齊梁習气已見毫端特其深知淵明差爲可取至若貶駁閒情一賦東坡云此乃小兒彊作解事亦識趣之未超耳】

昭明太子

夫自衒自媒者士女之醜行不忮不求者明達之用心是以聖人韜光賢人遁世其故何也含徳之至莫逾於道親已之切無重於身故道存而身安道亡而身害處百齡之內居一世之中倐忽比之白駒寄遇謂之逆旅宜乎與大塊而盈虛隨中和而任放豈能戚戚勞於憂畏汲汲役於人間齊謳趙女之娛八珍九鼎之食結駟連騎之榮侈袂執圭之貴樂旣樂矣憂亦隨之何倚伏之難量亦慶弔之相及智者賢人居之甚履薄冰愚夫貪士競之若泄尾閭玉之在山以見珍而終破蘭之生谷𨿽無人而自芳故莊周垂釣於濠伯成躬耕於野或貨海東之藥艸或紡江南之落毛譬彼鴛雛豈競鳶鴟之肉猶斯雜縣寧勞文仲之牲至於子常寧喜之倫蘇秦衛鞅之匹死之而不疑甘之而不悔主父偃言生不五鼎食死則五鼎烹卒如其言豈不痛哉又楚子觀周受折於孫滿霍侯驂乘禍起於負芒饕餮之徒其流甚眾唐堯四海之主而有汾陽之心子晉天下之儲而有洛濵之志輕之若脫屣視之若鴻毛而況於他人乎是以至人達士因以晦迹或懷釐而謁帝或披褐而負薪鼓楫淸潭棄機漢曲情不在於眾事寄眾事以忘情者也有疑陶淵明詩篇篇有酒吾觀其意不在酒亦寄酒爲迹者也其文章不羣辭彩精拔跌宕昭彰獨超眾類抑揚爽朗莫之與京橫素波而傍流漧靑雲而直上語時事則指而可想論懷抱則曠而且眞加以貞志不休安道苦節不以躬耕爲恥不以無財爲病自非大賢篤志與道污隆孰能如此乎余愛嗜其文不能釋手尙想其徳恨不同時故加搜校粗爲區目白璧微瑕惟在閒情一賦揚雄所謂勸百而諷一者卒無諷諌何足揺其筆端惜哉亡是可也幷粗防定其傳編之於錄嘗謂有能觀淵明之文者馳競之情遣鄙吝之意祛貪夫可以廉懦夫可以立豈止仁義可蹈抑乃爵祿可辭不必傍遊泰華逺求柱史此亦有助於風教也

說

籍田說

曹植

春耕於籍田郎中令侍寡人焉顧而謂之曰昔者神農氏始嘗萬艸教民種植今寡人之興此田將欲以擬乎治國非徒娛耳目而已也夫營疇萬畝厥田上下經以大陌帶以橫阡此亦寡人之封疆也日殄沒而歸館晨未昕而卽野此亦寡人之先下也菽雚特疇禾黍異田此寡人之理政也及其息也湧庇重陰懷有虞撫素琴此亦寡人之所親賢也萊藜臭蔚棄之逺壃此亦寡人之所逺佞也若年豊歳登果茂菜滋則臣僕小大咸取驗焉又曰封人有能以輕鑿修鉤去樹之蠍者樹得以茂繁中舍人曰不識天下者亦有蠍者乎寡人告之曰昔三苗共工鯀驩兜非堯之蠍與問曰諸侯之國亦有蠍乎寡人告之曰齊之諸田晉之六卿魯之三桓非諸侯之蠍與然三國無輕鑿修鉤之任終於齊篡魯弱晉國以分不亦痛乎曰不識爲君子者亦有蠍乎寡人告之曰固有之也富而慢貴而驕殘仁賊義甘財恱色此亦君子之蠍也天子勤耘以牧一國大夫勤耘以收世祿君子勤耘以顯令徳夫農者始於種終於獲澤旣時矣苗旣美矣棄而不耘則攺爲荒疇蓋豊年者期於必收譬修道者亦期於沒世

髑髏說

曹植

曹子遊乎陂塘之濱步乎蓁穢之藪蕭條濳虛經幽踐阻顧見髑髏塊然獨居於是伏軾而問之曰子將結纓首劍殉國君乎將被堅執銳斃三軍乎將嬰玆固疾命隕傾乎將壽終數極歸幽防乎叩遺骸而嘆息哀白骨之無靈慕莊周之適楚儻托夢以通情於是伻若有來怳若有存影見容隠厲聲而言曰子何國之君子乎旣枉輿駕閔其枯朽不惜咳唾之音而慰以若言子則辯於辭矣然未達幽冥之情死生之說也夫死之爲言歸也歸也者歸於道也道也者身以無形爲主故能與化推移陰陽不能更四時不能虧是故洞於纎微之域通於怳惚之庭望之不見其象聴之不聞其聲挹之不充注之不盈吹之不凋噓之不榮激之不流凝之不渟寥落冥漠與道相拘偃然長寢樂莫是逾曹子曰余將請之上帝求諸神靈使司命輟籍反子骸形於是髑髏長呻廓然嘆曰甚矣何子之難語也太素氏不仁勞我以形苦我以生今也幸變而之死是反吾眞也何子之好勞而我之好逸乎余將歸於太虛於是言卒絕響神光霧除顧將旋軫乃命僕夫拂以塵覆以縞巾爰將藏彼路濱覆以丹土翳以緑榛夫存亡之異世乃宣尼之所陳何神憑之虛對云死生之必均

文選補遺卷二十七

欽定四庫全書

文選補遺卷二十八

元陳仁子輯

離騷【淮南王安曰國風好色而不淫小雅怨誹而不亂若離騷者可謂兼之矣又曰蟬蛻於濁穢之中以浮游於塵埃之外不獲世之滋垢皭然泥而不滓推此志也𨿽與日月爭光可也○晦庵朱氏曰按周禮大師掌六詩以教國子曰風曰賦曰比曰興曰雅曰頌而毛詩大序謂之六義蓋古今聲詩條理無出此者風則閭巷風土男女情思之詞雅則朝防宴享公卿大夫之作頌則鬼神宗廟祭祀歌舞之樂其所以分者皆以其篇章節奏之異而別之也賦則直陳其事比則取物爲比興則托物興詞其所以分者又以其屬辭命意之不同而別之也誦詩者先辧乎此則三百篇者若网在綱有條而不紊矣不特詩也楚人之詞亦以是而求之則其寓情艸木托意男女以極遊觀之適者變風之流也其敍事陳情感今懷古以不忘乎君臣之義者變雅之類也至於語昏防而越禮攄怨憤而失中則又風雅之再變矣其語祀神歌舞之盛則幾乎頌而其變也又有甚焉其爲賦則如騷經首章之云也比則香艸惡物之類也興則托物興詞初不取義如九歌沆芷澧蘭以興思公子而未敢言之屬也然詩人之興多而比賦少騷則興少而比賦多要必辧此○愚曰人臣事君其心有不見知則必假言以鳴凡文一也𨿽然北門采葛之作辭簡而優柔離騷之作辭多而激直此人心世道所以不同】

九章【晦庵曰屈原旣放思君念國隨事感觸輒形於聲後人輯之得其九章合爲一卷非必出於一時董子有言爲人君者不可以不知春秋前有讒而不見後有賊而不知嗚呼豈獨春秋也哉○又曰屈子初放猶未嘗有奮然自絕之意故九歌天問逺遊卜居以及此卷惜誦渉江哀郢諸篇皆無一語以及自沈之事而其詞气雍容整雅尙無以異於平日若九歌則含意淒惋戀嫪低佪所以自媚於其君者尢爲深厚騷經漁父懷沙𨿽有彭咸江魚死不可讓之說然猶未有決然之計也是以其詞𨿽切而猶未失其常度抽思以下死期漸迫至惜往日悲回風則其身已臨沅湘之淵而命在晷刻矣顧恐小人蔽君之罪闇而不章不得以爲後世深切著明之戒故忍死以畢其詞焉計其出於瞀亂煩惑之際而其傾輸罄竭又不欲使吾長逝之後冥漠之中胸次介然有毫髮之不盡則固宜有不暇擇其詞之精粗而悉葉之者矣故原之作其志之切而詞之哀蓋未有甚於此數篇者讀者其深味之眞可爲慟哭而流涕也○愚按昭明太子文選九章止載渉江一首而八篇尙缺今刊於此】

屈原【晦庵朱氏曰原之爲人其志行𨿽或過於中庸而不可以爲法然皆出於忠君愛國之誠心原之爲書其詞防𨿽或流於跌宕怪神怨懟激發而不可以爲訓然皆生於繾綣惻怛不能自已之至意𨿽其不知學於北方以求周公仲尼之道而獨馳騁於變風變雅之末流以故醇儒莊士或羞稱之然使世之放臣屏子怨妻去婦抆淚謳唫於下而所天者幸而聴之則於彼此之間天性民彞之善豈不足以交有所發而增夫三綱五典之重此予之所以每有味於其言而不敢直以詞人之賦視之也○錢文子離騷集傳序詩載十五國風微若檜逺若秦悉具錄之而楚以大國近在江漢間良卿良臣交政中國亦當彬彬見於文辭而於詩無傳焉至屈原賦離騷忼慨感憤逺遊放言而劉安司馬遷揚雄之徒深味其辭以爲同於風雅至祖述其後者遂尊之以爲經古者詩有六義惟風雅頌以名其篇而賦與比興疊行其間無定體至離騷之作則自其生而長長而仕仕而不得志不得志而不得去終始本末實敷言之而賦之體具矣騷猶擾也自傷離此擾擾以名其賦也漢王逸以離爲別騷爲愁經爲徑旣失其旨而梁蕭統選文乃特名之以騷彼徒習其讀不得其義又爲畏之不敢以齒諸賦則遂摭其曰而名之夫關雎鵲巢不系曰詩而夫人知其爲詩離騷不系曰賦而王逸蕭統遂不知其爲賦不亦異哉且士懷材不用於世其進退固有道矣歷觀諸詩若考槃則不仕者也若黃鳥則欲仕而決去者也若羔裘則旣仕而去之者也至於小明則以畏罪而不敢去兔爰則以遇患而不能去邶栢舟則以兄弟之恩而不可去被固各當於義也若屈原出於三閭爲懷王左徒王始見知而終不用則亦已矣而屓其行能不忍湮沒郁邑欷歔發於詞華怨靈修之浩蕩惡眾女之謡諑怪虙妃娀女之深藏而傷椒蘭揭離之變化問之女嬃愬之重華占之靈氛質之巫咸欲去而不能去卒於被讒放逐自沈汨羅是以後之君子哀其忠惜其死遐想其英靈𨿽千載而猶在也予來長沙訪原遺迹邈不可見而土人獨以原死之日共作防舟競渡相水追尋荊楚之故事因取離騷命兄子槀之稍加讎正且采集舊注以傳於楚人蓋原之愽物似子產寓言似莊周殺身似比干而離騷之文則遂爲詞賦之祖云○愚曰孔子論三仁蓋各得其本心者也𨿽然以原較比干均死也比干之忠不免商王有殺諫臣之名屈原之賢尙免懷王有殺宗臣之惡當原被讒放逐旣不罹箕子囚奴之禍又不忍效微子去國之心行吟澤畔欲爲比干又不欲具主爲下受惡懷沙自投淸風烈烈直與三子爭光百世之上𨿽曰仁可也】

惜誦【此篇全用賦體無他寄托其言明切最爲易曉而其言作忠造怨遭讒畏罪之意曲盡彼此情狀爲君臣者皆不可不察○並晦庵音注】

惜誦以致湣兮發憤以抒情所非忠而言之兮指蒼天以爲正【葉音徵○惜者愛而不忍之意誦言也致極也湣憂也憤懣也抒挹而出之也所者誓詞猶所謂所不與舅氏同心所不與崔慶者之類也蒼天之色也正平也猶言有如白水有如上帝之類言始者愛惜其言忍而不發以至極其憂湣之心至於不得已而後發憤懣以抒其情則又從而誓之曰所我之言有非出於中心而敢言之於口則願蒼天平己之罪而降之罰也】令五帝以折中【陟仲反】兮戒六神與向服【葉蒲北反】俾山川以備禦兮命咎繇使聴直【此皆指天自誓之詞欲使上天命此眾神察其是非若曰司謹司盟名山大川羣神羣祀先王先公也五帝五方之帝以五色爲號者太一之佐也折中謂事理有不同執其兩端而折其中史記所謂六藝折中於夫子是也六神日月星水旱四時寒暑也向對也服服罪之詞書所謂五刑有服者也山川名山大川之神禦侍也咎繇舜士師能明五刑者聴直聴其詞之曲直】竭忠誠而事君兮反離羣而贅【之芮反】肬【尢】忘儇【許緣反】媚以背【佩】眾兮待明君其知之【贅肬肉外之餘肉莊子所謂附贅懸肬是也儇輕利也媚柔佞也言盡忠以事君反爲不盡忠者所擯棄視之如肉外之餘肉然吾寧忘儇媚之態以與眾違其所恃者獨待明君之知耳】言與行【下孟反】其可迹兮情與貌其不變故相【息亮反】臣莫若君兮所以証之不逺【言人臣之言行旣可蹤迹內情外貌又難變遷而人君日以其身親與之接宜其最察夫忠邪之辧蓋其所以驗之不在於逺也○左傳知子莫若父知臣莫若君此之謂也】吾誼先君而後身兮羌眾人之所仇也專惟君而無他兮又眾兆之所讎也【怨耦曰仇惟思念也百萬曰兆讎謂怨之當報者】壹心而不豫兮羌不可保也疾親君而無他兮有招禍之道也【不豫言果決不猶豫也不可保言君若不察則必爲眾人所害疾猶力也與上文專惟君之語同力於君親而無私交固招禍之理】思君其莫我忠兮忽忘身之賤貧事君而不貳兮迷不知寵之門【葉彌貧反言我思君意常謂羣臣莫有忠於我者則是貴近之臣皆不能致其身矣故忘己之賤貧欲自進以效其忠然其進也亦但知盡心以事君而已固不懷貳以求寵也是以視眾人之遇寵心若迷惑不知所從入之門】忠何辜以遇罰兮亦非余【一作吾】之所志【葉音之】也行【下孟反】不羣以顚越兮又眾兆之所咍【呼來反葉呼其反】也【咍啁笑楚語也言無罪放逐本非臣子夙心所期望但以行不羣而至此遂爲眾所笑】紛逢尢以離謗兮謇不可釋也情沈抑而不達兮又蔽而莫之白【葉音弼】也【紛亂貌尢過也謇詞也釋解也沈沒也抑按也白明辯也】心郁邑余侘傺兮又莫察余之中情固煩言不可結而詒兮願陳志而無路【煩言謂煩亂之言○左傳嘖有煩言○騷經解佩纕以結言思美人曰言不可結而詒疑古者以言寄意於人必以物結而致之如結繩之爲】退靜黙而莫余知兮進號【豪】呼又莫余聞申侘傺之煩惑兮中悶瞀【茂】之忳忳【徒昆反○號大呼也申重也悶煩也瞀亂也忳忳憂貌】昔餘夢登天兮魂中道而無杭【一作航】吾使厲神占之兮曰有志極而無旁【杭方兩舟而並濟也通作航厲神蓋殤鬼也○左傳晉侯夢大厲祭法有泰厲公厲族厲主殺伐之神也旁輔也言夢登天而無航者其占爲但有心志勞極而無輔助】終危獨以離異兮曰君可思而不可恃故眾口其鑠金兮初若是而逢殆【葉徒系反終危獨以離異果如始者占夢者之言若可思者臣子之義也不可恃者明暗賢否所遇有不同也眾口鑠金美金見毀眾共疑之數被燒煉至銷鑠也殆危也言初以君爲可恃故被眾毀而遭危殆】懲熱羮而吹【賫】兮何不變此志也欲釋階而登天兮猶有曩之態【葉音替】也【凡醢醬所和細切爲或曰搗姜蒜辛物爲之階梯也蓋羮熱而冷有人歠羮而大熱其心懲艾後見冷猶恐其熱而吹之以諭常情旣以忠直得罪卽痛自懲艾過爲阿曲而我今尙欲釋階而登天則是不自懲艾而猶有前日忠直之意】眾駭遽以離心兮又何以爲此伴也同極而異路兮又何以爲此援也【伴侶也極至也援引也言眾人見己所爲皆驚駭遑遽以離心則無與己爲侶者與眾人同事一君而其志不同則如同欲至於一處而各行一路誰可與相援引而俱進邪】晉申生之孝子兮父信讒而不好【葉呼鬭反】行婞直而不豫兮鮌功用而不就【申生事見左傳禮記鮌事見騷經天問篇不豫見上】吾聞作忠以造怨兮忽謂之過言九折臂而成醫兮吾至今乃知其信然【忽者易而略之之意人九折臂更歷方藥乃成良醫故吾於今乃知作忠造怨之語爲誠然左傳三折肱爲良醫亦此意】矰【則僧反】弋機而在上兮罻【尉】羅張而在下【葉音戶】設張辟【皮亦反】以娛君兮願側身而無所【矰繳射鳥短矢也弋繳射也機張機以待發也罻羅掩鳥网也辟開也與辟同或云謂弩臂言讒賊之人陰設機械張布開辟傷害君之所惡以恱君意使人憂懼𨿽欲側身避之猶恐無其處也】欲儃【知然反】佪以干傺兮恐【邱用反】重【儲用反】患而離尢欲髙飛而逺集兮君罔謂女何之【儃佪不進貌幹傺謂求住也重增益也離遭也集烏飛而下止也謂逺遁如此則又恐君得無謂女欲去我而何往】欲橫奔而失路兮蓋堅志而不忍背【貝】膺牉【判】以交痛兮心鬱結而紆軫【橫奔失路妄行違道之譬也膺胸也牉半分也禮傳夫妻牉合也言欲妄行違道則吾志已堅而不忍爲通上章三者皆不可爲則背胸一體而中分之其交爲痛楚有不可言者】搗木蘭以矯蕙兮糳【卽谷反】申椒以爲糧播江離與滋菊兮願春日以爲糗芳【搗舂也矯猶糅也糳精細米也播種也滋見騷經糗也漧飯屑也春日新蔬未可食卽且以此爲糗而又不忘其芳香言不變素守】恐情質【致】之不信兮故重【直用反】著以自明【葉音芒】撟【居表反】玆媚以私處兮願曽【增】思【去聲】而逺身【葉咅商○質猶交質之質撟舉也媚愛也謂所愛之道所守之節也私處猶曰自娛也曽重也曽思所以慮微逺身所以避害】

哀郢【楚文王自丹陽徙江陵曰郢後九世平王城之又十世爲秦所拔徙東郢】

皇天之不純命兮何百姓之震愆民離散而相失兮方仲春而東遷【純不雜而有常也震動也愆過也仲春二月陰陽之中沖和之气人民和樂之時屈原被放時適防凶荒人民離散而原亦在行中閔其流離因以自傷無所歸咎而嘆皇天之不純其命不能福善禍淫相協民居使之當此和樂之時而遭離散之苦】去故鄕而就逺兮遵江夏以流亡出國門而軫懷兮甲之鼂【一作晁】吾以行【葉戶郎反遵循也江大江也夏水名或以爲自江而別以通於漢還復入江冬竭夏流故謂之夏而其入江處今名夏口卽詩所謂江有汜也軫痛也甲日也朝旦也原自言其以甲日朝旦而行】發郢都而去間兮怊荒忽其焉極楫亝揚以容與兮哀見君而不再得【郢都在漢南郡江陵縣閭裏門也亝揚同舉也容與徘徊也言鼓棹者亦不欲去知己之戀戀於君也】望長楸【秋】而太息兮涕淫淫其若霰過夏首而西浮兮顧龍門而不見【楸梓也長楸所謂故國喬木使人顧望徘徊不忍去也淫淫流貌夏首夏水口也浮不進之而自流也龍門楚都南關三門一名龍門一名修門回望不見都門則其悲愈甚】心嬋媛而傷懷兮眇不知其所蹠【蹠葉音灼】順風波而流從兮焉洋洋而爲客【葉康落反○嬋媛兩見前篇眇猶逺也蹠踐也洋洋無所歸貌】淩陽侯之汜【孚梵反】濫兮忽翺翔之焉【於防反】薄【博】心絓【畫】而不解兮思蹇產而不釋【葉時苦反○淩乘也陽侯陽國之侯溺死於水其神能爲大波汜濫波貌薄止也絓懸也蹇產詰曲貌】將運舟而下浮兮上【時掌反】洞庭而下【遐嫁反】江【葉音工】去終古之所居兮今逍遙而來東羌靈魂之欲歸兮何須防而忘反背夏浦而西思兮哀故都之日逺【時未過夏浦也故背之回首西向以思郢也】登大墳以逺望兮聊以舒吾憂心哀州土之平樂【洛】兮悲江介之遺風【葉孚金反○水中髙者曰墳詩汝墳是也望郢都也平樂地寛博而人富饒也介間也遺風謂故家遺俗之善也】當陵陽之焉至兮渺南渡之焉如曽不知夏之爲丘兮孰兩東門之可蕪【陵陽未詳渺滉漾無涯也於是始南渡大江矣夏大屋也丘荒墟也孰誰也兩東門郢都東關有二門也蕪穢也言楚王曽不知都邑宮殿之夏屋當爲丘墟又不知兩東門亦先王所設以守國者豈可使之至於蕪廢耶懷王二十一年秦遂拔郢而楚徙陳不知在此後幾年】心不怡之長久兮憂與憂其相接惟郢路之遼逺兮江與夏之不可涉【怡樂也憂憂相接首尾如一繼續無已也】忽若去不信兮至今九年而不復慘鬱鬱而不通兮蹇侘傺而含戚【葉七六反○考原初被放在懷王十六年至十八年復召用之三十年秦約懷王與防原諫止之不從懷王遂死於秦頃襄王立復放屈原此云九年不復不知的在何時】外承歡之汋【綽】約兮諶【巾林反】荏【稔】弱而難持忠湛湛【徒感反】而願進兮妬被【披】離而鄣【章】之【汋約好貌諶誠也荏亦弱也湛湛重厚貌被離眾盛貌鄣壅也言小人外爲諛說以奉君之歡適情態美好誠使人心意軟弱不能自持是以懷忠而願進者皆爲所嫉妬而壅蔽不得進也此章形容邪佞之態最爲精切讀者宜深味之則知佞人之所以殆又信此語與孔聖之言實相發明】彼堯舜之抗行【下孟反】兮了杳杳其薄【博】天【葉鐵因反】眾防人之嫉妬兮被以不慈之僞名【堯舜與賢而不與子故有不慈之名荘子云堯不慈舜不孝蓋戰國時流俗有此語也】憎慍【紆粉反】惀【力允反】之修美兮好【呼報反】夫【扶】人之忼【苦朗反】慨【一作礚苦蓋反】眾踥【思葉反】蹀而日進兮美超逺而逾邁【慍心所緼積也思求曉知謂之惀忼慨激昻之意補曰君子之慍惀若可鄙者小人之忼慨若可喜者惟明者能察之踥蹀行貌亦謂讒佞之人日進於前使人美而好之愈甚而無已】亂曰曼【萬】余目以流觀兮冀壹反之何時鳥飛反故鄕兮狐死必首【式救反】丘【葉音欺】信非吾罪而棄逐兮何日夜而忘之【曼逺意鳥飛反故鄕思舊巢也首丘謂以首枕丘而死不忘其所自生也禮曰大鳥獸防其羣匹越月逾時則必反巡過其故鄕又曰樂樂其所自生禮不忘其本古人有言狐死正丘首仁也忘謂忘其故都】

抽思【以篇內少歌首句二字爲名】

心鬱鬱之憂思兮獨永嘆乎增傷思蹇產之不釋兮曼遭夜之方長悲秋風之動容兮何回極之浮浮數【所矩反】惟蓀之多怒兮傷余心之懮懮【音憂○秋風動容謂秋風起而艸木變色回極浮浮未詳所謂或疑回極指天極回旋之樞軸浮浮言其運轉之速而不可常亦未知是否此下諸篇用字立語多不可解甚者今皆闕之不敢彊爲之說數計也惟思也蓀說見騷經蓋寓意於君也懮愁也言訃而思之君多妄怒刑罰不中使余心憂】願遙起而橫奔兮覽民尢以自鎭【珍】結微情以陳詞兮矯以遺【去聲】夫美人【尢過也鎭止也矯舉也覽民之尢而察其有罪之實庶以自止其憂則又愈見其怒之不當而可憂益甚故結情於詞以告君也美人已見騷經亦寄意於君】昔君與我成言兮曰黃昏以爲期羌中道而回畔兮反旣有此他志【葉音之○成言黃昏說見騷經言君與己始親而後疏】防吾以其美好兮覽余以其修姱【葉音戶】與餘言而不信兮蓋爲【去聲】余而造怒【防矜也莊子虛防而盛气覽示也姱好也言君自多其能言又非實本無可怒但以惡我之故爲我作怒】願承間【閒】而自察兮心震悼而不敢悲夷猶而冀進兮心怛【當割反】傷之憺憺【徒感反間間暇也莊子今日宴間察明也怛悲慘也憺憺安靜意謂欲承君之間暇以自明而不敢然又不能自已故夷猶欲進而心復慘遂靜黙而不敢言觀此則知屈原事君惓惓之意蓋極深厚豈樂以婞直犯上而取名者哉】玆歷情以陳辭兮蓀詳【與佯同】聾而不聞固切人之不媚兮眾果以我爲患【音還葉胡門反○歷猶列也詳詐也切人不媚言懇切之人不能軟媚君或未怒而眾已病之蓋惡其傷已】初吾所陳之耿【古迥反】著兮豈不至今其庸亡何獨樂斯之蹇蹇兮願蓀美之可完【葉胡光反○耿明貌庸何用也○左傳晉其庸可冀乎言昔吾所陳之言明白如此豈不至今猶可覆視而何用乃亡之耶然吾非獨樂爲此蹇蹇而不樂爲順從也但以願君之徳美猶可復全是以不得已而爲此耳所謂尙幸君之一寤者如此其志切矣】望三五以爲像兮指彭咸以爲儀夫何極而不至兮故逺聞【問】而難虧【三五謂三王五帝或曰三王五伯像謂肖古人之形而則其像儀謂以彼人爲法而效其儀如儀禮所說國君行禮而視祝爲節之類是也極至也至到也視彼像儀而必欲求到其極則逺聞而難虧】善不由外來兮名不可以虛作孰無施【始防反】而有報兮孰不實而有獲【此四語者明白親切不煩解說𨿽前聖格言不過如此不可但以詞賦讀之】少歌曰與美人之抽思兮並日夜而無正【葉音徵】防吾以其美好兮敖朕辭而不聴【平聲○少歌樂章音節之名荀子佹詩亦有小歌卽此類也抽拔也思意也並日夜言旦暮如一也無正無與平其是非也敖倨視也】倡曰有鳥自南來兮集漢北好姱佳麗兮牉獨處此異域旣惸獨而不羣兮又無良媒在其側【葉莊力反】道卓逺而日忘兮願自申而不得【�徒力反】望北山而流涕兮臨流水而太息【倡亦歌之音節所謂發歌句者鳥蓋自諭屈原生於防峽而仕於鄢郢是自南而集於漢北】望孟夏之短夜兮何晦明之若歳惟郢路之遼逺兮魂一夕而九逝【秋夜方長憂不能寐故望孟夏之短夜而冀其曉也晦明若歲夜未短也一夕九逝思之切】曾不知路之曲直兮南指月與列星願徑逝而不得兮魂識路之營營【言初不識路後以月星而知向背然欲去而又未得者以魂𨿽識路而營營獨往無與俱也】何靈魂之信直兮人之心不與吾心同理弱而媒不通兮尙不知余之從容【言靈魂忠信而質直不知人心之異於我故𨿽得歸亦無與左右而道達之者彼又安能知我之間暇而不變所守乎】亂曰長瀬湍流溯江潭【葉音尋】兮狂顧南行聊以娛心兮【瀨水淺處湍急流也逆流而上曰溯潭深淵也狂顧憂懼而驚視也自江入湖自湖入湘皆溯流而南行】軫石崴【隈又烏皆反】嵬【吾回反】蹇吾願【葉魚靳反】兮超回志度行隠進兮【軫石未詳超回隠進亦不可曉今並闕之】低佪夷猶宿北姑兮煩寃瞀【茂】容實沛䢐兮【北姑地名瞀容瞀亂之意見於容貌實沛䢐誠欲沛然如水之流去】愁嘆苦神靈遙思兮路逺處幽又無行媒【葉莫悲反】兮【靈靈魂也】道思作頌聊以自救兮憂心不遂斯言誰告【葉居後兮】兮【道思者且行且思也救解也】

懷沙【言懷抱沙石以自沈也】

滔滔孟夏兮艸木莽莽【莫補反】傷懷永哀兮汨【越筆反】䢐南土【滔滔水大貌莽莽茂盛貌汨行貌䢐南土溯沅湘也】眴【與瞬同音胡絹反】兮杳杳孔靜幽黙鬱結紆軫兮離湣而長鞠【葉各頟反】撫情效志兮冤屈而自抑【葉於革反眴目數揺動之貌杳杳深冥之貌孔甚也黙無聲也紆屈也軫痛也離遭也湣憂也鞠窮也撫循也效猶覈也抑按也言撫情覈志無有過失則屈志自抑而不懼】刓方以爲圜兮常度未替易初本迪【史作由】兮君子所鄙章畫【獲】志【史作職】墨兮前圖未攺【葉音己○刓圓削也度法也替廢也言欲變心從俗而常法未廢不能遽變也易初謂變易初心也本迪未詳章明也志念也墨謂繩墨言譬之工人章明所畫之繩墨而念之不忘者亦以前人之法度未攺】內厚質正兮大人所晠巧倕【】不斵兮孰察其揆正【所晠所盛美也倕書作垂性巧舜命以爲共工斵斫也揆度也卽上章所謂畫】文處幽兮蒙瞍謂之不章離婁微睇【弟】兮瞽以爲無明【葉音芒墨也幽冥也有眸子而無見曰蒙無眸子曰瞍離婁古之明目者也睇盻之也瞽盲者】變白以爲黒兮倒上以爲下【葉音戶】鳯凰在笯【音奴又女家反乂音暮】兮雞鶩【木】翔舞【笯籠落也】同糅【女救反】玉石兮一防【古代反】而相量夫惟黨人之鄙固兮羌不知余之所藏【防平斗斛木也】任重載盛兮陷滯而不濟懷瑾【僅】握瑜【兪】兮窮不知所示【盛多也陷沒也滯畱也濟度也此言重車陷濘而不得度也在衣爲懷在手爲握瑾瑜美玉也不知所示人皆不識無可示者】邑犬羣吠兮吠所怪也非俊疑傑兮固庸態也【非毀也知過千人謂之俊十人謂之傑庸廝賤之人】文質防內兮眾不知余之異采【葉此禮反】材朴委積兮莫知余之所有【葉於彼反○文質其文不艶也防迂闊也內木訥也異采殊異之文采也材木中用者也朴未斵之質也委積言其多有惟所用之而世莫知之也】重【平聲】仁襲義兮謹厚以爲丰重華不可遌【五故反與迕同】兮孰知余之從容【襲亦重也丰猶富足也遌逢也從容舉動自得之意】古固有不並兮豈知其何故湯禹久逺兮邈而不可慕【古有不並言聖賢不並時而生】懲違攺忿兮抑心而自彊【其兩反】離慜【史作湣】而不遷兮願志之有像【違過也像法也彊於爲善而不以憂患攺其節欲其志之可爲法也】進路北次兮日昧昧其將暮舒憂娛哀兮限之以大故【言將北歸郢都而日暮不得前也於是將欲舒憂以娛哀而念人生幾何死期將至其限有不可得而越】亂曰浩浩沅湘分流汨兮修路幽蔽道逺忽兮【浩浩廣大也汨流貌修長也】懷質抱情獨無匹兮伯樂旣沒驥焉程兮【匹當作正日夜無正之正意同伯樂善相馬者也程謂校量才力】民生稟命各有所錯兮定心廣志余何畏懼兮【錯置也言民之生莫不稟命於天而隨其气之短長厚薄以爲壽夭窮達之分固各有置之之所而不可易矣吉者不能使之凶凶者不能使之吉也是以君子之處患難必定其心而不使爲外物所動揺必廣其志而不使爲細故所狹隘則無所畏懼而能安於所遇矣】曾【增】傷爰哀永嘆喟兮世混濁莫吾知人心不可謂兮【按此四句若依史記移著上文懷質抱情之上而以下章死不可讓願勿愛兮承余何畏懼之下文意尢通貫但史於此又再出恐是後人因校誤加也】知死不可讓願勿愛【葉於旣反】兮明告君子吾將以爲類兮【補曰屈子以爲知死之不可讓則捨生而取義可也所惡有甚於死者豈復愛此七尺之軀哉類法也以此言爲法也】

思美人

思美人兮擥涕而竚眙【醜吏反】媒絕路阻兮言不可結而詒【葉音異○美人說見上篇寄意於君也擥猶收也竚久立也眙直視也】蹇蹇之煩冤兮陷滯而不發申旦以舒中情兮志沈菀【郁】而莫達【承上路阻而言陷滯不發亦以陷濘爲諭也申重也今日已暮明日復旦也菀積也】願寄言於浮雲兮遇丰隆而不將因歸鳥而致辭兮羌迅髙而難當【亦承上章陷滯而言欲因云致辭則雲雨不聴欲因鳥致辭則鳥飛速而又髙難可當值也】髙辛之靈晟兮遭鳥而致詒【詒皆葉平去二聲】欲變節以從俗兮媿易初而屈志【鳥致詒事見天問此因上章歸鳥難當而上感髙辛之事下媿不能易初而屈志】獨歷年而離湣兮羌心猶未化【葉音防】寧隠閔而壽考兮何變易之可爲【馮憤懣也隠閔壽考優防卒歳也然終不能變易其初心】知前轍之不遂兮未攺此度車旣覆而馬顚兮蹇獨懷此異路【知直道之不可行而不能攺其度𨿽至於車傾馬僕而猶獨懷其所由之道不肯同於眾人也】勒騏驥而更駕兮造【七到反】父【甫】爲我操之遷逡【七旬反】次而勿驅兮聊假日以須峕【時】指嶓【波】冢之西隈兮與纁【燻】黃以爲期【造父善禦周穆王時人操之執轡也遷猶進也逡次猶逡巡也嶓冢山名漢水所出也見禹貢纁淺綘也日將入時色纁且黃也以馬旣顚故更駕駿馬使善禦者操其轡逡巡而不速往但期至於荒陬絕逺之地以窮日之力而自休焉蓋知世路之不可由而欲逺去以俟命】開春發歳兮白日出之悠悠吾將蕩志而愉樂兮遵江夏以娯憂擥【一作防】大薄之芳茝兮搴長洲之宿莽【莫古反】惜吾不及古之人兮吾誰與玩此芳艸【葉七古反○不及謂生不及其同時】解萹【匾】薄與雜菜兮備以爲交佩【葉音備】佩繽紛以繚【了】轉兮遂萎【於危反】絕而離異吾且儃佪以娯憂兮觀南人之變態【葉音替】竊快在其中心兮揚厥憑而不竢芳與澤其雜糅兮羌芳華自中出【葉尺遂反○萹萹蓄也似小梨赤莖節好生道旁薄叢也交佩左右佩也萹蓄雜菜皆非芳艸故言解去二物而以上文之茝莽備爲交佩也繚繞也繽紛繚轉言佩之美然適佩之而遽已萎絕而離異矣於是且復優遊忘憂以觀世變又樂其所得於中者以舒憤懣而無待於外則其芬芳自從中出初不借美於外物】紛鬱鬱其逺烝兮滿內而外揚情與質信可保兮羌居蔽而聞【問】章【鬱鬱盛也烝芳气之逺聞也此承上章芳華自中出遂言其鬱鬱逺烝皆由情質誠實可保故所居𨿽蔽而其名聞則章】令薜荔以爲理兮憚舉趾而緣木因芙蓉以爲媒兮憚褰【起防反】裳而濡足【內美旣足恥因介紹以爲先容而托以有憚】登髙吾不說【恱】兮入下吾不能【葉音泥】固朕形之不服兮然容與而狐疑【道旣不行居上處下無適而可形偃蹇而不服心耿介而使然也】廣遂前畫【獲】兮未攺此度也命則處幽吾將罷【讀作疲】兮願及白日之未暮也獨焭焭而南行兮思彭咸之故也【畫與懷沙章畫之畫同】

惜往日

惜往日之曾信兮受命詔以昭時奉先功以照下兮明法度之嫌疑【時謂時之政治也言往日嘗見信於君而受命以昭明時之政治也先功謂先君之功烈也嫌疑謂事有同異而可疑者也】國富彊而法立兮屬【燭】貞臣而日娭【與嬉同】祕密事之載心兮𨿽過失猶弗治【平聲○屬付也貞臣正固之臣原自謂也日娭所謂逸於得人也𨿽國所祕之密事皆載於其心是以或有過失猶寛而不治其罪也】心純厖而不泄兮遭讒人而嫉之君含怒以待臣兮不淸澂其然否【葉音悲○厖厚也泄漏也謂不敢漏其密事也讒人謂上官大夫靳尙之徒也淸澂猶審察也○史記懷王使屈原造爲憲令屬艸棄未定上官大夫見而欲奪之原不與因讒之曰王使屈平爲令眾莫不知每一令出平伐其功曰非我莫能爲也王怒而防屈平卽此事】蔽晦君之聰明兮虛惑誤又以欺弗參驗以考實兮逺遷臣而弗思信讒諛之混濁兮晠【古盛字】气志而過之【虛空也惑誤疑而誤之也然猶畏之也至於欺則公肆誣罔而無所惲矣王逸曰專擅恩威握主權也欺罔戲弄若轉丸也此言得之矣過之猶所謂督過之也】何貞臣之無罪兮被讟謗而見尢【葉於其反】慙光景之誠信兮身幽隠而備之【無罪見尢慙見光景故竄身於幽隠然亦不敢不爲之備也】臨沅湘之淵兮遂自忍而沈流卒沒身而絕名兮惜廱【古壅字】君之不昭【葉音周○言沈流之後沒身絕名不足深惜但惜此讒人廱君之罪遂不昭著耳此原所以忍死而有言也其亦可悲哉】君無度而弗察兮使芳艸爲藪幽焉舒情而抽信兮恬死亡而不聊【葉音畱】獨鄣廱而蔽隠兮使貞臣而無由【無度弗察王逸曰上無檢柙以知下也記曰無節於內者其察物弗省矣此之謂也藪幽藪澤之幽暗也言芳艸宜殖於階庭而今反使爲藪澤之幽暗也恬安也言安於死亡不茍生也無由無路可行也】聞百里之爲虜兮伊尹烹於庖廚【葉音稠】呂望屠於朝歌兮寧戚歌而飯牛不逢湯武與桓繆兮世孰云而知之【葉音周晉獻公虜虞君與其大夫百里奚以百里奚爲秦繆公夫人媵百里奚亡走宛楚鄙人執之繆公聞其賢以五羖羊皮贖之釋其囚與語國事大恱授以國政號曰五羖大夫伊呂寧戚事見騷經】吳信讒而弗味兮子胥死而後憂介子忠而立枯兮文君寤而追求封介山而爲之禁兮報大徳之優遊思久故之親身兮因縞素而哭之【葉音周自沈流至此二十四句爲一韻譬之食物咀嚼而審其美惡也子胥事見涉冮介子名推文君晉文公也文公爲公子時遭驪姬之譖而出奔介子推從行道乏食子推割股肉以食文公文公得國賞從行者不及子推子推入綿上山中文公寤而求之子推不出文公因燒其山子推抱樹自燒而死文公遂封綿上之山號曰介山禁民樵采使奉子推祭祀以報其徳又變服而哭之優遊言其徳之大也親身切於己身謂割股也縞素白致繒也】或忠信而死節兮或訑【移】謾而不疑弗省察而按實兮聴讒人之虛辭芳與澤其雜糅兮孰申旦而別【彼列反】之【一說自篇首至此爲一韻】何芳艸之早殀兮微霜降而下戒【葉居得反】諒聰不明而蔽廱兮使讒諛而日得【得得志也】自前世之嫉賢兮謂蕙若其不可佩【葉音備】妬佳冶之芬芳兮【莫湖反】母姣而自好【耗葉虛計反】𨿽有西施之美容兮讒妬入以自代【葉徒計反若杜若也冶妖冶女態母黃帝妻貌甚醜姣妖媚也西施越之美女勾踐得之以獻吳王】願陳情以白行【下孟反】兮得罪過之不意情冤【一作宛】見之日明兮如列宿之錯置【白明也自明其行之無罪不意出於意外情冤情實與冤枉猶言曲直也列宿錯置言其光輝而明白也】乘騏驥而馳騁兮無轡銜而自載【葉子賜反】乘汜【泛】泭【敷】以下流兮無舟【當作維】檝而自備背法度而心治兮辟【與譬同】與此其無異【轡馬韁銜馬勒也載乘也汜泭編竹木以渡水也旣無騏驥而但乘駑馬又無轡銜與禦者而自乘載旣無舟航而但乘汜泭又無維檝與舟人而自爲備禦其亦可謂危矣背法度而以私意自爲治者與此無以異也】寧溘死而流亡兮恐禍殃之有再【葉子賜反】不畢辭以赴淵兮惜廱君之不識【音志自可佩至此十二句爲一韻不死則恐邦其淪喪而辱爲臣僕故曰禍殃有再箕子之憂蓋如此也識記也設若不盡其辭而閔黙以死則上官靳尙之徒廱君之罪誰當記之耶其爲後世君臣之戒可謂深切著明矣】

橘頌

後皇嘉樹橘徠【古來字】服【葉蒲北反】兮受命不遷生南國【域】兮【後皇指楚王也嘉喜好也言楚王喜好艸木之樹而橘生其土也漢書江陵千樹橘楚地正產橘也受命不遷記所謂橘逾淮而北爲枳也舊說屈原自比志節如橘不可移徙是也篇內意皆放此】深固難徙更壹志兮緑葉素榮紛其可喜【許志反葉居例反】兮【以其受命獨生南國故壹志而難徙橘葉靑華白紛然而可喜也】曾【層】枝剡【以冉反】棘圎果摶兮靑黃雜糅文章爛【葉盧幹反】兮【曽重累也剡利也果艸木之實可食也摶圎也與團同靑未熟時黃已熟時也先後雜糅文章爛然也】精色內白類任道【葉徒茍反】兮紛【墳】緼【氳】宜修姱而不醜兮【精色外色精明也內白內懷潔白也外精內白似有道也紛緼盛貌】嗟爾防志有以異兮獨立不遷豈不可喜兮【爾指橘而言防志言自防而已有此志蓋其本性然也自此以下申前義以明已志】深固難徙廓其無求兮蘇世獨立橫而不流兮【補曰凡與世遷徙者皆有求也吾之志舉世莫得而傾之者無求於彼故也死而復生曰蘇】閉【必結反俗作閒非】心自愼終不過失【葉音試】兮秉徳無私參天地兮願歳並謝與長友【恊羊裏反】兮淑離不淫梗其有理兮【並謝猶永謝也歳並謝而長與友則是終身友之矣淑善也離如離立言孤特也梗彊也】年歳𨿽少可師長兮行【去聲】比【鼻】伯夷置以爲像兮【年歳𨿽少亦言其本性自少而然非積習勉彊也伯夷孤竹君之長子也事見史記言橘之髙防可比伯夷宜立以爲像而效法之亦因以自托也】

悲回風

悲回風之揺蕙兮心寃結而內傷物有微而隕性兮聲有隠而先倡【音昌回風旋轉之風也亦上篇悲秋風動容之意言秋令已行微物凋隕風𨿽無形而實先爲之倡也世之治亂道之興廢亦由是矣】夫何彭咸之造思兮曁志介而不忘萬變其情豈可蓋【古大反】兮孰虛僞之可長【因回風之有實而揺蕙遂感彭咸之志𨿽萬變而不可易亦以其有其實也若涉虛僞則已不能久矣】鳥獸鳴以號【豪】羣兮艸苴【七古七閭子旅反賈土加二切】比【鼻】而不芳魚葺鱗以自別兮蛟龍隠其文章故荼薺【一作苦】不同畝兮蘭茝幽而獨芳【苴苦艸也葺整治也荼苦菜也薺甘菜也言秋冬向寒鳥獸鳴號以求羣類則艸已枯矣𨿽比而合之亦不能有芬芳之气魚整治其鱗以自別異則蛟龍亦隠其文章以避之皆言時勢之不同如回風旣起則蕙不得不隕其性也蓋荼薺甘苦不能同生而蘭茝𨿽更幽僻而能自芳亦其情之不可蓋者而非有虛僞之飾也】惟佳人之永都兮更【平聲】統世以自貺【葉平聲】眇逺志之所及兮憐浮雲之相羊介眇志之所惑兮竊賦詩之所明【葉音芒○佳人原自謂也都美也更歷也統世謂先世之垂統傳世也自貺謂已得續具官職也相羊浮游貌因自言其志之髙逺與浮雲齊而不能有合於世是以其志不能無惑而遂賦詩以明之】惟佳人之獨懷兮折芳椒以自處曾【增】歔欷之嗟嗟兮獨隠伏而思慮涕泣交【有下字一有流字】而淒淒兮思不眠以至曙終長夜之曼曼【莫半反】兮掩此哀而不去寤從容以【一作而】周流兮聊逍遙以自恃【葉上聲】傷太息之湣憐【一作嘆】兮气於【烏】邑【烏合反又並如字】而不可止糺思心以爲纕【襄】兮編愁苦以爲膺折若木以蔽光兮隨飄風之所仍【糺戾也纕已見騷經編結也膺胸也謂絡胸也光謂日光也仍因就之意言欲自晦而隨俗】存髣髴而不見兮心踴躍其若湯憮佩衽以案志兮超惘惘而遂行【葉戶郎反髣髴謂形似也蓋指君而言衽裳際也】歳防防【忽】其若頹兮峕亦冉冉而將至薠蘅【一作蘩】槁而節離兮芳已歇而不比【音鼻時謂衰老之期也節離艸枯則節處斷落也比合也】憐思之不可懲兮證此言之不可聊【葉音畱】寧溘死而流亡兮不忍此心之常愁【聊賴也】孤子唫而抆淚兮放子出而不還【葉胡昆反】孰能思而不隠兮昭彭咸之所聞【防而無父曰孤放棄逐也隠痛也昭明也】登石巒以逺望兮路眇眇之黙黙入景【葛洪始加彡爲影】響之無應兮聞省想而不可得【山小而銳曰巒省想聞見所不能接而但可省記思想也】愁鬱鬱之無快兮居戚戚而不可解【居隘反葉居豈反】心鞿羈而不開兮气繚【了】轉而自締【文爾反又音啼繚轉自締謂繚戾回轉而自相結】穆眇眇之無垠兮莽芒芒之無儀聲有隠而相感兮物有純而不可爲【儀匹也或曰儀猶像也言已之愁思浩然廣大幽深不可爲像也聲有隠而相感意其可以寤於君心也物有純而不可爲則其心已一於彼而不可變矣不可爲如言疾不可爲之意】邈漫漫之不可量兮縹綿綿之不可紆愁悄悄之常悲兮翩冥冥之不可娛淩大波而流風兮托彭咸之所居【邈逺也縹微細也紆縈也翩疾飛也冥冥逺去也流猶隨也淩波隨風而從彭咸又自沈之意也】上髙巖之峭【七笑反】岸兮處雌蜺【五訖反】之標【從木匹小反】顚據靑冥而攄虹兮遂儵【叔】忽而捫天吸湛露之浮涼兮漱凝霜之雰雰【葉孚袁反】依風穴以自息兮忽傾寤以嬋媛【峭峻也褾杪也顚頂也攄舒也捫撫也湛厚也漱蕩口也雰雰分散貌風穴風從地出之處也傾寤傾側而覺悟也嬋媛已見前大率悲感流連意也】馮【皮冰反】昆侖以澂霧兮隠【於靳反】防山以淸江憚湧湍之礚礚【古蓋字】兮聴波聲之洶洶【音凶馮據也如馮軾之馮澂霧去其昏亂之气也隠依也如隠幾之隠淸江去其濁穢之流也防與岷同在蜀郡江水所出也礚礚水石聲洶洶風水聲】紛容容之無經兮罔芒芒之無紀軋洋洋之無從兮馳委【逶】移之焉止【容容紛亂之貌軋傾壓之貌言己心煩亂無復經紀欲進則無所從欲退則無所止也】漂【飄】翻翻其上下兮翼遙遙其左右【葉羽已反】汜潏潏【決】其前後兮伴張弛【矢】之信期【葉上聲○土三句亦皆言其反覆不定之意叛繚散之貌言其憂心𨿽若不能自定而其張弛進退又自不失其時也】觀炎气之相仍兮窺煙液之所積悲霜雪之俱下兮聴潮水之相擊【炎气火气也相仍者相因而不已也煙液者火气郁而爲煙煙所著又凝而爲液也潮海水以月加子午之時一日而再至者也朝曰潮夕曰汐】借光景以往來兮施黃棘之枉策求介子之所存兮見伯夷之放迹【黃棘棘刺也枉曲也以棘爲防旣有芒刺而又不直則馬傷深而行速舊注以爲願借神光電影飛注往來施黃棘之刺以爲防以求子推伯夷之故迹是也】心調度而弗去兮刻著志之無適曰吾恐往昔之所冀兮悼來者之悐悐【他的反○調度見騷經悐悐憂懼貌言心乎二子之調度而不忍去刻爲二子之明志而無他適往昔所冀謂猶欲有爲於時來者悐悐謂將赴水而死也】浮江淮而入海兮從子胥而自適望大河之洲陼兮悲申徒之抗迹【子胥事見前篇適便安也莊子曰申徒狄諫紂不聴石自沈於河】驟諌君而不聴兮任重石之何益心絓結而不解兮思蹇產而不釋【任負也石或謂百二十斤也補引文選江賦注任石卽懷沙也其說微近】

九歌【晦庵曰九歌者屈原之所作也昔楚南郢之邑沅湘之間其俗信鬼而好祀其祀必使巫覡作樂歌舞以娛神蠻荊陋俗詞旣鄙俚而其陰陽人鬼之間又或不能無防慢荒淫之雜原旣放逐見而慼之故頗爲更定其詞去其泰甚而乂因彼事神之心以寄吾忠君愛國眷戀不忘之意是以其言𨿽若不能無嫌於燕暱而君子反有取焉○愚按九歌十一章如東皇大一雲中君湘君湘夫人少司命山鬼六篇已入選中矣尙有大司命而下五篇未選今補此】屈原

大司命【晦庵曰周禮大宗伯以槱燎祀司中司命防引星傳云三臺上臺曰司命又文昌宮第四亦曰司命故有兩司命○迂齋樓氏曰原非徼福於司命也所謂順受其正者】

廣開兮天門紛吾乘兮云令飄風兮先驅使涷雨兮灑塵【葉除旬反○天門上帝所居紫微宮門廣開爲神將降也吾主祭者自稱也大司命陽神而尊故但爲主祭者之詞乘云者知神將降而往迎之飄風回風也湅雨暴雨也灑塵淸道也】君回翔兮以下逾空桑兮從女【與汝同】紛緫緫兮九州何壽夭兮在予【葉音與○君與女皆稱神君尊而汝親也回翔盤旋也空桑山名緫緫眾貌予者贊神而爲其自謂之稱也言見神旣降則遂往從之因嘆其威權之盛曰九州人民之眾如此何其壽夭之命皆在於己】髙飛兮安翔乘淸气兮禦陰陽吾與君兮齊速導帝之兮九阬【岡○乘猶乘車淸气謂輕淸之气禦猶禦馬陰陽則兼淸濁變化而言齊速整齊而疾速也導奉引也帝天帝也之適也阬與岡同謂山脊也九阬者周禮職方氏九州之山鎭曰防稽衝山華山沂山岱山嶽山醫無閭霍山恆山也此言已得從明神登天極奉至尊而周遊宇內】靈衣兮被被【披】玉佩兮陸離一陰兮一陽眾莫知兮余所爲【被被長貌一陰一陽言其變化循環無有窮已也】折防麻兮瑤華【葉芳無反】將以遺兮離居老冉冉兮旣極不寖近兮愈防【防麻神麻也極窮也寖漸也防逺也此以神旣去而思之如雲中君卒章之意】乘龍兮轔轔髙駝兮衝天【葉鐵因反】結桂枝兮延竚羌愈思【去聲】兮愁人【轔轔車聲與詩有車鄰鄰字同言旣去而不畱使已延望而怨思】愁人兮柰何【葉音奚】願若今兮無虧固人命兮有當【丁浪反】孰離合兮可爲【無虧保志守行無損闕也又言人受命而生貧富貴賤各有所當或離或合神實司之非人之所能爲也因祀司命發此意則原順受其正者嚴矣】

東君【按此日神也禮曰天子朝日於東門之外又曰王宮祭日也漢志亦有東君○迂齋樓氏曰此卽迎日之祭】

暾將出兮東方照吾檻兮扶桑撫余馬兮安驅夜皎皎兮旣明【葉音芒○暾溫和而明盛也吾主祭者自稱也檻楯也言吾見日出東方照我檻楯光自扶桑而來卽乘馬以迎之而夜旣明】駕龍輈兮乘雷載云旗兮委蛇長太息兮將上心低佪兮顧懷【葉胡威仄】羌聲色兮娛人觀者憺兮忘歸【輈車轅也龍形曲似之故以爲轅雷气轉似輪故以爲車輪言乘此車以往迎日又以驟登髙逺而低佪顧懷遂見下方所陳鐘鼔竽瑟聲音之美靈巫防舞容色之盛足以娛恱觀者使之安肆喜樂久而忘歸如下文所云】縆瑟兮交鼓簫鐘兮瑤虡鳴防【池】兮吹竽思靈保兮賢姱翾飛兮翠曽【與防同】展詩兮會舞應律兮合節【葉音卽】靈之來兮蔽日【縆張急弦也交鼔對擊鼔也周禮有鐘笙之樂注云鐘笙與鐘聲相應之笙然則簫鐘與簫聲相應之鐘與虡縣鐘磬之木瑤虡以美玉爲飾防竽樂器名防以竹爲之長尺四寸圍三寸一孔上出橫吹之靈保神巫也翾小飛輕揚貌曽舉也又翥飛也言巫舞工巧翾然若翠鳥之舉展詩猶陳詩會舞猶合舞律謂十二律黃鐘大呂太簇夾鐘姑洗中呂蕤賓林鐘夷則南呂無射應鐘也作樂者以律和五聲之髙下莭謂其始終光後防數疾徐之節靈來蔽日言日神恱喜於是來下從其官屬蔽日而至】靑雲衣兮白霓裳舉長矢兮射天狼操余弧兮反淪降【葉胡剛反】援北鬥兮酌桂漿撰余轡兮髙駝翔杳冥冥兮以東行【葉胡剛反○靑衣白裳日出東方入西方故用其方色以爲飾也天狼星名晉志狼一星在東井南爲野將主侵掠弧九星在狼東南天弓也主備盜賊淪沒也降下也言日下而入太陰之中也北斗七星在紫宮南其杓所建周於十二辰之舍以定十有二月斟酌元气運平四時者也詩維北有斗不可以挹酒漿撰持也杳深也冥幽也言日下太陰不見其光杳杳冥冥東行而復上出也】

河伯【舊說以爲馮夷其言荒誕不可稽考今闕之大率謂黃河之神】

與女遊兮九河衝風起兮橫波乘水車兮荷蓋駕兩龍兮驂螭【葉醜知反○此亦爲女巫之詞汝指河伯也河爲四瀆長九河徒駭太史馬頰覆鬴胡蘇簡潔鉤盤鬲津也禹治河至兗州分爲九道以殺其溢其間相去二百餘里徒駭最北鬲津最南蓋徒駭是河之本道東出分爲八枝也衝隧也螭如能而黃無角】登昆侖兮四望心飛揚兮浩蕩日將暮兮悵忘歸惟極浦兮寤懷【葉虛韋反○昆侖山名河出昆侖虛色白所渠並千七百一川色黃百里一小曲千里一曲一直寤覺也懷思也】魚鱗屋兮龍堂【葉音同】紫貝闕兮朱宮靈何爲兮水中【龍堂以龍鱗爲堂】乘白黿兮逐文魚【葉上聲】與女遊兮河之渚流澌紛兮將來下【葉音戶大鼈爲黿逐従也】子交手兮東行送美人兮南浦波滔滔兮來迎魚鄰鄰兮媵予【子謂河伯交手者古人將別則相執手以見不忍相逺之意晉宋間猶如此東行順流而東也美人與予皆巫自謂也媵送也旣已別矣而波猶來迎魚猶來送是其眷眷之無已也三閭大夫豈至是而始嘆君恩之薄乎】

國殤【謂死於國事者小爾雅曰無鬼之主謂之殤】

操吳戈兮被犀甲車錯轂兮短兵接【葉音匝】旌蔽日兮敵若云矢交墜兮士爭先【葉音詢戈幹頭防也犀甲以犀皮爲鎧考工記犀甲壽百年錯交也短兵刀劍也言戎車相迫輪轂相錯長兵不施故用刀劍以相接擊司馬法曰弓矢圍殳矛守戈防助凡五兵長以衛短短以救長矢交墜士爭先謂兩軍相射流矢交墜壯夫奮怒而爭光】淩余陣兮躐余行左驂殪兮右刃傷霾兩輪兮縶四馬援玉枹【桴】兮擊鳴鼔天時懟兮威靈怒嚴殺盡兮棄原壄【葉上與反○淩犯也躐踐也殪死也援枹擊鼓言志愈厲气益盛也懟怨也嚴威也嚴殺猶言鏖戰痛殺也棄原壄骸骨棄於原壄言已適值天之怨怒故眾皆見殺不得葬】出不入兮往不反平原忽兮路超逺帶長劍兮挾素弓【葉音經】首𨿽離兮心不懲誠旣勇兮又以武終剛彊兮不可淩身旣死兮神以靈魂魄毅兮爲鬼雄【葉音形○平原怱兮路超逺言身棄平原神欲歸而去家逺也帶劍挾弓猶不武也懲創艾也𨿽死而心不悔也魂魄死者之神靈蓋魂神而魄靈魂气而魄精魂陽而魄陰魂動而魄靜生則魂載其魄魄檢其魂死則魂逰散而歸於天魄淪墜而歸於地也毅爲鬼雄者毅然爲百鬼之雄傑】

禮魂【禮一作祀或曰禮魂謂以禮善終者】

成禮兮會鼓傳芭【卜加仄】兮代舞姱【戶】女倡兮容與【會鼔急疾擊鼔也芭與葩同巫所持之香艸也代更也持以舞訖復傳與人更用之也姱好也女倡女子爲倡優也容與有態度也】春蘭兮秋鞠長無絕兮終古【春祠以蘭秋祠以鞠卽所傳之葩也】

文選補遺卷二十八

欽定四庫全書

文選補遺卷二十九

元陳仁子輯

離騷

逺遊【逺遊者屈原之所作也屈原旣放悲嘆之餘眇觀宇宙陋世俗之卑狹悼年壽之不長於是作爲此篇思欲制煉形魂排空禦气浮游八極後天而終以盡反復無窮之世變𨿽曰寓言然其所設王子之詞苟能充之實長生久視之要訣】

屈原

悲時俗之迫阨兮願輕舉而逺遊質菲薄而無因兮焉托乘【時證反】而上浮遭沈濁而污穢兮獨鬱結其誰語【魚據反】夜耿耿而不寐兮魂營營而至曙【耿耿猶儆儆不寐貌營營猶日熒熒亦耿耿之意】惟天地之無窮兮哀人生之長勤往者余弗及兮來者吾不聞【此章四言乃此篇所以作之本意也神仙度世之說無是理而不可期也審矣屈子於此乃獨眷眷而不忘者何哉正以往者之不可及來者之不得聞而欲久生以俟之然往者之不可及則己末如之何矣獨來者之不得聞則夫世之惠迪而未吉從逆而未凶者吾皆不得以須其反復熟爛而睹夫天定勝人之所極是則安能使人不爲沒世無涯之悲恨此屈子所以願少須防無死而僥幸萬一神仙度世之不可期也嗚呼逺矣是豈易與俗人言哉】步徙倚而遙思兮怊【超】惝【昌兩反】怳【吁往反】而永懷【葉胡威反】意荒【呼廣反】忽而流蕩兮心愁淒而增悲【淒痛也】神儵忽而不反兮形枯槁而獨畱內惟省以端操兮求正气之所由【知愁嘆之無益而有損乃能反自循省而求其本初】漠虛靜以恬愉兮澹無爲而自得聞赤松之淸塵兮願承風乎遺則【列仙傳赤松神農時爲雨師服水玉教神農入火自燒至昆山上常止西王母石室隨風雨上下炎帝少女追之亦得仙俱去張良欲從赤松子遊卽此也】貴眞人之休徳兮美往世之登仙與化去而不見兮名聲著而日延【身隠而不可見獨有名字可聞耳】奇傅說之托辰星兮羨韓眾之得一形穆穆以浸逺兮離人羣而遁逸【傅說武丁之相辰星東方蒼龍之體心尾箕之星所謂大辰也○莊子傅說得之以相武丁奄有天下乘東維騎箕尾而比於列星音義云今尾上有傳說星是也羨念慕也韓終亦見列仙傳形寖逺卽上文與化去之意】因气變而遂曽【增】舉兮忽神奔而鬼怪時髣髴以遙見兮精皎皎以往來【葉音賚此亦上文化去形逺之意髣髴見不諟也丹經所謂服食三載輕舉逺遊入火不焦入水不濡能存能亡長樂無憂者此也】超氛埃而淑郵兮終不反其故都免眾患而不懼兮世莫知其所如【氛昏濁之气淑尢言其淑善而絕尢也此以上言所羨仙去之樂也】恐天時之代序兮耀靈曅【饁】而西徵微霜降而下淪兮悼芳艸之先蘦【今作零】聊仿佯【音旁羊】而逍遙兮永曆年而無成誰可與玩斯遺芳兮長鄕風而舒情髙陽邈以逺兮余將焉所程【耀靈日也曅閃光貌言行之速也淪沈也零落也此一節自嘆其將老而恐其學之不及】重曰春秋忽其不淹兮奚久畱此故居軒轅不可攀援兮吾將從王喬而娛戲【嬉葉音虛】飡六气而飲沆【胡朗反】瀣兮漱正陽而含朝霞【葉音胡】保神明之淸澄兮精气入而麤【七胡反】穢除【軒轅黃帝名王喬周靈王太子晉也列仙傳好吹笙作鳳鳴遇浮邱公接之仙去六气者陵陽子明經言春食朝霞日始欲出赤黃气也冬飲沆瀣北方夜半气也秋食淪陰日沒以後赤黃气也夏食正陽南方日中气也並天地元黃之气是爲六气也又曰日入爲飛泉粗物不精也】順凱風以從遊兮至南巢而壹息見王子而宿之兮審壹气之和徳【南風曰凱風南巢舊說以爲南方鳯鳥之巢非湯放桀之居巢也宿與肅通審究問】曰道可受兮而不可傳其小無內兮其大無垠【葉魚堅反】毋滑【骨】而魂兮彼將自然壹气孔神兮於中夜存【葉才緣反】虛以待之兮無爲之先庶類以成兮此徳之門【葉謨連反曰者王子之言也受心受也傳言傳也小無內大無垠言無所不在也滑亂也而汝也壹專也孔甚也此言道妙如此人能無滑亂其魂則身心自然而气之甚神者當中夜虛靜之時自存於己而不相離矣如此則於應世之務皆虛以待之於無爲之先而庶類自成萬化自出蓋廣成子之告黃帝不過如此實神仙之要訣也】聞至貴而遂䢐兮忽乎吾將行【葉戶郎反】仍羽人於丹丘兮畱不死之舊鄕【至貴謂至妙之言其貴無敵也仍因就也羽人飛仙也丹丘晝夜常明之處不死之鄕仙靈之所宅】朝濯髮於湯【陽】谷兮夕晞余目兮九陽吸飛泉之微液兮懷琬琰之華英【葉於姜反湯谷見天問九陽舊說謂湯谷上有扶木九日居下枝一日居上枝亦防言耳飛泉已見上琬琰玉名】玉色頩【普茗普經二反】以脕【晚乂音萬】顏兮精醇粹而始壯【葉音莊】質銷鑠以汋【綽】約兮神要眇【與妙同】以淫放【葉音方頩美貌一曰斂容貌脕澤也醇厚也粹不離也質銷鑠所謂形解銷化也汋約柔弱貌莊子藐姑射山有神人馬汋約若處子要眇深逺貌淫縱也】嘉南州之炎徳兮麗佳樹之冬榮山蕭條而無獸兮野�【與寂同】漠其無人載營魄而登霞兮掩浮雲而上徵【一作升上四句記時物也下二句言以此時升仙而去載猶如也營猶熒熒也魄說見九歌此言熒魄者陰靈之聚若有光景也霞與遐通謂逺也蓋魄不受魂魂不載魄則魂遊魄降而人死關故修煉之士必使魂常附魄如日光之載月質魄常檢魂如月質之受日光則神不馳而魄不死遂能登仙逺去而上徵也】命天閽其開關兮排閶闔而望余召丰隆使先導兮問大【泰】微之所居集重陽入帝宮兮造旬始而觀淸都朝發軔於太儀兮夕始臨乎於【於其反】微閭【排推也望余須我之來也與騷經倚閶闔而望子者意不同矣丰隆已見騷經太微宮垣十星在翼軫北重陽者積陽爲天天有九重故曰重陽旬始星名淸都列子以爲帝之所居也太儀天帝之庭於微閭周禮東北曰幽州其山鎭曰毉無閭】屯余車之萬乘兮紛溶與而並馳駕八龍之婉婉【苑】兮載云旗之逶蛇【溶水盛也】建雄虹之采旄兮五色雜而炫燿【音縣曜】服偃蹇以低昂兮驂連蜷【巨貟反】以驕【居召反】驁【五到反服衡下夾轅兩馬也驂衡外挽靷兩馬也連蜷句蹄也驕驁馬行縱恣】騎【奇寄反】膠葛以雜亂兮斑漫【莫半反】衍而方行撰余轡而正防兮吾將過乎句芒【膠葛雜亂貌一曰猶交加也斑駁文也漫衍無極貌句芒木神月令東方甲乙其帝太皡其神句芒注云此木帝之君木官之佐自古以來著徳立功】歷大皓以右轉兮前飛廉以啟路陽杲杲其未光兮淩天地以徑度【太皓卽太皥也始結罟以畋以漁制立庖廚天下號之爲庖犧氏飛廉見騷經徑直也】風伯爲【去聲】余先驅兮氛埃辟【必亦反】而淸涼鳳凰翼其承旂兮遇蓐收乎西皇【西方庚辛其帝少皥其神蓐收西皇卽少吳也左傳金正曰蓐收】擥彗星以爲旍兮舉斗柄以爲麾叛陸離其上下兮遊驚霧之流波【葉補基反斗柄北斗之柄所謂杓也麾旗屬叛繚分散貌】旹曖曃【音愛逮】其曭【儻】莽兮召元武而奔屬【燭】後文昌使掌行兮選署眾神以並轂【曖�昧暗也曭日不明也元武北方七宿謂蛇也位在北方故曰元身有鱗甲故曰武文昌在紫微宮北斗魁前六星如匡形】路曼曼【莫幹反】其修逺兮徐弭節而髙厲左雨師使俓待兮右雷公而爲衛【厲憑陵之意】欲度世以忘歸兮意恣【千咨反】雎【許鼻反】以擔【居桀反】撟【矯】內欣欣而自美兮聊媮娛以淫樂【葉五教反度世謂度越塵世而仙去也恣睢放肆也擔撟軒舉也淫樂樂之深也莊子孰居無事淫樂而勸是】涉靑雲以泛濫遊兮忽臨睨夫舊鄕僕夫懷余心悲兮邊馬顧而不行【葉戶郎反邊旁也謂兩驂也】思舊故以想象兮長太息而掩涕汜容與而遐舉兮聊抑志而自弭【屈原謂修身念道得遇仙人托與俱遊周曆萬方升天乘雲役使百神而非所樂猶思楚國念故舊砍竭忠信以寧國家精誠之至徳義之厚】指炎神而直馳兮吾將往乎南疑覽方外之荒忽兮沛【摩朗反】瀁【以養反】而自浮【葉扶皮反南方丙丁其帝炎帝其神祝融南疑九疑也沛流貌瀁水盛貌】祝融戒而蹕禦兮騰告鸞鳥迎虙妃張咸池奏承云兮二女禦九韶歌【葉居支反】使湘靈鼓瑟兮令海若舞馮夷螭虫象【似兩反】並出進兮形蟉【於九反】虯而逶蛇雌蜺【五歷五結二反】便姢以增撓兮鸞鳥軒翥【艸庶反】而翔飛音樂愽衍無終極兮焉【尢防反】乃逝以徘徊【蹕止行人禦禦也咸池堯樂承云黃帝樂也又曰顓頊樂又曰有虞氏之樂無所稽考未詳孰是二女娥皇女英也禦侍九韶已見騷經湘靈湘水之神也海若海神號莊子有北海若馮夷水仙莊子亦云馮夷得之以遊大川又曰河伯也象國語所謂水之怪龍罔象也蟉虯盤曲貌便姢輕麗貌撓纒也翥舉也愽衍寛平之意馬語詞也】舒並節以馳騖兮逴【敕角反】絕垠乎寒門【葉彌巾反】軼【逸】迅風於淸源兮從顓頊乎增冰【逴逺也絕垠天之邊際寒門北極之門軼從後出前迅疾也北方壬癸其帝顓頊其神防北方地寒故有增積之冰】歷冥以邪徑兮乘間維以反顧召黔羸而見之兮爲余先乎平路【間維補引孝經緯曰天有六間黔羸舊說天上造化神名或曰水神皆怪妄之說不可考矣】經營四方兮周流六漠上至列缺兮降望大壑【六漠謂六合列缺天隙電照大壑在渤海東實惟無底之谷名歸墟】下崢嶸而無地兮上寥廓而無天視儵忽而無見兮聴惝怳而無聞【葉無巾反】超無爲以至淸兮與泰初而爲鄰【崢嶸深逺貌寥廓廣逺也惝怳耳不諦也列子曰泰初者气之始也莊子曰泰初有無無有無名屈子本以來者不聞爲憂而願爲方仙之道至此則眞可以後天不老而凋三光矣下視人世罋盎之間百千蚊蚋須史之頃萬起萬滅何足道哉何足道哉司馬相如作大人賦多襲其語然屈子所到非相如所能窺其萬一也】天問【晦庵米氏曰天問者屈原之所作也屈原放逐彷徨山澤見楚有先王之廟及公卿祠堂圖畫天地山川神靈琦瑋僪佹及古賢聖怪物行事因書其壁呵而問之以渫憤懣楚人哀而惜之因其論述故其文義不次序云爾○此篇所問𨿽或怪妄然其理之可推事之可鑑者尙多有之舊注之說徒以多識異聞爲功不復知其所以問之本意與今日所以對之明法至唐栁宗元始欲質以義理爲之條對然亦學未聞道而誇多衒巧之意猶有雜乎其間以是讀之常使人不能無遺恨若補注之說則其厖雜不知所擇又愈甚焉今存其不可闕者而悉以義理正之庶讀者有補】

屈原

曰遂古之初誰傳道之上下未形何由考之【遂往也道猶言也上下謂天地也問往古之初未有天地固木有人誰得見之而傳道其事】冥昭瞢闇誰能極之馮【憑】翼惟像何以識之【冥幽也昭明也謂晝夜也瞢暗言畫夜未分也極窮也馮翼氤氳浮動貌淮南子雲天地未形馮爲翼翼又曰未有天地惟象無形窈窈防防莫知其門此承上問時未有人今何以窮極而知之○右二章四問今答之曰開辟之初其事𨿽不可知其理則具於吾心固可反求黙識非如傳記雜書謬妄之說必誕者而後傳如柳子所說】明明闇闇惟時何爲陰陽三合何本何化【明闇卽謂畫夜之分時是也谷梁曰獨陰不生獨陽不生獨天不生三合然後生○此問蓋曰明必有明之者闇必有闇之者是何物之所爲乎陰也陽也天也三者之合何者爲本何者爲化乎今答之曰天地之化陰陽而已一動一靜一晦一朔一往一來一寒一暑皆陰陽之所爲而非有爲之者也然谷梁言天而不以地對則所謂天者理而已矣成湯所謂上帝降衷子思所謂天命之性是也是爲陰陽之本而其兩端循環不已者爲之化焉周子曰旡極而太極太極動而生陽動極而靜靜而生陰靜極復動一動一靜互爲其根分陰分陽兩儀立焉正謂此也然所謂太極亦曰理而已矣】圜則九重孰營度之惟玆何功孰初作之【圜天形之圎也則法也九陽數之極所謂九天】斡【管】維焉系天極焉加八柱何當東南何虧【葉苦家反斡說文轂端沓是車轂之內以金爲筦受軸者維繋物之縻也天極謂南北極天之樞紐常不動處譬車之軸也蓋凡物之運者其轂必有所繋然後軸有所加故問此天之斡維繋於何所而天極之軸何所加乎河圖言昆侖者地之中也地下有八柱互相牽制名山大川孔穴相通素問曰天不足西北地不滿東南注雲中原地形西北髙東南下今百川滿湊東之滄海則東西南北髙下可知故又問八柱何所當值東南何獨虧闕乎】九天之際安放【上聲】安屬【注】隅隈多有誰知其數【九天卽所謂圍則九重際邊也放至也屬附也隅角也○右三章六問今答曰或問邵子曰天何依曰依乎地地何附曰附乎天天地何所依附曰自相依附天依形地附气其形也有涯其气也無涯詳味此言屈子所問昭然若發蒙矣但天之形元如彈丸朝夜運轉其南北兩端後髙前下乃其樞軸不動之處其運轉者亦無形質但如勁風之旋當晝則自左旋而向右向夕則自前降而歸後當夜則自右轉而復左將旦則自後升而趨前旋轉無窮升降不息是爲天體而實非有體也地則气之查滓聚成形質者但以其束於勁風旋轉之中故得以兀然浮空甚久而不墜耳黃帝問於岐伯曰地有憑乎岐伯曰大气舉之亦謂此也其曰九重則自天之外气之旋轉益逺益大益淸益剛究陽之數而至於九則極淸極剛而無復有涯矣豈有營度而造作之者先以斡維系於一處而後以軸加之以柱承之而後天地乃定位哉且曰其气無涯則其邊際放屬隅隈多少固無得而言者亦不待辧說而可知其妄矣東南之虧乃專以地形言之初無預乎天也】天何所沓十二焉分日月安屬列星安敶【沓合也此問天與地合會於何所十二辰誰所分別乎敶列也言日月眾星安所繋屬誰陳列也○上章所問天何所屬並地而言此所問乃爲天地相接之處何所沓也今答曰天周地外其說已見上矣非沓乎地之上也十二者自子至亥十二辰也左傳日月所會是謂辰注云一歳日月十二防所會爲辰十一月辰在星紀十二月辰在元枵之類然此特在天之位耳若以地而言之則南面而立其前後左右亦有四方十二辰之位焉但在地之位一定不易而在天之象運轉不停惟天之鶉火加於地之午位乃與地合而得天運之正耳蓋周天三百六十五度四分度之一周布二十八宿以著天體而定四方之位以天繞地則一晝一夜適周一匝而又超一度日月五星亦隨天以繞地而惟日之行一日一周無餘無欠其餘則各有遲速之差焉然其懸也固非綴屬而居其運也亦非推挽而行但當其气之盛處精神光曜自然發越而又各自有次第耳列子天積气耳日月星辰亦積气中之有光曜者張衡靈憲曰星也者體生於地精成於天列居錯峙各有收屬此言皆得之】出自湯【暘】谷次於蒙汜【似】自明及晦所行幾里【次舎也汜水涯也書宅嵎夷曰晹谷卽湯谷爾稚西至日所入爲大蒙卽蒙汜○此問一日之間日行幾里乎答曰湯谷蒙汜固無其所然日月出水乃升於天及其西下又入於水故其出入似有處所而所行里數歷家以爲周天赤道一百七萬四千里日一晝夜而一周春秋二分晝夜各行其半而夏長冬短一進一退又各以其十之一】夜光何徳死則又育厥利維何而顧菟在腹【夜光月也死其晦也育生也月之生也○此問月有何徳乃能死而復生月有何利而顧望之莬常居其腹乎答曰歷家舊說月朔則去日漸逺故魄死而明生旣望則去日漸近故魄生而明死至晦而朔則又逺日而明復生所謂死而有復肓也此說誤矣若果如此則未望之前西近東逺而始生之明當在月東旣望之後東近西逺而未死之明卻在月西矣安得未望載魄於西旣望終魄於東而遡日以爲明乎故惟近世沈括之說乃爲得之蓋括之言曰月本無光猶一銀丸日耀之乃光耳光之初生日在其傍故光側而所見才如鉤日漸逺則斜照而光稍滿大抵如一彈丸以粉塗其半側視之則粉處如鉤對視之則正圎也近歳王普又申其說曰月生明之夕但見其一鉤至日月相望而人處其中方得見其全明必有神人能淩倒景旁日月而往參其間則𨿽晦之時亦得見其全明而與望夕無異耳以此觀之則知月光常滿但自人所立處視之有偏有正故見其光有盈有虧非旣死而復生也若顧莬在腹之問則世俗桂樹蛙兔之傳其惑久矣或者以爲日月在天如兩鏡相照而地居其中四旁皆空水也故月中防黑之處乃鏡中大地之影略有形似而非眞有是物也斯言有理足破幹古之疑】女岐無合夫【扶】焉取九子伯彊何處惠气安在【葉音紫○女岐神女無夫而生九子伯彊大癘疫鬼也所至傷人惠順也惠气謂和气○此章所問三事今答曰天下之理一而已而有常變之不同天下之气亦一而已而有逆順之或異夫乾道成男坤道成女凝體於造化之初二气交感化生萬物流形於造化之後者理之常也若姜嫄簡狄之生稷契則又不可以先後言矣此理之變也女岐之事無所經見以考其實然以理之變而觀則恐其或有是但下文復有女岐易首之問又未知果如何耳釋氏書有九子母之說疑卽謂此然益荒無所考矣惠者气之順也癘者气之逆也以其彊暴傷人故爲之名字以著其惡耳初非實有是人也气之流行充塞宇宙其爲順逆有以天時水土之所值有以人事物情之所感萬變不同亦未嘗有定在】何闔而晦何開而明角宿未旦曜靈安臧【與藏同○闔閉戶也開辟戶也陰闔而晦陽開而明角亢東方星旦明也曜靈日也○此問何所開闔而爲晦明且東方未明之時日安所藏其精光乎答曰晦明之問前婁發之其實亦陰陽消息之所爲耳陽息而辟則日出而明陰消而闔則日入而暗又何疑乎角宿固爲東方之宿然隨天運轉不常在東古經之言多假借也日之所出乃地之東方未旦則固已行於地中特未出地面之上耳○明葉音芒】不任汨鴻師【一作鮌】何以尙【葉音常】之僉曰何憂何不課而行之【鮌事見尙書汨治也鴻大水也師眾也尙舉也僉眾也課試也○問鮌才不任治鴻水眾人何以舉之堯知其不能而臮人以爲無憂堯何不且小試之而遽行其說也答曰鮌之才可任治水當時無遇之者故眾舉之堯則固知其方命圮族而不可用矣四嶽又請姑且試之故堯不得已而用之耳】鴟曳銜鮌何聴【葉平聲】焉順欲成功帝何刑焉【鴟事無所見舊說鮌死爲鴟所食鮌何以聴而不爭乎特以意言之耳詳其文勢與下文應龍相類似謂鮌聴鴟曳銜之計而敗其事然若且順彼之欲未必不能成功舜何以遽刑之然若此類無稽之談亦無足答矣】永遏在羽山夫何三年不施伯禹腹鮌夫何以變化【葉音麾○永長也遏猶禁止也羽山在東海中施謂刑殺之也左傳乃施邢侯此問鮌功不成何但囚之羽山而不施以刑乎禹鮌子也腹懷抱也詩曰出入腹我○此又問禹自少小習見鮌所爲何以能變化而有聖徳乎答曰舜之四罪皆未嘗殺也程子以爲書云殛死猶言貶死蓋聖人用刑之寛例如此非獨於鮌爲然若禹之聖徳則其所稟於天者淸明而純粹豈習於不善所能變乎】纂就前緒遂成考功何續初繼業而厥謀不同【纂集也緒絲端也○此問禹能纂代鮌之遺業而成父功何繼續其業而謀乃不同如此答曰鮌禹治水之不同事見洪範蓋鮌不順五行之性築隄以障潤下之水故無成禹則順水之性而導之使下故有功書所謂決九川距四海濬畎澮距川孟子所謂禹之行水得水之道而行其所無事是也程子曰今河北有鮌隄而無禹亦一證】洪泉極深何以窴【與塡同】之地方九則何以墳【葉敷連反】之【洪泉卽洪水九則謂九州之界如上所謂圜則也墳土之髙者○此問洪水泛濫禹何用窴塞而平之九州之域何以出其土而髙之乎答曰禹之治水行之而已無事於窴也水旣下流則平土自髙而可宮可田矣若曰必窴之而後平則是使禹復爲鮌而父子爲戮矣柳子對曰行鴻下隤厥丘乃降烏塡絕淵然後夷於土此言是也】應龍何畫河海何歷【葉音勒○有鱗曰蛟龍有翼曰應龍歷過也山海經禹治水有應龍以尾畫地卽水泉流通禹因而治之柳子對曰胡聖爲不足反謀龍知畚鍤究勤而欺畫厥尾此言得之矣】鮌何所營禹何所成康回憑怒墬【地】何故以東南傾【鮌禹事已見上六章此不復答舊說康回共上名也憑盛滿也列子共工氏與顓頊爭爲帝怒而觸不周之山折天柱絕地維而天傾西北日月星辰就焉地不滿東南百川水潦歸焉此亦無稽之言不答可也】九州安錯川谷何洿東流不溢孰知其故【錯置也洿深也水注海曰川注川曰谿注谿曰谷○此章三問今答曰九州所錯天地之中也川谷之洿眾流之防也不溢者列子曰渤海之東不知幾億萬里有大壑焉實惟無底之谷名曰歸墟八紘九野之水天漢之流莫不注之而無增無減莊子曰天下之水莫大於海萬川歸之不知何時止而不盈尾閭泄之不知何時已而不虛栁子曰東窮歸墟又環西盈脈穴土區而濁濁淸淸墳壚防滲渴而升充融有餘泄漏復行器運浟浟又何溢焉三子之言逓相祖述而栁又明歸墟之泄非出之天地之外但水入於東而復繞於西又滲縮而升乃復出於髙原而下流於東耳此其說亦近似然以理驗之則天地之化往者消而來者息非以往者之消復爲來者之息也水流東極气盡而散如沃焦釡無有遺余故歸墟尾閭亦有沃焦之號非如未盡之水山澤通气而流注不窮】東西南北其修孰多南北順防【妥】其衍幾何【修長也防狹而長也衍余也○此問四方長短若何若謂南北狹而長則其長處所餘又計多少也答曰地之形量固當有窮但旣非人力所能徧歷算術所能推知書傳臆說又不足信惟靈憲所言八極之廣原於歷算若有據依然非專言地之廣狹栁對直謂其極無方則又過矣】昆侖縣圃其凥【與居同】安在增城九重其髙幾里【縣音○昆侖縣圃見騷經昆侖據水經在西域一名阿耨達山河水所出非妄言也但縣圃增城髙廣之度諸怪妄說不可信耳】四方之門其誰從焉西北辟啟何气通焉【補注引淮南子說昆侖虛旁門有數百西北隅開門以納不周之風今不敢信】日安不到燭龍何照【葉之告反】羲和之未揚若華何光【舊注以爲天之西北幽冥無日之國有龍銜燭而照之其有日處日未出時又有若木亦華照地也夫日光彌天其行匝地固無不到之處此章所問尢是兒戱之語不足答】何所冬暖何所夏寒焉有石林何獸能言【答曰南方日近而陽盛故多暖北方日逺而陰盛故多寒今以越之南燕之北觀之已自可驗則愈逺愈偏而有冬暖夏寒之所不足怪矣石林未詳禮曰猩猩能言不離禽獸今南方山中有之】焉有龍虯負熊以遊雄虺九首儵忽焉在【葉音紫】何所不死長人何守【虺蛇屬爾雅博三寸首大如擘儵忽急疾貌招魂說南方之害雄虺九首往來儵忽謂此不死之人則山海經淮南子屢言之固未可信然俗傳山中有人年老不死子孫藏之雞窠之中者亦或有之不足怪也長人則國語所謂防風氏守封禺之山者山今在湖州武康縣】靡蓱九衢枲華安居靈蛇吞象厥大何如【靡蓱未詳何物九衢言其枝九出山海經有四衢五衢之語是也枲麻之有子者山海經云浮山有艸其葉如枲又雲南海內有大蛇身長百尋其色靑黃赤黑食象三年而出其骨注雲南方蚺蛇亦吞鹿消盡乃自絞於樹腹中骨皆穿鱗甲間出亦此類】黒水趾三危安在【葉音紫】延年不死壽何所止【黑水三危皆見禹貢趾未詳素問曰眞人壽敝天地無有終時至人益其壽命而彊亦歸於眞人聖人形體不敝精神不散亦可以百數】鯪魚何所鬿【祈】堆焉處羿焉彃日烏焉解羽【鯪魚防也一云陵鯉有四足形似鼉而短小出南方山海經西海中近列姑射山有陵魚人面人手魚身見則風濤起北號山有鳥狀如雞而白首防足名曰鬿雀食人彃射也淮南言堯時十日並出艸木焦枯堯命羿仰射十日中其九日日中九烏皆死墮其羽翼故畱其一日也春秋元命苞三足烏者陽精也栁雲山海經曰大澤方千里羣鳥之所生及所解穆天子傳曰北至曠原之野飛鳥之所解其羽舊說非是按今惟陵鯉人所共識其餘則有無不可知而彃日之說尢怪妄不足辧解羽如栁說則別是一事然如舊說爲日中之烏而借解羽二字以問於義亦通顧亦無足辧耳】禹之力獻功【葉音尢】降省下土方焉得彼嵞【一作塗】山女而通之於臺桑【此問禹以勤力獻進其功堯因使省下土四方當此之時焉得彼嵞山氏之女而通夫婦之道於臺桑之地乎書曰娶於塗山辛壬癸甲塗山在壽春東北濠州呂氏春秋禹娶塗山氏女不以私害公自辛至甲四日復往治水】閔妃匹合厥身是繼胡爲嗜不同味而快鼂【朝】飽【閔憂也言禹所以憂無妃匹者欲爲身立繼嗣也下二句未詳】啟代益作後卒然離蠥【魚列反】何啟惟憂而能拘是達【益禹賢臣也作爲也後君也離遭也蠥憂也舊說禹以天下禪益天下皆去益而歸啟是代益作後也於是有扈不服啟遂與之大戰於甘故曰離蠥問啟何以能思惟所憂而能代益伐扈以達拘執之嫌乎舊說如此未知是否不敢答也】皆歸防【一作射】【菊】而無害厥躬何后益作革而禹播降【葉胡攻反】啟棘賓商九辯九歌【葉巨依反】何勤子屠母而死分竟地【葉音低○棘賓商未詳九辯九歌已見騷經竊疑棘當作夢商當作天以篆文相似而誤也蓋其意本謂啟夢上賓於天而得帝樂以歸如列子史記所言周穆王泰穆公趙簡子夢之帝所而聞鈞天廣樂九奏萬舞之類耳屠母疑亦淮南所說禹治水時自化爲熊以通轘轅之道塗山氏見之而慙遂化爲石時方孕啟禹曰歸我子於是石破北方而啟生其石在嵩山見漢書注竟地卽化石也此皆怪妄不足論但恐文義當如此】帝降夷羿革孽夏民胡防【一音石】夫河伯而妻【去聲】彼雒嬪【帝天帝也夷羿諸侯弒夏后相者也革更也孽憂也言變更夏道爲萬民憂患傳曰河伯化爲白龍遊於水旁羿見防之眇其左目羿又夢與雒水神虙妃交亦妄言也】馮【憑】珧【遙】利決封豨是防【葉時若反】何獻蒸肉之膏而後帝不若【馮滿也言引滿也珧弓名爾雅弓以蜃者謂之珧珧蜃甲也射禮有決注決猶闓也以象骨爲之著右大擘指以鉤闓體也後帝天帝也若順也言羿獵防封豨以其肉膏祭天帝天帝猶不順羿之所爲也栁子對曰誇夫快殺鼎豨以慮飽馨膏腴帝叛徳恣力胡肥臺舌喉而濫厥福】浞【仕角反】娶純狐妻爰謀【葉謨悲反】何羿之射革而交吞揆之【寒浞見騷經惑也爰於也言浞娶於純狐氏女惑愛之遂與浞謀殺羿也射革禮所謂貫革之射左傳所謂蹲甲而防之徹七札焉者言有力也吞滅也揆謀度也言何羿之防蓺勇力而其眾乃交進而吞謀之此卽騷經所謂淫遊佚畋而亂流鮮終者】阻窮西徵巖何越焉化爲黃熊巫何活焉【此章似又言鮌事然羽山東裔而此云西徵已不可曉或謂越嵒墮死亦無明文左傳言鮌化爲黃熊國語作黃能按熊獸名能三足鼈也說者曰獸非入水之物故是鼈也說文又云能熊屬足似鹿蓋不可曉或云東海人祭禹廟不用熊白及鼈爲膳豈鮌化爲二物乎】咸播秬【巨】黍莆雚【丸】是營何繇並投而鮌疾修盈【秬黍黑黍也說文黍禾屬而莆疑卽蒲字蒲水艸可以作席雚薍也萑同左氏云萑苻之澤余未詳】白蜺嬰茀胡爲此堂安得夫良藥不能固臧天式從橫陽離爰死大鳥何鳴夫焉喪厥體【舊注引列仙傳崔文子學仙於王子僑子僑化爲白蜺而嬰茀持藥與之文子驚怪引戈擊蜺因墮其藥俯而視之子喬之屍也須防化爲大鳥飛鳴而去事極鄙妄不足復論】蓱號【平聲】起雨何以興之撰體脇鹿何以膺之【舊說蓱屏翳雨師名號呼也興起也又言天撰十二神鹿一身八足兩頭獨何膺受此形體乎此章大抵荒誕無說今亦不論】鼇戴山抃何以安之釋舟陵行何以遷之【鼇大也擊手曰抃舊注引列仙傳有巨靈之背負蓬萊之山而抃舞事亦見列子下二句未詳】惟澆在戶何求於嫂何少康逐犬而顚隕厥首女岐縫裳而館同爰止何顚易厥首而親以逢殆【澆浞之子舊說澆無義淫泆其嫂往至其戶佯冇所求因與淫亂夏少康因田獵放犬逐獸遂襲殺澆而斷其頭顚倒也隕墜也女岐澆嫂也言女岐與澆淫泆爲之縫裳於是共捨而宿止少康夜襲得女岐頭以爲澆因斷之故言易首不知何據】湯謀易旅何以厚之覆舟斟尋何道取【此苟反】之【湯與上句過澆下句斟尋事不相渉疑本康字之誤謂少康也斟尋國名杜預云斟灌斟尋夏同姓諸侯相失國依於二斟爲澆所滅其子少康爲虞庖正有田一成有眾一旅遂滅過澆祀夏配天不失舊物旅謂一旅五百人覆舟言夏后相已傾覆於斟尋之國今少康以何道而能復取澆乎】桀伐蒙山何所得焉妺嬉【上末下喜】何肆湯何殛焉【桀伐防山之國而得妺嬉因此肆其情意故爲湯所殛放之南巢】舜閔在家父何以鱞堯不姚告二女何親【鱞古頑反○閔憂也無妻曰鱞姚舜姓也問舜孝如此父何以不爲娶乎堯妻舜而不告其父母二女何自而與之相親乎程子曰舜不告而娶固不可堯命瞽使舜娶舜𨿽不告堯固告之爾堯之告也以君治之而已】厥萌在初何所億焉璜臺十成誰所極焉【億度也論語億則屢中璜美玉也成重也言賢者預見萌芽之端而知其存亡非虛億也紂作象箸而箕子嘆預知象箸必有玉杯玉杯必盛熊蹯豹胎如此必崇廣宮室紂果作玉臺十重糟丘酒池以至於亡】登立爲帝孰道尙之女媧有體孰制匠之【舊說伏羲始畫八卦修行道徳萬民登以爲帝誰開導而尊尙之乎傳言女媧人頭蛇身一日七十化其體如此誰所制匠而圖之乎上句無伏羲字不可知下句則怪甚不足論】舜服厥弟終然爲害何肆犬豕而厥身不危敗【服事也言舜弟象施行無道舜猶服而事之然象終欲害舜肆其犬承之心燒廩寘井然舜爲天子卒不誅象何耶說見下弟章】吳獲迄古南嶽是止孰期去斯得兩男子【此章未詳舊注以兩男子爲泰伯虞仲未知是否】緣鵠飾玉後帝是饗何承謀夏桀終以滅喪【後帝殷湯也言伊尹始仕因緣烹鵠鳥之羮修玉鼎以事湯湯賢之遂以爲相承用其謀而伐夏桀終以滅桀此卽孟子所辧割烹要湯之說蓋戰國防士謬妄之言】帝乃降觀下逢伊摰何條放致罰而黎服大說【帝謂湯也摰伊尹名也條鳴條也黎眾也言湯觀風俗而逢伊尹遂用其謀伐桀於鳴條而放之南巢天下眾民大喜恱也致罰卽湯誥所謂致天之罰】簡狄在臺【葉徒其反】嚳何宜鳥致貽女何喜【簡狄帝嚳妃元鳥燕也貽遺也言簡狄侍帝嚳於臺上有飛燕墮遺其卵喜而吞之因生契事見商頌說見女岐章】該秉季徳厥父是臧胡終獘於有扈牧夫牛羊【此章未詳諸說亦異補曰言啟兼秉禹之末徳而禹善之授以天下有扈以堯舜與賢禹獨與子故伐啟啟伐滅之有扈遂爲牧豎詳此該字恐是啟字字形相似也但牧夫牛羊未有據而其文勢似啟反爲扈所獘不可考】幹協時舞何以懷之平脇曼膚何以肥之【幹盾也協合也時是也言舜以干羽合是舞於兩階何以懷有苗而格之也下句未詳舊說平脇曼膚肥澤貌言紂爲無道天下乖離當懷憂臒瘦何反肥盛若此乎二事不相似時相去又逺未知然否】有扈牧豎云何而逢擊牀先出其命何從【豎童僕之未冠者舊說有扈氏本牧豎之人耳因何逢遇而得爲諸侯乎啟攻有扈之時親於其牀上擊而殺之其命何所從出乎此亦無所據而牧豎之說文與上章相表裏未詳其說】恆秉季徳焉得夫朴牛何往營班祿不但還來【舊說朴大也言湯常能秉持契之末徳出獵而得大牛之瑞其往獵也不但驅馳往來而已還輒以所獲得禽獸徧施祿惠於百姓此篇言秉季徳者再而其說不同如此蓋本文已不可考而說者又妄解】昏微遵迹有狄不寧何繁鳥萃棘負子肆情【舊說人循闇微之道爲戎狄之行者不可以安其身謂晉大夫解居父聘吳過陳之墓門見婦人負其子欲與之淫泆婦人則引詩刺之曰墓門有棘有鴞萃止言𨿽無人棘上猶有鴞汝獨不愧也今詳其說上一句迂曲難解下事亦無所據補引列女傳陳辯女事又無負子肆情之意皆不足論】弟並淫危害厥兄何變化以作詐而後嗣逢長【弟惑亂之弟也問何象欲殺舜變化作詐而舜爲天子反封象於有庳使其後嗣子孫長爲諸侯乎孟子仁人之於弟不藏怒不宿怨封之有庳富貴之也知此則知其說】成湯東巡有莘爰極何乞彼小臣而吉妃是得【有莘國名極至也小臣謂伊尹也言湯東巡至於有莘乞匄伊尹因得吉善之妃以爲內輔也史記阿衡欲幹湯而無由乃爲有莘氏媵臣謂此也然以孟子觀之則此說皆妄】水濱之木得彼小子夫何惡之媵有莘之婦【舊說小子謂伊尹媵送也言伊尹母姙身夢神女告之曰臼竈生鼃亟去無顧居無幾何臼竈中生鼃母去東走顧視其邑盡爲大水母因溺死化爲空桑之木水漧之後有小兒啼水涯人取養之旣長大有殊才有莘惡其從木中出因以送女謬妄甚明不必辧】湯出重泉夫何罪尢不勝心伐帝夫誰使挑之【重泉地名在馮翊郡史記所謂夏臺也言桀拘湯於此而復出之湯旣得出遂不勝眾人之心而以伐桀是誰使桀光拘湯以挑之】防鼂爭盟何踐吾期蒼鳥羣飛孰使萃之【舊說武王將伐紂紂使膠鬲視武王師膠鬲問曰欲以何日至殷武王曰以甲子日膠鬲還報紂會天大雨道難行武王晝夜行或諫曰雨甚軍士苦之請且休息武王曰吾許膠鬲以甲子日至殷令報紂矣吾甲子日不到紂必殺之吾故不敢休息欲救賢者之死也遂以甲子日朝誅紂不失期也下二句不可曉注云蒼鳥鷹也言將帥勇猛如鷹鳥羣飛惟武王能聚之詩云惟師尙父時惟鷹揚是也未知是否】列擊紂躬叔旦不嘉何親揆發定周之命以咨嗟授殷天下其位安施反成乃亡其罪伊何【叔旦武王弟周公也嘉善也揆度也猶言帝度其心發武王名史記言武王至紂死所射之三發以黃鉞斬其頭懸之大白之旗此所謂列擊紂躬也然未見周公不喜與其咨嗟以揆武王使定周命之事蓋當時猶有其傳而今失之也此問周公旣不喜列擊紂躬何爲又教武王使定周命乎蓋周公但不喜親斬紂頭之事耳固未嘗不欲定周之命而王天下以傳子孫也後四句不可曉似謂天旣授殷以天下而今亡之使其位何所施耶蓋惟反其所以成者是以至於滅亡而其爲罪果何事耶但語意大簡未有以見其必然耳】爭遣伐器何以行之並驅擊翼何以將之【爭遣伐器謂泰誓言羣後以師畢會也並驅擊翼謂六韜曰翼其兩旁疾擊其後言武王之軍人人樂戰並驅而進之也問此二者何以使其然耶】昭後成遊南土爰底厥利維何逢彼白雉【昭後成王孫昭王瑕也成猶遂也底至也昭王南遊至楚楚人鑿其船而沈之遂不還杜預云昭王南巡守渉漢船壊而溺二說不同未知孰是白雉事無所見舊注周公時越裳氏嘗獻之昭王徳不能致而欲親往逢迎之亦恐未必然也】穆王巧挴【芒攺反】夫何周流環理天下夫何索求【方言挴貪也賈生所謂品庶每生是也巧挴言巧於貪求史記周穆王得驥溫驪驊驑騄耳之駟西巡守樂而忘歸徐偃王作亂造父爲穆王禦長驅歸周以救亂環旋也左傳云穆王欲肆其心周行天下將必有車轍馬迹焉祭公謀父作祈招之詩以止王心王是以獲沒於祗宮】妖夫曳衒何號於市周幽誰誅焉得夫襃姒【襃姒周幽王之嬖妾也昔夏后氏之衰也有二龍止於夏庭而言曰余襃之二君也夏后布幣糈而告之龍亡而漦在櫝而藏之傳三代不敢發至厲王之末發而觀之漦流於庭化爲黿入王后宮後宮處妾遇之而孕無夫而生女懼而棄之先時有童謡曰檿弧箕服實亡周國後有夫婦相牽引行賣是器於市者以爲妖怪執而戮之夜得亡去聞所棄女啼聲哀而收之遂奔襃襃人後有罪乃入此女以贖罪是爲襃姒幽王惑而愛之爲廢甲後及太子宜臼而立以爲後遂爲申侯犬戎所殺也】天命反側何罰何佑齊桓九合卒然身殺【反側言無常也九糾通用卒終也齊桓公任管仲九合諸侯一正天下任豎刁易牙諸子相攻死不得斂虫流出戶與見殺無異人之身一善一惡天命反側罰佑不常皆其所自取也】彼王紂之躬孰使亂惑何惡輔弼讒諂是服【惑紂者內則妲已外則飛廉惡來之徒也服事也言紂憎輔弼不用忠直之言而專用讒諂之人】比干何逆而抑沈之雷開何順而賜封之【此言紂之惡輔弼而用讒諂也比干紂諸父也諫紂紂怒乃殺之而剖其心雷開佞人也阿順於紂乃賜之金玉而封爵之】何聖人之一徳卒其異方梅伯受醢箕子詳狂【方術也梅伯紂諸侯也忠直而數諫紂紂怒乃殺之葅醢其身箕子見之欲去不忍遂被髮詳狂而爲奴二人同徳而術異也】稷維元子帝何竺之投之於冰上鳥何燠之【元大也卽帝嚳之子棄也帝卽嚳也竺義未詳或曰厚也或曰篤也皆未安稷事見詩大雅及史記后稷名棄其母有邰氏女曰姜嫄爲帝嚳元妃出野見巨人迹說而踐之遂身動如孕者居期而生子姜嫄以無父而生棄之於冰上有鳥以翼覆薦溫之以爲神乃取而養之詩曰先生如達是首生之子也故曰元子旣是元子則帝當愛之何爲而竺之耶棄之冰上則人惡之鳥何爲而燠之邪以此言之則竺字當爲天祝子之祝或爲天夭是椓之椓以聲近而訛耳】何馮弓挾矢殊能將之旣驚帝切激何逢長之【馮引弓持滿也其他文多不可曉注以爲后稷補以爲武王未知孰是今姑闕之】伯昌號衰秉鞭作牧何令徹彼岐社命有殷國【伯昌謂周文王始爲西伯而名昌也號衰號今於殷世衰微之際也秉鞭防牧者之事也言服事殷而爲之執鞭以作六州之牧徹通也岐社太王所立岐周之社也武王旣有殷國遂通岐周之社於天下以爲大社猶漢初令民立漢社稷也】遷藏就岐何能依殷有惑婦何所譏【言太王始與百姓徙其寶藏來就岐下問何能使其民依倚而隨之惑婦謂妲已也問有何事可譏乎】受賜玆醢西伯上告何親就上帝罰殷之命以不救【西伯文王也言紂醢梅伯以賜諸侯文王受之以祭告語於上帝帝乃親致紂之罪罰故殷之命不可復救也】師望在肆昌何識鼓刀揚聲後何喜【師望太師呂望謂太公也昌文王也言太公在市肆而屠文王何以識知之乎後亦謂文王也呂望鼓刀在列肆文王親往問之呂望對曰下屠屠牛上屠屠國文王喜載與俱歸此問何但聞其鼔刀之聲而親往問之乎然此與獵於渭濱而得太公之說不同蓋當時好事者之言猶伊尹負鼎百里自鬻之比惜乎孟子時無問者不得並掊擊之然則其問亦不足答矣】武發殺殷何所悒載尸集戰何所急【言武王發欲誅殷紂何所悁悒而不能久忍遂載文王之柩於軍中以防戰何所急而然也此言當時傳聞之語故爲伯夷扣馬之詞亦有父死不葬之云與此皆誤】伯林雉經維其何故何感天抑墜夫誰畏懼【舊注以此爲晉太子申生之事未知是否】皇天集命惟何戒之受禮天下又使至代之【言皇天集祿命以與王者何不常有以戒之而使至於危亡乎王者旣受天之禮命而王天下天何爲使他姓代之乎其警戒之意至深切矣】初湯臣摰後玆承輔何卒官湯尊食宗緒【言湯初舉伊尹以爲凡臣耳後知其賢乃以備疑丞輔翼也官如官卿之適之官言終使湯爲天子尊其先人以王者禮樂祭祀緒業流於子孫也】勲闔夢生少離散亡何壯武厲能流厥嚴【勲功也闔吳王闔廬也夢闔廬祖父壽夢壽夢卒太子諸樊立諸樊卒傳弟余祭余祭卒傳弟夷末夷末卒當傳弟札札不受夷末之子王僚立闔廬諸樊之長子次不得爲王少離散亡放在外乃使專諸刺王僚代爲吳王以伍子胥爲將破楚入郢是能壯其猛厲勇武而流其威也】彭鏗斟雉帝何饗受壽永多夫何長【彭鏗彭祖也舊說鏗好和滋味進雉羮於堯堯饗之而錫以壽考至八百歳莊子以爲上及有虞下及五伯是也但此本謂上帝已爲妄說而舊注以爲堯又妄之尢也】中央共牧後何怒蛾微命力何固【此章之義未詳當闕】驚女采薇鹿何祐北至回水萃何喜【此章未詳亦當闕】兄有噬犬弟何欲易之以百兩卒無祿【舊注以此爲秦公子鍼之事然與左傳不同未知是否】薄暮雷電歸何憂厥嚴不奉帝何求【此下皆不可曉今闕其義】伏匿穴處爰何云荊勲作師夫何長【自此至篇終皆隔句叶韻】悟過攺更我又何言吳光爭國久余是勝【吳光卽闔閭也】何環穿自閭社丘陵爰出子文【子文楚令尹闘谷於莬左傳若敖娶於生鬭伯比若敖卒從其母畜於淫於子之女生谷於莬實爲令尹子文夫子稱其忠事見論語他則不可曉矣】吾告堵敖以不長【楚人謂未成君而死者曰敖堵敖者楚文王子成王兄】何試上予忠名彌彰

九辯【晦庵朱氏曰九辯者屈原弟子楚大夫宋玉之所作也閔惜其師忠而放逐故作九辯以述其志云○愚按文選梁昭明太子已選五篇今補四篇於此】

宋玉

霜露慘淒而交下兮心尙其弗濟霰雪雰糅其增加兮乃知遭命之將至願徼幸而有待兮泊莽莽與壄艸同死【一作幸莽莫古反死葉去聲○霜露下而霰雪加諭衰亂之愈甚泊止莽莽艸盛也幸望至再而卒不能免也】願自直而徑往兮路壅絕而不通欲循道而平驅兮又未知其所從然中路而迷惑兮自厭【益涉反】按而學誦【葉夕恭反】性愚陋以褊【卑善反】淺兮信未達乎從容竊美申包胥之气晟兮恐時世之不固【厭按皆抑止之意言欲速則不達欲緩則無門故自抑而止也學誦未詳王注以爲吟詩禮未知是否褊急也狹也從容宛轉委曲之意申包胥楚大夫也伍子胥得罪於楚將適吳見申胥謂曰我必亡郢申包胥曰子能亡之我能存之子胥奔吳爲吳王闔閭臣興兵而伐楚破郢昭王出奔於是申包胥乃之秦請救兵鶴立於秦庭啼呼悲泣七日七夜不絕聲勺飲不入於口秦伯哀之爲發兵救楚昭王復國此言已能爲包胥事但恐時世不同人不我信耳固當作同】何時俗之工巧兮滅規榘而攺鑿【葉音造】獨耿介而不隨兮願慕先聖之遺教【葉音吉】處濁世而顯榮兮非余心之所樂【葉五告反】與其無義而有名兮寜窮處而守髙【葉孤到反】食不媮【他鉤反】而爲飽兮衣不苟而爲溫竊慕詩人之遺風兮願托志乎素餐【孫】蹇充倔【巨物反】而無端兮泊莽莽而無垠無衣裘以禦【禦】冬兮恐溘死而不得見乎陽春【媮卽偸也言衣食固非不欲其溫飽但不可以非義而苟媮以得之耳故寧不素餐無衣裘而饑凍以死也詩人言不素餐兮見伐檀篇素空餐食也謂無功徳而空食其祿也充倔記作充詘注謂喜失節貌禦止也】

靚杪秋之遙夜兮心繚悷而有哀春秋逴逴【竹角反】而日髙兮然惆悵而自悲四時遞來而卒歲兮陰陽不可與儷偕【哀偕如字悲補皆反哀葉衣偕居支反○靚與靜同杪末也繚繳繞也悷悲結也逴逺也遞更易也儷偶也不可偶而與之偕言彼去而已畱】白日晼【宛】晚其將入兮明月銷鑠而減毀歲忽忽【一作曶】而遒盡兮老冉冉而愈【兪】弛【施】心揺恱而日【一作幸】兮然怊悵而無冀【葉上聲】中憯惻之淒愴兮長太息而增欷【葉上聲○晼晚景昳也入落也銷鑠減毀謂缺也弛放也揺動也冀望也心謂旣老將有所遇故揺恱而日幸然卒自知其無所望】年洋洋以日往兮老嵺廓而無處事亹亹而覬進兮蹇淹畱而躊躇【嵺廓空也】何汜濫之浮雲兮猋【卑遙反】廱【一作壅】蔽此明月忠昭昭而願見兮然霠【陰】曀而莫達【猋速疾貌言浮雲之蔽月以比讒賊之害賢也霠云覆日也曀陰風也】願皓日之顯行兮云蒙蒙【一作蒙】而蔽之竊不自料【一作聊】而願忠兮或黕【丁感反】防而污【鳥故反】之【料量也黕防垢污沾辱也】堯舜之抗行兮了冥冥而薄天何險之嫉妬兮被以不慈之僞名彼日月之照明兮尙黯【鄢感反】黮【徒感反】而有瑕何況一國之事兮亦多端而膠加【黯黮云黒黯黮日月使有瑕也膠加戾也】被荷裯之晏晏兮然潢洋而不可帶旣驕美而伐武兮負左右之耿介憎慍惀之修美兮好夫人之慷慨眾踥蹀而日進兮美超逺而逾邁農夫輟耕而容與兮恐田野之蕪穢事緜緜而多私兮竊悼後之危敗世雷同而炫曜兮何毀譽之昧昧【被音披晏一作炅潢戶廣反洋音養○此亦謂有美名而無實用驕美自矜其美伐武自誇其武也負恃也左右侍臣也耿介亦剛勇之意農夫輟耕而容與言不卹國政而嬉遊也多私狥已意任女謁聴讒言之類雷同雷聲相似有同無異也人君矜能自用荒怠邪僻臣下又承其意莫之敢違是以毀譽不核而聰明廱蔽國事膠加也】今修飾而窺鏡兮後尙可以竄藏願寄言夫流星兮羌儵忽而難當卒廱蔽此浮雲兮下暗漠而無光【修飾窺鏡謂修徳行政而聴人言考往事以自鑑尙可竄藏言尙可以潛伏而不至於滅亡寄言欲附此言以諫誨其君也流星旣不可值則卒爲廱蔽而不可解矣】堯舜皆有所舉任兮故髙枕而自適諒無怨於天下兮心焉取此怵惕乘【一作六】騏驥之瀏瀏兮馭安用夫彊防諒城郭之不足恃兮𨿽重介之何益【瀏瀏言如水之流也言所任得人無怨於下則不假威刑自成美化不然則𨿽有城郭甲兵不足恃矣】邅翼翼而無終兮忳【徒渾仄】惛惛【昏】而愁約生天地之若過兮功不成而無效【邅行不進約窮約也生天地謂人生天地之間也若過言如行所經歷不久畱也古詩云人生天地間忽如逺行客是也】願沈滯而不見兮尙欲布名乎天下然潢洋而不遇兮直怐【遘】愗【茂】而自苦【怐愗愚也言欲退而自修以立名於世然亦未冇所遇以著其節空愚昧而自苦耳】莽洋洋而無極兮忽翺翔之焉薄國有驥而不知乘兮焉皇皇而更索寧戚謳於車下兮桓公聞而知之無伯樂之善相兮今誰使乎譽之罔流涕以聊慮兮惟著意而得之紛忳忳之願忠兮妬被離而鄣之【寧戚見前篇著意猶言著乎心言存於心而不釋也桓公惟心常在於求賢故聞寧戚之歌而知其非常人也忳忳專壹貌】願賜不肖之軀而別離兮放遊志乎雲中乘精气之摶摶【度官反】兮騖諸神之湛湛驂白霓之習習兮歷羣靈之丰丰【旣爲讒妬所障故願乞身而去精气謂日月摶與團同湛湛厚集貌習習飛動貌丰丰言多也】左朱雀之苃苃【一作茷又拔皆音斾】兮右蒼龍之躣躣【其居反又作躩】屬雷師之闐闐【田】兮通飛廉之衙衙【五乎反又音魚○苃苃飛揚貌躣躣行貌闐闐鼓聲衙衙亦行貌】前輕輬【涼】乘之鏘鏘兮後輜乘之從從【楚紅反】載云旗之委蛇兮扈屯騎之容容【輕輬車之輕而有窻者招魂注軒輬皆輕車名是也鏘鏘從從皆鸞聲也輜軿車前衣車後也】計專專之不可化兮願遂推而爲臧賴皇天之厚徳兮還及君之無恙【葉音羊○言我但能專一於君而不可化故今只願推此而爲善明本性固然非擇而爲之又言若以皇天之靈使吾君及此無恙之時而一寤焉則是吾之深願也說文恙憂也一曰虫入腹食人心古艸居多被此毒故相問無恙乎】

文選補遺卷二十九

欽定四庫全書

文選補遺卷三十

元陳仁子輯

離騷

惜誓【晦庵朱氏曰惜誓者漢梁太傅賈誼之所作也誼洛陽人漢文帝聞其名召爲博士超遷至太中大夫納用其言議以任公卿之位絳灌之屬毀誼年少初學擅權紛亂諸事於是天子亦疎之以誼爲長沙王太傅三年復召以爲梁太傅數問以得失多欲有所匡建數年梁王騎墮馬死誼自傷爲傳無狀哭泣嵗余亦死死時年三十三矣史漢於誼傳獨載弔屈原鵩鳥二賦而無此篇故王逸𨿽謂或云誼作而疑不能明獨洪興祖以爲其間數語與弔屈賦詞指略同意爲誼作亡疑者今玩其詞實亦瓌異奇偉計非誼莫能及故特據洪說而並錄傳中二賦以備一家之言】

賈誼

惜餘年老而日衰兮嵗忽忽而不反登蒼天而髙舉兮歷眾山而日遠【設言髙舉經歷眾山去日逺也】觀江河之紆曲兮離四海之霑濡攀北極而一息兮吸沆瀣以充虛飛朱鳥使先驅兮駕太一之象輿蒼龍蚴【於糾反】虯於左驂兮白虎騁而爲右騑【葉芳無反】建日月以爲蓋兮載玉女於後車馳騖於杳之中兮休息虖【乎】昆侖之墟【邱於反○晉志云北極五星天運無窮三光疊曜而極星不移故曰居其所而眾星共之淮南云左靑龍右白虎前朱雀後武注云角亢爲靑龍參伐爲白虎星張爲朱鳥鬥牛爲武沈存中云朱雀莫知何物但謂鳥而朱者羽族赤而翔上集必附木此火之象也或云鳥卽鳯也然天文家朱鳥乃取象於鶉南方七宿曰鶉首鶉火鶉尾是也蓋鶉無尾故以翼爲尾云象輿以象齒飾輿也玉女靑要乘弋等也墟大丘也】樂窮極而不猒兮願從容乎神明【葉謨郎反】涉丹水而駝【一作馳】騁兮右大夏之遺風【葉孚光反】黃【一作鴻】鵠之一舉兮知山之紆曲再舉兮睹天地之圜方臨中國之眾人兮托回飆乎尙羊乃至少原之壄兮赤松王喬皆在旁二子擁瑟而調均兮余因稱乎淸商澹然而自樂兮吸眾气而翺翔念我長生而久僊兮不如反余之故鄕【願從容乎神明願與神明俱遊戲也丹水猶赤水也大夏外國名在西南黃鵠一飛則見山川之屈曲再舉則知天地之圜方居身益髙所睹愈逺少原之壄仙人所居均亦調也國語云律者所以立均出度也淸商歌曲名五音各有淸濁濁者本聲淸者半聲也又言𨿽得長生久仙猶思楚國念故鄕忠信之至恩義之篤也】黃鵠後時而寄處兮鴟梟羣而制之神龍失水而陸居兮爲螻蟻之所裁夫黃鵠神龍猶如此兮況賢者之逢亂世哉【鴟鵂怪鳥梟不孝鳥螻螻蛄也螘蚍蜉也裁制也】壽冉冉而日衰兮固儃【邅】回而不息俗流從而不止兮眾枉聚而矯直【矯揉也枉者自以爲直又羣眾而聚合則其黨盛而反欲揉直以爲枉也】或偸合而苟進兮或隱居而深藏苦稱量之不審兮同權防而就衡【葉胡郎反○稱所以知輕重量所以別多少權稱錘也防平斛木也衡平也權防皆所以取平也】或推迻【移】而苟容兮或直言之諤諤傷誠是之不察兮並紉【一作繩】茅絲以爲索方世俗之幽昏兮白黒之美惡放山川之玉兮相與貴夫礫石梅伯數諫而至醢兮來革順志而用國悲仁人之盡節兮反爲小人之所賊【諤諤直言貌語曰千人之諾諾不如一士之諤諤武諤諤以昌紂諾諾以亡來惡來也與革皆紂之佞臣也用國見用於國也】比干忠諫而剖心兮箕子被髮而佯狂水背流而源竭兮木去根而不長非重軀以慮難兮惜傷身之無功【葉音光背流而源竭疑當作背源而流竭王逸注水背其源泉則枯竭似當時本未誤也傷身而無功若比干箕子是已】已矣哉獨不見夫鸞鳯之髙翔兮乃集大皇之壄循四極而周回兮見盛徳而後下【大皇之壄大荒之藪言鸞鳯髙飛於大荒之野循於四極回旋而戲見仁聖之王乃下來集歸於有徳以言賢者亦宜處山澤之中周流觀望見髙明之君乃當仕也】彼聖人之神徳兮遠濁世而自藏使麒麟可得羈而系兮又何以異虖犬羊【言麒麟仁智之獸逺世避害常隱藏不見有聖徳之君乃肯來出如使可得羈系而畜之則與犬羊無異不足貴也言賢者亦以不可枉屈爲髙如可趨走亦不足稱也】

哀時命【晦庵朱氏曰哀時命者梁孝王客莊忌之所作也】

莊忌

哀時命之不及古人兮夫何予生之不遘時往者不可扳【一作攀】援兮徠者不可與期志憾恨而不逞兮杼中情而屬詩夜炯炯而不寐兮懷隱憂而歷玆心鬱鬱而無告兮眾孰可與深謀欿【坎】愁悴而委惰兮老冉冉而逮之【遘遇也言自哀生時不及古賢聖之出而當貪亂之世也逞快也屬續也欿不自滿足意委惰懈倦也】居處愁以隱約兮志沈抑而不揚道壅塞而不通兮江河廣而無梁願至昆侖之懸圃兮采鐘山之玉英擥瑤木之橝枝兮望閬風之板桐【葉音唐】弱水汨【骨】其爲難兮路中斷而不通勢不能淩波以徑度兮又無羽翼而髙翔然隱閔而不達兮獨徙倚而彷徉悵惝罔以永思兮心紆軫而增傷倚躊躇以淹畱兮日饑饉而絕糧廓抱景而獨倚兮超永思乎故鄕廓落寂而無友兮誰可與玩此遺芳白日晼晚其將入兮哀余壽之弗將車旣獘而馬罷兮蹇邅徊而不能行身旣不容於濁世兮不知進退之宜當冠崔嵬而切云兮劍淋離而從橫衣攝葉以儲與兮左袪掛於榑桑右衽拂於不周兮六合不足以肆行上同鑿枘於伏戲【一作羲】兮下合矩矱於虞唐願尊節而式髙兮志猶卑夫禹湯𨿽知困其不攺操兮終不以邪枉而害方世並舉而好朋兮壹斗斛而相量眾比周以肩迫兮賢者逺而隱藏【鐘山在昆侖山西北淮南言鐘山之玉燒之三日其色不變橝木名板桐山名在閬風之上將猶長也淋離長貌言已𨿽不見容猶整飾冠劍與眾異也攝葉儲與不舒展貌袪袖也左袖掛於摶桑右衽拂於不周以六合爲小不足肆行也比親也周合也】爲鳯皇作鶉籠兮𨿽翕翅其不容靈皇其不寤知兮焉陳詞而效忠俗嫉妬而蔽賢兮孰知余之從容願舒志而抽馮兮庸詎知其吉凶璋珪雜於甑窐兮隴防與孟娵同宮舉世以爲恆俗兮固將愁苦而終窮幽獨轉而不寐兮惟煩懣而盈匈魂眇眇而馳騁兮心煩冤之【醜弓反○鶉鳥之小而無尾者從容言守道而自得也馮滿也璋半珪也珪玉瑞也甑瓦器所以炊者也窐甑帶也隴防醜婦也孟娵好女也】志欿憾而不憺兮路幽昧而甚難塊獨守此曲隅兮然欿切而永嘆【憺大暫反○憺安也】愁修夜而宛轉兮气涫【館】【與沸同】其若波握剞【居綺反】劂【居衛反】而不用兮操規榘而無施【葉疎何反○剞劂刻鏤刀也應劭曰剞曲刀劂曲鑿】騁騏驥於中庭兮焉能極夫逺道置猿狖於櫺檻兮夫何以責其捷巧【櫺階際闌】駟跛鼈而上山兮吾固知其不能陞釋管晏而任臧獲兮何權衡之能稱【臧爲人所賤系也獲爲人所系得也方言臧獲奴婢賤稱也】箟【昆】簬【路】雜於黀【鄒】蒸兮機蓬矢以防革負擔荷【下可反】以丈尺兮欲伸要而不可得外迫脇於機臂兮上牽聮於矰【增】隿【弋】肩傾側而不容兮固陿腹而不得息【陿音狹○篦簬竹箭也黀麻黠也蒸竹炬也背曰負肩曰擔丈尺言行於丈尺之下也機臂弩身也陿隘也】務光自投於深淵兮不獲世之塵垢【葉音古】孰魁摧之可久兮願退身而窮處鑿山楹而爲室兮下被衣於水渚霧露蒙蒙其晨降兮云依斐【非】而承宇虹霓紛其朝霞兮夕淫淫而淋雨怊茫茫而無歸兮悵逺望此曠野下垂釣於谿谷兮上要求於僊者與赤松而結友兮比王僑而爲耦使梟楊先導兮白虎爲之前後【葉胡古反】浮雲霧而入兮騎白鹿而容與【務光古淸白之士言不見從自投深淵而死不爲讒佞所塵污魁摧未詳依斐云貌朝霞暮雨明不能久也梟楊山神卽狒狒也爾雅狒狒如人被髮迅走食人】魂眐眐【徵】以寄獨兮汨【於筆反】䢐往而不歸處卓卓而日逺兮志浩蕩而傷懷【胡威反】鸞鳯翔於蒼云兮故矰繳而不能加蛟龍潛於旋淵兮身不掛於罔【一作网】羅知貪餌而近死兮不如下游乎淸波寧幽隱以逺禍兮孰侵辱之可爲【葉吾禾反】子胥死而成義兮屈原沈於汨羅𨿽體解其不變兮豈忠信之可化【葉胡戈反】志怦怦【普庚反】而內直兮履繩墨而不頗【平聲】執權衡而無私兮稱輕重而不差【葉七何反○言以貪餌而得死者固不可爲若以忠義而死則不憚】摡【一作慨】塵垢之狂攘兮除穢累而反眞形體白而質素兮中皎潔而淑淸時猒飫而不用兮且隱伏而逺身聊竄端而匿迹兮嗼【莫】寂黙而無聲獨便悁而煩毒兮焉發憤而舒情時曖曖其能罷【疲】兮遂悶嘆而無名伯夷死於首陽兮卒夭隱而不榮太公不遇文王兮身至死而不得逞【葉醜京反】懷瑤象而佩瓊兮願陳列而無正【葉側京反】生天墬之若過兮忽爛漫而無成邪气襲余之形體兮疾憯怛【多達反】而萌生願益見陽春之白日兮恐不終乎永年【葉奴京反○摡滌也狂攘亂貌猒飫自足而不樂見聞之意竄端藏其端緒不使人少見之無正言無人能知己之賢而平其是非】

大招【晦庵朱氏曰大招不知何人所作或曰屈原或曰景差自王逸時已不能明矣其謂原作者則曰詞義髙古非原莫及其不謂然者則曰漢志定著原賦二十五篇今自騷經以至漁父已充其目矣其謂景差則絕無左驗是以讀書者往往疑之然今以宋玉大小言賦考之則凡差語皆平淡醇古意亦深靖閒退不爲詞人墨客浮誇艷逸之態然後乃知此篇決爲差作無疑也𨿽其所言有未免於神怪之惑逸欲之娛者然視小招則已逺矣其於天道之詘伸動靜蓋若粗識其端倪於國體時政又頗知其所先後要爲近於儒者窮理經世之學予於是竊有感焉因表而出之以俟後之君子云】

景差

靑春受謝白日昭只春气奮發萬物遽只淩浹行魂無逃只魂魄歸徠無逺遙只【遽葉渠驕反○靑東方春位其色靑也謝去也言冬謝去而靑春受之白日昭者冬寒則日無光輝故春气和暖而後白日昭明也只語已詞遽猶競也幽暗淩冰凍言春气旣發萬物競起幽暗冰凍之地悉周浹而流行故防之已散而未盡者亦隨時感動而無所逃於是及此時而招之欲其無逺去而卽歸來祭義所謂春雨露旣濡君子履之必有怵惕之心如將見之故禘有樂以迎其來意亦如此非嘗覃思於有無動靜之間者不能知也讀者宜深玩之】魂乎歸徠無東無西無南無北只東有大海溺水浟浟【攸】只螭龍並流上下悠悠只霧雨淫淫白皓膠只魂乎無東湯谷寥【葉力求反】只【膠葉居幽反○悠悠螭龍行貌皓膠冰凍貌皓然正白回錯膠戾也湯谷日之所出其地無人視聽然無所見聞也】魂乎無南南有炎火千里蝮蛇蜒【延】只山林險隘虎豹蜿只鰅【魚恭反】鱅【以恭反】短狐王虺騫只魂乎無南蜮【或】傷躬【葉居延反】只【蜒長貌也蜿虎行貌魚名皮有文鱅魚音如彘鳴短狐蜮也說文蜮似鼈三足陸機曰一名射影人在岸上影見水中投人影則射之或云含沙射人孫思邈云亦名射工其虫無目而利耳能聽聞人聲便以口中毒射人王虺大蛇也騫舉頭貌】魂乎無西西方流沙漭洋洋只豕首縱目被髮鬤【而羊反】只長爪踞牙誒【嬉】笑狂只魂乎無西多害傷只【漭水大貌洋洋無涯貌縱直竪也鬤髮亂貌踞牙言其牙如鋸誒彊笑也言西方有神其狀如此能傷害人】魂乎無北北有寒山逴【卓】龍赩【許力反】只代水不可涉深不可測只天白顥顥【皓】寒凝凝只魂乎無往盈北極只【逴龍山名赩赤色無艸木貌顥顥光貌凝凝冰凍貌盈北極言此冰凍滿北極】魂魄歸徠閒以靜只自恣荊楚安以定只逞志究欲心意安只窮身永樂年壽延只魂兮歸徠樂不可言只【安葉一先反】五穀六仭設菇粱只鼎臑【仁珠反】盈望和致芳只內鶬鴿鵠味豺羮【葉力當反】只魂乎歸徠恣所嘗只【五穀稻稷麥豆麻也仭伸臂一尋八尺也言積谷之多也設施也菇梁蔣實一名雕葫臑熟也致致醎酸也芳謂椒姜也內與肭同肥也鶬卽鶬鵠也鴿似鳩而小鵠有靑黃曰鵠豺似狗】鮮甘雞和楚酪只醢豚苦狗膾苴蒓只吳酸蒿蔞不沾薄只魂兮歸徠恣所擇只【生潔爲鮮大也酪乳槳也醘肉醬也苦以膽和醬也世所謂膽和者苴蒓一名蘘荷本艸云葉似初生甘蔗根似姜牙蓋切以爲香也蒿白蒿春生秋乃香美可食蔞蒿葉似艾生水中脆美可食沾多汁也薄無味也言吳人工調醎酸爚蒿蔞以爲齏其味不醲不薄適甘美】炙鴰【古活反】烝鳧煔【潛】鶉敶只煎鰿【積】雀遽爽存【葉祖陳反】只魂乎歸徠麗以先只【炙燔肉也鴰麋鴰也煔爚也鶉鴽也鰿小魚也遽爽存未詳】四酎並孰不歰嗌【益】只淸馨凍不歠役只吳醴白蘗和楚瀝只魂乎歸徠不遽惕只【酎三重釀酒秦月令云春釀之孟夏始成漢亦以春釀八月乃成此云四酎則是四重釀矣並俱也舊注以爲四器俱熟未知孰是也歰不滑也嗌咽喉也言不歰人之咽喉也馨香之遠聞也凍猶寒也歠役未詳舊注謂不以飲賤役之人言酒醇美役人飲之易醉僕失禮故不以飲之也再宿爲醴糵米麯也瀝淸酒也言使吳人釀醴和白麯以作楚瀝也】代秦鄭衛鳴竽張只伏戲駕辯楚勞商只謳和揚阿趙簫倡只魂乎歸徠定空桑只【代秦鄭衛當世之樂也伏羲之駕辯楚之勞商疑皆古曲名而未有考或謂伏羲始作瑟也徒歌曰謳揚阿卽陽阿已見前篇趙簫趙國之簫也以趙簫奏揚阿爲先倡而謳以和之空桑琴瑟名見周禮】二八接武投詩賦只叩鐘調罄娯人亂只四上競气極聲變只魂乎歸徠聽歌譔只【接連也武迹也投合也詩賦雅樂闗雎鹿鳴之類叩擊也金曰鐘石曰罄亂理也四上未詳譔具也】朱唇皓齒嫭【護】以姱【葉苦胡反】只比【必寐反】徳好間【閒】習以都只丰肉微骨調以娛只魂乎歸徠安以舒只【嫭姱好貌好間謂美好而間暇習謂習於禮節都謂容態之美不鄙野也】嫮目宜笑娥眉曼只容則秀雅穉朱顏只魂乎歸徠靜以安只【嫮盼也曼長而輕細也則法也穉幼也】姱修滂浩麗以佳【葉居宜反】只曽頰倚耳曲眉規只滂心綽態姣麗施只小腰秀頸若鮮卑只魂乎歸徠思怨移只【修長也滂浩廣大也佳善也曽重也倚辟也規圜也言面丰滿頰肉若重兩耳郭辟曲眉正圜也綽綽約也鮮卑衮帶頭也言腰支細小頸銳秀長若以鮮卑之帶約而束之補曰鮮卑之帶漢匈奴傳所謂黃金犀毗孟康以爲要中大帶張晏以爲鮮卑郭洛帶瑞獸名東胡好服之也魏書曰鮮卑東胡別保鮮卑山因號焉移去也言可以忘去怨思也】易中利心以動作只粉白黛黒施芳澤只長袂拂面善畱客只魂乎歸徠以娛昔只【易中利心皆敏慧之意芳澤芳香之膏澤也昔夜也】靑色直眉美目媔【綿】只靨【於牒反】輔奇牙宜笑嘕【虛延反】只丰肉微骨體便娟只魂乎歸徠恣所便只【靑色謂眉也媔美目貌輔頰車也左傳輔車相依嘕笑貌便娟好貌便猶安也】夏屋廣大沙堂秀只南房小壇觀絕霤只曲屋步壛宜擾畜只騰駕步遊獵春囿只【壇音善○沙丹沙也壇猶堂也觀猶樓也霤屋宇也曲屋周閣也步壛長砌也上林賦作步櫩李善雲長廊也擾畜馴養禽獸也步遊亦言行遊耳非必捨車而徒也】瓊轂錯衡英華假只蘭桂樹郁彌路只魂乎歸徠恣志慮只【假大也言所乘之車以玉飾轂以金錯衡英華照耀大有光明也彌竟也】孔雀盈園畜鸞皇只鵾鴻羣晨雜【秋】鶬只鴻鵠代遊曼鷫【肅】鷞【霜】只魂乎歸徠鳯皇翔只【鵾鵾雞鴻鴻鶴也晨旦鳴也書曰牝雞無晨鶬頽鶖也曼曼衍也鷫鷞長頸緑身似鴈】曼澤怡面血气盛只永宜厥身保壽命只室家盈庭爵祿盛只魂乎歸徠居室定只【怡懌貌室家謂宗族盈庭滿朝廷也】接徑千里出若云只三圭重侯聽類神只察篤夭隱孤寡存只魂兮歸徠正始昆只【接徑猶言通路也出若云言人民眾多其出如雲三圭謂公侯伯也公執桓圭侯執信圭伯執躬圭故曰三圭重侯猶曰陪臣謂子男也蓋楚僭王號其縣宰皆號曰公如申公葉公之類其小者應亦比子男也聽類神者言其聽察精審如神明也篤厚也夭早死也隱幽蔽也孤者幼而無父寡者老而無夫也察夭隱者而厚之則孤寡皆得其所矣昆後也正其始以及後人】田邑千畛人阜昌只美冒眾流徳澤章只先威後文善美明只魂乎歸徠賞罰當只【明謨郎反○田野也邑居也周禮九夫爲井四井爲邑畛田上道也阜盛也昌熾也冒覆也章明也威武也言先以威武嚴民後以文徳撫之旣善美而又光明也】名聲若日照四海只徳譽配天萬民理只北至幽陵南交阯只西薄羊腸東窮海只魂乎歸徠尙賢士只【徳譽配天言楚王修徳於內榮譽外發功徳配天又能理萬民之冤結也幽陵幽州也交阯南夷其人足大指開析兩足並立指則相交羊腸山名山形屈辟狀如羊腸今在太原晉陽之西北言魂急歸徠楚方尙進賢士必見用也】發政獻行禁苛暴只舉傑壓陛誅譏罷【疲】只直贏在位近禹麾只豪傑執政流澤施只魂乎歸徠國家爲只【獻行令百官上其行治如周禮令羣吏致事漢法令郡國上計也舉傑厭陛延登俊傑使在位以壓階陛也誅責而退之也譏罷眾所譏誚疲軟不勝任之人直贏謂理直而才有餘者禹麾未詳國家爲言如此則國家可爲】雄雄赫赫天徳明【葉謨郎反】只三公穆穆登降堂只諸侯畢極立九卿【葉乞郎反】只昭質旣設大侯張只執弓挾矢揖辭讓【葉如羊反】只魂乎歸徠尙三王只【雄雄赫赫威勢盛也穆穆和美貌諸侯位次三公其班旣絕乃使九卿立其下昭質謂射侯所畫之地如言白質赤質之類大侯謂所射之布如言虎侯豹侯之類也上手延登曰揖壓手退避爲讓致語以讓爲辭古者大射燕射鄕射之禮將射者皆執弓挾矢以相揖又相辭讓而後升射戰國時此禮已廢久矣故景差特於卒章言此以招屈原之魂欲其徠歸而尙此三王之道以矯衰世之失也不特此耳其他若云察幽隱存孤寡治田邑阜人民禁苛暴流徳澤舉賢能退罷劣亦三王之政也】

反離騷【晦庵朱氏曰反離騷者漢給事黃門郎新莽諸吏中散大夫揚雄之所作也雄少好詞賦慕司馬相如之作以爲式又怪屈原文過相如至不容作離騷自投江而死悲其文讀之未嘗不流涕也以爲君子得時則大行不得則龍蛇遇不遇命也何必湛沈身哉乃作書往往摭離騷文而反之自防山投諸江流以弔原云始雄好學博覽恬於勢利仕漢三世不徙官然王莽爲安漢公時雄作法言已稱其美比於伊尹周公及莽篡漢竊帝號雄遂臣之以耆老久次轉爲大夫又放相如封禪文獻劇秦美新以媚莽意得校書天祿閣上防劉尋等以作符命爲莽所誅辭連及雄使者來欲收之雄恐懼從閣上自投下防死先是雄作解嘲有爰淸爰靜逰神之廷惟寂惟寞守徳之宅之語至是京師爲之語曰爰淸靜作符命惟寂寞自投閣雄因病免旣復召爲大夫竟死莽朝其出處大致本末如此豈其所謂龍蛇者邪然則雄固爲屈原之罪人而此文乃離騷之讒賊矣他尙何說哉】

揚雄

有周氏之蟬嫣兮或鼻祖於汾隅靈宗初諜伯僑兮流於末之揚侯【蟬嫣連也嫣於連反鼻始也汾隅揚邑也雄自言系出於周而食采於揚也諜譜也周衰而揚氏有號爲揚侯侯葉音胡】淑周楚之丰烈兮超旣離乎皇波因江潭而記兮欽弔楚之湘累【淑善也去汾隅徙巫山得周楚之美烈也超速也離歷也皇大也經河及江歷大波也潭深淵也音往乘水而往也記書也指屈原也累囚也成相曰比干見刳箕子累或曰禮喪容累累又史記孔子累累然如喪家之狗趙武靈王見其長子傫然也皆衰悴之意未知孰是】惟天軌之不辟兮何純絜而離紛紛累以其淟【吐典反】涊【乃典反】兮暗累以其繽紛【軌路也辟開也淟涊穢濁也繽匹人反繽紛交雜也】漢十世之陽朔兮招揺紀於周正正皇天之淸則兮度后土之方貞【十世數髙祖呂后至成帝也招揺斗杓星也周正十一月也記以此時投文也正天度地自言已志也】圖累承彼洪族兮又覽累之昌辭帶鉤矩而佩衡兮履欃槍以爲綦【圖案其系圖也鉤規也矩方也衡平也欃槍妖星綦履下飾言賤也】素初貯厥麗服兮何文肆而質防【械】資娵【子侯反】娃【於佳反】之珍髢【徒計反】兮鬻九戎而索賴【貯積也肆放也防狹也言其文詞放肆而性狷狹也閭娵也吳娃也皆古美女也髢發也賴利也言原在楚如質美女之髢而鬻於九戎之中其人被髮無所用也】鳯凰翔於蓬陼兮豈鴐鵝之能捷騁驊驑以曲囏兮驢騾連蹇而齊足【葉音接○蓬陼蓬萊之陼鴐音加鴐鵝鳥名捷及也驊驑駿馬名若馳於屈曲艱阻之處則與蹇驢無異】枳棘之榛榛【臻】兮蝯貁擬而不敢下靈修旣信椒蘭之唼【妾】佞兮吾累忽焉而不蚤睹【榛梗穢貌蝯貁見九歌擬疑也靈修原以寄意於楚王也椒蘭見騷經譖言也】衿芰茄【古荷字】之緑衣兮被夫容之朱裳芳酷烈而莫聞兮不如襞【壁】而幽之離房【衿帶也夫容亦古芙蓉字通用余並見騷經襞疊衣也離房別房也】閨中容競淖約兮相態以麗佳【葉音圭】知眾嫭之嫉妒兮何必颺累之蛾睂【古眉字言眾士爭能猶眾女之競容也淖約善容止也態猶勝也言以麗佳相勝也言原自舉其眉使眾憎嫉也音義見騷經】懿神龍之淵潛兮竢慶雲而將舉亡春風之被【讀曰披】離兮孰焉知龍之所處【懿美也竢待也龍以潛居待云爲美以譏屈原不能隱徳自取禍也】湣吾累之眾芬兮颺煜煜之芳苓遭季夏之凝霜兮慶【讀與羌同】夭顇而喪榮【夏自遭霜言不遇時】橫江湘以南兮雲走【奏】乎彼蒼吾【與梧同】馳江潭之泛溢兮將折衷乎重華【走趣也見騷經】舒中情之煩或兮恐重華之不累與陵陽侯之素波兮豈吾累之獨見許【陽侯見九章言屈原欲自投江以陵素波舜必不許之洪興祖曰吾恐重華許原之沈江以死不許雄之投閣而生也斯言得之矣】精瓊靡與秋菊兮將以延夫天年臨汨羅而自隕兮恐日薄於西山【此又譏原欲餐玉以延年而反懷沙以求死蓋雄知生固我所欲而不知所欲有甚於生者故也】解扶桑之總轡兮縱令之遂奔馳鸞皇騰而不屬兮豈獨飛防與云師【此言其去之速也余說見騷經】捲薜芷與若惠兮臨湘淵而投之棍申椒與菌桂兮赴江湖而漚【一遘反】之【若杜若惠卽蕙也此言原之赴水是並與其芳潔之操而棄棍大束也漚今漚麻也余見騷經】費椒糈以要神兮又勤索彼瓊茅違靈氛而不從兮反湛身於江臯累旣�【古攀字】夫傅說兮奚不信而遂行徒恐鷤防之將鳴兮顧先百艸爲不芳【言旣慕傅說何不自信其言而遽去徒以鷤防之將鳴爲憂而不慮反先百艸以就死音義見騷經然傅說乃巫咸之語雄誤以爲原詞】初累棄彼虙妃兮更思瑤臺之逸女抨【普更反】雄鴆以作媒兮何百離而曽不壹耦乘雲蜺之旖旎兮望昆侖以樛流覽四荒而顧懷兮奚必云女【去聲】被髙丘【但髙丘無女本言髙丘無美女可求以諭列國無賢君可事耳】旣亡鸞車之幽藹兮焉駕八龍之委蛇臨江瀕而掩涕兮何有九招與九歌【此言原實無車可乘無馬可駕又方就死湘淵何有歌舞之樂譏騷經之言不實也】夫聖哲之不遭兮固時命之所有【葉音以】𨿽增欷以於邑兮吾恐靈修之不累攺【葉音已○言楚王必不爲屈原而攺也孟子曰千里而見王是予所欲也不遇故去豈予所欲哉聖賢之心如此原𨿽未及而其拳拳於宗國尢見臣子之至情豈忍逆料其君之不可諫而先自已哉此等義理雄皆不足以知之惟有偸生惜死一路則見之明而行之熟耳以此譏原是以鴟梟而笑鳯凰】昔仲尼之去魯兮婓婓遲遲而周邁終回復於舊都兮何必湘淵與濤瀨【婓芳非反○往來貌孔子乃異姓之臣其去魯也但政亂耳未有危亡之釁也可去而去可歸而歸與屈原事全不相似雄說誤矣】混漁父之餔歠兮絜沐浴之振衣棄由耼之所珍兮蹠彭咸之所遺【由許由耼老耼蹠蹈也許由事不經見雄亦本不之信今乃言之已爲抵牾又不察其生當堯舜之間身無讒賊之禍與原事亦不相似也老耼之學私於爲我而無君臣之義亦雄所知至此乃以爲言亦其貪生惜死之心勝是以溺焉而不自知耳○丹陽洪興祖曰揚雄所以議屈原者如此而班固亦譏其露才揚已顏之推又病其顯暴君過愚嘗折衷而論之曰或問古人有言殺其身有益於君則爲之屈原𨿽死何益於懷襄曰忠臣之用心自盡其愛君之誠耳死生毀譽所不顧也故比干以諫見戮屈原以放自沈比干紂諸父也屈原楚同姓也爲人臣者三諫不從則去之同姓無可去之義有死而已離騷曰阽余身而危死兮覽余初其猶未悔則原之自處審矣或又曰寧武子邦無道則愚而仲山甫明哲以保其身今原乃用智於無道之邦以虧明哲保身之義亦何足爲賢乎曰愚如武子全身逺害可也有官守言責斯用智矣山甫明哲固保身之道然不曰夙夜匪解以事一人乎士見危致命況同姓兼恩與義而可以不死乎且比干之死微子之去皆是也屈原其不可去乎有比干以任責微子去之可也楚無人焉原去則國從而亡故𨿽身被放逐猶徘徊而不忍去生不得力爭而彊諫死猶冀其感發以攺行使百世之下聞其風者𨿽流放廢斥猶知愛其君眷眷而不忘臣子之義盡矣非死爲難處死爲難屈原𨿽死猶不死也後之讀其文知其人如賈生者亦鮮矣然爲賦以弔之不過哀其不遇而已余觀自古忠臣義士慨然發憤不顧其死特立獨行自信而不回者其英烈之气豈與身俱忘哉仍羽人於丹丘畱不死之舊鄕超無爲以至淸與太初而爲鄰此逺逰之所作而難爲淺見寡聞者道也仲尼曰樂天知命故不憂又曰樂天知命有憂之大者屈原之憂憂國也其樂樂天也離騷二十五篇多憂世之語獨逺逰曰道可受兮不可傳其小無內兮其大無垠無滑而魂兮彼將自然壹气孔神兮於中夜存虛以待之兮無爲之先此老莊孟子所以大過人者而原獨知之司馬相如作大人賦宏放髙妙讀者有淩雲之意然其語多出於此至其妙處相如莫能識也太史公作傳以爲其文約其詞微其志絜其行防其稱文小而其指極大舉類邇而見義逺其志絜故其稱物芳其行防故死而不容自疎濯淖污泥之中以浮游塵埃之外推此志也𨿽與日月爭光可也斯可謂深知己者揚子云作反離騷以爲君子得時則大行不得時則龍蛇遇不遇命也何必沈身哉屈子之事蓋聖賢之變者使遇孔子當與三仁同稱雄未足以與此班孟堅顏之推所云無異妾婦兒童之見余故具論之○晦庵朱氏曰鳴呼余觀洪氏之論其所以發屈原之心者至矣然屈原之心其爲忠淸絜白固無待於辯而自顯若其爲行之不能無過則亦非區區辯說所能全也故君子之於人也取其大節之純全而略其細行之不能無獘則𨿽三人同行猶必有可師者況如屈子乃千載而一人哉孔子曰人之過也各於其黨觀過斯知仁矣此觀人之法也夫屈原之忠忠而過者也屈原之過過於忠者也故論原者論其大節則其他可以一切置之而不問論其細行而必其合乎聖賢之榘度則吾固已言其不能皆合於中庸矣尙何說哉且凡洪氏所以爲辯者三其一以爲忠臣之行發其心之所不得已者而不暇顧世俗之毀譽則防矣其一引仲山甫寧武子事而不論其所遭之時所處之位有不同者則疎矣其一欲以原比於三仁則夫父師少師者皆以諫而見殺見囚耳非故捐生以赴死如原之所爲也蓋原之所爲𨿽過而其忠終非世間偸生幸死者所可及洪之所言𨿽有未至而其正終非雄固之推之徒所可比余是以取而附之反騷之篇】

文選補遺卷三十

欽定四庫全書

文選補遺卷三十一

元陳仁子輯

賦【愚按班固曰不歌而誦謂之賦登髙能賦可以爲大夫古者諸侯卿大夫交接鄰國以微言相感揖遜之時必稱詩以諭其志蓋以別賢不肖而觀盛衰焉春秋之時周衰道微聘問詠歌不行於列國學詩之士逸在布衣而賢人失志之賦作矣大儒荀卿及楚臣屈原離騷憂國皆作賦以風咸有惻隱古詩之義其後宋玉唐勒鄭興枚乘司馬相如下及揚子云競爲侈麗閎衍之詞設其風諭之義故曰賦𨿽然屈宋之賦家有人誦獨荀卿之賦人希誦者其體𨿽不如卿云之贍麗而楚賦之盛已萌蘗於此今附注於首以備觀覽○荀卿禮賦爰有大物非絲非帛文理成章非日非月爲天下明生者以壽死者以葬城郭以固三軍以彊粹而王駁而伯無一焉而亡臣愚不識敢請之王王曰此夫文而不采者與簡然易知而致有理者與君子所敬而小人所不者與性不得則若禽獸性得之則甚雅似者與匹夫隆之則爲聖人諸侯隆之則一四海者與致明而約甚順而體請歸之禮○知賦皇天隆物以示下民或厚或薄帝不齊均桀紂以亂湯武以賢湣湣淑淑皇皇穆穆周流四海曽不崇日君子以修跖以穿室大參乎天精微而無形行義以正事業以成可以禁暴足窮百姓待之而後寧泰臣愚不識願問其名曰此夫安寛平而危險隘者邪修潔之爲親而雜污之爲狄者邪甚深藏而外勝敵者邪法禹舜而不能揜迹者邪行爲動靜待之而後適者邪血气之精也志意之榮也百姓待之而後寧也天下待之而後平也明達純粹而無疵也夫是之謂君子之知○云賦有物於此居則周靜致下動則綦髙以鉅圎者中規方者中矩大參天地徳厚堯禹精微乎毫毛而盈大乎防宙忽兮其極之遠也攭兮其相逐而反也卭卭兮天下之咸蹇也徳厚而不損五采備而成文往來惛憊通乎大神出入甚極莫知其門天下失之則滅得之則存弟子不敏此之願陳君子設詞請測意之曰此夫大而不塞者與充盈大宇而不窕入郤穴而不偪者與行逺疾速而不可托訙者與往來惛憊而不可爲固塞者與暴至殺傷而不億忌者與功被天下而不私置者與托地而遊宇友風而子雨冬日作寒夏日作暑廣大精神請歸之云○蠶賦有物於此防防兮其狀屢化如神功被天下爲萬世文禮樂以成貴賤以分養老長幼待之爲而後存名號不美與暴爲鄰功立而身廢事成而家敗棄其耆老收其後世人屬所利飛鳥所害臣愚而不識請占之五帝五帝占之曰此夫身女好而頭馬首者與屢化而不壽者與善壯而拙老者與有父母而無牝牡者與冬伏而夏防食桑而吐絲前亂而後治夏生而惡暑喜溫而惡雨蛹以爲母蛾以爲父三俯三起事乃大已夫是之謂蠶理○箴賦有物於此生於山阜處於室堂無知無巧善治衣裳不盜不竊穿窬而行日夜合雜以成文章以能合從又善連衡下覆百姓上飾帝王功業甚博不見賢良時用則存不用則亡臣愚不識敢請之王王曰此夫始生鉅其成功小者邪長其尾而銳其剽者邪頭銛達而剽趙繚者邪一往一來結尾以爲事無羽無翼反覆甚極尾生而事起尾邅而事已簪以爲父管以爲母旣以縫表又以連裏夫是之謂箴理○佹詩天下不治請陳佹詩天地易位四時易鄕列星殞墜旦暮晦盲幽闇登昭日月下藏公正無私反見從橫志愛公利重樓疏堂無私罪人憼革貳兵道徳純備讒口將將仁人絀約敖暴擅彊天下幽險恐失世英螭龍爲蝘蜓鴟梟爲鳯凰比干見刳孔子拘匡昭昭乎其知之明也鬱鬱乎其遇時之不祥也拂乎其欲禮義之大行也闇乎天下之晦盲也皓天不復憂無疆也千嵗必反古之常也弟子勉學大不忘也聖人共手時防將矣與愚以疑願聞反辭其小歌也念彼逺方何其塞矣仁人絀約暴人衍矣忠臣危殆讒人服矣旋玉瑤珠弗知佩也雜布與錦弗知異也閭娵子奢莫之媒也嫫母刁父是之喜也以盲爲明以聾爲聰以危爲安以吉爲凶嗚呼上天曷維其同○愚按荀卿避讒之楚春申君以爲蘭陵令在屈原先今附於此】

微詠賦【愚曰文選諸文中於詩賦掇取贍麗最備今姑拾其一二遺者於後以備奇觀】宋玉

蔓馳年之騷思黮【他敢切又徒濫切又敕陷切】䢐夜之悁【於緣切忿也】憂念怳【胡廣切】惘以淪忽心震憺【淡】而勞流坐生悲其何悆【預】徒空詠以自惆於詠之爲情也悵望兮若分江皛素厓翔傷兮濫行雲再淸離浩宕以廣度紛收息而淹儀旣禦聲以局【渠足反】制又系韻而發羈靑塗郁兮春采香秋色陰兮白露商讙鳥翾【虛緣切】兮山光開【廣雅曰翾飛也唐張銑曰翾輕飛也東漢張平子思賦曰翾鳥舉而魚躍兮將往走乎八荒】長霞流布兮林气哀於時也深衷美緒孤響端音【傳曰上如抗下如墜累累乎端如貫珠此言八音也故孤響端音用對深衷美緒】屬素排滿吐致施英嘈肆懷以鴻暢慘輟意而相迎馮【憑】幽圖以借怨咀髙華而寄聲體閒慆【他刀切喜也】而都靡心逰任而姝明濯陵奇而燾志舒容綺以昭情占風立候睨天發暉精慮方蕩中置忘歸慨矣挫嘆黙焉析機鐘石【廛】畹琴瑟林帷【莊子漁父篇孔子逰乎緇帷之林歌鼓瑟】重瀏【畱】愴以徐吟【西漢司馬相如上林賦曰瀏蒞卉歙楚辭曰秋風瀏瀏以蕭蕭晉潘嶽寡婦賦曰雪飛而驟落兮風瀏瀏而夙興西晉司馬彪曰瀏眾聲貌唐張銳曰風吹眾木聲曰瀏】若變宮而下徵首防麗以輕榮終溫愛而調理歷貞璇以觀畱雅恨其誰止爾乃承芳遺則度律聞韶回白雲以金贊戾秋月而玉寥臨洪流以浩汗履薄冰而心憔惻君子之嚴秀鏡淑人之靈昭日月防兮爭騖朝夕見兮塗楹華兮開表穸壇兮橫蕪龍義驛兮終不昭松延防兮意沈虛歡陽臺兮迅飛路閟陰槨兮空長居去矣回復參吒榮身四修匪聊亂而剽越空含防【口淮切】而動神亂曰簡情撰至振和兮神宮妙意賞山波兮夐兮積軒非徒歌兮致命遂志寶中阿兮

笛賦

宋玉

余嘗觀於衡山之陽見奇篠異榦防節間枝之叢生也其處磅【匹庚切石聲也】磄【音唐厗石也】千仞絕谿淩阜隆【一作榮】崌萬丈盤石雙起丹水湧其左醴泉流其右其陰則積雪凝霜霧露生焉其東則朱天皓日素朝明焉其南則盛夏淸微春陽榮焉其西則涼風遊旋吸逯【力谷切行也眾也】存焉榦枝洞長【掌】桀出有良工焉名髙師曠將爲陽春北鄙白雪之曲假塗南國至此山望其叢生見其異形曰命陪乘取其雄焉得其雌焉將送荊卿於易水上乃使王爾公輸之徒【張平子西京賦曰命般爾之巧匠盡變態乎其中唐呂延濟曰王爾古巧人也唐薛綜曰王爾古之巧者也淮南子曰王爾無所措其剞劂西漢枚乘七發曰使般爾斫斬以爲琴班魯班也爾王爾也皆古之巧人也】合妙意角較手遂以爲笛於是天旋少陰白日西靡命巖香使午子延長頸奮玉手摛朱唇曜皓齒頳顏臻玊貌起吟淸商追流徵歌伐檀號孤子【西漢枚乘七發曰野繭之絲以爲弦孤子之鉤以爲隱九寡之珥以爲防注曰鉤珥皆寶也隱防皆琴上飾也取孤子寡婦之寶而用之欲其聲多悲聲】發圓轉舒積郁其爲幽也甚乎懷永抱絕喪夫天亡稚子纎悲微痛毒離腠理激叫入靑雲慷慨切窮士【晉向子期思舊賦曰聽鳴笛之慷慨兮妙聲絕而復陳】列節武毅發沈憂結呵膺揚叱太一聲淫淫以黯黮【他敢切】气旁合而爭出歌壯士之必往悲猛勇乎飄疾麥秀漸兮【尙書微子將朝周過殷之墟見麥秀之蔪蔪曰此父母之國志動心悲也晉書向子期思舊賦曰嘆黍離之慜周兮悲麥秀於殷墟李翰曰箕子從周過殷故宗廟作詩曰麥秀漸漸兮】鳥聲嘩兮招伯奇於源陰追申子於晉域夫奇曲雅樂所以禁淫也錦繡黼黻所以禦寒也縟則泰過是以檀卿刺鄭聲周人傷北裏也亂曰芳林晧幹有奇寶兮博人通明樂斯道兮般衍瀾漫終不老兮雙林間麗貌甚好兮八音和調成稟受兮善善不衰爲世保兮絕鄭之遺離南楚兮美風洋洋而暢茂兮嘉樂悠長俟賢士兮鹿鳴萋萋思我友兮安心隱志可長久兮

大言賦

宋玉

楚襄王與唐勒景差宋玉逰於陽云之臺王曰能爲寡人大言者上坐玉因唏【許幾切又許旣切笑也】曰操是太阿戮剝一世流血衝天車不可以厲至唐勒曰壯士憤兮絕天維北斗戾兮【戾字見左氏襄王十九年其必使子產息之乃猶可以戾杜預曰戾定也】太山夷至景差曰校士猛毅臯陶嘻大笑至兮摧覆思鋸牙裾云晞甚大吐舌萬里唾一世至宋玉曰方地爲車圓天爲蓋長劍耿介倚乎天外王曰未可也玉曰並吞四夷渴飲枯海跂越九州無所容止身大四塞愁不可長據地蹴天迫不得仰若此之大也如何楚王曰善

小言賦

宋玉

楚襄王旣登陽云之臺令諸大夫景差唐勒宋玉等並造大言賦賦畢而宋玉受賞王曰此賦之迂誕則極巨偉矣抑未備也且一陰一陽道之所貴小往大來剝復之類也是故卑髙相配而天地定位三光並照則小大備能髙而不能下非兼通也能麤而不能細非妙工也然上坐者未足明賞賢又有能爲小言賦者賜之云夢之田景差曰載氛埃兮乘【匹眇切】塵體輕蚊翼形微蚤鱗聿遑浡踴淩虛縱身經由鍼孔出入羅巾飄眇翩綿乍見乍泯唐勒曰析飛塵以爲輿剖粃糠以爲舟泛然投乎杯水淡若巨海之洪流憑蜽眥以顧眄【玉篇曰眥目際也憑蜽眥以顧眄謂憑蝄蜽目際以爲顧眄爾此皆小言也傳曰爭微利於蜽眥蚊蜨眥卽此賦所謂憑蜽眥以顧眄是也蚊蜨西晉張茂先鷦鷯賦所謂巨細舛錯種繁類殊鷦螟巢於蛟睫大鵬彌乎天隅是也蜽者蝄蜽也漢張衡南都賦追水豹兮鞭蝄蜽憚防龍兮怖蛟螭國語木石之怪防蝄蜽家語孔子對羵羊亦曰防蝄蜽傳記防一足蝄蜽目至小憑眥者言憑至小之目而又於目之眥以顧眄耳】附蠛【亡結反】蠓【亡孔反】而遐遊集寧隱微之原渾存亡而不憂又曰館於蠅須宴於毫端烹虱腦切蟣肝會九族而同嚌【在細切】猶委余而不殫宋玉曰無內之中微物潛生比之無象言之無名蒙蒙滅景昧昧遺形超於太虛之域出於未兆之庭纖於毳末之微蔑陋於茸毛之方生視之則眇眇望之則離朱爲之嘆悶神明不能察其形二子之言磊磊皆不如此之爲精王曰善遂賜云夢之田

諷賦

宋玉

楚襄王時宋玉休歸唐勒讒之於王曰玉爲人身體容冶口多微辭出愛主人之女入事大王願王疏之玉休還王謂玉曰玉爲人身體容冶口多微辭出愛主人之女入事寡人不亦薄乎玉曰臣身體容冶受之二親口多微辭聞之聖人出愛主人之女臣無有也臣嘗出行僕饑馬疲正值主人門開主人翁出嫗又到市獨有主人女在女欲置臣堂上太髙堂下太卑乃更於蘭房芝室止臣其中中有鳴琴焉臣援而鼓之爲幽蘭白雪之曲主人之女翳承日之衣披翠云之裘更白縠單衫垂明珠步揺【步揺婦人首飾晉書南史並載金步揺】來排臣戶曰上客無乃饑乎爲臣炊雕胡之飯烹露葵之羮來勸臣食以翡翠之釵掛臣冠纓臣不忍仰視爲臣歌曰嵗將暮兮日己寒中心亂兮勿多言臣復援琴而鼓之爲秋竹積雪之曲主人之女又爲臣歌曰內怵惕兮䢐玉牀橫自陳兮【佛經當橫陳時】君之旁君不禦兮妾誰怨死日將至兮下黃泉玉曰吾寧殺人之父孤人之子誠不忍愛主人之女王曰止止寡人於此之時亦何能已

釣賦

宋玉

宋玉與登徒子偕受釣於洲上而並見於楚襄王登徒子曰夫洲天下之善釣者也願王觀焉王曰其善柰何登徒子對曰夫洲釣也以三尋之竿八絲之綫餌若蛆螾鉤如細鍼以出三尺之魚於數仞之水中豈可謂無術乎夫洲芳水餌桂激鉤其意不可得退而牽行下觸靑泥上則波颺洲因水勢而施技頡之頏之委縱收斂與魚沈浮及其解弛也因而獲之襄王曰善宋玉進曰今察洲之釣未可謂能持竿也又烏足爲大王言乎王曰子之所謂善釣者何玉曰臣所謂善釣者其竿非竹其綸非絲其鉤非鍼其餌非螾也王曰願遂聞之宋玉對曰昔堯舜禹湯之釣也以賢聖爲竿道徳爲綸仁義爲鉤祿利爲餌四海爲池萬民爲魚釣道微矣非聖人其孰能察之王曰迂哉說乎其釣未可見也玉曰其釣易見王不察爾昔殷湯以七十里周文以百里興利除害天下歸之其餌可謂芳矣南面而掌天下歷載數百到今不廢其綸可謂多矣羣生【子禁切】其澤民氓畏其罰其鉤可謂均矣功成而不隳名立而不攺其竿可謂彊矣若夫竿折綸絕餌墜鉤決波湧魚失是則夏桀殷紂不通夫釣術也今察洲之釣也左挾魚罶【栁】右執槁竿立於潢污之涯【宜】倚乎楊栁之間精不離乎魚喙思不出乎鮒鯿形容枯槁神色憔悴樂不復勤獲不當費斯乃水濱之役夫也已君王又何稱焉王若建堯舜之洪竿攄禹湯之修綸投之於瀆視之於海漫漫羣生孰非吾有其爲大王之釣亦不樂乎梁王菟園賦【愚曰漢藝文志載宋玉而下二十家三百六十一篇陸賈而下二十一家計二百七十四篇荀卿而下二十五家計一百三十六篇雜賦十二家計二百三十三篇若此繁多今雜見文選不十之一二今有見者姑錄於此】

枚乘

修竹檀欒夾池水旋菟園【楚人謂虎於菟菟平聲又亦作兔】並馳道臨廣衍【西漢司馬相如逰獵賦蔣茅靑蘋布濩閎澤延蔓太原靡麗廣衍東漢張衡西京賦爾乃廣衍沃野唐張銑曰地下平曰衍】故行於昆侖之墾【苦狠切玉篇耕也治也國語士不備墾墾發也切韻曰墾耕用力也】芴兮有似乎西山西山隑隑【五哀切】激揚塵埃蛇龍奏【湊】林木薄逰風踴焉虛谷應焉紛紛弦弦騰踴亂雲枝葉翚散柯條糾紛谿谷沙石涸波沸日車駸駸兮連連轔轔音發緒兮菲菲誾誾擾獸鵾雞【西漢司馬相如賦轔鶴亂鵾雞枚乘七發鵾雞哀翔於其下西晉張華鷦鷯賦鵾雞竄於幽險孔翠生乎遐裔】蝭【丁兮切○蝭者蟧蟬也】蛙倉庚宻切別鳥相繼哀鳴【家語顏回曰回聞完山之鳥生四子焉羽翼旣成將分於四海其母悲嗚而送之哀聲有似乎此】若乃附巢比翼之傳於列樹也攦攦【力的切玉篇云指劃也上林賦攢立叢倚連捲攦危唐劉良曰攦謂木之重疊累積盤結傾欹貌司馬彪曰攦危枝重累也】若飛雪之重弗麗也西望西山山鵲野鳩白鷺霜鶻鸇鶚鷂雕守狗【汲冡書又山獻守狗九十】戴勝翡翠鴝鵒枝巢穴藏被唐臨谷聲音相聞啄尾離屬翺翔羣熈交頸接翼闟【徒合切】而未至徐飛翋防【此二字玉篇等書並不收姑存之】往來霞水散漫沒合疾疾紛紛若塵埃之間白雲窮之乎莫殫究之乎無端於是晚春早夏邯鄲襄國易涿之麗人及燕汾之遊子相與雜遝而往款焉車接軫而馳逐輪錯轂而接服騰躍之意未發嬉遊之歡方洽心相扶奪气怒不竭羽蓋繇起被以紅抹蒙蒙然若雨委雪髙冠翩焉左挾彈右執鞭日移樂衰逰觀西園復其所次顧錫從者從容安步鬭雞走馬俛仰釣射烹熬炮炙極歡到暮樂而不捨逮及春郊采桑之婦袿裼錯紆【袿古攜切裼先的切思賦曰揚雜錯之袿徽又南都賦曰被服雜錯與此賦袿裼錯紆同義張銑曰袿徽婦人服也玉篇廣韻曰袿婦人之上服也袪也裼袒也脫衣見體也】連袖方路芳溫往來便姢眄顧已而歌曰春陽生兮萋萋不才子兮心哀見佳容兮不能歸桑萎蠶饑悵望柰何

旱云賦【愚按藝文志賈誼賦七篇今止有此】

賈誼

惟昊天之大旱兮失精和之正理遙望白雲之蓬勃兮滃滃【於孔切川谷吐气貌】澹澹而妄止【澹達濫切水動貌】運淸濁之澒【胡動切水銀謂之澒】洞兮正重沓而並起嵬隆崇以崔【音摧髙大貌東漢張衡南都賦龍崇摧嵬】巍兮時彷佛而有似屈捲輪而中天兮象虎驚與龍駭相摶據而俱興兮妄儷倚而時有遂積聚而給沓兮相紛薄而慷慨若飛翔之從橫兮揚波怒而澎【蒲衡切水名澎浡滂沛也】濞【音祕水暴至聲也】正云布而雷動兮相擊衝而破碎或窕電而四塞兮誠若雨而不墜陰陽分而不相得兮【國語陰陽分布日夜同也淮南子畫分陽夜分陰今旱陰陽分而不相得】更惟貪婪而狼戾終風解而霧散兮遂陵遲而堵潰或深潛而閉藏兮爭離剌而並逝廓蕩蕩其若條兮日昭昭而蕪穢隆益暑而無聊兮煎砂石而爛煟【於貴切光貌】陽風吸習熇熇羣生悶懣而愁憒壠畝枯槁而允布壤石相聚而爲害農夫垂拱而無事兮釋其耰鉏而下涕悲疆畔之遭禍痛皇天之靡濟惟稚稼之早夭兮離天災而不遂懷怨心而不能已兮竊托咎於在位獨不聞唐虞之積烈兮與三代之風气時俗殊而不還兮恐功久而壊敗何操行之不得兮政治失中而違節陰气辟而畱滯兮猒暴戾而沈沒嗟乎作孽大劇何辜於天恩澤弗宣嗇夫寡徳羣生不福來何暴也去何躁也孳孳望之其可悼也憭【寮】兮慓兮以郁怫兮念思白雲腸如結兮終怨不雨甚不仁兮布而不下甚不信兮白雲何懟柰何人兮

諫格虎賦

孔臧

帝使亡諸大夫【言本無此大夫假有之以爲辭猶馮虛公子安處先生之類】問乎下國下國之君方帥將士於中原車騎駢闐被行岡巒手格猛虎生縛犴【音岸獌虎之大者其文如貍】昧爽而出見星而還國政不卹惟此爲歡乃誇於大夫曰下國鄙固不知帝者之事敢問天子之格虎豈有異術哉大夫未之應因又言曰下國褊陋莫以娛心故乃辟四封以爲藪圍境內以爲林禽烏育之驛驛淫淫【充仭貌】晝則鳴嚾夜則嘷吟飛禽起而翳日走獸動而雷音犯之者其罪死驚之者其刑深虞苑令【虞人之林苑之令】是掌厥禁於是分幕將士營遮榛叢戴星入野列火求蹤見虎自來乃往尋從張罝网羅刃鋒驅檻車聽鼓鐘猛虎顚遽奔走西東怖駭內懷迷冒怔忪耳目喪精值网而衝局然自縛或只或雙車徒抃贊咸稱曰工乃縛以絲組斬其牙支輪登較【支與愭同或作枝言獲獸多可愭其輈輪登滿較式】髙載歸家孟賁被髮瞠目躁猾紛華故都邑百姓莫不於邁陳列路隅咸稱萬嵗斯亦畋獵之至樂也大夫曰順君之心樂矣然則樂之至也者與百姓同之謂夫兕虎之生與天地偕山林澤藪又其宅也被有徳之君則不爲害今君荒於逰獵莫卹國政驅民入山林格虎於其廷妨害農業殘夭民命國政其必亂民命其必散國亂民散君誰與處以此爲至樂所未聞也於是下國之君乃頓首曰臣實不敏習之日久矣幸今承誨請遂攺之

楊栁賦

孔臧

嗟玆楊栁先生後傷蔚茂炎夏多陰可涼伐之原野樹之中塘漑浸以時日引月長巨本洪枝條修逺揚夭繞連枝猗那其房或拳局以逮下或擢迹而接穹蒼緑華累疊郁茂翳沈蒙籠交錯應風悲吟鳴鵠集聚百變其音爾乃觀其四布運其所臨南垂大陽北被宏陰西奄梓園東覆果林規方冒乎半頃淸室莫與比深於是朋友同好幾筵列行論道飲燕流川浮觴殽核紛雜賦詩斷章合陳厥志考以先王賞恭罰慢事有紀綱洗觶酌樽兕光並揚【兕光一作賞爵】飲不至醉樂不及荒威儀抑抑動合典常退坐分別其樂難忘惟萬物之自然固神妙之不如意此楊樹依我以生未寧一紀我賴以寧暑不禦防淒而涼淸內防我宇外及有生物有可貴云何不銘乃作斯賦以敍斯情

鴞賦

孔臧

季夏庚子思道靜居爰有飛鴞集我屋隅異物之來吉凶之符觀之歡然覽考經書在徳爲常棄常爲妖尋气而應天道不逾昔在賈生有志之士忌玆鵩鳥卒用喪已咨我令考信道秉眞變怪生家謂之天神修徳滅邪化及其鄰禍福無門惟人所求聽天任命愼厥所修棲遲養志老氏之儔爵祿之求祗增我憂時去不索時來不逆庶防中庸仁義之宅何思何慮自今勤劇

蓼虫賦

孔臧

季夏旣望暑往涼還逍遙諷誦遂歷東園周旋覽觀憩於南藩覩玆茂蓼結葩吐榮猗那隨風緑葉紫莖爰有蠕虫厥狀似螟羣聚其間食之以生於是悟物托事推向乎人幼長斯蓼莫或知辛膏粱之子豈曰不云惟非徳非義不以爲家安逸無心如禽獸何逸必致驕驕必致亡匪惟辛苦乃丁大殃

哀二世賦【晦庵朱氏曰哀二世賦者司馬相如之所作也相如常從上至長楊獵還過宜春宮宜春者本秦離宮閻樂殺胡亥之地也相如奏賦以哀二世行失其詞如此蓋相如之文能侈而不能約能諂而不能諒其上林子虛之作旣以誇麗而不得入於楚詞大人之於逺逰其漁獵又泰甚然亦終歸於防也特此二篇爲有諷諫之意而此篇所爲作者正當時之商監尢當傾意極言以寤主聽顧乃低徊局促而不敢盡其詞焉亦足以知其阿意取容之可賤也不然豈其將死而猶以封禪爲言哉】

司馬相如

登陂陁之長阪兮坌入曽宮之嵯峨臨曲江之隑州兮望南山之參差巖巖深山之谾谾兮通谷乎谺【陂普何反陁徒何反坌普頓反並也曾重也隑巨依反曲岸頭也與碕同谾谾音龍深通貌呼活反呼含反大開貌谺呼加反葉音何】汨淢【域】靸以永逝兮注平臯之廣衍觀眾樹之蓊薆兮覽竹林之榛榛【淢疾貌靸先合反輕舉意臯水邊地也蓊烏孔反薆音愛陰蔽貌榛側巾反盛貌叶韻未詳恐有棧音】東馳土山兮北揭石瀨弭節容與兮歷弔二世持身不謹兮亡國失勢【揭邱例反褰衣而涉也石而淺水曰瀨】信讒不寤兮宗廟滅絕嗚呼操行之不得墓蕪穢而不修兮魂亡歸而不食

美人賦

司馬相如

司馬相如美麗閒都逰於梁梁王恱之鄒陽譖之於王曰相如美則美矣然服色容冶姣【方言曰自闗而東河濟之間凡好謂之姣東漢張衡南都賦男女姣服韻釋姣媚也廣韻姣好也姣古巧於眇二切】麗不忠將欲媚辭取恱逰王后宮王不察之乎王問相如曰子好色乎相如曰臣不好色也王曰子不好色何若孔墨乎相如曰古之避色孔墨之徒聞齊饋女而遐逝望朝歌而回車譬於防火水中避溺山隅此乃未見其可欲何以明不好色乎若臣者少長西土鰥處獨居室宇遼廓莫與爲娛臣之東鄰有一女子髮丰艷蛾眉皓齒顏盛色茂景曜光起恆翹翹而西顧欲畱臣而共止登垣而望臣三年於玆矣臣棄而不許竊慕大王之髙義命駕來東途出鄭衛道由桑中朝發溱洧暮宿上宮上宮閒館寂寞重虛門閤晝掩曖若僊居臣排其戶而造其堂芳香郁烈黼帳髙張有女獨處婉然在牀奇葩逸麗淑質艷光覩臣遷延微笑而言曰上客何國之公子所從來無乃逺乎遂設防酒進鳴琴臣遂撫絲爲幽蘭白雪之曲女乃歌曰獨處室兮廓無依思佳人兮情傷悲有美人兮來何遲日旣暮兮華色衰敢托身兮長自私玉釵掛臣冠羅袖拂臣衣時日西夕陰晦流風慘冽素雪飄零閒房寂謐不聞人聲於是寢具旣設服玩珍奇金鑪薫香黼帳髙垂茵褥重陳角枕橫施女弛其服表其防衣皓體呈露弱骨丰肌時來親臣柔滑如脂臣脈定以內心正於懷信誓旦旦秉志不回翻然髙舉與彼長辭

大人賦

司馬相如【相如拜爲孝文園令上旣美子虛之事相如見上好仙因曰上林之事未足美也尙有靡者臣嘗爲大人賦未就請具而奏之相如以爲列仙之儒居山澤間形容甚臞此非帝王之仙意也乃遂奏大人賦】

世有大人兮在乎中州【大人以諭天子也中州中國也】宅彌萬里兮曽不足以少畱【彌滿也】悲世俗之迫隘兮朅輕舉而逺遊【朅去意也邱例反】乘絳幡之素蜺兮載雲气而上【時掌反】遊【乘用也赤气爲幡綴以白气】建格【胡略反】澤【大各反】之修竿兮【格澤之气如炎火狀黃白色起地上至天下大上銳修長也建此气爲長竿】總光燿之采旄【旄葆也總系也系光燿之气於竿以爲葆卽今所謂纛頭也】垂旬始以爲防【所咸反】兮【旬始气如雉雞見北斗旁張楫曰防旒也縣旬始於葆下以爲十二旒】曳彗星而爲髾【髾燕尾也抴彗星綴著旒以爲燕尾也】掉【徒釣反】指橋以偃寋【居偃反】兮【指橋隨風指靡也偃寋委曲貌】又猗【依倚反】抳【年纚反】以招【韶】揺【猗抳下垂貌招揺跳踃也音蕭】防攙【初咸反】搶【初衡反】以爲旌兮靡屈【其勿反】虹而爲綢【直流反彗星爲攙搶注髦首曰旌今以彗星代之靡順也綢韜也以斷虹爲旌杠之韜師古曰韜謂裹冒旌旗之竿】紅杳眇以【炫】湣【面】兮猋風湧而云浮【晉灼曰紅赤色貌杳眇深逺也湣混合也言自絳幡以下眾气色盛光采相燿幽藹炫亂也】駕應龍象輿之蠖【於縛反】略委麗【力爾反】兮驂赤螭靑蛇之蚴【一糾反】蟉【力糾反】宛【於元反】蜒【音延有翼曰應龍最其神妙也蠖略委麗蚴蟉宛蜒行步進止之貌】低卬夭蟜裾【倨】以驕【居召反】驁【五到反】兮詘折隆窮躩【鉅縛反】以連捲【鉅圓反裾直項也驕驁縱恣也詘折委曲也隆窮舉鬐也躩跳也連捲句蹄也】沛艾赳【古幼反】螑【火幼反】仡【魚乞反】以佁【尹吏反】儗【魚吏反又音態礙】兮【沛普蓋反沛艾駊騀也赳螑申頸低卬也仡舉頭也佁儗不前也】放散畔岸驤以孱【士顏反】顏【畔岸自縱之貌驤舉也孱顏不齊也】跮【丑日反】踱【醜略反】輵【遏】螛【曷】容以骩【古委字】麗【力爾反】兮【跮踱互前郤也輵螛揺目吐舌也容龍體貌也骩麗左右相隨也】蜩【徒鉤反】蟉【盧鉤反】偃寋怵【黜】防【醜若反】以梁倚【於綺反蜩蟉掉頭也怵防奔走也梁倚相著也】糾蓼【力糾反】叫奡【五到反】踏以艐【屇】路兮【曰糾蓼相引也叫奡相呼也踏下也朡著也皆下著道也叫奡髙舉之貌】薎蒙踴躍騰而狂趭【音醮薎蒙飛揚也踴躍跳也騰馳趭奔走也蒙上聲】蒞颯【立】芔【諱】歙【翕】焱至電過兮煥然霧除霍然云消【蒞颯飛相及也芔歙足相追也】邪絕少陽而登太兮與眞人乎相求【少陽東極太陰北極邪度東極而升北極也眞人謂若士也防於太陰之中眞人至眞之人也非指謂若士也】互折窈窕以右轉兮橫厲飛泉以正東【飛泉飛谷也在昆侖山西南厲渡也】悉徵靈圉而選之兮部署眾神於於揺光【揺光北斗柄頭第一星】使五帝先導兮反太一而從陵陽【五帝五畤太皡之屬太極大星一明者一太常居也陵陽仙人陵陽子明也令太一反其所居而使陵陽侍從於已】左而右黔雷兮【北方黒帝佐也黔雷黔羸也天上造化神名也楚辭曰召黔羸而見之或曰水神也】前長離而後矞【以出反】皇【皆神名也長離靈鳥也】廝徵伯僑而役羨門兮詔岐伯使尙方【廝役也伯僑仙人王子喬也羨門碣石山上仙人羨門髙也尙主也岐伯者黃帝大醫屬使主方藥也徵伯僑者仙人姓徵名伯僑非王子喬也郊祀志徵字作正其音同耳或說云徵謂役使之非也】祝融警而蹕禦兮淸气氛而後行【祝融南方炎帝之佐也獸身人面乘兩龍蹕止行人也禦禦也氛惡气也】屯余車而萬乘兮綷【子內反】云蓋而樹華旗【綷合也合五采云以爲蓋】使句芒其將行兮吾欲往乎南娭【許其反句芒東方靑帝之佐也鳥身人面乘兩龍將行將領從行也】歷唐堯於崇山兮過虞舜於九疑【崇山狄山也海外經曰狄山帝堯葬於其陽九疑山在零陵營道縣舜所葬也疑似也山有九峯其形相似故曰九疑】紛湛湛【徒感反】其差錯兮雜遝膠輵【葛】以方馳【湛湛積厚貌差錯交互也雜遝重累也膠輵猶交加也】騷擾衝【尺勇反】蓯【相勇反】其相紛挐【女居反】兮滂【普郎反】濞【普備反】泱【烏朗反】軋【於黠反】麗以林離【衝蓯相入貌滂濞眾盛貌泱軋不前也麗靡也林離摻攦也】攢羅列聚叢以蘢【來孔反】茸【而孔反】兮衍【弋扇反】曼流爛痑【式爾反】以陸離【痑眾貌一曰罷極也陸離參差也蘢茸聚貌流爛布散也痑自放縦也】徑入雷室之砰【普萌反】燐【力耕反】郁律兮洞出鬼谷之堀【口骨反】礨【洛賄反】崴【一回反】魁【雷室雷淵也洞通也鬼谷在昆侖北直北辰下眾鬼所聚也堀礨崴魁不平也砰燐郁律深峻貌】徧覽八紘而觀四海兮朅度九江越五河【九江在廬江尋陽縣南皆東合爲大江者河有九今越其五也五河五湖取河之聲合其音耳服晉說五河皆非也五河五色之河也仙經說有紫碧絳靑黃之河非謂九河之內亦非五湖也】經營炎火而浮弱水兮杭絕浮渚涉流沙【楚辭越炎火之萬里弱水出張掖刪丹西至酒泉合黎餘波入於流沙杭船也絕度也浮渚流沙中渚也流沙沙與水流行也弱水謂西域絕逺之水乘毛車以度者耳非張掖弱水也又流沙但有沙流本無水也言絕度浮渚乃涉流沙也】奄息蔥極泛濫水娭兮【奄然休息也蔥極蔥領山也在西域中】使靈媧鼓琴而舞馮夷【靈媧女媧也伏羲作琴使女媧鼓之馮夷河伯字也淮南子曰馮夷得道以潛大川媧音】時若曖曖將混濁兮召屏【步丁反】翳誅風伯刑雨師【屏翳天神使也風也風伯字飛防】西望昆侖之軋沕【勿】荒【呼廣反】忽兮【昆侖去中國五萬里天帝之下都也其山廣袤百里髙八萬仞增城九重面有九井以玉爲檻旁有玉門開明獸守之軋沕荒忽不分明之貌】直徑馳乎三危【三危山在鳥鼠山之西與防山相近黒水出其南陂書曰導黒水至於三危】排閶闔而入帝宮兮載玉女而與之歸【玊女靑要乘弋等也】登閬風而遙集兮亢【抗】鳥騰而壹止【閬風山在昆侖閶闔之中遙逺也亢然髙飛如鳥之騰也】低徊陰山翔以紆曲兮吾乃今日覩西王母暠【工老反】然白首戴勝而穴處兮亦幸有三足烏爲之使【陰山在昆侖山西二千七百里西王母其狀如人豹尾虎首蓬發暠然白首石城金室穴居其中三足烏三足靑烏也主爲西王母取食在昆侖墟之北山海經曰西王母梯幾而戴勝低徊猶徘徊也勝婦人首飾漢代謂之華勝】必長生若此而不死兮𨿽濟萬世不足以喜【昔之談者咸以西王母爲仙靈之最故相如言大人之仙娛遊之盛顧視王母鄙而陿之不足羨慕也】回車朅來兮絕道不周【不周山在昆侖東南二千三百里】防食幽都呼吸沆【胡朗反】瀣【韰】兮餐朝霞【幽都在北方淮南云八極西北曰幽都之門列仙傳陵陽子言春食朝霞者日始欲出赤黃气也夏食流瀣沆瀣北方夜半气也並天地黃之气爲六气】咀【才汝反】噍【才笑反】芝英兮嘰【機】瓊華【芝艸蒻也榮而不實謂之英嘰食也瓊樹生昆侖西流沙濱大三百圍髙萬仞華蘂也食之長生芝英芝菌之英也】僸【角甚反】祲【子禁反】尋而髙縱兮紛鴻【胡孔反】溶【弋孔反】而上厲【僸卬也鴻溶竦踴也】貫列缺之倒景兮【列缺天閃也人在天上不向視日月故景倒在下也貫穿也陵陽子明經曰列缺气去地一千四百里倒景气去地四千里其景皆倒在下也】涉丰隆之滂【普郎反】濞【匹備反丰隆云師也楚詞吾令丰隆乘雲分淮南子季春三月丰隆乃出以將雨丰隆將雨故言涉也滂濞雨水多也】騁遊道而修降兮騖遺霧而逺逝【馳疾而遺霧在後也遊遊車也道道車也修長也降下也言周覽天上然後騁車也循長路而下騁棄遺霧而逺逝也道讀曰導】迫區中之隘陜兮舒節出乎北垠【音銀舒緩也垠崖也】遺屯騎於闗兮【闗北極之山】軼先驅於寒門下崢嶸而無地兮【崢嶸深逺貌】上嵺【遼】廓而無天【嵺廓廣逺也】視泯而亡見兮聽敞怳而亡聞【泯音眄泯目不安也敞怳耳不諦也音縣】乘虛亡而上遐兮超無友而獨存【賦奏天子大悅】

搗素賦

班婕妤

測平分以知嵗酌玉衡之初臨見禽華以麃【白交切普表切獸似鹿也】色忽霜鶴之傳音佇風軒而結睇【達計切睇視也】對愁雲之浮沈𨿽松梧之貞脆豈榮雕其異心若乃廣儲懸月暉水流淸桂露朝滿涼衿夕輕燕姜含蘭而未吐趙女抽簧而絕聲攺容飾而相命捲霜帛而下庭曳羅裙之綺靡振珠佩之精明若乃盼睞生姿動容多制弱態含羞妖風靡麗皎若明魄之升厓煥若荷華之昭晰【之並切明也】調鉛無以玉其貌凝朱不能異其唇若雲霞之邇月似桃李之向春紅黛相媚綺組流光笑笑移妍步步生芳兩靨如防雙眉如張頹【頰下也】肌柔液音性閒良於是投香杵扣玫砧擇鸞聲爭鳯音梧因虛而調逺桂由眞而響沈散繁輕而浮捷節疎亮而淸深含笙總築【張六切樂器也】比玉兼金不塤不箎匪瑟匪琴或旋環而紆郁或相參而不雜或將往而中還或已離而復合翔鸞爲之徘徊落英爲之颯沓調非常律聲無定本任落手之參差從風飆【東京賦紛飆悠以容裔唐呂向曰飆悠容裔從風轉薄貌薛綜曰飆火花也玉篇曰暴風也】之近逺或連躍而更投或暫舒而長斂淸寡鸞之命羣哀離鶴之歸晚當是時也鐘期攺聽伯牙弛琴桑間絕響濮上傳音蕭史編管而擬吹周王調笙以象吟若乃窈窕姝妙之年幽閒貞專之性符皎日之心甘首疾之病歌采緑之章發東山之詠望明月而撫心對秋風而掩鏡閱紋練之初成擇黃之妙匹準華裁於昔時疑形異於今日想嬌奢之或至許椒蘭之多術慙陋制之無韻慮蛾眉之爲愧懷百憂之盈抱空千里兮飲淚侈長袖於妍袂綴半月於蘭襟表纎手於微縫庶見迹而知心計修路之遐夐怨芬芳之易泄書旣封而重題笥已緘而更結慙行客而無言還空房而掩咽

自悼賦【晦庵朱氏曰自悼賦者漢孝成班婕妤之所作也班氏世世以儒學顯婕妤以選入宮貴幸嘗從遊後庭帝召欲與同輦載辭曰觀古圖畫賢聖之君皆有名臣在側三代末王乃有嬖女今欲同輦得無近似之乎上善其言而止婕妤誦詩及窈窕徳象女師之篇每進見上疏依則古禮後趙飛燕姊弟自微賤興婕妤稀復進見飛燕遂譖婕妤祝詛主上考問婕妤婕妤對曰妾聞死生有命富貴在天修正尙未蒙福爲邪欲以何望使鬼神有知不受不臣之愬如其無知愬之何益故不爲也上善其對事遂釋然婕妤恐久終見危求得共養太后長信宮因作賦以自悼歸來子以爲其詞甚古而浸尋於楚人非特婦人女子之能言者是固然矣至其情𨿽出於幽怨而能引分以自安援古以自慰和平中正終不過於慘傷又其徳性之美學問之力有過人者則論者有不及也嗚呼賢哉栢舟緑衣見錄於經其詞義之美殆不過此】班婕妤

承祖考之遺徳兮何性命之淑靈登薄軀於宮闕兮充下陳於後庭蒙聖恩之渥惠兮當日月之盛明揚光烈之翕赫兮奉隆寵於增城【何音賀任也負也陳列也增城後宮之舍婕妤所居也】旣過幸於非位兮竊庶防乎嘉時每寤寐而絫【累】息兮申佩離以自思陳女圖以鏡監兮顧女史而問詩悲晨婦之作戒兮哀襃閻之爲郵美皇英之女虞兮榮任姒之母周𨿽愚陋其靡及兮敢捨心而忘玆【累息言懼而增累喘息也離與褵同袿衣之帶也女子適人父結其褵而戒之故言自思也晨雞尙書牝雞之晨惟家之索言婦人不當預外事也襃襃姒周幽王之嬖妾也見天問閻卽詩所謂艷妻亦指襃姒也郵過也皇娥皇英女英見女歌女尼據反女虞謂嫁於虞舜也任大任文王母姒太姒武王母也郵周皆葉時韻讀捨息也】歷年嵗而悼懼兮閔蕃華之不滋痛陽祿與柘館兮仍𦇤褓而離災豈妾人之殃咎兮將天命之不可求【陽祿柘館二觀名婕妤嘗就產子數月失之災求並葉滋韻】白日忽已移光兮遂晻莫而昧幽猶被覆載之厚徳兮不廢捐於罪郵奉共養於東宮兮托長信之末流共灑掃於帷幄兮永終死以爲期願歸骨於山足兮依松栢之餘休【晻與暗同莫讀作暮或曰靜也共居容反山足謂陵下休廕也】重曰潛宮兮幽以淸應門閉兮禁闥扃華殿塵兮玉階菭【臺】中庭萋兮緑艸生廣室陰兮帷殿暗房櫳【來東反】虛兮風泠泠感帷裳兮發紅羅紛綷【千賄反】縩【蔡】兮紈素聲神眇眇兮宻靚【靜】處君不禦兮誰爲榮【應門正門也扃短闗也櫳疏檽也感動也縩衣聲】俯視兮丹墀思君兮履綦【其】仰視兮云屋雙涕兮橫流【葉綦韻丹墀赤地綦履下飾也云屋言其黮防若云也】顧左右兮和顏酌羽觴兮銷憂惟人生兮一世忽已過兮若浮已獨享兮髙明處生民兮極休勉虞精兮極樂與福祿兮無期緑衣兮白華自古兮有之【羽觴見招魂享受也休美也虞與娯同緑衣衛莊姜失位自傷之詩白華周幽王申後被廢所作】

逐貧賦【容齋隨筆曰韓文公送窮文栁子厚乞巧文皆擬揚子云逐貧賦韓公進學解擬東方朔客難栁子晉問篇擬枚乘七發正符擬劇秦美新黃魯直跛奚移文擬王子淵僮約皆極文章之妙逐貧賦防五百言文選不收初學記所載才百餘字今人蓋有未之見者輒錄於此云】

揚雄

揚子遁世離俗獨處左鄰崇山右接曠野鄰垣堅完終貧且窶禮薄義獘相與羣聚惆悵失志嗔貧與語汝在六極投棄荒遐好爲庸卒刑戮是加匪惟幼稚嬉戲土沙居非近鄰接屋連家恩輕毛羽義薄輕羅進不由徳退不受訶久爲滯客其意若何人皆文繡余褐不全人皆稻粱我獨藜飡貧無寶玩何以接歡宗室之宴爲樂不槃徒行負賃出處易衣身服百役手足胼胝或耘或耔霑體露肌朋友道絕進官淩遲厥咎安在職汝之爲捨汝逺竄昆侖之顚爾復我隨翰飛戾天捨爾登山巖穴隱藏爾復我隨載沈載浮我行爾動我靜爾休豈無他人從我何求今汝去矣勿復久畱貧曰唯唯主人見逐多言益嗤心有所懷願得盡辭昔我乃祖崇其明徳克佐帝堯誓爲典則土階茅茨匪雕匪飾爰及季世縱其昏惑饕餮之羣貧富苟得鄙我先人乃傲乃驕瑤臺瓊室華屋崇髙流酒爲池積肉爲崤是用鵠逝不踐其朝三省吾身謂余無諐處君之家福禍如山忘我大徳思我小怨堪寒能暑少而習焉寒暑不忒等壽神仙桀跖不顧貪類不幹人皆重蔽子獨露居人皆怵惕子獨無虞言辭旣罄色厲目張攝齊而興降階下堂誓將去汝適彼首陽孤竹之子與我連行余乃避席辭謝不直請不貳過聞義則服長與爾居終無厭極貧遂不去與我遊息

文選補遺卷三十一

欽定四庫全書

文選補遺卷三十二

元陳仁子輯

賦

顯志賦

馮衍【本傳衍字敬通京兆杜陵人疆理九野經營五山眇然有思陵云之意乃作賦】

開嵗發春兮百卉含英甲子之朝兮汨吾西徵發仭新丰兮裴回鎬京陵飛防而太息兮登平陽而懷傷【飛防觀名武帝元封二年立於長安上有銅飛防因以名焉】悲時俗之險阨兮哀好惡之無常棄衡石而意量兮隨風波而飛揚紛綸流於權利兮親雷同而妬異獨耿介而慕古兮豈時人之所熹沮先聖之成論兮名賢之髙風忽道徳之珍麗兮務富貴之樂耽【沮敗也陵也耽亦樂也言時人之行如此】遵大路而裵回兮履孔徳之窈防固眾夫之所兮孰能觀於無形行勁直以離尢兮羌前人之所有內自省而不慙兮遂定志而弗攺欣吾黨之唐虞兮湣吾生之愁勤聊發憤而揚情兮將以蕩夫憂心【傷已不逢堯舜也蕩散也】往者不可攀援兮來者不可與期病沒世之不稱兮願橫逝而無由陟雍畤而消揺兮超略陽而不反念人生之不再兮悲六親之日逺【雍縣名屬右扶風故城在今岐州雍縣南畤者山也史記秦並天下祠雍四畤漢加黒帝謂之五畤略陽縣名屬天水郡今隴州隴城縣也】陟九嵕而臨【才結反】嶭【五結反】兮聽涇渭之波聲【嶭山一名嵳峩在今三原縣北】顧鴻門而歔欷兮哀吾孤之早零何天命之不純兮信吾罪之所生傷誠善之無辜兮賫此恨而入嗟我思之不逺兮豈敗事之可悔𨿽九死而不眠兮恐餘殃之有再淚汍瀾而雨集兮气滂浡而云披心怫郁而紆結兮意沈抑而內悲瞰太行之嵳峩兮觀壺口之崢嶸悼丘墓之蕪穢兮恨昭穆之不榮嵗忽忽而日邁兮壽冉冉其不與恥功業之無成兮赴原野而窮處昔伊尹之幹湯兮七十說而乃信臯陶釣於雷澤兮賴虞舜而後親無二士之遭遇兮抱忠貞而莫達率妻子而耕耘兮委厥美而不伐【伊尹名摯負鼎俎以干湯七十說而乃信謂年七十說湯乃得信也皇甫謐帝王記曰伊摯丰下兌上色黒而短僂身而下聲言七十而不遇湯聞其賢設朝禮而見之摯乃說湯致於王道信音申呂氏春秋舜陶於河濱漁於雷澤今言臯陶未詳雷澤在今濮州雷澤縣】韓盧抑而不縱兮騏驥絆而不試獨慷慨而逺覽兮非庸庸之所識【戰國策韓盧天下之壯犬也】卑衞賜之阜貨兮髙顏回之所慕重祖考之洪烈兮故收功於此路【卑賤也阜積也衍賤子貢貨殖慕顏回樂道所以不從流俗專心貞固者以其祖考功業隆大若苟求富貴恐致防辱故於此路收功也】循四時之代謝兮分五土之刑徳相林麓之所產兮嘗水泉之所殖修神農之本業兮采軒轅之奇防追周棄之遺教兮軼範蠡之絕迹【周禮五土一曰山林二曰川瀆三曰丘陵四曰墳衍五曰原隰家語曰地東西爲緯南北爲經山爲積徳川爲積刑周書神農之時天雨粟神農耕而種之軒轅黃帝也大戴禮黃帝時播種百谷艸木節用水火財物人得其利周棄帝嚳之子爲兒之時其遊戲好種樹麻菽及成人遂好耕農相地之宜人皆法則之帝堯聞之舉棄爲農師天下得其利故言遺教軼過也範蠡南陽人事越王勾踐苦身戮力竟滅吳報恥旣而以爲大名之下難以久居乃與其私屬乘舟浮海以行變姓名適齊爲鴟夷子皮之陶爲朱公終身不返是絕迹也】陟隴山以隃望兮眇然覽於八荒風波飄其並興兮情惆悵而增傷覽河華之泱【烏朗反】漭【莽】兮望秦晉之故國憤馮亭之不遂兮慍去疾之遭惑【馮亭以上黨降趙秦破趙於長平而亭死故言不遂慍怨也馮去疾爲秦丞相胡亥元年用趙髙計始皇大臣咸見誅戮無遺脫者是遭惑也亭及去疾皆馮之先故逺懷憤怨也】流山嶽而周覽兮徇碣石與洞庭浮江河而入海兮溯淮濟而上徵瞻燕齊之舊居兮歷宋楚之名都哀羣後之不祀兮痛列國之爲墟馳中夏而升降兮路紆軫而多艱講聖哲之通論兮心愊憶而紛紜惟天路之同軌兮或帝王之異政堯舜煥其蕩蕩兮禹承平而革命並日夜而幽思兮終悇【它乎反】憛【它紺反】而洞疑髙陽其超逺兮世孰可與論玆【楚詞云心悇憛而懷惑廣蒼云悇憛禍福未定也髙陽帝顓頊之號也洞亦不定也史記虛惕洞疑】訊夏啟於甘澤兮傷帝典之始傾頌成康之載徳兮詠南風之歌聲【訊問也啟禹子也尙書曰啟與有扈戰於甘之野在今鄠縣啟旣徳薄同姓相攻故傷帝典之傾也】思唐虞之晏晏兮揖稷契與爲朋苗裔紛其條暢兮至湯武而勃興昔三後之純粹兮每季世而窮禍弔夏桀於南巢兮哭殷紂於牧野【三後夏殷周也湯放桀於南巢武王滅紂於牧野】詔伊尹於亳郊兮享呂望於酆洲功與日月齊光兮名與三王爭流【詔召也亳湯都在京兆杜陵亭呂望周太師翼周滅殷者也酆文王所都水中可居曰洲也】楊朱號乎衢路兮墨子泣乎白絲知漸染之易性兮怨造作之弗思【淮南子楊子見逵路而哭之爲其可以南可以北傷其本同而末異墨子曰墨子見染絲嘆曰染於蒼則蒼染於黃則黃五入之爲五色故染不可不愼】美闗雎之識微兮湣王道之將崩拔周唐之盛徳兮捃桓文之譎功忿戰國之遘禍兮憎權臣之擅彊黜楚子於南郢兮執趙武於溴【古覓反】梁【孔子修春秋以蠻夷大者不過子故皆黜曰子又春秋稱公防晉宋衛鄭曹莒邾薛杞於溴梁戊寅大夫盟公羊傳晉卿趙文子也時晉爲盟主文子晉之正卿而爲不臣之行故欲執之也溴水名在河內軹縣東南至溫入河爾雅梁莫大於溴梁】善忠信之救時兮惡詐謀之妄作聘申叔於陳蔡兮禽荀息於虞虢【申叔楚莊王時賢臣申叔時者也左傳陳夏徵舒弒靈公楚莊王伐陳殺夏徵舒因滅陳爲縣申叔時諫荘王曰夏徵舒弒其君其罪大矣討而戮之君之義也諸侯之從曰討有罪也今縣陳貪其富也以討召諸侯而以貪終之無乃不可乎王曰善哉乃復封陳聘謂問之也時惟在陳而兼言蔡者蓋以陳蔡相近因連言之也荀息大夫左傳晉荀息請以屈產之乘垂棘之璧假道於虞以伐虢公曰是吾寶也對曰若得道於虞猶外府也乃假道於虞以滅虢師還遂襲虞滅之】誅犂鉏之介聖兮討臧倉之愬知【仕眷反】子反於彭城兮爵管仲於夷儀【犂鉏齊大夫介猶間也韓子曰仲尼爲政於魯道不拾遺齊景公患之犂鉏曰去仲尼猶吹毛耳君何不遺魯公以女樂以驕其意魯君樂之必怠於政仲尼必諫諫而不聽必輕絕魯景公曰善乃令犁鉏以女樂遺魯哀公樂之公怠於政仲尼諫不聽遂去之孟子曰魯平公將出嬖人臧倉請公曰吾將見孟子倉曰君何爲禮義由賢者出孟子後喪逾前喪君無見焉公曰諾孟子曰吾之不遇魯侯天也臧氏之子焉能使余不遇愬猶譖也知謂明於事也子反楚大夫也名側案仕眷反勉也東觀記作譏字此𨿽作蓋亦譏刺之意也春秋經書宋楚平公羊傳何休注云譏子反華元專盟不受君命故貶之然則彭城宋之邑故舉以言之左傳宋大夫魚石等出奔楚楚伐宋取彭城以封魚石宋人圍彭城楚子重救彭城伐宋此言子反蓋衍誤也如曰不然或別有所據管仲齊桓公之相名夷吾夷儀邢邑也翟人滅邢管仲輔齊桓公築夷儀以封邢邢遷如歸於是天下諸侯知桓公之不爲己動】疾兵革之濅滋兮苦攻伐之萌生沈孫武於五湖兮斬白起於長平【濅漸也孫武吳王闔廬將也善用兵史記白起郿人也事秦昭王以上將軍擊趙於長平前後阬斬首虜四十五萬長平地名在今澤州】惡叢巧之亂世兮毒縱橫之之敗俗流蘇秦於洹水兮幽張儀於鬼谷【蘇秦洛陽人師事鬼谷先生爲從說闗東六國爲從親以畔秦防於洹水之上刳白馬而盟張儀魏人也與蘇秦同師爲闗西橫說說闗東六國令事秦皆尙誣詐不遵道徳洹水出汲郡林慮縣鬼谷谷名卽鬼谷先生所居地在今洛州洛陽城北】澄徳化之陵遲兮烈刑罰之峭峻燔商鞅之法術兮燒韓非之說論【商鞅姓公孫氏好刑名之學事秦孝公變法令韓非韓之諸公子也亦好刑名法術之學口喫不能言著書作孤憤五蠹內外儲說難十餘萬言皆尙法術少仁恩見史記】誚始皇之跋扈兮投李斯於四裔滅先王之法則兮禍濅淫而大援前聖以制中兮矯二主之驕奢饁女齊於絳臺兮饗椒舉於章華【女齊晉大夫司馬侯也絳晉國所都國語晉平公爲九層之臺又曰叔向見司馬侯之子撫而泣曰自其父之死吾蔑與事君矣昔者其父始之我終之我始之夫子終之無不可者是女齊事君必有規諫必諫作臺但書典散亡無以言耳椒舉楚大夫伍舉也饗宴也章華臺名在南郡華容縣楚語曰靈王爲章華之臺與椒舉升王曰臺美乎對曰臣聞國君服寵以爲美安民以爲樂不聞其以土木之崇髙爲美今君爲此臺國人疲焉財用盡焉臣不知其美】摛道徳之光耀兮匡衰世之眇風襃宋襄於谷兮表季札於延陵【摛布也眇微也公羊傳宋公及楚戰於之陽不鼓不成列已陳然後擊之宋師大敗季札吳王壽夢之少子也封於延陵昆弟四人札最少而賢壽夢卒諸兄欲立之札棄其室而耕乃捨之】摭仁智之英華兮激亂國之末流觀鄭僑於溱洧兮訪晏嬰於營丘【摭拾也鄭僑鄭大夫公孫僑也溱洧鄭二水名鄭詩曰溱與洧瀏其淸矣晏嬰齊大夫也晏平仲爾雅水出其左曰營丘齊有營丘周衰政亂子產晏嬰皆有賢行輔其君也事見左傳國語】日曀曀其將暮兮獨於邑而煩惑夫何九州之博大兮迷不知路之南北駟素虯而馳騁兮乘翠云而相佯就伯夷而折中兮得務光而愈明【列仙傳曰務光者夏時人也殷湯伐桀因光而謀光曰非吾事也至殷武丁時武丁欲以爲相光不就遂投於梁山衍退不仕與務光辭相侔事相得故曰愈明愈猶益也】款子髙於中野兮遇伯成而定慮欽眞人之徳美兮淹躊躇而弗去【莊子曰伯成子髙唐虞時爲諸侯至禹爲天子乃去而耕眞人卽謂子髙躊躇猶蹢防也東觀記髙字仲喬謂仙人王子僑也義亦通】意斟愖【市林反】而不澹兮俟回風而容與求善捲之所存兮遇許由於負黍軔吾車於箕陽兮秣吾馬於潁滸聞至言而曉領兮還吾反乎故宇【斟愖猶遲疑也澹定也俟待也容與猶從容也莊子舜以天下讓善捲善捲曰吾日出而作日入而息逍遙天地之間吾何以天下爲哉遂入深山莫知所終許由字武仲堯時髙士隱居箕山堯以天下讓由由不受惡聞其言遂洗耳於潁水負黍亭名在洛州陽城縣西南許由墓在南秣謂食馬以粟】覽天地之幽奧兮統萬物之維綱究陰陽之變化兮昭五徳之精光【自此以下旣反故宇乃欲尋覧天地究極陰陽】躍靑龍於滄海兮豢白虎於金山鑿巖石而爲室兮托髙陽以養僊神雀翔於鴻厓兮武潛於嬰伏朱樓而四望兮采三秀之華英【楚詞采三秀於山間王逸曰謂芝艸也】纂前修之誇節兮曜往昔之光勲披綺季之麗服兮揚屈原之靈芬【綺季四皓之一也前漢書四皓隨太子入侍須眉皓白衣冠甚偉楚漢春秋曰四人冠韋冠佩銀環衣服甚鮮故言麗服也】髙吾冠之岌岌兮長吾佩之洋洋飲六醴之淸液兮食五芝之茂英【六醴蓋六气也楚詞餐六气而飲沆瀣茅君內傳曰句曲山上有神芝五種】揵六枳而爲蘺兮築蕙若而爲室播蘭芷於中廷兮列杜衡於外術攢射幹雜蘼蕪兮構木蘭與新夷光扈扈而煬燿兮紛鬱鬱而暢美華芳其發越兮時恍惚而莫貴非惜身之埳軻兮憐眾美之憔悴遊精神於大宅兮抗妙之常操處淸靜以養志兮實吾心之所樂山峨峨而造天兮林而暢茂鸞回翔索其羣兮鹿哀鳴而求其友誦古今以散思兮覽聖賢以自鎭嘉孔子之知命兮大老耼之貴徳與道其孰寶兮名與身其孰親陂山谷而閒處兮守寂寞而存神夫莊周之釣魚兮辭卿相之顯位於陵子之灌園兮似至人之髣髴蓋隱約而得道兮羌窮悟而入術離塵垢之窈兮配喬松之妙節【莊子曰莊子釣於濮水楚王使大夫二人往見焉曰願以竟內累也莊子持竿不顧列女傳於陵子終賢楚王欲以爲相使使者往迎之子終出謝使者遂與妻俱逃而爲人灌園孟子曰客居於陵故曰於陵子】惟吾志之所庶兮固與俗其不同旣淑儻而髙引兮願觀其從容

竹扇賦

班固

靑靑之竹形兆直妙華長竿紛寔翼香篠叢生於水澤【尙書禹貢篠簜旣敷孔氏傳曰篠竹箭簜大竹也周禮東南曰揚州其利金錫竹箭鄭氏注箭篠也】疾風時時紛蕭颯削爲扇翣成器良【世本曰大扇謂之翣】托禦於君王供時有度量異好有圎方來風堪避暑靜夜致淸涼安體定神達消息百王傳之賴功力壽考康寧累萬億

髑髏賦

張衡

張乎子將遊目於九野觀化乎八方星回日運鳯舉龍驤南遊赤野北涉幽鄕西經昧谷東極扶桑於是季秋之辰微風起涼聊回軒駕左翔右昻步馬於疇阜逍遙乎陵岡顧見髑髏委於路旁下居於壤上有霜平子悵然而問之曰子將並糧推命以夭逝乎本喪此土流遷來乎爲是上智爲是下愚爲是女人爲是丈夫於是肅然有靈但聞神響不見其形答曰吾宋人也姓【闕】名周遊心方外不能自修壽命終極來西丘公子何以問之對曰我欲告之於五嶽禱之於神祗起子素骨反子四支取耳北坎求目南離使東震獻足西坤授腹五內皆還六神盡復子欲之不乎髑髏曰公子之言殊難也死爲休息生爲役勞冬水之凝何如春冰之消榮位在身不亦輕於塵毛巢許所恥伯成所逃況我已化與道逍遙離朱不能見子野不能聽堯舜不能賞桀紂不能刑虎豹不能害防劍不能傷與陰陽同其流元气合其朴造化爲父母天地爲牀褥雷電爲鼓扇日月爲燈燭云漢爲川池星宿爲珠玉合體自然無情無欲澄之不淸渾之不濁不行而至不疾而速於是言卒響絕神光除滅顧眄卹乃命僕夫假之以縞巾衾之以塵爲之傷涕酹於路濱

冡賦

張衡

載輿載步地勢是親降此平土陟彼景山一升一降及以斯安爾乃隳巍山平險陸刋藂林鑿磐石超峻壠構大槨髙岡冠其南平原承其北列石限其壇羅竹藩其域系以修洽以溝瀆曲折相連迆邐相屬乃樹靈木戎戎繁霜周旋顧眄亦各有行乃相厥宇乃立厥堂直之以繩正之以日有覺其林以構室奕奕將將崇橫廣宇在冬不涼在夏不暑祭祀是居神明是處亦有掖門土塞其半下有直渠上有平岸舟車之道交通舊館思淵慮深存不忘亡恢廣壇場子孫蒸嘗宅兆之形規矩之制希而望之方以麗踐而行之巧以幽廣墓旣美鬼神亦寧降之以福於以之平如春之卉如日之升

圍碁賦

馬融【字季長扶風杜陵人後漢書有傳】

【孟子曰奕之爲數小數也趙岐注奕圍碁也博物志云丹朱善碁旣不經見未足深信】

略觀圍碁兮法於用兵三尺之局兮爲戰鬭場陳聚士卒兮兩敵相當拙者無功兮弱者先亡自有中和兮請說其方先據四道兮保角依旁緣邊遮列兮往往相望離離馬首兮連連鴈行踔度閒置兮徘徊中央違閣奮翼兮左右翺翔道狹敵眾兮情無逺行碁多無笧兮如聚羣羊駱驛自保兮先後來迎攻寛擊虛兮蹌跭內房利則爲時兮便則爲彊厭於食兮壊決垣墻堤潰不塞兮泛濫逺長橫行陣亂兮敵心駭惶迫兼碁兮頗棄其裝已下險口兮鑿置淸坈窮其中罫兮如鼠入嚢收死卒兮無使相迎當食不食兮反受其殃勝負之防兮【防一作策】於言如發乍緩乍急兮上且未別白黒紛亂兮於約如葛雜亂交錯兮更相度越守規【一作視】不固兮爲所唐突深入貪地兮殺亡士【一作將】卒狂攘相救兮先後並沒上下離遮兮【又雜遝兮】四面隔閉圍合罕散兮所對哽咽韓信將兵兮難通易絕自陷死地兮設見權譎誘敵先行兮往往一窒損褰委食兮三將七卒馳逐爽問兮轉相周宻商度地道兮期相盤結蔓延連閣兮如火不滅扶疏布散兮左右流溢浸淫不振兮敵人懼栗迫役踧【達的切說文云行平易也詩曰踧踧周道又子六切】踖【子石切踧踖也】兮惆悵自失計功相除兮以時早訖事畱變生兮收拾欲疾營惑窘乏兮無令詐出深念逺慮兮勝乃可必

夢賦

王延壽

臣弱冠嘗夜寢見鬼物與臣戰臣遂得東方朔與臣作罵鬼之書臣遂作賦一篇敍夢後人夢者讀誦數數有驗臣不敢蔽其詞曰

余宵夜寢息忽則有非常之夢其爲夢也悉覩鬼物之變怪則有蛇頭而四角魚首而鳥身或三足而六眼或龍形而似人羣行而奮揺忽來到吾前伸臂而舞手意欲相引牽於是夢中聲怒腷【音福廣韻腷臆意不泄也】臆【於力切胸也廣韻胸臆也】紛紜吾含天地之淳和何妖孽之敢臻爾乃揮手振拳雷發電舒斮【音斵又側略切】遊光斬猛豬批�毅斫魅魖梢魍魎拂諸渠撞從目打三顱撲苕蕘【乳燒切】抶防摶睥【普計切】睆【戶版切】蹴睢盱剖列蹷掣羯孽劓尖鼻踏赤舌拏傖【仕衡切助庚切】防【藏經釋音音寧】揮髯【力劫郎各二切此賦一篇其簡鬼名如防光則後漢張衡東京賦所謂殪野仲殱遊光是也唐薛綜曰遊光野仲皆惡鬼兄弟八人常在人間爲怪害魅魖者東京賦梢螭魅斮獝狂唐呂向曰魑魅山澤之神說文耗鬼也張衡曰殘防魖與罔象魍魎者東漢班孟堅幽通賦恐魍魎之責影兮羌未得其云已唐李周翰曰魍魎影外微陰也莊子魍魎問於影曰曩子坐今子止何其無特操歟影曰吾有待而然也防者孟康曰防如龍有角人面赤舌者太經所謂赤舌燒城吐水千缾也猛豬�毅諸渠從目三顱至傖防髯皆不見於六經子史然陰陽家謂爲耗神而唐呂向謂皆惡神鬼名也】於是手足俱中捷獵摧拉澎【蒲衝切玊篇曰水名也又澎浡滂沛也廣韻澎濞水貌又音彭】濞【音祕玉篇曰水暴至聲】跌【徒結切僕也】抗揩倒批笞彊梁捶捊�【藏經音釋徒貫切】捘僚余捴【子孔切】防【亡結切防揳不方正也】黠拖【許何切】頽防【五拜切】抨撜【拯】軋於是羣邪聚魅駭擾遑遽煥衍叛散乍畱乍去變形瞪【直耕切怒目直視貌】眄【麪】顧望猶豫吾今於是更奮奇譎【決】捧擭【黃路切又乙獲切布擭也】噴扼嶤【魚結切】撻拉咿嚘【於未切老子曰終日號而不嚘嚘气逆也】批擾【於馘切擘也】於是三三四四相隨佷【戶懇切戾也本作很】傍而歷僻礲礲【力功切磨礱也】磕磕【苦蓋切又苦闔切】精气充布輷輷【呼萌切車聲】摎摎【力周切居由切絞也】鬼驚魅怖或盤跚【先安切蹣跚也】而欲走或拘攣而不能步或中瘡而宛轉或棒痛而號呼奄霧消而光散寂不知其何故嗟妖邪之怪物敢幹眞人之正度耳喞嘈【才刀切喞嘈聲也】而外朗忽屈信而覺悟於是雞知天曙【市據切東方明也】而奮羽忽嘈然而自鳴鬼聞之以迸走心慴怖而皆驚亂曰齊桓夢物而以霸兮【莊子桓公田於澤管仲禦見鬼焉公撫管仲之手曰仲父何見對曰臣無所見公反誒詒爲病數日不出齊士有皇子告敖者公則自傷鬼惡能傷公夫忿滀之气散而不反則爲不足上而不下則使人善怒下而不上則使人善忘不上不下中身當心則爲病桓公曰然則有鬼乎曰有沈有履竈有髻戶內之煩壤雷霆處之東北方之下者倍阿鮭蠪躍之西北方之下者則泆陽處之水有罔象丘有峷山有防野有彷徨澤有委蛇公曰請問委蛇之狀何如皇子曰委虵其大如轂其長如轅紫衣而朱冠其爲物也惡聞雷車之聲則捧其首而立見之者殆乎霸】武丁夜感得賢佐兮【尙書夢得說使百工營求諸野得諸傅巖作說命三篇孔氏傳曰盤庚弟小乙子名武丁夢得賢相其名曰說】周夢九齡年克百慶兮【禮記文王謂武王曰女何夢武王曰夢帝與我九齡文王曰汝以爲何也武王曰西方有九國焉君王其終撫諸文王曰非也古者謂年齡齒亦齡也我百爾九十吾與爾三焉文王九十七而終武王九十三而終】晉文盬腦國以競兮【盬字按左氏傳當作盬字按十二國史當作食字然左氏在十二國史之前今當從左氏作盬字傳曰晉侯夢與楚子博楚子伏已而盬其腦是以懼子犯曰吉我得天楚伏其罪吾且柔之矣杜預曰盬啑也十二國史曰晉文公將兵伐楚欲戰夢與楚王鬭而不利文公在下楚王在上而食其腦文公覺以爲夢不祥欲退而不戰範宣子曰夢吉矣君𨿽在下仰而見天生之象也楚王在上俯而見地死之象也楚王食君之腦是必敗矣但戰破之明矣遂戰】老子役鬼以神將兮轉禍爲福永無恙兮【老子者楚苦縣厲鄕曲仁里人也見周之衰乃遂去至闗闗令尹喜曰子將隱矣彊爲我著書於是老子乃著書上下篇言道徳之意此司馬遷所記如此至道藏則以老子爲太上老君而神仙傳載其以神符役使鬼神賦云役鬼以神將者本此】

王孫賦

王延壽

原天地之造化實神偉之屈奇道微以宻妙信無物而不爲有王孫之狡獸形陋觀而醜儀顏狀類乎老公軀體似乎小兒眼眰【眞日切視也】以耽【當含切說文曰視近而志也】防視職【莊力切目出淚也】睫以防【居穴切】睳【呼圭切瘦貌】突髙匡而曲頞【烏葛切鼻莖也孟子蹙頞相告】防【辧切小兒初生蔽目也】瞁【舒仁切引目也】歷而隳離鼻齁【火候切鼻息也齁防亦鼻息也】以防耳聿役以嘀【音謫卒聲】知口嗛【蘇合切音變也】以齡唇�防【先立切忍寒聲也】以齒厓厓以嚼【醜知切笑也】而囁【之涉切口無節亦私罵又而渉切囁嚅多言也】唲【乙佳切唲嘔小兒語也亦作哇又音兕】儲糧食於兩頰稍委輸於胃脾踡【具貟切踡局不伸也】兔蹲而狗踞聲歷鹿而喔【乙角切雞鳴也】咿【於祗切楚詞吾將喔咿嚅唲以事婦人乎喔咿嚅唲謂彊笑噱也】或囁囁而【此一字玉篇本作此字去擊切啖喫也】又嘀的其若啼姿僭傔以抵贛【古送切賜也又古禫切縣名】豁吁防【許吉於攝二切】以頸醘【口盍切】眙【刺史切說文直視也】睕【廣韻小嫵媚也】而防旣防【廣韻日光也奴甸切日气又戶顯切明也又燠也】曘【奴侯切又日失切日色釋曰亦奴侯切又暖】而踧【廣韻在寘字韻中收注云者防也一云皺皮不展也】生深山之茂林處嶄巖之嵚崎【欺奇二音】性僄【憮招切】猜而防【音播犬鬭也】疾態鋒出而橫施緣百仭之髙木攀窈褭之長枝背牢落之峻壑臨不測之幽谿尋柯條以宛轉或捉腐而登危或羣跳而電透了懸而瓠垂上觸手而拏攫下對足而登距手掔攬以狂接夐儵眒【書刃切子虛賦倐眒倩浰皆疾貌】而電赴將遼落以蕭索乍睥睨以容與或蹫【圭津切跛貌】趹【古穴切疾也】以跳迸又咨防【丁頰切防吺多言也】而攢聚扶嵚【綺金切嵚崟山勢也】崟【宜金切髙也】以棟椽躡危臬【音業門橜也爾雅在墻者楎在地者臬也】而騰舞忽踴逸而輕迅差難得而覼【音騾縷也】縷同甘苦於人類好餔糟而歠醨乃置酒於其側競爭飲而馳陋防【許昆切凶酒曰防醟】而迷醉蒙眠睡而無知蹔【䢐濫切不久也】拏發以纒縛遂纓絡而羈縻歸鎖系於庭廏觀者吸啤而忘疲

窮鳥賦

趙壹【本傳壹字元叔漢陽西縣人恃才倨傲爲鄕黨所擯乃作解擯又畏禁不敢班班顯言竊爲賦一篇】

有一窮鳥戢翼原野罩网加上機穽在下前見蒼隼後見驅者繳彈張右羿子彀左【羿子謂羿也淮南子堯時十日並出命羿射十日中其九烏皆死墮其羽翼彀引弓也】飛丸激矢交集於我思飛不得欲鳴不可舉頭畏觸揺足恐墮內獨怖急乍冰乍火幸賴大賢我矜我憐昔濟我南今振我西【葉音先】鳥也𨿽頑猶識宻恩內以書心外用告天天乎祚賢歸賢永年且公且侯子子孫孫

疾邪賦

趙壹

伊五帝之不同禮三王亦又不同樂數極自然變化非是故相反駮徳政不能救世混亂賞罰豈足懲時淸濁春秋時禍敗之始戰國愈復增其荼毒秦漢無以相逾越乃更加其怨酷寧計生民之命惟利己而自足於玆迄今情僞萬方佞諂日熾剛克消亡防痔結駟正色徒行【莊子宋有曹商者爲宋主使秦秦王說之益車百乘莊子曰秦王有病召醫防痔者得車五百乘子豈防痔何得車之多】嫗名勢撫拍豪彊【嫗猶傴僂也嫗衣宇反嫗丘矩反撫拍相親狎也】偃蹇反俗立致咎殃【偃蹇驕敖也】捷懾逐物日富月昌【捷疾也懾懼也急懼逐物則致富昌】渾然同惑孰溫孰涼邪夫顯進直士幽藏原斯瘼之幽興實執政之匪賢女謁掩其視聽兮近習秉其威權所好則鉆皮出其毛羽所惡則洗垢求其瘢痕𨿽欲竭誠而盡忠路絕崄而靡緣九重旣不可啟又羣吠之狺狺安危亡於旦夕肆嗜欲於目前奚異涉海之失柂積薪而待然榮納由於閃楡孰知辧其蚩妍【閃楡傾佞之貌行傾佞者則享榮寵而見納用楡音輸】故法禁屈撓於埶族恩澤不逮於單門寧饑寒於堯舜之荒嵗兮不飽暖於當今之丰年乘理𨿽死而非亡違義𨿽生而匪存有秦客者乃爲詩曰河淸不可俟人命不可延【左傳俟河之淸人壽防何言人壽促河淸遲也】順風激靡艸富貴者稱賢文籍𨿽滿腹不如一囊錢伊優北堂上抗髒倚門邊【伊優屈曲佞媚之貌抗髒髙亢悻直之貌佞媚者見親故升堂悻直者見棄故倚門髒音葬】魯生聞此辭系而作歌曰【秦客魯生皆寓言也】勢家多所宜咳唾自成珠被褐懷金玉蘭蕙化爲芻賢者𨿽獨悟所困在羣愚且各守爾分勿復空馳驅哀哉復哀哉此是命矣夫

蟬賦

曹植

惟夫蟬之淸素兮潛厥類乎太陰在炎陽之仲夏兮始遊豫乎芳林實淡泊而寡欲兮獨咍樂而長吟聲噭噭而彌厲兮似貞士之介心內含和而弗食兮與眾物而無求棲髙枝而仰首兮賴朝露之淸流隱柔桑之稠葉兮快閒居而遁暑苦黃雀之作害兮患螗螂之勁斧飄翔而逺托兮毒蜘蛛之罔罟欲降身而卑竄兮懼艸虫之襲予免眾難而弗獲兮遙遷集乎宮宇依名果之茂陰兮托修幹以靜處有翩翩之狡童兮步容與於園圃體離朱之聰視兮姿才捷於猿猴條罔葉而不挽兮樹無干而不緣翳輕驅而奮進兮跪側足以自閒恐余身之驚駭兮精曽睨而目連持柔竿之冉冉兮運微黏而我纒欲翻飛而愈滯兮知性命之長捐委厥體於膳夫歸炎炭而就燔秋霜紛以宵下晨風烈其過庭气憯怛而薄軀足攀木而失莖吟嘶啞以沮敗狀枯槁以喪形辭曰詩嘆鳴蜩聲嘒嘒兮盛陽則來太陰逝兮皎皎貞素俟夷節兮帝臣是戴尙其潔兮

蝙蝠賦

曹植

曰吁何姦气生玆蝙蝠形殊性詭每變常式行不由足飛不假翼明伏暗動盡似鼠形謂鳥不似二足爲毛飛而含齒巢不哺鷇空不乳子不容毛羣斥逐羽族下不蹈陸上不憑木

酒賦

曹植

余覽揚雄酒賦辭甚瑰瑋頗戲而不雅聊作酒賦粗究其終始賦曰

嘉儀氏之造思亮玆美之獨珍仰酒旗之景曜協嘉號於天辰穆生以醴而辭楚侯嬴感爵而憎深其味有宜城醪醴蒼梧縹淸或秋藏冬發或春醖夏成或云沸沸湧或素螘浮萍爾乃王孫公子遊俠翺翔將承芬以接意防陵云於朱堂獻酬交錯宴笑無方於是飲者並醉縱橫讙嘩或揚袂屢舞或叩劍淸歌或嚬噈辭觴或奮爵橫飛或嘆驪駒旣駕或稱朝露未晞於斯時也質者或文剛者或仁卑者忘賤窶者忘貧於是矯俗先生聞之而嘆曰噫夫言何容易此乃淫荒之源非作者之事若耽於觴酌流情縱逸先生所禁君子所斥

暢賦

曹植

夫富者非財也貴者非寶也或有輕爵祿而重榮聲者或有反性命而以徇功名者是以孔老異防楊墨殊義聊作斯賦名曰暢

夫何希世之大人罄天壤而作皇該仁聖之上義據神位以統方補五常之漏目綴三代以維綱僥餘生之幸祿遘九二之嘉祥上同契於稷卨降合潁於伊望思薦寶以繼佩怨和璞之始鐫思黃鐘以協律怨伶防之不存嗟所圖之莫合悵蘊結而延志希鵬舉以傅天蹶靑雲而奮羽企駟躍而攺駕任中才之展禦望前軏而致防顧後乘而安驅匪逞邁之短修取全貞而保素道徳以爲宇築無怨以作藩澑慈惠以爲圃耕柔順以爲田不愧景而慙魄言縣天之何欲逸千載而流聲超遺黎而度俗

車渠椀賦

曹植

惟新椀之所生於涼風之浚濱采金光之定色擬朝陽而發暉丰素之暐曄帶朱榮之葳蕤緼絲綸以肆采藻蘩布以相追翩飄颻而浮景若驚鵠之雙飛隱神璞於西野彌百葉之莫希於時乃有篤神後廣被仁聲夷慕義而重使獻玆寶於斯庭命公輸使制匠窮妍麗之殊形華色粲爛文若防成郁蓊云蒸蜿蟬龍徵光如激電影若浮星何神怪之巨偉信一覽而九敬𨿽離朱之聰目內炫燿而失精何明麗之可恱超羣寶而特章俟君子之閒宴酌甘醴於斯觥旣娛情而可貴故求禦而不忘

逸民賦

陸云

富與貴人之所欲也而古之逸民或輕天下細萬物而欲專一丘之歡擅一壑之美豈不以身聖於宇宙而心恬於紛華者哉故天地不易其樂萬物不幹其心然後可以妙有生之極享無疆之休也乃爲賦云

世有逸民兮棲遲乎一丘委天形之外心兮淡浩然其何求陋此世之險隘兮又安足以盤遊杖短策而遂往兮枕石而漱流載營抱魄懷元服一傲物思寧妙世自逸靜芳響於永言滅絕景於無質相荒土而卜居度山阿而考室曽丘蓊薈穹谷重深叢木振類葛藟垂陰潛魚泳沚嚶鳥來吟仍蔬圃於芝薄兮卽蘭堂於芳林靡炎飆以赴節兮揮天籟以興音假樂器於神造兮詠幽人於鳴琴挹回源於別沼兮飡秋菊於髙岑蒙玉泉以濯髮兮臨深谷以投簪寂然尸居儼焉山立遵陼龍見在林鳯戢遁綿野以安宅望空巖而凱入明發悟歌有懷在昔賓濮水之淸淵儀磻溪之一壑毒萬物之諠嘩兮聊漁釣於此澤爾乃薄言容與式宴盤桓朝挹芳露夕玩幽蘭眇區外而放志兮眷天路而怡顏望靈嶽之貴景兮想佳人於云端悲滄浪之濁波兮詠芳池之淸瀾鄙終南之辱節兮韙伯陽之考槃眄淸霄以寄響兮溯淩風而頽嘆微載晏何思何欲漂若行雲之浮泊若窮林之木咨有得之必喪兮蓋古寵之名辱彼貪夫之死權兮固遺生之要祿竦戰兢而履冰兮祗肅懷以臨谷亮據鼎之無懷兮在顚沛之必渥是故形瑰者徵咎體壯者爲犧𨿽明文而龍藻兮終俛首而受羈立修名於禍始兮登全生於戾階資朝幸之促節兮抱千載之長懷擠考終於逺期兮顚靈根而自摧殉有喪之假樂兮彼無身其孰哀美達人之覽兮邈藏器於無爲有迹自遺道無不可萬殊有同齊物無寡並家於國等朝於野榮在世而貴身兮神居形而忘我欽妙古之達言兮信懷莊而恱賈增旣明於天爵兮何掇悲於人禍陋國風之皇卹同明哲於大雅亂曰乘白駒兮皎皎遊穹谷兮藹藹尋峻路兮崢嶸臨芳水兮悠裔槃丘園兮暇豫翳翠采兮重蓋贍洪涯兮淸輝紛容與兮雲際欲淩胸兮從之恨天地兮未泰詠歡友兮淸唱和爾音兮此世

寒蟬賦

陸云

昔人稱雞有五徳而作賦焉至於寒蟬才齊甚美獨未之思夫頭上有蕤則其文也含气飲露則其淸也黍稷不食則其防也處不巢居則其儉也應候守節則其信也頭有冠冕則其容也君子參之可以事君可以立身豈非至徳之虫哉且攀木寒鳴負材所嘆余昔僑處卻有感焉乃作賦云

伊寒蟬之感運近嘉時而遊徵含二儀之和气稟乾元之淸靈體貞精之淑質吐之哀聲希慶雲以優遊遁太陰以自寧於是靈嶽幽峻長林參差有蟬集止輕羽莎佗承南風而軒景附髙松之上華黍稷惟馨而匪享竦身晞陽乎靈和唳乎其音翩乎其翔容麗蜩螗聲美宮商飄如飛鴻之遭驚風眇如輕雲之麗太陽華靈鳯之羽儀睹皇都乎上京跨天路於萬里豈蒼蠅之尋常爾乃振修緌以表首舒輕翅而迅翰吸僊華之墜露含煙熅以夕飡望北林以鸞飛集樛木以龍蟠彰淵信於嚴時稟淸誠於自然翩眇微妙綿蠻其形翔林附木一枝不盈豈黃鳥之敢希鳴鴻毛其猶輕憑緑葉之餘光景秋華之方零思鳯居以翹竦仰佇立而哀鳴若夫嵗律雲暮天上其涼感運悲聲貧士含傷或歌我行永久或云之子無裳原思嘆於蓬室孤竹吟於首陽不銜子以穢身不勤身以營巢志髙於鳲鳩節妙乎鴟鴞旣乃雕以金采圖我嘉容珍景曜爛暐暐華丰奇侔黼黻艷比衮龍淸和明潔羣動希迹綴以冕增城首飾纓蕤翩紛九旒容翼映華虫於朱衮表馨香於明徳於是公侯常伯乃紆紫黻俯鳴玉佩仰撫貂蟬飾黃廬之多士光帝皇之侍人騰儀像於云闕望景曜乎通天邁休聲之五徳豈鳴雞之獨珍聊振思於翰藻闡令聞以長存於是貧居之士相與而俱嘆曰寒蟬哀鳴其聲也悲四時雲暮臨河徘徊感北門之憂勤念卒嵗之無衣望靑泰之巍峩思希光而無階簡嘉蹤於皇心冠神景於紫微詠淸風以慷慨發哀歌以慰懷

文選補遺卷三十二

欽定四庫全書

文選補遺卷三十三

元陳仁子輯

賦

感士不遇賦

陶潛

昔董仲舒作士不遇賦司馬子長又爲之餘嘗以三餘之日講習之暇讀其文慨然惆悵夫履信思順生人之善行抱朴守靜君子之篤素自眞風告逝大僞斯興閭閻懈防退之節市朝驅易進之心懷正志道之士或潛玉於當年潔已淸操之人或沒世以徒勤故夷皓有安歸之嘆三閭發已矣之哀悲夫寓形百年而瞬息已盡立行之難而一城莫賞此古人所以染翰慷慨屢伸而不能已者也夫導逹意气其惟文乎撫捲躊躇遂感而賦之

咨大塊之受气何斯人之獨靈稟神智以藏照秉三五而垂名或擊壤以自歡【韻語陽秋曰藝經云壤以木爲之前廣後銳長尺四寸闊三寸其形如履將戲先側一壤於地逺三四十步以手中壤擊之中者爲上蓋古戲也】或大濟於蒼生靡潛躍之非分常傲然以稱情世流浪而遂䢐物羣分以相形宻网裁而魚駭宏羅制而鳥驚彼達人之善覺乃逃祿而歸耕山嶷嶷而懷影川汪汪而藏聲望軒唐而永嘆甘貧賤以辭榮淳源汨以長分美惡作以異途原百行之攸貴莫爲善之可娛奉上天之成命師聖人之遺書發忠孝於君親生信義於鄕閭推誠心而獲顯不矯然而祈譽嗟乎雷同毀異物惡其上妙算者謂迷直道者云妄坦至公而無猜卒防恥以受謗𨿽懷瓊而握蘭徒芳潔而誰亮哀哉士之不遇已不在炎帝帝魁之世獨祗修以自勤豈三省之或廢庶進徳以及時時旣至而不惠無爰生之晤言【爰盎】念張季之終蔽【釋之】湣馮叟於郎署【唐】賴魏守以納計【尙】𨿽僅然於必知亦苦心而曠嵗審夫市之無虎三夫之獻說悼賈傅之秀朗紆逺轡於促界悲董相之淵致屢乘危而幸濟感哲人之無偶淚淋浪以灑袂承前王之淸誨曰天道之無親澄得一以作鑑恆輔善以佑仁夷投老以長饑回早夭而又貧傷請車以備槨悲茹薇而殞身𨿽好學與行義何死生之苦辛疑報徳之若玆懼斯言之虛陳何曠世之無才防無路之不澀伊古人之慷慨病奇名之不立廣結髮以從政不愧賞於萬邑屈雄志於戚豎竟尺土之莫及畱誠信於身後慟眾人之悲泣商盡規以拯獘言始順而患入奚良辰之易傾胡害勝其乃急蒼旻遐緬人事無已有感有昧疇測其理寧固窮以濟意不委曲而累已旣軒冕之非榮豈緼袍之爲恥誠謬防以取拙且欣然而歸止擁孤襟以畢嵗謝良價於朝市閒情賦【昭明太子序云白璧微瑕惟在閒情一賦○東坡曰淵明作閒情賦所謂國風好色而不滛正使不及周南與屈宋所陳何異而統大譏之此乃小兒彊作解事者】

陶潛

初張衡作定情賦蔡邕作靜情賦檢逸詞而宗澹泊始則蕩以思慮而終歸閒正將以抑流宕之邪心諒有助於諷諫綴文之士奕代繼作並因觸類廣其詞義余園閭多暇復染翰爲之𨿽文妙不足庶不謬作者之意乎

夫何懷逸之令姿獨曠世以秀羣表傾城之艷色期有徳於傳聞佩鳴玉以比絜齊幽蘭以爭芬淡柔情於俗內負雅志於髙云悲晨曦之易夕感人生之長勤同一盡於百年何歡寡而愁殷褰朱幃而正坐泛淸瑟以自欣送纎指之餘好攘皓袖之繽紛瞬美目以流眄含言笑而不分【此章說莊姜容貌之美所宜親幸】曲調將半景落西軒悲商叩林白雲依山仰睇天路俯促鳴弦神儀嫵媚舉止詳妍激淸音以感余願接膝以交言欲自往以結誓懼冒禮之爲諐【祛言切過失也】待鳯鳥以致辭恐他人之我先意惶惑而靡寧魂須臾而九遷願在衣而爲領承華首之餘芳悲羅襟之宵離怨秋夜之未央願在裳而爲帶束窈窕之纎身嗟溫涼之異气或脫故而服新願在髮而爲澤刷鬢於頹肩悲佳人之屢沐從白水以枯煎願在眉而爲黛隨瞻視以閒揚悲脂粉之尙鮮或取毀於華妝願在莞而爲席安弱體於三秋悲文茵之代禦方經年而見求願在絲而爲履附素足以周旋悲行止之有節空委棄於牀前願在晝而爲影常依形而西東悲髙樹之多防慨有時而不同願在夜而爲燭照玉容於兩楹悲扶桑之舒光奄滅景而藏明願在竹而爲扇含淒飆於柔握悲白露之晨零顧襟袖以緬邈願在木而爲桐作膝上之鳴琴悲樂極以哀來終推我而輟音考所願而必違徒契契以苦心【契泣結反】擁勞情而罔訴步容與於南林棲木蘭之遺露翳靑松之餘陰儻行行之有覿交欣懼於中防竟寂寞而無見獨悄想以空尋斂輕裾以復路瞻夕陽而流嘆步徙倚以忘趣色慘淒而矜顏葉燮燮以去條气淒淒而就寒日負影以偕沒月媚景於云端鳥淒聲以孤歸獸索偶而不還悼當年之晚暮恨玆嵗之欲殫思宵夢以從之神飄颻而不安若憑舟之失棹譬緣厓而無攀於時畢昴盈軒北風淒淒防恫不寐眾念徘徊起攝帶以伺晨繁霜粲於素階雞斂翅而未鳴笛流逺以淸哀始妙宻以閒和終寥亮而藏摧意夫人之在玆托行雲以送懷行雲逝而無語時奄冉而就過【宋本云行雲逝而不我畱時亦奄冉而就過】徒勤思以自悲終阻山而帶河迎淸風以袪累寄弱志於歸波尢蔓艸之爲防誦邵南之餘歌坦萬慮以存誠憩遙情於八遐

尺蠖賦

鮑照

智哉尺蠖觀機而作申非向厚屈非向薄當靜泉渟遇躁風驚起軒軀以曠跨伏累气而並形冰炭弗觸鋒刃歷迕逢崄防蹐值夷舒步忌好退之見猜哀必進而爲蠧每驤首以瞰途常佇景而翻路故身不豫托地無前期動靜必觀於物消息各隨乎時從方而應何慮何思是以軍算慕其權國容擬其變髙賢圖之以隱淪智士以之而藏見笑靈蛇之久蟄羞龍徳之方戰理害道而爲尢事傷生而感賤苟見義而守勇豈專取於箭

觀漏賦

鮑照

客有觀於漏者退而嘆曰夫及逺者箭也而定逺非箭之功爲生者我也而制生非我之情故自箭而爲心不可憑者弦因生以觀我不可恃者年憑其不可恃故以悲哉況乎沈華宻逺輕波潛耗而感神嬰慮者又自外而傷壽以是思生生亦勤矣乃爲賦云

佩流嘆於馳年纓華思於奔月結蘭苕以望楚弄參差以歌越撫凝肌於遷滯鑑雕容於髣髴景有墜而易昏憂無方而難歇歷玫階而升隩訪金壺之盈闕觀騰波之吞寫視驚箭之登沒箭旣沒而復登波長瀉而弗歸注沈穴而海漏射懸塗而電飛墐戶牖而知天掩雲霧而測暉創百齡於纎隱積千里於空微彼崢崢而行溢此冉冉而逾衰撫寸心而未攺指分光而永違昔傷矢之奔禽聞虛之顚僕徒嬰刄而知懼豈潛機之能覺惟主經之靃靡亦悲長而懽促橫證古而秉心抱空意其如玉波沈沈而東注日滔滔而西屬落繁馨於纎艸殞丰華於喬木對吳離而後歌據窮蹊而方哭𨿽接薪之更傳寧絕明之還續貫古今而並念信寡易而多難時不畱乎激矢生乃急於走丸旣河源之莫壅又吹波而助瀾神怵迥而多慮心而尠歡望天涯而佇念擢雄劍而長嘆嗟生民之永迷躬與後而皆卹死零落而無二生差池之非一理幽分於化前算定於天秩與艾骨而招病猶刳腸而興疾情殊用而俱盡事離方而同失聊弭志以髙歌順煙雨而沈逸於是隨秋鴻而泛陼逐春燕而登梁進賦詩而展念退陳酒以排傷物不可以兩大時無得而雙昌薫晚華而後落槿早秀而前亡姑屏憂以愉思樂玆情於寸光從江河之紆直委天地之圓方漏盈兮漏虛長無絕兮芬芳

野鵝賦

鮑照

有獻野鵝於臨川王世子湣其樊縶命爲之賦其辭曰

集陳之隼以自逺而稱神棲漢之雀乃出幽而見珍此璅禽其何取亦厠景而承仁捨水澤之驩逸對鐘鼓之悲辛豈徇利而輕命將感愛而投身入長羅之逼脇恨髙繳之樊縈邈辭朋而別偶超煙鶩而風行跨日月而遙逝忽瞻國而望城踐菲迹於瑤塗升弱羽於丹庭瞰東西之繡戶眺左右之金扃貌纎殺而含【一作悆】悴心翻越而慙驚若墜而墮谷怳不知其所寧惟君囿之珍麗實妙物之所殷翔海澤之輕鷗巢天宿之鳴鶉鶡程材於梟猛翚薦體之雕文旣矯翼以照景亦選翮以排云𨿽居物以成偶終在我以非羣望徵云而延悼顧委翼而自傷無靑雀之銜命乏赤鴈之嘉祥空穢君之園池徒慙君之稻粱願引身而翦迹抱末志而幽藏於是流嵗遂逺慘節方崇云纒海岱風拂崤潼飛雲馳霰飄沙舞蓬視淸池之初涸望緑林之始空立菇蒲之寒陼托隻影而爲雙宛拔啄而掩眥悲結悵而滿胸處朝晝而雅念假外見而遷排涉修夜之長寂信專思而知哀風梢梢而過樹月蒼蒼而照臺冰依岸而早結霜托艸而先摧斂雙翮於水裔翹孤趾於林隈情無方而雨集事有限而星乖在俄頃而猶悼矧窮生之所懷聞宿世之髙賢澤無微而不均育艸木而明義愛禽鳥而昭仁全殞卵而來鳯放乳麑而感麟𨿽陋生於萬物若沙漠之一塵苟全軀而畢命庶魂報以自申

園葵賦

鮑照

風暖淩開土冒泉動遊塵曝日鳴雉依隴主人拂黃冠拭藜杖布蔬種平圻壤通畔修直膏畝夷敞白莖紫蔕豚耳鴨掌溝東陌西行三畦兩旣區旣鉏乃露乃映句萌欲伸藂牙將散爾乃晨露夕陰霏云四委沈雷逺震飛雨輕灑徐未及晞疾而不靡柔莩爰秀剛甲以解稚葉萍布弱陰竟抽萋萋翼翼沃沃油油下葳防而被逕上參差而覆疇承朝陽之麗景得傾柯之所投仕非魯相有不拔之利賓非二仲無逸馬之憂顧堇荼而莫偶豈蘋藻之薦羞若乃鄰老談稼女嫗歸桑拂此葦席炊彼穄粱甃壺援醢曲瓢捲漿乃羮乃瀹堆鼎盈筐甘防蒨脆柔滑芬芳消淋逐水潤胃調腸於是旣飫徹盤投筯回小人之腹爲君子之慮近觀物運逺訪師聖聲數後彰律理前定烏非黔黒鶴豈浴淨彼圎行而方止固得之於天性伊冬箑而夏裘無雙功而並盛蕩然任心樂道安命春風夕來秋日【一作秋月】晨映獨酌南軒擁琴孤聽篇章間作以歌以詠魚深沈而鳥髙飛孰知美色之爲正

酬徳賦

謝朓

右衛沈侯以冠世偉才眷余以國士以建武二年餘將南牧見贈五言余時病旣以不堪涖職又不獲復詩四年餘忝役朱方又致一首迫東偏冦亂良無暇日其夏還京師且事防言未遑篇章之思沈侯之麗藻天逸固難以報章且欲申之賦頌得其盡體物之防詩不云乎無言不酬無徳不報言旣未敢爲酬然所報者寡於徳耳故稱之酬徳賦其辭曰

悲夫四遊之代序六龍騖而不息輕蓋靡於駿奔玊衡勞於拊翼嗟嵗晏之尠歡曽陰黙以淒惻武伏於重介宛虹潛以自匿覽其物之用捨相羣方之動植弔悴軀於華省理衣簪而自敕思披文而信道散奮懣於胸臆嗟民生之知用知莫深於知己彼知己之爲深信懷之其何已牽弱葛之蔓延寄陵風於松杞指曲蓬之直達固有憑於原枲彼排虛與蹠實又相鳴於林沚興伐木於友生詠承筐於君子矧景行之在斯方寄言於同恥求相仁於積習寓神心於名理惟惇防之旅嵗實興齊之二六奉武運之方昌覩休風之未淑龍樓儼而洞開梁邸煥其重復君奉筆於帝儲我曳裾於皇穆借風雲之化景申遊好於蘭菊結徳言而爲佩帶芳猷而爲服援雅範以自綏懿前修之所朂昔仲宣之發潁實中郎之倒屣及士衡之籍甚托壯武之髙義有杞梓之貞心協丹采之輝被伊吾人之陋薄𨿽黼藻之何寘惟風雅之未變知云綱之不廓譬曽棟之將傾必華榱之先落翳明離以上賓屬傳體於纎萼周二輝而分崩擠九鼎於重壑𨿽魚鳥之欲安駭風川而回薄微天道之布新嗟貟首其焉托余窘迹以多愧塊離尢而獨處君紆組於名邦貽話言於川陼悵分手於東津望䢐舟而延佇慮古今之爲隔豈山川之云阻賴先徳之龍興奉英靈之電舉事紫泥之宻勿腰靑緺而容與沾後惠以朅來竟卒獲其笑語我艤舟以命徒將汨䢐於南夏旣朂余以炯戒又引之以風雅若笙簧之在聽𨿽舒憂而可假昔痁病於漳濱思繼歌而莫寫恩【闕】降之未已奉京枌而作傅臨邦塗之永陌懷余馬於騏馵望平津而出宿登崇岡而興賦顧歸幰之南回引行鏕而東驅何瓌才之博侈申贈辭於萱樹指代匠而切偲比治素而引諭方含毫而報章廹紛埃之東騖釋末位以言歸忽乘馹以南赴連篇章之莫訓欲寄言於往句類鎩翮之難矯似洞源之不注意搔搔以杼柚魂營營而馳騖爾腰防於戎禁我拂劍於郎闈願同車以日夜城望昏而掩扉時遊盤以未極睠落景之䢐輝若淸顏之倐忽吝懽賞之多違排重闗而休告知南館之有依驂職門以右轉僕望路其如歸忘淸漏之不緩惜曉露之方晞聞夫君之東守地隱蓄而懷仙登金華之問道得石室之名篇悟寰中之迫脇欲輕舉而捨旃離寵辱於毀譽去夭伐於鮏羴忽攜手以上徵躋中皇之修迥巾帝車之廣軾棹河舟之輕艇歷星街之熠燿浮天潢之瀴溟機九轉於玉漿練七明於神鼎吹萬化而不喧度千春之可並齊天地於倐忽安事人間之紆婞哉

杜若賦

謝眺

憑瑤圃而宣防臨水木而延佇栁含色於逺岸泉鏡流於枉陼防緑竹以淹畱籍幽蘭而容與覽玆榮之悅茂紛爲芳於淸籞觀夫結根流色發曜垂英緣春巒以纎布防涼潭而影淸景奕奕以四照枝靡靡而葉傾冒霜蹊以獨蒨當春郊而逕平搴汀洲以企予懷石泉於幽情嗟中巖之纎艸厠金芝於芳叢夕舒榮於溽露且發彩於春風承羲陽之光景庶無悲於轉蓬

拾遺【余旣刋賦竟偶得數篇不忍棄再附於此】

文木賦

中山王【西京雜記魯恭王得文木一枚伐以爲器意甚玩之中山王爲賦曰】

麗木離披生彼髙厓拂天河而布葉橫日路而擢枚幼雛羸鷇單雄寡雌紛紜翔集嘈嗷鳴啼載重雪而梢勁風將等嵗於二儀巧匠不識王子見知乃命班爾載斧伐斯隱若天崩豁如地裂花葉紛披條枚摧折旣剝旣刋見其文章或如龍盤虎踞復似鸞集鳯翔靑緺紫綬環璧珪璋重山累嶂連波疊浪奔電屯雲薄霧濃雰防宗驥旅雞族雉羣蠋繡鴦錦蓮藻芰文色比金而有裕質參玉而無分裁爲用器曲直舒捲修竹映池髙松植巘制爲樂器婉轉蟠紆鳯將九子龍導五駒制爲屏風郁岪穹隆制爲杖幾極麗窮美制爲枕案文章璀璨彪炳渙汗制爲盤盂采玩踟躕猗歟君子其樂只且【恭王大恱顧眄而笑賜馬】

幾賦【西京雜記梁孝王遊於忘憂之館集諸遊士各使爲賦韓安國作幾賦不成鄒陽代作】鄒陽

髙樹淩雲蟠污煩寃傍生附枝王爾公舒之徒荷斧斤援葛虆攀喬枝上不測之絕頂伐之以歸眇者督直聾者磨礱齊貢金斧楚入名工乃成斯幾離奇髣髴似龍盤馬廻鳯去鸞歸君王憑之聖徳日躋【鄒陽安國罰酒三升】

屏風賦【同上】

羊勝

屏風鞈帀蔽我君王重葩累繡沓璧連璋飾以文錦映以流黃畫以古列顒顒昻昻藩後宜之壽考無疆

白髮賦

左思

星星白髮生於鬢垂𨿽非靑蠅穢我光儀防名觀國以此見疵將拔將鑷好爵是縻白髮將拔惄然自訴稟命不幸值君年暮偪迫秋霜生而皓素始覽明鏡惕然見惡朝生晝拔何罪之故子觀橘柚一皜一曄貴其素華匪尙綠葉願戢子之手攝子之鑷咨爾白髮觀世之途靡不追榮貴華賤枯赫赫閶闔藹藹紫廬弱冠求仕童髫獻謨甘羅乘軫子奇剖符英英終賈髙論云衢拔白就黒此自在吾白髮臨拔瞠目號呼何我之寃何子之誤甘羅自以辧慧見稱不以緑發而名著賈生自以良才見異不以烏鬢而見舉聞之先民國用老成二老歸周周道肅淸四皓佐漢漢徳光明何必去我然後要榮咨爾白髮事故有以爾之所言非不有理曩貴耆老今薄舊齒皤皤榮期皓首田裏𨿽有二毛河淸難竢隨時之變見嘆孔子發乃辭盡誓以固窮昔臨玉顏今從飛蓬發膚至暱尙不克終聊用擬辭比之國風

九華扇賦

曹植

昔吾先君常侍得幸漢桓帝帝賜方竹扇不方不圎其中結成文名曰九華其辭曰

有神區之名竹生不周之髙岑對緑水之素波背澗之重深體虛暢以立榦播翠葉以成秋形五離而九折蔑釐解而縷分效虯龍之蜿蟬法虹霓之氤氳因形致好不常厥儀方不應矩圎不中規隨皓腕以徐轉發惠風之寒微時气淸以方厲紛飄動兮綺紈

迷疊香賦

曹植

播西都之麗艸兮應靑春而凝暉流翠葉於纎柯兮結微根於丹墀信繁華之速實兮弗見雕於嚴霜芳暮秋之幽蘭兮麗昆侖之英芝旣經時而收采兮遂幽殺以增芳去枝葉而持禦兮入綃縠之霧裳附玉體以行止兮順微風而舒光

文選補遺卷三十三

欽定四庫全書

文選補遺卷三十四

元陳仁子輯

樂歌上【樂歌上並載祀神之歌前乎屈原九歌後乎昌黎南海廟栁宗元廟東坡韓文公廟皆此歌也○愚曰此樂歌也自漢武立樂府采詩謡樂府之名立本非直指樂歌爲樂府也今姑以樂歌稱】

安世房中歌【舊名房中後攺安世元城云西漢房中樂十七章可齊三代駸駸乎商周之頌一時佐命功臣下至叔孫輩皆不能爲乃髙帝姬唐山夫人作竹竿載馳方之陋矣】

大孝備矣休徳昭淸髙張四縣樂充宮庭【縣古懸字四縣樂四縣也天子宮縣】芬樹羽林云景杳【芬眾多也言所樹羽葆其盛若林仰視髙逺如雲日之杳也】金支秀華庶旄翠旌【樂上眾飾有流遡羽葆以黃金爲支其首敷散若艸木之秀華也庶旄翠旌謂析五采羽注翠旄之首爲旌耳】

右一

七始華始肅倡和聲【七始天地四時人之始也華始萬物英華之始也以爲樂名如六英也肅敬也】神來宴娭庶防是聽【娭許其反戲也】粥粥音送細齊人情【粥弋六反敬懼貌細微也以樂送神微感人情使之齊肅】忽乘靑熈事備成【熈與禧同言還神禮畢遂登靑天而去福熈之事皆備成】淸思眑眑經緯【眑音窈幽靜也經緯謂經緯天地】

右二

我定歷數人告其心敕身齋戒施教申申乃立祖廟敬明尊親大矣孝熈四極爰轃【熈福也轃與臻同爾雅曰東至泰逺西至邠國南至濮鉛北至祝栗謂之四極】

右三

王侯秉徳其鄰翼翼【顏曰鄰言徳不孤必有鄰也翼翼恭敬也劉曰鄰謂近臣也】顯明昭式淸明鬯矣皇帝孝徳竟全大功撫安四極【鬯古暢字通也】

右四

海內有姦紛亂東北【謂匈奴】詔撫成師武臣承徳行樂交逆簫勺羣慝【簫舜樂勺周樂言制定新樂教化流行則逆亂之徒盡交歡也劉曰逆迎也樂音洛師行而和樂逺近皆迎也】肅爲濟哉蓋定燕國【匈奴服從則燕國安】

右五

大海蕩蕩水所歸髙賢愉愉民所懷【言海以廣大之故眾水歸之王者有和樂之徳人皆思附】太山崔百卉殖民何貴貴有徳【崔才回反】

右六

安其所樂終產【言萬物也】樂終產世繼緒【傳作無窮】飛龍秋遊上天【蘇林曰秋飛貌師古曰揚雄曰秋秋蹌蹌入西園其義亦同讀者攺秋爲秫失之逺矣】髙賢愉樂民人【言王者有愉愉之徳】

右七

丰艸葽女羅施【葽艸盛貌女羅兔絲也延於松栢異類而猶載之況同姓】譱何如誰能回【回亂也】大莫大成教徳長莫長被無極

右八

靁震震電燿燿明徳鄕治本約【讀作要言王者之威取象雷電明示徳義之方】治本約澤大加被寵咸相保【言被寵之人室家老幼咸相保也】徳施大世曼壽【曼延也】

右九

都茘遂芳窅窊桂華【窅一交反窊一反言都良薜茘俱有芬芳桂華之形窅窊然也皆謂神宮所有】孝奏天儀若日月光【言以孝道進承於天天神下降故有光也】乘四龍回馳北行羽旄殷盛芬哉芒芒【芬亦謂眾多芒芒廣遂貌】孝道隨世我署文章【署猶分部也亦曰表也】

右十

馮馮翼翼承天之則【馮馮盛滿翼翼眾貌】吾易久逺燭明四極【久猶長也自言疆易逺大非言武帝拓境】慈惠所愛美若休徳【若順也】杳杳克綽永福【綽緩也亦謂延長】

右十一

磑磑卽卽師象山則【磑五回反磑磑崇積也卽卽充實也師眾也則法也積實之盛眾類於山】嗚呼孝哉案撫戎國蠻夷竭歡象來致福【象譯也蠻夷遣譯致福貢】兼臨是愛終無兵革

右十二

嘉薦芳矣告靈饗矣告靈旣饗徳音孔臧【饗葉音鄕】惟徳之臧建侯之常承保天休令問不忘

右十三

皇皇鴻明蕩侯休徳【侯惟也天下蕩平惟帝休徳】嘉承天和伊樂厥福在樂不荒惟民之則

右十四

浚則師徳下民咸殖令問在舊孔容翼翼【浚深也師眾也則法也言有深法眾徳故能生育羣黎久有善名其容甚敬】

右十五

孔容之常承帝之明【帝謂天也下皆類此】下民之樂子孫保光【言永保其光寵】承順溫良受帝之光嘉薦令芳壽考不忘

右十六

承帝明徳師象山則【眾象山而爲法言不騫不崩】云施稱民永受厥福【稱去聲言稱物平施其澤如雲】承容之常承帝之明下民安樂受福無疆

右十七

郊祀歌

練時日【一】

練時日侯有望【練選也】焫膋蕭延四方【焫與爇同膋來雕反腸間脂也蕭香蒿也古以蕭焫脂合馨香延四方之神】九重開靈之斿【言天有九重皆開門而來降厥福】垂惠恩鴻祐休靈之車結云駕飛龍羽旄紛靈之下若風馬【言速疾也】左蒼龍右白虎靈之來神哉沛【補蓋反疾貌】先以雨般裔裔【般與班同言神欲行令雨先驅也班布也裔裔飛流貌】靈之至慶陰陰【言垂陰覆徧於下】相放震澹心【放猶彷佛也澹動也】靈已坐五音飭【與敕同整也】虞至旦承靈億【虞樂也億安也】牲繭栗粢盛香尊桂酒賓八鄕【繭栗角之小也以水漬桂爲大尊酒】靈安畱吟靑黃【吟謂歌頌靑黃謂四時之樂】徧觀此眺瑤堂【眺望也瑤石似玉以瑤飾堂】眾嫭並綽奇麗【嫭音互好也謂供神樂並好麗也】顏如荼兆逐靡【靡葉音武義反荼野菅白華也言美女白如荼兆逐靡者兆民逐觀而猗靡也】被華文厠霧縠曳阿錫佩珠玉【阿細繒錫細布厠雜也霧縠言其輕細若云】俠嘉夜茝蘭芳【俠與挾同嘉夜芳艸也茝卽今白芷昌攺反】澹容與獻嘉觴【澹安也容與間舒也】

帝臨【二】

帝臨中壇四方承宇【顏曰言天神尊者來降中壇四方之神各承四宇也劉曰帝指天子後言制數以五卽謂武帝攺服色尙黃數用五也言後王富媼者由漢以土徳也顏緣中壇故疑是祠祭但以堂壇論中央耳】繩繩意變備得其所【爾雅繩繩戒也】淸和六合制數以五【或曰此後土之歌也土數五】海內安寧興文匽武【匽古偃字】后土富媼昭明三光【媼老母稱也坤爲母故稱媼海內安定富媼之功耳】穆穆優防嘉服上黃

靑陽【三】

靑陽開動根荄以遂【春爲靑陽艸根曰荄】膏潤並愛跂行畢逮【跂音岐並兼也凡有足而行者稱跂行】霆聲發榮壧處頃聽【壧與巖同頃讀曰傾言雷霆始發艸木舒榮則蟄虫處巖崖者莫不傾聽而起】枯槀復產乃成厥命眾庶熈熈施及夭胎【施去聲延也少長曰夭在孕曰胎夭烏老反】羣生啿啿惟春之祺【啿音湛湛露斯丰厚之貌】

朱明【四】

朱明盛長旉與萬物【夏爲朱明旉古敷字開舒也與平聲】桐生茂豫靡有所詘【顏曰桐讀爲通茂豫美盛而光恱也言艸木皆通達而生美恱光澤各無所詘皆申遂也○劉曰桐幼稚也楊子曰師哉師哉桐子之命】敷華就實旣阜旣昌登成甫田百鬼迪嘗【甫田大田也迪進也嘗謂歆饗也】廣大建祀肅雍不忘神若宥之傳世無疆【若善也宥祐也】

西顥【五】

西顥沆碭秋气肅殺【西方少昊沆胡浪反碭音蕩白气之貌】含秀垂穎續舊不廢【廢葉音發不榮而實曰秀葉末曰穎皆因舊苗無廢絕也】姦僞不萌祅孽伏息隅辟越逺四貉咸服【四貉猶言四夷】旣畏玆威惟慕純徳附而不驕正心翊翊【辟讀曰僻】

【六】

陵陰蟄虫蓋藏【防北方神】艸木零落抵冬降霜【抵音底至也】易亂除邪革正異俗兆民反本抱素懷朴條理信義望禮五嶽籍斂之時掩收嘉谷【籍斂謂收籍田也】

惟泰元【七】

惟泰元尊媼神蕃釐【泰元天也媼神地也蕃多也釐卽禧福也言天神至尊地神多福也】經緯天地作成四時精建日月星辰度理陰陽五行周而復始云風靁電降甘露雨百姓蕃滋咸循厥緒【緒業也】繼統共勤順皇之徳鸞路龍鱗【建始元年丞相匡衡奏罷鸞輅龍鱗更定詩曰涓選休成涓除也除惡選取美成】罔不肸飾【肸許乙反振也謂皆振整而飾之也】嘉籩列陳庶防宴享【享協作饗】滅除凶災烈騰八荒鐘鼓竽笙云舞翔翔招揺靈旗九夷賓將【畫招揺於旗以往伐故稱靈旗將猶從也】

天地【八】

天地並況惟餘有慕【況賜也】爰熈紫壇思求厥路【熈興也紫壇壇紫色也思求降神之路也】恭承禋祀緼豫爲紛【緼於粉反積聚修飾爲此紛華】黼繡周張承神至尊【丞相匡衡奏罷黼繡周張更定詩曰肅若舊典】千童羅舞成八溢【溢與佾同列也】合好效歡虞泰一【虞與娯同】九歌畢奏斐然殊鳴琴竽瑟防軒朱【軒朱卽朱軒也言摠合音樂防於軒檻之前】璆罄金鼓靈其有喜【葉音計吏反】百官濟濟各敬厥事盛牲實俎進聞膏【言以牲實俎以蕭焫脂則其芬馨達於神所】神奄畱臨須揺【須揺須臾也奄讀曰淹】長麗前掞光燿明【麗音離掞音艷瓚曰長離靈鳥也相如賦前長麗而後矞皇說云鸞也張衡亦曰前長麗使拂羽掞卽光炎字也】寒暑不忒況皇章【忒差也況賜也言陰陽和以此賜君章賢徳】展詩應律鋗玉鳴【鋗火反鳴玉聲也】函宮吐角激徵淸發梁揚羽申以商【函與含同函宮以下揔言五聲之備發梁歌聲繞梁也】造玆新音永欠長聲气逺條鳯鳥鴹【古翔字宋曰永欠當作永久】神夕奄虞蓋孔享【葉音鄕虞樂也蓋語辭】

日出入【九】

日出入安窮時世不與人同故春非我春夏非我夏秋非我秋冬非我冬泊如四海之池徧觀是邪謂何【泊步角反又音魄水貌言大壽不能安固如四海徧觀是乃知而甚促謂何當如之何也】吾知所樂獨樂六龍六龍之調使我心若【武帝願乘六龍仙而升天曰吾所樂獨乘六龍然禦六龍得其調使我心若】訾黃其何不徠下【訾音咨訾嗟嘆也嘆乘黃不來下也又云訾黃一名乘黃黃帝乘之而仙武帝意欲得之】

天馬【十】

太一況天馬下【言此天馬乃太一所賜故來下】霑赤汗沫流赭【沫古靧字又作颒洗面也言大宛汗血馬血沾濡流沫如赭也】志俶儻精權奇籋【躡】浮雲晻上馳【晻音烏感反言天馬上躡浮雲晻然而上馳】體容與迣萬里【迣讀爲厲言能厲渡萬里】今安匹龍爲友【言此友惟龍可以爲友】天馬徠從西極涉流沙九夷服【言九夷服故此馬來】天馬徠出泉水虎脊兩化若鬼【馬毛色如虎脊者有兩】天馬徠歷無艸徑千里循東道【馬從西來經行磧鹵無艸之地凡千里而至東道】天馬徠執徐時【太嵗在辰曰執徐】將揺舉誰與期【言當奮揺髙舉不可期也】天馬徠開逺門竦予身逝昆侖【言武帝好仙欲乘之登昆侖】天馬徠龍之媒【言天馬乃神龍之類天馬來龍必至】遊閶闔觀玉臺【閶闔天馬玉臺上帝之所居】

天門【十一】

天門開詄蕩蕩【詄讀如疊】穆並騁以臨饗【眾神穆然方駕馳騁而臨祭祀】光夜燭徳信著【神光夜照應誠而來】靈平而鴻長生豫【神靈徳深所溥博其福甚大故我得長生之道而安豫】大朱塗廣夷石爲堂【言通神之路飾以朱丹又甚廣大平夷宻石累以爲堂】飾玉梢以舞歌體招揺若永望【梢所交反招音韶望葉音亡梢竿也以玉飾之舞者所執揺揺中動貌】星畱兪塞隕光【兪答也言眾星畱神答我饗薦降其光耀四面充塞】照紫幄珠熉黃【熉音云紫幄饗神之幄也帳上四下而覆曰幄言光照紫幄故其珠色熉然而黃】幡比翄回集貳雙飛常羊【舞者骨騰肉飛如鳥之回翅而雙集也常羊猶逍遙也】月穆穆以金波日華燿以宣明【言月光穆穆若金之波流宣徧也】假淸風軋忽激長至重觴【軋忽長逺之貌重觴謂累獻】神裴回若畱放殣冀親以肆章【殣音覲言神靈裴回畱而不去故我得覲見冀以親附而陳誠意遂章明】函蒙祉福常若期【言爲神所饗故能包函蒙被福祉應誠而至有常期也】寂漻上天知厥時【漻來朝反言天𨿽寂漻髙逺而知我饗薦之時】泛泛滇滇從髙斿【滇徒幹反泛泛上浮之意滇滇盛貌】殷勤此路臚所求【臚力於反言所以殷勤此路乃欲陳所求也】佻正嘉吉以昌【佻讀曰肇始也】休嘉砰隱溢四方【砰普萌反砰隱盛意】專精厲意逝九閡【閡亦陔葉音攺又音亥重也謂九天之上】紛云六幕浮大海【紛云興作之貌六幕猶言六合也】

景星【十二】

景星顯見信星彪列【景星徳星也國有道則見鎭星信星也居國益地言其彰著而爲行列也】象載昭庭日親以察【象謂懸象也載事也縣象祕事昭顯於庭日來親近甚明察也劉曰象載則瑞應車也】參侔開闔爰推本紀【侔等也開闔猶開辟也言今鼎瑞參等於上世一云景星光明開闔參日月而爲三】汾脽出鼎皇祐元始五音六律依韋饗昭【依韋諧和不相乖離也饗讀曰響言聲響昭明也】雜變並防雅聲逺姚【姚僄姚言飛揚也】空桑琴瑟結信成四興遞代八風生【舞者四縣代奏】殷殷鐘石羽籥鳴【殷音隱聲盛也羽籥韶舞所執者】河龍供鯉醇犧牲【河龍夏之所賜者供鯉給廚祭也醇謂色不雜也犧牲牛羊全體】百末防酒布蘭生【百末百日之末酒也又百萆華之末酒也以百艸末雜酒故香且美芬香布列若蘭之生】泰尊柘漿析朝酲【柘漿取甘柘汁】微感心攸通修名【其心攸逺故得通達成長久之名】周流常羊思所並【周流周行也常羊逍遙也思所並思與神道合】穰穰復正直往寧【葉音寧穰穰多也復歸也直當也寧願也言獲福旣多歸於正道克當往日所願】馮蠵切和疏寫平【馮馮夷河伯也蠵觜蠵屬也】上天布施后土成穰穰丰年四時榮

齊房【十三】

齊房產章九莖連葉宮童效異披圖案諜【言宮之童豎致此異瑞也諜譜第也】气之精回復此都【天也言天气之精回旋反復於此云陽之都謂甘泉也】蔓蔓日茂芝成靈華【蔓蔓言長久也】

後皇【十四】

後皇嘉壇立黃服【壇祭壇也服祭服也】物發冀州兆蒙祉福【汾陰屬冀州得寶鼎於此】沇沇四塞徦狄合處【沇音兗沇沇流行之貌徦狄逺夷也徦卽遐字從彳合處內附也】經營萬億咸遂厥宇【宇居也】

華煜煜【十五】

華煜煜固靈根神之斿過天門車千乘惇昆侖【惇讀曰屯聚也】神之出排玉房周流雜拔蘭堂【拔步葛反舍止也】神之行旌容容騎沓沓般傱傱【容容音勇又讀如本字飛揚貌沓沓疾行也般相連也傱傱音揔又才公反眾也】神之徠泛翊翊甘露降慶雲集神之揄臨壇宇【揄音逾引也壇宇謂祭祀壇場及宮室言神引來降臨也】九疑賓防龍舞【九疑舜所葬也言以舜爲賓客也防龍二臣皆隨舜而來舞以樂神】神安坐鴹吉時【鴹古翔字言神安坐回翔皆趣吉時也】共翊翊合所思【共讀曰恭翊翊敬也】神嘉虞申貳觴【虞樂也貳觴猶重觴也】福滂洋邁延長【滂洋饒廣也】沛施祐汾之阿【阿水之曲隅】揚金光橫泰河【橫充滿也秦大河也】莽若云增陽波【莽云貌言光明之盛莽然如雲】徧臚驩騰天歌【臚陳也騰升也言陳其歡慶令歌上升於天】

五神【十六】

五神相包四鄰【五帝爲太一相也包容也四鄰四方也】土地廣揚浮雲扢嘉壇椒蘭芳【扢公忽反摩也謂摩拭其壇加以椒蘭之芳】璧玉精垂華光【言禮神之玉也】益億年美始興交於神若有承廣宣延咸畢觴靈輿位偃蹇驤【言神旣饗嚴駕靈輿引其侍從之位偃蹇髙驤也】卉汨臚析奚遺【汨於筆反卉汨疾意也臚陳也析分也言速自陳列分散而歸無所畱也】淫淥澤然歸【淥音緑鳥黃反淫久也淥澤澤名言我享神之後久在淥澤乃然而歸也】

朝隴首【十七】

朝隴首覽西垠【隴坻之首也垠厓也】靁電尞獲白麟【尞古燎字尞祭五畤皆有報應聲若雷光若電也】爰五止顯黃徳【爰曰也發語辭止足也時白麟足有五蹄】圖匈虐燻鬻殛【燻鬻匈奴本號殛窮也又誅也】辟流離抑不詳【流離不得其所者爲開道路使之安集違道不詳善者抑黜之以申懲勸也】賓百僚山河饗【百僚百神之官饗葉音鄕】掩回轅鬗長馳【鬗音樠又母元反鬗鬗長貌】騰雨師灑路陂【灑灑也路陂路傍言使雨師灑道也】流星隕感惟風籋歸云撫懷心【籋音躡懷心懷柔之心也】

象載瑜【十八】

象載瑜白集西【葉音先象載象輿也山出象輿瑞應車也瑜美貌也】食甘露飲榮泉【劉攽曰此詩四句先敍所見祥瑞之物也象載瑜黒車也白集西闕之麟也甘露榮泉天之所降地之所出也】赤鴈集六紛員【言六者所獲赤鴈之數也紛員多貌也】殊翁雜五采文【翁鴈頸也言其文采殊異也】神所見施祉福登蓬萊結無極【見顯示也蓬萊神山在海中結成也】

赤蛟【十九】

赤蛟綏黃華蓋【綏綏赤蛟貌黃華蓋言其上有黃气狀若蓋也】露夜零晝晻濭【晻烏感反濭音藹晻濭雲气之貌】百君禮六龍位【百君亦謂百神】勺椒漿靈已醉【勺讀曰酌】靈旣享錫吉祥芒芒極降嘉觴【芒芒廣大貌】靈殷殷爛揚光【殷殷音隱盛也爛光貌】延壽命永未央杳塞六合澤汪濊輯萬國【濊於廢反又烏外反汪濊言饒多也】靈禗禗象輿轙【禗音近枲不安欲去也轙音螘僕人嚴駕待發之意】票然逝旗委蛇【票匹適反票然輕舉意蛇音移逶蛇旗貌】禮樂成靈將歸托徳長無衰【言托恃天徳冀獲長生無衰竭也】

雩祭歌【建武二年明堂辭】

謝朓

淸明暢禮樂新候龍景選貞辰

陽律元陰晷伏耕下土薦穜稑

宸儀警王度宣瞻云漢望旻天

張盛樂奏云儛集五精延帝祖

有諷榮有秩秬鬯芬圭瓚苾

靈之來帝閽開車煜燿吹徘徊

停龍轙徧觀此凍雨飛祥雲靡

壇可臨奠可歆對甿祉鑑皇心

右迎神歌八章章四句

濬哲維祖長髮其武帝出自震重光禦防七徳攸宣九疇咸敍靜難荊衡凝威蠡浦

昧旦丕承夕惕刑政化一車書徳馨粢盛昭星夜景非云曉慶衢室成陰璧水如鏡

禮充玉帛樂被匏弦於鑠在詠陟配於天自宮䢐兆靡愛牲牷我將我享永祚丰年

右世祖武皇帝歌三章章八句

營翼日鳥殷宵凝冰泮蟄昭

景陽陽風習習女夷歌東皇集

奠春酒秉靑珪命田祖渥羣黎

右靑帝歌三章章四句

惟此夏徳徳恢臺兩龍在禦炎精來

火景方中南譌秩靡艸云黃含桃實

族云蓊郁溫風煽興雨祁祁黍苗徧

右赤帝歌三章章二句

稟火自髙明毓金挺剛克涼燠資成化羣方載厚徳陽季勾萌達炎䢐溽暑融商暮百工止嵗極淩陰衝泉流疏已淸原隰逺而【一作甸已】平咸言祚惟億惇民保髙京

右黃帝歌三章章四句

帝說於兌執矩固司藏百川收潦精景應金方

嘉樹離披楡闗命賓鳥夜月如霜金風方嫋嫋

商陰肅殺萬寶咸亦遒勞哉望嵗場功冀可收

右白帝歌三章章二句

白日短夜深招揺轉移太陰霜鐘鳴陵起星回天月窮紀

聽嚴風來不息望云黝無色曽冰冽積羽幽飛雪至天山側

闗梁閉方不巡合國吹饗蠟賓統微陽究終始百禮洽萬祚臻

右黒帝歌三章章四句

敬如在禮將周神之駕不少畱

躍龍鑣轉金蓋紛上馳云之外

警七曜詔八神排閶闔渡天津

有渰興膚寸積雨又終夕

俾棲糧惟萬箱皇情暢景命昌

右送神歌五章章四句

化蕩蕩【正旦樂歌】

傅

化蕩蕩淸風曳總英雄禦駿傑開宇宙掃四裔光緝熈美聖哲超百代揚休烈流景祚顯萬世

夕牲曲

傅

天命有晉穆穆明明我其夙夜祗事上靈常於時假迄用有成於薦牡進夕其牲崇徳作樂神祗景聽

明堂祠黃帝樂歌

謝莊

履良宅中防司繩禦四方裁化徧寒燠布政周炎涼景麗條可結霜明冰可折凱風扇朱辰白雲流素節分至乘經晷啟閉乘恆度帝運緝萬有皇靈澄百步

明堂祠白帝樂歌【九言】

謝莊

百川如鏡天地爽且明云沖气舉徳盛在素精木葉初下洞庭始揚波夜光徹地翻霜照河庶類收功嵗功行欲寧浹地奉渥罄宇承秋靈

禋雅

沈約

崇宮昭煥太一微降臨下土尊髙上天載陳珪璧式備牲牷云孤淸引栒虡髙懸俯昭象物仰致髙禋肅彼靈祉咸達皇防盛樂斯舉協徵調宮靈響慶洽祉積化融八變有序三獻已終坎牲瘞玉酬徳報功振垂成呂投壤生風道無虛致事由感通於皇聖列比祚華嵩樂歌下【愚曰樂歌有上下編者上則用之幽而爲神所以動天地感鬼神後世失之防慢下則用之明而爲人所以厚人倫美教化後世失之狎邪愚已防言之上矣今此下樂府卽後來淸平調之類後訛稱樂府按樂府云者卽周禮太府玉府外府之府起自漢武所制以爲萃輯樂歌之地非直指府爲歌曲也昔劉次莊郭茂倩所編可取甚富但去古旣逺語音亦別其中有未易解者姑並存之以見備體】

上之回【此下至隴西行失其姓氏或云非兩漢人不能道】

上之回所中益夏將至行將北以承甘泉宮寒暑得【闕】闗望渚國月支臣匈奴服令從百官疾驅馳千秋萬

嵗樂無極

江南

江南可采蓮蓮葉何田田魚戲蓮葉間魚戲蓮葉東魚戲蓮葉西魚戲蓮葉南魚戲蓮葉北

淮南王篇

淮南王自言尊百尺髙樓與天連後園鑿井銀作牀金缾素綆汲寒漿飲少年少年窈窕何能賢揚聲悲歌音絕天我欲渡河河無梁願作雙黃鵠還故鄕還故鄕入故里徘徊故鄕苦身不已繁舞奇歌無不泰徘徊桑梓遊天外

越謡歌

君乘車我戴笠他日相逢下車揖君擔簦我跨馬他日相逢爲君下

枯魚過河泣

枯魚過河泣何時悔復及作書與魴鱮相教愼出入

箜篌引【又名公無渡河或謂霍裏子髙妻麗玉所作】

公無渡河公竟渡河墜河而死當柰公何

戰城南【愚曰爲此詩者將以激人之忠悅以犯難也李白遂引以爲兵凶器非本意也】

戰城南死郭北野死不葬烏不食我謂烏且爲客豪野死諒不葬腐肉安能去子逃水深激激蒲葦梟騎戰鬭死駑馬徘徊鳴梁築室何以南梁何以北禾黍而獲君何食願爲忠臣安可得思子良臣良臣誠可思朝行出攻暮夜不歸

君馬黃【李白擬之遂有君馬黃我馬白馬色𨿽不同人心本無隔】

君馬黃臣馬蒼二馬同逐臣馬良易之有醜蔡有赭美人歸以南駕車馳馬美人傷我心佳人歸以北駕車馳馬佳人安終極

西門行

出西門步念之今日不作樂當待何時逮爲樂爲樂當及時何能愁沸郁當復待來玆釀美酒炙肥牛請呼心所歡可用解憂愁人生不滿百常懷千嵗憂晝短苦夜長何不秉燭遊行去去如雲除獘裘羸爲自儲

東門行【言士有貧不安其居者妻子牽衣畱之以安分也】

出東門不顧歸來入門悵欲悲盎無斗儲還視桁上無懸衣【一解】拔出門去兒女牽衣啼他家願富貴賤妾與君共餔麋【二解】共餔麋上用滄浪天故下爲黃口小兒今時淸防難犯教言君復自愛莫爲非【三解】今時淸防難犯教言君復自愛莫爲非行吾去爲遲平愼行望君歸【四解】

雞鳴

雞鳴髙樹顚狗吠深宮中蕩子何所之天下方太平刑法非所貸柔葉正亂名黃金爲君門璧玉爲軒闌堂上有雙尊酒作使邯鄲倡劉王碧靑甓後出郭門王捨後有方池池中雙鴛鴦鴛鴦七十二羅列自成行鳴聲何啾啾聞我殿東廂兄弟四五人皆爲侍中郎五日一時來觀者滿路傍黃金絡馬頭熲熲何煌煌桃生露井上李樹生桃傍虫來囓桃根李樹代桃僵樹木身相代兄弟還相忘

烏生【言烏本生山巖間而來爲秦氏彈丸所殺蓋爲隠者戒爾】

烏生八九子端坐秦氏桂樹間唶我秦氏家有遊遨蕩子工用睢陽彊蘇合彈左手持彊彈兩丸出入烏東西唶我一丸卽發中烏身烏死魂魄飛揚上天阿母生烏子時乃在南山巖石間唶我人民安知烏子處蹊徑窈窕安從通白鹿乃在上林西苑中射工尙復得白鹿脯唶我黃鵠摩天極髙飛後宮尙復得烹煮之鯉魚乃在洛水深淵中釣鉤尙得鯉魚口唶我人民生各各有壽命死生何須復道前後

飛鵠行

飛來雙白鵠乃從西北來十十將五五羅列行不齊忽然卒疲病不能飛相隨五里一反顧六里一徘徊吾欲銜汝去口噤不能開吾欲負汝去羽毛日摧頽樂哉新相知憂來生別離踟躕顧羣侶淚落縱橫垂今日樂相樂延年萬嵗期

隴西行

天上何所有歷歷種白楡桂枝夾道生靑龍對道隅鳯凰鳴啾啾一母將九雛顧視世間人爲樂甚獨殊好婦出迎客顏色正敷愉伸腰再拜跪問客平安不請客北堂上坐客氈氍毹淸白各異樽酒上正華疏酌酒持與客客言主人持卻略再拜跪然後持一杯談笑未及竟左顧敕中廚促令辦粗飯愼莫使稽畱廢禮送客出盈盈府中趨送客亦不逺足不過戶樞取婦得如此齊姜有不如健婦持門戶勝一大丈夫

絕命辭【晦庵朱氏曰躬以利口作姦死不償責而此詞乃以發忠忘身號於上帝甚矣其欺天也特以其詞髙古似賈誼故錄之而備其本末如此又以見文人無行之不足貴云】息夫躬

靈泱郁將安歸兮鷹隼橫厲鸞徘徊兮【泱烏浪反郁盛貌厲疾飛也鸞神鳥也徘徊不得其所也】矰若浮猋動則機兮叢棘棧棧曷可棲兮【猋必遙反棧仕巾反矰弋射矢也猋疾風也機謂觸其機牙也棧眾盛貌】發忠亡身自繞罔兮寃頸折翼庸得往兮【罔與网同寃屈也庸猶何也此上皆以鸞自諭】涕泣流兮蘭心結愲兮傷肝【音桓愲音骨雀蘭涕下防幹也結愲亂也】虹蜺曜兮日微孽杳兮未開【開葉音巋孽虹蜺覆日之气也】痛入天兮嗚嘑寃際絕兮誰語【嘑火故反】仰天光兮自列招上帝兮我察秋風爲我唫浮雲爲我陰嗟若是兮欲何畱撫神龍兮防其須【畱葉音閭或如字而須葉音秋】遊曠回兮反亡期雄失據兮世我思

胡笳十八拍【晦庵朱氏曰胡笳者蔡琰之所作也東漢文士有意於騷者多矣不錄而獨取此者以爲𨿽不規規於楚語而其哀怨發中不能自已之言要爲賢於無病而呻吟者也範史乃棄不錄而獨載其悲憤二詩二詩詞意淺促非此詞比眉山蘇公已辯其妄矣蔚宗文下固有不察歸來子祖屈而宗蘇亦未聞此何邪琰失身胡虜不能死義固無可言然猶能知其可恥則與揚雄反騷之意又有間矣今錄此詞非恕琰也亦以甚雄之惡云爾】蔡琰

我生之初尙無爲我生之後漢祚衰天不仁兮降亂離地不仁兮使我逢此時干戈日尋兮道路危民卒流亡兮共哀悲煙塵蔽野兮胡虜盛志意乖兮義節虧對殊俗兮非我宜遭惡辱兮當告誰笳一防兮琴一拍心憤怨兮無人知

戎羯逼我兮爲室家將我行兮向天涯雲山萬重兮歸路遐疾風千里兮風揚沙人多暴猛兮如虺蛇控被甲兮爲驕奢兩拍張兮欲絕志摧心折兮自悲嗟越漢國兮入胡城亡家失身兮不如無生氈裘爲裳兮骨肉震驚羯羶爲味兮枉遏我情鞞鼓喧兮從夜達明胡風浩浩兮暗塞營傷今感昔兮三拍成銜悲畜恨兮何時平

無日無夜兮不思我鄕土稟气含生兮莫過我最苦天災國亂兮人無主惟我薄命兮沒戎虜殊俗心異兮身難處嗜欲不同兮誰可與語尋思涉歷兮多囏阻四拍成兮益淒楚

鴈南徵兮欲寄邊聲鴈北歸兮爲得漢音鴈飛髙兮邈難尋空斷腸兮思愔愔攢眉向月兮撫雅琴五拍泠泠兮意彌深

冰霜凜凜兮身苦寒饑對肉酪兮不能餐夜聞隴水兮聲嗚咽朝見長城兮路杳漫追思往日兮行李難六拍悲來兮欲罷彈

日暮風悲兮邊聲四起不知愁心兮說向誰是原野蕭條兮烽戍萬里俗賤老弱兮少壯爲美逐有水艸兮安家葺壘牛羊滿野兮聚如蜂蟻艸盡水竭兮羊馬皆徙七拍流恨兮惡居於此

爲天有眼兮何不見我獨漂流爲神有靈兮何事處我天南海北頭我不負天兮天何配我殊匹我不負神兮神何殛我越荒州制玆八拍兮擬俳優何知曲成兮心轉愁

天無涯兮地無邊我心愁兮亦復然人生倐忽兮如白駒之過隙然不得歡樂兮當我之盛年怨兮欲問天天蒼蒼兮上無緣舉頭仰望兮空雲煙九拍懷情兮誰與傳

城南烽火不曽滅疆場徵戰何時歇殺气朝朝衝塞門胡風夜夜吹邊月故鄕隔兮音塵絕哭無聲兮气將咽一生辛苦兮緣別離十拍悲聲兮淚成血

我非貪生而惡死不能捐身兮心有以生仍冀得兮歸桑梓死當埋骨兮長已矣日居月諸兮在戎壘胡人寵我兮有二子鞠之育之兮不羞恥問之念之兮生長邊鄙十有一拍兮因玆起哀響纒綿兮徹心髓

東風應律兮暖气多知是漢家天子兮布陽和羌胡蹈舞兮共謳歌兩國交懽兮罷兵戈忽遇漢使兮稱近詔遣千金兮贖妾身喜得生還兮逢聖君嗟別稚子兮防無因十有二拍兮哀樂均去住兩情兮誰具陳

不謂殘生兮卻得旋歸撫抱胡兒兮泣下沾衣漢使迎我兮四牡騑騑號失聲兮誰得知與我生死兮逢此時愁爲子兮日無光輝焉得羽翼兮將汝歸一步一逺兮足難移魂消影絕兮恩愛遺十有三拍兮急調悲肝腸攪刺兮人莫我知

身歸國兮兒莫知隨心懸懸兮長如饑四時萬物兮有盛衰惟我愁苦兮不暫移山髙地闊兮見汝無期更深夜闌兮夢汝來斯夢中執手兮一喜一悲覺後痛吾心兮無休歇時十有四拍兮涕淚交垂河水東流兮心是思

十五拍兮節調促气塡胸兮誰識曲處穹廬兮偶殊俗願得歸來兮天從欲再還漢國兮歡心足心有懷兮愁轉深日月無私兮曽不照臨子母分離兮意難任同天隔越兮如商參生死不相知兮何處尋

十六拍兮思茫茫我與兒兮各一方日東月西兮徒相望不得相隨兮空斷腸對萱艸兮憂不忘彈鳴琴兮情何傷今別子兮歸故鄕舊怨平兮新怨長泣血仰頭兮訴蒼蒼胡爲生我兮獨罹此殃

十七拍兮心鼻酸闗山阻修兮行路難去時懷土兮心無緒來時別兒兮思漫漫塞上黃蒿兮枝枯葉幹沙場白骨兮刀痕箭瘢風霜凜凜兮春夏寒人馬饑豗兮筋力單豈知重得兮入長安嘆息欲絕兮淚闌干

胡笳本是出胡中緣琴翻出音律同十八拍兮曲𨿽終響有餘兮思無窮是知絲竹微妙兮均造化之功哀樂各隨人心兮有變則通胡與漢兮異域殊風天與地隔兮子西母東苦我怨气兮浩於長空六合𨿽廣兮受之應不容

上畱田行

魏文帝

居世一何不同上畱田富人食稻與田上畱田貧子食糟與糠上畱田貧賤亦何傷上畱田祿命懸在蒼天上畱田今爾嘆息將欲誰怨上畱田

怨歌行

曹子建

爲君旣不易爲臣良獨難忠信事不顯乃有見疑患周旦佐文武金縢功不刋推心輔王政二叔反流言待罪居東國泣涕常流連皇靈大動變震雷風且寒拔樹偃秋稼天威不可幹素服開金縢感悟求其端公旦事旣顯成王乃哀嘆吾欲竟此曲此曲悲且長今日樂相樂別後莫相忘

逺遊篇【愚曰此詩𨿽言神仙實涉怨望】

曹子建

逺遊臨四海俯仰觀洪波大魚若曲陵承浪相經過靈鼇戴方丈神嶽儼嵯峨仙人翔其隅玉女戲其阿瓊蘂可療饑仰首吸朝霞昆侖本吾宅中州非我家將歸謁東父一舉超流沙鼓翼舞時風長嘯激淸歌金石固易敝日月同光華齊年與天地萬乘安足多

吁嗟篇【愚曰此詩以轉蓬自況傷魏文骨肉之恩薄卽是煮豆然豆箕之怨讀至末語沈痛入骨】曹子建

吁嗟此轉蓬居世何獨然長去本根逝宿夜無休閒東西經七陌南北越九阡卒遇回風起吹我入雲間自謂終天路忽然下沈泉驚飆接我出故歸彼中田當南而更北謂東而反西宕宕當何依忽亡而復存飄颻周八澤連翩歷五山流轉無恆處誰知吾苦艱願爲中林艸秋隨野火燔糜滅豈不痛願與株荄連

種葛篇

曹子建

種葛南山下葛藟自成陰與君初婚時結髮恩義深歡愛在枕席宿昔同衣衾竊慕棠棣篇好樂和瑟琴行年將晚暮佳人懷異心恩紀曠不接我情遂抑沈出門當何顧徘徊步北林下有交頸獸仰見雙棲禽攀枝長嘆息淚下霑羅衿良馬知我悲延頸代我吟昔爲同池魚今爲商與參往古皆歡遇我獨困於今棄置委天命悠悠安可任

自君之出矣

徐幹

自君之出矣明鏡暗不治思君如流水無有窮己時

梁甫吟

諸葛亮【本傳亮躬耕隴畆好爲梁父吟】

步出齊城門遙望蕩【湯】陰裏裏中有三墳累累正相似問是誰家冢田疆古冶氏力能排南山文能絕地理一朝被讒言二桃殺三士誰能爲此謀相國齊晏子【齊景公有勇士三人田開疆古冶子公孫捷晏嬰曰大王摘三桃自食其一各令說功髙者與一顆田開疆古冶子食之公孫捷自剄二人慙各自刎】

白鳩篇

翩翩白鳩再飛再鳴懷我君徳來集君庭白雀呈瑞素羽明鮮翔庭無翼以應仁幹皎皎鳴鳩或丹或黃樂我君惠振羽來翔東璧餘光魚在江湖惠而不費敬我微軀防我艮駟習我驅馳與君周旋樂道忘饑我心虛靜我志霑濡彈琴鼓瑟聊以自娛陵云登臺浮游太淸攀龍附鳯自望身輕

獨祿篇

獨獨祿祿水深泥濁泥濁尙可水深殺我雍雍雙鴈遊戲田畔我欲射鴈念子孤散翩翩浮萍得風遙輕我心何合與之同並空牀低幃誰知無人夜衣錦繡誰列僞眞刀鳴削中倚牀無施父寃不報欲活何爲狂獸班班遊戲山間獸欲囓人不避豪賢

秋胡行

嵇康

富貴尊榮憂患諒獨多富貴尊榮憂患諒獨多古人所懼丰屋蔀家人害其上獸惡网羅惟有貧賤可以無他歌以言之富貴憂患多

貧賤易居貴盛難爲工貧賤易居貴盛難爲工恥佞直言與禍相逢變故萬端俾吉作凶思牽黃犬其莫之從歌以言之貴盛難爲工

勞謙有悔忠信可久安勞謙有悔忠信可久安天道害盈好勝者殘彊梁致災多招禍患欲得安樂獨有無愆歌以言之忠信可久安

役神者敝極欲疾枯役神者敝極欲疾枯顏回短折不及童烏縱體淫欲莫不早䢐酒色何物今自不辜歌以言之酒色令人枯

何當行

傅

同聲自相應同心自相知外合不由中𨿽固終必離管鮑不出世結交安何爲

車遙遙篇

傅

車遙遙兮馬洋洋追思君兮不可忘君安遊兮西入秦願爲影兮隨君身君在陰兮影不見君依光兮妾所願

代蒿裏行

鮑照

同盡無貴賤殊願有窮申馳波催永夜零露逼短晨結我幽山駕去此滿堂親虛容遺劍佩實貌戢衣巾鬥酒安可酌尺書誰復陳年代稍推逺懷抱日幽淪人生良自劇天道與何人賫我長恨意歸爲狐兔塵

代白紵曲【二首】

鮑照

朱唇動素袖舉洛陽少童【一作年】邯鄲女古稱緑水今白紵催弦急管爲君舞窮秋九月荷葉黃北風驅鴈天雨霜夜長酒多樂未央

春風澹蕩俠思多天色淨緑气妍和含桃紅萼蘭紫牙朝日灼爍發園華捲幌結帷羅玉筵齊謳秦吹盧女弦千金雇笑買芳年

擬行路難【鮮於侁云子美憶謫仙有淸新庾開府俊逸鮑參軍之句又贈薛華云近來海內爲長句汝與山東李白好何劉沈謝力未工才兼鮑照愁絕倒而蕭統所集獨收五言及觀行路難之作托興幽逺遣言豪放李杜往往摭其意而爲詞則明逺之才蓋有過人者當時稱曰鮑謝而退之以爲比近淸峭不誣矣】

鮑照

奉君金巵之美酒瑇瑁玉匣之雕琴七防芙蓉之羽帳九華蒲萄之錦衾紅顏零落嵗將暮寒光宛轉時欲沈願君裁悲且減思聽我抵節行路吟不見栢梁銅雀上寧聞古時淸吹音

洛陽名工鑄爲金博山千斲復萬鏤上刻秦女攜手仙承君淸夜之歡娛列置幃裏明燭前外發龍鱗之丹防內含麝芬之紫煙如令君心一朝異對此長嘆終百年璇閨玊墀上椒閣文牕繡戶垂羅幙中有一人字金蘭被服纖羅采芳藿春燕差池風散梅開幃對景弄春爵含歌攬涕恆抱愁人生防時得爲樂寧作野中之雙鳬不願雲間之別鶴

寫水置平地各自東西南北流人生亦有命安能行嘆復坐愁酌酒以自寛舉杯斷絕歌路難心非木石豈無感吞聲躑躅不敢言

君不見河邊艸冬時枯死春滿道君不見城上日今暝沒盡去明朝復更出今我何時當得然一去永滅入黃泉人生苦多歡樂少意气敷腴在盛年且願得志數相就牀頭恆有沽酒錢功名竹帛非我事存亡貴賤付皇天

對案不能食拔劍擊柱長嘆息丈夫生世防防時安能蹀躞垂羽翼棄置罷官去還家自休息朝出與親辭暮還往親側弄兒牀前戲看婦機中織自古聖賢盡貧賤何況我輩孤且直

愁思忽而至跨馬出北門舉頭四顧望但見松栢荊棘郁蹲蹲中有一鳥名杜鵑言是古時蜀帝魂聲音哀苦鳴不息羽毛憔悴似人髠飛走樹間逐虫螘豈憶往日天子尊念此死生變化非常理中心惻愴不能言中庭五株桃一株先作花陽春沃若二三月從風簸蕩落西家西家思婦見悲惋零落霑衣撫心嘆初送我君出戶時何言淹畱節回換牀席生塵明鏡垢纖腰瘦削髮蓬亂人生不得恆稱意惆悵徙倚至夜半

剉蘗染黃絲黃絲歷亂不可治我昔與君始相值爾時自謂可君意結帶與我言死生好惡不相置今日見我顏色衰意中索寞與先意還君金釵瑇瑁簪不忍見此益愁思

君不見栢梁臺今日邱墟生艸萊君不見阿房宮寒云澤雉棲其中歌妓舞女今誰在髙墳疊疊滿山隅長袖紛紛徒競世非我昔時千金軀隨酒逐樂任意去莫令含嘆下黃壚

校獵曲

謝朓

凝霜冬十月殺盛涼飆開原澤曠千里騰騎紛往來平罝望煙合烈火從風回殪獸華容浦張樂荊山臺虞人昔有諭明哲時戒哉

銅爵悲

謝朓

落日髙城上餘光入繐帷寂寂深松晚寧知琴瑟悲

有所思

謝朓

佳期期未歸望望下鳴機徘徊東陌上月出行人稀

有所思

劉繪

別離安可再而我更重之佳人不相見明月空在帷共銜滿堂酌獨斂向隅眉中心亂如雲寧知有所思

有所思

王翮

如何有所思而無相見時宿昔夢顏色階庭尋履綦髙歌更何已引滿終自期【一作持】欲知憂能老爲視鏡中絲

自君之出矣

王融

自君之出矣金鑪香不然思君當明燭終宵空自煎

巫山髙

王翮

仿像巫山髙薄暮陽臺曲煙華乍舒捲行芳時斷續彼美如可期寤言紛在屬憮然坐相望秋風下庭緑

臨髙臺

沈約

髙臺不可望逺望使人愁連山無斷絕河水復悠悠所思曖何在洛陽南陌頭可望不可至何用解人憂

文選補遺卷三十四

欽定四庫全書

文選補遺卷三十五

元陳仁子輯

謠【通乎俚俗曰謠○愚曰未有歌先有謠謠始於康衢歌始於擊壤其實皆詩之所由始也而後世之謠遂成證應爲謗議矣】

康衢謠【列子堯防服遊於康衢聞兒童謠云云堯聞之曰孰教爾爲此言童兒曰我聞之大夫曰古詩也○愚曰極與則之名皆始於此歷代相傳曰中曰極至春秋劉子云動作禮義威儀之則先聖雲從心不逾矩理甚明白異端橫流此義遂晦至關洛之學出而後復明】

立我烝民莫匪爾極不識不知順帝之則

齊嬰兒謠【田單攻狄不下】

大冠若箕修劍拄頤攻敵不能下壘枯丘【敵一作狄枯一作梧】西漢童謠【時成帝出逰常與張放俱稱富平侯家人過陽阿主作樂見舞者趙飛燕而幸之】

燕燕尾涏涏【從見切美好貌】張公子【謂放也】時相見木門倉瑯根【倉瑯謂宮門銅鍰也根謂倉瑯鋪首衘環也言將軍貴也】啄皇孫皇孫死燕啄矢【後飛燕立爲皇后弟爲昭儀賊害後宮皇子卒皆伏辜所謂啄皇孫燕啄矢也】

西漢童謠【成帝時】

邪徑敗良田讒口亂善人桂樹華不實黃爵巢其巓故爲人所羨今爲人所憐【桂赤色漢家象華不實無繼嗣也王莽自謂黃象黃爵巢其巓也】

鴻隙陂童謠

壊陂誰翟子威飯我豆食羮芋魁反乎覆陂當復誰云者兩黃鵠

天水童謠【新莽末隗囂起兵天水】

出吳門望緹羣【吳門冀都門名緹羣山名】見一蹇人【囂病蹇也】言欲上天令天可上地下安得民【後囂破滅】

長安謠【更始時】

竈下養中郎將爛羊胃騎都尉爛羊頭闗內侯

南陽童謠【更始時】

諧不諧在赤眉得不得在河北

蜀童謠【光武時】

黃牛白腹五銖當復

長安謠【章帝時】

城中好髙結四方髙一尺城中好廣眉四方且半額城中好大袖四方全匹帛

京都童謠【時質帝崩李固以淸河王蒜明徳著聞又屬最尊親宜立曹騰等說梁冀以淸河王嚴明不如立蠡吾侯冀然其言立之是爲桓帝】

直如死道邊曲如鉤反封侯【死道邊謂李固幽斃於獄封侯謂胡廣封樂鄕侯趙戒廚亭侯袁紹安國亭侯皆徇冀樹立之私也】

小麥謠【桓帝元嘉中諸羌俱反大爲民害每戰常負】

小麥靑靑大麥枯誰當獲者婦與姑丈夫何在西擊胡【言中國益發甲卒但有婦女獲刈大小麥爾】吏買馬君具車【言調發重及有秩者】請爲諸君鼓嚨胡【鼓嚨胡者不敢公言私咽語之】

城上烏謠【桓帝初】

城上烏尾畢逋【處髙利獨食不與下共謂人主多聚斂也】公爲吏子爲徒【謂蠻夷將叛逆父旣爲軍吏子又爲卒徒往擊之也】一徒死百乘車【言前人往討旣死又遣百乘往也】車班班入河間【言上將崩乘輿將班班入河間迎靈帝也】河間奼女工數錢以錢爲室金爲堂【言靈帝旣至永樂太后好聚金以爲堂也】石上慊慊舂黃粱【言永樂𨿽積金錢慊慊常若不足使人舂黃粱而食之也】梁下有懸鼔我欲擊之丞相怒【言永樂教靈帝賣官受錢所祿非人天下忠賢怨怒欲擊懸鼔以求見丞相主鼔者亦復諂順怒而止我也】

賣印童謠【桓帝延熹末年】

遊平賣印自有平【遊平竇武字也】不辟豪賢及大姓【時竇太后攝政武爲大將軍與太傅陳蕃合心戮力印綬所加咸得其人豪賢大姓皆絕望矣】

茅田童謠【時桓帝末年中常侍管霸蘇康增集英哲與劉囂許詠等代作唇齒河內牢修詣闕上書汝潁南陽上采虛譽專作威福甘陵有南北二部三輔尢甚由是傳考黃門北寺始見廢閣】

茅田一頃中有井【茅田一頃者言賢眾也中有井者言𨿽阨窮不失其度也】四方纎纎不可整【言姦慝大熾不可整理也】嚼復嚼【此京都飲酒相彊之辭言肉食者鄙不卹王政徒耽宴飲歌呼而已】今年尙可後年饒【風俗通作橈今年尙可言但禁錮也後年橈者言陳竇被誅天下大壊】

京都童謠【時獻帝踐位之初】

千里艸何靑靑十日卜不得生【案千里艸爲董十日卜爲卓皆從下發端言卓以下陵上也靑靑者暴盛之貌不得生者旋破亡也○又京都有歌云承樂世董逃遊四都董逃天恩重董逃帶金紫董逃行謝恩董逃整車騎董逃垂欲發董逃與中詞董逃出西門董逃瞻宮殿董逃望京城董逃日夜絕董逃心摧傷董逃卓以此歌主爲已發大禁絕之死者千數又風俗通云烏臘烏臘亦以卓虐民窮凶關東舉兵欲共攻之莫肯先進處處停兵數十萬若烏臘虫相隨橫取之矣】

揚州謠【時吳主居武昌揚州之民溯流共給甚苦之】

寧飲建業水不食武昌魚寧還建業死不止武昌居歌【放情曰歌○愚曰歌之可見始於擊壤古人采歌詩以被於樂歌輿詩本一也今姑因其本謂之歌者載於此乃若本謂之詩者別載焉】

擊壤歌【逸士傳堯時有八九十老人擊壤而歌○藝經云壤以木爲之前廣後鋭長尺四寸濶三寸其形如履先側一壤於地逺三四十步以手中壤擊之中者爲上蓋古戲也】

日出而作日入而息鑿井而飲耕田而食帝力於我何有哉

卿云歌【尙書大傳】

帝舜

卿云爛兮糺縵縵兮日月光華旦復旦兮

南風歌【亦入琴操】

帝舜

南風之薫兮可以解吾民之慍兮南風之時兮可以阜吾民之財兮

羑里歌

文王

殷道混混浸濁煩兮朱紫相合不別分兮迷亂聲色信讒言兮炎炎之虛使我愆兮幽閉牢穽由其言兮遘我四國憂勤勤兮

麥秀歌

箕子【箕子朝周過故殷墟感生黍欲哭則不可欲泣爲近婦人乃作歌以詠之】

麥秀漸漸兮禾黍油油彼狡童兮不與我好仇

采薇歌【亦入琴操】

伯夷

登彼西山兮采其薇矣以暴易暴兮不知其非矣神農虞夏忽然沒兮我安適歸矣於嗟䢐矣命之衰矣

飯牛歌【淮南子】

寧戚【戚欲幹齊桓公無以自達飯牛下望見桓公而悲擊牛角而疾商歌桓公曰異哉歌者非常人也命後車載之】

南山矸白石爛生不逢堯與舜禪短布單衣適至骭從昏飯牛薄夜半長夜漫漫何時旦

龍蛇歌【懸書宮門晉文公時】

介之推

有龍矯矯頃失其所五蛇從之周流天下龍饑無食一蛇割股龍反其淵安其壤土四蛇入穴皆有處所一蛇無穴號於中野

扊扅歌【穆公時亦稱琴歌】

百里奚妻【百里奚爲秦相堂上作樂所賃澣婦自言知音援琴撫弦而歌問之乃其妻也】

百里奚五羊皮憶別時烹伏雌炊扊扅今日富貴忘我爲【扊扅或作剡移戶牡所以止扉】

楚商歌【莊王時此據孫叔敖古碑所載與史記小異】

優孟

貪吏不可爲而可爲廉吏可爲而不可爲貪吏而不可爲當時有污名而可爲者子孫以家成廉吏而可爲當時有淸名而不可爲者子孫困窮被褐而賣薪貪吏常苦富廉吏常苦貧獨不見楚相孫叔敖廉潔不受錢

延陵季子歌【吳季子許徐君劍還系其墓徐人歌之】

延陵季子兮不忘故脫千金之劍兮帶丘墓

齊臺歌【景公起臺嵗寒從者凍餒公與晏子飲晏子歌之】

晏嬰

庶民之餒我若之何奉上靡獘我若之何

去魯歌【史記齊人饋女樂季桓子受之】

孔子

彼婦之口可以出走彼婦之謁可以死敗優哉遊哉維以卒嵗

丘陵歌【孔叢子】

孔子【哀公使以幣迎夫子而卒不能賞故夫子作丘陵之歌言昏主之道艱且險若丘陵然】

登彼丘陵峛崺其阪【峛力爾切崺弋爾切猶﨑嶇也丘陵旣髙且險其阪又﨑嶇相屬丘陵謂王室也阪指諸侯】仁道若邇求之若逺遂迷不復自嬰迍蹇喟然回慮題彼泰山【題顧也泰山謂魯也言歷諸國旣無所用後還顧魯】郁確其髙梁父回連枳棘充路陟之無緣將伐無柯患玆蔓延惟以永嘆涕霣潺湲【言公室將郁確而險大夫又亂如枳棘欲伐去又無斤柯梁甫秦山之下指三桓也】

獲麟歌

孔子

唐虞世兮麟鳯遊今非其時我何求麟兮麟兮我心憂

黃鵠歌【列女傳】

寡陶妻【寡陶嬰者魯門之女少養母孤無彊昆弟紡績爲產魯人聞其義將求焉嬰聞之恐不得免作歌明已之不更二也魯人聞之斯女不可得已遂不復求】

悲夫黃鵠之早寡兮七年不雙宛頸獨宿兮不與眾同夜半悲鳴兮想其故雄天命早寡兮獨宿何傷寡婦念此兮泣下數行嗚呼哀哉兮死者不可忘飛鳥尙然兮況於貞良𨿽有賢雄兮終不重行

渡伍員歌

楚漁父

日月昭昭兮寖已馳與子期乎蘆之漪○又歌曰日已夕兮余心憂悲月已馳兮何不渡爲事寖急兮將柰何越人歌【晦庵朱氏曰越人歌者楚王之弟鄂君泛舟於新波之中榜柚越人擁棹而歌此詞其義鄙防不足言特以其自越而楚不學而得其餘韻且於周太師六詩之所謂興者亦有契焉知聲詩之體古今共貫胡越一家有非人之所能爲者是以不得以其逺且賤而遺也】榜枻越人

今夕何夕兮搴洲中流今日何日兮得與王子同舟防羞被好兮不訾詬恥心幾煩而不絕兮得知王子山有木兮木有枝心欲君兮君不知

魏河內歌【史公代西門豹爲鄴令引漳水漑鄴】

鄴有賢令兮爲史公決漳水兮灌鄴旁終古舄鹵兮生稻粱

長鋏歌

齊馮暖【許袁反一作驩】

長鋏歸來乎食無魚長鋏歸來乎出無車長鋏歸來乎無以爲家【音姑】

易水歌【晦庵朱氏曰易水歌者燕刺客荊軻之所作也燕太子丹患秦攻伐諸侯無已時使荊軻奉督亢之圖樊於期之首入秦刺秦王將發太子及賓客知其事者皆白衣冠以送之至易水之上旣祖取道髙漸離擊築荊軻和而歌爲變徵之聲士皆垂淚涕泣又前而歌復爲羽聲慷慨士皆瞑目發盡上指冠於是荊軻就車而去夫軻匹夫之勇其事無足言然於此可以見秦政之無道燕丹之淺謀而天下之勢已至於此𨿽使聖賢復生亦未知其何以安之也且余於此又特以其詞之悲壯激烈非楚而楚有足觀者於是錄之他固不遑深論云】燕荊軻

風蕭蕭兮易水寒壯士一去兮不復還

采芝歌

四皓

漠漠商洛深谷威夷紫芝可以療饑皇農邈逺吾將安歸駟馬髙蓋其憂甚大富貴而畏人不如貧賤而輕世

垓下帳中歌【晦庵朱氏曰垓下帳中歌者西楚霸王項羽之所作也漢王大防諸侯以伐楚羽壁垓下軍少食盡漢帥諸侯圍之數重羽夜聞漢軍四面皆楚歌乃驚曰漢皆已得楚乎是何楚人多也起飲帳中有美人姓虞氏常幸從駿馬名騅常騎羽乃悲歌慷慨自爲歌詩歌數曲美人和之羽泣下數行左右皆泣莫能仰視於是羽遂上馬戲下騎從者八百餘人夜直潰圍南出漢追及之羽遂自剄羽固楚人而其詞慷慨激烈有千載不平之餘憤是以著之若其成敗得失則亦可以爲彊不義者之深戒云】

項羽【此歌亦入樂府】

力拔山兮气蓋世時不利兮騅不逝騅不逝兮可柰何虞兮虞兮柰若何

鴻鵠歌【亦入樂府○晦庵朱氏曰鴻鵠歌者漢髙帝之所作也初呂后起閭閻佐帝定天下旣老而疏太子盈又柔弱而戚夫人有寵於上上以其子趙王如意爲類已欲廢太子而立之呂后恐不知所爲問計於畱侯畱侯爲畫計使太子卑詞厚禮招隱士四人以爲客後上置酒太子侍四人者從年皆八十有餘須眉皓白衣冠甚偉上怪問之四人前對各言姓名上乃驚曰吾求公公避逃我何自從吾兒遊乎四人曰陛下輕士善罵臣等義不辱故恐而亡匿今聞太子仁孝恭敬愛士天下莫不延頸願爲太子死者故臣等來上曰煩公幸卒調護太子四人爲壽已畢趨出上目送之召戚夫人指視之曰我欲易之彼四人者輔之羽翼已成難動矣呂氏眞乃主矣戚夫人泣涕上曰爲我楚舞吾爲若楚歌歌數闋戚夫人歔欷流涕上起去罷酒竟不易太子云余嘗怪畱侯明炳幾先算無遺策而其爲此則不惟不暇爲髙祖愛子訃亦不復爲漢家社稷計矣抑髙祖之歌詞如此而其言曰呂氏眞乃主矣此又豈專以太子柔弱之故而爲是舉哉一念之差基怨造禍以至於此固無兩全之理矣畱侯姑亦權其正且重者而存之以爲是甚不獲已之計非別有長策而故左之以就此也嗚呼向使髙祖之心本不出於私愛則必能深以天下國家之大計爲已憂而蚤與張陳陵勃諸公謀之惟幄以定其論可則以恆易盈固爲兩得不可則姑仍其舊而屬大臣輔以義庶幾呂氏悍戾之心亦無所激而將自平則後來之禍猶可以不至於若是其烈今旣不然則杜牧所謂四老安劉反爲滅劉者眞可爲寒心也哉抑此詞卒章意象蕭索亦非復大風比矣】

漢髙帝

鴻鵠髙飛一舉千里羽翼已就橫絕四海【葉音喜○絕謂飛而直度也】橫絕四海又可柰何𨿽有矰繳尙安所施【葉疎何反繳弋射也其矢曰矰】

耕田歌【舊不入樂府○愚曰朱虛侯一念忠憤不能自己然機亦大露幸祿產之庸素憚之爾】

劉章【漢書諸呂擅權朱虛侯章恐劉氏不得職嘗入侍燕飲太后令章爲酒吏章自請曰臣將種也請得以軍法行酒酒酣請爲耕田歌云云太后黙然頃之有一人醉亡章追拔劍斬之太后業已許其軍法無以罪也自後諸呂憚朱虛劉氏益彊】

深耕穊種立苗欲疏非其種者鉏而去之【穊音冀稠也】

百姓歌【曹參代蕭何爲相舉事無所變更三年百姓歌曰】

蕭何爲政較若畫一曹參代之守而勿失載其淸淨民以寧一【較漢書作講】

淮南民歌【舊不入樂府】

一尺布尙可縫一斗粟尙可舂柰何兄弟二人不相容瓠子歌【亦入樂府○晦庵朱氏曰瓠子歌者漢孝武帝之所作也帝旣封禪乃發卒數萬人塞瓠子決河選自臨祭沈白馬玉璧令羣臣從官皆負薪寘決河時東郡燒薪柴少乃下淇園之竹以爲楗天下悼其功之不就爲作歌詩二章於是卒塞瓠子築宮其上名曰宣房而導河北行二渠復禹舊迹自此梁楚之地復寧無水災矣歸來子曰先是帝封禪巡祭山川殫財極侈海內爲之虛耗及爲此歌乃閔然有吁神憂民惻怛之意云】

漢武帝

瓠子決兮將柰何浩浩洋兮慮殫爲河【史記浩作皓慮作閭注云謂州閭也】殫爲河兮地不得寧功無已時兮吾山平吾山平兮鉅野溢魚弗郁兮柏冬日【注云吾山疑謂東阿魚山也平者鑿山以指河故山平也鉅野卽禹貢之大野澤史記弗作沸弗郁憂不樂也柏與迫同水湧溢穢濁不淸故魚不樂又迫冬日將困甚也】正道弛兮離常流蛟龍騁兮放逺遊【史記正作延正道河之正道也弛壊也】歸舊川兮神哉沛不封禪兮安知外【外普大反神哉沛言神靈滂沛也又言不因封禪則不知闗外有此水】爲我謂河伯兮何不仁泛濫不止兮愁吾人【漢書爲我二字作皇伯作公】齧桑浮兮淮泗滿久不反兮水維緩【水維水之网維也】

其二

河湯湯兮激潺湲北渡回兮迅流難【史記回作迂迅作浚】搴長筊兮湛美玉河伯許兮薪不屬【搴音騫筊音交竹絙以引疊土石者也湛讀爲沈美玉卽玉璧也屬之欲反沈玉禮神神已見許但以薪不屬逮故無功也】薪不屬兮衛人罪燒蕭條兮噫乎何以禦水【禦與禦同止也東郡衛地言以旱燒而薪不屬乃衛人之罪將何以止水也】隤林竹兮揵石菑宣防塞兮萬福來【隤林竹卽所謂下淇園之竹菑側其反臿也楗石菑者臿石立之以爲楗也】

烏孫公主歌【亦入樂府○晦庵朱氏曰烏孫公主歌者漢武帝元封中以江都王建女細君爲公主妻烏孫王昆莫爲右夫人公主至其國自治宮室居時一再與昆莫食置酒食昆莫年老言語不通公主悲愁自爲作歌如此昆莫乃上書請使其孫尙公主詔許之公主不聽亦上書言狀天子乃報使從其俗公主詞極悲哀固可錄然並著其本末者亦以爲中國結昏夷狄自取羞辱之戒云】

烏孫公主

吾家嫁我兮天一方逺托異國兮烏孫王穹廬爲室兮旃爲墻以肉爲食兮酪爲漿【食音嗣飰也】居常土思兮心內傷願爲黃鵠兮歸故鄕

佳人歌【亦入樂府】

李延平

北方有佳人絕世而獨立一顧傾人城再顧傾人國豈不知傾城復傾國佳人難再得

白渠民歌【亦入樂府】

田於何所池陽谷口鄭國在前白渠起後舉臿爲云決渠爲雨涇水一石其泥數斗且漑且糞長我禾黍衣食京師一萬之口

馮君歌【亦入樂府○元帝時馮野王兄弟相代爲太守】

大馮君小馮君兄弟繼踵相因循聰明賢知惠吏民政如魯衛徳化鈞周公康叔猶二君

印綬歌【亦入樂府○元帝時石顯牢梁五鹿充宗結爲黨友】

牢耶石耶五鹿客耶印何累累綬若若耶

五噫歌【亦入樂府】

梁鴻

陟彼北邙兮噫顧瞻帝京兮噫宮闕崔嵬兮噫民之劬勞兮噫遼遼未央兮噫

漁陽民歌【亦入樂府○光武時張堪爲漁陽守】

桑無附枝麥穗兩岐張君爲政樂不可支

涼州歌【亦入樂府○光武時樊守天水】

遊子常苦貧力子天所富寧見乳虎穴不入冀府寺大笑期必死忿怒或見置嗟哉樊府君安可再遭值

蜀民歌【亦入樂府○章帝時廉範守蜀】

廉叔度來何暮不禁火民安作平生無襦今五袴

臨淮民歌【亦入樂府○章帝時朱暉守臨淮】

彊直自隨南陽朱季吏畏其威民懷其惠

魏郡輿人歌【亦入樂府○順帝時岑熙爲魏郡太守】

我有枳棘岑君伐之我有蟊賊岑君遏之狗吠不驚足下生犛含哺鼓腹焉知凶災我喜我生獨丁斯時美矣岑君於戲休玆

順陽民歌【亦入樂府○劉陶爲長史民思歌】

邑然不樂思我劉君何時復來安此下民

交趾民歌【亦入樂府】

賈父來晚使我先反今見淸平吏不敢飯

百姓歌【亦入樂府○中平初皇甫嵩請冀州田租贍饑民】

天下大亂兮市爲墟母不保子兮妻失夫賴得皇甫兮獨安居

古悲歌【亦入樂府】

悲歌可以當泣逺望可以當歸思念故鄕鬱鬱絫絫欲歸家無人欲渡河無船心思不能言腸中車輪轉

視刀鐶歌【亦入樂府】

常恨言語淺不如人意深今朝兩相視脈脈動人心

酒徳歌【秦王堅與羣臣飲以極醉爲限整作歌堅大悅】

趙整

地列酒泉天垂酒池杜康妙識儀狄先知紂喪殷邦桀傾夏國由此言之前危後則

操【愚曰風俗通云琴曲曰操操者言窮阨猶不失其操也舜南風歌亦被之琴豈謂窮阨乎亦歌之別名爾】

襄陵操

大禹

嗚呼洪水滔天下民愁悲上帝愈咨吾門不入夫子道衰嗟嗟不欲煩下民

越裳操

周公

於戲嗟嗟非旦之力乃文王之徳

將歸操【孔子之趙聞殺鳴犢作】

孔子

周道衰防禮樂陵遲文武旣墜吾將焉師周遊天下靡邦可依鳯鳥不識珍寶梟鴟眷然顧之慘然心悲巾車命駕將適唐都黃河洋洋攸攸之魚臨津不濟還轅息鄹傷予道窮哀彼無辜翶翔於衛復我舊廬從吾所好其樂只且

猗蘭操【孔子傷不逢時作】

孔子

習習谷風以陰以雨之子於歸逺送於野彼何蒼天不得其所逍遙九州無有定處世人闇蔽不知賢者年紀逝邁一身將老

山操

孔子【孔子以季桓子受齊女樂諫不從望山而作】

余欲望魯兮山蔽之手無斧柯柰山何

履霜操【尹吉甫子伯奇無罪爲後母譖而見逐自傷作】

朝履霜兮采晨寒考不明其心兮信讒言孤恩離別兮摧肺肝何辜皇天兮遭斯愆痛歿不同兮恩有偏誰說傾兮知此寃

雉朝飛操【牧犢子七十無妻見雉雙飛有感而作】

雉朝飛兮鳴相和雌雄羣遊兮山阿我獨何命兮未有家時將暮兮可柰何嗟嗟暮兮可柰何

別鵠操【商陵穆子娶妻五年無子父母欲其攺娶其妻聞之中夜悲嘯穆子感之而作後遂爲夫妻】

將乖比翼隔天端山川悠逺路漫漫攬衾不寐食忘餐

文選補遺卷三十五

欽定四庫全書

文選補遺卷三十六

元陳仁子輯

詩【愚曰詩固有不入樂府者惟觀昭明所選二十七二十八卷中明標之曰樂府其餘則分之爲詩甲詩乙則可知矣此編因其本謂之詩故名之曰詩若欲辧其孰爲樂府則宜以劉次莊郭茂倩爲證】停雲【後村劉克莊曰四言自曹氏父子王仲宣陸士衡後惟陶公最髙停雲榮木等篇殆突過建安矣又曰四言尢難以三百五篇在前故也○愚曰淵明四言所以不可及者全不犯古詩句𨿽間有一二不多見他人作未免犯古句又殊不類】

陶淵明

停雲思親友也尊湛【沈】新醪園列初榮願言不從嘆息彌襟

靄靄停雲蒙蒙時雨八表同昏平路伊阻靜寄東軒春醪獨撫良朋悠邈搔首延佇○停雲靄靄時雨蒙蒙八表同昏平陸成江【二句蓋寓飆回霧塞陵遷谷變之意】有酒有酒閒飲東牕願言懷人舟車靡從○東園之樹枝條再榮競用新好以招餘情【愚曰或謂相招以事新朝也詩無此意好當作上聲謂樹之枝條競用新好以招我但恨無良友相與共談爾】人亦有言日月於徵安得促席說彼平生○翩翩飛鳥息我庭柯斂翮閒止好聲相和豈無他人念子實多願言不獲抱恨如何

時運【東澗湯漢曰閒詠以歸我愛其靜靜之爲言謂其無外慕也亦庶乎浴沂者之心矣】陶淵明

時運遊暮春也春服旣成景物斯和偶影獨遊欣慨交心

邁邁時運穆穆良朝襲我春服薄言東郊山滌餘靄宇曖防霄有風自南翼彼新苗○洋洋平津乃漱乃濯邈邈遐景載欣載矚【之欲切視也】稱心而言人亦易足揮玆一觴陶然自樂○延目中流悠悠淸沂【魚衣切水名出泰山】童冠齊業閒詠以歸我愛其靜寤寐交揮但恨殊世邈不可追○斯晨斯夕言息其廬花藥分列林竹翳如淸琴橫牀濁酒半壺黃堂莫逮慨獨在余【史記曰黃帝爲有熊帝堯爲陶唐】

榮木

陶淵明

榮木念將老也日月推遷已復有夏總角聞道白首無成

采采榮木結根於玆晨耀其華夕已喪之人生若寄顦顇有時靜言孔念中心悵而○采采榮木於玆托根繁華朝起慨暮不存貞脆由人禍福無門匪道曷依匪善奚惇○嗟余小子稟玆固陋䢐年旣流業不增舊志彼不舎安此日富【或曰志當作忘荀子功在不舎詩一醉日富蓋自咎其廢學而樂飲云爾】我之懷矣怛焉內疚○先師遺訓余豈云墜四十無聞斯不足畏脂我名車防我名驥千里𨿽遙孰敢不至贈長沙公【誠齋楊萬里曰同源分流人易世疎慨然寤嘆念玆厥初老泉族譜引正淵明詩意而淵明字少意多猶可涵泳○西蜀張縯辧證曰年譜以此詩爲元嘉乙丑作按晉書載長沙公侃卒長子夏以罪廢次子曕之子宏襲爵宏卒子綽之嗣綽之卒子延壽嗣宋受晉禪延壽降爲吳昌侯若謂詩作於元嘉則延壽已攺封吳昌非長沙矣先生詩云伊余云遘在長忘同蓋先生世次爲長視延壽乃諸父行序云余於長沙公爲族或雲長沙公於余爲族皆以族字斷句不稱爲祖蓋長沙公爲大宗之傳先生不欲以長自居故詩稱於穆令族序稱於余爲族又云我曰欽哉實宗之光皆敬宗之義也如年譜以族祖族孫爲稱乃是延壽之子延壽已爲吳昌侯其子又安得稱長沙公哉要是此詩作於延壽未攺封之前】

陶淵明

長沙公於余爲族【一作余於長沙公爲族】祖同出大司馬【漢髙帝時陶舎】昭穆旣遠已爲路人經過潯陽臨別贈此

同源分流人易世疎慨然寐嘆念玆厥初禮服遂悠嵗月眇䢐感彼行路眷然躊躇○於穆令族允構斯堂諧气冬暄映懷圭璋爰采春花載警秋霜我曰欽哉實宗之光○伊余云遘在長忘同笑言未久逝焉西東遙遙三湘【寰宇記湘潭湘鄕湘源爲三湘】滔滔九江山川阻逺行李時通○何以寫心貽此話言進簣𨿽防終焉爲山敬哉離人臨路淒然欵襟或遼音問其先

酬丁柴桑【柴桑潯陽故里】

陶淵明

有客有客爰來爰止秉直司聰於惠百里飡勝如歸聆善若始○匪惟諧也屢有良由載言載眺以寫我憂放歡一遇旣醉還休寔欣心期方從我遊

答龐參軍

陶淵明

龐爲衛軍參軍從江陵使上都過潯陽見贈

衡門之下有琴有書載彈載詠爰得我娯豈無他好樂是幽居朝爲灌園夕偃蓬廬○人之所寶尙或未珍不有同愛云胡以親我求良友寔覯懷人懽心孔洽棟宇惟鄰【時新居南裏之南村卽栗裏鄰新居鄰也】○伊餘懷人欣徳孜孜我有防酒與汝樂之乃陳好言乃著新詩一日不見如何不思○嘉遊未斁誓將離分送爾於路銜觴無欣依依舊楚邈邈西云之子之逺良話曷聞○昔我云別倉庚載鳴今也遇之霰雪飄零大藩有命作使上京豈忘宴安王事靡寧○慘慘寒日肅肅其風翩彼方舟容裔江中勗哉徵人在始思終敬玆良辰以保爾躬

勸農

陶淵明

悠悠上古厥初生人傲然自足抱朴含眞智巧旣萌資待靡因誰其贍之實賴哲人○哲人伊何時爲后稷贍之伊何實曰播殖舜旣躬耕禹亦稼穡逺若周典八政始食○熈熈令音猗猗原陸卉木繁榮和風淸穆紛紛士女趨時競逐桑婦宵徵農夫野宿○气節易過和澤難久冀缺攜儷【左傳僖三十三年臼季使過冀見冀缺耨其妻饁之敬相待如賓與之歸】沮溺結耦相彼賢逹猶勤壠畝矧伊眾庶曳裾拱手○民生在勤勤則不匱宴安自逸嵗暮奚冀儋石不儲【儋石言一儋一石應劭齊人名甖爲儋石受二斛漢書音義曰儋一斗之儲】饑寒交至顧爾儔列能不懷愧○孔耽道徳樊須是鄙董樂琴書田園不履若能超然投迹髙軌敢不斂衽敬贊徳美

命子

陶淵明

悠悠我祖爰自陶唐邈爲虞賓歷世重光【陶世之先曰伊祈氏升唐侯爲天子後遜於虞作遊陶丘故號陶唐氏而諡曰堯取散宜氏之女曰女皇生丹朱復有庶子九人及舜初郊於唐以丹朱爲屍因封於唐】禦龍勤夏豕韋翼商【時董父好龍舜命豢龍於陶丘而堯之庶子奉先之祀於陶丘者或世業豢龍逮夏帝孔甲時天降雌雄龍二於庭有劉累者實堯之裔累以擾�龍事孔甲賜之姓禦龍氏龍一雌死帝旣饗復求禦龍氏懼遷魯山祝融之後封於豕韋商武丁滅之以封劉累之冑】穆穆司徒【左傳載商民七族陶氏其一也陶氏授民是爲司徒蓋豕韋之後陶姓始經見於此】厥族以昌【原陶姓氏族之所自來也】○紛紜戰國漠漠衰周鳯隱於林幽人在丘逸虯撓云【虯俗作蛇非無角龍也】奔鯨駭流【二句諭狂暴縱橫之亂也】天集有漢眷予湣侯【髙帝功臣表開封湣侯陶舎以左司馬從漢破代封侯】○於赫湣侯運當攀龍撫劍夙邁顯玆武功書誓山河啟土開封【髙帝與功臣盟云使黃河如帶泰山如礪國以永存寜爰及苗裔書誓山河謂此盟也】亹亹丞相【孝景二年陶靑爲丞相】允迪前蹤○渾渾長源蔚蔚洪柯羣川載導眾條載羅【二句諭枝派之分散】時有語黙運因隆窊【窊烏切凹也二句言陶靑之後未有顯者也】在我中晉業融長沙【按別傳陶侃字士衡仕中晉在軍四十一載位至八州都督封長沙郡公薨於成帝咸和九年追贈大司馬謚曰桓】桓桓長沙伊勲伊徳天子疇我專徵南國功遂辭歸臨寵不忒孰謂斯心而近可得【言長沙公心期之髙逺也】○肅矣我祖愼終如始直方二臺惠和千里【陶茂麟譜以岱爲祖按此詩云惠和千里當從晉史以茂爲祖陶茂爲武昌太守】於皇仁考淡焉虛止寄迹風雲寘玆慍喜【父資城太守生五子史失載】○嗟余寡陋瞻望弗及顧慚華鬢負影只立三千之罪無後爲急我誠念哉呱聞爾泣○卜云嘉日占亦良時名汝曰儼字汝求思溫恭朝夕念玆在玆尙想孔伋庶其企而【孔伋因求思而言韋成詩誰謂華髙企其齊而誰謂徳難厲其庶而】○厲夜生子遽而求火【莊子天地篇厲之人半夜生其子遽取火而視之汲汲然惟恐其似已也】凡百有心奚特於我旣見其生實欲其可人亦有言斯情無假○日居月諸漸免於孩福不虛至禍亦易來夙興夜寐願爾斯才爾之不才亦已焉哉

歸鳥

陶淵明

翼翼歸鳥晨去於林逺之八表近憩云岑和風不洽翻翮求心【托言歸而求志下文豈思天路意同】顧儔相鳴景庇淸陰○翼翼歸鳥載翔載飛𨿽不懷遊見林情依遇云頡頏相鳴而歸遐路誠悠性愛無遺○翼翼歸鳥馴林徘徊豈思天路欣及舊棲𨿽無昔侶眾聲每諧日夕气淸悠然其懷○翼翼歸鳥戢羽寒條遊不曠林宿則森標晨風淸興好音時交矰繳奚施【繳之若切矰矢防也生絲縷也】已捲安勞【捲與倦同】

形影神

陶淵明

貴賤賢愚莫不營營以惜生斯甚惑焉故極陳形影之苦言神辧自然以釋之好事君子共取其心焉形贈影

天地長不沒山川無攺時艸木得常理霜露榮悴之謂人最靈智獨復不如玆適見在世中奄去靡歸期奚覺無一人親識豈相思但餘平生物舉目情淒洏【洏如之切涕流貌】我無騰化術必爾不復疑願君取吾言得酒莫苟辭

影答形

存生不可言衛生每苦拙誠願遊昆華邈然玆道絕與子相遇來未嘗異悲悅憩防若暫乖止日終不別此同旣難常黯爾俱時滅身沒名亦盡念之五情熱立善有遺愛胡爲不自竭酒云能消憂方此詎不劣【愚曰生必有死惟立善可以有遺愛人胡爲不自竭於爲善乎謂酒能消憂比之此更爲劣爾觀淵明此語便是孔子朝聞道夕死孟子修身俟命之意與無見於道畱連光景以酒自遣者異矣】

神釋【鶴林曰人爲三才中豈不以我故我神自謂也人與天地並立而爲三以此心之神也若塊然血肉豈足以並天地哉末縱浪大化中四句是不以死生禍福動其心泰然委順養神之道也淵明可謂知道之士矣】

大鈞無私力萬理自森著人爲三才中豈不以我故與君𨿽異物生而相依附結托善惡同安得不相語三皇大聖人今復在何處彭祖壽永年欲畱不得住【彭祖姓籛名鏗顓頊孫進雉羮於堯堯封於彭城歷夏經殷至周年八百嵗】老少同一死賢愚無復數日醉或能忘將非促齡具立善常所欣誰當爲汝譽【日醉釋前篇立善釋後篇】甚念傷吾生正宜委運去縱浪大化中不喜亦不懼應盡便須盡無復獨多慮

九日閒居【古詩云人生不滿百常懷千嵗憂而淵明以五字盡之曰世短意常多東坡曰意長日月促則倒轉陶句耳】

陶淵明

餘閒居愛重九之名秋菊盈園而持醪靡由空服九華寄懷於言

世短意常多斯人樂久生日月依辰至舉俗愛其名露淒暄風息气澈天象明往燕無遺影來鴈有餘聲酒能袪百慮菊爲制頽齡如何蓬廬士空視時運傾【空視時運傾指易代之事】塵爵恥虛罍寒華徒自榮斂襟獨閒謠緬焉起深情棲遲固多娯淹畱豈無成【淹畱無成騷人語也今反之謂不得於彼則得於此後棲遲詎爲拙亦同】

歸田園居【第六首乃江淹雜擬詩今去之】

陶淵明

少無適俗韻性本愛丘山誤落塵网中一去三十年羇鳥戀舊林池魚思故淵開荒南野際守拙歸田園方宅十餘畝艸屋八九間楡栁防後園桃李羅堂前曖曖逺人村依依墟裏煙狗吠深巷中雞鳴桑樹巓戶庭無塵雜虛室有餘閒久在樊籠裏復得返自然

其二

野外罕人事窮巷寡輪鞅白日掩荊扉虛室絕塵想時復墟曲中披艸共來往相見無雜言但道桑麻長桑麻日已長我土日已廣常恐霜霰至零落同艸莽

其三

種豆南山下艸盛豆苖稀晨興理荒穢帶月荷鉏歸道狹艸木長夕露沾我衣衣沾不足惜但使願無違【前漢楊惲傳田彼南山蕪穢不治種一頃豆落而爲萁人生行樂耳須富貴何時】

其四

久去山澤遊浪莽林野娯試攜子侄輩披榛步荒墟徘徊丘壠間依依昔人居井竈有遺處桑竹殘朽株借問采薪者此人皆焉如薪者向我言死沒無復餘一世異朝市此語眞不虛人生似幻化終當歸空無

其五

悵恨獨策還﨑嶇歷榛曲山澗淸且淺遇以濯吾足漉我新熟酒只雞招近局日入室中闇荊薪代明燭歡來苦夕短已復至天旭

遊斜川

陶淵明

辛丑正月五日天气澄和風物閒美與二三鄰曲同遊斜川臨長流望曽城【駱庭芝云曽城落星寺也殆是晉所稱者】魴鯉躍鱗於將夕水鷗乘和以翻飛彼南阜者名實舊矣不復乃爲嗟嘆若夫曽城傍無依接獨秀中臯遙想靈山有愛嘉名【天問昆侖縣圃其尻安在增城九重其髙幾里淮南子昆侖中有增城九重注雲中有五城十二樓故云靈山嘉名】欣對不足率爾賦詩悲日月之遂往悼吾年之不畱各疏年紀鄕裏以記其時日

開嵗倐五日吾生行歸休念之動中懷及辰爲玆遊气和天惟澄班坐依逺流弱湍馳文魴閒谷矯鳴鷗迥澤散遊目緬然睇曽丘𨿽防九重秀顧瞻無匹儔提壺接賓侶引滿更獻酬未知從今去當復如此不中觴縱遙情忘彼千載憂且極今朝樂明日非所求

示周續之祖企謝景夷三郎【時三人比講禮校書】

陶淵明

負屙頽檐下終日無一欣藥石有時閒念我意中人相去不尋常道路邈何因周生述孔業祖謝響然臻【薦彌表羣士響臻】道喪向千載今朝復斯聞馬隊非講肆校書亦已勤【江州刺史檀韶苦請廬山周續之出州與學生祖企謝景夷三人在城比講禮加以讐校所住公廨近於馬肆】老夫有所愛思與爾爲鄰願言誨諸子從我潁水濱【許由居箕山之下潁水之濱續之自社主逺公順寂之後𨿽隠居廬山而州將每相招引頗從之遊世號通隱故引箕潁之事防譏之】

乞食【東坡曰淵明得一食至欲以冥謝主人哀哉哀哉此大類丐者口頰也非獨余哀之舉世莫不哀之也饑寒常在身前功名常在身後二者不相待此士之所以窮也】

陶淵明

饑來驅我去不知竟何之行行至斯裏叩門拙言辭主人解余意遺贈豈虛來談話終日夕觴至輒傾杯情欣新知歡言詠遂賦詩感子漂母惠愧我非韓才銜戢知何謝冥報以相貽

諸人共遊周家墓栢下

陶淵明

今日天气佳淸吹與鳴彈【吹尺僞切噓也】感彼栢下人安得不爲歡淸歌散新聲緑酒開芳顏未知明日事余襟良已殫

答龐參軍

陶淵明

三復來貺欲罷不能自爾鄰曲冬春再交款然良對忽成舊遊俗諺云數面成親舊況情過此者乎人事好乖便當語離楊公所嘆豈惟常悲吾抱疾多年不復爲文本旣不丰【謂臒瘁也】復老病繼之輒依周孔往復之義且爲別後相思之資【楊公楊朱也】

相知何必舊傾蓋定前言有客賞我趣每每顧林園談諧無俗調所說聖人篇或有數防酒閒飲自歡然我實幽居士無復東西緣物新人惟舊弱毫多所宣情通萬里外形迹滯江山君其愛體素【曹子建詩王其愛玉體】來防在何年

五月旦作和戴主簿

陶淵明

虛舟縱逸棹回復遂無窮發嵗始俛仰星紀奄將中南牕罕悴物北林榮且丰神淵寫時雨晨色奏景風【史記律書景風者居南方景者言陽道竟故曰景風】旣來孰不去人理固有終居常待其盡曲肱豈傷衝遷化或夷險肆志無窊隆卽事如已髙何必升華嵩

連雨獨飲

陶淵明

運生防歸盡終古謂之然世間有松喬於今定何間故老贈余酒乃言飲得仙試酌百情逺重觴忽忘天天際去此幾任眞無所先云鶴有奇翼八表須臾還自我抱玆獨僶俛四十年形骸久已化心在復何言

移居【二首】

陶淵明

昔欲居南村【卽栗裏也】非爲卜其宅聞多素心人樂與數晨夕懷此頗有年今日從玆役廬何必廣取足蔽牀席鄰曲時時來【指顏延年殷景仁龐通之輩】抗言談在昔奇文共欣賞【奇文見王褒傳】疑義相與析

其二

春秋多佳日登髙賦新詩過門更相呼有酒斟酌之農務各自歸閒暇輒相思相思則披衣言笑無厭時此理將不勝【音升任也】無爲忽去玆【言此樂不可勝無爲舎而去之韓子亦曰樂之終身不厭何暇外慕】衣食當須紀力耕不吾欺

和劉柴桑【遺民嘗作柴桑令○趙山泉曰谷風轉淒薄四句𨿽出於一時之諧謔亦可謂巧於處窮矣以弱女諭酒之醨薄饑則濡枯腸寒則若挾纊曲盡貧士嗜酒之常態】陶淵明

山澤久見招胡事乃躊躇直爲親舊故未忍言索居良辰入奇懷挈杖還西廬【時遺民約靖節隠山結白蓮社靖節雅不欲預其社列但時復往還於廬阜間】荒塗無歸人時時見廢墟茅茨已就治新疇復應畬【爾雅田三嵗曰畬靖節自庚戌徙居南村已再稔矣今秋獲後復應畬也】谷風轉淒薄【爾雅釋天東風謂之谷風】春醪解饑劬弱女𨿽非男慰情良勝無棲棲世中事嵗月共相疎耕織稱其用過此奚所須去去百年外身名同翳如

酬劉柴桑

陶淵明

窮居寡人用時忘四運周櫚庭多落葉慨然已知秋新葵郁北牖嘉穟養南疇今我不爲樂知有來嵗不命室攜童弱良日登逺遊

和郭主簿【二首】

陶淵明

藹藹堂前林中夏貯淸陰凱風因時來回飆開我襟息交遊閒業臥起弄書琴園蔬有餘滋舊谷猶儲今營已良有極過足非所欽舂秫作美酒酒熟吾自斟弱子戲我側學語未成音此事眞復樂聊用忘華簪遙遙望白雲懷古一何深

其二

和澤周三春淸涼素秋節露凝無遊氛天髙風景澈陵岑聳逸峯遙瞻皆奇絕芳菊開林耀靑松冠巖列懷此貞秀姿卓爲霜下傑銜觴念幽人千載撫爾訣檢素不獲展厭厭竟良月

贈羊長史【湯東澗曰天下分裂而中州賢聖之迹不可得而見今九土旣一則五帝之所連三王之所爭宜當首訪而獨多謝於商山之人何哉蓋南北𨿽合而世代將易但當與綺甪遊耳逺矣深哉】

陶淵明

左軍羊長史銜使秦川作此與之

愚生三季後慨然念黃虞得知千載外正賴古人書【山谷云正賴古人書蓋當時語或作上賴甚失語意】賢聖畱余迹事事在中都【洛陽西晉之故都長安乃秦漢所都】豈忘遊心目關河不可逾九域甫已一【謂宋公裕始平一燕秦也】逝將理舟輿聞君當先邁負屙不獲俱【時松齡銜左將軍朱齡石之命詣裕行府賀平關洛原詩意靖節初欲從松齡訪闗洛防病不果行】路若經商山爲我少躊躇多謝綺與角精爽今何如紫芝誰復采深谷久應蕪駟馬無貰患【貰待夜切賖也貸也】貧賤有交娯淸謠結心曲人乖運見疎擁懷累代下言盡意不舒

嵗暮和張常侍【湯東澗曰陶公不事異代之節與子房五世相韓之義同旣不爲狙擊震動之舉又時無漢祖者可托以行其志所謂撫已有深懷履運增慨然讀之亦可以深悲其志也矣】

陶淵明

市朝淒舊人驟驥感悲泉【悲泉見前驟驥言白駒之過隙】明旦非今日嵗暮余何言素顏斂光潤白髮一已繁濶哉秦穆談旅力豈未愆向夕長風起寒云沒西山厲厲气遂嚴紛紛飛鳥還民生鮮常在矧伊愁苦纒屢闕淸酤至無以樂當年窮通靡攸慮顦顇由化遷撫已有深懷履運增慨然

和胡西曹示顧賊曹

陶淵明

蕤賓五月中【史記律書五月也律中蕤賓陰气幼少故曰蕤賓陽不用事故曰賓】淸朝起南颸不駛亦不遲【駛疎吏切疾也】飄飄吹我衣重云蔽白日閒雨紛微微流目視西園榮紫葵於今甚可愛柰何當復衰感物願及時每恨靡所揮悠悠待秋稼寥落將賖遲逸想不可淹狷狂獨長悲

悲從弟仲徳

陶淵明

銜哀過舊宅悲淚應心零借問爲誰悲懷人在九冥禮服名羣從恩愛若同生門前執手時何意爾先傾在毀竟不免爲山不及成慈母沈哀疚二才數齡雙泣委空館朝夕無哭聲流塵集虛坐宿艸旅前庭階除曠遊迹園林獨餘情翳然乘化去終天不復形遲遲將回步惻惻悲襟盈

癸夘嵗始春懷古田舎【東坡曰平疇交逺風良苗亦懷新非古之耦耕植杖者不能道此語非余之世農亦不能識此語之妙】

陶淵明

先師有遺訓憂道不憂貧瞻望邈難逮轉欲志長勤秉耒歡時務解顏勸農人平疇交逺風良苗亦懷新𨿽未量嵗功卽事多所欣耕種有時息行者無問津日入相與歸壺漿勞近鄰長吟掩柴門聊爲隴畝民

癸夘十二月中作與從弟敬逺【吳泳曰傾耳無希聲在目皓已潔此十字雪之輕虛潔白盡在是矣後此者莫能加也】

陶淵明

寢迹衡門下邈與世相絕顧眄莫誰知荊扉晝常【必結切闔也】淒淒嵗暮風翳翳經日雪傾耳無希聲在目皓已潔【或作結】勁气侵襟袖簞瓢謝屢設蕭索空宇中了無一可悅歷覽千載書時時見遺烈髙操非所攀深得固窮節平津茍不由【漢元朔中武帝詔封公孫爲平津侯】棲遲詎爲拙寄意一言外玆契誰能別

庚戌嵗九月中於西田獲早稻

陶淵明

人生歸有道衣食固其端孰是都不營而以求自安開春理常業嵗功聊可觀晨出肆防勤日入負禾還山中饒霜露風气亦先寒田家豈不苦弗獲辭此難四體誠乃疲庶無異患幹盥濯息檐下鬥酒散襟顏遙遙沮溺心千載乃相關但願長如此躬耕非所嘆【平聲】

飲酒【元本二十首前選已載其二】

陶淵明

餘閒居寡歡兼比夜已長偶有名酒無夕不飲顧影獨盡忽焉復醉旣醉之後輒題數句自娯紙墨遂多辭無詮次聊命故人書之以爲歡笑爾

衰榮無定在彼此更共之邵生田中寧似東陵時寒暑有代謝人道每如玆達人解其防逝將不復疑忽與一觴酒日夕歡相持

其二

積善云有報夷叔在西山善惡茍不應何事空亦言九十行帶索饑寒況當年不賴固窮節百世當誰傳

其三

道喪向千載人人惜其情有酒不肯飲但顧世間名所以貴我身豈不在一生一生復能幾倐如流電驚鼎鼎百年內持此欲何成

其四【趙泉山曰此詩譏切殷景仁顏延年輩附麗於宋】

棲棲失羣鳥日暮猶獨飛徘徊無定止夜夜聲轉悲厲響思淸逺去來何依依因值孤生松斂翮遙來歸勁風無榮木此防獨不衰托身已得所千載不相違

其六

行止千萬端誰知非與是是非茍相形雷同共譽毀三季多此事【漢敍傳三季之後注云三代之末也】達士似不爾咄咄俗中惡【咄丁骨切叱也】且當從黃綺

其八

靑松在東園眾艸沒奇姿凝霜殄異類卓然見髙枝連林人不覺獨樹眾乃奇提壺掛寒柯逺望時復爲吾生夢幻間何事紲塵羈

其九【趙泉山曰時輩多勉靖節以出仕故作是篇】

淸晨聞叩門倒裳往自開問子爲誰歟田父有好懷壺漿逺見候疑我與時乖防縷茅檐下未足爲髙棲一世皆尙同願君汨【古沒切】其泥深感父老言稟气寡所諧紆轡誠可學違已詎非迷且共歡此飲吾駕不可回

其十

在昔曾逺遊直至東海隅道路迥且長風波阻中塗此行誰使然似爲饑所驅傾身營一飽少許便有餘恐此非名計息駕歸閒居

其十一【東坡曰客養千金軀臨化消其寶寶不過軀軀化則寶亡矣人言靖節不知道吾不信也】

顏生稱爲仁榮公言有道屢空不獲年長饑至於老𨿽畱身後名一生亦枯槁死去何所知稱心固爲好客養千金軀臨化消其寶裸葬何必惡【前漢楊王孫臨終令其子曰吾欲裸葬以反吾眞死則爲布囊盛屍入地七尺旣下從足引脫其囊以身親土其子遂裸葬】人當解意表

其十二

長公曽一仕壯節忽失時杜門不復出終身與世辭【張釋之子張摯字長公官至大夫免以不能取容當世終身不仕】仲理【楊倫】歸大澤髙風始在玆一往便當已何爲復狐疑去去當奚道世俗久相欺擺落悠悠談請從余所之

其十三【湯東澗曰醒者與世計分曉而醉者頽然聽之而已淵明蓋沈冥之逃者故以醒爲愚而以兀傲爲穎耳】

有客常同止趣捨邈異境一士長獨醉一夫終年醒醒醉還相笑發言各不領規規一何愚兀傲差若穎寄言酣中客日沒燭當炳

其十四【張文潛曰陶元亮𨿽嗜酒家貧不能常飲酒而況必飲美酒乎其所與飲多田野樵漁之人班坐林間所以奉身而悅口腹者略矣○葉石林曰晉人多言飲酒有至沈醉者此未必意眞在酒蓋方時艱人各懼禍惟托於醉可以粗遠世故耳】

故人賞我趣挈壺相與至班荊坐松下數斟已復醉父老雜亂言觴酌失行次不覺知有我安知物爲貴悠悠迷所畱酒中有深味

其十五

貧居乏人工灌木荒余宅【灌木叢木也】班班有翔鳥寂寂無行迹宇宙一何悠人生少至百嵗月相催逼鬢邊早已白若不委窮達素抱深可惜

其十六

少年罕人事遊好在六經行行向不惑淹畱遂無成竟抱固窮節饑寒飽所更廬交悲風荒艸沒前庭披褐守長夜晨雞不肯鳴孟公不在玆終以翳吾情【前漢陳遵字孟公嗜酒每大飲賓客滿堂】

其十七

幽蘭生前庭含薫待淸風淸風脫然至見別蕭艾中行行失故路任道或能通覺悟當念還鳥盡廢良弓其十八【湯東澗曰此篇蓋托子云以自況故以栁下惠事終之五栁先生傳云性嗜酒家貧不能常得親舊或置酒招之造飲輒盡○愚曰有時不肯言豈不在伐國亦謂不肯附麗易代之事】

子云性嗜酒家貧無由得時賴好事人載醪祛所惑【揚雄家貧嗜酒人希至其門好事者載酒肴從遊學】觴來爲之盡是諮無不塞有時不肯言豈不在伐國仁者用其心何嘗失顯黙

其十九

疇昔苦長饑投耒去學仕將養不得節凍餒固纒已是時向立年志意多所恥遂盡介然分終死歸田裏冉冉星气流亭亭復一紀世路廓悠悠楊朱所以止【淮南說林訓楊子見逵路而哭之爲其可以南可以北墨子見練絲而泣之爲其可以黃可以黒】𨿽無揮金事【張協二疎詩云揮金樂當年】濁酒聊可恃

其二十【東坡曰但恐多謬誤君當恕醉人此未醉時說也若已醉何假憂誤哉然世人言醉多未醒時語此最名言】

羲農去我久舉世少復眞汲汲魯中叟【孔子】彌縫使其淳鳯鳥𨿽不至禮樂暫得新洙泗輟防響漂流逮狂秦詩書復何罪一朝成灰塵區區諸老翁爲事誠慇懃如何絕世下六籍無一親終日馳車走不見所問津若復不快飲空負頭上巾但恨多謬誤君當恕醉人

述酒【黃山谷曰此篇有其義而亡其辭似是讀異書所作其中多不可解○韓子蒼曰余反覆之見山陽歸下國之句蓋用山陽公事疑是義熈以後有所感而作也故有流淚抱中嘆平王去舊京之語○湯東澗曰按晉元熈二年六月劉裕廢恭帝爲零陵王明年以毒酒一甖授張偉使酖王偉自飲而卒繼又令兵人逾垣進藥王不肯飲遂掩殺之此詩所爲作故以述酒名篇詩辭盡隠語故觀者弗省獨韓子蒼以山陽下國一語疑是義熈後有感而賦余反覆詳考而後知決爲零陵哀詩也昔蘇子讀述史九章曰去之百年嵗吾猶見其人也豈虛言哉】陶淵明

重離照南陸鳴鳥聲相聞秋艸𨿽未黃融風久已分素礫皛修渚南嶽無餘云豫章抗髙門重華固靈墳【豫章宋武始封重華斥恭帝揖遜事】流淚抱中嘆傾耳聽司晨神州獻嘉粟西靈爲我馴諸梁董師旅羊勝喪其身【黃山谷云羊勝當是芊勝白公也沈諸梁葉公也殺白公勝】山陽歸下國【魏降漢獻帝爲山陽公卒弒之】成名猶不勤卜生善斯牧安樂不爲君平王【一作生】去舊京峽中納遺薫雙陵甫云育三趾顯奇文王子愛淸吹日中翔河汾朱公練九齒閒居離世紛峩峩西嶺內偃息常所親天容自永固彭殤非等倫

責子【舒儼宣俟雍份端佚通佟凡五人舒宣雍端通皆小名也○黃山谷曰觀淵明此詩想見其人慈祥戱謔可觀也俗人便謂淵明諸子皆不肖而淵明愁嘆見於詩耳所謂癡人前不得說夢也】

陶淵明

白髮被兩鬢肌膚不復實𨿽有五男兒總不好紙筆阿舒【儼】已二八懶惰故無匹阿宣【俟】行志學而不愛文術雍【份】端【佚】年十三不識六與七通【佟】子垂九齡但覓棃與栗天運茍如此且進杯中物

擬古九首【第七首已入前選】

陶淵明

榮榮牕下蘭密密堂前栁初與君別時不謂行當久出門萬里客中道逢嘉友未言心相醉不在接杯酒蘭枯栁亦衰遂令此言負多謝諸少年相知不忠厚意气傾人命離隔復何有

其二

辭家夙嚴駕當往志無終問君今何行非商復非戎聞有田子泰節義爲士雄斯人久已死鄕裏習其風生有髙世名旣沒傳無窮不學狂馳子直在百年中【田疇字子泰漢北平無終人時董卓遷帝於長安幽州牧劉虞欲遣使奔問行在無其人聞疇奇士乃署爲從事疇將行道路阻絕遂循間道至長安致命詔拜騎都尉疇以天子蒙塵不可荷佩榮寵固辭不受得報還虞已爲公孫瓚所滅疇謁虞墓哭位而去瓚怒曰汝何不送章報於我疇答曰云云瓉壯之疇得北歸遂入徐無山中】

其三

仲春遘時雨始雷發東隅眾蟄各濳駭艸木從橫舒翩翩新來燕雙雙入我廬先巢故尙在相將還舊居自從分別來門庭日荒蕪我心固匪石君情定何如

其四

迢迢百尺樓分明望四荒暮作歸云宅朝爲飛鳥堂山河滿目中平原獨茫茫古時功名士慷慨爭此場一旦百嵗後相與還北邙【忙】松栢爲人伐髙墳互低昻頽基無遺主遊魂在何方榮華誠足貴亦復可憐傷

其五

東方有一士被服常不完三旬九遇食【說苑子思三旬九食】十年著一冠辛勤無此比常有好容顏我欲觀其人晨去越河關靑松夾路生白雲宿檐端知我故來意取琴爲我彈上驚別鶴下操孤鸞願畱就君住從今至嵗寒其六【湯東澗曰前四句興而比以言吾有定見而不爲談者所似謂白蓮社中人也】

蒼蒼谷中樹冬夏常如玆年年見霜雪誰謂不知時厭聞世上語結友到臨淄稷下多談士指彼決吾疑裝束旣有日已與家人辭行行停出門還坐更相思不怨道里長但畏人我欺萬一不合意永爲世笑之伊懷難具道爲君作此詩

其八【湯東澗曰首陽易水亦寓憤世之意說苑鐘子期死而伯牙絕弦破琴知世莫可爲鼓也惠施卒而莊子深暝不言見世莫可語也伯牙之琴荘周之言惟鐘惠能聽今有能聽之人而無可聽之言此淵明所以罷逺遊也】

少時壯且厲撫劍獨行遊誰言行遊近張掖至幽州饑食首陽薇渇飲易水流【荊軻爲燕太子丹刺秦王太子及賓客皆送至易水之上】不見相知人惟見古時丘路邊兩髙墳伯牙與莊周此士難再得吾行欲何求

其九

種桑長江邊三年望當采枝條始欲茂忽值山河攺柯葉自摧折根株浮滄海春蠶旣無食寒衣欲誰待本不植髙原今日復何悔

雜詩

陶淵明

人生無根蔕飄如陌上塵分散逐風轉此已非常身落地爲兄弟何必骨肉親得歡當作樂鬥酒聚比鄰盛年不重來一日難再晨及時當勉勵嵗月不待人

其二

白日淪西河素月出東嶺遙遙萬里輝蕩蕩空中景風來入房戶夜中枕席冷气變悟時易不眠知夕永欲言無予和揮杯勸孤影日月擲人去有志不獲騁念此懷悲淒終曉不能靜

其三

榮華難久居盛衰不可量昔爲三春蕖今作秋蓮房嚴霜結野艸枯悴未遽央日月有環周我去不再陽【愚曰此只說死生】眷眷往昔時憶此斷人腸

其四

丈夫志四海我願不知老親戚共一處子孫還相保觴弦肆朝日尊中酒不燥緩帶盡歡娯起晚眠常早孰若當世士冰炭滿懷抱百年歸丘壠用此空名道

其五【湯東澗曰太白詩云百嵗落半塗前期浩漫漫中宵不成寐天明起長嘆人生學無歸宿者例有此嘆必聞道而後免此此淵明所以惜寸陰歟】

憶我少壯時無樂自欣豫猛志逸四海騫翮思逺翥荏苒嵗月頽此心稍已去值歡無復娯每每多憂慮气力漸衰損轉覺日不如壑舟無須臾引我不得住前塗當幾許未知止泊處古人惜寸陰念此使人懼

其六

昔聞長者言掩耳每不喜柰何五十年忽已親此事求我盛年歡【男子自二十一至二十九則爲盛年】一毫無復意去去轉欲逺此生豈再值傾家時作樂竟此嵗月駛有子不畱金何用身後置

其七

日月不肯遲四時相催迫寒風拂枯條落葉掩長陌弱質與運頹鬢早已白素標插人頭前塗漸就窄家爲逆旅舎我如當去客去去欲何之南山有舊宅

其八

代耕本非望所業在田桑躬親未曽替寒餒常糟糠豈期過滿腹但願飽粳糧禦冬足大布粗絺以應陽正爾不能得哀哉亦可傷人皆盡獲宜拙生失其方理也可柰何且爲陶一觴

詠貧士【元本七首前選已載其首篇】

陶淵明

淒厲嵗雲暮擁褐曝前軒南圃無遺秀枯條盈北園傾壺絕餘瀝闚竈不見煙詩書塞座外日昃不遑研閒居非陳厄竊有慍見言何以慰吾懷賴古多此賢

其三

榮叟老帶索欣然方彈琴原生納決屨淸歌暢髙音【原憲】重華去我久貧士世相尋襟不掩肘藜羮常乏斟豈忘襲輕裘茍得非所欽賜也徒能辯乃不見吾心

其四

安貧守賤者自古有黔婁【劉向列女傳魯黔婁妻者魯黔婁先生之妻也先生死曽子哭之畢曰何以爲謚其妻曰以康爲謚曽子曰先生在時食不充口衣不蓋形死則手足不斂何樂於此而謚爲康乎其妻曰昔先生君嘗欲授之政以爲國相辭而不受是有餘貴也君嘗賜之粟三十鐘辭而不受是有餘富也彼先生者甘天下之淡味安天下之卑位不戚戚於貧賤不忻忻於富貴求仁得仁求義得義其謚曰康不亦宜乎】好爵吾不榮厚饋吾不醻一旦壽命盡服仍不周豈不知其極非道故無憂從來將千載未復見斯儔朝與仁義生夕死復何求

其五

袁安困積雪邈然不可幹【晉書洛陽大雪丈餘縣令出見袁安門無行迹謂其已死入見安偃臥問其故答曰大雪人乏食不宜幹人令賢之舉孝亷】阮公見錢入卽日棄其官芻槁有常溫采莒足朝餐豈不實辛苦所懼非饑寒貧富常交戰道勝無戚顏至徳冠邦閭淸節映西闗

其六

仲蔚愛窮居繞宅生蒿蓬翳然絕交遊賦詩頗能工舉世無知者止有一劉龔【張仲蔚善屬文好詩賦常居窮素所處蓬蒿沒人閉門養性時人莫知惟劉龔知之】此士胡獨然寔由罕所同介焉安其業所樂非窮通【莊子古之得道者窮亦樂通亦樂所樂非窮通也】人事固以拙聊得長相從

其七

昔在黃子廉【黃蓋傳雲南陽太守黃子廉之後也】彈冠佐名州一朝辭吏歸淸貧略難儔年饑感仁妻泣涕向我流丈夫𨿽有志固爲兒女憂惠孫一晤嘆腆贈竟莫酬誰云固窮難邈哉此前修

詠荊軻【朱文公曰淵明詩人皆說平淡看他自豪放得來不覺其露出本相者是詠荊軻一篇平淡底人如何說得這樣言語出來】

陶淵明

燕丹善養士志在報彊嬴招集百夫良嵗暮得荊卿君子死知已提劍出燕京素驥鳴廣陌慷慨送我行雄發指危冠猛气充長纓飲餞易水上四座列羣英漸離擊悲築宋意唱髙聲【淮南子髙漸離宋意爲擊築而歌於易水之上】蕭蕭哀風逝淡淡寒波生商音更流涕羽奏壯士驚心知去不歸且有後世名登車何時顧飛蓋入秦庭淩厲越萬里逶迆過千城圖窮事日至豪主正怔營惜哉劍術疎【魯勾踐聞荊軻之刺秦王曰惜哉其不講於刺劍之術也】奇功遂不成其人𨿽已沒千載有餘情

建除

鮑照

建旗出燉煌西討屬國羌除去徒與騎戰車羅萬箱滿山又塡谷投鞍合營墻平原亙千里旗鼔轉相望定舎後未休後驛勅前裝執防無暫傾彎弧不解張破滅西零國生虜郅支王危亂悉平蕩萬里置闗梁成軍入玉門士女獻壺漿收功在一時歷世荷餘光開壤襲朱紱左右佩金章閉帷艸太玆事殆愚狂

贈故人馬子喬

鮑照

雙劍將離別先在匣中鳴煙雨交將夕從此忽分形雌沈吳江裏雄飛入楚城吳江深無底楚闕有崇扃一爲天地別豈直限幽明神物終不隔千祀儻還並

侍宴華光殿奉勅爲皇太子作【四言】

謝朓

旁求遂古逖聽鴻名大寶曰位得一爲貞朱綈葉祉緑字摛英升配同實進讓殊聲

大橫將屬防昌已命國步中阻宸居膺慶璽劍先傳龜玉增映宗堯有緒復禹無競

禮行郊社人神受職寶效山川鱗羽變色塞北靡丹徼南極浮毳駕風飛泳登陟

能官民秀利建天跗枵鶉列野營絳分區論思帝則獻納宸樞麟趾方【一作公】定鵜翼誰濡

西京藹藹東都濟濟秋祓濯流春禊浮醴初吉云獻上除方啟昔駕陽頻【一作潁】今帳云陛

嘉樂舊矣芳宴在斯載畱神矚有睟天儀龍精已映威仰未移葉依黃鳥花落春池

髙殿敞禁林稠密靑嶝崛起丹樓間出翠葆隨風金戈動日惆悵淸管徘徊輕佾

灞滻入筵河淇流阼海若【一作媧谷】來往觴肴沿溯歡飫終日【一作有終】淸光欲暮輕貂【一作豹】回道【一作首】華組徐步登賢博望獻【一作載】賦淸漳漢貳稱敏魏兩垂芳監撫有則匕鬯無方瞻言守器永愧元良

臨溪送別

謝朓

悵望南浦時徙倚北梁步葉下涼風初日隱輕霞暮荒城迥易陰秋溪廣難渡沫泣豈徒然君子行多露

和王中丞聞琴

謝朓

涼風吹月露圓景動淸陰蕙風入懷抱聞君此夜琴蕭索滿林聽輕鳴響澗音無爲澹容與蹉跎江海心

詠竹

謝朓

前牕一叢竹靑翠獨言奇南條交北葉新筍雜故枝月光疎已密風來起復埀靑扈飛不礙黃口得相窺但恨從風籜根株長別離

懷故人

謝朓

芳洲有杜若可以贈佳期望望忽超逺何由見所思我行未千里山川已間之離居方嵗月故人不在玆淸風動簾夜孤月照牕時安得同攜手酌酒賦新詩

餞謝文學

沈約

漢池水如帶巫山云似蓋瀄汨背吳潮潺湲橫楚瀬一望沮漳水寧思江海防以我徑寸心從君千里外

同前

劉繪

汀洲千里芳朝云萬里色悠然在天隅之子去安極春潭無與窺秋臺共誰陟不見一佳人徒望西飛翼

北戍瑯邪城

江孝嗣

驅馬一連翩日下情不息芳樹似佳人惆悵余何極薄暮苦羇愁終朝傷旅食丈夫許人世安得顧心臆按劍勿復言誰能耕與織

和江丞北戌瑯邪城

謝眺

春城麗白日阿閣跨層樓蒼江忽渺渺驅馬復悠悠京洛多塵霧淮濟未安流豈不思撫劍惜哉無輕舟夫君良自勉嵗暮勿淹畱

詠竹火籠

沈約

結根終南下防露復披云𨿽爲九華扇聊可滌炎氛安能遇狐白鶴卵織成文覆持鴛鴦被百和吐氛氳忽爲纎手用嵗暮待羅裙

文選補遺卷三十六

欽定四庫全書

文選補遺卷三十七

元陳仁子輯

銘【銘者名也所以名其所爲名也故說文又曰銘志也○愚曰文用四言皆始於詩商頌魯頌頌之祖也庭燎因以箴之箴之始也抑詩衛武以自警則銘之類皇矣美周則贊之類其體昉於詩而葉以韻語然後來如聖主得賢臣頌太史公論贊及宋朝張橫渠東西銘西山夜气箴率皆散語此又體之變也】

十七銘【載大戴禮古所存者十四銘武王踐阼三日召師尙父而問焉尙父端冕奉策書之言曰敬勝怠者吉怠勝敬者防義勝欲者從欲勝義者凶凡事不彊則枉弗敬則不正枉者滅廢敬者萬世藏之約行之行可以爲子孫常者也武王聞之惕若恐懼退而爲戒書於席之四端爲銘云云○朱文公曰大戴禮載武王諸銘有直做得巧了切題者如鑑銘是也亦有絕不可曉者想他古人只是述戒懼之意而隨所在寫記以自警省耳不似今人爲此銘硬要就此物上說得親切然其間固亦有切題者如湯盤銘之類至於武王盥盤銘則又卻似个船銘只是因水起意然恐亦有錯雜處○愚曰敬之一字聖學用工之處在堯舜禹曰欽在成湯以下皆曰敬敬之一字戒儆如此而太公且以吉凶禍福恐之曷其柰何不敬○洪容齋舉漢昭帝紀文潁注以爲賈誼作此不必辧】

周武王

席銘

安樂必敬【書於前左端】無行可悔【書於前右端】一反一側亦不可以忘【書於後左端】所監不逺視邇所代【書於後右端】

機銘

皇皇惟敬口口生敬口生防口戕口【防呼垢呼遘二切厚怒也乂音垢】

鑑銘

見爾前慮爾後

盥盤銘

與其溺於人也寧溺於淵溺於淵猶可遊也溺於人不可救也

楹銘

毋曰胡殘其禍將然毋曰胡害其禍將大毋曰胡傷其禍將長

杖銘

惡乎危於忿疐惡乎失道於嗜欲惡乎相忘於富貴

帶銘

火滅修容愼戒必共共則壽

履銘

愼之勞勞則富

觴豆銘

食自杖食自杖戒之防防則逃【防居髙切逸也】

戶銘

夫名難得而易失無勤弗志而曰我知之乎無勤弗及而曰我杖之乎擾阻以泥之若風將至必先搖搖𨿽有聖人不能爲謀也

牖銘

隨天之時以地之財敬祀皇天敬以先時

劍銘

帶之以爲服動必行徳行徳則興倍徳則崩

弓銘

屈伸之義發之行之無忘自過

矛銘

造矛造矛少間弗忍終身之羞予一人所聞以戒後世子孫

衣銘【並鏡觴銘載太公陰謀○愚曰讀此者以周公故舊無大故不棄之說充而拓之

可】

桑蠶苦女工難得新捐故後必寒

鏡銘

以鑑自照者見形容以人自照者見吉凶

觴銘【愚曰酒須剛制如此】

樂極則悲沈湎致非社稷爲危

金人銘【孔子之周觀於大廟右階之前有金人焉三緘其口而銘其背曰云云○愚曰此以

愼言爲主而有謹防之意焉有自下之意焉持身之法也】

古之愼言人也戒之哉無多言多言多敗無多事多事多患安樂必戒無行所悔【不可復行所悔之事】勿謂何傷其禍將長勿謂何害其禍將大勿謂不聞神將伺人焰焰不滅炎炎若何防防不壅終成江河綿綿不絕或成网羅毫末不札將尋斧柯誠能愼之福之垠也口是何傷禍之門也彊梁者不得其死好勝者必遇其敵盜憎主人民怨其上君子知天下之不可上也故下之知眾人之不可先也故後之溫恭愼徳使人慕之執雌持下人莫逾之人皆趨彼我獨守此人皆惑之我獨不徙內藏我知不與人論技我𨿽尊髙人莫害我夫江湖長百谷者以其卑下也天道無親常與善人戒之哉

五熟釜銘【愚曰鐘繇魏開國之功臣也李傕郭汜之亂處之得其道者其辛甘燥濕調齊俱不失宜也歟】

魏文帝【魏略曰繇爲相國以五熟釡鼎範因太子鑄之釜成太子與繇書曰昔有黃三鼎周之九寶咸以一體使調一味豈若斯釡五味時芳蓋鼎之烹飪以饗上帝以養聖賢昭徳祈福莫斯之美故非大人莫之能造故非斯器莫宜盛徳今之嘉釜有逾玆美夫周之屍臣宋之老父衛之孔悝晉之魏顆彼四臣者並以功徳勒名鐘鼎今執事寛亮大魏以隆聖化堂堂之徳於斯爲盛誠太常之所宜銘彛器之所宜勒故作斯銘勒之釜口庶可贊揚洪美屍臣主事之臣也】

於赫有魏作漢藩輔厥相維鐘實干心膂靖共夙夜匪遑安處百僚師師皆玆矩度

座右銘【愚曰蘭魏武皇卞太后弟秉之子也接乎呂霍梁竇恣橫之後而廉退若此其戚畹之賢者乎】

卞蘭

重階連棟必濁汝眞金寶防室將亂汝神厚味來殃艷色危身求髙反墜務厚更貧閉情塞欲老氏所珍周廟之鼎仲尼是遵審愼汝口戒無失人從容順時和光同塵無謂冥漠人不汝聞無謂幽冥處獨若羣不爲福先不與禍鄰守執素無亂大倫常若臨深終始惟能

淩煙樓銘【並序○宋臨川王起】

鮑照

臣聞憑飆薦響唱防效長垂【一作乘】波鑑景功少致深是以冰臺築乎魏邑鳯閣起於漢京皆所以贊生通誌感悅幽情者也伏見所制淩煙樓棲置崇迥延瞰平寂卽秀神臯因基地勢東臨吳甸西眺楚闗奔江永寫鱗嶺相葺重樹窮天通原盡目悲積陳古賞絕舊年誠可以暉曠髙明藻撤逺心矣夫識緣感傾事待言彰匪言匪述綿世罔傳敢作銘曰

巖巖崇樓藐藐層隅階基天削戶牖云區瞰江列楹望景延除積淸風露合【一作舎】防煙塗俯窺淮海俛眺荊吳我王結駕藻思神居宜此萬春修靈所扶

藥奩銘

鮑照

嵗霣走丸生猒隤墻時無驟得年有遐方水玉出煙靈飛【一作神靈】生光文電衣龍防云裳九芝八石延正蕩斜二脂六體振衰返華毛姬餌葉鳯子藏花景絕翠蚪气隱頳霞深神罕別妙奇不揚或繁虎杖或亂蛇牀故不世不可以服未達不可以嘗精逆目是乃爲良

飛白書勢銘

鮑照

秋毫精勁霜素凝鮮霑此瑤波染彼松煙超工八法盡奇六文鳥企龍躍珠解泉分輕如遊霧重似崩云絕鋒劍摧驚埶箭飛差池燕起振迅鴻歸臨危制節中險騰機珪角星芒明麗爛逸絲縈發垂平理端密盈尺錦兩片字金溢故仙芝煩弱旣匪足雙虫虎瑣碎又安能匹君子品之是最神筆

石帆銘

鮑照

應風剖流息石橫波下潨地紉上獦星羅吐湘引漢歙蠡吞沱西曆岷冢北瀉淮河眇森藹積廣連深淪天測際亙海窮陰雲族未起風柯不吟崩濤山墜郁浪雷沈在昔鴻荒刋啟源陸表裏民邦經緯鳥服瞻貞視晦坎水巽木乃剡乃鏟旣刳旣斵飛深浮逺巢潭館谷涉川之利謂易則難臨淵之戒曰危乃安泊潛輕濟冥表勤言穆我戒逐畱禦不還徒悲猿鵠空駕滄煙君子彼想祗心載惕林簡松栝水采龍鷁覘气涉潮投祭涵璧揆檢含圖命辰定歷二崤虎口周王夙趨九折羊腸漢惡電驅潛鱗浮翼爭景乘虛衡石頳鰩帝子察殂靑山斷河後父沈軀川吏掌津敢告訪途

書車【以下七首古銘】

自致者急載人者緩取欲度自致而反

書筆

豪毛茂茂陷水可脫陷文不活

書硯

石墨相著而黒邪心讒言無得污白

書鋒

忍之須臾乃全汝軀

書杖

輔人無苟扶人無咎

書井

原泉滑滑連旱則絕取事有常賦斂有節

量銘

時文思索允臻其極嘉量旣成以觀四國永啟厥後玆器維則

箴【箴戒也通作鍼又作鍼詩曰因以箴之傳曰工誦箴諫殆如醫之鍼以攻疾云】

酒箴【愚曰此箴揚雄本以諷諫成帝其文爲酒客難法度士本不足爲諫無可取者然其曰處髙臨深動常近危亦足爲警陳遵愛之特以適投其嗜酒之好耳至以張竦之自約防諸遵之自恣劣彼優此終不如竦之論爲正猶足自勵也】

揚雄【此箴載陳遵傳遵常喜此謂張竦曰吾與爾猶是矣足下諷誦經書苦身自約不敢差跌而我放意自恣浮湛俗間官爵功名不減於子而差獨樂竦曰人各有性長短自裁子欲爲我亦不能吾而效子亦敗矣𨿽然學我者易持效子者難將吾常道也】

子猶缾矣觀缾之居居井之眉【眉井邊地若目上之有眉】處髙臨深動常近危酒醪不入口臧水滿懷不得左右牽於纆徽【纆徽井索也】一旦叀礙爲瓽所轠【叀上絹反縣也瓽丁浪反井以磚爲甃也轠音雷擊也言缾懸礙不得下而爲井瓽所擊則破碎也甃側救反】身提黃泉骨肉爲泥自用如此不如鴟夷【鴟夷韋囊以盛酒卽今鴟夷幐也】鴟夷滑稽腹大如壺【滑稽圓轉縱捨無窮之狀滑音骨稽音雞】盡日盛酒人復借酤常爲國器托於屬車【天子屬車常載酒食故有鴟夷】出入兩宮經營公家繇是言之酒何過乎

外戚箴【愚曰兩漢罹外戚之禍不一而梁翼橫於桓帝之朝其促漢之亡者崔琦之箴豈徒爲漢哉亦以報冀之知遇耳其不足以遏橫流也惜哉】

崔琦【琦以文章稱梁冀請與交冀行多不軌琦數引古今成敗以戒之冀不能受乃作是箴】

赫赫外戚華寵煌煌昔在帝舜徳隆英皇【舜妃娥皇女英堯之女】周興三母【太姜太王之妃太妊王季之妃太姒文王之妃】有莘崇湯【湯娶有莘氏女伊尹爲之媵臣】宣王晏起姜後脫簪【姜後脫簪珥待罪於永巷曰使君王樂色而忘徳】齊桓好樂衛姬不音【衛姬不聽鄭衛之音】皆輔主以禮扶君以仁達才進善以義濟身爰曁衰葉漸已頹虧貫魚不敍九禦差池【謂宮人如貫魚之有敍不偏愛】晉國之難禍起於麗【獻公麗姬也】惟家之索牝雞之晨專權擅愛顯已蔽人陵長間舊圯剝至親並後匹嫡淫女斃陳匪賢是上畨爲司徒【畨幽王之後親黨也用爲司徒】荷爵負乘采食名都【詩曰皇父孔聖作都於向皇父幽王后之親黨也】詩人是刺徳用不憮【大也】暴辛惑婦拒諫自孤【紂名辛惑妲已也】蝠蛇其心縱毒不辜諸父是殺孕子是刳【殺王子比干刳剔孕婦】天怒地忿人謀鬼圖甲子昧爽身首分離初爲天子後爲人螭非但耽色母后尢然不相率以禮而競奬以權先笑後號卒以辱殘家國泯絕宗廟燒燔妺嬉喪夏【桀妃有施氏女】褒姒斃周【幽王嬖褒姒爲犬戎殺】妲已亡殷趙靈沙丘【王得吳娃愛而生子何乃廢太子章而立何遊沙丘宮章作亂王死沙丘宮】戚姬人豕呂宗以敗【戚姬爲呂后所殺】陳后作巫卒死於外【武帝陳皇后以巫蠱廢】霍欲鴆子身乃罹廢【霍光之女欲毒太子被廢也】故曰無謂我貴天將爾摧無恃常好色有歇防無怙常幸愛有陵遲無曰我能天人爾違患生不徳福有愼機日不常中月盈有虧履道者固仗勢者危防臣司戚敢告在斯

贈第五永箴【愚曰此餞行之語也戒勵如此當時之賦詩者諒不能然矣】髙彪【時永爲督軍禦史使督幽州百官大防祖餞於長樂觀蔡邕等皆賦詩彪獨作箴邕等甚美其文】

文武將墜乃俾俊臣整我皇綱董此不防古之君子卽戎忘身明其果毅尙其桓桓【武貌】呂尙七十气冠三軍詩人作歌如鷹如鸇天有太一五將三門地有九變丘陵山川人有計策六奇五間【陳平六奇孫子五間】總玆三事謀則咨詢無曰已能務在求賢淮陰之勇廣武是尊【廣武君李左車也】周公大聖石碏純臣以威克愛以義滅親【周公誅管蔡石碏殺其身】勿謂時險不正其身勿謂無人莫識已眞忘富遺貴福祿乃存枉道依合復無所觀先公髙節越可永遵佩藏斯戒以厲終身

乘輿箴【愚曰箴警至矣使其說行豈復有趙王倫之簒哉】

潘尼【時入補尙書轉著作郎事孝惠帝】

易稱有天地然後有人倫有父子然後有君臣傳曰大者天地其次君臣然君臣父子之道天地人倫之本未有以先之者也故天生蒸人而樹之君使司牧之將以導羣生之性而理萬物之情豈以寵一人之身極無量之欲如斯而已哉夫古之爲君者無欲而至公故有茅茨土階之儉而後之爲君有欲而自利故有瑤臺瓊室之侈無欲者天下共推之有欲者天下共爭之推之之極𨿽禪代猶脫屣爭之之極𨿽劫殺而不避故曰天下非一人之天下乃天下之天下安可求而得辭而已者乎夫修諸已而化諸人出乎邇而見乎遠者言行之謂也故人主所患莫甚於不知其過而所美莫美於好聞其過若有君於此而曰予必無過惟其言而莫之違斯孔子所謂其庶幾乎一言而喪國者也蓋君子之過如日月之蝕過也人皆見之更也人皆仰之𨿽以堯舜湯武之盛必有誹謗之木敢諫之鼓盤杅之銘無諱之史所以閒其邪僻而納諸正道其自維持如此之備故箴規之興將以救過補闕然猶依違諷諭使言之者無罪聞之者足以自誡先儒旣援古義舉內外之殊而髙祖亦序六官論成敗之要義正辭約又盡善矣自虞人箴以至於百官非惟規其所司誠欲人主斟酌其得失焉春秋傳曰命百官箴王闕則亦天子之事也尼以爲王者膺受命之期當神器之運摠萬機而撫四海簡羣才而審所授孜孜於得人汲汲於聞過𨿽廷爭面折猶將祈請而求焉至於箴規諫之順者曷爲獨闕之哉是以不量其學陋思淺因負擔之餘嘗試撰而述之不敢斥至尊之號故以乘輿目篇蓋帝王之事至大而古今之變至眾文繁而義詭意局而辭野將欲希企前賢髣髴崇軌譬猶丘坻之望華岱恆星之系日月也其不逮明矣元元遂初芒芒太始淸濁同流黃錯跱上下弗形尊卑靡紀赫胥悠哉大庭尙矣皇極啟建兩儀旣分彛倫永序萬邦已紛國事明王家奉嚴君各有攸尊徳用不勤羲農已降曁於夏殷或禪或傳乃質乃文太上無名下知有之仁義不存而人歸孝慈無爲無執何欲何思忠信之薄禮刑實滋旣譽旣畏以侮以欺作誓作盟而人始叛疑煌煌四海藹藹萬乘匪誓焉憑左輔右弼前疑後丞一日萬機業業兢兢夫出其言善則千里是應而莫余違亦喪邦有徴樞機之動式以廢興殷鑑不遠若之何勿徴且厚味臘毒丰屋生災辛作璇室而夏興瑤臺糟丘酒池象箸玉杯厥肴伊何龍肝豹胎惟此哲婦職爲亂階殷用喪師夏亦不恢是以帝堯在位茅茨不翦周文日昃昧旦丕顯夫徳輶如毛而或舉之者鮮故濩有慙徳武未盡善下世道衰末俗化淺耽樂逸遊荒淫沈湎不式古訓而好是佞辯不遵王路而覆車是踐成敗之效載在先典匪惟陵夷厥世用殄故曰樹君如之何將人是司牧視之猶傷而知其寒燠故能撫之斯柔而惇之斯睦無逺不懷靡思不服夫豈厭縱一人而玩其耳目內迷聲色外荒馳逐不修政事而終於顚覆昔唐氏授舜舜亦命禹受終納祖丕丕天序放桀惟湯克殷伊武故禪代非一姓社稷無常主四嶽三塗九州之阻彭蠡洞庭殷商之旅虞夏之隆非由尺土而紂之百克卒於絕緒故王者無親惟在擇人傾蓋惟舊白首乃新望由釣夫伊起有萃負鼎鼓刀而謀合聖神夫豈惜官左右而取介近臣蓋有國有家者莫云我聰或此面從莫謂我智聽受未易甘言美疾尠不爲累由夷逃寵逺於脫屣柰何人主位極則侈知人則哲惟帝所難唐朝旣泰四族作姦周室旣隆而管蔡不防匪我二聖孰弭斯患若九徳咸受儁乂在官君非臣莫治臣非君莫安故書美康哉而易貴金蘭有皇司國敢告納言學箴【愚曰他人立論其於老莊或抑或揚其辭俱偏此云聖教救其末老莊明其本盡有稱停但老莊明本亦激於末俗爾聖人之救末其間殆自有本領在篇終論道與禮四句最當】李充【晉書本傳充字度江夏人辟丞相王導掾轉記室參軍幼好刑名之學深抑虛浮之士】

老子云絕仁棄義家復孝慈豈仁義之道絕然後孝慈乃生哉蓋患乎情仁義者寡而利仁義者眾也道徳喪而仁義彰仁義彰而名利作禮教之直在玆也先王以道徳之不行故以仁義化之行仁義之不篤故以禮律檢之檢之彌繁而僞亦愈廣老莊是乃明無爲之益塞爭欲之門夫極靈智之妙總防通之和者莫尙乎聖人革一代之制垂千載之遺風則非聖不立然則聖人之在世吐言則爲訓辭蒞事則爲物軌運通則與時隆理喪則與世矣是以大爲之論以摽其防物必有宗事必有主寄責於聖人而遺累乎陳迹也故化之以絕聖棄智鎭之以無名之朴聖教救其末老莊明其本本末之塗殊而爲教一也人之迷也其日久矣見形者眾及道者寡不覿千仞之門而逐適物之迹逐迹逾篤離本逾逺遂使華端與薄俗俱興妙緒與淳風並絕所以聖人長潛而迹未嘗滅矣懼後進惑其如此將越禮棄學而希無爲之風見義教之殺而不覩其隆矣略言所懷以補其闕引道家之防防世教之適當義不違本言不流放庶以祛困防之蔽悟一往之惑乎

芒芒太初悠悠鴻荒蚩蚩萬類與道兼忘聖迹未顯賢名不彰怡此鼓腹率我猖狂資生旣廣羣塗思通闇實師明匪余求防遺已濟物而天下爲公大庭唱基羲農宏贊六位時成離暉大觀澤洽雨濡化流風散比屋同塵而人罔僭亂爰曁中古哲王胥承質文代作禮統疊興事借用以繁化因阻而凝動非性擾靜豈神澄名之攸彰道之攸廢乃損所隆乃崇所替形作由於徳衰三辟興乎叔世旣惇旣誘乃矯乃厲惇亦旣備矯亦旣深雕瑑生文抑揚成音羣能騁技眾巧竭心野無陸馬山無散林風罔不動化罔不移人之失徳反正作奇乃放欲以越禮不知希競之爲病違彼夷塗而遵此險徑狡陵岡遊魚遁川至賾深妙大象幽棄餌取罝而責功蹄筌失統喪歸而寄防忘言政異徵亂拔本塞源遁迹永日尋響窮年刻意離性而失其常然世有險夷運有通圮損益適時升降惟理道不可以一日廢亦不可以一朝擬禮不可爲千載制亦不可以當年止非仁無以長物非義無以齊恥仁義固不可逺去其害仁義者而已力行猶懼不逮希企邈以逺矣室有善言應在千里況乎行止復禮克己風人司箴敬貽君子

虞箴【左傳襄公四年魏莊子謂晉侯曰昔周辛甲之爲太史也命百官官箴王闕於虞人之箴曰】

辛甲

茫茫禹迹畫爲九州經啟九道民有寢廟獸有茂艸各有攸處徳用不擾在帝夷羿冒於原獸忘其國卹而思其麀牡武不可重用不恢於夏家【葉姑】獸臣司原敢告僕夫

頌【頌卽六義之頌頌者誦也歌頌盛徳也頌又音容所以詩云美盛徳之形容】

輿人頌【愚曰先聖所謂三年有成信矣周紀敬王三十四年孔子由魯司冦攝行相事其初人謗之曰麛裘而鞞投之無戾鞞之麛裘投之無郵後三年政成民乃頌之云云○鞞布頂反刀室也後孔子六世孫子順相魏引之以鞞爲芾亦載通鑑】

衮衣章甫實獲我所章甫衮衣惠我無私

車騎竇將軍北徵頌【愚曰此竇將軍猶可稱頌時乎姑以文取】

班固

車騎將軍膺昭明之上徳該文武之妙姿蹈佐歷握輔【字檢諸家書皆無此一个字惟玉篇載此柵字注云編豎木也藏經中亦載此柵字釋曰所晏切乂作疑此字與此柵字通】翼肱聖上作主光輝資天心謨神明規卓逺圖幽冥親率戒士巡撫疆城勒邊禦之永設奮轒櫓之逺經【孫武子謀功篇修櫓轒輼注曰修櫓大盾也轒輼四輪車也】閔遐黎之騷擾忿荒服之不庭乃總三選簡虎校勒部隊明誓號援謀夫於未言察武毅於俎豆取可杖於品象拔所用於仄陋料資器便采用庶民響慕羣英影附羌戎相率東胡爭騖不召而集未令而諭於是雷震九原電曜髙闕金光鏡野武旗冒日云黯長蜺鹿超黃磧輕選四縱所向莫敵馳飄疾踵蹊迹探梗莽采嶰阨斷溫禺分屍逐【班孟堅燕然山銘曰斬溫禺以釁鼔血屍逐以染鍔兩漢匈奴傳班固範曄等皆書屍逐蓋屍逐者匈奴王號】激私渠星流霰落名王交手稽顙請服乃收其鋒鏃幹鹵甲冑積象如丘阜陳閱滿廣野戢載連百兩散數累萬億放獲驅帑揣城拔邑擒馘之倡九谷謠噪響聒東夷埃塵戎域然而唱呼郁憤未逞厥願甘平原之酣戰矜訊捷之累算何則上將崇至仁行凱易濃恩降溫澤同庖廚之珍饌分列室之纎帛勞不禦輿寒不施襗【亦】行無偏勤止無兼役悂防識而愎戾順貳者異而懦夫奮遂逾涿邪【涿邪山名見班超傳】跨復連籍龍庭蹈就壃【姜】獦崝嵮【獦古曷切狙獸名崝工耕切髙峻貌嵮之義切山名】轔幽山【轔音鄰車聲】匈河【起遏切趌也】臨安侯軼烏居【東漢匈奴傳南單於以其右溫禺牘王烏居戰烏居是溫禺牘王名】與朐衍【西漢匈奴列傳烏氏朐衍之戎】顧衛霍之遺迹我伊秩之所邈【漢書南匈奴傳曰匈奴南將軍右伊秩又曰左骨都侯左伊秩伊秩匈奴王號】師橫騖而庶禦士弗防以爭先【防羽魏切弗防不安也】回萬里而風騰劋【卽小切與勦同絕也】殘冦於沂垠糧不賦而師贍役不重而備軍行戎醜以禮教炘鴻稜而昭仁文武炳而並隆威徳兼而兩信淸乾鈞之攸冒拓畿略之所順槖弓鏃而戢戈回雙麾以東運於是封燕然於隆髙被廣衍以曠銘靈陶以勒崇【陶在濟陰東至於陶丘此頌旣云封燕然又云銘靈陶然則本一山耳西都賦封岱勒崇】欽皇只之祐貺宣惠气蕩殘風陶嚴律嘉凝陰飛雪瀼甘雨灑興嘉卉始農工土膏含養四時分任於是三軍稱曰亹亹將軍克廣徳心光光神武昭徳音超兮眇天潛眇兮與神參

廣成頌【愚曰搜狩之禮古者兵農之良法也豈可廢乎至漢文帝嗜獵賈誼諫之𨿽賢君且不知獵之本制惜哉】

馬融【時太后臨朝鄧隲兄弟輔政而俗儒以爲文徳可興武功宜廢遂寢搜狩之禮故猾賊從橫融乃感激以爲文武之道聖賢不墜五才之用無或可廢初元二年上廣成頌以諷諫其辭云云頌奏忤鄧氏滯於東觀十年不得調】

臣聞孔子曰奢則不遜儉則固奢儉之中以禮爲界是以蟋蟀山樞之人並刺國君諷以太康馳驅之節夫樂而不荒憂而不困先王所以平和府藏頤養精神致之無疆故戛擊鳴球載於虞謨吉日車攻序於周詩聖主賢君以增盛美豈徒爲奢淫而已哉伏見元年以來遭值戹運【謂地震大水雨雹也】陛下戒懼災異躬自菲薄荒棄禁苑廢防樂懸勤憂潛思十有餘年以過禮數重以皇太后體唐堯親九族篤睦之徳陛下履有虞烝烝之孝外舎諸家每有憂疾聖恩普勞遣使交錯稀有曠絕時時寧息又無以自娯樂殆非所以逢迎太和裨助萬福也臣愚以爲𨿽尙頗有蝗虫今年五月以來雨露時澍祥應將至方涉冬節農事閒隙宜幸廣成覽原隰觀宿麥勸收藏因講武校獵使寮庶百姓復覩羽旄之美聞鐘鼓之音歡嬉喜樂鼓舞疆畔以迎和气招致休慶小臣螻螘不勝區區職在書籍謹依舊文重述搜狩之義作頌一篇並封上淺陋鄙薄不足觀省

臣聞昔命師於鞬櫜偃伯於靈臺或人嘉而稱焉【鞬以藏箭櫜以藏弓司馬法古者武軍三年不興則凱樂凱歌偃伯靈臺答人之勞告不興也偃休也伯謂師節也靈臺望气之臺也】彼固未識夫雷霆之爲天常金革之作昏明也自黃炎之前傳道罔記三五以來越可略聞且區區之酆郊猶廓七十里之囿盛春秋之苗【酆周文王所都爾雅春獵爲搜夏曰苗秋曰狝冬曰狩】詩詠圃艸樂奏騶虞【韓詩東有圃艸駕言行狩】是以大漢之初基也宅玆天邑總風雨之防交陰陽之和揆厥靈囿營於南郊徒觀其坰場區宇恢曠蕩夐勿罔寥豁郁泱【音眇泱音烏朗反並廣大貌也】聘望千里天與地莽於是周阹環瀆右矕三塗左槪嵩嶽【阹音欺於反上林賦曰江河爲阹郭璞注因山谷遮禽獸曰阹爾雅矕視也音馬板反三塗山名在陸渾縣西南】面據衡陰箕背王屋浸以波溠夤以滎洛【地理誌雉縣衡山澧水所出在今鄧州向城縣北王屋山在今王屋縣北周禮曰豫州其浸波溠其川滎洛水經注溠水出黃山在今隨州棗陽縣東北又雲波水出歇馬嶺】金山石林殷起乎其中峨峨磑磑鏘鏘隆穹槃回嵎峗錯崔【金山金門山也水經注在澠池縣南石林大石山也一名萬安山在河南郡殷音於謹反磑音五來反音䢐回反嵎音隅峗音魚軌反並髙峻貌】神泉側出丹水池怪石浮磬燿焜於其陂【爾雅氿泉穴出穴出側出也丹水水在今鄧州泗水中石可以爲磬也燿焜光也】其土毛則防牧薦艸芳茹甘荼【毛艸也相傳音角牧未詳莊子麋鹿食薦一曰艸稠曰薦茹菜也茶苦菜也詩曰堇荼如飴飴甘也】茈【紫】萁【其】蕓蒩昌本深蒲【爾雅綦月爾卽紫綦似蕨可食蕓香艸似首蓿蒩資都反廣雅蕺蒩也其根似茅根可食昌本昌蒲根也】芝荋堇荁蘘荷芋渠【芝荋艸也禮記芝荋菱椇荋音而堇菜花紫葉可食而滑荁戶官反禮記堇荁枌楡荁堇類蘘荷苗似姜根色紅紫似芙蓉可食芋渠卽芋魁】桂荏鳧葵格韮菹於【爾雅蘇桂荏方言蘇亦荏也爾雅茆鳧葵葉團似尊生水中俗名水葵爾雅茖山蔥格與茖古字通菹子閭反卽巴菹一名巴蕉於軒於也一名蕕生於水中】其植物則林包竹藩陵蔽京珍林嘉樹建木叢生【幽也包叢生也大阜曰陵絕髙曰京藩蔽也建木長大也】椿梧栝栢櫃栁楓楊【並木名櫃音矩楊叶韻音以徵反】丰彤對蔚岑頟槮爽【並林木貌對徒對反岑音吟槮音所金反爽叶韻音生】翕習春風含津吐榮鋪於布濩蓶扈蘳熒惡可殫形【蓶以揆反爾雅注艸木花初出爲筍與蓶通其字從惟本作從荏者誤蘳胡瓦反字從圭並花葉貌本作蘳黃花也熒光也】至於陽月陰慝害作百艸畢落林衡戒田焚萊柞木【十月爲陽慝陰气害作言陰气肅殺害於百艸焚萊除艸也柞音士雅反邪斫木也周禮柞氏掌攻艸木及林麓】然後舉天綱頓八紘揫斂九藪之動物繯【胡犬反又胡串反】橐四野之飛徵鳩之乎玆囿之中山惇云移羣鳴膠膠鄙騃噪讙子野聽聳離朱目首策亂陳子籌昏【鳩聚也惇音屯亦積聚也鄙騃獸奮迅貌騃音俟韓詩駓駓俟俟亂也葉音首黃帝時善算者陳子陳平善於籌策昏亂也言禽獸多不可算計】於是營圍恢廓充斥川谷罦罝羅羉彌綸阬澤臯牢陵山【罦音浮雉网罝罟羉彘网也力官反臯牢猶牢籠孫子臯牢天下而制之若制子孫也】校隊案部前後有屯甲乙相伍戊巳爲堅【甲乙相次也伍伍長也戊巳居中爲中堅】乘輿乃以吉月之陽朔登於疏鏤之金路六驌騻之龍建雄虹之旌夏揭鳴鳶之修橦【陽朔十月朔也疏鏤謂雕鏤也周禮馬髙八尺曰龍左傳舞師題以旌夏旌夏大旌也揭舞也橦旗竿直江反】曳長庚之飛髾載日月之大常棲招搖與弋注枉矢於天狼【髾所交反卽旌旗所垂之羽毛招搖弋天狼並星名】羽毛紛其髟鼬揚金防而拖玉瓖【髟鼬羽旄飛揚貌髟必由反鼬羊救反金防馬冠也防無犯反又子公反壤馬帶以玉飾之音襄】屯田車於平原播同徒於髙岡旃旝摻其如林錯五色以摛光【摻所金反與森字同】淸氛埃埽野場誓六師搜儁良司徒勒卒司馬平行車攻馬同教達戒通伐咎鼔撞華鐘獵徒縱赴榛叢徽婳霍弈別騖分奔騷擾聿皇往來交舛紛紛回回南北東西【婳呼獲反並奔馳貌】風行雲轉匈礚隱訇黃塵勃滃闇若霧昏【礚苦蓋反訇火宏反並聲也】日月爲之籠光列宿爲之翳昧僄狡課才勁勇程气狗馬角逐鷹鸇競鷙驍騎旁佐輕車橫厲相與陸梁聿皇於中原絹猑蹏鏦特肩脰完羝防介鮮散毛族梏羽羣【絹系也與罥通工犬反猑蹏野馬也音昆鏦猶撞也楚江反獸三嵗曰肩脰頸也謂中其頸也完羝野羊也字書作羦音戶官反與完通】然後飛鋋電激流矢雨墜各指所質不期俱殪竄伏扔輪發作梧轊【質正也正音徵扔人證反摧也言爲輪所摧梧攴梧也音悟謂支著車也】祋殳狂擊頭陷顱碎獸不得猭禽不得瞥【祋亦殳也丁外反猭走也音醜戀反瞥視也叶韻音必例反】或夷由未殊顚狽頓躓蝡蝡蟫蟫充衢塞隧葩華布不可勝計【蝡音而兗反動也蟫音以林反亦動貌】若夫鷙獸毅虫倨牙黔口大匈哨後緼巡歐紆負隅依阻莫敢嬰禦【爾雅曰駿如馬倨牙食虎豹黔黒也周禮考工記大匈燿後有力而不能走注燿讀曰哨哨小也音梢緼巡並行貌緼於粉反】乃使鄭叔晉婦之徒睽孤刲刺裸裎袒裼【鄭叔鄭莊公弟太叔段也詩叔於田乘乘馬防裼暴虎獻於公所孟子晉人有馮婦者善搏虎攘臂下車眾皆悅之睽離也孤獨也謂挺身刺獸刲亦刺也音苦圭反】冒柘搓棘枳窮浚谷底幽嶰暴斥虎搏狂兕獄熊抾封狶【山桑也一染反搓斫也仕雅反嶰山澗也斥大也亦狂也音吉曳反兕似野牛而靑色抾音劫古字通封大也狶豬也虛起反】或輕訬趬悍廋疏防領犯歷嵩巒陵喬松履修樠踔攳枝杪標端尾蒼蜼掎猿木產盡寓屬單【訬輕捷也初稍反趬丘昭反行輕貌廋疏猶搜索也廋所由反防山巓也力於反樠莫寒反踔跳也敕教反攳音尋長枝也杪亡小反標必遙反並木末蜼以蘂反蜼卬鼻而長尾似狝猴而大黃黒色尾長數尺末有兩岐雨則自懸於樹以尾塞鼻零陵南康人呼之音余建平人呼之音相贈遺之遺也又音余救反掎居螘反偏引一足也木產巢棲之類寓穴居之屬】罕罔合部罾弋同曲類行並驅星布麗屬曹伍相保各有分局矰碆飛流纎羅絡縸遊雉羣驚晨鳧輩作翚然雲起霅爾雹落【繒弋矢也碆與磻同音補何反又補佐反以石著隿繳也絡縸張羅貌縸與幕同霅素洽反雨也言鳥中繳如雨之落】爾乃觀髙蹈攺乘回轅溯恢方撫馮夷策句芒超荒忽出重陽厲云漢橫天潢【恢大也重陽天也】導鬼區徑神場詔靈保召方相驅厲疫走蜮祥【靈保神巫也周禮方相氏】捎罔兩拂遊光枷天狗緤墳羊【捎所交反除也遊光神也兄弟八人天狗星名墳羊土之怪其形似羊】然後緩節舒容裴回安步降集波籞川衡澤虞矢魚陳罟玆飛宿沙田開古蠱【音冶】翚終葵揚闗斧刋重冰撥蟄戶測潛鱗踵介旅【玆飛佽飛也荊人拔劍赴江刺蛟殺之魯連子古善漁者宿沙渠子使漁山側𨿽十宿沙子不得魚焉宿沙非暗於漁道也彼山者非魚之所生也晏子春秋公孫捷田開彊古冶子事景公以勇晏子勸公餽之二桃曰計功而食之蠱與冶通廣雅終葵椎也闗斧斧名刋除也踵猶尋也】逆獵湍瀬渀薄汾撓淪滅潭淵左挈防龍右提蛟鼉春獻王鮪夏薦鼈黿【渀蒲良反撓奴教反並入水貌也】於是流覽徧照殫變極態上下究竟山谷蕭條原野嵺愀上無飛鳥下無走獸虞人植旍獵者效具車獘田罷旋入禁囿【周禮植虞旌以屬禽注田上樹旗令獲者皆致其禽嵺力救反愀七救反亦蕭條貌】棲遲乎昭明之觀休息乎髙光之榭以臨乎宏池鎭以瑤臺純以金隄樹以蒲栁被以緑莎防瀁沆漭錯紾槃委天地虹洞固無端涯大明生東月朔西陂【純緣也之尹反防胡廣反瀁音養沆胡朗反漭音莽並水貌錯紾交結也紾之忍反委於危反虹洞相連也虹胡貢反朔生也】乃命壺涿驅水蠱逐罔螭滅短狐簎鯨鯢【周禮壺涿氏掌除水蠱短狐卽蜮也簎七亦反刺也周禮鼈人掌以時簎魚鼈蜃】然後方余皇連舼舟張雲帆施蜺幬靡颸風陵迅流發櫂歌縱水謳淫魚出蓍蔡浮湘靈下漢女遊【方猶並也余皇吳船名舼小舟也音渠恭反淮南子越舼蜀艇不能無水而浮幬帳也直由反颸疾風淮南子上有防蓍下有伏出蔡地故以爲名也】水禽鴻鵠鴛鴦鷗鷖鶬鴰鸕鷁鷺鴈防鷉乃安斯寢戢翮其涯【防步歷反鷉音梯揚雄方言野鳧也好沒水中膏可以瑩刀劍】魴鱮鱏鯿鰋鯉鱨魦樂我純徳騰踴相隨𨿽靈沼之白鳥孟津之躍魚方斯蔑矣然猶詠歌於伶蕭載陳於方策豈不哀哉於是宗廟旣享庖廚旣充車徒旣簡器械旣攻然後擺牲班禽淤賜犒功羣師疊伍伯校千重山罍常滿房俎無空【淤與飫同】酒正案隊膳夫巡行淸醪車湊燔炙騎將鼓駭舉爵鐘鳴旣觴【大雅曰或燔或炙將行也旣盡也】若乃陽阿衰斐之晉制闡鼃華羽之南音【淮南子歌采菱發陽阿鶡冠子南方萬物華羽焉故以調羽也】所以動蕩匈臆發明耳目疏越蘊慉駭恫底伏鍠鍠鎗鎗奏於農郊大路之衢與百姓樂之是以明徳耀乎中夏威靈暢乎四荒東鄰浮巨海而入享西旅越蔥嶺而來王南徼因九譯而致貢朔狄屬象胥而來同蓋安不忘危治不忘亂道在乎玆斯固帝王之所以曜神武而折遐衝者也方今大漢收功於道徳之林致獲於仁義之淵忽搜狩之禮闕槃虞之佃闇昧不覩日月之光聾昏不聞雷霆之震於今十二年爲日久矣亦方將刋禁臺之祕藏發天府之官常由質要之故業卒典刑之舊章【左傳晉趙盾爲國政由質要】采淸原嘉岐陽登俊桀命賢良舉淹滯拔幽荒【事見左傳】察淫侈之華譽顧介特之實功聘畎畝之羣雅宗重淵之潛龍乃儲精山藪歷思河澤目矖鼎俎耳聽康衢營傅說於胥靡求伊尹於庖廚索膠鬲於魚鹽聽寧戚於大車俾之昌言而宏議軼越三家馳騁五帝悉覽休祥總括羣瑞遂棲鳯凰於髙梧宿麒麟於西園納僬僥之珍羽受王母之白環永逍遙乎宇內與二儀乎無疆貳造化於后土參神施於昊幹超特達而無儔煥巍巍而無原丰千億之子孫歷萬載而永延禮樂旣闋【苦穴反止也】北轅反斾至自新城背伊闕反洛京

釋奠頌【愚曰此亦有大功於名教者而爲太子言之乃賈傅早諭教之意東宮得此正矣】潘尼【時爲太子舎人】

元康元年冬十二月上以皇太子富於春秋而人道之始莫先於孝悌初命講孝經於崇正殿實應天縱生知之量防言奧義發自聖問業終而體達三年春閏月將有事於上庠釋奠於先師禮也越二十四日景申侍祠者旣齊輿駕次於太學太傅在前少傅在後恂恂乎保訓之道宮臣畢從三率備衛濟濟乎肅翼贊之敬乃埽壇爲殿懸幕爲宮夫子位於西序顏回侍於北墉宗伯掌禮司儀辧位二學儒官搢紳先生之徒垂纓佩玉規行矩步者皆端委而陪於堂下以待執事之命設樽篚於兩楹之間陳罍洗於阼階之左幾筵旣布鐘懸旣列我後乃躬拜俯之勤資在三之義謙光之美彌劭闕裏之教克崇穆穆焉邕邕焉眞先王之徽典不刋之美業允不可替已於是牲饋之事旣終享獻之禮已畢釋衣禦春服弛齋禁反故式天子乃命內外羣司百辟卿士蕃王三事至於學徒國子咸來觀禮我後皆延而與之燕金石簫管之音八佾六代之舞鏗鏘闛閣般辟俛仰可以徵神滌欲移風易俗者罔不畢奏抑淫哇屏鄭衛逺佞邪釋巧辯是日也人無愚智路無逺邇離鄕越國扶老攜幼不期而俱萃皆延頸以視傾耳以聽希道慕業洗心革志想洙泗之風歌來蘇之惠然後知居室之善著應乎千里之外不言之化洋溢於九有之內於熈乎若典固皇代之壯觀萬載之一防也尼昔忝禮官嘗聞俎豆今厠末列親覩盛美瀐漬徽猷沐浴芳潤不知手舞口詠竊作頌一篇義近辭陋不足測盛徳之形容光聖之遐度其辭曰

三元疊運五徳代防黃精旣亢素靈乃暉有皇承天造我晉畿祚以大寶登以龍飛宣基誕命景熙遐緒三分自文受終惟武席捲要蠻蕩定荒阻道濟羣生化流率土後帝承哉丕隆曽構奄有萬方光宅宇宙篤生上嗣繼期挺秀聖敬日躋濬哲閎茂畱精儒術惇閱古訓遵道讓齒降心下問鋪以金聲光以玉潤如日之升如幹之運乃延臺保乃命學臣聖容穆穆侍講誾誾抽演防言啟發道眞探幽窮溫故知新講業旣終精義旣研崇聖重師卜日告奠陳其三牢引其四縣旣戒旣式乃盥乃薦恂恂孔聖百王攸希亹亹顏生好學無違曰皇儲後體神合機兆吉先見知來洞防濟濟二宮藹藹庶寮俊乂鱗萃髦士盈朝如彼和肆莫匪瓊瑤如彼儀鳯樂我云韶瓊瑤誰剖四門洞開云韶奚樂神人允諧蟬冕耀庭細佩振階徳以謙光仁以恩懷我酒惟淸我肴惟馨舞以六代歌以九成莘莘冑子祁祁學生洗心自百觀國之榮學猶蒔苗化若偃艸博我以文我以道萬邦蟬蛻矧乃俊造鉆蚌瑩珠剖石摛藻絲匪黃水罔方圓引之斯流染之斯鮮若金受範若埴在甄上好如雲下效如川昔在周興王化之始曰文曰武時惟世子今我皇儲齊聖通理緝熈重光於穆不已於穆伊何思文哲後媚玆一人實副元首孝洽家邦光照九有純嘏自晉永世昌阜微微下臣過充近侍猥躡風雲鸞龍是厠身澡芳流目玩盛事竭誠作頌祗詠聖志

文選補遺卷三十七

欽定四庫全書

文選補遺卷三十八

元陳仁子輯

贊【贊者贊也頌之異名】

燕世家贊【愚曰姬姓後亡惟燕召公其醫家所謂尫羸壽考歟是可觀所養矣勢固不必彊也】

司馬遷【下至相如贊並同】

召公奭可謂仁矣甘棠且思之況其人乎燕北迫蠻貉內措齊晉【索隱曰措交雜也又作錯劉氏云爭錯也】﨑嶇彊國之間最爲弱小幾滅者數矣然社稷血食者八九百嵗於姬姓獨後亡豈非召公之烈邪

韓世家贊【愚曰是可爲存孤者勸】

韓厥之感晉景公紹趙孤之子武以成程嬰公孫杵臼之義此天下之陰徳也韓氏之功於晉未覩其大者也然與趙魏終爲諸侯十餘世宜乎哉

孔子世家贊【愚曰居今日而贊孔氏夫何言哉以六家並論之史遷似亦溺於流俗者而能尊孔子於世家置老子於列傳其見不卓乎先黃老後六經意者固之論特以時好觀遷史耳】

詩有之髙山仰止景行行止𨿽不能至然心鄕往之餘讀孔氏書想見其爲人適魯觀仲尼廟堂車服禮器諸生以時習禮其家余低回畱之不能去雲天下君王至於賢人眾矣當時則榮沒則已焉孔子布衣傳十餘世學者宗之自天子王侯中國言六藝者折中於夫子可謂至聖矣

張良世家贊【愚曰始以天斷見漢之締剏也不偶終以貌論見髙帝之用人也不錯】

學者多言無鬼神然言有物【物謂精怪及藥物也】至如畱侯所見老父予書亦可怪矣【索隠曰詩緯云風後黃帝師又化爲老子以書授張良亦異說耳父後化爲黃石】髙祖離困者數矣而畱侯常有功力焉豈可謂非天乎上曰夫運籌策帷帳之中決勝千里之外吾不如子房余以爲其人計魁梧奇偉【梧音悟魁梧丘虛壯大之意】至見其圖狀貌如婦人好女蓋孔子曰以貌取人失之子羽【澹臺滅明也狀貌甚惡】畱侯亦云

五宗世家贊【景帝子十四人一武帝餘十三人爲王漢書謂之景十三王而此名五宗者其母五人同母者爲宗也○景帝之待五宗削其恩數者乃全之也於是可見漢初之無制矣】

髙祖時諸侯皆賦【國所出有皆入於王】得自除內史以下漢獨爲置丞相黃金印諸侯自除禦史廷尉正博士擬於天子自吳楚反後五宗王世漢爲置二千石去丞相曰相銀印諸侯獨得食租稅奪之權其後諸侯貧者或乘牛車也

申韓傳贊【愚曰論申韓之慘而歸之老子遷之論確矣而世乃議之曰先黃老焉何邪】

老子所貴道虛無因應變化於無爲故著書辭稱防妙難識莊子散道徳放論要亦歸之自然申子卑卑【自勉勵之意】施之於名實韓子引繩墨切事情明是非其極慘礉【胡革反用法慘急而鞠礉深刻】少恩皆原於道徳之意而老子深遠矣張儀傳贊【愚曰秦已死矣而儀且暴其短其不恕也可畏哉且史遷直謂當時事之相類者率附之秦未必非儀實爲之】

三晉多權變之士夫言從衡疆秦者大抵皆三晉之人也夫張儀之行事甚於蘇秦然世惡蘇秦者以其先死而儀振暴其短以扶其說【暴音步卜仄振謂振揚而暴露其短扶謂說彼之非成我之是扶防已之說詞也】成其衡道要之此兩人眞傾危之士哉穰侯傳贊【愚曰苟爲人所間而欲奪其位國戚羇旅一也何必範睢之於魏冉乎】

穰侯昭王親舅也而秦所以東益地弱諸侯嘗稱帝於天下天下皆西鄕稽首者穰侯之功也及其貴極富溢一夫開說身折勢奪而以憂死況於羇旅之臣乎孟嘗君傳贊【愚曰客之稱四海一君之世無是也故在春秋時百里奚虞人也而客於秦苗賁皇楚人也而客於晉欒盈之去晉而客也爲晉之憂子胥之去楚而客也爲楚之患大抵皆客也浸滛至戰國談天雕龍蜂起泉湧猶空言爾儀秦以從橫爲劍佩其禍生民何限哉而四公子之徒直以取數之多爭爲雄長要其所得不過雞鳴狗盜之輩爾夫何益於大故乎誠使當時之客如孟氏焉在梁曰仁義在齊又曰仁義執吾之正論以活天下則四公子之禮遇不爲虛設其亦庶乎有補也而柰之何其不然也是以史遷於田文也斷之曰自喜夫固斥其爲一已之私好非天下之公好焉耳然則客之爲禍他日浸浸不已非田文之徒實漲其波而誰哉至若秦皇之興以囊括四海包舉宇宙之志非戰國角立比也而猶曰逐客不知是客也將何歸乎是必如晉之範粲寢所乘車足不履地乃可良用一慨】

吾嘗過薛其俗閭裏率多暴桀子弟與鄒魯殊問其故曰孟嘗君招致天下任俠姦人入薛中蓋六萬餘家矣世之傳孟嘗君好客自喜名不虛矣

季布欒布傳贊【愚曰一則不輕死一則不顧死要皆略有見於義者而遷且謂賤妾感慨自殺非能勇也計畫無復之者乃借以自述其隠忍苟活以成史書之意】

以項羽之气而季布以勇顯於楚身屨典軍【屨履蹈也又曰數也】搴旗者數矣可謂壯士然至被刑戮爲人奴而不死何其下也彼必自負其材故受辱而不羞欲有所用其未足也故終爲漢名將賢者誠重其死夫婢妾賤人感慨而自殺者非能勇也其計畫無復之耳欒布哭彭越趣湯如歸者彼誠知所處不自重其死𨿽往古烈士何以加哉

竇嬰田蚡灌夫傳贊【愚曰竇嬰失勢而灌夫與之如故眞義士也田蚡恃勢不特陷夫並陷嬰忍哉】

魏其武安皆以外戚重灌夫用一時決防而名顯魏其之舉以吳楚武安之貴在日月之際然魏其誠不知時變灌夫無術而不遜兩人相翼乃成禍亂武安負貴而好權杯酒責望陷彼兩賢嗚呼哀哉遷怒及人命亦不延眾庶不載竟被惡言嗚呼哀哉禍所從來矣

匈奴傳贊【愚曰遷之贊此也以定哀之時自比而獨責將帥焉夫豈獨責將帥哉】

孔子著春秋隱桓之間則章至定哀之際則防【仲尼仕於定哀故其著春秋不切論當世而防其詞】爲其切當世之文而罔襃忌諱之辭也【罔者無也謂其無實而褒之是也】世俗之言匈奴者患其徼一時之權【徼音皎】而務讇納其說【音稅】以便偏指不參【謂稅者謀匈奴皆患其直徼求一時權幸但務諂進其說以自便其偏指不參詳終始利害也】彼已將率【已去聲】席中國廣大气奮人主因以決策是以建功不深堯𨿽賢興事業不成得禹而九州寧【正義曰言堯𨿽賢聖不能獨理得禹而九州安寧以刺武帝不能擇賢將相而務諂納小人浮說多伐匈奴故壊齊民太史公引禹聖成其太平以攻當代之罪】且欲興聖統惟在擇任將相哉

大將軍靑傳贊【愚曰賓客之害吾於史遷贊孟嘗又於第五倫彈竇氏一再言之矣特孟嘗之時天下分裂猶不足責也竇氏立淸朝植私黨大可罪矣若夫以大將軍之勢誰能禦之而能以嬰蚡之賔客爲懲亦可謂善處盛彊者然且未也黯爲揖客大將軍尢賢之殆非純以客爲賤者客固有賢不賢也乃若宰相之職則又不然要當如狄梁公之藥籠呂正獻之夾袋不爲私門植桃李而爲國家收拾人才殆又不可以靑借口】

蘇建語余曰吾嘗責大將軍至尊重而天下之賢大夫毋稱焉願將軍觀古名將所招選擇賢者勉之哉大將軍謝曰自魏其武安之厚賓客天子常切齒彼親附士大夫招賢絀不肖者人主之柄也人臣奉法遵職而已何與【預】招士驃騎亦放此意其爲將如此

西南夷傳贊

楚之先豈有天祿哉在周爲文王師封楚及周之衰地稱五千里秦滅諸侯惟楚苗裔尙有滇王漢誅西南夷國多滅矣惟滇復爲寵王然南夷之端見枸醬番禺大夏杖卬竹西夷後揃剽分二方【揃音翦謂被分割也剽言西夷後被揃割遂剽居西南二方各屬郡縣剽亦分義】卒爲七郡【犍爲防牱越巂益州武都沈犂汶山地】

滑稽傳贊【愚曰直載其事談言防中之驗也】

淳於髠仰天大笑齊威王橫行優孟搖頭而歌負薪者以封優旃臨檻疾呼陛楯得以半更豈不亦偉哉

項羽傳贊【愚曰觀此贊成敗之分智力之不如名義決矣】

吾聞之周生曰【周生漢人也】舜目蓋重瞳子又聞項羽亦重瞳子羽豈其苗裔邪何興之暴也夫秦失其政陳涉首難豪傑蜂起相與並爭不可勝數然羽非有尺寸乘勢起隴畝之中三年遂將五諸侯滅秦【此時山東六國而齊趙韓魏燕五國並起從伐秦故云五諸侯】分裂天下而封王侯政由羽出號爲霸王位𨿽不終近古以來未嘗有也及羽背關懷楚放逐義帝而自立怨王侯叛已難矣自矜功伐奮其私智而不師古謂霸王之業欲以力徵經營天下五年卒亡其國身死東城尙不覺寤而不自責過矣乃引天亡我非用兵之罪也豈不謬哉

屈原賈生傳贊【愚曰爽然自失之語遷其於復任安一書至此乃有悟處乎】

余讀離騷天問招魂哀郢悲其志適長沙觀屈原所自沈淵【荊州記雲長沙羅縣北帶汨水去縣四十里是原自沈處北岸有廟】未嘗不垂涕想見其爲人及見賈生弔之又怪屈原以彼其材遊諸侯何國不容而自令若是讀鵩鳥賦同死生輕去就又爽【一作奭】然自失矣

韓信傳贊

韓信盧綰非素積徳累善之世徼一時權變以詐力成功遭漢初定故得列地南面稱孤內見疑彊大外倚蠻貊以爲援是以日疏自危事窮智困卒赴匈奴豈不哀哉陳豨梁人其少時數稱慕魏公子及將軍守邊招致賓客而下士名聲過實周昌疑之疵瑕頗起懼禍及身邪人進說遂陷無道於戲悲夫夫計之生孰成敗於人也深矣

李廣傳贊【愚曰廣之數奇而忠信見於身後夫何憾者】

傳曰其身正不令而行其身不正𨿽令不從其李將軍之謂也余覩李將軍悛悛如鄙人口不能道辭及死之日天下知與不知皆爲盡哀彼其忠實心誠信於士大夫也諺曰桃李不言下自成蹊此言𨿽小可以諭大也司馬相如傳贊【愚曰相如在當時欲以節儉之說進自是齟齬其虛詞濫說乃巽入也】

春秋推見至隱【若晉文召天子經言狩河陽若隱公見殺而經不書】易本隱之以顯【是推見至隱也易以天道按人事索隱以之明顯也】大雅言王公大人而徳逮黎庶【文王公劉在位大人之徳下及眾民】小雅譏小已之得失其流及上【先道已之憂苦其流乃及上政之得失】所以言𨿽外殊其合徳一也相如𨿽多虛辭濫說然其要歸引之節儉此與詩之風諫何異揚雄以爲靡麗之賦勸百風一猶馳騁鄭衛之聲曲終而奏雅不已虧乎余采其語可論者著於篇

大鵬贊【愚曰修本性不願富貴此贊也毋乃見知於王惇故可止則止歟】

阮修

蒼蒼大鵬誕自北溟假精靈鱗神化以生如雲之翼如山之形海運水擊扶搖上徵翕然增舉背負太淸志存天池不屑唐庭鷽鳩仰笑尺鷃所輕超世髙遊莫知其情

夷齊【東坡曰讀史述九章夷齊箕子皆有感而云去之數百餘載吾猶識其意也○愚曰意在革命窮居二句】

陶淵明【以下述史九章並同】

二子讓國相將海隅天人革命絕景窮居采薇髙歌慨想黃虞貞風淩俗爰感懦夫

箕子【愚曰觸物皆非四字寫得淒然】

去鄕之感猶有遲遲矧伊代謝觸物皆非哀哀箕子云胡能夷狡童之歌淒矣其悲

管鮑【愚曰淵明方外之友殆賢於管鮑者】

知人未易相知實難淡美初交利乖歲寒管生稱心鮑叔必安奇情雙亮令名俱完

程杵【愚曰淵明直不遇此耳處之更別】

遺生良難士爲知己忘義如歸允伊二子程生揮劍懼玆余恥令徳永聞百代見紀

七十二弟子【愚曰回賜之評前此所無】

恂恂舞雩莫曰匪賢俱映日月共飡至言慟由才難感爲情牽回也早夭賜獨長年

屈賈【愚曰如彼稷契誰不願之淵明豈忘世者】

進徳修業將以及時如彼稷契孰不願之嗟乎二賢逢世多疑詹寫志感鵩獻辭

韓非【愚曰此非惜韓非也以見白首抱闗之爲髙耳】

丰狐隠穴以文自殘君子失時白首抱闗巧行居災忮辯召患哀矣韓生竟死說難

魯二儒【愚曰特爲貞夫一語其不滿於時人也蓋深】

易代隨時迷變則愚介介若人特爲貞夫徳不百年污我詩書逝然不顧被褐幽居

張長公【愚曰其以長公自泛歟】

遠哉長公蕭然何事世路多端皆爲我異斂轡朅來獨養其志寢迹窮年誰知斯意

文選補遺卷三十八

欽定四庫全書

文選補遺卷三十九

元陳仁子輯

誄【愚曰古人辭簡而情眞後人辭詳而情未必眞哀公誄孔子止十六字悲情可掬今數百言而情何如焉】

曹蒼舒誄

魏文帝【魏志鄧哀玉字蒼舒少聰察岐嶷生五六嵗智意所及有若成人建安十三年疾病太祖親爲請命及亡哀甚言則流涕爲聘甄氏亡女合葬文帝誄云】

維建安十有三年五月甲戌童子曹蒼舒卒嗚呼哀哉乃作誄曰

於維允升懿矣純良誕丰令質荷天之光旣哲且䢐爰柔克剛彼徳之容玆義聿行猗歟那歟終然允臧宜逢介祉以永無疆如何昊天雕斯俊英嗚呼哀哉惟人之生忽若朝露役役百年亹亹行暮矧爾夙夭十三而卒何辜於天景命不遂兼悲憎傷侘【玉篇都嫁醜家二切侘傺也】傺【玉篇敕厲子例二切楚詞曰忳郁邑余侘傺兮侘傺失志兒】失气永思長懷哀爾罔極貽爾良妃禭爾嘉服越以丁酉宅彼城隅層丘峨峨寢廟渠渠姻媾云防充路盈衢悠悠羣司岌岌其車傾都蕩邑爰迄爾居魂而有靈庶可以娯嗚呼哀哉

任城王誄

曹植

昔二虢佐文旦奭翼武於休我王魏之元輔將崇懿迹等號齊魯如何奄忽命不是與仁者悼沒兼彼殊類矧我同生能不憯阻目想官墀心在平素髣髴魂神馳情陵墓凡夫愛命達者徇名王𨿽薨䢐功著丹靑人誰不沒徳貴有遺乃作誄曰

幼有令質光耀珪璋孝殊閔氏義達參商溫溫其恭爰柔克剛心存建業王室是匡矯矯元戎雷動雨䢐橫行燕氏威慴北胡奔虜無竄還戰髙栁王率壯士常爲君首宜究長年永保皇家如何奄忽景命不遐同盟飲淚百寮咨嗟

卞太后誄

曹植

率土噴薄三光攺度陵頽谷踴五行牙錯皇室蕭條羽檄四布百姓欷歔嬰兒號慕若喪考妣天下縞素聖者知命徇道寶名義之攸在亦棄厥生敢揚後徳表之旐旌光垂罔極以慰我情乃作誄曰

我王之生坤靈是輔作合於魏亦光聖代篤生帝文紹虞之緒龍飛紫宸奄有九土詳惟聖善岐嶷秀出徳配姜嫄不忝先哲覽萬機兼才備藝泛納容眾含垢藏疾仰奉諸姑降接儔列陰陽觀潛外明內察及踐大位母養萬國溫溫其人不替明徳悼彼邊氓未遑宴息恆勞庶事兢兢翼翼親桑蠶館爲天下式樊姬霸楚書載其庸武王有亂孔嘆其功我後齊聖克暢丹聰不出房闥心照萬邦年逾耳順幹幹匪倦珠玉不玩躬禦綈練日昃忘饑臨樂勿防去奢卽儉曠世作檢愼終如始蹈和履貞恭俟神只昭奉百靈局天蹐地祗畏神明敬防愼獨報禮幽冥防肅宗廟蠲薦三牲降福無壃祝云其神宜享斯祐防祉自天何圖凶咎不免斯年嘗禱盡禮有篤無痊豈命有終神食其言遺孤在疚承諱東藩擗踴郊畛灑淚中原追號皇妣棄我何遷昔垂顧復今何不然空宮寥廓棟宇無煙巡省階塗髣髴櫺軒仰瞻帷幄俯察幾筵物不毀故而人不存痛莫酷斯彼蒼者天遂臻魏都遊魂舊邑大隧開塗靈羽斯戢嘆息霧興揮淚雨集徘徊輀柩號咷莫及神光旣幽佇立以泣

吳故丞相陸公誄

陸云

惟赤烏八年二月乙夘吳故使持節郢州牧左都防丞相江陵邵侯陸公薨嗚呼哀哉皇期疊紹成命昊天聖王作矣世有哲臣觀監在吳乃降其人思皇我後應運對揚穎秀崇華景逸扶桑龍輝襲極鳯鳴玉堂舉旗淸阻奮鉞夷荒悠結沈維峻極公綱將撫遠績括地九圍皇淳爽泰遺音播徽取揚元勲表之素旂乃作誄曰濬哲我祖時文俊徳粹納眞淸休載式本承慶輝駿惠罔極申錫多祉本枝千億芳條遠防靈根茂植根條伊何苗黃裔舜長髮有祥貽我祚神明之緒實蕃瓌俊和音嗣世不替碩彥明監在下降命上我公初載天嘏之純重光納照旋機授銓仰儀喬嶽俯濯洪川淸耀秀穎云翹映辰肇彼岐嶷允迪天眞先心則智率意斯仁秉彛淸昧體靈協神神休載鑠九徳兼和景峻淩髙立源湧波光備旣淳逸軌爰超閎綱包荒景靈渥耀山林嶽秀天光乃照恢淵博量騰險陵邵厥初藏器拪蟠海嶽披藻昆侖濯秀陽谷含章在淵發揮龍躍時服陽九承幹之衰有皇於升王軒徘徊爰玆赫弈需期雲飛天步皇輿載見紫防華堂誕基委蛇自階鼎輝旣濟嘉命乃集和羮未飪宰物下邑康年屢登惠風時協在斷無頗於教斯輯金虎覿精戎車孔肆神寶播越天人釋位有命在玆帝思元帥委弁總幹鷹揚振翼虎噬桓桓威靈旣授六軍有序乃誓我眾乃整我旅神幹山立雄旗電舉懸旌肥陽卽戎江滸我後日敬上帝臨余靖共夙夜匪寧匪處乃幹中軍入作內輔公侯陟降在帝左右辟雨滔天作云西土帝曰將軍敇爾羆虎赫赫明明皇輿出祖龍舟照淵旟旐映野鋪惇江濆仍執醜虜荊南旣集方險未夷天子命我撫之西垂公侯戾止威神緝熈防劉作虐思輯子來妖旍北靡搴爾雄旗獷彼羣蠻祁祁遺黎柔遠能和薄言綏之方言肅淸烈文儁武捨爵明堂冊勲天府天子曰咨我圖乃功錫爾靑土建侯於東開國名墟光宅海邦分圭作寶軒路以庸旣受帝祐公用加大駟鐵孔阜元戎沓藹淑旂飛藻綏章承蓋劉王負險冦我西鄰公侯赫怒干戈啟陳金鉞鏡日云旗綘天淩网襄嶽沈維括淵戎漠時殪方域淸塵元王隕難鯨鯢墜鱗曹休東逾我疆西越帝簡厥佐將命其傑乃俾我公啟行警伐江漢之滸天子授鉞桓桓神誅震驚魏方我公矯矯虎視元戎殱彼醜旅效此武功武功旣彰天威薄曜靈武震華邊陲淸暴振旅凱入王假有廟假廟伊何本庸寵祚土田陪惇四牡載路出餞於郊此惟予顧禮嘉嵩髙樂和湛露攺容肅至傾蓋寵步鞶帶翩紛珍裘阿那區宇惟寧繁遏帝祉繡裳縟藻衮帶重紫遂虛上司命公登宰帝曰丞相朕嘉君徳以玆軒冕往踐乃職宣爾睿心惟皇協極邦國若否四方爾式公拜稽首欽翼明聖乃禦璣衡仰徽七政重輝熾景協風煙熅百神秩祀兆庶思淳克諧庶尹遂成帝勲時雍旣濟王途克廣茂徳棲音廣問沈響靈澤崇藪天險垂陰思丰丘泉潤博雲林遭世大過夷倫靡肅亹亹公侯思維雅俗發愼我衣永言禮樂被介惇化荷戈思學五品時訓民神攸鑠我有煥文如曜如辰何以崇之匪闡伊人我有烈武如雷如霆何以將之保大丰年祉祚勿引早世幽神仰慕遺輝寤寐憂殷嗚呼哀哉永惟我公克明徳心窈藹芳和被之惠林公侯歿矣誰嗣徽音名存體逝徳茂形潛民秉之思好是謳吟嗚呼哀哉惟帝念功寵命光大考諡典謨崇榮協泰安宮載考我公於邁輀軒啟塗先驅警斾哀風結輿遺恩憑蓋舎此休明卽此重昧攀慕靡及永戀光大

武元楊皇后誄

左貴嬪【晉書諱芬左思之妹少好學善綴文名亞於思文帝聞而納之】

惟泰始十年秋七月丙寅晉元皇后楊氏崩嗚呼哀哉昔有莘適殷姜姒歸周宣徳中闈徽音永流樊衛二姬匡齊翼楚馬鄧兩妃亦毗漢主峨峨元後光嬪晉宇伉儷聖皇比蹤往古遭命不永背陽卽陰六宮號咷四海慟心嗟余鄙妾銜恩特深追慕三良甘心自沈何用存思不忘徳音何用紀述托辭翰林乃作誄曰

赫赫元後出自有楊弈世朱輪燿彼華陽惟嶽降神顯玆禎祥篤生英媛休有烈光合靈握文異於庶姜和暢春日操厲秋霜疾彼攸遂惇此義方率由四教匪怠匪荒行周六親徽音顯揚顯揚伊何京室是臧乃聘乃納聿嬪聖皇正位閨閾惟徳是將鳴佩有節發言有章仰觀列圖俯覽篇籍顧問女史咨詢竹帛思媚皇姑防恭朝夕允釐中饋執事有恪於禮斯勞於敬斯勤𨿽曰齊聖邁徳日新日新伊何克廣仁終溫且惠帝妹是親經緯六宮罔不彌綸羣妾惟仰譬彼北辰亦旣靑陽鳴鳩告時躬執桑曲率導媵姬修成蠶蔟分繭理絲女工是察祭服是治祗奉宗廟永言孝思於彼六行靡不蹈之皇英佐舜塗山翼禹惟衛惟樊二霸是輔明明我後異世同矩亦能有亂謀及天府內敷陰教外毗陽化綢繆庶正密勿夙夜恩從風翔澤隨雨播中外禔福遐邇詠歌天祚貞吉克昌克繁則百斯慶育聖育賢教逾妊姒訓邁姜嫄堂堂太子惟國之元濟濟南陽爲屏爲藩本枝罨藹四海防焉防斯皇妣孰玆克臻曰幹蓋聰曰聖允誠積善之堂五福所並宜享髙年匪隕匪傾如彭之齒如耼之齡云乎不造於玆禍殃寢疾彌畱寤寐不康巫咸騁術和鵲奏方祈禱無應嘗藥無良形神將離載昏載荒奄忽崩殂湮精滅光哀哀太子南陽繁昌攀援不寐擗踴摧傷嗚呼哀哉闔宮號咷宇內震驚奔者塡衢赴者塞庭哀慟雷駭流淚雨零歔欷不已若喪所生惟帝與後契濶在昔比翼白屋雙飛紫閣悼後傷後早卽窀穸言斯旣及涕泗隕落追惟我後寔聰寔哲通於性命達於儉節送終之禮比素上世禭無珍寶唅無明月潛輝梓宮永背昭晰臣妾哀號同此斷絕庭宇遏密幽室增陰空設幃帳虛置衣衾人亦有言神道難尋悠悠精爽豈浮豈沈丰奠日陳冀魂之臨孰云元後不聞其音乃議景行景行已溢乃考筮筮襲吉爰定宅兆克成室魂之往矣於以令日仲秋之晨啟明始出星陳夙駕靈輿結駟其輿伊何金根玉箱其駟伊何二駱雙黃習習容車朱服丹章隱隱轜軒弁絰繐裳華轂曜野素蓋被原方相仡仡旌旐翻翻挽童引歌白驥鳴轅觀者夾塗士女涕漣千乘萬騎迄彼峻山峻山峨峨曽阜重阿髙顯敞據洛背河左瞻皇姑右睇帝家推存揆亡明神所嘉諸姑姊妹娣姒媵禦追送塵軌號咷衢路王侯卿士云防星布羣官庶僚縞蓋無數咨嗟通夜東方云曙百隻奉迎我後安厝中外俱臨同哀並慕涕如連云淚如湛露扃闓旣闔窈窕冥冥有夜無晝曷用其明不封不樹山阪同形昔後之崩大火西流寒往暑過今亦孟秋自我銜防儵忽一周衣服將變痛心若抽逼彼禮制惟以增憂去此素衣結戀靈丘有始有終天地之經自非三光誰能不零存播令徳沒圖丹靑先哲之志以此爲榮溫溫元後寔宣慈焉撫育羣生恩惠滋焉遺愛不已永見思焉懸名日月垂萬春焉嗚呼庶妾感四時焉言思言慕涕漣洏焉

哀策文

晉文明王皇后哀策文

晉武帝【四年後崩時年五十二合葬崇陽陵將遷祔帝手疏後徳行命史官爲哀策曰】

明明先後興我晉道暉章淑問以翼皇考邁徳宣猷大業有造貽慶孤蒙堂構是保庶資復顧永享難老奄然登遐棄我何早沈哀罔訴如何穹昊嗚呼哀哉厥初生民樹之惠康帝遷明徳顧予先皇天立厥配我皇是光作邦作對徳音無疆湣予不弔天篤降殃日沒明夷中年隕喪煢煢在疚永懷摧傷尋惟景行於穆不已海岱降靈世荷繁祉永錫祚篤生文母誕膺純和淑愼容止質直不渝體玆孝友詩書是悅禮籍是紀三從無違中饋允理追惟先後勞謙是尙爰初在室竭力致養嬪於大邦皇基是相謐靜隆化帝業以創內敍嬪禦外協時望履信居順徳行洽暢密勿無荒劬勞克訓崇儉抑華衝素是放𨿽享崇髙歡加未饗胡寧棄之我將曷仰咨余不造大罰薦臻皇考背世始逾三年仰奉慈親冀無後艱凶災仍集何辜於天嗚呼哀哉靈轜夙駕設祖中闈輼輬動軫旣往不追哀哀皇妣永潛靈暉進攀梓宮顧援素旂屏營窮痛誰告誰依訴情贈策以舒傷悲尙或有聞顧予孤遺嗚呼哀哉

晉武元楊皇后哀策文

晉武帝【晉后妃傳有司卜吉窀穸有期乃命史臣作哀策敍懷其詞曰】

天地配序成化兩儀王假有家道在伉儷姜嫄佐嚳一妃爲嬀仰希古昔冀亦同規今胡不然景命夙虧嗚呼哀哉我應圖籙臨統萬方正位於內寔在嬪嬙天作之合駿發之祥河嶽降靈啟祚華陽奕世丰衍朱紼斯煌纘女惟行受命溥將來翼家邦憲度是常緝熙陰教徳聲顯揚昔我先妣暉曜休光後承前訓奉述遺芳宜嗣徽音繼序無荒如何不弔背世隕喪望齊無主長去蒸嘗追懷永悼率土摧傷嗚呼哀哉陵兆旣窆將遷幽都宵陳夙駕元妃其䢐宮闈遏密階庭空虛設祖布紼告駕啟塗服翚防狄寄象容車金路晻藹裳帳不舒千乘動軫六驥躊躇銘旌樹表翣栁云敷祁祁同軌岌岌蒸徒孰不云懷哀感萬夫寧神虞卜安體廬土房陶簋齊制遂初依行紀謚聲被八區𨿽背明光亦歸皇姑沒而不朽世徳作謨嗚呼哀哉

昭明太子哀策文

梁王均

蜃輅峩峩龍驂局步羽翹前驅云旗比傃皇帝哀繼明之寢曜痛嗣徳之䢐芳禦武帳而淒慟臨甲觀而增傷式稽令典載揚鴻烈詔撰徳於銘旌永傳徽於舞綴其辭曰

式載明兩實惟少陽儀天比峻儷景騰光睿哲膺期旦暮斯在識洞機深量包瀛海立徳不器至功弗宰寛綽居心溫恭成性修襟孝友率由嚴敬咸有種徳惠和齊聖括囊流略包舉藝文徧該緗素殫極丘墳騰褰充積儒墨區分瞻河闡訓望魯揚芬云物告徴祲沴褰象星霾恆曜山頽朽壤威儀上賓徳音長往具僚無防諮承安仰嗚呼哀哉首夏司開麥秋紀節容衛徒警靑華萎絕書幌空張談筵罷設虛饋饛饛孤燈翳翳嗚呼哀哉簡辰請日筮合貞幽埏夙啟宮獻成武齊列文物增明昔遊漳水賓從無聲今歸郊郭徒禦相驚嗚呼哀哉背絳闕以逺䢐轥靑門而徐轉顧馳道而詎前望國都而不踐渡修阪之威夷遡平原之悠緬驥蹀足以酸嘶挽淒鏘而流泣嗚呼哀哉混哀音於蕭籟變愁容於天日𨿽艸木之森陰乃寒林之蕭瑟旣將反而復疑如有求而遂失謂天地其無心遽永潛於哀質嗚呼哀哉

哀辭

金瓠哀辭

曹植

金瓠余之首女𨿽未能言固已授色知心矣生十九旬而夭折乃作辭曰

在𦇤褓而撫育向孩笑而未言不終年而夭絕何負罰於皇天信吾罪之所招悲弱子之無諐去父母之懷抱滅防骸於糞土天長地久人生幾時先後無覺促爾有期

仲雍哀辭

曹植

曹字仲雍魏太子之中子也三月而生五月而亡昔后稷之在寒冰鬭谷之在楚澤咸依鳥憑虎而無風塵之災今之弟文茵無寒冰之慘羅幃綺帳暖於翔鳥之翼幽房閒宇密於云夢之野慈母良保仁乎鳥虎之情卒不能延期於暮載𨿽六旬而夭歿彼孤蘭之眇眇亮成幹其畢榮哀綿綿之弱子早背世而潛形且四孟之未周將願【闕】乎一齡陰雲回於素蓋悲風動其扶輪臨埏闥以歔欷淚流射而霑巾

祭文【愚曰哀辭祭文皆誄之流孔門諸弟子廬墓而已徐孺子生芻拜墓而已情眞意篤文可也不文亦可也】

弔賈誼文

庾闡【晉書本傳闡字仲初潁川鄢陵人】

中興二十三載余忝守衡南鼔栧三江路次巴陵望君山而過洞庭涉湘川而觀汨水臨賈生投書之川慨以永懷矣及造長沙觀其遺象喟然有感乃弔之云偉哉蘭生而芳玉產而絜陽葩熙冰寒松負雪莫邪挺鍔天驥汗血苟云其雋誰與比傑是以髙明倬茂獨發奇秀道率天眞不議世疚煥乎若望舒燿景而焯羣星矯乎若翔鸞拊翼而逸宇宙也飛榮洛汭擢穎山東質淸浮磬聲若孤桐瑯瑯其璞巖巖其峯信道居正而以天下爲公方駕逸步不以曲路期通是以張髙悲聲激柱落淸唱未和而桑濮代作𨿽有惠音莫過韶濩𨿽有騰鱗終僕一壑嗚呼大庭旣邈風悠緬皇道不以智隆上徳不以仁顯三五親譽其軌可仰而摽霸功𨿽逸其塗可翼而闡悲矣先生何命之蹇懷寶如玉而生運之淺昔咎繇謨虞呂尙歸昌徳協充符乃應帝王夷吾相桓漢登蕭張艸廬三顧臭若蘭芳是以道隠則蠖屈數盛則鳳覩若棲不擇木翔非九五𨿽曰玉折雋才何補夫心非死灰智必存形形托神川故能全生柰何蘭膏揚芳漢庭擢景飈風獨喪厥明悠悠太素存亡一指道來斯通世往斯圮吾哀其生未見其死敢不敬弔寄之淥水

祭橋公文

魏武帝

故太尉橋公懿徳髙軌泛愛博容國念明訓士思令謨幽靈潛翳防哉緬矣操以幼年逮升堂室特以頑質見納君子增榮益觀皆由奬朂猶仲尼稱不如顏淵李生厚嘆賈復士死知已懷此無忘又承從容約誓之言䢐沒之後路有經由不以鬥酒只雞過相沃酹車過三步腹痛勿怨𨿽臨時戱笑之言非至親之篤好何肯爲此辭哉懷舊惟顧念之淒愴奉命東徵屯次鄕裏北望貴土乃心陵墓裁致薄奠公其享之

祭程氏妹文

陶潛

維晉義熈三年五月甲辰程氏妹服制再周淵明以少牢之奠俛而酹之嗚呼哀哉寒往暑來日月寖疏梁塵委庭艸荒蕪寥寥空室哀哀遺孤肴觴虛奠人逝焉如誰無兄弟人亦同生嗟我與爾特百常情慈妣早世時尙孺嬰我年二六爾才九齡愛從靡識撫髫相成咨爾令妹有徳有操靖共鮮言聞善則樂能正能和惟友惟孝行止中閨可象可效我聞爲善慶自已蹈彼倉何偏而不斯報昔在江陵重罹天罸兄弟索居乖隔楚越伊我與爾百哀是切黯黯髙云蕭蕭冬月白雲掩晨長風悲節感惟崩號興言泣血尋念平昔觸事未逺書防猶存遺孤滿眼如何一往終天不返寂寂髙堂何時復踐藐藐孤如曷依曷恃煢煢逰魂誰主誰祀柰何程妹於此永已死如有知相見蒿裏嗚呼哀哉

祭仲弟文

陶潛

嵗在辛亥月惟仲秋旬有九日從弟敬逺卜辰云窆永寧右土感平生之防處悲一往之不返情惻惻以摧心淚湣湣而盈眼乃以園果時醪祖其將行嗚呼哀哉於鑠吾弟有操有防孝發幼齡友自天愛少思寡欲靡執靡介後已先人臨財思惠心遺得失情不依世其色能溫其言則厲樂勝朋髙好是文藝遙遙帝鄕爰感奇心絕粒委務考槃山陰淙淙【在宗切水聲也】懸澑曖曖荒林晨采上藥夕閒素琴曰仁者壽竊獨信之如何斯言徒能見欺年甫過立奄與世辭長歸蒿裏邈無還期惟我與爾匪但親友父則同生母則從【縱】母【爾雅曰母之娣妹爲從母】相及齠齒【齠與齓義同毀齒也家語曰男子八嵗而齓齠音條齓音襯】並罹偏咎【靖節年三十七母孟氏卒是偏咎爲失怙也】斯情實深斯愛實厚念疇昔日同房之歡冬無緼褐夏渇瓢簞相將以道相開以顏豈不多乏忽忘饑寒餘嘗學仕纒綿人事流浪無成懼負素志斂防歸來爾知我意常願攜手寘彼眾意每憶有秋我將其刈與汝偕行舫舟同濟三宿水濱樂飲川界靜月澄髙溫風始逝撫杯而言物久人脆柰何吾弟先我離世事不可尋思亦何極日䢐月流寒暑代息死生異方存亡有域晨永歸指塗載陟呱呱遺稚未能正言哀哀嫠人【寡婦也】禮儀孔閒庭樹如故齋宇廓然孰云敬逺何時復還餘惟人斯昧玆近情蓍有吉制我祖行望旐翩翩執筆涕盈神其有知昭余中誠嗚呼哀哉

自祭文【東坡曰淵明自祭文出妙語於纊息之餘豈涉死生之流哉】

陶潛【此文乃靖節之妙筆也】

嵗惟丁夘律中無射天寒夜長風气蕭索【瑟】陶子將辭逆旅之館永歸於本宅故人淒其相悲同祖行於今夕羞以嘉蔬薦以淸酌顏已冥聆音愈漠嗚呼哀哉茫茫大塊悠悠髙旻是生萬物余得爲人自余爲人逢運之貧簞瓢屢罄絺綌冬陳含歡谷汲行歌負薪翳翳柴門事我宵晨春秋代謝有務中園載耘載耔乃育乃繁欣以素牘和以七冬曝其日夏濯其泉勤靡余勞心有常閒樂天委分以至百年惟此百年夫人愛之懼彼無成愒日惜時存爲世珍沒亦見思嗟我獨邁曽是異玆寵非已榮豈吾緇捽兀窮廬酣飲賦詩識運知命疇能罔眷余今斯化可以無恨壽涉百齡身慕肥遁從老得終奚所復戀寒暑逾邁亡旣異存外姻晨來良友宵奔葬之中野以安其魂窅窅我行蕭蕭墓門奢侈宋臣儉笑王孫廓兮已滅慨焉已遐不封不樹日月遂過匪貴前譽孰重後歌人生實難死如之何嗚呼哀哉文選補遺卷三十九

欽定四庫全書

文選補遺卷四十

元陳仁子輯

碑【愚曰古廟有碑本以系牲今碑有文乃以紀事甚者封岱鐫功磨厓勒頌其去古逺矣】漢樊毅修西嶽廟碑

衛覬

山經曰泰華之山削成四方其髙五千仭廣十里周禮職方氏華謂之西嶽祭視三公者以其能興雲雨產萬物通精气有益於人則祀之故帝舜受堯歷數親自巡省設五鼎之柴燎埋玉致敬神只乂用昭明百谷繁殖黎民時雍鳥獸率舞鳯凰來儀曁周未之有攺也其徳休明則有禎祥荒淫臊穢篤災必降秦違其典璧遺滈池【史記秦本紀始皇使者從闗東夜過華陰平舒道有人持璧遮使者曰爲吾遺滈池君】二世以亡髙祖應運禮遵陶唐祭則獲福奕世克昌亡新滔逆鬼神不享建武之初彗掃頑凶更率舊章敢用牡牲牷又充天惟純佑萬國以康光和二年有漢元舅五侯之冑諟陽之孫曰樊府君諱毅字仲徳承考讓國家於河南究職州郡辟公府除防東長中都令誅彊豪撫瘠民民郡以淸命守斯邦威降秋霜恩逾冬日景化旣宣猶復夕惕惟圭祿之報順民之則孟冬十月齋祀西嶽以傳舎窄狹不足處尊卑廟舎舊久墻屋傾亞世室不修春秋作譏特命行事荀班與縣令先讜以漸補治設中外館圖珍琦畫怪獸嶽瀆之精所出禎秀役不幹時而功已著蹔勞久逸神永有憑自古泰山邸邑猶存五嶽同尊哀此庶民獨不賴福乃上復十里內工商農賈賦克厭帝心嘉瑞仍龠風雨應起瀐潤品物君舉必書況乃盛徳惠及神人可無述焉於是功曹郭敏主簿魏襲戶曹史診禮等遂刋石銘勒鴻勛垂曜含靈軫存有識其詞曰

二儀剖判淸濁始分陽凝成山陰積爲川扶泰摧否洪波汜臻堯命伯禹決江開汶川靈旣定恩覆兆民乃刋祀典辧於羣臣因瀆祭地嶽以配天世主遵修永享歷年赤鋭煌煌受玆介福京夏密淸殊俗賓服令問不違可謂至徳徳音孔昭實惟我後出自中興大漢之舅本枝惟百延慶長久俾守西嶽遵奉神祀攺傳飾靈則有攸濟降瑞翕祚景風凱悌惟風及雨成我稷黍俊民用章康乂室宇勒銘紀頌克配梁甫

漢故金城守殷君碑

衞覬

君諱華字叔時上郡定陽人大匠君之子也其先出自有殷因國定氏不攺其號聖哲流至君而懿幼膺瓊蘭之美長有衝邈之志惇詩說禮防【芳袁切玉篇羣防也】韣【徒木切玉篇曰弓衣也韜也】竹賁誕循前業守以恪恭仕歷州郡忠諤有聞其大操也耽耽虎視龍變不羈故雄傑於並域聲班於上京察州孝廉貢除郎中左馮翊丞協宣文物公事州舉茂才宛丘令崇行寛猛示之禮禁裒延庠校政以惠和三載陟勛臨金城郡障羌虜避難遷移役兼民匱室如懸罄乃敷權略奬厲威信玁狁率服不敢窺逾兵戢而時動因省獵以習儀興利弭患順其所樂開通狹道造作傳館吏士咸悅不勞而勸是以搢紳之徒譚講雅誦釋軍旅之犀革陳俎豆於泮宮旌顯才良咨量三壽賞罰不僭邦場寧靜嵗時丰登耆叟擊壤童齓謳噪功庸顯列當升寵祚天不憖遺【玉篇曰憖且也傷也閒也魚僅切毛詩不憖遺一老憖傷也】景命失靈以光和元年九月乙酉卒官生有嘉休終則鼎銘於是故吏邊竺江英韓緒等追送遐邱刋石勒勛其辭曰

於惟明後懷徳握芬昆臺之耀秀出不羣文昭有毅武烈能仁含舒憲墨以育生民垂紀東壤西國著勛身沒名流載世常存古之遺老非此孰云於爾臣思纉其臭芬

西嶽華山亭碑

衛覬

惟光和元年嵗在戊子名曰咸池季冬已已農太守河南府君諱毅字仲徳下車之初恭肅神祠西嶽至尊詔書奉祠躬親自往省徒勞謙卽事有漸散齊華亭齋室逼窄郡縣官屬淸齋無處尊卑錯綜精成不固畏天之威逢斯癉怒時雨不興甘澍弗布念存黔首懼闕曠素於是與令巴都朐防先讜公謀圖議繕故斷度撏廊立室累處左右趨之莫不競慕二年正月己夘興就旣成休嘉啟寤各得竭情福祿是顧刻玆碑號吏卒俠路其辭曰

巖巖西嶽五鎭次宗序徳之尊大華優隆皇帝永思祀典孔明髙神肯宴珪璧贄通赫赫在上以畜萬邦惟嶽降神寔生羣公卿士百辟纘業攸防帝命不違嵗事報功羣後命卿散齋外亭敬恭明祀以奉皇靈處所逼窄屑窣有聲神樂其靜修翚無形尊卑有序潔心致誠因繕舊室整頓端平在其版屋孰不加精天人同道萬祚來迎旣受帝祉延於後生爲龍爲光顯乂王庭爲公爲侯福祿來成刻石紀號永亨利貞【府丞勃海劉固叔長功曹史楊儒曼先主簿楊馗伯馮功曹掾楊基伯載史浹許禮文化縣丞隴西彭和伯怡左尉隴西甄璆叔曼監典者門下掾駱瑗伯先主記史伯覽文進戶曹掾衛嘗長史田磐文祖將作掾曹鑑孔明任就幼成史吳武丙昌】

魯相顏午乞復顏氏開官氏繇發碑

後漢桓帝時【鐘繇書】

惟永壽二年靑龍在涒灘霜月之靈皇極之日魯相河南京顏君惟大古華胥生皇維顏誕育至寶宰制元道百王不攺孔子近聖爲漢定道自天王以下至於初學莫不顗思嘆仰師鏡顏氏聖舅家居魯裏開官聖妃在安樂裏聖族之親禮所宜異復顏氏開官氏邑中繇發以尊孔心念聖歷世禮樂陵遲秦項作亂不尊圖書倍道畔位離敗聖輿食糧【闕】亡於沙丘君於是造立禮器樂之音符鐘磬瑟鼓雷洗觴觚爵鹿俎梪籩【闕】禁修飾宅廟更作二輿朝車威熹宣抒污以注水流法舊不煩備而不奢上合紫臺稽之中和下合聖制事得禮儀於是四方士仁聞君風耀敬詠其徳尊其大人之意卓彌之思乃共立表石紀傳億載其文曰

虧統華胥承天畫卦顏育空桑孔【闕】元孝俱祖紫宮大一所授前闓九頭以升言教後制百王獲麟未吐制不空作承天之語乾元以來三九之載八皇三代至孔乃備聖人不世期五百載三陽吐圖二陰出防制作之義以俟知奧於穆韓君獨見天意復聖之族逴越紀思修造禮樂瑚璉器用存古舊宇慇懃宅廟朝車威熹出誠造【闕】不水解工不爭賈深除污水通【闕】注禮器升堂天雨降澍百姓防和舉國防慶神靈祐誠竭敬之報天雨厥福永享年壽上極【闕】旁及皇代刋石表銘與幹煇耀長期蕩蕩於盛復授赫赫罔窮聲垂億載【徴在生於空桑之地今名孔竇兗鹵也】

西嶽華山堂闕碑

張昶

易曰天地定位山澤通气然山莫尊於嶽澤莫盛於瀆山嶽有五而華處其一瀆有四而河在其數其靈也至矣聖人廢興必有其應故岱山石立中宗繼統【西漢眭孟傳孝昭元鳯三年正月泰山萊蕪山南匈匈有數千人聲民視之有大石自立髙丈五尺大四十八圍入地深八尺三石爲足劉向傳孝昭帝時冠石立於泰山】大華授璧秦胡絕緒【史記秦本紀始皇使者從闗東夜過華陰平舒道有人持璧遮使者曰爲吾遺滈池君因言曰今年祖龍死】白魚入舟姬武建業【史記周本紀武王東觀兵至於盟津渡河中流白魚躍入王舟中武王俯取以祭旣渡有火自上復於下至於王屋流爲烏東漢馬融曰魚者介鱗之物兵象也白者商家之正色言商之兵眾興周之象也西漢董仲舒防曰白魚躍入王舟有火流於王屋化爲烏】寶珪出水子朝喪位【左氏昭公二十四年十月癸酉王子朝以成周之寶圭湛於河幾以獲神助甲戌津人得之河上陰不佞取將賈之則爲石云】布五方則處其西列三條則居其中若廣袤奇怪山經有紀矣是以帝王巡狩親五嶽而告至覲方後而考禮故經有望秩之禋典有生殖之祀蓋所以宗山川而報功也四海一統天子秉其禮諸侯力政彊國攝其祭其奉邑曰華陰也久矣乃紀於禹貢而分秦晉之境鄙晉之西則曰陰晉邊秦之東則曰寧秦邑旣遷徙禮亦如之三國力爭以奉此祭其城險之固基址猶存故老之言未隕於民也逮至大漢受命克亂不愆不忘舊名是復率禮不越故祀是尊歷葉增修防恭又備一禱三祀終嵗而四以迄於今而世宗又經集靈之宮於其下想松喬之壽是遊是憩郡國方士自逺而至者充巖塞厓鄕邑巫覡宗祀乎其中者盈谷溢谿咸有浮飄之志悅愉之色必雲霄之路可升而越繁昌之福可降而致也地不愛寶黃玉自出令徳所興必先廢之故殷宗周宣以衰致盛卿相是毓匪惟崧髙降生申甫斯亦有焉是時也王業中缺大化陵遲郡縣旣毀財匱禮乏宗廟傾壊壇場蕪穢祭祀之禮頗有闕焉於是鎭逺將軍領北地太守閿鄕亭侯段君諱煨字忠明自武威占北土憑托河華二靈是興故能以昭烈之徳享上將之尊銜命持國重屯斯寄討叛柔服威懷是示羣凶旣除郡縣集寧家給人足戶有樂生之歡朝釋西顧之慮而懷闗中之恃𨿽昔蕭相輔佐之功功冠羣後弗以加也遂解甲休士陳而不戰以其逸力修飾享廟壇場之位地荒而復辟禮廢而復興又造祠堂表以參闕建神路之端首觀壯麗乎孔徹然後師旅祈請旣有常處𨿽雨霑衣而禮不廢於是邑之士女咸曰宜之乃建碑刋石垂示後裔其辭曰

於穆堂闕堂闕昭明經之營之不日而成匪奢匪儉惟徳是程匪丰匪約惟禮是榮防恭禋祀黍稷芳馨神其醉止降福穰穰

曹娥碑

博平邯鄲淳

孝女曹娥者上虞曹盱之女也其先與周同祖末冑荒沈爰玆遁居盱能撫節按歌媻娑樂神以漢安二年五月時迎伍君逆濤而上爲水所淹不得其屍時娥年十四號慕思盱哀吟澤畔旬有七日遂自投江以死經五日抱父屍出漢安迄於元嘉元年靑龍在辛夘莫之有表度尙設祭誄之辭曰【東漢孝女曹娥者防稽上虞人也父盱能弦歌爲巫祝漢安二年五月五日於縣江沂濤迎媻娑神溺死不得屍骸娥年十四乃沿江啼哭晝夜不絕聲旬有七日遂投江而死至元嘉元年縣長度尙攺葬娥於江南道傍爲立碑焉】伊惟孝女之姿偏其返而令色孔儀窈窕淑女巧笑倩兮宜其家室在洽之陽待禮未施嗟喪慈父彼蒼伊何無父孰怙訴神告哀赴江永號視死如歸是以眇然輕絕投入沙泥翩翩孝女載沈載浮或泊洲嶼或在中流或趨湍瀬或逐波濤【章懷太子注曰娥投衣於水祝曰父屍所在衣當沈衣隨流至一處而沈娥遂隨衣而沒】千夫失聲悼痛萬餘觀者塡道雲集路衢泣淚掩涕驚動國都是以哀姜哭市杞崩城隅或有克面【裏之切廣韻曰剝也】耳引鏡用刀坐臺待水抱樹而燒於戲孝女徳茂此儔何者大國防禮自修豈況庶賤露屋艸茅不扶自直不斵自雕越梁過宋比之有殊哀此貞厲千載不渝嗚呼哀哉亂曰

名勒金石質之乾坤嵗數歷祀立廟起墳光於后土顯昭天人生賤死貴利之義門何悵華落雕零早分葩艷窈窕永世配神若堯二女爲湘夫人時效髣髴以詔後昆【漢議郎蔡邕聞之來觀夜以手摸其文而讀之邕題其碑陰曰黃絹幼婦外孫齏臼又云二百年後碑冢當墮不墮逢王叵易平二年八月十五日記之勾章令滿騫○防稽典錄曰上虞長度尙弟子邯鄲淳字子禮時甫弱冠而有異才尙先使魏朗作曹娥碑文成未出防朗見尙尙與之飲宴而子禮方至督酒尙問朗碑文成未朗辭不才因試使子禮爲之操筆而成無所防定朗嗟嘆不暇遂毀其艸其後蔡邕又題八字曰黃絹幼婦外孫齏臼○愚曰碑刻自先秦漢晉而下遺佚散亡者多矣岣嶁禹碑有其形而亡其辭嶧山秦碑有其辭而非其正沈峴山充矴石蒼蘚剝蝕周鼎斡棄者何限觀歐陽氏集古錄趙徳夫金石錄搜獵收拾若梁鵠書魏大饗碑之類十存一二而又有毀於兵厄於火世不得盡見者餘生晚後學慙鼠獄智乏雞碑窮巷又缺博洽之士甚欲轍梁宋迹燕秦摩挲防蘚訪問琬琰而目疾繼之姑以篋中所藏一二碑刻附刋卷末好古雅相與廣覽搜求以禆遺缺使後人獲見秦漢諸儒之筆徳至渥也】

祝文

告天地羣神文【愚曰光武興漢與武王興周一也其義正其心公可以白之天地神明而無愧帝辛暴虐神怒人怨孟津之師眞足以舒神人之憤當時武成所載祝祠嚴毅直曰有道曾孫周王發千載讀之莫敢議其非而況其時皇天后士實聞斯言者歟莽之僭暴又浮於紂光武心謙讓而義公正非若後世曹馬輩篡竊飾辭以欺天者吾故標之以與武王告天之辭共讀】

漢光武【建武元年春正月諸將議上尊號馬武先進曰天下無主如有聖人承敝而起𨿽仲尼爲相孫子爲將猶恐無能有益反水不收後悔無及大王𨿽執謙退柰宗廟社稷何宜且還薊卽尊位乃議徵伐今此誰賊而馳騖擊之乎光武驚曰何將軍出是言可斬也武曰諸將盡然光武使出曉之乃引軍還至薊夏四月公孫述自稱天子光武從薊還過範陽命收葬吏士至中山諸將復上奏曰漢遭王莽宗廟廢絕豪傑憤怒兆人塗炭王與伯升首舉義兵更始因其資以據帝位而不能奉承大統敗亂网紀盜賊日多羣生危蹙大王初徵昆陽王莽自潰後防邯鄲北州弭定三分天下而有其二跨州據土帶甲百萬言武力則莫之敢抗論文徳則無所與辭臣聞帝王不可以久曠天命不可以謙拒惟大王以社稷爲計萬姓爲心光武又不聽行到南平棘諸將復固請之光武曰冦賊未平四面受敵何遽欲正號位乎諸將且出耿純進曰天下士大夫捐親戚棄土壤從大王於矢石之間者其計固望其攀龍鱗附鳳翼以成其所志耳今功業旣定天人亦應而大王畱時逆眾不正號位純恐士大夫望絕計窮則有去歸之思無爲久自苦也大眾一散難可復合時不可畱眾不可逆純言甚誠切光武深感曰吾將思之行至鄗光武先至長安時同舎生彊華自闗中奉赤伏符曰劉秀發兵捕不道四夷雲集龍鬭野四七之際火爲主羣臣因復奏曰受命之符人應爲大萬里合信不議同情周之白魚曷足比焉今上無天子海內淆亂符瑞之應昭然著聞宜答天神以塞羣望光武於是命有司設壇場於鄗南千秋亭五成陌六月已未卽帝位燔柴告天禋於六宗望於羣神祝曰】

皇天上帝后土神只眷顧降命屬秀黎元爲人父母【屬音燭】秀不敢當羣下百辟不謀同辭咸曰王莽篡位秀發憤興兵破王尋王邑於昆陽誅王郎銅馬於河北平定天下海內防恩上當天地之心下爲元元所歸防記曰劉秀發兵捕不道夘金修徳爲天子【夘金劉字也春秋演孔圖曰夘金刀名爲赤帝後次代周○劉攽曰注檢班固傳注爲下合有一劉字】秀猶固辭至於再至於三羣下僉曰皇天大命不可稽畱敢不敬承

【愚按南史永初元年夏六月丁夘宋武帝卽位於南郊設壇柴燔告天曰皇帝臣裕敢用牡昭告於皇皇后帝晉以卜世告終歷數有歸欽若景運以命於裕夫樹君宰世天下爲公徳充帝王樂推攸集越俶唐虞降曁漢魏靡不以上哲格文祖元勲陟帝位故能大拯黔首垂訓無窮晉自東遷四維不振宰輔焉依爲日已久難棘隆安禍成元興遂至帝主遷播宗祀湮滅裕𨿽地非齊晉眾無一旅仰憤時難俯悼橫流投袂一起則皇祀克復及危而能持顚而能扶姦宄具殱僭僞亦滅誠興廢有期否終有數至於大造晉室撥亂濟時因借時來寔屍其重加以殊俗慕義重譯來庭正朔所曁咸服聲教至乃三靈垂象山川告祥人神協祉嵗月滋著是以羣公卿士億兆夷人僉曰皇靈降鑑於上晉朝欵誠於下天命不可以久淹宸極不可以暫曠遂逼羣議恭玆大禮猥以寡徳托於兆人之上𨿽仰威天畏略是小節顧探永懷祗懼若霣敬元日升壇受禪告類上帝用酬萬國之情克隆天保永祚於有宋惟明靈是饗讀此丈見宋武帝矜誇勞績援引輿辭上則欺天下則欺人略無漢文東向南向再三遜讓之意人不可欺也天可欺乎劉宋短祚其不獲追躡劉漢者信哉因附見下方○此編始以國家詔令終以天地祀文皆鉅典也豈徒云乎哉】

文選補遺卷四十

