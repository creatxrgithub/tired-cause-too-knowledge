

欽定四庫全書

集部八

宋文鑑

總集類

提要

【臣】等謹案宋文鑑一百五十卷宋呂祖謙編案李心傳建炎以來朝野雜記稱臨安書坊有所謂聖宋文海者近嵗江鈿所編孝宗得之命本府校正刻板周必大言其去取差謬遂命祖謙校正於是盡取祕府及士大夫所藏諸家文集旁采傳記他書悉行編類凡六十一門又稱有近臣宻啟所載臣寮奏議有詆及祖宗政事者不可示後世乃命直院崔惇詩更定增損去畱凡數十篇然迄不果刻也此本未知爲祖謙原本爲惇詩攺本朱子語錄稱文鑑收蜀人呂陶論制師服一篇爲惇詩所刪此本六十一卷中仍有此篇則非惇詩攺本確矣商輅序稱當時臨安府及書肆皆有板與心傳所記亦不合蓋官未刻而後來坊間私刻之故仍從原本耳同時張栻遺朱子書議祖謙此書無補於治道無補於後學並責其承當編此等文字非所以成君之徳其論似髙而實過朱子語錄記其選錄五例亦防論其去取有未當然陳振孫記朱子晚年語學者曰此書編次篇篇有意其所載奏議亦系當時政治大節祖宗二百年規模與後來中變之意盡在其間非選粹比也則朱子亦深許之矣乾隆四十六年五月恭校上

總纂官【臣】紀昀【臣】陸錫熊【臣】孫士毅

總校

官【臣】陸

費墀

宋文鑑序

宋淳熙中呂成公祖謙奉朝防裒輯建隆以後建炎以前諸賢文集精加校正取其辭理之醇有補治道者以類編次定爲一百五十卷書成上之命名皇朝文鑑周益公必大爲序當時臨安府及書坊皆有剜版嵗久散佚其書傳於今者甚鮮近時提督浙學憲副張和節之偶得是書以示嚴郡太守張永邵齡邵齡欣然命工重鋟諸梓以廣其傳其間題識仍舊欵目無攺則以摹本翻刻弗別繕寫愳謬誤也邵齡以序見屬欲以識嵗月云竊觀汴宋之時光嶽气完賢才眾多周程以理學顯歐蘇以古文倡韓範以相業著其他文人才士後先相望諷詠之間有規戒焉議論之下有褒貶焉上足以格君心而扶人紀下足以明善惡而別邪正所謂文之有補於治道者如是然則文以鑑名豈徒辭章云乎哉先是太平興國中嘗詔修太平禦覽防府元文苑英華三書各千卷太宗日覽二卷因事有缺則暇日追補曰開卷有益朕不爲勞方孝宗銳志恢復之秋干戈未息而能畱意文事若此豈非克守家法者歟𨿽功業未底於成而國勢自是益振南渡以後稱君賢者必曰孝宗是豈詰兵之力要亦右文之效洪惟我朝混一區宇於玆百年涵養旣深大音斯振羽翼聖經鋪張鴻猷著作之功於斯爲盛必有彚次而傳於世者是予不敏姑書此以俟天順八年嵗次甲申冬十二月之吉歸田前通議大夫兵部左侍郎兼翰林院學士知制誥經筵官淳安商輅序

欽定四庫全書

宋文鑑卷一

宋呂祖謙編

賦

五鳯樓賦

梁周翰

伊京師之權輿也遐哉邈乎驗河圖之象按輿地之書宅禹貢豫州之域距天文辰馬之墟因四履建侯之地爲六代興王之居城浚而都派河而渠結坤之絡振幹之樞星甍櫛堵我民之盧海漕山廥我田之租勢雄跨胡气王吞吳茫茫萬國魚貫而趍惟聖皇之受命應期運而握符光潛躍於龍徳踐元亨於帝衢道徳何師尊盧赫胥揖讓何比陶唐有虞英略神武威憚八區封豕必誅長鯨盡刳虎皮包刃鵠板搜儒墜典皆索闕政咸鋪成天下之大務若雷奮而風驅乃顧京室時行聖謨陋宸極之非制稽紫垣之舊圖且曰不壯不麗豈傳萬世禹之卑宮蓋勿暇之計堯之茅茨非經久之制矧象魏之縣法伊億兆之所視況我力如天我貲如地不漁爾民不牟爾利一毫之費差足爲易乃詔共工度景之中因舊謀新庀徒功臺卑者丰楝易而隆椽斵而礱去地百丈在天半空五鳯翹翼若鵬運風雙龍蟠首若鼇戴宮丹楯霞繞神光何融朱楹虹植晴文始烘繡楣焜燿雕栱玲瓏椒壁塗赭綺窻暈紅雙闕偶立突然如峯平見千里深映九重奔星墜而交觸靈景互而相逢門呀洞缺若天之裂縱舉百武橫駕六轍金鋪爍人光景明滅舞陽之力莫得而排叔梁之力胡可以抉其下則冠蓋葳蕤劍佩陸離車如流水待漏而馳駕肩排踵兼蠻渾夷萬眾紛錯魚龍尊卑咸去來之由此競奔湊於玉墀亶皇風之無外豈朝盈之有時三事庶尹乃拜表蕭墻謁帝未央以落大壯登謌永昌曰

元聖明兮帝道昌威四海兮君萬方峙髙闕兮冠百常赫宋徳兮垂無疆瞻天顏兮獻壽觴願君王兮長樂康帝曰兪哉爾觴且置當聴朕言庶曉朕意頃於戎馬之暇詳窺歷代之紀乃知乎夏徳之衰琁室自庇商政之壊瓊宮大侈楚王章華一身何寄秦皇阿房三世而棄漢武栢梁孽火隨熾陳后三閣義師尋至豈非乎禍生於漸欲起於恣亦如崇飲不已必至昬醉嗜色不已必至乏瘁遷怒不已必絕人祀窮兵不已必暴人胔甘防不已必杜忠義溺讒不已必斥賢智亡國之君未嘗不爾朕皆知之得以趍避淫於土木雅不如是美其成功良以爲愧不舉君觴恐驕朕志其大者天地所重者神器尾虎足冰終日惴惴當共重之勿使顚墜謹謝公卿無忘納誨羣臣乃退咸呼萬嵗

籍田賦

王禹偁

臣謹按周制孟春之月天子親載耒耜籍田所以事天地山川社稷先主醴酪粢盛於是乎取之恭之至也自周徳下衰禮文殘缺故宣王之時有虢公之諫秦皇定霸鮮克由禮漢祖龍興日不暇給孝文孝景始復行焉昭帝防田亦其義也後漢永平中明帝東巡耕於懷縣非古制焉魏氏親耕闕百官之禮蓋艸創爾晉武太始之年略修墜典宋文元嘉之代亦舉舊章齊用丁亥之辰梁以建夘之月後魏北齊沿革有異隋朝唐室文物可觀太宗行之於前明皇繼之於後自玆已降廢而不行將煥先農必待眞主皇家享國三十載陛下嗣統十四年武功已成文理已定乃下明詔耕於東郊百執悅隨三農知勸禮官博士蹈舞而艸儀甸師嗇夫謌詠而供職方拾遺直史館王禹偁再拜而颺言曰耕籍之義大矣哉千畆之田三推之禮所以教諸侯而事上帝率人力而成嵗功實邦國之彛章皇王之大典昔潘安仁賦之於晉岑文本頌之於唐今王道行矣王籍修矣神功帝業煥其有光宜暢頌聲以播樂府謹上籍田賦一章𨿽不足形容盛徳亦小臣勤拳之至也其詞曰十四年兮帝業遐宣寰區晏然乃順考於古道將躬耕乎籍田務本勸農稽前文而備矣事神教養舉墜典以行焉萬國歡心而懌懌百官供職以防防艸儀注於有司議沿革於遺編築壇墠之三陛開阡陌之百防文物聲名合禮經而有度旌旗衣服應方色而不愆旣而屆孟春擇元日太史先奏天子將出是月也遒人徇路星鳥中律當東郊之迎春是東作之平秩皇帝於是卽齋宮辭帝室戒錫鸞嚴警蹕乘靑輅以有威儼朱紘而無逸佩乎玉也懸黎之色蒼蒼載其旂焉幹呂之云鬱鬱屬車負播殖之器後宮獻穜稑之實紅縻黛耜服蔥犗以陸離縹軛紺轅駕蒼龍而飄歘太常之禮具舉司農之屬各率甸師掌舎警禦陌以惟嚴封人野廬設壝宮而靡失於國之東千官景從風淸塵而習習雨灑道以蒙蒙時也木徳盛陽气充春芒甲坼靑靑兮防防春土脈起油油兮溶溶冠蓋蔽野佩環咽風狀浮雲兮隨應龍旂幟張日車徒塞空若眾星兮環紫官修農事以惕惕襲春服之重重爾乃配少皥祠先農屍祝無愧豆籩以供太牢之牲薦之而肥腯太蔟之樂奏之而舂容於是修帝籍勞聖躬撫禦耦以無怠履遊場而有蹤將循乎千畝之制豈止乎數步之中耕鉤盾之弄田但矜兒戲修建康之春籍未煥農功有以見萬乘之尊三推而舎或五或九降殺之義有倫爾公爾侯貴賤之班相亞嗇夫灑種以斯畢庶人終畆而告罷千耦其耕煥乎禮成播百谷兮率人力謌載芟兮揚頌聲將見乎餘糧棲畝腐粟如京神倉令納乎黍稷以備粢盛廩犧氏收其槁稭用餉犧牲親畎畆兮化被重民天而教行自得訓農之實非貪慕古之名然後下靑壇歸絳闕百姓知勸羣後咸謁在鎬之宴啟謌虞之音發獻萬壽兮懽呼奏九韶兮鏗越開三面以行惠宥五刑而審罰恩流於孝悌力田徳被於雕題辮髮興五土之利固必躬而必親同三代之風復不矜而不伐大矣哉籍田之禮豈三年而不爲躬耕之義將百代而可知我所以舉久廢之禮定不刋之儀慮弗勤於四體將有害於三時務農桑兮爲政本興禮節兮崇教資民乃力穡嵗無阻饑神農斵木之功我其申矣后稷播時之利我得兼之供秬鬯以斯在介丰年而有期丕顯事天之禮誕歌祈社之詩祀山川兮神鑑明矣配祖考兮徳馨逺而永錫純嘏用光孝思乃作頌曰倬彼東郊公田是辟大君戾止言耕其籍帝籍旣修乃及公侯親爾來報勤爾田疇言采黍稷祀於圜丘億萬斯年以承天休又曰倬彼東郊耕壇其崇大君戾止言訓其農農功旣督乃知榮辱爾家以給爾人以足言奉烝嘗享於此屋億萬斯年以介景福

端居賦

種放

予嘗闔扉而居不樂他遊未嘗以一詞輒幹公侯以借浮譽門外苔封艸纎非知已之深者無一造其居或罪予曰嗟乎明逸上有明天子賢執事子獨貧且賤恥也又易稱君子以貞凶子其有是乎予退而作端居賦山鳥寂寂梧陰晝碧窮居退夫耿然不懌精神沮而徜徉冠履陋而踧踖類沈酣而未醒豈執迷而莫析固貽譏於獨善尙多言而自釋鯨鵬𨿽大無風波而何益胡粵萬里捨舟車而奚適在聖賢𨿽有志於下民孰能無位而立辟況予才不造於往哲名器敢期於苟得在得喪不忘於明聖顚沛必思於正直終皮弁以自守惡鷸冠以假飾進不妄而嘻嘻退不怨而戚戚故孟軻有言𨿽有鎡基不如逢乎有年顏氏防聖樂在陋巷亦將育乎令徳玆窮通之自信匪古今之可尢顧竊位而擇肉兮予誠自羞寧守道而食芹兮中心日休予將息萬競消百憂飬浩气於蓬茅之下飲淸源於淵黙之流侶鸞鵠兮云霓之表終焉泯眾議之啾啾

大搜賦

丁謂

司馬相如揚雄以賦名漢朝後之學者多規範焉欲其克肖以至等句讀襲徵引言語陳熟無有已出觀子虛長楊之作皆逺取傍索靈奇瑰怪之物以壯大其體勢撮其辭彩筆力恢然飛動今古而出入天地者無防然皆人君敗度之事又於典正頗逺今國家大搜行曠古之禮辭人文士不宜無歌詠故作大搜賦其事實本之於周官歷代沿革制度參用之以取其麗則奇言逸辭皆得之於心相如子云之語無一似近者彼以好樂而諷之此以勤禮而頌之宜乎與二子不類辭曰

仲冬天子嚴祀事答神袩佇農隙謹搜狩踵教本稽典舊禮容左右武事前後等尊第卑上長下幼人民丰濃物色繁富蓋亦閱軍實於介冑非徒恣遊畋於禽獸者哉前期命虞人以采莽蒼芟擁遏艸木夥夠原隰砥闊視軍眾寡度地本末髙表四立坦場中豁限田防而蘭織志轅門而旌掲靑龍白虎擁護乎行在之所左防右畢分張乎侍衛之列風蕭蕭而野鳴云陰陰而晝結防鹿狼狽以投林狐貍踉蹌而遷宂由是司馬舉職羣吏咸秩各有司存皆給名物備小駕而六龍集開武庫而五兵出輅車金玉旂章日月防牙刺舉旄頭云宻畫蚩尢於斾顚匣幹將於劍室騠駃妥貼以負軛驌騻徘徊而轉軼召佽飛以前導命武而殿卒目恍羅列神驚比櫛師勑戰法帥董戎律始建旗以誓眾亦斬牲而戒失所畋之野備物咸畢外事尙剛戊日惟吉上乃乘七騶擁六軍白旄方下於北極黃纛已搴於應門服章天地車駕風雲日隨月侍嶽走川奔列缺收聲而聴蹕丰隆皷力以扶輪隊仗乎八百諸侯殿呼乎七十二君煙霞錯雜以垂地河漢顚倒而失源靈祗懾栗怪物騰騫顓帝蒼黃而廢職冥倐閃以馳魂儼方離於大內盛已列於平原禡表云已銜枚而前虵陣翼張虎賁環匝皷以三闋圍不四合律戎索以濟濟飾軍威而鐸再振而鐃再鳴弓斯張而矢斯挾爾乃驅百獸當一人弓工操軒轅之弧奉禦羅氏設商湯之网擁羣熊羆之爪距摧折虎豹之心肝裂分射必三獸發則五豝雹逆毛羽星颺角牙肉墮庖丁之刀血濺魯陽之戈諸侯卒事以儼雅百姓突圍而交加上方斂緌以慘愴眾乃靡旗而諠嘩圍開一方憫盡殺也捨順取逆彰懷來也出表不顧恥逐奔也等別三殺貴宗廟也得匪上以顯孝思下以不乎鳥獸之肉不登器者無取貔虎之士罔用命者有誅警進退於鉦皷習威儀於卒徒戎事同鑾輅回軍聲振而萬國聳立天仗指而九門洞開郊饁獸而禮之勤也廟獻禽而神其享哉以勞飲至以能防勲刑必加於共棄爵乃及乎眾尊如是則不曰暴天物不曰教民戰於以辯名號而訓仁義於以昭文章而明貴賤也下臣竊詳三代之書頗究二王之典大閱之制昭然義見軍旅之事闕教則失利祭薦之制非理則不獻施信賞率怠倦使夫民知方兵識變莫若示搜畋而惇大勸也後之王者反禮叛經荒樂誅殺放懷蕩情借如漢武於古詳明博搜聖書廣召文英講評謨訓華飾聲明凡曰大樂闕焉不行乃窮畋極獵誇國耀兵隔蜀羅設跨秦戈橫麛卵夭死獝狨愁聲以至欺猛狂而手格喜暴惡以力爭豈殘忍之足恥惟豪勇之所京下垂歷代不能變更魏晉而下離合寰瀛咸局促以僅守曷禮樂之能興粵抵李唐時惟防昌彼文明二帝實驅馳百王大畋之義猶或廢亡者若陛下自膺寶命臨萬方動必法度舉皆故常緝羲軒之絕緒新姬孔之舊章郊焉而五帝肅肅享焉而百神洋洋九年三月升於紺壇十有三年躬耕籍田心以民本事由禮先謫王滿嗜欲乎馳騁斥帝徹瞽瞶乎神仙故天地不能藏祥而祕瑞日月無以示譴而戒愆甘露降而區宇澤景星燭而氛祲蠲總治本操化源措慮寂爾存神泊然是以發狂之心無自入焉下臣以謂大搜之典周公制於往古陛下行於今玆中間數千餘祀咸杳昧而不知彼唐漢之士修崇禮儀封禪之徵誕明堂之說奇此數事不詳於堯舜文武之書臣寧敢狂斐而陳諸所以賦大搜而歌盛禮也俾千古知至徳之巍巍

洞庭賦

夏侯嘉正

楚之南有水曰洞庭環帶五郡渺不知其防百里臣乙酉夏使嶽陽抵湖上思作賦明目披襟而觀之則翼然動足然跂栗然駭愕然眙恍若駕春雪而軾霓浩若浮汗漫而朝躋退若據太山之安進若履千仞之危懵若無識智若通微跛若不倚蹌若將馳耳不及掩目不暇逃情悸心嬉二三日而後神始宅气始正若此不敢以賦爲事者二年然眷眷不已一日登崇丘望大澤有云崪兮興歘兮止興止未霽忽若有遇由是漬陽輝沐芳澤覩一異人於巖之際霞爲裾云爲袂冰膚雪肌金玦玉佩浮丘羨門斯實其對因言曰若非好辭者也臣曰然然則若智有所不通識有所不窮用不通不窮而循乎無端之紀若得無殆乎臣又曰然然至極則物應思精則道來嘉若之勤無嘩無談吾爲若稱云太極之生曰地曰天中含五精五精之用而水居一焉水之疏邇則爲江兮逺則爲河積則爲瀦兮總則爲湖若今所謂洞庭者傑立而孤廓然如無區其大無徒含陽字陰元神之都曖曖昧昧百川不敢逾有若神者有若賓者有若僕者有若子者有若附庸者有若娣姒者有若禹防塗山武巡牧野千出百防咸處麾下每六合澄靜中流回睨莽莽蒼蒼纎靄不翳太陽望舒出沒其間萬頃咸沸彊而名之爲巨澤爲長川爲水府爲太淵縱之不逾局之不卑乍若賢人以重自持誘之不前犯之愈堅又若良將以謀乎邊澎澎濞濞浩爾一致又若太始未有仁義衝衝漠漠二气交錯又若混沌凝然未鑿此乃方輿之心胸溟海之郛郭也三代之前其气濩落浩浩滔天與物回薄滅木襄陵無霽無廓上帝降鑑巨人斯作乃命夷授禹之機隧山堙谷滌源暢微然後若金在鎔若木在工流精成器夫何不通是澤之設允執厥中旣巽其性遂得其正有升有降有動有靜臣應之曰升降動靜可得聞乎神曰水之性非圓非方非柔非剛非直非曲非非黃劃象爲坎本乎羲皇外婉而固內健而彰降以姤始升以復張其靜處陰其動隨陽六府之甲萬化之綱式觀是澤乃知天常若乃四序之變九夏收處烘然而炎沸然而煮羣物鴻洞爍爲隆暑澤之作頎然其容若去若住若茹若吐靈趍怪覲沓不可覩蒸之爲雲散之爲雨倐忽萬象如還太古眞可嘉也若乃秋之爲神素气淸泚肅肅翛翛羣籟四起澤之動黝然其姿若挺若倚若行若止巽宮離離爲之騰風蒼梧崇崇爲之供云四顧一色黯然氤氳其聲濔濔若商非商若徵非徵東湊海門一浪五千里又足畏也言其狀則石然而骨岸然而革气然而榮降【戶江切】然而脈有山而心有洞而腹有玉而體有珠而目穹鼻孤島呀口萬谷臂帶三吳足跬荊巫或跂然而望或翼然如趍彭蠡震澤詎可云乎臣又問曰澤之態已聞命矣水之族將如何居神曰大道變易或文或質沈潛自遂其類非一或被甲而邅或曳裙而仟或禿而跋或角而蜿或吞而呀或呿而牙或心以之懈或修以之暇或修臂而立或橫騖而疾或發於首或髯於肘或儼而莊或毅而黝彪彪玢玢若太虛之含萬彚各備其生而合乎羣者也臣又問曰若神之資其品何如也神曰淸矣靜矣麗矣至矣邈難知矣肇於古古有所未達形於今今有所未察非希非夷合其心於自然然後上天入地把三根六況水居陸處夫何不燭彼鞚鯉之賢轡龍之仙乃吾之肩也其餘海若天吳陽侯神胥齪齪而遊曽不我儔臣又問曰易稱王公設險是澤之險可以爲固而歷代興衰其義安取神曰天道以順不以逆地道以謙不以盈故治理之世建仁爲旌聚心爲誠而弧不暇矛不暇鋒四海以之而大同何必持險阻何必據要衝若秦得百二而帝齊得十二而王而山爲金其水爲湯守之不義歘然而亡水不在大恃之者敗水不在微怙之者危若漢疲於昆明桀困於酒池亦其類也故黃帝張樂而興三苗棄義而傾則知洞庭之波以仁不以亂以道不以賤惟賢者觀之而後得也於是盤旋徙倚凝精流視罄以辭對倐然而晦

矮松賦

王曽

齊城西南隅矮松園自昔之間館此邦之勝防二松對植卑枝四出髙不倍尋周且百尺輪囷偃亞觀者駭目蓋莫知其年祀亦靡記夫本源眞造化奇詭之絕品也曽咸平中忝鄕薦登甲科防被寵靈踐歷淸顯防三十載前嵗秋始罷冢司出守靑社下車之後省閭裏訪故舊則曩之耆耋悉淪逝童冠皆壯老邑居風物觸目遷變惟彼珍樹依然故態竊謂是松也匪獨以後凋克固嵗寒抑由擁腫支離不爲世用故能宅玆臯壤免於斤斧向若負構廈之材竦淩雲之榦將爲梁棟戕伐無餘又安得保其天年全其生理哉感物興嘆聊爲賦云聊惟中齊之舊國乃東夏之奧區有囿遊之勝致直防閈之坤隅偉茂松之騈植軼眾木而特殊上輪囷以夭矯旁翳薈而紛敷廣庭廡之可蔽髙尋常之不逾枝擁閼兮橫亙根蹙縮兮盤紆徒觀其前瞻林嶺卻枕康衢宅寶勢兮蔥鬱據右地兮膏腴類蟠蟄兮神蜧訝騰倚兮虎防將拏攫兮未奮忽伏竄兮爭趨色鬭鮮兮欲滴形詭俗兮難圖逺而望之蔚兮若搏鵬之出滄海迫而察之黕兮若方輿之承寶蓋矗洞口之歸云堆嵓阿之宿靄談揮塵兮何多被集翠兮增汰度朔吹兮颼飅含陽暉兮晻藹吾不知其幾千嵗起毫末而碩大昔去裏兮離邦攀緑條兮彷徨今剖符兮臨郡識奇樹兮靑蒼怵光景兮遄邁嘉嵗寒兮益彰葉毿毿兮不攺情眷眷兮難忘異古人之嘆柳協予志之恭桑信矣夫卑以自牧終然允臧效先哲之俯僂法幽經之伏藏願局影於澗底厭爭榮於豫章鄙直木兮先伐懼秀林兮見傷幸髙梧之垂防愧修竹之聯芳鸞乍迷於枳棘鷃每悞於楡枋嫓周雅之蹐地符羲易之巽牀旣交讓以屈節復善下而同方自儲精於甘實不受命於繁霜客有系而稱曰材之良兮梓匠之攸貴生之全兮防莊之所美苟入用於鉤繩寧委迹於塵滓俾其夭性而稱珍曷若存身而受祉紛異趣兮誰與歸當去彼而取此

聲賦

張詠

聲賦之作豈拘模限韻春雷秋虫之爲事也蓋取諸聲成之文王化之本苟有所補不愧空言爾賦曰

罔象迷冥大人忽生混沌初竅呀然震驚二儀吐形萬靈吐英天機動制軋而爲聲故形有美惡焉聲有小大焉伊物類之動作俟人事而克全至於大雷隱空萬竅吼風不爲之隆品物磨臬羽足動發不爲之末未若人聲與天通功與物長雄口吻之啟出於厥躬道機之張騰淩鴻蒙其所聞者羲黃唐虞繼踵而至宇宙隘其神造化侔其智在聲之偉也得不回天而動地觀其得一之發淸淸泠泠涼寰洗瀛萬類聴之如懵而醒仁信之發溶溶奕奕呼道振徳萬類聴之如日破黒曰禮曰義相疊而起鳴孝響悌駭心淸耳萬類聴之如愁得喜廣成五老聞而啟齒曰是何帝皇之聲也如此九道交訛華夷和歌蠢動鼻息歡咍實多其在物也昭昭融融萬緣和同萬籟響空答天之功其在人也萬心气平萬口宣騰雲門六英答君之聲故知五音八聲聲之枝歟金石絲竹聲之器歟若本不正而聲不淸何嘗動天地泣鬼神而有諸三五疊生異業同聲唱古寡應呼今得精儀事以之繁防時風爲之勁淸作禮者有周旋之矩制樂者有大武之名故聖人之音鏗如鏘金聖人之治潺如流水加以商辛夏癸行無轍軌情欲沸空淫娃盈耳民不知告政聲遂毀幽厲縱作心胡可度唱僻者輕脫和僞者交錯皷鉦之響日馳禮義之風日薄王道民政潰然投壑攻乎亡國之音聚爲終身之樂秦怪一聲天搖地坑烘赫火烈荒茫海傾阿房輦材枿臬山回紫塞築壘訇轟震雷鉗聖愚儒四海暌孤刮剝亡命痛腦連脛於是民失其業怨口喋喋野薄其農荊榛颺風刑失其矩民哀無所兵革塡委死爲怨鬼故怨之爲气也散爲囂塵積爲屯云閉郁六合陽靈不曛怨之爲聲也烈風相倚怒濤兼起鬼哭於郊神號於市川谷爲之鬭擊山巒以之崩圮陳吳一呼而宗社瓦毀天窮地終醜聲不已洎於漢唐惟髙與光太宗纉堯開元嗣皇智冠絕古气淩昊蒼倚天憑怒卽動蕩於八荒按劍大呼卽交映於中方借力者黎獻助聲者賢良亦不能廣仁義於逓奏使道徳之激揚掩商秦之餘韻系唐虞之聲芳者也未若我後凝神定思誠求理致與聖作則爲難於易惟禮是崇惟仁是嗜叩乎杳冥淸靜以聴聞古謬惑皇心不平於以忠良是旌息嗟吁之聲不肖是黜息濫謬之聲均物惻隱息哀怨之聲厚施薄斂息流亡之聲四人是別息澆競之聲狴犴是理息寃枉之聲道徳是守息兵革之聲人勞是卹息雕斵之聲小人是逺息邪佞之聲正音是奏息惉懘之聲奇哉壯矣堯嗟舜驚致章濩之調下覺唐堯之頌輕浩浩蕩蕩無得而名異聲之襲也揚溢昭灼上賢下愚旣歡且謔鳥獸蹌蹌防虺躍躍信千載之一時與有生而同樂余欲引聲而作未知何若

春雪賦

錢惟演

癸亥嵗二月晦訖季春旦霰雪雜下平地二尺寒威於是淩厲陽和爲之潛伏問諸農曰田有傷矣問諸圃曰果不實矣考諸史曰陰陽戾矣予守土者豈不以民爲心因愴然而賦

春陽以中百昌俱作彼陰泠而忽興何飛霙之驟落始防蔽於陽鳥遂潛藏於天幕冰霰雜下溫寒相搏才衮衮而紛揉更霏霏而交錯因方就圓塡溪滿壑迷匹練於素鷴混髙云於皓鶴七盤頓失乎巇崄二室僅存乎崿我有爰田旣鋤旣耰我有條桑且桋且柔豈滅裂而是取顧沃若之待收罹此暴殄予心則憂亦有庶艸羣木千芳萬菲粉落絮起珠傾玉碎建森纚之髙牙垂陸離之長佩掩藩匽之郁棲覆臺塘之畏【於鬼切】壘【力軌切】病李僵於井幹芳蘭沈於林薈有卉敻敻有鳴嚶嚶移薦艸以無所戀危巢之欲傾顧澤中而罷釣之壠上而輟耕手足癉瘃吾道不行吾乃詩嘆麻衣歌悲黃竹兔園靡召於遊客弇山逐休於王屬隔瑤水之來使沒騷人之行轂東郭嘆不完之衣梁山作思歸之曲豈由漢女之寃遂至衛民之哭已而違時令反天常气𨿽淒而不烈風𨿽暴而不揚忽曜靈之委照佇消釋於輝光

君可思賦

楊億

夫生民在世兮事之攸同子之能仕兮父教之忠念委質而勿貳兮本陳力以首公𨿽代耕而徯祿兮曷期侈以圖丰亦懷材而待試兮將乘時而奮庸夫何直諒不回孤堅寡偶貫嵗寒而勿攺兮濯江漢而無垢中履絜以好修兮外葆光而虛受筮仕逢亨奏技承平濯鱗禁沼拊翼丹楹堯文載郁禹律惟精荷紫囊而防筆兮從單於之勒兵霜飈刮骨流塵滿纓自此研精藻翰局影天扄毫殘雞管香消鶴綾鬢凋屋幘心懸閤鈴矧乃郢坊酒醇武都泥紫版急鵠頭書詳馬尾石屋防書鴻都約史攟摭闕遺發明統紀竊企迹於前修庶同風於古始慮罔越思身亦勤止宣漢徳於無窮納舜詔於羨美志本勿矜言乎有憑非施勞而伐善豈揚已而害能每燥吻而躑躅屢撫心而屏營激談泉而載涸皷思風而弗興感外邪而遘癘殆五日之沈冥悵官事之孰了汨勞府而靡寧豈望夫連城之報豈愛乎畫餅之名羌民生之朴忠希在昔之遐蹤思不出位罔貪天功慕臺駘之業官肯有二事念犁彌之辭賞愈激厥衷庶克終於雅尙聊有埤於素風柰何虺心昌熾錦言萋斐蠅薨薨以交亂犬狺狺而迎吠賢登朝而共嫉女入門而各媚乍緝緝以翩翩競翕翕而訿訿結合隱邪締造疑似俾朕師之震驚恣星箕之華哆幸大度之不校専巧言而縱毀胡能傷君徳之巍巍徒以動賢心之惴惴然後飾衛鶴之華軒衒黔驢之短技竊名器以宴居絕上下之愧畏俟貫惡之旣盈將幽神而共棄若夫睟穆東房奚望淸光定心服物偉量包荒耿求賢兮不及愼乃憲而惟康延登體貌義問覃詳伊蓬心之受惠憐橘性之有常寘之近署采其寸長遇忠見察浸潤無傷犯四禁而多恕緩千編而不遑丁寧一札在宥三章踐丹塗而乃春宴華林而釂觴動羣倫之聳羨曷丹心之弭忘盛憲多憂長卿沈疾退迹東岡之陂舉首長安之日色變愁賓讒消病骨周田食粟聊彊飯於數升江徑誅茅姑卻掃於一室豈不念悲哀作主甽畆思君羇心蘗苦別緒絲棼防江一防幸天畿之接畛成周五世庶宰樹以參云感騷人之遺韻聊抒意於斯文

宋文鑑卷一

欽定四庫全書

宋文鑑卷二

宋呂祖謙編

賦

皇畿賦

楊侃

有賦家者流欲馳名於當世思著詠於神州忽念前古深懷景慕誦二京於張衡覽兩都於班固於是輟捲意慙閣筆心伏讓而謂臣請書簡牘臣辭不獲已而謂之曰予讀二子之賦而知兩漢都邑之制宮殿之麗而未知大宋畿甸之美政化之始也予幸得職采風謠官參儒雅千里之郊圻是巡八使之軺車斯假若夫大邑名城神臯沃野畫地可記濡毫可寫至於宮禁之深嚴予未聞也都城之浩穰眾所覩也是故彼述其內子言其外蓋萬分之舉一難盡述而備載昔者唐綱不振國鼎將遷俄梁室之革命啟浚都而應天旣觀法於左崤右隴亦取則於西澗東瀍大矣雄圖昭然聖謨謂陳畱天下之衝要謂大梁海內之膏腴漢祖得之則齊楚之敵敗亡相繼咸就擒而卽誅梁王守之則七國之師不敢西向盡爲馘而爲俘實王气之長在宜萬世而作都也莫不廣封溝設險固襄平割宋之美田戴邑裂曹之沃土滑分屬邑之二城陳減太康之萬戶潁川之鄢陵扶溝滎陽之中牟陽武咸命落編民於州籍升地圖於天府故得雄臨九州陋視三輔經營歷於五代法則垂於萬古皇宋之受命也太祖以神武獨防太宗以聖文誕敷平江表破蜀都下南越來東吳北定並汾南取荊湖是故七國之雄軍諸侯之陪臣隨其王公與其士民小者十郡之眾大者百州之人莫不去其鄕黨率彼宗親盡徙家於上國何懷土之不聞甲第星羅比屋鱗次坊無廣巷市不通騎於是有出居王畿掛戶縣籍興產樹業出賦供役者矣豈比夫秦選戶口於咸陽漢徙豪傑於陵邑魏將實於河南驅冀民而是入也今聖上之在東宮也尊以皇儲尹玆京邑視政之初民訟雲集莫不察之以情僞辯之以曲直發伏禁姦親剸繁劇旣而桴皷不鳴豪右斂迹吏不敢欺民用懷徳若乃龍樓曉出奉法謹身教民以事父也親拜師傅降禮國儲教民以事師也公退則侍講在前出入則四賓是翼尙老尊學與民爲則是時王畿之內易俗移風以至正南面居域中由內及外化行令從是君上徳惠素立而正教早崇也若乃鋭旅百營髙城千雉孫武教陣吳起撫士其齊如林其猛如虎手擊利劍足張彊弩躍馬奪槊投石拔距入則訓練出無徵戰身閒賞厚家有餘羨是故擁彊兵衛近甸如大郡雄藩爲屏爲翰者且有九縣【尉氏咸平陳畱雍丘襄邑大康考城東明陽武也】天設二渠曰蔡曰汴通江防海縈畿帶甸千倉是興萬庾是建杜預主計劉晏司漕何貢何輸吳粳楚稻月致百萬猶責其少漢之太倉積粟紅腐使彼粒而計之未及我斗量之數成王之庾萬箱以供未若我千艘往來運江淮而無窮是故備九年之儲充六軍之給當津處要山積云入者復有五邑【陳畱雍丘襄邑尉氏咸平也】若乃總戎者貴領専城宰邑者上應列星簿旣資髙尉亦秩淸率兵守戍者五鎭【建雄義聲園城馬攔萬勝鎭皆置甲士防守有使臣掌領之】統騎分巡者兩路【府界東西兩路各置都同巡檢二人】城皇之外遊徼四布【京城四面巡檢各一人】桓桓八臣是警是防【謂東西兩路洎京城四面巡檢使臣共八人也】郊原膴膴春艸萋萋邊烽不警牧馬爭嘶廏空萬櫪野散千蹄陂閒牧南【汴河已南縣邑長陂廣野多收放之地】沙平走西【中牟已西地廣沙平尢宜收馬】一飲空川一齕空原去如霧散來若云連地廣馬多古未有焉若乃任土出於民心獻芹比於古俗園茄早實時果先熟瓜重南門筍宜修竹鬻於市兮利旣兼倍進於君兮恩必霑沭時或戴勝降桑螻蟈未鳴野人登麥以先至蠶婦貢絲而已成別有襄陵之桃陽夏之柿朱櫻宜於谷林丹杏出於尉池其或陽鄕千樹之棃扶樂千樹之栗比封千戶之侯亦何讓於昔日咸壤宜北鄕之羊野蓑美東邑之豕魚鼈鳬鴈之盛西有陂兮萬頃菱芡蓮藕之美東沿堤兮百里其或仲冬之月禮尙進鮮介麋素出於逢澤狡兔復多於梁園乃命萊田於虞人選徒於司馬四校畢陳六飛夙駕何千乘萬騎之馳騁滿四通五達之郊野西或過於圃田之藪東或出於平臺之下乃有孟賁之徒鳥獲之類襢裼而來叱吒而至搏虎兕擊熊豕豹逆曳白狐生致復有負羽從獵之人控伏獸之士落孤鴈於馬首貫雙雕於雲裏然猶示之以三驅之仁寛之以一面之网不使獸殫於下禽盡於上何長楊之獵自謂於禽多雲夢之畋敢誇其地廣哉圖書載詳境土斯見開封則漢志之名邑今二赤之首冠祥符則天書之降年易新名於舊縣防稭之入斯爲近甸若乃百萬眾之分營十二市之環城囂然朝夕異彼郊坰其東則有汴水之陽宜春之苑向日而亭臺最麗迎郊而气候先暖鸎囀何早花開不晚瞻太一之淸宮壯先朝之命工構宇煙霞之外出俗囂塵之中效仙人之樓居慕老氏之風靑靑道邊千畆何田端拱之初借於此焉黛耜一執靑史千年登蓼隄以東朢見髙臺之百尺居道之南在岡之北下有廣場可馳可逐我皇帝初卽寶位大閱軍旅親乘戎輅習戰於此士馬秋勁甲冑晨整止憑軾以將觀眾無嘩而是聴列八陣之形申三令之語肅將帥嚴部伍頗牧授之以方略韓彭進之以旗皷失軍容者戮以徇眾有勇敢者賞而裂土彼上林之馳射驪山之講武豈可同日而語哉其南則有崇崇淸壇肅肅齋宮卜是吉土從筮從永奉禋祀郊見昊穹燔柴展禮萬世無窮別有景象仙島園名玉津珍果獻夏奇花進春百亭千榭林間水濱珍禽貢兮何方怪獸來兮何鄕郊藪旣樂山林是忘則有麒麟含仁騶虞知義神羊一角之祥靈犀三蹄之瑞狻猊來於天竺馴象貢於交趾孔雀翡翠白鷴素雉懷籠暮歸呼侶曉去何毛羽之多奇罄竹素而莫紀也忽防苑墻又連池籞介族千狀沙禽萬類盡游泳而往來或浮沈而出處柳籠陰於四岸蓮飄香於十里屈曲溝畎髙低稻畦越卒執手吳牛行泥霜早刈速春寒種遲舂紅粳而花綻簸素粒而雪飛何江南之野景來輦下以如移雪擁冬苗雨滋夏穗當新麥以時薦故淸蹕而親至輦從千官郊陳萬騎旣觀獲以云罷亦宴犒而後已其西則有池鑿金明波寒水殿鷁首萬艘而壓浪虹橋一道而通輦太液無濫觴之深靈沼有潢污之淺時或薰風微扇晴瀾始暖命樓船之將軍習昆明之水戰天子乃駐翠華開廣宴憑欄檻於中流瞰茫於四面俄而旗影霞亂陣形星羅萬棹如風而倐去千皷似雷而忽過則有官名佽飛將號伏波驤江中之龍避船下之戈黃頭之郎旣眾文身之卒且多類虯龍而似蛟蜃駭鯨鯤而走黿鼉勢震動於山嶽聲沸騰於江河別有浮泛傀儡之戲雕刻魚龍之質應樂皷舞隨波出沒鑾輿臨賞以盡日士庶縱觀而逾月波池之南有苑何大旣瓊林而是名亦玉輦而是待其或桂折天庭花開鳯城則必有聞喜之新宴掩杏園之舊名於是連鑣上苑列席廣庭蓋我朝之盛事爲士流之殊榮一派如飛通漕架虛越廣汴湍流之上轉皇城西北之隅貫都注禦溝之口轉漕通廣濟之渠京索導源而於彼金水名河而在玆其北則瑞聖新名含芳舊苑四方異花於是乎見百囀好鳥於是乎聞十洲儗景三島分春延廏之設是名天駟伐大宛以新求涉渥窪而逺致羣驅八騎隊數十驥𨿽挽粟之千車乃嘗秣之一費彼沙臺之崔嵬聳佛剎之千尺岡阜連延於西南原田平坦於東北何沙海之飛揚忽到此而止息莫不地多賢士代出異人何干旄之孑孑向浚郊而云臻𨿽梁多於長者非安國而不聞過信陵之祠宇想英風而若存何侯嬴之白首尙抱關於夷門遇公子之好賢忽枉駕而咨詢旣同載而過市謁隱屠而駐輪果嘉謀之斯得救邯鄲而義伸奪晉鄙之十萬終自將而卻秦設守冢而奉祀值漢皇之東巡若乃過陳畱之故邑訪地名之所因蓋二畱之分別彼彭城而此陳昔赤帝之起義防子房而於此始錫賢於上天終受封於玆地旣萬戶以建侯亦千年而崇祀千屯北縣之郛郭三月南河之市何飛梁之新遷患橫舟之觸柱今之雍丘古曰祀國民厚風俗土繁貨殖縣之西郊山曰谷林其或花迎野望煙禁春深景當妍麗俗重登臨移市景日傾城賞心幄幕蔽野軒蓋成陰暮而忘歸樂不絕音旣同歡於萬室罔惜費於千金厥篚織文出於襄邑池濯錦以爲名蜀有江而焉及復有咸平大縣我宋新建因紀年以命號詔將作而營繕公宇之制甲於畿甸中有大川通闤帶闠貫都邑而北來走江湖而南防何客棹之常喧聚茶商而斯在千舸朝空萬車夕載西出玉關北越紫塞微尉氏之名本大夫之邑蓋鄭國之上田俾獄官而世襲何彼樂郊今爲畿地爰有仁木應乎嘉瑞二棠合生雙楡連理槐獨秀而通枝木異類而同气良宰畫圖而來聞大尹飛章而奏異莫不召虎殿之宿儒集麟閣之名士驗彼祥經考乎信史表六合之一家而帝徳之光被也加以地多藪澤利有蒲魚晴澗望皛陂之色山水觀惠民之渠乃有檝師炭商交易往復素衣化緇漆身同色行舟則憂瞻雲雨售貨則冬禱雪霜經宋樓而關徵旣薄歷朱曲而市稅有常潺潺洎溝渙渙有水入鄢陵而碧截原田過扶亭而淸耿閭裏珍貨奔馬欄之道豪俠聚建雄之市彼東昏之舊城易美號於新室似興廢之有時而圖防之預出何以明而代昏符作畿於聖日考城之人舊俗剛毅鄕出勇夫裏多壯士椎埋爲姦任俠尙气睚眥必報杯間刃起今爲畿民禮束化被暴虎之徒聞義則畏南䢐太康淮陽甚邇地宜瑯玕家有蒼翠城過兩扶溝逾二備地旣成於上田人不趍於末利桑成陰而春繁棗結實而秋美問中牟之耆民嘆魯恭之仁宰何三異之善政有千年之遺愛遇我後之盛明西朝拜於園陵瞻路隅之靈廟想前史之嘉名祭以上公之禮爵以太師之榮若夫八澤【圖經有八澤淸口澤管澤鴈澤蓼澤淳澤卑澤龍澤滑澤也】九溝【九溝謂醋溝鸛鳥溝靑陽溝泥參溝渡沒溝文八溝浮家溝白馬溝也】二池【靑陽連藕】三固【潘固宋固鄭固也按圖經取髙阜堅按圖名也】周流原野表界境內宿萬勝以遙觀見斗門之雙注吸驚浪以橫來絕長隄而可懼其始也患彼決溢利其塡閼漑萬頃之陂澤變千古之舄鹵盡若膏腴咸通耒耜有若決漳灌鄴旁之田鑿涇沃關內之土然後疏導入白溝之流防同爲漕渠之助彼梁固之在東亦派分於波勢【梁固斗門在萬勝鎭東三十里景徳四年置】沿流有一舎之遙則水無寸差之異何一啟而一閉常若合於符契始注陂而雷聲終入渠而駟逝散濁浪以澄沙廣良田而濟世指陽武以北遇涉博浪之長沙岡防續以千疊塵飛揚而四遮人迷途而莫辧鳥投樹以何賖防不進兮我馬輪欲埋兮何車過戶牖之名鄕乃曲逆之舊裏何分社之稱平已宰國而有志經計相之裏中思張蒼之善算屈柱史以事秦榮列侯而佐漢宜二賢之靈祠歷千古而輝煥西望河流經帶二邑髙岸山立回灣箭急蟻壤夏漏衝決莫救基根相扶萬柳千楡輿梢畚土常設備禦建營置卒轉粟實庾堅彼金隄鑑乎前古秋防夏扞守以朝暮冬計春修役均編戶岸艤連航兵屯兩渡阻浩浩之波抳憧憧之路北棹謳晨南帆落暮惟姦是防非利是務右倚太行橫絕雲霧夫雍阻二崤之險洛憑九河之固方之於是彼若平路過濮水之長渠經封國之舊域寥落兮桐牢之亭湮沒兮黃池之迹何昔也明誓重重諸侯於此以防同今也京邑翼翼四方於此以取則涉長垣之塗歷古衛之境城有婦姑之名人恭孝慈之行嘉孔子之入蒲先宰予以觀政美大家之東徵復農田而發運若乃南瞻潘裏北指蘭岡樹新文於二碑易美號於兩鄕因東封之行幸感瑞應之非常忽有鶴唳降於穹蒼丹頂未辧於煙際玉羽已穿於仗旁九其數象君道之體陽再而降符帝運之重光何徳動於上天而道盛於前王也如是哉客旣聞臣之說而知漢以宮室壯麗威四夷宋以畿甸風化正萬國彼尙侈而務奢此謌道而詠徳乃曰使孟堅可作平子再塵讀予之賦不敢復談於漢京也

大酺賦

劉筠

臣謹按前志酺之言布也王徳布於天下而合聚飲食焉肇自炎漢初興日不暇給罰其合醵之防著於三尺之法逮乎孝文崇修禮義賜酺之惠繇是流行況我朝盛徳形容汪洋圖諜固不可以寸毫尺素孟浪而稱也臣今所賊者但述海內丰盛兆庶歡康爲負暄獻芹之比爾其辭曰

聖宋紹休兮三葉重光祥符薦祉兮萬壽無疆昭景貺於紀元之號還淳風於建徳之鄕慶無邈而不被俗無細而不康乃下明詔申舊章賜大酺之五日洽歡心於庶邦爾乃京邑翼翼四方是則通衢十二兮砥平廣路三條兮繩直固不以列肆千里集民萬億羣有司而先置戒掌次而具飾幕九章兮燦若舒霞廊幹步兮軒如布翼外饔之百品有敍酒正之六物不忒分命司市遷闤闠於東西鳩集梓人校輪輿於南北將以極瑰奇詭異之歡示深慈至惠之澤也於是二月初吉春日載陽皇帝乃乘步輦出披香排飛闥歷未央禦南瑞之峣闕臨回望之廣場百戲備萬樂張仙車九九而並騖樓船兩兩而相當昭其瑞也則銀甕丹甑象其武也則靑翰艅艎聲砰兮非雷而震勢憑淩兮弗葦而航且觀夫魚龍曼衍鹿馬騰驤長虵白象麒麟鳯凰吞刀璀璨吐火熒煌或叱石而成羊文豹左拏兮右攫珠倐耀兮忽藏畫地而川流涆涆移山而列岫嶈嶈神木垂實靈艸擢芒防髵豆獸綽約夭倡曳綃紈而綷縩振環佩兮鏗鏘赤刀受黃公之祝大面體蘭陵之王木女發機於曲逆鳥言流俗於冶長千變萬化紛紜頡頏前者拗怒而欲息後者疲癢而激昻舞以七盤之妍防間以九部之淸商彈箏防籥吹竽皷簧南音變楚隴篴明羌琵琶出於胡部摻皷發於禰狂方響遺銅磬之韻羯皷鬭山花之芳箜篌之妙引初畢笳管之新聲更揚洞簫參差兮上處燕築慷慨兮在旁琴瑟合奏而奚辧塤箎相須而靡遑信滿阬而滿谷豈止乎盈耳洋洋而已哉又若橦末之技趫捷之徒籍其名於樂府世其業於都盧竿險百尺力雄十夫望仙盤於雲際視髙絙於坦塗俊軼鷹隼巧過猿狙衒多能於懸絕校微命於錙銖左回右轉旣亟只且嘈沸濆皷噪歋歙突倒投而將墜旋斂態而自如亦有侲僮赤子提攜叫呼脫去𦇤褓負集危軀效山防之躑躅恃一足而有餘歘對舞於索山跳九劍而爭趍偃仰拜起如禮之拘雜以拔距投石衝狹戲車虵矛交擊猿騎分驅韓嫣之金丸疊中孟光之石臼淩虛習五案者於斯盡矣透三峽者何以加諸復有俳優旃孟滑稽淳於詼諧方朔調笑酒胡縱橫謔浪突梯囁嚅混妍醜於戚施變舒慘於籧篨乃至角抵蹴踘分明列族其勝也气若雄虹其敗也形如槁木誰謂乎狼子野心而熊羆可擾誰謂乎以彊淩弱而貓鼠同育斯固藝之下者亦可以娛情而悅目是時也都人士女農商工賈鱗萃乎九達之逵星拱乎兩觀之下舉袂兮連帷揮汗兮霈雨鈿車金勒雜遝而晶熒袨服靚裝藻縟而容與网利者罷登龍防力田者競辭畎畆屠羊說或慕功名斵輪扁亦忘規矩寂寂兮巷無居人憧憧兮觀者如堵以遨以遊爰笑爰語始乃抃舞於康莊終乃含歌於罇俎旁有相如滌器濁氏賣脯乘時射利鬻良雜苦勺樂之味蚔防盡取旣賈用以兼嬴咸滿志而自許又乃百工居肆眾貨叢聚錦繡之設焰朗薨廡競相髙以奢麗羌難得而覼縷於以見國家蕃富上下充足女有餘絲男有餘粟顧金土兮同價興禮譲兮鬱鬱若夫七相茂族四姓良家蟬聯鼎盛照耀繁華皆結駟而連騎𨿽兩漢其寧加則又有菟裘老臣逍遙髙尙乘下澤之車曳靈壽之杖爰稽首於堯云挹衢罇而無量鄕裏俊造艸澤英才覽徳輝而狎至觀國光而聿來顧鼎食之可取豈直野蘋之謂哉羽林戴鶡之夫期門佽飛之子罷羽獵於長楊投賓壺於棘矢襲楚楚之衣裳喜交臂於防裏大矣哉惟堯舜之作主兮盛徳日新矧臯防之爲佐兮嘉猷矢陳奏君臣相悅之樂防比屋可封之民湛露未晞在藻之懽允洽太牢如享登臺之眾咸臻老吾老以幼吾之幼不獨子其子而親其親鰥寡孤惸兮各有所養蠻夷戎狄兮孰非我臣粟帛之賜已厚牛酒之給仍均春醴雅醇炮灸薌芬皤發者駕肩而泄泄支離者攘臂而欣欣莫不含和而吐气蹈徳而詠仁一之二之日樂且有儀三之四之日不醉無歸五日兮饜飫斯極但見乎含哺而嬉介爾眉壽和爾天倪非夫上聖之幹幹致治其孰能逸豫而融怡者哉敢爲系曰於鑠我宋巍乎帝先創業垂統靜直動専威烈旣茂文徳是宣謙而不宰讓之於天上帝允答靈貺昭然厥慶惟大庶民賴焉爰錫酺飲流惠周旋有殽如阜有酒如川旣醉旣飽無黨無偏體安舒兮被堯日气和樂兮暢薫弦祝聖祚兮揚純懿永延長兮彌億年

中園賦

晏殊

在昔公儀身居鼎軸念家食之憑厚斥芳蔬之薦蔌粵有仲子堅辭廩祿率齊體於中野灌百畦而是足惟二哲之髙矩藹千齡之信牘𨿽顯晦之非偶諒謨猷而可復豈不以崇髙宅乎富貴聲教移乎風俗四民謹舊徳之業百乘鄙盜臣之畜義利貴於交戰矛盾蚩兮並鬻代工而治兮戒在貪競付物以能兮使其茂育斯有位之良訓乃羣倫之所屬天地閉兮賢隱罝网張兮獸伏怖炎火之焚石恧東之毀櫝甘田畆以昬作晦膏蘭而擇福我負子戴兮終年靡勞夏葛冬裘兮匪躬是辱斯遁世之攸處詎紛華之可瀆眷予生兮曷爲幸親逢乎盛時進寛大冶之責退有上農之貲求中道於先民樂鴻鈞於聖期寓垣屋於窮僻敞林巒於蔽虧朝靑閣以夙退飭兩驂兮獨歸窈藹郊園扶疎町畦鮮巾組以邀遊飾壺觴而宴嬉幼子蓬鬢孺人布衣嘯傲蘅畹畱連渚湄或捕雀以承蜩或摘芳而翫蕤食周粟以勿踐詠堯年而不知琴風颯以解慍田雨滂兮及私爾乃壇杏防金蹊桃衒碧李雜紅縹柰分丹白梨誇大谷之種梅騁含章之飾烏勃旁挺來禽外植櫻胡品糅而形別棠棣名同而實析大椑朱柿兮駢發梬棗安橊兮間拆榠楂以馨烈防采枳椇以甘芳見識援蘡薁於林際架葡萄於沼側況夫霜薤含潤云葵薦澤芹自南楚蒜來西域蘇荏抽穎蓼荽凝液堇薺更茂菲葑代殖苜蓿儷褷蘘荷羃防鐘山之菘韭早晚吳郡之莧茄紫白織女耀而薦大昴中而芋食匏瓠在格以增衍藜藿緣陰而可摘若其愈疾栽菊忘憂樹萱香珍緣蕙媚服崇蘭玉蘂金防相思杜鵑辛夷襲紫芍藥含丹遊龍出隰芳苡生原籬槿雕暮宮槐合昏四衢綺錯五出星聯蓑蓑【蘇回切】落蘂纂纂初妍防臺香而蝶亂聚崖蜜以蜂喧與夫豬苓馬勃澤溪蓀茘蕓禦凍椒桂含溫茰房入佩菇首登飱薜茘成帷昔邪在垣獨堪除渇酸漿治煩菖蒲感於百陰葶藶萌於大寒捲施心拔而不死虎櫐蔓生而自懸彘首牛唇之夥雞腸鳥喙之繁紅鬢緗膚丹房碧延或山經之號著或藥錄之名傳至夫松檜被徑梧楸防軒江蕉凝【牛切】緑海柏渾圓石安薈蔚扶老縈纒矗嶰筠之東美垂溪柳之三眠或後雕而秀出或總翠以相先叢灌駢滋翾飛所據驗九扈以農正察五鳩而民聚戴鵀興蠶織之候布谷起耕耘之務當陸成而鶗鴂云止麰麥秀而倉庚始翥伯勞驚於早寒盍旦戒乎將曙晨風不系而逐雀斵木無聲而食蠧鷮介立以擅澤烏羣嗷而反哺鷦匪陋於荊棘鷃無營於鐘鼓順時律以防吭樂天和而命侶鷰溢溢以交賀鵲翛翛而吉語旣罿罻之不設在橧巢而可俯談王道於樵子接歡歌於壤父鑿坎井之凝洌決淸渠而灌注愚抱甕以殫力智設橰而盡慮咸不病於夏畦各無憂於捽茹懿夫觀品彚之零茂識元精之所存覩百嘉之穰儉明四序之無愆動植飛潛兮得宜乃悅雨暘寒燠兮葉度而蕃且復諭名花於君子興瑤艸於王孫采家丞之秋實歌上瑞之丰年資防蓄而禦冬擷眾芳而鏈顏至若嚴客幸臨良辰是遘載掃危榭爰張宴豆防山騎火之茗豫北釀花之酎或秋奕以當局或唐弓而在彀哨壺枉矢之設博簺樗蒲之侑誠一笑兮相樂亦千金而爲壽灑毫牘以摛思極朋情而卜晝送歸鴻兮海壖揳鳴瑟兮賓右舞長袖兮相屬命歡謠兮逓奏無取次公之狂不遺椒舉之舊春晼晚兮气佳臨髙臺兮淑華夏恢臺兮日永防茂林兮修迥涼月皎兮鐘漏寂朔霰飛兮玉宇敻廓丹府以懲忿悅靈而繕性玆所謂袪魯相之介節略於陵之獨行卻園夫之利兮取彼閒適荷王國之寵兮遂夫游泳禽托藪以思騖獸安林而獲騁徜徉乎大小之隱放曠乎遭隨之命庶樂育於嘉運契哲人之養正

明堂賦

範仲淹

臣聞明堂者天子布政之宮也在國之陽於已之方廣大乎天地之象髙明乎日月之章崇百王之大觀掲三宮之中央昭壯麗於神州宣英茂於皇猷頒金玉之宏度集人神之丕休故可祀先王以配上帝坐天子而朝諸侯者也粵自蒼牙開極黃靈耀徳巢宂以革棟宇以植徹太古之明大壯之則風雨攸止宮室斯美將崇髙乎富貴之位統和乎天人之理乃聖大造明堂肇起明以淸其居堂以髙而視壁廓焉而四達殿巋焉而中峙禮以潔而儉必表之以茅教以淸而流故環之以水曁二帝之述焉合五府而祭矣逮夫夏禮秩秩奉以世室商祀穆穆制以重屋神禹卑宮階以一尺之崇成湯受命革以三尺之盛赫赫周堂制度景彰七筵兮南北之廣九筵兮西東之長堂並包於五室室辧正於五方靣明堂而背北室左靑陽而右總章耽然太室嚴乎中黃都徽名之在南取盛徳之向陽或謂厥堂惟一厥室惟九辟闔其三十六戶疏達兮七十二牖亦規上而天覆復矩下而坤厚近郊之宮廣而能受通天之宇髙而弗偶八方象其幅員九陛參其前後肅肅【一作桓桓】焉聴政之廟應辰而周彰趪趪焉承天之柱列宿而相望環林兮蔥蔥圓海兮泱泱旣方舟而經梁復素飾其回墻陳位序以有嚴議法象而必臧示邦域之景鑠期人神之樂康左有辟雍天子學宮墳籍浩以明備文物森其防同奉三壽以勗天下之孝設三乏以勸諸侯之風右有靈臺庶民子來若經始於神明乃占候於昭回天之道也惟黙黙以有象聖之心也蓋惕惕而無災此三雍之大者故百世以欽哉若夫約周之禮稟夏之正天子升靑陽之位體大徳之生彼相協謀有司奉行慶賜必均歷象必明布農事於凖直習舞徳於和平止伯益之伐木禁蚩尢之稱兵惟倉廩兮賑天之窮惟幣帛兮禮邦之英無隱不彰無潛不亨防蕩蕩之至仁浸灝灝之醇精此明堂之春也萬物爲之榮又若炎以繼天羲以永日始於仲呂之管復於淸宮之律天子乃登諸明堂曁夫太室命盛樂以象徳致大雩以祈實升髙明而有豫定心气而無逸靜百官之事驅五穀之疾無索於關無難於門止北伐之威以助養於生生導南風之和以飾喜於元元此明堂之夏也萬物爲之繁爾乃象正火位徳王金行羽漸於以南向谷萬斯而西成天子乃居總章之奧奏淸商之聲圖有功而専任詰不義而䢐徵修法制以謹收藏之令養衰老以惻揺落之情同我度量平予權衡人社以崇原兆民報本之志神倉以祕示萬邦致孝之誠此明堂之秋也天下爲之淸及夫虫介時分虎威夕永詩人發其涼之詠日官賓可愛之景天子乃北堂以居南面而省錫飲蒸之慶從祀寒之請於是戒門閭備邊境勞三農於休息警百辟於恭靖關市必易宮室必整無用之器斯徹無事之官必省飭國典以俟來嵗之宜講武經以肅萬邦之屏此明堂之冬也天下爲之靜斯乃順其時與物咸宜適其變使民不倦者也稽夫宗祀之文大享之辰上儀乎皇皇盛節兮彬彬比於郊也我則取文之勝方其廟也我則取質之純損益其禮尊嚴其親五天之座曄曄以陳五帝之席奕奕而倫惟太室之位乃上帝之神作配者先王從祀者五臣樽斚離離玉幣莘莘牲牢之舉旣尊於夏后蔬果之薦復本於周人禮無不當誠無不臻聖人於是出齋宮而肅肅被法服而循循酌一獻以從質躬百拜以表寅司儀實相樂正攸賓進俎豆之吉蠲羅簨簴之輪囷六樂咸在統美乎列皇八風相蕩同和乎大鈞下舞上歌蹈徳詠仁非常之祭駿奔者萬國莫大之孝蟻懷者兆民於是神醉其徳人樂而極太史書於防大夫頌於國頌曰明堂崇之明王祀之禮以成之樂以歌之光天之下教以化之若夫元朔防同羣後對越穆穆乎舜門之關晣晣乎宣燎之發帝時待旦而久求衣以先紆黃組冠通天建日月服乾坤佩乾將升昆侖進山嶽之圭當雲龍之軒正聖人之大寶示天下之有尊巍巍焉負扆而立濟濟焉辧色而入太常正其等衰九賓序其名級中階之前三公屹然應門之外九采察焉阼階之東諸侯以同西階之西諸伯以齊門東北面者子之位門西東上者男之次東門之外則有樂浪蟠木九夷之國西面而北上西門之外則有防汜太秦六戎之屬南上而東向南門之外則有朱垠越裳八蠻之族惟北是望北門之外則有葷粥幽陵五狄之種惟東是尙於是兟兟旅進鏘鏘肆覲向明者蓋取諸離觀光者受之以晉君臣之位定禮樂之道振雅韶以奏文鐸以徇皆望云而就日必歌堯而頌舜上和而下樂金聲而玉潤況乎晨光赫曦天顏弗違冕紱兮霞集玉帛兮川歸盛乎王庭之聲明煥乎天象之光輝若北辰之防眾星咸粲粲而在共如太陽之臨多露普湛湛而將晞莫不君三揖於上臣載拜於下行典禮揚風雅訪雋良議窮寡人曷幽而覆盆賢曷惻而遺野於以盛名器於以休宗社署聖法於圓闕馳神教於方夏皇哉耀今昔之榮觀至哉敷億兆之純嘏故曰揖讓而治天下者明堂之位也惜乎三代以還智者閒閒諸儒靡協議者喋喋而皆膠其增損忘禮樂之大本泥於廣狹廢皇王之大業使朝廷茫然有逾逺之嘆惘然有中輟之議殊不知五帝非沿樂而興三王豈襲禮而至爲明堂之道不必尙其奧行明堂之義不必盡其制適道者與權忘象者得意大樂同天地之和豈匏竹而已矣大禮同天地之節豈豆籩之云爾自漢魏之下曁隋唐之際堂或三五之上道非三五之世蓋不取其厚而取其薄不得其大而得其細享配之文或然未分政教之烈斯焉弗聞是則帝道不施胡取乎總期皇徳不隆胡取乎合宮故夫明堂之設也天子居之日敬日思思之何也萬微存乎消息敬之何也兆靈系之安危繇是惟克念以作聖思堯舜之齊名懼巍巍之弗逮乃孜孜於雞鳴惟至平之休代思阜財於吾民懼四維之有艱尙瘡痍而百辛故聖人之實儉弗下剝而上侈思寡費而薄索民庶防於格恥惟下武之太寧亦省躬於干戈取諸豫於四方慨風雲以長歌惟知人其古難思濟濟乎賢者蓋舉一於臯陶乃連茹於天下惟好生之至徳思與物而爲春懼幽陋之靡及常咨命於仁人惟及人之一徳始若晦而彌彰故三五之君子騰茂實而無疆惟皇極之大範思天下而與平懼萬物之或差時我心於誠衡然後見天下齊於無體和於無聲厖眉而壽吾何仁之有含哺而嬉吾何力之爲但淵淵緜緜無反無偏浸淳澤以咸若樂鴻化於自然此明堂之道也蓋無徳而稱焉我國家凝粹百靈薦馨三極東升煙於岱首西展琮於汾側未正天神之府以讓皇人之徳祖考來格俟配天之儀諸侯入朝思助祭之職豈上聖之謙而愚臣之惑也臣請考列辟之明術塞處士之橫議約其制復其位儉不爲其陋奢不爲其肆斟酌乎三王擬議乎簡易展宗祀之禮正朝防之義廣明堂之妙道極眞人之能事以至聖子神孫億千萬期登於斯念於斯受天之禧與天下宜而已乎

宋文鑑卷二

欽定四庫全書

宋文鑑卷三

宋呂祖謙編

賦

松江秋泛賦

葉淸臣

澤國秋晴天髙水平遙山晚碧別浦寒淸循遊具區之野縱泛吳松之東瞰滄海西瞻洞庭槁葉微下斜陽半明樵風歸兮自朝暮汐澑滿兮誰送迎浩霜空兮一色橫霽色兮千名於是積潦未收長江無際澄瀾方傾扁舟獨詣社橘初黃汀葭餘翠驚鷺朋飛別鵠孤唳聽漁桹之遞響聞牧笛之長吹旣覽物以放懷亦思人而結欷若夫敵寇初平霸圖方盛均憂待濟同安則病魚貪餌而登鉤鹿走險而忘命一旦辭祿揚舲髙泳功崇不居名存斯令達識先明孤風孰競又若金耀不融洛塵其防宗城寡扞王國爭雄拂衣客右振耀江東拖翠綸兮波上膾蟬翼兮柈中儻卽時之有適遑我後之爲恫至如著書笠澤端居甫裏兩槳汀洲片帆煙水夕醉酒壚朝盤魚市浮游塵外之物嘯傲人間之世富詞客之多才劇騷人之淸思緬三子之芳徽諒隨時之有宜非才髙見棄於榮路乃道大不容於禍機申屠臨河而蹈壅伯夷登山而食薇皆有謂而然爾豈得已而用之別有執簡仙瀛持荷帝柱晨韜史氏之筆暮握使臣之斧登覽有澄淸之心臨遣動光華之賦荷從欲之流慈慰逺遊之以懼肇提封之所履屬方割之此憂將濬疏於匯川其極濟乎珍疇轉白鶴之新渚據靑龍之上游濯埃垢於繼袂刮病膜乎昏眸左引任公之釣右援仲由之桴思勤官而裕民乃善利之逺猷彼全身以逺害蓋孔臧於自謀鮮鱗在俎眞茶滿甌少回俗士之駕亦未可爲玆江之羞

鳴蟬賦

歐陽修

嘉祐元年夏大雨水奉詔祈晴於醴泉宮聞鳴蟬有感而賦云

肅祠庭以祗事兮瞻玉宇之崢嶸收視聴以淸慮兮齋予心以薦誠因以靜而觀動兮見乎萬物之情於時朝雨驟止微風不興四無雲以靑天雷隱隱其餘聲乃蓆芳藥臨華軒古木數株空庭艸間爰有一物鳴於樹顚引淸風以長嘯抱纎柯而永嘆嘒嘒非管泠泠若弦裂方號而復咽淒欲防而還連吐孤韻以難律含五音之自然吾不知其何物其名曰蟬豈非因物造形能變化者邪出自糞壤慕淸虛者邪淩風髙飛知所止者邪嘉木茂樹喜淸隱【一作陰】者邪呼吸風露能尸解者邪綽約雙鬢修嬋娟者邪其爲聲也不樂不哀非宮非徴胡然而鳴亦胡然而止吾嘗悲夫萬物莫不好鳴若乃四時代謝百鳥嚶兮一气候至百虫驚兮嬌兒奼女語鸝庚兮鳴機絡緯響蟋蟀兮轉喉哢舌誠可愛兮引腹動股豈勉彊而爲之兮至於污池濁水得雨而聒兮飲泉食土長夜而歌兮彼蝦蟇固若有欲而蚯蚓又何求兮其餘大小萬狀不可悉名各有气類隨其物形不知自止有若爭能忽時變以物攺咸漠然而無聲嗚呼達士所齊萬物一類人於其間所以爲貴蓋以【一作已】巧其語言又能傳於文字是以窮彼思慮耗其血气或吟哦其窮愁或發揚其志意𨿽共盡於萬物乃長鳴於百世子亦安知其然哉聊爲樂以自喜方將考得失較同異俄而陰雲復興雷電俱擊大雨旣作蟬聲遂息

秋聲賦

歐陽修

歐陽子方夜讀書聞有聲自西南來者悚然而聴之曰異哉初淅瀝以蕭颯忽奔騰而砰湃如波濤夜驚風雨驟至其觸於物也鏦鏦錚錚金鐵皆鳴又如赴敵之兵銜枚疾走不聞號令但聞人馬之行聲予謂童子此何聲也汝出視之童子曰星月皎潔明河在天四無人聲聲在樹間予曰噫嘻悲哉此秋聲也胡爲乎來哉蓋夫秋之爲狀也其色慘淡煙霏云斂其容淸明天髙日晶其气栗冽砭人肌骨其意蕭條山川寂寥故其爲聲也淒淒切切呼號憤發丰艸緑縟而爭茂佳木蔥蘢而可悅艸拂之而色變木遭之而葉脫其所以摧敗零落者乃其一气之餘烈夫秋刑官也於時爲陰又兵象也於行用金是謂天地之義气常以肅殺而爲心天之於物春生秋實故其在樂也商聲主西方之音夷則爲七月之律商傷也物旣老而悲傷夷戮也物過盛而當殺嗟乎艸木無情有時飄零人爲動物惟物之靈百憂感其心萬事勞其形有動於中必搖其精而況思其力之所不及憂其智之所不能宜其渥然丹者爲槁木黝然黒者爲星星柰何以非金石之質欲與艸木而爭榮念誰爲之戕賊亦何恨乎秋聲童子莫對垂頭而睡但聞四壁虫聲喞喞如助予之嘆息

圓丘賦

宋祁

若夫天地之區旣奧而腴王者所以作京焉神明之隩匪攻而築上帝所以定位焉我朝之擁歸運也譏函鎬保界之陋鄙周雒渟瀯之淵乃據梁之芒芒偵河之渾渾畫邦畿之千里於以宅天子之尊然後翼翼幹幹作邦孚先禘其祖之所自出兮遂有事乎昊天占國南之七里得髙丘之崛然自幹防之初辟保坤靈而不遷藏偉兆於遐葉震元符於玆年此烈祖所以裒神之對神宗所以放物之蠲眞考之所陟降丕後之所周旋藹列聖以烝衎總萬靈而賓延翕降監之厚福焯巍巍而七原則晉考卜乎委粟漢肸飾乎甘泉曾不得望我之末光絕炎況並驅而濟肩哉敢問圓丘之狀也其何如矣廣矣大矣略可詳矣上崔巍以郁律兮外博敞而神麗遡朱鳥以髙蟠兮防瑰魁而邪峙休气回復乎其椒兮滎泉滋滲兮其止魑魅不若泯伏於其逺兮神明肅然離衛乎其邇於是攘之辟之其菑其翳修之平之其炊其畷上三陔以積髙外四門而疏陛列道糊頳重營界紫無縮板以作勞不借罽而昭侈因天質之自然非人力之攸致崒兮似髙山之在周邦嶻焉若隆脽之亙汾澨及夫涓日肇祀於郊之宮陶匏尙質金石有容璧奠褥以蒼蒼兮鼎防云而隆隆百神服食蔓衍乎坎間兮有司守燎粲爛乎壝中穆穆天子相維辟公咸盛气以彊力相升降兮穹崇披大紫之莫莫招翠黃之雍雍合蕭薌於欽柴曳髙煙乎璇穹塞天淵以隤祉奮光明於亡窮踆乎已事罔有不恭若乃自內出者無正不行自外至者無主不止故我率乎祖而推本正乎位而升配使禮動乎上則神饗樂交乎下而人喜畢九州以獻力罄一純以盡意君子曰觀天下之物無以稱其徳所以因天事天取至誠爲貴則斯立也實國家集福之淸場事神之寶畤國聽之所馮厚靈心之所翔防駐魄寶於飈歘賁黃圖之方誌彼艸樓列仙之館像設梵王之廬豚蹄種祠之托鱗長九淵之居皆祠官之細祀族之餘尙且落成者皷吻而極嘆乞靈者防筆而爭書叛宣父以語怪溺丘明之好巫獨圓丘巋而遺美寧儒者佁儓而未之思歟遂作頌曰屹圓壇赫昈昈大盤盤兮君之升帝是饗鞏而安兮禮無違福不回委如山兮聖繼聖萬斯年長監觀兮

右史院蒲桃賦

宋祁

癸酉之仲夏予授詔修書寓於右史院防繹多暇裴回堂除有蒲桃一本延蔓疎瘠垂實甚寡予且玩且唶以爲省戶凝切禁廷敞閒人不夭摧禽不棲啄與平原槁壤有間匪灌叢宿莽所幹而條悴葉蕓不爲時珍何邪得非地以所宜爲安根以屢徙爲危封殖浸灌信美非願因爲小賦代其臆對云

昔炎漢之遣使道西域而始通得蒲桃之異種偕苜蓿以來東矜所從以至逺遂徧殖乎離宮去蔥雪之寒鄕托崤函之福地並萬寶以均載歷千古而舒粹玩之可使蠲煩食之足以平志不由甘而取壞乃因少而獲貴鄙柚苞之輕侻賤蔗境之塵滓粵何人斯殖我於玆托深嚴之祕署切轇轕之文榱培孤莖以膏壤引柔蔓乎標枝泉石渠以防浸露金莖而並滋布涼影於月宮獵重葩於禁颸蔽風廬之岑寂隱肅唱而逶遟彼得地而逢辰宜欣欣以茂遂奚敷華而委質反慘慘而玆瘁乏磊砢於當年讓紛華於此世是必野荄非曽掖之玩菲實異太官之味困枳橘之屢遷嘆匏之徒系亦猶郁栁有性不願桮棬之華海鳥取容非榮觴酒之饋胡不放之巖際歸之壠陰上敷榮於樛木外結庇於緇林防煙沐霧跨野彌岑丰茸大徳之谷棲息無檎之禽保深根以庇本誡繁實之披心窮天年以善育奚斤斧之可尋亂曰階藥衒華堂萱爭麗枝以萬年爲名木以五衢稱瑞是皆托中涓以進孰荷鉤盾之爲地結賞心以自如非孤生之所冀

詆仙賦

宋祁

予旣守壽春覽郡圖得八公山故老爭言山上有車轍馬迹是淮南王上賓之遺耕者往往得金雲丹砂所化可以療病因取班固書葛洪神仙二傳合而質之嗟乎人之好奇而不責實也尙矣而洪又非愚無知者猶憑浮證僞況鄙人委巷語耶作詆仙賦

憫玆俗之鮮知兮徇悠悠之妄陳常牽奇以合怪兮欲矜已以自神操百世之實亡兮唱千齡之僞存彼淮南之有將兮固殊刺而殞身緣內篇之丕誕兮南公之多聞謂八人者語王兮歷倒景而上賓餌玉匕之神藥托此謳乎霄晨王負驕以弗防兮又見謫於列眞𨿽長年之彌億兮屏帑偃而念愆【葛傳云仙伯主者奏安不恭乃謫守郡都厠後爲散仙】念斯事之吾欺兮聊反復乎遺言號聖仙之靈稟兮宜常監徳而輔仁不足察王倨貴兮遽引內於天門已乃悟其非是兮胡爲賞罰之紛紜寧仙者之回惑兮無以異乎常人國爲墟而嗣絕兮載遺惡而不泯故盛傳其遺金兮證蹄石之餘痕武安陰語而前死兮更生僞鑄以贖論彼逞詐以罔時兮宜自警於斯文

憫獨賦

宋祁

憫前人之抗志兮𨿽有適而遂迷恃我醒於皆醉兮矜獨是於眾非吾固知髙木不得林兮孤音鮮與之諧特立廢於曹踞兮一妍掩於萬媸舉吾黨以同寐兮挈予覺其何之越家祀而訶冕兮裸戶裎而哂衣奮單辭以正議兮安足救輿談之參差發介了之精覽兮何預羣防之倀嬉屈自髙以赴淵兮夷已信而餓薇波潰流而無益兮返防讙而被訾今吾有道於此兮請質古而瑩疑狂者以不狂者爲狂兮飲泉流而後宜非聖者以聖爲非兮均獵較而免譏挫爾方而殺防兮常偶欣而儷悲保獨行以中晦兮庶明哲而爲期

靈烏賦

梅堯臣

烏之謂靈者何噫豈獨是烏也夫人之靈大者賢小者智獸之靈大者麟小者駒虫之靈大者龍小者鳥之靈大者鳯小者烏賢不時而用智給給兮爲世所趍麟不時而出駒流汗兮擾擾於修途龍不時而見七十二鑽兮寧自保其堅軀鳯不時而鳴烏鵶鵶兮招唾罵於邑閭烏兮事將兆而獻忠人反謂爾多凶凶不本於爾爾又安能凶凶人自凶爾告之凶是以爲凶爾之不告兮凶豈能吉告而先知兮謂凶從爾出胡不若鳯之時鳴人不怪兮不驚自神而刳殻駒負駿而死行智騖能而日役體劬劬兮喪精烏兮爾靈吾今語汝庶或汝聽結爾舌兮鈐爾喙爾飲啄兮爾自遂同翺翔兮八九子勿噪啼兮勿睥睨往來城頭無爾累

淩霄華賦

梅堯臣

厥艸惟夭厥木惟喬艸有柔蔓木有繁條緣根兮附蔕【一作質】布葉兮敷苖朱華粲兮下覆本幹蔽兮不昭嗟兮【一作乎】此木防嵗防年而至於合抱夫何此艸一旦一夕而遂曰淩霄是使藜藿蒿艾慕髙艷而仰翹翹也安知蘋藻自潔蕙蘭自芳芙蓉出污而自麗芝菌不根而自長或紉佩帯或采頃筐或制裳於騷客或登歌於樂章故得爲馨爲薦爲嘉爲祥皆無附著亦以名揚奚必托危柯而後昌吾謂木老多枯風髙必折當是時將恐摧爲杇荄不復萌蘗豈得與百卉並列也耶

栟櫚賦

劉敞

圓方相磨純粹精兮剛健専直交神靈兮馮翼正性栟櫚榮兮中立不倚何亭亭兮受命自天非曲成兮外無附枝匪其旁兮宻葉森森劍防鋩兮溫潤可親防而不傷兮雪霜靑靑不界僵兮壽比南山邈其無疆兮被髮文身何徉狂兮沐雨櫛風蹇無所妨兮苦身克己用不失職兮摩頂至踵尙禹墨兮黃中通理類有得兮屹如承天孔武且力兮懍其無華不尙色兮表英映眾木如繩墨兮播棄蠻夷反自匿兮遁世無悶曷幽嘿兮明告君子吾將以爲則兮

離憂賦

梅堯臣

抱戚戚以長處兮弔惸惸以自眎魂離離以駿邁兮精防防而就翳气貿亂以轇轕兮形爽淘而荒瘁信民生之多難兮伊天命之方摯知隕性之無續兮畏忝經而遺義日月騰以漂忽兮春與秋其狎至卒撫心以抑志兮諒投艱以遺大冒帝堯之餘烈兮歷三正而相仍下天漢而逾熾兮啟東藩於大彭胡亂夏以泯棼兮賢辟世而迅徵遡江介以幽處兮汔三徙而弗聲求王明而受福兮祖來儀於太平【自彭城以來凡三徙皆江南】支羣龍以登績兮勑體命於逺夷兆別子於都邑兮更名數於京師繇淸白以象賢兮爰頽慶而歷玆馭長防以遹駿兮周窮荒而不疑敵輸歡以馴教兮僰變服而來娛中心實使生外兮諶大道之難推惟保性之蟬聯兮上參差以千嵗裕後葉之孔艱兮憚情申而事廢志激揚之未究兮不克荷而爲罪誨丁寧之在耳兮洵僶俛而違殆忽馳思於昊天兮又寤辟而自懟發與齡以交永兮且命請而罔害涼不肖而遘湣兮曽夫人之髣髴原本始而罔豫兮心溶陽以崩潰靦履厚而載髙兮顧生久其誰賴願去人間以超舉兮復供養以弭憂苟一覩於顏色兮豈餘生之足畱中怳忽而自失兮恭聞命乎前修天不可以忌兮道不可與謀毋苟襲匹婦以圖諒兮固將徇騫父以寡尢

石室賦

狄遵度

石室之幽古城之陬煙剝雨落苔萃蘚稠防勁頑而植立攢眾磊而互鳩鼇首屹以孤挺虹气攄而外浮誚築金之用侈陋銘燕之積偸傑立西土邈視千秋何愛人而思樹卒頹否之靡由室之經始請稽其紀其人則逺其室甚邇其室也尊維人之系其系維何維徳之被其被維何撤華於裔棄民而夷嘗亦聞之易夷而民俟其偉而惟蜀之啟邈乎逺矣防牧野而微盧與同導嶓冢而樏橇斯洎或斃力而啟其隘或窮兵而伐其地東抗諸夏之喉右得秦原之臂地不爲之限天不設其閉气淸肅而休晏物庵茂而被麗柰何椎髻之與雜卉服之與俱貪其地則地或爲已有視其民則曰非吾徒已𨿽善忍彼亦何辜有大人者民之視圖視爾之鄙嗟予其吁曰吾不至將彼之愚教而有類聖其欺予解辮而冠削衽而裾疏之濬之使蕩其瀦培之養之使丰其枯誘而利之麾督而趍圜而規之不摯而拘乃豫乃詠以嬉以娛處乎其變決乎其舒始也夷貉之弗如今也鄒魯之靡殊始也自我兮居居今也視我兮姁姁孰我有徳室其視諸室之奠兮知公之徳安以肆兮室之堅兮知公之徳純以一兮室之磊兮知公之徳傑以卓兮室之魁兮知公之徳碩以鉅兮徳不可忘室不可隳隳其室則胡以見公之徳泯其徳則胡以示後之規孰治其業我將趍之孰締其迹我將經之故教無俗兮不變俗靡教兮弗移曰吾之智斯亦其宜曰彼之愚故甚之欺況乎位天下之正位居天下之廣居其所爲民皆二帝三王之故俗其所治具皆二帝三王之成謨法不更造事不更謀曰是懵者奚足以教則斯室也其謂何乎

鑿二江賦

狄遵度

予始至蜀詢諸古之賢於蜀有功者以爲無出文翁上者於是作石室賦已而復聞有李侯者於蜀有大功焉二人者用力於民𨿽有勞逸然參其功亦其等耳於是又爲之賦鑿二江使蜀之民知蜀之所以爲蜀皆二公之力乎

嗚呼吾聞魚鳬氏以降秦太守之前蜀之爲國不防千萬年方二江之害被玆土以禹之功不是施兮嗟後來亦奚言彼民之昬溺兮無乃得之於天不能遷土而攺宅兮其流漂亦誰寃勁崖挺以中亞兮激狂瀾而右旋橫騖折走莫知其所之兮吼穹谷而下穿蛟鼉鼈呀以相濡兮何允蠢而緣延嘬膚吮血沸以咀嚼兮咸飫腐而胞膻雚蒲菱芡紛以相被兮污百頃之良田土不藝而民無所食兮孰與奏其艱鮮民之害固不可終極兮歷百千萬世天乃受之以賢曰噫中國之無人遂使民至於此焉天之塵斯民兮故使之食飽而居安降巨菑以漂之兮天之意不然水之性固就下善利兮決之則宣濬九川而距四海亦奚艱且九載之孜孜民不憚苦而訴煩蓋因利而爲利兮勞之在先不忍一勤其力兮乃至騖萬世而害弗捐胡不浚發其利源鏟削其害根巨崖剖以罅裂兮頹乾而陷坤怒石奮以交墜兮吁電走而雷奔蕩重淵以傾覆兮喪百怪之精魂雲轉霧溢盤薄蹙蹐兮注壑於其間寂寥散漫肆以長往兮若气散於坯渾決其餘以旁漑兮居其側數百頃皆膏腴之上珍民降丘而下宅兮若蟻聚而蜂屯則防年防世之積害一日刷去兮不啻捐芥而蕩塵嗚呼蜀之爲國非地之中宜乎夷貊之雜處魚鼈之與同有李侯者至然後別類於水物有仲翁者至然後同俗於華風然則今所棟宇而處衣冠而嬉皆二公之所翳若李侯者事固所莫得而繼彼仲翁之教亦何憚而弗爲嗚呼以禹之功至大至神括六合以橫被疇有存而勿論於玆爲害獨不得聞無乃力所不洎兮抑亦遺其功於後人而今而後乃知民未得所欲事或有不利先世所未暇除去聖人所未及裁制苟有志於生民皆吾人之所事若曰玆事體大必聖人而後爲則小子也不敢與知

交趾獻奇獸賦

司馬光

皇帝禦天下三十有六載化洽於人徳通於神邇無不協逺無不臻粵有交趾來獻其麟其爲狀也熊頸而鳥噣豨首而牛身犀則無角象則有鱗其力甚武其心則馴蓋遐方異气之產故圖諜靡得而詢於是降軺車之使發旁縣之民除塗於林嶺之隘引舟於江淮之濱曠時月而陟萬里然後得入覲乎中宸與夫雕題卉服之士南金象齒之珍斂紫闥而坌入充彤庭而並陳於是羣公卿士百僚庶尹儼然垂紳薦笏旅進而稱曰陛下功冠邃古化侔儀極恭承神祗嚴奉宗禝純孝烝烝小心翼翼出入起居不忘於訓典進退周旋必咨於軌則體文王之卑服遵大禹之菲食宮室觀臺無礱刻之華輿馬器用無珠玉之飾遊必備於法駕燕不廢於朝夕此皆帝王所不能爲而陛下行之尙不忘於怵惕是以方內乂寧黎民滋殖垂髫之童耳皆習於詩禮戴白之叟目不覩夫金革至於根著浮流跂行喙息無不翔舞太和涵濡茂澤此殊俗所以向臻靈獸所以來格𨿽漢室之初黒鷼貢於絕徼周家之隆白雉通於重譯殆不足方也臣等謂宜命協律播之聲歌詔太史編之簡防以發揮不世之鴻休張大無倫之丕績不亦偉乎皇帝乃穆然深思愀然不怡曰吾聞古聖人之治天下也正心以爲本修身以爲基閨門睦而四海率服朝眾和而羣生悅隨故務其近不務其逺急其大不急其微今邦𨿽康未能復漢唐之宇俗𨿽阜未能追堯舜之時況物尙疵癘而民猶怨咨朕何敢以未治而忘亂未安而忘危享四方之獻當三靈之釐且是獸也生嶺嶠之外出沮澤之湄安其來吾徳不爲之大縱其去吾徳不爲之虧柰何貪其琛賮之美悅其鱗介之奇容其欺紿之語聴其諂防之辭以惑逺近之望以爲蠻夷之嗤不若以迎獸之勞爲迎士之用養獸之費爲養賢之資使功烈烜赫聲明葳蕤廢耳目一日之玩爲子孫萬世之規豈不美歟於是羣臣拜手稽首咸曰此盛徳之事臣等愚戇所不及陛下誠有意於此臣等敢不同心竭力對揚而行之皇帝於是禦棫朴之篇觀大畜之繇延黃髮之儒顯巖宂之秀善有可旌無間於幽逺言有可采不棄於微陋位匪徳而不升官無能而不授使稷契居左臯防立右伊呂在前周召侍後相與講經蓺之淵源覽皇王之步驟求大化之所未孚訪惠澤之所未究興民之利若療夫饑渇除民之害若憂夫疾疚賜予簡而功無所遺刑罰淸而姦無所漏浮費省而物不屈扵求須苛役蠲而農不妨於耘耨使之夏有葛而冬有裘居有倉而行有糗絲纊之饒足以養其老甘脆之餘足以慈其防地不加廣而百姓足賦不加多而縣官富道途之人恥爭而喜讓閭間之俗棄漓而歸厚戶知禮義之方人享期頥之壽然後旃裘之長頓顙而詟服祝發之渠回面而奔走靡不投利兵而襲冠帯焚僣服而請印緩於是三光澄淸萬靈敷佑風雨時若百稼丰茂休气充塞殊祥輻輳甘露霢霂於林薄醴泉觱沸於嵌竇平慮羅植於階所朱艸叢生於庭霤鳯皇長離駢枝而結巢黃龍騶虞羣友而爲畜由是觀之則彼裔夷之凡禽瘴海之怪獸皮不足以備車甲肉不足以登俎豆夫又何足以耗水衡之芻而污百里之囿者哉

思歸賦

王安石

蹇吾南兮安之莽吾北兮親之思朝吾舟兮水波暮吾馬兮山阿亡濟兮維夷夫孰驅兮亡巇風翛翛兮來去日翳翳兮溟蒙之雨萬物紛披蕭索兮嵗逶迆其今暮吾感不知夫塗兮徘徊徬徨以反顧盍歸兮盍去兮獨何乎此旅

歷山賦

王安石

余姚縣人有與季父爭田於縣於州於轉使不直提防刑獄令余來直之將歸閔然望歷山而賦之歷山在縣西上虞縣界中或曰舜所耕云

歷山之峩峩兮予汝耕之孰汝疆之此匪予私云然兮誰汝使子人之子兮余師歷山之峩峩兮則維其常人之子兮云曷而亡云曷而亡兮我之思今孰繼兮我之之悲嗚呼已矣兮來者爲誰

事君賦

王回

北面以受命兮命同而功則異矢中心而自贊兮非有道曷明其所爲蓋圖國之在人兮我得之故爲貴若貨私之不敢愛兮奉君欲之所便役股肱而忘死兮濟君難於已然豈不輸忠而塞報兮柰何猶憾於天倬我圖而孔臧兮志常足而名全閱萬物之至眾兮孰一人之至寡呼同徳以佐佑兮賴先權於取捨張有司而賦政兮寄聰明於夙夜儻虛其人而瘝厥官兮𨿽有食而誰暇彚以進夫賢能兮罄嵓澤而無畱但見朝大夫士兮曁四方之守侯咸顯任其所知兮迓交泰之時休君無爲而垂拱兮我亦退食而優遊昔重華之弼唐兮拔嶽牧與禹稷文命躡其近武兮晤臯陶而謨九徳摯虺夾以相湯兮美遂良而舉直文公作周衡兮向勤訓於三宅其誠薦於天地兮況我民之訓格君臣享其淑問兮詒萬世之矜式亞斯之不敢緩兮亦何世而無人隨小大以成功兮但挾霸而未純諒要道之自然兮如嵗運於陽春迷咫步以它之兮固治亂之所分臧仲之蔽展禽兮坐掛譏於竊位公孫托擯於仲舒兮眾交詆其疾忌夫豈不念於善傳兮反貪巧而速累曽莫望於貨之徒兮猶可以逃罪彼匠者之構廈兮操斧墨而自能楩楠老於深林兮斧墨具而焉程惟得人而事君兮乃受命而有成感先儒之話言兮聊頌箴而一明

宋文鑑卷三

欽定四庫全書

宋文鑑卷四

宋呂祖謙編

賦

抱關賦

王回

嘉祐五年回始仕爲衛眞主簿日負吏責憫已之不如古人也作抱關賦

抱關之無責兮聊可充吾食兮匪可食兮吾何易兮抱關之無愧兮聊可由吾仕兮匪可仕兮吾何累兮抱關之無悶兮聊可托吾遁兮匪可遁兮吾何慁兮

駟不及舌賦

王回

彼駟能行駸駸萬里此舌能言人才聞耳萬里逺矣駟行有疆聞耳甚微舌言無方六轡在手縱之吾遊見險逢艱不可控畱一出諸口死傳吾志善惡吉凶孰追孰避蓋古君子取物以箴學士誦焉可毋愼今

責難賦

王回

臣卑而君尊兮侔地道之承天北面贄以伏朝兮南面受之偃然役股肱於夙夜兮須有命而後防含厥美以自忠兮避成功而不敢先何責善於難行兮奄恭名而獨傳蓋曰善之爲猷兮匪身修而弗克五事生之所稟兮覺初微而漸碩儻一失其本源兮外物來而橫逆況宅摯於人上兮百度叢而歸責治則身安而名榮兮亂甚者喪其家國賢臣出而登用兮爵旣好而祿又丰師保阿焉受教兮箴諫謹於羣工匪聖法而不敢述兮推天命於始終使吾君至誠兮執忠信以自主使吾君達其所忍兮仁無不恕使吾君恥不若先王兮遵義之路使吾君不敢慢於匹夫兮禮乃大具使吾君察天下之理而無鑿兮智足以成務勤君之思而劬君之力兮誰吾謂倨蓋志行則爵祿可報兮否則遁而去昔舜禹之相堯兮斯猷著於典謨商摯慕其遺風兮引撻市而爲虞說冢宰於武丁兮繩正木而靡渝周公之告孺子兮揚文武之永圖召伯又歌乎公劉兮美厚民而匪居𨿽孔孟之遊於衰世兮固守經而嚴如宜其名實之一揆兮彼興廢何區區後千載豈無臣兮忘鑽仰於我極逢君欲以就利兮凡枉尋而直尺量君才爲不及兮聊順時而姑息詆髙論曰迂闊兮喜近已而循迹嗚呼君名貶於雜霸兮専頌美於在昔臣不恭莫甚於此兮徒沒齒而愧惕竊獨嘉夫魏公兮沃唐文而迓衡知正已而民服兮破俗辧之刑名旣柔逺而能邇兮尙惜其學略而功速成作正位之儆戒兮𨿽芻蕘者亦聽匪吾言之能賦兮惟尙文之易明

愛人賦

王回

俶天民之秉彛兮同懿徳而自好縱百骸以循物兮義與利其殊報彼君子兮惟先覺是號故忠恕以愛人兮捨元元其焉肖竊誦夫曽氏之求志兮忘違禮而寢於大夫之簀感童子之關諷兮𨿽疾病猶扶而反席元與春務養吾欲兮何屑屑而姑息詒話言於一朝兮可推而措諸靡極蓋曰徳之爲物兮在已而不在他焉其形輶於鴻毛兮其力重於太山吾人所以相保而生死兮固賴此而能然俾各達其常心兮因厥類敺而復遷孝莫大於尊親兮不格姦於防諫慈莫隆於燕子兮擇明師而講善忠莫美於致君兮専責難於可願禮莫隆於任臣兮敕欽職而有間莫戚於夫婦之際兮風睢鳩而誰混莫孺於兄弟之間兮泣關弓而彌怨莫樂於朋友之交兮競切嗟而成信其餘泛吾義之所及兮亦應乎求而敢倦異此則陷父於惡兮晉申生才諡爲恭納寵孽於驕奢兮衛莊侯卒覆其宗逢主欲以厚斂兮冉求服鳴皷之攻王僚試於私人兮形變雅之大東恣同牀之干政兮嬉妲繼以興戎小不忍於咈母兮鄭克叔而俱凶損友之三科兮匪孔門之所容況巧言與佞色兮實媚眾以雷同嗚呼是非之甚明兮成敗亦不爲效歷萬古而猶惑兮寧醉昬而夢未覺惜勞心而日拙兮竊方循理而造要庶無忝於曽氏之言兮聊矢賦而彌邵

大報天賦

範鎭

大宋七十有二載符節合於聖神陶鈞運於眞宰化至而幹用九令行而夙不再泰山四維兮固基圖而靜寧黃河一淸兮撫期運而茂對元尊降休其如響富媼效珍而弗愛星气交見景炎靑赤之光魚馬兩至道出東西之海於時百靈防鈞天之遊萬物極崇丘之大鑿井者罔識帝力仰盆者不知天蓋以上方遊神治古之表垂意防成之防道皇極以甚夷基太平而無外重玆盈成罔或遑怠若曰時靡愆伏物不疵癘協气洪鬯而融然無際者上穹之保艾邊鄙不聳干戈倒載生靈相與而讙然於內者三後之大賚按物理以順考防朕躬之弗逮不有反本之報曷爲含生之賴況夫事具往聖之行文備前世之載嬀庭有六宗之禋周家有始祖之配書以巡嶽而用事禮以掃地而展采總條貫於先猷赫聲文乎當代上一其唱下百其響伯夷秩宗之典叔孫奉嘗之掌咸謹職以先次率參謀而來上僉曰用日之至吾道之長就國之南吾君之向可以爲人而祈福示聖人之能饗也涓辰之良旣如是講儀之盛又如彼將命以方底飛文以疾置皷先令於民聴俾咸知於上意西逾月毳之垠東走天池之紀北窮祝栗之野南極濮鉛之地雷出而奮豫風興而披靡穹居卉服華體本薦之酋髽首貫胸離身反踵之帥尋聲望景知中國之有至仁梯虛航深示戎狄之無外事順走我轍迹服馴率我鞭轡乃有雙觡共觝之獸赤汗赭沫之駟浮琛沒羽之珍文鉞碧砮之異諸福之物倜儻奇偉眾變之狀燦爛譎詭按圖諜而未書歷封禪而不至滔滔焉峩峩焉來助祭者波委而嶽峙吾皇遊巖廊操絕瑞嘉聞聲教之逺樂觀儀物之備乃飭四方近逮周行搜傑索俊提忠挈良相與齊於蟺蜎蠖濩之中思所並而周流常羊者已在出警之先期也闕觚削其如倚鋪首呀而欲驤行幄黙而下垂樂宮屼其髙張八校拱著五旗司方禮器之葳蕤軍裝之陸梁錯文以章藻采兮四防五達之莊旣法從之肸飾倐呼鞭之對揚神扶絳扆干行東箱左黃鐘兮五應以俱動前式道兮三侯而相望始乘輿也顒顒昻昻奮至徳之光大明登兮重昬破而羣陰藏旣遵途也秋秋蹌蹌走萬人之望駭飈馳兮浮挨沈而瑞气翔參忠信於倚衡兮逺何適而不臧總徳法而不防嶽然其不動兮躬自厚而矜莊春然其太和兮躬不違而滋涼顓儲思於逆釐之事也徑息駕乎列仙之場儼陟降以肅潔兮查悟靈於忽恍【平】款謁之辭稱畢孝思之容外溢葦然如傷沛然不懌念報天之罔極顧履霜而懷惕莫重乎禮經之五以觀乎世廟之七內則樂穆羽舞旄狄薦苾芬儀赫奕遲奉乎明靈之來格外則熊司旗虎視防威振厲气防郁肅陳乎遊徼之駢坒俄而傳呼旦之聲嚴出廟之蹕眄重闉以南直屆夫禮神之室觀夫凃大朱以洞辟壇八觚而翼騫颯紳緌之綷防穎貂蟬之防芊上摩星以旓云下藻野而縟川聖人凝旒以則數薦璧而象圓樂六變而導和爵三獻而告防百神愛瑞以祖洽四方承宇而來旋啟膟膋之芬膏焜樵蒸於髙煙沓馨明之升聞藹嘉休而肅延回五輅兮淸道禦兩觀於中天歌塗巷而沸湧觀堵墻而騈塡或陰而霞紛振衣而瞥袂方冬而暑盛疊迹而側肩靚糚千車回轅衝輣岌若移山之行隱如奔雷之聲磕砰硡以拱乎神庭鐵衣萬騎奮踶橫逸皛如積雪之釋迅如衝風之疾宛轉絡繹以環於帝室嚴辦兮中外臚句兮上下繩鶴馭以飛書絙雞竿而肆赦縱系縲以畢出普疵吝而一灑重離之曜大繼明以照四方泰山之云不崇朝而徧天下飭飫賜沐純嘏受釐而延膝席飲福而奏需雅太室之聲曼延於壽歷覆盂之安盤固於宗社彼甘泉汾陰后土之祠交門竹宮神光之拜或孜孜於曲請或屑屑於末戒隘哉陋乎曽未知福含生懷萬靈之爲大也有一二眉壽顧謂臣曰子遊都而盛其際吉其逢者所謂觀國之光利用賓於王矣亦嘗知盛際之所自出吉逢之所由來者乎子少畱吾其語汝夫聖人之將有爲也必本於仁義聲而爲樂文而爲禮柄而刑賞統而祠祭崇讓以樹之懷逺以固之作徳以茂之此古先之能事教化之肇基也故其始下詔則有司指圖有經叩天進辭相與上乎榮號者當寧卻而不名斯崇讓之至誠也將僎儀則百蠻款塞移珍謁讙象譯厥角於北闕者本朝羈而不絕斯懷逺之上烈也旣已事縣官去煩削宻輕徭緩租驅躋於仁壽者庶黎愉然而在宥斯作徳之洪覆也夫一舉而關眾目非由聖躬發憤其孰能大圖而殫究子盍亦接胥庭之圖披羲農之籙援結繩造契之具迹捲領垂衣之躅料【平】基緒之馮厚凖元精之回復揚波以挹其腴潤摛芳以搴其稠縟然後攄文心散辭气伏天庭而進牘臣蹶然而仰曰富哉言乎微文人後進生其不識王澤之滲漉也謹拜手而系曰赫赫鉅宋體元垂統升中而奉兮恢恢大圓應聖何言隤社以蕃兮吾皇之隆彼蒼之崇合符無窮兮

鴻慶宮三聖殿賦

劉攽

臣伏見陛下追述祖考崇奉明祀新作三聖殿以昭孝明功於天下臣以文學中第太常試官祕書目覩盛事不敢以鄙薄自絀輒作古賦一篇以歌詠盛徳昔靈光景福之作世稱其美麗然其所謂壯大不出乎雕刻畫繪文彩之煌煌而已又盛道工人之巧民力之眾材木之多金玉之偉臣以謂聖王有作則必智者獻其巧壯者輸其力山林不敢愛其材府庫之聚皆所供億也是物理之常不足以誇大臣愚竊陋之若夫天命廢興之際聖王授受之符非敏智通達未有能究知其始終者固難爲寡見淺聞者道也臣竊大之是以略所陋而張所大不敢仰希風人雅頌之列庶防有其志云爾蓋上帝之所選建明聖命以天位者乃所以享徳而報功焉未有徳盛於前功播於後而其子孫寂寥千載無聲者也賢哲所談六籍之云徳莫著於有虞功莫隆於五臣禹平水土夏姒以家司徒后稷是教是食肇商興周曆載累百臯陶大理五刑以明於其苗裔乃興於唐若夫董淳耀以攸司奏庶民之鮮食焚山烈澤害服妖息鳥獸咸若艸木允殖固伯益之力焉天報以位俾秦周繼於其子孫誣祖不紹去火卽水叛禮尙刑法以慘急然猶兼六國一天下而不知變於初二世以斃非天不相朕虞之後乃其否徳得罪於祖而防棄也惟伯益之功未報是以天命復集於趙氏焉五代喪徳九土分裂海水橫流民用墊溺鳥獸昌熾黔首失職滔滔惑惑蓋若洪流之未辟於是太祖乘火而帝繼益之功天胙吉土曰惟商丘是爲星火大辰之居亦曰明堂布政之由出潛離隱或躍在淵以有九有百度正焉削禍戡亂出民塗炭風指日舒天地正觀荊燕吳蜀楚越並冀懾威懷仁奔走失气崛彊者執服柔從者加賜太宗承之眞宗成之登封降禪矢直砥平巍巍乎邈三五而儔儷彼漢魏之瑣瑣曽何比京夫伯益始掌火而底績而宋以火帝興於火墟天之報施豈不昭昭可推而類也哉且夫積功以凝命而創業因物以胙土由土以建號樂以反初禮不忘其本是故作於原廟建之別都三聖鼎列大廈以居以答景貺以昭成功俾子孫知厥所由億兆仰徳而不窮也厥後烈風雲雨電雷震曜儆戒於下濫炎流燒天子怵於大異反已正徳伏念七年乃其有得曰天以徳訓予而以威震予依類托諭予敢不信夫政不變不足以化新禮不修不足以化民天之示人若曰政禮之敝𨿽祖宗之爲猶當勿憚乎攺更於是詔三事飾九卿和布於舊載損載益以答天誡以舉聖職夫旣天行而日白矣乃復閟宮奬夫神衷三後在天對越上穹經之營之不日成之閎偉奇麗所以使宮寢之勿逾也淸閒窅宻鬼神之所都也絜百圍而置楹兮度千仞以架棟擇一木於萬章兮顧余羨者猶眾般倕獿人之儔獻巧而林立兮莫不心競而賈用亙長廊其如城兮辟重門其似洞欒拱粲其如星兮侏儒屹其承重如翚斯飛如鳥斯革兮誠可栗其將動闔陰房之宻靜兮𨿽六月其必寒辟陽榮之敞麗兮蓋中夜而已旦涉廣除而徑上兮毎百尺而一級歷靑瑉之瑩滑兮曽不得而側立顧風雨之在下兮足以避夫燥濕良非人力之所爲兮宜鬼神之攸集於是使夫設色之工後素之巧想象形容圖冩必效夫其龍顏日角天質之顒昻兮臣乃今知眞人之異表於是駕鑾輅登玉虯千乘萬騎云動而景附兮想平生之豫遊旂常繽紛以赩翕兮鐘皷軒轟簫管發而啁啾雜魚龍之奇技兮蜿蜒曼延於道周百神紛而並迎兮出閶闔而禦夫龍舟爾乃川後靜波屏翳息風舳艫相銜若復道之延屬兮亙千里而相通百工備官而夙設兮棹夫讙呼而奏功惟吉行之五十兮餘日力而靡窮旣屆旣止威儀若初以幸夫壽宮乃卽前楹以修祀事威神如在望之可畏殫金玉以備用罄飛潛以薦味帷帳筦簟之安肆幾杖筆研之儲偫靡一物之蓋闕兮所以廣孝思而盡心志守臣侍祠罔不肸飾旣事而旋閟而莫覿列仙之儒偓佺之倫迎神頌祗於其側若夫祝融重黎相土閼伯固已喜動乎魄情見乎色護淸蹕而睎盛徳也巍巍大哉不可得而記已且夫天命之不忘人生之大寶也祖宗之有繼子孫之勿替也玆聖王所以繼統垂業超商邁周防嗣錫羨貽厥孫謀使萬有千嵗得以希風而承流也遂作頌曰崇崇商丘大火主兮曰宋之興道是配兮建邦設都以有九土兮有皇上帝明徳輔兮伯益之功邈不可忘兮三聖承承有烈光兮奕奕寢廟神翺翔兮於胥萬年尙無疆兮

秋懷賦

劉攽

世量力以爲智兮孰不自師其成心不彊短以彼修兮亦各濟其所任蓋周任之明淸兮予嘗服於徳音性専直其似愚兮遂底滯而廢沈惟古人有不遇兮亦奚慨於斯今昔旣冠而從仕兮冀陳力而帥職何日月之不淹兮亹亹至乎不惑世與我其異衷兮增餘懷之黙黙數廢日而倍參兮願自竭而安得將奔而及事兮愧初心而變色譬遊者之無術兮念愈躁而逾沒荷眾賢之並容兮曽介善之不遺辱興防之未舉兮遂以造夫攸司君之門不可以徑入兮旣待詔而歷時惟褊心之狷狹兮樂繩墨其自持誠詭遇其有獲兮𨿽得獸而恥之信天命之有在兮非智勇其孰勿疑時旣秋而涼風兮艸木落而變衰日月麗於西廂兮蟋蟀迅而鳴悲閱四序之代謝兮旣逝者之如斯悼我心之弗獲兮起惆悵而稱詩

宋文鑑卷四

欽定四庫全書

宋文鑑卷五

宋呂祖謙編

賦

不寐賦

劉攽

忳郁邑其馮中兮何鑑寐其弗夷方永夜之未艾兮廓靜處而長思悼旣往之弗及兮慨來今之曷知緒將絕而復續兮精發越而滛移倐四海其再憮兮泯萬期乎須防武勝商而歸周兮天保定其千億叔旦兼乎三王兮仰勤思而有獲孔潛精於好學兮致憤懣於無益樂好善而用魯兮孟見喜乎顏色仁弗遇於衛頃兮願奮飛而不得翟相气而見祥兮獻肇謀乎虞虢彼逺慮之與近思兮智與愚皆從其職嗟民生之多艱兮嗟以心爲形役君子有不安其命兮小民有度其力非蚊虻之噆膚兮曽內懷於大棘惟昔夢之蘧蘧兮旣悵然而獨寐亮伐柯之不逺兮何內而穼固希聖人之大覺兮綿萬世而不遇幸曲肱而自怡兮庶無迷於初度

拙賦

周惇頥

或謂予曰人謂子拙予曰巧竊所恥也且患世多巧也喜而賦之

巧者言拙者黙巧者勞拙者逸巧者賊拙者徳巧者凶拙者吉嗚呼天下拙刑政徹上安下順風淸絕

洛陽懷古賦

邵雍

洛陽之爲都地居天地之中有終天之王气在焉予家此治平嵗防秋乘雨霽與殿院劉君玉登天宮寺三寶閣洛之風景因得周覽惜其百代興廢以來天子𨿽都之而多不得其久居也故有懷古之感以通諷諭君玉好賦以賦言

秋雨霽日色淸景方出秋益明何幽懷之能快惟髙閣之可憑天之空廓風之輕冷覽三川之形勝感千古之廢興乃眷西北物華之妍云情物態一气茫然擁樓閣以髙下煥金碧之光鮮當地勢之拱處有王居之在焉惜乎天子居東都此邦若諸夏不防要於方來不號令於天下聲明文物不此而出道徳仁義不此而化宮殿森列鞠而爲茂艸園囿棊布荒而爲平野鑾輿曽不到者三十餘年使人依然而嘆曰虛有都之名也噫夏王之治水也四海之內列壤惟九而居中者實曰豫州荊河之北此爲上流周公之卜宅也率土之濱建國爲萬而居中者實曰洛陽瀍澗之側此惟舊邦迄於今日二千年之有餘因興替之不定故靡常其厥居我所以作賦者閱古今變易之時述興亡異同之迹追旣失之君王存後來之國家也噫太昊始法二帝成之三王全法參用適宜伊六聖之經理實萬世之宗師我乃謂治民之道於是乎大盡矣逮夫五霸抗軌七雄駕威漢之興乘秦之曹之擅幸漢之衰如鼎立而治終豆分而晉中原之失守宋江左之畫畿或走齊而驛魏或道陳而經隋自元魏廓河南之土植六朝之風物李唐蟠關中之腹孕五代之亂離其間或道勝而得民或兵彊而慴下或虎吞而龍噬或雞狂而犬詐或創業於艱難或守成於逸暇或覆餗而終焉或苞桑而振者故得陳其六事𨿽善惡不同其成敗一也其一曰大哉徳之爲大也能潤天下必先行之於身然後化之於人化也者效之也自人而效我者也所以不嚴而治不爲而成不言而信不令而行順天下之性命育天下之生靈其帝者之所爲乎其二曰至哉政之爲大也能公天下必先行之於身然後教之於人教也者正之也自我而正之者也所以有嚴而治有爲而成有言而信有令而行拔天下之疾苦遂天下之生靈其王者之所爲乎其三曰壯哉力之爲大也能教天下必先丰府庫峙倉箱鋭鋒鏑峻金湯嚴法令於烈火肅兵刑於秋霜竦民聴於上下慴夷心於外荒其霸者之所爲乎其四曰時若傷之於隨失之於寛始則廢事久則生姦旣利不能勝害故狂得以疾賢是必薄其賦斂欲民不困而民愈困省其刑罰欲民不殘而民愈殘所致之之道失其本矣其五曰時若任之以明専之以察始則烈烈終焉缺缺旣上下以交虛乃恩信之見奪是必峻其刑罰欲民不犯而民愈犯厚其賦斂欲國不竭而國愈竭蓋致之之道失其末矣其六曰水旱爲沴年嵗丰虛此天地之常理𨿽聖人不能無蓋有備而無患不得中者加以寛猛失政重輕逸權不有水旱而民已困而況有水旱兵革焉所謂本末交失不亡何待天下有成敗六焉此之謂也君天下者得不用聖帝之典謨行明王之教化士可殺不可辱民可近不可下上能撫如子焉下必戴其後也仲尼所以陳革命則抑爲人之匪君明遜國則杜爲人之不臣定禮樂而一天下之政教修春秋而罪諸侯之亂倫刪詩以揚文武之美序書以尊堯舜之仁贊大易以都括與六經而並存意者不可以地之重易民之教不可以民之教悖天之時必時教之各備則居地而得宜是故知地不可固有之也君上必欲上爲帝事則請執天道焉中爲王事則請執人道焉下爲霸事則請執地道焉三道之間能舉其一千古之上猶反掌焉則是洛之興也又何計乎都與不都也如欲用我吾從其中

灔澦堆賦

蘇軾

世以瞿唐峽口灔澦堆爲天下之至險凡覆舟者皆歸咎於此石以余觀之蓋有功於斯人者夫蜀江防百水而至於防彌漫浩汗橫放於大野而峽之小大曽不及其十一苟先無以齟齬於其間則江之逺來奔騰迅快盡鋭於瞿唐之口則其崄悍可畏當不啻於今耳因爲之賦以待好事者試觀而思之

天下之至信者惟水而已江河之大與海之深而可以意揣惟其不自爲形而因物以賦形是故千變萬化而有必然之理掀騰悖怒萬夫不敢前兮宛然聴命惟聖人之所使予泊舟乎瞿唐之口而觀乎灔澦之崔巍然後知其所以開峽而不去者固有以也蜀江逺來兮浩漫漫之平沙行千里而未嘗齟齬兮其意驕逞而不可摧忽峽口之逼穿兮納萬頃於一杯方其未知有峽也而戰乎灔澦之下喧豗震掉盡力以與石鬭勃乎若萬騎之西來忽孤城之當道鉤援臨衝畢至於其下兮城堅而不可取矢盡劍折兮迆邐循城而東去於是滔滔汨汨相與入峽安行而不敢怒嗟夫物固有以安而生變兮亦有以用危而求安得吾說而推之兮亦足以知物理之固然

屈原廟賦

蘇軾

浮扁舟以適楚兮過屈原之遺宮覽江上之重山兮曰惟予之故鄕伊昔放逐兮渡江濤而南遷去家千里兮生無所歸而死無以爲墳悲夫人固有一死兮處死之爲難徘徊江上欲去而未決兮俯千仞之驚湍賦懷沙以自傷兮嗟予獨何以爲心忽終章之慘烈兮逝將去此而沈吟吾豈不能髙舉而逺遊兮又豈不能退黙而深居獨嗷嗷其怨慕兮恐君臣之愈疎生旣不能力爭而彊諫兮死猶冀其感發而攺行苟宗國之顚覆兮吾亦獨何愛於久生托江神以告寃兮馮夷教之以上訴歷九關而見帝兮帝亦悲傷而不能救懷瑾佩蘭而無所歸兮獨惸惸乎中浦峽山髙兮崔巍故居廢兮行人哀子孫散兮安在況復見兮髙臺自子之逝今千載兮世愈狹而難存賢者畏譏而攺度兮隨俗變化斵方以爲圓黽勉於亂世而不能去兮又或爲之臣佐變丹靑於玉瑩兮彼乃謂子爲非智爲髙節之不可以企及兮宜夫人之不吾與違國去俗死而不顧兮豈不足以免於後世嗚呼君子之道豈不全兮全身逺害亦或然兮嗟子區區獨爲其難兮𨿽不適中要以爲賢兮夫我何悲子所安兮

昆陽城賦

蘇軾

淡平野之靄靄忽孤城之如塊風吹沙以蒼莽悵樓櫓之安在橫門豁以四達故道宛其未攺彼野人之何知方傴僂而畦菜嗟夫昆陽之戰屠百萬於斯須曠千古而一快想尋邑之來陣兀若驅云而擁海猛士扶輪以防茸虎豹雜沓而橫潰罄天下於一戰謂此舉之不再方其乞降而末獲固已變色而驚悔忽千騎之獨出犯初鋒於未艾始憑軾而大笑旋棄皷而投械紛紛籍籍死於溝壑者不知其何人或金章而玉佩彼狂章之僣竊蓋已旋踵而將敗豈豪傑之能得盡市井之無賴貢符獻瑞一朝而成羣兮紛就死之何怪獨悲傷於嚴生懷長才而自浼豈不知其必喪獨徘徊其安得過故城而一弔增志士之永慨

赤壁賦

蘇軾

壬戌之秋七月旣望蘇子與客泛舟遊於赤壁之下淸風徐來水波不興舉酒屬客誦明月之詩歌窈窕之章少焉月出於東山之上徘徊於斗牛之間白露橫江水光接天縱一葦之所如淩萬頃之茫然浩浩乎如馮虛禦風而不知其所止飄飄乎如遺世獨立羽化而登仙於是飲酒樂甚扣舷而歌曰桂棹兮蘭槳擊空明兮溯流光乎予懷望美人兮天一方客有吹洞簫者倚歌而和之其聲嗚嗚然如怨如慕如泣如訴餘音嫋嫋不絕如縷舞幽壑之潛蛟泣孤舟之嫠婦蘇子愀然正襟危坐而問客曰何爲其然也客曰月明星稀烏鵲南飛此非曹孟徳之詩乎西望夏口東望武昌山川相繆郁乎蒼蒼此非孟徳之困於周郎者乎方其破荊州下江陵順流而東也舳艫千里旌旗蔽空釃酒臨江橫槊賦詩固一世之雄也而今安在哉況吾與子漁樵於江渚之上侶魚鰕而友麋鹿駕一葉之扁舟舉匏樽以相屬寄蜉蝣於天地滄海之一粟哀吾生之須防羨長江之無窮挾飛仙以遨遊抱明月而長終知不可乎驟得托遺響於悲風蘇子曰客亦知夫水與月乎逝者如斯而未嘗往也盈虛者如彼而卒莫消長也蓋將自其變者而觀之則天地曽不能以一瞬自其不變者而觀之則物與我皆無盡也而又何羨乎且夫天地之間物各有主苟非吾之所有𨿽一毫而莫取惟江上之淸風與山間之明月耳得之而爲聲目遇之而成色取之無禁用之不竭是造物者之無盡藏也而吾與子之所共適客喜而笑洗盞更酌肴核旣盡杯盤狼籍相與枕藉乎舟中不知東方之旣白

後赤壁賦

蘇軾

是嵗十月之望步自雪堂將歸於臨臯二客從予過黃泥之阪霜露旣降木葉盡脫人影在地仰見明月顧而樂之行歌相答已而嘆曰有客無酒有酒無肴月白風淸如此良夜何客曰今者薄暮舉网得魚巨口細鱗狀似松江之鱸顧安所得酒乎歸而謀諸婦婦曰我有鬥酒藏之久矣以待子不時之需於是攜酒與魚復遊於赤壁之下江流有聲防岸千尺山髙月小水落石出曽日月之防何而江山不可復識矣予乃攝衣而上履巉巖披防茸踞虎豹登虯龍攀棲鶻之危巢俯馮夷之幽宮蓋二客不能從焉劃然長嘯艸木震動山鳴谷應風起水湧予亦悄然而悲肅然而恐凜乎其不可畱也反而登舟放乎中流聴其所止而休焉時夜將半四顧寂寥適有孤鶴橫江東來翅如車輪裳縞衣戛然長鳴掠予舟而西也須防客去予亦就睡夢一道士羽衣翩躚過臨臯之下揖予而言曰赤壁之遊樂乎問其姓名俛而不答嗚呼噫嘻我知之矣疇昔之夜飛鳴而過我者非子也耶道士顧笑予亦驚悟開戶視之不見其處

秋陽賦

蘇軾

越王之孫有賢公子宅於不土之裏而詠無言之詩以告東坡居士曰吾心皎然如秋陽之明吾气肅然如秋陽之淸吾好善而欲成之如秋陽之堅百谷吾惡惡而欲刑之如秋陽之隕羣木夫是以樂而賦之子以爲何如居士笑曰公子何自知秋陽哉生於華屋之下而長遊於朝廷之上出擁大蓋入侍幃幄暑至於溫寒至於涼而已矣何自知秋陽哉若予者乃眞知之方夏潦之淫也雲烝雨泄雷電發越江湖爲一後士冒沒舟行城郭魚龍入室菌衣生於用器蛙蚓行於幾席夜違濕而五遷晝燥衣而三易是猶未足病也耕於三吳有田一防禾已實而生耳稻方秀而泥蟠溝塍交通墻壁頽穿面垢落塈之塗目濕薪之煙釜甑其空四鄰悄然鸛鶴鳴於戶庭婦宵興而永嘆計無食其防何矧有衣於窮年忽釡星之雜出又燈花之雙懸淸風西來鼔鐘其鏜奴婢喜而告予此雨止之祥也蚤作而占之則長庚澹其不芒矣浴於暘谷升於扶桑曽未轉盼而倒景飛於屋梁矣方是時也如醉而醒如瘖而鳴如痿而起行如還故鄕初見父兄公子亦有此樂乎公子曰善哉吾𨿽不身履而可以意知也居士曰日行於天南北異宜赫然而炎非其虐穆然而溫非其慈且今之溫者昔之炎者也云何以夏爲盾而以冬爲衰乎吾儕小人輕慍易喜彼冬夏之畏愛乃羣狙之三四自今知之可以無惑居不障戶出不禦笠暑不言病以無忘秋陽之徳公子拊掌一笑而作

中山松醪賦

蘇軾

始予宵濟於衡漳車徒涉而夜號燧松明以記淺散星宿於亭臯郁風中之香霧若訴予以不遭豈千嵗之妙質而死斤斧於鴻毛效區區之寸明曽何異於束蒿爛文章之糾驚節解而流膏嘻作廈其已逺尙藥石之可曹收薄用於桑楡制中山之松醪救爾灰燼之中免爾螢爝之勞取通明於盤錯出肪澤於烹熬與黍麥而皆熟沸春聲之嘈嘈味甘余而小苦嘆幽姿之獨髙知甘酸之易壞笑涼州之蒲萄似玉池之生肥非內府之烝羔酌以癭藤之紋樽薦以石盤之霜螯曽日飲之防何覺天刑之可逃投拄杖而起行罷兒童之抑搔望西山之咫尺欲褰裳以遊遨跨超峯之奔鹿接掛壁之飛猱遂從此而入海翻天之雲濤使夫嵇阮之倫與八仙之羣豪或騎麟而翳鳯爭榼挈而瓢操顚倒白綸巾淋漓宮錦袍追東坡而不可及歸餔歠其醨糟漱松風於齒牙猶足以賦逺遊而續離騷也

懷歸賦

沈括

歸休乎嗟生亦勞兮嵗常九行而一息四方已莫不異兮欲終往而安卽披荊榛以孤鶩涉大塗之梗塞投孱顏以坌入孰爲眠而朝食謦欬一山而百折兮況千里之綿邈髙浪鱗捲而電劃兮近不保乎咫尺嗟乎子乘此而安之兮托扶搖以寸翮吾一念子之往兮意允兀硉而屹栗彼夫人之聖哲寧有欲乎顚躓摩冥冥之無窮抽萬世之潛黙𨿽皎中而自信亦終防坎而莫覿來之不可與謀兮果去亦庸何傷旣振轡而大驅兮盍倡佯其所適期無羨於古人兮苟亦善吾之令徳終曠蕩之可驤兮信幽履之不惑

黃樓賦

蘇轍

熈寧十年秋七月乙丑河決於澶淵東流入鉅野北溢於濟南溢於泗八月戊戌水及彭城下余兄子瞻適爲彭城守水未至使民具畚鍤畜土石積芻茭窒隙宂以爲水備故水至而民不恐自戊戌至九月戊申水及城下者二丈八尺塞東西北門水皆自城際山雨晝夜不止子瞻衣制履屨廬於城上調急夫發禁卒以從事令民無得竊出避水以身帥之與城存亡故水大至民不潰方水之淫也汗漫千餘里漂廬舍敗冢墓老弱蔽川而下壯者狂走無所得食槁死於丘陵林木之上子瞻使習水者浮舟檝載糗糧以濟之得脫者無數水旣涸朝廷方塞澶淵未暇及徐子瞻曰澶淵誠塞徐則無害塞不塞天也不可使徐人重被其患乃請增築徐城相水之衝以木堤捍之水𨿽復至不能以病徐也故水旣去而民益親於是卽城之東門爲大樓焉堊以黃土曰土實勝水徐人相勸成之轍方從事於宋將登黃樓覽觀山川弔水之遺迹乃作黃樓之賦其詞曰

子瞻與客遊於黃樓之上客仰而望俯而嘆曰噫嘻殆哉在漢元光河決瓠子騰蹙鉅野衍溢淮泗梁楚受害二十餘年下者爲污澤上者爲沮洳民爲魚鼈郡縣無所天子封祀太山徜徉東方哀民之無辜流死不藏使公卿負薪以塞宣房瓠子之歌至今傷之嗟惟此邦俯仰千載河東傾而南泄蹈漢世之遺害包原隰而爲一窺吾墉之摧敗呂梁齟齬橫絕乎其前四山連屬合圍乎其外水洄洑而不進環孤城以爲海舞魚龍於堭壑閱帆檣於睥睨方飄風之迅發震鞞皷之驚駭誠蟻宂之不救分閭閻之橫潰幸冬日之旣迫水泉縮以自退棲流枿於喬木遺枯蚌於水裔聽澶淵之奏功非天意吾誰賴今我與公冠冕裳衣設幾布筵中酒相屬飲酣樂作開口而笑夫豈偶然也哉子瞻曰今夫安於樂者不知樂之爲樂也必涉於害者而後知之吾嘗與子馮玆樓而四顧覽夫宇之宏大繚靑山以爲城引長河而爲帶平臯衍其如席桑麻蔚乎斾斾畫阡陌之從橫分園廬之向背放田漁於江浦散牛羊於煙際淸風時起微云霮防山川開闔蒼莽千里東望則連山參差與水皆馳羣石傾奔絕流而西百步湧波舟楫紛披魚鼈顚沛沒人所嬉聲崩震雷城堞爲危南望則戲馬之臺巨佛之峯巋乎特起下窺城中樓觀翺翔嵬峩相重激水旣平莽浮空駢洲接浦下與淮通西望則山防爲玦傷心極目麥熟禾秀離離滿隰飛鴻羣往白鳥孤沒橫煙澹澹俯見落日北望則泗水湠漫古汴合焉匯爲濤淵蛟龍所蟠古木蔽空烏鳥號呼賈客連檣聯絡城隅送夕陽之西盡導明月之東出金鉦薄於靑嶂陰氛爲之辟易窺人寰而直上委餘彩於沙磧激飛楹而入戶使人體寒而戰栗息洶洶於羣動聴川流之蕩潏可以起舞相命一飲千石遺棄憂患超然自得且子獨不見夫昔之居此者乎前則項籍劉戊後則光弼建封戰馬成羣猛士成林振臂長嘯風動云興朱閣靑樓舞女歌童勢窮力竭化爲虛空山髙水深艸生故墟蓋將問其遺老旣已灰滅而無餘矣故吾將與子弔古人之旣逝閔河決於疇昔知變化之無在付杯酒以終日於是眾客釋然而笑頽然就醉河傾月墮攜扶而出

宋文鑑卷五

欽定四庫全書

宋文鑑卷六

宋呂祖謙編

賦

感山賦

崔伯易

客有爲予言太行之富其山一名皇母一名女媧或於此煉石補天今其上有女媧祠因感其說爲之賦其辭曰

曲轅先生從先大夫之南徵省黒許於紫霄訪武王於朱陵授羅浮之隱書擷三茅之神英息肩淮泗之濱閉關歌與世無營一日梁國公子銅鞮處士闖然踵門悅然相親曰先生倦遊者矣祈有異聞先生不對賔請愈勤於是爲論山中之物山中之民敍山中之遺懽詠山中之淳文二客相視而笑曰先生唐相之家族蕃西京京於吾鄕駕財累程連聨髙山見於羣經玆其不言疑未之行試爲先生陳之何如公子贊之處士曰夫坤厚之勢猶一人之體昆侖爲之首自首而下岟防屹�無復平地陵轢百國有陰山焉橫二千餘里北爲戎狄南爲古聖之所治測中言之殆吾國之乾位昕天銅渾周髀保章參地之形玆爲最詳上正樞星下開冀方逢胃而畢自栁以張亂則冀安弱則冀彊起爲名丘妥爲平岡巋乎甚尊其名太行挾大河於楚東瞰北嶽其在旁其髙也邐迆而上始莫知其髙也登躡千里昻目而前望駭實與夫天當其深也繚繞盤辟始莫知其深也馳朔東而左轉垂三月而見脊盛連延乎碣石傳曰東海之水不盡而此山也吾莫知其所極此其知言哉如彼大邦圻鉤壤連如彼大川洲維浦聨殊鄕異觀習乎所傳坳然若鞍者曰鞍山突然若竈者曰竈山色黒者黒山形方者方山如此之類名何可殫墨翟察而知驥之貴屍俊過而辧牛之難穆王升由雀道而出世宗行自大河而還孝明嘗登幸上黨郡章帝以防至天井闗孟徳北上紀摧輪之恐謝公西顧引憂生之端阮籍失路而詠懷劉峻懷交而發嘆歸晉陽子惠之便道對二阪祖濬之祥觀開元錫問於逢車武徳置縣而當煩霍褰吾襟共附吾肘纒午壁之勢探長城之口天門揭其部分烏嶺支其蹂姑射王屋隆慮雷首靡迆嵚岑參錯飣餖或拱其左或捧其右或其前或贊其後讓以奇巘貢以重岫曽誇娥之輸力攡大帝之寶授上晻曖兮擊下砰磕兮鯨闘又若王畿之外五等諸侯奉命守土率屬千萬悉面內而騰輳此山之形也汾潞丹洹滹池澱易洓沁淇潼淸源濟溴奄呴將迎縱橫漱激安陽巨馬出其誇白防北涿度其液觸遙阜以孤引防榮光而歷羃凝染漸漬裒靑貯碧此山之容也奠荒有神開社有伯以風主威以云主澤翻手熯陽覆手霹靂近靡百城逺霈萬域暴暑亟寒暗天一白煙不得爲瘴气不得爲疫豈其幽深也深其欲而難期其並合也合其力則無敵此山之气也軒後以來至於成王自時建都遷徙不常逺近表裏其陰其陽春秋之前封國旣多春秋之後惟晉爲疆大抵以兵爲阻以險爲防守不敢防戰不敢忘越至卑耳而齊相以霸一入孟門而平公防亡燕趙中山衛韓與魏或主山東或主河內或主山西或主河外或城其隈或據其防或保作咽頸或恃爲腹心屯畱有常阻山陽有常界跬步之側萬人死之復驅萬人而地不少退如羆斯林如虯斯壑左顧右睨牙鋒鍔乘間薄人肝腦塗地以搴旗虜將而爲樂不然假息竊視扞以城郭從姬歌兒名琲重璞不敢不獻𨿽欲藏之亦終歸乎攫摶駭乎哉固嘗一朝之中一捨之間烹四十餘萬之眾築頭顱之山舉長平爲鼎鑊舊壁荒城豆分棊錯今千餘年幽陰寂寞此山之勢勝也當時雄豪疊指交質行野者非樂其野逐獸者非卽其獸裴徊陵陸逾跇陂阜裁約六國睥睨九道孰爲龍首孰爲天竈向背孰徙艸木孰遘器械孰便慿倚孰厚東西孰廣南北孰衺爲虵孰尾爲鸛孰噣孰方孰圓孰牝孰牡衝輪孰敏沮鴈孰懋孰利襲掩孰利藏覆孰此出擊孰此入冦孰可徒摶孰可騎驟孰可啗誘孰可斥孰可接戰孰可挑鬭孰最恐夜孰不欲晝勝此孰逐敗此孰救佯道孰止乘亂孰走孰要於邇孰閉其後記省在目陳說在口慿軾結靷忿豢去就所過之邑鸇視狼吼詰無不講向無不偶入軍則建旗鼓入朝則佩印綬以國試膽以民試手爲縱橫家隨以此售闗警遲速稱畫貧富矯尾厲角恐愒翻構鬼神不能窺其密賢畯不能糾其繆中人主之利欲移將相之恩舊其後或主或臣建功立業尢顯聞於後世則有決羊腸之險壍此山之道攻榮陽伐韓以威天下應侯爲秦昭王之謀也據敖倉之粟杜此山之阨距飛狐之口守白馬之津使天下知所歸者酈食其爲漢髙祖之謀也逾此山入射犬破靑犢之眾殺謝躬於鄴以收復天下爲心者漢光武之謀也濟河降射犬之眾還軍敖倉屬魏種以河北事然後西向以爭天下者魏武帝之謀也進據武牢扼其襟要俾竇建徳不能逾山入上黨收河東之地而卒以並天下者唐太宗之謀也徐思以觀亦吾之近藩北壓燕薊西臨順檀籠裏控外聨區接寰州開其隅邑疏其間衡而爲壘缺而爲闗有朝歌內黃黎陽之支離有五原髙平廣民之依攀前規成臯逆嬰邯鄲收褰帷趣駕之威宰簮笏假轡之官大城望之如雲小城夾而金安各負城勢熊驤虺蟠宿貔貅之徜徉峙芻粟之巑岏此又其山古今因人以明效者也偏隅之祲蒸鬱成像或爲樓闕或類亭障下利懇辟其土白壤谷備五種頴粟丰穰以陶則不窳以牧則易長騂鴇駩駽騧驪驖駔繁鬛赤喙黃脊白顙奇毛異骨駧駾駚驡或出凹揜或防廣敞或隨齕而乍散或就飲以羣往秦靑覩之而目造父逢之而伎癢若乃邊風夜號寒气朝蕩木葉晝脫川原蕭爽挺逸彩之疎瞬厲雄心之倜儻分騰而郊野暗聚鳴而阮谷響最下者贏糧載士日中而馳百里鳯臆蘭筋探前抉後何止乎蹄間三丈馬之所施險之所依有徳者然後能之其或守之不以道用之失其宜則是二者在所爲盜賊之資司馬侯告晉侯以先王之不務者非棄之也而吳起言商紂之國志有激於當時何則宣帝處先零金城而終貽漢患武帝倚元海並州而俄傾晉基自後聰曜石勒姚萇季龍元魏髙齊諸苻慕容呼侶嘯類提占戎或屯於定襄或保於居庸或建都鄴下或渡軍河中或攺元離石之北或僣號沙河之東胡塵一逾三闗遂空長沙之城洛陽之宮搖轡長驅傳國都而扼蹤暴衣冠於塗炭客宗廟於妖凶更帝疊王抑爲盛衰其四方簡冊不可得而書者幾防戰而防攻由是觀之爲彼君者始之失於一朝遂使天下之人親戚離散一百二十六載掛性命於兵鋒此又當世賢人君子登髙慮逺所宜追述爲萬世深誡者也當彼之時國中窄而山中寛天下危而山中安外憸人苟容以盜官兮內浩歌乎考槃外吁嗟愁涕之辛酸兮內遊鹿豕其方歡外窮奢極侈以相殘兮內交讓乎瓢簞外伏椹縮劍以銜寃兮內樂天其盤桓仁智所依仙聖其迹其動如龍非迅雷烈風不起其出如鳯非醴泉甘露不食服皇媧之妙道藏補天之神石或餌術而采芝或吞陽而液或自耦於樵釣或偶懷於老易引公和之餘韻振文舉之歸策壄王二老猶自輕之士壺關令狐殆多言之客至精元以友造化緒餘尙足以治萬國此其山之隱逸也卽以仰之首名歸山嶺營紆余巉巖孱顏曵泉紳之飄颻束云衣之回還樻眾精於寶姥糝靈气於天丹矗雰霞之朝覆豁光怪之宵環其金則鈑鍚鏐銑鐐鑗鏋鑀其玉則瓊玖琄璒琦璵璠石黃緑而靑碧珠瑉瑰而木難餘糧石脂之磽防赭堊理長之爛斒陰映宛倚穹注蟠聨絲絺氈鉛鹽銅礬備先賦之不名距三方而祖防復有紫沙黃霧神鋼是取逗落液於庳澗萃堅英於弱土播蚩尢之遺勇回歐冶之靈顧下分擅乎百源上夾輸於六務此其山之琛賂也其鳥五色豪鷹窟生崚嶒貌如秋胡皎月明星呴撥利防足捲枯荊雕趨鶚隨往還靑木棲則鵗鷣鸒鸛水止則�翠鳬防殊種詭類莫可殫名其狀如麋有距回角馬尾聲若鐘磬以出爲瑞赤虎文豹黃熊封豕麏鹿貒防行摶坐噬艸則紫團之葠勤母漏盧麋銜牡蒙蓯蓉首烏牛膝豹足龍沙虎須赤節紫蒨如雷茈胡雲英玉支解蠡庵防鹿腸鶴虱彭根屈據澤態夭糅芳臭粉敷或同葩異實或冬榮暑枯或珎傳太一或用講史區木則有榛有栗其桐其椅篁篠懷風桃李成蹊楩柟楓檜思仲蕪荑梓漆樞栲靑檀紫葳樅檍槐棗棠橊楟黎陽櫨檿桑枌楡棪槻交抵並節韜唐防隄身緣中材實資療饑松栢千歳蹇金石姿彌根萬仭之峯落影千丈之溪孤幹直出百尋而後有枝逺而望焉或如翔鸞或如蟠螭其大蔽牛其圓中規參差櫹槮下隔百步猶樛戞而相羈公子矍然曰陸產之盛僕知焉不若是之詳也且聞之漢甘泉肇於武帝唐含元建於髙宗或決事於上或受計其中始用材之有餘終興利於無窮陛下臨禦以來四十餘年未聞圖苑囿之觀土木之工戶牖朱緑之飾詔五嵗而一易服玩帷帳之具𨿽屢補而尙供四方黎元自視忲然咸願獻力京師進祺皇躬聽鐘鼓管籥之音瞻車馬羽旄之容儻有司因億兆之心率懷衛磁相澤潞之人披蒼莽伐崆巄賤新甫之得簡䢐徠之封激春淫之悍豪扶丹濟其來東經營庶民作爲新宮以壯閬乎中區以周嚴乎九重髙闈祕廬待從兮蜿蟬翠旗黃屋往來其沖融追三雍養老之法申其孝慈復延英訪問之迹考其邪正更取士之獘法著久官之新令明刺舉勸沮之典絕苟簡異同之政廣廡長廊翼其兩旁左選天下經術辯通之士以爲議郎居講朝廷疑難之義補百司之闕出委觀民決獄之事以信其所詳右選天下材勇溫恭之人以爲衛士居講司馬軍機之要掌諸門之禁出委偏禆別屯之任以觀其所蒞興利如此顧不爲偉歟山日以開貨日以通眾庶習知勿爲牢籠欲發者發欲攻者攻登者搰者剝者斵者烹者掇者縶者弋者四時憧憧皆民所同庶寶之淪幽萬模之紛紜雕艧彩制羽毛羣弓矢鎧楯之材輿馬骨革之倫被服纎華鼓鑄精珍三十取一歸於縣官寧有聞子富而父貧興利如此顧不爲偉歟公子再言處士再思之曰公子之惠亦云善矣且民可與樂成不可與慮始況乃三晉人號沈鷙孕鶉火之流烈感斗極之勁气瞻顧端巧手足便利蔑淫蠱狂厲之感無喘夜皸瘃之累專思慮而喜任俠貴然諾而多懻忮重淪姦侈之化孤守而莫變由防唐虞之澤彌久而未墜平居之際以義气相視馳馬射獸以爲樂投石防距以爲戲悲歌慷慨以攄其郁矜誇功名以見其志自古受命之主不先得其土則先得其士不得其地不足以控諸夏不得其兵不足以威萬防粵天寶失禦之後事𨿽近而不復言而五代不綱之時其迹甚明而可以數朱梁失守則晉人南下而急攻河陽師厚不死則魏博六州據山口之路莊宗之禍由鄴郡而起淸泰之敗緣上黨之助蕃戎陷相而石滅鄴兵過河而劉去或羣盜乘隙而並出或前軍自此而先渡河東之舉昧李驤疾度控孟津之策世宗之徵賴車駕倍程有南平之遇可畏也如人懷心腹之疾難去也如木受根柢之蠧故吾太祖皇帝之興也踐祚五月親平澤潞念賊失仲卿之計不西下而直趨懷孟而我用向拱之言速濟河而擊其未聚離穴成擒吳祚之前料登無難色李氏之深諭如洪波薄江借海以爲力大霆擊空與電而俱赴交廣閩蜀之區淮海江漢之壖彊侯暴王襲頓蹁躚納士稱臣冠佩鄰聨𨿽天命之所在亦主威之使然其勢如此猶藏太原謝將休戎十有九年太宗之弔伐也指師爲林轉糧如川斷石嶺之應剗隆成之堅躬擐甲冑劘鋒易晝夜圍督六師爭先壓之以天下之重然後始能破焉迨我眞宗撫養其人畱蹕授闗南之師促使益安陽之屯許北國之通和勅猛將之疏軍以至陛下仁風徳澤扶導長養逾八十春賦不聞竭其才力未嘗疲其身憙辯者不知約從連衡之謀尙勇者不知收城奪邑之勤室家熈熈老於耕耘如養虎者不與之全物賞先至者不導於一津玆柰何合之深山觸鷙猛而爲勍敵之怒心鐖鑿棘矜若南國之茶海濵之鹽千百良民化爲頑兵或防欲而拒捕或負恃而貪淩始逭罪而羣亡終盛气而橫行鎭之常員則威有所不足列之大誅則民轉相震驚陸機謂興利不足以補害君焉孰懲公子曰不然古初生民禽獸雜居無機械以薦食無衣裳以被軀累聖哀之修其所無鑽燧取火鑠金於鑪鋭以鋒刃俾持以趍逐其虫虵創其室廬刳木成舟結防爲罛剡木爲矢木爲弧以飲以食以畋以漁服牛軺馬紡績防鋤後王因之訖今以娛安有至治之世導民以利復爭亂之是虞太公封齊熊繹封楚魚鹽之義山林之阻公一發之民往如鶩不數十年齊楚以富彼諸侯之國民且守法豈天下之廣人或敢侮調發存邑裏之籍出入視保伍之名倚之守令之良防以使者之能蓋建隆初興通餽之役奚今日之政姑息而艱行是有司不復舉因民之利四方無時有可勞之氓弗防所治之法何如而已亟此禁山海之圖疑所思之未明處士曰君不聞天子之建宮乎厭江陵之瑰幹空鄧林之巨樹山鬼見榮而儵爍坤後斥緼而容與靑帝執規白帝司矩攝離朱之魄防其徽纆捨倕繭之神明其斤斧裁魯鎭以爲址判湘巒以爲礎趨步而鳥正叱吒而虹蜺舉星覆重橑云縮萬堵塗以齊赭甓以虢土華薦金石之美梁修牙角之賦揚瑤琨與織貝荊砮丹而箘簵防羽之纎縞澗之枲紵優尊而百禮六樂華國則東房西序邦賄丰息寧主是耶公子曰嘻上方東被於琉球西薄乎羊同南暢於訶陵北憺乎空峒積摯鴻臚塡貨大農天人之交何求而不克徒念覃懷之城三河之衝漘斷乎滄溟背棲乎犬戎齊楚甌越魯鄭巴卭轅有所不適檝有所不通重兵之常處列城之所宗將帥之治守詔使之過從壤地所生衣食所庸不疲其貲卽疲其力不出於官則去於農帑焉而乏府焉而空或驕陽淫雨之災或戍發備河之逢流離其民易資梟雄或陰防於朋仇或椎埋以成風故先諸權俾怡其衷禹散歷山之金而贖賣子之虐湯鑄莊山之幣而救無之凶非先君不足以說士非首眾不足以就功如彼泉源我發其防如彼委藏我啟其封設坐視天財而不知發猶有此民而不以爲兵徒示二敵之涵容處士曰君知其一未覩其二琉璃之河華林之莊昔居臣民今遊犬羊然黠虜奚民視此而莫敢乘焉吾非有以守之殆由天設於王公帝限乎犲狼若之何侵而夷之以紓其行餌之可欲以發其狂義未聞於灌兵或興於爭桑投蒭生心文子之至諭牛甘必鬭管堅之所量國家近邊𨿽上腴之地久禁而不耕所棄甚輕爲利甚明發丁以通驛隋政之已失治气而未盡魏室之旋傾彼烏足陳於治朝哉山東之兵三十五將之師君所聞也請置其說公子曰大農之家不患穿墉而廢囷倉善賈之行不念胠篋而捐金珠備得其術則害何能擾利果大入則小或可疎今防秋之兵不寄之土豪而歳起屯戍繕治之物不蓄於逐州而授於京都不募人訪銅而私或自鑄重給民曠土而爭糴於胡遺計若此庸爲利歟由眾人焉南牧之慮將智者兮北伐之塗推石傳土決其成功束馬懸車胙乎能事突收燕樂捐範陽涿郡三道之師直壓懷柔拒虎北石門四兵之勢引輕軍發羗夏之東穴出奇道斬匈奴之右臂二客紛辧旣久色相不平抗袂俱起質於先生先生囅然而笑適然而興曰坐吾告汝夫有財而弗取無道者之言也取而不以先王之制無法者之言也二者吾聖人之深惡不順乎冬夏不相乎陰陽禽獸之殄暴貨幣之誅不時而源枯不禁而山傷逆於天元降爲災祥則𨿽傳道之人豈容無責哉古者大徳大功之人天子尊之公侯之爵殊其奉養之方功厚者享亦厚徳長者報亦長推之四海之內入爲公卿出爲牧伯盛不過數十土地所育人民所藏其貨易供其財易當然報非天子之獨私焉蓋天下皆樂其有以報也故其民賢者勉焉以修其業愚者𨿽甚欲焉而無敢望其志易平其勞易償今髙貲大姓之家列肆侔於府庫邸第羅於康莊金紺采綴鎪劘焜煌被以黼綉裹以雕墻狗馬棄齊民之食飲輿妾賤士夫之衣裳賔昏祠塟隳敗紀綱通吏賣法陰淫陸梁其慿荒負險之民擅彌山絡野之彊畜奴如兵占田論鄕主逋豢冦者攸眾寶藏甲者爲常州縣徒史私爲之視察鄕亭部夫公隨之奮攘是天下山林之出除公上之賦守令吏寺略有常制每郡每邑宛轉麋潰輸防侯而防王彊桀相師極欲爲威怒网而川貧笑斧而林飛孰察諸刋剝水火之遺制孰卹乎堅穉曲直之所宜積之徒多而器用殊寡舉之或逺而民資自疲富者售之益輕貧者勞而愈防誓窮原藪之饒而況膏腴之歸乃方乃州或蝗或饑民以爲災而彼反爲宜從是其氓匿稅並田之不暇益令羣猾藏租隱地之無疑南方諸山非復昔時材不愛而木不蕃畋不時而獸不滋迨有千里不毛裹餱莫支是天地陰陽晝夜長養猶不能以克其欲則吾民何負獨爲貍而畜雞蓋馭民無予奪之政厚生無發斂之期萬物失由儀之道四海廢崇邱之詩或者縣官列膠幹皮羽之須營棟宇舟車之材上苛之以敲笞下撓之以追催索之於邇則此旣莫有求之於逺則險孰能來方此之時跱蓄之家驩相比朋固所以制百姓之命期年而簒其業更歳而竭其才如是不已饑寒怨愁不委於溝壑則聚爲盜賊非此二者吾不知其安所爲哉始於傷財則終於害民察其蠧國必固乎亂俗故國家以皇祐之版書較景徳之圖錄𨿽增田三十四萬餘頃返減賦七十一萬餘斛由是言之土地財利名制約束不用先王之法其爲也民失其平若之何而可復髙者愈貪而肆虵豕下者抵禁而趍口腹刑罰日增烖害日續蓋兼並不去不足以語政制度不立不足與言治禁餳存省米之說賤肉有愛牛之意此言𨿽小可以類推事爲之法物爲之制數罟之得非不多也先王禁之以其傷生原蠶之利非不博也先王禁之以其害气果實未熟木不中伐用器不中度禽獸不中殺鬻於市者執而有罰不以其時不順其教捕一禽折一艸謂之不仁斷一樹伐一木謂之不孝公卿大夫羣士黎庶居室有器器械有度車馬有等衣服有據飲食有常味人徒有常數戮民不敢服絻君子不履絲屨爲農者不得爲工爲士者不得爲賈天王之尊也合圍猶惡其盡物諸侯之貴也殺牛尙戒於無故小旣無越大豈容負艸木鳥獸而舜以命益水火土谷而堯以任禹名山大川縱封國而不朌至其漆林獨二十而徵五著於後王修之愈明典之於天官圖之於地卿任之九職之事辧其五物之徵主山而有虞主林而有衡中士下士贊其政令府吏胥徒頒其所行豺祭而弓矢陳隼擊而罻羅興司險達其道路山師辧其物名鷙獸在前穴氏火物而誘之出阱擭旣設氏伐鼓而使之驚然後萬民隨之詔焉以程斬材者有期月竊木者有常刑至於金玉錫石卝人之專取犀象麋鹿角人之所登率避其孳育以待其丰成必以其時素王稱其大順不可勝用孟軻陳其養生貴賤有差六器五輅之資民得而無所用興造不妄五金六材之屬民用而無所傷禁發之有期重輕之有常天生時而寒暑平地生財而品類昌碩以盆鼓蕃以谷量暴暴如山嶽渾渾如河江山出銀甕丹甑棷聚麒麟鳯凰追前世之盛被於此時以吾君之聖方諸先王陶唐之二宮姚虞之總章商人之重屋周人之明堂𨿽尨眉耆耉愛惜朝夕期有以必覩也子之言曽何比今於漢唐陛下慈仁如天廣厚如地任臣則勿疑聞諌而必喜賞罰不濫切愛乎民命祭祀罄防動交乎天祉逺民之𨿽守臣不知而知之甚詳克已之誠在匹夫難行而行之甚易至若五帝憲老之禮三王觀風之制六典建官之法三適進賢之例患有司不得其術不患朝廷之不行患臣下不舉其職不患信任之不至今也輔相大臣左右良士重君子爲臣去就之節思古人得君功烈之致施以善俗爲本學以力行爲貴居朝廷不以先後持其嫌守藩鎭不以內外疑其勢同徳一心齊力恊議臯陶謨而失契稷之業伯夷讓而中防龍之志以共察天下之善不使有蓋虛驕士之黨以共收天下之傑不使有妬功蔽賢之吏以眾人之耳爲耳聽眾耳之所不聽以眾人之目爲目視眾目之所不視授百司因革於吏而總其成績委二邊軍賦於將而責其必治法制素具東南旣饒天府宏壯訓練有時吳越皆霸王之兵朝令乎西西納十四州之地夕使乎北北歸十三州之城渾然臨之以至健隤然載之以不傾伊洛之水畫乎其前戎夷畏之逾黃河之湍邱垤之山簣乎其旁戎夷阻之甚太行之橫與其邀近功於一山增眾糅之牽危疑於往代汨因循之名使王者之興百有餘年神聖在位而仁愛之澤獨未及於禽獸艸木曷可同世而語哉二客離席局跽媿謝不敏請爲弟子旣而少進曰問阜財得阜民之法問治山得治國之風且昔者將大有爲之君必有所不召之臣欲有謀焉則就之不得已而後起有學焉而後臣者有不可得而臣者今山之隱逸亦如是而後至乎曰莫可得而知也神農之於悉諸黃帝之於崆峒顓頊之於緣圖髙辛之於柏招帝堯之於務成帝舜之於尹壽禹之於國先生湯之於伊尹文王之於鬻熊武王之於尙父周公之於虢叔齊桓之於管仲然尊徳樂道說者如此也吾觀之彼數子者之心將如是而已乎莫可得而知也二客怳若自失再拜而罷

宋文鑑卷六

欽定四庫全書

宋文鑑卷七

宋呂祖謙編

賦

珠賦

崔伯易

髙郵西北有湖名甓社近歳夜見大珠其光屬天嘗問諸漁皆言或遇於它湖中有竊謀之者則風輒引船而去終莫能至賦曰

萬物之精上爲列星其在下者因物而成形故天下之偉寶不妄其所托托物之主實內鐘乎神靈吾嘗臨東海旅南溟泛淮江之湯湯濟嶽陽之洞庭觀其溶液衍裕蓋天地之委藏祕怪惚恍鮫虯崢嶸豈世人敢指名哉若乃云夢震澤浮梁合浦獸潛宮亭神見牛渚直湘沅以南浮懷涇渭以北注顧導東而成滄浪激西而爲灔澦延平誕奇漢臯殊遇率傳載之雜出爲異物之所處或設限於藩服或效琛於王府鑠髙郵之經治裂揚川之故步有湖旁將三千所大或萬頃小亦千畝迆邐兮聨絡參錯兮駢布由卑以自處兮傾數十州之羨沃穹山大野谿谷原藪晝夜走險越千里而來赴者莽不知其防千百處壓東南之湠漫勢防防而無涯魚則鰋鯉鯿鱖鯩鰱鱨鯋鳥則鴇鴰鳬鷺防鶤鴻鴽翥若煙海防如泥沙虫螺蟹若蝦蛤卉菱芡而荷華木不數舟陸無算車漑灌乎民田漕引乎國家夾埭長陂程水壤之固防飭官命屬壓功利之紛挐迨夫地脈泉源孰爲要遮潛合陰附應淮海之砑防風翻瀾矧其甚耶其或駭怒決溢隄防之所不知泱漭千里農民播溺宛轉流離而不相救又況其廬舍之與桑麻噫是亦涉者之厖觀矣瑰祥恢怪庶防乎托焉間乃省貢書考圖編所陳者特盤飱之微固不聞有把握之貴爲當世之所傳發詠乎川珍翺翔乎水邊爰有蘆人漁子相語而來前曰先生之念者貨也若夫川澤之精理則不然不寶於人獨寶於天今此有夜光之珠產於深淵我意其神先生辧旃其始也天和景晴湖波夜平煙冉冉以四收萬籟息而無聲則是珠也凜气將之若海月之升含彩吐耀周隅皆明呀紺石而爲宮被緑苔以垂纓挹奔星之光芒吸沆瀣之精英木散景兮扶疎艸露實兮紅靑林烏驚而移枝羣犬愕兮爭鳴於是卭人徐呼上流俱起撫鴻罿以先趍領罾笱之已試連徽挺扠灑綱持枻嗟𨿽鑑其眉睫疑未曉其機器方詭置之漸張果造形而已逝而況伏見靡時欻彼倐此與蛟龍之爲朋曽風雨而作衛彼能三足而在籞鼈九脇而充饋漢蛟蚱之靑骨鄭黿羮之異味勍牛悅水而黃奪澤馬翫繩而足躓犀狎而解角翠因媒而折翅江使被執於行役巨魚爲臘於貪餌文貝瑇瑁出禍其腸腹金華玉英坐窮於淘縋蜃胎寒熠燿自喜忲絕意於遐引適足殺其軀而已矣是故號數選者我固謂之貨也能不爲珠之笑耶予曰嗚呼噫嘻信子言也旣明且哲則大雅君子者耶不常所居擇利害而去就者耶用以晦明知在已者耶色斯舉矣學孔子之徒者耶薄泥塗而不辱不恥下賤者耶川不涸岸不枯有徳鄕裏者耶久而不聞其遁世者耶旣而復曰嗚呼噫嘻照魏王之乘耶燭隋侯之室耶謂上幣耶飾冠冕而佩耶客有聞者亦矍然而興曰嗚呼噫嘻吾聞諸石室之書曰王者得之長有天下四夷賔服然則得之者或非其心獨王者之心耶

煎茶賦

黃庭堅

洶洶乎如澗松之發淸吹皓皓乎如春空之行白雲賔主欲眠而同味水茗相投而不渾苦口利病解膠滌昏未嘗一日不放箸而策茗椀之勲者也余嘗爲嗣直瀹茗因錄其滌煩破睡之功爲之甲乙建溪如割雙井如遽日鑄如防其餘苦則辛螫甘則底滯嘔酸寒胃令人失睡亦未足與議或曰無甚髙論敢問其次涪翁曰味江之羅山嚴道之防頂黔陽之都濡髙株瀘川之納溪梅嶺夷陵之壓甎臨卭之火井不得已而去於三則六者亦可酌兔褐之甌瀹魚眼之鼎者也或者又曰寒中瘠气莫甚於茶或濟之鹽勾賊破家滑竅走水又況雞蘓之與胡麻涪翁於是酌歧雷之醪醴參伊聖之湯液斮附子如博投以熬葛僊之堊去藙而用鹽去橘而用姜不奪茗味而佐以艸石之良所以固太倉而堅作彊於是有胡桃松實庵摩鴨腳勃賀蘼蕪水蘓甘菊旣加臭味亦厚賔客前四後四各用其一少則美多則惡發揮其精神又益於咀嚼蓋大匠無可棄之材太平非一士之略厥初貪味雋永速化湯餅乃至中夜不眠耿耿旣作溫齊殊可屢歃如以六經濟三尺法𨿽有除治與人安樂賔至則煎去則就榻不遊軒後之華胥則化莊周之胡蝶

別友賦

黃庭堅

曩聞義於孫李指尊選以見招惜予行之舒舒曰其夜以爲朝予望道於垝垣見萬物之富有恨逸駕之絕塵又驂予以四牡喟車後之無策其四方乎索友仰雲飛而注弋俯淵靚之沈鉤或一能之勝予忘日月之不予謀或登吞舟之鱗或下垂天之翼手予弓而不釋恐斯道之或息維廬江之四李三隱約於龍眠維若人之仕蚤懷明月而麗川歳庚午而防梁語聞道之大用吸江漢以爲深累邱嶽以自重尾擊之而首應西犯之而東抗棄旗鼓而不逐儼其陳之堂堂偉道學之崇崛增懦夫之激昻觀出日於東方𨿽於食馬而不吝無肯綮以自試居自喜於余刃彼覆卻之萬方期斯言之猶信水渾渾而進舟風剡剡而侵裘恐事親之不勸則推是之同憂

汴都賦

周邦彥

臣邦彥頓首再拜曰自古受命之君多都於鎬京或在洛邑惟梁都於宣武號爲東都所謂汴州也後周因之乃名爲京周之叔世統防政缺天命蕩杌歸我有宋民之戴宋厥惟固哉奉迎鸞輿至汴而止是爲東京六聖傳繼保世滋大無內無外涵養如一捨牙帶角莫不得所而此汴都髙顯宏麗百美所具億萬千世承學之臣弗能究宣無以爲稱伊彼三國割據方隅區區之霸言餘事乏而三都之賦磊落可駭人到於今稱之矧皇居天府而有遺美可不愧哉謹拜手稽首獻賦曰

發微子客遊四方無所適從旣倦遊乃崎嶇邅回造於中都觀土木之妙冠蓋之富煒爗煥爛心駴神悸瞁防而不敢進於是夷猶於通衢彷徨不知所屆適遭行流先生目而招之執其袪局局然嘆曰觀子之貌神彩不定狀若失守豈非蔽席隱茅未遊乎廣廈誅艸鋤棘未擷乎蘭蔎披褐挾蘊未曵乎綺縠微邦陋邑未覩乎雄藩大都者乎發防子姡然有赧色曰臣翺翔乎天下東欲究扶桑西欲窮虞淵南欲盡反戶北欲徹幽都所謂天子之都則未嘗歷焉今先生訊我誠有是也然觀先生類辯士其言似能碎昆侖而結溟渤鏤混沌而形罔象試移此辯原此汴都可乎臣固不敏謹願承教先生笑曰客知我哉於是申喙據牀虛徐而言曰噫子獨不聞之歟今天下混一四海爲家令走絕徼地掩鬼區惟是日月所防陰陽之中據要總殊揭鍵制樞拱衛環周共安乘輿而北汴都禹畫爲豫周封鄭地觜觽臨而上直實沈分以爲次推蓬澤之固境昔合縻之所至芒碭渙渦截其面金隄玉渠累其脊雷夏灉沮繞其脇罍邱訾婁夾其腋梁周帝據而麋沸漢唐尹統而寧一故此王國襲故不徙恢圻甸域尊崇天體司徒制其畿疆職方辧其土地前千官而防朝後百族而爲市分疆十同提封萬井舟車之所輻輳方物之所灌輸宏基融而壯址植九鼎立而四嶽位仰營域而體極立土圭而測晷蜀險漢坌荊惑閩鄙推此中峙不首不尾限而不迫華而不侈環睎睋於郡縣如岣嶁之迆邐觀其髙城萬雉埤堄鱗接繚如長云之方舒屹若崇山之防坤靈因贔屭而局蹐土怪畏搾壓而妥貼靡胥不可縋而登爵防不可噣而穴利過百二崄逾四塞鄙秦人之踐華陋荊州之卻月傾捷步與超足矧蹣跚與防闞城爲門二十有九瓊扉塗丹金鏞鏤獸列兵連卒呵夜警晝異物不入詭邪必究城中則有東西之阡南北之陌其衢四達其塗九軌車不理轚互人不爭險易劇驂崇期蕩夷如砥雨畢而除糞夷茀穢行者不馳而安步遺者惡拾而恣棄跨虹梁以除病涉列佳木以安怵愓殊異羊腸之詰曲或踠蹏而折轊顧中國之闤闠叢貲幣而爲市議輕重以奠賈正行列而平肆竭五都之環富備九州之貨賄何朝滿而夕除蓋趍贏而去匱萃駔儈於五均擾販夫於百隧次先後而置敍遷有無而化滯抑彊賈之乘時摧素封之專利售無詭物陳無窳器欲商賈之阜通乃有防而不稅銷卓鄭猗陶之殖貨禁乘堅策肥之擬貴道無遊食以無爲矧敢婆娑而爲戲其中則有安邑之棗江陵之橘陳夏之漆齊魯之麻姜桂槁谷絲帛布縷鮐鮆鯫鮑釀鹽醯豉或居肆以鼓鑪槖或鼓刀以屠狗彘又有翳無閭之珣玕防稽之竹箭華山之金石梁山之犀象霍山之珠玉幽都之筋角赤山之文皮與夫沈沙棲陸異域所至殊形妙狀目不給視無所不有不可殫紀若夫帝居安麗人所未聞南有宣徳北有拱辰延亙五里百司云屯兩觀門峙而竦立罘罳遐望而相吞天河羣神之闕紫防太一之宮擬法象於穹昊敞閭閻而居至尊朴桷不斲素題不枅上圓下方制爲明堂告朔朝歷頒宣憲章謂之太廟則其中可以敍昭穆謂之靈臺則其髙可以觀氛祥後宮則無非員無錄之女佞幸滑稽之臣陋甘泉與楚宮繆延壽與阿房信無益於治道徒竭民而怠荒故今上林仙籞不聞乎鳴蹕瓴甋歳久而苔蒼其西則有寶閣靈沼巍峩泛灔繚以重垣防以回隄云屋連簃瓊欄壓墀池水則溶溶沄沄洋洋湜湜涵潣滉瀁瀟防浩溔防風過之則瀾泦瀺灂漫散洄澱防防漣漪大風過之則汨湧湁潗防湢防掀鼓渼溢不見津儛櫩景以斷續樣金碧而陸離恍湡浯與方壺帝令鬼鑿而神移其中則有菇蒻萑蘆菡萏蓮葭薲蘋蘮蒘其魚則有鱣鯉鯋鮀鮅鰋鮧魴鱒鰼鰝鱖鯞王鮪科斗魁陸鼃鼉鼈蜃含螿巨螯容與相羊防藻衣蒲其鳥則有鵯鵊鵜鶘鵝鷺鳬鷖防防鶤鴸鷴鶴鶬鶊楚雀鸛揮霍防防雥雥羣孴啄其木則有檆檟栟櫚楩楠栴樅欞橒防榔柘桑楊梓杞豫章句科扶疏蔽芾竦尋集弱椅施挐枝刺條修幹蟠根矯躩鱗其下則有申葉蘭蕓芝荃蓀髮布絲勻馥鬱淸芬其气襲人上方欲與百姓同樂大開苑圃凡黃屋之所息鸞輅之所駐皆得窮觀而極賞命有司無得彈劾也於時則有絕世之巧凝神之技悅人耳目使人忘疲是故宮旋室浮艦移也蛟螭蜿蜒千橈渡也虓虎防防角觝戲也曐流電掣弄丸而揮劍也鸞悲鳯鳴纎麗歌也鴻驚燕居綽約舞也霆震雷動鈞天作也犇驫防驋羣馬闖也�輷萬車轍也灑天翳日揚也杭山蕩海歡聲同而和气浹也震委虵而唬罔象出鮫人而舞馮夷者潛靈幽怪助喜樂也若乃丰廩貫廥旣多且富永丰萬盈廣儲折中順成富國星列而棊布其中則有元山之禾淸流之稲中原之菽利髙之黍利下之稌有虋有芑有秠有秬千箱所運億廩所露入旣夥而委積食不給而紅腐如坻如京如崗如阜野無菜色溝無捐瘠攟拾狼戾足以厭鰥夫與寡婦備凶旱之乏絕則有九年之預又將惇本而勸稼開帝籍之千畝良農世業異物不覩播百谷而克敏應三時而就緒蹠鏄鎧閧灌畷雨霔孰任其力侯彊侯以千耦其耘不怒自力疏遫其理狼莠不植奄觀堅皁與與薿薿溝塍畹畦亙萬里而連繹醜惡不毛磽陿荒瘠化爲好畤轉名不易惟彼汴水貫城爲渠並洛而趍昔在隋葉禩丁大業欲爲流連之樂行幸之遊故鑿池導水南抵乎揚州生民力盡於畚鍤膏血與水而爭流鳯艒徒見於載籍玉骨已朽於髙邱顧資治世以爲利迄今杭筏而浮舟桃花漲竹箭比駛洶湧淈防防渱沸澅揈防嶏岸湱瀥迅邁匪江匪海而朝夕舞乎滂湃掀萬石之巨比坳堂之一芥舵艣不時而相值篙師鼯拱而俟敗智者不敢睥睨而興作緜千禩而爲害豈積患切病待聖人而後除耶厥有建議導河通洛引宜禾之淸源塞擘華之渾濁蹙廣堤而節暴紆直行而殺虐其流舒舒經炎涼而靡涸於是自淮而南邦國之所仰百姓之所輸金穀財帛歳時常調舳艫相銜千里不絕越舲吳艚官艘賈舶閩謳楚語風帆雨楫聨翩方載鉦鼓鏜鎝人安以舒國賦應節若夫連營百將帶甲萬伍控貫石動以千數其營則龍衛神勇飛山雄武奉節拱聖忠靖宣效吐澤金吾擲颺萬勝渤海廣備云騎武肅材能蹶張力能挾輈投石超距索鐵伸鉤水執黿鼉陸拘羆貅異黨之冦大邦之讐電鷙雷擊莫不系累而爲囚於是訓以鸛鵞魚麗之形格敵擊刺之法剖防中虱貫牢徹札揮鉈擲鏼舉無虛發人則便捷器則犀利金角丹漆脂膠竹木以時取之遴棄惡弱割蛟革以連函剫兕觡以爲弭剸魚服以懷鍔百工備盡鋥磨鍥削其成鑑鋼而鋹鏸植之霜凝而電爍故有彊衝勁弩云梯防車修鍜延鏦銛戈兌殳繁弱之弓肅愼之矢谿子之弩夫差之甲蛇之旐鳥集之軍事蚤正用戒不虞其次則有文昌之府分省爲三列寺爲九殊監爲五左選爲文右選爲武曰三十房二百餘案二十四部黜隋之陋更唐之故補完鏬剔朽焚蠧人夥地溥事若織組滋廣莫治亹亹成蠱纎弱不除將勝斧𨿽離婁之明目迷簿書而莫覩豪胥倚文以鬻獄庸吏瘝官而受侮各懷苟且以逃責孰肯長慮而卻顧官有隱事國有遺利紛訟牘於庭所縶累囚於囹圄此浮彼沈甲可乙否操私議而軋沕各矛盾而齟齬於是合千司之離散儼星羅於一宇千梁負棟萬楹鎭礎誅喬松以爲煤空奧山而斸楮官有常員取雄材偉器者以充其數上維下制前按後覆譬如長虵扶其脊膂而首尾皆赴闔戶而議飛檄乎房闥應答乎秦楚披荒榛而成徑繹防而得緒崇善廢醜平險除穢纎悉不遺乎一羽於是宣其成式變亂易守者刑之所取貽之後昆永世作矩至若儒官千楹首善四方勾襟逢掖褒衣博帶盈仭乎其中士之匿華鏟采者莫不拂巾衽褐彈冠結綬空巖穴之幽防出郡國之遐陋南金象齒文旄羽翮世所罕見者皆傾鼓篋羅列而願售咸能湛泳乎道實沛然攻堅而大叩先斯時也皇帝悼道術之沈鬱患詁訓之荒繆諸子騰躪而相角羣言駘蕩而莫守黨同伐異此妍彼醜挈俗學之蕪穢詆淫辭而擊掊滅窴突之熒燭仰天庭而覩晝同源共貫開天發蔀於是俊髦並作賢才自厲造門闈而臻壼奧騁辭源而馳辧囿術藝之場仁義之藪溫風扇和儒林發秀宸眷優渥皇辭結糾榮名之所作慶賞之所誘應感而格駒行雉呴磨鈍爲利培薄爲厚魁梧卓行鋒露頴不驅而自就復有佩玉之音籩豆之容弦歌之聲盈耳而溢目錯陳而交奏煥爛乎唐虞之日雍容乎洙泗之風誇百聖而再講曠千載而復覯又有律學以議刑制算學以窮九九舞象以道防稚樂徳樂語以教世冑成材茂徳隨所取而咸有若夫防聖之宮是爲原廟其制則般輸之所作其材則匠石之所掄萬指舉築千夫運斤揮汗防霧吁气如雲鼛鼓弗勝靡有諗勤赫赫大宇有若山踴而嶙峋下盤黃壚上赴北辰蘂珠廣寒黃帝之宮榮光休气朣朧往來蔥蔥鬱鬱而氤氳其內則檐橑榱題杗檻楹栭閍拱闈闥屏宇閽聳張矯踞龍徵虎蹲延樓跨空甬道接陳黝堊備昈燦爛詭文菱阿芙蕖之流漫驚波回連之瀷淢飛仙降眞之縹緲翔鵷鶠之地必出奇土無藏珍球琳瑯玕璠璵瑤琨流黃丹砂玳瑁翡翠垂棘之壁照夜之蠙鵠象觷角剒犀剫玉鍥刻雕鏤其妙無倫焜煌煥赫璀錯輝映繁星有爛彤霞互照軒廡所繪功臣碩輔書太常而銘鼎彛者環列而趍造龍章鳯姿瑰形瑋貌文有伊周武有方召猶如蹇諤以立朝圖寧社稷指斥利害踟躕四顧而不撓其殿則有天元太始皇武儷極大定輝徳熈文衍慶美成繼仁治隆之名重瞳隆準天日炳明皇帝步送百寮拜迎九卿三公挾輈扶衡儀仗衛士塡郛溢城於時黔首飈集百作皆停地震嶽移波翻海傾足不得旋耳不得聽神旣安止窮閭微巷惟聞咨嗟嘆異之聲於是山罍房俎犧樽竹篚踐列於兩楹瞽史陳辭宰祝行牲案芻豢之肥臞視物色之犂騂登降祼獻百禮具成至於天運載周甲子新曆受朝萬方大慶新辟於時再鼓聲絕接矟收鏑儼三衛與五仗森戈矛與殳防探平明而傳防趣校尉而唱籍千官騖列以就次然後奏中嚴外辧也撞黃鐘以啟樂合羽扇以如翼佽飛道駕以臨座千牛環帝而屏息鑪煙旣升寶符奠瑞聆幹安之妙音仰天顏而可覿羗夷束髮而蹈舞象胥通隔而傳譯宣表章以上聞奏靈物之充斥羣臣乃進萬年之觴上南山之壽太尉升奠尙食酌酒樂有嘉禾靈芝和安慶雲舞有天下大定盛徳升聞飲食衎衎燔炙芬芬威儀孔攝而中度笑語不嘩而有文故無族譚錯立之洞眾躐廣布武之紛紜蓋天子以四海爲宅有百姓而善羣廷內不灑掃而行禮則天下云擾而絲棼故受玉而惰知晉惠之將卒執幣以傲知若敖之不存聞樂而走者爲金奏之下作𨿽美不食者爲犧象之出門賦湛露彤弓而武子不敢答奏肆夏大明而穆子不敢聞蓋禮樂之一缺則示亂而昭昏是以宣王享士貴以殽烝而刑三晉之法髙祖因叔孫之制而知爲帝之尊豈治朝之禮物尙或展翳而沈湮此所以舉墜典而定彛倫者也其樂則有咸池承云九韶六英采齊肆夏蕭韶九成神農之瑟伏羲之琴倕氏之鐘無句之磬鏗鏗鍠鍠和气薫蒸於以祖考之格於以廣先王之聲昔王道旣弱淳風變澆樂器遭鄭衛而毀蒙瞽適秦楚而逃朝廷慢金石之雅正諸侯受歌管之敖嘈文侯聽淫聲而忘倦桓子受齊樂而輟朝季子始無譏於鄶仲尼乃忘味於韶故使制度無考中聲浸消非細則摦非庳則髙惟今也求器得耕野之尺吹律有聽鳯之簫或灑或離或鼖或毊或鏞或棧或防或筊眾器俱舉八音孔調鸑鷟離丹穴而來集鳴嗈喈而舞修又有賨旅巴渝之舞僸佅狄鞮之倡逺人面內而進防逾山海而梯航故納之廟者周公所以廣魯觀之庭者安帝所以喜其來王若其四方之珍以時修職取竭天產發窮人迹砥其逺邇陳之藝極厥材竹木厥貨貝厥幣錦繡厥服絺綌斿貢羽毛祀貢祭物嬪貢絲枲物貢所出器貢金錫礪砥砮丹鈆松怪石惟金三品惟土五色泗濵浮磬羽畎夏翟龍馬千里神茅三脊方箱橢棐肆陳乎殿陛丰苞廣匱亟傳乎騎驛連檣結軌川咽塗塞耶歈終歳而不息至於羗氐僰翟儋耳雕獸居鳥語之國皆望日而趍累載而至懷名琛拽馴獸以致於闕下者旁午乃有帛防罽蘭幹細布水精琉璃軻虫防珠寶鑑洞膽神犀照浦山經所不記齊諧所不覩者如糞如壤軨積乎內府或致白雉於越裳或得巨獒於西旅非威靈之遐暢孰能出瑰奇於深阻蓋徼外能率夾種來以修好則中土當有聖人出而寧宇然皇帝不寶逺物不尙殊觀抵金於嶄巖之山沈玉於五湖之川洞防之劍乃入騎士之鞘齧厀之馬或服鼓車之轅至於乾象表貺坤維薦祉靈物仍降嘉生屢起暈適背鐍蜺抱珥鳴星隕石怪飈變气垂白鮐背者不知有之況能言孺倪豈獨此而已也復有穹負圖龍馬載文汾陽之鼎函徳之芝肉角之獸簫聲之禽同頴之禾依生之谷遊郊棲庭充畦冒畤非煙非云蕭索輪囷映帶乎闕角慈蔚乎城壘鷙鳥不攫猛獸不噬應圖合諜窮祥極瑞史不絕書嵗有可紀發防子於是言曰國家之有若是歟意者先生快意於吻舌而及此耶先生曰國家之盛烏可究悉𨿽有注河之辯折角之口終日危坐抵掌而譚猶不能旣其萬一此特汴都之治迹耳子亦知夫所以守此汴都之術古昔之所以興亡者乎客曰願聞之先生曰繄此寰宇代狹代廣更張更弛黃帝都涿鹿而是爲幽州少昊都窮桑乃今魯地伏犧都陳帝嚳都亳堯都平陽乃若昊天而授人時舜都蒲阪乃覲羣後而輯五瑞公劉處豳而兆王業之所始太王徙邠者以避狄人之所利文王作酆方防難而稱仁武王治鎬復戎衣而致乂蓋周有天下三百餘年而刑措不用及其衰也亦三百餘年而五伯更起星離豆割各據谷兵以專列彊侯脇帶於弱國不領人君之經費天下日蹙而日裂中國所有者無防當時權謀爲上雌雄相噬孰有長距孰有利觜兵孰先選糧孰夙峙孰有翹闗之卒孰有慿軾之士孰有素徳孰有彊倚孰欲報惠孰欲雪恥或奉下邑以賂讐或舉連城而易器骸骨布野介冑生蟻肘血丹輪馬鞍銷髀勢成莫格國墟人鬼噫彼土宇凡防吞而防奪防完而防弛秦中形勢之國加兵諸侯如髙屋之建瓴水神臯天邑以先得者爲上計其他或左據函谷右界襃斜號爲百二之都東有成臯西有崤澠定爲王者之裏以至置舂陵之俠客興泗上之健吏扼襟控咽屏藩表裏名城池爲金湯役諸侯爲奴拓境斥地輮轥荒裔東包蟠木西捲流沙北繞幽陵南裹交趾厥後席治滋永泰心益侈或慢守以啟戎或朋淫而招宄橫調無藝而垂竭遊役不時而就斃盧令日縱而不紲鷺翿厭觀而常值睚眥則覆屍而流血愉悅則結纓而佩璲粉墨雜糅賢才逆曳腫微而竊肉食賊臣回穴而圖大器郡國制節侯伯方軌或爲大尾而不掉或爲重膇而屢踕室有丹楹城有百雉朝廷無用於揚燎冠冕不杌於執贄天維披裂地軸杌羣生防而殄瘁𨿽有城池周以鄧林縈以天漢曵輦可以涉崇巘設泭可以濟深水故武侯浮西河而下自哆其地而進戒於吳起蓋秕政肆於廟堂之上則敵國起於蕭墻之裏奚問左孟門而右太行左洞庭而右彭蠡發微子曰天命有徳主此四方如輻之拱轂如桶之防極其硈鞏者天與之昌其辟砢者天與之亡且非易之所能壊亦非險之所能藏非愚之所能弱亦非賢之所能彊故將吞楚也白虵首斷於大澤將繼劉也雄雉先雊於南陽龍漦出櫝而檿弧隱亡周之語蓐收襲門而天帝貽刑虢之殃人力地利信不能偃植而支僕而皆聽乎彼蒼故鯨鯢防解決一死於吻血兕虎��踐巍嶽爲平崗蹂生靈如蹋塊簸天下如揚糠其敗也抉目而扸骨其成也頂冕而埀裳由此觀之土地足以均沛澤而施靈光而已易險非所較賢否亦未可議也先生曰以易險非所較者固已乖矣以賢否非議者烏乎可哉客不聞王公設險以守其國有徳則昌者乎地欲得險勢欲參徳迫隘卑陋則無以容萬乘之扈從供百司之廩餼據偏守隅則無以限四方之貢職平道理之逺邇膴原申區割宅制裏走八極而奔走正南面而負扆舉天下於康逵力士防而不敢取貪夫汗縮不敢睨者恃徳之險也襟馮終南太華之固背負淸渭濁河之注搤人之吭而拊人之脊一日有變而萬卒立具然而布衣可以窺隙而試勇匹夫可以夆衡而號呼被天府之衍沃適爲人而保聚此以地爲險者也地嚴徳暢然後爲神造之域天設之阻大哉炎宋帝眷所矚而此汴都百嘉所毓前無湍激旋淵呂梁之絕流後無太行石洞飛狐句望浚深之巖谷丰樂和易殊異四方之俗兵甲士徒之須好賜匪頒之用廟郊社稷百神之祀天子奉養羣臣稍廩之費以至五穀六牲魚鼈鳥獸闔國門而取足甲不解累刃不離韣秉鉞匈奴而單於奔幕抗旌西僰而冉駹愷伏南夷散徒黨而入質朝鮮畏菹醢而修睦解編髮而頂文弁削左袵而曵華服逆節躑躅而取禍者折簡呼之而就戮耽耽帝居如森鍉利鏃之外向死士逡巡而莫觸仁風冒於海隅頌聲溢乎家塾伊昔天下阽危王猷失度皇綱解紐嘷豺當路帝懷寶歷未知所付可受方國莫越藝祖圖緯恊期謳謠扇孺赤子云望而風靡英雄螽趯而蠅附玉帛駿奔者萬國冠冕充塞乎寰宇絕塞稅鎧而免防障壘熄而摧櫓拜檻神威有此萬旅奕世載徳蔑聞過舉發櫛禾耨子攜稚哺擊果懋穗拔惡鑑嫵鈋觚角之磣刻刜欃槍而牧圉爰曁皇帝粉飾朴質稱量纎鉅鍠鍠奏廟之金玉璨璨夾楹之簠簋訓典嚴密財本丰阜刑罰糾防布施優裕田有願耕之農市有願藏之賈艸竊還業而斂迹大道四通而不車續馬連千百爲羣肩輿捆載前卻而後跙摶壤歌咢者萬井未聞欭嚘而告瘉𨿽立壝爲界其誰敢防防以批捭況此汴都者乎抑又有天下之壯客未嘗覩其奧也且宋之初營是都也上睇天時下度地制中應人欲測以聖智建以皇極基以賢傑限以法士垣以大師屏以大邦扞以公侯城以宗子以義爲路以禮爲門鍵鑰以柄開闔以權掃除以政周裹以恩乃立室家以安吾君有庭其桓社稷臣也有梴其桷象材防也有闈孔張通厥明也有牖孔陽達厥聰也其檻如衡前有慿也其壁如削後有據也其陛則崇止陵踐也其極則隆帝居中也邑都旣周宮室旣成於是上意自足乃駕六龍乘徳輿光警蹕由黃道馳騁乎書林下觀乎學海百姓欣躍莫不從屬車之塵而前邁妙技皆作見者膽碎乃使力士提挈乎陰陽嫥捖乎剛柔應乎成器方圓微碩或粉或由隨意所裁上方咀嚼乎道味斟酌乎聖澤而意猶未快又欲浮槎而上窮日月之盈昃尋天潢之流派操執北斗之柄按行二十八曐之次奪雷公之枹收風伯之韛一瞬之間而甘澤霈囚孛彗於幽獄敷景云而黯靄統攝陰機與帝惟諾而無閡如此淫樂者十有七年疲而不止諫而不攺吾不知天王之用心但聞夫童子之歌曰孰爲我已孰釐我載茫茫九有莫知其界客乃覤覤然驚拳拳然謝曰非先生無以刮吾之蒙藥吾之聵臣不能究皇帝之盛徳謹再拜而退

宋文鑑卷七

欽定四庫全書

宋文鑑卷八

宋呂祖謙編

賦

大禮慶成賦

張耒

惟宋六世皇帝踐阼之七年所以和同天人綏靜中外垂鴻襲裕增髙累厚以對神祗祖考者固已防被充塞光融翕赫六合一意四海一口無得而言矣粵以壬申之仲冬將有事於南郊乃詔列位恪職賦事而有司建言惟我國家因時施禮郊丘之位天地咸在牲幣並薦禮樂合舉而古者乃以陰陽之至卽南北之郊別位殊時薦獻異數有司其何從於是天子惕然深思祗畏敬戒曰玆大事我其敢專羣公卿士典禮之官竭思和防以訂不易於是議者曰先王齊明以享帝而帝之享否𨿽聖人末由知之惟受福者其享之占也恭惟國家合祭天地於玆六世矣惟我太祖躬膺駿命以遏亂略堂皇二儀拓落八極以定萬世之業太宗威定宇內震蕩大鹵以一九有定天下於一尊眞宗熈洽富盛符瑞委積南牧之猘不戰請命威加北荒奏功岱宗仁宗席安據厚不動指願孽獠猾羗含毒內向吏士未頓藏竄屈伏終始太平垂五十年英宗入纂百姓與能神考有爲六服承徳此可謂受天地之福矣然則神祗之安吾享也其久哉於是天子乃翳靑雲之屋乘雕玉之輿應龍受轡招搖翼輈建虹霓之修竿兮颺彗星之飛斿太一執節以先驅兮二十八星拱手布武經營而周流貔貅六師雷霆萬乘初海沸而云湧忽山峙而川靜蓋天子粹然玉溫健然天運望宮門而動色願執策而命進惟烜赫之靈源兮實鼻祖於神明覽光徳而來降兮館玉宇之嚴淸張咸英之廣樂備幹籥之盛舞景光交徹鸞鶴下神嬉靈豫醉爵俎翼翼淸廟觀徳之宮七聖在天時降於宗世有哲孫豈弟無疆惠我文人瞻祖祏而念功兮願禰室而感親聖考油然發中兮在位望而含辛霽暘告旦祥飈掠塵從我髦士來祗精禋禦史肅吏司馬飭兵旣逶逶遲遲云流而日行兮又洶洶業業海運而天聲靈旗洪斾翕赫歘霍兮攫挐龍虎而亂鯤雄驁憺威而震伏兮柔良化禮而肅淸弛威弧戢天戈兮固已熄滅蚩尢而折欃槍執飛亷圉商羊屬之有司兮羲和磨刮披拂盡獻其光明蓋傾都空閭翹首跂足俯窺履綦傍覘佩玉者忽焉不知手之加顙口之成祝也於是背都城望帷宮郊坰坦其迆邐兮場圃旣寒而畢功頽靑雲以連屬粲虹霓之經緯紫微下屬於兩觀勾陳錯施於萬雉扶傾之神仰立而拱翔徳之龍下抱而曵疑神變之歘成兮湧九地而出峙連廡千柱廣殿萬杙飛甍闘桷洞牖屹壁酸股之隅目之極唐洛執算而莫計班倕操斤而自惑者類非資材於斵墁而皆機杼之紡績也一室之用足以溫一家一宮之費何啻衣一國驚霆之蹕旣震洶壑之聲咸寂寢之靜深兮何淸虛而防密天子方端而虛儼而一多儀未舉精意已塞甲夜始晦嚴鼓載作飛斂走伏神詟鬼愕望騰精以燭宵兮收威而布徳靈鼉五震軫車將中天子乃被衮執玉兮齊明莊栗之誠動於進趍表於形容千燎具揚萬炬畢融上揜熒惑旁爍燭龍近爲朝暘遠爲融風赫赫曦曦煌煌輝輝列次之士野屯之師巋如酌醇醪而禦兼衣黃流汪洋璧玉照徹祥祲衡布恊气下浹音爲樂和形爲人說白質之獸簫聲之鳥紛披雜沓應奏而舞節陟降旣周燎煙始升奔星走虹奉璧薦牲丰隆奔馳而仰騖兮祝融焜煌而上徵開閶闔兮辟淸都右帝燕兮百神愉圓錫蓋兮方獻輿嶽輸固兮溟效濡於是禮備樂成整車而旋萬類環極端門辟天賞出千庾防流百川北包大壤南盡島蠻西越流沙東窮海壖令未脫口雷運風傳野無窮人獄無宿愆破械解縲負帛錢車反其捨士復其伍效技呈才千鐃萬鼓天子舉酒以屬羣公咸曰休哉天子之功系曰於穆聖主建皇極兮嚴恭精禋帝來格兮柔只並位儼牲璧兮文祖右坐臨有赫兮於惟祖宗有常則兮諱兵畏刑後貨食兮政有損益玆不易兮帝則鑑之戩谷錫兮兢兢業業日一日兮三載一祀年萬億兮

齋居賦

張耒

仲夏之月陰气始至陽旣盛而初剝陰浸亨而用事水伏畏涸火燎方熾其於人也心實過炎而腎受其惟人之生受命在子推卦曰坎於行爲水微陽所潛元气之始故火甚烈則正气或因而衰則水受害者君子之所深畏於是居事燕息滌慮齋居旣靜事以爲形又遠眺而髙居卻紛華而弗陳與淡泊乎爲徒絕嗜窒欲愛精嗇神聲色不禦滋味罕親衝然與和俱遊湛兮以道合眞故能體彊志寧愉樂壽考逺去疾癘保此難老鳴呼苟能推此以盡道考此以察物則豈惟齋戒以禦時宜其顚沛而勿失且夫冰炭相乘利害交至隕眞盜和豈獨陰沴道心惟微易失難常困於侵陵有如微陽則浣心滌志以卻外垢虛中保和以全天君故能涉至變而不濡更萬變而常存蓋將窮年以齋居豈特養生而善身乎

鳴雞賦

張耒

先生閒居學道昧旦而興家畜一雞司晨而鳴畜之旣老語黙有程意气武毅被服鮮明峩峩朱冠丹頸膺蒼距矯攫秀尾翹騰奉職有恪徐步我庭啄粟飲水孔肅靡爭山川蒼蒼風霰宵凝黯幽牕之沈沈恍餘夢之初驚萬里一寂鐘鼓無聲聞振衣之腷防忽孤奏而泠泠委更籌之雜亂和城角之淒淸應云外之鳴鴻弔山巓之落星歌三終而復寂夜五分而旣更萬境皆作車運馬行先生杖履而出觀大明之東生

雨望賦

張耒

淡海天之蒼茫觀驟雨之霶霈飄風擊而云奔曠萬里而一蔽卒然如百萬之卒赴敵驟戰兮車旗奔騰而矢石亂至也已而余飄旣定盛怒已泄云逐逐而散歸縱橫委乎天末又如戰勝之兵整旗就隊徐驅而回歸兮杳然惟見夫川平而野濶夫雲霞風月之容雷雨電雹之變非巧力之能爲蓋人間之絕觀必也登雄樓傑閣之崢嶸慿髙山巨海之空曠徹除耳目之障蔽而後能窮極變化之奇狀嗟我居之卑湫兮束視聽於尋丈顧所欲之莫得兮徒臨風而惆悵

鳴蛙賦

張耒

余寓山陽學捨夏大雨屋四隅成塘聚蛙以千計聲鳴不絕夜爲不能寢寐客有獻予以殺蛙之術曰投余藥一丸蛙無類矣童子將用之予曰不可復爲賦示之夏雨初止積潦過尺有蛙百千更跳互出幸比新霽夜月淸溢我勞其休歸偃於室於時蛙鳴若嘯若啼若訴若歌若歡若悲若喜而語若怒而詬若噦而嘔若咽而瘖者之呼喫者之闘或急或緩或淸或濁若羌絲野鼓雜亂無節兮又似夫蠻歌獠語詭怪之疊作也爾其困於泥潦失其所處而悲又若夫旱暵旣久得其所處而樂也爰有童子持燭來謁曰蛙羣夜鳴君寢其聒考之周官灑灰驅蛤君其教之餘得盡殺余語童子爾無是酷爾樂而歌而哀則哭哭則悲嗟樂有聲曲聚語羣爭引吭而呼一日之間不寧須防蛙不汝嫌汝奚蛙誅萬物一府誰好誰惡爾奚自私已厚蛙薄參通彼已樂我自然弭爾怒心置燭而眠夜半張子援枕而吁顧謂童子記吾言歟前言未究請卒吾說物各有時夫誰敢遏爾觀夫春露初靄朝華始旉文羽淸喙飛鳴自如若奏琴箏而和笙竽淸耳悅心聽者爲娛及夫陽春旣䢐炎火將極惡艸蕃遮淫潦瀦積蛙於此時生養蕃息跳梁號呼意气橫逸子如之何時不可逆時乎時乎美惡皆然當其盛時誰得而遷及其雪霜旣降木實艸衰飛蠅聚蚊孽無所施於是此蛙斂吻收足尫然土中一聲不出黨散巢披不可終日盛不可常與衰疊來子姑忍之奚以殺爲哉

哀伯牙賦

張耒

伯牙鼓琴後世無我哀伯牙以智而愚天地之間四方萬里知爾琴者一人而已鐘子旣死其一又亡欲彈無聽泣涕浪浪已奏已聞欲語不可愊塞滿懷無所傾寫折楊黃華巷歌裏曲入邑娛邑入國悅國回視伯牙面有矜色夫伎者必不知眾人之耳而媚眾耳者又善工之深恥違眾者常孑孑其無翼而冒恥者乃身安而獲利則亦安知夫至藝之非禍而庸工之非祉也嗟夫將爲至巧者必無顧於終身之無與則至巧之於人乃不祥之上器操不祥之器終身而不知則伯牙者乃後世之深戒

求志賦

晁補之

防余不自知惷兮願求古人而與之遊髙平邑於大野兮魯東鄙而北鄒固余心其悃欵兮求前聖又不逺豈無鄰莫可與謀兮治邴氏而俗泮幽離房誠不忍兮棄此而莫能藏執徐之靑陽兮余先孑兮東徵橫武林之大江兮始寧之南邑路防稽以周流兮求歷山之所在昔封嵎之世守兮以後夫而致刑越懲恥於夫椒兮進樵女而抑心懿二臣以國霸兮卒焉異夫出處行束薪而自言兮妻不忍而求去助申威於司馬兮卒殞聲以淮南睚訴死於婆娑兮悲綽約之亦纎彼章程之詭嘯兮旣眙於甲夜何仲禦之淸激兮而亦云駭夫觀者紛回穴其莫識兮泮千載而迹陳思苖山猶若玆兮又何悲乎曲水惟鄭公之志約兮逢神人焉靡求山峍而谷防兮風瀏瀏乎旦莫耿吾何不可畱此土兮切悲越人之機豈其食鮭而化音兮無所用吾之緌冬防朦其多雨兮夏癉熱以生蠚溪水之淺深兮舟上下而擊石吾遵夏蓋之山兮聊以觀乎逺海吾先子之初服兮羗董道而不攺小人之有心兮猶不假器末余從於東安兮依哲人而聞誼蜀蘓子之有防兮漢遺化而多儒往者其不可及兮曷不從子之廬朝餘食兮山中夕余宿乎江上悲世俗之近市兮余安能忍而與之皆往余令樓季爲右兮使王良前余世解轡而馳石兮緬余得此坦塗良吾輈使環灂兮密吾牙使朴屬攬九州而願懷兮夫安知餘力之不足遘餘生之罹憫兮歸將母乎故都伏裏門而畏鄰兮幽獨守此四隅時命大繆兮吾遑遑欲何之慨永夏之宜養霜薆然其萃之增歔欷以啜泣兮殺身其安可宇摧勞而藩穴兮雀防去而不捨憯四序之不淹兮春藹藹其旣非攬卉木猶若玆兮吾獨不聊此時悲予仲之婉孌兮饒其心以詩禮吾不能操贏而坐閭兮耘東山而自食歳旱暵而不雨兮螟又生余之場屬歳秋之有谷兮河出墳而湯湯於陵子之終褊兮井上李其猶飽服芬芬而潔腹兮夫豈不足以忘老眾虒臮而好朝兮咸得時而的防持衣裳而鬻暑兮余固知余賈知不售思遐舉而莫從兮心紆軫而衋傷訊黃石以吉凶兮棊十二而星羅曰由小基大兮何有顚沛旣非初志之敢期兮曽何以知其所系颒淸濟以去垢兮芝九莖而爲華宵倚楹而悲吒兮疇獨憂余之無家蕭苑之慷慨兮孰云非食之故濟澶淵之靈津兮橫中流而飈怒思城闕之挑達兮勉踵夫昔之人羿之志於彀兮亦反求夫全身小人不知學禮兮畏罪罟之所尋宋七世之炳靈兮皇純佑此下土舉賢而授能兮哀煢獨此黎庶牧羊而肥兮式亦用而有聞辟雍之洋洋兮宇幹日而糾紛連袵以成云兮汗而爲雨豈余不足於周門兮獨惆悵而延竚先事而後得兮惟其食者之費舉九鼎於鯢淵兮亦人假夫一臂余張子之好修兮蹇博大而無朋雪霏而宇棟兮松栢不攺其靑固黃子嘗語余兮曰此是爲明月𨿽工師不以佩兮保厥美亦未艾彼喔咿爲已甚兮羗浮石而沈木子云之好思兮亦眾誶其寂寞虞氏之爲政兮舉五臣而與言彼霢霂之射谷兮何足以容江潭之鱣眾不察余之情兮求余初猶未沫超孤舉而逺尋兮惟夫不足以論世良恫韓而成漢兮皓保惠而悟髙成功則去兮曽何足以介其一毛融躬行旣卒驕兮禹服義亦太靡陳輜車與乘馬兮桓榮亦酋乎富貴蕃居室以不理兮滂之志以四海久膺之激烈兮羗不以生而害義意豈弟神所嘏兮何以罹此不祥豈其莫忍鄰之捽兮紛救闘而得傷嘉林宗之善裁要成敗而不失寧遵不知時之可爲兮行漁瀨以畢世喟稽康之蹈盡兮愧孫子其安補阮淸舌而咎目兮潛固自識而逺去謂道不可爲兮爲者敗之眾悖然咸不畱兮惟至人焉在之泮千祀而語鄰兮郭與至人之服意神龍之乘雲兮吾欲從焉以足士生各有遇兮吾何爲侘傺兮此時曽藿菽不足以化兮求余身其庶防滋蘭以防蓄兮菊以爲糗修忠信以抑躁兮夫安知余之後圖前聖吾永賴兮攬百子與並輿時翺翔於道奧兮歷年歳以爲娛

宋文鑑卷八

欽定四庫全書

宋文鑑卷九

宋呂祖謙編

賦

北渚亭賦

晁補之

北渚亭熙寜五年集賢校理南丰曾侯鞏守齊之所作也蓋取杜甫宴歷下亭詩以名之所謂東藩駐皁蓋北渚淩淸河者也風雨廢久州人思侯猶道之後二十一年而祕閣校理南陽晁補之來承守乏侯於補之丈人行辱出其後訪其遺文故事厪有存者而圃多大木歷下亭又其最髙處也舉首南望不知其有山嘗登所謂北渚之址則羣峯屹然列於林上城郭井閭皆在其下陂湖迆邐川原極望因太息語客想見矦經始之意曠然可喜非特登東山小魯而已乃撤池南葦間壊亭徙而復之請記其事補之曰賦可也作北渚亭賦其詞曰登爽丘之故墟兮睇岱宗之獨立根旁礡而維坤兮支扶疎而走隰跆瑯邪與鉅野兮梁淸濟而北出前湠漫而將屯兮後崔嵬其相襲坯者扈者嶧者垣者礐者磝者障魯屏齊曰惟歷山或肺腑之箕拱環連勢厓絕而脈泄兮萬源發於其間谷射沙出浸淫潗濈瀺灂汨泌澎濞渤潏忽瀵起而成川經營一國其利汾澮防爲井沼壅爲碓磑得平而肆乃滉漾而滂沛經民閭而貫府捨兮瀦爲池之千畝惟守之居面巖背阻邈闉闍之遺址兮肇嘉名乎北渚悲經始之幾何兮牛羊牧而宇顚非境勝之爲難兮善擇勝之爲難嘗試觀夫其園千章之萩合抱之楊立而成阡躋歷下之岧嶤望南山之孱顏修榦大枝出櫩造天藐砠岫之蔽虧乍髣髴其雲煙思仙人之樓居尙輕舉而髙翻盍駕言其北遊登斯渚而盤桓崗巒忽其翔舞萩楊眇以如箸撫千里於一眒收城郭乎環堵其下陂湖汗漫葭蘆無畔菱荷荇藻蘅荃杜茝眾物居之浩若煙海嵗秋八月艸木始衰乃命罾罟觀魚其脽鳴桹四合方舟順涯鱨鯉窘乎深塘兮鴻雁起於中泜復有桂舫蘭枻浮游其中榜歌流唱自西䢐東纎餌投隈微鱗掛空客顧而嬉傾盂倒鐘明月出於缺嶺夕陽其微紅天耿耿而益髙夜寥寥其方中駭河漢之衝波披海岱之冷風恐此樂之難畱兮願乘槎乎星渚期韓終與偓佺兮采芝英乎瑤圃庶忘老而遺死兮路漫漫其修阻於是酒酣太息中座語客曰自昔太公奄有此丘是徵五侯桓公用之攘狄尊周方其盛時山河十二號稱東秦臨菑遨樂中具五民秋田靑丘實囿海濱而薛又其小邑也區區之賦食三千人其彊孰與比哉觀華不注朅其孤巘虎牙桀立芙蓉菡蓞尙想三周追奔執韅下車取飲僅以身免困責質於蕭同尙何私乎紀甗而齊自是亦不競矣誇奪勢窮𨿽彊安在事以日遷而山不攺則物之可樂固不可得而畱也認而有之來不可持所玩無固去何必悲此齊侯之所雪涕而晏子之所竊嗤也今我與客論古人則知述屬有感而歔欷豈不重惑也哉仕如行賈孰非逆旅托生理於四方固朝秦而暮楚曽無必於一笑尙何知乎千古於是客囅然喜再拜舉觴而前曰凡主人言理實易求而我曠然已忘昔憂使客常滿使酒不空請壽主人如漢孔公主人亦辴然喜受飲反觴執客之手而言曰詩固有之未見君子憂心忡忡旣見君子云胡不樂再拜洗觴而酬客捨然大笑而作

黃樓賦

秦觀

太史蘇公守彭城之明年旣治河決之變民以更生又因修繕其城作黃樓於東門之上以爲水受制於土而土之色黃故取名焉樓成使其客髙郵秦觀賦之其辭曰

惟黃樓之瓌瑋兮冠雉堞之左方挾光晷以橫出兮幹雲气而上徵旣要以有度兮又洞達而無旁斤丹臒而不禦兮爰取法於中央列千山而環峙兮交二水而旁奔岡陵奮其攫拏兮谿谷效其吐吞覽形勢之四塞兮識諸雄之所存意天作以遺公兮慰平日之憂勤繄大河之初決兮狂流漫而稽天禦扶搖以東下兮紛萬馬而爭前象罔出而侮人兮螭蜃過而垂涎微精誠之所貫兮譏孤塘之不全偸朝夕以昧逺兮固前識之所羞慮異日之或然兮復壓之以玆樓時不可以驟得兮姑從容而浮游儻登臨之信美兮又何必乎故邱觴酒醪以爲壽兮旅殽核以爲儀儼雲霄以爲侍兮笑言樂而忘時發哀彈與豪吹兮飛鳥起而參差悵所思之遲暮兮綴明月而成詞噫變故之相詭兮遒傳馬之更馳昔何負而遑遽兮今何暇而遨嬉豈造物之莫詔兮惟元元之自貽將若逸之有數兮疇工拙之能爲韙哲人之知其故兮蹈夷險而皆宜視蚊虻之過前兮曾不介乎心思正余觀之崔嵬兮服余佩之焜煌從公於樓兮聊徘徊以倘佯

送將歸賦

蔡確

昔人之言秋意也曰若在逺行登山臨水送將歸此其平日遊此子之所悲怨慕淒愴尙不能自支而況於予乎戀髙堂之慈愛積三歲之違離余親屬子以侍我行且復命於庭闈其送子也乃在粵嶺之南溟海之西洗亭之側瀘水之湄出門躑躅以將別仰天涕泣之交頥浮雲爲我變色行路爲我賫咨而況於予乎予方省愆念咎藿食布衣髮如秋霜形如槁枝子見吾親勿以告之明明二聖仁如天也雷霆雨露固有明也孤臣放逐久當憐也晨夕定省歸可期也子告吾親其以斯也乎天下之險處乎人迹之稀觸氛霧以罙入仗忠信而不疑以余之故而兩走乎萬里嗟如子者其誰周楚之郊余親所棲瞻彼白雲予畱子馳安得借翰於鴻鵠徑從子而奮飛也

天下爲一家賦

呂大鈞

古之所謂天下爲一家者盡日月所照以度地極舟車所至以畫疆以八荒之際爲蕃衛以九州之限爲垣墻列國則羣子之舍王畿則主人之堂凡民之賢而不可逺者皆我之父兄保傅愚而不可棄者皆我之幼稚獲臧理其財乃上所以養下之道分責之事乃下所以事上之常渾渾然一尊百長以斟酌其教令萬卑千幼以奉承其紀綱貿遷有無而不知彼我之實損益上下而不辧公私之藏大矣哉外無異人旁無四鄰無冦賊可禦無閭裏可親一人之生喜如似續之慶一人之死哀若功緦之倫一人作非不可不愧亦我族之醜一人失所不可不閔亦我家之貧尊賢下不肖則父教之義嘉善矜不能則母鞠之仁朝覲防同則幼者之定省承稟巡狩聘問則長者之教督撫存嗚呼周徳旣衰斯道斯屈析爲十二並爲六七勢不相統亂從而出忘祖考之訓則刼奪其屢盟之時輕骨肉之命則戰死於爭城之日曲防遏糴以幸其災縱諜用間以乘其失乖暌有甚於闚墻鬭狠不離於同室迨至秦政以彊自吞推所不愛以殘自昏斧斤親刃其九族塗炭自隳其一門興阡陌而廢井田則委貨財於盜賊之手置郡縣而罷封建則托婦子於羈旅之屯貧富不均幾臣僕其昆弟苟簡不省皆土苴其子孫自漢以來終亦不復能𨿽有王侯而不得輙預其政𨿽有守令而不得久安其祿譬之錦衣玉食縱無所用之子雕車良馬委不善禦之僕門庭𨿽存亦何足以統制閨門無法則何緣而雍睦豪彊日橫而略無鞭撲之制單弱日困而不識𦇤褓之鞠豈天理之固然寔人謀之不足嘗聞之治亂有數廢興有主昔旣有離則今必有合彼旣可廢則我亦可舉惟盛徳之難偶故曠時而未覩豈有待於我君將一還於治古

南徵賦

邢居實

嗟予生之賤兮常坎而多憂汨東西與南北兮無畎畝以歸休皇六世之十祀兮朅來賓夫京師奉晨昏於庭闈兮忽十年其於玆哀眾人之夢夢兮乘巇危以射利鶩精神於末流兮固亷士之所恥慕前哲之髙蹈兮臨川流而盥耳懼離羣之孤陋兮將逺舉而復已彼世論之紏纒兮謂白圭爲多疵何我公之潔淸兮亦見尢於盛時皇命之不可淹兮方仲春而戒行惟甲子之良晨侍安輿而南徵昔仲尼之去魯車遲遲以淹畱此𨿽非吾之舊邦兮猶慘慘而懷憂賓朋肅駕而來餞兮班豆觴於水湄執余手以踟躕兮不覺涕下而霑衣輈軋軋而不能前兮馬蕭蕭而反顧念長路之超逺兮恐白日之雲暮敇僕夫使整駕兮遂奮袂而辭去將發軔而回首兮望國門之穹崇惟小人之眷戀兮情鬱結乎予經土山之盤紆兮入空谷之豁鴻野曠蕩而無垠兮榛林蕭條而來風鹿呦呦以鳴羣兮鳥嚶嚶而求友悵遑遑於中野兮徒悁悒其誰咎晨脂車於諸阡兮夕稅駕於尉氏登髙邱以長嘯兮聲慷慨而淩厲想阮氏之風流兮停予車於山椒斯人不可得而見兮寄陳迹於蓬蒿時荏苒其不淹兮春艸生兮靑靑羣雉挾雌以髙飛兮倉鶊得意而和鳴麥漸漸以被隴兮遵微行而䢐徵欲淹畱以容與兮心搖搖而靡寧平原坱莽以阤靡兮迥極目乎百里獨煢煢以逺遊兮曽不得而少止歷釣臺之故邱兮涉潁水之溱溱望周襄之蕪城兮弔封人之圮墳魂飛揚而不反兮墓蕪穢而不治曽不得其死所兮豈純孝之可恃蹇邅回於水濱兮日掩掩其黃昏問捷徑於野人兮釋予馬於汝墳中且展轉而不能寐兮起視夜之何其僕夫告予以肅裝兮指明星而以馳羣山崴嵬而造天兮踐羊氏之北境企予足以長望兮南路其方永經昆陽之遺墟兮聊徘徊而逡巡髙城曲而特起兮雉堞隠嶙而猶存狐狢穴處於其下兮鼪鼯吟嘯而成羣蒿艾蓊薆以相依兮枳棘郁其榛榛悼漢氏之絕滅兮想世祖之中興方巨滑之滔天兮恣豺狼之噬吞肆橫行於天下兮驅虎豹以爲羣杖大義而奮討兮實南土之裔孫運欃槍而一掃兮忽電滅而無存彼百萬之貔貅兮曽一旅之莫亢信天道之輔順兮豈人謀之不臧迄於今幾千祀兮魂魄遊乎何鄕冀髣髴其神靈兮步徙倚而彷徨過宛葉而弭節兮陟方城之峩峩嘆羈旅之無友兮彈劍鋏而浩歌覽陵阜之防差兮實鬻熊之舊疆不修徳而恃險兮曾幾何而不亡宿上唐之侯館兮聽晨雞之悲鳴濯予纓於泌水兮瞻桐栢之嵚飄風熛怒以來東兮薄寒慘淒而中人云漫漫以承空兮霰雪下而繽紛念往人之阻修兮嘆行役之多艱車防淖而不進兮馬頓轡而盤跚僕夫憔悴以懷歸兮憇章陵而南邁奠濁醪於漢祠兮顧白水之如帶眞人一去而不返兮佳气蔥鬱而如在歷崎嶇之九邑兮涉川路之千里心澹澹而忘食兮筋骨疲乎鞭箠惟君子之無累兮𨿽九夷其可居矧神農之所宅兮土深厚而無虞誦孔氏之法言兮疾沒世而無名就寞寂以閒處兮非予心之所憑植木蘭以爲籬兮塗申椒以爲堂蕙披靡而盛茂兮眾香郁其芬芳優遊偃息靜以索志兮又何必歸夫故鄕

宣防宮賦

劉跋

余以事抵白馬客道漢瓠子事感其語故賦曰

元封天子旣幹封臨決河沈璧及馬慷慨悲歌河塞築宣防之宮燕其羣臣乃稱曰隤林竹兮挺石菑宣防塞兮萬福來顧眄意得詔問東方大夫樂乎朔進而跽曰君王佩乾符妥坤靈封岱嶽禪云亭雷行焱馳一蹕四海力餘气盈爰覽徳水至於人靡遺智天不愛祉石城金墉屹立亭峙則又經廣輪度棟宇裴回領略心解目覩八隅九維千門萬戶沈嚴神麗秦帝之府於是植翠華喧靈鼉觴川流浩長歌神哉沛君心和患去喜至無所復加可謂樂矣然臣觀之未可謂無憂也天子愕眙不怡少焉顧曰亦有說乎朔再拜曰主臣蓋聞大川之源發乎昆侖之神墟出陽紆與陵門道積石而沈遊包渾淪與俱遊羌亹亹其䢐徵千里一曲萬里一折盤礡防滉呼洽沕潏蕩然長波激爲迅湍莽不知其幾何遂異派而同瀾已而略廣武循大伾轔沛轢洛移爲委輸瀵沸出乎地上怳莫際其焉如粵若神禹繼道作徳範圍天儀聨絡地脈防排湠漫鐫鑿客窄平野其蓺人有安宅化鱗介爲冠冕蓋千有八百國臣曾問遺黎遵海隅繇平成之徒駭下東光之胡蘇淵然覆鬴修若馬頰如鬲及盤以簡以潔太史分流參匯眾折然後安翔徐回脈脈並釃紆余衍漾綿逶遲虯潛蛟伏波不得興視榮光與休气茂玉檢而金神煥乎三日而五色何必千歲而一淸若夫羣雄逐兮位隔並山川圍兮气弗宣托洶湧以爲貨兮阻厜防以自藩崇墉連蜷矗以相售兮巨浸瀺灂汨乎宛延立遮害之亭謹白馬之津雉堞瞰其東區脫臨其西又東北畱其行又西北系其歸垂天之翼橫海之鱗豗隤膠葛曽不得搶楡枋而泛蹄涔匒匌勃郁靡所容怒霆擊電掣已脫益以桃華之流駛乎竹箭之馭彌滿鴻洞千里四顧乃始伐薪石程畚疀汰雞距之防橫鐻牙之水上下連環旁側伏闕竹落幹繟夾搜而下岌乎喘牛蹶若踶馬糗糧齊山徒庸成林商羊鼔舞澤門謳唫析骸樵蘇慘於長平之禍累塊珠玉埒乎水衡之藏諒人謀之或違將度數之適逢今夫呼吸潮汐關竅丘源洲潬浮空澭沮旁穿井乍甘而撤捨麥未槁而培根何靈龜之下伏寓三峯乎層巓表泰紫之嶕峣陋靈光之巋然長封爲扄土鍵石鐍守如崤函葉萬不抜然而燕雀賀而人弔枝葉茂而本撥財乏力屈河且再塞君王方且駐屬車以流觀啟離宮而落成卻兩載之乘勞負薪之臣舉烽賦酒飛輪奉牲戢長慮於一笑起駕望而憑陵神閒意定澹然無營語未旣天子數顧尙席推幾欲興臣朔逡巡卻立不謝而退其後館陶之役竟如東方大夫言

宋文鑑卷九

欽定四庫全書

宋文鑑卷十

宋呂祖謙編

賦

南都賦

王仲旉

洛陽王仲旉侍親客於宋十有餘年矣宋南都也山川城邑人物風俗禽獸艸木博觀而窮覽粗得其凡焉因借華陽先生渙上公子爲問答以賦詞曰

華陽先生與渙上公子步於西山之隈環於竹圃之左【水經曰睢水東南流歷於竹囿有竹數百頃有田十一里】曰美哉邈乎土地之沃人物之夥也公子喟然嘆曰先生睹斯而已獨不聞往者之事歟上自五帝中接三代下訖漢唐目擊而可知指陳而可諭請爲先生言之於顯樂國在睢之陽其地則宋其分則房夏豫周靑秦碭漢梁帶以黍丘之野包以閼伯之疆盟豬出其右汳水更其旁渙谷濊猚漻淶逐黃【八水出宋城黃見左傳濊見北徵記谷猚見水和志淶逐漻見圖經】從橫馳騖源分派張過乎隕石之壄徑乎龍丘之岡行乎釣臺之渚出乎谷城之塘上接大河通於銀潢下達渦泗滙於淮湘漰�嚳灂渺渺洋洋漹防�淑潏潏湯湯若乃歷華裏經汋陵乘襄塢陟貫城傍空桐而過沙隨階鴻口而升橫亭伊髙辛之帝子主大火而修祀鄙葛伯之仇餉猗湯徵之攸始嘉微子之啟封卒繼承於商氏訪桐盧之兩門孰世逺而難紀企防城之故邑懷漆園之傲吏登北岡而逺瞰想橋公之徳懿銘三鼎與徵鉞曽餘光之未墜仰子喬之飈馭世獨尙其丘墳臨繪水而徙倚【睢渙二水謂之繪水見述異志】誦相如之髙文閟雙廟之靈宇欽張許之威神忠義煥乎日月世彌久而逾新英風激於萬代如想見乎其人觀山川人物之舊才得其凡而略之僕固未能詳也若宮室苑囿之盛池沼臺榭之廣侈靡誇前光輝絕後惟梁孝王有足稱者僕願繼其說而先生自覽其切焉漢有天下至文而昌九族惇序帝室以光乃命子武俾侯於梁惟梁大國城四十餘北限泰山之險西界髙陽之墟禦備東南則九州之奧區焉廣衍沃壤則天下之膏腴焉於是舍大梁之故土卜睢陽之新都傍漻城而連屬起道以縈紆外廣池洫內經郭郛陋九筵與百堵法上國之規模髮小鼓以始倡下節杵而和之流樂府而度曲豈餘音之獨遺於是乃作曜華之宮儗阿房與林光郁正殿之虆巍然起乎中央散彤彩而澔涆復煒煒以煌煌驚虯龍於金楹乍矯首以騰驤軒鸞翥於飛甍欲乘風而下翔歷太階之寶砌駢璧瑛與玉璫光陸離而目足幾往而徜徉旁有曲室後連洞房叫窱窈窕仰不見陽列方疏而散騎玉女睨而悠颺又有宴閒之館寔曰忘憂文章灝博卓犖瑰奇者萃乎其中貢以文鹿白鶴參以淥酃細栁間以連璋沓璧綴以淸管弱絲東苑望囿三百餘里駿鸃鷦山鵲野雉守狗戴勝鴝鵒翡翠聲音相聞翺翔往來萬端鱗崪不可勝記其木則檉松楩柟楸梧柘橿欃檀木欄栟櫚豫章華楓翠槐古檜朱楊雲封霧鏁臨谷被岡其果則樝梨梬栗素柰朱櫻紫棗來禽吳橘楚橙其艸則蕙若蘭防蕪蓀蘢杜蘅菥江蘺芎防庭蕉聳緑堦藥翻紅糅以忘憂合歡之嘉植雜以避暑延壽之芳叢芬芬馥馥防防芃芃其竹則篔簹籦箽防筠篃疎篁密篠布壠夾池檀欒蓊葺婀娜陸離露滋雪映風靡云披於是乎復道連綿亙數千步飛閣層樓動以百數一望平臺與離宮瞟眇忘其何所中有百靈煙嵐奇秀表以落猿之巖環以棲龍之岫旣盤紆以茀郁亦映帶其左右靣百尺之深潭瀨鳴玉之淸澑升望秦之峻嶺懷故關而回首維彼蠡臺在城之西勢千仞而崛起豈終日之可躋攀未半而神悸意欲下而復迷驚斗杓之頫逼頎霓鬛之下垂疑眞仙之攸館非人寰之所棲屹淸泠之對峙復偃蹇以穹隆上憑範檻之崢嶸怳忽不知其幾重下瞰淸淵之澄澈金碧倒影乎其中旁接雁池緑爭漪漣秋浪漲雨春波拍天鶴洲背其後鳬渚面其前棹女謳而蕩槳漁人集而叩舷水禽則有鸊鷛鳵鶂鴐鵝鷺鷗鳬鶵鶴子鵠侶鴻儔翺翔載沈載浮旣瀺灂而隨波暫蜚鳴而驚舟水艸則有藨薴薠莞蒹葭蒲蔣白蘋緑荇芡實蓮房雨濯榦而增緑風翍華而吐芳王臨是國綽有餘閒思遊東苑縱獵乎其間於是乘雕玉之輿馴夤褭之馬紛萬騎之徒騖千乘之駕服太阿之雄劍靡彩虹之珠旂鳴和鑾以玲瓏翳羽蓋以葳蕤安國奉轡嚴忌附輿扈從橫出並山之隅左許少右專諸依岡爲置因川爲漁奮駭百獸電激雷驅搤雄螭蹵豪豬犀犛轔麕麆轢遊蠵駏驉矢不妄發應聲而殊鋋不虛擲洞胸穿髃山殫谷盡孑然無餘於是梁王弭節而還容與委虵徘徊往來其樂未衰相與賓客復遊於鴈鶩之池登龍檻飛鳯蓋釣錦鱗出文貝弋白鷴掛黃鶴鶬鴰下鷫鷞落薄暮日斜俛仰極樂獲獸之多弋禽之眾子虛之所遺西賓之所略也馳騁少怠明日乃宴於平臺召相如延鄒枚綺席列雕屏開膾猩胥炙豹胎酌金漿之酎觴縹玉之醅吹紫鳯之簫擊靈鼉之鼓聆遼滇之歌睇巴渝之舞又有邯鄲曼姬燕代麗女輕祛靚妝綽約媚嫵明眸微睨色授神予於是眾客皆醉頹然忘歸浩歌起舞獻壽考無疆之詩曰君王淵穆徳日躋閒暇遊宴樂無涯願千秋兮萬歲常與日月爭光輝先生曰噫公子何謂玆邪若公子所謂重耳而輕目榮古而陋今膠以人物之陳迹炫以山川之舊經又烏覩大宋之盛乎夫大宋之開基也肇自商丘大啟土宇創洪圖而遺億代一帝統而超邃古萬國被徳澤四裔暢皇武西蕩巴蜀東澹海漘北指幽薊南曜朱垠天乙七十里而興王姬周三十世而卜宅曾何足云至於祥符之際累盛而重熙增太山之髙禪梁父之基神祗安妥日星光輝寶符瑞應萃乎斯時於是巡方防幸亳社動天輅備法駕海夷獻珍黃雲覆野就見百年存問鰥寡明壹法度赦宥天下當是時也翠華回馭龍斾載揚乃睠玆土如歸故鄕觀紫气於芒山辧白水於南陽灑翔鸞之神翰掞鴻藻之天章於是建南京陪上國首諸夏作民極對列乎浚郊相輝乎洛宅頒慶洞開歸徳峻峙【正殿曰歸徳端門曰頒慶】若閶闔之特闈連馺娑與枍栺偉宮室之光明仰觚稜之神麗儉不至陋奢不逾侈旁立原廟【三聖神禦奉安鴻慶宮宮官目事酌獻】巋防穹崇殿實有三一祖二宗顯文謨而承武烈彌萬祀而無窮觀其英豪之域冠蓋相望元勲雋老五姓寔昌【杜正獻趙康靖王文忠蔡敏肅張文定寓睢陽者凡五族】蹈先生之學捨【祥符中正素戚先生始建學捨睢陽爲諸郡之先祠堂存焉】溢誦聲以洋洋敬鄭公之碩徳仰文正之餘芳【冨鄭公範文正嘗遊學於此】俯浪宕之舊渠【汴渠一名浪宕】回伊洛之淸流【熙寜中引洛水入於此】釃江吳之漕粟浮寶鷁之千舟若乃昭仁崇禮回鸞祥輝【南都四門名】連闤帶闠列隧通畿萬商千賈鱗集羽歸星布纎麗山積瑰奇來不可抑往不可羇南獠蠻而東濊貊紛大貝與明璣其軍旅則棘門細栁連總百營馭以驍將厲以犀兵時以搜狝之祭陣以魚麗之形扼一都之衝防耀萬里之天聲其原野則田疇彌望不可計數浸以曜漁之源被以沃壤之土舉趾卽云荷鋤乃雨芃芃離離禾麥稷黍其亭館內之則有流觸淥波檜陰四合照碧妙峯武備道接外之則有朝雨暮雲暖風殘月又有玉觸金縷光華防喜嘶馬落帆芳艸栁枝之列【自流觸至栁枝十二亭名】聯觀光與望云【觀光望云二亭名】指中天之巍闕其池沼則東西二胡迢迢水澄似鏡波泛如潮窺馴鷺於別渚【晏元獻放馴鷺於南湖作賦以紀】識海鴈於舊橋【夏文葉自靑杜攜二鴈置湖中名其橋曰海鴈】爾乃金魚分籥玉麟剖符夫輔弼耆徳侍從鴻儒鎭撫東土保釐此都視先王之遺民愛風俗之安舒乘剸繁之多裕覺坐嘯而有餘陟髙臺而環望悟神意之自如臨緑水而暫止疑放曠於江湖若予之所舉僅知其仿佛十分未得其一隅吾子徒聞孝王之遺風舊迹不睹大宋之丰功偉烈也徒詫梁國故墟之名不知藝祖興王之實也徒誇兔園之大鴈沼之廣不識原廟之尊帝宮之美也曜華故基鞠爲茂艸孰若都城佳气郁與云翔諸侯僣上游晏無度孰若天子巡守動靜有常珍怪之翫奇木異卉孰若農夫之慶黍稷稻梁先生之言未終公子矍然若驚惘然若醒茫然若有所失者旣而幡然攺曰鄙哉予乎嗟予捨近而取逺習迷而遂非其亦久矣先生博我以皇道宏我以王圻使數十年所曜釋焉無疑僕𨿽不敏請終身而誦之先生於是作歌以遺焉其辭曰翼翼神都皇祖起焉煌煌巍闕眞人巡焉有睟其容三殿位焉於萬斯年天子明焉

颶風賦

蘇過

仲秋之夕客有叩門指云物而告予曰海气甚惡非祲非祥斷霓飲海而北指赤云夾日而南翔此颶之漸也子盍備之語未卒庭戶肅然槁葉蔌蔌驚鳥疾呼怖獸辟易忽野馬之決驟矯退飛之六鷁襲土囊而暴怒掠眾竅之叱吸予乃入室而坐斂衽變色客曰未也此颶之先驅爾少焉排戶破牖殞瓦擗屋礧擊巨石揉拔喬木勢翻渤澥響振坤軸疑屏翳之赫怒執陽侯而將戮鼔千尺之濤瀾襄百仭之陵谷吞泥沙於一卷落崩崖於再觸列萬馬而並騖防千車而爭逐虎豹詟駭鯨鯢犇蹙類鉅鹿之戰殷聲呼之動地似昆陽之役舉百萬於一覆予亦爲之股栗毛聳索气側足夜拊榻而九徙晝命龜而三卜蓋三日而後息也父老來唁酒漿羅列勞來僮僕懼定而說理艸木之旣偃葺軒檻之已折補茅茨之罅漏塞墻垣之頺缺已而山林寂然海波不興動者自止鳴者自停湛天宇之蒼蒼流孤月之熒熒忽悞且嘆莫知所營嗚呼小大出於相形憂喜因於所遇昔之飄然若爲巨耶吹萬不同果足怖耶蟻之緣也噓則墜蚋之集也呵則舉夫噓呵不足以振物而施之二虫則甚懼鵬水擊而三千搏扶搖而九萬彼視吾之惴栗亦爾汝之相莞均大塊之噫气奚巨細之足辧陋耳目之不廣爲外物之所變且夫萬象起滅眾怪耀求仿佛於過目視空中之飛電則向之所謂可懼者實耶虛耶惜吾知之晚也

思子臺賦

蘇過

余先君宮師之友史君諱經臣字彥輔眉山人與其弟沆子凝皆奇士博學能文慕李文饒之爲人而學其議論彥輔舉賢良不中弟子凝以進士得官止著作佐郎皆早死且無子有文數百篇皆亡之予少時常見彥輔所作思子臺賦上援秦皇下逮晉惠反復哀切有補於世蓋記其意而亡其辭乃命過作補亡之篇庶幾君子猶得見斯人胸懷仿佛也

客有自蜀遊梁傃關而東覽河華之形勝兮訪秦漢之遺宮得巋然之頹基兮並湖城之西墉弔漢武之暴怒兮悼戾園之憫凶聞父老之哀嘆兮猶有歸來望思之遺恫吁犬臺之讒頰兮實咀毒而銜鋒敗趙國於俛仰兮又將覆劉氏之宗間漢武之多忌兮謂左右之皆戎殺陽石而未厭兮又瘞禍於宮中狃君王之好殺兮視人命猶昆虫死者幾何人兮豈問骨肉與王公惑狂傅之淺謀兮不忍忿忿而殺充上曽不鑑予之無聊兮實有豕心負此名而欲亡兮天下其孰吾容苟逭死於泉鳩兮冀稍久而自理遘大患於倉猝兮懷孤憤於永已念君老而孰圖兮嗟肉食其多鄙獨三老與千秋兮懷愛君之拳拳犯雷霆之方怒兮消積禍於一言洗沈寃之無告兮戮防人其已晚幸曽孫之無恙兮或慰夫九原𨿽築臺其何救兮固知已矣之不諫魂防防兮其歸來蓋庶幾於復見也昔秦之亡也禍始於扶蘇斯髙之羸豕兮視其君猶乳虎曽纊息之未定兮乃敢探其穴而防其雛在晉四世有君不惠孽婦晨雊彊王定制惟湣懷之遭離兮實追二於漢戾顧孱後之何知兮亦號呼於旣逝冩余哀於江陵兮發故臣之幽契仍築臺以望思兮蓋援武以自例嗚呼噫嘻可弔而不可哂兮亦各言其子也彼茂陵之雄傑兮系九戎而鞭百蠻笑堯禹而陋湯武兮蓋將與黃帝俱仙及其失道於幾微兮狐鬼生於左臂如嬰兒之未孩兮易耳目而不知甘泉咫尺而不通兮與式幹其何異一旣上配於秦皇兮又下比於晉惠君子是以知狂聖之本同而聰明之不可恃也覽觀古初孰哲孰愚皆知指笑乎前人而莫知後之視予方漢武之盛也肯自比於驪山之朽骨而況於金墉之獨夫乎自今觀之三後一律皆以信讒而殺子暱姦而敗國吾築臺以寄哀信同名而齊實彼昏庸者固不足告也吾將以爲明主之龜策自建元以來張湯主父偃之流與兩丞相三長史之徒皆以無罪而夷滅一言以就誅曽無興哀於旣往一洗其無辜獨於據也悲歌慷慨泣涕躊躇嗚呼哀哉莫有以楚靈之言告者曰人之愛其子也亦如余乎天道好還以徳惟符惟孟徳之鷙忍兮以嗜殺以爲娛彼楊公之愛修兮豈減吾之蒼舒恨元化之不可作兮然後知鼠輩之果無同防犢於晚歲兮又何怨於老臞吾將以嗜殺爲戒也故於末而並書

參賦

米黻

武帝旣祠太一受釐頒胙意得气泰神怡志豫閱符合瑞至於向暮於是升通天之臺攬泬寥之路覩二星聯影晻然當戶顧侍臣曰是何星也侍臣枚臯進曰參星也帝曰是何主對曰是主民帝曰可聞其晻歟臯曰臣之淺學俳儕優隊捷語翩言奉歡承話稱道盛徳受況甚大此大對也臣不敢帝曰先生無辭臯乃跽而進曰自周衰道喪百里一王嗜欲加僣民財用傷貪如碩鼠墮號鵜梁匪鳶匪鮪或潛或翔至於暴秦襲冕而狼趙郊坑肉魏野封瘡粵嶺山斷遼海城長驪丘虛地阿房繡墻則是星也晻晻而無光帝曰亦嘗有明乎曰有古有治君曰堯與禹敬時命官以民爲主民之樂生鼔腹歌舞次逮成湯視民如傷一夫不獲如已納隍周之文武汔於成康道徳化洽禮義興行刑措不用至於百齡則是星也亦常煒而晶熒帝曰宜乎自此不復有光矣曰有昔秦籙不究上天悔亡乃命髙祖匹夫奮張一洗世亂惠綏四方化其姦宄約以三章及我文景恭儉惇朴隠卹賑周徳澤甚渥太倉積紅腐之粟司農朽不校之索則是星亦嘗而灼灼今陛下承累聖之休光翕五福於仰戴坐明堂神明之防據建章珍陸之海臣萬國朝四裔名王系於祈連宛馬來於天外致赤鴈駮麃之異物獲寶鼎芝房之珍怪名在百王之上游徳並五帝之左界而乃晻晻而無光臣臯所以堙郁而未快逡巡而不對也古訓有言曰民猶水也可以載舟可以覆舟言未及休命蓋陳鉤寢不得寐三起問籌翌旦坐明光殿封富民侯

宋文鑑卷十

欽定四庫全書

宋文鑑卷十一

宋呂祖謙編

律賦

有物混成賦【虛像生在天地之始】

王曾

妙物難模先天有諸著自無名之始生乎立極之初不縮不盈賦象寧窮於廣狹匪雕匪斵流形罔滯於盈虛原夫未辧兩儀中含四象𨿽欲兆於形質曾莫知夫影響問洪纎而莫得自契胚渾考上下以都忘孰分天壤及夫大朴將散三光欲萌淸濁待玆而一判昏明由是以相生然後品彚咸觀用作有形之始淳和外發或知至道之精是何小不隱於纎介大不充於寰海配一气以冥運亙終古而斯在縱陰陽之推蕩我質難移任變化之紛紜斯形不攺豈不以有者眞有之基物者生物之先搜而兆眹斯顯寂聽而音容莫傳得我之小者散而爲艸木得我之大者聚而爲山川視焉且無訝深蟠於厚地搏之不得疑上極於髙天本自彊名誠難取類其始也旣出無而入有其終也亦規天而矩地旣不可指掌而窺又不可困人而致明君體之而成化則所謂無爲而爲君子執之而立身亦同乎不器之器無反無側神之聽之諒潛形於恍惚實委化於希夷傾毀何由固秉持之在我剛柔有體將用捨以隨時今我後掌握道樞恢張天紀將窮理以盡性思反古而復始巍巍乎執大象而撫域中達妙有之深防

金在鎔賦【金在良冶求鑄成器】

範仲淹

天生至寶時貴良金在鎔之姿可覩從革之用將臨熠耀騰精乍躍洪鑪之內縱橫成器當隨哲匠之心觀其大冶旣陳滿籝斯在俄融融而委質忽而揚彩英華旣發雙南之價彌髙鼓鑄未停百鏈之功可待況六府防昌我稟其剛九牧納貢我稱其良因烈火而變化逐懿範而圓方如令區別妍媸願爲軒鑑儻使削平禍亂請就幹將國之寶也有如此者欲致用於君子故假手於良冶時將禁害夏王之可成君或好賢越相之容必寫是知金非工而弗用工非金而曷求觀此鎔金之義得乎爲政之謀君諭冶焉自得化人之防民爲金也克明從上之由彼以披沙見尋藏山是務一則求之而未顯一則棄之而弗顧曷若動而愈出旣踴躍以求伸用之則行必周流而可鑄美夫五行之粹三品之英昔麗水而隱晦今躍冶而光亨流形而不縮不盈出乎其類尙象而無小無大動則有成士有鍛鏈誠明範圍仁義俟明君之大用感良金而自試居聖人天地之鑪亦庶幾於國器

徳車結旌賦【車結旌者昭徳之美】

宋庠

君有至徳時乘大車當偃革以無外乃結旌而有初奉駕陳儀采物𨿽資於備設鳴鸞示禮旂旒匪俟於埀舒順考前經鋪聞往說謂戎事以旣息貴君車之有結雍容撫軾蓋藏飾以尙純肅穆展鈴詎埀旓而就列蓋由抑乃盛飾昭夫令名𨿽冠品於輿服蔑揚威於斾旌肅軫無嘩方斂藏於斿厲馳輪有度靡赫奕於緌纓且夫禮有質文器隨用捨車號乎徳則崇化於邦本旌結其表則示人於天下意自象見名非人假君軒弭節孰訝乎捲而懷之國乘制容益顯乎素爲貴者是知車之用兮充徳以成大旌之飾兮輔威而孔昭旣武怒之不作信軍容而外銷組轡啟行陋邦旄之孑孑錯衡遵路殊風斾之揺揺若然則動有彛儀文無異色𨿽嚴駕以備物終去華而表徳故使禮典攸重民瞻不忒皇皇整禦始中括於采章轞轞肅容豈外揚於藻飾用能上載明徳旁昭縟儀自駕言而戾止殊幅裂以藏之升降惟寅僅比非心之屋章明盡屏寧同止獵之緌大矣哉邦禮是崇帝儀資始實務徳以埀教必收旌而昭理宜乎國容備而兵器銷率由玆而盡矣

應天以實不以文賦【天應誠徳豈尙文爲】

歐陽修

天災之示人也若響應聲君心之奉天也惟徳與誠固當務實以推本不假浮文而治情彼𨿽不言謫見以時而下告吾其修徳禍患可銷於未萌臣聞天所助兮惟善則降祥徳苟至兮𨿽妖而不勝皆由人事之告召然後天心之上應若國家有闕失之政則當頻見於眾災欲人主知戒懼之心所以保安於萬乘臣請述當今之所爲引近事而爲證至如陽能和陰則雨降若歲大旱則陽不和陰而可推【去年大旱】陰不侵陽則地靜若地頻動則陰漧於陽而可知【去年河東地頻動】又如黒者陰之色晦者陰之時或暴風慘黒而大至白晝晦防而四埀【康定元年三月黒風起白日晦】日食正旦雨冰木枝【今春二月】如此之類皆陰之爲蓋陰爲小人與婦女又爲大兵與蠻夷若四方之爲患則羣陰之失宜故天象以此告吾君不謂不至陛下所宜奉天戒不可不思是謂應以實者臣敢列而言之若夫愼擇左右而察小人則視聽之不惑肅淸宮闈而減冗列則恭儉而成式況乎遠佞人者孔宣父之明訓放宮女者唐太宗之盛徳又若西師久不利宜究兵而攺作叛羌久未服宜講廟謀之失得在陛下之至聖行此事而不忒庶天意之可回𨿽有災而自息方今民疲賦斂之苦又值饑荒之年貲財盡於私室苖稼盡於農田劫掠居人盜賊並起流離道路老防相連陛下視民如子覆民如天在於仁聖非不矜憐故徳音除刻削之令赦書行賑濟之權然而詔令𨿽嚴州縣之吏多慢人死相半朝廷之惠未宣天至髙遠也惟可動以精誠民之休戚也皆系君之好尙惟善政之能惠則休符之並貺富有四海之大獨制萬民之上一言之出兮誰敢不從百事責實兮自然無曠發號施令在聖意之必行變災爲祥則太平之可望今漢史有五行之志尙書有洪範之文願詔侍臣之講說許陳古事於聽聞可以見自召妖災𨿽由於時政能招福應亦自於明君故禾偃於風表周王之覺悟雉鳴於鼎成商帝之功勲蓋恐懼修省者實也在乎不倦祈禳消伏者文也皆不足云臣生逢納諌之聖明不聞直言之狂斐惟冀愚忠之可采苟避誅夷而則豈蓋賦者古人規諫之文臣故敢上於於旒扆

王畿千里賦【畿制千里尊大王國】

宋祁

王有一綂人無異歸中四方而正位畫十里以爲畿總大眾之奠居式昭民極據方來而處要以重皇威二代而還維周有制擥庶績以圖大廓多方而爲衞作我上國埀諸永世以謂地非中夏無以示天子之常尊土不一圻無以待諸侯之八計爾乃測圭於地考極於天風雨之所交者道裏之必均焉郊野錯而回合鄕遂亙而蟬聯溝封斯萬疆塲且千差籍九畿定夫家於都鄙出車萬乘括賦入於原田是謂辧方且非期侈廓焉天府之國巍乎王者之裏爵祿命賜之供億朝覲防同之底止不偪陋以取侮不誇矜而役美侔江海之重潤乃據上游法日月之徑圍用張天紀且其蠻獠面內玉帛駿奔內則百官承式外則四國於蕃化之遠者禮益廣歸之眾者務愈繁必在制廣輪於有截示極摯於羣元倍十子男大有由而禦小任包甸稍卑不得以侔尊亦由天之髙燾物而無外地之厚廣生而咸賴使髙而可度則寥廓何仰厚而易知則沈潛有害是用控天下以咸乂極宸居而稱大詩美四方之是則理乃同歸史稱後世之無加事誠胥防美夫周原膴膴禹畫芒芒或處瘠爲教或建瓴是防然皆按成事於神甸迹前謀於令王所以漢相論都首識金城之廣召公相宅前知墨食之祥洪惟我朝奄有方國托宏基於天地亙長藩於道徳所以申畫邦畿是用守之無極

百工由聖人作賦【以工善其事由聖人作爲韻】陳

襄

綂爾六職良哉百工何藝事以斯作由聖人而是崇辧器成能自乃神而立制化材適用本惟睿以興功賾姬旦之明文見冬官之盛典謂夫智之出也始創物以興制工之立也乃成器而盡善嘉眾藝之勃興本聖謀而丕闡攻金攻木資濬哲以裁成作舟作車由靈機而洞顯自玆立器爲利因材究奇𨿽大匠之述作皆往哲之規爲旣執技而紛若誠取法以宜其所以鳬氏成鐘自髙辛而立範車人作耒本炎帝以垂規且夫國有四民工分百事或居肆以成業或飭材而興利率皆因上聖以資始致宏規而綽備依於法而遊於藝肇自神謨智者憂而巧者勞出由睿意豈不以工之立事者蓋本於前修事之經始者必資於善謀伊眾制之𨿽盛非聖作以奚由网罟以畋寔庖犧之肇用杵臼之利因熊氏以埀休自然眾伎靡紛大模率正𨿽云乎代守其業但見乎作者之聖亦由五聲兆黃鐘之律節奏爰彰大輅起椎輪之姿雕幾罙盛此則藝能交舉物用具陳祖述𨿽資於匠者經營率自於古人按乃度程實聰明之制作勤乎朴斲資睿哲之經綸噫夫世變澆漓時蠲朴略髙曽之矩交喪器用之資惟錯今上方稽古道而復淳源立是工也體聖明之所作

首善自京師賦【崇勸而學爲天下始】

王安石

王化下究人文內崇繄京師首善之教自太學親民之功闓承師論道之基先繇轂下廣成俗化民之誼甫曁寰中古之聖人君有天下治遠於近制眾以寡不用文何以修飾政教非設校何以崇明儒雅乃建左學率先諸夏在郊立制系一人之本焉養士興仁形四方之風也本仁祖義取材斂賢講制量於中土鬯聲明於普天始於邦家用廣師儒之眾行乎鄕黨斯爲庠序之先是何拳拳諸生亹亹先覺所傳者道徳仁義所肄者詩書禮樂以言乎功則萬世用乂以言乎化則八紘匪邈其流及於三代率以明倫此理達於諸侯誰其廢學故曰校官者庶俗之原本京邑者羣方之表儀養原於上則庶俗流被設表於內則羣方景隨惟時於變繄上之爲三王四代惟其師使人知化兆姓黎民輯於下自我興基向若俗敗隄防朝隳綂紀教化之宮衰落禮義之官廢弛鄕風者無以勸於善肄業者不能官其始則撫封之主毀鄕校者有之承學之民在城闕者多矣必也啟胃子之祕宇據神邦之奧區憲先王而講道風下國以恢儒邑翼翼以宅中契商人之詠士彬彬而蒙化參漢室之謨噫孝武逸王也而有興置之謀公孫具臣也而有將明之論矧睿明之主紹起俊乂之僚並建宜乎隆儒館以視方來使元元之惇勸

歷者天地之紀賦【聖人以通天地之數】

蘇頌

昔聖王建官司地因象知天推歷用明於大紀考星咸自於初躔合三體以爲元成書最密舉二篇之定防備數無愆古有善談載於前志因太初創歷之首述往聖知時之義莫不究極象數精窮天地有時以記夫啟閉有日以紀乎分至躔離望也於此而爲正晦朔昏明也於此而攸示下可辧乎斗建上靡差於辰次惟君審璣衡之運所以緒正於元功使民知寒暑之來然後順修於時利況夫歷爲一歲之本紀明太極之基推精祲之至妙豈深思之與知必也迎辰以策定晷於儀帝舜則羲和而分命顓頊則重黎而是司皆所以凖厥二气乘於四時聖有作也人皆度之制自淸臺得舉正履端之要職由太史盡觀文察理之宜若乃辰集於房月窮於紀孟陬旣協於月建攝提亦隨乎杓指國將班正朔以爲令王乃觀情性而順理章蔀元之書兮著於彼子丑寅之正兮見於此可以察發斂於未然定舒慘之所以推而生律子陽午陰而互分治以明時春作秋成而是擬且夫天之運也日與星而代逢地之道也柔以剛而莫窮非乃聖無以探其賾非立法無以舉其中我乃錯綜气候稽參變通起建星而運算故積歲以成功考連珠合璧之辰得名尢邃應大呂黃鐘之綂立道斯同用能鈞校舊儀審觀新度成敗因之而遂紀气節於焉而可步於以極陰陽之大端於以備六五之中數亦何異魯經比事舉二中以歲成羲易窮神合五位而象布後王以是知歷象不可不審經紀不可不循或立元而謹其始或節事而授於民馮相則致乎日月保章則志夫星辰以定五十五數以通三百六旬所謂見道而知治何患以天而占人彼爲刻漏以考中星但紀曉昏之度處璇璣而觀大運蓋明气候之因猶未若測運動於二儀齊往來於七政建乃星紀先夫算命吾皇所以監古歷之尢疏頒新書而考正天人之際因以明焉乃知夫作者謂聖

圓丘象天賦【圓丘就陽上憲天體】

鄭獬

禮大必簡丘圓自然蓋推尊於上帝遂擬像於髙天必在國南蟠宏基之髙厚用符陽體取大運之周旋王者揆禮之文爲民之唱修明大禘導迎景貺有祭焉格神於下有祀焉享帝於上謂丘也其形特異我所以貴其自成蓋天也其體亦圓我所以法之相尙爾乃旋仲冬之序迎至日之長掃以除地升而詔王是必肇靈壤以髙峙模圓淸而上當擇吉土之成基乃定其位仿髙穹之大體以就乎陽由是懽然神意交穆然天貺授徧羣靈以從之祀嚴太祖以爲之侑煥爾盛容配乎大就成非人力聳寶勢以下蟠仰合干儀環太虛而髙覆然則禮有物也其制可象天無形也其端可求故我相法於厚地取類於重丘崇崇其髙隱若積土之固浩浩其大渾如洪覆之周是故有槁稭以籍誠有陶匏以薦禮大裘焉以彰其質蒼璧焉以象其體固異周朝授政築層級之三成漢祀命郊兆重階之八陛是則事至神者物無以稱其徳接至髙者丘所以表其防與地居上如天轉圓對方澤之成形乃殊其象規大儀之防運自貴其全聖人所以明禮大原建邦茂憲兆其成迹符於至健夫然因天事天得先民之至論

濁醪有妙理賦【神聖功用無捷於酒】

蘇軾

酒勿嫌濁人當取醇失憂心於昨夢信妙理之凝神渾盎盎以無聲始從味入杳防防其似道徑得天眞伊人之生以酒爲命常因旣醉之適方識此心之正稻米無知豈解窮理麯糵有毒安能發性乃知神物之自然蓋與天工而相並得時行道我則師齊相之飲醇遠害全身我則學徐公之中聖湛若秋露穆如春風疑宿云之解駮漏朝日之暾紅初體粟之失去旋眼花之掃空酷愛孟生知其中之有趣猶嫌自老不頌徳而言功兀爾坐忘浩然天縱如如不動而體無礙了了常之而心不用坐中客滿惟憂百榼之空身後名輕但覺一杯之重今夫明月之珠不可以夜光之璧不可以餔芻豢飽我而不我覺布帛燠我而不我娛惟此君獨遊萬物之表蓋天下不可一日而無在醉常醒孰是狂人之藥得意忘味始知至道之腴又何必一石亦醉罔閒州閭五防解酲不問妻妾結襪庭中觀廷尉之度量脫鞾殿上誇謫仙之敏捷陽醉逷地常陋王式之褊鳴歌仰天每譏楊惲之狹我欲眠而君且去有客何嫌人皆勸而我不聞其誰敢接殊不知人之齊聖匪昏之如古者晤語必旅之於濁醒者汨羅之道也屢舞者髙陽之徒歟惡蔣濟而射木人又何狷淺殺王惇而取金印亦自狂疎故我內全其天外寓於酒濁者以飲吾僕淸者以酌吾友吾方耕於渺莽之野而汲於淸冷之淵以釀此醪然後舉窪樽而屬予口

三階平則風雨時賦【泰階旣平風雨時若】

孔文仲

圓極之運太階以平表聖神之徳盛致風雨之時行位正六符炳光芒於常次气流四序普散潤於羣生大儀之遠兮其體髙明列宿之繁兮其文交錯君道修於下則瑞爲之證人事失於此則變從而作偉一徳之溫恭感三階之炳爍騰精於上燭太微紫微之居埀象於人應時雨時風之若燦燦華藻蒼蒼昊穹常煇乎太一之座密次乎文昌之宮則必天地協應陰陽大同沐之以膏雨撓之以祥風上燿髙躔旣色齊而光大俯呈休驗俾根著之滋丰靈臺齊政兮知精祲之祥太史占天兮測宿離之防上焉兩兩之悉正下焉元元之永賴盛澤鼓舞洪恩霶霈觀文察變仰魁斗之均明薄山流淵蘇物倩而交泰豈不以天至邈也其監無私星至遠也其應不欺惟上階之成像合元後之題期或當乎卿大夫之列或主乎士庶人之卑率皆騰輝而有爛守常而莫移致此協气播於大時薫兮解慍之美沛若如膏之滋順軌而居展開徳宣符之效以節而至無鳴條破塊之爲斯蓋位焉不易其尊卑行焉不差其經緯使淸微之令均被乎率上脈沐之澤昭蘇乎品彚化養無外涵濡罔旣相比而列連炳煥於七星仰觀其符知協調於六气誠由至仁之化也四表光被太平之治也兆民允懷藹休功於萬宇兆祥應於三階載於傳則微淒苦之戾出於記則無焱暴之乖驗斗覆而歲穰求端則正占畢明而夷貢取類其皆班固志之也曉然示人方朔陳之也勤於致主修皇徳以上動煥台光而可覩符作肅作聖之事鮮極備極無之苦又何必饗帝於郊始能節乎風雨

四海以職來祭賦【天下之職能助王祭】

孔武仲

上聖孝至諸侯職揚當一人之奉祭罄四海以來王肅爾駿奔各述修方之舊翼如顯相用嚴肆祀之常夫惟承祖宗積累之休處廉陛崇髙之勢尊其親也旣重假廟大其禮也又當配帝化首正寧教流當世本至誠之恭愛可以感人極四海之欣歡八而助祭時也六服而內五矦至前同姓異姓兮各奉玉帛大賓大客兮疊承豆籩並來享以悅懌咸侍祠而吉蠲造此闕庭鎗八鸞於外屏盛其饌貢洽百禮於中天擇於大射則賓自得賢誓以常刑則臣無廢職辧其吉禮之掌同厥驩心之得儼若將事欣然獻力分行遞見居多振鷺之容承命勤修皆有和羮之徳誠以報本反始者神聖之美教尊祖嚴父者朝家之上儀在盛王之顒若格緜宇以承之故爾各備上服並承約軧所以周廟陳常美羣公之肅肅湯孫致饗詠列辟之祁祁眾莫眾於侯方尊孰尊於君者大邦小國兮至自畿外美味和气兮實於堂下共承上化參徳遜於前書各盡臣恭協祼將於大雅夫盡九州之力致五福之膺殊免爵於西漢異責茅於召陵以極精禋之意用全孝饗之能薦牡惟時推至誠而茂對執膰有序贊大事以靈承噫徳教所加惠心益著外易俗於海隅下感心於黎庶矧乎茅土分寵親賢同慮幸丁萃享之時孰不驩虞而來助

舜琴歌南風賦【帝舜作琴以歌南風】

舒亶

帝意𨿽遠琴音可通欲發揚於孝道遂歌詠於南風寓意五弦寫生成之至徳托言萬物荷長養之元功粵其耕稼陶漁至爲君聰明睿智積諸已日深致孝之念躬盡事親之理以謂鞫養之徳欲言之不足生育之愛欲報之何以緣情指物孰形孝子之思流詠在琴且載南風之防時其比屋熈乂巖廊靚深包我萬慮寫於一琴協天地以同趣按絲桐而播音作以敍情適在無爲之日薫兮八奏永言至孝之心蓋曰風之於物也有化養之恩覃親之於已也有劬勞之徳博眷物理之明甚假琴聲而遠托一彈而歡意悉寫再鼓而羣心咸若按弦而奏聲參韶樂之淳寓象而言義並凱風之作議夫琴求以意而不求乎形器帝樂在孝而升樂於弦歌感民之義豈並於北裏思親之志固深於蓼莪藏韻於心非止解一時之慍寄聲於政又將陶萬國之和自是正音暢而化洽幽遐協气流而時消惉懘閨門聽之則翕爾和順朝廷聞之則歡然感厲風被乃俗功歸於帝又得防工之奏同樂於民不煩鄒律之吹阜財於世玆蓋淵黙玩意優遊靣南歌孝風之遠曁托琴理以中含惜乎道與世汨樂非徳參操變而亡徒起後人之嘆音調而理空聞前史之談夫豈知音者導樂理之淳淳達孝思之進進內將報徳之罔極外以格民之大順然則歌琴之意至矣哉莫如虞舜

公生明賦【公不偏黨明則生矣】

許安世

事欲無蔽心宜盡公旣守正以宅志遂生明而在躬祛一意之黨偏不私乎物照百爲之情僞罔汨於中若夫外交事變之繁中固心誠之守以謂虛已鑑物則枉直昭晣挾情適事則是非紛糾欲庶理之皆辧捨至公而則不中立不倚始持正於羣倫旁燭無疆遂致明於萬有無陂無側不阿不偏非妄惡也惡其眾之所棄非作好也好其眾之所賢蓋依違牽制者固已去矣則明白洞達者乃其自然百志惟寧居絕傾邪之漸五綦不亂遂觀昭曠之先蓋夫智因窒而後昏性以私而有黨愛憎旣絕則眞僞必審取捨旣平則善惡不爽抱純正以中執涵機靈而內養所以主心善治湯無蔽塞之憂直道欽承文有照臨之廣豈不以湛靜者人之性偏闇者性之情知靜爲本故虛之則定知闇爲害故去之則明正厥心官始閒邪而制物發爲智燭終迪哲以通誠大扺處有累之地者莫不徇私對無窮之變者鮮能不感凡適理以非由秉心之自克得不保守天質蹈行聖則周而不比無一曲之蔽情靜之徐淸有三知之入徳因知心乃物之鑑公爲職之衡系吝旣屏純明自生以之察已則事至不感推而成務則物來敢名是故君子養源於以致忠邪之判大人正已豈徒無譖訴之行嗟夫有爲者易失其本心無憚者或迷於至理故伾文黨與以醜正恭顯庸回而嫉士智尙昩於自保識敢期於遠視惟夫以公正爲心明則生矣

智若禹之行水賦【明智之大如禹行水】

孔平仲

古有大智中潛至明何行水以爲諭蓋存心之自誠淵然剏物之謀敏而外發沛若決川之勢順以東傾夫惟靈萬類而生毓五常之粹不滯於物其端曰智然順其故則不致於交譎悖其本則浸成於大僞居惟適正委美質之自然舉若下鴻措安流於無事審利圖害籌安計危蘊千慮以無感包萬殊而不遺每優遊而處此不汨亂以行之內畜淸明陶天眞而去詐遠侔疏鑿適地勢以流卑湛然恬養於中廓然識周於外不滌源而滌性之垢不治水而治情之害較迹無間成功亦大可通塞壅順意表以彌綸如決懷襄貫地中而滂沛大抵多計者流於機巧好辧者溺於空虛其明甚惟人戒歟故我抱靈鑑以無隱導沈幾而自如心常惡其鑿也勢若排而注諸舜以是而察邇言聰明並決堯因之而急先務障蔽皆除夫運至計以利仁紹徽謀於平土徳一也何獨議乎智人一也何獨尊乎禹蓋智之於物兮必順適其理而禹之於水兮亦疏導其苦苟能此道宜效臯陶之謨一失其原或謂白圭之愈後世蘇張之辯勝莊老之道鳴其耀才者或籠愚而不正其矯枉者又絕聖以無營皆與性以相戾譬濬川而逆行亦猶戕柳以爲之棬並非其質揠苖而助之長反害其生噫諭玉營者楚有屈平侔蓍者秦聞樗裏或以易變而貽誚或以不知而爲恥皆莫若順其性以行焉所謂智者樂水

周以宗彊賦【周以同姓彊固王室】

沈初

古之建國制莫如周盛宗室而作庇彊王室以承休治尙以文重恩親於同姓世緜其祚大形勢於諸侯自昔后稷開基公劉經始盛徳物被丰功世美文武大其業成康繼其軌奚永永以能然蓋親親而得以任先宗子協圖夾輔之勲本固王家益植太平之趾天亦中奠侯封外崇大邦小邦兮我所錫壤伯父叔父兮汝其懋功鞏國勢於寖盛粹民風於大同膺木徳以當天王圖以永法轄星而建屏邦本其隆有衮服以華其躬有金路以優其命寶玉分賜脹膰均慶所以等異諸臣恩先庶姓史稱乃徳盛陳過歷之期詩大其功茂著維城之詠豈無異姓與之翊昌豈無列辟與之贊襄推本而治尙親則彊故蒼籙之興起始諸姫而阜康忠厚一時重本枝而相輔儀刑百世壯基緒於重光至如魯衞之所分邢茅之所附眾列邦壤一寧國祚巋然盤石之安屹然寶鼎之措無煩兵革坐收禦侮之功不假山河自得爲藩之固譬夫本之殖枝茂者幹必大水之委源深者流必長繄爾列辟輔予一王秦室寖微蓋削五侯之壤漢邦未善徒恢七國之彊盛哉本本之扶持承承之操術國五十兮比如犬牙之制年七百兮緜如瓜瓞之實方今宗也盛而國也彊跨基圖於周室

佚道使民賦【民得終佚勞固無怨】

林希

古者善政陶乎庶民上安行於佚道下無憚於勞身教思有原得樂趨於農役人知足養胥仰戴於君仁始也井天下之田比民居之域乃辟疆裏乃營稼穡寒則思爲之衣饑則願爲之食法旣歸厚利玆各得蓋上執其道務優佚以便民眾樂其生率歡娛而竭力春使之作熈然悅從冬使之息慶其有終趨時也如鳥獸之至收成也如冦盜之空利而不庸自足王民之用厚而無困本玆帝力之功蠢惟有生不能自卹役之所以奉其已利之然後知其佚仰有以供其祭祀俯足以寧其家室谷播其始化同豳俗之深壤擊而歌野有堯民之質俾爾晝出於塾俾爾宵索其綯無力役以奪其節無賦斂以爲之騷曾動作之敢息由醇醲之所陶驅於足用之原安而服業圖厥終身之養樂以忘勞大抵彊民者難使從利眾者久益慕及充其口腹之欲由竭其手足之故汝業旣畢汝居旣固爲之一日之蠟怠心已忘優爾三時之農收功有素然則於於其處皥皥其趨俾常產之各得顧閒民之舉無治貴優遊農者願耕耘於野俗相亷遜老而不負戴於塗噫藏其用者其政神厚其本者其民願化而不示其迹勞而不知其困斯道也養生送死無憾焉何有於怨

王道正則百川理賦【王道公正而百川理】

江洐

物格大順化由至公本一道以持正致百川而會通庶政修明端若承天之意眾流協應沛然行地之中嘗聞宰物之工提平在聖大而覆載者旣輔相以徳廣而融結者皆管攝以政故彼災祥系乎邪正惟王有歸往之蓋在爲公而水存平準之稱遂皆得性何則明審刑罰持循紀綱亶聰明而作後一好惡以遵王執此之政兮堅若金石行此之令兮信如陰陽有猷有爲屏邪心於黨附或源或委暢柔徳於靈長由是溫洛效珍榮河薦祉若江漢焉莫不歸其潤若畎澮焉莫不循其理民自絕於昏墊物大蒙於丰美坦周人之砥道率履大中協夏后之神功敉寧洚水豈非徳之隆者髙深遠近而必及道之公者徧覆包含而不偏博旣通於化育幽遂遠於淵泉上廣堯仁有旣陂之九澤下殊幽暴無皆震之三川況夫中和發於聖誠精祲入於神造萬物之類尙率育而總總五行之本宜分流而浩浩平康在治玆咸敍於彛倫脈絡交通遂安行於故道向若所持悖繆所向阿私或盛外家之寵或簡宗廟之儀害旣作矣時將殆而白馬沈而福益遠金堤塞而民已疲是以雅什貽譏蓋念沸騰之失漢臣建白重興湧溢之悲殊不知水之爲功物資其澤以之浸潤也其功倍以之灌漑也其利百然而疏導則莫勝其勞壅塞則悉罹其厄惟王道公正而不頗自然順適

宋文鑑卷十一

欽定四庫全書

宋文鑑卷十二

宋呂祖謙編

詩【四言】

皇雅十首

尹洙

天監受命也自梁至於周兵難不息宋受命綂一萬方焉

天監下民亂靡有定甚武且仁祚厥眞聖仁實懷徠武以執競匪防匪劉拯我大命自昔外禪月經日營令以挾制政以陰傾帝初治兵志勤於徵奄受神器匪謀而成淮潞弗防卒污叛迹戎輅戒嚴皇威有赫彼冦詿民吾勇其百殄厥渠魁貸其反側帝朝法宮左右宗公忮夫悍士以雍以容爾居爾室爾工爾農旣息旣養惟天子功

天監四章章八句

西師徵蜀也

主用西師岷梁弗賓匪曰負固實交晉人予訓予誓合我將臣正厥有罪無庸傷民矯矯虎士載摧其壁於嗟孟侯亦果其策迎師而降靡抗鋒鏑豈獨身謀完是宗國蜀都旣平將臣失律此眾悍驕彼民危栗當塗叫呶合萬爲一匪懷則威帝心是卹帝曰將臣予嘉乃庸廢命毒民爾弗有終邦典用疑惟罪惟功靡殛而削協於厥中帝曰孟侯受封於楚淑旂雕戈備物異數俾爾族姻及乃文武服在王庭靡不有序蜀民呼歌天子威靈保我者封暴我者刑匪功是和匪弱是陵天子惠民疇敢不承

西師六章章八句

耆武受俘也命將伐南海平金陵俘二王以獻

耆武定功時惟二方淮服其義海南遂荒孰孱而盭孰暴而猖自底不譓乃終滅亡帝戒二俘同卽爾誅予惟民無辜休息是圖時其輯矣寧威獨夫帝嗟污邦久罹於兵或暴下以徵或敷虐以刑予命中典協於國經民服徳音室家以寧

耆武三章二章八句一章六句

憲古令守臣也削其附庸以彊帝室焉

帝懷永圖治古是憲四方守臣惟屏惟翰在昔艱難弗惠訓典跨都連城髙牙以建有土有民肆乃徵繕以息以容終焉叛換凡今帥臣狃厥見聞見匪革亂原曷淸多難帝告庶邦式是典彞元侯顯父戚臣宗支正乃封圻予一人是毗凡曰附城罔爾俾之畜兵厚賦靡爾得私母凶而國作福作威天子有命疇敢不只子孫承承惟萬世規

憲古二章章十六句

大鹵王師討晉罪也

晉氏之疆粵惟大鹵俗忮而專地扼而固協比幽都蕩揺邊圉三埀旣定凶威弗沮帝禦六師百萬貔虎翦其附庸至於城下鋒鏑始交梯衝如舞蠢爾孱王請附降擄我士奮揚願究吾武皇帝曰吁念彼黎庶匪鯨匪鯢復爲王士晉郊旣平九區以寧陳功太廟告假威靈在昔武王於商觀兵惟我藝祖亦勤於徵匪貸晉罪俟厥貫盈聖作聖繼巍巍相承皇矣二後功莫與京

太鹵二章一章二十二句一章十四句

帝籍修故典也躬耕以勸農焉

帝籍於郊典儀具陳務農以訓供祀以勤祀在於誠匪勤於人訓農以實匪訓以文帝謹二物乃躬乃親公侯卿士曁厥庶民千甸有制飭哉惟寅帝賚髙年式宴且喜種種黃髮族丘而議我生艱難暴亂以繼耳狃金鼓目狎戎器皇其我圖親講農事有子有孫力田孝悌鼓舞至仁薫焉如醉

帝籍二章章十四句

庶工任賢也

帝咨庶工疇其輔予俊乂以登厥勞乃圖匪忘舊勲非賢勿兪巍巍衮臺盛徳以居任賢伊何昌言是庸勉告爾猷罔卹乃躬豈無狽辭怫於予予不爾疵爾無靣從始時從官戎容揚揚今帝左右儒冠煌煌朝廷以尊文物典章得人之盛奕世重光

庶工三章章八句

帝制北方請盟也

帝制萬邦罔有弗賓山陬海澨羈而勿臣威格三方稽顙獻珍單於革心願交使人帝謀公卿列侯庶校鹹曰彼心暴戾陰狡旣擾我疆復利吾寶無若勵兵襲其還道皇曰有眾予實念玆戰無必勝矧其歸師借曰大獲疇能盡之益俾釁深毒吾朔陲乃兪其盟北州以綏在漢世宗抗威兵戎暴農算商經用弗充中土震騷漢南始空降及後世猶稱厥功初穆聖考徳無與偕匪勤於兵北人遂來逮是三紀遠俗以懷生民休息嗚呼仁哉

帝制五章四章八句一章十句

皇治卹刑也

帝仁於明刑在位者以寛卹爲治焉皇底其治欽哉惟刑在疑而宥罔察爲明愛怒弗肆孰爲重輕母一弗辜惟典之平前世理官倚法以刻匪彼爲仇蓋曰任職令之蔽獄務正其辟鑑於前人繄我仁徳皇徳在仁寖而成風公侯卿士靡不率從麛卵萌生咸保厥終不鄙不夭樂哉融融

皇治三章章八句

太平封祀告成功也

噫太平無象兮世烏得而知維盛徳可迹兮其封祀之儀東岱宗兮西汾脽禮上帝兮賓地只皇有徵兮吾民以嬉皇有祈兮吾民是私天敷佑兮俾皇之釐永世億寧兮無疆之基

太平一章章八句

定州閱古堂

冨弼

天下十八道惟河北最重河北三十六州軍就其中又析大名府定州眞定府髙陽關爲四路惟定州最要定爲一路治所實天下要重之最知是州者兼本路兵馬都部署居則治民出則治兵非夫文武才全望傾於時者不能安疆塲屏王室也然自國初已來專以武臣帥諸路慶曆七年甘陵妖賊據城叛河北妖黨相揺以謀應卒驕將偄人心大震天子悟始議選儒臣帥四路以督諸將乃起知鄆州資政殿學士給事中昌黎韓公帥眞定以遏亂萌明年春賊誅人安旣而夏大雨河決商胡東北入於海河北災人復不寧流徙失業者四出咸不翅千里僵殍滿道天子卹然且虞他姦遂以公帥定定旣要重天下宿兵素多屬傷殘之後官民枵困徵賦逃無幾而兵不少減兵襲舊幸歉益驕以悍公夙夜裁整以威以懷兵之驕不從令者捽其首惡斬以徇略爲條教余怗怗就約不敢嘩於室至有調發者遠而彌戢如公親臨已而招集逋亡四流爭還如啼孩奔父母惟恐其後至則充然各得其欲農無廢隴賦有餘粒不旁誅橫斂而上下足堙漏補鏬一靣完固公旣擊彊梗之兵又育雕瘵之民左行斧鉞右哺飲食亂者畢治亡者畢存禮法政教向之人所不得聞者今漸濡酣飫無不貫徹自是邊人革其耳目新其肝腸優爲而樂從故人易治而功成速也又明年秋天子圖公之功詔加大學士公先嘗表其志幸終三年不願亟易也至天子抑騎召而使卽以授姑遂公請亦以慰斯人愛公之心也公惕寵處官𨿽無事未嘗輒自豫念兵與民之急宜無過者矧臨要重之路憂虞所系凡是繼畫不可以無法乃擇取歷代賢守良將總若干人行事創大屋以類相次繪於周壁牓之曰閱古堂蓋欲閱古之人所爲而爲之法也噫公雅文傑武自當視乎古人且天下方遲公入輔以致太平若其安疆塲屏王室豈庸考古而後能哉實公衝然不自有其有而歸乎古人也其懸知來者不師繪事而公是師也𨿽然蹋古搜善惠人驚已公之意謂其至矣乎公郵問索詩因粗序所致之防以志其始而示於後詩曰

朔方之兵勁於九土尢勁而要粵惟定武兵勁在馭用則羆虎失馭而勁驕不可舉曰保曰貝閉壁連阻武爵斯守束手就擄皇帝曰噫汝武曷取有敝必革以儒於撫公來帥定始以威怒有兵悍橫一用於斧連營怛之膽栗腰傴旣懼而教如哺如乳以刺以射以鉦以鼓無一不若師師旅旅列城自刺靡不和附陰沴爲梗降此大雨大河破泄在河之滸民被黜墊田入污莽流離蕩析不得其所公慼曰吁予敢寧處乃大招來乃大保聚乃營帛粟寒衣饑茹民歸而安水下孰禦彊弱死生由公復慮曰義曰仁震肅春煦合和蒸天天順以序公境獨稔爰麥爰黍公俗獨樂夫耕婦杼人𨿽曰康公亦奚豫謂此一方民與兵具務劇任重稽古人裕人皆謂公與古爲伍公文化民公武禦侮何思古人公不自許遂擇奇將繪於堂宇列其行事指掌可數前有古人在我門戶後有來者依我墻堵斯堂勿壞有堂有故堂之不存來者曷覩宏乎煥乎千載是矩

祫禮頌聖徳

梅堯臣

溥哉孝享將事於寧文武卿士冠劍在庭奚俟帝齋風霰其零風霰不已鉤陳豹尾龍旂太常立列比比帝居路寢百辟就次至於谷旦漫漫翳翳帝入靈宮左撞黃鐘陞階置玉日气曈曨鴻鴻杲杲氛驅陰掃宿於太宮月星皓皓侍祠之臣鵠舉鷺振或捧其匜或進其巾輔相夾導俯僂鮮鱗圭瓚以陳登歌以均東向虛位發爵親親平明帝還紫宸序班望帝之顏穆穆閒閒檐步廊廊雪浮陽光大楹爛爛朱陛煌煌稱祝萬壽萬壽無疆卻登寶輿以禦端門揭雞肆赦雷動乾坤於時都人於時婦女於時兆庻異口同語天子萬年仁聖之主臣時執策與物咸覩敢播於詩庶聞九土

魏京

劉敞

上二十年治建北京以章明先帝巡狩之徳以孝思於下於時野之處士或相與議曰蓋文王都丰武王都鎬丰鎬之間不能數百里文武之位不過侯伯而詩人乃以聖人之徳天子之事歌之有如聖朝徳位相侔述作相繼而無遹駿烝哉之詩此乃處士之罪非公卿之過也乃考聲譔辭以繼大雅埀之無窮其文曰

皇作大都大都雄雄奄定北國四方來同皇曰卿士在昔聖考祗遹文武維慈防老天監在上旣有明徳乃命於下罔有不復匪允命之亦章慶之匪允服之亦保育之時維玁狁侮予之疆靡度靡虞跳呼以狂業業烝黎載震載驚侵魏及澶羣心不寧帝奮厥武百萬其士匪怒以棘於三十里如虎如貔如霆如雷靡有遠邇天子其來天子來止士增其喜孰偸其生以不奮興驅之渾渾攘之賁賁靡有輈張殱厥鯨鯤或獻其寶或請其命帝振於旅維時旣定屹屹魏土山河之固匪山河則固維上帝伊旣閟爾弓旣櫜爾予玁狁臣之四方是休皇曰卿士聖孝之徳允於孝思孝思維則爾眎於魏以作我都以赫厥靈俾後勿逾皇曰卿士維帝時功時亦維人維冦萊公爾敬爾止弼予於治期爾前人用迪爾事皇曰卿士維帝作武埀是萬年莫敢予侮泰山之封后土之禪予監若玆維天是眷翼翼魏土天子國之穆穆原廟聖人則之孰爲彊暴來覯來覲俾詟於威於忠是訓顯顯天子孝徳自躬率是休烈遂致時雍河水東注昭哉禹績時萬斯年天子之徳

古風

劉敞

子欲冨矣何用爲冨農不若工工不若賈子欲貴矣何用爲貴徳不若名名不若勢粹兮純兮三五之人兮終窶且貧兮孰知其珍兮

閔雨

劉敞

臣伏見春首以來天久不雨歷官李用晦治大衍軌革太醫趙從古治黃帝六气鹹以謂風旱歲惡然陛下焦心勞意側躬修徳蕃樂損膳議獄宥過以迎導善气爰及言事得罪者唐介杜樞之徒復特見甄序小大之臣莫不欣然人情悅則天气和矣乃三月己巳日入而雨至於庚午詩不云乎益之以霢霂旣優旣渥旣霑旣足生我百谷以此見聖人之徳與天相符言出而物應行發而神助𨿽水旱之占有常數者猶不能違之況其眇者乎竊觀詩書所載盛徳之君至誠動天之速未有及陛下者也臣不勝鼓舞之至謹撰閔雨詩一首十三章章六句投進以聞

堪輿絪緼一晦一明或沈而毀或亢而暘自古以然世習爲常民生防防靡究靡知其幸而吉不幸而災猖狂妄行惟所遇之天命降監在我元聖兼覆慶裕四方旣定維民之卹無所疵病伊年暮春旱久不雨人曰時哉歷有常數禹湯之賢莫能弗遇帝獨喟息是豈足言化育萬物若鎔以埏患在誠薄不能動天退而齋心淵黙以居鐘鼓不抎宴遊不娛左右肅然一懷瞿瞿疏獄省刑與物更始內恕孔悲引咎在已爰及四海愚智咸喜追悟讜直褒進淹滯聲色無迕式序在位嬖習權近懾威屏气已已乃雨若有鬼神淒淒其風渰渰其云自東阻西罄無不均匪震匪防匪溢匪泄生我百谷區萌畢逹以亭以食小大胥悅天子之徳視雨之施肇自京師達於四裔無有逺邇孚我君惠天子之政視雨之時養老長防速哉熈熈更化易俗而民不知天子之慶視雨之積自天降康時萬時億眉壽無疆以靖四國

新田

王安石

唐治四縣田之入於艸莽者十九民如寄客維簡其賦緩其徭而不可以必畱尙書比部郎中趙君尙寛之來問於民而知其故乃使推官張君恂以兵士興大渠之廢者一大陂之廢者四諸小渠陂教民自爲者數十一年流民作而相告以歸二年而淮之南湖之北操囊耜以率其妻子者其來如雨三年而唐之土不可賤取昔之菽粟者多化而爲稔環唐皆水矣唐獨得歲焉船漕車挽負擔出於四境一日之間不可爲數而唐之私廩固有餘循吏之無稱於世久矣予聞趙君如此故爲作詩詩曰

離離新田其下流水孰知其初灌莽千里其南背江其北逾淮父抱子扶十百其來其來僕僕慢我雜屋趙侯劬之作者丕饑歲仍大熟飽及雞鶩僦船與車四鄙出谷今遊者處昔止者流維昔牧我不如今侯侯來適野不有觀者稅於水濱問我鰥寡侯其歸矣三歲於玆誰能止侯我往來之

潭州新學

王安石

治平元年天章閣待制興國吳公治潭州之明年正月攺築廟學於城東南越五月告成孔子用幣潭人曰公爲善政以徳我又不勩我而爲此學以嘉我士子誰能詩乎以誦我公於無窮皆辭不敢乃使來請詩曰有嘉新學潭守所作守者誰歟仲庶氏吳振養矜寡衣之褰襦黔首鼓歌吏靜不求乃相廟序生師所廬上漏旁穿燥濕不除曰嘻遷哉迫阨卑污當其懷時適可以謀營地慮工伐楩楠櫧徹故就新爲此渠渠潭人來止相語而喜我知視成無豫經始公升在堂從者如水公曰誨汝潭之士子古之讀書凡以爲已躬行孝悌由義而仕神聽汝助況於閭裏無實而誇無聖自是𨿽大得意吾猶汝恥士下其手公言無尢請詩我歌以遠公休

明堂樂章二首

王安石皇帝還大次憇安之曲

有奕明堂萬方時防宗子聖者作帝之配樂酌虞典禮從周制釐事旣成於皇來曁

歆安之曲

穆穆在堂肅肅在庭於顯辟公來相思成神旣歆止有聞惟馨錫我休嘉燕及羣生

顏樂亭【爲孔周翰作】

程顥

天之生民是爲【一作惟】物則非學非師孰覺孰識聖賢之分古難其明有孔之遇有顏之【一作其】生聖以道化賢以學生【一作行】萬世心目破昏爲醒周爰闕裏惟顏舊止巷污以榛井堙而圯鄕閭蚩蚩弗視弗履有卓其誰師門之嗣追古念今有惻其心良價善諭發帑出金巷治以辟井渫而深淸泉澤物佳木成陰載基載落亭曰顏樂昔人有心予忖予度千載之上顏惟【一作爲】孔學百世之下顏居孔作盛徳彌光風流日長道之無疆古今所常水不忍廢地不忍荒嗚呼正學其何可忘

何公橋

蘇軾

天壤之間水居其多人之往來如鵜在河順水而行雲駛鳥疾維水之利千里咫尺亂流而涉過膝則止維水之害咫尺千里沔彼濫觴蛙跳鯈遊溢而懷山神禹所憂豈無一木休此大懷舞於盤渦水析雷解坐使此邦畫爲兩州雞犬相聞秦越莫救允毅何公甚勇於仁始作石梁其艱其勤將作復止更此百難公心如鐵非石則堅公以身先民以悅使老壯負石如負其子疏爲玉虹隠爲金堤直欄橫檻百賈所棲我來與公同載而出讙呼塡道抱其馬足我嘆而言視此滔滔未見剛者孰爲此橋願公千歲與橋壽考持節復來以慰父老如朱仲卿食於桐鄕我作銘詩子孫不忘

觀棋

蘇軾

予素不解棊嘗獨遊廬山白鶴觀觀中人皆闔戶晝寢獨聞棊聲於古松流水之間意欣然喜之自爾欲學然終不解也兒子過乃粗能者儋守張中日從之戲予亦偶坐竟日不以爲厭也

五老峯前白鶴遺址長松蔭庭風日淸美我時獨遊不逢一士誰與棊者戶外屨二不聞人聲時聞落子紋枰坐對誰究此味空鉤意釣豈在魴鯉小兒近道剝啄信指勝固欣然敗亦可喜優哉遊哉聊以卒歲

和陶淵明時運

蘇軾

丁丑二月十四日白鶴峯新居成自嘉祐寺遷入詠淵明時運詩云斯夕言息其廬似爲餘發也乃次其韻長子邁與予別三年矣挈攜諸孫萬里遠至老朽憂患之餘不能無欣然

我卜我居居非一朝不吾欺屆此江郊廢井已塞喬木幹霄昔人伊何誰其裔苗下有碧潭可飲可濯江山千里供我遐矚木固無脛瓦豈有足陶匠自至嘯歌相樂我視此邦如洙如沂邦人勸我老矣安歸自我幽獨倚門或揮豈無親友雲散莫追旦朝丁丁誰欵我廬子孫遠至笑語紛如剪髮埀髫覆此瓠壺三年一夢乃復見余

和陶淵明勸農

蘇軾

予以紹聖元年十月到惠州四年五月再貶瓊州別駕傲睨之餘慨然有感黎蠻風俗之異乃和陶淵明勸農詩以告其有知者

咨爾漢黎均是一民鄙夷不訓失豈其眞怨忿刧質尋戈相因欺謾莫訴曲自我人天禍爾土不麥不稷民無用物怪珍是植播厥薫木腐余是穡貪夫污吏鷹摰狼食豈無良田膴膴平陸獸蹤交蹄鳥喙諧穆驚麏朝射猛狶夜逐芋羮藷麋以飽耆宿聽我苦言其福永久利爾鉏耜好爾鄰偶斬艾蓬藋南東其畝父兄搢挺以扶遊手天不假易亦不汝匱春無遺勤秋有後冀雲舉雨決婦姑畢至我良孝愛袒跣何愧逸諺戲侮博奕頑鄙投之生黎俾勿冠履霜降稻實千箱一軌大作爾社一醉醇美

江郊

蘇軾

惠州歸善縣治之北數百步抵江少西有盤石小潭可以埀釣作江郊詩云

江郊蔥蘢雲水舊絢碕岸斗入洄潭輪轉先生悅之布席閒燕初日下照潛鱗俯見意釣忘魚樂此竿綫優哉悠哉玩物之變

泂酌亭

蘇軾

瓊山郡東眾泉觱發然皆冽而不食丁丑歲六月軾南遷過瓊始得雙泉之甘於城之東北隅以告其人自是汲者常滿泉相去咫尺而異味庚辰歲六月十七日遷於合浦復過之太守承議郎陸公求泉上之亭名與詩名之曰泂酌其詩曰

酌彼兩泉挹彼注玆一缾之中有澠有淄以瀹以烹眾喊莫齊自江但海浩然無私豈弟君子江海是儀旣味我泉亦嚌我詩

宋文鑑卷十二

欽定四庫全書

宋文鑑卷十三

宋呂祖謙編

詩

樂府歌行【雜言附】

桃花犬歌呈修史錢侍郎

李至

宮中有犬桃花名絳繒圍頸懸金鈴先皇爲愛馴且異指顧之間知上意珠簾未捲扇未開桃花揺尾長生至夜靜不離香砌眠朝饑秪傍禦牀餧彩雲路孰不勞牽瑤艸風微有時吠無何軒後鑄鼎成忽遺弓劍棄寰瀛迢迢松闕伊川上遠逐龍輴十數程兩皆漣漣似埀淚骨見毛寒頓憔悴萬人見者倍傷心微物感思猶若是韓盧備獵何足嘉西旅充庭豈爲瑞聞君奉詔修實錄一字爲褒應不曲白魚赤鴈且勿書願君書此懲浮俗

江南春

冦準

波渺渺柳依依孤村芳艸遠斜日杏花飛江南春盡離膓斷蘋滿汀洲人未歸

西遊曲

錢易

花銷秋老白日短敗紅荒綠迷空館擬將淸血灑昭陵幽谷蛇啼半山晚十年辭家勤獻書王孫不許延公車江頭祖廟祭無血重門生艸寒離離我有黃金三尺劍姦骨餘防古波豓佩入函關無故人玉握凋零七星暗

伐棘篇

路振

伐棘何所山之巓秋風騷颾棘子丹折根破柢堅且頑斸夫趦趄汗污顏攢鋒束芒趨道還之森森繚長藩暮冬號風雪暗天漏寒不鳴守犬眠主人堂上多金錢東陵暴客來窺垣舉手觸鋒身隕顚千矛萬防爭後先襟袖結裂不可揎蹠破指傷流血殷神離气沮走蹁蹮數尺之墻弗復攀索頭醜奴搔河壖朔方屯師連七年木波馬領沙塡塡气脈不絕如防咽官軍虎怒思吼軒彊弩一發山河穿將不葉謀空卽安翫養小醜成凶顚推芻挽粟徒喧喧邊臣無心靜國艱爲余諷此伐棘篇

吳中曉寒曲

王琪

大澤穹天莾同色碧瓦閶門曉花白石巖左右斷行人洞庭一夜冰千尺曾持漢節單於壘北風如刀割人耳知憐凍足幸雙摧一生不向胡廷履憑誰贈我紫綺裘中吳風土淸且柔令嚴气正天地肅長歌白薴臨寒流玉蘭酒熟金醅溢大白連云尙殊充書牎半掩晝始開幾日紅梅斷消息

淸輝殿觀唐明皇山水石字歌

王琪

皇家四葉恢聖功天臨日燭淸華戎漢條靜治洽柔教老心稽古開神聰有唐英主稱好文仙毫灑落驅風雲壯哉山水有奇字煥乎八法存翠瑉自從棄置咸陽道蘚駮煙滋委宮艸天開神贊防休辰甄收再作皇居寶如何淪廢三百春迎逢睿鑑來紫宸奎鉤粲粲光華動羣玉森森气象新丹籞春妍瑞靄深文梁藻棟結芳材鴻翔鳯翥徑方文杯流泉湧蒙親臨鯫臣榮幸從金輿鉤婉魂驚拭目初多慙攬筆非淸藻惟慶千齡際帝圖

鵯鵊詞【效王建作】

歐陽修

龍樓鳯閣郁崢嶸深宮不聞更漏聲紅紗蠟燭愁夜短綠窓鵯鵊催天明一聲兩聲人漸起金井轆轤聞汲水三聲四聲促嚴妝紅靴玉帶奉君王萬年枝軟風露濕上下枝聞【一作問】聲轉急南衙促仗三衙列九門放鑰千官八重城禁籞池臺此鳥飛從何處來君不見潁河東岸村陂闊山禽野鳥常嘲田家惟聽夏雞聲【鵯鵊西京村人謂之夏雞】夜夜壠頭耕曉月可憐此樂獨吾知眷戀君恩今白髮

明妃曲

歐陽修

漢宮有佳人天子初未識一朝隨漢使遠嫁單於國絕色天下無一失難再得𨿽能殺畫工於事竟何益耳目所及尙如此萬里安能制夷狄漢計誠已拙女色難自誇明妃去時淚瀝向枝上花狂風日暮起飄泊落誰家紅顏勝人多薄命莫怨春風當自嗟

廬山髙贈同年劉中允歸南康

歐陽修

廬山髙哉幾千仞兮根盤幾百里截然屹立乎長江長江西來走其下是爲揚瀾左裏兮洪濤巨浪日夕相舂撞云消風止水鏡靜泊舟登岸而遠望兮上摩靑蒼以晻靄下壓后土之鴻龎試往造乎其間兮攀緣石磴窺空千巖萬壑響松檜懸崖巨石飛流淙水聲聒聒亂人語六月飛雪灑石矼仙翁釋子亦往往而逢兮吾嘗惡其學防而言嚨但見丹崖翠壁遠近映樓閣晨鐘暮鼓杳靄羅幡幢幽花野艸不知其名兮風吹露濕香澗谷時有白鶴飛來雙幽尋遠去不可極便欲絕世遺紛羨君買田築室老其下挿秧盈疇兮釀酒盈缸欲令浮嵐暖翠千萬狀坐臥常對乎軒窓君懷磊砢有至寶世俗不辧瑉與玒策名爲吏二十載靑衫白首困一邦寵榮聲利不可以苟屈兮自非靑雲白石有深趣其气兀硉何由降丈夫壯節似君少嗟我欲說安得巨筆如長杠

紫石屏歌寄蘇子美

歐陽修

月從海底來行上天東南正當天中時下照千尺潭潭心無風月不動倒影射入紫石巖月光水潔石瑩淨感此陰魄來中潛自從月入此石中天有兩耀分爲三淸光萬古不磨滅天地至寶難藏緘天公呼雷公夜持巨斧隳嶄巖隳此一片落千仞皎然寒鏡在玉奩蝦蟇白兔走天上空畱桂影猶杉杉景山得之惜不得贈我意與千金兼自云每到月滿時石在暗室光出檐大哉天地間萬怪難悉談嗟予不度量每事思窮探欲將兩耳目所及而與造化爭毫纎煌煌三辰行日月尢尊嚴若令下與物爲比【去聲】擾擾萬類將誰瞻不然此石竟何物有口欲說嗟如鉗吾奇蘇子胸羅列萬象中包含不惟胸寛膽亦大屢出言語驚愚凡自吾得此石未見蘇子心懷慙不經老匠先指汝有手誰敢施鐫鑱呼工畫石持寄似幸子畱意其無謙

山鳥

梅堯臣

婆餅焦兒不食爾父向何之爾母山頭化爲石山頭化石可祭何遂作微禽啼不息

送撫州通判袁世弼寺丞

梅堯臣

帆疏疏纎綠蒲二十四幅輕江湖髙秋逆水上天去朝過步暮濡須長風沙頭問鯉魚大孤山側鳴寒鳥魚腹無書報家信憑烏爲到西山區西山松栢應更好及取之官來拜掃

永叔月石硯屏歌

蘇舜欽

日月行上天下照萬物根向之生榮背則死故爲萬物生死門東西兩交徵晝夜不暫停胡爲號山石畱此皎月痕常存桂樹散疎陰有若圖晝成永叔得之不能曉作歌使我窮其源且疑月入此石中分此兩曜三處明或云蟾【一作兔】蜍好溪山逃遁出月不可闗浮波宂石恣所樂常娥孤坐初不覺玉柝夜無聲無物來搗藥常娥驚推輪下天自尋捉繞地掀江踏山嶽二物驚奔不復見畱比玉輪之迹在靑壁風雨不可剝此說亦詭異予知未精確物有無情自相感不間幽微與髙邈老蚌吸月月降胎水犀望星星入角彤霞爍石變靈砂白虹貫巖生美璞此乃西山石久爲月照著歲久光不滅遂有團圓月寒輝籠籠出輕霧坐對不復嗟殘缺蝦蟇從汝惡觜吻可能食此淸光沒玉川子若在見必喜不徹此𨿽石中時有靈光發土怪山鬼不敢近照之僵僕肝腦裂有如君上明下燭萬類無遁形光艷百世無虧盈

荒田行

劉敞

大農棄田避徵役小農挈家就兵籍良田茫茫少耕者秋來雨止生荊棘縣官募兵有著令募兵如率官有慶從今無復官勸農還逐魚鹽作亡命

桃源行

王安石

望夷宮中鹿爲馬秦人半死長城下避世不獨商山翁亦有桃源種桃者此來種桃經幾春采花食實枝爲薪兒孫生長與世隔𨿽有父子無君臣漁郎漾舟迷遠近花間相見驚相問世上那知古有秦山中豈料今爲晉聞道長安吹戰塵春風回首一霑巾重華一去寧復得天下紛紛經幾秦

食黍行

王安石

周公兄弟相殺戮李斯父子夷三族富貴常多患禍嬰貧賤亦復難爲情自隨衣食南與北至親安能常在側謂言黍熟同一炊歘見隴上黃離離遊人中道勿不返從此食黍還心悲

杜甫畫像

王安石

吾觀少陵詩謂與元气侔力能排天斡九地壯顏毅色不可求浩蕩八極中生物豈不稠醜妍巨細千萬殊竟莫見何以雕鎪惜哉命之窮顚倒不見收靑衫老更斥餓走半九州瘦妻僵前子僕後攘攘盜賊森戈矛吟哦當此時不廢朝廷憂嘗願天子聖大臣各伊周寧令吾廬獨破受凍死不忍四海赤子寒颼飅傷屯悼屈止一身嗟時之人我所羞所以見公像再拜涕泗流推公之心古亦少願起公死從之遊

題燈

陳烈

富家一椀燈太倉一粒粟貧家一椀燈父子相聚哭風流太守知不知惟恨笙歌無妙曲

鞠歌行

張載

鞠歌明然兮邈余樂之不猶宵耿耿其尙寐日孜孜焉繼予乎厥修井行惻兮王收曰曷賈不售兮阻徳音其幽幽述空文以繼志兮庶感通乎來古摩昔爲之純英兮又申申其以告鼓弗躍兮麾弗前千五百年寥哉寂焉謂天實爲兮則吾豈敢惟審已兮幹幹

君子行

張載

君子防未然見幾天地先開物象未形弭災憂患前公旦立無方不卹流言喧將聖見亂人天厭懲孤偏竊攘豈予思李安足論

上書行

劉攽

仕不至二千石賈不至五百萬此事誇者憂而非志士嘆君不見下邳少年受書起幄中運籌制千里功成不受二萬戶拂衣歸從赤松子君不見計倪半策誅彊吳鴟夷扁舟浮五湖三致千金不自擅至今籍籍宗陶朱大賢冨貴不爲已心事邈與常人殊逢時致身如反乎云烝龍變無時無君勿愛上書獻賦稱賢豪刺繡倚市相矜髙丈夫昔曾笑徒勞商賈旦旦爭錐刀

茂陵徐生歌

劉攽

茂陵徐生老且迂一心區區長信書拜章北闕三待報意欲霍氏安無虞那知世主心不同積惡未極難爲功徙薪曲突事不爾壯矦幾人當受封髙岸爲谷丘淵移魯酒之薄邯鄲圍人生快已各以時舊意望君君不思

熈州行

劉攽

自胡請盟供貢職闗西二紀剽兵革胡人歲來受金帛地𨿽國本胡不惜帝家將軍勇無敵謀如轉圜心匪席精誠動天天不隔鑿空借籌皆碩畫賈生屬國試五餌買臣朔方發十策偏師倐然盡西海一月三捷猶餘力百蠻解辮慕冠帶五郡掃地開城壁蔥嶺陂陁蒲類深回笑秦並與禹績尙書論功易等差禦史行封自明白武功貤爵十萬金徹矦印組丈二尺奮行過望理自爾少從進熟來無極憶昔漢武開西域天下騷然苦徵役哀痛輪臺置肥美割棄造陽損斗僻豈知洮河宜種稻此去涼州皆白麥女桑被野水泉甘吳兒力耕秦婦織行子𨿽爲萬里程屋人坐盈九年食熈州歡娛軍事息天王聖明丞相直

江南曲

沈括

新秋拂水無行迹夜夜隨潮過江北西風捲雨上半天渡口微涼含晚碧城頭鼓響月腳埀天際籠煙鏁山色髙樓索莫臨長陌黃竹一聲無北客時平田苦少人耕惟有蘆花滿江白

織婦怨

文同

擲梭兩肘倦踏籋雙足趼三日不住織一疋才可剪織處畏風日剪時審刀尺皆言邊幅好自愛經緯密昨朝持入庫何事監官怒大字雕印文濃和油墨污父母抱歸舍拋下中門下相看各無語淚迸若傾瀉質錢解衣服買絲添上軸不敢輒下機連宵停火燭當須了租賦豈暇卹襦袴前知寒切骨甘心扇骭露裏胥踞門限叫罵嗔納晚安得織婦心變作監官眼

自君之出矣

文同

自君之出矣弔影度晨夕中門一步地未省有行迹閨闈足儀檢常恐犯繩尺欲寄錦字書知誰者云的

五原行

文同

云蕭蕭艸搖落風吹黃沙昏寂寞胡兒滿窟臥寒日卓旗系馬人一匹夜來烽火連篝起銀鶻呼兵捷如鬼齊集弓刀上隴行犬噪狐嘷繞空壘人鈔暴爲常事見敵不爭收若雨自髙聲勢敍邊功歲歲年年皆一同將軍玩冦五原上朝廷不知但推賞

法惠寺橫翠閣

蘇軾

朝見吳山橫暮見吳山從吳山故多態轉側爲君容幽人起朱閣空洞更無物惟有千步岡東西作簾額春來故國歸無期人言悲秋春更悲已泛平湖思淮錦更看橫翠憶峩睂雕欄能得幾時好不獨憑欄人易老百年興衰更堪哀懸知艸莾化池臺遊人尋我舊遊處但覓吳山橫處來

於潛僧綠筠軒

蘇軾

可使食無肉不可使居無竹無肉令人瘦無竹令人俗人瘦尙可肥俗士不可醫傍人笑此言似髙還似癡若對此君仍大嚼世間那有揚州鶴

河復

蘇軾

熈寧十年秋河決澶淵注鉅野入淮泗自澶魏以北皆絕流而齊楚大被其害彭門城下水二丈八尺七十餘日不退吏民疲於守禦十月十三日澶州大風終日旣止而河流一枝已復故道聞之喜甚庶幾可塞乎乃作河復詩歌之道路以致民怨而迎神休蓋守土者之志也

君不見西漢元光元封間河決瓠子二十年鉅野東傾淮泗滿楚人恣食黃河鱣萬里沙回封禪罷初遣越巫沈白馬河公未許人力窮薪芻萬計隨流下吾君仁聖如帝堯百神受職河神驕帝遣風師下約束北流夜起澶州橋東風吹凍收微綠神功不用淇園竹楚人種麥滿河淤仰看浮槎棲古木

禽言二首

蘇軾

南山昨夜雨西溪不可渡溪邊布谷兒勸我脫破袴不辭脫袴溪水寒水中照見催租瘢【土人爲布谷爲脫卻破袴】

姑惡姑惡姑不惡妾命薄君不見東海孝婦死作三年幹不如廣漢龎姑去卻還【姑惡水鳥也俗云婦以姑虐死故其聲云】

書王定國所藏煙江疉嶂圖

蘇軾

江上愁心千疉山浮空積翠如雲煙煙耶云耶遠莫知煙空雲散山依然但見兩崖蒼蒼暗絕谷中有百道飛來泉縈林絡石隱復見下赴谷口爲平川川平山開林麓斷小橋野店依山前行人稍度喬木外漁舟一葉江吞天使君何從得此本防綴毫末分淸妍不知人間何處有此景徑欲往置二頃田君不看武昌樊石幽絕處東坡先生畱五年春風揺江天漠漠暮雲捲雨山娟娟丹楓翻鵶伴水宿長松落雪驚晝眠桃花流水在人世武陵豈必皆神仙江山淸空我塵土𨿽有去路尋無緣還君此畫三嘆息山中故人應有招我歸來篇

書晁說之考牧圖後

蘇軾

我昔在田間但知羊與牛川平牛背穩如駕百斛舟舟行無人岸自移我坐讀書牛不知前有百尾羊聽我鞭聲如鼓鼙我鞭不妄發視其後者而鞭之澤中艸木長艸長病牛羊尋山跨坑谷騰趠筋骨彊煙蓑雨笠長林下老去而今空見畫世間馬耳射東風悔不長作多牛翁

鶴嘆

蘇軾

園中有鶴馴可呼我欲呼之立坐隅鶴有顏色側晲余豈欲臆對如鵩乎我生如寄良琦孤三尺長頸閣瘦軀俛啄少許便有餘何至以身爲子娛驅之上堂立斯須投以餅餌視若無嘠然長鳴乃下趨難進易退我不如

荔枝嘆

蘇軾

十里一置飛塵灰五里一候兵火催塡坑赴谷相枕藉知是荔枝龍眼來飛車跨山鶻橫海風枝露葉如新采宮中美人一破顏驚塵濺血畱千載永元荔枝來交州天寶歲貢取之涪至今欲食林甫肉無人舉觴酹伯遊我願天公憐赤子莫生尢物爲癊痏君不見武夷溪邊粟粒芽前丁後蔡相籠加爭先取寵稱入貢今年鬭品充官茶吾君所乏豈在此致養口體何陋耶洛陽相君忠孝家近時亦進姚黃花

東方書生行

蘇轍

東方書生多愚魯閉門讀書口生土防中白首抱遺經自信此書傳父祖辟雍新說從上公策除僕射酬元功太常弟子不知數日夜吟諷如寒虫四方窺覘不能得一卷百金猶復惜康成頴逹棄塵灰老聃瞿曇更出入舊書句句傳先師中途欲棄還自疑東鄰小兒識機防半年外舍無不知乘輕策肥正年少齒疎唇腐眞堪笑是非得失付它年眼前且買先騰踔

和謝定徵南謡

黃庭堅

傳聞交州初陸梁東連五溪西氐軍行不斷蠻標盾謀主皆收漢叛亡合浦譙門腥血沸晉興城下白骨荒謀臣異時坐致冦守臣今日愧包桑已遣戈船下漓水更分樓船浮豫章頗聞師出三鵶踏盡是中屯六郡良漢南食麥如食玉湖南驅人如驅羊營平請谷三百萬祁連引兵九千里少府私錢不敢知大農計歲今餘幾土兵蕃馬貔虎同蝮虵毒艸篁竹中未論芻粟捐金費直思瘴癘連營空我思荊州李太守欲募蠻夷今自攻至今民歌尹殺我州郡擇人誠見功張喬祝良不難得誰借前箸開天聰詔書哀痛言語切爲民一洗橫屍血摧鋒防堅賞萬戶塹山堙谷窮三宂南平舊時頗臣順欲獻封疆請旄節廟謀猶計病中原豈知一朝更屠滅天道從來不爭勝功臣好爲可喜說交州雞肋安足貪漢開九郡勞臣監呂喜不肯佩銀印徵側持戈敵百男君不見往年瀕海未郡縣趙佗閉闗罷朝獻老翁竊帝聊自娛白頭抱孫思事漢孝文親遣勞苦書稽首請去黃屋車得一忘十終不忍太宗之仁千古無

以團茶洮州綠石研贈無咎文潛黃庭堅

晁子智囊可以括四海張子筆端可以回萬牛自我得二士意气傾九州道山延閣委竹帛淸都太微望冕旒貝宮胎寒防明月天网下罩一日收此地要須無不有紫皇放問富春秋晁無咎贈君越矦所貢蒼玉璧可烹玉麈試春色澆君胸中過秦論斟酌古今來活國張文潛贈君洮州綠石含風漪能淬筆鋒利如錐請書元祐開皇極第入思齊訪落詩

贈送張叔和

黃庭堅

張矦溫如鄒子律能令隱穀黍生春有齊先君之孝女十年擇對無可人箕箒掃公堂上塵家風孝友故相親廟中時薦南澗蘋兒女衣袴得補紉兩家俱爲白頭計察公與人意甚眞吏能束防老姦手要使鰥寡無顰呻但回此光還照已平生倦學皆日新我提養生之四印君家所有更贈君百戰百勝不如一忍萬言萬當不如一黙無可簡擇眼界平不藏秋毫心地直我肱三折得此醫自覺兩踵生光輝團蒲日靜鳥吟時鑪薫一炷試觀之

平南謡

楊蟠

海南山似刀溪惡如發弩溪山毒煙中人骨水有蛟唇陸豺虎蠻人傜賊行苦飛縱火劫民殺官府溪中之水漲赤血山頭積屍變成土經年鬭戰兵已窮磔將屠城不可數官家發軍救死國萬里歡喜得時雨誅擒凶黨功徳髙海水一淸奏歌舞山非無險水非無阻有地不城城亦不武將民赤肉致戈防口不能言心自苦

打麥

張舜民

打麥打麥彭彭魄魄聲在山南應山北五月太陽出東北才離海嶠麥尙靑轉到天心麥已熟鶡旦催人夜不眠竹雞呼雨雲如墨大婦腰鎌出小婦具筐逐上壠先捋靑下壠已成束田家以苦乃爲樂敢憚頭枯靣焦黒貴人薦廟已嘗新酒醴雍容防所親曲終厭飫勞僮僕豈信田家未入唇盡將精好輸公賦次把斗升求市人麥秋正急又秧禾丰歲自少凶歲多田家辛苦可柰何將此打麥詞兼作挿禾歌

勿去艸

楊傑

勿去艸艸無惡若比世俗俗浮薄君不見長安公卿家公卿盛時客如麻公卿去後門無車惟有芳艸年年加又不見千里萬里江湖濵觸目淒淒無故人惟有芳艸隨車輪一日還舊居門前艸先除艸於主人實無負主人於艸宜何如勿去艸艸無惡若比世俗俗浮薄

妾薄命

陳師道

主家十二樓一身當三千古來妾薄命事主不盡年起舞爲主壽相送南陽阡忍著主衣裳爲人作春妍有聲當徹天有淚當徹泉死者恐無知妾身長自憐

古墨行

陳師道

晁無斁有李墨半丸云裕陵故物也往於秦少遊家見李墨不爲文理質如金石亦裕陵所賜王平甫所藏者潘谷見之再拜云眞廷珪所作也世惟王四學士有之與此爲二矣嗟乎世不乏奇乏識者耳敬爲長句率無斁同作

秦郎百好俱第一墨丸如漆姿如石巧作松身與鏡靣借美於外非良質潘翁拜跪摩老眼一生再見三嘆息了知至鑑無遁形王家舊物秦家得君今所有亦其亞伯仲小低猶子侄黃金白璧孰不有古錦句囊聊可敵睿思殿裏春夜半燈火防殘歌舞散自書細字答邊臣萬里風塵入長算初聞橋山送弓劍寧知玉盌人間見夜光炎炎沖斗牛防有太史占星變人生尢物不必有時一過自驚老丑念子何忍遽磨研少待須防圖不朽明窓淨幾風日暖有愁萬斛才八斗徑須脫帽管城公小試玉堂揮翰手

宋文鑑卷十三

欽定四庫全書

宋文鑑卷十四

宋呂祖謙編

詩

樂府歌行【雜言附】

勞歌

張耒

暑天三月元無雨雲頭不合惟飛土深堂無人午睡餘欲動身先汗如雨忽憐長街負重民筋骸長轂十石弩半衲遮背是生涯以力受金飽兒女人家牛馬系髙木惜恐牛馬驅犯炎酷天工作民良久難誰知不如牛馬福

江南曲

張耒

江蒲芽白江水綠江頭花開自幽淑人家晨炊欲熟時旋去网魚惟所欲往來送租只用船未省沙泥曾污足有錢買酒醉鄰畔終日數口常在目不學長安貴公卿每遣離心寄朱轂朝遊巖廊暮海島譴人未歸身自逐

牧牛兒

張耒

牧牛兒遠陂牧遠陂牧牛芳艸綠兒怒掉鞭牛不觸澗邊柳古南風淸麥深蔽目田野平鳥犍礪角逐艸行老防臥噍饑不鳴犢兒跳梁沒艸去隔林應母時一聲老翁念兒自擕餉出門先上崗頭望日斜風雨濕蓑衣拍手唱歌尋伴歸遠村放牧風日薄近村牧牛泥水惡珠璣燕趙兒不知兒生但知牛背樂

孫彥古畫風雨山水歌

張耒

山深巖髙石壁靑白日忽變天晦黒風驅雲走不停驚電疾雨來如傾山前雨防大如手山下水湧危槎橫崩崖古樹老有靈吼怒直與風雲爭枝披葉偃鬭不怯萬竅卻欲藏雷霆鞭疾驅者誰子石路崄澀驢淩兢目迷心懾愈走愈不及來憇樹下如寒蒼茫直與鬼神接恍惚不保龍虵驚平居此樂忽入眼孫家古圖才可辧柰何一幅一尺餘欲奪天地之奇變我心愛之良有以昔若山行親遇此一生兩足不下堂輸爾朱門貴公子

於湖曲

張耒

蕪湖令寄示溫庭筠湖陰曲其序乃云晉王惇反屯於湖陰帝微行至其營惇夢日繞之覺而追不及故樂府有湖陰曲按晉地誌有於湖而無湖陰本記云惇屯於湖又日帝至於湖陰察營壘而去予頃遊蕪湖問父老湖陰所在皆莫知之也然則帝至於湖當爲斷句乃作於湖曲以遺之使正其是非云

武昌云旗蔽天赤夜築於湖洗鋒鏑巴滇緑駿風作蹄去如滅沒來不嘶日圍萬里纒孤壁虜气如霜已潛釋虵矛賤士識天顏玉帳髯奴落妖魄君不見銅駞陌上塵沙起胡騎春來飲瀍水浮江天馬是龍兒蹙踏楊州開帝裏王气髙懸五百秋防兵老濞空白頭石城戰骨臥秋艸更欲君王分上流

秋雨嘆

許彥國

霖雨不出動隔旬門前秋艸長於人江湖浩渺欲無岸錦石最小猶生云微陽片月何曾見只有莓苔昏筆硯田家黍穗未暇悲茅屋且爲螢火飛

觀易元吉獐猿圖歌

秦觀

參天老木相樛枝嵌空怪石禦靑漪兩猿上下一旁掛兩猿熟視蒼蛙疑蕭蕭叢竹山風吹海棠杜宇相因依下有兩獐從兩兒花飱艸囓含春嬉藝老筆精湖海書推意忘形形更奇解衣一掃神扶持他日自見猶嗟咨金錢百萬酒千鴟荊南將軍欣得之老禪豪取槖爲埀白晝掩門初許窺房櫳烱烱明冬曦榛藂羽革分毫釐殘編未終且歸讀歲暮有閒重借披

豆葉黃

晁補之

蒹葭蒼豆葉黃南村不見岡北村十頃彊車滿箱西西家未上塲豆葉黃野離離防窟之兔入畦豕母從豚兒豕豚啼咿咿衘角復衘萁豆葉黃谷又熟翁媼衰鋪糜粥豆葉黃葉黃不獨豆白黍堪作酒瓠大棗紅皺豆葉黃穰穰何膴膴腰鎌獨健婦大男往何許官家散弓刀要汝殺賊去

漁家傲

晁補之

漁家人言傲城市未曾到生理自江湖那知城市道晴月七八船熈熈在淸川但見笑相屬不省歌何曲忽然四散歸遠處滄洲微或云後車載藏去無復在至老不曲躬羊裘行澤中

蓮根有長絲

郭祥正

蓮根有長絲不供貧女織柳梢有飛綿不暖寒者衣朝歌悠悠暮歌知下地沈沈上天遠東生白日還西流志士長懷萬古愁

金山行

郭祥正

金山杳在滄溟中雪崖冰柱浮仙宮乾坤扶持自今古日月髣髴躔西東我泛靈槎出塵世搜索異境窺神工一朝登臨重太息四時想象何其雄捲簾夜閣掛北斗大鯨駕浪吹長空舟摧岸斷豈足數往往霹靂錘蛟龍寒蟾八月蕩揺海秋光上下磨靑銅鳥飛不盡暮天碧漁歌忽斷蘆花風蓬萊久聞未成往壯觀絕致遙應同潮生潮落夜還曉物與數防誰能窮百年形影浪自苦便欲此地安微躬白雲南來入我望又起歸興隨徵鴻

驪山歌

李廌

君門如天深九重君王如帝坐法宮人生難處是安穩何爲來此驪山中復道連云接金闕樓觀隱煙橫翠紅林深谷暗迷八駿朝東暮西勞六龍西幸峩睂棧悲風便入華淸院霓裳蕭散羽衣空麋鹿來遊墟市變我上朝元春半老滿地落花人不掃羯鼓樓髙掛夕陽長生殿古生靑艸可憐吳楚兩醯雞築臺未就已堪悲長楊五柞漢幸免江都樓成隋自迷由來流連多防徳宴安鴧毒因奢惑三風十愆古所戒不必驪山可亡國

築長堤

田畫

築長堤白頭荷杵隨者妻背脇傴僂筋力微以手置胸路旁啼老夫七十嫗與齊五尺應門生兩兒夜來春雨深一犁破曉徑去耕南陂南鄰里正豪且彊白紙大字來呼追科頭跣足不得稽要與官長修長堤官長亦大賢能得使者意正堤駕軺軒不復問餘事終當升諸朝自足富妻子何惜桑楡年一爲官長死

叢臺歌

賀鑄

累土三百尺流光二千年人生物數不得待摧頹故址秋風前武靈舊壠今安在禿樹無陰困樵采玉簫金鏡未消沈幾見耕夫到城賣君不聞叢臺全盛時綺羅成市遊春輝一從雕輦閉荒艸蕭散行雲無復歸招魄想象風流在晴華露蔓猶依俙紆棘逕撩人衣禾黍晚成貆貉肥層檐壁瓦碎平地夢作鴛鴦相伴飛登臨弔古將語誰城郭人民今是非指君看取故時物南有淸流西翠微彷徨華表不忍去豈獨遼東丁令威

五言古詩

誡兒侄八百字

範質

昨得謝課書希於京秩之中更與遷轉余以諸兒侄輩生長以來未諳外事艱難損益懵然莫因抒古詩一章曉之

去年初釋褐一命列蓬丘【謂謝課】靑袍春艸色白紵棄如仇適防龍飛慶王澤天下流爾得六品階無乃太爲優凡登進士第四選升校讐歷官十五考敍階與爾儔如何志未滿意欲陵雲遊若言品位卑寄書來我求省之再三嘆不覺淚盈眸吾家本寒素門地寡公矦先子有令徳樂道尙優遊生逢世多僻委順信沈浮仕官不喜逹吏隱同莊周積善有餘慶淸白爲貽謀伊余秦家訓孜孜務進修夙夜事勤肅言行思悔尢出門擇交友防愼畏薫蕕省躬常懼玷恐掇庭闈羞童年志於學不墮爲箕裘二十中甲科頳尾化爲虯【二十三進士及第今舉全數】三十入翰苑【時三十三】步武向瀛州四十登宰輔【年四十一】貂冠侍冕旒備位行一紀將何助帝猷旣非救旱雨豈是濟川舟天子未遐棄日益素飱憂黃河潤九里艸木皆濅漬吾宗凡九人繼踵升官次門內無白丁森森朱緑紫鵷行洎內職亞尹州從事府掾監省官髙低皆淸美悉由僥幸升不因資考至朝廷懸爵秩命之曰公器才者祿及身功者賞於世非才及非功安得專厚利寒衣內府帛饑食太倉米不蠶復不穡未嘗勤四體𨿽然一家榮豈塞眾人議顒顒十目窺齪齪千人指【曾參云十目所視古人云千人所指言可畏】借問你與吾如何不自媿戒爾學立身莫若先孝悌怡怡奉親長不敢生驕易戰戰復兢兢造次必於是戒爾學幹祿莫若勤道藝常聞諸格言學而優則仕不患人不知惟患學不至戒爾遠恥辱恭則近乎禮自卑而尊人先彼而後已相防與茅鴟宜鑑詩人刺【毛詩相防刺無禮左傳茅鴟刺不恭】戒爾勿放曠放曠非端士周孔埀名教齊梁尙淸議南朝稱八逹千載穢靑史戒爾勿嗜酒狂藥非佳味能移謹厚性化爲凶險類古今傾敗者歷歷皆可記戒爾勿多言多言者眾忌苟不愼樞機災危從此始是非毀譽間適足爲身累舉世重交遊擬結金蘭契忿怨容易生風波當時起所以君子心汪汪淡如水舉世好承奉昻昻增意气不知承奉者以爾爲翫戲所以古人疾蘧除與威施舉世重任俠【史記輕死重義曰俠】呼俗爲气義爲人赴急難往往防刑死所以馬援書殷勤戒諸子【馬援告兒孫書甚非此事】舉世賤淸素奉身好華侈肥馬衣輕裘揚揚過閭裏𨿽得市童憐還爲識者鄙我本羈旅臣遭逢堯舜理位重才不充戚戚懷憂畏深淵與薄冰蹈之惟恐墜爾曹當憫我勿使增罪戾閉門斂蹤迹縮首避名勢名勢不久居畢竟何足恃物盛必有衰有隆還有替速成不堅牢亟走多顚躓灼灼園中花早發還先委遲遲澗畔松鬱鬱含晚翠賦命有疾徐靑雲難力致寄語謝諸郎躁進徒爲耳

懷賢詩

王禹偁

僕直東觀時閱五代史見近朝名賢立功立事者聳慕不已思欲形於謌詠而未遑今待罪上雒不與郡政專以吟諷爲事業因賦懷賢詩三首仍以官氏列於篇首云

桑魏公【維翰】

魏公王佐才獨力造晉室揮手廓氛霾放出扶桑日感慨防風雲周旋居密勿下民得具瞻上帝賚良弼沈沈帷幄謀落落政事筆品疏遂甄別法令頗齊一防勅朝據案論兵夜造膝多士若鴛鴻官材咸有秩諸矦如狼虎請謁盡股栗秉鈞多事朝綽綽有紀律遠將畱矦比近以贊皇疋志在混車書誓將闡儒術皇天未厭亂運去何飈歘髙祖猒寰區少帝無始卒老成旣疏遠羣小相親暱瀆武兵漸驕倒懸人不卹和親絕彊虜謀帥用悍卒魏公在藩垣上疏論得失七事若丹靑辭切痛人骨忠言殊不省直道果見屈鐵馬從北來煙塵晝蓬勃穹廬易市朝左衽雜纓紱主辱臣不死囚縛自安逸惟公獨遇害身殞名不沒惜乎英偉才濟世功未必一讀晉朝史遺恨空鬱鬱子孫亦不振天道難致詰

李兵部【濤】

有唐張曲江盛名何暐請誅安祿山先覺不見納胡雛有反相其事遠相接賢人何代無舊史聊可獵兵部事晉朝文學中科甲彊臣方防扈朝士多恇怯獨持尙方劍願斬犇鯨鬛堂堂張彥澤反勢淩閶闔邦章請顯戮直气不可壓三進叩玉墀植笏立蓂莢皇情彌慰撫淸問屢應答給焉念小恩曾不顧大業髙吟歸去詩潺湲淚承睫旋踵卽亂華有同虞不臘張公領鐵馬朝市胡塵合利謁甚閒詳辭气殊不懾虎狼不敢害加禮爲下榻當年棄謇諤異代居調爕相位席不暖帝澤安可冶斯人旣淪亡此風亦蕭防滑稽何足累大節世已乏安用學腐儒矻矻守禮法

王樞密【朴】

西樞經緯才慷慨遇眞主文學中甲科風雲參霸府直躬在密勿未始畏彊禦憑案讀古書箕踞視太祖澤欲浸生民化將遠邃古拆寺遇武宗排佛如韓愈盡發郡苾蒭使之藝禾黍兵威遂彊盛人力不耗蠧世宗徵淮甸委任當畱務馬前拜矦伯堦下列椹斧叱吒气生風將校汗如雨手築太平基胼胝不輟杵具瞻人有望衰運時不與修短天難忱殱奪民何怙恩深與小斂撫槨甚悲沮云亡復殄瘁前哲非虛語世豈乏賢良材難具文武歷象過羲和文章敵燕許可能推眾人寞歸塵土子孫𨿽眾多必復事未覩誰銘遷客詩髙揭王公墓

五哀詩

王禹偁

予讀杜工部八哀詩惟鄭廣文蘇司業名位僅不顯者餘多將相大臣立功埀裕無所哀矣噫子美之詩蓋取人之云亡邦國殄瘁而已非哀乎時也有未列於此者待同志而嗣之云

故尙書兵部侍郎瑯邪王公【祐】

瑯邪名父子少孤起徒步贄謁桑魏公藻鑑非易與撫頂久嘆惜王楊許爲伍諸矦取爲官佐幕大名府主帥杜重威功大心防扈天驥被縶維神罹网罟六師薄孤壘三靣開生路主人旣釋放賔筵因詿誤逼脇本非辜貶謫尋不赴折腰紆墨綬榻翼久未舉梁竦聽州縣長卿有辭賦裏行旌邑政柱史登朝序枰彈志不樂潤色身有素錦窠應列防星垣吟藥樹丹靑生帝典金玉鏗王度東觀秉直筆南宮司貢部時英萃門下藹藹騰嘉譽鵬掀六月風豹蔚七日霧多才同列忌疾惡姦人怒排斥屢專城織羅仍典午名官頗流離衣食常貧窶文明起代邸振防非不遇紫微𨿽正拜白髮已遲暮史魚直有遺棖也剛不吐非才占淸列志欲投兕虎英俊在艸萊力能生翅羽毀譽兩無私華衮閒蕭斧掌選循故實尹京恥鉤鉅名位僅三事疾療嬰二竪告滿拜貳卿君恩慰沈痼終見哲人萎蕭蕭空壠墓鯉庭有令嗣鳯閣登仙署兩制列門生九原應自許蒼蒼猶足信吾道似有訴餘慶在子孫明明深可據

故尙書虞部員外郎知制詰貶萊州司馬渤海髙公【錫】

文自咸通後流散不復雅因仍歷五代秉筆多豓冶髙公在紫微濫觴誘學者自此遂彬彬不蕩亦不野惜哉傷躁進忤防出閤下吾君登大寶兌澤連灑均陽又淮陽移徙曾不暇遂無牽復命虛偶文明化何路得自新賫志入長夜人謂責太深終於郡司馬

故殿中侍禦史滎陽鄭公【起】

柱史有名迹淸才自天縱運思慶雲合落筆醴泉湧歌詩與文賦錚錚人口諷揚袂入澤宮鵠心一箭中恃才善戲謔負气好侮防大志有誰知細行乖自訟小諌事世宗惕惕佩光寵太祖方歷試握兵權已重上書範魯公先見不能用歷數不在周謳謠卒歸宋汗漫失屠龍接輿遂謌鳯行荷伯倫鍤髙臥畢卓甕神徳不爲嫌優待臺憲俸晚求萬泉令吏隱官資冗一旦隨朝露識者彌哀痛無子副家聲身世若一夢文編多散失人口時傳誦空持一器酒何處澆孤冡

故國子博士郭公【忠恕】

汾陽飽經術賦性甚坦率在昔舉神童廣陽推傑出尙書誦在口何論落目筆【公應舉時口念尙書手冩諭語】總角取科名弱冠紆纓紱早佐襄陰幕漢鼎入周室失志罷屠龍佯狂遂捫虱周行亦僶俛吏隱多放逸滑稽東方朔圖畫王摩詰古文識蝌蚪奧學辯萍實字窮蒼頡本篆證陽冰失王績醉爲卿伯倫居無疋俸錢乏一囊官路從三黜朱衣多不著白髮仍慵櫛漸老羇旅年方見升平日忽以伎術召此意殊鬱鬱放口忤無須何門求造膝遁逃終見捕譴逐道中卒遺孤落閭閻荒塜鳴蟋蟀手澤漸難求誰家耀箱帙投弔焚此詩九原應有物

故太子中允知洛陽縣事潁公【贄】

洛陽冨文彩峭防四子流提筆入廣塲辭气幹鬥牛擢第在蕓閣言事觸冕旒在降宰百里道勝心無憂才髙恥吏役放蕩不撿修起應賢良科下筆不見休靑官尙淹卹寺縣且優遊輕才糞土賤髙義雲天浮懸磬任貧窶盈樽長獻醻知己彼何人鳯閣與鼇頭推挽終不起壯志將焉收晚年圮橋役闗市良可羞忽焉爲異物寒艸封一丘孀應凍餓交友誰尋求遺孫方稚齒爽秀已遒遒皇天若有憑必使光貽謀

橄欖

王禹偁

江東多果實橄欖稱珍奇北人將就酒食之先顰睂皮核苦且澁歷口後棄遺良久有回味始覺甘如飴我今何所諭諭彼忠臣辭直道逆君耳斥退投天涯世亂思其言噬臍焉能追寄語采詩者無輕橄欖詞

勸學篇

張詠

大化不自言委之在英才門非有閉苦學當自開世上百代名莫遣寒如灰晨雞固自勉男子胡爲哉胸中一片地無使容纎埃海鷗尙可狎人世何嫌猜勤愼君子職顏閔如瓊瑰刻薄小人事斯輩直可哀放蕩功不遂滿盈身亦災將心𨿽內疚禍福本無媒

悼蜀詩四十韻

張詠

至道紀號元祀春正月爲審官院考績引對天子曰天厭西蜀歲薦饑饉任失其人枉政殘剝民興惡作孽授命虎旅殄滅凶逆矧彼黔首不聊其生觀人安民朕意罔怠寛則育姦猛則殘俗得夫濟者實難其人爾惟方直歷政有續卭僰幽遐往理其俗克畏克愛汝其欽哉祗奉命乘輅西徵夏四月二十有八日供厥職噫謀術庸陋罔敢怠忽豪猾抑之賦斂乃息存卹窮困招綏流亡杜厥剝削宣揚皇風閒一歲而民弗克安非郡縣之罪偏將之罪也有聽者孰不知民心上畏王師之剽掠下畏艸孽之彊暴乎良家困漸復從賊庶賖其死深可忿也天子遠九重孤賤者憚權豪而不敢言嗚呼𨿽采詩之官闋之久矣然謌詠諷刺亦不可寂然詠敢作悼蜀古詩四十韻書於視政之防有識君子幸勿以狂瞽爲罪

蜀國富且庶風俗矜浮薄奢僭極珠具狂佚務娛樂虹橋吐飛泉煙柳閉朱閣燭影逐星沈歌聲和月落鬭雞破百萬呼盧縱犬噱遊女白玉璫驕馬黃金絡酒肆夜不扃花市春慙怍禾稼暮云連紈繡淑气錯熈熈三十年光景倐如昨天道本害盈侈極禍必作當時布政者罔思救民瘼不能宣淳化移風復儉約情性非方直多爲聲色著從欲竊虛譽隨俗縱貪攫蠶食生靈饑作威恣暴虐佞罔天子聽所利惟剝削一方忿恨興千里攘臂躍火气烘寒空雪彩揮蓮蕚無人能卻敵何假施擊柝害物黷貨輩皆爲白刃爍瓦礫積臺榭荊棘迷城郭裏第鎖苔蕪庭軒喧燕雀斗粟金帛市束芻羅綺博悲夫驕奢民不能飽葵藿朝廷僉元戎帥師蕩凶惡虎旅一以至梟巢一何弱燎毛熖晶熒破作鋒熠爚兵驕不可戢殺人如戲謔悼耄皆麗詸玉石何所度未能翦彊暴爭先謀剽掠良民生計空賖死心殞獲四野起豺狼五畝孰耕鑿出師不以律餘孽何由卻俾夫熾蜂蠆寡術能籠絡邊陲未肅淸胡顏食天爵世方尙奔兢誰復振謇諤黃屋遠萬里九重髙寥廓時稱多英雄才豈無衞霍近聞命良臣拭目觀奇略

赴郡之初尋屬愆亢有司舉舊典取湫水徵巫覡以致禱而涉旬靡應農事方急遣罷去越翊日

漸獲優洽

劉筠

優詔將州任視政才旬時田畯訴炎暵坐虞多稼萎云將掉頭去波臣涸轍危行部殊未及隨車杳難期往慙神父化【鮑徳守南陽時多荒災惟此郡丰攘吏民愛悅號爲神父】今取旱母嗤【蕭雅所信必赤地大旱人號爲旱母】諸曹白事者雩典舉舊規郡北岐棘山上有三湫池衙吏絜齊往汲水置縹瓷朝服領巫覡詰旦迓諸岐承以結防輿奉於五龍祠自是率賓介寅午欵於斯紛敷薦楮鏹浸漬灑楊枝瓦鑪松香鈍瓢樽黍酌醨四壁繪神變正筵塑靈儀悕若葉公牗怪甚葛仙陂老覡十數輩勃屑頭如魌童巫及伶倡貌寢語嘍囇但多罋盎質曾乏婉孌姿交手操鈴拂合噪屢僛僛喧塵著逢發穢汴落粉頥一聞且一嘔掩鼻以攢睂隮蔚朝待族敗革震散之巽飄暮欲息竅竹呼復來慢黷固已甚誕妄相馮隨如是者浹日僅得沾服滋嗟予政無狀百拜胡敢辭矧夫民習俗姑用慰賫咨抑聞古人言天墓入無私神道貴得一何乃托邪師遽俾送湫勺撤役勤繭絲申明卹刑詔挺重捨輕疑從此四三日油霈洽封圻又聞堯湯世水旱軫君慈存救自有術斂散適所宜元元無菜色九載尙熈熈周禮地官職皇舞𨿽有祈道經涖天下傷民誠弗爲惟神稟聰正遠鬼務肅祗願守有常徳可戒興妖思

寄嶽陽劉從事

韓丕

秋來憶故人寓目臨大野遠近聞淸商依稀奏豳雅經霜樹半紅無風葉自下一片洞庭心聊憑塞鴻寫

溫泉詩

錢易

悲哉天寶時帝耄不修寵幸尊婦人陰極陽已柔外戚盛本枝櫛比封列矦丞相大將軍備位甚悠悠天下安旣久積漸力不周車服金玉煥黎庶饑寒愁驪山溫泉宮畫幸與夜遊一遊百司備萬費一日體誰能心自快化作社稷憂國忠咨吞噬材甫懷姦偸胡雛據太原鐘鼓無許收黃塵滿長安慘黷九廟羞唐天未使絕返正知疾瘳自玆遊賞地荊棘生荒秋舊物悉已廢蜘蛛掛重樓覽者鹹寒心一過三廻頭因知帝王業堅固宣鴻猷豈可信嗜欲侮防生瘡疣雕墻峻宇誡簡牘況有由翻思黍離章續之應可仇

夏日山居詩

種放

陰陰林木靜寂寂無人境紅綻紫葳香嵐沈玉膏冷看云時獨生愼事常中省何客馭風來新篁動疎影

諭蒙詩

種放

大盈卑百瀆自成浮天潯崇丘下累塊竟爲蔽日深王者在謙小夙惟堯禹心拜言尊賢仁愼徳棄珠金自滿九族散匪驕百善尋炳玆夏商鑑滅國因誇滛

宋文鑑卷十四

欽定四庫全書

宋文鑑卷十五

宋呂祖謙編

五言古詩

新居感詠

杜衍

無似老且病惟恐歸田遲一旦得引年九天還聼卑尙霑二品祿俾盡百年期恩深淪骨髓感極橫涕洟始營菟裘地來向濉水湄城隅最窮僻匠者寕求奇卜築悉由已軒牖亦隨宜外以庇風雨內以安妻兒鷰雀莫羣噪鷦鷯才一枝因念古聖賢名爲千古垂何嘗廣居室儉爲後人師亞聖樂簞食寢丘無立錐文終防勢奪景栢恥家爲文園四壁立鄭公小殿移伊余具員者適防承平時無術毘萬務無才撫四夷爲郡亦齪齪勞心徒孜孜保身已天幸撫已宜自知開卷顏間厚復懼來者嗤朂哉知止足淸白猶可追

幽居卽事

杜衍

寂寂復寂寂告老閒居日徑艸髙於人林鳥熟如客黃卷不釋手淸風常滿室內顧平生心無過此時適

和王校勘中夏東園

晏殊

東園何所樂所樂非塵事野竹亂無行幽花晚多思閒窺魚尾赤暗辧蜂腰細樹影宻遮林藤稍狂罥袂潘蔬足登膳陶秫經取醉幸獲我汝交都忘今昔世歡言捧瑤佩願以疎麻繼

列子有力命王充論衡有命祿極言必定之數覽

之有感

晏殊

大鈞播羣物零茂歸自然黙定旣有初不爲智力遷禦冦導其流仲任派其源智愚信自我通塞當由天世曰臯伊迷邦有顏原吾道誠一防彼途鐘百端捲之入纎毫舒之盈入埏進退得其冝誇榮非所先朝聞夕可隕吾奉聖師言

贈劉潛歸陶丘

石延年

丈夫未大用身與仁義閒可冝更聚防風塵摧其顏君今歸柯澤路出梁宋間梁宋有吾廬親老待我還矧復君先歸因君頭應斑春老有時回人老不再少艸自有時榮發白不再好人生不如春發生不如艸可堪送別春艸前靑春未老人先老

鄱陽酬泉州曹使君見寄

範仲淹

吾生豈不幸所稟多剛腸身甘一枝巢心苦千仞翔志意苟天命冨貴非我望立譚萬乘前肝竭防無漿意君成大舜千古聞羶香寸懷如春風思與天下芳片玉棄且在雙足何辭傷王章死於漢韓愈逐諸唐獄中與嶺外妻子不得將義士撫捲起眥血一霑裳胡弗學掲厲胡弗隨低昻於時宴安人滅然已不揚匹夫虎敢闘女子熊能當況彼二長者烏肯巧如簧我愛古人節皎皎明於霜今日貶江徼多慙韓與王罪大禍不稱所損傷纎芒盡室來官下君恩大難忘酒聖無隱量詩豪有餘章秋來魏公亭金菊何煌煌登髙發祕思聊以攄吾狂卓有梅聖兪作邑郡之防矯首賦虛烏擬彼歌滄浪因成答爲戱移以贈名郎泉南曹使君詩源萬里長復我百餘言疑登孔子堂聞之金石音純純自宮商念此孤鳴鶴聲應來逺方相期養心气彌天浩無疆鋪之被萬物照之諧三光此道固迂闊陶潛吾醉鄕

四民詩

範仲淹

前王詔多士咸以徳爲先道從仁義廣名由忠孝全羙祿報爾功好爵縻爾賢黜陟金鑑下昭昭與妍此道日以疎善惡何茫然君子不斥怨歸諸命與天術者乘其隙異端千萬惑天道入指掌神心出胸臆徳幽不聼明言命不言徳學者忽其本仕者浮於職節義爲虛言功名思苟得天下無所勸賞罸幾乎息陰陽有變化其神固不測禍福有倚伏循環亦無極前聖不敢言小人爾能憶禆竈方激揚孔子甘寂黙六經無光輝反如日月蝕大道豈復興此獘何時抑未路競馳騁澆風揚羽翼昔多松栢心今皆桃李色願言造物者廻此天地力聖人作耒耜蒼蒼民乃粒國俗儉且淳人足而家給九載襄陵禍比戶獨安輯何人變淸風驕奢日相襲制度非唐虞賦斂由呼吸傷哉桑谷人常悲大急一夫耕幾壠遊惰如雲集一蠶吐幾絲羅綺如山入太平不自存凶荒亦何及神農與后稷有靈應爲泣

先王教百工作爲天下器周旦意不朽刋之攷工記嗟嗟逺聖人制度日以紛窈窕阿房宮萬態橫靑雲熒煌甲乙帳一朝那肯焚秦漢驕心起陳隋益其侈鼔舞天下風滔滔弗能止可堪佛老徒不取慈儉書竭我百家產崇爾一室居四海競如此金碧照萬里茅茨帝者榮今爲庻人恥宜哉老成言欲攦般輸指嘗聞商者云轉貨賴斯民逺近日中合有無天下均上以利吾國下以藩吾身周官有常籍豈云逐末人天意亦何事狼虎生貪秦經界變阡陌吾商苦悲辛四民無常籍茫茫僞與眞遊者竊吾利惰者亂吾倫淳源一以蕩頽波浩無津可堪貴與富侈態日日新萬里奉綺羅九陌資埃塵窮山無遺寶竭海無遺珍鬼神爲之勞天地爲之貧此已千載千載猶因循桑柘不成林荊棘有餘春吾商則何罪君子恥爲鄰上有堯舜主下有周召臣琴瑟願更張使我歌良辰何日用斯言皇天豈不仁

畫錦堂

韓琦

古人之冨貴歸於本郡縣譬若衣錦遊白晝自光絢不則如夜行𨿽麗胡由見事累載方冊今復著俚諺或紆太守章或擁使者傳歌樵忘故窮滌器掩前賤所得快恩仇愛惡任矯狷其志止於此士固不足羨玆予來舊邦意弗在矜衒以疾而量力懼莫稱方靣抗表納金節假守冀鄕便帝曰其汝兪建纛往臨殿行路不云非觀嘆溢郊甸病軀諧少休先隴遂完繕嵗時存父老伏臘潔親薦恩榮孰與偕衰劣愧獨擅公餘新此堂夫豈事飲燕亦非張羙名輕薄詫紳弁重祿許安閒顧已常兢戰庻一視題牓則念報主眷汝報能何爲進道確無倦忠義聳大節匪石烏可轉𨿽前有鼎鑊死耳誓不變丹誠難悉陳感泣對筆硯

嵗晏出沐感事內訟

宋庠

山海有完士希世無良籌偶穿東郭履遂別野人舟不恥篆刻賦來肩英俊遊私智甚鳬短塵客若鴟愁僃員太史氏補屬冨人侯姑學了官事何嘗分主憂日貪斗食利嵗感星躔周中都冨才彥方駕若龍虯茂先善史漢平津治春秋髙文用司馬格五寵吾丘間闊路逢葛繽紛人召鄒桑羊興賈豎安國出縲囚汲鄭貴交盛徐陳英藻遒況乃天下樞雄雌來九州衣冠徑復道鼔吹出長楸席上萬錢箸橋邊八列騶雍容紱魯玦意气拂吳鉤咨余良不韙瓴甓厠琳璆吹竽昔已濫在梁今可尢臺閣魏舒被風霜蘇季裘有志謝軒鶴無機防海鷗恭竢杜陵課誅茅歸故疇

秋日白鷺亭向夕風晦有作

王琪

白鷺敞西軒棟宇窮爽塏千若聯環翠色不可解是時天雨曠六幕無纎靄金斗熨秋江素練橫衣帯乾坤淸且斂气象朝昏攺蘆花作雪風飛舞來滄海九宵汀鷺起萬里檣烏快月上三山頭鳥沒橫塘外蒼茫洲渚寒銀錯星斗大開樽屏絲竹披襟向簫籟餘生本江湖偃蹇欣所防淸興𨿽自發苦嗜亦吾累魚龍憑夜濤四靣忽滂湃安得犀燈然煌煌發水怪

水谷夜行寄子羙聖兪

歐陽修

寒雞號荒林山壁月倒掛披衣起視夜攬轡念行邁我來夏云初素節今已屆髙河瀉長空勢落九州外防風動涼襟曉气淸余曖緬懷京師友文酒邈髙防其間蘇與梅二子可畏愛篇章冨縱橫聲價相磨蓋子羙气尢雄萬竅號一噫有時肆顚狂醉墨灑霶霈譬如千里馬已發不可殺盈前盡珠璣一一難揀汰梅公事淸切石齒漱寒瀬作詩三十年視我猶後軰文詞愈淸新心意難老大譬如妖韶女老自有餘態近詩尢古硬咀嚼苦難嘬初如食橄防眞味久愈在蘇豪以气轢舉世徒驚駭梅窮獨我知古貨今難賣二子雙鳯凰百鳥之嘉瑞雲煙一翺翔羽翮一摧鎩安得相從遊終日鳴噦噦問胡苦思之對酒把新蟹

讀䢐徠集

歐陽修

䢐徠魯東山石子居山阿魯人之所瞻子與山嵳峩今子其死矣東山復誰過精魄已埋沒文章豈能磨壽命𨿽不長所得固已多舊槁偶自錄滄溟之一蠡其餘誰付與散失存幾何存之警後世若鑑照妖魔子生誠多難憂患靡不罹【音羅】宦學三十年六經老硏摩問胡所専心仁義丘與軻揚雄韓愈氏此外豈知他尢勇攻佛老筆如揮戈不量敵眾寡膽大身麼麼往年遭母防泣血走岷峨垢靣跣雙足鋤犁事田坡至今鄕裏化孝悌勤蠶禾昨者來太學靑衫踏朝靴陳詩頌聖徳厥聲續猗那羔鴈聘黃晞晞驚走鄰家施爲可怪駭世俗安委虵謗口由此起中之若飛梭上賴天子明不掛网者羅憶在太學年大雪若翻波生徒日盈門饑坐列鴈鵝弦誦聒鄰里唐虞賡詠謌常續最髙第騫遊各名科豈止學者師謂宜國之皤夭壽反仁鄙誰屍此偏頗不知詉詉者又忍加詆訶聖賢要六逺毀譽暫諠嘩生爲舉世疾死也魯人嗟作詩遺魯社祠子以爲歌

重讀䢐徠集

歐陽修

我欲哭石子夜開䢐徠編開編未及讀涕泗已漣漣勉盡三四章收淚輙忻懽切切善惡戒丁寜仁義言如聞子談論疑子立我前乃知長世在誰謂已沈泉昔也人事乖相從常苦難今而每思子開卷子在顏我欲貴子文刻以金玉聯金可爍而銷玉可碎非堅不若書以紙六經皆紙傳但當書百本傳百以爲千或落以四夷或藏於深山待彼謗焰熄放此光芒懸人生一世中長短無百年無窮在其後萬世在其先得長多幾何得短未足憐惟彼不可朽名聲文行然讒誣不須辯亦止百年間百年後來者憎愛不相緣公議然後出自然見媸妍孔孟困一生毀逐遭百端後世苟不公至今無聖賢所以忠義士恃此死不難當子病方革謗辭正騰喧眾人皆欲殺聖主獨保全已埋猶不信僅免斵其棺此事古未有每思輙長嘆我欲犯眾怒爲子記此寃下紓防防忿仰叫昭昭天書於蒼苔石立彼崔嵬巓詢求子世家恨子兒女頑經嵗不見報有辭未能銓忽開子遺文使我心已寛子道自能久吾言豈須鐫

獲麟贈姚辟先輩

歐陽修

世已無孔子獲麟意誰知我嘗爲之說聞者未免非而子獨曰然有如塤應箎惟麟不爲瑞其意乃可推春秋二百年文約義甚夷一從聖人沒學者自爲師崢嶸眾家說平地生崄巇相防益迂怪各闘出新奇爾來千餘嵗舉世不知迷焯哉聖人經照曜萬世疑自從防眾說日日遭蔽虧常患無气力掃除浮雲披還其自然光萬物皆見之子昔已好古此經手常持超然出眾見不爲俗牽卑近又脫賦格飛黃擺衘羈聖人關大道夷路肆騰嬉便可勦眾說防通蹇多岐正途趨簡易愼勿事嶇﨑著述須待老積勤宜少時苟思垂後世大禹尙胼胝顧我今老矣兩瞳蝕昏眵大書難久視心在力已衰因思少自棄今縱悔可追戒我以勉子臨文但吁嘻

喜雨

歐陽修

大雨𨿽霶霈隔徹分淸陰小雨防浸滛爲潤廣且深浸滛苟不止利澤何窮已無言雨大小小雨農尢喜宿麥已登實新禾未抽及時一日雨終嵗飽丰穰夜響流霢霂晨暉霽蒼涼川源淨如洗艸木自生光童稚喜瓜芋耕夫望陂塘誰云田家苦此樂殊未央

飛蓋橋翫月

歐陽修

天形積輕淸水徳本虛靜云收風波止始見天水性澄光與粹容上下相涵映乃於其兩間皎皎掛寒鏡餘暉所照耀萬物皆鮮瑩矧夫人之虛豈不醒視聽而我於此時翛然發孤詠紛昏忻洗滌俯仰恣涵泳人心曠而閒月色髙愈迥惟恐淸夜防時時仰斗柄

奉答子蕐學士安撫江南見寄之作

歐陽修

百姓病已久一言難遽陳良醫將治之必究病所因天下久無事人情貴因循優遊以爲髙寛縱以爲仁今日費其小皆謂不足論明日壊其大又云力難振防窺各陰拱當職自逡巡嵗月隳頽綱紀遂紛紜坦坦萬里疆蚩蚩九州民昔而安且冨今也廹以貧疾小不加理浸滛將徧身湯劑乃常藥未能去深根鍼艾有奇功暫痛勿吟呻痛定支體胖乃知鍼艾神猛寛相濟理古語六經存蠧革僥幸濫官絕貪昏牧羊而去狼未爲不仁人俊乂沈下位惡去善乃伸賢愚各得職不治未之聞此說乃其要易知行每艱遲疑與果決利害反掌間捨此欲有爲吾知力徒煩家至與戶到飽饑而衣寒三王所不能豈特今所難我昔忝諌列日常趨紫宸聖君堯舜心閔閔極憂勤子蕐當來時玉音耳常親上副明主意下寛斯人屯江南彼一方巨細則可詢諭以上恩徳當冬反陽春吾言乃其防豈止一方云

感興二首

歐陽修

懷祿不知慙人𨿽不吾責貧交重意气握手猶感激煌煌腰間金兩鬢颯已白有生天地間壽考非金石古人報一飯君子不苟得憂來自悲歌涕淚下沾臆仕宦希寸祿庶無饑寒迫讀書爲文章本以代耕織學成頗自喜祿厚愈多責挾山以超海事有非其力君子貴量能無輕食人食

讀書

歐陽修

吾生本寒儒老尙把書卷眼力𨿽已疲心志殊未倦正經首唐虞僞說起秦漢篇章已句讀解詁及箋傳是非自相攻去取在勇斷初如兩軍交乘勝方酣戰當其旗鼓催不覺人馬汗至哉天下樂終日在几案念昔始從師力學希仕宦豈敢取聲名惟期脫貧賤忘食日已晡燃薪夜侵旦謂言得志後便可焚筆硯少償辛苦時惟事寢與飯嵗月不我畱一生今過半中間嘗忝竊內外職文翰宦榮日淸近廩給亦丰羨人情愼所習酖毒比安宴漸追時俗流稍稍學營辦杯盤窮水陸賔客羅俊彥自從中年來人事攻百箭非惟職有憂亦自老可嘆形骸苦衰病心志亦退愞前時可喜事閉眼不欲見惟尋舊讀書篇簡多朽斷古人重溫故官事幸有間乃知讀書勤其樂固無限少而幹祿利老用忘憂患又知物貴久至寶見百鏈紛蕐暫時好俯仰浮雲防淡泊味愈長始終殊不變何時及殘骸萬一免罪譴買書載舟歸築室潁水岸平生頗論述銓次加防竄庻幾垂後世不黙死芻豢信哉蠧書魚韓子語非訕

感事

歐陽修

空山一道士辛苦學延齡一旦隨物化反言仙已成開墳見空棺謂已超靑防尸解如蛇蟬換骨蛻其形旣云須變化何不任死生

董永

葉淸臣

董生少失母老父鰥且貧無田事耕稼客作奉晨昏朝推鹿車去大樹爲庭藩農家乏甘防糠籺苟自存父死不得藏粥身奉九原人道孝爲本畎畆知所尊傷嗟世教薄至行豈足論廩祿厚妻子楄柎遺其親靳吝一抔土因循三尺墳空令丘壑間凜凜慙英魂

憫農

葉淸臣

甲子孟冬予隨牒之吳郡泛舟丹陽毗陵間徐步野次周視民田其苖甚丰而谷皆秕問諸獲者則曰是春無雨中夏始布秋未及實霜降而秕奔訴諸縣已更季旦吏曰農田之制不是過也子姑輸之𨿽然予卒嵗不粒矣聞之有感故作是詩

五月雨未沛吾民耕固遲中秋霜早至我稼颯其萎膏澤嘆苦晚芃苖惜遽衰盈疇皆秕稗卒嵗誤京坻國謝三年蓄人悲一頃萁編齊陳牒訴奔走失程期縣籍拘彞制官徵有定規勞歌不可繼爲作憫農詩

縣齋對雪

梅堯臣

宻雪夜來積起見萬物春山川忽攺色艸木一以新古邑失荒穢王路復平均從玆慶丰年蹈詠慙小臣

秋思

梅堯臣

梧桐在井上蟋蟀在牀下物情有與無節候不相假寥寥風動葉颯颯雨墮瓦耳聽心自靜誰是忘懷者郭之羙忽過云往河北謁歐陽永叔沈子山

梅堯臣

春風無行迹似與艸木期髙低新萌芽閉戶我未知忽聞人叩門手把蟠桃枝問我此蟠桃緣何結子遲但笑不復答問者當自推振衣向河朔河朔人偉奇以玆不答意遲子北歸時

送王判官之江陰軍幕

梅堯臣

往時初渡江頗愛江南羙誰知坐臥間思極煙波裏絮逐魮魚繁鼓添蒓綫紫君行語風物到日應相似範饒州坐中客語食河豚魚

梅堯臣

春洲生荻芽春岸飛楊花河豚當是時貴不數魚蝦其狀已可怪其毒亦莫加忿腹若封豕怒目猶吳蛙庖煎苟失所入防爲鏌鎁若此防軀體何須資齒牙持問南方人黨防復矜誇皆言羙無度誰謂死如麻我語不能屈自思空咄嗟退之來潮陽始憚飱龍蛇子厚居柳州而甘食蝦蟇一物𨿽可憎性命無舛差斯味曽不比中藏禍無涯甚羙惡亦稱此言誠可嘉

送薛氏婦歸絳州

梅堯臣

在家朂爾勤女功無不喜旣嫁訓爾恭恭已乃逺恥我家本素風百事無有侈隨宜具奩箱不陋復不鄙當須記母言夜寐仍夙起愼勿窺防戶愼勿輙笑毀妄非勿較競醜語勿辧理每順舅姑心況逆舅姑耳爲婦若能此乃是儒家子防爾十九年門閭未嘗履一朝陟太行悲傷黃河水車徒望何處哭泣動鄰里生女不如男天親反由彼

川上田家

梅堯臣

斜光隔河明入照桑柘下臯壠生麥苖靑靑尙堪把逺見牛羊歸相親童稚野醉歌秋艸間頗與世家寡

送王介甫知毗陵詩

梅堯臣

吳牛常畏熱吳田常畏枯有樹不防犢有水不漑稌孰知事春農但知急秋租太守廹縣官堂上怒奮須縣官促里長堂下鞭朴具不體天子仁不卹黔首逋借問彼爲政一一何所殊今君請郡去預喜民將蘇每觀二千石結束辭故都絲韁加錦緑銀勒以金塗兵吏擁後隊劍撾盛前驅君又不若此革轡障泥烏徐行問風俗低意撫疲駑下情靡不逹略細舉其麄曽肯爲眾異亦罔爲世趍學詩聞已熟愛棠理豈無

宋文鑑卷十五

欽定四庫全書

宋文鑑卷十六

宋呂祖謙編

五言古詩

檢書

蘇舜欽

煩心思所持屏事入小閣踾撲下塵梁侈哆張敗笈雨爛百數蕃虫食三四夾軒昻醉墨閙纎悉新書雜魚子或破碎蠶兒尙狎恰快心伯長文防尾淸臣搨防辭反知進故句時自愜墜亡多玩愛存聚必劵帖疏宻交及戚前後生與誨束儼父師寒暑布兒妾謔浪笑忽還私匿情接愴事涕涔涔憫時嘆一餉誠寂寞千里遽防合遊心到句湧開眼見苕霅京蕐歷歷復節物忩忩渉恍爾驚異方遁去乃幾臘回頭厭襞積舉體覺疲薾東閤聊欠伸夢斷風一颯

感興

蘇舜欽

後寢藏衣冠前廟宅神主吾聞諸禮經此制出中古秦嬴食先法乃復祭於墓漢衣以月遊於道蓋無取宣帝尊祖廟失制徧九土孝元酌前文一旦悉除去魏帝樂銅室遺令置歌舞昏嗣竟從之此事狂夫阻唐制益紛蕐諸陵鎖嬪禦曠女日哀吟於先亦奚補吾朝三聖人乘雲不可覩威靈已霄漢嗣皇念宗祖繪事移天光刻象肖神武徧勅舊遊地輸材起宮宇階墄扣以金墻壁衣之黼功旣卽奉迎法仗疊簫鼓玩好擇珍奇目奪不可數三京佛老家已有十數處朝家𨿽奉先越禮古不許君不祭臣僕父不祭支庻丹楹豈非孝聖貶甚蕭斧大祀當以時寢廟卽其所惜哉恭儉徳乃爲侈所蠱痛乎神聖姿遂與夷爲侶蒼生何其愚瞻嘆走防午賤子私自嘆傷時淚如雨

哭尹師魯

蘇舜欽

前年子漸死予哭大江頭今年師魯死予方旅長洲初聞尙疑惑涕淚已不收舉杯欲向口荊棘生咽防憶初定交時後前穆與歐君顏白如霜君語淸如流予年又甚少學古眾所羞君欲舉防萃聲譽日搜搜不鄙吾學異推尊謂前修今逾二十年迹遠心甚稠後防國南門夜談雪滿樓靑燈照素髮酒闌气益遒昨君握兵柄節制關外侯予才入冊府俄作中都囚飛章力辯雪危言動前旒時𨿽不見省凜凜壓眾媮旋聞君下獄六月送渭州渭州舊治所昔擁萬貔貅堂中坐玉帳堂下森蛇矛令嚴山石裂恩煦春色浮釁生無根牙眾言起愆尢返來入狴犴吏對安可詶法冠巧權詐刺骨不肯抽削秩貶漢東驅廹日置郵窮途無一簮百口誰相賙諸子死繼亡淸血漬兩眸貿然幾防明憤苦結不瘳君性本剛峭安可小屈柔暴罹此寃辱苟活何所求人間不見容不若地下游又疑天憎善專與惡報讐二豎潛膏肓眾鬼來揶棄扄奔南陽後事得所投心膽尙卓犖精明已彌畱生平經緯才蕭瑟掩一丘靑天自芒芒長夜何悠悠萬物孰不死死常在嚴秋君齒方盛壯眾期樹風猷二邊況橫猾四海皆瘡疣斯時忽云亡孰爲朝廷憂予方編吳氓日自親鋤耰無緣匐匍救兀兀空悲愁時思荘生言所樂惟髑髏物理不可詰此說誠最優

秋懷

江休復

西風萬里至曠然天地秋暮雨生夕涼百虫鳴啾啾楚山曉蒼蒼楚水亦悠悠騷人試登臨感物增離憂所思在遐方欲往路阻修香艸有蕙茞嘉樹有梧楸白露委芳馨雕零使我愁窮年倦羇窘江湖思舊遊紉蘭制芰荷飄泛一葉舟肆情雲水間意適何所求

同持國宿太學官舍

江休復

翳翳雲月薄冷冷雪風淸學省夜岑寂天街斷人行廣庭層閣陰尋廊步餘明松篠遞遙響如聞弦調聲悠悠子佩詩講坐塵埃生廻就直捨休亹亹談道精心防境物融泯然遺世營寒眠屢展轉寤言冩素誠

牟駞岡閱馬

江休復

牧馬散近坰閱視乘髙秋駞岡似渉苑惟阜帯川洲坡陁故梁城縈薄西南陬連棚映林樾星羅倚層丘回風吹陣云奔騰歘來遊野性脫羈馽飲齕遂所求腹幹頗肥張鬱怒何彪休羣敺驟麋鹿逸勢淩蛟虯軍戎還輕防和鑾禦調柔毛物有千名眾羙歸驊驑梁王愁思臺佛剎居上頭朅來一憑眺遺墟莽悠悠信陵骨已朽巖穴誰見收當時英豪輩事逐東波流置酒臨風軒聊以紓煩憂

許希

顏太初

鍼工許希下蔡人住梁門西市三十年及天聖中皇躬違裕有內戚達其姓名上召見三進鍼而疾平靣授尙藥奉禦其賜予不可勝紀謝恩畢西向而拜上詢其故奏曰臣拜本師扁鵲也上惜其用心不忘本給錢五十萬立祠封曰靈應矦或曰人生乎世愼乎習希失其習者也使希不習醫而習儒其遇主之日不忘先師明矣若然則讀書爲儒乘時取富貴髙冠長劍昻昻廟堂之上自負自得不知素王之力者許希之罪人也因爲詩云

京城名利塗車馬相奔馳其間取冨貴往往輸巫醫前後十數輩身沒名已隳獨有許希者蘊蓄何瑰奇始自下蔡來所處尢喧卑西市三十年汨汨無人知一朝仗至藝驟登文石墀三鍼愈上疾神速不移時酬以六尙官著籍通端闈旌以三品服佩紫埀金於時稱謝畢西向復陳儀當防驚且問歷歷宣其辭臣傳扁鵲術遇主今得施特此一展謝臣心不自私主上惜其意擊賞爲噓唏仍給水衡錢國西命立祠復加靈應號金額照蕐榱自此輦轂下求禱何祁祁我過慶成坊見之心且悲秦醫術𨿽妙五腑及四肢所習得其人千齡祀不虧魯聖術至大帝道與民彞所習非其人一朝反相持小吏師荀況竊爲辯說資作相勸焚書詐云愚蚩蚩後之爲儒者其心皆李斯昔在布衣日動守先王規朝談十二經夕誦三百詩依憑稽古力滎進無他岐及居廟堂上劍長冠峩巍自謂正所賦焉知有宣尼宣尼斷襲封十經寒暑移他姓爲邑官鄕老皆驚疑上章寢不報九重遭靣欺諌官不舉失禦史不言非盡爲許希笑得路忘先師

東州逸黨

顏太初

天之有常度躔次絕乖離地之有常理沈潛無變虧人之有常道髙下遵軌儀三才各定位萬古永不移二儀設有變修徳可以祈人道或反常其亂何由支昔在典午朝國祚向陵夷日向中夜出赫赫來東陲地向太極裂中有蒼鵝飛髙厚災且異人妖亦繁滋始有竹林民怪誕名不覊次有夷甫輩髙談慕無爲沈湎多越禮阮籍兼輔之虛名能飾詐光逸與王尼何曾有先見不能救其衰張蕐徒竭力無以扶其危至今西晉書讀之堪涕洟爾來歷千年炎宋運重熈東州有逸黨尊大自相推號曰方外友蕩然絕四維六籍被詆訶三皇遭毀訾坑儒愚黔首快哉秦李斯與世立憲度迂哉魯先師流宕終忘反惡聞有民彞或爲童牧飲垂髽以相嬉或作槪量歌無非市井辭或作薤露喝發聲令人悲或稱重气義金帛不爲貲或曰外形骸頂踵了無絲塵聚復優雜何者爲尊卑遙聞風波民未見如調饑偶逢紳帯士相對如拘縻不知二紀來此風肇自誰都緣極地多用寜馨兒斯人之一喝翕然天下隨斯人之一趨靡然天下馳鄕老爲品狀不以逸爲嗤宗伯主計偕不以逸爲非私庭訓弟子多以逸爲宜公朝論人物翻以逸爲奇家國盡爲逸禮法從何施我常病其事中夜起思惟平地三尺限空車登無岐重載歷百仞所來因陵遲萬一染成俗𨿽悔何由追眾人皆若夢焉能分其麋眾人皆若醉不知啜其醨天下皆病痿俾誰就魯醫天下皆病狂何暇灸其眉幸有名教黨可與決雄雌所嗟九品賤不得立文墀賈誼惟慟哭梁鴻空五噫終削南山竹冒死指其疵願乘九廟靈感悟宸心知赫爾奮獨斷去邪在勿疑分捕復大索憸人無孑遺大者肆朝市其徒竄海湄殺一以戒萬是曰政之基千奴共一膽膽破眾自隳無使永嘉風敗亂升平時

贈張績禹功

石介

李唐元和間文人如蠭起李翺與李觀言雄破姦宄孟郊及張籍詩苦動天地持正不退譲子厚稱絕偉元白𨿽小道爭名愈弗已卒能覇斯文昌黎韓夫子吾宋興國來文人如櫛比黃州十專勝漢公气全粹晦之號絕羣平地走虎兕謂之然駮雜亦文中騏驥曰稹洎盧震江沱自爲水朱巖兼孫僅培塿對嶽峙卒能覇斯文河東柳開氏嗟吁河東沒斯文乃屯否汨汨三十年滛滛滿人耳粵從景祐後大儒復唱始文人如麻立樅樅攢戰騎䢐徠山磊砢生民實頑鄙容貎不動人心膽無有比不度蹄涔防直欲觸鯨鯉有慕韓愈節有肩柳開志令讀禹功文矛防寒相倚寶光千里髙飛出破屋晨龍音萬丈長防出重淵底雷霆皆藏身日星或失次我慙年老人才力漸衰矣禹功气奔壯今方二十二前去吾之年猶有十四嵗今讀禹功文魂魄已驚悸更加十四年世應絕儔類卒能覇斯文吾恐不在已禹功幸勉旃當仁勿讓爾

小孤山

劉敞

驚波觸南崖反怒射北壁蒼山與相排所謂小孤石蟠根萬仞淵聳角百丈碧祠堂豁精嚴行旅進粉澤或云婦女神肹蠁頗有逆吾知定名意似欲旌介特流俗失其眞傳聞莫開釋居人私其利禍福妄損益競爲娼奴說以誣聰明徳先王拱山川禮典有廟食柰何媚於竈屈己忘正直吾欲爲小孤作書解行客復恐不見從嗟哉世多惑

雜詩效玉川體

劉敞

毀巢鳯不至竭澤龍不遊賢者有所歸得非龍鳯儔周公下白屋聖徳被九州趙禹謝賔客漢朝以爲憂澆淳不相襲用捨何其繆苟循一身利不爲萬姓謀哀彼枤杜詩死生遺道周

雜詩二首

劉敞

鑿井取泉飲上山采薇食豈不信憔悴所願皆我力泉也非難致薇也不易得志士恥徒飽眾人苟所獲犧牲畏芻豢樊籠害羽翼晤理宜在早無爲晚更惑

道薄徳亦防功名爲時須用力世所賢守正眾云愚智者競蒿目小人復邇圖悠悠三季後此風益已渝安知治未病防痔而多車堯舜無能名越哉已矣夫

示張直溫

劉敞

築山必使髙鑿井必使深百工戒淺近盛徳羞浮沈焉有尺寸枝能棲垂天禽焉有升斗泉能容橫江鱘借玆論物理足以開君心嗌在容不足弱在力不任大道如路然固無古與今

朝乘

劉敞

朝乘日車出暮載星影還顚防朝暮中出入咫尺間已覺素志非更知人理艱小利專欲速大徳不逾閒

哀張子厚先生

司馬光

先生負材气弱冠遊窮邊麻衣揖鉅公決策期萬全謂言叛羌輩坐可執而鞭意趣小參差萬金莫畱連中年更折節六籍事精研羲農訖周孔上下皆貫穿造次循防墨儒行無少愆師道久廢闋模範幾無傳先生力振起不絕尙聯緜教人學𨿽博要以禮爲先庻幾百世後復覩三王前釋老比尢熾羣倫將蕩然先生論性命指示令知天聲光動京師名卿爭薦延寘之石渠閣豈徒修簡編丞相正自用立有榮枯權先生不可屈去之歸臥堅孤嫠聚滿室糊口耕無田欣欣茹藜藿皆不思肥鮮近應詔書起尋取病告旋舊廬不能到丹旐風翩翩人生防歸盡但問愚與賢借令陽虎壽詎足驕顏淵況於朱紫貴飄忽如雲煙豈若有淸名髙出太白巓門人俱絰帯云梯防松阡厚終信爲羙繼志仍須專讀經守【一作書】舊學勿爲利祿遷好禮效古人勿爲時所【一作俗】牽修內勿修外執中勿執偏當令洙泗風鬱鬱滿秦川先生儻有知無憾歸重泉

今古路

劉敞

出門道路多縱橫不可測我今欲遠行須問曽行客徐徐逢路人借問靑松側客曰今何往答之遊京國客乃指要路而言行有益古路𨿽大道不如今路直但行今人路猶如假羽翼彼客別我去獨自躊躇立爲見今古路信乃無苦忒今路足輪蹄古路多荊棘欲行今人路恐背古人迹欲行古人路今人笑迂僻又擬不出門柰何饑寒逼哀哀此時路悠悠蒼天色不避今人嫌路須行古陌古陌𨿽然逺且保無蹶失勉哉自勉哉前去難之適不獲見楊朱萬古凝愁魄

漢文帝

王安石

輕刑死人眾短喪生者偸仁孝自此薄哀哉不能謀露臺惜百金防陵無髙丘淺恩施一時長患被九州

戴不勝

王安石

昔在宋王所皆非薛居州區區一不勝辛苦亦何求懷祿詎有恥知命乃無憂此士自可憐能復識此不

司馬遷

王安石

孔鸞負文章不忍畱枳棘嗟子刀鋸間悠然止而食成書與後世憤悱聊自釋領略非一家髙辭殆天得𨿽防樊父明不失孟子直彼欺以自私豈啻相十百

揚雄

王安石

孔孟如日月委蛇在蒼旻光明所照耀萬物成冬春揚子出其後仰攀忘賤貧衣冠塵土文字爛星辰嵗晚天祿閣彊顏爲劇秦趨捨迹少迕行藏意終鄰壤壤外逐物紛紛輕用身往者或可返吾將與斯人

楊劉

王安石

人各有是非犯時爲患害惟詩以譎諌言者得無悔汾王昔監謗變雅今尙載末俗忌諱繁此理寕復在南山詠種豆議法過四罪都戲桃花母子受顚沛疑似已如此視欲諄諄誨事變故不同楊劉可爲戒

日出堂上飲

王安石

日出堂上飲日西未云休主人笑而歌客子嘆以愀指此堂上柱始生在巖幽雨露飽所滋淩雲亦千秋所托願永久何言值君收乃令卑濕地百蟻上窮鎪丹靑空外好鎭壓已堪憂爲君重去之不使一蟻畱蟻力𨿽云小能生萬蚍蜉又能髙其礎不爾繼者稠語客且勿然百年等浮漚爲客當酌酒何豫主人謀

我欲往滄海

王安石

我欲往滄海客來自河源手探嚢中膠救此千載渾我語客徒爾當還治昆侖嘆息謝不能相看涕翻盆客止我且往濯髮扶桑根春風吹我舟萬里空自存

少狂喜文章

王安石

少狂喜文章頗復好功名稍知古人心始欲老蠶耕低徊但忘食邂逅亦專城仰慙冥冥士俯愧擾擾甿良夜未渠央靑燈數寒更撥書置左右仰屋慨平生

今日非昨日

王安石

今日非昨日昨日已可思明日異今日如何能勿悲當門五六樹上有蟬鳴枝朝聽尙壯急暮聞已衰遲仰看靑靑葉亦復少蕐滋萬物同一气固知當爾爲我友南山居笑談解人頥分我秋栢實問言歸何時衣冠污窮塵苟得猶苦饑低徊嵗已晚恐負平生期

田漏

王安石

占星昏曉中寒暑已不疑田家更置漏寸晷亦欲知汗與水俱滴身隨陰屢移誰當哀此勞往往奪其時

送潮州呂使君

王安石

韓君掲陽居戚嗟與死鄰呂使掲掦去笑談靣生春當復進趙子詩書相討論不必移鱷魚詭怪以疑民有若大顚者髙材能動人亦勿與爲禮聽之汨彞倫同朝敍朋友異姓接昏姻恩義乃獨厚懷哉余所陳

雜詠

王安石

懷王自墮馬賈傅至死悲古人事一職豈敢苟然爲哭死非爲生吾心良不欺滔滔聲利間絳灌亦何知

謝公

王安石

走馬白下門投鞭謝公墩昔人不可見故物尙或存問樵樵不知問牧牧不言摩挲蒼苔石防檢屐齒痕想此絓長檣想此倚短轅想此玩雲月狼籍盤與罇井逕亦已沒漫然禾黍村摧藏羊曇骨放浪李白魂亦已同山丘緬懷蒔蘭蓀小艸戲陳迹甘棠詠遺恩萬事付鬼錄恥滎何足論天機自開闔人理孰畔援公色無懼喜儻知禍福根涕淚對桓伊暮年無乃昏

同昌叔賦鴈奴

王安石

鴻鴈無定棲隨陽以南北嗟哉此爲奴至性能懇惻人將伺其殆奴輙告之亟舉羣寤而飛機巧無所得夜或以火取奴鳴火因匿頻驚莫我捕顧謂奴不直嗷嗷身百憂泯泯舉一息相隨入繒繳豈不聽者惑偸安與受紿自古有亡國君看鴈奴篇禍福甚明白

寓言四首

王安石

不得君子居而與小人遊疵瑕不相摩況乃禍釁稠髙語不敢出鄙辭彊顏酬始云避世患自覺日已偸如傅一齊人以萬楚人咻云復學齊言定復不可求仁義多在野欲從苦淹畱不悲道難行所悲累身修周公歌七月耕稼乃王術宣王追祖宗考牧與宮室甘棠能聽訟召伯聖人匹後生論常髙於世復何實瞢瞢俗所共察察與世違違世有百善一疵惡皆歸就求無所得猶以好名譏彼哉負且乘能使正日防言失於須臾百世不可除行失兒席間惡名滿八區百年飬不足一日毀有餘諒彼恥不仁戒哉惟厥初

遊土山示蔡天啟

王安石

定林瞰土山近乃在眉睫誰謂秦淮廣正可藏一艓朝予欲獨往扶憊彊登渉蔡矦聞之喜喜色見兩頰呼鞍追我馬亦以兩黥挾斂書付衣囊裹飯隨藥笈翛翛阿蘭若土木老山脇鼓鐘臥空曠簨簴雕防業外堂廓無主考擊誰敢輙坡陀謝公冢藏槨久穿刼百金買酒地野老今行饁緬懷起東山勝踐比稠疊於時國累卵楚夏血常喋外實僃艱梗中仍費調燮公能覺如夢自諭一蝴蝶桓溫適自斃苻堅方天厭且可緩九錫寧當快一防彼哉斗筲人得喪易矜怯妄言屐齒折吾欲刋史牒傷心新城埭歸意終難愜漂揺五城舟尙想浮河檝千秋隴東月長照西州堞豈無蕐屋處亦捉蒲葵箑碎金諒可惜零落隨秋葉好事所傳玩空殘法書帖淸談不嗣陳迹怳如接東陽故矦孫少小同鼓篋一官初領海仰視飛鳶跕窮歸放款叚髙臥停逺蹀牽襟肘卽見著防耳才擪數椽危敗屋爲我炊陳浥𨿽無膏污鼎尙有羮濡防縱言及平生相視開笑靨邯鄲枕上事且飲且田獵或昏眠委翳或妄走超躐或叫號而寤或哭泣而魘幸哉同勝時田裏老安帖易牛以寶劍擊壤勝彈鋏予𨿽天戮民有械無接折翁今貧而靜內熱非復葉予衰極今嵗儻與雞夢協委蛻亦何恨吾兒已長鬛翁𨿽嵗長我未見白可鑷祝翁尙難老生理歸善攝久畱畏年少譏我兩呫囁束火扶路還霄明狐兔懾蔡矦雄俊士心憭形亦諜異時能飛鞚快若五陵俠胡爲阡陌間踠足僅相躡諒欲交轡語怯子不能嗋

夜夢與和甫別如赴北京時和甫作詩覺而有作

因簡純甫

王安石

水菽中嵗樂鼎茵暮年悲同胞苦零落防合尙淒其況乃夢乖闊傷懷而賦詩詩言道路寒乃似北徵時叔兮今安否季也來何遲中夜遂不眠輾轉涕流離老我孤主恩結艸以爲期異叔善事國有知無不爲千里永相望昧昧我思之幸惟季優遊嵗晚相擕持於焉可晤語水木有茅茨畹蘭佇歸憇繞屋正蕐滋

獨臥有懷

王安石

午鳩鳴春陰獨臥林壑靜防云過一雨淅瀝生晚聽紅緑紛在眼流芳與時競有懷無與言佇立鐘山瞑

宋文鑑卷十六

欽定四庫全書

宋文鑑卷十七

宋呂祖謙編

五言古詩

分題得癭木壺

呂公著

天地產眾材任材謂之智棟桷與楹杙小大無有棄方者以矩度圓者中規制嗟爾木之癭何異肉有贅生成擁腫姿賦象難取類櫽栝所不施鉤防爲爾廢大匠睨而往惻然乃有意孰非造化功而終朽不器刳剔虛其中朱漆爲之僞防漿挹酒醴施用惟其利犧象非不珍金罍豈不貴設之於楹階十目肯注視幸因左右容反見謂奇異人之於才性夫豈逺於是性𨿽有不善在教之揉勵才亡不可用由上所措置飾陋就其長皆得爲良士執一以廢百眾功何由僃是惟聖人心能通天下志

寄題徑山懷郎簡侍郎

張環

天地一洲渚北平南欹危幽並深以厚江淛淸且奇武林頗英秀川匯仍山卑應接殫天巧類非人力爲徑山最佳處有巖稱玉芝居防俗士駕地乃賢人冝郎公畱名徳平時爲羽儀引年歸故里不復衣朝衣畱侯黃石心白傅香山期結宇名勝外日與塵事違泉石景物狀盡任諸賢詩伊宇來東藩濫持使者麾平生愛山水弗憚命駕之當秋風髙逺造巖下扉澣濯纓上塵散步松間綦未能繼髙躅聊用慰所思

過介甫歸偶成

曾鞏

結文謂無嫌忠告期有補直道詎非難盡言竟多迕知者尙復然悠悠誰可語

劉景升祠

曾鞏

景升得二蒯坐論勝凶殘正當防亂時能使憔悴寛繽紛多士至肅穆萬里安能收眾材助圖大信不難諸公龍鳯姿有待久盤桓得一固足興致之豈無端廼獨采樗櫟不知取椅檀蓋云器有極在理良足嘆

看白雲愛而成詩

狄遵度

秋風吹白雲觸處自何谷初猶半洞門歘出徧巖腹零落依水湄片段掛枯木余影透防白滅迹混空緑煙蘿自蘙薈島漵徒縈曲安知蒼梧野下覆猿鳥哭誰能久徘徊返顧視黃鵠

哀老婦

李防伯

裏中一老婦行行啼路隅自悼未亡人暮年從二夫寡時十八九嫁時六十餘昔日遺腹兒今玆垂白須子豈不欲養母豈不懷居繇役及下戶財盡無所輸異籍幸可免嫁母乃良圖牽車送出門急若盜賊驅兒孫孫有婦小大攀且呼回頭與永訣欲死無刑誅我時聞此言爲之長嘆嗚天民固有窮鰥寡實其徒仁政先四者著在孟軻書吾君務復古旦旦師黃虞赦書求節婦許與旌門閭繄爾愚婦人豈曰禮所拘蓬茨四十年不知形影孤州縣莫能察詔防成徒虛而況賦役間羣小所同趨姦欺至骨髓公利未錙銖良田歳歳賣存者惟萊污兄弟欲離散母子因變渝天地豈非大曽不容爾軀嗟嗟孝治主早晚能聞諸吾言又無位反袂空漣如

悠悠西江水送李殿丞

王回

殿中丞李侯淸叔筦頴之酒事三年入朝闕下將別其往還寮友皆索言焉長樂王回辱淸叔之交最深而慕其才志魁特將有以成功名於世也以謂挾此才潛此志者第循其本而完之則物之應者自廣然功名之成否豈足道哉故作悠悠西江水詩一章以興其義塞淸叔之索而聊寫其意云

悠悠西江水浩浩拍兩涯深防食淵潭澄澄露陂池介鱗育性命跳泳各適冝人謀濟任途航楫又防洄飄風吼天地白浪相翻豗旁觀駭非常水徳自不虧風收浪還恬狎者終何疑賢豪應世務有本亦若玆剛明發其用愷悌以成之外物𨿽橫來我心固如夷功名豈足道請監江水詩

魯恭太師廟

韓維

善教邈無迹其流在民心君看魯太師廟食猶至今豈如文俗士朱墨坐浮沈趨營止目前不顧患害深去漢餘千載此竟相尋我行道祠下感激爲悲吟不見田雉馴啼鵶空滿林

服除送兄弟還都

韓維

日月忽已逺再見新糓升喪期有常數吉我衣與纓俯仰自悲吒淚下肝膽崩尙惟立身報未卽泯餘生肅肅忠憲公秉徳輔休明報國有遺意訓言獨在聽況玆世厚恩兄弟秩王庭一朝出門去事業各有營上當答君仁下以爲親榮獨此抱屙瘵謝喧守柴荊掃冢奉時祭復田課春耕旣無公家責聊徇狷者情出處𨿽云異要以道爲程

靈溝道中

韓維

春風來無迹泱莽天地和羣生樂時陽眾鳥舞且歌嗟爾道旁叟寒餒獨見羅短席不自蔽皮骨撐枯柯呼童問所以口噤不得哦所見且如此況餘生齒多吾聞古三代仁術固匪他老幼孤洎疾餼養平不頗斯道久寂寞吾悲其柰何

謁孔先生

韓維

月出髙樹枝影動酒樽處樹深月色薄稍以燈火助主久喜我過斟酌亦云屢於時幸無累所談非近務涼風自逺至淸景淡吾慮方斯西山秋歷覽陪杖屨

下橫嶺望寧極舎

韓維

驅車下峻阪西走龍陽道靑煙人防家緑野山四抱鳥啼春意闌林變夏陰早應近先生廬民風亦淳好景仁示去歳所賦菊屏菊塔二詩輙以一篇答之

韓維

斯民去古逺日與巧僞遷粲粲黃金花揉屈同杯棬列屏聳浮圖光彩生盤筵匪惟悅羣兒愛詠及華顚我欲叱園吏解結除其編萬物有本性各使歸自然

讀書

傅堯兪

吾屋𨿽喧卑頗不甚蕪穢置席屋中間坐臥羣書內橫風吹急雨入屋灑我背展捲殊未知心與昔人防有客自外來笑我苦癡昩且問何爲爾我初尙不對彊我不得已起答客亦退聊復得此心沾濕安足悔

舉舉媚學子

王令

舉舉媚學子居曰不吾知知而有不能無乃失於欺不知未爲患不欺浩難期嗤哉天下懷何以天下爲

呼雞

王令

雞呼雞來前犬嗾犬至止夫豈必可召役以食乃爾今吾曷爲悲人而雞犬爲自計無自存西山謝夷齊

秋懷

王令

摵摵庭樹葉朝零非昔稠呦呦艸虫鳴暮急曉未休爾虫無不平豈亦有哀憂胡爲勞呻吟與士感傷投壯士亦何者哀哦與虫酬所抱不列陳調苦難謡謳極目有逺見直懷羞曲求蒿藜襲久安功名忘前收日月忽未幾天地今復秋少壯負所懷老大安能謀生無前人功死骨埋泉羞胡爲不奮飛徒與寒餓讐

雜詩

王令

古人重非道饑不苟豆羮有爲非其心或不脫冕行如何后世人以官業其生鄙哉樂欺人猶以學爲名采選示王聖羙葛子明諸友

王令

酒樽厭運行眾客喧已醉忽得簿上籍共出聲名外孤昻忽防軒冺黙亦馴致追爭相後先得失自愚智隨時有能稱逐釁得訶訾𨿽非人力爲適與天幸值或競以禍覆亦有終自遂卒無及物效徒有髙人气回樽變新扄忽若已異世嗟人久以迷髙爵樂自嗜誰爲衎衎飽競逐孜孜利矜驕侈防奢摧折嘆淹滯昬昬忘所大擾擾爭其細安知茫昩間身非天所戲是非未暇辯歡戚先已至退之昔裁詩頗以豪橫恃暮年意气得金玉多自慰買居紀廂榮顧影樂冠佩喜將閭巷好特與妻子議彼哉何足道進退玆焉系安知九列榮顧是徳所累寧論聖人爲適莫因以義有時曲肱樂不以易冨貴吾曹頗勉修玆道久自詣何必問浮雲斯理固可視

介亭

孫覺

眞人昔未起奔鹿駭四方連延天目山兩乳百里長有地跨江海無種生侯王中霄燎穹旻列石表壇場朱旗大梁野英气吞八荒寥寥百年後故物亦已亡所餘彼巉巖峯巓屹相望主人承明老星斗工文章築亭紫霄上坐客蒼株旁攀云防明月曉星生扶桑禹山隔波濤簡書永埋藏願逢希夷使水土還故常

讀魏世家

王安國

亹亹談先生古今誰有得施爲𨿽緒餘要在情不匿嗟彼三代後淪胥入戰國翟璜聞一言僶俛慙李克論材稱權衡輕重無物惑吾心能如此乃可任人責

夏日獨居二首

王安國

竹笛敷夏陰蘿蔓蓛朝亮感此節物佳百骸適無恙委蛇投廣廈簫瑟絕遺響稍讐簡編余俄得冠裾放身𨿽勢利乖心遂歌尙黙然想聖賢遊世無得喪抱關秉翟間未分棄冗長人生適意難聊各安所鄕

晳晳池沼鯈緑萍隨下上黳黳堂廡燕白晝容俛仰顧我亦晏如環廬花樂長無材助太平得地幸閒曠稍披千古書日覺神明王乘間盼物情自適忘外奬涵濡覆載仁誰廢魚麗唱黃塵洮隴戍黑霧荊衡饟奔波暍道邊畢命營邊障吾此獨何爲飛潛樂能饗何時聞解嚴慰彼西南望當使少陵翁得見廉恥將

堂上有遺羶

王安國

堂上有遺羶堂下無聚蟻但知嗜欲求不必風雨至客方笑營營貪得故無幾安知萬類中趨捨忘彼已天乎顧人寰等是一時戲受形巨細分阽患後先爾浸淫蚍蜉生穴柱從此始莊生亦知言信矣當棄智

忘言

王安國

宋國旌孝子東門毀以斃楚王好細腰後宮餒而殪物情信可憐徇外易生死身存寵可誇亡矣安所恃吾今思彼哉未足語釋利擾擾智驚愚卑卑學阿世吹噓出虹蜺頓挫入塵滓愛憎𨿽人爲榮辱乃天使恩無斯須懷怨已塞天地百年呼吸中毫髮誰豫已適者黙然窺陰陽驅意气始終本何有一息累萬世由來適人適宿昔多如此喟余聊自欲安得忘言士

異服

王陶

辛有嘆被髮趙靈喜胡服遂成陸渾戎終有沙丘辱用夷反變夏亡禮以從俗先王仁義術詎用北求福齊桓九合功不以兵車轂仲尼嘆防管幾爲左袵屬爾來豪俠兒往往異裝束耀武何必然禦戎有前躅余敢告司關異服冝禁肅

采鳬茨

鄭

朝擕一筐出暮擕一筐歸十指欲流血且急眼前饑官倉豈無粟粒粒藏珠璣一粒不出倉倉中羣防肥

兵器

陶弼

五代乏眞主姦防何僣僞橫磨濶刀劍白日相簒弒我宋有神祖潛徳動天意故天意若曰往爲我之嗣神祖拜稽首乃卽皇帝位不兆民樂不怒諸侯畏顚倒執玉帛奔走恐後至大商國三分一朝有其二太宗以義撫眞宗以仁治王道竹箭直誦聲金鼎沸獨有陰山戎時時冦邊地天子赫斯怒大警巡澶衛射殺右賢王遂斷匈奴臂狼心帖然服結好同昆弟自此兩河間寂寂無戎備卒閒喜夜歌將老貪春睡自此爲太平恍逾三十歳戎昊乘我間南馳賀蘭騎陽關久夜開樞朽不可閉陣雲起秦雍殺气橫涇渭使臣股栗奏宰相瞠目議僉曰亟發兵豎子坑甚易倉惶築邊壘未戰力先瘁逼廹開庫兵土蝕鋒鋩脆防秋采舊屯推轂謀新寄舊屯老且死少者無實藝良由不訓練手足迷擊刺新寄將家子從小生冨貴六韜未嘗讀口但知肉味師復從中禦進退由閽寺權輕號令冗兩戰無遺類曹公棄七軍晉人獲三帥吾兵自此喪有詔新其制此器不預設一旦何從致朝廷急郡縣郡縣急官吏官吏無它術下責蚩蚩軰耕牛防筋角飛鳥禿翎翅簳截防稽空鐵烹堇山碎供億稍後期鞭撲異他罪愁氛壅太虛霽景晝晦我聞郭汾陽料敵多奇異單箠諭突厥蕃長膝雙墜又聞李西平臨戎有英气身著紅錦袍懷光肝膽碎是知用兵術在人不在器君耳舜髙聽君目堯明視願采謀略長勿倚干戈鋭

送同年蒲叔範察判杭州監

王疇

釋之久未調王粲嘗從軍謂言塞垣事壯气橫風雲育材幸明代薦賢無令君如何漢酤冗沈此荊山珍萍氏本幾酒周官有彛倫孝武事攘郤志淸天地屯連兵無時已四海蕭然貧官始操釀具之飽師人利源一以泄頺波蕩無垠糜糓費耒耜良蘗爭淸諄酒禁著律令犯笞及其身狂藥乃防井傷哉堯舜民炎靈屬我後天資英且仁邦力早防冨漢制仍相循歳賦二千萬經入固已勤【夫農天下酒科歳復緡如此】彌年擁武節乘邊淸國氛防防百萬師跨邁聫燕秦仰給傾府庫賞賫圖戎勲加斂猶不足返古當何云杭城東南劇地將湖海鄰利冠天下旗亭壓重闉彼𨿽斗筲職亦擇才英臣風露气已肅溪潭寒彌新沙榜朝泛泛吳濤暮沄沄南州近牛鬥气象防霜旻汀楓變老枿赤葉晴相紛嘗茶泊幽寺觀魚下輕防行當收翹楚寧復混蒸薪無爲狎吳叟坐戀秋江蒓

四事

邵雍

防有四不赴時有四不出【公防生防廣防醵防大寒大暑大風大雨】無貴亦無賤無固亦無必裏閈閒過從身安心自逸如此三十年幸逢太平日

髙竹

邵雍

髙竹碧相倚自能發餘淸時時防風來萬葉同一聲道污得夷理物虛含逺情階前閒步人意思何淸平

巢烏

張先

烏啼東南林危巢鶵五六心在安巢枝一日千往復脫网得羣食入口不入腹窮生俾反哺豈能報成育

臨水

黃亢

人生朝復暮水波流不駐去年咋日水今日到何處惆悵雨殘花嫣紅隨水去花落水東流識盡人生事

次韻和子儀問蟬

黃庶

落日掛樹間長我亭下陰園林動秋意髙蟬忽微吟淸風轉餘聲杳若下逺岑微物感時節鏗鍧吐啇金古樂久破碎玆虫抱金音荒忽尙偃蹇激起壯士心願爲秋蟬操被之朱絲琴

自警

範純仁

憶昔爲小官位卑職易營朋知喜其勤民口亦見稱中間忝臺諌已覺言難行然賴識者恕尙謂無欹傾數年忽遭遇用大過其能名虛稱不實任重力難勝具瞻不可欺舉動招譏評士論因不與自知亦甚明祿厚難報答徒玆驕侈萌子孫忘艱難服用饒誇矜淸白素風減冗長浮費增親舊多責望厚薄貽怨憎貧賤勝富貴古語信可憑請病防罷免方幸憂責輕俄復統一道撫民帥邊兵冦狂適偃蹇民疲未蘇醒勝負系司命休戚及羣氓細務委將佐大事稟朝廷所稟有違從委擇有不精差失𨿽豪釐致敗或丘陵殞身何足道誤國玷家聲可不常惕懼臨淵履春冰庶幾免危溢書此爲心銘檢覆郟城旱田示同官及寄河南諸賢

劉攽

昔嵗歉無年今麥仍薦饑罷民去南畆賤價捐東菑籍籍道路間餓者何累累藜藿不充腸薾然旄與嗟我祿代耕每食爲不怡徒懷仲由志身賤郍得施屬城上民訟比牒皆苦詞奉詔實有無百聞謝一窺星言說桑田行與父老期觸熱不敢休重趼寧告疲郊原赤如赭秉穂無孑遺藝不可分四旁生蒺防流行誠代有愚弱豈易欺附上亦有刑殘下罪攸司鄙夫不忍此告吏咸赦之庶玆咻噢恩足以蘇惸嫠大農急經費言利析毫釐二吾猶不足一切寜謂宜國僑敏爭承鄭邑用不危馮援焚劵書田氏人若歸區區二小邦兩士能若斯當官在必行匪石安可移諸公悉吾友此志良弗非當令狥路人一聽狂者詩

雜詩

劉攽

齊有梁丘據晉有樂王鮒據能愛晏嬰鮒欲殘叔譽二臣嬖兩朝事君爲悅豫景有尙賢志據逆以爲助平失宥善心鮒乃速其去毋以據爲賢易地則同趣丈夫處世間必有遇不遇豈無覺者乎正色君亦悟區區嬖幸徒何忍就朋附

齊魯

劉攽

齊魯大儒師專門盛章句應物非己長何以責成務乃其忠孝心足以事君父不如商利徒反道趨詭遇剝牀以及膚泉貨山嶽聚賜金再百斤封邑成千戶若母天事變豈不厚且固商鞅旣誅夷桑羊亦刀鋸寄言逢衣人施施幸安步

擬古

劉攽

老萊隠窮楚因與時世隔春歸怪車轍夜起辟山澤若人不可見況肯低顏色安知叢臺下一旦三千客西遷竟不還嗟哉莫良畫

漕舟

劉攽

漕舟上太倉一鐘具千金太倉無陳積漕舟來無極畿兵已十萬三埀戍更多廟堂萬濟帥將柰河東何

題福唐津亭

陳烈

溪山龍虎蟠溪水鼔角喧中宵鄕夣破六月夜衾寒風雨生殘樹蛟龍喜怒瀾殷勤祝舟子移棹過前灘

宋文鑑卷十七

欽定四庫全書

宋文鑑卷十八

宋呂祖謙編

五言古詩

懷賢閣

蘇軾

南望斜谷口三山如犬牙西觀五丈原郁屈如長蛇有懷諸葛公萬騎出漢巴吏士寂如水蕭蕭聞馬撾公才與曹丕豈止十倍加顧瞻三輔間勢若風捲沙一朝長星墜竟使蜀婦髽山僧豈知此一室老煙霞往事逐云防故山依渭斜客來空弔古淸淚落悲笳

和子由記園中艸木二首

蘇軾

種柏待其成柏成人亦老不如種叢篲春種秋可倒陰陽不擇物羙惡隨意造柏生何苦艱似亦費天巧天工巧有幾肯盡爲汝耗君防藜與藿生意長艸艸

蘆筍初似竹稍開葉如蒲方春節抱甲漸老根生須不愛當夏緑憂此及秋枯黃葉倒風雨白花揺江湖江湖不可到移植苦勤劬安得雙野鴨飛來成畫圖

愛玉女洞中水旣致兩鉼恐後復取而爲使者見紿因破竹爲契使寺僧藏其一以爲往來之信

戲謂之調水符

蘇軾

欺謾久成俗關市有契襦誰知南山下取水亦置符古人辧淄澠皎若鶴與鳬吾今旣謝此但視符有無常恐汲水人智出符之餘多防竟無及棄置爲長吁

贈劉莘老

蘇軾

江陵昔相遇幕府稱上賔再見明光宮峩冠揖搢紳如今三見子坎坷爲逐臣朝遊雲霄間欲分丞相茵莫落江湖上遂與屈子鄰了不見喜慍子豈眞可人邂逅成一歡醉語出天眞士方在田裏自比渭與莘出試乃大謬芻狗難重陳嵗晚多霜露歸耕當及辰

甘露寺

蘇軾

欲遊甘露寺有二客相過遂與偕行寺有石如羊相傳謂之很石云諸葛孔明坐其上與孫仲謀論曹公也大鐵鑊二案銘梁武帝所鑄畫師子一菩薩二陸探微筆李衛公所畱祠在寺手植柏合抱矣近寺僧發古殿基得舎利七粒並石記乃衛公爲穆宗皇帝追福所塟者也

江山豈不好獨遊情易防但有相攜人何必素所歡我欲訪甘露當塗無閒官二子舊不識欣然肯聯鞍古郡山爲城層梯轉朱欄樓臺防崖上地窄天水寛一覽吞數州山長江漫漫卻望大明寺惟見煙中竿很石臥庭下穹窿如伏羱緬懷臥龍公挾防事雕鑽十談收猘子再說走老瞞名髙有餘想事往無畱觀蕭公古鐵鑊相對空團團坡池受百斛積雨生防瀾泗水逸周鼎渭城辭漢盤山川失故態怪此能獨完僧繇六化人霓衣掛冰紈隱見十二疊觀者疑誇謾破板陸生畫靑猊戲盤跚上有二天人揮手如翔鸞筆墨𨿽欲盡典刑垂不刋赫赫贊皇公英姿凜以寒古柏親手種挺然誰敢榦枝撐雲峯裂根入石窟蟠薙艸得防碑斬崖出金棺瘞藏豈不牢見伏理可嘆四雄皆龍虎遺迹儼未刓方其盛壯時爭奪肯少安廢興屬造物遷逝誰控摶況彼妄庸子而欲事所難古今共一軌後世徒辛酸聊興廣武嘆不待雍門彈

僧淸順新作垂云寺

蘇軾

江山𨿽有餘亭榭著難穩登臨不得要萬象各偃蹇惜哉垂云軒此地得何晚天功爭向背詩眼巧增損路窮朱欄出山破石壁很海間浸坤軸湖尾抱雲巘蔥蔥城郭麗淡淡煙村逺紛紛鳥鵲去一一漁樵返雄觀快新獲防景收昔遁道人眞古人嘯詠慕嵇阮空齋臥蒲褐芒履每日裀天憐詩人窮乞與供詩本我詩久不作荒澁旋鋤墾從君覓佳句咀嚼廢朝飯

西齋

蘇軾

西齋深且明中有六尺牀病夫朝睡足危坐覺日長昏昏旣非醉踽踽亦非狂褰衣竹風下穆然中防涼起行西園中艸木含幽香橊花開一枝桑棗沃以光鳴鳩得美防困立忘飛翔黃鳥亦自喜新音變圓吭杖藜觀物化亦以觀我行萬物各得時我生日皇皇

司馬君實獨樂園

蘇軾

靑山在屋上流水在屋下中有五畝園花竹秀而野花香襲杖屨竹色侵盞斝樽酒樂餘春碁局消長夏洛陽古多士風俗猶爾雅先生臥不出冠蓋傾洛社𨿽云與眾樂中有獨樂者才全徳不形所貴知我寡先生獨何事四海望陶冶兒童頌君實走卒知司馬持此欲安歸造物不我捨名聲逐吾軰此病天所赫撫掌笑先生年來效喑啞

除夜病中贈叚屯田

蘇軾

躘蹱三十九勞生已彊半嵗暮日斜時還爲昔人嘆【樂天詩云行年三十九嵗暮日斜時】今年一綫在那復堪把玩欲起彊持酒故交雲雨散惟有病相尋空齋爲老伴蕭條燈火冷寒夜何時旦倦僕觸屏風饑鼯嗅空案數朝閉閤臥霜髮秋蓬亂傳聞使者來防杖就梳盥書來苦安慰不怪造請緩大夫忠烈後髙義金石貫要當擊權豪未肯覻衰懦此生何所似暗盡灰中炭歸田計已決此邦聊假館三徑粗成貲一枝有餘暖願君更信宿庶奉一笑粲

和頓教授見寄

蘇軾

我笑陶淵明種秫二頃半婦言旣不用還有責子嘆無弦則無琴何必勞撫玩我笑劉伯倫醉發蓬茆散二豪苦不納獨以鍤自伴旣死何用埋此身同夜旦孰云二子賢自結兩重案笑人還自笑出口談治亂一生混塵垢晚以道自盥無成空得懶坐此百事緩側聞頓夫子講道出新貫豈無一尺書恐不記庸懦陋邦貧且病數米珠稱炭慙愧章先生十日坐空館袖中出子詩貪讀酒屢暖狂言各煩愼勿使輸薪粲

京師哭任遵聖

蘇軾

十年不還鄕兒女日夜長豈惟催老大漸復成凋防毎聞耆舊亡涕泣聲輒放老任況寄逸先子推軰行文章少得譽詩語尢淸壯吏能復所長談笑萬夫上自喜作劇縣偏工破豪黨奮髯走猾吏嚼齒對姦將哀哉命不偶每以才得謗竟使落窮山靑衫就黃壌宦遊久不樂江海永相望退耕本就君時節相勞餉此懷今不遂歸見累累塟望哭國西門落日銜千嶂平生惟一子抱負珠在掌見之齠齓中已有食牛量他年如入洛生死一相訪惟有王濬衝心知中散狀

張寺丞益齋

蘇軾

張子作齋舎而以益爲名吾聞之夫子求益非速成譬如遠遊客日夜事徵行今年適燕薊明年走蠻荊東觀盡滄海西渉渭與涇歸來閉戶坐八方在軒庭又如學醫人識病由飽更風雨晦明滛跛躄瘖聾盲虛實在其脈靜躁在其情榮枯在其色壽夭在其形苟能閱千人望見知死生爲學務日益此言當自程爲道貴日損此理在旣盈願君書此詩以爲益齋銘

送鄭戶曹

蘇軾

水繞彭祖樓山圍戲馬臺古來豪傑地千載有餘哀隆凖飛上天重瞳亦成灰白門下呂布大星隕臨淮尙想劉徳輿置酒此徘徊爾來苦寂寞廢圃多蒼苔河從百步響山到九里回山水自相激夜聲轉風雷蕩蕩淸河壖黃樓我所開秋月墮城角春風揺酒杯遲君爲坐客新詩出瓊瑰樓成君已去人事固多乖他年君倦防白首賦歸來登樓一長嘯使君安在哉

送李公擇

蘇軾

嗟余寡兄弟四海一子由故人𨿽云多出處不我謀弓車無停侶逝去勢莫畱僅存今防人各在天一陬有如長庚月到曉爛不收宜我與夫子相與手足侔比年兩見之賔主更獻酬樂哉十日飲衎衎和不流論事到深夜僵僕鈴與騶頗嘗見使君有客如此不欲別不忍言慘慘集百憂念我野夫兄知名三十秋已得其爲人不待風馬牛他年林下見傾蓋如白頭

懷西湖晁美叔同

蘇軾

西湖天下景遊者無愚賢深淺隨所得誰能識其全嗟我本狂直早爲世所捐獨專山水樂付與寕非天三百六十寺幽尋遂窮年所至得其妙心知口難傳至今淸夜夢耳目餘芳鮮君持使者節風米爍雲煙淸流與碧巘安肯爲君妍胡不屏騎從暫借僧榻眠讀我壁間詩淸流洗煩煎防杖無道路直造意所便應逄古漁父葦間自寅緣間道若有得買魚勿論錢

種松得徠字

蘇軾

春風吹楡林亂莢飛作堆荒園一雨過戢戢千萬栽靑松種不生百株望一枚一枚已有餘气壓百畝槐野人易斗粟云自魯䢐徠魯人不知貴萬竈飛靑煤束縛同一車胡爲乎來哉然解其縛淸泉洗浮埃枝葉傷尙困生意未肯回山僧老無子養防如嬰孩坐待老龍蛇淸陰滿南臺孤根裂山石直幹排風雷我今百日客養此千嵗材【時至黃不百日】茯苓無消息雙鬢日夜催古今一俛仰作詩寄余哀

以雙刀遺子由子由有詩次其韻蘇

軾

寶刀匣不見但見龍雀鐶何曾斬蛟虵亦未切瑯玕胡爲穿窬輩見之要領寒吾刀不汝問有恨在其肝念此刀自藏包之虎皮斑湛然如古井終嵗不復瀾不憂無所用憂在用者難佩之非其人匣中自長嘆我老眾所易屢遭非意幹惟有王通堦庭秀芝蘭知子後必大故擇刀所便屠狗非不用一嵗六七刓欲試百鏈剛要須更泥蟠作詩銘其背以待知者防

與王郎昆仲及兒邁繞城觀荷花二首

蘇軾

昨夜雨鳴渠曉來風襲月蕭然欲秋意溪水淸可啜環城三十里處處皆佳絕蒲蓮浩如海時見舟一葉此間眞避世靑蒻低白髮相逄欲相問已逐驚波沒

淸風定何物可愛不可名所至如君子艸木有嘉聲我行本無事孤舟任斜橫中流自偃仰適與風相迎舉杯屬浩樂此兩無情歸來兩溪間雲水夜自明

送兪節推【尙之子尙字退翁】

蘇軾

吳興有君子淡如朱絲琴一唱三嘆息至今有遺音嗟余與夫子相避如參辰【退翁官於蜀余在京郎余歸而退翁去及余官於吳興則退翁亡矣】猶喜見諸郎窈然淸且深異時多良士末路防初心我生不有命其肯枉尺尋

東坡七首

蘇軾

余至黃二年日以困匱故人馬正卿哀余乏食爲於郡中請故營地數十畝使得躬耕其中地旣久荒爲茨棘瓦礫之塲而嵗又大旱懇辟之勞防力殆盡釋耒而嘆乃作是詩自湣其勤庶幾來嵗之入以忘其勞焉廢壘無人顧頺垣滿蓬蒿誰能損防力嵗晚不償勞獨有孤旅人天窮無所逃端來拾瓦礫嵗旱土不膏﨑嶇艸棘中欲刮一寸毛喟然釋耒嘆我廩何時髙

荒田𨿽浪莽髙庳各自適下濕種秔稻東原蒔棗栗江南有蜀士桑果已許乞好竹不難栽但恐鞭橫逸仍須卜佳處規以安我室家僮燒枯艸走報暗井出一飽未敢期瓢飲已可必

自昔有防泉來從遠嶺背穿城過聚落流惡壯蓬艾去爲柯氏陂十畝魚蝦防嵗旱泉亦竭枯萍粘破塊昨夜南山雲雨到一犂外然尋故瀆知我理荒薈泥芹有宿根一寸嗟獨在雪芽何時動春鳩行可膾【蜀人貴芹芽膾雜鳩肉作之】

種稻淸明前樂事我能數毛雨暗春澤鍼水聞好語【蜀人以細雨爲雨毛稻初生時農夫相語稻鍼水矣】分秧及初夏漸喜風葉舉月明防露上一一垂珠縷秋來霜穗重顚倒相撐柱但聞畦隴間蚱蜢如風雨【蜀中稻熟時蚱蜢羣飛田間如小蝗步而不害稻】新春便入甑玉粒照筐筥我久食官倉紅腐等泥土行當知此味口腹吾已許

良農惜地力幸此十年荒桑柘未及成一麥庶可望投種未逾月覆塊已蒼蒼農夫告我言勿使苗葉昌君欲富餅餌要須縱牛羊再拜謝苦言得飽不敢防

種棗期可剝種松期可斵事在十年外吾計亦已慤十年何足道千載如風雹舊聞李衡奴此防擬可學我有同舎郎官居在灊嶽【李公擇也】遺我三寸柑照坐光卓犖百栽儻可致照坐春冰渥想見竹籬間靑黃垂屋角潘子久不調沽酒江南村郭生本將種賣藥西市垣古生亦好事恐是押衙孫家有十畝田無時容叩門我窮交舊絕三子獨見存從我於東坡勞餉同一飱可憐杜拾遺事與朱阮論吾師卜子夏四海皆弟昆

冬至日贈安節

蘇軾

我生幾冬至少小如昨日當時事父兄上壽拜脫膝十年閱凋謝白髮催衰疾瞻前惟兄三顧後子由一近者隔濤江遠者天一壁今朝復何幸見此萬里侄憶汝總角時啼笑爲梨栗今來能慷慨志气堅鐡石諸孫行復爾世事何時畢詩成卻超然老淚不成滴

陳季常見過二首

蘇軾

仕宦常畏人退居還喜客君來輙館我未覺雞黍窄東坡有奇事已種十畝麥但得君眼靑不辭奴飯白送君四十里只有一防風江邊千樹柳落我酒杯中此行非遠別此樂固無窮但願長如此往來一生同

初秋寄子由

蘇軾

百川日夜遊物我相隨去惟有宿昔心依然守故處憶在懷遠驛閉門秋暑中藜羮對書史揮汗與子同西風忽淒厲落葉穿戶牖子起尋裌衣感嘆執我手朱顏不可恃此語君勿疑別離恐不免功名定難期當時已淒防況此兩衰老失塗旣難追學道恨不早買田秋已議築室春堂成雪堂風雨夜已作對牀聲

過建昌李野夫公擇故居

蘇軾

彭蠡東北源廬阜西南麓何人修水上種此一雙玉思之不可見破宅余修竹四鄰戒莫犯十畝森如束我來仲夏初解籜呈新緑幽鳥向我鳴野人畱我宿裴回不忍去防月掛喬木遙想他年歸解組巾一幅對牀老兄弟夜雨鳴竹屋臥聽鄰寺鐘書窓有殘燭

棲賢三峽橋

蘇軾

吾聞太山石積日穿綫澑況此百雷霆萬世與石鬭深行九地底險出三峽右長輸不盡溪欲滿無底竇跳波翻潛魚震響落飛狖淸寒入山骨艸木盡堅瘦空蒙煙靄間傾動金石奏彎彎飛橋出斂斂半月彀玉淵神龍近雨雹亂晴書垂瓶得淸甘可咽不可

髙郵陳直躬處士畫鳩

蘇軾

野鴈見人時未起意先攺君從何處防得此無人態無乃槁木形人禽兩自在北風振枯葦防雪落璀璀慘澹雲水昏晶熒砂礫碎弋人悵何慕一舉江海

次韻玉覿正言喜雪

蘇軾

聖人與天通有詔寛獄市好語夜傳街濕云朝覆砌紛然退朝後色映宮槐媚欲誇翦刻工故上朱藍袂我方執筆待未敢書上瑞君猶伏閤爭髙論亦少慰霏霏止還作盎盎風與气神龍久潛伏一怒勢必倍行當見三白拜舞懽萬嵗歸來飲君家酣詠追旣醉

故李承之待制六丈挽詞

蘇軾

靑靑一寸松中有梁棟姿天驥墮地走萬里端可期世無阿房宮可建五丈旗又無穆天子西徵燕瑤池材大古難用老死亦其宜丈夫恐不免豈患莫已知公如松與驥少小稱偉奇俯仰自廊廟笑談無夷淸朝竟不用白首仍憂時願斬橫行將請烹幹沒兒言𨿽不見省坐折姦雄窺嗟我去公久江湖生白髭歸來耆舊盡零落存者誰比公嵇中散龍性不可覊疑公李北海慷慨多雄詞淒涼五君詠沈痛八哀詩邪正久乃明人今屬公思九原不可作千古有餘悲

送範純粹守慶州

蘇軾

才大古難用論髙常近迂君防趙魏老乃爲滕大夫浮雲無根蔕潢潦能須防知經幾成敗得見眞賢愚羽旄照城闕談笑安邊隅當年老使君赤手降於莵諸郎更何事折箠鞭其雛吾知鄧平叔不鬭月支胡

送千乘千能兩姓還鄕

蘇軾

治生不求富讀書不求官譬如飲不醉陶然有餘歡君防龎徳公白首終泥蟠豈無子孫念顧獨遺以安鹿門上冢回牀下拜龍鸞躬耕竟不起耆舊節獨完念汝少多難冰雪落綺紈五子如一人奉養眞色難烹雞獨餽母自饗苜蓿盤口腹正累人寧我食無肝西來四千里敝袍不言寒秀眉似我兄亦復心閒寛忽然捨我去嵗晚畱余酸我豈軒冕人靑雲意先防汝歸蒔松菊環以靑瑯玕榿陰三年成可以掛我冠淸江入城郭小圃生防瀾相從結茅舎曝背談金鑾

故周茂叔先生濓溪

蘇軾

世俗名實至人疑有無怒移水中蟹愛及屋上烏坐令此溪水名與先生俱先生本全徳亷退乃一隅因拋彭澤米偶似西山夫遂卽世所知以爲溪之呼先生豈我輩造物乃其徒應同柳州柳聊使愚溪愚

歐陽叔弼見訪道陶淵明事因語及元載之死嘆

其識有淺深退作此詩

蘇軾

淵明求縣令本緣食不足束帶向督郵小屈未爲辱翻然賦歸去豈不念窮獨重以五斗米折腰營口腹如何元相國萬鐘不滿欲胡椒銖兩多何用八百斛以此殺其身何啻抵鵲玉往者不可悔吾其返自燭

竹間亭小酌懷歐陽叔弼季弼呈趙景貺陳履常

一首

蘇軾

嵗暮自急景我閒方緩觴醉餘西湖晚步轉北渚長地坐略少長意行無澗岡久知薺麥靑稍喜楡柳黃盎盎春欲動防防夜未央水天鷗鷺靜月霧松檜香撫景方婉娩懷人重淒涼豈無一老兵坐念兩歐陽我意正麋鹿君才亦圭璋此防恐難久此歡不可防

東府雨中別子由

蘇軾

庭下梧桐樹三年三見汝前年適汝陰見汝鳴秋雨去年秋雨時我自廣陵歸今年山中去白首歸無期客去莫嘆息主人亦是客對牀定悠悠夜雨空蕭瑟起折梧桐枝贈汝千里行歸來知健否莫忘此時情

過髙郵寄孫君孚

蘇軾

過淮風气淸一洗塵埃容水木漸幽茂塘蒲雜遊龍可憐夜合花靑枝散紅茸美人遊不歸一笑當誰供故園在何處已偃手種松我行忽失路歸夢山千重聞君有負郭二頃收橫縱捲野畢秋獲殷牀聞夜舂樂哉何所憂社酒粥靣醲宦遊豈不好毋令到千鐘

次韻定慧欽老見寄

蘇軾

閒居蓄百毒救彼跛與盲依山作陶穴掩此暴骨橫區區效一漑豈能濟含生力惡不已出時哉非汝爭

江月五首

蘇軾

嶺南气侯不常吾嘗云菊花開時乃重陽涼天佳月卽中秋不須以日月爲斷也今嵗九月殘暑方退旣望之後月出愈遲然余嘗夜起登合江樓或與客遊丰湖入棲禪寺叩羅浮道院登逍遙堂逮曉乃歸杜子美云四更山吐月殘夜水明樓此殆古今絕唱也因其句作五首仍以殘夜水明樓爲韻

一更山吐月玉塔臥微瀾正似西湖上湧金門外防冰輪橫海濶香霧入樓寒停鞭且莫上照我一杯殘二更山吐月幽人方獨夜可憐人與月夜夜江樓下風枝久未停露艸不可借歸來掩關臥喞喞虫夜話三更山吐月棲鳥亦驚起起尋夢中遊淸絕正如此驅云掃眾宿俯仰迷空水幸可飲我牛不須違洗耳四更山吐月皎皎爲誰明幽人赴我約坐待玉繩橫野橋多防板山寺有防行今夕定何夕夢中遊化城五更山吐月窓迥室幽幽玉鉤還掛戶江練卻明樓星河澹欲曉鼔角冷知秋不眠翻五詠淸切變蠻謳

遷居之夕聞鄰舎兒誦書欣然而作

蘇軾

幽居亂蛙黽生理半人禽跫然已可喜況聞弦誦音兒聲自圓美誰家兩靑衿且欣習齊咻未敢笑越吟九齡起韶石姜子家日南吾道無南北安知不生今海濶尙掛斗天髙欲橫參荊棘短墻缺燈火破屋深引書與相和置酒仍獨斟可以侑我醉瑯然如玉琴

次韻子由所居

蘇軾

幽居有古意義井分西墻誰言三伏熱止須一杯涼先生坐忍渇羣囂自披猖眾散徐酌飲逡巡味尢長

和陶淵明飲酒

蘇軾

道防士失已出語輒不淸江左風流人醉中亦求名淵明獨淸眞談笑得此生身如受風竹掩冉眾葉驚俯仰各有態得酒詩自成

和陶淵明愁詩楚調示龎主簿及鄧治中

蘇軾

當歡有餘樂在戚亦頽然淵明得此理安處故有年嗟我與先生安處良奇偏人間少宜適惟有歸耘田我昔墮軒冕毫釐眞市防歸來臥重裀憂愧自不眠如今破茅屋一夕或三遷風雨睡不知黃葉滿枕前寧當出怨句慘慘如孤煙但恨不早悟猶推淵明賢

和陶淵明雜詩

蘇軾

眞人有妙觀俗子多妄量區區勸粒食此豈知子房我非徒跣相終老懷未央兔死縛淮陰狗功指平陽哀哉亦可羞世路皆羊腸

和陶淵明庚戌嵗九月中於西田獲早稻

蘇軾

蓬頭二獠奴誰謂願且端晨興灑掃罷飽食不自安願治此圃畦少資主遊觀晝功不自覺夜气乃潛還早韭欲爭春晚松先破寒人間無正味美好出艱難早知農圃樂豈有非意幹尙恨不持鋤未免騂我顏此心苟未降何適不間關休去復歇去食菜何所嘆

和淵明始作鎭軍參軍經曲阿

蘇軾

虞人非其招欲往畏簡書穆生責醴酒先見我不如江左古弱國彊臣擅天衢淵明墮詩酒遂與功名疏我生值良時朱金義當紆天命適如此幸收廢棄余獨有愧此翁大名難久居不思犠牛兼取熊掌魚北郊有大賚南冠解囚車眷言羅浮下白鶴返故廬

和淵明詠三良

蘇軾

此生太山重忽作鴻毛遺三子死一言所死良已防賢哉晏平仲事君不以私我豈犬馬哉從君求蓋帷殺身固有道大節要不虧君爲社禝死我則同其歸顧命有治亂臣子得從違魏顆眞孝愛三良安足希仕宦豈不榮有時纒憂悲所以靖節翁服此黔婁衣

和陶淵明貧士

蘇軾

夷齊恥周粟髙歌誦虞軒產祿彼何人能致綺與園古來避世士死灰或餘煙末路亦可羞朱墨手自研淵明初亦仕弦歌本誠言不樂乃徑歸視世差獨賢

夏晝

章望之

一日常百刻轉若車輪忙千日十萬刻百年能心長逹者齊古今一生甚防茫夏日豈爲永而足以較量人世不足惜行善乃自彰無及間暇時般樂爲滛荒夷齊餓人者顏閔非公王其人品孰亞周氏與虞唐亦用仁義積豈今身未亡富貴無可恃莫與公道彊夜思晝以力四序皆流光示君夏晝誦惕惕其自傷

宿簡寂觀

袁陡

名山崇祕祠終夜得淸賞眞气溢空浮流泉隨砌響林巒片月散殿閣髙風行天際斗杓直庭中盤石橫【卽六修靑朝斗之石】逸人今何之故嶺不攺秀白鶴唳松梢靑燈見在竇怳追汗漫駕深悟逍遙言四顧羣動寂寘心歸灝元再遊雲居【登山有三路去冬自防潭曰西莊而上取姚田莊路惟麥莊一路未行】

袁陡

風吹嶺頭樹似欲招行客緣云過絕頂復見紫霄宅平觀三百里下視八千丈隼擊九秋嚴鵬展萬里合五老鎭相望西岫天與敵可笑培塿羣亦自矜寸碧氛埃捲宇宙鴈防下川澤旣諧惠智心若蹈聖賢域危亭據中峯回抱竦天壁沈沈古帝坐左右列防稷舉頭河漢通直欲攀南極合奏天地籟兩耳淸歷歷吁嗟萬類防胡爲競朝夕安知太淸上我方適所適尙思西巘路去冬躡雙屐髙興挹洪厓大句鼔天力到今巖壑間浩浩起金石安得少陵翁物外講新格重來羈靾在欲隱世累廹多謝受命松長存嵗寒色

覆驗余姚道中

王存

一夫死非命滌驗更兩吏一囚坐法誅三覆與眾棄去年交阯敗殺戮無賤貴江淮屢嵗眚積殍溝壑穢聖人於赤子愛重若彼至謹小以遺大誰其原帝意

雜興三首

鮮於侁

幽居觀物變天道固盈虛炎取日方熾防陰一已生涼風動野艸桃李先飄零蜩螗集髙栁絡緯響空庭愁心獨耿耿宵夢竟難成

一气斡元造爲功未嘗煩羣生自委化天地亦何言鳬脛不可增楮葉不可鐫欲益固爲損勞心非自然不見平陽侯醇酒聊終年

三王貴養老取重在乞言酒醴副佳肴黃髮斯皤然朝廷本忠厚風俗亦變遷豈意漢道防侍中惟少年耆舊無偹問李公所以難

新堂夜坐月色皎然由連理亭信步庭中徘徊久

之因爲五言一首

鮮於侁

秋風動防涼天雨新霽後閒齋獨隱幾明月在髙栁振衣步庭下顥气入襟袖天空云漢明隱約辧列宿蒼蒼松檜上零露飛欲流【去聲】脫葉滿閒園繁華迨衰朽淸宵望蟾彩宜付一杯酒多病謝樽罍城頭轉寒漏

海州觀放鶻搏兔不中而飛去

沈存中

秋霜濯空林暮日在峯頂冥冥起長風稍稍絕遺影驍禽值猛搏俯取不待頃豈非求者乖矯翮成遠騁未能謝榛芥那用遽悻悻此心竟可憐得失未宜病

觀余姚海氛

謝景初

海上風與雨未朕先气升澤鹵雜山云蓊郁相薫蒸交語面已障安辧丘與陵衣襦帶革緩臭腥殊可憎自非昌其陽疾癘得以乘君子卻陰邪何必醫師能

余姚董役海隄有作

謝景初

五行交相陵海水不潤下處處壊堤防白浪大於馬顧予爲其長恐懼敢暫捨董眾完築塞防履率曠野使人安於生玆不羞民社調和陰與陽自有任責者

法喜堂

謝景初

虛堂避風雨結【闕】不務壯外飾無髹髵置物況容長開篋藥劑靈拈棊白黑抗階花澹亦天庭石碧交向出門鳥雀喧燕處物我防吳俗誇有素佛徒侈相尙獨能守質靜坐以矯流宕棲之果自喜何須山海上

村居

文與可

日影滿松窓雲開雨初止晴林梨栗熟曉巷兒童喜牛羊深澗下鳬鴈寒塘裏田父酒新成缾甕饋鄰里

新晴山月

文與可

髙松漏疎月落影如畫地徘徊愛其下夜久不能寐怯風池荷捲病雨山果墜誰伴予苦吟滿林啼絡緯

屬疾梧軒

文與可

髙梧覆新葉滿院發華滋白日一何永淸陰閒自移暖虫垂到地晴鳥語多時病肘倚枯幾泊然忘所思

宋文鑑卷十八

欽定四庫全書

宋文鑑卷十九

宋呂祖謙編

五言古詩

買炭

蘇轍

苦寒搜病骨絲纊莫能禦折薪燎枯竹勃郁煙充宇西山古松櫪材大招斤斧根槎委溪谷龍伏熊虎踞挑抉靡遺余陶穴付一炬積火變深黳牙角猶忿怒老翁睡破氈正晝出無屨百錢不滿籃一坐幸至莫禦鑪嵗增貢圜直中常度閭閻不敢售根節姑付汝升平百年後地力已難富知誇不知嗇俛首欲誰訴百物今盡然豈惟一炭故我老或不及預爲子孫懼

早行

孔文仲

客興謂已旦出視見落月瘦馬入荒陂霜花重如雪海風吹萬里兩耳凍幾脫嵗晏已苦寒近北尢凜冽況當淸曉行遡此原野濶笠飛帶繞頸指彊不得結農家煙火防炙手粗可熱豈能迂我畱而就苟且活仰頭視四宇夜气亦漸豁苦心待正書白日想不缺

逍遙亭

潘興嗣

作亭名逍遙此理誠不虛寛於一天下原憲惟桑樞況我卜淸曠風雨庇有餘方池容防灔小徑足縈迃花木頗窈窕松筠亦扶疎鳴蛙送鼔吹好鳥來笙竽可琴亦可詠可飲亦可娯盤𨿽無下筯賔食亦有魚恢論或申旦隱幾忘移晡因來展足眠醉倒從人扶率爾但付暢因煩而領無鄴侯三萬軸方朔五車書棄置復棄置任自相賢愚無妨吾逍遙此樂誠何如

師道

潘興嗣

師道久不振小儒咸自私破崖求圭角務出已新奇惻惻去聖遠六經秦火隳不有傳授學渉獵安所爲漢儒守一經學者如雲隨承習𨿽未盡摸法有根基薦紳立朝廷開口應萬機附對皆防經金石確不移熟爛見本末較然非可欺吾願下學官各立一經師務盡道徳業不取章句辭庶幾昔人風炳然復在玆

過百里大夫冢

黃庭堅

行客抱憂端況復思古人何年一丘土不見石麒麟斷碑略可讀大夫事覇秦虞公納垂棘將軍西問津安知五羊皮自粥千金身末俗工媒孽浮言妬道眞幸逢孟軻賞不愧防子魂

寄秉夷

黃庭堅

少時誦詩書貫穿數萬字爾來窺陳編記一忘三二光陰如可玩老境翻手至良醫曾折足說病廼眞意

和子瞻粲字韻二首

黃庭堅

公材如洪河灌注天下半風日未嘗攖晝夜聖所嘆名世二十年窮無歌舞玩入宮又見妬徒友飛鳥散一飽事難諧五車書作伴風暗樓臺雞鳴自昏旦𨿽非錦繡贈欲報靑玉桉文似離騷經詩窺關雎亂賤生恨晚學曾未奉巾盥昨蒙雙鯉魚逺托鄭人緩風義薄秋天神明還舊貫更磨薦禰墨推挽起疲懦忽忽未嗣音防陽歸炭仁風從東來拭目望齋館鳥聲日日春柳色弄晴暖漫有酒盈樽何因見此粲

元龍湖海士毀譽各相半下牀臥許君上牀自永嘆丈夫屬有念人物非所玩坐令結歡客化爲煙霧散武功有大略亦復寡朋伴詠歌思見之長夜鳴鴞旦東南望彭門官道平如桉簡書束縛人一水不能亂斯文嫓秬鬯可用圭瓉盥誠求活國醫何忍棄和緩開疆日百里都內錢朽貫銘功甚俊偉廼見儒生懦且當置是事勿求冰作炭上帝羣王府道家蓬萊館曲股夏簟寒炙背冬日暖只令文字垂萬世星斗粲

寄師載

黃庭堅

齊地谷翔貴排門無防饙二仲有防奉親亦良勤原田水洸洸何時稼如雲無民願丰嵗政防不防君

過家

黃庭堅

絡緯聲轉急田車寒不運兒時手種栁上與雲雨近舎傍舊傭保少換老欲盡木郁蒼蒼田園變畦畛昭延屈父黨勞問走防親歸來翻作客顧影良自哂一生萍托水萬事雪侵鬢夜闌風隕霜榦葉落成陣燈花何故喜大是報書信親年當喜懼兒齒欲毀齓系船三百里去夢無一寸

上冢

黃庭堅

自公返蓬蓽稅駕上丘隴霜露此日悲松楸十年拱飬雛數羽毛初不及承奉康州斷腸猿風枝割永痛少年不如人登仕無前勇髮疏牙齒揺鯨波怒號洶願爲保家子敢議世輕重稱觴太夫人魚菜贍庖供

題王黃州墨迹後

黃庭堅

掘地與防木智不如機舂聖人懷余巧故爲萬物宗世有斵泥手或不待郢工往時王黃州謀國極匪躬朝聞不及夕百壬避其鋒九鼎安盤石一身轉秋蓬浮雲當日月白髮照秋空諸君發蒙耳汲直與臣同

和張文潛贈晁無咎二首

黃庭堅

以靈故焦雉以文故翳本心如日月利欲食之旣後生玩華藻照影終沒世安得八紘罝以道獵眾智談經用燕說束棄諸儒傳濫觴𨿽有罪末派彌九縣張侯眞理窟堅壁勿與戰難以口舌爭水淸石自見

畱王郎

黃庭堅

河外吹沙塵江南水無津骨肉常萬里寄聲何由頻我隨簡書來顧影將一身畱我左右手奉承白頭親小邦王事略虫鳥聲無人王生解鞍馬夜語雞喚晨母慈家人肥女慧男垂紳有田爲酒事豚韭及秋春生涯得如此舊學更光新索去何艸艸少畱慰囏勤百年才一炊六籍經幾秦要知胸中有不與迹同陳郢人懷妙質聊欲運吾斤

和孔常父雪

黃庭堅

春皇賦上瑞來寧黃屋憂下令走百神大云庇九丘風聲將仁气艶艶生瓦溝寒花舞零亂表裏照皇州千門委圭璧曉日不肯收元年冬無澤穴處長螟蟊兩宮初旰食補衮獻食籌有道四夷守無徵萬邦休耆年秉國論涇渭極分流輟耒入班品逸民盡歸周股肱共一體間不容戈矛人材如金玉同美異剛柔政須眾賢和乃可疏共吺攺張敝法病十九已瘳王指要不匿蝕非日月羞桑林請六事河水問九疇天意果然得功與吾謀此物有嘉徳占年在麥秋近臣知天喜玉色動冕旒儒館無他事作詩配崇丘

次韻答邢惇夫

黃庭堅

爲山不能山過在一簣止渥窪騏驎兒墮地誌千里岷江初濫觴入楚乃無底將升聖人堂道固有亷陛邢子好少年如世有源水方求無津涯不作蛙井喜兒中兀老蒼趣造甚奇異過閱王公門袖中有漫刺別來阻河山望遠每障袂斯文何千載有志常寡遂後生文楚楚照影若孔翠不應太艸晞價咸陽市雨作枕簟秋官閒省中睡夢不到漢東茗椀乃爲祟聞君肺渴減頗復佳食寐讀書得新功來鴈寄一字

題竹石牧牛

黃庭堅

野次小崢嶸幽篁相依緑阿童三尺箠禦此老觳觫石吾甚愛之勿遣牛礪角牛礪角尙可牛闘殘我竹

贈秦少儀

黃庭堅

汝南許文休馬磨自衣食但聞郡功曺滿世名籍籍渠命有顯晦非人作通塞秦氏多英俊少遊眉最白頗聞鴻鴈行筆皆萬人敵吾蚤知有覯而不知有覿少儀袖詩來剖蚌珠的爍乃能持一鏃與我箭鋒直自吾得此詩三日臥向壁挽士不能寸推去輙數尺才難不其然有亦未易識

謝公定和二範秋懷

黃庭堅

西風一葉脫迹已不可掃巷有白馬生朝回焚諫艸誰云事君難是亦父子間所要功補衮不言能犯顏

宿舊彭澤懷陶令

黃庭堅

潛魚願深淵明無由逃彭澤當此時沈冥一世豪司馬寒如灰禮樂卯金刀嵗晚以字行更始號元亮淒其望諸葛骯髒猶漢相時無益州牧指揮用諸將平生本朝心嵗月閱江浪空餘詩語工落筆九天上向來非無人此友獨可尙屬予剛制酒無用酌杯盎欲招千載魂斯文或宜當

題宛陵張待舉曲肱亭

黃庭堅

仲蔚蓬蒿宅宣城詩句中人賢忘巷陋境勝失途窮寒葅書萬卷零亂剛直胸偃蹇勲業外嘯歌山水重晨雞催不起擁被聴松風

和邢惇夫秋懷二首

黃庭堅

王度無畦畛包荒用慿河秦收鄭渠成晉得楚材多用人當其物不但軸與薖六通而四辟玉燭四時和相如用全趙畱侯開有漢名登泰山重功略天下半讓頗封韓彭事成羣凝泮天道常曲全小智驁後患

次謝與迪所作竹

黃庭堅

吾宗墨修竹心手不自知天公造化鑪攬取如拾遺風雪煙霧雨榮悴各一時此物抱曉節君又潤色之抽萌或發石懸箠有阽危林梢一片雨造次以筆追猛吹萬籟作防涼大音稀霜兔束豪健松煙泛硯肥盤桓未落筆落筆必中宜今代捧心學取笑如東施或可遺巾幗選愞如辛毗生枝不應節亂葉無所歸非君一起予衰病豈能詩憶君初解鞍新月掛彎眉夜月上金鏡坐嘆光景馳我有好練絹晴明要防期漪漪淇園姿此君有威儀願作數百竿水石相因依它年風動塵洗我別後思開圖慰滿眼何時遂臻玆

次韻楊明叔見餞十首

黃庭堅

平津喜牧豕佽飛能斬蛟終借一汲黯淮南解兵交楊子有直气未忍死艸茅引之入漢朝誰爲續弦膠楊君淸渭冰自流濁涇中今年貧到骨豪气似元龍男兒生世間筆端吐長虹何事與秋螢爭光蒲葦叢事隨世滔滔心欲自得得楊君爲已學度越軰流百坐捫故衣虱垢襪春汗黒睥睨紈袴貌可飲三斗墨淸淨艸學西京有子云太尉死宗社大鳥泣其墳寂寥向千載風流被仍昆富貴何足道聖處要防勲桑輿金石交旣別十日雨子輿裹飯來一笑相告語楊君困簞瓢諸公不能舉儻可從我歸沙頭駐鳴艣山圍少天日孤鬼能作妖睒閃載一車獵人用鳴梟小智窘流俗蹇淺不能超安得萬里沙霜晴看射雕元之如砥柱大年若霜鶚王楊立本朝舉世作郛郭觀公有膽气似可繼前作丈夫存遠大胸次要落落虛心觀萬物險易極變態皮毛剝落盡惟有眞實在侍中乃珥貂禦史卽冠豸顧影或可羞短蓑釣寒瀨松栢生澗壑坐閱艸木秋金石在波中仰看萬物流骯髒自骯髒伊優自伊優但觀百世後傳者非公侯老作同安守蹇足信所便胸中無水鏡敢當吏部銓恨此虛名在未脫世糾纒夢作白鷗去江南水如天

拜劉凝之畫像

黃庭堅

棄官淸潁尾買田落是灣身在菇蒲中名滿天地間誰能四十年保此淸淨退往來澗谷中神光射牛背

跋子瞻和陶詩

黃庭堅

子瞻謫嶺南時宰欲殺之飽喫恵州飯細和淵明詩彭澤千載人東坡百世士出處𨿽不同風味乃相似次徐仲車因婁行父見寄之詩

黃庭堅

前朝老諸生太半正丘首投荒萬里歸煩公問健否往時望江宰今爲夏津吏它日可教之玉音尙無棄

遊蔣彥回玉芝園

黃庭堅

春生瀟湘水風鳴澗谷泉過雨花漠漠防晴絮翩翩名園上朱閣觀後復觀前借問昔居人岑絕無炊煙人生須富貴河水淸且漣百年共如此安用涕潺湲蔣侯眞好事杖屨喜接連車載溪中骨堆排若差肩厭看孔壬面醜石反成妍感君勸我醉吾亦無間然亂我朱碧眼空花墜便翾行動須人扶那能金石堅愛君雷式琴湯湯發朱弦但恨賞音人太半隨逝川平生有詩病如痼不可痊今當痛自攺三釁復三湔

沐浴有感

彭汝礪

去垢如去邪不欲畱毫分髮不止一沐身不止三燻如何迷本原浴徳不自勤區區養樲棘俯仰愧前聞

就食

楊蟠

未知田上勞徒厭鼎中味及與農事接方驚食者貴餘生寡營求念此豈易致況敢懷寸祿平居但羞愧

古興

沈遼

我不嘆白髮安得新少年往者不失勢後來豈能賢世間亦多士倚伏良有緣寄語誇奪子古人已皆然

濉陽

徐積

嘗聞唐李氏世號爲賢妻以力營七喪或謂難庶防孰知蔡家婦其事乃同之豈特在中饋無往而無儀孝於其所尊慈於其所卑旣知義所在能終義所爲我生至此極我嫁逢百罹其屬死略盡其骨俱無歸身爲未亡人心乃眞男兒以巳任其責無忘須防時但恐事不濟安知卹寒饑乃捐奉生具而爲送亡資面不禦膏沐首不加冠笄金珠鬻於市文繡容何施更無囊中裝惟有身上衣殆將截其髮幸苟完其肌所得蓋良苦所積従細防如此十年久猶以爲支離日時卜諸良宅兆相厥宜一舉十八喪一旦得所依手自植松楸身亦沾塗泥何暇裹兩足但知勤四肢居者嘆於室行者泣於岐鳥亦助叫號人思操虆梩冥冥長夜魂所獲喜可知鬱鬱佳城中不爲中道屍卒辦其家事少慰而心悲義深海可涸行堅山可摧孤誠貫白日幽光淩虹霓吾聞古烈女犖犖非無奇一死蓋易處一節亦易持至如張氏者使人尢歔欷誰爲孝婦傳誰爲黃絹碑亦有淮上翁爲述濉陽詩移書太史氏無令玆逸遺

別三子

陳師道

夫婦死同宂父子貧賤離天下寕有此昔聞今見之母前三子後熟視不得追嗟乎胡不仁使我至於斯有女初束髮已知生離悲枕我不肯起畏我従此辭大兒學語言拜揖未勝衣喚爺我欲去此語那可思小兒𦇤褓間抱負有母慈汝哭猶在耳我懷人得知

示三子

陳師道

去遠卽相忘歸近不可忍兒女已在眼眉目略不省喜極不得語淚盡方一哂了知不是夢忽忽心未穏

田家

陳師道

雞鳴人當行犬鳴人當歸秋來公事急出處不待時昨夜三尺雨竈下已生泥人言田家樂爾苦人得知

送蘓公知杭州

陳師道

平生羊荊州追送不作遠豈不畏簡書放麑誠不忍一代不數人百年能防見昔如馬口防今爲禁門鉉一雨五月涼中霄大江滿風帆目力短江空嵗年晚

送李奉議毫州判官

陳師道

祁氏號外府藏室多異書自公有餘力一覽意何如爲學𨿽日益受益不受誣正須髙著眼濠梁有遊魚觀兗文忠公家六一堂圖書

陳師道

生世何用早我已後此翁頗識門下士略已聞其風中年見二子已復嵗一終呼我過其廬所得非所蒙先朝羣玉殿冠佩環羣公神文煥王度喜色見天容禦榻誰復登帝書元自工黃絹兩大字一覽涕無従似欲托其子天意人與同歷數況有歸敢有貪天功集古一千卷明明並羣雄誰爲第一手未有百世公廟器刻科斗寶樽播華虫緬懷弁服士酬獻鳴瑽瑢挿架一萬軸遺子以固窮素琴久絕弦棊酒頗闕供向來一瓣香敬爲曾南丰世𨿽嫡孫行名在惡子中斯人其已逺千嵗幸一逢吾老不可待艸露濕寒蛩

咸平讀書堂

陳師道

昔人三百篇善世已有餘後生守章句不足供囁嚅一登吏部選筆硯隨掃除閒閣書眉嫵隔屋聞歌呼奉公用漢律寧復要詩書俛首出跨下枉此七尺軀今代陶朱公不作大梁屠計然得未用意得輕全吳爲邦得畿縣政密自計疎寧書下下考不奉命急符用意簿領外築室課典謨平生五千卷還捨不間途舊事更漢唐稍以詩自娯復作無事飲醉臥擁靑奴桃李春事繁軒窻晝景舒鳴屋鳩喚雨窺檐燕哺鶵休吏散篇秩修篁獻笙竽聴然一啟齒斯民免爲魚

次韻答晁無斁

陳師道

女生願有家名妾以不聘田裏亦慕君又惡不由正欲行不問塗已破寧顧甑耕蠶無一防庖井要三徑還家憂患余挽須兒女競十年寧有此一寒可無命平生晁夫子得士公室慶稍無車馬音復作賔客請論文到韓李念舊說蘓鄭長年防消息獨語誰和應此生恩未報他日目不瞑歸臥無好懷扣門有佳聴誰來雪霜後更覺天宇淨少好老未工持刃授予柄

宋文鑑卷十九

欽定四庫全書

宋文鑑卷二十

宋呂祖謙編

五言古詩

寄楊道孚

張耒

士師我自出爽邁淩淸秋年少不飲酒昬燈夜問囚君冡外大父聽獄代其憂備饑朝煮飯驅蚊夜張幬獄成上府時稽顙呼張侯怒心臨縲紲相盜以戈矛無令市死厲請帝號重幽

旦起

張耒

漫漫東牖白開帷納晨光欠伸推夜枕扣齒被朝裳瓦盎汲石泉潄齒頰涼維玆孟夏初宿雨淸髙堂棲鳥起且啅露鸎鳴更藏悠悠晚花殷落落古栁蒼西舎初鳴舂東鄰出求糧客馬已別櫪商車欲逾岡羲和一揚輝羣動皆擾攘有生無不求誰得偃於牀人生但如此勤苦亦可傷況我病倦翮飄飄信風翔永懷中林士棲志煙霞鄕願言寄旅迹棲托以徜徉

夏日雜感

張耒

士而懷其居孔子亦云非賢臣事晉侯夜載使逃齊酖毒比燕居君子不可懷樂小必害大安近遠之迷野芻養騏驥當念和鑾馳一飽願卽止防何非大雞髙賢意有在汲汲不敢違安能守槽櫪長伴兒曹嬉

春日雜書

張耒

昨日爲雨偹今晨天乃風障風謹自保通夕雪迷空偹一常失計盡偹力不供因之置不爲拱手受禍凶當爲不可懷任彼萬變攻築室如金石何勞計春冬此道簡且安古來家國同

感遇

張耒

穰侯擅關中頗畏諸侯客搜車計已遲終困範公策庸夫吝富貴百計私自惜勢移禍敗至智巧竟何益至公覽英俊苴補乃無隙請看桑林餓亦脫趙子厄

昭陵六馬

張耒

天將剗隋亂帝遣六龍來森然風雲姿颯爽毛骨開止馳不及視山立儼莫回長鳴視八表擾擾萬里臺秦王龍鳯姿魚鳥不足摧腰間大白羽中物如風雷區區數竪子縛取如提孩手持掃天箒六合無塵埃艱難濟大業一一非常才惟時六驥足績與英衛陪功成鏘八鸞玉輅行天街荒涼昭陵闕古石埋蒼苔

斑竹

張耒

重瞳陟方時二妃蓋老人安肯泣路傍灑淚畱叢筠頗疑葛陂化防防畱斑鱗愼勿脫水去人世多埃塵

寓陳詩

張耒

我不知暑退但覺衣汗幹頗怪庭中樹湛然淸以寛有物叫艸根啾啾自相喧問知巳新秋大火流金丸天工變寒暑正爾事亦繁靜觀付一笑吾事寧相關但撫筋力健悠然佳意還喧喧憎鄰里砧杵亂人眠

糴官粟有感

張耒

持錢糴官粟日夕擁公門官價𨿽不髙官倉常苦貧兼並閉囷廩一粒不肯分佇待官粟空騰價邀吾民坐視旣不可禁之亦紛紜擾擾田畝中果腹才幾人我欲究其原宏濶未易陳哀哉天地間生民常苦辛

賀雨拜表

張耒

羣雲雨事畢振旅不復陣掃天無一塵千里還緑潤晨朝大明賀沙路萬蹄印朝光泛翠瓦佳气去人近頗聞避斧扆侑膳徹龍筍願君愛物心從此至堯舜

田居

秦觀

雞號四鄰起結束赴中原戒婦預爲黍呼兒隨掩門犂鋤帶晨景道路更笑喧宿潦濯芒屨野芳簮髻根霽色披宿露春空正鮮繁辛夷茂橫阜錦雉嬌空園少壯已云趍伶俜尙鴟蹲蟹黃經雨潤野馬從風奔村落次第集隔塍致寒溫眷言月占好努力競晨昏

海康書事五首

秦觀

白髮坐鉤黨南遷海瀕州灌園以糊口身自離蒼頭籬落秋暑中碧花蔓牽牛誰知把鋤人舊日東陵侯荔子無防何黃柑遽如許遷臣不惜日恣意移寒暑層巢俯云木信美非吾土艸芳自有時鵯鵊何闗汝卜居近流水小巢依嵚岑終日數椽間但聞鳥遺音罏香入幽夢海月明孤斟鷦鷯一枝足所恨非故林培塿無松栢駕言出焉遊讀書與意防卻掃可忘憂尺蠖以時詘其信亦非求得歸良不惡未歸且淹畱海康臘巳酉不論冬孟仲殺牛撾祭鼓城郭爲沸動𨿽非堯歷頒自我先人用大笑荊楚人嘉平獵云夢

孤憤吟二首

張商英

平津防武帝堯舜未爲聰歸來東閣士稱頌比周公勢利變人心上下交相蒙低顏望眉睫一喜生春風優遊卒玆嵗安知朝野空

靑靑一本桑下可百夫息泠泠一井泉上有千人汲千里以爲郡百里以爲邑生齒豈不繁教化繄爾力何事北窻人嘆此徒勞職

接花

陳瓘

色紅可使紫葉單可使千花小可使大子少可使繁天賦有定質我力能使遷自矜接花手可奪造化權眾聞悉驚詫遣我屢嘆吁用智固巧矣天時可易歟我欲春采菊我欲冬賞桃汝不能栽接汝巧亦徒勞雨露艸必生雪霜松不死不死有本性必生亦時爾汝之所變易是亦時所爲時乎不可違何物不隨時

文選樓

李廌

申轅應楚聘鄒枚適梁苑藩侯喜賔客賢賢易鷹犬黃綺遊漢庭羽翼繒繳遠秦府十八公攀附名益顯昭明眾才子文囿俾搜選髙齋切浮雲雉堞俯晴巘尙應媿河間筆削非大典

寄陳履常

邢居實

十年客京洛衣袂多黃塵所交盡才彥惟子情相親防合能防日歡樂何遽央春風東北來飄我西南翔驪駒已在門白日行且晚停觴不能飲將去更復返把腕捋髭須悲啼類兒女人生非鹿豕安得常羣聚朝別河上梁暮涉闗山道匹馬逐非蓬離恨如春艸去去日已逺行行淚橫臆昨日同袍友今朝異鄕客來時城南陌始見梅花白回首漢江頭黃梅已堪摘杖防登髙城極目迥千里落日下靑山但見白雲起逺望豈當歸長歌涕如雨歸心如明月幽夢過潁汝抱膝長相思故人安可見忽枉數行書彷佛如對面紛紜輦轂下冠蓋爭馳逐吹噓多賢豪肯復念幽獨空齋聴夜雨深竹聞子規此情不可道此心君詎知

雨後出城馬上作

邢居實

旣雨天气佳防雲淡如掃欲尋煙際鐘騎馬河邊艸紫椹飽黃鸝人家夏蠶老田婦踏繅車隔籬語音好嗟我一何愚讀書浪枯槁不及此中人終年客長道

述懷

任伯雨

元符庚辰嵗孟冬十二日任子丞大宗碌碌奉朝籍聖主訪落初聴言勞日昃諫路員有闕求人恐不及誰謂方遴選邂逅首疎逖詔防忽中授聞命旦夕惕不是憂不合愛君憂失職旣憂亦復喜不是貪祿秩平生慕古人素願或可畢精神倍疏瀹激昻登文石靑雲開九天淸光親咫尺每見情益交肝膽盡剖析敬承丁寧訓重許以忠直自喜千載遇奮身遑他卹志欲收主威力先排巨室切齒憤欽永刻意望防稷不數千羊皮豈讓一狐腋勤勤履霜戒不復慮不宻問夜欲自勞百疏意何益哀哉愛君心不能當眾嫉投湘爲獨醒得罪因懷璧尙賴天徳廣閱嵗已再謫仇人意未厭窮荒必投斥轉海僅萬里艱危備經歷有時遭風天地如抺漆雪浪山崩頹轟豗飛霹靂扁舟甚桔橰俯仰顚倒立雙檣捲欲折繩防水蘸蓆鯨鱷口垂涎噴吒煙雨集萬怪競周腥臊助噓吸平生仗忠信安敢保瞬息寅緣脫魚腹島嶼稍登陟天气郁欲流土色焦成赤艸木蒸氛霧亭午日未出荒徑少人行窸窣走虺蜴居民傍溪滸橫崖戶百十矮屋盡棚欄臭穢如圏櫪家家啖菜粥雜米無十一小魚與細鰕相尙珍鼎食鳥言紛嘲哳卉服坌蒙顏色盡黃腫太半抱瘴疾其風貪以滛其俗拙以僻殆非人間世宜爾太荒閴我生本匹夫賦性自眞率雅有江海志仕宦特牽迫一日偶遭際用捨何敢必但思忠邪分於國系休戚周嫠不卹緯我意何窮極漆女倚門嘯我情第堙郁嗚呼謀身者所宜念陰隲

春風

洪朋

春風吹桃李歘然滿中園羣動不遑息胡蝶紛飛翻我亦感玆時步屧繞林間顏色豈不好持久良獨難置酒休其下聊復罄餘歡君看桃與李成蹊亦無言

初行山

晁詠之

靄靄初蒸云落落欲墜石山深多晚花照水自紅碧漁艇入煙小松竹淩煙直西風漾碧波扁舟恣﨑側客従北方來苦遭世俗迫登臨𨿽夙願山川多未識浩蕩涉寒流躋攀並蒼壁捫蘿窺鳥道踏逕窮人迹淸泉洗塵心山鳥慣幽客逸興良未巳日下千崖赤十載孫承公好具登山屐

王立之大裘軒

謝逸

小人拙生事三冬臥無帳忍寒東窻低坐待朝防上徐徐晨光熈稍稍气血暢薫然四體和恍若醉春釀此法祕勿傳不易車百兩君胡得此法開軒亦東向蘓公名大裘意豈在萬丈但觀名軒心人人如挾纊

閨恨

謝逸

汲井澣我衣伐石固我墉塵埃不被體寂無人迹通洋洋西江水我車不敢渡夙駕豈不早早行畏多露行止旣有義離合亦有時眾人豈無心不如我所之

酴醿依栢引蔓上冒其顚

崔鶠

春風亦已老自厭丹采媚獨畱白雪花灑此千尺翠嗟峩珠籠冠縹緲冒佛髻幽香勿襲人恐爲眞色累但願保明姿終日奉淸對要之萬物夥污潔自有類

江月圖

崔鶠

冥冥一葉輕不知水與天獨於顥气中仰見素璧圓超然狂道士起視淸夜闌自拈白玉笛吹此江月寒想當萬籟息逸響流空煙我從江海來形畱意先還何當買魚篷追此水墨仙

雨餘

鮑欽止

礎潤雨欲作好風每相先蕭蕭淸入簾令我心灑然閉門倦永夏枕書日昏眠快此風雨餘端如濯飛泉坌山有佳趣艸木更幽妍井華養文石香篆橫雲煙俯仰方丈間勝事亦可憐永懷觸熱子我勞良獨賢

寄友人

張繹

有客厭事事防身山之幽寒暑不相貸乃有卒嵗憂有生此有事簡之成贅疣澄江本無浪不如信虛舟六經力道要無以利心求一朝與理防萬境眞天遊伊水正淸冷子行無滯畱西風昨夜至送子馳中流落月灑殘夢已著古岸頭我病彊送君是行良難儔異時靑門下誰識東陵侯

秋日書懷

毛滂

秋日吐防明寒葉墮半碧娟娟竹防影冉冉香引脈窻明棐幾淨水石涵虛白茶開睡足眼苔上嬾行屐屋寒無燕雀豈獨少賔客顧我警露友佇此遼天翮相對𨿽不言孤髙比三益邇來世外心漸覺眼界窄兒時喜功名今念眞戲劇平生翻羮手欲爛誰能炙豈待二頃田初無一防宅第當營糟丘努力期百尺頽然寄疎慵坐看駒過隙韓郎食不足苦心定誰惜那知落英繁吾食豈無夕舉手謝飛鳶一防何勞嚇

次韻毛達可給事秋懷念歸

倪濤

結茅遠人村破屋水半扉涼葉墮淸響空山轉斜暉防官臥江漢素心久依依十年天涯秋揺落防芳菲馬蹄嵗月去蝶夢東南飛平生丘壑志有言輙乖違不如孤徵鴻春風自知歸

贈趙正之

林敏功

君爲稻田官君非力田科我今耕田夫爲君奏田歌南畝茨梁稼東郊煙雨蓑田家不作苦柰此嵗暮何憫憫望有年一失成蹉跎立苖非不疎稊稗常苦多小人剝良善蓬蒿賤嘉禾去惡借老農芟夷戒駢羅夫君邦之彥妙年加切磋治國與治身此道終靡他人心不相逺如以斧伐柯願君日顯榮吾言期不磨

奉同程致道著作次鮑溶冬成答客韻送趙叔問

奉議歸南都

方元修

淸秋不相借白髮日更多塵埃困煩促原野懷經過聊當倚滂潤資以生吾禾豈不念離羣驚鵲寧釋窠王孫別都去澹若依松蘿暫別亦復難賡詩飲無何我行那爾爾渺邈逾江河賸須作佳句相我滄浪歌

張牧之竹溪

林敏修

張牧之隠於竹溪不喜與世接客來蔽竹窺之或韻人佳士則呼船載之或自刺舟與語俗子十反不一見怒罵相踵弗顧也人或以少漫郎余獨喜與古人意合乃作竹溪詩

幽閒古城陰結屋淸溪曲溪流湛回映上有靑靑竹漫郎欣得之緑髮詠空谷髙風及前修勝趣隨遠矚惡客徒擾人立談非我欲麾去寧汝嗔眞意聊自足或言不當爾往往相謗讟答云豈吾私恐作林泉辱源流別涇渭臭味同艸木肯當百事勝容此一物俗獨余嵇阮軰蕩槳戒臣僕濁醪澆古胸日沒還秉燭僕沗瓜葛後意气頗相屬平生防兩屐共老三徑菊行年事無定此計諾已宿徑須買牛衣兒亦荷書簏従子竹間遊溪魚刴寒玉

山行

曺緯

日出過山頭日入宿山下我行山亦行隠隠似奔馬朝昏山送迎山意自傾寫借問徵途間誰如此山者

燭蛾

賀鑄

鬼蛾來翩翩慕此堂上燭附炎竟何功自取焚如酷感彼萬動防保生在無欲不見靑林蟬飲風聊自足

宋文鑑卷二十

欽定四庫全書

宋文鑑卷二十一

宋呂祖謙編

七言古詩

禁直

楊億

鳳樓鴛瓦蟾波濕眾籟聲沈百虫蟄仙盤云表露成霜何人夜半牛衣泣芝泥香熟封詔書河漢西傾移斗車陰風摵摵起庭樹寒澌戛戛鳴宮渠千廬疊唱傳宵警海山鼇背蓬壺頂金釭珠网結綺錢玉井銀牀垂素綆前席受釐詢碩生觀書百斤須中程投籖乍應嚴鼓節求衣誤聴蒼蠅聲渴烏漏盡繁星曙魚鑰建章開萬戶初日曈曨艷屋梁鳴鞭一聲下天路

滄浪亭

歐陽修

子美寄我滄浪吟邀我共作滄浪篇滄浪有景不可到使我東望心悠然荒灣野水气象古髙林翠阜相回環新篁抽筍添夏影老枿亂髮爭春妍水禽閒暇事髙格山鳥日夕相啾喧不知此地幾興廢仰視喬木皆蒼煙堪嗟人迹到不逺𨿽有來路曽無緣窮奇極怪誰似子搜索幽隱探神仙初尋一逕入防密豁見異境無窮邊風髙月白最宜夜一片瑩淨鋪瓊田淸光不辧水與月但見空碧涵漪漣淸風明月本無價可惜祗賣四萬錢又疑此境天乞與壯士憔悴天應憐鴟夷古亦有獨往江湖波濤渺翻天﨑嶇世路欲脫去反以身試蛟龍淵豈如扁舟任飄瓦紅蕖緑浪搖醉眠丈夫身在豈長棄新詩美酒聊窮年𨿽然不許俗客到莫惜佳句人間傳希眞堂東手種菊花十月始開

歐陽修

當春種花惟恐遲我獨種菊君勿誚春枝滿園爛張錦風雨須臾落顚倒看多易厭情不專鬭紫誇紅隨俗好豁然髙秋天地肅百物衰零誰暇弔君看金蘃正芬敷曉日浮霜相照耀煌煌正色秀可飡藹藹淸香寒愈峭髙人避喧守幽獨淑女靜容羞窈窕方當搖落看轉佳慰我寂寥何以報時攜一罇相就飲如得貧交論久要我從多難壯心衰迹與世人殊靜躁種花不種兒女花老大安能逐年少

哭梅聖兪

歐陽修

昔逢詩老伊水頭靑衫白馬渡伊流灘聲八節響石樓坐中辭气淩淸秋一飲百盞不言休酒酣思逸語更遒河南丞相稱賢侯後車日載枚與鄒我年最少力方優明珠白璧相報投詩成希深擁鼻謳師魯捲舌藏戈矛三十年間如轉眸屈指十九歸山丘凋零所餘身百憂晚登玉墀侍珠旒詩老虀鹽太學愁乖離防合謂無由此防天幸非人謀頷須已白齒根浮子年加我貌則不歡猶可彊閒屢偸不覺嵗月成淹畱文章落筆動九州釡甑過午無饙餾良時易失不早收篋櫝瓦礫遺琳璆薦賢轉石古所尢此事有職非吾羞命也難知理莫求名聲赫赫掩諸幽翩然素旐歸一舟送子有涙流如溝和賈相公覽杜工部北徵篇

宋祁

唐家六葉太平罷宮艷醉骨恬無憂孽虜詬天翠華出糢糊戰血腥九州乾瘡坤痍四海破白日殺气寒颼飅少陵背賊走行在采梠拾橡塡饑喉眼前亂離不忍見作詩感慨陳大猷北徵之篇辭最切讀者心隕如搖輈莫肯念亂小雅怨自然流涕袁安愁才髙位下言不入憤气郁屈蟠長虯今日奔亡匪天作向來顚倒皆廟謀忠骸佞骨相撐拄一燎同燼悲昆丘相君覽古慨前事追美子美眞詩流前王不見後王見願以此語詒千秋

白鶻圖【得黃荃事於景仁】

梅堯臣

雙睛射空眼角聳筋爪入節韝絳垂翅排霜刀毛綴甲雪色愁突秋云披當時始得不知價朝發海東夕九嶷世爲奇俊玩不足奪質移神歸畫師而今推向深堂上燕雀屏絕寧來窺畫師黃荃出西蜀成都範君能具知範云荃筆不取次自養鷹鸇觀所宜毰毛植立各有態剜奇剔怪乃肯爲尋常飼鷹多捕防捕防往往驅其兒其兒長大好飛走其孫賣防疊又衰範君語此亦有味欲戒近習無他移

送葛都官南歸

梅堯臣

不羨新爲赤縣尹惟羨暫向江南歸江南羃羃梅雨時風帆差差並鳥飛罾竿夾岸長若桅水籠畜魚鮮且肥家在千山古溪上先應喜鵲噪門扉

和吳衝卿元防

梅堯臣

千官車馬閶闔來晝漏始上閶闔開峩峩左右升龍進昨夜雪飛雲作堆殿前冠劍魚鱗立東風入仗旗腳回黃鐘一奏寶扇掩玳簾捲起香霧排鳴梢未盡霹靂響翠輦已退黃金階聖人端冕禦法座大樂旅作聲和諧羣公抃蹈丹墀下尙書奏瑞四夷懷乘輿卻入更衣閤通天絳袍陞玉榻百拜稱觴萬嵗聞兩廊賜食簮裾匝曲傳大定舞綴疏波旋煙斂飭宮車衛官解嚴多士退日光亭午气象舒吳君才筆天下傑歸來作詩傳石渠石渠祕邃無凡愚石渠酬唱皆嚴徐我慙短學復在後收餘掇棄聊以書

諭學

孫復

防觀天地何云爲茫茫萬物爭蕃滋羽毛鱗介各異趣披攘攫搏紛相隨人亦其間一物爾餓食渴飲無休時苟非道義充其腹何異鳥獸安須眉人生在學勤始至不勤求至無由期孟軻荀況揚雄氏當時未必皆生知因其鉆仰久不已遂入聖域爭先馳旣學便當窮逺大勿事聲病淫哇辭斯文下衰吁已久勉思駕說扶顚危撃暗敺聾明大道身與姬孔爲藩籬是非丰顇若不學愼無空使精神疲

漁翁

劉敞

白頭老翁披敗蓑求魚終日罩淮波波深水闊望不絕网目𨿽繁能幾何大魚鱣鱏入淵底小魚鯤鯢登网裏手皸足趼吁可憐何不爲网大如天

朱云

劉敞

志士不忘棄溝壑勇士不忘喪其元伏雞搏貍狗襲虎感激只在精神存漢朝淩替外戚盛五嶽振蕩三辰昏臣彊主弱上不悟廷中唯唯誰能言朱生節義邁金石面劾不避師傅尊願求尙方斬馬劍誅一厲百淸其源天威振怒不我受利刄接頸雷霆奔當前折檻色不變命在頃刻誰攀援昔時仲尼魯司冦七日行戮端乾坤嗟哉此生志不就防防后土理其寃漢家社稷變王氏張禹虛防師保恩卓然先見在物表佞臣販國誰復論我願乘雲欵天閽巫陽掌夢招其魂立朝謇謇辧邪正無復姦諛開幸門

道傍田家

司馬光

田家老嫗俱垂白敗屋蕭條無壯息翁攜鎌索嫗攜箕自向薄田收黍稷靜夜偸舂避債家比明門外已如麻筋疲力敝不入腹未議縣官租稅促

虎圖

王安石

壯哉非羆亦非防目光夾鏡當坐隅橫行妥尾不畏逐顧盼欲去仍躊躇卒然一見心爲動熟視稍稍摩其須固知畫者巧爲此此物安肯來庭除想當槃礡欲畫時睥睨眾史如庸奴神閒意定始一掃功與造化論錙銖悲風防防吹黃蘆上有寒雀驚相呼槎牙死樹鳴老烏向之俛噣如哺鶵山墻野壁黃昏後馮婦遙看亦下車

張良

王安石

畱侯美好如婦人五世相韓韓入秦傾家爲主合壯士博浪沙中撃秦帝脫身下邳世不知舉國大索何能爲素書一卷天與之谷城黃石非吾師固陵解鞍聊出口捕取項羽如嬰兒從來四皓招不得爲我立棄商山芝洛陽賈誼才能薄擾擾空令絳灌疑

寄贈胡先生

王安石

孔孟去世逺矣信其聖且賢者質諸書焉耳翼之先生與予並世非若孔孟之逺也聞薦紳先生所稱述又詳於書不待見而後知其人也嘆慕之不足故作是詩先生天下豪傑魁胸臆廣博天所開文章事業望孔孟不復睥睨蔡與崔十年畱滯東南州飽足藜藿安蒿萊獨鳴道徳驚此民民之聞者源源來髙冠大帶滿門下奮如百蟄乘春雷惡人沮伏善者起昔時蹻跖今騫回先生不試乃能爾誠令得志如何哉吾願聖帝營太平補葺廊廟扶傾頹披旒發纊廣耳目照徹山谷多遺材先取先生作梁柱以次構架桷與榱羣臣南向帝深拱戴仰堂陛方崔嵬

丙申嵗余在京師鄕人陳景回自南來棄其官得太子中允景回舊有地在蔡今將治園圃於其間以自老余嘗有意於嵩山之下洛水之上買地築室以爲休息之館而未果今景回欲詩遂道此意景回志餘言異日可以知余之非戲云

爾

蘇洵

岷山之陽土如腴江水淸滑多鯉魚古人居之富者眾我獨厭倦思移居平川如手山水蹙恐我後世鄙且愚經行天下愛嵩嶽遂欲買地安妻孥晴原漫漫望不盡山色照野光如濡民生舒緩無天札衣冠堂堂偉丈夫我今隱居未有所更後十載不可無聞君厭蜀樂上蔡占地百頃無邊隅艸深野闊足狐兔水種陸收身不劬誰知李斯顧秦寵不獲牽犬追黃狐今君南去已足老行看嵩少當吾廬

和渙之深秋月夜書事

狄遵度

洞庭葉下涼颼颼凍天頑白凝不流圓月擬缺不忍缺輕露欲浮終未浮憶吹朱籟鳳軿上更采紫芝云嶠陬玉樓天半幾千尺珠樹玲瓏懸上頭

雨

狄遵度

髙林風怒雨聲黒小閣燈背人語闌誰知云外月髙照定是葉間鶯最寒時覺急飄愁未已似聞徐滴喜初翻驪駒北首楡關路天晴煙樹沙磧寛

有竇復者世居鎭戎能道邊事

王陶

君不見鎭戎徳順弓箭手耕種官田自防守相團置堡禦蕃軍下視賊庭殊不有殺羊取骨燃艾炙試卜賊兵知入冦都校招呼入堡居堡外重圍百里餘墻低城小不難破賊箭如棚城上過堡中不及數十人且鬭且罵且欣欣登陴斫門謂平取應死傷已無數窻間走箭射酋豪一箭已聞哭聲舉爭將錦囊裹賊屍鳴金收眾惟恐遲不惟城堡依然固吾眾不傷毫與釐自從干戈動四鄙覆軍殺將曽無恥朝廷未省遺邊功何事此勲不聞紀安得天兵百萬眾盡如此輩堅且勇

大孤山

黃庶

彭蠡百年南國襟萬頃蒼煙挿孤岑不知天星何時落春秋不書不可尋石怪木老鬼所附玆乃與水司浮沈鳴鴟大藤樹下廟祭血不漧年世深舳艫千里不敢越割牲灑酒來獻斟我行不忍隨人後許國肝膽神所歆落帆夜宿白鳥岸睥睨百繞寒藤陰銀山大浪獨夫險比干一片崔嵬心宦遊逺去父母國心病若有山水淫江南畫工今誰在拂拭東絹傾千金

通判國博命賦假山

陳襄

去年水潦百谷死居民無食食糟粃州之餓者數千人黃巖之民猶倍蓰攜持老少出城郭盡徹墻屋無居止鬻妻棄子人不售價例不復論羊豕白日市井聞號叫夜堆廊廡如虫豸縣官哀憐發賑救一飯才得一盂爾出門未暇充喉咽已有數十塡溝水我時過之不忍顧往往悲咽胸塡委豈無智慮禆萬一逺地不得號君耳錢侯作倅忠且仁悲憐餓殍如親子日開官廩與之食又令豪右發儲峙昨日馳書白轉運披陳肝腎獻金矢更乞兵儲二萬斛民之大命方有倚侯從新年作假山自聞民饑不得視非無泉石可盤樂人今方瘁何能喜願侯勿遽愛此山念此膢臘存狐蟻天無疫癘五穀熟生者保聚歸田裏此山之石堅不堅將與侯徳無窮已與子由別於鄭州西門之外馬上賦詩一篇寄之

蘇軾

不飲胡爲醉兀兀此心已逐歸鞍發歸人猶自念庭幃今我何以慰寂寞登髙回首坡隴隔惟見烏防出復沒苦寒念爾衣裳薄獨騎瘦馬踏殘月路人行歌居人樂僮僕怪我苦淒惻亦知人生要有別但恐嵗月去飄忽寒燈相對記疇昔夜雨何時聴蕭瑟君知此意不可防愼勿苦愛髙官職【嘗有夜雨對牀眠之言故云耳】

送安惇秀才失解西歸

蘇軾

舊書不厭百回讀熟讀深思子自知他年名宦恐不免今日棲遲那可追我昔家居斷還往著書不復窺園葵朅來東遊慕人爵棄去舊學從兒嬉狂謀謬算百不遂惟有霜鬢來如期故山松栢皆手種行且拱矣歸何時萬事早知皆有命十年浪走寧非癡與君未可較得失臨別惟有長嘆咨

送劉道原歸覲南康

蘇軾

晏嬰不滿六尺長髙節萬仭淩首陽靑衫白髮不自嘆富貴在天那得忙十年閉戶樂幽獨百金購書收散亡朅來東觀弄丹墨聊借舊史誅姦彊孔融不肯下曹操汲黯本自輕張湯𨿽然尺箠與寸刃口吻排撃含風霜自言靜中閱世俗有似不飲觀酒狂衣巾狼藉又屢舞傍人大笑供千場交朋翩翩去略盡惟我與子猶徬徨世人共棄君獨厚豈敢自愛恐子傷朝來告別驚何速歸意已逐徵鴻翔匡廬先生古君子掛冠兩紀鬢未蒼定將文度置膝上喜動鄰里烹豬羊君歸爲我道姓字幅巾他日容登堂

和錢安道寄惠建茶

蘇軾

我官於南今幾時嘗盡溪茶與山茗胸中似記故人面口不能言心自省爲君細說我未暇試評其略差可聴建溪所產𨿽不同一一天與君子性森然可愛不可慢骨淸肉膩和且正雪花雨腳何足道啜過始知眞味永縱復苦硬終可錄汲黯少戇寛饒猛艸茶無賴空有名髙者妖邪次頑獷體輕𨿽復彊浮泛性滯偏工嘔酸冷其間絕品豈不佳張禹縱賢非骨鯁葵花玉不易致道路幽險隔云嶺誰知使者來自西開緘磊落收百餅嗅香嚼味本非別透紙自覺光炯炯秕糠團鳳友小龍奴日注臣雙井收藏愛惜待佳客不敢包裹鑽權幸此詩有味君勿傳空使時人怒生癭

韓幹馬十四匹

蘇軾

二馬並驅攢八蹄二馬宛頸駿尾齊一馬任前雙舉後一馬卻避長鳴嘶老髯奚官騎且顧前身作馬通馬語後有八匹飲且行微流赴吻若有聲前者旣濟出林鶴後者欲涉鶴俛啄最後一匹馬中龍不嘶不動尾搖風韓生畫馬眞是馬蘇子作詩如見畫世無伯樂亦無韓此詩此畫誰當看

贈寫禦容妙善師

蘇軾

憶昔射策幹先皇珠簾翠幄分兩廂紫衣中使下傳詔跪捧冉冉聞天香仰觀晃目生暈但見曉色開扶桑迎陽晚出步就坐絳紗玉斧光照廊野人不識日月角彷佛尙記重瞳光三年歸來眞一夢橋山松檜淒風霜天容玉色誰敢畫老師古寺晝閉房夢中神授心有得覺來信手筆已防幅巾常服儼不動孤臣入門涕自滂元老侑坐須眉古虎臣侍立冠劍長平生慣寫龍鳳質肯顧艸間猿與獐都人踏破鐵門限黃金白璧空堆牀爾來摹寫亦到我爲是先帝白髮郎不須覽鏡坐自了明年乞身歸故鄕

定惠院寓居月夜偶出

蘇軾

幽人無事不出門偶逐東風轉良夜參差玉宇飛木末繚繞香煙來月下江云有態淸自媚竹露無聲浩如瀉已驚弱栁萬絲垂尙有殘梅一枝亞淸詩獨吟還自和白酒已盡誰能借不辭靑春忽忽過但恐歡意年年謝自知醉耳愛松風防揀霜林結茅舍浮浮大甑長炊玉澑澑小槽如壓蔗飲中眞味老更濃醉裏狂言醒可怕但當謝客對妻子倒冠落佩從嘲罵

豆粥

蘇軾

君不見滹沱流澌車折軸公孫倉皇奉豆粥濕薪破竈自燎衣饑寒頓解劉文叔又不見金穀敲冰艸木春帳下烹煎皆美人萍韲豆粥不傳法咄嗟而辦石季倫干戈未解身如寄聲色相纒心已醉身心顚倒自不知更識人間有眞味豈如江頭千頃雪色蘆茒檐出沒晨煙孤地碓舂秔光似玉沙瓶煮豆軟如酥我老此身無著處賣書來問東家住臥聴雞鳴粥熟時蓬頭曵履君家去

答西掖諸公見和

蘇軾

雙猊蟠礎龍纒棟金井轆轤鳴曉甕小殿垂簾碧玉鉤大宛立仗朱絲鞚風馭賓天雲雨隔孤臣忍淚肝腸痛羨君意气風生坐落筆縱橫盤走汞上樽日日寫黃封賜茗時時開小鳳閉門憐我老太給札看君賦云夢金奏不知江海木屢費瓊瑤重豈惟蹇步困追攀已覺侍史疲犇送春還宮栁腰支活雨入禦溝鱗甲動借君妙語發春容顧我風琴不成弄

虢國夫人夜遊圖

蘇軾

佳人自鞚玉花驄翩如驚燕踏飛龍金鞭爭道寶釵落何人先入明光宮宮中羯鼓催花栁玉奴弦索花奴手坐中八姨眞貴人走馬來看不動塵眀眸皓齒誰復見只有丹靑余淚痕人間俯仰成今古吳公臺下雷塘路當時亦笑張麗華不知門外韓擒虎

郭熈畫秋山平逺【潞公爲跋尾】

蘇軾

玉堂晝掩春日閒中有郭熈畫春山鳴鳩乳燕初睡起白波靑嶂非人間離離短幅開平逺漠漠疎林寄秋晚卻似江南送客時中流回頭望云巘伊川佚老鬢如霜臥看秋山思洛陽爲君紙尾作行艸炯如嵩洛浮秋光我從公遊如一日不覺靑山映黃髮爲畫龍門八節灘待向伊川買泉石

任氏閱世堂前大檜

蘇轍

君家大檜長百尺根如車輪身弦直壯夫連臂不能抱孤鶴髙飛直上立狂風動地舞枝榦大雪翻空洗顏色人言此檜三百年未知此是何人植君家大夫老不遇一生直气未嘗屈沒身不說歸故里遺愛自知懷舊邑此翁此檜兩相似相與閱世何終極汝南山淺無良材櫟社棟椽聊障日便令殺身起大廈亦恐眾材無匹敵且畱枝葉撓云霓猶得世人長嘆息

韓信二首

黃庭堅

韓信髙才跨一世劉項存亡翻手耳終然不肯負沛公頗似雍容得天意成臯日夜望救兵取齊自重身已輕躡足封王能早悟豈恨淮陰食千戶𨿽知天下有所歸獨憐身與噲等齊蒯通狂說不可撼陳狶孺子胡能爲予嘗貰酒淮陰市韓信廟前栢十圍千年事與浮雲去想見畱侯決是非丈夫出身佐明主用捨行藏要自知功名邂逅軒天地萬事當觀失意時

韓生沈鷙非悍勇笑出跨下良自重滕公不斬世未知蕭相自追王始用成安書生自聖賢左仁右義兵在咽萬人背水亦書意獨驅市井收萬全功成廣武坐東鄕人言將軍眞漢將兔死狗烹姑置之此事已足千年垂君不見丞相商君用秦國平生趙良頭雪白

杜子美浣花醉歸圖

黃庭堅

拾遺流落錦官城故人作尹眼爲靑碧雞坊西結茅屋百花潭水濯冠纓故衣未補新衣綻空蟠胸中書萬卷探道欲度羲皇前論詩未覺國風逺干戈崢嶸暗防縣杜陵韋曲無雞犬老妻稚子且眼前弟妹漂零不相見此公樂易眞可人園翁溪人肯卜鄰鄰家有酒邀皆去得意魚鳥來相親浣花酒船散車騎野墻無主看桃李宗文守家宗武扶落日蹇驢防醉起願聞解兵脫兜鍪老儒不用千戶侯中原未得平安報醉裏眉攢萬國愁生綃鋪墻粉墨落平生忠義今寂寞兒呼不蘇驢失腳猶恐醒來有新作常使詩人拜畫圖煎膠續弦千古無

送範徳孺知慶州

黃庭堅

乃翁知國如知兵塞垣艸木識威名敵人開戶玩處女掩耳不及驚雷霆平生端有活國計百不一試薶九京阿兄兩持慶州節十年麒麟地上行潭潭大度如臥虎邊人耕桑長兒女折衝千里𨿽有餘論道經邦政要渠妙年出補父兄處公自才力應時須春風旍旗擁萬夫幕下諸將思艸枯智名勇功不入眼可用折箠笞羌胡

送謝公定作竟陵主簿

黃庭堅

謝公文章如虎豹至今斑斑在兒孫竟陵主簿極多聞萬事不理專討論澗松無心古須鬛天球不琢中粹溫落筆塵沙百馬奔劇談風霆九河翻胸中恢疎無怨恩當官持防且不煩吏民欺公亦可忍愼勿驚魚使水渾漢濱耆舊今誰存駟馬髙蓋徒紛紛安知四海習鑿齒拄笏看度南山云

出城送客過故人東平侯趙景珍墓

黃庭堅

朱顏苦畱不肯住白髮政爾欺得人嬋娟去作誰家妾意气都成一聚塵今日牛羊上丘壠當時近前左右嗔花開鳥啼荊棘裏誰與平章作好春

武昌松風閣

黃庭堅

依山築閣見平川夜闌箕斗挿屋椽我來名之意適然老松魁梧數百年斧斤所赦今參天風鳴媧皇五十弦洗耳不須菩薩泉嘉二三子甚好賢力貧買酒醉此筵夜雨鳴廊到曉懸相看不歸臥僧氊泉松石燥復潺湲山川光輝爲我妍野僧早饑不能饘曉見寒谿有炊煙東坡道人已沈泉張侯何時到眼前釣臺驚濤可晝眠怡亭小篆蛟龍纒安得此身脫拘攣舟載諸友長周旋

書磨崖碑後

黃庭堅

春風吹舩著浯溪扶藜上讀中興碑平生半世看墨本摩挱石刻鬢成絲明皇不作包桑計顚倒四海由祿兒九廟不守乘輿西萬官已作鳥擇棲撫軍監國太子事何乃趣取大物爲事有至難天幸爾上皇局蹐還京師內間張后色可否外間李父頥指揮南內淒涼幾苟活髙將軍去事尢危臣結春秋三二策臣甫杜鵑再拜詩安知忠臣痛至骨世上但賞瓊琚詞同行野僧六七輩亦有文字相追隨斷崖蒼蘚對久立凍雨爲洗前朝悲

滄洲亭懷古

沈遼

瀟水悠悠天際來夾江古木抱山回柵中人物不滿把日晏市散多蒼苔九疑巉天古云埋遙想帝子龍車回心衰目極何可望九歌寂寂令人哀

縱步湘西

張舜民

今朝不易得天晴閒過江西取意行忽然林外見山色又向橋邊聞水聲綠竹長松間桃李天然翠幙圍羅綺日暮歸舟醉不知晚風吹過湘江水

寒夜

張耒

暗空無星雲抹漆邑犬叫野人履霜嵗云莫矣風落木夜如何其斗挿江屋頭眠雞正寂寂野縣嚴鼓先逢逢摩挱老面起吹火春色牀頭酒滿缸

謁客

張耒

入門投謁吏翩翩我非欲見禮則然異哉賓主兩無語客起疾走如避燃我已不恭愧昔賢忍使塗炭朝衣冠人生暫聚鴻集川春風吹飛何后先

有感

張耒

羣兒鞭笞學官府翁憐兒笞傍笑侮翁出坐曹鞭復呵賢於羣兒能幾何兒曹相鞭以爲戲翁怒鞭人血流地等爲戲劇誰後先我笑謂翁兒更賢

比鄰賣餅兒每五更未旦卽繞街呼賣𨿽大寒烈風不廢而時略不少差因爲作詩且有所警示

秬稭

張耒

城頭月落霜如雪樓頭五更聲欲絕捧盤出戶歌一聲市樓東西人未行北風吹衣射我餅不憂衣單憂餅冷業無髙卑志當堅男兒有求安得閒

奉先寺

張耒

荒涼城南奉先寺後宮美人官塟此角樓相望髙起墳艸間栢下多石人秩卑焚骨不作冢靑石浮屠當丘壠家家墳上作享亭朱門相向無人聲樹頭土梟作人語月黒風悲鬼搖樹宮中養女作子孫年年犢車來作主廢後陵園官道側家破無人掃陵域官家嵗給半年錢街頭買餅作寒食

美哉

張耒

美哉洋洋淸潁尾西通天邑無千里舸艤大艑起危檣淮潁耕田倍收米芒芒陂澤帶平原古時溝澗還相連昔人屯田戍兵處今人阡陌連丘墓今年雨足種麥多北風吹桑鳴空柯髙城回望郁嵯峨丰年閭井聞笙歌河邊古堤多老栁去馬來船一回首百年去住不由人嵗暮天寒聊飲酒

紫驑馬

許彥國

黃金絡頭玉爲觼蜀錦障泥亂雲葉花間顧影驕不行萬里龍駒空汗血露牀秋粟飽不食靑蒭苜蓿無顏色君不見東郊瘦馬百戰場天寒日暮烏啄瘡

墨染絲

郭祥正

繰絲自喜如霜白輸入官家吏嫌黒手持退印競傳呼倐見長條染深墨墨絲歸織家人衣別買輸官吏嗔遲寄言夷狄與三軍汝得丰衣民苦辛

浯溪

潘大臨

公泛浯溪春水船繋帆啼鳥靑崖邊次山作頌今幾年當時治亂春風前明皇聰明眞晚謬乾坤付與哥奴手骨肉何傷九廟焚蜀山騎驢不回首天下寧知再有唐皇帝紫袍迎上皇神噐蒼忙吾敢惜兒不終孝聴五郎父子幾何不豺虎君臣寧能責胡虜南內淒涼誰得知人間稱家作端午平生不識顏眞卿去年不答髙將軍老來讀碑淚橫臆公詩與碑當共行不賞邊功寧有許不殺奉皇猶敢語雨淋日炙字未訛千秋萬嵗所鑑多

豫章別李元中宣徳

謝逸

舊聞諸李隱龍眠伯時已老元中少一行作吏各天涯故人落落疎星曉西山影裏識君面碧照艸江眸子了向來問道渺多岐只今領略歸妙老鳳垂頭噤不語古木查牙噪春鳥身在幕府心江湖左胥右律但坐嘯苐愁一葉釣漁舟不容七尺堂堂表我今歸臥靈谷云君應紫禁鶯花繞相思有夢到茅齋細雨靑燈坐林杪

聞徐師川自京師還豫章

謝逸

九衢塵裏無停舟君居陋巷不出遊滿城惡少弋鳬鴈對面故人風馬牛別後坐寒燈火夜歸來眠冷江湖秋馮驩老大食不飽起視八荒提蒯緱

早春偶題

崔鶠

寒風淅瀝鳴枯葦小鴨睡殘猶未起更教細雨結輕寒坐聴蕭蕭打窻紙石盆養蒲已抽翠雕斛栽花先弄紫擁鑪閉閤賦幽香未怕春冰生硯水

阻風雨封家市

李彭

往時李成寫驟雨萬里古意毫端聚行人深藏鳥不度便覺非復鵝溪素龍眠老院作陽關北風低艸云埋山行人客子兩愁絕未信卜萄能解顏兩郎了了解人意似是畫我封家市戲作新詩排晝睡忽有野鴈鳴煙際

夢訪友生

李彭

少年結客長安城妄喜縱酒一章程支離老去一茅屋枕書臥聞長短更友生相望止百里寒夜寥無微聲夢中乘興輒見戴剡溪聊爾扁舟行覺來蘧蘧一榻上不用僮僕爭驩迎吹燈弄筆欲書寄窻前白月方亭亭

宋文鑑卷二十一

欽定四庫全書

宋文鑑卷二十二

宋呂祖謙編

五言律詩

中秋月

王禹偁

何處見淸輝登樓正午時莫辭終夕防動是隔年期冷濕流螢艸光凝睡鶴枝不禁雞唱曉輕別下天涯

送枝江秦長官罷秩

鄭文寶

眾論才名外親人似古人官嫌容易逹家愛等閒貧解印詩權在移風澤國春政聲交不得慙見數鄕民

送曹緯劉鼎二秀才

鄭文寶

旦夕春風老離心共黯然小舟聞笛夜防雨飬花天手筆人皆有曹劉世所賢郴侯重才子從此防鶯遷

夜泊江上

寇凖

嵗暮峽中村維舟古樹根羣初落月後夜獨聞猿流水自無盡客愁那可論平明離楚岸迢逓指吳門

春日登樓懷歸

寇凖

髙樓聊引望杳杳一川平野水無人渡孤舟盡日橫荒村生斷靄古寺語流鸎舊業遙淸渭沈思忽自驚

楚江夜懷

寇凖

西風生遠水蕭防度吟臺明月夜還滿故人秋未來寒蛩啼暗壁敗葉下蒼苔誰念空江水年年首重回

題太湖

羅處約

三萬六千頃湖侵海內田逢山方得地見月始知天南國吞將盡東溟勢欲連何當灑爲雨無處不丰年受詔修書述懷感事三十韻

楊億

太極垂裳日中原偃革初樓船秋發詠衡石夜程書好問虛前席徴賢走傳車蓬萊侔漢制煨燼訪秦餘防繹資金匱規模出玉除紛綸開四部祕邃接千廬飫賜防雞膳親廻六尺輿蕐芝下閶闔白羽擁儲胥望气成龍虎披文辧魯魚淸光無咫尺覽亦躊躇羣彥揮鈆筆防生濫石渠嵇康眞懶慢謝客本空疏講學情田埆談經腹笥虛月評依許劭文體慕相如雅飲歡娛合淸言鄙吝祛彌旬容出沐終日喜羣居撫已慙鳴玉歸田憶荷鋤池籠養魚鳥章服畏猿狙圜府愁屍祿天閽愧敝裾虛名同鄭璞散質類莊樗國士誰知我鄰家或侮予放懷齊指馬屏息度羲舒寡婦宜憂緯三公亦灌蔬危心惟觳觫直道忍籧篨往聖容巢許先儒美寧蘧晨趍嘆勞止夕惕念歸歟秦痔疏杯酒顏瓢賴斗儲如諧曲肱臥猶可直鉤魚矯矯衘印翩翩隼畫旟一麾終遂志阮籍去騎驢

至郡累旬惡風

楊億

鄧禹功曹器馬周令長才叨臨萬室郡驟致五風災大木行將防繁云黯不開自知蒙闇極民吏竊相咍

獄多重囚

楊億

鐵鏁銀鐺眾金科伏念頻絕聞空獄奏深媿片言人淸潁黃公接【黃覇爲潁川守八年獄無重罪囚】甘棠邵伯鄰懷賢不能繼多辟豈由民

梁縣界虸蚄虫生

羅處約

方喜云油布俄聞葉螣生田神何縱虐稼政自非明潁鳯那充食吳牛已絕耕【牛多疫死】黃堂厭粱肉對爾自心驚

禁中庭樹

錢惟演

紫闥分陰地丹條擢秀時髙枝接溫樹密葉覆辛夷夜影瑤光接晨英玉露滋乘春好封殖爲賦角弓詩

寄楊塤

趙湘

閉門苔自長春恨極天涯落日出橫水空城雨過花斷狂曾避蝶多病更無蛙江上無消息風吹渡柳斜

答徐本

趙湘

天遠艸離離秋霖寄信遲相思逢葉盡獨坐聽蟬悲嶽色寒前見松心雪後知頻招猶未至時復檢淸辭

喜故人至

王操

地僻無賔侶柴門晝始開谿山寒葉落江國故人來話舊驚霜鬢論詩滯酒杯相畱喜同宿不寤曙光廻

送人南歸

王操

相送當揺落孤舟泛渺彌去防防已遠臨水立多時別浦寒鴻下空山夜鶴移它年重防面冷鬢共成絲

南兵

錢易

曾見南兵苦徵遼事亦如金瘡寒長肉紙甲雨生蛆山小韲霜骨河枯臚腐魚黎元無處哭丁戶日相疏

上知府寇相公

魏野

文武稟全才何人更可陪有官居鼎鼐無宅起樓臺聖主詩方和親王狀始廻鎭臨求二陜調爕輟三臺鳯閣須重去龍旌暫擁來下車三度雨上事數星雷未暇瞻珪璧先蒙話艸萊防思趨相府恐懼復徘徊

書友人屋壁

魏野

逹人輕祿位居處傍林泉洗硯魚吞烹茶鶴避煙閒惟歌聖代老不恨流年靜念相尋者還應我最偏

閒居書事

魏野

無才動聖君養拙住山村臨事知閒貴澄心覺道尊成家書滿屋添口鶴生孫仍喜多時雨經春免灌園

述懷

魏野

東郊魏仲先生計只隨緣任懶自掃地更貧誰怨天有名閒富貴無事小神仙不覺流光速身將半百年

夏日宿西禪

潘閬

此地絕炎蒸深疑到不能夜涼如有雨院靜若無僧枕潤連云石牎明照佛燈浮生多骨賤時日恐難勝

敍吟

潘閬

髙吟見太平不恥老無成髮任莖莖白詩須字字淸搜疑滄海竭得恐鬼神驚此外非閒念人間萬事輕嵗暮自桐廬歸錢塘晚泊漁浦

潘閬

久客見華髮孤櫂桐廬歸新月無朗照落日有餘輝漁浦風水急龍山煙火防時驚沙上鴈一一皆南飛

銘坐右

張齊賢

愼言渾不畏忍事又何妨國法須遵守人非莫舉揚無私仍克巳直道更和光此个如端的天應降吉祥

酬陳齊民見寄

種放

竹扉常晝掩幽僻置身安自委漁樵分因思出處難周庭方設燎漢將尙封壇莫問漁樵意人寰事萬端

勘書

孫僅

儒家無外事招客勘靑編筆東西置朱黃次第研頻憂傷防細恐誤流傳攺易文辭正增加字數全目因繁處倦心向注中專端坐窮今古披襟見聖賢疲勞時舉白遊息或談得興忘昏旭題名記嵗年棲毫思確論廢捲恨亡篇魚魯皆刋定誰人敢間然

江南立春日

呂夷簡

灰律何時應江春昨夜來細風光動柳殘雪不藏梅余冷迷淸管微和發凍醅閉門無客到樽爼爲誰開

秋日旅懷

江爲

迢迢江漢路秋色又堪驚半夜聞鴻鴈多年別弟兄髙風雲影斷防雨菊花明欲寄東歸信徘徊無限情

江行

江爲

越信隔年稀孤舟防夢歸月寒花露重江晚水煙微岸直防相望沙空鳥並飛何時洞庭上春雨滿蓑衣

經戰地

魯交

當年用兵地黯慘無人耕戰士報國死寒艸迎春生沙飛賊風起晝黒陣雲橫未持天下箒何以掃欃槍

大雪

魯交

方象曉一色皓然天地中楚山雲母障漢殿水精宮遠近梅花信髙低柳絮風吟魂淸不徹和月上晴空

野水

錢昭度

野水光如璧澄心不覺勞與天無表裏共月見分毫緑好磨長劍淸宜泛小舠淡交今已矣惆悵越波濤

塞上作

唐異

防秋人不到萬里絕妖氛馬牧降來地雕閒戰後雲月依孤壘沒燒逐遠荒分未省爲邊客宵笳懶欲聞

閒居書事

唐異

幽居經宿雨屐齒徧林塘一境無過客千山自夕陽晝禽多獨語夏木有餘涼招隱詩慵寄時淸誰肯忘

瀑布

石延年

飛勢掛嶽頂無時向此傾玉虹垂地色銀漢落天聲萬丈寒云濕千巖暑气淸滄浪不足羨就此濯塵纓

曹太尉西師

石延年

仁者𨿽無敵王師尙有徵獨乘金廐馬都領鐡林兵肅气闗河暮屯煙部落晴旗光秋燒去甲色夜江橫士喜擊中鼓虜疑聞後鉦無私乃時雨不殺是天聲濯濯前誰拒堂堂彼自傾寒逾博望塞春燕隗囂城外使戎心伏旁資帝道平公還如畫像爲贊學班生

春

石延年

一气回元運恩含萬物深陰陽造化首天地發生心有信來還去無私古到今和風激遺暢南轉入薫琴

赴桐廬郡至淮上遇風

範仲淹

聖宋非彊楚淸淮異汨羅平生仗忠信盡室任風波舟檝顚危甚蛟龍出沒多斜陽幸無事沽酒聽漁歌

瀑布

範仲淹

迥與眾流異發源髙更孤下山猶直在到海得淸無勢闘蛟龍惡聲吹雨雹麄晚來云一色詩句自成圖

堯廟

範仲淹

千古如天日巍巍與善功禹終平洚水舜亦致薫風江海生靈外乾坤揖讓中鄕人不知此簫鼓謝年丰

野色

範仲淹

非煙亦非霧羃羃映樓臺白鳥忽防破夕陽還照開肯隨芳艸歇疑逐遠防來誰防山公意登髙醉始廻

八月十四夜月

範仲淹

光華豈不盛賞宴尙遲遲天意將圓夜人心待滿時已知千里共猶訝一分虧來夕如澄霽淸風不負期

題飬眞亭

韓琦

新葺公居北虛亭號養眞所期淸策慮不是愛精神滿目林壑趣一心忠義身吏民還解否吾豈苟安人有將獨鶴行都市道上者左右奔迫野態憔悴因

成短韻

宋庠

明心本霄漢此路極喧埃何意鳴臯罷翻同舞市來波臣憂轍涸海鳥避風災寄語昻昻質非君羽獨摧

春夕

宋庠

暝色蔽孤齋空軒向夕開花低應雨下月暗覺云來燭牖輕蛾聚風枝倦鳥猜無言聊隱幾萬境一靈臺

羣玉殿賜宴

歐陽修

至治臻無事丰年樂有成圖書開祕府宴飫集羣英論道皇墳奧貽謨寶訓明九重多暇豫八體極研精筆力千鈞勁毫端萬象生飛牋金灑落拜賜玉鏘鳴盛際崇儒學愚臣濫寵榮惟能同舞獸聞樂識和聲

下直呈同行三公

歐陽修

午漏聲初轉歸鞍路偶同天淸黃道日街闊綠槐風萬國舟車防中天象魏雄戢戈淸四海論道屬三公自愧陪羣彥從來但朴忠時平容竊祿嵗晚嘆衰翁買地淮山北垂竿潁水東稻粱𨿽可戀吾志在防鴻

東閣雨中

歐陽修

直閣時偸暇幽懷坐獨哦綠苔人迹少黃葉雨聲多雲結愁陰重風傳禁漏過瑤圖新嗣聖玉塞久包戈相府文書簡丰年气和還將鳯池句聊雜野人歌

秋懷

歐陽修

節物豈不好秋懷何黯然西風酒旗市細雨菊花天感事悲霜鬢包羞食萬錢鹿車終日駕歸去潁東田

東晉

宋祁

倉卒浮江日聲明建號初羣臣讓禁臠上宰制單綀气銳開桁戰心歡折屐書纎兒竟撞壞不念好家居

詠史

宋祁

古有容容福人譏齪齪貪生貪巧作奏死戒直如欲重髙門地非論媚竈天詩書大儒冢絲竹後堂旃東閣翻芻馬西園竊瘞錢道謀誰執咎戶選不因賢朱鼓成妖日羗雛入賀年須防反室詔終取闔門憐異日讒成錦先時黙似蟬空貽後人嘆流涕掩靑編

遣吏視諸公塋樹因有感三首

文正王丞相

宋祁

兩朝從巨徳萬務罄斯猷漢日左右手堯年忠孝侯名言天下滿故事省中畱宸篆旌碑首刋文又防秋【予作碑陰述其事】

文靖呂丞相

慶曆公三入人謀揺太平啖金眞閒敵澆【呼髙反】酒不寒盟上印情離切【公被病求退不許】然髭疾遽輕【上剪髭賜公】惜哉天弗憖宸幄淚先橫

宣獻宋公

昔去歡明辟【明肅朝公勸還女】俄歸參大鈞公孫未及相諸葛已傷神名待天淵蔽文爭日月新英魂同玉樹不向土中春

僻居

燕肅

茅茨城市遠艸徑接魚村白日偶無客靑山長對門藥鑪畱火暖花塢帶煙昏靜坐搜新句心傍酒樽宋文鑑卷二十二

欽定四庫全書

宋文鑑卷二十三

宋呂祖謙編

五言律詩

泛溪

梅堯臣

中流淸且平捨楫任舩行漸近鷺猶立已揺覺村橫何妨綠樽滿不畏晚風生屈賈江潭上愁多未適情

發勻陵

梅堯臣

秋雨密無迹蒙蒙在一川孤村望漸遠去鳥飛已先向晚云漏日防光人倚船安知偶自適落岸逄沙泉

聞鴈

梅堯臣

濕云夜不散薄處微有星孤鴈去何急一聲愁更聽心應失舊侶翅已髙靑防日江湖上鳬鷗共滿汀

和謝仲弓廷評栽竹

梅堯臣

移得溪邊翠來爲庭下陰惜根存舊土帶筍助新林暗換蕭蕭葉知虛寸寸心東風莫揺撼培防未應深覽含元殿基因想昔時朝防之盛且感其興廢

蘇舜欽

在昔朝元日千門動地來方隅正無事輔相復多才仗下簮緌肅天中繖扇開皇威瞻斗極曙色辧崔嵬赤案波光捲鳴鞭電尾回熊羆驅禁衛雨露覆蘭臺橫賜傾中帑窮奢役九垓只知營國用不畏屈民財翠輦還移幸旻天未悔災羣心爭困獸回首變寒灰曾以安無慮翻令世所哀行人防碧瓦獨鳥下蒼苔誰念陵爲谷遙知禍有胎靑編遺迹在此地亦悠哉

五哀詩【並序】

司馬光

孔子惡利口之覆邦家者甚矣防之爲害不可一二數也聊觀戰國以來楚之屈原趙之李牧漢之晁錯馬援齊之斛律光皆負不世之才竭忠於上然卒困於防不能自脫流亡不得其所而死或者國隨以丘此其尢可大哀者也因卽其事作五哀詩且以警後世云

屈平

白玉徒爲潔幽蘭未謂芳窮羞事令尹疎不忘懷王寃骨消寒渚忠魂失舊鄕空餘楚辭在猶與日爭光

李牧

椎牛饗壯士防距養奇材虜帳方驚避秦金已闇來旌旗移幕府荊棘蔓叢臺部曲依稀在猶能話郭開

晁大夫

人主恩猶盛讒夫防舌端旋聞就斧質不得解衣冠反虜齒才冷謀臣心盡寒晁宗噍類盡漢室泰山安

馬伏波

漢令班南海蠻兵避郁林天涯柱分界徼外貢輸金坐失姦臣意誰明報國心一棺忠勇骨漂泊瘴煙深

斛律丞相

君臣日荒宴歌舞諱言愁老相猶當國彊鄰不敢謀謠言𨿽未出姦謗已先流誰察忠臣意通宵抱膝憂

訪徐衝晦

郎簡

湖上訪髙士徑深行緑苔應聞山犬吠知是野人來岸幘出相接柴門自爲開林間淸話久薄暮榜舟回

卽事

王安石

徑暖艸如積山晴花更繁縱橫一川水髙下數家村靜憇雞鳴午荒尋犬吠昏歸來向人說疑是武陵源

招丁元珍

王安石

黙黙不自得紛紛何所爲畫墁聊取食獵較久隨時秋入江湖暗風生艸樹悲黃花一杯酒思與故人持

半山春晚卽事

王安石

春風取花去酬我以淸陰翳翳陂路靜交交園屋深牀敷每小息杖屨或幽尋惟有北山鳥經過遺好音

定林

王安石

潄甘涼病齒坐曠息煩襟因脫水邊屨就敷巖上衾但畱云對宿仍值月相尋眞樂非無寄悲虫亦好音

自白土村入北寺

王安石

雨過百泉出秋聲連眾山獨尋飛鳥外時度亂流間坐石偶成歇看云相與還會須營一畆長此聽潺湲

和象之北軒書事

韓維

捨北多嘉樹垂陰及四鄰淸風常滿竹好鳥不驚人圖史無它物謳吟佚此身應容裏中客一醉倒冠巾

平居

絺綌散南風平居觸事慵古今無適莫義命有違從水鳥迎秋舫山花映夕舂故鄕圖畫見垂老愧塵容

送趙樞寺丞宰防化縣

陶弼

路入南云下如何輕解攜人煙五嶺北星斗大江西暖雪梅花樹晴雷贛石溪靑衫欲無淚不柰鷓鴣啼

出嶺題石灰鋪

陶弼

馬度嚴闗口生歸喜復嗟天文離捲舌人影背含沙江勢一兩曲梅梢三四花登髙休問路云下是吾家

同宋復古遊大林寺

周惇頥

三月山方暖林花互照明路盤層頂上人在半空行水色云含白禽聲谷應淸天風拂襟袂縹緲覺身輕

冬至

邵雍

何者謂之防天根理極防今年初盡處明日未來時此際易得意其間難下辭人能知此意何事不能知

晚涼閒步

邵雍

得處亦多矣風前任鬢斑年過半百外天與一生閒瑩靜雲間月分明雨後山中心無愧事對此敢開顏

重九日登石閣

邵雍

事出一時間時過事莫閒當時深可愛過後不堪防夏去休言暑冬來始講寒人能知此理憂患自難幹

悟人一言

邵雍

百慮謀猶拙一言迷自開世間無大事天下有雄才惟恐人難得寜憂道未恢忌心都去盡何復病塵埃

陳公廙園修禊事席上賦

程顥

盛集蘭亭舊風流洛社今坐中無俗客水曲有淸音香篆來隨去花枝泛復沈未須愁日暮天際是輕陰和王正仲熈寜郊祀二十韻

劉攽

駿命膺長髮鴻圖本愼徽八方星拱極四海日升暉舊典增咸秩彌文示表防聖時均玉燭天綂正璿璣南極迎陽復陰泉气歸積髙常眷顧昭孝毎無違羽衛來防闕和鑾並六飛風霆齊命令龍虎防旗旂帳殿層城暮金波列宿稀嚴更虛夜鼜雕輦下彤闈廣樂千人唱升煙萬目睎眾神知受記象物競來依陟降兼明察圓方比範圍送音仍粥粥畀福想霏霏霈澤蘇羣動春陽暢墐扉慶深周掲厲感極至欷多士參鳴玉防生側皁衣肅雍瞻帝武奉引近天威儒館鵷鸞舊長謡錦繡輝因知子云賦何足頌巍巍

和鄭閎仲仙居

陳襄

我愛仙居好臨民必以誠簿書無日暇獄訟積年生【予始至邑豪有以債負憑折細民田土者迹驗分明予治而歸之或有年深而亡稽者亦妄詞訟三年分戶二千凡有產而無業積年空納其租許其還主者不可勝數】百疾求箴補千鈞待凖平嗟予不如古斯道未能宏

我愛仙居好隆儒尠大方諸生今講藝【予毎講書罷又令諸生轉相教授】童子俾升堂【公暇毎有童子十數人至堂上教授經書或試之書】買地興民學【因孔子廟後修起學捨買三家之地以廣其基】驅車下黨庠【予毎出行諸鄕遇有小學則下以觀童子】三年邑未化官滿意彷徨

我愛仙居好公餘日在房憂民極反覆責巳未周詳法律行隨手詩書坐滿箱老來須向學多病喜平康

和子由初到陳州

蘇軾

舊隱三年別松杉好在不吾今尙眷眷此意恐悠悠閉戶時尋夢無人可說愁還來送別處防淚寄南州

廣愛寺朱瑤畫

蘇軾

朱瑤唐晚輩得法尙雄深滿寺空遺迹何人識苦心長廊欹雨腳破壁撼鐘音成敗無窮事他年復弔今

過淮

蘇軾

好在長淮水十年三往來功名眞已矣歸計亦悠哉今日風憐客平時浪作堆晚來洪澤口捍索響如雷

乘舟過賈収水閣二首

蘇軾

嫋嫋風蒲亂猗猗水荇長小舟浮鴨綠大杓瀉鵝黃得意詩酒社終身魚稻鄕樂哉無一事何處不淸涼

又

曵杖靑苔岸系船枯柳根徳公方上冢季路獨畱言已占蒲魚港更開松菊園從玆來往數兒女自譍門

郊祀慶成

蘇軾

帝出乘昌運天心予太平文章三代繼制作七年成大祀乾坤合剛辰日月明防壇朝掃地魄寶夜垂精仰禦圓蒼蓋環觀海嶽城北流吞朔易西極落欃槍升燎靈光答廻鸞瑞霧迎需云徧枯槁解雨逹勾萌可頌非天徳因箴亦下情民言知可酌帝謂本無聲富國由崇儉蘄年在好生無心斯格物克巳自消兵化國安新政孤臣返舊耕還將淸廟什畱與野人耕

新年二首

蘇軾

小雨暗人日春愁連上元水生挑菜渚煙濕落梅村晚市人歸盡孤舟鶴踏翻猶堪慰寂寞漁火亂黃昏

又

北渚集羣鷺新年何所之盡歸喬木寺分占結巢枝生物防有役謀身各及時何當禁畢弋防引雪衣兒

倦夜

蘇軾

倦枕厭長夜小窓猶未明孤村一犬吠殘月幾人行衰鬢久已白旅懷空自淸荒園有絡緯虛織竟何成

次韻江晦叔

蘇軾

鐘鼓江南岸歸來夢自驚浮雲世事攺孤月此心明雨已傾盆落詩仍翻水成二江爭送客上杪防橋橫次韻公定世弼登北都東樓二首黃庭堅

眞皇多廟勝仁祖用功深卜宅遷九鼎安邊藏萬金百年休戰士當日縱前禽欲斷匈奴臂不如畱此心

又

漢皇勤遠略晚節相千秋不足中原地猶思一戰収聖朝方北顧斜日倚東樓廟算知無敵寒儒浪自愁

嵗寒知松柏

黃庭堅

羣陰雕品物松柏尙桓桓老至惟心在相依到嵗寒霜嚴禦史府雨立大夫官犧象溝中斷徽弦防下殘光陰一鳥過斬伐萬牛難春日輝桃李蒼顏亦預觀

款塞來享

黃庭堅

前朝夏州守來款塞門西聖主敷文徳降書付狄鞮氊裘瞻日月靣帶金犀殿陛閒干羽邊庭息鼓鼙永輸量谷馬不作觸藩羝聲勢常相倚今聞定五溪

神宗皇帝挽詞二首

黃庭堅

文思昭日月神武用雷霆制作深垂統憂勤減夢齡孫謀開二聖永命對三靈今代誰班馬能書汗簡靑

又

釣築収賢輔天人與聖能輝光唐六典度越漢中興百世神宗廟千秋永裕陵帝鄕無馬迹空望白雲乘次韻崔伯易席上所賦因以贈行黃庭堅

迎新與送故渠已不勝勤民賣腰間劍公寛柱後文諸郎投賜沐髙防惜臨分去國𨿽千里分憂卽近君

司馬文正公挽詞二首

黃庭堅

國在多艱日人如大雅詩忠淸居沒世孝友是生知加璧延諸老櫜弓撫四夷公身與宗社同作太平基

又

毀譽蓋棺了於今名實尊哀榮有王命終始著民言蟬冕三公府深衣獨樂園平生兩無累憂國愛元元

範忠文公挽詞二首

黃庭堅

信道𨿽常爾知人乃獨亨書林身老大諫紙字欹傾鰲去三山動人危五鼎烹保全天子聖幾杖送餘生

又

公在昭陵日文章近赤墀空嗟伏生老不得邇英帷去國幾三虎聞韶得一防誰言蓋棺了新樂鎖蛛絲

和答錢穆父詠猩猩毛筆

黃庭堅

愛酒醉魂在能言機事疎平生幾量屐身後五車書物色防王防勲勞在石渠防毛能濟世端爲謝楊朱次韻秦少章晁適道贈答詩

黃庭堅

二子論文地陰風雪塞廬寜穿東郭履不奉子公書士固難推挽時聞有詔除負暄眞得計獻禦恐成疎

和文潛舟中所作

黃庭堅

雲橫疑有路天遠欲無門信矣江山美懷哉譴逐魂長波空永記佳句洗眵昏誰柰離愁得村醪或可尊漢陽親舊攜酒追送聊爲短句

黃庭堅

接淅報官府敢違王事程宵徵江夏縣睡起漢陽城鄰里煩追送杯盤防濁淸祗應瘴鄕老難答故人情

次韻廖明略陪吳明府白雲亭宴集

黃庭堅

江淨明花竹山空響管弦風生學士麈云繞令君筵百越餘生聚三吳遠接連庖霜刀落鱠執玉酒明船葉縣飛來舄壺公謫處天酌多時暴謔舞短更成妍惟我孤登覧觀詩未究宣空餘五字賞文似兩京然毉是肱三折官當嵗九遷老夫防鏡罷衰白敢爭先

贈楊明叔

黃庭堅

窮奇投有比鴻鵠止丘隅我已魑魅禦君方燕雀俱道應無芥蔕學要盡工夫莫斬猨狙杙明堂待棟桴

閒居有感

李宗易

進退荷君恩孤懷豈易論以門銷日月何力報乾坤架上書千卷花前酒一樽相持成兩癖此外盡忘言

江上逢晁適道

崔子方

渺渺連江雨防防到靣風主人畱一餉佳士得相逢防靣嗟何晚論詩許有功君家好兄弟更覺此心同

荷花

丰稷

桃杏二三月此花泥滓中人心正畏暑水靣獨揺風淨剎如金湧嘉賔照幕紅誰歌采菱曲舟在曉霞東

寄鄭介夫

畢仲遊

鄭子安彊否梅花萬里春如何投虎宂直欲犯龍鱗北闕今無數南方信有人可憐妻子在年少不謀身

春日獨遊南園

楊蟠

天淨鳥飛遠路幽花自香春風吹艸木野水滿池塘事去靑山在人閒白日長興來搔短髮此意久難忘

聞赦有作

張舜民

擊鼓塡街道傳聲過水濵國嚴三嵗禮恩洗萬家春舟楫親南斗衣冠拱北辰嶺南並嶺北多少望歸人

曾子固挽詞二首

陳師道

早棄人間事眞從地下游丘原無起日江漢有東流身世從違裏功名取次休不應須禮樂始作後程仇

又

精爽回長夜衣冠出廣庭勲庸畱琬琰形象付丹靑道防余篇翰人亡更典刑侯芭才一足白首太經

司馬溫公挽詞二首

陳師道

恭黙思良弼詩書正百工事多違謝傅天遽奪楊公一代風流盡三師禮教崇若無天下議惡美並成空

又

百姓歸周老三年待魯儒世方隨日化身已要人扶玉几𨿽來晚明堂訖授圖心知死諸葛終不羨曹蜍

登城樓

陳師道

城郭春容晚因行可當遊飛來防蛺蝶目盡一浮鷗峽崄山將合江平水卻流同來端興盡爲且小遲畱

和王子安至日

陳師道

物理有終極人情從往還陰陽消長際老疾去畱間申白徒懷惠巢由不買山更歌吾和汝風日稍侵顏

送吳先生謁惠州蘇運使

陳師道

聞名欣識靣異好有同功我亦慙吾子人誰恕此公百年防白鬢萬里一秋風爲說任安在依然一禿翁

懷遠

陳師道

海外三年謫天南萬里行生前只爲累身後更須名未得平安報空懷故舊情斯人有如此無復涕縱橫

張芻令余杭

孫處

經年獨窮處此去豈無營最近吾民病無嗟縣令名官卑人易信政肅化方行更有論心處前溪水正淸

種圃

張耒

僦捨亦爲圃從人笑我癡自求佳艸木仍挿小藩籬吾事正如此人生聊自怡霜松未及尺獨我見奇姿

近淸明

張耒

斜日去不駐好風來有情江城過風雨花木近淸明水樹閒照影山禽時引聲吾年行老矣淹泊蹇何城

晨興

張耒

端居嵗已宴杖屨亦蕭然云露窓前日秋明樹外天大江寒欲落諸嶺霽逾鮮白首無聊劇昏昏只醉眠

都梁亭下

張耒

金塔靑上孤城莽蒼中淺山寒帶水旱日白吹風人事劇翻手生涯眞轉蓬髙眠待春漲鮭菜伴南公

舟中曉思

張耒

樹色未啼鳥槳聲初度航客燈靑映壁城角冷吹霜飄泊年來甚羇愁情易傷年丰淸潁尾吾計亦差良

南澗月夕

兪紫芝

蕐髮念秋晚靑燈憐夜長香團菊花露寒著橘林霜月在北窓底人行南澗旁婆娑不知去身興兩俱忘

廣武山懷古

劉季孫

定漢兵相接乾坤晝亦暝虎爭千里震龍戰四郊腥故壘從誰問嚴祠自昔靈北風吹敗木落日任飄零

春日遊金明池

李昭玘

日有江湖思坐無車馬塵橫橋自照水啼鳥不驚人輦路晴飛絮宮門暗鎖春多情老園吏灑地喜相親

獨步懷元中

洪朋

淨盡西山日深行城北村瑯璫鳴佛屋薜荔上僧垣晴雨慰枵腹夕風淸病魂所思渺江水誰與共忘言

宿範氏水閣

洪朋

枕水鑿防櫺云扉夜不扄灘聲連地籟林影亂天星人淨魚頻躍秋髙露欲零何妨呼我友乘月與揚舲

石牛莊閒居

崔鶠

不識春風靣知從底處來紅深桃靨破綠靜水簾開物外心常掛人間事不諧從今江海去無復世推排

見黃太史

髙荷

萬里南溪郡黃香得賜環盛名喧海內摧翮返雲間太史資誠峻郎官選亦慳朝廷才特起堂奧援誰扳一夢追前事羣公厄後艱中傷皆死禍放逐罕生還別駕之戎僰僑居傍艸菅想知諳鳥道聞說異人寰楊子家元窘王維室久鰥鵩來心破碎猨叫淚湲潺逹觀終難得羇愁必易刪眾情相惻憫靈物自恬憪廻閣澄秋晚幽聳夜跧蜀天何處盡巴月幾回灣墜履魂空斷遺弓涕忽潸石門淒殿楯銅雀慘宮鬟帝綂聨仁聖皇恩感頑网羅防黨禁誅蔓掃朋姦防檢金閨彥凋零玉筍班尙今宗廟器遙隔鬼門闗拊髀咨詢及含香誥命頒笑談趨赤縣吟詠落烏蠻奏記懷東觀移文領北山應將九遷待未補七年閒士愧千鈞弩身謀五兩綸退藏欣望气延仰竊窺斑昌谷詞深窄浯溪筆力孱斷輪深類扁投斧欲隨般鵠卵眞能伏龍鱗敢冀攀不嗔無紹介試遣略承顏

題折氏下城南

吳則禮

系馬后河川可人冬景妍要防花到地付與水浮天未覺隨戎馬端來喚酒船誰云是闗塞勝事總堪傳

春日書懷

潘大臨

舟楫淩漳水風濤接蠡湖龍媒成跬步驪領脫防軀樂土供防戱深文苦縶拘胸中𨿽磈磊墻外或歌呼老去嵇康懶歸來寗子愚千鐘眞臭腐十畆借膏腴春雨何曾密園花竟自都小橋藏細柳方沼出新蒲酒熟拈巾漉經傳帶雨鋤行盤隨所有坐客防時無日轉槐陰暮門通鳥徑迃仰頭防哺鷇引手亦將鶵撫事盆繅繭勞生戶轉樞形骸浮大塊毛髮燎洪鑪世論幾膠柱人心盡好竽屠龍非至計射雉屈良圖借箸方隆漢推枰已滅吳從渠畫麟閣吾自著潛夫

江上晚步

潘大臨

白鳥沒飛煙防風逆上船江從樊口轉山自武昌連日月懸終古乾坤別逝川羅浮南斗外黔府若何邊

題呂少馮聽雨堂

李彭

碧澗寒侵屋幽云夜度墻貪防山入坐怪聽雨鳴廊苦乏陰鏗句聊登孺子牀非君無汲引寄傲學潛郎

春日有懷

林敏功

風髙収雨急日薄過窓防梅萼初迎臈春溪欲染衣形容今日是遊衍昔人非節物闗愁者歸鴻正北飛

馬伏波

司馬光

漢令頒南海蠻兵避郁林天涯柱分界徼外貢輸金坐失姦臣意誰明報國心一棺忠勇骨漂泊瘴煙深

宋文鑑卷二十三

欽定四庫全書

宋文鑑卷二十四

宋呂祖謙編

七言律詩

和禦制夏日垂釣作

徐鉉

物茂時平日正長翠蕐停馭睠方塘文竿乍拂圓荷動頳尾時翻素荇香睿賞只應從暇豫聖恩寜肯間沈翔吞舟自是貪芳餌猶笑成湯一靣張

內宴應制

曹翰

三十年前學六韜英名嘗得預時髦曾因國難披金甲不爲家貧賣寶刀臂健尙嫌弓力軟眼明猶識陣云髙庭前昨夜秋風起羞見團花舊戰袍

豫章胡氏蕐林書堂

張齊賢

一百年來煙防同衣冠江左慕家風兒孫歌舞詩書內鄕黨優遊禮讓中孝悌筠編爭紀錄門閭天語賜褒崇莫將六闕方朱氏【朱敬則家門孝友三葉旌表門標六闕】葉葉蒸蒸奉始終

春日書懷

寇凖

曾讀前書笑古今恥隨流俗信浮沈終期直道扶元化敢爲虛名役片心黙坐野禽啼晝景閉門官柳長春陰世間事了先須退不待霜毛漸滿簮

春夕偶作

趙湘

一夕衡門獨自開雨陰深巷小塵埃醉醒風傍池邊起坐久月從花上來何處夜歌初欲斷四鄰春夢不知回因思此興無人共時復孤吟步綠苔

上李昉相公

王操

弱冠登龍入粉闈少年淸貴古來稀袖中詔艸朝天去頭上宮花侍宴歸卓筆玉堂寒漏防捲簾池館水禽飛三臺位近猶嫌遜閒聽秋霖憶翠防

其二

朝苑優遊數十春文章敵手更無人對敭旒冕如僚友下直門闌似隱淪倚檻白雲供醉望搘笻黃葉落吟身年來得意知難絕大半門生作侍臣

溫泉

鄭文寶

潺湲如燎嶺雲陰玉石魚龍換古今只見開元無事久不知貞觀用功深籠無解語衣無雪堆有黃沙粟有金惆悵羣邪負恩澤始知夷甫少經心

讀江總傳

鄭文寶

行人慵過景陽宮宮畔離離禾黍風庭玉有花空怨白井蓮無步莫愁紅吟詩功業才𨿽大亡國君臣道最同爭忍暮年歸故里綸竿廻避釣魚翁

梅花

林逋

吟懷長恨負芳時爲見梅花輙入詩雪後園林才半樹水邊籬落忽橫枝人憐紅多應俗天與淸香似有私堪笑邊笳亦風味解將別調角中吹

小園梅花

林逋

眾芳揺落獨暄妍占盡東風向小園疎影橫斜水淸淺暗香浮動月黃昏霜禽欲下先偸眼粉蝶如知合斷魂幸有防吟可相狎不須檀板共金樽

晨興

魏野

夜長乞待得晨興耽睡僮猶喚不應燒藥鑪中無宿火讀書窓下有殘燈臨堦短髮梳和月傍岸衰容洗帶冰料得巢禽翻怪訝尋常日午起慵能

山居【畱化已南山多淩零藿香芬芳襲人動或數里】

丁謂

峒口淸香澈海濵四時芬馥四時春山多綠桂憐同气谷有幽蘭譲後塵艸解忘憂憂底事花能含笑笑何人【海南有含笑花】爭如彼美欽天壙長薦芳香奉百神

民牛多疫死【水牛多自相廣商人駈至民間貴市之以給用】

楊億

南海逸風如失性東吳喘月不逢醫一元祀典古所重九谷民天命在斯眞相柅車寜致問族庖更刃亦焉施炎神厲鬼爭爲虐渡虎消蝗復是誰

漢武

楊億

蓬萊宮闕浪漫漫弱水回風欲到難光照竹宮勞夜拜露溥金掌費朝餐力通靑海求龍種死諱文成食馬肝待詔先生齒編貝那教索米向長安

莎衣

楊朴

軟綠揉藍著勝衣倚船吟釣最相宜蒹葭影裏和煙臥菡蓞香中帶雨披狂脫酒家春醉後亂堆漁捨晚晴時直饒紫綬金章貴未肯輕輕博換伊

假中示判官張寺丞王校勘

晏殊

元已淸明假未開小園幽徑獨徘徊春寒不定斑斑雨宿醉難禁灔灔杯無可柰何花落去似曾相識燕歸來遊梁賦客多風味莫惜靑錢萬選才

初秋宿直

晏殊

絳河星斗夜防幹禁署沈沈閉九闗上帝冊書羣玉府仙人宮闕巨鰲山涼蟾影度秋陰薄促漏聲來夜唱閒擁鼻吟多欲愁絕嚴鐘淒斷樹烏還

安昌侯

晏殊

蓮勺移家近七遷魯儒章句世相傳闗中沃壤通涇渭堂上繁多逐管弦身服儒衣同蔡義日將巵酒對彭宣髙墳丈五陽陵外千古朱雲气凜然

偶成

石延年

力振前文覺道孤恥同流輩論榮枯動非仁義何如靜得見機闗不似無孔孟也宜輕管晏臯防未必失唐虞侯王重問吾何有且自低心混世儒

金鄕張氏園亭

石延年

亭館連城敵謝家四時園色鬭明霞牎迎西渭封侯竹地接東陵隱士樂意相闗禽對語生香不斷樹交花縱遊防約無畱事醉待參橫月落斜

首陽【夷齊在孟津諫伐紂而死於首陽其山在蒲蒲乃舜都也豈非二子之意何古之所不思

哉】

石延年

遜國同來訪聖謨適觀爭國誓師徒恥生湯武干戈日寜死唐虞揖讓區大義克身安是餓淸魂有所未應無始終天地亡前後名骨𨿽防此行孤

喜雨

韓琦

何假嗔雷擊怒桴黙然嘉澤浹民區經時亢隔羣心駭數月焦熬一陣蘇已發禾苖安在揠再生莊鮒不虞枯須防慰滿三農望卻斂神功寂以無

寄子京

宋庠

八年三郡駕朱輪更忝鴻樞對國均老去師丹多忘事少來之武不如人車中顧馬空能數海上逢鷗想見親惟有弟兄歸隱志共將耕鑿報堯仁

府齋嵗宴節物感人輙成拙詩上寄昭文相公樞

密太尉

宋庠

處世何常盡値才虛名髙位自驚猜千重浪裏隨流出百尺竿頭試險回衰鬢不徒欺曉雪孤心兼欲伴寒灰嵩陽潁曲風煙接已仗歸云作隱媒

重展西湖

宋庠

綠鴨東陂已可憐更因云竇注西田鑿開魚鳥忘情地展盡江湖極目天向夕舊灘都浸月過寒新樹更畱煙使君直欲稱漁叟願賜閒州不計年

書王元之畫像側

歐陽修

偶然來繼前賢迹信矣皆如昔日言諸縣丰登少公事一家飽暖荷君恩想公風采常如在顧我文章不足論名姓已光靑史上壁間容貎任塵昏【公貶滁州謝上表云諸縣丰登苦無公事一家飽暖共荷君恩】

上致政太保杜相公

歐陽修

儉節淸名世絕倫坐令風俗可還淳貎先年老因憂國事與心違始乞身四海儀刑瞻舊徳一樽談笑作閒人鈴齋幸得親師席東向時容問治民

內直對月

歐陽修

禁署沈沈玉漏傳月蕐云表溢金盤纎埃不隔光初滿萬物無聲夜向闌蓮燭燒殘愁夢斷蕙鑪薰歇覺衣單水精宮鎖黃金闕故比人間分外寒

下直

歐陽修

宮柳街槐綠未齊春陰不解宿云低輕寒漠漠侵駞褐小雨斑斑作燕泥報國無功嗟已老歸田有約一何稽終當自駕柴車去獨結茅廬潁水西

早朝感事

歐陽修

疎星牢落曉光防殘月蒼龍闕角西玉勒爭門隨仗入牙牌當殿報班齊羽儀𨿽接鴛兼鷺野性終存鹿與麛笑殺汝陰常處士十年騎馬聽朝雞

靑州書事

歐陽修

年丰千里無夜警吏退一室焚淸香靑春固非老者事白日自爲閒人長厚祿豈惟慙飽食俸余仍是買輕裝君恩天地不違物歸去行歌潁水傍

望太湖

蘇舜欽

杳杳波濤閱古今四無邊際莫知深潤通曉月爲淸露气入霜天作暝陰笠澤鱸肥人鱠玉洞庭柑熟客分金風煙觸目相招引聊爲停橈一楚吟

春睡

蘇舜欽

別院簾昏掩竹扉朝酲未解接春暉身如蟬蛻一榻上夢似楊花千里飛嗒爾暫能離世网陶然直欲見天機此中有徳堪爲頌絕勝人間較是非

中秋松江新橋對月和柳令之什蘇舜欽

月晃長江上下同畫橋橫截冷光中雲頭艶艶開金餅水靣沈沈臥彩虹佛氏解爲銀色界仙家多住玉蕐宮地雄景勝言不盡但欲追隨乘曉風

喜永叔安道仲儀除諫官

蔡襄

禦筆新除三諫官喧然朝野盡相懽昔時流落丹心在自古忠賢得路難好竭謀猷居帝右直須風采動朝端世間萬事皆塵土畱取功名久遠防

詠門

龍昌期

樞動夲爲榮辱主長因戶外細推尋乾坤出入無窮象夷狄闗防有限心揜到善人非遠大開當古道自髙深九成載舉簫韶奏穆穆無凶合在今

走筆寄夷陵歐陽永叔

謝伯初

舟行無險似瞿塘滿峽猿聲斷旅腸萬里更堪人謫宦經年應合鬢成霜長官衫色江波綠學士文蕐蜀錦張去似長沙非黜辱比於連郡亦遐荒【韓退之以言事初貶連州令】可能作賦嘲巫渚好爲投文弔耒陽【杜子美下耒陽路經峽】下國難畱金馬客新詩傳與竹枝娘才如夢得多爲累情甚安仁久悼亡絕境化成儒雅俗遠民爭識校讐郎典詞懸待修靑史諫艸當來露皂囊不用臨流羨漁者便將纓足濯滄浪

許昌公宇書懷呈歐陽永叔韓子蕐王介甫

謝伯初

十年趨競浪求榮因得閒曹減宦情亂種黃花防野景旋移髙竹聽秋聲驅馳賤事猶幹祿約勒淸狂爲近名早晚持竿釣鱸鱖防溪煙雨一舟橫

寄杭州孫資政

唐介

何人富貴不圖安大抵爲臣節欲完手執樞機謀國易心存忠義入時難臨風未覺龍媒老衝斗誰知劍气寒天子聖神思舊徳肯教旌馭久盤桓

讀史

王安石

自古功名亦苦辛行藏終欲付何人當時黮闇猶承誤末俗紛紜更亂眞糟粕所傳非粹美丹靑難寫是精神區區豈盡髙賢意獨守千秋紙上塵

示長安君

王安石

少年離別意非輕老去相逢亦愴情艸艸杯盤供笑語昏昏燈火話平生自憐湖海三年隔又作塵沙萬里行欲問後期何日是寄書應見鴈南徵

和金陵懷古

王安石

懷鄕訪古事悠悠獨上江城滿目秋一鳥帶煙來別渚數防和雨下歸舟蕭蕭暮吹驚紅葉慘慘寒云壓舊樓故國淒涼誰與問人心無復更風流

詳定試卷

王安石

童子常誇作賦工暮年羞悔有揚雄當時賜帛倡優等今日論才將相中細甚客卿因筆墨卑於爾雅注魚虫漢家故事眞當攺新詠知君勝弱翁

思王逄原

王安石

蓬蒿今日想紛披冢上秋風又一吹妙質不爲平世得防言惟有故人知廬山南墮當書案湓水東來入酒巵陳迹可憐隨手盡欲歡無復似當時

次韻元厚之平戎慶捷

王安石

朝廷今日四夷功先以招懷後殪戎邊地馬牛歸隴底漢人煙火起湟中投戈更講諸儒藝免冑爭趨上將風文武佐時慙吉甫宣王徵伐自膚公

葛溪驛

王安石

缺月昏昏漏未央一燈明滅照秋牀病身最覺風露早歸夢不知山水長坐感嵗時歌慷慨起防天地色淒涼鳴蟬更亂行人耳正抱疏桐葉半黃

郡捨偶書

楊楷

偃息鈴齋度嵗蕐著書人盡笑聱牙斯文自信驚天地吾道誰知系國家獨愛杉篁寒不變可憐江海闊無涯因思朝市爭名地何似優遊刺史衙

送唐介之貶所

李師中

直誠自許時不與孤立敢言人所難去路一身輕似葉髙名千古重於山並遊英俊顏何厚已死姦雄骨尙寒天意若爲宗社計肯教夫子不生還

送唐禦史

仲訥

力犯雷霆眾共危遠投魑魅獨爲宜忠州學業眞無負髙廟神靈固有知自倚聖明容直道未甘憔悴死荒陲滿朝卿相多公議莫把文章作楚詞

聞富並州入相

王令

元首歌樂股肱四方𨿽遠喜聲盈忠賢不死天心在輔弼終歸聖慮精中國自今應更重本朝前日可嗟輕要須待見成堯舜未敢輕浮作頌聲

紙鳶

王令

誰作輕鳶壯遠觀似嫌飛鳥未多端才乘一綫憑風去便有愚兒仰靣防未必雲霄因可到偶然終日遂爲安扶揺不起滄溟遠笑殺鵬搏似爾難

聞南陽呂諫議誨長逝

鄭獬

子文三仕去何頻一臥南陽竟沒身明主自應容直道皇天何事殺忠臣柱天力屈空畱艸貫日心存不化塵黃壤不知人世事爲君慟哭楚江濵

恭和禦制上元觀燈

王珪

云消蕐月滿仙臺萬燭當樓寶扇開防鳯雲中扶輦下六鰲海上駕山來鎬宮春酒霑周燕汾水秋風陋漢材一曲升平人共樂【唐有聖代升平樂曲】君王又進紫霞杯

宋文鑑卷二十四

欽定四庫全書

宋文鑑卷二十五

宋呂祖謙編

七言律詩

閒居吟

邵雍

閒居須是洛中居天下閒居皆莫如文物四方賢俊地山川千古帝王都絕奇花畔持芳醑最軟艸間移小車只有堯夫負親舊交親元不負堯夫

仁者

邵雍

仁者難逢思有常平居切勿恃何妨爭先路徑機闗惡近後語言滋味長爽口物多須作病快心事過必爲傷與其病後能求藥不若病前能自防

淸風短吟

邵雍

淸風興味未全衰豈謂天心便棄遺長具齋莊緣讀易每慙疏散爲吟詩人間好景皆輸眼世上閒愁不到眉生長太平無事日又還身老太平時

閒行吟

邵雍

長憶當年掃敝廬未嘗三徑艸荒蕪欲爲天下屠龍手肯讀人間非聖書否防悟來知進退乾坤悟了識親疏自從防得環中意閒气胸中一防無

洛下園池

邵雍

洛下園池不閉門洞天休用別尋春縱遊只卻輸閒客徧入何嘗問主人更小亭欄花自好盡荒臺榭景才眞虛名誤了無涯事未必虛名緫到身

答人語名教

邵雍

開辟而來世教敷其間雄者號眞儒修身有道名先覺何代無人逹奧區煥若丹靑經史義明如日月聖人途鯫生涵泳𨿽云久天下英才敢厚誣

何事吟

邵雍

何事教人用意深出塵些子索沈吟施爲欲似千鈞弩磨厲當如百鏈金釣水誤持生殺柄著碁閒動戰爭心一杯美酒聊康濟林下時時或自斟

觀三皇

邵雍

許大乾坤自我宣乾坤之外更何言初分天道非常道才有先天未後天作法極防難防迹収功最久不知年若教世上論勲業料得更無人在前

觀五帝

邵雍

進退肯將天下讓著何言語狀筵容衣裳垂處威儀盛玉帛修時意思恭物物盡能循至理人人自願立殊功當時何故得如此只被聲明類日中

觀三王

邵雍

一片中原萬里餘殆非孱徳所宜居夏商正朔猶能布湯武干戈未便驅澤火有名方受革水天無應不成需請觀仁義爲心者肯作人間淺丈夫

觀五伯

邵雍

刻意尊名名愈虧人人奔命不勝疲生靈劍防林中活公道貨財心裏歸𨿽則餼羊能愛禮柰何鳴鳯未來儀東周五百餘年內嘆息惟聞一仲尼

觀七國

邵雍

當其末路尙縱橫仁義之言固不聽肯謂破齊存卽墨能勝坑趙盡長平淸晨見鬼未爲怪白日殺人奚足驚加以蘇張掉三寸扼喉其勢不俱生

觀嬴秦

邵雍

轟轟七國正爭籌利害相磨未便休比至一雄心底定其如四海血橫流三千賔客方成夢百二山河又變秋謾說罷侯能置守趙髙元不是封侯

觀兩漢

邵雍

秦破山河舊戰場豈期民復見耕桑九千來里開封域四百餘年號帝王剝喪旣而遭莽卓經營殊不念髙光當時文物如斯盛城復何由更有隍

觀三國

邵雍

桓桓鼎峙震雷音絕唱髙蹤沒處尋簫鼓一方情未暢弓刀萬里力難任論兵很石寜無意飲馬黃河徒有心𨿽曰天時亦人事誰知慮外失良金

觀西晉

邵雍

承平未必便無憂安若忘危非善謀題品人才憑雅誚雌黃人事用風流有刀難剖公閭腹無木可梟元海頭禍在夕陽亭一句上東門嘯浪悠悠

觀十六國

邵雍

溥天之下號寰區大禹曾經治水余衣到敝時多蟣虱當爛後足虫蛆龍章夲不資狂冦象魏何嘗薦亂胡尼父有言堪味處當時欠一管夷吾

觀南北朝

邵雍

方其天下分南北聘使何當絕往還偏霸尙存前典憲小康猶帶舊鮏羴洛陽雅望稱崔浩江表奇才服謝安二百四年能並轡漫將彊敵互爲言

觀隋

邵雍

始謀當日已非臧又更相承或自戕螻蟻人民貪土地泥沙金帛悅姫姜徵遼意思縻荒服泛汴情懷厭未央三十六年都掃地不然天下未歸唐

觀有唐

邵雍

天生神武奠中央不爾羣凶未易攘貞觀若無風凜凜開元安得气揚揚憑髙始見山河壯入夏方知日月長三百年間能混一事𨿽成往道彌光

觀五代

邵雍

自從唐季墜皇綱天下生靈被擾攘社稷安危懸卒伍朝廷輕重系藩方深冬寒木固不脫未旦小星猶有光五十三年更五姓始知除掃待眞王

觀盛化

邵雍

紛紛五代亂離間一旦雲開復見天艸木百年新雨露車書萬里舊山川尋常巷陌猶簮紱取次園林亦管弦人老太平春未老鸎花無害日髙眠

吾曹養拙賴明時爲幸居多寜不知天下英才中遁迹人間好景處開眉生來只慣見丰稔老去未嘗經亂離五事歷將前代舉帝堯而下更無之【一事革命之日市不易肆二事克服天下在卽位後三事未嘗殺一無罪四事百年方四業五事百年無腹心之患也】

問鼎

邵雍

請將調鼎問於君調鼎功夫敢與聞只有鹽梅難盡善豈無姜桂助爲辛和羮必欲須求美眾口如何更得均切勿輕言天下事伊周殊不是庸人

安樂窩

邵雍

安樂窩中三月期老來才防惜芳菲自知一賞有分付誰讓萬金無孑遺美酒飲教防醉後好花防到半開時這般意思難名狀只恐人間都未知

自詠

邵雍

老去無成齒髮衰年將七十待何爲居常無病不服藥閒或有懷時作詩引水更憐魚並至折花仍喜蝶相隨平生積學都無效只得胸中惡坦夷

首尾吟

邵雍

堯夫非是愛吟詩爲見聖賢興有時日月星晨堯則了江河淮濟禹平之皇王帝霸經褒貶雪月風花未品題豈謂古人無闕典堯夫非是愛吟詩

堯夫非是愛吟詩詩是堯夫處困時事體極時觀道妙人情盡處防天機孝慈親和未必見松柏嵗寒然後知匪石未聞心可轉堯夫非是愛吟詩

堯夫非是愛吟詩詩是堯夫自試時事體待諳然後信人情非久莫能知同霑雨露蓬蒿質獨出雪霜松柏姿見慣不如身歷過堯夫非是愛吟詩

堯夫非是愛吟詩詩是閒觀蔬圃時暖地春初才蓊鬰宿根秋末卻披離韭蔥蒜薤靑遮隴蕷芋姜蘘綠滿畦時到皆能防精彩堯夫非是愛吟詩

堯夫非是愛吟詩詩是堯夫不彊爲事到彊爲須渉迹人能知止是先機靣前自有好田地天下豈無平路岐省力事多人不作堯夫非是愛吟詩

堯夫非是愛吟詩詩是堯夫重惜時西晉浮誇時可嘆南梁崇尙事堪悲仲尼豈欲輕辭魯孟子何嘗便去齊儀鳯不來人老去堯夫非是愛吟詩

堯夫非是愛吟詩詩是精神未耗時水竹淸閒都占了鸎花富貴又兼之梧桐月向懷中照楊柳風來靣上吹被有許多閒捧擁堯夫非是愛吟詩

蒼蒼吟寄李審言

邵雍

一般顏色正蒼蒼今古人曾望斷腸日往月來無少異陽舒陰慘不相妨迅雷震後山川裂露零時艸木香幽暗巖崖生鬼魅淸平郊野見鸞皇千花爛爲三春雨萬木凋因一夜霜此意分明難理防直須賢者入消詳

林下

邵雍

老年軀體索溫存安樂窩中別有春萬事去心閒偃仰四支由我任舒伸庭花盛處涼鋪簟檐雪飛時軟布裀誰道山翁拙於用也能康濟自家身

安樂四吟

邵雍詩

安樂窩中詩一編自歌自詠自怡然陶鎔水石閒勲業銓擇風花靜事權意去乍乘千里馬興來初上九重天欣時更攺三兩字醉後吟哦六七篇直恐心通云外月又疑身是洞中仙銀河洶湧翻晴浪玉樹查牙生紫煙萬物有情皆可狀百骸無病不能蠲命題濫被神相助得句繆爲人所傳肯讓貴家常奏樂寜慙富室賸収錢若條此過知何限因甚臺官獨未言

書

安樂窩中一部書號云皇極意何如春秋禮樂能遺則父子君臣可廢乎浩浩羲軒開辟後巍巍堯舜協和初炎炎湯武干戈外洶洶桓文弓劍餘日月星辰髙照耀皇王帝霸大鋪舒幾千百主出規制數億萬年成楷模治久便憂彊防扈患深仍念惡驅除才堪命世有時有智可濟時無世無旣往盡歸閒指防未來須俟別支梧不知造化誰爲主生得防多奇丈夫

香

安樂窩中一炷香淩晨焚意豈尋常禍如許免人須謟福若待求天可量且異緇黃徼廟貌又殊兒女裛衣裳中孚起信寜煩禱無妄生災未易禳虛室淸明都是白靈臺瑩靜別生光觀風禦冦心方醉對境顏淵坐正忘赤水有珠涵造化泥丸無物隔靑蒼生爲男子仍身健時遇昌辰更歳穰日月照臨光自大君臣庇防效何長非圖聞道至於此金玉誰家不滿堂

酒

安樂窩中酒一罇非惟養气又頥眞頻頻到口防成醉拍拍滿懷都是春何異君臣初際防又同天地乍絪緼醺酣情味難名狀醞釀工夫莫指陳斟有淺深同燮理飲無多少寄經綸鳯凰樓下逍遙客郟鄏城中自在人髙閣望時花似錦小車行處艸如茵捲舒萬古興亡手出入千重雲水身雨後靜觀山意思風前閒防月精神這般事體權衡別振古英豪恐未聞

自和打乖吟

邵雍

安樂窩中好打乖自知元沒出人才老年多病不服藥少日壯心都未灰庭艸剗除終未盡檻花擡舉尙難開輕風吹動半醺酒此樂眞從天外來

題蕐下無相院西溪

張先

積水涵虛上下淸幾家門靜岸防平浮萍破處見山影小艇歸時聞艸聲入郭僧尋塵裏去過橋人似鑑中行已憑暫雨添秋色莫放修蘆儗目生

寄李朝請

範純仁

仕逾三黜信多艱名節常憂不自完幸賴聖明寛罪戾敢辭閒僻盡盤桓孟生墜甑何能顧貢氏塵冠豈復彈俸入𨿽貧家世事釡魚從此已稱丹

郊行卽事

程顥

芳原綠野恣行時春入遙山碧四圍興逐亂紅穿柳巷困臨流水坐苔磯莫辭盞酒十分醉只恐風花一片飛況是淸明好天气不妨遊衍莫忘歸

秋日偶成

程顥

閒來無事不從容睡起東牎日已紅萬物靜觀皆自得四時佳興與人同道通天地有形外思入雲煙變態中冨貴不滛貧賤樂男兒到此是豪雄

出潁口初見淮山

蘇軾

我行日夜向江海楓葉蘆花秋興長平淮忽迷天遠近靑山久與船低昻壽州已見白石塔短棹未轉黃茅岡波平風軟望不到故人久立煙蒼茫

新城道中

蘇軾

東風知我欲山行吹斷檐間積雨聲嶺上晴雲披絮防樹頭初日掛銅鉦野桃含笑竹籬短溪柳自揺沙水淸西崦人家應最樂煮芹燒筍餉春耕

和王斿

蘇軾

異時長怪謫仙人舌有風雷筆有神聞道騎鯨遊汗漫憶曾捫虱話悲辛气吞餘子無全目詩到諸郎尙絕倫白髮故交空掩卷淚河東注問蒼旻

次韻李修孺畱別

蘇軾

十年流落敢言歸魚鳥江湖只自知豈意靑天掃雲霧盡呼黃髮寄安危風流吾子眞前輩人物他年記一時我欲折繻畱此老緇衣誰作好賢詩

臥病逾月請郡不許復直玉堂十一月一日鏁院是日苦寒詔賜官燭法酒書呈同院

蘇軾

防霰疏疏防玉堂詞頭夜下攬衣忙分光禦燭星辰爛拜賜宮壺雨露香醉眼有花書字大老人無睡漏聲長何時卻逐桑楡暖社酒寒燈樂未央

和劉景文見贈

蘇軾

元龍本志陋曹吳豪气崢嶸老不除失路今爲噲等伍作詩猶似建安初西來爲我風黧靣獨臥無人雪縞廬畱子非爲十日飮要令安世誦亡書

王文玉挽詞

蘇軾

才名誰似廣文寒月斧云斤琢肺肝晏一生都臥病子云三世不遷官幽蘭空覺香風在宿艸何曾淚葉幹猶喜諸郎有曹志文章還復富波瀾

雪後書北臺壁二首

蘇軾

黃昏猶作雨纎纎夜靜無風勢轉嚴但覺衾裯如潑水不知庭院已堆鹽五更曉色來書幌半月寒聲落畫檐試掃北臺防馬耳未隨埋沒有防尖

城頭初日始翻鴉陌上晴泥已沒車凍合玉樓寒起粟光揺銀海生花遺蝗入地應千尺宿麥連云有幾家老病自嗟詩力退空吟冰柱憶劉義

往岐亭郡人潘古郭三人送余於女王城東禪莊

院

蘇軾

十日春寒不出門不知江柳已揺村稍聞決決流冰谷盡放靑靑沒燒防數畆荒園畱我住半缾濁酒待君溫去年今日闗山路細雨梅花正斷魂

侄安節遠來夜坐

蘇軾

南來不覺嵗崢嶸坐撥寒灰聽雨聲遮眼文書元不讀伴人燈火亦多情嗟予潦倒無歸日今汝蹉跎已半生免使韓公悲世事白頭還對短燈檠

祭常山回小獵

蘇軾

靑蓋前頭防皂旗黃茅岡下出長圍弄風驕馬跑空立趂兔蒼鷹掠地飛回望白雲生翠巘歸來紅葉滿徵衣聖朝若用西涼簿白羽猶能效一揮

次韻穆父尙書侍祠郊丘瞻望天光退而相慶引

滿醉吟

蘇軾

千章杞梓防雲天樗散誰収老鄭防喜气到君浮白裏丰年及我掛冠前令嚴鐘鼓三更月野宿貔貅萬竈煙太息何人知帝力歸來金帛防駢肩

樂全先生生日以鐵拄杖爲壽

蘇軾

二年相伴影隨身踏徧江湖艸木春擿石舊防猶作眼閉門髙節欲生鱗畏塗自衛眞無敵捷徑爭先卻累人遠寄知公不嫌重筆端猶自斡千鈞

新釀桂酒

蘇軾

搗香篩辣入缾盆盎盎春溪帶雨渾収拾小山藏社甕招呼明月到芳樽酒材已遣門生菜把仍叨地主恩爛煮葵羮斟桂醑風流可惜在蠻村

連雨江漲二首

蘇軾

越非岡頭云出山防牱江上水如天牀牀避漏幽人屋浦浦移家蜑子船龍捲魚鰕並雨落人隨雞犬上墻眠秪因樓下平堦水長記先生過嶺年

急雨蕭蕭作晚涼臥聞榕葉響長廊防明燈火耿殘夢半濕簾帷浥舊香髙浪隱牀吹甕盎闇風驚樹擺琳瑯先生不出晴無用畱向空堦滴夜長

桄榔杖寄張文潛時初聞黃魯直遷黔南範淳父

九疑也

蘇軾

睡起風淸酒在亡身隨殘夢兩茫茫江邊曳杖桄榔瘦林下尋苖蓽撥香獨步儻逄嶁令遠來莫恨曲江張遙知魯國眞男子獨憶平生盛孝章

夜坐逹曉寄子由

蘇軾

燈燼不挑垂暗蘂鑪香重撥上餘薰淸風欲發鴉翻樹缺月初升犬吠云閉眼此心新活計隨身孤影舊知聞雷州別乘應危坐跨海幽光與子分

六月二十日夜渡海

蘇軾

參橫斗轉欲三更苦雨終風也解晴雲散月明誰防綴天容海色本澄淸空餘魯叟乘桴意粗識軒轅奏樂聲九死南荒吾不恨玆遊奇絕冠平生

潤州露寺

沈括

丞相髙齋半艸萊舊時風月滿亭臺地從日月生時見眼到江山盡處回三國是非春夢斷六朝城闕野花開心隨潮水漫漫去流徧煙村半日來

感秋扇

蘇轍

團扇經秋似敗荷丹靑髣髴舊松蘿一時用捨非吾事舉世炎涼柰爾何漢代誰令収汲黯趙人猶復用亷頗心知懷袖非安處重見秋風愧恨多

寄黃幾復

黃庭堅

我居北海君南海寄鴈傳書謝不能桃李春風一杯酒江湖夜雨十年燈持家但有四立壁治病不蘄三折肱想得讀書頭已白隔溪猿哭瘴煙藤

寄上叔父夷仲

黃庭堅

艱難聞道有歸音部曲霜行璧月沈王春正月調玉燭使星萬里朝天心頗令山海藏國用乃見縣官卹民深經心隴蜀封疆守必有人材備訪尋

詠雪

黃庭堅

春寒晴碧來飛雪忽憶江淸水見沙夜聽疏疏還密密曉防整整復斜斜風回共作婆娑舞天乃能開頃刻花政使盡情寒至骨不妨桃李用年華

新諭道中寄元明

黃庭堅

中年畏病不舉酒孤負東來數百觴喚客煎茶山店遠防人秧稻午風涼但知家裏俱無恙不用書來細作行一百八盤攜上手至今猶夢繞羊腸

壺中九蕐

黃庭堅

湖口人李正臣蓄異石九東坡先生名曰壺中九蕐並爲作詩後八年自海外歸過湖口石已爲好事者所取乃和前篇以爲笑實建中靖國元年四月十六日明年當崇寜之元五月二十日庭堅系舟湖口李正臣持此詩來石旣不可復見東坡亦下世矣感嘆不足因次前韻

有人夜半持山去頓覺浮嵐防翠空試問安排蕐屋處何如零落亂雲中能廻趙璧人安在已入南柯夢不通賴有霜鐘難席捲袖椎來聽響玲瓏

郊丘從駕

彭汝礪

今嵗郊丘上始躬宿齋初出未央宮百年禮樂星辰爛萬國衣冠錦綉中精意與天相應接人心如水自流通聖時好作休成記今日誰爲太史公

喜聞中丞包公稱職有書

楊蟠

薛宣執法動朝廷丙魏如今亦有聲公道未亡猶可立世人不慣卻須驚幅員潤澤嘉謀進臺閣風流故事明時論已兼言責重莫教天下笑虛名

陪潤州裴如晦學士遊金山回作楊

蟠

世上蓬萊第幾洲長云漠漠鳥飛愁海山亂防當軒出江水中分繞檻流天遠樓臺橫北固夜深燈火見揚州廻船卻望金陵月獨倚牙旗坐浪頭

示諸君

徐積

古俗今時不用分只將虛實判澆淳養心有要先除僞入徳無難只用眞此道若從爲得路他岐如往是迷津我曹好尙𨿽迂闊最愛山夫共野人

次韻寇秀才寄下邳家兄

陳師道

少共千憂老一官中間毀譽兩茫然去畱有命眞如此俯仰從人卻未然故防江山供極目正將彊健入新年驚逢小杜風流勝信有衣冠不乏賢

次韻春懷

陳師道

老形已具臂膝痛春事無多櫻筍來敗絮不溫生蟣虱大杯覆酒著塵埃衰年此日乃爲客舊國當時只廢臺河嶺尙堪供極目少年爲句未須衰

東山謁外大父墓

陳師道

土山宛轉屈蒼龍下有槃槃一老翁萬木刺天元自直叢篁侵道更須東百年富貴只此見一代功名托至公少日拊頭期類我莫年垂淚向西風

寄泰州曾侍郎

陳師道

八年門第故違離千里河山費夢思淮海風濤眞有道麒麟圖畫豈無時今朝有客傳河尹是處逢人說項斯三徑未成心已具世間惟有白鷗知

夏日二首

張耒

長夏村居風日淸檐牙燕雀已生成蝶衣曬粉花枝午蛛网添絲屋角晴落落疏簾邀月影嘈嘈虛枕納溪聲久兩鬢如霜雪直欲漁樵過此生

棗徑畦經雨涼白衫烏防野人裝幽花避日房房斂翠樹含風葉葉涼養拙久藏姓字致身安事巧文章漢庭卿相皆豪傑不遇何妨白髮郎

元日

任伯雨

憶昔柬班賀紫宸和風佳气淨無塵龍墀初下觚稜日雉扇齊開玉座春接武九霄曾近侍投荒三載作流人窮通忤合𨿽天理俯仰尋思不爲身

聞趙正夫遷門下

鄒浩

促膝論心十二年有時忠憤淚潸然不聞一事拳拳救但見三臺每每遷天地豈容將計免國家能報乃身全它時防有相逢日解說何由復自賢

旅中諭懷

兪紫芝

白浪紅塵二十春就中奔走費光陰有時俗事不稱意無限好山都上心一靣琴爲方外友數篇詩當槖中金防須將爾同歸去家在碧溪煙樹深

寄蘇內翰

劉季孫

倦壓鰲頭請左符笑尋潁尾爲西湖二三賢守去非遠六一淸風今不孤四海共知霜鬢滿重陽曾挿菊花無聚星堂上誰先到欲傍金罇倒玉壺

望舊廬有感

葉濤

重來舊屋誰爲主江令蕭條嘆獨存已愧問人才知路更悲無柳可知門舟車到處成家宅嵗月惟驚長子孫孤客濫巾非得已故交零落與誰論【江令尋宅詩云見桐猶識井防柳尙知門】

題半隱堂

劉跂

一堂圖籍自陶冶三徑蕭蘭俱嵗華定非平恩許侯宅防是仲長公理家端居雅不煩屏當佳設頗嘗成咄嗟惟我身閒數來往防弦一泛卽生涯

晚登秋屏閣示杜氏兄弟

洪朋

病人湯熨暫時停謾向秋屏臺上行白日忽隨飛鳥去靑山斷處落霞明林間嘒嘒寒蟬急江上悠悠煙艇橫富貴功名付公等嗟予老矣負平生

答王立之惠書

潘大臨

歸自江南卽定居謾勞親友問何如剛腸肯爲藜羮轉病骨聊憑竹杖扶南圃上腴千樹橘東湖春水百金魚明年生計應堪說待倩君侯買異書

望西山懷駒父

李彭

去嵗湖湘賦凜秋聞君江國大刀頭百年防靣知幾遇十事欲言還九休照眼遙岑落懷袖過眉拄杖立汀洲莫言靑山淡吾慮誰料卻能生許愁

簡田升之時升之赴金陵

吳則禮

建業風流端可憐石城江色曉鮮鮮鳥窺漢節梅花底雨濕柂樓春水邊霜髮讐書有東觀錦嚢覓句屬南天枯腸不飽太官肉我種芋魁今十年

病後登快哉亭

賀鑄

經雨淸蟬得意鳴紅塵開處見歸程病來把酒不知厭夢後倚樓無限情鵶帶殘枝投古剎艸將野色入荒城故園又負黃蕐約但覺秋風鬢上生

宋文鑑卷二十五

欽定四庫全書

宋文鑑卷二十六

宋呂祖謙編

五言絕句

松江夜泊

鮑當

舟閒人已息林際月防明一片淸江水中涵萬古情

孤鴈

鮑當

寒多稻糧少萬里孤難進不惜充君庖爲帶邊庭信

江上漁者

範仲淹

江上往來人但愛鱸魚美君防一葉舟出沒風波裏

淮上遇風

範仲淹

一棹危於葉傍觀亦損神他時在平地無忽險中人

出守桐廬道中十首

範仲淹

隴上帶經人金門齒諌臣雷霆日有犯始可報君親

其二

君恩防山重爾命鴻毛輕一意懼千古敢懷妻子榮

其三

妻子屢牽衣出門投禍機寜知白日照猶得虎符歸

其四

分符江外去人笑似騷人不道鱸魚美還堪養病身

其五

有病甘長廢無機苦直言江山藏拙好何敢望天閽

其六

天閽變化地所好必眞龍軻意正迂闊悠然輕萬鐘

其七

萬鐘誰不慕意气滿堂金必若枉此道傷哉非素心

其八

素心愛雲水此日東南行笑解塵纓處滄浪無限情

其九

滄浪淸可愛白鳥鑑中飛不信有中落風塵化客衣

其十

風塵日已遠郡枕子陵溪始見神樂優優尾在泥

無弦琴

王琪

寂寞之淳音其爲樂至深應嫌皷腹者獨是撫弦琴

遠山

歐陽修

山色無遠近防山終日行峯巒隨處攺行客不知名

夏夜小亭有懷

梅堯臣

西南雨气濃林上昏月色寒影不隨人寥寥空露白

寒艸

梅堯臣

寒艸才變枯陳根已含綠始知天地仁誰道風霜酷

芳艸

王安石

芳艸知誰種緣堦已數叢無心與時競何苦綠蔥蔥

送望之赴臨江

王安石

黃雀有頭顱長行萬里餘想因居出守暫得免苞苴

溝港

王安石

溝港重重柳山坡處處梅小輿穿麥過狹徑礙桑回

梅花

王安石

墻角數枝梅淩寒獨自開遙知不是雪爲有暗香來

嵗寒

邵雍

松柏入冬殘方能見嵗寒聲須風裏聽色更雪中防

廬山三首

蘇軾

靑山若無素偃蹇不相親要識廬山靣他年是故人

其二

自昔懷淸賞神遊杳靄間如今不是夢眞个是廬山

其三

芒鞋靑竹杖自掛百錢遊頗怪深山里人人識故侯

蝸牛

蘇軾

腥涎不滿殻聊足以自濡升髙不知回竟作黏壁枯

讀史

蘇轍

江河浪如屋要須滄海容可憐狄仁傑猶復負婁公

遺老齋三首

蘇轍

久無叩門聲啄啄問何故田中有人至昨夜盈尺雨

其二

避事已謝客養性不防書書中多感遇掩卷輙長吁

其三

人言裏中舊獨有陳太丘文若命世人惜哉憂人憂陪謝師厚遊百花洲槃礡範文正公祠下道羊曇哭謝安事因讀生存蕐屋處零落歸山丘爲韻

黃庭堅

憶在昭陵日傾心用老成功歸仁祖廟政得一書生

其二

羊生但著鞭勿哭西州門故有不亡者南山相與存

其三

慶州自不惡借甚載聲蕐忠義無可憾公今有世家

其四

公歸未百年鸛巢荒古屋我吟殄瘁詩悲風韻髙木

其五

傷心祠下宇在時公燕處臨水不相猜江鷗防人語

其六

公有一杯酒與人同醉醒遺民能記憶欲語涕飄零

其七

委徑問謡俗髙丘省佃作昔遊非苟然今花幾開落

其八

在昔實方枘成公見圓機九原尙友心白首要同歸

其九

人去洲渚在春回花艸斑淸談直淵對發興如江山

其十

落日銜城壁祠東更一遊悲來惜酒少安得董糟丘

謫居黔南五首

黃庭堅

相望六千里天地隔江山十書九不到何用一開顏

其二

霜降水反壑風落木歸山冉冉嵗蕐晚昆虫皆閉關

其三

冷淡病心情暄和好時節故園音信斷遠郡親賔絕

其四

山郭燈火稀峽天星漢少年光東流水生計南枝鳥

其五

冥性齊遠近委順隨南北歸去誠可憐天涯住亦得

蠶婦

張兪

昨日到城郭歸來淚滿巾徧身羅綺者不是養蠶人

秦王纜船石

楊蟠

色陰長帶雨疑是白雲根欲問東巡事今猶不敢言

紈扇

張舜民

紈扇夲招風曾將熱時用秋來掛壁上卻被風吹動

鴈

陳師道

來往違寒暑飛鳴在稻粱未知溟海大不肯過衡陽

春日

崔鶠

落日不可盡丹林紫谷開明明遠色裏歷歷暝鴉回

題績溪雪峯樓

崔鶠

題詩最髙處不爲付人防記著今朝勝山明松雪寒

嵗暮書堂

汪革

霜重堦鋪紈風凜肌生粟心莊耳目淸思慮無由俗

長安在何許二首

賀鑄

長安在何許疑在靑天上矯首遡西風浮雲斷人望

又

長安在何許疑在白日下徘徊天一隅蕐月生新夜六言

題舒州山谷寺石牛洞

王安石

水冷冷而北出山靡靡而旁圍欲窮源而不得竟悵望以空歸

題西太一宮

王安石

柳葉鳴蜩綠暗荷花落日紅酣三十六陂煙水白頭想見江南

四賢吟

邵雍

彥國之言鋪陳晦叔之言簡當君實之言優遊伯淳之言條暢四賢洛陽之望是以在人之上有宋熈寜之間大爲一時之壯

獨坐

文同

不報門前賔客已収案上文書獨坐水邊林下宛如故里閒居

相如

文同

相如何必稱病靖節奚須去官就下其誰不許如愚是處皆安

鷺鷥

避雨竹間防防迎風柳下翻翻靜依寒蓼如畫獨立晴沙可憐

題鄭防畫夾三首

黃庭堅

子母猿啼槲葉山南山北危機世故誰能樗裏彀中皆是由基

惠崇煙雨歸鴈坐我瀟湘洞庭欲喚扁舟歸去故人言是丹靑

折葦枯荷共晚紅橊苦竹同時睡鴨不知飄雪寒雀四顧風枝

蟻蝶圖

黃庭堅

胡蝶防飛得意偶然畢命网羅羣蟻爭収墜翼策勲歸去南柯

有惠江南帳中香者戲作

黃庭堅

螺甲割昆侖耳香材屑鷓鴣班欲雨鳴鳩日永下帷睡鴨春閒

子瞻寄和復答

黃庭堅

迎燕溫風旎旎潤花小雨斑斑一炷煙香得意九衢塵裏偸閒

和髙子勉

黃庭堅

句法俊逸淸新詞源廣大精神建安數六七子開元才兩三人

登山望海

張耒

鳥去蒼煙古木人歸綠野孤舟信美𨿽非吾土消憂且復登樓

寜浦書事

秦觀

揮汗讀書不已人皆怪我何求我豈更求聞逹日長聊以銷憂

宋文鑑卷二十六

欽定四庫全書

宋文鑑卷二十七

宋呂祖謙編

詩【七言絕句】

新蟬

冦凖

寂寂官槐雨乍晴髙枝防帶夕陽明臨風忽起悲秋思獨聽新蟬第一聲

書河上亭壁

冦凖

暮天寥落凍雲垂一望危亭欲下遲臨水數村誰畫得淺山寒雪未銷時

離京日作

冦凖

致君才業本無能戀闕情懷老不勝行過龍津重回首曈曨初日上觚稜

寄傳逸人

張詠

當年失腳下漁磯苦戀明朝未得歸寄語巢由莫相笑此心不是愛輕肥

赴闕日過申州經石子鎭驛

鄭文寶

得罪先朝出粉闈五原功業有誰知年深放逐無人識白雪闗頭一望時

菊

韓丕

造化功夫豈異端自緣開晚少人防若敎總似陶潛眼肯向芳春賞牡丹

題河陽後城平嵩閣

李迪

南指嵩髙北太行大河中出貫靈長君王不恃金湯險自有仁防結萬方

水亭秋日偶書

林逋

巾子峯頭烏臼樹防霜未落已先紅憑欄髙防復下防半在石池波影中

自作壽堂因作一絕志之

林逋

湖外靑山對結廬墳前修竹亦蕭疏茂陵它日求遺槁猶喜曾無封禪書

上王相公

魏野

聖朝宰相年年出君在中書十四秋西祀東封俱已畢好來相伴赤松遊

天華寺

呂夷簡

賀家湖上天華寺一一軒牕向水開不用閉門防俗客愛閒能有幾人來

漁者

郭震

江柳防風顰翠黛山花著雨濕燕脂卻收短棹拈長笛一葉舟中仰靣吹

老卒

郭震

老來弓劍喜離身說著沙場更愴神任使將軍全得勝歸時須少去時人

云

郭震

聚散虛空去復還野人閒處倚笻防不知身是無根物蔽月遮星作萬端

觀藏珠

夏竦

敏手機心頗自安遮藏有路巧千般主公當面無因見只怕旁人冷眼防

睢陽

夏竦

海鴈橋邊春水深略無塵土到花陰亡情不管人知否自有沙鷗信此心

松江

陳堯佐

平沙渺渺煙蒼蒼菇蒲才熟楊柳黃扁舟系岸不忍去秋風斜日鱸魚鄕

華淸宮

陳堯佐

百首新詩百意精不尢妃子不尢兵爭爲一向傷前事都爲明皇恃太平

酬阮逸詩卷

鮑當

木有毫端水有源漸成盤錯始潺湲右丞畫筆多平淺平淺應知近自然

行色

司馬池

冷於陂水淡於秋逺陌初窮見渡頭賴得丹靑無畫處畫成應遣一生愁

雪中

晏殊

平臺千里渇商霖內史憂民望最深衣上六花非所好畝間盈尺是吾心

讀史

謝濤

百年奇特幾張紙千古英雄一窖塵惟有炳然周孔教至今仁義浸生民

秋夕北樓

石延年

秋霽露華淸帶水月明天色白連河夜防澄景生防動瑟瑟層颸上下波

題龍興寺老栢院

張在

南鄰北捨牡丹開年少尋芳去又回惟有君家老栢樹春風恰似不曾來

答永叔問客

王琪

班班疎雨寒無定皎皎圓蟾望欲闌應在浮雲盡深處更憑絲竹一催防

端午帖子詞二首

歐陽修

楚國因讒逐屈原終身無復入君門願因角黍詢遺俗可鑑前王惑巧言

嘉辰共喜沐蘭湯毒沴何須采艾禳但得臯防調鼎鼐自然災祲變休祥

溫成皇后閤春帖子詞

歐陽修

內助從來上所嘉新春不忍見新花君王念舊憐遺族長使無權保厥家

樵者

歐陽修

雲際依依認舊林斷崖荒磴路難尋西山望見朝來雨南澗歸時渡處深

謝判官幽谷種花

歐陽修

淺深紅白宜相間先後仍須次第栽我欲四時攜酒去莫教一日不花開

對雪憶往歲錢塘西湖訪林逋三首梅堯臣

昔乘野艇向湖上泊岸去尋髙士初折竹壓籬曽礙過卻穿松下到茅廬

旋燒枯栗衣猶濕去愛峯前有徑開日暮更寒歸欲懶無端撩亂入船來

樵童野犬迎人後山葛棠棃案酒時不畏尖風吹八牖更教牀畔覓防夷

淮中晚泊犢頭

蘇舜欽

春陰垂野艸靑靑時有幽花一樹明晚泊孤舟古祠下滿川風雨防潮生

暑中閒詠

蘇舜欽

嘉果浮沈酒半醺牀頭書冊亂紛紛北軒涼吹開疎竹臥防靑天行白雲

夏意

蘇舜欽

別院深深夏簟淸石橊開徧透簾明樹陰滿地日卓午夢覺流鶯時一聲

防燭

孫復

六龍西走入崦嵫寂寂華堂漏轉時一寸丹心如見用便爲灰燼亦無辭

書汜水闗寺壁

王安石

汜水鴻溝楚漢間跳兵走馬百重山如何咫尺商於地便有園公綺季閒

漢武

王安石

壯士悲歌出塞頻中原蕭瑟半無人君王不負長陵約直欲功成賞漢臣

張良

王安石

漢業存亡俯仰中畱侯於此每從容固陵始議韓彭地復道方圖雍齒封

曹參

王安石

束髮河山百戰攻白頭富貴亦成功華堂不著新歌舞卻要區區一老翁

諸葛武侯

王安石

慟哭楊顒爲一言余風今日更誰傳區區庸蜀支吳魏不是虛心豈得賢

讀唐書

王安石

志士無時亦少成中才隨世就功名並汾諸子何爲者坐與文皇立太平

懷張唐公

王安石

直諒多爲世所排有懷長向我前開暮年惆悵誰知此南陌東阡獨往來

南浦

王安石

南浦東岡二月時物華撩我有新詩含風鴨緑粼粼起防日鵞黃裊裊垂

初夏卽事

王安石

石梁茅屋有彎碕流水濺濺度兩陂晴日暖風生麥气緑陰芳艸勝花時

光宅寺【梁武帝宅也其北齊安隔淮齊武帝宅宋典人在其北】

王安石

齊安孤起宋興前光宅相仍一水邊蜂蟻紛爭今不見故窠遺垤尙依然

悟眞院

王安石

野水縱橫潄屋除午牕殘夢鳥相呼春風日日吹香艸山北山南路欲無

示公佐

王安石

殘生傷性老耽書年少東來復起予各據槁梧同不寐偶然聞雨落堦除

邵平

王安石

大下紛紛未一家販繒屠狗尙雄誇東陵豈是無能者獨傍東門手種瓜

讀漢書

王安石

京房劉向各稱忠詔獄當時迹自窮畢竟論心異恭顯不妨迷國略相同

臺城寺側獨行

王安石

春山撩亂水縱橫籬落荒畦艸自生獨往獨來山下路筍輿防得緑陰成

雜詠

王安石

烏石崗頭躑躅紅東江柳色漲春風物華人意曾相値永日畱連艸莽中

揚子

王安石

儒者陵夷此道窮千秋止有一揚雄當時薦口終虛語賦擬相如卻未工

範增

王安石

鄛人七十漫多奇爲漢敺民了不知誰合軍中稱亞父直須推讓外黃兒

杏花

王安石

垂楊一逕紫苔封人語蕭蕭院落中獨有杏花如喚客倚墻斜日數枝紅

韓子

王安石

紛紛易盡百年身舉世何人識道眞力去陳言誇末俗可憐無補費精神

省中

王安石

萬事悠悠心自知彊顏於世轉參差移牀獨臥秋風裏靜防蜘蛛結网絲

溝西

王安石

溝西直下防芙蕖葉底三三兩兩魚若比濠梁應更樂近人渾不畏舂鉏

歸庵

王安石

稻畦藏水緑秧齊松鬛初亁尙有泥縱蹇尋岡歸獨臥東庵殘夢午時雞

封舒國公

王安石

桐鄕山逺復川長紫翠連城碧滿隍今日桐鄕誰愛我當時我自愛桐鄕

北山

王安石

北山輸緑漲橫陂直塹回塘灔灔時細數落花因坐久緩尋芳艸得歸遲

壬戌正月晦復至齊安

王安石

風暖柴荊處處開雪幹沙靜水洄洄意行卻得前年路防盡梅花防竹來

書何氏宅壁

王安石

有興提魚就公煮此言𨿽在已三年皖終負幽人約空對湖山坐惘然

金陵卽事三首

王安石

水際柴門一半開小橋分路入靑苔背人照影無窮柳隔屋吹香並是梅

結綺臨春歌舞地荒溪夾巷兩三家東風漫漫吹桃李非復當時林外花

昏黒投林曉更驚背人相喚百般鳴柴門長閉春風暖事外還能見鳥情

定林

王安石

定林靑木老參天橫貫東南一道泉六月杖藜尋石路午陰多處弄潺湲

孟子

王安石

沈魄浮魂不可招遺編一讀想風標何妨舉世嫌迂濶故有斯人慰寂寥

孔光

李泰伯

王莽欲爲先與艸董賢將過自迎門省中樹木何閒事卻對妻孥不肯言

酴醿

韓維

平生爲愛此香濃仰面常迎落架風每至春歸有遺恨典刑猶在酒杯中

潁國龎公挽詞

李師中

獨立無朋但任眞不持聲勢掩君親若將坤體論臣道公是朝廷第一人

負暄閒眠

仲訥

茅檐晴日暖於春一枕鈞天樂事新滿眼繁花皆得意午眠安穩卻無人

夜深吟

王令

叩幾悲歌涕滿襟聖賢千古我如今凍琴弦斷燈靑暈誰防男兒半夜心

登樓三首

狄遵度

道之不行乘桴浮赴河蹈海成今遊春歸應到嶺北樹日出先照天南樓

羣山南走失所往百川東逝玆其窮天低水國疑將壓人過月塘愁欲空

莎靑石細淺見底天空雲淡無一毫波間圓月照不動海上淸風來最髙

讀司馬君實撰呂獻可墓志

鄭獬

一讀斯文淚寫襟摩天直气萬千尋知君不獨悲忠義又有兼憂天下心

途次葉縣覩千葉桃花

陶弼

三月官桃滿上林一花千萼費春心葉公城外襄河北一樹無人色更深

登潮月亭

陶弼

渡頭人語知潮上下防南江東北流試引輕防學歸去茶山溪淺卻回舟

對花有感

陶弼

得莫欣欣失莫悲古今人事若花枝桃紅李白薔薇紫問著春風自不知

宋文鑑卷二十七

欽定四庫全書

宋文鑑卷二十八

宋呂祖謙編

詩【七言絕句】

天人

邵雍

羲軒堯舜𨿽難復湯武相更尙可循事旣不同時又異也由天道也由人

禁煙畱題錦屏山下

邵雍

春半花開百萬般東風近日惡摧殘可憐桃李性溫厚吹盡都無一句言

懶起

邵雍

在記不記夢覺後似愁無愁情倦時擁衾側臥未忺起簾外落花撩亂飛

送蘇修撰赴闕四首

張載

秦於今未息肩髙蕭從此法相沿生無定業田疆壞赤子存亡任自然

道大寧容小不同顓愚何敢與機通井疆師律三王事請議成功器業中

闔辟天機未始休袗衣胝足兩何求巍巍只爲蒼生事彼美何嘗與九州

出異歸同禹與顏未分黃閣與靑山事機爽忽秋毫上聊驗天心語黙間

別館中諸公

張載

九天宮殿郁岧嶤碧瓦參差逼絳霄藜藿野心𨿽萬里不無忠戀向淸朝

聖心

張載

聖心難用淺心求聖學須專禮法修千五百年無孔子盡因通變老優遊

老大

張載

老大心思久退消倒巾終日面岧嶤六年無限詩書樂一種難忘是本朝

有喪

張載

有喪不免道終非少爲親嫌老爲衰舉世只知隆考妣切思不見我心悲

土牀

張載

土牀煙足防衾暖瓦釡泉幹豆粥新萬事不思溫飽外漫然淸世一閒人

芭蕉

張載

芭蕉心盡展新枝新捲新心暗已隨願學新心養新徳旋隨新葉起新知

貝母

張載

貝母階前蔓百尋雙桐盤繞葉森森剛彊顧我蹉跎甚時欲低柔警寸心

題解詩後

張載

置心平易始通詩逆志從容自解頥文害可嗟髙叟固十年聊用勉經師

怪石

黃庻

山嵬水怪著薜荔天祿辟邪眠莓苔鉤簾坐對心語口曾見漢唐池館來

白雲庵

黃庻

白雲無種滿地生有時出山爲雨露老僧惆悵望雲歸盡日庵前自來去

偶成

程顥

雲淡風輕近午天傍花隨柳過前川旁人不識予心樂將謂偸閒學少年

送呂晦叔赴河陽

程顥

曉日都門颭斾旌晚風鐃吹入三城知公再爲蒼生起不是尋常刺史行

贈司馬君實

程顥

二龍閒臥洛波淸今日都門獨餞行願得賢人均出處始知深意在蒼生

題館壁

劉攽

壁門金闕倚天開五見宮花落古槐明日扁舟江海去卻從雲气望蓬萊

山堂偶書

唐詢

在處煙雲早晚生自疑呼吸气皆靈十年夢寐江山裏今見江山入戶庭

冬至日遊吉祥寺

蘇軾

井底防陽回未回蕭蕭寒雨濕孤荄何人更似蘇夫子不是花時肯獨來

唐道人言天目山上俯視雷雨每大電但聞雲中如嬰兒聲殊不聞雷震也

蘇軾

已外浮名更外身區區雷電若爲神山頭只作嬰兒防無限人問失箸人

陳季常所蓄朱陳村嫁娶圖二首蘇

軾

何年顧陸丹靑手畫作朱陳嫁娶圖聞道一村惟兩姓不將門戶買崔盧

我是朱陳舊使君勸耕曾入杏花村而今風物那堪畫縣吏催錢夜打門【朱陳村在徐州蕭縣】

春日

蘇軾

鳴鳩乳燕寂無聲日射西潑眼明午睡醒來無一事只將春睡賞春晴

贈劉景文

蘇軾

荷盡已無擎雨蓋菊殘猶有傲霜枝一年好景君須記最是橙黃橘緑時

望湖樓醉書二首

蘇軾

黒云翻墨未遮山白雨跳珠亂入船捲地風來忽吹散望湖樓下水如天

放生魚鼈逐人來無主荷花到處開水枕能令山俯仰風船解與月徘徊

望海樓晚景二首

蘇軾

橫風吹雨入樓斜壯觀應須好句誇雨過潮平江海碧電光時掣紫金蛇

靑山斷處塔層層隔岸人家喚欲譍江上秋風晚來急爲傳鐘鼓到西興

書雙竹湛師房

蘇軾

暮鼓朝鐘自擊撞閉門孤枕對殘缸白灰旋撥通紅火臥聽蕭蕭雪打

王莽

蘇軾

漢家殊未識經綸入手功名事事新百尺穿成連夜井千金購得解飛人

金橙徑

蘇軾

金橙縱復里人知不見鱸魚價自低須是松江煙雨裏小船燒薤搗香韲

霜筠亭

蘇軾

解籜新篁不自持嬋娟已有歲寒姿要防凜凜霜前意須待秋風粉落時

中秋月

蘇軾

暮云收盡溢淸寒銀漢無聲轉玉盤此生此夜不長好明月明年何處防

梅花二首

蘇軾

春來幽谷水潺潺的皪梅花艸棘間一夜東風吹石裂半隨飛雪渡闗山

何人把酒慰深幽開自無聊落更愁幸有淸溪三百曲不辭相送到黃州

南堂

蘇軾

掃地燒香閉閤眠簟紋如水帳如煙客來夢覺知何處掛起西牕浪接天

書李世南所畫秋景

蘇軾

人間斤斧日瘡痍誰見龍蛇百尺姿不是溪山曽獨往何人解作掛猿枝

題澄邁驛通潮閣

蘇軾

餘生欲老海南村帝遣巫陽招我魂杳杳天低鶻沒處靑山一髮是中原

歸計

沈括

住山人少說山多空只年年憶薜蘿不是自心應不信眼前歸計又蹉跎

姑熟

沈括

新晴渡口百花香石子池頭鴨防黃卷幔夕陽畱不住好風將雨過梅塘

靜居

李宗易

大都心足身還足只恐身閒心未閒但得心閒隨處樂不須朝市雨雲山

虞姬墓

蘇轍

布叛增亡國已空摧殘羽翮自令窮艱難獨與虞姬共誰使西來敵沛公

秋祀髙禖

蘇轍

幹徳年中初一新頹垣破瓦委荊榛興亡舉墜干戈際閒暇方知國有人

題陽闗圖

黃庭堅

斷腸聲裏無形影畫出無聲亦斷腸想得陽闗更西路北風低艸見牛羊

題李伯時畫嚴子陵釣灘

黃庭堅

平生久要劉文叔不肯爲渠作三公能令漢家重九鼎桐江波上一絲風

北

黃庭堅

生物趨功日夜流園林才夏麥先秋緑陰黃鳥北簟付與來禽安石橊

和謝公定河朔漫成

黃庭堅

漢時水占十萬頃官寺民居皆濁河豈必九渠忘故道直緣穿鑿用工多

梅福隱居

黃庭堅

吳門不作南昌尉上疏歸來朝市空笑拂巖花間塵世故人子是國師公

次韻子瞻延英入侍

黃庭堅

延和西路古槐陰不隔朝宗夙夜心公有胸中五色綫平生補衮用功深

戲題小雀捕飛防畫扇

黃庭堅

小虫心在一啄間得失與世同輕重丹靑妙處不可傳輪扁斵輪如此用

竹枝歌二首

黃庭堅

竹竿坡面蛇倒退摩圍山胡孫愁杜鵑無血可續淚何日金雞赦九州

命輕人鮓甕頭船日瘦鬼門闗外天北人墮淚南人笑靑壁無雞聞杜鵑

答聞善二首

黃庭堅

公擇醉面桃花紅人百忤之無慍容萃老夜闌傾數斗焚香黙坐日生東

陶令捨中有名酒無夕不爲父老傾四坐歡欣觀酒徳一燈明暗又詩成

病起荊江亭卽事

黃庭堅

成王小心似文武周召何妨略不同不須要出我門下實用人材卽至公

臺下

沈遼

石梅落落欲黃時細雨蒙蒙暗不開數日不行臺下路不知江水過山來

宿濟州西門外旅館

晁端友

寒林殘日欲棲烏壁裏靑燈乍有無小雨愔愔人假寐臥聽疲馬齕殘芻

召試學士院

王欽臣

翠木陰陰白玉堂長年來此試文章日斜奏罷長楊賦閒拂塵埃防畫墻

題淺沙泉

黃履

欄低沙淺一寒雨不增深旱不亁要識有源爲可取餘波更向大江防

次韻答學者

陳師道

太阿無前鋒不缺鉛刀不堪供一切至柔繞指剛則折善而藏之光奪月

寄都下故人示王子安

陳師道

湖海相忘日自疎經年不作一行書世間惟有韓康伯肯爲淵明住世余

絕句

陳師道

裏中餽杏得嘗新馬上逢花始見春勤苦著書如作吏世間枉是最閒人

贈吳氏兄弟

陳師道

得失媸妍只自知略容千載有心期恨君不識金華伯何處如今更有詩

絕句

陳師道

書當快意讀易盡客有可人招不來世事相違每如此好懷百歲幾回開

經筵大雪不罷講二首

呂希哲

水晶宮殿玉花零防綴宮槐臥素屏特勑下簾延墨客不因風雪廢談經

彊記師承古道先無窮新意出陳編一言有補天顏動全勝三軍賀凱旋

曽防

呂大鈞

函丈從容問且酬展才無不至諸侯可憐曾防推鳴瑟獨對春風詠不休

題宣州後堂壁

張耒

過雨山亭暑气防老人猶未試生衣滿園閒緑無人到春日南風燕子飛

栢武公

張耒

北徵談笑縛姚公靜掃諸陵見洛嵩不用登髙笑夷甫正緣此輩使君雄

絕句

張耒

風掉浮煙匝地回雨將濃翠撲山來晚涼鼓角三吹罷夕照江天萬里開

漫成

張耒

閉門春風作往還誰家有花堪醉眠柳腰楡防爭入眼江海一枝逺如天

北郊

呂大臨

村北磽田久廢耕試投嘉谷望秋成天時地力難前料萬粒須期一粒生

送劉戶曹

呂大臨

學如元凱方成癖文似相如反類俳獨立孔門無一事惟傳顏氏得心齋

題驛舍

盧秉

靑山白髮病參軍旋糶黃糧買酒尊但得有錢畱客醉也勝騎馬傍人門

送呂子進

張舉

籬鷃云鵬各有程匆匆送別未忘情恨君不在蓬籠底共聽蕭蕭夜雨聲

守闗

劉季孫

晨雞三叫未開闗畱滯行人更解鞍卻上月明髙處立曉風吹靣作淸寒

題李世南畫扇

蔡肇

野水潺潺平落澗秋風瑟瑟細吹林逢人抱甕知村近隔塢聞鐘覺寺深

自嘆

任伯雨

當年言路亦逡巡白簡靑蒲十一人半斥炎荒半除籍而今無一預朝紳

感古二首

任伯雨

一言借諭資鐘防意在張華亦已深大抵知言由飬气可憐晉武有蓬心

指鹿姦謀豈偶然都緣人事不由天要知左右皆言馬只爲當時殺正先

途中

張公庠

一年春事又成空擁鼻防吟半醉中夾路桃花風雨過馬蹄無處避殘紅

張辟疆

劉防

老畫駸駸不可攀風流依約片言還小兒若悟他年事肯復生心涕淚間

春日村居

崔鶠

春艸門前已沒靴更無人過野人家離離細竹時聞雨淡淡疏簾不隔花

讀漢書

鮑欽止

漢公事業比阿衡純用詩書至太平它日何人頌功徳至今嘲笑亦諸生

垂虹亭

米黻

斷雲一葉洞庭帆玉破鱸魚霜破柑好作新詩繼桑薴垂虹秋色滿東南

題泗濵南山石壁曰第一山

米黻

京略風沙千里還船頭出汴翠屏間莫論衡霍撞【平聲】星斗且是東風第一山

杜牧

田晝

弟病兄孤失所依當時書語最堪悲豈圖乞得南州後卻限尋芳去較遲

墨子

田晝

末學紛紛自有師能言兼愛我猶疑定知已駕雲梯後卻悔初心注染絲

見降羌感事

晁詠之

沙場尺箠致羌渾玉陛朝趨雨露恩自笑百年家鳯闕一生腸斷國西門

暮雨

謝薖

晚雨墻東暗緑槐淸陰亭院鎖莓苔委堦紅藥將春去防水靑荷與夏來

雨中謾成

謝薖

東風渾作勒花寒寂寞林塘不受防玉板鶴翎俱未識梨梢空有涙闌干

村老

馬存

肉死皮亁垂鬢絲尋暄扶杖向東籬文王沒後無人問直至而今大半饑

自齊山借舟泛湖還家

曹緯

十里平湖漫不流晚風吹浪打行舟定知歸得侵燈火家在菇蒲最盡頭

茅塘馬上

賀鑄

壯圖忽忽負當年回羨農家過我賢水落陂塘秋日薄仰眠牛背防靑天

宋文鑑卷二十八

欽定四庫全書

宋文鑑卷二十九

宋呂祖謙編

詩【雜體】

星名

二十八宿歌贈無咎

黃庭堅

虎剝文章犀解角食未下元奇禍作藥材根柢罹斸掘蜜蜂奪房抱饑渇有心無心材慧死人言不如曳尾衛平哆口無南箕斗柄指日江使噫狐腋牛衣同一燠髙丘無女甘獨宿虛名挽人受實禍累棊旣危安處我室中凝塵散髮坐四壁矗矗見天下奎蹄曲隈取脂澤婁豬艾豭彼何擇傾腸倒胃得相知貫日食昴終不疑古來畢命黃金臺佩君一言等觜觿月沒參橫惜相違秋風金井梧桐落故人過半在鬼錄柳枝贈君當馬防歲晏星回觀盛徳張弓射雉武且力白鷗之翼沒江波抽弦去軫君謂何

人名

和蕭十六

孔平仲

式防子嘆歸期滯疎鐘皓月僧睡滿郭丹楓已送秋李白桃紅春又至綠楊朱戶鎖娉婷燕趙壹笑誰相親紅顏回盼能溺人有若大川無際涘吾曹操行薄雲天去險就平當擇地嚴君平昔敎諸子肯向贑江爲此事勿損仁義縱歡娛力與主張興廢墜不才彊使酬杜詩搦管能令言鄙志

郡名

郡名詩呈呂元鈞

孔平仲

相人觀久逺要且視資質酒酸本多甘絹敗爲少密公家渭川後端亮气不屈播移𨿽裔土寧妥如舊蓽優遊歸孔聖坎防笑趙壹儻來等榮辱所遇順勞逸道閤接談賔文房散書帙當其泰定時海宇更無物耳目並已忘何心蘄冕黻忽聞韶曲奏更覺巴音失溫純比金玉淸越勝琴瑟似追少陵步眞得建安骨從今益淬厲及此舒長日唱酬安敢同心欽但齋栗

藥名

登湖州銷暑樓

陳亞

重樓肆登賞豈羨石爲廊風月前湖近軒半夏涼罾靑識漁浦芝紫認仙鄕卻恐當歸闕靈臺爲別傷

荊州卽事五首

黃庭堅

四海無逺志一溪甘遂心牽牛避洗耳臥著桂枝陰前湖後湖水初夏半夏涼夜闌鄕夢破一鴈度衡陽垂空靑幕六一一排風開石友常思我預知子能來幽澗泉石綠閉門聞啄木運柴胡奴歸車前掛生鹿雨如覆盆來平地沒牛膝回望無夷陵天南星斗濕建除

重贈徐天隱

黃庭堅

建極臨萬邦稽古陛下聖除書日月下有耳家相慶滿意見升平父老扶杖聽平生所傳聞似仁祖徳性定鼎百世長櫜弓均夷靜執事當在朝官冷殊未稱破帽風欹欹簡易不騎乘危顚相扶持泉石共嘲詠成樂澗河中傲世似未敬收潦下秋船期公拜嘉命開元命觀事身得見全盛閉門長蓬蒿或許老夫病

八音

八音歌答黃魯直

晁補之

金蘭況同心莫樂新相知石田罹淸霜念此百艸腓絲防煮繭吐士聽憤悱語竹馬非妙齡美人恐遲暮匏系魯東家今君尙天涯土膏待陽癉气至如咄嗟革薄不可廓士迫下流惡木無松栢心蠍處螻蟻托

四聲

還鄕展省道中作四聲詩寄豫章僚友

孔平仲

蕭灘波潺湲巴丘山崔嵬江天如相迎風吹浮雲開思鄕人皆然惟子頻歸來松楸彌靑鮮舂容生泉臺久雨水陡長泱漭似海廣葦底解小艇曉起蕩兩槳早飯野篠下鳥語靜愈響有酒我不飲引領但子想四際又暮夜意詣尙未到繋纜坐樹防嘒嘒厭聚噪徑步气尙瞑岸嘯韻自報內顧自慰幸比歳屢拜掃執熱逼入伏一葉益局促日落月欲出豁若脫桎梏木色郁碧幄竹節削綠玉赤腳踏白石宿泊得沐浴

藏頭

寄賈宣州

孔平仲

髙防當年喜得曹日陪宴衎自忘勞力回天地君應憊心狹乾坤我尙豪豕亥論書非素學子孫幹祿有東臯十年求友相知寡分付長松防短蒿

呈章子平

孔平仲

玉駱聲華星斗傍方州投老憩甘棠木逃剪伐枝長碧石耐鐫磨性有常巾禇藏經勤問學子孫傳業富文章十年流落歸何暮日聽除書侍玉皇

藥名離合四時

春

孔平仲

艸滿南園綠靑靑復間紅花開不掃地錦繡逕相通

夏

漿寒飲一石蜜液和巖桂心渇望天南星河粲垂地

秋

參旗掛防木通夕涼如水銀漢耿半天河橋瞑煙紫

冬

雪片擁頹垣衣裘冷如甲香醪不滿榼藤枕倚殘臈回紋

泊鴈

王安石

泊鴈鳴深渚收霞落晚川柝隨風斂陣樓映月低漠漠汀帆轉幽幽岸火然壑危通細路溝曲繞平田一字至十字

詠竹

文同

竹竹森寒潔緑湘江濵渭水曲帷幔翠錦戈矛蒼玉心虛異眾艸節勁逾凡木化龍杖入仙陂呼鳯侶鳴神谷月娥巾帔靜苒苒風女笙竽淸簌簌林間飲酒碎影揺鐏石上圍棊輕陰覆局屈大夫逐去徒悅椒蘭陶先生歸來但尋松菊若論檀欒之操無敵於君欲圖瀟灑之姿莫賢於僕

兩頭纎纎

兩頭纎纎二首

張舜民

兩頭纎纎織女梭半白半黒右軍鵞腷腷膊膊石子坡磊磊落落大風歌

兩頭纎纎蠒綰絲半白半黒蠅蠧之腷腷膊膊母赴兒磊磊落落忠臣詞

五雜組

五雜組四首

孔平仲

五雜組垂衣裳往復來就桀湯不獲已翦夏商

五雜組花木春往復來江湖人不獲已議和親

五雜組錦繡段往復來隨陽鴈不獲已猶仕宦

五雜組朝霞明往復來車馬行不獲已方用兵

了語不了語

了語

孔平仲

公餗欲成忽覆鼎銀缾汲絕還沈井乳虎咆哮落深穽靑劍一揮防人頸

不了語

孔平仲

無言以手尋佩環寒暑疊運雕朱顏八駿踏地幾時徧六龍駕日何年閒

難易言

難易言二首

蘇舜欽

擬把鉛刀伐丹桂欲坐眢井攀靑天排羅嬰兒拒九虎未若以道幹貴權

地上拾芥亦細碎掌里數丈猶苦辛脫使擿丸下峻阪未若以財而發身

聯句

劍聯句【範仲淹歐陽修滕宗諒】

聖人作神兵以定天下厄【範】蚩尢發靈機幹將搆雄績【歐】槖籥天地開鑪冶陰陽辟【滕】南帝輸火精西皇降金液【歐】炎炎昆岡熒洶洶洪河擘【範】雷電助意气日月淪精魄【滕】神气不在天錯落就三尺【歐】直淬臨溪泉橫磨太行石【歐】雄雌威並立晝夜光相射【範】提攜風雲生指顧煙霞寂【滕】堅剛正人心耿介志士迹【歐】初疑成夏鼎魑魅世所適【滕】又若引吳刀犀象謂無隔【範】截波虯尾滑脫浪鯨牙直【歐】頑水掛陰雷皎月乘孤隙【歐】河角起彗气云罅露秋碧【範】曉鐔星斗爛夜匣飛龍宅【範】舞酣霰雪回彈俊球琳擊【滕】鮮揺霅水光膩亂湘山色【滕】靑蛟渇雨瘦靑虺蟠霜脊【歐】淸髙鏘以鳴寒姿堅且澤【範】鬼類防影響佞黨摧肝膈【歐】一旦防神武四海屠凶逆【範】周王奉天討商郊千里赤【歐】楚子揚軍聲秦師萬首白【範】祥輝冦吳楚殺气橫燕易【範】與君斬鼇足八極停震虩【歐】翁辱刜鵬翼三辰增煥赫【範】莫使化猿翁辱我爲幻惑【範】莫使暴虎人屈我執仇敵【滕】尊嚴侯冠冕左右舞干戚【歐】功成不可畱延年空霹靂【範】

風琴聯句【謝濤希深梅堯臣聖兪】

竅竹漏天風張擬嶧桐佳名從此得妙響未曽窮【希深】夜靜危臺上人閒皎月中依依聽不足秋露滿蘭叢【聖兪】

悲二子聯句【蘇舜元才翁蘇舜欽子美二子謂穆修淩孟陽】

有客自逺方來以二子說穆子疾病初家事巨細缺鄰人苦其求【才翁】醫師久已決案杯小大空布被旁午裂余喘尙能鼓【子美】老慣知已結目淒望羊髭防反蝟茁憂酸系餘生【才翁】圓曲勿自悅吾屬何流離眾人方艸竊淩子久道路【才翁】十口著羈屑恰旅重江間正値大饑節旣無裏飯交【子美】疾走繼麤糲又無執漿人及時沃括渇惜哉殞天命【才翁】痛焉在親絰帝胡生爾身世復稱其傑胸伏气萬丈【子美】腸貯怨百折艱難泊風波憔悴墮霜雪久僕勤龍鐘【才翁】弱女癡防文隨寒餓空道與煙焰滅魂兮竟何歸【子美】去矣不得別長府豈無財莫濟醫藥切太倉豈無粟【才翁】莫解腹腸熱天子聖在上海內淸欲澈伊人胡不官【子美】旣死安得活朝靑與暮紫神喜天下軋昂車與怒馬【才翁】門滿道不絕之子苟間側斯民乃貪餮髙亢世弗親【子美】方嚴鬼所掣敢言才足珍寧免否來齧思潛涙輒抽【才翁】慘舊面成耋舉目此牢落側身今鄙媟箴言耳空虛【子美】險論口卼臲作詩告石梁聊以慰寒骨【才翁】

地動聯句【蘇舜元舜欽叔才舜元舊字也】

大荒孟冬月【叔才】末旬髙舂時日腹昏盲倀【子美】風口鳴嗚咿萬靈困陰戚【叔才】百植嗟陽衰濃寒有勝气【子美】大凍無敗期六指忽揺拽【叔才】羣蹠初奔馳丸銅落蟾吻【子美】始異張渾儀列宿犯天紀【叔才】預驗漢志辭民甍函鼓舞【子美】禁堞彊崩離坐駭市聲死【叔才】立怖人足踦坦途重車僨【子美】急傳壯馬欹陵阜動撫手【叔才】礫塊當揚箕停污有亂浪【子美】僵木無靜枝眾啄不暇息【叔才】沓嶂驚欲飛踴搭撼鐸碎【子美】安流蕩舟疲倒壺防午漏【叔才】顚巢駭眠鴟居人眸子【子美】行客勞觸兒南北頓鯈忽【叔才】西東播戎夷四鎭一毛重【子美】百川寸涔微斗藪不知大【叔才】軒輊主者誰共工豈復愁【子美】富媼安得爲寧無折軸患【叔才】頓易崩山悲眾蟄不安土【子美】羣毛難麗皮驚者去靡所【叔才】僕或如見擠轟雷下檐瓦【子美】決玉傾倉粢雙顚太室吻【叔才】四躍宸庭螭萬宇變旋室【子美】百城如轉機念此大菑患【叔才】必由政瘕疵勝祉勇厥气【子美】孤陽病其威傳是下乘上【叔才】亦曰尊屈卑夫惟至靜者【子美】猶不可保之況乃易動物【叔才】何以能自持髙者恐顚墜【子美】下者當鎭綏天戒豈得慢【叔才】肉食宜自思變省孽可息【子美】損降禍可違願進小臣語【叔才】兼爲丹扆規偉哉聰明主【子美】勿遺地動詩【叔才】

集句

送吳顯道

王安石

五湖大浪如銀山問君西遊何當還以手撫膺坐長嘆空手無金行路難丈夫意有在吾徒且加餐屏風九疊云錦張千峯如連環上有橫河斷海之浮雲可望不可攀飛空結樓臺動影褭窕沖融間沛然乘天遊下防塵世悲人寰泊舟潯陽郭去去翔空廓君今幸未成老翁衰老不復如今樂

戲贈湛源

王安石

恰有三百靑銅錢憑君爲算小行年坐中亦有江南客自斷此生休問天

與北山道人

王安石

可惜昂藏一丈夫生來不讀半行書子云識字終投閣幸是元無免破除

示蔡天啟

王安石

身著靑衫騎白馬日馳三百尙嫌遲心源落落堪爲將卻是君王未備知

烝然來思

王安石

烝然來思送程公也公來以薧麋饋我我飲餞之率西水滸故作是詩

念我獨兮亦莫我顧烝然來思程百休父我有旨酒爾殽伊脯酌言醻之式歌且舞不畱不處適彼樂土言秣其馬率西水滸有客宿宿於時語語山有喬松江有渚式遄其歸不我與作此好歌倡予和女

集杜詩句【寄孫元忠】

孔平仲

君不見瀟湘之山衡山髙八月秋髙風怒號艸木黃落龍正蟄哀鴻獨叫求其曹男兒生無所成頭皓白漂零已是滄浪客呼兒覓紙一題詩此心炯炯君應識

宋文鑑卷二十九

欽定四庫全書

宋文鑑卷三十

宋呂祖謙編

騷【如騷者亦附】

山中之樂

歐陽修

佛者惠勤余杭人也少去父母長無妻子以衣食於佛之徒往來京師二十年其人聰明材智亦嘗學問於賢士大夫今其南歸遂將窮極吳越甌閩江湖海上之諸山以肆其所適予嘉其嘗有聞於吾人也於其行也爲作山中之樂三章極道山林間事以動蕩其心意而卒反之正其辭曰

江上山兮海上峯藹靑蒼兮杳防叢霞飛霧散兮邈乎靑空天鑱鬼削兮壁立於鴻防崖懸磴絕兮險且窮穿雲渡水兮忽得路而不知其深之幾重中有平田廣谷兮與世隔絕猶有太古之遺風泉甘土肥兮鳥獸雝雝其人麋鹿兮旣壽而丰不知人間之幾時兮但見艸木華落爲春冬嗟世之人兮曷不歸來乎山中山中之樂不可見今子其往兮誰逢

丹莖翠蔓兮巖壑玲瓏水聲聒聒兮花气蒙蒙石巉巉兮橫路風颯颯兮吹松云冥冥兮雨霏霏白猿夜嘯兮淸風朝日出兮林間澗谷紛兮靑紅千林靜兮秋月百艸香兮春風嗟世之人兮曷不歸來乎山中山中之樂不可得今子其往兮誰從

梯崖架險兮佛廟仙宮耀空山兮郁穹隆彼之人兮固亦目明而耳聰寵辱不幹其慮兮仁義不被其躬防長松之蓊蔚兮借纎艸之丰茸苟其中以自足兮忘其服乎而顚童自古智能魁傑之士兮固亦絕世而逃蹤惜天林之甚良兮而自棄於無庸嗟彼之人兮胡爲老乎山中山中之樂不可久遲子之返兮誰同

逐伯彊文

劉敞

寶元三年予羇旅淮南醫來言曰今玆歲多疾疫予因作文以逐伯彊伯彊厲也能爲疫者故逐之

皇皇上天兮后土浩浩厥生孫繁兮其地甚溥陶陶仲夏兮艸木蕃蕪鳥獸孳息兮我民樂胥我民孔靈兮上帝是仁天子聖兮百工日新上無粃政兮下無悖人鄰里其集兮樂哉欣欣伯彊何爲兮孰畀以政反世五福兮持極以令我民不怡兮旣爽其盛黒白瞀兮孰察其正謂壽反夭兮謂康反病仁義無益兮苟且爲幸嗟爾伯彊兮其獨何心絕世和气兮俾民不任上天孔神兮大徳曰生天不可長罔兮民不可久侵天誅誠加兮安所避雷公驅兮風伯逝嗟爾伯彊兮何所詣南有蠻兮爲冦爲逋西羌戎兮恃艱自虞天子孔仁兮靡焉畢屠伯彊往兮代天伐誅嗟中國兮不可久畱子不去兮顚倒思予

屈原嘏辭

劉敞

梅聖兪在江南作文祝於屈原譏原好競渡使民習尙之因以鬭傷溺死一歲不爲輒降疾殃失愛民之道其意誠善也然競渡非屈原意民言不競渡則歲輒惡者訛也故爲原作嘏辭以報祝明聖兪禁競渡得神意

維時仲夏吉日維午神歆旣祠錫辭以嘏曰朕之初皇揆於度嘉朕以名終身是守抑豈不淑不幸逢遇離湣被憂天不可訴宗國爲墟寧取自賊朕爲忍生豈不永年悁悁荊人是拯是憐赴水蹈波疚不廢旃旣招朕魂巫祝背先豈朕是私將徳是傳淪胥及溺初亦不悛其後風靡民益輕死匪朕之心是豈爲義婦弔其夫母傷其子人訊其端指予以詈予亦念之其本有自昔朕婞直不爲眾下世予尙之謂予好怒昔朕不容自投於江世予尙之謂予棄躬旣習而鬭旣逺益繆被朕僞名污朕以咎朕生不時亂世是遘民之秉彞嘉是直道從仁於井朕亦不取汝禁其俗幸懷朕忠好競以誣一何不聰我實鬼神民焉是主其祀其禱予之所厚予懼天明焉事戲豫予憫橫流焉事競渡予懷堯舜焉事狎侮汝維賢人曾不予怒徇俗雷同譏予以好履常徇直切諫盡節人神所扶未必皆福去邪卽正何以有罰曽非予懷可禁其爲毋使佞臣指予爲戒錫爾多福畀爾龎眉使爾忠言於君畢宜

釋謀

王安石

云冥冥兮蔽日風浩浩焉吹沙出予馳兮不得魂獨處兮咨嗟嗟天地兮無窮暑與寒兮相客以短褐兮憂親孰知予兮孔棘維抱闗兮擊柝乃予仕兮所宜祿可辭兮尙冒養孰割兮方虧豈吾事兮固拙寧我辰兮獨悖信物黠兮有制尙可侔兮內外

寄蔡氏女子

王安石

建業東郭望城西堠千嶂承宇百泉繞霤靑遙遙兮纚屬綠宛宛兮橫逗積李兮縞夜崇桃兮炫晝蘭馥兮眾植竹娟兮常茂柳靑綿兮含姿松偃蹇兮獻秀鳥跂兮下上魚跳兮左右顧我兮適我有班兮伏獸感時物兮念汝遲汝歸兮攜幼

九誦

鮮於侁堯祠

車轔轔兮廟堧鼓坎坎兮祠下竽琴兮並奏潔時修兮防祠事瑤華爲饌兮沆瀣爲漿象籩玉豆兮金鼎煌海珍野蔌兮雜錯而致誠神之來兮風雨蕭蕭前驅於畢兮上有招搖羽林爲衛兮虹霓爲旗鳯凰左右兮擾伏蛟螭神之降兮金輿靈欣欣兮肸蠁徳難名兮覆幬千萬年之不忘

舜祠

道歷山兮逶蛇思古人兮感嘆並儲胥兮肅止仰曾云兮晻曖獸何鳴兮林中鳥何悲兮山上木何爲兮不剪艸何爲兮茂暢帝之神兮在天帝之徳兮在人物具兮四海心精兮一純采秀實兮山間摘其毛兮澗底玉醴湛兮瓊茅希修雜兮蘭樂備兮九奏鳯舞兮儀韶人駿奔兮如在君卒享兮神交

周公

噫嗟兮文公巋然兮祕宇悵王室兮多難獨勤勞兮左右四國流言兮衝人不知東徵問罪兮慆慆不歸大電以風兮天威震驚弁啟金縢兮衮衣有光公之心兮大成文武公之子兮建侯啟土山川兮附庸奄鳬繹兮蒙萬子孫兮承祀億兆人兮仰止惟天子之嘆嗟兮不復見於寤寐何莽新之假攝兮文姦言而欺一世造作詭故而戕劉兮亦亟殄宗而絕嗣公之聖而徳協天兮何妄人之輒自擬俾其顚而不終兮天實表公衷而警後肅進拜於廟堂兮宜奉時之牲酒鼓鐘兮在宮琴瑟兮在堂神之格兮樂享民欣欣兮不忘

孔子

曲阜兮遺墟先師兮闕裏神髣髴兮如在涕潺湲兮不已窮天地兮一人掲日月而照臨生無萬乘之位兮三千之徒心服而四來嗟愚陋之不明兮乃商賜之爲疑羌紛紛其妄作兮悖道違義而弗自知顧六藝之折衷兮取捨縱橫而協於道後世苟輕肆於胸臆兮必遽貽於詬病三綱立而五教明兮實治世之宏矩履厚地而戴髙天兮胡一日之可捨宜萬齡之廟貌兮春秋不乏其時祀合仁義以爲冠兮結忠信而爲佩集道徳以爲裳兮服文章而爲帶列籩豆爲左右兮蘋藻牲牢而潔肥酌玉醴以爲酒兮錯瓊瑤而爲粢升堂而北面兮望冕旒之巍巍惟神明之降鑑兮洞精神其來歆

嶽神

云蓊蔚兮山之巓瞻嶽靈兮望靑天嶄巖崷崪兮磅礡無垠巄嵸嵂勃兮寧一以爲仁艸木雜而羅生兮人不可名鳥獸蕃而走集兮虞不能知因髙錯事兮道此躋陛登岱勒成兮胡爲而七十二君齊余心兮不外髙余冠兮甚偉擷芳杜兮爲衣掇紫芝兮作佩栢實兮松華石髓兮蘭英蕙肴陳兮玉案明水湛兮淸尊誠拳拳兮不解寐接神兮怳若有言嵩髙峻極兮生甫與申周道將明兮宣以中興水旱不常兮虫螟以災稼穡卒荒兮民生流離勞來安集兮之子之功祐此下民兮寧遺神羞

河伯

淸秋方初兮霪雨降而無時舊坊弗治兮河水泛濫而爲災潏汨沸渭兮澎湃奔波而霈來崩騰覆溺兮夫豈河伯之不仁汗漫千里兮蕩然室閭耄稚驚號兮丘冢爲家蛟螭憤怒兮魚鼈縱橫黿鼉馳騖兮鳬鶩飛翔皇天無親兮視聽以民五序參差兮咎極以滋聖惟唐堯兮固遭橫流臣有舜禹兮輿心所依禦災拯溺兮九敍可歌四凶遂去兮二人以陛天地平成兮海隅蒙福白馬玉璧兮非神之欲

箕子

偉夫子之正諒兮適遭世以離尢悼祖宗之累積兮大命顚而逢憂忠良屏逺兮讒諛寖昌神在塗兮虺蟒升堂紫鸞笯置兮鴆羽飛揚騶虞潛遁兮豺虎縱橫江籬鉏割兮鉤吻日滋芳荃不禦兮蔓艸難圖比干剖心兮天子佯狂蒙以正兮大明其傷靈修不察兮國以云亡舊邦維新兮武功以成囚奴釋辱兮作賔於王九疇演繹兮大法以彰五事欽明兮君道日隆彞倫攸敍兮庻政其凝朝鮮分封兮夷貊化行傳國中山兮蕃子以孫廟貎有嚴兮祀典攸存歲時奉事兮斯千萬年

防子

肇公孫之璇源兮元鳥降而生商並禹稷之聖賢兮實惟桓撥之王歷嬀姒之世數兮道日躋於武湯始伐罪於仇餉兮人怨咨而徯來顧寛仁之宜民兮天俾式於九圍諒除殘而代虐兮猶云徳之有慙賴燕翼於孫謀兮治克舉於三宗老成不怨於不以兮隱處不傷於厄窮世四十有六而下衰兮豈天命之將隳實遭家之不嗣兮顧麗色之惟防念社稷之顚傾兮七廟無所憑依帝眷在於有周兮抱祭器而焉歸𨿽白馬之見廟兮聊血食於商丘偉夫子一言兮誠有取於三仁

雙廟

旄頭光芒兮戎馬馳海水沸蕩兮鯨鯢飛煙塵蔽日兮殺气昏金鼓轟天兮山嶽奔小國不守兮大國顚傾王侯戮辱兮虵豕肆行二公仗義兮捍賊睢陽析骸易子兮並力小城勢窮力殫兮外無救兵亡身徇國兮寧屈虎狼仰天視日兮气以揚揚衣纓不絕兮貌如平生旅遊馳驅兮歷此舊都致詞雙廟兮涕泗不收惟忠與孝兮死義爲尢遭世擾擾兮適履其憂訏謀顚置兮邊將怙功尾大權移兮三鎭握兵忠賢在野兮讒邪肆意女謁內用兮戚臣外圯紀綱日紊兮典刑日弛胎禍階亂兮誰執其咎義士沒身兮沈寃莫置猗歟二公兮行人歔欷

上淸辭

蘇軾

君胡爲兮山之幽顧宮殿兮久淹畱又曷爲一朝去此而不顧兮悲此空山之人也來不可得而知兮去固不可得而訊也君之來兮天門空從千騎兮駕飛龍星辰兮役太歲儼晝降兮雷隆隆朝發軫兮帝庭夕弭節兮山宮壙有妖兮虐下土精爲星兮气爲虹愛流血之滂沛兮又嗜瘧癘與螟防嘯盲風而涕淫雨兮時又吐旱火之煙融禦帝命以下討兮建千仞之修鋒乘飛霆而追逸景兮歙砉掃滅而無蹤忽崩播其來防兮走海嶽之神公龍車獸鬼不知其數兮旗纛晻靄而冥蒙漸俯傴以旅進兮鏘劍佩之相礱司殺生之必信兮知上帝之不汝容旣約束以反職兮退戰栗而愈恭澤充塞於四海兮獨淡然其無功君之去兮天門開款閶闔兮朝玉臺羣僊迎兮塞云漢儼前導兮紛後陪歷玉階兮帝迎勞君良苦兮馬虺隤閔人世兮迫隘陳下土兮帝所哀返瓊宮之嵯峨兮役萬靈之喧豗黙淸淨以無爲兮時節狩於斗魁詣通明而獻黜陟軫蕩蕩其無回忽表裏之煥霍兮光不燭於九陔時遊目以下覽兮五嶽爲豆四海爲杯俯故宮之千桂兮若毫端之集埃來非以爲樂兮去非以爲悲謂神君之旣返兮曾顏咫尺之不違陞祕殿以內悸兮魂凜凜而上馳忽寤寐以有得兮沐浴而獻辭是耶非耶臣不可得而知也

黃泥阪辭

蘇軾

出臨臯而東騖兮並聚祠而北轉走云堂之陂陁兮歷黃泥之長阪大江洶以左繚兮雲濤之舒捲艸木層累而右附兮蔚柯丘之蔥蒨余旦往而夕還步倚徙而盤桓𨿽信美不可居兮苟娯余於一盼余幼好此奇服兮襲前人之詭幻老更變自哂兮悟驚俗之來患釋寶璐而被繒絮兮雜市人而無辧路悠悠其莫往來兮守一席而窮年時遊步逺覽兮路窮盡而旋反朝嬉黃泥之白雲兮暮宿雪堂之靑煙喜魚鳥之莫余驚兮幸樵蘇之我嫚初被酒以行歌兮忽放杖而醉偃艸爲茵而塊爲枕兮穆華堂之淸晏紛墜露之濕衣兮升素月之團團感父老之呼覺兮恐牛羊之子踐於是蹶然而起起而歌曰月明兮星稀迎余往兮餞余歸歲旣晏兮艸木腓歸來歸來兮黃泥不可以久嬉

南山之田

王令

南山之田兮誰爲而蕪南山之人兮誰敎墮且來者何爲兮徑者誰趾艸漫靡兮不種何自始吾往兮無耜吾將歸兮客我止要以田兮寄於治我耕淺兮谷不遂耕之深兮石撓吾耒吾耒撓兮嗟耕難雨專水兮日專旱借不然兮穎以秀螟懸心兮螣開目我𨿽力兮功何有𨿽然不可以已兮寧時我違而我不負

我思古人

王令

我所思兮忽古今之異時生玆世以爲期欲勿思而柰何獨斯人之弗見故永懷而自歌樂吾行之舒舒忽忘世之汲汲睇萬里以自騖兮豈寧俯以效拾載重道遠兮予欲行而誰與累九鼎以自重兮固尫之不舉矯身以爲衡兮權世之重輕廣道以爲路兮聽人之來去

山中辭

王令

山中兮何遊登彼山兮樂夫髙棄吾馬兮取步降吾車兮足兩屨石當道兮行旁木礙上兮下俯曾蹈險之非艱聊憑髙而下顧何所視之乃牛而獨見之如鼠彼侏侏者出其下兮曾其身之非傴於嗟怛兮離婁之死則已古不較其爲短長兮何獨計其髙下山之髙兮崔嵬山之路兮百折而千回趨前行而就攙笑顧後使推之彼遊者誰兮何以子之車來

江上辭

王令

江之水兮東流溯湍流兮寄吾舟舟無袽兮載函重風乘波兮棹人用濟不濟兮柰何橫中流兮涕滂沱來何爲兮不待今𨿽嗟兮安悔舟方乘兮人不吾以覆且溺兮我同人死江之水兮東流濟欲濟兮何由水浸浸兮灘露暮濤下兮夜潦收舟不行兮推之於陸力不足兮汗顏行無由兮塗足時不逝兮柰何歸日暮兮塗逺風髙兮水波行躊躇兮竚望聊逍遙兮永歌江之水兮東流沿湍流兮望歸舟舟來歸兮何時步芳洲兮濯足陟南山兮采薇江風波兮日暮望夫人兮未來江之水兮東流沿湍流兮望歸舟風滔滔兮浪波若嗟往者兮未還惜行人兮將去去何道兮歸何時執子手兮牽子衣行何如兮來復濟豈無兮它時

放言

狄遵度

惘兮忽長不樂兮安極眺平野兮千里坐空館兮四壁對寒日兮蒼莽披勁風兮淒栗鳥悲鳴兮羣防艸離披兮路塞嗚呼物之生天地間𨿽大小參差不齊然其材亦各有所適艸木不以防而廢其用陵丘不以大而專其職獨人事豈不然亦由玆而可識性之稟旣有賢愚之異位之設亦有貴賤之隔使大小各得盡其材譬一體之和懌及年嵗之未暮兮思欲竭其所得曷獨求已之爲兮顧泯然者可惻古之聖賢固臒瘁而不敢暇兮畏天命之誅殛天之賦已以是材兮敢不奉而驚惕嗚呼而今而後用與不用吾將繋之於天在已之有固斯須而不敢斁

幽命

沈括

山木嘯兮云幽幽秣我歸馬兮無爲久畱江鼯翔兮雨漫漫回予車兮水漸幰仲何爲兮中野澹將洋兮疎駕目逰兮形畱郁逍遙兮日下瀉瀑兮流觀舞節兮浩望駟黃戾兮靡騁旋吾輪兮焉往不我虛兮斯辰思何爲兮鞅掌

題禹廟壁

劉彞

皇祐二年秋予自閩由太末登天臺川陸間行至於郡凡數千里觀山澤之可樹殖者或荒瀦焉田畝之可畎澮者或漫滅焉自剡而西遇雨數日農田甚丰垂獲而遭霖潦之害春夏斯民饑莩瘝瘠未起者重因是水予心哀焉嗚呼宜樹殖而荒瀦凍餒之源也宜畎澮而漫滅水旱之道也天地非不生且育然而吾民重罹饑困贊乎化育之道未至焉耳夜過鑑湖人指南山而告曰禹廟也予具冠帶瞻望內起恭肅不覺感嘆泣下旣而欲志其事厥明次於防稽之門遂寫屋壁其歌曰地生財兮天生時聖賢之贊育兮咸適其宜畎澮距川兮川距海水旱罔至兮民無凍饑畝田是起兮帝載以熙萬世永賴兮胡不踐履而行之嗚呼禹乎誰知予心之增悲

詆風穴

劉攽

背崧右洛兮維汝泱泱左界韓鄭兮前關魯陽陵丘曼延兮土膏脈良生植遂茂兮厥夭且長咨飄風兮胡很而狂乘冬肆威兮怒號以常通晝旦夕兮日月奪光宇宙昏惑兮顚倒黃折枝排根兮松桂毀傷沖空動楗兮披戶登堂獸亡其曹兮鴻鵠失翔問誰尸之兮厎此不祥曰玆穴之詭異兮竊神之機幽崄窮奇兮狹中不夷鼓舞蜚亷兮招搖南箕平居無事兮淫樂而爾爲歷九州而遐觀兮孰樂土其若此獨蠻夷之僻陋兮乃自古記之矣邈炎洲之荒忽兮汨大海其千里上霧下潦兮墊隘瘴癘魑魅羣遊兮樂人之死蓄爲颶風兮防毒疵癘扶濤駕山兮舟航糜毀歷日旋時兮然後得已西極曠蕩兮陰磧無垠流沙不波兮瀚海無泉五穀不生兮蓬棘蓁蓁熱風之來兮天地翳昏觸肥爲瘠兮四肢若燔亦幸有老駞之先知兮嗚呼而告言歸命野獸兮厪焉得存彼鬼方之幽明昧兮固宜以然慨中土之與鄰不避不偏胡宂神之忍兮固蔽以頑用夏變夷兮至於髦蠻外百里而不同兮玆邑獨爲匪民帝之髙居兮臨照在下虎豹服仁兮九閽莫阻巫咸上愬兮帝命斯許巨靈誇娥兮幹其絕膂拔山投石兮北海之渚大野夷爽兮八風攸敍號令專一兮莫予莫侮蒙常聖時兮維民所取宂神𨿽悔兮夫孰閔汝

弔王右軍宅辭

錢公輔

晉王右軍宅辭越之蕺山爲浮圖而繪像存焉好事者猶能指墨池鵝池之遺迹而表識其上予嘗恨東南山之佳水之勝多奪於浮圖氏而衣冠隱淪無一人得之者旣過右軍宅擲文以弔之曰

晉去今兮千齡未余彼山峩兮晉賢人之故居故居泯其幾時兮今變化於浮圖嗚呼傷哉絕云巍岡蔥蔥蒼蒼竹茂艸美煙髙气長古松蓊兮虯盤怪石呀兮虎驤前稽嶺之橫峙兮下鑑水之輝光逺市井之喧卑兮據城壘之低昂春可遊而縱望兮夏可息而淒涼秋可登而感槪兮冬可處而樂康無一時之不得宜兮環一目而周四方眞孤髙之所廬兮非醜族之能當生宜形體之放浪兮死宜魂魄之棲藏嗚呼傷哉彼靈何之兮黙不聞一怪與一祥果無知兮徒結塞予之中腸果有知兮奚坐視緇徒之賊戕將後葉之湮淪兮無能振其祖芳抑亂離之薦遭兮百易主而百亡吾固弗得而知兮玆涕泗而徜徉嗟道之衰兮異姓類蠧侵而日昌嗟越之雄兮豈防一丈夫之勇剛如可贖兮𨿽萬金可捐萬室可償胡恬夷而莫醜兮往往助資其棟梁聊捐文於山之側兮將鑱石乎洲之堂嗟嗟越人窮千萬春兮宜吾文之弗忘

解雨送神曲

李常

怒風兮揚塵日爍石兮將焚水泉竭兮厚地裂嘉谷槀兮孰薅且耘神龍兮靈壑挹淸波兮幽濆鳴鼉鼓兮舞神覡庻下鑑兮霈祥氛

觸石兮山巓倐四騖兮天邊驚霆怒兮電熾翻河漢兮繩懸黍離離兮發嘉穗壠髙下兮水潺湲讙吾人兮拜貺請奉事兮無有窮年

肅旂斾兮先驅咽簫笳兮擁歸輿椒醑甘兮牲幣潔如肸蠁兮爲之踟躕瞻前山兮嵯峨指去路兮縈紆神徳大兮報無以稱徒感涕兮長吁

超然臺詞

文同

方仲春之盎盎兮覽艸木之菲菲胡怫郁於餘懷兮悵獨處而無依陟危譙以騁望兮丘阜嶊崣而參差窮莽蒼以極視兮但浮陽之輝輝忽揚飇以晦沬兮灑气霾於四垂躓余之所行兮混混其安之蛻余神以遐騖兮控泬寥而上馳辟晻曖以涉澒洞兮揮霓旌而掉云旗擺長彗以夭矯兮從宛虹之委蛇曳采旒以役朱鳯兮駕瓊輈而驅翠螭涉橫潢以出沒兮歷大曤而蔽虧翀萬里以一息兮俯九州而下窺有美一人兮在東方去日久兮不能忘凜而潔兮岌而長服忠信兮被文章中皦皦兮外瑯瑯蘭爲襟兮桂爲裳儼若植兮奉圭璋戢光耀兮祕芬芳賈世用兮斯捲藏遊物外兮肆猖狂余將從之兮遙相望回羊角兮指龍骯轉嵎夷兮蹴扶桑笴參山兮聊徜徉下超然兮拜其旁顧有問兮言非常忽掉頭兮告以祥使余脫亂夭之罔兮解逆物之韁已而釋然兮出有累之場余復僊僊兮來歸故鄕

濓溪詩

黃庭堅

舂陵周茂叔人品甚髙胸中灑落如光風霽月好讀書雅意林壑初不爲人窘束世故權輿仕籍不卑小官職思其憂論法常欲與民決訟得情而不喜其爲小吏在江湖郡縣蓋十五年所至輒可傳任司理參軍運使以權利變具獄茂叔爭之不能投告身欲去使者斂手聽之趙公閱道號稱好賢人有惡茂叔者趙公以使者臨之甚威茂叔處之超然其後乃寤曰周茂叔天下士也薦之於朝論之於士大夫終其身其爲使者進退官吏得罪者自以不寃中歲乞身老於湓城有水發源於蓮花峯下潔淸紺寒下合於湓江茂叔濯纓而樂之築屋於其上用其平生所安樂嫓水而成名曰濓溪與之遊者曰溪名未足以對茂叔之美𨿽然茂叔短於取名而惠於求志薄於徼福而厚於得民菲於奉身而燕及防嫠陋於希世而尙友千古聞茂叔之餘風猶足以律貪則此溪之水配茂叔以永久所得多矣茂叔諱惇實避厚陵奉朝請名攺惇頥二子壽燾皆好學承家求余作濓溪詩思詠潛徳茂叔𨿽仕宦三十年而平生之志終在丘壑故餘詩詞不及世故猶髣髴其音塵

溪毛秀兮水淸可飯羮兮濯纓不漁民利兮又何有於名弦琴兮觴酒寫溪聲兮延五老以爲壽蟬蛻塵埃兮玉雪自淸聽潺湲兮鑑澄明激貪兮惇薄非淸蘋白鷗兮誰與同樂

津有舟兮蕩有蓮勝日兮與客就閒人聞拏音兮不知何處散髮醉髙荷爲蓋兮倚芙蓉以當妓霜淸水寒兮舟著平沙八方同宇兮雲月爲家懷連城兮佩明月魚鳥親人兮野老同社而爭席白雲防頭兮與南山爲伍非夫人攘臂兮誰余敢侮

明月篇贈張文潛

黃庭堅

天地具美兮生此明月陞白虹兮貫朝日工師告余曰斯不可以爲佩棄捐櫝中兮三歲不防霜露下兮百艸休抱此耿耿兮與日星遊山中人兮招招耕而食兮無卹榛艾蓁蓁前吾牛兮疻不可更扶淺耕兮病歲深耕兮石嬰耜登山兮臨川雉得意兮魚樂小風兮吹波從其友兮尾尾日下兮川遊射雉兮喪餘一矢佳人兮潔齊悵何所兮行媒南山有葛兮葛有本我羞餔兮以君之鉏來

秋風三疊寄秦少遊

邢居實

秋風夕起兮白露爲霜艸木憔悴兮竊獨悲此眾芳明月皎皎兮照空房晝日苦短兮夜未央有美一人兮天一方欲往從之兮路茫登山無車兮涉水無航願言思子兮使我心傷

秋風淅淅兮云溟溟防梟晝號兮蟋蟀夜鳴歲月䢐邁兮忽如流星少壯幾時兮老冉冉其相仍展轉反側兮從夜逹明悵獨處此兮誰適爲情長歌激烈兮涕泣交零願言思子兮使我心恨

秋風浩蕩兮天宇髙羣山逶迆兮溪谷寂寥登髙望兮不自聊駕言適野兮誰與遊遨空原無人兮四顧蕭條猿狖與伍兮麋鹿爲曹浮雲千里兮歸路遙願言思子兮使我心勞

華淸宮詞五首

田晝

帝將汰兮般樂睠名山兮華薄羌誰爲兮雲中眇殿兮戍削飛檐兮防防綉栭兮錯棁颺壁門兮扣砌承桂柱兮璇跋梅有壇兮椒有苑燠芳蓮兮水澹澹睎組岫兮晃朗建明珠兮直上彤樓兮綠閣瑤壇兮羽幄犬羊兮西淸鹿得名兮山客殷復殷兮夷城駕繚復繚兮女墻下儼龍旌兮鳯蓋怳而明兮忽而曖與女獵兮河曲金爲羈兮玉爲勒與女席兮天涯霓爲裳兮羽爲衣望夫君兮餘思樂不極兮告我以不歸悵千秋兮若此時不可兮屢得

有美一人兮心所歆被姣服兮纎躡英朝與出遊兮夜忘歸山之樊兮羅百司鉤膺兮陸續五貴般兮相屬沬灑駒兮騖寶軸諸娣從之兮兩大國犀屏兮象筵墮珥兮委鈿捐珠琲兮霧散裛蘭气兮宛延霞冠兮翠佩壑巾防兮云之際合眾艷兮儵爚轉淸矑兮流涕歈音兮眇眇芳塵兮縹縹騁祕樂兮天中播鐘虡兮夾陳盤兮羯鼓壎篪髙張兮紛緜緜而來下奄四海兮黷侈君之心兮未已邑裏移兮朝防遷光葳防兮列貂蟬顧文葆兮屓屭悄不愕兮不言陣玉座兮金雞錫之帶兮十圍夫人自秉兮美質蹇何爲兮爾疑

浴芳華兮瑤池待夫人兮未來忽中變兮偃蹇拓九闗兮洞開郁勃兮駓駓防駿駿兮奔螭摐鉟鼓兮蔽野戈鋋動兮拂霓操吾矛兮反吾逐兵接腋兮車接轂帝順動兮將焉薄屠云駒兮徹丰屋龍轙兮華輈和鸞兮啾啾擁周衛兮失次旂旗紛兮九斿臣鄰兮嬪禦俇攘兮載路鈿扇兮揄翟魚須笏兮赤繶舄騰駕君兮逶遲憑余怒兮不夷踠美人兮道曲悵羽袖兮襹朝弛鞅兮山阿夕流憩兮江滸折瓊枝兮蕙將以遺兮無所歌汾寫兮悲秋風邑邑兮餘愁欻與爾兮目結心騷屑兮顧懷

天兵合兮詟羣凶銷氛沴兮奏膚公皇穆穆兮來歸盍將疑兮層官秋風兮颸颸紅實兮離離泯無人兮迹絕敝紫殿兮金扉霜霑庭兮月侵墀蹇罘罳兮失玻瓈愴石澑兮激濯芳葩兮儼如昔錦鳬兮繡鶩思柔匹兮妍嫮溟海阻兮太息魂之來兮秋之夕涕焭焭兮增悲敕所思兮爲余翳之解幃袂兮玉體謂芬馨兮可佩促而衽兮原中遺而履兮行路覽故處兮猶疑徒丹楹兮延佇

秣余馬兮脂余車歲二月兮西南䢐登朝元兮騁望興廢忽兮愁予龍坰兮亹亹淸川兮彌彌浮綠樹兮中天非云非煙兮眇如薺蔚丰壤兮气沖融疇隴靜兮芳卉明灼袨服兮雅艷發組繪兮鮮榮祥光兮繞繚紅霓回氛兮海收潦軼咳語兮曾穹薄飛欒兮下眺撫華淸之巨麗兮孰轉踵而失之望秦陵之陂陁兮羌鬱鬱而蔽之驪之山兮畢之原丘累累兮艸芊芊諒前世兮俱盡余又悲兮有唐

宋文鑑卷三十

欽定四庫全書

宋文鑑卷三十一

宋呂祖謙編

詔

幸西京詔

盧多遜

定鼎洛邑我之西都燔柴泰壇國之大事況削平江表厎定南方惟率土之混同自上天之鑑祐內慙涼徳感是洪休得不罄以恭防申其告謝睠惟京而西顧兆陽位於南郊豆籩陳有楚之儀黍稷奉惟馨之薦朕今暫幸西京取四月內選日有事於圜丘宜令有司各揚其職禮容儀衛典故在焉只事肅成無或煩擾諸道州府不得以進奉爲名輒有率斂凡在中外當體予懷

祖宗升配詔

宋綬

朕聞王者奉宗廟貴功徳禋天祀地則有侑神作主之尊審諦合食則有百世不遷之重朕以寡薄獲承天序實賴先烈汔臻治平懼不能揚祖宗之休丕顯懿鑠夙夜惟念弗遑寧居恭以太祖皇帝奮淳耀之精輯樂推之運屬五代澆季中華剖裂英威一震罔不率俾夷僭黜暴皇綱再張革其桀驁納諸軌度規摹閎逺貽萬世法太宗皇帝躬盛聖之資乃膺繼體及來閩粵復汾晉方夏一統尉侯萬里興文教拔羣材思皇政經憂勞庶務惠澤漸漬浹人骨髓眞宗皇帝欽明孝熈恢纉鴻緒勤儉以率下哀矜以謹刑撫和二邊兵不復用民靡知役物遂其生因時昭泰憲章考古登封巡祭聲明焯耀享國多載仁恩溥博昔商周之際則長髮大禘嚴父配天逮於漢氏亦能尊二宗立廟樂朕甚慕之肆我藝祖之受天命建大業可謂有功矣二聖繼統重雍累洽可謂有徳矣其令禮官稽按典籍辦崇配之序定二祧之位中書門下審加詳閱稱朕意焉

賜中書門下詔

歐陽修

朕纉承丕基撫有方夏謂教之不可以家至而行之毎務於身先惟是儉勤敢忘勉勵期與羣庶臻於富康而人殆久安驕於佚欲物丰太盛耗以浮虛苟奉養以自私忘僭奢之爲戾士民交黷貴賤靡分惟其彊力之能無復等威之制考於著令𨿽有舊章顧在攸司鮮聞用法民遂安於常習罔革以滋深紀綱旣紊於度程風俗以至於流蕩俾朕有欲治之意不能副余之誠心而民多自陷之愚未免煩余之訓導夫令信由於貴始下化先於上行眷予一二之臣其率庶工而警職俾爾多方之眾勿逾常憲【一作法】以干刑庶漸革於侈風以共趨於治路凡居室之制器用之度冠服之章妾媵之數其令中外臣庶遵守前後條詔如有違犯仰禦史臺及開封府糾察聞奏其諸路州軍卽委轉運使提防刑獄臣寮及逐處長吏施行布告中外咸使聞知

皇太后還政議合行典禮詔

歐陽修

朕頃以嗣承大統方執初喪過自摧傷遂嬰疾恙皇太后尊居母道時遘家難憫余哀荒俯徇誠請勉同聽覽用適權宜賴保防之勤劬獲淸明而康復恭惟坤徳之至靜實厭事機之久煩殆此彌年薦承諄誨顧寔繁於庶政難重凂於睿慈然而方國多虞則共濟天下之務惟時無事亦宜享天下之安先民有言無徳不報𨿽日以三牲之養未足盡於予心而刑於四海之風必務先於孝治惟是事親之禮蓋存有國之規當極尊崇以稱朕意應合行儀範等事令中書門下樞密院參議以聞

通商茶法詔

歐陽修

古者山澤之利與民共之故民足於下而君裕於上國家無事刑罰以淸自唐末流始有茶禁上下規利垂二百年如聞此來爲患益甚民被誅求之困日惟咨嗟官受濫惡之入歲以陳積私藏盜販犯者寔繁嚴刑峻誅情所不忍使田閭不安其業商賈不通於行嗚呼若玆是於江湖間幅員數千里爲陷穽以害吾民也朕心惻然念此久矣間遣使者往就問之而皆讙然願弛法歲入之課以時上官一二近臣件析其狀朕嘉覽於再猶若慊然又於歲輸裁成其數使得饒阜以相爲生剗去禁條俾通商賈歷世之一旦以除著爲經常弗復更制損上益下以休吾民尙慮喜於立異之人緣而爲姦之黨妄陳奏議以惑官司必寘明刑用戒狂謬布告遐邇體朕意焉

求直言詔

韓維

朕涉道日淺晻於致治政失厥中以干陰陽之和乃自冬迄春旱暵爲虐四海之內被災者廣間詔有司損常膳避正殿冀以塞責消變歷日滋久未防休應嗷嗷下民大命近止中夜以興震悸靡寧永惟其咎未知攸出意者朕之聽納不得於理歟訟獄非其情歟賦斂失其節歟忠謀讜言郁於上聞而阿諛壅蔽以成其私者眾歟何嘉气之久不效也應中外文武臣寮並許寔封直言朝政闕失朕將親覽考求其當以輔政理三事大夫其務悉心交儆成朕志焉

賜中書門下置寶文閣學士待制詔張方平

昔我藝祖神武不殺誕昌寶祚太宗修文徳以光大業眞宗崇儒術以承休命仁宗善繼謨烈化成治定咸有述作煥於簡編河漢昭回奎壁相照乃規層構防在西淸上憲帝藏書之府章累朝稽古之盛並掲嘉名以登畯望俾服凝嚴之職因爲咨訪之地誠聖哲之逺業熈洽之髙致也仁祖升遐先皇纂禦首命近列論次遺文鈿軸寶函未終繙錄白雲紫气遽復上賔今告畢功甫將安奉大訓九歌之重垂世共長廣內祕室之藏貽謀無極只循故事遹成先志寶文閣宜置學士待制著於令

禁內降詔

胡宿

朕紹承駿烈只服先猷蹈道以臨庶邦愼憲而持大柄馭之予奪正以賞刑悉任至公靡容紊法比有憸幸肆興妄圖或違理覬防或負罪希貸率求內出間亦奉行蠧政虧風莫斯爲甚𨿽屢頒於詔約曾未絕於私祈兼慮臣庶之家近貴之列交通請托巧詐營爲陰致貨賕密輸珍玩寅緣結納侵撓權綱方務澄淸當嚴禁詰儻復違犯斷在必行重念成湯以六事責躬女謁苞苴之先戒管氏以四維正國禮義亷恥之具張矧宗祀之涓成屬祥釐之均被嘉與中外絀此非衺勉於自新以隆至治今後應內降指揮特與恩澤及原減罪犯者並仰中書樞密院並所承受官司具前後詔條執奏不得施行及臣庶家如有潛行貨賄結托貴近者並令禦史諫官覺察論奏咨爾丞弼體朕意焉

立皇子詔

王珪

人道親親王者之所先務也蓋二帝之隆治繇玆出朕甚慕之右衛大將軍嶽州團練使曙皇兄濮安懿王子猶朕之子也少鞠於宮中而聰知仁賢見於夙成日者選於宗子近籍命以治宗正之事使使者數至其第乃崇執謙退久不受命朕黙然有嘉焉朕蒙先帝遺徳奉承聖業罔敢失墜夫立愛之道自親者始固可以厚天下之風而上以嚴夫宗廟也其以曙爲皇子

爲雨災許言時政闕失詔

王珪

蓋聞古之聖賢在位陰陽和風雨時日月光星辰靜黎民阜蕃以底休平朕甚慕之朕猥以眇身托於王公之上夙夜以思惟懼不能以承先帝鴻業而比年以來水潦爲沴乃八月庚寅大雨京師室廬墊傷被溺者眾大田之稼害於有秋竊迹災變之來曾不虛發豈朕之不敏於徳而不明於政歟將天下刑獄滯寃賦繇煩苦民有愁嘆亡聊之聲以姦其順气歟不然則何天戒之甚也今飭躬焦思欲銷復大異而未聞在位者之忠言進祈自新厥路何繇焉應中外臣寮並許上實封言時政闕失及當世之利病可以佐元元者悉心以陳毋有所諱執政大臣皆朕之股肱其協徳交修以輔朕之不逮

封太祖皇帝後詔

王珪

昔我藝祖皇帝之興以天發之期兵未始一血刃而卒再造區夏其大謀盛烈被諸萬世而莫髙焉朕奉承聖緒夙夜不敢康乃顧後之子孫寖防弗顯而有司未嘗議封爵之文豈朕所以尊大統推親親之意哉且積厚者其流逺施大者其報丰宜令中書門下考大宗之籍以屬近而行尊者一人裂土地而王之使常從獻於郊廟世世勿復絕

皇太后付中書門下還政書

王珪

日者昊天不弔先帝上賔遽揚末命之言方結未亡之痛而皇帝踐祚之始銜哀過情忽傳詔於外庭請預聞於庶政載念承邦之重累申還辟之文皇衷未回羣聽猶郁顧人子之誠𨿽至然國家之事靡安況日聽治朝躬發神明之斷出馳禁防眾聞輿馬之音百姓莫不交欣三靈以之薦祉吾嘗視前史之戒思絫聖之圖將退飭於母儀庸進彊於君徳從容房闥不亦美歟昨權同聽政事候皇帝康復日如舊去歲兩曾降手書還政輔臣等並於皇帝禦前納下今來聖躬已安好其軍國事更不同處分故玆示諭宜體至懷

太皇太后賜門下詔

蘇軾

皇帝嗣位於玆四年華夷來同天地並應而皇太妃以恭儉之徳鞠育之防𨿽典冊以時奉行而情文疑有未稱皇帝以祖考之奉尊無二上而吾惟春秋之義母以子貴其推天下之養以慰人子之心宜下禮部太常寺討尋如於典故有褒崇未盡事件令子細開具聞奏

太皇太后賜門下詔

蘇軾

官冗之患所從來尙矣流之極實萃於今以闕計員至相倍蓰上有久閒失職之吏則下有受害無告之民故命大臣考求其本苟非裁損入流之數無以澄淸取士之源吾今自以眇身率先天下永惟臨禦之始常敕有司防補私親舊無定限自惟薄徳敢配前人已詔家庭之防止從母后之比今當又損以示必行夫以先帝顧托之深天下責望之重苟有利於社稷吾無愛於髮膚矧此防私實同毫末忠義之士當識此誠各忘內顧之心共成節約之制今後每遇聖節大禮生辰合得親屬恩澤並四分減一皇太后皇太妃準此

合祭天地詔

範祖禹

朕聞五帝不相沿樂三王不相襲禮世有損益因時制宜惟我祖宗嚴奉郊廟當遣官攝事皆考合於前文惟奠玉親祠自裁成於大禮每以三歲對越二儀咸秩百神大賚四海迄先帝元丰之末講方丘特祭之儀蓋將補一代之闕容振百王之墜典朕惟菲徳嗣守丕基列聖已行謹當遵奉先朝未舉懼不克堪是以昔歲仲冬竭誠大祀神只饗答祖考燕寧前詔有司載加集議猶欲咨度諸儒之論稽參六藝之文然理旣不疑則事無可議斷自朕志協於僉言只率舊章永爲成式今後南郊合祭天地依元祐七年例施行仍罷禮部集官詳議

元符日食求言詔

曾肇

朕以眇身始承天序任大責重罔知攸濟永惟四海之遠萬幾之煩豈予一人所能徧察必賴百辟卿士下及庶民敷奏以言輔予不逮矧太史前告天將動威日有食之期在正月變異甚鉅殆不虛生夙夜以思未燭厥理將以彌綸初政消弭天菑非藥石之規孰開朕聽況今周行之內人有所懷芻蕘之中言亦可采凡朕躬之闕失若左右之忠邪政令之否臧風俗之媺惡朝廷之徳澤有不下究閭閻之疾苦有不上聞咸聽直言毋有忌諱朕方開讜正之路消壅蔽之風其於鯁論嘉謀惟恐不聞聞而行之惟恐不及其言可用朕則有賞言而失中朕不加罪朕言惟信非事空文尙悉乃心毋悼後害應中外臣寮以至民庶各許實封言事在京於合屬處投進在外許於所在州軍附遞以聞布告遐邇咸知朕意

賜夏國主詔

韓琦

昨以夏國累年以來數興兵甲侵犯疆陲驚擾人民誘迫熟戶去歲乃復直叩大順圍迫城寨焚燒村落抗敵官軍邊奏屢聞人情共憤羣臣皆謂夏國已違誓詔請行拒絕先皇帝務存含恕且詰端由庶觀逆順之情以決眾多之論逮此遜章之稟命已悲仙馭之上賔朕纂極云初包荒在念仰循先志俯諒乃誠旣自省於前辜復顧堅於永好苟奏封所敍忠信無渝則防禮所加歲時如舊安民保福不亦休哉

賜觀文殿學士禮部尙書王舉正不允詔

歐陽修

夫朝廷之廣大賢雋之眾多必有皤然耆壽之臣以當上所優禮之異或事思所訪則有老成俾時之式瞻以爲人望故禮𨿽七十猶有不得謝者焉卿懿文髙行有君子之風淸節令聞爲當世所重閱書祕殿日侍淸閒進讀經筵坐論道徳固非有官司之責筋力之勞宜思少安副我眷待

賜夏國主詔

歐陽修

朕嗣守丕圖日新庶政方推大信以協萬邦思與藩屏之臣永遵帶礪之約矧勤王而述職固奕世以推誠而近年以來將命之使或不體朝廷之意罔循規矩之常多於臨時率爾攺作旣官司之有守致事體以難從且下修奉上之儀本期效順而君有錫臣之寵所以隆恩豈宜一介於其間輒以多端而生事在國家之撫禦固廓爾以無疑想忠孝之傾輸亦豈欲其如此故特申於防諭諒深認於眷懷今後所遣使人定冝精擇不令妄舉以紊彞章所有押賜押伴使臣等亦已嚴行戒勵苟有違越必寘典刑載惟信誓之文炳若丹靑之著事皆可守言貴弗違毋開間隙之萌庶惇悠久之好

賜南平王李徳政歷日詔

宋祁

頒歷之義以初爲常俾一天下之歸用謹人時之授以卿列壤南裔率職本朝宣我恩化慰彼黎庶每屬歲元之防必榮廟朔之藏朕亦推處禨祥裁輔舒慘申命太史分次左方宜案象以奉行表布和之胥洎特玆馳錫勿怠欽承

賜判永興軍韓琦再乞相州不允詔

王安石

卿當國家之多難任社稷之至憂實能忠勤以濟勲績方均逸豫適此外虞煩我元功良非得已亦惟體國義不辭勞今𨿽尙謀經武之時非有搜兵伐罪之事坐臨諸帥固可優遊何必舊邦乃能休養勉綏居息以副倚毗

賜守司徒檢校太師兼侍中韓琦詔

王安石

便道之鎭朝廷故常來朝京師朕意所欲使事曲折旣當聞知忠言嘉謨又所饑渇𨿽知勤勩可不勉哉

賜富弼乞判汝州允詔

王安石

比飭使人具宣至意就令賜告冀遂寧瘳卿嚴只朕命不敢遑息顧念吏卒閔其久畱觸熱載馳用忘勤勩恭以事上卿實有之仁及賤防又能如此忠誠所惻豈獨朕心從容小邦姑以養福勉綏吉祿毋卹後艱

賜知亳州歐陽修乞致仕不允詔二道

王安石

股肱名臣與國同體禮當得謝朕尙難之況年非告老之時而勲在受遺之籍不畱屏輔人謂斯何姑體至懷少安厥位

卿勲徳之舊簡在帝心從容一州足以休養而抗奏至於四五必以田裏爲歸豈朕視遇故老有不足於卿乎何其求去之果也欲諭至意莫知所言惟能勉畱實副勤佇

賜答曾公亮詔

王安石

眚烖變異以戒人君推之股肱朕所不敢元勲舊徳實賴交修譴告之來必緣象類明諭朕志使當天心庶幾君臣並受遐福不務出此而果於辭權是惟保身豈曰謀國

賜特放知潭州燕度待罪詔

王安石

卿受命方隅助宣徳化姦宄弗率乃觸大誅引慝自歸謂當譴黜萬方有罪責在朕躬𨿽爾長民豈專任此賜宰臣韓琦不赴文徳殿立班待罪不允詔

王珪

天子之禦正朝久而未講宰相之班百辟後亦從隳防臺簡之忽陳規邦彞之浸略蓋延英賜對每逾中之咨故宣政畱班不及大昕之謁矧在職之匪懈奚引愆而靡寧宜斥細嫌用綏素矚

賜河陽三城節度使兼侍中曾公亮乞免冊禮允

詔

王珪

天子臨軒拜三公其禮舊矣今朕以上公之秩加於元臣方戒有司卜日而冊授之乃援比固辭不能爲朕引紱廷下吁其禮何時而可復耶𨿽用勉從則匪朕心之懌

賜判亳州富弼乞罷使相不允詔王

珪

朕初臨丕基首撰大吏方勞精而共務忽引疾以屢辭去𨿽逾於歲年念不捨於朝夕適覽奏函之蔇又將使衮之還且重祿所以賦上賢樂郡所以優舊徳宜收曲慮終保髙名

賜吳奎免恩命不允詔

王珪

天子惟君萬邦建時百辟以只迪於乃事矧曰左右之臣以朝夕承乂乃辟予敢有弗欽爾克懋乃猷玆庸命爾圖厥政爾乃陳所以固辭朕命者三朕思有虞之世羣臣皆讓亦莫安厥位終敇之曰兪汝往哉爾弗逖聞於前人其率時訓惟厥中嗚呼愼爾止毋倚乃身乃罔弗孚於休

戒諭夏國主詔

王珪

維乃祖考克有西土世爲漢藩輔今爾弗蹈於前烈乃竊署重爵以奉幣於朝方邊吏拒還乃復稽畱境上不及廷見之期洎朕親防貢函而僭我王命實如所聞朕疑風俗荒逺未逹朝廷之儀𨿽然棄信慢常誼不可長其務思先世之約以保綏於斯民毋忽是圖以姦我有邦之罰今後所差使人卽不得僭擬

賜宰臣韓琦請郡不允詔

呂公著

夫忘身徇國者前志之所髙送往事居者人臣之所勉顧惟寡昧矧在亮陰永言負荷之艱實賴股肱之助薦披來奏頗異予聞謂已事於山園必聽辭於機柄𨿽末代或爾在本朝則無惟天聖之初馮拯去位非緣使領而獲罷蓋以疾疚之匪任卿體力素彊望實兼劭所宜遺履謙之近節懋經國之逺圖深體至懷勉綏厥位

賜王廣淵張詵奬諭詔

元絳

洮岷之役師旅載興維予信臣一乃忠力百爾調發並濟厥須告凱奏功實繄佽助特加褒寵有腆分頒宜體眷懷益圖來效

賜新除落致仕依前光祿大夫範鎭赴闕詔

蘇軾

夫有徳君子以精神折衝譬之麟鳯能服猛鷙朕虛懷前席以致諸老非敢必以事諉也苟得黃髮之叟皤然在位則朝廷尊嚴姦宄消伏卿𨿽篤老乃心王室毋憚數捨之勞以副中外之望

賜尙書刑部侍郎範百祿乞外任不允詔

蘇軾

成王命君陳商民在辟予曰辟爾惟勿辟予曰宥爾惟勿宥惟厥中古之有司與天子相可否蓋如此而況公卿之間議有異同而不盡其說哉例在中書與在有司固宜審處歸於至當而卿遂欲以此去位非古之道也其益修厥官以稱朕意

沿路賜奉安神宗皇帝禦容禮儀使呂大防銀合

茶藥詔

蘇軾

於赫神考如日在天𨿽光明無所不臨而躔次必有所捨肆予命爾只奉此行禮旣告成勤亦良至感慕之外嘉嘆不忘

賜阿里骨詔

蘇軾

惟爾祖先世篤忠孝本與夏賊日尋干戈亦惟恃我朝廷爵秩之隆用能保爾子孫黎民之眾肆朕命爾嗣長乃師而承襲以來彊酋外擅爾弗能禁恣其所爲遂據洮城以犯王略陰連夏賊約日盜邊朕湣屬羌之無辜出偏師而問罪元惡俘獲餘黨散亡山後厎平河南綏服朕惟率酋豪而捍疆埸乃爾世功叛君父而從仇讐豈其本意庶能攺過未忍加兵果因物以貢誠願洗心而效順爾旣知悔朕復何求已指揮河路更不出兵及除已招納到部族外住罷招納依舊許班次往來買賣及上京進奉爾宜約束種類共保邊陲期寵祿於有終知大恩之難再勿使來疑復爲虛言

賜正議大夫知鄧州蔡確乞量移弟碩允詔

蘇軾

以義責備春秋有失教之譏以情內恕詩人有將母之念碩之得罪事在有司難以遺近之親而廢朝廷之典反觀來請有防予心重違兄弟急難之詞以傷人子奉飬之意

賜端明殿學士銀靑光祿大夫致仕範鎭奬諭詔

蘇軾

朕惟春秋之後禮樂先亡秦漢以來韶武僅在散樂工於河海之上往而不還聘先生於齊魯之間有莫能致魏晉以下曹鄶無譏豈徒鄭衛之音已雜華戎之器間有作者猶存典刑然銖黍之一差或宮商之易位惟我四朝之老獨知五降之非審聲知音以律生尺覽詩書之來上閱簨虡之在廷君臣同觀父老太息方詔學士大夫論其法工師有司考其聲上追先帝移風易俗之心下慰老臣愛君憂國之志究觀所作嘉嘆不忘賜觀文殿大學士集禧觀使蘇頌乞致仕不允詔

範祖禹

祖宗以來貴徳尙齒鼎槐之老莫不眷畱班於大廷表儀百辟卿向繇省轄進涖宰司深執勞謙懇求去位置使祠館勉徇雅懷已退處於丘園尙何殊於田裏矧卿筋力克壯聰明不衰中外所瞻足以重國體玆至意無或費辭

賜新除觀文殿大學士中太一宮使範純仁令赴

闕供職詔

曾肇

卿三朝元老四海具瞻出處爲邦國之重輕用捨繋仁賢之消長久置散地宜還本朝俾陟降於殿帷仍總司於琳館豈惟尊徳尙齒昭示寵優庶幾鯁論嘉謨日聞忠告昔周公已老猶在京師畱侯𨿽病不去漢室眷惟舊弼異世同心聞命疾馳副朕所望

宋文鑑卷三十一

欽定四庫全書

宋文鑑卷三十二

宋呂祖謙編

勑

頒貢舉條制勑

歐陽修

夫儒者通天地人之理而兼明古今治亂之源可謂博矣然學者不得騁其說而有司務先聲病章句以牽拘之則吾豪儁奇偉之士何以奮焉有純明朴茂之美而無斆學養成之法飭身勵節者使與不肖之人雜而並進則夫懿徳敏行之賢何以見焉此士人之甚而學者自以爲患議者屢以爲言朕愼於攺更比令詳酌仍詔宰府加之參定皆以爲本學校以教之然後可求其行實先防論則辧理者得盡其說簡程式則閎博者可見其材至於經術之家稍增新制兼行舊式以勉中人其煩法細文一皆罷去明其賞罰俾各勸焉如此則待士之意周取人之道廣夫遇人以薄者不可責其厚今朕建學興善以尊子大夫之行而更制革以盡學者之材予於教育之方勤亦至矣有司其務嚴訓道精察舉以稱朕意學者其思進徳修業以無失其時凡所科條可爲永制

賜右屯衛大將軍叔韶奬諭勑

歐陽修

朕固嘉汝向學勵善蔚然而有文與夫習富貴之驕而樂狗馬之翫者異矣然夫學者所以知君臣父子之禮出可以施於國入可以施於家汝其愼擇厥師講救其闕使言而無過以自逺於悔尢夫能異於眾人誠爲有立必至乎君子然後大成汝其勉之無或中止

賜陜西西路沿邊經略招討都部署司勑

宋祁

朕防軍旅之苦寵邊陲之良事從優寛情無遴愛至於常愆細過並許功除煩文苛法罕由吏議昨滕宗諒張亢並緣事任合給公用庫錢俾其宴享賔僚犒飫軍伍而乃用度無藝簿領失防陽托貿營潛有牟入攸司言上遣使卽推如聞逮系頗多鞠劾彌廣本其冗費寧足深誅已罷案窮悉令原貸其滕宗諒等止免一官量降差遣𨿽屈吾法期慰士心且夫盡用市租美推趙將來從我取誼表漢臣每慕前風大體尙慮諸道帥守便以玆事爲懲或損狹餼牽或裁量藥餌苟存畏避謂免譏彈胡益至公亦非朕意但當循經費之式去自潤之私取仰於官均惠於眾由玆厎績夫何間然安節坦懷毋或疑憚

罷諸路同提防刑獄使臣置轉運判官勑

劉敞

國家兼覆防內疆理天下分州立邑十有八路惟吏之不平民之失職政之頗纇獄之紏紛未能獨察也故設紏防之司使奉欽卹之寄專屬朝寀貳以武吏誠欲審疑察枉釋寃決滯納民於不寃流化於無訟而武吏或起世家或由軍功文墨期會未必深究監司背項適增其繁夫非其習而望其效違其方而冀其功不亦難乎其罷諸路同提防刑獄使臣令樞密院勘防已及二年者卽令赴闕未及二年者與就移合入差遣及於河北河東陜西緣邊兵馬多處相度添置路分都監以次補用庶幾人盡所長官不虛受夫轉運使之任所以寄耳目治財賦集事功也江南東西荊湖南北廣南東西福建益梓利防等十一路此其去京師逺者萬里近者數千里或跨帶山海﨑嶇蠻夷而皆一員主之處則無與參慮出則無與僇力設有緩急之警調輸之煩機防一失民受其甚非豫慮先事之策其各增置轉運判官一員以三年爲一任選差第二任以上知州資序人候一任滿日與提防刑獄差遣初入知州及第二任通判資序人候滿兩任日與提防刑獄差遣若居部無狀隳職敗事亦重行其罰蓋士常患任之不當其材無以見長用之不久其任無以就功今朕別異文武使得自試選擢賢能使得次進吾於士大夫可謂無負矣其各竭力悉心勉成功名布告中外咸諭朕意

復天下州縣官職田勑

張方平

昔在先帝詔復公田合王制班祿之差得聖人養賢之義載原深防本自愛民比者搢紳之間屢陳利害之意以謂郡縣受地有無不齊銓審除員權利爲幸奔競以之傷俗因緣至於害人故嘗命官斷以定數誠足釐於浮然未安於予懷禮不云乎厚祿以勸羣臣則下之報禮重凡厥文武仕於朝廷𨿽亷素者惟士之常而富貴者人之所欲其全寛大之體自有公平之制所宜給其所未給均其所未均約爲等差防令增足使事父母者得以致其養畜妻子者得以致其樂冠昏防祭有所奉慶卹饋問有所施不牽私室之憂必專公家之慮則六計可以羣吏之治四方可以期眾職之修儻自犯於有司亦何逭於彞憲上廣先朝之惠示不敢渝下俾諸臣之言審玆自定惟爾中外體予所存

條制資廕勑

張方平

周禮大司樂掌學政以六藝教郡國子漢制光祿勲典仕籍以四行察三署郎玆其官材本於世冑然當辧論必屬俊良令廕法之所原古典刑之是憲惟因循之日久寖滋蔓而幸多生作法之涼濫起推恩之過且賞延於世諒非及於疎宗官惟其人顧何取乎髫稚曁階仕進之路復無誨育之科室不茨墉田不疆畒處不裕立身之道出不閒從政之方略觀貴途良鮮舊族此則上因朝廷法制之不立下自父兄訓義之不孚故俾宰司詳爲定令使夫冡嗣先錄以篤爲後之體支子限年以明入官之重設考藝之格激之向學立保行之條勉令率履前史不云爵祿者天下之砥石人君所以礪世磨鈍玆實用焉庶乎位有稱職之才朝多濟世之美非惟爲國造士是乃爲臣立家咨爾具僚知朕此指

皇族出官勑

蘇頌

自我祖宗愼敍邦族大則疏封於爵土次則通籍於閨臺普集京師參奉朝請然而世緒寖逺皇枝益蕃屬有親疎則恩有隆殺才有賢否則祿有重輕今而一貫於周行是亦奚分於流別𨿽睦婣之道誠廣而徳施之義未周昨近臣數言宰司繼請謂宜定正限以等彜朕惟親戚之間經史有訓漢唐之世典故具存或以九族辧尊卑或以五宗紀逺近或聽推恩而分子弟或許自試而效才能或宗子之賢得從科舉或諸王之女自主昏姻盡前世之所行顧當今之未備況我朝制作動法先王豈宗室等衰反無定著因俾羣公之合議將爲一代之通規載攬奏封具陳條目以謂祖宗昭穆宜從世世之封王公子孫抑有親親之義若乃服屬之旣竭洎於才藝之並優在隨器以甄揚使當官而勉懋至於任子之令通昏之儀凡曰有司之常一用外官之法僉言旣允朕意何疑告於將來遂頒明命噫自義率祖旣殊升降之文因時制宜斯盡變通之利咨爾宗盟之眾固多博識之倫奉承新書當體朕意

赦文

建隆登極赦文

闕名

五運推移上帝於焉睠命三靈攺卜王者所以膺圖朕起自側微備嘗艱苦當周邦艸昧從二帝以䢐徵洎虞舜陟方翊嗣君而纂位但罄一心而事上敢期百姓之與能屬以北兵侵疆邊民罹苦朕長驅禁旅往殄渠魁鼓旗才出於國門將校共推於天命廹廻京闕欣戴躬幼主以歷數有歸尋行禪讓兆民不可以無主萬幾不可以曠時勉徇羣心已登大寶昔湯武革命發大號以順人唐漢開基因始封而建國宜國號大宋攺周顯徳七年爲建隆元年乘時撫運旣葉於謳謡及物推恩宜周於華夏可大赦天下於戲革故鼎新景命初隆於王室眚災肆赦鴻恩普洽於民心更賴將相王公協謀同力共禆寡昧以致升平凡爾萬方咸知朕意

嘉祐明堂赦文

王珪

朕承三聖之基履四海之貴深惟持國之日久益念爲君之道囏有臨聽之瘽庶以圖天下之佚無奉養之靡庶以資天下之丰兢兢萬務之維微勉勉前事之所戒倚以左右輔弼之正予敢有弗欽事於上下神祗之明予敢有弗肅屬九谷登富三辰昭華象來梓海之祥塵絕玉關之警有邦之應於朕豈功恭念爲天之子者必修報本之禋爲人之子者必懷追養之慕重循菲徳屢緝曠文頃按明堂之圖古如路寢之制載經斯室載度斯筵直大火之騂芒乘季秋之肅气物無上帝之稱非躬祠不足昭虖防聖維文考之尊非嚴配不足盡虖孝於時備法物之駕服大冕之章格靈貺於眞庭欵淸徳於太宇還祗宗祀之舉具飭純誠之將廼神光陸離燭於薦鬯之夕喜气休晏被於燎柴之時亶丕事之繼成敢蕃釐之專饗宜孚廷渙以契天心可大赦天下於戲承神之胙旣均輝耀之微蕩俗之瑕復若風霆之布蓋禮鉅則擇之博孝至則勸以遐尙賴秉文之英經武之傑厲同寅於王室壯大治於邦圖共荷無疆之休亦膺無窮之聞

治平立皇太子赦文

王珪

王者承天立極莫不思長世之圖爲國建儲所以正萬邦之本故朕親先父子而天下皆以爲愛命發朝廷而天下不以爲私粵予上嗣之良稟自日躋之聖出而就傅寖窮學肆之聞入則承顏勤至寢門之問比疏榮於王社益侈徳於天枝顧荷丕基之艱猶虛正體之貳矧漢文命嫡著於卽阼之初年且夏后立子期以傳家於萬世維羣元之所徯維大器之所承式符少海之祥宜踐東朝之位肆顯冊之丕發嘉僉言之大同爰契歡心用覃曠澤可大赦天下於戲文昭武穆夙詒燕後之謀震長離明本有承華之象蓋義重虖先者禮必亟舉慶施虖上則惠必遐流咨爾庶方當體朕意

熈寧七年南郊大赦

元絳

王者欽崇神天嚴奉宗祏就郊以饗所以詔天下之恭假廟而烝所以教天下之孝洪惟五聖之烈誕輯百王之文肆予衝人昭事上帝載念物無以稱維一誠可以展大報之儀祭不欲煩維三歲可以述躬行之典協會康年之順道迎至日之長是用朝薦殊廷裸將太室乃進登於陽畤以裒對於皇穹合祛柔祗陟配文祖祝燧告潔贊犧尙純六樂變音舞奏而諸物至二精揚燎煙升而萬靈交方丕事之獲成敢蕃禧之專饗宜旉大號以賚多邦可大赦天下於戲意盡精禋旣秩宗祈之舉政施惠衍亶昭慶宥之行維時黎元綏我徳澤尙賴謨明四近忠藎羣材儀圖新美之功勱相隆平之運同底於治永孚厥休

元丰立皇太子赦文

鄧潤甫

父子一體也惟立長可以圖萬世之安國家大器也惟建儲可以系四海之望位序蚤定而人莫不以爲悅典禮亟崇而眾罔敢以爲私永惟上嗣之賢寔有妙齡之譽入而視膳孝友見於夙成出則好書聰哲繇於自得粵紹休於正統猶虛位於東朝廼考蓍龜之占廼稽方冊之實載涓吉日肇辟靑宮周家先親不敢忘廟社之重夏后與子蓋以順天人之心宜覃曠恩徧曁羣品可大赦天下於戲離明震長緜帝緒於億年解吉渙亨灑天仁於萬物蓋禮之所行者大則澤之所流者深咨爾多方體朕至意

冊

幹徳上尊號冊文

範質

維幹徳元年嵗次癸亥十一月己酉朔十六日甲子攝太尉守司徒兼侍中蕭國公臣質守司空平章事臣溥尙書右僕射平章事臣仁浦及內外文武臣寮馬步諸軍將校藩郡守臣四夷君長緇黃耆艾等七千五百人謹再拜稽首上言曰惟天爲大惟堯則之又曰舜有天下無爲而理是以古之言道徳者莫先於二帝一則曰聰明文思一則曰溫恭濬哲英聲茂實意無欲而自彰景福洪休心無求而自至巍巍蕩蕩無得而言伏惟皇帝陛下髙明博厚宣慈惠和純粹之徳全孝友之行著惟精惟一知微知章向者龍尙處於潛淵日未離於暘谷歷試之際志在扶危險阻艱難何往不濟躍馬蹈髙平之陣麾戈佐淮甸之徵喋血鏖兵一月三捷勞旋飲至論功莫二洎乎天監厥徳用集大命人祗葉應風雨咸若鼎運初建國步猶梗始則李筠犯順長防指闕並人連禍冦我北鄙於是有太行之行重進怙亂棄徳崇姦幅員千里生民被毒於是有廣陵之役千乘萬騎如霆如雷詢彼仇方震疊區宇翠華宵至堅城旦下連平二孽有同符契累朝已來出師誅暴未有若玆之奇速也頃者華風不競中國政微五嶺三江置諸度外殊文異軌六紀於玆肇啟聖謀驅攘防亂荊湖厎定南土晏然燕薊之戎汾晉之孽燕巢幕上朝不謀夕邊事少間理道無壅嚴恭寅畏一日萬幾勤於已而泰於人儉於躬而丰於物明四目而髙視逹四聰而逺聽不侮鰥寡卹天窮也信及豚魚遂物性也惜力念耕耘之苦推食閔介冑之勞法家之流旣峻且密乃詔大理重正刑名俾盡哀矜務從寛簡減盜竊之罪緩鹽麯之禁好生之徳通於神明若乃昧爽丕顯坐而待旦商湯之戒愼也側身損已長轡逺馭漢文之化導也循名責實信賞必罰建武之法制也果敢決斷從善如流貞觀之風烈也帝王之道於玆備矣太平之業於玆成矣於是祗見淸廟致其孝享圜丘展禮對越上一獻而天帝降祉再獻而神人以和三獻而萬祿攸報祥風拂袂休气繞壇熈熈怡怡羣心胥悅國家大慶眾庶共之肆赦覃恩俾民更始與天合道謂之應天天無不覆謂之廣逺無不至謂之運博施濟眾謂之仁智周萬物謂之聖化成天下謂之文保大定功謂之武其徳無際謂之至徳臣等不勝大願謹奉玉冊玉寶上尊號曰應天廣運仁聖文武至徳皇帝伏惟垂日月之明監億兆之情凝旒端委昭受鴻名如山嶽之固如松柏之貞幹健不息品物咸亨承天之祐萬壽千齡

封祀玉牒文

闕名

維大中祥符元年歲次戊申十月戊子朔二十四日辛亥有宋嗣天子臣敢昭告於昊天上帝啟運大同惟宋受命太祖開階功成治定太宗膺圖重熈累盛粵以衝人丕承列聖寅恭奉天憂勞聽政一紀於玆四隩來曁貺殊尢禎符章示儲慶發祥淸淨可致時和年丰羣生咸遂爰荷顧懷敢忘繼志僉議大封聿伸昭事躬陟喬嶽對越上率禮祗肅備物吉蠲以仁守泣以孝奉先祈福逮下侑神昭徳惠綏黎元懋建皇極天祿無疆靈休允廸萬乘其昌永保純錫

尊皇太后冊文

歐陽修

維治平二年歲次乙巳十一月丁巳朔十有六日壬申嗣皇帝臣某謹稽首再拜而言曰臣聞昔者明王之以孝治天下者非家至而日見也蓋有要道焉推所以行於已者爲天下率盡所以奉其親者爲天下先而四海靡然而承風矣洪惟有宋受命造邦百年四聖而小子獲承之以繼我仁考之遺休餘烈方與羣公卿士夙夜以思勉其不逮庶防如我仁考付畀之意以申罔極欲報之心此固栗栗祗懼不敢遑寧者也顧惟眇末之質提擕鞠育慈仁咻煦至於有成自我聖母嗣位之始哀迷在疚而憂勤艱難一日萬務協和綏靖保祐扶持功施邦家亦惟我聖母永惟至恩大徳無物可稱是以稽參典禮率吁羣心合志一辭懇懇惓惓不勝大願謹遣攝太尉具官韓琦司徒具官胡宿奉玉冊金寶上尊號曰皇太后恭惟皇太后聖善明哲柔閒靜專粵自正位中宮內助先帝陰禮修而教行儉徳著而下化遂及萬國先於正家逮夫玉几受遺遭時多難勉徇勤請權同聽決而明識逺慮動懷謙畏深鑑漢家母后之失訖不踐於外朝及歸政衝人合於易之進退不失其正之聖是惟全節鉅美固已超出前古而垂法後世宜乎盛烈播於聲詩尊名光於典冊惟末小子獲奉溫凊嗚呼殫九州之富以爲養未足盡於孝心享萬壽之福而無疆期永承於慈訓臣誠懼誠抃稽首再拜謹言

皇后冊文

王安石

維熈寜二年歲次己酉四月丁酉朔二十六日壬戍皇帝若曰自昔有天下必擇建厥配以承宗廟以禦家邦肆朕受命奉循前烈考愼典冊以祈協於神民咨爾向氏懿柔淑恭舊有顯聞肇功惟祖弼亮帝室流徳之澤覃延後嗣是產碩媛比賢姜任越朕初載來嬪蕃邸盥饋在中率禮無違以至嗣服祗承內事齋明夙夜罔有曠失宣崇位號表正宮庭今遣攝太尉推忠協謀同徳佐理功臣樞密使光祿大夫檢校太傅行尙書刑部侍郎上柱國東平郡開國公食邑五千戶食實封一千戶呂公弼攝司徒朝散大夫右諫議大夫參知政事防軍太原郡開國公侯食邑一千一百戶賜紫金魚袋王珪持節冊命爾爲皇后夫惟興王釐厥士女咸自內始逹於四海朕克勤人用弗怠朕克儉人用弗奢朕克正人用無反側頗僻爾勤相朕乃濟登玆於戲匪初惟艱惟愼厥終爾忱念玆朕以永享天祿爾亦豫有無疆之福豈不韙哉

仁宗皇帝加上徽號冊文

王珪

維元丰六年歲次癸亥十一月壬寅朔二日癸卯孝孫嗣皇帝臣謹再拜稽首言曰臣伏觀古先格王莫不大名發於前而大惠昭於後其法皆本於至公而不可易至後世臣子又欲盡報上之道以謂君徳甚盛其言不足以包眾美於是有至郊加誄之文夫欲推事存之禮述追逺之志則奉素享之榮號益新紀之鴻烈謀羣公請太室洋洋虖際天接地而震顯之不亦當靈心而傅古誼乎恭惟仁宗神文聖武明孝皇帝躬淸明之資賦神睿之略干行施之不息仁性根於自然時乘六飛端禦大器知窮八荒而不見其迹澤及萬彚而不居其功爾乃簡防畯賢放逺邪佞宥恕刑獄懷保鰥寡賞不徇所私罰必當於理興農桑之本務緝禮樂之墜文有慘怛好生之心吏或誤入重辟必終身見斥有寛裕從諫之度言者屢進狂直必曲意見容念兵革之傷夷則不殺而服念稼穡之勤勞則罔寧於勉矧履天下之尊而持之以抑畏饗天下之富而寶之以儉素輿馬不聞於遊盤鐘鼓不渉於閒燕宮室亡奢靡之飾器服亡瓌奇之玩加以夙夜齊防事天之誠盡霜露怵惕念親之感深方朝廷之久安廼大革因循而聖政又新爲社稷之重計廼前定禍亂而皇嗣蚤立故四十二年仁恩川流涵濡薰蒸格於上下日月華風雨均四時龢百谷蕃北有契丹而不能驕西有黠而不能軼虫魚遂性自安川藪之遊男女潔誠更趨耕織之樂固有幽遐荒昧之俗不約而子來奇偉倜儻之瑞不劫而特見者矣丕赫哉憲度鴻明聲文沛施自載籍之傳蓋未有休功盛業可加於玆也重循涼菲永念猷訓今將欵淸廟陟紫壇遂受厚福以浸黎元宜於此時臨彤庭發玉版上不敢隳祖宗之典下不敢虧神民之情如堯如舜如禹如湯豈不髙一世之聞而流萬世之聲哉爰飭上儀載揚景鑠謹遣銀靑光祿大夫守尙書左僕射兼門下侍郎上柱國太原郡開國公食邑七千六百戶食實封二千五百戶王珪奉玉冊玉寶加上徽號曰仁宗體天法道極功全徳神文聖武濬哲明孝皇帝恭惟明徳在天臨受徽稱維億萬年永錫嘉祉謹言

立夏國主冊文

王珪

維熈寧二年歲次己酉三月戊辰朔十四日辛巳皇帝若曰於戲昔堯合萬邦而民風和周建列土而王業楙若古申命蓋國家之成法也咨爾秉常廸性純一飭躬靖防生稟山川之靈舊傳弓鉞之賜撫有西夏尊於本朝知事君必盡其節知守國當保其眾乃內發誠素外孚誓言質之天地而不欺要之日月而不昧朕用稽酌故典表顯徽實錫爾以茅土之封不爲不寵加爾以車服之數不爲不榮涓辰旣良備物旣渥誕舉丕冊以華一方今遣朝奉郎守尙書司封郎中上輕車都尉賜紫金魚袋劉航文思副使銀靑光祿大夫檢校太子賔客兼禦史大夫騎都尉彭城縣開國伯食邑七百戶劉怤持節冊命爾爲夏國主爲宋藩輔夫履謙順者靡不膺長福懷驕肆者靡不蹈後虞率身和民時乃之績往欽哉祗予一人之彛訓可不愼歟

皇后冊文

李淸臣

皇帝若曰天相予祖宗玆歷世寧康朕旣敬紹丕緒罔作麗觀厎信內外惟式蘄以正邦今左右弼臣禮儀正貳曁族老宗婦各防厥事咸鋪繹舊聞明敭於位曰乾施坤承日照月儷四時不忒萬物用成盍稽則象詢考筮若時元吉正名錫服俾長首六宮以母天下予惟國有故常是何敢弗率咨爾王氏乃祖忠勞王家書於太史子孫公侯出入藩服惟功澤逮玆是碩媛淑溫恭備有嘉徳聘歸王邸入承事皇姑靡不若禮上天右序予家蚤育元於慶在宗廟惠賚於四方乃以某年某月某日遣攝太尉具官某攝司徒具官某賜爾皇后之寶方寸有半文盝螭紐授之玉冊厥簡五十命爾翟衣笄纚博鬢黼領大帶以朝曁歲時將祀於東西宮金輿朱蓋虎賁禁衛步障行導是惟顯哉爾其克後職思後道履中體順玆日饗多福集大祐於厥躬其尙佽助予治昭聞於無窮於戲懋戒之哉

仁宗皇帝哀冊文

韓琦

維嘉祐八年歲次癸卯三月癸卯朔二十九日辛未仁宗神文聖武明孝皇帝崩於福寧殿旋殯於殿之西階粵十月戊辰朔六日癸酉遷坐於永昭陵禮也龍馭賔天珠襦畱殯萬方之軌同臻七月之期玆近法仗已嚴靈輴未進風雲慘鬰以生悲臣妾涕號而思殉孝子嗣皇帝臣某接統承堯念親晞舜徘徊象物驚禁從以如存摧慕僊遊致哀誠兮必盡繄臨奠以長辭蓋終天之永恨乃命弼臣以文傳信其詞曰惟宋受命與天無疆藝祖以武厎寧四方神宗以文萬邦一王眞廟紹隆赫然其光逮夫仁宗益熾而昌厥生之初上帝惟祜天日之表振古未覩色出圭璋步嚴龍虎其俾眞人來綏下土元良之建匕鬯是主寢門之問惕若文武嗣訓之循纂承丕緒左右獻言以防自處大運歸幹獨化陶甄進良黜姦始章聖權其仁如天其度如淵其仁伊何得之自然艸秀而茁虫飛而翾尙不忍傷況吾民焉惠澤之霈滂洋幅員物無不滋四十二年猗如天兮化功則全其度伊何汪然莫際巨細必容黙分誠僞臣在言職不知諱忌時肆詆訐眾嫉狂易聖心怡然曰此忠義是也吾從過焉何戾猗如淵兮是能致治明愼庶獄極於哀矜惟法所在未嘗妄刑郡邑之吏責之詳平一失入罪無階顯榮尊爲天子以儉爲貴崇尙淸虛屏斥紛麗向緣不懌輔臣入視殿幄蕭然茵衾故敝率用繒素了無文綺眾目驚嗟上曰何喟吾之受用素止如是此民膏血烏敢妄費恭事天地孝承祖宗九見圜丘再祗合宮大祫於廟親借於東服器精備粢盛潔丰小次不禦秉圭顒顒何必戶曉民胥偃風取士之路務存至公十二臨軒策之必躬雋髦盡得巖穴幾空有將有相曰功曰庸眇視三代吾其比崇北人之彊西夏之猘時欲侵陵恣其貪嗜吾以威懷折其凶鋭兩皆心降從我控制百蠻梯航琛賮日至禮樂具修干戈不試夫惟立嗣天下之基前世令王或牽以私事不前定濵於亂危我出獨斷挺然不疑求賢於宗惟聖是知神器之重其傳有歸廟社以安生靈以嬉迹其大公堯舜之爲昔在人上必有偏好或樂馳逐或喜徵討或務宴遊或專營造或邇聲色或泥丹竈棊奕之工擊拂之妙有一於此下從而效噫吾仁宗澹無所樂曰吾好者在勤政道日必旰昃惟先之紹閒時弄翰或或艸堊帚之揮千奇萬巧去冬之暮淸燕之間再辟天閣詔呼從官親作飛白侍臣縱觀心合造化生成筆端書幅逾百大均寵頒退坐羣玉行觴盡歡嗚呼哀哉賜墨尙濕宸章未刋植璧斯防遽有金縢之禱綴衣遂徹俄承玉几之言嗚呼哀哉大變之來天傾地裂四海之慟風號雨血兆民震駭其無生百辟寃呼而僅絕乘雲之遊兮汗漫而自髙持防之慕兮僵僕而徒切因疑前防之非常似與羣臣之敍訣嗚呼哀哉候律云凜諏辰協元嚴蜃路以方駕視羽幢兮始前池竹揺雉車旗飾鸞背朱雀之通逵指靑龍之吉山關路長兮去復去宮車挽兮還不還痛徹六宮兮莫如逝淚灑重瞳兮胡可攀嗚呼哀哉寒日晝昏愁陰夜積捲晴霓於丹旐蕩霜波於素帟悲笳互咽六州之奏增淒駿嶽前瞻萬歲之聲何閴大隧一扄幽堂永寂人間之恨空長帝所之歡豈極嗚呼哀哉秦漢而下禦邦子民夐越三紀才聞數君其間治亂以相駮否亨之不醇如仁宗享國之久而始終太平兮彼安敢望吾之淸塵生而無窮者厚載健而不息者髙旻惟至仁盛徳與髙厚之俱兮萬世巍然而不冺嗚呼哀哉

宣仁聖烈皇后哀冊文【代宰相】

畢仲遊

維大宋元祐八年歲次壬申九月三日癸酉大行皇太后崩於壽康殿旋殯於崇政殿之西階粵明年正月遷祔座於永厚陵禮也叢殿帟空袒庭燎晻云似郤而復凝月𨿽輝而如慘孝孫嗣皇帝臣某臨遣奠以興哀瞻振容而永慕鳳吟管以何悲龍挾輴而若駐羽衛羅闕神儀布露爰制近司紀陳聖度其詞曰皇矣大宋寶命自天重明累聖跨成軼宣正後在中契於坤乾較任比姒亦逾於前有系自姜源深積厚功熈我朝方虎是偶奄韓宅魯益昌厥後月瑞日符是興太母於鑠太母躬義率仁居靜猶地含和如春正素自稟聰明夙聞作合英祖齊升並曜受養神考陰功善教體道不違惟徳是效元丰末命帝命惟辟聽斷勉同以補天隙擁祐神孫立民之極恭以勵人儉惟化俗衣有大練奩無片玉房闥不出四海在目信義由中九夷思服如鑑不塵如璞不緇三事大夫正直是咨宗藩外戚滲漉惠慈人爵王官𨿽卑不私廟謁靡行外朝靡踐池籞靡臨惟正是勉服禦靡更惟惡是善庸爾萬方爲則爲典左右皇躬動有壇宇居由範防造次於是寖隆且昌如天淸明霽日之光治化方成憂勞亦至外若平居中潛遘厲坤軸軋以夜摧月輪翩而曉墜守大化之靡怛尙斯民之爲意嗚呼哀哉珠箔低垂兮雲霧猶隔蕙帳髣髴兮鑪煙未銷想仙馭以何適謝人寰而已遙萬乘號慟哀纒九霄千官縞素雨泣東朝嗚呼哀哉人與神兮變何速秋復春兮時以䢐犧罇盈兮未忘於平昔池綍動兮難畱於須防翼八翣以爲衛陳六衣而汜塗嗚呼哀哉野蒼茫兮人漸逺仗徘徊兮天欲晚遡洛澗兮嗟備物之如在逾鞏岸兮知神遊之不返山川已兆於眞宅松柏猶凝於故苑嗚呼哀哉玉晦龍蟄金藏鑑昏泉關掩夜宮闈泣晨車軌同兮𨿽來於萬國寶座閉兮惟朝於百神魚惟炬以非日鴈長飛而不春嗚呼哀哉成內則於三朝貽素風於十祀致理之勤兮今已往大道之公兮古如此何逺其家以爲國而憂其民之猶子宜大書而作冊俾永光於宋史嗚呼哀哉

欽聖憲肅皇后哀冊文

李淸臣

粵建中靖國元年辛巳歲正月壬戍朔十三日甲戍大行皇太后崩於慈徳殿二月壬辰朔十一日壬寅殯於西階以三月壬戍朔八日己巳戒百官請命於太廟諡曰欽聖憲肅皇后太史筮之將以五月辛酉朔六日丙寅遷座於永裕陵禮也哀子嗣皇帝臣某極永感之懷寫無窮之慕躬薦泂酌奉寧輴馭痛三牲之養忽至於遣奠悲萬壽之祝俄成於晞露罄咳如在聲容不返畢銅史之餘滴動金商之淸挽暑令忽其成淒薰風颯其變慘像設旣嚴物儀具有惟是冊書用傳不朽宮臣承詔式防事守紀漸寓哀貽之永久其詞曰我宋隆康恩漸動植逺惟曁邇生成滋息趨走賢智修官懋職遐及四裔左袵重譯維相向公梁棟宗祏逮女曾孫逌家瑞國蚤歸王藩旋被褕翟至性溫溫令儀翼翼道意禮學生知自得慶壽寶慈問安昕夕執養寒暑端莊不易內輔神宗贊助陪益凡厥見聞舒徐啟迪十有九年晏粲椒掖萬邦托慈六宮仰式約省外氏湯沭脂澤斯世丕平陰與多績比懿夏啇塗山簡狄姜嫄太姒聫袪並舄元符三祀歲執徐直正月己卯變同剨砉巍巍哲宗武威文徳夫何弗祐忽遘窀穸上嗣考廟將決大策於時弼臣或藏邪慝輒進異論欲倒白黑賴我聖母沈潛剛克折之陛前气殫語塞庭羅犀渠門屯闟防徳見利人寰宇慶懌一指顧間長寧社稷譬如媧皇神工妙力鏈石補天斷鼇立極沖融宇宙滉漾澡滌靡賢不登靡寃不釋臣嘗侍對與聞訓敕曰我皇帝聖材天錫子道勤毖政事祗惕治本亂原講磨防繹惠心溥博物理研覈帝堪多難子復明辟何俟祔饗始還禁閾幸濟初艱後罔余責重下教告亟就安適帝扳以畱懇款襞積數請弗回推璽卻籍義盡今玆事髙往昔在漢馬鄧固多慚色其於邦民憂不離臆動履仁儉示先壼則服無珠璣器無瑤碧懲戒雕繪棄捐組織言祖經墳智該儒墨諸書過眼疑微洞析兢兢瞿瞿殆忘寢食涼暄密移疹气侵蝕皇帝聖孝啟處在側藥審刀圭術窮鍼石禬禳山川猶期千億丹劑𨿽靈防算終厄佛供晝昏防氛夜赤祲象告凶軒星示坼數圯坤元景淪望魄五十八載馳光度隙嗚呼哀哉梓匠奏工嬪娥罷飾帳帟光途壇堂撤席縞士鼎鼎絳旌奕奕左背城闕右經阡陌彀騎綈車咿噫簫笳悲吟鹵簿哆赫萬類奪輝四民聚戚禦服苴麻皇情欒棘嗚呼哀哉霧雨故宮莓苔舊墄鳳幌蕭森獸扉虛寂輦路鑑奩孰非陳迹引望山園涕濡竹柏惟有徽音長畱寶冊嗚呼哀哉

宋文鑑卷三十二

欽定四庫全書

宋文鑑卷三十三

宋呂祖謙編

禦札

大慶殿恭謝禦札

歐陽修

勑內外文武臣寮等執珪璧以事神嚴祖宗而配帝𨿽有國之常典亦因時而制宜朕承三聖之丕基撫萬邦之有眾儉於已使天下之民丰勞於心致天下之民佚罔敢怠忽庶幾洽平而首春以來偶爽調適賴三靈敷祐百福來臻順以節宣獲玆康裕加以邊隅不聳風雨以時𨿽庶物之咸和顧眇躬而增惕是用稽先朝之成憲詢故實於有司卽廣殿之翼嚴擇靈辰之良吉式伸昭謝以格純休宜示先期俾玆誕告朕取今年九月內於大慶殿行恭謝之禮其今年冬至親祀南郊卽宜權罷所有合行諸般恩賞並特就恭謝禮畢一依南郊例施行至日朕親禦宣徳門宣制仍令所司詳定儀注以聞務遵典禮勿俾煩勞咨爾多方咸體予意故玆札示想宜知悉

熈寧元年南郊禦札

王珪

有天下者莫重上神之報爲人子者莫嚴宗廟之承率躬三歲之祠常一陽之應緬慕先聖光施衝人載循禋類之期適在諒陰之際大懼不能備飭儀物奉將粢盛於是刺六經之文傳博士之議皆以謂防有以權而順變祭無以卑而廢尊矧稽參西漢之彛防用景徳之制顧予涼菲賴帝況臨遂天正之辰往修郊見之禮方且進祈茂祉以大芘黎元昭格至精以終圖熈事庶幾能養其敢憚勤朕以今年十一月十八日有事於南郊咨爾攸司各揚厥職諸道州府不得以進奉爲名輒行科率其百司除事神之物並宜一切仍舊外余應於供奉所須務令純約以稱朕不忘孝思之義

熈寧四年大饗明堂禦札

元絳

勑內外文武臣寮等朕荷二儀之休履四海之富經庶政之至治秩將禮之彌文欽惟五聖之謨常躬三載之祀自纘隆於大業已肆類於圜丘興言總章未詔嘉饗維仁祖之武宜謹於遵修維文考之尊宜嚴於陟配況萬寶時防三光仰澄官師協恭方夏厎定是用稽仍路寢之制涓選肅霜之辰上以裒對天明展昭事之重下以勑厲民志示遣養之勤特戒先朝以孚大號朕取今年季秋擇日有事於明堂其今年冬至更不行南郊之禮所有合行諸般恩賞並特就祀明堂禮畢一依南郊例施行至日朕親禦宣徳門宣制咨爾攸司各揚厥職諸道州府不得以進奉爲名輒行科率務循典故無致煩勞

批答

賜除宰臣文彥博讓恩命批答

歐陽修

省表具知朕躬儉約以先人而生民未足勤憂勞以勵政而百職多隳豈布徳之不明抑任人之弗至是以齋居正慮先志後占鑑屢易以爲煩念難知之可愼永惟商周之所記至以夢而求賢孰若用縉紳之公言從中外之人望卿以舊哲比嘗相予惟宇量能寛以服人惟純誠故久而益信勲徳兼著可以重朝廷忠信不回可以臨大事夫謀於其始而旣審則果於必用而不疑汝其欽哉朕命無易所讓宜不允仍斷來章

賜新除宰臣冨弼讓恩命不允批答

歐陽修

卿有憂國愛君之心而忠以忘其已有經邦濟時之學而用未防其能夫畜久而積厚則施之不窮慮深而計熟則謀無不獲玆朕所以虛心仄席有望於卿也矧卿正直不回庸邪素忌小人所異君子所同是以在外十年而左右之譽不及履躬一徳而搢紳之望愈隆朕內決於心外詢於眾敢謂有得卿其何辭

賜宰臣冨弼乞退不允批答

歐陽修

朕眷惟宰輔之司實系朝廷之重職或非稱勢因易揺比以連年厭於屢易或用人之不審致厥位之靡安故於圖任之初尢極精求之意而議者謂卿有天下之譽慶朕得非常之才豈惟斷不惑於予心固以慰久鬰之人望則朕之用卿者至矣卿之自待者如何而方沃嘉猷遽形退讓駭無因而及此曾莫諭於乃誠豈廊廟之崇責重者其憂難任而富貴之至位髙則其慮易危邪朕嘗歷考往昔之人其於進退之際過計而圖全者未必無患忘身而徇國者固多令名惟爾之明必知所擇宜少安於職業用深體於倚毗

再賜宰臣富弼乞退不允批答

歐陽修

夫知人之明可謂難矣而任賢之術玆豈易哉若乃聽之不聰信之不篤施設之方未盡弗極其材遲速之效有時莫能少待則被其任者實亦艱歟卿以純一忠亮之誠蘊宏深逺大之業朕虛已以聼推心仰成至於一二之臣是惟同徳下逮眾多之論曾靡間然方將甄敍賢愚修明法度務防本根而更治不逮歲月之近功期於有成玆乃予意柰何中道而將止夫亦奚托以爲辭矧上下旣交寧有不通之志而君臣相遇豈爲易得之時當體餘懷勉安厥位

賜宰臣冨弼乞解機務不允批答歐陽修

夫宰相之事非可以歲月考而一二數也其在朝廷選賢任能而各得其職下俾民俗遷善逺罪而不知其然至於法度修紀綱正然後相與愼守而安行之以臻於治此朕所以虛心一意日有望於卿者也今事有緒而卿辭焉豈朕徳之不明將顧時之不可中道而止夫何謂哉俾予獲用材不盡之譏而卿渉苟安自便之計予所不取卿其勉焉

賜宰臣文彥博乞解重任不允批答

歐陽修

夫知其人之爲賢任則勿貳事其君而有道去不可輕此古之臣主之明舉措必愼所以收功於一時而垂法於後世也卿夙有時望爲予柄臣自復秉於國鈞僅三周於歲序若乃進退賢否誅賞罪功每於聽納之間敢忘虛已顧彼搢紳之論曾靡異辭方期有成以副予意而乃過形謙損思避臺衡豈寡徳弗明於用才而不盡將多言害正致厥位之難安苟異於斯夫何引讓矧卿忠信之節足以葉予之一心材謀之優可以斷予之大事玆所柬注寧煩諭言

賜樞密使宋庠讓恩命不允批答歐陽修

朕以因時致享克展於孝思已祭受釐大均於慶澤乃眷耆明之哲實予體貌之臣肅臨事之有容旣交神而防貺宜推異數以示眷懷𨿽嘉好謙曷止成命

賜杜衍讓恩命不允批答

宋祁

比虛右弼以須畯望卿淸約忠壯華皓一節出入諷議靡事不爲挺然公實見於有政朕志先定成命惟行況萬幾處可百職修理朕所倚辦卿宜知之遽閱讓函猥徇謙防且誕告羣方不容顓辭久曠臺路便廢防遜欽服寵章

賜賈昌朝讓恩命不允批

宋祁

卿曩侍經筵已知國器歷守京邑則風績早樹進領邦憲則威名流聞揚休山立自處中道朕以爲履正識敏材任輔佐引與機政參貳臺司曾是逾年休有成效觀徳則懿俾課則臧斷自予志冠升樞省誕告百執初無異言猥露奏封深薦防遜況訓諭已熟典命難淹速卽欽膺以光朝舉

再賜杜衍讓恩命不允批答

宋祁

向以戎醜尙桀師伍畱屯公私之匱不可貲省又官濫於外吏欺於中苛察過當孚競成俗濟水無益治絲愈棼圖所振整未知厥序以卿久在樞禁習總事經年耆識茂盡悴事國是用選自予志對秉臺衡借敏材以康調發之難襃介節以懲進取之朕旣寡徳方玆仰成尺奏薦聞能讓猶固已嘗批諭宜體眷永母煩費詞早膺寵典

賜陳執中韓琦讓恩命不允批答宋

祁

朕比執珪幣祗事神祗至誠所向鴻釐如答是以推衍天祚沛流茂恩徧錄侍祠之勞悉從進律之典卿卓有成效協於僉言而臨榮引讓稽恩未拜閱露章而旣熟非公論之所期便可欽膺卽廢謙執

賜皇弟允廸讓恩命不允批答

宋祁

朕惇睦懿親差次寵典年長者崇爵屬近者尙恩眷爾忠賢用加節制公言期協朝渙旣頒何執常謙欲遂素守道風𨿽亮允令難稽往哉惟諧母或煩請

賜皇長子淮陽郡王免恩命不允批答

王珪

昔我祖宗誕受天命厥惟艱哉克正皇猷丕懋乃績以遺我子孫無疆之休今朕纂厥服惟稽古建爾元子於有邦乃季秋辛亥羣公庶尹罔不祗朕言於廷爾乃陳徳弗及期畀於一二弟兄之賢我聞曰立愛惟親立敬惟長其敢示天下以私虖汝惟往哉尙廸時命無違賜皇伯祖承亮攺封秦國公免恩命不允批答

王珪

夫戚藩之建王室是毗古者皆世襲其封近代或別予之邑旣非祖烈之服又失廟祠之傳故朕推近屬之長賢修先王之舊履以大子孫不絕之序以均宗社無窮之休適覽露章過形衝節宜體親親之意庸光繼繼之圖

賜宰臣韓琦已下乞立壽聖節宜允批答

王珪

赤制告圖肇承題序靑煒動陸俯協誕期卿等過稽舊章列上芳牘緣華封之素祝建壽聖之嘉名竊惟受天元符撫國休運百辟稱觴而在席四夷奉幣而在廷敢以菲懷仰於輿望

賜宰臣韓琦已下尊號不允批答王

珪

朕獲承大統三載於玆防天之休海內淸靜方將飭齊輅潔純犧以祗見天地宗廟之靈乃敢昭發丕冊揚徽垂鴻以自施虖尊榮者哉不圖執事之臣列上表功之號且臨政之日淺未有盛烈之章況事神之意忝豈在彌文之飭適增於媿難徇所陳

賜宰臣韓琦免恩命不允批答

王珪

夫王者壹天下之俗宰相遂萬物之宜故君臣同徳而教化成朝廷上賢則分職治肆朕承邦之久得卿共政之均且國用失浮規節財力之匪易吏塗過冗甄序名品之爲囏歷勤勞之百爲蹈夷險之一致向屬冢卿之缺適登臺席之元稽卜神謀孚言朝聽維百辟之是式維兆民之是瞻奚興曲讓之辭殊匪大公之舉慊然眾志郁於予聞蓋徳盛而位隆者望𨿽與歸然任劇而責至則事當隨決思體睠毗之異祈收防固之情往代天工母畱邦渙

賜宰臣曾公亮免恩命不允批答王

珪

夫天文中階之象色正則二气鈞國柄三事之司體公則萬化緝朕何嘗不寤寐邦傑彌綸政機以惇美風俗之源以甄序官師之品所繋甚大維材之難卿行足以厲朝謀足以經國代言二禁而號令鼔虖羣動賦政中畿而神明炤於宿姦頃陪議於宰臣旋冠謨於宥省邦之維度靡不舉兵之紀律靡不張屬上臺之進賢宜右弼之膺寵忽起舜庭之讓未施酇國之規羣情郁然予心勞止矧夫付安危之幾則望豈云淺當名器之分則處之勿疑所期廣猷慮以同寅會精神而輔力當抑謙風之固往調大化之元豈朕之獨致太平亦卿之與有令聞

賜韓琦免明堂恩命不允批答

王珪

予臨路寢之上曾覽八紘邈然有通神明之志廼季秋宗祈旣右上帝亦右文考始予齋精臨獻而懼不勝及觀夫簠樽在堂鐘石在庭至陟降上下之數與夫九州四海美物之薦罔不具飭噫何其禮之盛歟非爾元宰之臣孰總裁剸之故已降之制爲百辟先亦皇天降休命於我家非予之所敢專也今書固辭顧不廢予惠術之施虖

賜郝質免恩命不允批答

王珪

國家提萬兵之勁萃之畿中謀元帥之良護於巖下矧卿嘗從徵伐之事加有宿衛之勤宜授鉞於師壇總環宮之夜柝蓋旌勞者必異其寵禦眾者必予之權母爲過兢其服重委

賜宰臣富弼乞退不允批答

王珪

朕肇履邦圖每恭天戒屬初炎之在序偶時澤之弗滋且正於近畿顧民災之未逺然應不旋日知人事之已修卿還來相予居位未久奚抗章而引咎將援故而辭權𨿽蹈夫聖賢逺覽之思殆戾於君臣交儆之意勉規弗及終厎於成

賜歐陽修乞退不允批答

王珪

夫與政之途蓋天下之責至者叢矣顧𨿽智勇不能以禦流訾之來前日禦史加非於卿朕惟其辭甚悖於義理之文今防者放而疑者釋卿猶欲以去位豈朕所望焉傳不云乎禮義不愆何卹人之言其起眎事母重朕之不敏也

賜宰臣韓絳免恩命不允批答

元絳

卿方重淳深淸明端亮閱文武之二枋曠謀猷於百爲屬者西羌侵邊王師淹戍往視方略以宣威靈嘉維爾忠蔽自朕志絕軼前代比登冡司扶世澤民將倚調於元化靖兵戡亂猶佇建於膚公況維渙號之孚已穆廣朝之聽胡爲懇咈欲避隆名𨿽難進之風自髙衝尙而仰成之屬殊煩顧懷趣宜欽承母重防固

賜宰臣韓絳已下上尊號不允批答

元絳

朕聞唐虞之世君臣吁兪相與敇戒以康庶事未聞其自燿功徳大爲名稱以動天下之聽朕以涼菲獲承皇緒固已極崇髙之位號矣向者奉郊宗之祀三事大夫亦屢以徽冊來上而愧不敢從方且嘉與眾賢夙寤晨興以營極治之業要之萬世建無窮之基亦有無窮之聞不猶愈於虛名歟臣之尊君義則勤至朕守弗奪母煩數陳

賜皇伯宗諤免恩命不允批答

元絳

卿爵齒兼尊徳名參劭佑予郊廟之事克有夙夜之勤疇勞策勲時乃舊典往承成命無用勤辭

賜陳升之免恩命不允批答

元絳

卿久服樞筦協成王功屢陳誠辭願解幾政方建將旄之重寄且增臺路之華流輔成萬微嘗宣左右之力兼賦二枋宜旌文武之謨卽當欽承安用衝挹

賜宰臣王安石已下乞禦正殿復常膳不允批答

元絳

垂象之變咎在朕躬內惟菲涼敢不祗懼避朝損膳欽天之渝神休震動銷去大異而三事庶尹咸造在庭願復舊常至於再請且星隆晷徳猶賴交修況天畏棐忱固當屢省弭災向福其庶幾焉

賜劉摯辭免恩命不允批答

蘇軾

政如農耕以旣獲爲能事言如藥石以愈疾爲成功若耕不獲疾不愈朕何望焉所以用卿者非以富貴卿也勉卒成業何以辭爲

賜太師文彥博乞致仕不允批答蘇

軾

卿出入四世師表萬民無羨於功名而有厭於富貴其所以忘身徇國捨逸就勞者豈有求而然哉凡以先帝之恩生民之欲也卿之在朝如玉在山如珠在淵光景不陳而艸木自遂去就之際損益非輕昔西伯善養老而太公自致魯穆公無人子思之側而長者去之卿自爲謀則善矣獨不爲朝廷惜乎藥餌有間時遊廟堂家居之樂何以異此

再賜太師文彥博乞致仕不允批答

蘇軾

朕修身以承六聖虛已以聽四輔而法度未定陰陽未和民未樂生吏未稱職中夜以思方食而嘆𨿽不敢以事諉元老實望其以身率百官卿猶未卽於安孰敢不盡其力此聖母衝人之本意而天下有識之所望也昔唐太宗以干戈之事尙能起李靖於旣老而穆宗文宗以燕安之際不能用裴度於未病治亂之效於斯可見朕意如此卿其少安

賜宰臣呂公著乞外任不允批答蘇

軾

夫以才禦物才有盡而物無窮以道應物道無窮而物有盡凡今之患所乏非才以卿篤於愛君必能建長久之策澹然無我可以寄枉直之權二年於玆百度惟正事旣就緒民亦小康至於微疾之屢攻亦髙年之常理卿其良食自輔爲國少安譬如止水之在盤豈復勞心於鑑物心且不勞而況於力乎

賜宰臣呂公著乞致仕不允批答蘇

軾

宰相不自用人主不自爲予欲識人物之忠邪故以卿爲水鏡予欲知利害之輕重故以卿爲權衡苟明此心𨿽老猶壯與其輕去軒冕獨善其身孰若優遊廟堂兼享其樂益惇此義勿復有云

賜司空呂公著免恩命不允批答蘇

軾

夫國以得人爲彊如猛獸之衛藜藿以積賢爲寶如珠玉之茂山川湛然無爲物自防利故崔公發議則淄靑慙服知朝廷之有人蜀使抗詞則孫權回顧嘆張昭之不在得失之效豈可同日而語哉朕之用卿意實在此國計之重可無復辭

賜右僕射範純仁免恩命不允批答

蘇軾

自昔先帝之世屢嘆材難及朕嗣位以來專用徳選𨿽爵祿名器出於獨斷而長育成就實在羣公長短不遺輔相之責苟無爲國養人之意必有臨事乏使之憂朕用慨然當食不禦思得英雋之老共收文武之用惟卿篤於憂國明於知人灼見朕心宜在此位往任天下之重母事匹夫之亷

賜門下侍郎侍固乞致仕不許批答

蘇軾

吾不出帷幄臨禦家邦實賴股肱之良以持綱紀之要於其進退顧可輕聽之哉卿頃自近藩擢貳東省本以年徳之故非有筋力之求若夫正顏色出詞气使人望之而忠誠可信鄙倍自逺斯可矣豈可一病未能造朝遂欲舎而去哉誠請𨿽勤於義未也

賜劉昌祚免恩命不允批答

蘇軾

卿國之虎臣帥我爪士總章大祀宿衛有勞宜爲六軍之先以承大賚之慶辭而不有殊匪吾心

宋文鑑卷三十三

欽定四庫全書

宋文鑑卷三十四

宋呂祖謙編

制

除趙普門下侍郎同中書門下平章事集賢殿大學士制

閎散同功歸馬遂隆於周道蕭張葉力斷蛇因肇於漢基必資佐命之臣以輔興王之業推忠協謀佐理功臣樞宻使光祿大夫檢校太保兼禦史大夫上柱國天水縣開國伯趙普功參締造業茂經綸稟象緯之淳精契風雲之良防洎贊樞機之務屢陳帷幄之謀沃心方佇於嘉猷調鼎宜膺於大用俾踐臺衡之位仍兼書殿之榮爾其罄乃一心熈予庶績君臣相正勿忘獻納之規夙夜在公勉致隆平之化往服休命無愧前修

除呂防正中書侍郎兼戶部尙書平章事制

李沆

天道無私日月星辰助其照皇王不宰股肱輔弼代其工所以端拱守成垂衣制理永建丕平之景運遐追三代之令猷其有業茂經綸才推謹厚參大政而已淹星嵗秉至公而無捨寅昏宜頒出綍之殊恩俾正持衡之重柄爰擇剛日特降命書推忠佐理功臣朝散大夫給事中參知政事柱國東平郡開國男呂防正四气均和五行鐘秀有濟時之略輔之以溫恭挺命世之才守之以循黙爰覩舜旌之進善遂指魏闕以來儀臨軒覩敏贍之能射策見縱橫之略曁玆登用益著謨明公忠推社稷之臣凝重見廟堂之器眷玆大體久郁具瞻屢宣作礪之功克懋秉鈞之績別錫褒功之美號仍陞馭貴之崇階勲籍增榮井田加賦預列侯之峻爵同大利之計書顧優恩之在玆諒名器之無假於戲雲從龍而風從虎今也其時啟乃心而沃朕心必求諸道爾宜周旋庶政佐佑眇躬緩玆宵旰之憂翊我隆平之運同底於道豈不美歟

除文彥博判大名府制

歐陽修

朕惟將相之崇資是爲文武之極選隆其名器所以重朝廷列於蕃宣所以屏王室矧乃居畱之任必屬老成之人爰擇剛辰敷告有位具官文彥博器閎而厚識粹而明學得其方通古今而知要才周於物適大小以惟宜自奮發於聲猷早更揚於中外居則參禆乎國論出則宣暢乎皇威兩踐臺司首當柄用賢愚式序舉百職以咸修綱紀甚明贊萬幾而至悉自懇避鈞衡之任出司管鑰之嚴逮此逾時蔚然休問眷言邦哲實簡予衷是用更其擁節之榮委以別京之重勁兵所宿是資總制之權雅俗惟淳兼賴撫綏之政於戲與國同體是謂股肱之良惟民具曕方隆師尹之望顧我舊徳豈煩訓辭往其欽哉祗服休命

除皇弟允初依前檢校尙書右僕射充感徳軍節度使加食邑食實封餘如故制歐陽修

爵賞當功則爲善之勸廣名器不假則至公之道存然而隆恩睦親所以厚乎風俗建侯作屏所以扞於王家非余敢私乃國舊典具官允初質性純茂稟乎天姿學問發明由於師訓維我叔父時爲賢王緬懷遺烈之存屬乃克家之善自被蕃宣之寄久參朝請之聫宜從畱務之繁進委臨戎之重節髦並建井賦兼增僉謀克諧寵數惟渥於戲干戈衛社內有宣勤夙夜之臣甲冑在躬外有奮力行伍之將爾其念晏安之懷毒知冨貴之難居戒損於滿而罔敢自驕榮身以謙而克保其位無忘朂勵往服恩榮

封皇弟九女福安公主制

歐陽修

朕稽有國之彜章著皇女之稱謂取其主以同姓所以見王體之尊必也錫之美名所以彰禮命之寵載涓吉日敷告在庭皇弟九女歧嶷之姿有生知之異稟柔順之質得天性之自然方嚴保傅之規以養肅雍之徳俾遵舊典襃以徽章嘉乃妙齡盛哉儀服考僉言而惟允非予意之敢私於戲隆仁恩以厚親玆惟教愛習圖史而循法翳乃夙成祗若訓言往膺渙渥

除皇兄允弼武康軍節度使加食邑食實封制

宋祁

朕惟一二兄弟屏翰吾家每推骨肉之愛以彊本根之托矧在邇屬早休厥聲適及剛辰進膺異數具官允弼甚徳而度參仁以和居貴而罔流心訓恭而逺祗悔間陪郊獻佐庀宗司抑抑收儀舉皆率履綽綽斯裕內無違言成予敍親時乃修職比者𨿽疏王爵未厭寵名宜停後務之繁俾領元戎之制增食爰賦兼實幹封於戲盤石而宗寄莫重焉扞城於國義莫先焉可壯非猷可順非廸仍輟就藩之逺姑隆綏族之恩往惟懋哉顯對嘉命

除皇弟允廸安靜軍節度使加食邑實封制

宋祁

朕聞立愛莫先於親繁支實庇其本每念攸訓匪伊異人用推惇序之典期光夾輔之體具官允廸承燾天祐衍慶宸莩舉動嚴方趨古閒敏思長富貴之守濅肄朝夕之防向畱使華允穆公路頃以王邸殂謝予懷悼驚念其堂構眷深橋梓維城有寄墨絰還朝載隆近屬之恩俾領中軍之節仍增邑食且實戶封於戲乃考之忠勛四邦是式乃兄之光寵十乘有儀爾偕厥榮毋或玆忝欽卽殊奬祗勵逺猷

立皇太子制

張方平

維我祖宗繼天綂業積有功徳克享上帝之心肆其子孫永承百世之祀朕祗纂謨烈詳覽古今繄崇建於元良實保安於國本上尊宗廟孝無大於奉先下庇生民教莫逾於居正式宣顯冊敷告萬邦皇長子具官頊英粹日躋中和自至仁義充涵之美言動惟時禮樂交錯之華威儀可象抑畏疏封之重敏修典學之勤亦旣多聞足當大受是宜誕膺徽命肇啟儲闈懋升明兩之輝益廣在三之道非余私於爾瑣惟天祐於余家衍寶祚之靈長成寰區之慶賴往愼厥徳以答揚我列聖之光訓丕曰休哉可立爲皇太子有司擇日備禮冊命施行

除皇兄宗諤保靜軍節度使制

張方平

朕惟前王懿徳治古舊章必隆蕃屏之親以穆懷柔之體矧居邇屬夙著令名宜揆剛辰誕揚休命皇兄具官宗諤甚徳而度參仁以和近雅不流繹如鐘呂之正內明自炤瑩若珪璋之溫率履無違在宗有裕特推恩典之異聿示表儀之光錫爾斿旄屬之瑞節時庸褒敍式昭寵嘉於戲祗畏者保身之永圖恭儉者有家之長業事近效逺罔或忽諸往惟欽哉

除韓琦守司徒兼侍中鎭安武勝等軍節度使制

張方平

朕光宅萬邦肇新駿命正權綱之逺禦審名器之大方眷予宗臣特崇異數以表圖勲之重用昭報禮之隆爰揆剛辰誕揚贊冊具官韓琦宣昭賢業熈亮天工光翊三朝咸有一徳材周五則之用體備四時之和社稷是經文武惟憲在成功而弗處實有大以能謙薦上奏封懇辭政柄顧倚毗之厚詔諭數頒而精懇之堅辭誠難奪增寵上階之峻特開兩鎭之崇蔽自朕心事非舊典當盛辰而均逸望故里以榮歸大業甚明休靈殊渥於戲臣行其志玆爲自得之全君篤於恩深惜老成之去無安帥節之樂猶待衮衣之還乃情本朝遐不謂矣除呂公弼樞密使檢校太傅制

張方平

本朝之制地分二府之嚴執政之臣共幹庶邦之重文武承式兵民是圖屬在賢明總司使職誕敷明制敭告大廷具官呂公弼器緼純明機靈精逺瓌材任重中廣廈之棟梁推音自和合淸廟之琴瑟登貳樞機之密洽聞議慮之長屢陳憂國之言多發便時之策深明王體有簡朕心宜陞帝傅之崇以正本兵之任爰田增賦眞食衍封名器益隆典章允穆於戲信而能用嘗思明哲之難知無不爲期盡臣鄰之益祗若休命以贊大猷除李昭亮殿前副都指揮使寧武軍節度使制

張方平

外擁節旄方鎭元戎之重內司禁衛太防上將之雄匪時英材疇若嘉命圖用親率宜揚大庭具官李昭亮誠稟忠淳風力敏給世載其徳有狐趙之舊勲文定厥祥廼姜任之髙姓早階華顯允蹈中和入從法從之華出領翰垣之要屬以軍政契於士心訓撫有方簡稽元肅眷殿巖之離衛悉王旅之選鋒典玆中權職在圻父特賜節旄之命爰將注意之隆峻以等威綂諸環列於戲齋鉞所付是爲主之爪牙蘭錡之嚴實曰予之心膂勉旃誠報茂對寵休

除曾公亮檢校太尉充樞密使制胡

宿

經逺慮微必愼制兵之術折衝消難亦資畫防之臣是憲樞躔聿崇使號蓋政謨之攸寄匪耆哲而莫居適得其人誕敷厥命具官曾公亮風業碩茂志慮深純學多貫於前言性頗修於中道有方重之徳可以抳躁而鎭浮有明逹之材可以造幾而成務當講勸於左右亦召置於禁嚴博我訓言代予明命用請臨於寰輔遄擢典於京師咸有治功遂聞政本通明練於百物參知穆於羣言貳公之司久陪於論道內密之任宜正於筦樞仍加傳導之名更益陪惇之數崇階馭貴眞食衍封並示寵章式旌殊禮於戲典機之任莫愼乎防擊柝之言蓋取於豫勿謂承平之久益思備禦之深祗服斯言往踐乃位

除王徳用依前檢校太師同中書門下平章事兼郡牧制置使充樞密使河陽三城節度使加食

邑實封仍攺賜功臣制

胡宿

內樞之地上範於斗宮前筯之籌參寄於人傑以經常武之事是號本兵之司圖冠厥名疇總予務乃眷元侯之長早崇右府之聨爰擇剛辰復還舊物具官王徳用志懷果烈風防沈雄通於奇正之謀居然英傑之气春秋閱禮韞義府以惟深甲令書忠載世家而有舊比膺推轂薦歷幹城先十乘以臨戎長萬夫而觀政徳刑具舉威惠參施能名播於外夷沈機隠於敵國向咨俊望擢典繁機翼濟事功廸宜忠力孚乃誠而匪懈研諸慮以惟微旋均基宥之勞亟樹藩宣之治蹈險夷而一致服忠孝而兩全簡在朕心洽於朝聽是用升鳳池之寵秩聯虎節之榮章倚殿輔邦用陪京室屬右樞之闕職咨羣嶽以擇材僉曰汝賢宜弼予治蓋天子二老出以居方伯之尊寰內諸侯入則處公卿之任抑惟曩制舉是隆名用起壯猷使纂舊服仍峻雲臺之號兼增井牧之封式厚耆英有加名數於戲樞機發令制戎事以惟艱樽爼折衝經人謀而匪易往愼乃位益思其忠祁國長公主進封衛國長公主制司馬光

帝妹中行易象贊其元吉王姬下嫁召南美其肅雍命服亞正後之尊主禮用上公之貴寵光之盛誰昔【釋訓誰昔昔也】而然矧同气之至親推異數而何愛祁國長公主席靈長之緒承濬哲之祥稟軋坤之粹和鐘日月之明潤淵懿可度柔嘉冇章志女功而忘勞承師教而不倦今玉笄在首厭翟戒塗方結帨於皇家將執笲【音煩竹器】於士族宜疏沬土之邑俾適冨平之孫庸展茂恩誕孚醲化於戲琴瑟靜好式昭和樂之音雷風順承是爲常久之道勿以夫家之平素有虧婦徳之聽從祗服訓辭永綏福履

立皇后髙氏制

範鎭

天子之有後如天之與地惠養萬物如日之與月臨照四方苟稱號之弗崇則臣民之安仰京兆郡君髙氏生閥閱之後而不自矜大處富貴之習而能安素約服在藩邸宜於家室肆朕纘承嘉乃輔佐惟長樂之奉養左右不可不防惟六宮之表儀晨夕不可不肅爰正軒星之位以爲國風之倡舉是典冊告於治朝於戲邦教所基人倫玆重塗山啟夏太任興周勤勞一時焜燿萬世乃其總笄櫛縰日侍慈顏衡紞紘綖時承宗祝庶幾天下之俗知我門中之私

曾公亮加恩制

範鎭

朕觀前世之載考宗祀之文周漢舊章殘闕無次王鄭異說雜互莫同大抵奉親以嚴率民以孝交神明於合漠厚風俗之本原具官曾公亮執禮蹈方刺經援古爕均大化固已治平制定多儀又皆節適四時之气其和見於豆籩九州之力其精在於玉帛使朕得昭升烈考裒對上靈誠意所通顧饗如答惟時顯相宜有褒嘉峻階品所以明等威崇衣號所以懋功實陪惇多賦流衍眞封於戲大典越熈至恩胥曁惟裁成輔相以遂萬物之宜惟同寅協恭以收庶工之效庸昭貺施永乂基圖

除富弼樞密使制

範鎭

兵布於天下而至眾故綂之有本元謀出於堂上而無窮故資之於明哲是以基於靜密式暢逺猷始乎幾防能成大務若時付畀玆謂劇艱前推忠協謀同徳守正佐理功臣特進行禮部尙書同中書門下平章事昭文館大學士監修國史兼譯經潤文使上柱國河南郡開國公冨弼文武相資柔剛並適誠貫金石材隆棟梁往在先朝嘗爲上宰至言無隠精慮有開方國計之是毗以親防而遽去況夫西漢而下拒唐以還訖於本朝凡厥公相率就起復以爲權宜而卿固執禮經懇辭恩詔三年始事四海具瞻再炳臺符之文兼崇樞極之任重陪多賦庸示褒章於戲天命甚難神器至重始初纘紹正賴經綸幸元老之聿來偕眾賢而同濟庶幾涼徳罔累慶圖

兗國公主降沂國公主制

範鎭

陳車服之等所以見王姬之尊啟脂澤之封所以昭帝女之寵玆惟親愛之攸屬時乃化風之所關苟不能安諧於厥家則何以觀示於流俗兗國公主生而甚惠朕所鐘憐故於外家之近親以求副車之善配而保傅無狀閨門失歡歷年於玆生事弗順逹於聞聽深所駭驚𨿽然恩義之常人所難斷至於賞罰之際朕安敢私宜告大庭降從下國於戲惟肅雍以成美徳惟柔順以輯令名乃其恪思庶永來福

韓琦加恩制

王安石

朕祗率舊章肇稱吉禮對越天地具獲靈明之歆相維公卿並膺休顯之賜其孚大號以寵元勲推誠保徳崇仁守正協恭贊治亮節佐運翊戴功臣淮南節度揚州管內觀察處置營田等使開府儀同三司守司徒檢校太師兼侍中行揚州大都府長史上柱國魏國公食邑一萬三千七百戶食實封五千戶韓琦躬受偉材出陪熈運保玆天子進無浮實之名正是國人退有顧言之行間朝廷之兩社揉方域之萬邦辰猷具臧器寶加重中辭機軸之要外卽蕃屏之安行紞紘綖備三公服飾之盛櫜兜防纛兼大將威儀之多序績旣崇修方彌謹協成宗祈之禮豫有顯功之勞肆衍本封申加美稱於戲恩典徽數所以旌帝臣明徳茂功所以奬王室往惟勵翼服此褒嘉

李璋加恩制

王安石

若昔大猷紹天明命必有獻享之禮作民防先必有褒嘉之恩自國貴始翊衛功臣奉寧軍節度使鄭州管內觀察處置河隄等使光祿大夫檢校司空持節鄭州諸軍事鄭州刺史大夫上柱國平原郡開國公食邑四千三百戶食實封一千戶李璋世載忠善躬服儉勤以後家之洪支爲帝室之隆棟入總營衛則兵師無嘩出乘蕃維則吏屬不怠近付京都之籥外更方鎭之旄貢職惟修祀儀獲考進加功號申衍邑封以疇服采之勤以協勸勞之典於戲富貴有危溢之可戒祿位匪侈驕之與期圖惟慶譽之終尙協龍光之施

皇伯祖威徳軍節度使榮國公承亮加恩制

王安石

朕祼獻廟堂燎禋郊丘內防祖考之居歆外獲神祗之顧饗嘉我近屬與有陪輔之勞揚於在庭使膺褎顯之福具官承亮徳義自表爵齒兼尊魁然蕭艾之材尙矣神靈之冑世承厥慶有跗蕚之芬華朝賴以寧若翰藩之嚴密乃相肆祀實綏思成進加奠食之封申賜詔功之號於戲孝恭可以儀宗室信厚可以化邦人匪時親賢孰朕承翼往肩寵奬尙協榮懷

李日尊加恩制

王安石

朕紹膺駿命稽用上儀祗事郊宮並受三神之福推恩方夏外交四表之歡告於有司錫是在服推誠保節同徳守正順化翊戴功臣靖海軍節度觀察處置等使同中書門下平章事李日尊躬懷徳善世濟忠勤奠玆南邦居有扞城之效衛我中國使無疆場之虞賜之大將之旄胙之眞王之爵往踐厥位知欣戴於寵章來獻其琛用協成於熈事陪惇采邑褒進文階載加眞食之封式允懋功之典於戲人之所助惟怙冒於王靈國以永存顧循守於侯度率時新命保乃舊邦

宋文鑑卷三十四

欽定四庫全書

宋文鑑卷三十五

宋呂祖謙編

制

除韓琦依前同中書門下平章事進封儀國公加

食邑實封制

王珪

朕按奉髙之儀思承上帝之福詠我將之什知配文王之功諏辰季秋之良盡志孝饗之事應一郊之定卜躬三歲之宗祈於時陳物采於國中接神明於堂上璧玉溫潔粢盛令芳靈光燭於大庭休气防於重宇疇相丕祀於顯元臣肆膺拜胙之釐首布告廷之命具官韓琦命世發徳佐王矢謀財萬化於物宜熈百工於帝載已任沈機之斷力陳逺馭之圖若歲爲霖可以濟天下之旱如易占防可以判天下之疑責大而智愈深事昭而情猶勉廼先庾之詔靡物備而不嚴維日昔之文或禮闕而不講使朕得褒六天之對欵七廟之靈輯於昭曠之儀顧匪烈文之輔玆庸錫之名壤建爾上公寖廣奉田之腴復惇眞食之賦汝爲汝聽汝勞汝嘉於戲在福不敢康蓋天有難忱之命於徳如弗及蓋民無常懷之心𨿽朝廷之甚休益君臣之相勑宜興盛治允答靈歆除韓琦門下侍郎兼兵部尙書依前同中書門下平章事進封衛國公加食邑實封制

王珪

王者紹景炎之序履皇極之尊永惟置器之艱屬在佐王之略夫上宰翼我先朝適及委裘之辰肆於奉瑁之始定策宗社貫心神明逮躬丕務之咨敢後元勲之將首旉邦渙誕告朝倫具官韓琦器博而適時道閎而濟物稟星辰之精粹防日月之休明歷宣外勞更倚二柄蹈夷險之一節寄安危之大機仰文考之知賢絕時髦而登用維召公之托嘗聞顧命之賢維漢相之謀終應大橫之兆蓋懷先見者識之邃決至慮者材之英天扶不防之基神贊非常之輔是用進文昌之卿序正黃闥之臺符隆以封爵之文益之戶田之數以蕃爾寵以懋爾庸於戲天視靡私居飭有邦之畏民公曷戴一歸厥後之仁念先猷之弗敢康賴成集之丕可恃益經茂烈永佐昌圖

除曾公亮門下侍郎兼吏部尙書依前同中書門下平章事進封英國公加食邑實封功臣制

王珪

大火基宋實開五聖之符六龍乘幹遂繼中天之運乃近弼薦更三朝元勲冠於百僚利澤施於萬世載蠲谷旦敢告治廷具官曾公亮學通天地之微謀合聖賢之舉包剛柔於九徳固夷險之一心蚤膺皇祖之求爰履公臺之位有臯防之論能變堯民於時雍有丙魏之聲不攺漢家之故事肆我文考遺予衝人咨顧命之老臣輔初政於天下重宣至策終仰丕成進首中臺之班往顓東省之務旣疏榮於公社益躐數於爰田功之所加寵不敢後於戲恐徳弗類念髙宗之未言俾民不迷繄尹氏之素力共祗天監永協邦休

除文彥博樞密使賜功臣制

王珪

天極環樞上通帝位之紀神兵防府內嚴師律之謀朕方垂講丕平進經常武𨿽天下無事思備禦之不敢忘蓋王者有徵視安危之不敢忽適登髦傑資以輔予具官文彥博器閎而深材敏以濟早賁賢人之業實膺聖考之知以忠孝之名形家國之盛節以文武之略輯將相之大猷肆纂命於皇圖廼離憂於防紀迨終哀戚甫見儀刑屬疆事之方興煩師旄之載舉折衝境外方將出憺於王靈收畫幄中曷若坐圖於廟勝宜長機廷之務亶符巖石之瞻於戲過餌北戎未厭貪驕之志再盟西夏猶苞狂忽之圖終佇奇勲用恢逺馭

除文彥博守司空依前樞密使加食邑實封制

王珪

朕若稽先王維禦羣品左謀金鉉之老以經治於廟堂右屬鴻樞之良以定策於帷幄厥有成績可勿褒乎具官文彥博風力肅明器資恢傑臨至劇有轉圜之易定大謀如執玉之堅逮事神文之朝已緝熈於鼎路追言聖考之遇又密勿於機廷肆涼昧之丕承防精神於羣慮𨿽兵民之異本亦文武之交修未隆贊冊之恩曷懋圖庸之舉其保宏父允釐華陽顧豈明分之私終繄老成之助於戲有若閎夭尙廸文王之彜罔俾阿衡以專商家之美往篤爾烈永承於休

除富弼依前同中書門下平章事充武寧軍節度使判河南府兼西京畱守司事仍賜功臣制

王珪

三臺處中以裁萬物之化四嶽總外以牧黎民之蕃如山河之經九州如股肱之衛一體出處之際朕無間然具官富弼復貫有元蹈中弗勉學幾聖而獨至識造物之未形貴名起於三朝盛徳儀於百辟鄕召從於列屏俾進翊於冡司爲日尙新何恙靡已未及經邦之務遽陳避位之辭詔𨿽屢而莫回章甫郤而復至朕憮然自念嗟莫能勝旣閔勞於政幾其聽遂於私佚建彼徐節以殿東郊守玆洛符以保西宅仍位鴻鈞之貴尙優黃髮之行於戲不處成功專老氏榮名之畏其旋元吉要羲經履道之終𨿽弗從於吾遊亦自保於而福

除陳升之禮部尙書同中書門下平章事集賢殿

大學士加食邑實封制

王珪

色齊三階則風雨不失其序聖如二帝然股肱亦繄其人朕上撫幹緯之明下愼國鈞之寄方審求於賢輔俾參穆於政途若時登庸蓋出定命具官陳升之識幾聖蘊謀合皇猷學積於原而心彌充智酬於變而力彌裕早膺仁祖之擢以遺文考之知肆予衝人克卽大任問甲兵則有能撫四夷之略問衣食則有運理羣物之心朕方稽百里之謨經一世之績宜進躐於賢序以延登於宰廷夫知歷選之旣囏體委用之寄重則義莫得以愛已道惟專於澤民豈特無疆之休亦有無窮之問於戲論金穀之計其歸內史之司作霖雨之滋是應髙宗之命往熈帝載庸代天工

除程戡安武軍節度使加食邑實封再判延州制

王珪

周禮命卿司馬掌國徵之事漢儀遣帥將軍顓閫制之權自非謀經帷幄之咨名厭疆垂之難則何以稽圖而受社賜律以臨戎玆疇舊政之良式協師虞之望具官程戡體忠忱之度蹈夷雅之風進搴藝文之華仕階名秩之膴方先朝之吁畯更三府之告猷左右六年夙夜一節肆纂休於皇緒適畱寄於邊沖空深寤寐之思且重安危之倚上金城之方略猶知充國之彊習闕裏之弦歌還見祭遵之佚就付兩河之節薦綏西土之封旣衍食於爰田復倍輸於眞戶風聲𨿽舊寵數維新於戲制夷狄者備不可遽忘守方隅者勢不可數易蓋威素申則敵情慹信久著則士心懷尙堅壯圖往服渥命除曹佾保平軍節度使加食邑實封制

王珪

朕承景歷之昌嗣丕基之重渙敭大命胥澤羣元咨我方嶽之良時維屏翰之憲念宣勞於劇婁稽渙奬於陟文卜以剛辰告於列序具官曹佾體衝韻邃气勁謀沈傳圯上之神書托西京之肺胕顯允祖烈實爲宗臣於皇母儀克後先帝濟忠純於奕世履謙劼而保躬鬯共武之威廼踐元戎之貴助守文之徳式繄外戚之賢進導徽猷參聨臺路肆纘膺於聖統方倚輔於英藩載疏冡社之榮增視上公之峻隆階表貴衍食惇封萃爲寵休以睦婣近於戲詔爵祿之柄天官以馭夫羣臣錫車馬之儀大雅以褒夫元舅蓋績美則報之厚愛隆則禮亦蕃往懋淑聲永綏多福

除李璋殿前副都指揮使武康軍節度使制

王珪

羽林神兵北環天衛之象黃帝李法中嚴邦律之師國家鬯武節於四遐提禁屯於千列進總凝嚴之防歷圖勁傑之資稽眾得人告廷孚命具官李璋气沈而果事性裕而知方厲許國之單忠逹治兵之善志緒服髙華之望名推親信之良朕念長樂之慈愴不及養顧渭陽之族聞蓋多賢自擢領於戎昭已積遷於畱寄屬巖除之缺帥宜齋鉞之命才六纛啟途旣襲重侯之貴萬兵畱帳方資緩帯之安𨿽其素勞不曰異寵於戲執干戈則有社稷之衛常愼於假人聽鼔鼙則有將帥之思實深於注意維蹈忠義者急於報主蓋喜功名者要之逄時勉規壯圖尙率明訓

除郝質殿前都指揮使安武軍節度使加勲食邑

實封制

王珪

國家綂禦之勢大維持之業隆外倚四巖藩翰之臣中謀萬夫貔虎之帥故奉委裘而羣情固聞受瑁而三靈趨肇臨發政之辰首下攽朝之命具位郝質性資莊厚气略沈雄通玉帳之善經體金行之正气自昔先帝知爲勁臣因其勤舊之名立在親信之地防綴衣之陳牖提衛甲之環宮曾無夜鼜之嘩自得剛牙之重紹帝符於景祚渙邦號於前彛視秩冠於文昌徙節臨乎安武加以總正使範惇封井旌巖陛之勞以表師幹之寵於戲天之壁壘象在羽林王之爪牙職於圻父蓋地嚴則必資拱扈之力帥眾則猶賴訓齊之方往堅壯圖思答殊遇

除皇伯祖承亮檢校工部尙書榮國公感徳軍節

度使加食邑實封制

王珪

蓋聞周典建土遂膺年曆之長秦失罷侯靡復藩維之援此國家所以監用往制封崇茂姻以夾輔於王家以懷柔於天下肆膺皇緒渙舉不彛皇伯祖具官承亮躬耆徳之英被忠訓之厚曽無車服珍寶之玩固有詩書道術之明稽帝堯之仁疇先骨肉之愛願秦悼之後不減祖宗之蕃自居畱務之榮浸廣皇支之譽按戊午之新澤合南陽之近親華鄂承跗旌樂和於列邸犬牙交壤寄雄畯於師旄旣行爰田之封又陪眞食之入助建大綂圖繄老成於戲積厚者流長𨿽本神明之祚徳隆者爵重況如宗族之賢均履多祥勉欽渥命

賢妃苖氏進封徳妃制

王珪

帝居六宮之制率輔於皇猷天極四星之華實裨於壼事朕嗣膺邦綂思穆人倫褒臨妃掖之英化始宸闈之順命龜薦日班綍布朝賢妃苗氏性資惠明儀度閒肅居路箴圖之戒動循珩佩之龢八月良家早被後庭之選平陽別館爰開貴主之祥而能進逺驕華舉思謙畏褕衣奉祀上以贊於後勤彤史流徽下以儀於嬪則庸賁徳言之茂益隆位序之崇名以副勞議非能典於戲坐而論婦之禮蓋視三公之尊內有進賢之心始安君子之佐維正道然後式於外顧私謁不可黷於中往服訓辭永綏寵命

皇長女徳寧公主進封徐國公主制

王珪

周美王姬之華下王后之一防漢推帝女之寵主同姓之諸公故至愛形而九族歡內則正而四海順乃睠公宮之懿適從世閥之逑宜合丕彜用孚羣徳皇長女徳寧公主僊支襲慶邦媛流徽鐘天性之深慈躬女圖之茂矩幼而勤組紃之習亦旣飭婦事之修長則有室家之歸將以經人倫之始維衿鞶之有命維車馬之有行卜仲冬之嘉辰祉大易之元吉瓊華在著已戒齊風之漓粉水疏園莫如徐國之樂侈燕謀於皇裔充美化於民閭顯錫徽章大旌柔度於戲前攬唐家之制盥饋不可以闕供近稽仁廟之撫冠服仍從於少損蓋肅雍者賢之檢儉約者古之師其體至懷自膺長譽

除富弼尙書左僕射充觀文殿大學士集禧觀使

制

呂公著

聖王賦祿所以崇徳而勸勞賢者辭隆所以激貪而厲俗眷我外相維時宗工願還重紱之榮蓋露累章之請旣重違於悃愊宜特示於褒優載揆剛辰式敷渙號推誠徳保崇仁忠亮佐運翊戴功臣武寧軍節度徐州管內觀察處置等使開府儀同三司檢校太師同中書門下平章事行徐州大都督府長史上柱國鄭國公富弼體資忠亮識蘊淵閎炳嶽瀆之粹靈挺陳薨之厚器光輔仁祖蔚爲文武之師迨事先皇實總機衡之要引疾遽辭於大柄均勞式殿於近邦未移巖石之瞻並及洪河之潤肆予纘紹尢渴儀刑𨿽體力之未平顧風猷之克壯而乃過持衝守深遜寵名諭言已周誠意彌確朕惟安危所寄𨿽賴老成之人損益有規宜伸大雅之志俾進班於左揆聽復節於中臺仍總領於殊庭竚論思於祕殿用彰寵數蓋示眷懷於戲進止不膠共扶於名義幽明有相終畀於壽臧風於四方時汝之徳

除富弼依前尙書左僕射兼門下侍郎同中書門下平章事昭文館大學士兼譯經潤文使鄭國

公制

鄭獬

秉籙膺圖將繼配天之大業銓時論道必資名世之元臣以言乎體貌則舊徳之英以言乎望實則羣材之表爰立作相宜莫如公丕昭寵數之殊孚告治朝之聽具官富弼智資大雅徳懋碩膚學足以造聖人之微幾足以通天下之變繇賢科之得雋攄逺業以奏功在仁祖時則首冠廟堂有弼諧九徳之美在英考世則再登樞府有折衝萬里之謀庶績已熈太平將洽屬畱侯之多病容裴度以爲藩愷悌所宜神明自復方王家之不造固賢者之有爲昔居畎畆而志猶在於愛君今處朝廷而義豈忘於憂國是用召從方守進拜元臺仍左揆之舊班兼東臺之茂秩爰田衍賦盟府易勲玆實異恩庸昭注意於戲上理乎天工則日月星辰以之順下遂乎物宜則山川艸木以之蕃近則諸夏仰徳以承流逺則四夷傾風以待命凡予欲治惟爾責成勉盡嘉猷用光丕訓

邢氏進號賢妃制

孫洙

王宮六寢崇建婦官天極四星垂著妃象所以協宣陰教助穆宸闈矧視秩於上公必敷求於淑哲朕厲精於治選納尢希嬪嬙靡充位號多闕玆延登於邦媛用播告於路朝婉儀邢氏徳稱後庭體合法相居念保阿之訓動循環佩之音授弓矢於媒祠占熊羆於吉夢是宜詳按舊典升備列妃進參褕狄之華益昭彤管之煒坐論婦禮正始國風品冠六儀名超九禦於戲周南之詠捲耳無險詖私謁之心齊詩之美雞鳴有警戒相成之道寵靈烜赫禮秩優隆匪時婉嫕之良疇若褒嘉之命佐後內治爾尙勉哉

陳升之起復同中書門下平章事集賢殿大學士

制

元絳

閔子絰而服政先賢稱得事君之宜晉侯墨而臨戎前志謂逹變禮之用矧予丞弼奄遘閔囏久虛席以思賢宜敷朝而渙號具官陳升之蘊渾厚之量挺髙明之材體備四气之至和智通萬方之逺略發紓一徳感會三朝經武鬥樞之庭則王靈震疊贊元鼎鉉之府則邦治協寧端正百度之原章明九敍之極向鐘家疚越解政均稽之師言厥有前憲相爲奪服其惟詔使之從趙喜離憂未始宰司之去盍來復召臺路以大熈於天工於戲繼恩從權自昔弗逾於國制移孝扶義維時尙乂於王家勉一廼心無替朕命

除皇弟頵保信保靜軍節度使進封嘉王制

元絳

史謂建大宗之封如安盤石之固詩美得同气之助若敷常棣之華朕紹五聖之休昭九族之序固已倚天屬於本根之重措公姓於翰幹之疆況於至親宜有顯冊播告羣位厥維大公具官頵燕翼發祥溫恭廸哲英姿茂而玉裕盛气粹而陽休講藝服儒多推道術之對好禮樂善雅有智思之文向稽立愛之經屢衍建侯之寵有華上公之衮有俶元戎之旂賢儀寖明師論參穆是用端防以審繇按圖而定名表爲眞王奄受樂國畫岷峨之野陪以爰田易肥渙之麾加之兩組循典常而出閤謹著定以奉朝列第環宮彌聳開元之觀側門通禁永承長樂之顏備飭愛懷布章慶譽於戲展親以誠信我則友於天倫秉徳以輔陪爾則蕃於王室思長富貴之守懋底忠孝之成往其欽哉以對猷訓

除韓琦京兆尹再任判大名府制元

絳

分陜稱伯召南當公職之尊啟魏就封畢萬得國名之大況吾元老爲世宗臣久倚師垣之嚴宜遷尹節之寵飭宣典策旉告縉紳具官韓琦道醇而深器逺而博渾渾忠孝之業憲憲文武之姿感通仁朝亮眾采於臺極翼戴英考捧大明於天衢肆朕纘圖厥初謀落燮諧四气之序熈輯百官之成登昭公槐奄涖國社鎭定大事妥如九鼎之安承寧諸侯端若元龜之信歲勤再閱師律旣和重念郊圻之雄旁據河山之險徒得君重以宣王靈就更西雍之旄畱主北門之鑰載惇爰賦並實幹封於戲漢咨陳平安危注於上意唐用裴度輕重繋乎厥身維廼純誠無愧前烈懋服休命往其欽哉

除韓絳觀文殿大學士知許州制元

絳

國家登延弼疑內以起功於庶事圖畀藩翰外以發政於四方閔勞申恩倚重均體肆旉丕號庸諗廣朝具官韓絳躬莊厚之姿函忠忱之度濟世美以特立告辰猷而具臧屢陪國均實輔臺徳向自保釐之寄再膺翼亮之姿髙平師師總修眾職之果公孫斤斤參聽百官之成久宣於勤間愬以疾確辭幾務之劇祈卽燕申之休感於朕聰姑徇爾欲宜還宰韍往建州麾陟春官常伯之尊兼禁殿隆儒之冠載更切號增衍井封於戲乃眷臣鄰𨿽爾身之在外不忘壽考豈玆心之謂遐其服寵章以將福履

除燕逹武康軍節度使充殿前副都指揮使勲封

如故制

李淸臣

祈父之官司王介士上將之任爲國虎臣予得智勇之材俾共左右之位誕敭休命播告大廷具位燕逹防迹戎行厲躬武節深明分數之守兼識變通之權捍外侮於西陲佐濯徵於南服嘗皷儳趍阨以奮率烝徒能降城艾旗以蕩定逋宼夙付簡稽之籍進督號噭之軍人知訓齊眾不嘩敇是嚴師律擁扈殿巖越從亷車遂總齋鉞於戲惟威愛足以臨下惟忠義可以報君勤懋乃心欽廸朕意

宋文鑑卷三十五

欽定四庫全書

宋文鑑卷三十六

宋呂祖謙編

制

除皇伯宗暉依前檢校右散騎常侍充淮康軍節度使特封濮國公加食邑今實封餘如故制

鄧潤甫

禦侮尙親先王未之或攺折衝授鉞天下所以久安眷惟尊屬之賢蚤有皇支之譽其敷褒律以告治庭皇伯邕州管內觀察使金紫光祿大夫檢校右散騎常侍持節邕州諸軍事邕州刺史兼禦史大夫上柱國天水郡開國公宗暉器宇閎深履尙方重詩書自樂慕漢邸宗英之聞孝友夙成有濮園天性之愛爵隆而無驕貴之累祿富而懷約已之風陛拜廉車之崇益增公族之重是用疇庸躐等辧域展圖付名部之整軍奉賢王之明祀維衮及繡視上公之儀錫山與田壯元戎之寄兼陪眞賦庸示寵章於戲親親主恩非異數無以昭其意繼繼在徳惟馴嗣可以孚於休更恢逺猷以稱茂渥

立皇太子制

鄧潤甫

建儲非以私親蓋明萬世之統主器莫若長子玆本百王之謀朕荷天地之貺臨席祖宗之詒燕廼睠上嗣之貴蚤應前星之祥宜告大廷誕揚丕號皇子彰武軍節度使延州管內觀察處置等使檢校太尉開府儀同三司持節都督延州諸軍事延州刺史上柱國延安郡王煦溫文日就睿智夙成回馳道之車能止班輪之騖辧南陽之牘允符東海之休自疏錫於王封益光華於徳望勝衣視膳溢然孝友之姿好禮受經不煩師傅之誨是用歷盛陽之嘉日舉列聖之大章肇正靑宮肆攽顯冊以協離明之吉以系天下之心於戲立愛始親商以成千嵗之業建嗣必子漢以撫四海之民斯爲永圖往膺徽典

封荊王頵太傅武寧鎭海節度使制

鄧潤甫

朕罹國大憂紹天明命黃陵玉座永懷復土之深淸廟朱紘序陟寧神之禮哀恫罔極感慕從中念宗藩尊屬之賢有文考同生之愛圖功甚茂送往良勤敷告大廷肆攽贊冊皇叔武昌武安等軍節度鄂州潭州管內觀察處置等使守太保開府儀同三司持節都督鄂州潭州諸軍事鄂州潭州刺史上柱國荊王賜贊拜不名頵身端而行治識逺而量夷地則茂親時惟明徳翼戴王室雅有二南之風表儀宗枝獨包兩獻之學協防廟社乃心朝廷昨朕承祧疇勞錫命屬緝裕陵之禮逺護靈駕之行事有感懷義當褒異是用進以官班之等寵之帝傅之崇出節徐郊建麾靑社以應采菽來朝之賜以慰棠棣孔懷之情於戲詩美大宗是爲四國之翰禮尊叔父固曰一人之嘉往服寵光益膺福祉

除皇弟偲武成軍節度使祁國公制

鄧潤甫

朕奉承燕謀獲紹大統永懷先烈曷勝哀疚之情眷顧同生宜厚褒封之典孚我明命揚於治廷皇弟偲岐嶷得於自然溫文見於異稟挾天材之美質應帝武之嘉祥未臨射矢之辰遽起號弓之慕逾年於此錫壤惟時矧周人尙親尢重本支之務漢廷左戚亦隆𦇤褓之封規裁半楚之疆載徹濱河之域苴茅制社授鉞殿邦用建上公尹玆北國策勲加等衍邑實租於戲西望裕陵敢忘幼子之愛東朝長信進預諸孫之遊往服恩輝益延壽祉

除司馬光左僕射制

鄧潤甫

帥羣臣宿道而向方在愼取相佐王者修政而美國莫若求人顧惟眇躬獲嗣大統儲思業業不敢忘六聖之休注意賢賢將以總萬方之檢褒進上宰敷告外庭正議大夫守門下侍郎司馬光受材髙明履道醇固智足以任天下之重學足以知先王之言逮事厚陵徧儀侍從之列被遇文考擢總樞機之繁有大臣特立之風蹈君子難進之節方予訪落之始起應秉均之求調娛萬幾必先教化之意辧察百職不失禮義之中是用諮諏僉言褒加異數越陞左揆之路兼峻東臺之班申衍爰田陪惇眞食於戲上寅亮於天心則陰陽風雨以之順下遂字乎物理則山川艸木以之寧內阜安於兆民外鎭撫於四裔蓋輔相者爲之基杖而老成者重於典刑勉行所聞以底極治

除文彥博平章軍國重事制

鄧潤甫

師傅道之教訓先王所以迪厥官老成重以典刑天下所以資其智乃睠舊徳時謂元勲謀合祖宗之心名載鼎彛之器申攽贊防播告外朝河東節度管內觀察處置等使守太師開府儀同三司太原尹致仕上柱國潞國公文彥博惇大而淸明方嚴而信厚出則秉乎旄鉞入則總我鈞衡文武兼備其才夷險能致其力畢公之弼四世三紀於玆傅說之總百官萬邦其乂爵隆無富溢之累名遂有身退之榮神明相其壽康人心想其風采是用還之論道倚以經邦以帝者之師臣謀議廟堂之上以天下之大老制馭夷狄之情庶幾有爲底於極治陪惇多井申衍眞封於戲呂望惟賢起佐文王之治周公已老畱爲孺子之師矧我耆英無愧前哲往宣一徳用格多盤

除呂公著右僕射制

鄧潤甫

國莫難於置相君莫重於知人堯舜之隆蓋以疇咨而熙載商周之盛至以夢卜而求賢天降割於我家予未堪於多難思用耆徳交秉政鈞其敷寵章以詔羣辟金紫光祿大夫門下侍郎上柱國東平郡開國公呂公著行應儀表學通本原忠義得於天資功名自其世美被遇先帝嘗入贊於樞庭曁予衝人遂同寅於政路傳經意以謀國體推上澤以紓民心敍收雋賢補苴法度方重不倚雅有大臣之風調娛適中遂通當時之務是用陞之右揆委以繁機申衍爰田陪惇眞賦爾則代天而理物予則羞耉以惟君於戲丞相之位未嘗無其人儒者之效久不白於世孟軻言無有者數百嵗揚雄稱自得者二三臣蓋迪逺業者其功難循近迹者其力易勉行所學以底丕平

除呂公著守司空同平章軍國事制

蘇軾

仁莫大於求舊智莫良於用眾旣得天下之大老彼將安歸以至國人皆曰賢夫然後用今朕一舉仁智在焉宜告治朝以孚大號金紫光祿大夫守尙書右僕射兼中書侍郎上柱國東平郡開國公呂公著訏謨經逺精識造防非堯舜不談昔聞其語以社稷爲悅今見其心三年有成百揆時敍維乃烈考相於昭陵蓋淸淨以寧民亦勞謙而得士凡我儀刑之老多其賓客之餘在武丁時𨿽莫追於前烈作召公考固無易於象賢而乃屢貢封章力求退避朕重失此三益之友而閔勞以萬幾之煩是用遷平土之司釋文昌之任毋廢議論時遊廟堂於戲大事𨿽咨於房喬非如晦莫能果斷重徳無逾於郭令而裴度亦寄安危罔俾斯人專美唐世

除呂大防太中大夫守尙書左僕射兼門下侍郎

制

蘇軾

朕聞天子有道其徳不可得而名輔相有徳其才不可得而見故漢之文景紀無可書之事唐之房杜傳無可載之勲當時安榮後世稱頌予欲淸心而省事不求智名與勇功天維顯思將啟承平之運民亦勞止願聞休息之期眷予元臣咸有一徳咨爾百辟明聽朕言中大夫守中書侍郎上柱國汲郡開國公賜紫金魚袋呂大防造道淳深受才毅果藝以達有孔門三子之風直大而方得坤爻六二之動久踐右闥蔚爲名臣宜陞左輔之崇兼綜東臺之務加賦進秩寵數益隆得位與時憂責彌重於戲若古有訓無競維人崔公建中之風以除吏八百而致裴垍元和之政以薦士三十而能惟公乃心何逺之有

除範純仁太中大夫守尙書右僕射兼中書侍郎

制

蘇軾

朕惟朝廷之盛衰常以輔相爲輕重若根本彊固則精神折衝故蔿呂臣奉已而不在民則晉文無復憂色汲長孺直諫而守死節則淮南爲之寢謀朕思得其人付之以政使天下聞風而心服則人主無爲而日尊咨爾在廷咸聽朕命中大夫同知樞宻院事上柱國髙平縣開國伯賜紫金魚袋範純仁器逺任重才周識明進如孟子之敬王退若蕭生之憂國朕覽觀仁祖之遺迹永懷慶曆之元臣彊諫不忘喜臧孫之有後戎公是似命召虎以來宣𨿽兵政之與聞疑逺猷之未究坐論西省進貳文昌增秩益封兼隆異數於戲時難得而易失民難安而易危予欲守在四夷以汝爲偃兵之姚宋予欲藏於百姓以汝爲息民之蕭曹勉思古人以稱朕意除苗授武泰州軍節度使充殿前副都指揮使制

蘇軾

出總元戎作先聲於士气入爲環尹寓軍政於國容將伸閫外之威以迪師中之吉咨於爾眾朕得其人侍衛親軍步軍副都指揮使威武軍節度觀察畱後持節福州軍州事福州刺史上柱國濟南郡開國公苖授早以異材見稱武略被服忠義有烈丈夫之風砥礪廉隅得士君子之槪薦揚邊圉益著勞能拔自眾人旣防先帝之遇遂拜大將無復一軍之驚祗扈殿巖肅將齋鉞予欲少長有禮而兵可用汝其夙夜在公而令必行於戲愛克厥威罔功玆爲深戒師眾以順爲武古有成言惟懋乃衷毋忘朕訓

除皇伯祖宗晟特起復制

蘇軾

曾閔之哀喪不貳事漢唐之舊禮有奪情矧予藩屏之親實兼臣子之重𨿽閨門以恩掩義而公侯以國爲家伯臣司宗職不可曠要絰服事古有成言非予爾私其聽朕命皇伯祖彰化軍節度涇州管內觀察處置等使檢校司空開府儀同三司持節涇州諸軍事涇州刺史判大宗正事上柱國髙宻郡王宗晟天資純茂徳履方嚴襲餘慶於祖宗蹈格言於師保典司屬籍克有令名郢客卒業於浮丘辟疆受知於先帝允釐厥位無愧昔人屬此閔凶累然毀瘠嗟日月之逾邁重職業之久虛宜復寵名式從權制於戲出居官次非王事不談退適倚廬讀喪祭之禮則忠孝兩得人無間言功名益隆親有顯譽勉服朕訓光昭前聞

西蕃邈川首領阿里骨加食邑制蘇

頌

祭有十倫之義施爵賞以爲先福者百順之名本忠孝之自出朕祗祓陽館崇嚴禰宮配神穹昊之尊流澤幅員之廣嘉與卿士同玆慶休便蕃優渥之恩固無內外之異告於朝寀布乃言綸西蕃邈川首領河西軍節度涼州管內觀察處置押蕃落等使金紫光祿大夫檢校太保持節涼州諸軍事涼州刺史上柱國寧塞郡國公阿里骨生有軼材少負偉略稟天地之義气得秦豳之遺風奠塞外之封疆繼承列土擁河西之旄鉞坐護諸羌長雄一方作我西屏屬九筵之講禮盛四海之駿奔來獻其琛實相予祀是用加命王公之數視秩帝傅之崇增井賦於爰田廣國租於眞食於戲爾有時享嵗貢之恪史不絕書我有餕神觀政之方惠必及下旣均承於純嘏宜益厲於忠規往服訓言克享天祿

劉昌祚加恩制

蘇轍

朕因路寢之正舉合宮之祠禮樂法商周之隆車服兼漢唐之盛出欵原廟還享上穹職貢充庭工師履位兵衛如植旌斾不煩實惟有人以克成禮殿前副都指揮使武康軍節度洋州管內觀察處置等使持節洋州諸軍事洋州刺史上柱國彭城郡開國侯劉昌祚天姿鷙勇惟本忠良結髮徵羌號馬上之飛將授鉞臨塞皆闗中之要區方西鄙之須材防中軍之謀帥畀之旄節之重付之貔虎之師歸閱浹旬旋聞輯睦逮此熙成之慶賴其宿衛之勤旣增封爵之崇仍加眞食之厚於戲古之明主立賞以待有功古之賢將有功而恥自列服予霈澤之異勉爾勲名之思貴當益恭老當益壯

除文彥博太師河東節度使致仕制

蘇轍

周公未嘗之魯老亦居丰畱侯晚𨿽彊飡終不任事蓋委寄之重初無間然而止足之風所不敢廢惟我耆舊曆事祖宗纘服之初復命以位𨿽師保之地優佚不煩而丘樊之心朝夕以請布告在位俾聞髙風太師平章軍國重事上柱國潞國公文彥博克孝而忠允文且武其在師旅有方召之勲其在朝廷有崇璟之業士民視其去就夷狄震其威名時更四朝躬蹈一節先皇帝湣勞以事旣許其歸越予訪落之年凜有涉淵之志起之旣老待以仰成出入五年終始全徳進而論道日聞典訓之言倚以折衝卒靖邊防之警委成功而不處指莫景以求安動請屢聞誠心莫奪顧瞻閭井近在洛師郭氏有永巷之嚴裴公有綠野之勝豈以簪紱之累久致形气之勞貴極上公旣無復加之爵秩分領全晉仍畀久還之節旄增廣舊封益衍眞食殫盡人臣之寵歸從父老之遊於戲音聲不遐尙有就問之禮幾杖以俟復期親祀之陪勿以進退之殊而廢謨猷之告式燕且譽俾壽而康

文彥博司徒判河南制

曾布

秉國大均絕席廟堂之上經時常武運籌樽爼之間維吾老成多所更踐懇辭幾務往殿近藩敷告於廷進疇厥位推忠協謀崇仁同徳經邦贊治守正保運亮節佐理功臣樞宻使劍南西川節度管內觀察使處置防道等使開府儀同三司守司空檢校太師兼侍中兼郡牧制置使行成都尹上柱國潞國公文彥博器質宏偉智謨靖深逮事祖宗蚤登丞弼周旋左右當四海之具瞻宻勿樞機實萬邦之爲憲肆予纘禦屬在倚毗深惟注意之勤勉徇均勞之請眷言耆舊宜所褒崇增秩上公衍封眞賦光華故里揭全晉之旌旄偃息名城壯陪京之屏翰出入中外始終顯榮於戲進而論道經邦則必告嘉猷子後退而承流宣化則必下膏澤於民惟往欽哉尙多受祉

除範純仁觀文殿大學士知潁昌府制

曽布

謀謨廟堂入則股肱於大政偃息藩翰出則師帥於一方維時宗工引疾辭位均逸近輔敷告大庭通議大夫守尙書左僕射兼中書侍郎上柱國廣平郡開國公範純仁端良稟於世資樂易成於天性有砥名厲行之志有面折廷爭之風越自累朝寖更華選曁衝人之嗣服適文母之仰成咨於臣鄰付以宥宻一踐樞要再持國均朕恭已紹庭向明圖治緝熙緒業追遹先猷分有望於弼諧遽固辭於機務重違爾志姑卽厥安增視秩之榮名進陪封之寵數式隆體貌何吝眷私於戲論道經邦常在倚毗之地承流宣化勿忘勵翼之心祗服朕言往共爾位

立皇后孟氏制

梁燾

正家者義之先天下從而定矣大昏者禮之本聖王所以重焉朕繼體持盈側身思永方切基圖之固敢娛宮室之安太母以萬世爲心命防宗事之重大臣以兩極陳義請建坤儀之尊謂王道之大所由興故人倫之始不可緩明揚徳閥之懿簡在慈闈之公欽承溫詔之音俾正中宮之位載蠲吉日敷告大庭故侍衛親軍馬軍都虞候眉州防禦使贈太尉孟元孫女忠孝令門善慶奕世幽門專靜藹聞和聲婉睦惠慈雅應柔則天作之合文定厥祥人謀協從龜告並吉是宜入聽內則輔宣外和式瞻褘瞿之章上直軒龍之象嘉典大備並行今古之情文盛徳有開增美國家之治理於戲惟恭儉爲富貴之守惟憂勤爲康樂之資如關睢之進賢則可以基風化之成如樛木之逮下則可以將福履之盛用久乃濟匪初其難勉爾欽修以法三宮之端一相予顯祀以崇七廟之淸明垂光紫庭襲譽彤管可立爲皇后

徐王攺封冀王制

範祖禹

周尊公旦倚爲四輔之師漢重王蒼位處三公之上及我仁祖加禮荊王顧惟衝人敢後叔父誕敷明命播告治廷皇叔永興鳳翔等軍節度管內觀察處置等使守太尉開府儀同三司雍州牧兼鳳翔牧上柱國徐王賜詔書不名顥稟訓英皇同气神考仁義根於天性孝友冠於人倫昔在先朝蚤膺異數迨宣後九年之政無愛子一毫之私追維崇慶之功罔極昊天之報方畢太宮之祔饗莫先尊屬之褒嘉是用登拜師垣仍聨使節徹彼徐土受玆冀方內奨皇家外綏侯服進陪多賦衍食眞封於戲並建親賢實爲社稷之衛益彊藩屏用承祖考之休往膺典冊之光永介壽祺之社式昭令徳無愧前人

除向宗良檢校司空充醴泉觀使昭信軍節度使

制

曾肇

昔周盛世則有申伯之良翰在漢懿親則有少君之長者眷吾仲舅蚤著賢稱登進寵名誕敷詔號休泉觀使秦國軍節度明州管內觀察處置等使持節明州諸軍事明州刺史上護軍河內郡開國公向宗良席慶深厚秉徳粹溫富貴無自滿之心恭孝有夙成之質肆朕承祧之始首膺授鉞之榮玆屬東朝亟還大政念崇徳報功之誼將錫異恩守右賢左戚之規莫回慈防換節瀕江之地參華空土之名增衍戶租並申朕志於戲維我太母有勞皇家方其艱虞則出任社稷之重及底康靖則還就宮闈之安動靜必惟其時進退靡失其正而猶鑑觀前載深抑外親爾其念長樂之好謙思文簡之垂裕益堅素履永保令名

除皇弟似守太保依前開府儀同三司蔡王充保

平鎭安等軍節度使制

曾肇

朕惟本朝之制厚公族之恩列第京師不忍使之去國兼榮將相未嘗責以治民豈惟致惇敍之仁抑亦隆夾輔之勢矧吾寵弟實位眞王念方屬於妙齡將卽安於外邸𨿽云宻邇能不疚懷肆舉徽章用孚眾聽皇弟武昌武成等軍節度鄂州滑州管內觀察處置等使守司徒開府儀同三司持節都督鄂州滑州諸軍事鄂州滑州刺史上柱國蔡王似出神明之冑鐘禖祝之祥气稟溫良生知遜悌雅愛圖書之習夙堅忠孝之誠桐葉疏封已侈盤維之寄棣華致好毎惇和樂之私比遵朝著之趨尙處宮隅之邃屢觀啟奏祈避禁嚴志𨿽莫回情實未忍思在宗之誼豈忘原隰之裒顧開府以時難廢國家之典廼涓谷旦增峻官儀更兩鎭之節旄正三師之位敍兼陪井賦益壯宗藩於戲周誥孟侯則曰無康好逸漢詔諸子亦云無邇宵人蓋位不期驕者人情之常寵至益戒者前哲所尙往服休命永綏令名

除曾布右僕射制

曾肇

左右置相以總吾喉舌之司東西分臺以斡我鈞衡之任居中如鼎足之峙承上若臺符之聨相須而成闕一不可廼登次輔以告大廷左光祿大夫知樞宻院事上柱國魯郡開國公曾布敏識造防懿文貫道器周小大之用智適古今之宜被神考特達之知亟躋禁從膺先朝倚注之重久執事樞而能悉心公家宣力夙夜忠以迪上誼不辭難憂勤百爲壯老一節肆朕纂臨之始尢嘉翼戴之勞參稽師言圖任舊徳文昌端揆之列紫防陪侍之班合玆寵名作我近弼仍遷階品增衍戶封於戲朕有休息百姓之心汝則覿文而匿武朕有綜覈庶工之志汝則務實而去華以至甄序材良惇奨正直澄淸風俗振肅紀綱使萬物各得其平無一夫或失其所汝之職也尙往欽哉

復元祐皇后制

蔡京

朕紹休烈聖承訓東朝施惠行仁旣誕孚於有眾念今追往用惇敍於我家廢後孟氏頃自勲門嬪於王室得罪先帝退處道宮逮玆累年克庸祗徳皇太后念仙遊之浸邈撫前事以興悲惻然深矜示不終廢申崇位敍還復宮庭乃詔輔臣具依審議𨿽元符建號已位於中宮而永泰上賓無嫌於並後於戲原情起義蓋示親親之恩克已愼身宜成婦婦之道其率循於懿範以上答於深仁往服茂恩永膺多福

蔡京降太子少保致仕制

張閣

政事所寄尢嚴誤國之誅人臣之姦莫重欺君之罪我有常憲揚於大庭太師致仕楚國公蔡京頃以時才久膺柄任兩冠臺衡之峻三登公衮之崇庶圖爾庸以弼予治而總秉機務出入八年事寖紊於將來謀悉違於初議擅作威福妄興事功輕爵祿以示私恩濫錫予以蠧邦用借助姻婭宻布要途聚引凶邪合成死黨以至假利民而決興化之水托祝聖以飾臨平之山豈曰懷忠殆將徼福屢有告陳之迹毎連狂悖之嫌𨿽僅上於印章猶久畱於裏第偃蹇弗避傲睨罔悛致帝意之未孚昭星文而申譴言章繼上公議靡容固欲用恩難以屈法宜禠師臣之秩俾參宮保之官聊慰羣情尙爲寛典於戲天事尙象明罰所以弭災人道惡盈省躬所以引咎往欽善貸無重後愆

宋文鑑卷三十六

欽定四庫全書

宋文鑑卷三十七

宋呂祖謙編

誥

韓通贈中書今

劉敞

易姓受命王者所以徇至公臨難不苟人臣所以明大節周故天平軍節度使檢校太尉同中書門下平章事侍衛親軍馬步軍副都指揮使韓通定交霸府委質前朝荷戈共歷於艱貞錫壤疊分於戎律朕以三靈腃祐百姓樂推言念元勲方疇異渥蒼黃遇害良用憮然追升浴鳳之池式表潛龍之舊

王贄授殿中侍禦史

王禹偁

故事禦史府三院轉遷各有月限考績之命異於他官國朝以來不用此制必因行慶方得敍遷其間才行有聞爲眾所譽者不時而授人以爲榮具官王贄本以懿文輔之通識自登憲署繼領詔條潔已愛民所在稱理司漕運者奏其課執風憲者舉其才受代南康陛見與語宜從攺秩用以勸能勉荷寵光勿渝素履

登州黃縣尉東方辛可宻州司士參軍

歐陽修

朕以信示天下而以祿報有功今爾辛緣死事而命於官然按察者糾失職而來有請按察吾所詔也不從則不自信念功吾所急也不報則無所勸焉是用易爾散秩優爾俸祿免爾吏責俾爾自安庶幾使吾信賞並行而不失

西京左藏庫使內侍省內侍押班任守信可遙郡刺史依舊鄜延路駐泊兵馬鈐轄

歐陽修

國家自靈夏不賓邊隅多警議者率以謂用兵之道任將宜專恩信不久則無以得士心山川不習則不可圖勝算自兵宿於野久而無功此殆將帥數易之患也苟有能者無遽奪焉以爾具官任守信選以敏材臨於戎事肅軍捍冦宣力有聞遽以飛章自言滿嵗顧久親於矢石豈不念於勤勞然而士卒之樂旣汝安夷狄之情惟汝熟𨿽欲代汝實難其人所宜旌以郡章仍臨舊部體玆委寄服我茂恩

前杭州司理參軍範衮可衛尉寺丞

歐陽修

朕觀兩漢名臣多或出於丞史小吏非夫丞史之能出名臣也乃知古𨿽吏屬亦必選用賢材焉今中書丞相之職比古公府曹掾之制吏員已爲簡闕欲任其事豈不擇人故詔銓衡俾其愼選具官範衮有司來上以爾爲材進爾諸丞往率乃職古人可慕無自怠焉

前知彰信軍節度判官褚式可太子中捨致仕

歐陽修

昨按察者言爾事有迹而爾方以老自請吾屈言者不究而進爾以秩全爾之歸吾之欲成人之美而不欲成人之惡如此汝其休矣知我之仁

虞部員外郎呂師簡可比部員外郎

歐陽修

國家向因寡兵特立賞格俾勸勤者速於集事而議者皆患應募之卒𨿽多而難用豈夫訓練之未至將由簡閱之不精然而號令重於已行賞罰貴乎存信今有司按籍言爾當遷往服新恩其思實效

潁州推官江揖可大理寺丞

歐陽修

朕思與多士共寧庶邦而賢豪材美之人或自沈於幽逺與夫懿節茂行之韞於中而未見於事者吾皆不得而徧觀焉故以舉類之科而爲官人之法今舉者言爾行可稱命爾新恩以期後效

進納人空名海詞

歐陽修

官者所以治人而非以假人之器也朕閔西人之勞而欲紓其乏有出其私以佐吾之用者是亦有益於吾民俾命於官所以示勸爾其往矣服我茂恩

著作佐郎張去惑可祕書丞

歐陽修

國家設官之法患乎巧僞幹譽者之難止故考績之格三載而一例遷所以使沈實守正之人得以自進及其獘也庸人希累日之賞而賢者不能自別故又增舊法積欲因舉類而求能者焉惟爾之材世所稱美夫累日而遷非爾志幹譽而進不可爲惟思厥中務廣其業永興軍節度推官董士廉可著作佐郎

歐陽修

自古奇偉之士因時立功而名在竹帛者率皆不以細文常行責其備蓋於其大者人有所不能者焉惟爾少而好奇不徇小節喜從兵事思奮其材今積久錄勞蓋從請者若夫異賞待爾有爲

內殿崇班郝質可內殿承制

歐陽修

夫被甲馳馬出而與敵周旋於原野搴旗斬馘歸而與士卒數俘獲於軍中量功較計防褒被寵進而受賞於朝廷此將帥之事也豈不榮且樂哉戰之功有小大國之賞有重輕膺此茂恩更期後效

龍衛指揮使開贇拱聖指揮使胡元並可內殿承

制

歐陽修

朕之勁兵鋭將戍於邊者不可勝數惟爾能以武勇出乎其間方吾思得猛士之時吾之大臣以爾來薦髙爵厚祿爲爾等而設也往其勉矣吾將觀汝之用

秦州觀察支使喬察可靜難軍節度推官知隴城

縣

歐陽修

夫吏之不能稱職者或謂數易使之然今爾嘗佐於州就臨屬縣其上下政令之便及士風民俗之所安皆所習知可以爲治將觀汝績無替其勤

試助教郭固可寧州軍事推官

歐陽修

自邊陲用兵而天下游談之士趨時蹈利者吾非不知其濫而未始怠焉者冀必有得於其間惟爾之能乃其素學夫學有實者詰之不窮而推之可用嘉汝施設精而有條慮變適宜將觀汝用

範仲溫可臺州黃巖縣尉

歐陽修

爾弟仲淹參吾大政方欲輔朕平賞罰推至公以修紀綱而正庶位爾今所任有土與民惟過與功別有賞罰爾勤厥職可不戒哉

史館書直官潘宗益可梓州司戶參軍

歐陽修

給事有年其勞可錄宜命以秩俾旌厥勤凡爲有司惟久則習尙安乃職以謹克終

內殿崇班李允恭可內殿承制

歐陽修

朕患州縣之吏不職者不能禦姦禁暴而憫吾民罹於賊盜故於捕盜之吏推賞尢厚非以爲私蓋有爲也今爾之請自陳其勞方吾以賞行勸之時惟恐不及故加爾寵非徇爾私夫古有讓功不言之賢惟爾宜慕彰武軍節度推官李仲昌可大理寺丞簽署渭州

判官事

歐陽修

羣材之在下者思達其上難矣而在上者思得可用之材豈爲易哉朕頃自擇能臣使舉其類而洙以爾充薦今琦又以爲言琦洙皆能體吾勞於擇士之心者舉爾不應不愼霈然推寵吾所不疑爾尙勉哉以稱玆舉泰州興化縣主簿朱思道可衛尉寺丞

歐陽修

夫廉爲吏之一節也今保薦之法惟以受財爲同坐則待夫能吏豈盡其材爾其奮厥所長思有所立不獨守夫一節而已焉

西京轉運按察使虞部員外郎杜杞可刑部員外郎直集賢院充廣西轉運使

歐陽修

自一隅用兵而調發輸役之繁無逺不及況廣東西之路於東南尢爲逺者而吏多不良吾之疲民旣有賦斂之勞而今又罹盜賊之患吾一慮及爲之惻然凡與吾憂國者豈遑暇於安居哉汝爲吾往其可憚勞吾又嘉汝名臣之後好學博文尙有榮名以爲汝寵凡吾寄汝之事繄汝之材吾惟責成爾可自勉

河北都轉運使工部郎中張昷之可兵部郎中充天章閣待制三司戶部副使

張方平

唐自開元以還王室多故行在之所不能備官而從軍興之期顧多應卒之事爰從權便置諸使而天下庶政始不歸於尙書省今之防府乃在三司蓋自中臺至於寺監之務凡關出納無不總者故建其長以治要立其貳以治凡設其攷以治目以言乎三司之副是猶文昌之丞轄助上率下舉綱振目常出髙選以贊大計具官張昷之才識器用政事風采稱於朝廷著於方面今邊多警戎車未脫凡物力之充屈系生齒之耗登職司版圖必借精力故謀於眾還爾外臺尙悉乃心以集吾事

前秀州崇徳縣尉左惟溫可漣水軍錄事參軍

劉敞

天下無事人得養老長幼修孝悌之行甚善而猾惡民起爲賊盜奪攘以侵擾之郡縣所患者也汝以邑尉捕擊如律尙書條上閥閱遷爾糺曹祗服明命益思自奮太常少卿張鑄可光祿卿致仕

劉敞

古者有司年至則致仕所以恭讓而不盡其力也具官張鑄履尙夷粹足以檢俗精力彊敏足以濟物而能顧禮畏義願上印韍朕閔勞以官職之煩今聽其請夫佚老之士𨿽不輸力於朝其矯厲風節不亦過絕保祿持寵不知止者乎俾列九卿以榮其歸祗若休命思底終譽

無爲軍錄事參軍馬易簡可太子中捨致仕

劉敞

控搏祿利者至於遷籍損年飾貌匿衰以緩退休之期爾齒未耄仕無缺行能決於去庸非廉乎自下郡掾升東宮屬歸安鄕閭足爲榮觀矣

龍圖閣直學士兵部郎中涇原路經略使王素可

諫議大夫

劉敞

朕臨禦天下賴宗廟之靈方內乂安元元防福而往者戎狄窺間緣隙時入爲暴患皆在守圉之臣文不能附眾武不足威敵使貪暴之民震驚朕師具官王素假節剖符居邊三年內鎭撫百姓外教戰士令行禁止惠於鰥寡爰及疆外覊縻之虜咸懷服集不失朝貢中國以安朝廷益尊此蕃衛之勲也詩不云乎大邦惟翰其議遷秩升於諫列以慰吏士出車東山之思

太子中捨通判衡州張兌可殿中丞

劉敞

郡有倅貳關決眾務所以優民事示重愼也俗吏不察大體而矜勢怙權以爭重輕吏民反苦之甚非朝廷意爾居職自若奏課亦善通籍循省以疇嵗勞方天之休其朂哉

前邠州觀察推官李育可著作佐郎前趙州軍事推官許林宗可大理寺丞

劉敞

古之禮珪璋特達而璧琮有借寶非不同也所從用之異豈惟寶哉士亦宜然育用文學進有以自見林宗繇吏材選稱於知己夫蓬丘圖書之府廷尉法理之本往爲之屬各踐爾位思所以報毋隳而守

皇侄右監門衛將軍克孝妻某氏可封仁和縣君

劉敞

常棣之詩其輯之亂曰宜爾家室樂爾妻孥知其爲治內之本也今夫宗婦則有湯沐之邑封君之號此其所以稱宜且樂不亦元大章顯乎具官克孝妻某氏慿慶良奧作嬪懿近柔靜之操足儀閨壼莊肅之風能承祭禮俾疏列壤且擇令名尙無懈於夙夜思能對於休寵西京左藏庫使忠州刺史髙陽關路駐泊兵馬鈐

轄時明可文思使

劉敞

執干戈典兵馬之臣當以戰多勇功受賞於朝而但累嵗月計資考以此取髙位壯士之恥也然今天下乂安士無所試其能故偏裨將帥例以恩進遷爾使列以觀來效爾亦母謂易而得之因易而守之蓋亦竭節顧義思所以報國者乎

宰相富弼奏試國子四門助教王淵宰相韓琦奏鄕貢進士李常並可試將作監主簿

劉敞

曩者朕親祀淸廟推恩延賞而大臣得薦其門下之士置之仕籍今丞相以常等聞夫與我陶冶萬物長育人材者非丞相歟何惜一命以慰士大夫之望其愼所履毋辱已知

內殿崇班唐詢可內殿承制

劉敞

邊吏欲其奉法守職以安吾民而不欲其徼功興事以撓王略也故嵗滿無負者輒遷其秩爾有治狀協於賞格進承制命無隳常守

定武軍節度推官衛觀可大理寺丞常州團練推

官沈披可衛尉寺丞

劉敞

昔唐有天下諸侯自辟幕府之士惟其材能不問所從來而朝廷常收其俊偉以補王官之缺是以號稱得人今州郡從事皆吏部防授然其試之臨政而不苟察之行已而有立亦皆一時之選已故吾亦且命以九卿之屬使漸而升於朝觀與披也旣歷試於外又亟稱於知已得人之聲庶必能勉焉

翰林學士給事中知制誥歐陽修可禮部侍郎端明殿學士吏部侍郎宋祁可尙書左丞禮部郎中知制誥範鎭可吏部郎中刑部郎中知制誥王疇可右司郎中三司度支判官太常博士集賢校理宋敏求可祠部員外郎並依舊職任

劉敞

古之爲國者法後王爲其近於已制度文物可觀故也唐有天下且三百年明君賢臣相與經營扶持之其盛徳顯功美政善謀固己多矣而史官非其人記述失序使興壞成敗之迹晦而不彰朕甚恨之故擇廷臣筆削舊書勒成一家具官歐陽修宋祁創立統紀裁成大體具官範鎭王疇宋敏求网羅遺逸厥協異同凡十有七年大典乃立閎富精覈度越諸子矣皆讐有功朕將據古鑑今以立時治爲朕得法其勞不可忘也皆遷秩一等布其書天下使學者咸觀焉

禮部侍郎參知政事曾公亮可加正奉大夫進封開國公食邑五百戶賜雄忠佐理功臣

劉敞

朕承七廟之光繼三聖之緒惟愼祀時享未足副盛徳委事有司未足盡誠孝故稽曠典歷吉日親率公卿躬執豆籩昭見祖宗並受祉福若乃裒時之對申錫無疆天防之內莫不受獲而況一二耄老肅雍顯相者乎具官曾公亮徳器渾厚智謨閎逺予欲觀於雅頌參元鳥淸廟之詩以追孝於前人汝明予欲謹予王事極四海九州之美以備物於大饗汝圖予欲時和年丰以薦厥嘉生登黍稷之馨汝翼予欲制禮協樂以對越太室交神人之雍汝助夫賞國之典不可廢也進階中朝頒爵上公衍食加田勒忠甲令使百執事粲然皆知輔徳致治之報焉不其偉歟

將作監林洙可司農卿

劉敞

自周以來稷爲大官今吾非廢稷不務也而官益輕豈居其職者未能勉乎具官林洙資稟通裕臨履修潔擢正卿位尙宜其事昔乃先正實領大農之任以迪文考今年谷未充邊人望哺爾其勤身敏行無忝名實於以勸穡劭民庶有賴焉濟爾世矣不其多乎

權郴州軍事判官楊永可右贊善大夫致仕前嶽州平江縣張正已可大理寺丞致仕

劉敞

年至還政典也而貪祿者或不能止能止者皆好禮者也至於以廉自嘉者有不待年去矣今永也禮而正已也廉忽而不錄何以慰其子弟之心或升籍朝閨或丞事卿寺歸榮鄕閭以樂暮齒

宋文鑑卷三十七

欽定四庫全書

宋文鑑卷三十八

宋呂祖謙編

誥

都官員外郎邢夢臣可侍禦史殿中丞沈起可監

察禦史裏行

劉敞

禦史執憲轂下紀綱國體非雅亮勁正之士不足參論議廣聰明拯與景初吾所信也使之愼柬厥僚必皆其人而拯也以起聞景初也以夢臣可稽之閥閱察之望譽人咸曰允哉予甚嘉之夫鑑以明故可正容繩以直故可形枉毋勤小補而遺大體毋忽近務而隳常守事君盡禮其可以報知己乎

兵部員外郎張中庸可開封府判官

劉敞

京師眾大之居其俗具五方而諸侯所視法也號稱難治蓋自古記之爲之尹者專用擊斷則网宻俗敝崇之以寛則威信不立故常擇精明疏通之人以參其職具官張中庸材劇而用博行修而志堅處煩決疑必有餘裕俾贊浩穰之政當適寛猛之中根本之地爾惟欽哉屯田員外郎胡揆除都官員外郎劉

敞

朝廷鎭撫四夷以綏中國貴於息民而不務佳兵故常申敕邊吏毋邀奇功五嶺已南蠻夷雜居其俗剽悍尢爲易動而桂州一都防也前通判軍州事尙書屯田員外郎胡揆承用詔防悉心疆事終揆之任帖然無虞亦可謂善吏能宣明威信者矣夫守邊之患常在見小利而不達大體以侵迫驅奪之爲故至大亂貽憂吾民則若揆者不可以不賞也稍增其秩以示褒寵

度支郎中李碩可三司戶部判官劉

敞

財賦大計一出於民取之寡則用不足然而民逸取之多則用有餘然而民困此三司之難也術不能通輕重智不能調盈虛則吾不以爲人僚具官李碩常以名字典郡風采奉使敏以爲政精於檢下所到而治有迹可紀使之參計耗登贊舉籌防庶可以不傷財不害民乎往卽防府毋乏乃事

陜西路都轉運使兵部郎中天章閣待制傅求可右諫議大夫河北都轉運使工部郎中天章閣待制周沆可兵部郎中依舊

劉敞

岐畢吾西土也被山帶河百二之險而有昆夷之虞燕亳吾北土也平原廣牧四戰之地而有玁狁之警贍足兵食綱領郡縣將命宣指甚難其人具官傅求明智敏察表以文雅具官周沆深中篤厚居以名檢並委節傳分按州郡皆有述職之勤美俗之風夫較考陟明其來尙矣或正諌省之列或遷夏卿之屬所以褒善勸能爾其欽哉

司門員外郎張鞏可開封府推官劉

敞

京師者舉眾大之辭名之者也風俗雜而獄市繁治稱浩穰吾令襄爲尹急吏緩民甚有文理其僚虛席思得敏才以左右之具官張鞏嘗使行河決川滌源眾工胥作挽漕以通其精力幹用效在已試俾贊輦轂之政尙克有立夫都邑翼翼四方是則無習苟且違道幹譽則予一人汝嘉

曹潁叔充天章閣待制知福州

蔡襄

朕念善爲維持之防者運天下如臂使指欲其大小相臨而威令必達故也東南之郡長樂都防表山環海地險而逺八州生眾系乎總帥非有幹明之資能辦吾事者不可以遣具官曹潁叔智力精敏應機必決薦更器任籍有聲稱將漕益部還貳計省而猥繁之務罔不給肅今屬以方面之重寵以延閣之華爾其繕除兵械補完城堞懷綏困窮剪遏凶猾使吾人無愁苦之嘆朝家有專倚之賴朕志惟是爾儀圖之

張昷之可光祿卿致仕

蔡襄

朕於羣臣進退之際曷嘗不緬然思之方其彊仕發智能以濟務則有官賞以懋其材逮其謝歸養志意以自佚則有恩渥以寵其行仕宦者豈不雍然得其所耶具官張昷之立節淸峻無緇燐之苟臨事明敏有批導之利卹民以惠屏姦以嚴循吏之風聞於當世自升禁近之列屢委宣藩之重服老耼之言而知止躡疎廣之迹而告老爾其還上官事秩以列卿休於而家尙體朕意王元可右衛大將軍遙郡觀察使胡

宿

閫制之師蓋威於不若巖除之衛乃備於非常惟中外之疊更在倚毗之兼厚具官王元才資沈敏節尙剛嚴少厲武鋒博通軍志乾方授任政屢服於藩方厭難折衝功實施於邊境眷言雍部控於西州委以牙爪之師屯乃襟喉之地苛慝不作部分有嚴閱牘奏之爰來敍足腓之防苦願寘環衛乞朝京師須藥石之有瘳𨿽金革而無避忠言可壯誠實不誣朕以拱扈之嚴當資於宿將察廉之任用寄於舊勲遙總十連聨司二衛式表疏恩之數且伸從欲之仁惟忠力之是圖亦威名之斯賴體玆優遇更竭乃誠

皇侄右衛大將軍嶽州團練使宗實可起復舊官

泰州防禦使知宗正寺

王安石

先王糾合宗族而分職以治之所以嚴宗廟也宗廟嚴則禮俗成而天下治其事豈可以輕哉今朕選於近屬以修宗正之官亦先王治親之意也以爾具官宗實惠仁孝恭忠信純篤故遷厥位以稱禦侮之實而使任事焉夫士之欲施於政未有不學而能者學所以修身也身修則無不治矣朕言維服爾往懋哉

起居舍人直祕閣同修起居注司馬光攺天章閣

待制

王安石

揚雄曰周之士也貴秦之士也賤周之士也肆秦之士也拘蓋言先王以禮讓爲國士之有爲有守得伸其志而在上不敢以勢加焉朕率是道以君多士以爾具官司馬光文學行義有稱於時故明試以言使司告命而乃固執辭讓至於八九攺序厥職以伸爾志是亦髙選往其懋哉

左司諫王陶可皇子伴讀

王安石

自天子至於士未有不待學而成者今朕欲進諸子於學求可與居者而大臣以爾爲言爾久在諫垣有聞於世玆惟愼選可不勉哉

範鎭加修撰

王安石

昔周人藏上古之書以爲大訓而孔子春秋天子之事也蓋夫討論一代之善惡而撰次之以法度之章非夫通儒達才有識足以知先王不欺足以信後世則孰能托尙書春秋之義勒成大典而稱吾屬任之指乎以爾具官範鎭有該通之材有純潔之操辯論深博溢於文辭論思禁林時議惟允則夫按善惡見聞之實斷是非去取之疑人之所難宜以命爾爾其精思熟考自勉以古之良史而毋襲近世以事屬辭之失使無以考焉

髙旦可著作佐郎

王安石

唐虞以三考黜陟幽明而其所命或終身於一職然則其所謂陟者蓋爵服之加而已今之增位猶古之加爵服也以爾久於職事而功用應於有司之法故使增位以報焉𨿽所更之嵗月與黜陟之法古今不同而吾所以褒厲庶工非與唐虞異意爾其毋怠思稱厥官

徳妃沈氏侄孫獻卿可試大理評事

王安石

朕於后妃之家不欲以恩撓法法之所當得者義亦無所愛焉爾方眇然未克有知而以外戚之恩得試理卿之屬時乃邦制不爲爾私勉哉有成以待官使

沈徳妃侄授監簿

王安石

京官吾所重也故設磨勘之法以待吏部之所選非有勞而無罪及有任舉之官則不可以得之爾由外戚以孩幼入官得吾之所重其彊勉學問求爲成人以稱吾待爾之意

磨勘轉官

王安石

有司考爾等之閥閱而揚爾等於朝廷朕親覽焉皆應遷法夫命官賦祿之事朕非輕之也維以章有徳序有功名在審官則三嵗而一遷亦維以關夫職事之勞而勉之盡力爾等勿謂名器之可計日以自取也而無報上之意焉

王伯恭轉官

王安石

方今仕於朝廷者率三嵗而一遷論者患其不足以勸功然日月久矣能祗愼不怠免於罪悔則亦宜有以褒嘉此朕所以使爾得遷之意也士之爲義蓋有常心何必利焉然後知勸

甘昭吉入內副都知

王安石

古者王之正內必有任職之臣予若稽古而思得吉士以充其選以爾服勤左右多歷嵗年有專良之稱無側媚之毀其使序於正內以允廷論之公焉爾其審門闈謹房闥入宣宮令出贊朝事悉心夙夜一以忠信則維予爾嘉爾亦永綏寵祿

崔嶧刑部侍郎致仕

王安石

仕焉而告老者自一命以上必有以慰其歸況吾邇臣恩紀所厚宜增位序以示褒優以爾具官崔嶧比以明揚久於煩使入參侍從出備藩維踐更滋多寄屬惟允引年辭位得禮之宜進貳秋卿以榮居息古之士者非苟自佚其身惟愼行祗法以助成王徳爾所知也往其懋哉

皇兄故保康軍節度觀察畱後承簡可贈彰化軍

節度使追封安定郡王

王安石

樂其生而哀其死欲其富貴之無窮仁人於親戚莫不然而王者得盡其褒崇之意具官承簡於宗室爲近屬於朝廷爲大官有溫恭恪愼之稱無驕嫚逸欲之過不幸至於窀穸用震悼於朕心義兼親賢恩禮當稱今夫建牙樹纛節制一軍而封爵至於稱王人臣之極也朕其追命以賜焉尙其有知享此休顯

參知政事歐陽修曾祖某贈某官王安石

君子善善之義下及子孫況推而上之至其祖考所以褒美崇寵顧豈可以不稱哉故先王宗廟之制視其爵祿位之髙下以爲世數之逺近而本朝追命之禮亦從其子孫名數之卑尊具官歐陽修曾祖潛於丘園躬有善行畜積之慶施於曾孫爲時宗工名重天下圖仕以登於右府褒嘉當及其前人東宮之孤位已顯矣進秩一品尙其享哉

曾祖母某氏某國太夫人

王安石

尊之欲其貴親之欲其富豈特人主有是心哉推是心以施於人此人主所以與天下同憂樂之意也祿有厚薄故禮有隆殺位有髙下故施有逺近古之道也其可忘哉具官歐陽修曾祖母含徳在躬作嬪令族積善之慶覃其後昆惟時聞孫實朕良弼登豫政事人無間言其疏大邦之對封以報流澤之施寵維靈之極尙克享哉

祖

王安石

爲吾政事之臣所以崇寵之者備矣於是尊大前人之志亦宜有以稱焉具官歐陽修祖某積行在躬潛而不耀畜其善慶以賴後昆厥有聞孫爲朕良弼典司機要海內所瞻追命之榮至於帝傅進登師位以極褒嘉尙其防靈膺此休顯

祖母

王安石

朕疏郡縣以君諸臣之母欲以稱慈孫孝子之心至於政事之臣則封國及其王母所以望其功者厚矣則慰其心者顧可以薄哉具官歐陽修祖母來嬪名家克配君子積善之福覃於其孫左右朕躬豫國政事嘉而有後錫以大邦維靈在幽尙克膺此

父

王安石

大臣得爵命其先人至乎公師非古也然禮者人情而已矣當於人情而義足以勸士則何必古之有哉具官歐陽修父某畜其徳善不顯於世克生賢佐爲朕股肱東宮一品人臣髙位追以命汝用嘉有子尙其享此以稱餽祀之盛哉

母

王安石

古者子爲諸侯大夫而父爲士則其祭以諸侯大夫之禮朕以謂得享其禮而位號不稱則不足以盡孝子之心故今有列於朝廷皆得追崇其考妣又況於爲吾左右輔弼之臣哉具官歐陽修母嚴稱於天下能教其子爲時名臣協於詢謀進斷國論𨿽祿養不及而饋享有加啟封大邦於禮爲稱尙其幽穸知享此榮

樞宻使張升所生母

王安石

傳稱春秋之義母以子貴說者或非焉而人子之愛其親豈有窮哉已則富貴而親不與焉固人情之甚可哀者也當有追崇之禮稱其思慕之心具官張升所生母溫柔惠和得嫓君子克生賢佐爲朕寶臣允於庶言秉國樞要追崇之典旣啟爾邦其攺新封以鴻後慶尙其防漠享此恩榮

三司使禮部侍郎田況可樞宻副使

王珪

天文三階中躔紫極之位國事二柄右列鴻樞之司維君臣之謨明有夙夜之基命朕當登進時傑贊襄大猷以導萬防之中以合九徳之防匪至公之進曷羣聽之歸以爾具官田況器懷閎深業履端厚材適國家表裏之體學貫天人精祲之交而自髙賢冊於大廷儀畯遊於淸路西垣名命之粹內閣論思之勤擁帥節於邊而天聲憺於殊俗筦財柄於內而國用丰於歷年玆庸倚爾忠力之良置諸宥弼之地熙我大業垂之亡窮噫本天下之兵莫重安危之寄在常右之陟有若臣鄰之榮蓋徳懋者寵所隆在大者責亦至勉思盡瘁永克承休屯田郎中詹庠可都官郎中

王珪

世治俗厚賢能眾多其髙材異行則待以越次之位而守職奉法亦褒累日之賞非有厚薄理則然也爾服於朝著陳力事任有司稽年書閥應陟其增一秩以慰夙夜浚明之勤往服休命勿忘秪飭

戶部副使太常少卿燕度可右諫議大夫知潭州

鄭獬

湖湘之南溪蠻剽悍而易擾阹而馴之則亦弭伏苟其失禦遂出而嚙邊其禍亦不細得無肅乂廉治之帥爲之良牧者哉以爾具官燕度醇明忠厚通於世務更薦要劇芒刃愈出俾副大農厥功茂焉宜加賜諫議大夫魚符犀節往甸南服內以惠斯民外以柔殊俗朕方端扆面朝以遲爾之奏課矣

劍南節度推官張士澄等可大理寺丞

鄭獬

萬官之才豈朕一耳一目之可盡之哉然而卒所以能盡之者寄朕之耳目於嶽牧連帥推而進之耳維汝修方宿業以廉治自顯薦牘交上可勿聽乎宜寵以廷尉丞以示我擇材之公

皇侄右監門衛大將軍仲郃可依前右監門衛大將軍黃州刺史特封齊安郡公韓

維

朕按屬籍以觀祖宗之世而陳王之後獨防顧其位不章顯朕甚憫之以爾具官仲郃孝友惇謹善守法度爰命褒錄以鴻厥慶刺史重任也郡公髙爵也遙領紹建玆謂顯休噫惟務學可以正已惟率禮可以保位汝其懋哉

潁王府翊善守太常少卿直昭文館齊恢可守尙書左司郎中依前直昭文館兼太子左諭徳諸王府記室參軍尙書司封員外郎直集賢院陳薦可工部郎中依前直集賢院太子右諭徳

鄭獬

唐制左右諭徳掌諭太子以道徳其內外庶政有司爲規諷者隨事而贊論焉則處其官者其選可以不重哉以爾恢淸謹廉正不失其常以爾薦質直和厚可任以事而或入道經訓或贊爲書記使王有聞繄爾能力屬儲闈之肇啟擇郎曹而並進夫語道者非序而安取論徳者惟行之爲艱母或易言以墜予訓

西頭供奉官常用之可右淸道率府率致仕右侍禁李襄可率府副率致仕

鄭獬

古之仕者量其可任則受至於不能而止所以逺殆辱也朕嘉斯人之徒故於謝事而歸者必增秩以遣之往欽茂恩以安末路

臺州寧海縣令魏昻可試大理評事充山南東道

節推知劍州劍浦縣

沈文通

前日天下令長多非其人始詔刺舉牧守之臣察廉爲之故逺近之縣十七八治朕甚嘉之汝其選也汝旣三嵗被代而知者尙鮮何哉𨿽然不可不少褒也其升職幕府復爲百里益有以薦於朝者當命汝遷焉

內東頭供奉官廖浩然可內殿崇班

沈文通

禁闥小臣眾矣非以徳舉而材選也特以給左右之役導內外之事而已故未嘗輕命以遷所以異乎吾外廷士大夫之典也今爾考不幸乃有遺封以爾爲請朕念爾考事我之久位於通顯汝亦謹信無咎故進汝之秩班於殿朝以爲汝寵朕於汝父子可謂至矣其思所以報我者焉

都官郎中楊佐可司封郎中

沈文通

水之爲利害也甚矣堯舜其猶病諸故歷代建以爲官莫之能廢而朕用稽焉惟爾佐學行材智廉正膚敏實吾士大夫之望而自領都水出入累嵗夙夜盡瘁具有厥功朕甚嘉之故因有司大比之敍陟爾左曹之正以爲朕寵其往宿爾業愈獻厥成則亦當有以稱爾矣欽哉

宋文鑑卷三十八

欽定四庫全書

宋文鑑卷三十九

宋呂祖謙編

誥

西京左藏庫副使楊文廣可供備庫使

沈文通

前日南夷負恩爲亂以覆壞我郡邑至於用師而後定𨿽朕不徳不能懷服方外而亦將吏不戒不習之罪也故深察往失而推擇所遣益不敢輕惟爾文廣材武忠勇更事有勞故今以爾總一道之兵戍於邕管又陞爾於諸使之正以重其行爾其祗聽朕命戒疆事習軍計使南徼無警而朕爲知人則時乃之功矣其往欽哉西京左藏庫副使髙允元可文思副使

沈文通

武吏以材勇進以功力賞古之制也方天下無事兵革不試則汝武吏安得自效以取賞哉然內外之職嵗月之勞亦不可遺也今允元最狀旣應陟法其增秩一等以明勸羣吏

屯田員外郎王衮可都官員外郎太常博士杜保

衡可屯田員外郎

沈文通

朝廷治定士大夫幸當其時而進於位以周旋乎太平之政豈非休哉然患常生乎久安而因循苟簡之獘不能無也在乎彊勉而已矣詩曰夙夜匪懈書曰懋哉懋哉今有司獘三載之治故各增爾秩一等其各往服祗我明訓思有攸立母自致斁敗

徐鐸張崇翟思太學博士

曾鞏

博士列於成均以講教爲任爾以經明選用往服厥官蓋尊其所聞以誘率學者汝之守也其尙欽哉

徐禧給事中

曾鞏

有事殿內之臣職在於平奏述詳命令糾其違者而正之覆其是者而行之至於決獄官人條陳法式之事莫不當考察焉其任可謂重矣具官徐禧以材進拔典執邦憲玆用推擇俾踐厥位惟精敏不懈可以周閱讀惟忠實不撓可以司論駁朕方觀爾之效爾尙勉於厥修吳居厚京東轉運副使呂孝廉可轉運判官

曾鞏

朕進拔能吏以督視一路蓋州縣政令之舉措公私貨食之斂散莫不任焉得人之難攷擇惟愼以爾幹敏閱試惟舊用是分玆東部屬以使事夫施於民者厚而刑罰淸求於民者約而財用贍使徳流澤通而風化輯揚以稱朕憂憫元元而勵精庶務之意爾其勉矣往服訓辭

王從伾知岢嵐軍

曾鞏

崇築培壘本以輯治軍旅及四方旣平而假守之臣實任民事列於有土之官矧嵐谷並邊寄屬尢重爾以選擇往祗朕命夫能開示恩威以惠養吾人而懷附異俗則爲善於其職尙思爾守無替訓辭

崔象先等帶禦器械

曾鞏

乘輿所在供禦之物無一不備具者故鎧甲弓矢屬之以從者亦不去於側非左右親信惡足以任此哉爾給事惟舊宜就玆列益思祗恪以稱厥官

尙書祠部員外郎知制誥直學士院孫洙可翰林

學士知制誥

李淸臣

以文辭爲號令明諭朕志於天下者在制誥陳古今論得失裨朕之欲聞者在訪議二者皆學士職之故於侍班爲親且貴以爾具官孫洙繇學術行誼顯進有名於時博習墳史多識典故代予言訓蔚然可觀眞秩禁林使與材稱恩寵茂矣爾愼旃哉

劉永年充殿前都虞候燕逵充馬軍都虞候苖授

步軍都虞候

李淸臣

左右虎賁之士與羽林彀騎材官蹶張皆天下拳勇之秀以嚴宿衛厲武節也旣命帥分總之而虞度兵計候司戎事亦統護之貴職豈輕任其人哉以爾官某威行軍中名動疆外材稱所付忠忘其私乃俾次遷以補督將之缺予命休顯汝思報焉

翰林醫官尙藥奉禦王永可依前尙藥奉禦直翰

林醫官

李淸臣

凡方技有益於人者皆以備王官之一守而爾原診察色稱爲明習稽勤序課遷爾之秩其益勉哉

中大夫守尙書右丞李淸臣可太中大夫依前守

尙書右丞

王震

朕初纘承大賚於天下𨿽汪洋之澤所被者廣要以貴賤逺近爲先後隆殺之節故吾政事之臣所以褒嘉者旣不敢後而致隆焉具官李淸臣秉徳含章將明宻勿先帝圖任以貳政幾弼予一人與有勤績徽章爰錫祿秩有加進陟勲資益陪帝賦終審厥典爾則有辭惟予一人並受多福

朝奉郎蘇軾可守禮部郎中

王震

爾議論文章卓然名世而失職浸久所學未伸今玆命爾爲郎以待不次之遷孔子曰如或知爾則何以哉維爾之才不患無位

朝散郎勾當京東排岸司胡及可依前官權發遣

開封府推官公事

王震

開封專理京師非有二輔亂其治也獨僚屬盡才則裕無事矣吾比不補其缺使得自擇所宜顧以爾聞殆必如舉往其協乂咸底於休

通直郎河北西路提刑呂溫卿可依前官充河北東路提刑奉議郎河北東路提刑呂仲甫可依

前官充河北西路提刑

王震

朕析河朔爲兩道而各置使者蓋祥刑惟察非若財臣之欲周知而移用也揣權稱事其任惟均易攸司咸祗厥守

通直郎著作佐郎丰稷可權發遣提舉利州路刑

獄公事

王震

爾以儒學有聞而頗稱澹黙試之蒞事其殆不煩度此祥刑訓於厥屬若予欽卹爾則有辭

朝奉大夫少府少監呂希績可權發遣潁州

王震

今之郡守及唐刺史郎官出入之資也爾以選擇入省故出得善州夫愷悌之政非文深吏所能成也惟爾懋哉務稱吾意

朝奉郎行宗正寺主簿楊完可權知衢州

王震

逺州刺史吾所加擇顧爾以求得之知爾能成愷悌之政也𨿽然吾可謂體羣臣矣傳曰體羣臣則士之報禮重爾可不勉哉

左藏庫使趙諒可供備庫使供備庫副使王繼恩盧昭用可並西京左藏庫副使內殿崇班楊貴田玨張僅可並內殿承制

王震

新城之役調卒於他道而在行者爾實總之部分嚴整弗怨弗咨於是勞還宜有寵慰率遷官秩各服恩榮皇侄右千牛衛將軍士倞皇弟右千牛衛將軍叔嫣可並右監門衛大將軍

王震

宗子無職事之勞而有考績之法者親親之恩欲有加而無已也然非迪教飭身則弗應有司之格衛府之帥浸富貴矣往其祗哉

朝請郎權發遣陜西運副葉康直可朝奉大夫再任承議郎權發遣陜西運副李察可朝奉郎再

任

王震

朕惟西土弗靖爾則在行靡徵不從日月逾邁典護邦計實繄厥勞練達邊機毋易爾舊宜加寵陟申卽故封有功見知其說毋斁

故內殿崇班劉景男可奉職

王震

有臣不難殺身以報國賞其可薄乎顧死者已矣殆祿其近屬尙爲之旌勸永惟乃父之忠勞爾是以有祿可不勉哉

朝請郎吳安度等故母廣陵郡太夫人王氏可贈

榮國太夫人

劉攽

邦君之徳具鵲巢騶虞之化孝子之思有凱風寒泉之感哀榮之典兼備愛敬之治維廣追崇懿行奚恡光寵朝請郎吳安度等故母王氏輔佐君子挺幽閒之操宜其家室備均一之美遺芳未泯積慶方厚舉集門風伯仲幾乎萬石疏恩郡治湯沐近於百邑爰因合宮之祀申錫漏泉之澤俾封成國仍付榮名防翟有光壤戶知貴

殿中侍禦史丰稷可右司諫

劉攽

左廷之臣位下而望重者惟諫官而已爲其得劘切人主紀綱國體也然非學足以達道其智足以周務見防而知著擇善而有容亦安能稱其事而宜其官哉以稷自居憲府綽有士譽名不虛傳材實允副移珥筆之權當伏蒲之選讜言正色廼其素守吐剛茹柔毋愧前哲則我爲知人爾號稱職矣

皇叔祖保信軍節度使宗隱男仲防等可並太子

右內率府副率

劉攽

公族之子屬近愛至未及有知膺受光寵非以祖廟之隆慶朝家之惇敍邪副率之貴是惟通籍勤身戒事以就長立

左藏庫副使純昱可權知廉州

劉攽

合浦之地古爲珠官琦珍所聚掌握致富宜得廉吏爲之守長且蠻蜑荒逺難馴易擾非夫武壯智略不能鎭服以是數者推擇用汝祗蒞恩寵益思善效

皇城使漢州刺史廣南西路兵馬鈐轄張整等降

官添差監當

劉攽

中國之所以臨撫戎蠻常以威位結服其心豈其誇於殺人見小利而起後害乎爾等咸以選擢見任邊徼貪於首功輕肆翦戮無辜橫死近二十人文書自營謾不以實覆案究極惻然傷嗟宜正典刑以慰遐僻差奪官秩用懲無狀尙體寛恩思自悔咎

吏部侍郎胡宗愈可禦史中丞

劉攽

權衡之於輕重繩墨之於曲直由其無私而素具是故應物而不貳朝廷風憲之任忠讜之士亦所以素具而待列位也命官之艱得人惟允具官胡宗愈秉心端直爲學深厚粹然特達之姿淵如有容之度粵自潤色綸省獻納瑣闈副貳天官藻鑑多士綽有休譽舉爲稱職是宜付中司之權寄執法之柄爾其修胸中之誠應方來之務有節於內則物無不察以義自處則動無不中稱此茂恩著爲顯效

承議郎充祕閣校理權判登聞鼓院張舜民可通

判虢州

劉攽

前以禦史言事不合朝廷優容直臣未嘗備責故移位他局仍在轂下而舜民力自摧謝又以其多病及家婚娶求得自便天道從欲而有曲成吾何恡焉虢略要郡倅貳維重祗服恩寵毋怠勤恪

太常少卿趙瞻可戶部侍郎

蘇軾

理財正詞禁民爲非曰義先王之論理財也必繼之以正詞名正而言順則財可得而理民可得而正自頃功利之臣言政而不及化言利而不及義中外紛然朕益厭之具官趙瞻明於吏事輔以經術忠義之節白首不衰爰自秩宗擢貳邦計將使四方之人知予以耆老舊徳居此官者蓋有盍徹之意焉

鮮於侁可太常少卿

蘇軾

奉常之職非特以治郊廟之度服器之數而已國有大政事大議論必稽焉昔魯秉周禮齊不敢謀而晏子太師折衝於樽爼之間國之典常君臣之名分上下守之有死不易則國安而民服朕選建卿士付之禮樂意在於此非我老成之人學足以通古才足以禦今智足以應變彊足以守官深於經術達於人情其孰宜之詩不云乎彼其之子邦之司直往修厥官無斁朕命

楊繪可知徐州

蘇軾

士有拙於謀身而巧於治民疎於防患而宻於慮國其自爲計則過矣而朕何疾焉先帝龍興首擢用爾置之臺諫以直諒聞言𨿽無功效於今日簡易輕信失之匪人坐廢十年陶然自得詩人所謂豈悌君子者繪庶幾焉彭城大邦吾股肱郡政成民悅朕不汝忘

揚王子孝騫等二人荊王子孝治等七人並逺州

團練使

蘇軾

先皇帝篤兄弟之好以恩勝義不許二叔出居於外蓋武王待周召之意太皇太后嚴朝廷之禮以義制恩始從其請出就外宅得孔子逺其子之意二聖不同同歸於道可以爲萬世法朕奉侍兩宮按行新第顧瞻懷思潸焉出涕昔漢明帝問東平王家何等爲樂王言爲善最樂帝大其言因送列侯印十九枚諸子年五嵗以上悉帶之著之簡防天下不以爲私今王諸子性於忠孝漸於禮義自勝衣以上頎然皆有成人之風朕甚嘉之其各進一官以助其爲善之樂尙勉之哉母忝乃父祖以爲邦家光

呂公著妻魯氏贈國夫人

蘇軾

婦人之徳如玉在淵𨿽不可見必形諸外視其夫有羔羊之直相其子有麟趾之仁則內徳之茂從可知矣具官呂公著故妻魯氏名臣之子元老之婦所資者深故志存乎仁所見者大故動協於禮環佩穆然閨門化之而降年不永祿不配徳其攺封大國正位小君庶幾爲女史之光非獨慰其夫子而已

張恕將作監丞

蘇軾

朕惟人材之難長育之無素事至而求有不可得是以訪之元臣大老之家推擇其子弟庶幾似之以爾名臣之子篤學好禮敏於從政試之匠事以觀其能爾克逺猷無忝乃父以稱朕意

李承之知靑州

蘇軾

朕東望齊魯之國河岱之間沃野千里生齒億萬商農阜通儒俠雜居可以大度長者服難以細謹法吏治也具官李承之生於甲族世爲名臣屢試有勞所見者大肆予命汝尹玆東土昔曹參爲齊問治於其師蓋公蓋公曰治道貴淸靜而民自定汝師其言則予汝嘉

韓維父億贈冀國公

蘇軾

朕聞仁宗在位之久有同成康得士之盛不減武宣如儲藥石以待疾病如種梓漆以備器用凡今中外文武之選率多慶曆嘉祐之人而況一時之老成與聞當年之大政徳業傳於父老儀刑見於子孫名在國史像在原廟朕用慨然想見其人具官韓維故父億少稟異材進由直道出爲循吏入爲名卿福祿終身而人不疵富貴奕世而天不厭實生三子翼輔兩朝旌旄交馳棨防互設朕欲賁其家廟而貴已窮於人爵攺封大國益著隆名庶使昭陵之老臣永爲北土之藩輔

母蒲氏王氏贈秦國太夫人

蘇軾

愼終追逺仁也顯親揚名孝也得志行道澤可以及天下而富貴不能及其親天也𨿽不能及而追榮之典可以貫幽明褒大之訓可以表後世禮也嗚呼此亦仁之至義之盡矣具官韓維故母蒲氏王氏族爲世望徳爲女師恭儉以相其夫嚴敬以成其子使朕獲老成之佐以濟艱難之功宜推異恩以報舊徳

宋文鑑卷三十九

欽定四庫全書

宋文鑑卷四十

宋呂祖謙編

誥

蔣之奇天章閣待制知潭州

蘇軾

三後在上遺文在下炳若云漢昭回於天乃眷藏書之府因爲育材之地爰登秀傑以備顧問𨿽持節出使剖符分憂一掛名於其間遂增重於所蒞且使民見侍從之出知朝廷之念逺也具官蔣之奇少以異材輔之博學藝而從政敏而有功使之治劇於一方固當坐嘯以終日勿謂湖湘之逺在余庭戶之間務安斯民以稱朕意

呂惠卿責授建寧軍節度副使本州安置不得簽

書公事

蘇軾

凶人在位民不奠居司防失刑士有異論稍正滔天之罪永爲垂世之規具官呂惠卿以斗筲之才挾穿窬之智謟事宰輔同升廟堂樂禍而貪功好兵而喜殺以聚斂爲仁義以法律爲詩書首建靑苗次行助役均輸之政自同商賈手實之禍下及雞豚苟可蠧國以害民率皆攘臂而稱首先皇帝求賢若不及從善如轉圜始以帝堯之心姑試伯鯀終然孔子之聖不信宰予發其宿姦讁之輔郡尙疑攺過稍畀重權復陳罔上之言繼有碭山之貶反覆教戒惡心不悛躁輕矯誣徳音猶在始與知已共爲欺君喜則摩足以相歡怒則反目以相噬連起大獄發其私書黨與交攻幾半天下姦賊狼籍橫被江東至其復用之年始倡西戎之隙妄出新意變亂舊章力引狂生之謀馴致永洛之禍興言及此流涕何追迨予踐祚之初首發安邊之詔假我號令成汝詐謀不圖渙汗之文止爲欵賊之具迷國不道從古罕聞尙寛兩觀之誅薄示三危之竄國有常典朕不敢私李南公知滄州穆珣知廬州王子韶知壽州趙揚

知潤州

蘇軾

刺史秩六百石以按列郡而治行卓然乃以二幹石爲郡守昔以責人者今以自責則物被其惠民無間言爾皆嘗奉使督察官吏公明之稱達於朕聽董制江淮控臨河海任亦重矣益勉之無使風采減於平昔

李之純戶部侍郎

蘇軾

保國猶保身藥石不如養气禦民猶禦馬鞭箠不如輕車故興利以富民不如省事而民自富廣求以丰國不如節用而國自丰朕嘉與庶工共行此志具官李之純屢試以事號稱循良𨿽爲有司不吝出納宜膺躐等之用庶無虛授之譏服我訓詞以厭公議

謝卿材陜西轉運使

蘇軾

治邊者不計財惟邊之所用治財者不防民惟財之爲富此古今之通患也朕知汝才智可倚忠厚可信故以西方之政責成於汝往與帥守者謀之惟適厥中以民爲本

禦史中丞劉摯兼侍讀

蘇軾

孟子有言君仁莫不仁君義莫不義一正君而天下定矣朕惟臺諫言責之臣𨿽知無不言常救之於已失而勸講進讀之士蓋朝夕納誨故日化而不知合於孟子正君之義非獨有司之事也具官劉摯以道事君非法不言使朕日聞所不聞天下稱焉宜因古今書冊之成文取其興壞治忽之要論言之於無事救之於未失使朕立於無過之地豈非汝爭臣之大願乎

皇兄右千牛衛將軍士升轉官

錢勰

九廟子孫其麗蕃衍垂紳入侍悉以嵗遷拱衛之嚴列於督護尙惟惇睦以稱恩休

待制知靑州鄧綰可龍圖閣直學士知永興軍

錢勰

雍州積髙號稱陸海屏翰之重坐鎭西陲賢相所宜付畀其選具官鄧綰資適逄世早踐禁途蕃宣回翔嵗月淹久學士通貴還陟近班帥守鎭臨往敷寛詔服我休寵無怠毖懃

範育直龍圖閣知秦州

錢勰

古者不以勇猛爲邊貴謀而賤戰故國家妙選耆儒顓付方鎭外以訓齊戎旅而內以息安元元用此道也具官範育才猷智略夙膺器任邊眾揆材往臨帥閫夫新秦奧區控扼汧隴綏懷夷落應援新邦無以久安而忘備豫祗膺休顯益思報稱

劉攽祕書少監

錢勰

學者以東觀爲老氏藏室道家蓬萊山而國家所以涵養令器待材用者之宅也以爾攽詞藝之富回翔之久擢貳厥官益將試用

正議大夫知樞宻院事章某知汝州

錢勰

黜陟之典咸徇至公進退之間尙存大體具官章某早繇法從亟預近司肆彼躁輕失於審重至於禦之列嘗通問遺之私比議役書本俾防訂當其敷納初不建明逮於宣行始興沮難務從含貸益至喧呶鞅鞅非少主之臣硜硜無大臣之節稽參故實稍屈典刑噫朕以幼沖仰煩慈訓苟乖恭事曷肅憲章其解政機往臨郡寄弗忘循省服我寛恩

劉奉世起居郎孔文仲起居舍人蘇

轍

欲治國家當先得士頃者人物之評廢而長育之道防朕顧瞻周行惻焉興嘆或盤桓久次而未用或沈伏下僚而莫知將以責成功折遐衝人不素具其何賴焉具官劉奉世家世名臣才頴風發試以治劇煩而益明具官孔文仲進以直言文史足用責之典禮守正不回斯皆一時之俊良多士之領袖方欲寘之侍從益當養其才能左右史官號爲要地前後達者皆由此途手刋冊書足以明枉直之效宻侍殿陛足以觀進退之詳益勉自修以須不次

陳烈落致仕福州教授

蘇轍

維孝友於兄弟是亦爲政爾以篤行見紀於東南𨿽老而不試可以無憾朕方欲推爾所爲施於鄕人其起視學校使諸生有所矜式

蔡確攺知安州

蘇轍

朕體貌大臣務全終始有善則藩飾褒顯以風勵天下有過則遷就諱避以曲全舊恩至於用法蓋不得已具官蔡確早以才力奮於下寮旋防器使致位元宰弟碩不類貪冒有素而溺於私愛以廢公議曲從舉吏之請遂成黷貨之辜其驕奢滛縱之狀理無不知而涵養防蔽之甚殆非體國致煩言之並作𨿽欲宥而不能黜守小邦仍褫舊職往自循省尙體至恩

侍禦史林旦權淮南運副

蘇轍

淮甸之民薦罹饑饉乃者詔發倉廩輟吳楚之漕以拯其急猶以乏食流徙達於朕聽朕惟救荒之術行之略盡惟得良使者因事施宜爲若可賴爾由郎官以才任禦史習於揚楚之故其爲朕往視之均徭薄斂禁暴戢姦無使斯人重被其困

郭逵自致仕起知潞州

蘇轍

秦伯復用孟明是以能霸蜀人亟誅馬謖終亦無功朕周於用人篤於求舊𨿽設干羽以懷柔異類而聽鞞鼓則無忘將臣豈其舊勲久廢不用具官郭逵蚤學弓劍晚通詩書勇而有謀整且能暇威名懾於西鄙柄任及於中樞南伐無成嗟伏波之遂棄退居能飯知廉頗之未衰擢從解組之餘復寄長民之任過而能攺豈一之足云窮當益堅或來功之可冀勉於圖報以稱異恩

範鎭侍讀太一宮使

蘇轍

爲國無彊於得人用人莫先於求舊朕歷選賢俊至於側防患其徳望之未充而典刑之未練捨騏驥而不禦臨長道以咨嗟人皆病之予何疑者具官範鎭文冠多士有揚雄之遺風任歷三朝守劉向之忠節蚤事仁祖首開社稷之言晚說裕陵復陳堯舜之道自處以義歸不待年身友漁樵已無求於當世名書簡冊恍或疑其古人玆予纘服之初日思講義之益謂白首窮經之樂尙可推以與人而眞祠訪道之遊必使退而養志勉狥予意毋畱所安

莊公嶽成都提刑蘇泌利州運判蘇

轍

守令賢否朝廷不能自知天下利病吏民不能自言宣吾徳澤於下而達民情於上者部使者也朕旣選用舊人而去其貪暴詔舉親進而汰其不以實者矣以爾公嶽久任刺舉所至稱治以爾泌家世文雅通於吏事益利崄逺民罹茶鹽苖役之害罷瘵未復朕念之深矣其悉乃心謹察苛吏與民休息毋廢朕命

劉摰尙書右丞

蘇轍

漢禦史大夫能任其職則爲丞相近世中執法議論不撓亦補執政昔我仁宗優養正士開受直言時則有若包拯張升之流咸以敢言獲聞大政舊俗已逺此風寂寥容悅相承亦棄不用朕追懷先正選建忠賢諤諤之聲庶幾前烈具官劉摯蚤以禦史祗事裕陵力陳是非不避權寵十年流落志气不衰召置臺端首開正論進任中司之要屢聞白簡之言風聲凜然國是以定朕欲試其行事之實是用付以右轄之權治忽所關寄任尢重夫以言責人甚易以義持已實難爾其勉之毋使輔政之功不若言事之效

太僕少卿李周祕書少監

曽肇

東觀以圖書爲職長貳之選尢髙非年耆徳茂未易得也然秩淸務簡處不爭之地恬於榮進則能安之好利誇侈者不能一朝居也具官李周質性純厚臨事有守歷試煩使時之老成位於列卿眾謂淹久進秩外史往服少事優遊省闥不亦美歟

通議大夫賈昌衡正議大夫致仕曾

肇

士大夫束髮起家白首辭位終始無悔人之所難豈無褒嘉慰爾歸老具官賈昌衡名卿之裔以吏能進歷試內外致位通顯優有風績號稱廉平上書引年願還印綬嘉其知止足之誼閔爾有官職之勞序進文階以爲爾寵退安閭裏益俾壽臧

左武衛上將軍郭逵特贈雄武軍節度使

曾肇

念功隱卒國有彛章矧予勞舊之臣嘗處訏謨之地奄終壽考宜極哀榮具官郭逵少也知書長而甚武蚤著戰多之績深通靜勝之謀伏波未衰尙威名之可億營平旣老亦籌防之是咨孰云注意之辰忽起雲亡之痛聽皷鼙而增感賜鈇鉞以飾終尙其有知膺此異數正議大夫知鄧州蔡確復觀文殿學士差遣依舊

曾肇

法始於貴者所以示朝廷之公恩篤於舊臣所以爲天下之勸眷吾近弼嘗絓防文𨿽符守之旣更顧寵名之尙闕吏民安仰廉陞未尊具官蔡確材術疏通謀猷膚敏與聞機政自元丰之紀年升冠宰司當永裕之復土屬均勞於輔郡旋褫職於殿廬原情無他在法當復尙淹時日以塞人言未忘矜念之心難廢公平之典備顧問於幃幄稍還近班宣條教於翰垣益思盡瘁

龍圖閣直學士朝議大夫禦史中丞兼侍讀李常中大夫依前龍圖閣直學士禦史中丞兼侍讀

曾肇

有位而無官守有祿而無事責此階散所以無常員也然必積日累年不罹罪悔有司銖寸校量應格然後一遷亦已艱矣具官李常閎裕而靖深溫恭而諒直秉義陪朕朝夕有恪蓋直延閣長憲臺侍經席皆儒學之華選仕進之要地也人處其一以爲寵榮爾今兼之其任重矣玆又因其嵗成進秩二等往服朕命職思其憂

蔣之奇寶文閣待制

曾肇

三聖圖書萃在延閣儒學之士列職其中諷議持論維時妙選𨿽身在江海之上而名近日月之光則世以爲榮任亦加重具官蔣之奇富以辭藝博知古今臺閣踐更號爲久次眷予南服付以列城屬愚民弄兵騷動嶺表武夫利賞賊殺善民而爾應接經營多中機防有罪就戮無辜獲申載嘉汝能宜用褒顯進於侍從之列不攺師帥之舊使逺人觀望益加二千石之尊爲汝之光不旣多乎

禦史中丞胡宗愈中大夫尙書右丞

曾肇

先帝稽古建官肇自三省維尙書萬事所出丞實總其紀綱糾正官邪彌綸國典非通達治道剛毅有守烏能勝其任哉具官胡宗愈明允篤誠敏於世用待時以君子之器立朝有諍臣之風直筆正繩無所回撓開廣朕意見弗欺之忠補助政體多可行之論斷自朕志擢貳中臺躐進文階增峻堂陛唐太宗嘗謂尙書丞百職綱維事一失中天下有受其敝者而當時魏鄭公戴冑劉洎軰疊處其位皆號得人今朕虛已仰成股肱是賴爾其矯正浮僞振肅偸墯使官修政舉有貞觀之風則豈獨汝爲稱職亦以副先帝作則垂憲之心可不勉哉

陜西運副呂大忠知陜府

曾肇

朕於用人不盡其力不奪其志均其勞佚欲臣下悅而知勸也爾以材諝久勤於外自陜以西兵食所賴而屢以疾告自請方州甘棠之郊姑遂爾欲坐嘯臥治安其土風庶幾少休毋忘忠報

知洪州熊本知越州

曾肇

防稽西阻淛河東漸於海有陂湖灌漑之利故嵗多順成有絲枲魚鹽之饒故俗重犯法獄訟稀簡土風和平置守牧人此爲樂國具官熊本辭學起家果藝從政南宮西掖試用有聲番禺豫章循行可紀因爾能效委玆重寄環地千里提封七州兵籍賦輿莫不兼總名聨侍從之列身寄牛斗之間是爲寵榮益務報稱

朝奉郎石賡京東路提刑

曾肇

朕於用刑寧失有罪而嵗報大辟有加無損意法网尙宻使民難避易犯歟抑吏之不良猶有遷情以就法者歟故於臨遣使臣尢欲使知朕意以爾質厚而識明宜能導民以逺罪哀矜而折獄矧齊魯之俗易與爲善往祗朕訓其盡爾心

契丹僞公主錫令結牟封夫人

曾肇

先帝威徳覆被四方宜有逺人舉宗內屬優錫命數朕其可忘某人生自大邦嬪於西土能慕聲教叩關請朝引對在廷益嘉恭順胙之成國視古小君象揥翟衣以爲爾寵往帥種落舉爲王民

範純禮復天章閣待制樞宻都承防

曾肇

樞機之地選用士人宣納宻命自神考始肆予纂服收拔端良寘諸左右蓋遵先志具官範純禮夷易有守篤實無華恂恂自持言行相顧失職玆久秉心不移起分州符未厭輿議其還延閣侍從之邃來贊右府訏謨之防副予咨求爾忠益

故降授太子少保致仕潞國公文彥博追復河東節度管內觀察處置等使太師開府儀同三司

太原尹潞國公

曾肇

朕嗣位五月三下恩書徽纆桁楊棲置弗用放流竄逐系踵生還尙念故老元臣嘗位丞弼或奪爵身後或殞命貶中霈澤之行豈限存歿不有追復孰慰塋魂具官文彥博佐佑四朝勲徳兼茂粵自神考命爲師臣逮及先皇咨以重事去國未久嘖有煩言降秩春官僅存公號賫志沒地屢閱嵗時蔽自朕心悉還舊貫維垣印綬冠秩百工全晉節旄視儀三事納書泉壤流澤子孫死而有知可以無憾

東頭供奉官李志張大中並轉兩官

曾肇

朕圖疆場之功常以靜勝爲優斬獲爲下顧如爾等立效西陲實在前日第勞行賞則有舊章其往自今當體朕意

尙書左丞梁燾資政殿學士同醴泉觀使

呂陶

君臣之防遇豈不難哉平居竭股肱之效則與之合謀一旦有筋力之憂則遂欲去位違從之際朕甚重之𨿽朝廷始終之恩固無所間而賢者進退之分亦貴其全爰有寵章以褒逺業具官梁燾蘊造道之深識知事君之大方早以文學之望更直於儒林晚以諫諍之才盡規於治路向從內相之選進領中臺之權資其納忠距此周嵗左綱已舉知戴冑之有勞奇論不聞惜少翁之告病遽形奏牘求解政幾章卻復來至於五六爾旣懷知止之義屢請於朝予亦有優賢之心敢勞以事宜躋華於祕殿仍它職於眞宮示以眷存遂其安佚惟五福之報徳必錫之壽康惟大臣之憂君不系於出處其綏吉履益茂壯猷

李潛落致仕

鄒浩

朕欲士大夫風節奮厲以成一世之俗而忘已徇物或者安之與其嚴法以示懲曷若表賢而自勸以爾自爲禮義行貫幽明歸臥鄕閭世所推尙精神思慮𨿽老不衰近臣以聞適協朕意傳不云乎可以處而處可以仕而仕孔子也爾旣師之以治已有日矣勉承朕命以暢逺猷

章楶同知樞宻院

鄒浩

朕惟天下治安之本實在二府故文武𨿽若異任而眷注未嘗不均必求其人以贊樞極具官章楶受知哲廟擢付師權旣生致於酋豪且廣恢於境土屢形捷奏數被褒嘉眷宥宻之須才越班聨而登用蔽自朕志寵示殊恩惟不忍肝腦之塗郊原故能愛重人命惟備見飛挽之耗帑廩故能謹惜邦財事在變通爾知之矣勉思所以善其後者以副朕躋民仁壽之意

呂希哲直祕閣知曹州

鄒浩

祕閣聚天下之圖籍以崇養豪英以鑑觀理亂惟時分直不輕授人以爾學知所宗行與言稱方從卿寺而輔藩垣玆用褒嘉以爲爾寵夫濟陰患盜久矣以爾之不欲而表勵之則𨿽賞之不竊將不特見於空言而已往其懋哉

宋文鑑卷四十

欽定四庫全書

宋文鑑卷四十一

宋呂祖謙編

奏疏

雍熙三年請班師

趙普

伏覩今春岀師將以收復幽薊屢聞克捷深快輿情然晦朔薦更已及初夏尙稽克復屬在炎蒸飛挽甚煩戰鬭未息王師漸老吾民亦疲夙夜思之頗增疑慮伏況陛下英謀電斷洪化神馳自前懷徠閩浙混一諸夏大振英聲十年之間遂臻康濟蕞爾幽薊誠非我敵蓋以本性彊悍復處窮荒遷徙鳥舉難得而制自古聖王置之度外恣其處逐水艸實以覊縻容之伏料聖明何足介意竊慮邪謟之輩防蔽睿聰致興不急之師頗涉無名之舉臣嘗披載籍頗識前言竊見漢武帝時主父偃徐樂嚴安所上書及唐相姚元崇獻明皇十事忠言至論可舉而行伏望萬機之餘一賜觀覽其失不逺𨿽悔何追臣竊念大發驍雄往殱凶醜百餘萬之生聚飛挽而供數十州之土田耕桑半失玆所謂以明珠而彈雀因鼷防而發機所失者多所得者少況得少之中旣難爲益失多之外復有他虞又聞戰者危事難保其萬全兵者凶器深戒於不戢所系甚大不可不思臣又聞上聖之人不凝滯於物事無固必理貴變通前書有兵久生變之言此可以深慮也苟更圖淹緩轉失機宜旬朔之間便涉秋序臣又慮內地先困邊境早涼敵則弓勁馬肥我則人疲師老恐於此際或誤指縱臣方冒寵以守藩獨獻言而阻眾蓋以暮景殘光所餘無幾酬恩報國正在此時伏望速詔班師無容翫冦臣復有萬全之防願達四聰之聽惟陛下精調禦膳保養聖躬惠綏疲羸使之富庶自然邊烽不警外戶不扄率土歸仁四夷慕化殊方異俗相率來庭蠢彼丹獨將焉往又何勞民動眾賣犢買刀有道之事易行無爲之功最大如斯弔伐是爲萬全臣又思之陛下非次興兵亦恐出於偏聽貪功之輩專務傾邪意爲身謀豈思大計但欺君而是念實害政以自居事成則獲利於身未成則貽憂於國苟至於此爲之柰何昨來緣取幽州未審誰畫其防虛實之效悉已彰明望推其人寘之刑典庶昭聖徳以厭羣情俾姦僞之心於玆知懼忠良同徳皆務竭誠臣欲露肺肝先寒毛髮遲疑數日未敢措辭又念往哲垂終尙聞屍諫防臣未死安敢面諛然知逆耳之言非是安身之計其如位髙祿厚才薄命輕將酬國士之心豈比眾人之報投荒棄市甘俟於顯誅竊寵偸安不寧於方寸惟期至聖曲照愚衷

論彗星

趙普

臣伏覩禦批札子云所爲妖星謫見引證古今莫知所措自旦及暮莫敢遑寧臣等伏捧眞蹤同承聖防兢惶戰懼各不勝任其間老臣最負深過三十年之重位但愧叨塵一千載之明君將何輔弼忝列三臺之首慙無一日之長自知政術疏遺寧免妖星謫見被苦者無由披訴偸安者不敢指陳𨿽眾議以明知柰皇情而莫惻隱蔽之咎惟臣最多甘俟嚴誅仰期待罪今則人心頗郁上象自差起狂夫思亂之謀生丑虜犯邊之計天時人事不比尋常惟有今年倍須保護伏審陛下初知妖異親諭徳音便欲徧與恩澤優加賞賜旣發一言之善須增百福之祥令由惠物之心必有變災之望才經旬朔似有攺移竊聞司天臺內妄陳邪佞之言深惑聖明之聽惟云妖異合滅契丹臣竊慮俱是謟諛未明眞僞乞加詢問須見實情乞問司天臺內所有前件奏未委按何經典臣今將所按經典逐件進呈伏望陛下親賜看詳便知可否臣聞五星二十八宿與五嶽四凟皆在中國不在四夷而又尙書湯誥云萬方有罪罪在朕躬豈可契丹封疆下屬萬方之數臣今老邁豈防陰陽惟將正理參詳以前書證驗三墳五典必可依慿今錄到故事五件謹分析如後一按漢書天文志及諸書云嵗星辰見東方行疾則不見不見則變爲妖星石氏云欃槍爲天棓【音棒】又曰彗星所爲掃也其本類星其末類彗也小者數寸長或竟天彗狀如箕亦爲孛孛然如粉絮形狀𨿽異其殃一也皆是逆亂凶悖非常惡气之所生也見則爲兵爲患除舊布新之狀不有大亂必有大兵天下合謀暗閉不明破軍流血死人如麻哭聲徧天下干戈並出四夷來侵餘災不盡下爲水旱饑疾凶惡之事不可具載又云凡關天象變異下方必有災殃如人臟腑有疾亦先形於面色象不虛發惟聖徳可以消除一按左傳云齊有彗星【只出齊之分凡諸國不見】齊侯使禳之【禳以術禳除之】晏子曰無益也祗取誣焉【誣欺也】天道不謟【謟疑也】不二其命若之何且天之有彗以除穢也君無穢徳又何禳焉若徳之穢禳之無益也詩云惟此文王小心翼翼昭事上帝聿懷多福厥徳不回以受方國【詩大雅翼翼共也聿述也回違也言文王徳不違天人故四方之國歸往焉】君無違徳方國將至何患於彗詩曰我無所監夏后及商用亂之故民卒流亡【逸詩也追監夏商之主皆以亂故】若徳回政亂民將流亡祝史之爲無能補也公說乃止其後齊國果有田氏簒奪之禍【國有穢惡彗星不可禳也惟有聖徳可以禳也】一按晉書天文志魏文帝黃初六年五月壬戌熒惑入太白一按蜀記魏明帝問黃權曰天下三分鼎立何地爲政對曰當驗天文卽可知也往昔熒惑守心而文帝崩矣吳蜀無事此其驗也【時魏文帝居中國蜀先主居西川】一按梁書武帝大通元年熒惑犯南斗梁武帝跣足下殿走以厭之是年後魏孝明帝崩武帝嘆曰索虜亦應天道【時後魏孝明帝居中國梁武帝居江南】一按唐書云髙宗總章元年四月有彗星見於五車上避正殿減常膳令內外五品以上各上封事極言得失許敬宗上言星𨿽孛而光芒小此非國眚不足上勞聖慮請禦正殿復常膳髙宗不從敬宗又曰星孛而東北王師問罪此髙麗將滅之徵上曰我爲萬國之主豈得推過於小蕃哉二十日而星滅【其許敬宗者本謟佞人也乃是希髙宗防贊成廢王皇后立武昭儀並殺長孫無忌者不正由遒因此作幸相身死之後定謚爲謬】右具如前今檢尋故事聞達宸聰冀將師古之文聊證順情之說伏況陛下勤求理道獨出前王𨿽然彗星呈妖自有皇天輔徳臣所願者除舊布新之事專乞陛下親行變災爲福之祥乃爲陛下已有如此則商髙宗之桑谷遂至中興周武王之資財須行大賚伏望陛下恭承天戒大慰物情明施曠蕩之恩更保延長之祚蓋緣凡關世事否泰相逐倚伏盈虛豈能常定聖朝開國三十年國富兵彊近古無比諸方僭僞並受驅除無一國不亡無一人敢敵可謂鞭撻宇宙震懾華夷若非聖徳神功終恐兆民未泰戰爭勞役寧有了期𨿽哲後修仁本意固無於虧闕而羣生造業隨緣有近於感招儻時運以相逄於聖賢而不免堯水湯旱乃是明徵臣又竊聞陛下自覩星文深勞帝念轉積動天之徳思覃及物之恩則知多難興王傳聞於往昔殷憂啟聖實見於當今可謂何福不生何災不滅臣今誠懇思達冕旒仍須面具數呈不敢形於翰墨伏恨言詞蹇澁气力衰羸步履猶難未任拜跪自從發動多有風涎如或一息不來便憂一詞難措以玆情抱實有感傷乞於閒暇之時伏望略賜宣喚貴將防細皆具奏聞兼緣臣久負過因此合專陳首伏以臣謬將鄙拙虛受恩榮旣不能致主安民又不能除姦殄冦叨據秉鈞之任忽招如彗之妖方抱恥於朝廷實難安於祿位伏況前代每逢災變必先冊免三公今遇盛時乞行嚴憲明加黜責用激忠良臣無任負愧懷悚戰懼兢惶待罪之至

論軍國機要朝廷大體

田錫

臣伏念自忝諫垣今已周嵗無一言可禆時政無一善上答君恩蓋以陛下文明無事可諫朝廷公共無事可言然屍祿曠官憂慙益切盡忠補過夙夜寧忘今輙以軍國要機朝廷大體布在一疏上達四聰乞陛下寛鈇鉞之誅容防臣盡芻蕘之見所謂冒萬死而不顧當可言而不疑又伏念陛下登位已來未嘗罪一直言未嘗戮一敢諫天慈寛裕睿鑑昭彰𨿽前王好諫之心未如陛下而諫官敢言之節不及古人不惟負陛下超擢之恩抑亦虧臣子公忠之道何以安一膳之飽何以安一裘之溫胡顏立侍從之班無藝帶淸華之職碌碌隨眾遑遑惜身不如馬之代勞不及犬之吠盜臣所以奮發之志思有所伸激切之詞不敢自隱伏乞陛下察而恕之又望陛下容而用之臣所言軍國要機者一朝廷大體者四今爲陛下引諭而言之臣聞古先聖人牢籠天下弛張睿略舒捲人心使萬人之心如一心四海之意如一意其若馭馬又如鑄金善馭者使之馳則馳使之止則止善鑄者使之圓則圓使之方則方苟失其機又失其時則萬人不一心四海不一意亦猶不善馭馬不善鑄金使之馳而不馳使之止而不止使之圓而不圓使之方而不方若是則危與亂𨿽未萌而不得不憂不懼故古人云居安思危又曰理不忘亂臣每念有唐之末天下分離中原土疆不過千里自先帝恢張皇業開辟天下平吳取蜀易如破竹惟河東遺孽終不能平洎陛下一舉取之功名光大世宗先帝所不及也然自河東破後聖駕回旋諸軍之心皆望賞賜四海之內亦俟霈恩豈謂陛下未覃賞捷之恩未行防勲之禮經今二載所謂逾時今北方之敵不來朝貢幽州孤壘未復封疆臣以國家兵甲之彊朝廷物力之盛滅敵人甚易取幽州不難然自古制禦逺人但在示之以威徳示之以威者不窮兵黷武不勞人費財示之以徳者處之以要荒容之若天地或來朝貢亦不阻其歸懷或背驩盟亦不怒其侵叛臣伏慮陛下以幽州未取敵賊未平一旦又來擾邊萬乘復思再駕欲快聖意欲展睿謀𨿽舉必成功動無遺防然臣請陛下或展郊禋之禮或行封禪之儀因此賞河東之功因此示防勲之信人心懈怠者復悅軍功勞苦者終酬帝澤滂沱物情通泰所謂陛下駕馭其意鎔鑄其心使之馳則馳使之止則止使之圓則圓使之方則方苟不以威信鑄其心恩惠馭其意臣恐使之馳則止使之圓則方當是時陛下必念臣今日之言陛下必思臣今日之諫也此謂軍國之機一也又念交州未下戰士無功春秋謂師老費財兵書曰鈍兵挫鋭臣聞聖人不務廣於邊鄙惟務廣於徳業武有七徳陛下何不廣之天生四夷陛下何須取之必若聖徳日新皇風日逺逺夷自然入貢外域自然來降苟不來降又不入貢彼國自有災癘彼人自罹凶荒尙書曰惟徳動天又曰四夷來王周易曰聖人先天而天弗違天且弗違況四夷乎臣嘗讀韓詩外傳言成王之時越裳來貢九譯而至周公問其所來其人曰天無迅風疾雨海不揚波三年矣意者中國殆有聖人合往朝之昔太宗徵遼魏徵苦諫及貞觀太平之後天下州郡三百有六十羈縻之州有八百屯田置戍悉在外荒豈是一一加兵然後方來內附今陛下取交州何速況大國取交州何用交州謂之瘴海去者不習土風兵在彼中畱滯頗久願陛下且罷斯役暫息南徵交州未平不足損陛下功業交州旣得不足光陛下威聲臣但以師老費財爲可圖鈍兵挫鋭爲可惜蓋徵討之役費用非輕皆生民苦力之財悉諸國所供之賦乞陛下惜輕費之用望陛下念徵戍之勞此謂朝廷之大體一也臣嘗讀六典左右拾遺補闕掌供奉諷諫凡發令舉事有不便於時不合於道者小則上封大則廷諫臣又讀唐書見給事中得以封駮詔書封謂封還詔書而不行駮謂駮正詔書之所失又起居郎起居舍人得在天階之下備書王者之言今來諫官寂無聲采設使詔書有所失審制敕而不可行給事中不敢封還而不行不敢駮正其所失給諫旣不敢違上防遺補又不敢貢直言其次起居郎起居舍人不得立軒陛之間不得紀言動之事使聖朝好事或有所遺而不聞致陛下徳音或有不知而不錄加之禦史不敢彈奏左右丞今尙闕員又有中書舍人是陛下近臣司陛下誥命臣毎於起居日但見其隨班而進拜舞而回未嘗見陛下召之與言未嘗聞陛下訪之以事臣慮其各有所見欲待問而方言各有所陳欲因便而方奏伏乞陛下或詢訪以事或宣召與言冀各盡其誠心兼得觀其器業又今三館之中𨿽有集賢院書籍而無集賢院職官𨿽有祕書省職官而無祕書省圖籍臣伏讀去年九月十一日所降制敕條貫百官仍於朝堂習儀及委憲司申舉此則陛下思復古道大振朝綱臣惟見所習者儀未見所舉者職如職業各舉則威儀自嚴君有君之威儀臣有臣之禮法何患百官不整肅何患庶政不允釐臣乞今後給事中得以封駮詔書起居郎得以紀錄言動禦史得以彈奏諫官得以抗言左右丞得以糾轄臺司中書舍人得以祗應顧問中書舍人得備顧問則皇猷日新左右丞得轄臺司則風憲益整諫官抗言則陛下聞所未聞知所未知禦史彈奏則百僚震悚一人尊嚴起居郎得在左右則盛時無遺國史大備給事中得以封駮則詔勅無誤出政事無錯行此則朝廷之大體二也今天下一家海內萬里四方所湊輦下駢闐萬貨所歸京師富盛軍營馬監無不髙嚴佛寺道宮悉皆壯麗陛下又新西苑復廣禦池池若漢之昆明苑若周之靈囿足以爲陛下宴遊之所足以見聖朝宏大之規惟尙書省是前代所營公署低隘南宮二十四司不在其間六尙書無本防諸郎官無宇至於九寺三監寄在內前廊下加禮部無貢院試處非省垣毎年考試舉人權就武成王廟非太平職司之制度非淸朝文物之規儀乞陛下俟西苑畢功禦池罷役重新省寺用列職官此則朝廷之大體三也臣又毎於行路之次見有羈錮之囚荷以鐵枷不覺自駭不知其人所犯何罪又不知其囚復是何人臣謹按刑統準獄官令枷杻各有短長鉗鏁各有輕重制度尺寸並載刑書未見以鐵爲枷者也凡今州縣欲笞一小罪縶一輕囚必詳格文盡依典法奉國家所頒之律遵法寺所定之科以鐵爲枷事出法外伏乞陛下釐革此法免傷皇風昔唐太宗因看明堂圖見人五臟皆系於背聖慈惻隱於是免人徒刑況太平之時將刑措而不用至仁之主宜欽卹以居先此則朝廷之大體四也臣所言者要機乞陛下審而察之所舉者大體乞陛下采而用之臣不任感恩思報激切屏營之至拜手頓首謹言

論邊事

田錫

臣聞動靜之機不可妄舉安危之理不可輕言利害相生變易不定用捨無惑思慮必精夫動靜之機不可妄舉者動謂用兵靜謂持重應動而靜則養冦以生姦應靜而動則失時以敗事動靜中節乃得其宜今邊鄙繹騷蓋亦有以居邊任者規羊馬細利爲捷矜捕斬小勝爲功賈怨結仇乘秋致冦召戎起釁職此之由伏願申飭將帥審固封守勿尙小功許通互市素獲蕃口撫而還之如此不出五載河朔之民得務三農之業亭障之地可積十年之儲前嵗俶擾邊陲親迂革輅今玆張皇聲勢頗動人心若玁狁來侵六龍夙駕敵騎旣退萬乘方歸是皆失我機先落其術內所以五月兵不得分屯農時人不得務斂勞頓斁耗可勝言乎軍國大端固當愼始戎族未亂未煩彊圖敵勢未衰何勞力取待其亂而取之則克乘其衰而兵之則降旣心服而志歸則力省而功倍自古貪利薦食不獨匈奴邀功起戎亦自邊將當鑑前軌以恢永圖昔漢安帝時東夷犯境連年不息漢頗患之其主云亡其子繼立漢乃命使弔之東夷感悅還漢生口一隅晏然至於南蠻亦嘗畔渙始由邊吏增賦乘怨爲冦光武時西戎犯邊班彪請置護羌校尉通其貨之有無治其人之寃枉塞垣遂安誠願考古道務逺圖示綏懷萬國之心用駕馭四夷之防事戒輙發理在深謀臣又謂安危之理不可輕言者國家務大體求至理則安捨近謀逺勞而無功則危爲君有常道爲臣有常職是務大體也上不拒諫下不隱情是求至理也帝王之道忌萌欲心漢武帝躬秉武節遂登單於之臺唐太宗手結雨衣往伐遼東之國率義動之眾徇無厭之求輸常賦之財奉不急之役是舍近謀逺也沙漠窮荒得之無用邊徼之民殺之更生是勞而無功也位下秩卑敢言者少言而見聽則進而無疑言而不從則退而懼罪臣又謂利害相生變易不定者兵書曰不能盡知用兵之害者則不能盡知用兵之利蓋事有可進而退則害成之事至焉可退而進則利用之事去焉可速而緩則利必從之而失可誅而赦則姦宄之心或有時而生害可赦而誅則忠勇之人或無心而利國可賞而罰則有以害勤勞之功可罰而賞則有以利僭逾之幸能審利害則爲聰明以天下之耳聽之則聰以天下之目視之則明故書曰明四目達四聰惟此聰明在無壅塞盡去相防之獘仍協知幾之神臣又謂取捨不可以有惑故曰孟賁之狐疑不如童子之必至慮思不可以不精故曰差若毫釐繆以千里自國家圖燕以來連兵未解財用不得不耗人臣不得不憂恢復弔伐之名𨿽建洪業可否禍福之實宜畱聖心願陛下精其思慮決其取捨無使曠日持久窮兵極武爲國大計不得不然

諫北徵

張齊賢

方今海內一家朝野無事關聖慮者豈不以河東新平屯兵尙眾幽燕未下輦運爲勞以生靈爲念乎臣每料之此不足慮也自河東初降臣卽權知忻州捕得契丹納米專典皆自山後轉般以援河東以臣料契丹能自備軍食則於太原非不盡力然爲我有者蓋有不足也河東初平人心未固嵐憲忻代未有軍寨入冦則田收頓失擾邊則守備可虞而反保境偸生畏威自固及國家守要害增壁壘左控右扼疆事甚嚴恩信已行民心已定乃於鴈門陽武谷來爭小利此則敵國之智力可料而知也取人舉事動在萬全百戰百勝不若不戰而勝若重之謹之則敵人不足吞燕薊不足取自古疆塲之難非盡由敵國亦多邊吏擾而致之若緣邊諸寨撫禦得人但使峻壘深溝畜力養鋭以逸自處寧我致人此李牧所以稱良將於趙用此術也所謂擇卒未如擇將任力不及任人如是則邊鄙寧邊鄙寧則輦運減輦運減則河北之民獲休息矣民獲休息則田業增而蠶織廣務農積谷以實邊用且敵人之心固亦擇利避害安肯投諸死地而爲冦哉臣又聞家六合者以天下爲心豈止乎爭尺寸之事角彊弱之勢而已是故聖人先本而後末安內以養外人民本也要荒末也中夏內也邊徼外也是知五帝三王未有不先根本者也堯舜之道無他焉廣推恩於天下之民爾推恩者何在乎安而利之民旣安利則敵人斂衽而至矣陛下愛民利天下之心眞堯舜也臣所慮羣臣所聞多以纎防之利尅下之術侵苦窮民以爲功能者彼爲此效相習已久至於生民疾苦見之如不見聞之如不聞斂怨速尢無大於此伏望謹擇通儒分路采訪兩浙江南荊湖西川河東有僞命日賦斂苛重者攺而正之因而利之使賦稅課利通濟可經久而行爲聖朝定法除去舊獘天下諸州有不便於民事委長史聞奏如敢循常不以聞白當嚴加典憲使天下耳目皆知陛下之心戴陛下之惠此以徳懷逺以惠利民則幽燕據地之君沙漢樂戰之眾擒之與屈膝在術內爾

宋文鑑卷四十一

欽定四庫全書

宋文鑑卷四十二

宋呂祖謙編

奏防

請除非法之刑

錢易

臣竊聞聖人之爲政也太上以仁其次以智仁智不行上下無信是故刑之設也蓋國家不得已而用之約禮從輕察罪肆赦聖人實有憫傷之心焉是以刑之用期於無刑爾非欲毒於民也凡有罪之獄則五辭五聽無有疑屈然後擇其時而行之又痛其不可盡行乃施許贖之典則君之省刑愛民斷可知矣堯之時誅四罪止曰殛鯀於羽山竄三苗於三危放驩兜於崇山流共工於幽州何獨不言殺鯀誅三苗戮驩兜斬共工於其處然此四者皆殺戮滅絕之典也蓋堯之仁聖而四者𨿽凶尙惡言殺是故國之愼者莫先乎刑刑之傷者無甚於殺乃修其法式以節其用貴刑逾法法有所據不本於法則刑黷刑黷則法無據法無據則國政暴國政暴則臣不敢言臣不敢言則一人専善惡之心以獨理天下獨理不及則防於亂矣秦任商鞅仁智不行而厚於法天欲防秦而始皇復酷於民棄三代之法恣一時之威行肉刑族誅之例爲秦民者皆寃之殘害父母之體令受苦痛一人有過而九族遭誅戮漢祖旣入闗蕭何以文無害居宰相故約秦之法爲三章文帝有徳詔除肉刑此蓋秦漢是非明在簡策夫古之肉刑者劓椓黥刖之類然此刑者非死刑也以其身命尙存令受是刑後代尙以虐而絕之死刑者有二焉大斬小絞絞者以首領猶全故分二等百代奉之以爲常法有司承式罔敢增變竊見近代以來非法之刑異不可測不知建於何朝本於何法律文不載無以証之亦累代法吏不敢言而行之至於今日或行劫殺人白日奪物背軍逃越與造惡逆者或時有非常之罪者不從法司所斷皆支解臠割防截手足坐釘立釘懸背略筋及諸雜受刑者身具白骨而口眼之具獨動四體分落而呻痛之聲未息置之闤闠以圖示眾四方之外長吏殘暴更加增造取心活剝所不忍言十五年前杭州妖僧爲變數嵗前蜀部兩回作亂事敗之後多用此刑亦恐仁聖之朝不能除之則永爲訛法今蓋以已死復加臠割防截此卽古之五虐之刑不酷於今矣凡罪當死故重矣刑至於殺則絞斬行焉復使先受苦痛臠截割防然後就刑然亦非欲黷於刑所貴誡於後人令無犯者臣淳化中寄居壽春縣見巡檢使生釘一賊於集眾之際有盜人物者此豈嚴刑可誡乎若無秦刑不可誡則秦之天下無一黔首爲盜賊矣漢文措刑亦亂國矣三代以來躋民仁壽當先刑矣齊之以刑亦不當言免而無恥矣臣愚見以爲一人愛民民誡則懼𨿽未至而怨巳深伏惟陛下仁理天下徳感中外事天地如父母愛百姓如赤子僞悉蕩祥瑞疊見古帝王不能行之者皆行之近代未復古者皆復之臣恐近世非法之刑非陛下能除之則近代相承益爲常行矣臣又竊見唐太宗以人之五臟系於背有罪者仍不令鞭背蓋慮傷其命故於今稱善理天下能致社稷皆曰文皇放死罪四百令歸畢農然後就法至期而無一人不到者此豈在嚴也且近廣州僣稱帝號理廣以酷施於毒刑湯煎鋸解靡所不至廣民寃之立於刀【闕】今之史傳貶以尙刑太祖神宗皇帝平之而絕其法廣之於今歌頌鼔舞方保其生死亦無怨令或非法之刑不除亦恐政闕況剖心剒脛獨夫受行之已爲萬古所笑今以此爲刑臣恥之陛下必亦恥之非臣盡心報政孰肯言於陛下非陛下大聖仁慈孰能信臣而行之哉臣不勝深有所望乞自今後明下詔書斷天下非法之刑止存絞斬則仁政王道盡在此矣陛下從而行之則誅臣一身愚直之罪亦幸矣

應詔言事

王禹偁

伏觀陛下卽位赦書云所宜開諫諍之路防茂異之材又奉禦史臺告報準詔命內文武臣僚並許直言極諫此實陛下誕彰聖徳廣達民情速致時雍追用古道之深防抑亦宗社無疆之休軍民莫大之幸也臣才𨿽無聞諫則有素先皇帝時初拜右正言直史館卽日進端拱箴一篇又上禦戎十事防先朝采納擢陞綸閣判大理寺時抗防論道安之罪執法雪徐鉉之寃貶官商山咎實因此尋沐徵用再塵諫垣又上李繼遷便宜寢而不報俄忝內庭兼駁正亦嘗攺更宣命封還敇書𨿽無報於朝廷蓋粗伸於職業伏遇陛下欽奉顧命惟懷永圖嗣位之初敕書旣如彼聽政之後詔命又如此臣苟有所見隱而不言是上負先帝用人之心下辜明主求諫之意也臣死罪死罪頓首頓首伏以聖朝享國四十餘年邊鄙未甚寕人民未甚防求利不已設官太多今陛下治之惟新救之在速臣伏慮書生執言有奏陛下以爲三年無攺於父之道可謂孝矣此不知古今異制家國殊塗者也假如帝堯旣殂帝舜在位堯時有八元未進四凶未除舜乃放流舉用善惡兩分未聞後之人曰堯不及於舜也舜不孝於堯也伏惟陛下遏老生之常談奮英主之獨斷則天下幸甚謹緣軍國大政奏事五條倘稍動於聖心庶大開於言路其一曰謹邊防通盟好使輦運之民有所休息方今北有契丹西有繼遷契丹𨿽不犯邊戍兵豈能減削繼遷旣未歸命餽餉固難寢停闗輔之民倒懸尢甚臣愚以爲陛下卽位之始尙順人心宜敕疆吏致書北人使達其主請尋舊好下詔赦繼遷之罪復與夏臺臣頃在翰林見繼遷上表云乞殘破夏州以奉拓防氏祭祝先皇帝𨿽有批答只許鄜州節度緣繼遷本是反側之人豈肯束身歸國所有詔命不行今陛下嗣綂大振皇威亦恐繼遷令人進奉因舉前事彼必感恩此亦不戰而屈人之師也如其不從則備禦誅擒皆有方略且使天下百姓知陛下屈已而爲人也或曰富國彊兵不可示人以弱此乃誇虛名而忽大計者也其二曰減冗兵並冗吏使山澤之饒稍流於下伏以干徳開寶已來國家之事臣所目觀當時東未得浙江漳泉南未得荊湖交廣朝廷財賦可謂未丰然而擊河東備北邊國用亦足兵威亦彊其義安在所蓄之兵鋭而不眾所用之將專而不疑故也自後盡取東南數國又平河東土地財賦廣矣而兵威不振國用轉急其義安在所蓄之兵冗而不盡鋭所用之將眾而不自專故也今誠能簡鋭卒去冗兵而委之以將帥用恩威法令駕馭之資之以天下之財賦而曰兵不振用不丰未之有也臣愚以爲陛下宜經制兵賦如開寶中則可以髙枕而治矣至於引唐虞比三代者皆爲空言臣所以不取臣又見開寶中設官至少何以驗之臣本魯人占籍濟上未及第時常記只有刺史一人李謙溥是也司戶一員今司門員外郎孫賁是也近及一年朝廷別不除吏當時未嘗闕一事矣自後始有團練推官一員今樞密直學士畢士安是也太平興國中臣及第歸鄕有刺史陳廷山通判閻暐副使閻彥進判官李延推官栁宣兵馬監押沈繼明監酒稅又增四員曹官之外更益司理問其租稅減於曩日也問其人民逃於昔時也一州旣爾天下可知冗兵耗於上冗吏耗於下此所以盡取山澤之利而不能足也夫山澤之利與民共之自漢已來取爲國用不可棄也然亦不可盡也方今可爲盡矣何以知之只如茶法從古無稅唐元和中以用兵齊蔡宰相王涯始建稅茶之法唐史稱是嵗得錢四十萬東師以濟今則錢數百萬矣民何以堪之臣故曰減冗兵並冗吏使山澤之利稍流於下者也其三曰艱難選舉使入官不濫古者鄕舉裏選爲官擇人士君子行修於家學推於眾然後薦用登之於朝故從政而政和臨民而民防自三代涉兩漢𨿽有沿革未嘗遠去此道者也隋唐已來始有科試得人之盛與古爲侔然自唐初終太祖之世科試未嘗不難矣每嵗進士不過三十人經學不過五十人重以周髙祖之後外諸侯不得自辟士大夫罕有資蔭故有終身不獲一第沒齒不獲一官者先皇帝毓徳王藩覩其如此臨禦之後不求備於一人捨短從長防十得五在位將逾二紀登第亦近萬人不無俊秀之才亦有容易而得如臣者容易中一人耳臣愚以爲數百年之艱難故先帝濟之以泛取二十載之霈澤陛下宜紏之以舊章伏望以舉塲選有司如故事至於吏部銓擇官材亦非帝王躬親之事比來五品以下爲之指授官今則幕職州縣而已京官𨿽有選限多不施行太祖已來始令後殿引見因爲常例以至先朝調選之徒多求僥幸或以哀鳴泣涕便獲起資或以防給山呼便陞京秩遂使長定格眞同棄物吏部官只若備員旣無恥格之心漸多闒茸之吏臣愚以爲宜以吏部選有司依格勑注擬其四曰沙汰僧尼使疲民無耗夫古者惟有四民治民者士也故受養於農工以造噐用商以通貨財皆不可闕也而兵不在其數蓋用井田之法農卽兵也有事則戰無事則耕自秦以來以彊兵定天下故戰士不服農業矣是四民之外又生一民而爲五也所以農益困然而執干戈衛社稷理不可去也但使帝王之道不得與三代同風漢明之後佛法流入中國度人修寺歷代增加不蠶而衣不耕而食是五民之外又益一民而爲六也故魏晉而下治道不及於兩漢有唐大儒韓愈諫憲宗迎佛骨表云昔黃帝在位百年年百一十嵗少昊在位八十年年百嵗顓頊在位七十九年年九十八嵗帝嚳在位七十年年百五嵗帝堯在位九十八年年百一十嵗帝舜及禹年皆百嵗當年未有佛也是知古聖人不事佛以求福古聖人必排佛以救人假使天下有僧萬人每日食米一升用絹一疋是至儉也而月有三千斛之費有一萬疋之耗何況五七萬輩哉而又富僧鉅髠窮極口腹一齋之食一襲之衣貧民百家未能供給此旣不能治民又不能力戰不造噐用不通貨財而髙堂邃宇丰衣飽食而已不曰民蠧其可得乎臣愚以爲國家度人眾矣造寺多矣計其費耗何啻億萬先朝不豫捨施又多佛若有靈虛不蒙福事佛無效繼可知矣陛下深鑑前王精求理本亟宜沙汰厚生民若以嗣位之初未欲驚駭此輩且可一二十載不令度人不許修寺使自銷鑠漸而去之亦救之一端也又其五曰親大臣遠小人使忠良謇諤之士知進而不疑姦纎傾巧之徒知退而有懼夫君爲元首臣爲股肱言同體也得其人則勿疑非其人則不用凡今天下言帝王之盛者豈不曰堯舜堯舜之道具在方冊是時百姓不親五品不遜契作司徒敷五教蠻夷猾夏冦賊姦宄咎繇作士明五刑伯夷典禮後防典樂禹平水土益作虞官大哉堯之爲君可謂委任責成而無疑矣或曰誠如是堯有功徳耶臣曰有知人善任之徳爾𨿽然堯之道去世遼遠恐不可復臣以近事言之惟有唐之政可以損益而行焉臣讀元和賢相裴垍傳憲宗嘗命垍銓品庶官垍奏曰天子擇宰相宰相擇諸司長官諸司長官自擇僚屬則上下不疑而政成矣以陛下之明擇數十諸司長恐不逮若更令臣擇庶官恐非致治之要當時識者以垍爲知言伏望陛下遠取帝堯近鑑唐室旣得宰相用而不疑使宰相擇諸司長官自取僚屬則垂衣而治矣所謂忠良謇諤之士知進者也臣又聞古者刑人不在君側語曰放鄭聲遠佞人又曰浸潤之譛膚受之愬不行焉可謂明也已矣是以周文王左右無可結韈者皆賢也夫小人之徒巧言令色先意希防事必害政心惟忌賢非聖帝明王不能深察臣又按舊制南班三品尙書方得登殿比者三班奉職卑賤可知或因遣差亦得陞殿惑亂天聽防黷至尊無甚於此伏望陛下舉紀綱尊嚴視聽在此時矣不可不思所謂姦纎傾巧之徒知退者也臣愚以爲今之所急在先議兵使眾寡得其宜措置得其道然後議吏使淸濁殊塗品流不雜然後難選舉以塞其源禁僧尼以去其耗自然國用足而王道行矣今若不去冗兵不並冗吏不難選舉不禁僧尼縱欲減人民之賦寛山澤之利其可得乎伏惟陛下承二聖之貽謀鑑千古之治道明比日月幾先鬼神聖智所周不遺一民英斷所及出於百王而又三事大臣受遺輔政豈容郎吏輙議國經蓋以臣素被寵光常思報效有所貯蓄不敢緘藏臣又念詔書云言之而不用罪在朕躬求之而不言咎將誰執臣不勝大願所以輙進狂瞽上干冕旒伏惟陛下踐詔書之言則天下幸甚也謹齋戒拜防實封附逓以聞惟陛下寛其罪而念其誠以來諫諍之路則臣死無恨矣

論宰執不許接客

謝泌

伏覩聞詔宰執樞密使不許接見賔客是疑大臣以私也書曰任賢勿貳去邪勿疑張說謂姚元崇外則疏而接物內則謹以事君此眞得大臣之體今天下至廣萬幾至繁陛下以聰明寄於輔臣自非接見羣官何以悉知外事若令都堂候見則羣官請見咨事略無解衣之暇古人有言曰疑則勿用用則勿疑若政在大夫祿去公室國祚衰季彊臣擅權當此之時乃可爲慮今陛下鞭撻宇宙總攬豪傑朝廷無巧言之士方面無姑息之人禮樂徵伐自天子出書曰無偏無黨王道蕩蕩今日之謂也柰何疑執政爲衰世之事乎昔孔光不言溫室中樹顧雍封侯三日家人不知謝安石對客圍棊防書至而客不覺大臣當密愼如此𨿽妻子猶不得聞況他人乎使非其人當斥去之旣得其人任之以政又何疑也設若杜公堂謁見之禮豈無私室乎塞相府請托之漸豈無官徑乎此非陛下推赤心以待大臣展四體以報下之道也王禹偁昧於大體妄有陳述上累聖徳防蔽聰明狂躁之言不可聴用

論兩省與臺司非綂攝

李宗諤

臣按通典敍秩官以三師三公門下中書兩省爲先而防要亦以兩省爲首惟六典凖周禮六官以尙書省官居上而兩省亦在禦史臺之前此不相綂攝一也唐開成三年禦史臺奉宣今後遇延英開擬中謝官委臺司前一日依官班具名銜奏其兩省官卽令本司前一日奏是兩省得以專達此不相綂攝二也朝防圖門下省典儀設版位禦史中丞班在丹墀上兩省官後立此不相綂攝三也故事文武百官內殿起居失儀左右巡使奏文武班內有官失儀請付外勘當如兩省官失儀卽奏云供奏班內有官失儀請付所司以此言之惟兩省官失儀左右巡使不敢請付外勘當此不相綂攝四也又禦史臺只奏南衙文武百官班薄門下中書兩省各奏本省班牓子此不相綂攝五也文武常參官每遇假告皆經禦史臺陳牒惟兩省官自左右正言以上假告直經宰相陳牒遇正衙見辭謝文武常參官皆於朝堂四方館陳狀兩紙惟兩省官止陳狀一紙旣不與百官敍班亦無臺參之禮此不相綂攝六也文武常參官幕次並在朝堂惟兩省官在中書門內每遇殿起居及大朝防防集並設次在禦史中丞之上蓋地望親近在憲司之右此不相綂攝七也五代開延英奏事先宰相次兩省次禦史中丞次三司使次京尹又常朝敍班禦史中丞羣官先入次東宮保傅次兩省官次左右僕射及朝退僕射先出次兩省官次東宮保傅次禦史中丞羣官夫以後入先出爲重不相綂攝八也伏以中書門下兩省自正言以上皆天子侍從之官立朝敍班不與外司爲比故在正衙則與宰相重行而立相衢則與中丞分路而行常參則師傅入於兩省之前朝防則臺官次於兩省之後地望特峻職業有殊官之間不相綂攝禦史臺每牒本省並不平空所以本省移報亦如其儀而文仲止吏人之言遂有聞奏且無典章爲據伏況臺憲之職所宜紏察姦邪辧明寃枉廷臣有不法之事得以彈奏下民有無告之人得以申理而於文牒之內爭平與不平空其事細烏足助於風威哉

論靈州事宜

楊億

臣讀舊史見漢武北築朔方之郡平津侯諫以爲罷敝中國以奉無用之地願罷之上使辧士朱買臣等發十策以難平津侯不能對臣以爲平津侯爲漢賢相深明經術習知利害屬武帝以雄俊自任志在開拓買臣等以詞辧獲進並侍左右前史又稱平津每朝防論但開陳其端使人主自擇不肯面折廷諍由此言之非不能折買臣之舌蓋所以將順人君之意爾卽朔方之非便有自來矣且地在要荒之外中國聲教不及元朔中大將軍衛靑攘卻匈奴取其河南地以列置郡縣今靈州是赫連昌地後魏置靈州蓋朔方之故墟匈奴之舊壤僻介西鄙懸絕諸華數百里之間無水艸烽火不相應亭障不相望當邊境寕謐羗戎卽敍道路不壅饟饋無虞猶足以張大國之威聲爲中原之捍蔽自匈奴作梗邊邑屢警他部爲其脇從凶黨因而猖熾待之以爵賞頗驕蹇而不防討之以甲兵又遁逃而無復凡有贏糧之役必興狙擊之謀每至靈武轉輸大須髮卒防援離去內地皆無鬭心經涉畏途多有菜色自曹光實白守榮馬紹忠及王榮之敗資糧屝屨所失至多將士丁夫相枕而死以至募商人入谷輸帛償以數倍之價復以積石之孤壤別築淸遠之一城邊民繹騷國帑匱乏旣不能制邊人之死命又不能救靈武之急難數年之間防黨逾甚靈武危堞巋然僅存河外五城繼聞防沒但堅壁淸遠坐食糗糧閉壘枕戈苟度朝夕且使賊遷橫行沙漠俶擾疆陲系列鎭之戍兵侵屬國之蕃部𨿽有警急無候望而得知縱或凴陵但繕完而入保未嘗出一兵馳一騎敢與敵確此靈武之存無益明矣平津所言罷敝中國以奉無用之地正如今日也臣以爲存之有大害去之有大利且如國家募入粟償以十倍之直發卒轉餉涉玆不毛之地此古人所謂率三十鐘而致一石毆民於死地者也今或棄之卽可以嵗省戍卒分守內部一卒之費可給十夫國家無飛芻挽粟之勞士卒免暴露流離之苦必謂廢之卽虧失土地傷損威重且如堯舜夏禹聖之盛者也地不過數千里而明徳格天四門穆穆武丁成王商周之明主也然地東不過江黃西不過氐羗南不過蠻荊北不過太原而頌聲並作號爲至治及秦漢拓土窮兵遠略𨿽疆理益廣而干戈日尋府庫之資財屢空生靈之肝腦塗地校功比徳豈可同年而語哉夫蝮蛇螫手壯士斷腕蟻壤不塞將漏山阿今靈武之存爲害甚於蝮蛇供饋之費爲蠧逾於蟻壤無鴻毛之益有防山之損豈可忽遠大之略循悠悠之談昔西漢賈捐之嘗建議棄朱崖當時公卿亦有異論元帝能排眾多之說奮獨見之明下詔廢之人頌其徳元帝之意寜欲自棄其地當其內屬爲郡固已置吏而拊循及其稱兵搆亂豈可勞民而徵戍故其詔書曰議者以棄朱崖羞威不行夫通於時變卽憂萬民民之饑餓危孰大焉且宗廟之際凶年不備況乎避不嫌之辱哉臣以爲正與今日靈武之事相類必以失地爲恥則燕薊八州河湟五郡所失多矣何必此爲議者又以西北諸蕃戎馬是產資其控制以通貿易環慶諸州內附蕃落借其屏翰以免驚騷此又迂闊之甚且戎人爲利所誘故互市於邊闗蕃部之族自彊故能庇其種類必來冦於環慶固無隔於藩籬百雉危城千里懸隔自救不暇豈及於他議者又以其田沃饒有渼陂之利恐賊遷因而播種益以富彊況戎人但以攻剽爲能罔知耕稼之事河隴之外棄地甚多延袤百城提封萬井西漢屯田之所疆畔猶存儻事力耕可以積谷何必獨耕靈武乃能足食若靈武於賊有大利卽是必爭之地當朝夕攻取豈至於今皆爲孟浪之談殊非經久之計況又嵗有調發動致冦攘借冦兵而賫盜糧竭民力而耗國用爲患之大無出於斯𨿽庸人子亦知其可棄也若或精選單介間道而行賫持詔書宣布王命令其盡焚廬舍自防而歸丁壯盡令持兵老防以之𦇤負古稱歸師不可遏又曰置之死地而後生當此之時人百其勇臨難思免其鋒莫當又須申命偏師揚言出塞軍聲卽振賊勢自分卽虛州東遷之民虞邀擊之患𨿽有剽刼易爲技捂且國家所惜者士民所急者財用豈可以驍果之旅委於餓虎之蹊府藏之實塡於廬山之壑今若棄去靈武退守環慶卒免戍於絕域民思保其室家供饋不出於郊圻恩徳自淪於骨髓民力不竭士气易揚何敵不摧何戎不克陛下又憤玆小醜思欲剪除臣以爲不可黷武以窮兵止可伐謀而制勝臣竊料賊遷睢盱邊塞之外倔彊沙漠之中脇制諸嘯聚不逞無耕桑之業無蠶織之工爲鼠竊之謀以資衣食聚烏合之眾以擾塞垣致蕃落之服從用凶威而驅逼非有厚利能誘其人朝廷今廢棄虛州每嵗更無饋餫絕其覬望何所窺圖平夏之西池塩斯在先是貿易粟麥用資餱糧今條禁甚嚴法网尢密無敢逾越漸至攜離皆困賊遷之術也臣竊見太祖朝命姚內斌領慶州董遵海領環州二人所綂之兵才五六千而已閫外之事一以付之軍市之租不從中覆用能士卒效命羗蕃畏威朝廷無旰食之憂疆場無羽書之警臣欲望於武臣中選有將帥之才知邊鄙之事者三數人分布諸郡各量其所將兵多少付之除廩祿之外賜一大縣租賦恣其犒設令開幕府辟召髦俊爲之僚佐咨以策略勇力之士稟其指蹤之用軍旅之政許之便宜而行儻賊遷侵邊郡軍戍擾內屬蕃部並唇齒相援腹背夾攻或戰馬正肥或軍士思奮卽召發內屬討服之羗俘獲之餘盡分麾下且戎人利於降附蓋廹凶渠儻撓之以勁兵示之以大信懷荒振遠推亡固存出金帛以購酋豪懸爵秩以寵降附明立賞格厚答戰功卽賊遷之腹心稍稍奔潰親離眾叛事去運乖焭焭獨行誰與爲伍但塞外一窮冦耳安能與大邦爲讐哉若欲成謀廟堂功在漏刻臣以爲北邊方熾其材猶丰彊勁之旅未可以嵗月破也直須廢棄靈州退保環慶然後以計困之爾如臣之策只得三兩驍將付以一二萬精卒以數縣租賦給其用度令分守邊郡賊遷可以計日成擒朝廷可以髙枕無事矣

論澶淵事宜

冦準

臣伏奉聖防擘畫河北邊事及將來駕起與不起至何處者臣伏聞邊奏敵人遊騎已至深祁以東竊緣三路大軍見在定州魏能張凝楊延朗田敏等又威虜軍等處東路深趙貝冀滄徳等州別無大軍駐泊必慮邊騎近東南下寨輕騎打刧不惟老小驚騷兼使賊盜團聚直至天雄軍以來人戶驚移若不早張軍勢必恐轉啟戎心臣欲乞先那起天雄軍兵馬一萬人往貝州駐泊令周瑩杜彥鈞孫全照部轄若是敵騎在近卽仰近城覓便掩殺兼令間道將文字與石普閻承翰照防掩殺畨賊近召募彊壯入賊界燒蕩鄕村刼殺人口仍乞照管南北道路多差人探報畨賊次第聞奏及報天雄軍一則貴安人心二則張得軍勢以疑敵人之謀三則石普閻承翰等聞王師北來壯得軍威四則與邢洛地裏不遙張得掎角之勢一隨駕兵士衛扈宸居固不可與敵人交鋒原野以爭勝負天雄軍至貝州兵馬大駕未起以前不過三萬人萬一敵兵至貝州已南下寨遊騎漸更南來卽須那起定州兵馬三萬以上人騎令桑贊等結陣南來鎭州及令雷有終手下兵士出土門路與定州兵馬防合相度事勢慢那至洺州以東方可聖駕順動假萬乘之天聲合數路之兵勢更令王超等在定州近城排布照應魏能張凝楊延朗田敏等處兵馬令作防合次第及前來累降指揮牽拽候抽移得定州河東兵馬附近始得幸大名一或恐萬一定州兵馬被敵騎於鎭定間下寨抽那不起邢洺之北遊騎侵掠天雄軍東北縣分老小大段驚移須是分定州三路精兵差在彼將帥等防合及分魏能張凝楊延朗田敏等兵馬漸那向東傍城寨牽拽如此則彼軍必有後顧之患亦未敢輕議懸軍深入若是車駕不起轉恐畨兵殘害生靈或是鑾輅親徵亦須過大河卽且幸澶淵就近易爲制置防合兵馬兼控扼津梁右臣叨列宰司素無奇略旣承淸問合罄鄙誠伏覩皇帝陛下睿智淵深聖猷宏遠固已坐籌而決勝尙猶虛已以詢謀兼彼軍中頗乏糧糗竊惟猖獗之眾必懷首尾之憂豈敢不顧大軍但圖深入然亦慮其凶狡須至過有防虞煩瀆天聰伏增戰懼

諌幸汾陰

孫奭

先王卜徵五年嵗習其祥祥習則行不習則增修徳而攺卜陛下始畢東封更議西幸殆非先王卜徵五年愼重之意其不可一也夫汾陰后土事不經見昔漢武帝將封禪故先封中嶽祀汾陰始巡幸郡縣遂有事於泰山今陛下旣已登封復欲幸汾陰其不可二也古者圜丘方澤所以郊祀天地今南北郊是也漢初承秦惟立五畤以祀天而後土無祀故武帝立祠於汾陰自元成以來從公卿之議遂徙汾陰后土於北郊後之王者多不祀汾陰今陛下已建北郊乃舎之而遠祀汾陰其不可三也西漢都雍去汾陰至近今陛下經重闗越險阻輕棄京師根本而慕西漢之虛名其不可四也河東唐王業之所起也唐又都雍故明皇間幸河東因祀后土聖朝之興事與唐異而陛下無故欲祀汾陰其不可五也昔者周宣王遇災而懼故詩人美其中興以爲賢主比年以來水旱相繼陛下宜側身修徳以答天譴豈宜下徇姦回遠勞民庶盤遊不已忘社稷之大計其不可六也夫雷以二月出八月入者也育養萬物有人君之象失時則爲異今震雷在冬爲異尢甚此天意丁寜以戒陛下而反未悟殆失天意其不可七也夫民神之主也是以聖王先成民而後致力於神今國家土木之功累年未息水旱洊沴饑饉居多乃欲勞民事神神其享之乎此其不可八也陛下必欲爲此者不過效漢武帝唐明皇巡幸所至刻石頌功以崇虛名誇示後世耳陛下天資聖明當慕二帝三王何爲下襲漢唐之虛名其不可九矣唐明皇狃於承平肆行非義稔致禍敗今議者引開元故事以爲盛烈乃欲倡導陛下而爲之臣竊爲陛下不取此其不可十也臣言不逮意陛下以臣言爲可取願少賜淸問以畢臣說

宋文鑑卷四十二

欽定四庫全書

宋文鑑卷四十三

宋呂祖謙編

奏防

論天書

孫奭

臣竊見朱能者姦險小人妄言祥瑞而陛下崇信之屈至尊以迎拜歸祕殿以奉安上自朝廷下及閭巷靡不痛心疾首反唇腹非而無敢言者昔漢文成將軍以帛書飯牛揚言牛腹中有奇書殺視得之天子識其手迹又有五利將軍妄言方多不讐二人皆坐誅先帝時有侯莫陳利用者以方術暴得寵用一旦發其姦誅於鄭州漢武可謂雄材先帝可謂英斷唐明皇得靈寶符上淸防國經寶劵等皆王鉷田同秀等所爲明皇不能顯戮怵於邪說自謂徳實動天神必福我夫老君聖人也儻實降語固宜不妄而唐自安史亂離乘輿播越兩都蕩覆四海沸騰豈天下太平乎明皇𨿽僅得歸闕復爲李輔國刼遷卒以餒終豈聖壽無疆長生久視乎夫以明皇之英睿而禍患猥至曾不知者良由在位旣久驕亢成性謂人莫已若謂諫不足聽心玩居常之安耳熟導諛之說內惑寵嬖外任姦回曲奉鬼神過崇妖妄今日見老君於閣上明日見老君於山中大臣屍祿以將迎端士畏威而緘口旣惑左道卽紊正經民心用離變起倉卒當是之時老君寜肯禦兵寶符安能排難邪今朱能所爲或類於此願陛下思漢武之雄材法先帝之英斷鑑明皇之召禍庶防災害不生禍亂不作

諌作玉淸昭應宮

王曾

臣伏聞朝廷設諫爭之官防政治之闕非其官而言者蓋表其忠況當不諱之朝復忝非常之遇苟進思之無補懼竊祿以貽譏臣伏覩國家誕受殊祥薦膺祕籙祚洪圖於萬葉超盛烈於百王陛下寅畏寶符陟封名嶽功垂不朽澤浸無垠奉若之心斯爲至矣而淸衷濬發成命亟行自經始以來庀徒斯廣輦他山之石相屬於道塗伐豫章之材遠周於林麓累土陶甓揮鍤運斤功極彌年費將鉅萬掩祈年之舊制逾蓋日之前聞輙貴近以董臨假使權而領防如此則國家尊奉靈文之意不爲不厚矣崇餙臺觀之規不爲不壯矣然則臣之愚懇或異於斯旣有見聞安敢緘黙臣以爲今之興作有不便之事五焉𨿽鳩僝已行未可悉罷苟或萬一采芻蕘之說省其用功抑其制度亦及民之大惠而憂國之遠圖也所謂五者之目請爲陛下陳之且今來所創立宮規制宏大凡用材木莫非楩楠竊聞天下出產之處收市至多般運赴宮尢傷人力𨿽云役軍匠寜免煩擾乎民況復軍人亦是黎庶此未便之事一也今者方畢封崇頗煩經費今玆興造尢費資財𨿽府庫之中貨寶山積畚築之下工徒子來然而內帑則積代之蓄藏百物盡生民之膏血散之孔易斂之維艱𨿽極丰盈尢宜重惜此未便之事二也夫聖人貴於謀始智者察於未形禍起隱防危生安逸今防闕之下萬眾畢臻暑气方隆作勞斯甚所役諸雜兵士多是不逞小民其或鼠竄郊狗偸都市有一於此足貽聖憂此未便之事三也王者撫禦寰區順承天地舉動必遵於時令裁成不失於物宜靡崇奢侈之風罔悖陰陽之序臣謹按孟夏無發大眾無起土功無伐大樹今肇基下築衝冒欝蒸俶擾厚坤乖違前訓矧復旱暵卒癢雷電迅風防木飄瓦溫沴之气比屋罹災得非以失承天地之明效與此未便之事四也臣竊聆中間符命之文有淸淨育民之誡今所修宮閣蓋本靈篇而乃過興剞劂之功廣務雕鎪之巧𨿽屢殫於物力恐未協於天心此未便之事五也伏望遵祖之大猷察聖賢之深戒遷思回慮懲往念來詔將作之官息勤苦之眾輯寜羣品對越髙穹如此則遐邇宅心人祗快望必若光昭大瑞須建靈宮將軍相勞聿爰成績則臣敢效愚計亦可必行但能損彼規摹減其用度止惇朴素無取瑰奇惟將之以承明仍重之以嚴潔名數之際加等是宜實費之資節斂爲要俾四海之內知陛下愛重民力之意豈不美與昔太宗皇帝建太乙上淸等宮亦不使窮極壯麗臣竊惟陛下宜遵而行之取爲法制以示不敢逾卽鳴謙大徳光於千古矣柰何特欲過先帝之制作乎並觀西京造太宗之影殿東嶽置防眞之宮計其工庸亦皆不啻中人十家之產然於尊祖禮神則盛矣其於邦國大計則猶未足爲當時之急務也臣料陛下必爲海內承平邊隅淸宴人康物阜時和年丰縱或築宮無損於事則臣復謂其不然也方今疆場甫定邊庭有姑息之虞民俗苟完倉箱無紅腐之積況闗輔之地流亡素多近甸之民農桑失望𨿽令有司安慰亦恐未復田產秋冬之間饑歉是懼亟經營於神館慮稍欝於輿情且往古廢興之端前王得失之事布在方冊足爲商鑑者陛下覽之詳矣非假愚臣一二言焉試觀自昔人君崇尙土木孰若淸淨無爲者之安全乎願陛下畱神垂聽無忽臣言則天下幸甚今𨿽上下之人皆知事理如此而人人自愛莫敢輕黷冕旒至於左右大臣則慮計之不從致見疏之悔中外百執則慮言之難達招妄動之尢使忠讜之謀未行良爲此也惟臣出從邊介遭遇文明特受聖知度越流輩官爲侍從身服簪纓粗識安危之機未申補報之效捐軀思奮今也其時又安敢循黙苟容不爲陛下別白而論之乎是以輙率妄庸輕冒宸嚴感發於中無所顧避陛下寛其鼎鑊之罪矜其螻蟻之誠深鑑古先試重采擇無謂創一靈宮爲一細事而弗卹也臣以爲興役動眾尢系事機不可不察也當使鄕校之中豪姦之黨無所開竊議之由則微臣之望也天下之幸也

論官制

孫何

六卿分職邦家之大柄也故周之防府漢之尙書立庶政之根本提百司之綱紀令僕率其屬丞郎分其行二十四司粲焉星拱郎中員外判其曹主事令史丞其事四海九州之大若网在綱有吏部焉辧考績而育人材有兵部焉簡車徒而治戎備有戶部焉正版圖而阜財賦有刑部焉謹紀律而誅暴彊有禮部焉祀神只而選賢俊有工部焉繕宮室而修隄防六職舉而天下之事備矣有唐貞觀之風最爲稱首於時封疆甚廣經費尢多亦不聞別分利權特剏使額而軍須取足玄宗侈心旣萌貪地不已北事奚契丹南徵閣羅鳯召發旣廣租調不於是蕭景楊釗始以地官判度支而宇文融爲租調地稅使𨿽利孔始開禍階將構然板籍根本尙在南宮肅代物力蕭然於是有司之職盡廢而言利之臣攘背於其間矣徵稅多端本於專置使額故徳宗之初首降詔書追行古制天下錢谷皆歸文昌咸謂故事復興太平可致而天未悔禍叛亂相仍經費不使額又建於是裴延齡以利誘君甚於前矣憲穆而下或廹於軍期切於國計用救當時之急率以權宜裁之五代短促曾莫之思國家三聖相承五兵不試太平之業垂綂立制在玆辰也所宜三部使額還之六卿或曰祿百辟贍三軍皆是物也臣亦有其說夫鹽鐡者蓋管山海之謂也而物非自集須假牢盆戶部者蓋均一徵稅之謂也而財非自生須計田賦度支者蓋供億軍國之謂也而粟非自行須資漕運但檢勾專一相沿置之爾今莫若精擇戶部尙書一人專掌鹽鐡使事俾金部郎中員外分判之又擇本行侍郎二人分掌度支戶部使事各以本曹郎中員外分判之則三使洎判官𨿽省猶不省也仍命左右司郎中員外總知帳目分勾稽違或曰事有便宜行之已久何必攺作遠師昔人斯又非通論也但雅俗兼資新舊參列則進無掊克之慮退有詳練之名職守有常規程旣定周官唐式可以復矣玆事非難在陛下行之與否

請詢訪晁李

劉隨

臣伏覩近除降書以客省使康州防禦使李允則特授寜州防禦使仍放朝謝與假將治者恩加勲舊事出非常凡居將帥之臣各勵公忠之節竊以李允則素懷韜略動有機權屢委邊防務期安輯不邀功以生事無縱敵而失謀𨿽古之將無以加矣是以行命之日中外皆喜必若制置軍馬經略亭鄣樞近大臣成之外若召而賜對詢以方略則老將諳練必有所長臣又伏見太子少保致仕晁迥端莊植性衝澹自居歷仕三朝垂五十載徊翔兩制逾二十年先帝寵遇便蕃講求典禮議論詳正無不察預加以繼司文柄時謂得人今之臺閣淸流州郡循吏迥之論辧所得居多近者引年致政斯爲達禮五常百行蓋無缺焉文苑指爲宗師朝野推爲君子有玆儒雅之望未行優異之典臣亦願兩宮聖慈特同允從近例賜以全俸丰其燕居其或朝廷將行大禮時議大政宰司裁成之外特開延英訪以經史耆儒詳練必有可觀每遇萬防餘閒溫涼得所詳延二老賜之從容俾說往古治亂之因國初經制之務如此則文事武備盡美於昌朝養老乞言有光於古昔尊禮宿舊益厚時風傳示方來用淸史冊臣以爲文武班中功名雅望終始一致以至髙年者惟此二人允謂時賢恐須旌別

請皇太後軍國常務專取皇帝處分

劉隨

臣輙露危言上塵聖覽退量僣易甘俟顯誅況居有道之朝幸在得言之地念臣出入諫署於今八年才識本疏補報無狀旣臨衰暮合盡忠規洪惟皇太後天資聖明手扶宗社爰自先朝不豫萬防倦勤皇帝養徳東朝選賢資善太后預聞政事參決居多洎皇帝膺龍躍之期年尙衝防太后承顧托之命心如堅石垂簾以對羣臣盡力以報先帝中外率服華夏乂安終始不渝中外咸仰於國家顯隆平之業於皇帝極慈愛之情天地之功全母子之道備光耀簡冊垂億萬年然天下治矣王業崇矣皇帝長矣太后勤矣而猶祁寒盛暑勞曳聖躬一日萬防煩於聖斷臣聞虛心以致遐壽澄神以保太和欲乞今後軍國常務並逐日專取皇帝處分所貴淸神養素延聖母萬壽之期內問安成皇帝孝治之徳天下幸甚防臣願畢

洪州請斷妖巫

夏竦

臣聞左道亂俗妖言惑眾在昔之法皆殺無赦蓋以姦臣逆節狂賊亂規多假鬼神揺動耳目漢之張角晉之孫恩偶失防閒遂至屯聚國家宜有嚴制以肅多方竊以當州東引七閩南控百粵編氓右鬼舊俗尙巫在漢欒巴已嘗剪理爰從近嵗傳習滋多假托禨祥愚弄黎庶勦絕性命規取貨財皆於所居塑畫魅魑陳列旛幟鳴擊鼓角謂之神壇嬰孺𦇤褓已令寄育字曰壇畱壇保之類及其稍長則傳習妖法驅爲童隸民之有病則門施符術禁絕往來斥遠至親屏去便物家人營藥則曰神不許服病者欲飯則曰神未聽餐率令疫人死於饑渇洎至亡者服用又言余祟所凴人不敢畱規以自入若辛而獲免家之所資假神而言無求不可其間有孤孑單族首面防妻或絕戶以圖財或害夫而納婦浸淫旣久習熟爲常民被非辜了不爲怪奉之愈謹信之益深從其言甚於典章畏其威重於官吏奇神異像圖繪嵗增邪籙祅符傳冩日夥小則雞豚致祀斂以還家大則歌舞聚人食其餘胙婚塟出處動必求師刼盜闘爭行須作水蠧耗衣食惑裏閭設欲扇揺不難連結在於典憲具有章條其如法未勝姦藥弗瘳疾宜頒峻典以革祅風當州師巫一千九百餘戶臣已勒令攺業歸農及攻習鍼灸之脈所有首納祅妄神像符籙神衫神杖魂巾魂帽鐘角刀笏沙羅等一萬一千餘事已令焚毀及納官訖伏乞朝廷嚴賜條約所兾屏除巨害保宥羣生杜漸防萌少禆萬一

答手詔條陳十事

範仲淹

伏奉手詔今來用韓琦範仲淹富弼皆是中外人望不次防擢韓琦暫往陜西範仲淹富弼皆在兩地所宜盡心爲國家建明不得顧避兼章得象等同心憂國足得商量如有當世急務可以施行者並須條列聞奏副朕防擢之意者臣智不逮人術不通古豈足以奉大對然臣防陛下不次之擢預聞政事又詔意丁寜臣戰汗惶怖曽不獲讓臣聞歷代之政久皆有而不救禍亂必生何哉綱紀浸隳制度日削恩賞不節橫斂無度人情慘怨天禍暴起惟堯舜能通其變使民不倦易曰窮則變變則通通則久此言天下之理有所窮塞則思變通之道旣能變通則成長久之業我國家革五代之亂富有四海垂八十年綱紀制度日削月侵官壅於下民困於外邊陲告警冦盜橫熾不可不更張以救之然則欲正其末必端其本欲淸其流必澄其源臣敢約前代帝王之道求今朝祖宗之烈采其可行者條奏願陛下順天下之心力行此事庻防法制有立綱紀再振則宗社靈長天下防福一曰明黜陟臣觀書曰三載考績三考黜陟幽明然則堯舜之世建官至少尙乃九載一遷必求成績而天下大化百世之後仰爲帝範我祖宗朝文武百官皆無磨勘之例惟政能可旌者擢以不次無所稱者至老不遷故人人自勵以求績效今文資三年一遷武職五年一遷謂之磨勘不限內外不問勞逸賢不肖並進豈是堯舜黜陟幽明之意耶假如庻僚中有一賢於眾者理一郡縣領一務局思興利去害而有爲也眾皆指爲生事必嫉之沮之非之笑之稍有差失隨而擠防故不肖者素餐屍祿安然而莫有爲也𨿽愚暗鄙猥人莫齒之而三年一遷坐至卿監丞郎者歷歷皆是誰肯爲陛下興公家之利救生民之病去政事之葺綱紀之壞哉利而不興則國虛病而不救則民怨而不去則小人得志壞而不葺則王者失政賢不肖混淆請托僥幸遷易不已中外苟且百事廢棄生民久苦羣盜漸起勞陛下旰昃之憂者豈非官失其政而致其危耶至若在京百司金穀浩瀚權勢子弟長爲占據有虛食廩祿待闕一二年者曁臨事局挾以勢利豈肯恪恭其職使祖宗根本之地綱紀日隳故在京官司有一員闕則爭奪者數人其外任京朝官則有私居待闕動逾嵗時往往到職之初便該磨勘一無勤效例防遷攺此則人人因循不復奮勵之由也臣請特降詔書今後兩地臣僚有大功大善則特加爵命無大功大善更不非時進秩其理狀循常而出者只守本官不得更帶美職應京朝官在臺省館閣職任及在審刑大理寺開封府兩赤縣國子監諸王府並因保舉及選差監在京重難庫務者並須在位三周年卽與磨勘若因陳乞並於中書審官院願在京差遣者與保舉選差不同並須勾當通計及五周年方得磨勘如此則權勢子弟肯就外任各知艱難亦有俊明之人因此樹立可以進用如今日已前受在京差遣已勾當者且依舊日年限磨勘其未曽交割勾當卻求外任者並聽其外任在京朝官到職勾當及三年者與磨勘內前任勾當年月日及功程日限並非因陳乞而移任在道月日及陞朝官在京朝請月日並令通計其遠官近地勞逸不同並在假待闕及公程外住滯或因公事非時移替在道月日委有司別行定奪聞奏如任內有私罪並公罪徒已上者至該磨勘日具情理輕重別取進止其庶僚中有髙才異行多所薦論或異略嘉謀爲上信納者自有特防進攺非磨勘之可滯也又外任者善政著聞有補風化或累訟之獄能辧寃沈或五次推勘人無翻訟或勸課農桑大獲美利或京城庫務能革大惜費鉅萬者仰本轄保明聞奏下尙書省集議爲眾所許則列狀上聞並與攺官不隔磨勘或有異同各以所執取防出於聖斷仍請詔下審官院流內銓尙書考功應京朝官選人逐任得替明具較定考績結罪聞奏內有事狀猥濫並老疾愚昧之人不堪理民者別取進止已上磨勘考績條件該說不盡者有司比類上聞如此則因循者拘考績之限特達者加不次之賞然後天下公家之利必興生民之病必救政事之必去綱紀之壞必葺人人自勸天下興治則前王之業祖宗之權復振於陛下之手矣其武臣磨勘年限委樞密院北附文資定奪奏聞二曰抑僥幸臣聞先王賞延於世諸侯有世子襲國公卿以徳而任有襲爵者春秋譏之及漢之公卿有封爵而歿立一子爲後者未聞餘子皆有爵命其次寵待大臣賜一子官者有之來聞每一嵗有自薦其子弟者祖宗之朝亦不過此自眞宗皇帝以太平之樂與臣下共慶恩意漸廣大兩省至知雜禦史以上每遇南郊並聖節各奏子京官少卿監奏一子試銜其正郎帶職員外郎並諸路提防刑獄以上差遣者每遇南郊奏一子齋郎其大兩省等官旣奏得子京官明異於庶僚大示區別復更每嵗奏薦積爲冗官假有任學士以上官經二十年者則一家兄弟子孫出京官二十人仍接次陞朝此濫進之極也今百姓貧困冗官至多授任旣輕政事不舉俸祿旣廣刻剝不暇審官院常患塞無闕可補臣請特降詔書今後兩府並兩省官等遇大禮許奏一子京官如奏弟侄與骨肉卽與試銜外每年聖節更不得陳乞如別有勲勞著聞中外非特賜一子官者系出聖恩其轉運使及任文臣初除授後合奏得子弟身事者並候到任二年無闕方許陳乞如二年內非次移攺者卽許通計三年陳乞三司副使知雜禦史少卿監以上並同兩省遇大禮各奏薦子孫其正卿帶館職員外郎並省府推判官外任提防刑獄以上遇大禮合該奏薦子孫者須是在任及二周年方得陳乞已上有該說不盡者委有司比類聞奏如此則內外朝臣各務久於其職不爲苟且之政兼抑躁動之心亦免子弟塞銓曹與孤寒爭路輕忽郡縣使生民受其武臣入邊上差遣並大禮合奏薦子弟者乞下樞密院詳定比類聞奏又國家開文館延天下英才使之直祕府覽羣書以待顧問以養噐業爲大臣之備今乃登進士髙等者一任才罷不以能否例得召試而補之兩府兩省子弟親戚不以賢不肖輙自陳乞館閣職事者亦得進補太宗皇帝建崇文院祕閣自書碑文重天下賢才也陛下當思祖宗之意不宜甚輕之臣特請降詔書今後進士三人內及第者一任回日許進於教化經術文字十軸下兩制看詳作五等品第中第一第二等者卽賜召試試又優等卽補館閣職事兩府兩省子弟並不得陳乞館閣職事及讀書之類禦史臺畫時劾彈並諫院論奏如館閣闕人卽委兩地舉文有古道才堪大用之士進名同舉並兩制列署表章仍上殿稱薦以其職如此則館閣職事更不輕授足以起朝廷之風采紹祖宗之本意副陛下愼選矣三曰精貢舉臣謹按周禮鄕大夫之職各教其所治三年一大比考其徳行道藝乃獻賢能之書於王【賢爲有徳行能爲有道藝】王再拜受之登於天府【天府太廟之寶藏也】蓋言王者舉賢能所以上安宗社故拜受其名藏於廟中以重其事也鄕大夫之職廢旣久矣今各道學校如得明師尙可教人六經傳治國治人之道而國家乃専以詞賦取進士以墨義取諸科士皆舎大方而移小道𨿽濟濟盈庭求有才有識之士十無一二況天下危困乏人如此將何以救在乎教以經濟之業取以經濟之才庶可救其不逮或謂救之術無乃後時臣謂四海尙完朝謀而夕行庶乎可濟安得晏然不救坐俟其亂哉臣請諸路州郡有學校處奏舉通經有道之士専於教授務在興行其取士之科卽依賈昌朝等起請進士先策論而後詩賦諸科墨義之外更通經防使人不專辭藻必明理道則天下講學必興浮薄知勸最爲至要而歐陽修蔡襄更乞逐場去畱貴文卷少捲少而考較精臣謂盡令逐場去畱則恐舊人捍格不能創爲策論亦不能旋通經防皆憂棄遺別無進路臣請進士舊人三舉已上者先策論而後詩賦許將三場文卷通考互取其長兩舉初舉者皆是少年足以進學請逐場去畱諸科中有通經防者至終場別問經防十道如不能命辭而對則於知舉官員前講說七通者爲合格不防經防者三舉巳上卽逐場所對墨義依自來通粗施行兩舉初舉者至於終場日須八通者爲合格又外郡解發進士諸科人本鄕舉裏選之式必先考其履行然後取以藝業今乃不求履行惟以詞藻墨義取之加用彌封不見姓字實非鄕裏選舉之本意也又南省考試舉人一塲試詩賦一塲試策人皆精意盡其所長復考較日久實少舛謬及禦試之日詩賦文論共爲一塲旣聲病所拘意思不遠或音韻中一字有差𨿽平生苦辛卽時擯逐如音韻不失𨿽末學淺近俯拾科級旣鄕舉之處不考履行又禦試之日更拘聲病以此士之進退多言命運而不言行業明君在上固當使人以行業而進而多言命運者是善惡不辧而歸諸天也豈國家之美事哉臣請重定外郡發解條約須是履行無惡藝業及等者方得解薦更不彌封試卷其南省考試之人已經本鄕詢考履行卻須彌封試卷精考藝業定奪等第進入禦前選官覆考重定等第訖然後開看南省所定等內合同姓名偶有髙下者更不移攺若等第不同者人數必少卻加封彌更宣兩地參較然後禦前放牓此爲至當內三人已上卽於髙等人中選擇聖意宣放其考較進士以策論髙詞賦次者爲優等策論平詞賦優者爲次等諸科經防通者爲優等墨義通者爲次等巳上進士諸科並以優等及第者放選注官次等及第者守本科選限自唐以來及第人皆守選限國家以收復諸國郡邑乏官其新及第人權與放選注官又今來選人壅塞宜有攺革乃足以勸學使其知聖人治身之道則國家得人百姓受賜四曰擇官長臣聞先王建侯以共理天下今之刺史縣令卽古之諸侯一方舒慘百姓休戚實系其人故歷代甚盛之時必重此任今乃不問賢愚不較能否累以資考陞爲方面懦弱者不能檢吏得以蠧民彊幹者惟是近名率多害物邦國之本由此凋殘朝廷𨿽至憂勤天下何以蘇息其轉運使並提防刑獄按察列城當賢於眾者臣請特降詔防委中書樞宻院且各選轉運使提防刑獄共十人大藩知州十人委兩制共舉知州十人三司副使判官共舉知州五人禦史臺中丞知雜三院共舉知州五人開封知府推官共舉知州五人逐路轉運使提防刑獄各同舉知縣縣令共二人得前件所舉之人舉主多者先次差補仍指揮審官院流內銓舉以後所差知州知縣縣令並具合入人歷任功過舉主人數聞奏委中書看詳委得允當然後引對如此舉擇則諸道官吏庶防得人爲陛下愛惜百姓均其徭役寛於賦斂各獲安寜不召禍亂天下幸甚五曰均公田臣聞易曰天地養萬物聖人養賢以及萬民此言聖人養民之時必先養賢養賢之方必先厚祿祿厚然後可以責廉隅安職業也皇朝之初承五代亂離之後民庶凋敝時物至賤曁諸國收復天下郡縣之官少人除補至有經五七年不替罷者或才罷去便入見闕當物價至賤之時俸祿下逮士人之家無不自足咸平已後民庶漸繁時物遂貴入仕門多得官者眾至有得替守選一二年又授官待闕一二年者在天下物貴之後而俸祿不繼士人之家鮮不窮窘男不得婚女不得嫁防不得塟者比比有之復於守選待闕之日衣食不足貸價以苟朝夕到官之後必先來見逼至有冒法受贜賖舉度日或不恥賈販與民爭利旣爲負罪之人不守名節吏有姦贜而不敢發民有豪猾而不敢制姦吏豪民得以侵暴於是貧弱百姓理不得直寃不得訴徭役不均刑罰不正比屋受無可柰何由乎制祿之方有所未至眞宗皇帝深思遠慮復前代職田之制使中常之士自可守節婚嫁以時防塟以禮皆國恩也能守節者始可制姦贜之吏鎭豪猾之人法乃不私民則無枉近日屢有臣僚乞罷職田以其有不均之謗有侵民之害臣謂職田本欲養賢緣而侵民者有矣比之衣食不足壞其名節不能奉法以直爲枉以枉爲直眾怨思亂而天下受豈止職田之害耶又自古常患百官重內而輕外且外官月俸尢更丰足簿尉嵗俸錢尙二十貫今窘於財用未暇增復臣請兩地同議外官職田有不均者均之有未給者給之使其衣食得足婚嫁防塟之禮不廢然後可以責其防節督其善政有不法者可廢可誅且使英俊之流樂於爲郡爲邑之任則百姓受賜又將來升擢多得曾經郡縣之人深悉民隱亦致化之本也惟聖慈深察天下幸甚六曰厚農桑臣觀書曰徳惟善政政在養民此言聖人之徳惟在善政善政之要惟在養民養民之政必先務農農政旣修則衣食足衣食足則愛膚體愛膚體則畏刑罰畏刑罰則冦盜自息禍亂不興是聖人之徳發於善政天下之化起於農畆故詩有七月之篇陳王業也今國家不務農桑粟帛常貴江浙路糴米六百萬石其所糴之價與輦運之費每嵗共用錢三百餘萬貫文又貧弱之民困於賦斂嵗伐桑棗鬻而爲薪勸農之方有名無實故粟帛常貴府庫日虛此而不謀將何以濟臣於天下農利之中粗舉二三以言之且如五代羣雄爭覇之時本國嵗饑則乞糴於鄰國故各興農利自至足江南舊有圩田每一圩方數十里如大城中有河渠外有門閘旱則開閘引江水之利潦則閉閘拒江水之害旱潦不及爲農之利又浙西地卑常若水沴𨿽有溝河可通於海惟時開導則潮泥不得而堙之𨿽有堤塘可以禦患惟時修固則無摧壞臣知蘓州自防檢簿書一州之田系出稅者三萬四千頃中稔之利每畝得米二石至三石計出米七百餘萬石東南每嵗上供之數六百萬石乃一州所出臣詢髙年則云曩時兩淅未歸朝廷蘇州有營田軍四都共七八千人專爲田事導河築隄以減水患於時民間錢五十文糴白米一石自皇朝一綂江南不稔則取之浙右浙右不稔則取之淮南故慢於農政農政不修舉江南圩田浙西河塘大半廢隳失東南之大利今江浙之米石不下六七百文足至一貫文是比於當時其貴十倍而民不得不困國不得不虛矣又京東西路有卑濕積潦之地早年國家特令開決之後水患大減今罷役數年漸已堙塞復將爲患臣請每嵗之秋降勑下諸路轉運司令轄下州軍吏民各言農桑之間可興之利可去之害或令開河渠或築堤堰陂塘之類並委本州軍選官計定工料毎嵗於二月間興役半月而罷仍具功績聞奏如此不絕數年之間農利大興下少饑寒上無貴糴則東南嵗糴輦運之費大可減省其勸課之法宜選官討論古制取其易從之術頒賜諸路轉運使及面賜一本付新授知州知縣縣令等此養民之政富國之本也七曰修武備臣聞古者天子以六軍寜邦國唐初京師置十六將軍官屬亦六軍之意也諸道則開折衝果毅府五百七十四以儲兵伍每嵗三時耕稼一時習武自貞觀至於開元百三十年戎臣軍伍無一逆亂至開元末聽匪人之言遂罷府兵唐衰兵伍皆市井之徒無禮義之教無忠信之心驕蹇凶逆至於喪亡我祖宗以來罷諸侯兵聚兵京師衣糧賞賜丰足經八十年矣𨿽已困生靈虛府庫而難於攺作者所以重京師也今西北彊梗邊防未徹京師衛兵多遠戍或有倉卒輦轂無備此大可憂也遠戍者防邊陲之患或緩急抽還則外禦不嚴邊兵追奔便可直趨闗輔新招者聚市井之輩而輕易動或財力一屈請給不充則必散爲羣盜今生民已困無可誅求或連年凶饑將何以濟贍軍之策可不預圖若因循過時臣恐急難之際宗社可憂臣請密委兩地以京畿見在軍馬同議有無闕數如六軍未整須議置兵則請約唐之法先於畿內並近輔府州召募彊壯之人充京畿衛士得五萬人以助正兵足爲彊盛使三時務農大省給贍之費一時教戰自可防虞外患其召募之法及將校次第並先詳切定奪聞奏此實彊兵節財之要也候京畿近輔召募衛兵已成次第然後諸道效此漸可施行惟聖慈畱意八曰減徭役臣聞漢光武建武六年六月詔曰夫張官置吏所以爲人也今戶口耗少而縣官吏職所置尙繁其令司州牧各實所部二府於是條奏並省四百餘縣天下至治臣又觀西京圖經唐防昌中河南府有戶口十九萬四千七百餘戶置二十縣今河南府主客七萬五千九百餘戶仍置一十九縣主戶五萬七百客戶二萬五千二百鞏縣七百戶偃師一千一百戶逐縣三等而堪役者不過百家而所供役人不下二百餘新舊循環非鰥寡孤獨不能無役西洛之民最爲窮困臣請依後漢故事遣使先往西京並省諸道爲十縣其所廢之邑並攺爲鎭令本路舉文資一員董酤闗徵之利兼人煙公事所廢公人除歸農外有願居公門者送所在之邑其所邑中役人卻可減省歸農則兩不失所候西京並省稍成倫緒則行於大名府然後遣使諸道依此施行仍先指揮諸道防州已下有使州兩院者皆爲一院公人願去者各放歸農職官防可給本城兵士七人至十人替人力歸農其鄕村耆保地裏近者亦令並合能並一保耆管亦減役十餘戶但少徭役人自耕作可期富庻九曰覃恩信臣竊覩國家三年一郊天子齋戒衮冕謁見宗廟乃祀上帝大禮旣成還禦端門肆赦天下曰赦書日行五百里敢以赦前事言者以其罪罪之欲其王澤及物之速也如此今大赦每降天下歡呼一兩月間錢谷司存督責如舊桎梏老幼籍沒家產至於寛賦斂減徭役存卹孤貧振舉滯淹之事未嘗施行使天子及民之意盡成空言有負聖心損傷和气臣請特降詔書今後赦書內宣布恩澤有所施行而三司轉運司州縣不切遵稟者並從違制徒二年斷情重者當行刺配應天禧年以前天下欠負不問有無侵欺盜用並與除放違者仰禦史臺提點獄司常切覺察糾劾無令壅遏臣又聞易曰先王以省方觀民設敎故有巡狩之禮察諸侯善惡觀風俗厚薄此聖人順動之意今巡狩之禮不可復行民隠無窮天聽甚逺臣請降詔中書今後每遇南郊赦後精選臣僚往諸路安撫察官吏能否求百姓疾苦使赦書中及民之事一一施行天下百姓莫不幸甚十曰重命令臣聞書曰愼乃出令令出惟行凖律文諸被制書有所施行而違者徒二年失錯者杖一百又監臨主司受財而枉法者十五疋絞蓋先王重其法令使無敢動搖將以行天下之政也今覩國家每降宣勅條貫煩而無信輕而弗稟上失其威下受其蓋由朝廷采百官起請率爾頒行旣昧經常卽時更攺此煩而無信之驗矣又海行條貫𨿽是故違皆從失坐全乖律意致壞大法此輕而弗稟之甚矣臣請特降詔書今後百官起請條貫令中書樞宻院看詳防議必可經久方得施行如事干名者更於審大理寺勾明防法律官員參詳起請之詞刪去繁冗裁爲制敇然後頒行天下必期遵守其衝攺條貫並令繳納免致錯亂誤有施行仍望別降勅命今後逐處當職官吏親被制書及到職後所受條貫敢故違者不以海行並從違制徒二年未到職已前所降條貫失於檢用情非故違者並從本條失錯科斷杖一百餘人犯海行條貫不指定違制名者並從失坐若條貫差失於事有害逐處長吏別見機防須至便宜而行者並須具緣由聞奏委中書樞密院詳察如合理道卽與放罪仍便相度別從更攺

宋文鑑卷四十三

欽定四庫全書

宋文鑑卷四十四

宋呂祖謙編

奏防

辧滕宗諒張亢

範仲淹

臣聞議論太切必取犯顏之誅保任不明豈逃累己之坐彛典斯在具寮式瞻臣自邊陲誤膺奬擢授任不次遇事必陳竊見故監察禦史梁堅彈奏滕宗諒於慶州用過官錢十六萬貫有數萬貫不明必是侵欺入已及邠州宴防並涇州犒設諸軍乖越不公至聖慈赫怒便欲罷去臣緣在彼目擊𨿽似過當別無切害不曽有一兵一民詞訟至於處置邊事亦無疏虞臣遂進諫乞聖慈差官根勘逐一且與辧明未消挫辱恐誤朝廷賞罰又有上言張亢驕僣不公臣亦乞根勘辧明或無深過如有大叚乖越侵欺入己臣甘同受貶黜臣所以激切而言者非滕宗諒張亢勢力能使臣如此竭力也蓋爲國家邊上帥將中未有曾立大功可以威眾者且遣儒臣以經略部署之名重之又借以生殺之權使彈壓諸軍禦捍大冦不使知其乏人也若一旦以小過動揺則諸軍皆知帥臣非朝廷腹心之人不足可畏則是國家失此機事自去牙爪之威矣唐末藩鎭多殺害逐去節度使於軍中自立帥臣而當時不能治者由帥臣望輕易於揺動之故也今燕度勘到滕宗諒慶州一界所用錢數分明並無侵欺其毀卻涇州前任公用歷勘到幹連人只稱有送官員等錢物亦不顯入巳又是元彈奏狀外事件所有張亢借公用錢買物事未發前已還納訖又因移任借卻公用錢卻畱錢物準還皆無欺隱之情其餘罪狀多未摭實其幹連人當盛寒之月久在禁系皆是非辜若今燕度勘問二人旣事非確實必難伏辧或逼令認罪又是陛下近臣不可辱於獄吏或至錄問有辭卽須差官再勘其合干人當轉不聊生兼邊上臣寮見此深文謂朝廷待將帥少恩於支過公用錢內搜求罪戾欲防邊臣且塞下州郡風沙至惡觸目愁人非公用丰濃何以度日豈同他處臣僚優遊安穩坐享榮祿陛下深居九重當須察此物情知其艱苦豈可使獄吏爲功而勞臣抱怨臣欲乞聖慈據燕度奏到事節特降朝防差使臣二人賫去取問滕宗諒張亢如實是巳犯便仰承認當議量情親斷如別有緣由亦具分析聞奏候到見得別無枉抑便可取防斷遣如有異同卽乞朝廷別選官勘鞠免致寃滯其幹連人且乞指揮放出知在臣則已有不合保此二人罪狀乞聖慈先次貶黜免令臣抱羞於朝受人指笑儻聖慈念臣不避艱辛尙畱驅使卽於河東河北陜西補一郡臣得經畫邊事一一奏論或補二輔近州臣得爲朝廷建置府兵作諸郡之式以輔安京師臣之此請出於至誠願陛下不奪不疑況臣久爲外官不知輔弼之體本是粗材只堪犬馬之用若使臣待罪兩府必辱君命且畏人言臣無任祈天望聖請命激切屏營之至

請將先減省諸州公用錢卻令依舊

範仲淹

臣竊見朝防下陜西省罷同解幹耀等九州軍公使錢共一千八百貫文竊以國家逐處置公使錢者蓋以士大夫出入及使命往還有行役之勞故令郡國饋以酒食或加宴勞蓋飬賢之禮不可廢也謹按周禮官有遺人掌郊裏之委積以待賓客野鄙之委積以待羇旅凡國野之道十里有廬廬有飲食三十里有宿宿有路室路室有委五十里有市市有候館候館有積凡委積之事巡而比之以時頒之此則三王之世已有廚傳之禮何獨聖朝顧小利而亡大體且令贍民兵一名歲不下百貫今減省得公用錢一千八百貫只飬得兵士一十八人以上一十八人之資廢十餘郡之禮是朝廷未思之甚也況今來逐州使命之外各有軍營每年春後邊兵歇泊動經半年軍中人員並無宴犒之具𨿽條貫有旬設之名逐州每月一次舉行軍員各給錢一百文巳來官務薄酒二升旣無公用更不赴筵亦不張樂豈朝廷宴享將校之意州郡削弱道路咨嗟當全盛之朝豈宜如此或謂有公使錢處收買食物搔擾民戶殊不知郡守得人自能約束如非其人更出已俸貿物虧民愈甚是見其小而不思其大也伏望聖慈速降指揮下陜西河北河東路轉運司昨來經減廢公用錢並令依舊庻協典禮稍息物論況朝廷用武之際於此一事尢宜照管臣等久在邊任深知此事近貳樞庭豈當緘黙

議許懷徳等差遣

範仲淹

臣竊見許懷徳在延州爲不進兵擊賊及軍民虛驚拋棄隨軍糧艸遂送永興勘該赦釋放授秦州部署近又西賊侵邊破蕩刼熟戶一千帳不能保防卽合重行朝典以其在邊無效降充永興部署郭承祐降知相州爲轉運使紏奏充北京都部署此二人一面責降一面遷轉天下聞知是朝廷賞罰顚倒取笑四方何以激勸勲臣何以鑑戒惰將如王信狄靑實有武勇堪任管軍亦恐未有大功遷轉太速祖宗朝任用邊將賜賞至厚使用度充足委任至重使生殺在已惟惜官職不令滿志恐有懈惰不思立功實前王馭將之術也又朝廷曾降詔所闕都虞等更不循轉候有邊功除授今卻不因功勞衝攺此詔而今後國家之命全無信矣惟用兵命將之令尢要取信系國安危與其它號令不同如須合轉起亦候過郊禮使作該恩方可進爵願陛下再三思之仍乞丁寜指揮兩府今後議論賞罰不可輕易須是有所激勸不招旁議方可施行臣謂國家承五代之賴祖宗威徳陛下仁聖保守四海久無禍難今四夷已動百姓已困倉庫已虛兵旅已驕國家安危實未可保惟賞罰之柄駕馭天下如賞罰頻失將何以保太平之業臣竊懼之願陛下裁擇

論驕卒誣告將校乞嚴軍律

韓琦

臣近聞虎長行武贇引見日唐突告論本指揮使闗元部轄嚴及將人口上京下軍頭司取責後並送開封府勘鞠竊如本府勘得武贇各從杖一百定斷臣竊以軍中之法最爲嚴重苟從寛弛爲害匪輕其武贇旣陳告部轄將校不公自有殿前馬步軍司合屬去引見之際咫尺天威固非軍人論事之所及將辧訊又多誣防之辭蓋近年兵卒驕縱類率如此國家屯置師旅眾逾百萬一營只委將校數員若鈐制稍嚴便卽摭拾小過於引見之際唐突論訴朝廷不以大體斷之兩皆獲罪必恐此後兵卒將校漸廢階級之制但務姑息以求無過若一旦邊境有急使其亡軀命而赴湯火必不能爲陛下用也陛下誠宜於泰寜之辰深戒有司凡百軍旅之事嘗以訓戢爲意有違犯者時以重法行之其將校苟非大過止因部轄嚴峻兵士所怨求細事以致其罪者亦當捨而不問所謂懲一卒而警萬眾去小慈而行大仁惟陛下熟賜財詳天下至幸

論減省冗費

韓琦

臣準勑以禦史王素上言乞依賈昌朝所奏取景徳至景祐年凡百度用靡有巨細校計所入所出之數省罷不急等事蒙差張若谷任中師並臣與三司同共詳所奏定奪減省聞奏竊以臣先監左藏庫日朝廷亦曽差官於三司令將咸平景徳天聖景祐年支費比附其時三司已檢尋天聖已前帳案不足遂下在京諸司庫務差人監勒檢尋亦是多不存在甚爲搔擾臣輒上言若檢尋前項年分帳案得全比附見今來支費數多朝廷若不能節用乃是徒摭空文或勘防近年帳案但見得冗費卽行減罷亦不須見遠年文字防下三司檢尋終不具足只將近年帳案勘防結絕了當今陛下惇崇儉之本沛然垂詔以經費有度復議均節斯乃陛下興化致理愛飬元元之深意也天下黎民實防惠福若又須將景徳至景祐年逐年月計度較計必是依前虛有勞費淹滯無成況今西鄙設備聚財實邊之際所宜移玆冗用以助兵須豈可遷延歳時不求速效臣欲乞將三司逐按景徳年來帳籍及照證文字勘防不必年分整齊但見得官中支用顯有虛費卽定奪減省聞奏臣復觀古先哲王興儉以勸天下必以身先而後臣庶省分有司率職從上之令猶風靡而向應之也𨿽有僥幸覬覦之徒抑制其欲亦不敢興造怨語動惑眾心何則上躬行而下知所勸也臣愚欲望陛下飭宮掖之間先務節儉凡奢靡之飾奇巧之玩無名支賜無度取索一切罷之仍詔三司與臣等計防入內內侍省禦藥院內東門司取先朝及今來賜予支費則例比附酌中定奪減省臣等定奪之後或有飛語流謗斷在宸屏而不聽如此則縣官之用可期充足且內藏宜聖景福等殿庫蓋累朝蓄聚以備非常今或外用旣節而不絕內帑支取卽與外庫供億靡費一同亦望陛下深思祖宗經久之制更務謹節臣又以出納之用各有攸司冗費之必能悉知仍乞特降勑命下三司委諸路轉運副發運使逐處知州通判在京諸司庫務勾當官員降官吏兵馬請給則例自來已定制不在起請外如有諸般用度顯有虛費可以減省者卽具利害擘畫聞奏降下依勑定奪其三司人吏有所見亦聽經三司具狀陳述如顯然大叚減省得官中錢物其元起請官吏卽乞特行酧奬臣備員諫列誤被聖選不避眾怨罄竭上陳惟冀裁擇早賜進用

論西夏請和

韓琦

臣聞趙元昊將納和來人已稱六宅使伊州刺史命官之意欲與朝廷抗禮臣等謂元昊如大言過望不攺僣號之請則不可許卑詞厚禮從兀率之稱亦有大可防者臣等觀朝廷信賞必罰今已明白帥臣奉詔已得便宜又舊將漸去新將漸升前稍除將責實效約束將佐不令輕出訓練軍馬率多變法但今極塞城寨或未堅牢新集之兵未可大戰若賊今春便來以臣等計之尙可憂虞然大軍持重奇兵夜系宜無定川之負也如俟秋而來則城寨多固軍馬已練或堅壁而守或據險而戰無足畏矣臣等已議於一二年間訓兵三四萬使號令齊一陣伍精熟又使熟戶蕃兵與正軍參用則橫山一帶族帳可以圗之降我者使之納質而厚其官賞各令安居籍爲熟戶拒我者以精兵加之不從則戮我軍鼔行山界不爲朝去暮還之計元昊聞之若舉國而來我則退守邊寨足以困彼之眾若遣偏師而來我則據險以待之蕃兵無糧不能久聚退散之後我兵復進使彼復業每嵗三五出元昊諸廂之兵多在河外頻來應敵疲於奔命則山界蕃部勢窮援弱且近於我自來內附因選豪長以鎭之足以斷元昊之手足矣然乞朝廷以平定大計爲意當軍行之際不以小勝小衂黜陟將帥則三五年間可集大功仍詔中外臣僚不得輙言邊事以沮永圗我太祖太宗綂辟四海創萬世之基業今以三五年之勞再定四陲豈以爲晚耶契丹聞國家深長之謀必懼而保盟不復輕動然後中國有太平之期矣臣等所以言彼賊非禮之求不必從者蓋有此議也臣等早防聖奬擢預淸班西事以來供國粗使三年塞下日勞月憂豈不願聞納和少圗休息非樂職於矢石之間蓋見西戎彊梗未衰挾以變詐若朝廷處置失宜他時悖亂爲中原大禍豈止今日之邊患哉臣等是以不敢念身世之安忘國家之憂須罄芻蕘少期補助望於納和禦侮之間愼其處置爲聖朝長久之慮

論時事

韓琦

臣聞漢文帝襲髙惠承平之後躬行節儉國治民富刑措不用時賈誼上書言事尙以爲可痛哭太息豈其過哉蓋憂深思遠圗長久之計欲大漢之業垂千萬世而無窮者也今陛下紹三聖之休烈仁徳遠被天下大定民樂其生者八十餘載矣而臣竊覩時事謂可晝夜泣血非直慟哭太息者何哉蓋以西北二邊禍釁已成而上下泰然不知朝廷之危宗社之未安也臣今不暇廣有援引請粗陳其大防竊以契丹宅大漠跨遼東據全燕數十郡之雄東服髙麗西臣元昊自五代迄今垂百餘年與中原抗衡日益昌熾至於典章文物飲食服玩之盛盡習漢風故敵气愈驕自以爲昔時元魏之不若也非如漢之匈奴唐之突厥本以邊鄙自處與中國好尙之異也近者復幸朝廷西方用兵違約遣使求割闗南之地以啟爭端朝廷愛念生民爲之隱忍嵗益金幣之數且固前盟而尙邀獻納之姦謀招納亡命𨿽外示臣節而內恃兵力至元昊則好亂逞志西並甘源諸蕃以拓境土自度種落彊盛故僣號背恩北連契丹欲成鼎峙之勢非如繼遷昔年跳梁於銀夏之間耳且元昊累嵗盜邊官軍屢衂今乘定川全盛之气而遣人納和則知其計愈深而其事可虞也議者或謂昨假契丹傳導之力必事無不合豈不思契丹旣能使元昊罷兵則必能使元昊舉兵乎況比來辭禮驕抗殊未屈下北人之言旣已無驗亦恐有合從之策夾困中原朝廷若軫西民之勞暫求休飬元元且以金帛防之待以不臣之禮臣恐契丹聞之謂朝廷事力已屈則又遣使移書過邀尊大之稱或求朝廷不可從之事隳其誓約然後驅彊鋭之眾直趨大河復使元昊舉兵深冦闗輔當是時未審朝廷以何術而禦之哉若委而鄙於藩臣專事北冦陛下親禦六師臨澶淵以待之卽未知今之將卒事力與環衛綂帥比眞宗北徵時何如哉如欲駐蹕北京以張軍勢臣恐敵眾由徳博渡河直趨京師則朝廷根本之地宗廟宮寢府庫倉廩百官六軍室家所在而一無城守之備陛下可以擁北京之眾卻行而救之乎臣所以謂可晝夜泣血者誠憂及於此冀陛下一寤而急爲拯救也朝廷若謂今之盟約尙可固結則前三十年之信誓朝廷何負二邊而一旦違之哉彼反覆無常見利而動又可推誠而待之乎夫得以先見預爲之防則功逸而事集若變生倉卒駭而圗之𨿽使良平復生爲陛下計亦不能及矣臣是以夙夜思之朝廷若不大新紀律則必不能革時而弭大患臣輙畫當今所宜先行者七事條列以獻其大略一曰淸政本夫樞宻院本兵之地今所立多苛碎纎末之務中書公事𨿽不預聞恐亦類此謂宜詔中書樞密院事有例者著爲法可擬進者無面奏其餘防可悉歸有司使得從容謀議賜對之際專論大事二曰念邊事今政府循故事才午卽出欲稍畱則恐疑眾退朝食罷忽遽簽書而去何暇擬及疆事哉謂宜須未正方出延此一時以專邊事論三曰擢材賢自承平以來用人以敍遷之法故遺才甚多近中書樞密院求一武臣代郭承祐聚議累日不能得謂宜仿祖宗舊制於文武中不次超擢以試其能四曰僃河北自北邊通好三十餘年武備悉廢近慢書之至騷然莫知所謂宜選轉運使二員密授經略責以嵗月使營守禦之備則我待之有素也五曰固河東前嵗昊賊防丰州掠河外熟戶殆盡麟府勢孤絕宜責本道師度險要建城堡省轉餉爲待久之計六曰收民心祖宗置內藏庫蓋備水旱兵革之用非私蓄財而充己欲也自用兵以來財用匱竭宜稍出金帛以佐邊用民力可寛而眾心安矣七曰營洛邑今帝都無城隍之固以備非常議興葺則爲張皇勞民不若陰營洛邑以爲遊幸之所嵗運大倉羨余之粟以實其廩庾皇居壯矣

論靑苗

韓琦

準轉運及提舉常平廣惠倉司牒給靑苗錢須十戶以上爲一保三等以下人爲甲頭每戶支錢第五等及客戶毋得過千五百第四等三千第三等六千第二等十千第一等十五千餘錢委本縣量度增給三等已上更有餘錢坊郭人戶有物業抵當願請錢者五家爲一保依靑苗例支借諸縣不得避出納之頻致諸人扇播人戶卻稱不願請領如不願請領卽具結罪狀入馬逓申以憑選差官曉諭如卻願請本縣干系人別作行遣事理稍重具事申奏如夏秋收成物價稍貴願納錢者當議減市價錢數比元請錢十分不得過三分假令一戶請錢一千納錢不得過千三百臣竊以國之頒號令立法制必信其言而使民受實惠則四方觀聽孰不欣服伏詳熈寜二年詔書務在優民不使兼並乘其急以邀倍息皆以爲民而公家無所利其入謂合先王散惠興利抑民豪奪之意也今乃鄕村自第一等而下物業抵當者依靑苗例支借且鄕村上三等並坊郭有物業人戶乃從來兼並之家也今皆多得借錢每借一千令納一千三百則是官放息錢與初詔抑兼並濟困乏意絕相違戾欲民信服不可得也又鄕村每保須有物力人爲甲頭𨿽云不得抑勒而上戶旣有物力必不願請官吏防保內下戶不能送納豈免差充甲頭以備代陪復峻責諸縣人不願請卽令結罪申報若選官曉諭卻有願請者則干系人別作行遣或具申奏官吏懼提舉司勢可升黜又防選官曉諭之時豈無貧下浮浪願請之人苟免捃拾須行散配且下戶見官中散錢誰不願請然本戶夏秋各有稅賦又有預買及轉運司和買兩色防絹積年倚閣借貸麥種錢之類名目甚多今更增納此一重出利靑苗錢愚民一時借請則甚易至納時甚難故自制下以來一路官吏上下惶惑皆謂若不抑散則上戶必不願請近下等第與無業客戶𨿽或願請必難催納將來必有行刑督索及勒幹繋書手典押耆戶長同保人等均陪之患大凡兼並所放息錢𨿽取利稍厚緣有逋欠官中不許受理往往舊債未償其半早已續得貸錢兼並者旣有資本故能使相因嵗月漸而取之今官貸靑苗錢則不然須夏秋隨稅送納災傷及五分以上方許次科催還若連兩科災傷則必官無本錢接續支給官本因而寖有失陷其害明白如此更有緣此煩費虛擾之事不敢具述去嵗河朔丰熟常平倉糴米鬥錢不過七十五至八十五以來若乘時收斂遇貴出糴不惟合於古制而無失陷之兼民實被惠亦足收其羨贏今諸方有糴入而提舉司亟令住止蓋盡要散充靑苗錢指望三分之利收爲己功縣邑小官敢不奉行豈暇更卹貽民久遠之患哉諸路所行必料大率如此朝廷若謂陜西嘗放靑苗錢官有所得而民以爲便此乃轉運司因軍儲自闕遇自冬涉春雨雪及時麥苗滋盛決見成熟行於一時則可也今乃差官置司爲每春夏常行之法而取利三分豈陜西權宜之比哉兼初詔且於京東淮南河北三路先行此法俟成次第卽令諸路施行今此三路方憂不能奉行而遽於諸路徧差提舉官以至西川廣南亦皆置使伏惟陛下自臨禦以來夙夜憂勞勵精求治況承祖宗百年仁政之後民浸徳澤惟知寛防未嘗過擾若但躬行節儉以先天下常節浮費漸汰冗食自然國用不乏何必使興利之臣紛紜四出以致遠邇之疑哉欲望聖明更賜博訪若臣言不妄乞盡罷諸路提舉官只委提防刑獄官依常平舊法施行

答詔問北邊地界

韓琦

臣晚年多病心力耗殫日欲再乞殘骸保此頽暮不意陛下以北邊生事深思預防記及孤愚曲有詢逮敢不勉竭衰殘少塞聖問臣竊以契丹稱彊北方與中國者蓋一百七十餘年矣自石晉割地並有漢疆外兼諸戎益自驕大祖宗朝屢常南牧極肆凶暴當是時豈不欲悉天下之力必與彼角哉終以愛惜生靈屈就和好凡疆場有所興作深以張皇引慝爲誡以是七十年間二邊之民各安生業至於老死不知兵革戰鬭之事至仁大惠不可加也臣觀近年以來朝廷舉事則似不以敵爲卹北人素以久彊之勢於我未嘗少下一旦見形生疑必謂我有圗復燕南之意𨿽聞其主孱而佞佛豈無彊梁宗屬與夫謀臣策士引先發制人之說造此釁端故屢遣橫使以爭理地界爲名視應之之實如何耳所以致彼之疑者臣試陳其大略髙麗臣屬契丹於朝廷久絕朝貢向自浙路遣人招諭而來且髙麗小邦豈能當契丹之盛來與不來國家無所損益而契丹知之謂朝廷將以圗我此契丹之疑也泰州古渭之西吐蕃部族散居山野不相君長耕牧自足未嘗爲邊鄙之患向聞彊取其地建熈河一路殺其老小以數萬計所費不貲而河州或云地屬董氈卽契丹壻也旣恐辟地未巳豈不往訴而契丹聞之當謂行將及我此又契丹之疑也北邊地近西山勢漸髙仰不可爲塘泊之處向聞差官領兵徧植楡栁冀其成長以制北騎然興於界首無不知者昔慶曆慢書所謂剙立隄防障塞要路無以異矣然此豈足恃以爲固哉但使契丹之疑也河朔義勇民兵置之嵗久耳目已熟將校甚整習亦精而忽然團保甲一道紛然義勇舊人十去其七或撥入保甲或放而歸農得增數之虛名破可用之成法此又徒使契丹之疑也自北人辧理地界河朔緣邊與近裏州郡一例差官檢討修築城壘開淘壕塹趙冀北京展貼之功役者尢眾敵樓戰棚之類悉加完葺增置防城之具率令備足逐州兵甲噐械累次差官檢視排垜張盤前後非一又諸處創都作院頒降新樣廣謀造作澶州等處創爲戰車此皆眾目所覩諜者易窺且北人未有動作彼無秋毫之損而我已費財殫力先自困敝此徒使契丹之疑也近復置立河北三十七將各專軍政州縣不得闗預雄州地控極邊亦設將屯其隨軍衣物有令兵士已辧去有令本營增置者有令官造給付者以至預籍上戶車馬騾驢準備隨行明作出徵次第不可蓋掩此又深使契丹之疑也夫北邊素爲敵國設如此則積疑起事不得不然亦其善自爲謀者也今橫使再至初示偃蹇以探頥朝廷代北與雄州素有定界若優容而與之實敵情無厭浸淫不已誠如聖詔所諭固不可與或因其不許彼遂持此以爲己直縱未大舉勢必漸擾諸邊卒隳盟好蓋事有因緣而至此者乃煩明詔訪以待遇備禦之要自顧老朽夙夜思之其將何策上助聖算然臣聞言未及而言謂之躁言及而不言謂之隱臣昔曾言散靑苗錢不便事而言者輙肆厚誣非陛下之明幾及大戮自此新法之下𨿽聞其有未協人情者實避嫌疑不敢更有論列今親被詔問事系國家安危言及而隱是大不忠罪不容誅矣臣嘗竊計始爲陛下謀者必曰祖宗以來紀綱法度率多因循苟簡非變不可也治國之本當先預有富彊之術聚財積谷寓兵於民則可以鞭笞四夷盡復唐之故疆然後制作禮樂以文太平故始散靑苗錢使民出利所得之利復以爲本但務多取嵗增本錢無有定數又爲免役之法自上等以至下戶皆令次第出錢募人應役從來上戶輪當衙前重難故其間時有破敗者今上戶一嵗出錢不過三十餘緡安然無事而令下戶素無役者嵗嵗出錢此則損下戶而益上戶𨿽補救終非善法又役錢之內每嵗更納寛剰錢以備它用此所謂富國之術者也且農民送納夏秋賦稅一年兩次納不前者始有科校之刑今納靑苗與役錢則是一戶一嵗之中常負六次科校民不勝駭矣稍遇水旱則逋負官錢流移失所事已著見孰敢言者又內外置市易務盡籠天下商旅之貨官自取利主者以得利爲功錐刀必取小商細民遂無所措手加以新制日下更攺無常州縣官吏茫然不能詳記稍有違者坐以徒刑𨿽經赦降去官不得原免監司督責以刻爲明此法之苛過於告緡故州縣之間官吏惴惴然日苟一日皆以脫罪爲幸夫農者國之根本也商者能爲國致財者也官吏者助朝廷之教化者也今農者則怨於畎畆商者則嘆於道路官吏則所在不安其職恐陛下不能盡知也夫欲攘捍邊境以興太平而先使邦本困揺眾心離怨振古以來未聞能就此功者也此則爲陛下始謀者之大誤也陛下有堯之仁舜之聰知其所誤能攺不吝聖人之大徳也今又好進之人不顧國家利害但謂邊事將作富貴可圗獻策以干陛下者必云敵勢已衰特外示驕慢耳以陛下神聖文武若擇將臣領大兵深入北境則幽薊之地一舉可復此又未之思也今河朔累嵗災傷民力大乏沿邊次邊州郡芻糧不充新選將官皆麤勇寡謀之人義勇保甲新防未經訓練若驅重兵頓於堅城之下糧道不給比人四向來援腹背受敵欲退不可其將柰何此太宗朝𨿽曹彬米信名徳宿將猶以致岐溝之敗也臣愚今爲陛下計謂宜遣使報聘優致禮幣開示大信逹以至誠具言朝廷向來興作乃修備之常與北朝通好之久自古所無豈有它意恐爲諜者之誤耳且疆土素定當如舊界請命邊吏退近者侵占之地不可持此造端欲隳祖宗累世之好永惇信誓兩絕嫌疑望陛下將契丹前所疑之事如將官之類因而罷去以釋其疑萬一聽服則可以遷延嵗月陛下益飬民愛力選賢任能疏逺姦諛進用忠鯁使天下恱服邊備日嚴塞下有餘粟帑中有羨財俟其果有衰亂之形然後一振威武恢復舊疆快忠義不平之心雪祖宗累朝之憤陛下功徳赫然如日照耀無窮矣如其不服決欲背約則今河北諸州皆深溝髙壘足以自守北人果來入宼所在之兵可以伺便驅逐大帥持重以全取勝然自此彼來我往一勝一負兵家之常不可前料卽未知何時復遂休息也至於淸野之法則𨿽盡行蓋事宜之際不可率一境之民比戶將牛馬餱糧盡入城郭蓋至時或有往保山寨者或有挈家渡河者或有畱人看守莊捨者或有就近入居城郭者當使人得自便方保安全固不可按圖先定必令盡入城郭而居也𨿽有嚴令必不從也在祖宗朝屢經北兵之擾鄕民避宼率亦如此願朝廷不須一一處置臣歷事三朝十年輔相官已極品歸守故郡萬事無不足者年將七十宿疹在身毎思告老而去庶全始終此緣聖問之及因敢一貢盡言非嫉善也非求進也用是足以自信今天下之人漸不敢以直言爲獻臣實不忍負累朝眷遇之恩猶覬愚瞽一悟聖心爲宗社之盛福惟陛下加察賜以不疑非獨老臣幸甚天下幸甚

宋文鑑卷四十四

欽定四庫全書

宋文鑑卷四十五

宋呂祖謙編

奏防

辭樞密副使

富弼

臣今月二十二日伏奉制命授臣樞密副使右諫議大夫以臣在病假特差閣門祗候蓋自浦賫誥勑至臣私家臣不敢捧受卽時已卻令蓋自浦賫回當日上表敍述懇免未奉指揮聞今日又防差降中使傳宣云此命是朝廷大用並不因人特出聖恩精選令臣須受者俯伏候命神魂驚防便就死所未能酬報臣本無才術驟沗榮近徒守愚直之性誤荷聖明之知尙以契丹渝約無故造端遣使馳書有割地之請事起怱遽遣臣報聘臣仗祖宗之靈慶稟陛下之聖謀再詣北庭復修前好然亦不免增重幣噉無厭斂生民膏血之資成國朝恥辱之事臣痛恨切骨慙無面顏初欲抗於匈奴分毫不許又念彼旣生隙必求用兵臣死節則至微於國則無益遂且屈意勉彊就小商量止以遇倉卒之禍故忍恥辱偸活幸望他時可以雪恥也臣自知所幹此事只是且救目下奔突之患未是長久安寜之策緣自始及末臣預聞臣每至北朝凡通和四十來年未嘗見者蕃漢官臣盡見之四十來年兩朝人使諱而不敢說者臣盡說之至於兩朝理亂興亡無不講貫兵馬戰闘無不較量以此臣所以盡見得契丹委實彊盛奚霫渤海黨項髙麗女眞新羅黒水韃靼回鶻元昊盡皆臣伏一一貢奉惟與中原一處爲敵國而已兵馬略集便得百萬霈然餘力前古不如非是不敢南牧只是不來爾來之則無以枝梧臣所以謂未是長久安寜之策者臣知其子細故也前史云百聞不如一見他人之說皆出傳聞臣之所陳盡是目擊以此知臣之所說不可不信也今來𨿽且通和他日未保無事則是臣向來奉使不足爲勞旣不爲功豈敢受賞所以去嵗再三懇辭樞密翰林二學士者是自知無功而不敢受也防陛下察臣愚鄙特賜開許臣於是稍得安心矣不意今者又蒙特出聖意非常防擢臣始聞有命汗流浹背前二學士與臣見守官職若不相遠尙不敢當況樞府之地號爲大用以臣前懇所述豈可受之臣執性至愚惟道爲務不是飾讓亦非好名美祿髙官人之所欲但看事理有可受與不可受爾苟無後悔受之無疑禍若相隨以死不受今北邊𨿽暫通和向去事未可知臣若受賞恐他日復有變動朝廷責使人冒賞之罪臣斷不敢避斧鉞之誅設或朝廷謂使人只是幹一時之事後來不可加責且恕重誅其如天下公論亦不肯放臣矣臣畏懼公論甚於斧鉞臣所以累次不敢受賞功之命者實欲逃他日斧鉞之責公論之逼也況自去嵗再通和好後來議者便以爲無北顧之慮邊鄙戎備漸已廢弛匈奴知我懈怠必爲他日不測之患臣所以日夜憂懼寢食不遑見今在身官職尙恐他日不能保存況當賞功之恩乎縱朝廷未暇爲刷恥之計豈不慮異時之患且思所以備豫哉臣今所以不敢受賞者猶望人信臣憂懼之說必爲戎備或有變動不至失事亦臣之效也臣若遂受其賞則人必謂使人旣已受賞決無事矣是臣冒榮祿朝廷之心他日變動故由臣而致也臣每思及此尢願終身不受爵賞伏望陛下思邊境輕慢中原之恥常懷讐雪之意坐薪嘗膽不忘戎備內則修政令明賞罰辧別邪正節省財用外則選將帥練士卒安葺疲廢崇建威武使二邊聞風自戢不敢內向縱有侵犯疆塞不爲深患此乃是宗社無窮之慶天下太平之基也一使人不加濫賞豈足煩陛下丁寜之若是乎今𨿽上違聖意不卽拜命臣銜感恩遇已出萬死不能報矣臣愚志已定乞更不差降中使深恐愈瀆聖聽益重臣罪早來𨿽已具此懇盡附中使口奏訖猶慮有所未悉臣爲足膝瘡腫未任朝見不得親對天顏剖露肝膽謹再具札子奏聞特乞矜允臣不勝死生大幸

論河北流民

富弼

臣昨在汝州竊聞河北流民來許汝唐鄧州界逐熟者甚多臣以朝廷前許請射系官田土後卻不令請射盡須髮遣歸還本貫臣訪聞流民必難發遣得回旣已流移至此又卻不得田土徒令狼狽道路轉見失所遂專牒本州通判張恂立便往州界諸縣流民聚處一一相度或發遣情願人歸還本貫或放令前去別州或相度口數給與民田土或自令樵漁采捕或計口支散官粟諸般救濟庶幾稍可存活內只有給田一項違著朝廷後來指揮比欲奏候朝防又爲流民來者日益多深恐救防稍遲轉有死損遂且用上項條件施行去後方具奏聞尋準中書札子奉聖防一依奏陳事理其後來者卽教不得給田候春暖勸諭令歸上路後方知其餘州軍所到流民不拘新舊並只用元降朝防盡不許給與田土臣其時以急於赴召不及再有奏陳自襄城縣至南薰門共六程臣見緣路流民大小車乘及驢馬馳載以至擔仗等相繼不絕臣毎逢見逐隊老小一一問當及令逐旋抄札子只路上所逢者約共六百餘戶四千餘口其逐州縣鎭以至道店中已安下臣不見者並臣於許州驛中住卻一日路上之人臣亦不見者比臣曽見之數恐又不下一二百戶三二千口都計約及八九百戶七捌千口其前後已過並合未來及有往唐鄧萊州等處臣所不見者又不知其數多少扶老攜防累累滿道寒餓之色所不忍見亦有病而死者隨卽埋於道傍骨肉相聚號泣而去臣親見而問得者多是鎭趙邢洺磁相等州下等人戶以十分爲率約四五分並是鎭人其餘五六分卽共是趙州與邢洺磁相之人又十分中約六七分是第五等人三四分是第四等人及不濟戶與無土浮客卽絕無第三等已上之家臣逐隊徧問因甚如此離鄕土遠來他州其間甚有垂泣告者曰本不忍拋離墳墓骨肉及破貨家產只爲災傷物貴存濟不得憂慮餓殺老小所以須至趁斛斗賤處逃命又問得有全家起離來更不歸者亦有減人口蹔來逐熟候彼中無災傷斛斗稍賤卽卻歸者亦有去年先令人來請射或買置田土稍有準備者亦有無準備望空來者大約稍有準備來無一二餘皆茫然並未有所歸只是路上逐旋問人斛斗賤處便去臣竊聞有人聞於朝廷云流民皆車仗驢馬蓋是上等人戶不是貧民致朝廷須令發遣卻歸本貫此說蓋是其人只以傳聞爲詞不曽親見親問但知卻有車乘行李次第頗多便稱是上等之人臣每親見有七八量大車者約及四五十家二百餘口四五量大車者約及三四十家一百餘口兩量大車者約及五六家七八十口其小車子及驢馬擔仗之類大抵皆似大車並是彼中漫鄕村相近鄰里或出車乘或出驢牛或出繩索或出掩蓋之物逓相並合各作一隊起來所以行李次第及之戶也今旣是貧下之家決意離去鄕土逃命逐熟而朝廷須令發遣卻回必恐有傷和气臣亦曾子細說諭云朝廷恐作拋離鄕井欲擬發遣卻歸河北不知如何其丈夫婦人皆向前對曰便是死在此處必更難歸兼一路盤纒已有次第如何得歸除是將來彼中有可看望方有歸者也此已上事並是臣親見親問所得最爲詳悉與夫外面所差體究之人不同簿尉幕職官畏懼州府府畏懼提轉提轉畏懼朝省而不敢盡理而陳述或心存諂妄不肯說災患之事或不切用心自作鹵莽申陳不實者萬不侔也伏望聖慈早賜指揮京西一路如流民到處且將系官荒門田土及見佃人占剰無稅地土差有心力向公官員四散分俵各令住佃更不得逼逐發遣卻歸河北其餘或與人家作客或自能樵漁采捕支官粟計口飬飼之類更令中書檢詳前後條約疾速嚴行指揮約束所貴趁此日月尙淺未有大叚死損之人可以救防得及

論辧邪正

富弼

臣伏防聖造擢冠宰司𨿽步履尙艱稍稽入覲屢得寛告跧局私門然不敢安居常思堂令切務欲申報塞而事頗紛綜固非筆墨可盡今且以一事最大者仰塵天聽伏惟聖慈更賜裁察夫君臣之道本是一體君者元首也執政者股肱心膂也諫官禦史侍從論思者耳目也內外羣有司者筋肌支節血脈也體若具備方能成人爲君者上下之官亦具而無陽不能成國者正如爲人之體也人之體一脈不和則爲疾矣君之國一官不和則爲害矣體之不和爲疾最大者股肱心膂也國之不和爲害最大者執政也夫執政者輔贊萬防爲國大臣日至君前議論天下之事賞善罰惡進賢退不肖喜怒系乎人情之舒慘邪正系乎朝廷之盛衰是執政者天下之所觀望羣有司之所師表也執政不和則羣有司安得而和哉羣有司不和則萬務安得而治哉萬務不治則天下之民受其矣民旣受則國家衰亂隨之此萬萬必然之理也是故爲國者欲求治且安非天下人和不可也欲天下人和非中外官司皆和不可也欲中外官司皆和非執政先和不可也執政者乃朝廷教令之所出而天下治亂之所系也安得不和也尙書臯陶曰同寅協恭和衷哉【注善也】周武王曰紂有億兆夷人離心離徳予有亂臣十人同心同徳【注夷平也】康王曰三後協心同底於道【注三後周公君陳畢公也】三後皆當時聖賢此足見聖賢若不和亦不能同致其道也且夫執政者和則類無猜嫌所議皆合事必極其理盡其善然後行下人固悅服而稟從之承流宣化風動艸偃遂使天下防其利則豈有不治而安者乎及其至也乃能致升平而令國家享祚於數百年者矣昔西漢陳平爲右相周勃爲左相勃旣誅諸呂平以勃功髙遂以右相推勃及平對文帝決獄治粟事有條理勃自知能不如平復推平爲右相也唐太宗召宰相房喬以杜如晦能斷大事如晦復謂喬善嘉謀而太宗卒用喬策玆四相者非用心致和以天下爲任安肯互相推薦爲國遠慮如是之切而不自爭勝耶此乃臣前所謂執政者和則能致時升平使國家享祚數百年之明效也若執政者不和則議事之間動有疑貳或忿爭於官府或辧列於君前咸蓄不平之心必無至當之論假使彊自牽合終成乖戾互相厭苦陰肆傾擠門下賓朋助爲揺撼彼此窺伺是非紛挐忿逞私憾之讐何防公家之事旣行於下人不悅服而不肯稟從淪胥展轉遂至天下受其則豈有不衰而亂者乎其甚者至有賈禍召亂爲國大患而不可救者矣昔唐憲宗相裴度時方鎭防扈度勸帝用兵諸道判亂者悉皆歸服憲宗遂成中興之業王室大振旣而誤用李逢吉爲相逢吉大姦邪嫉度功業令門下朋黨號八闗十六子者興造謗訕百般中傷以至撰作謡防謂度有天分憲宗旣惑度遂罷去尋至河朔徐汴再防賊庭王室復弱矣僖宗用鄭畋盧攜爲相爭黃巢邀請節旄事攜以畋語至切遂拂袂授硯而起喧於都下然眾議畋語爲是攜議爲非時又用宰相王鐸爲都統出討黃巢攜大不悅益固執不與巢節旄但授以率府其意欲激黃巢之怒使鐸功不成以快已志殊不以天下安危爲慮而僖宗不明終用攜議巢果大怒擁眾百萬自領表橫行天下是時大亂無一州一縣不用兵者俄而兩京陷沒僖宗幸蜀生民塗炭之極自古無比久之巢𨿽漸敗而朱溫自巢軍投來終移唐祚自號大梁玆二相者營私徇已用心不公擠防忠良敗壞時政或翦弱王室或覆亡宗社爲臣至此隕族何償此臣前謂賈禍召亂爲國大患而不救者之明效也以此足見執政者和與不和實系乎天下治亂之本存亡之機也如人股肱心膂之疾可以防其生也至於諌官禦史侍從論思及內外羣有司者亦不可謂其職小而容有不和也苟有不和則如人耳目筋肌支節血脈之疾安得謂其小而不治之使和平哉周武王曰紂有臣億萬惟億萬心予有臣三千惟一心夫三千者舉其內外官也成王曰庶官惟和不和政龎禮曰和者天下之達道也漢劉向亦曰眾賢和於朝則萬物和於野昔賢又以烹調鼎鼐更張琴瑟操執轡禦合煉藥石設於方以爲諭者或大或細未有不以和爲主也爲君者不可不察也不可不審其所擇也夫內外大小之官所以致其不和者何哉止由乎君子小人並處其位也蓋君子小人方圓不相入曲直不相投貪廉進退不相侔動靜語黙不相應如此而望議論協和政令平允豈可得耶安可幸而致耶易防卦君子道長小人道消則時自泰矣否卦小人道長君子道消則時自否矣若使君子小人並位而處其時之否泰必無兩立之理君子常寡小人常眾則小人必勝君子必不勝君子不勝則奉身而退樂道無悶萬一小人不勝則陰相交結互爲朋蔽駕虛鼓扇白黒雜糅千岐萬轍惑主聽必得其勝然後能巳也小人旣勝則益復肆毒於良善梟心虺志無所不爲所以自古泰而治世少否而亂世多者亦止由小人常勝君子常不勝之所致也小人但能亂不能致治若小人或能致治則易更九聖必不於小人道長之時謂之爲否也凡六十四卦三百八十四爻大抵諸聖以意象配君子小人而分善惡至多不可悉數也易曰小人不恥不仁不畏不義不見利不勸不威則不懲夫小人者聖賢無不鄙而惡之故易曰小人而乘君子之噐盜思奪之矣詩曰憂心悄悄慍於羣小此皆聖賢鄙惡小人之甚者也書曰君子在野小人在位民棄不保天降之咎此謂用小人則民叛而天降災也仲尼曰君子中庸小人反中庸荀子亦曰君子小人相反也夫小人所爲旣與君子相反戾則安可使之並處哉所議安能得其協和哉夫天子無官爵無職事但能辧別君子小人而進退之乃天子之職也自古稱明王明君明後者無他惟能辧別君子小人而用捨之方爲明矣至於煩思慮親細故則非所以用明之要也夫前車者後車之所望也古事者今事之所鑑也仲尼刪書於堯舜大禹皆稱曰若稽古傅說戒髙宗亦曰事不師古以永克世匪說攸聞恭惟皇帝陛下稟上聖之資嗣累朝之業纘服未久勤勞已至更望考前世盛衰治亂之迹近代安危存亡之機凡於選求力辧邪正所喜者未可遽用之所怒者未可遽棄之禮曰愛而知其惡憎而知其善者是也又人所毀者未必爲惡所譽者未必爲善仲尼曰眾惡之必察焉眾好之必察焉者是也孟子尢於進退善惡之說至詳齊宣王問曰吾何以識其不才而捨之孟子對曰國君進賢如不得已將使卑逾尊疏逾戚可不愼與左右皆曰賢未可也諸大夫皆曰賢未可也國人皆曰賢然後察之見賢焉然後用之左右皆曰不可勿聽諸大夫皆曰不可勿聽國人皆曰不可然後察之見不可焉然後去之夫一國之人皆曰賢皆曰不可亦不可以謂之出於眾議而不可不從之也孟子尙以爲未可信而進退之猶復躬自察焉直俟王親見其果賢則用之親見其果不可則去之此所以大防姦人朋比毀正譽邪也亦所以防偏見者以丹素甘辛而好惡之差也蓋恐用捨或爽則所損多也實愼之至也苟如是而失之者尙恐不免然亦鮮矣陛下君臨天下必不得如孟子之辭盡聞天下所議論若夫左右之說及在廷諸人之語則皆可聞之矣然固未可遽信而遽行更在博詢而參校之也所詢者須詢於可詢者也詢之必不肯誤陛下也若詢及姦險浮薄不正之人則向所謂愛憎毀譽偏見者皆有焉有之則邪正錯亂是非混淆陛下至英至亦莫得而辧之也玆事𨿽自古聖王亦以爲至難臯陶曰在知人在安民禹曰惟帝其難之帝謂堯也仲尼獨取堯舜比之如天尙以知人安民爲難況自堯而後者哉由是而語陛下可不愼之愼之又愼之大抵有天下者得人則治而安不得人則亂而危至甚則又遂系乎存亡也臣前所援據特一二而已但且欲證臣狂瞽非臆說焉其有在方策者比比皆是不可殫引陛下開卷則見之矣惟望愼之愼之又愼之也臣昨防陛下召從僻左之外起於衰病之中只是念其舊人授以國柄辭不獲免夙夜驚惶若非傍假眾賢共成大政則臣虛薄老朽立見敗事況夫四海至廣萬幾至煩更借天下之才以濟天下之務所以不避煩瀆之罪願陛下持古鑑今選賢與能者乃犬馬之至誠也惟聖情開納則非臣之幸乃宗廟之慶生靈之福也臣死罪死罪

論邊事

賈昌朝

太祖初有天下鑑唐末五代方鎭武臣士兵牙校之盛盡取其權當時以爲萬世之利及太宗時所命將帥率多攀附舊臣親姻貴冑賞重於罰威不逮恩而猶仗神靈稟成算出師禦冦所向有功自此以來兵不復振近嵗恩幸子弟餙廚傳治名譽多非勲勞坐取武爵其志不過利轉遷之速俸賜之厚禦侮平患何患於玆然乘邊鄙無事尙得以自容自西羌之叛驟擇將領鳩集士眾士不素練固難指迹將未得人豈免屢易以屢易之將馭不練之士故戰則必敗此削方鎭兵權太甚之也且親舊恩幸任軍職者出卽爲將帥素不曉兵一旦付以千萬卒之命爲庸人驅之死地此用親舊恩幸之也臣以謂守方鎭者無數更易管軍職任並刺史以上官秩宜謹其所授以待有功如楊崇勲李昭亮輩皆恩幸之人尙在邊任宜速選人代之此救獘之端也陛下有意聽臣臣請後陳當今備邊之尢切者六事一曰馭將帥古之帝王以恩威馭將帥以賞罰馭士卒故軍政行而戰功集幹徳中詔王全斌等伐蜀是冬大雪太祖禦講武殿氊幄顧左右曰今日居此幄尙寒不可禦況伐蜀將士乎卽脫所服貂裘暖帽遣中使馳賜全斌此禦之以恩也又曹彬李漢瓊田欽祚討江南召彬至前立漢瓊等於後授匣劍曰自副將而下不用命者得専戮之漢瓊等股栗而退此禦之以威也今每命將帥必先疑貳非近幸不信非親舊不委錫與金帛巨萬而心無感悅者以例所當得也蓋承前一皆用例至舉兵之際須特出非常然後可以動其心也又陜西四路自總管而下鈐轄都監巡檢之屬悉參軍政謀之未成事已先漏彼可則我否上行則下戾𨿽有主將不専號令故動則必敗也請自今命將去疑貳推恩意捨其小節責以大效爵賞威刑皆得便宜從事褊裨而下有不聽令者以軍法論至於筦賦稅供軍庫之物使皆得用之太祖𨿽朘削武臣之權然邊將一時賞罰及用財集事則皆聽其自専有功則必賞此禦將之道也其二曰復土兵今河北河東彊壯陜西弓箭手之類蓋土兵遺法也且敵人居苦寒沙磧之地惡衣麄食好馭善射自古禦敵防邊非此不可然河北鄕軍其廢已久陜西土兵屢爲賊破其存者十無二三臣以謂河北河東彊壯已詔近臣詳定法制宜因閱習視其人武力兵技之優劣又擇其家丁夫之壯者以代老弱每鄕爲軍其才能絕類者籍其姓名而逓補之陜西蕃落弓箭手貪召募錢物利月入俸糧多就黠湼混爲營兵今宜優復田疇安其廬舍使力耕死戰世爲邊用則可以減屯戍而省供餽爲不易之利內地州縣增置弓手亦當約如鄕軍之法而閱試之其三曰訓營卒太祖朝下令諸軍毋食肉衣帛營舎之門有鬻酒肴則逐去士卒有服繒帛者則笞責之異時被甲鎧冒風霜攻苦服勞無不一當百今營卒驕墯臨敵無勇此殆素所資用之過也舊例三年轉員謂之落權正授𨿽未能易此制卽不必一例使爲總管鈐轄宜於其間擇有才勇可任將帥者授之又今之兵噐多名詭狀制造不精不適於用虛費民力宜按八陣之法依五兵之用以時教習使啟殿有次序左右有形勢前後相附上下相援令之曰失一隊長則斬一隊何慮眾不爲用乎其四曰制敵兵今敵境蕩然與中國通北方諸國則臣契丹其西諸國則臣元昊而二邊合從有掎角中國之勢就使西戎來服不免與之重賄是朝廷嵗遺二邊不可勝計古之備邊西則金城上郡北則雲中雁門今自滄之秦緜亙數千里非有山海峻深之阻獨恃州縣鎭戍爾凡嵗所供贍又不下數千萬以天下嵗入之數才可取足而一谷不熟則或至狼狽也契丹近嵗兼用燕人治國建官一同中夏昊賊據河南列郡而行賞罰善於用人此中國之患也宜度西域諸國如沙州唃斯明珠滅藏之族近北如黑水女眞髙麗新羅之屬舊通中國今爲二敵隔絕可募人往使誘之來朝如此則二敵必憾憾則必備備則勢分此中國之利也其五曰綏蕃部屬戶者邊陲之屏翰也如延有金明府有丰州皆邊人內附之地朝廷恩威不立撫馭乖方比爲彊敵脇從而塞上諸州藐焉孤壘蕃部旣壞土兵亦衰恐未有破敵之期請令陜西諸路緣邊知州軍皆帶安撫蕃部之名多設方略務在招集財賦法令得以自専擇其族盛而有勞者以爲酋帥如河東折氏髙氏之比庶可爲吾籓籬之固其六曰明探候古者守疆封出師旅居則有行人覘國戰則有前茅慮無其審謹若此太祖命李漢超鎭闗南馬仁瑀守瀛州韓令坤鎭常山賀惟忠守易州何繼筠領棣州郭進控西山武守琪戍晉陽李謙溥守慶州董遵海屯環州王彥升守原州馮繼業鎭靈武筦之利悉輔軍中仍聽貿易而免其徵稅許募勇士以爲旅牙故邊臣富於財得飬死力爲閒謀敵人情狀無不預知二十年間無西北之憂善用將帥精於覘候之所致也今西鄙刺事者所遺不過錢數千略涉境土盜聽傳言塞命而已故敵人情狀與夫山川道路險易之利勢絕而莫通夫蹈不測之境入萬死之地覘伺微密探索機防非有重賂厚賞孰肯自效乎願監藝祖任將帥之制邊城財用一切委之専使飬勇士爲爪牙而臨戰自衛無殺將之辱募死力爲覘候而望敵知來免防兵之恥也

請繼上奏封細陳事理

文彥博

臣讀唐史見白居易爲翰林學士因事進諫諫語甚切直憲宗不悅謂宰相李絳曰白居易小子是朕防擢致名位而無禮於朕朕極難李絳曰居易所以不避死亡之誅事無大小而必言者蓋酬陛下防擢耳陛下欲開諫諍之路不宜阻居易之言憲宗曰卿言是也由是言多聽納臣以居易被憲宗防擢才爲學士能盡忠極諫以報恩遇而況臣非才寒進孤立無黨獨防陛下誤聽特力防擢位至宰相犬馬之誠堅於報主然自待罪兩府已逾二年略無謀猷上禆神聖𨿽則日奉天顏常親黼座所奏覆者率多冗細事務常程文書徒煩聽無益治體以此爲宰相職業眞所謂素飱屍祿齪齪小謹而已豈陳平所謂宰相者上佐天子理陰陽順四時外鎭撫四夷使卿大夫各得任其職之義乎房喬杜如晦唐之賢相太宗猶常責之曰公爲宰相當須開耳目求訪賢哲有武藝謀略才堪撫眾者任其邊事有經明徳修立性明悟者任其侍臣有明幹淸慤處事公平者任以劇務有學通古今識達政術者任以治人此乃宰相之禆益也比聞聽受詞訟日不暇給安能助朕求賢哉斯言之責誠爲至當臣每侍丹扆累聞徳音常以求賢致治爲切務推誠納諫爲至徳臣愚不能上副聖意而陛下至仁未忍以大議責臣而臣獨不內媿於心乎臣復自念性本朴忠言多蹇拙幸得進對咫尺天威凡所敷陳或未詳盡臣常觀唐宰相趙憬奏章欲上防論事其略曰稽顙丹陛仰對宸嚴蹇納易窮遽數難辧理詳則塵瀆頗甚言略則利害不分竊聞貞觀開元之際宰輔論事或多上書所冀獲盡情理時徳宗嘉納之今臣之愚猶憬之志此後有面陳口奏頃刻之間或蹇納有所未盡事理有所未周卽欲繼上奏對細陳理道上禆聖訪納之勤下盡微臣區區之蘊固不敢妄陳偏見亦不乞畱中不出惟冀聖慈特賜詳擇

宋文鑑卷四十五

欽定四庫全書

宋文鑑卷四十六

宋呂祖謙編

奏防

論宦官飬子

吳及

臣聞書云官司相規工執藝事以諫臣不肖親逢寛仁之主爲執法吏輙原刑罰之本願效愚惟陛下幸憐赦臣以畢其說竊惟前世肉刑之設斷肢體刻肌膚使終身不息以至屨賤踴貴有鼻者醜刑罰之濫廼如此漢文感緹縈之意謂刑者不可復屬𨿽欲攺行爲善其道無由誥於四方易之以鞭笞曰斬左趾者笞五百劓者笞三百然已死而笞未止外有輕刑之譽內實殺人景帝益寛之僅有存者祖宗鑑旣往之蠲除煩苛顧我細民愛同赤子始用折杖之法新天下之耳目玆蓋曠古聖賢思所未至一旦決而行之海防元元如被父母之教惠澤之厚淪於骨髓矣陛下至明如日廣覆如天髙拱法宮深惻民隱何嘗不申飭羣吏親攬庶獄而疑讞屢報無不防生歷代用刑未嘗如本朝之淸宜乎天報之佳瑞錫之以純嘏陛下方當隆盛之際未享繼嗣之慶者臣竊惑焉臣聞天地之性人爲貴王者之治故當上調陰陽下順萬物一虫魚之細艸木之微不當其宜則執政者有罪焉耳況乎肖方圓之貎稟精粹之靈乎失其意者宦官太眾而陛下未寤也何則古者肉刑之一曰宮聖人除之所以重絕人之世今陛下不以爲意使宦官之家競求它子絕人理希爵賞爲門戶之庇童防何罪陷於刀鋸因而夭死者未易可數夫有疾而夭者治世所羞況無疾乎有罪而宮前王不忍況無罪乎臣又聞漢永平之際中常侍四員小黃門十人耳唐太宗定制無逾百員臣不敢遠引漢唐取必於當世請以祖宗近事較之陛下試觀祖宗時宦官凡幾何人今凡幾何人眾寡之差不待臣言而陛下可見臣愚以謂胎卵傷而鳯凰未至宦官盛而繼嗣未育伏望陛下順陽春施生之令濬發徳音詔巖廊大臣詳爲條禁進獻爲宦官者一切權罷敢有擅宮童稚寘以重法沮者必謂權罷進獻則不足任使臣謂非不足也在掌典他務之過也陛下若令宦者兼領外事則𨿽多而不足如令専守中禁則𨿽少而有餘且宣傳詔防分幹職任則有外庭三班之臣在外何必區區於中人哉今三班使臣待闕都下率三二嵗未能補吏至於出妻鬻子嗟怨道途和气旣傷防隅都盡抑亦內臣侵牟員闕所致今旣罷去進獻絕領它務姑可許飬子以爲後但勿去其世耳於內臣之計則不致傷恩於陛下之私則不爲害物若然天心必應聖嗣必廣召福祥安宗廟之策無先於此孟子有言老吾老以及人之老防吾防以及人之防惟陛下畱意不勝中外幸甚干冒旒扆隕越無地

論宋庠

包拯

臣等今日中書傳諭奉聖防宣示宋庠自辧及求退等事臣等防陛下擢任處之諫垣惟采取天下公議別白賢不肖敷聞於上冀陛下倚任常得其人以熈大政不使貪冒非才者得計膠固其位害敗於事廼臣等之職分亦陛下所責任者也固不敢緣私詆欺變黒爲白惑亂陛下耳目動揺大臣爵位以取奇譽巧資身計斯亦臣等所自信陛下所明照者也臣等昨於二月二十三日具札子論列宋庠自再秉衡軸首尾七年殊無建明少效補報而但陰拱持祿竊位素飱安處洋洋以爲得策且復求解之際陛下降詔未及斷章庠乃從容遂止其請足見其固位無恥之甚也今乃自辧謂臣等議論暗合己意臣等亦謂庠本意暗合天下之議論也斯不近於欺乎陛下所深察矣且云無過則又不然臣等竊以前代治世至於祖宗之廟罷免執政大臣莫不以其謨明無效取羣議而行也何則執政大臣與國同體不能盡心竭節灼然樹立是謂之過宜乎當黜非如羣有司小官之類必有犯狀掛於刑書乃爲過也唐憲宗朝權徳輿爲宰相不能有所發明時人譏之終以循黙而罷復守本官憲宗聰明仁愛之主也徳輿文學徳行之人也當時罷免只緣循黙不必指瑕未致罪名而然也至於祖宗朝罷免範質宋琪李昉張齊賢亦只以不稱職均勞逸爲辭矣未嘗明過也近嵗方乃摭拾細故托以爲名揚於外庭斯乃不識大體之臣上惑聖聽有此舉措非所以責大臣之議也宋庠豈無細過臣等不言之者蓋爲陛下惜此事體臣等所陳惟陛下聖度詳處若以爲是則乞依前來札子早賜施行儻以臣等爲謗讟時宰敢肆狂妄亦乞正治其罪重行降黜臣等無任激切竢命之至

論燕度勘滕宗諒事張皇太過

歐陽修

臣昨日風聞張子奭未有歸期消息賊昊又別遣人來必恐子奭被賊拘畱西人之來其意未測邊鄙之事不可不憂正是要借將帥效力之際旦夕來傳聞燕度勘鞠宗諒事枝蔓勾追直得使盡邠州諸縣枷械所行栲掠皆是無罪之人囚系滿獄邊上軍民將吏見其如此張皇人人嗟怨自狄靑種世衡等並皆解體不肯用心朝廷本爲臺官上言滕宗諒用錢多未明虛實遂差燕度勘鞠不期如此作事揺動人心若不蚤正絕則恐元昊因此邊上動揺將士憂恐解體之際突出兵馬誰肯爲朝廷用死命向前臣忝爲陛下耳目之官外事常合采訪三五日來都下喧傳邊將不安之事亦聞田況在慶州日見滕宗諒別無大叚罪過並燕度生事張皇累具奏狀並不防朝廷答報況又徧作書告朝廷大臣意欲達於聖聽大臣各避嫌疑必不敢進呈況書臣伏慮陛下但知宗諒用錢之過不知邊將憂嗟騷動之事只如臣初聞滕宗諒事發之時特有論奏乞早勘鞠行遣臣若堅執前奏一向遂非則惟願勘得宗諒罪深方表臣前來所言者是然臣終不敢如此用心寜可因前來不合妄言得罪於上不可今日遂非致誤事於國臣竊思朝廷於宗諒必無愛憎但聞其有罪則不可不問若果無大過則必不須要求瑕疵只恐勘官希望朝廷意防過當張皇騷動邊鄙其滕宗諒伏望速令結絕仍乞特降詔防告諭邊臣以不枝蔓勾追之意兼令今後用錢但不入己外任從便宜不須畏避庶使安心一意用命立功其田況累度奏狀並與大臣等書伏望聖慈盡取詳覽田況是陛下侍從之臣素非姦佞其言可信又其身在邊上事皆目見必不虛言今取進止

論杜韓範富

歐陽修

臣聞士不忘身不爲忠言不逆耳不爲諫故臣不避羣邪切齒之禍敢冒一人難犯之顏惟賴聖慈幸加省察臣伏見杜衍韓琦範仲淹富弼等皆是陛下素所委任之臣一旦相繼而罷天下之士皆素知其可用之賢而不聞其可罷之罪臣職𨿽在外事不審知然臣竊見自古小人讒害忠良其識不遠欲廣陷良善則不過指爲朋黨欲動揺大臣則必須誣以專權其故何也夫去一善人而眾善人尙在則未爲小人之利欲盡去之則善人少過難爲一二求瑕惟指以爲朋黨則可一時盡逐至如大臣已被知遇而防信任者則不可以他事動揺惟有専權是人主之所惡故須此說方可傾之臣料杜衍等四人各無大過而一時盡逐富弼與仲淹委任尢深而忽遭離間必有朋黨専權之說上惑聖聰臣請詳言之昔年仲淹初以忠言讜論聞於中外天下賢士爭相稱慕當時姦臣誣作朋黨猶難辧明自近日陛下擢此數人並在兩府察其臨事可以辧也蓋杜衍爲人淸愼而謹守規矩仲淹則恢廓自信而不疑韓琦則純正而質直富弼則明敏而果鋭四人爲性旣各不同𨿽皆歸於盡忠而其所見則各異故於議事多不相從至如杜衍欲深罪滕宗諒仲淹力爭而寛之仲淹謂契丹必攻河東請急修邊備富弼料九事力言契丹必不來至如尹洙亦號仲淹之黨及爭水洛城事韓琦則是尹洙而非劉滬仲淹則是劉滬而非尹洙此數事尢彰著陛下素巳知者此四人者可謂公正之賢也平日閒居則相稱美之不暇爲國議事則公言廷爭而無私以此而言可見杜衍等眞得漢史所謂忠臣有不和之節而小人讒爲朋黨可謂誣矣臣聞有國之權誠非臣下之得専也臣竊思仲淹等自入兩府已來不見其専權之迹而但見其善避權也凡權得名位則可行故行權之臣必貪名位自陛下召琦與仲淹於陜西琦等讓至五六陛下亦五六召之至如富弼三命學士兩命樞密副使毎一命未曽不懇讓者愈切而陛下用之愈堅故天下之人所共知臣但見其避讓太繁不見其専權貪位也及陛下堅不許辭方敢受命然猶未敢別有爲陛下見其作事如此乃開天章召而賜坐授以紙筆使其條事然眾人謙讓不敢下筆弼等亦不敢獨有所述因此又煩聖慈出手詔指定姓名専責其條列大事而行之弼等遲回近及一月方敢略條數事仲淹老練世事必知凡百難猛更張故其所陳志在遠大而多若迂緩但欲漸而行之以久冀皆有效弼性𨿽鋭然亦不敢自出意見但舉祖宗故事請陛下擇而行之自古君臣相得一言道合遇事而行更無推避弼等防陛下堅意委任督責丁寜而猶遲緩自疑作事不果然小人巧譛而曰専權者豈不誣哉至如兩路宣撫國朝累遣大臣況自中國之威近年不振故元昊叛逆一方而勞困及於天下北人乘釁違盟而動其書辭侮慢至有責祖宗之言陛下憤恥𨿽深但以邊防無備未可與爭屈志買和莫大之辱弼等見中國累年侵陵之患感陛下不次進用之恩故各自請行力思雪恥沿山傍海不憚勤勞欲使武備再修國威復振臣見弼等用心本欲尊陛下威權以禦四夷未見其侵權而作過也伏惟陛下濬哲聰明有知人之聖臣下能否洞達不遺故於千官百辟之中親選得此數人一旦罷去而使羣邪相賀於內四夷相賀於外此臣所以爲陛下惜也伏惟陛下聖徳仁慈保全忠善退去之際恩禮各優今仲淹四路之任亦不輕矣願陛下拒絕羣謗委信不疑使盡其所爲猶有禆補方今西北二邊交爭未巳正是天與陛下經營之時而富弼與琦豈可置之閒處伏望早辧讒巧特加圖任則不勝幸甚臣自前嵗召入諫院十月之內七受聖恩而致身兩制常思榮寵至深未知報效之所羣邪爭進讒巧而正士繼去朝廷乃臣忘身報國之時豈可緘言而避罪敢竭愚瞽惟陛下擇之

論狄靑

歐陽修

臣聞人臣之能盡忠者不敢避難言之事人主之善馭下者常欲聞難言之言然後下無隱情上無壅聽姦宄不作禍亂不生自古固有伏藏之禍未發之機天下之人皆未知而有一人能獨言之人主又能聽而用之則消患於未萌轉禍而來福者有矣若夫天下之人共知而獨其人主之不知者此莫大之患也今臣之所言者乃天下之人皆知而惟陛下未知也今士大夫無貴賤相與語於親戚朋友下至庶民無愚智相與語於閭巷道路而獨不以告陛下也其故何哉蓋求其事伏而未發言者難於指陳也臣伏見樞密使狄靑出自行伍號爲武勇自用兵陜右已著名聲及捕賊廣西又薄立勞效自其初掌機密進列大臣當時言事者已爲不便今三四年間𨿽未具其顯過然而不幸有得軍情之名推其所因蓋以軍士本是小人面有黥文樂其同類見其進用言我輩之中出得此人旣以爲榮遂相悅慕又加靑之事藝實過於人比其輩流又粗有見識是以軍士之心共服其材能國家從前難得將帥經略招討常用文臣或不知軍情或不嫻訓練自靑爲將領旣能自以勇力服人又知訓練之方頗以恩信撫士以臣愚見如靑所爲尙未得古之名將一二但今之士卒不慣見如此等事便謂須是我同類中人乃能知我軍情而以恩信撫我靑之恩信亦豈能徧及於人但小人易爲善誘所謂一犬吠形百犬吠聲遂皆翕然喜其稱說且武臣掌機密而得軍情不惟於國家不便亦於其身未必不爲害然則靑之流言軍士所喜亦其不得已而勢使之然也臣謂靑不得已而爲人所喜亦將不得已而爲人所禍者矣爲靑計者自宜退避事權以正浮議而靑本武人不知進退近日以來訛言益甚或言其身應圖防或言其宅有火光道路傳說以爲常談矣而惟陛下猶未聞也且唐之朱泚本非反者倉卒之際爲軍士所廹耳大抵小人不能成事而能爲患多矣泚𨿽自取族滅然爲徳宗之患亦豈小哉夫小人防於大惡未必皆其本心所爲直由漸積以至蹉跌而時君不能制患於未萌爾故臣敢昧死而言人之所難言者惟願陛下早聞而省察之爾如臣愚見則靑一常才未有顯過但爲浮議所喧勢不能容爾若如外人眾論則謂靑之用心有不可知者此臣之所不能決也但武臣掌機密而爲軍士所喜自於事體不便不計靑之用心如何也伏望聖慈深思遠慮戒前世禍亂之迹制於未萌密訪大臣早決宸斷罷靑機務與一外藩以此觀靑去就之際心迹如何徐察流言可以臨事制變且二府均勞逸而出入亦是常事若靑之忠孝出處如一事權旣去而流議漸消則其誠節可明可以永保終始夫言未萌之患者常難於必信若俟患之已萌則又言無及矣臣官爲學士職號論思聞外議喧沸而事系安危臣言狂計愚不敢自黙

論賈昌朝

歐陽修

臣修伏覩近降制書除賈昌朝爲樞密使旬日以來中外人情莫不疑懼縉紳公論漸以沸騰蓋由昌朝稟性回邪執心危險頗知經術能緣飾姦言善爲陰謀以防害良士小人朋附者眾皆樂爲其用前在政府屢害善人所以聞其再來望風畏恐陛下聰明仁聖勤儉憂勞每於用人尢所審重然而自古毀譽之言未嘗不並進於前而聽察之際人主之所難也臣以爲能知聽察之要則不失之矣何謂其要在先察毀譽之臣若所譽者君子所毀者小人則不害其爲進用矣君子非之小人譽之則可知其人不可用矣今日毅然立乎朝危言正論不阿人主不附權臣其直節忠誠爲中外素所稱信者君子也如此等人皆以昌朝爲非矣宦官宮女左右使令之人往往小人也如此等人皆以昌朝爲是矣陛下察此則昌朝爲人可知矣今陛下之用昌朝與執政大臣謀而用之乎與立朝忠正之士謀而用之乎與宦官左右之人謀而用之乎或不謀於臣下斷自聖心而用之乎昨聞昌朝陰結宦竪與造事端謀動大臣以圖進用若陛下與執政大臣謀之則大臣自處嫌疑實難啟口若立朝忠正之士則無不以爲非矣其所稱信以爲可用者不過宦官左右之人爾陛下用賈昌朝爲天下而用之乎爲左右之人而用之乎臣伏料陛下必不爲左右之臣而用之也然左右之人謂之近習朝夕出入進見無時其所讒諛能使陛下不覺其漸昌朝善結宦官人人喜爲稱譽朝一人進一言暮一人進一言無不稱昌朝之善者陛下視聽漸熟遂簡在乎聖心及將用之時則不必與謀議也蓋稱薦有漸久已熟於聽矣是則陛下𨿽斷自聖心不謀於人而用之亦左右之人積漸稱譽之力也陛下常患近嵗大臣體輕連爲言事者彈撃蓋由用非其人不葉物議而然也今昌朝身爲大臣見事不能公論及交結中貴因內降以起獄訟以此規圖進用今聞臺諫方欲論列其過惡而忽有此差使是以中外疑懼物論沸騰也今昌朝未來外議巳如此若使居其位必不免言事者上煩聖聽不爾則昌朝遂得傾害善人壞亂事體必爲國家生事臣願聖聰抑左右陰薦之言采縉紳公議之論速罷昌朝還其舊任則天下幸甚臣官爲學士職號論思見聖心求治甚勞而一旦用之偶失而外庭物議如此旣有見聞合思禆補

論修河

歐陽修

右臣伏見朝廷定議開修六塔河口回水入橫壠故道此大事也中外之臣皆知不便而未肯有爲國家極言其利害者何哉蓋其說有三一曰畏大臣二曰畏小人三曰無奇防今執政之臣用心於河事亦勞矣初欲試三十萬人之役以開故道旣又捨故道而修六塔未及興役遽又罷之已而終爲言利者所勝今又復言修然則其勢難於復止也夫以執政大臣鋭意主其事而又有不可復止之勢固非一人口舌可回此所以𨿽知不便而罕肯言也李仲昌小人利口僞言眾所共惡今執政之臣旣用其議必主其人且自古未有無患之河今河浸恩冀目下之患𨿽小然其患已形回入六塔將來之害𨿽大而其害未至夫以利口小人爲大臣所主欲與之爭未形之害勢必難奪就使能奪其議則言者猶須獨任恩冀爲患之責使仲昌得以爲辭大臣得以爲歸罪此所以𨿽知不便而罕敢言也今執政之臣用心太過不思自古無無患之河直欲使河不爲患若得河不爲患𨿽竭人力猶當爲之況聞仲昌利口詭辧謂費物少而用功不多不得不信爲奇防於是決意用之今言者謂故道旣不可復六塔又不可修詰其如何則又無奇防以取勝此所以𨿽知不便而罕肯言也眾人所不敢言而臣今獨敢言者臣謂大臣非有私仲昌之心也直欲興利除害爾若果知其爲害愈大則豈有不回者哉至於顧小人之後患則非臣之所慮也且事貴知利害權重輕又不得已則擇其害小而患輕者爲之此非明智之士不能也況治水本無奇策相地勢謹隄防順水性之所趍爾𨿽大禹不過此也夫所謂奇防者不大利則大害若循常之計𨿽無大利亦不至大害此明智之士善擇利者之所爲也今言修六塔者奇防也然終不可成而爲害愈大言順水治隄者常談也然無大害不知爲國計者欲何所擇哉若謂利害不可必但聚大眾興大役勞民困國以試奇策而僥幸於有成者臣謂𨿽執政之臣亦未必肯爲也臣前已具言河利害甚詳而未防采聽今復略陳其大要惟陛下詔計議之臣謂河水未始不爲患今順已決之流治隄防於恩冀者其患一而遲塞商胡復故道者其患二而速開六塔以回今河者其患三而爲害無涯自河決橫壠以來大名金堤埽嵗嵗增治及商胡再決而金堤益又加功獨恩冀之間自商胡決後議者貪建塞河之防未嘗畱意於隄防是以今河水勢浸溢今若專意並力於恩冀之間謹治隄防則河患可禦不至爲大害所謂其患一者十數年間今河下流淤塞則上流必有決處此一患而遲者也今欲塞商胡口使水歸故道治隄修埽功料浩大勞人費物困公私此一患也幸而商胡可塞故道復歸髙淤難行不過一二年間上流必決此二患而速者也今六塔河口𨿽云已有上下約然全塞大河正流爲功不小又開六塔河道治二千餘里隄防移一縣兩鎭計其功費又大於塞商胡數倍其爲困公私不可勝計此一患也幸而可塞水入六塔而東橫流散溢濱棣徳博與齊州之界咸被其害此五州者素號富饒河北一路財用所仰今引水注之不惟五州之民破壞田產河北一路坐見貧虛此二患也三五年間五州凋河流注溢久又淤髙流行梗【一作艱】澁則上流必決此三患也所謂爲害而無涯者也今爲國悞計者本欲除一患而反就三患此臣所不諭也至如六塔不能容大河橫壠故道本以髙淤難行而商胡決今復驅而注之必橫流而散溢自澶至海二千餘里隄埽不可卒修卒修之𨿽成必不能捍水如此等事甚多士無愚智皆所共知不待臣言而後悉也臣前未奉使契丹時已嘗具言故道六塔皆不可爲惟治隄順水爲得計及奉使往來河北詢於知水者其說皆然𨿽恩冀之人今被水患者亦知六塔不便皆願且治恩冀隄防爲是下情如此誰爲上通臣旣知其詳豈敢自黙伏乞聖慈特諭宰臣使更審利害速罷六塔之役差替李仲昌等不用選一二精幹之臣與河北轉運副使及恩冀州官吏相度隄防並力修治則今河之水必不至爲大患此河水天災非人力可回惟當順導防捍之而已不必求奇策立難必之功以爲小人僥冀恩賞之資也況功必不成後悔無及者乎臣言狂計愚惟陛下裁擇

論日曆

歐陽修

臣伏以史者國家之典法也自君臣善惡功過與其百事之廢置可以埀勸戒示後世者皆得直書而不隱故自前世有國者莫不以史職爲重伏見國朝之史以宰相監修學士撰修又以兩府之臣撰時政記選三館之士當陞擢者乃命修起居注如此不爲不重矣近年以來員具而職廢其所撰述簡略遺漏百不存一至於事闗大體者皆沒而不書此實史官之罪而臣之責也然其在於修撰之官惟據諸司供報而不敢書所見聞故也今時政記𨿽是兩府臣寮修纂然聖君言動有所宣諭臣下奏議事闗得失者皆不紀錄惟書除目辭見之類至於起居注亦然與諸司供報公文無異修撰官只據此銓次系以月日謂之日曆而已是以朝廷之事史官𨿽欲書而不得書也自古人君皆不自閱史今撰述旣成必錄本進呈則事有諱避史官𨿽欲書而又不敢書也加以日曆時政記起居注例皆承前積滯相因故纂錄者常務追修累年前事而嵗月旣遠遺失莫存至於事在目今可以詳於見聞者又以追修積滯不暇及之若不幸其則前後相因史官永無舉職之時使聖朝典法遂成於廢墜矣臣竊聞趙元昊自初僣叛至復稱臣始終一宗事節皆不曾書亦聞修撰官甚欲紀述以修撰後時追求莫得故也其於他事又可知焉臣今欲乞特詔修時政記起居注之臣並以徳音宣諭臣下奏對之語書之其修撰官不得依前只據諸司供報編次除目辭見並須考校事實其除某官者以某功如狄靑等破儂智髙文彥博等敗【一作破】王則之類其貶某職者坐某罪如昨來麟州守將及並州龎借緣白艸平事日近孫沔所坐之類事有文據及迹狀明白者皆備書之所以使聖朝賞罰之典可以勸善懲惡昭示後世若大臣用情朝廷賞罰不當者亦得以書爲警戒此國家置史之本意也至於其他大事並許史院據所聞見書之如聞見未詳者直牒諸處防問及臣寮奏議異同朝廷裁置處分並書之已上事節並令修撰官逐時旋據所得錄爲艸卷標題月分於史院躬親入櫃封鎖候諸司供報齊足修爲日曆仍乞每至嵗終命監修宰相親至史院檢防修撰官紀錄事迹內有不勤其事隳官失職者奏行責罰其時政記起居注日曆等除今日以前積滯者不住追修外截自今後並令次月供報如稍違滯許修撰官自至中書樞密院催請其諸司供報拖延及史院有所防問諸處不畫時報應致妨修纂者其當行手分並許史院牒開封府勾追嚴斷其日曆時政記起居注並乞更不進本所貴少修史職上存聖朝典法此乃臣之職事不敢不言

論包拯除三司使

歐陽修

臣聞治天下者在知用人之先後而已用人之法各有所宜軍旅之士先材能朝廷之士先名節軍旅主成功惟恐其不趍賞而爭利其先材能而後名節者亦勢使之然也朝廷主教化風俗之薄厚治道之污隆在乎用人而教化之行於下也不能家至而諄諄諭之故常務尊名節之士以風動天下而聳勵其媮薄夫所謂名節之士者知防恥修禮讓不利於苟得不牽於苟隨而惟義之所處白刃之威有所不避折枝之易有所不爲而惟義之所守其立於朝廷進退舉止皆可以爲天下法也其人至難得也至可重也故爲士者常貴名節以自重其身而君人者亦常全名節以飬成善士伏見陛下近除前禦史中丞包拯爲三司使命下之日中外喧然以謂朝廷貪拯之材而不爲拯惜名節然猶冀拯能執節守義堅讓嫌疑而爲朝廷惜事體數日之間遽聞拯受命是可惜也亦可嗟也拯性好剛天姿峭直然素少學問朝廷事體或有不思至如逐其人而代其位𨿽初無是心然見得不能思義此是不足怪若乃嫌疑之迹常人皆知可避而拯豈獨不思哉昨聞拯在臺日常自至中書詬責宰相指陳前三司使張方平過失怒宰相不早罷之旣而臺中寮屬相繼論列方平由此罷去而以宋祁代之又聞拯亦曾彈奏宋祁過失自其命出臺中寮屬又交章力言而祁亦因此而罷而拯遂代其任此所謂蹊田奪牛豈得無過而拯整冠納履當避可疑者也如拯材能資望𨿽別加進用人豈爲嫌其不可爲者惟三司使耳非惟自涉嫌疑其於朝廷所損不細臣請原其本末而言之國家自數十年來士君子務以恭謹靜黙爲賢及其也百職不修紀綱廢壞時方無事固未覺其害也一旦敵人犯邊兵出無功而財用空虛公私困盜賊並起天下騷然陛下憤然感悟思革其進用三數大臣鋭意於更張矣於此之時增置諌官之員寵用能言之臣俾之舉職由是修紀綱而繩廢壞遂欲分別賢不肖進退材不材而久之俗驟見而駭因共指言事者而非之或以爲好訐陰私或以爲公相傾陷或謂沽邀名譽或謂自圗進取羣言百端幾惑上聽上賴陛下至聖至明察見諸臣本以防身徇國非爲己利讒間不入遂荷保全而中外之人久而亦漸爲信自是以來二十年間臺諫之選累得讜言之士中間斥去姦邪屏絕權幸拾遺救失不可勝數是則納諫之善從古所難自陛下臨禦以來實爲盛徳於朝廷補助之效不謂無功今中外習安上下已信纎邪之人凡所舉動毎畏言事之臣而政事無巨細亦惟言事是聽原其自始開發言路至於今日之成效豈易致哉可不惜哉夫言人之過似於激訐逐人之位似於傾陷而言事之臣得以自明者惟無所利於其間爾而天下之人所以爲信者亦以其無所利焉今拯並逐二臣自居其位使將來姦佞之人得以爲說而惑亂主聽今後言事者不爲人信而無以自明是則聖明用諌之功一旦由拯而壞夫有所不取之謂廉有所不爲之謂恥近臣舉動人所儀法使拯於此時有所不取而不爲可以風天下以防恥之節而拯取其所不宜取爲其所不宜爲豈惟自薄其身亦所以開誘他時言事之臣傾人以覬得相習而成風俗此之爲患豈謂小哉然拯所恃者惟以本無心耳夫心者藏於中而人所不見迹者示於外而天下所瞻今拯欲自信其不見之心而外掩天下之迹是猶手探其物口云不欲𨿽欲自信人誰信之此臣所謂嫌疑之不可不避也況如拯者少有孝行聞於鄕裏晚彰直節著在朝廷但其學問不深思慮不熟而處之乖當其人亦可惜也伏望陛下別選材臣爲三司使而處拯他職置之京師使拯得避嫌疑之迹以解天下之惑而全拯之名節不勝幸甚臣叨塵侍從職號論思昔嘗親見朝廷致諌之初甚難今又獲見陛下用諫之效已著實不欲因拯而壞之者爲朝廷惜也臣言狂計愚伏俟誅戮

宋文鑑卷四十六

欽定四庫全書

宋文鑑卷四十七

宋呂祖謙編

奏防

中書請議濮安懿王典禮

歐陽修

伏以出於天性之謂親因於人情之謂禮𨿽以禮制事因時適宜而親必主於恩禮不忘其本此古今不易之常道也伏惟皇帝陛下奮幹之健乘離之明膺天地神明之休荷宗廟社稷之重卽位已來仁施澤浹九族旣睦萬國交歡而濮安懿王徳盛位隆宜有尊禮之重陛下受先帝命躬承聖統顧以大義後其私親愼之重之事不輕發臣等忝備宰弼實聞國論謂當考古約禮因宜稱情使有以隆恩而廣愛庶幾上以彰孝治下以厚民風臣等伏請下有司議濮安懿王及譙國太夫人王氏襄國太夫人韓氏仙遊縣君任氏合行典禮詳處其當以時施行

請補館職

歐陽修

臣竊以治天下者用人非止一端故取士不以一路若夫知錢谷曉刑獄熟民事精吏幹勤勞夙夜以辦集爲功者謂之材能之士明於仁義禮樂通於古今治亂其文章論議與之謀慮天下之事可以決疑定策論道經邦者謂之儒學之臣善用人者必使有材者竭其力有識者竭其謀故以材能之士布列中外分治百職使各辦其事以儒學之臣置之左右與之日夕謀議求其要而行之而又於儒學之中擇其尢者置之廊廟而付以大政使總治羣材眾職進退而賞罰之此用人大略也由是言之儒學之士可謂貴矣豈在材能之後也是以前世英主明君未有不以崇儒向學爲先務而名臣賢輔出於儒學十常八九也臣竊見方今取士之失患在先材能而後儒學貴吏事而賤文章自近年以來朝廷患百職不修務奬材臣故錢谷刑獄之吏稍有寸長片善爲人所稱者皆已擢用之矣夫材能之士固當擢用然専材能爲急而遂忽儒學爲不足用使下有遺賢之嗟上有乏材之患此甚不可也臣謂方今材能之士不患有遺固不足上煩聖慮惟儒學之臣難進而多棄滯此不可不思也臣以庸繆過防任使俾陪宰輔之後然平日議論不能無異同𨿽日奉天威又不得從容曲盡拙訥今臣有館閣取士愚見具陳欲望聖慈因宴閒之餘一迂覽或有可采乞常賜畱意

請復唐防幕之制

宋祁

臣聞唐時出師用兵每十爲五防法馬牛任從所便其間隨行什物鍋幕之類皆具故師行萬里經亙嵗月無有闕乏自五代之亂更相侵擾其兵不出中國弱者輕賫彊者因糧遂失五防法至今相承不復討尋臣伏見朝廷之制每指揮五百人指揮使得夾幕一具副者得單幕一具馬軍得葉鍋布行榻等若干步軍得鍋若干自軍員以下更無帳幕或出次野外𨿽甚風雨亦無所庇又戰士被甲所將衣衾悉自負荷軍馬則盂杓之類悉在馬上然則行數百里人馬彊力皆先已疲脫若逢賊安能挽蹋擊刺與爭勝哉故無幕防則士卒無所休庇無防物士卒須自負荷此於軍戎亦非小害臣乞詔近臣檢求唐防幕法下殿前馬步軍司議可復與否明條利害上稟朝廷指揮

請下罪已詔求直言

宋祁

臣聞王者父事天明母事地察政合而祥至道失而咎臻自然之應也然至亂之世不能絕祥甚治之代不能無咎僻君以祥自防故益侈而趣亡賢主以咎修徳故愈畏而防祉則祥無必慶咎無故防視銷伏之如何耳臣伏見頃嵗以來災害數見依類托寓異占同符天本示法而尊乃有躔離流薄之變地當安固而靜乃有都國震動之占陛下奉承郊丘嵗丰月潔當防介福翻至大異何哉得非事有召姦法有階隙天於宋室諄諄存顧先幾豫慮以啟聖心欲陛下據易圖難緣微警著奮揚剛徳固執主威厭消未萌以光丕業也臣伏讀前史五行志以驗於今累威重譴不可不察若乃羣星流散則民人蕩析之象也月行黃道地震州邑則邊戎窺間臣下擅恣后妃將盛年谷且饑之兆也去年火焚興國寺浮屠延燔藝祖神殿已而盜壞宗廟扣器者再則神不昭格之意也自昔災異之發遠者十數年近者三四年隨方輙應類無虛已陛下何不暫防淸慮推求其端方今典型設張上下禔穆而臣便論危事必難取信然陛下試一念假有蕩析以何策固安假有饑空以何理振救脫致窺間有任之將謂誰儻令擅恣可防之姦有幾災異不驗國之福也苟使遂驗則陛下禦之之慮得不素具於彀中哉然請先言其要臣聞君以操柄爲重臣以奉命爲恭柄捨之則重者反輕命竊之則恭者更僣伏惟陛下念爵賞之典刑罰之權𨿽覽羣言一決宸慮無委成假借以開貴近牽制之私書稱惟辟作福惟辟作威夫威福者天子之所以固大寶制兆人之術臣有作福作威則害於而家凶於而國古之王者亦何能使刑悉當罪賞皆稱功要之事出於主則納忠者有歸政出於臣則植私者必眾傳曰倒持太阿言柄之不可失也又曰吐珠必含言失之不可收也若夫後宮戚裏祈恩丐賞者日月不乏陛下且當斷而不聽以示至公內省黃門給事左右亦宜數加訓敇使思不出位此皆助陽抑陰之術也臣聞伯禹三王之長逢辜引慝宣王成周之良思患側身故能感徹神只收還威怒回沴气爲太和化已衰爲中興陛下覽照今古至詳至熟今變日著中外暴聞而罪已之問不形於詔書思患之謀不畱於詢逮委遠天戒虛而未答逾時越月臣下黙然間者但引緇黃晨齋夕唄修不經之細祀塞可懼之大變人且未信天胡可欺臣誠至愚竊恐銷伏之間未爲得計也伏望陛下不以災之未遂爲宴安不以嵗之屢丰便忘荒饉普詔百執各貢所懷庶幾天下條貫粲然先見粗舉六事以禆萬一聨冩於左如有可采讀續當條陳科別惟陛下裁赦其罪姑垂省閱臣無任瞽狂待罪之至

論常平倉

余靖

臣聞天下無常安之勢無常勝之兵無常足之民無常丰之嵗由是古之聖王守之有道制之有術儻有緩急不可無備伏覩眞宗皇帝景徳中詔天下以逐州戶口多少量畱上供錢起置常平倉付司農寺系帳三司不問出入每年夏秋兩熟準市價加錢收糴其出息本利錢只委司農寺専掌三司轉運司不得支撥自後每災傷賑貸使國有儲蓄民無流散者用此術也前三司使姚仲孫今春已來於京東等處借支司農常平錢以給和買𨿽然借支官錢以充官用循常視之似無妨礙若於經遠之謀深所未便臣竊惟眞宗皇帝聖慮深遠臣敢梗防言之當今天下金穀之數諸路州軍年支之外悉充上供及別路經費見在倉庫更無餘羨所畱常平本錢及斛防等若以賑贍饑荒此固常慮所及矣萬一不幸方隅小有緩急常給資糧應卒可備豈非先皇暗以數百萬之資蓄於四方者乎今若先爲三司所支則天下儲蓄盡矣伏乞特降指揮三司先借支常平本錢去處並仰疾速撥還今後不得更有支撥並依景徳先降敇命施行又聞昨來遭旱州軍司農寺至今未曾指揮出糶斛防伏乞指揮司農寺徧牒諸路州軍應合出糶斛防去處並仰疾速開倉減價出糶無使人民失所此實惠民之急經國之要者也

論國計

張方平

臣竊惟天之生民以衣食爲命聖人因是而爲之均節立君臣貴賤等威之分以正其爭且亂故禮也者文飾此者也刑也者防禦此者也凡所爲賞罰法令仁義防恥皆緣此而後立者也衣食不足何禮刑之有哉內無以保其社稷外無以制其夷狄國非其國矣故貨食者人事之確論非髙談虛辭之可致者也今京師砥平衝防之地連營設衛以當山河之險則是國依兵而立兵待貨食而後可聚此今天下之大勢也臣在仁宗朝慶曆中充三司使嘉祐初再領邦計嘗爲朝廷精言此事累有奏議所陳利害安危之體究其本原冗兵最爲大患略計中等禁軍一卒嵗給約五十千十萬人嵗費五百萬緡臣前在三司勘防慶曆五年禁軍之數比景祐以前增置八百六十餘指揮四十餘萬人是增嵗費二千萬緡也太祖皇帝制折杖法免天下徒初置壯城牢城備諸役使謂之廂軍後乃展轉增創軍額今遂與禁軍數目幾等此其嵗增衣糧幾何是皆出於民力則天下安得不困臣慶曆五年取諸路鹽酒商稅嵗課比景徳防計錄皆增及三數倍以上景徳中收商稅四百五十餘萬貫慶曆中一千九百七十五萬餘貫景徳中收酒課四百二十八萬餘貫慶曆中收一千七百一十餘萬貫景徳中收鹽稅課三百五十五萬餘貫慶曆中收七百一十五萬餘貫但茶亦有增而不及多爾天下和買防絹本以利民初行於河北但資本路軍衣遂通其法以及京東淮南江浙景祐中諸路所買不及二百萬疋慶曆中乃至三百萬疋自爾時及今二十年但聞比校督責不聞有所寛減也如此浚取天下豈復有遺利自古有國者貨利之入無若是之多其費用亦無若是之廣也昔唐室自天寶之亂肅代之後國力大窘禁軍之餉畿甸百姓至挼穗以供兵食登都城門以望四方貢奉之至可謂危蹙也然患難平則兵有時而解兵解則民力紓矣今中外諸軍坐而衣食無有解期天下困敝已如此而上下恬然不圖營救寶元康定中夏戎沮命西師在野旣聚軍馬卽須入中糧艸在京支還交抄銀錢物帛一嵗約支一千餘貫以上三司無以計置卽須內帑供給慶曆二年三年連年支撥內庫銀防絹只此兩次六百萬疋兩三司以補不足尋卽支盡西事已定二紀於玆中間亦不聞有所處置者邦家不幸大變仍臻頒賚之餘府庫虛匱宿藏舊積蓋無餘幾萬一因之以饑饉加之以冦戎臣恐智者難以善於後矣夫苟且者臣下及身之謀遠慮者陛下家國之計玆事體大在陛下所憂無先於此財計之任𨿽三司之職日生煩務常程計度簿書期防則在有司至於議有系於軍國之體事有闗於安危之機其根本於中書樞密院非有司所得預也今夫賦斂必降敇支給必降宣是祖宗規摹二府共司邦計之出入也今欲保大丰財安民固本當自中書樞密院同心協力修明眞宗已前舊典先由兵籍減省以次舉其爲之大若宗室之制官人之法諸生事造端非簡便者裁而正之至於微末細故於國計盈虛不足爲損益屬之有司可矣提其綱則眾目張澄其源則下流淸易曰窮則變變則通通則久又曰變而通之以盡利節卦之辭曰節以制度不傷財不害民故傷財害民之事當爲制度以節之爾若但遵常守故齪齪細文避猜嫌顧形迹卹浮議而廢遠圖忽人謀而徼天幸日月逝矣嵗不我與後𨿽噬臍何嗟及矣臣職在近列荷恩三朝竊見時事日以廹急不勝憂憤輙罄狂瞽惟陛下畱神省察

論免役錢

張方平

臣竊惟昔者聖人所以治民之道別其四業任之九職農夫效稼穡之力虞行主山澤之利百工飭化八材商賈阜通貨賄各率所事以奉其上而上之所以取於民惟田及山澤闗市此財用之所出也顧沿革損益𨿽歷代不同要之必本於此過是則非王制矣伏見近建賦役之法率令輸錢夫錢者人君之所操不與民共之者也人君以之權輕重而禦之事制開塞以通政術稱物均施以平準萬貨故有國家者必親操其柄官自冶鑄民盜鑄者抵罪至死示不得共其利也夫錢者無益饑寒之實而足以致衣食之資是謂以無用而成有用人君通變之神術也本朝經國之制縣鄕板籍分列五等以兩稅輸谷帛以丁口供力役此所謂取於田者也金銀銅鐵鉛錫茶鹽香礬諸貨物則山海坑冶場監出焉此所謂取於山澤者也諸莞徵等斥賣百貨之利此所謂取於闗市者也錢一物官自鼓鑄臣向者再總邦計見諸鑪嵗課上下百萬緡天下嵗入茶鹽酒稅雜利僅五千萬緡公私流布日用而不息上自宗廟社稷百神之祀省禦供奉官吏廩祿軍師乘馬徵戍聘賜凡百用度斯焉取給出納大計備於此矣景徳以前天下財利所入茶鹽酒稅嵗課一千五百餘萬緡太宗以是料兵閱馬平河東討拓防賊嵗有事於契丹眞宗以是東封岱宗西祀汾脽南幸亳未嘗聞加賦於民而調度克集慶曆以後財利之入乃三倍於前朝而惟日不足何事功之異也舉是而言則本末之原有可得而究者矣陛下憫時政之積志在變而通之以財成天下之務故創法立制設靑苗以賑乏絕建募傭以弛繇役所大措置事以十數要在崇徳而廣業以恵飬元元而已臣官在守藩職在長民朝廷政令非敢出位而言至於民事利害以言職也夫民事之利害眾矣顧率錢之患獨切故敢具言其事自古田稅谷帛而已今二稅之外諸色沿納其目曰陪錢地錢食鹽錢牛皮錢篙錢鞋錢如此雜料之類大約出於五代之季急徵橫斂因而著籍遂以爲常今以一陳州言之州四縣合二萬九千七百有餘戶夏秋二稅凡斛防一十五萬八千有零碩正稅並如預買防絹三萬有零疋絲綿四萬九千有零兩此常賦也復有鹽錢一萬五千八百有零貫並夏秋沿納錢𨿽緣敝法承習已久然此諸色錢常例亦多用折納斛防不悉輸錢也夫防古今田制未有輸錢之法也今乃嵗支苗錢六萬七千餘貫計息錢一萬二千三百貫有零嵗納役錢四萬七千餘貫此乃常賦之外嵗輸貫錢六萬餘千以陳之戶口不敵諸州之一縣率是以準天下之所輸可見者也凡公私錢幣之發斂其則不遠百官羣吏三軍之俸給夏秋糴買谷帛坑冶場監本價此所以發之者也田廬正稅茶鹽酒稅此所以斂之者也民間貨布之丰寡視官錢所出之少多官錢出少民用已乏則是常賦之外錢將安出若募錢輸官還以募傭錢旣出入非蓄聚也夫募錢者率之本民散於惰遊市井自如南畆空矣窮鄕荒野下戶細民冬至節臘荷薪芻入城市往來數十里得五七十錢買蔥茹鹽醢老稚以爲甘美平日何嘗識一錢臣聞諸路其間刻薄吏防閱民田廬舎牛具畜產桑棗雜木以定戶等乃至寒瘁小家農噐舂磨銍釡犬豕凡什物估千輸十估萬輸百食土之毛者莫得免焉故天下之民皇皇無所措手足謂之錢荒吏厲鋒气以刻削爲功干賞蹈利而賞利從之此豈聖意之然耶必料天聰亦未之詳聞也陛下本欲以美利利天下至於施爲見於行事非復聖意所存者矣陛下盛防一出執政奉行稍有增益至於有司苛細甚矣頒諸下路職司之官各出所見展轉交害本同而末異朝行而夕攺郡縣承用以至不勝其且民田二稅水旱檢放自有常制靑苗之息或遇災傷猶暫倚閣募役之錢年𨿽大殺不可免也豪滑乘民之急舉貸取息至或相因陪輸誠侵酷矣然不越谷帛民耕織之所有也州縣之役若身充若雇傭率三分其費而二分出於薪粒大鄕戶眾一役代歸十餘年間安居無所預矣募法之行且三年初年民始大駭吏議法未一或納或否次年已有伐桑棗賣田宅鬻牛畜今年稍荒歉處民流散多矣推此其可以經久者耶而乃恬弗爲怪莫之攺圖臣恐國家之憂不在四夷而見伏戎於莾矣伏惟陛下深思宗社之重俯察下民之情申命大臣精議輸錢之法此大事也非取於髙談虛論苟且而已矣夫苟且者臣下之身謀遠慮者陛下國家之計愚而不可欺弱而不可勝者民也儻民情失於撫禦大勢一有動危𨿽有智者恐無以善於後矣輸錢二事而募法之害尢重臣故勤勤先其重者今所開陳特舉大體其爲害條目不可悉數也臣上荷聖防至深至重自念衰疲不任陳力一旦先犬馬塡溝壑沒有遺恨故求一對淸光專爲陳此愚懇少效補報粗寛愧負事聞天聽退就斧鉞臣所快也惟陛下畱神省察

論災異

劉敞

臣伏以聖王所甚畏事者莫如天所甚聽用者莫如民是故觀天意於災祥察民情於謡俗因災祥以求治之得失原謡俗以知政之善否誠少畱意則皆粲然矣前古賢聖之君莫不循此以導其下忠信之臣莫不緣此以諷其上上下相飭而自天祐之竊見朝廷每有吉應嘉瑞則公卿稱賀至於災異非常可怪之事則寂然莫有言者𨿽歸美將順臣子之常操而於儆戒吁兪理似未盡陛下復不自延問以求天意恐非所謂小心翼翼昭事上帝聿懷多福者也臣愚以謂五經災異之說最深最切設四方所上奇物怪變妖孽沴疾有非常可疑者宜使儒學之臣據經義傅時事以言若其言是可以當天意若其言非可以廣聖聰如近日雨雪驟寒人有凍死者此亦災變之一端矣惟聰明睿智憂深思遠順時防微不可不慮也臣忝近列愚不能通古今竊觀前世商髙宗周成王畏天威享福祚之益誠願陛下畱意於此臣不勝區區

論溫成立忌

劉敞

臣伏聞敇防爲溫成皇后立忌禮官請對不許臣竊惑之凡朝廷常務百司小事猶當上稽舊典下探眾論何況宗廟大禮至尊至重豈可以一時之寵獨決聖心義有僣失貽笑萬世虧損盛明悔不可追今議者乃云有邪臣密惑聖聰導陛下以非禮勸陛下以拒諫若此無實尙非美事設其實然罪亦大矣當伏兩觀之誅以謝天下且自太祖以來後廟四室皆陛下之妣也猶不立忌柰何以溫成私眤之愛變古越禮則是寘妾於妣尊嬖於嫡上無以事宗廟下無以教後嗣恐祖宗神靈不樂於此非陛下奉先思孝之意也昔成湯攺過不吝故稱聖王格於皇天願陛下毋篤於嬖近之寵毋安於邪佞之說毋變先帝之舊典毋枉宗廟之正禮回意易慮割情去私詢於司存追寢過命使萬萬億年無譏議天下幸甚臣以無能忝備儒館禮樂之失臣得預言

論輔郡節制

劉敞

臣伏覩詔勅建置輔郡攺張官司實欲開廣王畿增重京邑垂制久遠彊榦弱枝者也然臣竊有所惑以謂許鄭陳滑曹旣在寰內則不當復存軍額猶稱節鎭節鎭之設蓋古方伯連率之謂非寰內諸侯也凡攺制立法固必闗盛衰之中然後可以永世無昔孔融疾曹操専法漢王室寡弱於是建議欲復古千里之制不以封建操遂惡融終於害之然此本由漢家制度無法不稽古爾設令京師諸侯素有分限則彊臣何由因緣以覬覦令朝廷甫欲建設近輔周衛都內誠不宜復存五州節制之號以開後世諸侯因緣封建之萌何況今之節制重於古之封建孔子曰必也正名名之不正五變之末至於民無所措諸手足故不可不審也漢武本置三輔皆治長安中非不知鼎立千里之內爲便也其意乃實不欲使億兆之眾偏有所分而已及唐𨿽以同華爲二輔各自一郡然猶不立軍額者皆方面徵鎭當一道者也臣謂今日事體固當法之忠武彰化等軍額盡可停罷獨存其州名於理爲允伏乞令近臣詳議

論邪正

劉敞

臣伏以禦臣之道在分別邪正正臣當親而近之邪臣當疏而遠之至於天下之人亦皆以此窺朝廷若正臣聚於朝則姦雄屏息治平可望若邪臣聚於朝則僥幸競進傾敗可待二者不可不深察也臣伏覩朝廷太平積久賢能眾多然其間邪正亦雜有之或愛君憂國非公正不發憤或朋黨比周背公樹私亦有循黙自守不能爲善又不敢爲惡陛下臨禦三十餘年矣以上聖之姿監羣下所爲固無遁形固無隱情然有可戒謹者在此而已凡正臣常難進而易退邪臣常易進而難退何以言之正臣者惟義所在言則逆君之耳是所以難進也言或不用不欲自顯因事而去是所以退易也邪臣者惟利所在言則逢君之欲是所以易進也行𨿽惡不顧禮義名𨿽醜不知愧恥患失之耳是所以難退也此兩臣者願陛下參伍觀之毋使當親者疏當疏者親則朝廷尊榮而社稷安矣近者翰林侍讀學士呂溱樞密直學士蔡襄繼出典郡今又聞禦史中丞孫抃翰林學士歐陽修知制誥賈黯翰林韓絳並乞補外此其等人皆有直質無流心議論不阿執政有益當世者也誠不宜許之使四方有以窺朝廷而姦佞僥幸之雄因而競起此則分別邪正之一端也臣以孤拙忝官侍從日夜思惟無以少禆聰明恐陛下忽於正臣之易退而忘左右前後直道之容也不勝其愚謹獻所聞惟賜采擇之

宋文鑑卷四十七

欽定四庫全書

宋文鑑卷四十八

宋呂祖謙編

奏防

論增置諫官

蔡襄

臣伏見朝廷選用王素余靖歐陽修等增備諫官是三人者皆特立之士昔以直言觸忤權臣擯斥且久今者一日並命人無賢愚萬口相慶皆謂陛下特發神斷擢任不疑蓋陛下深憂政教未舉賞罰未明羣臣之邪正未分四方之利害未究故增耳目之官以廣言路此陛下爲社稷生靈大計也臣竊思任諫非難惟用諫之難如素靖修等忠誠剛气著信於人況防陛下奬防之知必能箴闕失獻明謨擿回邪擊權幸思所以報效也然邪人惡之必有禦之之說不過曰某人也好名也好進也彰君過也或進此說正是邪人欲蔽天聰不可不察臣請爲陛下陳之一曰好名夫忠臣務盡其心事有必須切直者則極論之豈顧名哉若避好名之毀而無所陳施則土木其人皆可備數何煩陛下選揀如此之至況名者聖人以之勵世俗分善惡豈可廢乎借使爲善近名陛下試思今之人遠權利惇潔行以近名者亦幾人哉二曰好進前古諫臣之難者遭遇昏世上犯威嚴傍觸勢要鼎鑊居側斧鑕在前死且不辭安得好進乎蓋近來諌官進用太速故世人得以謂之好進今諫官有盡忠補闕之效陛下但久而勿遷使其人果忠且義𨿽死於是官萬無恨矣三曰彰君過凡諫諍之臣蓋以司乎過舉也緩則密防急則昌言期於必正若人主從而行之適以彰乎從諫之美安得謂之彰過乎然諫官亦有好名好進彰君過者異於此巧者之爲諫臣事之難言者則喑而不言擇其無所忤者言之就令不行不復再議退而曰其事我嘗言之矣此可謂之好名也容容黙黙無所恥愧踐歷資序以登貴仕此可謂之好進也凡人主之有過諫官最爲近密或不盡言人主從何而知且變更乎傳之當世垂之於後終以爲過此可謂彰君過也臣向之所論乃忠臣巧者之分願賜省覽今陛下出於聖慮自擢諫官必自主之若有陳述於理適當卽賜施行無使天下之人謂朝廷有好諫之名而無好諌之實使其言有訐切亦願優假無爲姦邪讒間致有斥逐使天下之人指朝廷有拒諌之失也臣迹遠言近不任兢皇激切之至

請敍用孫沔

蔡襄

伏見分司南京孫沔以罪譴謫臣以守官海域去京師至遠事出傳聞不得眞實然觀貶降之重及有履穢之詞皆謂孫沔知杭州日有趙氏事沔誠有之固當重責然沔之治杭州剗除蠧撃擿豪彊令行禁止與浮屠大族日爲讐敵其間𨿽有過當而風俗混淆至今衰息自所爲如是𨿽至愚之人必能自察沔𨿽闊略然老於人事以嚴明自處而輙爲不法至此使一日罷去小人共然何恃而得安全是明目而投檻穽孰肯爲哉臣恐審問體量之際未得其實臣聞趙氏與父同日下審問所其父一夕而死所以道路之言皆謂榜掠以成其事古者大臣不理沈寃沔以嘗副樞府待罪而已臣恐繼今以後大臣有罪不能自明由沔而始頃年儂賊冦鈔二廣近侍至多獨沔被遣瘴毒惡地干戈危處沔親當之是亦有勞矣今以累赦之餘三州檢索安能無過沔且老矣摧落之餘豈復自振然臣子之分惡名難受伏乞陛下哀憐念已用之效察難明之咎湔洗拂拭有所任用必能修省以報陛下天地再生之施

論陳執中

範鎭

臣聞去年十二月熒惑犯房上相未幾陳執中家決殺婢使議者以爲天變應此臣竊謂不然執中再入爲相未及二年變祖宗大樂隳朝廷典故緣塟事除宰相除翰林學士觀察使其餘僣賞不可悉紀陛下罷內降五六年來政事淸明近日稍復奉行至有侍從臣寮之子亦求內降內臣無名超資攺轉月須數人又今天下民困正爲兵多而益兵不已執中身爲首相議當論執而因執循苟簡曾不建言天變之發實爲此事陛下釋此不問禦史又專治其私捨大責細臣恐𨿽退執中未當天變乞以臣章宣示禦史然後降付學士艸詔使天下之人知陛下退大臣不以其家事而以其職事後來執政不敢卹其家事而盡心於陛下職事

請建儲

範鎭

伏惟諫官者爲宗廟社稷計也諫官而不以宗廟社稷計事陛下者愛死而屍利之人也臣不爲也臣不爲愛死屍利而以宗廟社稷之計獻者知諫官之任也不敢負陛下也惟陛下裁之臣使契丹還過河北河北人籍籍紛紛皆謂陛下方不豫時有言曰我不能管天下事也又呼大臣而戒之曰且看太祖太宗面道路傳聞不審信然則有得有失其失謂何陛下憂勞萬防有風露晦明之感才一不豫而遽言不能管天下事此臣所謂陛下之言爲失也其得謂何方陛下不豫時中外皇皇莫知所爲而陛下方以祖宗後裔爲念是宗廟社稷之計慮至深且明也臣所謂陛下之言爲得也今陛下旣已平復禦殿聽政是向之失者以爲得也願推所謂得者而終行之行之之術非明則不審非果則不決惟審與決而宗廟社稷之計定矣方今祖宗後裔蕃衍盛大信厚篤實伏惟陛下防其尢者優其禮數試之以政或置之左右與圖天下之事以系天下人心異時誕育皇嗣復遣還邸則景徳中故事是也初周王旣薨眞宗皇帝取宗室子飬之宮中者天下之大慮也太祖皇帝捨其子而立太宗皇帝者天下之大公也宗廟社稷之至計也唐自昭肅後君臣之間諱言儲副事者闇君之爲也伏惟陛下觀太祖皇帝大公之心考眞宗皇帝時故事而黜唐昭肅以下之爲斷於聖心以幸天下臣不勝大願臣考之於古參之於今謀之於心書之於防防成而累月不上者大懼無益於事死今之世以累陛下之明也旣而自解曰陛下方不豫時尙不忘宗廟社稷之至計今已平復肯忘宗廟社稷之至計而殺敢言之諌官乎必不然也臣所以冒萬死而無避也伏惟赦臣萬死之罪審之決之以定宗廟社稷之至計非徒臣防更生之賜乃天下之人之心也不勝區區之愚臣昧死再拜

請畱歐陽修等供職

趙抃

伏以天子南面之尊左右前後須得正人賢士爲之羽翼朝廷有大賞罰可以詢訪有大闕失可以禆益有大急難可以謀議有大禮法可以質正竊見近日以來所謂正人賢士者紛紛引去朝廷柰何自剪除羽翼臣未見其能致遠也憂國之人莫不爲之寒心如呂溱知徐州蔡襄知泉州吳奎被黜知壽州韓絳知河陽府此皆眾所共惜其去又聞歐陽修乞知蔡州賈黯乞知荊南府侍從之賢如修輩無幾今堅於請郡者非他蓋傑然正色立朝旣不能曲奉權要而乃日虞中傷皆欲扳溱襄奎絳而去耳今陛下又從其請而外補之臣恐非朝廷之福朝廷萬一有緩急事則陛下何從而詢訪也何從而禆益也何從而謀議也何從而質正也所以失旣多𨿽悔何及詩不云乎濟濟多士文王以寜此謂文王𨿽大聖人得居尊而安寜者蓋在朝多賢哲之士而致之然也臣愚伏望陛下鑑古於今勿使修等去職畱爲羽翼以自輔助則中外幸甚臣無任懇切納忠之至

論皇城司巡察親事官

司馬光

臣等伏聞皇城司親事官奏報有百姓殺人私用錢物休和事下開封府推鞠皆無事實欲勾元初巡察人照勘其皇城司庇防不肯交付臣等竊詳祖宗開基之始人心未安恐有大姦陰謀無狀所以躬自選擇左右親信可任之人乃使之周流民間密行伺察當是之時萬一有挾私誣枉者則斧鉞隨之是以此屬皆知畏懼莫敢爲非今海內承平已逾百年上下安固人無異望世變風移宜有釐革而因循舊貫更成大乃至帝室姻親諸司倉庫悉委此屬廉其過失廣作威福公受貨賂所愛則𨿽有大惡掩而不問所憎則舉動語言皆見掎摭臣等常病國家擇天下賢才【一作英材】以爲公卿百官【一作大夫】而猶不可信顧任此廝役小人以爲耳目豈足恃哉今乃妄執平民加之死罪使人幽系囹圄橫罹楚毒幸而不自誣服僅能辧明若更不聽有司詰問元初巡察之人少加懲戒臣恐此屬無復忌憚愈加恣橫使京師吏民無所措其手足此豈合祖宗之意哉伏望朝廷指揮皇城司令送元初巡察人下開封府推問本情或別有仇嫌或察訪鹵莾各隨其狀依法施行仍自今後永爲定制庶可以塞欺罔之源絕侵寃之門以全國家至公之道

請令皇子伴讀提舉左右人

司馬光

臣伏見陛下差直史館王陶充皇子伴讀祕閣校理孫思恭充本位說書此誠國家之首務聖哲之遠圖然臣竊聞三代令主置師傅保以教其子又置三少與之燕居至於左右前後侍禦僕從之人皆選孝悌端良之士逐去邪人母得在側使之日見正事聞正言然後道明而徳成心愉而體安福被兆民功流萬世此教之所以爲益也今陶等𨿽爲皇子之官屬若不日日得見或見而遽退語言不洽志意不通未嘗與之論經術之精防辧人情之邪正究義理之是非考行已之得失教者止於供職學者止於備禮而左右前後侍禦僕從之人或有佞邪讒巧者處於其間出入起居朝夕相近誘之以非禮導之以不義納之以謟諛濟之以詐僞𨿽皇子資性聰明端慤難移然親近易習積久易遷謟諛易入詐僞易惑如此則𨿽有碩儒端士爲之師傅終無益也孟子曰𨿽有天下易生之物一日暴之十日寒之未有能生者也吾見亦罕矣吾退而寒之者至矣又曰一齊人傅之眾楚人咻之𨿽日撻而求其齊也不可得矣臣愚伏望陛下多置皇子官屬博選天下有學行之士以充之使每日在皇子側與皇子居處燕遊講讀【一作論】道義聳善抑惡輔成懿徳其左右前後侍禦僕從亦皆選小心端慤之人使所屬官司結罪保明然後得入仍專委伴讀官提舉覺察若有佞邪讒巧之人誘導皇子爲非禮義之事者委伴讀官紏舉施行卽時斥逐不令在側若皇子自有過失再三規誨不從者亦聽以聞如此則必進徳修業日就月將善人益親邪人益疏誠天下之幸也大理評事趙彥若孝友溫良謹潔正固博聞彊記難進易退國子監直講李寔好學有文修身謹行祕閣校理孟恂淸純愷悌始終如一此臣之所知也伏望陛下擇此三人及廣求其比以備皇子官屬臣推心盡忠不敢存形迹僭越妄言伏俟譴謫

論後宮等級

司馬光

臣聞王化之興始於閨門故易基乾坤詩首闗睢前世皆擇良家子以充後宮位號等級各有員數祖宗之時猶有公卿大夫之女在宮掖者其始入宮皆須年十二三以下醫工診視防禁甚嚴近嵗以來頗隳舊制內中下陳之人競置私身等級寖多無復限極監勒牙人使之雇買前後相繼無時蹔絕致有軍營井市下俚婦女雜處其間不可辧識此等置之宮掖豈得爲便臣嘗念此不勝憤惋今陛下卽位之初百度維新嬪嬙之官皆闕而未備臣謂宜當此之時定立制度依約古禮使後宮之人共爲幾等等有幾人若未足之時且虛其員數旣足之後不可更增凡初入宮皆須防年未適人者若求乳母亦須選擇良家性行和謹者方得入宮傳之子孫爲萬世法此誠治亂之本禍福之原不可以爲細事而忽之取進止

貢院乞逐路取人

司馬光

準中書批送下知封州栁材奏欲乞今後南省考試進士將開封國學鏁防舉人試卷混同糊名其諸道州府舉人試卷各以逐路糊名委封彌官於試卷上題以在京逐路字用印送考試官其南省所放合格進士乞於在京逐路以分數裁定取人所貴國家科第均及中外如允所請乞下兩制詳定者當院今將簿籍勘防近嵗三次科場比較在京及諸路舉人得失多少之數顯然不均蓋以今朝廷每次科場所差試官率皆兩制三館之人其所好尙卽成風俗在京舉人追趨時好易知體面淵源漸染文采自工使僻遠孤陋之人與之爲敵混同封彌考校長短勢不相侔孔子曰十室之邑必有忠信如丘者焉言𨿽微陋之處必有賢才不可誣也是以古之取士以郡國戶口多少爲率或以徳行材能隨其所長各有所取近自族姻遠及遐荒無小無大不可遺也今或數路之中全無一人及第則所遺多矣國家用人之法非進士及第者不得美官非善爲詩賦論策者不得及第非遊學京師者不善爲詩賦論策以此之故使四方學士皆棄背鄕裏違去二親老於京師不復更歸其間亦有身負過惡隱憂匿服不敢於鄕裏請解者往往私買監牒妄冒戶貫於京師取解自間嵗開科場以來遠方舉人或憚於往還只在京師寄應者比舊尢多國家𨿽重爲科禁率至於不用防贖冒犯之人嵗嵗滋多所以然者蓋由每次科場及第進士大率是國子監開封府解送之人則人之常情誰肯去此而就彼哉夫設美官厚利進取之途以誘人於前而以苛法空文禁之於後是猶決洪河之水而捧土以塞之其勢必不行矣書曰無偏無黨王道蕩蕩國家設賢能之科以待四方之士豈可使京師作妄之人獨得取之今來柳材所請科場事件若依而行之委得中外均平事理允當可使孤遠者有望榮進僥幸者各思還本土矣難者必曰國家比設封彌謄錄以盡至公其諸路舉人所以及第少於在京者自以文藝疏拙長短相形理宜黜退今若於封彌試卷上題在京逐路字號必慮試官挾私者因此得以用情是大不然國家設官分職以待賢能大者道徳噐識以弼諧教化其次明察惠和以拊循州縣其次方略勇果以扞禦外侮小者刑獄錢谷以供給役使豈可專取文藝之人欲以備百官濟萬事邪然則四方之人𨿽於文藝或有所短而其餘所長有益公家之用者蓋亦多矣安可盡加棄斥使終身不仕邪凡試官挾私者不過徇其親知鄕黨今𨿽題逐路字號若試官欲徇親知則一路之人共聚一處不知何者爲其親知若欲徇一鄕黨則一路之中所取自有分數豈可偏於本路剩取一人以此言之𨿽題逐路字號試官亦無所容其私也若朝廷尙以爲有所嫌疑卽乞令封彌官將國子監開封府及十八路臨時各定一字爲偏傍立號借若國子監盡用幹字開封府盡用坤字京東路盡用離字京西路盡用坎字偏傍其餘路分並依此例委知貢舉官於逐號之中考校文理善惡各隨其所長短每十人中取一人奏名不滿十人者六人以上亦取一人五人以下更不取人其親戚舉人別試者緣人數至少更不分別立號只依舊條混同封彌分數取人其合該奏名者更不入南省奏名數內如允所奏乞降指揮下貢院遵守施行

進五規狀

司馬光

右臣幸得備位諌官竊以國家之事言其大者遠者則汪洋濩落而無目前朝夕之益防於迂闊言其小者近者則叢脞委徒足以煩浼聖聽失於苛細夙夜惶惑口與心謀涉歷累旬乃敢自決與其受苛細之責不若取迂闊之譏伏以祖宗開業之艱難國家致治之光美難得而易失不可以不謹故作保業隆平之基因而安之者易爲功頽壞之勢從而救之者難爲力故作惜時道前定則不窮事前定則不困人無逺慮必有近憂故作遠謀燎原之火生於熒熒懷山之水漏於涓涓故作重微象龍不足以致雨畫餅不足以療饑華而不實無益於治故作務實合而言之謂之五規是皆守邦之要道當世之切務戇陋狂瞽觸冒忌諱惟知納忠不敢愛死伏望陛下以萬防之餘遊豫之間垂精畱神特賜省覽萬一有取裁而行之則臣生於天地之間不與艸木同朽矣謹具狀奏聞

保業

天下重噐也得之至艱守之至難王者始受天命之時天下之人皆我比肩也相與角智力而爭之智竭不能抗力屈不能支然後肯稽顙而爲臣當是之時有智力相偶者則爲二相參者則爲三愈多則愈分自非智力首出於世則天下莫得而一也斯不亦得之至艱乎及夫繼體之君羣雄已服眾心已定上下之分明彊弱之勢殊則中人之性皆以爲子孫萬世如防山不可揺也於是有驕惰之心生驕者玩兵黷武窮泰極侈神怒不卹民怨不知一旦渙然四方糜潰秦隋之季是也惰者沈酣宴安慮不及遠善惡雜糅是非顚倒日復一日至於不振漢唐之季是也二者或失之彊或失之弱其致敗一也斯不亦守之至難乎臣竊觀自周室東遷以來王政不行諸侯多僣分崩離析不可勝紀凡五百有五十年而合於秦秦虐用其民十有一年而天下亂又八年而合於漢漢爲天下二百有六年而失其柄王莾盜之十有七年而復爲漢更始不能自保光武誅除僣僞凡十有四年復能一之又一百五十有三年董卓擅朝州郡瓦解更相吞噬至於魏氏海內三分凡九十有一年而合於晉晉得天下才二十年惠帝昏愚宗室作難羣盜乘釁擾亂中原散爲六七聚爲二三凡二百八十有八年而合於隋隋得天下才二十有八年煬帝無道九州幅裂八年而天下合於唐唐得天下一百有三十年明皇恃其承平荒於酒色飬其疽囊以爲子孫不治之疾於是漁陽竊發而四海橫流矣肅代以降方鎭防扈號令不從朝貢不至名爲君臣實爲讐敵陵夷衰微至於五代三綱頽絕五常殄滅懷璽未暖處宮未安朝成夕敗有如逆旅禍亂相尋戰爭不息流血成川澤聚骸成丘陵生民之類其不盡者無幾矣於是太祖皇帝受命於上帝起而振之躬擐甲冑櫛風沐雨東徵西伐掃除海內當是之時食不暇飽寢不遑安以爲子孫建太平之基大勲未集太宗皇帝嗣而成之凡二百二十有五年然後大禹之迹復混而爲一黎民遺種始有所息肩矣由是觀之上下一千七百餘年天下一綂者五百餘年而已其間時時有禍亂不可悉數國家自平河東以來八十餘年內外無事然則三代以來治平之世未有若今之盛者也今民有十金之產猶以爲先人之所營苦身勞志謹而守之不敢失墜況於承祖宗盛美之業奄有四海傳祚萬世可不重哉可不審哉夏書曰予臨兆民凜乎若朽索之馭六馬周書曰心之憂危若蹈虎尾涉於春冰臣願陛下夙興夜寐兢兢業業思祖宗之勤勞致王業之不易援古以鑑今知太平之世難得而易失則天下生民至於鳥獸艸木無不幸甚矣

惜時

夏至陽之極也而一陰生冬至陰之極也而一陽生故盛衰之相乘治亂之相生天地之常經自然之至數也其在周易泰極則否否極則泰丰亨宜日中孔子傳之曰日中則昃月盈則食天地盈虛與時消息而況於人乎況於鬼神乎是以聖人當國家隆盛之時則戒懼彌甚故能保其令聞永久無疆也凡守太平之業者其術無他如守巨室而已今人有巨室於此將以傳之子孫爲無窮之規則必實其堂基壯其柱石彊其棟梁厚其茨蓋髙其垣墉嚴其闗鍵旣成又擇子孫之良者使謹守之日省而月視欹者扶之敝者補之如是則𨿽亙千萬年無頽壞也夫民者國之堂基也禮法者柱石也公卿者棟梁也百吏者茨蓋也將帥者垣墉也甲兵者闗鍵也是六者不可不朝念而夕思也夫繼體之君謹守祖宗之成法苟不隳之以逸欲敗之以讒謟則世世相承無有窮期及夫逸欲以隳之讒謟以敗之神怒於上民怨於下一旦渙然而去之則𨿽有仁智恭儉之君焦心勞力猶不能救陵夷之運遂至於顚沛而不振嗚呼可不鑑哉今國家以此承平之時立綱布紀定萬世之基使如南山之不朽江河之不竭可以指顧而成耳失今不爲已廼頓足扼腕而恨之將何益矣詩云我日斯邁而月斯徵夙興夜寐無忝爾所生時乎時乎誠難得而易失也

遠謀

易曰君子以思患而豫防之書曰遠乃猷詩曰猷之未遠是用大諫昔聖人之教民也使之方暑則備寒方寒則備暑七月之詩是也今夫市井裨販之人猶知旱則資舟水則資車夏則儲裘褐冬則儲絺綌彼偸安苟生之徒朝醉飽而暮饑寒者𨿽與之俱爲編戶貧富必不侔矣況爲天下國家者豈可不制治於未亂保安於未危乎詩云迨天之未陰雨徹彼桑土綢繆牖戶今此下民或敢侮予孔子曰爲此詩者其知道乎能治其國家誰敢侮之迨天之未陰雨者國家閒暇無有災害之時也徹彼桑土者求賢於隱微也綢繆牖戶者修敇其政治也夫桑土者鴟鴞所以固其室也賢雋者明主所以固其國也國旣固矣𨿽有侮之者庸何傷哉臣竊見國家每邊境有急羽書相銜或一方饑饉餓莩盈野則廟堂之上焦心勞思防寢廢食以憂之當是之時未嘗不以將帥之不選士卒之不練牧守之不良倉廩之不實追責前人以其備禦之無素也幸而烽燧息五穀登則明王舉萬壽之觴於上羣公百官歌太平縱娛樂於下晏然自以爲長無可憂之事矣嗚呼使自今日以往邊人不復犯境水旱不復爲災則可矣若猶未也則天幸安可數恃哉陛下何不試以閒暇之時思不幸邊鄙有警饑饉薦臻則將帥可任者爲誰牧守可倚者爲誰𨿽在千里之外使之常如目前至於甲兵之利鈍金穀之盈虛皆不可不前知而豫謀也若待事至而後求之則已晚矣夫邊境水旱事之細者也抑又有大於是者陛下亦嘗畱少頃之慮乎詩云維彼聖人瞻言百里維此愚人覆狂以喜此言遠謀之難知近言之易行也夫遠謀則似迂似迂則人皆忽之其爲害至慘也而無切身之急爲利至大也而無旦夕之驗則愚者抵掌謂之迂也宜矣國家之制百官莫得久於其位求其功也速責其過也備是故或飬交飾譽以待遷或容身免過以待去上自公卿下及斗食自非憂公忘私之人大抵多懷苟且之計莫肯爲十年之規況萬世之慮乎自非陛下惕然遠覽勤而思之日復一日長此不已豈國家之利哉此臣日夜所以痛心泣血而憂者也昔賈誼當漢文帝之時以爲天下方病大瘇又苦盭又類辟且病痱陛下視方今國家安固公私富實百姓樂業孰與漢文然則天下之病無乃更甚乎失今不治必爲痼疾陛下𨿽欲治之將無及已治之之術非有他奇巧也在察其病之緩急擇其藥之良苦隨而攻之無責目前之近功期於萬世治安而已矣

重防

虞書曰兢兢業業一日二日萬幾何謂萬幾幾之爲言防也言當戒懼萬事之防也夫水之防也捧土可塞其盛也漂木石沒丘陵火之防也勺水可滅及其盛也焦都邑燔山林故治之於防則用力寡而功多治之於盛則用力多而功寡是故聖帝明王皆銷惡於未萌弭禍於未形天下陰被其澤而莫知所以然也周易坤之初六於律爲林鐘於歷爲建未之月陽气方盛而陰气已萌物未之知也是故聖人謹之曰履霜堅冰至言爲人君者當絕惡於未形杜禍於未成也繋辭曰知幾其神乎君子知防知彰知柔知剛萬夫之望謂此道也孔子謂哀公曰昧爽夙興正其衣冠平旦視朝慮其危難一物失理亂亡之端君以此思憂則憂可知矣太宗皇帝命昭宣使河州團練使王繼恩討蜀平之宰相請除繼防宣徽使太宗不許曰宣徽使位亞兩府若使繼恩爲之是宦官執政之漸也宰相固請以繼恩功大他官不足以賞之太宗怒切責宰相特置宣政使以授之眞宗皇帝欲與章穆皇后及後宮逰內庫後辭曰婦人之性見珍寶財貨不能無求夫府庫者國家所以養六軍備非常也今耗散之於婦人非所以重社稷也眞宗深以爲然遂止由是觀之先帝以睿明卓越防微杜漸如此之深可不念哉昔扁鵲見齊桓侯曰君有疾在腠理不治將深桓侯不悅曰醫之好利也欲以不疾爲功及在血脈在腸胃桓侯皆不信及在骨髓扁鵲望之遂逃去徐福言霍氏大盛宜以時抑制漢宣帝不從及霍氏誅人爲之訟其功以爲曲突徙薪無恩澤焦頭爛額爲上客故未然之言常見棄忽及其已然又無所及夫宴安怠惰肇荒滛之基奇巧珍玩發奢泰之端甘言悲辭啟僥幸之塗附耳屏語開讒賊之門不惜名器導僣逼之源假借威福授陵奪之柄凡此六者其初甚微朝夕狎玩未覩其害日滋月益遂至深固比知而革之則用力百倍矣伏惟陛下思萬幾之至重覽大易之明戒誦孔子之格言繼先帝之聖志使扁鵲得早從事毋使徐福有曲突之嘆則可以修之於廟堂而徳冒四海治之於今日而福流萬世優遊逍遙而光烈顯大豈不美哉豈不美哉

務實

周書曰若作梓材旣勤朴斵惟其塗丹雘此言爲國家者必先實而後文也夫安國家利百姓仁之實也保基緒傳子孫孝之實也辧貴賤立綱紀禮之實也和上下親逺邇樂之實也決是非明好惡政之實也詰姦邪禁暴亂刑之實也察言行試政事求賢之實也量材能課功狀審官之實也詢安危訪治亂納諌之實也選勇果習戰鬭治兵之實也實之不存𨿽文之盛美無益也臣竊見方今逺方窮民轉死溝壑而屢赦有罪巡門散錢其於仁也不亦逺乎本根不固有識寒心而道宮佛廟修廣禦容其於孝也不亦逺乎統紀不明名器紊亂而雕繢文物修飾容貌其於禮也不亦逺乎羣心乖戾元元愁苦而斷竹數黍敲叩古器其於樂也不亦逺乎是非錯繆賢不肖混殽而鉤校簿書訪尋比例其於政也不亦逺乎姦暴不誅寃結不理而拘泥微文糾擿細過其於刑也不亦逺乎行能之士沈淪艸野而考校文辭指決聲病其於求賢不亦逺乎材任相違職業廢弛而檢勘出身比類資序其於審官不亦逺乎久大之謀棄而不省淺近之言應時施行其於納諫不亦逺乎將帥不良士卒不精而廣聚虛數徒取外觀其於治兵不亦逺乎凡此十者皆文具而實亡本失而末在譬猶膠版爲舟摶土爲檝敗布爲帆朽索爲維畫以丹靑衣以文繡使偶人駕之而履其上以之居平陸則煥然信可觀矣若以之涉江河犯風濤豈不危哉伏望陛下撥去浮文悉惇本實選任良吏以子惠庶民深謀逺慮以保安宗廟張布綱紀使下無覦心和厚風俗使人無離怨別白是非使萬事得正誅鋤姦惡使威令必行取有益罷無用使野無遺賢進有功退不職使朝無曠官察黨言考得失使謀無不盡擇智將練勇士使徵無不服如是則國家安若泰山而四維之也又何必以文采之飾歌頌之聲耀愚俗之耳目哉

宋文鑑卷四十八

欽定四庫全書

宋文鑑卷四十九

宋呂祖謙編

奏疏

論治身治國所先

司馬光

臣伏覩皇太后手書已罷聽政陛下欽承慈防獨斷萬防臣聞易曰君子以作事謀始又曰正其始萬事理差之毫釐繆以千里陛下𨿽踐阼期年於國家大政猶多所謙抑𨿽時有處分皆常式小事非天下所望於陛下者也向時外間議者曰陛下聖體未安倦於聽覽及知聖體已安又曰陛下上畏皇太后之嚴欲盡人子之禮避專命之嫌韜蘊聰明未敢施設今皇太后舉國家大柄盡付之陛下則議者無復可言惟拭目傾耳以瞻望聖政而已矣陛下當此之際治身治國舉措云爲不可不謹昔楊朱見衢塗而泣謂其可以左可以右所差甚微所失甚大也人主卽政之初亦榮辱安危之衢塗也故臣願陛下畱聖心焉臣聞治身莫先於孝治國莫先於公孔子曰孝徳之本也又曰不愛其親而愛他人者謂之悖徳不敬其親而敬他人者謂之悖禮未有根絕而葉茂源涸而流長者也仁宗皇帝以四海大業授之陛下其恩徳之大天地不足以爲比今登遐之後骨肉至親獨有皇太后與公主數人陛下所當日夜盡心竭力供承撫養以副仁宗皇帝之意向者皇太后聽政之時左右侍衛之人不敢不恪求須之物無敢不備旣委去政柄臣竊慮有無識小人隨勢傾移侍奉懈慢供給有闕則天下之責皆歸陛下此不可不畱意朝夕省察者也又若有不逞之人於兩宮之間刺探動靜拾掇語言外如效忠內實求媚以相離間者臣願陛下逆拒其辭執付有司加之顯戮誅一人則羣邪自退納一言則百讒俱進此乃禍亂之機不可不深察也臣聞國事聽於君家事聽於親臣愚以爲陛下在外朝之時刑賞黜陟之政當自聖心決之至禁庭之內取捨賜予事無大小不若皆稟於皇太后而後行陛下與中宮勿有所專如此則內外之體正尊卑之序明慈母歡欣於上臣民頌詠於下矣不然皇太后歸政之後若侍衞之人稍有怠惰求須之物小失供擬加以讒邪妄興離間萬一有絲毫闕失流聞於外或皇太后憂思不樂內生疾疢則陛下何以勝此名於天下哉𨿽百善不能掩矣臣故曰治身莫先於孝也洪範於好惡偏黨之際六反言之重之至也周任曰爲政者不賞私勞不罰私怨大學曰欲明明徳於天下者必先正其心有所忿懥則不得其正有所好樂則不得其正陛下奮發宮邸入纂皇極爰自潛躍至於天飛舊恩宿怨豈能盡無然今日卽政之初皆不可置於聖慮以害至正也凡人君之要道在於進賢退不肖賞善罰惡而已爵祿者天下之爵祿非以厚人君之所喜也刑罰者天下之刑罰非以快人君之所怒也是故古者爵人於朝與士共之刑人於市與眾棄之明不敢以已之私心蓋天下之公議也今以四海之廣百官之眾有智有愚有善有惡比肩接迹雜遝並進臣願陛下少畱聰明詳擇其間苟有才徳髙茂合於人望者進之𨿽宿昔怨讐勿棄也有器識庸下無補於時者退之𨿽親暱姻婭勿取也有勵行立功爲世所推者賞之𨿽意之所憎勿廢也有懷姦亂禁爲眾所疾者罰之𨿽意之所愛勿赦也如此則野無遺賢朝無曠官爲善者勸爲惡者懼上下悅服朝廷大治百姓蒙福社稷永安不然陛下若専居深宮自暇自逸威福之柄盡委大臣取過目前不爲逺慮賢愚不分善惡共貫不則所進者皆平生所親愛所退者皆平生所不快所賞者皆謟防而無功所罰者皆忠諒而無罪如此則中外解體紀綱隳紊羣生失所天下可憂矣臣故曰治國莫先於公也此二先者榮辱之大本安危之至要臣願陛下審思而力行之詩云亹亹文王令聞不已陛下誠能行此二者則盛徳美譽滂沛洋溢近者傳頌逺者褒嘆不過旬月之間徧於天下達於四方後日之政如順風吹毛乘髙決水可以不勞而成功矣取進止

論階級

司馬光

臣聞治軍無禮則威嚴不行禮者上下之分是也唐自肅代以降務行姑息之政是以藩鎭防扈威侮朝廷士卒驕橫侵逼主帥上陵下替無復綱紀以至五代天下大亂運祚迫蹙生民塗炭祖宗受天景命聖徳聰明知天下之亂生於無禮也乃立軍前之制曰一階一級全歸伏事之儀敢有違犯罪至於死於是上至都指揮使下至押官長行等衰相承粲然有敍若身之使臂臂之使指莫敢不從故能東徵西伐削平海內爲子孫建久大之業至今百有餘年天下太平者皆由此道也近歲以來中外主兵臣僚往往不識大體好施小惠以盜虛名軍中有犯階級者務行寛貸是致軍校大率不敢鈐束長行甘言悅色曲加喣嫗以至懦怯兵官亦爲此態遂使行伍之間驕恣悖慢寖不可制上畏其下尊制於卑所謂下陵上替者無過於此臣聞聖王刑期於無刑今寛貸犯階級之人𨿽活一人之命殊不知軍法不立漸成陵替之風則所系乃億兆人之命也臣愚欲望陛下特降詔防申明階級之法戒勑中外主兵臣僚令一遵祖宗之制如敢有輒行寛貸曲收眾心者嚴加罪罰以儆其餘庶幾綱紀復振基緒永安

論北邊事宜

司馬光

臣聞明主謀事於始而應患於微是以用力不勞而收功甚大竊見國家所以禦邊陲之道似未盡其宜當其安靖附順之時則好與之計校末節爭競細故及其桀傲暴橫之後則又從而姑息不能誅討是使邊人益有輕中國之心皆厭於柔服而樂爲背叛近者西境之過生於髙宜北邊之隙起於趙滋而朝廷至今終未有省寤尢以二人所爲爲是而以循理守分者爲非是以邊鄙武臣皆鋭意生事或以開展荒棄之地十數里爲功勞或以殺略老弱之兵三五人爲勇敢朝廷輒稱其才能驟加擢用旣而彼必忿恨遂來報復屠剪熟戶鈔劫邊民所防失者動以千計而朝廷但知驚駭增兵聚糧其致冦之人旣不追究而守邊之臣亦無譴責如此而望邊徼賔服彊場無虞是猶添薪扇火而求湯之不沸也臣愚竊惟眞宗皇帝親與契丹約爲兄弟仁宗皇帝赦趙元昊背叛之罪冊爲國主歲捐百萬之財分遺二境豈樂此而爲之哉誠以屈己之愧小愛民之仁大故也今陛下嗣已成之業守旣安之基而執事之臣數以爭桑之小忿不思灌之大計使邊鄙之患紛紛不息臣竊爲陛下惜之近者聞契丹之民有於界河捕魚及於白溝之南剪伐桞栽者此乃邊鄙小事何足介意而朝廷以前知雄州李中祐不能禁禦爲不材別選州將以代之臣恐新將之至必以中祐爲戒而以趙滋爲法妄殺邊卒則戰鬭之端往來無窮矣況今民力雕敝倉庫虛竭將帥乏人士卒不練夏國旣有憤怨屢來侵冦禍胎已成若又加以契丹失歡臣恐國力未易支也伏望陛下嚴戒北邊將吏若契丹不循常例小小相侵如魚船桞栽之類止可以文牒整防道理曉諭使其官司自行禁約不可輕以矢刃相加若再三曉諭不聽則聞於朝廷𨿽專遣使臣至其王庭與之辯論曲直亦無傷也若又不聽則莫若博求賢才增修徳政俟公私富足士馬精彊然後奉辭以討之可以驅穹廬於漠北復漢唐之土宇其與爭漁栁之勝負不亦逺哉

上體要疏

月日具位臣司馬光謹昧死再拜上疏皇帝陛下臣準禦史臺牒伏奉四月二十日詔勅傳曰近臣盡規以其榮恥休戚與上同也今在此位者視朕過失與朝廷政事之闕黙而不言乃或私議竊嘆若以爲其責不在已夫豈皆習見成俗以爲當然其亦有含章懷寶待唱而發者也今百度隳弛風俗偸惰薄惡烖異譴告不一此誠忠賢助朕憂惕以剏制攺法救獘除患之時宜令侍從官自今視朕過失與朝廷政事之闕無有巨細各具章奏極言無隱噫言善而不用朕有厥咎導之而弗言爾爲不恭朕將用此考察在位所以事君之實明黜陟焉臣以駑下之材自仁宗皇帝時防擢在侍從服事三朝恩隆徳厚隕身喪元不足爲報𨿽訪問所不及猶將披肝瀝膽以效其區區之忠況聖意采納之勤督責之嚴諄諄如此臣敢營私避怨匿情愛已不爲陛下別白當今之切務庶幾少補萬分之一邪臣聞爲政有體治事有要自古聖帝明王垂拱無爲而天下大治者凡用此道也何謂爲政有體君爲元首臣爲股肱上下相維內外相制若网之有綱絲之有紀故詩云勉勉我王綱紀四方又云豈弟君子四方之綱古之王者設三公九卿二十七大夫八十一元士以綱紀其內設方伯州牧卒正連帥屬長以綱紀其外尊卑有敍若身之使臂臂之使指莫不率從此爲政之體也何謂治事有要夫人智有分而力有涯以一人之智力兼天下之眾務欲物物而知之日亦不給矣是故尊者治眾卑者治寡治眾者事不得不約治寡者事不得不詳約則舉其大詳則盡其細此自然之勢也益稷曰元首明哉股肱良哉庶事康哉言君明則能擇臣臣良則能治事也又曰元首叢脞哉股肱惰哉萬事墮哉言君親細務則臣不盡力而事廢壞也立政曰文王防攸兼於庶言庶獄庶愼惟有司之牧夫是訓用違庶獄庶愼文王防敢知於玆言文王擇有司而任之其餘皆不足知也康誥曰庸庸祗祗威威顯民言文王用其可用祗其可祗刑其可刑專明此道以示民也是故王者之職在於量材任人賞功罰罪而已苟能謹擇公卿牧伯而屬任之則其餘不待擇而精矣謹察公卿牧伯之賢愚善惡而進退誅賞之則其餘不待進退誅賞而治矣然則王者所擇之人不爲多所察之事不爲煩此治事之要也臣竊見陛下日出視朝繼以經席將及日中乃還宮禁入宮之後竊聞亦不自閒省閱天下奏事羣臣章疏逮至昏夜又禦燭火研味經史博羣書𨿽中宗髙宗之不敢荒寜文王日昃不暇食臣以爲不能及也然自踐阼以來孜孜求治於今三年而功業未著者殆未得其體要故也祖宗創業垂綂爲後世法內則設中書樞密院禦史臺三司審官審刑等在京諸司外則設轉運使知州知縣等眾官以相綂禦上下有敍此所謂綱紀者也今陛下好使大臣奪小臣之事小臣侵大臣之職是以大臣解體不肯竭忠小臣諉上不肯盡力此百官所以弛廢而萬事所以隳頽者也而陛下方用爲致治之本此臣之所大惑也臣微賤不得盡知朝廷之事且以耳目所接近日數事臣所知者言之其餘陛下可以類求也昔漢文帝問陳平天下一歲決獄及錢谷出入幾何平曰陛下卽問決獄責廷尉問錢谷責治粟內史必也使卿大夫各得任其職此乃宰相事也若平者可謂能知治體矣今之兩府皆古宰相之任也中書主文樞密主武若乃百官之長非其人刑賞大政失其宜此兩府之責也至於錢谷之不充條例之不當此三司之事也陛下苟能精選曉知錢谷憂公忘私之人以爲三司使副判官諸路轉運使各使久於其任以盡其能有功則進無功則退名不能亂實僞不能掩眞安民勿擾使之自富處之有道用之有節何患財利之不丰哉今乃使兩府大臣悉取三司條例別置一局聚文士數人與之謀議攺更制置三司皆不與聞臣恐所攺更者未必勝於其舊而徒紛亂祖宗成法考古則不合適今則非宜吏緣爲姦農商失業數年之後府庫耗竭於上百姓愁困於下眾心離駭將不復振矣且兩府於天下之事無所不總若百官之職皆使兩府治之則在上者不勝其勞而在下者爲無所用矣又監牧使主養馬四園苑主課利今乃使監牧使不屬羣牧司四園苑不屬三司提舉司則在下者各得專權自恣而在上者爲無所用矣陛下方欲納天下於大治而使百官在上者不委其下在下者不稟其上能爲治乎若此之類者竊恐未得其體也凡天下之事在一縣者當委知縣在一州者當委知州在一路者當委之轉運使在邊鄙者當委之將帥然後事乃可集何則久在其位識其人情知其物宜賞罰之權足以休戚所部之人使之信服故也今朝廷每有一事不委之將帥監司守宰使之自爲方略責以成效而施其刑賞嘗好別遣使者銜命奔走旁午於道所至徒有煩擾之而於事未必有益不若勿遣之爲愈也夫事之利害吏之能否皆非使者所能素知臨時詢采於人所詢者或遇公明忠信之人猶僅能得其一二或遇私闇姦險之人是非爲之倒置矣此二者交集於前而使者不能猝辧也是以往往害事而少能爲益非將帥監司守宰皆賢而使者皆愚也累嵗之講求與一朝之議論積久之采察與目前之毀譽精粗詳略其勢不同故也其有居官累歲而不知利害臨人積久而不知能否或𨿽知利害而不能變更𨿽知能否而不能黜陟此乃愚昧私曲之人朝廷當察而去之更擇賢者以代其位不當數遣使者擾亂其間使不得行其職業也又庸人之情苟防非已出則媢嫉沮壊惟恐其成官吏若是者十嘗五六借使使者所規畫曲盡其宜在彼之日當其職之人已怏怏不悅不肯同心以助其謀協力以成其事曰朝廷自遣專使治之我何敢與知及返命之日彼必敗之於後曰使者旣謀而授我我今竭力而成之功悉歸於首謀之人我何有哉此所以爲不若毋遣使者而屬任當職之人爲愈也夫使者所以通逺邇之情固不可無然今之轉運使卽古使者之任苟得人而委之賢於蹔遣使者逺矣若監司自爲姦慝貪縱或有所隱蔽欺罔或爲部內之人所訟或所謀畫之事未得其宜朝廷欲察其罪惡審其虛實判其曲直決其是非然後別遣使者按之若察得其實監司有罪則當廢豈有但已者也今每有一事朝廷輒自京師遣使者往治之是在外之官皆無所用也使者旣代之治事而當職之人亦無所興無所廢是只使拱手旁觀偸安竊祿者矣若此之類臣竊恐似未必得其體也今朝廷之士左右之臣皆曰陛下聰明剛斷威福在已太平之功可指日而致臣愚竊獨以爲未也臣聞古之聖帝明王聞人之言則能識其是非故謂之聰觀人之行則能察其邪正故謂之明是非旣辧邪正旣分姦不能惑佞不能移故謂之剛取是而捨非誅邪而用正確然無所疑故謂之斷誅一不善而天下不善者皆懼故謂之威賞一有功而天下有功者皆喜故謂之福今陛下聰明剛斷則誠體之矣欲收威福之柄則誠有其志矣然於所以爲之之道尙或有所未盡故臣以爲太平之功未可期也夫帝王之道當務其逺者大者而略其近者小者國之大事當與公卿議之而不當使小臣參之四方之事當委牧伯察之而不當使左右覘之儻公卿牧伯尙不能擇賢者而任之小臣左右獨能得賢者而使之乎若苟爲不賢則險詖私謁無不爲已今陛下好於禁中出手詔指揮外事非公卿所薦舉牧伯所糾劾或非次遷官或無故廢罷外人疑駭不知所從此豈非朝廷之士左右之臣所謂聰明剛斷威福在已者耶陛下聞其言而信之臣竊以爲過矣夫公卿所薦舉牧伯所糾劾或謂之賢者而不賢謂之有罪而無罪皆有迹可見責有所歸故不敢大爲欺罔若姦臣密白陛下令陛下自爲聖意以行之則威福集於私門而怨謗歸於陛下矣安得謂之威福在陛下耶且陛下向時中詔所指揮者率非大事至於兩禁美官邊藩將帥省府職任諸路監司此皆眾人之所希求治亂之所系屬當除授之際竊恐未必一一出聖志也若乃姦邪貪猥之人陛下所明知而黜去者或更攺官而升資或不久復進用然則威福之柄果不在陛下而陛下偶未思也以此觀之面譽陛下聰明剛斷威福在已太平可立致者非愚則諛不可不察也陛下必欲威福在已曷若謹擇公卿大臣明正忠信者畱之愚昧阿私者去之在位者旣皆得其人矣然後凡舉一事則與之公議於朝使各言其志陛下淸心平慮擇其是者而行之非者不能復奪也凡除一官亦與之公議於朝使各舉所知陛下淸心平慮擇其賢者而用之不肖者不能復爭也如此則謀者舉者𨿽在公卿大臣而行之用之皆在陛下安得謂之威福不在已耶陛下此之不爲而顧彼之久行臣竊恐似未得其要也夫三人羣居無所綂一不散則亂是故立君以司牧之羣臣百姓勢均力敵不能相治故從人君決之人君者苟不爲決從誰決之乎夫人心不同如其面焉國家凡舉一事朝野之人必或以爲是或以爲非凡用一人必或以爲賢或以爲不肖此固人情之常自古而然不足怪也要在人主審其是非取是而捨非則安榮取非而捨是則危辱此乃安危榮辱之所以分也是以聖王重之故博謀羣臣下及庶人然而終決之者要在人君也古人有言曰謀之在多斷之在獨謀之多故可以觀利害之極致斷之獨故可以定天下之是非若知謀而不知斷則羣下人人各欲逞其私志斯衰亂之政也詩云謀夫孔多是用不集發言盈庭誰敢執其咎如匪行邁謀是用不得於道哀哉爲猷匪先民是程匪大猷是經維邇言是聽維邇言是爭如彼築室於道謀是用不潰於成此言周室之臣不知先王之道務爭近小之事人君不能定其可否而事終無成也漢世國家有大典禮大政令大刑獄大徵伐必下公卿大夫博士議郎議其議者固不能一心有參差不齊者矣於是天子稱制決之曰丞相議是或曰廷尉當是而羣下厭然無有不服者矣今陛下聽羣臣各盡其情以議事此誠善矣然終不肯以聖志裁決遂使羣臣有尙勝者以巧文相攻辯口相擠至於再至於三互相反覆無有限極臣愚深恐虧朝廷之政體損陛下之明徳流聞四方取輕邊境非嘉事也夫天下之事有難決者以先王之道揆之若權衡之於輕重規矩之於方圓錙銖毫忽不可欺矣是以人君務明先王之道而不習律令知本根旣植則枝葉必茂故也近者登州婦人阿云謀殺其夫有傷垂死情無可在理甚明已傷不首於法無疑中材之吏皆能立斷事已經審刑院大理寺刑部斷爲死罪而前知登州許遵文過飾非妄爲巧說朝廷命兩制定奪者再命兩府定奪者再勑出而復收者一收而復出者一爭論縱橫至今未定夫以田舍一婦有罪在於四海之廣萬防之眾其事之細何啻秋毫之末朝廷欲斷其獄委一法吏足矣今乃紛紜至此設更有可疑之事大於此者將何以決之夫執條據例者有司之職也原情制義者君相之事也分爭辧訟非禮不決禮之所去刑之所取也阿云之事陛下試以禮觀之豈難決之獄哉彼謀殺爲一事爲二事謀爲所因不爲所因此苛察繳繞之論乃文法俗吏之所事豈明君賢相所當畱意耶今議論歲餘而後成法終於棄百代之常典悖三綱之大義使良善無告姦凶得志豈非徇其枝葉而忘其本根之所致耶若此之類臣竊恐似未得其要也此皆眾人之所私議竊嘆而莫敢明言者臣以獨受恩深重不顧斧鉞爲陛下言之惟聖明裁察臣光昧死再拜以聞

宋文鑑卷四十九

欽定四庫全書

宋文鑑卷五十

宋呂祖謙編

奏疏

應詔言朝政闕失

司馬光

臣準西京牒準三月三十日詔勑朕涉道日淺晻於致治政失厥中以干陰陽之和乃自冬迄春旱暵爲虐四海之內被災者廣間詔有司損常膳避正殿冀以塞責消變歷日滋久未蒙休應嗷嗷下民大命近止中夜以興震悸靡寧永惟其咎未知攸出意者朕之聽納不得於理歟獄訟非其情歟賦斂失其節歟忠謀讜言郁於上聞而阿諛壅蔽以成其私者眾歟何嘉气之不效也應中外文武臣寮並許實封直言朝政闕失朕將親覽考求其當以輔政理三事大夫務悉心交儆成朕志焉臣伏讀詔書喜極以泣昔成湯以六事自責今陛下以四事求諫聖人所爲異世同符凡詔書所言皆卽日之深患陛下旣已知之羣臣夫復何云曽子曰尊其所聞則髙明矣行其所知則光大矣陛下誠知其如是復能斷志無疑不爲左右所移則安知今日之災沴不如太戊之桑谷太宗之雊雉成王之雷風宣王之旱魃更爲宗廟生民之福乎然自詔下以來臣不知中外之臣亦有以當今之急務生民之疾苦力爲陛下別白言之者乎蓋必有之矣而臣未得聞也臣竊不自揆伏念父子受國厚恩備位侍從向在朝廷屢以狂瞽塵浼聖聰間以衰疾自求閒官不敢復預國家之議四年於玆矣幸遇陛下發不世之詔問以朝政闕失斯實千載一時古人𨿽在畎畝尢不忘君況居位食祿者乎是以不敢畏當塗避眾怒愛微軀保妻子心知時事之可憂而塞嘿不言也竊觀陛下英睿之性希世少倫卽位以來鋭精求治恥爲繼體守文之常主髙欲慕堯舜之隆下不失漢唐之盛擢俊傑之才使之執政言無不聽計無不從所譽者超遷所毀者斥退垂衣拱手聽其所爲推心置腹人莫能間𨿽齊桓公之任管仲蜀先主之任諸葛亮殆不及也執政者亦悉心竭力以副陛下之欲恥爲碌碌守法循故事之臣每以周公自任是宜百度交正四民丰樂頌聲旁洽嘉瑞沓至乃其效也然六年之間百度紛擾四民失業怨憤之聲所不忍聞災異之大古今罕比其故何哉豈非執政之臣所以輔陛下者未得其道歟所謂未得其道者在於好人同已而惡人異己是也陛下旣全以威福之柄授之使之制作新法以利天下是宜與眾共之舍長取短以求盡善而獨任已意惡人攻難羣臣有與之同者則擢用不次與之異者則禍辱隨之人情誰肯棄福而取禍去榮而就辱於是天下之士躁於富貴者翕然附之爭勸陛下益加委信順從其言嚴斷刑罰以絕異議如是者往往立取美官比年以來中外執事權者皆此屬矣其懷忠直守亷恥者皆擯斥廢棄或罹罪譴無所容立至於臺諫之官天子耳目所以規朝政之闕失糾大臣之專恣此陛下所當自擇而亦使執政擇之彼專用其所親愛之人或小有違忤卽加貶逐以懲後來必得佞諛之尢者然後使爲之如是則政事之愆謬羣臣之姦詐下民之疾苦逺方之寃抑陛下何從得聞見之乎又奉使詢訪利害於四方者亦其所親愛之人皆先稟其意指慿其气勢以驅迫州縣之吏善惡系其筆端升黜由其唇吻彼州縣之吏承迎奉順之不贍何暇與之講利害立同異哉及其入奏則云州縣守宰咸以爲便經久可行陛下但見其文書燦然可觀以爲法之至善詢謀僉同豈知其在外之所爲哉更增爲條目務求新巧互陳利病各事攺張使畫一之法日殊月異久而不定吏民莫知所從蓋由襲故則無功出奇則有賞彼皆進身之私計非有益國便民之志又令使者督責所在監司監司督責州縣上下相驅競爲苛刻奉行新法稍不盡力則謂之非才不職及沮壊新法立行停替或未熟新法論有違犯皆不理赦降去官與犯贓者罪同而重於犯私罪者州縣之吏惟奉行文書赦免罪戾之不暇民事不復畱心矣又潛遣邏卒聽市道之人謗議者執而刑之又出榜立賞募人告捉誹謗朝政者臣不知自古聖主明王之政固如是耶昔堯稽於眾捨已從人舜戒羣臣予違汝弼汝無面從退有後言此其所以爲帝王稱首者也聞秦惡聞其過殺直諫之士禁偶語之人及其禍敗行道之人皆知而已獨不知此所以爲萬世戒者也子產相鄭鄭人遊於鄕校以論執政然明請毀之子產曰何爲夫人朝夕退而遊焉以議執政之善否其所善者吾則行之其所惡者吾則攺之是吾師也若之何毀之我聞忠善以損怨不聞作威以防怨豈不遽止然猶防川大決所犯傷人必多吾不克救也不如小決使道不如吾聞而藥之也何今之執政異於古之執政乎齊景公謂梁丘據曰惟據與我和夫晏子對曰據亦同也焉得爲和和如和羮焉水火醯醢鹽梅以烹魚肉宰夫和之齊之以味濟其不及以泄其過君子食之以平其心君臣亦然君所謂可而有否焉臣獻其否以成其可君所謂否而有可焉臣獻其可以去其否是以政平而民不幹民無爭心今據不然君所謂可據亦曰可君謂所否據亦曰否以水濟水誰能食之今朝廷之臣對揚啟沃亦有異於梁丘據者乎衞君言計非是而羣臣和者如出一口子思曰以吾觀衞所謂君不君臣不臣者也人主自臧則眾謀不進事是而臧之猶卻眾謀況和非以長惡乎夫不察事之是非而悅人贊已闇莫甚焉不度理之所在而阿諛求容謟莫甚焉君闇臣謟以在民上民不與也若此不已國無類矣子思言於衞侯曰君之國事將日非矣君出言自以爲是而卿大夫莫敢矯其非卿大夫出言自以爲是而士庶人莫敢矯其非君臣旣自賢矣而羣下同聲賢之賢之則順而有福矯之則逆而有禍如此則善安從生今執政主新法羣下同聲賢之有以異於衞國之政乎是以士大夫憤懣鬱結視屋竊嘆而不敢言庶人饑寒憔悴怨嘆號泣而無所控告此則陛下所謂忠謀讜言郁於上聞而阿諛壅蔽以成其私者也苟忠讜退伏阿諛滿側而望百度之正四民之樂頌聲之洽嘉瑞之臻固亦難矣方今朝之闕政其大者有六而已一曰廣散靑苗錢使民有負債日重而縣官無所得二曰免上戶之役斂下戶之錢以飬浮浪之人三曰置市易司與細民爭利而實耗散官物四曰中國未治而侵擾邊境得少失多五曰結保甲教習凶器以疲擾農民六曰信狂狡之人妄興水利勞民費財若其他瑣瑣米鹽之事皆不足爲陛下道也捨其大而言其細捨其急而言其緩外有獻替之迹內懷附防之心是姦邪之尢者臣不敢爲也凡此六者之爲害人無貴賤愚智莫不知之乃至陛下左右前後之臣日譽新法之善者其心亦知其不可但欲希合聖心附防執政盜冨貴耳一旦陛下之意移則彼之所言亦異矣臣今不敢復費簡札敍利害以煩聖聰但願陛下勿詢阿諛之黨勿徇權臣之意斷志罷之必有能爲陛下言其詳者矣此六者之中靑苖免役錢爲害尢大夫力者民之所生而有也谷帛者民可耕桑而得也至於錢者縣官之所鑄民不得而私爲也自未行新法之時民間之錢固已少矣富商大賈藏鏹者或有之彼農民之冨者不過占田稍廣積谷稍多室屋修完耕牛不暇而已未嘗有積錢巨萬於家者也其貧者藍縷不蔽形糟糠不充腹春指夏熟夏望秋成或爲人耕種資采拾以爲生亦有未嘗識錢者矣是以古之用民者各因其所有而取之農民之役不過出力稅不過谷帛及唐末兵興始有稅錢者故白居易譏之曰私家無錢鑪平地無銅山言責民以所無也今有司爲法則不然無問市井田野之民由中及外自朝至暮惟錢是求農民直丰歲賤谷糶其所収之谷以輸官比常歲之價或三分減二於斛防之數或十分加二以求售於人若直凶年無谷可糶吏責其錢不已欲賣田則家家賣田欲賣屋則家家賣屋欲賣牛則家家賣牛無田可售不免伐桑棗撤屋材賣其薪或殺牛賣其肉得錢以輸官一年如此明年將何以爲生乎故自行新法以來農民尢被其患農者天下之本農旣失業餘民安所取食哉今貨益重物益年𨿽饑谷不甚貴而民倍困爲國計者豈可不少思其故哉此皆斂錢之咎也北盡塞表東被海涯南逾江淮西及卭蜀自去嵗秋冬絕少雨雪井泉溪澗往往涸竭二麥無収民已絕望孟夏過半秋種未入中戶以下大扺乏食采木實艸根以延朝夕若又如是數月將如何哉當此之際而州縣之吏督迫靑苗助役錢不敢少緩鞭笞縲紲惟恐不迨婦子皇皇如在湯火之中號泣呼天無復生望臣恐鳥窮則啄獸窮則攫民窮困已極而無人救卹羸者不轉死溝壑壯者不聚爲盜賊將何之矣若東西南北所在嘯聚連羣結黨日滋月蔓彌漫山澤蹈借城邑州縣不能禁官軍不能討當是時方議除去新法將奚益哉緣林赤眉黃巾黒山之徒自何而有皆疲於賦斂復値饑饉窮困無聊之民耳此乃宗廟社稷之憂而廟堂之上方晏然自得以爲太平之業八九已成此臣所爲痛心疾首晝則忘食夜則忘寢不避死亡欲黙而不能者也易復之初九曰不逺復無祗悔元吉言過而能攺𨿽悔不大也其上六曰迷復凶有災用行師終有大敗以其國君凶至於十年不克徵言迷而不復凶且有災於君道尢不利也昔秦穆公敗於殽作秦誓曰惟古之謀人則曰未就予忌惟今之謀人姑將以爲親𨿽則云然尙猷詢玆黃髮則罔所愆蓋悔棄老成之逺慮用利口之淺謀以取覆敗而思補其過也故能終雪前恥彊覇西戎漢武帝徵伐四夷中國虛耗賊盜羣起又防貳師之軍乃下哀痛之詔曰乃者以防馬書徧示丞相禦史二千石諸大夫議郎爲文學者皆以虜自縛其馬不祥甚哉公車方士太史太卜皆以爲吉今計謀卦兆皆反謬蓋始寤公卿方士之謟諛對不以誠致誤國事有悔於心也故禁苛暴止擅賦力本農天下復安自國家行新法以來天下之人心祈口禱惟冀陛下之覺寤而拯救其失以蘇疲民如望上天之膏澤日復一日以至於今及今攺之猶可救也過是則民力屈竭一旦渙然離散乃始勞心安集豈不難哉竊觀陛下詔書畏天災深自咎責丁寧懇切或有所攺爲也若徒著之空文而於新法無所變更是猶臨鼎哀魚之爛而益薪不已將何補哉陛下誠能垂日月之明奮乾剛之斷放逺阿諛勿使壅蔽自擇忠讜爲臺諌官収還威福之柄悉從已出詔天下靑苖錢勿復散其見在民間逋欠者計從初官本分作數年催納更不収息其免役錢除放差役並依舊法罷市易務其所積貨物依元買價出賣所欠官錢亦除利催本罷拓土辟境之兵先阜安中國然後徵伐四夷罷保甲教閱使服田力穡所興修水利委州縣相度凡利少害多者悉罷之如此則中外讙呼上下感悅和气薫蒸雨必霑洽矣彼阿防之人附防執政者皆緣新法以得冨貴若陛下以爲非而捨之彼如魚失水必力爭固執而不肯移願陛下勿問之也臣切聞陛下以旱暵之故避殿撤膳其焦勞至矣而民終不預其澤不若罷此六者立有溥博之徳及於四海也又聞京師近𨿽獲雨而畿甸之外旱气如故王者以四海爲家無有逺近皆陛下之赤子願陛下𨿽徇羣臣之請禦正殿復常膳猶應兢兢業業憂勞四方不遽自寛以爲無復災也又諸州縣奏雨往往止欲解陛下之焦勞一寸云三寸三寸則云一尺多不以其實不可不察也又間靑苗之法災傷及五分則倚閣其間官吏不仁者至有抑遏百姓止放四分以下稅此尢可罪者也臣在冗散之地若朝政小小得失臣固不敢預聞今坐視百姓困於新法如此將爲朝廷深憂而陛下曽不知之又今年以來臣衰疾寖增恐萬一溘先朝露賫懷忠不盡之情長抱恨於黃泉是以冒死一爲陛下言之儻陛下猶棄忽而不之信此則天也臣不敢復言矣干冒宸扆臣無任懇切惶懼之至

論錢谷宜歸一

呂誨

臣竊以洪範八政食貨爲先故古者國用必使冡宰制之祖宗之制天下錢谷自非常平倉司農寺外其餘皆總於三司一文一勺以上悉申帳籍非條例有定數者不敢擅支故能知其大數量入爲出詳度利害變通法度分畫移用取彼有餘濟彼不足指揮有司轉運使諸州如臂使指朝廷常選健吏精於理財者爲三司官如陳恕林特李參之類皆稽職有名者也其餘非通曉錢谷者亦罕得叨居其任理資序受厚俸而已故能倉庫克溢用度有餘民不匱乏邦家乂安自攺官制以來備置尙書省六曹二十四司及九寺三監各令有職事將舊日三司所掌事務散在六曹及諸寺監戶部不得總天下財賦旣不相綂攝帳籍不盡申戶部不能盡知天下錢谷之數五曹各得支用錢物有司得符不敢不應副戶部不能制戶部旣不能知天下錢谷出納見在之數無由量入爲出五曹及內百司各自建白理財之法申奏施行戶部不得一一關預無由盡公共利害今之戶部尙書舊三司使之任也左曹尙書右曹不尙書天下之財分而爲二視彼有餘視此不足不得移用天下皆國家之財而分張如此無專主之者誰爲國家公共愛惜通融措置者乎譬人家有財必使一人專主其支用使數人主之各務已分所有多互相侵奪而人人得取用之財有增益者乎故利權不一𨿽使天下財如江海亦有時而竭況民力及山澤所出有限劑乎此臣所以日夜爲國家深憂者也今縱未能大有更張欲乞且令尙書兼領左右曹侍郎則分職而治其右曹所掌錢物尙書非奏請得防不得擅支諸州錢谷金帛使提舉常平倉司者每月亦須具文帳申戶部六曹及寺監欲支用錢物皆須先關戶部符下支撥不得一面奏乞直支應掌錢物諸司不見戶部符不得應副其舊日三司所管錢谷財用事有散在五曹及諸寺監者並乞收歸戶部若以如此戶部事多官少難以辦集卽乞減戶部冗末事務付閒曹比司兼領而通戶部如此則利權歸一若更選用得人則天下之財庶防可理矣

請罷韓琦等轉官

呂誨

臣伏覩宰臣韓琦等轉官制辭皆賞先議建儲之功於體似未爲便宜儲貳者國家之根本根本未立大臣不言誰其言之蓋其職爾豈得爲功言之者是公於天下而賞之者私於己也且漢史載文帝豫建太子但云有司所請不顯其人訖景帝世不聞賞建言者誠有防哉自至和而後先帝服藥文武官請建儲副者無慮百十人可盡錄其功賞之耶去歳賞定防之功今日賞建儲之議恩寵便蕃乃前世未聞之事也大庭宣揚是以爵祿誘人妄者因事以言必思後福其可得乎陛下自幼鞠育宮中乃先帝之意天命所屬保護者皇太后之功也羣臣何力之有借使臣下不言歷數何所歸乎貪天之功以爲己力古人羞之琦等豈無是思臣所以願陛下不賞者爲國家無窮之計惟聖智察焉

請諸路安撫舉辟士人

呂誨

臣竊以本朝取士之路最廣入流之人寔繁常患遺才似未得術非養之有素試之以事誠不可也如前朝藩鎭延辟士人旣閱其實使之漸進庶幾得其用也臣欲乞今後藩鎭帶安撫使處許於本路舉人內選有行實曾得文解者嵗辟一人權本州司士參軍且令差使觀其能效可以逺用候滿三考保薦聞上或賜以本科出身然後隨其器使必能適用與夫科場較藝取其一日之長其效逺矣朝廷久而行之士皆修飭風俗才無遺矣

論選部

呂誨

臣聞漢世諸侯自得置吏四百石以下其傅相大官則漢置之郡吏督郵從事悉任之於牧守魏晉而降始歸吏部蓋所以尊王朝而削郡國之權也甄陶流品因襲於今以天下之廣民政之本委牧守自擇賢良而佐之猶慮不得其人而況專於一司乎矧用刀筆以量才按簿書而責實限歳月以稽課待賢愚於一塗將使官無瘝曠民歸治理其可得也而又吏有定員入流之人無限官隨歲積銓衡日紊不得救僿以澄源其郡吏督郵從事及縣之司籍丞簿尉當令牧守舉辟乃任命吏部謹其簿籍俟考秩當遷則稽之以課防尙之以亷節訪之以時務較之以書判審此四實第爲五等三之上聞於朝當爲進任四之下俾其敍進降此則覆退及三載聽敍前職如是州郡得人生民受賜𨿽權重於牧守而命出於朝廷亦不減吏部銓覈之要矣

論王安石

呂誨

臣竊以大姦似忠大詐似信惟其用捨系時之休否也至如少正卯之才言僞而辧行僞而堅順非而澤彊記而博非宣父聖明孰能去之唐盧杞天下謂之姦邪惟徳宗不知終成大患所以言知人之難堯舜其尢病諸陛下卽位之初起王安石就知江寧府未幾召爲學士縉紳皆慶陛下之明擢有文之得以適其用也及進二臺席僉論未允衡石之下果不能欺其重輕也古人曰廟堂之上非艸茅所當言正謂是也臣伏覩參知政事王安石外示朴野中藏巧詐驕蹇慢上陰賊害物斯眾所共知者臣略疏十事皆目覩之實迹冀上寤於宸鑑一言近誣萬死無避安石向在嘉祐中判糾察刑獄司因開封府爭鵪鶉公事舉駮不當禦史臺累移文催促謝恩倨傲不恭相次仁宗皇帝上僊未幾安石丁憂其事遂已安石服滿托疾堅臥累詔不起終英宗朝不臣就如有疾陛下卽位亦合赴闕一見稍存人臣之禮及就除江寧府於私安便然後從命慢上無禮其事一也安石任小官每一遷轉遜避不已自知江寧府除翰林學士不聞固辭先帝臨朝則有山林獨往之思陛下卽位乃有金鑾侍從之樂何慢於前而恭於後見利忘義豈其心乎好名欲進其事二也人主延對經術之士講解先王之道設侍講侍讀常員執經在前乃進說非傳道也安石居是職遂請坐而講說將屈萬乘之重自取師氏之尊眞不識上下之儀君臣之分況明道徳以輔益聰明者乎但要君取名而已其事三也安石自居政府事無大小與同列異議或因奏對畱身進說多乞禦批自中而下以塞同列沮論是則掠美於己非則斂怨於君用情罔公其事四也安石自糾察司舉駮多不中理與法官爭論刑名不一常懷忿隙昨許遵誤斷謀殺公事力爲主張妻謀殺夫用按問欲舉減等科罪挾情壞法以報私怨兩制定奪但聞朋附二府看詳亦皆畏避徇私報怨其事五也安石初入翰林未聞進一士之善首率同列稱弟安國之才朝廷與狀元恩例猶謂之薄主試者定文卷不優其人遂罹中傷小惠必報纎必復及居政府才及半年賣弄威福無所不至自是畏之者勉意俯從附之者自鬻希進奔走門下惟恐其後背公死黨今已盛矣怙勢招權其事六也宰相不視事旬日差除自專逐近臣補外皆不附己者妄言盡出聖若然不應是安石報怨之人丞相不書勑本朝故事未之聞也意示作威聳動朝著然今政府同列依違宰臣避忌遂專恣而何施不可專威害政其事七也凡奏對禦座之前惟肆彊辯向與唐介爭論謀殺刑名遂致諠嘩眾非安石而是介介忠勁之人務守大體不能以口舌勝不幸憤懣發疽而死自是同列尢甚畏憚𨿽丞相亦退縮不敢較其是非任性淩轢同列其事八也陛下方稽法唐堯惇睦九族奉親愛弟以風天下而小人章辟光獻言俾岐王遷居於外離間之罪固不容誅上尋有防送中書欲正其罪安石堅拒不從仍進危言以惑聖聰意在離間遂成其事朋姦之迹甚明其事九也今邦國經費要防在於三司安石居政府與知樞密者同制置三司條例兵與財兼領之其掌握重輕可知矣又舉三人者勾當八人者巡行諸路𨿽名之曰商財利其實動揺於天下也臣未見其利先見其害其事十也臣指陳猥瑣煩黷髙明誠恐陛下悅其才辯久而倚毗情僞不得知邪正無復辧大姦得路則賢者漸去亂繇是生臣防安石之迹固無逺略惟務攺作立異於人徒文言而飾非將罔上而欺下臣竊憂之誤天下蒼生必斯人矣伏望陛下圖治之宜當稽於眾方天災屢見人情未和惟在澄淸不宜撓濁如安石久居廟堂必無安靜之理臣所以瀝懇而言不虞橫禍期感動於聰明庶判別於眞僞況陛下志在剛決察於隱伏當質於士論然後知臣言之中否然詆訐大臣之罪不敢苟逭孤危若寄職分難安當復露章請避怨敵

宋文鑑卷五十

欽定四庫全書

宋文鑑卷五十一

宋呂祖謙編

奏疏

論治本

孫沔

臣聞虞舜治家而納麓姬文刑寡而禦邦周南歌闗睢之徳仲尼刪詩著爲三百篇之首魯史先經以紀元妃丘明直書爲十二公之始易以風自火出爲家人之象言號令之行於外由中正而明於內非嚴火風之威則難以正於家矣禮云身修而家齊家齊而國治國治而天下平王政之本基乎此矣是知先聖懼暱情之爲患而立教於將來者也恭以皇帝陛下仁深溥博明達照臨好善無厭從諫弗咈紹三朝之謨訓躬萬幾之憂勤旰食在治將二十年𨿽古之聖帝明王致志行事無以過也今朝帶無專權之臣上無失道之事然而陰陽未和災變未息法令不行恩威不著者豈治內之道有所未至歟臣不欲迂闊引諭前古願以聞見五事而陳之而以言獲罪臣之職也伏以中宮正位徳配至尊主陰治教爲天下母三妃九嬪世婦禦妾上下分統無有僣差百世不易之論也伏自景祐已來三黜寵姬聞兩犯宸扆蓋所起幽微不勝恩遇身貴則性悍福極則患生退屏繼迹逾僣如舊苟不逮於嚴制竊恐漸於厲階昨見上元嘉節內庭出遊美人才人無不隨從飛蓋蔽景流車激雙各崇華衛分道爭行眾目共觀與後爲並此非所以視外而垂範者也臣乞今後貴品嬪禦等並令修備禮節戒約奢侈常隨皇后出入不得各排儀位輙自矜越仍乞選擇端嚴近上夫人一兩員立爲宮師以佐內職則所冀上下有別而中外不敢惑矣竊以宮政之設內職是先尙書侍禦司記典言一百二十則爲大備故先朝之數侍史不過五百人俸給止千五十貫皆有紀律不甚奢盈今聞十倍增人已逾三二千十倍添俸或至二十萬私身養女數復過之百司供億按簿可知一歲之中所用何極非所以示節儉也臣乞取索宮中諸院宮人及私身養女都大數目呈取進止若非遊幸之所宜令檢勘合用人量畱外並放歸本家任從其便而請給之數見在者宜節減其半此所以消幽曠之气而省財廩之費也竊以內侍之職最爲親近宣傳國命出納王言常惇抑制尙或騰淩今遷秩不逾年賞賜無虛日甲第連坊名園接畛玉帛盈於後房絲竹聞於別院官尊祿厚職重員多若不立之儀式必恐亢於寵榮臣欲乞禦藥依舊只用二員禦帶押班都知並乞選擇重公嚴勤愼舊有心力者充三年一遷官不許非次攺轉未有嗣者令養一子則內無久貴之人下有進身之路亦一代之永制也切以勾陳九重華蓋萬乘垣直太紫庭儼雲龍非深嚴不爲尊非禁戒不爲備闌入則抵罪語至則伏誅使內言不出於閫外言不入於閫所以防未然而限中外也今上之起居言語眾無不知帷箔宴遊外無不傳內降斜封垣夷若道免刑要賞響應如神皆由左右之人出入爲地邇臣頗邪能伺動靜迎合巧中率用期道若不早辧以防微竊恐長姦而忽變臣欲乞應合入內及聽喚中人並用五十已上五十已下者諸宮院子須限七十已下上分定畨次上下不得參雜出入仍令內東門司專切防檢其暗只候俳優人及公主院檐子官各放歸本營所有內道場乞今後斷絕此則肅靜於宸庭足以光輝於史牒竊以王者所須歲終不防蓋天下之財天子用之有司不得而吝也其或出納不謹支費不節豈可容姦不詰其今禦寶憑由司東門札子取諸庫犀玉金銀錢帛一歳僅三百餘萬貫但有入內之名不知所用之處此數旣多不可悉記昨聞胥吏僞取庫金三十兩抵法況禦寶是中禁所掌外何計而詐得之竊恐前後用此非一吏也乞差不幹礙公幹有心力臣寮置司將寶元後來系禦寶憑由及內東門札子取左藏庫等金銀犀玉錢帛大數對帳簿及謝恩表狀造作文歷並內藏諸庫亦自寶元後來內中支使金寶錢帛都數逐件磨勘卽見無涯費用積久欺仍乞今後諸宮閣凡有取索出到憑由札子先下內侍省都知入內復奏然後置簿抄上畨換通簽正牒下諸庫藏方得卽官支物不得直行取索或更別設闗防節減用度亦經久之利也此五事者實政教之本源升平之基構也中宮正則內宰之制行於六宮而寵嬖不犯於上矣宮禁嚴則中閫之事絕於眾口而朋黨不生於外矣宮人不減則用度不給怨曠以感陰陽之沴矣內侍不禁則威柄不一引進以來邪佞之類矣禦寶不嚴財貨不計則盜詐公取而無慮矣噫恩能削威暱可消正甘言令色遜於志先意希防防其事仁愛浸深忍情難決非至聖至明不可免也伏望皇帝陛下遊神淸淨敏徳太寧養沖和之性節嗜欲之情使气志如神威儀可畏廓日月之輝發雷霆之斷柔媚不幹於聰明愛幸盡決於道義則何患天下之不治哉書曰威克厥愛允濟易曰揚於王庭剛決柔也傳曰棖也欲焉得剛非用天下之剛健中正則於斷也難矣今昊賊侵軼西鄙攻守臣未敢進一策者蓋儒者不知兵不可預言也若大臣盡心諸將用命恐未爲大患也夫手足之疾侵於皮膚積爲瘡痍發於指掌未有所損也心腹之疾迫於膏肓擁爲癰疽潰於頭目不可卒救也此五事措置得宜則無窮之福此五事因循弗舉恐爲不測之慮履霜至於堅冰燃火在於積薪非一朝一夕之故也惟斷之在不疑行之恐不及動無失機間不容髮則百世之利萬方之幸皆陛下家事非人臣所得及也至於政教之綱紀未舉輔相之心徳未同朋黨之邪正未分著位之材愚未辧進賢難於起死去佞過於防山法令撓於親恩賞及於濫豈不謂根蘗於內而斤斧不施者乎若聖人一慮及此則庶事自正其條例悉數之名俟聰明聽然其說異日爲陛下言之也臣素非博識惟盡愚誠不歷詆於羣公不専攻於上徳但慮切直速怒貴權不能保身貽憂老母則於事君之心無所愧矣伏望夙夜之餘再賜詳覽無使臣言爲空言則死生幸甚干犯威顏甘俟誅竄無任激切待罪之至

請罪不管兵節使公用

孫沔

臣切見正刺史已上至防團節度使使相皆有隨使公用錢多或至一萬貫蓋先朝以諸道用兵之際恩假武臣俾之足用犒設軍員招延賓客任其支費不問出入欲使將帥丰財聚人之術也自太平四十年因循成例給賜不追或罷權出鎭或養疾閒地至於老死未聞退辭軍員賓客不復延設𨿽稱公錢並爲已有與之旣不知恩取之豈敢生怨若朝廷以爲小事恐傷大體臣願引卽借三事以爲之比乞陛下聰明詳之則知罷無損矣今範仲淹孤寒出身忠誠報國統兵邊鄙終歳勤苦未嘗有臣寮乞賜與千百緍令助淸貧之節一也劉渙仗義入夷狄去不顧妻子非慷慨感於君親豈能身奮死地亦未嘗有臣寮乞賜與千百緍令資其家二也田況召自江外受命陜西委參使幕合得賜賚一二百貫此亦微事須合自陳況旣恥言賜以弗及三也蓋以國家闕用多方節則惟守舊例不求損益有例者𨿽枉費於萬金不爲惜無例者𨿽可賞亦不知防例之爲獘一至於此豈宜執而不革者也伏望斷自宸衷勿容橫議所有刺史至使相非統兵及任陜西河北者並乞罷盡隨使公用錢令支撥與管內臣寮此足使武夫悍卒知聖人憂邊之深意也所有皇親乞從特恩以表異禮

論詔獄

吳育

先王凝旒黈纊不欲聞見人之過失有犯典憲卽屬之有司按文處斷情可矜者猶或特從寛宥如此則恩歸主上而法在有司人被誅殛死亦何憾祖宗以來不許刑獄司狀外求罪是以人人自安近傳三司判官楊儀下獄自禦史臺移劾都亭驛械縛過市萬目隨之咸共驚駭不測爲何等大獄及聞案具乃系請求常事非有枉法贓賄又傳所斷罪名法不至此而出朝廷特防恐非恩歸主上法在有司之意也且儀身預朝行職居館閣又任事省府使有罪𨿽加誅斬自有憲章苟不然也一旦至此使士大夫不勝其辱士民輕視其上非所以養廉恥示惇厚也自古刑獄滋彰之時誅家滅族寃枉大半大抵雷霆方震人莫敢言有司以深就深各圖自免或因而爲利以希進取君恩不得下達人情不得上通感傷至和災變百出陛下爲四海愛戴之主忽使道路之口紛紛竊議朝廷之上人人自危此臣所以深爲陛下痛惜之也若儀罪未斷臣不敢言今事已往且無救解之嫌止祈聖神此後詳審庶事毋輕置詔獄具案之上自非情涉巨蠹且從有司論讞不必法外重行如此足以安人心靜風俗養廉恥召和平天下之幸也

論本朝百年無事

王安石

臣前防陛下問及本朝所以享國百年天下無事故臣以淺陋誤承聖問迫於日晷不敢久畱語不及悉遂辭而退竊惟念聖問及此天下之福而臣遂無一言之獻非近臣所以事君之義故敢昧冒而粗有所陳伏惟太祖躬上智獨見之明而周知人物之情僞指揮付托必盡其材變置施設必當其務故能駕馭將帥訓齊士卒外以扞邊陲內以平中國於是除苛賦止虐刑廢彊橫之藩鎭誅貪殘之官吏躬以簡儉爲天下先其於出政發令之間一以安利元元爲事太宗承之以聰武眞宗守之以謙仁以至仁宗英宗無有逸徳此所以享國百年而天下無事也仁宗在位歷年最久臣於時實備從官施爲本末臣所親見嘗試爲陛下陳其一二而陛下詳擇其可亦足以申鑑於方今伏惟仁宗之爲君也仰畏天俯畏人寛仁恭儉出於自然而忠恕誠慤終始如一未嘗妄興一役未嘗妄殺一人斷獄務在生之而特惡吏之殘擾寧屈己棄財於敵人而終不忍加兵刑平而公賞重而信納用諫官禦史公聽並觀而不蔽於偏至之讒因任眾人耳目拔舉疎遠而隨之以相坐之法蓋監司之吏以至州縣無敢暴虐殘酷擅有調發以傷百姓自夏人順服蠻夷遂無大變邊人父子夫婦得免於兵死而中國之人安逸蕃息以至今日者未嘗妄興一役未嘗妄殺一人斷獄務在生之而特惡吏之殘擾寧屈已棄財於敵人而不忍加兵之效也大臣貴戚左右近習莫敢彊橫犯法其自重愼或甚於閭巷之人此刑平而公之效也募天下驍雄橫猾以爲兵幾至百萬非有良將以禦之而謀變者輒敗聚天下財物𨿽有文籍委之府史非有能吏以獨鉤考而斷盜者輙發凶年饑歳流者塡道死者相枕而寇攘者輙得此賞重而信之效也大臣貴戚左右近習莫能大擅威福廣私貨販一有姦慝隨輙上聞貪邪橫猾𨿽間或見用未嘗得久此納用諌官禦史公聽並觀而不蔽於偏至之讒之效也自縣令京官以至監司臺閣陞擢之任𨿽不皆得人然一時之所謂才士罕蔽塞而不見收舉者此因任眾人之耳目拔舉疎逺而隨之以相坐之法之效也升遐之日天下號慟如防考妣此寛仁恭儉出於自然忠恕誠慤終始如一之效也然本朝累世因循末俗之獘而無親友羣臣之義人君朝夕與處不過宦官女子出而視事又不過有司之細故未嘗如古大有爲之君與學士大夫討論先王之法以措之天下也一切因任自然之理勢而精神之運有所不加名實之間有所不察君子非不見貴然小人亦得厠其間正論非不見容然邪說亦有時而用以詩賦記誦求天下之士而無學校養成之法以科名資歷敍朝廷之位而無官司課試之方監司無防察之人守將非選擇之吏轉徙之亟旣難於考績而遊談之眾因得以亂眞交私養望者多得顯官獨立營職者或見排沮故上下偸惰取容而已𨿽有能者在職亦無以異於庸人農民壞於繇役而未嘗特見救卹又不爲之設官以修其水土之利兵士雜於疲老而未嘗申敕訓練又不爲之擇將而乂其疆場之權宿衛則聚卒伍無賴之人而未有以變五代姑息羈縻之俗宗室則無教訓選舉之實而未有以合先王親疎隆殺之宜其於理財大抵無法故𨿽儉約而民不富𨿽憂勤而國不彊賴非夷狄昌熾之時又無堯湯水旱之變故天下無事過於百年𨿽曰人事亦天助也蓋累聖相繼仰畏天俯畏人寛仁恭儉忠恕誠慤此其所以獲天助也伏惟陛下躬上聖之質承無窮之緒知天助之不可常恃知人事之不可怠終則大有爲之時正在今日臣不敢輒廢將明之義而苟逃諱忌之誅伏惟陛下幸赦而畱神則天下之福也取進止

論孫覺令吏人寫章疏札子

王安石

臣今日防宣諭召以孫覺令吏人寫論列大臣章疏臣初亦怪其不能謹密但疑此朋友所當誨責非人主所當譴怒旣又反復思惟陛下以覺爲可聽信故擢在諫官進賢退不肖自其職分所當論列𨿽揚言於朝以迪上心於義未爲失也但令吏人書寫章疏誠不足以加譴怒凡人臣當謹密者以君子小人消長之勢未分言有漏泄或能致禍如其不密則害於其身若遭值明主危言正論無所忌憚亦何謹密之有乎惟有姦邪小人以枉爲直懼爲公論之所不容則惟恐其言之不密若得此輩在位陛下何所利乎若陛下疑覺有交黨之私招權之姦則恐盛徳之世不宜如此魏鄭公以爲上下各存形迹則國之廢興或未可知若陛下不考察邪正是非而每事如此猜防則恐善人君子各顧形迹不敢盡其忠讜之言而姦邪小人得伺人主之疑行讒慝也若陛下恐陳升之聞此或不自安臣亦以爲不然漢髙祖雄猜之主也然鄂秋明論相國蕭何功次而髙祖不疑乃更加賞亦不聞蕭何以此爲嫌陛下聖賢髙逺自漢以來令徳之主皆未有能企及陛下者每事當以堯舜三代爲法柰何心存末世褊吝之事乎書曰任賢勿貳去邪勿疑不明知其賢而任之以爲賢不明見其邪而疑之以爲邪非堯舜三代之道也陛下以臣爲可信故聖問及之臣敢不盡愚今日口對未能詳悉故謹具札子以聞

請令文武致仕官依外任官給俸錢

呂公著

臣竊以古之仕者七十而致仕𨿽有不得謝者然年至而去實禮之常制蓋當其壯也旣竭勤盡瘁以任其事故及其老也則使之優逸以終其身此君上之至恩而臣下之極榮也然自本朝以來凡致仕者𨿽例攺官資或推恩子弟年及而願退者常少議者以疲癃老疾之人其精神筋力不足以任職則或至於蠹政而害民故著令應年及而不退者自知州以下皆降爲監當然比年以來致仕者亦不加多夫昔爲守倅而今釐務𨿽至愚之人豈不以爲辱然所以被辱而不去者亦由朝廷立法有以致之何則古之爲士者終身食其地今之致政者卽日奪其廩古之仕者不出鄕裏今則有奔走南北之勞古之仕者常處其職今則有罷官待次之費故自非貪吏非素有經產則其祿已常苦不足一日歸老則妻子不免於凍餒是以𨿽潔廉之士猶或隠忍而不能去議者不惟其本則曰此皆無恥之人宜思所以重辱之此朝廷之恩所以愈薄而臣下之節所以益壞也臣愚欲乞應文武官致仕非因過犯及因體量者並依外任官例與給四分俸錢歳時州郡量致酒粟之問如此則自非無恥之甚者莫不感抱恩徳爭自引去矣朝廷優之如此而猶不能去則𨿽重辱之亦不爲甚過也或曰今國用方患不足則吏祿豈宜有增臣竊以爲今日所設正爲年及而不退者彼若年及而不退則其祿故未嘗絕如此自人多引去則今之去而受祿者乃向之不去而居官者也臣所論者其實國無所費而凡以全遇下之恩臣無重辱而足以去瘝官之獘伏惟陛下方以至仁厚徳風化天下則於優養耆老固所先務伏乞酌詳施行

論臧否人物宜謹密

呂公著

臣聞易曰君不密則失臣臣不密則失身幾事不密則害成夫人主延見羣臣與之講天下之事而論及人物之臧否此所宜謹密者也苟人主謹密有所不至則人臣悼後害之及念失身之戒而不敢盡其所言此易之所謂不密則失臣者也況人君用人旣用其長固欲知其短知而暴之則莫肯盡其心力將同舟而濟共輿而馳苟不能使人人盡其心力則其勢未可知也惟陛下畱意幸甚

請廣收人才

呂公著

臣伏覩近詔舉才行堪任升擢官切觀陛下自臨禦以來虛心屈已以待天下之士士之起艸茅小官而超至顯近者不可勝數然猶孜孜以求賢爲急誠欲廣收人才無所遺棄臣伏思自昔有爲之君不借賢於異代然唐虞之際亦稱才難則世固未嘗乏賢而人才亦不可多得今陛下降發中之詔非徒爲虛文也中外所舉蓋有百餘人𨿽不能盡當誠參考名實而試用之宜有可以塞厚望應明指者臣又竊詳今日詔意正欲達所未達然數年以來天下之士陛下素知其能嘗試以事而中就閒外者尙多恐其間亦有才實忠厚欲爲國家宣力者未必盡出於迂闊繆戾而難用也漢武帝時公孫初舉於朝以不稱防罷後再以賢良舉帝親擢爲第一不數年間遂至宰相由是觀之人固未易知而士亦不可忽何則昔日所試或能究其詳數年之間其才業亦容有進惟陛下更任之事以觀其能或予之對以考其言兼收博納使各得自盡則盛明之世無滯才之嘆不勝幸甚

論李定言程顥顧臨不當

呂公著

臣聞臯陶陳謨以知人爲難孟子論道以知言爲要所謂知人則哲能官人何憂乎驩兜何畏乎巧言令色孔壬者知人也詖辭知其所蔽淫辭知其所陷邪辭知其所離遁辭知其所窮者知言也故曰帝王之徳莫大乎知人而成敗之機在於察言是以堯舜在上明目達聰詢四嶽以難壬人命納言以堲讒說使惡直醜正者不能亂天下之俗服讒搜慝者不能遷人主之意然後四門穆穆而朝廷淸明權歸於上而天下無事臣向防陛下擢在樞府中謝日不敢縷陳細務輙論及判別忠邪之道嘗謂陛下勵精爲治十年不懈小大政事日欲增葺而朝廷之間邪說尙勝大抵小人之害君子必求要切之語以中之使之不能自解方朝廷修攺法度之初凡在朝野孰無論議陛下聖度兼包豈嘗記錄而小人賊害指目未已苟昔有異同之論而今不爲言者所容則必指以爲沮壞法度之人不復可用非陛下加意省察則端人良士類遭排格當時粗陳此語陛下頗賜開納近日顧臨開封府推官程顥判武學縉紳聞之皆以爲顥昔任禦史嘗有所言陛下不以爲過而稍用之知朝廷用人不終遺棄必料傳之四方士人無不欣仰然命下數日復因言者而罷去則知臣前所陳者其風猶未殄也臣實不佞嘗爲一二識者私道陛下聖徳竊以爲陛下春秋鼎盛履崇髙之位操殺生之柄而記人之功忘人之過極天地山海之量此羣下所以愛戴而人人願立於朝也小大之臣𨿽姦回頗僻如鄧綰者猶降責不逾年遽復侍從授以方面則是盛明之世本無棄絕之人邪正賢不肖亦未易以一言而定也臣愚以謂今日公卿士夫嘗於朝廷法令有所可否然其愛君許國之心愈久而益明者甚眾其唱和雷同承迎附防而姦言汗行卒爲陛下所照者蓋亦不少然則人固未易知而士亦不可忽也況如顥者陛下早自知之其立身行已素有本末講學論議久益疏通且其在言路日時有論列皆辭意忠厚不失臣子之體使得復見用於聖世其奮身報國未必在時輩之後兼所除武學差遣亦未爲仕官之要津而小人斷斷必以爲不可者直欲深梗正路廣沮善人其所措意非特一二人而已臣區區所慮者讒說殄行之徒日以熾盛則守正向公之士愈難自立其於聖政不爲無損臣受恩與常人不同苟有有所當言者不敢顧避緘黙以負陛下優遇惟陛下幸察

宋文鑑卷五十一

欽定四庫全書

宋文鑑卷五十二

宋呂祖謙編

奏疏

進十事

呂公著

臣近準詔書令臣發來赴闕已於今月二十日朝見訖竊聞近日臣寮未有上殿班次臣𨿽忝先朝執政之臣亦未獲一親法座少奉徳音然自忖累世防被厚恩惓惓報國之誠不能自已輙具奏封陳其一二冒凟聖聰臣無任惶懼之至臣伏覩皇帝陛下紹履尊極方逾數月臨朝穆穆有君人之度太皇太后陛下勤勞庶政保佑聖躬徳澤流行已及天下臣遠從外服召至左右竊思人君卽位之初宜講求修徳爲治之要以正其始然後日就月將學以緝熈於光明新而又新以至於大治是用罄竭愚誠考論聖道槪舉十事仰贊聰明一曰畏天二曰愛民三曰修身四曰講學五曰任賢六曰納諫七曰薄斂八曰省刑九曰去奢十曰無逸皆隨事解釋粗成條貫不爲繁辭以便觀覽伏望陛下畱神幸察如言有可采卽乞置之禦座朝夕顧省庻於盛徳少助萬一謹列如右

畏天

書曰皇天無親惟徳是輔又曰惟上帝不常作善降之百祥作不善降之百殃蓋天𨿽髙逺日監在下人君動息天必應之若修已以徳待人以誠謙遜靜慤慈孝忠厚則天必降福享國永年災害不生禍亂不作若慢神虐民不畏天命則或遲或速殃咎必至自古禹湯文武以畏天而興桀紂幽厲以慢神而亡如影隨形罔有差忒然自兩漢以來言天道者多爲曲說以附防世事間有天地變異日月災眚時君方恐懼修省欲側身修道而左右之臣乃據經傳或指外事爲致災之由或陳虛文爲消變之術使主意怠於應天此不忠之甚者詩曰我其夙夜畏天之威於時保之然則有天下者固當飭已正事不敢戲豫使一言一行皆合天心然後社稷民人可得而保也天人之際焉可忽哉

愛民

書曰撫我則後虐我則讐人君旣卽尊位則爲民之父母萬方百姓皆爲已子父固不可以不愛子君固不可以不愛民若布徳施恩從民所欲則民必欣戴欣戴不已天降之福若取民之財不憂其困用民之力不卹其勞好戰不休煩刑以逞則民必怨叛怨叛不已則國從而危故曰民爲邦本本固邦寜然自古人君臨朝聴政皆以赤子爲憂一旦用兵則不復以生靈爲念此蓋獻策之臣設姦言以導上意以開邊拓境爲大功以暫勞永逸爲至計此世主所以心而不悟也夫用兵不息少壯從軍旅老弱疲轉餉伏屍流血而負負得失猶未可知也民勞則中國先敝夫何足以爲功兵興則朝廷多事亦不得而安逸也故凡獻用兵之策者欲生事以希寵敗公而營私耳豈國家之利哉

修身

天下之本在國國之本在家家之本在身夫欲家齊國治而天下化莫若修身修身之道以正心誠意爲本其心正則小大臣庻罔敢不正其意誠則天地神明皆可感動不誠則民不信不正則令不行況人君一言一動史臣必書若身有失徳不惟民受其害載之史策將爲萬代譏笑或當夙興夜寐以身修爲念以義制事以禮制心𨿽小善不可不行𨿽小惡不可不去然人君進徳修業實繋乎左右前後夫習與正人居不能無正猶生長於齊不能不齊言也習與不正人居不能無不正猶生長於楚不能不楚言也故曰僕臣正厥後克正僕臣諛厥後自聖

講學

王者繼祖宗之業君億兆之上禮樂徵伐之所自出四方萬里之所視效智足以窮天下之理則讒邪不能惑徳足以服天下之心則政令無不行自非隆儒親學何以臻玆然天子之學與凡庻不同夫分文析字考治章句此世之儒者以希祿利取科級耳非人主之所當學也人主之所當學者觀古聖人之所用心論歷代帝王所以興亡治亂之迹求立政立事之要講愛民利物之術自然日就月將徳及天下書曰王人求多聞時惟建事又曰念終始典於學厥徳修罔覺故傅說之告髙宗者修徳立事而已至漢之晁錯以爲人主不可不學術數錯之意欲人主用機權巧譎以參制羣下而景帝用之數年之間漢罹七國之禍而錯受東市之誅蓋其所主者不出於誠信而已由是觀之擇術不可不審也

任賢

昔成王初涖政召康公作捲阿之詩以戒之言求賢用吉士蓋爲治之要在乎任賢使能能者不必賢故可使賢者必有徳故可尊小賢可任以長民大賢可與之謀國若夫言必顧國家之利而行足以服眾人之心夷險一節而終始可任者非大賢則不能也人君𨿽有好賢之心而賢猶或難進者蓋君子志在於道小人志在於利志在於道則不爲苟合志在於利則求爲苟得忠言正論多咈於上意而佞辭邪說專媚於君心故君子常難進而小人常易入不可不詧也自古𨿽無道之君莫不欲治而惡亂然而治君少而亂國多者其所謂忠者不忠而所謂賢者不賢也書曰有言逆於汝心必求諸道有言遜於汝志必求諸非道人主誠存此心以觀臣下之情則賢不肖可得而知矣

納諫

昔書稱成湯之徳曰從諫弗咈攺過不吝湯聖君也不曰無過而曰攺過者言能捨已而從諫則不害其爲聖也及紂爲天子彊足以拒諫智足以飾非紂非無才智也然身滅國亡而天下之惡皆歸之者言愎諫自用則才智適足爲害也前代帝王無不以納諫而興拒諫而亡著在史冊一一可考蓋貴爲天子冨有四海貴則驕心易生富則侈心易動一日萬幾則不能無失固當開道而求諫和顏色而受之其言可用則用其言而顯其身言不可用則恕其罪以來諫者夫忠直好諫之臣初若逆耳可惡然其意在於愛君而憂國謟佞阿諛之士始若順意可喜然其情在於媚上而徼寵人君誠能察此則事無過舉身享美名故曰木從防則正君從諫則聖

薄斂

古人有言曰百姓足君孰與不足百姓不足君孰與足人君恭儉節用取於民者有制則民力寛裕衣食滋殖自然樂輸租賦以給公上若暴徵峻斂侵奪民利物力已屈而驅以刑辟勢必流轉溝壑散爲盜賊爲人上者將何利於此故善言治道者尢惡聚斂之臣曰與其有聚斂之臣寜有盜臣前代帝王或耽於聲色盤於遊畋或好治宮室或快心攻戰於是小人乘間而肆其邪謀爲之斂財以任其橫費世主不悟以爲有利於國而不知其終爲害也賞其納忠於君而不知其大不忠也嘉其以身當怨而不知其怨歸於上也昔鹿臺之財鉅橋之粟商紂聚之以防國周武散之以得民由是觀之人主之所當務者仁義而已何必曰利

省刑

夫臨下以簡禦眾以寛百王不易之道也昔漢髙祖去秦苛暴約法三章以順民心遂定王業孝文循之以淸淨而幾至刑措然則爲治之要果在於省刑而不在於煩刑也況人主之刑獄其勢不能親臨則必委之於臣下故峻推鞫則權在於獄吏廣偵伺則權在於小人肆刑戮則權在於彊臣通請謁則權在於近習自古姦臣將欲誅鋤善人自專威柄必數起大獄以揺人心何則獄犴之間其情難知鍛鏈周至一系於獄吏及夫奏成獄具則𨿽有寃抑人主亦何從而察之哉然則欲姦雄不得肆其威善良有以安其性莫若省刑而已自三代以還有天下者數十姓惟宋受命逮今一百二十有六年中原無事不見兵革稽其徳政所以特異前世者直以誅戮之刑內不施於骨肉外不及於士大夫至於下民之罪一決於廷尉之平而上自天子下至於有司不復措意輕重於其間故能以好生之徳感召和气而致無窮之福祖宗所以消惡運遏亂原者嗚呼遠哉𨿽甚盛徳無以加矣

去奢

昔夏禹克勤於邦克儉於家而爲三王祖漢文帝卽位宮室苑囿車騎服禦無所增益而天下斷獄四百幾至刑措然則節儉者固帝王之髙致也況以天下之尊富有天下凡有四方百物所以奉飬於上者蓋亦僃矣然而饗國之日寖久耳目之所禦者習以爲常入無法家拂士出無敵國外患則不期於侈而侈心自生佞防之臣又從而導之於是窮奢極侈無不爲已是以先王制法作奇伎滛巧以蕩上心者殺無赦夫竭天下百姓所以相生相養之具而以供人主無窮之欲致人主於喪徳損壽之地而以邀巳一時之榮𨿽誅戮而不赦固未足以當其罪也昔紂爲象箸而箕子諫夫以天子而用象箸未爲過侈也然箕子以爲象箸不已必金爲之金又不已必玉爲之故箕子之言所以防微而杜漸也至漢公孫相武帝以爲人主病不廣大人臣病不節儉當是時帝方外伐四夷內治宮室爲千門萬戶由是天下戶口減半盜賊蜂起而猶病其不廣大何其不忠之甚哉故人主誠能不以箕子之言爲太過而察見公孫之大佞則夏禹漢文之徳不難及已

無逸

昔周公作無逸之篇以戒成王其略曰昔商王中宗治民祗懼享國七十有五年其在髙宗不敢荒寜享國五十有九年厥後立王生則逸不聞小人之勞惟耽樂之從自時厥後亦罔克壽或十年或七八年或五六年或四三年嗚呼非愛君憂國之深其言何以至此又曰繼自今嗣王無滛於觀於逸於遊於田無若商王受之迷亂酗於酒徳哉小人怨汝詈汝則皇自欽徳亂罰無罪殺無辜怨有同是叢於厥身蓋人君初務縱逸小人必怨而大臣必諫至乎滛刑亂罰以杜言者之口然後流連忘反不聞其過而終至於滅亡故曰無逸之書後王之元也唐明王初卽位宋璟爲相手冩無逸圖設於帝座明皇勤於政事遂致開元之治而後宋璟死所獻圖亦獘而徹去明皇遂怠於政親見天寶之亂由是觀之靡不有初鮮克有終人君誠能愼終如始不敢逸豫則徳有堯舜之名體有喬松之壽豈不美哉

右臣聞孟子曰我非堯舜之道不敢以陳於王前今朝廷始初淸明臣𨿽術學淺陋惟是前代聖帝明王所以致治之迹可以爲法與夫暴君暗主所以召亂之道可以爲戒者乃敢告於左右古人有言曰舜何人也予何人也夙夜以思去其不如舜者就其如舜者是亦舜而已矣惟陛下加意無忽則社稷幸甚天下幸甚

論韓維不當責降

呂公著

臣伏思陛下自臨政以來慈仁寛大判別忠邪於輔弼之臣最加優禮故得上下安樂人情悅服今來韓維必是進封之間語亦乖謬上觸龍鱗然維昨與範百祿爭論刑名等事若以爲性彊好勝則有之亦未見姦邪事迹若以奏劾臣寮當有章疏則自來大臣造膝密論亦未嘗須有章疏比來批語所罪恐未足以宣示四方兼維素有人望久以直言廢棄陛下始初淸明方防收用忽然峻責罪狀未明慮必有讐嫌之人飛語中傷以惑聖聴況五六十年來執政大臣不曾有此降黜恐中外聞之無不驚駭自此人情不敢自安臣又竊思陛下陛下春秋方富正賴太皇太后陛下訓以仁厚以道調平喜怒以復仁祖之政若大臣倉卒被罪則小臣何以自保臣受陛下恩與常人不同意欲致君於堯舜措國於不傾以報陛下故今來𨿽當雷霆之怒不敢愛身以防陛下於有過之地伏望少回聖慮其批降指揮見只在臣處收掌聴聖防

請議恕私罪

韓維

臣數見良吏善人以小過畱滯而背公便已之徒不廢遷擢竊尋其端蓋朝廷之制私罪𨿽得輕法常爲仕進之累公坐𨿽大一時被責則卽升進矣伏以國家賦防命官本爲治人而無狀之吏廢職以遂苟且之意壊法以行姑息之政計其用意豈復在公夫緣私致罪惡或止身廢職壊法其害及國二者相校孰爲輕重伏望聖慈特詔有司議私罪之可恕者稍蠲畱礙以通滯材公坐有害者重加困抑以儆慢吏

論勑不由銀臺司

韓維

臣近以黜呂誨等勑不可門下封駮司嘗面具論奏及兩上章乞正官法並未防聖慈施行臣伏以紀綱法度聖王所以維禦邦國使不危而安者也其所措意皆關諸盛衰固不爲一日設也譬之猶舟之有維楫馬之有衘轡今有人於此將假二物以出萬里之塗而自毀其維楫絕其銜轡則人人知其有奔僨沈溺之憂矣臣近對崇政殿亦嘗以此理上陳陛下初不省察又以失職求賜罷黜而聖慈再三惇諭不令投進文字臣僶俛而退猶望陛下寤前之失特詔有司修明舊法而防將來之患而章上輙不出使臣不得少申職業坐守空名以防貪祿曠官之謗進退實亦難處伏望聖慈以臣狀並前兩奏降付中書門下商量施行臣不敢枉道以阿人主之意愛身以壊祖宗之法惟陛下裁處

請不泛於諸家爲潁王擇妃

韓維

臣累日以來傳聞禁中泛至諸臣之家爲潁王擇妃審如此者臣竊以爲非便臣聞夫婦者居室之大倫將以正家則承宗事以繼萬世之嗣故禮之用惟婚姻爲兢兢兢兢者愼之至也坊記曰諸侯不下漁色故君子遠色以爲民紀此言諸侯不得自於其國网取容色若捕魚然所以推遠女徳爲民之紀法也伏以皇子頴王孝友聰明動履法度方向經學以觀成徳今卜族授室其系尢重臣愚以爲宜歷選勲望之家愼擇淑哲之媛考古納采問名之義以禮之不宜苟取華已而已近世簡棄禮教不以爲務婚娶之法自朝廷以及民庻蕩然無制故風俗流靡犯禮者眾賢士大夫未嘗不發憤嘆息切幸國家有以振之今陛下始初淸明爲元子求婦而事出苟簡殆非所以矯世厲俗反之雅正且無以示頴王使知室家之道在徳而不在色也傳稱尢物足以移人詩詠淑女幾以配上此誠智士仁人見微知終遠覽禍福之原爲後世戒也陛下不可不加聖意焉臣獲侍宸陛且官王府苟益萬一不敢不言干冒天威臣無任惶懼激切之至

論初禦殿三事

韓維

臣竊聞陛下以來日禦便坐聴政臣愚慮所及輙有三事以爲愼始正本之助幸陛下省察一者陛下新罹大憂方當以思親摧慕爲意從權聽政蓋是不得已者爲大事急務特賜裁決其餘且可闊略故事始見羣臣及降坐入宮皆舉音號慟此髙宗亮陰不言之意也二者執政皆兩朝顧命大臣人君所當與圖天下之務者也陛下卽位之初尢宜推誠加禮每事咨訪以盡其心其至於博謀羣臣究極理道𨿽是美徳止可密禆聖慮及至決議論發號令必須經由二府施行乃合政體周公戒伯禽曰不使大臣怨乎不以蓋謂此也三者百執事各有職分惟當責任使人盡其能若王者代有司行事最爲失體孔子曰先有司是也三體旣正矣若夫恭已倡率隨事裁處則一系聖斷也天下大事不可猝爲人君施設自有先後惟陛下加意愼重以副四海觀望臣不勝苦切涕泗之至取進止

請舉遺逸

鄭獬

臣伏見日者嘗詔諸郡惇遣遺逸之士致之闕下者蓋二十餘人覆試祕閣皆命以官於時猥有謬舉者士論嘩咈於是不復再舉今間年取進士擢第者二百人其所失者爲不少矣而士大夫不以爲怪一爲惇遣而疵謗百出蓋進士習熟之久而惇遣起於一日此論者未足以爲輕重而亦有媢疾者間之也臣欲乞復置此科而稍爲增損蓋孔子爲政必先正名漢之聘士不應召者則令惇遣就道豈有朝入科埸暮爲惇遣者哉宜正其名謂之舉遺逸間嵗隨科塲發解後有不豫薦者開封國學及諸路舉一人又至禮部奏名後有不豫薦者許主文共舉五人並至禦試時試策三兩道中第者別爲一榜命官入仕卽與正進士同如以爲歳增中第者差多卽卻乞於進士數內減不合格者二十人以均之庻幾郡縣豪俊不至遺於艸萊矣

請置經略副使判官參謀

呂大防

臣竊觀自古設官之意必先置貳立副不以名位爲限者所以紓艱危而適順用聚聰明而濟不及也總兵命將尢重其選以漢唐事言之大將軍有長史司馬從事節度使有副使判官參謀其自小官而登寄任立功效者不可勝數本朝祖宗以來實用此法故名臣不絕而夷狄畏服竊見今緣邊經略使獨任一人而無僚佐謀議之助𨿽有副總管鈐轄之屬皆奉節制僃行陣非有折衝決勝之略預於其間朝廷每除一帥幸而得能者則一路兵民實受其賜不幸而得不才者與焉則是以三軍之眾一聽庸人之所爲豈不可懼哉其蓋由朝廷不素養其材而取人之路又常太狹方今戎人旅拒邊患漸生若不早爲準僃閱試其能誠慮臨事用不暇精選因而敗事所系不細以臣愚見經略使各置副使或判官一人朝廷選差素有才略職司以上人充參謀一人委經略使奉辟知邊事有謀略知縣以上充如此則可用之士不以位下而見遺中材之帥又以人謀而獲濟兼得以博觀以試之效以僃緩急之用講緝邊要莫先於此

論章惇

範純仁

臣近見執政議論以章惇父將九十因明堂恩霈之後欲請除一鄕郡使便其親臣但見其可禆仁化不慮其他遂共以爲當然繼而聞三省奏下陛下卽賜兪允臣以陛下天地之仁念其埀年之親不錄往咎臣實喜不自勝遂於簾前仰贊聖徳以爲自古臣子無如今日遭逢繼聞諫官有言陛下遂寢前命亦是聖心從諫之美前日更防宣諭此事三省有失思慮戒其今後不得如此臣愚恐有言者以謂朝廷所怒之人不當遽有開陳又謂執政都徇人情必有主張之者致煩陛下戒勑宣諭丁寜微臣固佩服聖訓然有未盡之懇亦當竭罄敷陳方陛下急於求治之時是臣子知無不爲之際豈宜顧慮形迹畜縮周防兼今所用大臣多是老於患難陛下奬之使進尙恐心志不鋭思慮太周若更戒使遠嫌則恐顧避保身自防不暇在陛下愛惜諸臣則爲恩徳之厚若使輔翊聖政卻慮事無所禆益人臣以匪躬自信爲難依阿固寵爲易若今容其所易沮其所難則其間希意顧望之人翻爲得計甚非朝廷之福臣昔見仁宗皇帝推委執政一無所疑凡所差除多便從允而使臺諫察其不當隨事論奏小則旋行攺正大則罷免隨之使君臣之恩意長存朝廷之紀綱自正是以四十餘年不勞而治況陛下方稽仁皇之治聖度如天從諫不倦任賢不疑錄人之功忘人之過皆是自古人君所難若更垂拱責成逸於委任臺諫紏其誤謬侍從罄其論思羣臣一徳一心陛下無爲無事自然不須防慮百職具修坐致太平垂休萬世天下幸甚

論黃河

範純仁

臣昨日伏覩內降指揮黃河未復故道終爲何北之患王孝先等所議已嘗興役不可中罷宜接續功料向去決要回復故道者臣聞聖人有三寶曰慈曰儉曰不敢爲天下先言此三道人君當保而持之不失者也又曰惟天爲大惟堯則之蓋天不言而四時成所以堯舜垂衣拱手而天下大治者由此道也且君心欲如盤水常使平正而無所趣向則免偏側傾覆之患蓋天下大勢惟人君所向羣下競趍如山之摧小失其道則非一言之力可回故居上者不可不愼也臣今竊詳所降指揮謂決要回復故道以聖意已有所向而爲天下先矣臣聞先朝因人建議以謂夏國防弱若不早取必爲北虜所兼偶先帝不出建議者之名但以禦批令邊臣相度而希防生事之徒以爲萬全必勝尅日可得遂興靈武之師後貽永樂之患致先帝獨當其憂羣臣無一人受其責者至今疲耗未復此陛下所親見不可不爲深鑑也臣乞面諭執政前日降出文子卿等已是但一面商議卻使進入若別有所見亦須各自開陳如此則免希合之臣妄測聖意輕舉大役上誤朝廷所有黃河利害乞付之羣臣有司子細商議以求必當如此則聖心不勞而堯舜之治可致矣

請寛蔡確貶責

範純仁

臣伏見蔡確之罪天地不容而陛下不速嚴誅許其開析復令執政徐議其罪足見聖人存心正合周書無逸皇自敬徳不復含恕之意但陛下特以社稷爲念故發於睿斷行之不疑臣之愚心𨿽知蔡確死有餘罪復憂聖政或有所虧蓋陛下臨禦以來政化淸明如靑天白日無輕氛薄翳道徳純僃如精金美玉無纎瑕小疵今以一姦臣之故煩朝廷行稀闊之刑天下久安人所防見必生疑懼復恐貽之將來垂之史策薄有擬議則於聖徳聖功深爲可惜在臣負恩竊位罪不容誅蓋如父母之有逆子雷霆鬼神所不能貸至若父母親置於死之地則卻恐傷恩臣之區區實在於此陛下保完社稷之心天地神明之所照鑑而防臣愛惜陛下聖政之心亦應陛下可察不避一身之萬死而展補報之愚忠惟願睿慈曲加詳慮所有再行重責伏乞付與帥臣已下商量所貴責歸臣佐不累聖明無任愛君激切之至

請放呂大防等逐便

範純仁

臣遭逢𨿽久報答無聞衰病寖加叨逾爲懼前年陛辭之日親承徳音許其凡有奏陳但入文字臣感噎受命緘黙至今曾微片言上禆聖化愚惓惓終覬一伸竊見呂大防等竄謫江湖已更年祀未防恩防久困拘囚其人等或年齒衰殘或素縈疾病不諳水土气血向衰骨肉分離舉目無告將恐殯死朝露客死異鄕不惟上軫聖懷亦恐有傷和气仰惟陛下聖心仁厚天縱慈明法大舜之用中建皇極而在宥每頒赦令不間罪辜至於斬絞重囚髠黥徒咸蒙原宥亦許放移豈有股肱近臣簮履舊物肯忘軫惻常俾流離但慮一二執政之臣責其往事嫉之太甚以謂今日之愆皆其自取啟廸之際不爲詳陳殊不思呂大防等得罪之由只因持心失恕好惡任情以異已之人爲怨讐以疑似之言爲謗訕違老氏好還之誡忽孟軻反爾之言誤國害公覆車可鑑豈可尙遵前轍靡卹效尢在漢有黨錮之寃在唐有牛李之禍後皆淪胥善類貽患朝廷數十年間未能消弭比來若非宸獨斷聖慮詳思灼見本根絕其萌漸盡屏猜嫌之迹特垂曠蕩之恩因大禮赦文放令逐便使得自新攺過免爲羇旅之熒魂籠鳥鼎魚咸獲相忘於至道神功聖徳萬世歌謡臣無任防懇激切之至取進止

宋文鑑卷五十二

欽定四庫全書

宋文鑑卷五十三

宋呂祖謙編

奏疏

上皇帝書

字文之邵

陛下初卽大位念萬世無疆之業詔求闕失開辟言路可謂誼主矣易家人之初九曰閒有家悔亡九處家人之初當端其本以保終吉民之所以望而則效者常在於人君繼綂之始此安危之機不可不愼也昔成湯旣沒伊尹奉太甲以見厥祖戒之曰今王嗣厥徳罔不在初陛下新服厥命惟以祖宗爲念以天人爲畏則小大之事不懈矣宋之有宋百有餘年陛下一日南面而享之固宜迹其所得之艱難夙夜栗栗以勤負荷承思太祖之武太宗之文眞宗之畏天克已仁宗之寛大慈仁英宗之厲精庶政立則見五聖於前行則見於側坐則見於堂食則見於杯杅之間詩曰天難諶斯言天不可不畏也書曰民可近不可下言民不可不畏也去歳以來千里不雨近者畿甸遠者河北京東蝗螟蔽野谷價踴貴重以山陵之役京西民力尢爲雕敝臣竊恐葦蒲之盜或貽宵旰之憂爲今之計不過多鬻爵以濁入仕之流廣度僧以奪可耕之民終非計也願今被災之郡許富者舉息於下戶官給以質驗待丰歳償其所貸逋者官爲治之其息不過一倍此有餘貲者樂爲而濵死之眾可救溝壑之命陛下又責躬引咎寛獄訟出宮女斥裒斂之吏蠲苛虐之政罷無名之費省勦民之役凢所以蠹政而召乖怨之气者舉更革之如此則大異可塞王化可興也京師者諸夏之本也今薦紳之士不勵名節而以勢利離合器皿衣服窮於侈麗車馬宮室過於軌制姦聲亂色盈溢耳目衢巷之中父子兄弟不敢肩隨孰謂王者之都而風俗一至於此哉願陛下思所以澄源之法以禮節亷恥磨切臣下崇奬惇厚而都下亦少爲之厲禁滌去佻薄之滛瀆敗教之具一加遏絕凢侍從輔弼宜愼簡修潔方嚴之臣俾宅其任以允淸議古之求賢者數路以取之寵以好爵厚其禮命惟恐其去也而猶有三聘而不顧者有閉門而不納者有逾垣而避之者臣諫於其君而三不聽則去之其至於郊也君必使人要之年七十而致其事君不聽則必以幾杖錫之猶有不稅冕而行者有辭三公而爲人灌園者今日仕進之門國家直患不能塞之爾科防日增格令日繁來者日甚拒之日峻猶有假名氏以竊官號匿苫塊之哀以干寵祿少者增齒以希蚤仕老者匿年以幸晚祿譬之隄防之壞塞其一穴一穴又決蕩然莫之能止也今限年致仕著於令矣又患其去之不速令於門闕以示百僚而猶不知止者其可痛也陛下盍稍補其隆於待士之意示之以至亷之實使衣冠者人人自重庶幾風教之美少近於古去歳諒祚猖獗七八萬眾突至大順廟堂無奇守邊無良將臣竊爲朝廷憂之慶曆間緣邊之民不解帯者七年國用大窘三將淪沒而功不成者陛下知其然乎其患在於敵兵常合而我兵常分也六路兵亡慮二十萬而二十三州二百餘寨分屯保戍則是我兵𨿽多而散在處處也賊之來也大則六監軍衙頭一時俱髮小則隨處防掠邊城一面受敵則所與角戰者無幾而城寨之兵又各有所守不可防集眾寡不敵則乞師告急救兵才至賊又已去今賊常以兵合擊我防兵而我常以不敵之眾當其鋒此慶曆之失也今不攺前轍則後車又將覆也觀今之勢其能深入賀蘭収復十四州以爲我有也乎臣知其不能也其能如先朝之舉五路進軍直搗其巢穴乎臣又知其不能也計今之利莫若詔諸道分勒所部將伍符尺籍而規畫之若干以爲守若干以爲戰若干以爲救兵救兵必使與戰兵相近而駐於喉吭之地則可以應猝而不失機防也唃氏嘗爲元昊所殘南徙歷精亦宜厚其種族共爲聲援以蠻夷攻蠻夷計之上也吐谷渾者今之文扶羗是也其俗隨水艸遷徙食肉衣皮毛無堅甲利刃臨陣擊刺之技不及於他夷仰給我之泉茗繒帛我與之通者亦特以其馬也今陰平之民歳苦重役者勾馬戶也凢羗馬之來則使之資給費公私之財甚多而所入之馬不足以備國乘不足以戰也邊吏飬羗非不厚也而去歳反有安昌之變塞上之民切齒且安昌之羗與南路磨蓬羅多畱罨林諸寨之羗一也今閉安昌之路禁其出入而諸寨之馬貿易如故是何異一室而多門者杜其前而辟其後乎臣之縣所管萬戶而居民蕭然者其實在於羗也至和講解之後約不敢犯邊而去歳火我三寨驅殺士卒國家以奉西北虜者勢不得已也今又驕寵小羗而足其無厭之求乎臣愚以爲不若杜塞眾路使不得入而絕市無用之馬益以一旅之兵列置諸堡則邊民小安矣爲政所重莫急於農且耕則得食不耕則不得食系其身之損益也長民者何與焉夫各治其田以厚其生者百姓之私節授民事往而立官以勸課之者人君之公也詩曰曾孫來止以其婦子饁彼南畝田畯至喜此天子之勸農也又曰嗟嗟保介維莫之春亦又何求如何新畬此諸侯之勸農也今監司郡守皆以勸農爲目然而未嘗省民臣願立考課之法以農政爲殿最言之似迂而富國之良術也郡縣之政類多因循而不甚治者臣知其由也上下牽制不得盡其才故也千里之郡不能興利除害受制於郡守也百里之邑不能興利除害受制於郡守也郡縣之吏寜違天子之詔條而不敢違按察之命蓋違天子之詔條未必獲咎而違按察之命其禍可立而待也今一伍之長一卒之正以法治其所部上不問其所爲也今爲民守令而其勢顧不若卒伍之長郡縣之民習知其勢之弱而不畏服其教令此獄訟所以益多也臣願精選監司必以淸望假守令之權責其實效庶循良之吏有聞焉凢臣之所陳明詔之所求也然臣尙有至忠不敢嘿嘿又爲陛下極言之臣聞疾未兆而先治者善醫也夫居憂而約居樂而泰人情之常也今陛下處則諒闇服則端衰行則苴杖無紛蕐之事交防於前誠能以此時遠念將來之失愼防杜漸克已復禮使其志一定則他日𨿽有可欲之物亦無以勝其習成之性也伯益之戒舜曰罔遊於逸罔淫於樂傅說之戒髙宗曰無以逸豫惟以治民夫舜起於耕稼陶漁髙宗遁於荒野極知小人之勞而二臣猶或以此戒之況陛下生長富貴臨禦方始則安可不豫爲之防哉願陛下聽政之間則命通經之士講明古訓究觀敗亡之主以自創艾盡孝兩宮咨謀故老則恐懼修省習而成性矣臣誠私憂過計三載變除之後永厚陵土漸幹而陛下憂悼之心又已衰殺龍衮冕憑玉几目有靡曼之色耳有要妙之聲凢所以娯意者畢奏於前自非信道之深孰得而禦哉老子曰塞其兌閉其門終身不勤正在於今日也

論責任守忠乞一切不問餘人

傅堯兪

臣伏見內侍任守忠以罪降黜中外聞者罔不快抃罰一勸百固可以破姦猾之膽臣職司風憲失於彈劾聖度回怒幸赦而不誅猶敢有言者冀陛下重加矜察臣謂大姦之去其遺過余惡方日有上聞小人無知或伺隙修怨枝詞蔓說往往浸及善良疑似之間不可不察陛下若更加推究讒間且將復起況守忠據權之久附離者多深慮左右之人有所疑思望陛下沛發徳音自此一切不問則天徳加厚而人心易安惟皇太后之慈仁布聞四海舉神器大寶傳付陛下而陛下挾堯舜之資以天下飬將用誠孝以鼔舞萬物柰何使解構之語得行其間今罪人投竄皇太后必渙然疑釋陛下緣此當益加禮意務盡其懽心則天人交欣其爲陛下之福陛下卽位勵精勤儉日月未久遽以金珠事聞臣切爲陛下惜之過而能攺可無深慮臣言甚忠懇惟陛下畱神省覽

論蔡確旣貶請寛心和气

傅堯兪

臣近覩蔡確狂悖陛下神斷不疑下合人情上明邦憲𨿽一以公議裁之固未嘗臨之以怒然豈陛下之所樂者哉況聽斷之際亦須少勞睿思愚臣亡度切恐陛下海嶽之量不能無少忤而未能忘懷也中外側聆日增驚惕臣聞之於易曰天下殊塗而同歸一致而百慮天下何思何慮夫事至以無心應之旣往若未嘗經意此聖人所以飬至誠而禦遐福者也願陛下寛聖心省浮念遊精太淸以固眞粹陛下之气和則上下之气和上下之气和則天地之和應矣唐栁公綽奏太醫箴以諷憲宗曰气行無間隙不在大憲宗謂曰卿愛朕深者臣無公綽之才而有其誠臣以爲今天下事莫重於此故惓惓而不能自已惟陛下母易臣言畱神省察取進止

論君道

程顥

臣伏謂君道之大在乎稽古正學明善惡之歸辧忠邪之分曉然趨道之正故在乎君志先定君志定而天下之治成矣所謂定志者一心誠意擇善而固執之也夫義理不先盡則多聽而易惑志意不先定則守善而或移惟在以聖人之訓爲必當從先王之治爲必可法不爲後世駮雜之政所牽制【一作滯】不爲流俗因循之論所遷惑自知極於明信道極於篤任賢勿貳去邪勿疑必期致世如三代之隆而後已也然天下之事患常生於忽防而志亦戒乎漸習是故古之人君𨿽出入從容閒燕必有誦訓箴諫之臣左右前後無非正人所以成其徳業伏願陛下禮命老成賢儒不必勞以職事俾日親便座講論道義以輔養聖徳又行天下賢俊使得陪侍法從朝夕廷見開陳善道講磨治體以廣聞聽如是則聖智益明王猷允塞矣今四海靡靡日入偸薄末俗嘵嘵無復亷恥蓋亦朝廷尊徳樂道【一作義】之風未率而篤誠忠厚之教尙郁也惟陛下稽聖人之訓法先王之治一【一作正】心誠意體乾剛健而力行之則天下幸甚

論王覇

程顥

臣伏謂得天理之正極人倫之至者堯舜之道也用其私心依仁義之偏者覇者之事也王道如砥本乎人情出乎禮義若履大路而行無復回曲覇者﨑嶇反側於由逕之中而卒不可與入堯舜之道故誠心而王則王矣假之而覇則覇矣二者其道不同在審其初而已易所謂差若毫釐繆以千里者其初不可不審也故治天下者必先立其志正志先立則邪說不能移異端不能惑故力進於道而莫之禦也苟以覇者之心而求王道之成是衒石以爲玉也故仲尼之徒無道桓文之事而曾西恥比管仲者義所不由也況下於覇者哉陛下躬堯舜之資處堯舜之位必以堯舜之心自任然後爲能充其道漢唐之君有可稱者論其人則非先王之學考其時則皆駮雜之政乃以一曲之見幸致小康其創法垂綂非可繼於後世者皆不足爲也然欲行仁政而不素講其具使其道大明而後行則或出或入終莫有所至也夫事有大小有先後察其小忽其大先其所後後其所先皆不可以適治且志不可慢時不可失惟陛下稽先聖之言察人事之理知堯舜之道備於已反身而誠之推之以及四海擇同心一徳之臣與之共成天下之務書所謂尹躬曁湯咸有一徳又曰一哉王心言致一而後可以爲也古者三公不必備惟其人誠以謂不得其人而居之則不若闕之之愈也蓋小人之事君子所不能同豈聖賢之事而庸人可參之哉欲爲聖賢之事而使庸人參之則其命亂矣旣任君子之謀而又入小人之議則聰明不專而志意惑矣今將救千古深錮之爲生民長久之計非夫極聽覽之明盡正邪之辧致一而不二其能勝之乎或謂人君舉動不可不愼易於更張則爲害大矣臣獨以爲不然所謂更張者顧理所當耳其動皆稽古質義而行則爲愼莫大焉豈若因循苟簡卒致敗亂者哉自古以來何嘗有師聖人之言法先王之治將大有爲而返成禍患者乎願陛下奮天錫之勇智體乾剛而獨斷霈然不疑則萬世幸甚

論十事

程顥

臣竊謂聖人創法皆本諸人情極乎物理𨿽二帝三王不無隨時因革踵【一作稱】事增損之制然至乎爲治之大原牧民之要道則前聖後聖豈不同條而共貫哉蓋無古今無治亂如生民之理有窮則聖王之法可攺後世能盡其道則大治或用其偏則小康此歷代彰灼著明之效也苟或徒知泥古而不能施之於今姑欲徇名而遂廢其實此則陋儒之見何足以論治道哉然儻謂今人之情皆已異於古先王之迹不可復於今趣便目前不務髙遠則亦恐非大有爲之論而未足以濟當今之極也謂如衣服飲食宮室器用之類苟便於今而有法度者豈亦遽當攺革哉惟其天理之不可昜人所賴以生非有古今之異聖人之所必爲者固可防舉然而行之有先後用之有緩速若夫裁成運動周旋曲當則在朝廷講求設施如何耳古者自天子達於庶人必須師友以成就其徳業故舜禹文武之聖亦皆有所從學今師傅之職不修友臣之義未著所以尊徳樂善之風未成於天下此非有古今之異者也王者必奉天建官故天地四時之職歷二帝三王未之或攺所以百度修而萬化理也至唐猶僅存其略當其治時尙得綱紀小正今官秩淆亂職業廢弛太平之治所以未至此亦非有古今之異也天生蒸民立之君使司牧之必制其常產使之厚生則經界不可不正井地不可不均此爲治之大本也唐尙能有口分授田之制今則蕩然無法富者跨州縣而莫之止貧者流離餓殍而莫之卹幸民𨿽多而衣食不足者蓋無紀極生齒日益繁而不爲之制則衣食日蹙轉死日多此乃治亂之機也豈可不漸圖其制之之道哉此亦非有古今之異者也古者政教始乎鄕裏立法於比閭族黨州縣鄼遂以相聯屬綂治故民相安而親睦刑法鮮犯亷恥易格此亦人情之所自然行之則效亦非有古今之異者也庠序之教先王所以明人倫化成天下今師學廢而道徳不一鄕射亡而禮義不興貢士不本於鄕裏而行實不修秀民不養於學校而人材多廢此較然之事亦非有古今之異者也古者府史胥徒受祿公生而兵農未始判也今驕兵耗匱國力亦已極矣臣謂禁衛之外不漸歸於農則將貽深慮府史胥徒之役毒徧天下不更其制則未免大患此亦至明之理非有古今之異者也古者民必有九年之食無三年之食者以爲國非其國臣觀天下耕之者少食之者眾地力不盡人功不勤𨿽富室彊宗鮮有餘積況其貧弱者乎或一州一縣有年歳之凶卽盜賊縱橫饑羸滿路如不幸有方二三千里之災或連年之歉則未知朝廷以何道處之則其患不可勝言矣豈可曰昔何久不至是因以幸爲可恃也哉固宜漸從古制均田務農公私交爲儲粟之法以爲之備此乃亦無今古之異者也古者四民各有常職而農者十居八九故衣食易給而民無所困苦今京師浮民數逾百萬遊手不足貲度觀其窮蹙辛苦孤貧疾病變詐巧僞以自求生而常不足以生日益歳滋久將若何事已窮極非聖人能變而通之則無以免患豈可謂無可柰何而已哉此在酌古變今均多卹寡漸爲之業以救之耳此亦非有古今之異者也聖人奉天理物之道在乎六府六府之任治於五官山虞澤衡各有常禁故萬物阜丰而財用不乏今五官不修六府不治用之無節取之不時豈惟物失其性材木所資天下皆以童赭斧斤焚蕩尙且侵尋不禁而川澤漁獵之繁暴殄天物亦已耗竭則將若之何此乃窮之極矣惟修虞衡之職使將養之則有變通長久之勢此亦非有古今之異者也古者冠昬防祭車服器用等差分別莫敢逾僣故財用易給而民有常心今禮制未修奢靡相尙卿大夫之家莫能中禮而商販之類或逾王公禮制不足以檢飭人情名數不足以旌別貴賤旣無定分則姦詐攘奪人人求厭其欲而後已豈有止息者哉此爭亂之道也則先王之法豈得不講而損益之哉此亦非有古今之異者也此十者特其端緒耳臣特論其大端以爲三代之法有必可施行之驗如其綱條度數施爲注措之道則審行之必也稽之經訓而合施之人情而宜此曉然之定理豈徒若迂疎無用之說哉惟聖明裁擇

論新法

程顥

臣聞天下之理本諸簡易而行之以順道則事無不成故曰智者若禹之行水行其所無事也捨而之於險阻則不足以言智矣蓋自古興治𨿽有專任獨決能就事功者未聞輔弼大臣人各有心暌戾不一致國政異出名分不正中外人情交謂不可而能有爲者也況於措置失宜沮廢公議一二小臣實與大計用賤陵貴以邪妨正者乎凢此皆天下之理不宜有成而智者之所不行也設令由此僥幸事小有成而興利之臣日進尙徳之風寖衰尢非朝廷之福矧復天時未順地震連年四方人心日益揺動此皆陛下所當仰測天意俯察人事者也臣奉職不肖議論無補望允前奏早賜降責

宋文鑑卷五十三

欽定四庫全書

宋文鑑卷五十四

宋呂祖謙編

奏疏

上皇帝書

蘇軾

臣近者不度愚賤輙上封章言買燈事自知瀆犯天威罪在不赦席槁私室以待斧鉞之誅而側聽逾旬威命不至問之府司則買燈之事尋已停罷乃知陛下不惟赦之又能聽之驚喜過望以至感泣何者攺過不吝從善如流此堯舜禹湯之所勉彊而力行秦漢以來之所絕無而僅有顧此買燈毫髮之失豈能上累日月之明而陛下翻然攺命曾不移刻則所謂智出天下而聽於至愚威加四海而屈於匹夫臣今知陛下可與爲堯舜可與爲湯武可與富民而措刑可與彊兵而伏戎虜矣有君如此其忍負之惟當披露腹心捐棄肝腦盡力所至不知其他乃者臣亦知天下之事有大於買燈者矣而獨區區以此爲先者蓋未信而諫聖人不與交淺言深君子所戒是以試論其小者而其大者固將有待而後言今陛下果赦而不誅則是旣已許之矣許而不言臣則有罪是以願終言之臣之所欲言者三願陛下結人心厚風俗存紀綱而已人莫不有所恃人臣恃陛下之命故能役使小民小民恃陛下之法故能勝服彊暴至於人主所恃者誰歟書曰予臨兆民懍乎若朽索之馭六馬言天下莫危於人主也聚則爲君臣散則爲仇讐聚散之間不容毫釐故天下歸往謂之主人各有心謂之獨夫由此觀之人主之所恃者人心而已人心之於人主也如木之有根如燈之有膏如魚之有水如農夫之有田如商賈之有財木無根則槁燈無膏則滅魚無水則死農夫無田則饑商賈無財則貧人主失人心則亡此必然之理不可逭之災也其爲可畏從古以然苟非樂禍好狂輕易防志孰敢肆其胸臆輕犯人心乎昔子產焚載書以弭眾言賂伯石以安巨室以爲眾怒難犯專欲難成而孔子亦曰信而後勞其民未信則以爲厲已也惟商鞅變法不顧人言𨿽能驟致富彊亦以召怨天下使其民知利而不知義見刑而不見徳𨿽得天下旋踵而亡至於其身亦卒不免負罪出走而諸侯不納車裂以殉而秦人莫哀君臣之間豈願如此宋襄公𨿽行仁義失眾而亡田常𨿽不義得眾而彊是以君子未論行事之是非先觀眾心之向背謝安之用諸桓未必是而眾之所樂則國以乂安庾亮之召蘇峻未必非而勢有不可則反爲危辱自古及今未有和易同眾而不安剛果自用而不危者也陛下亦知人心之不悅矣中外之人無賢不肖皆言祖宗以來治財用者不過三司使副判官經今百年未嘗闕事今者無故又創一司號曰制置三司條例使六七少年日夜講求於內使者四十餘輩分行營幹於外造端宏大民實驚疑創法新奇吏皆惶惑賢者則求其說而不可得未免於憂小人則以其意度朝廷遂以爲謗謂陛下以萬乘之主而言利謂執政以天子之宰而治財商賈不行物價騰踴近自淮甸遠及川蜀喧傳萬口論說百端或言京師正店議置監官防路深山當行酒禁拘収僧尼常住減尅兵吏廩祿如此等類不可勝言而甚者至以爲欲復肉刑斯言一出民且狼顧陛下與二三大臣亦聞其語矣然而莫之顧者徒曰我無其事又無其意何卹於人言夫人言𨿽未必皆然而疑似則有以致謗人必貪財也而後人疑其盜人必好色也而後人疑其滛何者未置此司則無此謗豈去嵗之人皆忠厚而今嵗之士皆虛浮孔子曰工欲善其事必先利其噐又曰必也正名乎今陛下操其噐而諱其事有其名而辭其意𨿽家置一喙以自解市列千金以購人人必不信謗亦不止夫制置三司條例司求利之名也六七少年與使者四十餘輩求利之噐也驅鷹犬而赴林藪語人曰我非獵也不如放鷹犬而獸自馴操网罟而入江海語人曰我非漁也不如捐网罟而人自信故臣以爲消讒慝而召和气復人心而安國本則莫若罷制置三司條例司夫陛下之所以創此司者不過以興利除害也使罷之而利不興害不除則勿罷罷之而天下悅人心安興利除害無所不可則何苦而不罷陛下欲去積而立法必使宰相熟議而後行事若不由中書則是亂世之法聖君賢相夫豈其然必若立法不免申中書熟議不免使宰相此司之設無乃冗長而無名智者所圖貴於無迹漢之文景紀無可書之事唐之房杜傳無可載之功而天下之言治者與文景言賢者與房杜蓋事已立而迹不見功已成而人不知故曰善用兵法者無赫赫之功豈惟用兵事莫不然今所圖者萬分未獲其一也而迹之布於天下已若泥中之鬭獸亦可謂拙謀也陛下誠欲富國擇三司官屬與漕運使副而陛下與二三大臣孜孜講求磨以歳月則積自去而人不知但恐立志不堅中道而廢孟子有言其進銳者其退速若有始有卒自可徐徐十年之後何事不立孔子曰欲速則不達見小利則大事不成使孔子而非聖人則此言亦不可用書曰謀及卿士至於庶人翕然大同乃底元吉若逆多而從少則靜吉而作凶今上自宰相大臣旣已辭免不爲則外之議論斷亦可知宰相人臣也且不欲以此自污而陛下獨安受其名而不辭非臣愚之所識也君臣宵旰幾一年矣而富國之效芒如捕風徒聞內帑出數百萬緍祠部五千餘人耳以此爲術其誰不能且遣使縱橫本非令典漢武遣繡衣直指桓帝遣八使皆以守宰狼籍盜賊公行出於無術行此下防宋文帝元嘉之政比於文景當時責成郡縣未嘗遣使及至孝武以郡縣遲緩始命臺使督之以至蕭齊此不革故景陵王子良上疏極言其事以爲此等朝辭禁門情態卽異暮宿州縣威福便行驅迫郵傳折辱守宰公私煩擾民不聊生唐開元中宇文融奏置勸農判官使裴寛等二十九人並攝禦史分行天下招攜戶口檢責漏田時張說楊埸皇甫璟楊相如皆以爲不便而相繼罷黜𨿽得戶八十餘萬皆州縣希防以主爲客以少爲多及使百官集議都省而公卿以下懼融威勢不敢異辭陛下試取其傳而讀之觀其所行爲是爲否近者均稅寛卹冠蓋相望朝廷亦旋覺其非而天下至今以爲謗曾未數歳是非較然臣恐後之視今猶今之視昔且其所遣尢不適宜事少而員多人輕而權重夫人輕而權重則人多不服或敢侮慢以興爭事少而員多則無以爲功必須生事以塞責陛下𨿽嚴賜約束不許邀功然人臣事君之常情不從其令而從其意今朝廷之意好動而惡靜好同而惡異防趣所在誰敢不從臣恐陛下赤子自此無寜歳矣至於所行之事行路皆知其難何者汴水濁流自生民以來不以種稻秦人之歌曰涇水一石其泥數斗且漑且糞長我禾黍何嘗曰長我粳稻耶今欲陂而淸之萬頃之稻必用千頃之陂一歳一淤三歳而滿矣陛下遽信其說卽使相視地形萬一官吏苟且順從眞謂陛下有意興作上靡帑幣下奪農時隄防一開水失故道𨿽食議者之肉何補於民天下久平民物滋息四方遺利蓋略盡矣今欲鑿空尋訪水利所謂卽鹿無虞豈惟徒勞必大煩擾凢所擘畫利害不問何人小則隨事酬勞大則量才錄用若官私格沮並重行黜降不以赦原若材力不辦興修便許申奏替換賞可謂重罰可謂輕然並終不言諸色人妄有申陳或官私誤興功役當得何罪如此則妄庸輕剽浮浪姦人自此爭言水利矣成功則有賞敗事則無誅官司𨿽知其疏豈可便行抑退所在追集老少相視可否吏卒所過雞犬一空若非灼然難行必須且爲興役何則格沮之罪重而誤興之過輕人多愛身勢必如此且古陂廢堰多爲側近冒耕歳月旣深已同永業苟欲興復必盡追収人心或揺甚非善政又有好訟之黨多怨之人妄言某處可作陂渠規壞所怨田產或指人舊業以爲官陂冒佃之訟必倍今日臣不知朝廷本無一事何苦而行此哉自古役人必用鄕戶猶食之必用五穀衣之必用桑麻川之必用舟楫行地之必用牛馬𨿽其間或有以他物充代然終非天下所可常行今者徒聞江浙之間數郡雇役而欲措之天下是猶見燕晉之棗栗岷蜀之蹲防而欲以廢五穀豈不難哉又欲官賣所在坊場以充衙前雇直𨿽有長役更無酬勞長役所得旣防自此必漸衰防則州郡事體憔悴可知士大夫捐親戚棄墳墓以從宦於四方者宣力之餘亦欲取樂此人之至情也若凋太甚廚傳蕭然則似危邦之陋風恐非太平之盛觀陛下誠慮及此必不肯爲且今法令莫嚴於禦軍軍禦之法莫嚴於逃竄禁軍三犯廂軍五犯犯之大率處死然逃軍常半天下不知雇人爲役與廂軍何異若有逃者何以罪之其勢必輕於逃軍則其逃必甚於今日爲其官長不亦難乎𨿽使鄕戶頗得雇人然至於所雇逃亡鄕戶猶任其責今遂欲於兩稅之外別立一科謂之庸錢以備官雇則雇人之責官所自任矣自唐楊炎廢租庸調以爲兩稅取大歷十四年應於賦斂之數以定兩稅之額則是租調與庸兩稅旣兼之矣今兩稅如故柰何復欲取庸聖人立法必慮後世豈可於常賦之外別出科名哉萬一不幸後世有多欲之君輔之以聚斂之臣庸錢不除差役仍舊使天下怨不推所從來則必有任其咎者矣又欲使坊郭等第之民與鄕戶均役品官形勢之家與齊民並舉其說曰周禮田不耕者出屋粟宅不毛者有裏布而漢世宰相之子不免戍邊此其所以借口也古者官飬民今者民飬官給之以田而不耕勸之以農而不力於是乎有裏布屋粟夫家之徵而民無以爲生去爲商賈事勢當爾何名役之且一歳之戍不過三日三日之雇其直三百今世三大戶之役自公卿以降無得免者其費豈特三百而已矣大抵事若可行不必皆有故事若民所不悅俗所不安縱有經典明文無補於怨若行此二者必怨無疑女戶單丁蓋天民之窮者也古之王者首務卹此而今陛下首欲役之此等苟非戶將絕而未亡則是家有丁而尙防若假之數歳則必成丁而就役老死而沒官富有四海忍不加卹孟子曰始作俑者其無後乎春秋書作丘甲用田賦皆重其始爲民患也靑苖放錢自昔有禁今陛下始立新法每歳常行𨿽云不許抑配而數世之後暴君污吏陛下能保之歟異日天下恨之國史記之曰靑苗錢自陛下始豈不惜哉且東南買絹本用見錢陜西糧艸不許折兌朝廷旣有著令職司又每舉行然而買絹未嘗不折鹽糧艸未嘗不折鈔乃知靑苖不許抑配之說亦是空文如治平之初防刺義勇當詔防慰諭明言永不戍邊著在簡書有如盟約於今幾日論議已揺或已代還東軍或欲抵換弓手約束難恃豈不明哉縱使此令決行果不抑配計其間願請人戶必皆孤貧不濟之人家若自有贏餘何至與官交易此等鞭撻已急則繼之以逃亡逃亡之餘則拘之鄰保勢有必至理有固然且夫常平之爲法也可謂至矣所守者約而所及者廣借使萬家之邑止有千斛而谷貴之際千斛在市物價自平一市之價旣平一邦之食自足無操瓢乞丐之無里正催驅之勞今若變爲靑苗家貸一斛則千戶之外孰救其饑且常平官錢常患其少若盡數収糴則無借貸若畱充借貸則所糴幾何乃知常平靑苖其勢不能兩立壞彼成此所防愈多虧官害民𨿽悔何逮臣切計陛下欲考其實則必然問人人知陛下方欲力行必謂此法有利無害以臣愚見恐未可憑何以明之臣頃在陜西見刺義勇提舉諸縣臣嘗親行愁怨之民哭聲振野當時奉使還者皆言民盡樂爲希合取容自古如此不然則山東之盜二世何緣不覺南詔之敗明皇何緣不知今𨿽未至於斯亦望陛下審聽而已昔漢武之世財力匱竭用賈人桑羊之說買賤賣貴謂之均輸於時商賈不行盜賊滋熾幾至於亂孝昭旣立學者爭排其說霍光順民所欲從而予之天下歸心遂以無事不意今者此論復興立法之初其說尙淺徒言徙貴就賤用近易遠然而廣置官屬多出緡錢豪商大賈皆疑而不敢動以爲𨿽不明言販賣然旣已許之變易變易旣行而不與商賈爭利者未之聞也夫商賈之事曲折難行其買也先期而與錢其賣也後期而取直多方相濟委曲相通倍稱之息由此而得今官買是物必先設官置吏簿書廩祿爲費已厚非良不售非賄不行是以官買之價比民必貴及其賣也復如前商賈之利何緣而得朝廷不知慮此乃捐五百萬緡以與之此錢一出恐不可復縱使其間薄有所獲而徵商之額所損必多今有人爲其主牧牛羊者不告其主以一牛而易五羊一牛之失則隱而不言五羊之獲則指爲勞績陛下以爲壞常平而言靑苖之功虧商稅而取均輸之利何以異此陛下天機洞照聖略如神此事至明豈有不曉必謂已行之事不欲中變恐天下以爲執徳不一用人不終是以遲畱歳月庶幾萬一臣切以爲過矣古之英主無出漢髙酈生謀撓楚權欲復六國髙祖曰善趣刻印及聞畱侯之言吐哺而罵曰趣銷印夫稱善未幾繼之以罵刻印銷印有同兒戲何嘗累髙祖之知人適足以明聖人之無我陛下以爲可而行之知其不可而罷之至聖至明無以加此議者必謂民可與樂成難與慮始故勸陛下堅執不顧期於必行此乃戰國貪功之人行險僥幸之說陛下若信而用之則是徇髙論而逆至情持空名而邀實禍未及樂成而怨已起矣臣之所願結人心者此之謂也士之進言者爲不少矣亦嘗有以國家之所以存亡歷數之所以長短告陛下者乎夫國家之所以存亡者在道徳之淺深而不在乎彊與弱歷數之所以長短者在風俗之厚薄而不在乎富與貧道徳誠深風俗誠厚𨿽貧且弱不害於長而存道徳誠淺風俗誠薄𨿽彊且富不救於短而亡人主知此則知所輕重矣是以古之賢君不以弱而忘道徳不以貧而傷風俗而智者觀人之國亦必以此察之齊至彊也周公知其後必有簒弒之臣衛至弱也季子知其後亡吳破楚入郢而陳大夫逄滑知楚之必復晉武旣平吳何曾知其將亂隋文旣平陳房喬知其不久元帝斬郅支朝呼韓功多於武宣矣偸安而王氏之釁生宣帝収燕趙復河隍力彊於憲武矣消兵而龎勛之亂起故臣願陛下務崇道徳而厚風俗不願陛下急於有功而貪富彊使陛下富如隋彊如秦西取靈武北取燕薊謂之有功可也而國之長短則不在此夫國之長短如人之壽夭人之壽夭在元气國之長短在風俗世有尫羸而壽考亦有盛壯而暴亡若元气猶存則尫羸而無害及其已耗則盛壯而愈危是以善飬生者愼起居節飲食導引關節吐故納新不得已而用藥則擇其品之上性之良可以久服而無害者則五藏和平而壽命長不善飬生者薄節愼之功遲吐納之效厭上藥而用下品代眞气而助彊陽根本已空僵僕無日天下之勢與此無殊故臣願陛下愛惜風俗如護元气古之聖人非不知深刻之法可以齊眾勇悍之夫可以集事忠厚近於迂闊老成初若遲鈍然終不肯以彼而易此者顧其所得小而所防大也曹參賢相也曰愼無擾獄市黃霸循吏也曰治道去泰甚或譏謝安以淸談廢事安笑曰秦用法吏二世而亡劉晏爲度支専用果銳少年務在急速集事好利之黨相師成風徳宗初卽位擢崔祐甫爲相祐甫以道徳寛大推廣上意故建中之政其聲翕然天下相望庶幾貞觀及盧杞爲相諷上以刑名整齊天下馴致澆薄以及播遷我仁祖之禦天下也持法至寛用人有敍専務掩覆過失未嘗輕攺舊章然考其成功則曰未至以言乎用兵則十出而九敗以言其府庫則僅足而無餘徒以徳澤在人風俗知義是以升遐之日天下如防老妣社稷長遠終必賴之則仁祖可謂知本矣今議者不察徒見其末年吏多因循事不振舉乃欲矯之以苛察濟之以智能招來新進銳勇之人以圖一切速成之效未享其利澆風已成且天時不齊人誰無過國君含垢至察無徒若陛下多方包容則人材取次可用必欲廣置耳目務求瑕疵則人不自安各圖苟免恐非朝廷之福亦豈陛下所願哉漢文欲用虎圏嗇夫釋之以爲利口傷俗今若以口舌捷給而取士以應對遲鈍而退人以虛誕無實爲人文以矯激不仕爲有徳則先王之澤遂將散防自古用人必須歷試𨿽有卓異之噐必有已試之功一則使其更變而知難事不輕作一則待其功髙而望重人自無辭昔先主以黃忠爲後將軍而諸葛亮憂其不可以爲忠之名望素非關張之倫若班爵遽同則必不悅其後雲長果以爲言以黃忠豪勇之姿以先主君臣之契尙復慮此而況其他世常謂漢文不用賈生以爲深恨臣嘗推究其防竊謂不然賈生固天下之奇才所言亦一時之良防然請爲屬國欲系單於則是處士之大言少年之銳气昔髙祖以三十萬眾困於平城當時將相羣臣豈無賈生之比三表五餌人知其疏而欲以困中行說尢不可信矣兵凶噐也而易言之正如趙括之輕秦李信之易楚若文帝亟用其說則天下殆將不安使賈生嘗歷艱難亦必自悔其說用之晚歳其術必精不幸防亡非意所及不然文帝豈棄才之主絳灌豈蔽賢之士至於晁錯尢號刻薄文帝之世止於太子家令而景帝旣立以爲禦史大夫申屠賢相發憤而死滋更號令天下騷然及至七國發難而錯之術亦窮矣文景優劣於此可見大抵名噐爵祿人所奔趍必使積勞而後遷以明持久而難得則人各安其分不敢躁求今若多開驟進之門使有意外之得公卿侍從跬步可圖其得者旣不肯以僥幸自名則不得者必皆以沈淪爲恨使天下常調舉生妄心恥不若人何所不至欲望風俗之厚豈可得哉選人之攺京官常須十年以上薦更險阻計析毫釐其間一事聱牙常至終身淪棄今乃以一人之薦舉而予之猶恐未稱章服隨至使積勞久次而得者何以厭服哉夫常調之人非守則令員多闕少久已患之不可復開多門以待巧者若巧者侵奪已甚則拙者迫怵無聊利害相形不得不察故近歳朴拙之人愈少而巧佞之士益多惟陛下重之惜之哀之救之如近日三司獻言使天下郡選一人催驅三司文字許之先次指射以酬其勞則數年之後審官吏部又有三百餘人得先占闕常調待次不其愈難此外勾當發運均輸按行農田水利以振監司之體各懷進用之心轉對者望以稱防而驟遷奏課者求爲優等而速化相勝以力相髙以言而名實亂矣惟陛下以簡易爲法以淸淨爲心使姦無所緣而民徳歸厚臣之所願厚風俗者此之謂也古者建國使內外相制輕重相權如周如唐則外重而內輕如秦如魏則外輕而內重內重之必有姦臣指鹿之患外重之必有大國問鼎之憂聖人方盛而慮衰常先立法以救國家租賦總於計省重兵聚於京師以古揆今則似內重恭惟祖宗所以深計預圖而固非小臣所能臆度而周知然觀其委任臺諫之一端則是聖人過防之至計歷觀秦漢以及五代諫爭而死蓋數百人而自建隆以來未嘗罪一言者縱有薄責旋卽超升許以風聞而無官長風采所系不問尊卑言及乘輿則天子攺容事關廊廟則宰相待罪故仁宗之世議者譏宰相但奉行臺諫風防而已聖人深意流俗豈知蓋擢用臺諫固未必皆賢所言亦未必皆是然須飬其鋭气而借之重權者豈徒然哉將以折姦臣之萌而救內重之也夫姦臣之始以臺諫折之而有餘及其旣成以干戈取之而不足今法令嚴宻朝廷淸明所謂姦臣萬無此理然飬貓以去防不可以無防而飬不捕之貓畜狗以防姦不可以無姦而畜不吠之狗陛下得不上念祖宗設此官之意下爲子孫立萬世之防朝廷綱紀孰大於此臣自防小所記及聞長老之談皆謂臺諫所言常隨天下公議公議所與臺諫亦與之公議所擊臺諫亦擊之及至英廟之初始建稱親之議本非人主大過亦無典禮明文徒以眾心未安公議不允當時臺諫以死爭之今者物論沸騰人怨交至公議所在亦可知矣相顧不發中外失望夫彈劾積威之後𨿽庸人亦可以奮揚風采消委之餘𨿽豪傑有所不能振起臣恐自玆以往習慣成風盡爲執政私人以致人主孤立紀綱一廢何事不生孔子曰鄙夫可與事君也歟哉其未得之也患得之旣得之患失之苟患失之無所不至矣臣始讀此書疑其太過以爲鄙夫之患失不過備位而苟容及觀李斯憂蒙恬之奪其權則立二世以亡秦盧杞憂懷光之數其惡則誤徳宗以再亂其心本生於患失而其禍乃至於防邦孔子之言良不爲過是以知爲國者平居必常有忘軀犯顏之士則臨難庶幾有徇義守死之臣苟平居尙不能一言則臨難何以責其死節人臣苟皆如此天下亦曰殆哉君子和而不同小人同而不和和如和羮同如濟水是故孫寶有言周公上聖召公大賢猶不相悅著於經典兩不相損晉之王導可謂元臣每與客言舉坐稱善而王述不悅以爲人非堯舜安得每事盡善導亦斂祍謝之若使言無不同意無不合更唱疊和何者非賢萬一有小人居其間則人主何緣得以知覺臣之所謂願存紀綱者此之謂也臣非敢歷詆新政苟爲異論如近日裁減皇族恩例刋定任子條式修完器械閱習鼓旗皆陛下神之至明乾剛之必斷物議旣允臣敢有詞然至於所獻三言則非臣之私見中外所病其誰不知昔禹戒舜曰無若丹朱傲惟慢遊是好舜豈有是哉周公戒成王曰無若商王受之迷亂酗於酒徳哉成王豈有是哉周昌以漢髙爲桀紂劉毅以晉武爲桓靈當時人君曾莫之罪而書之史冊以爲美談使臣所獻三言皆朝廷未嘗有此則天下之幸臣與有焉若有萬一似之則陛下安可不察然而臣之爲計可謂愚矣以螻蟻之命試雷霆之威積其狂愚豈可屢赦大則身首異處破壞家門小則削籍投荒流離道路𨿽然陛下必不爲此何也臣天賦至愚篤於自信向者與議學校貢舉首違大臣本意已期竄逐敢意自全而陛下獨然其言曲賜召對從容久之至謂臣曰今政令得失安在𨿽朕過失指陳可也臣卽對曰陛下生知之性天縱文武不患不明不患不勤不患不斷但患求治太速進人太銳聽言太廣又俾述其所以然之狀陛下領之曰卿所獻三言朕當熟思之臣之狂愚非獨今日陛下容之久矣豈有容之於始而不赦之於終恃此而言所以不懼臣之所懼者譏刺旣眾怨仇實多必將詆臣以深文中臣以危法使陛下𨿽欲赦臣而不得豈不殆哉死亡不辭但恐天下以臣爲戒無復言者是以思之經月夜以繼日書成復毀至於再三感陛下聽其一言懷不能已卒吐其說惟陛下憐其愚忠而卒赦之不勝俯伏待罪憂恐之至

宋文鑑卷五十四

欽定四庫全書

宋文鑑卷五十五

宋呂祖謙編

奏疏

徐州上皇帝書

蘇軾

臣以庸材備員冊府出守兩郡皆東方要地私竊以爲守法今治文書赴期防不足以報塞萬一輙伏私念東方之要務陛下之所宜知者得其一二艸具以聞而陛下擇焉臣前任密州建言自古河北與中原離合常系社稷存亡而京東之地所以灌輸河北缾竭則罍恥唇亡則齒寒而其民喜爲盜賊爲患最甚因爲陛下畫所以待盜賊之防及移守徐州覽觀山川之形勢察其風俗之所上而考之於載籍然後又知徐州爲南北之襟要而京東諸郡彭城所寄也昔項羽入關旣燒咸陽而東歸則都彭城夫以羽之雄略捨咸陽而取彭城則彭城之險固形便足以得志於諸侯者可知矣臣觀其地三面被山獨其西平川數百里西走梁宋使楚人開關而延敵材官騶發突騎雲從眞若屋上建瓴水也地宜菽麥一熟而飽數歳其城三面阻水樓堞之下以汴泗爲池獨其南可通車馬而戲馬臺在焉其髙十仞廣袤百步若用武之世屯千人其上聚櫑木炮石凢戰守之具以與城相表裏而積三年糧於城中𨿽用十萬人不易取也其民皆長大膽力絕人喜爲剽掠小不適意則有飛揚防扈之心非止爲盜而已漢髙祖沛人也項羽宿遷人也劉裕彭城人也朱全忠碭山人也皆在今徐州數百里間耳其人以此自負凶桀之气積以成俗魏太武以三十萬眾攻彭城不能下而王智興以卒伍庸材恣睢於徐朝廷亦不能下豈非其地形便利人卒勇悍故耶州之東北七十餘里卽利國監自古爲鐡官商賈所聚其民富樂凢三十六冶冶戶皆大家藏鏹巨萬常爲盜賊所窺而兵衛寡弱有同兒戲臣中夜以思卽爲寒心使劇賊致死者十餘人白晝入市則守者皆棄而走耳地旣產精鐡而民皆善鍜散冶戶之財以嘯召無賴則烏合之眾數千人之伏可以一夕具也順流南下辰發已至其徐有不守之憂矣使不幸而賊有過人之材如呂布徳之徒得徐而逞其志則京東之安危未可知也近者河北轉運使乞奏禁止利國監鐡不許入河北朝廷從之昔楚人亡弓不能忘楚孔子猶小之況天下一家東北二冶皆爲國兵利而奪彼以與此不已隘乎自鐡不北行冶戶皆有失業之憂詣臣而訴者數矣臣欲因此以徵冶戶爲利國監之捍屏今三十六冶冶各百餘人采鑛伐炭多饑寒亡命彊力鷙忍之民也臣欲使臣冶戶每冶各擇有材力而忠謹者保任十人籍其名於官授以郤刃刀槊教之擊刺每月兩衙集於知監之庭而閱試之藏於官有待大盜不得役使犯者以違制論冶戶爲盜所擬久矣民皆知之使冶出十人以自衛民所樂也而官又爲除近日之禁使鐡得北行則冶戶皆悅而聽命姦猾破膽而不謀矣徐城𨿽崄固而樓櫓敝惡又城大而兵少緩急不可守今戰兵千人耳臣欲乞南京新招騎射兩指揮於徐此故徐人也嘗屯於徐營壘材石旣具矣而遷於南京異時轉運使分東西路畏餽餉之勞而移之西耳今兩路爲一其去本無所損益而足以爲徐之重城下數里頗產精石無窮而奉化廂軍見闕數百人臣願募石工以足之聽不差出使北數百人者常采石以甃城數年之後舉爲金湯之固要使利國監不可窺則徐無事徐無事則京東無虞矣沂州山谷重阻爲逋逃淵藪盜賊每入徐州界中陛下若采臣言不以臣言爲不肖願復三年守徐且得兼領沂州兵甲巡檢公事必有以自效京東惡盜多出逃軍逃軍爲盜民則望風畏之何也技精而法重也技精則難敵法重則致死其勢然也自陛下置將官修軍政士皆精銳而不免於逃者臣嘗考其所由蓋自近歳以來部送罪人配軍者皆不使役人而使禁軍軍士當部送者受牒卽行往返不下十日道路之費非取息錢不能辦百姓畏法不敢貸貸亦不可復得惟所部將校乃敢出息錢與之歸而刻其糧賜是以上下相持軍政不修博奕飲酒無所不至窮苦無聊則逃去爲盜臣自至徐卽取不系省錢百餘千別儲之當部送者量遠近裁取以三月刻納不取其息將吏有敢貸息錢者痛以法治之然後嚴軍政禁酒博比期年士皆飽暖練熟技藝等第爲諸郡之冠陛下遣敕使按閱所具見也臣願下其法諸郡推此行之則軍政修而逃者衰亦去盜之一端也臣聞之漢相王嘉曰孝文帝時二千石長吏安官樂職上下相望莫有苟且之意其後稍稍變易公卿以下轉相促急司部刺史發揚陰私吏或居官數月而退二千石益輕賤吏民慢易之知其易危小失意則有離畔之心前山陽亡徒蘇令縱橫吏士臨難莫肯伏節死義以守相威權素奪故也國家有急取辦於二千石尊重難危乃能使下以王嘉之言而考之於今郡守之威權可謂素奪矣上有監司伺其過失下有吏民持其長短未及按問而差替之命已下矣欲督捕盜賊法外求一錢以使人且不可得盜賊凶人情重而法輕者乎臣輙配流之則使所在法司覆按其狀劾以失入惴惴如此何以得吏士死力而破姦人之黨乎由此觀之盜賊所以滋熾者以陛下守臣權太輕故也臣願陛下稍重其權責以大綱略其小過凢東京多盜之郡自靑鄆以降如徐濟齊曹之類皆愼擇守臣聽法外處置彊盜頗賜緍錢使得以布設耳目畜飬爪牙然緍錢多賜則難常少又不足於用臣以爲每郡可歳別給一二百千使以釀酒凢使人葺捕盜賊得以酒予之敢以爲他用者坐贓論賞格之外歳得酒數百亦足以使人矣此又治盜之一術也然此皆其小者其大者非臣之所當言欲黙而不發則又私自念遭值陛下英聖特達如此若有所不盡忠臣之義故昧死復言之昔者以詩賦取士今陛下以經術用人名𨿽不同然皆以文詞進耳考其所得多吳楚閩蜀之人至於京東西河北河東陜西五路蓋自古豪傑之場其人沈鷙勇悍可任以事然欲使治聲律讀經義以與吳楚閩蜀之士爭得失於毫釐之間則彼有不仕而已故其得人常少夫惟忠孝禮義之士𨿽不得志不失爲君子若徳不足而才有餘者困於無門則無所不至矣故臣願陛下特爲五路之士別開仕進之門漢法郡縣秀民推擇爲吏考行察亷以次遷補或主二千石入爲公卿古者不專以文詞取人故得士爲多黃覇起於卒吏薛宣進於書佐朱邑選於嗇夫邴吉出於獄吏其餘名臣亷吏由此而進者不可勝數唐自中葉以後方鎭皆列選校以掌牙兵是時四方豪傑不能以科舉自達者皆爭爲之往往積功以取旄鉞𨿽老姦巨盜或出其中而名卿賢將如髙仙芝封常淸李光弼來瑱李抱玉叚秀實之流所得亦已多矣王者之用人如江河江河所趍百川赴焉蛟龍生之及其去而之他則魚鼈無所還其體而鯢鰍爲之制今世胥史牙校皆奴僕庸人者無他以陛下不用也今欲用胥史牙校而胥史行文書治刑獄錢谷其勢不可廢鞭撻鞭撻一行則豪傑不出於其間故凢士之刑者不可用用者不可刑故臣願陛下采唐之舊使五路監司郡守共選士人以補牙職皆取人材心力有足過人而不能從事於科舉者祿之以今之庸錢而課之鎭稅場務督捕盜賊之類自公罪枤以下聽贖依將校法使長吏得薦其才者第其功閥書其歳月使得出比任子而不以流外限其所至朝廷察其尢異者擢用數人則豪傑英偉之士漸出於此塗而姦猾之黨可得而籠取也其條目委曲臣未敢盡言惟陛下畱神省察昔晉武平吳之後詔天下罷軍役州郡悉去武備惟山濤論其不可帝見之曰天下名言也而不能用及永寜之後盜賊蠭起郡國皆以無備不能制其言乃驗今臣於無事之時屢以盜賊爲言其私憂過計亦已甚矣陛下縱能容之必爲議者所笑使天下無事而臣獲笑可也不然事至而圖之則已晚矣干犯天威罪在不赦

論治道二首

蘇軾道徳

人君以至誠爲道以至仁爲徳守此二言終身不易堯舜之主也至誠之外更行他道皆爲非道至仁之外更作他徳皆爲非徳何謂至誠上自大臣下至小民內自親戚外至四夷皆推赤心以待之不可以絲毫僞也如此則四海之內親之如父子信之如心腹未有父子相圖心腹相欺者如此而天下之不治未之有也絲毫之僞一萌於心如人有病先見於脈如人飲酒先具於色動於幾防之間而猜阻行於千里之外彊者爲敵弱者爲怨四海之內如盜賊之憎主人鳥獸之畏弋獵則人主孤立而危亡至矣何謂至仁親臣如手足視民如赤子戢兵省刑時使薄斂行此六事而已矣禍莫逆於好用兵怨莫大於好起獄災莫深於興土功毒莫甚於奪民利此四者陷民之坑穽而伐國之斧鉞也去此四者行彼六者而仁不可勝用也傳曰至誠如神又曰至仁無敵審能行之當獲四種福以人事言之則主逸而國安以天道言之則享年永而卜世長此必然之理古今已試之效也去聖益遠邪說滋熾厭常道而求異術文姦言以濟暴行爲申商之學者則曰人主不可以不學術數人主天下之父也爲人父而用術於子其可乎爲莊老之學者則曰聖人不仁以百姓爲芻狗欲窮兵黷武則曰吾以威四夷而安中國欲煩刑多殺則曰吾以禁姦慝而全善人欲虐使厚斂則曰吾以彊兵革而誅暴亂𨿽若不仁而卒歸於仁此皆亡國之言也秦二世王莽嘗用之矣皆以經術附防其說書曰惟辟作福惟辟作威此言威福不可移於臣下也欲威福不移於臣下則莫若捨已而從眾眾之所是我則爲之眾之所非我則去之夫眾未有不公而人君者天下公議之主也如此則威福將安歸乎今之說者則不然曰人主不可以不作威福於是違眾而用己己之耳目終不能徧天下要必資之於人愛憎喜怒各行其私而浸潤膚受之說行矣然後從而賞罰之𨿽名爲人主之威福而其實左右之私意也姦人竊吾威福而賣之於外則權與人主侔矣書曰威克厥愛允濟愛克厥威允罔功威者畏威之謂也愛者懷私之謂也管仲曰畏威如疾民之上也從懷如流民之下也畏威之心勝於懷私則事無不成今之說者則不然曰人君當使威刑勝於惠愛如是則予不如奪生不如殺堯不如桀而幽厲桓靈之君長有天下此不可不辧也

刑政

書曰臨下以簡禦眾以寛此百世不易之道也昔漢髙祖約法三章蕭何惟定律九篇而已至於文景刑措不用歷魏而晉條目滋章斷罪所用至二萬六千三百七十一條而姦益不勝民無所措手足唐及五代止用律令國初加以注疏情文備矣今編敇續降動若牛毛人之耳目所不能周思慮所不能照而法病矣臣愚謂當熟議而少寛之人主前旒蔽明黈纊塞聰耳目所及尙不能盡而況察人於耳目之外乎今禦史六察專務鉤考簿書責發細防自三公九卿救過不暇夫詳於小必略於大其文密者其實必疏故近歳以來水旱盜賊四民流亡邊鄙不寜皆不以責宰相而尙書諸曹文牘繁重窮日之力書紙尾不暇此皆苛察之過也不可以不變易曰理財正辭禁民爲非曰義先王之理財也必斷之以正辭其辭正則其取之也義三代之君食租衣稅而已是以辭正而民服自漢以來鹽鐡酒茗之禁稱貸權易之利皆心知其非而冒行之故辭曲而民爲盜今欲嚴刑妄賞以去盜不若損利以予民衣食足而盜賊自止夫興利以聚財者人臣之利也非社稷之福省費以飬財者社稷之福也非人臣之利何以言之民者國之本而刑者民之賊興利以聚財必先煩刑以賊民國本揺矣而言利之臣先受其賞近歳宮室城池之役南蠻西夏之師車服噐械之資略計其費不下五千萬緍求其所補卒亦安在若以此積糧則沿邊皆有九年之蓄西夷北邊望而不敢近矣趙充國有言湟中谷斛八錢吾謂糴三百萬斛羌人不敢動矣不待煩刑賊民邊鄙以安然爲人臣之計則無功可賞故凢人臣欲興利而不欲省費者皆爲身謀非爲社稷計也人主不察乃以社稷之深憂而徇人臣之私計豈不過甚矣哉因擒鬼章論西羌夏人事宜

蘇軾

臣竊見近者熈河路奏生擒鬼章百官稱賀中外同慶臣愚無知竊謂安危之機正在今日若應之有道處之有術則安邊息民必自是始不然將驕卒惰以勝爲災亦不足怪故臣區區欲乞陳前後致防之由次諭當今待敵之要𨿽狂愚無取亦臣子之常分昔先帝用兵累年𨿽中國靡然夏人困折亦幾於亡橫山之地沿邊七八百里不敢耕者至二百餘里歳賜旣罷和市亦絕虜中疋帛至五十餘千其餘老弱轉徙牛羊墮壞所聞蓋不可勝數饑羸之餘乃始欵塞當時執政大臣謀之不深因中國厭兵遂納其使每一使賜予易無患得絹五萬餘疋歸鬻之其民疋五六千民大悅一使所獲率不下二十萬緍使五六至而累年所罷歳賜可以坐復旣使虜因吾資以徳其民且飽而思奮又使其窺我厭兵欲和之意以爲欲戰欲和權皆在我以故輕犯邊陲利則進否則復求和無不可者若當時大臣因虜之請受其詞不納其使且詔邊臣與之往返商議所獲新彊取捨在我俟其詞意屈服約束堅明然後納之則虜𨿽背恩反覆亦不至如今日之速也虜𨿽有易我意然不得西藩解仇結好亦未敢動夫阿里骨董氊之賊臣也挾契丹公主以弒其君之二妻董氊死匿防不發逾年眾定乃詐稱嗣子僞書鬼章溫溪心等名以請於朝當時執政若且令邊臣審問鬼章等以阿里骨當立不立若朝廷從汝請遂授節鉞阿里骨眞汝主矣汝能臣之如董氊乎若此等無詞則是諸羌心服旣立之後必能綂一都部吾又何求若其不服則釁自彼生爵命未下曲不在我彼旣一國三公則吾分其恩禮各以一近上使額命之鬼章等各得所欲宜亦無患當時執政不深慮此專以省事爲安國因其妄請便授節鉞阿里骨自知不當立而憂鬼章之討也故欲借力於西夏以自重於是始有解仇結好之謀而鬼章亦不平朝廷之以賊臣君我也故怒而盜邊夏人知諸羌之叛也故起而和之此臣所謂前後致防之由明主不可以不知者也𨿽旣往不咎然可以爲方來之監元昊本懷大志長於用兵亮祚天付凶狂輕用其眾故其爲邊患皆歷年而後足定今梁氏專國素與人多不協力內自相圖其能以創殘呻吟之餘久與中國敵乎料其姦謀蓋非元昊亮祚之比矣意謂二聖在位恭黙守成仁恕之心著於遠邇必無用武之意可肆無厭之求蘭防諸城鄜延五寨好請不獲勢挾必從猖狂之後求無不獲計不過此耳今者竊聞朝廷降詔諸路勑勵戰守深明逆順曲直之理此固當今之急務而詔書之中亦許夏人之自新臣切以謂開之太易納之太速曾未一戰而厭兵欲和之意已見乎外此復蹈前日之失矣臣甚惜之今若聞鬼章之捷或漸有欵塞之謀必將爲恭很相半之詞而繼之以無厭之請若朝廷復納其使則是欲戰欲和權皆在虜有求必獲不獲必叛𨿽媮一時之安必起無窮之釁故臣願明主斷之於中深詔大臣密勑諸將若夏人欵塞當受其詞而卻其使然後明勑邊臣以夏人受恩不貲無故犯順今𨿽欵塞反覆難保若實攺心向化當且與邊臣商議苟詞意未甚屈服約束未甚堅明則且卻之以示吾𨿽不逆其善意亦不汲汲求和也彼若心服而來吾𨿽未納其使必不於往返商議之間遽復盜邊若非心服則吾𨿽蕩然開懷待之如舊能必其不叛乎今歳涇原之入豈吾待之不至邪但使吾兵練士飽斥精明虜無大獲不過數年必自折困今𨿽小勞後必堅定此臣所謂當今待敵之要亦明主不可以不知者也今朝廷意在息民不憚屈已而臣獻言乃欲艱難其請不急於和似與聖意異者然古之聖賢欲行其意必有以曲成之未嘗直情而徑行也將欲翕之必固張之將欲取之必固予之夫直情而徑行未有獲其意者也若權其利害究其所至則臣之愚計於安邊息民必久而固與聖意初無小異然臣竊度朝廷之間似欲以畏事爲無事者臣切以爲過矣夫爲國不可以生事亦不可以畏事畏事之與生事均譬如無病而服藥與有病而不服藥皆可以殺人夫生事者無病而服藥也畏事者有病而不服藥也乃者阿里骨之請人人知其不當予而朝廷予之以求無事然事之起乃至於此不幾於有病而不服藥乎今又欲遽納夏人之使期是病未除而藥先止其與幾何臣於侍從之中受恩至深其於委曲而保全與眾獨異故敢出位先事而言不勝恐悚待罪之至

論內中車子爭道亂行

蘇軾

臣謹按漢武帝郊祠甘泉泰畤汾陰后土而趙昭儀常從在屬車間時揚雄待詔承明奏賦以諷其略曰想西王母欣然而上壽兮屏玉女而卻慮妃言婦女不當與齊祠之間也臣今備位夏官職任鹵簿凖故事郊祀旣成乘輿還齊宮攺服通天冠絳紗袍教坊鈞容作樂還內然後后妃之屬中道迎謁已非典禮而況當祀事未畢而中宮掖庭得在勾陳豹尾之間乎切見二聖崇奉大祀嚴恭寅畏度越古今四方來觀莫不悅服今車駕方宿齊太廟而內中車子不避仗衛爭道亂行臣愚竊恐於觀望有損不敢不奏乞賜約束仍乞取問隨行合干勾當人施行

宋文鑑卷五十五

欽定四庫全書

宋文鑑卷五十六

宋呂祖謙編

奏疏

上皇帝書

蘇轍

臣官至防賤朝廷之事非所得言然竊自惟𨿽其勢不當進言至於報國之義猶有可得言者昔仁宗親防直言之士臣以不識忌諱得罪於有司仁宗哀其狂愚力排羣言使臣得不遂棄於世臣之感激思有以報爲日久矣今者陛下以聖徳臨禦天下將大有爲以濟斯世而臣材力駑下無以自效竊聽之道路得其一二思致之左右苟懲創前事不復以聞則其思報之誠沒世而不能自達是以輙發其狂言而不知止臣聞善爲國者必有先後之次自其所當先者爲之則其後必舉自其所當後者爲之則先後並廢書曰欲升髙必自下欲陟遐必自邇世未有不自下而能髙不自近而能逺者然世之人嘗鄙其下而厭其近務先從事於髙遠不知其不可得也詩曰無田甫田維莠驕驕無思逺人勞心忉忉爲田甫田而力不給則田茀而不治不若不田也思遠人而徳不足則心勞而無獲不若不思也欲田甫田則必自其小者始小者之有餘而甫田可啟矣欲來遠人則必自其近者始近者之旣復而遠人自至矣苟由其道其勢可以自得苟不由其道𨿽彊求而不獲也愚不肖蓋嘗試妄論今世先後之宜而竊觀陛下施設之萬一以爲所當先者失在於不爲而所當後者失在於太早然臣非敢以爲信然也特其所見有近於是者是以因其近似爲陛下深言之伏惟陛下卽位以來躬親庶政聰明睿智博達宏辯文足以經治武足以制斷重之以勤勞加之以恭儉凢古之帝王曠世而不能有一焉者陛下一旦兼而有之矣夫以天縱之資濟之以求治之心施之於事宜無爲而不成無欲而不遂今也爲國歷年於玆而治不加進天下之日益於前世天下之人未知所以適治之路災變橫生川原震裂江河湧沸人民流離災害繼作歷月移時而其變不止此臣所以日夜思念而不曉疑其先後之次有所未得者也夫今世之患莫急於無財而已財者爲國之命而萬事之本國之所以存亡事之所以成敗常必由之昔趙充國論備邊之計以爲湟中谷斛八錢糴三百萬斛羗人不敢動矣諸葛亮用兵如神而以糧道不繼屢出無功由是觀之苟無其財𨿽有聖賢不能自致於跬步苟有其財𨿽庸人可以一日而千里陛下頃以西夏不臣赫然發憤建用兵之防招來橫山之民將奪其崄岨破壞其國而後已方是之時夏人殘虐失眾橫山之民厭苦思漢而又乘其薦饑苟加之以兵此非計之失者也然而緣邊無數月之糧關中無終歳之儲而所興之役有莫大之費陛下方且泰然不以爲憂以爲萬舉而有萬全之功旣而邊臣失律先事輕發亦旣入踐其國系虜其民矣然而陛下得其地而不敢収捕其人而不敢臣𨿽有成功而不敢繼也其終卒至於廢黜謀臣而講和好夫陛下謀之於期年之前而罷之於旣發之後豈以爲是失當而悔之哉誠無財以善其後耳且夫財之不足是爲國之先務也至於鞭笞四夷臣服異類是極治之餘功而太平之粉飾也然今且先之此臣所以知其先後之次有所未得者也今者陛下懲前事之失出祕府之財徙內郡之租賦督轉漕之吏使備防邊三歳之畜臣以此疑陛下之有意乎財矣然猶以爲未也何者祕府之財不可多取而內郡之民不可重困可以紓目前之患而未可以爲長久之計此臣所以求效其區區而不能自已也善爲國者不然知財之最急而萬事賴焉故常使財勝其事而事不勝財然後財不可盡而事無不濟財者車馬也事者其所載物也載物者常使馬輕其車車輕其物馬有餘力車有餘量然後可以涉塗泥而車不僨登阪險而馬不躓今也四方之財莫不盡取民力屈矣而上用不足平居惴惴僅能以自完而事變之生復不可料譬如車羸馬而引丘山之載幸而無虞猶恐不能勝不幸而有陰雨之變陵谷之險其患必有不可知者故臣深思極慮以爲方今之計莫如豊財然臣所謂豊財者非求財而益之也去事之所以害財者而已矣夫使事之害財者未去𨿽求財而益之財愈不足使事之害財者盡去𨿽不求豊財然而求財之不丰亦不可得也故臣謹爲陛下言事之害財者三一曰冗吏二曰冗兵三曰冗費冗吏之說曰請原古之所以置吏之意有是民也而後有是官冇是官也而後有是吏量民而置官量官而求吏其本凢以爲民而已是以古者卽其官以取人郡縣之職缺而取之於民府寺之屬缺而取之於郡縣出以爲守令入以爲卿相出入相受中外相貫一人去之一人補之其勢不容有冗食之吏近世以來取人不由其官士之來者無窮而官有限極於是兼守判知之法生而官法始壞浸滛分防不復其舊是以吏多於上而士多於下上下相窒譬如決水於不流之澤前者未盡來者已至塡咽充滿一陷於其中而不能出故布衣之士多方以求官已仕之吏多方以求進下慕其上後慕其前不愧詐僞不恥爭奪禮義消亡風俗敗壞勢之窮極遂至於此夫人情紓則樂易樂易則有所不爲窘則懣懣則無所不至今使眾人相與皆出於隘足履相躡肩肘相逮徬徨而不得進又將禁其奔走而爭先者苟將禁之則莫如止來者而辟其隘今也驅市人而納之不勝其多也設崄於中塗而艱難之是以法愈設而爭愈甚惟陛下以時救之下哀痛之書明告天下以吏多之故與之更立三法其一使進士諸科增年而後舉其額不增累舉多者無推恩其說曰凢今之所以至於不可勝數者以其取之之多也古之人其擇吏也甚精人知吏之不可以妄求故不敢輕爲士爲士者皆其修絜之人也今世取人誦文書習程課未有不可爲吏者也其求之不難而得之甚樂是以羣起而趍之凢今農工商賈之家未有不捨其舊而爲士者也爲士者日多然而天下益以不治今世所謂居家不事生產仰不飬父母俯不卹妻子浮游四方侵擾州縣造作誹謗者農工商賈不與也祖宗之世士之多少其比於今不能一二也然其削平僣亂創制立法功業卓然見於後世今世之士不敢望其萬一也士之多不及於今世而功則過之無足怪者取之至少則人不敢輕爲士其所取者皆州郡之選人也故爲是法使人知上意之所向十年之後無實之士將不黜而自減且夫設科以待天下之士蓋將使其才者得之不才者不可得也吾則取之而彼則不能得猶曰𨿽不能得而累舉多者必取無棄則是以官徇人也且累舉之士類非少年矣耳目昏塞筋力疲勌而後得數日而計之知其不能有所及也則其爲政無所賴矣今有人畜牛羊而求牧旣取其壯者又取其老者取其壯者曰吾取其力也取其老者曰吾憐其老也如憐其老而已則曷爲以累牛羊哉苟誠以爲有遺才焉則今所謂遺逸之書有以収之矣其二使官至於任子者任其子之爲後者世世祿仕於朝襲簮紱而守祭祀可以無憾矣然而爲是法也則必始於二府法行於賤而屈於貴天下將不服天下不服而求法之行不可得也蓋矯失以救患者必有所過而後濟臣非不知二府之不可以齒庶官也其三使百司各損其職掌而多其出職之歳月其說曰百司臣不得而盡詳也請言其尢甚者莫如三司三司之吏世以爲多而不可損何也國計重而簿書眾也臣以爲不然主大計者必執簡以禦繁以簡自處而以繁寄人以簡自處則心不可亂心不可亂則利至而必知害至而必察以繁寄人則事有所分事有所分則毫末不移而情僞必見今則不然舉四海之大而一毫之用必防於三司故三司者案牘之委也案牘旣積則吏不得不多案牘積而吏多則欺之者眾𨿽有大利害不能察也夫天下之財下自郡縣而至於轉運轉相鉤較足以爲不失矣然世常以轉運使爲不可獨信故必至於三司而後已夫苟轉運使之不可獨信而必三司之可任則三司未有不責成於吏者豈三司之吏則重於轉運使歟故臣以爲天下之財其詳可分於轉運使而使三司歳攬其綱目旣使之得優遊以治財貨之源又可頗損其吏以絕亂法之苟三司猶可損也而百司可見矣然而此三法者皆世之所謂拂世戾俗召怨而速謗者也今且將行之臣非敢犯眾人之怒而行此危事也以爲有可行之道焉何者自臺省六品諸司五品一郊而任一人自兩制以上一歳而任一人此祖宗百年之法相承而不變者也而仁宗之世則損之三載而考績無罪者遷其官自唐以來亦未有始變者也而英宗之世則增之此二者夫豈便於俗哉然而莫敢怨者以爲吏多而欲損者天下之公議其不欲者天下之私計也以私計而怨公議其爲怨也不直矣是以善爲國者循理而不防怨非不防怨知其無能爲也且今此三法者固未嘗行也然而天下亦不免於怨何者士之出身爲吏者捐其生業棄其田裏以勤勞於王事而今也以吏多之故積勞者久而不得遷去職者久而不得調又多爲條約以沮格之減罷其舉官破壞其考第使之窮窘無聊求進而不遂此其爲怨豈減於布衣之士哉鈞之二怨皆將不免然使新進之士日益多國力匱竭而不能支十年之後其患必有不可勝言者故臣願陛下親斷而力行之苟日增之吏漸於衰少則臣又將有以治其舊吏使諸道職司每歳終任其所部郡守監郡各任其屬曰自今以前未有以私罪至某贓罪正入已至若干者二者皆自上鈞其輕重而裁之已而以它事發則與之同罪𨿽去官與赦不降也夫以私罪至某贓罪正入已至若干其爲惡也著矣而上不察則上之不明亦可知矣故𨿽與之同罪而不過今世之法任人者任其終身苟其有罪終身鈞坐之夫任人之終身任其未然之不可知者也任人之歳終而無過任其已然之可知者也臣請得以較之任其未然之不可知𨿽聖人有所不能任其已然之可知𨿽眾人能之今也任之以聖人之所不能旣不敢辭矣而況任人之所能顧不可哉且按察之吏則亦不患其不知也患其知而未必皆按曰是無損於我而徒以爲怨云爾今使其罪及之其勢將無所不問陛下誠能擇奉公疾惡之臣而使行之陛下厲精而察之去民之患如除腹心之疾則其以私罪至某贓罪正入已至若干者非復過誤適防於深文者也苟遂放歸終身不齒使姦吏有所懲則冗吏之可去矣冗兵之說曰臣聞國朝創業之初四方割據中國地狹兵革至少其後蕩防諸國拓地旣廣兵亦隨眾雍熈之間天下之兵僅三十萬方此之時屯戍徵討百役並作而兵力不屈未嘗有兵少之患也自咸平景徳以來契丹內侵繼遷叛逆每有警急將帥不問得失輙請益兵於是召募日增而兵額之多遂倍前世其後寶元慶曆之間元昊竊發復使諸道防民爲兵而防邊所屯至七八十萬自是天下遂以百萬爲額𨿽復近歳無事而關中之兵至於二十八萬舉雍熈天下之眾適以備方今關中一隅之用兵多之甚於此見矣然臣聞方今宿邊之兵分堡障戰兵統於將帥者其實無幾每一見賊賊兵常多我兵常少眾寡不敵每戰輙敗往者將帥失利未有不以此自解者也夫祖宗之兵至少而常若有餘今世之兵至多而常患於不足此二者不可不察也兵法有之曰興師十萬出徵千里百姓之費公家之奉日費千金內外騷動怠於道路者七十萬家而愛爵祿百金不能知敵之情者不仁之至也故三軍之事莫親於間賞莫重於間間者三軍之司命也臣竊惟祖宗用兵至於以少爲多而今世用兵至於以多爲少得失之原皆出於此何以言之臣聞太祖用李漢超馬仁瑀韓令坤賀惟忠何繼筠等五人使備契丹用郭進武宋琪李謙溥李繼勲等四人備使河東用趙贊姚內斌董遵誨王彥升馮繼業等五人使備西皆厚之以關市之徵饒之以金帛之賜其家屬之在京師者仰給於縣官貿易之在道路者不問其商稅故此十四人者皆富厚有餘其視棄財如棄糞土賙人之急如恐不及是以死力之士貪其金錢捐軀命冒患難深入敵國刺其陰計而效之至於飲食動靜無不畢見每有入冦輙先知之故其所備者寡而兵力不分敵之至者舉皆無得而有防是以當此之時備邊之兵多者不過萬人少者五六千以天下之大而三十萬兵足爲之用今則不然一錢以上皆籍於三司有敢擅用謂之自盜而所謂公使錢多者不過數千緍百須在焉而監司又伺其出入而防之以法至於用間則曰官給茶防夫百餘之茶數束之防其不足以易人之死也明矣是以今之爲間者皆不足恃聽傳聞之言采疑似之事其行不過於出境而所問不過於熟戶苟有借口以欺其將帥則止矣非有能知敵之至情者也敵之至情旣不可得而知故常多屯兵以備不意之患以百萬之眾而常患於不足由此故也陛下何不權其輕重而計其利害夫關市之徵比於茶防則多而三十萬人之奉比於萬人則約眾人知目前之害而不知歳月之病平居不忍棄關市之徵以與人至於百萬則恬而不知怪昔太祖起於布衣百戰以定天下軍旅之事其思之也詳其計之也熟矣故臣願陛下復修其成法擇任將帥而厚之以財使多間諜之士以爲耳目耳目旣明𨿽有彊敵而不敢輒近則𨿽雍熈之兵可以足用於今世陛下誠重難之臣請陳其可減之實何者今世之彊兵莫如防邊之土人而今世之惰兵莫如內郡之禁旅其名愈髙其廩愈厚其廩愈厚其材愈薄往者西邊用兵禁軍不堪其役死者不可勝計羗人每出聞多禁軍輙舉手相賀聞多土兵輙相戒不敢犯以實較之土兵一人其材力足以當禁軍三人禁軍一人其廩給足以贍土兵三人使禁軍萬人在邊其用不能當三千人而常耗三萬人之畜邊郡之儲比於內郡其價不啻數倍以此權之則土兵可益而禁軍可損𨿽三尺童子知其無疑也陛下誠聽臣之謀臣請使禁軍之在內郡者勿復以戍邊因其老死與亡而勿復補使足以爲內郡之備而止去之以漸而行之以十年而冗兵之可去矣冗費之說曰世之冗費不可勝計也請言其大與臣之所知者而陛下以類推之臣聞事有所必至恩有所必窮事至而後謀則害於事恩窮而後遷則傷於恩昔者大祖太宗惇睦九族以先天下方此之時宗室之眾無幾也是以合族於京邑久而不別世歷五聖而太平百年矣宗室之盛未有過於此時者也祿廩之費多於百官而子孫之眾宮室不能受無親疎之差無貴賤之等自不免於貴貴甚則東南之民傾而赴之赴之者眾則將反於賤致賤必以貴致貴必以賤此亦必然之數也故臣願爲此二者與舊法皆立試其利害而較其可否必將有可用者然後舉而從之此又去冗費之一端也臣聞富國有道無所不防者富之端也不足防者貧之源也從其可防而収之無所不収則其所存者廣矣從其無足防而棄之無所不棄則其所亡者多矣然而世人之議者則不然以爲天下之富而顧區區之用此有司之職而非帝王之事也此說之行於天下數百年於玆矣故天下之費其可已者常多於舊臣不敢遠引前世請言近歳之事自嘉祐以來聖人疊興而天下之吏京秩以上再遷其官天下郡守職司再補其親戚自治平京師之大水與去歳河朔之大震百役並作國有至急之費而郊祀之賞不廢於百官自橫山用兵供億之未定與京師流民勞徠之未息官司困乏日不暇給宗室之防不俟歳月而葬臣以此觀之知朝廷有無足防之義臣誠知事之旣往無可爲者然苟自今從其可防而収之則無益之費猶可漸減此又去冗費之一端也臣不勝拳拳私憂過計爲是三冗之說以獻伏惟陛下思深謀遠聽斷詳盡於天下之事無所不矚臣之所陳何足言者然臣愚以爲苟三冗未去要之十年之後天下將益衰耗難以復治陛下何不講求其原而定其方略擇任賢俊而授之以成法使皆久於其官而後責其成績方今天下之官泛泛乎皆有欲去不久之心侍從之臣逾年而不得代則皇皇而不樂今𨿽不能使之盡久然至於諸道之職司三司之官吏防邊之將生齒以上皆飬於縣官長而爵之嫁娶防葬無不仰給於上日引月長未有知其所止者此亦事之所必至而恩之所必窮者也然未聞所以謀而遷之古者天子七廟三昭三穆與太祖而七以人子之愛其親推而上之至於其祖由祖而上至於百世宜無所不愛無所不愛則宜無所不廟苟推其無窮之心則百世之外無非廟而後爲稱也聖人知其不可故爲之制七世之外非有功徳則疊毀春秋之際不與莫貴於天子莫尊於天子之祖而廟不加於七何者恩之所不能及也何獨至於宗室而不然臣聞三代之間公族有以親未絕而列於庶人者兩漢之法帝之子爲王王之庶子猶有爲侯者自侯以降則庶子無復爵土蓋有去而爲民者有自爲民而復仕於朝者至唐亦然故臣以爲凢今宗室宜以親疏貴賤爲差以次出之使得從仕比於異姓擇其可用而試之以漸凢其秩祿之數遷敍之等黜陟之制任子之令與異姓均臨之以按察持之以寮吏威之以刑禁以時察之使其不才者不至於害民其賢者有以自效而其不任爲吏者則出之於近郡官爲廬舍而廩給之使得占田治生與士庶比今聚而飬之厚之以不訾之祿尊之以莫貴之爵使其賢者老死鬰鬰而無所施不賢者居諸隘陋戚戚而無以爲樂甚非計之得也昔唐武徳之初封從昆弟子自勝衣以上皆爵郡王太宗卽位疑其不便以問大臣封徳彛曰爵命崇則力【缺】多以天下爲私奉非至公之法也於是疏屬王者降爲公夫自王以爲公非人情之所樂也而猶且行之今使之爵祿如故而獲治民𨿽有內外之異宜無有怨者然臣觀朝廷之議未嘗敢有及此何者以宗室之親而布之於四方懼其啟姦人之心而生意外之變也臣切以爲不然古之帝王好疑而多防𨿽父子兄弟不得尺寸之柄幽囚禁錮齒於匹夫者莫如秦魏然秦魏皆數世而亡其所以亡者劉氏項氏與司馬氏而非其宗室也故爲國者苟失其道𨿽胡越之人皆得謀之苟無其釁𨿽宗室誰敢覬者惟陛下蕩然與之無疑使得以次居外如漢唐之故此亦去冗費之一端也臣聞漢唐以來重兵分於四方𨿽有末大之憂而饋運之勞不至於太甚祖宗受命懲其大患而略其細故斂重兵而聚之京師根本旣彊天下承望而服然而轉漕之費遂倍於古凢今東南之米每歳遡沭而上以石計者至五六百萬山林之木盡於舟楫州郡之卒於道路月廩歳給之奉不可勝計往返數千里饑寒困迫每每侵盜雜以它物米之至京師者率非完物矣由此觀之今世之法直以其力致之而不計其患非法之良也臣願更爲之法舉今每歳所運之數而四分之其二卽用舊法官出船與兵而漕之凢皆如舊其一募六道之富人使以其船及人漕之而所過免其商稅能以若干至京師而無所欺盜敗失者以今三司軍大將之賞與之方今濵江之民以其船爲官運者不求官直蓋取官之所入而不覆較者得其贏以自潤而富民之欲仕者往往求爲軍大將以此推之宜有應募者其一官自置場而買之京師京師之兵當得米而不願者計其直以錢償之夫物有常數取之於南則不足於北捨之於東則有餘於西此數之必然而不可逃者也今官欲買之其治佐此皆與天子共成事者也天下之事將責成之而不久其任開其源者不見其流發其謀者不見其成功此事之所以不得成也陛下誠擇人而用之使與二府皆久於其官知不得苟免而思長久之計君臣同心上下協力磨之以歳月如此而三冗之乃可去也然而爲此則猶有所患何者今世之士大夫惡同而好異疾成而喜敗事苟不出於已小有齟齬不合則羣起而噪之借如今使按察之官任其屬吏歳終而無過此其勢必將無所不按得罪者必將多於其舊然則天下之口紛然非之矣不幸而有一不當眾將羣指以罪法一不當不能動不幸而至於再三𨿽上之人亦將不免於惑眾人非之於下而朝廷疑之於上攻之者眾而持之者不堅則法從此敗矣蓋世有耕田而以其耜殺人者或者因以耕田爲可廢夫殺人之可誅與耕田之不可廢此二事也安得以彼而害此哉故夫按人而不以其實者罪之可也而法之是非則不在此苟陛下誠以爲可行必先能破天下之浮議使良法不廢於中道如此而後三冗之可去也三冗旣去天下之財得以日生而無害百姓充足府庫盈溢陛下所爲而無不成所欲而無不如意舉天下之眾惟所用之以攻則取以守則固𨿽有西戎北狄不臣之國宥之則爲漢文帝不宥則爲唐太宗伸縮進退無不在我今陛下不事其本而先舉其末此臣所以大惑也臣不勝憤懣越次言事雷霆之譴無所逃避

宋文鑑卷五十六

欽定四庫全書

宋文鑑卷五十七

宋呂祖謙編

奏疏

論呂惠卿

蘇轍

臣聞漢武帝世禦史大夫張湯挾持巧詐以迎合上意變亂貨幣崇長犴獄使天下重足而立幾至於亂武帝覺悟誅湯而後天下安唐徳宗世宰相盧杞妬賢嫉能戕害善類力勸徵伐助成暴斂使天下相率叛上至於流播徳宗覺悟逐杞而後社稷復存蓋小人天賦傾邪安於不義性本陰賊尢喜害人若不死亡終必爲患臣伏見前參知政事呂惠卿懷張湯之辧詐兼盧杞之姦凶詭變多端敢行非度見利忘義黷貨無厭王安石初任執政用之爲腹心安石山野之人彊狠傲誕其於吏事防無所知惠卿指擿教導以濟其惡靑苖助役議出其手韓琦始言靑苖之害先帝知琦朴忠翻然感悟欲退安石而行琦言當時執政皆聞徳音安石惶遽自失亦累表乞退天下欣然有息肩之望矣惠卿方爲小官自知失勢上章乞對力進邪說熒惑聖聽巧回天意身爲館殿攝行內侍之職親往傳宣以起安石肆其僞辧以難琦說仍爲安石畫刼持上下之防大率多用刑獄以震動天下自是諍臣吞聲有識防气而天下靡然矣至於排擊忠良引用邪黨惠卿之力十居八九其後又建手實簿法尺椽寸土檢括無遺雞豚狗彘抄札殆徧專用告訐推析毫毛鞭箠交下紙筆翔貴小民怨苦甚於苖役又因保甲正長給散靑苖結甲赴官不遺一戶上下騷動不安其生遂致河北人戶流移𨿽上等富家有驅領車牛懷挾金銀流入襄鄧者旋又興起大獄以恐脇士人如鄭俠王安國之徙僅保首領而去原其害心本欲株連蔓引塗污公卿不止如此獨賴先帝天姿仁聖每事裁抑故惠卿不得窮極其惡不然安常守道之士無噍類矣旣而惠卿自以贓罪被黜於是力陳邊事以中上心其在延安始變軍制雜用蕃漢上與馮京異論下與蔡延慶等力爭惟黨人徐禧助之遂行其說違背物情壞亂邊政至今爲患西戎無變妄奏警急擅領大眾涉入虜境竟不見敵遷延而歸糜費資糧棄捐戈甲以巨萬計恣行欺防坦若無人立石紀功使西戎曉然知朝廷有吞防靈夏之意自是戎人怨畔邊鄙騷動河隴困竭海內疲勞永樂之敗大將徐禧本惠卿自布衣中保薦擢任始終協議遂付邊政敗聲始聞震動宸極循致不豫初實由此邊釁一生至今爲梗及其移領河東大發人牛耕葭蘆吳堡兩寨生地扼以重兵方敢布種投種而歸不敢復視及至秋成復以重兵防扼収刈所得率皆秕稗雨中収獲卽時腐爛惠卿張皇其數牒轉運司交割妄言可罷饋運其實所費不貲而無絲毫之利邊臣畏憚皆不敢言此則惠卿立朝事迹一二𨿽復肆諸市朝不爲過矣若其私行崄薄非人所爲閭閻下賤有不食其餘者安石之於惠卿有卵翼之恩有父師之義方其求進則膠固爲一更相汲引以欺朝廷及其權位旣均勢力相軋反眼相噬化爲讐敵始安石罷相以執政薦惠卿旣已得位恐安石復用遂起王安國李士寜之獄以柅其歸安石覺之被召卽起疊相攻擊期致死地安石之黨言惠卿使蕐亭知縣張若濟借豪民朱蕐等錢買田產使舅鄭膺請奪民田使僧文捷請奪天竺僧捨朝廷遣蹇周輔推鞫其事獄將具而安石罷去故事不復究案在禦史可覆視也惠卿言安石相與爲姦發其私書其一曰無使齊年知齊年者馮京也京安石皆生於辛酉故謂之齊年先帝猶薄其罪惠卿復發其一日無使上知安石由是得罪夫惠卿與安石出肝肺托妻子平居相結惟恐不深故𨿽欺君之言見於尺牘不復疑問惠卿方其無事已一一収錄以備緩急之用一旦爭利遂相抉擿不遺餘力必致之死此犬彘之所不爲而惠卿爲之曾不愧恥天下之士見其在位側目畏之夫人君用人欲其忠信於已必取仁於父兄信於師友然後付之以事故放麑違命也而推其仁則可以托國食子徇君也而推其忍則至於弒君欒布惟不廢彭城之命故髙祖知其賢李勣惟不利李密之地故太宗許其義二人終事二主俱爲名臣者仁心所存無施不可𨿽公私有異而忠厚不殊至於呂布事丁原則殺丁原事董卓則殺董卓劉牢之事王恭則反王恭事司馬元顯則反元顯背逆人理世所共疑故呂布見誅於曹公而牢之見殺於桓氏皆以其平生反覆勢不可存夫曹桓古之姦雄駕禦英豪何所不有然推究利害終畏此人今朝廷選用忠信惟恐不及而置惠卿於其間譬如薫蕕雜處梟鸞並棲不惟勢不兩立兼亦惡者必勝況自去歳以來朝廷廢吳居厚呂嘉問蹇周輔朱用臣李憲王中正等或以牟利或以黷兵一事害民皆不得逃譴今惠卿身兼眾惡自知罪大而欲以閒地自免天下公議未肯赦之然近日言事之官論奏姦邪至於鄧綰李定之徒防細必舉而不及惠卿者蓋其凶悍猜忍如蝮蠍萬一復用睚眥必報是以言者未肯輕發臣愚惷寡慮以爲備位言責與元惡同時而畏避隱忍辜負朝廷是以不憚死亡獻此愚直伏乞陛下斷自聖意略正典刑縱未以污鈇鑕猶當追削官職投畀四裔以禦魑魅

請分別邪正

蘇轍

臣竊觀元祐以來朝廷攺更事屏逐羣枉上有忠厚之政下無聚斂之怨天下𨿽未大治而經今五年中外帖然莫以爲非者惟姦邪失職居外日夜窺伺便利規求復進不免百端遊說動揺貴近臣愚竊深憂之若陛下不察其實大臣惑其邪說遂使忠邪雜進於朝以示廣大無所不容之意則冰炭同處必至交爭薰蕕共噐久當遺臭朝廷之患自此始矣昔聖人作易內陽外陰內君子外小人則謂之泰內陰外陽內小人外君子則謂之否蓋小人不可使在朝廷自古而然矣但當置之於外每加安存無失其所不至憤恨無聊謀害君子則泰卦之本意也昔東晉桓溫之亂諸桓親黨布滿中外及溫死謝安代之爲政以三桓分涖三州彼此無怨江左遂安故晉史稱安有經遠無競之美然臣切謂謝安之於桓氏亦用之於外而已未嘗引之於內與之共政也向使安引桓氏而寘諸朝人懷異心各欲自行其志則謝安將不能保其身而況安朝廷乎頃者一二大臣專務含飬小人爲自便之計旣小人內有所主故蔡確邢恕之流敢出妄言以欺愚惑眾及確恕被罪有司懲前之失凢在外臣僚例蒙摧沮盧秉何正臣皆身爲待制而明堂薦達止得選人蒲宗孟曾布所犯明有典法而降官禠職惟恐不甚明立痕迹以示異同爲朝廷斂怨此二者皆過矣故臣以爲小人𨿽決不可任以腹心至於牧守四方奔走庶事各隨所長無所偏廢寵祿恩賜常使彼此如一無迹可指此朝廷之至計也近者朝廷用鄧溫伯爲翰林承防而臺諫雜然進言指爲邪黨以謂小人必由此彚進臣常論溫伯之爲人粗有文藝無他大惡但性本柔弱委曲從人方王珪蔡確用事頥指如意及司馬光呂公著當國亦脂韋其間若以其左右附麗無所損益遇流便轉緩急不可保信誠不爲過也若謂其懷挾姦詐能首爲亂階則甚矣蓋臺諫之言溫伯則過至爲朝廷遠慮則未爲過也故臣願陛下謹守元祐之初政久而彌堅愼用左右之近臣無雜邪正至於在外臣子以恩意待之使嫌隙無自而生愛戴以忘其死則垂拱無爲安意爲善愈久帝愈無患矣臣不勝區區博采公議而效之左右伏乞宣諭大臣共惇忠義勿謂不預攺更之政輙懷異同之心如此而後朝廷安矣

論省曹寺監法令繁密

蘇頌

臣聞在昔帝王之發號出令也必因時而施宜視俗而興化時朴野則濟之以文俗雕僞則示之以質隨變所適使民宜之故能久於其道而天下化成質文損益百世可知也國家剗五季之續有唐之緒累聖創制或革或因其道粲然於是大備仁宗皇帝以承平日久事多因循曠然有攺作之志故開廣言路整緝治綱至於先皇帝遂大有爲臺閣之務無所不舉然而事浸廣大法令益繁陛下臨禦之初深知其故推原先言稍加裁損數年之間講明備至而法令之繁尙未盡革何以言之先皇帝攺定官制本欲憲章百王歸於簡要而奉行之際羣臣不能究宣上防各務便文字有未詳更復立法積久不已遂致滋章故今日之良由關防傷於太宻而畫一傷於太煩則難於通融蓋省臺寺監萬務所萃置長立貳承之以僚屬所以裁處事務助成至治也苟不任職每事立條事務日新欲以有司之文而盡天下之務𨿽使臯陶制法蕭何造律勢不能變況百司所職條目不同而一司之間又有細務或通於此而礙於彼故有求之人不能卒曉遂至紛爭或經臺省投牒披訴文移往復虛煩取防其可行者百無一二徒長奔競無益風教夫關防密則有可執文重疊問難小或違戾遂格而不行使有求者抑塞而不舒妄訴者牽制而不斷近者陛下特軫宸將革其故丁酉詔書分命近臣抽索文案看詳防檢內有拘文害事不近人情者許並元條刪攺詔意如此可謂察見事情大慰羣望然而行移彌月取索甚多比至定達上省竟以有礙他條不能盡如詔書之意誠由關防太密之所致耳拘礙如此亦可以謂之矣誠能少損其文致而濟之以忠厚則三代循環之政亦不過此臣愚欲望聖慈特詔近臣徧行取索應省曹寺監用見條制格式仍召集諸司官吏使之反復詰問看詳定達可刪者刪之可攺者攺之擇其要切者著爲新令務從簡易使便於施用其餘令式所不能載者小事則從省曹長官專決大事則稟於朝廷簿書期防悉付眾僚催督結絕若官司措置失當及徇私廢公致有赴訴並委臺察糾案如得實狀其當職官吏次第書罰有涉欺妄亦行懲責如此則臺閣規模有宏遠之致朝廷法度循簡易之規矣

論人才

劉摯

臣竊以爲治之道惟知人爲難蓋善惡者君子小人之分其實義利而已然君子爲善非有心於善而惟義所在小人爲惡頗能依眞以售其僞而欲與善者淆故善與惡𨿽爲君子小人之辧而常至於不明世之人徒見其須臾而不能覆其久也故君子常難進而小人常可以得志此不可不察也恭惟陛下承百年太平履大有爲之防寤寐人物不次而用至於今日未見卓有功狀可以補國利民仰稱詔防而中外頗有疑焉者此何謂也豈所以用之者或未能盡得其人歟臣且以將命出使者言之其規畫法度始皆受之於朝廷也一至於外則大異矣興利於無可興革故於不可革州縣承望奔命不暇官不得守其職業農不得安其田畒以掊削民財爲功以興起犴獄爲材陛下振乏均役之意變而爲聚斂之事陛下興農除害之法變而爲煩擾之令守令不敢主民生靈無所赴愬臣以謂此等非必皆其才之罪特其心之所向者不在乎義而已賞之志每在事先公之心每在私後故顚倒繆戾久無所在其能少知治體有愛君之心出憂國之言者皆無以容於其間是故今天下有二人之論有安常習故樂於無事之論有變古更法喜於敢爲之論二論各立一彼一此時以此爲進退則人以此爲去就臣嘗求二者之意蓋皆有所非樂無事者以爲守祖宗成法獨可以因人所利據舊而補其偏以馴致於治此其所得也至昧者則苟簡怠惰便私膠習而不知變通之權此其所失也喜有爲者以謂法爛道窮不大變化則不足以通物而成務此其所是也至鑿者則作聰明棄理任智輕肆獨用彊民以從事此其所非也彼以此爲亂常此以彼爲流俗畏義者以並進爲可恥嗜利者以守道爲無能二勢如此士無歸趍臣謂此風不可浸長東漢黨錮有唐朋黨之事蓋始於斯在易之象以君子道長小人道消爲泰小人道長君子道消爲否傳曰惟君子爲能通天下之志書曰皇建其有極又曰無有作好遵王之道無有作惡遵王之路記曰一道徳以同俗又曰舜執其兩端用其中於民今天下風俗可謂不同情志可謂未明矣臣願陛下虛心平聽黙觀萬事之變而有以一之其要在乎愼好惡任用而已爾前日意以爲是者今求諸非前日意以爲短者今取其長稍抑虛嘩輕僞志近忘遠幸於苟合之人漸察忠厚愼重難進易退可與有爲之士抑髙舉下品制齊量収合過與不及之俗使防通於大中之道然後風俗一險阻平民知所向而忠義之士識上之所好惡無有偏陂莫不奮迅而願爲之用則施設變化惟陛下號令而已臣謂方今之故無大於此惟陛下幸察

論分析助役

劉摯

臣昨日準聖防批下司農曾布札子爲詰臣所言助役事尋已具分析奏聞去訖臣切以耳目之於人也事物過者必見必聞以赴其心而心必受之未有不信其耳目而反以其能視聽爲疑者先王以言置官代天子耳目內外相信無以異於一體之相爲用也其言𨿽直必容𨿽多必受則國家安治不然則反此故謗木諫皷不設危亂之國鼎鑊斧鑕不在聖明之朝恭以陛下躬上聖之徳好問樂善凢延見臣下𨿽賤官小吏必溫恭和容以訪逮之此堯舜之盛也然至於臣等以職事爲言則使之分析者中外皆知非陛下意乃司農挾寵以護攺作大臣設法以蔽聰明爾因事獻忠敢一言之今天下之勢陛下以謂安耶未安耶治耶未治耶苟以爲未安未治也則以陛下之睿智言動起居躬蹈徳禮夙夜厲精以親庶政而天下未至於安治者將誰致之陛下卽位以來注意責成倚以望太平而自以太平爲己任得君專政安石是也三二年開辟動揺舉天地之內無一民一物得安其所者蓋自靑苖之議起而天下始有聚斂之疑靑苗之疑未允而均輸之法行均輸之法方擾而邊鄙之謀動邊鄙之謀未艾而漳河之役作漳河之害未平而助役之事興其間又求水利也則民勞而無功又淤田也則費大而不效又省並州縣也則諸路莫不彊民以應今又起東西府也則大困財力禁門之側斧斤不絕者將一年而未已其財議也則啇估市井屠販之人皆召而登政事堂其徵利也則下至於歷日而官自鬻之推此而往不可究言古之賢人事君行道必馴致之有漸持久而後成至於設施皆有次序今數十百事交舉並作欲以歳月變化天下使者旁午牽合於州縣小人挾附佐佑於中外至於輕用名噐混淆賢否忠厚老成者擯之爲無能俠少獧辧者取之爲可用守道憂國者謂之流俗敗常鑿民者謂之通變能附已者不次而進之曰吾方擢才不可招者爲名而斥之曰吾方行法凢政府謀議所以措置經畫除用進退獨於一屬椽曾布者論定然後落筆同列預聞乃在布後故奔走乞丐者布門如市𨿽然猶有系國家之體而大於此者祖宗累朝之舊臣則防刻鄙棄去者殆盡國家百年之成法則剗除廢亂存者無幾陛下豈不怪天下所謂賢士大夫比歳相引而去者凢幾人矣陛下亦當察此乎去舊臣則勢位無有軋已者而權可保也去異已者則凢要路皆可以用門下之人也去舊法則曰今所以制馭天下者是已之所爲而陛下必將久任以聽其伸縮也嗟夫此事之實也其名則曰革敝而興治是以陛下樂閒其名而難察其實也夫賞罰號令乃陛下所以砥礪天下又鼔動四方以爲勸信者今有人焉能舞公事以傾勲舊構大獄以遂官吏其事是耶乃其職耳何至超任以爲職司耶趙濟是也又有人焉以渭源田欺罔始旣以此得罪而終復以此增秩王韶是也程防事漳水以興大役困一方而無成功趙子幾挾情以違法禁按吏以防民言則皆置而不問乃是賞反施於聖人之所當罰罰不及於王法之所當誅也畿邑之民以助役爲訴也陛下聖防令召情願東明知縣以不能禁民有訴而被劾也陛下聖防止令劾擅升戶等之事二者皆獨斷之善政而中書皆格而不下此則陛下之號令不行也西師無功而曰非朝廷之本謀天下但見給軍之費輦出於京師空名之誥馳下於西路又命一知制誥於將幕使專代天子之言報復號令絡繹於道苟以爲非耶何不止之迨其事敗則曰非政府謀也損費緍錢以千萬計秦晉人之肝腦塗地產軍旅之怨結夷狄之釁而不自請咎乃致陛下發中詔以責躬抑徽號而不受忠義之士誰不痛心而疾首至如助役之法臣嘗言之矣其條制纎悉臣𨿽未能究見然臣大意終以謂使天下百姓賦稅貸責公私息利之外無故作法升進戶等使之防出緍錢皆爲人父母愛育飬基本之所宜爲者故臣謂之聚斂非妄言也陛下任遇輔臣如此其重而致主之術乃用此道是皆大臣之誤陛下而大臣所用者誤大臣也今旣顚謬乖錯敗亂綱紀知天下之不容懼宸之回悟以謂𨿽中外之士畏避無敢言者然其尙敢言者獨禦史有職爾故又使司農熒惑天聽作爲偏辭令臣等分析以摧沮風憲之體𨿽梗言路欲其憂憚苟容而緘黙或欲撩其危言從而擠逐不知忠臣節士𨿽戮辱不懼所以盡事君子之義耳今羗夷之欵未入反側之兵未安三邊瘡痍疲潰未瘳河北大旱諸路大水民困財力縣官匱竭聖君恭勤思治萬方之所知而在輔弼者方欲蔽天聰明使下情不得而上達其何心耶臣願陛下思祖宗基業之艱難念天下生靈之愁苦少回聖慮収還威柄深恐異時專權肆志將有陛下所不能堪者則必至於虧失君臣之恩是今日飬之適所以害之也若夫馮京王珪同列預政皆依違自固不扶顚危𨿽心悟其罪而無所捄正已之進退又媕婀而不決皆非所謂輔臣之體臣四海之內孤立獨進陛下過聽任以風憲嘗切思之近歳臺諫官疊以言事罷免豈其言皆無補於事歟豈皆願爲訐激險直之語以自爲名而絜去歟嘗以謂欲言政府之事者其譬如治湍瀑之水可以循理而漸道之不可以隄防激鬭而發其怒不惟難攻亦爲患滋大故臣自就職以來切慕君子之中道欲其言直而不違於理辭順而不屈其志庶幾愚忠少悟天聽而亦不敢婞然如淺丈夫以一言一事輕決去就致聖朝數數逐去言事者而無所禆補思以上全國體而下亦庶幾能久其職業而成功名兩月之間才十餘疏其言及助法者止三疏耳當天下多事之時而臣言簡緩又不足以感悟則其負陛下已多矣不意大臣之怒以至如此令臣等分析分析之事前代無之祖宗無之近年以來乃爲此法以摧言者之气方陛下孜孜聽治喜於納諫而大臣所爲則不得正目而視此所以發臣之狂而不能黙也伏願陛下深察事物之變用靖之治以休生民有所措置以大小緩急爲先後之序以義利經權爲本末之辧自玆凢有獻替於陛下者乞有以誘掖奬厲之罷分析之命以尊嚴朝廷而飬多士敢言之气臣不勝惓惓憤懣愛君待罪之心

請重修太學條制

劉摰

臣竊以學校之制生於教育人才非行法之地也羣賢眾聚帥而齊之則誠不可以無法然而法之爲學校設者宜有禮義存焉也往歳太學屢起大獄其事一出於誣枉於是有司緣此造爲法禁煩苛凝密士之學其間者轉身舉足輙蹈憲网束濕愈於治獄條目多於防盜上下疑貳求於苟免先王之意禮義科防逝已盡矣法有大可怪者博士諸生禁不相見教諭無所施質問無所從但博士月巡所之齋而已謂如此則請問者對眾足以爲證左以防私請以杜賄謝嗟夫學之政令豈不大繆先王意哉私請賄謝如是眞可以絕之乎而又齋數不一不可以隨經分也故使之兼巡如周易博士或巡治禮之齋禮學博士復巡治詩之舍往往所至備禮請問相與揖諾至或不交一言而退昔之設學校教飬之法師生問對憤悱開發相與曲折反復諄諄善誘蓋其意不如是疎也其道不如是之薄也先王之於天下遇人以長者君子之行而報乎上者斯有禮也遇人以小人犬豕之道則彼將以小人犬豕自爲而報乎上者不能有義也況夫學校之間哉太學自置三舍之法寥寥至今未嘗應令成就一人豈眞無人也主司懲前日之禍畏罪避謗士𨿽有豪傑防萃之才誰敢題品以人物自任而置之上第哉則是先帝有興賢造士之美意而有司以法害之也臣愚欲望聖慈詳酌罷博士諸生不許相見之禁教誨請益聽其在學往還卽私有干求饋受自依律勑仍乞先次施行外應太學見行條制委本監長貳與其屬看詳省其煩密太甚取其可行便於今者有所增損著爲科條上禮部再行詳定上之三省以聽聖斷

宋文鑑卷五十七

欽定四庫全書

宋文鑑卷五十八

宋呂祖謙編

奏疏

請修勅令

劉摯

臣竊以法者天下之大命也先王制法其意使人易避而難犯故至簡至直而足以盡天下之理後世制法惟恐有罪者之或失也故多張綱目而民於是無所措其手足矣世輕世重惟聖人爲能變通之祖宗之初法令至約而行之可久其後大較不過十年一變法豈天下之大民物之眾事日益滋則法不可以不密歟臣竊以謂非事多而後法密也殆法繁而後姦生也神宗皇帝達因革之妙愼重憲禁元丰中命有司編修勅令凡舊載於勑者多移之於令蓋違勑之法重違令之罪輕此足以見神宗皇帝仁厚之徳哀矜萬方欲寛斯人之所犯恩施甚大也而所司不能究宣主徳推廣其間乃增多條目離析舊制用一言之偏而立一法因一事之變而生一條其意煩苛其文晦隱不足以該萬物之理達天下之情行之幾時蓋已屢變今所謂續降者每半年一頒每次不減數帙矣夫法者天下之至公也造之而不能通故行之而不能久其理然也又續降多不顯言其所衝攺故官司州縣承用從事參差抵捂本末不應非所謂講若畫一通天下之志者也臣愚以謂宜有所加損潤澤之去其繁密合其離散要在簡易明白使民有避而知所謂遷善遠罪之意伏望聖慈酌時之宜完法之用選擇儒臣一二有經術明於治體練達民政者將慶曆嘉祐以來舊勑與新勑防照去取略行刪正以成一代之典施之無窮

論監司

劉摯

臣自待罪風憲屢曽以天下監司爲言乞澄汰選擇誠以朝廷政令使監司得其人則推行布宣可以諭上指而究惠澤苟非其人則所謂徒善而已終於民不得被其利夫上之所好下必有甚朝廷以名實爲事行總覈之政而下乃爲刻急淺迫之行朝廷以教化爲意行寛厚之政而下乃爲舒緩苟簡之事皆習俗懷利迎意而作故所爲近似而非上之意本然也今𨿽因革之政有殊而觀望之俗故在但所迎之意有不同耳其爲患一也昨差役之法初行監司已有迎合爭先不量可否不校利害一槪定差騷動一路者朝廷察其意固已黜之矣推此以觀人情大約類此且天下之事散在諸路總制於監司其大者治財賦察官吏平獄訟考疾苦苟使者皆務爲和緩寛縱苟於安靜則事之委靡不振世之受不勝言也向來黜責數人者皆以其非法掊斂意在市進虐民甚者亦非欲使之漫然不省其職廢所宜治之事謂之寛厚也昧者不達故矯枉或過其正臣謂此俗不可滋長須要大爲之禁伏乞聖慈詔執事申立監司考績之制以常賦之登耗郡縣之勤惰刑獄之當否民俗之休戚爲之殿最每嵗終以詔誅賞仍自今嵗始焉庶幾有所隱括裁制之使循良者不入於弛肅給者不入於薄然後上副聖明制治用中之意夫察時之寛猛緩急觀俗之過與不及而張弛其政正今日事也取進止

論王中正李憲宋用臣石得一

劉摯

臣切以陛下臨禦以來運動政機以時弛張述成先帝制法立法之意使光昭於天下利興害除四方鼓舞至於淸明朝廷分別邪正斥遠姦佞鋤去彊梗皆妙慮神斷優遊閒暇不出於喜怒不見於言色而天下之善惡已辧是非已正矣何其盛歟然於此時臣切怪天地之和气尙或未應忠臣義士之論尙或未平此其故何也臣嘗究之蓋天下之元惡猶有稽誅天下之大姦猶有漏网而國法猶有未正此中外所以猶未厭也國之失政莫大於使姦惡幸而免今論其大者則前日之四三宦是也臣待罪風憲𨿽知觸權幸言出而患入然臣有言責貪報恩遇則何防乎身之危哉謹爲陛下言之王中正元丰四年將王師二十萬由河東入界計其隨軍賫運役兵民夫通數十百萬眾矣中正徘徊於境上殆半月而後翺翔乎疆外頓沙漠而不進公違詔書不赴興靈防師之約天寒大雪士卒饑凍坐使物故十之七八古之將帥固有無功而還者猶然當保完師旅歸報於國今精兵勁騎一無所施自取狼狽死亡殆盡按之軍法宜卽顯誅中正略不自劾請罪而先帝以天地之量無所譴何又遣使賜予問勞然後中正徐徐求閒局厚俸自佚而去此國法未正者一也李憲之於熙河貪功生事一出欺罔朝廷之威福柄令持於其手官吏之廢置用舎出於其口監司帥守而下事憲也如父兄而憲之頥指气役之也如奴縣官財用聽其取與內之府庫金帛轉輸萬里外之生靈膏血漁斂百端傾之於憲如委諸壑出沒吞吐神鬼莫見而一切不防於有司興靈之役憲首違戒約避防師之期乃頓兵以城蘭州遺患今日及永樂之圍憲又逗𨖻不急赴援使數十萬眾肝腦塗地罪盈惡貫不失於總兵一路此國法不正者二也宋用臣奮其私智以事誅求權奪小民衣食之路瑣細毫未無所不爲使盛朝之政幾甚於唐除陌間架搨地之事傷污國體不防怨讟其出入將命捷若風火務以巧中取悅事無不諧動畫密防故擅作威福侵淩官司冒昧貨財更無按籍都城爲之憔悴商旅所以不行瘡痍蠹害至今棼然而莫能理然亦不失享祿於善地此國法不正者三也石得一領皇城司夫皇城司之有探邏也本欲知軍事之機密與夫人姦惡之隱匿者而得一以殘刻之資爲羅織之事縱遣伺察者所在棊布張穽而設网家至而戶致以無爲有以虛爲實上之朝士大夫下之富家小人飛語朝上而暮入於狴犴矣有司無古人持平守正之心以謂是詔獄也成之則有功反之則有罪故淩辱箠訊慘毒備至無所求而不得無所問而不承被其陰害不可勝數於是上下之人其情惴惴朝夕不敢自保而相顧以目者殆十年皆得一發之今不失厚俸安坐此國法不正者四也是四人者權勢鋒焰震灼中外毒流於民怨歸於國宰相執政知而不以告於上諫官禦史懼而不敢論其非幸而出於聖人在上之時以先帝神武英气鎭壓其姦不然其爲禍患豈不若漢唐之宦官哉以堯之聖不免四凶之在朝至舜起而後誅投之孔子爲魯司冦七日而誅少正卯然先帝未及肆其誅於市朝而以遺陛下陛下所宜以舜之事自任今閱嵗時尙不聞以典刑詔有司臣未諭也伏乞聖慈以臣章付外議正四罪暴之天下而竄之以明國憲以服天下謹具彈劾以聞

論新法進流民圖

鄭俠

臣伏覩去年大蝗秋冬亢旱以至於今經春不雨麥苗焦枯黍粟麻豆粒不及種旬日來街市米價暴貴羣情憂惶十九懼死方春斬伐竭澤而漁大營官錢小求升米艸木魚鱉亦莫生遂蠻夷輕肆敢侮中國皆由中外之臣輔相陛下不以道以至於此臣切惟災患有可召之道無可試之形其致之有漸而來如疾風暴雨不可復禦流血籍屍方知防敗此愚夫庸人之見而古今比比有之所貴於聖神者爲其能圖患未然而轉禍爲福者也方今之勢猶有可救臣願陛下開倉廩賑貧乏諸有司斂掠不道之政一切罷去庶防早召和气上應天心調陰陽降雨露以延天下萬姓埀死之命而固宗社萬萬年無疆之祉君臣際遇貴乎知心以臣之愚深知陛下養愛黎庶甚於赤子故自卽位以來一有利民便物之政靡不毅然主張而行陛下之心亦欲其人人壽富而躋之堯舜三代之盛耳夫豈區區充滿府庫盈溢倉廩終以富衍彊大勝天下哉而中外之臣略不推明陛下此心而乃肆其叨懫劓割生民侵肌及骨使之困苦而不聊生坐視天民之死而不防夫陛下所存如彼羣臣所爲如此不知君臣際遇欲作何事徒只日超百資意指气使而已乎臣又惟何世而無忠義何代而無賢徳亦在乎人君所以駕禦之如何耳古之人在山林畎畝不忘其君其芻蕘負販匹夫匹婦咸欲自盡以贊其上陛下之朝臺諫黙黙具位而不敢言事至有規避百爲不敢居是職者而左右輔弼之臣又皆貪猥近利使夫抱道懷識之士皆不欲與之言不知時然耶陛下以使之然耶以爲時然則堯舜在位便有防契湯文在上便有伊呂以至漢唐之明君我祖宗之聖朝皆有大忠義大賢徳之臣而在中外君臣之際共腹心手足然君唱於上臣和於下主發於內臣應於外而休嘉之徳下浸於昆虫艸木千百世之下莫不欣慕而效則之獨陛下以仁聖當禦撫養爲心而羣臣所以應和之者如此夫非時然抑陛下所以駕馭之道未審爾陛下以爵祿駕馭天下忠賢而使之如此甚非宗廟社稷之福也夫得一飯於道傍則遑遑圖報而終身饜飽於其父則不知徳此庸人之常情也今之食祿往往如此若臣所聞則不然君臣之義父子之道也故食其祿則憂其事凡以移事父之孝而從事於此也若乃思慮不出其位屍祝不越樽俎治庖人之事牛羊茁壯會計當各以其職而不相侵也至於邦國若否知無不言豈有君憂國危羣臣乃飽食饜觀若視路人之事而不救曰吾各有守天下之事非我憂哉故知朝廷設官位有髙下臣子事上忠無兩心與其得罪於有司孰與不忠於君父與其苟容於當世孰與得罪於皇天臣所以不避萬死冒幹萬重之天閽以告訴於陛下者凡以上畏天命中憂君國而下憂生民耳若臣之身使其粉碎如一螻蟻無足顧愛臣切聞南徵西伐者皆以其勝捷之勢山川之形爲圖而來獻料無一人以天下之民質妻賣兒流離逃散斬桑伐棗拆壞廬舍而賣於城市輸官輸粟遑遑不給之狀爲圖而獻前者臣不敢以所聞謹以安上門逐日所見續成一圖百不及一但經聖明眼目已可嗟咨涕泣而況數千里之外有甚於此者哉其圖謹附狀投進如陛下觀圖行臣之言十日不雨卽乞斬臣宣徳門外以正欺君慢天之罪如稍有所濟亦乞正臣越分言事之刑甘俟誅戮

論李憲

鄧潤甫

伏見朝廷以熙河路鬼章爲冦遣內侍省押班李憲往以秦鳯熙河路計議措置邊事司爲名中外之論皆爲憲𨿽名計議措置邊事而軍前諸將皆受憲節制其實大帥然自詩書以降迄於秦漢魏周隋上下數千載間不聞有以中人爲帥將者此其故何也勢有所不便也蓋有功則負恃驕恣陵轢公卿何所忌憚無功則挫損國威博笑四夷非細事也唐自睿宗以來未嘗以將帥屬中人至明皇承平日久志大事奢稍委近習防南安蠻渠梅叔鸞叛而楊思勉請行遂許之然猶以光楚客爲大都防及覃行章亂黔中始以思勉爲招討使𨿽有禽滅醜虜之功而唐之禍萌於此矣及代宗用魚朝恩拒史思明討僕固防而恃功【缺】命幾危社稷倚元載除之寒心者數月以程元振判【缺】帥行軍司馬權震天下元勲故老皆見斥逐洎犬戎【缺】侵集天下兵無隻輪入闗者此皆已然之效也至害【缺】時王承宗叛以吐突承璀爲行營招討處置使諫官李鄘許孟容呂元膺叚平仲白居易等眾對延英謂苦【缺】中人位大帥恐爲四方笑乃更爲招討宣慰使而承璀卒以無功輕謀幣賦得罪及後世區區踵其故迹而唐之禍有不可勝言者其源蓋起於開元也今陛下更易百度未嘗以先王爲法而忽降詔命以中人爲帥縉紳士大夫皆莫知所謂夫以陛下之仁聖神武駕馭豪傑𨿽憲百軰臣等知其無能爲也然陛下獨不長念郤慮爲萬世之計乎使後世沿襲故迹狃以爲常進用中人掌握兵柄則天下之患又將有不可勝言者矣陛下其忍襲開元故迹而忘天下之患乎方今𨿽乏人然文武之士布滿中外豈無一人可以任陛下邊事憲出入近密荷國寵榮詔下之日大臣不敢言小臣不敢議臣等代匱憲府以言爲職故敢盡其狂愚

代彭思永論濮王典禮

程頥

伏見近日以濮王稱親事言事之臣奏章交上中外論議沸騰此蓋執政大臣違亂典禮左右之臣不能開陳理道而致陛下聖心疑惑大義未明臣待罪憲府不得不爲陛下明辧其事竊以濮王之生陛下而仁宗皇帝以陛下爲嗣承祖宗大統則仁廟陛下之皇考陛下仁廟之適子濮王陛下所生之父於屬爲伯陛下濮王出繼之子於屬爲侄此天地大義生人大倫如乾坤定位不可得而變易者也固非人意所能推移苟亂大倫人理滅矣陛下仁廟之子則曰父曰考曰親乃仁廟也若更稱濮王爲親是有二親則是非之理昭然自明不待辯論而後見也然而聖意必欲稱之者豈非陛下大孝之心義𨿽出繼情厚本宗以濮王是生聖躬曰伯則無以異於諸父稱王則不殊於臣列思有以尊大使絕其等倫如此而已此豈陛下之私心哉蓋大義所當典禮之正天下之公論而執政大臣不能將順陛下大孝之心不知尊崇之道乃以非禮不正之號上累濮王致陛下於有過之地失天下之心貽亂倫之咎言事之臣又不能詳據典禮開明大義𨿽知稱親之非而不知爲陛下推所生之至恩明尊崇之正禮使濮王與諸父夷等無有殊別此陛下之心所以難安而重違也臣以爲所生之父至尊至大𨿽當專意於正統豈得盡絕於私恩故所繼主於大義所生存乎至情至誠一心盡父子之道大義也不忘本宗盡其恩義至情也先王制禮本緣人情旣明大義以正統緒復存至情以盡人心是故在防服恩義別其所生蓋明至重與伯叔不同也此乃人情之順義理之正行於父母之前亦無嫌間至於名稱統緒所系若其無別斯亂大倫今濮王陛下之所生義極尊重無以復加以親爲稱有損無益何哉親與父同而所以不稱父者陛下以身繼大統仁廟父也在於人倫不可有貳故避父而稱親則是陛下明知稱父爲決不可也旣避父而稱親則是親與父異此乃下人以邪說惑陛下言親義非一不止謂父臣以謂取父義則與稱父正同決然不可不取父義則其稱甚輕今宗室疏遠卑防悉稱皇親加於所生深恐非當孝者以誠爲本乃以疑似無正定之名黷於所尊體屬不恭義有大害稱之於仁廟乃有向背之嫌去之於濮王不損所生之重絕無小益徒亂大倫臣料陛下之意不必須要稱親止爲不加殊名無以別於臣列臣以爲不然推所生之義則不臣自明盡致恭之禮則其尊可見況當揆量事體別立殊稱要在得盡尊崇不愆禮典言者皆欲以髙官大國加於濮王此甚非知禮之言也先朝之封豈陛下之敢易爵秩之命豈陛下之敢加臣以爲當以濮王之子襲爵奉祀尊稱濮王爲濮國太王如此則夐然殊號絕異等倫凡百禮數必皆稱情請舉一以爲率借如旣置嗣襲必伸祭告當曰侄嗣皇帝名敢昭告於皇伯父濮國太王自然在濮王極尊崇之道於仁皇無嫌貳之失天理人心誠爲允合不獨正今日之事可以爲萬世之法復恐議者以太字爲疑此則不然蓋系於濮國下自於大統無嫌今親之稱大義未安言事者論別不已前者旣去後者復然𨿽使臺臣不言百官在位亦非繼進理不可奪勢不可遏事體如此終難固持仁宗皇帝在位日久海防億兆涵被仁恩陛下嗣位之初功徳未及天下而天下傾心愛戴者以陛下仁廟之子也今復聞以濮王爲親含生之類發憤痛心蓋天下不知陛下之孝事仁宗皇帝格於天地尊愛濮王之意非肯以不義加之但見誤致名稱所以深懷疑慮謂濮王旣復稱親則仁廟不言自絕羣情訩懼異論喧囂夫王者之孝在乎得四海之歡心胡爲以不正無益之稱使億兆之口指斥謗讟致濮王之靈不安於上臣料陛下仁孝豈忍如斯皆由左右之臣不能爲陛下開明此理在於神道不遠人情故先聖謂事死如事生事亡如事存設如仁皇在位濮王居藩陛下旣爲冢嗣復以親稱濮王則仁皇豈不震怒濮王豈不側懼是必君臣兄弟立致釁隙其視陛下當如何也神靈如在亦豈不然以此觀之陛下𨿽加名稱濮王安肯當受伏願陛下深思此理去稱親之文以明示天下則祖宗濮王之靈交驩於上皆當埀祐陛下享福無窮率土之心翕然慰悅天下化徳人倫自正大孝之名光於萬世矣夫姦邪之人希恩固寵自爲身謀害義傷孝以陷陛下今旣公論如此不無徊徨百計捜求務爲巧飾欺罔聖聽枝梧言者徼冀得已尙圖自安正言未省而巧辯已至使陛下之心無由而悟伏乞將臣此章省覽數徧裁自宸無使姦人與議其指心用意排拒人言隱迹藏形陰贊陛下者皆姦人也幸陛下察而辧之勿用其說則自然聖心開悟至理明白天下不勝大願

論經筵事

程頥

臣伏覩自古人君守成而致盛治者莫如周成王成王之所以成徳由周公之輔養昔者周公傳一作輔成王防而習之所見必正事所聞必正言左右前後皆正人故習與智長化與心成今士大夫家善教子弟者亦必延名徳端方之士與之居處使之薰染成性故曰少成若天性習慣如自然伏以皇帝陛下春秋之富【缺】聖之資得於天稟而輔養之道不可不至所謂輔養之道非謂告詔以言過而後諫也在涵養薫陶而已大凡一日之中接賢士大夫之時多親寺人宮女之時少則自然气質變化徳器成就臣欲乞朝廷愼選賢徳之人以侍勸講講讀旣罷常畱二人直日夜則一人直宿以備訪問皇帝讀習之暇遊息之間時於內殿召見從容宴語不獨漸磨道義至於人情物態稼穡艱難積久自然通達比之常在深宮之中爲益豈不甚大竊聞間日一開經筵講讀數行羣官列侍儼然而退情意略不相接如此而責輔養之功不亦難乎今主上衝防太皇太后慈愛亦未敢便乞頻出但時見講官久則自然接熟大抵與近習處久熟則生防慢與賢士大夫處久熟則生愛敬此所以養成聖徳爲宗社生靈之福天下之事無急於此取進止

又論經筵事

程頥

臣聞三代之時人君必有師傅保之官師道之教訓傅傅其徳義保保其身體後世作事無本知求治而不知正君知規過而不知養徳傅徳義之道固已疎矣保身體之法無復聞焉伏惟太皇太后陛下聰明睿哲超越前古皇帝陛下春秋之富輔養之道當法先王臣以爲傅徳義者在乎防見聞之非節嗜好之過保身體者在乎適起居之宜存畏愼之心臣欲乞皇帝左右扶侍祗應宮人內臣並選年四十五已上厚重小心之人服用器玩皆須質朴應華巧奢麗之物不得至於上前要在侈麗之物不接於目淺俗之言不入於耳及乞擇內臣十人充經筵祗應以俟候皇帝起居凡動息必使經筵官知之有翦桐之戲則隨事箴規違持養之方則應時諫止調防聖躬莫過於此取進止

又論經筵事

程頥

臣竊以人主居崇髙之位持威福之柄百官畏攝莫敢仰視萬方承奉所欲隨得苟非知道畏義所養如此其惑可知中常之君無不驕肆英明之主自然滿假此自古同患治亂所系也故周公告成王稱前王之徳以寅畏祗懼爲首從古已來未有不尊賢畏相而能成其聖者也皇帝陛下未親庶政方專問學臣以爲輔養聖徳莫先寅恭動容周旋當主於此嵗月積習自成聖性臣切聞經筵臣寮侍者皆坐而講者獨立於禮爲悖欲乞今後特令坐講乃與義理爲順所以養主上尊儒重道之心取進止

論開樂禦宴

程頥

臣伏覩有司排備開樂禦宴臣備員勸講職在以經義輔道人主事有害義不敢不言夫居防用防禮除防用吉禮因事而行乃常道也今若爲開樂張宴則是特爲一喜慶之事失禮意害人情無大於此𨿽曰故事祖宗亦不盡行或以故而罷或因事而行臣愚竊恐祖宗之意亦未安故也自古太平日久則禮樂純備蓋講求損益而漸至爾𨿽祖宗故事固有不可攺者有當隨事損益者若以爲皆不可攺則是昔所未遑今不得復作前所未安後不得復正朝廷之事更無損益之理得爲是乎況先朝美事亦何嘗必行臣前日所言殿上講說是也故事未安則守而不敢臣前日所言冬至受表賀是也臣前後累進狂言未常得防采用而言之不已者蓋職之所當不敢曠廢伏望聖慈特賜聽納自中降防罷開樂宴直候因事而用於義爲安

上太皇太后書

程頥

臣愚鄙之人自少不喜進取以讀書求道爲事於玆防三十年矣當英宗朝曁神宗之初屢爲當塗者稱薦臣於斯時自顧學之不足不願仕也及皇帝陛下嗣位太皇太后陛下臨朝求賢願治大臣上體聖意捜揚巖穴首及微賤防恩除西京學官臣於斯時未有意於仕也辭避方再而遽有召命臣門下學者促臣行者半勸臣勿行者半促臣行者則曰君命召禮不俟駕勸臣勿行者則曰古之儒者召之則不往臣以爲召而不往惟子思孟軻則可蓋二人者處賔師之位不往所以規其君也已之微賤食土之毛而爲王民召而不至邦有常憲是以奔走應命到闕防恩授館職方以義辭遂防召對臣於斯時尙未有意於仕也進至簾前咫尺天光未嘗敢以一言及朝政陛下視臣豈求進者哉旣而親奉徳音擢置經筵事出望外惘然驚惕臣切內思儒者得以道學輔人主蓋非常之遇使臣自擇所處亦無過於此矣臣於斯時𨿽以不才而辭然許國之心實已萌矣尙慮陛下貪賢樂善果於取人知之或未審也故又進其狂言以覬詳察曰如小有可用則敢不就職或狂妄無取則乞聽辭避艸再上再命祗受是陛下不以爲妄也臣於是受命供職而來夙夜畢精竭慮惟欲主上徳如堯舜異日天下享堯舜之治廟社固無窮之基乃臣之心也臣本山野之人稟性朴直言辭鄙拙則有之矣至於愛君之心事君之禮告君之道敢有不盡上賴聖明可以照鑑臣自惟至愚防陛下特達之知遭遇如此願效區區之誠庶防毫髮之補惟陛下畱意省覽不勝幸甚伏以太皇太后陛下心存至公躬行大道開納忠信委用耆徳不止維持大業且欲興致太平前代英主所不及也但能日愼一日天下之事不足慮也臣以爲今日至大至急爲宗社生靈久長之計惟是輔養上徳而已歷觀前古輔養防主之道莫備於周公周公足爲萬世之法也臣願陛下擴髙世之見以聖人之言爲可必信先王之道爲可必行勿狃滯於近規勿遷惑於眾口古人所謂周公豈欺我哉周公作立政之書舉言常伯常任至於綴衣虎賁以爲知卹者鮮一篇之中丁寧重復惟在此一事而已書又曰僕臣正厥後克正又曰後徳惟臣不徳惟臣又曰侍禦僕從罔匪正人以旦夕承弼厥辟出入起居罔有不欽是古人之意人主跬步不可離正人也蓋所以涵養气質薫陶徳性故能習與智長化與心成後世不復知此以爲人主就學所以涉書史覽古今也不知涉書史覽古今乃一端爾若止於如是則能文宮人可備勸講知書內侍可充輔道何用置官設職精求賢徳哉大抵人主受天之命稟賦自殊歷考前史帝王才質鮮不過人然而完徳有道之君至少其故何哉皆輔養不得其道而位勢使之然也伏惟皇帝陛下天資粹美徳性仁厚必爲有宋令主但恨輔養之道有未至爾臣供職已來六侍講筵但見諸臣拱手黙坐當講者立案傍解釋數行而退如此𨿽彌年積嵗所益防何與周公輔成王之道殊不同矣或以爲主上方防且當如此此不知本之論也古人生子能食能言而教之大學之法以豫爲先人之防也知思未有所至便當以格言至論日陳於前𨿽未曉知且當薫聒使盈耳充腹久自安習若固有之𨿽以他言惑之不能入也若爲之不豫及乎稍長私意一作思慮偏好生於內眾口辯言鑠於外欲其純完不可得也故所急在先入豈有太早者乎或又以爲主上天資至美自無違道不須過慮此尢非至論夫聖莫聖於舜而禹臯陶未嘗忘規戒至曰無若丹朱好慢遊作傲虐且舜之不爲慢遊傲虐𨿽至愚亦當知之豈禹而不知乎蓋處崇髙之位儆戒之道不得不如是也且人心豈有常哉以唐太宗之英睿躬歷艱難力平禍亂年亦長矣始惡隋煬侈麗毀其層觀廣殿不六七年復欲治幹陽殿是人心果可常乎所以聖賢𨿽明盛之際不廢規戒爲慮豈不深遠也哉況衝防之君閒邪拂違之道可少懈乎伏自四月末間以盛暑罷講比至中秋蓋逾三月古人欲旦夕承弼出入起居而今乃三月不一見儒臣何其與古人之意異也今士大夫家子弟亦不肯使經時累月不親儒士初秋漸涼臣欲乞於內殿或後苑淸涼處召見當日講官俾陳說道義縱然未有深益亦使天下知太皇太后用意如此又一人獨對與眾見不同自然情意易通不三五次便當習熟若不如此漸致待其自然是輔道官都不爲力將安用之將來伏假旣開且乞依舊輪次直日所貴常得一員獨對開發之道蓋自有方朋習之益最爲至切故周公輔成王使伯禽與之處聖人所爲必無不當眞廟使蔡伯希侍仁宗乃師古也臣欲乞擇臣僚家子弟十嵗以上十二已下端謹頴悟者三人侍上左右上所讀之書亦使讀之辧色則入昏而罷歸當令二人侍一人更休每人擇有年宮人內臣隨逐看承不得暫離常情笑語亦勿禁止惟須言語必正舉動必莊仍使日至資善堂呈所習業講官常加教勒使知嚴憚年才十三便令罷去嵗月之間自覺其益自來宰臣十日一至經筵亦止於黙坐而已又間日講讀則史官一人立侍史官之職言動必書施於視政時則可經筵講肄之所乃燕處也主上方問學之初宜心泰體舒乃能悅懌今則前對大臣動虞有失旁立史官言出輙書使上欲遊其志得乎欲發於言敢乎深妨問學不得不攺欲乞特降指揮宰臣一月兩次與文彥博同赴經筵遇宰臣赴日卽乞就崇政殿講說因令史官入侍崇政殿說書之職置來已久乃是講說之所漢唐命儒士講論亦多在殿上蓋故事也邇英殿迫狹講讀官內臣近三十人在其中四月間尙未甚熱而講官已流汗況主上气體嫩弱豈得爲便春夏之際人气烝薄深可慮也祖宗之時偶然在彼執爲典故殊無義理欲乞今後只於延和殿講讀後楹垂簾簾前置禦座太皇太后每遇政事稀簡聖體康和時至簾下觀講官進說不惟省察主上進業於陛下聖聰未必無補兼講官輔道之間事意不少有當奏稟便得上聞亦不可煩勞聖躬限以日數但旬月之間意適則往可也今講讀官共五人四人皆兼要職獨臣不領別官近復差修國子監太學條制是亦兼它職也乃無一人專職輔道者執政之意可見也蓋惜人材不欲使之閒爾又以爲𨿽兼它職不妨講讀此尢不思之甚也不敢言告君之道只以告眾人言之夫告於人者非積其誠意不能感而入也聖人以蒲盧諭教謂以誠化之也今夫鐘怒而擊之則武悲而擊之則哀誠意之感而入也告於人亦如是古人所以齋戒而告君者何謂也臣前後兩得進講未嘗敢不宿齋豫戒潛思存誠覬感動於上心若使營營於職事紛紛其思慮待至上前然後善其辭說徒以頰舌感人不亦淺乎此理非知學者不能曉也道衰學廢世俗何嘗聞此𨿽聞之必以爲迃誕陛下髙識遠見當防鑑知以朝廷之大人主之重置二三臣專職輔道極非過當今諸臣所兼皆要官若未能遽罷且乞免臣修國子監條制俾臣夙夜精思竭誠專在輔道不惟事理當然且使天下知朝廷以爲重事不以爲閒所也陛下擢臣於艸野之中蓋以其讀聖人書聞聖人道臣敢不以所學上報聖明竊以聖人之學不傳久矣臣幸得之於遺經不自度量以身任道天下駭笑者𨿽多而近年信從者亦眾方將區區駕其說以示學者覬能傳於後世不虞天幸之至得備講說於人主之側使臣得以聖人之學上沃聖聰則聖人之道有可行之望豈特臣之幸哉如陛下未以臣言爲信何不一賜訪問臣當陳聖學之端緒發至道之淵微陛下聖鑑髙明必防照納如其妄僞願從誅殛臣愚不任懇悃惶懼待罪之至

宋文鑑卷五十八

欽定四庫全書

宋文鑑卷五十九

宋呂祖謙編

奏疏

論農事

範祖禹

臣近防賜告暫至許昌竊見畿內已苦雨澇詢之村民皆云鄕村安靜公私少事無呼召煩擾惟是年嵗未得丰熟不旱則水民常艱食夏麥旣薄或全不收秋苖𨿽茂惟憂澇損臣竊惟陛下哀矜百姓賑卹鰥寡徳澤所及可謂至厚然猶和气未應陰陽隔並欲修政事以應之願陛下推其心而已矣夫天道不遠在君心所以感之人君愛民則天亦愛人君愛民者知其勞苦而卹其困窮天下之人至勞苦而常困窮者農民是也周公作無逸戒成王以先知稼穡之艱難又言商之逸王不知稼穡之艱難不聞小人之勞惟眈樂之從夫稼穡之艱難與小人之勞人君不可以不知天生時而地生財自一粒一縷以上皆出於民力然後人得而用人臣之祿受之於君故不可不報君人君之奉取之於民故不可不愛民天子者合天下之力而共尊之凡宮室車馬服食器用無非取於天下皆百姓之膏血也其作之也甚勞其成之也甚難安而享之不可不思其所從來思其所從來則愛之而有不忍賫財之心憂之而有不忍勞民之心以此之心行此之政而天下不安者未之有也天下之大生民之眾惟系於一人之心君心靜則天下靜君心不靜則天下亦不靜惟朝廷躬儉節用無所營爲常恐煩百姓則天下安息先王豈能人人而食之人人而衣之哉推其仁心修其仁政以及天下則所被者廣矣臣願陛下當食則思天下有饑而不得食者當衣則思天下有寒而不得衣者凡於每事莫不皆然惟推至誠以召和气庶防皇天報應降丰年之祥使百姓皆家給人足則太平矣昔漢昭帝耕於鉤盾防田其事至微史臣書之蓋以昭帝欲知稼穡之艱難與周公戒成王之意同也周世宗畱心農事常刻木爲耕夫蠶婦置之殿庭欲見之而不忘國朝祖宗以來尢重農穡太宗嘗謂近臣曰耕耘之夫最可矜憫春蠶旣登並功紡績而繒帛不及其身田禾大穗充其腹者不過防糲若風雨乖候稼穡不登將如之何眞宗於內殿植稻麥臨觀種獲欲知田畝之勞至今遵之惟陛下深畱意於農政而常以保惠小民爲先則天下幸甚

論明堂

範祖禹

臣伏見明堂大禮已在散齋恭惟仁宗皇帝若稽古典斷以聖意自皇祐二年始制明堂之禮先詔有司乘輿服禦務從簡儉無枉勞費禦撰樂曲舞名服靴袍崇政殿閱試雅樂如行禮之次又於禁中靴袍親書明堂及明堂之門二榜將近祀日霖雨不止仁宗禁中齋禱極於恭防應禱開霽天日淸潤風和气協祀前之夕卽罷警嚴仁宗每詣神座行禮畢鞠躬卻行須盡褥位方攺步移向以示肅恭之至又令侍臣徧諭獻官及進徹俎豆悉安徐謹嚴無怠遽失恭質明禮畢比之他時行禮加數刻之緩禦樓宣赦畢降詔中書門下止絕請托應內降恩澤及原減罪犯者不得施行仁宗欽崇禋祀布詔明徳傳之萬世大略如此英宗神宗聖孝遵承皆極嚴敬今陛下嗣位五載再舉宗祀上帝顧饗神考配侑國之大事莫重於此惟陛下內盡誠敬法則祖宗則神天降祉羣生防福夫齋者所以致其精明之徳孔子之所愼者齋齋必有專一精絜之誠乃可以交於神禮之言齋曰心不苟慮必依於道手足不苟動必依於禮古之君子其齋三日必見其所祭者誠之至也夫惟致齋肅恭然後動容周旋無不中禮曰皇天無親克敬惟親鬼神無常享享於克誠夫皇天惟親至敬鬼神惟享至誠天人之交相去不遠惟誠與敬可以感通陛下躬行於上則百官有司莫敢不祗肅於下經曰聖人之徳無以加於孝惟陛下恭防祀事以教天下之孝使羣臣萬國瞻望盛徳休光臣不勝拳拳之愚

論立後上太皇太后

範祖禹

臣伏奉詔防皇帝納後六禮令翰林學士禦史中丞兩省給舎與禮部太常寺官同共詳議臣竊伏思此國家大事萬世之始福祚所系風化所先自古聖王重之今陛下宜先知者有四不可不愼也臣謹稽之上古防之後世爲陛下悉數而詳言之一曰族姓二曰女徳三曰隆禮四曰博議所謂族姓者臣聞古之帝王所與爲婚姻者必大國諸侯先聖王之後勲賢之裔不然則甥舅之國也不以微賤上敵至尊故其福祚盛大子孫蕃昌昔者黃帝娶於西陵之女是爲嫘祖爲黃帝正妃其子孫皆有天下五帝三王皆黃帝之後也髙辛娶陳鋒氏之女是生帝堯虞舜娶帝堯之二女釐降於嬀汭遂有天下大禹娶於塗山是生夏啟天下歸之子孫享國四百七十餘年成湯娶於有莘氏子孫有天下六百餘年周之先祖後稷生於姜嫄世有賢妃太王娶太姜是生王季王季娶太任是生文王文王娶太姒其禮尢盛大雅歌之曰文王初載天作之合言文王之初有識天已生賢女爲之配也乂曰大邦有子俔天之妹文定厥祥親迎於渭造舟爲梁不顯其光自古昏禮未有如文王之盛也太姜炎帝之後也太任太昊之後也太姒大禹之後也太姒生十子武王周公皆聖人也其餘皆爲顯諸侯周之子孫徧於天下太姒之徳也詩人美文王之聖本由太任其詩曰思齊太任文王之母思媚周姜京室之婦太姒嗣徽音則百斯男又曰刑於寡妻至於兄弟以禦於家邦言文王之化自家及國以正天下也周南闗雎后妃之徳人倫之始風化天下皆美太任太姒也武王亦娶於姜是生成王周有天下三十餘世八百餘年其基本蓋由此也故族姓不可不貴所謂女徳者臣聞禮本夫婦詩始后妃治亂因之興亡系焉三代之興皆有賢妃其亡也有孽女夏之興也以塗山其亡也以末喜商之興也以有娀其亡也以妲己周之興也以姜嫄其亡也以褒姒此皆聖賢所紀詩書所載垂之後世以爲永鑑者也秦漢以後昏姻多不正無足取法惟後漢顯宗明徳馬后唐太宗文徳長孫後憲宗懿安郭后皆有後徳出於勲賢之家其餘敗亂足以爲戒而已恭惟本朝太祖皇帝以來家道正而人倫明歷世皆有聖後內徳之助自三代以後未有如本朝家法也皇帝聖徳明茂睿質純粹天監在下必生聖女以佑皇家惟陛下遠觀上古近鑑後世上思天地宗廟之奉下爲萬世子孫之計選卜窈窕以母儀萬國表正六宮非有徳孰可以當之然閨門之徳不可著見必視其世族觀其祖考察其家風參以庶事亦可知也昔漢之初大臣議欲立髙帝子齊王皆曰王母家駟鈞惡戾虎而冠者也代王母家薄氏君子長者乃立代王是爲文帝爲漢之賢主亦由其母家仁善也故女徳不可不先所謂隆禮者臣聞天子之與後猶天之與地日之與月陰之與陽相須而後成者也禮曰天子聽男教後聽女順天子理陽道後治陰徳教順成俗內外和順國家理治此之謂盛徳又曰天子修男教父道也後修女順母道也孔子對魯哀公曰古之爲政愛人爲大所以治愛人禮爲大所以治禮敬爲大敬之至矣大昏爲大大昏至矣大昏旣至冕而親迎親之也是故君子興敬爲親捨敬是遺親也弗愛不親弗敬不正愛與敬其政之本歟哀公曰寡人願有言然冕而親迎不已重乎孔子愀然作色而對曰合二姓之好以繼先聖之後以爲天地宗廟社稷之主君何謂已重乎又曰天地不合萬物不生大昏萬世之嗣也君何謂已重焉蓋深非之也孔子遂言曰昔三代明王之政必敬其妻子也有道妻也者親之主也敢不敬歟禮又曰冕齋戒鬼神陰陽也將以爲社稷主爲先祖後其可以不致敬乎又曰敬而親之先王之所以得天下也今臣與眾官討論講議皆約先王之禮參酌其宜不爲過隆願陛下勿以疑爲進言者必曰天子至尊無敵於天下不當行夫婦之禮而荀卿有言天子無妻告人無匹也如此則是周公之典孔子之言皆不可信而荀卿之言可信也臣謹按禮冠昏惟有士禮而無天子諸侯之禮故三代以來惟以士禮推而上之爲天子諸侯之禮蓋以成人之與夫婦自天子至於士則一也臣竊聞親王宗室之間娶妻殊無齊體之禮敬而親之天下豈有獨尊而無偶配者哉至於鄙慝之禮或雜戎狄之俗或習委巷之風下自士族上流宮禁有涉於此者願陛下一切屏絕之以正基本以先天下故禮不可不隆所謂博議者臣聞古者天子聘後上公逆之諸侯主之故春秋書祭公來遂逆王后於紀夫國有大事大臣不容不預聞也昔慈聖光獻之立也呂夷簡定其議故其詔曰覽上宰之敷言其策曰宗公鼎臣誦言於朝先是茶商陳氏女亦預選擇王曽宋綬皆以爲言大臣繼有言者遂罷陳氏仁宗所以爲聖者能從眾也進言者必曰此陛下家事非外人所預自古誤人主者多由此言也天子以四海爲家中外之事孰非陛下家事大臣無不可預之事亦無不當預之人且陛下用一執政進一近臣必欲協天下人望況立皇后以母天下乎臣恐陛下一日降詔云立某氏爲皇后則大臣𨿽有所見亦難乎論議矣今陛下之所選擇莫若出其姓氏宣問大臣若聖志旣定而眾議僉同則卜筮協從鬼神其依天人之意無不同矣故議不可不博臣幸備勸講其職在以帝王之事裨益聖徳故敢獻其所聞臣之愚誠惟中宮正位之後四海之內室家相慶則宗社之福也狂瞽之言惟陛下畱聽干冒宸嚴臣無任惶懼俟罪之至

論聽政

範祖禹

臣等伏以天下不幸大行太皇太后登遐陛下號慕哀毀孝性天至在廷聞者無不摧隕今總攬庶政延見羣臣四方之民傾耳而聽拭目而視此乃宋室隆替之本社稷安危之基天下治亂之端生民休戚之始君子小人消長進退之際天命人心去就離合之時也嗚呼可不愼哉可不愼哉臣等久備講讀職在論思首當獻言以助萬一陛下宜先誠意正心推廣聖孝發爲徳音行爲仁政以慰答天下生民之望此在陛下加意而已非有所難也願陛下循其本而行之則其末可以無難昔周公以成王防弱故位冡宰治天下七年制禮作樂以致太平其功徳至隆周公沒成王追念其勲勞賜魯以天子禮樂使世世祀周公以爲非此不足以稱周公之徳也成王所以報周公如此故天下莫不歸心漢大將軍霍光尊立宣帝霍光旣沒宣帝亦葬以天子之禮帝始親政事又思報大將軍功徳夫周公霍光皆人臣也有非常之功故成王宣帝皆報以非常之禮而況太皇太后英宗之配神宗之母陛下之祖母有大功於宗廟社稷有大徳於億兆人民於陛下之恩與天地無極豈人臣之比哉然則今陛下所宜先者莫如報太皇太后之徳也自仁宗以來三後臨朝皆有大功章獻明肅之於仁宗慈聖光獻之於英宗鞠育扶持勤勞艱難亦未得如太皇太后之於陛下也元丰之末神宗寢疾已不能出號令陛下年始十嵗太皇太后內定大策擁立陛下儲位遂定陛下之有天下乃得之於太皇太后也聽政之初詔令所下百姓無不歡呼鼓舞自古母后多私外家惟太皇太后未嘗有毫髮假借族人不惟族人而已徐王魏王皆親子也以朝廷之故疎遠隔絕魏王病旣沒然後一往太皇太后疾已革然後徐王得入進退羣臣必從天下人望不以己意爲喜怒賞罰故至公無私之徳𨿽匹夫匹婦之口亦能道之臨朝九年未嘗少自娯樂焦勞刻苦以念生民所以如此豈有他求哉凡皆爲趙氏社稷宋室宗廟專心一意以保佑陛下也故身當其勞苦而使陛下享其安逸昔章獻明肅而親黨多僥幸濫恩仁宗旣親防不免釐革故小人不能無怨今太皇太后自臨朝以來左右請求一切拒絕內外肅然蓋以朝廷不可無紀綱故身當其怨而使陛下坐收肅淸之功陛下如欲報太皇太后之徳莫若循其法度而謹守之祖宗以來惟以徳澤結百姓之心欲四海安靜無事仁宗行之四十二年天下至今思之恭惟太皇太后之政事乃仁宗之政事也然而仁宗聖性寛裕不忍拒人內降濫恩其後亦比比而有惟太皇太后嚴正至靜不可干犯故能外斥逐姦邪以淸朝廷內裁抑僥幸以肅宮禁九年之間終始如一故𨿽徳澤深厚結於百姓而小人怨者亦不爲少矣今必有小人進言曰太皇太后不當攺先帝之政逐先帝之臣此乃離間之言陛下不可不察也當陛下嗣位之初太皇太后同聽政中外臣民上書者以萬數皆言政令有不便者太皇太后因天下人心欲攺故與陛下同攺之非以己之私意而攺也旣攺其法則作法之人及主其法者有罪當逐陛下與太皇太后亦以眾言而逐之其所逐者皆上負先帝下負萬民天下之所讎疾眾庶所欲同去者也太皇太后豈有憎愛於其間哉顧不如此則天下不安耳惟陛下淸心照理辧察是非斥遠佞人深拒邪說有敢以姦言惑聖聽者宜明正其罪付之典刑痛懲一人以儆羣慝則帖然無事矣陛下若稍入其語不正其罪則恐姦言邪說繼進不已萬一追報之禮小有不至此於太皇太后聖徳無損而於陛下孝道有虧必大失天下之心陛下豈不見司馬光以公忠正直爲天下所信服陛下與太皇太后用以爲相海內之人無不欣悅光沒之日無不悲哀乃至茶坊酒肆之中亦事其畫像光所以得人心如此者爲其能輔佐陛下與太皇太后功及天下也以光之功比之太皇太后止是萬分之一而百姓思之如此而況太皇太后有天地之恩於陛下若聽小人讒說或追報有所不至或輕攺其政事豈不大失天下人心乎人心離於下則天變見於上陛下𨿽欲爲善以救之攺過以補之亦無及矣孝者萬行之本本旣不立則其餘何足觀焉夫小人之情非爲朝廷之計亦非爲先帝之事皆爲其身之利也日夜伺候欲逞其憾者久矣太皇太后新棄天下陛下初攬政事乃小人乘間伺隙之時也不可不預防之此等旣上悞先帝今又欲復悞陛下天下之事豈堪小人再破壞邪臣等恭聞陛下自太皇太后寢疾朝夕不離左右躬親藥膳衣不解帶憂瘁泣涕形於顏色自遭變故以來哀慕毀瘠中外具聞喪服之禮務從至隆又下詔發揚太皇太后盛徳推恩髙氏此大孝之極也至親之際無所間然然而臣等猶言及此者竊以小人眾多恐置陛下於有過之地也如臣等所言𨿽萬萬無之然不敢不慮於未然或有纎芥流聞於外則臣等上負陛下不先言之罪大矣不勝憂國愛君之至惟陛下深畱聖思

論宦官

範祖禹

臣聞書曰與治同道罔不興與亂同事罔不亡漢有天下四百年唐有天下三百年及其亡也皆由宦官相去五百餘年如循一軌蓋與亂同事未有不亡者也漢自元帝任用石顯委以政事殺蕭望之周堪而廢劉向等漢之基業壞於元帝東漢鄧後臨朝中官用事手握王爵口含天憲順帝以後五侯專朝桓帝靈帝之時十常侍擅天下子弟親黨割剝百姓毒流四海附之者寵及三族違之者滅及五宗大考黨獄夷戮天下名士於是黃巾賊起朝野崩離及袁紹誅宦官獻帝奔播困餓而曹操因之以簒漢唐自明皇使髙力士決省章奏宦官始盛李林甫楊國忠等皆因力士以進唐亡之禍基於開元肅宗任李輔國末年寢疾輔國以兵刼遷明皇於西內殺張皇后及二王明皇以幽崩肅宗以駭沒貴爲天子上不保其父中不保其身下不保其妻子由用輔國一人而已代宗用程元振功臣畏讒吐蕃冦防京師播遷於陜徳宗用宦官分領神策禁兵其後天子由其所立唐室終以此亡憲宗服金丹躁忿爲陳洪志所弒敬宗爲劉克明所弒文宗欲言憲宗之賊謀泄仇士良殺四宰相及朝臣滅其族流血成渠朝廷半空文宗憂憤以至於沒武宗以後皆由宦官所立僖宗呼田令孜爲父天下大亂黃巢賊起播遷於蜀又幸興元楊復恭自稱定策國老呼昭宗爲負心門生天子劉季述等廢昭宗於東內韓全誨等刧昭宗幸鳯翔於是崔裔誅中官而朱全忠刧遷昭宗遂弒之因以簒唐觀漢唐亡國之禍其酷如此後之人主豈可不以爲刻肌刻骨之戒哉太宗時王繼恩有平蜀之功中書欲除宣徽使太宗曰朕讀前代書史不欲宦官預政事宣徽使執政之漸也宰相懇言繼恩有大功非此不足爲賞太宗切責宰相等乃命學士別立宣政使之目以授繼恩布衣韓拱辰詣檢院上言繼恩功大賞薄太宗大怒以拱辰妖言惑眾杖脊黥面配流崖州太宗可謂深鑑前古而塞禍亂之源矣英宗服藥任守忠往來間構兩宮致慈聖太后與英宗不相悅言者刻奏其罪貶蘄州安置盡逐其黨然後慈聖英宗母子如初宮省淸肅熙寧元丰間內臣之中李憲王中正宋用臣三人者最爲魁傑憲總兵熙河兼領三路中正總兵河東兼領四路其權勢震動內外自陜以西人不敢斥言憲名中正口勑募兵州郡不敢違師徒凍餓奔潰死亡最甚憲陳再舉之策以誘夏賊致永樂防沒在熙河僣擬不法用臣興土木之役無時休息舟船置堆垜网市井之微利奪細民之衣食專事刻剝爲國斂怨此三人者𨿽加誅未足以謝萬姓朝廷止從寛典量加廢黜惟憲獨死中正用臣猶存陛下近召內臣十人續又召數人而李憲王中正之子皆在其中又除押班二人帶禦器械一人中外無不駭愕旣而聞二人以執政言其有過先罷三人以舎人繳詞頭且輟然前來指揮首違故事又李憲王中正之子旣得入侍則中正用臣亦將進用人心不得不憂故臣敢極言之陛下與太皇太后同聽政之初外逐蔡確章惇呂惠卿等及羣小人故朝廷肅淸內逐李憲王中正宋用臣等及羣小人故宮禁肅淸內外皆無凶人故天下安靜臣歷觀近古內外肅淸未有如今日也祖宗法度所以維持後世不可輕變陛下柰何先自壞之陛下所以享南面之尊防已成之業四方萬里奔走而聽命者以朝廷公正天下心服也陛下何不愼守法度規矩增修徳政使過於垂簾之時然後不失天下之望今未及進一賢行一善先驟用中官如此之盛四方聞之必以爲政出宮掖無復綱紀如衰季之世豈不大失人心哉夫人心一失復欲收之甚難陛下若作一二事使中外悅服四方竦動則他日所爲有順流之易人心先信故也若作一二事使中外憂疑四方解體他日𨿽有美意人已不信在前豈得便心服乎如此而望徳業之光名譽之隆非臣之所知也今中官止是陛下左右給事使令臣𨿽至愚亦知其必未有害政之事然欲治外者必先治內欲治遠者必先治近是以明王愼選左右士人堯舜畏之佞人孔子遠之恐其有損而不自覺也昔唐之時仇士良教其黨曰天子不可令閒常宜以奢靡娯其耳目使日新月盛無暇更及他事則吾軰可以得志愼勿使之讀書親近儒生彼見前代興亡心知憂懼則吾軰疏斥矣士良以此固其權寵故能專恣二十餘年夫漢唐之事當今必無然以先帝天資英睿聖學髙明可謂不世出之主而內外爲小人所悞外興師旅內興百役先帝未嘗享太平之樂終以憂勤損壽凡不便民之事皆羣小所爲而使先帝受天下之謗臣常痛之故不願陛下復近小人蓋以此也陛下誠能聽臣之言悉追罷除用內臣指揮未到者別與差遣已入者復授外官則中外之人稱誦聖徳萬口一辭以爲至美乃可以解眾庶之惑洗陛下之謗此如反掌之易何難而不爲哉自聞近臣兩次指揮以來外議洶洶皆云大臣不能爭執防陛下於過舉臺諌之臣又皆畏避中人莫敢一言但恐陛下未之知耳若使知之必不爲也臣侍經筵八年日望一日嵗望一嵗期陛下爲令徳之主惟恐有纎毫之失故不避違拂聖意數進苦切之言陛下每畱睿聽以臣愚直見知臣亦不量微力切以獻納自任今玆事體實繋朝政污隆人情去就臣義均休戚榮辱不忍黙黙坐視敢冒萬死而獻其忠惟陛下裁察宋文鑑卷五十九

欽定四庫全書

宋文鑑卷六十

宋呂祖謙編

奏疏

論呂大防乞以旱罷

梁燾

臣伏見陛下眷遇大臣極其恩禮不忍聞其過惡輕奪其位使傷其進退之名所以委曲覆容眞有天地之賜爲大臣者何以副陛下之深仁乎祖宗之時宰相率二三年以禮去今之宰相率二三年以罪去禮去者顧義重𨿽有功而必去罪去者顧利重非有罪則不去以禮去者可以復用以罪去者不可以再蓋祖宗之大臣皆以名節自重一舉動必存大體必副人望不敢專寵祿以自愛不敢挾權勢以自彊日思以得罪爲憂以妨賢爲懼故率三二年自引避位朝廷褒答自有恩數其優者爲使相其次猶須起進數官爲大學士其去位也名益重望益髙眷益厚一旦復用則中外之民莫不以爲宜皆爲朝廷喜之此所以朝廷重也其間亦時有貪鄙之人當去而不去以固位戀祿淸議已不容矣以之招致人言暴著過惡從而罷遣之殆不過一諌官一禦史論之則已不能安矣如臺諫合攻連擊有甚少一有之則終身不得復用故以禮去者多以罪去者少大臣旣以法小臣從而亷士大夫化之皆磨礪振潔以節操相髙風俗純美由此道也比年以來大臣皆以竊祿偸安爲計寖以成風𨿽有大過猶巧自掩蓋恐其失位一二人言之不知去臺諫官共言之又不肯去至於紛紛不已上不能止其言竟出其章疏然後請退聖恩因而聽之公議爲之鄙薄私友爲之嘆惜防其節守敗其名譽冒其過咎終以疎絕朝廷𨿽以乏人而欲用之疑其姦心之不測畏其淸議之不容卒不敢用必用其以次者安得人才眾多而爲用乎朝廷將無人而用矣此不可不思也祖宗之時輔相之材非不多也然而進者必以其賢退者必以其禮去而復來所以用之有得也今輔相之材亦不多也然而進之不必以其賢退之必以其罪去而不可來所以用之不足也臣近嘗建言乞陛下許呂大防以自請罷去相位者正爲其如此若蒙陛下許呂大防令以禮去不惟大防得其進退之道且掩覆其罪狀不爲言者之所指摘不爲公議之所不容使之養望於外它日用之人必無敢議者設有議者其迹以無罪而去陛下主張之無累知人之明矣於是大防眞有天地之賜足稱陛下眷禮之本意也非獨以安大防也又以示後來之人皆思以禮去職臣愚竊謂士不知朝廷之治體則不足以立朝不習國家之故事則不足以應務唐李徳裕謂用寒士不如公卿之世議者以爲偏論臣廼謂之知言蓋公卿之世耳目習朝廷之治體練熟國家之故事遠方寒士有不知其始末者裕之言未爲過論太宗皇帝深達此意始置崇文院建祕閣集四庫書選天下名能文學之士以爲校讐官給以見俸食於太官優其資秩自選人京官入者始除館閣校勘或崇文院校書及升朝籍乃爲祕閣集賢校理或優之則爲直館直院直閣其始入而官位卑者未得主判且令在館供職攺京官升朝籍方得主判登聞鼔檢院同知禮院之類資任漸髙則或爲吏部南曹郡牧判官又髙則爲省府推判官或出知藩鎭任轉運提刑又擇其久任者或遷知諫院預講讀或擢爲左右史遂典詞誥或待制內閣由此而爲公卿執政以躋臺輔遠器大節方重深厚事業磊落載在史冊者前後相望外至於守士奉使藹然皆有風績可觀間有不才闒茸者叨預於其間則指目鄙笑不容於淸議故累朝得人方古爲盛此實太宗皇帝憂深慮遠養育之功也熙寧執政務欲速援親黨假此以爲進人之階浮躁狂妄者爭趨之故有朝除校理而夕拜詞掖夕爲直院而朝作輔臣館閣涵養之風遂至委地士人亷恥之節靡有孑遺旣無素養之才悉苟合士臨時選用或非其人左右史才間用俗吏以致朝廷厭薄館閣遽行寢罷陛下卽位以來招賢樂善追復太宗皇帝之政繼承列聖之業俾復三館職名又詔執政大臣各舉所知召試以充其選獨不許其供職臣愚莫知其意竊計議者必謂昔之崇文院已攺爲祕書省已有官屬則帶館閣職名者不可供職臣愚以爲崇文院之名𨿽攺而祕閣集賢昭文館四庫之書猶存旣選英才除職名而不令供職不法太宗皇帝養才育士之深意而徒以虛名爲士大夫進取之階不惟義理未安兼亦於事無補臣愚望朝廷稽考祖宗館閣之制選人京官除者且授祕省正字校書以比昔日之校勘選人已有攺官並供職四年除校理指揮外有自京官除者亦自校書郎二年方授校理已升朝者得兼寺監職事以比昔日之主判由此漸進以歷省府與舊帯職之人並令入館供職依舊食於太官磨以歳月使多士知陛下育才之意庶幾優遊議論漸知朝廷之治體羣居講習以議國家之故事防恥淸議去而復還館閣素風墜而復振朝廷自後用人不乏實才將以成太平之業臣愚以爲自此爲始惓惓之意惟陛下采擇臣愚不勝幸甚

請詔有司講防商賈利病

王巖叟

伏以祖宗盛際四方之商賈交出於塗而萬貨無所滯公私共享其利優遊乎丰樂而不自知其後利專於公上商賈爲之不行通都防邑至有寂寞之嘆非獨商賈之患也而上下均受其陛下卽位之始首發徳音廢導洛罷市易還民衣食之源以惠養困窮人人防福如遂更生有司固無復爭利之端矣然二年於今不爲不久商賈猶病乎不通而國家未獲其益何也必法有蔽於中而講之未盡其術也伏望特詔有司深防利病以通天下之商賈下以裕百姓而上以資縣官庶防人物熙然復及祖宗之盛臣愚不勝區區

請廣言路參用四方之士

王巖叟

臣以謂天下之事度而知之不如耳聞其說耳聞其說不如目覩其眞今四海之大萬里之逺民情之利害不可以防言風俗之美惡不可以凡舉人材之賢不肖不可以互知竊以陛下所賴以察四方之事達四方之情者言路數人而已而專用一方之人非所以廣聰明於天下也臣願陛下常於言路參用四方之士天下幸甚

請復內外官司舉法官

王巖叟

臣竊以人得於表裏不疑則可任事出於上下相應則易成其諸府之辟召羣司之表舉所以不可廢也自辟舉之法罷而用選格可以見功過而不可以見人材中外患之於是不得已而有踏逐奏差申差之格踏逐者陰用舉官之實而明削同罪而非善法也選才薦能而曰踏逐非雅名也必當擇人之地而不重用之之道非深計也委人以權而不容舉其所知非通術也臣伏望聖慈特賜指揮復內外官司舉官法以暢公議

請詔執政裁抑三省人吏僥幸

王巖叟

臣伏以朝廷之莫甚於容僥幸以養蠧尙姑息以惠姦不治其源而立法於下流法愈煩而愈多非計之得也今天下皆曰僥幸之甚者莫如三省之胥史嵗累優秩月享厚祿日給肉食春冬有衣寒暑有服出入乘官馬使令得營卒郊禮霑賜賫又許有服親入爲吏如士大夫任子無以異而曽不限年得祿尢早其爲恩幸可謂厚矣言其供職事則一月之間或僅逾兩旬一日之間常不滿半日其爲勤勞可謂薄矣防檢諸司文字差錯乃是職分當然何至字字論功日日計賞或升名次或減磨勘或添料錢或支銀絹以彼易此有如已物又每遇朝廷舉動一事曽行過一紙文書則復妄敍勞能別希恩澤如近日二王出居外第省吏有何辛苦而亦要功以冒賞推此一端餘皆可見臣不知平居祿賜優厚將焉用之其爲僥幸可謂甚矣此蓋前來宰執以姑息相承養之至此賣朝廷之恩以買譽結左右之愛以固權何嘗以謹嚴紀綱爲事澄淸根本爲心哉故議者以爲廟堂之上爲天下百姓理防事則少與省中吏人行遣濫恩則多靜而察之非虛語也伏望聖慈特賜勑厲執政大臣裁抑僥幸以除蠧杜絕姑息以戢姦棄近例禁換法復講治平以前條格循用之庶可以肅百司而正四方

請依舊法賑濟免河北貸糧出息王巖叟

臣伏以救災防患惟恐有所不至以傷其仁先王之用心也隨施以有求乘危以論利蓋不忍焉臣按祖宗賑濟舊法災傷無分數之限人戶無等第之差皆得借貸但令隨稅納元數而已未嘗有息也故四方之人霑惠者普銜恩者深郡縣倉庾以陳易新者多其後刻薄之吏陰攺舊法必待災傷放稅七分以上方許貸借而第四等以下方免出息殊非朝廷本意緣災傷放稅多是監司以聚斂爲急威脇州縣州縣又承望風防不復體心朝廷以災傷的實分數余放若放及七分者災傷已是十分況少肯放及七分又六分之與七分相去幾何毫釐之間何以辧別幸而得爲七分別有借貸不幸而爲六分則無借貸但系檢災官吏一言之髙下而被災百姓幸不幸相遠如此不可不察也三等而上均爲赤子均遇天災豈容因災偏令出息計其所得則甚少論其所損則實多乖陛下平一之心虧朝廷光大之施臣乞復如舊法不限災傷之分數並容借貸不拘民戶之等第均令免息庶防聖澤無間感人心於至和天下幸甚如允臣所奏其河北京西淮南等路昨來水災州縣乞先次指揮施行

請罷三舎法

王巖叟

右臣伏以法有爲名則美而行之則難事有用意則良而施之則戾者三舎是也故自三舎之法立𨿽有髙材異行未見能取而得之而犇競之患起犇競之患起而賄賂之私行而獄訟之端作獄訟之端作而防猜之禁繁博士勞於簿書諸生困於文法非復渾然養士之體而庠序之風或防乎息此識者之所共嘆也臣竊謂庠序者所以萃羣材而樂育之以完其志業養其名譽優遊舒徐以待科舉者也不必科舉之外別開進取之多歧以支離其心而激其爭端使利害得失日交戰於胸中損育徳養道之淳意非所以惇教化成人材也臣愚乞鑑已然之罷三舎志開先生弟子不相見之禁示學士大夫以不疑講肄之餘止以公私試第髙下如昔時自足以奬材气而厲風聲使多士欣欣於從學則上庠宜復有雍容樂易之美爲四方矜式矣乞下禮部及司業博士共議其當

請罷試中斷案人入寺

王巖叟

臣聞維天下之勢者存乎法持天下之法者存乎平權之而後行議之而後用使不失其平者存乎其人當張釋之爲廷尉人有盜髙廟坐前玉環者奏當棄市文帝大怒曰吾屬廷尉者致之族而以法奏之釋之謝曰今盜髙廟器而族之有如萬分一假令愚民取長陵一抷土陛下且何以加其法乎文帝乃許廷尉臣以謂此不出於法之文而出於一時議論能推明輕重之意以釋上心而使天下後世莫不稱其當由是言之廷尉之選其當忽哉臣伏覩祖宗時審刑大理長官及其僚屬皆擇天下君子長者通物情知義理者以爲之其用心平其持議不阿其知思足以講明法之微意而必與情稱故天下號無寃民以今望之其遺風余徳猶釋之之在漢也後專尙刑名法術之學而慘刻之吏多在此選議事不原於法意論刑不本於人情執文以致罪順防以成獄不知先王明愼欽卹之心而復輔之以經術申之以道徳故愈務而愈遠愈嚴而愈戾試以斷案巧則巧矣然不足以得正人而足以得狡吏委理卿獨舉專則專矣然不足以任至公而足以得偏見臣愚伏乞檢會舊大理舉官法及講祖宗置審刑院大理相持並行之初意今後罷試斷案人則釋之之徒將自爲陛下用稍復刑措之治天下幸甚

論堂除之

劉安世

臣聞非至簡不足以待天下之繁非至靜不足以制天下之動故荀卿有言曰論一相以兼率人主之職也又曰相者論列百官之長要百事之聽嵗終奉其成功以效於君推此言之則人主擇輔臣輔臣擇庶長庶長擇僚佐以次選論不容虛受是以所受愈隆而所擇愈簡所擇愈簡而所得愈多此堯舜三代之君所以垂衣拱手不煩事詔而天下晏然以治者用此道也秦漢以來官失其守居宰相之位者或不知其任在庶長之列者或不守其職因循至今流日積臣請爲陛下詳言之昔魏晉已後采擇庶官多由選部故晉之山濤爲吏部尙書中外員品往往啟授宋以蔡廓爲吏部尙書黃散已下皆得自用廓猶以爲薄已遂不之官唐制五品以上宰相商議奏可以除拜者則以制勑命之六品以下則吏部銓材授職然後上言詔防畫聞無所可否謂之防授開元中吏部置循資格限自起居遺補及禦史等官猶並列於選曹其後幸臣專朝舊典失序故陸贄抗論以謂捨朝僉而重已權廢公舉而行私惠是使周行庶品苟不出於時宰之意者則莫致焉此乃唐之風不可不革也臣伏見近來堂除差遣多取吏部之闕不問職事之輕重才品之優劣爲人擇官殊失大體如承議郎王續堂除管勾左廂公事承奉郎劉惇夫堂差權河南知錄若此之類名品至卑吏部選差固不乏使何煩廊廟一一簡求臣恐三省之事日益紛紜執政大臣汨於細務則朝廷安危之至計禮樂教化之大原使天下回心而向道者將何暇以及之矣然則豈所以稱陛下圖任老成委注輔弼之意哉伏望聖慈明勅三省別議立法今後除兩制臺省寺監長貳以上並諸路監司瀕河並邊郡守之類所系稍重者令依舊堂除外其餘一切歸之吏部所貴執政事簡得以畱心於遠業而選部不至失職漸復舊制取進止

請戒約傳習異端

朱光庭

臣竊以天覆於上地載於下人位於中三才一貫純粹不雜有聖人作因天敍而惇五典因天秩而庸五禮因天命而章五服因天討而用五刑然後三綱五常立而萬事咸治聖人爲能以皇極之道彌綸輔相於其中故天下無一民一物不得其所此極盛之治後世無以復加也不幸三代旣還王道不振黃老雜之於前釋氏亂之於後黃老之術主於淸淨虛無世惑猶淺惟是釋氏最爲大惑人無賢愚皆被驅率髙明之士則沈溺於性宗中下之材則纒縛於輪回患淺之俗則畏懼於禍福甚可怪也聖人曰天命之謂性儒者當盡而後知苟不務知此而求他可乎聖人曰未知生焉知死儒者當窮理而後知苟不務知此而求他可乎聖人曰惠迪吉從逆凶惟影響儒者當視履而後知苟不務知此而求他可乎聖人言行布在方冊明如日星可師可法今士大夫被儒者服當法師聖人言行而乃自暴自棄區區奔走從事異端古者學非而博在四誅而不以聽今之棄先聖之言從異端之學無乃學非而博者乎豈可以不禁之也學官教多士以禮義禮官正朝廷之典禮若習異端尢當深責古者道路男子由右婦人由左重其有別今之士大夫與民庶之家婦女恣入寺門敗壞風俗莫此之甚此不可以不禁也臣訪聞今月二十日相國寺惠林院長老開堂衣冠大集座下聽法者曲拳致恭環拜致禮無所不盡在無知軰不足責其士大夫皆棄吾道不知自重如此不可以不責也臣昨日上章乞詔執政詰問今月二十日於相國寺長老座下聽法臣寮乞行勑戒令後更不得造其門傳習異端及學官禮官前日亦曽詣門聽法者已上違經畔禮之罪仍乞今後應士大夫與民庶之家婦女並不得入寺門明立之禁臣所以爲陛下力言者方聖明在禦俊乂滿朝當尊吾堯舜禹湯文武周孔之道以致太平而不當縱異端之術以惑天下伏望聖慈特賜睿斷施行

請用經術取士

朱光庭

臣竊以聖朝用經術取士冠越前代止是不當專用王安石之學使後生習爲一律不復窮究聖人之蘊此爲失矣若謂學經術不能爲文須學詩賦而後能文臣以爲不然夫六經之文可謂純粹渾厚經緯天地輝光日新者也今使學者不學純粹渾厚輝光六經之文而反學雕虫篆刻童子之技豈不陋哉其非聖朝之美事臣近已上封事論列今再具以經術取士之法約歸義理之文條列於左

一第一場試諸經大義六道乞令每人各治二經每經各試大義三道仍須先本注疏之說或注疏違聖人之意則先其注疏所以違之之說然後斷以己見及諸家之說以義理通文采優者爲上義理通文采粗者爲次義理不通𨿽有虛文不合格

一第二場試論語孟子大義四道論孟各兩道考試之法與經義同

一第三場試論一道乞於荀子揚子文中子韓吏部文中出題

一第四場試策三道內兩道乞問歷代史一道時務省試五道三道乞問歷代史兩道問時務

右臣之所陳欲令天下學者不失宗經知根本之學不專用王安石之鑿說各以己見諸家之說窮聖人之蘊履之爲事業發之爲文章下之所以修身見於世上之所以斂材置之用皆不失道此臣所以區區爲朝廷力言也伏望聖慈察臣管見如或可采特賜主張施行

宋文鑑卷六十

欽定四庫全書

宋文鑑卷六十一

宋呂祖謙編

奏防

請畱安燾

王覿

臣竊聞同知樞密院安燾家居請郡臣愚不知聖意之所在將聽其去邪不聽其去邪臣伏見安燾與李淸臣其才能皆無足以過人者當蔡確韓縝章惇張璪當國用事之際燾淸臣惟務順從不能有所建明方是時不惟確縝惇璪爲可去而燾淸臣亦可去也然諫官禦史交章列疏具言確縝惇璪之惡而罕及燾淸臣者蓋知蠧政害物之根本惟在確縝惇璪而燾淸臣本非爲惡之人𨿽務順從其情可恕故言𨿽或及而不力也昨者淸臣自尙書右丞除左丞論者謂淸臣𨿽序遷而常才不可以更有進擢臣之說亦如是也燾自同知樞密院除知樞密院論者以謂燾從執政不列而直出門下侍郎之上超躐太甚臣之說亦如是也蓋其時確縝惇璪未盡去小人之黨方熾得全才重徳之人進爲輔相以肅淸邪黨而燾淸臣素乏骨鯁之譽無足賴者然言者猶止欲朝廷之不更升遷而已未嘗欲陛下逐而去之也今確縝惇璪皆已罷黜邪黨旣淸先帝之舊執政惟燾淸臣在焉陛下若遂聽其去則過甚矣蓋燾若去卽淸臣迹亦不安而復須求去其勢然也臣向論縝璪姦邪累防陛下宣諭欲存畱舊人此聖度髙遠過於常情萬萬然縝璪姦邪顯著勢不可畱以害政故終爲眾論之所不容陛下必欲畱舊人燾淸臣可畱也燾淸臣𨿽常才而畱之無害於聖政去之有損於國體此公論也臣竊見言事臣僚惟務以彈劾爲事今燾之求去彼𨿽或知其畱之爲便而不少肯爲陛下言者避嫌疑也臣不敢以嫌疑之故不盡忠於陛下惟聖慈詳酌

請禁絕登科進士論財娶妻

丁隲

臣竊聞近年進士登科娶妻論財全乖禮義衣冠之家隨所厚薄則遣媒妁往返甚於乞丐小不如意棄而之它市井駔防出捐千金則貿貿而來安以就之名掛仕版身被命服不顧亷恥自爲得計玷辱恩命虧損名節莫甚於此陛下上法堯舜旁規漢唐開廣庠序遴擇師儒自京師以逹天下教育之法遠過前古而此等天資卑陋標置不髙筮仕之初已爲污行推而從政貪墨可知臣欲乞下禦史臺嚴行覺察如有似此之人以典法從事庶防惇厚風教以懲曲士

請下禦史臺體訪小人造作謗議丁

隲

臣竊聞近有小人多興謗議密相傳報驚動中外之聽或虛稱朝廷升黜臣僚或妄言臺諫官非意彈斥百官或又致姦言以厚誣近臣或造爲惡名以玷辱多士如五鬼十物之類是也其實出於被罪流落之人私挾喜怒陰遣子弟門人出入朋比互爲聲援上則欲惑亂君臣以成疑似之禍下則欲離間同心轉相猜忌以隳久大之業此其用意豈淺哉不可不察也昔唐穆宗之時有八闗十六子之說爲後世譏笑今二聖居上區別善惡進賢退不肖元首股肱夙夜孜孜勵精求治惟恐不及非有穆宗之時八闗十六子之事而姦幸者猶能巧作飛語公然喧播自京師以逹四方扇揺流俗爲害不細不於此時痛行禁止則恐浸以成俗傷薄風化臣竊憂之伏願陛下特降睿防下禦史臺體訪其主名付之吏議置於典法以消讒邪橫逆之黨天下幸甚

請罷國子司業黃隱職任

呂陶

臣竊以士之大患在於隨時俯仰而好惡不公近則隳防亷恥遠則敗壞風俗此禮義之罪人治世之所不容也太學者教化之淵源所以風勸四方而示之表則一有不令何以誨人臣伏見國子司業黃隱素寡學問薄於操行久任言責殊無獻告惟附防當時執政苟安其位及遷庠序則又無以訓導諸生注措語言皆逐勢利且經義之說蓋無古今新舊惟貴其當先儒之傳注旣未全是王氏之解亦未必盡非善學者審擇而已何必是古非今賤彼貴我務求合於世哉方安石之用事其舊立於學官布於天下則膚淺之士莫不推尊信向以爲介於孟子及其去位而死則遂從而詆毀之以爲無足可考蓋未嘗聞道而燭理不明故也隱亦能誦記安石新義推尊而信向之久矣一旦聞朝廷欲議科舉以救學者浮薄不根之則諷諭其太學諸生凡程試文字不可復從王氏新說或引用者類多出降何取捨之不一哉諸生有聞安石之死而欲設齋致奠以伸師資之報者隱輙形忿怒將繩以率斂之法此尢可鄙也夫所謂師弟子者於禮有心防古人或爲其師解官行服與負土成墳者前史書以爲美後世仰以爲髙此固不論其學之是非而特貴其風誼爾昔彭越以大惡夷三族詔捕收視者欒布一勇士敢祠而哭之漢祖猶恕而不殺班固亦以爲能知所處蓋气節之可尙也今安石之罪𨿽暴於天下惟其師弟子之分則亦不可輙廢而諸生之設齋致奠又非彭越欒布之比隱何必忿怒而遽欲繩之以法乎抑可見其不知義也向者有司欲復聲律朝廷方下其事集羣臣而議之隱乃不詳本末奉爲定律掲榜學舎謂朝廷已復詩賦使學者知委傳播四方人皆疑惑此又見其躁妄趨時之甚也夫道徳所出之地長育多士而庶防成材乃以斯人爲之貳則何以養亷恥厚風俗哉伏請早行罷黜以示勸戒無使邪憸之士久累教化之職

諫立後

鄒浩

臣聞禮曰天子之與後猶日之與月陰之與陽相須而成者也天子理陽道後治陰徳天子聽外治後聽內職然則立後以配天子安得不審今陛下爲天下擇母而所立乃賢妃劉氏一時公議莫不疑惑誠以國家自有仁祖故事不可不遵用之耳蓋皇后郭氏與美人尙氏爭寵致罪仁祖旣廢後不旋踵並斥美人所以示公也及至立後則不選於妃嬪必選於貴族而立慈聖光獻所以遠嫌也所以爲天下萬世法也陛下以罪廢孟氏與廢郭氏實無以異然孟氏之罪未嘗付外雜治果與賢妃爭寵而致罪乎世固不得而知也果不與賢妃爭寵而致罪乎世亦不得而知也若與賢妃爭寵而致罪則並斥美人以示公固有仁祖故事存焉若不與賢妃爭寵而致罪則不立妃嬪以遠嫌亦有仁祖故事存焉二者必居一於此矣不可得而逃也況孟氏罪廢之初天下孰不疑賢妃以爲後及讀詔書有別選賢族之語又聞陛下臨朝慨嘆以廢後爲國家不幸又見宗景有立妾之請陛下怒其輕亂名分而重賜譴責於是天下始釋然不疑陛下立後之意在賢妃也今果立之則天下之所以期陛下者皆莫之信矣載在史冊傳示萬世不免上累聖徳可不惜哉可不惜哉且五伯三王之罪人也其葵丘之防載書猶首曰無以妾爲妻況陛下之聖髙出三王之上其可忽此乎萬一自此以後士大夫有以妾爲妻者臣寮紏劾以聞陛下何以處之不治則傷化敗俗無以爲國治之則上行下效難以責人孔子曰名不正則言不順言不順則事不成事不成則禮樂不興禮樂不興則刑罰不中刑罰不中則民無所措手足夫名之不正遂至民無所措手足其爲害何可勝道尢不可不察也臣伏觀陛下天性仁孝追奉謨烈惟恐一毫不當先帝之意然先帝在位動以二帝三王爲法斥兩漢而下不取今陛下乃引自漢以來有爲五伯之所不爲者以自比是豈先帝之意乎是豈繼志述事所當然者乎此尢公議之所未諭也臣觀白麻內再三言之者不過稱賢妃有子及引永平祥符立後事以爲所咨之故實臣請論其所以然者若曰有子可以爲後則永平中貴人馬氏未嘗有子也所以立爲後者以冠徳後宮故也祥符中徳妃劉氏亦未嘗有子也所以立爲後者以鐘英甲族故也又況貴人之系實爲馬援之女徳妃之時且無廢後之嫌其與賢妃事體迥然異矣若曰賢妃冠徳後宮亦如貴人鐘英甲族亦如徳妃則何不於孟氏罪廢之初用立慈聖光獻故事便立之乎必遷延四年以待今日果何意邪必欲以此示天下果信之邪兼臣聞頃年冬享景靈宮賢妃實隨駕以往是日雷作其變甚異今又宣麻之後大雨繼日已而飛雹又自告天地宗廟社稷以來陰不止以動人心則上天之意益可見矣陛下事天甚謹畏天甚至尢宜思所以動天而致然者攷之人事旣如彼求之天意又如此安可不畱聖慮乎夫成湯聖君也仲虺不稱其無過而稱其攺過不吝髙宗賢君也傅說不告以拒諫而告以從諫則聖臣𨿽愚不足以方古諫者常念唐太宗猶有恥君不及堯舜之臣況直可以爲堯舜如陛下之聖而於身親見之乎是以不敢愛身冒犯天威圖報陛下親自識防大恩之萬一而區區血誠盡於此矣惟陛下俯從而攺之不以爲吝則萬世之下所以仰望陛下之聖者亦將在成湯髙宗之上矣豈不美哉豈不美哉伏望聖慈深賜詔納不以一時攺令爲甚難而以萬世公議爲足畏追停冊禮別選賢族如初詔施行庶防上答天意下慰人心爲宗廟社稷無疆之計不勝幸甚不勝幸甚論選忠良博古之士置諸左右

曽肇

臣聞玉𨿽美追琢然後成珪璋金𨿽堅砥礪然後成利器人主𨿽有自然之聖質必賴左右前後磨礱漸染所聞正言所見正行然後徳性內充道化外行以之知人則無不明以之舉事則無不當故周公之戒成王自常伯常任至虎賁綴衣趣馬小尹左右攜僕百司庶府必皆得人以爲立政之本穆王之命伯冏亦曰命汝正於羣僕侍禦之臣懋乃後徳交修不逮愼簡乃僚無以巧言令色便辭側媚其惟吉士下至西漢猶詔郡國嵗貢吏民之賢者以給宿衛則虎賁之任也出入起居執器物備顧問皆用士人如孔安國之掌唾壺嚴助朱買臣之專應對則左右攜僕之任也𨿽用人有媿於古亦一時之盛矣其後唐太宗平定四方有志治道則引虞世南等聚於禁中號十八學士退朝之暇從容燕見或論古今成敗或問民間事情每言及稼穡艱難則務遵勤儉言及閭閻疾苦則議息徵徭以至諷誦詩書講求典禮咨詢忘倦或至夜分若夫軍國防微事務得失則責之輔相悉不相干其上下相與之際如此是以後世言治獨稱貞觀惜其一時之士不以堯舜三代之道啟迪其君故其成就止此矣夫以貞觀之治猶須招集賢能朝夕親近然後成功又況有志於大者乎伏惟皇帝陛下聰明慈惠有君人之徳沈靜淵黙有天下之度方且躬親聽斷勵精爲治其志大矣臣謂宜於此時愼選忠信端良博古多聞之士置諸左右前後以參諷議以備顧問陛下聽政之餘引之便坐講論經術諮詢至道不必限其日時煩其禮貌接以誠意假以溫顏庶使人得盡情理無不燭於以增益聖學裨補聰明漸染磨礱日累日積循習旣久化與心成自然於道不勉而中於事不思而得匪僻之習異端之言無自而入矣如是而施之任人則邪佞者遠忠直者伸以之立事則言而爲天下則動而爲天下法其於盛徳豈曰小補之哉且夫深處法宮之中親近防禦之徒其損益相去如此惟陛下畱意毋忽

論內批直付有司

臣伏見陛下卽位以來更張政事除民疾苦開廣言路收防淹滯每一令之出內外無不驩呼相慶以至未明求衣辧色臨朝躬視聽斷夙夜不懈推今日欲治之心爲之不已太平之功指日可待然臣竊有所見不敢緘黙苟止臣待罪右省伏覩內中時有批降指揮除付三省樞密院外有直付有司者𨿽陛下睿明必有過舉然忖之事體終有未安蓋帝王號令不可輕出必經中書參議門下審駮乃付尙書省施行不經三省施行者自昔謂之斜封墨勑非盛世之事神宗皇帝正三省官名其意在此臣愚伏願陛下凡有指揮須付三省樞密院施行更不直付有司以正國體其三省樞密院若奉內中批降指揮亦須將前後勑令相參審度可否然後行下不可但務急速奉行以爲稱職蓋三省樞密院皆執政大臣陛下委以平章朝政之人其任非輕不同胥吏但以奉行文書爲事又帝王號令務要簡大若夫立法輕重委曲闗防皆有司之職非人主之務書曰文王罔攸兼於庶言庶獄庶愼惟有司之牧夫蓋謂此也至於內外臣寮干求內降恩澤侵紊紀綱增長僥幸以陛下聖明必不容許臣亦不復以爲言更願陛下戒之嚴行杜絕無使小人乘間得入天下幸甚

辭免左諫議大夫

丰稷

臣伏準尙書省札子已降告命除依前官試諌議大夫者臣聞孔子曰天子有爭臣七人𨿽無道不失其天下人主守崇髙富貴之極心易放逸選正人置諸左右𨿽有無道之心終不爲桀紂惡徳自取敗亡故能謹守宗廟保社稷而比者臺諌官員闕久矣下情壅於上聞陛下入承大統念創業之艱難思守成之不易詔求明於治體堪任言責之人天下曉然皆知聖心欲廣聰明欲新盛徳欲輔朝廷闕失人人莫不懽忻鼓舞有樂生之意臣遭遇聖慈惕然震畏莫知所措臣伏見元丰五年釐正官制諫官以諫諍爲職不爲容悅逄君之惡不懷觀望險害忠良不以聲色爲常事以蠱上心不以滛巧爲末務以蕩上意不以細故塞責不以沽激盜名俯仰之間無所愧怍方能稱其責臣量分度力不能任重不宜虛受自貽失職之罪伏望聖慈矜察追寢成命

論士風

遊酢

天下之患莫大於士大夫至於無恥則見利而已不復知有他如入市而攫金不復見有人也始則眾笑之少則人惑之久則天下相率而效之莫知以爲非也士風之壞一至於此則錐刀之未將盡爭之𨿽殺人而謀其身可爲也迷國以成其私可爲也艸竊姦宄奪攘矯防何所不至而人君尙何所賴乎古人有言禮義亷恥謂之四維四維不張國非其有也今欲使士大夫人人自好而相髙以名節則莫若朝廷之上唱淸議於天下士有頑頓無恥一不容於淸議者將不得齒於縉紳親戚以爲羞鄕黨以爲辱夫然故士之有志於議者寧饑餓不能出門戶而不敢以防節寜阨窮終身不得聞達而不敢以敗名亷恥之俗成而忠義之風起矣人主何求而不得哉惟陛下畱意

論章惇蔡卞

任伯雨

臣先累有奏狀言章惇蔡卞迷國罔上脇持哲宗以不孝之名迫懼哲宗以不利之實激哲宗使怒惑哲宗使疑謗毀宣仁聖烈保佑之功傳致元祐皇后疑似之罪引功自處歸過哲宗挾天子賊害忠良肆口說傾危神器自古姦臣爲害無甚於此去年上封事數千人人乞斬惇卞天下之議只此可見蓋卞謀之惇行之蔡卞之惡有過章惇臣前來奏狀已言之今更詳具大事六件如後一元祐六年哲宗皇帝始納元祐皇后前此未納後時禁中嘗求乳婢諫官劉安世等連上章論列皇帝旣未納後不知宮中求乳婢何用宣仁聖烈令兩府宣諭是外家髙氏所覓安世乃止紹聖初蔡卞還朝論及此事以爲宣仁有廢立之意乞追廢爲庶人一自紹聖以來竄逐臣僚應哲宗皇帝批出行遣者並是蔡卞誣罔先於哲宗前密啟進入札子哲宗依札子上語言批出至今札子見在一紹聖三年宮中厭勝事作哲宗方疑未知所處章惇欲召禮官法官共之蔡卞云旣是犯法何用禮官乃建議乞掖庭置獄只差內臣推治更不差有司同勘若非蔡卞建議哲宗未必廢元祐皇后一編排元祐中臣僚章防乃蔡卞建議卞與蹇序辰自編排惇不曽與及卞具姓名乞行遣惇卽奉行一鄒浩以言事忤防蔡卞卽首先奏云呂公著曽薦浩浩以此詆譏故哲宗愈怒遂編管浩卞又執奏乞治浩親故送別之罪哲宗不從三次堅請乃許置獄一蹇序辰乃卞死黨首建看詳理訴之議安惇助之章惇遲疑未許卞卽以相公二心之言迫之以此惇卽日差官置局凡此皆蔡卞謀之章惇行之也按卞陰狡險賊惡機滔天惇𨿽凶恨每爲制伏執政七年門生故吏徧滿天下令𨿽薄責如卞在朝人人喘恐不敢回心向善朝廷邪正是非不得分別馴致不已姦人復進天下安危殆未可保只如去年臣僚上言蔡卞之惡過於章惇乃自太平州移池州順流三程一日可到愚弄朝廷僅同兒戲蓋人人畏附惇卞至今未已故寧負陛下不負惇卞大姦元惡未正典刑人情憤嘆天象示戒故自今年正月至今兩月陰雨蓋防气之證於此可見昔周饑克商而年丰衛旱伐邢而得雨今惇自以異議當受大戮所有卞惡伏乞陛下早賜宸斷明正典刑以答上天防气之證候正惇卞典刑之日乞陛下差人於朝堂道路間采聽若人人不相慶臣甘伏罔上之罪

論求言之詔未及舊弼

臣竊覩陛下近因日食詔許中外臣民實封言事天下之忠言必自此而進矣然而求言之詔普逮於臣而乞言之禮未加於黃耉竊慮耆徳故老久去朝廷或在謪籍或已得謝忠於徇國意欲有言泛然應詔則非舊弼之體密貢封事則有彊聒之嫌若非聖問俯及隆謙示敬則黃耉之言或不樂告是以周家忠厚尊事黃耉秦穆攺過復詢黃髮詩書所載聖主之所宜行也願因側身直言之時明示養老乞言之禮必有嘉謨來助初政格王正事無先於此伏望陛下上稟慈闈議而行之天下幸甚

論國是

陳瓘

臣竊惟是非之心人皆有之古之聖王以百姓心爲心故朝廷之所謂是非者乃天下之是非也是以國是之說其文不載於二典其事不出於三代惟楚莊王之所以問孫叔敖者乃戰國一時之事非堯舜之法也然其言曰夏桀商紂不定國是而以合其取捨者爲是不合其取捨者爲非則是孫叔敖之意亦不敢以取捨之利而害天下之公是非也若夫取捨簡擇一以私意合我者是異我者非此楚莊王之所不取也豈聖時之所宜哉所有國是故事一件謹錄奏聞

論瑤華不當遽復何大正不當遽賞

陳瓘

臣二十二日奏稟職事因論朝廷之言未及瑤華而先賞何大正等失於太遽蓋以當時詔防以謂內稟兩宮外咨宰輔之意人所共諭兩宮之訓外人不知但聞祕獄初興推革賔禦獄詞旣具遂及中宮朝廷皆以爲當行其事遂告於天地國威所力誰敢出言至於今日言路旣開是以大正之徒敢陳旣往之事意𨿽可取言亦無難況聞大正所陳其事不一請復瑤華者乃其所言之一事而已然而外議詾詾溢語相傳皆以謂陛下之所以賞大正者將欲復瑤華故也當時預議執政卽令皆在朝廷憂廢者之復興恐身禍之莫測𨿽知聖度之寛大亦慮言者之沸騰使其各有懼心蓋由恩及大正臣故曰賞之遽也𨿽然前日之事以母子之動靜而定是非於獄辭玆固非所以習天下而尊堂陛也又況當時推劾事由郝隨案牘𨿽存豈足盡據設有寃抑理合辧明然而訓果出於兩宮則先帝當時不得不從事旣幹於泰陵則陛下今日安可輕攺假使昔者兩宮無堅確之命先帝有常悔之心大正疏遠何由得知然則朝廷莫大之政國家難處之事未可以卒然而議也臣願陛下先思昔者所以致此之因然後罪之赦之皆得其宜矣臣謂致此之因生於元祐之說也以繼述神考爲說以讐毀宣仁爲心其於元祐之事譬如刈艸欲除其根瑤華乃宣仁之所厚又於先帝本無間隙萬一瑤華有預政之時則元祐之事未必不復是以任事之臣過於久遠之慮若刈艸而去其根則孟氏安得而不廢乎知經術者獨謀於心宰政柄者獨行於手心手相應實同一體方其造謀之時自謂密矣而見微之士原始知終彼患失安位之人不能正救𨿽有可罪然而春秋之法專責造意之人而已臣願陛下考往驗今詢謀於眾或采芻蕘之論或乞黃耉之言議之旣熟乃發成斷大明誅意之法則首惡者懼曲示含垢之恩則獲免者眾如此則事體無傷謫罰不廣耿育宣布所起之言可示於天下仁祖專責範諷之意可法於今日幹不靜擾系此一事願陛下上稟慈聞詳擇施行天下幸甚

宋文鑑卷六十一

欽定四庫全書

宋文鑑卷六十二

宋呂祖謙編

奏疏

論蔡京

陳瓘

臣聞盡言招禍古人所戒言語之臣豈能免此臣伏見翰林學士承防蔡京當紹聖之初與其弟卞俱在朝廷導贊章惇共作威福卞則陰爲謀畫惇則果斷力行且謀且行者京也哲宗篤於繼述專於委任事無大小信惇不疑卞於此時假繼述之說以主私史惇於此時因委任之篤自明已功京則盛推安石之聖過於神考以合其弟又推定策之功毀蔑宣仁以合章惇惇之矜伐京爲有助卞之乖悖京實贊之當此之時言官常安民屢攻其罪京與惇卞共怒安民協力排防斥爲姦黨而孫諤董惇逸陳次升亦因論京相繼黜逐哲宗晚得鄒浩不由進擬寘之言路浩能忘身徇節上副聖知京又因其得罪從而擠毀是以七年之間五害言者掩朝廷之耳目成私門之利勢言路旣絕人皆箝黙凡所施行得以自恣遂使當時之所行皆爲今日之所攺臣請略指四事皆天下之所以議京者也蔡卞之薄神考陛下旣明其罪矣兄弟同朝塤箎相應事無異議罪豈殊科一黜一畱人所未諭此天下之所以議京者一也邢恕之累宣仁陛下旣明其罪矣宣訓之語究治之事陛下旣察其誣造於是司馬光劉摯梁燾等皆防敍復京嘗奏疏請誅滅摯等家族審如京言則所以累宣仁者豈特邢恕一人而已哉在恕則逐之在京則畱之其可以塞邢恕不平之口而慰宣仁在天之靈乎此天下之所以議京者二也章惇自明定策之功追貶王珪京亦自謂元丰末命京帶開封府劊子攜劍之內欲斬王珪京之門人皆謂京於此時禁制宣仁京亦有社稷之功今陛下雪珪之罪還其舊官則是以惇之貶珪爲非也在惇則非之在京則畱之如是惇有詞矣珪有憾矣此天下之所以議京者三也章惇之初篤信京卞傾心竭意隨此二人假繼述之說以行其私三人議論如出一口自紹聖三年九月卞爲執政於是京有觖望而與惇暌矣四年三月林希爲執政於是京始大怨而與惇絕矣自今觀之京之所以與惇暌絕者爲國事乎爲已事乎然京之所以語人者曰我助惇而惇不聽也我故絕之我教卞而卞不從也我故怒之我與弟卞不相往來久矣我緣國事今與愛弟不相往來而況於惇乎臣切料京之所以欺陛下者亦必以此言也何以驗之卞之赴江寧也京往餞之期親遠行法當賜告而京之所以牒閣門者初以妹行爲請法不許也遂請朝假不敢以弟卞爲言𨿽在朝假而日至國門之外京之動靜如此卽不知陛下皆得其實乎此明主之所宜察也且兄弟同朝共議國事自無不相往還之理假使不相往還豈人倫之美事乎此天下之所以議京者四也陛下卽位之初以用賢去邪爲先而京之防蔽欺罔曽無忌憚陛下必欲畱京於朝者其故何哉臣知陛下聖意本無適莫而京之所以據位希進牢不可防者蓋以韓忠彥曾布不能爲國遠慮輕率自用激成其勢故也京卞同惡天下所知若用天下之言以合公議則顯正二人之罪何難之有忠彥等不務出此而果於自用於是托於謀帥而出之太原𨿽加以兩學士之職而實以詭計除之想當進擬之時必有不情之奏用奇設策不由誠心二聖安得而無疑公議亦以爲未允及京之畱布復爭辧再三之瀆無以取信相激之勢因此而成唐明皇欲用牛仙客爲尙書張九齡以爲不可明皇曰但加實封可乎九齡又以爲不可明皇變色曰事皆由卿耶李林甫曰仙客宰相才也何有於尙書九齡書生不逹大體由是明皇悅林甫之言卒相仙客而九齡自此浸疏終見黜罷今忠彥及布無九齡之望而京之气焰過於仙客因勢觀望而爲林甫之言者不知防何人也陛下進賢退邪法則堯舜明皇之事固不足道然而天下之心皆疑陛下有大用京之意者以京之復畱故也京之所以復畱者以忠彥等去之不以其道故也去之不以其道則畱之者生於相激萬一京果大用則天下治亂自此分矣崔羣謂唐之治亂在李林甫張九齡進退之時今京輕欺先帝與卞無異而又歸過於先烈賣禍於惇卞曲爲自安之計而陛下果畱之也今旣可復畱後亦可以大用天下治亂之勢系於一京崔羣之言可不念耶臣恐後之視今亦猶今之視昔禍亂之機不可以不早辧也陛下嗣位之初首開言路可謂知所先務矣臣愚首預玆選明知京在朝廷必爲大患而不能以時建言萬一有意外不虞之變陛下翻然悔悟誅責當時言事之臣則臣𨿽碎首防胸何補於事此臣所以憤悶而不敢黙也臣嘗爲卞所薦與京無纎介之隙所以言者爲國事耳非特爲國亦爲蔡氏也自古不忠之臣以私害公初因自利終必累國國有迍邅私家將安歸乎卞之尊紹王氏知有安石豈知有神考知有金陵豈知有京師絕滅史學一似王衍重南輕北分裂有萌臣之痛心黙憂非一日也眞宗景徳中北兵至澶淵王欽若請駕幸金陵當時若用此計則天下分爲南北久矣賴眞宗用冦凖之言所以四方混同得至今日天錫陛下聰明仁勇融防南北去卞不疑然而京尙未去人實憂之兄弟一心皆爲害國一去一畱失政刑矣唐會昌中工部尙書薛元賞與其弟京兆少尹權知府事元皆宰相李徳裕之黨及徳裕旣敗貶元爲崖州司戶元賞爲忠州刺史廼者蘇軾及轍亦兄弟也古今故事非不明白何獨一京獲以計免枉朝廷之法令以徇一京不知祖宗基業何負於蔡氏乎且自京卞用事以來牢籠薦引天下之士處要路得美官者不下數百人其間才智藝能之士可用之人誠不爲少彼皆明知京卞負國欲洗心自新捨去私門顧朝廷未有以招之耳臣謂京在朝廷則此數百千人者皆指爲蔡氏之黨若京去朝廷則此數百千人者皆朝廷之用所以消合朋黨廣收人才正在陛下果於去京而已此非臣之臆說乃神考已用之術也熙寧之末王安石呂惠卿紛爭以後天下之士分爲兩黨神考患之於是自安石旣退惠卿旣出之後不復用此兩人而兩門之士則皆兼取而並用之也當時天下之士初有王黨呂黨而朋黨之禍終不及於朝廷者用此術耳今陛下畱京於朝廷而欲收私門之士是猶不去李升錢鏐而欲收江浙之士也不亦難乎然則消黨之術惟在去京而已今京闗通交結其勢益牢廣布腹心共謀私計羽翼成就可以髙飛愚弄朝廷有同兒戲陛下皆不早寤漸成孤立後𨿽悔之亦無及矣自古爲人臣者官無髙下干犯人主未必得禍一觸權臣則破碎必矣或以爲離間君臣或以爲買直歸怨或托以他事陰中傷之或於已黜之後責其怨望此古之人所不免也臣豈敢自愛其身乎若使臣自愛其身則陛下不得聞京之罪矣國家內外無事一百四十一年矣太平之久古所無有甚可畏也譬如年老之人康寧無疾日服溫暖猶恐气衰至於保養陰邪必成心腹之患京在朝廷何以異此伏望陛下愼保祖宗之業獨持威福之柄斷自宸果於去惡天下幸甚

請檢尋文及甫究問獄案牘

龔央

臣竊聞自古姦臣戕敗善類以防後患必置之死地而善人修身無大過失欲求其罪惡之實而不可得故托以悖逆無驗之罪又慮其異時子孫訴理於朝故必使滅族而後已此自古姦邪之常態也臣近觀前日文及甫之書究問之獄不意玆事出於聖朝使愚臣痛心疾首感憤流涕臣竊惟宣仁聖烈皇后擁佑先帝愼擇累朝重望之臣寘之左右輔道徳彌論朝政九年之間中外安靜此天下之所共聞也前日止緣一二姦邪嘗被黜逐遂敢欺罔朝廷成此大獄以執私仇必欲族滅無辜以快其意當是之時天地變色日月無光積陰逾時中外詾懼以至彗出四方譴告甚著先帝爲之肆赦求言以答天戒而姦臣之忿不已持之益堅由是逐臣死於瘴海家族不許生還至有一門二十餘防者然則𨿽無刀鋸其實族滅也朽骨銜寃沈魂爲癘以及於斯痛不忍言今及甫等罪上賴聖斷已行竄斥而當時祕獄必有案牘章疏可以見其鍛鏈文致附防欺罔之人若不早行根究必慮藏臣焚滅無所歸咎則天下何以知其非先帝之本意伏望聖慈特賜睿防須管檢尋當時照證文書以正姦臣之罪以慰天下之望

論蔡王府獄

江公望

臣聞天下之理有隙則物皆可入故聖人塗隙於未開之前有迹則瑕皆可指故聖人泯迹於未形之際物可入則親者離矣瑕可指則疑者實矣在物之理𨿽甚疏遠者尙且如此矧閉門之內骨肉之間其可不察耶臣訪聞蔡王府吏相告有不順之語浸滛恐及蔡邸開封府已行根治臣聞之駭汗流浹驚悸不能自持豈有極治之世太平之時廼容小人銜私怨逞不軌謀離間陛下骨肉之親者乎象之於舜焚廩浚井其逆心已明矣擁二女坐牀鼓琴其逆謀已成矣舜未嘗藏怒宿怨卒封之有庳而富貴之惟恐不得象之心也至魏文帝褊忿疑忌一陳思王且不能容故有煮豆燃萁相煎何太急之語爲天下後世笑豈不思兄弟天之大倫也有手足相扞之親有首尾相應之義有塤箎之和有友於之樂故孔子以不間於父母兄弟之言爲孝蓋親隙不可開隙開則言可離貳疑迹不可顯迹顯則事難磨滅陛下之得天下天下歸之也章惇嘗簾前持異議已有隙迹矣蔡王出於無心年尙防少未逹禍亂之萌故恬不以爲卹陛下一切包容已開之隙復塗矣已顯之迹復泯矣恩意渥縟歡然不失兄弟之情與夫區區未能忘天下操以自狹者不啻相十百矣伏望陛下勿以曖昧無根之言而加諸至親骨肉之間俾陛下有魏文相煎太急之隙而忘大舜親愛之道豈治世之美事也伏望陛下密詔所司凡無根之言勿形按牘箠楚之下何求弗得一有浸滛旁及蔡王之語不識陛下將如何處之莫若略治所告及被告之人粗見嫌怨情狀並流之嶺表以示天下神器非人心天命弗得非口舌彊力可爭也示天倫之愛𨿽天下莫之奪也𨿽善爲間言莫之離也儻形按牘有瑕可指一入胸次終身不忘𨿽父子之間尙未能磨滅況兄弟乎迹不可泯隙不可塗則骨肉離矣陛下將何道以治天下也蔡王萬一防犯霧露之疾神考在天之神靈豈不知之陛下將何面目見神考於太廟乎書曰克明俊徳以親九族九族旣睦平章百姓詩曰刑於寡妻至於兄弟以禦於家邦至徳要道足以風動天下未有不自親始者也惟陛下深畱聖意

論邏察

江公望

臣聞人君明目逹聰所以通下情也前有旒左右有纊所以防太察也太察則聞人之過下情不通則不聞已過聞人之過則姦生而刑滋不見已過則心塞而禍萌此周之厲王以防口而召亡漢之顯宗以耳目隱發爲明而速亂也邏者之興推求其意不過以求瑕搜匿鉤致盜詐出於不備擿發如神此一酷京兆之俗才爾使京兆爲之猶可羞矧以天下爲度海內爲家而爲良京兆之不爲者乎陛下卽政之三日一切罷去天下聞之翕然歸心開口張膽人人自安告訐不長風俗向厚比聞稍稍復置舊額通爲七十人一人量以十人爲耳目十人之中一人又以十人爲之散之通途永巷不啻數十百人矣夫婦醜詆之言仇隙怒傳之語增情飾狀擿隱抉伏何所不至人人局蹐各各疑慮親戚不敢誠朋友不敢信目不敢注觀手不敢直指若此定非淸世之美事也昔吳主孫權用呂壹軰舉罪紏姦纎介必聞深按醜誣排防無罪以作威福步隲力詆其非權尋誅壹覺悟尙早蓋小人因緣銜命不務奉公利在凴借威勢杜絕人口公然作過使上聰不逹威柄潛移刑及無辜睽睽萬目由聞人之過不聞已過之所致也老子曰察見淵魚者不祥以察爲明是誠不祥之兆也陛下豈不思畿甸之外非陛下之民乎人各有口能使之嘿嘿不議陛下政事乎旣不可揜於天下何獨察察於輦轂之之下以爲明哉語曰天下有道庶人不議信乎有道不可得而議也伏望陛下以道禦天下使人蕩然不疑無得而議何爲蹈吳之故轍而不知革彼猶能因言以誅壹軰孰謂陛下鑑此而不能之乎願黜獻議之人通舊額人數一切罷去除禍者必鋤其根植福者必封其本毋謂昔有額而不可去也其根尙存枝葉他日復生矣不可不察

論馮澥

崔鶠

伏覩六月一日詔書詔諫臣直論得失以求實是此見陛下求治之切也然數十年來王公卿相皆自蔡京出其餘擢居要路以待相繼而用者又充塞乎臺省要使一門生死則一門生用一故吏逐則一故吏來更持政柄互秉鈞軸歷千百年無一人立異𨿽萬子孫無一人害已此蔡京之本謀也安得實是之言聞於陛下且如馮澥近日上章其言曰士無異論太學之盛也此姦言也昔王安石除異已之人當時名臣如韓琦冨弼司馬光呂公著呂誨呂大防範純仁等咸以異論斥逐布衣之士誰敢爲異乎士攜書負笈不遠千里遊於學校其意不過求仕宦爾安石著三經之說用其說者入官不用其說者黜落於是天下靡然雷同不敢可否陵夷以至於今大亂此無異論之效也而尙敢爲此說以熒惑人主乎又曰崇寧以來博士先生狃於黨與各自爲說附王氏之學則詆毀元祐之文服元祐之學則詆誚王氏之說尢爲欺罔豈有博士先生敢爲元祐之學而詆誚王氏之說乎自崇寧以來京賊用事以學校之法馭士人如軍法之馭卒伍大小相制內外相轄一容異論者居其間則累及上下學官以黜免廢錮之刑待之其意以爲一有異論則已之罪必暴於天下聞於人主故爾博士先生者敢詆誚王氏乎欲乞下太學取博士講解覆視則澥之誕信見矣至如蘇軾黃庭堅之文集範鎭沈括之雜說畏其或記祖宗之事或記名臣之說於已不便故一切禁之坐以嚴刑購以重賞不得收藏則禁士之異論其法亦已密矣澥言服元祐之學詆誚王氏之說其欺罔不亦甚乎欺罔之言公行則實是何從而見焉先王之求實是亦有道矣傳曰皇帝淸問下民周官詢於眾庶孟子以不左右卿大夫之言爲然必詢於國人則實是見矣臣乞以澥所上章並臣之章垂於象魏掲於通衢以驗國人之論而賞罰之以戒小人欺罔君父者此陛下之福天下之幸也取進止

再論馮澥

崔鶠

臣鶠近上章論諫馮澥未防施行澥復遷吏部侍郎此士論之所共憂臣適當言責不得而已也觀澥之意不過欲拘以熙寧元丰之法爲治緣澥乃熙寧元丰人材之一也已之說行則身安已之說廢則身危非爲國家忠計此天地否泰所系國家治亂之所自分不可忽也昔在仁宗英宗時選天下惇朴敢言之士以遺子孫而王安石用事皆目爲流俗之人盡逐去之乃自爲新說以造士號爲新美之材充塞乎朝廷而人主不聞天下之安危矣元祐之初相司馬光收仁宗英宗時人材用之故宣仁聖烈皇后擁少主不出簾帷而天下治問其邊隅則率服矣問其盜賊則消弭矣問其軍士則豫附矣問其百姓則富樂矣當是時天下之勢安於泰山及章惇用事斥之於瘴海炎荒之外蔡京陰蓄異圖凶謀益熾於是盡收熙寧元丰時人材用之誘以美官餌以厚祿於是海內小人波蕩而從之萬口一詞疊相唱和爲紹述之論以誑惑人主紹述一道徳而天下一於謟佞矣紹述同風俗而天下同於欺罔矣紹述理財而公私竭矣紹述造士而人材乏矣紹述開邊而彊勁交侵邊兵壓鏡矣此用熙寧元丰人材之效也譬之治疾一醫治病而病愈一醫治病而病壞此固不待較而明也且元符末以連年四月朔日蝕四月者正陽之月古人所忌詔求直言應詔上書者數千人蔡京因此以除去異已者乃遣腹心之黨考定之分邪正二等同已者爲正異己者爲邪澥與京同者也故列於正等擢以不次而異於京者京皆指以爲邪防於罪戾凡數千人近者上皇下責躬之詔其言以求直言奪於權臣反歸咎建議臣僚然則前日附防蔡京號爲上書正等之人皆今日之罪人也陛下嗣服之初天下觀陛下好惡是非以卜世之興衰今用蔡京正等之人非上皇悔過之意天下之士聞之解體矣

宋文鑑卷六十二

欽定四庫全書

宋文鑑卷六十三

宋呂祖謙編

表

進刑統表

竇儀

臣聞虞帝聰明始卹刑而禦物漢髙豁逹先約法以臨人蓋此丹書輔於皇極禮之失則刑之得作於涼而於貪百王之損益相因四海之凖繩斯在如銜勒之持逸駕猶郛郭之域羣居有國有家其來尙矣伏惟皇帝陛下寶圖攸屬駿命是膺象日之明流祥光於有截繼天而王垂洪覆於無疆乃聖乃神克明克類河圖八卦惟上徳以潛符洛書九章諒至仁而黙感哀矜在念欽卹爲懷网欲自密而疎文務從微而顯乃詔執事明啟刑書俾自我朝彌隆大典貴體時之寛簡使率土以遵行國有常科吏無敢侮伏以刑統前朝創始羣彥規爲貫彼舊章采綴已從於撮要屬玆新造發揮愈合於執中臣與朝議大夫尙書屯田郎中權大理少卿柱國臣蘇曉朝散大夫大理正臣奚嶼朝議大夫大理寺柱國臣張希遜等恭承制防同罄考詳刑部大理法直官陳光乂馮叔向等俱效檢尋庶無遺漏夙宵不怠綴補俄成舊二十一卷今並目錄增爲三十一卷舊疏議節略今悉備文削出式令宣勑一百九條別編或歸本卷又編入後來制勑一十五條各從門類又錄出一部律內余條準此四十四條附名例後字稍難識者音於本字之下義似難曉者並例具別條者悉注引於其處又慮混雜律文本注並加釋曰二字以別之務令檢討之司曉然易逹其有今昔浸異輕重難同或則禁約之科刑名未備臣等起請總三十二條其格令宣勑削出及後來至今續降要用者凡一百六條今別編分爲四卷名曰新編勑凡釐革一司一務一州一縣之類非干大例者不在此數艸定之初尋送中書門下請加裁酌盡以平章今則可否之間上系宸鑑將來若許頒下請與式令及新編勑兼行其律並疏本書所在依舊收掌所有大周刑統二十一卷今後不行臣等幸遇文明謬防憲法金科奧妙比虧洞逹之能丹筆重輕徒竊討論之寄將塵睿覽惟俟嚴誅

滁州謝上表

王禹偁

罷直禁中臨民淮上𨿽離近侍猶忝正郎省已戴恩旣榮且懼伏念臣早將賤迹誤受聖知進身不自於他人立節惟遵於直道優遊兩制出處八年今春召自西垣入叩內署旣在深嚴之地仍當繁劇之權𨿽積兢虞終無補報所宜遠貶以肅具寮伏防尊號皇帝陛下曲直遭逄俯存終始止罷玉堂之職仍遷粉署之資委以專城置於近地沿流數日登陸三程諸縣丰登若無公事一家飽暖共荷君恩處之一生實爲萬足然而翰林學士朝廷近臣陛下登位已來禦前放人之後從呂防正而下拜此職者止有八人臣最孤寒亦預其數言於聖選不爲不遴數月之間忽然罷去眾情尙或驚駭微臣豈不憂惶且臣在內庭一百日間五十夜次當宿直白日又在銀臺通進司審官院封駮司勾當公事與宋湜呂祐之閱視天下奏章審省國家詔命凡於利害知無不爲三日一到私家歸來已是薄暮先臣靈筵在寢骨肉衰絰滿身縱有交朋無暇接見不知謗議自何而興臣拜命已來通宵自省恐是臣所賃官屋在髙懷徳宅中一昨開寶皇后權厝之時便欲移出未有去處尙不遑寧尋曽指約公人不令呵唱竊恐貴僧出入中使往還相逄之間難爲顧揖自左右正言已上謂之供奉官街衢之間除宰相外無所回避此蓋賈誼所謂人君如堂人臣如陛陛髙則堂髙者也況臣頭有重戴身披朝章所守者國之禮容卽不是臣之气勢因玆謝表敢逹危誠況臣粗有操修素非輕易心常知於止足性每疾於回邪謂非其人誘之以利而不往事匪合道逼之以死而不隨惟有上天鑑臣此志伏望陛下思直木先伐之義考眾惡必察之言曲與保全俾伸誠節則孤寒幸甚儒墨知歸在於小臣有何不足今則隨岸千里堯天九重微軀或遂於生還勁節尙期於死所

黃州謝上表

王禹偁

乍離近侍猶忝專城循省尢違彌深感泣伏以黃州地連云夢城倚大江唐時版籍二萬家稅錢三萬貫今人戶不滿一萬稅錢止及六千𨿽久樂升平尙未臻富庶永言養活亦借循良如臣庸愚曷副憂寄謹當勤求人瘼遵奉詔條窒塞嚚訟之民束縛憸猾之吏敢言課最庶免曠遺況當求理之朝必爲無言之政伏念臣叨司帝誥又歷周星旣不曽上殿求見天顏又不曽拜章論列時事入直閉閣待制退朝則杜門讀書𨿽每日起居實經年抱疾不敢求假恐煩醫官自後忝預史臣同修實錄晝夜不捨寢食殆忘已盡建隆四年見成一十七卷𨿽然未經進禦自謂小有可觀忽坐流言不容絕筆夫讒謗之口聖賢難逃周公爲鴟鴞之詩仲尼有桓魋之嘆蓋行髙於人則人所忌名出於眾則眾所排自古及今鮮不如此伏望皇帝陛下雷霆霽怒日月回光鑑曽參之殺人稍寛投抒察顏回之盜飰或出如簧未令君子之道消惟賴聖人之在上況臣孤貧無援文雅修身不省附離權臣秪是遭逄先帝但以心無苟合性昧隨時出一言不愧於神明議一事必歸於正直慍於羣小誠有謗詞謀及卿士豈無公論以至兩朝掌誥四任詞臣紫垣最忝於舊人白首不離於郎署以微臣之行已遇陛下之至公久當辯明未敢伸理今則上國千里長淮一隅𨿽云守土之榮未免謫居之嘆霜摧風貶芝蘭之性終香日遠天髙葵藿之心未死仰望旒扆不勝涕洟謝轉禮部員外郎充天章閣待制表

韓琦

渙渥自天震惶無地攺中臺之華序進內閣之淸班盡出髙明殊登祕近竊念臣發自顏巷賔於舜門一第爲榮四方無效爰自書林預選桂籍升華恥汨沒以懷安或感激而論事惟慕古人之節詎希英主之知伏惟尊號皇帝陛下稟帝堯之聰明加漢髙之豁逹坦聖懷而虛受期鴻化以咸孚念三聖之艱難而成丕業求七人之蹇諤以補大猷臣猶愧非才首當淸問危言多犯孤立自持斧鉞居前雷霆在上敢避樞機之禍終乖藥石之良陛下日月垂光江海惇量恕其萬死假之一麾望已絕於靑雲咎未更於鴻霈俄易藩宣之寄寧分旰昃之憂忽降綸章薦加寵數而況辟圖書之府叨處於深嚴踐雲龍之庭當備於顧問非名儒而不稱豈曲士之能堪矧簉淸曹仍居澹治輝榮大集志願何求敢不內守朴忠外修景行進退惟道遵聖賢視履之方始終一心副君父育材之造

謝賜衣表

楊億

解衣之賜猥及於下臣挾纊之仁更均於列校光生郡邸喜動轅門伏以崇文廣武聖明仁孝皇帝陛下誕膺元符恭臨大寶惠務先於逮下志惟在於愛人鳥獸氄毛俯及嚴凝之候衣裳在笥爰推賜予之恩在渙汗之所沾𨿽容光而必照如臣者任叨符竹地僻甌吳奉漢詔之六條方深祗畏分齊官之三服忽荷頒宣纂組極於纎華純綿加於麗密璽書下降竊窺云漢之文驛騎來臨更重皇華之命但曳婁而增惕實被服以難勝矧於戎行亦膺天寵幹城𨿽久百無汗馬之勞守土何功獨懼濡鵜之刺仰瞻宸極惟誓糜捐

汝州謝上表

楊億

沈屙初釋寵寄薦臻祗命惟寅飭裝靡暇初臨郡閤獲見吏民揣已若驚戴恩罔措伏念臣本由單弱特稟方愚以童刻之微能際帝圖之享防驟參綸掖獲艸芝函屬以堯徳彌文漢辭爾雅云章有爛諒黼黻以何施天律惟精亦哇咬之罔棄居常摩厲徒益空疎俄踐內庭預司密命值皇闈之有慶扈淸蹕以多歡窺云瑞於封中聽棹歌於汾曲四巡第頌誠辯麗之絕聞二竪興妖致冥煩之坐遘偶嬰沈痼遂劇支離因請急以歸寧遽迷魂而不復率由蹇否自抵困窮矧以蕞爾之軀防然去職羈孤至甚毀嫉居多嘖有煩言實盈庭之可畏豁然大度終如地以見容比及痊平果防齒敍此蓋尊號皇帝陛下仁深慘怛徳茂欽明軫舊故以興懷俾肖翹之遂性特加采錄令獲便安伏況臨汝舊邦陪京近輔姬文之化所及首載聲詩地官之籍攸分寔繁兵賦士多巖險民或惰遊置使劭農抑惟令典分條察俗蓋有新書臣亦夙侍凝嚴僣窺律度敢忘瘁盡以奉化成然念臣早以斷斷之薄材獲齒振振之近列典司訓誥就望威顏讀銘字於湯盤時瞻景式載史言於董筆獲次舊聞舛命遘屯榮階絕迹酒泉素願敢望於生歸麗正殘編幾成於死恨今者星畿接畛竹使長人預方國之頒書稟天臺之布憲水深土厚足養於槁骸晝訪夕修冀無於秕政親末光而彌阻感再造以難勝

賀冊皇太子表

劉筠

前燿開祥東闈播憲漢儀丕赫天下之本旣丰周制協敷王者之基克固殊尢顯會中外祗懽恭以十翼垂言黃離之象攸著四瀆流潤重海之歌載揚於以示元吉之有孚表善利之霈廣正人倫而張大紀統天序而荷亨衢陪翼至仁登閱昌祚允鐘聖嗣克奉宗祧伏以皇太子器本夙成智包妙用挺溫姿而玉裕藹淑度以金相至性迪乎天經積粹發乎眞系而自桂房毓秀茅壤疏榮有時敏之進修有日躋之駿惠固以悟喬枝而奉順詢內衛以宣勤務近老成之人歷觀盛徳之事寶忠信而由已服禮樂以蹈中造理惟微振辭有典侍鑾遊而儼若拱列欽瞻省臺膳以肅如慈宸惇眷四學防於上序百行紀於司成洽乃懿聲被乎寰防建儲之論繄先親而是宜立愛之文稽古道而斯順肇膺微冊有慶昌辰伏惟尊號皇帝陛下辟長世之善經率保邦之大法翕受祕祉備舉縟儀上帝是忱克享於馨茂兆民咸賴用致於輯寧惟震長之至賢實乾剛之上體三善靡煩於在傳重暉上契於秉陽陛下仰奉靈心旁招羣吁以爲主器之重有國莫先矧錫羨於仙源在守成於宗躅增崇巨業屬我元良龜猷之告協從神鑑之徴允格讓三成魄知天道之好謙明兩作離見皇圖之可大式備彌文之禮仍新遵徳之稱涓以茂辰膺玆鴻典班輪飭駕奮五采以相宣碧鏤題宮配二儀而胥永臣以濫叨詞職竊守藩封昭數在庭莫覿鑾旌之美含和發詠率同鳬藻之誠

謝直集賢院表

夏竦

北門禁省給靑簡以試言東觀直廬降紫泥而命職莫逭假人之刺彌彰遇主之榮竊以承明設待詔之官寔漢朝之方潤麗正啟修書之院乃唐氏之英華濬圖書之淵敞龍鳯之宇自非弓裘繼世章句名家通授羲畀姒之靈篇嫺書笏珥彤之故事則何以繼成康之美頌考宣武之懿文陪法從於甘泉奉宸遊於屬玉況當聖日允屬簡求如臣者學不傳經文非近史靑靑子佩𨿽見刺於勞心翹翹錯薪亦濫期於刈楚筮仕勝衣之嵗薦名象日之畿方博帶以觀光遽墨衰而沿牒尋遇國家誕敷尺詔增廣六科方棲枳以徒勞遂上封而自薦始較文於鼇苑旋試可於鼎司亟趍文石之墀逐忝延英之問擊轅度曲敢望於九成縈帶分墉俄登於百雉陞象河之屬吏佐分虎之方州爰受代於時遂歸朝於幄坐典陳陳之粟閱山委之丘區從九九之車緫絲棼之案牘曁還衡睢壤舎爵太官旣諧引籍於金閨將佐於藩於熊軾又慮沈迷簿領廢墮簡編負公朝振舉之科辜聖王詳延之意遂殺靑而奏技果出綍以推恩禁林俾試於雕虫書殿遽令於抱槧閱上帝之冊府目星辰登道家之蓬山足踐雲气奉長者之餘論與先生而並行分直石渠地接嚴更之守縱觀金匱門連著作之廷載惟螻螘之軀莫報乾坤之賜恭惟尊號皇帝陛下事寢廟以至孝奉靈祗而克誠流鴻藻於絕垠鑠景炎於往號以文明而行健體柔克以居髙縱觀唐漢之大猷備舉黃虞之故實睿藻和而六同韻天章麗而五佐飛恢崇務廣於斯文奬擢不遺於小道遂使至孤之士獲塵非次之恩東陵遽擬於西山羔裘遂登於狐腋歌衛風而合雅鬻齊紫而雜良誠當絜節於素絲敢不盟心於白水益三思而出話彌九復以窮經永冰淵惕勵之心奉日月照臨之鑑庶逭素餐之謗仰酬明主之知媿懼所深兢惶不已

進兩制三館牡丹歌詩狀

晏殊

臣準傳宣札子奉聖防令兩制三館賦後苑諸殿亭牡丹歌詩者化合天人祥開卉木協風靈雨散爲膏壤之滋共蔕並柯布在密靑之囿畫品難形於卓異瑞圖不盡於芳妍乃詔儒臣各摛華藻匪太平之特盛壹榮遇之及玆昔者虞舜膺期有臯陶之賡載周宣繼業聞吉甫之誦章蓋黙助於謨猷不專工於辭翰迨於漢室尢好藝文別館離宮多命從臣之制作倡優鄭衛已無前古之箴規中葉以還其風未冺永平神雀之頌孝明稱美者五人正元重九之篇徳宗考第於三等並埀編簡式著熙隆洪惟聖運之防昌可繼重華之輝耀然於眾制未復前修思諷諭者隱其誠而靡宣局聲律者艶其言而罕實不足以上裨睿覽下逹民情效明良起喜之音續雅頌淸微之範姑用登髙而能賦庶幾博奕之猶賢罔葉精求豈任多愧臣首當庸濫實玷恩華興寤以思靦皇無極其兩制並侍講學士龍圖閣待制自章得象已下十三人三館祕閣自康孝基已下二十七人歌詩共一百四十首謹隨狀進以聞

侍讀學士等請宮中視學表

晏殊

伏奉聖防以時暑暫住講書至秋涼仍舊者運當文治日視講筵以炎暑之盛隆遂紫宸之遊息載頒明防允合舊章伏惟皇帝陛下應運挺生代天化育禦承光之法座臨照九圍奉長樂之慈顏緝熙萬務緬懷三聖撫愛兆民知王業之艱難識帝模之宏遠於是順稽古道崇尙素風命冊府之儒臣敞金華之經席包周眾說旣析於篇題齊魯善言彌勤於聽覽屬南薫之屆候憫會弁之增勞暫錫假寧聿昭恩遇臣等退惟鄙質幸此親逄敢忘蒙瞽之言仰效涓毫之助竊以四方無事百度允釐宮禁之間穆淸多豫伏願重漢皇之六學惜夏禹之寸陰時習所聞愈精大義間揮仙翰式就神功彰睿徳之日新廣鴻猷之天賦如此則宗祊景福贊明主之保邦夷夏仰瞻識大朝之垂教

謝除使相判相州表

韓琦

宰職隳功莫副宵衣之治鄕邦得請重叨晝錦之行被恩典之特優顧人言而甚愧伏念臣早繇科第遂玷寵榮不圖翰墨之進身自竭涓塵而報國備員諌諍幾不免於竄投奮命疆陸實薦罹於艱阻獨恃聖神之眷誰聞援助之言仁宗皇帝知其守以孤忠謂可屬之大事慶曆之始已擢貳於樞機嘉祐之中乃進登於宰輔俄膺冡任益荷殊知當英廟之承祧逮聖人之嗣服稠重遭會罄竭愚庸惟知社稷之安豈顧家宗之末然而萬微多務一紀妨賢爲國持平敢自私於輕重裁人所欲固難免於愛憎加疾疹之嬰纒若形神之耗敝勉訖固山之禮懇陳上印之宜伏防皇帝陛下念犬馬之力易衰廓日月之明爲照不罪再三之請亟垂開可之音進秩地官剖符枌社建髙牙之重旣防淮海之封增故里之光仍襲貂蟬之舊叨塵之甚今古疇偕敢不思盡瘁於寢興泯寘懷於內外在邊在庭之責惟驅策以當前益堅益壯之心至糜捐而後已

睦州謝上表

範仲淹

獻言罪大輙效命於鴻毛宥過思寛迥回光於白日事君無遠爲郡甚榮恭惟皇帝陛下天徳淸明海度淵黙撫羣龍以宅吉念六馬而懷驚臨軒以來側席不暇思啟心沃心之道奬危言危行之臣萬防咸歡四門無壅臣腐儒多昧立誠本孤謂古人之道可行謂明主之恩必報而況首膺聖選擢預諌司時招折足之憂介立犯顏之地當念補過豈堪循黙昨聞中宮揺動外議喧騰以禁庭徳教之尊非小故可廢以宗廟祭祀之主非大過不移初傳入道之言則臣遽上封章乞寢誕告次聞降妃之說則臣相率伏閣冀回上心議方變更言亦翻覆臣非不知逆龍鱗者掇韲粉之患忤天威者負雷霆之誅理或當言死無所避蓋以前古廢後之朝未嘗致福漢武帝以巫蠱事起遽廢陳后宮中殺戮三百餘人後及巫蠱之災延及儲貳至宣帝時有霍光妻者殺許後而立其女霍氏之釁遽爲赤族又成帝廢許後咒詛之罪乃立飛燕姊妹妬甚於前六宮嗣息盡爲屠害至哀帝時理之卽皆自殺西漢之祚由此傾微魏文帝寵立郭妃譛殺甄后被髮塞口而葬終有反報之殃後周以虜庭不典髙後爲尼危辱之朝不復可法唐髙宗以王皇后無子而廢武昭儀有子而立旣而摧毀宗廟成竊號之妖是皆寵衰則易揺寵深則易立後來之禍一一不善臣慮及幾微詞乃切直乞存皇后位號安於別宮暫絕朝請選有年徳夫人數員朝夕勸導左右輔翼俟其遷悔復於宮闈杜中外覬望之心全聖明始終之徳且黔首億萬戴陛下如天皇族千百倚陛下如山莫不𨿽休勿休日愼一日外采納於五諫內彌繾於萬防而況有犯無隱人臣之常面折庭諍國朝之盛有闕卽補何用不臧然後上下同心致君親如堯舜中外有道躋民俗於羲皇將安可久之基必杜未然之釁上方虛受下敢曲從旣竭一心豈逃三黜伏防陛下皇明委照洪覆兼包贖以嚴誅授以優寄郡部𨿽小風土未殊靜臨水木之華燕處江湖之上但以肺疾緜久藥術鮮功喘息奔衝精意牢落惟賴髙明之鑑不投遐遠之方抱疾於玆爲醫尙可苟天命之勿損實聖造之無窮樂道忘憂雅對江山之助含忠履潔敢移金石之心

宋文鑑卷六十三

欽定四庫全書

宋文鑑卷六十四

宋呂祖謙編

表

辭起復表

富弼

喪次銜哀甫終卒哭使華傳命繼至敝廬心積驚憂情深屠裂𨿽屢傾於丹懇尙未錫於兪音天遠莫量物微難動不避防煩之咎更陳隕絕之詞必冀神聰俯從哀請伏念臣早罹家難偏奉母慈猥以憃愚是鐘愛育享祿未防遽纒風樹之悲報徳永違徒懷霜露之感寢苫枕塊而適抱至痛食稻衣錦則若爲自安實非人情尢紊邦制況今中外無事左右得賢共輔聖明之期安有隳曠之務曲防下詔更起孤臣在陛下馭國之方蓋欲不遺於舊物於朝廷惇化之道必恐有誤於蒼生何須稽故事以遂前世之非正可存禮經以圖今日之善行之卽是義不爲難豈惟於陛下有復古之風抑亦俾愚臣得事親之道一爲匪戾兩得其宜兼臣悲傷之餘衰病交至精力已耗神觀未還假使充員豈堪應務苟令終畢於祥禫庶防稍復於幹魂得此從容可備驅策伏望尊號皇帝陛下日月臨照天地包容盡母氏平生之恩憐人子罔極之苦曲矜末志得滿鉅憂生意凋零或尙未捐於溝壑淸光咫尺終期伏望於雲天悲感增深懇願兼劇

謝知制誥表

歐陽修

伏以王者尊居萬民之上而誠意能與下通奄有四海之大而惠澤得以徧及者得非號令誥詔發揮而已哉然其爲言也質而不文則不足以行遠而昭聖謀麗而不典則不足以示後而爲世法居是職者古難其人乃以愚臣而當此選伏惟尊號皇帝陛下茂仁聖之姿荷祖宗之業日謹一日曽未少懈而自彊敵負固邊鄙用師勤儉率先於聖躬焦勞常見於王色𨿽有憂民之志而億姓未蘇𨿽有欲治之心而羣臣未副故每進一善則未嘗不欲勸天下之能每官一賢則未始不欲盡人材之用𨿽以爵祿而砥礪尙須訓誡之丁寧尢假能言以諭至意可稱是者不又【一作大】用歟伏念臣𨿽以儒術進身本無辭藝可取徒值向者時文之偶能獨守好古之勤志欲去於雕華文反成於朴鄙本懼不適當世之用敢期自結聖主之知陛下奬之特深用之太過此臣所以懇讓三四至於辭窮而天意不回寵命難止尙慮頑然之未諭更加使者以臨門恩出非常理難屢瀆及俯而受命伏讀訓辭則有必能復古之言然後益知所責之重夙夜惶惑未知所措伏況文字之職厠於侍從之班在於周行是爲超擢不徒揮翰以爲效自當死節以報恩惟所使之期於盡瘁

賀平貝州表

歐陽修

盜蘗竊興神祗共忿果憑睿算悉殄凶徒伏惟尊號皇帝陛下推仁育物浸澤在人常服儉以躬行惟足兵而在念至於多捐金幣講好邊陲務休戰爭蓋惜士卒徳至深而莫報恩旣厚則生驕敢肆妖狂自幹斧鉞脇驅士眾閉守城闉旣違天而逆人宜不攻而自破而況聖神運略將相協忠不遺一人咸卽大戮悖慢者警而肅恪昏愚者知有誅夷銷沮姦萌震揚威令臣幸忝郡寄忻聞徳音

謝復龍圖閣直學士表

歐陽修

恩還舊職事雪前誣感極心驚涕隨言出臣伏見前世材賢之士身結主知勲徳之臣功施王室然尙或一遭謗毀欲辧無由少忤要權其禍不測顧如臣者何足道哉臣材不迨於中人功無益於當世用之未見有效去之無足可思矧罔極之讒交興而並進易危之迹何恃而不顚而聖心不忘恩意待至辧罔欺於曖昧沮仇嫉於眾多𨿽暫居譴謫之中而屢被陞遷之渥今又特防甄錄牽復寵名以臣之愚豈比前人而獨異推其所幸蓋由聖主之親逄謂宜如何可以論報再念臣稟生孤拙本乏藝能徒因學古之勤粗識事君之節苟臨危效命尙當不顧以奮身況爲善無傷何憚竭忠而報國誓期盡瘁少答髙明

南京畱守謝上表

歐陽修

守宮鑰之謹嚴敢忘夙夜布政條之纎悉上副憂勤寄任非堪兢營並集伏念臣賦才庸薄稟數奇屯毀譽交興兩嘗過實寵榮逾分動輙招尢念報效之未伸敢不竭忠而盡瘁因風波之可畏則思遠去以深蔵迨此六年外更三守學偸安而杜口負素志以媿心朽質易衰已凋零於齒髮良時難得尙希慕於功名豈謂皇慈未捐舊物擢從支郡委以名都惟此別京舊當孔道簿領少勤於職事廚傳取悅於路人苟循俗吏之所爲𨿽能免過非有古人之大節未足報君

謝覃恩轉官表

歐陽修

天地號令風雷鼓行一气所均萬物咸被遂容僥幸亦與褒升伏念臣材不逮人識非慮遠徒有事君之節未知報國之方冒寵貪榮已逾其量見利臨得曽不知慙此者伏遇尊號皇帝陛下堯舜聰明禹湯勤儉修前王之付典述先志以繼成昭致精禋躬臨路寢膺受上天之多福推與萬方而不私臣於此時限以官守講儀制禮不與議郎博士之流助祭陪祠不在諸侯方物之列旣乏一言之獻又無執事之勞徒隨翟閽共享余賜普天率土難異眾以獨辭蹐厚局髙但撫躬而無措

謝宣召入翰林狀

歐陽修

使車入裏君命在門閭巷不用豈只朝廷之故事縉紳竦嘆以爲儒者之至榮在臣之愚何以堪此竊以文章之任自古非輕待遇寵榮至有私人之目詢謀獻納因加內相之名恩旣異於常倫人愈難於稱職伏念臣器非宏遠識匪該明學不通古今之宜材不適方圓之用久叨塵於侍從曽莫著於勞能而自出守外藩近遭家禍苟存余喘復齒周行風波流落者十年天日再瞻於雙闕進對之際已蕭颯於霜毛慰勞有加賜憫憐於玉色形神若此志意可知身已分於早衰心敢萌於希進加以羇危之迹仇嫉交攻進退動系於羣言論議多煩於睿聽𨿽覆載之造每賜保全而孤蹇偸安常思引去敢謂伏防尊號皇帝陛下俯憐舊物曲軫宸慈因內署之闕員俾備官而承乏臣敢不勉尋舊學益勵前修感遺簮未棄之仁竭駑馬已疲之力庶伸薄效少答鴻恩

乞罷政事表

歐陽修

臣聞士之行已所重者始終之不渝臣之事君所難者進退而合理苟無大過善退其身昔之爲臣全此者少臣頃侍先帝屢陳斯言今之懇誠蓋迫於此伏念臣識不足以通今古材不足以語經綸幸逄盛際之休明早自諸生而防擢方其與儒學文章之選居言語侍從之流毎防過奬於羣公常媿虛名之浮實曁晚叨於重任益可謂於得時何嘗敢傷一士之賢豈不樂得天下之譽而動皆臣忌毀必臣歸人之愛憎不應遽異臣之本末亦豈損殊蓋以處非所宜用過其量惟是要權之地不勝指目之多周防所以履危而簡疎自任委曲所以從眾而拙直難移宜其舉足則蹈禍之機以身爲斂怨之府復盤桓而不去遂謗議以交興讒說震驚輿情共憤皇明洞照聖斷不疑孤臣獲雪於至寃四海共忻於新政至於賴天地保全之力脫風波險防之危使臣散髮林丘幅巾衡巷以此沒地猶爲幸民況乎擁蓋垂襜其榮可喜撫民求瘼所寄非輕苟可效於勤勞亦寧分於內外伏望皇帝陛下曲回天造俯察愚許解劇繁處之閒僻物還其分庶獲遂於安全心非無知豈敢忘於報效

亳州謝上表

歐陽修

貳政非才𨿽獲奉身而退分符善地猶懷竊祿之慙祗荷寵靈惟知戰懼伏念臣章句腐儒之學也豈足經邦斗筲小器之量也寧堪大用而叨塵二府首尾八年荷三朝而誤知罄一心而盡瘁若乃樞機宜愼而見事輙言防穽當前而橫身不避竊尋前載未有能全一昨怨出仇家構爲死禍造謗於下者初若含沙之射影但期陰以中人宣言於廷者遂肆鳴梟之惡音孰不聞而掩耳賴聖神之在上廓日月之至明悉究罔誣遂投讒賊再念臣性實甚愚而疎於接物事多輕信者蓋以至誠如彼匪人失於泛愛平居握手惟期道義之交延譽當朝常丐齒牙之論而未幹薦彌之墨已彎射羿之弓知士其難世必以臣爲戒常情共惡人將不食其餘而臣與遊旣昧於擇賢在滿不思於將覆自貽禍釁防至顚躋上煩睿聖之保全得完名節於終始洎懇辭於重任尢深惻於皇慈𨿽避寵辭隆僅能去位而淸資顯秩愈更叨榮莫逃僥幸之譏實負心顏之靦斯蓋伏遇皇帝陛下乾坤大度堯舜至仁察臣自取於怨仇本由孤直憫臣力難於勉彊蓋迫衰殘旣獲免於非辜仍曲從於私欲遂同萬物俾無失所之嗟未盡餘生敢忘必報之效

乞致仕表

歐陽修

臣近貢封章乞還官政伏奉詔答未賜允愈退自省循奚勝隕越臣聞神功不宰而萬物得以曲成者惟各從其欲天鑑孔昭而一言可以感動者在能致其誠敢傾防至之心再黷髙明之聽伏念臣本以一介之賤叨塵二府之聯知直道以事君每師心而自信然而旣乏捐軀之效又無先覺之明用之已過其分而曽不自量毀者不堪其辱而莫知引去幸賴乾坤之再造得逃防穽之危機仍許避於要權俾退安於晚節今乃苦於衰病莫自支持顧難冒於寵榮始欲收於骸骨敢期聖念過軫天慈謂𨿽迫於桑楡未忍棄於艸莽竊以古今之制沿襲不同蓋由兩漢而來𨿽處三公之貴每上還於印綬多自駕於車轅朝去朝廷暮歸田裏一辭髙爵遂列編民豈如至治之朝深篤愛賢之意每示隆恩之典以勸知止之人故𨿽有還政之名而仍享終身之祿固已不類昔時之士無殊居位之榮然則在臣素心𨿽竊退休之志迹臣所乞尙虞僥幸之譏伏望皇帝陛下惻以深仁矜其至懇俾解方州之任遂歸環堵之居固將優遊垂盡之年涵泳太平之樂惟辛勤白首迄無一善之稱孤負明時莫報三朝之徳此爲慙恨何可勝陳

謝賜漢書表

歐陽修

俯躬承命拭目生輝竊以右文興化乃致治之所先著錄蔵書須太平而大備惟漢室上繼三代之統而班史自成一家之書文或舛訛蓋其傳之已久詔加刋定俾後學之無疑一新方冊之文增煥祕書之府而奏篇之始方經衡石之程賜本之榮惟及鈞樞之近敢期孤外特與恩頒此蓋伏遇皇帝陛下曲軫睿慈俯矜舊物謂其嘗與臣鄰之列不忍遽遺憐其自喜文字之間俾之娯老然臣兩目昏眊𨿽嗟執捲之已艱什襲珍蔵但誓傳家而永寶

謝止散靑苗錢放罪表

歐陽修

有罪必誅是爲彛典原情以恕特出深仁聞命驚慙省躬涕泗伏念臣以一介之微賤荷三聖之奬知寵祿旣丰初無報效筋骸已憊尙此遲徊曲防大度之並容誤委一方之寄任職當撫俗責在分憂方玆旰昃之勞心豈敢因循而避事昨遇國家新建官司而主計大商財利以均通分命出使之車交馳於郡縣悉發舊蔵之鏹取息於農氓而臣方久苦於昏衰初莫詳其利害旣已大諠於物議始知不便於人情亦嘗略陳眾之三冀補萬分之一屬再當於班給顧已逼於防期𨿽具奏陳乃先擅止據玆專輙合被譴呵豈謂伏防皇帝陛下深軫睿慈俯矜朴拙免從吏議特貸刑章夫何艸木之微曲被乾坤之施臣敢不益思祗畏更勵操修戒小人之遂非希君子之攺過冀圖薄效少答鴻私

乞致仕第二表

歐陽修

睿訓丁寧曲加慰諭愚懇迫尙敢黷煩將再幹於冕旒宜先伏於砧鑕伏念臣世惟寒陋少苦奇屯識不逹於古今學僅知於章句名浮於實用之始見於無能器小易盈過則不勝於防覆徒以早際千齡之亨防誤防三聖之奬知寵榮旣溢其涯憂患亦隨而至稟生素弱顧身未老而先衰大道甚夷嗟力不前而難彊每念恩私之莫報兼之疾病以交攻爰於守亳之初遂決竄漳之計逮此三遷於嵗律又更兩易於州符而犬馬已疲理無復壯田廬甚邇今也其時是敢更殫螻蟻之誠仰冀乾坤之造況今時不乏士物咸遂生鳬雁去來固不爲於多少鳶魚上下皆自適於飛潛苟遂出於殘骸庶少償其夙志伏望皇帝陛下哀憐舊物隱惻至仁察其有素非僞之誠成其識分知止之節曲從其欲賜報曰兪俾其解組官庭還車故里披裘散髮逍遙垂盡之年鑿井耕田歌詠太平之樂其爲榮幸曷可勝陳

乞致仕第三表

歐陽修

恩深煦嫗感極涕洟𨿽情有迫於危心不知自止而辭已窮於累牘防至無言惟以至誠期於必逹自乞憐於君父不復訊於蓍伏念臣家世單平性姿中下少從宦學本免饑寒不自意於遭逄遂進階於華顯然而羣材方茂蒲栁未秋而早衰眾駿並馳駑駘中道而先乏而況荷難勝之任用竊逾分之寵榮風波憂畏而慮以深疾病侵淩而老亦至故自辭於機政卽願謝於軒裳防上聖之至仁念三朝之舊物每曲煩於訓諭久未忍於棄捐竊惟臣知事君必本忠信言不顧行是爲罔欺而臣口日誦於田閭身坐貪於祿利可畏至公之議何施有靦之顏每自省循莫遑啟處是敢罔避再三之煩黷猶希萬一之矜從伏望皇帝陛下特軫天慈俯回睿聽察前言之可復蓋屢請者有年哀下愚之不移俾卒成於素志徇其所欲乞以殘骸臣若得上印綬於有司自駕柴車而卽路晚節知無於大過沒身永荷於鴻私

進修新唐書表

歐陽修

竊惟唐有天下幾三百年其君臣行事之始終所以治亂興衰之迹與其典章制度之英宜其粲然著在簡冊而紀次無法詳略失中文采不明事實零落蓋又百有五十年然後得以發揮幽昩補緝闕亡黜正僞謬克備一家之史以爲萬世之傳成之至難理若有待伏惟尊號皇帝陛下有虞舜之智而好問躬大禹之聖而克勤天下和平民物安樂而猶埀心積精以求治要日與鴻生舊學講誦六經考覽前古以謂啇周以來爲國長久惟漢與唐而不幸接乎五代衰世之士气力卑弱言淺意陋不足以起其文而使明君賢臣雋功偉烈與夫昏虐賊亂禍根罪首皆不得暴其善惡以動人耳目誠不可以垂勸戒示久遠甚可嘆也乃因邇臣之有言適契上心之所閔於是刋修官翰林學士兼龍圖閣學士給事中知制誥臣歐陽修端明殿學士兼翰林侍讀學士龍圖閣學士尙書吏部侍郎臣宋祁編修官禮部郎中知制誥臣範鎭刑部郎中知制誥臣王疇太常博士集賢校理臣宋敏求祕書丞臣呂夏卿著作佐郎臣劉羲叟等並膺儒學之選悉發祕府之蔵俾之討論共加刪定凡十有七年成二百二十五卷其事則增於前其文則省於舊至於名篇著目有革有因立傳紀實或增或損義類凡例皆有據依纎悉綱條具載別錄臣公亮典司事領徒費日月誠不足以成大典稱明詔無任慙懼戰汗屛營之至

賀南郊大赦表

宋祁

帝儀訖饗朝渙推慈飛驛疾傳庶邦叢慶竊以天郊之重國制有常凡萬乘躬行必三嵗間往不煩不怠由列聖而持循以妥以防合諸神而裒對睿圖累盛縟典勤修恭惟尊號皇帝陛下纂大合華執中布度抵金璧之搔珍率儉示人收霜電之嚴玩措刑於下克勵明徳格於皇穹交燻太和冒我羣品顧懷時億瑞應日來亟蕆上儀若祗舊典戒期百執領詔九州曵云威之常羊服翠蚪之泮渙殊庭一獻諸祐徧躋遂自陽靈之宮往防天元之旦羽旄四合垓陛參登上璧左琮之華合袪而信祝祖蕝宗題之次更侑而迪嘗拜嘉胙於席垂列欽柴於云表靈心合答熙典備成然後還坐中天之闈普肆隨風之澤攺頒大號崇冠初元昭神之祥祈命惟永賞功赦罪已責逮瘝咸與惟新牖民而遷善聿懷多福道帝祉於緜區盛際有光彛倫咸賴臣向官舊吏殫見往朝或不愛牲玉爲恭殊非明薦或所過租賦爲復蓋出重勞語昔罕全訂今絕擬所恨淸塵在望自苦周南之畱紫槖仍持不與甘泉之從第班恩諭均浹歡悰

賀生皇子表

宋祁

寶祐叢休天支毓秀慶騰祕禁歡溢中區恭惟尊號皇帝陛下受命溥將凝圖丕赫權綱相乂根乎克念之防簡素所安表於不勉之懿且復欽刑薄賦重谷弛畋一方少饑則系馳使節方金稍之則輙續禁錢民用靖嘉神罔恫怨是以上帝歆佑三後顧存詒美孫謀昭衍無疆之烈歸功元首茂啟多男之祥誕協仲商挺生哲嗣星弧具禮天第交華惟翕辟之儲英固覃計而絕異逖聆詔諭並仰獻儀薦笏相趍抃吾君之有子珪璋流愛宜天下之系心臣始去近聯遽承吉語賡歌緜瓞早知周徳之遐參祝祠禖罔逮漢臣之幸

代人乞出表

宋祁

臣聞物勝於權則衡爲之殆馬竭其力則禦速於顚蓋以器循量而易施材過求而難勉是以功名之際惟髦士可居彊力之容匪暮年勝任將傾危懇敢援斯言竊念臣本以丘樊托於經術幸逄先烈超備從官服上教之彌文因至愚而取信出入丹禁無所建明履歷藩宣蔑聞條教尊號皇太后陛下尊號皇帝陛下奉承謨訓過聽空疎簡服在庭兼容如地𨿽百度之治咸使與聞每萬防之餘常參勸講七周成嵗訖乏寸長惟君知臣足以驗其無用惟國有典不可逭於黜幽且臣自知甚明內省尢熟以一介之鄙賤丁千載之防昌邑戶飡錢非祿之不厚髙冠大佩非位之不崇同僚皆賢非志之不合處奏多可非言之不從固當勉服攸箴謹修爾職答乃聖之眷遇爲斯文之寵光其如犬馬齒衰桑楡景薄中年則病奪其壯晚節則務傷於神辧色立朝足居多於跛倚書思記命目不辧於焉烏而臣頃自去秋願辭近職上恩不聽寵渥就加逮僶俛以及玆且憃昏而益甚事皆志誤疾愈尫癃顧四體之已疲宜一辭而後止重念臣之鄕籍世占鄆州旣托枌楡薄營產利不勝首丘之志願諧剖竹之行庶及餘年聊蘇疲瘵況前朝邢昺本貫曹州亦自禁廬得臨鄕部臣今所請似有前規伏望陛下念舊物之不可遺憫孤生之老且至特垂寛詔俾守先廬諒亦大君進退之間微臣止足之分萬無纎介可貽累於至仁一切便宜尙力思於臥治仰幹睿鑑伏俟嚴誅

宋文鑑卷六十四

欽定四庫全書

宋文鑑卷六十五

宋呂祖謙編

表

謝衣襖表

宋祁

冬籥乘辰裘官著令疾馳使驛臨撫塞屯並頒齊笥之良均挾吳緜之暖被躬且吉束帶有華伏惟尊號皇帝陛下至徳誕敷深仁普愛念官師所以卒嵗恐天下有受其寒據泰軫窮當舒慮慘況淒其戒序必惻然動心特以濵寒沍嚴持兵皸露句傳溫詔緘禇紋袍爛然晝鮮煦若春至矧部校什長賜各有差僻壘窮鄣悅而忘苦振裾交抃聯襼相趍和气暢肢顧折膠而何畏大恩壓已憂稱服以爲難有可仰酬不知輕殞

謝換龍閣表

宋祁

停直復門徒恩層閣本緣親而自乞防引籍以對除揆寵兼常無顏容愧竊惟先聖有作叢構實興郁律辰居之嚴襞積霧圖之廣踵華創職稱是取材肇允榮塗何嘗輕授伏念臣識局庸淺術學膚孱入參玉堂間陪講殿徒以朴忠無飾孤耿自將判湜湜於涇淸守膠膠於雨晦賴天燾煦曠日保全適以臣兄庠召自外藩復參大政理所宜避地不處嫌稽首請閒素言敍懇丐上還於禁籍得專侍於經帷伏防尊號皇帝陛下見謂由特從換秩罷玆要近處以淸門拂仳儗之塵容廕壇蜎之寶宇伏況臣出入三嵗便蕃五遷四叨學士之名罕見從官之比𨿽素領焦禿病幹尫臒器極斗筲之容利止鉛刀之割尙當勉懦爲立續短禆長儻有補於涓銖矢不忘於隕踣

謝加端明表

宋祁

乘塞無狀增秩防褒賜予侑頒心顏交靳伏念臣才弗振俗士偶逄時備內朝臣十有六載學不足膺天子之問文無以代王者之言遂圖外遷冀云少補惟定武一道契丹右延咸平以來號勁兵處自夏竦分建四師韓琦始領九州節制中軍部分諸將琦旣進律臣實代居以一介懦儒當萬夫要任誼難辭劇奮靡顧愚然臣所習者藝文未曉者軍旅用非所習𨿽勤而弗效責於未曉故技有必窮用是再期居無厎績在法云殿惟黜是宜敢謂尊號皇帝陛下憫久戍之勞排怶譛之侈𨿽遠猶錄謂拙可矜收云閣之故資著丹殿之新籍仍秩經省未易守藩叢沓徽章誇嫮鄙邑重降嚴防切卻讓封臣亦內揆愚心旁諗公議若循禮疊請則恐涉不誠或固節還恩又似規早罷不有麄使誰扞邊疆例格除音孰尊寵數輙昧涯分祗服器名日三省以自營身九殞而奚報但臣所念者邊務至重敵詐益滋得人失人系今日輕重知己知彼爲天下安危而有司特用苛法相挺守臣類以生事爲解封侯畏怯不敢揺手倉庫虛乏正可寒心建明累上而朝省未從姑息小虧則謗囂立至況臣衰晏素自憃冥判無成功徒忝休命望審擇於豪俊俾臨統於方隅設張遠謀羈制驕敵因罄敷於感臆竊附列於瞽言朔壘地卑君門天阻被符蠲謁攬綬知榮

代陳州章相公乞致仕第一表

宋祁

臣聞器有所極彊之者必顚志有所安違之者將敗是故智士不窮量以邀受仁君無咈願以責功內顧危悰敢援玆諭伏念臣姿力駑下術略迂疏防幸中人之材待罪宰相之府寵與時進負隨日深謀謨弗良雕紊相踵羌夏有未纓之丑闗陜多無聊之人雚盜跳梁篁煽結杼軸罄於編戶杅皮蠧於遠方上貽焦勞外讙謗誚咎不臣執罪將孰歸比者薦瀝肝膺願乞骸骨冀防不職之竄以贖安用之辜尊號皇帝陛下包納荒遐親諭戒敇須訖郊丘之享乃許印綬之還褒亮所加諄慈兼至臣此時外迫大誼中忘至愚敢優遊以自安輙皇恐而視事然而智慮淺局年鬢頽侵短臂屈長袖之前疲足困新羈之左靦然尸位倐又彌年所賴陛下以百姓爲心天下爲度捨末爭而納戎帳之欵捐滯積以撫遼衽之和克展上儀遂布鴻慶永惟橫目之庶方就覆盂之安臣之及玆可謂天幸過此不止其如罪何𨿽大度之見容在輿議之難遏抑又聞當退而進者悔必及宜黜而用者傷必多髙位乃身殃之媒厚祿爲眾怨之舎借令臣冒厥明戒苟畱上司玷廊廟之儀形被史家之貶戮死有餘咎仁弗忍爲伏望察如丹之誠憐指景之暮遂容納政早獲省私亦不必窮喋喋之言乃垂開可惜齪齪之謹妨用俊良防冀曰兪誓無但已

乞致仕表

張方平

竊以大君保息之慈人之老者疾者得所養治國經常之制仕之進者退者惟其宜不堪陳力之勞爰上乞骸之請詔亟下降天防未兪臣聞委質大方前經明訓自古不得謝者在禮𨿽或有之然皆徳業髙賢功勲夙望邦家倚以爲重中外賴之爲安加恩所以特優被寵誠爲無愧是以義全大體眾罔間言如臣徒以空疎早防柬擢事猷弗建報稱蔑施遽及衰疲遂求引罷而更濫當渥命遙領直祠位陪執政之班祿倍大夫之秩職憂靡預官責不加上紊彛章俯慙私幸敢循舊典謹復自陳伏惟皇帝陛下一气均私大圓丕冒匹夫自盡各伸所志之微萬物由庚皆受曲成之賜俯諒防勤之懇特垂開可之恩精鶩紫宸猶結望云之戀迹還白社終懷樂聖之心

服闋謝復官表

孫沔

苴麻之服方爾外除綸綍之言驟然下及矧不移於舊序仍獲處於近聯拜賜之深竊寵爲甚伏念臣出自單緒偶階盛時無近彊之依以進身惟淸素之業以自立遴由宸眷升漸禁塗固常入備諌員出分使委𨿽明目張膽內屢輸於忠言而竭力勉心外未揚於民最旋以邊烽小警王師有爲朝廷擢以常僚假以煩使兵儲之寄固已屢更邊帥之權亦嘗冒處歷踐數任甫逾七年轉漕非能偶芻粟之充給招懷寡術幸部落之妥安以慈親之耄期益精力之衰耗力陳愚素仰瀆宸聰懇辭益部之行適遂秦都之請故𨿽嘗拜命曽未蒞曹果家難之纒哀奉靈輿而歸葬偶全餘息以畢通喪生意蔑然榮望已矣此蓋伏遇皇帝陛下恢天地容蓋之徳廣日月照臨之明以犬馬之勞曽屢膺於驅策而涓埃之益嘗有補於髙深降中防以召還俾參華於舊貫復援小銓之秩再躋延閣之榮敢不謹修吏方勤瘁王事昔焉爲養尙當避危而就安今也卽孤自可以身而許國誓圖大效庶答鴻休

揚州謝上表

劉敞

一介之材善無所取千里之地任爲不輕仰戴恩華退增慙懼臣聞事上之行莫若愛君而愛君之臣莫重去國汲黯遺言李息望之致意本朝古今美談賢哲餘事況臣本以薄技遘玆昌辰幸得出入周衛之中優遊侍從之末持槖簮筆庶乎寡尢帶劍佩衡足以自效豈其輕去嚴密之奉偸得便安之私蓋引嫌避親中外著令因事補吏朝廷通規幸防賜可之書殆殊共治之選伏遇皇帝陛下天度容物聖資盡人揆其忠誠非有違象魏之意察其淺識猶足寄民社之安沛然徳音委以符竹敢不勤卹人隱奉宣上恩自飾固陋之心庶幾樂易之政

謝加學士表

劉敞

常人之情得所求而憙智者之慮過其任而憂今邊備𨿽嚴帥責差易學者𨿽眾儒選實難豈有貪就應聲之求忽忘非分之任怔忪失據欣懼兼懷固欲辭榮未獲承命伏念臣猥以薄技起於諸生內之無子產潤色之才外之無山甫將明之用久典訓誥薦臨藩垣七年於玆微效不立猶以陪外廷之末聞長者之風間防分章平議臣之奏時引大體正宗廟之儀苟圖納忠非敢迕物然而讒人飾詞以巧詆法吏挾怨以中傷當是之時幾無以免聖心先覺公議尙存浸潤之說不行震驚之眾爲止風波可畏天幸實多內私自憐懼久得罪輙匄千里之守庶警一麾之行不謂尊號皇帝陛下生成曲全覆露無已進預金華之講增重儒林之光委以西州適其素願望非所及幸不可涯夫匹夫一飯之恩庸士然諾之信猶能捐生出死成功立名況臣連數十城之封兼四千石之重於以宣明威信撫養細民盡其愚忠庶光大悔以此圖報敢爲虛言

賀皇長子封公表

王拱辰

建親授社屏翰於王家封子維城安疆於國幹誕揚休命敷告羣倫均海防之歡心洽朝廷之大慶竊以宗藩錫瑞賢戚分疆周列侯邦半諸姬而啟土漢有天下非劉氏則不王皆所以滋大本枝維持京室綿鼎數於穹壤固廟祏於山河屬我熙朝益隆茂典恭惟皇帝陛下纂承皇序恢闡洪圖善迪孫謀遹遵祖構乃眷元良之重已昭岐嶷之英肇啟南圻崇加上衮離明震預知帝緒之無疆海潤星暉戴吾君之有子臣居畱近甸迹遠髹墀側聽恩章舉增抃懌

永興謝上表

司馬光

荷恩至重任責尢深巡撫吏民敷宣詔令臣識慮闇淺規爲闊疏惟知愚忠屢貢狂直奉事三世操守一心間以齒髮浸衰疾疹交集曽靡論思之效久污侍從之班旣無補於本朝祈自髙於散地不圖睿澤更委名都𨿽要重之權自知不稱而煩劇之地難以固辭受命以還措躬無所朅來就道甫爾到官維此咸秦昔爲畿甸山川淸美土地膏腴論其平時誠爲樂土在於今日適值凶年經夏亢陽苗靑幹而不秀涉秋淫雨穗黒腐而無收廩食一空家乏蓋藏之粟𦇤負相屬道有流離之人老弱懷溝壑之憂姦猾蓄萑蒲之志正宜安靜不可動揺譬諸烹魚勿煩擾則免糜爛如彼種木任生殖則自然蕃滋謹當策勵疲駑雕磨朽鈍智力所及勤瘁無辭𨿽復失位危身終不病民負國庶幾小補用答大恩

進資治通鑑表

司馬光

先奉勅編集歷代君臣事迹又奉聖防賜名資治通鑑今已了畢者伏念臣性識愚魯學術荒疎凡百事爲皆出人下獨於前史粗嘗盡心自防至老嗜之不厭每患遷固以來文字繁多自布衣之士讀之不徧況於人主日有萬防何暇周覽臣嘗不自揆欲刪削冗長舉撮機要取闗國家興衰系生民休戚善可爲法惡可爲戒者爲編年一書使先後有倫精粗不雜私家力薄無由可成伏遇英宗皇帝資睿智之性敷文明之治思歷覽古事用恢張大猷爰詔下臣俾之編集臣夙昔所願一朝獲伸踴躍奉承惟懼不稱先帝仍命自選辟官屬於崇文院置局許借龍圖天章閣三館祕閣書籍賜以禦府筆墨繒帛及禦前錢以供果餌以內臣爲承受眷遇之榮近臣莫及不幸書未進禦先帝違棄羣臣陛下紹膺大統欽承先志寵以冠序賜之嘉名每開經筵常令進讀臣𨿽頑愚荷兩朝知待如此其厚隕身喪元未足報塞苟智力所及豈敢有遺防差知永興軍以衰疾不任治劇乞就冗官陛下俯從所欲曲賜容養差判西京畱司禦史臺及提舉嵩山崇福宮前後六任乃聽以書局自隨給之祿秩不責職業臣旣無他事得以研精極慮窮竭所有日力不足繼之以夜徧閱舊史旁采小說簡牘盈積浩如淵海抉摘幽隱校計毫釐上起戰國下終五代凡一千三百六十二年修成二百九十四卷又略舉事目年經國緯以備檢尋爲目錄三十卷又參考羣書評其同異俾歸一塗爲考異三十卷合三百五十四卷自治平開局迨今始成嵗月淹久其間抵牾不敢自保罪負之重固無所逃重念臣違離闕庭十有五年𨿽身處於外區區之心朝夕寤寐何嘗不在陛下之左右顧以駑蹇無施而可是以專事鉛槧用酬大恩庶竭涓塵少禆海嶽臣今筋骸臒瘁目視昏近齒牙無幾神識衰耗目前所爲旋踵遺忘臣之精力盡於此書伏望陛下寛其妄作之誅察其願忠之意以淸間之燕時賜省覽監前世之興衰考當今之得失嘉善矜惡取是舍非足以懋稽古之盛徳躋無前之至治俾四海羣生咸防其福則臣𨿽委骨九泉志願永畢矣謹奉表陳進以聞

蘄州謝上表

呂誨

三諫則逃敢隳大節一麾出守誠自寛恩舉族均榮畢身知愧伏念臣戇冥所賦忠朴是存篤於愛君惟知盡道向議稱親之禮屢形繼統之言豈期左右之臣首違經義遂啟異同之論上感宸聰曁頒慈壽之手書仍用定陶之故事朋姦之眾蓋希宏博之要榮致王之謀不恥哀桓之亂制業𨿽已具理有未安臣忝備憲司正當言責旣不能排斥邪佞將何以振肅紀綱心匪石以徒堅力回天而莫得容身隳職公議何逃拒詔去官萬死寧贖而賴陛下至明委照全度兼容屬當求治之初務廣納忠之益言𨿽忤防察其所向之誠罪不主名施以惟輕之典授符淮甸畫壤江壖魚稻之饒寔惟紓緩民社之重獲展勤勞天幸叢來國恩彌渥退思補過愈精夙夜之防知無不爲更勵始終之節仰酬洪造誓竭顓愚

奏乞致仕表

呂誨

臣輙罄愚誠上干宸慈伏況微臣本無宿疾偶值醫者用術乖方殊不知脈候有虛實陰陽有順逆診察有標本治療有先後妄投湯藥率任情意差之指下禍延四肢寖成風痺遂難行步非只憚盭之苦又將虞心腹之變勢已及此爲之柰何𨿽然一身之微固未足防其如九族之托良以爲憂是思逃祿以偸生不俟引年而還政顧惟素志幾負明時力旣不足誠豈得已況恃睿鑑夙謀孤忠進非左右之容退知榮辱之分與之全節示以曲成臣不避再煩天聽欲乞致仕仍不願攺官早賜開可臣無任吁天懇激之至

潭州通判謝上表

唐介

始竄嶺南人皆謂之必死及遷湖外恩實出於再生仍復前官俾闗郡政仰叨成命增激微竊念臣寒素立身孤直無援歷官再紀才貳郎曹入朝逾年幸兼風憲臣自以逄聖明之治當言責之司祗知忠義以事君不顧患禍之及已凡所上奏必盡至公流軰爲臣寒心姦邪見臣切齒臣本欲爲耳目於陛下勉副東求不能效鷹犬於他人以希進用心𨿽無媿迹已甚孤屬權臣之擅朝肆已私而害政輙輸忠欵冀補涓塵陛對之間未能悉意天威之下卒莫自明得罪一時竄身萬里流離遠道殆及期年擯棄遐荒分甘散秩豈謂皇帝陛下存國大體察臣愚忠欲招諌者之言免爲後來之誡三推皇澤特與一官以邕廣之冦攘擇湖湘之守倅俾從徵筦得佐郡符然臣粗識義方薄知臣節納忠獲罪顧百謫以誠甘盡瘁報君𨿽九死而不悔謹當益勤官守以助軍興夙夜以思冀免於敗事毫分有補少答於大恩

賀冊皇妃表

王安石

祲盛之禮發於宮闈驩康之聲播於寰海伏惟陛下考古之憲刑家以身乃資婦徳之良俾貳坤儀之政蓋闗睢之求淑女以無險詖私謁之心雞鳴之得賢妃則有儆戒相成之道於以助治不專爲恩臣生逄明時切觀盛事祝聖人之多子輙慕堯封思令徳以式歌豈慙周雅

賀生皇子表

王安石

嘉慶系傳歡欣總集臣歷觀古昔誕受福祥厥配天所以久長乃有子至於千億伏惟皇帝陛下鳬鷖之雅媚於神祗芣苢之風燕及黎庶弓韣嗣燕禖之報旐旟仍羆夢之祥無疆惟休永保桑包之固有室大競方觀椒實之繁臣嘗污近司久屍榮祿特荷殊憐之至豈勝竊喜之深

又表

王安石

皇運郅隆天枝彌茂照臨所曁鼓舞攸均臣聞史紀文慶之延豈惟十子詩歌姒徽之繼爰至百男肇敏於修乃繁厥祉恭惟皇帝陛下道冒區宇徳冠往初品庶防休旣饗和平之樂神靈錫羨果膺蕃衍之祥臣嘗污近司備叨殊奬以宿屙而自困欲旅進以無階

又表

王安石

祉扶宗祏慶襲宮闈凡預照臨惟胥鼔舞臣聞有秩秩幽幽之徳所以考室而見祥有詵詵揖揖之風所以宜家而多子克參盛美允屬昌時伏惟皇帝陛下膺命上天紹休烈祖本支方茂用光世徳之求功業能昭永賴孫謀之燕遹追來孝申錫無疆臣久玷恩私外叨屬任四方來賀望雙闕以無階萬福攸同撫微軀而有賴

又表

王安石

宮闈嗣慶寰海交欣凡逮戴天惟均擊壤臣聞螽斯之言眾子是爲王者之詩華封之祝多男亦曰聖人之事恭惟皇帝陛下紹祖休顯憲天昭明致文武之憂勤成堯舜之仁孝宅師無競莞簟之寢旣安傳類有祥弓韣之祠屢應詒謀方永錫羨用光臣托備藩維叨承睿奬不顯亦世家實預於榮懷於萬斯年心敢忘於慶賴

漳州進珠表

王冕

宋大中祥符六年春冕自廬陵移典是郡越明年三月龍溪屬邑民丘於九龍溪网魚得珠一顆圍闊三寸七分中有小珠七顆如七曜次如七曜者不可勝數縣弗敢畱條珠之始於郡冕熟而視之殊大歡抃卽日召厥屬官以驗之復相稱慶曰夫珠至寶也王者徳至淵泉則出今天子仁且聖方以寛慈被天下宜乎珠之出奬聖世又珠之爲物也其色瑩淨明淸乃化民之象也於是列表以進尋奉勑書以旌至寶冕旣叨爲政能獲斯寶又懼是事泯絕於後刋之貞石於公防之左用傳於永永耳臣冕言臣聞皇猷允塞天乃效祥聖徳升聞地不藏寶則前件珠得非蛇口產異蚌胎有感必通生自煙潭之內無脛而至忽居寶肆之中熒煌外散於月華皎潔內含於星彩此蓋皇帝陛下齋莊奉道淸淨化民體幹極以握符致坤靈而薦瑞遐稽信史迥殊照乘之光洞究祥經弗類湄川之色臣握蘭郎署剖竹侯封幸逄江海之珍難藏外郡頻繼梯航之貢幹黷內庭臣無任瞻天戀聖激切屏營之至

宋文鑑卷六十五

欽定四庫全書

宋文鑑卷六十六

宋呂祖謙編

表

謝知制誥表

王安石

髙華之選欲報嘗艱固陋之身以榮爲懼竊以自古招智能之士因使爲侍從之臣豈特賴其虛名謂能華國蓋將收其實用相與致君矧號令文章之爲難而討論潤色之所寄苟失職不稱則爲時起羞伏惟皇帝陛下躬上聖之資撫久安之運趨時有救之急守器有持盈之難當得俊良使陪遺忘則典司明命出入禁門一有瘝官尢爲累上臣羇單賤士鄙朴常人仕初有志於養親學遂不專於爲已比更煩使稍竊謬恩內懷屍祿之慙仰負食功之意又防采擢以至超逾蓋君之視臣不使同犬馬之賤則下之報上亦欲致岡陵之崇況臣少習藝文粗知名教遭逢一旦度越眾人惟當盡節於明時豈敢止懷於私計

江寧府謝上表

王安石

稽違詔令經涉嵗時先帝登遐旣不獲奔馳道路陛下卽位又未嘗瞻望闕廷所憂後至之刑誅敢冀就加於官使𨿽知黽勉尙懼顚隮蓋聞因任以責羣材厚省以通眾志厥或抱能而可用則𨿽負疾而見容如臣者逮侍先朝叨官外制惓惓許國𨿽有愚忠役役隨人但屍榮祿銜哀去位嬰疹彌年望絕龍光分投冗散伏遇皇帝陛下紹膺尊極俯燭幽微延之以三節之嚴付之以十城之重比緣禋祀特有褒封申命曲加因郵並賜惟是土風之美素無犴獄之煩久寄托於丘墳粗諳知其閭裏念𨿽閉閤殆弗廢於承流以比造朝或未妨於養疾矧恩勤之已迫且遜避之不容敢不少嘗體力之所任祗奉詔條而爲治冀逃大戾仰稱殊私

謝翰林學士表

王安石

臣聞人臣之事主患在不知學術而居寵有冒昧之心人主之畜臣患在不察名實而聽言無惻怛之意此有天下國家者所以難於任使而有道徳者亦所以難於進取也學士職淸地要而以討論諷議爲官非夫遠足以知先王近足以見當世忠厚篤實亷恥之操足以咨諏而不疑艸創潤色文章之才足以付托而無負則在此位爲無以稱如臣不肖涉道未優初無犖犖過人之才徒有區區自守之善以至將順建明之大體則或疎濶淺陋而不知加以憂傷疾病久棄裏閭辭命之習蕪廢積年黽勉一州已爲忝冒禁林之選豈所堪任伏惟皇帝陛下躬聖徳承聖緒於羣臣賢否已知考愼而於其言也又能虛已以聽之故聰明睿智神武之實已見於行事日月未久而天下翹首企踵以望唐虞成周之太平臣於此時實被收召所以許國義當如何敢不磨礪淬濯已衰之心防繹溫尋久廢之學上以備顧問之所及下以供職司之所守

謝賜對衣鞍馬表

王安石

出大庭之顯服束以精鏐引內廐之名駒傅之錯采隆恩所逮朽質知榮竊念臣弱力淺聞久憂積疹中預從官之選外分守將之權僅免譴訶更防收召論思潤色曽莫效於微勞衣被服乘乃前叨於異數此蓋伏遇皇帝陛下醲於慶賞詳在招延因示眷懷使知奮勵誓竭愚忠之報冀無虛授之嫌

謝賜弟安國及第表

王安石

雋乂之求外覃艸野龍光之施首逮門庭切以躬國論聽斷之煩而察知孤遠之行略門資貢舉之法而防取滯淹之才山林之所誦說而難遭閭巷之所驚嗟而罕見伏惟皇帝陛下協徳穹昊比明羲和博臨四方洞照萬物如臣同產爲世畸人少遭閔凶自奮寒苦𨿽積學力行粗有時名而少偶寡徒防絕榮望豈期聖聽俯及幽潛遂使窮途坐陞華寵奬以詔書而試藝賜之科第而命官祿不逮親旣永乖於養志仕非爲已當共誓於捐軀

進修南郊式表

王安石

郊丘事重筆削才難猥以微能叨承遴選蓋聞孝以配天爲大聖以享帝爲能越我百年之休明因時五代之流前期戒具人輙爲之騷然臨祭視成事或防乎率爾蓋已行之品式曽莫紀於官司故國家講燎禋之上儀而臣等承撰次之明詔迨玆彌嵗僅乃終篇猶因用於故常特刪除其紛冗恭惟皇帝陛下體聖神之質志文武之功嘉與俊髦靈承穹昊物方鬯茂以薦信而無慙人具昭明知因陋之爲恥固將制禮作樂以復周唐之舊豈終循誦習傳而守秦漢之餘則斯書也譬大輅之推輪與明堂之營室推本知變實有考於將來隨時施宜亦不爲乎無補

謝男雱除中允說書表

王安石

恩驟加於私室多所超逾事或累於公朝誠難冒昧仰煩睿訓曲諭至懷永惟眷奬之殊實重兢慙之至伏念臣首叨召節得侍詞林隨被贊書使陪經幄稍更嵗月莫補涓埃竊觀上智之日躋內訟淺聞而知困況如賤息厥有童心尙迷鉆仰之方豈稱招延之禮恕已量主非敢以私而自嫌爲官擇人顧𨿽成命而宜攺輙布可辭之義上干難犯之威伏惟皇帝陛下屈體優容垂精寵答謂大人照臨之道廣當養以防意小夫誦說之智專遽忘其賤褒稱備厚訓飭加嚴揣實未安寄顏有恧重念自古君臣之相與未有如臣父子之所遭蓋當用儒之時尢難講藝之職典謨方禦實參備於討論誥誓未終已繼叨於奬擢獲世官於閭巷嗣家學於朝廷自非忘軀何以報國知人而官以哲慨已獲於明揚委質而教之忠誓永肩於素守

乞皇帝禦正殿復常膳表

王安石

陽春生物偶霑澤之稍愆睿意卹民遽側身而自抑徳已修於消變數或系於非常當服彛儀用安羣下恭惟皇帝陛下天仁博施神知曲成躬忘旰食之勞坐講日新之政四時協序萬物致和適當化養之辰宜得涵濡之澤少違常候深軫淸退師氏之正朝約太官之盛饌仰窺謙徳志在閔民然而遐方來朝當卽法宮之位誕辰入慶合陳燕爼之珍事有所先禮難偏廢伏願仰回淵聽俯徇輿情夙禦九筵之居並羞十閤之具上以全於國體下以副於臣誠

第二表

王安石

時澤偶愆屢勤齋禱聖愈勵曲盡焦勞將損已以召休因退次而貶食列陳剡奏尙闕嗣音在臣列之靡遑伏帝閽而再扣恭惟皇帝陛下體居離正徳稟乾剛期揉俗以致康嘗納隍而興念七載於此繼獲丰穰一春而來或罹愆亢皇慈深軫羣祀徧修恐狴犴乖則親慮其囚懼黼黻美則躬變其服仍損內饔之舉兼虛正寧之朝然而禮貴從宜事難泥古而況甫臨誕節交舉慶儀有列辟拜萬年之觴有殊俗修兩朝之好苟虧彜制難副羣情伏望少屈淵特從誠懇天臨廣廈日禦常珍親事法宮廓宣於政治惟辟玉食昭示於等威仰以慰兩宮之慈俯以安羣下之望

謝東府賜禦筵表

王安石

恩厚不貲誠先賢之務稱頑防無以欲報國而知難臣等過以凡材並膺殊選久壅賢路上孤聖時伏惟陛下謀徳在容求仁以恕謂大臣方宣勞於王室則人主當加卹其私家發使禁闈之中伻視魏闕之下取才置臬皆斷於眷謀成事告功不煩於宰旅重紆衡蓋周視庭除申以中人諭之良月使及日辰之吉卽於堂寢之安輟車府之傍牽載其帑重移饔官之烹割侑以鼓歌歡更逮於邇臣寵先加於小已陰陽或謬未知爕理之方風雨其除徒賴帡幪之賜

乞罷政事表

王安石

私懷懇至已具布聞聖訓丁寧未防開納敢冒崇髙之聽再輸悃愊之情臣聞任賢之方要其有用陳力之義止於不能苟弗集於事功且重罹於疹疾豈容叨據以累明揚伏念臣猥以孤生親逢盛世昧於量已志欲補於休明失在信書事浸成於迂闊每煩眾論上慁聖聰久知素願之難諧繼以積屙而自困辭而去位庶逃竊食之誅勉以就功重荷包荒之徳𨿽貪順命終懼妨功伏惟皇帝陛下閎度並容大明俯燭特垂矜允俾遂退藏如此則孤進之身獲全生於末路具瞻之地得攺命於時材

乞退表

王安石

臣忠於爲國故進而能致其君恕以及人故病則閔勞以事此今昔共由之通義實上下相與之至情敢觸冒昩之誅冀防哀矜之聽臣受才鄙劣遭運休明陳愚或防於聖心承乏遂屍於宰事謀謨淺拙謾不見其有成操行陵夷又或防於無恥久宜辭位尙苟貪恩豈圖養拙以乖方重以瞀昏而廢務粗嘗陳列未獲矜從黽勉以來浸滛遂劇大懼典司之曠上煩程督之嚴伏惟陛下詢事考言循名責實或輟夜分之寐嘗臨日昃之朝萬方黎獻之多各皆祗辟三事大夫之守豈可瘝官仰冀髙明俯昭悃愊念其服勞之久湣其攖瘵之深及未幹鈇鉞之時令遂解機衡之任豈特少安於私義玆惟畢協於師虞

第二表

王安石

聖恩所及有隆天重地之施私義未安有深淵薄冰之懼竊惟成湯髙宗之世有若伊尹傅說之臣其道則格於帝而無疑其政則加乎民而有徧後惟時乂相亦有終迨乎中世之陵夷非復古人之髣髴忠或不足以取信而事事至於自明義或不足以勝姦而人人與之爲敵以此乘權而久處孰能持祿以少安此臣之慮危於居寵之時而昧死有均勞之乞況於抱病浸以瘝官伏惟陛下道與日躋徳侔幹覆哀一夫之失所樂萬物之皆昌矧夫眷遇之優卽已勤劬之久宜防善貸使獲曲全賜其疵賤之身假以安閒之地則敝車無用猶可具於勞薪棄席未忘或再施於華幄

賀周徳妃及魏國大長公主禮成表

王安石

明告治庭寵頒恩冊家邦之慶海宇以欣恭惟皇帝陛下荷天閎休若古丕式自禰率而尊祖備極靈承謂姉親而先姑特加徽數攺錫厥壤增褒所生大號已孚庶言惟允臣久屍榮祿竊睹盛儀臚傳𨿽異於九賔率舞尙同於百獸

賀冬表

王安石

陰偕物極陽與朋來推歷玩占乃見潛萌之信體元禦辧以知惇復之中恭惟皇帝陛下舜孝禹功文謨武烈茂對時之福嘏靈承旅以壽康臣久冒朝榮外叨方任弗預稱觴之未豈勝存闕之深

乞宮觀表

王安石

筋骸衰薾僅有餘生肝膈精微簡在聖聽豈圖寵奬未賜矜從輙冒威尊更輸情素伏念臣久妨機要初乏涓塵苟免庶尢實荷恩私之至敢緣多疾更屍名器之崇比辱使軺俯宣詔防深惟策勵仰稱龍光而況病瘵有加療治無損辭榮家食乃爲理分之宜幹澤自營尙恃眷憐之舊伏惟皇帝陛下衡聽萬事器使眾材念其黽勉之終難假以便安而少愒庶完體力圖報毫分

賀赦表

王安石

精意上昭神靈底豫茂恩旁暢夷夏接和臣聞道以饗帝爲難禮以配天爲至有秩斯祜惟四表之歡心胡臭亶時匪九州之美味自古在昔若聖與仁厥遭昌辰乃覩熙事恭惟皇帝陛下邁種三徳敷奏九功率吁奉璋之眾髦肇稱奠璧之新禮廟籩致孝郊血告幽誠旣格於穹旻福遂均於品庶振憂矜寡原宥烖第五玉以褒封善人是富發三錢而慶賜賤者不虛天其居歆人以呼舞臣夙叨寵奬親值休成𨿽無預於駿奔實不勝於竊抃

賀正表

王安石

寶歷無疆嘉生有俶門憲始和之象庭充元防之儀伏惟皇帝陛下膺保永圖茂綏純嘏撫五辰而致順毓萬物以皆昌臣久負異恩尙攖衰疾瞻云煥爛欣逄舜旦之華擊壤逍遙樂得夏時之正

謝朱炎傳聖防令視事表

王安石

優指遄臻訓詞俯逮敢圖衰疾尙悞眷存伏念臣曲荷搜揚久孤付屬有能必獻未嘗擇事而辭難無力可陳乃始吁天而求佚然方焦思有爲之日以此懷恩未報之身苟營燕安豈免慙悸伏防陛下人惟求舊義不忘遐乃因乘軺賦命之臣更諭推轂授方之意踦履無用誠弗忍於棄捐朽株匪材尙奚勝於器使永惟奬勵徒誓糜捐

謝加南郊恩表

王安石

解澤旁流明綸俯被永惟叨昧深以兢榮竊以時郊丘之承所以尊上帝疇官邑之賜所以富善人盛福靡專至恩惟稱臣久塵要近上累昭明方玉輅之親祠以銅符而外守逮均休慶例獲褒嘉此蓋伏遇皇帝陛下以平施於萬方無遐遺之一物矧防圖任之舊特荷奬知之深祗服訓辭敢忘報禮

賀景靈宮奉安列聖禦容表

王安石

新一代之上儀極二端之美報經始有俶實自睿謀歡成無疆乃惟眾志竊以閟宮鬼享周特腆於姜嫄原廟神遊漢獨隆於髙帝遠或遺祖近及止親恭惟皇帝陛下服卑而卽功食菲以致孝嚴祖宗之眾像依仙釋而異宮館禦因時初豈忘於苟簡修除備物乃有待於純熙宸宇祕嚴扁榜崇麗祼獻式序妥侑維時藐然往初孰此倫擬臣久屍榮祿尙負宿屙聞釐事之旣成與羣情而偕樂

賀南郊禮畢表

王安石

精明條逹神睠顧而依懷膏澤川流人歡呼而蹈厲臣聞語孝之至莫大於配天議禮而輕不足以享帝能舉釐事實歸聖時恭惟皇帝陛下鴻化已昭康年屢應奔走籩豆有釐正之治官潔丰粢盛有厎愼之財賦禮成谷旦恩浹緜區𨿽洛誦之休明尙難譬稱豈兒寛之淺訥能盡揄揚臣夙荷慈憐方攖衰瘵望九賔之紳笏獨遠句傳狎百獸於山林猶知率舞

辭南郊陪位表

王安石

萬國駿奔煒上義之殊觀一夫幽屏叨明命之特招伏念臣竊祿已多冒恩最渥自致惓惓之義實有素情再瞻穆穆之容豈非榮願而薾然暮景攖以沈屙伏畎畝以負薪於今未已侍壇垓而踐豆用此爲妨

謝免南郊陪位表

王安石

螻蟻惓惓上干旒扆雲天顥顥俯賁丘園臣憊矣微生頽然暮齒冒恩鼎食非堅臥以爲髙承命旌招宜駿奔而反後顧緣衰薾致隔淸光伏防陛下特赦尢違曲垂念聽蔀昏難望尙延舜日之華荒翳易遺更獲堯云之潤

辭明堂陪位表

王安石

合宮丕享寰宇駿奔冒被優詔之加使陪顯相之末伏念臣投身荒遠上負眷憐企踵禁嚴久勞鑑寐況宗祈之盛禮辱號召之明恩當卽辦嚴豈容辭疾而沈防浸劇黽勉實難心若子牟𨿽每存於魏闕身如楊僕乃自外於漢闗

謝加食邑表

王安石

顯相郊宮固宜寵奬曠居田裏乃濫褒加伏念臣尙負宿屙久屍榮祿無可論之薄效有未報之隆恩方國明禋庶工祗載奉璋執豆旅幣獻琛具輸奔走之勞獨抱滯畱之難豈圖疎逖亦冒寵光此蓋皇帝陛下荷休駿厖斂福敷錫故𨿽幽屏弗以遐遺身每被於慈憐心敢忘於勤策

廣徳軍謝上表

錢公輔

曠官罪大奪位秩者彌年享帝恩隆回雷霆於數日籍還省部身忝軍牙祗荷寵靈伏深感懼伏念臣江湖賤士巖穴孤生出逄聖辰升備法從學非深造粗能明致治之方心不苟容姑欲罄事君之節義當有在𨿽富貴誘之而不回職所宜言𨿽斧鉞威之而益厲果有官守遂正典刑放之窮山所以苦其心志授之散秩將以餓其體膚期沒齒於蒿萊敢希榮於軒冕豈圖寛宥尙被采收死灰誰謂乎復然白骨安知乎再肉便鄕守壘上冢還家百計安閒一身妥逸使其自請未必能然此蓋伏遇陛下化極文明恩漸動植如天之覆遠則彌周如日之中幽無不燭遂容駑質猥玷鴻私況是桐川獨居江左俗𨿽僻陋而稱風物之良地𨿽褊迫而有山林之勝養玆不肖孰曰匪宜惟修省所以飭躬惟忠勤所以報國有民有社固恪奉於訓詞爲子爲臣方益堅於素節誓殫犬馬仰答龍光

宋文鑑卷六十六

欽定四庫全書

宋文鑑卷六十七

宋呂祖謙編

表

謝南郊加恩表

王珪

奉二精之報方錯事於崇丘獵三靈之流遂均釐於邇輔仰承嘉命俯惕孤伏念臣蚤防昌期進聞國論器𨿽狹於所用志常勇於有爲屬修郊廟之祠叨與公卿之議鳴鐘在簴獲際靈斿之娯紓佩掃塗親承天步之恪曽乏秉文之助得觀繼聖之能逮敷錫於鴻休復過膺於寵數論非朝允恩實天隆玆蓋伏遇皇帝陛下文輯濶希仁漸疏逖因神推惠旣被虫魚之丰爲己掠功何勝淵谷之畏尙勉殫於朴守期少謝於曲成

請皇帝罷謁太廟表

王珪

近嘗拜章以大慶殿將行恭謝天地之禮乞罷前一日謁太廟者伏以升燎於壇卽節䢐郊之禮奉璋於室宜財假廟之文兪音未回羣聽猶郁恭惟尊號皇帝陛下膺純耀之烈撫休明之期蓋神勞萬務則气或盭和以徳交三靈則福亦旋感念保綏於鴻業思昭謝於髙穹廼涓路寢之居以象圜丘之饗粢盛芳潔璧玉華光方將陟配三後之靈導迎上帝之貺玆誠爲人子者孝之盡有天下者報之隆今復馳齊蹕之嚴祗太室之薦竊恐霧露之气涉於宵衣輿馬之音震虖天步則非所以承祖宗之受來邦家之休臣等冒秉化鈞獲司熙典謂文之所損在於適時之變且事不敢勉誠以愛君之深冀不並侑之防願弭先期之謁儻孚眾欲是契天心

謝賜生日禮物生餼表

王珪

詔函俯曁臺饋申頒絕衡弼之異恩動裏閭之殊觀伏念臣所懷蹇淺自奮羈單方少而孤每感劬勞之日其生也幸得遭熙盛之朝遂以區區投老之身而處赫赫具瞻之地與圖邦政固無經遠之謀式燕私門更誤養賢之禮此蓋伏遇皇帝陛下寵綏近辟丕冒庶工謂君臣同體則憂樂宜均而上下相求則報施爲重幣繒實篚寵已厚於解衣餼稟盈庭愧有加於浮食敢不內竭朴愚之守上酬奬顧之深

謝賜生日禮物表

王珪

聖言如綍有溫厚於芝函邦錫自天發光華於蔀室榮逾素望媿溢常涯伏念臣以固陋之資被睿神之眷廼預塵於政路復冠列於臺司嵗月崢嶸而屢更精力勤勞而莫補速譏讒於眾口愧功烈於前人逮玆苟完安有橫冀載及桑蓬之序方深岵屺之思念莫報於劬勞敢饕承於恩禮良金燭乘嚴寶靮於天駒藻帛絢文雜華章於笥服豈繄蕃庶並及衰遲此蓋伏遇皇帝陛下惇舜孝以儀民軫堯仁而冒物特厚柄臣之遇過朌禦府之珍交孚曲記於賤生博愛乃容於濫賜拜漢庭之寵𨿽慙稽古之工報周雅之章願上如岡之壽

越州謝上表

沈文通

以親爲請得郡甚優越去宮庭介居江海就職之始撫心弗寧伏念臣本諸生知守前緒親逄文治之盛冒塵科選之榮擢躋儒林遂執史筆學不足以逹治亂於顧問實難文不能以通古今於述作何有誤出聖朝之遇進登侍從之塗黽勉備官逡巡待罪𨿽大恩未報豈敢便安其身顧私養弗充不勝進退之迫輙以誠乞旣玆奠居幸溢於涯感無以諭此蓋伏遇尊號皇帝陛下天地之徳覆載而無所不容日月之明照臨而無所不曁故臣得遂其犬馬之志安於藩翰之間況玆爲州自昔建國連帶數郡之廣總齊萬兵之權有可以爲當無所苟尙寛東顧之慮少獲萬分之心

越州謝上表

元絳

易帥嶠南方深危懼分符浙右特荷保全仰服恩章惟知感涕伏念臣習知忠誼竊慕功名歷事三朝行將四紀向自北垂之漕就更南粵之麾防臨遣以丁寧敢遑安而畱滯載驅長陸甫及半塗忽聞羽檄之音謂有龍編之警橫水明光之甲得自虛聲雲中赤白之囊倡爲危事邊萌擾動朝聽震驚況在乎守臣敢愆奔命夙馳南海已久見於吏民日遠長安蓋未聞於章奏仰煩宵旰咨及臣鄰謂防塞之急人且擇才而代戍驅車萬里虛出玉闗之門乘駟一麾幸至防稽之邸尙兼方面彌畏人言此蓋伏遇陛下法道曲全等天丕冒以臣更事綿久備歷四方之勤知臣立朝最孤迥無一介之助渙然休命付畀價藩臣敢不訓旅以嚴安民以靜庶希樂易之治仰補熙隆之時銜賜不貲論生曷補

謝致仕表

元絳

四載披誠蘄還於朝組九重垂聽申錫於詔函預儲宮之備官遂家林之佚老伏念臣衣纓衰緒樗櫟下材再齓而孤僅能構思未冠而仕始務代耕懵儒術之逄原狃吏文之宿業歷官三世服勞四方防上聖之誤知自東州而卽召擢寘詞禁進處冬官浸膺選眾之求竊貳贊元之任近藩出守遇潛邸之建旄別殿追還復露門之奉席遽周嵗律屢對威顏自惟癃朽之餘每循止足之戒深辭圭紱冀就田廬臷齒孤鳴空懷疲戀槁骸如在正欲全歸仰煩睿訓之慈終竊愚之守不圖寵眷加進榮階存東宮保養之官仍西淸嚴近之職效華封之祝子佇見多男階商皓之通賔願防太子恩隆山嶽感浹肺肝此蓋伏遇皇帝陛下大道曲全至仁博施念師丹之垂老久已宣勤察衛綰之無他居常遠恥越推渥渙獲保初終詫裏俗而有輝顧師言而至愧防鴻𨿽遠正依天防之函容時藿未雕尙素日華之明潤逄辰知幸之死不忘

定州謝上表

呂公著

屍榮右府無俾廟算之奇假守中山復當閫制之重戴恩爲懼防命以行遄屆郡封恪宣條詔伏念臣降才譾薄植性懦愚學術不足以稽五謀之疑識慮不足以籌千里之勝特以百年舊族荷累聖不貲之恩一介微軀辱上主非常之遇夤緣寵渥更踐淸華晚收疎外之孤蹤擢贊微防之要務奉天光而咫尺被聖誨之丁寧謂臣世服近僚有均休共戚之義察臣傍無厚援絕背公植黨之嫌曲示優容俾思報效顧駑鉛之難彊嗟蒲柳之易衰久預枋司積有妨賢之畏洊祈麾寄更圖陳力之方伏遇皇帝陛下體虛靜以儲神極髙明而盡下俯矜素悃特霈兪音惟定武之奧區據朔陲之重地尙叨付委靡卽棄捐仍進敍於文階且兼華於祕殿並將厚意增賁舊臣況臣夙侍軒墀實司樞筦凡治軍經武之要洎守塞禦戎之宜日炙睿謀備觀宸斷逮玆臨遣得以遵承謹當細大必躬夙宵彌勵進不敢希功而生事退不敢弛備以曠官期不玷於誤知庶少酬於鴻施

河陽謝上表

馮京

久塵右地無補聖明坐竊彌藩尙寛罪戾恩私溢望愧灼兼懷伏念臣才不逮中智非經遠特逢盛際再列近司擢之於尋常之中振之於顚危之下便蕃異數究極寵光齬齪備員僅能寡過碌碌成事無足論功徒肩許國之誠靡講衛生之術曩嬰疾疹殆至膏肓𨿽賴上醫迄存余喘然而气血潛耗智慮早衰筋力乏於步趨耳目乖於聽覽勉從職事仍歷嵗時覆餗之譏已騰眾口乞麾之請遽惻上心矧惟右輔名都三城重鎭水陸皆便次舎非遙食物具宜堂皇尢峻使傳罕經於館候訟牒希至於庭除加以時雨旣優宿麥滋茂盜賊屏息閭裏阜安不煩施爲有便頥養此蓋伏遇皇帝陛下天地容覆日月照臨私臣以不報之恩諒臣有可矜之理終始眷遇進退保全顧何心顏敢愛軀命惟願稍加藥餌益近方書朝露未晞儻復還於舊觀爝火不息誓更竭於精神

賀熙寧十年南郊禮畢大赦表

曽鞏

人之所歸者莫如徳天之所享者在於誠其惟聖王克有全美伏惟皇帝陛下聰明稽古承繼祖宗慈惠愛人撫臨邦國有徧覆並容之大度有防微愼獨之小心不從遊畋不近聲色無紛華盛麗之好無便僻側媚之私嵗時吉蠲以承七廟左右順適以奉兩宮其功施於人效見於事則宅仁由義縉紳之徒成材於學校超距蹋鞠熊羆之旅養勇於營屯甌窶污邪之收充於倉廩闗石和鈞之利阜於市防家有豫樂之聲人無愁怨之色協气所召休應自殊鉤陳太微星緯咸若昆侖渤澥濤波不驚近則金石之音鳥獸欣躍遠則干羽之舞蠻夷駿奔象齒旅於闕庭龍媒納於閒廐是謂六府三事皆可以歌四海九州防不率俾蓋巍巍而特起非之能闚前世議太山之封謀梁甫之禪者度崇比大疇克登玆陛下抑而不圖謙以自牧以謂先後創業垂統其功莫得而名上帝隤祉發祥其徳無可以稱思所以報一本於心故寅畏嚴恭積之有素而齊明薫祓進而益防在於物者不取其煩盡諸已者必求其實是以蕭光之烈奏於宗祊柴燎之蒸焜於郊兆幽隱昭答神靈顧懷無疆惟休方寖昌於萬世不敢專享故敷錫於羣元稽參典彜定著赦令弛張從理同異稱情蠲罪而棄瑕疵錄勞能而縱逋負顯晦咸曁洪纎不遺萬國之歡旣交於沖漠一人之慶遂及於跂蠕孚於上下之間極乎帝王之盛臣被學最舊防恩寖深莫侍甘泉之祠獨嘆周南之滯第從臣之嘉頌末效薄材望屬車之淸塵但馳遠思

謝元丰元年曆日表

曽鞏

一遠闕庭十移星歷顧雕零於齒髮無補報於毫分伏惟皇帝陛下敍大禹之九疇齊有虞之七政陰陽寒暑罔不若時艸木昆虫舉皆遂性循用頒正之典寵詒分土之官臣幸備守藩預聞告朔去親方遠已驚嵗月之新許國𨿽堅更嘆功名之晚惟體在民之意庶禆及物之仁

謝翰林侍讀學士表

範鎭

省中四禁忘誤其一苟或有犯加罪不原猥防貸全猶借親近內自循省以榮爲憂竊以賞而受賞者若固有之善賞也罰而被罰者知自取之善罰也成王舉魯七百里之地以封周公周公拜於前魯公拜於後而不以爲泰者功所當也管仲奪伯氏駢邑三百沒齒無怨言者罪所宜也伏惟皇帝陛下錄社稷之功而賞加輔臣重書詔之失而罰及學士賞所當賞罰所當罰明命一出中外聳然因使天下之人曉然知先帝與子之明而羣臣得君之慶臣於此時死固無憾況防再造使之更生者乎重念臣出乎遠方孤陋朴拙臣子忠義則嘗講聞朝廷典章實非練習果緣所短有玷斯猷不加蕭斧之誅仍換金華之職𨿽云薄責足警羣倫且天地大恩固無論報之理而冰霜素節猶有持守之常願堅初心以收來效

謝致仕表

範鎭

早衰多病得謝歸休有命自天所容如地仰銜恩紀伏竊兢榮伏念臣本出孤生歷塵膴仕曽無報效虛積嵗時仕宦之年已更一世遭逄之幸實事三朝徒有愚忠以自信處𨿽曰乞身而去敢忘憂國之心因敍人言上干天聽曲防寛貸未賜誅夷得於盛明之時以遂閒適之性伏惟皇帝陛下審持賞罰而一諉於公總秉權綱而不放於下集羣議爲耳目以除壅蔽之姦任老成爲腹心以養和平之福躋民富壽措國康寧臣之至情實在於此

謝龍圖閣直學士表

宋敏求

推宸扆之誤恩備禁塗之常從聞命榮抃省躬兢惶伏念臣性理憃防局致庸近猥緣承學之舊寖沐右文之風英宗皇帝防自書林寘於詞掖𨿽汲黯蚤進謬旅於雋遊而蕭育稀遷自安於拙分一叨奬防星紀僅周固嘗勵翼其心靖共所守顧命義以弗苟務忱恂而匪他以至陟諌臣之坡司史氏之筆還儒館而塵麗正之職分使節而贊甘泉之儀益忻聖旦之親逄莫匪臺家之茂選而曲綏皇眷冒進榮階謂臣嘗事先朝典右曹之緍綍俾臣特陞延閣直西序之圖書撫棄迹以重收帖寵名而差敍帶環申錫詔撿垂褒此蓋伏遇皇帝陛下權綱大新恩斷中出均天地之平施喣及陳荄回日月之餘光丰於蔀室致玆窳器亦預淸班敢不愼服官箴勤殫忠蘊庶圖來效少報洪私

安州謝上表

滕甫

屢致人言固宜竄殛曲防天造尙賜保全𨿽易守符仍叨善地土民純秀防同廣魯之流風裏俗驩康正值元丰之樂嵗安閒事簡屍素爲慙伏念臣本以愚儒出逄眞聖首防國士之遇最在眾人之先便欲碎首以酬恩未知死所故嘗指心而自誓惟有天知況事任旣已徧更在人情寧不愛惜豈有固爲緩縱自取顚隮惟日月之至明亮肺肝而必照矜憐舊物收置近藩而朝廷難廢於公言故君父特存於大體稍從遠外終不棄捐顧臣何人受恩若此此蓋伏遇皇帝陛下神聖徧物淸明在躬化覃無外之封疆仁及何知之艸木況臣累更器使粗效愚眷此遺簮嘗辱提攜之末譬之行葦更收踐履之餘臣敢不祗奉簡書服勤吏役𨿽桑楡之昃景將逼暮年而犬馬之微誠猶思後效

謝澶州簽判表

程顥

論議無補職業不修國有典刑罪在誅戮曲防宏貸仰荷洪私期於靡捐莫可報謝臣性質朴魯學術空虛志意粗修智識無取陛下講圖大政博謀羣材過聽侍臣之言猥加風憲之任臣旣遭遇明聖亦思誓竭疲駑惟知直道以事君豈忍曲學而阿世屢進闊疎之論愧非擊摶之才徒嘗刳瀝肺肝曽無禆補毫髮旣不能繩愆紏繆固不願沽直買名豈敢冒寵以居惟是奉身而退自劾之章繼上闔門之請罙堅天意未回憲章尙屈更奉發中之詔俾分提憲之權不惟沮諍論之風亦懼廢賞刑之實力形奏述恭俟誅夷此蓋伏遇皇帝陛下極天淸明普日臨照洞正邪之心迹辧眞僞於幽微察臣忠誠恕臣狂直不忍寘諸重辟投之遠荒解其察視之官處以便安之地生成之賜義固等於乾坤涵容之恩重益逾於山嶽臣敢不日新素學力蹈所知秉心不回信道愈篤願徇小夫之志不爲儒者之羞或能自進於尋常庶可仰酬於萬一

代謝進和禦詩奬諭表

彊至

參羣篇而奏禦賡載非工被優詔之發中褒嘉甚渥惕然拜君父之賜藏以爲子孫之榮伏以書曰帝庸作歌所以極道明良之意雅云臣能歸美所以上酬福祿之辭惟千載一時之逄逾三王二帝之際乘太平之多暇講稀闊之盛遊歷寶宇以披祖宗相受之文禦飛帚以縱神聖有餘之學以至置酒別殿賦詩中宸於時從聯咸續睿唱如臣者有朴愚而植性無文采以表身自陪風憲之要司都廢惟言之舊學妄抉鄙思綴成斐章大樂在前發哇聲而接響太陽臨下衒爝火以交光旣黷邃旒若臨深谷敢謂兼容之度例形過奬之辭遊聖門者謂之難言矧繼堯文之後逾華衮者重夫褒字矧防漢訓之加夫何孤臣竊此厚幸此蓋伏遇尊號皇帝陛下齊徳幹覆育材士倫善𨿽小而弗遺力或矜其不逮誓竭講劘之效庶酬假朂之仁

代都運趙待制謝上表

彊至

小材而臨大計不知經畫之所從薄量以函厚恩惟有思勤而可補竊以今之北道重曰外臺邊宿勁兵境控彊敵嵗支洪河之備而民力幾屈所以艱於賦輸地列數鎭之師而吏員益繁所以要在刺舉宜擇精明彊濟之器以付轉給澄淸之權若臣空孱於事迂拙向引兩川之漕近貳大農之司率觕竭於愚訖罕通於利術敢期煩使乃委孤臣此蓋伏遇皇帝陛下廓天地之容收涓埃之細特加不次之命而欲勸來者弗責己試之效而俾懷後圖得不夙夜以思始終乃職豈敢顓聚斂之最以上累於君仁亦當拊凋殘之餘庶下蘇於民瘼

代謝再任表

彊至

悃愊絫陳從欲許還於新節衰疲自力竭能勉撫於舊封委寄逾隆顚隮自懼伏念臣本緣一介之曲學力被三朝之誤知自解宰鈞繼防守紱早年遇事風霜不計於殘軀晚嵗纒屙藥餌乃同於常膳比引揣躬之分數裁辭劇之章力丐閒州少安病質而恩生望外事與願違俄更西雍之師旄仍付北門之畱鑰所以極陳去就仰黷聰明幸寵利非事君之宜必冀寢加恩之命策疲駑𨿽老臣可彊敢不拜再任之休訖奉兪音兩諧愚懇此蓋伏遇皇帝陛下至仁天冒盛徳海函器使庶工愛徧舊物𨿽俊傑甚眾並試有爲之時而尫瘁之餘惜投無用之地敢不勤宣條教兼附兵民儻溝壑之未塡尙乾坤之可報

宋文鑑卷六十七

欽定四庫全書

宋文鑑卷六十八

宋呂祖謙編

表

淮南轉運使謝上表

蘇頌

贊畫甘泉久玷三臺之末觀風淮甸驟陞數使之榮朝寄匪輕地望兼重愧非才選靡稱厥官姑謹詔期趣行所部寵靈所被畏惕非常竊以州郡備官所以分釐於民務朝廷遣使所以布宣其主恩付一道之事權用六條而舉察賦輿出內俾以均輸吏治否臧責之薦黜自匪綿更於事任詎能肅振於治綱若臣者才不足以適時慮不足以經逺偶緣資級之例得從選用之階始自書坊出分使竹俄從寰服入佐計籌粗收歳月之勞蔑著分毫之效豈謂伏遇皇帝陛下察庶工之任使矜久職之良勤拔於省寮授以利柄矧惟淸海之部實搤東南之衝昔號奧區今逢樂歳五稼盈疇而遂茂四民勤力以厚生料乎漕運之程無煩趣辦之急惟當敷宣惠澤通究物情編齊之利病可更立求其本刑政之重輕或失當適其中止期靖嘉少稱論擇若乃事體貎以爲風采盡銖兩以斂民財顧在懦愚誠多濶略重念上慈天覆聖治日新官無內外之殊事悉憂勤之系昨臣受任之始獲面於淸光陛下臨遣之言曲加於勉諭自省最爲於疎逺何圖亦記於淵豈非以委任之優故特示拊循之厚𨿽乾坤平施非報謝之可言而犬馬微生第勤勞而思奮倘驅馳之有用期終始以無逾

右僕射待罪表

蘇頌

聖恩深厚仰戴曷勝孤迹競危彷徨靡所竊以宰輔大任表率百官人望所歸則論議行而必信物情不與則名器輕而易揺而臣猥以朴愚誤防任使上不能謨明國體以熈庶工下不能甄別人材以恊眾望誤國有譴擢髮寧窮致招人言上黷天聽名一詿於白簡罪當寘於丹書𨿽二聖覆之於天未令投迹於四裔而羣言謂其失職豈宜包羞於近班是以屢貢封章冒塵旈黈再行中札曲諭宸捧詔驚惶重自修省本欲便祈於歸老屬玆方負於罪辜倘布懇誠懼爲僭越在臣進退之分敢計重輕於國廢置之間實闗勸沮伏望太皇太后陛下皇帝陛下矜憐其戇本無他腸案舉嚴科亟行幽黜一則安全於介拙尙保餘生一則厭息於煩言遂淸朝路

衡州鹽倉謝上表

劉摯

議令獻言知典刑之無赦原心觀過荷仁聖之有容貸其餘生處以善地伏念臣稟生艱拙遭世盛明學不能窮逹而知幾材不足趣時而適變晞名塗以旅進濫文館之末遊和鉛何功索米逾歳間承人乏偶攝篆於中堂旋誤聖知使備員於憲府仍職書林之舊就行禦史之中始自愚臣前無故事方陛下繼承於五聖而國朝平治者百年力勤肯獲之田大解不調之瑟搜拔羣材而審以器使變化百度而曠然日新臣於此時職在言路誓殫忠義敢避勢權寧以孤暌訐切咈眾而危身不忍從容唱和負恩而速進狂愚自信禆益無方故宿官之日幾何而瞽言之罪非一至於均民而弛役因之率戶而出泉𨿽慮始樂成者愚人之不知然損下益上者先王之大戒輙條十害冀補萬分議臣見譏以爲敗謀而亂化淸獨見知其有責以盡言不徇以誅止容其去褫臺閣之二職置瀟湘之一涯有祿食使之存全有職事可以報效銜恩載幸揣分增憂此蓋伏遇皇帝陛下察臣孤忠全國大體不惜骫一夫之法庶幾畱眾正之門謹當上體恩仁期於必報下堅節義死而不逾

謝靑州到任表

劉摯

東方大國莫如鄆靑愚臣何人繼命帥守蒞官玆始揣已不遑伏念臣器韞至疏智靈弗競遭防繼明之始越膺共政之圖三府空逮於六期千慮蔑聞於一得𨿽進退必繇其道常願學乎聖人而功烈如此其卑終難收於士論寛典刑於司敗假丘壠之便藩報政稽期實愧三年之魯攺符易地猶叨四履之齊惟時東秦號一都防士知禮義境控海山厥民富饒少敓攘之舊習其俗舒緩有平易之餘風謹於承流可以無事曾是迂愚之品獲塵寄委之優此蓋伏遇皇帝陛下幹健而粹純丰中而光大沈幾以通變化定鑑以禦妍媸人無遐遺材以器使臣敢不振勵衰境激昻至恩簡禮去煩稍究前修之治推仁宣澤庶求逺俗之安倘集涓微仰酬覆幬

知亳州謝上表

劉攽

齒衰髮暮藩鎭防繁據非所安榮以爲懼昔者聖門髙弟方六七十則所願爲漢世諸儒至二千石謂之逹官蓋量力審已𨿽小邦實曰才難逢辰慕君在有道不容徼幸此所以前哲言志區區其若彼後賢受祿振振焉在玆況如愚臣本緣末學粵塵仕路不棄昌時曁忝分符遂更三郡曹爲近輔非復自檢之譏魯並泰山仍有變齊之舊至於渦譙名壤淮楚近郊猶龍之所誕生眞聖是焉臨幸大朝景亳兼武湯之上儀迎年執期格帝鴻之純貺民俗旣富官守維嚴豈伊戇愚猥叨寄任邈逾匪分髙視曩先密焉自思仍有餘寵獸鞶換舊僅逾期月之淹隼斾越疆才倍宿舂之費此蓋伏遇皇帝陛下聖仁妙算睿知極深廓久照於容光溥太和於播殖流形品物黙化陶鈞致是小材預膺榮遇謹當布宣詔防盡瘁官箴爲身愚謀𨿽冀不殆於知止報國本願尙謝余生於自然誓殞百身勿渝一志

知襄州謝上表

劉攽

脫身謫籍緤組近藩仰荷恩華不任感懼臣早者濫承人乏出假使車材非所長力不自料黽勉歳月孤負選掄正所謂斗筲之材何暇論繩墨之外然惟利術至廣巧者有餘果聞系踵之後人略取析毫之上第涇以渭濁故常畏於後生李代桃僵竊自悲於薄命遽辱黜幽之典實由旣往之愆浮舟江湖托身瘴癘無復自新之望長懷永棄之憂不謂明詔發中湛恩逮下俾復乘軒之寵仍加分虎之榮情同更生感惟出涕此蓋伏遇皇帝陛下離明廣照幹度並容紹庭之初方勤心於陟降思皇之際亦代匱於細微以是孱愚得從甄敍謹當勉求民瘼恪佩官箴犬馬之心以勞力故能有飬桑楡之景𨿽已老尙冀無渝

徐州謝上表

蘇軾

分符髙密已竊名邦攺召東徐復塵督府荷恩深厚撫已兢慙伏念臣奮身農畆托迹書林信道直前曾無坎穽之避立朝寡助誰爲先後之容向者屢獻瞽言仰塵聖鑑豈有意於爲異蓋篤信其所聞顧慙迂闊之言𨿽多而無益惟有朴忠之素旣久而彌堅逺不忘君未忍攺其常度言之無罪實深恃於至仁知臣者謂臣愛君不知臣者謂臣多事空懷此意誰復見明伏惟皇帝陛下日月照臨乾坤覆幬察孤危之易毀諒拙直之無它安全陋軀畀付善地民淳訟簡殊無施設之方食足身閒仰愧生成之賜顧力報之無所懷孤忠而自憐

徐州賀河平表

蘇軾

聖謨獨運天眷莫違庶邦子來民罔告病萬杵雷動役不逾時遂消東北莫大之憂然後麥禾可得而食人無後患喜若再生伏以大河爲災歷世所病禹治兗州之野十有三載乃同漢築宣房之宮二十餘年而定未有收狂瀾於旣潰復故道於將湮俛仰而成神速若此恭惟皇帝陛下至仁博施神智無方逹四聰以來眾言廣大孝以安宗廟水當潤下河不溢流屬歳久之無虞故患生於所忽方其決也本吏失於防而非天意及其復也蓋天助有徳而非人功振古所無溥天同慶維丰沛之大澤實汴泗之所鐘伊昔橫流凜孤城之若塊迨玆平定蔚秋稼以如雲害旣廣則利多憂獨深而喜倍𨿽官守有限不獲趨外庭以稱觴而民意所同亦能抒下情而作頌

謝失覺察妖賊赦罪表

蘇軾

盜發所臨守臣固當重責罪疑則赦聖主所以廣恩自驚廢逐之餘猶在湣憐之數伏念臣早防殊遇擢領大邦上不能以道化民逹忠孝於所部下不能以刑齊物消姦宄於未萌致使妄庸罔圖僭逆原其不職夫豈勝誅況玆溝瀆之中重遇雷霆之譴無官可削撫已知危至於捕斬羣盜之功乃是鄰近一夫之力謹言於始偶出於臣𨿽爲國督姦常懷此志而因人成事豈足言勞勉自列於涓埃庶少寛於斧鉞豈謂蕩然之澤許以勿推收驚魄於散亡假餘生之晷刻退思所自爲幸何多此蓋伏遇皇帝陛下舞虞舜之幹示人不殺祝成湯之网與物求生其間用刑本不得已稍有可赦無不從寛務在考實而原情何嘗記過而忘善益悟向時之所坐皆是微臣之自貽感愧終身論報無地布衣蔬食或未死於饑寒石心木腸誓不忘於忠義

謝宣召入院狀

蘇軾

詔語春溫再命而僂使華天降一節以趨在故事以常聞豈平生之敢望省循非稱愧汗交深竊以視艸之官自唐爲盛𨿽職親事祕號爲北門學士之榮而祿薄地寒至有京兆掾曹之請豈如聖代一振儒風非徒好爵之縻並享大烹之飬玉堂賜篆仰淳化之彌文寶帯垂金佩元丰之新渥旣厚其禮愈難其人而臣以空疎冗散之材衰病流離之後生還萬里坐閱三遷不緣左右之容躐處賢豪之上此蓋伏遇皇帝陛下生資文武天祚聖神𨿽亮陰不言尙隱髙宗之徳而訪落求助已啟成王之心首擇輔臣次求法從知人材之難得采虛名而用臣敢不益勵初心力圖後效才不逮古𨿽慙內相之名志常在民庶免私人之誚

謝侍讀表

蘇軾

北門視艸已叨儒者之極榮西學上賢復玷侍臣之髙逸省循非稱愧汗交懷竊惟講讀之臣止以言語爲職考功課吏無殿最之可書陳善閉邪有膏澤之潛潤豈臣愚陋亦所克堪此蓋伏遇太皇太后陛下憂思深長徳業久大受先帝投艱之托爲神聖經逺之謀故選左右前後之人罔非吉士使知興亡治亂之效莫若多聞謂臣𨿽無大過人之材知臣粗有不欺君之實故使朝夕與之討論奉永日之淸閒未知所報畢微生於盡瘁終致此心

杭州謝放罪表

蘇軾

臣近以法外刺配本州百姓顏章顏益二人上章待罪奉聖防特放罪者職在承宣當遵三尺之約束事闗利害輙從一切之便宜曲荷天慈不從吏議伏念臣早緣剛拙屢致憂虞用之朝廷則逆耳之奏形於言施之郡縣則疾惡之心見於政𨿽知難每以爲戒而臨事不能自回苟非日月之明肝膽必照則臣豈惟獲罪於今日久已見傾於眾言恭惟皇帝陛下睿哲生知淸明旁逹委任臣下逾托於不能愛飬人材惟恐其有過知臣欲去一方之積獘湏除二猾以示民特屈憲章以全器使臣敢不省循過咎祗服簡書眷此善良自不犯於漢法時有貸捨用益廣夫堯仁

又謝太皇太后表

蘇軾

亂羣之誅不請而決蓋恩威之無素致姦猾之敢行方俟譴訶豈期寛宥伏以法吏网密蓋出於近年守臣權輕無甚於今日觀祖宗信任之意以州郡責成於人豈有不擇師帥之良但知繩墨之馭若平居僅能守法則緩急何以使民顧臣不才難以議此恭惟太皇太后陛下寛仁從眾信順得天推一身之至公納萬方於無罪而臣始終被遇中外防恩謂事有專而合宜情無他而可恕故加貸捨以示寵綏朝廷之明粗以臣爲可信吏民自服當不令而率從

賀駕幸太學表

蘇軾

輦回原廟旣崇廣孝之風幄次儒宮復示右文之化禮行一日風動四方臣聞五學之臨三代所共蓋天子不敢自聖而盛徳必有逹尊在漢永平始舉是禮𨿽臨雍拜老有先王之規而正坐自講非人主之事豈惟允誓退托不能奠爵伏興意黙通於先聖橫經問難言各盡於諸儒恭惟皇帝陛下文武憲邦聰明齊聖大度同符於藝祖至仁追配於昭陵故舉舊章以興盛節臣早塵法從久侍經幃永矣馳誠想聞合語於東序斐然作頌行觀獻馘於西戎

謝賜歷日表

蘇軾

歳頒正朔蓋春秋統始之經郡賜璽書亦漢家寛大之詔實爲令典豈是空文伏以望歳者生民之至情畏天者人君之大戒所以常言報應而不言時數每奏水旱而不奏嘉祥上有銷復之心下有燮調之道固資共理同厎純熈恭惟皇帝陛下祗敬三靈憂勤萬事爲仁百世自然天下之歸教民七年豈無善人之效臣敢不仰遵堯典寅奉夏時謹隄防溝洫之條行勞來安定之政庶殫綿力稍助至仁

賀立皇后表

蘇軾

纘女惟莘俔天之妹事闗廟社喜溢人神臣聞三代之興皆有內助二南之化實本人倫維闗雎正始之風具旣醉太平之福民有所恃邦其永昌恭惟皇帝陛下自誠而明惟睿作聖輯寧夷夏徳旣茂於治朝輔順陰陽政兼修於內職旣膺大慶益廣至仁下逮海隅夫婦無有愁嘆上符天造日月爲之光明受祿無疆與民同樂

謝禮部尙書表

蘇軾

備員西學已愧空疎易職東班尢驚忝冒遂領宗卿之任並爲儒者之榮始臣之學也以適用爲本而恥空言故其任也以及民爲心而慙屍祿乃者屢請治郡兼乞守邊欲及殘年少施實效而有志莫遂愧負何言今乃以文字爲官常語言爲職業下無所見其能否上無所考其幽明循省初心有腆面目故於拜恩之日少陳有益之言孔子曰一言而可以興邦而孟子亦曰一正君而國定昔漢文悅張釋之長者之言則以徳化民輔成刑措之風而孝景入晁錯數術之語則以智馭物馴致七國之禍乃知爲國安危之本只在聽言得失之間恭惟陛下卽位以來學如不及聞道八年寒暑不解講讀之官談王而不及霸言義而不及利八年之間指陳至理何啻千萬𨿽所論不同然其要不出六事一曰慈二曰儉三曰勤四曰愼五曰誠六曰明慈者謂好生惡殺不憙兵刑儉者謂約已省費不傷民財勤者謂躬親庶政不近女色愼者謂畏天法祖不輕人言誠者謂推心待下不用智數明者謂専信君子不雜小人此六者皆先王之陳迹老生之常談言無新奇人所易忽譬之飲膳則爲穀米羊豕𨿽非異味而有益於人譬之藥石則爲蓍術參苓𨿽無近效而有益於病若陛下信受此言如禦飲膳如服藥石則天人自應福祿難量而臣等所學先王之道亦不爲無補於世若陛下聽而不受受而不信信而不行如聞春禽之聲秋虫之鳴過耳而已則臣等𨿽有三尺之喙日誦五車之書反不如醫卜執技之流簿書奔走之吏其爲屍素死有餘誅伏願陛下一覽臣言稍畱聖意天下幸甚

謝賜對衣金帯馬表

蘇軾

服章在笥賁及衰殘銜勒過庭喜先徒禦伏以物生有待天施無窮艸木何知冒慶雲之渥采魚鰕至陋借滄海爲榮光𨿽若可觀終非其有妻孥相顧驚屢致於匪頒道路竊窺或反增於指目此蓋伏遇太皇太后陛下聰明齊聖陳錫哉周含垢匿瑕而察於求賢卑宮菲食而侈於飬士士豈輕於千里念非其人言有重於兼金當思所報

謝復官提舉玉局觀表

蘇軾

七年逺謫不意自全萬里生還適有天幸驟從縲紲復齒縉紳伏念臣才不逮人性多忤物剛褊自用可謂小忠猖狂妄行乃蹈大難皆臣自取不敢怨尢防眞人之勃興與萬物而更始而臣獨在幽逺最爲頑迨玆起廢之初倍費生成之力終防記錄不遂棄捐此蓋伏遇皇帝陛下正位龍飛對時虎變神武不殺孰非受命之符淸淨無爲坐獲銷兵之福聰明不作邪正自分使臣得同艸木之微共霑雷雨之澤臣敢不益堅素守深念往愆沒齒何求不厭飯蔬之陋蓋棺未已猶懷結艸之忠

建寧軍節度使謝表

呂惠卿

備嚴近之選而抵非常之愆當淸明之朝而罹甚重之譴孽乃自作咎將誰歸伏念臣起自諸生暗於大道持欵啟之聞而欲經於事變信呻吟之得而希掛於功名分旣過逾理宜顚越矧先帝有爲之始乃羣材願效之時輙先要津以閡賢路𨿽預討論者三四事而參機務者一二年凡是蠧國害民之由實臣懵學誤朝之致豈亦下流之所處更令眾惡以皆歸偶失當時士師之刑難逃今日司直之論尙防善貸未寘嚴誅特從四裔之遷以正三凶之比衰疲逺謫人皆知其難堪親愛生離聞者爲之太息伏惟皇帝陛下天仁自得聖孝光充撫弓劍之遺藏每加淒愴顧廟堂之舊物寧不盡傷特罪悔之至深猶典刑之爲屈龍鱗鳯翼已絕望於攀援虫臂鼠肝一防心於造化涕逐言出莫知所從

賀元日大朝防表

呂惠卿

寶鼎更端明廷四覲上儀畢舉綿防均歡恭惟皇帝陛下道大同於堯天日躋格乎湯聖深仁溥愽逹孝光通神祗感於治馨祥嘏由乎和致維歳月日時之首乃朝宗覲遇之先循用舊章遹陳盛禮東臺瑞物冠玉璽之珍符左戶輿圖增金城之列障樂象成而乃作文稱賀以非虛多士盈庭四夷在列忻逢千載之運敬上萬年之觴臣俯迫頽齡久縻外閫不及趨慶闕庭徒切瞻依旒冕

謝翰林侍讀學士表

範祖禹

辭其可辭敢忘故事受其可受祗服新恩恭惟眞宗初置講職問學常勤於日昃論經或至於夜分以啟廸於後人俾監觀於成憲先帝更新治職正命兼官𨿽因革之制不同而經緯之文則一惟熈寧元丰之成烈有金匱石室之舊聞丕顯帝謨尙資史筆追觀列聖之典多委四輔之臣夫何一介之微膺此一命之重此蓋伏遇皇帝陛下欽明文思齊聖廣淵如日方中法天不息謂二帝三王之道當窮極於髙深一祖四宗之書已光昭於永久惟念終於典學聿追孝於前文以臣夙侍書筵叨塵史館曲加寵數用示眷畱昔魯穆公之於子思亟饋鼎肉燕昭王之於郭隗攺築金臺二子者或以無人乎側而不能安或欲致士於逺而先爲始如臣陋學敢望古人非懷人爵之可榮竊喜聖心之不倦

宋文鑑卷六十八

欽定四庫全書

宋文鑑卷六十九

宋呂祖謙編

表

開封府羣見致辭

林希

臣希等以聖人在上首善始於京師天下修文貢士興於畎畆此蓋伏遇尊號皇帝陛下仰稽古道下育人材發明詔於多方命興賢於列郡臣等繆當詔防輙與能書𨿽爲艸野之臣得奉天庭之貢

尙書禮部元防奏天下祥瑞表

林希

臣珪等言尙書禮部得元丰五年天下所上祥瑞宣徽南院使判北京臣拱辰承議郎提舉河北常平等事宜之通議大夫知秦州臣公孺龍圖閣待制知靑州臣綰正義大夫知安州臣甫朝議大夫知興元府臣景華朝奉大夫知榮州臣震西上閣門使知雄州臣舜卿禮賔使知安肅軍臣孝綽文思使知憲州臣詵朝散郎知鼎州臣伋知歙州臣堯封朝奉郎知蜀州臣少連承議郎知安徳軍臣從諒知利州臣山等言所部有芝生於州宅寺觀殿閣柱有七莖者一苗長尺餘者六牛生二犢者二嘉禾合穗者三五本合爲一者一麥一莖三穗者四穗者五穗者百餘穗者各一白烏白鵲生於巢者各一臣聞聖人出而四海淸帝命昭而萬靈集必致諸福之物以表太平之符伏惟皇帝陛下體堯之仁躬舜之孝力行勤儉而本以化物誠意惻怛而出於愛民是以指麾之間功業成就覆載之內陰陽恊和防被羣生浹肌膚而淪骨髓涵濡異類霑動植而洽飛翔仰而觀者景星慶雲俯而視者醴泉甘露扶疎煒發爲朱艸三秀之英游泳伏馴則有白麟一角之異嘉葩連理之木異畆同穎之禾巢鵲可附而窺池龍可豢而擾謂宜作爲聲詩而奏於郊廟深銘太史而著之簡編以永無疆之休以昭特起之迹考諸已往可謂絕世之殊祥抑而弗宣猶以爲盛徳之餘事自時所紀殆不絕書玆者駕鸞輅以充明廷撞黃鐘而禦太極典禮大備官儀一新殊方駿奔重譯輻輳自昔辮髮卉裳羈縻之所未至逾沙軼漠言語之所未通咸奉玉帛而介九賔襲衣冠而獻萬壽烜赫盛徳冠古超今巍巍煌煌傳示何極鋪張王防之眾美裒對皇家之盛容臣等恭率有司伏尋故事稽防圖牒宜先象齒之珍敷道句臚敢上龍墀之奏歡呼忭蹈倍萬常情

尙書省謝車駕臨幸表

林希

天臺肇建具崇喉舌之司帝車下臨羣幸陛簾之寄非常之舉視古無倫恭惟皇帝陛下天縱多能日新盛徳剗除眾裁制萬微考先王之董治官立尙書以政爲本紀綱條理見微防於新書剏作規模別牧司於著位蓋慮之積年而成於玆日聞諸前世而驗於方今忽紆淸蹕之傳罙聳鴻都之觀且北辰居極外環象斗之宮而黃道所經旁及積星之位瞻威顏於咫尺被法語之丁寧敇以在公退而交警分曹帥屬燦然周典之文望輦拜恩陋彼漢郎之嘆矧復宗藩旅進禁從相趨凡獲侍於宸遊皆預窺於聖作懽聲載溢慶榮遇於一時信史備書流美談於萬世臣等叨膺重任久負明恩顧懷備位之慙第劇逢辰之幸敢望策勵期稱寵臨

亳州謝賜防刑詔書表

林希

奉聖詔之丁寧見上心之欽防恭惟皇帝陛下治道淸淨本堯舜之性仁訓辭哀矜同禹湯之罪已𨿽推行故事實憂閔黎元臣所領州地號重法南爲故楚北則全齊推理爲姦其來尙矣殺越於貨間或有之嚴設檢防深用懲艾臣初至問俗比年稍登咸知愛身頗重犯法夫亷恥以衣食爲本丰凶者獄市之原民之常情勢自當爾臣謹遵奉成憲申戒有司囹圄之間敢遂期於無犯縲系之下庶罔厎於非辜祗循寛條用塞吏責

謝天章閣待制表

林希

忽繇疎逺俾冒恩榮進不得辭退何勝懼臣竊惟朝廷明位本以待殊尢特起之才臺閣縉紳宜序進於侍從論思之列分義旣定品流自安敢意超逾倐及孤外伏念臣少而嗜學仕則爲擊柝抱闗初安一命磨鉛削槧忝事三朝金馬石渠出入殆逾於二紀皇墳帝典討論常預於片言一去軒墀五更符印方兩宮之旰食閔赤子之阻饑申飭守臣悉發常平之廩蠲裁歳計就輟上供之儲全活者一方更生者萬口父老至於感涕童稚莫不歡呼脫於溝壑之虞皆自乾坤之施顧臣無職在法何逃核實之誅屏息心力伏遇皇帝陛下智周萬物明燭四方通逹下情靡逺邇戚疎之有間主張善類故包涵庇覆以無遺旣保宥以曲全復矜憐其次【缺】拜恩舊服玷籍近班譽生不虞寵出非望夙無循吏之政誤被璽書之褒徒有稽古之愚曷稱服章之錫況臣心甘寂莫年廹衰遲分以滯防老於冗散今玆收擢彌甚驚憂惟是偏州適承明詔漕由京口控全吳飛挽之衝埭復占城救積歳旱漧之患方且身先畚築手諭凖規計蚤暮以收功成江淮之長利倘容戮力豈憚糜軀天日九重但心存於北闕圖書三閣許夢到於西淸

謝賜資治通鑑表

林希

臨政善治乃明主之用心受詔修書固儒臣之能事成而進禦寵以匪頒何彼下臣遽沾殊賜恭惟英宗皇帝生知典學性好觀書豈止求之多聞實欲輔之自得然萬幾藂委載籍紛繁自學者不得徧窺況人主何暇周覽思有所述頗難其人疇若人哉莫如光者給尙方之筆札萃三館之圖書許自辭官用資檢討量加常俸不責課程上下馳騁於數千載之間出入將隨於十九年之內其間明君良臣箴規議論切磨之精語名將循吏方略條教魁梧之偉功休咎庶政之原天人相與之際抉擿姦宄褒崇善良网羅羣言囊括舊史如海之藏珍怪魚龍之無數如山之包艸木鳥獸之難名披分畎澮之末流蔽映雕虫之小技旅遊東國常屢嘆於斯文畱滯終南遂克終於先業𨿽古者興亡事迹固已燦然而光之筋力精神於此盡矣尙苦言官之督責熟諳俚俗之謗嗤卒成一代之書仰副兩朝之志揭爲通鑑時則勿迷資彼治原捨玆安出神宗皇帝飲講筵而進讀揮宸翰以賜名制序而冠其篇端鏤板而布之天下仰君臣之際防已極丹靑何父子之淪亡忽悲風露豈謂門墻之舊物退收鉛槧之微功開卷涕流拜嘉汗浹此蓋伏遇皇帝陛下聰明廸祖宵旰思皇畱神於乙夜之勤訪問於西淸之奧伏遇太皇太后陛下數寧大業持載烝民安所寶之儉慈格無疆之壽考逺追三鑑坐振四維顧一介之靡遺與羣賢而樂共儲無儋石曾非菽水之憂家有賜書畱作子孫之寶

謝諫議大夫表

張舜民

方安謫籍忽對鋒車入瞻八彩之秀毫進與七人之上列竊聞明主臨政而願治先王爲官而擇人號曰梓材取其器使若夫諫諍之任政惟侍從之臣地密而選淸秩卑而望重其所以起居言動則與史官相表裏其所以彈訶風察則與臺憲同戚休始則專弼人主之違今乃泛論天下之事乃者藥石不進鳬鴈僅存伏馬一鳴茅茹不已豈謂大明之東出廓然積雪之自消鼓之以惠風潤之以膏澤南窮海嶠北浹江湘脫禁錮者何翅二千人計水陸則不止一萬里死者傷嗟之不及生者匍匐以來歸昔居輔弼之崇謀謨帝所終作蠻夷之鬼棄擲道旁古先未之或問畢竟不知其罪敢望桑楡之晚景獲依日月之末光招魂於楚水之涯拭目於雲臺之表手遮西日口誦離騷齒髮摧頽漫索太倉之粟衣裳顚倒驚聞長樂之鐘此蓋伏遇皇帝陛下上當天心下厭人望見幾不俟終日從諫甚於轉圜變通得之神宗寛大類乎仁祖豈止芻蕘之被賞將令泉壤以銜恩率是以行爲國何有敢不激昂暮气緝理空文乘白馬而伏靑蒲試圖來效餓西山而蹈東海期免後艱

謝賜防刑詔表

李淸臣

徒孥頌系交手傳歡甿聞音相趨動色風雷鼓舞律呂和平屬在守臣惟知虙分竊惟歷代之爲政莫若本朝之防刑承平幾百四十年覆飬方二三萬里徳如天地日月恩及艸木虫魚尙慮府縣狴牢官曹卒吏誦司空城旦爲業習柱後惠文之風喜作煩苛私行慘刻或致孤窮無告疾痛不聊是頒詔教之丁寧申諭州邦之長守使之网羅寛大欞檻疏通日與涼酏時視藥物比周王之扇暍殆又過之𨿽夏后之泣辜亦止如是此蓋恭遇太皇太后陛下睿慈兼裕仁治醇醲尊居九重之深周念四海之逺謂聖世不專以刑爲天下王者常欲以恩結民心仰寧八室之光靈垂慶億年之統祚臣敢不奉行上意祗率外臣

免加右光祿大夫表

李淸臣

宗廟穆淸方祔神靈之享王庭昭曠重推雨露之恩優渥薦臻震皇無措敢殫血懇仰冒聖聰竊以義者天下之大經分乃人臣之常守稱多量少豈宜有失於一毫論重評輕必使外厭於羣議如龠合之器是何足以容輔車如欒櫨之材彼安能以勝梁棟苟犯滿溢之戒將貽顚覆之憂伏念臣技能素卑學問殊淺無益當時之實用宜爲盛世之畸人歷任累朝誤躋四輔日索太倉之米月受水衡之錢職空任於股肱勤不施於竹帛同省僚列豈無邪揄而詆訶舊山隱淪能不指背而譏笑夙宵腆赧形影徬徨未退卽於幽閒已深慙於屍素更增顯寵將累至公恭遇皇帝陛下天縱睿明日新制作欲贊斯時之美方收多士之英致此誤恩猥加朽質任人惟舊固惟聖主之隆私受爵斯忘深懼先民之至誡冀還異數庶息煩言

謝除中書舍人表

蘇轍

越從左史擢領西垣口出命書身參法從竊念山林之迹本無富貴之心聞命若驚固辭不獲伏念臣生本西蜀家世寒儒學以父兄爲師貧無公卿之助私有求於祿飬輙自力於文詞慨然東遊無以上逹際防仁祖訪求直言策語猖狂恃聖人之不諱考官怪怒惡悻直之非宜孰知牾俗之言特被愛君之詔感激恩遇遂忘死生莫酬國士之知適有私門之禍未塡溝壑重廹饑寒時於道塗望見神考一封朝奏夕聞召對之音眾口交攻終致南遷之患生𨿽不遇常辱顧於二宗時不見容勢殆濱於九死厄窮自致黽勉何言敢云衰病之餘復被寵光之幸此蓋伏遇太皇太后陛下母慈均覆坤徳無私欲以任姒之明躬行堯舜之上肆求多士以道成王耆老畢防於朝廷耕築不遺於林莽遂令拔擢猥及空疎馮唐已衰猶願雲中之往貢禹𨿽老未忘封事之勤譬如木之在山生則荷恩而死無所怨水之於地行則潤下而止不敢辭臣之事君義亦如此欲報之意非言所殫

謝除尙書右丞表

蘇轍

渙汗之患已行而不及傴僂之志𨿽勤而莫伸上愧鴻私下慙公議恭惟皇帝陛下接堯舜之統蹈成康之仁禮貎先正耆老之臣揀拔後來翹秀之士俯仰六載前後九人坦然公明故不私賢否之實穆然淵黙故坐照情僞之眞臨禦久則鑑愈明得失分則下無隱如臣者西南賤士章句小儒早歳猖狂偶竊方聞之逺中年流落旣安縣尹之卑遭時乏人致位近侍跌宕文墨之囿囁嚅議論之塲學皆空言安有實效顧惟省轄之重實防國論之餘豈無遺賢遽及微品地寒資淺何以望三事之餘光才短力薄安能裁六聫之滯論𨿽復僶俛就職愧欲何言此蓋伏遇皇帝陛下天地之仁曲成艸木之陋父母之愛不錄子弟之非將建大廈以覆羣工故聚眾材而收棄物然臣負過其力受非所容惟有潔已無私或不孤於托付引類自助幸得免於顚隮不渝始終少答恩遇

賀明堂表

蘇轍

饗帝尊親古今之大典推恩肆天地之至仁舉此盛儀並在今日伏惟皇帝陛下以仁禦世以誠事天干淸坤寧兵戢民阜人悅故神罔不宥物備故禮得以成一享圜丘三謁路寢誠敬之心與日兼茂寛大之澤靡物不防能事旣修全福自至方將享堯舜之上壽膺成康之令名民願所同天心是若臣頃侍幃幄稍歷歳時譴責之深坐甘沒齒江湖之逺猶冀首丘久蟄泥塗聞震雷而惕若深囚籠檻得淸風而自疑

降朝請大夫謝表

蘇轍

罪大恩寛言者未厭官髙徳薄法所不容尙領眞祠實出寛憲伏念臣早塵近列無補明時下則拙於身謀上則闇於國體先朝矜其愚陋宥以遐荒前後七年浮沈萬死偶眞人之禦歷數大號以惟新普復舊官亟叨厚祿然臣年追衰暮知復何爲身利退藏顧未敢請因循於此黽勉自慙𨿽復追削者五官仍且獲安於閒局涵恩至厚爲幸已多此蓋伏遇皇帝陛下以堯舜之仁行成康之政未忘於舊物恩許畢其餘生臣謹當杜門躬耕沒齒蔬食知死生之難報姑靜黙以待終

代賀景靈宮奉安禦容禮畢表

呂希純

卽上都之福地載廣珍庭防列聖之晬容益嚴昭薦良辰葉吉縟禮告成凡預照臨率同慶忭竊以仙源濬發帝業肇基祖功休盛於湯文宗軌繼隆於啟誦𨿽寢廟時饗祼將克備於靈承而衣冠月遊館禦未經於制度恭惟眞主允集大成皇帝陛下至孝格天文明若古眷神功潛躍之宇有章聖誕彌之祥夙建淸都仰延眞馭廼規恢於舊址庸考卜於新宮凜然太紫之威隱若神明之奧惇宗有昭穆之敍謁欵無來往之煩而復祕殿重深列坤儀之正位回廓曼衍圖拱極之近寮逮不日以休工肆前期而蕆事璿題灑落煥東壁之星躔藻衛森羅備甘泉之法駕奉雕輿而降格拔玉座以妥安詔蹕亟臨羣司畢至瞻舜瞳而增慕施禹拜以忘勤精意克伸繁禧舉集洽需云而示惠霑解雨以疏恩嘉與羣倫同玆大慶臣蚤塵樞幄方守塞垣阻陪鵷鷺之班徒深燕雀之賀

宋文鑑卷六十九

欽定四庫全書

宋文鑑卷七十

宋呂祖謙編

表

代文潞公謝太皇太后表

張來

稽畱君命敢求免於刑誅惠飬老臣不使勞其筋力仰睿思之從欲撫衰志以知榮伏惟太皇太后陛下厚徳無疆聖仁在上神孫臨祭知保依之聖功多士充庭見肅雝之盛徳恩及艸木喜同天人臣幸以餘齡獲逢盛旦𨿽籩豆駿奔之事徒有心哉而禮樂大備之時爲後死者豈不偶爾尙是矜榮

免右僕射表

韓忠彥

申寵命以自天榮非意及措微躬而無地愧與憂並仰冒眷歷陳危懇竊以君臣同體取象於元首股肱上下交孚相親如腹心手足所以代天工而理物故能熈帝載以奮庸自昔禦臨尢爲艱愼惟徳業之兼茂乃邦家之有光伏念臣學無他長止堪近用不爲詭隨以循眾但知直道以事君遭遇聖時未隳素業贊陪機政惟任孤忠墻髙每懼於疾顚綆短固難於深汲更冒非常之寵深虞可畏之言矧今蠧萌未消國是難一事有可否必分年號而得行臣無忠邪防指朋類而皆廢西方師老而財匱斗米至於千錢北道河潰而民流十室幾於九堵大霈更新而猶多禁錮宿逋𨿽減而尙廹追呼方欣大有爲之時乃用不世出之士豈玆綿薄能副詳延伏遇皇帝陛下奮獨斷之用廣弼諧之謨旁求不間於庶位專任況多於舊人采擢微才收還成命譽歸明主名器不輕於假人謗息愚臣負乘免聞於致冦

謝史成進朝奉郎表

曾肇

裁成二帝之書仰資聖訓褒錄諸儒之效俯逮孤生繆進官榮並叨恩賚省循非稱冒昧爲慚竊以簡冊之傳固多帝王之書爲重文章之用非一述作之體爲難在昔有邦若時稽古自周而上具載百篇之言繇漢以還各成一代之史典謨之辭略而該春秋之法謹而嚴子長旣繆於是非見稱事核孟堅頗推於詳贍或患文繁降及後人益艱是任或紀事支離而失實或設辭骫骳而不工或疎略抵牾之相形或取捨抑揚之未當歷觀前載玆謂才難矧兩朝功徳之崇髙而五世聲名之富有以至俊傑瑰奇之士檮杌巍瑣之姦載在史書傳之後裔宜得貫穿馳騁之學溫厚深潤之辭追二典之光華垂百王之模範如臣之鄙揣分無堪防聞道於父兄粗知好古長論文於師友竊慕著書然而植性昏受材濩落有淺見寡聞之累無屬辭比事之長遭世盛明脫身冗散天祿石渠之奧蚤預校讐金匱玉版之文得防論次玆儒林之盛選實仕路之殊榮特逹甄收莫非帝力周旋長育咸出聖恩自視空虛固難報稱𨿽勤劬於夙夜漫淹歷於歳時闡發大猷豈敢希於作者整齊故事或可繼於前人甫臨汗簡之終適遘負薪之疾奏書天陛阻親望於淸光拜賜宸庭莫與聞於褒治豈期推賞並及罔功飬拙藏愚久已逃於常憲因人成事玆復玷於異恩遜辭勿容驚惶莫措此蓋伏遇皇帝陛下務尊先烈祗紹永圖謂祖考之功非形容之可繼而子孫之孝在潤色之爲能深詔有司共成大典蓋兼資於眾論不求備於一人毎於載筆之勤靡問吹竽之濫致玆瑣質均被鴻私螻蟻𨿽微素積愛君之志涓塵有補敢忘許國之忠

陳州謝上表

曾肇

初緣細故輙丐徙州繼露危誠復求易地圖報未伸於萬一冒煩已至於再三自非仁恕之朝當在譴訶之域聖恩甚厚私願弗違視太守之章孱愚知幸望長安之日感涕難勝伏念臣托勢至孤叨榮過重謀身寡術易致於人非竊祿無功難逃於鬼瞰材微命舛福薄災深方祗歷下之行忽遘漳濵之疾顧筋骸之素憊困藥石之交攻气屬如絲識幾去幹已分身歸於厚夜不圖天假於餘生怳如夢寐之初回憯若酲醴之未解神明凋耗形體支離念官守之尙遙追玉程之有限內省尫羸之質豈堪撼頓之勞非敢自愛於疲癃實懼仰慙於任使幸修門之在望恃延閣之見收叫閽自言伏質俟罪蓋疾痛之加者呼父母而是愬精誠之至者動金石而非難果上惻於淵衷俾曲從於私便維玆藩輔密邇京師事簡民淳首被朝廷之化裏安戶佚稀聞桴鼓之音顧臣何人獲此善地可覬康寧之福皆緣覆防之恩矧常守於是邦有相望之仲氏流風未逺故事可詢重念臣昨守汝陰亦畿右始引小嫌而求避出於慮患之太周終明大體而復還良以至公之在上銘心敢怠粉骨難酬此蓋伏遇皇帝陛下聰明燭於防微而隆寛盡下威徳加於九有而內恕及人篤遺簪墜履之仁推藏疾納污之誼太皇太后陛下處奧室之中而周知萬事據崇髙之勢而洞照羣情常懷大徳之好生不忍匹夫之失所憫臣忝陪侍從之末察臣實嬰沈瘵之餘假借寵靈妥安孤朽臣敢不體上之慈而哀矜於下念已之病而綏飬斯民庶收塵露之微少答乾坤之施

賀元祐四年明堂禮成賜赦表

曾肇

侑帝饗親旣金聲而玉振赦過宥罪遂雷動以風行歡聲逹於幅員協气充乎上下竊以躬事天之禮莫如王者之堂極嚴父之心是謂至人之孝講玆鉅典屬在熈朝卽路寢以親祠兆於仁祖黜五精之並祭斷自神宗光昭前聞啟廸後嗣恭惟皇帝陛下紹膺寶命祗適先猷平成百度而不有其功覆載羣生而不屍其徳謂時和歳稔之效乃髙穹顧諟而然謂刑淸武偃之祥乃七廟威神之致矧屬承祧之始永懷濡露之恩將伸報本之誠且展事生之道以祭恐數而凟故遵三歳之期以郊則逺而疏故度九筵之位季秋月令吉日上辛備法駕之儀協雅聲之奏牲牷博碩籩豆靖嘉元大輅之旅陳篆轂錯衡之輻輳並柯共柢按圖諜而充庭髦首貫胸祍衣冠而就列以引以翼有壬有林奠珪帛以告防舞羽旄而象徳靈心合答精意感通喜得四海之懽增受萬年之策尙念有司之庶獄豈無弗獲之一夫乃禦端闈亟敷大號滌瑕蕩穢責已逮鰥空狴犴而縱縲囚開府庫以賜軍士布慶施徳昭天漏泉彼泣辜弛网之仁推食解衣之惠方之於此不其狹歟臣忝綴從班適分州寄莫與奉璋之列徒懷拱極之心

南京謝上表

曾肇

得郡便私未報期年之政因人易地更分京邑之權朝始去於故棲夕已臨於新部伏念臣材不堪於巨用行有愧於古人蚤塵侍從之華寖昌藩垣之寵未逾更歳更守二州旣不能興教化於民使之遷善而逺罪又不能作聰明於外因以嘩世而取名惟殫夙夜之勤期副焦勞之念矧彼淮揚之地舊爲楚國之郊屬頻年昏墊之餘加比屋凶荒之後浚溝隍以疏積潦發廩庾以賑流民方竭力以經營遽防恩而罷徙國家別建都邑內壯帝畿維王迹之所基視他邦而尢重掌離宮之筦籥奉原廟之衣冠以屬微臣彌慙非據此蓋伏遇皇帝陛下矜憐舊物優假近班尙容環走於王畿因使周知於土俗奉承淸問敢希家室之歸攀仰末光未覺長安之逺誓當盡瘁少冀分憂至於事鞭撲以立威飾廚傳以干譽非明時之所尙亦私意之不爲

徐州謝上表

曾肇

懷章去國不啻三年荷槖入朝未淹百日復棲遲於民社驟違逺於闕廷廹義理之當然豈人情之所願竊念臣稟性固陋承學迂疎懷是古之至愚抱守官之獨見豈特難堪於世用固已不善於身謀昨者召自畱都處之宗伯屬郊丘之肇祀儀天地之經祠執禮𨿽明趨時則戾已行之令豈孤論之能回不韙之誅敢偸安而苟免旋抗章而請罪防易地以示恩繼露微復頒溫詔終賴乾坤之造曲成犬馬之私假以使符置之善地循行閭裏固多魚米之饒周覧山川頗有江湖之趣夫何孤蹇獲此便安此蓋伏遇皇帝陛下寛裕有容包涵徧覆將以招致芻蕘之論是用特寛斧鉞之誅伏惟恩慈豈易報稱臣𨿽在外義不忘君況仰賴於聖明忍自愆於表守深念長人之寄知無不爲益堅許國之誠死而後已

南京謝上表

曾肇

以儒懦而辭將符以親嫌而避邊要頗識事君之義敢幹畱令之誅仰賴聖明俯矜誠請旣逃罪戾仍獲便安伏念臣無所取材粗知向道𨿽險阻艱難備嘗之矣而造次顚沛必於是焉以平生寡偶而少徒故臨事易危而多畏昨期外補聊避煩言未容黙突之黔遽攺並門之師且節制方面號爲儒者之榮率先從行正是人臣之分便當卽路豈敢懷私但以任非所長力有不逮矧兄弟之孤立擅將相於一時中懼滿盈外虞防間再瀝吁天之懇終防易地之優維陳宋之奧區首東南之甸服周流二國俯仰十期何幸衰年復尋故步望千門之宮闕識三後之衣冠合抱干云或異時之拱把峩冠束帯多前日之佩觹所愧薄材曾微惠政下孤民望上負國恩此蓋伏遇皇帝陛下舜智兼容堯仁徧覆初無心於予奪皆因物之短長是致孤生與叨平施毋輕民事方竭力於玆辰苟利公家誓捐軀於異日

賀冊皇后表

曾肇

中闈肇建盛禮興行人神協謀夷夏胥慶竊以國家爲天下之本后妃實王化之基致治所繇求端非逺恭惟皇帝陛下紹天駿命垂世永圖承七廟之吉蠲奉三宮之供飬而長秋虛位六職曠官咨求淑人來相宗事上遵太母之訓下采有司之言鼓鐘在庭典冊備物坤元博厚已正於隆名婦順章明可風於率土臣𨿽在外義不忘君誦造舟之詩想見光輝之盛申彤管之誡庶幾補報之忠

賀上傳國寶表

曾肇

受命之符爲時而出自天之裕維聖是承方拜貺於大庭遽均恩於率土官師動色海宇防休臣聞夫國璽之有去來猶周鼎之有輕重好治而惡亂捨昏而卽明頃自有唐之衰薦臻五代之季伏而不發殆且百年忽而自歸將傳萬世所以表祖宗積累之慶告社稷靈長之休在聖與仁宜昌而壽恭惟皇帝陛下沈潛廸哲剛健好生參天地以成能垂子孫而作則果有神物自貽皇家固將配甘露以紀元豈止擬芝房而度曲臣職專守土志切慕君講稱壽之儀阻陪下列奏升中之頌敬俟方來

宣州謝上表

曾肇

信而後諫愧無平仲之言罪不容誅誤脫成湯之网屈嚴科而賦命畀善地以寧親至澤隆寛自古未有愚心感激欲報何從伏念臣蔽防之人迂濶於事以直道爲敬天之實以詭情爲駭俗之非殺其身有益於君行之無悔見其利不顧其義死莫敢爲知萬折而必東故三已而無慍汲黯之戇寧免世嫌子文之忠蓋出天性竊服兩宮之知遇稍希八彥之激昂故有橫逆之來曾無左右之助口欲淸而愈濁外無正而不行獨傷忠敬之難明亟比欺誣之重坐旣免投於荒裔仍擇處於近藩風俗休戚在所漸摩朝夕防甘得其順適道固隆於善貸恩尢著於曲成此蓋伏遇皇帝陛下聽徳惟聰使臣以禮兼洪覆無私之運均大明徧照之神謂好言利病者有區區憂國之心謂不事權貴者非汲汲謀身之輩方免官而從眾竟薄責以勸忠臣敢不敬體惠慈退加修省凡正心而誠意必明辧而篤行金石可磨厎愼子臧之逹節死生不變庶幾徐邈之有常殫夙夜治民之勞全始終報上之志

鄂州謝上表

張商英

布宣溫詔開諭逺民𨿽湖山千里之間如酺醵一堂之上聽歡聲之相告慙共理之非良伏以旁接九江前臨七澤地遐而陋俗魯以愚𨿽有沈寃莫能往愬至於極病祗自悲吟防被皇明申頒徳意所謂率科嚴重鈞考碎煩方田擾安業之農圜土聚徙鄕之惡省租紐折公帑貪求學校驅廹者或違其孝飬之心保伍追呼者或失於耕桑之寺觀掊繕營之費東南配漕挽之舟抑認香鹽彊招卒伍文移速於星火追捕徧於裏閭百端紛更一切蠲罷可謂崇寧之孝治眞爲紹述之聖功而臣初效外官恭承嘉命惟憂疲懦未克推行豈有設施可圖報稱有君如此碎首以之此蓋伏遇皇帝陛下誠實應天典常師古王路以平其好惡道樞以防其是非察臣於元祐之間未嘗干預憐臣於元符之末首被擠排一洗刑書再還仕籍退循衰晚虛辱寵榮辟穀畱侯歸休有素據鞍馬援進取何堪誓堅忠孝之心永保初終之節

宋文鑑卷七十

欽定四庫全書

宋文鑑卷七十一

宋呂祖謙編

表

明州謝到任表

蔡肇

失職之誅尙容自劾非常之寵更以曲加弗獲固辭具嚴名訓叨塵特甚感涕難勝臣聞人有能有不能聖主量材而受職仕或去或不去人臣秉義以事君儻已試而可知敢懷安而自止𨿽君父保全之恩厚不汝瑕疵顧國人可否之論公有靦面目伏念臣昨繇省戶擢置詞垣盡出聖神獨斷之明本無左右遊談之助然名過其實者殆用非所習則窮況逢聖治之日新竊仰睿文之天縱咸池張洞庭之野海鳥炫驚秋水灌涯涘之間波臣自蕩莫知攸濟宜厚厥愆敢期全度之恩更溢褒嘉之典旣聨法從仍畀名城恭惟皇帝陛下如天覆臨以生以遂薄海內外悉主悉臣眷甌粵之偏陬控東南之美浸鱷蛟瘴霧之所蟠郁夷舶之所往來方旋反於使軺將嗣修於貢職謂宜推擇以重拊循而臣結約無奇間闗少與徙谿潭之醜類素乏雄文贏賈客之購金初無佳句矧今郡國守令之政具存典謨訓誥之書奉以周旋𨿽不能識其大者求之度數庶幾或推而行之有以及民是爲報國

代範徳儒謝戶部表

邊部終更王庭當覲亟承天寵遽寘地官靜以省躬忸於就列臣降才蹇淺志學顓蒙早遇盛時薦膺煩使饋糧千里嘗絕漢以知難勤戍六年屬黠羌之未諭俯思前訓敢妄覬於功名仰奉睿謀務久寧於封略僅逃余責竊願投閒惟邦計之實繁湏賢勞而共濟乃容疎逺誤被選掄臣早預縉紳特緣承冒朝廷不掩其遺直兄弟相戒以盡忠豈謂馴致髙華疊居要劇徵西合符而相代省戶接軫而並遊眾謂榮觀臣知非據陛下天鈞覆育聖鑑淸明政在節財方且度縣官之用人無求備固將官臣庶之能當勤早夜之思庶有毫銖之補

謝昭雪表

投畀防人已悟告言之妄蠲除詔令更申論坐之寃沒而有知死且不朽竊以前世論事下敢告之章法家原情著反坐之律未聞私書謬悠之謗可致公朝夷滅之刑繄彼無良遘爲不令因黨友之尺牘形閭巷之有辭引鷹揚尙父之言誦髙貴鄕公之語靡慙嗤鄙惟幸詆誣旣內慊於不根又陰虛於後患禱其付火固絕意於上聞托以屏人復何施於參驗不攻自破欲蓋而彰巧誰謂其如簧市共知於無虎𨿽毀者挾怨必以惡聲而小人乘危遂爲奇貨密騰舊札歷遺眾仇險不啻於山川食無餘於犬彘逮從吏訊幾誤國章意所株連人以股栗浩有漂山之勢岌如累卵之危賴先帝照矚之明察權臣吞噬之患特迂淸問少緩嚴科然而先臣諸孤終以屏廢闔門百口益復幽囚禦瘴癘者十防臣妾者三歳無罪且至於如此大戮亦何以復加令上聖之龍飛破羣疑而冰釋譴累所逮訴告必申悼前日之禍機嗟何可及掛有司之罪籍名或未除用再瀝於肺肝敢上塵於旒扆理無難者宜靡悼於攺爲事已灼然遂悉從於釐正此蓋皇帝陛下干行以健離麗而明體大舜堲防之方廣有唐辧謗之略孤忠素節事已白於九原弱子防孫誓各堅於一死微生何算洪造難酬

謝吏部侍郎表

代言西掖已昌至榮列職中臺更塵髙選拜恩優渥撫已兢慙【中謝】竊以六典治邦周重天官之任三銓綜吏唐推文部之權洪惟神考之正名肇復先王之成憲迄至今日益昭聖功宜得眞材以貳選事而臣猥從廢斥特降哀矜俄擢寘於近班獲預聞於機要事陛下有如上帝敢萌一念之欺仰陛下何啻髙山終乏纎埃之補未正空飡之責遽叨越處之陞靜言思之可謂幸矣此蓋伏遇皇帝陛下孝隆繼志道廣用中欲多士之無朋故孤立者與進欲四方之不擾故愚守者並容爰舉斯心祗俾厥序臣敢不激昻遭遇飭厲猷爲念此餘生實聖神之再造誓殫綿力稱寵祿之無私

謝復官表

鄒浩

萬里投荒豈生還之敢望九重獨斷俄意外以防恩感激哀憐縱橫涕淚伏念臣最爲固陋全昧幾微有言輙至於妄陳𨿽死不足以塞責上賴聖人之救物特寛司冦之嚴刑但復竄於遐方始使省其往咎惟昭潭之可畏與新州而不殊形影自隨朝夕難保昏昏瘴霧信爲提耳之師兀兀愁居因得致身之道惟忠惟孝無古無今命𨿽甚於垂絲心已期於結艸不謂僅存之瘦骨忽還將絕之驚魂旣獲免於拘攣遂亟諧於定省名蠲罪籍品復文階在拭之非常皆覬覦之莫及此蓋伏遇皇帝陛下道彌天覆徳盛春生十齡光禦於丕圖萬物率由於和气紹隆先烈坐撫太平曲回進日之明旁燭戴盆之下謂裕陵長育賜之第而除教官謂哲宗保全矜其愚而屈常法召從五嶺之表端遇六龍之飛擢於不次之中曾是惟新之數肆令甄敍俯及孤危臣敢不因險阻艱難之備嘗念身體髮膚之再造益堅夙志遙瞻北極之尊長與老親共祝南山之壽精誠所貫髙厚便知

代範忠宣公遺表

李之儀

臣聞生則有涯難逃定數死之將至願畢余忠輙畱垂盡之期仰凟蓋髙之聽【中謝】伏念臣賦性拙直稟生艱危忠義𨿽得之家傳利害率同於人欲未始苟作以干譽不敢患失以營私蓋嘗先天下而憂期不負聖人之學此先臣所以教子而微臣資以事君粵自治平擢爲禦史繼逢神考進列諫垣荏苒五十二年首尾四十六任分符擁節持槖守邊晚叨宥密之求再席鈞衡之寄遇事輙發曾不顧身因時有爲止欲及物固知盈滿之當戒弗思禍釁之陰乘萬里風濤僅脫江魚之塟四年瘴癘幾從山鬼之遊忽遭睿聖之臨朝首圖纎介之舊物復官異地遣使宣恩而臣自己不明無復仰瞻於聖日身猶可免或能親奉於堯言豈事理之能諧果神明之見嗇未獲九重之入覲卒然四體之不隨空慙田畆之還上負乾坤之造猶且彊親藥石貪戀歳時儻粗釋於沈迷或稍紓於報效今則膏肓已逼气息僅存泉路非遙聖時永隔恐叩閽之靡及𨿽結艸以何爲是以假漏偸生刳心瀝懇庶皇慈之俯鑑亮愚意之無他臣若不言死有餘恨伏望皇帝陛下淸心寡欲約己便民逹孝道於精微擴仁心於廣逺深絕朋黨之論詳察邪正之歸搜抉幽隱以盡人材屏斥奇巧以厚風俗愛惜生靈而無輕議邊事包容狂直而無易逐言官若宣仁之誣謗未明致保佑之憂勤不顯本權臣務快其私忿非泰陵實謂之當然以至未究流人之往愆悉以聖恩而特敍尙使存沒猶污瑕疵又安得未解疆場之嚴禁空帑藏之積有城必守得地難耕凡此數端願畱聖念無令後患常軫淵臣所重者陛下上聖之資臣所愛者宗社無疆之業苟斯言之可采則𨿽死而猶生淚盡詞窮形畱神逝

通州自便謝表

陳瓘

恩猶獨斷澤被孤忠刑部之執守𨿽堅天子之福威無壅乃公朝之盛事豈小己之私榮恭敍感悰仰黷髙聽【中謝】伏念臣昨防善貸賜以生還萍迹孤暌久寄食於異縣蓽門幹蠱常委事於長男所營不足以藩身其出每緣於糊口去庭闈者累月聞道路之一言耳受而輙行親危而不顯緣帥司深疾其生事故傳者多指爲病狂萬口嗷嗷兩路詾詾狐突教子素存不二之風曾參殺人寧免至三之惑事旣匿而難曉時浸久而益疑制所深嚴就逮於洪仁之外獄辭平允閱實於片言之中矜其無罪之可書許以還家而自便出圜扉而涕感瞻魏闕而神畱尋沐寛恩移置近地海島萬里不如無子之無憂淮壖一身彌覺有生之有患擢髮不足以數臣之罪瀝血不足以寫臣之心羔羊之性自公犬馬之情愛主忘身徇國初無系恡之私抱疾呼天惟恃精誠之格忽因詔諭特免拘維此蓋伏遇皇帝陛下堯大並容舜明洞照人人皆使之得所事事惟恐其有偏繼志用神考之心應天以格王之實舊若冰之將釋新慶如川之方流家國平康內外交防遂使赦令昔阻隔而今行士有宿愆姑棄置而終宥全家荷徳無路酬恩螻蟻之力至微但知恭順蒲柳之身已老尙可糜捐望𨿽隔於戴盆向敢忘於傾藿

進四明尊堯集表

陳瓘

臣竊以畎畆愛君精誠𨿽至芻蕘議政迂濶難行葵向不習而常傾芹陋敢期於得獻獨因睿斷許貢危【中謝】伏念臣糞土下材犬馬賤質數罪固多於擢髮捨生無意於兼魚初欲糜捐終難緘黙因續前言之緒聊輸垂絕之忠非敢有善善惡惡之辭但欲明尊尊卑卑之義此螻蟻所能知也在縉紳安可藐然八十卷之私書奪此與彼十九年之懿績可從而違陛下於繼述之初首辧明於玆事微臣持將順之志在流竄而靡忘鋪張痛詆之言偏類厚誣之語初謂熈寧之輔不媿有商之臣於成湯敢肆厥欺疑安石有所忽忍及究觀於綴筆始粗見其遊辭因思大典之久誣益願忘軀而往訴合浦十論申舊疏之餘言四明八門撮其要於一序實欲彰火徳之盛不敢畏王氏之彊寧碎首於邦誅忍謾心於國是彼效尢於往轍亦苟逞於陳編難以縷闚略舉綱要謂藝祖濫誅無罪謂眞宗矯誣上天訕薄裕陵攘奪先美以托訓爲箝口之術以歸過爲自譽之媒但矜詆訾之極工罔顧威靈之如在幾乎罵矣豈不痛哉讀其書寧忍終篇稽其文可爲流涕代言之筆盡目其徒爲儒宗首善之宮肇塑其形爲坐像禮官舞辭而行諂吏書獻佞而請觀光乎仲尼乃子雱聖父之贊比諸孔子實卞等輕君之情彼衰周之僻王棄眞儒之將聖當時不得配太廟之饗後世所以廣上下之詞今比安石爲欽王之臣則方神考爲何代之主又況一人幸學列辟班隨至尊拜伏於鑪前故臣驕居而坐視百官气郁多士心寒自有華夏以來無此悖倒之禮神考之再相安石始終不過乎九年安石之屏迹金陵棄置不召者十載八字威加於鄧綰萬防獨運於元丰豈可於善述之時忽崇此不遜之象因攘先朝三捨之法遂費今日千倍之財人材之可擢不殊國用之添費徒廣浸吾民之膏血增彼像之精神美成其私怨集於國陸贄設枝顚之諭承業以財盡爲憂忠哉古人愛君之誠異乎今日飬士之意又況臨川之所學不以春秋爲可行謂天子有北面之儀謂君臣有秩賔之禮禮儀如此名分若何此乃衰世侮君之非豈是先王訪道之法贛川舊學記刋於四紀之前辟水新廱像成於一壻之手唱如聲召應若響隨使王氏浸至於彊梁乃元祐助發其气熖昔宣仁權同之際謂介甫節行甚髙宜增崇官仍加美謚司馬光書之於簡呂公著行之於朝不以稽爲心徒發鎭浮之議論安石者重加黜責欺神考者略不誰何遂至於滋蔓而難圖豈非由偏助之太過𨿽當時未見誣史而先朝自有聖批恬不奉行飬成乖悖蒙蔽裕陵之眾美燿中山之一書四輔之行謀畫本生於日錄三衛之設規模初定於新經密密乎鄧蹇之安排艸艸乎京攄之傳授考其音聲則箎唱而壎和譬諸手足則左弱而右彊凝如冰山烈若原火愚公老矣益堅平險之心精衛然未捨塡波之願歿而後己志不可渝望𨿽隔於戴盆夢不忘於馳闕丹誠上格天語遙詢要觀尊主之恭緩議姦時之罪淵冰在念梟磔寧逃恭惟皇帝陛下天大普容日明徧照覽熈丰記勲之史仿虞夏采詩之官咨輿議於多方澄私書之百毀舜纂堯緒孜孜乎善繼之勤武廣文聲斤斤乎丕承之美玆所謂一人之慶可以得萬國之歡凡有識知孰不將順天地尊卑之已定首足上下之宜分孔志在乎春秋漢律嚴於名分戴上者皆知此義尊堯者豈獨臣書燕馬以市骨爲先鬻驥者必將來矣鄭校決防川之壅有舌者其忍黙乎臣命可危眾口難遏伏望皇帝陛下念臣役志於享上憫臣積禍於敢恭以尺朽之廢材貢一得之愚慮言多妄發事則有稽宣宗當紹憲之時寧容徳裕之奪語武帝以述景爲事忍視馬遷之短辭父子至情古今一揆不懲謗史之罪則何以謝過於宗廟不毀坐像之悖則何以示順於華夷國是方彊勢難遽攺大器至重要在深思庶乎苗莠之分始於冠履之辧至美成於剛健大患生乎因循儒宗數人自是一家之說聖主獨斷乃爲我宋之休天心篤愛之甚明人情企想而有待解神考在天之怒成聖主奉先之仁克果斷於蔡方人將大覺善光揚於堯績上可無爲於一顰一笑之中成允文允武之事臣將獻駿惠太平之頌豈特進狂簡不裁之書胸臆無奇但盡恭於文武筋骸已憊當致命於君親仰酬再造之恩退聽一成之議闔門待盡殞首知歸

臺州覊管謝表

陳瓘

奉聖防陳瓘自撰尊堯集語言無緒盡系詆誣不行毀棄送與張商英意要行用特勒停送臺州覊管令本州當職官常切覺察不得放出州城月具存在申尙書省臣卽時望闕謝恩發離本家水陸兼行不敢住滯今於十一月初十日巳時臺州城內者畎畆之志一書可通芻蕘之言萬里不隔集羣辭而上逹遭一覽以爲榮竄路𨿽遙陳情已畢【中謝】伏念臣材如糞土身若梗蓬非敢以著書爲能所陳者戴君之義知詆誣之不可志在尊堯豈行用之敢私心惟助舜語言無緒議論至迂獨歸美於先猷遂大違於國是不行毀棄有誤咨詢虛消十載之光陰靡卹一門之溝壑果煩揆路特逮刑章若非恃庇於九重安得延齡於再造由淮入浙自通至臺怒濤𨿽阻於重江毒瘴幸殊於五嶺尙畱頂踵獨賴君親此蓋伏遇皇帝陛下天大並容日明洞照以至慈而善貸推觀過之深仁憫此顚隮欲其存在以身償怨螻蟻之命至微狥國捐生犬馬之心未替夢馳丹闕目想淸光重幹擢髮之誅徒郁戴盆之望餘生易捨大徳難酬

宋文鑑卷七十一

欽定四庫全書

宋文鑑卷七十二

宋呂祖謙編

牋

對皇太子問政牋

李至

伏奉手書猥賜下問夙夜尋繹喜與憂並何則至常人也識不足以經逺學不足以待問才不足以干事智不足以周身而殿下目之爲碩儒曰可以發防號之爲端士曰可以延譽得不憂乎殿下忠孝之道貫於神明溫文之徳彰於天下而猶虛懷訪問思所以分君父之憂以元元爲念且曰一夫或致於向隅千里將疲於觀政此乃聖上有浸漬生靈之澤感動天地之徳致使殿下興言及此實社稷之福而億兆之幸得不善乎然則愚者千慮必有一得若夫自古太子養徳東宮不親外事惟問安侍膳而已固亦宜哉而黔庶之疾苦稼穡之艱難素所未覩自非生知之異天誘其衷莫得而知矣噫事有背經而合道時有適變而從宜是以五帝三王不相沿襲聖上知其然由是以浩穰之務獨命殿下總其綱要而躬決焉殿下復能欽若聖訓率由舊章馭吏民必以誠待參佐必以禮愼命令必以簡察獄訟必以情卹鰥寡必以仁抑豪猾必以法杜讒佞必以正絕邪僻必以道有一於此猶爲善政況兼是數者乎而猶曰奉車苟賜於司南爲政何慙於拱北不亦過謙乎然則至𨿽不敏竊嘗讀易見羣爻稍過必有悔吝惟謙象獨亡是知謙之時義大矣哉願殿下守之而已勉之而已如此則何正言不入何正道不行若正言入而正道行則生民不泰未之有也政化不洽亦未之有也輒因問及輕肆狂瞽僭易之罪安敢逃焉

箴

大寶箴

陳彭年

二儀之內最靈者人生民之中至大者君民旣可畏天亦無親所輔者徳所歸者仁恭已臨下輝光益新載籍斯在謀猷備陳內綏萬國外撫百蠻治亂所始言動之間觀之則易處之甚難由是先哲諭彼投艱苟能慮末乃可防閒審求逆耳無惡犯顏旣庶而富教化乃施慈儉之政富庶之基鰥寡孤獨人之所悲發號施令宜先及之黃髮鮐背心實多知左右侍從何莫於玆瞻言百辟咸代天工儻無虛授可建大中克彰謹東惟借至公知人則哲視遠則聰才固難備道亦少同葑菲罔捨杞梓乃充不扶自直惟蓬在麻非防莫見惟金在沙參備顧問必辧忠邪獻替以正禆益無涯自區艸澤亦有國華訪此髦士可拒朋家三章之立庶民作程欽哉欽哉可以措刑七代之建寇孽是平本仁本義可以弭兵是謂齊禮亦曰好生有教無類自誠而明宗廟社稷饗之以恭宮室苑囿誡之在丰春搜秋狝不廢三農擊石拊石用格神宗使人以悅乃克成功治國以政罔或不從濟濟多士用之有光硜硜小器謀之弗臧忠言致益豈讓膏梁六藝爲樂寧後笙簧任賢弗貳堯所以昌攺過不悋湯所以王六合至廣萬彚攸多風俗靡一嗜欲相摩如馭朽索若防決河左契斯執六轡遂和導之以徳民免嬰羅不懈於位俗乃偃戈先王之訓罔不咸然吾君之治亦取斯焉小心翼翼終日幹幹三靈降鑑百祿無愆由玆率土永戴先天巍巍洪業億萬斯年

用材箴

田錫

天運四時地生萬類以覆以載各得其位天地猶爾人胡求備堯以仁化舜以孝理稷専播谷禹務導水聖賢猶然人胡求全是以有才者不必有徳有徳者不必有言與人結交能護其短掩短錄長交卽悠逺任人之職能從其長錄長掩短邦實阜昌無好之則忘其不肖無惡之則忘其允臧執心至公取其所彊馬或奔踶乃致千里士有跅弛可任以事一善可稱則勿求具美然後防眾善以涖庶官民實攸曁

文箴

孫何

堯制舜度緜今亙古周作孔述炳星煥日是曰六經爲世權衡萬象森羅五常混並遊夏之徒得麤防精空傳其道無所發明後賢誰嗣惟軻洎卿仁門義奧我有典刑聖人觀之猶足化成嬴侯劉帝屈指西京仲舒賈誼名實絕異相如子長才智非常較其工拙互有否臧揚雄歘焉刷翼孤翔可師數子擅父之場東漢而下寂無雄霸亹亹建安格力猶完當途之後文失其官家攘往迹戶掠陳言陵夷怠惰至於江左輕淺淫麗疊相唱和聖心經體盡墜於地千詞一語萬指一意縫煙綴云圖山畫水駢枝儷葉顚首倒尾治亂不分興亡不紀齊頓梁絕陳傾隋圮奕奕李唐木鐸再揚文之紀綱斷而更張鉅手魁筆磊落相望淩轢百代直趨三王續典紹謩韓領其徒還雅歸頌杜綂其眾土徳旣衰文復喧卑制誥之俗儕於四六風什之訛鄰於謳歌懷經囊史孰遏頺波出入五代兵戈不稱天佑斯文起我大君蒲帛詔聘鴻碩紛綸邪返而正漓澄而淳凡百儒林宜師帝心語思其工意思其深勿聽淫哇防其雅音勿視彩飾亡其正色力樹古風坐臻皇極無俾唐文獨稱往昔賤臣司箴敢告執策

省分箴

王隨

夕晦晝明乾動坤靜物稟乎性人賦於命貴賤賢愚壽夭衰盛諒夫自然防數潛定蕙生數寸松髙百尺水潤火炎輪曲轅直或金或錫或玉或石荼苦薺甘烏黔鷺白性不可易體不可移揠苗則悴續鳬乃悲巢者罔穴泳者寧馳竹柏寒茂桐柳秋衰闕裏泣麟傅巖肖象馮衍空歸千秋驟相健羨勿用止足可尙處順安時吉祿長享

畏言箴

劉敞

吾甚畏言言可畏也而不能黙然吾言悃悃倡而後和人猶以爲過吾言繩譽而不訾人猶以爲非非吾言之畏維人之多忌非吾之不能黙然而人實多言若是者其止乎其已乎其勿問而惟乎譬之於物其爲石不爲水乎水之滔滔往而不來有防而淵有壅而洄有激而在山椒曰水哉水哉

讓箴

劉敞

資政富公始讓樞密直學士又讓翰林學士又讓樞密副使凡三讓所讓益尊所守益堅粲然有古人之遺風故作讓箴以矯世礪俗云

讓如何其讓非爲名欲先信吾道於天下氓讓如何其讓非爲利欲天下之人咸信吾義世有常患患其欲速枉尺直尋卒附於辱世有常患患其在得辭小受大卒沒於直公皆咈之公旣述之啟之辟之俾世則之曰吾豈惡富貴富貴維徳人以厚己我以厚國時豈無人昏夜乞憐縱或得之何如其賢時豈無人乘機射利縱或得之何如其智嗟此富公直哉優優孰眎富公而能勿羞孰持富公攜手以遊昔宋考父三命益恭嗟此富公千世與同作詩載美穆如淸風

步箴

蔡襄

有足兮動涉坦夷有心兮何由險巇足非有慮兮心役之爲用心如足兮蠻貊行之

勸講箴

趙師民

若帝之元於稽古先將以其道格於皇天格天如何謹徽舊典惟聖時憲乃克盡善在帝宅中亮章溫雅將以其文化成天下化成如何順考正道席上之珍玆惟國寶天下有帝體元剏制非先聖之舊章不足以秉同文而執司契日中爲市以熭四方非先聖之遺法不足以舉大義而正國常帝度其身鬱鬱乎文彰禮施樂以副皇墳帝出其言穆穆厥聲含仁吐義式諧羣情自天降祥我民旣康不觀於經懼先猷之寖忘四夷放命有嚴誓令不觀於經慮大功之未定無以方隅之多事而謂經籍之宜息虞舜徵苗誕敷文徳無謂宸居之至尊而忽右文之爲貴岐昌造周天經地緯無以陳久之可替乃謂迂闊而難行先哲之言𨿽無老成無譏鄙生之窶陋而略愚儒之淺昩先師之談不以人廢無以世治之或殊而謂陳言之可悔商弼之諫事不師古無玩嵗月之其除而謂寸陰之已速周王之戒惟日不足有以見世主之禦圖或萬幾紛然不酌於古道則風化有時而弗宣有以見人君之居極或百度差忒不斷於古義則權制有時而弗克昔令王之居世必去害而稱利明主觀其書可以效財成於萬事昔賢臣之事君有謀猷而必陳明主觀其書可以示軌度於羣倫正朝之上法宮之中非贊襄雅奧不足以興嗜欲於淸躬神麗之遊光明之處非啟廸深厚不足以立正事於古語是故可以上文可以立武可以奉天地可以爲宗主匪止玩其辭而釋其詁可以觀道可以對萬物可以臨兆人不止明其舊而知其新靖恭乙夜總覧羣書夫聖人之至徳何以加於從容晏朝防繹防防非天下之至精孰能與此臣初聞始元之間儒風寖還待問之臣賜以淸間臣復觀永平之烈經術未缺羣儒議前稱制以決桑幹之後來自幽陵束髮右袵斯文有承金陵之君越於夷裔𨿽則講習其文已敝李唐之興賢君挺生正觀初治開元旣平東壁羣山儒宗墨卿侍從之臣官有佳名在我太祖神武披攘親駕辟廱眞儒有光有赫太宗文武並運經臣師師以承帝問於穆眞皇講求多藝以其人文發爲盛際陛下卽位纂承天祿肇開二閣以延儒服西臨邇英北啟延義瞻仰皇明彌綸聖智成天下之務昔遊焉而穆淸陳天下之謨湏於玆而講肄帝坐甚明天章不祕願以議道願以求治下臣執經敢告中侍

友箴

司馬光

余何遊乎余將遊聖人之門仁人之裏非聖不師非仁不友可乎未可不若遊眾人之場聞善而遷觀過而攺

視聽言動四箴【序】

程頥

顏子問克己復禮之目夫子曰非禮勿視非禮勿聽非禮勿言非禮勿動四者身之用也由乎中而應乎外制於外所以養其中也顏子事斯語所以進於聖人後之學聖人者宜服膺而勿失也作四箴以自警云【一作因箴以自警】

視箴

心兮本虛應物無迹操之有要視之爲【一作爲之】則蔽交於前其中則遷制之於外以安其內克己復禮久而誠矣

聽箴

人有秉彜本乎天性知誘物化遂亡其正卓彼先覺知止有定閒邪存誠非禮勿聽

言箴

人心之動因言以宣發禁躁妄內斯靜専矧是樞機興戎出好吉凶榮辱惟其所召傷易則誕傷煩則枝已肆物忤出悖來違非法不道欽哉訓辭

動箴

哲人知幾誠之於思志士厲行守之於爲順理則裕從欲惟【一作爲】危造次克念戰兢自持習與性成聖賢同歸

審已箴

王無咎

汝曰有徳汝未大成汝之有過傷徳蓋輕聖能恕汝猶曰汝美眾人弗逮知慕而已恕汝不知慕汝輒愉汝不自反卒比於愚愚不可比汝孰宜懼聖人之恕眾人之慕

宋文鑑卷七十二

欽定四庫全書

宋文鑑卷七十三

宋呂祖謙編

銘

財貨銘

李瑩

暇日讀夢書則曰夢虺夢糞者獲財因以銘之

財貨將至夢寐可尋或穢或虺乃玉乃金穢可親與虺可翫與敢獻斯銘以激貪夫

續座右銘

崔子玉爲座右銘白樂天亦爲座右銘檢身之道幾乎殫矣予嘗防心防坐自思所爲慮向之益友以予位著不我規也因疏其所得亦命爲座右銘聊以自勉其辭曰

短不可防防則終短長不可矜矜則不長尢人不如尢已好圓不如好方用晦則天下莫與汝爭智防謙則天下莫與汝爭彊多言者老氏所戒欲訥者仲尼所臧妄動有悔何如靜而勿動太剛則折何如柔而勿剛吾見進而不已者敗未見退而自足者亡爲善則遊君子之域爲惡則入小人之鄕吾將書紳帶以自警刻盤盂而過防豈如長存於座右庶夙夜之不忘

武闗銘

胡旦

南條東走自雍而荊呀爲武闗作扞秦城秦人東顧六國無主漢氏西來子嬰爲擄彼此鯨鯢更相豺虎吁嗟彊秦曾無守禦秦而爲漢漢復如秦劉氏不綱莽賊造新嚴嚴武關前人後人我開則興我閉則亂一開一閉今古同貫王者邦畿守在四夷禮義幹櫓道徳藩籬逺人不服文徳來之化旣無外何以闗爲

彭祖觀井圖銘

陳靖

淳化中予將命之狄丘道由彭門有客得彭祖觀井圖以爲貺中有臺榭人物山水森森然蓋狀其佳象幽致表繪事之工予無取所慕者惟彭氏面井而覆之以輪背樹而纜之以繩憑杖斂躬局蹐而迎視兢然若將墜也嗚呼古人臨事而懼之有若是檢身逺害之有若是後之君子得無效歟予實好古者歷考其迹於傳記𨿽夐而難信且夫子云竊比於我老彭亦其驗也故作銘於座右曰

至哉古人逺害全身戰戰兢兢恆若履冰朽索之馭納隍是慮天子則之鴻圖永據存而懼亡系於苞桑諸侯則之其國必昌若舟弗濟夕惕而厲大夫則之其家孔熾直哉惟淸執虛如盈士子則之其道元亨不爭在醜無愧屋漏庶人則之其食孔阜吾省予行吾愼予守竊比老彭式介睂壽

門銘

呂夷簡

古者盤盂幾杖規戒存焉今爲門銘竊類於此

忠以事君孝以養親寛以容眾謹以修身淸以軌俗誠以教民謙以處貴樂以安貧勤以積學靜以徵神敏以給用直以全眞約以奉已廣以施人重以臨下恭以待賓貫之以道總之以仁在家爲子在邦爲臣斯言必踐盛徳聿新勒銘於門永代書紳

幾銘

陳堯佐

親仁可以自托友賢可以自扶求仁得仁必馳必驅若隱幾以召慿幾而呼則仁賢斯遁廝役來趨嗚呼賢旣遁身卽孤

幾銘

晏殊

小飯防饐跬行虞跌巾有角墊衣存袵缺惟忠與孝則罔摧折

擊虵笏銘

石介

天地至大有邪气雜於其間爲凶暴爲殘賊聽其肆行如天地卵育之而莫禦也人生最靈或異類出於其表爲妖怪信其異端如人蔽覆之而莫露也祥符年寧州天慶觀有虵妖極怪異郡刺史日兩至於其庭朝焉人以爲龍舉州人內外逺近罔不駿奔於門以覲恭莊肅只無敢怠者今龍圖侍禦孔公時佐幕在是邦亦隨郡刺史於其庭公曰明則有禮樂幽則有鬼神是虵不以誣乎惑吾民亂吾俗殺無赦以手板擊其首遂斃於前則虵無異焉郡刺史曁州內外逺近庶民昭然若發防見靑天覩白日故不能肆其凶殘而成其妖惑易曰是故知鬼神之精狀公之謂乎夫天地間有純剛至正之气或鐘於物或鐘於人人有死物有盡此气不滅烈烈然彌亙億萬世而長在在堯時爲指佞艸在魯爲孔子誅少正卯刃在齊在晉爲董史筆在漢武帝爲東方朔防在成帝朝爲朱云劍在東漢爲張綱輪在唐爲韓愈論佛骨表逐鱷魚文爲段太尉擊朱泚笏今爲公擊蛇笏故佞人去堯徳聰少正卯戮孔法舉罪趙盾晉人懼辟崔子齊刑明距董偃折張禹劾梁冀漢室乂佛老防聖徳行鱷魚徙潮風振怪蛇死妖气散噫天地鐘純剛至正之气在公之笏豈徒斃一蛇而已軒陛之下有罔上欺民先意順防者公以此笏指之廟堂之上有蔽賢防惡違法亂紀者公以此笏麾之朝廷之內有諛容佞色附邪背正者公以此笏擊之夫如是則軒陛之下不仁者去廟堂之上無姦臣朝廷之內無佞人則笏之功也豈止在一蛇公以笏爲任笏得公而用公方爲朝廷正人笏方爲公之良器敢稱徳於公作笏銘曰

至正之气天地則有笏惟靈物笏能乃受笏之爲物純剛正直公惟正人公乃能得笏之在公能破淫妖公之在朝防人乃消靈气未竭斯笏不折正道未亡斯笏不藏惟公寶之烈烈其光

槃水銘

司馬光

槃水之盈止之則平平而後淸淸而後明勿使小欹小欹則傾傾不可収用毀其成嗚呼奉之可不兢兢

醫銘

呂誨

醫人武泰通醫術守臣獻狀補太醫正還鄕裏創起應聖侯廟藝旣成歸善於師又將廣來學其志有足稱者予謫官於是遷守蒲中旣行丐文以顯於廟因作醫銘嘉乃意勤遂成其志知予言有以滋其善也

六气五行人稟而生三部九納諸和平昔稱絕技當腸滌胃輔以砭石因之決潰察脈之原當於未然不攻而勝庶幾十全愈世之病如持國柄常使眾邪不得幹正能盡已意膏盲必起苟利於藝毫釐千里泰也有爲心不忘師義利之重愼乎所治

明州新刻漏銘

王安石

戊子王公始治於明丁亥孟冬刻漏具成追謂屬人嗟汝予銘自古在昔挈壺有職匪器則人亡政息其政謂何弗棘弗遲君子小人興息維時東方未明自公召之彼寧不勤得罪於時厥荒懈廢乃政之疵嗚呼有州謹哉維玆維玆其中俾我後思

布衾銘

範純仁

藜藿之甘綈布之溫名教之樂徳義之尊求之孔易享之常安錦繡之奢膏梁之珍權寵之盛利欲之繁若難其得危辱旋臻捨難取易去危就安至愚且知士寧不然顏樂簞瓢萬世師模紂居瓊臺死爲獨夫君子以儉爲徳小人以侈喪軀然則斯衾之陋其可忽諸

西銘

張載

乾稱父坤稱母予玆藐焉乃混然中處故天地之塞吾其體天地之帥吾其性民吾同胞物吾與也大君者吾父母宗子其大臣宗子之家相也尊髙年所以長其長慈孤弱所以幼其防聖其合徳賢其秀也凡天下疲癃殘疾惸獨鰥寡吾兄弟顚連而無告者也於時保之子之翼也樂且不憂純乎孝者也違曰悖徳害仁曰賊濟惡者不才其踐形惟肖者也知化則善述其事窮神則善繼其志不愧屋漏爲無忝存心養性爲匪懈惡防酒崇伯子之顧養育英才潁封人之錫類不弛勞而底豫舜其功也無所逃而待烹申生其恭也體其愛【一作受】而歸全者參乎勇於從而順令者伯奇也富貴福澤將厚吾之生也貧賤憂戚庸玉汝於成也存吾順事沒吾寧也

東銘

張載

戲言出於思也戲動作於謀也發於聲見乎四肢謂非已心不明也欲人無已疑不能也過言非心也過動非誠也失於聲繆迷其四體謂已當然自誣也欲他人已從誣人也或者謂出於心者歸咎爲已戲失於思者自誣爲已誠不知戒其出汝者引【一作歸】咎其不出汝者長傲且遂非不智孰甚焉

鼎硯銘

蘇軾

鼎無耳槃有趾鑑幽無見幾不倚暘虫隕羿喪厥喙羽淵之化帝祝尾不周僨裂東南圯黝然而深維水委誰乎爲此昔未始戲銘其臀加幼詭

鄧公硯銘

蘇軾

王鞏魏國文正公之孫也得其外祖張鄧公之硯求銘於軾軾銘曰

鄧公之硯魏公之孫允也其物展也其人思我魏公文而厚思我鄧公徳而壽三復吾銘以究令名

天硯銘

蘇軾

吾年十二與羣兒鑿池爲戲得異石如魚膚筠溫瑩作淺碧色表裏皆細銀星扣之鏗然試以爲硯甚發墨顧無貯水處先君曰是天硯也有研之徳而不足於形耳因以賜吾曰是文字之祥也寶而用之且爲銘曰一受其成而不可更或全於徳或全於形均此二者顧吾安取仰唇俯足世固多有

文與可琴銘

蘇軾

攫之幽然如水赴谷釋之蕭然如葉脫木按之噫然應指而長言者似君置之枵然遺形而不言者似僕

徐州蓮華漏銘

蘇軾

故龍圖閣直學士禮部侍郎燕公肅以創物之智聞於天下作蓮花漏世服其精凡公所臨必爲之今州郡往往而在𨿽有巧者莫敢損益而徐州獨用瞽人衛朴所造廢法而任意有壺而無箭自以無目而廢天下之視使守者伺其漏則決之而更注人莫不笑之國子博士傳君禓公之外曾孫得其法爲詳其通守是邦也實始攺作而請銘於軾銘曰

人之所信者手足耳目也目識多寡手知重輕然人未有以手量而目計者必付之於度量與權衡豈不自信而物蓋以爲無意無我然後得萬物之情故天地之寒暑日月之晦明昆侖旁薄於三十八萬七千里之外而不能逃於三尺之箭五斗之缾𨿽疾雷霾風雨雪晝晦而遲速有度不加虧贏使凡爲吏者如缾之受水不過其量如水之浮箭不失其平如箭之升降也視時之上下降不爲辱升不爲榮則民將靡然而心服而寄我以死生矣

三槐堂銘

蘇軾

天可必乎賢者不必貴仁者不必壽天不可必乎仁者必有後二者將安取衷哉吾聞之申包胥曰人眾者勝天天定亦能勝人世之論天者皆不待其定而求之故以天爲茫茫善者以怠惡者以肆盜跖之壽孔顏之厄此皆天之未定者也松栢生於山林其始也困於蓬蒿阨於牛羊而其終也貫四時閱千嵗而不攺者其天定也善惡之報至於子孫而其定也久矣吾以所見所聞考之而其可必也審矣國之將興必有世徳之臣厚施而不念其報然後其子孫能與守文太平之主共天下之福故兵部侍郎晉國王公顯於漢周之際歷事太祖太宗文武忠孝天下望以爲相而公卒以直道不容於時蓋嘗聞手植三槐於庭曰吾子孫必有爲三公者已而其子魏國文正公相眞宗皇帝於景徳祥符之間朝廷淸明天下無事之時享其福祿榮名者十有八年今夫寓物於人明日而取之有得有否而晉公修徳於身責報於天取必於數十年之後如持左契交手相付吾是以知天之果可必也吾不及見魏公而見其子懿敏公以直諫【一作道】事仁宗皇帝出入侍從將帥三十餘年位不滿其徳天將復興王氏也歟何其子孫之多賢也世有以晉公比李棲筠者其雄才直气眞不相上下而棲筠之子吉甫其孫徳裕功名富貴略與王氏等而忠信仁厚不及魏公父子由此觀之王氏之福蓋未艾也懿敏公之子鞏與吾遊好徳而文以世其家吾是以錄之銘曰

嗚呼休哉魏公之業與槐俱萌封植之勤必世乃成旣相眞宗四方砥平歸視其家槐陰滿庭吾儕小人朝不及夕相時射利皇防厥徳庶幾僥幸不種而獲不有君子其何能國王城之東晉公所廬鬰鬰三槐惟徳之符嗚呼休哉

擇勝亭銘

蘇軾

維古潁城因潁爲隍倚舟於門美哉洋洋如淮之甘如漢之蒼如洛之溫如浚之涼可侑我客可流我觴我欲卽之爲館爲堂近水而構夏潦所襄逺水而築邈焉相望乃作斯亭筵楹欒梁鑿柄交設合散靡常赤油仰承靑幄四張我所欲往十夫可將與水升降除地布牀可使杜蕢洗觶而揚可使莊周觀魚而忘可使太白泳月而狂旣薺我茶亦醪我漿旣灌我纓亦浣我裳豈獨臨水無適不臧春朝花郊秋夕月場無脛而趨無翼而翔敝以攺爲其費易償榜曰擇勝名實允當維古聖人不畱一方虛白爲室無何爲鄕神馬尻輿孰爲輸箱流行坎止𨿽獨不傷居之無盜中靡所藏去之無戀如所宿桑豈如世人生短慮長尺宅不治寸田是荒錫瓦銅雀石門阿房俯變仰滅與生俱亡我銘斯亭以砭世盲

九成臺銘

蘇軾

韶陽太守狄咸新作九成臺玉局散吏蘇軾爲之銘曰自秦並天下滅禮樂韶之不作蓋千三百二十有三年其器存其人亡則韶旣已隱矣而況於人器兩亡而不傳𨿽然韶則亡矣而有不亡者存蓋嘗與日月寒暑晦明風雨並行於天下之間世無南郭子綦則耳未嘗聞地籟也而況得聞其天使耳聞天籟則凡有形有聲者皆吾羽旄干戚管磬匏弦嘗試與子登夫韶石之上舜峯之下望蒼梧之莽九疑之聯緜覽觀江山之吐吞艸木之俯仰鳥獸之鳴號眾竅之呼吸往來唱和法有度數而均節自成者非韶之大全乎上方立極以安天下人和而气應气應而樂作則夫所謂簫韶九成來鳯鳥而舞百獸者旣已粲然畢陳於前矣

端石硯銘

蘇軾

與墨爲入玉靈之食與水爲出陰鑑之液懿矣玆石君子之側匪以玩物維以觀徳

邁硯銘

蘇軾

以此進道當若渇以此求進常若驚以此治財常思予以此書獄當思生

洪州分寧縣藏書閣銘

黃庭堅

凡治有條如機有綜經經緯緯積寸成兩管蒯之手簡功於防可席可屨不能以寒昔此廟學終嵗蓬艾聖師所居風雨無蓋今誦聖言皆有夏屋爰及方冊宇以革閣華閣渠渠言行之林聿求古今自觀徳心咨爾諸生永懷玆道勿嬉勿驁以迪有造得意自已書不盡言如禦琴瑟聽於無弦莫阜凡凡吳咮楚尾其下修水行六百里山川之靈或秀於民世得材用我培其根勒銘頌成式告爾後無或墮之永庇俎豆

遊藝齋銘

黃庭堅

色荒者使人蹻蹻酒荒者使人漠漠遊於六藝之林是謂名教之樂

研銘

黃庭堅

制作淳古可使巧者拙誇者節性質溫潤可使躁者靜戾者聽觀棐幾而見研忘其一室之懸罄

黃樓銘

陳師道

熙寜十年京東路安撫使臣某轉運使臣某判官臣某稽首言河決澶州南傾淮泗彭城當其衝夾以連山扼以呂梁流泄不時盈溢千里平地水深丈餘下顧城中井出脈發東薄兩隅西入通洫南懷水垣土惡不支百有餘日而後已守臣蘇軾深惟流亡爲天子憂夙夜不怠以勞其人興發戍兵固應卒外爲長楗乘髙如虹以防其惡內爲大堤附城如環以待其潰築二防於南門之外以通南山以安危疑發倉庾明勸禁以惠困窮以督盜賊宣布恩澤巡行內外吏民向化興於事功法施四邑誠格百神可謂有功矣宜有褒嘉以勸郡縣十月二日甲子奏京師明年元丰正月甲子制誥諭意臣軾惟念只承謨訓人神力同敢自爲功以速大戾而明揚褒大無以報稱乃作黃樓於東門具刻明詔以承天休而明徳意使其客陳師道以爲之銘臣師道伏惟呂尙南仲內撫百姓內平諸侯詩美文武尹甫召虎南伐淮夷北伐玁狁功歌宣王君能使人以盡其才臣能奉功以報其上古之義也臣師道又惟感而通之者道也行而化之者徳也制法明教者政也治人成功者事也昔之詩人歌其政事則並其道徳而傳之後王有作可舉而行顧臣之愚何與於此誠樂君臣之盡道云臣不量冒死上黃樓銘其詞曰

皇治惟戒修明法度協和陰陽十有一年天災時行河失其防齊魯梁楚千里四逺潰亂散亡皇仁隱憂臨遣信臣以恵東方羸老不窮安慰撫養發散積倉流人如歸居人忘危完聚靡傷天敍地平明聖成能人神效祥靈平告成百谷丰盈萬邦樂康郡縣只畏允迪聖謨終事無荒皇功不居歸休臣民遐昭逺揚守臣拜手誇大休嘉使民不忘攺作黃樓以臨泗上述修故常庶民無佞原始念終銘之石章以告成功以揚徳聲永永無疆

克已銘

呂大臨

凡厥有生均气同體胡爲不仁我則有已立已與物私爲町畦勝心橫生擾擾不齊大人存誠心見帝則初無吝驕作我蟊賊志以爲帥气爲卒徒奉辭於天孰敢侮予且戰且徠勝私窒欲昔焉寇讐今則臣僕方其未克窘我室廬婦姑勃蹊安取厥余亦旣克之皇皇四達洞然八荒皆在我闥孰曰天下不歸吾仁癢屙疾痛舉切吾身一日至之莫非吾事顏何人哉晞之則是

蜀捨銘

劉跂

某郡王萬寓鄭榜其居曰蜀捨持余杭朱浚民所爲記過須城劉跂而請銘爲之銘曰

噫嘻此捨是蜀非邪吞若兩川坤之維耶危乎髙哉上靑天邪赤甲曰鹽峙峨眉邪榰笻醫飯罇鴟邪一物不有而不無邪噫嘻此捨是眞蜀國身如壺公靡索不獲行以蜀馳臥以蜀息陰燕陽魏吳越璀錯裴徊周流誓不以易謂不信者有如此石

大圓硯銘

晁補之

黑月模汗兩奴利與黔突居難與揭篋趨爾圓其外亦不可轉視吾爾硯

座右銘

鄒浩

惟親惟天惟親惟地覆育我躬徳莫我議汲汲以報亦豈佗求權行乃心則知厥由惟身康彊親喜而安惟身疢疾親憯於顏矧惟此身其來有自自祖自考以至於此能欽愛身爲欽愛親祖考聽之何福不臻親壽而昌我戲於側念玆在玆敢忘朝夕

家藏古硯銘

唐庚

硯與筆墨蓋气類也出處相近任用寵遇相近也獨壽夭不相近也筆之壽以日計墨之壽以月計硯之壽以世計其故何也其爲體也筆最銳墨次之硯鈍者也豈非鈍者壽而銳者夭乎其爲用也筆最動墨次之硯靜者也豈非靜者壽而動者夭乎吾於是得養生焉以鈍爲體以靜爲用或曰壽夭數也非鈍銳動靜所制借令筆不鋭不動吾知其不能與硯久逺也𨿽然寧爲此勿爲彼也銘曰

不能銳因以鈍爲體不能動因以靜爲用惟其然是以能永年

古硯銘

崔鶠

知其白守其黒似老學不厭教不倦似孔其實墨家者流摩頂放踵

宋文鑑卷七十三

欽定四庫全書

宋文鑑卷七十四

宋呂祖謙編

頌

廣農頌

夏竦

景徳三年春正月庚戌詔頒農田敕於天下二月癸未詔郡國領勸農事崇化源而廣農業也臣聞聖人無土不王無民不君有土地則王業興有人民則君道立故先王之建國也土欲廣而不欲隙民欲眾而不欲墮謂地之不辟非吾土也人之不農非吾民也乃爲閭裏室家以蕃其生爲畎澮封畛以理其田爲耒耜錢鎛以庀其器爲歷象气候以授其時立經制以禦之設官司以教之均工商衡虞之稅正車馬甲兵之賦於是乎仁義禮樂有所加賞罰號令有所用三代通制建中經逺民以裏居地以井受曁秦開阡陌農戰相乘漢制名田並兼不息舊章缺而仁政墜經界慢而訩競起革而下古之制度不可復矣其政何哉蓋三季已還五代而上有天下者或不知天下以地爲基以農爲本以食爲源以教爲器當其撥平禍亂經始四國則衽金革簡車馬計懷柔議聚斂賞勲舊治城邑曁邊陲旣寧防縣旣平功業旣成府庫旣盈則思悉華夏以自奉驅億兆以從欲有患邊幅未闊威武未震則轉芻粟事夷狄有患嵗月易逝容發易朽則招方士求神仙有患登覧未逺行樂未極則增臺榭麗宮室有患嬪禦未廣歌舞未工則漁聲色選使藝有患校獵未快馳騁未捷則廣苑囿具畢弋有患巡幸未徧遊賞未普則修馳道飛淸蹕其間自非負天啟神授之資有聖文靈武之徳者則不能訓稼穡務儲衍捨派而趨源去末而從本致天下太康家給人足者哉我國家荷二聖基業用三王禮樂足食訓農克立治本吾皇龍飛春秋鼎盛勵精百度旁求黎獻謂守文艱如創業承平難如治亂深鑑前世専行王道羈縻四夷而重兵革漁獵賢雋而藏网罟觀六藝虛臺館聽道徳放聲樂功業之大則成康文景無或比隆河山之逺則秦漢隋唐不能齊盛菽麥流行而紅腐玉帛充牣而露積陛下尙宸居減麗禦膳輟聲霄衣紫庭淸問多士舉三王之故實修八世之墜典以爲擇循吏守郡國撫百姓善則善矣而未專也於是授之使領設爲職司所以徇名而責實也頒憲令經田疇勸耕殖至則至矣而未一也於是編其制度勒爲科條所以建中而示法也徇名責實則官不曠建中示法則民不疑詔下之日鬼神稱慶太平之風旋踵可待不終日而爭訟息未逾時而淳鹵辟凡九圍之內一嵗之間衣食足而倉廩實仁義行而刑罰措大哉炎宋功徳陛下教化垂億萬世與天無窮臣生逢聖明叨觀盛事謹昧死上廣農頌其辭曰

皇哉惟聖躬提天柄億兆歸心三靈洽慶廣我田事肇修稼政乃置官名乃頒號令號令維何分條建規恩斯懋斯流冗攸歸官名維何啟職庀司訓之導之播種惟時民曰勤止服田力穡晝爾於耕宵爾無斁千耦偕飛百谷咸殖旣蓺淳鹵越經封洫官曰蒞止糾力勸能庤我錢鏄流我溝塍乃能灌漑爰相丘陵污萊以辟遊惰用懲赫赫聖謀有作咸覩畎澮四溟井疆九土沃野萬里縱橫其擁耒成林灑流降雨陽春如膏原隰如鱗我稼旣華六合生云稻粱黍稷萬井龍文同我婦子或耨或耘八月其獲乃登爾稼滯穗棲原餘糧厭野盈溢京庾流衍方夏式歌且謡土金同價百姓足矣君孰不足三百之同九年之蓄八蠟旣通五禮咸穆藏財於民所寶惟谷君哉君哉樂事訓農炎帝之教后稷之功方我王度明而未融臣之頌之永矣無窮

大順頌

禮記禮運云四體旣正膚革充盈人之肥也父子篤兄弟睦夫婦和家之肥也大臣法小臣廉官職相守君臣相正國之肥也天子以徳爲車以樂爲禦諸侯以禮相與大夫以法相與士以信相考百姓以睦相守天下之肥也是謂大順愚讀書至此詳味久之觀乎古先垂教條暢明備義取饒裕充盛目之曰肥若能偃風踐迹各當其分順之至也無逺弗屆浸漬浹洽薫然大同斯乃純被之化盡美盡美矣𨿽欲鋭意推演復何措辭區區至誠願陳萬一今但舉其全文而系以褒贊者只率道揚之志也頌曰

猗歟禮經孰窺優域愚嘗究觀沛然有得肇自人倫及於家國遂滿天下具四表則是謂大順允臻其極老生作頌奉揚景式

防聖宮頌

歐陽修

臣伏見國家采漢書原廟之制作宮於永安以備園寢欲以盛陵邑之充奉昭祖宗之光靈以耀示於千萬世甚盛徳也臣永惟古先王者將有受命之符必先興業造功警動覺悟於元元然後有其位而繼體守文之君又從而顯明丕大以纂修乎舊物故其兢兢勤勤不忘前人是以根深而葉茂徳厚而流光子子孫孫承之無疆伏惟皇帝陛下以神聖徳傳有大器幹健而正離繼而明卽位以來於玆十年勤邦儉家以修太平日朝東宮示天下孝親執籩豆三見於郊日星軌道光明淸潤河不怒溢東南而流四夷承命歡和以賔奔走萬里顧非有干戈告讓之命文移發召之期而犀珠象牙文馬防玉旅於闕庭納於廐府如司馬令無一後先至徳之及上格於天下極於地中浹於人而外冒於四表昆虫有命之物無不仰戴神威聖功效見如此太祖創造基始克成厥家當天受命之功太宗徵服綏來遂一海內睿武英文之業眞宗禮樂文物以隆天聲升平告功之典陛下夙夜防共嗣固鴻業纂服守成之勤基構累積顯顯昌昌益大而光稱幹三後之意可謂至孝況春秋嵗時以禘以祫則有廟祧之嚴配天昭孝以享以告則有郊廟明堂之位篆金刻石則有史氏之官歌功之詩流於樂府象徳之舞見於羽毛惟是邦家之光祖宗之爲有以示民而垂無窮者罔不宣著陛下承先烈昭孝思所以奉之以嚴罔不勤備聖人之徳謂無以加而猶以爲未也乃復因陵園起宮室以望神遊土水之功嚴而不華地爽而潔宇敞而神靈杳冥如來如宅合於禮經孝子謦咳思親之義愚以謂宮且成非天子自臨享則不能以來三後之靈然郡國不見治道太僕不先整駕恬然未聞有司之詔豈難於動民而遲其來耶特以筮所考湏吉而後行耶不然何獨畱意於屋墻構築而至於薦見孝享未之思耶況是宮之制夷山爲平外取客土鍜石伐木發兵胥靡調旁近郡如此數年而道路之民徒見興爲之功恐愚無以識上意是宜不惜屬車之費無諱數日之勞沛然幸臨因展陵墓退而諭民以孝思之誠遂見守土之臣采風俗以問髙年亦堯舜之事也古者天子之出必有來詩之官而道路童兒之言皆得以聞臣是以不勝惓惓之心謹采西人望幸意作爲頌詩以獻闕下辭曰

巍峩穹崇奠京之東有山而崧淪道源匯流而淵有洛之川川靈山秀回環左右有髙而阜其阜何名太祖太宗眞宗之陵惟陵之制因山而起隱隱隆隆惟陵之气常王而喜郁鬰蔥蔥帝懷穹旻受命我宋造初於屯帝念先烈用欣余家宣力以動赫赫三後重基累構旣丰而茂燕翼貽謀是惟永圖其傳在予曰祖曰宗有徳有功予實嗣之克勤克紹以孝以報予敢不思惟此園陵先後之宅且宅且安後來遊止弗宮弗室神何以驩乃相川原乃得善地地髙惟丘乃以荊灼乃訊龜寶龜告曰猷帝命家臣而職我事而【闕】惟寅一毫一絲給以縣官無取於民伐洛之【闕】

登我之山木好且堅

家臣之來役夫萬名三年有成宮伐翼翼在陵之側須後來格有門有宇有廊有廡有庭有序殿兮耽耽黼帷襜襜天威可瞻庭兮植植鉤盾虎防容衛以飭太祖維祖太宗維弟眞宗維子三聖嶷嶷有以奠位於此而防聖兮在天風馬云車其來仙仙聖防於此靈威神馭其宮肅然聖旣降矣其誰格之惟孝天子聖降當享其誰來薦亦孝天子孝旣克只而來胡遲其下臣修作頌風之

借田頌

宋祁

皇帝再紀元之明年春二月率羣臣耕於東郊卹毖祀祈丰年也前此詔書示有司曰自我太宗襲熙厥功億神裕人宥命方國肖翹啟行亦莫不寧永惟土著之本民夫之重乃躬借田以倡農先震地房之滿導攺政之長懋柔嘉令芳於是乎孚肹蠁鹵莽滅裂於是乎復惇龎穗滯秉遺見糧如坻我眞考因其累盛重以明徳故能步師百萬狩醫閭見武節髙世八九升突遼建元封奉符隤祉以無極肆余承緒玆率厥興則熱蕭布幣固有常所監農狎野厥存舊章惟一二執事率循而懋明之方春作時百谷革始姑使斯人悅羽旄之美重見漢官後嗣諗稼穡之艱不失夏物無贅聚儲峙無煩勞供張趣合於禮劭吾農焉前期則修飭神壝按除膏壤夷道如砥呼蹕塡街稍防獝以護野雜荊牟以守燎阡陌繡錯原隰龍鱗蒸膏冒橛協風回春於是旄頭先馳屬車齊躅奔星舞於旗斿行月於羽箙壽犀注鎧肅給乎師營蒼虯範馭秋遊乎天轡瓊鈒流景金根照塗防幕周張紈綃繂旣而揉耒剡耜載保介之間先穜後稑庬播植之器官分無諉事具不教天子乃以丙午之旦升華輅由太庭顏行山則銜枚無聲龍虎見象堪輿奔警坌閭闔切囿遊乃彷徉乎曾城之外五精來同七聖景從鑾聲佩節次於帷宮上旣淳濯圭潔儲思淵然昩明乃頓大次欵嘉壇索先農以享之因太積以配之血毛幽全金石鏗訇躬接妥侑加祠官之一等禮重防襲且祖宗之遺意爾乃降靈場儼朱紘物覩於聖天健其行星田彌望紺轅儲駕洪縻序進王步有容三推成禮邇臣告備上曰朕志在惇本寵其彊力可以勸何憚於勤遂推而進之有司以義固爭幾十撥而後釋乃始弭節容與禦夫觀耕之臺三公羣後班趨次耨靡然從風邁五逾九大農灑種庶人終畝宮師抃舞行內夭旋於時都人熈熈駐望皇軒或歌以壤或擊於轅不圖叢云之旦復見東戶之年日華晏溫天心馮豫奉斗極禦應門翔雞樹竿墜鵠宣制大賚四海與之更始虧除威辟存問髙年振淹修墜平徭闊賦中外百執告至而策勲踐過三更以差而賜帛膏以解雨鼓之巽風不崇朝而周萬國先是羣臣繹丕懿潤鴻名將琢之玉版納於金匱至是則回雕輿坐前殿震照儀矩翕受典冊皇皇哉玆禮眞帝世之希闊臣工之旦暮者歟儒臣學於舊史竊明載芟之詩甸師之職在籍之誼有三說焉一典籍之常禮二籍履以親事三借民而治之所言𨿽殊要之敺天下之民棄末而歸本耳且古者謹察天廟申赦陽官田之不辟辟在司寇作爲禦廩鐘而藏之其故何哉以爲奉薦粢盛非無良農不如親之愈也誰督耘耔非無猛制不若勸之善也夫祭莫大於備物物備而百神據之兵莫大於足食食足而四夷懷之人莫急於丰財丰財而有生聚之是三物之濟否在此舉也且周宣缺之戎軋其衰漢文用焉民阜其宜唐後勤止以丰易饑洪惟太宗光迪於前陛下述宣於後皇矣同底於道烝哉不隕其聲方且九扈勤民三事就緒儗儗其盛陳陳相因糧余可捷艸殖弗奧民一於耜家萬斯箱遂駕五帝軼三王奮甘實而攄馨香也敢作頌曰

倬彼鮮原帝籍於田匪籍其勤我爲民先悠悠春旗脈土於畿陽膏澤澤邁乎三推有壬有林亦莫不只我疆我裏載耘載耔實苞實阜茀厥丰艸田畯至喜祈年伊早我谷用成我倉旣盈我倉耽耽鐘於東南其用伊何事神薦馨爲酒爲醴爲粢爲盛烝之浮浮釋之叟叟上帝居歆降福孔休降福伊何我民旣蕃室家溱溱三事不諼食足武奮震疊爾功蠻夷來同罔不率從帝猷昭升式於九圍兢兢業業以毖萬幾在丰念匱在飫思饑子子孫孫勿替引之

明堂頌

宋祁

臣言去三月戊子制詔季秋有事於明堂臣以太常與禮官博士詣垂拱殿議配享事卽建言周有臣曰旦始嚴父配天仲尼是之唐並諸儒說並祀六天帝不敢損陛下幸訪有司請如古便四月乙丑詔若曰夫禮稱情適文今議者言周唐則善至牽制所聞徧而不優宋亦一家讓不制作如來嗣何且事天不及地配父而遺祖朕甚陋之水旱不時羣神與焉今賴天之力方內以治朕能合饗天地以三聖侑報百神咸秩並修況祖宗郊雩不爲無比有司無諱以勞務稱朕意臣伏誦聖訓久乃開曉以爲前古所缺羣臣不逮陛下獨得於心其所以事神訓人使萬世子孫無以加者至於作聲歌瑑圭邸帳防無文夜鼛弗嚴以竭恭至誠者尙數十物臣愚且不能徧知若令詩頌不傳是陛下盛徳神功不盡注天下耳目聳動四夷聲隱乎無疆也謹撰成明堂頌一篇辭淺義直可使戶曉壤翁轅童皆得塗謳臣昩死再拜以聞頌曰

天有明命以聖付聖太祖太宗燮伐大定誰僭而王孰擅而土左披右攘罔不就緒厥角在廷四夷無侮眞考顯承受報收成休休厥寧震震厥聲七十而五號以大榮皇帝纂武有庇於下兵櫜不銛箙委而羽一農之饑吾飼以哺一夫之寒吾暖以褚日寛租徭嵗貸囷庾協气四薄順暘若雨原髙隰下百谷膴膴二十九載惟秋九月乃卽大慶度筵度室寶字署顏震照多物置使有五悉詔輔弼旣款靈宮一享一祐天兵桓桓羅列衛營有闟有斿龍軛螭衡耳耳其驅雅雅於行旖旎連蜷風舞云縈士若銜枚驂牡不鳴吉日辛亥進祀於堂衣畫衮然環瑀瑲瑲六帝二隻三後侑旁醴淳牲肥嘉樽鉅房芼醢果粢靜潔芬香防熾胖升以迪厥嘗我鐘欽欽我舞俁俁天妥於坐百靈來序奔精哆光曶霍曾寓山靈瀆怪顯幽馳騖或旅諸墀或席諸廡有羶斯飫相惟辟公旣敏而度帝拜稽首柴煙上舉祝有嘏言皇帝受之產百斯祥裒萬斯禧其矗如山其積如茨皇帝曰咨朕不專有旦禦端門百執奔走其赦天下新邦之舊賙乏錄勞刮濯痕垢官賞兵賫金爵是富驛歡四海間弗容晝天謂皇帝感實大徳承先在孝宗祀惟極其還而功防嗣千億而子而孫長有萬國天謂皇帝安我羣元投蛑斥螟稼溢於防癘訖疾攘人樂蹮蹮皇帝睂壽永錫萬年前祀三日區霜如閉皇帝旣齋一夕而霽六幙掃除若逢彗天淸地晏夜星騰晰皇帝小心恭與防並徧見神只拜跪送迎久立於次須樂之成器必全玉牢不愛牲制爲諸安以正和淸夜鼓徹嚴敷致厥誠明明皇帝惟先訓是式惇咸懿親其磐如石存問齠耋容受讜直振淹登畯母或失職惟慈惟仁不厲聲以色皇帝有言克已則興丰守吾儉尊捨吾矜𨿽日之升瞿瞿兢兢無不此或承

皇帝神武頌

宋祁

或稱皇初之世不賞而勸不罰而懼豈簡冊之彌文哉議者云否彼固未識夫震耀之飭天威剛健之奮幹體也粵若聖人制海內之命據天位之尊總秉權綱章敍典憲不有威辟不足以震元憝不有變容不足以開至聖用能消弭殄行嘉靖多方闡皇靈憲宗軌丕天之大律一民之至權者已巨宋在宥列聖繼綂際天丕冒亙地砥屬僕威械以去煞襲道樞以訓儉恩裕洪暢容典飭盡萬寶取足合袪於皇極百靈隤祉震動於珍物然猶右賢左戚均權布寵百辟箴闕內平而外成五細在邊畨休而遞上防檢來患蠲滌多辟勤勤懇懇者非弭亂之謂歟然而善制未能無敝有憂所以固國廼者先帝違俗羣邪濟凶寄朝家之威席鈞宰之貴侔尙方以制器狎神巫而締紱乃至易守帥以漸醜圖徙陵兆而投天隙拂戾蜚語恬有姦計遂欲包禍心以竊發執左道而干紀餌梟羮以未盡礪豺牙而密噬神靈震赫姦宄呈露輔臣建白醜黨震壊赤車具獄而來上凶豎伏質而前死允恭事敗先謂伏誅皇帝陛下深拱諒闇覽照前典重當國之職愼退人之禮詔曰冡宰之任萬樞所系今丞相謂自底不令其上大司徒印綬於是三事百執抗疏以請曰無將必誅列辟經制與眾共棄常苦無赦謂今所犯惡不可聞願龔天刑以塞羣議帝曰朕不致於理其放於朱崖然後起跅弛之臣明枉結之獄掊克之貨附上於官附離之黨肆赦一解漏鯨彗於网目摧虎吻於市道浴白日以升景投紫蜺而霽氛惡艸絕而善苗興淸風翔而羣陰伏人靈紓憤道路相趨旣而薦紳之徒相與喟然並稱曰前日末命防梗孽臣乘間潛構不類陰傾時柄食椹靡化指莠待滅陛下探觀時變先斷宸慮倚文母之聖攬列辟之議亷考劓殄介不終日末減澄洗蕩無餘災定寶業極南山之安殱渠魁易家人之召智不回慮惡未旋踵事已決矣昔滔天殛而虞功劭流言放而周徳奮觀闕誅而孔制列寶瑟僵而漢基永皆撥亂之盛凖長世之懿冊所由來舊矣是以烈祖二宗墾菑除害簫勺眾慝若彼之囏也太后聖上建威銷萌只遹先訓如此之備也宜乎勵無前之景鑠暢不殺之神武正春秋謹始之制釋洪範作威之害開賜無疆之睂壽摛著不朽之尊名此其時矣蓋天子穆然初載貶成仰定未遑論制作之事也下臣儓儗末品不足次新頌輒敢述輿人之詠簡康衢之侍亦擊轅折楊之比爾其辭曰

眞宗禦天休息羣元委裘上仙茂功全兮皇帝纘務惟新百度尙文右武鴻基固兮孽豎柄臣矜權取勲興妖放命托機神兮上公列辟協忠宣力摧凶殄惡淸君側兮曰恭曰謂銜刀投裔神武不殺退以禮兮或附或離橫貸敷施脇從罔治董之威兮氛開侵收美澤雲遊荷天鴻休徳旣優兮昭雪忠良輿頌風翔夤威舊章卹無疆兮

慶曆聖徳頌

石介

三月二十一日大昕皇帝禦紫宸殿朝百官相得象殊拜竦樞密使夷簡以司徒歸第二十二日制命昌朝參知政事弼樞密副使二十六日勅除修靖素並充諫官四月八日皇帝禦紫宸殿朝百官衍樞密使仲淹琦樞密副使乃用禦史中丞拱辰禦史邈禦史平諫官修靖十一疏追竦樞宻使勅十三日勅又除襄爲諫官天地人神昆虫艸木無不懽喜皇帝退姦進賢發於至聰動於至誠奮於睿斷見於剛克陟黜之明賞罰之公也上視漢魏隋唐五代凡千五百年其間非無聖神之主盛明之時未有如此選人之精得人之多進人之用人之盡實爲希闊殊尢曠絕盛事在皇帝之徳之功爲卓犖瑰偉神明魁大古者一雲气之祥一艸木之異一蹄角之怪一羽毛之瑞當時羣臣猶且濃墨大字金頭鈿軸以稱述頌美時君功徳以爲無前之休丕天之績如仲淹弼實爲不世出之賢求之於古堯則防龍舜則稷契周則閎散漢則蕭曹唐則房魏陛下有之諸臣亦幸今天下之人望爲宰相諫官者陛下盡用之此比雲气艸木蹄角羽毛之異萬萬不侔豈可翻無歌詩雅頌以播吾君之休聲烈光神功聖徳刻於琬琰流於金石告於天地奏於宗廟存於萬千年而無窮盡哉臣實羞之臣嘗愛慕唐大儒韓愈爲博士日作元和聖徳頌千二百言使憲宗功徳赫奕煒煜照於千古至今觀之如在當日陛下今日功徳無讓憲宗臣文學𨿽不逮韓愈而亦官於太學領博士職歌詩贊頌乃其職業竊擬於愈輒作慶曆聖徳頌一首四言凡九百六十字文辭鄙俚固不足以發揚臣子之心亦欲使陛下功徳赫奕煒照於千古萬千年後觀之如在今日也臣不勝死罪臣賤無路以進姑藏諸家以待樂府之采焉

於維慶曆三年三月皇帝龍興徐出闈闥晨坐太極晝開閶闔躬攬賢英手鋤姦枿大聲沨沨震揺六合如幹之動如雷之發昆虫蠋妖怪藏滅同明道初天地嘉吉初聞皇帝慼然言曰予父予祖付予大業予恐失墜實賴輔弼汝得象殊重愼徽密君相予久予嘉君伐君仍相予笙鏞斯協昌朝儒者學問該洽與予論政傳以經術汝貳二相庶績咸秩惟汝仲淹汝誠予察太后乘勢湯沸大熱汝時小臣危言嶪嶪爲予司諫正予門闑爲予京兆堲予防說賊叛於夏往予式遏六月酷日大冬積雪汝暑汝寒同於士卒予聞心酸汝不告乏予晚得弼予心弼悅弼每見予無有私謁以道輔予弼言深切予不堯舜弼自笞罰諫官一年奏疏滿篋侍從周嵗忠力盡竭契丹亡義檮杌饕餮敢侮大國其辭慢悖弼將予命不畏不懾卒復舊好民得食褐沙磧萬里死生一節視弼之膚霜剝風裂觀弼之心鏈金鍜鐵寵名大官以酬勞渴弼辭不受其志莫奪惟仲淹弼一防一契天實賚予予其敢忽並來弼予民無瘥札曰衍汝來汝實黃髮事予二紀毛禿齒豁心如一兮率履弗越遂長樞府兵政毋蹶予早識琦琦有奇骨其器魁礧豈視居楔其人渾朴不施剞劂可屬大事惇厚如防琦汝副衍知人予哲惟修惟靖立朝讞讞言論磥砢忠誠特達祿防身賤其志不怯嘗詆大臣亟遭貶黜萬里歸來剛气不折屢進直言以補予闕素相之後含忠履潔昔爲禦史幾叩予榻至今諫疏在予箱匣襄𨿽小臣名聞予徹亦嘗獻言箴予之失剛守粹慤與修儔匹並爲諫官正色在列予過汝言無鉗汝舌皇帝明聖忠邪辧別舉擢俊良掃除妖魃眾賢之進如茅斯拔大姦之去如距斯脫上倚輔弼司予調爕下賴諫諍維予紀法左右正人無有邪孽予望太平日不逾浹皇帝嗣位二十二年神武不殺其黙如淵聖人不測其動以天賞罰在予不失其權恭已南靣退姦進賢知賢不易非明不得去邪惟難惟斷乃克明則不貳斷則不惑旣明且斷惟皇之徳羣下踧踖重足屏息交相告語曰惟正直毋作側僻皇帝汝殛諸侯危栗墮玉失舄交相告語皇帝神明四時朝覲謹修臣職四夷走馬墜鐙遺策交相告語皇帝神武解兵修貢永爲屬國皇帝一舉羣臣懾焉諸侯畏焉四夷服焉臣願陛下壽萬千年

錢鄧州不燒楮鏹頌

呂南公

嗚虖士誠知修耶內不欺諸已外不欺諸人可與修己巳嗚虖士誠有立耶上不愧於天下不怍於地中不負於神明可謂士君子已凡惟知修至於可立而不欺不愧者其備如此𨿽天地神明我斯天地神明已豈又防防於諸餘哉世衰道隱士心險惑稔匿自危則區區於禍福以壯其毒聞古之用幣以禮神祗後之罪士爲多則假之以請禱禳祈假之不已則翻楮代焉而弗支是故罪者滿世而莫救其非肅肅鄧州惟道之繇識起超於眾謬行不徇於時流孰巫祝之足因而禧祥之苟求蓋淸修而不愧則萬福之來酬是何楮鏹之不然而名位之優優嗚虖豈弟君子求福不回誰其嗣之宋有人猗

宋文鑑卷七十四

欽定四庫全書

宋文鑑卷七十五

宋呂祖謙編

贊

擬富民侯傳贊

張詠

漢武晚年以丞相爲富民侯富民大本也侯爵勸功也推導之若此將復古王之功歟噫大朴未散民命在天風教旣辟民命在賢賢不可黷黷之非賢先王仁孝以辯之民不可擾擾之生先王簡儉以禦之粵自桀作瑤臺民始知勞秦易井田民始知所謂上闊其欲而下散其束四人桓桓去勞就安百途鑿鑿雕僞散朴衰周之民也眞可哀哉一作之百取之斑白不得息雉齒而趨驅焦勞力竭而饑凍繼之浮民姦我利非賢盜我食何嘗少得佑助徒俾日攻之故謂令徳日埋窮兵亦私末途喧喧而大本取獘者於斯也哉非有大聖正智其誰拯之歟漢洗秦七十年武威文經漸被四海以髙祖之仁文帝之儉尙不能推民壽鄕切磨三代加於武皇事威窮侈四十年間民力凋半亟下富民之詔尊爲上公之號憂勞誠思亦至矣乎徒知民富而後國昌不知國正而後民治吁不能師三代育民之法以事末術良可悲矣亦由止奔流之舟𨿽萬斯篙未若五尺之纜之要也療已之民𨿽百斯術未若一正其本之仁也鳴呼末塗未塞本不正欲民富國昌者未之有也漢雜霸道史或過矣余愛其君有富民之志臣榮富民之號又憤不能開通之因附史氏作贊以矯之贊曰五後之世事簡而民靜夏商周之世事正而民治故貧富之名稀所稱焉三代之季四人亂倫百途競新蚩蚩餓甿無階休存之遂使抱仁義智能者易以要功於其間如武皇帝命富民侯又何如哉又何如哉

杜甫贊

狄遵度

先生甫名其字子美其祖審言當景龍際以詩自名髙視一世殆子美生其作愈偉少而不羈跌宕徙倚大章短篇純乎首尾詩派之別源逺乎哉波流沄沄乃自我回蹲昆侖巓足亂四溟覼縷蛤蠏拘致鯤鯨蜿蜒委巨細雜並一啜則已不圖其贏橫放直出詭色互端排蕩摧戛措齒不安鬼求於陰神索於陽鉤搜錯莫色沮气傷閃形撇影隱露藏蔽殫變極態惟厥所指吾方瞪踞初不用意沃粹醇源植根塊土貫赫胥庭盤燧人圃經亙聯屬百億萬古芬釀雜襲纎細委墜哺啜蹈借羣稚走死嗚呼子美之述吾能誦之子美之意吾能知之其所未聞其所未知蓋未得其云爲

西漢三名儒贊

劉敞

余讀西漢愛董仲舒劉向揚雄之爲人慕之然仲舒好言災異幾防大刑向鑄僞黃金亦減死論雄仕王莾作劇秦美新復投閣求死皆背於聖人之道惑於性命之理者也以彼三子猶未能盡善才難不其然與然其善可師其過可警也爲三贊以自覽焉

仲舒先覺承秦絕學進退規矩金玉其璞發明春秋大義以修旁及五經博哉優優世莫能庸黜相諸侯仁義所漸易剛以柔茫茫大道在昔聖考蓋有不聞奚究奚討主父掎之步舒詭之嗟若先王有以啟之懲違告休不預世憂著作孔多後世是遒嗟爾君子克遵厥猷子政翼翼簡易正直博覽百家以充其徳黃金之僞智由信惑臲邪世身居困阨不爲俗儒苟取拘拘略其威儀忠質之符疾邪救危著論上書同姓之仁賢哉已夫𨿽不三事其文實章以迄於今日月之光嗟我後人庶幾不忘

子云淸虛自有大度非聖不觀恥爲章句擬放六經其文孔明隱隱谹谹實爲雷霆世三不遷知命理神胡爲投閣劇秦美新君子之缺眾儒有言蓋天紀之亦何必然末世之人以道邀利或徇耳目得之弗愧嗟爾君子能勿此畏

河間獻王贊

司馬光

周室衰道徳壞五帝三王之文飄淪散失棄置不省重以暴秦害聖典疾格言燔詩書屠術士稱禮樂者謂之狂惑術仁聖者謂之妖妄必薙滅先聖之道響絕迹盡然後慊其志𨿽有好古君子心誦腹藏壁扃巖鐍濟秦之險以通於漢者萬無一二漢初挾書之律尙存久𨿽除之亦未尊錄謂之餘事而已則我先王之道焰焰其不息者無幾矣河間獻王生爲帝子幼爲人君是時列國諸侯苟不以宮室相髙狗馬相尙則裒姦聚猾僭逆妄圖惟獻王厲節治身愛古博雅専以聖人法度遺落爲憂聚殘補缺校實取正得周官左氏春秋毛氏詩而立之周禮者周公之大典毛氏言詩最宻左氏與春秋爲表裏三者不出六藝不明噫防獻王六藝其遂噎乎故其功烈至今賴之且夫觀其人之所好足以知其心王侯貴人不好侈靡而喜書者固鮮矣不喜浮辯之書而樂正道知之明而信之篤守之純而行之勤者百無一二焉武帝𨿽好儒好其名而不知其實慕其華而廢其質是以好儒愈於文景而徳業後之景帝之子十有四人栗太子廢而獻王最長向若尊大義屬重器用其徳施其志必無神仙祠祀之頌宮室觀遊之費窮兵黷武之勞賦役轉輸之敝宜其仁丰義洽風移俗變煥然帝王之治復還其必賢於文景逺矣嗟乎天實不欲禮樂復興邪抑四海自不幸而已矣

無爲贊

司馬光

爲黃老者以心如死灰形如槁木爲無爲迂叟以爲不然作無爲贊

治心以正保躬以靜進退有義得失有命守道在已成功則天爲者敗之不如自然

晉蔡謨贊

王回

晉自武帝酒色無度王公貴人競以酒色相侈而王愷石崇尢甚愷使美人行酒勸客飲不盡輒殺美人崇常夜飲諸少年酒裴綽乘醉竊臥崇妾中明旦裴家遣車迎綽綽上車馳去崇聞大怒立殺數妾將訟綽於朝綽兄楷書請綽曰吾弟酒狂海內足知足下飲以狂藥而反責之禮邪崇方慕楷欲交之亦憚其辭直乃止其後渡江諸君家往往猶襲故態紀瞻爲尙書置酒請王導等觀妓瞻愛妾能歌新聲左僕射防軍周顗乘酒於眾中挑之而不得有司劾顗荒酒失儀元帝特詔宥焉是時在位蓋不以淫醟爲貶如此蔡謨獨好禮自勅嘗詣丞相導導方作伎設牀席謨不悅而去導亦不畱客也謨曾孫廊廓子興宗仍以好禮自勅達於朝𨿽時淫暴不敢稍侵媟之人稱其家風雲贊曰

古者牀策之言不逾閫而賔主燕享所以觀禮樂講仁義也烏有男女亡辧晝夜荒蠱羣於禽獸而反以爲樂與此屠余所以知中山之亡夫永嘉之亂又驗矣而渡江君臣猶不知以此相儆豈以風俗之敗非召亂之著者邪嗚呼迷哉而蔡氏出於其門獨能世學好禮達而不污君子哉

嵇紹贊

王回

世皆以嵇紹死得其所褒之子固愛其人行於亂世不污而能卒以忠爲烈非其積累明於仁義孰能自信如此耶吾獨怪康與晉實比爲魏臣其誅也豈犯有司特晉方謀簒魏忌其賢而見圖故康誅而魏亦自亡若紹可爲兼父與君之仇者也力不能報猶且避之天下顧臣其子孫而爲之死豈不謬哉

畫贊

李泰伯

工有圖貴人之像者予哀其賢而無所遂也爲之辭云道之可行君子乃出行而無成君子之疾位以名得名以位失古人丘壑豈徒自逸嗚呼

九馬圖贊

蘇軾

長安薛君紹彭家藏曹將軍九馬圖杜子美所爲作詩者也拳毛師子二駿在焉作九馬贊

牧者萬嵗繪者惟霸甫爲作誦偉哉九馬姚宋廟堂李郭治兵帝下毛龍以馭羣英我思開元今爲幾日筋骨應圗至三萬匹云何寂寥跬步山川負鹽挽磨淚濕九泉牝牡驪黃自以爲至防其一毛棄我千里號齧是乘脂蠟其鞭道阻且長喟其永嘆

二疎圖贊

蘇軾

惟天爲健而不幹時沈潛剛克以燮和之於赫漢髙以智力王凜然君臣師友道防孝宣中興以法馭人殺蓋韓楊蓋三良臣先生憐之振袂脫屣使知區區不足驕士此意莫陳千載於今我觀畫圖涕【一作淚】下沾襟

偃松屏贊

蘇軾

予爲中山守始食北嶽松膏爲天下冠其木理堅密瘠而不瘁信殖物之英烈也謫居羅浮山下地暖多松而不識霜雪如髙才勝人生綺紈家與孤臣孽子有間矣士踐憂患安知非福防子過從南來畫寒松偃蓋爲護首小屏爲之贊曰

燕南趙北大茂之麓天僵雪峯地裂冰谷凜然孤淸不能無生生此偉奇北方之精蒼皮玉骨磽磽【闕】方春不知沍寒秀發孺子介剛從我炎荒霜中之英以洗我瘴

三馬圖贊

蘇軾

元祐初上方閉玉門關謝遣諸將太師文彥博宰相呂大防範純仁建遣諸生遊師雄行邊勅武備師雄至熈河蕃官包順請以所部熟戶除邊患師雄許之遂擒猾大首領鬼章靑宜結以獻百官皆賀且遣使告永裕陵時西域貢馬首髙八尺龍顱而鳯膺虎脊而豹章出東華門入天駟監振鬛長鳴萬馬皆瘖父老縱觀以爲未始見也上方恭黙思道八駿在廷未嘗一顧其後圉人起居不以時馬有斃者上亦不問明年溫溪心有良馬不敢進請於邊吏願以餽太師潞國公詔許之蔣之奇爲熈河帥西畨有貢駿馬汗血者有司以非入貢嵗月畱其使與馬於邊之奇爲請乞不以時入事下禮部軾時爲宗伯判其狀云朝廷方卻走馬以糞正復汗血亦何所用事遂寢於時兵革不用海內小康馬則不遇矣而人少安軾嘗私請於承議郎李公麟畫當時三駿馬之狀而使鬼章靑宜結效之藏於家紹聖四年三月十四日軾在恵州謫居無事閱舊書畫追思一時之事而嘆三馬之神駿乃爲之贊曰

吁鬼章世悍驕奔貳師走嫖姚今在廷服虎貂效天驥立內朝八尺龍神超遙若將西燕西瑤帝念民乃下招爾歸云逝房妖

王元之畫像贊

蘇軾

傳曰不有君子其能國乎予嘗三復斯言未嘗不流涕太息也如漢汲黯蕭望之李固吳張昭唐魏鄭公狄仁傑皆以身徇義招之不來麾之不去正色而立於朝則豺狼狐貍自相吞噬故能消禍於未形救危於將亡使昏如公孫丞相張禹胡廣𨿽累千百緩急豈可望哉故翰林王公元之以雄文直道獨立當世足以追配此六君子者方是時朝廷淸明無大姦慝然公猶不容於中耿然如秋霜夏日不可狎玩至於三黜以死有如不幸而處於眾邪之間安危之際則公之所爲必將驚世絕俗使斗筲穿窬之流心破膽裂豈特如此而已乎始予過蘇州虎丘寺見公之畫像想其遺風餘烈願爲執鞭而不可得其後爲徐州而公之曾孫汾爲兗州以公墓碑示余乃追爲之贊以附其家傳云

維昔聖賢患莫已知公遇太宗允也其時帝欲用公公不少貶三黜窮山之死靡憾咸平以來獨爲名臣一時之屈萬世之信紛紛鄙夫亦拜公像何以占之有泚其顙公能泚之不能已之茫茫九原愛莫起之

王仲儀眞贊

蘇軾

孟子曰所謂故國者非有喬木之謂也有世臣之謂也又曰爲政不難不得罪於巨室巨室之所慕一國慕之一國之所慕天下慕之夫所謂世臣者豈特世祿之人而巨室者豈特侈富之家也哉蓋功烈已著於時徳望已信於人譬之喬木封殖愛養自拱把以至於合抱者非一日之故也平居無事商功利課殿最誠不如新進之士至於緩急之際決大策安大眾呼之則來揮之則散者惟世臣巨室爲能余嘉祐中始識懿敏王公於成都其後從事於岐而公自許州移鎭平涼方是時虜大舉犯邊轉運使攝帥事與副總管議不合軍無紀律邊人大恐聲揺三輔及聞公來吏士踴躍傳呼旗幟精明鼓角讙亮虜卽日解去公至燕勞將佐而已余然後知老臣宿將其功用蓋如此使新進之士當之𨿽有韓白之勇良平之奇豈能坐勝黙成如此之捷乎熈寧四年秋餘將往錢塘見公於私第佚老堂飲酒至莫論及當世事曰吾老矣恐不復見子厚自愛無忘吾言旣去二年而公薨又六年乃作公之眞贊以遺其子鞏詞曰堂堂魏公配命仁祖顯允懿敏維周之虎魏公在朝百度維正懿敏在外有聞無聲髙明廣大宜公宜相如木百圍宜宮宜堂天旣厚之又貴富之如山如河維安有之彼窶人子旣陋且寒終勞永憂莫知其賢曷不觀此佩玉劍履晉公之孫魏公之子

文與可飛白贊

蘇軾

嗚呼哀哉與可豈其多好好奇也歟抑其不試故藝也始予見其詩與文又得見其行艸篆也以爲止此矣旣沒一年而復見其飛白美哉多乎其盡萬物之態也霏霏乎其若輕雲之蔽月翻翻乎其若長風之捲斾也猗猗乎其若遊絲之縈柳絮褭褭乎其若流水之舞荇帯也離離乎其逺而相屬縮縮乎其近而不隘也其工至於如此而余乃今知之則余之知與可者固無幾【闕】而其所不知者蓋不可勝計也嗚呼哀哉

師子屏風贊

蘇軾

潤州甘露寺有唐李衛公所畱陸探防畫師子板余自錢塘移守膠西過而觀焉使工人摹之置公堂中且贊之曰

圓其目仰其鼻奮髯吐舌威見齒舞其足前其耳左顧右躑喜見尾𨿽猛而和蓋其戲嚴嚴髙堂護燕幾啼呼顚沛走百鬼嗟乎妙哉古陸子

管防安畫贊

蘇轍

余自龍川以歸居頴已十有三年杜門幽居無以自適稍稍取舊書閱之將求古人而與之友蓋於三國得一焉曰管防安蓋防安少而遭亂渡海居遼東三十七年而歸歸於田廬不應朝命年八十有四而歿功業不加於人而余獨何取焉取其明於知時而審於處已云爾蓋東漢之衰士大夫以風節相尙其立志行義賢於西漢然時方大亂其出而應世鮮有能自全者頴川荀文若以智策輔曹公方其擒呂布斃袁紹皆笑談而辧其才與張子房比然至九錫之議卒不能免其身彭城張子布忠亮剛簡事孫氏兄弟成江東之業然終以直不見容力爭公孫淵事君臣之義幾絕平原華子魚以徳量重於曹氏父子致位三公然曹公之殺伏后子魚將命至破壁出後而害之汝南許文休以人物臧否聞於世晚入蜀依劉璋先主將克成都文休逾城出降𨿽卒以爲司徒而蜀人鄙之此四人者皆一時賢人也然直已者終害其身而枉已者終防其徳處亂而能全非防安而誰與哉舊史言幼安𨿽老不病著白防布襦袴布裙宅後數十步有流水夏暑能策杖臨水盥手足行園囿嵗時祀其先人絮帽布單衣薦饋跪拜成禮余欲使畫工以意髣髴畫之昔李公麟喜畫有顧陸遺思今公麟死久矣恨莫能成吾意者姑爲之贊曰

防安之賢無以過人余獨何以謂賢賢其明於知時審於處已以能自全防安之老歸自海東一畝之宮閉不求通白防布裙舞雩而風四時烝嘗饋奠必躬八十有四蟬蛻而終少非漢人老非魏人何以命之天之逸民

王元之眞贊

黃庭堅

天錫王公佐我太宗學問文章致於匪躬四方來庭上稍宴衎公含亢石責君堯舜采芝商洛以切直去惟是文章詩以獨步白髮還朝泣思軒轅雞犬鼎羣飛上天眞宗好文且大用公太阿出匣公挺其鋒龍怒鱗逆在廷岌岌萬物並流砥柱中立古之遺直叔向以之嗚呼王公其尙似之

孔北海贊

陳師道

世以曹操爲英雄𨿽孫仲謀甘出其下而文舉以犬豕視之豈知不免而遂不屈蓋其髙明下視之耳方操防時幸許紹之目以爲重匈奴使來自謂不稱而代捉刀其自處如此至其自比劉徳謂袁紹不足數特居勢使然耳徳之死謂孔明曰如嗣子不肖君自取之其勤勞一世蓋不爲漢計豈爲子孫計哉操非其比也操惡禰衡而畏殺士之名故以衡予劉表不以文舉與人卒自殺之其不畏之亦至矣劉毅家四壁一擲百萬世亦以爲英雄小遇鵝炙丐乞如奴婢孰謂英雄而以一臠動其心哉此其操之類乎子曰棖也欲焉得剛剛者所以制公非勝人也是故自用之謂英自勝之爲彊

宋文鑑卷七十五

欽定四庫全書

宋文鑑卷七十六

宋呂祖謙編

碑文

唐狄梁公碑文

範仲淹

天地閉孰將辟焉日月蝕孰將廓焉大廈僕孰將起焉神器墜孰將舉焉巖巖乎克當其任者惟梁公之偉歟公諱仁傑字懷英太原人也祖宗髙烈本傳在矣公爲子極於孝爲臣極於忠忠孝之外揭如日月者敢歌於廟中公嘗赴並州掾過太行山反瞻河陽見白雲孤飛曰吾親在其下久而不能去左右爲之感動詩有陟岵陟屺傷君子於役弗忘其親之深於嗟乎孝之至也忠之所繇生乎公嘗以同府掾當使絕域其母老疾公謂之曰柰何重太夫人萬里之憂詣長史府請代行時長史司馬方眥睚不協感公之義歡如平生於嗟乎與人交而先其憂況君臣之際乎公爲大理寺丞決諸道滯獄萬七千人天下服其平武衛將軍權善才坐伐昭陵柏髙宗命戮之公抗奏不卻上怒曰彼致我不孝左右築公令出公前曰陛下以一樹而殺一將軍張釋之所謂假有盜長陵一抔土則將何法以加之臣豈敢奉詔陷陛下於不道帝意解善才得恕死於嗟乎執法之官患在少恩公獨愛君以仁何所存之逺乎髙宗幸汾陽宮道出妬女祠下彼俗謂盛服過者必有風雷之災並州發數萬人別開禦道公爲知頓使曰天子之行風伯淸塵雨師灑道彼何害哉遽命罷其役又公爲江南巡檢使奏毀淫祠千七百所所存惟夏禹太伯季子伍員四廟曰安使無功血食以亂明哲之祠乎於嗟乎神猶正之而況於人乎公爲寧州刺史能撫戎夏郡人紀之碑及遷豫州防稽王亂後緣坐七百人籍沒者五千口有司促行刑公緩之密表以聞曰臣言似理逆人不言則辜陛下好生之意美成復毀意不能定彼鹹非本心惟陛下矜焉勅貸之流於九原郡道出寧州舊治父老迎而勞之曰我狄使君活汝輩也相防哭於碑下齋三日而去於嗟乎古謂民之父母如公則過焉斯人也死而生之豈父母之能乎時宰相張光輔率師平越王之亂將士貪暴公拒之不應光輔怒曰州將忽元帥耶對曰公以三十萬眾除一亂臣彼脇從輩聞王師來乘城而降者萬計公縱暴兵殺降以爲功使無辜之人肝膽塗地如得尙方斬馬劍加於君頸𨿽死無恨光輔不能屈奏公不遜左遷復州刺史於嗟乎孟軻有言威武不能挫是爲大丈夫其公之謂乎爲地官侍郎同鳯閣鸞臺平章事爲來俊臣誣搆下獄公曰大周革命萬物惟新唐朝舊臣甘從誅戮因家人告變得免死貶彭澤令獄吏嘗抑公誣引楊執柔公曰天乎吾何能爲以首觸柱流血被靣彼懼而謝焉於嗟乎防穽之中不義不爲況廟堂之上乎契丹防冀州起公爲魏州刺史以禦焉時河朔震動咸驅民保郛郭公至下令曰百姓復爾業寇來吾自當之狄聞風而退魏人爲之立碑未幾入相請罷戍疏勒等四鎭以肥中國又請罷安東以息江南之饋輸識者韙之北狄再寇趙定間出公爲河北道元帥狄退就命公爲安撫大使前爲突厥所脇從者咸逃散山谷公請曲赦河北諸州以安反側朝廷從之於嗟乎四方之事知無不爲豈虛尙淸談而已乎公在相日中宗幽房陵則天欲立武三思爲儲嗣一日問羣臣可否眾稱賀公退而不答則天曰廼有異議乎對曰有之昨陛下命三思募武士嵗時之間數百人及命廬陵王代之數日之間應者十倍臣知人心未厭唐徳則天怒令策出又一日則天謂公曰我夢雙陸不勝者何對曰雙陸不勝宮中無子也復命策出又一日則天有疾公入問閤中則天曰我夢鸚鵡雙翅折者何對曰武者陛下之姓相王廬陵王則陛下之羽翼也是可折乎時三思在側怒發赤色則天以公屢言不奪一旦感悟遣中使密召廬陵王矯衣而入人無知者乃坐公於簾外而問曰我欲立三思羣臣無不可者惟俟公一言從之則與卿長保富貴不從則無復得與卿相見矣公從容對曰太子天下之本本一揺而天下動陛下以一心之欲輕天下之動哉太宗百戰取天下授之子孫三思何與焉昔髙宗寢疾令陛下權親軍國陛下奄有神器數十年又將以三思爲後如天下何且姑與母孰親子與侄孰近立廬陵王則陛下萬嵗後享唐之血食立三思則宗廟無祔姑之禮臣不敢愛死以奉制陛下其圖焉則天感泣命褰簾使廬陵王拜曰今日國老與汝天子公哭於地則天命左右起之附公背曰豈朕之臣社稷之臣耶已而奏曰還宮無儀孰爲太子復置廬陵王於龍門備禮以迎中外大悅於嗟乎定天下之業斷天下之疑其至誠如神雷霆之威不得而變乎則天常命公擇人公曰欲何爲曰可將相者公曰如求文章則今宰相李嶠蘇味道足矣豈文士齪齪思得奇才以成天下之務乎荊州長史張柬之眞宰相才誠老矣一朝用之尙能竭其心乃召拜洛州司馬他日又問人於公對曰臣前言張柬之𨿽遷洛州猶未用焉攺秋官侍郎及召爲相果能誅張易之輩返正中宗復則天爲皇太后於嗟乎薄文華重才實其知人之深乎公之勲徳不可殫言有論議數十萬言李邕載之別傳論者謂松柏不天金石不柔受於天焉公爲大理丞抗天子而不屈在豫州日拒元帥而不下及居相位而能復廢主以正天下之本豈非剛正之气出乎誠性見於事業當時優遊薦紳之中顚而不扶危而不持者亦何以哉仲淹貶守鄱陽移舟徒郡道過彭澤謁公之祠而述焉又系之云商有三仁弗救其滅漢有四皓正於未奪嗚呼武暴如火李寒如灰何心不隨何力可回我公哀傷拯天之殃逆長風而孤騫溯大川以獨航金可革公不可革孰爲乎剛地可動公不可動孰爲乎方一朝感通羣陰披攘天子旣臣而皇天下旣周而唐七世發靈萬年垂光噫非天下之至誠其孰能當

成都府新建漢文翁祠堂碑

宋祁

蜀之廟食千五百年不絕者秦李公冰漢文公翁兩祠而已冰爲蜀鑿離堆逐悍水以漑所及常無旱年西人徳之因言冰身與水怪鬭鬭不勝死自是江無暴流蛟蜃怖藏人恬以生故侈大房殿嵗擊羊豕雉魚伐鼓嘯籥傾數十州之人人得侍祠奔走鼓舞以娛悅神祝已傳嘏而後敢安翁之治蜀開學校以詩書教人澡熨故俗長長少少親親尊尊百姓順賴其後司馬相如王褒揚雄以文章倡張寬以博聞顯嚴遵李仲元以有道稱何武入爲三公漢家號令典章赫然與三代等蜀有儒自公始班固言之旣詳初公爲禮殿以捨孔子及七十二子之象殿右廡作石室捨公像於中晚漢學焚有守曰髙朕能興完之後人又作朕象進偶公室嵗時長吏率掾屬諸生奉籩豆饔醪薦之於前防跽謹潔一再奠而退辭無敢不信焉冰以功公以徳功易見徳難知故祀𨿽偕而優狹異焉嘉祐二年予知益州往公祠至則區位湫偪埃蝕垢防不稱所聞大懼禮益懈忽神弗臨享其明年乃占學宮之西攻位鳩工弗亟弗遲作堂三楹張左右序及獻廡大抵若干間布尋以度堂累常以度廷防窻以快顯壯闔以嚴閉采有靑丹陛有級夷瓦密棟彊若棘若飛乃肖公像於宇間繪相如等於東西壁本古學之復莫若朕本令學之盛莫若樞宻直學士蔣公堂故繪二公於其間皆配祠焉於是擇日告成於神揖而升簠斝果湇脯修紛羅而有容可以告防趨而降罍樽巾洗席燎並施而不慁可以盡儀相者循循任者舒舒禮生於嚴廣靈妥於間寂故也噫自公之來蜀之人自視若鄒魯宋興名臣鉅公踵相逮於朝先帝時巨猾再作亂弄庫兵爭劍閣是時蜀豪無一污賊者羣頑愁窘不容喘而滅非人好忠家知孝使然耶所使然者不自公歟傳曰非此族也不在祀典公在之矣則是祠之作願自予而古無俾壞息云祠之興同尙之賢則轉運使趙抃及提防刑獄使者凡三人贊輔之勤自通判軍州事祝諮以降六人營董之勞自兵馬都督毛永保而下二人咸書象於西廂列官裏於石室銘曰公二千石兮守大邦冠峩峩兮紱斯皇出有瑞節兮車騎羅石室孔卑兮人謂何新堂翼兮耽耽庭廣直兮序巖巖吏奉承兮不嘩神來格兮此其家儼羣賢兮並陳公所教兮如其仁庖魚挺兮俎肉鮮神來享兮憺宛延公教在人兮無有頗蜀賢不乏兮才日多俗祥順兮孝慈公祀百世兮庸可知

文潞公家廟碑

司馬光

先王之制自天子至於官師皆有廟君子將營宮室宗廟爲先居室爲後及秦非笑聖人蕩滅典禮務尊君卑臣於是天子之外無敢營宗廟者漢世公卿貴人多建祠堂於墓所在都邑則鮮焉魏晉以降漸復廟制其後遂著於令以官品爲所祀世之數差唐侍中王珪不令私廟爲執法所紏太宗命有司爲之營構以恥之是以唐世貴臣皆有廟及五代蕩析土民求生有所未遑禮頽教陊廟制遂絕宋興夷亂蘇疲久而未講仁宗皇帝閔羣臣貴窮公相而祖禰食於寢儕於庶人慶曆元年因郊祀赦聽文武官依舊式立家廟令𨿽下有司莫之舉士大夫亦以耳目不際往往不知廟之可設於家也皇祐二年天子宗祀禮成平章事宋公奏言有司不能推述先典明諭上仁因循顧望遂逾十載緣偸襲殊可嗟憫臣嘗因進對屢聞聖言謂諸臣専殖第產不立私廟睿心至意形於嘆息蓋由古今異宜封爵殊制因疑成憚遂格詔書請下禮官儒臣識定制度於是翰林承防而下共奏請自平章事以上立四廟東宮少保以上三廟其餘器服儀範俟更參酌以聞是嵗十二月詔如其請旣而在職者違慢相尙迄今廟制卒不立公卿亦安故習常得諉以爲辭無肯唱眾爲之者獨平章事文公首奏乞立廟河南明年七月有詔可之然尙未知築構之式靡所循依至和初西鎭長安訪唐朝之存者得杜岐公舊迹止餘一堂四室及旁兩翼嘉祐元年始仿而營之三年增置前兩廡及門東廡以藏祭器西廡以藏家譜祊在中門之右省牲展饌滌濯在中門之左庖廚在其東南其外門再重西折而南出四年秋廟成以入輔出藩未嘗逾時安處於洛元丰三年秋畱守西都始釁廟而祀焉一旦授光以家譜曰予欲志族世之所從來及廟之所由立垂示後昆而爲我敍其事欵於石光竊惟公追逺復古率禮興化之盛徳不可以無傳𨿽自知不文不敢辭謹敍而銘之按譜云文氏之先出陳公子完以諡爲氏與翼祖諱同至秦有丕生河東太守教教家平陽其後有韶漢末爲揚州刺史自韶以來世乃可譜韶之六世孫頻後魏末爲太守頻曽孫顯儁以別駕從北齊髙祖起晉州就霸業戰功居多終兗州刺史頻之六世孫曰肅曰君洪肅仕隋爲潁川郡丞名列循吏以公直抗宇文述老卑秩君洪從唐髙祖起晉陽爲右衛將軍太子建成餘黨攻宮門君洪首奮挺出戰沒頻之八世孫曰暉曰播暉相中宗誅張易之奪武後天下歸之唐用仇人防謫死嶠南播有史學官至給事中君洪之曾孫羽爲禦史中丞肅之四世孫括爲禦史大夫括孫晦爲太子賔客晦兄昕爲義成節度使曍爲散騎常侍榮冠當時自顯儁至晦皆有傳見於史其家自平陽成遷太平或遷蒲阪或遷寶鼎晦之從父昆弟晤爲北都畱守判官始居介休晤生汾州參軍檖檖生館館生澤州錄事參軍卽公之髙祖考也諱沼曾祖考諱某仕後唐歷晉城天池平城三主簿避晉髙祖諱更其氏曰文歷崞太谷二令漢髙祖卽位復舊氏更名某漢失天下其支別者自歸於晉陽復事之終嵐州錄事參軍祖考諱某辟石州幕府棄官歸鄕裏太宗皇帝平晉陽召之不起以廟諱故復爲文氏考諱某以儒學進歷十三官所至以彊直勤敏振利攘害名聞達不可掩判三司聞拆磨勘司終主客郎中河東轉運使其治行之詳見於故平章事晏公參知政事王公所撰墓志及碑公貴朝廷褒榮三代贈官皆至太師中書令兼尙書令爵燕周魏三國公廟成澤州府君爲第一室夫人某氏配燕公爲第二室燕國太夫人宋氏配周公爲第三室周國太夫人王氏越國太夫人郭氏配魏公居東室魏國太夫人耿氏魯國太夫人申氏配公以廟制未備不敢作主用晉荀安昌公祠制作神板采唐周元陽議祀以元日寒食秋分冬夏至致齋一日又以或受詔之四方不常其居乃酌古諸侯載遷王之義作車奉神板以行此皆禮之從宜者也其銘曰

鬰彼喬木茂於苞根浩彼長川發於浚源矧人之先云誰敢諼天佑有宋誕生哲臣乃斡樞軸乃秉鎔鈞克釐克講允武允文甘陵有妖悖暴紛囂公往逍遙不日而消仁祖遘疾羣心震栗公入宻勿四海淸謐出殿方維爲諸侯師以恵以綏不廢其威至也民悅去也民思其思如何式謡且歌歌政之和在洛爲多謀居之安疇如得民公自汾渚遷於洛滸允樂玆土采燕私處伊水洋洋山木蒼蒼是掄是剫是斷是斵達於有洛是相是虞是卜是諏是築是是植是扶是茨是塗作樂渠渠新廟旣成室家是營公曰予居風雨是撫勿侈勿崇予躬是容人庳公堂公曰予康人隘公廷公曰予寧人勿予隘維子孫是賴人勿予庳維子孫是利克恭克儉予履予視俾躬之爲美匪目之爲麗廟堂旣辟四室有侐豢牲孔碩導黍及稷豆籩旣滌掃灑旣備防酒旣沛刲牲爲饎乃薦乃陳苾苾芬芬祖考欣欣百嘏來臻天錫公祉彊胡壽愷帝錫公祿崇營丰泰天匪公私公徳是宜帝匪公優公勲是醻公拜稽首揚天子之休思純終始式詒孫子子子孫孫勿替勿忘時奉烝嘗保公之光烈

澶州靈津廟碑

孫洙

熈寧十年秋大雨霖河洛皆溢濁流洶湧初懷孟津浮梁又北注汲縣南泛胙城水行地上髙出民屋東郡左右地最迫隘士尢疏惡七日乙丑遂大決於曹村下歸先是積年稍背去吏惰不防楗積不厚主者又多以防埽卒給它役在者十才一二事失備豫不復可補塞隄南之地斗絕三丈水如覆盎破缶從空而下壬申澶淵以河絕流聞河旣盡徙而南廣深莫測坼岸東匯於梁山張澤濼然後派別爲二一合南淸河以入於淮一合北淸河以入於海大川旣盈小川皆潰積潦猥集鴻洞爲一凡灌郡縣九十五而濮齊鄲徐四州爲尢甚壞官舍民捨鉅數萬水所居地爲田三十萬頃天子哀憫元元爲之旰食初遣公府掾往俾之循視又遣禦史往委之經制虛倉廩開府庫以賑救之徙民所過無得呵吏謹視遇不使失職假官地予民使之耕而民不至於太轉徙質私牛於官貸之牛而牛不至於盡殺食其蠲除約省勞來安集凡以除民疾苦其事又數十然後人得不陷於死亡矣天子乃與公卿大議塞河初獻計者有欲因其南潰順水所趨築爲隄河輸入淮海天子按圖書凖地形覽山川視水勢以謂河所泛溢綿地數州其利與害何不熟計今乃欲捐置舊道創立新防棄已成而就難冀憚暫費而甘長勞夾大險絕地利使東土之民爲魚鼈食謂百姓何國家之事固有費而不可省勞而不獲已者也天贊聖意聖與神謀詔以明年春作始修塞乃命都水吏考事期審功用計徒庸程畚築峙餱防伐薪石異時治河皆戶調健民多賤鬻貨產巧爲逃匿上慮人習舊常而胥動以浮言也先期戒轉運使明諭所部告之以材出於公秋毫不以煩民然後民得安堵矣物或闕供皆厚價和市材湏徙運皆官給僦費惟是丁夫古必出於民者乃賦諸九路而以道裏爲之節適凡郡去河頗逺者皆免其自行而聽使輸錢以碩更則眾𨿽費可不至於甚病而役𨿽勞可不至於甚疲矣材旣告備矣工旣告聚矣明年立號元丰天子遣官以牲玉祭於河而以閏正月丙戌首事方河盛決時廣六百步旣更冬春益侈十兩涘之間遂逾千步始於東西簽爲隄以障水又於旁側閼爲河以脫水流渠爲雞距以釃水橫水爲鋸牙以約水然後河稍就道而人得奏功矣旣左右隄疆而下方益傷矣初仞河深得一丈八尺白水深至百一十尺奔流悍甚薪且不屬士吏失色主者多病置聞請調急夫盡徹諸埽之儲以佐其乏天子不得已爲調於旁近郡俾得蠲來嵗春夫以紓民又以廣固壯城卒數千人往奔命悉發近埽積貯而又所蓄薦食槁數十萬以赴之詔初責塞河吏於是人益竭作吏亦畢力俯瞰回淵重緷九埽而夾下之四月丙寅河槽合水勢頗卻而埽下湫流尙防隄若浮寓波上萬眾環視莫知所爲先是運使創立新意制爲橫埽之法以遏絕南流至是天子猶以爲意屢出細札宣示方略加精致誠潛爲公禱祥應感發若有靈契五月甲戌朔新隄忽自定武還北流奏至羣臣入賀告類郊廟勞饗官師遂大慶賜自督帥而下至於勤事小吏頒器幣各有差第功爲三品各以次增秩焉濮齊鄆徐四州守臣以立隄救水城得不沒皆賜璽加奨吏卒自下楗至竣事而歸凡特支庫錢者四初天子閔徒之遘疾者連遣太醫十數輩往救治之以車載藥而行春尙寒賜以襦袍天初暑給以臺笠人悅致力用忘其勞於是又命籍其物故者厚以分防其家逃亡者聽自出以貫編戶乘急出夫者蠲春徭一嵗有半仁沾而恩洽矣自役興至於隄合爲日一百有九丁三萬官健作者無慮十萬人材以數計之爲一千二百八十九萬費錢米合三十萬隄百一十四里詔名埽曰靈平立廟曰靈津歸功於神也方天子憂埽於合未固永道內訌上下惴恐俄有赤虵遊於埽上吏置蛇於盆祝而放之蛇亡而河塞天子聞而異之命褒神以顯號而領於祠官曲加禮焉有詔臣洙作爲廟碑以明著神貺臣洙竊迹漢唐而下河決常在於曹衛之域而列聖以來泛澶淵爲尢數𨿽時異患殊而成功則一然必曠嵗歷年窮力殫費而後僅有克濟固未有洪流橫潰經費移徙不逾二年一舉而能塞者也何則孝武瓠子甚可患也考今所決適值其地而害又逾於此焉然宣房之塞逺逾三十年費累億萬計乃至於天子親臨沈玉從官咸使負薪作爲歌詩深自鬰悼其爲艱久亦已甚矣視往揆今則知聖功博大閎逺古未有也嗚呼河之爲利害大矣功定事立夫豈易然哉主吏誠能揆明詔規永圖不苟務裁費徑役以日爲功而使官無曠職卒無乏事繕治廢隄常若水至庶幾河定民安無決溢之患矣臣洙旣奉詔爲廟金石刻因得述明天子所以禦災捍患計深慮逺獨得於聖心而成是殊尢絕迹遂及治河曲折在官調度與夫小大獻力內外協心槪見其力使後世有考焉臣洙謹拜手稽首而獻文曰

渾渾河源導自積石逆折而東久輒羨溢維古神禹行水地中順則所適不爲防庸降及戰國瀕齊趙魏陂障以流與水爭地釃爲之渠利用灌漑水無所由因數爲敗由漢迄今千三百嵗出地而行患又滋大明明天子纘堯禹服恩均蠻貊澤潤艸木丁已孟秋霪雨漏河河徙而南千里濤波天子曰咨水實儆予勤民之力其得已乎申命郡司鳩材庀工上志先定庶言則同人樂輸費吏罔遺力聖誠感通河卽順塞鉅野旣瀦淮泗旣道川無狂瀾民得烝罩東土其乂徐方復寧芒芒原隰旣夷且平水所漸地更爲沃野人恣田牧施及牛馬三寧士女相與歌呼防我聖功人其爲魚四郡守臣舞蹈上章防我聖功城其爲隍帝釐山川魚獸咸若萬方歸之如水赴壑凡厥士吏迨及庶民其謹護視烝徒孔勤維是湯河作固京室在廷靡思聖獨前識九類攸敍六府允修丕冒自出覃被海陬歸恵爾神落此新廟春秋承祀以祈靈保臣洙作頌本原休功刻是樂石攄之無窮

宋文鑑卷七十六

欽定四庫全書

宋文鑑卷七十七

宋呂祖謙編

碑文

表忠觀碑文

蘇軾

熈寧十年十月戊子資政殿大學士右諫議大夫知杭州軍州事臣抃言故吳越國王錢氏墳廟及其父祖妃夫人子孫之墳在錢塘者一十有六在臨安者十有一皆蕪廢不治父老過之有流涕者謹按故武肅王鏐始以鄕兵破走黃巢名聞江淮復以八都兵討劉漢宏並越州以奉董昌而自居於杭及昌以越叛則誅昌而並越盡有浙東西之地傳其子文穆王元瓘至其孫忠顯王仁佐遂破李景兵取福州而仁佐之弟忠懿王俶又大出兵攻景以迎周世宗之師其後卒以國入覲三世四王與五代相終始天下之亂豪傑蜂起方是時以數州之地盜名字者不可勝數旣覆其族延及於無辜之民罔有孑遺而吳越地方一千里帯甲十萬鑄山煮海象犀珠玉之富甲於天下然終不失臣節貢獻相望於道是以其民至於老死不識兵革四時嬉遊歌鼓之聲相聞至於今不廢其有徳於斯民甚厚皇宋受命四方僭亂以次削平西蜀江南負其崄逺兵至城下力屈勢窮然後束手而河東劉氏百戰守死以抗王師積骸爲城釃血爲池竭天下之力僅乃克之獨吳越不待告命封府庫籍郡縣請吏於朝視去其國如去傳捨其有功於朝廷甚大昔竇融以河西歸漢光武詔右扶風修理其父祖墳塋祠以太牢今錢氏功徳殆過於融而未及百年而墳廟不治行道傷嗟甚非所以勸奨忠臣慰答民心之義也臣願以龍山廢佛祠曰妙因院爲觀使錢氏之孫爲道士曰自然者居之凡墳廟之在錢塘者以付自然其在臨安者以付其縣之淨土寺僧曰道防嵗各度其徒一人使世掌之籍其地之所入以時修其祠宇封殖其艸木有不治者縣令丞察之甚者易其人庶幾永終不墜以稱朝廷待錢氏之意臣抃昩死以聞制曰可其妙因院攺賜名曰表忠觀銘曰

天目之山苕水出焉龍飛鳯舞萃於臨安篤生異人絕類離羣奮挺大呼從者如雲仰天誓江月星晦防彊弩射潮江海爲東殺宏誅昌奄有吳越金劵玉冊虎符龍節大城其居包落山川左江右湖控引島蠻嵗時歸休以燕父老曄如神人玉帶毬馬四十一年寅畏小心厥匪相望大貝南金五朝昏亂罔堪托國三王相承以待有徳旣獲所歸弗謀弗咨先王之志我繼行之天胙忠孝世有爵邑允文允武子孫千億帝謂守臣治其祠墳母俾樵牧愧其後昆龍山之陽巋焉新宮匪私於錢惟以勸忠非忠無君非孝無親凡百有位視此刻文

上淸儲祥宮碑文

蘇軾

元祐六年六月丙午制詔臣軾上淸儲祥宮成當書其事之石臣軾拜手稽首言曰臣以書命待罪北門記事之成職也然臣愚不知宮之所以廢與興凡材用之所從出敢昩死請乃命有司具其事以詔臣軾始太宗皇帝以聖文神武佐太祖定天下旣卽位盡以太祖所賜金帛作上淸宮朝陽門之內旌興王之功且爲五代兵革之餘遺民赤子請命上帝以至道元年正月宮成民不知勞天下頌之至慶曆三年十二月有司不戒於火一夕而燼自是爲荊棘瓦礫之場凡三十七年元丰二年二月神宗皇帝始命道士王太初居宮之故地以法籙符水爲民禳禬民趨歸之稍以其力修復祠宇詔用日者言以宮之所在爲國家子孫也乃賜名上淸儲祥宮且賜度牒與佛廟神祠之遺利爲錢一千七百四十七萬又以官田十四頃給之刻玉如漢張道陵所用印及所被冠佩劍履以賜太初所以寵之者甚備宮未成者十八而太初卒太皇太后聞之喟然嘆曰民不可勞也兵不可役也大司徒錢不可廢也而先帝之意不可以不成乃敕禁中供奉之物務從約損斥賣珠玉以巨萬計凡所謂以天下養者悉歸之儲祥積防所賜爲錢一萬七千六百二十八萬而宮乃成內出白金六千三百餘兩以爲香火華之用召道士劉應眞嗣行太初之法命入內供奉官陳衍典領其事起四年之春訖六年之秋爲三門兩廡中大殿三旁小殿九鐘經樓二石壇一建齋殿於東以待臨幸築道館於西以居其徒凡七百餘間雄麗靖深爲天下偉觀而民不知有司不與焉嗚呼其可謂至徳也已矣臣謹按道家者流本出於黃帝老子其道以淸淨無爲爲宗以虛明應物爲用以慈儉不爭爲行合於周易何思何慮論語仁者靜壽之說如是而已自秦漢以來始用方士言乃有飛僊變化之術黃庭大洞之法太上天眞木公金母之號廷康赤明龍漢開皇之紀天皇太乙紫防北極之祀下至於丹藥奇技符籙小數皆歸於道家學者不能必其有無然臣嘗切論之黃帝老子之道本也方士之言末也修其本而末自應故仁義不施則韶濩之樂不能以降天神忠信不立則射鄕之禮不能以致刑措漢興蓋公治黃老而曹參師其道以謂治道貴淸靜而民自定以此爲政天下歌之曰蕭何爲法講若畫一曹參代之守而勿失載其淸靜民以寧壹其後文景之治大率依本黃老淸心省事薄斂緩獄不言兵而天下富臣觀上與太皇太后所以治天下者可謂至矣檢身以律物故不怒而威捐利以予民故不藏而富屈已以消兵故不戰而勝虛心以觀世故不察而明𨿽黃帝老子其何以加此本旣立矣則又惡衣菲食卑宮室陋器用斥其贏餘以成此宮上以終先帝未究之志下以爲子孫無疆之福宮成之日民大和防鼓舞謳歌聲聞於天天地喜答神祗來格祝史無求福祿自至時萬時億永作神主故曰修其本而末自應豈不然哉臣旣書其事皇帝若曰大哉太祖之功太宗之徳神宗之志而聖母成之汝作銘詩而朕書其首曰上淸儲祥宮碑臣軾拜手稽首獻銘曰天之蒼蒼正色非耶其視下也亦若斯也我作上淸儲祥之宮無以來之其肯我從元祐之政媚於上下何修何營曰是四者民懷其仁吏服其亷鬼畏其正神予其謙帝旣子民維子之視云何事帝而瘠其子允哲文母以公滅私作宮千柱人初不知於皇祖宗在帝左右風馬云車從帝來狩閱視新宮察民之言佑我文毋及其孝孫孝孫來饗左右耆耇無競惟人以燕我後多士爲祥文母所培我膺受之篤其成材千石之鐘萬石之虡相以銘詩震於四海

伏波將軍廟碑文

蘇軾

漢有兩伏波皆有功徳於嶺南之民前伏波邳離路侯也後伏波新息馬侯也南越自三代不能有秦𨿽逺通置吏旋復爲夷邳離始伐滅其國開九郡然至東漢二女子側貳反海南震動六十餘城時世祖初平天下民勞厭兵方閉玉關謝西域況南荒何足以辱王師非新息苦戰則九郡左袵至今矣由此論之兩伏波廟食於嶺南均也古今所傳莫能定於一自徐聞渡海適朱崖南望連山若有若無杳一髮耳艤舟將濟栗防魄海上有伏波祠元丰中詔封忠顯王凡濟海者必卜焉曰某日可濟乎必告而後敢濟使人信之如度量衡石必不吾欺者嗚呼非盛徳其孰能如此自漢以來朱崖儋耳或置或否揚雄有言曰朱崖之棄捐之力也否則介鱗易我衣裳此言施於當時可也自漢末至五代中原避亂之人多家於此今衣冠禮樂蓋班班然矣其可復言棄乎四州之人以徐聞爲咽喉南北之濟者以伏波爲指南事神其可不恭軾以罪謫儋耳三年今乃獲還海北往反皆順風無以答神貺乃碑而銘之銘曰至險莫測海與風至幽不仁此魚龍至信可恃漢兩公寄命一葉萬仞中自此而南洗汝胸撫循民夷必淸通自此而北端汝躬屈伸窮達常正忠生爲人英歿愈雄神𨿽無言我意同

記

來賢亭記

柳開

人之學業文章行事烈烈有稱者𨿽前古而生孰不願與之遊恨乎已之後時而出也同世而借立並能而齊名則反有不相識相知者亦有識而不知者吾觀乎斯二者經史子集之中或絕言而不相談或曾言而不相周有之多矣吾靜思之未嘗不爲惜是夫當時力不相及者乎是夫當時義不相賔者乎因而誨人吾所以異是於世矣乃作此亭在東郊厥有意乎命曰來賢也吾欲舉天下之人與吾同道者悉相識而相知也有能聞於吾欲信而來於是也有未聞於吾欲知而來於是也有先達於吾者吾欲趨而來於是也有後進於吾者吾欲誘而來於是也有務勝於吾者吾欲讓而來於是也有推退於吾也吾欲尊而來於是也大者吾將仰之小者吾將俯之貴者吾將奉之賤者吾將崇之極吾心而盡於世合吾道而比於時嗚呼若曰子將來賢之徒於人人將來賢之名於子者吾又非斯志也蓋欲夫是亭也不獨如前言而已耳亦將化今而警古矣

待漏院記

王禹偁

天道不言而品物亨嵗功成者何謂也四時之吏五行之佐宣其气矣聖人不言而百姓親萬邦寧者何謂也三公論道六卿分職張其教矣是知君逸於上臣勞於下法乎天也古之善相天下者自咎防至房魏可數也是不獨有其徳亦皆務於勤爾況夙興夜寐以事一人卿大夫猶然況宰相乎朝廷自國初因舊制設宰相待漏院於丹鳯門之右示勤政也至若北闕向曙東方未明相君啟行煌煌火城相君至止噦噦鑾聲金門未辟玉漏猶滴徹蓋下車於焉以息待漏之際相君其有思乎其或兆民未安思所泰之四夷未附思所來之兵革未息何以弭之田疇多蕪何以辟之賢人在野我將進之佞臣立朝我將斥之六气不和災薦至願避位以禳之五刑未措欺詐日生請修徳以釐之憂心忡忡待旦而入九門旣啟四聰甚邇相君言焉時君納焉皇風於是乎淸夷蒼生以之而富庶若然則總百官食萬錢非幸也宜也其或私讐未復思所逐之舊恩未報思所榮之子女玉帛何以致之車馬玩器何以取之姦人附勢我將陟之直士抗言我將黜之三時告災上有憂色搆巧詞以悅之羣吏弄法君聞怨言進諂容以媚之私心慆慆假寐而坐九門旣開重瞳屢廻相君言焉時君惑焉政柄於是乎隳哉帝位以之而危矣若然則死下獄投逺方非不幸也亦宜也是知一國之政萬人之命懸於宰相可不愼歟復有無毀無譽旅進旅退竊位而苟祿備員而全身者亦無所取焉棘寺小吏王禹偁爲文請志院壁用規於執政者

竹樓記

王禹偁

黃岡之地多竹大者如椽竹工破之刳去其節用代陶瓦比屋皆是以其價亷而工省也予城西北隅雉堞圮毀蓁莽荒穢因作小竹樓二間與月波樓通逺吞山光平挹江瀬幽閴遼夐不可具狀夏宜急雨有瀑布聲冬宜宻雪有碎玉聲宜鼓琴琴調虛暢宜詠詩詩韻淸絕宜圍棊子聲丁丁然宜投壺矢聲錚錚然皆竹樓之所助也公退之暇披鶴氅衣戴華陽巾手執周易一卷焚香黙坐銷遣世慮江山之外第見風帆沙鳥煙雲竹樹而已待其酒力醒茶煙歇送夕陽迎素月亦謫居之勝防也彼齊云落星髙則髙矣井幹麗譙華則華矣止於貯妓女藏歌舞非騷人之事吾所不取吾聞竹工云竹之爲瓦僅十稔若重覆之得二十稔噫吾以至道乙未嵗自翰林出滁上丙申移廣陵丁酉又入西掖戊戌嵗除日有齊安之命已亥閏三月到郡四年之間奔走不暇未知明年又在何處豈懼竹樓之易朽乎幸後之人與我同志嗣而葺之庶斯樓之不朽也咸平二年八月十五日記

河南縣尉防壁記

張景

縣尉能禦盜而不能使民不爲盜盜賊息非尉之能盜賊繁過不在乎尉矣上失其平下苦其情弱者困死疆者偸生盜之常也豈樂道哉無竭民力民心安逸無盡民物民利丰實居鄕聚族有良有睦履詐迹僞有責有愧民之常也孰肯爲盜哉故曰能與過不在乎尉在時政之得失爾若夫平鬭訟懾凶狡惟盜是禦者尉之職也苟失其人則貪殘誣枉民不勝反甚於盜焉今郡縣至廣庸不知所得者幾何人哉太原王昭度字世範登進士第爲河南尉尉之職無所不舉然𨿽篤誠不足展世範之才顧其所得亦斯民幸矣世範與景有舊因求記刻於防壁庶有信於後於是乎書

亳州法相院鐘記

穆修

古之爲鐘其用大矣樂記稱黃鐘大呂又春秋傳稱師有鐘鼓曰伐則是旣爲大樂之備又爲徵伐之具其用之大樂可以調陰陽感人神導天地之和用之軍旅可以詟不軌懼不庭張邦國之威考是二者則鐘爲禮樂徵伐之器久矣三代之際以及秦漢皆不變其用今是鐘也専爲釋氏之器亦從可知也東漢之運將季西域之法聿來流晉宋而益崇涉齊梁而大盛率天下而從其教擬王者而辟其居無王公無士民無髙卑貴賤豈不從而信奉之不從而依歸之以求其福報乎如是則盛矣大矣佛之爲法也旣與中國聖人之道並行於時則所謂禮樂徵伐之器者安得不入於佛之宮哉佛之宮其徒羣棲而旅集多者數百人而居之其朋旣繁不常厥處將齊彼眾非言得通則必聲物以齊之求物聲宏達而及逺者莫逾於鐘是知鐘爲佛宮之用其在此乎亳州法相禪院有主院僧海宣者謹行之僧能勤以募眾崇揭土木門堂殿廡總百餘間多宣師所葺也聚徒侁侁資膳悉備警旦暮者其闕惟鐘州人時氏丰財好佛之士也一日詣宣師謀曰一鐘費用幾何願輸其資獨營斯善師卽計其用度告之遂以錢若干畀師復謂曰鐘之成也匪髙弗居則並爲請居鐘之樓以此土不產美材因命僧海眞南抵於舒便其材木匠爲成構而離之自舒及譙使以舟力𨿽皆出時氏然能減費便事者蓋二師心計運度之謀也天聖元年春始召鐘人興其鼓鑄液波金錫一冶而成鐘事旣立樓材亦至建於殿南東偏居鐘於上層甍翚飛雙欒鯨震嶷嶷崇構上淩煙空瑯瑯洪音逺落霄外於以壯觀精宇於以號令羣緇日叩焉使思其所以息晦明風雨罔迷厥時據釋氏言鐘之聲扣之可以上極天界下洞幽泉導死者冥昧之魂出地獄沈淪之苦故死者之家嘗賂金帛衣物求擊其響若如其說則非獨用之節昏曉戒食寢而已又復能售極苦之資助釋氏之費焉鐘不可闕於佛宮明矣

靜勝亭記

穆修

州郡有兵馬監押職設今代専督州下姦爭火盜洎軍籍庫兵商徵酒之事則皆與守同管署自政賦財幣刑罰獄訟之煩則一不關及其職位優其務守簡蓋士之階武而升者非歷勞久十餘年不被玆命凡尸之者能持謹常不失局事鉅細不絕筆可否歸之州足爲稱任𨿽材亦無所施顧或毎毎好用自擾以招權樹威而病其職者多矣潁川陳君永錫始以公侯裔縻迹落武一再遷爲右侍禁蓋漢之郎將類也來監蔡之郡戎爲人力文服古而雅任闊達樂所守無事惟比旦一過防還則擁書自娛常言吾職甚逸吾性加疎思得灑然空曠一宇爲寄適之地盡糞除耳目俗嘩而休吾心焉廨中舊有亭其制卑而久爲之易去故材俾丰宏之前數十步間夾樹畹蔬蹊果果外先峙射棚棚豈淸趣中宜有哉然於亭逺甚不大與亭害故亦不廢存之亭成君謀予以名予請以靜勝命亭陳君之飾是亭豈志於靜者耶夫靜之閫仁人之所以居心焉在心而靜則可以勝視聽思慮之邪邪斯勝心乃誠心誠性明而君子之道畢矣惟陳君能有是道故名是亭人苟不果其道名無益也是亡實而守空器也不與夫盜名而居者比歟後之挈斯職據斯亭者亦復能悅靜而思勝乎苟能善矣無爲自擾而病其職以守亭之名爲亭之愧也

庭莎記

晏殊

介淸思堂中防享之間隙地其縱十八步其橫南八步北十步以人迹之罕踐有莎生焉守護之卒皆疲癃者芟薙之役勞於夏畦蓋是艸耐水旱樂延蔓𨿽抜心隕葉弗之絕也予旣悅艸之蕃蕪而又憫卒之勤瘁思唐人賦詠間多有種莎之說且玆地宛在崇堞車馬不至匏不設柔木皆卉難於丰茂非是艸也無所宜焉於是傍西墉畫修徑布武之外悉爲莎場分命騶人散取增殖凡三日乃備援之以丹楯漑之以甘井光風四泛纎塵不驚嗟夫萬彚之多萬情之廣大含元气細入無間罔不稟和罔不期適因乘而晦用其次區別而顯仁措置有規生成有術失之則斁獲之則康玆一物也從可知矣乃今遂二性之域去兩傷之患偃借吟諷無施不諧然而人所好尙世多平異平津客館尋爲馬廐東漢學捨間充園蔬彼經濟所先而污隆匪一矧玆近玩庸糞永年是用刋辭琬瑉庶通賢君子知所畱意儻與我同好庶幾不翦也

嶽陽樓記

範仲淹

慶曆四年春滕子京謫守巴陵郡越明年政通人和百廢具興乃重修嶽陽樓增其舊制刻唐賢今人詩賦於其上屬予作文以記之予觀夫巴陵勝狀在洞庭一湖銜逺山吞長江浩浩湯湯橫無際涯朝暉夕陰气象萬千此則嶽陽樓之大觀也前人之述備矣然則北通巫峽南極瀟湘遷客騷人多防於此覽物之情得無異乎若夫霪雨霏霏連日不開陰風怒號濁浪排空日星隱耀山嶽潛形商旅不行檣傾楫摧薄暮冥冥虎嘯猿啼登斯樓也則有去國懷鄕憂防畏譏滿目蕭然感極而悲者矣至若春和景明波瀾不驚上下天光一碧萬頃沙鷗翔集錦鱗游泳岸芷汀蘭鬱鬱靑靑而或長煙一空皓月千里浮光曜金靜影沈璧漁歌互答此樂何極登斯樓也則有心曠神怡寵辱皆忘把酒臨風其喜洋洋者矣嗟夫予嘗求古仁人之心或異二者之爲何哉不以物喜不以已悲居廟堂之髙則憂其民處江湖之逺則憂其君是進亦憂退亦憂然則何時而樂耶其必曰先天下之憂而憂後天下之樂而樂乎噫防斯人吾誰與歸時六年九月十五日

桐廬郡嚴先生祠堂記

範仲淹

先生光武之故人也相尙以道及帝握赤符乘六龍得聖人之時臣妾億兆天下孰加焉惟先生以節髙之旣而動星象歸江湖得聖人之淸泥塗軒冕天下孰加焉惟光武以禮下之在蠱之上九眾方有爲而獨不事王侯髙尙其事先生以之在屯之初九陽徳方亨而能以貴下賤大得民也光武以之蓋先生之心出乎日月之上光武之器包乎天地之外防先生不能成光武之大防光武豈能遂先生之髙哉而使貪夫亷懦夫立是有大功於名教也仲淹來守是邦始構堂而奠焉廼復爲其後者四家以奉祠事又從而歌曰雲山蒼蒼江水泱泱先生之風山髙水長

宋文鑑卷七十七

欽定四庫全書

宋文鑑卷七十八

宋呂祖謙編

記

重修五代祖塋域記

韓琦

唐鎭冀深趙等州節度判官朝議郎檢校太子左庶子兼禦史中丞賜紫金魚袋諱義賔琦之五代祖也初庶子以博學髙節晦道不仕而鎭帥太傅王紹鼎雅知其名屢加禮辟庶子不得已而起補節度副記室事紹鼎卒其子太尉常山王景崇襲有父鎭益尊禮庶子奏授節度掌書記時巢賊犯闕僖宗幸劍南景崇率定帥王處存合鄰道兵入關進討關輔以平皆庶子謀也景崇卒其子太師鎔防嗣父位府事一咨於庶子以義結鄰帥內尊王室朝廷喜之故恩命累及以光啟二年八月十四日終於鎭府立義坊之私第年七十有五庶子曾祖諱朏沂州司戶參軍祖諱沛登州錄事參軍父諱全隱居不仕自隱居而上世葬深州博野蠡吾鄕之北原博野今爲永寧軍庶子以龍紀元年十月十五日復附葬於先塋夫人崔氏棣州司馬魯之長女婦道母儀爲世儀法終於天復二年七月十九日年八十有三其年八月十七日歸祔於庶子生二子長諱定辭鎭冀深趙等州觀察判官檢校尙書祠部郎中兼侍禦史好學能文無所不覽嘗聘燕帥劉仁恭仁恭命幕吏馬彧以詩贈祠部頗炫已學祠部卽席詶之曰崇霞臺上神仙客學辧癡龍藝最多盛徳好將銀筆述麗辭堪與雪兒歌一座愛其辭而不能解馬大屈服事具北夢言次諱昌辭眞定府鼓城令琦之髙祖也爲政有恵愛而不壽年二十九而亡生一子諱璆廣晉府永濟令琦之曾祖也永濟始自蠡吾北原徙鼓城與夫人張氏之防葬於趙州贊皇縣太平鄕之北馬村先君令公始葬永濟與夫人史氏曁琦祖太子中允知康州諱構與夫人李氏於相州安陽縣之丰安村自先君之亡諸子防而孤長而薄宦奔走四方故但能時奉丰安之祀其於北馬蠡吾之塋則力莫能及年世殊邈幾於不能辧識嘉祐三年琦始得北馬之塋一新封植今年春遣男忠彥走蠡吾又得庶子之塋於北原而先域之西北隅北距唐河數里之近嘗經霖潦暴漲浸淫及於庶子之塋且念神靈久宅不敢攺卜乃於嘉祐八年七月一日遣孝彥先而啟壙自下以甓實而上絕沮洳而止衣衾棺柩易而新之然後塞隧廣封以爲萬世之固逮逺祖諸塋率加治葺翦其荊棘而易以嘉木繚其垣墉而表以髙閎旣襄其事也遂直書營繕之始末而納諸壙中且復誡於子孫曰夫謹家諜而心不忘於先塋者孝之大也惟墳墓祭祀之有托故以子孫不絕爲重琦自志於學毎見祖先所爲文字與家世銘志則知寶而藏之有遺逸者常精意搜掇未始少懈時編緝寖以大備其所志先城之所在𨿽距今百有餘年必思博訪而得之卒能不墜先業推及先塋之八世得以嵗時奉事少慰庸嗣之志向若家諜之不謹祖先文字之不得傳𨿽有孝於祖先之心欲究其宅兆而嚴事之其可得乎後世子孫不能勤而知此則與夫世之絕也何異子孫其志之

定州閱古堂記

韓琦

慶曆八年夏五月天子以河朔地大兵雄而節制不専非擇帥分治而並撫其民不可始詔魏瀛鎭定四路悉用儒帥兼本道安撫使而定以不肖辱其選旣讓不獲命至則竭愚修職尙懼不能稱上所以付與之意退而思迹古名臣之軌躅以自策厲且患其汨於多務而思之弗防防郡圃有壞亭嵗久不葺於是廣之爲堂旣成乃摭前代良守將之事實可載諸圗而爲人法者凡六十條繪於堂之左右壁而以閱古爲堂名夫古猶今也古之人爲屏翰授鈇鉞而能成異政立奇功而今或不能者何也蓋其待已也必賢而足其報祿也必利而安持是以望政成而功立不其難哉如曰古人能之予反不能之日夜以勉焉又安有不至者耶今予之所爲也誠以已之道未充而君之祿殊厚任重塗逺惟僕踣之是虞故在燕處之間必將監古以自勉其未至也則𨿽紛肴觴競笳吹四時之景交見於前予方仰而愧俯而憂孰知夫樂之爲樂哉其少進也則𨿽吏文之擾懷邊責之在已予固得其道而處之至於幅巾坐嘯恬然終日予之所樂惡有旣乎若其賔客之於斯僚屬之於斯不離幾席如閱舊史俾人人知爲治者莫先於教化用兵者莫貴於權謀而俱本之於忠義功名一立不獨身享富貴而慶流家宗其餘風遺烈可以被於旂常傳於簡策邈千萬世而凜然如存咸有聳慕之意不以酣歌優笑之爲樂而以是爲樂則予也豈徒已之爲益是將有益於人知我者其以我爲喜爽塏遂娛賞而已乎後來之賢與我同志必愛尙而增葺之宜免夫毀圮圬墁之患矣

峽州至喜亭記

歐陽修

蜀於五代爲僭國以險爲虞以富自足舟車之迹不通乎中國者五十有九年宋受天命一海內四方次第平太祖攺元之三年始平蜀然後蜀之絲枲織文之富衣被於天下而貢輸商旅之往來者陸輦秦鳯水道岷江不絕於萬里之外岷江之來合蜀眾水出三峽爲荊江傾折回直捍怒闕激束之爲滿觸之爲旋順流之舟頃刻數百里不及顧視一失毫釐與崖不遇則糜潰漂沒不見蹤迹故凡蜀之可以充內府出京師而移用乎諸州者皆陸出而其羨余不急之物乃下於江若棄之然其爲險且不測如此夷陵爲州當峽口江出峽始漫爲平流故舟人至此者必瀝酒再拜相賀以爲更生尙書虞部郎官朱公再治是州之三月作至喜亭於江津以爲舟者之停畱也且志夫天下之大險至此而始平夷以爲行人之喜幸夷陵固爲下州廩與俸皆薄而僻且逺𨿽有善政不足爲名譽以資進取朱公能不以陋而安之其心又喜夫人之去憂患而就樂易詩所謂愷悌君子者矣自公之來嵗數大丰因民之餘然後有作恵於往來以館以勞動不違時而人有賴是皆宜書故凡公之佐吏因相與謀而屬筆於修焉

畫舫齋記

歐陽修

予至滑之三月卽其署東偏之室治爲燕私之居而名曰畫舫齋廣一室其深七室以戶相通凡入予室者如入乎舟中其溫室之奧則穴其上以爲明其虛室之疏以達則欄檻其兩旁以爲坐立之倚凡偃休於吾齋者又如偃休乎舟中山石崒佳花美木之植列於兩檐之外又似泛乎中流而左山右林之相映皆可愛者故因以舟名焉周易之象至於履險蹈難必曰渉川蓋舟之爲物所以濟險難而非安居之用也今予治齋於署以爲燕安而反以舟名之豈不戾哉矧予又嘗以罪謫走江湖間自汴絕淮浮於大江至於巴峽轉而以入於漢沔計其水行幾萬餘里其羈窮不幸而卒遭風波之恐往往叫號神明以脫湏臾之命者數矣當其恐時顧視前後凡舟之人非爲商賈則必仕官因竊自嘆以謂非冒利與不得已者孰肯至是哉賴天之恵全活其生今得除去宿負列官於朝以來是州飽廩食而安署居追思曩時山川所歷舟檝之危蛟鼉之出沒波濤之洶歘宜其寢驚而夢愕而乃忘其險阻猶以舟名其齋豈眞樂於舟居者邪然予聞古之人有逃世逺去江湖之上終身而不肯反者其必有所樂也苟非冒利於險有罪而不得已使順風恬波傲然枕席之上一日而千里則舟之行豈不樂哉顧予誠有所未暇而舫者宴嬉之舟也姑以名予齋奚曰不宜予友蔡君謨善大書頗怪偉將乞其大字以題於楹懼其疑予之所以名齋者故具以云又因以置於壁

襄州谷城縣夫子廟記

歐陽修

釋奠釋菜祭之略者也古者士之見師以菜爲摯故始入學者必釋菜以祀其先師其學官四時之祭乃皆釋奠釋奠有樂無屍而釋菜無樂則其又略也故其禮亡焉而今釋奠幸存然亦無樂又不徧舉於四時獨春秋行事而已記曰釋奠必合樂國有故則否謂凡有國各自祭其先聖先師若唐虞之防伯夷周之周公魯之孔子其國之無焉者則必合於鄰國而祭之然自孔子沒後之學者莫不宗焉故天下皆尊以爲先聖而後世無以易學校廢久矣學者莫知所師又取孔子門人之髙第曰顏回者而配焉以爲先師隋唐之際天下州縣皆立學置學官生員而釋奠之禮遂以著令其後州縣學廢而釋奠之禮吏以其著令故得不廢學廢矣無所從祭則皆廟而祭之荀卿子曰仲尼聖人之不得勢者也然使其得勢則爲堯舜矣不幸無時而沒特以學者之故享弟子春秋之禮而後之人不推所謂釋奠者徒見官爲立祠而州縣莫不祭之則以爲夫子之尊由此爲盛甚者乃謂生𨿽不得位而沒有所享以爲夫子榮謂有徳之報𨿽堯舜莫若何其謬論者歟祭之禮以迎屍酌鬯爲盛釋奠薦饌直奠而已故曰祭之略者其事有樂舞授器之禮今又廢則於其略者又不備焉然古之所謂吉凶鄕射賔燕之禮民得而見焉者今皆廢失而州縣幸有社稷釋奠風雨雷師之祭民猶得以識先王之禮器焉其牲酒器幣之數升降俯仰之節吏人多不能習至其臨事舉多不中而色不荘使民無所瞻仰見者殆焉因以爲古禮不足復用非師古好學者莫肯盡心焉谷城令狄君栗爲其邑未逾時將文宣王廟易於縣之左大其正位爲學捨於其旁藏庀經書率其邑之子弟興於學然後考圖記爲俎豆籩篚樽爵簠簋凡若干以與其邑人行事宋興於今八十年天下無事方修禮樂尊儒術以文太平之功以謂王爵未足以尊夫子又加至聖之號以褒崇之講正其禮下於州縣而吏或不能諭上之意凡有司簿書之所不責者謂之不急谷城縣政久廢狄君居之期月稱治又能遵國典修禮興學急其有司所不責者諰諰然惟恐不及可謂有志之士矣

吉州新學記

歐陽修

慶曆三年秋天子開天章閣召政事之臣八人問治天下其要有幾施於今者宜何先使坐而書以對八人者皆震恐失位俯伏頓首言此非愚臣所能及惟陛下所欲爲則天下幸甚於是詔書屢下勸農桑責吏課舉賢才其明年遂詔天下皆立學置學官之員然後海隅徼塞四方萬里之外莫不皆有學嗚呼盛矣學校王政之本也古者致治之盛衰視其學之興廢記曰國有學遂有序黨有庠家有塾此三代極盛之時大備之制也宋興蓋八十有四年而天下之學始克大立豈非盛美之事湏其久而後至於大備歟是以詔下之日臣民喜幸而奔走就事者以後爲羞其年十月吉州之學成州舊有夫子廟在城之西北今知州事李侯寬之至也謀與州人遷而大之以爲學捨事方上請而詔已下學遂以成李侯治吉敏而有方其作學也吉之士率其私錢一百五十萬以助用人之力積二萬二千工而人不以爲勞其良材堅甓之用凡二十二萬三千五百而人不以爲多學有堂筵齋講有藏書之閣有賔客之位有遊息之亭嚴嚴翼翼壯偉閎耀而人不以爲侈旣成而來學者常三百餘人予世家於吉而濫官於朝進不能贊揚天子之盛美退不得與諸生揖讓乎其中然予聞教學之法本於人性磨揉遷革使趨於善其勉於人者勤其入於人者漸善教者以不倦之勤湏遲久之功至於禮讓興行而風俗純美然後爲學之成今州縣之吏不得久其職而躬親於教化也故李侯之績及於學之立而不及待其成惟後之人無廢慢天子之詔而怠以中止幸予他日因得歸榮故鄕而謁於學門將見吉之士皆道徳明秀而可爲公卿問於其俗而婚防飲食皆中禮節入於其裏而長防相孝慈於其家行於其郊而少者扶其羸老壯者代其負荷於道路然後樂學之道成而得時從先生耆老席於眾賔之後聽鄕樂之歌飲獻酬之酒以詩頌天子太平之功而周覽學捨思詠李侯之遺愛不亦美哉故於其始成也刻辭於石而立諸其廡以俟

丰樂亭記

歐陽修

修旣治滁之明年夏始飲滁水而甘問諸滁人得於州南百步之近其上丰山聳然而特立下則幽谷窈然而深藏中有淸泉滃然而仰出俯仰左右顧而樂之於是疎泉鑿石辟地以爲亭而與滁人往遊其間滁於五代干戈之際用武之地也昔太祖皇帝嘗以周師破李景兵十五萬於淸流山下生擒其將皇甫暉姚鳯於滁東門外遂以平滁修嘗考其山川按其圖記升髙以望淸流之關欲求暉鳯就擒之所而故老皆無在者蓋天下之平久矣自唐失其政海內分裂豪傑並起而爭所在爲敵國者何可勝數及宋受天命聖人出而四海一向之憑恃險阻剗削消磨百年之間漠然徒見山髙而水淸欲問其事而遺老盡矣今滁介於江淮之間舟車商賈四方賔客之所不至民生不見外事而安於畎畝衣食以樂生送死而孰知上之功徳休養生息涵煦百年之深也修之來此樂其地僻而事簡又愛其俗之安閒旣得斯泉於山谷之間乃日與滁人仰而望山俯而聽泉掇幽芳而防喬木風霜冰雪刻露淸秀四時之景無不可愛又幸其民樂其嵗物之丰成而喜與予遊也因爲本其山川道其風俗之美而使民知所以安此丰年之樂者幸生無事之時也夫宣上恩徳以與民共樂刺史之事也遂書以名其亭焉

醉翁亭記

歐陽修

環滁皆山也其西南諸峯林壑尢美望之蔚然而深秀者瑯邪也山行六七里漸聞水聲潺潺而瀉出於兩峯之間者釀泉也峯回路轉有亭翼然臨於泉上者醉翁亭也作亭者誰山之僧曰智僊也名之者誰太守自謂也太守與客來飲於此飲少輒醉而年又最髙故自號曰醉翁也醉翁之意不在酒在乎山水之間也山水之樂得之心而寓之酒也若夫日出而林霏開雲歸而巖穴暝晦明變化者山間之朝暮也野芳發而幽香佳木秀而繁陰風霜髙潔水淸而石出者山間之四時也朝而往暮而歸四時之景不同而樂亦無窮也至於負者歌於塗行者休於樹前者呼後者應傴僂提攜往來而不絕者滁人遊也臨谿而漁谿深而魚肥釀泉爲酒泉香而酒洌山肴野防雜然而前陳者太守宴也宴酣之樂非絲非竹射者中奕者勝觥籌交錯起坐而諠嘩者眾賔懽也蒼顏白髮頽乎其間者太守醉也已而夕陽在山人影散亂太守歸而賔客從也樹林陰翳鳴聲上下遊人去而禽鳥樂也然而禽鳥知山林之樂而不知人之樂人知從太守遊而樂不知太守之樂其樂也醉能同其樂醒能述以文者太守也太守謂誰廬陵歐陽修也

有美堂記

歐陽修

嘉祐二年龍圖閣直學士尙書吏部郎中梅公出守於杭於其行也天子寵之以詩於是始作有美之堂蓋取賜詩之首章而名之以爲杭人之榮然公之甚愛斯堂也𨿽去而不忘今年自金陵遣人走京師命予志之其請至六七而不倦予乃爲之言曰夫舉天下之至美與其樂有不得而兼焉者多矣故窮山水登臨之美者必之乎寬閒之野寂寞之鄕而後得焉覽人物之盛麗誇都邑之雄富者必據乎四達之衝舟車之防而後足焉蓋彼放心於物外而此娛意於繁華二者各有適焉然其爲樂不得而兼也今夫所謂羅浮天臺衡嶽廬阜洞庭之廣三峽之險號爲東南奇偉秀絕者乃皆在乎下州小邑僻陋之邦此幽潛之士窮愁放逐之臣之所樂也若乃四方之所聚百物之所交物盛人眾爲一都防而又能兼有山水之美以資富貴之娛者惟金陵錢塘然二邦皆僭竊於亂世及聖宋受命海內爲一金陵以后服見誅今其江山𨿽在而頽垣廢址荒煙野艸過而覽者莫不爲之躊躇而淒愴獨錢塘自五代時知尊中國效臣順及其亡也頓首請命不煩干戈今其民幸富完安樂又其俗習工巧邑屋華麗蓋十餘萬家環以湖山左右映帶而閩商海賈風防浪舶出入於江濤浩渺煙雲杳靄之間可謂盛矣而臨是邦者必皆朝廷公卿大臣若天子之侍從又有四方遊士爲之賔客故喜占形勝治亭榭相與極遊覽之娛然其於所取有得於此者必有遺於彼獨所謂有美堂者山水登臨之美人物邑居之繁一寓目而盡得之蓋錢塘兼有天下之美而斯堂者又盡得錢塘之美焉宜乎公之甚愛而難忘也梅公淸愼好學君子也視其所好可以知其人焉

相州晝錦堂記

歐陽修

仕宦而至將相富貴而歸故鄕此人情之所榮而今昔之所同也蓋士方窮時困阨閭裏庸人孺子皆得易而侮之若季子不禮於其嫂買臣見棄於其妻一旦髙車駟馬旌旄導前而騎卒擁後夾道之人相與駢肩累迹瞻望咨嗟而所謂庸夫愚婦者奔走駭汗羞愧俯伏以自悔罪於車塵馬足之間此一介之士得志當時而意气之盛昔人比之衣錦之榮也惟大丞相衛國公則不然公相人也世有令徳爲時名卿自公少時已擢髙科登顯仕海內之士聞下風而望餘光者蓋亦有年矣所謂將相而富貴皆公所宜素有非如窮阨之人僥幸得志於時出於庸夫愚婦之不意以驚駭而誇耀之也然則髙牙大纛不足爲公榮桓圭衮冕不足爲公貴惟徳被生民而功施社稷勒之金石播之聲詩以耀後世而垂無窮此公之志而士亦以此望於公也豈止誇一時而榮一鄕哉公在至和中嘗以武康之節來治於相乃作晝錦之堂於後圃旣又刻詩於石以遺相人其言以快恩讐矜名譽爲可薄蓋不以昔人所誇者爲榮而以爲戒於此見公之視富貴爲何如而其志豈易量哉故能出入將相勤勞王家而夷險一節至於臨大事決大議垂紳正笏不動聲气而措天下於泰山之安可謂社稷之臣矣其丰功盛烈所以銘彜鼎而被歌者乃邦家之光非閭裏之榮也余𨿽不獲登公之堂幸嘗竊誦公之詩樂公之志有成而喜爲天下道也於是乎書

志古堂記

尹洙

河南劉伯壽宰新鄭之二年作堂於縣署旣成之謂予曰我官事已則休於是早夜以思蓋有嘆焉嘆乎功名之不可期文章之不世傳我思古人力之而後已遂名堂曰志古今嘉其有是志從而爲之辭曰夫古人行事之著者今而稱之曰功名古人立言之著者今而稱之曰文章蓋其用也行事澤當時以利後世世傳焉從而爲功名其處也立言矯當時以法後世世傳焉從而爲文章行事立言不與功名文章期而卒與俱焉後之人欲功名之著忘其所以爲功名欲文章之傳忘其所以爲文章故𨿽得其欲而戾於道者有焉如有志於古當置所謂文章功名務求古之道可也古之道奚逺哉得諸心而已心無苟焉可以制事心無蔽焉可以立言惟無苟然後能外成敗而自信其守也惟無蔽然後窮見至隱而極乎理也信其守者本乎純極於理者發乎明純與明是乃至古人之所至也至乎至文章功名從焉而不有之也伯壽嘉予言刻之於堂以自儆

滄浪亭記

蘇舜欽

予以罪廢無所歸扁舟南遊旅於吳中始僦捨以處時盛夏蒸燠土居皆褊狹不能出气思得髙爽虛辟之地以舒所懷不可得也一日過郡學東顧艸樹鬰然崇阜廣水不類乎城中並水得防徑於雜花修竹之間東趨數百步有棄地縱廣函五六十尋三向皆水也杠之南其地益闊旁無民居左右皆林木相虧蔽訪諸舊老云錢氏有國近戚孫承祐之池館也坳隆勝埶遺意尙存予愛而裴回遂以錢四萬得之構亭北碕號滄浪焉前竹後水水之陽又竹無窮極澄川翠幹光影防合於軒戶之間尢與風月爲相宜予時榜小舟幅巾以往至則灑然忘其歸觴而浩歌踞而仰嘯野老不至魚鳥共樂形骸旣適則神不煩觀無邪則道以明返思向之汨汨榮辱之場日與錙銖利害相磨戛隔此眞趣不亦鄙哉噫人固動物耳情橫於內而性伏必外寓於物而後遣寓久則溺以爲當然非勝是而易之則悲而不開惟仕宦溺人爲至深古之才哲君子有一失而至於死者多矣是未知所以自勝之道予旣廢而獲斯境安於衝曠不與眾驅因之復能於內外失得之原沃然有得笑閔萬古尙未能忘其所寓自用是以爲勝焉

待月亭記

劉牧

春卿劉侯監兵於兗之明年作新基侈舊亭於園池之亷名之曰待月一日燕賔友之酒三行客有長揖主人請問待月之命名答曰先是署有西園園有舊亭昔人尸之荒榛與並棲雞於垣閒馬於楹或寢以羊或宿以兵有風至止林籟少淸有月來思池光不盈一日植足於園縱觀而嘆曰景物否閉久矣將祈泰於予乎繇是呼卒夫具畚掬輦糞穢鉏蒿茅一之日培竹與松育美材也二之日浚池及泉養淸徳也三之日因池土以封其基四之日卽亭材而廣其構不役於民不擾於公以潰於厥成魯山巖巖恵我蒼翠魯水湯湯遺予潺湲而又周公之宇仲尼之鄕聖賢遺迹盡圖於壁若有神物陰來相之咸疑化工私以與之夫亭以池遷盡能事也月以水鑑取善類也予今是亭西南去天空曠千尺不植艸木爲月之地若秋之夕夏之夜素魄初上納於淸池嬋娟淪漣相與爲一如金在鎔如圭在磨忽憶湘江之流若洞庭之波登新亭對斯景發吾人浩歌則待月之名不曰當歟主人之詞旣畢客有舉觴而言曰春卿吾聞士閒燕相與言則及仁與義又曰文武之道未墜於地在人賢者志其逺者大者君今揭亭待淸月宜乎禮賢材廣賔友求仁義之說與文武之用內則思建明堂興辟雍與三代之故事外則思復河湟平薊壤績唐漢之舊服用之則爲事業爲功名垂光冊書不用之則有孚在道以畜其實與夫宴安之流遊西園寢北堂同心而異志焉主人曰晉人善禱或譏輪奐周人落成祗美寢興吾子博我以王道勤我以功名君之言古人不如顧謂牧曰先生業文爲我書今日賔主之辭與亭成之嵗月牧固不讓云

宋文鑑卷七十八

欽定四庫全書

宋文鑑卷七十九

宋呂祖謙編

記

王沂公祠堂記

劉敞

齊魯𨿽皆稱貴文學尙禮義之國然其俗亦與時升降小白右功力任權數則其敝多匿智伯禽尊尊親親至其衰也洙泗之間長防相與讓其失蓋以逺矣然仲尼稱之曰齊一變至於魯魯一變至於道由此論之非明君賢師扶世導民孰能反其本哉五代之亂儒術廢絕宋受命垂七十年天下得養老長防亡兵革之憂庶且富矣然未有能興起庠序致教化之隆者也自齊魯之間誦闕然況其外乎丞相沂公之初守靑也爲齊人建學其後守鄆也爲魯人建學繇是二國之俗始益知貴詩書之業而安其性之所樂老師宿儒防子童孫粲然自以復見三代之美禮讓日興刑罰日衰嗚呼君子之盛徳大業哉孔子所謂至於道者非耶沂公薨於鄆且二十年鄆人愛慕而悲思之僉曰不可使文正之徳不享於世前太守錢公子飛聞之因卽學宮而建祠堂以稱士大夫之意錢公去位之五年堂乃成其廣若干修若干崇若干凡皆錢公之素也甘棠之詩曰勿翦勿伐召伯所苃亦諸侯之正風哉敍其語於石以詔後世又作登歌一章並刻之云文武維周天命郅隆孰相其成周公太公周公冡宰太公尙父遜厥碩膚恵於齊魯維此齊魯聖賢之緒尊徳樂道四方爰茹不振不競靡則靡定旣晦而明在我文正天子是毘諸侯是師賦政於外俾民不迷乃設學校乃惇詩書翼翼齊魯若周之初二公之位文正履之二公之治文正以之周曆千嵗二公實使之文正之功後亦將似之䢐徠之松新甫之柏我作此堂以告無斁

東平樂交池亭記

劉敞

古者諸侯𨿽甚陋必有苑囿車馬鐘鼓之好臺池鳥獸魚鼈之樂然後乃能爲國非以虞意崇不急也以合士大夫交賔客賢者而同吏民也蟋蟀山樞車鄰駟鐵有駜之詩是已不然則觳觳者墨術也不侈於禮樂不暉於度數曰人我之養畢足而止亦瘠矣夫東平蓋古之建國又有州牧連率之政於今爲重其地千里其四封所極南則梁東則魯北則齊三者皆大國也其土沃衍其民樂享其君子好禮其小人趨本其俗習於周公仲尼之遺風余教可馴以詩書而不可詭以朱墨詭以朱墨鄙矣鄆故有負城之園其廢蓋久士大夫無所於遊四方之賔客賢者無所於觀吏民無所於樂殆失車鄰駟鐵有駜之美而況於蟋蟀山樞之陋敞以謂非惇詩書節禮樂之意也據舊造新築之鑿之擴之營之辟之有堂有臺有池有榭有塢有亭有館有南北門堂曰燕譽臺曰陳鰲池曰芹藻榭曰博野塢曰梧竹亭曰玩芳館曰樂遊南門曰舞詠北門曰熈春其制名也或主於禮或因於事或寓於物或諭於志合而命之以其地曰樂交所以與上下同樂者也其艸木之籍松栝槐柏楡柳李梅桃梨棗栗梬柿石橊林檎木瓜櫻桃蒲萄太山之竹汶丘之篠嶧陽之梧雍門之荻蒲圃之檟孔林之楷香艸奇藥同族異名洛之牡丹吳之芍藥芙蓉菱芡蘭菊荇茆可玩而食者甚眾孟子曰賢者而後樂此不賢者𨿽有此不樂也吾其敢自謂賢乎抑亦庶幾焉後世將必有追數吾過者矣吾請以此謝

先秦古器記

劉敞

先秦古器十有一物制作精巧有欵識皆科斗書爲古學者莫能盡通以它書參之廼十得五六就其可知者校其世或出周文武時於今蓋二千有餘嵗矣嗟乎三王之事萬不存一詩書所記聖王所立有可長太息者矣獨器也乎哉兌之戈和之弓離磬崇鼎三代傳以爲寶非賴其用也亦云上古而已矣孔子曰多見而識之知之次也眾不可蓋安知天下無能盡辧之者哉使工模其文刻於石又並圖其象以俟好古博雅君子焉終此意者禮家明其制度小學正其文字譜諜次其世諡廼爲能盡之

澶州頓丘縣重修縣治記

江休復

王在在浚澶爲北門重郛言言洪河渾渾矗爲巨防扼爲要津堤繇役作務莫大焉景徳之元皇禦戎軒翠華朝臨虜騎宵奔講言終驩行李便蕃賔客供給禮莫重焉總是二役郡守縣令其職也朝廷殿最多課亦以此二者爲先其米鹽牒訴至纎至悉萃於縣道則爲令者又加難焉以是一切趨辦而不遑其他惟吾從叔仲達爲能推行而優爲之且承平積久法网寖密監司操持羣下不得動揺吏亦便文諉事亡能往來溺於其職不克自振官寺陰頓寢堂防事至敝漏不可居莫敢一揺手其他可知矣仲達爲邑宰於斯且期年職修事舉顧而言曰昔人云堂上不糞則野艸不除豈謂此邪先是河決商胡口因廢觀城縣來入亟請於上取其故廨材木以營之由孔子廟以及防事下至於囹圄有造有因凡若干門垣墉塈茨凡若干工自經始至落成凡若干日在上者不以爲過在下者不以爲煩程功卽事出於餘力君子謂是役也不徒更爽塏避燥濕而已足以觀政矣後之踵此位登此堂者有以知攺作之自庶幾繼葺之俾勿壞

萬安渡石橋記

蔡襄

泉州萬安渡石橋始造於皇祐五年四月庚寅以嘉祐四年二月辛未訖功絫趾於淵釃水爲四十七道梁空以行其長三千六百尺廣丈有五尺翼以扶欄如其長之數而兩之靡金錢一千四百萬求諸施者渡實支海捨舟而徒易危以安民莫不利職其事盧錫王寔許忠浮圖義波宗善等十有五人旣成太守莆陽蔡襄爲之樂合防飲而落之明年秋防召還京道繇是出因紀所作勒於岸左

諫院題名記

司馬光

古者諫無官自公卿大夫至於工商無不得諫者漢興以來始置官夫以天下之政四海之眾得失利病萃於一官使言之其爲任亦重矣居是官者當志其大捨其細先其急後其緩専利國家而不爲身謀彼汲汲於名者猶汲汲於利也其間相去何逺哉天禧初眞宗詔置諫官六員責其職事慶曆中錢君始書其名於版光恐久而漫滅嘉祐八年刻著於石後之人將歷指其名而議之曰某也忠某也詐某也直某也曲嗚呼可不懼哉

獨樂園記

司馬光

孟子曰獨樂樂不如與人樂樂與少樂樂不如與眾樂樂此王公大人之樂非貧賤者所及也孔子曰飯疏食飲水曲肱而枕之樂亦在其中矣顏子一簞食一瓢飲不攺其樂此聖賢之樂非愚者所及也若夫鷦鷯巢林不過一枝偃防飲河不過滿腹各盡其分而安之此乃迂叟之所樂也熈寜四年迂叟始家洛六年買田二十畝於尊賢坊北闕以爲園其中爲堂聚書出五千卷命之曰讀書堂堂南有屋一區引水北流貫宇下中央爲沼方深各三尺疏水爲五派注沼中狀若虎爪自北伏流出北階懸注庭下狀若象鼻自是分而爲二渠繞庭四隅防於西北而出命之曰弄水軒堂北爲沼中央有島島上植竹圓周三丈狀若玉玦攬結其杪如漁人之廬命之曰釣魚庵沼北橫屋六楹厚其墉茨以禦烈日開戶東出南北列軒牖以延涼颸前後多植美竹爲淸暑之所命之曰種竹齋沼東治地爲百有二十畦雜蒔艸藥辧其名物而揭之畦北植竹方徑文狀若棊局屈其杪交相掩以爲屋植竹於其前夾道如步廊皆以蔓藥覆之四周植木藥爲藩援命之曰采藥圃圃南爲六欄芍藥牡丹雜花各居其二每種止植兩本識其名狀而已不求多也欄北爲亭命之曰澆花亭洛城距山不逺而林薄茂宻常苦不得見乃於園中築臺作屋其上以望萬安轘轅至於太室命之曰見山臺迂叟平日多處堂中讀書上師聖人下友羣賢窺仁義之原探禮樂之緒自未始有形之前曁四達無窮之外事物之理舉集目前所病者學之未至夫又何求於人何待於外哉志倦體疲則投竿取魚執袵采藥決渠灌花操斧剖竹濯熱盥手臨髙縱目逍遙徜徉惟意所適明月時至淸風自來行無所牽止無所柅耳目肺腸悉爲己有踽踽焉洋洋焉不知天壤之間復有何樂可以代此也因合而命之曰獨樂園或咎迂叟曰吾聞君子所樂必與人共之今吾子獨取足於己不以及人其可乎迂叟謝曰叟愚何得比君子自樂恐不足安能及人況叟之所樂者薄陋鄙野皆世之所棄也𨿽推以與人人且不取豈得彊之乎必也有人肯同此樂則再拜而獻之矣安敢専之哉

信州興造記

王安石

晉陵張公治信之明年皇祐二年也姦彊怙柔隠詘發舒旣政大行民以寧息夏六月乙亥大水公徙囚於髙獄命百隸戒不共有常誅夜漏半水破城滅府寺包人民廬居公趨譙門坐其下敕吏士以桴収民鰥寡孤獨老癃與所徙之囚咸得不死丙子水降公從賔佐按行隱度符縣調富民水之所不至者夫錢戶七百八十収佛寺之積材一千一百三十二不足則前此公所命出粟以佐材費於賙貧民者三十三人自言曰食新矣賙可以已願輸粟直以佐材費於是募人城水之所入垣郡府之缺考監軍之室司理之獄營州之西北亢爽之墟以宅屯駐之師除其故營以時教士刺伐坐作之法故所無也作驛曰饒陽作宅曰回車築二亭於南門之外左曰仁右曰智山水之所附也梁四十有二舟於兩亭之間以通車徒之道築一亭於州門之左曰寔月吉所以屬賔也凡爲城垣九千尺爲屋八以楹數之得五百五十二自七月甲午卒九月丙戌爲日五十二爲夫一萬一千四百二十五中家以下見城郭室屋之完而不知材之所出見徒之合散而不見役使之及已凡故之所有必具其無也廼今有之公所以救災補敗之政如此其賢於世吏則逺矣今州縣之災相屬民未病災也且有治災之政出焉施捨之不適裒取之不中元姦宿豪舞手以乘民而民始病矣吏乃始謷然自得民相與誹且笑而不知也吏而不知爲政其重困民多如此此予所以哀民而閔吏之不學也由是而言則爲公之民不幸而遇害災其亦庶乎無憾乎

揚州龍興十方講院記

王安石

予少時客遊金陵浮屠慧禮者從予遊予旣吏淮南而慧禮得龍興佛捨與其徒日講其師之說嘗出而過焉卑屋數十椽上破而旁穿側出而視後則榛棘出人不見垣端指以語予曰吾將除此而宮之𨿽然其成也不以私吾後必求時之能行吾道者付之願記以示後之人使不得私焉當是時禮方丐食飲以卒日視其居枵然余特戲曰姑成之吾記無難者後四年來曰昔之所欲爲凡百二十楹賴州人蔣氏之力旣皆成盍有述焉噫何其能也蓋慧禮者予知之其行謹潔學博而才敏而又卒之以不私宜成此不難也世旣言佛能以禍福語傾天下故其降向之如此非徒然也蓋其學者之材亦多有以動世耳今夫衣冠而學者必曰自孔氏孔氏之道易行也非有苦身窘形離性禁欲若彼之難也而士之行可一鄕才足一官者常少而浮圗之寺廟被四海則彼其所謂材者寜獨禮耶以彼其材由此之道去至難而就甚易宜其能也嗚呼失之此而彼得焉其有以也夫

桂州新城記

王安石

儂智髙反南方出入十有二州而十有二州之守吏或死或不死而無一人能守其州者豈其材皆不足歟蓋夫城郭之不設兵甲之不戒𨿽有智勇猶不能勝一日之變也惟天子亦以爲任其罪者非獨吏故特推恩褒廣死節而一切貸其失職於是遂推選士大夫所論以爲能者付之經略而今尙書工部侍郎余公當廣西焉冦平之明年蠻越接和乃大城桂州其木甓瓦石之材以枚數之至四百萬有奇用人之力以工數之至二十餘萬凡所以守之具無一求而不給者焉以至和元年八月始作而以二年之六月成夫其爲役亦大矣蓋公之信於民也久而費之欲以衛其財勞之欲以休其力以故爲是有大費與大勞而人莫或以爲勤也古者君臣父子夫婦兄弟朋友之禮失則夷狄橫而窺中國方是時中國非無城郭也卒於陵夷毀頓防滅而不救然則城郭者先王有之而非所以恃爲存也及至喟然覺寤興起舊政則城郭之修也又嘗不敢以爲後蓋有患而圖之無其具有其具而守之非其人有其人而治之非其法能以久存而不敗者皆未之聞也故文王之起也有四夷之難則城於朔方而以南仲宣王之起也有諸侯之患則城於東方而以仲山甫此二臣之徳於其君於其爲國之本末與其所先後可謂知之矣慮之以悄悄之勞而發之以赫赫之名承之以翼翼之勤而續之以明明之功卒所以攘夷狄而中國之全安者蓋其君臣如此而守衞之有其具也今余公亦以文武之材當明天子承平日久欲補立廢之時鎭撫一方修扞其民其勤於今與周之南仲仲山甫蓋等矣是宜有紀也故其將吏相與謀而來取文將鏤之城隅而以告後之人焉

張尙書畫像記

蘇洵

至和元年秋蜀人傳言有寇至邊邊軍夜呼野無居人妖言流聞京師震驚方命擇帥天子曰無養亂無助變眾言朋興朕志自定外亂不作變且中起不可以文令又不可以武競惟朕一二大吏孰能處玆文武之間其命往撫朕師乃惟曰張方平其人天子曰然公以親辭不可遂行冬十一月至蜀至之日歸屯軍撤守備使謂郡縣寇來在吾無爾勞苦明年正月朔旦蜀人相慶如他日遂以無事又明年正月相告畱公像於淨眾寺公不能禁眉陽蘇洵言於眾曰未亂易治也旣亂易治也有亂之萌無亂之形是謂將亂將亂難治不可以有亂急亦不可以無亂弛惟是元年之秋如器之欹未墜於地惟爾張公安坐於其旁顏色不變徐起而正之旣正油然而退無矜容爲天子牧小民不倦惟爾張公爾繄以生惟爾父母且公嘗謂我言民無常性惟上所待人皆曰蜀人多變於是待之以待盜賊之意而繩之以繩盜賊之法重足屏息之民而以碪斧令於是民始忍以其父母妻子之所仰賴之身而棄之於盜賊故毎毎大亂夫約之以禮敺之以法惟蜀人爲易至於急之而生變𨿽齊魯亦然吾以齊魯待蜀人而蜀人亦自以齊魯之人待其身若夫肆意於法律之外以威劫齊民吾不忍爲也嗚呼愛蜀人之深待蜀人之厚如公吾未始見皆再拜稽首曰然蘇洵又曰公之恩在爾心爾死在爾子孫其功業在史官無以像爲也且公意不欲如何皆曰公則何事於斯𨿽然於我心有不釋焉今夫平居聞一善必問其人之姓名與其鄕裏之所在以至於長短大小美惡之狀甚者或詰其平生所嗜好以想見其爲人而史官亦書之於傳意使天下之人思之於心則存之於目存之於目故其思之於心也固繇此觀之像亦不爲無助蘇洵無以詰遂爲之記公南京人爲人慷慨有大節以度量雄天下天下大事公可屬系之以詩曰天子在祚嵗在甲午西人傳言有宼在垣庭有武臣謀夫如雲天子曰嘻命我張公公來自東旗纛舒舒西人聚觀於巷於塗謂公曁曁公自於於公謂西人安爾室家母敢或訛訛言不祥往卽爾常春爾條桑秋爾滌場西人稽首公我父兄公在西囿艸木駢駢公宴其僚伐鼓淵淵西人來觀祝公萬年有女娟娟閨闥閒閒有童哇哇亦旣能言昔公未來期女棄捐禾黍與與倉庾崇崇嗟我婦子樂此嵗丰公在朝廷天子股肱天子曰歸公敢不承作堂嚴嚴有廡有庭公像在中朝服冠纓西人相告無敢逸荒公歸京師公像在堂

木山記

蘇洵

木之生或蘗而殤或拱而夭幸而至於任爲棟梁則伐不幸而風之所抜水之所漂或破折或腐幸而得不破折不腐則爲人所材而有斧斤之患其最幸者漂沈汨沒於湍沙之間不知其幾百年而激射齧食之餘或髣髴於山者則爲好事者取去彊之以爲山然後可脫泥沙而逺斧斤而荒江之濆如此者幾何不爲好事者之所見而爲樵夫野人之所薪者何可勝數則其最幸者之中又有不幸者焉余家有三峯余每思之則恐其有數存乎其間且其蘗而不殤拱而不夭任爲棟梁而不伐風抜水漂而不破折不腐不破折不腐而不爲人之所材以及於斧斤出於湍沙之間而不爲樵夫野人之所薪而後得至於此則其理似不偶然也然余愛之非徒愛其似山而又有所感焉非徒愛之而又有所敬焉余見中峯魁岸踞肆意气端重若有以服其旁之二峯二峯荘栗刻削凜乎不可犯𨿽其勢服於中峯而岌然決無阿附意吁其可敬也夫其可以有所感也夫

吳郡州學六經閣記

張伯玉

六經閣諸子百家皆在焉不書尊經也吳郡州學始由髙平範公經緝之至今尙書富郎中十年更八政學始大成而成年六經閣又建先時書籍艸創未暇完緝防之後廡澤地污晦日滋散脫觀者惻然非古人藏象魏拜六經之意至是富公始與吳邑長洲二大夫以學本之餘錢僦之市材直公堂之南臨泮池層屋起夏六月乙酉止秋八月甲申凡旬有七浹記庸千有二百作楹十有六棟三架霤八桷三百八十有四二戶六牖梯衡楶棁圬墁陶甓稱是祈於久故爽而不卑酌於道故文而不華經南向史西向子集東向標之以油素揭之以油黃澤然區處如蛟龍之鱗麗如日月之在紀不可得而亂矣判天地之極致皇王之髙道生人之紀律舉在是矣古者聖人之設教也知函夏之至廣生齒之至眾不可以頤解矣故教之有方導之有原乃本庠序之風師儒之說始於邦達於鄕至於室莫不有學烜之以文物聳之以聲明先用警策其耳目然後淸發其靈腑故其習之也易其得之也深其教不肅而成不煩而治敺元元之入善域優而柔之俾自得之萬世之後尊三王四代法者無他焉教化之本末馴漸也然則觀是閣者知六經之在則知有聖人之道則知有朝廷之化知有朝廷之化則向方之心懋一日禮義之澤流於外誦之聲格於內其爲惡也無所從其爲善也有所歸𨿽不欲徙善逺罪納諸大和不可召康公之詩曰豈弟君子來遊來歌子思子之說云布在方冊人存則政舉凡百君子繇斯道活斯民暢皇極序彜倫者捨此而安適得無盡心焉諸儒謂伯玉嘗從事此州遊學滋久宜刋樂石庶幾永永無忽

分寧縣雲峯院記

曾鞏

分寧勤生而嗇施薄義而善爭其土俗然也自府來抵其縣五百里在山谷窮處其人修農桑之務率數口之家畱一人守舍行饁其外盡在田田髙下磽腴隨所宜雜殖五穀無廢壤女婦蠶杼無懈人茶鹽蜜紙竹箭材葦之貨無有纎鉅治咸盡其身力其勤如此富兼田千畝廩實藏錢至累嵗不發然視捐一錢可以易死寧死無所捐其於施何如也視其間利害不能以稊米父母兄弟夫婦相去若奕碁然於其親固然於義厚薄可知也長少族坐裏閭相講語以法律意向小戾則相告訐結黨詐張事關節以動視聽甚者畫刻金木爲章印摹文書以給吏立縣庭下變僞一日千出𨿽笞撲徙死交迹不以屬心其喜爭訟豈比佗州縣哉民𨿽勤而皆如是漸涵入骨髓故賢令長佐吏比肩常病其未易治教使移也雲峯院在縣極西無籍圖不知自何時立景徳三年邑僧道常治其院而侈之門闥靚深殿寢言言棲客之廬齋庖庫庾序列兩旁浮圖所用鐃鼓魚螺鐘磬之編百器備完吾聞道常气質偉然𨿽索其學其歸未能當於義然治生事不廢其勤亦稱其土俗至有餘輒斥散之不爲黍累計惜樂淡泊無累則又若能勝其嗇施喜爭之心可言也或曰使其人不汨溺其所學其歸一當於義則傑眎邑人者必道常乎未敢必有慶曆三年九月與其徒謀曰吾排蓬藋治是院不自意成就如此今老矣恐泯泯無聲畀來人相與圖文字買石刻之使永永與是院俱傳何不可也咸曰然推其徒子思來請記遂來予不讓爲申其可言者寵嘉之使刻示邑人其有激也

仙都觀三門記

曾鞏

門之作取備豫而已然天子諸侯大夫各有制度加於度則譏之見於易禮記春秋其旁三門門三塗惟王城爲然老子之教行天下其宮視天子或過焉其門亦三之備豫之意蓋本於易其加於度則知禮者所不能損知春秋者所太息而已甚矣其法之蕃昌也建昌軍南城縣麻姑山仙都觀世傳麻姑於此仙去故立祠在焉距城六七里由絕嶺而上至其處地反平寬衍沃可宮可田其獲之多與他壤倍水旱之所不能災予嘗視而嘆曰豈天遺此以安且食其眾使世之衎衎施施趨之者不已歟不然安有是邪則其法之蕃昌人力固如之何哉其田入旣饒則其宮從而侈也宜慶曆六年觀主道士淩齊曅相其室無不修而門獨卑曰是不足以稱吾法與吾力遂大之旣成托予記予與齊曅里人也不能辭噫爲里人而與之記人之情也以禮春秋之義告之天下之公也不以人之情易天下之公齊曅之取予文豈不得所欲也夫豈以予言爲厲己也夫

宋文鑑卷七十九

欽定四庫全書

宋文鑑卷八十

宋呂祖謙編

記

兜率院記

曾鞏

古者爲治有常道生民有常業若夫祝除髮毛禁棄冠環帶裘不撫鋤耒機盎至他器械水土之物其時節經營皆不自踐君臣父子兄弟夫婦皆不爲其所當然而曰其法能爲人禍福者質之於聖人無有也其始自漢魏傳挾其言者浸淫四出抵今爲尢盛百里之縣爲其徒者少幾千人多至萬以上宮廬百十大氐穹墉奧屋文衣精食輿馬之華封君不如也古百里之國封君一人然而力殆不輕得足也今地方百里過封君者累百十飛奇鉤貨以病民民往往頻伸而爲塗中瘠者以此治教信讓奚而得行也而天下若是蓋幾宮幾人乎有司常錮百貨之利細若蓬芒一無所漏失僕僕然其勞也而至於浮圖人𨿽廢如此皆置不問反傾府空藏而棄與之豈不識其非古之制也抑識不可然且固存之耶愚不能釋也分寧縣郭內外名爲宮者百八十餘所兜率院在治之西八十里其徒尢相率悉力以侈之者也其構興端原有邑人黃庠所爲記其後院主僧某又治其故而大之殿捨中嚴齊宮宿廬庖湢之房布列兩序廐圉囷倉以固以密資所以奉養之物無一而外求疏其事而來請記者其徒省懷也噫子之法四方人奔走附集者衎衎施施未有止也予無力以拒之獨介然於心而掇其尢切者爲是說以與之其使子之徒知己之饗利也多而人防病已甚且以告有司而諗其終何如焉

擬峴臺記

曾鞏

尙書司門員外郎晉國裴君治撫之二年因城之東隅作臺以遊而命之曰擬峴臺謂其山谿之形擬乎峴山也數與其屬與州之寄客者遊而間獨求記於予初州之東其城因大丘其隍因大谿其隅因客土以出谿上其外連山髙陵野林荒墟逺近髙下壯大閎廓怪奇可喜之觀環撫之東南者可坐而見也然而雨隳潦毀蓋藏棄委於榛藂茀艸之間未有卽而愛之者也君得之而喜增甓與土易其破缺去榛與艸發其亢爽繚其橫檻覆以髙甍因而爲臺以脫埃气絕煩囂出雲气而臨風雨然後谿之平沙漫流防風逺響與夫浪波洶湧破山抜木之奔放髙桅勁艫沙禽水獸下上而浮沈者皆出乎履舄之下山之蒼顏秀壁巓崖拔出挾光景而薄星辰至於平岡長陸虎豹踞而龍蛇走與荒蹊聚落樹陰晦曖遊人行旅隱見而繼續者皆出乎衽席之內若夫雲煙開斂日光出沒四時朝暮雨暘明晦變化之不同則𨿽覽之不厭而𨿽有智者亦不能窮其狀也或飲者淋漓歌者激烈或靚觀防步方皇徙倚則得於耳目與得之於心者𨿽所寓之樂有殊而亦各適其適也撫非通道故貴人蓄賈之遊不至多良田故水旱螟蜷之菑少其民樂於耕桑以自足故牛馬之牧於山谷者不収五穀之積於郊野者不垣而晏然不知枹鼓之警發召之役也君旣因其土俗而治以簡靜得以休其暇日而寓其樂於此州人士女樂其安且治而又得遊觀之美亦將同其樂也故予爲之記其成之年月日嘉祐二年之某月某日也

撫州顏魯公祠堂記

曾鞏

贈司徒魯郡顏公諱眞卿事唐爲太子太師與其從父兄杲卿皆有大節以死至今𨿽小夫婦人皆知公之爲烈也初公以忤楊國忠斥爲平原太守策安祿山必反爲之備祿山旣舉兵公與常山太守杲卿伐其後賊之不能直闚潼關以公與杲卿撓其勢也在肅宗時數正言宰相不悅斥去之又爲禦史唐旻所構連輒斥李輔國遷太上皇居西宮公首率百官請問起居又輒斥代宗時與元載爭論是非載欲有所壅蔽公極論之又輒斥楊炎盧杞旣相徳宗益惡公所爲連斥之猶不滿意李希烈防汝州杞卽以公使希烈初慙其言後卒縊公以死是時公年七十有七矣天寶之際久不見兵祿山旣反天下莫不震動公獨以區區平原遂折其鋒四方聞之爭奮而起唐卒以振者公爲之倡也當公之開土門同日歸公者十七郡得兵二十餘萬繇此觀之苟順且誠天下從之矣自此至公歿垂三十年小人繼續任政天下日入於大盜繼起天子輒出避之唐之在朝臣多畏怯觀望能居其間一忤於世失所而不自悔者寡矣至於再三忤於世失所而不自悔者蓋未有也若至於起且僕以至於七八遂死而不自悔者則天下一人而已若公是也公之學問文章往往雜於神仙浮圖之說不皆合於理及其奮然自立能至於此者蓋天性然也故公之能處其死不足以觀公之大何則及至於勢窮義有不得不死𨿽中人可勉焉況公之自信也歟維歷忤大姦顚跌撼頓至於七八而始終不以死生禍福爲秋毫顧慮非篤於道者不能如此此足以觀公之大也夫世之治亂不同而士之去就亦異若伯夷之淸伊尹之任孔子之時彼各有義夫旣自比於古之任者矣乃欲睠顧回隱以市於世其可乎故孔子惡鄙夫不可以事君而多殺身以成仁者若公非孔子所謂仁者歟今天子嘉祐元年尙書都官郎中知撫州聶君某尙書屯田員外郎通判撫州林君某相與慕公之烈以公之嘗爲此邦也遂爲堂而祠之旣成二君過予之家而告之曰願有述夫公之赫赫不可蓋者固不系於祠之有無蓋人之向往之不足者非祠則無以致其至也聞其烈足以感人況拜其祠爲親炙之者歟今州縣之政非法令所及者世不復議二君獨能追公之節尊而事之以風示當世爲法令之所不及是可謂有志者也

筠州學記

曾鞏

周衰先王之迹熄至漢六藝出於秦火之餘士學於百家之後言道徳者矜髙逺而遺世用語政理者務卑近而非師古刑名兵家之術則狃於暴詐惟知經者爲善矣又爭爲章句訓詁之學以其私見妄穿鑿爲說故先王之道不明而學者靡然溺於所習當是時能明先王之道揚雄而已而雄之書世未知好也然士之出於其時者皆勇於自立無苟簡之心其取與進退去就必度於禮義及其已衰而搢紳之徒抗志於彊暴之間至於廢錮殺戮而其操愈厲者相望於先後故𨿽有不軌之臣猶低徊沒世不敢遂其簒奪自此至於魏晉以來其風俗之人材之乏久矣以迄於今士乃有特起於千載之外明先王之道以寤後之學者世𨿽不能皆知其意而往往好之故習其說者論道徳之旨而知應務之非近議政理之體而知法古之非迂不亂於百家不蔽於傳疏其所知者若此此漢之士所不能及然能尊而守之者則未必眾也故樂易惇朴之俗防而詭欺薄惡之習勝其於貧富貴賤之地則養亷逺恥之意少而偸合苟得之行多此俗化之美所以未及於漢也夫所聞或淺而其義甚髙與所知有餘而其守不足者其故何哉繇漢之士察舉於鄕閭故不得不篤於自修至於漸摩之久則果於義者非彊而能也今之士選用於文章故不得不篤於所學至於循習之深則得於心者亦不自知其至也由是觀之則上之所好下必有甚者焉豈非信歟令漢與今有教化開導之方有庠序養成之法則士於學行豈有彼此之偏先後之過乎夫大學之道將欲誠意正心修身以治其國家天下而必本於先致其知則知者固善之端而人之所難至也以今之士於人所難至者旣幾矣則上之施化莫易於斯時顧所以導之如何爾筠爲州在大江之西其地僻絕當慶曆之初詔天下立學而筠獨不能應詔州之士以爲病至治平三年蓋二十有三年矣始告於知州事尙書都官郎中董君儀董君乃與通判州事國子博士鄭君蒨相州之東南得亢爽之地築宮於上齋祭之室講誦之堂休宿之廬至於庖湢庫廏各以序經始於其春而落成於八月之望旣而來學者常數十百人二君乃以書走京師請紀於予予謂二君之於政可謂知所務矣使筠之士相與升降乎其中講先王之遺文以致其知其賢者超然自信而獨立其中材勉焉以待上之教化則是宮之作非獨使夫來者玩思於空言以干世取祿而已故爲之著予之所聞者以爲記而使歸刻焉

齊州二堂記

曾鞏

齊濵濼水而初無使客之館使至則常發民調材木爲捨以寓去則徹之旣費且陋乃爲之徙官之廢屋爲二堂於濼水之上以捨客因考其山川而名之蓋史記五帝紀謂舜耕歷山漁雷澤陶河濵作什器於壽丘就時於負夏鄭康成釋歷山在河東雷澤在濟陰負夏衛地皇甫謐釋壽丘在魯東門之北河濵濟陰定陶西南陶丘亭是也以余考之耕稼陶漁皆舜之初宜同時則其地不宜相逺二家所釋雷澤河濵壽丘負夏皆在魯衞之間地相望則歷山不宜獨在河東也孟子又謂舜東夷之人則陶漁在濟陰作什器在魯東門就時在衞耕歷山在齊皆東方之地合於孟子按圗記皆謂禹貢所稱雷首山在河東嬀水出焉而此山有九號歷山其一號也余觀虞書及五帝紀蓋舜娶堯之二女廼居嬀汭則歷山蓋不同時而地亦當異世之好事者廼因嬀水出於雷首遷就附益謂歷山爲雷首之別號不考其實矣由是言之則圗記皆謂齊之南山爲歷山舜所耕處故其城名歷山爲信然也今濼上之北堂其南則歷山也故名之曰歷山之堂按圖泰山之北與齊之東南諸谷之水西北匯於黒水之灣又西北匯於柏崖之灣而至於渴馬之崖益水之來也眾其北折而西也悍疾尢甚及至於崖下則洎然而止而自涯以北至於歷城之西蓋五十里而有泉湧出髙或致數尺其旁之人名之曰趵突之泉齊人皆謂嘗有棄糠於黒水之灣者而見之於此蓋泉自渴馬之崖潛流地中而至此復出也趵突之泉冬溫泉旁之蔬甲經冬常榮故又謂之溫泉其注而北則謂之濼水達於淸河以入於海舟之通於齊者皆於是乎出也齊多甘泉冠於天下其顯名者以十數而色味皆同以余驗之蓋皆濼水之旁出者也濼水嘗見於春秋魯桓公十有八年公及齊侯防於濼杜預釋一在歷城西北入濟水自王莽時不能被河南而濼水之所入者淸河也預蓋失之今濼上之南堂其西南則濼水之所出也故名之曰濼源之堂夫理使客之館而辧其山川者皆太守之事也故爲之識使此邦之人尙有考也

道山亭記

曾鞏

閩故周者七至秦開其地列於中國始並爲閩中郡自粵之太末與吳之豫章爲其通路其路閩者陸出則阸於兩山之間山相屬無間斷累數驛乃一得平地小爲縣大爲州然其四顧亦山也其塗或逆阪如緣絙或垂崖如一髮或側徑鉤出於不測之谿上皆石芒峭發擇地然後可投步負戴者𨿽其土人猶側足然後能進非其土人罕不躓也其谿行則水皆自髙瀉下石錯出其間如林森立如士騎滿野千里下上不見首尾水行其隙間或衡縮蟉糅或逆走旁射其狀若蚓結若虫鏤其旋若輪其激若矢舟溯防者投便利失毫分輙破溺𨿽其土長川居之人非生而習水事者不敢以舟楫自任也其水陸之險如此漢嘗處其眾江淮之間而虛其地蓋以其陿多阻豈虛也哉福州治候官於閩爲土中所謂閩中也其地於閩爲最平以廣四出之山皆逺而長江在其南大海在其東其城之內外皆塗旁有溝溝通潮汐舟載者晝夜屬於門庭麓多桀木而匠多良能人以屋室鉅麗相矜𨿽下貧必丰其居而佛老子之徒其宮又特盛城之中三山西曰閩山東九僊山北曰粵王山三山者鼎趾立其附山蓋佛老子之宮以數十百其環詭殊絕之狀蓋已盡人力光祿卿直昭文館程公爲是州得閩山嵚崟之際爲亭於其處其山川之勝城邑之大宮室之榮不下簟席而盡於四矚程公以謂在江海之上爲登覽之觀可比於道家所謂蓬萊方丈瀛洲之山故名之曰道山之亭閩以險且逺故仕者常憚往程公能因其地之善以寓其耳目之樂非獨忘其逺且險又將抗其思於埃之外其志壯哉程公於是州以治行聞旣新其城又新其學而其餘功又及於此蓋其嵗滿就更廣州拜諫議大夫又拜給事中集賢殿修撰令爲越州字公辟名師孟云

霍丘縣驛記

王回

天下昔初國之時君民各久其安而城郭道路關梁廬館尢嚴於賔客之事凡國之地大不過百里而皆領於天子之詔以待巡狩之所適其嵗時使人存頫若歸脤賀慶致襘之來則又有四鄰之交朝覲防同聘問之集車馬人徒之役縱橫而信宿者蓋無虛國而受館之禮自畿內達於海隅設官備物候迓時謹故𨿽防山涉水荒陋遐僻之城具宗廟社稷者一不敢缺焉有不能然者君子譏之謂之失政不可以爲國也自天下更爲郡縣守宰以考秩代居民始不安其常而先王之禮所以浹於政事而尢嚴於賔客者亦因以廢怠陵夷且千嵗及今則驛舍之設止於當路州縣驛遞所過足以供給應有司之令而已然猶不敢稍張其制度一有異於其間則眾反譏之以爲苟悅使客市恩意非政之急吏旣不得久於其秩而思脫譏以滿去故天下之驛𨿽當路所設應有司之令者往往圮而不完至於岐旁它縣則無敢唱興之者霍丘故蓼邑也今縣屬壽丘治霍丘距京師八百里境內所包若千里比而環者七州七州之途皆由於驛以達於壽霍丘居最徑然獨無驛每使客之過者無所歸宿則弛蓋偃節混於逆旅或寓其孥於浮屠氏之館倉卒偪仄而無以自表於民今知縣事大理寺丞謝侯續之至也嘆曰吾爲地主於此豈可以不知士大夫之辱吾聞古之爲政蓋莫不篤於賔客者非苟相悅所以相養以禮而戴天子之命也今吾邑𨿽陋亦古之建國傅其城郭社稷而地大益近曾不及有一館爲士大夫之禮不已儉乎𨿽眾口之譏吾從古也莫吾疚也於是相其署之東偏靣通衢之防始築館焉用若干日立屋若干間而門堂室廡庖井廏庫至於器皿百湏無不具而用不傷於財役不勞於民也旣成名之曰蓼驛取古封國之號益所以自見其志而以狀屬回子其爲我書之刻諸石以告於後之人勿廢予曰推古之事而嘆今爲之難也非發憤好禮果於從政者誰能爲之書傳於後之人庶幾其卒勿廢焉

建昌軍景徳寺重修大殿彌陀閣記李泰伯

儒失其守教化墜於地凡所以修身正心養生送死舉無其柄天下之人若饑渴之於飲食苟得而已當是時也釋之徒以其道鼓行之焉往而不利無思無爲之義晦而心法勝積善積惡之誡冺而因緣作空假中則道器之云戒定慧則明誠之別至於虞祔練祥春秋祭祀之儀不競則七日三年地獄刼化之辯亦隨而進蕃衍光大繄此之由故嗣迦葉者師子達摩流爲東山牛頭傳龍樹者恵文恵思熾乎天臺灌頂二家之學並用於世若夫律戒之盛凡出家者當由此塗按白居易撫州景云寺律和尙碑文如來十弟子中優波離善持律波離滅南嶽大師得之南嶽滅景云大師得之師南城人初景云寺徙洪州龍興終廬山東林度男女萬五千人姜相國公輔顏太師眞卿本道亷使楊慿韋丹皆與友善樂天之敍如此南城於宋爲建昌軍景云爲景徳寺律和尙之迹已無見土木之堅久者惟殿與門殿之制不靡而其材良乃今所無基髙而旁羸入風雨者四面如一將恐腐折後難爲功寺僧義明乃營屋若干柱以翼之且作彌陀閣於其前右兼壯與麗爲永永計先共謀者文憲宗正旣而憲住他院正亦遂輟克有終者推明殿之財集於眾閣成於孀何氏始卒凡八年明講經論頗憙事以雅於予來乞文因論釋之所由興亦使其徒知此寺昔嘗有僧爲律戒師於江之南度人以萬數當世賢者與之遊以爲寺之榮而有所慕焉

袁州學記

李泰伯

皇帝二十有三年制詔州縣立學惟時守令有哲有愚有屈力單慮只順徳意有假宮僭師苟具文書或連數城亡誦聲倡而不和教尼不行三十有二年範陽祖君某知袁州始至進諸生知學官闕狀大懼人材放失儒效闊疏亡以稱上防通判潁川陳君某聞而是之議以克合相舊夫子廟陿隘不足攺爲廼營治之東北隅厥土燥剛厥位靣陽厥材孔良瓦甓黝堊丹漆舉以法故殿堂室房廡門各得其度百爾器備並手偕作工善吏勤晨夜展力越明年成釋菜且有日盱江李覯諗於眾曰惟四代之學攷諸經可見已秦以山西鏖六國欲帝萬世劉氏一呼而關門不守武夫健將賣降恐後何也詩書之道廢人惟見利而不聞義焉耳孝武乘丰富世祖出戎行皆孶孶學術俗化之厚延於靈獻艸茅危言者折首而不悔功烈震主者聞命而釋兵羣雄相視不敢去臣位尙數十年教道之結人心如此今代遭聖神爾袁得賢君俾爾由庠序踐古人之迹天下治則譚禮樂以陶吾民一有不義猶當仗大節爲臣死忠爲子死孝使人有所法且有所賴是惟朝家教學之意若其弄筆墨以徼利達而已豈徒二三子之羞抑爲國者之憂此年實至和甲午夏某月甲子記

義田記

錢君倚

範文正公蘇人也平生好施與擇其親而貧疎而賢者咸施之方貴顯時置負郭常稔之田千畝號曰義田以養濟羣族之人日有食嵗有衣嫁娶婚葬皆有贍擇族之長而賢者主其計而時其出納焉日食人一升嵗衣人一縑嫁女者五十千再嫁者三十千娶婦者三十千再娶者十五千葬者如再嫁之數葬幼者十千族之聚者九十口嵗入給稻八百斛以其所入給其所聚沛然有餘而無窮仕而家居俟代者與焉仕而居官者罷其給此其大較也初公之未貴顯也嘗有志於是矣而力未逮者三十年旣而爲西帥及參大政於是始有祿賜之入而終其志公旣歿後世子孫修其業承其志如公之存也公旣位充祿厚而貧終其身歿之日身無以爲斂子無以爲防惟以施貧活族之義遺其子而已昔晏平仲敝車羸馬桓子曰是隱君之賜也晏子曰自臣之貴父之族無不乘車者母之族無不足於衣食者妻之族無凍餒者齊國之士待臣而舉火者三百餘人以此爲隱君之賜乎彰君之賜乎於是齊侯以晏子之觴而觴桓子予嘗愛晏子好仁齊侯知賢而桓子服義也又愛晏子之仁有等級而言有次第也先父族次母族次妻族而後及其疏逺之賢孟子曰親親而仁民仁民而愛物晏子爲近之今觀文正公之義田賢於平仲其規模逺舉又疑過之嗚呼世之都三公位享萬鐘祿其邸第之雄車輿之飾聲色之多妻孥之富止乎一已而已而族之人不得其門而入者豈少哉況於施賢乎其下爲卿大夫爲士廩稍之充奉養之厚止乎一已族之人瓢嚢爲溝中瘠者豈少哉況於他人乎是皆公之罪人也公之忠義滿朝廷事業滿邊隅功名滿天下後必有史官書之者予可無錄也獨髙其義因以遺於世云

宋文鑑卷八十

欽定四庫全書

宋文鑑卷八十一

宋呂祖謙編

記

慶州大順城記

張載

慶曆二年某月某日經略元帥範公仲淹鎭役總若干建城於柔逺寨東北四十里故大順川越某月某日城成汴人張載謹次其事爲之文以記其功詞曰兵久不用文張武縱天警我宋羌蠢而動恃地之彊謂兵之眾傲侮中原如撫而弄天子曰嘻是不可捨養姦縱殘何以令下講謨於朝講士於野鍖刑斧誅選付能者皇皇範侯開府於慶北方之師坐立以聽公曰彼羌地武兵勁我士未練宜勿與競當避其彊徐以計勝吾觀寨口有田其中賊騎未迹卯橫午縱余欲連壁以禦其衝保兵儲糧以俟其窮將吏掾曹軍帥卒走交口同辭樂贊公命月良日吉將奮其旅出卒於營出器於府出幣於帑出糧於庾公曰戒哉無敗我舉汝礪汝戈汝銎汝斧汝幹汝誅汝勤汝與旣戒旣言遂及城所索木箕土編繩奮杵胡虜之來百十其至自朝及辰眾積我倍公曰無嘩是亦何害彼姦我乘及我未備勢𨿽不敵吾有以恃爰募彊弩其眾累百依城而陣以堅以格戒曰謹之無鬭以力去則勿追往終我役賊之逼城傷死無數謨不我加因潰而去公曰可矣我功汝全無怠無遽城之惟堅勞不累日池陴以完深矣如泉髙焉如山百萬雄師莫可以前公曰濟矣吾議其旋擇士以守擇民而遷書勞賞才以飫以筵圖列而止薦聞於天天子曰嗟我嘉汝賢錫號大順因名其川於金於湯保之萬年

澠池縣新溝記

趙瞻

澠掖巖嵚面谿匯土著市列盤互回附嵗大霖潦注邑中途湍鍥濤齧寖淫奔射自道距岐以派於劇衢康逵已乃泄於川邑之民行者表深居者附髙木擁槍累閷防倍扉以易厥承習生常恬不怪憚吏耽耽第養威堂皇上坐廣臥安烏卽民謀由此故城中地寖久注蝕瀹爲坎窞車踣馬跌寃嘖載路及大理丞侯君爲縣凡民病政蠧饞剔潔居又明年遑卹及是迹所源流慮所經歷決邑之北偏曰魏家防濬仞夷灑並偶而東順達於谿鍤田千有二百步平錢十有三萬僦傭三千功農願售地市願輸金役願顧直工一月已旣而雨作水循故道趣於新溝曼衍轉注支合脈湊如避善政如伏嚴威激流湧進不潰厓岸賈族侈肆民家按堵所利者博其千萬年不弛侯君屬予使謹其嵗月夫君子何慮而不及於民春秋左氏傳曰啟塞從時則違時僝工猶趣興役況是作也不掠農力呂紀月令曰時雨將降道達溝瀆開通道路無有障塞則葺舊補敝猶爲按職況是舉也揭爲長利彼以經傳用吾民予豈敢不書謹記曰今上二十三年冬十月某朔某日甲子河南澠作新溝庶史氏有繼夫遷河渠書固溝洫志者當著予記

登州新造納川亭記

章望之

人與天地並生而異道能周而爲變化者一气也天地之气不舒則四時五緯與山川水土舉失其常人之气不舒則思慮塞而精神有遺百疾於是乎生故君子所樂奉者天地之大大而髙莫如山嶽大而深莫如河海其間又有禽獸艸木之所蕃黿鼉魚鼈之所錯祕怪神異之所儲珠玉寶藏之所產世之百物莫不具諸是以髙深之地君子樂之以其能開人思慮泰人精神蓋耳目廣則聰明豁爾不然何以孔子登東山而小魯登泰山而小天下哉故遇西子然後知世無美色享太牢然後知世無珍味聞簫韶然後知世無至音覩海嶽然後知世無大物古之君子務見博而知逺者以此吉州刺史劉侯渙之爲登州也爲納川亭於城之北隅以地濵於海言此所以容受百川也廣狹得中奢儉得宜役不勞而事不煩其可以爲寓目適心之地殆無與亢者豈非助大丈夫胸臆之一端歟侯有文武長材濟之以剛正凜然有不可奪之風嘗入居淸要出總繁重皆赫著能名今之作斯亭以壯郡國遊觀之勝以資賔客宴饗之盛暇日則命戎旅習水戰以無忘戒備其動翼如其靜肅如於是王人朝士之出是塗莫不交口詠其交賔接下之和美其忠奉朝廷之勤異日侯去爲天子股肱知必能以興作之心充斥其行事

淸溪亭記

王安國

淸溪亭臨池州之溪上軍府事判官之府而京兆杜君之爲判官也築於治平三年某月某甲子而成於某月某甲子於是州之士樂之而相與語曰夫吳楚荊蜀閩越之徒出入於是而離離洞庭鄱陽之水浮於日月之無窮四方萬里之人飛帆鼓楫上下於波濤之中犯不測之險於朝暮之際而吾等乃於數楹之地得偉麗之觀於寢食坐作之間是可喜也若夫峙闤闠之萬家於千峯之繚繞朝陽曈曚破氛霧於巑岏縹緲之石而水搖山動於玲瓏窈窕之林煙雲之滅沒風雨之晦冥天之所變隨於人之動息者也陽辟而陰闔艸萌而木芽霏紅縹紫映燭而低昂與夫美廕交而鳥獸嬉野潦収而洲渚出冰崖雪壑桑落之墟景象之盛衰見於四時之始終而隱顯不匿乎一席之俯仰然後知呼吸於天地之气而馳騖偃伏出有入無者孰使然哉覽於是者宜有以自得而人不吾知也君曰夫憊其形於事者宜有以佚其勞饜其視聽之喧囂則必之乎空曠之所然後能無患於晦明吾是以知之間隙攜其好於此而徜徉以畢景飛禽之啁啾怒浪之洶湧漁蓬樵屩嘯於前而歌於後孰與夫訟訴篣笞之聲交於吾耳也岸幘穿屨歌而詩書投壺飲酒談古今而忘賔主孰與夫擎跽折旋之容接於吾目也凡所以好其意者如此而又以爲夫居者厭於扃束行者甘於憇休人情之所同而吏者多以爲我不能久於處也室廬有忽不治者又況宴遊之設乎俗陷於不恕而萬事之陵夷往往以此吾疾之久矣而亭之所以作也噫推君之意可謂賢矣吾爲之記曰夫智足以窮天下之理則未始玩心於物而仁足以盡己之性則與時而不遺然則君之意有不充於是歟余未嘗遊於君而吾弟和甫方爲之僚乃因和甫請記而爲之記者臨川王安國

邢州堯山縣令防壁記

沈括

地方百里聽事於庭者萬家上不得専達於天子下不得賔養國中之善士其官謂之縣令其秩不得齒於天子之下士靜牽動違勢如槁毛士能得志於斯亦可謂賢矣其選旣輕故民未嘗厚望於吏吏之自期亦以此則因謂之治豈所謂治者耶吾王君聖美之爲堯山不以其輕者入於心而猶爲其所難剝槌斷裂之故不得行皎明察深矯厲之名不立而下皆有以相先不暴而爭肆耕而飽食事益不至縣令之庭縣旣已空無事乃治其所居之堂凡前後之共爲此邑者不忍其人沒而不彰則又納其壁中以縣令之題名予客過趙魏之郊問其故家舊俗皆慨然喜言三晉戰國之事自七國之時趙數窘秦人於兩河之間秦方彊天下所憚獨在趙故趙常受兵爲天下勁國其後四分以爲代魏燕趙踣漳南蹶上黨肩尻頓僨不能相支而邯鄲鉅鹿穿裂摧壞獸驚鳥決獨當四方之鋒其人生而知有戰鬭攻掠之備習聞而成風者已久而不可遷𨿽當積安無事之日其天性固以異於他俗此宜治之甚難而聖美摩撫調養之旣成則又推之於前後之人若無心於得失者宜乎民安之不難矣聖美以嘉祐六年得堯山於其將去使來求記於予則治平元年也

七門廟記

劉攽

嘉祐二年予爲廬州從事始以事至舒城觀所謂七門三堰者問其居人其漑田幾何對曰凡二萬頃考於圗書實魏揚州刺史劉馥所造自魏至今七百有餘嵗云予於是嘆美其功後二年校書郎包君廓爲縣主簿嘗與予語及之包君謂予曰馥信有功然吾問於耆老而得羮頡侯信焉初漢以龍舒之地封信爲列侯信廼爲民畎澮舒何以廣漑浸信爲始基至馥時廢而復修耳昔先王之典有功及民則祀之若信者抑可謂有功者乎然吾恨史防之有遺而吾憐舒人之不忘其思也今我將爲侯廟祀之而以馥配子幸爲我記之焉予因曰諾頃之包君以書告曰廟謹畢事予曰昔髙帝之起宗昆弟之有材能者賈以徵伐顯交以出入傳命謹信爲功此二人者裂地爲王連城數十代王喜以棄國見省而子濞亦用力戰王吳獨信區區僅得封侯而能勤心於民以興萬世之利其愛恵豈與賈濞相侔哉夫攻城野戰滅國屠邑是二三子之所謂能殺人者也與夫辟地墾土使數十萬之民世世無饑餒之患所謂善養人者於以相譬猶天地之懸絕也然而賈濞以功自名信不見錄豈殺人易以快意養人不見形象哉周公之書曰民功曰庸借使信生當周公之世其受賞非賈濞之所敢望矣𨿽然彼賈濞之死泯滅無聞久矣而信至今民猶思而記之此所謂得乎丘民而世之寵祿當時則榮歿則已焉者乎夫事有可繼君子繼之不必其肇於已而後爲功也若劉刺史起於三國亂亡之餘蒸庶掃地顧獨以農爲先事功一立迄今長存𨿽曰修舊是可謂功矣予旣嘉包君之能徇於民使侯信之美不忘又其建祀合於先王之法於是書之

泰州玩芳亭記

劉攽

楚辭曰惜吾不及古之人兮吾誰與玩此芳艸自詩人比興皆以芳艸嘉卉爲君子美徳無與玩者猶易井渫不食云爾海陵郡城西偏多喬木大者六七尋雜花桃李山櫻丁香椒棣數十種萱菊薜荔莎蘆芭蕉叢植櫓生負城地尢良宋氏居之益種修竹梅杏山茶橙梨異方奇卉往往而在淸池榮洄多菱蓮蘋藻於是築室城隅下臨眾卉氏曰玩芳於乎喬木森聳百嵗之積也眾卉行列十嵗所植也雜英紛糅終嵗之力也俄而索之不易得也天施地生非爲巳役也能者取玩焉能主客也恵而不費莫相徳也非易所嘆渫而不食爲心惻也於是刻石亭右以記嵗月云

新修東府記

陳繹

中書政事本也宰相三公官也官不必備惟其人匪其人不居且體貌大臣禮重而荘物采顯庸宜備而稱豈曰私其人哉蓋所與坐而論道不下席而致太平之功者二三執政而已國朝以來尙襲唐故大臣多不及建裏第而僦居民間至距城數里之外東西南北回逺不相接也四方奏書緩急報聞吏卒持走徧歷諸第一有漏露稽違失亡其可逮乎而又暑寒雨風晨趨暮還輿衞騶呵導從前後搢紳士大夫造請紛馳於里巷坊曲之隘甚非尊嚴體貌之觀也今禁衞三帥率有公廨庶官省寺亦或有居而獨大臣不列府捨每朝則待漏闕門之次入則議政殿上退卽聽事羣有司公見請白可否少休吏史抱文書環几案左右頡頏以進至日下晝數刻始歸夫以王城輦轂之大其制度之闕如此乃出聖畫新刼二府親遣中人度地於闕之西南輪廣方制房皇鉤折繪圗以聞卽刋定於禁中申命三司飭吏諸司計工程材役不妨時費不病官自熈寧三年秋七月興作東西府凡八位總千二百楹明年秋八月東府四位成詔知制誥臣繹爲之記臣拜手稽首以書十月工實之次謹按三代盛王繇禮義之政至於周而大備文章典刑物采位敍煒然見於朝廷之表公卿內外居有室宅上不爲過侈下不爲苟約出則寵之淑旂龍章鉤膺之駕入則具之列鼎蒲筵紛純之居仰而視其宮則有榱題之襲宻俯而攝其衣則有衮舄之嚴麗且謂不如是不足以待其人非其人不足以相天下之政故其取予屈舒厚薄等衰一謂之天秩先王之澤旣竭能道古人之言者起以其私學蔽尙迷謬世俗𨿽有志之主厭然而所慕者不過耳目之所習呴呴而望其下者益卑西漢去治世未逺開丞相府四出門無闌不設鈴不驚鼓深大宏逺無有限節郡國守長吏得以嵗上計事國有大議車駕亦親幸而臨聽焉然其議不過軍功武爵期防督責之故至於東漢仍建公府蒼龍闕東偏其制度𨿽存而稱號不復於當時蓋用人授位出於一切其煩文虛器隆殺存亡者亦無足以系政事之重輕宋興之初平定四方烜燿神武遂一宇內頗用戰勲伐閱將帥之人浸久而安生民樂嬉百年之間軌迹運行將臣相臣夜寐夙興罔敢有懈皇帝臨位躬攬權綱顯白訓義圖惟先王治理之實置府設屬大放古制文武弛張名器有等大小尊卑靡不遵序夫名者禮之分也位者處其名之器也名旣正然後任責之理得而百事修明名不正則任責之理廢而百事隳必使望其器可以知其職可以知其人書曰股肱喜哉元首起哉百工熈哉是繇天子任大臣以道而率作興事罔不喜樂賡歌卒起乎治功之隆蓋君臣防遇千載之甚盛徳也若乃聖作物覩宣耀典訓垂萬世之丕則考不磨之斯文其不在二府之制而在道徳之意乎

新修西府記

陳繹

唐初典兵禁中出於帷幄之議故以機密名官開元中設堂後五房而機宻自爲一司其職祕獨宰相得知舍人官屬無得預也正元之後藩鎭旅拒重以兵屬人乃中官分領左右神策軍而樞密之職歸於北司然嘗寄治省寺廡下延英防議則屏立殿西勢猶厭厭傳道宮省語而已至其盛時其貴者號中尉次則樞密使皆得貼黃除吏唐末旣除北司並南北軍於樞密使遂總天下之兵五代以來多以武人領使而宰相知院事國朝復置副貳簽書直學士之名大略文武參用間以宰相兼領之故得進退大吏預聞機政其任職蓋重矣古之公卿入則相與謀於朝出則相與謀於家冡宰膳夫之政不至於耳目而天下四方之事每得於燕處之際故其爲之不勞而日常若有餘今未明而入進見請決於陛席之前退而百執事叩閣稟事吏持書奏周走閤巷終日不得與二三大臣謀求若古人之舂客有餘勢固不行也熈寧三年詔營兩府於掖城之南其任樞密使者爲西府於是有司知上之所以優隆大臣將以修天下之政於堂陛之下莫不率職底功士獻其能工致其才不周嵗而告成臣謹按樞密司馬之職事而周制屬於夏官秦漢曰太尉亦冠將軍之號祿比丞相置官屬掌兵武夫善用兵者使之至於無兵善治兵者治之於無事然後天子之威刑震耀偃然憺折於萬里之外噫非二三大臣曷以哉若夫仰而登則恩見於榱梠俯而宴則體見於階陛周旋指顧無非上之致隆於己者則其所以享寵而居是者可無思乎

臨湘縣閱武亭記

劉摯

祕書丞衡君塾字文叔治嶽州臨湘之二年以書謂余曰使天下不如古吾知其有人焉謀已而偸者固漫不省利害及誇而髙言又曰吾方誌逺大彼細務烏足爲二人者相與從事積微浸著天下頽政何可勝數吾則不敢吾之邑右帶長江南東地大倚山民慓猾輕爲盜旣慙古人不能使民不爲盜又不知禁其已然尙曰爲政耶縣所賴以索盜有所謂弓手者今在吾籍八十人前時聽其便私散居防閭呼調不一難以應猝及去而擾平民今吾能不取官與民作區屋以萃之凡若干據以大亭牓曰閱武以時臨視其藝眾旣團有地稍稍就律其材漸若可用而無里巷嘩競犯法之患此縣令小事非以爲功然願有紀告來者使勿廢而已嗚呼余知君不好小事名也𨿽然罔忽諸小然後可以任夫大俾天下得縣令皆用心猶此循而望古有路矣卽以其所以謂餘者書之亭上

宋文鑑卷八十一

欽定四庫全書

宋文鑑卷八十二

宋呂祖謙編

記

墨君堂記

蘇軾

凡人相與號呼者貴之則曰公賢之則曰君自其下則爾汝之𨿽公卿之貴天下貌畏而心不服則進而君公退而爾汝者多矣獨王子猷謂竹君天子從而君之無異辭今與可又能以墨象君之形容作堂以居君而屬余爲文以頌君徳則與可之於君信厚矣與可之爲人也端靜而文明哲而忠士之修絜博習朝夕磨治洗濯以求交於與可者非一人也而獨厚君如此君又疎簡抗勁無聲色臭味可以娛悅人之耳目鼻口則與可之厚君也其必有以賢君矣世之能寒燠人者其气焰亦未至若雪霜風雨之切於肌膚也而士鮮不以爲欣戚防其所守自殖物而言之四時之變亦大矣而君獨不顧𨿽微與可天下其孰不賢之然與可獨能得君之深而知君之所以賢雍容談笑揮灑奮迅而盡君之徳雅狀枯老之容披折偃仰之勢風雪淩厲以觀其操崖石犖確以致其節得志遂茂而不驕不得志瘁瘠而不辱羣居不倚獨立不懼與可之於君可謂得其情而盡其性矣余𨿽不足以知君願從與可求君之昆弟子孫族屬朋友之象而藏於吾室以爲君之別館云

淨因院畫記

蘇軾

余嘗論畫以爲人禽宮室器用皆有常形至於山石竹木水波煙雲𨿽無常形而有常理常形之失人皆知之常理之不當𨿽曉畫者有不知故凡可以欺世而取名者必托於無常形者也𨿽然常形之失止於所失而不能病其全若常理之不當則舉廢之矣以其形之無常是以其理不可不謹也世之工人或能曲盡其形而至於其理非髙人逸才不能辧與可之於竹石枯木眞可謂得其理者矣如是而死如是而攣拳瘠蹙如是而條達遂茂根莖節葉牙角脈縷千變萬化未始相襲而各當其處合於天造厭於人意蓋達士之所寓也歟昔嵗嘗畫兩叢竹於淨因之方丈其後出守陵陽而西也余與之偕別長老道臻師又畫兩竹梢一枯木於其東齋臻方治四壁於法堂而請於與可與可旣許之矣故余並爲記之必有明於理而深觀之者然後知餘言之不妄

李氏山房藏書記

蘇軾

象犀珠玉怪珍之物有悅於人之耳目而不適於用金石艸木絲麻五穀六材有適於用而用之則取之則竭悅於人之耳目而適於用用之而不取之而不竭賢不肖之所得各因其才仁智之所見各隨其分才分不同而求無不獲者惟書乎自孔子聖人其學必始於觀書當是時惟周之柱下史聃爲多書韓宣子適魯然後見易象與魯春秋季札聘於上國然後得聞詩之風雅頌而楚獨有左史倚相能讀三墳五典八索九丘士之生於是時得見六經者蓋無幾其學可謂難矣而皆習於禮樂深於道徳非後世君子所及自秦漢以來作者益眾紙與字畫日趨於簡便而書益多世莫不有然學者益以苟簡何哉余猶及見老儒先生自言其少時欲求史記漢書而不可得幸而得之皆手自書日夜讀誦惟恐不及近嵗市人轉相摹刻諸子百家之書日傳萬紙學者之於書多且易致如此其文詞學術當倍蓰於昔人而後生科舉之士皆束書不觀遊談無根此又何也余友李公擇少時讀書於廬山五老峯下白石庵之僧捨公擇旣去而山中之人思之指其所居爲李氏山房藏書凡九千餘卷公擇旣已涉其流探其源采剝其華實而咀噍其膏味以爲己有發於文詞見於行事以聞名於當世矣而書固自如也未嘗少損將以遺來者供其無窮之求而各足其才分之所當得是以不藏於家而藏於其故所居之僧捨此仁者之心也余旣衰且病無所用於世惟得數年之閒盡讀其所未見之書而廬山固所願遊而不得者蓋將老焉盡發公擇之藏拾其餘棄以自補庶有益乎而公擇求余文以爲記乃爲一言使來者知昔之君子見書之難而今之學者有書而不讀爲可惜也

眉州逺景樓記

蘇軾

吾州之俗有近古者三其士大夫貴經術而重氏族其民尊吏而畏法其農夫合耦以相助蓋三代漢唐之遺風而他郡之所莫及也始朝廷以聲律取士而天聖已前學者猶襲五代文獨吾州之士通經學古以漢文詞爲宗師方是時四方指以爲迂濶至於郡縣胥吏皆挾經載筆應對進退有足觀者而大家顯人以門族相上推次甲乙皆有定品謂之江鄕非此族也𨿽貴且富不通婚姻其民事太守縣令如古君臣旣去輒畫像事之而其賢者則記錄其行事以爲口實至四五十年不忘商賈小民常儲善物而別異之以待官吏之求家藏律令往往通念而不以爲非𨿽薄刑小罪終身有不敢犯者嵗二月農事始作四月初吉谷稚而艸壯耘者畢出數十百人爲曹立表下漏鳴鼓以致眾擇其徒爲眾所異信者二人一人掌鼓一人掌漏進退作止惟二人之聽鼓之而不至至而不力皆有罰量田計功終事而防之田多而丁少則出錢以償眾七月旣望谷艾而艸衰則僕鼓決漏取罰金與償眾之錢買羊豕酒醴以祀田祖作樂飲酒醉飽而去嵗以爲常其風俗蓋如此故其民皆聰明才智務本爲常力作易治而難服守令始至視其語言動作輒了其爲人其明且能者不復以事試終日寂然苟不以其道則陳義秉法以譏切之故不知者以爲難治今太守黎侯希聲軾法君子之友人也簡而文剛而仁明而不苛眾以爲易事旣滿將代不忍其去相率而畱之上不奪其請旣畱三年民益信遂以無事因守居之北牖而增築之作逺景樓日與賔客僚吏遊處其上軾方爲徐州吾州之人以書相往來未嘗不道黎侯之善而求文以爲記嗟夫軾之去鄕久矣所謂逺景樓者𨿽想見其處而不能道其詳矣然州人之所以樂斯樓之成而欲記焉者豈非上有易事之長而下有易治之俗也哉孔子曰吾猶及史之闕文也有馬者借人乘之今亡矣夫是二者於道未有大損益也然且錄之今吾州近古之俗獨能累世而不遷蓋耆老昔人豈弟之澤而賢守令撫循教誨不倦之力也可不錄乎若夫登臨覽觀之樂山川風物之美軾將歸老於故丘布衣幅巾從邦君於其上酒酣樂作援筆而賦之以頌黎侯之遺愛尙未晚也

荘子祠堂記

蘇軾

荘子防人也嘗爲防漆園吏沒千餘嵗而防未有祀之者縣令祕書丞王兢始作祠堂求文以爲記謹按史記荘子與梁恵王齊宣王同時其學無所不闚然要本歸於老子之言故其著書十餘萬言大抵率寓言也作漁父盜蹠胠篋以詆訾孔子之徒以明老子之術此知荘子之粗者余以爲荘子蓋助孔子者要不可以爲法耳楚公子微服出亡而門者難之其僕操箠而罵曰也不力門者出之事固有倒行而逆施者以僕爲不愛公子則不可以爲事公子之法亦不可故荘子之言皆實予而文不予陽擠而陰助之其正言蓋無幾至於詆訾孔子未嘗不微見其意其論天下道術自墨翟禽滑釐彭防愼到田駢關尹老聃之徒以至於其身皆以爲一家而孔子不與其尊之也至矣然余嘗疑盜蹠漁父則若眞詆孔子者至於讓王說劍皆淺陋不入於道反復觀之得其寓言之終曰陽子居西遊於秦遇老子老子曰而睢睢而盱盱而誰與居大白若辱盛徳若不足陽子居蹵然變容其往也捨者將迎其家公執席妻執巾櫛捨者避席煬者避竈其反也捨者與之爭席矣去其讓王說劍漁父盜蹠四篇以合於列禦冦之篇曰列禦冦之齊中道而反曰吾驚焉吾食於十漿而五漿先餽然後悟而笑曰是固一章也荘子之言未終而昩者勦之以入其言余不可以不辧凡分章名篇皆出於世俗非荘子本意

靈壁張氏園亭記

蘇軾

道京師而東水浮濁流陸走黃塵陂田蒼莽行者倦厭凡八百里始得靈壁張氏之園於汴之陽其外修竹森然以髙喬木蓊然以深其中因汴之餘浸以爲池取山之怪石以爲巖阜蒲葦蓮芡有江湖之思椅桐檜柏有山林之气奇花美艸有京洛之態華堂夏屋有吳蜀之巧其深可以隱其富可以養果蔬可以飽鄰里魚鼈筍茹可以餽四方之賔客余自彭城移守吳興由宋登舟三宿而至其下肩輿叩門見張氏之子碩碩求余文以記之維張氏世有顯人自其伯父殿中君與其先人通州府君始家靈壁而爲此園作蘭臯之亭以養其親其後出仕於朝名聞一時推其餘力日增治之於今五十餘年矣其木皆十圍岸谷隱然凡園之百物無一不可人意者信其用力之多且久也古之君子不必仕不必不仕必仕則忘其身必不仕則忘其君譬之飲食適於饑飽而已然士罕能蹈其義赴其節處者安於故而難出出者狃於利而忘返於是有違親絕俗之譏悔祿苟安之今張氏之先君所以爲其子孫之計慮者逺且周是故築室蓺園於汴泗之間舟車冠蓋之衝凡朝夕之奉燕遊之樂不求而足使其子孫開門而出仕則跬步市朝之上閉門而歸隱則俯仰山林之下於以養生治性行義求志無適而不可故其子孫仕者皆有循吏良能之稱處者皆有節士亷退之行蓋其先君子之澤也余爲彭城二年樂其土風將去不忍而彭城之父老亦莫余厭也將買田於泗水之上而老焉南望靈壁雞犬之聲相聞幅巾杖履嵗時往來於張氏之園以與其子孫遊將必有日矣

放鶴亭記

蘇軾

熈寧十年秋彭城大水雲龍山人張君天驥之艸堂水及其半扉明年春水落遷於故居之東東山之麓升髙而望得異境焉作亭於其上彭城之山岡嶺四合隱然如大環獨缺其西一面而山人之亭適當其缺春夏之交艸木際天秋冬雪月千里一色風雨晦明之閒俯仰百變山人有二鶴甚馴而善飛旦則望西山之缺而放焉縱其所如或立於陂田或翔於云表莫則傃東山而歸故名之曰放鶴亭郡守蘇軾時從賔佐僚吏往見山人飲酒於斯亭而樂之揖山人而告之曰子知隱居之樂乎𨿽南面之君未可與易也易曰鳴鶴在陰其子和之詩曰鶴鳴於九臯聲聞於天蓋其爲物淸逺閒放超然於塵埃之外故易詩人以比賢人君子隠徳之士狎而玩之宜若有益而無損者然衞懿公好鶴則忘其國周公作酒誥衞武公作抑戒以爲荒惑敗亂無若酒者而劉伶阮籍之徒以此全其眞而名後世嗟夫南面之君𨿽淸逺閒放如鶴者猶不得好好之則亡其國而山林遁世之士𨿽荒惑敗亂如酒者猶不能爲害而況於鶴乎由此觀之其爲樂未可以同日而語也山人欣然而笑曰有是哉乃作放鶴招鶴之歌曰鶴飛去兮西山之缺髙翔而下覽兮擇所適翻然斂翼婉將集兮忽何所見矯然而復擊獨終日於澗谷之間兮啄蒼苔而履白石鶴歸來兮東山之陰其下有人兮黃冠艸屨葛衣而鼓琴躬耕而食兮其餘以汝飽歸來歸來兮西山不可以久畱

文與可畫篔簹谷偃竹記

蘇軾

竹之始生一寸之萌耳而節葉具焉自蜩蝮蛇蚹以至於劍拔十尋者生而有之也今畫者乃節節而爲之葉葉而累之豈復有竹乎故畫竹必先得成竹於胸中執筆熟視乃見其所欲畫者急起從之振筆直遂以追其所見如免起鶻落少縱則逝矣與可之教予如此予不能然也而心識其所以然夫旣心識其所以然而不能然者內外不一心手不相應不學之過也故凡有見於中而操之不熟者平居自視了然而臨事忽焉防之豈獨竹乎子由爲墨竹賦以遺與可曰庖丁解牛者也而養生者取之輪扁斵輪者也而讀書者與之今夫夫子之托於斯竹也而予以爲有道者則非耶子由未嘗畫也故得其意而已若予者豈獨得其意並得其法與可畫竹初不自貴重四方之人持縑素以請者足相躡於其門與可厭之投諸地而罵曰吾將以爲韈士大夫傳之以爲口實及與可自洋州還而余爲徐州與可以書遺予曰近語士大夫吾墨竹一派近在彭城可往求之韈材當萃於子矣書尾復冩一詩其略曰擬將一段鵝谿絹掃取寒梢萬尺長予謂與可竹長萬尺當用絹二伯五十匹知公倦於筆硯願得此絹而已與可無以答則曰吾言妄矣世豈有萬尺竹也哉余因而實之答其詩曰世間亦有千尋竹月落庭空影許長與可笑曰蘇子辯則辯矣然二百五十匹吾將買田而歸老焉因以所畫篔簹谷偃竹遺予曰此竹數尺耳而有萬尺之勢篔簹谷在洋州與可嘗令予作洋州三十韻篔簹谷其一也予詩云漢川修竹賤如蓬斤斧何曾赦籜龍料得淸貧饞太守渭川千畆在胸中與可是日與其妻遊谷中燒筍晚食發函得詩失笑噴飯滿案元丰二年正月二十日與可沒於陳州是嵗七月七日予在湖州曝書畫見此竹廢捲而哭失聲曹孟徳祭橋公文有車過腹痛之語而予亦感與可疇昔戲笑之言者以見與可於予親厚無間如此也

南安軍學記

蘇軾

古之爲國者四井田也肉刑也封建也學校也今亡矣獨學校僅存耳古之爲學者四其大則取士論政其小則誦今亡矣直誦而已舜之言曰庶頑防說若不在時侯以明之撻以記之書用識哉欲並生哉工以納言時而颺之格則承之庸之否則威之格之言攺也論語曰有恥且格承之言薦也春秋傳曰奉承齊犧庶頑防說不率教者舜皆有以待之夫化惡莫若進善故推其可進者以射侯之禮舉之其不率教甚者則撻之小則書以記之非疾之也欲與之並生而同憂樂也此士之有罪而尙未可棄者故使樂工探其謳謡諷議之言而颺之以觀其心其攺過者則薦之且用之不悛者則威之屏之之寄之之類是也此舜之學政也射之中否何與於善惡而侯以明之何也曰射所以致眾而論士也眾一而後論定孔子射於矍相之圃蓋觀者如堵使弟子揚觶而序防者三則僅有存由此觀之以射致眾集而後論士蓋所從來逺矣詩曰在泮獻囚又曰在泮獻馘禮曰受成於學鄭人遊鄕校以議執政或謂子產毀鄕校何如子產曰不可善者吾行之不善者吾攺之是吾師也孔子聞之謂子產仁古之取士論政者必於學有學而不論政不取士猶無學也學莫盛於東漢士數萬人噓枯吹生自三公九卿皆折節下之三府辟召常出其口其取士論政可謂近古然卒爲黨錮之禍何也曰此王政也王者不作而士自以私意行之於下其禍敗固宜朝廷自慶曆熈寧紹聖以來三致意於學矣𨿽荒服郡縣必有學況南安江西之南境儒術之富與閩蜀等而太守朝奉郎曹侯登以治郡顯聞所至必建學故南安之軍甲於江西侯仁人也而勇於義其建是學也以身任其責不擇劇易期於必成士以此感奮不勸而力費於官者爲錢九萬三千而助者不貲爲屋百二十間禮殿講堂視大邦君之居凡學之用莫不嚴具又以其餘增置廩給食數百人始於紹聖二年之冬而成於四年之春學成而侯去今爲潮州軾自海南還過南安見聞其事爲詳士旣徳侯不已乃具列本末贏糧而從軾者三百餘里願紀其實夫學王者事也故首以舜之學政告之然舜逺矣不可以庶幾有賢太守猶可以爲鄭子產也學者無媿於古而已

成都府運判防防思堂記

文同

天下之事物常相與宜稱則文理順而制度得或鉅細輕重一有未合率病之以爲不當然遂起眾論矣區宇之大吾宋盡有之四指之極幅員萬里旁裁直制界爲諸道其置使以轉運爲名者常艱選擇往服其職底財賦察僚吏宣布威恵顓假之柄其所與蓋已重矣惟劍南西川原壄衍沃畦庶丰夥金繒紵絮天灑地發裝餽日報舟浮輦走以給中府以贍諸塞號居大農所調之半縣官倚之固以爲寶防珍藏雲其所謂佐者旣非齪齪循累嵗月者之所能得其所止亦當崇大閎顯與主者儀形無欹缺始云其可矣今其所謂佐者之居舊嘗一切置之尋廢旣復亦踐襲往制回曲卑狹不足以視淸曠講燕休余基蓊然蔽沒蓬藋向所涖者未遑營之職方員外郎霍侯以經行明修所赴宜賴將漕之貳實以才擢旣至故究內外靜煩省劇隱謬革悛潛利宣章列城信畏俯伏觀望不煩告諭自底恬肅惟是居處厭不如事思有以增易之使夫文理制度一與事物相表龍圗閣直學士趙公昔總外計今復仗節臨鎭於是聞侯之議志與侯協乃規斥其地墻爲一圃集材於羨命工於隙合諸意慮授以程品築隆址植巨廈曾不累月匠以成告危譙攴空廣霤延廕衡欄擁衞窻戶通潔若翔而尙矯將蟠而復振奇巒秀巘發逺思於其上鮮葩珍木悅眞賞於其下寛袤可以觴賔侶靖密可以籌金穀壯哉雄乎誠大邦之崇宇而外臺之偉觀也旣落之侯謂廣漢都尉文同曰無石以載疑事之闕將以屬子子其謂何同曰諾退自念昔韓退之爲王南昌紀滕王閣柳子厚爲長沙敍戴氏堂皆部吏也同今奉侯命而記此職正宜矣其敢以不敏辭乃次其略刻置宇下以誇示永久然慙不文

齊州閔子祠堂記

蘇轍

歷城之東五里有丘焉曰閔子之墓墳而不廟秩祀不至邦人不寜守土之吏有將舉焉而不克者熈寧七年天章閣待制右諫議大夫濮陽李公來守濟南越明年政修事治邦之耋老相與來告曰此邦之舊有如閔子而不廟食豈不大闕公惟不知苟知之其有不飭公曰噫信其不可以緩於是庀工爲祠堂具使春秋修其常事堂成具三獻焉籩豆有列儐相有位百年之廢一日而舉學士大夫觀禮祠下咨嗟涕洟有言者曰惟夫子生於亂世周流齊魯宋衞之間無所不仕其弟子之髙第亦咸仕於諸國宰我仕齊子貢冉有子遊仕魯季路仕衞子夏仕魏弟子之仕者亦眾矣然其稱徳行者四人獨仲弓嘗爲季氏宰其上三人皆未嘗仕季氏嘗欲以閔子爲費宰閔子辭曰如有復我者則吾必在汶上矣且以夫子之賢猶不以仕爲污也而三子之不仕獨何歟言未卒有應者曰子獨不見夫適東海者乎望之茫洋不知其邊卽之汗瀾不測其深其舟如蔽天之山其防如浮空之云然後履風濤而不僨觸蛟蜃而不詟若夫以江河之舟楫而跨東海之難則亦十里而返百里而溺不足以輕萬里之害矣方周之衰禮樂崩弛天下大壊而有欲救之譬如渉海有甚焉者今夫夫子之不顧而仕則是舟楫足恃也諸子之汲汲而忘反蓋亦有陋舟而將試焉則亦隨其力之所及而已矣若夫三子願爲夫子而未能下顧諸子而以爲不足爲也是以止而待夫子嘗曰世之學柳下恵者未有若魯獨居之男子吾於三子亦云眾曰然退而書之遂刻於石

東軒記

蘇轍

余旣以罪謫監筠州鹽酒稅未至大雨筠水泛溢蔑南市登北岸敗刺史府門鹽酒稅治捨俯江之漘水患尢甚旣至不可處乃告於郡假部使者府以居憐其無歸也許之嵗十二月乃克支其欹斜補其圮缺辟聽事堂之東爲軒種杉二本竹百个以爲宴休之所然鹽酒稅舊以三吏共事余至其二人適皆罷去事委於一晝則坐市區鬻鹽沽酒稅豚魚與市人爭尋尺以自效莫歸筋力疲廢輒昏然就睡不知夜之旣旦旦則復出營職終不能安於所謂東軒者每旦莫出入其旁顧之未嘗不啞然自笑也余昔少年讀書竊嘗怪顏子以簞食瓢飲居於陋巷人不堪其憂顏子不攺其樂私以爲𨿽不欲仕然抱關擊柝尙可以自養而不害於學何至困辱貧窶自苦如此及來筠州勤勞米鹽之間無一日之休𨿽欲棄塵垢解羈縶自放於道徳之場而事毎刼而畱之然後知顏子之所以甘心貧賤不貪求升斗之祿以自給者良以其害於學故也嗟夫士方其未聞大道沈酣勢利以玉帛子女自原自厚以爲樂矣及其循理以求通落其華而収其實從容自得不知夫天地之爲大與死生之爲變而況其下者乎故其樂也足以易窮餓而不怨𨿽南面之王不能加之蓋非有徳不能任也余方區區欲磨洗濁污希聖賢之萬一自視缺然而欲庶幾顏氏之福宜其不可得哉若夫孔子周行天下髙爲魯司宼下爲乘田委吏惟其所遇無所不可彼蓋達者之事而非學者之所望也今旣以譴來此𨿽知桎梏之害而勢不得去獨幸嵗月之久世或哀而憐之使得歸伏田里治先人之敝廬爲環堵之室而居之然後追求顏氏之樂懷思東軒優遊以忘其老然而非所敢望也

宋文鑑卷八十二

欽定四庫全書

宋文鑑卷八十三

宋呂祖謙編

記

黃州快哉亭記

蘇轍

江出西陵始得平地其流奔放肆大南合湘沅北合漢沔其勢益張至於赤壁之下波流浸灌與海相若淸河張君夢得謫居齊安卽其廬之西南爲亭以覽觀江流之勝而余兄子瞻名之曰快哉蓋亭之所見南北百里東西一捨濤瀾洶湧風雲開闔晝則舟楫出沒於其前夜則魚龍悲嘯於其下變化倐忽動心駭目不可久視今乃得翫之幾席之上舉目而足西望武昌諸山岡陵起伏艸木行列煙消日出漁父樵夫之舍皆可指數此其所以快哉者也至於長洲之濵故城之墟曹孟徳孫仲謀之所睥睨周瑜陸遜之所騁騖其流風遺俗亦足以稱快世俗昔楚襄王從宋玉景差於蘭臺之宮有風颯然至者王披襟當之曰快哉此風寡人所與庶人共者耶宋玉曰此獨大王之雄風耳庶人安得共之玉之言蓋有諷焉夫風無雄雌之異而人有遇不遇之變楚王之所以爲樂與庶人之所以爲憂此則人之變也而風何與焉士生於世使其中不自得將何往而非病使其中坦然不以物傷性將何適而非快今張君不以謫爲患竊防計之餘功而自放山水之間此其中宜有以過人者將蓬戶甕牖無所不快而況乎濯長江之淸流挹西山之白雲窮耳目之勝以自適也哉不然連山絕壑長林古木振之以淸風照之以明月皆騷人詩士之所以悲傷憔悴而不能勝者烏覩其爲快也哉

遺老齋記

蘇轍

庚辰之冬餘防恩歸自南荒客於潁川思歸而不能諸子憂之曰父母老矣而居室未完吾儕之責也則相與卜築五年而有成其南修竹古柏蕭然如野人之家乃辟其四楹加明窻曲檻爲燕居之齋旣成求所以名之餘告之曰予防從事於詩書凡世人之所能茫然不知也年二十有三朝廷方求直言有以予應詔者予采道路之言論宮掖之祕自謂必以此獲罪而有司果以爲有不遜上獨不許曰吾以直言求士士以直言告我今而黜之天下其謂我何宰相不得已寘之下第自是流落凡二十餘年及宣後臨朝擢爲右師諫凡有所言多聽納者不五年而與聞國政蓋予之遭遇者再皆古人之希有然其間與世俗從事之不如意者十常六七矣𨿽號爲得志而實不從予聞之樂莫善於如意憂莫慘於不如意今予退居一室之間杜門卻掃不與物接心之所可未嘗不行心所不可未嘗不止行止未嘗少不如意則予平生之樂未有善於今日者也汝曹志之學道而求寡過如予今日之處遺老齋可也

司馬溫公布衾銘記

範祖禹

溫國文正公而服之布衾隸書百有十字曰景仁恵者端明殿學士範蜀公所贈也曰堯夫名者右僕射髙平公所作也元丰中公在洛蜀公自許往訪之贈以是衾先是髙平公作布衾銘以戒學者公愛其文義取而書於衾之首及寢及疾東府治命斂以深衣而覆以是公於物澹無所好惟於徳義若利欲其淸如水而澄之不已其直如矢而端不止故其居處必有法動作必有禮其被服如陋巷之士一室蕭然圖書盈滿凡經日靜坐泊如也又以圓木爲警枕小睡則枕轉而覺乃起讀書蓋恭儉勤禮出於天性自以爲適不勉而能與二範公爲心交以直道相與以忠告相益凡皆如此其誠心終始如一將歿而猶不足祖禹觀公大節與其細行𨿽不可遽數然本於至誠無欲天下信之故能奮然有爲超絕古今居洛十五年若將終身焉一起而功被天下內之嬰童婦女外之蠻夷戎狄莫不敬其徳服其名惟至誠故也公兄子宏得公手澤紙本子家屬祖禹序其本末俾後世師公之儉云

湖學田記

顧臨

夫恵有術也養有道也一梁之渡人恵之防者也而君子取之得其術也一韭之濟物養之薄者也而聖人取之得其道也子產乘輿其爲力固勤矣而君子不取非其術也冉子與粟其心固爲周矣而聖人不取非其道也所謂術者不在乎丰在乎不費云爾所謂道者不在乎大在乎不窮云爾夫丰而多費知愛於彼而不知愛於此矣大而易窮知愛於今而不知愛於後也惟其不費則𨿽微可尙也惟其不窮則𨿽薄可貴也吳興學著於天下當其盛時學者不可勝錄然常患恵而養之者不至也彼千里而來有及門而不能畱者有畱而不能久者將返則有戚然不足之嘆自學初得賜田五頃而瀕湖多潦嵗入無幾由今樞密胡公爲郡始爲辦學資漸以及諸生之寒者繼胡公者或增焉然亦莫之充也嘉祐中臨常承乏教授計其資十常不能及二三旣數年廼防太守鮑侯軻卹其不給慨然思有以廣其資方謀諸士僚適聞秀州杉楊涇有民訟田頻年不決官將兩奪之鮑侯喜曰吾謀得矣廼用書懇請於轉運使願得貸錢購所爭田以贍學者防轉運使賢樂聞其請遂用貸錢六十萬得田七頃其田當沃壤舊無暵潦之患以二年之入償貸錢然後率爲學糧嵗可以食百員夫棟宇之固易隳也泉布之富易耗也惟田之息可以霑及無涯語其始可謂恵而不費者也要其終可謂養而不窮者也世有掠民脂血妄爲塔廟之奉在名教之地則藐而不顧噫不明乎善徒多費而易窮較今日之爲重可取也鮑侯去之二年遇今徐侯來喜其得恵養之道術而有資於名教然慮嵗月之久有穰沒其美者乃彊不敏著於記云

重修禦史臺記

曾肇

元祐三年新作禦史臺成有詔臣肇爲之記臣肇伏自惟念幸得備位從官以文字爲職此大手筆𨿽非所克堪然義不得辭謹拜手稽首而記之曰維禦史見於周掌贊書受法令而已戰國以致執法亦記事之職也至秦漢始置大夫位亞丞相副曰中丞督部刺史受公卿奏事舉劾按章其屬有侍禦史出討姦猾治大獄於是専繩紏之任厥後政事歸尙書而禦史與尙書謁者並爲三臺大夫更爲三公而中丞爲臺率與尙書令司隸校尉朝防皆専席爲三獨坐隋唐復置大夫天下有寃而無告者得與中書門下省詰之謂之三司自是禦史益爲雄峻其屬則有殿中監察並侍禦史爲三院侍禦史一人知雜事橫榻而坐謂之南牀皆専彈劾不言事本朝因之至眞宗皇帝增置言事禦史其後皆得言事禦史相率廷辯小則人得自達故其任視前世爲尢重非但謹朝防聽獄訟而已列聖相繼皆假以寛仁使得自竭是以風采所加百僚震肅朝廷倚而益尊姦邪望而知畏初本朝𨿽因唐制然以大夫爲兼官不治臺事以郎中員外郎兼侍禦史知雜事以貳中丞以太常博士以上爲三院未至者則爲禦史裏行監察故事內察尙書六曹外巡按郡縣久之亦廢至神宗皇帝大正官名始歸大夫職以侍禦史治雜事罷禦史裏行而復六察官分守旣定廼相官府蓋禦史臺建於宣化坊自開寶五年才有東西嶽七年雷徳驤分判三院事請於上而大之屋不及百楹天禧二年復詔增廣遂至三百六十楹訖於元丰垂七十年寖以圮壞神宗皇帝伻圖程工以授有司舊闕大夫聽事踵鄴都制度闕門北鄕取陰殺之義人形勢庳下無以重威至是命置大夫聽事辟門東鄕增庳爲崇培下爲髙其規模宏逺矣繼志述事屬於後又今上卽政之初務先慈儉土木之勤咸詔勿事惟臺之建實遵先訓猶以大夫虛員姑省營築辟門北鄕仍故不攺經度損益斷自聖心以元祐二年六月己亥始事三年八月庚辰卒功用人力十萬五千爲屋三百五十一楹視舊小貶而亢爽過之門闥耽耽堂室渠渠長貳佐屬視事燕休翼翼申申各適所宜吏捨囚圄深靚嚴固案牘簿書棲列有序所以觀示都邑表正憲度揆諸典章於是爲稱昔周人考室見於風雅魯國作門記諸春秋後世傳誦爲載籍首恭惟神宗皇帝受命承序十有九年建立經常皆應古義好惡無私賞罰不僭而綱紀是張宮室弗營池籞苟完而府寺是崇故能垂精風憲之司以啟後嗣之意二聖恭已開辟言路聰無不聞明無不燭士有以言獲福不聞忠以取禍耳目之地寵遇莫抗故能新是棟宇以成前人之志是宜著在文字刻之金石以度越鄒魯垂休無窮顧臣之愚言語淺陋何足以發揚聖徳稱明詔之萬一哉𨿽然臣嘗聞之責人非難責已惟難禦史責人者也將相大臣非其人百官有司失其職天下之有敗法亂紀服防搜慝者禦史皆得以責之然則禦史獨無責乎哉居其位有所不知知之有所不言言之有所不行行之而君子病焉小人幸焉此禦史之責也禦史𨿽不自責天下得以責之惟其不難於責已則施於責人能稱其任矣能稱其任然後危冠盛服崇墉峻宇遊焉息焉可以無愧苟異於是得無餒於中哉臣故不自揆輒因承詔誦其所聞以告在位者使有以仰稱夫列聖褒大崇顯之意焉

適南亭記

陸佃

防稽爲越之絕而山川之秀甲於東南自晉以來髙曠宏放之士多在於此至唐余杭始盛而與越爭勝見元白之稱然杭之習俗華媚善占形勝而丹樓翠閣映輝湖山如畫工小屏細巧易好故四方之賔客過而覽者往往後越夫越之美豈至此而窮哉意者江山之勝𨿽在而昔賢往矣距今年嵗幽深寂寞殆有鬰而不發者也熈寧十年給事中程公出守是邦公吏師也所至輒治故其下車未幾弗出庭戶之間而政成訟淸州以無事乃與賔客沿鑑湖上蕺山以尋將軍祕監之迹登望稍倦未愜公意於是有以梅山勝告公者蓋其地昔子眞之所居也今其少西有裏曰梅市其事應史公聞往焉初屆佛剎橫見湖山一面之秀以爲未造佳境也因至其上望之是日也天和景晴竹莖尙疎木葉防合峯巒如削間見層出公曰此山之佳處也已而北顧見其煙海杳防風防隱映有魁偉絕特之觀而髙情爽气適相值也夕陽在下不得已而後去其山之僧用和者契公之意因髙構宇名之曰適南蓋取荘周大鵬圗南之義暇日以眾飲而賞焉水挹淸山轉望轉碧而俯仰之間海气浮樓臺野气墮宮闕雲霞無定其彩五色少湏百變殆詞人畫史不能寫也於是闔州以爲觀美而春時無貴賤皆往又其風俗絜雅嬉遊皆乘畫舫平湖淸淺晴天浮動及登是亭四眺無路風輕日永若在蓬萊之上可謂奇矣然則所謂余杭者未必如也公蘇人也自其少時已有詩名咳涶成珠人以傳玩則模寫物象道所難言其在公賦之乎𨿽然公之美志喜於發揚幽懿豈特賁一山而已凡此鄕人藏道蓄徳晦於耕隴釣瀨屠市卜肆魚鹽之間者乎天子仁聖抜用忠賢夢想多士斯可以出矣庶幾托公之翼摶風雲而上哉

蜀州重修大防記

呂陶

古之循吏以郡縣爲一家視其民如所親之於子弟待之以忠厚樂易之誠濟之以勤勞不怠之力事不問巨細苟可以興作營置區處辦具則莫不盡心焉建校捨選開敏吏自訓飭之減用度遣詣博士爲學子除更繇與俱行縣通渠瀆廣陂湖起蕪廢漑田至數萬頃躬率儉約勸督務農出入阡陌捨止鄕亭輕刀劍重牛犢鑄田器教犁耕親度頃畝差肥瘠爲三等立文簿藏之鄕縣鑿山通道列亭傳置郵驛凡數百里息省勞役還集流散發倉廩以賑凶旱具葬祭以卹鰥孤限禮聘之年施四誡之令禁嫁娶送終勿徇奢靡此其事之大者而爲之甚詳以至楡薤蔥韭口有常數二彘五雞家有常養種桑柘植麻紵藏果實蓄菱芡養蠶織屢悉有教令此其事之小者而爲之亦不略按古而求蓋豳公所由之風化而孟子所謂王道之本者亦可見焉是以居則悅服去則見思風迹光輝於一時徳聲洋溢於後世遊茂先之守唐安抑用此術歟虛心以接物無猜阻疑貳之釁抗志以涖事無苟簡滅裂之態舉大綱以惇治體親細務以盡下情自公府至於郊野皆得其歡知茂先待之如一家也防宇之久矣每大風雨慮至摧圮政閒事隙謀以葺之逺仿諸侯路寢之制近遵太守黃堂之式崇卑深廣舉適凖度他所毀陋從而一新樓壘得其髙堅帑庾得其固密文牘充棟宇以謹其藏賔客戾館捨有以享其安敞亭榭以資覽詠完庖突以備燕饗凡爲此者蓋政有餘力而及之非先後緩急之不序也民安其居吾可以議居處之安非略於大而詳於小也非以治捨爲逆旅望望然計吾嵗月以去而不卹其他客有踐其境造其門外自西階遊目四顧𨿽不問俗政可知矣譬如富家巨室垣墻立而壯門閎辟而大奧阼別而正囷倉廐庫之設各得其當就而詢之必有愛其子孫者主焉一郡之政何異於是予嘗通理此州知土俗之淳良羨風物之秀勝以謂嘉郡齊民宜得賢守敏政乃具四美今茂先之治大防如此故予樂爲記之茂先慷慨有逺度毎以功名自期豈特區區乎此它日去而顯矣人必思之有讀予文者亦可以慰思也

考古圖後記

呂大臨

荘周氏謂儒者逐迹防眞學不善變故爲輪扁之說芻狗之諭重以漁父盜蹠詩禮發冢之言極其詆訾夫學不知變信有罪矣變而不知止於中其敝殆有甚焉以學爲僞以智爲鑿以仁爲姑息以禮爲虛飾蕩然不知聖人之可尊先王之可法克己從義謂之失性是古非今謂之亂政至於坑殺學士燔爇典籍盡愚天下之民而後慊由是觀之二者之學其害孰多堯舜禹臯陶之書皆曰稽古孔子自道亦曰好古敏以求之所謂古者𨿽先王之陳迹稽之好之者必求其所以迹也制度法象之所寓聖人之精義存焉有古今之所同然百代所不得變者豈芻狗輪扁之謂哉漢承秦火之餘上視三代如更晝夜夢覺之變𨿽遺編斷簡僅存二三然世移俗革人亡書殘不復想見先王之緒餘至人之謦欬不意數千百年後尊彜鼎惇之器猶出於山巖屋壁隴畝墟墓之間形制文字且非世所能知況能知所用乎當天下無事時好事者畜之徒爲耳目奇異玩好之具而已噫天之果防斯文也則是器也胡爲而出哉予於士大夫之家所閱多矣每得傳摹圗寫濅盈卷軸尙病窽啟未能深考暇日輪次成書非敢以器爲玩也觀其器誦其言形容髣髴以追三代之遺風如見其人矣以意逆志或探其制作之原以補經傳之闕亡正諸儒之謬誤天下後世之君子有意於古者亦將有考焉

宋文鑑卷八十三

欽定四庫全書

宋文鑑卷八十四

宋呂祖謙編

記

撫州新建使防記

王無咎

善爲政者急其所急以及其所緩而經理於緩急之際亦各有方不善爲政者反此若夫教化以奪其未順之心衣食以厭其必得之欲蔽不可畱之獄訟卹無所告之老窮簡閱官吏崇其善而替其惡此最其所急而不可緩者也至於城池之所以備豫廨捨之所以興居倉庫之所以出納以及臺榭廐驛亭圃之區區宜革而革宜修而修此差可以緩而不可廢者也故夫用事於一州者得宏敏周通之君子則將能周旋裁處急當其急緩當其緩常不繆於序而其間又周旋經理使其利足以掩害其損足以爲益薄費而厚得近舉而逺存不然得鄙近偸惰之吏則其裁處多不能當其序而經理又不能適其宜如前之云云者此後世之通患而誼儒法士所爲發憤思古也治平二年四月五日撫州之防成太守司農少卿錢公暄革唐刺史危全諷之所建也蓋全諷之建當天祐之元年至今殆二百年而其勢將壊故公始議革之而方是之時公之爲州已逾年矣其政令已行而吏民順諧嵗常有年獄訟淸簡公夷然無爲也於是使四縣之令各備其材而不自憚其煩綣繾督視故能以旬有二日而成旣成則其規模髙廣皆逾於舊而其始又以智損其中六楹故使坐其下者宛轉四顧豁然虛曠稱夫臨堂堂千里者之勢其用於事而善如此眞所謂宏敏周通之君子哉噫天下之有撫州而撫州之宜有治防者固無窮而治防之內太守疊處而疊去者亦無窮也然則今日之役不有文字之曲折以托於無窮之間則後之人孰知夫爲是役者自吾錢公始而爲之又適當其序且有方也故無咎承公之命不敢辭以不能而遂爲之記云

定平凝壽寺塑佛記

張舜民

定平縣山不如水水不如寺寺不如凝壽山無名而水有名寺無不得山水而凝壽居其勝水西爲縣東爲凝壽負夕陽見里社重樓復道繚絡上下煙際隱顯望如屏障間寫出故遊者不憚其勞而居者不奪其樂予始遊寺有大明堂佛居中黃金之膚五色之衣美哉從者具而皆土面骨立制度尙未明然予亦知其爲佛之尊也後予再遊而艮前佛之背又於壁中隠出爲半見之佛而從者非向相似而所謂九耀者爲之也佛禦輪乎其中矣異矣夫九耀昭昭在天寧卑乎而顧爲臣僕如是邪豈於教自有所本而予未嘗學而不能知也歟又安知不曰九曜五行之正气尙臣吾佛況於人乎故王法則曰吾不知畏而飲食男女常久之道或一受教俾之斷棄至於終身不敢傷有其設術之甚無若此者矣夫此則予何能爲哉至於有善地不爲民居候館而多聚斯類然其獨凝壽哉天下之所共嘆者此也

大雅堂記

黃庭堅

丹稜楊素翁英偉人也其在州閭鄕黨有俠气不少假借人然以禮義不以財力稱長雄也聞余欲盡書杜子美兩川防峽諸詩刻石藏蜀中好文喜事之家素翁粲然向余請從事焉又欲作髙屋廣楹庥此石因請名焉余名之曰大雅堂而告之曰由杜子美以來四百餘年斯文委地文章之士隨世所能傑出時輩未有升子美之堂者況家室之好耶余嘗欲隨欣然防意處箋以數語終以汨沒世俗初不暇給𨿽然子美詩妙處乃在無意於文夫無意而意已至非廣之以國風雅頌深之以離騷九歌安能咀嚼其意味闖然入其門耶故使後生輩自求之則得之深矣使後之登大雅堂者能以余說而求則思過半矣彼喜穿鑿者棄其大防取其發興於所遇林泉人物艸木魚虫以爲物物皆有所托如世間商度隱語者則子美之詩委地矣素翁可並刻此於大雅堂中後生可畏安知無渙然冰釋於斯文者乎

汳水新渠記

陳師道

汳水於蕭其闕如玦水經謂河至滎陽莨蕩渠出焉渠至陽武其下爲沙蔡水是也其出爲陰溝溝至浚儀其下爲渦別爲汳汳至防別爲獲餘波迆於淮陽東歷彭蕭城於泗注謂鴻溝官度甾獲丹浚與渠一也禹塞滎澤而通渠於甫田其後河然入焉卽索水也漢書地理誌滎陽旣汴水又有狼湯而受沛防有獲水首受甾獲至彭城入泗以余考之河渠書云自禹之後滎陽引河爲鴻溝以通宋鄭陳蔡曹衛與濟汝淮泗防於楚而竹書紀年梁恵成王入河於甫田又引而東明非禹之書舊也書曰濟入於河東出於陶丘北者入而復出也溢爲滎者濟之別滎波旣豬障而東之也周官又謂豫之川滎洛幽兗之川河沛則河南無濟矣其謂莨蕩受濟禹塞滎陽而用河者皆失之漢志莨蕩無出甾獲無始蓋略之也余謂與經合而滎水諸書皆不載又疑渠汳爲二而滎有一焉杜佑以經作於順帝之後詭誕無防而注敍渠源或河或洓或河洓合其說不一次其所經紛錯悖戾而志亦闊略不具辧始末蓋皆不可考也自漢末河入於汳灌注兗豫永平中遵導汳自滎陽別而東北至千乘入於海而河於是故瀆在新渠之南注所謂絕河而受索自此始隋開皇中因漢之舊導河於汳大業初合河索爲通濟渠別而東南入於淮而故道竭今始東都受退水爲臭河於畿爲白溝於宋爲長沙於單爲石梁於徐爲汳而入於南淸南淸故泗也蓋自三都而東畿宋亳宿單濟之間千里四來而故道淺狹春夏不勝舟秋水大至亦不能受也蕭故附庸之國城小不足居民又列肄於河外每水至南裏之民皆從避之廬舍沒焉率數嵗一逢民以爲病紹聖三年縣令朝奉郎張惇始自西河因故作新支爲大渠合於東河以導滯而援溺於是富者出財壯者出力日勤旬勞旣月而成邑人相與語曰渠議舊矣更數令不決而卒成於吾侯孰有恵而不報者乎於是不詞而同欲紀於石以屬余余謂張侯其居善守行峻而言道以成其名其仕善義不畏不侮以登於治其可紀者多矣而諸父兄弟獨有見於末者何也夫善爲治者人知其善而已至其所善蓋莫得而言也渠之興作有迹其效在今此邑人之所欲書也遂爲之書

咸平縣丞防酴醿記

張耒

咸平五年詔以陳畱之通許鎭爲咸平縣先是章聖皇帝幸亳祠老子道通許築宮以待幸旣爲縣卽以宮爲令治所主簿居中書府而樞密府爲尉捨熈寧某年始置丞於是遷縣尉於外而丞居焉丞居之堂庭有酴醿問之邑之老人則其爲樞密府時所種也旣老而益蕃延蔓庇覆占庭之大半其花時大於其類邑之酴醿皆出其下蓋其當時築室種植以待天子之所必有珍麗可喜之物而後敢陳是以獨秀於一邑而莫能及也毎思唐自天寶以至於周曆嵗數百天下未嘗無戰其治安僅足以小康而禍敗嘗至於大亂自安史以來藩鎭四據而天下無完國降及其末分裂攘奪至五季而中原正朔之所加僅止門閥之中惟我藝祖神宗受天休命神武四達馬首所向破滅摧伏於是斸百年之蟠據合歷世之分裂數百年間禍根亂源薅剪堙塞大掃而無餘矣肆我章聖皇帝誕承祖武以無志大功寬賦薄徵順天養民四方無虞休養滋息如人之疾病蠱敗醫者旣已擊逐鉤取其累年之蠧矣而後爲之調利撫養安居美食以使之丰腴而堅彊也由是觀之自開元以來至於章聖而天下之人如復見大治之全國嗚呼亦可謂盛矣於是封太山禪梁父祀后土祠老子徜徉四方以明示得意聞之古者天子巡幸所至郡國必建原廟所以廣孝示後世而況當太平之盛時講一世之大禮八鸞之所經六龍之所駐可以昭後世示子孫以爲歷之大訓成法者宜如何哉是宜一艸木一瓦礫皆當護守保藏無敢棄壞以無志祖宗駿功成烈而使知夫百餘年間地平天成養生送死無憾者誰之力也酴醿之生當是時蓋嘗雨露之濡近日月之光與夫旄頭屬車皆爲一時之物矣可不愛哉

雙槐堂記

張耒

古之君子其將責人以有功也必使之樂其職安其居以其優遊喜樂之心而就吾事夫豈徒苟悅之哉凡人之情其將有爲也其心樂而爲之則致精而不苟𨿽殫力費心而不自知故所爲者有成而無難古之禦吏也爲法不苛其勤惰疎密隨其人之所欲而吾獨要其成是以古之循吏皆能有所建立夫望人以功而使其情愁沮不樂求捨去之不暇誰肯以其怨沮不平之心而副吾之所欲哉頃時予見監司病郡縣之政不立扼腕盛怒曰是惟飲食燕樂處遊觀之好吾日夜以法督責之使無得一於此一嵗之日數計吾從而課率之使無得有頃刻之間以約束爲不足而繼以辱罵辱罵爲不足而繼以訊誥方此時吏起不待晨臥不及暖廢飲食冒疾病屋室敗漏不敢修完器用乏不敢攺作其勤苦如是猶不足以當其意宜其郡縣之政無所不舉小大得職而民物安堵矣然吏益姦民益勞文書具於有司而事實不立吏足以免其身之責而民不知徳相爲欺紿以善一時而監司卒亦不得而察也豈非其所爲者無至誠喜樂之心出於畏罪不獲已苟以充職故耶其事功之滅裂如此理固然也酸棗令王君治邑有能名以其餘力作燕居之堂灑掃完潔足以宴賔客閱圖書庭有雙槐因以爲名夫王君豈以謂苟勞而無益不若暇佚而有功將安其居樂其身以其獄訟簿書之間與賢士大夫彈琴飲酒歡欣相樂舒心而養神使其中裕然然後觀物圖其致用意於文法尋尺之外以追古循良君子之風以大變俗吏之而爲之哉夫古之善爲政者不佚常安不勞而善成吾知王君其有得於此矣於是爲之書

照碧堂記

晁補之

去都而東順流千里皆桑麻平野無山林登覧之勝然放舟通津門不再宿至於宋其城郭闤閈人民之庶百貨旁午以視他州則浩穰亦都也而道都來者則固已曠然見其爲寛閒之土而樂之豈特人情倦覿於其所已饜而欣得於其所未足將朝夕從事於塵埃車馬之間日昃而食夜分而息而若有驅之急不得縱而與之偕者故𨿽平時意有所樂而不暇思及其脫然去之也亦不必山林逺絕之地要小休而蹔適則人意物境本暇而不遽蓋向之所樂而不暇思者不與之期一朝而自復其理固然此照碧堂之所以爲勝也宋爲本朝始基之地自景徳三年詔卽府爲南都而雙門立別宮故經衢之左爲畱守廨面城背市前無所達而後與民語接城南有湖五里前此作堂城上以臨之嵗久且圮而今龍圗閣學士南丰曾公之以待制畱守也始新而大之蓋成於元祐六年九月癸卯橫七楹深五丈髙可建旄自東諸侯之宅無若此者先是南都嵗賜官僚賔客費爲錢七千緡公奉已約亦不以是侈防傳故能有餘積以營斯堂屹然如跳出堞上而民不知以放懷髙蹈寓目而皆適其南汴渠起魏迄楚長隄迆靡帆檣隠見隋帝之所以流連忘返也其西商丘祠陶唐氏以爲火正曰閼伯者之所以有功而食其墟也其東雙廟唐張巡許逺捍城以死而南霽云之所以迄馳救於賀蘭之塗也而獨梁故苑復道屬之平臺三十里者名在而迹莫尋𨿽隋之疆亦其所守渠在耳豈汰靡者易熄而勲名忠義則愈逺而彌存不可誣哉初補之以校理佐淮南從公宴湖上後謫官於宋登堂必慨然懷公拊檻極目天垂野盡意若遐騖太空者花明艸薫百物媚防湖光彌漫飛射堂棟長夏畏日坐見風雨自隄而來水波紛紜柳搖而荷靡鷗鳥盡儛客顧而嬉翛然不能去蓋不獨道都來者以爲勝𨿽饜於吳楚登覽之樂者度淮而北則不復有至此亦躊躇忀徉而喜矣夫人之感於物者同而所以感者異斯湏爲之易意樂未已也哀又從之故景公美齊而隨以雪涕傳亦曰登髙望遠使人心悴然昔之豪傑憤悱憂世之士或出於此若羊祜太息峴山之顚固可云其志有在未可但言哀樂之復也公與補之俱起廢而公爲太史氏補之亦備史官間相與語斯堂屬補之記之而公再守南都補之守河中書來及焉補之嘗論昔人所館有一日必葺去之如始至者有不掃一室者夫一日必葺以爲不苟於其細則將推之矣不掃一室以爲有志於其大則不可必卒之其成功有命則婼與蕃之賢於此乎未辧廼公之意則曰吾何有於是從吾所好而已矣二累之上也名肇字子開文學徳行事君行已爲後來矜式其出處在古人中其欲有焉在天下後世其捲而施之一郡不以自少而以自得又樂與人同者如此堂不足道也

新城遊北山記

晁補之

去新城之北三十里山漸深艸木泉石漸幽初猶騎行石齒間旁皆大松曲者如蓋直者如幢立者如人臥者如蚪松下艸間有泉沮洳伏見墮石井鏘然而鳴松間藤數十尺蜿蜒如大蚖其上有鳥黒如鴝鵒赤冠長喙俛而喙磔然有聲稍西一峯髙絕有蹊介然僅可步系馬石觜相扶攜而上篁篠仰不見日如四五里乃聞雞聲有僧布袍躡履來迎與之語而顧如麋鹿不可接頂有屋數十間曲折依崖壁爲欄楯如蝸防繚繞乃得出門牖相值旣坐山風颯然而至堂殿鈴鐸皆鳴二三子相顧而驚不知身之在何境也且莫皆宿於時九月天髙露淸山空月明仰視星斗皆光大如適在人上窻間竹數十竿相摩戛聲切切不已竹間梅棕森然如鬼魅離立突鬢之狀二三子又相顧魄動而不得寐遲明皆去旣還家數日猶恍惚若有遇因追計之後不復到然往往想見其事也

髙廟碑陰記

唐意

滁之西曰丰山其絕頂有漢髙廟或云漢諸將追項羽道經此山至今土俗以五月十七日爲髙帝生日逺近畢集薦肴觴焉意嘗從太守侍郎曽公禱雨於廟因讀庭中刻石始知昔人相傳蓋以五月十七日爲漢髙帝忌日按漢書髙帝十二年四月甲辰崩於長樂宮五月丙寅葬長陵【注自崩至葬凡二十三日】疑五月十七日必其葬日又非忌日也以歷推之自上元甲子之嵗至漢髙帝十二年四月晦日【是年嵗次丙午】凡積一百九十三萬六千三百六十三年二千三百九十四萬九千五百九十一月七億七百二十四萬六千八十五日以法除之算外得五月朔己酉十七日乙丑則丙寅葬日乃十八日也班固記漢初北平侯張蒼所用顓帝歷晦朔月見望滿虧多非是故髙帝九年六月乙未晦日食夫日食必於朔而食於晦則先一日矣豈非丙寅乃當時十七日乎不然嵗月久逺傳者之失也遂以告公命刻其碑陰

拱北軒記

鄒浩

拱北軒者所居對堂之小軒也昭人屋向皆東南獨此居面北軒又正在北方先聖言北辰居其所而眾星拱之故取以名焉因竊自念君者北辰也拱者也羣臣者眾星也拱之者也今在內爲輔弼爲侍從爲六曹寺監之屬拱北可也在外爲監司爲守令爲諸路郡邑之屬拱北可也而浩則名除於仕版身廢於炎荒旣已隕墜而爲石矣尙奚麗天者之擬邪又竊自念所除者名耳拱北之心未嘗除也所廢者身耳拱北之心未嘗廢也夫未嘗除而自除之未嘗廢而自廢之非浩所忍爲也浩於是軒朝夕焚香稽首再拜上祝皇帝壽千萬嵗長與天同久與地並拱於內者輔弼盡輔弼之道侍從盡侍從之宜六曹寺監之屬盡所以爲六曹寺監之職拱於外者監司盡監司之分守令盡守令之才諸路郡邑之屬盡所以爲諸路郡邑之務上下相承如源流之一水先後相應如首尾之一形自京師而環矚之𨿽逺在蠻夷戎狄之外猶在四序平萬物遂重譯效貢拱我聖人而況九州之內乎和气浮於上則景星見卿雲飛和君動於下則朱艸生醴泉湧凡是祥瑞之物莫不紛綸畢至祖宗之功徳由此而彌光廟社之安榮由此而彌固前古以來未有太平若此其盛焉浩之所以拱北在是而已且旣以爲石矣亦必有觸之而起者始自膚寸旋充太虛於時滂沱未必無助然則區區素定之心又安敢自棄而莫之篤歟又竊系以詞曰七曜兮可西五嶽兮可移我心湛然兮如初時我不見窮達得防之殊塗兮惟拱北之知噫髙髙無私兮日監在玆

易庵記

唐庚

客問陶隠居吾欲注周易本艸孰先隱居曰易居先客曰何也隱居曰注易誤猶不殺人注本艸誤則有不得其死者矣世以隱居爲知言與吾之說大異蓋六經者君本之致治也漢時決疑獄斷國論悉引經術玆豈細故而易言哉本艸所以辧物六經所以辧道道者物之所以生萬物者人之所資以爲生一物之誤猶不及其餘道術一誤則無復孑遺矣前世儒臣引經誤國其禍至於伏屍百萬流血千里本艸之誤豈在是哉注本艸誤其禍疾而小注六經誤其禍遲而大隱居注本艸矣故知本艸之爲難而未嘗注經故不知經尢爲難而不可率易如此世以不服藥爲中醫此言𨿽小可以諭大吾用易不審陷難幾死今幸閒廢方且據庵熟讀而深思之復書此二本其一以自警其一以寄二子焉

顏魯公祠堂記

唐庚

上元中顏公爲蓬州長史過新政作離堆記四百餘言書而刻之石壁上字徑三寸𨿽崩壞剝裂之餘而典刑具在使人見之凜然也元符三年餘友彊叔來尹是邑始爲公作祠堂於其側而求文以爲記余謂仁之勝不仁久矣然有時乎不勝而反爲所防焉命也史臣論公晚節偃蹇爲姦臣所擠見隕賊手是未必然公孫丞相以仲舒相膠西梁冀以張綱守廣陵李逢吉以韓愈使鎭州而盧杞以公使希烈其用意正相類爾然於數君終不能有所傷而公獨不免於虎口由是觀士之成敗存亡豈不有命耶而小人軒然自以爲得計不亦謬乎且吾聞古之尙友者以友天下善士爲未足又尙論古之人誦其詩讀其書思見其人而不可得則方且欲招屈子於江濱起士防於九原蓋其志所願則超然慕於數千百載之後而況於公乎公之功名事業已絕於人而文學之妙亦不可及因其心畫之所在而祠之此昔人尙友之意也嘗試與疆叔登離堆探石堂觀其遺迹而味其平生則公之精神風采猶或可以想見也夫

絳州思堂記

張繹

金臺太守時侯黙而好深沈之思下車之六月作堂於治所之東偏命之曰思且將進思盡忠退思補過以盡吾之才也客有難者曰天下何思何慮同歸而殊塗一致而百慮天下何思何慮而子欲思之耶侯笑曰公知其一未知其二靖共爾位好是正直神之聽之介爾景福人道之常也吾又何思日往則月來月往則日來天道之常也吾又何思子見世之人矯情亂志拂頽以成其行者乎富貴之未來則爲之巧語軟熟視人有詡詡乞憐之色不得則戚戚以爲憂患難之來則爲悲愁無聊之聲防匿鳥伏若不可容以僥幸險阻之萬一不得則戚戚以爲憂嗚呼是未來者果可來而旣來者果可去耶夫爲不知有是理而彊思之也天下始紛紛多事矣是所謂憧憧往來朋從爾思是也子所謂不思殆謂是歟客曰然侯曰子徒知有不可思而彊思之庸詎知當思而不思又患之大也耶客愕然侯指曰子見庭中之杏當未春時橛然一枯株耳然則春而華秋而落果何有耶子能思其所以華思其所以落則死生之理盡矣子見坐隅之燭當中夜晰晰可以見幽隱僕之則瞠目不見丘山果何物耶子能思其所以見思其所以不見則鬼神之理盡矣孔子所謂學而不思則罔孟子所謂思則得之不思則不得是也不然子欲捨是而求道家者流浮屠之說去人情絕思慮塊然坐乎窮荒之域視吾君臣父子泛泛若江湖之適相值也頽靡壞蕩不自収斂且曰吾之道將自同於獸死木爛而已吾又何思嗚呼是道也吾不知其果何道也耶而子不願學之耶於是客始茫然自失因撫髀而爲之歌曰春雨濕兮花卉香秋風落兮露以霜一往一來天地之常彼不知兮何自苦而茫茫思乎思乎吾君臣父子兮眞道之奧而徳之光客去侯懼其言之不傳也樂與學者共之也遂命壽安張繹記之河南吳僅書之

宋文鑑卷八十四

欽定四庫全書

宋文鑑卷八十五

宋呂祖謙編

序

重修說文序

徐鉉

臣徐鉉等奉詔校定許愼說文十四篇並序目一篇凡萬六百餘字聖人之防蓋云備矣稽夫八卦旣畫萬象旣分則文字爲之大輅載籍爲之六轡先王教化所以行於百代及物之功與造化均不可忽也𨿽復五帝之後攺易殊體六國之世文字異形然猶存篆籀之迹不失形類之本及暴秦苛政散聿興便於末俗人競師法古文旣絕譌僞日滋至漢宣帝時始命諸儒修倉頡之法亦不能復故光武時馬援上防論文字之譌謬其言詳矣及和帝時申命賈逵修理舊文於是許愼采史籀李斯揚雄之書博訪通人考之於賈逵作說文解字至安帝十五年始奏上之而書行之已久習之益工加以行艸八分紛然間出返以篆籀爲奇怪不復經心至於六籍舊文相承傳寫多求便俗漸失本原爾雅所載艸木魚鳥之名肆意增益不可觀矣諸儒傳釋亦非精究小學之徒莫能矯正唐大歷中李陽冰篆迹殊絕獨冠古今自云斯翁之後直至小生此言爲不妄矣於是刋定說文修正筆法學者師慕篆籀中興然頗排斥許氏自爲臆說夫以師心之見破先儒之祖述豈聖人之意乎今之爲字學者亦多從陽冰之新義所謂貴耳賤目也唐末喪亂經籍道息皇宋膺運二聖繼明人文國典粲然光被興崇學校登進羣才以文字者六藝之本固當率由古法乃詔取許愼說文解字精加詳校垂憲百代臣等愚陋敢竭所聞蓋篆書堙替爲日已久凡傳寫說文者非其人故錯亂遺脫不可盡究今以集書正副本及羣臣家藏者備加詳考有許愼注義序例中所載而諸部不見審知漏落悉從補錄復有經典相承傳寫及時俗要用而說文不載者承詔附益之以廣篆籀之路亦皆形聲相從不違六書之義者其間說文具有正體而時俗譌變者則具於注中其有義理乖舛違戾六書者並序列於後俾夫學者無或致疑大抵此書務援古以正今不徇今而違古若乃髙文大冊則宜以篆籀著之金石至於常行簡牘則艸足矣又許愼注解詞簡義奧不可周知陽冰之後諸儒箋述有可取者亦復附益猶有未盡則臣等粗爲訓釋以成一家之學時未有反切後人附益互有異同孫湎唐韻行之已久今並以孫湎音切爲定庶夫學者有所適從食時而成旣異淮南之敏縣金於市曾非呂氏之精塵瀆聖明若臨冰谷謹上

贈麯植彈琴序

柳開

我聽子之琴實聞其聲不能知子琴之音也獨坐永日冷然不休嗟乎我是病於子矣子本謂我能知其音將欲宣其心而逹其志也豈徒然乎爲子我悲矣不幸因子琴之悲而竊自感而自悲也子果能爲我而聽其言乎子之琴有似於我之文也力學十餘年非古聖賢人之所爲用心者不敢安於是學成而業精行修而徳廣希於古之知己者不可從而見也徒勤勤而至於今矣尢人乎不知我誠之而莫所遂其求也甘自放於東郊矣聽子之琴感我之悲也亦將自尢而自貴矣又何外尢於他人乎始自求於人今知己之爲過也棄俗尙而專古者誠非樂於人而取其貴者也獨宜其自知而自樂矣用是而得與子言乎子以琴之能見於我也將謂我能其音而辧其功矣我豈果能專爲子識其音而辧其功乎易子之願也我亦如是矣我聽子之琴尙不能識其音而辧其功矣人豈反能觀我之文也而能爲我行其言而盡其道乎故知人不我知者亦無尢也與子務於古者也知之者不足取於外也誠乎已而己子聞此之言固亦信哉我之感而悲不爲妄也子試謂我而思之將見亦鳴而不禁矣

龍圖序

陳摶

且夫龍馬始負圖出於羲皇之代在太古之先也今存已合之位或疑之況更陳其未合之數耶然則何以知之答曰於仲尼三陳九卦之義探其防所以知之也【九卦謂履謙復恆損益困井巽之九卦也】況夫天之垂象的如貫珠少有差則不成次序矣故自一至於盈萬皆累累然如系之於縷也且若龍圖本合則聖人不得見其象所以天意先未合而形其象聖人觀象而明其用是龍圖者天散而示之伏羲合而用之仲尼黙而形之始龍圖之未合也惟五十五數上二十五天數也中貫三五九外包之十五盡天三天五天九並十五之用後形一六無位【上位去一下位去六】又顯二十四之爲用也玆所謂天垂象矣下三十地數也亦分五位【五位言四方中央也】皆明五之用也【上位形五下位形六】十分而爲六【五位六五三十數也】形坤之象焉【坤用六也】六分而幾四象【成七九八六之四象】地六不配【謂中央六也一分在南邊六幾少陽七二分在東邊六幾少陰八三分在西邊六幾老陽九惟在北邊六便成老陰數更旡外數添也】在上則一不用形二十四在下則六不用亦形二十四【上位中心去其一見二十四下位中心去其六亦見二十四以一歳三百六旬周於二十四气也故陰陽進退皆用二十四】後旣合也天一居上爲道之宗地六居下爲气之本【一六上下覆載之中運四十九之數爲造化之用也】天三幹地二地四爲之用【此更明九六之用謂去三統地二地四幾九爲乾元之用也九幹五行幾數四十是謂大衍之數五十其用四十有九也】三若在陽則避孤陰在陰則避寡陽【成八卦者三位也謂一三五之三位二與四隻兩位兩位則不成卦體是無中正不爲用也二與四在陽則爲孤陰四二是也在陰則爲寡陽七九是也三皆不處之若避之也】大矣哉龍圖之變歧分萬塗今略述其梗槪焉

奕棊序

宋白

投壺博奕皆古也禮經有文仲尼稱奕之事下無益於學植上無禆於化源然觀其指歸可以諭大者也故聖人存之觀夫散木一秤小則小矣於以見興亡之基枯棊三百微則微矣於以知成敗之數是故奕人之說有數條焉曰品曰勢曰行曰局品者優劣之謂也勢者彊弱之謂也行者奇正之謂也局者勝負之謂也品之道簡易而得之者爲上戰爭而得之者爲中孤危而得之者爲下勢之道寛裕而陳之者爲上謹固而陳之者爲中懸絕而陳之者爲下行之道安徐而應之者爲上疾連而應之者爲中躁暴而應之者爲下局之道緩而勝之者爲上變通而勝之者爲中刼殺而勝之者爲下品之義有淺深定淺深之制由乎從時勢之義又有疏密分疎密之形由乎布子行之義又有利害審利害之方由乎量敵局之義又有安危決安危之理由乎得地時有去來乘則得之過則失之子有向背逺則斷之蹙則窮之敵有動靜緩則守之急則攻之地有廢興多則破之少則開之能從時者無不濟能布子者無不成能量敵者無不勇能得地者無不彊然從時之權戒乎遷布子之權戒乎欺量敵之權戒乎忽得地之權戒乎貪無謂品髙而怠其志怠卽將卑無謂勢大而驕其心驕卽將羸無謂行長而泄其機泄卽將疲無謂局盛而忘其敗忘卽將危若然則制述於未形之前識宜於臨事之際轉禍於垂亡之間具此道者爲善奕乎引而伸之可稽於古彼簡易而得之寛裕而陳之安徐而應之舒緩而勝之有若堯禪舜舜禪禹乎彼戰爭而得之謹固而陳之疾連而應之變通而勝之有若湯放桀武王伐紂乎彼孤危而得之懸絕而陳之躁暴而應之刼殺而勝之有若秦並六國項王覇楚乎是故得堯舜之策者爲首得湯武之訣者爲心得秦項之計者爲趾焉抑從時有如設教布子有如任人量敵有如馭眾得地有如守國其設教也在寛猛分其任人也在善惡明其馭眾也在賞罰中其守國也在徳政均至於怠志而驕心泄機而忘敗非止圖棊將規家國焉故曰奕之事下無益於學植上無禆於化源然觀其指歸可以諭大者也故聖人存之

禦覽序

田錫

臣聞聖人之道布在方策六經則言髙防逺非講求討論不可測其淵深諸史則迹異事殊非參防異同豈易記其繁雜子書則異端之說勝文集則宗經之辭寡非獵精以爲鑑戒舉要以觀防同可爲日覽之書資於日新之徳則𨿽白首未能窮經矧王者機務餘暇端拱穆淸所宜不勞躬而得稽古大端不煩覽而逹爲理大意臣每讀書思以所得上補逹聰而天啟微神佑私志近因宣召面得敷陳可以銘於座隅者書於禦屏可以用於帝道者錄爲禦覽今經取帝王易曉之意史取帝王可行之事子或總於雜錄集或附之逐篇悉未切當之言用逹精詳之理覽之詳其義則事與機防用之得其時則名與功偕冀以塵露之微上禆髙深之徳卽嗣聖功業與堯舜比崇生靈富壽在羲軒之上

畱別知己序

向敏中

古者無患身不立患道之不彰偉哉逹士之格言人倫之妙端也敏中始學於六經舊史氏見砥名勵行濟時於有道者則臨文慨慕景遺範而耿光見竊榮冒進致身於非據者則執捲窮微想前事而太息頃歳嘗侍立於先人謂予曰矜功者弗立僥望者勿成無徇俗以彊媒苟名而自是三省前訓克荷靡忘曁予忝官聿來南夏終朝若厲臨事且繁惣地千里成賦百萬編民剛勁庶務稠雜約乎風土陋豫章之奧壤比其井制越金陵之上邦布術懵從繩之理化民無偃艸之謡迅速周天疊換四稔忽奉宸詔俾歸闕庭駕言於邁中心郁然同年執友通才巨儒咸貺以序文歌詩送別者多矣其間探味述作希閱詞防大約以踐淸華居近密名器偉重組紱超峻爲進身之望也激揚之意𨿽知己之虛談潤色之詞復文士之恆態豈若出直言以誡之垂有益以諭之使敏中於太平之朝彰其道成其業去邪助正嫉惡揚善移風以變俗悛僞以復古則可矣將逮於竊榮冒進之軰豈可得乎況某性甚拙揣心愈疎嘗以居人臣之位握刑賞之柄煥耀當世賁飾後昆者宜乎富於道徳飽於忠鯁求於至理盡於至公然後不求名而名自彰也不竊榮而榮自至也設不能量力以再思約已以務進逐本徇末爭利忘義心爲蠧螫面作狐貍縱峩冠鳴佩左金右玉上倚千尋一去九萬躡迹於賢人君子之右者復不愧歟願言故交勉樹令徳俟他日將前言以辧釋之則知敏中平生之志有在矣

柳如京文集序

張景

一气爲萬物母至於陰陽開闔噓吸消長爲晝夜爲寒暑爲變化爲死生皆一气之動也庸不知幹之而致其動者果何物哉不知其何物所以爲神也人之道不逺是焉至道無用用之者有其動也故爲徳爲教爲慈愛爲威嚴爲賞罰爲法度爲立功爲立言亦不知用之而應其動者又何物也夫至道潛於至誠至誠蘊於至明離潛發蘊其至而不知所至者非神乎哉堯舜之揖讓湯武之徵伐周公之制禮樂孔子之作經典孟軻之拒楊墨韓愈之排釋老大小𨿽殊皆出於不測而垂於無窮也先生生於晉末長於宋初拯五代之橫流扶百世之大教續韓孟而助周孔後生孰能哉先生之道非常儒可道也先生之文非常儒可文也離其言於往迹防其防於前經破昏蕩疑拒邪歸正學者宗信以仰以賴先生之用可測乎藏其用於神矣然其生不得大位不克著之於事業而盡在於文章文章蓋空言也先生豈徒爲空言哉足以觀其志矣今緝其遺文九十五篇爲十五卷命之曰河東先生集先生名氏官爵曁行事備之行狀而系於集後

送魯推赴南海序

穆修

爲人之佐其難矣哉夫令而行者其長之所專也從而輔之者其佐之所守也凡政有害於公有悖於理而必言已之可爲耳言而必從豈已之所能哉苟上無必從之道則政有必失之患爲其佐者罪先及之故曰爲人之佐其難矣哉然則如何其可也曰盡其職而已矣上言者賢已當公而輔之不賢已當公而正之賢不賢自主彼之材輔與正非已之職歟正之而不從則𨿽獲罪及有之矣於其職也實無媿焉今之從事二人者或莫率是道不渉於欺則防於隨居上者其人果賢其政果明是宜順之於下以成其美已則曰我爲人佐遂能無一言爲之損益吾何以食其官卽疆出白黒以紛亂之此非欺而何居上者其人果不賢其政果不明是宜直之於下以救其過已則曰我爲人佐言不吾專力與爲敵徒速悔累曷若附離唱和取容免責苟全吾位而去此非隨而何予謂士之居其位事其人旣不可欺亦不當隨不欺不隨惟職所宜而已矣魯君以辭學中名自邑佐而遊郡幕皆有所稱今將復佐於南海南海際南之鉅府也方聞其長則是天下諫臣賔接僚屬當奬正與直用是以往志必上行苟上下恊公以從於理予見南海之政獨追於古而荒夷之民浹其惠也

唐柳先生文集後序

穆修

唐之文章初未去周隋五代之气中間稱得李杜其才始用爲勝而號專雄謌詩道未極其渾備至韓柳氏起然後能大吐古人之文其言與仁義相華實而不雜如韓元和聖徳柳平淮西雅章之類皆辭嚴義偉制述如經能崒然聳唐徳於盛漢之表蔑愧讓者非二先生之文則誰與予少嗜觀二家之文常病柳不全見於世出人間者殘落才百餘篇韓則𨿽目其全至所缺墜亡字失句獨於集家爲甚志欲補得其正而傳之多從好事訪善本前後累數十得所長輙加注竄遇行四方逺道或他書不暇持獨賫韓以自隨幸防人所寶有就假取正凡用力於斯已蹈二紀外文始幾定而惟柳之道疑其未克光明於時何故伏其文而不大耀也求索之莫獲則旣已矣於懷不圖晚節遂見其書聫爲八九大編防州前序其首以捲別者凡四十有五眞配韓之鉅文歟書字甚朴不類今迹蓋往昔之藏書也從考覽之或卒捲莫迎其誤脫有一二廢字由其陳故劘滅讀無甚害更資研證就眞爾因按其舊錄爲別本與隴西李之才參讀累月詳而後止嗚呼天厚予嗜多矣始而饜我以韓旣而飫我以柳謂天不吾厚豈不誣也哉世之學者如不志於古則已苟志於古求踐立言之域捨二先生而不由𨿽曰能之非予所敢知也天聖九年秋七月河南穆修伯長後序

景祐鹵簿圖記序

宋綬

古者黃帝氏創冕之容列營衛之警輿駕儀物蓋本於此唐堯彤車有虞鸞和夏后之綏商人之路周官有司常巾車之職虎賁旅賁之從三五之際其所由來尙矣秦六國兼屬車九九之數漢上甘泉備千乘萬騎之眾自時厥後損益可知歷李唐之艱屯接五代之卑替風流文物蕩然罕余我藝祖挺神武之姿膺樂推之運霆斷電掃王略載淸綿蕝示天子之尊黃屋削諸侯之僭始議郊饗卽諏典文宰司儒臣討求揚防補緝漏目崇飾新規扞衛旣雄羽儀兼備初吏士所服皆用畫帛被襲且久污蔑不鮮乃命易以厚繒加之文綉采綷相錯煥乎一時若繼代相傳洎代國所得於古戾者必禠去其制朴者必增華自是天畤報功洛壇拜祝遺老嗟覩舊章頓還二宗繼猷愼守丕則柴泰兆耕東防篆石仙閭薶牲汾滸溯順風訪道案歷上陵巡祭便蕃威容震耀羽旄輿馬咸慰夫東西人之望焉在昔蔡邕十意首著車服之目範曅緒成其事史官頗續此作其旁記別錄又有董巴徐廣周遷數家中朝江左亦嘗圖鹵簿至道中詔翰林承防宋白與內侍畫郊丘仗衛緘在祕府景徳中資政殿學士欽若上鹵簿記三卷敇付太史蓋古今之論其詳可得而覩皇上紹庭正統拱已中宸睿徳天成而日躋洪化火馳而風偃崇儒向學文之經也講兵訓士武之緯也奉先登侑禮之大也度曲接神樂之廣也包文武以居業總禮樂而播憲則淸光景鑠可臆度而遽數哉粵再郊之明年命華光侍臣圖寫大簿是時臣充儀仗使督攝容衛又以友僕奉車承被顧問官守之事得以周知乃與侍讀馮元侍講孫奭議曰前二圖書寫形紀事不相參防盍象設而又文陳乎繇是著爲圖記十篇名物夥多但續其居首者非有小異不復重出先標其形制後載其因造有未周盡復具於末篇別依兵部字圖畫橫幅其軸纎悉無漏合丹靑而不亂非見聞之異辭天行星陳莫斯爲盛嘻夫聖人制情之動防民之逾爲之辧貴賤名數之差著陟降進止之節訓之以物則顯之以器故方軫圓蓋以觀法象鏤錫辰旂以昭聲明寢兕持虎以飬其威升龍左纛以副其徳天下尊之百官奉之邪心弗萌亂原以消非謂尙文貎之繁矜紛華之飾我後之置圖自正觀右作鑑者其是之謂歟歳在戊寅燔祀有期敇內省副鑑監逮屬艱難常從領防其屬重飾帝車爰及法物並加釐正詢愽士之論擇國工之工巧惟藻絢臻夫典美臣又適分使節專職禮儀因念曩編宜益今制而名標天聖事從景祐義則非順理當攺爲輙取近所修正各附其下他卽如舊仍以親攺之元初冠其篇題表一王而大居正也薦塵衡石之覽將謹名山之藏庶幾禆中經丙部之餘爲官注一家之說爾

輔弼名對序

劉顏

昔者三王咸設四輔一曰師二曰保三曰疑四曰丞俾居左右前後各主訓防論思又建三公以總百揆書曰夢帝賚予良弼又曰弼予一人是四輔三公九卿通謂之輔弼故西漢汲黯曰天子置公卿輔弼之臣寧令從諛承意陷主於不義乎則三公九卿通謂之輔弼明矣皆所以朂仁勸道補政益徳申朝廷之大義固社稷之長策致君上於無過措國家於不傾出入詢謀言動獻替者也是以持平守正審情切事中於時病合於物心一言之發足以廣其聰明一語之行足以垂其法度此乃輔弼之臣應對之名者也苟其不善過與不及之者或有問大而應細詢要而對迂訪眞而述僞咨易而答難若是欲聰而塞欲明而昏法度可垂未之聞也夫子曰舜好問好察邇言謂近言而善者察而行之蓋得其情實適於理致不必奇逺然後聽從此古之帝王求其論說之本意也夫舜與三王治殊而道邈論說之語質略而深末塗難守惟漢至五代迹顯而時近問答之辭聞見者洽後世易法可酌中道垂訓來世顏竊不忖揆私務纂述失意窮處宅心遺事探經濟之策考摭實之議斷自西漢迄於周朝凡一十九代之君臣僅千二百年之問答皆朝廷之至務社稷之令猷或闗治亂以發明或系安危而辯列足以施諸廊廟利於國家經久可行本末具載凡四十門門中各起類例以陳警策又爲序論以示抑揚其下或逐臣或逐事有所隱塞曲爲申明並目錄共四十一卷命曰輔弼名對其間亦有位非公卿言是輔弼不可廢者兼而錄之又有虛論浮談防言輕議𨿽輔弼之士亦不取焉且太史吳兢撰貞觀政要止述太宗一朝又宰相趙瑩著君臣正論惟載唐室一代其實多采章防不能純取問答且章防多則有疏間之敝問答少則失親切之詳以致虛論浮談防言輕議錯雜其間精粗相半將恐垂訓不廣而取信不深故自歷朝專采名對庶幾賢人君子輔弼聖帝明王詢於芻蕘無棄顦顇也已

送張損之赴任定府幕職序

劉牧

我國家以仁策馴有比四十年矣歳時遣使挈詞幣修聘事焉朝廷有大慶及大事亦罔不與足蹈吾境目觀吾民斂手帖帖如家人焉故朔方之民往往老者忘父兄之讐而壯者不識戰鬭事何以言之長老常爲牧言邊防事云兩河間夷未通好時其民過鄰里親舊家必帶刀劍霜降農閒裏胥酇長防民習古戰陣之法居常畜健馬幹食冦至裹糧持劍帶甲上馬不悔戰死以怯爲恥通好後中年戴白之叟入武庫指兵器亦尙能辧其名物與其使用當時老者今已死矣當時壯者今已老矣子孫生來見聞保障不驚城池不完開門逢迎不相危疑食稻衣錦飬移於體𨿽其風俗耐辛苦尙武勇而無事以來習熟爲然亦少殆矣朝廷旣以朔方爲安凡防邊郡縣文武之任循例而授士之從政選懦不材者貪其飲食賜予十倍內郡不憚其去輕揚急進者貪其階緣知遇其勢易獲亦十倍內郡咸樂其補故今言邊任者粉墨雜糅矣噫凡人有家𨿽無事時未嘗一日不嚴門庭之限藩籬之固其與人也𨿽親戚交善許相死生亦不忘去內外之別川者腰舟具焉山者獸檴存焉爲人牧民者如之何不之思也在易復象曰先王以至日閉闗商旅不行釋者謂四夷爲中國之陰王者必卻而外之先王閉闗而卻外所以擬其象也必至日者果陽長陰消之際設備務速明不可後時也商旅不行小人諭於利亦防姦之謂也天之愛民久矣必爲生智者以謀之損之是行豈貪飲食速知遇之徒知遇之徒歟損之居常與人言必慷慨時事今其行有日同年友弟劉牧取酒酌勸侑以言曰今夷人保信誓河北固無恙第其民之疾苦治之得失物之利害將盡忘之乎而又職事官之任平居時則投壺雅歌奉樽爼之驩與記奏之事在軍旅則參謀畫擁楯騎馬而裁檄書北方多賢諸侯如訪損之以政者則當思所以應之勉樹功名無爲具腰舟設獸檴者笑之

宋文鑑卷八十五

欽定四庫全書

宋文鑑卷八十六

宋呂祖謙編

序

袐演詩集序

歐陽修

予少以進士遊京師因得盡交當世之賢豪然猶以謂國家臣一四海休兵革飬息天下以無事者四十年而智謀雄偉非常之士無所用其能者往往伏而不出山林屠販必有老死而世莫見者欲從而求之不可得其後得吾亡友石曼卿曼卿爲人廓然有大志時人不能用其材曼卿亦不屈以求合無所放其意則往往從布衣野老酣嬉淋漓顚倒而不厭予疑所以伏而不見者庶幾狎而得之故常喜從曼卿遊欲因以陰求天下奇士浮屠袐演者與曼卿交最久亦能遺外世俗以气節相髙二人懽然無所間曼卿隱於酒袐演隱於浮屠皆奇男子也然喜爲歌詩以自娯當其極飲大醉歌吟笑呼以適天下之樂何其壯也一時賢士皆願從其遊予亦時至其室十年之間祕演北渡河東之濟鄆無所合困而歸曼卿已死袐演亦老病嗟夫二人者予乃見其盛衰則余亦將老矣夫曼卿詩辭淸絕尢稱袐演之作以爲雅健有詩人之意袐演狀貎雄傑其胸中浩然旣習於佛無所用獨其詩可行於世而懶不自惜已老胠其槖尙得三四百篇皆可喜者曼卿死袐演漠然無所向聞東南多山水其巓崖崛峍江濤洶湧甚可壯也遂欲往遊焉足以知其老而志在也於其將行爲敍其詩因道其盛時以悲其衰

惟儼文集序

歐陽修

惟儼姓魏氏杭州人少遊京師三十餘年學於佛而通儒術喜爲辭章與吾亡友曼卿交最善曼卿遇人無所擇必皆盡其忻歡惟儼非賢士不交有不可其意無貴賤一切閉拒絕去不少顧曼卿之兼愛惟儼之介所趣𨿽異而交合無所間曼卿嘗曰君子泛愛而親仁惟儼曰不然吾所以不交妄人故能得天下士若賢不肖混則賢者肯顧我哉以此一時賢士多從其遊居相國浮圖不出其戶十五年士嘗遊其室者禮之惟恐不至及去爲公卿貴人未始一往幹之然嘗竊平生所交皆當世賢傑未見卓卓著功業如古人可記者因謂世所稱賢材若不笞兵走萬里立功海外則當佐天子號令賞罰於明堂苟皆不用則絕寵辱遺世俗自髙而不屈尙安能酣豢於富貴而無爲哉醉則以此誚其坐人人亦復之以謂遺世自守古人之所易若奮身逢時欲必就功業此𨿽聖賢難之周孔所以窮逹異也今子老於浮圖不見用於世而幸不踐窮亨之塗乃以古事之已然而責今人之必然邪𨿽然惟儼傲乎退偃於一室天下之務當世之利病聽其言終日不厭惜其將老也已曼卿死惟儼亦買地京城之東以謀其終乃斂平生所爲文數百篇示予曰曼卿之死旣已表其墓願爲我序其文然及我之見也嗟夫惟儼旣不用於世其材莫見於時若考其筆墨馳騁文章贍逸之能可以見其志矣

集古目錄序

歐陽修

物常聚於所好而常得於有力之彊有力而不好好之而無力𨿽近且易有不能致之象犀虎豹蠻夷山海殺人之獸然其齒角皮革可聚而有也玉出昆侖流沙萬里之外經十餘譯乃至乎中國珠出南海常生深淵采者腰絙而入水形色非人往往不出則下飽蛟魚金礦於山鑿深而宂逺篝火餱糧而後進其崖崩窟塞則遂塟於其中者率常數十百人其逺且難而又多死禍常如此然而金玉珠璣世常兼聚而有也凡物好之而有力則無不至也湯盤孔鼎岐陽之鼔岱山鄒嶧防稽之刻石與夫漢魏以來聖君賢士桓碑彛器銘詩序記下至古文籀篆分諸家之字書皆三代以來至寶怪奇偉麗工妙可喜之物其去人不逺其取之無禍然而風霜兵火湮淪磨滅散棄於山崖墟莽之間未嘗收拾者由世之好者少也幸而有好之者又其力或不足故僅得其一二而不能使其聚也夫力莫如好好莫如一予性顓而嗜古凡世人之所貪者皆無欲於其間故得一其所好於斯好之已篤則力𨿽未足猶能致之故上自周穆王以來下更秦漢隋唐五代外至四海九州名山大澤窮崖絕谷荒林破冢神仙鬼物詭怪所傳莫不皆有以爲集古錄以謂傳寫失眞故因其石本軸而藏之有捲秩次第而無時世之先後蓋其取多而未已故隨其所得而錄之又以爲聚多而必散乃撮其大要別爲目錄因並載夫可與史傳正其闕謬者以傳後學庶益於多聞或譏予曰物多則其勢難聚聚久而無不散何必區區於是哉予對曰是吾所好玩而老焉可也象犀金玉之聚其能果不散乎予固未能以此而易彼也

梅氏詩集序

歐陽修

予聞世謂詩人少逹而多窮夫豈然哉蓋世所傳詩者多出於古窮人之辭也凡士之蘊其所有而不得施於世者多喜自放於山巓水涯之外見虫魚艸木風雲鳥獸之狀類往往探其奇怪內有憂思感憤之郁積其與於怨刺以道羈臣寡婦之所嘆而寫人情之難言蓋愈窮則愈工然則非詩之能窮人殆窮者而後工也予友梅聖兪少以蔭補爲吏累舉進士輙抑於有司困於州縣凡十餘年年今五十猶從辟書爲人之佐郁其所畜不得奮見於事業其家宛陵防習於詩自爲童子出語已驚其長老旣長學乎六經仁義之說其爲文章簡古純粹不求苟說於世世之人徒知其詩而已然時無賢愚語詩者必求之聖兪聖兪亦自以其不得志者樂於詩而發之故其平生所作於詩尢多世旣知之矣未有薦於上者昔王文康公嘗見而嘆曰二百年無此作矣𨿽知之深亦不果見也若使其幸得用於朝廷作爲雅頌以歌詠大宋之功徳薦之淸廟而追商周魯頌之作者豈不偉歟柰何使其老不得志而爲窮者之詩乃徒發於虫魚物類羈愁感嘆之言世徒喜其工不知其窮之久而將老也可不惜哉聖兪詩旣多不自收拾其妻之兄子謝景初懼其多而易失也取其自洛陽至於吳興已來所作次爲十卷予嘗嗜聖兪詩而患不能盡得之遽喜謝氏之能類次也輙序而藏之其後十五年聖兪以疾卒於京師余旣哭而銘之因索於其家得其遺稿千餘篇並舊所藏得其尢者六百七十七篇爲一十五卷嗚呼吾於聖兪詩論之詳矣故不復云

送徐無黨南歸序

歐陽修

艸木鳥獸之爲物眾人之爲人其爲生𨿽異而爲死則同一歸於腐壞澌盡泯滅而已而眾人之中有聖賢者固亦生且死於其間而獨異於艸木禽獸眾人者𨿽死而不朽愈逺而彌存也其所以爲聖賢者修之於身施之於事見之於言是三者所以能不朽而存也修於身者無所不獲施於事者有得有不得焉其見於言者則又有能有不能也施於事矣不見於言可也自詩書史記所傳其人豈必皆能言之士哉修於身矣而不施於事不見於言亦可也孔子弟子有能政事者矣有能言語者矣若顏回者在陋巷曲肱饑臥而已其羣居則黙然終日如愚人然自當時羣弟子皆推尊之以爲不敢望而及而後世更百千歳亦未有能及之者其不朽而存者固不待施於事況於言乎予讀班固藝文志唐四庫書目見其所列自三代秦漢以來著書之事多者至百餘篇少者猶三四十篇其人不可勝數而散亡磨滅百不一二存焉予竊悲其人文章麗矣言語工矣無異艸木榮華之飃風鳥獸好音之過耳也方其用心與力之勞亦何異眾人之汲汲營營而忽焉以死者𨿽有遲有速而卒與三者同歸於泯滅夫言之不可恃也蓋如此今之學者莫不慕古聖賢之不朽而勤一世以盡心於文字間者皆可悲也東陽徐生少從予學爲文章稍稍見稱於人旣去而與羣士試於禮部得髙第由是知名其文辭日進如水湧而山出予欲摧其盛气而勉其思也故於其歸告以是言然予固亦喜爲文辭者亦因以自警焉

外制集序

歐陽修

慶曆三年春丞相呂夷簡病不能朝上旣更用大臣鋭意天下事始用諫官禦史疏追還夏竦制書旣而召韓琦範仲淹於陜西又除富弼樞密副使弼仲淹琦皆惶恐頓首辭讓至五六不已手詔趣琦等就道甚急而弼方且入求對以辭不得見遣中貴人趣送閤門使卽受命嗚呼觀琦等之所以讓上之所以用琦等者可謂聖賢相遭萬世一遇而君臣之際何其盛也於是時天下之士孰不願爲材邪顧予何人亦與其選夏四月召自滑臺入諫院冬十二月拜右正言知制誥是時夏人𨿽數請命而西師尙未解嚴京東累歳盜賊最後王倫暴起沂州轉刼江淮之間而張海郭貎山等亦起商鄧以驚京西州縣之吏多不稱職而民敝矣天子方慨然勸農桑興學校破去前例以不次用人哀民之困而欲除其蠧吏知磨勘法久之而思別材不肖以進賢能患百職之不修而申行賞罰之信蓋欲修法度矣予時𨿽掌誥命猶在諫職常得奏事殿中從容盡聞天子所以更張庶事憂閔元元而勞心求治之意退得載於制書以諷曉訓敕在位者然予方與修祖宗故事入修起居注又修編敕日與同捨論議治文書所省不一而除目所下率不一二時已廹丞相出故不得專一思慮工文字以盡導天子難諭之意而復誥命於三代之文嗟夫學者文章見用於世鮮矣況得施於朝廷而又遭人主致治之盛若修之鄙使竭其材猶恐不稱而況不能專一其職此予所以常遺恨於斯文也明年秋予出爲河北轉運使又明年春權知成徳軍事事少間發向所作制艸而閱之𨿽不能盡載明天子之意於其所述百得一二足以章示後世蓋王者之訓在焉豈以予文之鄙而廢也於是錄之爲三卷予自直閣下儤直八十始滿不數日奉使河東還卽以來河北故其所作才一百五十餘篇云

詩圖總序

歐陽修

周之詩自文王始成王之際頌聲興焉周之盛徳之極文王之詩三十七篇其二十三篇系之周公召公爲周南召南其八篇爲小雅六篇爲大雅武王之詩六篇四篇爲小雅二篇在召南之風成王之詩五十三篇其十篇爲小雅十二篇爲大雅三十一篇爲頌是爲詩之正經其後二世昭王立而周道微闕又六世厲王政益衰變雅始作厲王死於彘天下無君周公召公行政謂之共和凡十四年而厲王之下太子宜臼遷於洛邑號東周周之室益微而平王之詩貶爲風下同列國至於桓莊而詩止矣初成王立周公攝政管蔡作亂周公及其大夫作詩七篇周之太史以爲周公詩主道豳國公劉太王之事故系之豳謂國變風而諸侯之詩無正風其變風自懿王始作懿王時齊風始變夷王時衛風始變次厲王時陳風始變厲王崩周召共和唐風始變次宣王時秦風始變至平王時鄭風始變惠王時曹風始變陳最後至頃王時猶有靈公之詩於是止矣蓋自文至頃凡二十世王澤竭而詩不作今鄭之詩次比考於舊史先後不同周召王豳皆出於周合於衛檜魏衛唐曹鄭陳此變風之先後也周召衛王鄭齊豳秦魏唐陳檜曹此孔子未刪詩之前季札所聽周樂次第也周召衛王鄭齊魏唐秦陳檜曹豳此今詩之次第也考其得封之先後爲國之大小與其詩作之時皆失其次說之莫能究焉其外魯之頌四篇商頌五篇鄭康成以爲魯得用天子之禮樂故有頌而商頌至孔子之時存者五篇而夏頌已亡故錄魯詩以備三頌著爲後王之法監三代之成功法莫大於夏矣康成所作詩譜圖自共和而後始得春秋次序今其圖亡今略準鄭遺說而依其次序推之以見前儒之得失今旣依鄭爲圖故風雅變王與其序所不言而說者推定世次皆且從鄭之意其所失者可指而見也司馬遷謂古詩三千餘篇孔子刪之存者三百鄭學之徒皆以遷說之謬言古詩𨿽多不容十分去九以予考之遷說然也何以知之今書傳所載逸詩何可數焉以圖推之首更十君而取其一篇者又有二十餘君而取其一君由是言之何啻乎三千詩三百一十一篇亡者六篇存者三百五篇云

慶曆兵錄序

宋祁

世之言兵者本之軒轅時書缺有間矣夏商以來乃能言之緣井田作乘車卽鄕爲軍因田爲搜周法則然外制郡國內彊京師兵非虎符不得發漢法則然開府籍軍混兵於農使士皆土著有格死無叛上唐法則然晚周力分諸侯其弱者常分暴者常並故公國相軋而亡漢衰權假彊臣其勢侔則疑力寡則隨故僭邦鼎峙而立唐季亂生置帥其樂姑息厭法度故羣不逞糜潰而爭由是觀之始未嘗不善而後稍陵遲也宋興剗五姓余亂一天下之權僭藩納地梗帥嬰法經武制眾罔不精明凡軍有四一曰禁兵殿前馬步三司焉卒之鋭而剽者充之或挽彊或蹋張或戈船突騎或投石擊刺故處則衛鎭出則更戍二曰廂兵諸州焉卒之力而悍者募之天下已定不甚恃兵惟邊蠻夷者時時與禁兵參屯故專於服勞間亦戍更三曰役兵羣有司焉人之遊而墮者入之若牧置若漕挽若管庫若工技業一事專故處而無更凡軍有額居有營有常廩有橫賜四曰民兵農之健而才者籍之視鄕縣大小而爲之數有部曲無營壁闕者輙補歳一閱焉非軍興不得擅行此國家制軍大抵如此然兵無常帥帥無常鎭權不外假力不他分此其所以維萬方憺四夷鼓行無前而對天下者也慶曆五年今參預貳卿濟陽丁公以壯猶宿望進使樞省惟是本兵柄按軍志無不在焉而叢分幾閣非甚有紀公乃搜次首末鉤考纎微掇其攻守戰者爲禁兵民兵兵錄五篇合羣曹所分擿諸條所隱彚而聫之部分班如也離而件之區處戢如也彌眾而易見愈詳而不繁𨿽五符猥並邊瑣曲折歳列廢置月比耗登披文指要坐帷而判蓋簡稽之決要搜乘之總凡錄成乃上於官且俾序作者之意謹按軍篇之首公各述所由前創後因聖繼神承旣有第矣近衛別錄示有尊也餘軍弗載略所緩也文約事明成一王法𨿽公逹練多聞以忠力自結於上處機宥不周歳擢貳鉉臺曝誠明翊權綱有徳有言天子之寶臣歟

邯鄲圖書十志序

李淑

儒籍肇劉略荀簿王志阮錄汔元母廼備志大夫藏家者惟吳齊著目唐季兵燬墳典散落帝宋戢戈講道薦紳靡然編摩校輯歳月相踵予家髙曾以還力誦馬蹄間重明尙文素風不衰肆中山公奮防舒光翊宣通謨狷者賴淸白之傳冠而並班傳遊載筆兩朝禁淸圖史號令策牘吁兪演暢伊延閣廣內幽經袐篇固殫見悉索之中刺辧次甫事麾去大抵官書三萬六千二百八卷訂開元見目什不五六崇文目剟去五千餘猶淺末標剽名臣舊俗間所獲或東觀之闕繇是如世書尙存購寫弗競丰社舊蘊斷蔑不倫中山官南始復論補逮於刋綴彌三十載防請飬玉堂抉私褚外內經合道釋書畫得若干離十志五十七類總八目幾槴題袠參準昔模緗素枕籍防兼古語有貳本者分貯旁格柳氏長行後學之別歟噫予門從著作水部贊善洪州四世而及中山鄙夫承之施爾朋圭芻治彚防謙輩冠蓋八葉繄汝曹善承之肆守之毋爲勢奪毋爲賄遷書用二印取朋篆所以記封國詔世代東都永寧有館第四都履道有園齋爲退居占畢之玩旣志之序之識迂拙耽賞之自後日防續追紀左方

唐鑑序

石介

夫前車覆後車戒前事之失後事之鑑湯以桀爲鑑故不敢爲桀之行而湯徳克明隆祀六百周以紂爲鑑故不敢爲紂之惡而周道至盛傳世三十漢以秦爲鑑故不敢爲秦之無道而漢業甚茂延洪四百年唐以隋爲鑑故不敢爲隋之暴亂而唐室攸久永光十八葉國家𨿽承五代之後實按唐之緒則國家亦當以唐爲鑑臣逖覽往古靡不以女後預事而喪國家者臣觀唐最甚矣武氏變唐爲周韋庶人安樂公主酖殺中宗太平公主潛謀送亂楊貴妃召天寶之禍臣歷觀前世鮮不以閹官用權而傾社稷者臣視唐尢傷矣代宗遭輔國之侮蔑憲宗被陳慶之弒逆昭宗爲季述之囚辱臣尋歷代無不以姦臣專政而亂天下者臣視唐至極矣祿山之禍則林甫國忠爲之也朱泚之亂則盧杞爲之也陳慶之弒則皇甫鎛爲之也嗚呼姦臣不可使專政女後不可使預事宦官不可使任權明皇始用姚崇宋璟則治終用林甫國忠則亂徳宗始用崔祐甫陸贄則治終用盧杞裴延齡則亂憲宗始用裴度則治終用皇甫鎛則亂自武后奪國迄於中曁天寶末年攺由安後而李氏幾喪自肅宗踐位歷於代宗徳宗順宗憲穆文武宣懿僖昭權在中官而唐祚終去詩曰赫赫宗周褒姒滅之然則巍巍鉅唐女後亂之姦臣壞之宦官覆之臣故采摭唐史中女後宦官姦臣事迹各類集作五卷謂之唐鑑噫唐十八帝惟武徳正觀開元元和百數十年禮樂徵伐自天子出女後亂之於前姦臣壞之於中宦官覆之於後顚側﨑危綿綿延延乍傾乍安若續若絕僅能至於三百年何足言之後之爲國者鑑李氏之覆車勿專政於女後勿假權於中官勿委任於姦臣則國祚延洪歷世長逺當傳於子傳於孫可至千萬世豈止齪齪十八帝局促三百年者哉伏惟明主戒之

宋文鑑卷八十六

欽定四庫全書

宋文鑑卷八十七

宋呂祖謙編

序

皇祐防計錄序

田況

在昔冢宰制國用必度歳之丰寡謹出入之式法以馭其用至通三十年之率以防不給其裁節過殺精密重愼可知也已古今世遼兵農殊業賦貢常入不足更用斡計權利其塗百出有唐鹽鐵戶部度支分釐使務謂之三司兵禍仍積邦財匱耗至用宰相主之以重其事明宗乃專立一使以總其任國朝又嘗各置使領事多盭違無所從稟故復合而爲一周官六典文昌萬事過半在於玆矣以秦漢言之則兼大農少府將作水衡之職以唐五代言之則包租庸地稅戶口國計之名其寄重憂深非羣司之擬也國家丕享海內化際日出飬兵之法興古不侔祖宗繼承募置增衍康定慶曆中夏戎阻命邊闗益戍釋販捨耒爭軍籍校之景徳祥符歳數幾一倍矣是以經費日侈民力屢疲垂今十五年未克如舊加以吏員歳溢恩廕例繁冗食待次不可勝紀幸上叡聖恭儉憂民節用內疏聲玩外簡遊幸至於廣內祕殿裁損渥節嚴禦池囿率多權廢不急土木一切停罷【近詔應不急土木一切權罷舊制禁中歳新戶牖欄檻朱緑之飾去歳傳宣三司福寧殿等處五年一次修換金明池楫座龍艦金碧宏麗始費不貲攸同請繕飾上面諭曰此實無用可一毀之勿橫費也臣以斵縷小淬之材毀無所用願粗修補不使壞可也上從之其它去奢從儉徳音非一不可殫也】顓以安邊柔逺淸心息事爲本徵繕或闕時發內府緡帛以濟之故計臣得以深自率勵未罹咎謫誠爲幸哉必欲酌祖宗之舊參制浮冗以裕斯民則系乎巖廊論之非有司之事臣材策闇短久當大計𨿽內自竭盡而績無最尢若夫內外之盈虛出納之愼忽商貨之通滯法令之峻遲朝夕詢求則不敢懈先朝權三司使公事丁謂嘗編景徳防計錄上之逮今四紀余利害贏虧變通損益多非近制矣臣今略依謂之所述集成皇祐防計錄六卷一戶賦二課入三經費四儲運五祿賜六雜記其出入之數取一年最中者爲凖精要者采緝之冗釀者刪除之如謂所錄郡縣疆裏復以宮館祠宇附贅其下此皆不取至於糧芻運饋國之大計故特爲儲運一篇以補其闕每捲之首別爲題辭今昔之隆污置廢之是否庶可見其崖略矣冒凟皇覽伏深戰汗

奉國軍衙司都目序

錢彥逺

詩曰王之爪牙言吏士鋒鋭能搏噬奇邪也故軍將皆建旗於前曰大牙凡部曲受約束稟進卽悉趍其下近世重武通謂刺史治所曰牙緣是從卒爲牙中兵武吏爲牙前將俚語鈌誤轉稱爲衙唐自開元至五代聞衙將最重皆督千人兼檢校臺省官猶春秋陪臣非才幹勇略不授國初芟誅姦雄斂威銷萌出儒臣守郡始募城郭子弟或裏胥雜補惟得筦倉庫部飛挽趍擯呼指爾乃立條教以均勞逸視比例以參輕重考歳月以敍等級愛民甚矣天下壹也就有風俗便宜亦從而小殊明州漢之鄮縣本朝賜節度額其地東濵海洋羣山聫屬田塉且隘鱻蠯錯出居人呰窳偸生喜輕衣甘食無蓄積之實衙將員𨿽百有二十貲產視它郡爲瘁典史乘隙骫枉重困握粟出卜訟訴繁興昭文學士陸君下車明年彥逺得爲通判官防按察使符俾釐正簿領復命鄞主簿何世昌侑焉頗蠲除舊數端悉條列便合法令而附近人情眾以爲便乃獻狀按察二使旣成題曰衙司都目因書本末篇首

送楊郁林序

劉敞

郁林古郡也太守尊官也其任不輕矣然而當拜者輙以炎瘴霧露爲解天子以謂此皆全軀保妻子之臣無憂國之風皆置不用而詔丞相擇刺史之賢者使舉奇偉倜儻之士以充其選於是大人部荊州詔書先至則以楊侯聞天子可焉遂自郡從事遷廷尉丞假五品服以行別賜錢十萬眾皆榮之然楊侯旣受命退而治裝泛然不以爲喜聞嶺海之說風土之異漠然不以爲憂加佗日焉人皆曰楊侯矯亢人也嗚呼前世之所以能治也爲官擇人後世之所以不治也爲人擇官彼庸庸之臣志得意滿生而飬交以饕富貴眞若長者一旦有竟外之事憂畏首鼠堅以死辟若常庸之夫不可使往春秋貶焉若無君子何以矯也吾以楊侯矯世之君子春秋之徒歟推此心也𨿽在山海之內而加千乘之國其有難治哉於其行序以贈之

劉景烈字解

劉敞

劉侯外戚公子也而過人者三其弓七鈞而射百步末可以斃牛兵無長短劍無單復應敵施巧倐忽不可知如神居士大夫間而恂恂不失節似儒者予是以嘉之夫士有英邁之气而非功名之時則略爲不用資功名之時而無信任之勢則效爲不見今劉侯其天材多矣又有肺腑之親而四方夷狄尙多恣睢者設使因其時奮其气功名豈遂少哉而久處未試予是以惜之他日因燕飲酒言曰吾名永年而字昌齡以爲釋可也以爲訓則不可幸有以易之予曰然使貴而可以永年則安有齊梁之君使富而可以永年則安有範中行之臣齊梁之貴範中行之富而忽然不聞彼可以永年者安在哉在功名而已矣天地無窮而人之生有涯以夫有涯遊無窮之中而無以自別也蠢然作蟄然止則已矣𨿽萬物何辧焉嗟乎此智勇士捐筋力忘利害而不顧以求就功名者也故一托於義而終身安之金石象其聲丹靑狀其貎簡策敍其實若是可以永年矣字子以景烈如何座客相和唱善劉侯拜且謝曰謹受教請銘之心不敢湏臾忘因序其語授之

送湖南某使君序

劉敞

苗民之頑不率帝命蓋自古記之矣以堯爲君以舜爲相而有三危之誅以舜爲君以禹爲相而有羣後之師此非其徳不至力不足也不得已也然則聖朝獨得已之乎夫蠻夷異類者也其暴虎也其貪狼也其防猱防也山林之與居鳥獸之與羣其險阻幽絕非人境也然而驅中國之士衣三注之甲負弩荷戈加糧糗其上夜則冒霧露晝則負赤日日夜不休與之馳逐是以難也然則𨿽欲急成功安可得哉今者上策莫若修堯舜之義明布其徳而物將自服其次嚴兵以守之絕其抄略之路而勿爲深入之思其次誘而教之使去其宂則固可取也若夫恥不能追而探其巢不爲致人而致於人釁於勇而嗇於禍可進而不可退是以師僥幸也非國家之利也願使君不爲昔者三苗之事益贊於禹故其功烈垂於後世而莫得過焉世不可誣安知後來者之非益也將在使君所以逹之而已何畏乎有苗

送馬承之通判儀州序

蔡襄

唐末失禦外方將帥臣闚釁輙發借土地聚貨財招倈僄勇士務刺擊爭鬭以彊甚者格弛天子法令專逐帥臣盜有其眾患日寖長梁朱氏卒乘此勢以取天下其後五十餘年易四姓大率由是廢興武人綰重兵收天下安危大柄在掌握間更世移祀操持飲器東西左右耳於是軍中气凜然騰在人上躬儒者俛首隱舌不復奮起聞說古先王治道而爲之節制勢久而變理固然也國家旣平四方追鑑前失凡持邊議主兵要內宥密而外方鎭多以儒臣之任武人剟去角牙磨治【平聲】壯戾妥處行伍間不敢亢然自校輕重然則今天下安危大計其倚重於儒臣乎獨不知決然自當其所倚重建立經久之制者果誰哉承之以文稱於交遊嘉自樹立玆有西鄙之行思以竭材慮而後愜焉予觀承之之文之言未始離乎忠也使力足而勢大者咸以是而爲心惟國之計而微躬之念事罔不濟且使世之人知儒者果可以天下安危大柄倚重之也

送張總之溫州司理序

蔡襄

提封千里民堵萬區加其上者獨太守耳守之責無已重乎曰不若理官之重然則使死者不怨刑者甘心遂理官之重可乎曰不奪則責之可也凡縣邑之民事不得其平者則平之於尹尹之不能平及事之大者咸得平之於守守視其事之小者立決之其大者下於理官理官得以考其情而棄之故曰守之責不若理官之重然理官之責其重而不得專其官有昏耄柔懦則事叢而下有偏怒奇憐則舉手左右有狹中矜乎簡歷日召而前頥指教敇迎合其意則喜違之則怒至有鍛鏈遷就而爲之使寃者不得吐其臆鞠者得畢其慮故曰不奪則責之可也使能者爲之期止於是不期於奪然每一事之下審獄具文諮於從事謀於監郡上於太守而又質於掌法者若文不比囚不置則移而讞之眾皆可焉班而署之然後乃得已矣若是積三歳而罷歸其勤亦甚矣總之力學修文行之亷厚復爲理官使主郡者賢明不奪則其責愈重總之宜如何爲心哉夫與鼓瑟者遊而言操刀之事則言者之過也總之於行不敢指異事以規謹序

送黃子思寺丞知咸陽序

蔡襄

天子之尊下視民人逺絕不比然出政化行徳澤使之速致而均被者蓋其所闗行有以始而終之者也惡乎始宰相以始之惡乎終縣令以終之輔相天子施政化徳澤自朝廷下四方而止於縣者承其上之所施然後周致於其民也近天子莫如相相必得賢故能輔其政化徳澤之施也近民莫如令令無良焉𨿽政教之美徳澤之厚而民莫由致之也相近天子而令近於民其勢固殊然其相與貫連以爲本末是必動而相濟者也民知所賴而相休飬以樂其生惟令而已令之於民察其土風井閭而別其善惡彊弱富貴勤墮寃隱疾苦以條辧而均治之使咸得其平焉令之責豈輕也哉今之取令率以歳年不稱其能否是故天下之令有賢有不賢天下之民有幸有不幸必爾盡天下之令無有不賢則盡天下之民亦無有不幸矣子思黃君業儒以才名於時前此爲獄官涖囚必直其情而未嘗以色語威之今之爲縣從可知矣故予序其行旣屬子思以爲令之重而又慶咸陽之民之幸也

唐史論斷序

孫甫

古之史尙書春秋是也二經體不同而意同尙書記治世之事作教之書也故百篇皆由聖人立不以惡事名𨿽桀紂之惡亦因湯武之事而見不特書也但聖賢順時通變言與事各有所防爲史者從而記之又經聖人所定典謨訓誥誓命之文體𨿽不一皆足以作教於世也春秋記亂世之事立法之書也聖人出於季世覩時之亂居下而不能治故立大中之法裁判天下善惡而明之以王制是聖人於衰亂之時起至治之法非謹其文則不能正時事而垂大典矣此尙書春秋之體所以不同也然尙書記治世之事使聖賢之所爲傳之不朽爲君者爲臣者見爲善之效安得不說而行之此勸之之道也其間因見惡事致敗亂之端此又所以爲戒也春秋記亂世之事以褒貶代王者賞罰時之爲惡者眾率辯其心迹而貶之使惡名不朽爲君者爲臣者見爲惡之效安得不懼而防之此戒之之道也其間有善事也明其心迹而褒之使輝光於世此又所以爲勸也是尙書春秋記治亂𨿽異其於勸戒則大意同也後之爲史者欲明治亂之本謹勸戒之道不師尙書春秋之意何以爲法至司馬遷修史記破編年體創爲紀傳蓋務便於記事也記事便則所取傳故奇異細碎之事皆載焉𨿽貫穿羣書才力雄俊於治亂之本勸戒之道則雜亂而不明矣然有識者短之謂紀傳所記一事分爲數處前後屢出比於編年則文繁比類固所失不細殊不知又有失之大者夫史之記事莫大乎治亂君令於上人行於下臣謀於前君納於後事臧則成否則敗成則治之本敗則亂之由此當謹記之某年君臣有謀議將相有功勲紀多不書必竢其臣歿而備載於傳是人臣得專有其謀議功勲也尙書𨿽不謹編年之法君臣之事年代有序羲和之業固載於堯典稷契臯防之功固載於舜典三代君臣之事亦猶是焉遷以人臣謀議功勲與其家行細事雜載於傳中其體便乎復有過差邪惡之事以召危亂不於當年書之以爲深戒豈非失之大者或曰春秋𨿽編年經目其事傳載本末遷立紀傳亦約是體故劉餗史例曰傳所以釋紀猶春秋之傳焉此可見遷書之不失也答曰春秋聖人立法之書也立法故目其事而斷之明治亂之本所目之事或一句或數句國之典制罔不明人之善惡罔不辧左氏史官也見聖人之經所目之事遂從而傳之𨿽不能深釋聖人之法記事次序一用編年之體非外春秋經目獨爲紀也遷之爲紀也周而上多載經典之事固無所發明至秦漢紀並直書其事何嘗有法紀無法傳何釋焉此乃餗附遷而爲之辭也或曰史之體必尙編年紀傳不可爲乎答曰爲史者習尙紀傳久矣歷代以爲大典必論之以復古則泥矣有能編列君臣之事善惡得實不尙僻怪不務繁碎明治亂之本謹勸戒之道𨿽爲紀傳亦可矣必論其至不若編年體正而文簡也甫常有志於史竊慕古史體法欲爲之因讀唐之諸書見太宗功徳法制與三代聖王並後帝英明不逮又或不能守其法乃有荒縱狠忌庸懦之君故治少而亂多然有天下三百年由貞觀功徳之逺也唐書繁冗遺略多失體法事或大而不具或小而不記或一事別出而意不相照怪異猥俗無所不有治亂之迹散於紀傳中雜而不顯此固不足以彰明貞觀功徳法制之本一代興衰之由也觀髙祖至文宗實錄敍事詳備差勝於佗書其間文理明白者尢勝焉至治亂之本亦未之明記事務廣也勸戒之道亦未之著褒貶不精也爲史之體亦未之具不爲編年之體君臣之事多離而書之也又要切之事或有遺略君臣善惡之細四方事務之繁或備書之此於爲史之道亦甚失矣遂據實錄與書兼采諸家著錄參驗不差足以傳信者修爲唐史記舊史之文繁者刪之失去就者攺之意不足而有佗證者補之事之不要者去之要而違者增之是非不明者正之用編年之體所以次序君臣之事所書之法𨿽宗二經文意其體略與實錄相類者以唐之一代有治亂不可全法尙書春秋之體又不敢僭作經之名也或曰子之修是書不尙紀傳之體可矣不爲書志則郊廟禮樂律曆災祥之事官職刑法食貨州郡之制得無遺乎答曰郊廟而下固國之巨典急務但記其大要以明法度政教之體其備儀細文則有司之書各有司存爲史者難乎具載也自康定元年修是書至皇祐四年艸具遂作序述其意更竢刪潤其文後以官守少暇未能備具逮喜祐元年成七十五卷是年冬臥病久慮神思日耗不克成就且就其編秩粗成一家況才力不盛敍事不無疎略然於勸戒之義謹之矣勸戒之切而意逺者著論以明焉欲人君覽之人臣觀之備知致治之由召亂之自邪正之效煥然若繪畫於目前善者從之不善者戒之治道可以常興而亂本可以預弭也論九十二首觀者毋忽不止唐之安危常爲世鑑矣

伊川擊壤集序

邵雍

擊壤集伊川翁自樂之詩也非惟自樂又能樂時與萬物之自得也伊川翁曰子夏謂詩者志之所之也在心爲志發言爲詩情動於中而形於言聲成其文而謂之音是知懷其時則謂之志感於物則謂之情發其志則謂之言揚其情則謂之聲言成章則謂之詩詩成文則謂之音然後聞其詩聽其音則人之志情可知之矣且情有七其要在二二謂身也時也謂身則一身之休戚也謂時則一時之否防也一身之休戚則不過貧富貴賤而已一時之否防則在夫興廢治亂者焉是以仲尼刪詩十去其九諸侯千有餘國風取十五西周十有二王雅取其六蓋垂訓之道善惡明著者存焉耳近世詩人窮戚則職於怨憝榮逹則專於淫泆身之休戚發於喜怒時之否防出於愛惡殊不以天下大義而爲言者故其詩大率溺於情好也噫情之溺人也甚於水古者謂水能載舟亦能覆舟是覆載在水也不在人也載則爲利覆則爲害是利害在人也不在水也不知覆載能使人有利害邪利害能使水有覆載邪二者之間必有處焉就如人能踏水非水能踏人也然而有稱善踏者未始不爲水之所害人若外利而踏水之情亦由人之情也若利內而踏水利而壞之患立至於前又何必分乎人焉水焉其傷性害命一也性者道之形體也性傷則道亦從之矣心者性之郛郭也心傷則性亦從之矣身者心之區宇也身傷則心亦從之矣物者身之舟車也物傷則身亦從之矣是知以道觀性以性觀心以心觀身以身觀物治則治矣然猶未離乎害者也不若以道觀道以性觀性以心觀心以身觀身以物觀物則𨿽欲相傷其可得乎若然則以家觀家以國觀國以天下觀天下亦從而可知之矣予自壯歳業於儒術謂人世之樂何嘗有萬之一二而謂名教之樂固有萬萬焉況觀物之樂復有萬萬者焉𨿽死生榮辱轉戰於前曾未入於胸中則何異四時風花雪月一過乎眼也誠爲能以物觀物而兩不相傷者焉蓋其間情累都忘去爾所未忘者獨有詩在焉然而𨿽曰未忘其實亦若忘之矣何者謂其所作異人之所作也所作不限聲律不防愛惡不立固必不希名譽如鑑之應形如鐘之應聲其或經道之餘因靜照物因時起志因物寓言因志發詠因言成詩因詠成聲因詩成音是故哀而未嘗傷樂而未嘗淫𨿽曰吟詠情性曾何累於情欲鐘鼓樂也玉帛禮也與其嗜鐘鼓玉帛則斯言也不能無陋矣必欲廢鐘鼓玉帛則如其禮樂何人謂風雅之道行於古而不行於今殆非通論牽於一身而爲言者也吁獨不念天下爲善者少害善者多造危者眾而持危者寡志士在畎畆則以畎畆言故其詩名之曰伊川擊壤集

洛陽耆英防序

司馬光

昔白樂天在洛與髙年者八人遊時人慕之爲九老圖傳於世宋興洛中諸公繼而爲之者凡再矣皆圖形普明僧捨普明樂天之故第也元丰中文潞公畱守西都韓國富公納政在裏第自餘士大夫以老自逸於洛者於時爲多潞公謂韓公曰凡所爲慕於樂天者以其志趣髙逸也奚必數與地之襲焉一旦悉集士大夫老而賢者於韓公之第置酒相樂賔主凡十有一人旣而圖形妙覺僧捨時人謂之洛陽耆英防孔子曰好賢如緇衣取其敝又攺爲樂善無厭也二公寅亮三朝爲國元老入贊萬機出綏四方上則固社稷尊宗廟下則熈百工和萬民天子心腹股肱耳目天下所取平其勲業閎大顯融豈樂天所能庶幾然猶慕效樂天所爲汲汲如恐不及豈非樂善無厭者與又洛中舊俗燕私相聚尙齒不尙官自樂天之防已然是日復行之斯乃風化之本可頌也宣徽王公方畱守北都聞之以書請於潞公曰某亦家洛位與年不居數客之後顧亦官守不得執巵酒在坐良以爲恨願寓名其間幸無我遺其爲諸公嘉羨如此光未及七十用狄監盧尹故事亦頂於防潞公命光序其事不敢辭時五年正月壬辰端明殿學士兼翰林學士太中大夫提舉崇福宮司馬光序

開府儀同三司守司徒武寧節度使致仕韓國公富弼字彥國年七十九

河東節度使開府儀同三司守太尉判河南府兼西京畱守司事潞國公文彥慱字寛夫年七十七司封郎中致仕席汝言字君從年七十七

太常少卿致仕王尙參字安之年七十六

太常少卿致仕趙丙字南正年七十五

祕書監致仕劉幾字伯壽年七十五

衛州防禦使致仕馮行已字肅之年七十五

太中大夫充天章閣待制提舉崇福宮楚建中字正叔年七十三

司農少卿致仕王愼言字不疑年七十二

太中大夫提舉崇福宮張問字昌年年七十

龍圖閣直學士通議大夫提舉崇福宮張燾字景元年七十

序賻禮

司馬光

名以位顯行由學成此禮之常若夫身處艸野未嘗從學志在爲善不求聲利此則尢可尙也近世史氏專取髙官爲之傳故閭閻之善人莫之聞喪禮之廢壞久矣而民間爲甚至有初喪親賔具酒肉聚於其家與主人同醉飽者有以鼓樂導喪車者有因喪納婦者相習爲常恬不知怪醫助教劉太居親喪獨不飲酒食肉終三年此乃今士大夫所難能也其弟永一尢孝友亷謹過人於熈寧初巫咸水入夏縣城民溺死者以百數永一執竿立門首他人物流入門者輙摘出之有僧寓錢數萬於室居無何僧自經死永一遂詣縣自陳請以錢歸其弟子鄕人負其債久不償者永一輙毀劵以愧其心其行事類如此有周文粲者其兄嗜酒仰文粲爲生兄或時酗敺文粲其鄰人不平而唁之粲怒曰吾兄未嘗敺我汝何離間吾兄弟也有蘇慶文者事繼母以孝聞常語其婦曰汝事吾母小不謹必逐汝繼母少寡而無子由是安其室終身元丰中朝廷修景靈宮調天下畫工詣京師事畢有詔選試其優者畱翰林授官祿有臺亨者名第一以父老固辭歸飬於田裏此五人與餘同縣故余得而知之悲夫天下布衣之士刻志厲行而人莫知者可勝數哉始太之喪其父也余兄弟賻以千錢且爲書致之曰禮凡有喪佗人助之珠玉曰含車馬曰賵貨財曰賻衣服曰襚多物𨿽薄欲人之可繼也久之太請刻其書於石曰鄕人不知有賻禮自太父之喪鄕人稍稍行之太欲廣其傳由吾鄕以及鄰縣由鄰縣以逹四方使民間皆去俗而入於禮豈小補哉余益美其志因諭之曰是書不足刻余竊慕君子樂道人之善請書若兄弟及周文粲蘇慶文臺亨所爲以傳於世庶幾使爲善者不以隱微而自懈焉

送陳升之序

王安石

今世所謂良大夫者有之矣皆曰是宜任大臣之事者作而任大臣之事則上下一失望何哉人之材有小大而志有逺近也彼其任者小而責之近則煦煦然仁而有餘於仁矣孑孑然義而有餘於義矣人見其仁義有餘也則曰是其任者小而責之近大任將有大此者然上下竢之云爾然後作而任大臣之事作而任大臣之事宜有大此者焉然則煦煦然而已矣孑孑然而已矣故上下一失望豈惟失望哉後日誠有堪大臣之事其名實烝然於上上必懲前日之所竢而逆疑焉慕於下下必懲前日之所竢而逆疑焉上下交疑誠有堪大臣之事者而莫之或任幸欲任則左右小人得引前日之所竢懲之矣噫聖人謂知人難君子惡名之溢於實爲此則柰何亦精之而已矣惡之則柰何亦充之而已矣知難而不能精之惡之而不能充之其亦殆哉予在揚州朝之人過焉者多堪大臣之事可信而望者陳升之而已矣今去官於宿州予不知復幾何時乃一見之也予知升之作而任大臣之事固有時矣煦煦然仁而已矣孑孑然義而已矣非予所以望於升之也

送孫正之序

王安石

時然而然眾人也已然而然君子也已然而然非私已也聖人之道在焉爾夫君子有窮若顚跌不肯一失詘已以從時者不以時勝道也故其得志於君則變時而之道若反手然彼其術素修而志素定也時乎楊墨已不然者孟軻氏而已時乎佛老已不然者韓愈氏而已如孟軻者可謂術素修而志素定也不以時勝道也惜也不得志於君使眞儒之效不白於當世然其於眾人也卓矣嗚呼予觀今之世圓冠峩如大裙襜如坐而堯言起而舜趨不以孟韓之心者果異眾人乎予官於揚得友曰孫正之行古之道又善爲古文予知其能以孟韓之心爲心而不已者也夫越人之望燕爲絕域也北轅而首之苟不已無不至孟韓之道去吾黨豈若越人之望燕哉以正之之不已而不至焉予未之信也一日得志於吾君而眞儒之效不白於當世予亦未之信也正之之兄官於溫奉其親以行將從之先爲言以處予予欲黙安得而黙也

唐百家詩選序

王安石

安石與宋次道同爲三司判官時次道出其家藏唐時百餘編委余擇其佳者次道因名曰百家詩選廢日力於此良可悔也𨿽然欲知唐詩者觀此足矣

故迹遺文序

王回

傳古者莫壽於竹帛而世以金石爲最壽者惑於外也彼徒見其剛堅之質大書而顯刻之安於屋壁山巖之中藏覆遮防國有官守家有子孫外物莫能尋其隙而傷則以爲傳於萬世不朽矣然而存於今者六經百氏之文皆竹帛所載而其被於金石特以爲最壽者所存無幾往往復斷剝缺訛非反質於竹帛所載六經百氏之文則不可得而讀其不載於竹帛而名迹遂因而泯沒者可勝道哉其官守子孫今誰國而誰家也由此觀之萬物未有恃其久而全者夫金石誠壽者而人力不足以保於其外竹帛之壽固不如金石人知其不可恃也然眾傳而廣之𨿽復萬世猶今日也則金石之壽尙何以較其短長哉予嘗閱古鐘鼎碑碣之文以證諸史及它傳記其褒頌功徳𨿽不可盡信而於年月名氏山川風俗與其一時之文采制度有得其詳而史傳追述乃其槪耳惜乎曩所聞者今已磨滅殆盡而今所見者後數百年不知又磨滅幾何也故采其完可讀者首尾編之因次吾說爲序號曰故迹遺文夫古之文以竹帛傳旣壽於金石矣而今之文以紙傳又便於竹帛便則傳之者益眾而此書之壽其可究哉特不知後之人能不以吾說而廢否

宋文鑑卷八十七

欽定四庫全書

宋文鑑卷八十八

宋呂祖謙編

序

譜例序

蘇洵

古者諸侯世國卿大夫世家死者有廟生者有宗以相次也是以百世而不相忘此非獨賢士大夫尊祖而貴宗蓋其昭穆存乎其廟遷毀之主存乎其太祖之室其族人相與爲服死喪嫁娶相告而不絕則其勢將自至於不忘也自秦漢以來仕者不世然其賢人君子猶能識其先人或至百世而不絕無廟無宗而祖宗不忘宗族不散其勢宜亡而獨存則由有譜之力蓋自唐衰譜牒廢絕士大夫不講而世人不載於是乎由賤而貴者恥言其先由貧而富者不錄其祖而譜遂大廢昔者洵嘗自先子之日而咨考焉由今而上得五世由五世而上得一世一世之上失其次而其本出於趙郡之蘇氏以爲蘇氏族譜他日歐陽公見而嘆曰吾嘗爲之矣出而觀之有異法焉曰是不可使獨吾二人爲之將天下舉不可無也洵於是又爲大宗譜法以盡譜之變而並載歐陽氏之譜以爲譜例附以歐陽公題劉氏碑後之文以告當世之君子蓋將有從焉者

送石昌言舍人北使引

蘇洵

昌言舉進士時吾始數歳未學也憶與羣兒戲先府君側昌言從旁取棗栗噉我家居相近又以親戚故甚狎昌言舉進士日有名吾後漸長亦稍知讀書學句讀屬對聲律未成而廢昌言聞吾廢學𨿽不言察其意甚恨後十餘年昌言及第第四人守官四方不相聞吾日以壯大乃能感悔摧折復學又數年遊京師見昌言長安相與勞苦如平生歡出文十數首昌言甚喜稱善吾晚學無師𨿽曰爲文中心自慙及聞昌言說乃頗自喜今十餘年又來京師而昌言官兩制乃爲天子出使萬里外彊悍不屈之虜建大斾從騎數百送車千乘出都門意气愾然自思爲兒時見昌言先府君旁安知其至此富貴不足怪吾於昌言獨自有感也大丈夫生不爲將得爲使折衝口舌之間足矣往年彭任從富公還爲我言曰旣出境宿驛亭聞介馬數萬騎馳過劍槊相摩終夜有聲從者怛然失色及明視道上馬迹尙心悼不自禁凡虜所以誇耀中國者多此類也中國之人不測也故或至於震懼而失辭以爲夷狄笑嗚呼何其不思之甚也昔者奉春君使冒頓壯士大馬皆匿不見是以有平城之役今之匈奴吾知其無能爲也孟子曰說大人則藐之況於夷狄請以爲贈

蘇氏族譜引

蘇洵

蘇氏族譜譜蘇氏之族也蘇氏出於髙陽而蔓延於天下唐神堯初長史味道刺眉州卒於官一子畱於眉眉之有蘇氏自是始而譜不及者親盡也親盡則何爲不及譜爲親作也凡子得書而孫不得書者何也以著代也自吾之父以至吾之髙祖仕不仕娶某氏享年幾某日卒皆書而他不書者何也詳吾之所自出也自吾之父以至吾之髙祖皆曰諱某而他則遂名之何也尊吾之所自出也譜爲蘇氏作而獨吾之所自出得詳與尊何也譜吾作也嗚呼觀吾之譜者孝悌之心可以油然而生矣情見於親親見於服服始於衰而至於緦麻而至於無服無服則親盡親盡則情盡情盡則喜不慶憂不弔喜不慶憂不弔則塗人也吾之所與相視如塗人者其初兄弟也兄弟其初一人之身也悲夫一人之身分而至於塗人吾譜之所以作也其意曰分至於塗人者勢也勢吾無如之何也已幸其未至於塗人也使之無至於忽忘焉可也嗚呼觀吾之譜者孝悌之心可以油然而生矣系之以詩曰

吾父之子今爲吾兄吾疾在身兄呻不寧數世之後不知何人彼死而生不爲戚欣兄弟之親如足與手其能幾何彼不相能彼獨何心

仲兄郎中字序

蘇洵

洵讀易至渙之六四曰渙其羣元吉曰嗟夫羣者聖人之所欲渙以混一天下者也蓋余仲兄名渙而字公羣則是以聖人之所欲解散滌蕩者以自命也而可乎他日以告兄曰子可無爲我易之洵曰惟旣而又曰請以文甫易之如何且兄嘗見夫水之與風乎油然而行淵然而澑渟回汪洋滿而上浮者是水也而風實起之蓬蓬然而發乎大空不終日而行乎四方蕩乎其無形飄乎其逺來旣往而不知其迹之所存者是風也而水實形之今夫風水之相遭乎大澤之陂也紆余委蛇蜿蜒淪漣安而相推怒而相陵舒而如雲蹙而如鱗疾而如馳徐而如徊揖讓旋辟相顧而不前其繁如縠其亂如霧紛紜郁擾百里若一汨乎順流至乎滄浪之濵滂溥洶湧號怒相軋交橫綢繆放乎空虛綽乎無垠橫流逆折濆旋傾側宛轉膠戾回者如輪縈者如帶直者如燧奔者如焰跳者如鷺投者如鯉殊狀異態而風水之極觀備矣故曰風行水上渙此亦天下之至文也然而此二物者豈有求於文哉無意乎相求不期乎相遭而文生焉是其爲文也非水之文也非風之文也二物者非能爲文而不能不爲文也物之相使而文出於其間也故此天下之至文也今夫玉非不溫然美矣而不得以爲文刻鏤組繡非不文矣而不可與論乎自然故夫天下之無營而文生之者惟水與風而已昔者君子之處於世不求有功不得已而功成則天下以爲賢不求有言不得已而言出則天下以爲口實嗚呼此不可與他人道之惟吾兄可也

列女傳目錄序

曾鞏

劉向所敍列女傳凡八篇事具漢書向列傳而隋書及崇文總目皆稱向列女傳十五篇曹大家注以頌義考之蓋大家所注離其七篇爲十四與頌義凡十五篇而益以陳嬰母及東漢已來凡十六事非向書本然也蓋向舊書之亡久矣嘉祐中集賢校理蘇頌始以頌義篇次復定其書爲八篇與十五篇者並藏於館閣而隋書以頌義爲劉歆作與向列傳不合今驗頌義之文蓋向之自敍又藝文志有向列女傳頌圖明非歆作也自唐之亂古書之在者少矣而唐志錄列女傳凡十六家至大家注十五篇者亦無錄然其書今在則古書之或有錄而亡或無錄而在者亦眾矣非可惜哉今校讐其八篇及十五篇者已定可繕寫初漢承秦之敝風俗已大壞矣而成帝後宮趙衛之屬尢自放向以謂王政必自內始故列古女善惡所以致興亡者以戒天子此向述作之大意也其言大任之娠文王也目不視惡色耳不聽淫聲口不出惡言又以謂古之人胎教者皆如此夫能正其視聽言動者此大人之事而有道者之所畏也顧令天子之女子能之何其盛也以臣所聞蓋爲之師傅保姆之助詩書圖史之戒珩璜琚瑀之節威儀動作之度其教之者有此具然古之君子未嘗不以身化也故家人之義歸於反身二南之業本於文王豈自外至哉世皆知文王之所以興能得內助而不知其所以然者蓋本於文王之躬化故內則后妃有闗睢之行外則羣臣有二南之美與之相成其推而及逺則商辛之昏俗江漢之小國兔罝之野人莫不好善而不自知此非謂身修故國家天下治者也後世自問學之士多徇於外物而不安其守其室家旣不見可法故競於邪侈豈獨無相成之道哉士之苟於自恕顧利冒恥而不知反己者往往以家自累故也故曰身不行道不行於妻子信哉如此人者非素處顯也然去二南之風亦已逺矣況於南鄕天下之主哉向之所述勸戒之意可謂篤矣然向號愽極羣書而此傳稱詩芣苢栢舟大車之類與今序詩者之說尢乖異蓋不可考至於式微之一篇又以謂二人之作豈其所取者愽故不能無失歟其言象計謀殺舜及舜所以自脫者頗合於孟子然此傳或有之而孟子所不道者蓋亦不足道也凡後世諸儒之言經傳者故多如此覽者采其有補而擇其是非可也故爲之敍論以發其端云

戰國策目錄序

曾鞏

劉向所定戰國策三十三篇崇文總目稱十一篇者闕臣訪之士大夫家始盡得其書正其誤謬而疑其不可考者然後戰國策三十三篇復完敍曰向敍此書言周之先明教化修法度所以大治及其後謀詐用而仁義之路塞所以大亂其說旣美也卒以謂此書戰國之謀士度時君之所能行不得不然則可謂惑於流俗而不篤於自信者也夫孔孟之時去周之初已數百歳其舊法已亡舊俗已熄久矣二子乃獨明先生之道以謂不可攺者豈將彊天下之主以後世之所不可爲哉亦將因其所遇之時所遭之變而爲當世之法使不失乎先王之意而已二帝三王之法其變固殊其法固異而其爲國家天下之意本末先後未嘗不同也二子之道如是而已蓋法者所適變也不必盡同道者所以立本也不可不一此理之不易者也故二子者守此豈好爲異論哉能勿苟而已矣可謂不惑乎流俗而篤於自信者也戰國之遊士則不然不知道之可信而樂於說之易合其設心注意偸爲一切之計而已故論詐之便而諱其敗言戰之善而蔽其患其相率而爲之者莫不有利焉而不勝其害也有得焉而不勝其失也卒至蘇秦商鞅孫臏吳起李斯之徒以亡其身而諸侯及秦用之者亦滅其國其爲世之大禍明矣而俗猶莫之寤也惟先王之道因時適變爲法不同而考之無疵用之無敝故古之聖賢未有以此而易彼也或曰邪說之害正也宜放而絕之則此書之不泯其可乎對曰君子之禁邪說也故將明其說於天下使當世之人皆知其說之不可從然後以禁則齊使後世之人皆知其說之不可爲然後以戒則明豈必滅其籍哉放而絕之莫善於是是以孟子之書有爲神農之言者有爲墨子之言者皆著而非之至於此書之作則上繼春秋下至楚漢之起二百四十五年之間載其行事固不得而廢也此書有髙誘注者二十一篇或曰三十二篇崇文總目存者八篇今存者十篇云

陳書目錄序

曾鞏

陳書六本紀三十列傳凡三十六篇唐散騎常侍姚思亷譔始思亷父察梁陳之史官也錄二代之事未就而陳亡隋文帝見察甚重之每就察訪梁陳故事因以所論載毎一篇成輙奏之而文帝亦遣虞世基就察求其書文未就而察死察之將死屬思亷以繼其業唐興武徳五年髙祖以自魏以來二百餘歳世統數更史事放逸乃詔論次而思亷遂受詔爲陳書久之猶不就貞觀三年遂詔論譔於袐書內省十年正月壬子始上之觀察等之爲此書歷三世傳父子更數十歳而後乃成蓋其難如此然及旣成與宋魏齊梁等書世亦傳之者少故學者於其行事之迹亦罕得而詳也而其書亦以罕得而詳也而其書亦以罕傳則自袐府所藏往往脫語嘉祐六年八月始詔校讐使可鏤板行之天下而臣等言梁陳等書缺獨館閣所藏恐不足以定著願詔京師及州縣藏書之家使悉上之先皇帝爲下其事至七年冬稍稍始集臣等以相校至八年七月陳書三十六篇者始校定可傳之學者其疑者亦不敢損益特各疏於篇末其書舊無目列傳名氏多闕謬因別爲目錄一篇使覽者得詳焉夫陳之爲陳蓋偸爲一切之計非有先王經紀禮樂風俗之美制治之法可章示後世然而兼權尙計明於任使恭儉愛人則其始之所以興惑於邪臣溺於嬖妾忘患縱欲則其終之所以亡興亡之端莫非自已致者至於有所因造以爲號令威刑職官州郡之制𨿽其事已淺然亦各施於一時皆學者之所不可不考也而當時之士爭奪詐僞苟得偸合之徒尙不得不列以爲世戒而況於壞亂之中倉惶之際士之安貧樂義取捨去就不爲患禍勢利動其心者亦不絕於其間若此人者可謂篤於善矣蓋古人之所思見而不可得風雨之詩所爲作者也安可使之泯泯不少槪見於天下哉則陳之史其可廢乎蓋此書成之旣難其後又久不顯及宋興已百年古文遺事靡不畢講而始得盛行於天下列於學者其傳之之難又如此豈非遭遇固自有時也哉

南齊書目錄序

曾鞏

南齊書八紀十一志四十列傳合五十九篇梁蕭子顯撰始江淹已爲十志沈約又爲齊紀而子顯自表武帝別爲此書臣等因校正其訛謬而敍其篇目日將以是非得失興壞理亂之故而爲法戒則必得其所言而後能傳於久此史之所以作也然而所言不得其人則失其意或亂其實或析理之不通或設辭之不善故𨿽有殊功韙徳非常之迹將闇而不章郁而不發而檮杌嵬瑣姦回凶慝之形可幸而掩也嘗試論之古之所謂良史者其明必足以周萬事之理其道必足以適天下之用其智必足以通難知之意其文必足以發難顯之情然後其任可得而稱也何以知其然邪昔者唐虞有神明之性有微妙之徳使由之者不能知知之者不能明以爲治天下之本號令之所布法度之所設其言至約其體至備以爲治天下之具而爲二典者推而明之所記者獨其迹邪並與其深微之意而傳之小大精粗無不盡也本末先後無不白也使誦其說者如出乎其時求其指者如卽乎其人是可不謂明足以周萬事之理道足以適天下之用智足以通難知之意文足以發難顯之情者乎則方是之時豈特任政者皆天下之士哉蓋執簡操筆而隨者亦皆聖人之徒也兩漢以來爲史者去之逺矣司馬遷從五帝三王旣沒數千載之後秦火之餘因散絕殘脫之經以及傳記百家之說區區掇拾以集著其善惡之迹興廢之端又創己意以爲本紀世家八書列傳之文斯亦可謂奇矣然而敝害天下之聖法是非顚倒而采摭謬亂者亦豈少哉是豈可不謂明不足以周萬事之理道不足以適天下之用智不足以通難知之意文不足以發難顯之情者乎夫自三代以後爲史者如遷之文亦不可不謂雋偉防出之材非常之士也然顧以謂不足以發難顯之情者何哉蓋聖賢之髙致遷固有不能逹其情而見之於後者以故不得而與之也遷之得失如此況其他邪至於宋齊梁陳后魏後周之書蓋無以議爲也子顯之於斯文喜自馳騁其更攺破析刻雕藻繢之變尢多而其文益下豈夫材固不可以彊而有邪數世之史旣然故其辭迹曖昧𨿽有隨世以就功名之君相與合謀之臣未有赫然得其傾動天下之耳目播天下之口者也而一時偸奪傾危悖理反義之人亦幸而不暴著於世豈非所托不得其人故邪可不惜哉蓋史者所以明夫治天下之道也故爲之者亦必天下之材然後其任可得而稱也豈可忽哉豈可忽哉

範貫之奏議集序

曾鞏

尙書戶部郎中直龍圖閣範公貫之之奏議凡若干篇其子世京集爲十卷而屬余序之蓋自至和以後十餘年間公常以言事任職自天子大臣至於羣下自掖庭至於四方幽隱一有得失善惡闗於政理公無不極意反復爲上力言或矯拂嗜欲或切劘計慮或辧別忠佞而處其進退章有一再或至於十餘上事有陰爭獨陳或悉引諫官禦史合議肆言仁宗常虛心采納爲之變命令更廢舉近或立從逺或越月逾時或至於其後卒皆聽用蓋當是時仁宗在位歳久熟於人事之情僞與羣臣之能否方以仁厚淸靜休飬元元至於是非與奪則一歸之公議而不自用也其所引抜以言爲職者如公皆一時之選而公與同時之士亦皆樂得其言不曲從苟止故天下之情因得畢聞於上而事之害理者常不果行至於奇衺恣睢有爲之者亦輙敗悔故當此之時常委事七八大臣而朝政無大闕失羣臣奉法遵職海內乂安夫因人而不自用者天也仁宗之所以其仁如天至於享國四十餘年能承太平之業者繇是而已後世得公之遺文而論其世見其上下之際相成如此必將低徊感慕有不可及之嘆然後知其時之難得則公言之不沒豈獨見其志所以明先帝之盛徳於無窮也公爲人溫良慈恕其從政寛易愛人及在朝廷危言正色人有所不能及也凡同時與公有言責者後多至大官而公獨早卒公諱師道其世次州裏歷官行事今有資政殿學士趙公抃撰公之墓銘云

相國寺維摩院聽琴序

曾鞏

古者學士之於六藝射能弧矢之事矣又當善其揖讓之節禦能車馬之事矣又當善其驅馳之節書非能肆筆而已又當辧其體而明其意數非能布策而已又當知其用而各盡其法而五禮之威儀至於三千六樂之節文可謂微且多矣噫煩且勞如是然古之學者必能此亦可謂難矣然習其射禦以禮習其干戈於樂則少於學長於朝其於武備固修矣其於家有墊於黨有庠於鄕有序於國有學於教有師於視聽言動有其容於衣冠飲食有其度幾杖有銘盤杅有戒在輿有和鸞之聲行有佩玉之音燕處有雅頌之樂而非其故琴瑟未嘗去於前也盡其出入進退俯仰左右接於耳目動於四體逹於其心者所以飬之至如此其詳且密也𨿽然此尙爲有待於外者爾若夫三材萬物之理性命之際力學以求之深思以索之使知其要識其微而齊戒以守之以盡其材成其徳至合於天地而後已者又當得之於心夫豈非難哉噫古之學者其役之於內外持其心飬其性者至於如此此君子所以愛日而自彊不息以求至乎極也然其習之有素閒之有具如此則求其放心伐其邪气而成文武之材就道徳之實者可謂易矣孔子曰興於詩立於禮成於樂蓋樂者所以感人心而使之化故曰成於樂昔舜命防典樂教冑子曰直而溫寛而栗剛而無虐簡而無傲則樂者非獨去邪又所以救其性之偏而納之中也故和鸞佩玉雅頌琴瑟之音非其故不去於前豈虛也哉今學士大夫之於持其心飬其性凡有待於外者皆不能具得之於內者又亦皆略其事可謂簡且易矣然所以求其放心伐其邪气而成文武之材就道徳之實者豈不難哉此予所以懼不至於君子而入於小人也夫有待於外者余旣力不足而於琴竊有志焉久矣然患其莫余授也治平三年夏得洪君於京師始合同捨之士聽其琴於相國寺之維摩院洪君之於琴非特能其音又能其意者也予將就學焉故道予之所慕於古者庶乎其有以自發也同捨之士丁寶臣元珍鄭穆閎中孫覺莘老林希子中而予曾鞏子固也洪君名規字方叔以文學吏事稱於世云

宋文鑑卷八十八

欽定四庫全書

宋文鑑卷八十九

宋呂祖謙編

序

送周屯田序

曾鞏

士大夫仕登朝廷年七十上書去其位天子官其一子而聽之亦可謂榮矣然而有若不釋然者余爲之言曰古之士大夫倦而歸者安居幾杖膳羞被服百物之珍好自若天子飬以燕饗飲食鄕射之禮自比子弟袒韝鞠以薦其物語其辭說不於庠序則於朝廷時節之賜與縉紳之禮於其家者不以朝則以夕上之聽其休爲不敢勤以事下之自老爲無爲以尊榮也今一日辭事還其廬徒禦散矣賔客去矣百物之順其欲者不足人之羣嬉屬好之交不與約居而獨遊散棄乎山墟林莽阨巷窮閭之間如此其於長者薄也亦何能使其不欿然於心邪𨿽然不及乎尊事可以委蛇其身而益閒不享乎珍好可以窒煩除薄而益安不去乎深山長谷豈不足以易其庠序之位不居其榮豈有患乎其辱哉然則古之所以殷勤奉老者皆世之任事者所自爲於士之倦而歸者顧爲煩且勞也今之置古事者顧有司爲少耳士之老於其家者獨得其自肆也然則何爲動其意邪余爲之言者尙書屯田員外郎周君中復周君與先人俱天聖二年進士與余舊且好也旣爲之辧其不釋然者又欲其有以處而樂也讀餘言者可無異周君而病今之失矣

送江任序

曾鞏

均之爲吏或中州之人用於荒邊側境山區海聚之間蠻夷異域之處或燕荊越蜀海中萬里之人用於中州以至四遐之鄕相易而往其山行水渉沙莽之馳往往則風霜冰雪瘴霧之毒之所侵加蛟龍虺蝪之羣之所抵觸衝波急洑隤崖落石之所覆壓其進也莫不贏糧舉藥選舟易馬刀兵曹伍而後動戒朝奔夜變更寒暑而後至至則宮廬器械被服飲食之具土風气之宜與夫人民謡俗語言習尙之務其變難遵而其情難得也則多愁居惕處而思歸及其久也所習已安所蔽已解則歳月有期可引而去矣故不得專一精思修治以宣布天子及下之仁而爲後世可守之法也或九州之人各用於其土不在西封在東境士不必勤舟車輿馬不必力而已傳其邑都坐其堂奧道塗所次升降之倦淩冒之虞無有接於其形動於其慮至則耳目口鼻百體之所飬如不出乎其家父兄六親故舊之人朝夕相見如不出乎其裏山川之形土田井市風謡習俗辭說之變利害得失善惡之條貫非其童子之所聞則其少長之所遊覽非其自得則其鄕之先生老者之所告也所居已安所有事之宜皆以習熟如此能專慮致勞營職事以宣上恩而修百姓之急其施爲先後不待旁諮久察而與奪損益之幾已斷於胸中矣豈累夫孤客逺寓之憂而以苟且決事哉臨川江君任爲洪之丰城此兩縣者牛羊之牧相交樹木果蔬五穀之壠相入也所謂九州之人各用於其土者孰近於此旣已得其所處之樂而厭聞飫聽其人民之事而江君又有聰明敏給之材潔亷之行以行其政吾知其不去圖議論之適賔客之好而所爲有餘矣蓋縣之治民自得於大山深谷之中而州以無爲於上吾將見江西之幕府無南向而慮者矣於其行遂書以送之

送趙宏序

曾鞏

荊民與蠻合爲冦潭旁數州被其害天子宰相以潭重鎭守臣不勝任爲攺用人又不勝復攺之守至上書乞益兵詔與撫兵三百殿直天水趙君希道實防以往希道雅與接間過予道潭之事予曰潭山川甲兵如何食幾何賊眾寡彊弱如何予不能知能知書之載若潭事多矣或合數道之兵以數萬絕山谷而進其勢非不眾且健也然而殱焉者多矣或單車獨行然而以克者相踵焉顧其義信如何耳致吾義信𨿽單車獨行冦可以爲無事龔遂張綱祝良之類是也義信不足以致之𨿽合數道之兵以數萬卒殱焉適重冦耳況致平耶陽是裴行立之類是也則兵不能致平致平者在太守身也明矣前之守者果能此天子宰相烏用易之必易之爲前之守者不能故也今往者復曰乞益兵何其與書之云者異邪予憂潭民之重困也冦之益張也往時潭吏與旁近郡靳力勝賊者暴骸者戮降者有之今之往者將特不爲是而已耶抑猶不免乎爲是也天子宰相任之之意其然耶潭守近侍臣使撫覘潭者郎吏禦史愽士相望爲我諗其賢者曰今之言古書往往曰迂然書之事乃已試者也師已試而施諸治與時人之自用孰謂得失耶愚言儻可以平潭之患今𨿽細然大中咸通之間南方之憂常劇矣夫豈階於大哉爲近臣郎吏禦史愽士者獨得而不思也希道固喜事者因其行遂次第其語以送之

李氏退居類槁序

李防伯

李防伯以舉茂才罷歸其明年慶曆癸未秋因科所著文自冠迄玆十五年得艸槁二百三十三首將恐亡散姑以類辧爲十二卷寫之間或應用而爲未能盡無愧閔其力之勞輙不棄去至於夭淫刻節尢無用者𨿽傳在人口皆所弗取噫天將壽我乎所爲固未足也不然斯十二卷庶可籍乎見古人矣故自序云

鳬繹先生詩集序

蘇軾

孔子曰吾猶及史之闕文也有馬者借人乘之今亡矣夫史之不闕文與馬之不借人也豈有損益於世也哉然且識之以爲世之君子長者日以逺矣後生不復見其流風遺俗是以日趨於智巧便佞而莫之正是二者𨿽不足以損益而君子長者之澤在焉則孔子識之而況其足以損益於世者乎昔吾先君適京師與卿士大夫遊歸以語軾曰自今以往文章其日工而道將散矣士慕逺而忽近貴華而賤實吾已見其兆矣以魯人鳬繹先生之詩文十餘篇示軾曰小子識之後數十年天下無復爲斯文者也先生之詩文皆有爲而作精悍確苦言必中當世之過鑿鑿乎如五穀必可以療饑斷斷乎如藥石必可以伐病其遊談以爲髙枝詞以爲觀美者先生無一言焉其後二十餘年先君旣沒而其言存士之爲文者莫不超然出於形器之表微言髙論旣已鄙陋漢唐而其反復論難正言不諱如先生之文者世莫之貴矣軾是以悲於孔子之言而懷先君之遺訓益求先生之文而得之於其子復乃錄而藏之先生諱太字醇之姓顏氏先師兗公四十七世孫云

田表聖奏議序

蘇軾

故諫議大夫贈司徒田公表聖奏議十篇嗚呼田公古之遺直也其盡言不諱蓋自敵已以下受之有不能堪者而況於人主乎吾是以知二宗之聖也自太平興國以來至於咸平可謂天下大治千載一時矣而田公之言常若有不測之憂近在朝夕者何哉古之君子必憂治世而危明主明主有絕人之資而治世無可畏之防夫有絕人之資必輕其臣無可畏之防必易其民此君子之所甚懼也方漢文時刑措不用兵革不試而賈誼之言曰天下有可長太息者有可流涕者有可痛哭者後世不以是少漢文亦不以是甚賈誼由此觀之君子之遇治世而事明主法當如是也誼𨿽不遇而其所言略已施行不幸早世功烈不著於時然誼嘗建言使諸侯王子孫各以次受分地文帝未及用歷孝景至武帝而主父偃舉行之漢室以安今公之言十未用五六安知來世不有若偃者舉而行之歟願廣其書於世必有與公合者此亦忠臣孝子之志也

錢塘勤上人詩集序

蘇軾

昔翟公罷廷尉賔客無一人至者其後復用賔客欲往翟公大書其門曰一死一生乃知交情一貧一富乃知交態一貴一賤交情乃見世以爲口實然余嘗薄其爲人以爲客則陋矣而公之所以待客者獨不爲小哉故太子太師歐陽公好士爲天下第一士有一言中於道不逺千里而求之甚於士之求公以故盡致天下豪傑自庸眾人以顯於世者固多矣然士之負公者亦時有蓋嘗慨然太息以人之難知爲好士者之戒意公之於士自是少倦而其退老於潁水之上余往見之則猶論士之賢者惟恐其不聞於世也至於負者則曰是罪在我非其過翟公之客負公於死生貴賤之間而公之士叛公於瞬息俄頃之際翟公罪客而公罪已與士益厚賢於古人逺矣公不喜佛老其徒有治詩書學仁義之說者必引而進之佛者惠勤從公遊三十餘年公常稱之爲聰明才智有學問者尢長於詩公薨於汝陰余哭之於其室其後見之語及於公未嘗不涕泣也勤固無求於世而公又非有徳於勤者其所以涕泣不忘豈爲利也哉余然後益知勤之賢使其得列於士大夫之間而從事於功名其不負公也審矣熈寧七年餘自錢塘將赴髙密勤出其詩若干篇求余文以傳於世余以爲詩非待文而傳者也若其爲人之大略則非斯文莫之傳也

六一居士集序

蘇軾

夫言有大而非誇逹者信之眾人疑焉孔子曰天之將喪斯文也後死者不得與於斯文也孟子曰禹抑洪水孔子作春秋而孟子距楊墨蓋以是配禹也文章之得喪何與於天而禹之功與天地並孔子孟子以空言配之不已誇乎自春秋作而亂臣賊子懼孟子之言行而楊墨之道廢天下以爲是固然而不知其功孟子旣沒有申商韓非之學違道而趨利殘民以厚主其說至陋也而士以是罔其上上之人僥幸一切之功靡然從之而世無大人先生如孔子孟子者推其本末權其禍福之輕重以救其惑故其學遂行秦以是喪天下陵夷至於勝廣劉項之禍死者十八九天下蕭然洪水之患蓋不至此也方秦之未得志也使復有一孟子則申韓爲空言作於其心害於其事作於其事害於其政者必不至若是烈也使楊墨得志於天下其禍豈減於申韓哉由此言之𨿽以孟子配禹可也太史公曰蓋公言黃老賈誼晁錯明申韓錯不足道也而誼亦爲之餘以是知邪說之移人𨿽豪傑之士有不免者況眾人乎自漢以來道術不出於孔氏而亂天下者多矣晉以老莊亡梁以佛亡莫或正之五百餘年而後得韓愈學者以愈配孟子蓋庶幾焉愈之後二百餘年而後得歐陽子其學推韓愈孟子以逹於孔氏著禮樂仁義之實以合於大道其言簡而明信而通引物連類折之於至理以服人心故天下翕然師尊之自歐陽子之存世之不說者嘩而攻之能折困其身而不能屈其言士無賢不肖不謀而同曰歐陽子今之韓愈也宋興七十餘年民不知兵富而教之至天聖景祐極矣而斯民終有愧於古士亦因陋守舊論卑而气弱自歐陽子出天下爭自濯磨以通經學古爲髙以救時行道爲賢以犯顏納說爲忠長育成就至嘉祐末號稱多士歐陽子之功爲多嗚呼此豈人力也哉非天其孰能使之歐陽子沒十餘年士始爲新學以佛老之似亂周孔之實識者憂之賴天子明聖詔修取士法風厲學者專治孔氏黜異端然後風俗一變考論師友淵源所自復知誦習歐陽子之書予得其詩文七百六十六篇於其子棐乃次而論之曰歐陽子論大道似韓愈論事似陸贄記事似司馬遷詩賦似李白此非餘言也天子之言也歐陽子諱修字永叔旣老自謂六一居士云

華戎魯衛信錄總序

蘇頌

元丰四年八月奉詔編類北界國信文字臣切惟念國家奄字四海方制萬區九夷八蠻罔不率俾蠢玆種獫早以面內章聖皇帝因其喪師請和許通信好歳時問遺寖以訓備陛下欽若成憲覊縻要荒乃命儒臣討論故事將欲垂於方冊副在有司其所以慮逺防微紆意及此者皆以偃兵息民故也顧臣愚陋不足以奉承明詔黽勉期月粗見綱領詮次類例皆稟聖謨前詔斷自通好以來以迄乎今將明作書之繇故以敍事冠於篇首厥初講和始於繼忠書奏敵主乞盟之請賜以兪防由是行成故次之以書詔旣許其通好乃有載書以著信故次之以誓書昔之和戎則有金絮采繒之賂我朝歳致銀絹以資其費故次之以歳幣恩意旣通又有好貨以將之故次之以國信信好不可單往必有言詞以文之故次之以國書異國之情非行人莫逹故次之以奉使之別則有接送館伴所經城邑郵亭次捨山川有險易道塗有回逺若非形於繢事則方向莫得而辧也故作驛程地圖前後遣到名氏非一職秩不同南北羣臣交相禮接年月次序散而不齊旣爲信書不可無紀故作名銜年表夫如是而使事盡矣通好肇於戎人我從而聽之凡問遺之事皆列北信北書於前朝廷所遺乃報禮也故載之於後所以著其所後從來也凡使者之至在道則有郵館宣勞之儀入朝則有見辭宴賜之式禮意疏數並有節文故次之以儀式又次之以賜予彼待王人亦有常矩無敢違越故以持禮過北界及北界分物系於後使者宜通賔主之歡而贄見之禮不可闕也故次之以交馳問勞往返詔宣書札體範存焉故受之以詔錄又次之以書儀信幣則有賫操之勤導從則有輿之眾霑賚所及無不均通故次之以例物使者至都上恩顧防靡所不至或易貨財或須索供饋或丐求珍異許予多矣故次之以市易而供湏求丐附焉南北將命往還約束細大之務動循前比故次之以條例凡此皆常使也誕辰歳節致禮而已至若事干大體則有專使以導之故次之以泛使疆場之虞師守當任其責則接境司用得以公牒往復故次之文移事非司州所能予奪至待命官及疆吏對議者代州移徒巡鋪界壕是也故次之以河東地界疆界旣辧則邊圉不可不謹故次之以邊防其別又有州郡壁壘之繕完砦鋪塘濼之限斷載於輿地所以示守備之嚴也凡爲此書本於通好遼人則彼之種族自出不可不知遼本契丹也故次之以契丹世系遼與中國言語不通飲食不同逐艸隨畜射獵爲生難以禮義治也朝廷所以能固結而柔服之蓋知其愛好之實也故次之以國俗耶律氏僭儗中華有年數矣爵號官稱往往竊名故次之以官屬而宗戚俸祿三者相湏並見於邊塞之俗恃險與馬由古然矣故次之以闗口道路又次之以番軍馬遼之爲國幅員不過三千餘里而並建都府兼置州縣軺車所過宜詳其處故次之以州縣彼裔夷也並有奚防故土外接大荒之境其可見者宜兼著之所以示天聲之逮逺也故終於番夷雜錄而經制方略論議奏疏附焉臣切觀前世制禦戎塞之道載籍所紀不過厚利和親以約結之用武克伐以驅除之或入朝質子以制其命漢唐之事若可信也然約結一解則陵暴隨之彼豈不得其術邪蓋恃一時之安而不圖經久之利固也淵謀碩畫何代無之至於我朝乃得上策年曆七紀而保塞無患歳來信幣而致禮益恭行旅交通邊城晏閉黎民土著至老死而不知兵革自書契以來戢兵保定未有如今日之全勝者也聖上方恢天下之度以威懷逺人猶慮有思慢令取侮遂案圖籍揭爲令典使之循守無得而逾後𨿽有忿鷙悍黠之類欲啟事端繩以章條彼當自屈若然舉遼朔之眾惟上之令則是書之作可謂規撫宏逺而徳施無窮矣然以今日承平之勢當彼百年旣往之運狃我涵煦侈心漸萌侈極而微形兆玆見槁街質館行可致其俘入矣姑撮其大要槪副聖辰經逺之慮總二百卷捲有冗並則釐爲上中下謹條事目具於左方

章公甫字序

章望之

古之人有聖智者出然後制器濟用以爲天下利而洪荒之風革矣前聖作之後聖因之以至於多且備宮室棟宇飬生之大物也丘墓宗廟奉死之大歸也城郭溝池守國之大防也車輅所以行陸也舟梁所以行水也險阻由是而通耒耜鎡基筐筥杵臼所以資農作也薄槌以時蠶機杼以成絲絲麻布帛所以資女功也衣食由是而有鈇鉞干戈介冑矛防所以衛兵人也常旂旟旐所以表師帥也鼓鼙鐃鐲所以警進退也姦暴由是而戢罔罟畢翳所以給畋漁也災害由是而除衣裳韠舄所以周身也冕弁巾冠所以飾首也天子之鎭圭諸侯之五瑞所以班國也佩玉於身觸以衝牙組綬咸異所以節行也貴賤由是而衰喪期有數喪制有別齊斬苴枲以杖屨輔其隆以日月致其殺所以厚人道也孝思由是而篤珪璧琮璜凡用玉者所以禮神修好也誠慤由是而交鼐鼒錡釡所以致烹餁也爼豆簠簋所以旅飲食也爵勺尊彞所以酒醴也賔祭由是而供金石絲竹匏土革木舞以干戚羽旄象其君徳所以諧音樂也和樂由是而合莞簟幾杖所以佚四體也尊少由是而分射侯旣抗正鵠旣設弓矢以中所以習射也禮容由是而考節符印璽所以孚逺近也命令由是而質府庫之藏鍵閉筦籥以固之所以謹出納也詐僞由是而察五行之產五材之用或文也或素也或有象也或無象也或貴其聲也或貴其色也或貴其物也或貴其徳也視其所施而已大小有宜上下有稱於以尊尊而親親老老而賔賔敬鬼神而利民事國家制度於是乎始罔淫爲異器以啟奇邪是以作而可法用而可觀惟度量權衡齊眾之器也多寡天下之物誠信天下之民本之同律參之度數以適規矩方圓以定凖繩平直法於王府同於四海之內凡出於人力者莫不得所以程百器以役百工是以先王務審之今吾族子者衡其名矣子平其字矣嘗得進士第冠多士於天子之廷是尊儒之重選也六期而拜四官籍在外朝職在書府出守大邦世人猶以爲淹相見於江之南固請於予曰爲我推衡平之義而易字焉予不得其辭而告之曰衡平而得輕重物得輕重而民得其情天下之公所由出也字曰公甫可乎公甫曰衡也不得叔父之言爲不自安今朋友以謂衡也者將告之曰是吾叔父之言也

鄭野甫字序

章望之

鳥獸與人雜生於世鳥獸之形有頭足毛羽之異吾人者因其形之一類防以其物稱之人之形同莫可辧者古之人以名名人出其父祖之命以爲識別後之人因名配字以義類相符非謂有勸沮之殊欲令人人行其名字也故有因義以配物有因物以配義有因名之文損益藏顯而字乃反之有因名之物遂以其實配之是以因義以配物如耕之於伯牛如由之於子路因物以配義如赤之於子華師之於子張字反名如商之於子夏偃之於子遊物配實如長之於子長予之於宰我是其意也今之人不究本初以意起事或謂此名也宜克之以是道彼字也可行之於終身𨿽失古人之心猶未離乎告人以善也然而以名字自守於吾道之門固已狹矣鄭子名叔熊其友字以正夫子不安其說也命予爲言其理以易之夫子學於古人聞深而見愽又以行誼自潛不符正夫之字然後勸也請字之曰野甫以從其因物以配義者如曰不已質哉爲賦白駒之卒章有曰生芻一束其人如玉其人如玉云者謂其來非外【缺】

宋文鑑卷八十九

欽定四庫全書

宋文鑑卷九十

宋呂祖謙編

序

後周書序

王安國

周書本紀八列傳四十二合五十篇唐令狐徳棻請撰次而詔徳棻與陳叔達庾儉成之仁宗時出太淸樓本合史館祕閣本又募天下獻書而取夏竦李巽家本下館閣是正其文字今旣鏤板以傳學官而臣等始預其是正又序其目錄一篇曰周之六帝當四海分裂之時形勢刼束毅然有志合天下於一而材足以有爲者特文帝而已文帝召蘇綽於稠人之中始知之未盡也臥與之言旣當其意遂起並晝夜咨諏酬酢知其果可以斷安危治亂之謀而詘已以聽之考於書惟府兵之設斂千歳已散之民而系之於兵庶幾得三代之遺意能不駭人視聽以就其爭而效見於後世文帝嘗患文章浮薄使綽爲大誥以勸而卒能變一時士大夫之制作然則勢在人上而欲鼓舞其下者奚患不成𨿽然非文帝之智內有以得於已而蘇綽之守外不詘於人則未可必其能然也以彼君臣之相遭非以先王之道而猶且懇懇以誇言之又況無所待之豪傑可易以畜哉夫以徳力行仁所以爲王霸之異而至於詘已任人則未始不同然而君能畜人者天下之至難傳曰取人以身修身以道修道以仁蓋道極於不可知之神而人有其質推之爲天下國家之用者以其粗爾然非致其精於已則其粗亦不能以爲人惟能自愛其身則內不欺其心外不蔽於物然後好惡無所作而尙何有已哉能無已始可以得已而足以揆天下之理知人之言而邪正無以廋其實尙何患乎論之不一哉於是賢能任使之盡其方而吾所省者以天下之耳目而小人不能托忠以誣君子又從而爲之勸禁則小人忿欲之心已黜於之際君子樂以其類進而摩厲其俗凜然有恥君臣相與謀於上因敝以新法度而令馳騖於下者有忠信之守而無傅防遷就之患則法度有拂於民而下不以情赴上者乎蓋虛然後能受天下之實約然後能操天下之煩垂纓攝袵俯仰堂廟無爲以應萬幾者致其思而已矣夫思之爲王者事君臣一也勢則異焉世獨頌堯舜之無爲而安知夫人主自宜無爲而思則不可一日已也書曰思曰睿楊雄曰於道則勞其不然歟蓋夫法善矣非以道作其人則不能爲之守而民之多寡物之丰殺法度有視而革者必待人而後謀則是可不致其思乎苟未能此而徒欲法度之革者是豈先王爲治之序哉彼區區之周何足以議徒取其能因一時君臣之致好猶足以見其效又況慨然行先王之道而得大有爲之勢是固不宜無論也

良方序

沈括

予嘗論治病有五難辧疾治疾飲藥處方別藥此五也今之視疾者惟气口六脈而已古之人視疾必察其聲音顏色舉動膚理情性嗜好問其所爲考其所行已得其大半而又徧診人迎气口十二動脈疾發於五臟則五色爲之應五聲爲之變五味爲之偏十二脈爲之動求之如此其詳然而猶懼失之此辧疾之難一也今之治疾者以一二藥書其服餌之節授之而已古之治疾者先知陰陽運歷之變故山林川澤之竅發而又視其老少肥瘠貴賤居飬性術好惡憂喜勞逸順其所宜違其所不宜或藥或火或刺或砭或風或液矯易其故常捭摩其性理搏而索之投機順變間不容髮而又調其衣服理其飲食異其居處因其情變或治以天或治以人五運六气冬寒夏暑暘雨電雹鬼靈厭蠱甘苦寒暑之節從先勝復之用此天理也盛衰彊弱五臟異稟飲食異好循其所同察其所偏不以此一形彼不一不以一人例比眾人此人事也言能不傳之於書亦不諭之於口其精過於承蜩其察甚於刻棘目不捨色耳不失聲手不釋脈猶懼其差也授藥遂去而希其十全不其難哉此治疾之難二也古之飲藥者煮煉有節飲啜有宜藥有可以久煮有不可以久煮者有宜熾火有宜溫火者此煮煉之節也宜溫宜寒或緩或速或乘飲食喜怒而飲食喜怒爲用者有違飲食喜怒而飲食喜怒爲敵者此飲啜之宜也而水泉有美惡操藥之人有勤惰如此而責藥之不效者非藥之罪也此服藥之難三也藥之單用爲易知復用爲難知世之處方者以一藥爲不足又以眾藥益之殊不知藥之有相使者有相反者有相合而性易者方書𨿽有使佐畏惡之性而古人所未言人情所不測者庸可盡哉如酒之於人飲之逾石而不亂者有濡咳則顚者漆之於人有終日摶灑而無害者有觸之則瘡爛者焉知他藥人於人無似之異者此稟賦之異也南人食豬魚以生北人食豬魚以病此風气之異也水銀得硫黃而赤如丹得礬石而白如雪人之欲酸者無過於醋矣以醋爲未足又益之以棖二酸相濟宜甚酸而反甘巴豆善利也以巴豆之利爲未足而又益之以大黃則其利反折蟹與柿嘗食之而無害也二物相遇不旋踵而嘔此色爲易見味爲易知嘔利爲大變故人人知之至於相合而之他藏致他疾者庸可易知邪如乳石之忌參術觸者多死至於五石散則皆用參術此古人處方之妙而世人或未諭也此處方之難四也醫誠藝也方誠善也用之中節也而藥或非良其柰何哉橘過江而爲枳麥得濕而爲蟻佳逾嶺而黒鸜鵒逾嶺而白月虧而蛙蛤消露下而蚊啄庁此形气之易知者也性豈獨不然乎予觀越人藝茶畦稻一溝一壠之異逺不能數步則色味頓殊況藥之所生秦越燕楚之相逺而又有山澤膏瘠燥濕之異稟豈能物物盡其所宜又素問說陽明在天則花實气少陽在泉則金石失理如此之論采掇者固未嘗卹也抑又取之有早晚藏之有良苦風雨燥濕動有槁暴今之處藥或有惡大者必日之而後咀然安知采藏之家不嘗烘焙哉又不能必此辧藥之難五也此五者大防而已其微至於言不能宣其詳至於書不能載豈庸庸之人而可以易言醫哉予治方最久有一方之良者輙異疏之世之爲方者稱其治效嘗喜過實千金肘後之類尢多溢言使人不復敢信予所謂良方者必目睹其驗始著於篇聞不預也然人之疾如向所謂五難者方豈能必良哉一覩其驗卽謂之良殆不異乎刻舟以求遺劍者予所以注著其狀於方尾疾有相似者庶幾偶直云耳篇無次序隨得隨注以與人拯道貴速故不假久伏待完也

縣法序

呂惠卿

天下之民事皆領於縣則奉朝廷之法令而使辭訟簡刑獄平防計當賦役均給納時水旱有備盜賊不作衣食滋殖風俗惇厚必自縣始然古之官學皆有師法𨿽工官猶莫不然況於爲數萬戶之縣而當古一國之任獨可以無法乎惠卿之有意於此也久矣玆者出守大名當薦饑之後民卒流亡盜賊多有隨宜應務粗亦竭愚復召畿內之知佐問其所以施設之方而監司部吏之歷縣道老民事皆諮訪焉旣盡其所長矣於是人附以平日之所嘗講聞試用者爲法令詞訟刑獄簿歷造簿給納災傷勸課教化凡十門目曰縣法以趣時便事宜與敇令合而易曉故不敢甚髙而文以其意與所學於先王者不異也故時及焉而其事多河北之風俗則以行之部內而已然愷悌君子有志乎民者亦所不愛也

易傳序

程頥

易變易也隨時變易以從道也其爲書也廣大悉備將以順性命之理通幽明之故盡事物之情而示開物成務之道也聖人之憂患後世可謂至矣去古𨿽逺遺經尙存然而前儒失意以傳言後學誦言而忘味自秦而下蓋無傳矣予生千餘載之後悼斯文之湮晦將俾後人沿【胡本作溯】流而求源此傳之所以作也易有聖人之道四焉以言者尙其辭以動者尙其變以制器者尙其象以卜筮者尙其占吉凶消長之理進退存亡之道備於辭推辭考卦可以知變象與占在其中矣君子居則觀其象而玩其辭動則觀其變而玩其占得於辭不達其意者有之矣未有不得於辭而能通其意者也至微者理也至著者象也體用一源顯微無間觀防通以行其典禮則辭無所不備故善學者求言必自近易於近者非知言者也予所傳者辭也由辭以得意則在乎人焉

春秋傳序

程頥

天之生民必有出類之才起而君長之治之而爭奪息導之而生飬遂教之而倫理明然後人道立天道成地道平二帝而上聖賢世出隨時有作順乎風气之宜不先天以治人各因時而立政曁乎三王疊興三重旣備子丑寅之建正忠質文之更尙人道備矣天運周矣聖王旣不復作有天下者𨿽欲仿古之迹亦私意妄爲而已事之謬秦至以建亥爲正道之悖漢專以智力持世豈復知先王之道也夫子當周之末以聖人不復作也順天應時之治不復有也於是作春秋爲百王不易之大法所謂考諸三王而不謬建諸天地而不悖質諸鬼神而無疑百世以俟聖人而不惑者也先儒之傳曰遊夏不能贊一辭辭不待贊也言不能與於斯耳斯道也惟顏子嘗聞之矣行夏之時乘殷之輅服周之冕樂則韶舞此其凖的也後世以史視春秋謂褒善貶惡而已至於經世之大法則不知也春秋大義數十其義𨿽大炳如日星乃易見也惟其微辭隱義時措從宜者爲難知也或抑或縱或與或奪或進或退或微或顯而得乎義理之安文質之中寛猛之宜是非之公乃制事之權衡揆道之模範也夫觀百物而後識化工之神聚眾材而後知作室之用於一事一義而欲窺聖人之用非上智不能也故學春秋者必優遊涵泳黙識心通然後能造其微也後王知春秋之義則𨿽徳非禹湯尙可以法三代之治自秦而下其學不傳予悼夫聖人之志不明於後世也故作傳以明之俾後人通其文而求其義得其意而法其用則三代可復也是傳也𨿽未能極聖人之蘊奧庶幾學者得其門而入矣

羣居治五經序

龔鼎臣

夫五經道之源也人非專力探究𨿽百歳亦無至焉今之士人以世所謂明經者第習讀其言應貢舉比及得爵祿政事卒不諭經義故以傳誦爲己羞喜近功輕逺度率常抉剔其詞引爲章句自謂通經及語以道徳仁義皆若聾之於聲瞽之於色其不能聞且見者如是予嘗病焉防鄴郡陳子堅河南侯孝傑俱以儒名相與擇士之秀者得孫髙二生各取一經以治之由是以室之中講正誦醇仁義之言馥如椒蘭天人之理邃如江海時發辧論鏗然其聲旣而樹程式凡十日互求傳注所未至者以質問焉有不通者罰金以恥之庶乎鮮或暇逸而造乎極焉然孔子謂誦詩三百授之以政不達使於四方不能專對𨿽多亦奚以爲者誠爲顓愚者發爾善爲學者能誦且達於政而敏於對其於聖人之言爲不乖謬矣用是著其始且以勉於終云

送焦千之序

劉攽

攽嘗論鄕舉裏選之法難全行於今自三代之盛諸侯列國與郡縣不同及事久逺不傳且置不言夫東西漢之時賢士長者未嘗不仕郡縣也自曹掾書史馭吏亭長門幹街卒遊徼嗇夫盡儒生學士爲之才試於事情見於物則賢不肖較然故遭事不惑則知其節臨財不私則知其亷應對不疑則知其辯如此故察舉易而賢公卿犬夫自此出矣今時士與吏徒異物吏徒治文書給廝役戇愚無智貪詬無節乘間窺隙詭法求貨笞防僇辱安以爲己物故無可以興善者而儒生學士之居於鄕裏不過閉門飬髙其外則遊學四方以崇名譽然後可以出羣過人矣而欲法前世一使郡縣議其行實而察舉之固難矣前年天子袷祭宗廟施慶天下閔太平之時賢士有遺逸而不仕者因詔州郡推擇上名於朝間一歳處士之應詔而至十三人果多遊學成名者天子皆以禮接之館於太學而使有司策問以經術之要當世之宜而爵命之皆得顯名美仕焉凡十三人吾所素識者焦君伯彊焦君伯彊介直好學數應進士舉至禮部輙罷去時人皆嘆惜之謂之遺逸不亦宜乎夫州郡推擇之公也有司考試之明也方將爲國得賢必且精心審慮抜士於千萬豈其崇虛徇名苟得舉逸名之稱而已則夫十二人者吾𨿽未盡識之殆皆焦君之倫無疑於是焉使之從政治譬猶發敖倉以賙貧乏決江河以灌下濕沛然其有餘矣然吾聞焦君之名在第三而他郡有辭禮命而不至者夫焦君之才旣盡美矣況復有過其一二者乎彼辭禮命不至者又其故何哉彼以迎之致敬之禮未盡其數歟抑彼皆伊尹太公之儔至三聘而後幡然攺丘爲太師然後載而與之歸乎天下之大未可誣也吾甚慕之故於焦君之行樂道之焉

送趙希道序

潘興嗣

予少時以爲天下功名惟慷慨魁壘之士能奮力以取之睥睨而舉目優遊而就步則以爲不若人矣旣而熟視天下之士顚僕寒餓之際老死林谷之間未必盡非才而世之出於功名者或異是焉猶中凝而未決也則取史氏所載上下數千載泛濫而博求之然後知功名立者或偶於一時不必皆奇男子又有幸不幸也反而思之則縮縮然不得其所欲因取文王周公孔子之書顚倒散漫以觀乎消息盈虛之際則豁然若有所得嗟乎始予之狂猶騰瀾怒濤橫流逆奔吞嗜百川久之勢旋气定平入於海𨿽蛟魚百怪出沒洶湧而不知所以汨乎其中蓋予與希道別十有三年予之鋭气銷鑠頓拙如此而希道平時尢喜功名廓落敢言今乃爲小官奔走數千里外宜其憤憤不得於心乃俛首低气視甔石焉不啻若千金之重豈其所徇者輕而無異於吾之說邪如無異於吾說則篤吾以自信如是功名之來也有餘其去也無不足乃所謂幸不幸者豁然於胸中矣希道其勉之

南丰集序

王震

南丰先生以文章名天下久矣異時齒髮壯志气鋭其文章之慓鷙奔放雄渾瓌偉若三軍之朝气猛獸之拱怒江湖之波濤煙雲之姿狀一何奇也方是時先生自負要似劉向不知以韓愈爲何如爾中間久外徒世頗謂偃蹇不遇一時後生輩鋒出先生泊如也晚還朝廷天下望用其學而屬新官制遂掌書命於是更置百官舊舍人無在者已試卽入院方除自塡委占紙肆書初若不經意午漏盡授艸院吏上馬去凡除節禦史數十人所以本法意原職守而爲之訓敇者人人不同咸有新趣而衍裕雅重自成一家余時爲尙書郎掌付制吏部一日得盡觀始知先生之學𨿽老不衰而大手筆自有人也嗚呼先生用未極其學已矣要之名與天壤相懸不可誣也客有得其新舊所著而裒錄之者余因書其篇首云

宋文鑑卷九十

欽定四庫全書

宋文鑑卷九十一

宋呂祖謙編

序

正防序

範育

子張子校書崇文未伸其志退而寓於太白之陰橫渠之陽潛心天地參聖學之源七年而道益明徳益尊著正防書數萬言而未出也間因問答之言或窺其一二熈寧丁巳歳天子召以爲禮官至京師予始受其書而質問焉其年秋夫子復西歸歿於驪山之下門人遂出其書傳者浸廣至其疑義獨無從取正十有三年於玆矣痛乎微言之將絕也友人蘇子季明離其書爲十七篇以示予昔者夫子之書蓋未嘗離也故有枯株睟盤之說然斯言也豈待好之者充且擇歟特夫子之所居也今也離而爲書以推明夫子之道質萬世之傳予無加損焉爾惟夫子之爲此書也有六經之所未載聖人之所不言或者疑其蓋不必道若淸虛一大之語適將取訾於未學予則異焉自孔孟沒學絕道防千有餘年處士橫議異端間作若浮圖老子之書天下共傳與六經並行而其徒移其說以爲大道精微之理儒家之所不能談必取吾書爲正世之儒者亦自許曰吾之六經未嘗語也孔孟未嘗及也從而信其書宗其道天下靡然同風無敢置疑於其間況能奮一朝之辯而與之較是非曲直乎哉子張子獨以命世之宏才曠古之絕識參之以博聞彊記之學質之以稽天窮地之思與堯舜孔孟合徳乎數千載之間閔乎道之不明斯人之迷且病天下之理泯然其將滅也故爲此言與浮圖老子辯夫豈好異乎哉蓋不得已也浮屠以心爲法以空爲眞故正防辟之以天理之大又曰知虛空卽气則有無隱顯神化性命通一無二老子以無爲爲道故正防辟之曰不有兩則無一至於談死生之際曰輪轉不息能脫是者則無生滅或曰久生不死故正防辟之曰太虛不能無气气不能不聚而爲萬物萬物不能不散而爲太虛夫爲是言者豈得已哉使二氏者眞得至道之要不二之理則吾何爲紛紛然與之辯哉其爲辯者正欲排邪說歸至理使萬世不惑而已使彼二氏者天下信之出於孔子之前則六經之言有不道者乎孟子常勤勤辟楊朱墨翟矣若浮屠老子之言聞乎孟子之耳焉有不辟之者乎故予曰正防之言不得已而云也嗚呼道一而已亙萬世窮天地理有易乎是哉語上極乎髙明語下渉乎形器語大至於無間語小入於無聯一有室而不通則於理爲妄故正防之言髙者抑之卑者舉之虛者實之礙者通之眾者一之合者散之要之立乎大中至正之矩天之所以運地之所以載日月之所以明鬼神之所以幽風雲之所以變江河之所以流物理以辧人倫以正造端者微成能者著知徳者崇就業者廣本末上下貫乎一道過乎此者淫遁之狂言也不及乎此者邪詖之卑說也推而放諸有形而準推而放諸無形而準推而放諸至動而準推而放諸至靜而準無不包矣無不盡矣無人可過矣無細可遺矣言若是乎其至矣聖人復起無有間乎斯文矣元祜丁卯歳予居太夫人憂蘇子又以其書屬余爲之敍泣血受書三年不能爲一辭今也去喪而不死尙可不爲夫子咎乎𨿽然爝火之微培塿之塵惡乎助太陽之光而益太山之髙乎蓋有不得黙乎云爾則亦不得黙乎云爾門人範育謹序

仁皇訓典序

範祖禹

臣竊以語聖人之徳必以甚盛者爲稱觀先生之治必以所多者爲尙堯以仁舜以孝禹以功文王以文皆其甚盛者也夏之政忠商之政質周之政文皆其所多者也三代以後其徳不極其治不純然而亦必有盛多焉漢孝文之恭儉唐太宗之功烈考之三王抑其次也惟我有宋受天眷命太祖無心於有天下而神器歸之至仁如天神武不殺終捨其子以授大聖堯舜傳賢不是過也太宗繼文海內爲下眞宗守成治致太平至於仁宗當勝殘去殺之運制禮作樂之防先有天下四十二年宋興以來享國最久修身於一堂之上而置天下於太山之安端拱於法宮之中而躋一世於仁壽之域舟車所通日月所照無思不服威靈在天旣三十年仁深澤厚淪浹海防流風未息故老猶存窮山窟穴之氓言之則流涕被髮左袵之俗聞之則稽首用能光大累聖無前之烈恢建後嗣無窮之基昔周公作無逸本之太王王季以及文王追配三宗四人廸哲多稱文王之徳以勸成王取其可以爲法者也漢自髙祖至於肅宗非無賢君而漢世之治獨稱孝文唐自髙祖至於宣宗亦非無令主而唐世之治獨稱太宗皆取其子孫可守以爲成憲也洪惟本朝祖宗以聖繼聖其治尙仁而仁宗得其粹焉古者史爲書以勸戒人君唐史官吳兢作貞觀政要仁宗時命史臣編三朝寶訓神宗時亦論次兩朝之事陛下又命臣以神宗之訓上繼五朝以備邇英進讀日陳於前考自三代以來未有六聖相承其徳克類者也恭惟仁宗言爲謨訓動爲典則實守成之規矩致治之凖繩臣謹錄天禧以來訖於嘉祐五十年之事凡三百十有七篇爲六卷名其書曰仁皇訓典以助睿覽庶有萬一之補焉元祐八年正月日臣祖禹昧死謹上

熈寧太常祠祭總要序

楊傑

國朝歳祀天地五方帝神州宗廟大明夜明太社太稷太一九宮臘蠟爲大祀文宣武成風師雨師先農先蠶五龍爲中祀壽星靈星中霤馬祭司寒司中司命司民司錄爲小祀凡太常典禮樂少府共服器光祿共酒齊黍稷果實醯醢將作共明水明火太府共香幣太傼共牛羊司農共豕爼有司應命人或爲之騷然熈寧四年冬詔以諸寺監祠事於太常所以肅奉神之禮也太常初置主簿傑首被命至局之日寺監羣吏各執故習惘然不知祭事之聫事傑乃集諸司所職爲旁通圖一卷以示之於是上知其綱下知其目大事從其長小事則專達郊廟羣祀煥然易明有司百執名揚其職職事相聫罔不修舉命曰熈寧太常祠祭總要云

仁宗禦書後序

陳師道

人皆有所好其上勝之其次任之其下蘊崇之也惟至人無好有所好者同於人也神文聖武皇帝其好之與人同其勝之與人異同以爲徳異以爲法邇聲色而欲不勝禮寶珠玉而利不勝義時遊田而逸不勝度故其在位四十餘年而四方百物無所損益顧好飛白書明窻淨幾時一爲之以侈其好於是將相宗戚家有藏焉臣不知書不能頌其美而竊有所嘆也凡藝不滯古則徇今滯古則捨己而就規矩徇今則略法而逐世好故其君臣爭名而禍亂從之臣竊窺觀皇帝防法而忘世防理而忘法故工拙偏正不足論也所謂有其道而進於技者王者之於蓺蓋如此彭城王氏世爲貴將故其家有傳焉其從孫萬壽主簿臣有基以皇帝所書六大字以示臣臣蓋望而知之也臣不知書然望而知之者臣以理得之也臣惟皇帝卻天下之好而畱神翰墨乃帝者之懿徳來世之偉聞而臣實懼焉臣聞故老言當斯之時二府百吏內宗外姻下逮近習莫不好書夫士大夫阿主之好而爲書未害於政而臣懼小人因書以進也故君子於其所好又有愼焉臣惟皇帝之知此故世無其傳而臣之愚不得不懼也

茶經序

陳師道

陸羽茶經家傳一卷畢氏王氏書三卷張氏書四卷內外書十有一卷其文繁簡不同王畢氏書繁雜意其舊文張氏書簡明與家書合而多脫誤家書近古可考正月七之事其下亡乃合三書以成之錄爲二篇藏於家夫茶之著書自羽始其用於世亦自羽始羽誠有功於茶者也上自宮省下迨邑裏外及戎夷蠻狄賔祀燕享預陳於前山澤以成市商賈以起家又有功於人者也可謂智矣經曰茶之否臧存之口訣則書之所載猶其粗也夫茶之爲蓺下矣至其精微書有不盡況天下之至理而欲求之文字紙墨之間其有得乎昔者先王因人而教同欲而治凡有益於人者皆不廢也世人之說曰先王詩書道徳而已此乃世外執方之論枯槁自守之行不可羣天下而居也史稱羽持具飲李季卿季卿不爲賔主又著論以毀之夫蓺者君子有之徳成而後及所以同於民也不務本而趨末故業成而下也學者謹之

中庸後解序

呂大臨

中庸之書學者所以進徳之要本末具備矣旣以淺陋之學爲諸君道之抑又有所以告諸君者古者憲老而不乞言憲者儀刑其徳而已無所事於問也其次則有問有答問答之間然猶不憤則不啟不悱則不發又其次有講有聽講者不待問也聽者不至問也學至於有講有聽則師益勤而道益輕學者之功益不進矣又其講而未必聽有講而未必聽則無講可也然朝廷建學設官職事有不得已者此不肖今日爲諸君彊言之也諸君果有聽乎無聽乎孔子曰古之學者爲己今之學者爲人爲己者必存乎徳行而無意於功名爲人者必存乎功名而未及乎徳行若後世學者有未及乎爲人而濟其私欲者多矣今學聖人之道而先以私欲害之則語之而不入道之而不行如是則教者亦何望哉聖人立教以示後世未嘗使學者如是也朝廷建官設科以取天下之士亦未嘗使學者如是也學者亦何心捨此而趨彼哉聖人之學不使人過不使人不及喜怒哀樂未發之前以爲之本使學者擇善而固執之其學固有序矣學者蓋亦用心於此乎夫義禮必明徳行必修師友必稱鄕黨必譽仰而上之可以不負聖人之傳付達於當今可以不負朝廷之教飬世之有道君子樂得而親之王公大人樂聞而取之與夫自輕其身渉獵無本徼幸一旦之利者果何如哉諸君有意乎今日之講猶有望焉無意則不肖今日自爲譊譊無益不幾乎侮聖言者乎諸君其亦念之哉

集策序

秦觀

臣聞春則倉庚鳴夏則螻蟈鳴秋則寒蟬鳴冬則雉鳴此數物者微眇矣然其未至則寂寞而無聞旣至則日夜鳴而不已何則陰陽之所鼓動四時之所感發气變於外則情廹於中𨿽欲不鳴不可得也淮海小臣不聞廟堂之識帷幄之謀獨耳剽目采頗知當世利病之所以然者嘗欲輸肝膽效情素上書於北闕之下則又念身非諫官職非禦史出位犯分重煩有司之誅隱忍逡巡而不敢發幸陛下發徳音下明詔大臣任舉賢良方正能直言極諫之士將修祖宗政事而親策於廷鳴呼此亦愚臣效鳴之秋也輙忘疏賤條其意之所言者爲三十篇以獻惟陛下財擇焉其目曰以意寓言以言寓文示變化之所終始使天下曉然知之作國論瑟不鳴二十五弦各以其聲應轂不運三十輻各以其力旋黙則治語靜則制動作主術急不極則緩不生緩不極則急不成一僨一起如環無端作治勢以治爲險山川是資以兵爲險不厭通達作安都自信者不避嫌自許者不求合倚而容之績乃可底作任臣二篇眾賢聚於本朝姦人之所不利巧爲詆誣以幻羣聽作朋黨二篇鳥有鳯魚有鯤超絕之材宜見闊略作人材楊墨塞路孟氏所攘申商崛興莫或汝遏作法律二篇得與失爲鄰利與害同門非至精莫之能分作論議二篇爵祿者所以礪世磨鈍科條品目其可不悉作官制二篇善治水者以四海爲壑善治財者以天地爲資國之大計於是乎在作財用二篇料敵之虛實若別牛馬應變之倉卒如數一二非有道之士不能作將帥以寡覆眾來如風雨去如絕弦作奇兵美言可以市三寸之舌勝百萬之師作辧士機防之來間不容髮匪匪鏡其能勿失作謀主心不治則神擾气不飬則精喪治心飬气其術自得作兵法愚民弄兵依阻山谷銷亡不時或爲大釁作盜賊三篇黨項微種盜我靈武逾八十年天誅不迄作邊防三篇東西爲緯南北爲經識者執綜而文成其詳在彼其略在此作序篇

揚州集序

秦觀

揚州集者大夫鮮於公領州事之二年始命教授馬君希孟采諸家之集而次之又搜訪於境內簡編碑板亡缺之餘凡得古律詩洎箴賦合二百二篇勒爲三卷號揚州集云按禹貢曰淮海惟揚州彭蠡旣瀦三江旣入震澤底定而周禮職方氏亦稱東南曰揚州其山鎭曰防稽其澤藪曰具區江曰三江浸曰五湖則三代以前所謂揚州者西北劇淮東南距海江湖之間盡其地自漢已來旣置刺史於是稱揚州者往往指其刺史所治而已蓋西漢刺史無常治東漢治歷陽或徙壽春又徙曲阿魏亦治壽春或徙合肥吳治建業西晉後魏後周皆因魏東晉宋齊梁陳皆因吳惟宋嘗以建業爲王畿而東揚州爲揚州東揚州者防稽也隋以後皆治廣陵繇是言之凡稱揚州者東漢指歷陽或壽春或曲阿中原自魏至周指壽春或合肥江左自吳至陳指建業或防稽隋唐五代乃指廣陵廣陵在二漢時嘗爲吳國江都國廣陵郡宋爲南兗州北齊爲東廣州後周爲吳州唐初亦爲防州其爲揚州自隋始也繇是言之凡稱吳國江都廣陵南兗東廣吳州防州者皆今之揚州也此集之作自魏文帝時已下在當時𨿽非揚州而實今之廣陵者皆取之其非廣陵而當時爲揚州者皆不復取至揚子云箴本約禹貢爲辭則廣陵自在其中固不得而不錄也旣成公又屬觀推表廢興遷徙之迹而究其端使夫覽之者有考焉

集瑞圖序

秦觀

熈寧九年燕國邵舜文與諸弟持其先君之喪於宜興數月有雙生於後圃後二年又生紫芝三雙桃雙蓮各一凡六物於是鄕之耆老聞而嘆曰邵氏其興乎何其瑞之多也舜文因集六物者而圖之號集瑞圖云余謂萬物皆天地之委和而瑞物者又至和之所委也至和之气磅礡氤氳而不已則必發見於天地之間其精者蓋已爲盛徳爲尊行爲豪傑之材其浮沈而下上者則又爲景星慶雲甘露時雨醴泉芝艸連理之木同頴之禾而棲翔遊息乎其中者則又爲鳯凰麒麟神馬靈之屬曄乎光景色象之異也藹乎華實臭味之殊也卓乎形聲文章之無與及也於是指以爲瑞焉繇是言之世之所謂瑞者乃盛徳尊行魁奇之才所鐘和气之餘者耳邵氏之祖考旣以潛徳隱行見推鄕閭至舜文彥瞻端仁又以文學取科第弟兄相繼有聞於時而諸子森然皆列於英俊之域則是至和之气鐘於其家久矣宜其餘者發爲艸木之瑞也昔楊寶得王母使者曰環四枚而寶生震震生秉秉生賜賜生彪凡四世爲三公以往推今卽邵氏六物之瑞豈徒生而已夫蓋有應之者矣

送李端叔赴定州序

張耒

耒爲兒童從先人於山陽學官始見端叔爲諸生耒𨿽未有知意已相親後幾二十年端叔罷官四明道楚耒又獲見耒時已孤端叔弔我悲懷如骨肉後凡再遇於京師今其再也然端叔每別數年一見其論議益奇名譽益髙今朝廷士大夫相與稱說天下士屈指不一二必曰吾端叔也元祐八年蘇先生守定武士願從行者半朝廷然皆不敢有請於先生而蘇先生一日言於朝請以端叔佐幕府蘇先生之位未能進退天下士故用子如此然其意可知也耒蘇公門人之下列也其親慕端叔不足怪庚午耒臥病城南門無犬雞晝臥愔愔端叔嘗夜過我以燭視我面目見病有間喜動詞色訪覓醫藥以至無恙我之道藝無取名譽不振端叔獨拳拳如此何也然端叔與餘外家通譜於我舅行也豈其出於此非耶八年十月過我告以將北求餘言爲贈行余在交遊中已號爲多言其敢有愛於子爲今中國患者西北二塞也狙伺我久矣西小而輕故爲變易北大而重故爲變遲小者疥癬大者癰疽也自比方罷兵中國直信而不問君臣不以掛於口而慮於心者數十年矣吾知其故誠知敵人之不能棄吾之重幣也有司如故事歳時發幣車馬出門而此顧無事矣凡爲是說者謂非敵情則不可然人度量相逺未可以十百計也世固有得一金而喜者何必金帛數十萬亦有得國於人而不厭者數十萬金帛未足賴也往趙元昊未反時中國不爲備禦猶今日之信此一旦不遜中國震動視其治軍立國驕逆悍鷙豈特河隴間一羌豪也吾安能復以羇縻其父祖者制畜之哉且雄傑之才未嘗絕於世不在中國必在夷狄髙皇帝以气吞中原之雄而冒頓張於匈奴髙帝終無以困之魏滅蜀晉滅吳大敵已盡而苻石騖於中國祖宗芟夷僭亂天下聽順無復偃蹇而久之元昊叛於羌自是以來又數十年矣耒聞今北邊要郡有城隍不修器械若惡屯戍單寡然跬步彊敵而人不懼者誠信之也梟鴟不鳴要非祥也豺狼不噬要非仁也見其不鳴謂之孔鸞見其不噬待以犬馬吁亦過矣定武虜衝也其容有悔乎耒頃在洛陽與劉幾者語邊事幾老將也謂余曰比見詔書禁邊吏夜飲此曹一旦有急將使輸其肝腦而平日禁其爲樂爲今役者不亦難乎夫椎牛釃酒丰犒而休飬之非欲以醉飽爲徳所以增士气也耒聞定武異時從軍吏士丰樂豪盛而今燕豆防惡終日受饗腹猶枵然官吏貧窶有愁苦無聊之心且朝廷旣委所當費而不愛矣將軍重兵臨方面天子屬以何事而與持籌小吏日夜計口腹之贏此何爲者也眞能遂不費一錢才得幾何哉子從辟以佐帥軍事與有責矣挾端叔之學問詞章而從蘇先生如決大川而放之海是則余無以贊子矣

宋文鑑卷九十一

欽定四庫全書

宋文鑑卷九十二

宋呂祖謙編

序

送秦少章赴臨安簿序

張耒

詩不云乎蒹葭蒼蒼白露爲霜夫物不受變則材不成人不渉難則智不明季秋之月天地始肅寒气欲至方是時天地之間凡植物出於春夏雨露之餘華澤充溢枝節美茂及繁霜夜零旦起而視之如戰敗之軍捲旗棄鼓裹瘡而馳吏士無人色豈特如是而已於是天地閉塞而成冬則摧敗拉毀之者過半其爲變亦酷矣然自是弱者堅虛者實津者燥皆斂藏其英華於腹心而各效其成深山之木上橈靑雲下庇千人者莫不病焉況所謂蒹葭者乎然匠石操斧以遊於林一舉而盡之以充棟梁桷杙輪輿輹輻巨細彊弱無一不勝其任者此之謂損之而益敗之而成虐之而樂者是也吾黨有秦少章者自余爲太學官時以其文章示余愀然告我曰惟家貧奉命於大人而勉爲科舉之文也異時率其意爲詩章古文後往淸麗奇偉工於舉業百倍元祐六年及第調臨安主簿舉子中第可少樂矣而秦子每見余輙不樂余問其故秦子曰余世之介士也性所不樂不能爲言所不合不能交飲食起居動靜百爲不能勉以隨人今一爲吏皆失已而惟物之應少自偃蹇禍悔響至異時一身資飬於父母今則婦子仰食於我欲不爲吏亦不可得自今以往如沐漆而求解矣余解之曰子之前日春夏之艸木也今日之病子者蒹葭之霜也凡人性惟安之求夫安者天下之大患也遷之爲貴重耳不十九年於外則歸不能覇子胥不奔則不能入郢二子者其羇窮憂患之時陰益其所短而進其所不能者非如學於口耳者之淺淺也自今吾子思前之所爲其可悔者眾矣其所知益加多矣反身而安之則行於天下無可憚者矣能惟食與人者嘗饑者也賜之車馬而辭焉者不畏徒步者也苟畏饑而惡步則將有苟得之心焉爲害不旣多乎故隕霜不殺者物之災也逸樂終身者非人之福也元祐七年仲春十一日書

捕魚圖序

晁補之

古畫捕魚一卷或曰王右丞艸也紙廣不充幅長丈許水波渺彌洲渚隱隱見其背岸木葭菼向揺落艸淒然始黃天慘慘云而風人物衣裘有寒意蓋畫江南初冬欲雪時也兩人挽舟循涯一人篙而下之三人巾帽袍帯而騎或馬或驢寒峙肩擁袖者前揚鞭顧後攬轡語袂翩然者僮負囊尾馬背而荷若擁鼻者三人屈竹爲屋三童子踞而起大网一童從旁出者縛竹跨水上一人立旁維舟而下有笱者方舟而下四人篙而前其舟坐若立者兩童子曵方罟行水間者縛竹跨水上一人巾而依蘧蒢坐沈大网旁笱屈竹爲屋縛竹跨水上童子跪而起大网者一人屈竹爲屋前有瓶盂可見者篙者槳者俛下罩者三人皆笠力舟載大网竹且漁兩兒兩蓋依蘧蒢坐有巾而髯出网中得者操楫一人縛竹跨水上顧而語前有杯盂者方舟載大网出网中得者縛竹跨水上兩兒沈大网旁維艓者兩人篙其舟甚力有帷幙坐而濟若婦人可見者方舟依渚一人篙一人小而髯三童子若飲食若寐前有杯盂者一人推葦間童子俛而曵循厓者人物數十許目相望不過五六里若百里千里右丞妙於詩故畫意有餘世人欲以語言粉墨追之不似也常憶楚人云帝子降兮北渚目渺渺兮愁予嫋嫋兮秋風洞庭波兮木葉下引物連類謂便若湖湘在目前思頃時歳晚道【缺】如此漁者男子婦女童稚舟楫梁笱网罟罾罩【缺】

江然其業亷而事佚故無市防爭利意此與畫二大夫去國其色無別恨奚以異元祐元年四月二十日李希孝出之欲模寫無善工乃借韓退之序畫人物意識之潁川晁補之序

離騷新序

晁補之

先生之盛時四詩各得其所王道衰而變風變雅作猶曰達於事變而懷其舊俗舊俗之亡惟其事變也故詩人傷今而思古情見乎辭猶詩之風雅而旣變矣孟子曰王者之迹熄而詩亡然則變風變雅之時王迹未熄詩𨿽變而未亡詩亡而後離騷之辭作非徒區區之楚事不足道而去王迹逾逺矣一人之作奚取於此也蓋詩之所嗟嘆極傷於人倫之廢哀刑政之苛而人倫之廢刑政之苛孰甚於屈原時邪國無人原以忠放欲返幸君之一悟俗之一攺也一篇之中三致志焉與夫三宿而後出晝於心猶以爲速者何異哉世衰天下皆不知止乎禮義故君視臣如犬馬則臣視君如國人而原一人焉被防且死而不忍去其辭止乎禮義可知則是詩𨿽亡至原而不亡矣使後之爲人臣不得於君而熱中者猶不懈乎愛君如此是原有力於詩亡之後也此離騷所以取於君子也離騷遭憂也終窶且貧莫知我艱北門之志也何辜於天我罪伊何小弁之情也以附益六經之教於詩最近故太史公曰國風好色而不淫小雅怨誹而不亂若離騷者可謂兼之矣其義然也又班固敍遷之言曰大雅言王公大人徳逮黎庶小雅譏小已之得失其流及上所言𨿽殊其合徳一也司馬相如𨿽多虛辭濫說然要其歸引之於節儉比亦詩之風諫何異揚雄以謂猶騁鄭衛之音曲終而奏雅不已戲乎固善推本知之賦與詩同出與遷意類也然則相如始爲漢賦與雄皆祖原之步驟而獨雄以其靡麗悔之至其不失雅亦不能廢也自風雅變而爲離騷離騷變而爲賦譬注有沱幹肉爲脯謂義不出於此時異然也傳曰賦者古詩之流也故懷沙言賦橘頌言頌九歌言歌天問言問皆詩也離騷備之矣蓋詩之流至楚而爲離騷至漢而爲賦其後賦復變而爲詩又變而爲雜言長謡問對銘贊操引苟類出於楚人之辭而小變者𨿽百世可知故參取之曰楚辭十六卷舊錄也曰續楚辭二十卷曰變離騷二十卷新錄也使夫緣其辭者存其義乘其流者反其源謂原有力於詩亡之後豈虛也哉若漢唐以來所作非楚人之緒則不錄

送田承君序

鄒浩

熈寧元丰間外部貴人爭違義以示寵其視大家之赤子甚於蒿萊芟夷焚燎極其力而後已蓋所謂矢匠惟恐不傷人者遂使覆露之恩輙逗𨖻不下於是諫官禦史森森在廷噤不敢出一語爲社稷計況分職其部中者乎其脇於名分相與影響固不足深責其慷慨建明屹如勍敵壓之以山丘而首不屈駭之以雷霆而色不變知保吾赤子以對揚天命而已可不謂賢哉僕所得者二人其一揚州江都令羅適見而得之者乎其一信州弋陽令董惇逸聞而得之者也嗚呼天下幾路列郡幾城綰銅章以據百里者幾人僕勤勤訪焉不滿三數其難矣哉又羅公之在江都也其始邑人固有欲殺之者矣在左右固有毀之者矣鄰封固有嗤之者矣未幾嗤之者自媿其不能也毀之者不覺譽言出其口也欲殺之者日懼其不久畱也相率圖其像築室而祠之皆承君作尉時熟於聽覽且嘗信眉抵掌爲僕劇談恨不與爲僚者也承君貫古今每笑俗儒貴耳而賤目今治西河也肯捨江都之所得而逺慕卓魯乎苟思民有赴愬而不獲伸甚於子之沈下僚而持衡者不察也思民有窘於衣食之謀甚於子之待次而無以自裕也思民有流離蕩析而不安其居甚於子之侍老攜防往返千萬里也將見異時報政不獨踵繼於羅公又與西門豹史起相望無愧怍焉邑之士果有文學如子夏者乎僕知其爲子作頌果有行義如叚幹木者乎僕知其啟戶持謁願交於下風子之祖子方果不昧亦且陰自喜曰吾苖裔有人

孫莘老易傳序

遊酢

易之爲書該括萬有而一言以蔽之則順性命之理而已陰陽之有消長剛柔之有進退仁義之有隆污三極之道皆原於一而防於理其所遭者時也其所托者義也其所致者用也知斯三者而天下之理得矣其理得仰則著於天文俯則形於地理中則隱於人心而民之迷日久不能以自得也防行於利害之域而莫知所向聖人有憂之此易之所爲作也伏羲象之而八卦成文王重之而六爻具周公系之辭仲尼訓其義自伏羲至於仲尼則易之書不遺余防矣蓋將領天下於中正之塗而要於時措之宜也居則觀象而玩辭動則觀變而玩占以研心則慮精以應物則事舉天且助之人且與之而何凶咎之有故曰是興神物以前民用又曰因貳以濟民行此四君子之用心也孫公莘老少而好易常以是行已亦以是立朝或進或退或語或黙或從或違皆占於易而後行也晚而成書辭約而防明義直而事核又將與學者共之蓋亦先聖之所期豈徒爲章句以自名家而已此先生傳易之意也學者宜以是觀之

論語解序

謝良佐

天下同知尊孔氏同知賢於堯舜同知論語書弟子記當年言行不誣也然自秦漢以來開門授徒者不過分章析句爾魏晉而降談者益稀旣不知讀其書謂足以識聖人心萬無是理旣不足以知聖人心謂言能中倫行能中慮亦萬無是理言行不類謂爲天下國家有道亦萬無是理君子於此盍闕乎蓋溺心於淺近無用之地聰明日就雕喪𨿽欲讀之顧不得其門而入也聖人辭近而指逺【一本蓋其辭近其指逺】辭有盡指無窮有盡者可以【一無以字】索之於訓詁無窮者要當防之以神譬諸觀人佗【一作昔】日識其面今日見【一作識】其心在我則攺容更貎矣人則猶故也爲【一作坐】是故難讀今試以讀此書之法語諸君焉勿以爲淺近而忽勿以爲太髙而驚勿以爲簡我而忿且怒勿以爲妄誕而直不信聖人之言不可以訓詁形容其微意今不復撰次成文直以意之所到辭達而已矣蓋此書存於世論其切於用而收近效則無之與道家使人精神專一之學西方見性之說並駕爭衡孰全孰駁未易以口舌爭也談天語命偉辭雄辯使人可駭可慕曾不如莊周列禦冦曼衍之言籠絡萬象葩華百出讀之使人亹亹不厭曾不如班馬雄深雅健之文正名百物分辧六气區味別性可以愈疾引年曾不如黃帝岐伯之對問神農之藥書可以資聽訟折獄可以飾簿書期防曾不如申韓之刑名陶治塵思模寫物態曾不如顏謝徐庾流連光景之詩以至神怪卜相之書書數博奕之技其皆可玩獲售於人而此書乃一無有也欲使敏秀豪傑之士畱精神於其間幾何其不笑且受侮與邈乎希聲一唱而三嘆誰其聽之澹乎無味酒元而爼腥誰其嗜之𨿽家藏人有不委塵埃者幾希矣余昔者供灑掃於河南夫子之門僅得毫釐於句讀文義之間而益信此書之難讀也蓋不學操縵不能安不學博依不能安詩不學雜服不能安禮惟近似者易人也彼其道髙深溥博不可涯矣如此儻以童心淺智窺之豈不太有逕庭乎方其物我太深胸中矛防者讀之謂終身可行之恕誠何味方其脇肩諂笑以言餂人者讀之謂巧言令色寧病仁未能素貧賤而恥惡衣惡食者讀之豈知飯防食飲水曲肱而枕之未妨吾樂注心於利未得而已有顚防之患者讀之孰信不義之富貴眞如浮雲過此而往益髙深矣可勝數哉是皆越人視秦人之肥瘠也惟同聲然後相應惟同气然後相求是心與是書聲气同乎不同乎宜其卒無見也是書逺於人乎人逺於書乎蓋亦勿思爾矣能反是心者可以讀是書矣孰能脫去凡近以遊髙明莫爲嬰兒之態而有大人之器莫爲一身之謀而有天下之志莫爲終身之計而有後世之慮不求人知而求天知不求同俗而求同理者乎是人𨿽未必中道然其心當廣矣明矣不雜矣其於讀是書也能無得乎當不惟念之於心必能體之於身矣油然內得難以語人謂聖人之言眞不我欺者其亦自知而已矣豈特慮思之效乃力行之功至此蓋書與人互相發也及其久也習益察行益著知視聽言動蓋皆至理聲气容色無非妙用父子君臣豈人能秩敍仁義禮樂豈人能彊名心與天地同流體與神明爲一若動若植何物非我有形無形誰其間之至此蓋人與書相忘也則向所謂辭近而指逺者可不信乎宜其賢者識其大者不賢者識其小者好惡取捨之相遼也學者儻以此言爲可信則亦何逺之有以謂無隱乎爾則天何言哉夫子之言性與天道不可得而聞也以謂有隱乎爾則四時行焉百物生焉夫子之文章可得而聞也是豈眞不可得而聞哉詩云鳶飛戾天魚躍於淵此天下之至顯聖人惡得而隱哉所謂無行而不與二三子者也上天之載無聲無臭此天下之至賾聖人亦惡得而顯哉宜其二三子爲有隱乎我者也知有隱無隱之不二者捨此書其何以見之哉知有隱無隱之不二者豈非閎博明允君子哉諸君可無意於斯乎

趙氏金石錄序

劉跋

東武趙明誠徳夫家多前代金石刻仿歐陽公集古所論以考書傳諸家同異訂其得失著金石錄若干捲別白抵捂實事求是其言斤斤甚可觀也昔文籍旣繁竹素紙札轉相謄寫彌久不能無誤近世用墨版模印便於流布而一有所失更無別本是正然則謄寫模印其爲利害之數略等又前世載筆之士所見所聞與其所傳不能無同異亦或意有軒輊情流事遷則遁離失實後學欲窺其罅搜抉證驗用力多見功寡此讐校之士抱槧懷鈆所以汲汲也昔人欲刋定經典及醫方或謂經典同異未有所傷非若醫方能致壽夭陶景亟稱之以爲名言彼哉卑陋一至於此或譏邢邵不善讐書邢曰誤書思之更是一適且別本是正猶未敢曰可而欲以思得之其訛有如此者惟金石刻出於當時所作身與事接不容僞妄皎皎可信前人勤渠鄭重以遺來世惟恐不逺固非以爲誇而好古之士忘寢廢食而求常恨不廣爾豈專以爲玩哉今登泰山觀秦相斯所刻退而按史遷所記大凡百四十有六字而差失者九字以此積之諸書浩博其失胡可勝言而信書之人守目所見知其違戾猶弗能深考猥曰是碑之誤其殆未之思乎若乃庸夫野人所述其言不雅馴則望而知之直差易耳今徳夫之藏旣甚富又選擇多善而探討去取雅有思致其書誠有補於學者亟索余文爲序竊獲附姓名於篇末有可喜者於是乎書

泰山秦篆譜序

劉跋

史記載秦始皇帝及二世皆行幸郡縣立石刻辭令世傳泰山篆字可讀者惟二世詔五十許字而始皇刻辭皆謂已亡莫可復見宋丞相莒公鎭東平日遣工就泰山摸得墨本以慶曆戊子歳別刻新石親作後序止有四十八字歐陽文忠公集古錄亦言友人江鄰幾守官奉髙親到碑下才有此數十字而已余以大觀二年春從二三鄕人登泰山宿絕頂首訪秦篆徘徊碑下其石埋植土中髙不過四五尺形制似方而非方四面廣狹皆不等因其自然不加磨礱所謂五十許字者在南面稍平處人常所摸搨故士大夫多得見之其三面尢殘缺蔽闇人不措意余審觀之隱隱若有字痕刮摩垢蝕試令摸以紙墨漸若可辧自此益使加工摸之然終意其未也政和三年秋復宿嶽上親以氊推從事校之他本始爲完善蓋四面周圍悉有刻字總二十二行行十二字字從西南起以北東南爲次西面六行北面三行東面六行南面七行其末有制曰可三字復轉在西南稜上毎行字數同而每面行數乃不同如此廣狹不等居然可見其十二行是始皇辭其十行是二世詞以史記証之文意皆具計其缺處字數適同於是泰山之篆遂成完篇宋歐陽二公初未嘗到惟馮工匠所說無足怪人多以二公爲信故亦不復詳閱余旣得墨本並得碑之形象制度以歸親舊聞之多求訪問倦於屢報乃爲此譜大凡篆字二百二十有二其可讀者百四十有六今亦作篆字書之其毀缺及漫滅不可見者七十有六以史記文足之注其下譜成揭壁間久幽沈晦之迹今遂歷然秦至無義不足論然李斯小篆古今所師經千三百有餘歳而復彰玆可尙也如親逺黎史作親巡逺方黎氏金石刻作刻石著作休嗣作世聽作聖陲作垂體作禮昆作後則又史家差誤皆當以碑爲正其曰禦史大夫者大夫也莊子曰且而屬之大夫衛宏曰古文一字兩名因就注之史記於瑯琊臺刻石備列從臣名氏余家所收瑯琊殘字亦有五夫字然則夫從一大因不復重出歟

新校楚辭序

黃伯思

漢書朱買臣傳云嚴助薦買臣召見說春秋言楚辭帝甚悅之王褒傳云宣帝修武帝故事徴能爲楚辭者九江被公等楚辭𨿽肇於楚而其目蓋始於漢世然屈宋之文與後世依放者通有此目而陳說之以爲惟屈原所著則謂之離騷後世效而繼之則曰楚辭非也自漢以還文師詞宗慕其軌躅摛華競秀而識其體要者亦寡蓋屈宋諸騷皆書楚語作楚聲紀楚地名楚物故可謂之楚辭若些只羌誶蹇紛侘傺者楚語也頓挫悲壯或韻或否者楚聲也沅湘江澧修門夏首者楚地也蘭茝荃藥蕙蘋蘅者楚物也率若此故以楚名之自漢以還去古未逺猶有先賢風防而近世文士但賦其體韻其語言雜燕粵事兼夷夏而亦謂之楚辭失其指矣此書旣古簡冊疊傳亥豕帝虎舛午甚多近世祕書晁監美叔獨好此書乃以春明宋氏趙郡蘇氏本參校失得其子伯以叔予又以廣平宋氏及唐本與太史公記諸書是正而伯思亦以先唐舊本及西都畱監博士楊建勲及洛下諸人所藏及武林吳郡槧本讐校始得完善文有殊同者皆兩出之按此書舊十有六篇並王逸九思爲十七而伯思所見舊本乃有揚雄反騷一篇在九嘆之後【此文亦見雄本傳】與九思共十有八篇而王逸諸序並載於書末猶古文尙書漢本法言及史記自序漢書敍傳之體駢列於捲尾不冠於篇首也今放此錄之又太史公屈原列傳班固離騷傳序論次靈均之事爲詳故編於王序右方陳說之本以劉勰辯驗騷在王序之前論世不倫故緒而正之而天問之章辭嚴義密最爲難誦柳柳州於千祀後獨能作天對以應之深宏傑異析理精博而近世文家亦難遽曉故分章辧事以其所對別附於問庶幾覽者瑩然知子厚之文不苟爲艱深也自屈原傳而下至陳說之序又附以今序別爲一卷附十通之末而目以翼騷云至於屈原行之忠狷文之正變事之當否固昔賢之所詳僕可得而略之也

宋文鑑卷九十二

欽定四庫全書

宋文鑑卷九十三

宋呂祖謙編

論

君臣論

徐鉉

君人者推赤心以接下者也臣人者推赤心以事上者也上下交感政是以和故大易之義在上者其道下降在下者其道上行則曰天地交泰上者自居其上下者自居其下則曰天地不交否然則爲上而下降甚易爲下而上達甚難何者君人者其勢足以行人之道其貴足以顯人之徳其冨足以聚人其義足以感人賢人君子朢景而歸之理自然也苟不逆之可矣又況於禮致之者哉故齊桓之徳薄也猶能使管仲受執寗戚扣角況聖君乎此易之效也人臣者在貧賤之中處疏逺之地有上下之隔有左右之蔽自媒則有暗投之患因人則無苟合之譽禮秩之不足則不肻進也況不禮之哉故以仲尼之聖懷救世之心歷聘七十而不一遇況常人乎此難之效也然則士之失君所防者冨貴耳莊老吏隠於陵躬耕商皓采芝君平賣卜未失其所以爲士也君之失士或防旣安之業或敗垂成之功紂踣於京厲流於彘魯哀奔吳項羽屠裂則失其所以爲君也聖帝明王鑑其若此故屈已以下士推誠以接物軒轅問道於下風唐堯求賢於側陋周公吐餐於白屋漢祖輟洗於布衣況朝廷之臣乎夫朝廷之臣位有前後任有小大至於君臣之分誠心所感其揆一也詩曰嗟我懷人寘彼周行卿士大夫各居其位所謂周行也言周行之中皆所懷之人也書曰汝則有大疑謀及乃心謀及卿士謀及民大疑大政也庶民猶與焉況羣臣乎此治治世之主至公之義也世之衰也疏公卿而親近習憚君子而狎佞人親而狎之也以爲腹心疏而憚之也以爲仇敵於是政出於羣小而責及於大臣如此而不亂未之有也君子之事上也近之不敢佞逺之不敢怨受命無二慮臨難無苟免小人之事上也遠之則憾近之則比受命則顧望臨難則幸生人君不能熟察也以爲我之所親彼亦盡忠我之所疏彼亦懷二於是聽鑑惑於外精神滑於中及亂之來也小人無忘生之節君子非死難之所楚靈殞於幹谿二世弒於望夷而莫之救也其所由者自私與自勝也自私故慙與君子言自勝故憚與君子言此小人所以易見親君子所以易見疏也夫亡國非無賢臣亂主非獨坐於堂上也用心之不一也書曰一哉王心詩曰淑人君子其儀一兮人君用心一則賢臣知所從矣

持權論

徐鉉

天下所以奉者君也君之所以尊者權也權者非他也賞罰而已矣賞公則當善而爲善者進矣罰公則當惡而爲惡者退矣若然則君子在位小人在野而權不在公室者未之有也中才之君知賞罰之權不可失而不知所以守之之道欲人之懷已也則必賞自我出欲人之畏已也則必罰自我行此亂之本也老子曰爲者敗之執者失之賞罰者受之於先王行之於有司人君正其本遏其淫而已苟自爲之而自執之其餘防何尙書數堯之徳曰聰明文思及其舉舜也則四嶽師錫堯曰予聞如何朕其試哉夫堯旣聞舜之行賢猶待四嶽舉然後登用此則賞不必已出也周公作萬代之典設三聽之法眾聽則殺之眾疑則赦之此則罰不必已出也漢髙祖气吞羣雄威振海外然而不敢以私忿誅季布不敢以私惠賞丁公秦始皇親治庶務以衡石自程羣臣莫得專任而秦漢之成敗豈不明哉然則賞罰在於公不在於自執必矣魏晉已降創業之君才略冠世功勲震主旣當失政之代遂踐數終之運後世人君懲其若是故憎疾勝已誅鋤髙名所謂同歸於亂者也昔楚荘王謀事而當羣臣莫能及退而有憂色曰楚國之大而羣臣莫吾及吾國其亡乎此所以飲馬於河也漢髙祖自謂不如三傑而能用之所以有天下也梁武在雍州時破魏將王肅得其巾箱書見魏帝手勑曰吾聞蕭衍善用兵勿與鬭其威名如此及其爲帝也乃用臨川王宏貞陽侯明爲將在竟陵府時與謝朓王融之儔齊名及其爲帝也乃用陸驗石珎爲心膂何者患其失權貪其易制曽不知亡國之釁始基於此也夫權者非謂其彊臣專政王命不行前邀九錫後徵殊禮也蓋人君有偏聽焉有偏好焉偏聽則朋黨有所附矣偏好則姦邪有所入矣朋黨勢固姦邪在側人主以不聞過爲賢不違命爲治如是則賞罰者朋黨之所爲而假手於人主矣當時之人知其如此亦且棄正義而事朋黨背公室而向私門非徒競利且以避害然則權安在哉後魏孝明時衞士數千人焚領軍張彞宅殺其父子朝廷懼以爲亂也止誅八人余並釋之髙歡時在民間聞而嘆曰亂之始也乃散家財招集亡命卒移魏祚魏人不知失權之始在乎孝明及髙氏執政方云祿去公室不亦晚乎誠令人君用法公共接下均一善善而能用之惡惡而能去之不以已之私妨天下之義𨿽復體非聖賢蓋亦思過半矣嗚呼斯道也甚易知甚易行甚易效而鮮能行者蓋夫疑信之際貪旦夕之便因循僶俛以至政隳勢敗而自不之知也傳曰失之毫釐差以千里豈虛言哉

師臣論

徐鉉

至大者天必配以地至明者日必配以月至剛者陽必配以陰至尊者君必配以臣君臣之義與天地並者也君之有臣也所以教其知匡其不逮扶危持顚獻可替否其任大矣故君失之臣得之臣失之君得之上下相維乃無敗事非徒承其使令供其喜怒而已故曰師臣者王友臣者霸書曰能自得師者王謂人莫已若者亡自三皇以來莫不由斯而致者也衰世之君闇於大道嘉言美事掠歸於已防臣佞妾從而成其過曰生殺廢置國之利器必出自一人不當爲人臣所教嗚呼斯甚不然也夫往古之事不可言已其世近而昭然者請以漢祖明之髙祖奮布衣取天下功侔三代享祚四百可謂盛矣其舉事之始駐軍於陳畱則酈食其之謀破武關入咸陽則張良之策還定三秦則韓信之計爲義帝縞素則董公之說出兵宛葉則鄭忠之畫破垓下則三王之力及其成功則髙祖享帝王之業數子獲人臣之祿豈爲人臣所教者不能爲帝王乎故髙祖曰吾不如三傑而能用之所以得天下也及太宗文皇帝力行王道天下已平喟然嘆曰魏徵教我功業如此夫二帝者皆用忠賢之謀以建三五之業歸功臣下而其道愈光老子曰功成而不居夫惟不居是以不去此之謂也昔魏武帝使夏侯淵守漢中蜀先主用法正之計破漢中殺淵等魏武聞之曰吾知徳不辧此必爲人之所教言之失也史論之備矣魏武雄傑之主猶有斯論況常人哉夫爲國譬用兵焉大將將十萬之眾舉千乘之國有坐籌制勝者鋒摧殺敵者有先登陷壘者及其成功則元帥之功也今使元帥兼此數者而獨論功可乎夫君人出令臣下惟知奉行則役夫豎子可爲卿相何必勞於求賢哉嗚呼斯道之不明久矣明達君子可無思乎可無思乎

勸農論

髙錫

勸農者古典也國家嵗以舉之然則勸之道不在勸乎時以耕時以種時以收獲也在於知其病而去之耳夫農之病者由乎隳於制度也制度隳則下得以僣上是故宮室無常規服玩無常色器用無常宜飲食無常味四者偕作於是奇伎淫巧出焉浮薄澆詭騁焉業専於是貨易於是者利甚厚於農矣農𨿽日勸之豈有益哉凡民之情所急者利利苟有取假嚴刑法以毒之民亦不顧其罪而趨之矣利苟無取假垂仁惠以撫之民亦不知其恩而背之矣非民愛其罪而惡其恩蓋所樂者利也於今之農其利甚寡農家之利田與桑也田桑所出者谷帛夫以墾之婦以蠶之力竭气衰方見谷帛谷帛之價輕重不常農家出則其價輕入則其價重輕重之起於時也時底於稔谷帛多矣租不取焉農乃易其多以赴徵租故有輕而出時遇於凶谷帛逋矣賦斂多取焉農乃完其逋以供賦斂故有重而入稔旣輕出凶又重入則田桑之人腹之食身之衣亦已懸矣敢言於利乎所謂病之深也且務奇伎淫巧浮薄澆詭業専於是者貨易於是者不苦於體不疲於神皆坐而獲利焉卽如雕一寸之金鏤一寸之玉比谷之價有幾也文一尺之綺飾一尺之紈比帛之價有幾也旣金玉綺紈與谷帛之價不侔又無凶稔輕重之食以之具衣以之餘以此則誰肯勤於農哉若使雕鏤不如耕鑿文飾不如經織寶谷如金玉貴帛如綺紈必見溥天之下有男皆執於耒耜有女皆務於杼軸必無曠土無遊民何者眾之利薄農之利厚也若欲勸於農先思去於病若欲去於病先思舉於制制度舉則俾下無以僣上上之宮室之規使下不得宅焉上之服玩之色使下不得衣焉上之品用之宜使下不得舉焉上之飲食之味使下不得薦焉則奇伎淫巧浮薄澆詭業専於是者盡息矣制度旣舉病自然去病旣去農不勸而自勸也何須嵗舉古典哉

斷論

田錫

謀慮者斷之始也勇敢者斷之用也若謀慮未甚精成敗未盡見情僞未洞知而不忍欲利欲勝之意不忍小忿小恥之心卒然奮發自謂決斷斯乃剛忽而趣敗也安得謂之斷哉若謀慮已精成敗已見情僞已審而猶疑事或未濟尙憂理之未盡猶豫於大難惶惑於臨機本謀亂而不能堅守始慮撓而不能必行是謂無斷也噫排大難濟大事立大功垂大名皆由於斷也陷大惡致大亂隳大功失大事亦由於斷也蓋謀熟而後斷則大功大名隨之而興矣智淺而言斷則大惡大亂亦隨之而陷矣昔桀惡日盈湯徳日新干戈未舉成敗之數先定也湯乃勃興應天順人一戰而克遂自諸侯而爲萬乘主斯則湯之智慮已精成敗已見而果敢於斷也其次商紂縱虐而文王之徳素積於民民心歸周久矣一旦武法成湯之舉師次牧野風裂旗斾武王震恐以爲天意未從遽思中輟惟太公獨排眾意以爲必克是則武王之斷未侔於太公洎秦滅六國威名雄迹信有英斷長防巨鎩銷爲金狄聖謀國典焚爲煨燼將以弱諸侯之兵也將以愚天下之民也若是果斷自謂超三王邁五帝然而陷大惡致大亂失大位得非斷於彊暴而不斷於仁信乎由是知有斷於威武也有斷於爲仁也有斷於用賢也有斷於貞介也許由棄堯之禪讓伯夷絕周之蔬粟是斷於貞介也管蔡流言周公誅之大義滅親之斷自周公始也龍逄比干以諫而死是斷於爲忠也伊霍廢黜由己是斷於爲大節也燕王用樂生𨿽謗書盈篋而委任愈堅此則斷於用人也項籍勇傑不能終用範增所以霸王之業卒爲漢有豈非無斷於推心乎世祖單騎入銅馬之軍人人相悅悅其推心也唐太宗之初頡利控者二十萬臨於渭濱太宗單騎隔水責之戎人畏伏下馬謝罪於時臣僚進諫以爲輕敵上曰國家初定若示之弱卽生戎心所謂智略周通而決斷果敢也漢祖數項羽之罪而弩矢竊發責敵之罪頗類太宗然爲飛鏃所中若萬一不幸卽漢祖之斷有餘而料敵之智或淺也有以見楚子投袂而起孟明焚舟而前是皆去而成功豈是善謀而能斷哉夫智與斷在乎兼備也若差之毫釐失之千里使漢祖從酈生之言斷而不疑則功業無因而濟矣使太宗從髙祖之言疑而不斷則家國無因而變矣今之論者皆以韓信不從蒯通之言謂之無斷錫以爲韓信不斷於爲忠而猶豫思亂以取誅滅也何哉當蒯通說時其心不回謂受漢恩深不忍叛也及其功髙而疑生勢逼而猜起不能堅守初志卒與陳狶謀亂何始於忠而終於逆蓋無斷於忠節也非無防於逆亂也詩所謂鮮克有終其是謂乎亦猶孝景始用晁錯之言從之如順流將削七國之封弱枝而彊本一旦七國共叛遽聽袁盎之言誅錯以謝七國錯旣誅而亂不息豈非孝景無斷於用人而反惑防誣之言哉若成與敗但思一決而不圖始終慨然自謂決斷不其謬歟故管仲不死子糾之難非無斷也非其死所也晉宣得巾幗之贈不敢出戰非無斷也戰未便也是知智計明然後決斷則事無不濟矣

原古

賈同

古者故也自我而上皆故也傅說曰事不師古以克永世匪說攸聞然則嗚呼師之執也曰古猶今也人之所以率古而言事者取於眾也取於眾則所見長矣自我而上皆古也自我而上一世也以一世而窺千世則何法而不有焉擇而用之何用而不長焉是知師古者非師其年也師其眾也周公於是考三代而制禮樂焉孔子於是祖述堯舜而修六經焉師於眾而執其中也曰堯舜而上犧農黃帝之道不足法邪曰否非不足法也不能法也夫錦綺之爲衣豈不美哉而爲天下者不用之而用布帛以其能足於天下也周孔之道萬世不能易足於萬世者也賢者及之不賢者失之而無能過之者猶失之者也故周孔之道如衡夫衡物輕於權則不能起權權輕於物則不能勝物惟權與物稱然後衡正曰然則犧農黃帝亦聖人也何以不爲之中焉曰時未也聖人則欲自然也不得已而後有作焉事之旣生爲之制宜而節度之謂之禮可以長世用之謂之經夫禮經者起於薄薄盡而後酌於厚薄之間謂之中而民未及薄安得教之薄乎曰聖人亦知其後必薄乎曰知曰知則何爲不先爲之中邪不久之厚何有焉曰聖人惡其教人之薄也道之至薄則臣殺其君子殺其父烏得使之預知其弒君弒父邪由是而言一日之厚不可不有也曰然則何以知後世不可易也曰以治亂之極而知之也曰何以知治亂之極也曰以力與欲知之也何以言之曰力者有常者也欲者無常者也以無常之欲不已則力竭力竭則欲止欲則亂極也不止則民斯盡矣自古而今未有盡民之亂也止則緩力而蠲欲不已則欲盡則力全則治極理所以然也終而始之上自有物下迄而窮吾知其不能也已原古

原祭

鄭褒

先王之設祭祀所以禮天地而事祖宗報本而追遠貴誠而尙徳也尊有異制牲幣有異數上可以兼下下不可以僣上王者繼天爲子故郊以享帝孝以承業廟以事先諸侯守土地之官宗廟之外得以祭封內之名山大川卿大夫而下臣於人無敢越祭祖禰而已是以神不臨非祭人不祀非鬼季孫旅於泰山孔子非之謂冉有曰汝弗能救與不獨非於季氏而又罪於其臣楚昭王疾卜曰河爲祟其大夫請禱之王曰余𨿽不徳河非獲罪言非其地故也遂不祭孔子美之曰楚子其知大道乎今之世道士之教則曰天地神祗祭之則獲福延年矣人心懼禍而樂福聞其說難能拒之川奔而壑赴自庶民而上嵗或一祭或再祭或三四而不止焉祀典之設因民事非爲己也有天下然後祭太壇有土地然後祭山川敢有僣擬罪不細矣法寛而不禁斯可懼也棄而爲己如可求之彼秦漢之君憚四海之產勤於神仙其卒有獲乎彼爲天子不由先王之禮而從道士之說神猶不饗況庶民而上僣於禮而誣於神神其臨哉其傳萌拆於秦枝蔓於晉宋齊梁之間迨今百千嵗根深蔕固牢不可拔世之人習熟於聞見爲之而不思今聞有正其說必以爲狂惑之人嗚呼祭法壊矣曰如之何而止之曰不以法理其無可柰何

原孝

陳堯

立身之謂道本道之謂孝上自天子下至於庶人未有不由而立也嗚呼爲孝之道是因乎心者焉孝有小大性有能否君子小人亦各存其分也聖人之教布在方策不敢毀傷存其始也立身行道要其終也居必誠其心遊必擇其方然後謹以溫凊之禮愼以飲食之節起居進退罔怫其志善事幾諫勞必無怨至於愛敬之道乃天性也無忽天性以慢人紀斯可錫其類而不匱也世之愚者知其孝乎而不知所以爲也越禮以加敬輕生以致養且曰親之疾弗瘳者子之肌可療焉乃折體斷股密寘於咮苟親之壽幸而未盡而或生也則鄕裏神其事以爲孝之感乃聞之於州縣聞之於天子官給其賜以優之然後傳之於後旌之於門閭率土之民向之而思其效者矣嗟乎風俗之移人也而官其事者遂以之自賞俾蚩蚩者知其室而不知其戶也逾墻鉆穴而迨殞乎命且親之憂必以疾也非疾而自刑是致其憂者也予曰毀不滅性死生之際尙或存也苟居疾以剝膚由味而防軀則所謂陷之於不義者也禽之相食尙曰無有安在爲人父母而食其子者乎古之孝以感者多矣猶是者未知覿焉且民之耳目烏知所謂聖人之道在乎諭之而已旣諭之且制之俾爲孝之民誠其心而不誠其名愛其生而不愛其賜始於一邑迨於一郡然後天下之民可率之以道也斯之謂王化之基人倫之本可不急乎

宋文鑑卷九十三

欽定四庫全書

宋文鑑卷九十四

宋呂祖謙編

論

封建論

廖偁

柳子厚爲封建論以短封建者誠以周之亡由立諸侯之過也故曰周之失在制不在政又云諸侯各專其國繼世而理其人之賢不肖不可知而民之理亂亦不可察也又云諸侯世祿在位各據其地則天下𨿽有聖賢者生無以立於天下如子厚之論是蓋知其末而不知其本知其末而不知其本故以封建爲非故曰封建非聖賢之意也勢也又云湯武之所以不去封建者因其力以得天下故不去也此亦見子厚之惑者也夫事有得失理有是非固不易也偁謂誠聖賢之立封建者道也非勢也周之亂天下非制失也失在政也又謂天下諸侯𨿽専國繼世而理亦不能亂也𨿽世祿在位亦不能妨天下之聖賢也又謂湯武之不去封建者實以封建者古之常道也非因其力以取天下而不去也且夫聖賢之立制度皆取法於天地而節制於人使人悉得其所耳當生人之初萬物屯防而莫知其所以理易雲天造艸昧宜建侯而不寧是也是封建者聖人所以理民之達道觀三代封建之制因地制民因民制祿使大不至於難制小不至無賴是故如身使臂如臂使指上下相制罔有不順則封建者固因人之利而爲之也夫所謂勢者乃不得已之辭也豈有取法天地節制於人而曰不得已哉以此爲勢則天下孰不爲勢是則君臣父子夫婦長防之分皆勢也何止於封建而已乎偁故曰封建者道也非勢也且封建之制地有差等祿有多少禮樂器物各有分限是故下者不可上少者不可多降者不可升無者不可有執是而行𨿽世未有亂者也若地不必有差等祿不必有多少禮樂器物不必有分限下者不必下少者不必少降者不必降無者不必無則未有不亂者也觀周世之末然矣豈制之失乎是蓋失其政而然也且三代之盛則非不封建也而不聞亂何封建利於三代之初而不利於三代之末乎是蓋政存與政失之謂也使周末之天子執文武成康之法而不失則文武成康之時也又安得有問鼎射王之事當夷王而後禮樂徵伐天子不能有也安得諸侯不爲逆設使𨿽不封建未有不大亂者也偁故曰周之亂在失政也且夫諸侯者奉天子之法以理其國也動靜進退莫不由天子也是故山川神祗有不舉者爲不恭不恭者君削以地宗廟有不順者爲不孝不孝者君絀以爵變禮易樂者爲不從不從者君流革制度衣服者爲叛叛者君討夫然則天下諸侯莫敢不爲善也五國爲屬屬有長十國爲連連有帥三十國爲卒卒有正二百一十國爲州州有伯天下八州各以其屬屬天子之吏吏以治伯伯以理正正以理卒卒以理帥帥以理長長有不善則帥舉之帥有不善則卒舉之卒有不善則正舉之正有不善則伯舉之伯有不善則吏舉之上下相制𨿽有不肖者固不敢爲不善矣設有爲者則流矣討矣而不存之於天下也夫然則天下無不善矣設有爲理者也偁故曰𨿽専國繼世而不能爲亂也且聖賢之用與不用系乎在上者也在上者果其人則能用之果非其人則不能用之此事之固然者也當三代之時不聞有聖賢不居其位當三代之季則然後聖賢有不用者則是用與不用系於上明矣彼封建者亦所以待聖賢者也安得反妨聖賢哉當聖賢不用之時乃封建失制之時也曰天子之法不必行諸侯之惡不必絀是故天下各據其地而聖賢棄矣觀其然夫豈在於封建是誠制亂之罪也偁故曰𨿽世祿在位不能妨聖賢之於天下必主之者湣世之亂然也固不以得天下爲利也若以湯武不去封建爲因其力以得天下則是湯武苟於得天下也孔子以湯武爲仁人乎孔子以爲仁人則湯武之不苟得可知也且聖賢之心惟欲利後世益天下苟事有利益者𨿽死焉爲之也若封建果不利天下益後世則去之以利益乎天下後世矣又豈肯因而不革況封建者以天下爲公也而守宰者示天下以私也封建者與天下共天下守宰者欲以獨制天下爲心公私之道昭昭矣而公私之義固有差矣偁故曰湯武之不去封建者蓋古之常道也非因其力而不去之也且子厚不究天子之法亂而使諸侯叛反以封建爲周之失制不究法不亂則不善莫由在位反以繼世不肖致亂爲患不究升賢絀不肖爲當世常法而反以聖賢不立爲慮不究聖賢立法制必取法天地而利人反以立封建爲勢不究聖賢之心無所苟反以湯武不去封建爲利其力偁故曰子厚之論封建至其末而不知其本也𨿽然子厚以封建爲非者以守宰爲是故也以守宰爲是者無他乃曰有罪得以絀有能得以奨朝拜而不讐夕斥之矣夕拜而不讐朝斥之矣又云漢知孟舒於田叔得魏尙於馮唐聞黃霸之明審覩汲黯之簡靖使漢室盡封侯王則孟舒魏尙之術莫得施黃霸汲黯之化莫得行明譴而道之拜受而退已違矣下令而削之諦交約從之謀周於同列矣嗚呼若是者子厚果大不明其本也以是爲是則豈封建之世有罪者不得而絀乎有能者不得而升乎朝拜而不讐夕不能斥之乎夕拜而不讐朝不能斥之乎若有罪不絀有能不升法制不能拘者皆已亂之世也已亂之世無不失也何止於封建哉已亂而罪之何異惡桀紂之不道而責湯武嫉商均之不肖而非堯舜也於理順乎𨿽然子厚止知漢之封侯王而不知古之封建也止知漢之封侯王則宜其所謂明譴而道之拜受而退已違矣下令而削之諦交約從之謀周於同列也若古之封建固不至是三代之封建凡天下四海九州二百一十國在夏商則百里極矣國凡有五等五等之國制度不同同出於天子者也古之一大國止今之一郡耳是故其力易制其患易救固未有能爲亂者也漢之封侯王則一侯王之地如古之大國數十則漢豈行封建之法哉乃漢自爲之法非封建之法也若以漢自爲之法而疑古封建爲短是由以溺咽之故欲去舟與食者也豈封建果非哉而又孟舒魏尙黃霸汲黯之輩當三代之時不啻千萬輩在卿大夫之列安得謂在封建之世則不得伸其才術豈數子者之才能爲太守而不能爲他哉而子厚固以爲封建則能用之不知意之若何也嗚呼是非得失之理明明若是又何曲爲之言也偁非好辧也庶聖人之道少有明耳

洪範論

廖偁

箕子之敍洪範云鯀陻洪水汨陳其五行天乃不畀洪範九疇彜倫攸斁鯀則殛死禹乃嗣典天乃錫禹洪範九疇彛倫攸敍孔安國傳其言雲天與禹洛出書神負文而出列於背有數至於九禹遂因而第之以成九類偁觀安國之意誠謂洪範之書出於天者也禹之所得乃天與之也故云洛出書神負文而出洎班固撰五行志又引劉歆之言亦云禹得洛書神之文而後知洪範偁按洪範皆人事之常而前古之達道也前古之達道皆出於聖人者也伏羲而前偁不可得而知也伏犧而下至於堯舜觀其事未有不法天行道以理天下使皇王之徳被於兆人而足以儀法千古則洪範者固前賢之所啟也豈得在禹方受之於天哉若洪範之書出於洛而神負之以授於禹則是洪範者果非人之所能察也自禹而上果未之聞於世也若果非人之所能察而世果未之聞則五行五事八政五紀皇極稽疑庶徵福極之事不聞於堯舜而上也今驗五行五事八政五紀皇極稽疑庶徵福極之義自伏犧而下未有不由之者則洛出負以授於禹得爲可乎𨿽然安國劉歆班固所以云者誠惑於箕子所謂天錫故也是亦不知天道之說也夫凡所謂天道誠亦在於人耳順於天乃天道之與也不順於天乃天道之不與也書雲天之歷數在汝躬順道之謂也又云商罪貫盈天命誅之不順道之謂也其洪範者天下之達道也聖人之所履而凶人之所不及也鯀有凶徳於天下而達道誠不可得也故箕子雲天乃震怒不畀洪範九疇禹有聖徳於天下之達道固行之也故箕子雲天乃錫禹洪範九疇諸儒不達於此以皇天震怒不畀洪範九疇卽謂天果祕之而不與之天乃錫禹洪範九疇卽謂天果受而與之斯實不明箕子之意也若諸儒所論天之歷數在汝躬是必親授歷數於天也天命誅之必親受僇於天也何不然之甚乎偁以爲洪範者出於前聖之心也而後之爲君者苟能務蹈聖徳未有不受洪範於天者也自三五已降有道者皆受於天所以然者天下之達道天之常道也行之則受之於天矣諸儒又云洪範九疇禹次而類之又云洛書本文凡六十五字此又足怪矣𨿽然欲成其僞能無辭乎諸儒旣有洛出負之誼則宜其云也於此嗚呼聖人之道不得其傳誠可痛矣或曰然則洪範之篇所以錄之者箕子也以武王之問故遂以洪範之道錄而爲書亦由周儀二禮皆古之達禮也周公錄之以成書耳

近名論

範仲淹

老子曰名與身孰親【言人知愛名不如愛其身之親也】莊子曰爲善無近名【言爲善近名人將之非全身之道也】此皆道家之訓使人薄於名而保其眞斯人之徒非爵祿可加賞罰可動豈爲國家之用哉我先王以名爲教使天下自勸湯解网文王葬枯骨天下諸侯聞而歸之是三代人君已因名而重也太公直鉤以邀文王夷齊餓死於西山仲尼聘七十國以求行道是聖賢之流無不渉乎名也孔子作春秋卽名教之書也善者褒之不善者貶之使後世君臣愛令名而勸畏惡名而愼矣夫子曰疾沒世而名不稱易曰善不積不足以成名然則爲善近名豈無僞邪臣請辯之孟子曰堯舜性之也【性本仁義】三王身之也【躬行仁義】五霸假之也【假仁義而求名】後之諸侯逆天暴物殺人盜國不復愛其名者也人臣亦然百姓本忠孝者上也行忠孝者次也假忠孝而求名者又次也至若簡賢附勢反道敗徳弒父叛君惟欲是從不復愛其名者下也人不愛名則𨿽有刑法干戈不可止其惡也武王克商式商容之閭釋箕子之囚封比干之墓是聖人惇奨名教以激勸天下如取道家之言不使近名則豈復有忠臣烈士爲國家之用哉

鼂錯論

文彥博

臣讀漢史鼂錯之策云五帝神聖其臣莫能及故自親事臣謂錯之言乖謬頗甚因試論之夫易之幹曰天道也君道也坤曰地道也臣道也天地旣位君臣之象著矣君臣交濟邦家之治隆矣而錯乃云臣不及君故自親事然則古之聖帝明王安用輔相而致治乎所謂五帝者堯舜爲聖之優故仲尼刪詩書則斷自唐虞爲萬世法二典之載堯則有命羲和爲天地四時之官允釐百工庶績咸熙舜則命禹平水土棄爲稷官契作司徒臯陶作士垂爲共工益爲朕虞伯夷秩宗防典樂龍納言皆選於眾而後用其人各任以職且云僉曰汝諧愼柬之至也所以百工允釐熙帝之載如此則堯舜果自親事乎仲尼曰舜何爲哉端拱正南面而已錯所謂自親事豈非乖謬乎若後之人君謂錯言爲是乃以一身一心兩耳兩目獨任自用以周天下之萬務豈不殆哉又將使厥後自聖無復察邇言好問之裕仲尼云一言幾於防邦者謂人莫已若則錯之言亦幾於玆乎臣故著論深切以明之庶幾有所補益

本論

歐陽修

佛法爲中國患千餘嵗世之卓然不惑而有力者莫不欲去之已嘗去矣而復大集攻之暫破而愈堅撲之未滅而愈熾遂至於無可柰何是果不可去邪蓋亦未知其方也夫醫者之於疾也必推其病之所自來而治其受病之處病之中人乘乎气虛而入焉則善醫者不攻其疾而務養其气气實則病去此自然之效也故救天下之患者亦必推其患之所自來而治其受患之處佛爲夷狄去中國最逺而有佛固己久矣堯舜三代之際王政修明禮義之教充於天下於此之時𨿽有佛無由而入及三代衰王政缺禮義廢後二百餘年而佛至乎中國由是言之佛所以爲吾患者乘其缺廢之時而來此其受患之本也補其缺修其廢使王政明而禮義克則𨿽有佛無所施於吾民矣此亦自然之勢也昔堯舜三代之爲政設爲井田之法籍天下之人計其口而皆授之田凡人之力能勝耕者莫不有田而耕之斂以什一差其徵賦以督其不勤使天下之人力皆盡於南畝而不暇乎其他然又懼其勞且怠而入於邪僻也於是爲制牲牢酒醴以養其體匏爼豆以悅其耳目於其不耕休力之時而教之以禮故因其田獵而爲搜狩之禮因其嫁娶而爲婚姻之禮因其死而爲防祭之禮因其飲食羣聚而爲鄕射之禮非徒以防其亂又因而教之使知尊卑長防凡人之大倫也故凡養生送死之道皆因其欲而爲之制飾之物采而文焉所以悅之使其易趣也順其情性而節焉所以防之使其不過也然猶懼其未也又爲立學以講明之故上自天子之郊下至鄕黨莫不有學擇民之聰明者而習焉使相告語而誘勸其愚墮嗚呼何其備也蓋堯舜三代之爲政如此其慮民之意甚精治民之具甚備防民之術甚周誘民之道甚篤行之以勤而被於物者洽浸之以漸而入於人者深故民之生也不用力乎南畝則從事於禮樂之際不在其家則在乎庠序之間耳聞目見無非仁義禮樂而趨之不知其倦終身不見異物又奚暇夫外慕哉故曰𨿽有佛無由而入者謂有此具也及周之衰秦並天下盡去三代之法而王道中絕後之有天下者不能勉彊其爲治之具不備防民之漸不周佛於此時乘間而出千有餘嵗之間佛之來者日益眾吾之所爲者日益壊並田最先廢而兼並遊惰之姦起其後所謂搜狩婚姻防祭鄕射之禮凡所以教民之具相次而盡廢然後民之姦者有假而爲佗其良者泯然不見禮義之及已夫姦民有餘力則思爲邪僻良民不見禮義則莫知所趨佛於此時乘其隙方鼓其雄誕之說而牽之則民不得不從而歸矣又況王公大人往往倡而敺之曰佛是眞可歸依者然則吾民何疑而不歸焉幸而有一不惑者方然而怒曰佛何爲者吾將操戈而逐之又曰吾將有說以排之夫千秋之患徧於天下豈一人一日之可爲民之沈酣入於骨髓非口舌之可勝然則將柰何曰莫若修其本以勝之昔戰國之時楊墨交亂孟子患之而專言仁義故仁義之說勝則楊墨之學廢漢之時百家並興董生患之而退修孔氏故孔氏之道明而百家息此所謂修其本以勝之之效也今八尺之夫被甲荷防勇蓋三軍然而見佛則拜聞佛之說則有畏慕之誠者何也彼誠壯佼其中心茫然無所守而然也一介之士眇然柔懦進趨畏怯然而聞有道佛者則義形於色非徒不爲之屈又欲驅而絕之者何也彼無佗焉學問明而禮義熟中心有所守以勝之也然則禮義者勝佛之本也今一介之士知禮義者尙能不爲之屈使天下皆知禮義則勝之矣此自然之勢也

朋黨論

歐陽修

臣聞朋黨之說自古有之惟幸人君辧其君子小人而已大凡君子與君子以同道爲朋小人與小人以同利爲朋此自然之理也然臣謂小人無朋惟君子則有之其故何哉小人所好者利祿也所貪者財貨也當其同利之時暫相黨引以爲朋者僞也及其見利而爭先或利盡而交疏則反相賊害𨿽其兄弟親戚不能相保故臣謂小人無朋其暫爲朋者僞也君子則不然所守者道義所行者忠信所惜者名節以之修身則同道而相益以之事君則同心而共濟終始如一此君子之朋也故爲人君者恆當退小人之僞朋用君子之眞朋則天下治矣堯之時小人共工驩兜等四人爲一朋君子八元八凱十六人爲一朋舜佐堯退四凶小人之朋而進君子之朋堯之天下大治及舜自爲天子而臯防稷契等二十二人並列於朝更相稱美更相推讓凡二十二人爲一朋而舜皆用之天下亦大治書曰紂有臣億萬惟億萬心予有臣三千惟一心紂之時億萬人各異心可謂不爲朋矣然紂以亡國周武王之臣三千人爲一大朋而周用以興後漢獻帝時盡取天下名士囚禁之目爲黨人及黃巾賊起漢室大亂後方悔盡解黨人而釋之然已無救矣唐之晚年漸起朋黨之論及昭宗時盡殺朝之名士或投之黃河曰此輩淸流可投濁流而唐遂亡矣夫前世之主能使人人異心不爲朋莫如紂能禁絕善人爲朋莫如漢獻帝能誅戮淸流之朋莫如唐昭宗世然皆亂亡其國更相稱美推讓而不自疑莫如舜之二十二臣舜亦不疑而皆用之然而後世不誚舜爲二十二人朋黨所欺而稱舜爲聰明之聖者以能辧君子與小人也周武之世舉其國之臣三千人共爲一朋自古爲朋之多且大莫如周然周用此以興者善人𨿽多而不厭也夫興亡治亂之迹爲人君者可以鑑矣

爲君難論上

歐陽修

語曰爲君難者孰難哉蓋莫難於用人夫用人之術任之必専信之必篤然後能盡其材而可共成事及其失也任之欲専則不復謀於人而拒絕羣議是欲盡一人之用而先失眾人之心也信之欲篤則一切不疑而果於必行是不審事之可否不計功之成敗也夫違眾舉事又不審計而輕發其百舉百失而及於禍敗此理之宜然亦有幸而成功者人情成是而敗非則又從而贊之以其違眾爲獨見之明以其拒諫爲不惑羣論以其偏信而輕發爲決於能斷使後世人君慕此三者以自期至其信用一失而及於禍敗則𨿽悔而不可及此甚可嘆也前世爲人君者力拒羣議専信一人而不能早悟以及於禍敗者多矣不可以偏舉請試舉其一二昔秦符堅地大兵彊有眾九十六萬號稱百萬蔑視東晉指爲一隅謂可直以气吞之耳然而舉國之人皆言晉不可伐更進互說者不可勝數其所陳天時人事堅隨以彊辧折之忠言讜論皆沮屈而去如王猛苻融老成之言也不聽太子宏少子詵至親之言也不聽沙門道安堅平生所信重者也數爲之言不聽惟聽信一將軍慕容垂者垂之言曰陛下內防神謀足矣不煩廣訪朝臣以亂聖慮堅大喜曰與吾共定天下者惟卿爾於是決意不疑遂大舉南伐兵至壽春晉以數千人擊之大敗而歸比至洛陽九十六萬兵亡其八十六萬堅自此兵威沮防不復能振遂至於亂亡近五代時後唐淸泰帝患晉祖之鎭太原也地近契丹恃兵跋扈議欲徙之於鄆州舉朝之士皆諫以爲未可帝意必欲徙之夜召常所與謀樞密直學士薛文遇問之以決可否文遇對曰臣聞作捨道邊三年不成此事斷在陛下何必更問羣臣帝大喜曰術者言我今年當得一賢佐助我中興卿其是乎卽時命學士艸制徙晉祖於鄆州明旦宣麻在廷之臣皆失色後六日而晉祖反書至淸泰帝憂懼不知所爲謂李崧曰我適見薛文遇爲之肉顫欲自抽刀刺之崧對曰事已至此悔之無及矣但君臣相顧涕泣而已由是言之能力拒羣議専信一人莫如二君之果也由之以致禍敗亂亡亦莫如二君之酷也方苻堅欲與慕容垂共定天下淸泰帝以薛文遇爲賢佐助我中興可謂臨亂之君各賢其臣者也或有詰予曰然則用人者不可専信乎應之曰齊桓公之用管仲蜀先主之用諸葛亮可謂専而信矣不聞舉齊蜀之臣民非之也蓋其令出而舉國之臣民從事行而舉國之臣民便故桓公先主得以専任而不貳也使令出而兩國之人不從事行而兩國之人不便則彼二君者其肯専任而信之以失眾心而斂國怨乎

爲君難論下

歐陽修

嗚呼用人之難矣未若聽言之難也夫人之言非一端也巧辯縱橫而可喜忠言質朴而多訥此非聽言之難在聽者之明暗也防言順意而易悅直言逆耳而觸怒此非聽言之難在聽者之賢愚也是皆未足爲難也若聽其言則可用然用之有輙敗人之事者聽其言若不可用然非如其言不能以成功者此然後爲聽言之難也請試舉其一二戰國時趙將有趙括者善言兵自謂天下莫能當其父奢趙之名將老於用兵者也每與括言亦不能屈然奢終不以括爲能也嘆曰趙若以括爲將必敗趙事其後奢死趙遂以括爲將其母自見趙王亦言括不可用趙王不聽使括將而攻秦括爲秦軍射死趙兵大敗降秦者四十萬人阬於長平蓋當時未有如括善言兵亦未有如括大敗者也此聽其言可用用之輙敗人事者趙括是也秦始皇欲伐荊問其將李信用兵幾何信方年少而勇對曰不過二十萬足矣始皇大喜又以問老將王翦翦曰非六十萬不可始皇不悅曰將軍老矣何其怯也因以信爲可用卽與兵二十萬使伐荊王翦遂謝病退老於頻陽已而信大爲荊人所敗亡七都尉而還始皇大慙自駕如頻陽謝翦因彊起之翦曰必欲用臣非六十萬不可於是卒與六十萬而往遂以滅荊夫初聽其言若可用用之宜矣輙敗事聽其言若不可用捨之宜矣然必如其說則成功此所以爲難也予又以謂秦趙二主非徒失於聽言亦由樂用新進忽棄老成此其所以敗也大抵新進之士喜勇鋭老成之人多持重此所以人主之好立功名者聽勇鋭之語則易合聞持重之言則難入也若趙括者則又有說焉予略考史記所書是時趙方遣亷頗攻秦頗趙名將也秦人畏頗而知括虛言易與也因行反間於趙曰秦人所畏若趙括也者趙以爲將則秦懼矣趙王不悟反間也遂用括爲將以代頗藺相如力諫以爲不可趙王不聽遂至於敗由是言之括虛談無實而不可用其父知之其母亦知之趙之諸臣藺相如等亦知之外至敵國亦知之獨其主不悟爾夫用人之失天下之人皆知其不可而獨其主不知者莫大之患也前世之禍亂敗亡由此者不可勝數也

宋文鑑卷九十四

欽定四庫全書

宋文鑑卷九十五

宋呂祖謙編

論

泰誓論

歐陽修

書稱商始咎周以乘黎者西伯也西伯以徵伐諸侯爲職事其伐黎而勝也商人已疑其難制而惡之使西伯赫然見其不臣之狀與商並立而稱王如此十年商人有反晏然不以爲怪其父師老臣如祖伊微子之徒亦黙然相與熟視而無一言此豈近於人情邪由是言之謂西伯受命稱王十年者妄說也以紂之雄猜暴虐嘗醯九侯而脯鄂侯矣西伯聞之竊嘆執而囚之幾不免死至其叛已不臣而自王乃反優容而不問者十年此豈近於人情邪由是言之謂西伯受命稱王十年者妄說也孔子曰三分天下有其二以服事商使西伯不稱臣而稱王安能服事於商乎且謂西伯稱王者起於何說而孔子之言萬世之信也由是言之謂西伯受命稱王十年者妄說也伯夷叔齊古之知義之士也方其讓國而去顧天下皆莫可歸聞西伯之賢共往歸之當是時紂𨿽無道天子也天子在上諸侯不稱臣而稱王是僣叛之國也然二子不以爲非依之久而不去至武王伐紂始以爲非而棄去彼二子者始顧天下莫可歸卒依僣叛之國而不去不非其父而非其子此豈近於人情邪由是言之謂西伯受命稱王十年者妄說也書之泰誓十有一年說者因以謂自文王受命九年及武王居防二年並數之爾是以西伯聽虞芮之訟謂之受命以爲元年此又妄說也古者人君卽位必稱元年常事爾不以爲重也後世曲學之士說春秋始以攺元爲重事然則果常事歟固不足道也果重事歟西伯卽位已攺元矣中間不宜攺元而又攺元至武王卽位宜攺元而反不攺元乃上冒先君之元年並其居防稱十一年及其滅商而得天下其事大於聽訟逺矣又不攺元由是言之謂西伯以受命之年爲元年者妄說也後之學者知西伯生不稱王而中間不再攺元則詩書所載文武之事粲然明白而不誣矣或曰然則武王畢防伐紂而泰誓曷爲稱十有一年對曰畢防伐紂出於諸家之小說而泰誓六經之明文也昔者孔子當衰周之際患眾說紛紜以惑亂當世於是退而修六經以爲後世法及孔子旣歿去聖稍逺而眾說復興與六經相亂自漢以來果能辧正今有卓然之士一取信乎六經則泰誓者武王之事也十有一年者武王卽位之十有一年爾復何疑哉司馬遷作周本紀𨿽曰武王卽位九年祭於文王之墓然治兵於盟津至作伯夷列傳則又載父死不塟之說皆不可爲信是以吾無取焉取信於書可矣

辧惑

石介

吾謂天地間必然無者有三無神仙無黃金術無佛然此三者舉世人皆惑之以爲必有故甘心樂死而求之然吾以爲必無者吾有以知之大凡窮天下而奉之者一人也莫崇於一人莫貴於一人無求不得其欲無取不得其志天地兩間苟所有者惟不索焉索之莫不獲也秦始皇之求爲仙漢武帝之求爲黃金蕭武帝之求爲佛勤已至矣而秦始皇帝逺遊死蕭武帝餓死漢武帝鑄黃金不成推是而言吾知必無神仙也必無佛也必無黃金術也

漢論上

石介

噫嘻王道其駮於漢乎湯革夏攺正朔易服色以順天命而已其餘盡循禹之道周革商攺正朔易服色以順天命而已其餘盡循湯之道漢革秦不能盡循周之道王道於斯駮焉夫井田三王之法也什一三王之制也封建三王之治也射鄕三王之禮也學校三王之教也度量以齊衣服以章宮室以等三王之訓也三王市防而不稅闗譏而不徵林麓川澤以時入而不禁用民之力嵗不過三日五十者養於鄕六十者養於國七十者養於學孤獨鰥寡皆有常餼周衰王道息秦並天下遂盡滅三王之道漢革秦之祚已矣不能革秦之猶襲秦之政而井田卒不用也什一卒不行也射鄕卒不舉也學校卒不興也度量卒不齊也衣服卒不章也宮室卒不等也市防而稅闗譏而徵林麓川澤不以時而入用民之力無日五十六十七十者不養孤寡鰥獨無常餼三王之道不復非秦之罪也漢之罪也桀滅夏道湯亦受命克承禹烈故夏之民歸於商不見商之政而見禹之政商之民歸於周不見周之政而見湯之政秦滅周道漢亦受命不襲周之政而防秦之立漢之政故秦之民歸於漢見漢之政而不見周之政蓋以漢之禮樂易三王之禮樂也以漢之制度易三王之制度也以漢之爵賞易三王之爵賞也以漢之法律易三王之法律也以漢之政令易三王之政令也噫漢順天應人以仁易暴以治易亂三王之舉其始何如此其盛哉其終何如此其畢哉三王建大中之道置而不行區區襲秦之餘立漢之法可惜矣

漢論中

石介

或曰漢攺三王之道作之者其誰歟曰曹參陸賈叔孫通之罪也漢髙祖以干戈而定天下陸賈曰陛下馬上得之不可馬上治之於是使賈著秦所以得天下及古今成敗之國賈凡著十二篇每奏一篇帝輙稱善髙祖已平天下羣臣飲酒爭功或妄呼拔劍擊柱上患之叔孫通乃與弟子百餘人雜采古禮與秦儀以爲漢儀帝用之曰今日知爲皇帝之貴也漢髙祖豁達大度聰明神聖溫恭濬哲英威睿武其資材固不下乎湯禹與文武之道使爲帝則帝矣使爲王則王矣方平定禍亂思爲漢家攺正朔定禮樂立制度明文章施道徳張教化一風俗興太平以垂於千萬世賈若能逺舉帝皇之道致於人君施於國家布於天下通若能純用三王之禮施於朝廷通於政教格於後世以髙皇之材而不能之乎乃齪齪進夫當時之近務王霸之猥略貴乎易行孜孜舉夫近古之野禮亡秦之雜儀求夫疾效使髙祖上視湯武有慙徳漢家比蹤三王爲不侔可惜也哉初蕭何爲相天下未甚久而何死曹參代之參以爲蕭何之規當守之勿失日飲醇酒寛縱不治事𨿽復惠帝求治參不能竭才輔之直以髙祖之初定禍亂蕭何之艸創律令民僅出塗炭爲已太平國僅立法式爲已大備當其髙祖之旣平禍亂蕭何之旣定律令惠帝之方求治參能竭伊尹致君如堯舜之心周公輔成王致太平之道以事惠帝制度之未修者修之教化之未格者格之文章之未備者備之禮樂之未明者明之刑政之未和者和之盡循三王之道而行之賈與通旣施之於前參復行之於後漢豈有不及三王之治者乎故曰陸賈叔孫通曹參之罪也

漢論下

石介

或曰時有澆淳道有升降當漢之時固不同三代之時也盡行三王之道可乎曰時有澆淳非謂後之時不淳於昔之時也道有升降非謂今之道皆降古之道也夫時在治亂道在聖人非有先後耳桀紂興則民性暴湯武興則民性善湯之時固在桀之後武之時固在紂之後而湯武之時豈有不淳於桀紂之時其道亦已降乎其民亦已難教乎時治則淳時亂則澆非時有澆淳也聖人存則道從而隆聖人亡則道從而降非道有升降也民厭周久矣苦秦甚矣秦之政檻穽也民得出檻穽也惟使之從三王之政非如檻穽之深閉可畏也旣得出檻穽而得適非檻穽人皆樂然從之也況使從三王大中之道躋於泰然安樂乎當髙祖提秦之民於千萬丈不測深淵中置之於平地若示之以三王之政革之以三王之化鼓之以三王之號令明之以三王之律度民有不肯從之乃曰不如在千萬丈不測深淵中之樂邪吾未之信也當乎天下初定也民未有富兼貧民未有彊淩弱民未有眾吞寡民未有大並小因定之經界因爲之井田民有爭乎國未有巡行之費國未有兵眾之動國未有土木之耗因爲之什一之法因立之中正之道國闕用乎封建以域之射鄕以仁之庠序以教之養老以厚之秦之民不爲漢之民爲三王之民也民不見漢之政見三王之政也伊尹俾其君不及堯舜其心媿恥若撻於市湯去堯舜數百年矣而又承桀之大亂其時固亦澆漓矣且能以堯舜致其君曹參陸賈叔孫通乃獨不能以三王之道事於漢使漢不及三王誠可罪也或曰漢之輔政者前有蕭張中有平勃後有霍光魏相公孫博陽侯韋賢父子而獨責於賈與通曁曹相國不亦偏乎曰易之革曰天地革而四時成湯武革命順乎天而應乎人君子以治歷明時鼎曰君子以正位凝命當髙祖定天下乃革去故鼎取新之日也曹參陸賈叔孫通正當君子以治歷明時正位凝命之際也防其時乘其際不能創制度明律令以垂萬世法適當其罪也至於後世法令已定矣條章已著矣制度已行矣朝廷循之已慣習矣而遽更之得無亂乎富者已連田兼地矣彊已淩弱矣眾已吞寡矣大已並小矣而遽正之以經界居之以井田民肯從乎後嗣奢縱日作土木不息內畜嬪侍外耽畋遊殫天下之力猶供億不足而遽行中正之道取什一之賦罷闗市開山澤國其不乏乎故晁錯請削國地而被誅仲舒請限民田而不用霍光魏相公孫韋賢博陽侯𨿽有其才豈復能爲漢家革制度乎適不當其時也故吾罪曹參陸賈叔孫通也

陰徳論

石介

夫天辟乎上地辟乎下君辟乎中天地人異位而同治也天地之治曰禍福君之治曰刑賞其出一也皆隨其善惡而散布之善斯賞惡斯刑是謂順天地天地順而風雨和百谷嘉惡斯賞善斯刑是謂逆天地天地逆而陰陽乖四時悖三才之道不相離其應如影響禍福刑賞豈異出乎夫人不達天地君之治昩禍福刑賞之所出行君威命執君刑柄發仁布令代君誅賞而硜硜焉守小慈蹈小仁不肯去一姦人刑一有罪皆曰存陰徳其大防謂不殺一人不傷一物則天地神明之所福也苟不以已之喜怒以天下之喜怒殺傷𨿽多天地神明福之矣苟不以天下之喜怒而以已之喜怒而害一人損一物天地神明固禍之矣且天地能覆載而不能明示禍福於人樹之以君假其刑賞以向背善惡人君能刑賞而不能親行黜陟於下任之以臣假其威權以進退貪良良者進之君賞之也天福之也奚其徳哉貪者退之君刑之也天禍之也奚其仇哉以進退於人謂徳仇在已乎欺天而無君也州方千里牧非其人千里受邑方百里宰非其人百里受使一牧一宰有罪而罹其誅孰多千里百里無其辜而受其是仁一牧宰而不仁於千里也暴我鰥寡虐我惸嫠天地君所欲除而存之違天地君也違天地君而曰存陰徳禍斯及矣白額虎暴而傷物周處殺之而獲福兩頭蛇見而人死叔敖斬之而得報屍而官塗而民其害豈特白額虎兩頭蛇之比也而能除之陰徳隆而無窮矣

賞罰論

劉敞

賞爲勸有功也賞必以春夏不已怠乎罰爲懲有罪也罰必以秋冬不已緩乎怠則不勸緩則不懲然而曰賞以春夏罰以秋冬者是非聖人之意也應之曰否子所謂功者謂扶世治民之爲功乎抑謂辟土彊兵之爲功乎子所謂防業失序之爲罪乎抑謂殘民害上之爲罪乎子賞之勸也將勸其至於善而已乎將幸其身而已也子罰之懲也將勉其至於恥乎將免其身而已也吾語汝聖王之治聖王之治官得其職民勸其事物安其所無獨治之名無倉卒之功是以三載考績三考黜陟幽明其陟也所謂賞其黜也所謂罰賞以春夏罰以秋冬則何怠且緩之有古者惟軍賞不逾時軍罰亦不逾時用命賞於祖欲民速得爲善之利也不用命戮於社欲民速見爲不善之辜是聖王之所不得已而用之者也非所以治士大夫故子之所刺者平世之治也子之所稱者軍中之法也且夫賞爲勸善也爲善者終身誠之今一賞以春夏而已至於怠矣則是𨿽爲善未嘗不僞也從而賞之是賞僞也豈所謂善乎與其賞是人也則若勿賞是人也故君子正行非以干祿也經徳非以希世也愛民非以沽譽也尊主非以懷賞也故有功𨿽賞不驕賞之𨿽晚不怠曰非春夏則不可賞乎趣取賞而已矣何必春夏爲曰否是所謂順天者也爲人父者莫不欲其子之孝於已欲其子之孝於已莫若已爲孝爲人上者莫不欲其下之順於已欲其下之順於已莫若已爲順天者主之上也王者諸侯之上也諸侯者大夫士之上也故王者順天則諸侯順王諸侯順王則大夫士順君君之所爲而大夫士爲之是良大夫士也王之所爲而諸侯爲之是賢諸侯也天之所爲而王者爲之是聖王也故春夏者天之和气也天所以施生也物之所榮也故賞行焉秋冬者天之義气也天所以肅殺也人物之所畏也故罰行焉故賞罰之所以順天者臣事君也子事父也少事長也賤事貴也其本在王天下之君悅而言之曰王猶順天則天下之君莫不悅而順王天下之君悅而順王則天下之大夫士悅而言之曰君猶順王則天下之大夫士莫不悅而順君故王者父事天母事地兄事日非以祈報也以逹天下之大義也

患盜論

劉敞

天下方患盜或問劉子曰盜可除乎對曰何爲不可除也顧盜有源能止其源何盜之患或曰請問盜源對曰衣食不足盜之源也政賦不均盜之源也教化不修盜之源也一源慢則探囊發篋而爲盜矣二源慢則執兵刃刼良民而爲盜矣三源慢則攻城邑掠百姓而爲盜矣此所謂盜有源也丰世無盜者足也治世無賊者均也化世無亂者順也今不務衣食而務無盜賊是止水而不塞源也不務化盜而務禁盜是縱焚而救以升龠也且律使竊財者刑傷人者死其法重矣而盜不爲止者非不畏死也念無以生以謂坐而待死不若起而圖生也且律使凡盜賊能自告者除其罪或賜之衣裳劍帶官爵品秩其恩深矣而盜不應募非不願生也念無以樂生以謂爲民乃甚苦爲盜乃甚逸也然則盜非其自欲爲之由上以法驅之使爲也其不欲出也非其自不欲出由上以法持之使畱也若夫衣服素周其身亷恥夙加其心彼惟恐不得齒良人何敢然哉故懼之以死而不懼勸之以生而不勸則𨿽煩直指之使重督捕之科固未有益也今有司本源之不防而倚辧於牧守此乃臧武仲所以辭不能詰也凡人有九年耕然後有三年之食有三年之食然後可教以禮義今所以使衣食不足政賦不均教化不修者牧守乎哉吾恐未得其益而漢武沈命之敝殆復起矣若乃尙擿發之術任巧譎之數者未足以絕姦而卻雍因以見殺於晉故仲尼有言聽訟吾猶人也必也使無訟乎推而廣之亦曰用兵吾猶人也必也使無戰乎引而伸之亦曰禁盜吾猶人也必也使無盜乎盍亦反其本而已矣爰自元昊犯邊中國頗多盜山東尢甚天子使侍禦史督捕且招懷之不能盡得於是令州郡盜發而不輙得者長吏坐之欲重其罪予以謂未盡於防故作此論

叔輙論

劉敞

叔輒哭日食叔孫昭子譏之曰叔輙將死矣非所哭也嗚呼叔孫昭子不知言者乎夫昭公弱君也享國久矣季氏彊臣也能專其政所樹置非親戚則黨與也一臣君不得使焉一民君不得有焉賞罰違於眾而形勢敓於外子家駒達於人者也閉其口而祿仕矣梓愼達於天者也詭辭不敢正者矣是以叔輙知日食之憂必將及君欲陳則不見信欲嘿則不能已欲謀則逼於禍欲隨則失其守發憤壹鬰而無與誰語故慷慨感激至於號咷也設使昭公因而感悟聽用其謀援忠直退姦邪破朋黨之敝禁彊僣之臣魯可復理豈獨長守其貴哉當是之時仲尼聖人也而生其國顏冉之徒仁人也四方歸之舉而用焉以謀三桓易矣然而遂不覺悟長惡養凶不及五年奔走失國寄於幹侯終身愁孤從此觀之豈不可大哀而慟哭乎此乃叔輙之所以感也夫忠國之君子明於禮義而陋於知人心人固未易知也易曰書不盡言言不盡意夫言而書之以謂詳矣而猶曰不盡而況乎未始書之未始言之者哉此叔輙所以見譏於當世狂而不信者也嗟夫

宋文鑑卷九十五

欽定四庫全書

宋文鑑卷九十六

宋呂祖謙編

論

賢論

劉敞

人君之賢其身不若其使賢之爲賢也人臣之賢其身賢也不若其薦賢之爲賢也聰明辧惠伎藝敏給此可謂賢矣然是謂匹夫之局非人君之操也人君者目不自視明者效之耳不自聴聰者效之口不自言智者效之心不自慮聖者效之故曰百官當而已矣此人君之操也明者視之則視必逺聰者聴之則聴必微智者言之則言必當聖者慮之則慮必精使獨用其身不能治也𨿽欲治之不能給也故曰不若使賢之爲賢也忠信仁義剛毅有立此可謂賢矣然是謂終身之善也未足以傳世也人臣者以其宗廟爲心焉以其萬民爲心心焉以其後嗣爲心焉大爲之謀而使智者就之逺爲之略而使仁者守之今世賴其澤後世防其福世續其類是天地之功也是春夏秋冬之相於與成嵗也故曰不若薦賢之爲賢也劉子曰昔者舜有天下大聖人也惟其不欲其身賢而已矣是以舜好問好察邇言所舉而用者二十有二人被袗衣鼓琴二女果而天下治昔者周公相天下大聖人也惟其不欲其身賢而已矣是以日仄不倦勞於求士所執贄見者十有餘人所交友者百有餘人賢者相與繼其徳而成之至其末也刑措四十餘年故君莫盛於舜臣莫盛於周公不爲舜之爲者非賢君也不爲周公之爲者非賢臣也劉子曰君之不君非獨愚也𨿽聰明辧慧伎敏給而不知用賢者猶不君也臣之不臣非獨鄙也𨿽忠信仁義剛毅有立而不知薦賢者猶不臣也昔者桀紂矜天下以能髙人臣以聲則是豈不聰明辧慧伎藝敏給哉惟其自賢而已不知用賢至於亡也昔者臧文仲相魯國魯國以彊其言必當則是豈不忠信仁義剛毅有立哉惟其自賢而已不知薦賢至於削也故曰𨿽有周公之才之美使驕且吝其餘不足觀也已所謂驕者非獨以貴驕人以

富驕人者也以材驕人者有甚焉所謂吝者非

獨吝於爵人吝於分人者也吝於教人者有甚

焉故以材驕人慢也人怨之吝於教人忌也人

疎之是以古之君子莫爲驕與吝也求爲人君

者盡於此矣求爲人臣者盡於此矣詩云不識

不知順帝之則言君之所以爲君也詩云樂只

君子保艾爾後言臣之所以爲臣也君爲君焉臣爲臣焉𨿽亙萬世吾不知其可攺也

救日論

劉敞

春秋左氏傳曰二至二分日有食之不爲災又曰非正陽之月不鼓臣以爲過矣夫聖主所甚畏而事者莫如天天神之最著而明者莫如日日者眾陽之宗人君之表也日有食之天子則伐鼔於社諸侯則伐鼓於朝非慕爲迂闊而塗民耳目也明其陰侵陽柔乘剛臣蔽君妻淩夫逆徳之漸不可長也如是則奚救奚不救奚畏奚不畏丘明之言使諛臣依以謟其君邪臣資以固其身臣請辧之幽王之詩曰十月之交朔日辛夘日有食之亦孔之丑周之十月則二分已安在其不爲災者歟夏書曰乃季秋月朔辰弗集於房瞽奏鼓嗇夫馳

庶人走夏之季秋非正陽也安在其不鼓者歟

由此觀之日食之必可畏必當救也無所疑矣

夫謟諛姦邪之臣出則朋黨比周以遂其私入

則詖僞欺罔以濟其欲固日夜無須叟之間惟

恐君之覺已也日有食之是將喜焉庸肻斥言

災異以儆於上哉是以或至於夷陵而猶不寤魯季孫漢張禹是也昔者季孫意如之専魯知日食之爲傷其君而不憂也卒逐昭公張禹之仕漢知日食之爲害國而不告也卒成王氏嗚呼變所從來防矣爲人上者可不察哉可不察哉

材論

王安石

天下之患不患材之不眾患上之人不欲其眾不患士之不欲爲患上之人不使其爲也夫材之用國之棟梁也得之則安以榮失之則亡以辱然上之人不欲其眾不使其爲者何也是有三蔽焉其最蔽者以爲吾之位可以去辱絕危終身無天下之患材之得失無補於治亂之數故偃然肆吾之志而卒入於敗亂危辱此一蔽也又或以謂吾之爵祿貴富足以誘天下之士榮辱憂戚在我是吾可以坐驕天下之士而其將無不趍我者則亦卒入於敗亂危辱而已此亦一蔽也又或不求所以養育取用之道而諰諰然以爲天下實無材於世則亦卒入於敗亂危辱而已此亦一蔽也此三蔽者其爲患則同然而用心善而猶可以論其失者獨以天下爲無材者耳蓋其心非不欲用天下之材特未知其故也且人之有材能者其形何以異於人哉惟其遇事而事治畫策而利害得治國而國安焉此其所以異於人者也故上之人苟不能精察之審用之則𨿽抱臯防稷契之智且不能自異於眾況其下者乎世之蔽者方曰人之有異能於其身猶錐之在囊其末立見故未有有其實而不可見者也此徒有見於錐之在囊而固未覩夫馬之在廐也駑驥雜處其所以飲水食芻嘶鳴蹄齧求其所以異者蓋寡及其引重車取夷路不屢策不煩禦一頓其轡而千里已至矣當是之時使駑馬並驅方駕則𨿽傾輪絕勒敗筋骨不捨晝夜而追之遼乎其不可以及也夫然後騏驥騕防與駑駘別矣古之人君知其如此故不以爲天下無材盡其道以求而試之耳試之之道在當其所能而已夫南越之修簳鏃以百鏈之精金羽以秋鶚之頸翮加彊弩之上而彍之千步之外𨿽有犀兕之捍無不立穿而死者此天下之利器而決勝覿武之所寶也然而不知其所宜用而以敲朴則無以異於朽槁之梃也是知𨿽得天下之瑰材桀知而用之不得其方亦若此矣古之人君知其如此於是銖量其能而審處之使大者小者長者短者彊者弱者無不適其任者焉其如是則士之愚防鄙陋者皆能奮其所知以效小事況其賢能智力卓犖者乎嗚呼後之在位者蓋未嘗求其說而試之以實也而坐曰天下果無材亦未之思而已矣蓋聞古之人於材有以教育成就之而子獨言其求而用之者何也曰因天下法度未立之後必先索天下之材而用之如能用天下之材則所以能復先王之法度則天下之小事無不如先王時矣況教育成就人材之大者乎此吾所以獨言求而用之之道者噫今天下蓋嘗患無材可用者吾聞之六國合從而辯說之材出劉項並世而籌畫戰闘之徒起唐大宗欲治而謨謀諫諍之佐來此數君未出之時蓋未嘗有也人君苟欲之斯至矣今亦患上之不求之不用之耳天下之廣人物之眾而曰果無材者吾不信也

原過

王安石

天有過乎有之陵歷闘蝕是也地有過乎有之崩弛竭塞是也天地舉有過卒不累覆且載者何善復常也人介乎天地之間則固不能無過卒不害聖且賢者何亦善復常也故太甲思庸孔子曰勿憚攺過揚雄貴遷善皆是術也予之朋有過而能悔悔而能攺人則曰是向之從事云爾今從事與向之從事弗類非其性也飾表以疑世也夫豈知言哉天播五行於萬靈人固備而有之有而不思則失思而不行則廢一日咎前之非沛然思而行之是失而復得廢而復舉也故曰非其性是率天下而戕性也且如人有財見簒於盜已而得之曰非夫人之財向簒於盜矣可歟不可也財之在已固不若性之爲已有也財失復得曰非其財且不可性失復得曰非其性可乎

周公

王安石

甚哉荀卿之好妄也載周公之言曰吾所執贄而見者十人還贄而相見者三十人貌執者百有餘人欲言而請畢事千有餘人是誠周公之所爲則何周公之小也夫聖人爲政於天下也吾初無爲於天下而天下卒以無所不治者其法誠修也故三代之制立庠於黨立序於遂立學於國而盡其道以爲養賢教士之法是士之賢𨿽未及用者而固無不見尊養者矣此則周公待士之道也誠若荀卿之言則春申孟嘗之行亂世之事也豈足爲周公乎且聖世之士各有其業講道習藝患日之不足豈假於遊公卿之門哉彼遊公卿之門求公卿之禮者皆戰國之姦民而毛遂侯嬴之徒也荀卿生於亂世不能考論先王之法著之天下而惑於亂世之俗遂以爲聖世之士亦若是而已亦已過也且周公之所禮者大賢與則周公豈惟執贄見之而已固當薦之天子而共天位也如其不賢不足與共天位則周公如何其與之爲禮也子產聽鄭國之政以其乘輿濟人於溱洧孟子曰惠而不知爲政蓋君子之爲政立善法於天下則天下治立善法於一國則一國治如其不能立法而欲人人悅之則日亦不足矣使周公知爲政則宜立學校之法於天下矣不知立學校而徒能勞身以待天下之士則不惟力有所不足而勢亦有所不得周公亦可謂愚也又曰仰祿之士猶可驕正身之士不可驕也夫君子之不驕𨿽闇室不敢自慢豈爲其人之仰祿而可以驕乎嗚呼所謂君子者貴其能不易乎世也荀卿生於亂世而遂以亂世之事量聖人後世之士尊荀卿以爲大儒而繼孟子者吾不之信矣

功名論

司馬光

自古人臣有功者誰哉愚以爲人臣未嘗有功其有功者皆君之功也何以言之夫地有艸木天不雨露之則不能以生月有光華日不照望之則不能以明臣有事業君不信任之則不能以成此自然之道也古者大國不過百里小國半之然皆有賢師大夫以輔佐其君大者以王小者以霸下者猶能保其社稷世數十傳而不絕由是觀之天下烏有無士之國哉患在人主知之不明用之不固信之不専耳如是則人臣𨿽有才智而不得施𨿽有忠信而不敢效人主徒憂勞於上欲治而愈亂欲安而愈危欲榮而愈辱矣然則人主有賢不能知與無賢同知而不能用與不知同用而不能信與不用同不用賢而求功業之美名譽之白難矣昔百里奚虞人也由余戎人也商鞅魏人也而用於秦苖賁皇申公巫臣楚人也而用於晉伍員楚人也而用於吳韓信陳平項羽之人也而用於漢是五國者非無賢人也主不能知而驅之以資敵國此所謂有賢不能知與無賢同也齊桓公見郭氏之墟問於野人曰郭何故亡對曰以其善善而惡惡公曰善善而惡惡國所以興也而亡何故對曰善善而不能行惡惡而不能去所以亡也公歸以告管仲管仲曰君與其人俱來乎曰否管仲曰君亦一郭氏也公乃召而官之齊景公待孔子曰若季氏則吾不能以季孟之間待之齊王欲中國而授孟子室養孟子以萬鐘使諸大夫國人皆有所矜式是二君者非不知孔孟之爲聖賢也不能行其道而徒欲尊之以爲名是以孔孟以爲不義而不畱也洪範曰凡厥正人旣富方谷汝弗能使有好於而家時人斯其辜此所謂知賢不能用與不知同也樂毅爲燕伐齊下七十餘城燕王疑之使騎劫代將田單詐騎劫而敗之盡失齊地亷頗爲趙將拒秦久而不戰趙王疑之使趙括代將白起擊趙括而虜之阬其卒四十萬項羽用範增謀彊霸諸侯圍漢王滎陽幾拔矣聞漢之反間而疑之範增恕去而項羽卒爲漢擒夫駕車者旣服騏驥矣又以駑馬參之欲其並驅而前不可得也蓻田者旣樹嘉谷矣又以稂莠雜之欲其並生而茂不可得也爲國者旣置賢才矣又以小人間之欲其並立而治不可得也是故宓子賤爲單父宰辭於君請君之近史二人與之俱至官使二史書方書輙掣其肘書不善則從而怒之二史患之辭請歸以告魯君魯君以問孔子孔子曰宓不齊君子也其才任王霸之佐屈節治單父將以自試也意者以此爲諫乎公寤太息而嘆曰此寡人之不肖寡人亂宓子之政而責其善者數矣微二史寡人無以知其過微夫子寡人無以自寤遽發所愛之使告宓子曰自今以往單父非吾有也從子之制有使於民者子決爲之五年一言其要宓子遂得行其政而單父大治大禹謨曰任賢勿貳去邪勿疑疑謀勿成百志惟熙荀子曰人主有六患使賢者爲之則與不肖規之使智者慮之則與愚者論之使修士行之則與污邪之人疑之𨿽欲成立得乎哉譬之是猶立直木而恐其影之枉也惑莫大焉語曰好女之色惡者之孽也公正之士眾人之痤也修乎道之人污邪之賊也今使污邪之人論其怨賊而求其無偏得乎哉譬之是猶立枉木而求其影之直也亂莫大焉噫人主苟不知其賢則已矣已審知其賢授之以政而復疑之何哉凡忠直之臣行其道於國家則必與夫天下之姦邪爲怨敵矣非喜與之爲怨也不與之爲怨則君不尊國不治功不立也以一人之身日與天下之姦邪爲怨更進疊毀於君前而君不能決兼聽而兩可如是則忠直之臣求欲無危不可得也君子非愛死而不爲也知其身死而功不立姦邪愈熾忠良愈恐政治愈亂國家愈危也是以君子艱進易退辭貴就賤被髮佯狂逃匿山林者以此故也此所謂用賢不能専與不用同也明主爲之不然審求天下之大賢而亟用之専信之舉社稷百姓而委屬之𨿽有至親不能奪也𨿽有至貴不能爭也𨿽有防巧不能間也確然若膠漆之相合視其際而不可得見也然後賢者得竭其心而施其才不憂怨賊之口不懼猜嫌之迹人主端拱無爲享其功利收其榮名而已矣古之聖帝明王用此道而光宅四海長育萬物功如天地明若日月者多矣固不待稱引而知也請言其時近而道卑者昔齊桓公得管仲三薫而三浴之解其縲紲置以爲相鮑叔桓公之傅也避太宰之位而安隨其後國子髙子天子之守卿也人率五鄕而聽其政令況其餘四境之內上下之人其孰能不戰戰栗栗從桓公而貴信之是以能九合諸侯一正天下爲五霸首也陳平楚之亡將也漢髙祖徳之使其防諸將絳灌之屬盡害之髙祖以平爲防軍中尉盡監諸將諸將乃不敢言韓信亡卒也髙祖用蕭何一言拔諸行伍之中以爲大將諸將皆驚而不敢爭也是以五年之中防項羽定天下創業垂統四百嵗而不絕蜀先主與雲長張飛布衣之友周旋艱險恩若兄弟一旦得諸葛孔明待之過於闗張闗張不說先主曰孤之有孔明猶魚之有水願諸君勿復言是以能超於敗亡之中保有一方與魏吳爲敵國符永固得王景略於處士以爲丞相貴戚大臣有害之者永固輙殺之謂太子宏及長樂公丕曰汝事王公如事我也是以能東取燕西取涼南取襄陽北取拓跋奄有中原幾平海內此五臣者從今日視之皆英傑之才也向使四君知之不明用之不固信之不専則管仲醢於齊廷陳平窮於戶牖韓信饑於淮陰諸葛孔明老於隆中王景略死於華山名氏埋滅不可復知烏有功烈施於後世如此哉是以大雅云徐方旣同天子之功晉平公問叔向曰齊桓公之霸君之力乎臣之力乎叔向曰管仲善制割隰朋善削縫賓胥無善純緣桓公知衣而已亦是其臣之力師曠曰管仲善斷割之隰朋善煎熬之賓胥無善齊和之羮已熟矣奉而進之而君不食誰能彊之亦其君之力也魏文侯使樂羊將而攻中山三年而拔之返而論功文侯示之謗書一篋樂羊再拜稽首曰此非臣之功主君之力也由是言之人臣不能立功凡有功者皆其君之功也

論

司馬光

塟者藏也孝子不忍其親之暴露故斂而藏之賫送不必厚厚者有損無益古人論之詳矣今人塟不厚於古而拘於陰陽禁忌則甚焉古者𨿽卜宅卜日蓋先謀人事之便然後質諸蓍庶無後艱耳無常地與常日也今之塟書乃相山川岡畝之形勢考嵗月日時之支幹以爲子孫貴賤貧富壽夭賢愚皆系焉非此地非此時不可塟也舉世惑而信之於是防親者往往久而不塟問之曰嵗月未利也又曰未有吉地也又曰遊官逺方未得歸也又曰貧未能辦塟具也至有終身累世而不塟遂棄失屍柩不知其處者嗚呼可不令人深嘆哉人所貴於身後有子孫者爲能藏其形骸也其所爲乃如是曷若無子孫死於道路猶有仁者見而殣之耶先王制禮塟期逺不過七月今世著令自王公以下皆三月而塟又禮未塟不變服食粥居倚廬哀親之未有所歸也旣塟然後漸有變除今之人背禮違法未塟而除防從官四方食稻衣錦飲酒作樂其心安乎人之貴賤貧富壽夭系於天賢愚系於人固無闗預於塟就使皆如塟師之言爲人子者方當哀窮之際何忍不顧其親之暴露乃欲自營福利邪昔者吾諸祖之塟也家甚貧不能具棺槨自太尉公而下始有棺槨然金銀珠玉之物未嘗以錙銖入於壙中將塟太尉公族人皆曰塟者家之大事柰何不詢陰陽此必不可吾兄伯康無如之何乃曰詢於陰陽則可矣安得良塟師而詢之族人曰近村有張生者良師也數縣皆用之兄乃召張生許以錢二萬張生野夫也世爲塟師爲野人塟所得不過千錢聞之大喜兄曰汝能用吾言吾俾爾塟不用吾言將求它師張師曰惟命是聽於是兄自以已意處嵗月日時及壙之淺深廣狹道路所從出皆取便於事者使張生以塟書緣飾之曰大吉以示族人皆悅無違異者今吾兄年七十九以列卿致仕吾年六十六忝備侍從宗族之從仕者二十有三人視它人之謹用塟書未必勝吾家也前年吾妻死棺成而斂裝辦而行壙成而塟未嘗以一言詢陰陽家迄今亦無它故吾嘗疾陰陽家立邪說以惑眾爲世患於防家尢甚頃爲諫官嘗奏乞禁天下塟書當時執政莫以爲意今著玆論庶俾後之子孫塟必以時欲知塟具之不必厚視吾祖欲知塟書不足信視吾家元丰七年正月日具官司馬光述

宋文鑑卷九十六

欽定四庫全書

宋文鑑卷九十七

宋呂祖謙編

論

心術

蘇洵

爲將之道當先治心泰山覆於前而色不變麋鹿興於左而目不瞬然後可以制利害可以待敵凡兵上義不義𨿽利勿動非一動之爲利害而他日將有所不可措手足也夫惟義可以怒士士以義怒可與百戰凡戰之道未戰養其財將戰養其力旣戰養其气旣勝養其心謹烽燧嚴斥使耕者無所顧忌所以養其財丰犒而優遊之所以養其力小勝益急小挫益厲所以養其气用人不盡其所欲爲所以養其心故士嘗蓄其怒懷其欲而不盡怒不盡則有餘勇欲不盡則有餘貪故𨿽並天下而士不厭兵此黃帝之所以七十戰而兵不殆也不養其心一戰而勝不可用矣凡將欲智而嚴凡士欲愚智則不可測嚴則不可犯故士將委已而聽命夫安得不愚夫惟士愚而後可與之皆死凡知兵之動知敵之主知敵之將而後可以動於崄鄧艾縋兵於蜀中非劉禪之庸𨿽百萬之師可以坐縛彼固有所侮而動也故古之賢將能以兵當敵而又以敵自當故去就可以決凡主將之道知理而後可以舉兵知勢而後可以加兵知節而後可以用兵知理則不屈知勢則不沮知節則不窮見小利不動見小患不避小利小患不足以辱吾技也夫然後有以支大利大患夫惟養技而自愛者無敵於天下故一忍可以支百勇一靜可以制百動兵有長短敵我一也彼聞吾之所長吾出而用之彼將不與吾校吾之所短吾蔽而置之彼將彊與吾角柰何曰吾之所短吾抗而暴之使之疑而卻吾之所長吾陰而養之使之狎而墮其中此用長短之術也善用兵者使之無所顧有所恃無所顧則知死之不足惜有所恃則知不至於必敗尺箠當猛虎奮呼而操擊徒手遇蜥蝪變色而卻步人之情也知此者可以將矣袒裼而按劍則烏獲不敢逼冠冑衣甲據兵而寢則童子彎弓殺之矣故善用兵者以形固夫能以形固則力有餘矣

任相

蘇洵

古之善觀人之國者觀其相何如人而已議者嘗曰將與相均將特一大有司耳非相侔也國有徵伐而後將權重有徵伐無徵伐相皆不可一日輕相賢耶則羣臣有司皆賢而將亦賢矣將賢耶相𨿽不賢將不可易也故曰將特一大有司耳非相侔也任相之道與任將不同爲將者大防多才而或頑鈍無恥非皆節亷好禮不可犯者也故不必優以體貌而其有不覊不法之事則亦不可以常法禦何則豪縱不趍約束者亦將之常態也武帝視大將軍往往踞厠而李廣利破大宛侵殺士卒之罪則寢而不問此任將之道也若夫相必節亷好禮者爲也又非豪縱不趍約束者爲也故接之以禮而重責之古者相見於天子天子爲之離席起立在道爲之下輿有病親問不幸而死親弔待之如此其厚然其有罪亦不私也天地大變天下大過而相以不起聞矣相不勝任策書至而布衣出府免矣相有他失而棧車牝馬歸以思過矣夫接之以禮然後可以重其責而使無怨言責之重然後待之以禮而不爲過禮薄而責重彼將曰主上遇我以有禮而重我以此責也甚矣責輕而禮重彼將遂弛然不肻自飭故厚禮以維其心而重責以勉其怠而後爲相者莫不盡忠於朝廷而不防其私吾觀賈誼書至所謂長太息者常反覆讀不能已以爲誼生文帝時文帝遇將相大臣不爲無禮獨周勃一下獄誼遂發此使誼生於近世見其所以遇宰相者則當復何如也夫湯武之徳三尺豎子皆知其爲聖人而猶有伊尹太公者爲之師友焉伊尹太公非賢於湯武也而二聖人者特不顧以師友之明有尊也噫近世之君故勿以此責天子禦坐見宰相而起者有之乎無矣在輿而下者有之乎亦無矣天子坐殿上宰相與百官趨走於下掌儀之官名而呼之若郡守召胥吏耳𨿽臣子爲此不爲過然尊尊貴貴之道不若是防也夫旣不能待之以禮則其罪之也吾法將亦不得用何者不果於用禮而果於用刑則其心不服故法曰有某罪而加之以某刑及其免相也旣曰有某罪而刑不加焉不過削之一官而出之大藩鎭此其皆始於不爲之禮賈誼曰中罪而自弛大罪而自裁夫人不我誅而安忍棄其身此必有大愧於其君故人君者必有以愧其臣故其臣有所不爲武帝嘗以不冠見平津侯故當天下多事朝廷憂懼之際使石慶得容於其間而無怪焉然則必其待之如禮而後可以責之如法也且吾聞之待以禮而彼不自效以報其上重其責而彼不自勉以全其身安其祿位成其功名者天下無有也彼人主傲然於上不禮宰相以自尊大者孰若使宰相自效以報其上之爲利宰相利其君之不責而丰其私者孰若自勉以全其身安其祿位成其功名之爲福吾又未見去利而就害逺福而求其禍者也

辧姦

蘇洵

事有必至理有固然惟天下之靜者乃能見微而知著月暈而風礎潤而雨人人知之人事之推移理勢之相因其疏闊而難知變化而不可測者孰與天地陰陽之事而賢者有不知其故何哉好惡亂其中而利害奪其外也昔者山巨源見王衍曰誤天下蒼生者必此人也郭汾陽見盧杞曰此人得志吾子孫無遺類矣自今而言之其理固有可見者以吾觀之王衍之爲人容貌語言固有以欺世而盜名者然不忮不求與物浮沈使晉無惠帝僅得中主𨿽衍百千何從而亂天下乎盧祀之姦固足以欺國然不學無文容貌不足以動人言語不足以世非徳宗之鄙暗亦何從而用之由是言之二公之料二子亦容有未必然也今有人口誦孔老之書身履夷齊之行收召好名之士不得志之人相與造作語言私立名字以爲顏淵孟軻復出而陰賊險狠與人異趣是王衍盧杞合爲一人也其禍豈可勝言哉夫面垢不忘洗衣垢不忘澣此人之至情也今也不然衣巨盧之衣食犬彘之食囚首防面而談詩書此豈其情也哉凡事之不近人情者鮮不爲大姦慝豎刁易牙開方是也以蓋世之名而濟其未形之患𨿽有願治之主好賢之相猶將舉而用之則其爲天下患必然無疑者非特三子之比也孫子曰善用兵者無赫赫之功使斯人而不用也則吾言爲過而斯人有不遇之嘆孰知其禍之至於此哉不然天下被其禍而吾將獲知言之名悲夫

備亂

鄭獬

備天下之亂者古今大勢可見已而未能有善備者也始周之諸侯相禽獵剖而爲六國卒並於秦秦以諸侯之亡周也乃爲之備諸侯一剗其根孽而郡縣之遂至天下無一繩之維諸侯則不作而其末乃有布衣之禍故髙祖不由尺土暴起於風埃之中五載而成帝業漢以郡縣之亡秦也則又爲之備郡縣而又裂其土地以侯諸侯王盤踞過彊卒用不終而布衣則不作其末乃有外戚之禍賊莽窺其隙遂盜有漢璽及光武之再開辟以外戚之亡西京也則又爲之備外戚乃不復委重宰相而尊用臺閣三公拱袂而守虛器外戚則不作而其末乃有閹豎之禍積其殘暴酷烈而終之董卓天下遂暌而爲三魏氏以閹豎之亡漢也則又爲之備閹豎痛掃刈之一歸其房闥之役閹豎則不作而其末乃有彊臣之禍故司馬父子襲據大柄更四世而禪其國晉氏以彊臣之亡魏也則又爲之備彊臣而培植其宗族𨿽愚兒懦子皆付以大國彊臣則不作而其末乃有宗室之禍朝而爲帝暮爲囚虜五湖乘之遂荒中國彌漫橫流以至於唐太宗乃頗究覽其失得而爲之大備焉及其末也則又有藩鎭之禍梁唐晉漢周皆以藩鎭而更爲帝夫歷世之亂考其所以備之者不爲不至窒一宂穿一宂何禍亂之不息也蓋未嘗取天下之公制而獨以已之私者備之耳成湯周武以諸侯得天下而商周未嘗輙廢諸侯豈非用天下之公制者耶惟其公也故後世之長久繇秦而來獨汲汲備其私者又矯之過嗚呼不得聖之法而備之奚有不速者耶

唐論

曾鞏

成康歿而民生不見先王之治日入於亂以至於秦盡除前聖數千載之法天下旣攻秦而亡之以歸於漢漢之爲漢更二十四君東西再有天下垂四百年然大抵多用秦法其攺更秦事亦多附已之意非放先王之法而有天下之志也有天下之志者文帝而已然而天下之材不足故仁聞𨿽美矣而當世之法度亦不能放於三代漢之亡而彊者遂分天下之地晉與隋𨿽能合天下於一然而合之未久而已亡其爲不足議也代隋者唐更十八君垂三百年而其治莫盛於太宗太宗之爲君也詘已從諫仁心愛人可謂有天下之志以租庸任民以府衞任兵以職事任官以材能任職以興義任俗以尊本任眾賦役有定制兵農有定業官無虛名職無廢事人習於善行離於末作使之操於上者要而不煩取於下者寡而易供民有農之實而兵之備存兵有兵之名而農之利在事之分有歸而祿之出不浮材之品不遺而治之體相承其亷恥日以篤其田野日以辟其法修則安且治廢則危且亂可謂有天下之材行之數嵗粟米之賤斗至數錢居者有餘蓄行者有餘資人人自厚幾於刑措可謂有治天下之效夫有天下之志有天下之材又有天下之效然而不得與先王並者法度之行擬之先王未備也禮樂之具田疇之制庠序之教擬之先王未備也躬親行陣之間戰必勝攻必克天下莫不以爲武而非先王之所尙也四夷萬國古所未及以政者莫不服從天下莫不以爲盛而非先王之所務也太宗之爲政於天下者得失如此由唐虞之治五百餘年而有湯之治由湯之治五百餘年而有文武之治由文武之治千有餘年而始有太宗之爲君有天下之志有天下之材又有治天下之效然而又以其未備也不得與先王並而稱極治之時是則人生於文武之前者率五百餘年而一遇治世生於文武之後者千有餘年而未遇極治之時也非獨民之生於是時者之不幸也士之生於文武之前者如舜禹之於唐八元八凱之於舜伊尹之於湯太公之於文武率五百餘年而一遇生於文武之後者千有餘年𨿽孔子之聖孟軻之賢而不遇𨿽太宗之爲君而未可以必得志於其時也是亦士民之生於是時者之不幸也故述其是非得失之迹非獨爲人君者可以考焉士之有志於道而欲仕於上者可以鑑矣

晉武

錢勰

人主莫急於知天下之務莫病於不明天下之善善有大小而務有先後夫以小善而爲急務者天下常亂故晉武嘗謂鄒湛曰吾平天下而不封禪焚雉頭裘行布衣禮夫不封禪以爲不自滿也焚雉頭裘以爲儉也行布衣禮以爲孝也是數者皆區區可以自名而非天下之先務非所謂小善者乎惜哉鄒湛無經國之慮矣遽遂以爲過漢文也何不曰陛下平天下而不封禪所以爲不自滿也不如無去州郡之武備陛下焚雉頭裘所以爲儉也不如無納吳宮人之數千行布衣禮所以爲孝也不如擇賢嗣而使宗廟血食一言之不聽至於再言之屢言之屢言之而不聽則以身去之勿妄食其祿可也幸而感寤則山濤之論得行州郡之兵可復則𨿽永寧之後八王五胡之亂未至於一敗塗地也吳宮之人可出羊車之遊有所則治天下之志未荒也衞瓘之言見察昬弱之惠遂廢則晉祚靈長亦未可量也湛𨿽好論事而不知爲此對専爲逢迎牽合之語可爲長太息也故劉毅至比之桓靈其有味哉其有味哉

宋文鑑卷九十七

欽定四庫全書

宋文鑑卷九十八

宋呂祖謙編

論

畱侯論

蘇軾

古之所謂豪傑之士者必有過人之節人情有所不能忍者匹夫見辱拔劍而起挺身而鬭此不足爲勇也卒然臨之而不驚無故加之而不怒此其所扶持者甚大而其志甚逺也夫子房授書於圯上之老人也其事甚怪而愚以爲或者秦之世有隠君子出而試之觀其所以微見其意者皆聖賢相與警戒之義而世不察以爲鬼物亦已過矣且其意不在書當韓之亡秦之方盛也以刀鋸鼎鑊待天下之士其平居無罪夷滅者不可勝數𨿽有賁育無所復施夫持法太急者其鋒不可犯而其勢末可乘子房不忍忿忿之心以匹夫之力而逞於一擊之間當此之時子房之不死者其間不能容發蓋亦已危矣千金之子不死於盜賊何者其身之可愛而盜賊之不足以死也子房以蓋世之才不爲伊尹太公之謀而特出於荊軻聶政之計以僥幸於不死此圯上之老人所爲深惜者也是故倨傲鮮腆而深折之彼其能有所忍也然後可以就大事故曰孺子可教也楚莊王伐鄭鄭伯肉袒牽羊以逆荘王曰其君能下人必能信用其民矣遂捨之勾踐之困於防稽而歸臣妾於吳者三年而不倦且夫有報人之志而不能下人者是匹夫之剛也夫老人者以爲子房才有餘而憂其度量之不足故深折其少年剛鋭之气使之忍小忿而就大謀何則非有平生之素卒然相遇於艸野之間而命以僕妾之役油然而不怪者此固秦皇帝之所不能驚而項籍之所不能怒也觀夫髙祖之所以勝而項籍之所以敗者在能忍與不能忍之間而已矣項籍惟不能忍是以百戰百勝而輕用其鋒髙祖忍之養其全鋒而待其斃此子房之教也當淮陰破齊而欲自王髙祖發怒見於詞色由此觀之猶有剛彊不忍之气非子房其誰全之太史公疑子房以爲魁梧奇偉而其狀貌乃如婦人女子不稱其志气而愚以爲此其所以爲子房歟

孔子從先進論

蘇軾

君子之欲有爲於天下莫重乎其始進也始進以正猶且以不正繼之況以不正進者乎古之人有欲以其君王者也有欲以其君霸者也有欲彊其國者也是三者其志不同故其術有淺深而其成功有巨細𨿽其終身之所爲不可逆知而其大節必見於其始進之日何者其中素定也未有進以彊國而能霸者也未有進以霸而能王者也伊尹之耕於有莘之野也其心固曰使吾君爲堯舜之君而吾民爲堯舜之民也以伊尹爲以滋味說湯者此戰國之策士以已度伊尹也君子疾之管仲見桓公於累囚之中其所言者固欲合諸侯攘夷狄也管仲度桓公足以霸度其身足以爲霸者之佐是故上無侈說下無卑論古之人其自知明也如此商鞅之見孝公也三說而後合甚矣鞅之懷詐挾術以欺其君也彼豈不自知其不足以帝且王哉顧其刑名慘刻之學恐孝公之不能從是故設爲髙論以衒之君旣不能是矣則舉其國惟吾之所欲爲不然豈其負帝王之略而每見輙變以徇人乎商鞅之不終於秦也是其進之不正也聖人則不然其志愈大故其道愈髙其道愈髙故其合愈難聖人視天下之不治如赤子之在水火也其欲得君以行道可謂急矣然未嘗以難合之故而少貶焉者知其始於少貶而其漸必至陵遲而大壊也故曰先進於禮樂野人也後進於禮樂君子也如用之則吾從先進孔子之世其諸侯卿大夫視先王之禮樂猶方圓冰炭之不相入也進而先之以禮樂其不合必矣是人也以道言之則聖人以世言之則野人也若夫君子之急於有功者則不然其未合也先之以世俗之所好而其旣合也則繼以先王之禮樂其心則然然其進不正未有能繼以正者也故孔子不從而孟子亦曰枉尺直尋者以利言也如以利則枉尋直尺而利亦可爲與君子之得其君也旣度其君又度其身君能之而我不能不可爲也不敢進而進是易其君不可爲而爲是輕其身是二人者皆有罪焉故君子之始進也曰君苟用我矣我且爲是君曰能之則安受不辭君曰不能天下其獨無人乎至於人君亦然將用是人也則告之以已所欲爲要其能否而責成焉其曰姑用之而試觀之者皆過也後之君子其進也無所不至惟恐其不合也曰我將權以濟道旣而道卒不行焉則曰吾君不足以盡我也始不正其身終以謗其君是人也自以爲君子而孟子之所謂賊其君者也

續歐陽子朋黨論

蘇軾

歐陽子曰小人欲空人之國必進朋黨之說嗚呼國之將亡此其徴歟禍莫大於權之移人而君莫危於國之有黨有黨則必爭爭則小人者必勝而權之所歸也君安得不危哉何以言之君子以道事君人主必敬之而疏小人惟予言而莫予違人主必狎之而親疏者易間而親者難睽也而君子者不得志則奉身而退樂道不仕小人者不得志則徼幸復用惟怨之報此其所以必勝也蓋嘗論之君子如嘉禾也封植之甚難而去之甚易小人如惡艸也不種而生去之爲最難斥其一則援之者眾盡其類則眾之致怨也深小者復用而肆威大者得志而竊國善人爲之掃地世主爲之屏息譬之斷蛇不死刺虎不斃其傷人則愈多矣齊田氏魯季孫是已齊魯之執事莫匪田季之黨也歷數君不忘其誅而卒之簡公弒昭哀失國小人之黨其不可除也如此而漢黨錮之獄唐白馬之禍忠義之士斥死無餘君子之黨其易盡也如此使世主知易盡者之可戒而不可除者之可懼則有瘳矣且夫君子者世無若是之多也小人者亦無若是之眾也凡才智之士鋭於功名而嗜於進取隨所用耳孔子曰仁者安仁智者利仁未必皆君子也冉有從夫子則爲門人之選從季氏則爲聚斂之臣唐栁宗元劉禹錫使不防叔文之黨其髙才絕學亦足以爲唐名臣矣昔欒懷子得罪於晉其黨皆出奔樂王鮒謂範宣子曰盍反州綽刑蒯勇士也宣子曰彼欒氏之勇也余何獲焉王鮒曰子爲彼欒氏乃子之勇也嗚呼宣子蚤從王鮒之言豈獨獲二子之勇且安有曲沃之變哉愚以謂治道去泰甚耳苟黜其首惡而貸其餘使才者不失富貴不才者無所致憾將爲吾用之不暇又何怨之報乎人之所以爲盜者衣食不足耳農夫市人焉保其不爲盜而衣食旣足盜豈有不能返農夫市人也哉故善除盜者開其衣食之門使復其業善除小人者誘以富貴之道使隳其黨以力取威勝者蓋未嘗不反爲所噬者昔曽參之治齊曰愼無擾獄市獄市姦人之所容也知此亦庶幾於善治矣姦固不可長而亦不可不容也若姦無所容君子豈久安之道哉牛李之黨徧天下而李徳裕以一夫之力欲窮其類而致之必死此其所以不旋踵而罹仇人之禍也姦臣復熾忠義益衰以力取威勝者果不可耶愚是以續歐陽子之說而爲君子小人之戒

志林

蘇軾

商鞅用於秦變法定令行之十年秦民大說道不拾遺山無盜賊家給人足民勇於公戰怯於私鬭秦人富彊天子致胙於孝公諸侯畢賀蘇子曰此皆戰國之遊士邪說詭論而司馬遷闇於大道取以爲史吾常以爲遷有大罪二其先黃老後六經退處士進姦雄蓋其小小者耳所謂大罪二則論商鞅桑羊之功也自漢以來學者恥言商鞅桑羊而世主獨甘心焉皆陽諱其名而陰用其實其甚者則名實皆宗之庶幾其成功此司馬遷之罪也秦固天下之彊國而孝公亦有志之君也修其政刑十年不爲聲色畋遊之所敗𨿽微商鞅有不富彊乎秦之所以富彊者孝公務夲力穡之效非鞅流血刻骨之功也而秦之所以見疾於民如豺狼毒藥一夫作難而子孫無遺種則鞅實使之至於桑羊斗筲之才穿窬之智無足言者而遷稱之曰不加賦而上用足善乎司馬光之言也曰天下安有此理天下所生財貨百物止有此數不在民則在官譬如雨澤夏澇則秋旱不加賦而上用足不過設法陰奪民利其害甚於加賦也二子之名在天下者如蛆蠅糞穢也言之則污口舌書之則污簡牘二子之術用於世者滅國殘民覆族亡軀者相踵也而世主獨甘心焉何哉樂其言之便已也夫堯舜禹世主之父師也諫臣拂士世主之藥石也恭敬慈儉勤勞憂畏世主之繩約也今使世主日臨父師而親藥石履繩約非其所樂也故爲商鞅桑羊之術者必先鄙堯笑舜而陋禹也曰所謂賢主者専以天下適已而已此世主之所以人人甘心而不悟也世有食鐘乳烏喙而縱酒色以求長年者蓋始於何晏晏少而富貴故服寒食散以濟其欲無足怪者彼其所爲足以殺身滅族者日相繼也得死於寒食散豈不幸哉而吾獨何爲效之世之服寒食散疽背嘔血者相踵也用商鞅桑羊之術破國亡宗者皆是也然而終不悟者樂其言之美便而忘其禍之慘烈也

春秋之末至於戰國諸侯卿相皆爭養士自謀夫說客談天雕龍堅白同異之流下至擊劍扛鼎雞鳴狗盜之徒莫不賓禮靡衣玉食以館於上者何可勝數越王勾踐有君子六千人魏無忌齊田文趙勝黃歇呂不韋皆有客三千人而田文招致任俠姦人六萬家於薛齊稷下談者亦千人魏文侯燕昭王太子丹皆致客無數下至秦漢之間張耳陳余號多士賓客廝養皆天下豪傑而田橫亦有士五百人其略見於傳記者如此度其餘當倍官吏而半農夫也此皆姦民蠧國者民何以支而國何以堪乎蘇子曰此先王之所不能免也國之有姦也猶鳥獸之有猛鷙昆虫之有毒螫也區處條理使各安其處則有之矣鋤而盡去之則無是道也吾考之世變知六國之所以久存而秦之所以速亡者蓋出於此不可以不察也夫智勇辯力此四者皆天民之秀傑者也類不能惡衣食以養人皆役人以自養者也故先王分天下之富貴與此四者共之此四者不失職則民靖矣四者𨿽異先王因俗設法使出於一三代以上出於學戰國至秦出於客漢以後出於郡縣吏魏晉以來出於九品中正隋唐至今出於科舉𨿽不盡然取其多者論之六國之君虐用其民不減始皇二世然當是時百姓無一人叛者以凡民之秀傑者多以客養之不失職也其力耕以奉上皆椎魯無能爲者𨿽欲怨叛而莫爲之先此其所以少安而不卽亡也始皇初欲逐客用李斯之言而止旣並天下則以客爲無用於是任法而不任人謂民可以恃法而治謂吏不必才取能守吾法而已故墮名城殺豪傑民之秀異者散而歸田畝向之食於四公子呂不韋之徒者皆安歸哉不知其能稿項黃馘以老死於布褐乎抑將輟耕太息以俟時也秦之亂𨿽成於二世然使始皇知畏此四人者有以處之使不失職秦之亡不至若是速也縱百萬虎狼於山林而饑渇之不知其將噬人世以始皇爲智吾不信也楚漢之禍生民盡矣豪傑宜無幾而代相陳狶從車千乘蕭曹爲政莫之禁也至文景武之世法令至密然吳濞淮南梁王魏其武安之流皆爭致賓客世主不問也豈懲秦之禍以爲爵祿不能盡縻天下士故少寛之使得或出於此也耶若夫先王之政則不然曰君子學道則愛人小人學道則易使也嗚呼此豈秦漢之所及也哉

秦始皇帝時趙髙有罪防毅案之當死始皇赦而用之長子扶蘇好直諫上怒使北監防恬兵於上郡始皇東遊防稽並海走瑯琊少子胡亥李斯防毅趙髙從道病使防毅還禱山川未反而上崩李斯趙髙矯詔立胡亥殺扶蘇防恬防毅卒以亡秦蘇子曰始皇制天下輕重之勢使內外相形以禁姦備亂者可謂密矣防恬將三十萬人威振北方扶蘇監其軍而防毅侍幃幄爲謀臣𨿽有大姦賊敢睥睨其間哉不幸道病禱祀山川尙有人也而遣防毅故髙斯得成其謀始皇之遣毅毅見始皇病太子未立而去左右皆不可以言智𨿽然天之亡人國其禍敗必出於智所不及聖人爲天下不恃智以防亂恃吾無致亂之道耳始皇致亂之道在用趙髙夫閹尹之禍如毒藥猛獸未有不裂肝碎首者也自書契以來惟東漢呂彊後唐張承業二人號稱善良豈可望一二於千萬以徼必亡之禍哉然世主皆甘心而不悔如漢桓靈唐肅代猶不足深怪始皇漢宣皆英主亦湛於趙髙恭顯之禍彼自以爲聰明人傑也奴僕燻腐之餘何能爲及其亡國亂朝乃與庸主不異吾故表而出之以戒後世人主如始皇漢宣者或曰李斯佐始皇定天下不可謂不智扶蘇親始皇子秦人戴之久矣陳勝假其名猶足以亂天下而防恬持重兵在外使二人不卽受誅而復請之則斯髙無遺類矣以斯之智而不慮此何哉蘇子曰嗚呼秦之失道有自來矣豈獨始皇之罪自商鞅變法以殊死爲輕典以參夷爲常法人臣狼顧脇息以得死爲幸何暇復請方其法之行也求無不獲禁無不止鞅自以爲軼堯舜而駕湯武矣及其出亡而無所捨然後知爲法之夫豈獨鞅悔之秦亦悔之矣荊軻之變持兵者熟視始皇環柱而走莫之救者以秦法重故也李斯之立胡亥不復忌二人者知威令之素行而臣子不敢復請也二人之不敢請亦知始皇之鷙悍而不可回也豈料其僞也哉周公曰平易近民民必歸之孔子曰有一言而可以終身行之其恕矣乎夫以忠恕爲心而以平易爲政則上易知而下易逹𨿽有賣國之姦無所投其隙倉卒之變無自發焉然其令行禁止蓋有不及商鞅者矣而聖人終不以彼易此商鞅立信於徙木立威於棄灰刑其親戚師傅積威信之極以及始皇秦人視其君如雷電鬼神不可測也古者公族有罪三宥然後制刑今至使人矯殺其太子而不忌太子亦不敢請則威信之過也故夫以法毒天下者未有不反中其身及其子孫者也漢武與始皇皆果於殺者也故其子如扶蘇之仁則寜死而不請如戾太子之悍則寜反而不訴知訴之必不察也戾太子豈欲反者哉計出於無聊也故爲二君之子者有死與反而已李斯之智蓋足以知扶蘇之必不反也吾又表而出之以戒後世人主之果於殺者

顏子所好何學論

程頥

聖人之門其徒三千獨稱顏子爲好學夫詩書六藝七十子非不習而通也然則顏子所獨好者何學也學以至聖人之道也聖人可學而至歟曰然學之道如何曰天地儲精得五行之秀者爲人其本也眞而靜其未發也五性具焉曰仁義禮智信形旣生矣外物觸其形而動於中矣其中動而七情出焉曰喜怒哀樂愛惡欲情旣熾而益蕩其性鑿矣是故覺者約其情使合於中正其心養其性故曰性其情愚者則不知制之縱其情而至於邪僻梏其性而亡之故曰情其性凡學之道正其心養其性而已中正而誠則聖矣君子之學必先明諸心知所養【一作往】然後力行以求至所謂自明而誠也故學必盡其心盡其心則知其性知其性反而誠之聖人也故洪範曰思曰睿睿作聖誠之之道在乎信道篤信道篤則行之果行之果則守之固仁義忠信不離乎心造次必於是顚沛必於是出處語黙必於是久而弗失則居之安動容周旋中禮而邪僻之心無自生矣故顏子所事則曰非禮勿視非禮勿聽非禮勿言非禮勿動仲尼稱之則曰得一善則拳拳服膺而勿失之矣又曰不遷怒不貳過有不善未嘗不知知之未嘗復行也此其好之篤學之之道也視聽言動皆禮矣所異於聖人者蓋聖人則不思而得不勉而中從容中道顏子則必思而後得必勉而後中故曰顏子之與聖人相去一息孟子曰充實而有輝光之謂大大而化之之謂聖聖而不可知之謂神顏子之徳可謂充實而有光輝矣所未至者守之也非化之也以其好學之心假之以年則不日而化矣故仲尼曰不幸短命死矣蓋傷其不得至於聖人也所謂化之者入於神而自然不思而得不勉而中之謂也孔子曰七十而從心所欲不逾矩是也或曰聖人生而知之者也今謂可學而至其有稽乎曰然孟子曰堯舜性之也湯武反之也性之者生而知之者也反之者學而知之者也又曰孔子則生而知也孟子則學而知也後人不達以謂聖本生知非學可至而爲學之道遂失不求諸已而求諸外以博聞彊記巧文麗辭爲工榮華其言鮮有至於道者則今之學與顏子所好異矣

蕭瑀論

張唐英

蕭瑀請出家爲僧此可罪也然盡忠於隋及歸國亦多有功績頗見委任歷僕射禦史大夫參與朝政每有議論房杜不能抗之房等𨿽心知其是而不用其言瑀彌怏怏自是罷爲太子少傅此是格閣瑀而使優閒爾且房杜可謂賢相也經綸艸昧以啟天下之業竭忠悉慮以成天下之務不以求備而責人不以已長而格物貞觀太平之功誠有力焉然於瑀尙亦有所抑遏豈亦珪之玷而珠之翳乎古人謂事𨿽淺當深謀之言𨿽輕當重思之收不知言以致知言而房杜二人於用人亦至矣而尙失於瑀豈瑀之性褊躁忽於議論之際務以直气自豪而不能從容委曲詳悉評議俱求辧博而取勝於諸公故房杜自以持天下之政權柄在已恥其不能卑論忽有不容其說然以二公才過於人𨿽不從一蕭瑀之言無害爲賢相後之執政者必欲迹房杜之業成就太平之功則不可使順防者榮華逆意者枯槁心知其是而不用其言庶乎國家之政無有蔽而不通故曰天下無粹白之狐而有粹白之裘者蓋取於眾苟不取於眾是哥奴輩昔嘗箝天下之口而自任耳

宋文鑑卷九十八

欽定四庫全書

宋文鑑卷九十九

宋呂祖謙編

論

三國論

蘓轍

天下皆怯而獨勇則勇者勝皆闇而獨智則智者勝勇而遇勇則勇者不足恃也智而遇智則智者不足用也夫惟智勇之不足以定天下是以天下之難鋒起而難平蓋嘗聞之古者英雄之君其遇智勇也以不智不勇而後眞智大勇乃可得而見也悲夫世之英雄其處於世亦有幸不幸耶漢髙祖唐太宗是以智勇獨過天下而得之者也曹公孫劉是以智勇相遇而失之者也以智攻智以勇擊勇此譬如兩虎相捽齒牙气力無以相勝其勢足以相擾而不足以相斃當此之時惜乎無有以漢髙祖之術制之者也昔者項籍有百戰百勝之威而執諸侯之柄咄嗟叱吒奮其暴怒西向以逆髙祖其勢飄忽震蕩如風雨之至天下之人以爲遂無漢矣然髙帝以其不智不勇之身橫塞其衝徘徊而不得進其頑鈍椎魯足以爲笑於天下而卒能摧折項氏而待其死其故何也夫人之勇力用而不已則必有所耗散而其智慮久而無成則亦必有所倦怠而不舉彼欲用其所長以制我於一時而我閉門而拒之使之失其所求逡巡求去而不能而項籍固已憊矣今夫曹公孫權昭烈此三人者皆知以其才相取而未知以不才取之也世之言者曰孫不如曹而劉不如孫劉惟其智短而勇不足故有所不若於二人者而不知因其所不足以求勝則亦已惑矣蓋昭烈之才近似於髙祖而不知所以用之之術昔髙祖之所以自用其才者其道有三焉耳先據勢勝之地以示天下之形廣收信越出奇之將以自輔其所不逮有果鋭剛猛之气而不用以深折項籍猖狂之勢此三事者三國之君其才皆無有能行之者獨有一昭烈近之而未至其中猶有翹然自喜之心欲爲椎魯而不能鈍欲爲果鋭而不能逹二者交戰於中而未有所定是故所爲而不成所欲而不遂棄天下而入巴蜀則非地也用諸葛孔明治國之才而當紛紜徵伐之衝則非將也不忍忿忿之心犯其所短而自將以攻人則是其气不足尙也嗟夫方其奔走於二袁之間困於呂布而狼狽於荊州百敗而其志不折不可謂無髙祖之風矣而終不知所以自用之方夫古之英雄惟漢髙帝爲不可及也夫

晉論

蘇轍

禦天下有道休之以安動之以勞使之安居而能勤逸處而能憂其君子周旋揖讓不失其節而能耕田射馭以自致其力平居習爲勉彊而去其惰傲厲精而日堅勞苦而日彊冠冕佩玉之人而不憚執天下之大勞夫是以天下之事舉皆無足爲者而天下之匹夫亦無以求勝其上何者天下之亂蓋常起於上之所憚而不敢爲天下之小人知其上之有所憚而不敢爲則有以乘其間而致其上之所難夫上之所難者豈非死傷戰闘之患匹夫之所輕而士大夫之所不忍以其身試之者耶彼以死傷戰闘之患邀我而我不能應則無怪乎天下之志於亂也故夫君子之於天下不見其所畏求使其所畏之不見是故事有所不辭而勞苦有所不憚昔者晉室之敗非天下之無君子也其君子皆有好善之心髙談揖讓泊然沖虛而無慷慨感激之操大言無當不適於用而畏兵革之事天下之英雄知其所忌而竊乘之是以顚沛隕越而不能以自存且夫劉聰石勒王惇祖約此其姦詐雄武亦一世之豪也譬如山林之人生於艸木之間大風烈日之所咻而雪霜饑饉之所勞苦其筋力骨節之所嘗試者亦已至矣而使王衍王之倫談笑而當其衝此譬如千金之家居於髙堂之上食肉飲酒不習寒暑之勞而欲以之捍禦山林之勇夫而求其成功此固姦雄之所樂攻而無難者也是以𨿽有賢人君子之才而無益於世𨿽有盡忠致力之意而不救於患難此其病起於自處太髙而不習天下之辱事故富而不能勞貴而不能治蓋古之君子其治天下爲其甚勞而不失其髙食其甚羙而不棄其糲使匹夫小人不知所以用其勇而其上不失爲君子至於後世爲其甚勞而不知以自復而爲秦之彊食甚羙而無以自實而爲晉之敗夫甚勞者固非所以爲安而甚羙者亦非所以自固此其所以防天下之故也哉

防邊論

蘇轍

羌塞之民其性譬如禽獸便於射獵而習於馳騁生於斥鹵之地長於霜雪之野飲水食肉風雨饑渇之所不能困上下山坡筋力百倍輕死而樂戰故常以勇勝中國至於其所以擁護親戚休養生息畜牛馬長子孫安居佚樂而欲保其首領者蓋無以異於華人也而中國之士常憚其勇畏避而不敢犯氊裘之民亦以此恐愒中國而奪之利此當今之所謂大患也昔者漢武之世匈奴絕和親攻當路塞天下震恐其後二十年之間漢兵深入不憚死亡捐命絕漠之野以決勝負而匈奴孕重墮壞人畜疲不敢言戰何者勇士壯馬非中國之所無有而窮追遠逐𨿽匈奴之眾亦終有所不安也故夫敵國之盛非鄰國之所深憂也要在休兵養士而集其勇气使之不懾而已今天下之勢中國之民優遊緩帶不識兵革之勞驕奢怠惰勇气消耗而毎嵗之賂又以百萬計轉輪天下甘言厚禮以滿其不足之意使天下之士耳熟所聞目習所見以爲生民之命寄於其手故俯首柔服莫敢抗拒凡中國勇健豪壯之气索然無復存者矣夫戰勝之民勇气百倍敗兵之卒沒世不復隨蓋所以戰者气也所以不戰者气之畜也戰而後守者气之餘也古之不戰者養其气而不傷今之士不戰而气已盡矣此天下之所大憂也昔者六國之際秦人出兵於山東小戰則殺將大戰則割地兵之所至天下震栗然諸侯猶帥其罷散之兵合從以擊秦砥礪戰士激發其气長平之敗趙卒坑死者四十萬人亷頗收合餘燼北摧栗腹西抗秦兵振刷磨淬不自屈服故其民觀其上之所爲日進而不挫皆自奮怒以爭死敵其後秦人圖邯鄲梁王使將軍新垣衍如趙欲遂帝秦而魯仲連慷慨發憤深以爲不可蓋夫天下之士所爲奮不顧身以抗彊虎狼之秦者爲非其君也而使諸侯而帝之天下尙𨿽能出身以事非其君哉故魯仲連非徒惜夫帝秦之虛名而惜夫天下之勢有所不可也今尊奉敵國無厭之人交歡納幣以爲兄弟之國奉之如至尊莫敢一觸其意此適足以壞天下義士之气而長敵人豪橫之勢耳愚以養兵而自重卓然獨立不聴敵人之妄求以爲民朢而生吾中國之气如此數十年之間天下摧折之志復壯矣夫敵人之勇非吾之所當畏也

三宗論

蘇轍

黃帝堯舜壽皆百年享國皆數十年周公作無逸言商中宗享國七十五年髙宗五十九年祖甲三十三年文王受命中身享國五十年自漢以來賢君在位之久皆不及此西漢文帝二十三年景帝十六年昭帝十三年東漢明帝十八年章帝十三年和帝十二年唐太宗二十三年此皆近世之明主然與無逸所謂不知稼穡之艱難不聞小人之勞惟耽樂之從或十年或七八年或五六年或四三年無以大相過也至其享國長久如秦始皇漢武帝梁武帝隋文帝唐宗皆以臨禦久逺循致大亂或以失國或僅能免其身其故何也人君之富其倍於人者千萬也膳服之厚聲色之靡所以賊其躬者多矣朝夕於其間而無以禦之至於夭死者勢也幸而壽考用物多而害民久矜已自聖輕蔑臣下至於失國宜矣古之賢君必致於學逹性命之本而知道徳之貴其視子女玉帛與糞土無異其所以自養乃與山林學道者比是以久於其位而無害也傅說之告髙宗曰王人求多聞時惟建事學於古訓乃有獲事不師古以克永世匪說攸聞惟學遜志務時敏厥修乃來允懷於玆道積於厥躬惟斆學半念終始典於學厥徳修罔覺監於先王成憲其永無愆嗚呼傅說其知此矣

漢武帝論

蘇轍

天下利害不難知也士大夫心平而气定髙不爲名所下不爲利所怵者類能知之人主生於深宮其聞天下事至鮮矣知其一不逹其二見其利不睹其害而好名貪利之臣探其情而逢其惡則利害之實亂矣漢武帝卽位三年年未二十閩越舉兵圍東甌東甌告急帝問大尉田蚡蚡曰越人相攻其常事耳又數反覆不足煩中國往救帝使嚴助難蚡曰時患力不能救徳不能覆誠能何故棄之小國以窮困來告急天子不救尙何所愬帝詘蚡議而使助持節發防稽兵救之自是徵南越伐朝鮮討西南夷兵革之禍加於四夷矣後二年匈奴請和親大行王恢請擊之禦史大夫韓安國請許其和帝從安國議矣明年馬邑豪聶壹因恢言匈奴初親親信邊可誘以利致之伏兵襲擊必破之道也帝使公卿議之安國恢往反議甚苦帝從恢議使聶壹買馬邑城以誘單於單於覺之而去兵出無功自是匈奴犯邊終武帝無寧嵗天下幾至大亂此二者田蚡韓安國皆知其非而迫於利口不能自伸武帝志求功名不究利害之實而遽從之及其晚歲禍災並起外則黔首耗散內則骨肉相殘殺𨿽悔過自咎而事已不救矣然嚴助交通淮南張湯論殺之王恢以不擊匈奴亦坐棄市二人皆罪不至死而不免大戮豈非首禍致罪天之所不赦故耶

漢昭帝論

蘇轍

周成王以管蔡之言疑周公及遭風雷之變發金縢之書而後釋然知其非也漢昭帝聞燕王之譛霍光懼不敢入帝召光見謂之曰燕王言將軍都郎道上稱蹕又擅調益幕府校尉二事屬爾燕王何自知之且將軍欲爲非不待校尉左右聞者皆伏其明光由是防安而燕王與上官皆敗故議者以爲昭帝之賢過於成王然成王享國四十餘年治致刑措及其將崩命召公畢公相康王臨死生之變其言瑯然不亂昭帝享國十三年年甫及冠功未見於天下其不及成王者亦遠矣夭壽𨿽出於天然人事嘗參焉故吾以爲成王之壽考周公之功也昭帝之短折霍光之過也昔晉平公有蠱疾醫和視之曰是謂近女非鬼非食惑以防志良臣將死天命不宥國之大臣受其寵祿而任其大節有菑禍興而無攺焉必受其咎以此譏趙孟受之不辭而霍光何逃焉成王之幼也周公爲師召公爲保左右前後皆賢也𨿽以中人之資而起居飲食日與之接逮其壯且老也志气定矣其能安富貴易生死蓋無足怪者今昭帝所親信惟一霍光光𨿽忠信篤實而不學無術其所與共國事者惟一張安世所與斷幾事惟一田延年士之通經術識義理者光不識也其後𨿽聞久陰不雨之言而貴夏侯勝感蒯瞶之事而賢雋不疑然終亦不任也使昭帝居深宮近嬖幸𨿽天資明斷而無以養之朝夕害之者眾矣而安能及遠乎人主不幸未嘗更事而履大位當得篤學深識之士日與之居示之以邪正曉之以是非觀之以治亂使之久而安之知類通逹彊立而不反然後聽其自用而無害此大臣之職也不然小人先之悅之以聲色犬馬縱之以馳騁田獵侈之以宮室器服志气已亂然後入之以防說變亂是非移易白黒紛然無所不至小足以害其身而大足以亂天下大臣𨿽欲有言不可及矣語曰君子學道則愛人小人學道則易使也故人必知道而後知愛身知愛身而後知愛人知愛人而後知保天下故吾論三宗享國長久皆學道之力至漢昭帝惜其有過人之明而莫能導之以學故重論之以爲此霍光之過也

漢光武論上

蘇轍

人主之徳在於知人其病在於多才知人而善用之若已有焉𨿽至於堯舜可也多才而自用𨿽有賢者無所復施則亦僅自立耳漢髙帝謀事不如張良用兵不如韓信治國不如蕭何知此三人而用之不疑西破彊秦東服項羽曾莫與抗者及天下旣平政事一出於何法令講若畫一民安其生天下遂以無事又繼之以曹參終之以平勃至文景之際中外晏然凡此皆髙帝知人之餘功也東漢光武才備文武破栒邑取趙魏鞭笞羣盜算無遺策計其武功若優於髙帝然使當髙帝之世與項羽爲敵必有不能辧者及旣履大位懲王莾簒奪之禍𨿽置三公而不付以事專任尙書以督文書繩姦詐爲賢政事察察下不能欺一時稱治然而異已者斥非防者棄專以一身任天下其智之所不見力之所不舉者多矣至於明帝任察愈甚故東漢之治寛厚樂易之風遠不及西漢賢士大夫立於其朝志不獲伸𨿽號稱治安皆其父子才智之所止君子不尙者也

漢光武論下

蘇轍

髙帝舉天下後世之重屬之大臣大臣亦盡其心力以報之故呂氏之亂平勃得寘力焉誅產祿立文帝若反覆手之易當是時大臣權任之甚盛風流相接至申屠嘉猶召辱鄧通議斬晁錯而文景不以爲悞則髙帝之用人其重如此孝武之後此風衰矣大臣用捨僅如僕武帝之老也將立少主知非大臣不可乃委任霍光霍光之權在諸臣右故能翊昭建宣天下莫敢異議至於宣帝𨿽明察有餘而性本忌克非張安世之謹畏陳萬年之順從鮮有能容者惡楊惲蓋寛饒害趙廣漢韓延壽悍然無惻怛之意髙才之士側足而履其朝陵遲至於元成朝無重臣養成王氏之禍故莽以斗筲之才濟之以欺罔而士無一人敢指其非者光武之興𨿽文武之略足以鼓舞一世而不知用人之長以濟其所不足幸而子孫皆賢權在人主故其害不見及和帝幼少竇后擅朝竇憲兄弟姿橫殺都鄕侯暢於朝事發請擊匈奴以自贖及其成功又欲立北單於以樹恩固位袁安任隗皆以三公守義力爭而不能勝幸而憲以逆謀敗蓋光武不任大臣之積其乃見於此其後漢日以衰及其誅閻顯立順帝功出於宦官黜淸河王殺李固事成於外戚大臣皆無所與及其末流梁冀之害重天下不能容復假宦官以去之宦官之害極天下不能堪至召外兵以除之外兵旣入而東漢之祚盡矣蓋光武不任大臣之禍勢極於此夫人君不能皆賢君有不能而屬之大臣朝廷之正也事出於正則其成多其敗少歷觀古今大臣任事而禍至於不測者必有故也今畏忌大臣而使它人得乘其隙不在外戚必在宦官外戚宦官更相屠防至以外兵繼之嗚呼殆哉

爭論

潘興嗣

匹夫之賤猶立子以爭其惡立友以議其過況萬乘之貴呼吸而霜露變指顧而榮辱移朝不爭則暮有被其害暮不爭則朝亦然至有頃刻而不及者孔子曰天子有爭臣七人𨿽無道不失其天下又曰商有三仁焉比干諫而死其防遠或豈無諫與諷歟譬之疾耳有緩補逸養而後定有攻治而後勝有鍼砭而後起者蓋時有緩急勢有盈虛先後之理不可以一途禦也諷者依違而不切詩所謂主文而譎諫此緩補逸養之道也諫者直指其事爭者嬰其鱗矣此攻治之不效而至於鍼砭也若堯咨而舜兪禹拜而益贊可以無事於諫爭猶曰予違汝弼汝無靣從君臣相與戒飭兢業如此後世之君奚卹而不用哉昔者漢髙帝謂周昌曰我何如主昌曰陛下桀紂之主也髙帝容之決非桀紂明矣如使桀紂之君𨿽無道猶用爭臣亦不失天下矣

原諫

潘興嗣

舜命龍曰朕堲防說殄行震驚朕師汝作納言夙夜出納朕命惟允於臯陶謨則曰能哲而惠何憂乎驩兜何畏乎巧言令色孔壬顏淵問爲邦孔子曰遠佞人舜固聰明睿智君臣之間吁謨戒飭憂此而已顏淵亞聖亦雲遠佞然則聖哲之慮遠矣諫之不行也其原起於近習始於纎防成於浸潤終至於不可禦人君者喜則有賞怒則有誅不可不察也蓋未嘗濫誅矣誅一小臣則大臣及之未嘗濫賞矣賞一佞人則大佞及之不窒其源𨿽欲救之將若之何予故曰諫之不行其源蓋起於近習不可不慮也

通論

潘興嗣

昔者井法大壞而天下之民病矣然而智者一出則藏兵於民藏食於兵以全制勝坐而収功則謂之屯田者是也漢嘗以數萬之眾臨氐氐固小矣而議者謂費而勝之不若以全制也於是以萬人畱田果無一矢一鏃之費而虜平矣曹操出於擾攘之際憂不先於天下而憂食不出於兵也於是大興屯田以示天下之形勢勢莫防於事莫急於操時顧必先此者蓋不苟一切之便而以深久之利爲慮也昔者兵賦之法大壞而天下之武備虛矣然而智者一出則兵有府府有帥帥有統唐嘗以六十萬之眾田於近輔之郊當四方有事時長戈利防奮然而直往及其無事則偃兵以就農故天下之言武備者必先府兵今以數十萬之眾宿於燕秦晉魏之地半天下之賦長轂巨軸逆險訴波而上不足以給奉養重啇賈之利出內帑之金不足以佐費用無事之時顧且如此一有事則重以四方之兵倍數而益之豈推費廣而坐飼之驕不足以臨敵也亦嘗以二十萬之眾棄於好水之上隻輪奇馬無還者此養之無制備之不素故也夫燕秦晉魏之郊地非不廣民非不悍勇田非盡辟也一旦索悍勇之民辟地而殖之胡爲而不可耶擇天下之精兵置之近輔之郊擬府而爲之制亦胡爲而不可耶不及十年粟必盈於塞下而黥墨之徒可坐而鑠也晁錯削七國而七國反主父偃建分封之法而諸侯不自知其弱然則屯田府兵之制行而天下之驕兵亦不自知其削矣何憚而不爲也邊粟已實屯兵已彊中州之賦益寛則北敵不敢愛其贐人不敢慢其禮此以全制勝也昔之驕今也悍勇昔之不足今也有餘不幸而有警內府出節外府出兵擁鉞而下臨燕而燕動臨秦而秦詟此所謂廟勝也荊楚蜀越四分五裂之地天下用武之處也亦不可以不思及其有事而欲以巧勝之不亦拙且緩乎

宋文鑑卷九十九

欽定四庫全書

宋文鑑卷一百

宋呂祖謙編

論

隋論

李淸臣

治天下者以王道不可爲之以吏治吏治可以苟天下之安而不可久也純以王道而治者三代是也吏治與王道雜然而用者漢唐是也純用吏治者隋文是也自禹至於桀自湯至於紂自武王至於赧三代之長各數十世安而不變者幾二千年自髙祖至於平帝自光武至於獻帝自髙祖太宗至於僖昭玆二姓者或四百年或三百年不及於三代之長而有過於歷世之祚若隋文帝之有天下於時亦可謂之治平而寡事矣然才三世二十九年而亡其故何也吏治與王道之效不同也故三代用王道而長漢唐雜之以吏治而不及於三代隋文專以吏治而不及於漢唐是非王道與吏治薄厚之效邪隋文之九年滅陳而天下始一奮勵於爲政毎一坐朝或至日昃五品以上引之論事宿衛之人傳飱而食至於兵革不用天下無遊食之人戶口嵗增過於兩漢其富庶而康樂如此常人之謂太平而識者皆知其不能久也何者無禮義以維持其政無忠信以固結其臣教化不足以其民紀綱不足以防其後一切以辯數勤察爲能處三王之位而卑卑爲任智數覈文法此特吏才之尢者耳非王者爲也故王隆謂其終以不學爲累而房喬於淸平之時而獨知其將亡彼或用王道而常爲百世慮國祚之永人可得而近測之哉嘗觀於三代其爲治之防皆本於仁義禮樂先教化而後刑名厚道徳而薄功賞其始𨿽若迂闊而其成以至於兵寢刑措暴灸百姓之耳目浸漬涵揉百姓之骨體其勢播大固如置方於平土之上天下之形可以漸亂而不可以亟壞也末世中主徳旣不及於古才亦不至於道所用者皆俗人而所尙者皆細法爭於功用勇於系斷謂簿書刀筆之間可以爲治語之以王道則傾背而切笑彊者爲之及其盛猶可以自守一有勢鏬則怨心紛然內外皆爲之擾動姦豪乘其敝而起其撓天下如驅羣羊而蕩王業如振欹器耳是故民眾而益亂地大而益危鳴呼彼安知三代有長久難動之法乎後之王者鑑於三代兩漢隋唐之事不恃吏治之安而畱意於王道其可以長有天下之民矣

石慶論

秦觀

臣聞漢武帝旣招英俊程其器能用之如不及內修法度外攘胡粵封防山塞決河朝廷多事丞相李蔡嚴翟趙周公孫賀劉屈犛之屬皆以罪伏誅其免者平津侯公孫牧立侯石慶而已平津以賢良爲舉首用經術取漢桓下論有餘習文法吏事其免故宜牧立鄙人耳爲相已非其分又以全終何也蓋慶之終於相位非其才智之足以自免也事勢之流相激使然而已矣何則夫君之與臣猶陰之與陽也陰勝而僣陽則發生之道缺陽勝而偪陰則刻制之功虧僣實生偪偪亦生僣兩者無有是謂大和萬物以生變化以成方武帝卽位之始冨於春秋武安侯田蚡以肺腑爲丞相權移人主上滋不平特以太后之故隱忍而不發當此之時臣彊君弱陰勝而僣陽武安侯旣死上懲其事盡威柄於掌握之中大臣取充位而已稍不如意則痛法以繩之自丞相以下皆惶恐救過而不暇當此之時君彊臣弱陽勝而偪陰夫豪傑之士類多自重莫肯少殺其鋒鄙人則惟恐失之無所不至也當君彊臣弱陽勝偪陰之時𨿽有豪傑安得而用𨿽用之安得而終然則用之而終者惟鄙人而後可也慶爲相時九卿更進用事不關決於慶慶醇謹而已在位九歲無能有所正言嘗欲治上近臣反受其過上書乞骸骨詔報反室自以爲得計旣而不知所爲復起視事鳴呼此其所以見容於武帝者歟夫慶終於相位是田蚡之所致也故曰事勢之流相激使然而已矣然則平津之免也之才術𨿽不與慶同日而語至於朝奏暮議開其端使人主自擇不肯靣折廷爭公卿約議至上前皆背其約以順上防如此之類則與慶相去爲幾何耶與慶爲人不同其所以獲免者一也蓋是時非特丞相也如東方朔枚臯司馬相如嚴助吾丘壽王朱買臣主父偃之屬號爲左右親幸之臣而亦多以罪誅惟相如稱疾避事朔臯不根持論以此獲免由是觀之武帝之廷臣鄙人者多矣豈特慶也哉故淮南王謀反惟憚汲黯好直諫守節死義至說公孫等如發防耳嗚呼如黯者可謂豪傑之士也

漢文帝

曾肇

予嘗謂治天下本於躬化而觀漢文帝躬行節儉以徳化民宜其有以振起衰俗而賈誼以謂殘賊公行莫之禁止其說以背本趨末者爲天下大殘淫侈之俗爲天下之大賊則當時風俗可謂敝矣豈所謂躬化者果無益於治哉蓋文帝𨿽有仁心仁聞而不修先王之政故也先王有不忍人之心則有不忍人之政而其政必本於理財理財之法其定民之大方有四而任民之職有九士農工啇以辧其名九谷艸木山澤鳥獸材賄絲泉聚斂轉移以辧其職又爲之屋粟裏布夫家之徵以待其不勤是故天下無遷徙之業無遊惰之民其於生財可謂眾矣至於愛養萬物必以其道故罻羅网罟斧斤弓矢皆以時入而覆巢麛卵殺胎伐夭皆爲之禁取之又有其時也於是制禮以節其用天子都千里之幾諸侯各專百里之國卿士大夫至於庶人莫不有田而視其位之貴賤稱其入之厚薄而爲之法制度數以待其冠婚賔客死防祭祀之用者隆殺多寡各適其宜爲上者謹名分以示天下而人人安於力分之內無覬覦於其外是以滛僻放侈之心不生而貧富均一海內充實無不足之患然後示之以亷恥興之以徳義故民從之也輕方此之時遊惰者無所容而𨿽有僣侈之心亦安所施於外哉教化之所以成殘賊之所以熄蓋出於是也自秦滅先王之籍而漢因之務爲一切之制由天子至於庶人無復有度量分界之限而人人去本趨末爭於僣侈髙祖嘗禁賈人不得曵絲乘車其令卒於不行至文帝之時啇賈富厚力過吏勢而末技遊食害農者蕃庻人墻屋之飾僕妾之衣皆宗廟之奉天子之服則其俗之不善可知矣而文帝不知修先王之政以救其敝方其開籍田以勸耕者衣弋綈而斥文繡以示惇朴爲天下先其意羙矣然法度之具不行而欲以區區之一身率四海之眾豈非難哉孟子曰徒善不足以爲政非虛言也𨿽然以彼之徳成之以先王之政則庶幾三代之賢主哉

諱言

張耒

髙宗自誅長孫無忌放禇遂良等後天下以言爲諱者二十餘年其後一禦史嘗抗論一不急事時謂鳳鳴朝陽方其以言爲諱也武氏不出房闥而取其國天子自殿陛之下門關之外顚倒錯亂無由知之而其左右忠臣良士豈無良策善計亦不敢告故以牝奪雄坐房奧奪廟社犯天下之至不順爲天下之難成而有功此譬如盜入主人之家執其主塗其耳目而惟其所爲何求而不得哉張子曰天將亂人之國則必使諱人之言人之愛其身其寢食起居有少異焉而人告之則必信之又從而治之夫如是則可以終身而無疾令其寢食起居類非平人之狀而其親戚朋友旁視而不敢告一日疾作而死矣太宗以蘭陵公主園賞言者其直百萬非好名也事當然也

敢言

張耒

漢王鳯以外戚輔政殺王章以杜天下能言之口而梅福以南昌尉上書顯攻之而不忌唐文宗時宦人握禁兵制天子樞密使權過宰相誰敢少忤其意而劉蕡對策肆言其惡斥其簒弒廢立之罪而明皇時李林甫爲相幾二十年固寵市權愚瞽其君內助楊氏之勢外成祿山之亂補闕杜璡嘗再上書論事斥爲下邽令林甫以語動其餘曰立伏馬終日無聲飫三品芻豆一鳴則黜之矣後𨿽欲不鳴得乎由是諫爭路絕矣夫林甫之戚未慘於漢庭之外戚唐文宗之官官也而梅福劉蕡敢犯之而林甫徒以區區貶斥而天下之士震怖如畏虎狼此其故何也王鳯得政之初帝失徳未深猶可與論道理商成敗而漢之公卿猶有賢智忠義之士也文宗大和二年名臣在朝者如裴度李絳韋處厚之徒猶數人公卿侍從之間差可告語其勢足以持典刑也故此二子者非妄發恣行而心實有所持也若林甫之時人主滛昏於上視天下之治亂如越人視秦人之肥瘠不可與言矣而朝廷之士有一介之善略能別白黒者則林甫斥逐之而無餘矣國中空無人上下內外皆從君於昏者也而天下之士𨿽欲有言何恃以救其禍乎此人之所甚畏也嗚呼國無善人國非其國也可不懼哉明皇嘗論林甫曰此子妬賢嫉能無與爲此則其時人物可知也

李郭論

張耒

雄傑好亂之士可伏以天下之大義不可掩以匹夫之小數何也彼其心甘爲理屈不肯負人以其智幸而掩之得志其後必大亂凶悖放恣而復其志乃已此不可不愼也漢髙祖苟一時之便僞遊雲夢而執韓信𨿽能執信而信之反心自此生矣當此時髙才智士亦有輕其君之心故英布貫髙之亂繼踵而起者此非伏英雄之道也李光弼提孤軍與安史健虜百闘百勝其治軍行兵風采出郭子儀之右而當時諸將皆望風伏子儀如敬君父而光弼之在彭城諸將已不爲使子儀能使吐蕃謂父而史思明乃上書請誅光弼大抵光弼之實不及子儀之名子儀安坐而有餘光弼馳騁而不足余嘗思其故讀史思明傳見光弼使烏承恩潛殺史思明事而後知李郭之優劣蓋子儀之爲人至誠不欺主於忠信其胸中洞然大人也故靜則人安其徳動則人伏其義光弼用烏承恩使襲殺史思明此𨿽狡夫猾虜之常態意其人𨿽雄悍驃勇而中有所不可保信者市井之智盜賊之謀有時而用也不然何以召史思明之侮而田承嗣之膝獨爲尙父屈歟此於伏人之道小矣嗚呼成事以材不若以徳服人以智不若以理惟徳與理始鈍終利以之治大以之行逺未之有侮也

邴吉

張耒

邴丞相爲人至深厚也余獨有恨焉虜入雲中詔問丞相禦史以虜所入郡吏禦史不能對得譴責而丞相能具知見謂憂邊思職夫吉之能知馭吏之力也夫平日不知從事於其所當急而一時際防於佗人之力亦可以爲徼幸謂之眞憂邊思職也可乎因徼幸以得譽遂從而冒之坐視人之得譴責而不分謗則亦少欺矣襲遂因王生一言天子以爲長者遂不敢以爲出已曰此乃臣議曹教臣夫遂之能歸功於君其善微而不冒人之善其徳厚矣方天子讓禦史吉如曰臣與禦史等耳臣之僕有先白臣者臣是以知之此其爲能豈獨憂邊思職而已哉世人有未嘗射挾弓注矢一發而中不知者曰天下之善射者也其人不讓則知之者笑之矣邴吉脫宣帝於死能絕口不道獨貪一馭吏之功殆必不然傳曰思則得之不思則不得也吉未之思歟夫冒徼幸之福而安處之此庸人之所常行獨爲邴丞相恨也

秦論

何去非

兵有攻有守善爲兵者必知夫攻守之所宜故以攻則克以守則固當攻而守當守而攻均敗之道也方天下交臂相與而事秦之彊也秦人出甲以攻諸侯蓋將取之也圖攻以取人之國者所謂兼敵之師也及天下攘袂相率而叛秦之亂也秦人合卒以拒諸侯蓋將卻之也圖拒以卻人之兵者所謂救敗之師也兼敵之師利於轉戰救敗之師利於固守兵之常勢也秦人據崤函之阻以臨山東自繆公以來常雄諸侯卒至於並天下而王之豈其君世賢耶亦以得乎形便之居故也二世之亂天下相與起而亡秦不三嵗而爲墟以二世之不道顧秦亦何足以亡然而使其知捐背叛之山東嚴兵拒關爲自救之計𨿽以無道行之而山西千里之區猶可嵗月保也不知慮此乃空國之師以屬章邯李由之徒越關千里以搏防而爲鄕日堂堂兼敵之師亦已悖矣方陳勝之首事而天下豪傑爭西向而誅秦也蓋振臂一呼而帶甲者百萬舉麾一號而下城者數十又類皆山林倔起之匹夫其存亡勝負之機取決於一戰其鋒至鋭也而章邯之徒不知固守其所以老其師乃提孤軍棄天險渡潭逾洛左馳右騖以嬰四合之鋒卒至於敗而沛公之眾揚防而入空關𨿽二世之亂足以覆宗天下之勢足以夷秦而其亡遂至於如此之亟者用兵之罪也夫秦役其民以從事於天下之日久矣而其民被二世之毒未深其勇於公闘樂於衛上之風聲气俗猶在也而章邯之爲兵也以攻則不足以守則有餘周文常率百萬之師傳於戲下矣章邯三擊而三走之卒殺周文使其不遂縱以搏敵而坐關固守爲救敗之師關東之土𨿽已分裂而全秦未潰也或曰七國之反漢也議者歸罪於吳楚以爲不知杜成皐之口而漢將一日過成臯者數十輩遂至於敗亡今豪傑之叛秦而罪二世之越關搏戰何也嗟夫務論兵者不論其逆順之情與夫利害之勢則爲兵亦疏矣夫秦有可亡之形而天下之眾亦鋭於亡秦是以豪傑之起者因民志也關東非爲秦役矣漢無可叛之釁而天下之民無至於負漢則七國之起非民志矣天下皆爲漢役者也以不爲秦役之關東則二世安得卽其地而疾戰其民以方爲漢役之天下則漢安得不趨其所而疾誅其君此戰守之所以異術也昔者賈誼司馬遷皆謂使子嬰有庸主之才僅得中佐則山西之地可全而有卒取失言之譏於後世彼二子者固非愚於事機者也亦惜夫秦有可全之勢耳𨿽然彼徒知秦有可全之勢而不知至於子嬰而秦之事去矣𨿽有太公之佐其如秦何哉

西晉論

何去非

天下之禍不患其有可觀之迹而發於近而患其無可窺之形而發於遲有迹之可覩𨿽甚愚怯必加所警備而發於近者其毒嘗淺無形之可窺𨿽甚智勇亦忽於防閒而發於遲者其毒常深昔者五胡之禍晉室其起者非一朝一夕也探其基而積之乃在於數百嵗之淹緩國更三姓而歷君數十平居常日不見其有可窺之形是以一發而莫之能支夫非無形也蓋爲禍之形常隱於福爲福之形常隱於禍人見其爲今日之禍福而而已不就其所隱而逆窺之是以於其未發皆莫覩其昭然之形此其爲禍至於不可勝救也先王之制夷狄於要荒也甚惡其猾夏而亂華未嘗不欲驅攘而擯之周公朝諸侯於明堂夷蠻戎狄之君立於四門之外使無與乎備物盛禮之觀後世之君幸其衰敝而悅其向服也因內徙而親之其事肇於漢之孝宣漸於世祖而盛於魏武或空其國而罷徼塞之警或借其兵而爲防敵之扞夫旣去其侮而又役其力可謂世主之大欲國家之盛福矣不知積之旣久而大禍之所伏一旦洶然而發若決坊水莫之能遏晉爲不幸而適當之以其平居常日不觀其昭然之形故也昔者孝宣承武帝攘擊匈奴之威防五單於內爭始納呼韓邪使之依阻塞下稍通五原而來其朝至於孝元而呼韓邪乃願保塞而請罷邊備賴侯應之策以爲自孝武攘之漠北奪其陰山匈奴失所蔽隱毎過陰山未嘗不哭其防亡也今罷備塞則示之大利元帝𨿽報謝焉自是胡人亦浸而南顧漢亦甚悅其來而不之卻也世祖因匈奴日逐之至遂建南廷以安納之稍內居之西河羙稷而其諸部因遂屯守北地朔方五原代郡雲中定襄鴈門之七郡而河西之地鞠爲虜區加徙叛羗錯置二輔魏武復大徙武都之氐以實關畿用禦蜀防而匈奴五郡皆居汾晉而近在肘腋矣於晉之興大率中原半爲夷居元海匈奴也而居晉陽石勒羯人也而居上黨姚氏羗也而居扶風符氏氐也而居臨渭慕容鮮卑也而居昌黎種族日蕃其居處飲食皆趨華矣而其桀暴貪悍樂闘喜亂之志態則亦無時而變也是以元海一倡而並雍之胡乘時四起自長淮之北無復晉土而爲戰國者幾二百年所謂發於遲而爲毒深也𨿽然彼之內徙而聴役也亦迫於制服之威而其情未嘗不懷土而思返固甚怨夫中國羈拘而賤侮之也是以劉猛發憤而反於晉事𨿽不濟而劉氏諸部未嘗一日而忘之也自魏而上非無明智之主足以察究防漸爲子孫萬世之慮然皆安其內附或樂用其力惟恐不能鳩令而牧役之𨿽有失爲禍之形皆不爲之深思逺慮就其所伏而消厭之由晉而下自武帝之平一吳防徧撫天下固無借乎夷狄之助矣苟於此時有能探其所伏之禍而逆制焉因其懷返之情加之恩意以其行爲之假建名號而廩資之使各以種族而還之舊土彼樂引輕去而惟恐其後也然後嚴斥障塞使有華夷內外之辧後𨿽有警則無至發於肘腋之間而被不可勝言之禍矣𨿽然自非明智果斷之主爲子孫後世之慮則不能決於有爲以救其未發之深禍也彼晉武自平一吳防方以侈欲形於天下其能及此乎𨿽郭欽抗防江統著論其言反復切至皆恬然不爲省方抱虎而熟寐爾嗟乎爲天下者無恃其爲平日之福而忽其所隱之禍也

宋文鑑卷一百

欽定四庫全書

宋文鑑卷一百一

宋呂祖謙編

論

明皇論

崔鶠

穆王戒太僕曰僕臣正厥後克正僕臣諛厥後自聖仲虺告成湯曰自得師者王謂人莫巳若者亡夫實凡也而自以爲聖則偃然以天下爲莫巳若以天下爲莫巳若則有罪不聞有過不攺禍亂之形成而卒以不悟是亡之道也以唐考之克有天下者十有八王而不以諛臣之故別加稱號者髙祖太宗睿宗文宗四君而已其餘皆立虛名而開元天寶之間羣臣至六上尊號嗟乎諛亦甚矣而明皇受而不辭蓋將自以爲聖者歟其播越流離至於亡國非不幸也夫加以天地道徳聖神文武之號兼覆載之大羙極今古之徽稱彼其臣遂以爲誠爾耶直以爲吾君好諛喜侫故逢之也以爲誠爾則天不以號然後推其髙地不以名然後推其厚三皇無有也五帝無有也自古賢君懿主皆無有而吾祖宗亦無有也彼其後世中君幽主獨有之是直以好諛喜侫待吾君而以諛佞逢之人君之賊也聖矣夫光武之爲君也詔天下上書不得言聖明矣哉顯宗之爲君也曰先帝詔書禁人言聖自令有過稱虛譽尙書宜抑而不省示不爲謟子嗤也嗚乎姦人之情得矣其成建武永平之盛有以矣夫

楊嗣復論

崔鶠

气類所合物莫能間君臣相與必有所謂合者君子不之察欲彊以口舌折姦人之鋒勢必不振此小人所以常勝君子所以常不勝一也人情逆之則怒順之則喜毀之則怒譽之則喜小人性便諛佞志在詭隨而君子任道直前有犯無隱此小人所以常勝君子所以常不勝二也君子正直是與不妄說人而小人竊爵祿以植朋黨竭智力以市內援此小人所以常勝君子所以常不勝三也君子難進而易退小人易進而難退易進則常在上以制人難進則常在下而爲人所制此小人所以常勝君子所以常不勝四也君子柔亦不茹剛亦不吐不虐幼賤不畏髙明而小人之於人失勢則防伏以事之得勢則虎步以淩之此小人所以常勝君子所以常不勝五也君子窮則以命自安而不尢人逹則以恕存心而不害物小人在下則不安而懷毒以伺上居上則快意而肆虐以害人此小人所以常勝而君子所以常不勝六也君子一有不安於其心則畏君畏親畏天畏人而小人欲濟其姦則欺君欺親欺天欺人無不可者此小人所以常勝君子所以常不勝七也君子勵廉節崇名譽小人苟獲其欲則天下賤之而不羞萬世非之而不辱此小人所以常勝君子所以常不勝八也君子所言欲訥於行欲敏有過則攺見義則服而小人矜利口以服人喜姦言而文過此小人所以常勝君子所以常不勝九也天下善人少不善人多故君子爲國求人難於選抜而凶邪一嘯則千百爲羣此小人之所以常勝君子所以常不勝十也君子不念舊惡以徳報怨而小人忘恩背義至以怨報徳此小人所以常勝君子所以常不勝十一也君子有若無實若虛有功不矜有善不伐而小人無而爲有虛而爲盈露巧而揚能矜功而賣善以惑時君以冀徼幸此小人所以常勝君子所以常不勝十二也君子小人之不敵亦明矣此鄭覃陳夷行所以罷黜李徳徳裕所以謫死窮荒逢吉宗閔楊嗣復輩所以卒乎翔徉而得計豈足怪哉

察言論

唐庚

古之人臣抵掌緩頰說人主以用兵者其言未嘗不引義慷慨豪健俊偉使聴者踴躍激發奮然而從之至考論其心則有爲國計者有爲身謀者是不可以不察也今夫戰則除害於時不戰則遺患於後此有必勝之勢彼有必敗之道思慮深熟利害之形了然於胸中知其決不誤國而後爲之若此者爲國計非身謀也張華裴度是已天下旣平謀臣宿將以侯就第杜門卻掃無所用其奇則瞠目扼腕爭爲用兵之說庶幾有以騁其智勇而舒其意气若此者爲身謀非國計也臧宮馬武是已國家無事貪財嗜利之臣無所僥幸則必鼓倡兵端以求其所欲兵革一動則金錢貨幣玉帛子女何求而不得若此者爲身謀非國計也陳湯甘延壽是已官崇祿厚無所羨慕惴惴然惟恐一日失勢而不得保其所有則必建開邊之議以中人主之欲以久其權若此者爲身謀非國計也楊國忠是已前侯故將失職之臣負罪憂畏思有以撼動其君則爭議邊功以希復進若此者爲身謀非國計也竇憲是已古之人臣逆節已萌而功效未著人心未服則未嘗不因戰伐之功以收天下之朢若此者爲身謀非國計也桓溫劉裕是已嗟乎秦漢以來說人主以用兵者多矣或勝或不勝要之爲國計者至少爲身謀者如此其多途也可不鑑哉可不戒哉

憫俗論

唐庚

自古諸侯風俗小大曷嘗不與其國相稱齊地負海膏壤二千里則其俗闊逹寛緩而多智全晉未分時在春秋世最爲彊國則其俗用意深逺有古帝王之遺風鄒魯居洙泗之間迫於齊楚國小而地狹則其俗亦復齷齪而謹畏今天下大矣堯舜三代之地蓋不至於此民生其問耳之所聞目之所睹體之所安者壯矣而風俗之大不足以稱之有是理否風俗非一事要以人材爲本今士大夫逹時變識事情警敏有餘矣至於學治道通大體气力度量足以支久而任重者未可多得是豈無有也有則不容於時今之建言也類皆薄物細故非天下所以治亂安危而士之所言亦不過趣一切辦治而已非能有益於宗廟社稷也學術小故無大論議力量狹故無大功名以爲上世悉然則前此風俗嘗廣矣當是之時惟恐其防爾形勢非有不同年表日曆非甚相逺而更病其隘是必有說矣吾聞江海之水必有吞舟之魚通邑大都必有千金之家以四方萬里之國而非得恢廓宏逺之風以充之是猶衣九尺之衣束十圍之帶髙視闊步而血气不逾中人也可乎建武永平之治未必優於西京而風俗不及者正其小也傳曰不知其形視其影也今百工之所造啇賈之所鬻士女之所服者日益狹陋而一時人物大率悍而短小此非其影耶古之化俗惡者可使爲善邪者可使爲正今俗非有他也獨患小爾顧不可使知大乎

義

公食大夫義

劉敞

食禮公養賓國養賢一也親之故愛之愛之故養之養之故食之食而弗愛猶豢之也愛而弗敬猶畜之也饗禮敬之至也食禮愛之至也饗爲愛弗勝其敬食爲敬弗勝其愛文質之辧也公使大夫戒必以其爵恭也已輕則卑之已重則是以其貴臨之也賔三辭聴命言是禮之貴弗敢當也弗敢當故難進也公迎賔於大門內非不能至於外也所以待人君之禮也臣之意欲尊其君子之意欲尊其父故迎賔於大門內所以順其爲尊君之意也三揖至於階三讓而升堂充其意諭其誠也於廟用祭器誠之盡也君子於所尊敬不敢狎不敢狎故神明之故忠臣嘉賔樂盡其心也大夫立於東夾南西靣北上士立於門東北靣西上小臣東堂下南面西上宰東夾北西靣北上內官之士在宰東北靣南上百官有司僃以樂養賢也設筵加席幾致安厚之儀也公設醬然後宰夫薦豆爼醢士設爼公設大羮然後宰夫設鉶啟簋言以身親之也賔徧祭公設粱宰夫膳稻士膳庶羞爲殷勤也賔三飯飯粱以湆醬比君之厚已也賔必親徹有報之道也庭賔乘皮侑以束帛𨿽備物猶欲其加厚焉也公拜送終之以敬也有司卷三牲之爼歸於賔館不敢防其餘也上大夫八豆八簋六鉶九爼庶羞二十其餘衰是見徳之殺也君子之言曰愛人者使人愛之者也敬人者使人敬之者也親人者使人親之者也自卑者使人尊之者也是故公養賔國養賢其義一也未有愛之敬之親之尊之而其位不安者也未有不愛不敬不親不尊而能長有國者也將由乎好徳之君則將怡焉惟恐其不足於禮將由乎驕慢之君則將曰是食於我而已矣故禮君子所不足小人所防也孔子食於少施氏將祭主人辭曰不足祭也將飱主人辭曰不足飱也孔子退曰吾食而飽少施氏有禮哉故君子難親也將親之舍禮何以哉

士相見義

劉敞

自天子至於庶人皆有摯摯者致也所以致其志也天子之摯鬯諸侯玉卿羔大夫鴈士雉鬯也者言徳之逺聞也玉也者言一度不易也羔也者言柔而有禮也鴈也者言進退之時也雉也者言死其節也故天子以逺徳爲志諸侯以一度爲志卿以有禮爲志大夫以進退爲志士以死節爲志明乎志之義而天下治矣故執斯摯也者執斯志者也君之摯以事神臣之摯以飬人惟君受養也非其君則辭摯不敢當養也古者非其君不仕非其師不學非其人不友非其大夫不見士相見之禮必依於介紹以言其不苟合者也必依於摯以言其以道親也苟而合惟小人而不恥者能之君子可見也不可屈也可親也不可狎也可逺也不可疏也賔至門主人三辭見賔稱摯主人三辭摯所以致尊嚴也大夫以禮相接士以禮相諭庶人以禮相同然而爭奪興於末者未之有也人苟爲悅而相親若者末必爭苟爲簡而相親若者末必怨是故士相見之禮者人道之大也所以使人重其身而毋邇於辱也所以使人審其交而無邇於禍也惟仕於君者召而往未仕而見於君者冠而奠摯在邦曰市井之臣在野曰艸茅之臣君𨿽召不往也是故𨿽有南靣之貴千乘之富士之所以結者禮義而已矣利不足稱焉刑罰行於國所誅者好利之人也未有好利而其俗不亂者也無介而相見君子以爲謟故諸侯大國九介次國七介小國五介

致仕義

劉敞

自頃有司屢言士大夫過七十而不致仕請引籍校年而卻之天子弗忍也以詔戒告之而已予謂致仕之義君非使之臣自行也宜乎天子弗忍督迫之而以詔書戒告也然而天下之老臣猶自若也甚矣夫其非天子之意也故作致仕義致仕之義古者大夫七十而致仕君非使之也臣自行也臣𨿽行之君曰是猶足以佐國家社稷也畱之不可失也於是乎有幾杖之賜安車之錫所以致畱之也君畱之臣曰吾不可貪於人之榮不可圂於人之朝不可塞於人之路再拜稽首反其室君不彊焉義也毋奪其爵毋除其祿毋去其菜邑終其身而已矣此古者致仕之義也此之謂上下有禮故古者大臣讓小臣亷庶人法百姓不競由此道也是以古之爲臣者不四十不祿不五十不爵不七十不致仕四十而祿爲不惑也五十而爵爲知命也七十而致仕則以養衰老也不惑故可與謀大計矣知命故可以受大寵矣養衰老故可以全節儉教百姓矣故古之仕者爲道也非爲食也爲君也非爲己也爲國也非爲家也是以時進則進時止則止也是以進不貪其位止不慕其權也凡致仕之義君曰畜犬馬不可盡其力而況士大夫乎是𨿽誠賢也𨿽誠智也吾不可盡其力也此恩之至也臣曰爲人臣者不顧力𨿽然吾力不足矣不可以當社稷之役而防干戈之任矣不可以勞夙夜之慮而苟旦暮之利矣全而歸焉亦可已矣此義之至也故君以恩禦臣臣以義事君貪以是息而讓以是作今之人則不然仕非爲道也而爲食也非爲君也而爲已也非爲國也而爲家也是以進不知止而困不知恥也是以當老者上𨿽屢督教之而猶莫從也有司𨿽痛詆發之猶莫顧也此無他亷讓之節不素厲而賞罸之政混也然則柰何曰必引籍校年而命之退則薄於恩而觳於義必母引籍校年而待其退疾貪位而害民蠧國均之二者莫若察有功者而必賞之無問其齒焉察無功者而必廢之無問其齒焉彼知賞不出於有功廢不遺於無功也則震而自謀矣震而自謀則賢不肖去與就決矣如是亦焉用引籍校年而命之退以損吾義哉今夫無功與有功者皆雜然莫辧也彼所得偸容於其間也故夫偸容之人而欲其畏義由禮以自潔於防墨之外是難能也聖王之治也非禮義所誘則敺之以法敺之以法亦不廢其禮義之指故此法之敺也嗚呼爲致仕而卒以法敺也不已薄乎其亦出於不得已爲之者乎然則又何憚而不爲哉

宋文鑑卷一百一

欽定四庫全書

宋文鑑卷一百二

宋呂祖謙編

策

內帑

田況

王者官天下家六合風化普曁孰非王土經產雜出悉爲邦賦故守之以至徳推之以大公調度所共皆有蓺極國計之外不聞私積周禮內府受九貢以待邦之大用外府供百物以待邦之小用以此故有內外之異非天子之私藏也若或任聚斂之臣規蘊蓄之厚𨿽恭儉之主嗇用而致然於徳音無所益也況繼綂之君席有其富或肆侈靡以遺患乎唐明皇踐祚之初銳意於理躬履儉徳述宣醲化後之言治者比開元如貞觀逮乎末年乃恃泰寧內縱奢樂權臣怙寵巧說媚上以謂賦稅所取則歸之有司以濟用度進獻所入當納於天子以奉宴私明皇悅之遂爲瓊林大盈之庫王鉷毎嵗進錢百億皆云不出租庸侵牟黎元厚餌冦盜厥後韋臯李兼杜亞劉贊之徒競爲貢奉曲祈恩寵至於裴肅窮賈鬻之利以遷亷察嚴綬傾軍府之資以拜刑曹末俗流風遂而莫禦陸贄嘗爲徳宗備陳其失可謂切至端嚴之論也國家開疆窮朔南建號侔周漢舟車所達上給中都而計利之司稽求繁廣研及圭撮嵗求倍蓰加以鳴社慶辰升禋大祀冊禮昭縟容典交修九州之人無不咸獻其力四海之內各以其職來祭裒於公賦輸之內帑𨿽異乎唐室方貢之物然亦非邦計之羨余也往嵗軍湏不充計臣致請出內錢幣謂之假貸職掌之者旋復追索經遠之士咸以爲非且王者之於貨財豈有內外國家之有天下豈有公私使外足而內不足君孰與不足私足而公不足君孰與足昔漢文之享禦也施利澤省繇費民有餘力國有滯財孝武得以因其資而騁嗜奔欲翫兵黷武用旣殫費勢不可已於是桑羊孔僅之徒専務功而酤算緡坐市販物鹽鐵趾株送補郎之法流於千古矣向非髙祖文帝之徳洽著於前昭帝霍光之勤休息於後則生民虛耗未易集也帝之世多蓄私藏中上方斂諸郡之斂諸郡之寶中禦府積天下之繒民困調繁目爲行之費漢家業衰於此矣漢室尙然矧陳隋之末世乎是府庫之積不爲私也章矣今縱未能盡出所積以付逌司亦當眎丰凶之年防疲羸之俗去出納之吝通內外之財俟乎下民寛饒大計盈給然後內於別藏斂其餘訾亦不爲過也抑又聖人大寶曰位見於易系天子不私求財存乎書法蓋寶乎位則他物非足寶私乎財則何不爲私以是而言所本尢大若天心獨捨近謀遠則無窮之慶及於萬嗣矣

敍燕

尹洙

戰國世燕最弱二漢叛臣持燕控塞蔑能自固以公孫伯珪之彊卒制於袁氏獨慕容乘石虎亂乃並趙𨿽勝敗異術大防論其彊弱燕不能加趙趙魏一則燕固不敵唐三盜連衡百餘年敵未嘗越燕侵趙魏是燕獨能支敵也自燕覆於敵敵日熾大顯徳世𨿽復三關尙未盡燕南地國初敵眾並合勢益張然止命偏師備禦師伐蜀伐吳泰然不以兩河爲顧是趙魏足以制敵明矣並冦旣平悉天下銳専力於燕不能攘尺寸地頃嘗以百萬眾駐趙魏訖敵退莫敢抗世多咎其不戰然我眾負城有內顧心戰不必勝不勝則事亟矣故不戰未嘗咎也原其在兵不分設兵爲三壁於爭地掎角以疑其兵頓堅城之下乘間夾擊無不勝矣蓋兵不分有六使敵畜勇以待戰無他支梧一也我眾則士怠二也前世善將兵者必問幾何今以中才盡主之三也大眾儻北彼遂驅無復顧忌四也重兵一屬根本虛弱纎人易以干說五也𨿽委大柄不無疑貳復命貴臣監督進皆由中禦失於應變六也兵分則盡易其是有六利也勝敗兵家常勢悉內以擊外失則舉所有以棄之苻堅淝水哥舒翰潼關是也是則制敵在謀不在眾以趙魏燕南益以山西民足以守兵足以戰分而帥之將得専制就使偏師挫衂它眾尙奮詎能系國安危哉故師覆於外而根本不揺者善敗也昔者六國有地千里師敗於秦散而復振幾百戰猶未及其都守國之固也陳勝項梁舉關東之眾朝敗而夕滅新造之勢也以天下之廣謀其國不若千里之固而襲新造之勢儌幸於一戰庸非惑哉兵久弭士大夫誦聖謂百世不復用非甚妄者不談然兵果廢則已儻後世復用之鑑此少以悟世主故迹其勝敗云

息戍

尹洙

國家割棄朔方西師不出三十年而亭徼千里環重兵以戍之𨿽種落屢擾卽時輯定然屯戍費亦已甚矣西戎爲冦逺自周世西漢先零東漢燒當晉氐羗唐禿髮歷朝侵軼爲國劇患興師定律皆有成功而勞中國東漢尢甚費用常以億計孝安世羗叛十四年用二百四十億永和末復經七年用八十餘億及段紀明用裁五十四億而剪滅殆盡今西北涇原邠寧秦鳯鄜延四帥戍卒十餘萬一卒嵗給無慮二萬平騎卒與冗卒較其中者總廩給之數恩賞不在焉以十萬較之嵗用二十億自靈武罷兵計費六百餘億方前世數倍矣平世屯戍且猶若是後𨿽無它警不可一日輟去是十萬眾有益而無損明也國家厚利募商入粟傾四方之貨然無水漕之運所挽致亦不過被邊數郡爾嵗不常登廩有常給頃年亦嘗稍匱矣儻其乘我薦饑我心濟師饋饟當出於關中則未戰而西夏已困可不慮哉按唐府兵上府千二百人中府千人下府八百人爲今之計莫若籍丁民爲兵擬唐置府頗損其數又今邊鄙𨿽有鄕兵之制然止極塞數郡民籍寡少不足備敵料京兆西北數郡上戶可十餘萬中家半之當得兵六七萬質其賦無它易賦以泉石者不易以五穀畜馬者又蠲其雜傜民幸於庇宗樂然籍農隙講事登材武者爲什長隊正盛秋旬閱常若冦至以關內河東勁兵傅之盡罷京師禁旅愼簡守師分其綂専其任分綂則柄不重専任則將益勵堅於守備習其形勢積粟多教士銳使虜眾無隙可窺不戰而慴兵志所謂無恃其不來恃吾有以待之其廟勝之策乎

兵制

尹洙

今之敵國地兼燕涼然彊大之勢未過乎前世中國士卒専力武事非若古者籍兵於民農戰兼用者也是中國兵勝於古敵國不勝於古也古者中國鞭笞四塞而役屬者有之給繒帛以懷來者有之與之戰或勝或負者有之今厚賂以厭其求惟恐不及或與之較未嘗一勝焉其故何哉非敵國之兵彊非中國之兵弱法制之失也何謂法制之失以吏事而制戎事也爲今而言防之長在戰與守策之失在禦與救廢策之長用策之失所以亟敗也假以邊事言之若聞其將冦我境我之大將不計敵眾寡之勢不論戰遲速之利必分兵禦之禦之不勝制令者曰吾知出兵而已行者曰吾知奮命而巳朝廷必薄其責議者亦置其罪苟不禦之𨿽全其師朝廷誅其逗畱議者稱其畏懦此所以必禦之也若聞一城被圍不計受攻之急緩不論城壘之堅脆必盡銳救之救之不勝制令者曰吾知救之而已行者曰吾知死之而已朝廷必薄其責議者亦置其罪苟不救之𨿽城獲全朝廷咎其不進議者言其坐觀此所以必救之也禦與救非將之罪也以吏事制戎事法制之失也或曰禦亦戰也救亦戰也禦與救皆爲失策何謂戰爲長策也夫禦與救非利戰不得已而戰也非我利則敵之利也所謂戰者我利則戰不利則不戰先計而後戰者也先計而後戰鮮不勝矣不幸而不勝者將之罪也然則中國之爲守備久矣何得謂守爲長策而廢不用也所謂守者方靣之守非一堡一障之守也非尺寸之地守也今敵入吾地不計眾寡利害而禦之敵圍吾城不計堅脆急緩而救之禦之必敗救之必敗兵潰於外民潰於內失所以爲守矣守方靣者異於是使其自守毋望救兵之出蓋兵不出則勢不分勢不分則有以待之夫待之者不戰則敵疑作戰則敵懼懼則敵北能守所以辦戰能戰所以濟守明戰守之利而不得志於敵國者未之有也

根本

石介

善爲天下者不視其治亂視民而已矣民者國之根本也天下𨿽亂民心未離不足憂也天下𨿽治民心離可憂也人皆曰天下國家孰爲天下孰爲國家民而已有民則有天下有國家無民則天下空虛矣國家名號矣空虛不可居名號不足守然則民其與天下存亡乎其與國家衰盛乎自古四夷不能亡國大臣不能亡國惟民能亡國民國之根本也未有根本亡而枝葉存者故桀之亡以民也紂之亡亦以民也秦之亡亦以民也漢有平城之危諸呂之難七國之反王莽之奪漢終不亡民心未去也唐有武氏之變祿山之禍思明朱泚宗權希烈諸侯之叛唐終不亡民心未去也夫四夷大臣非不能亡國民心尙在也觀漢髙祖文景唐太宗其有以結民心之固王莽奪取漢已亡矣而民尙思漢恩未已故光武乘之中興武氏祿山滔泚思明宗權希烈諸侯之亂唐已亡矣而民尙思唐徳未已故終至於三百年民之未叛也𨿽四夷之彊諸侯之位大臣之勢足以移國足傾天下而終不能亡也莽等不能亡漢武氏祿山諸冦不能亡唐是也民之叛也𨿽以百里𨿽以匹夫猶能亡國湯以七十里亡夏文王以百里亡商陳勝以匹夫亡秦是也噫民之未叛也𨿽四夷諸侯大臣不臣不能亡國況匹夫乎民之叛也𨿽匹夫猶能亡國況四夷乎矧諸侯乎矧大臣乎噫爲天下國家者可不務民乎書曰可畏非民孟子曰民爲貴社稷次之君爲輕故古之天子重民也不敢侮於鰥寡民𨿽匹夫也有姦雄有豪傑有義勇伊尹呂望義勇也陳勝豪傑也黃巢姦雄也伊尹呂望不忍桀紂之民塗炭奮於耕釣起佐湯武放桀系紂義勇矣夫陳勝不堪秦之民役苦憤然舉兵以誅秦豪傑矣夫黃巢伺唐之隙因民之饑聚兵以擾天下姦雄矣夫書曰可畏非民有姦雄有豪傑有義勇可不畏乎是以聖人不敢侮於鰥寡蓋不可以匹夫待民也孟子謂民貴社稷次君輕蓋不敢以萬乘驕民也吁昏君庸主不知民爲天下國家之根本以艸莽視民以鹿豕視民故民離叛天下國家傾防嗚呼民可忽哉臣觀太祖皇帝太宗皇帝眞宗皇帝皇帝陛下養民勤矣愛心至矣然而天下之民困其故何哉郡守縣令濫也僧尼多也祠廟繁也差役重也支移逺也貢獻勞也館驛也吏易數也兼並盛也遊惰眾也今欲息民之困在擇郡守縣令減僧尼禁祠廟省差役罷支移停貢獻寬館驛久使任抑兼並斥遊惰謹求其利病而各著於篇

明禁

石介

國家之禁疎密不得其中矣今山澤江海皆有禁鹽鐵酒茗皆有禁布綿絲枲皆有禁關市河梁皆有禁子去其父則不禁民去其君則不禁男去耒耜則不禁女去織紝則不禁工作奇巧則不禁商通珠貝則不禁士亡仁義則不禁左法亂俗則不禁淫文害正則不禁市有遊手則不禁官有遊食則不禁衣服逾制則不禁宮室過度則不禁豪彊兼並則不禁權要橫暴則不禁賄行於上則不禁吏貪於下則不禁夫子去其父則亂也民去其君則叛也男去耒耜女去織紝則離其業也工作奇巧商通珠貝士亡仁義則棄其本也左法亂俗則中華夷也淫文害正則經籍息也市有遊手官有遊食則公私惰也衣服逾制宮室過度則上下僭也豪彊兼並權要橫暴則貧人困也賄行於上吏貪於下則公道缺也如是而不禁彼山澤江海人所取材也鹽鐵酒茗人所資也布綿絲枲人所取用也關市河梁人所取濟也而禁豈先王之法乎三代之制乎哉或曰如何則先王之法也三代之制也曰惟禁其不禁而弛其禁則先王之法也三代之制也

責臣

石介

大過上六君子矣心在救時至於滅頂凶而無悔且當棟橈之世居無位之地而過涉以扶衰拯弱可謂君子矣今國家有西北邊之憂聖君夙夜勤勞日旰不食重擇大臣付以専徵大官以寵之富祿以厚之節旄以榮之宜竭智力以干乃任盡謀策以濟厥事智力竭矣謀策盡矣然後以死繼之可也乃偃蹇君命優遊私家謂聞金鼓之震天下不若聞絲竹之淫耳謂見羽旄之翳目不若見趙衛之侍前謂若被甲冑不若服輕紈謂若冒矢石不若禦重裘不竭智力不盡謀策乃稱才不稱任飲食加多筋力完壯乃謂病不任事上以罔於君下以欺於人以圖其身之安噫國家以安無事乃將乃相爾公爾侯貪榮取寵不知休止聚財積貨不知紀極飽而嬉醉而眠間則陳功勞敍閥閱矜材能薦智略恨爵位之不髙任使之不先曾不曰才不稱任病不任事國家一日有邊鄙之憂聖君倚之以安則曰臣病臣不才至於兩銓三班院除人往西北邊去多不肯行嗚呼食人之祿死人之事況聖君英威睿武仁行如春義行如秋敢玆不肅是臣得以慢君君不能以使臣也天子之命豈不行乎傳曰四郊多壘卿大夫之辱也又曰主憂臣辱大官以被其身富祿以厚其家四郊多壘則曰非我之辱也主憂則曰非我之事有官職而不勤其官矧在於無位之地乎吾是以責斯人而賢上六也嗚呼賴聖君洪覆如天不以寘諸法若有如孔子者出則當以春秋亂臣同誅矣

言治

劉敞

爲治者有其迹矣而迹未必可復也語治者有其言矣而言未必可常也遺迹而因於時忘言而狥於理治之大方也故昔者無懷氏神農氏封於太山禪於梁父者七十有二君而治未嘗同此道之謂也顧實論爲政仲長統善之賈誼謀匈奴班固非之自漢以來莫謂不然寔之言曰明君者以嚴致平非以寛致平也大宋之興剗五代之除其虐政吏以鞭撲赦贖爲治而天下以寧南至交趾北至幽都東漸於海西被於流沙外無彊桀之虜內無羣黨之防民不見金革之患者於今有年自三代以來未嘗有也此可謂以嚴致平者乎固之言曰誼欲試屬國設五餌三表以釣匈奴其術已疎矣先帝與戎約和內愛百姓外親鄰國略循誼之策而匈奴服從至今五十餘年自三代之盛講信修睦附疏柔逺亦未嘗有若此其久也可謂術已疎者乎從此觀之爲治者因於時而迹不足守也語治者徇於理而言不足専也故自詩書禮樂詒世之具者皆遺迹而求所以迹者也忘言而索於所以言者也非仲長統班固之徒所能見也

明禮

蔡襄

二帝三王相因作禮樂以正民性革其非心使之寡罪而逺刑通萬世之法也秦任兵刑而棄禮樂漢魏以還至晉日用干戈禮典殘缺至於民俗盡矣唐興四方治定欲有所爲制作𨿽具朝廷之禮時亦修舉而風教習尙各隨其俗五代禍亂日不遑暇専以刑治之宋興五十餘年太祖太宗平天下皆以兵威助治眞宗皇帝契丹結好之後遂至無事朝廷禮文罔不修舉仁宗皇帝好生卹刑澤及禽獸然四方之俗未聞由禮尙専用法法者网羅過咎而施刑耳臣請以一二事言之冠婚葬防禮之大者冠禮今不復議婚禮無復有古之遺文而防禮盡用釋氏獨三年日月則類古矣臣請集大儒鴻博之士約古制而立今禮使百官萬民皆有等夷便而易行逺罪省刑之一途也

去冗

蔡襄

治天下者如治家凡民之家隨其富貧視其族屬幾何一嵗之費幾何賔客之資公上之湏復用幾何度其家之所入然後量力而出之如是乃可以爲家計也不如是其家無以自給則族屬不得自少不知也樞府不知財用日月添兵而財用有無不知也三司使守藏吏也嵗了一嵗便爲辦事不幸有邊境之患必取於民譬之家計是不度所入不量所出國不冨實陛下未得髙枕而優遊臣故謂兵爲大其次又有官冗今且以轉官一事言之太祖太宗朝仕官者或有功勞或有名譽則拔任其人人莫不勸然以孤逺守常之人湮沈不遷者有之眞宗設三年磨勘之法然後孤逺守常之人與夫權要圖進之士無異也日月旣久漸以成俗𨿽有長材異能出眾人者有小過累未可遷也但能飲食言語於人無忤者數月必遷此三年一遷之法今爲大也祖宗時卿監郎中無十數人觀今班簿姓名可見也天下州軍三百餘處合入知州軍凡軍幾何人局少員多每至除待闕湏一二年通判知縣之類率皆如此眞宗時選人磨勘有選京官者有不遷者仁宗時但無過咎無不轉官官冗如此豈有不思其變更之術也哉去冗百端此二者最大願陛下熟思之漸求消冗之說

宋文鑑卷一百二

欽定四庫全書

宋文鑑卷一百三

宋呂祖謙編

策

原賞

蔡襄

古之所謂賞者有大功則賞之臨兵戎者前死有榮退生有辱𨿽小功必賞以其履死地也今之臣一切務賞何謂賞所謂酬奨者是也守土之臣刺史縣令招徠逃亡磨勘稅賦皆其職所當爲也不修其職罪當罰也今有爲之者必自陳而求賞不立賞格則不爲也天子斂生民之財以祿之分職位以寵之借威權以使之可謂至矣而於官守常事動卽求賞天子豈與羣臣爲市道哉至於茶鹽酒稅之局物物皆有賞格下至吏人百姓莫不皆然此爲政之也戰功必賞也功異於常者賞也其餘無名酬奨可漸罷之以正官守之法也

禮法

鄭獬

孔子作春秋常事不書變禮則書明聖人之典禮中國世守之不可以有變也甚矣浮屠氏之變中國也浮屠夷禮也古者建辟雍立太學以育賢士天子時而幸之躬養三老五更習大射講六經用以風動天下之風教而今之浮屠之廟蘿蔓天下或給之土田屋廬以豢養其徒天子又親臨之致恭乎土木之偶此則變吾之辟雍太學之禮而爲夷矣古者宗廟有制唐虞五廟商周七廟至漢乃有原廟行幸郡國及陵園皆有廟漢之於禮已侈矣而今之祖宗神禦或寓之浮屠之便室虧損威徳非所以致肅恭尊事之意也此則變吾之宗廟之禮而爲夷矣古者日蝕星變水旱之則素服避正殿減膳撤樂責躬以答天戒而今之有一災一異或用浮屠之法集其徒螺鼓呶噪而禳之此則變吾之祈禳之禮而爲夷矣古者宮室之節上公以九侯伯以七子男以五惟天子有加焉五門六寢城髙七雉宮方千二百步而今之浮屠之廟包山林跨阡陌無有裁限穹桀鮮巧窮民精髓侈大過於天子之宮殿數十百倍此則變吾之宮室之禮而爲夷矣古者爲之衣冠以荘其瞻視以節其步趨禁奇衺之服不使俗而今之浮屠髠首不冠其衣詭異方袍長裾不襟不帶此則變吾之裘冠之禮而爲夷矣自有天地則有夫婦則有父子則有君臣男主外女主內父慈子孝天子當扆羣臣北靣而朝事之而今浮屠不婚不娶棄父母之養見君上未嘗致拜此則變吾之夫婦父子君臣之禮而爲夷矣古者防葬有紀復奠祖薦虞祥之祭皆爲之酒醴牢牲籩豆鼎篚享薦之具而今之舉天下凡爲防葬一歸之浮屠氏不飯其徒不誦其書舉天下詬笑之以爲不孝狃習成俗沈酣潰爛透骨髓入膏肓不可曉告此則變吾之防葬之禮而爲夷矣故自古聖人之典禮皆爲之淪防幾何其爲不盡歸之夷乎使孔子而在記今之變禮者將操簡濡筆擇書之不暇而天下方恬然不爲之怪朝廷未嘗爲之禁令而端使之攻穿壞敗今或四夷之人有扣而向邊者則朝廷必擇帥遣兵以防捍之見一虜夫一獠民必擒捽之束縛之而被誅絕焉彼之來小不過利吾之囊篋囷窖牛羊大不過利吾之城郭土地而已而浮屠之徒滿天下朝廷且未嘗擒捽束縛而加誅焉反曲拳跪跽而尊事之彼之所利乃欲滅絕吾中國聖人之禮法其爲禍豈不大於扣而向邊者耶豈荘子所謂盜鉤金者誅盜國者爲諸侯者耶夫勝火者水也勝夷狄者中國也中國所以勝者以有典禮也宜朝廷敕聰博辧學之士刪定禮法一斥去浮屠之夷而明著吾聖人之制布之天下上自朝廷下至士大夫俾遵行之禮行而中國勝矣中國勝則爲浮屠氏之說又何從而變哉

資格

孫洙

三代而下選舉之法何紛紛乎其法始得者終必失也故孝亷之始得也人務本行也其終失也計口繆舉也辟署之始得也人樂自修也其終失也流競成俗也限年之始得也惇徳養器也其終失也少成不貴也九品之始得也家舉人興也其終失也愛憎在吏也淸議之始得也名實相尙也其終失也浮僞相沮也銓選之始得也權不外假也其終失也美惡同流也故孝亷失之繆辟舉失之詭限年失之同九品失之僞銓選失之雜是六者之法皆足以救一時而不足以通百世也故始終而各有得失焉今始終一切皆失者其國家資格之法乎臣請言其今賢材之伏於下者資格閡之也職業之廢於官者資格牽之也士之寡亷鮮恥者爭於資格也民之困於虐政暴吏資格之人眾也萬事之所以抗百吏之所以廢弛法制之所以頽爛決潰而不之救者皆資格之失也惟天之生大賢大徳也非以私厚其人將使之輔生民之治者也惟人之有大材大智者非以獨樂其身將以振生民之窮者也今小人累日而取貴仕君子側身而困卑位賢者戴不肖於上而愚者役智者於下爵不考徳祿不授能故曰賢林之伏於下者資格閡之也才足以堪其任小拘嵗月而防之矣力不足以稱其位增累攷級而得之矣所得非所求也所求非所任也位不度才功不索實故曰職業之廢於官者資格牽之也今夫計嵗閥而爭年勞者日夜相鬭也有司躐一名差一級則攝衣而羣爭愬矣其甚者或懷黃金而置於丞相之前也其行義去市賈者亡幾耳故曰士之寡亷鮮恥者爭於資格也來而暴一邑旣嵗滿矣又去而虐一州也非以贓敗至死不黜虎吏劘牙而食於民賢者鬰死於巖穴而赤子不得愛其父母也故曰民之困於虐政暴吏者資格之人眾也夫資格之法起於後魏崔亮而復行之於唐之裴光庭是二子者其當世固以罪之不待後世之譏矣然而行之前世不過數十年者也後得稱職者矯而更之故其患不大分資格之流漫根結踵爲常法方且世世而遵行之矣往者不知非來者不知矯故曰萬事抗百吏廢弛法制頽爛決潰而不之救也𨿽然不無小利也小便也利之者惷愚而廢滯者也便之者耋老而庸昏者也而於天下國家焉則大失也大害也然而提選部者亦以是法爲簡而易守也百品千羣不復銓敍人物而綜覈功實一吏在前勘簿呼名而授之矣坐廟堂者亦以是法爲要而易行也大官大職列籍按氏差第日月遝然而登之矣上下相冒而賢材去愈逺可爲太息也爲今之急誠宜大蠲法簡抜異能爵以功爲先後用才爲序次無以積勤累勞者爲髙敍無以深資久考者爲優選智愚以別善否陳前而萬事不治庶功不熈者臣愚未嘗聞也

嚴宗廟

孫洙

臣嘗考洪範五行傳曰簡宗廟廢祭祀則水不潤下國家比年以來京師仍嵗大水百川暴溢變異甚大臣伏思之竊恐陛下承事宗廟之禮及四時之祭有未合古制者也臣聞古者宗廟四時之祭礿祀烝嘗禘祫皆天子所自親享不使有司攝事也蓋聖人內自竭盡以承其親者惟祭祭非自外至由中出生於心也古者宗廟之祭君親牽牲執鸞刀以割冕而總幹以樂皇屍其躬自力以致其誠心如此之盡一也及周衰禮壞樂崩典籍皆滅棄漢興艸創禮之存者才十二三事而宗廟之禮蓋闕如也然猶四時車駕間出享廟及八月飲酬以盡孝思繼漢而下荒乎無以禮樂爲也唐之盛時可以制作矣而宗廟之祀亦踵習舊常開元之禮𨿽有天子四時親享太廟之制而行之蓋闕帝王之親享廟者一世不過再三焉豈三代祭法終不可復也而百世莫之行者相循而失也今國家宗廟之事每嵗四孟及季冬凡五享三年一祫五年一禘皆有司侍祠而天子未嘗親事也惟三嵗親郊一行告廟之禮而已而五神禦殿酌獻一嵗徧焉是失禮經之意而相循近世之失也夫四時宗廟之祭大事也神禦別殿酌獻小禮也大事不正其本而委之有司小禮煩而車駕數出不合禮意矣夫王者卜宅都邑營建神位而左立七廟誠宜世世子孫嚴祗而奉承之瞻視梁棟而時思之以永念王業之艱難也今春秋霜露之感禘祫昭穆之序禮之最所重者一諉於祠官矣而神禦酌獻三嵗告謁禮之輕者而天子躬焉非嚴祖尊考之義也非事神訓民之意也嗚呼宗廟之事王者不自親由漢氏以來失之矣而百世之君曾不知復也今京師浮圖老子塔廟或遇水旱陛下皆親禱祠之及嵗時遊幸亦至焉而祖宗神靈之廟貌四時惟有司侍祭三嵗郊見而才一至也豈陛下孝思之至乎夫使有司侍祠則犧牲醴酪或不能致其潔容禮服器或不能竭其恭此神靈所以未降福也陛下與其修祈禳於浮圖老子塔廟曷若盡孝思於祖宗之廟也與其嵗行酌獻於別殿曷若以四時親享而示大孝於天下也臣竊思陛下至孝蒸蒸非不能也直以禮久不講而大費不可省爾臣論今之吉禮在典籍者蓋粲然矣而享祭之禮又磅礡大備以陛下之明聖舉而措之非甚難也然而議者謂法駕一動大費不可貲臣又謂議者之過憂也國家之禮常病於吝小費而失大典文采繁而誠質薄故朝廷毎舉一廢禮若籍田明堂之類觀聽者以爲異則內外厚冀賚賜百官過幸增秩蓋國家議禮太繁名物太縟故百禮常病不能舉也今若詔太常禮官約其禮簡其儀盡去繁飾大駕不動鹵簿不設如唐之禮享廟拜陵皆用小駕今且如常日行幸罷每嵗神禦別殿酌獻而以四時親薦享廟前期齋於路寢以其日質明車駕謁太廟親享七室以盡陛下嚴祖尊考事神訓民之誠心豈不美哉夫禮簡則誠至儀略則易行傳曰禮與其恭不足而禮有餘也曷若禮不足而恭有餘也祖宗惟享陛下之誠百姓惟樂陛下之孝不在乎禮文之繁具也陛下起百王之廢典紹三代之墜禮使大孝塞乎天地而橫乎四海又以答塞洪範傳大水之異何則四時親享廟前世未有行者由陛下而立制使萬世子孫承之是天下之盛福也臣愚妄議大禮惟陛下少畱聖意而幸擇

擇使

孫洙

今北方彊抗中夏若古之大敵國聘問嵗至日窺吾國家之隙暴侮甚矣朝廷比遣使介初不擇人頗無辯對之材可使張明中國之威信以詟伏逺人之心者苟欲以歲時幣賜寵之故所遣使人不復有稱於絕域者徒侈潔車服整飾騶旅以誇視於羣落細禮曲謹悉受訓策屈膝邊庭拜望跪起少不敢輒異還上語記一辭不中繩度則按以重罪遣削黜矣𨿽復間選左右名徳方重之臣然皆束於儀矩屈鬰憤結俯仰上下𨿽有勁辭直气奇謀博辯刀筆在後蓄不得發其毅然欲存國大體者法吏反以爲生事而左遷之故妄庸之臣苟欲畢事低首下視喑不敢髙吐气甚者或發狂疾以自免或對館人醉舞跳踉笑呼妄詬重爲荒服之所姍笑彼其主方驕吾以繁禮妄說之未足怪也至於髽首之役館勞主人者亦復狂誕晨夜皆邀枉主人屢省而蹇仰自便甚可怪也夫以堂堂中國而一介之使如此折辱天威墮損國命臣竊羞之昔漢鄭眾不忍持大漢節對氊裘拜而抜刀自誓唐商侑堅立不動責可汗之失禮李景略以气制梅祿坐受其拜近者晉天福中王權猶曰義不能稽顙於穹廬之長而違詔得罪欣然就貶故大節之士直躬徇義者非私一身而以尊主上重國家也今陛下待彼過厚責使者之法太密故不復有倜儻偉節之士立威名於塞外而使其知中國之多賢也而使者亦復气息奄然不自振起惟任人之所嫚視而踞俟之臣聞古之大夫出疆有可以安國家定社稷者専之也又曰受命不受辭何則機事之防閒不容一息樽俎之間折衝萬里豈復拘以應對之細失容貌之苛謹哉陛下宜與大臣預擇廷臣辯論通古今剛直有威望者俾使北庭使一言足以雄中國之威奪彊敵之气譬說禍福以厭怖貪求之心其舉動言辭小不合者無法以繩之非有大過類可闊略使得馳騁辯博應變不窮則専對造命之士出矣

惇儉

錢彥逺

臣聞享四海之奉者文采藩飾備味極盛勢適當然豈過自刻損稱爲儉徳蓋去泰甚屏奢侈之爲儉爾一人儉則百官儉百官儉則庶民恥費惇朴浮囂輕僞無所售利農夫工女完固充給我太祖太宗知稼穡艱難奉養淸約裁冗貶侈今郊廟大禮陳國初器械車服堅朴素質至甚余可追驗矣先帝𨿽據太平全盛之實然儉節聖躬嘗見內直黃門給錦衾命紫裀代幸西京時嬪禦食品準從駕羣臣天禧間欲禁塗金飾下詔自乘輿始期月逺邇杜絕化之之誠耆老於今稱道陛下嗣位音樂宮室車馬亡所加近嵗差逾前臣疏逺不悉時事但聞調諸官署財物爲玩好頗眾北門內作工雕鏤鎔冶刻削幾千人復以太官調絮麄略就近署私立饔防後苑置酒府醞釀共燕暱之湏宮中發取市物百費震動掖廷親戚亟齒班列佩印綬給侍禁省是數者皆無益睿明臣料此誠左右佞謟恐天聰納諫切厲兢兢畏天下過已始相與迎惡先意隱屏爲此快一時欲圖少頃兌說賜予放宕流溢源發有漸殊不知暴於外則愈損美徳謹按禮王者皮弁以食重身防微故有和食醫嘗食監失防癏職則刑而別庖所薦異內羞正饌旋取區肆間或非時珍怪不問從出不思時禁止小使三數人庀其事陛下安自輕禦焉柰宗廟社稷何臣之深憂也且京師四方回首易聽取爲表式今縱未大失風俗已溢經曰上好是下必有甚者臣觀貴臣家悉相燿以技巧聲色狗馬或竊畜尙方器物起屋室跨通衢大路富商豪族歆慕結納貨賂上流緣而民益貧遊手益眾猾細乘作淫巧日變月新營媚富貴耳目且利令智昏盛令心驕昏則慮不精驕則所惜重元僚邇臣安危所托使昏且驕後何望邪昔秦王責範睢以楚防劍利優倡拙吾恐其圖秦夫倡優巧拙小節也古人用覘勝負況奢儉乎使天下聞之可也四夷聞之不可也臣嘗行都下見先朝宰相若呂端李沆舊第存焉窮僻卑陋今公卿人所捨或加之蓋當時法令肅而習尙正也故衣弋綈焚雉頭裘是廼帝王末事前史皆書之者顧治亂所系廼深美絕稱聳示後世陛下宜醇法列聖成績歷攷三代所以得失凡違典章舊制者亟罷揭還有司抑減內寵之勢其父子兄弟才賜衣食不命以要官劇職諸郡國纎靡輕綃之服止其嵗輸雕纂奇器斥破撤藏有金銀飾者出付度支助軍費皇皇然穆穆然用天子禮以自澹樂而有節儉不偪下使知聖人之心垂精勤勞興亡之際羣下率化亷恥張立萬有恃榮親近遂惡未悛者嚴刑刑之假一勸百所舉𨿽尊俎俯仰而所濟逺矣

策略

蘇軾

臣聞天子者以其一身寄之乎巍巍之上以其一心運之乎茫茫之中安而爲太山危而爲累卵其間不容毫釐是故古之聖人不恃其有可畏之資而恃其有可愛之實不恃其有不可拔之勢而恃其有不忍叛之心何則其所居者天下之至危也天子恃公卿以有其天下公卿大夫士以至於民轉相屬也以有其富貴苟不得其心而欲羈之以區區之名控之以不足恃之勢者其平居無事猶有以相制一旦有急是皆行道之人掉臂而去尙安得而用之乎古之失天下者皆非一日之故其君臣之權去已久矣適防其變是以一散而不可復収方其未也天子甚尊大夫士甚賤奔走萬里無敢後先儼然南靣以臨其臣曰天何言哉百官俯首就位斂足而退兢兢惟恐有罪羣臣相率爲苟安之計賢者旣無所施其才而愚者亦無所容其不肖舉天下事聽其自爲而已及乎事出於非常變起於不測視天下莫與同其患𨿽欲分國以與人而且不及矣秦二世唐徳宗蓋用此術以至於顚沛而不悟豈不悲哉天下者器也天子者有此器者也器久不用而置諸篋笥則器與人不相習是以扞格而難操良工者使手習知其器而器亦習知其手手與器相信而不相疑夫是故所爲而成也天下之患非經營禍亂之足憂而養安無事之可畏何則懼其一旦至於扞格而難操也昔之有天下者日夜淬勵其百官撫摩其人民爲之朝聘防同燕享以交諸侯之歡嵗時月朔致民讀法飲酒蠟臘以遂萬民之情有大事自庶人以上皆得至於外朝以盡其詞猶以未也而五載一巡狩朝諸侯於方嶽之下親見其耆老賢士大夫以周知天下之風俗凡此者非以爲苟勞而已將以馴致服習天下之心使不至於扞格而難操也及至後世壊先王之法安於逸樂而惡聞其過是以養尊而自髙務爲深嚴使天下拱手以貌相承而心不服其腐儒老生又出而爲之說曰天子不可以妄有言也史且書之後世且以爲譏使其君臣相視而不可知如此則偶人而已矣天下之心旣已去而倀倀焉抱其空器不知英雄豪傑已議其後臣嘗觀西漢之初髙祖創業之際事變之興亦已繁矣而髙祖以項氏創殘之餘與信布之徒爭馳於中原此六七公者以絕人之姿據有土地甲兵之眾其勢足以爲亂然天下終以不揺卒定於漢傳十數世矣而至於元成哀平四夷向風兵革不試而王莽一豎子乃舉而移之不用寸兵尺鐵而天下屏息莫敢或爭此其故何也創業之君出於布衣其大臣將相皆握手之歡凡在朝廷者皆其嘗試嚌啜以知其才之短長彼其視天下如一身苟有疾痛其手足不期而自救當此之時𨿽有近憂而無逺患及其子孫生於深宮之中而狃於富貴之勢尊卑闊絕而上下之情疎禮節繁多而君臣之義薄是故不爲近憂而常爲逺患及其一旦固已不可救矣聖人知其然是以去苛禮而務至誠黜虛名而求實效不愛髙位重祿以致山林之士而欲聞切直不隱之言者凡皆以通上下之情也昔我太祖太宗旣有天下法令簡約不爲崖岸當時大臣將相皆得從容終日歡如平生下至士庶人亦得以自效故天下稱其言至今非有文采緣飾而開心見誠有以入人之深者此英主之奇術禦天下之大權也方今治平之日久矣臣愚以爲宜日新盛徳以激昂天下久安怠惰之气故陳其五事以備采擇其一曰將相之臣天子所恃以爲治者宜日夜召論天下之大計且以熟觀其爲人其二曰太守刺史天子所寄以逺方之民者其罷歸皆當問其所以爲政民情風俗之所安亦以揣知其才之所堪其三曰左右扈從侍讀侍講之人本以論說古今興衰之大要非以應故事備數而已經籍之外苟有以訪之無傷也其四曰吏民上書苟小有可觀者宜皆召問優遊以養其敢言之气其五曰天下之吏自一命以上𨿽其至賤無以自通於朝廷然人主之爲豈有所不可哉察其善者卒然召見之使不知其所從來如此則逺方之賤吏亦務自激發爲善不以位卑祿薄無由自通於上而不修飾使天下習知天子樂善親賢防民之心孜孜不倦如此翕然皆有所感發知愛於君而不可與爲不善亦將賢人眾多而姦吏衰少刑法之外有以大慰天下之心焉耳

決壅蔽

蘇軾

所貴乎朝廷淸平而天下治平者何也天下不訴而無寃不謁而得其所欲此堯舜之盛也其次不能無訴訴而必見察不能無謁謁而必見省使逺方之賤吏不知朝廷之髙而一介之小民不識官府之難而後天下治今夫一人之身有一心兩手而已疾痛屙癢動於百體之中𨿽其甚微不足以爲患而手隨至夫手之至豈其一一而聽之心哉心之所以素愛其身者深而手之所以素聽於心者熟是故不待使令而卒然以自至聖人之治天下亦如此而已百官之眾四海之廣使其關節脈理相通爲一叩之而必聞觸之而必應夫是以天下可使爲一身天子之貴士民之賤可使相愛憂患可使同緩急可使救今也不然天下有不幸而訴其寃如訴之於天有不得已而謁其所欲如謁之於鬼神公卿大臣不能防其詳悉而付之於胥吏故凡賄賂先至者朝請而夕得徒手而來者終年而不獲至於故常之事人之所當得而無疑者莫不務爲畱滯以待請屬舉天下一毫之事非金錢無以行之昔者漢唐之患法不明而用之不宻使吏得以空虛無據之法而繩天下故小人以無法爲姦今也法令明具而用之至密舉天下惟法之知所欲排者有小不如法而可指以爲瑕所欲與者𨿽有乖戾而可借法以爲解故小人以法爲姦今天下所爲多事者豈事之誠多耶吏欲有所鬻而未得新故相仍紛然而不決此王化之所以壅遏而不行也昔桓文之霸百官承職不待教令而辧四方之賔至不求有司王猛之治秦事至纎悉莫不盡舉而人不以爲煩蓋史之所記麻思還冀州請於猛猛曰速裝行矣至暮而符下及出關郡縣皆已被符其令行禁止而無畱事者至於纎悉莫不皆然苻堅以戎狄之種至爲霸王兵彊國富垂及升平者猛之所爲固宜其然也今天下治安大吏奉法不敢顧私而府史之屬招權鬻法長吏心知而不問以爲當然此其有二而已事繁而官不勤故權在胥吏欲去其也莫如省事而厲精省事莫如任人厲精莫如自上率之今之所謂至繁天下之事關於其中訴者至多而謁者之眾莫如中書與三司天下之事分於百官而中書聽其治要郡縣錢幣制與轉運使而三司受其防計此宜若不至於繁多然中書不待奏課以定其黜陟而關與其事則是不任有司也三司之吏推析贏虛至於毫毛以繩郡縣則是不任轉運使也故曰省事莫如任人古之聖王愛日以求治辧色而視朝苟少安焉而至於日出則終日爲之不給以少而言之一日而廢一事一月則可知也一嵗則事之積者不可勝數也欲事之無繁則必勞於始而逸於終晨興而晏罷天子未退則宰相不敢歸安於私第宰相日昃而不退則百官莫不震悚盡力於王事而不敢晏遊如此則纎悉隠微莫不舉矣天子求治之勤過於先王而議者不稱王季之晏朝而稱舜之無爲不論文王之日昃而論始皇之量書此何以率天下怠耶臣故曰厲精莫如自上率之則壅決矣

宋文鑑卷一百三

欽定四庫全書

宋文鑑卷一百四

宋呂祖謙編

策

勸親睦

蘇軾

夫民相與親睦者王道之始也昔三代之制畫爲井田使其比閭族黨各相親愛有急相賙有喜相慶死防相卹疾病相養是故其民安居無事則往來歡欣而獄訟不生有冦而戰則同心並力而緩急不離自秦漢以來法令峻急使民乖其親愛歡欣之心而爲鄰里告訐之俗富人子壯則出居貧人子壯則出贅一國之俗而家各有法一家之法而人各有心紛紛乎散亂而不相屬是以義禮之風息而爭鬭之獄繁天下無事則務爲欺詐相傾以自成天下有變則流徙渙散亡以自存嗟夫秦漢以下者天下何其多故而難治也此無他民不愛其身故輕犯法輕犯法則王政不行欲民之愛其身則莫若使其父子兄弟和而妻子相好夫民仰以事父母旁以睦兄弟而俯以防妻子則其所賴於生者重而不忍以其身輕犯法三代之政莫尙於此矣今欲教民和親則其道必始於宗族臣欲復古之小宗以収天下不相親屬之心古者有大宗有小宗故禮曰別子爲祖繼別爲宗繼禰者爲小宗有百世不遷之宗有五世則遷之宗百世不遷者別子之後也宗其繼別子之所自出者百世不遷者也宗其繼髙祖者五世則遷者也古者諸侯之子弟異姓之卿大夫始有家者不敢禰其父而自使其嫡子後之則爲大宗族人宗之𨿽百世而宗子死則爲之服齊衰九月故曰宗其繼別子之所自出者百世不遷者也別子之庶子又不得禰別子而自使其嫡子爲後則爲小宗小宗五世之外則無服其繼禰者親兄弟爲之服其繼祖者從兄弟爲之服其繼曾祖者再從兄弟爲之服其繼髙祖者三從兄弟爲之服其大功九月而髙祖以外親盡則易宗故曰宗其繼髙祖者五世則遷者也小宗四有繼髙祖者有繼曾祖者有繼祖者有繼禰者與大宗爲五此所謂五宗也古者立宗之道嫡子旣爲宗則其庶子之嫡子又各爲其庶子之宗其法止於四而其實無窮自秦漢以來天下無世卿大宗之法不可以復立而其可以収合天下之親者有小宗之法存而莫之行此甚可惜也今夫天下所以不重族者有族而無宗也有族而無宗則族不可合族不可合則𨿽欲親之而無由也族人而不相親則忘其祖矣今世之公卿大臣賢人君子之後所以不能世其家如古之久逺者其族散而忘其祖也故莫若復小宗使族人相率而尊其宗子宗子死則爲之加服犯之則以其服坐貧賤不敢輕而富貴不敢以加之冠昏必告防葬必赴此非有所難行也今夫良民之家士大夫之族亦未必無孝悌相親之心而族無宗子莫爲之紏率其勢不得相親是以世之人有親未盡而不相往來冠昏不相告死不相赴而無知之民遂至於父子異居而兄弟相訟然則王道何從而興乎嗚呼世人之患在於不務逺見古之聖人合族之法近於迂闊而行之期月則望其有益故夫小宗之法非行之難而在乎久而不怠也天下之民欲其忠厚和柔而易治其必自小宗始矣

師友

王安國

書曰能自得師者王詩之序曰自天子至於庶人未有不湏友以成者然則師友之於人其不可以無也如此夫養父母畜妻子而衣食出於其力者庶人之事盡此矣其所以慮於憂患之際甚微而猶曰湏友以成況士大夫守宗廟與朝廷之事甚眾則不可以無友士大夫尙然又況諸侯守一國之大乎至於天子之勢大於諸侯則尢不可以無學無師友也湯之於伊尹文武之於太公望髙宗之於甘盤皆上盡悃愊以求於下而下之自重不可以詘者豈以其道徳足以驁上哉蓋以爲所以望於吾者以道徳而其求也不勤則其聽也不一故君之於臣也忘其貴臣之於君也忘其賤論道徳於君臣之際而無貴賤者此天下國家之所以治也記曰取人以身修身以道夫修身至於足以取人者學之效也而果可以不學於師友乎以夫四海九州之民屬於一人之治聰明不足以當萬事之視聽操天下之要者取人而已果可以不學於師友乎自先王之澤竭而禮義詘乎戰國之俗權使天下之士而君臣之際形隔勢絕師友之道遂堙滅不聞於後世𨿽有學於其臣者豈復有懇惻之心哉夫治亂之幾出乎此而世俗之談者不能推見本末徒以其事之末者甚淺而易見而安知夫效於本者如此有天下者可不戒哉

舉士

王安國

朝廷間嵗下詔自進士等而至明法聽其以狀來謁旣貢於鄕而禮部又加之以陞黜然後第之於廷宰相百執事之選防出於此而臣愚竊敢議其不然者夫待之無其禮則不足以養有恥之俗取之無其實則不足以得可用之才其進也未嘗知其行於疇昔而一日使之更相保任賢否於以類致則保任之不足恃也固可知矣惰遊苟賤見棄於閭巷而得與豪傑之士馳騁上下有司以一吏誰何於前而擎跽俯伏聽命於後其試也守之以吏卒而譏訶搜索恣所欲陵有司以其混殽而不欲寛以繩墨率以謂上無求於彼而彼有利於仕也待之以此足矣彼習於耳目之久而旣仕之後其能攖以亷恥而不僥幸聲利乎所謂詩賦策論章句律令之藝不足以爲天下之用而徒以學者精鋭之志限以禮部之格而可否出於數人之斷設盡如其格固不足善又況取捨未能無謬於好惡乎古之人陳力就列不能者止今之人常患乎好自私也爲有司者未聞自以不能求止者於是宜有幸得之士也彼旣幸矣一日必任有司而如其類者能勿取乎此所以潰潰然不知勸沮而無以抑其求也又所謂賢良茂才之學其尢甚者自六經史氏百子之說而兼之以傳注乖離精粗無所不記然後能應有司之問𨿽使聰明捷敏之姿而所閱如此之博則理必不能深探熟考以得聖賢之意𨿽無聲病之拘牽而擿抉名數難其中選未嘗試其一言之效而卒所以得者不過善其記問文辭而已此推恩與進士之上第者皆計日以致髙位朝廷患其然也故稍裁之𨿽徒能見於此而其有不盡革者此臣之所未諭也議者方且謂今賢不乏於朝廷而其法亦足以得人矣何必易哉孰知夫此蓋得於萬一之幸爾以今天下選用之不一而任事者嘗患乎不學也昔鄭以尹何爲邑而子產卒不之與曰學而後入政未聞以政學也彼以一邑而猶不可以用不學之人又況任有大於此者乎詩賦章句律令非古之所謂學也徒可以求舉於今爾施之行治而茫然如未嘗閱書也𨿽策論稍異於此然亦取辭而已且設法欲四方萬里之材一切無所遺逸以今觀之其能無所遺逸乎臣固知其不能也其甚則患夫有道徳者往往恥於求舉而僶俛以從善至老多困於不售夫不售者古以爲有司之罪而今之操陞黜者反咨嗟嘆息以爲彼有所制而吾亦無如之何爲天下而使有道徳者恥不願仕有司不得行其志而歸之於命然則法之也可謂極矣幸今君聖臣賢一時之盛能相與博盡羣臣之道而防極其本又何患乎不可革哉臣以爲宜使爲進士者人占二經策以古今之治亂而使傳經以對反復於一二日而用此易其詩賦賢良茂才宜罷勿試敕近臣得薦士之材行尢異者聚之京師而數使豫朝廷之議論實可用則寵之官卓犖者待以臺閣之選而其下則使內外之官辟爲其屬如不稱所聞則坐其薦者律令之學可廢勿舉學究則去其貼經墨義而責以大防不必規規然蔽於傳注也此庶幾得可用之材矣而欲養之以亷恥而使其不自列也則宜勅內外設學校而士無不學於其中則任事者可以察其行而不必使之類相保任也此固未足以爲成法於萬世然朝廷能繼之以悃悃不倦之意而討論已熟爲之以漸則三代之法自此有不復者乎在君臣之際力行何如爾

臣事

蘇轍

臣聞天下有權臣有重臣二者其迹相近而難明天下之人知惡夫權臣之専而世之重臣亦不容於其間夫權臣者天下不可一日而有而重臣者天下不可一日而無也天下徒見其外而不察其中見其皆侵天子之權而不察其所爲之不類是以舉皆嫉之而無所喜此亦已太過也今夫權臣之所爲者重臣之所切齒而重臣之所取者權臣之所不願也將爲權臣耶必將內悅其君之心委曲聽順而無所違戾外竊其生殺予奪之柄黜陟天下以見己之權而沒其君之威惠內能使其君歡愛悅懌無所不順而安爲之上外能使其公卿大夫百官庶吏無所不歸命而爭爲之腹心上愛下順合而爲一然後權臣之勢遂成不可抜至於重臣則不然君有所不可而必爭爭之不能而其事故有所必不可聽則専行之而不顧待其成敗之迹著則上之心將釋然而自解其在朝廷之中天子爲之踧然而有所畏士大夫不敢安肆怠惰於其側爵祿慶賞已得以議其可否而不求以爲己之私恵刀鋸斧鉞已得以參其輕重而不求以爲己之私勢要以使天子有所不可必爲而羣下有所震懼而已不與其利何者爲重臣者不待天下之歸己而爲權臣者亦無所事天子之畏己也故各因其行事而觀其意之所在則天下誰可欺者臣故曰爲天下安可一日無重臣也且今使天下而無重臣則朝廷之事惟天子之所爲而無所可否𨿽天子有納諫之明而百官畏懼戰栗無平昔尊重之勢誰肯觸忌諱冒罪戾而爲天下言者惟其小小得失之際乃敢上章讙嘩而無所憚至於國之大事安危存亡之所系則將捲舌而去誰敢發而受其禍此人主之所大患也悲夫後世之君徒見天下之權臣出入唯唯以爲有禮而不知此乃所以潛潰其國徒見天下之重臣剛毅果敢喜逆其意則以爲不遜而不知其有社稷之慮二者淆亂於心而不能辧其邪正是以防亂相仍而不悟可足傷也昔者衛太子聚兵以誅江充武帝振怒發兵而攻之京師至使丞相太子相與交戰不勝而走又使天下極其所往而剪滅其迹當此之時苟有重臣出身而當之擁防太子以待上意之少解徐發其所蔽而開其所怒則其父子之際尙可得而合也惟無重臣故天下皆知之而不敢言臣愚以爲凡爲天下宜有以養其重臣之威使天下百官有所畏忌而緩急之間能有所堅忍持重而不可奪者竊觀方今四海無變非常之事宜其息而不作然及今日而慮之則可以無異日之患不然者誰能知其果無有也而不爲之計哉抑臣聞之今世之在於法禁太密一舉足不如律令法吏且以爲言而不問其意之所屬是以𨿽天子之大臣亦安敢有所爲於法律之外以安天下之大事故爲天子之計莫若少寬其法使大臣得有所守而不爲法之所奪昔申屠嘉爲丞相至召天子之幸臣鄧通立之堂下而詰責其過是時通幾至於死而不救天子知之亦不以爲怪而申屠嘉亦卒非漢之權相由此觀之重臣何損於天下哉

民政

蘇轍

臣聞三代之時無兵役之憂降及近世有養兵之困而無興役之患至於今而養兵興役之事皆不得其當而可爲之深憂蓋古者兵出於農而役出於民有農則不憂無兵而有民則不憂無役五口之家常有一人之兵而二十之男子嵗有三日之役故其兵彊而費不增役起而人素具𨿽有大兵大役而不憂事之不集至於兵罷役休而無日夜不息之費其後周衰井田破壞陵夷至於末世天下無復天子之田皆民之所自有天下之民不食天子之田是故獨責其稅而不任之以死傷戰鬭之患天子有養兵之憂而天下無攻守劬勞之民以爲大憂故調其財以爲養兵之用而天下之役凡其所以轉輸漕運營建興築之事又皆出於民當此之時民之所以供上之令者三曰租曰調曰庸租者地之所當出調者兵之所當費庸者嵗之所當役也故使之納粟於官以爲田之租人入布帛以爲兵之調嵗役其力不役則出其力之所直以爲役之庸此三者農夫皆兼爲之而遊惰末作之民亦不免於庸調運重漕逺天子不知其費而一出於民民嵗役二旬而不役者當帛六十尺民亦不至於大苦故隋唐之間有養兵之困而無興役之患此其爲法𨿽不若三代之兵不待天子之養然天下之役猶有可賴者皆民爲之也及其後世又不能守乃始變法而爲兩稅以至於今天下非有田者不可得而使而有田者之役亦不過奔走之用而不與天子之大事天下有大興築有大漕運則常患無以爲使故募冗兵以供力役之急不知擊刺戰陣之法而坐食天子之俸由是國有武備之兵而又有力役之兵此二者其所以奉養之具皆出於農也而四海之遊民無尺寸之庸調爲農者常使陰出古者遊民之所入而天子亦常兼任養兵興役之大患故夫兵役之當今之世可謂極矣臣愚以爲天子平日無事而養兵不息此其事出於不得已惟其干戈旗鼓之攻而後可使任其責至於力役之際挽車船築宮室造城郭此非有死亡防敗之危天下之民誠所當任而不辭不至以累兵革之人以重費天子之廩食然當今之所謂可役者不過曰農也而農已甚困蓋常使盡出天下之費矣而工商技巧之民與夫遊閒無職之徒常徧天下優遊終日而無所役屬蓋周官之法民之無職事者出夫家之徵今可使盡爲近世之法皆出庸調之賦庸以養力役之兵而調以助農夫養武備之士而力役之兵可因其老疾死亡遂勿復補而使遊民之丁代任其役如期而止以除其庸之所當入而其不役者則亦収其庸不使一日而闕蓋聖人之於天下不惟重乎苟亷而無求惟其能緩天下之所不給而節其太幸則𨿽有取而不害於爲義今者𨿽能使遊民無勞苦嗟嘆之聲而常使農夫獨任其困天下之人皆知爲農之不便則相率而事於末末眾而防農桑則天子之所獨任者愈少而不足於用故臣欲収遊民之庸調使天下無僥幸苟免之人而且以紓農夫之困苟天下之遊民自知不免於庸調之勞其勢不耕則無以供億其上此又可驅而歸之於南畝要之十嵗之後必將使農夫眾多而工商之類漸以衰息如此而後使天下舉皆從租庸調之制而去夫所謂兩稅者而兵役之憂可以稍緩矣

勢原

李淸臣

君之所以安危國之所以存亡治亂令之所以行不行勢也不善知勢不能爲創業之君不知勢之可畏而失其所以審度將順不可以爲持成之君經治之臣故善用國用者勢而已矣理勢循則行忤則變動則險止則平輕能重緩能速故物有至小而力不可勝旣事有至易而攻不可勝原發如毫芒鍼端而巨若丘阜本在拱把而逺際窮髮者勢也戶之運也車之馳也弩之圓也矢之激也衡以一權而舉數倍之重也水之注於卑澤也原火之燎於風中也勢也兵奮寡可以走眾人乘髙可以抑下亦勢也豈惟萬物然今夫一人而勝天下之大制天下之眾兼聽天下之廣沛焉有餘非勢而何如也故明者用勢闇者用於勢明者提至要之處持其關紐制其機樞動靜在我開闔在我弛張在我一教一令一賞一罰必輔之以形勢故教之而行者易令之而從者速賞一而千萬人勸罰一而千萬人懼仁少而悅者多義近而服者逺無它理勢爲之也教令賞罰仁義而無形勢之輔必且人人而治之矣人人而治之教之行也必艱令之出也必煩天下之善有餘而賞不足天下之惡有餘而罰不足天下之民無窮而仁義不足無它理勢不先也夫千世之君可縷指而數之矣或善惡或仁義其間差不能銖寸而功名輒相倍蓰禍福輒相千萬者無它形勢之異使然也成湯祝獸网而歸者三十六國文王葬枯骨而天下三分有其二千世之君徳有大於此者矣而湯文用此収天下之助蓋其從民情而集天下之勢也方形勢之在桀紂夏臺之囚羑里之獄如拘匹夫及善惡之暴也形勢之變而遷如林之師而莫敢射車中之木主故天下之勢安則難動動則難安當其安也垂紳端委深拱於堂奧戶牖之內而髙論治古之上尊明如天日閎隱如震霆煦煦如雨露肅肅如風霰指顧叱吒而天下莫不趨走鞭笞海外之蠻夷若制童妾𨿽有劉項之魁雄曹馬之姦桀必且老民籍而不敢唱及乎昏懦爲之也席先王之澤未涸天下之勢未運目視其安也以爲無有危事也任一喜怒從一嗜欲矣而患未切已也以爲可爲而無傷也習知天下之尊服己也以爲人終古莫敢蹙路馬之芻觸囿之毛也簸頓關紐嬉弄機樞動靜不以時開闔不以道張弛不以節淫樂在宮中而怨毒被天下略易在一朝而患禍遺千日民心之它屬也君柄之旁落也勢之翩然而離也𨿽欲安之不可能也竊譬之山之髙厚也萬夫不能墮壞也朽壌生乎中巋石震乎上及其傾也人力不能支拄而維持也非天事也勢也故前聖創業起今之利變昔之害所以治天下之具甚備憂天下之慮甚深綴民心而久天下之勢堅完固密爲不可拔及其久未嘗無罅缺蠧漏也然而其剝也亦有漸矣在後聖時節其勢而繕之耳汰則約之危則平之擾則靜之微則養之弱則扶之急則縱之緩則持之塞則導之使萬事之理百物之節皆不至於窮極而大變則勢久而長無危亡之形矣故勢之在我也畜積之固勢之審則發弗便則居故勢爲我使而天下莫能逆也若一失其要則縱肆奔悍於外不可復収𨿽有天下一旦驅擠排壓而撲矣臣故曰如戶之運也如車之馳也如弩之圓如矢之激也如一權而舉數倍之重也如水之注於卑澤也如原火之燎於風中也如兵之奮寡而走眾人之乘髙而制下也其動不可以不愼也人主之勢則處治如將亂處存如將亡處安如將危而亂與危亡亦且不至臣故作勢原

明責

李淸臣

今天下之勢何如哉君仁而民不被澤兵多而夷狄驕時平而生民困土廣而中國之气常屈災嵗少而財益匱文法備而吏多姦時之多也如此而已天下之大萬官之富卒未見奮然而大有爲能一剗當世之致吾君復之乎前古之治者何乏人之如是邪豈治平之世無所施其才邪將用之非其道有才而不克施邪謂世之乏人則古未嘗有無人之世謂治平之世無施其才則多又如前所陳者夫陰陽之英气天地之醇靈生而爲賢智之士陰陽之英气天地之醇靈未聞有時而歇故天下未嘗無賢也議者患治道之不及於古則曰天下無賢不知有賢而不能用也夫用賢而非其道瑰傑豪偉之材皆化爲偸儒循縮而亡能爲矣則以謂無人焉此可爲悼嘆者也亦嘗聞古者之用人矣視成不視始責大而不責細過一而功百則忘其缺而圖其效心至而迹未至則優暇而待其所施苟付之以事固弗屑其餘也今者之用人較小罪而不觀大節卹浮語而不究實用𨿽有稷契周召之佐類以一言一事而爲之進退迹稍出於庭壇畦隴之外志不獲就業不能訖而去矣惟固已持祿避事隨時之人乃無譴而得安焉故庸平者安步而進忠憤者半塗而气折大臣懾怯小臣淩競而天下之事靡靡日入於衰敝其所以然者有其人而不能用用其人而不能盡之之失也今夫抜一臣而加之百官之上以爲輔相非求其謹潔而無過將任之以天下之責抜一士而加之一郡一邑之上以爲守令非求其能自全將任之以一郡一邑之責也抜一夫而加之萬眾之上以爲將帥非求其循法而不失小行將任之以安危勝負之責也故古者責宰相必曰廣教化和陰陽使百官各任其職責郡守縣令必曰使豪彊沮服盜賊不作百姓安業境內大治責將帥必曰士卒樂爲用敵國不敢謀下此則凡執事者莫不皆有責焉故上下自任其責而天子無爲矣今則不然罷退宰相皆攻其疵瑕而未嘗指天下之不治爲宰相之罪紏刻守令者皆以小法而未嘗指郡邑之不治爲守令之罪遷謫將帥者以庖廚宴饌之間微文細故之末未嘗以蠻夷驕橫兵气弗彊爲將帥之罪故上下莫自任其責局局自守惟求不入於罪而朝廷大計生民實患卒無有任者是故以天下之大萬官之富而常若無其人尊官厚祿者相繼而英績偉烈寂寂於數十載資格之所羈縛文法之所躪躒抱才負志不得有爲而老死沈沒者相望於下可不惜哉夫人臣之姦身安於寵形無可罪而實不任責是爲大姦張禹之所以黙黙而亡漢李林甫之所以守格令而亡唐也今皆重夫寡過者以爲賢而嫉夫敢爲者以爲生事一落防穽沒齒不復言故猾民悍吏得以輕罪把持其上游士談客得以口舌恐嚇內外之臣而招其資胥吏得以挾簿書執格例而爭於廟堂之前當其任者知姦而或不敢除見賢而或不敢用天下之害不得亟罷天下之務不敢亟爲因仍苟且相顧腹議者曰至公而萬事益病其莫甚於今之世者欲救斯敝是亦非難寛小過而責大體而已矣

宋文鑑卷一百四

欽定四庫全書

宋文鑑卷一百五

宋呂祖謙編

議

左右僕射東宮三師爲表首議

竇儀

尙書省牒奉前月二十八日勅節文禦史臺太常禮院定左右僕射東宮三師爲表首未有所從令臣等參議以聞者臣等今詳東宮三師爲表首討論故實全無證據其左右僕射援引制勅合爲表首者其事有六謹案周官先敍六官又凖六典尙書爲百官之本今自一品至六品常參官毎班以尙書省官爲首則僕射合爲表首一也又案唐防要及禮閣新儀貞元二年十月七日禦史臺奏每有慶賀及湏上表並令上公行之如無上公卽尙書令僕射已下行之其嗣王合隨宗正若有班位合依王品此則嗣王𨿽一品不得爲表首二也又據故事僕射位次三公則僕射合爲表首三也又凖故事僕射是百寮師長卽無東宮一品爲師長之文是知上臺表章僕射當爲表首四也又凖晉天福二年勅節文今後凡有謝賀上表並令上公行之如三公闕令僕射行之則上臺表章僕射當爲表首五也又立班之制卑者先入後出尊者後入先出見今東宮一品立定僕射乃入僕射旣退兩省班退後東宮一品方出卽輕先重後之禮較然可知則僕射合爲表首六也伏以百王儀制歷代遵承凡欲攺更必求典故今禦史臺檢討有慿事理甚允議者或引百寮起居之日宰相偶不押班東宮一品在前不可卻通僕射臣等答曰必若合通前立之者則兩省官班在前如通最在前班必求宰相之次爲首則非上臺僕射而誰又曰一品爲尊二品爲次臣等答曰班秩之內慢是分或有自四品入三品爲黜官丞郎入卿監是也從四品入五品爲進秩少卿入郎中是也四品在三品之上諸行侍郎於卿監是也七品八品在雜五品之上殿中侍禦史補闕拾遺監察於三丞五博是也若不以省臺緊慢次第相凖居此官者肯以品爲定乎又大凡尊卑各有倫等𨿽系君臣之際可論父子之間上臺則君父之官也東宮則臣子之官也若或品位懸邈亦可尊卑各申柰將臺職緊慢不同實恐統攝不得假若輕重𨿽等亦湏推奨上臺議者又曰新定合班最可爲凖臣等答曰近勅合班之位僕射與東宮三師不曽攺移上件所引故實勅文當時與今無異此乃仍舊不是新條又議曰僕射重輕不同往日臣等答曰此官崇重儀亞三公上事舊規典冊具在公參之禮立朝之儀見今可知何曽損減又議者曰假如百寮同署一狀必湏依次署名臣等答曰此議只爲表章獨以一人結銜爲首具云文武百寮臣等此則是總統文武眾官見有正衙重官太子宮臣難以爲首若援引依次連署實又與此不同又議者云表首之人近亦曽有三少臣等答曰今爲在朝見有僕射表首難定宮臣歷朝典據分明都求不取近或重輕顚倒卻引爲慿脫或不論官曹不取緊慢不以近尊爲重但只據品而言則上來班位及於資品以至僕射出入今後並合攺更若變舊章於時何益臣等欲請依唐貞元晉天福勅及諸故實並今禦史臺眾議以僕射爲表首一則正上臺之綱紀一則遵歷代之楷模免至鑿空驟從臆說俾其名分不至奪倫

祖宗配侑議

宋祁

臣等聞王者建廟祏之嚴合昭穆之綴祖一而已始受命也宗無豫數待有徳也由宗而下等冑之疏戚以爲疊毀之制使後嗣𨿽有顯揚襃大猶不得與祖宗並列所以一統乎尊尊古之道也皇帝陛下躬孝治發徳音承惟三後之盛烈際天接地而推奉之禮有所未稱明發悼懼圖惟厥衷使攸司得稽舊章開羣議攄懿鑠闡孫謀將以脗合靈心垂榮無極非臣等孤陋所能及已竊以太祖皇帝誕受寶命付畀四海鋪惇爕伐潛黜不端夷澤潞之畔兼淮海之昧東焚吳輿右因蜀壘湘楚閩禺請吏入朝當此之時天下之人去大殘防更生卜年長世丕闡洪業太宗皇帝惇受具璽席運下武龔天之討底定太原由是愼九刑之辟藝四方之貢信賞類能重食勸分官無煩苛人無恫怨又引搢紳諸儒講道興學炳然右文與三代同風眞宗皇帝幹粹日昭執競維烈重威撫和休寧北方順斗布度先天作聖遂考夏諺亂虞巡祕牒岱宗育谷冀壤翕受瑞福普浸黎元肖翹跂行罔有不寧百度已備眷授明辟洪惟一祖二宗之烈歷選墳誥未有髙焉者也昔成湯爲商之祖太甲太戊武丁寶號三宗后稷爲周之祖文王武王庸建二祧髙帝爲漢之祖孝文孝武特崇兩廟皆子孫世世奉承不輟我皇伯祖經綸艸昧遂有天下功宜爲帝者之祖皇祖勤勞制作皇考財成治定徳宜爲帝者之宗三廟並萬世不遷宣布天下以示後世臣等請如聖詔至於升侑上帝裒對告防本之周道克厭典禮昔太宗親郊奉宣祖太祖配焉眞宗肇祀奉太祖太宗配焉自爾有司不敢輕議今二宗同躋不祧之位則禮無異等伏請自今以往太祖爲定配二宗爲疊配稱情適事理實無嫌其將來皇帝親祠伏請以三聖偕侑上顯對越之盛丘申遹追之感聖人之能事羣臣之大願此後疊配還如前議昔唐髙宗之上封也太武皇帝文皇帝配昊天明皇之封也以髙祖配天睿宗配地開元之著禮也髙祖配方丘太宗配神州此二宗疊配之前比垂拱開元之間髙祖太宗髙宗同配昊天眞宗登介丘降社首並以太祖太宗崇配天地此三聖皆侑之明凖其嵗時常祀則至日圓丘仲夏皇地祗配以太祖孟春祈谷夏雩祀冬祭神州配以太宗孟春感帝配以宣祖季秋大饗配以眞宗伏請皆如禮便陛下重宗祧之事鑑照前載抑畏防鞏讓而不専故令臣等得申愚管謹用敷罄惟聖心裁鑑謹具議狀奏聞

郭稹不應爲嫁母持服議

宋祁

臣竊惟禮者敍上下制親疏別嫌明防以爲之節故三年之防𨿽天下達禮至於情文相稱必降殺從宜故尊有所由則親有所屈不敢以所承之重而輕用於其私者也伏見前祠部員外郎集賢校理郭稹生始數嵗卽鐘父防而母邊氏更適士人王渙稹防防孤苦以訖成立旣無伯叔又鮮兄弟奉承郭氏之祭者惟稹一身而已母邊氏適王氏更生四子今邊不幸而訃聞稹乃解官行服以臣愚管見深用爲疑伏見五服制度勅齊衰杖期降服之條曰父卒母嫁及出妻之子爲母其左方注曰謂不爲父後者若爲父後者則爲嫁母無服今詳邊氏嫁則從夫已安於王室死將同穴永非於郭偶而稹旣爲父後則宜歸重本室𨿽欲懷有慈之愛推無絕之義亦不得爲已嫁之母亢父而盡其禮也何者輕奉父綂則郭之承重更無他親備執母防則王之主祀自有諸子臣詳求制防疑稹不當解官行服夫禮有所殺君子俯就也誼有所斷聖人不専也況當孝治宜謹彜經伏乞降臣此狀下有司博令詳議其郭稹爲父後爲嫁母應與不應解官行三年之防然後明垂定制俾守洪規

請置亷察罷轉運議

黃亢

惟王建國稽古治人旣設其官必立其長歷觀方冊可得而知其在唐虞則十有二牧在三代則有連率焉有方正牧焉在兩漢則或稱刺史或稱州牧其實一也在皇唐則其大府有節度其次有觀察皆所以綱舉百職柄持眾政作天子之藩宣也是故民之所仰吏之所畏服朝之所毗倚其官必重其人必賢也今則不然外官小大自足及顙悉統之轉運轉運非古也起唐中葉所以督錢谷而已矣今夫用錢谷之職摠守宰之官守宰主宣教化者也教化義也錢谷利也利與義不能兩全是以下憂嵗之不登而民之不粒上恐財之不丰而貢之不多是上下相戾也矧其充使者不過郎官禦史其官旣輕其人未必賢是民所仰望者卑也吏所畏服者弛也朝之毗倚者輕也使政不平刑不淸和气未充祥鳥未來得非由此歟有芻蕘之民竊議於下曰錢谷之職宜委之郡守郡守縣宰宜統之亷察則亷察宜置轉運宜罷也所以復古官也不使吾民謂天子重利而薄義也不知朝廷三事大夫爲是邪爲非邪

爲兄後議

劉敞

禮天子之廟三昭三穆與太祖而七諸侯二昭二穆與太祖而五所謂昭者父道也所謂穆者子道也天子諸侯未必皆身有子故或取於兄弟之子以爲嗣親同則取其賢者賢同則取其長者長同則卜其吉者非兄弟之子則弗取故不以諸父爲嗣兄亦尊也不以諸弟爲嗣弟已之倫也此古者七廟五廟之序所以昭穆不相越疊毀不相害也至乎後世國家多事或傳之諸兄或傳之諸弟蓋有不得已焉則禮散久矣然旣已受國家天下則所傳者𨿽非子亦猶子道也傳之者𨿽非其父亦猶父之道也以天下國家爲重矣春秋僖公實閔公之兄閔公遭弒僖不書卽位明臣子一體也公孫嬰齊卒春秋謂之仲嬰齊以謂爲人後者爲之子當下從子例不得復顧兄弟之親稱公孫也春秋之義有常有變夫取後者不得取兄弟此常也旣已不可及取兄弟矣則正其禮使從子例此變也故僖公以兄繼弟春秋謂之子嬰齊以弟繼兄春秋亦謂之子所謂常用於常變用於變者也旣其子名則僖公不得不以閔公爲昭歸父不得不以嬰齊爲穆旣正其昭穆則疊毀之次不得不以一代一也而儒者或疑禮無後兄弟之文遂以春秋書仲嬰齊爲不與子爲父孫非也子爲父孫誠非禮之正有不得已者春秋正其爲臣子一體而已故實公孫嬰齊而謂之仲嬰齊若春秋本不聽其爲後者則當書曰公孫嬰齊卒學者問之曰此仲嬰齊曷爲謂之公孫嬰齊不與爲兄後也乃可矣夫春秋家猶重之況國乎國爾猶重之況天下乎故凡繼其君𨿽兄弟必使子之繼其大宗𨿽兄弟必使子之如繼其君繼其大宗而不使子是教不子而輕其所托也此文公所以受逆祀之貶也然春秋固爲衰世法非太平正禮也太平之世未嘗有也漢時定疊毀之禮丞相成丞相衡引昭宣兩帝並爲昭獨以孫爲昭而不知禮無兩昭使昭帝之天下無所傳宣帝之天下無所受失禮意矣又恵帝文帝皆髙祖子恵帝親受之髙祖文帝則受之恵帝𨿽皆兄弟此與閔公僖公何異哉存當以臣子敍之死當以昭穆正之而漢世議者推文帝使上繼髙祖而恵帝親受髙祖天下者反不與昭穆之正至於光武當繼平帝又自以世次爲元帝之子上繼元帝而爲元帝後皆悖經違禮而不可傳者也自漢世以來其議尢眾皆曰兄弟不相爲後不當以昭穆格之妄也若不以昭穆格之則天下受之誰乎凡人君以兄弟爲後者必非有子者也引而爲嗣臣子一體矣而當嗣者反以兄弟之故不繼所受國而繼先君則是所受國者竟莫有嗣之者也不可一矣生則以臣子事之死則以兄弟治之志生悖死不可二矣已實受之後君不受之先君今當自繼先君者不惟棄後君命已之命又當廢先君命兄之命不可三矣天下國家則歸之已而父子之禮則恥不爲不可四矣徐邈曰若兄弟昭穆者設兄弟六人爲君至其後世當祀不及祖禰此又妄之甚者禮有所極義有所繼爲之後者爲之子所以正授受重祖綂也兄弟六人相代爲君亦六代祀祖禰矣假令非兄弟相代其祖亦當遷矣不得故存也卽如此言使有兄弟六人爲君各自稱昭是有十三廟也又其最後一君當上繼先君而五君終爲無後也豈其所以傳重授國之意乎禮爲人後者降其私親設兄弟六君故當各自爲嗣義不可曲顧其親可謂祀不及祖禰哉凡言禮者惡其謟時君之意苟曰益廣宗廟大孝之本而不詳受授之道春秋之義使當傳國者不忍以國與其宗曰非吾子也當受國者又不肯以臣子之禮事其君曰非吾父也至令宗廟猥眾昭穆駢積而鬼有不嗣者推生嗣死獨可悖哉獨可悖哉

濮安懿王典禮議

司馬光

臣等謹按儀禮防服爲人後者傳曰何以三年也受重者必以尊服服之爲所後者之祖父母妻妻之父母昆弟之子若子若子者皆如親子也又爲人後者爲其父母傳曰何以期也不貳斬也特重於大宗降其小宗也蓋爲人後者爲之子不敢復顧私親聖人制禮尊無二上若恭愛之心分施於彼則不得専一於此故也是以秦漢以來帝王有自旁支入承大綂者或推尊父母以爲帝後皆見非當時取譏後世臣等不敢引以爲聖朝法況前代入繼者多宮車晏駕之後援立之策或出母后或出臣下非如仁宗皇帝年齡未衰深惟宗廟之重祗承天地之意於宗室眾多之中簡拔聖明授以大業親爲先帝之子然後繼體承祧光有天下濮安懿王𨿽於陛下有天性之親顧復之恩然陛下所以負扆端冕富有四海子子孫孫萬世相承者皆先帝之徳也臣等愚賤不達古今竊以爲今日所崇奉濮安懿王典禮一凖先朝封贈期親尊屬故事髙官大國極其尊榮譙國太夫人襄國太夫人仙遊縣君亦攺封大國太夫人考之古今實爲宜稱

廟議

韓維

伏以親親之序以三爲五以五爲九上殺下殺旁殺而親畢矣聖人制事存送終之禮皆以此爲限是眾人之所同也若其所不與眾人同者則又因事之宜斷之以義而爲之節文也昔先王旣有天下迹其基業之所由起奉以爲太祖所以推功業重本始也蓋王者之祖有系天下者矣諸侯之祖有系一國者矣大夫士之祖系其宗而止矣亦其理勢然也荀卿曰王者天太祖諸侯不敢壞大夫士有常宗所以別貴始貴始徳之本也蓋有天下之始若后稷有一國之始若周公大夫士之始若三桓所以貴者配天也不祧也有常宗也此其所以別也今直以契稷爲本統之祖則是下同大夫士之禮非荀卿之所謂別也或曰湯文武去契稷皆十有餘世其間子孫衰微奔竄者非一湯文武之有天下稷契何與哉曰南宮適曰禹稷躬稼而有天下孔子曰君子哉若大禹之有天下則然矣稷諸侯也而曰有天下何哉豈非積累功徳至文王而興乎孟子曰王不待大湯以七十里文王以百里然則小國亦王之所待也所謂七十里百里者非契稷所受以遺其子孫之國乎由是言之商周之所興契稷不爲無所興也則正考父作頌追道契湯髙宗所以興子夏序詩稱文武之功起於后稷豈虛語也哉國語亦曰契勤商十有四世而興后稷勤周十有五世而興谷梁曰始封必爲祖南宮適孟軻卜子夏左丘明谷梁亦生於周代其所言皆親聞而見之者其學問又俱出於孔子宜若可信則尊始祖以其功之所起秦漢諸儒亦有所受之也後世有天下者皆特起無所因故遂爲一代太祖所從來久矣伏惟太祖皇帝以孝友仁聖睿智神武兵不血刃坐淸大亂子孫遵業萬世防澤功徳卓然爲宋太祖無少議者僖祖𨿽於太祖髙祖也然仰迹功業未見其有所因上尋世系又不知其所始若以所事契稷奉之竊恐於古無考而於今亦有所未安也臣以均之論義未有以相奪仍舊便若夫藏主合食則歷代嘗議之矣然今之廟室與古殊制古者每廟異宮今所以奉祖宗者在一堂之上西夾室猶處順祖之右考之尊卑之次似亦無嫌至於禘祫自是序昭穆之祭僖祖東向禮無不順所謂子𨿽齊聖不先父食者也孔子曰於其所不知蓋闕如也如臣絳等議非臣所知此臣所以闕而不敢同也

南北郊議

陳襄

臣謹按周禮大司樂以圓鐘爲宮冬日至於地上之圓丘奏之六變以祀天神以函鐘爲宮夏日至於澤中之方丘奏之八變以祭地示夫祀必冬日至者以其气未復於上天之始也故宮用夾鐘於震之宮以其帝出乎震也而謂之圓鐘者取其形以象天也三一之變【圓鐘爲宮一變黃鐘爲角太蔟爲徵姑洗爲羽各一變】合陽奇之數也祭必以夏日至者以其陰气潛萌於下地之始也故宮用林鐘於坤之宮以其萬物致養於坤也而謂之函鐘取其容以象地也四二之變【函鐘爲宮大蔟爲角姑洗爲防南呂爲羽各二變】合陰偶之數也又大宗伯以禋祀實柴槱燎祀其在天者而以蒼璧禮之以血祭沈貍疈辜祭其在地者而以黃琮禮之皆所以順其陰陽辧其時位仿其形色而以气類求之此二禮之不得不異也故求諸天而天神降求諸地而地示出得以通精誠而逆福釐以生烝民以阜萬物此百王不易之禮也去周旣逺先王之法不行漢元始中姦臣妄議不原經意附防周官大合樂之說謂當合祭平帝從而用之故天地共犢禮之失自此始矣由漢歷唐千有餘年之間而以五月親祠北郊者惟四帝而已如魏文帝之太和周武帝之建徳隋髙祖之開皇唐睿宗之先天皆希闊一時之舉也然而隨得隨失卒無所定垂之本朝未遑釐正恭惟陛下恢五聖之述作舉百王之廢墜典章法度固已比隆先王之時矣豈襲後世一切之禮乎是以臣親奉徳音俾正訛舛訛舛之禮首宜正其大者大者不正而末節𨿽正無益也況天地嵗祀今亦不廢顧惟有司攝事而已誠未足以上盡聖誠恭事之意也臣以爲旣罷合祭則南北二郊自當別祀伏請陛下每遇親祀之嵗先以夏日至祭地示於方丘然後以冬日至祀昊天於圓丘此所謂大者正也然議者或謂先王之禮其廢已久不可復行古者齊居近【古者致齊路寢】儀衛省用度約賜予寡故𨿽一嵗徧祀而國不費人不勞今也齊居逺儀衛繁用度廣賜予多故𨿽三嵗一郊而猶或憚之況一嵗而二郊乎必不獲已則三年而疊祭或如後漢以正月上丁祠南郊禮畢次北郊或如南郊以正月上辛祠昊天次辛瘞后土不亦可乎臣竊謂不然記曰祭不欲疎疎則怠夫三年疊祭則是昊天大神六年始一親祀無已怠乎記曰大祀必順天時二制之郊周公之制也捨是而從後王之失禮可謂法歟復議者徒知苟簡之便而不睹尊奉之嚴也伏惟陛下鑑先王已行之明效舉曠世不講之大儀約諸司之儀衛而幸祠宮均南郊之賜予以給衛士蠲靑城不急之役損大農無名之費使臣得以講求故事參究禮經取太常儀注之文以正其訛謬稽大駕鹵簿之式以裁其繁冗惟以至恭之意對越大祗以迎至和格純嘏庶成一代之典以示萬世

宋文鑑卷一百五

欽定四庫全書

宋文鑑卷一百六

宋呂祖謙編

議

救災議

曾鞏

河北地震水災隳城郭壞廬舍百姓暴露乏食主上憂憫下緩刑之令遣持循之使恩甚厚也然百姓患於暴露非錢不可以立屋廬患於乏食非粟不可以飽二者不易之理也非得此二者𨿽主上憂勞於上使者旁午於下無以救其患塞其求也有司建言請發倉廩與之粟壯者人日二升防者人日一升主上不旋日而許之賜之可謂大矣然有司之言特常行之法非審計終始見於眾人之所未見也今河北地震水災所毀敗者甚眾可謂非常之變也遭非常之變者亦必有非常之恩然後可以振之今百姓暴露乏食已廢其業矣使之相率日待二升之廩於上則其勢必不暇乎他爲是農不復得修其畝商不復得治其貨賄工不復得利其器用間民不復得轉移執事一切棄百事而専意於待升合之食以偸爲性命之計是直以餓殍之養養之而已非深思逺慮爲百姓長計也以中戶計之戶爲十人壯者六人月當受粟三石六斗防者四人月當受粟一石二斗率一戶月當受粟五石難可以久行也則百姓何以贍其後久行之則被水之地旣無秋成之望非至來嵗麥熟賑之未可以罷自今至於來嵗麥熟凡十月一戶當受粟五十石今被災者十餘州州以二萬戶計之中戶以上及非災害所被不仰食縣官者去其半則其仰食縣官者爲十萬戶食之不徧則爲施不均而民猶有無告者也食之徧則當用粟五百萬石而後可以辦此又非深思逺慮爲公家長計也至於給授之際有淹速有均否眞僞有防集之擾有辧察之煩厝置一差皆足致又羣而處之气久蒸薄必生疾癘此皆必至之害也且此不過能使之得旦暮之食耳其於屋廬構築之費將安取哉屋廬構築之費旣無所而就食於州縣必相率而去其故居𨿽有頽墻壞屋之尙可完者故材舊瓦之尙可因者什器眾物之尙可賴者必棄之而不暇顧甚則殺牛馬而去者有之伐桑棗而去者有之其害又可謂甚也今秋气已半霜露方始而民露處不知所蔽蓋流亡者亦已眾矣如不可止則將空近塞之地空近塞之地失戰鬭之民此眾士大夫之所慮而不可謂無患者也空近塞之地失耕桑之民此眾士大夫所未慮而患之尢甚者也何則失戰鬭之民異時有警邊戍不可以不增爾失耕桑之民異時無事邊糴不可以不貴矣二者皆可不深念歟萬一或出於無俚之計有窺倉庫盜一囊之粟一束之帛者彼知己負有司之禁則必鳥駭防竄竊弄鋤梃於艸茅之中以扞遊徼之吏彊者旣囂而動則弱者必隨而聚矣不幸或連一二城之地有枹鼓之警國家胡能晏然而已乎況夫外有夷狄之可慮內有郊祀之將行安得不防之於未然銷之於未萌也然則爲今之策下方紙之詔賜之以錢五十萬貫貸之以粟一百萬石而事足矣何則今被災之州爲十萬戶如一戶得粟十石得錢五千下戶常產之貲平日未有及此者也彼得錢以完其居得粟以給其食則農得修其畝商得治其貨賄工得利其器用間民得轉移執事一切得復其業而不失其常生之計與専意以待二升之廩於上而勢不暇乎他爲豈不逺哉此可謂深思逺慮爲百姓長計者也由有司之說則用十月之費爲粟五百萬石由今之說則用兩月之費爲粟一百萬石況貸之於今而収之於後足以振其艱乏而終無損於儲待之實所實費者錢五鉅萬貫而已此可謂深思逺慮爲公家長計者也又無給授之疾癘之憂民不必去其故居苟有頽墻壞屋之尙可完者故材舊瓦之尙可因者什器眾物之尙可賴者皆得而不失況於全牛馬保桑棗其利又可謂甚也𨿽寒气方始而無暴露之患民安居足食則有樂生自重之心各復其業則勢不暇他爲𨿽驅之不去誘之不爲盜矣夫饑嵗聚餓殍之民而與之升合之食無益於救災補敗之數此常行之法也今破去常行之法以錢與粟一舉而賑之足以救其患復其業河北之民聞詔令之出必皆喜上之足賴而自安於畝之中負錢與粟而歸與其父母妻子脫於流轉死亡之禍則戴上之施而懷欲報之心豈有已哉天下之民聞國家厝置如此恩澤之厚其孰不震動感激悅主上之義於無窮乎如是而人和不可致天意不可悅者未之有也人和洽於下天意悅於上然後玉路徐動就陽而郊荒夷殊陬奉幣來享疆內安輯裏無囂聲豈不適變於可爲之時消患於無形之內乎此所謂審計終始見於眾人之所未見也不早出此或至於一有枹鼓之警則𨿽欲爲之將不及矣或謂方今錢粟恐不足以辦此夫王者之富藏之於民有餘則取不足則與此理之不易者也故曰百姓足君孰與不足百姓不足君孰與足蓋百姓富實而國獨貧與百姓餓殍而上獨能保其富者自古及今未之有也故又曰不患貧而患不安此古今之至戒也是故古者二十七年耕有九年之畜足以備水旱之災然後謂之王政之成唐水湯旱而民無捐瘠者以是故也今國家倉庫之積固不獨爲公家之費而已凡以爲民也𨿽倉無餘粟庫無餘財至於救災補敗尙不可以已況今倉庫之積尙可以用獨安可以過憂將來之不足而立視天民之死乎古人有言曰剪爪宜及膚割髮宜及體先王之於救災發膚尙無足愛況外物乎且今河北州軍凡三十七災害所被十餘州軍而已他州之田秋稼足望令有司於糴粟常價斗增一二十錢非獨足以利農其於增糴一百萬石易矣斗增一二十錢吾權一時之事有以爲之耳以實錢給其常價以茶荈香藥之類佐其虛估不過捐茶荈香藥之類爲錢數鉅萬貫而其費已足茶荈香藥之類與百姓之命孰爲可惜不待議而可知者也夫費錢五鉅萬貫又捐茶荈香藥之類爲錢數鉅萬貫而足以救一時之患爲天下之計利害輕重又非難明者也顧吾之有司能越拘攣之見破常行之法與否而已此時事之急也故述斯議焉

賞罰議

趙瞻

世之大患在賞罰焉賞以微文悞賢罰以定令幸姦則是國代賢者辭而法爲姦人地也有吏於此賫伐閱詣考課曹曹必曰某在斯職事若干年當適其官某在斯課最若干數當增某秩斯人大賢大不肖𨿽朝廷王公不得擅輒議其存捨動搖者或迹狀白著有非常不在詔令則以問故事與令有所差駁突兀亦不爲舉夫以賢者難進易退亷恥謙服之心詎非伐之辭者歟若爾伊尹太公常齒匹夫傳說箕子常編縶囚冀缺戚常伍耕農管仲五羖常沒虜獲尙屑與時爭盆鼓之逋賦列時刻之積效而邀遷次邪又或以罪付理官曹曹必曰以甲令當某罰以乙詔當某科有輕重疑則爲奏以請上上之所進退亦旁法律寸尺爾夫以姦人狡獪窺幸之備詎非爲之地者歟且唐虞流共工放驩兜湯誅尹諧文王誅潘正太公誅華仕管仲誅傅裏乙子產誅鄧析史傳孔子誅少正卯周書有三風十愆禮經有四誅無赦孟軻以楊朱墨翟邪說之無君親者拒之荀卿以宋鈃公孫龍眾惑之亂名實者禁之故若晉羊舌鮒以掠美屍齊阿大夫以虛譽烹彌子瑕佞幸以忠孝而得罪郭解豪俠似仁義而防戮皆姦雄桀黠傷蝕風教之尢者然以之示有司則罪無所當矣非勉寬仁之治也非保賊亂之黨也徒律令無所處焉也賞與罰如是馳步帝皇之塗而未底者所以趣之之轍異也或謂若之所贊者古也今之所用者時也若居今時而用古殆不可與權矣張選舉之程法補調之品目猶曰未也況以堯舜之所病與三代之明哲而責有司哉又若前主律後主令附麗驗治劾讞煆成猶曰未也況以難明之狀可惑之事而亟致大戮哉正爾如賞僭及淫人刑僭及善人何此大不然且責君於難謂之恭吾君不能謂之賊彼曷獨不欲舉縣官於堯舜三代之隆乎夫人之辭行技能號爲搜索而寘朝廷矣才具器識號爲量度而縻爵位矣斯豈他術哉視必得賢者而後任之有司爾眞賢實亷不次求索則有司之明也上之察也壬人大姦赫然誅殛亦有司之明也上之察也豈它術哉上如不察有司不賢𨿽區區於秩次事事於律令顧益資其窺測者豈有補邪但古用此亦治今用此亦治不能用則皆末如之何也又安在權不權使今得一伊尹太公而賞之天下非乎不也得一共工驩兜而罰之天下非乎不也若賞伯夷而問盜跖罰窮奇而諮饕餮惡可

議禦戎

仲訥

或曰西北三戎大與之結好次寵以爵賜予至厚羈縻宜得而兵未克弭古稱禦戎無上策良信哉愚曰斯之惑久矣言乎禦者誠非也秦以之亡漢因而匱尙有策哉然則若何禦之非足尙也當用气勝之耳奚爲而言夫天髙而尊者陽也地卑而濁者陰也君子陽也小人陰也中國陽也四夷陰也取勝之道存乎其類堯舜禹湯之爲君君子則舉小人則誅君子道長小人道消气由其類勝天爲之淸日爲之明至於鳥獸魚鼈咸若邊境其有不馴乎是陽气勝而陰不能姦也故二帝三王之世邊境之患無甚焉秦漢之下徳衰而力雄善有聞而不舉舉有用而不終惡有彰而不去去有誅而不盡君子之道不競小人之勢日進故日爲之蝕地爲之震纎艸槁木橫出妖孽況四裔乎是陰气勝而陽不得立也故邊境之患始滋焉西北二方彼陰也東南二方我陽也又以盟約之信邀之宗顯之號榮之賀遺其福慶弔卹其防死可謂至仁至恩也而戎心未懷非策之不至推其類殆气之未勝也王者據正陽之尊赫然有神聖之明辟四門四目之視大自三吏九卿下至百執庶官宜有姦回佞妄雜居正人君子之側使皇極之道壅而未行陰淫之气上應於天故地震屋壞殺人日食正嵗朔雨晦風霾並嵗而至戎狄因之而狂陰邪勝而然耳非不懷也爲之謀者上當端然自立拔方正之士與之共事推善而誅惡集賢而退不肖材者使得效其用智者使得進其謀則上下之志一通正道得立必先天淸地寧日星風雨時序如是則夷狄之患奚慮也且將厥角而來庭書曰而難任人蠻夷率服斯正气之勝乎必斯之不務而將廢天下之農起天下之兵大舉而從之柰無策何柰後悔何

議水

王【缺】

古者之治五行也必有五行之官其去民用尢近而逆其理則有敗害之端莫甚於水故官得其任則不憂乎水之敗害識其勢也是以舜命益作虞以掌山澤周有川澤之禁而後世修之未嘗廢也由秦漢以來使任其事而爲之水官則莫若都水之職其主灌漑陂池保守河渠自太常及三輔皆有其官至武帝之時尢增重之於是又有左右使者使統其任而居其事者莫不明於禹貢之學而習於知水之性故劉向以治書爲三輔都水都尉平當以明禹貢領防河隄蓋其任職之人未嘗不修其事而又有水工之徒以佐知其利害是以秦漢之際言水事於書尢著而魏晉已來至於隋唐其官亦未嘗廢於魏則有都尉水衡之號晉宋齊皆曰都水臺或爲水衡令及梁天監中始攺曰太舟卿而主治舟航河隄隋唐之時又皆爲都水使者或攺曰監而舟檝河渠二署之然於水事或領或否矣故天下不諭於水而失其水之性使以憂中國者起矣國家比嵗之間水之爲害亦甚矣自京城之中民被其苦亦暴而衍溢者歷月不知所以泄之今國家懲前日之患而求於秦漢之故爲之都水之任専其有司欲以知水之性此慮患之本也夫以患而設備求其功效而使之不爲虛位則天下宜有明於水性若秦漢之間所謂水工者出矣苟得其水工而又以知水者居其任使之専其職而行於天下就視其水之利害得以循其故而治之不使數遷其任責之課最而信其黜陟則官得其人而分定則事益修矣故爲今之慮水莫若如此

渾儀議

沈括

五星之行有疾舒日月之交有見匿求其次捨經劘之防其法一寓於日冬至之日日之端南者也日行周天而復集於表銳凡三百六十有五日四分日之幾一而謂之嵗周天之體日別之謂之度度之離其數有二日行則舒則疾防而均別之曰赤道之度日行自南北升降四十有八度而迆別之曰黃道之度度不可見其可見者星也日月五星之所由有星焉當度之畫者凡二十有八而謂之舍捨所以挈度度所以生數也度在天者也爲之璣衡則度在器度在器則日月五星可以摶乎器中而天無所豫也天無所豫則在天者不爲難知也自漢以前爲歷者必有璣衡以自驗迹其後𨿽有璣衡而不爲歷作爲歷亦不復以器自考气朔星緯而皆莫能知其必當之數至唐歷僧一行攺步大衍歷法始復用渾儀參貫故其術所得比諸家爲多臣嘗歷考古今儀象之法虞書所謂璿璣玉衡惟鄭康成粗記其法至落下閎制圓儀賈逵又加黃道其詳皆不存於書其後張衡爲銅儀於密室中以水轉之蓋所謂渾象非古之璣衡也吳孫氏時王蕃陸績皆嘗爲儀及象其說以謂舊以二分爲一度而患星辰稠穊張衡攺用四分而復推重難運故蕃以三分爲度周丈有九寸五分寸之三而具黃赤道焉績說以天形如鳥卵小楕而黃赤道短長相害不能應法至劉曜時南陽孔定制銅儀有雙規正距子午以象天有橫規判儀之中以象地有持規斜絡天腹以赤道南北植幹以法二極其中乃爲遊規窺管劉曜太史令晁崇斛蘭皆嘗爲鐵儀其規有六四常定一象地一象赤道其二象二極乃定所謂雙規者也其制與定法大同焉惟南北柱曲抱雙規下有縱衡水平以銀錯星度小變舊法而皆不言有黃道疑其失傳也唐李淳風別爲圓儀三重其外曰六合有天經雙規金渾緯規金常規次曰三辰轉於六合之內圓徑八赤有璿璣規月遊規所謂璿璣者黃道屬焉又次曰四遊南北爲天樞中爲遊筩可以升降遊轉別爲月道傍列二百四十九交以防月遊而一行以爲難用而其法亦亡其後率府兵曹梁令瓚更以木爲遊儀因淳風之法而稍附新意詔與一行雜校得失攺鑄銅儀古今稱其詳確至道中初鑄渾天儀於司天監多因斛蘭晁崇之法皇祐中攺鑄銅儀於天文院始用令瓚一行之論而去取交有失得臣今斂古今之說以求數象有不合者十有三事其一舊說以謂今中國於地爲東南當令西北望極星置天極不當中北又曰天常傾西北故極星不得居中臣謂以中國觀之天常北倚可也謂極星偏西則不然所謂東西南北者何從而得之豈不以日之所出者爲東而日之所入者爲西乎臣觀古之候天者自安南都護府至浚儀大嶽臺才六千里而北極之差凡十五度稍北不已庸詎知極星之不直人上也臣嘗讀黃帝素問書立於午而靣子立於子而靣午至於自卯而望酉自酉而望卯皆曰北靣立於卯而負酉立於酉而負卯至於自午而望南自子而望北則皆曰南靣臣始不諭其理逮今思之乃常以天中爲北也常以天中爲北則蓋以極星常居天中也素問尢爲善言天者今南北才五百里則北極輒差一度以上而東南西北數千里間日分之時候之日未嘗不出於卯半而入於酉半則又知天樞旣中則日之所出者定爲東日之所入者定爲西天樞則常爲北無疑矣以衡窺之日分之時以渾儀抵極星以侯日之出沒則在卯酉之半少比此殆放乎四海而同者何從而知中國之爲東南也彼徒見中國東南皆際海而爲是說也臣以謂極星之果中果非中皆無足論者彼北極之出地千里之間所差者已如是又安知其茫昧幾千萬里之外邪今直當據建邦之地人目之所及裁以爲法不足以爲法者宜置而勿議可也其二曰紘平設以象地體今渾儀置於崇臺之上下瞰日月之所出則紘不與地際相當者臣詳此說𨿽粗有理然天地之廣大不爲一臺之髙下有所推遷蓋渾儀考天地之體有實數有凖數所謂實者此數卽彼數也此移赤彼亦移赤之謂也所謂凖者以此凖彼此之一分則凖彼之幾千里之謂也今臺之髙下乃所謂實數一臺之髙不過文數彼之所差者亦不過此天地之大豈數丈足累其髙下若衡之低昂則所謂凖數者也衡移一分則彼不知其幾千里則衡之低昂當愼而臺之髙下非所當防也其三月行之道過交則入黃道六度而稍卻復交則出於黃道之南亦如之月行周於黃道如繩之繞木故月交而行日之陰則日爲之虧入蝕法而不虧者行日之陽也每月退交二百四十九周有奇然後復防今月道旣不能環繞黃道又退交之漸當毎日差池今必候月終而頓移亦終不能符防天度當省去月環其候月之出入専以歷法步之其四衡上下二端皆徑一度有半用日之徑也衡端不能全容日月之體則無由審日月定次欲日月正滿上衡之端不可動移此其所以用一度有半爲法也下端亦一度有半則不然若人目迫下端之東以窺上端之西則差幾三度凡求星之安必令所求之星正當穿之中心今兩端旣等則人目遊動無因知其正中今以句股法求之下徑三分上徑一度有半則兩竅相覆大小略等人目不揺則所察自正其五前世皆以極星爲天中自祖亙以璣衡窺考天極不動處乃在極星之末猶一度有餘今銅儀天樞內徑一度有半乃謬以衡端之度爲率若璣衡端平則極星常遊天樞之外璣衡小偏則極星乍入令瓚舊法天樞乃徑二度有半蓋欲使極星遊於極中也臣考驗極星更三月而後知天中不動處逺極星乃三度有餘則祖亙窺考猶爲未審今當爲天極徑七度使人目切南極望之極星正循北極裏周常見不隠天體方正其六令瓚以辰刻十干八卦皆刻於紘然紘正平而黃道斜運當子午之間則日徑度而道促卯酉之際則日迆行而道舒如此辰刻不能無謬新銅儀則移刻於緯四遊均平辰刻不失然令瓚天中單環直中國人頂之上而新銅儀緯斜絡南北極之中與赤道相直舊法設之無用新儀移之爲是然當側規如車輪之牙而不當衡規如鼓陶其傍迫狹難賦辰刻而又蔽映星度其七司天銅儀黃赤道與紘合鑄不可轉移𨿽與天運不符至於窺測之時先以距度星考定三辰所捨復運遊儀抵本宿度乃求出入黃道及去極度所得無以異於令瓚之術其法本於晁崇斛蘭之舊制𨿽不甚精縟而頗爲簡易李淳風嘗謂斛蘭所作鐵儀赤道不動乃如膠柱以考月日差或至十七度少不減十度此正謂直以赤道候月行其差如此今黃道赤度再運遊儀抵所捨宿度求之而月行則以月歷毎日去極度算率之則不可謂之膠也新法定宿而變黃道此定黃道而變宿但可賦三百五十五度而不能具余分此其爲略也其八令瓚舊法黃道設於月道之上赤道又次月道而璣最處其下每月移交則黃赤道輒變今當省去月道徙璣於赤道之上而黃道居赤道之下而二道與衡端相迫而星度易審其九舊法規環一靣刻周天度一靣加銀丁所以施銀丁者夜天晦不可目察則以手切之也古之人以璿爲之璿者珠之屬也今司天監三辰儀設齒於環背不與橫蕭防當移列兩旁以便參察其十舊法重璣皆廣四寸厚四分其他規軸重朴拙不可旋運今小損其制使之輕利其十一古之人知黃道嵗易而不知赤道之因變也黃道之度與赤道不得獨膠今當變赤道與黃道同法其十二舊法黃赤道平設正當天度掩蔽人目不可占察其後乃別加鉆孔尢爲拙謬今當側置少偏使天度出北際之外自不淩蔽其十三舊法地紘正絡天經之半凡三辰出入則地際正爲地紘所伏今當徙紘稍下使地際與紘之上際相直候三辰伏見専以紘際爲法自當黙與天合

邊議四首

張載淸野

城中之民旣得以依城自郊外百姓朝廷不豫爲之慮非潰亡失生則殺戮就死縱或免焉則其老防孶畜屋廬積聚莫不爲之驅除蕩焚與死亡均矣欲爲之計莫如選吏行邊爲講族閭鄰里之法問其所謀諭之休戚使之樂羣以相聚協力以相資聽其依山林據險阻自爲免患之計官不拘制一從其宜則積聚防老得以先自爲謀而處之有素寇𨿽深入野無所資而民免誅掠此爲計之當先者也

固守

師爲敵致則防陷之患多城不自完則應援之兵急凡今近邊城邑尢當募善守之人計定兵力度使勢可必全不假外救足以枝梧逾月應援之師不爲倉皇牽制則守必力而師不勞此禦患之尢急者也然所謂善守者要以省兵爲能假設一城之小千夫可完不才者十倍之而未必固善守者加損之而尙可全則守城乘障之人必也力與之計而省吾兵厚賞其功而示之信

省戍

戍而費財豈善戍之計欲不費必也計民以守不足然後益之以兵如是則爲守之力在民居多而用兵無幾守旣在民則今日守兵凡城有餘皆得以移用他所或乘間出戰以自解其圍矣竊計關內守余之兵無慮十萬四帥之城各餘萬人爲備問其多少之此其大略也則舉中大數有移使之卒常不減六七萬人義勇旣練則六七萬人從而省去亦攻守爲有餘矣兵省費輕就使戎壘對峙用日𨿽多而吾計常足顧朝廷未嘗資守於民以兵多爲患耳種世衡守環州吏士有罪射中則釋之僧道飲酒犯禁能射則縱之百姓系者以能射則必免租稅逋負者以能射必寬當是時環之內外莫不人人樂射一州之地可不用一卒而守以此觀之省戍豈甚難之計哉

因民

計民以守必先相視城池大小夫家眾寡爲力難易爲地緩急周圍步尺莫不盡知然後括以保法萃以什伯形以圖繪稽以文籍便其居處正其分位平時使之知所守識所向習登降時繕完賊至則授甲付兵人各謹備老防供餉婦女守室如是則民心素安伎藝素講冦不能恐吏不能侵無倉卒之變無顚亂之憂民力不足然後濟之以兵此三代法制𨿽萬世可行不止利今日之民

世守邊郡議

呂大鈞

中國之大戒無急於邊防自秦漢以來禦戎之策是非未能相逺竊嘗求三代之法宜於今日而推行之乃知聖人封建之深意不獨尙徳専治吾民而已其禦邊之要微妙深逺固在術內殆非眾人之智所可及已蓋天下之勢不得不一亦不得不分分而不一則上無以制命而爲下者肆一而不分則下無以陳力而爲上者勞故古者分天下爲列國統萬國於一王使禮樂徵伐一出於天子教治禁令一委之諸侯則是天子持威福之柄優遊於內以専察國君之善惡諸侯任過功之責勤勞於外以同體王室之休戚如是則四方之警急何以急天子之視聽哉彼不任吾患者吾得執而戮之孰敢失職所以待夷狄者特招攜以禮懷逺以徳而已在商之時古公以皮幣犬馬珠玉事獯鬻而商王不知在周之時晉國拜戎不暇而周室不與然則三代禦邊之略蓋可知已臣竊謂分剖天下以爲列國則未敢輕議如使邊郡略法古意愼選仁勇之士使得世守郡事兵民措置悉以委之租調出入一切不問惟財用不足者附以次邊支郡以供其乏其治以安靜不擾敵人感服者爲上富彊自守彼不能犯者次之戰勝攻取無所退屈者又次之賞罰者增損其名位而已甚者則升黜之不使輕去其郡若此則安危利害不離其身勢不得不盡其力以從事盡心以防患所謂世守者亦不得純如周制父子相繼必使選賢以自代母問親疎天子加察焉然後可之遂使貳其郡事以終舉者之身然後命之沒則祿其子孫以祀之若有功徳則郡人世世祀之仍爵其子孫庶幾亦可以爲備邊之一術也

選小臣宿衛議

呂大鈞

古者人主左右前後使令執事之小臣乃所以朝夕起居出入不可湏臾離者也其用之迹𨿽主於給宿衛備頥指以共綴衣虎賁執射執禦之職其用之意則亦使之獻可替否拾遺補闕以替疑丞保傅之事主於給宿衛備使令則非恪勤謹重者不可以當其任使之獻可替否拾遺補闕則非開爽敏茂者不足以充其位此言猶未之盡古之人君不獨有師有友又有受教於我者焉故疾醫小藝者也黃帝師奚伯而教雷公費國小邦也恵公友顏般而役長息然則使令執事之小臣𨿽在擇恪勤謹重開爽敏茂之資人主又當教誨養育使臣成就其材以補異時公卿大夫之闕如此則朝廷常不乏材而人主求之且不勞也以漢唐之苟簡其名猶多出於宿衞供奉之官豈非常在宮省日侍帷幄旣已接聞廟堂之議以廣其知識間復親被徳音誨其所未至則益知善惡向背之理薫炙漸漬久而不已安有不化者哉不徒其效如此又可以自廣其聰明之徳記曰教學相長也又曰教然後知困彼旣知向背則必盡其心力以承學於上上之人旣樂其自勉亦必盡以教之或因其善問有以起吾志或因其難進有以勉吾業傳曰教不倦仁也又曰有教無類則不徒可以益吾之志業又可以廣吾之徳性也記曰善教者知至學之難易又知其美惡則不徒廣吾之徳性又可以廣吾知人之明也爲人君而乘政事之間以教育執事之小臣乃有志業徳性知人之益豈小補哉今朝廷𨿽有中書門下兩省官以備侍從又有翰林舍人院及諸館閣之臣以備顧問非乏人也充其選者又皆美材敏行非不賢也旣以待之不爲綴衣虎賁射馭之冗亦難復使從使令執事之賤似宜略依漢制郡國貢士給宿衛之法詔公卿牧守如孔門四科之目各使保任三二人不以仕與未仕限年二十以上三十以下其人則分中書門下省學士舍人院及館閣諸司其職則參諸殿侍諸班之職其祿秩則視三班使臣州縣掾屬而已其間暇則各受學於其官長退而以所學開諭其同列仍不立遷擢廢置之格其有功罪善惡一聽明主裁決而已如此則素無行能者必不得舉不安其分者必不願爲自非朴茂有志之士不可得而與焉試或行之不過五七年不徒得髙才美行可備器使亦將資助盛徳大業必將日新而無窮幾在位執事之小臣亦當漸摩義理之益相觀而善可不務乎

民議

呂大鈞

爲國之計莫急於保民保民之要在於存卹主戶又招誘客戶使之置田以爲主戶主戶苟眾而邦本自固今訪聞主戶之田少者往往盡賣其田以依有力之家有力之家旣利其田又輕其力而臣僕之若此則主戶益耗客戶日益多客𨿽多而轉徙不定終不爲官府之用今欲將主戶之田少者合眾戶共及二頃以上方充一夫之役其兼並之家人少而田多者復計其田每三頃執一夫之役主戶不足以客戶足之

皇族稱伯父叔父議

顏復

禮記大傳君有合族之道族人不得以其戚戚君位者合族之時族人不得以父兄之尊齒君之位爲正尊卑之序而發也儀禮公子不得禰先君謂別子之子始以別子爲諸侯立廟而發也二者無害稱謂之厚三代盛時天子謂同姓諸侯曰伯父叔父異姓諸侯曰伯舅叔舅𨿽無定則原此而論不必於上下相接之際皦皦區異逺近以傷親親之意唐徳宗宣宗之世有分從稱姓之令亦緣其政苛刻寡恩而然國朝祖宗惇睦九族自有博大之制逺符三代之風若唐衰一時之令不足稽攷

議官

李淸臣

原今之大敝皆入仕之門雜而眾也入仕之門雜而眾故仕者日蕃故有罷職而歸幾渉三嵗不得再調者進未得祿仕退失其田廬故寒亷之人身𨿽掛仕版名𨿽榮聖世而無資以繼其生盻盻焉常不得其所上急於父母甘旨髓之養下迫於妻孥之饘粥則節不篤者或乘其間隙匱困之時起而牟利賈販江湖幹托郡邑商算盈縮秤較毫釐匿關市之徵逐舟車之動以規什一之得進則王宮退則爲市人進則冕笏而治事號爲民師退則妄覬苟獲不顧行義故仕路污辱而亷恥之風大墜朝廷患仕者之日蕃無職以處之且使罷者久不獲其所故難棘其塗以蹈借來者而有司苛爲之文迂爲之格張設難漏之密网羅取非意之細罪離合增廣其薦員使其不得應條缺駮遲其嵗考使其不得滿課從是而仕者益難故戰薄於得失角逐於勢利前者冒昧以進後來競隘而誇馳其輕僞佻淺之流更相眄伺疊相攻攘相誅不操矛相覆不設阱而媮風熾險濤作恬讓靜黙眞能實徳之士或羞與之偶寧自卻於羈旅艸野而不入於其塗有恥者上欲進之而日益退無恥者上欲退之而日益進徒嵗爲一禁時下一令詳明深切絕約而條責之揭而示之以義利之路曰爾爲篤厚無爲薄惡如是將以復仁義革士風臣竊以爲無益也故臣謂天下之大敝由仕者蕃仕者蕃由入仕之門雜而眾也夫入仕之門乃敝之原已而議者不塞其原欲止其流不迹其本欲救其末不能淸入仕之門而束縛爬櫛痛治其已仕者入仕之時如數兵徒如積麻竹不知名器之可惜已仕之後如障冦盜如阬螟蝗不知士心之愈離臣愚以爲過矣故願陛下淸入仕之門入仕之門簡則職有餘格吏無冗員而祿得以繼污者反其亷困者遂其節爭者息其險讓者策其髙仕路平夷而風化易隆矣

官制

畢仲遊

國家承五季之後典章制度號令文采𨿽未純於三代蓋皆有三代之意而髣髴焉至於愼刑罰息兵革寬仁盡下愛養元元得天下之心則有與三代比者獨官名自宰相而下至於百職執事循用五季之舊而不知攺天子臨朝太息於上而公卿大夫咨嗟悼嘆發憤於下者不知幾十年矣及神宗皇帝同人心決大策以階寄祿而修復漢唐二省之制宜其歡呼鼓舞以慶朝廷之盛徳而行之五年公卿大夫猶有不懌於官制者豈未攺之前嘗厭五代之無法旣攺之後復云漢唐之非是則官名之所失如何而可蓋國朝𨿽循三代之舊而二十四司之名皆第之以待百官當選者在省之官及假他官以制之如兵部爲樞密吏部爲銓審庫部金部爲三司水部爲都水刑部爲大理名尙書而事在他局者不可以爲後世法則先帝之攺制無可議者而攺制之中有非漢唐之舊而未合於今日之務舊平章事遷中書令國朝以來未有遷至中書舍人者而令儀同三司一階兼昔日宰相累遷之官舊禮部尙書遷戶部工部遷刑部刑部遷兵部而今銀靑光祿大夫一階兼昔日尙書累遷之官舊禮部侍郎遷戶部戶部遷吏部工部侍郎遷刑部刑部遷兵部而今正議大夫一階兼昔日侍郎累遷之官卿寺亦然昔之官品難於進今之階秩易爲髙而又降七品爲八品降五品爲六品降三品爲四品至其不可用也則議請減防反以舊品爲定而章服之令徒降五爲六降三爲四以遷就新品之失而不知義理之所在則所謂非漢唐之舊而不合今日之務者可驗於此然猶未有害也舊尙書省不總天下之政而中書門下合而爲一則其治速今尙書省總天下之政而中書門下析而爲二則其治緩此理之固然者至所謂畫黃錄符牒關刺由上而下復由下而上近者浹旬逺者累月有夜半停印待報而其務乃比於竹茹木屑之細或者補衣貸食未得其決而事久失於期防則非惟不合今日之務而良有害公卿大夫所以不懌於官制者以此亦在上之人損益之而已矣蓋隋唐二十有九而今寄祿階二十有五如益其階所與舊日之官品相對無並三遷兩遷而爲一階則階正矣還舊日之品秩凡議請減防服章之名必合三五七九之數無易前古之常以就新品之失則品正矣事大而變則由寺監而上臺省或由臺省而下寺監事速而小者則許之専決或専達而不爲次第上下之道久則事正矣階正則朝廷尊名器重品正則義理安民志定事正則三省無滯務而逺近之人皆不失於期防修此三者而官制立矣豈以漢唐之官名不當復而五代之季爲可循也

宋文鑑卷一百六

欽定四庫全書

宋文鑑卷一百七

宋呂祖謙編

說

怪說上

石介

三才位焉各有常道反厥常道則謂之怪矣夫三光代明四時代終天之常道也日月爲薄蝕五星爲彗孛可怪也夫五嶽安焉四瀆流焉地之常道也山爲之崩川爲之竭可怪也夫君南靣臣北靣君臣之道也父坐子立父子之道也而臣抗於君子敵於父可怪也夫中國聖人之常治也四民之所常居也衣冠之所常聚也而髠髮左袵不士不農不工不商爲夷者半中國可怪也夫中國道徳之所治也禮樂之所施也五常之所被也而汗漫不經之教行焉妖誕幻惑之說滿焉可怪也夫天子七廟諸侯五廟大夫三廟士二廟庶人祭於寢所以不忘孝也而忘而祖廢而祭去事夷狄之鬼可怪也夫法施於民則祀之以死勤事則祀之以勞定國則祀之能禦大菑則祀之能捍大患則祀之棄能殖百谷祀以爲稷后土能平九州祀以爲社帝嚳堯舜禹湯文武有功烈於民者也夫日月星辰民所瞻仰也山林川谷丘陵民所取財也非此族也不在祀典而老觀佛寺徧滿天下可怪也人君見一日蝕一星縮一風雨不調順一艸木不生殖則能知其爲天地之怪也乃避寢減膳徹樂恐懼責已修徳以禳除焉彼其滅君臣之道絕父子之親棄道徳悖禮樂裂五常遷四民之常居毀中國之衣冠去祖宗而祀夷狄汗漫不經之教行妖誕幻惑之說滿則反不知爲怪旣不能禳除之又崇奉焉時人見一狐媚一鵲噪一梟鳴一雉入則能知其爲人之怪也乃啟咒祈祭以厭勝焉彼其孫其子其父其母忘而祖宗去而父母離而常業裂而常服習夷狄則反不知其怪旣厭勝之又尊異焉愈可怪也甚矣中國之多怪也人不爲怪者幾少矣噫一日蝕一星縮則天爲之不明一山崩一川竭則地爲之不寧釋老之爲怪也千有餘年矣中國蠧壞亦千有餘年矣不知更千餘年釋老之爲怪也如何中國之蠧壞也如何堯舜禹湯文武周公孔子不生吁

怪說下

石介

或曰天下不謂之怪子謂之怪今有子不謂怪而天下謂之怪請爲子而言之可乎曰奚其爲怪也曰昔楊翰林欲以文章爲宗於天下憂天下未盡信已之道於是盲天下人目聾天下人耳使天下人目盲不見有周公孔子孟軻揚雄文中子吏部之道使天下人耳聾不聞有周公孔子孟軻揚雄文中子吏部之道俟周公孔子孟軻揚雄文中子吏部之道防乃發其盲開其聾使天下惟見已之道惟聞已之道莫知其佗今天下有楊億之道四十年矣今人欲反盲天下人目聾天下人耳使天下人目盲不見有楊億之道使天下人耳聾不聞有楊億之道俟楊億道防反發其盲開其聾使目惟見周公孔子孟軻揚雄文中子吏部之道耳惟聞周公孔子孟軻揚雄文中子吏部之道周公孔子孟軻揚雄文中子吏部之道堯舜禹湯文武之道也三才九疇五常之道也反厥常則爲怪矣夫書則有堯舜典臯陶益稷謨禹貢箕子之洪範詩則有大小雅周頌商頌春秋則有聖人之經易則有文王之繇周公之爻夫子之十翼今楊億窮研極態綴風月弄花艸滛巧侈麗浮華纂組刓鎪聖人之經破碎聖人之言離析聖人之意蠧傷聖人之道使天下不爲書之典謨禹貢洪範詩之雅頌春秋之經易之繇爻十翼而爲楊億之窮研極態綴風月弄花艸滛巧侈麗浮華纂組其爲怪大矣是人欲去其怪而就於無怪今天下反爲之怪而怪之嗚呼

唐說

尹源

世言唐所以亡由諸侯之彊此未極於理夫弱唐者諸侯也唐旣弱矣而久不亡者諸侯維之也燕趙魏首亂唐制専地而治若古之建國此諸侯之雄者然皆恃唐爲輕重何則假王命以相制則易而順唐𨿽病之亦不得而外焉故河北順而聽命則天下爲亂者不能遂其亂河北不順而變則姦雄或附而起徳宗世朱泚李希烈始遂其僭而終敗亡者田悅叛於前武俊順於後也憲宗討蜀平夏誅蔡夷鄆兵連四方而亂不生卒成中興之功者田氏秉命王承宗歸國也武宗將討劉積之叛先諭三鎭絕其連衡之計而王誅以成如是二百年姦臣逆豎専國命者有之夷將相者有之而不敢窺神器非力不足畏諸侯之勢也及廣明之後關東無復唐有方鎭相侵伐者猶以王室爲名及梁祖舉河南劉仁恭輕戰而敗羅氏內附王鎔請盟於時河北之事去矣梁人一舉而代唐有國諸侯莫能與之爭其勢然也向使以僖昭之弱乘巢蔡之亂而田承嗣守魏王武俊朱滔據燕趙彊相均地相屬其勢宜莫敢先動況非義舉乎如此𨿽梁祖之暴不過取伯於一方耳安能彊禪天下故唐之弱者以河北之彊也唐之亡者以河北之弱也或曰諸侯彊則分天子之勢子何議之過乎曰秦隋之勢無分於諸侯而亡速於唐何如哉

雜說

劉敞

善治天下者求之於其身而已矣耳也者所以聽也目也者所以視也口也者所以言也心也者所以思也手也者所以攫也足也者所以走也凡此數者相待而成相湏而生廢之則病缺之則防然而莫相易也莫相徳也分定故也聖人之治天下能使百官萬物如耳目心口手足之不可相易亦不相徳濟之如一身而天下安有不治哉屠羊說者楚之屠羊者也當昭王之時吳兵入郢昭王奔走屠羊說有功焉王定而賞之屠羊說曰不可王始失國吾亦失屠羊今王復國吾亦復屠羊吾職已足矣又何賞乎此其不相徳也甚矣所謂分定者非名位有所極人不敢間之者也淸濁中理賢不肖中倫人莫能間之者也譬若足之不可爲手耳之不可爲目也故天子憂天下諸侯憂其國公卿大夫憂其家所任大者憂亦大所任小者憂亦小非上獨逸而下獨苦也古者以進爲役以退爲休勞力者安勞心者憂也其不以利私也已故上下一體也憂大者慮逺憂小者慮短故有天下者其昧百嵗猶旦暮也有一國者其昧一世猶旦暮也有一家者其昧一嵗猶旦暮也旦逸樂而暮憂患人情所不爲故天子有百世之憂諸侯有十世之憂士庶人有終身之憂

進說

王安石

古之時士之在下者無求於上上之人日汲汲惟恐一士之失也古者士之進有以徳有以才有以言有以曲藝今徒不然自茂才等而下之至於明法其進退之皆有法度古之所謂徳者才者無以爲也古之所謂言者又未必應今之法度也誠有豪傑不世出之士不自進乎此上之人弗舉也誠進乎此而不應今之法度有司弗取也夫自進乎此皆所謂枉己者也孟子曰未有枉已能正人者也然而今之士不自進乎此者未見也豈皆不如古之士自重以有恥乎古者井天下之地而授之氓士之未命也則授一防而爲氓其父母妻子裕如也自家達國有塾有序有學觀遊止處師師友友弦歌堯舜之道自樂也磨礱鐫切沈浸灌養行完而才備則曰上之人其捨我哉上之人其亦莫之能捨也今也地不井國不學黨不庠遂不序家不塾士之未命也則或無以裕父母妻子無以處行完而才備上之人亦莫之舉也士安得而不自進嗚呼使今之士不若古非人則然勢也勢之異聖賢之所以不得同也孟子不見三公而孔子爲季氏吏夫不以勢乎哉士之進退不惟其徳與才而惟今之法度而有司之好惡未必今之法度也是士之進不惟今之法度而幾在有司之好惡耳今之有司非昔之有司也後之有司又非今日之有司也有司之好惡豈常哉是士之進退果卒無所必而已矣噫以言取人本之失也取焉而又不得其所謂言是失之失也況又重以有司好惡之不可常哉古之道其卒不可見乎士也有得己之勢其得不己乎得巳而不巳未見其爲有道也楊叔明之兄弟以父任皆京官其勢非吾所謂無以處無以裕父母妻子而有不得己焉者也自枉而爲進士而又枉於有司而又若不釋然二君固常自任以道而且朋友我矣懼其猶未寤也爲進說與之

太極圖說

周惇頥

無極而太極太極動而生陽動極而靜靜而生陰靜極復動一動一靜互爲其根分陰分陽兩儀立焉陽變陰合而生水火木金土五气順布四時行焉五行一陰陽也陰陽一太極也太極本無極也五行之生也各一其性無極之眞二五之精妙合而凝乾道成男坤道成女二气交感化生萬物萬物生生而變化無窮焉惟人也得其秀而最靈形旣生矣神發知矣五性感動而善惡分萬事出矣聖人定之以中正仁義【聖人之道仁義中正而己矣】而主靜【無欲故靜】立人極焉故聖人與天地合其徳日月合其明四時合其序鬼神合其吉凶君子修之吉小人悖之凶故曰立天之道曰陰與陽立地之道曰柔與剛立人之道曰仁與義又曰原始反終故知死生之說大哉易也斯其至矣

稼說送張琥

蘇軾

曷常觀於富人之稼乎其田美而多其食足而有餘其田美而多則可以更休而地力得完其食足而有餘則種之常不後時而斂之常及其熟故富人之稼常美少秕而多實久藏而不腐今五十口之家而共百畝之田寸寸而取之日夜以望之鋤耰銍艾相尋於其上者如魚鱗而地力竭矣種之常不及時而斂之常不待其熟此豈能復有美稼哉古之人其才非有以大過今之人也其平居所以自養而不敢輕用以待其成者閔閔焉如嬰兒之望長也弱者養之以至於剛虛者養之以至於充三十而後仕五十而後爵信於久屈之中而用於至足之後流於旣溢之餘而發於持滿之末此古之人所以大過人而今之君子所以不及也吾少也有志於學不幸而早得與吾子同年吾子之得亦不可謂不早也吾今𨿽欲自以爲不足而眾且妄推之矣嗚呼吾子其去此而務學也哉博觀而約取厚積而薄發吾告子止於此矣子歸過京師而問焉有曰轍子由者吾弟也其亦以是語之

剛說

蘇軾

孔子曰剛毅木訥近仁又曰巧言令色鮮矣仁所好夫剛者非好其剛也好其仁也所惡夫佞者非惡其佞也惡其不仁也吾平生多難常以身試之凡免我於厄者皆平日可畏人也擠我於崄者皆異時可喜人也吾是以知剛者之必仁佞者之必不仁也建中靖國之初吾歸自海南見故人問存沒追論平生所見剛者或不幸死矣若孫君介夫諱立節者眞可謂剛者也始吾弟子由爲條例司屬官以議不合引去王荊公謂君曰吾條例司當得開敏如子者君笑曰公過矣當求勝我者若我輩人則亦不肯爲條例司矣公不答徑起入戶君亦趨出君爲鎭江軍書記吾時適守錢塘往來常潤間見君京口方新法之初監司皆新進少年馭吏如束濕不復以禮遇士大夫而獨敬憚君曰是抗丞相不肯爲條例司者謝麟經制溪洞事宜州守王奇與蠻戰死君爲桂州節度判官被防鞫吏士有罪者麟因収大小使臣十二人付君並按且盡斬之君持不可麟以語侵君君曰獄當論情吏當守法逗撓不進諸將罪也旣伏其辜矣餘人可盡戮乎若必欲以非法斬人則經制司自爲之我何與焉麟奏君抗拒君亦奏麟侵獄事刑部定如君言十二人皆不死或以遷官吾以是益知剛者之必仁也不仁而能以一言活十二人於必死乎方孔子時可謂多君子而曰未見剛者以明其難得如此而世乃曰太剛則折士患不剛耳長養成就猶恐不足當憂其太剛而懼之以折耶折不折天也非剛之罪爲此論者鄙夫患失者也君平生可紀者甚多獨書此二事遺其子勰勴明剛者之必仁以信孔子之說

雜說

蘇軾

吾文如萬斛泉源不擇地皆可出在平地滔滔汨汨𨿽一日千里無難及其與石山曲折隨物賦形而不可知也所可知者常行於所當行常止於不可不止如是而已矣其他𨿽吾亦不能知也

郤超𨿽爲桓溫腹心以其父愔忠於王室不令知之將死出一箱付門生曰本欲焚之恐公年尊必欲相傷爲斃我死後公若大損眠食可呈此箱不爾便燒之愔後果哀悼成疾門生依指呈之則悉與溫往反密計愔大怒曰小子死晚矣更不復哭若方回者可謂忠臣矣當與石碏比然超謂之不孝可乎使超知君子之孝則不從溫矣東坡先生曰超小人之孝也

梁史劉凝之爲人認所著履卽予之此人後得所失履送還不肯復取又沈麟士亦爲鄰人認所著履麟士笑曰是卿履邪卽予之鄰人得所失履送還麟士曰非卿履邪笑而受之此𨿽小事然處世當如麟士不當如凝之也

宋君奪民時以爲臺而民非之無忠臣以掩其過也子罕釋相而爲司空民非子罕而善其君齊桓公宮中七市女閭七百國人非之管仲所爲三歸之家以掩桓公此戰國策之言蘇子曰管仲仁人也戰國策之言庶幾是乎然世未有以爲然者也𨿽然管仲之愛君亦陋矣不諫其過勿務分謗焉或曰管仲不可諫也蘇子曰用之則行舍之則藏諫而不聽則不用而已矣故孔子曰管仲之器小哉

桓溫之所成殆過於劉越石而區區慕之者英雄必自有以相伏初不以成敗言耶以此論之光武之度本不如徳唐文辜之英气未必過劉寄奴也

人君不得與臣下爭善同列爭善猶以爲妬可以君父而妬臣子乎晉宋間人主至與臣下爭作詩寫字故鮑昭多累句王僧防用拙筆以避禍悲夫一至於此哉漢文言久不見賈生自以爲過之今乃不及非獨無損於文帝乃所以爲文帝之盛徳也而魏明乃不能堪遂作漢文勝賈生之論此非獨求勝其臣乃與異代之臣爭善惟無人君之度正如妬婦不獨禁忌其夫乃妬他人之妾也

漢仍秦法至重髙恵固非虐主然習所見以爲常不知其重也至孝文始罷肉刑與參夷之誅景帝復孥戮晁錯武帝罪戾有增無損宣帝治尙嚴因武之舊至王嘉爲相始輕減法律遂至東京因而不攺班固不記其事事見梁綂傳固可謂疎略矣嘉賢相也輕刑又其盛徳之事可不記乎統乃言髙恵文帝以重法興哀平以輕法衰因上書乞增重法律賴當時不從其議此如人年少時不節酒色而安老後𨿽節而病見上便謂酒可以延年可乎統亦東京名臣一出此言遂獲罪於天其子松竦皆以非命而死冀卒滅族嗚呼悲夫戒哉疎而不漏可不懼乎

晉士浮虛無實用然其間亦有不然者如孟嘉平生無一事然桓溫謂嘉曰人不可無勢我乃能駕馭卿溫平生輕殷浩豈妄許人者哉乃知孟嘉若遇當作謝安安不遇不過如孟嘉

眞宗時或薦梅詢可用者上曰李沆嘗言其非君子時沆之沒蓋二十餘年矣歐陽文忠公嘗問蘇子容曰宰相沒二十年能使人主追信其言以何道子容言獨以無心故爾軾因贊其語且言陳執中俗吏爾特至公猶能取信主上況如李公之才識而濟之以無心耶脈之難明古今所病也至虛有盛候太實有羸狀差之毫釐疑似之間便有死生禍福之異此古今所病也疾不可不謁醫之明脈者蓋天下一二騏驥不時有天下未嘗徒行和扁不世出病者終不徒死亦因其長而護其短耳士大夫多祕所患求脈驗之靈否使索病於冥漠之中辧虛實冷熱於疑似之間醫不幸而失不肯自謂失也則巧飾遂非以全其名至於不救是固難治也間有馴願者或用主人之言亦湏參以所見兩存而雜治以故藥不效此世之通患而莫之悟也吾平生求醫必於平時黙驗其工拙至於有疾必先盡告以所患而後求診使醫了然知患之所在然後求之脈虛實冷熱先定於胸中則脈之疑似不能亂也故𨿽中醫治吾疾常愈而已豈以困醫爲事哉

韓退之喜大顚如喜澄觀文暢意耳非信佛法也而妄撰退之與大顚書其詞凡鄙退之家奴僕亦無此語今一士人又於其末妄題云歐陽永叔謂此文非退之莫能作此又誣永叔者

永叔作醉翁亭記其詞玩易蓋戲云耳不自謂奇特也而妄庸者亦撰作永叔語云平生爲文此最得意又云吾不能作退之畫記退之亦不能爲醉翁亭記

宋文鑑卷一百七

欽定四庫全書

宋文鑑卷一百八

宋呂祖謙編

說

迂說

王令

非禮之舉非義之動皆是也以其非禮義而止者蓋未之見以其非禮義而止之者又未之見也今有學聖人之道而行聖人之義者皆曰迂以其迂而止之者皆是也以其迂而止者又皆是也何勇於爲彼而惡乎適此也止之者愛人耶豈樂人之爲非禮義而懼人之爲聖人也耶

師說

王令

上古之書旣已汨沒其它治具不可稽見而五帝之學求之傳說間或見之夏商之書𨿽號殘缺然學之名具存周則大備故其設施炳然彰白若然帝王之於治其它𨿽世有取捨於學則未聞或廢也豈非君師云者兩立不可一缺耶夫惟至治之世其措民各有本而次第之以及其它故地有井而自養其業𨿽有士農工商之云未嘗不力而食因其資給然後繩其遊惰澄其淫邪鋤其彊梗其治略已定矣然猶鄕遂有庠序之教家國有塾學之設自世子以及卿大夫之子皆入學爲之師以諭其道爲之保以詔其業示之智仁聖義中和使相充擴孝友睦婣任卹使相修飾禮樂射禦書數使相開曉故其左右之聞前後之觀不仁義則禮樂迨其淬磨漸浸之成則入孝而出弟尊尊而長長然後取而置之民上則君盡其所以爲君臣盡其所以爲臣卒無一背戾者其出於學而存於師也道之衰微迄於余周如擔石之將墜其引綴未絕者猶有一綫發繼之暴秦不扶而抑遂至墮壞漢興宜大更制而裁補縫之故其俗無所防範聽民所爲卒於無所不至然能郡縣創孔子祠立五經博士置弟子員策賢良求經術以對當時得失於古𨿽未爲善而其風俗遂號爲平豈前世遺風余化漸漬深而未斬耶抑民苦秦而效易見也當此之時士猶能相遵師故終漢世傳詩書禮易春秋而名家者以百十計晉魏而下浸以沈涵更數十氏惟唐爲近古大抵才追齊漢治而未能逺過嗚呼何爲而止此也夫天下之所以不治患在不用儒而唐漢以來例嘗任儒矣卒不甚治者何也有儒名有儒位而不用儒術而然爾其在於學師不立而立賢無方聖人之道不講不明士無根源而競放流故不識所以治亂之本而不知所以爲儒之任又上取之不以實而以言故也夫人所以能自明而誠者已非生知則出於教之明而修習之至也如其無師則天下之士𨿽有彊力向進之心且何自明而誠也夫天下之材力訓導而懋勉之且猶患其粃窳故七十子親逢聖人而薫炙之其聞與見不爲不至猶且柴愚參魯師辟由喭賜不受命而貨殖冉求爲宰而賦粟倍又況後聖人數千嵗其書殘缺訛蠧又資才下於數子而欲其自爲而不立學與師猶甚願獲而顧不耕也如必待其自賢而取之多見其希闊不可俟也自周至唐綿數千嵗其卓然取賢而自名可以治寄者孟軻抵韓愈才三四人是其力能提扶其道而竟不知用者所以歷年已逺而人出甚少也如其多則或用之矣苟患其少無如廣師而立學續其所不長擢其所未髙使知其所以救亂然後名聞而實取之則庶矣天下之師絕久矣今之名師者徒使組刺章句希望科第而已昔者子路使子羔爲費宰子曰賊夫人之子今賊人者皆是是皆取戾於孔子者也惡得爲人師

葬說

程頥

卜其宅兆卜其地之美惡也非陰陽家所謂禍福者也地之美者則其神靈安其子孫盛若培擁其根而枝葉茂理固然矣地之惡者則反是然則曷謂地之美者土色之光潤【一作澤】艸木【一作生物】之茂盛乃其驗也父祖子孫同气彼安則此安彼危則此危亦其理也而拘忌者惑以擇地之方位決日之吉凶不亦泥乎甚者不以奉先爲計而専以利後爲慮尢非孝子安厝之用心也惟五患者不得不愼湏使異日不爲道路不爲城郭不爲溝池不爲貴勢所奪不爲耕犁所及【一本所謂五患者溝渠道路避村落逺井窰】五患旣愼則又鑿地必四五丈遇石必更穿之防水潤也旣葬則以松脂塗棺槨石灰封墓門此其大略也若夫精畫則又在審思慮矣其各葬【一作火焚】者出不得已後不可遷就同葬【一作焚】矣至於年祀寖逺曾髙不辧亦在盡誠各具棺槨葬之不湏假夢寐蓍而決也葬之穴尊者居中左昭右穆而次後則或東或西亦左右相對而啟穴也出母不合葬亦不合祭棄女還家以殤穴葬之

史說

張舜民

馬文淵有言人貧當益堅老當益壯貧而堅者𨿽市裏小民尙有之老而壯𨿽士人未之見也韓退之潮陽之行齒髮衰矣不若少時之志壯也故以封禪之說迎憲宗又曰自今請攺事陛下觀此言傷哉丈夫之操始非不堅誓於金石淩於雪霜旣而怵於死生顧於妻孥罕不回心低首求免一時之難者退之是也退之非求冨貴者也畏死爾故善爲國者如農圃然初則養育其材勿使之夭折終則將就其美勿使之摧殘君臣相成同底於道顧必使之至於盡歡竭力之地亦何有哉惟樂天則不然知其不可爲而一捨之危行而放其言懷捲而同其塵可謂晦而明柔而立者也故終其身而不辱如劉夢得栁子厚輩捨文字語言之外復何有哉劉蕡贊史臣以蕡爲疏直蕡於策中引襄公殺陽處父春秋罪漏言而蕡旣戒帝漏言而身誦語於庭又蕡不先以忠結上知後爲謀之若是殆非史家才識也且蕡布衣也出應詔以何計先結主之知而後言之哉𨿽諫官禦史以在近列儻先視人主之意而方出言是何人也蕡輩造廷待問有所及不列之於廷對何階而上達哉惟其疏直乃得敢言之士儻使來者皆三思後言之朝廷何望哉度斯人也殆是惡直醜正之人使惡直醜正之人執史筆以去取前人之事則一代之人若爲凖的蕡𨿽不第同試如李邰輩公言於朝以爲已之不若一時藩侯爭相辟置如牛僧孺令狐楚不敢待以賔幙皆以師禮資之是何同時之人其見重顧如此數百年之後獨不信於史臣之筆亦可嘆矣

弔說

呂大鈞

詩曰凡民有防匍匐救之不謂死者可救而復生謂生者或不救而死也夫孝子之防親不能食者三日其哭不絕聲旣病矣杖而後起問而後言其惻怛之心痛疾之意不欲生則思慮所及𨿽其大事有不能周之者而況於他哉故親戚僚友鄕黨聞之而往者不徒弔哭而已莫不爲之致力焉始則致含襚以周其急【朋友襚親以進見士防禮族人相爲又有含見文王世子】三日則共麋粥以扶其羸【親始死三日不舉火鄰里爲之麋粥以飲食之見問防】毎奠則執其禮【士之防朋友奠見曾子問】將葬則助其事【孔子之防公西赤爲志子張之防公明儀爲志原壤母死孔子助沭防見檀弓】其從柩也少者執紼長者恵進止【弔非從主人也四十者執紼見雜記孔子從老助葬於鄕黨反坦曰食老聃曰丘止柩就道右止哭以聽變此則専進止者也見曾子問】其掩壙也壯者盈坎老者從反哭【鄕人五十者從反哭四十者待盈坎見雜記】祖而賵焉【賵用車馬所知則賵而不奠兄弟乃奠奠止用羊並見士防禮】不足則贈焉【知死者贈贈以幣其禮在賻賵之後又公之贈贈於邦問故曰行而贈見士防禮】不足則賻焉【知生者賻賻用布幣以助其費故曰不足則賻見士防禮】凡有事則相焉【司徒敬子之防孔子有若之防子遊擯國昭子之母死問位於子張並見檀弓】斯可謂能救之矣故適有防者之詞不曰願見而曰比𨿽國君之臨亦曰寡君承事他國之使者曰寡君使某毋敢視賔客【見少儀檀弓雜記】主人見賔不以尊卑貴賤莫不拜之明所以謝之且自別於常主也【平日相見或主人先拜客或客先拜主人】賔見主人無有答某拜者明所以助之且自別於常賔也【見曲禮記】自先王之禮壞後世𨿽傳其名數而行之者多失其義防主之待賔也如常主防賔之見主人也如常賔如常賔故止於弔哭而莫敢與其事如常主故捨其哀而爲衣服飲食以奉之其甚者至於損奉終之禮以謝賔之勤廢弔哀之儀以寬主之費由是則先王之禮意其可以下而已乎今欲行之者𨿽未能盡得如禮至於始防則哭之有事則奠之【奠不必更自致禮惟代主人之獻爵是也】又能以力之所及爲營防具之未具者以應其求輟子弟僕之能幹者以助其役易紙幣壺酒之奠以爲襚除供帳饋食之祭以爲與賻凡防家之待已者悉以他辭受焉【必以他辭者色異眾嫌】庶幾其可也

芻說

武帝徵伐之意𨿽汲黯之言在所不采而主父偃以疎逖防賤進言九事乃以伐匈奴爲諫引尉佗章邯明秦之所以亡嚴安亦曰靡敝國家結怨匈奴非所以子民而安邊也夫偃安之所陳與上異意以秦法論之是謂非上之建立必誅無赦武帝乃見而謂曰公等皆安在何相見之晚也夫言𨿽不用而其人見収則非特足以進天下之材亦可以來天下之言一語不當從而廢之則非特塞賢材之路亦將鉗天下之口武帝之異於始皇其在斯乎

晁錯爲國逺慮身防家覆世哀其忠然其學以申商刑名爲師峭直刻深不純乎道論人主之所急以臨制臣下爲先又曰人主所以尊顯功名揚於萬世之後者以知術數也然則聖主之務所以尊顯而垂後者果在於術數而已乎惟其質不厚而學非其師故其論如此其荒唐也

訪問於善宜虛心而待之主先入之言懷決定之意掠能問之美無肯聽之實如是而問者君子之所不對也季孫欲以田賦使冉有訪於仲尼仲尼曰丘不識也旣而私於冉有曰子季孫若欲行而法則周公之典在若欲苟而行又何訪焉於是乎三發而不對孔子曰言及之而不言謂之隱孔子豈固隱哉爲其有決定之意而無肯聽之實則遂事不可以復諫而空言適足以取咎語黙動靜豈不謹哉

人主於聽納之際尢當寛詳盡下不當使進言之士懷未畢之語楚子革與王言如響析父譏之及其摩厲以湏之得間而諷焉能使其饋不食寢不寐以思其言使靈王有自克之仁攺過之勇則子革之言豈小補哉然方其言之如響而其意有未盡則謂之讇諛可也呂防正對太宗曰君子小人之盛衰系之時運讀其言者爲之驚駭然至於論小人之害政戒人主之不察則言之發端固有爲也

君臣議論之際言脫於口而四方傳之以警以勸所以作天下之術嘗在於此堯舜三代君臣相與之際語言宣盡何其坦然而無蔽隱也蓋君欲舉事興爲必謀乎下而臣有嘉謀嘉猷必告乎上上有所未達下有所未諭亦必反覆論難無失其和以趣於正是而後已夫豈有不盡之情未畢之語而使利口諞言之士可得而間之也哉至唐之徳宗則不然謀議之際所詢乎下者情有不盡所告乎上者語有未畢疑貳之意作而刻核之心應固未嘗以本然之意告其大臣豈不曰所以密機事而固主權也然而言脫於口而盧杞無不知焉惡君子之盡忠而顯絕其言甘小人之讇邪而陰授其柄然則徳宗之術亦已疏矣

戒

治戒

宋祁

吾歿稱家之有亡以治防斂用濯浣之衣鶴氅裘紗防綫履三日棺三月葬謹無爲流俗陰陽拘忌也棺用雜木漆其四防三塗卽止使數十年足以臘吾骸朽衣巾而已吾之焄然蒿然皦皦有識者還於造物放之太虛可腐敗者合於黃壚下付無窮吾尙何患掘冢深三丈小爲冢室劣取容棺及明器左置明水二盎酒二缸右置米麯二奩朝服一稱私服一稱鞾履自副左刻吾志右刻吾銘卽掩壙惟簡儉無以金銅雜物置冢中吾學不名家文章僅及中人不足垂後爲吏在良二千石下猶可容數人無功於國無恵於人不可以請諡於有司不可受贈典又不宜求巨公作志及碑冢上植五株柏墳髙三尺石翁仲它獸不得用蓋自標置者非千載永安計爾毋作道佛二家齋醮此吾生平所志若等不可違命作之違命作之是死吾也是以吾爲遂無知也葬之日以繒布纒棺四翣引毋作方相俑人陳列衣服器用累吾之儉吾平生語言無過人者謹無妄編綴作集使後世嗤詆吾也吾侍上講勸凡十七年上頗記吾面目姓名然身後不得丐恩澤爲無厭事若等兄弟十四人惟二孺兒未仕此以諉莒公莒公在若等爲不孤矣若等兄弟𨿽有異母者古人謂四海之內皆爲兄弟況同父均气乎詩稱死防之威兄弟孔懷不可不念也兄弟之不懷求合它人人渠肯信哉縱陽合之彼應笑且憎也若等視吾事莒公云何莒公友吾云何可以爲法矣人不可以無學至於奏議牋記隨宜爲之天分自有所稟不可彊也要得數百卷書在胸中則不爲人所輕誚矣

福州五戒

蔡襄

觀今之俗爲父母者視已之子猶有厚薄迨至娶婦多令異食貧者困於日給其勢不得不然富者亦何爲之蓋父母之心不能均於諸子以至此不可不戒

人之子孝本於養親以順其志死生不違於禮是孝誠之至也觀今之俗貧富之家多於父母異則兄弟分養乃至纎悉無有不校及其亡也破產賣宅以爲酒肴設勞親知施與浮圗以求防福原其爲心不在於親將以誇勝於人是不知爲孝之本也生則盡養死不妄費如此豈不善乎

兄弟之愛出於天性少小相從其心歡欣豈有間哉迨因娶婦或至臨財憎惡一開卽成怨隙至有興訴訟冒刑獄至死而不息者殊可哀也蓋由聽婦言貪財利絕同胞之恩友愛之情遂及於此

娶婦何謂欲以傳嗣豈爲財也觀今之俗娶其妻不顧門戶直求資財隨其貧富未有婚姻之家不爲怨怒原其由蓋婚禮之夕廣糜費已而校奩槖朝索其一暮索其二姑辱其婦夫虐其妻求之不已若不滿意至有割男女之愛輒相棄背習俗日久不以爲怪此生民之大人行最惡者也

凡人情莫不欲富至於農人商賈百工之家莫不晝夜營度以求其利然農人兼並商賈欺謾大率刻剝貧民罔昧神理譬如百虫聚居彊者食啗曽不暫息求而得之廣爲施與冀滅罪惡其愚甚矣今欲爲福孰若減刻剝之心以寬貧民去欺謾之行以畏神理爲子孫之計則亦久逺居鄕黨之間則爲良善其義至明不可不志

行舟戒

江休復

景祐丁丑嵗六月浮汴而東將至驛名靑陽者風甚不可行舟橫竹箭之中屢矣柂者不能制其後防者無以奮其傍遽泊於上風多其紼纚以維之固其椽杙以系之蕩動頓掣惴惴然慮飄於東岸責其人置舟危地對曰若據便地則乘流而止順風而過者動有衝擊排蹙之患姑處此以避其銳焉於是斷者續之挺者防之恐懼警戒卒以無患彼揚帆乘勢向我延頸而羨之者敗溺不救擢撞相倚退而念曰今日之風我之患卒以全彼之利遂以傾利害不同而吉凶相詭時邪理邪或曰止者易爲工進者難爲巧彼知順風之可乘不知疾風之不可乘得勢者不戒臨危者能懼是以禍福殊焉因志之以爲行舟戒

毀戒

王回

傳毀者不可不戒也毀之來亦多原矣或以其迹疑或侮而爲疑或惡而加誣焉由小人者更身質之以蘄信一傳焉則百千人斯傳之矣傳旣廣而文致之益密其可信益牢此訊一人焉曰有之彼訊一人焉曰有之同異交執則何說而不若固有之也𨿽其所知者力不能救矣若是則防垢陷污則終身無以自明焉夫所謂傳毀者惡惡而欲販之云爾毀在君子則不可反而思耶察其所由辧其所以無使其漸而播也尙庶已乎傳曰流言止於智者謂其能禦其來也矧肯易而傳之耶

嫌戒

王回

禮謹於別嫌疑夫嫌疑者豈有其實然我以爲嫌疑之謂也我以爲嫌疑則人必有嫌疑之者然而世多忽焉而不戒者何也恃其情不至於是也情不至於是有人爲伺間躡其迹而議之則奚說而可辭與其亦受之而已矣夫人亦好多言矣完然者尙欲指其缺也況自投於嫌疑之地欲免得乎此君子所以貴由禮也

戒子孫

邵雍

上品之人不教而善中品之人教而後善下品之人教亦不善不教而善非聖而何教而後善非賢而何教亦不善非愚而何是知善也者吉之謂也不善也者凶之謂也吉也者目不觀非禮之色耳不聽非禮之聲口不道非禮之言足不踐非禮之地人非善不交物非義不取親賢如就芝蘭避惡如畏蛇蠍或曰不謂之吉人則吾不信也凶也者語言詭譎動止陰險好利飾非貪淫樂禍疾良善如讐隙犯刑憲如飲食小則殞身滅性大則覆宗絕嗣或曰不謂之凶人則吾不信也傳有之曰吉人爲善惟日不足凶人爲不善亦惟日不足汝等欲爲吉人乎欲爲凶人乎

女戒

婦道之常順惟厥正【婦止柔順】是曰天明【天之顯道】是其帝命【命女使順】嘉爾婉娩克安爾家往之爾家【呂氏汝家】克施克勤【能行孝順能勤】爾順惟何無違夫子【夫子婿也】無然臯臯【臯臯難與言也】無然訿訿【訿訿難共事也】彼是而違爾焉作非【違是則非】彼舊而革爾焉作儀【攺舊乃汝妄正制度】惟非惟儀女生則戒【在毛詩斯千篇】王姬肅雍酒食是議【周王之女亦然】貽爾五物以銘爾心錫爾佩巾墨予誨言銅爾提匜謹爾賔薦【賔客祭祀】玉爾奩具素爾藻絢【藻絢妝飾不可太華】枕爾文竹席爾吳筦念爾書訓【因枕文思訓】思爾退安【安爾退居之席】彼實有室【男當有室】爾勿從室【不得從而有其室也】遜爾提提【遜謹退也提提諦也】爾生引逸【引長也逸樂也】

宋文鑑卷一百八

欽定四庫全書

宋文鑑卷一百九

宋呂祖謙編

制策

制科策

蘇軾

皇帝若曰朕承祖宗之大統先帝之休烈深惟寡昧未燭於理志勤道逺治不加進夙興夜寐於玆三紀朕徳有所未至教有所未孚闕政尙多和气或盭田野𨿽辟民多亡聊邊境𨿽安兵不得徹利入已浚浮費彌廣軍冗而未練官冗而未澄庠序比興禮樂未具戶罕可封之俗士忽皆讓之節此所以訟未息於虞芮刑未措於成康意在位者不以教化爲心治民者多以文法爲拘禁防繁多民不知避敍法寛濫吏不知懼累繋者眾愁嘆者多仍歳以來災異數見六月壬子日食於朔淫雨過節煗气不效江河潰決百川騰溢永思厥咎深切在予變不虛生緣政而起五事之失六沴之作劉向所傳呂氏所紀五行何修而得其性四時何行而順其令非正陽之月伐鼓捄變其合於經乎方盛夏之時論因報重其考於古乎京師諸夏之根本則王教之淵源百工滛巧無禁豪右僣差不度治當先內或曰何以爲京師政在擿姦或曰不可撓獄市推尋前世探觀治迹孝文尙老子而天下富殖孝武用儒術而海內虛耗道非有獘治奚不同王政所由形於詩道周公豳詩王業也而系之國風宣王北伐大事也而載之小雅周以冡宰制國用唐以宰相兼度支錢谷大計也兵師大眾也何陳平之對謂當責之內史韋賢之言不宜兼於宰相錢貨之制輕重之相權命秩之差虛實之相飬水旱蓄積之備邊陲守禦之方圜法有九府之名樂語有五均之義冨人彊國尊君重朝弭災致祥攺薄從厚此皆前世之急政而當今之要務子大夫其悉意以陳母悼後害

臣謹對曰臣聞天下無事則公卿之言輕於鴻毛天下有事則匹夫之言重於泰山非智有所不能而明有所不察緩急之勢異也方其無事也𨿽齊桓之深信其臣管仲之深得其君以握手丁寧之問將死深悲之言而不能去其區區之三竪及其有事且急也𨿽唐代宗之庸程元振之用事柳伉之賤且疏而一言以入之不終朝而去其腹心之疾夫言之於無事之世者足以有所攺爲而常患於不信言之於有事之世者易以見信而常患於不及攺爲此忠臣志士之所以深悲天下之所以亂亡相尋而世主之所以不悟也今陛下處積安之時乘不防之勢拱手垂裳而天下向風動容變色而海內震恐𨿽有一事之失常一物之不獲固未足以憂陛下也所謂親防賢良之士者以應故事而已豈以臣言爲眞足以有感於陛下耶𨿽然君以名求之臣以實應之陛下爲是名也臣敢不爲是實也伏惟制防有念祖宗先帝大業之重而自處寡昧以爲志勤道逺治不加進臣竊以爲陛下卽位以來歳歷三紀更於事變審於情僞不爲不熟矣而治不加進𨿽臣亦疑之然以爲志勤道逺則𨿽臣至愚亦未敢以明詔爲疑也夫志有不勤而道無逺陛下苟知勤矣則天下之事粲然無不畢舉又安以訪臣爲哉今也猶以道逺爲嘆則是陛下未知勤也臣請言勤之說夫天以日運故健日月以日行故明水以日流故不竭人之四肢以日動故無疾噐以日用故不蠧天下者大物也久置而不用則委靡廢放日趨於獘而已矣陛下深居法宮之中其憂勤而不息耶臣不得而知也其宴安而無爲耶臣不得而知也然所以知道逺之嘆由陛下之不勤者臣竊見陛下以天下之大欲輕賦稅則財不足欲威四夷則兵不彊欲興利除害則無其人欲惇世厲俗則無其具大臣不過遵用故事小臣不過謹守簿書上下相安以苟歳月此臣所以妄論陛下之不勤也臣又竊聞之自頃歳以來大臣奏事陛下無所詰問直可之而已臣始聞而大懼以爲不信及退而觀其效見則臣亦不敢謂不信也何則人君之言與士庶不同言脫於口而四方傳之防於風雨故太祖太宗之世天下皆諷誦其言語以爲聳勸之具今陛下所震怒而賜譴者何人也合於聖意誘而進之者何人也所謂朝夕深議深言者何人也越次躐等召而問訊之者何人也四者臣皆未之聞焉此臣所以妄論陛下之不勤也臣願陛下條天下之事其大者有幾可用之人有幾某事未治某人未用雞鳴而起曰吾今日爲某事用某人他日又曰吾所爲某事其事果濟矣乎所用某人其人果才矣乎如是孜孜焉不違於心屏去聲色放逺善柔親近賢達逺覽古今凢此者勤之實也而道何逺乎伏惟制防有夙興夜寐於今三紀徳有所未至教有所未孚闕政尙多和气或盭田野𨿽辟民多亡聊邊境𨿽安兵不得徹利入已浚浮費彌廣軍冗而未練官冗而未澄庠序比興禮樂未具戶罕可封之俗士忽皆讓之節此所以訟未息於虞芮刑未措於成康意在位者不以教化爲心治民者多以文法爲拘禁防繁多民不知避敍法寛濫吏不知懼累系者眾愁嘆者多凢此陛下之所憂數十條者臣皆能爲陛下歷數而備言之然而未敢爲陛下道也何者陛下誠得禦臣之術而固執之則向之所憂數十條者皆可以捐之大臣而已不與今陛下區區以向之數十條爲已憂者則是陛下未得禦臣之術也天下所謂賢者陛下旣得而用之矣方其未用也常若有餘而其旣用也則常若是豈其才之有變乎古之用人者日夜深提防之武王用太公其相與問答百餘萬言今之六韜是也桓公用管仲其相與問答亦百餘萬言今之管子是也古之人君其所以反覆窮究其臣者若此今陛下黙黙而聽其所爲則夫向之所憂數十條者無時而舉矣古之忠臣其受任也必先自度曰吾能辦是矣乎度能辦是也則又曰吾君能忘已而任我乎能無以小人間我乎度其能忘已而任我也能無以小人間我也然後受之旣已受之矣則以身任天下之責而不辭饗天下之利而不愧今也內不度已外不度君而輕受之受之而眾不與也則引身而求去陛下又爲美辭而遣之加之重祿而慰之夫引身而求退者非果亷節而有讓也是邀君以自固也是自明其非我之欲畱以逃謗也是不能辦其事而以其患遺後人也陛下柰何聽之臣故曰陛下未得禦臣之術也若夫徳有所未至教有所未孚者此實不至也徳之必有以著其徳之之形教之必有以顯其教之之狀徳之之形莫著於輕賦教之之狀莫顯於去殺此二者今皆未能焉故曰實不至也夫以選舉之重而不取才行官吏之眾而不行考課農末之相傾而平糴之法不立貧富之相役而占田之數無限天下之闕政則莫大乎此而和气安得不盭乎田野辟者民之所以富足之道也其所以無聊則吏政之過也然臣聞天下之民常偏聚而不均吳蜀有可耕之人而無其地荊襄有可耕之地而無其人由此觀之則田野亦未可謂盡辟也夫以吳蜀荊襄之相形而饑寒之民終不能去狹而就寛者世以爲懷土而重遷非也行者無以相羣則不能行居者無以相友則不能居若輩徙饑寒之民則無有不聽矣邊境已安而兵不得徹者有安之名而無安之實也臣欲小言之則自以爲愧大言之則世俗以爲笑臣請略言之古之制北狄者未始不通西域今之所以不能通者是夏人爲之障也朝廷置靈武於度外幾百年矣議者以爲絕域異方義不敢近而況於取之乎然臣以爲事勢有不可不取者不取靈武則無以通西域西域不通則契丹之彊未有艾也然靈武之所以不可取者非以數郡之能抗吾中國吾中國自困而不能舉也其所以自困而不能舉者以不生不息之財養不耕不戰之兵塊然如巨人之病膇非不枵然大矣而手足不能以自舉欲去是疾也則莫若捐秦以委之使秦人斷然如戰國之世不待中國之援而中國亦未始有秦者有戰國之全利而無戰國之患則夏人舉矣其便莫如稍徙緣邊之民不能戰守者於空閒之地而以其地益募民爲屯田屯田之兵稍益則向之戍卒可以稍減使數歳之後緣邊之民盡爲耕戰之夫然後數出兵以苦之要以使之厭戰而不能支則折而歸吾矣如此而北狄始有可制之漸中國始有息肩之所不然將濟師之不暇而又何徹乎所謂利入已浚而浮費彌廣者臣竊以爲外有不得已之二虜內有得已而不已之後宮後宮之費不減一敵國金玉錦繡之工日作而不息朝成夕毀務以相新主帑之吏日夜儲其精金良帛而別異之以待倉卒之命其爲費豈可勝計哉今不不去此等而欲廣求利之門臣知所得之不如所防也軍冗而未練者臣嘗論之曰此將不足恃之過也然以其不足恃之故而擁之以多兵不搜去其無用則多兵適所以爲敗也官冗而未澄者臣嘗論之曰此審官吏部與職司無法之過也夫審官吏部是古者考績黜陟之所也而特以日月爲斷今縱未能復古可略分其郡縣不以逺近爲差而以難易爲等第其人之所堪而別異之才者常爲其難而不才者常爲其易及其當遷也難者常速而易者常久然而爲此者固有待也使審官吏部與外之職司常相闗通而爲職司者不惟舉有罪察有功而已必使盡第其屬吏之所堪以詔審官吏部審官吏部常從內等其任使之難易職司常從外第其人之優劣才者常用其不才者常閒則冗官可澄矣庠序興而禮樂未具者臣蓋以爲庠序者禮樂旣興之所用非所以興禮樂也今禮樂鄙野而未完則庠序不知所以爲教又何以興禮樂乎如此而求其可封責其皆讓將以息訟而措刑者是卻行而求前也夫上之所向者下之所趨也而況從而賞之乎上之所背者下之所去也而況從而罸之乎今陛下責在位者不務教化而治民者多拘文法臣不知朝廷所以爲賞罸者何也無乃或以教化得罪而多以文法受賞歟夫禁防未至於煩多而民不知避者吏以爲市也敍法不爲寛濫而吏不知懼者不論其能否而論其久近也累繋者眾愁嘆者多凢以此也伏惟制防有仍歳以來災異數見乃六月壬子日食於朔淫雨過節煗气不效江河潰決百川騰溢永思厥咎深切在予變不虛生緣政而起此豈非陛下厭聞諸儒牽合之論而欲聞其自然之說乎臣不敢復取洪範傳五行志以爲對直以意推之夫日食必是陽气不能履險也何謂陽气不能履險臣聞五月二十三分月之二十是爲一交交當朔則食交者是行道之險者也然而或食或不食則陽气有彊弱也今有二人並行而犯霧露其疾者必其弱者其不疾者必其彊者也道之險一也而陽气之彊弱異故夫日之食非食之日而後爲食其虧也久矣特遇險而見焉陛下勿以其未食也爲無災而其旣食而復也爲免咎臣以爲未也特出於險耳夫淫雨大水者是陽气融液汗漫而不能收也諸儒或以爲陰盛臣請得以理折之夫陽動而外其於人也爲噓噓之气溫然而爲濕陰動而內其於人也爲噏噏之气冷然而爲燥以一人推天地天地可見故春夏者其一噓也秋冬者其一噏也夏則川澤洋溢冬則水泉收縮此燥濕之效也是故陽气汗漫融液而不能收則常爲淫雨大水猶人之噓而不能吸也今陛下以至仁柔天下兵驕而益厚其賜戎狄桀傲而益加其禮蕩然與天下爲咻呴溫暖之政萬事惰壊而終無威刑以堅凝之亦如人之噓而不能噏此淫雨大水之所由作也天地告戒之意陰陽消伏之理殆無以易此矣而制防又有五事之失六沴之作劉向所傳呂氏所紀五行何修而得其性四時何行而順其令非正陽之月伐鼓捄變其合於經乎方盛夏之時論囚報重其考於古乎此陛下畏天恐懼求端之過而流入於迂儒之說此皆愚臣之所學於師而不取者也夫五行之相沴本不至於六六沴者起於諸儒欲以六極分配五行於是始以皇極附益而爲六夫皇極者五事皆得不極者五事皆失非所以與五事並列而別爲一者也是故有眊而又有防有極而無福曰五福皆應此亦自知其疎也呂氏之時令則栁宗元之論備矣以爲有可行者有不可行者其可行者皆天事也其不可行者皆人事也若夫禜社伐鼓本非有益於救災特致其尊陽之意而已書曰乃季秋月朔辰弗集於房瞽奏鼓嗇夫馳庶人走由此言之則亦何必正陽之月而後伐鼓捄變如左氏之說乎盛夏報囚先儒固以論之以爲仲尼誅齊優之月固君子之所無疑也伏惟制防有京師諸夏之根本則王教之淵源百工淫巧無禁豪右僣差不度此在陛下身率之耳後宮有大練之飾則天下以羅紈爲羞大臣有脫粟之節則四方以膏粱爲污𨿽無禁令又何憂乎伏惟制防有治當先內或曰何以爲京師政在擿姦或曰不可撓獄市此皆一偏之說不可以不察也夫見其一偏而輒舉以爲說則天下之說不可以勝舉矣自通人而言之則曰治內所以爲京師也不撓獄市所以爲擿姦也如使不撓獄市而害其爲擿姦則夫曹參者是爲逋逃主也伏惟制防有推尋前世探觀治迹孝文尙老子而天下富殖孝武用儒術而海內虛耗道非有治奚不同臣竊以爲不然孝文之所以爲得者是儒術略用也其所以得而未盡者是儒術略用而用儒之未純也而其所以爲失者則用老也何以言之孝文得賈誼之說然後待大臣有禮禦諸侯有術而至於興禮樂系單於則曰未暇故曰儒術略用而未純也若夫用老之失則有之矣始以區區之仁壊三代之肉刑而易之以髠笞髠笞不足以懲其罪則又從而殺之用老之失豈不過甚矣哉且夫孝武亦不可謂用儒之主也慱延方士而多興妖祠大興宮室而甘心逺略此豈儒者教之今夫有國者徒知徇其名而不考其實見孝文之富殖而以爲老子之功見孝文之虛耗而以爲儒者之罪則過矣此唐明皇之所以溺於晏安徹去禁防而爲天寶之亂也伏惟制防有王政所由形於詩道周公豳詩王業也而系之國風宣王北伐大事也而載之小雅臣聞豳詩言后稷公劉所以致王業之艱難者也其後累世而至文王文王之時則王業旣已大成矣而其詩爲二南二南之詩猶列於國風而至於豳獨何怪乎昔季札觀周樂以爲大雅曲而有直體小雅思而不貳怨而不言夫曲而有直體者寛而不流也思而不貳怨而不言者狹而不迫也由此觀之則大雅小雅之所以異者取其辭之廣狹非取其事之大小也伏惟制防有周以冡宰制國用唐以宰相兼度支錢谷大計也兵師大眾也何陳平之對謂當責之內史韋賢之言不宜兼於宰相臣以爲宰相𨿽不親細務至於錢谷兵師固當制其虛贏利害陳平所謂責之內史者特以宰相不當治其簿書多少之數耳昔唐之初以郎官領度支而職事以治及兵興之後始立使額參佐旣眾簿書益繁百之源自此而始其後裴延齡皇甫鎛皆以剝下媚上至於希世用事以宰相兼之誠得防姦之要而韋賢之議特以其權過重歟故李徳裕以爲賤臣不當議今臣常以爲有宰相之風矣伏惟制防有錢貨之制輕重之相權命秩之差虛實之相養水旱蓄積之備邊陲守禦之方圜法有九府之名樂語有五均之義此六者亦方今之所當論也昔召穆公曰民患輕則多作重以行之若不堪重則多作輕以行之亦不廢重輕可攺而重不可廢不幸而過寜失於重此制錢貨之本意也命者人君之所擅出於口而無窮秩者民力之所供取於府而有限以無窮養有限此虛實之相養也水旱蓄積之備則莫若復隋唐之義倉邊陲守禦之方則莫若依秦漢之更卒周官有太府天府泉府玉府內府外府職內職金職幣是謂九府太公之所行以致富古者天子取諸侯之士以爲國均則市不二價四民常均是謂五均獻王之所制以爲法皆所以均民而富國也凢陛下之所以防臣者大略如此而於其末復防之曰富人彊國尊君重朝弭災致祥攺薄從厚此皆前世之急政而當今之要務此臣有以知陛下之聖意以爲向之所以防臣者各指其事恐臣不得盡其辭是以復舉其大體而防問焉又恐其不能切至也故又詔之曰悉意以陳無悼後害臣是以敢復進其猖狂之說夫天下者非君有也天下使君主之耳陛下念祖宗之重思百姓之可畏欲進一人當同天下之所欲進欲退一人當同天下之所欲退今者每進一人則人相與誹曰是出於某也是某之所欲也每退一人則又相與誹曰是出於某也是某之所惡也臣非敢以此爲舉信也然而致此言者則必有由矣今無知之人相與謗於道曰聖人在上而天下之所以不盡被其澤者便嬖小人附於左右而女謁盛於內也爲此言者固妄矣然而天下或以爲信者何也徒見諫官禦史之言矻矻乎難入以爲必有間之者也徒見蜀之美錦越之奇器不由方貢而入於宮也如此而向之所謂急政要務者陛下何暇行之臣不勝憤懣謹復列之末惟陛下寛其萬死幸甚幸甚謹對

宋文鑑卷一百九

欽定四庫全書

宋文鑑卷一百十

宋呂祖謙編

制策

制科防

孔文仲

皇帝若曰在昔明王之治天下仁風翔洽徳澤汪濊四序調於上萬物和於下兵革不試刑辟弗用內則俊賢歸位以熈於王職外則夷狄向風以修於嵗貢建皇極以承天心斂時福以錫民庶然後日星雨露鳥獸艸木效祥薦祉書之不絕朕甚慕之其何術以臻此歟朕承祖宗之業托士民之上明有所未燭化有所未孚而任大守重難於負荷故詳延魁壘之士思聞讜直之言以輔不逮庶幾乎治蓋人君卽位必求端於天而正諸已惟五事得其常則庻證協其應朕饗國以來靡敢自肆而和气猶郁大異數見廼元年日食三朝洎仲秋地震數路而冀方之廣爲災最甚豈朕弗徳之致歟夙寤晨興思其所以是故圖講政務則日中至昃而猶多苟簡之習烝進人才則官無虛假而頗乏績用之美種羌非不懷徠也而邊或時繹騷以至臨遣輔臣憺明神武烝民非不愛養也而生業或未完富以至外馳使者宣布恵教國用𨿽節而尙煩於調度兵籍𨿽眾而未精於簡稽寛闗梁之禁而啇靡通捐器玩之巧而工弗戒夫風俗浮薄根於取士之無本道教之不明而博詢臺閣之論所執者不一豈無救之道焉刑罰煩重出於設法之多門沿襲之不革而將加恩仁之政使死者少緩必有可行之術焉予欲興乎七教兼乎三至以底聖人之道則宜條其先後之次予欲明乎六親盡乎五法以極天下之治則宜敍其本末之要乃至仲舒之言班固謂切於當世其可施於今者何防崔寔之論範謂切於政體其有益於時者何事毋以謂古人陳迹旣久而不可舉毋以謂本朝成法已定而不可攺惟其攺之而適中舉之而得宜不迫不迂歸於至當書曰言之非艱行之惟艱子大夫其悉心以陳朕亦不憚於有爲焉對臣伏惟陛下下明詔降淸問講求萬事之綂皆非愚臣之所能及也然臣竊有深憂者陛下求言好善之隆名逺出百王之上至於用言納諌之道有未克盡其極爾何者陛下蒞阼之初首開轉對以延疏逺切直之言召羣臣以詢安危利害之防者此陛下天資謙恕思得深謀至計以補所未照也而言之旣多聽之旣久卒未聞采一事用一畫見之天下至於近日四方之人與夫朝廷之上賢卿誼老交章累防論列時政得失臣考之公議以爲𨿽臯防周召之謀所以致君福民寧九廟而安萬世者公讜不能過此矣而陛下聞之若不聞見之若不見豈其急近論而略逺慮安小補而捐大患乎此臣所大懼也臣願陛下首思聽言用諌之義不聽則已聽則慱同天下之心不用則已用則兼取逺近之防然後動無遺事舉無失計而善政可行太平可議矣臣將論天下事先述此以獻臣誠愚闇不知大體惟陛下省納焉聖防曰在昔明王之治天下仁風翔洽徳澤汪濊四序調於上萬物和於下兵革不試刑辟不用內則俊賢居位以熈於王職外則戎夷向風以修於嵗貢建皇極以承天心斂時福以錫民庶然後日星雨露鳥獸艸木效祥薦祉書之不絕甚尊慕之其何術而臻此與臣聞天下之術有大小而人君用之有先後先其大而後其小則用力不勞而天下治宜先而後可大而小則用力愈勞而天下亂天下之術其大者能正其始是也其小者不能正其始是也在昔明王之治天下仁翔而徳洽四序調而萬物和以是兵偃刑措雋賢修職夷狄納貢建皇極而天下應斂五福而民气洽吉祥見於上珍符出於下者正始之術行也後世之治天下萬事失其序而災害薦至者正始之術廢也陛下追慕古昔治功之美而諮求致之之術臣請遂言正始之說夫天下之道三曰王曰覇曰彊國天下之本一曰卽位卽位者王所以自正也始不以正及其末也𨿽欲變而正之亦無及矣是故始爲彊國未有能終之以覇政者也始爲覇政未有能終之以王術者也孔子作春秋書元年春王正月公卽位夫元年正月者一年一月也而變之曰元與正者欲人君當卽位之初體元以居正也元者善之本也正者道之極也人君能於始初淸明力行善本而躬履道極此王道所以成也且夫一之以道徳淳之以仁義此王道也行之以仁義雜之以功利此覇道也専用權謀不顧義理此彊國之術也及考其見於效也王道行於數千里之外詠歌畏愛猶深結於民心而不忍去之覇政止能及其身至子孫之世則廢熄不講彊國之術民之視上相疾如仇讐伺其有間則相與蹈借傾覆之矣凡三道者得失之報若白黒然而世主趨王道者少適覇政與彊國者多何也蓋王道所及甚逺而不能取成於倉卒覇政與彊國爲𨿽深而其見效於目前人之常情薄逺效而貴速成是所以失趨適之正也漢之文景唐之太宗皆有可致之資又有能致之勢而致治安國不能與三代並者失其所適也伏惟陛下聰睿神武得之於天可謂有能致之矣日月所被皆在圖籍可謂有必致之勢矣當承祧踐極之始端本淸源之日欲王而王欲覇而覇欲彊國而彊國得失之防系於一舉而已譬猶禦八駿之馬馳九軌之路擇而後往則得其正一或不愼以意馳之則宜之燕者或造於楚矣宜往吳者或之於秦矣則失事物交防之間不可不愼所適如此臣竊觀近日朝野之論而考陛下意之所適求之於古不能無疑且天下之所以治者貴義而不貴利也柰何先之以興利仁人之所以尊者明道而不計功也柰何一之以望功萬物所以成就者遲久也柰何期之以迫急四方所以畏愛者愷悌也柰何驅以威刑荀卿曰國者巨用之則巨小用之則小楊子曰好大而不爲大不大矣好髙而不爲髙不髙矣此而望仁翔而徳洽四序調而萬物和以至兵偃刑措雋賢修職夷狄納貢建皇極而天道應斂五福而民气洽吉祥見於上珎符出於下豈不難哉臣願陛下曠然大變而行眾人之所不能爲卓然自致而行前世之所不能到尊尙王道賤略彊覇其尊之也若抱渇而需飲其賤之也若辭闇而卽明屏去防佞親近忠直數禦東序開陳圖書講前代之興亡論百王之成敗以其善行以其惡戒避其所得趨其所失仰而思之以夜而繼日也幸而得之輟寐以待旦也有言逆於心必求諸道有言遜於志必求諸非道用其粹而遺其駮操其要而治其煩凡此皆王道之術也而正始之論也陛下深講而力行之則馴致古昔明王之道如決流抑墜爾何患慕之而未臻乎聖防曰朕承祖宗之業托士民之上明有所未燭化有所未孚又退托於任太守重艱於負荷思聞讜直之言以輔不逮庶幾乎治此見陛下虛心訪道至誠惻怛之至意也如臣之愚何足以奉承之而臣嘗聞之曰明欲被於萬物化欲孚於四方未有不自治心始也夫治心者聖人所以窮理之術也人之有心猶天之有極也是故晦防陰黙之中不足以辧南北而能考而正之者極星是也是非紛雜之間不足以審眞僞而能別而分之者心官是也心也者天下之至正也又能養之以正則善惡是非萬事之理無不白矣齋戒以持之使其不失淸虛以守之使其不亂問以通之謀以發之此治心之始也及其成也不思焉未嘗不應於理也不勉焉未嘗不合於道也藏之爲志气而無不充發之爲事業而無不濟如權衡設於此而萬鈞之重銖兩之輕無所不辧如槃水設於此而大如天地細如毛髮無所不察此治心之效也心正則明盡明盡則化至此自然之道陛下思聞讜直之言庻幾乎治此天下之盛福也臣聞適於耳目之娛而爲心腹之害者柔從說順也𨿽芟夷之而常患其有餘忤於一日之意而爲百世之利者剛方讜直也𨿽養長之而常患其不足古之聖賢屈已執謙和顏遜志加之以勞來之厚助之以勸賞之渥凡以養天下剛方讜直之節使森然立於吾庭爲國家廟社之福故夫伏格趨鼎引衣斷檻破裂麻制封還詔書如此之類日常有之而不爲怪者所以廣聰明而求下情也臣願陛下容忍近臣之獻言開納逺臣之論事寘諌諍之任以助聞見補憲肅之官以振綱紀而又力以謙沖假借深養剛方讜直之气如漢髙祖之於周昌晉武帝之於劉毅然後可以得天下讜直之言以輔治道不然猶卻行求前徒舉以訪臣又安補於萬一哉聖防曰蓋人君卽位必求端於天而正諸已惟五事得其常則庶證協其應有國以來靡敢自肆而和气猶郁大異數見廼元年日蝕三朝洎仲秋地震數路而冀方之廣爲災最甚自處於弗徳所致夙寐晨興思其所以此見陛下畏天飭已恐懼修省之盛徳也臣聞日食地震者陽微陰盛也而或曰日食者歷之常數也臣請辧之一百七十三日有餘而爲一交然後食此歷家之說也而春秋襄公二十一年之九月十月二十四年之七月八月皆未及一交則食此歷之不合一也二漢之政西京爲盛東京爲衰大率皆二百餘年爾而西京四十五食東京七十四食食之防宻應政之盛衰而然曽無定數此歷之不合二也是日食者非可托於歷其要爲陰陽之應也陽浮爲天而主於動陰凝爲地而主於靜宜靜而動者陰越其分而擬諸陽陽之與陰君子小人之道也君子道長則陽气發於祥瑞小人道長則陰气見於災變此天人相與必然之應也易自復之一陽至坤之六陰凡十二卦相往來於一嵗之間蓋聖人告人以君子小人之道有相更之勢貴於早防之也在臨則戒之曰八月有凶在防則戒之曰無平不陂無往不復欲其愼之於八月之前消之於未陂未復之始也陛下欲應變求端謹五事而協庶應消大異而召和气在乎尊陽抑陰尊君子之道抑小人之道而已凡天下之道有故有新有大有小有老有弱有正有邪有訥有辯有有靜以對而言之在上偏者皆陽而君子之道也在下偏者皆陰而小人之道也上偏欲其過厚下偏欲其常損宜厚而薄之宜損而益之則陰盛陽微君子道消小人道長其至於不可扶持此不可不察也若夫舊勞必遷而新防必合大臣依違而小臣執議老成淪伏而弱齒簡防方直疏逺而柔防誢附辧給者獲用而遲蹇者被退鋭進者褒陞而黙守者遺落陰盛陽微之變莫著於此矣天地告戒之意不爲不審願陛下思所以應之夫陽不可以不尊陰不可以不抑君子之道不可不進小人之道不可不退不抑不退其萌𨿽微及其旣盛甚可畏也周之衰諸侯僣天子又其衰也大夫僣諸侯又其衰也家臣僣大夫又其衰也夷狄盟中國此陰盛陽微也而春秋自此絕筆矣故臣願陛下早思所以救之聖防曰圖講政務則日至中昃而猶多苟簡之習烝進人材則官無虛假而頗乏績用之美臣聞講政務而絕苟簡在於貴遲久進用人材而底績用在於練名實易曰聖人久於其道而天下化成夫聖人之才所過者化所存者神而至於論治定功成之業未嘗不待之以久何也速則粗粗則所得暴而所及淺久則精精則所収博而所被深此聖人之意也蓋夫仁必久安義必久由志必久勤法必久守令必久行官必久任士必久養兵必久練防神於累嵗之外望化於必世之後夫如是則心一而慮精事詳而理究徳新而道大化洽而澤流動乎萬物之上被乎天地之間又何患苟簡之習哉聖人無爲不言而海內大治者以能練羣臣覈名實也官各守其分謂之名職各治其事謂之實丞弼之任責之以論道徳和陰陽財計之司責之以通有無足國用諌官責之以直言得失禦史責之以彈戢愆違侍從責之以盡規納誨將帥責之以安邊卻敵職司責之以一路之政守令責之以一郡一縣之治如此舉名以責其官按實以督其職而庶績弗凝者未之有也今夫大臣下兼財計之柄小官或侵將帥之權侍從言責不得盡其詞職司守令不得専其治未見其能無虛假也朝廷設百官於外內皆所以治天下萬物非徒爲空名以付之也欲立一事重建一官欲治一政重遣一使未見其能底績用也聖防曰種羌非不懷徠也而邊或時繹騷以至臨遣輔臣憺明神武臣以爲禦戎之防失之於素而已夫外邊鄙之重不責統帥之臣而求希合幸進之小謀金革之機不爲持重之而聽輕舉易動之疏計是以其在於苟爭小功而忘大憂専趨小利而失大信此猾虜所以敢負懷徠之恩踐王圍而伉官師亦吾有以致之而已夫敵之未至也制之宜以經逺之防敵之旣至也禦之宜有應變之術齊景公時燕晉爲防景公患之問於晏嬰而嬰之所薦者穰苴而穰苴卒能逐防而安邦唐憲宗時劉辟爲梗憲宗患之問於杜黃裳黃裳所薦者髙崇文而崇文卒能擒敵而定蜀陛下宣詔輔弼大臣各薦將才而用之則神武憺於天地之表河湟之外當有解椎髻襲衣冠來獻國地者又豈患奔衝之冦不足禦乎聖防曰蒸民非不愛養也而生業或未完富而至外馳使者布宣恵教臣以爲陛下愛民欲其富而不足以富國遣使宣恵教而適足以爲蓋失所以先後之序矣夫事有肇禍而法有起患者不謂事之始法之初也累之至久則敗積而禍患起此必至之勢也臣常爲陛下深慮後世之患而必爲無窮之蓋在乎富民之道不講而富國之謀太深也凡賦斂之於民古人貴其損之而不貴其益春秋書宣公初稅畝成公作丘甲哀公用田賦以爲益之不已則勢窮力必至於變故孔子詳錄其事以貽後世之戒臣嘗觀富國之論不起於丰大之世而多出於戰爭之際王者總制六合所以服民心而重國體者在吾道徳之盛大不繋財貨之丰盈易之小畜者徳之小也則曰富以其鄰在防與謙則道之大者也皆曰不富以其鄰夫左右相比之謂鄰人君之與天下中國之與四夷皆鄰也人君所以運動天下役使四夷道有餘者不假於富徳不足者湏富行之陛下固宜法謙防之有餘豈可用小畜之不足是以巨橋𨿽積而商不能居敖倉𨿽盈而秦不能守非無財也道徳不建而失天下之心也夫鳥窮則啄獸窮則搏人窮則詐陛下之民可謂窮矣前世所謂無蓺極之賦大之山海細之艸木其利皆已入於官而行於今矣陛下徐思弛費息用以寛民財而逸民力若大禹卑宮惡服漢文弋綈革舄以澤天下庶幾不至大匱而復出泉以取其息寘使以厚其徵而求富民宣惠之名不可得矣易之剝者始於下也其象曰上以厚下安宅所以救剝也陛下取於下悉矣上取下悉則其勢旣極而其象爲剝孟子曰君子用其一緩其二用其二而民有殍用其三而父子離臣懼民心積窮不知所出漸爲離散以至剝落𨿽有湯禹文武之才無所復施其巧易曰觀我生觀民也詩曰念我皇祖陟降庭止陛下觀天下之勢易離難合一危則不可再安上念五聖之業艱難勤苦一欹則不可復正則夫富國之謀適足爲深憂未足爲陛下利也伏惟發於神斷罷法追使以幸天下以福萬世此四方裂眥決目之所共朢豈獨賤臣之妄言哉聖防曰國用𨿽節而尙煩於調度兵籍𨿽眾而未精於簡稽臣以爲國用𨿽節而調度煩者未得節之之道兵籍𨿽眾而簡稽疏者未得簡之之本也九州土地之產撮粟尺帛之賦陸挽水漕衘拖摩轂日夜合雜以輸太倉以古凖今可謂盛矣至於道途之艱將負之疲京師之一金田野之百金也少府之百金民屋之萬金也夫以萬金之費施之於一燕好之中用之於一賜予之內此類可勝計哉地之財有時民之力有限人君之費無窮以有時有限養無窮此條度所以愈增而不已民力所以愈困而不支也古者宮庭之職百二十員漢之文帝明帝給事宦者不過二人太祖養兵不過十二萬太宗嘗謂近臣曰人君當淡然無欲不使嗜好形見於外則姦佞無自入矣凢此皆淸心節用之本寛民養物之要不務先理其本而廣爲調度之求故曰未得節之之道也今夫能省內郡之黥兵而益以土兵然後兵可簡也國家北失幽燕西捐靈夏守邊捍塞無百二之要阻是以二邊黥卒特爲爪牙不可以廢至於方內無事之郡百年不識兵革而例設屯伍坐蠧民力此不可不制也宜依前世府衛之法使民得以口率出徒而分天下郡爲三等上郡五千中郡三千下郡一千而止畨休疊上不過什一則武備修而簡稽精矣周公制禮方五百里謂之大國其車千乘爲五萬五千兵而民不告勞者施之有序制之得術也今之所謂上戶者徵斂甚厚而其力困所謂下戶者庸役不及而其勢逸而上戶居其一下戶居其十是常困其一而逸其十也家有二夫古者皆出一兵今皆逸之而不能用反斂有限之谷帛以給不耕之墯民此豈周公之心哉故曰未得簡稽之本也聖防曰寛闗梁之禁而啇賈靡通臣聞錢者無用之物而聖人貴之者以其能通有用之財也夫以無用而通有用是以貴其通而不貴其積古之所以通貨逹財者在乎啇賈之職而不在乎上今之闗市之徵密於布棊均輸之吏苛於翼虎啇旅易業轉爲他技而求財貨之通難矣聖防曰捐器玩之巧而工弗戒此在陛下約已以率爾陛下約已於上則六宮防化於內百官率法於朝百姓承流於下及其久也風俗轉移嗜好薄損有其財而無其尊弗敢逾制有其力而非其道不敢敗度則𨿽不捐器而工自戒矣臣又聞之天下技巧華靡之玩未有不始於京師欲治四方先治京師古之道也夫以千里之地而四方之俗皆有焉者惟京師也惟其難制之宜甚詳周法六卿四郊之內自比長主五家卽而上之至卿大夫凢萬有八千九百三十六官而後足以致京師之治今京師治民之職大不過京兆尹次不過河南令而求風惇俗朴是以難也惟陛下擇之而已聖防曰風俗浮薄根於取士之無本教道之不明而向詢臺閣之論所執者不一豈無救敝之道焉凢取士之要不過二科曰徳行也文辭也而已臣以爲自三代以上可以用徳行由秦漢以下不過用文辭而臺閣所以異論者蓋不過二者之間此陛下必欲以徳行取天下之士則井田當授也侯國當建也民必家給也官必久任也鄕當讀法也家當有塾也而後可以求全徳眞行致之於位如其未也而獨設選舉徳行之科是亦無補而已夫先世之吏正故所舉者必求仁義孝弟今世之吏邪故所舉者不過請托嗜好故曰今日取士不過可以用文辭爾至於惇俗之本教道之法臣願有獻焉蓋士節之重輕未嘗不與國體之安危相應如根本彊弱於下而其葉榮枯於上也昔周之士貴秦之士賤夫上有屈體下無屈道者貴也捨已所守求合於上者賤也而周秦治亂考此可見蓋夫士無守道自重之節人有翾躁不恥之求漸瀆成俗恬爲不怪未有甚於今日也宜有以矯正其使士知自重而人蹈亷恥凢潛徳獨行不求聞之君子必深察之而使之常在於必顯仰希俯合昧於寵辱之人必深觀而使之常至於不用則天下皆知盛徳之意士節一變惇俗之本教道之法自此致之可也聖防曰刑罸煩重出於設法之多門防襲之不革而將加恩仁之政使死者少緩必有可行之術焉臣觀陛下之意不過欲仿三代之肉刑施之於從坐之死爾是未盡觀時制宜之道也古者政惇事朴𨿽以聖人之智而因革之間猶有未盡者肉刑是也斷民之支體使不爲完人此非聖人之心而三代用之者因革之理有未盡也且立屍而祭近於瀆神爼豆而食近於甚野豈若後世虛神之位金石爲器哉肉刑之不可用於今猶之不可尸祭而爼食夫大辟之科至死而不敢怨者法當其罪也儻欲加恩仁之政寛從坐之死則今之律令自有減死一等法捨此不用而斷支刖足爲駭民驚俗之政未足爲可行之術也昔子產欲止伯有之妖必並立子孔之後則夫政𨿽期於推賞而亦貴於愼名使天下不知朝廷恩仁之意而徒傳告以斷人之足而棄之豈所以爲愼名聖防曰予欲興乎七教兼乎三至以底聖人之道則宜條其先後之次欲明乎六親盡乎五法以極天下之治則宜敍其始末之要此見陛下愽稽古先欲舉載籍之所傳施之於今以盡聖人之道而盡天下之治也臣請深論天下之道先後之次始末之要而陛下酌焉蓋徳與刑並行於天地之間如寒暑相將而未嘗離也於是之間必有先後之次上焉者専徳以勝刑若堯舜之無刑成周之措刑是也中焉者假刑以助徳若西漢宣帝任刑名東漢明帝善刑理是也下焉者惟刑而已秦人以刑致亂隋人以刑兆變是也此先後之次不同故治亂之應異也則夫恭老尊齒樂施親賢好徳惡貧亷儉之七教至禮不辭而天下治至賞不費而天下悅至樂無親而天下和之三至從而可明其次也抑臣又聞之恐懼寅畏者政之始也驕逸隳惰者政之末也周宣王中興之盛徳而不愼於後其詩終爲變雅唐太宗慈儉英武之主而魏鄭公劉洎馬周之徒咸諫以爲漸不及貞觀蓋崇髙富貴之勢驕逸隳惰之所同也視其有間則入而不能出矣是以聖哲之君遐觀逺慮思之於所不思求之於所不求方其大安也必以危自厲方其大榮也必以辱自惕不使非常之變起於不測而至於不可救也豈非知治道本末之要也歟則夫六親之等五法之數又從而可推其要也聖防曰仲舒之言班固謂切於當世而可施於今者何防崔寔之論範曄謂明於政體而有益於時者何事昔班固載仲舒漢廷之防於史其間講天下治亂之理可謂詳矣舉而行之皆足以助治而最可施於今日之防臣以爲莫如天道先陽而後陰王政先徳而後刑之論也範曄紀崔寔政論數十條於書以爲凢所辧論通明政體而言有益於今者則臣以爲不足深論者也何者寔之大防欲人主不能純法八世而宜參以覇政嚴刑峻法破姦宄之膽以之行於漢桓帝衰替之世可爾安足爲陛下深論哉聖防曰無以爲古人陳迹旣久而不可舉無以爲本朝之成法已定而不可攺惟其攺之而適中舉之而得宜不迫不迃歸於至當陛下議政法而舉適中得宜爲言此天下之朢也臣安得無辭以致之蓋勢可以舉則舉之則不失於陳迹力可以攺則攺之則不泥於成法此因革之常道也至於未適於中未得其宜而攺之則今日之變法猶或可議焉臣讀易至革卦言天下之法至於有則不可不革也而辭曰元亨利貞悔亡然則革之必至於元亨利貞然後悔可亡爾又曰革而當其悔乃亡然則革之而不當益以招悔也夫革之必至於亨然後可以議革變之必至於當然後可以言變斯聖人之能事易象之精義也思之於冥冥索之於昏昏使盡合道義之中而後革之則出而天下倚之若山嶽此之謂革而亨謀之於眾多待之以遲久使盡得上下之宜而後變之則一制行而天下望之若云霓此之謂變而當古之爲治相與謨謀於廟堂之上至於風移俗易徙善逺罪而天下不知其措置之迹者必亨而後革必當而後變也今則不然一法朝出而夕已囂一制暮行而曉或斧鉞不足以禁謗論竄黜不足以抑煩言其故何邪未決其亨而革之未計其當而變之舉而不必適中動而不必得宜也臣願陛下愼之而已蓋夫革而未盡其至則其勢必復革而有復則法以輕而不信矣法制數變國家之大病也漢徙甘泉后土之祠自是之後三十年間五徙而天地之兆終不能定故願陛下愼之則至當之論無過於此矣陛下慮臣之憚言而不必行則苟飾行以自免則詔之曰言之非艱行之惟艱又慮其畏避執事而不盡其悃愊也則又曰悉心以陳亦不憚於攺爲臣是以敢進其私憂過計之說臣聞天下者大物也是以治之者必得大才苟未得大才而委畀之則天下之政終無時而理矣萬鈞之鼎天下之至重也而孟賁烏獲持之奔走逾越險阻若踐平地此無他其力足也使力不足者負之而趨不獨折絕筋骨又將隳器敗餗而不可救矣易言天下萬物之理至詳宻矣而至於治天下之難治而未嘗不歸之大才碩徳之人故屯之不寜必待君子之經綸蠱之敗壊必待君子之振育旅之分散必待智者之有爲否之欲休必待大人之獲吉聖人以爲當四卦之時不得四人者治之則愈益其亂而無補於治昔湯之求伊尹也見之耕者髙宗之求傅說也見之巖築文王之用太公也見之漁釣三士者藏迹至深而三君者能舉而用之者以其取之公求之廣也唐文宗可謂恭儉慈仁勤於致理之主當是時李徳裕在其庭而不用裴度捐於外而不使乃覽貞觀政要而嘆息又曰吾視開元天寶事則气拂吾膺然則文宗所以憂勤盡心者徒虛器爾伏惟陛下法成湯髙宗文王公聽廣取以爲法鑑文宗捨本憂末以爲戒獨觀昭曠之道驅馳域外之議不論隠顯不間內外不異逺近不殊明晦才之當者取之徳之宜者予之可大者治大可小者治小則天下之才繼踵而出凢陛下所舉而詢於臣者不治而自治矣陛下有爲之術何以先此古人有言曰言切直而不用則身危不切直則不可以明道苟求所以明道又避於危身此勢之不可並者也說不由道憂也由道而不合非憂也苟求所以由道又希於必合此理之不可兼者也臣學術淺陋言論狂鄙罪當萬死無所敢恨幸陛下察焉臣昧死謹對

宋文鑑卷一百十

欽定四庫全書

宋文鑑卷一百十一

宋呂祖謙編

制策

擬進士禦試策

蘇軾

問朕徳不類托於士民之上所與待天下之治者惟萬方黎獻之求詳延於廷諏以世務豈特考子大夫之所學且以博朕之所聞蓋聖王之禦天下也百官得其職萬事得其序有所不爲爲之而無不成有所不革革之而無不服田疇辟溝洫治艸木鬯茂鳥獸魚鼈無不得其性其富足以備禮其和足以廣樂其治足以致刑子大夫以謂何施而可以臻此方今之可謂眾矣救之之道必有本末施之之宜必有先後子大夫之所宜知也生民以來所謂至治必曰唐虞成周之時詩書所稱其迹可見以至後世賢明之君忠智之臣相與憂勤以營一代之業𨿽未盡善要其所以成就亦必有可言者其詳著之朕將親覽焉

對臣伏見陛下發徳音下明詔以天下安危之至計謀及於布衣之土其求之不可謂不切其好之不可謂不篤矣然臣私有所憂者不知陛下有以受之歟禮曰甘受和白受采故臣願陛下先治其心使虛一而靜然後忠言至計可得而入也今臣竊觀陛下先入之言已實其衷邪正之黨已貳其聽功利之說已動其欲則𨿽有臯陶益稷爲之謀亦無自入矣而況於疎逺愚陋者乎此臣之所以大懼也若乃盡言以招過觸諱以亡軀則非臣之所卹也聖策曰聖王之禦天下也百官得其職萬事得其序臣以爲陛下未知此也是以所爲顚倒失序如此苟誠知之曷不尊其所聞而行其所知歟百官之所以得其職者豈聖王人人而督責之歟萬事之所以得其序者豈聖王事事而整齊之歟亦因能以任職因職以任事而已官有常守謂之職施有先後謂之序今陛使兩府大臣侵三司財利之權常平使者亂職司守令之治刑獄舊法不以付有司而取決於執政之意邊鄙大慮不以責帥臣而聽計於小吏之口百官可謂失其職矣王者之所宜先者徳也所宜後者刑也所宜先者義也所宜後者利也而陛下易之可謂萬事失其序矣然此猶其小者其大者則中書失其政也宰相之職古者所以論道經邦今陛下但使奉行條例司文書而已昔邴吉爲丞相蕭望之爲禦史大夫望之言陰陽不和咎在臣等而宣帝以爲意輕丞相終身薄之今政事堂忿爭相詰流傳郡邑以爲口實使天下何觀焉故臣願陛下首還中書之政則百官之職萬事之序以次得矣聖策曰有所不爲爲之而無不成有所不革革之而無不服陛下及此言是天下之福也今日之患正在於未成而爲之未服而革之耳夫成事在理不在勢服人以誠不以言理之所在以爲則成以禁則止以賞則勸以言則信古之人所以鼓舞天下綏之斯來動之斯和者蓋循理而已今爲政不務循理而欲以人主之勢賞罰之威劫而成之夫以斧析薪可謂必克矣然不循其理則斧可缺薪不可破是以不論尊卑不計彊弱理之所在則成所不在則不成可必也今陛下使農民舉息與商賈爭利豈理也哉而何怪其不成乎禮曰微之顯誠之不可揜也如此夫陛下苟誠心乎爲民則𨿽或謗之而人不信苟誠心乎爲利則𨿽自觧釋而人不服且事有決不可欺者吏受賄枉法人必謂之贓非其有而取之人必謂之盜苟有其實不敢辭其名今靑苗有二分之息而不謂之放債取利可乎凡人爲善不自譽而人譽之爲惡不自毀而人毀之如使爲善者必湏自言而後信則堯舜周孔亦勞矣今天下以爲利陛下以爲義天下以爲害陛下以爲仁天下以爲貪陛下以爲亷不勝其紛紜也則使二三臣者極其巧辯以解答千萬人之口附防經典造爲文書以曉示四方四方之人豈如嬰兒鳥獸而可以美言小數惑之哉且夫未成而爲之則其必至於不敢爲未服而革之則其必至於不敢革蓋世有好走馬者一爲墜傷則終身徒行何者愼重則必成輕發則多敗此理之必然也陛下若出於愼重則屢作屢成不惟人信之陛下亦自信而日以勇矣若出於輕發則每舉每敗不惟人不信陛下亦不自信而日以怯矣文宗始用訓注其志豈淺也哉而一經大變則憂沮防气不能復振文宗亦非有失徳徒以好作而寡謀也愼重者始若怯終必勇輕發者始若勇終必怯乃者橫山之人未嘗一日而忘漢𨿽五尺童子知其可取然自慶曆已來莫之敢發誠未有以善其後也近者邊臣不計其後而遽發之一發不中則內帑之費以數百萬計而關輔之民困於飛挽者三年而未已𨿽天下之勇者敢復爲之歟爲之固不可敢復言之歟由此觀之則橫山之功是邊臣欲速而壞之也近者靑苗之政助役之法均輸之策並軍搜卒之令率然輕發又甚於前日矣𨿽陛下不卹人言持之益堅而勢窮事礙終亦必變他日𨿽有良法美政陛下能復自信乎人君之患在於樂因循而憚攺作今陛下春秋鼎盛天錫智勇此萬世一時也而羣臣不能濟之以愼重養之以惇朴譬如乘輕車馭駿馬冒險夜行而僕夫又從後鞭之豈不殆哉臣願陛下解轡秣馬以湏東方之明而徐行於方軌之道甚未晚也聖策曰田疇辟溝洫治艸木鬯茂鳥獸魚鼈莫不得其性者此百工有司之事也曽何足以累陛下陛下操其要治其本恭已無爲而物莫不盡其理以生以死若夫百工有司之事自宰相不屑爲之而況於陛下乎聖策曰其富足以備禮其和足以廣樂其治足以致刑何施而可以臻此孔子曰百姓足君孰與不足罝瓠葉可以行禮掃地而祭可以事天禮之不備非貧之罪也管子曰倉廩實而知禮節臣不知陛下所謂富者富民歟抑富國歟陸賈曰將相和調則士豫附劉向曰眾賢和於朝則萬物和於野今朝廷可謂不和矣其咎安在陛下不反求其本而欲以力勝之力之不能勝眾也久矣古者刀鋸在前鼎鑊在後而士猶犯之今陛下躬蹈堯舜未嘗誅一無罪欲弭眾言不過盡逐異議之臣而更用人耳未必忍行亡秦偶語之禁起東漢黨錮之獄則士何畏而不言哉臣恐逐者不已而爭者益多煩言交攻必甚於今日矣欲望致和而廣樂豈不疎哉古之求治者將以措刑也今陛下求治則欲致刑此又羣臣悞陛下也臣知其說矣是出於荀卿荀卿好爲異論至以人性爲惡則其言治世刑重亦宜矣說者又以爲書稱唐虞之隆刑故無小而周之盛時羣飲者殺臣請有以詰之夏禹之時大辟二百周公之時大辟五百豈可謂周治而禹亂耶秦及三族漢除肉刑豈可謂秦治而漢亂耶致之言極也天下幸而大治使一日未安陛下將變今之刑而用其極歟天下幾何不叛耶徒聞其語而懼者已眾矣臣不意異端邪說惑悞陛下至於如此且夫宥過無大刑故無小此用刑之常理也至於今守之豈獨唐虞之隆而周之盛時哉所以誅羣飲者其意非獨羣飲而已如今之法所謂夜聚曉散者使後世不知其詳而徒聞其語則凡夜相過者皆執而殺之可乎夫人相與飲酒而輒殺之𨿽桀紂之暴不至於此而謂周公行之歟聖策曰方今之可謂眾矣救之之道必有本末施之之宜必有先後臣請論其本與其所宜先者而陛下擇焉方今救之道必先立事立事之本在於知人則所施之宜當先觀大臣之知人與否耳古之欲立非常之功者必有知人之明苟無知人之明則循規矩蹈繩墨以求寡過二者皆審於自知而安於才分者也道可以講習而知徳可以勉彊而能惟知人之明不可學必出於天資如蕭何之識韓信此豈有法而可傳者哉以諸葛孔明之賢而知人之明則其所短是以失之於馬謖而孔明亦審於自知是以終身不敢用魏延我仁祖之在位也事無大小一付之於法人無賢不肖一付之於公議事已效而後行人已試而後用終不求非常之功者誠以當時大臣不足以與知人之明也古之爲醫者聆音察色洞視五臟則其治疾也有剖胸決脾洗濯胃腎之變苟無其術不敢行其事今無知人之明而欲立非常之功解縱繩墨以慕古人則是未能察脈而欲試華佗之方其異於操刃而殺人者幾希矣房琯之稱劉秩關播之用李元平是也至今以爲笑陛下觀今之大臣爲知人歟爲不知人歟乃者擢用眾材皆其造室握手之人要結審固而後敢用蓋以爲其人可與戮力同心共致太平曾未安席而交口攻之者如蝟毛而起陛下以此驗之其不知人也亦審矣幸今天下無事異同之論不過凟亂聖聽而已若邊隅有警盜賊竊發俯仰成敗呼吸變攺而所用之人皆如今日乍合乍散臨事解體不可復知則無乃悞社稷歟華佗不世出天下未嘗廢醫蕭何不世出天下未嘗廢治陛下必欲立非常之功請待知人之佐若猶未也則亦詔左右之臣安分守法而已聖策曰生民以來稱至治者必曰唐虞成周之世詩書所稱其迹可見以至後世賢明之君忠智之臣相與憂勤以營一代之業𨿽未盡善然要其所以成就亦必有可言者其詳言之臣以爲此不可勝言也其施設之方各隨其時而不可知其所可知者必畏天必從眾必法祖宗故其言曰戒之戒之天維顯思命不易哉又曰稽於眾捨己從人又曰丕顯哉文王謨丕承哉武王烈諸書所稱大略如此未嘗言天命不足畏眾言不足從祖宗之法不足用也苻堅用王猛而樊世仇騰席寶不悅魏鄭公勸太宗以仁義而封倫不信凡今之人欲陛下違眾而自用者必以此借口陛下所謂賢明忠智者豈非意在於此等歟臣願攷二人之所行而求之於今王猛豈嘗設官而牟利魏鄭公豈嘗貸錢而取息歟且其不悅者不過數人固不害天下之信且服也今天下有心者怨有口者謗古之君臣相與憂勤以營一代之業者似不如此古語曰百人之聚未有不公而說況天下乎今天下非之而陛下不回臣不知稅駕矣詩曰譬彼舟流不知所屇心之憂矣不遑假寐區區忠藎惟陛下察之臣謹昧死上對

擬禦試武舉策

陳師道

問湯武之兵無敵於天下然而或曰出其不意或曰天命未也晉文公伯者爾然欲用其民則曰教之義示之禮與信夫出其不意詭道也諸侯不期而防者八百矣然而猶曰天命未也其故何哉能用其民以禮義信然而不曰王者之事何也昔誓師者或曰孥戮汝或曰有常刑或曰有大刑或曰有無餘刑非殺其不同何也司馬遷讀司馬兵法曰𨿽三代未能究其義如其文也今其書尙在其義難盡其文難遵者何與墨子之詘公輸九攻而九拒之諸葛之服孟獲七擒而七縱之其智安出哉諸犯漢辛武賢段紀明則謂當大擊之趙充國張奐則謂兵可罷之爲是而紀明之戰克以擊之爲便而充國之算勝或謀同而功異或論殊而效同何以然也子大夫習於論兵造庭待問其以所學具著於篇

臣惟陛下學以明王度徳以善方俗材以成世務而不自賢聖托於寡昧延見田裏之士究觀文武之宜臣愚無以奉明問廣聖志顧常聞之藪宅善牧川居善漁昧者聽微右廢者便左臣誠不佞顧無遊居之習偏左之能以成陛下好問之志而幸萬一之得哉謹冒死以對臣聞孔子曰俎豆之事嘗聞之矣軍旅未之學也夫兵非聖人之學其所學者無事於兵𨿽然兵者政之出也能俎豆之事軍旅得矣聖人𨿽不學蓋能之矣刑者政之餘兵者刑之末非聖人所優爲也故武未盡善不若舜禹之修文也古之爲國者兵設而不試戰習而不用應而不倡服而不侮臨敵而人不戰得國而市不亂此王政也若夫亷李之戰鬭事也孫吳之書盜術也不陳於王者之前嘗以臣之所聞敬奉明詔其有不稱乃臣寡陋之罪非聖人之道者所不宜也臣聞古之言無敵者非謂戰勝守固天下不能敵也謂其願爲之臣而莫與敵焉昔者商湯東徵則西怨南徵則北怨可謂不敵矣若夏桀則其眾曰時日曷防余及汝偕亡非商亡夏夏自亡也夫以不敵攻自亡以天下當一夫安用詐三王之伐行天討也是故謀於蓍詢於臣民以定其論法以正名刑以正辠以成其詞詔於鬼神諭於公侯誥之於國誓之於軍以致其眾數之以文懼之以武聲之以鐘鼓與天下共之惟公與義詐何施焉故以湯爲出不意以伐桀者蓋不知義也臣聞命者天之道也視人則知矣天從人者也周文之時三分天下而有二天之去商舊矣不待盟津而知臣以爲文武后之非命後也君子之道同而各有行也如權之稱物惟其所重文王屈義而伸仁以同於天武王屈仁而伸義以順其命孔子以爲文王至徳也天優爲之與不可已而爲之者異矣此文王之爲文武王之爲武也盟津之防臣無傳焉其漢儒之說乎故以武王爲還師以待時其蓋不知命也臣聞君子內徳而外行有其徳而無其行者有矣有其行而無其徳者有矣故君子貴其全也易曰君子以成徳爲行君子之行出於徳也徳則有化禮義信者徳之行也是故王以安行伯以利動利之者僞也君子恥之夫徳行於身而加於民謂之化教其可禁其不可謂之政無化則不革無政則不行本末相用王者之事也晉文公則不然搜以示禮伐原以示信勤王以示義夫上無化下無教造事舉善以聳觀聽此豈有意於成俗文之以爲名爾然能用其民者蓋有政焉王者尙政行之以刑有行而無其徳有政而無其化此晉之所以不王也臣讀徵誓之書知後世之刑重也虞之誓其克有勲刑蓋未用也夏商之誓曰孥戮汝周之誓曰有顯戮尙刑也夏商之孥周之辠也魯之誓曰有常刑有大刑有無餘刑非殺越逐誘盜則服常刑常刑者劓刖也材不足用則服無餘刑或奴或戮猶未至於殺也無餘者盡之之詞也刑盡而非殺猶今之言辠止於流者也餉不足食則服大刑刑至於殺則極矣或者以謂無餘之刑戮及妻子臣不知其說也夫罰弗及嗣臯陶之善舜也辠人以族武王之伐紂也父子兄弟罪不相及周公之命康叔也而伯禽爲之乎先王之刑有至於殺而無相及者以其非也故刑至於殺不以爲暴而遷刑則暴也𨿽無誓師而至於殺不亦甚乎夫三代異尙惟其時也周有三典施於五刑惟其宜也軍事尙威其用重典乎天下有道徵伐出於天子魯之軍刑蓋周制也臣則知其仁焉先之以誓期於不悖示之以刑期於不犯未足爲仁師克則鮮死焉負則多矣伸之以威以逭死也其仁至矣仁以濟義義以行信此其所以賢也臣聞齊威王使其大夫追論古者司馬兵法附以先齊大司法田穰苴之說號曰司馬穰苴兵法夫所謂古者司馬兵法周之政典也所謂司馬穰苴兵法太史遷之所論今博士弟子之所誦說者也昔周公作政典司馬守之以佐天子平邦國而正百官均萬民故徵伐出於天子及上廢其典下失其職而周衰矣故徵伐出於諸侯典之用捨興壞系焉遷徒見七國楚漢之戰以詐勝而身故未常行道也遂以仁義爲虛名而疑三代以文具可謂不學矣史稱遷博極羣書而其論如此所謂𨿽多奚爲者也臣謹按傳記所載司馬法之文今書皆無之則亦非齊之全書也然其書曰禮與法表裏文與武左右又曰殺人以安人殺之可也攻其國愛其民攻之可也以戰去戰戰可也又曰冬夏不興師所以兼愛民也此先王之政也何所難乎至其說曰擊其疑加其卒致其屈襲其規此穰苴之所知秦漢之所行遷之所見而謂先王爲之乎臣惟墨子之拒公輸匠之事也武侯之屈孟獲將之事也此百官羣吏之能非王法也昔墨子爲守屈其一世而不以守名自惟其術有大者焉墨子之所不爲臣愚敢爲陛下道哉崇墉浚川完廩眾民可以守矣然而不守者民散故曰地利不如人和也封溝委積所以保民也民固矣而後城郭可得而守也禾粟可得而食也墨子之術可得而用也不然冦將保之巧何施焉夫武侯之縱敵務勝其心以持久専意東方而無後憂可謂善畫矣𨿽然智以服人可以終侯之世不可繼也此伯者之術也君子制法中林守之所謂百世之道也書曰柔逺能邇惇徳允元而難任人蠻夷率服又曰無怠無荒四夷來王夫行法於身而效於四海之外臣謂王者之功易也臣聞先漢西之叛辛武賢則欲攻趙充國則欲守臣愚以謂充國之議是也後漢東羗之叛張奐則欲廣恩段熲則欲極武臣愚以謂皆非也臣惟武賢之議非爲國逺計冒危要幸以自利耳此邊吏之常能國之大患臣惟充國之議有大焉其說曰帝王之兵以全取勝是以貴謀而賤戰戰而百勝非善之善也故先爲不可勝以待敵之可勝夫慮勝而戰度徳而攻可謂善矣非全師坐勝之道也不戰而勝不攻而取此充國所謂善之善者屯田是也虜所保者眾所恃者地奪其田裏則人畜失職而眾不保矣購之以利則有者可得亡辜者可致此坐支解虜之道也逸以待勞久以待變亡費而有備可謂善矣臣猶以謂未也兵久則頓役久則怠內有盜賊乘間之虞外有夷狄相因之變防患於未然収利於將來有先王之意焉夫治外與內異譬之於家盜在內攻之可也在外備之可也千金之子不開門穴垣與盜爭死況於國乎臣故曰充國之議是也漢居屬羗於三輔與民雜處而武備不修將吏不選擾以致怨利以啟貪以故數叛夫禦失其宜殺之則怨寛之則侮張奐不惟其本而襲儒者之以恩易武力窮則服利而復動一切苟安非至計也熲窮兵以盡敵此蠻夷相攻非中國之政也王者之師務明善惡人得則畏威善人伸則懷徳二者各得其一臣故以謂皆非也以臣之愚敺之度塞限以封略覊以恩信完聚繕守以待其來則漢長無事矣臣聞王者之治夷狄自治而已譬諸身焉气血外彊精神內守則厲邪不幹本虛末防則風濕暑寒乘間而作惟其所致疾何能焉其所以馭之者有道不足計曲直校失得備禦之道因其盛衰來則撫之去則已之其來不怡其去不戚外之也昔文王事昆夷武王通道九夷八蠻太王去邠宣王薄伐至於太原因時之宜非異道也太王諸侯之事也上無王下無伯旣不能拒又不能去是危道也宣王王者事也拯民以去亂武之經也逐之盡境以限內外天之制也如鳥之攫如獸之搏敺之則已暴者爲之則覆巢燻穴戮及麛卵不可謂政彊則事之文王是也弱則懷之武王是也兩彊不相下則相傷故下之以保民也孟子曰仁者能以大事小樂天者也智者能以小事大畏天者也樂天者保天下畏天者保其國夫樂天者與天同也畏天者同於天也髙而能降以無我也大而能覆以無物也物我兩忘君子之徳也以身與人則身重以身與天下則身輕屈小以伸大君子之事也以大事小以賢事不肖先人後身所以爲至徳而賈誼以謂天子貢夷狄爲倒置此少年之气褊者之心也故其論內則欲削諸侯外則欲擊匈奴以尊天子其申韓之餘意乎至其去國十里則憂壽不長一失其職則涕泣以卒無以自容其能容匈奴乎詩云惟其褊心是以爲刺誼之謂也智有得失才有能否徳則無不盡也充國可謂智矣而內徙降令居循致後患務便於近而忘其逺夫料敵決勝誠非儒者之能見防慮達建萬世之安亦非武人文吏之所及也臣聞禹伐有苗三旬不克禹不以爲恥舜不以爲蓋徳不懷則修刑刑不服則明徳君子固自反也徳刑更用舜之政也自反而不責人舜之所以賢也以舜之政以益佐禹不能得志於有苗而兵家之書有必勝之術非臣所知也夫以禹益之智諸侯之師豈不足以一戰君子勝人不以力有化存焉化者誠服之也故曰滿招損謙受益至誠感神蠢玆有苗然則舞干羽於兩階又豈足以感人哉所以偃革而修文也夫惟有徳可以服人臣又聞柳下恵曰伐國不問仁人問且不及而兵家之書奮然自任欲一試之幸而有得則又以遺人是樂禍也故術不可不愼臣願陛下循大禹之事服下恵之言而卻兵家之圗書將不敵於天下而威行萬世區區之虜何足畱聖意哉陛下幸詔愚臣敢有隱情不敏之誅惟陛下赦之

說書

問小雅周之衰

蘇軾

對詩之中惟周最備而周之興廢於詩爲詳蓋其道始於閨門父子之間而施及乎君臣之際以被冒乎天下者存乎二南后稷公劉文武創業之艱難而幽厲失道之漸存乎二雅成王纂承文武之烈而禮樂文章之備存乎頌其愈衰愈削而至夷於諸侯者在乎王黍離蓋周道之盛衰可以備見於此矣小雅者言王政之小而兼陳乎其盛衰之際者也夫幽厲𨿽失道文武之業未墜而宣王又從而中興之故𨿽怨刺並興而未列於國風者以爲猶有王政存焉故曰小雅者兼乎周之盛衰者也昔之言者皆得其偏而未備也季札觀周樂歌小雅曰思而不貳怨而不言其周之衰乎文中子曰小雅烏乎季衰其周之盛乎札之所謂衰者蓋其當時親見周道之衰而不覩乎文武成康之盛也文中子之所謂盛者言文武之餘烈歷數百年而未忘𨿽其子孫之防而天下猶或宗周也故曰二子者皆得其偏而未備也太史公曰國風好色而不淫小雅怨誹而不亂當周之衰𨿽君子不能無怨要在不至於亂而已文中子以爲周之全盛不已過乎故通乎二子之說而小雅之道備矣謹對

問君子能補過

蘇軾

對甚哉聖人待天下之通且恕也朝而爲盜跖暮而爲伯夷聖人不棄也孟僖子之過也其悔亦晚矣𨿽然聖人不棄也曰猶愈乎卒而不知悔者也孟僖子之過可悲也已仲尼之少也賤天下莫知其爲聖人魯人曰此吾東家丘也又曰此鄹人之子也楚之子西齊之晏嬰皆當時之所謂賢人君子也其言曰孔丘之道迂闊而不可用況夫三桓之間而孰知夫有僖子之賢哉僖子之如楚也病不能相禮將死以告其子曰孔丘聖人之後也其先正考甫三命益恭而弗父何以有宋而授厲公華父督之亂無罪而絕於宋其後必有聖人今孔丘博學而好禮殆其是歟爾必往師之以學禮嗚呼孔子用於魯三月而齊人畏其霸以僖子之賢而知夫子之爲聖人也使之未亡而授之以政則魯作東周矣故曰孟僖子之過可悲也已𨿽然夫子之道充乎天下者自僖子始懿子學乎仲尼請於魯君而與之車使適周而觀禮焉而聖人之業然後大備僖子之功𨿽不能用之於未亡之前而猶能救之於已沒之後左丘明懼後世不知夫僖子之功也故丁寧而稱之以爲補過之君子昔仲虺言湯之徳曰攺過不吝夫以聖人而不稱其無過之爲能而稱其攺之爲善然則補過者聖人之徒歟孟僖子者聖人之徒也謹對

問大夫無遂事

蘇軾

對春秋之書遂一也而有善惡存焉君子觀其當時之實而已矣利害出於一時而制之於千里之外當此之時而不遂君子以爲固上之不足以利國下之不足以利民可以復命而後請當此之時而遂君子以爲専専者固所貶也而固者亦所議也故曰春秋之書遂一也而有善惡存焉君子觀其當時之實而已矣公子結媵陳人之婦於鄄遂及齊侯宋公盟公羊傳曰媵不書此何以書以其有遂事書大夫無遂事此其言遂何大夫出疆有可以安國家利社稷則専之可也公子遂如周遂如晉公羊亦曰大夫無遂事此其言遂何公不得爲政也其書遂一也而善惡如此之相逺豈可以不察其實哉春秋者後世所以學爲臣之法也謂遂之不譏則愚恐後之爲臣者流而爲専謂遂之皆譏則愚恐後之爲臣者執而爲固故曰觀乎當時之實而已矣西漢之法有矯詔之罪而當時之名臣皆引此以爲據若汲黯開倉以賑饑民陳湯發兵以誅郅支若此者専之可也不然獲罪於春秋矣謹對

經義

惟幾惟康其弼直

張庭堅

所貴乎聖人者非以其力足以除天下旣至之患而以其慮之深逺察微正始憂患之所不及非以其有智與勇足以大有爲於世而以其安靜休息有所不爲非以其無一過失使天下莫得而議之以其有過而必攺故於事也無忽於民也不擾於羣臣也不憚其危言正論以拂於己夫是以慮無遺策舉世無過事而天下治安之勢得以永保而弗替此幾康弼直禹之所以爲舜戒也蓋惟幾也則能察防正始不忽乎事惟康也則能安靜休息不擾乎民惟輔弼之臣直則能不以無過之爲美而以攺過之爲善凡忠讜之論矯拂之辭皆所以樂從而願聽焉𨿽然是三者在艱難創業之時則固未始以爲難海宇適平基緒方立俄焉怠忽而不知察則禍患將不旋踵而至所以操心常危慮患常深而事每不失其幾者勢使然也民𨿽出於塗炭而恐懼之未忘世𨿽偃於徵誅而瘡痍之未瘳俄然擾動而不之卹則下不勝其困怨亂將復作所以設法務約敷政務寬而使民不失其康者亦勢使然也夫欲事之適於幾民之適於康則天下之深謀至計惟恐一日而不得聞朝廷之上輔弼之臣莫不蹇蹇其直亦其勢不得不然也天下旣大治矣則智慮怠而昏心意侈而廣智慮昏則玩宴安而忽憂勤心意廣則喜功名而煩興作夫宴安之是玩則不可責以難也功名之是喜則不可語以過也於是謟諛者親而諫諍者疎幾康弼直之戒於是時最不可忘彼舜也繼堯極治之後天下可謂無事矣𨿽然無事者有事之所從起而聖人之所深畏者也觀舜之君臣相與賡歌規戒而其言及於敕天命康庶事則禹之所言者舜固不待告而知矣而禹猶戒之何也使天下後世咸曰以舜之聖而猶不免於此則庶乎其能知戒矣

自靖人自獻於先王

君子之去就死生其志在於天下國家而不在於一身故其死者非沽名其生者非懼禍而引身以求去者非要利以忘君也仁之所存義之所主鬼神其知之矣昔商之三仁或生或死或爲之奴而皆無媿於宗廟社稷豈非謀出於此歟此其相戒之言曰自靖人自獻於先王蓋於是時紂欲亡而未寤也其臣若飛亷惡來者皆道王爲不善而不與圖存若伯夷太公天下可謂至賢者則潔身退避而義不與俱亡夫爲商之大臣而且於王爲親惟王子比干箕子防子也三人者欲退而視其敗則不忍欲進而與王圖存則不可與言𨿽有忠孝誠慤之心其誰達之哉顧思先王創業垂統以遺其子孫設爲職業祿位以處天下之賢俊俾相與左右而扶持之期不至於危亡而後己子孫弗率亡形旣見而忠臣義士之徒猶不忘先王所以爲天下後世之意以爲志不上達道與時廢亂者弗可治也傾者弗可支也而臣子所以報先王者惟各以其能自獻可也𨿽然君子之志不同而欲死生去就各當於義不獲罪於先王非人所能爲之謀其在於自靖乎蓋若商祀之顚隮則防子以爲心憂而辱於臣僕不與其君俱亡者箕子比干之所羞爲也防子抱祭器適周以請後則奉先王之孝得矣比干諫不從故繼以死則事君之節盡矣箕子以父師爲囚奴猶眷眷不去則愛君之仁至矣其死者若愚其囚者若污而其輒去者若背叛非忠也然三子皆安然行之不以所不能爲自愧而亦不以所能爲愧人更相勸勉以求合於義而不期於必同夫謂先王所以望於後世臣子者惟忠與孝也故防子之去自獻以其孝比干以諫死箕子以正囚則自獻以其忠則是三子之非苟爲也處垂亡之世猶眷眷乎天下國家而不在一身故其志之所謀各出其所欲爲以期先王之知耳古所謂較然不欺其志者非斯人之謂乎𨿽然書載防子與箕子相告戒之辭而比干不與焉何哉人臣之義莫易明於死節莫難明於去國而屈辱用晦者亦所難辧者也比干以死無足疑故不必以告人而箕子防子不免云云者重去就之義而厚之故也不然安得並稱三仁哉

宋文鑑卷一百十一

欽定四庫全書

宋文鑑卷一百十二

宋呂祖謙編

書

代李煜遺劉鋹書

潘佑

某與足下叨累世之睦繼祖考之盟情若弟兄義惇交契憂戚之患曷常不同每思防靣而論此懷抵掌而談此事交議其所短各陳其所長使中心釋然利害不惑而相去萬里斯願莫伸凡於事機不得欵防屢達誠素冀明此心而足下視之謂書檄一時之儀近國梗防之事外貌而待之泛濫而觀之使忠告確論如水投石若此則又何必事虛詞而勞往復哉殊非宿心之所望也今則復遣人使罄伸鄙懷又慮行人失辭不敢深訴是以再寄翰墨重布腹心以代靣防之談與抵掌之議也足下誠聽其言如交友諫諍之言視其心如親戚急難之心然後三復其言三思其心則忠乎不忠斯可見矣從乎不從斯可決矣昨以大朝南伐圖復楚疆交兵以來遂成釁隙詳觀事勢深竊憂懷冀息大朝之兵永契親仁之願引領南望於今累年昨命使臣入貢大朝皇帝果以此事宣示且彼若以事大之禮而事我則何苦而伐之若欲興戎而爭我則以必取爲度矣見今防閘大眾仍以上秋爲期使人陸昭符奏乞更於未間令敝邑以書復敍前意是用奔走人使遽貢直言深料大朝之心非有惟利之貪蓋怒人之不賔而已足下非有不得已之事與不可易之謀殆一時之忿而已觀夫古之用武者不顧小大彊弱之殊而必戰者有四父母宗廟之讐此必戰也敵人有進必不捨我求和不得退守無路戰亦亡不戰亦亡奮不顧身此必戰也彼有天亡之兆我懷進取之機此必戰也今足下與大朝非有父母宗廟之讐也非同烏合存亡之際也旣殊進退不捨奮不顧命也又異乘機進取之時也無故而坐受天下之兵將決一旦之命旣大朝許以通好又拒而不從有國家利社稷者當若是乎夫稱帝稱主角立傑出古今之常事也割地以通好玉帛以事人亦古今常事也盈虛消息取與翕張屈伸萬端在我而已何必膠柱而用壯輕禍而爭雄哉且足下以英明之姿撫百越之眾北距五嶺南負重溟借累世之基有及民之澤眾數十萬表裏山川此足下所以慨然而自負也然違天不祥好戰危事天方相楚尙未可爭恭以大朝師武臣力實謂天贊也登太行而伐上黨士無難色絕劍閣而舉庸蜀役不淹時是知大朝之力難測也萬里之境難保也十戰而九勝亦一敗可憂六奇而五中則一失何補況人人自以我國險家家自以我兵彊蓋揣於此而不揣於彼經其成而未經其敗也何則國莫險於劍閣而庸蜀已亡矣兵莫彊於上黨而太行不守矣人情端坐而思之意滄海可涉也及風濤驟興奔舟失馭與夫坐思之時蓋有殊矣是以智者慮於未萌機者重其先見圖難於其易居存不忘亡故曰計福不及慮禍過之良以福者人之所樂心樂之故其望也過禍者人之所惡心惡之故其思也忽是以福或修於慊望禍多出於不期又或慮有矜功好名之臣獻尊主彊國之議者必曰決無和也五嶺之險山髙水深輜重不並行士卒不成列髙壘淸野而絕其運糧依山阻水而射以彊弩使進無所得退無所歸此其一也又或曰彼所長者利在平地今捨其所長就其所短𨿽有百萬之眾無若我何此其二也其次或曰戰而勝則霸業可成戰而不勝則泛巨舟而浮滄海終不爲人之下此大約皆說士孟浪之談謀臣捭闔之策坐而論之也則易行之如意者則難何則今荊湘以南庸蜀之地皆是便山習險阻之民不動中國之兵精卒已逾於十萬矣況足下與大朝封疆接畛水陸同途殆雞犬之相聞豈馬牛之不及一旦緣邊悉舉諸道進攻可俱絕其運糧盡保其城壁若諸險悉固誠善莫加焉苟尺水橫流則長堤虛設矣其次又或大朝用吳越之眾自泉州泛海以趣國都則不數日而至城下矣當人心疑惑兵勢動搖岸上舟中皆爲敵國忠臣義士能復幾人懷進退者步步生心顧妻子者滔滔皆是變故難測湏臾萬端非惟暫乖始圖實恐有沒壯志又非巨舟之可及滄海之可遊也然此等皆戰伐之常事兵家之預謀𨿽勝負未知成敗相半苟不得已而爲也固斷在不疑若無大故而思之又深可痛惜且小之事大理固然也逺古之例不能備談本朝當楊氏之建吳也亦入貢荘宗恭自烈祖開基中原多故事大之禮因循未遑以至交兵幾成危殆非不欲憑大江之險恃眾多之力尋悟知難則退遂修出境之盟一介之使裁行萬里之兵頓息恵民和眾於今賴之自足下祖徳之開基亦通好中國以闡霸圖願修祖宗之謀以尋中國之好蕩無益之忿息不急之爭知存知亡能彊能弱屈忍以濟億兆談笑而定國家至徳大業無虧也宗廟社稷無損也玉帛朝聘之禮裁出於境而天下之兵已息矣豈不易如反掌固如太山哉何必扼腕盱衡履腸渉血然後爲勇也故曰徳輶如毛民鮮克舉之我儀圖之又曰知止不殆可以長久又曰沈潛剛克髙明柔克此聖賢之事業何恥而不爲哉況大朝皇帝以命世之英光宅中夏承五運而乃當正統度四方則咸偃下風獫狁太原固不勞於薄伐南轅返斾更屬在於何人又方且遏天下之兵鋒俟貴國之嘉問則大國之義斯亦以善矣足下之忿亦可以息矣若介然不移有利於宗廟社稷可也有利於黎元可也有利於天下可也有利於身可也凡是四者無一利焉何用棄徳修怨自生仇敵使赫赫南國將成禍機炎炎柰何其可向邇幸而小勝也莫保其後焉不幸而違心則大事去矣復念頃者淮泗交兵彊陲多壘吳越以累世之好遂首厲階惟有貴國情分逾親歡盟逾篤在先朝感義情實慨然下走承基理難負徳不能自已又馳此緘近奉大朝論防以爲足下無通好之心必舉上秋之役卽命敝邑速絕連盟𨿽善鄰之心期於永保而事大之節焉敢固違恐煜之不得事足下也是以惻惻之意所不能忘區區之誠於是乎在又念臣子之情尙不逾於三諫煜之極言於此三矣是爲臣者可以逃爲子者可以泣爲交友者亦惆悵而遂絕矣

上叔父評事論葬書

柳開

謹奉所見懇懇之誠以言葬事開觀古之人勤作必有所謀去短卽長圖其是而已矣非以因而不革爲之可也三代不相沿襲帝王之道也其所取用於行之者下至士大夫之家庶人之徒亦各因其利而從之矣開於葬事之間竊謂從於新塋不如歸之舊域也舊域祖葬之地也家本起之於彼今將圖於新而棄於舊是若遺其本而取其末者也能固本者存不能固本者亡古之道也苟本固而不衰其爲末也必蕃而大矣且舊域在叔父視之爲當世之塋也在開輩視之爲二世之塋也親親之義代各不同當世之與二世其爲疏漸之理明矣若今葬之於新塋是見棄其舊域也亦逺矣何者舊域至開輩已視爲二世之塋至開輩之下爲後者視之爲三世也三世之爲親者於開輩又加逺矣其爲開輩之後者卽取其爲親也縱同塋以葬之亦已疎而略矣況使不同其地而葬之不知其逺近之爲乎以今視之卽見其爲開輩之後者之情也且今若具葬於新塋以每嵗芟除之時必多赴於今葬之所赴於舊域之地者必少矣縱能赴而往之必無専嚴於今葬者之新塋爲比也爲開輩之後者少見而長襲之棄其舊域也必矣咫尺之近棄其上而不親之豈得爲孝乎將天地之福其世者難矣夫移葬不歸於舊域者有矣或從仕於千萬里之外去鄕遙遠阻越江山家貧子防不能力而歸之因其家所而葬之如此者不可責其然也今幸不在於是事之中將不歸於舊域葬之也其故開不知其所出也將曰以陰陽家爲利而從之開以爲若從陰陽家而求其利是棄其祖而求利於身也果爲利乎棄其祖爲不孝求其利於身爲不公不孝之與不公苟一在於人陰陽豈果利其不孝與不公者乎開將謂不利矣不若以孝求利之之爲利也苟信其陰陽者之言也是若斷其根而欲茂其枝葉者矣未之有也若有復以祧廟代祭而比之不可也且其祧廟代祭自有其次第謂不得其四時之祀也非其塋域者苟爲塋域之若祧廟代祭可行之卽棄其塋域覩而不顧至於發掘毀露皆可縱人爲之不可罪也其理不爲利便者昭然可知也甚矣又若謂陰陽家以求吉地而葬之彼之舊域謂無其地可以求吉也卽開所謂地固無其吉也亦無其凶也在乎徳之吉凶也文公所謂善人葬之於不善之地豈果不善其子孫乎是也開以地苟此不能爲吉而彼能爲吉也是果如是地爲不常之物矣豈能厚載九州與物乎周公孔子皆不云有是也惟曰葬之而已耳聖人作事咸欲利於人苟地有吉凶而不使後世知而得以求其利卽周公孔子欲利於人者道不足爲大矣嗚呼斯皆誕妄者之爲也君子不由之矣乞以開之此言諭於內外之有識者以議之苟有於道而長於開者卽請定而行之矣

大名府請首薦張覃書

張詠

昨日公府試罷羣口騰議以某名在張覃之右𨿽未知實恐惕無量竊以張覃者內實敏直外示謙和樂貧著書十五年未嘗一日變節事繼母恭懼猶初授教時一家熈熈有若太和之俗矣且魏大都也萬人畢詞謂之君子況郝馬魏之輩十年往往相與探討某也不佞心常慕之明公下車在近計部旋遣將以某之文近覃之文未知覃之徳逺某之行萬萬也竊敢僭冒聞於觀聽惶恐惶恐抑又聞古之取士也先以徳行聞今之取士也先以文詞聞古之得士也鮮今之得士也眾借其用克歸於眞故周設俊造専徳行可進也漢定四科參眾善可進也迄有唐大正貢部偉行奇業者盡取之非行而文詞者亦取之流於百世之下將爲不易之典國家四海久安賢俊間出得士之眾於古無上猶復仄席思賢於內詔諸侯貢士於外恭惟明公以徳行文才克應其選一命而通治大郡再命而通治大都皇上速於用明公也欲因明公之賢誘天下之賢某亦何人來預明試始隨貢士之列卒得知言之選感遇惟慰通於胸懷因欲盡陳其愚伏望徳憐之某嘗少年不量力秉志勵行期到古人十五年逼寒餓絕往還除比嵗一寧親則月無廢日然其心頑難通故文詞不逮於覃也性復遷怪執行望於覃逺矣明公決以某爲先是不知覃之善行播某之惡也若立覃爲先則詭薄之俗可易仁義之風可扇又孚乎古昔尊徳上賢之教也幸甚幸甚某若鬰而不伸則負掩賢之過言之越職則有犯上之罪伏望終始鑑宥之

答王觀察書

張詠

少年無思算好陪狂徒髙談極飲致逾壯嵗方遂策名洎於登朝又倅邊郡塞外淸帖公中事稀日與虎侯雜戲爲樂五木未止六博已興投壺奕棊排象旋子斯實末無足快心其所至者蹴踘引彊擊射算帖攘袂掣肘嘷呼爭贏有以壯臨軍之容資佳防之具其或八月艸枯士皆縱獵寒風吹靣則皴裂皮膚驚塵隨人則緇黒衣屨渴飲已冰之酒饑飡連血之肉馬不絕馳弓不下臂知得俊爲快不爲勞筋爲苦也又若天淸气和列坐暢飲樂奏繁劇貔貅引前盤槊擊劍以電轉奔騎角觝以虎爭餘興未窮則巨觥相罰非倒甕非頽冠略未云止與希生者道眞堪防魂時弟年方盛气尙壯酒量過常遂成飲癖泆入膜內棲於鬲中良醫不逢積痼成疾陰濁之气久而下垂旣漸逼於膀胱實難歸於胃腑下泄無路上蒸爲瘡如斯之深又將一紀與膏肓以同道亦腐脇之異名縱得神醫亦難措手誠由性愚不知攝養貪酒不知撙節之所致也非身災命滯之有云有時暫食瘡痛飲水血流到開二旬未能入見上負明君授爵之恩下累平生行心之願由此而較乃是罪人數年前兄爲中執中執者諸侯防扈宰相弄權授受匪人風教頗僻法度逾紊私謁公行繩違整綱眞執憲之用也俾天子之道廓如坦途訩濫之蹤泯然亡絕豈異乎獬豸有睨太阿欲揮持正之風凜然可懼故公卿庶正不可得而洽也兄懇苦相告略無避嫌親染簡題手封靈藥逺在千里致於下交必欲袪弟羸屙使之丁壯起弟驅走使之報君有以見君子之用心憂於人急於義不與古賢並者誰可方爰屬阻修尋闕報復諒不以爲慢而信爲感之深兄臨民有方馭逺有術苦寒在候善飯是宜無任祝頌瞻望之至

上宰相書

田錫

伏有鄙見理合上聞願垂聽察之仁不罪僭逾之過矧宰相識量不可不包容眾人大臣聰明不可不采擇片善今相公佐太平之主理無事之朝四海謐寧萬務整肅房杜功名之暐曄良平智略之宏深比於是時不獨稱美然至明或有所未照至聰或有所未聞未諭相公欲聞讜直之言乎未諭相公欲求塵露之益乎儻容下僚輒陳管見不獨眾人之幸諒益相公之明也某去嵗至自宣城入見旒扆對敭之後聖防宣付中書旋防殊恩授以大著不數日又差充京西北路轉運判官某固非俊邁之才竊慕淸華之職遂拜表乞在館殿冀與編修果廻聖主之恩命作諫垣之吏仍兼史職以盡夙心此皆相公於代天理物之功從小人所求之願然拜表之際嘗詣閤門閤門有司未便収接湏候相公臺防又取閤使指揮往復審詳然後呈進蓋有司稟奉之職理合宜然況臣子重愼之心禮亦可以邇後扈隨聖駕畱駐漳川洎授奏之爰來與追班而入賀數日後因進聖主平戎歌𨿽尋達於聖聰亦先稟於臺旨又今春二月六日復進請皇帝東封書不敢實封先聞閤使備言已奉臺防有司方敢進呈仍依常規先供一狀稱不敢妄陳利便亦不敢希望恩榮豈有備位諫垣上書詣閤而如此委曲不敢敷陳無乃損相公之明無乃失至公之體設使言事不合理道以言而誤至尊自有常刑可以加罪不足一一煩相公臺聽不勞一一稟相公指蹤某才列周行未諳時事若是近朝體例湏至如斯相繼因仍未暇釐革則乞相公申明曠蕩之理采納愚直之言應今後諫官上章不湏閤門取狀乃是三公之府機扃洞開百職之儀紀綱所在某受相公鈞鎔之造荷相公特達之恩豈合容易幹聞狂簡陳述蓋聞諸道路稱近日左拾遺胡旦上書希求差遣聖主問難酬詰仍於中書不易輕進可否湏覆相府去畱皆鈞衡也某旣聞斯語實介鄙懷何以示人無私曰至公裁事酌中爲大體豈相公佐先帝取吳越事今上平並汾識度勲庸昭昭如此何煩尋常之見取次於廊廟之尊然緘黙不言實辜陶鑄若披陳不密亦掇譏嫌易不云乎君不密則失臣蓋謂下言上泄寘言者於危疑之地也故識者不獲已而鉗口焉某今進𨿽奉書而退必焚槁幸相公鈞臺之鑑恕小人忠諒之誠惶恐徬徨不知所措伏乞相公熟慮而加念也

答喬適書

穆修

近辱書並示文十篇終始讀之其命意甚髙自及淮西來嘗見人言足下少年樂古文固耳聞而心存之但未敢輕取人說遂果知足下能然蓋古道息絕不行於時已久今世士子習尙淺近非章句聲偶之辭不置耳目浮軌濫轍相迹而奔靡有異途焉其間獨取以古文語者則與語怪者同也眾又排詬之罪毀之不目以爲迂則指以爲惑謂之背時逺名闊於富貴先進則莫有譽之者同儕則莫有附之者其人苟失自知之明守之不以固恃之不以堅則莫不懼而疑悔而思忽焉且復去此而卽彼矣噫仁義中正之士豈獨多出於古而鮮出於今哉亦由時風眾勢驅遷溺染之使不得從乎道也觀足下十篇之文則信有志乎古矣其書之問則曰將學於今則成淺陋將學於古則懼不得取名於世學宜何防引韓先生師說之說以求解惑爲請足下當少秀之年懷進取之機又學古於仁義不勝之時與之者寡非之者眾不得無惑於中焉是以枉書見問某不才而棄於時者也何足爲人質其是非可否徒以退拙無所用心因得從事於不急之學知舊者不識其愚且戇或謂之爲好古焉故足下以是厚相期待者蓋感其聲而求其類乎可不少復其意耶試爲足下言之夫學乎古者所以爲道學乎今者所以爲名道者仁義之謂也名者爵祿之謂也然則行道者有以兼乎名守名者無以兼乎道何者行夫道者𨿽固有窮達云耳然而達於上也則爲賢公鄕窮於下也則爲令君子其在上則禮成乎君而治加乎人其在下則順悅乎親而勤修乎身窮也達也皆本於善稱焉守夫名者亦固有窮達云耳而皆反乎是也達於上也何賢公卿乎窮於下也何令君子乎其在上則無所成乎君而加乎人其在下則無所悅乎親而修乎身窮也達也皆離於善稱焉故曰行道者有以兼乎名守名者無以兼乎道有其道而無其名則窮不失爲君子有其名而無其道則達不失爲小人與其爲名達之小人孰若爲道窮之君子矧窮達又各系其時遇豈古人道有負於人耶足下有志乎道而未忘名樂聞於古而喜求於今二者之心苟交存而無擇將懼純明之性寖微浮躁之气驟勝矣足下心明乎仁義又學識其歸向在固守而弗離堅持而弗奪力行而弗止則必立乎名之大者矣學之正僞有分則文之指用自得何惑焉不宣

答樞密範給事書

晏殊

殊聞之於師曰經者世之典常也無典常則制不立學者人之砥礪也無砥礪則器不備以周公之才朝讀書百篇夕見七十二士猶恐不足以仲尼之聖自謂非生而知之好古敏以求之易象天地之凖矣乃曰君子學以聚之問以辧之商書帝王之範矣亦曰王人求多聞時惟建事學於古訓乃有獲然則生民以來鉅聖大賢未有捨夫學者西漢中葉儒教尢盛公孫董仲舒用經義決朝廷大政綽有風采夏陽男子犢車詣闕自謂戾太子萬目皇皇未知所措雋不疑侃然正色引春秋而戮之孝宣霍光擊節驚嘆且曰公卿大臣當用經術明於大誼降及東漢玆道彌篤唐柳冕有言西漢尙儒明於理亂是以其人智東漢尙章句師其傳習是以其人守名節此其效也前代爲學疊相師授是以聖人之防無不坦明近世業儒怠於講肄是以先王格訓有所滯防唐李善精於文選爲之注解因用教授謂之文選學皇朝太平興國中詔館閣讐校漢書安徳裕取西域傳山川名號字之古者攺附近古集語錢熈謂人曰予於此書特經師授皆有訓說豈可胸臆塗竄以合詞章則知文選漢書尙行教授經墳大典可廢講乎殊嘗竊志玆說以誤朋從至於唱導儒風恢崇教本𨿽有素蘊未能及也今者明公過聽愛忘其陋恵貺與侍講孫公書述岷山人武陵昌期博貫諸經召寘門下樞鉉之隙與之論議且欲出其譔述質於大儒辧正否臧以明公共齋盥披讀載欣以抃首見執事經國佐王之志中見執事樂道尙賢之素末見執事選眾成人之美非夫操尙惇懿規模宏廓元元本本焯見夫人明自乎誠覺先於後卹橫目之流放勤洗心而拯接則安能屈彥輔之重朂碩生之業不逺百捨命蒿萊之隱淪暍見分陰純緗素之潭奧恂恂汲汲若是之深厚哉夫然則穆防風養萬物致隆平頒淸廟躋大猷於羲皇紹丕績乎衡旦斯有日矣眷惟孱虛無足稱算猥沐甄采參於季孟私用澡漑靈府溫循宿藝賀吾道之有宗主跂斯人之防潤澤奚獨五典琴築三年呻吟腐唇以守黃巷焦心而窺斷簡者哉機軸嚴密慮難省謁敢布肝鬲復幹閽侍

上相府書

範仲淹

仲淹居親之防上書言事逾越典禮取笑天下豈欲動聖賢之知爲身名之計乎仲淹謂居防越禮有誅無赦豈足動聖賢之知耶矧親安之時官小祿薄今親亡矣縱使異日授一美衣對一盛饌尙當泣感風樹憂思無窮豈今兒筵之下可爲身名之計乎不然何急急於言哉蓋聞忠孝者天下之大本也仲淹孝不逮矣忠可忘乎此所以冒哀上書言國家事不以一心之戚而忘天下之憂庶乎四海生靈長見太平況今聖人當天四賢同徳此千百年中言事之秋也儻以終防而止則慮廟堂之間或有功成名遂之請後賢之心有一不同則仲淹言之無及矣然聖賢之朝豈資下士之補益乎蓋古之聖賢以芻蕘之談而成大美者多矣豈俟仲淹引而質之況儒者之學非王道不談仲淹敢不企仰萬一因擬議以言之皆今易行之事其未易行者仲淹所不言也恭惟相府詹百辟之首享萬鐘之厚夙興夜寐未始不欲安社稷躋富壽答先帝之靈致今上之美況聖賢存誠以萬靈爲心以萬物爲體思與天下同其安樂然非思之難致之難矣仲淹竊覽前書見周漢之興聖賢共理使天下爲富爲壽數百年則當時致君者功可知矣周漢之衰姦雄競起使天下爲血爲肉數百年則當時致君者罪可知矣李唐之興也如周漢焉其衰也亦周漢焉自我宋之有天下也經之營之長之育之以至於太平累聖之功豈不大哉然否極者泰泰極者否天下之理如循環焉惟聖人設卦觀象窮則變變則通通則久非知變者何能久乎此聖人作易之大防以授於理天下者也豈徒然哉今朝廷久無憂矣天下久太平矣兵久弗用矣士曽未教矣中外方奢侈矣百姓反困窮矣朝廷無憂則苦言難入天下久平則倚伏可畏兵久弗用則武備不堅士曽未教則賢材不充中外奢侈則國用無度百姓困窮則天下無恩苦言難入則國聽不聰矣倚伏可畏則姦雄或伺其時矣武備不堅則戎狄或乘其隙矣賢材不充則名器或假於人矣國用無度則民力已竭矣天下無恩則邦本不固矣儻相府思變其道與國家磐固基本一旦王道復行使天下爲富爲壽數百年由今相府致君之功也儻不思變其道而但維持嵗月一旦亂階復作使天下爲血爲肉數百年亦今相府負天下之過也昔曹參守蕭何之規以天下久亂與人息肩而不敢有爲者權也今天下久平修理政教制作禮樂以防防杜漸者道也張華事西晉之危而正人無徒故維持紀綱以延嵗月而終不免禍以大亂天下今聖明在上老成在右可取維持之功而忘磐固之道哉仲淹竊聆長者謂今相府報國致君之功正在乎固邦本厚民力重名器備戎狄杜姦雄明國聽也固邦本者在乎舉縣令擇郡長以救民之也厚民力者在乎復遊散去冗僭以阜時之材也重名器者在乎愼選舉惇教育使代不乏材也備戎狄者在乎育將材實邊郡使兵不擾其境也杜姦雄者在乎朝廷無過生靈無怨以絕亂之階也明國聽者在乎保直臣斥佞人以致君於有道也夫舉縣令擇郡長以救民之獘者何哉仲淹觀今之縣令循例而授多非淸識之士衰老者爲子孫之計則志在苞苴動皆徇已少壯者恥州縣之職則政多苟且舉必近名故一邑之間簿書不精吏胥不畏徭賦不均刑罰不中民利不作民害不去鰥寡不防遊惰不禁播蓺不增孝悌不勸以一邑觀之則四方縣政如此者十有七八焉而望王道之興不亦難乎仲淹恐來代之書論得失者謂聖朝有不救其之過矣如之何使斯人之徒爲民父母以困窮其天下今朝廷久有擇縣令郡長之議而不遂行者蓋思退人以禮不欲動多士之心故務因循而重攺作也豈長世之策哉儻更張之際不失推恩又何損於仁乎今約天下令錄自差京朝官外不過千數百員自來郊天之恩鮮及州縣若天下令錄自大禮以前滿十考者可成資日替與職官七考以上可滿日循其資俸除錄事參軍則縣令中昏邁平常之流可去數百人矣蓋職事官錄事參軍不甚親民爲害亦細此得謂退人以禮士豈有怨心哉其間課最可尙論薦頗多俟到銓衡別議疇賞前旣善退後當精選其判司簿尉不由薦舉初入縣令之人並可注錄事參軍如無員闕可授大縣簿尉仍賜令錄之俸其曾任令錄有遇該恩合入前資者可依初入之例頒此數條合入者鮮然後委淸望官於募職判司簿尉中歷三考以上具治績舉充其川廣福建小處縣令可委轉運使等就近於判司簿尉中舉移庻從人便若此後諸處縣令特有課最可旌尙者宜就遷一官更畱三載庶其宣政可以成俗其僥幸者自從朝典如此則三五年中天下縣政可澄淸矣願相府爲天下生靈而行之爲國家磐固基本而思之不以聽芻蕘爲嫌而罷之則天下幸甚幸甚又觀今之縣長鮮克盡心其或尙迎送之勞貪宴射之逸或急急於冨貴之援或孜孜於子孫之計心不在政功焉及民以獄訟稍簡爲政成以教令不行爲坐鎭以移風易俗爲虛語以簡賢附勢爲知幾淸素之人非緣囑而不薦貪瀆之輩非寒儒而不紏縱胥徒之姦尅恣風俗之奢僭況國家職制禁民越禮頒行已久莫能舉按使國家仁不足以及物義不足以禁非官實素餐民則菜色有卹鰥寡則指爲近名有抑權豪則目爲掇禍苟且之積習成風俾斯人之徒共理天下王道何從而興乎仲淹恐來代之書論得失者亦謂聖朝有不救其之過矣然朝廷以黜陟郡長爲難者官有定制不欲動揺懼其招怨謗而速僥幸爾故知縣兩任例升同判同判兩任例升知州柰何在下之時飾身修名邀其淸譽居上之後志滿才乏愆於素時止能偸安未至覆餗故賢愚同等淸濁一致此乃朝廷避怨於上移虐於下俟其自敗民何以堪故鄭荘公伺共叔自斃而春秋罪焉以其長惡也易曰履霜堅冰至由辧之不早辧也此聖人昭昭之訓豈用於先王而廢於今日以長其惡者乎聖朝諸處郡長以贓致罪者數人皆貫盈之夫久爲民患如此之類至終不敗者豈止數人而已哉𨿽轉運提刑職在察訪其如位望相亞怨仇可敵非至敗露鮮敢發明宜乎論道之間無以激揚天下古者天子五載一巡皇上凝命於今六載以軍國重大未可行逺古之道今郊禮之餘宜宣大慶可於兩制以上密選賢明巡行諸道以興利除害黜幽陟明舒慘四方豈同常務可命禦史嚴諭百寮與出使之官絕書刺往還之禮仍翌日首塗以禁請托苟利天下大體何傷所出之使宜以宣慶爲名安逺聽也其諸道知州同判耄者懦者貪者虐者輕而無法者墮而無政者皆可奏降以激屍素又四方利病得以上聞未舉巡狩之儀而遣觀風之使非不典也然後委淸望官於朝臣同判中舉諸郡長於朝臣知縣中舉諸同判今後同判之官非著顯效及有殊薦𨿽或久次止可加恩郡國之符不當輕授其知縣之人入同判者宜比此例則天下郡政其濫鮮矣願相府爲天下生靈行之爲國家磐固基本而行之不以聽芻蕘爲嫌而罷之天下幸甚幸甚仲淹前所謂官有定制不欲動揺懼其招怨謗而速僥幸者兩宮之聖臨軒命使激揚善惡澄淸天下何怨謗之有乎自玆以往非舉不授舉官之責厥典非輕何僥幸之有乎如所舉之人果成異政則宜旌尙舉主以勸來者聖朝未行此典蓋亦闕矣縣令郡長旣得其才然後復遊散去冗僭以阜時之財者何哉仲淹觀天下谷帛厥價翔起議者謂生靈旣庶使之然矣仲淹謂生者旣庶則作者復眾豈旣庶之爲累哉蓋古者四民秦漢之下兵與緇黃共六民矣今又六民之中浮其業者不可勝紀此天下之大蠧也士有不稽古而祿農有不竭力而饑工多奇器以敗度商多奇貨以亂禁兵多冗而不給緇黃蕩而不制則六民之浮不可勝紀而皆衣食於農者也如之何物不貴乎如之何民不困乎仲淹謂谷帛之貴由其播蓺不增而資取者眾也金銀之貴由其制度不嚴而器用者眾也或謂資四夷之取而使之然則山澤之所出與恩信之所給自可較之非仲淹之所能料也今議更張之制繁細非一仲淹敢略而陳之夫釋道之書以眞常爲性以淸淨爲宗神而明之存乎其人智者尙難其言而況於民乎故君子弗論者非今理天下之道也其徒繁穢不可不約今後天下童行可於本貫陳牒必使詰其鄕黨苟有罪戾或父母在鮮人供養者勿從其請如已受度而父母在別無子孫者勿許方遊則民之父母鮮轉死於溝壑矣斯亦養惸獨助孝悌之風也其京師寺觀多招四方之人宜給本貫憑由乃許収錄斯亦辧姦細復遊散之要也其天下寺觀每建殿塔蠧民之費動逾數萬止可完舊勿許創新斯亦與民阜財之端也又古者兵在於民且耕且戰秦漢之下官軍爲常貴武勇之精備徵伐之急也今諸軍老弱之兵詎堪徵伐𨿽降等級尙費資儲然國家至仁防在存活若詔諸軍年五十以上自有資產願還鄕裏者一可聽之稍省軍資復從人欲無所歸者自依舊典此去冗之一也又諸道巡檢所綂之卒皆本城役徒殊非武士使之禁暴十不當一而諸州常患兵少日旋招致谷帛之計其耗萬億以仲淹觀之自京畿向千里之間或多寇盜創置巡檢路分頗多而卒伍至羸捕掩無效非要害者宜悉罷之所存之處資以禁軍訓練旣精冦盜如取況千里之內抽發非難又使少歷星霜不至驕墮彼無用之卒可減萬數庶使諸郡節於招致此去冗之次也又京畿三輔五百里內民田多隙農功未廣旣已開導溝洫復湏舉擇令長使詢訪父老研求利病數年之間力致富庶下被什一之稅繼以百萬之糴則江淮饋運庶幾減半挽舟之卒從而省焉此亦去冗之大也至於工之奇器敗先王之度商之奇貨亂國家之禁中外因之侈僭上下得以驕華宜乎大變澆漓申嚴制度使珠玉寡用谷帛爲寶此又去僭丰財之本也又播蓺之家古皆督責今諸道使節有勸農之名亡勸農之實每於春首則移文於郡郡移文於縣縣移文於鄕鄕矯報於縣縣矯報於郡郡矯報於使利害不察上下相防豈朝廷之意乎今縣令郡長一變其人乃可詔書丁寧復遊散之流抑工商之侈去士卒之冗勸稼穡之勤以周禮司徒之法約而行之使播者藝者以時以度勤者惰者有勸有戒然後致天下之富壽彼不我富不我壽者豈能革之哉此則厚民力固邦本之道也觀夫國風之七月小雅之甫田皆以農夫之務爲王化之基豈聖人不思而述者乎故周漢李唐𨿽有禍亂而能中興者人未厭徳作亂者不能革天下之心是邦本之固也六朝五代之亂鮮克中興者人厭其徳弔民者有以革天下之心是邦本之不固也然則厚民力固邦本非舉縣令擇郡長則莫之行焉或謂舉擇令長久則乏人亦何道以嗣之仲淹謂用而不擇賢孰進焉擇而不教賢孰繼焉宜乎愼選舉之方則政無虛授惇教育之道則代不乏人今士林之間患不稽古委先王之典宗叔世之文詞多纎穢士惟偸淺言不及道心無存誠曁於入官鮮於教化有出類者豈易得哉中人之流浮沈必矣至於明經之士全昧指歸講議未嘗聞威儀未嘗學官於民上貽笑不暇責其論政百有一焉詩謂長育人材亦何道也古有庠序列於郡國王風雲邁師道不振斯文銷散由前代國家之不救乎聖朝之弗教乎當太平之朝不能教育俟何時而教育哉乃於選用之際患其才難亦猶不務耕而求獲矣今春詔下禮闈凡尙詞之人許存策論明經之士特與旌別天下之望翕然稱是其間所存策論不聞其誰激勸未明人將安信儻使程試之日先策論以觀其大要次詩賦以觀其全才以大要定其去畱以全才升其等級明經義者別加考試人必彊學副其精舉復當深思治本漸隆古道先於都督之郡復其學校之制約周官之法興闕裏之俗辟文學掾以専其事惇之以詩書禮樂辧之以文行忠信必有良器蔚爲邦材況州縣之用乎夫庠序之興由三代之盛王也豈小道哉孟子謂得天下英材而教育之一樂也豈偶言哉行可數年士風丕變斯擇材之本致理之基也又李唐之盛常設制科所得大才將相非一使天下奇士學經綸之盛業爲邦家之大器亦策士之上也先朝偶屬多務暫停此科今可每因貢舉之時申其墜典必有國士繼於唐人豈非邦家之盛選歟勿謂未必得人遂廢其道此皆愼選舉惇教育之道也亦何患乏人哉儻國家行此數事若今刑政之用心則無不成焉前代亂離鯨吞虎噬卜世卜年之意故斯道久缺反爲不急之務旣在承平之朝當爲長久之道豈如西晉之禍而有何公之語者乎願朝廷念祖宗之艱難願相府建風化之根本一之日圖之二之日行之不以聽芻蕘爲嫌而罷之則天下幸甚幸甚至於巖穴艸澤之士或節義惇篤或文學髙古宜崇聘召之禮以厚澆競之風國家近年已來羔鴈弗降或有考槃之舉不逾教之命孝亷之士適以爲辱何惇勸之有乎又流外之官澄淸未至沿之則百姓受獘革之則諸司乏人將使羣謗不興眾心知勸不若惇仍舊之制加奨善之方因自簿尉兩任多舉奏者許入錄事參軍錄事參軍多舉奏者許入職事官或換三班使臣旣有進身之階豈無畏法之志設使流內之人無遷進之望而能盡公者必亦鮮矣今後百司新入之人或采其蓺能或出於仕族行藏必審考試必精避役之人無圖之類嚴革其髙爲之防旣激其流復澄其源亦何患流外之冗乎仲淹又謂育將材實邊郡使兵不擾境者何哉蓋聞古之善禦敵者將不乏人則師戰而不衂邊不乏廩則城圍而不下敵疑且畏罔敢深入此炎漢之所以長也不善禦敵者將在貴臣邊湏逺饋故戰之則衂圍之則下敵無疑畏乘虛深入此石晉之所以亡也今兵久不用未必爲福在開元之盛有函谷之敗可鑑矣何哉昔之戰者皆然已老今之壯者囂而未戰有名之將往往衰落豈無晚輩未聞邊功此必廟堂之所思也仍聞沿邊諸將不謀方略不練士卒結援弭謗固祿求寵一旦急用萬無成功加以邊民未丰邊廩未實罷武之際兵足食寡如屯大軍必湏逺饋則中原益困敵人益驕深入之虞未可量也於時廟堂之上𨿽有臯陶之謀伯益之贊不亦難乎夫天下禍福如人家道成於覆簣敗於疾雷聖朝豈恃其太平而輕其後計王衍之鑑豈曰不明淸談之間坐受其蓋備之弗預知之弗爲許下之戎日血十萬豈不痛心哉今西北和好誠爲令圗安必慮危備則無患昔成周之盛王道如砥及觀周禮則大司馬陣戰之法粲然具存乃知禮樂之朝未嘗廢武今孫吳之書禁而弗學苟有英傑授亦何疑且秦之火書也將以愚其生人長保天下及其敗也陳勝項籍豈讀書之人哉前代名將洞達天人嗣續忠孝將門出將史有言焉今侯家子弟蔑聞韜鈐無所用心驕奢而已文有武備此能備乎今可於忠孝之門搜智勇之器堪將材者密授兵略歷試邊任使其識山水之向背歷星霜之艱難一朝用之不甚顚沛十得三四亦云盛矣至於四海九州必有壯士宜設武舉以収其遺唐郭子儀武舉所得者也斯可遺乎又臣僚之中素有才識可賜孫吳之術使知文武之方異日安邊多可指任此皆育將材之道也又緣邊知同精加舉擇特授詔命専謀耕桑三五年間丰其軍廩此則實邊郡之道也將材旣育邊郡旣實師戰而不衂城圍而不下敵疑且畏敢深入乎縱有騷動朝廷可髙枕矣前代禦敵其策非一唐陸贄議緣邊備守之術請置本土之兵勤營田之利與今事宜相近可約而行也本土之兵者若今北邊有云翼招収之軍更可增致足爲奇兵至於營田之利宜常興作而加意焉願相府爲國家安危思之五代之亂非逺也爲河朔生靈思之景徳之前未久也今相府勞一夕之思絕百代之恥無使中原見新覊之馬赤子入無知之俗則天下幸甚幸甚聖人曰防管仲吾其被髮左袵又曰民到於今受其賜管仲霸臣也而能攘戎狄保華夏功髙當時賜及來代況皇朝之盛徳乎仲淹又謂朝廷無過生靈無怨以絕亂之階者何哉蓋天下姦雄無代無之或窮爲夜舞或起爲鉅盜伺朝廷之過執以爲辭幸生靈之怨弔而稱義不然亦何名而動哉今明盛之朝豈有大過亦宜辧於毫末杜其堅冰或戚近撓權或土木耗國或祿賞未均或任使未平或綱紀未修斯亦過之漸也仲淹敢小舉其漸以言之國家戚近之人不可不約除拜之際宜量其才非曰惜恩懼乎致冦若力小任重則撓權亂法增朝廷之過啟姦雄之志易曰以小人而乘君子之器盜思奪之矣所謂盜者其姦雄之謂乎今道路傳聞或緇黃之流或術藝之輩結托戚近邀求進貢或受恩賜或與官爵此撓權之漸也可不畏乎夫賞罰者天下之衡鑑也衡鑑一私則天下之輕重妍醜從而亂焉此先王之所愼也凡土木之興久爲大蠧或謂土木之費出於帑藏無傷財害民之故爲之而弗戒也仲淹謂帑藏之物出於生靈太祖皇帝以來深思逺慮聚之積之旣曰左藏矣復有內藏之名者所以爲軍國急難之備非謟神佞佛之資也國家祈天承命之道豈在玆乎如洞眞壽寜之宮以延燎之災一夕逮盡豈非天意警在帝心示土木之所崇非神靈之所據也安可取民人膏血之利輟軍國急難之備奉有爲之惑冀無狀之福豈不誤哉一旦有倉卒之憂湏給賞之資𨿽重困生靈暴加率斂其可及乎此耗國之大也可不戒哉儻謂府藏丰盈用不可竭則日者黃河之役使數十州之人極力負資奔走道路豈惜府庫之餘而不用之耶故土木之妖宜其悉罷豈相府之不言乎兩宮之不聽乎又文武百官之祿法兵荒五代之制或職輕祿重或職重祿輕重輕之間奔競者至大亨之世猶患不均豈聖朝之意乎所宜損之益之以建其極又三司之官差除頗異祿賜非輕何知而不言多養望以自進天下金穀決於羣胥掊克無厭取怨四海使先帝寬財之命弗逮於民和气屢傷丰年寡遇曽不謂之過乎亦由三司之官不制考限不責課最朝受此職夕求他官直云假塗相與匿禍天下受職此之由豈朝廷之意乎宜其別制考課重議賞罰激朝端之俊傑救天下之疲瘵其庶幾乎又自古國之勲臣賞延於世今則每舉大慶必行此典自兩省以上奏薦子弟並爲京官比於庶寮亦旣優矣而特每嵗聖節各序子弟謂之賞延黷亂已甚先王名器私假於人曽不謂之過乎非君危臣僭之朝何姑息之如是耶遂使廕序之人塞於仕路曽未稽古使以司民國家患之屢有釐革然但革其下而不革其上節於彼而不節於此矣天下豈以爲然哉我相府豈惜一孺之恩不爲百辟之標表乎又逺惡之官多在寒族權貴之子鮮離上國周旋百司之務懵昧四方之事況百司者朝廷之綱紀風教之戶牖咸在童孺曾無激揚使寺省之規剝牀至足公卿之嗣懷安敗名未嘗試難何以致逺非獨招縉紳之議實亦玷鈞衡之公此則祿賞未均任使未平綱紀未修之類也斯已久何可極乎惟我相府能革其能變其極而天下化成不爲難矣晉趙王倫石勒之徒心窺天子口責丞相豈非姦雄之人伺朝廷之過乎又今久安之民不經塗炭勞則易怨擾則易驚猛將謀臣威信未著況邊民尙困邊廩尙乏苟有騷動饋運所艱武備未堅敵志可騁旣撓之以徵戰或加之以饑饉生靈愁苦姦雄奮迅鼓舞羣小血視千里此五代之鑑昭昭焉非止方策之有云抑亦耳目之可接也我太祖皇帝太宗皇帝亦嘗有事四方勞於饋運而生靈不敢怨姦雄不敢動者何哉五代餘民久在塗炭乍覩明盛如子得母縱有勞役未甚曩昔此生靈所不敢怨也當其乘天開之運震神武之威徵伐四方動如山壓況躬擐甲冑備嘗艱難猛將如雲謀士如雨此姦雄所不敢動也所謂彼一時此一時爾今朝廷豈謂當時之易而不慮今時之難乎仲淹又謂保直臣斥佞人以致君於有道者何哉有若人未之病則苦口之藥鮮進焉國未之危則逆耳之言鮮用焉故佞人易進直臣易退其致君於有道也難哉及其旣病也藥必錯雜而進故鮮效焉及其旣危也言必錯雜而用故鮮功焉蓋佞人在矣直臣逺矣其悔之也難哉今朝廷久安苦言而不用者勢使然矣天深戒而不變者禍可畏矣伏聞京師去嵗大水今嵗大疫四方聞之莫不大憂此天之有以戒也豈徒然乎而京師之災甚於四方何哉蓋京師者政教之所出君相之所居也禍未盈而天未絕故鑑戒形焉不獨恐懼其心使修省其政明國家之徳尙可隆天下之道尙可行也儻弗懼於心弗修於政漸盈於禍漸絕於天則國家四海將如何哉或謂國家之災由歷數之定非政教之出若如所論則夏禹九疇之書果妖言耶豈欲棄而焚之乎苟天下有善則歸諸已天下有禍則歸諸天豈聖賢之用心哉願聖朝黜術士之言奉先王之訓必不謬矣必無過矣至於保直臣斥佞人則兩宮二府之心如日星焉孰可蔽其明乎縱有行僞而堅言僞而辧試於行事人焉廋哉仲淹往日不極言而今極言者學陋之人思慮未精又親安之時上懼貽憂下懼失祿不幸親今亡矣朝廷或恕之則自頂至踵皆可從其忠也又何憂乎儻相府思變其道與國家作能久之計固其基本一旦王道復行使天下爲富爲壽數百年則福在國家功在相府仲淹得與天下生靈長見太平幸甚幸甚況盛明之代何事而不可行乎曩者國家禁泥金之飾而久未能絕一旦使命婦不服工人不作於今天下無敢衣者使其餘奢僭皆如泥金之法亦何患不禁乎又如五代以來諸侯暴酷視民如芥生殺由之皇朝龍興典章一寬眞宗皇帝至仁如天盡心於此中則舉執法之吏外則創按刑之司徒流之間無敢差者若今於教化之道復如刑名之用心亦何患於難乎今搢紳之間多議按刑之司無益於外亦思之未深爾如得其人紏察四方絕斯民之寃協先皇之志豈無益乎得人而已不可謂川之旣平可壞其防也今王刑旣淸王道可行此天下士人爲相府惜其時也儻疑仲淹之言求聖賢之知爲身名計則仲淹豈不能終防之後爲歌爲頌潤色盛徳以順美於時亦何必居防上書逾越典禮進逆耳之說求終身之棄而自置貧賤之地乎蓋所謂不敢以一心之戚而忘天下之憂是不爲身名之計明矣仲淹觀前代國家當其安也士人上書論興亡之道非聖王賢相百不采一及其往也則後之史臣収於簡冊爲來代之鑑仲淹今日之言願相府采其一二爲國家天下之益不願後之史臣収於簡冊爲來代之鑑狂斐之人誅赦惟命以廟堂深嚴恐不得上乃敢相門之下各致此書庶有一達於聰明干犯臺嚴不任戰汗激切之至

宋文鑑卷一百十二

欽定四庫全書

宋文鑑卷一百十三

宋呂祖謙編

書

答趙元昊書

範仲淹

仲淹謹修誠意奉書於夏國大王伏以先大王歸向朝廷心如金石我眞宗皇帝命爲同姓待以骨肉之親封爲夏王履此山河之大旌旗車服降天子一等恩信隆厚始終如一齊桓晉文之盛無以過此朝聘之使往來如家牛馬駝羊之產金銀綿帛之貨交受其利不可勝紀塞垣之下逾三十年有耕無戰禾黍云合甲冑塵委養生葬死各終天年使蕃漢之民爲堯舜之俗此眞宗皇帝之至化亦先大王之大功也自先大王薨背今皇震悼累日嘻吁遣使行奠賻之禮以大王嗣守其國爵命崇重一如先大王昨者大王以本國眾多之情推立大位誠不獲讓理有未安而遣行人告於天子又遣行人歸其旌節朝廷中外莫不驚憤請収行人戮於都市皇帝詔曰非不能以四海之力支其一方念先帝嵗寒之本意故夏王忠順之大功豈一朝之失而驟絕之乃不殺而還假有本國諸蕃之長抗禮於大王而能含容之若此乎省初念終天子何負於大王哉二年以來疆事紛起耕者廢耒織者廢杼邊界蕭然豈獨漢民之勞耶使戰守之人日夜豺虎競爲吞噬死傷相枕哭泣相聞仁人爲之流涕智士爲之扼腕天子遣仲淹經度西事而命之曰有徵無戰不殺非辜王者之兵也汝往欽哉仲淹拜手稽首敢不夙夜於懷至邊之日見諸將帥多務小功不爲大略甚未副天子之意仲淹與大王𨿽未嘗髙防向者同事朝廷於天子則父母也於大王則兄弟也豈有孝於父母而欲害於兄弟哉可不爲大王一二而陳之傳曰名不正則言不順言不順則事不成大王世居西土衣冠語言皆從本國之俗何獨名稱與中朝天子侔擬名豈正而言豈順乎如眾情莫奪亦有漢唐故事單於可汗皆本國極尊之稱具在方冊仲淹料大王必以契丹爲比故自謂可行且契丹自石晉朝有援立之功時已稱帝今大王世受天子建國封王之恩如諸蕃中有叛朝廷者大王當爲霸主率諸侯以伐之則世世有功王王不絕乃欲擬契丹之稱究其體勢昭然不同徒使瘡痍萬民拒朝廷之禮傷天地之仁易曰天地之大徳曰生聖人之大寶曰位何以守位曰仁是以天地養萬物故其道不窮聖人養萬民故其位不傾又傳曰國家以仁獲之以仁守之者百世之朝昔在唐末天下洶洶羣雄咆哮日尋干戈血我生靈腥我天地滅我禮樂絕我稼穡皇天震怒罰其不仁五代王侯覆亡相續老氏曰樂殺人者不可得志於天下誠不誣矣後唐顯宗祈於上天曰願早生聖人以救天下是年我太祖皇帝應期而生及歷試諸難中外忻戴不血一刃受禪於周廣南江南荊湖西川有九江萬里之阻一舉而下豈非應天順人之至乎由是罷諸侯之兵革五代之暴垂八十年天下無禍亂之憂太宗皇帝聖文神武表正萬邦吳越納疆並晉就縛眞宗皇帝奉天體道淸淨無爲與契丹通好受先大王貢禮自玆四海熈然同春今皇帝坐朝至晏從諫如流有忤雷霆𨿽死必赦故四海之心望如父母此所謂以仁獲之以仁守之百世之朝也仲淹料大王建議之初人有離間妄言邊城無備士心不齊長驅而來所向必下今以彊人猛馬奔衝漢地二年於玆漢之兵民蓋有血戰而死者無一城一將願歸大王者此可見聖宋仁及天下邦本不搖之驗也與夫間者之說無乃異乎今天下久平人人泰然不習戰鬭不熟紀律劉平之徒忠敢而進不顧眾寡自取其困余則或勝或負殺傷俱多大王國人必以獲劉平爲賀昔鄭人侵蔡獲司馬公子燮鄭人皆喜惟子產曰小國無文徳而有武功禍莫大焉而後鄭國之禍皆如子產之言今邊上訓練漸精恩威已立有功必賞敗事必誅將帥而下大知紀律莫不各思奮力效命爭議進兵如其不然何時可了今招討司統兵四十萬約五路入界著其律曰生降者賞殺降者斬獲精彊者賞害老防婦女者斬遇堅必戰遇險必奪可取則取可城則城縱未能入賀蘭之居彼之兵民降者死者所失多矣是大王自禍其民官軍之勢不獲而已也仲淹又念皇帝有徵無戰不殺非辜之訓夙夜於懷𨿽師帥之行君命有所不受柰何鋒刃之交相傷必眾且蕃兵戰死者非有罪也忠於大王耳漢兵戰死非有罪也忠於天子耳使忠孝之人肝腦塗地積累怨魄爲妖爲災大王其可忽諸朝廷以王者無外有生之民皆爲赤子何蕃漢之限哉何勝負之言哉仲淹與招討太尉夏公經略密學韓公嘗議其事莫若通問於大王計而決之重人命也其美利甚眾大王如能以愛民爲意禮下朝廷復其王爵承先大王之志天下孰不稱其賢哉一也如眾多之情三讓不獲前所謂漢唐故事如單於可汗之稱尙有可稽於本國語言爲便復不失其尊大二也但臣貢上國存中外之體不召天下之怨不速天下之兵使蕃漢邊人復見康樂無死傷相枕哭泣相聞之醜三也又大王之國府用或闕朝廷每嵗必有物帛之厚賜爲大王助四也又從來入貢使人止稱蕃吏之職以避中朝之尊按漢諸侯王相皆出眞拜又吳越王錢氏有丞制補官故事功髙者受朝廷之命亦足隆大王之體五也昨有邊臣上言乞招致蕃部首領仲淹亦已請罷大王告諭諸蕃首領不湏去父母之邦但回意中朝則太平之樂遐邇同之六也國家以四海之廣豈無遺才有在大王之國者朝廷不戮其家安全如故宜善事主以報國士之知惟同心向順自不失其富貴而宗族之人必更優卹七也又馬牛駞羊之產金銀繒帛之貨有無交易各得其所八也大王從之則上下同其美利生民之患幾乎息矣不從則上下失其美利生民之患何時而息哉仲淹今日之言非獨利於大王蓋以奉君親之訓救生民之患合天地之仁而已矣惟大王擇焉不宣仲淹再拜

上呂相公書

範仲淹

伏防臺慈疊賜鈞翰而褒許之意重如金石不任榮懼不任榮懼竊念仲淹艸萊經生服習古訓所學者惟修身治民而已一日登朝輒不知忌諱效賈生慟哭太息之說爲報國安危之計而朝廷方屬太平不憙生事仲淹於搢紳中獨如妖言情旣齟齬詞乃暌戾至有忤天子大臣之威賴至仁之朝不下獄以死而天子指之爲狂士然則忤之之情無他焉正如陸防怪松圖贊謂艸木之性其本不怪乘陽而生小已遏不伸不直而大醜彰於形質天下指之爲怪木豈天性之然哉今擢處方靣非朝廷委曲照臨則敗辱久矣昔郭汾陽與李臨淮有隙不交一言及討祿山之亂則執手泣別勉以忠義終平劇盜實二公之力今相公有汾陽之心之言仲淹無臨淮之才之力夙夜盡瘁恐不副朝廷委之之意重負泰山未知所釋之地不任惶恐戰栗之極不宣仲淹惶恐再拜

遊嵩山寄梅殿丞

謝絳

近有使者東來付僕詔書並禦祝封香遣告嵩嶽太常移文合用讀祝捧幣二員府以歐陽永叔楊子聰分攝防尹師魯王幾道至自緱氏因思早時約聖兪有太室中峯之行聖兪仲春時遂往爲人閒事所窘未遑也今幸其便又二三子可以爲山水遊侶然亟與之議皆喜見顏色不戒而赴十二日晝漏未盡十刻出建春門宿十八里河翼日過緱氏閱遊嵩詩碑碑甚大字而未鐫上緱嶺尋子晉祠陟轘轅道入登封出北門齋於廟中是夕寢旣興吏白五鼓有司請朝服行事事已謁新治宮拜眞宗禦容稍出山麓至峻極中院始攺冠服卻車徒從者不過十數人輕賫遂行是時秋淸日陰天未甚寒晚花幽艸虧蔽石壁正當人力淸壯之際加有朋簪談燕之適升髙躡險气豪心果遇盤石過大樹必休其上下酌酒飲茗傲然者久之徑差平則腰輿以行嶄崒斗甚則芒蹻以進窺玉女窻搗衣石石誠異窻則亡有迆邐至八仙壇憇三醉石徧訪墨迹不復存矣考乎山居所賦亦名過其實午昃方抵峻極上院師魯體最溢最先到永叔最少最疲於是院漱食從容間躋封禪壇下瞰羣峯乃向所跂而望之謂非挿翼不可到者皆培塿焉邑居樓觀人物之夥視若蟻壤武后封祀碑故存自號大周當時名賢皆刋姓名於碑陰不虞後代之譏其不典也碑之空無字處覩聖兪記樂理國而下四人同遊鑱刻尢精僕意古帝王祀天神紀功徳於此當時尊美甚盛後之君子不必廢之壞之也又尋韓文公所謂石室者因盡詣東峯頂是夕宿頂上防幾望天無纎翳萬里明月子聰疑去月差近令人浩然絕世間慮盤桓立淸露下直覺冷透骨發羸體將不堪可方卽捨張燭具丰饌醴五人者相與岸幘褫帶環坐滿引賦詩談道間以謔劇然不知形骸之累利欲之萌爲何物也夜分少就枕以息明日訪歸路步履無苦昔聞鼯防窮伎能下而不能上豈近此乎午間至中院邑大夫來逆其禮益謹申刻出登封西門道潁陽宿金占十六日晨發據鞍縱望太室猶在後路曲南西則但見少室若夫觀少室之美非繇玆路則不能盡諸邑人謂之冠子山正得其狀自行七十里出潁陽北門訪石堂山紫雲洞卽邢和璞著書之所山徑極峻捫蘿而上者七八里上有大洞防數畝水泉出焉久爲道士所居爨煙燻燎又塗塓其內已戒邑宰稍營艸屋於側徙而出之此間峯勢危極大抵相向如巧者爲之又峭壁有若四字云神淸之洞體法確妙蓋薛老峯之比諸君疑古苔蘚自成文又意造化者筆焉莫得究其本末少畱數十刻防將雨而去猶冒夜行二十五里宿呂氏店馬上粗苦疲厭則有師魯語怪永叔子聰歌俚調幾道吹洞簫往往一笑絕倒豈知道路之長短也十七日宿鼓婆鎭遂緣伊流陟香山上下方飲於八郎灘上始自峻極中院末及此凡題名於壁於石於樹間者蓋十有四處大凡出東門極東而南之自長夏門入繞崧環一匝四百里可謂窮極勝覽切切未滿志者聖兪不與焉今旣還府恐相次便有塵事侵汨故急冩此奉報庶代一昔之談

與陳都官書

富弼

牙幹至防恵書論君子小人各以類進且取易泰之初九否之初六皆以拔茅茹爲爻辭以質其事因及治亂之道率由君子小人而致旨暢而辭密气勁而志堅上發經蘊旁照世森矗明白其文章之偉歟復謂僕異時必居進退君子小人之位此足下待僕之過也然似有疑僕臨富貴不能守初節廼以忠義見朂於是不可不報足下試聽之夫書籍所載皆聖賢所行之道然未有不深其本而敷其末隱其原而揚其流其本深則其末茂其原隱則其流逺此聖賢制則之要也凡今之人觀書者不究其本不詳其原惟末流是習是故不見聖人之心之所存矧又未盡末流之學隘近淺薄防爲小人謂讀書不爲人専以爲己也於是以爵位爲梯身之具而忘乎其君以祿利爲肥身之資而忽乎其民然有尙未能梯肥其身者則有蹈捷急之徑趨邪枉之門貨賄公行交結相尙千姦萬亂亡所不至生偸一時之樂死爲後世之誚而不顧也僕謂市販之貪奴之猥亦或恥而不肯爲而彼人者洋洋自以爲計之得已之勝吁可哀也僕不佞自始讀書爲學必窮其本原不到聖賢用心處輒不止聖賢之心卽天地之心也天地生人於其間不能自治必立君長以治之爲君者不能獨治必求賢以佐之聖者君之賢者臣之君臣合而共治其人人旣和天下無事於是君臣處其位相與共享天下之樂以爲報也聖賢不待報天下之人奉以爲報也是知古之爲學者爲人不爲己也古之得位爲君與之佐者亦不爲己而爲人也故傳曰天之愛民甚矣豈其使一人肆於民上又曰天生聖人蓋爲百姓不獨使自娛樂而已也夫爲人君者尙不得肆不得自娛樂其爲佐者反可以爵祿梯肥而忘乎君忽乎民哉又可朋姦附惡爲市販爲奴之所不爲哉是故古者聖賢得其時則假富貴之位以所學之道施於當世之民不得其時則甘貧喜賤亦以所學之道著於書以教後世聖賢之心盡於是而已矣今足下旣才僕而譽之又疑而朂僕是果相知乎噫僕視富貴爲何等物處之不以義則所處失君相設處僕於位僕將持所學發時之所未治說吾君吾相而治之用吾說康吾民則所謂富貴者眞富貴也僕惟恐富貴之不得得之不能久也苟不用吾說不能以所學康吾民僕當自亟去棄富貴如脫屣墜甑還吾貧賤著書爲樂且孰能障吾救後世哉僕自斷如此復何苦而移吾之節哉僕之惟其直如日月著於天嵩衡植於地日月可隕嵩衡可抜僕之節不可移也不然僕老死其節亦可與僕偕死也捨是必未爲交遊憂足下諒之所示辧劉牧鉤隱圖洎制器尙象論皆精絕得人意外之妙研玩累月僅見閫域其本不以復時一覽以紓想望之心

上範司諫書

歐陽修

前月中得進奏吏報云自陳州召至闕拜司諌卽欲爲一書以賀多事倉卒未能也司諫七品官爾於執事得之不爲喜而獨區區欲一賀者誠以諫官者天下之得失一時之公議系焉今世之官自九卿百執事外至一郡縣吏非無貴官大職可以行其道也然縣越其封郡逾其境𨿽賢守長不得行以其有守也吏部之官不得理兵部鴻臚之卿不得理光祿以其有守也若天下之得失生民之利害社稷之大計惟所見聞而不系職司者獨宰相可行之諫官可言之爾故士學古懷道者仕於時不得爲宰相必爲諫官諫官𨿽卑與宰相等天子曰不可宰相曰可天子曰然宰相曰不然坐乎廟堂之上與天子相可否者宰相也天子曰是諫官曰非天子曰必行諫官曰必不可行立殿陛之前與天子爭是非者諫官也宰相尊行其道諫官卑行其言言行道亦行也九卿百司郡縣之吏守一職者任一職之責宰相諫官系天下之事亦任天下之責然宰相九卿而下失職者受責於有司諫官之失職也取譏於君子有司之法行乎一時君子之譏著之簡冊而昭明垂之百世而不泯甚可懼也夫七品之官任天下之責懼百世之譏豈不重邪非材且賢者不能爲也近執事始被召於陳州洛之士大夫相與語曰我識範君知其材也其來不爲禦史必爲諫官及命下果然則又相與語曰我識範君知其賢也他日聞有立天子陛下直辭正色靣爭廷論者非他人必範君也拜命以來翹首企足竚乎有聞而卒未也竊惑之豈洛之士大夫能料於前而不能料於後也將執事有待而爲也昔韓退之作爭臣論以譏陽城不能極諫卒以諫顯人皆謂城之不諫蓋有待而然退之不識其意而妄譏修獨以謂不然當退之作論時城爲諫議大夫已五年後又二年始庭論陸贄及沮裴延齡作相欲裂其麻才兩事爾當徳宗時可謂多事矣授受失宜叛將彊臣羅列天下又多猜忌進任小人於此之時豈無一事可言而湏七年耶當時之事豈無急於沮延齡論陸贄兩事也謂宜朝拜官而夕奏疏也幸而城爲諫官七年適遇延齡陸贄事一諫而罷以塞其責向使止五年六年而遂遷司業是終無一言而去也何所取哉今之居官者率三嵗而一遷或一二嵗甚者半嵗而遷也此又非更可以待乎七年也今天子躬親庶政化理淸明𨿽爲無事然自千里詔執事而拜是官者豈不欲聞正議而樂讜言乎然今未聞有所言說使天下知朝廷有正士而彰吾君有納諫之明也夫布衣韋帶之士窮居艸茅坐誦書史常恨不見用及用也又曰彼非我職不敢言或曰我位猶卑不得言得言矣又曰我有待是終無一人言也可不惜哉伏惟執事思天子所以見用之意懼君子百世之譏一陳昌言以塞重望且觧洛之士大夫之惑則幸甚幸甚

與尹師魯書

歐陽修

前在京師相別時約使人如河上旣受命便遣白頭奴出城而還言不見舟矣其夕及得師魯手簡乃知畱船以待怪不如約方悟此奴懶去而見紿臨行臺吏催苛百端不比催師魯人長者有禮使人惶迫不知所爲是以又不畱下書在京師但深托君貺因書道修意以西始謀陸赴夷陵以大暑又無馬乃作此行沿汴絕淮泛大江凡五千里用一百一十程才至荊南在路無附書處不知君貺曾作書道修意否及來此問荊人云至郢止兩程方喜得作書以奉問又見家兄言有人見師魯過襄州計今在郢久矣師魯歡戚不問可知所渴欲問者別後安否及家人處之如何莫苦相尢否修行𨿽久然江湖皆昔所遊往往有親舊畱連又不遇惡風水老母用術者言果以此行爲幸又聞夷陵有米麵魚如京洛又有棃栗橘柚大筍茶荈皆可飲食益相喜賀昨日因參轉運作庭趨始覺身是縣令矣其餘皆如昔時師魯簡中言疑修有自疑之意者非他蓋懼責人太深以取直爾今而思之自決不復疑也然師魯又云闇於朋友此似未知修心當與髙書時蓋已知其非君子發於極憤而切責之非以朋友待之也其所爲何足驚駭路中來頗有人以罪出不測見弔者此皆不知修心也師魯又云非忘親此又非也得罪𨿽死不爲忘親此事湏相見可盡其說也五六十年來天生此輩沈黙畏謹布在世間相師成風忽吾輩作此事下至竈門老婢亦相驚怪交口議之不知此事古人日日有也但問所言當否而已又有深相賞嘆者此亦是不慣見事人也可嗟世人不見如往時事久矣往時砧斧鼎鑊皆是烹斯人之物然士有死不失義則趨而就之與幾席枕藉之無異有義君子在傍見其就死知其當然亦不甚嘆賞也史冊所以書之者蓋特欲警後世愚懦者使知事有當然而不得避爾非以爲奇事而詫人也幸今世用刑至仁慈無此物使有而一人就之不知作何等怪駭也然吾輩亦自當絕口不可及前事也居閒僻處日知進道而已此事不湏言然師魯以修有自疑之言要知修處之如何故略道也安道與子在楚州談禍福事甚詳安道亦以爲然俟到夷陵寫去然後得知修所以處之之心也又常與安道言每見前世有名人當論事時感激不避誅死眞若知義者及到貶所則慼慼怨嗟有不堪之窮愁形於文字其心歡慼無異庸人𨿽韓文公不免此累用此戒安道愼勿作慼慼之文師魯察修此語則處之之心又可知矣近世人因言事亦有被貶者然或傲逸狂醉自言我爲大不爲小故師魯相別自言益愼職無飲酒此事修今亦遵此語咽喉自出京愈矣至今不曾飲酒到縣後勤官以懲洛中時懶慢矣夷陵有一路祗數日可至郢白頭奴足以往來秋寒矣千萬保重

宋文鑑卷一百十三

欽定四庫全書

宋文鑑卷一百十四

宋呂祖謙編

書

與石推官書

歐陽修

前同年徐君行因得寓書論足下書之怪時僕有妹居襄城防其夫匍匐將往視之故不能盡其所以云者而略陳焉足下𨿽不以僕爲狂愚而絕之復之以書然果未能諭僕之意非足下之不諭由僕聴之不審而論之之略之過也僕見足下書久矣不卽有云而今乃云者何邪始見之疑乎不能書又疑乎忽而不學夫書一藝爾人或不能與忽不學特不必論是以黙黙然及來京師見二像石本及聞說者云足下不欲同俗而力爲之如前所陳者是誠可諍矣然後一進其說及得足下書自謂不能與前所聞者異然後知所聼之不審也然足下於僕之言亦似未審者足下謂世之善書者能鐘王虞栁不過一藝已之所學乃堯舜周孔之道不必善書又云因僕之言欲勉學之者此皆非也夫所謂鐘王虞栁之書者非獨足下薄之僕固亦薄之矣世之有好學其書而悅之者與嗜飲茗閱圖畫無異但其性之一僻耳豈君子之所務乎然至於書則不可無法古之始有文字也務乎記事而因物取類爲其象故周禮六藝有六書之學其防畫曲直皆有其說揚子曰斷木爲棊梡革爲鞠亦皆有法焉而況書乎今𨿽字已變於古而變古爲者非聖人不足師法然其防畫曲直猶有凖則如母毋彳亻之相近易之則亂而不可讀矣今足下以其直者爲斜以其方者爲圓而曰我第行堯舜周孔之道此甚不可也譬如設饌於案加防於首正襟而坐然後食者此世人常耳若其納足於帽反衣而衣坐乎案上以飯實酒巵而食曰我行堯舜周孔之道者以此之於世可乎不可也則書𨿽末事而當從常法不可以爲怪亦猶是矣而足下了不省僕之意凡僕之所陳者非論書之善否但患乎近怪自異以惑後生也若果不能又何必學僕豈區區勸足下以學書者乎足下又云我實有獨異於世者以疾釋老斥文章之雕刻者此又大不可也夫釋老惑者之所爲雕刻文章薄者之所爲足下安知世無明誠篤厚君子之不爲乎足下自以爲異是待天下無君子之與己同也仲尼曰後生可畏安知來者之不如今也是則仲尼一言不敢遺天下之後生足下一言待天下以無君子此故所謂大不可也夫士之不爲釋老與不雕刻文章者譬如爲吏而不受貨財蓋道當爾不足恃以爲賢也

答吳充秀才書

歐陽修

前辱示書及文三篇發而讀之浩乎若千萬言之多及少定而視焉才數百言爾非夫辭丰意雄霈然有不可禦之勢何以至此然猶自患倀倀莫有開之使前者此好學之謙言也修材不足用於時仕不足榮於世其毀譽不足輕重气力不足動人世之欲假譽以爲重借力而後進者奚取於修焉先輩學精文雄其施於時又非待修譽而爲重借力而後進者也然而惠然見臨若有所責得非急於謀道不擇其人而問焉者歟夫學者未始不爲道而至者鮮焉非道之於人逺也學者有所溺焉爾蓋文之爲言難工而可喜易悅而自足世之學者往往溺之一有工焉則曰吾學足矣甚者至棄百事不闗於心曰吾文士也職於文而已此其所以至之鮮也昔孔子老而歸魯六經之作數年之頃爾然讀易者如無春秋讀書者如無詩何其用功少而能極其至如是也聖人之文𨿽不可及然大抵道勝者文不難而自至也故孟子皇皇不暇著書荀卿蓋亦晚而有作若子云仲淹方勉焉以模言語此道未足而彊言者也後之惑者徒見前世之文傳以爲學者文而已故用力愈勤而愈不至此足下所謂終日不出於軒序不能縱橫髙下皆如意者道未足也若道之充焉𨿽行於天地入於淵泉無不之也先輩之文浩乎霈然可謂善矣而又志於爲道猶自以爲未廣若不止焉孟荀可至而不難也修學道而不至者然幸不甘於所悅而溺於所止因吾子之能不自止又以勵修之少進焉幸甚幸甚修白

上杜中丞論舉官書

歐陽修

修前伏見舉南京畱守推官石介爲主簿近者聞介以上書論赦被罷而臺中因舉他吏代介者主簿於臺職最卑介一賤士也用不用當否未足害政然可惜者中丞之舉動也介爲人剛果有气節力學喜辧是非眞好義之士也始執事舉其材議者咸曰知人之明今聞其罷皆謂赦乃天子已行之令非疏賤當有說以此罪介曰當罷修獨以爲不然然不知介果指何事而言也傳者皆云介之所論謂朱梁劉漢不當求其後裔爾若止此一事則介不爲過也然又不知執事以介爲是爲非也若隨以爲非是大不可也且主簿於臺中非言事之官然大抵居臺中者必以正直剛明不畏避爲稱職今介足未履臺門之閾而已因言事見罷眞可謂正直剛明不畏避矣度介之才不止爲主簿直可任禦史也是執事有知人之明而介不負執事之知矣修嘗聞長老說趙中令相太祖皇帝也嘗爲某事擇官中令列二臣姓名以進太祖不肯用他日又問復以進又不用他日又問復以進太祖大怒裂其奏擲殿陛下中令色不動挿笏帶間徐拾碎紙袖歸中書他日又問則補綴之復以進太祖大悟終用二臣者彼之敢爾者蓋先審知其人之可用然後果而不可易也今執事之舉介也亦先審知其可舉耶是偶舉之耶若知而舉則不可遽止若偶舉之猶宜一請介之所言辯其是非而後已若介𨿽忤上而言是也當助以辯若其言非也猶宜曰所舉者爲主簿爾非言事也待爲主簿不任職則可罷請以此辭焉可也且中丞爲天子司直之臣上𨿽好之其人不肖則當彈而去之上𨿽惡之其人賢則當舉而申之非謂隨時好惡而髙下者也今備位之臣百十邪者正者其紏舉一信於臺臣而執事始舉介曰能朝廷信而將用之及以爲不能則亦曰不能是執事自信猶不果若遂言他事何敢望天子之取信於執事哉故曰主簿𨿽卑介𨿽賤士其可惜者中丞之舉動也況今斥介而他舉必亦擇賢而舉也夫賢者固好辧若舉而入臺又有言則又斥而他舉乎如此則必得愚闇懦黙者而後止也伏惟執事如欲舉愚者則豈敢復云若將舉賢也願無易介而他取也今世之官兼禦史者例不與臺事故敢布狂言竊獻門下伏惟幸察焉

與四路招討司幕府李諷田裴元積中書

尹洙

得劉伯壽牒取王文政文牘尋以對送始文政等以罪配牢城保寜爲兵會韓公來以舊獄訴於公公命覆其罪苟不至深切則移籍於廣鋭蕃落文政等皆在涇於是申上帥府呼此二人幕府不俾二人者來反令取其具獄就涇視之旣而帥命二人者來止云材弱射七斗弓箭不滿兩握其具獄則詳之矣於是眾議曰具獄往而二人乃來此必審其初罪不爲深切矣其言材弱射不中程者慮以廣鋭處之也蕃落舊箭才五尺三寸近制短指者亦聴狄侯命二舊卒方之不少損又命以射彎九斗弓箭不滿二指在舊卒下等之上涇內地不知蕃落所用皆短箭故差繆相逺若必長箭程之𨿽積功至大校其少且壯者亦不能應格矣又蕃落中有犯姦若盜如此北軍者甚眾決不復疑但喜得勝兵者二人遂易其籍帥府乃詢去若二人者罪安得不爲深切然後乃知帥府之意不欲此二人於蕃落旣已籍之無如之何乃答曰其罪不至極於惡蓋婉其辭所以恭上命也不圖又命劉伯壽覆其獄凡涇人之相厚者皆見責曰何乃不稟帥命某聞之甚駭其言若它事則不敢知如止此一事則所以爲不稟也何者始本路索此二人於涇帥旣不遣復命取具獄視之若果以爲巨慝則當下令曰此不足貸二人無可遣理獨歸其具獄則洙必審視其罪𨿽其可貸猶當奉承帥防奚必攺籍此二卒耶且韓公非素得視此二人具獄也命本路究其罪易其軍與不易皆繋於本路也不易不足爲忤意易之不足爲迎合且本路軍與民曁蕃酋以事自訴以功自理於韓公者多矣皆下其事於本路且命詳之其以事自訴得辧者十二三以功自理應格者十一二蕃酋所陳其可行者十不一二皆不以先入之言爲主也文符盡在可取而覆視豈必以一事爲違戾耶玆事極防而洙懇懇爲言者誠以害於體爲甚大也昨日經略司行某事其於法少疑而事當然者大吏特以前日王文政等無礙於法尙爾今此恐見詰柰何洙叱去之洙謂狄侯曰異日此曹有言必請黥之𨿽異日黥之徒能制一吏如將校何將校必曰此一細事猶不得遂其行安能使我有畏哉吾獨知畏元帥耳此甚足爲元帥憂也自洙臨本路原州鎭戎軍決罪有不足死而特死者有當死而慘其刑者洙與狄侯議皆不問其狀蓋知其守將可任以事當申其權於下也又有卒犯罪反持其主校過失者洙詰之曰若主校與汝共爲隠汝懼累以言或主校濫罰汝不勝其虐以言吾皆聴汝理有罪者今汝自有罪當罰主校若貸汝則過終不聞是使主校皆畏過莫敢笞其卒者此軍之大也狄侯曁諸將皆曰善然遂杖去之且大將於士卒非人人能督察撫循之也必有主校焉使軍中皆畏其主校則將無所事矣夫士卒不畏其主校則飲博自恣飲博自恣則卒至於貧窮卒至於貧窮則無所不至焉爲主校者豈使反畏其下哉故爲將者必察羣校之貪虐者自去之無使其下能持焉則卒皆有畏矣是則大將者不使士卒獨畏我而不畏其主校又不使屬郡之兵獨畏我而不畏其守將此治兵之大要也洙秩𨿽卑然於本路言之與狄侯皆大將之任也責任旣重朝夕於邊事無不憂者聞士卒不畏其主校則小以爲憂聞屬郡不畏其守將則大以爲憂今將使一路之人不畏其大將則元帥安得而不憂耶故某所謂於事𨿽小而於體甚大者以此某得以諫名官凡事之曲直猶當於天子廷辧之今乃不能自辧於元帥反囁嚅於幕府豈畏懦耶蓋元帥之體不當以事詘於部將是某凡辧論事可取直於天子不可取直於元帥幸諸君少畱意焉

答張洞書

孫復

兩辱手書辭意勤至道離羣外以僕居今之世樂古聖賢之道與仁義之文也明遠以尊道扶聖立言垂範之事問於我我幸而志於斯也有年矣重念世之號進士者率以砥礪辭賦睎占科第爲事若明逺頴然獨出不汲汲於彼而孜孜於此者幾何人哉然吾懼明逺年少气勇而欲速成無以致於文也故道其一二明逺熟察之而已矣天文者道之用也道者教之本也故文之作也必得之於心而成之於言得之於心者明諸內者也成之於言者見諸外者也明諸內者故可以適其用見諸外者故可以張其教是故詩書禮樂大易春秋之文也總而謂之經者以其終於孔子之手尊而異之爾斯聖人之文也後人力薄不克以嗣但當左右名教夾輔聖人而已或則發列聖之防防或則擿諸子之異端或則發千古之未寤或則正一時之所失或則陳仁政之大經或則斥功利之末術或則揚聖人之聲烈或則冩下民之憤嘆或則陳天人之去就或則述國家之安危必皆臨事摭實有感而作爲論爲議爲書防歌詩贊頌箴解銘說之類𨿽其目甚多同歸於道皆謂之文也若肆意搆虛無狀而作非文也乃無用之瞽言爾徒污簡冊何所貴哉明逺無志於文則已若有志也必在潛其心而索其道潛其心而索其道則其所得也必深其所得也旣深則其所言也必逺旣深且逺則庶乎可望於斯文也不然則淺且近矣曷可望於斯文哉噫斯文之難至也久矣自西漢至李唐其間鴻生碩儒齊肩而起以文章垂世者眾矣然多以楊墨佛老虛無報應之事沈謝徐庾妖艶邪哆之言雜乎其中至有盈箱滿篋發而視之無一言及於教化者豈非無用瞽言徒污簡冊者乎至於終始仁義不叛不雜者惟董仲舒揚雄王通韓愈而已由是而言之則可容易至之哉若欲容易而至之則非吾之所聞也明逺熟察之無以吾言爲忽

上孔中丞書

石介

夫子之道不行於當年傳於其家直四十餘世以俟子孫如此其逺也夫子沒後世有子思焉安國焉頴逹焉止於發揚其言而已有漢相光唐相緯𨿽得位亦不能盡行其道夫子之道其肯鬰然蟠伏於其家乃躍起奮出散漫於天下天下人皆可以得之漢髙祖唐太宗能得之於上以之有天下三百年孟軻揚雄文中子韓愈能得之於下以之有其名於億萬世惟孔氏子孫無有得之者俟四十餘世僅二千年閤下乃得之今夫子之道不専在於閤下也閤下又且赫然有聲烈於天下復得位於朝見用於天子閤下徒能得夫子之道其將以夫子之道事於聖君施於天下俾國家爲二帝爲三王爲兩漢爲鉅唐矣夫子之志曰吾志在春秋春秋天子之事也世衰道防邪說暴行有作臣弒其君者有之子弒其父者有之夫子懼之而又時無君已無位不能誅不能正乃作春秋焉所以正王綱舉王法故春秋成亂臣賊子懼爲司冦則七日而誅少正卯於兩觀之下攝相事則齊終不敢窺兵河南當時之君則昏也當時之位則攝也尙不及閤下得明君有大位爲中丞逾月而未聞有舉焉閤下在朝朝廷尙有姦臣敢在位天下蠧賊未悉除是夫子道猶未克盡舉豈夫子直四十餘世僅二千年以俟閤下閤下宜念之且天子之設禦史府尊其位崇其任不與他府並舊有大夫則中丞亞大夫而領其屬今大夫闕則中丞其長也故中丞之任特重焉中丞之責尢重焉君有佚豫失徳悖亂亡道荒政咈諫廢忠慢賢禦史府得以諫責之相有依違順防蔽上罔下貪寵忘諫専福作威禦史府得以紏防之將有驕悍不順恃武肆害玩兵棄戰暴刑毒民禦史府得以舉劾之君至尊也相與將至貴也且得諫責紏劾之餘可知也禦史府之尊嚴也如軒陛之下廟堂之上進退百官行政教出號令明制度紀賞罰有不如法者禦史得言之禦史府視中書樞密𨿽若卑中書樞密亦不敢與禦史府抗威爭禮而反畏悚而尊事之禦史府之重其無與比然須得如閤下者居之始貴矣易曰苟非其人道不虛行禮曰人存則政舉閤下聖人之後又能得聖人之道以方重剛正公忠淸直烈烈在於朝爲天子獻可替否贊謀猷持綱紀天下想望其風采者十五年間簡於淸期將大用且歷試於外更觀其能違更三大藩皆卓然有治聲聞於天府浹於日下禦史府中丞虛位日班於紫宸殿下佩金煌煌行聲鏘鏘且有百數天子弗錄之乃南走三百里以驛召閤下直入其府登其位自陛下獨決萬幾來登崇俊良黜逐纎人革故鼎新百度修舉太平之望日月以隆然而天人之心猶鬰然不大舒釋者以閤下尙稽大任也至是天人之心始大舒釋矣閤下自初及終皆以直道進詩曰靡不有初鮮克有終介嘗聞朝大夫語曰有某官爲某官時忠鯁直讜謇謇敢言觸龍逆鱗不避誅死由是人主知之聲名藹然聳動朝野不四五年取顯仕今爲某官位彌髙身彌貴祿厚惠渥私庭曳靑綬者五六人門前炎炎可灸手顧此勢力榮寵有所惜也如有物塞其耳如有葉蔽其目如有鉗緘其口朝廷有闕政國家有遺事若不聞若不覩而不復言則向之忠鯁讜直謇謇敢言乃沽名耳其以爲速進之媒乎噫士之積道徳富仁義於厥身蓋假於權位以布諸行事利於天下也豈有屑屑然謀夫衣食者歟正色直已立於朝廷行其道乃使天下有此論庸無傷乎古今君子少小人多君子常不勝小人小人不惟常勝君子而又不能容之惡直醜正嚚嚚實繁幸而有一君子在於朝則百小人排之非鐡心石腸剛正不折未有不隨而靡者小人不容君子也如是而不能死節以永終譽中塗晚節須有渝變宜其爲小人之所排也今有人位未顯身在下能堅正不顧其身敢直言極諫犯天子顏色封章抗防論天下利害羣小人必叢立指防曰此人速進也沽虛名也非以行道也吁吾徒不見容於小人也不敢信於天下也固若是乎學周公孔子之道不用則捲而懷之用則肯已乎實將施及國家布於天下以左右吾君綏吾民矣羣小人排毀不已無足怪也閤下亦當大警戒之勿使天下有所論則君子幸甚天下幸甚

答韓持國書

蘇舜欽

近得京信長姉奄逝中懷殞裂不堪其哀更承慰問重增號絕且防見責以兄弟在京不以義相就以盡友悌之道獨羈外數千里自取愁苦持國予之素所畏者也今言如是疑非出於持國也然筆迹趣向皆持國又不足疑是持國知其一未知其他予不得不爲持國班班而言也予亦人也非翼而飛蹄而馳者也豈無親戚之情豈不知會合之樂也𨿽是禽獸亦安肯捨安逸而就愁苦哉此語去離物情逺矣豈當出於持國之口耶昨在京師官時不敢犯人顏色不敢議論時事隨眾上下心志蟠屈不開固亦極矣不幸適在疑嫌之地不能決然早自引去致不測之禍捽去下吏無人敢言反讐一波共起謗議被廢之後喧然未已更欲寘之死地然後爲快來者往往鉤探言語欲以傳播好意相存防者防希矣故閉戶或密出不敢與相見如避兵冦惴惴然惟恐累及親戚耳偸俗如此安可久居其間遂超然逺舉羈泊於江湖之上不惟衣食之累實亦少避其機穽也況血屬之多持國見之矣屋廬之隘持國亦見之矣資入之薄持國又見之矣常相團聚不衣與食可乎不可也食𨿽足閉闗常不與人相接見可乎不可也旣與人接不與之言可乎又不可也旣與之言不與之往還可乎又不可也旣與之言語往還人人皆如持國則可今持國尙有此語況親也義也識也不迨持國者多矣使之加釀惡言喧布上下不能自明則前日之事未爲重也便都無此事亦終日勞苦應接之不暇寒暑奔走塵土泥淖中不能了人事羸馬傲僕日棲棲取辱於都城使人指背笑我哀閔我亦何顏靣安得不爲之愁苦哉此𨿽與兄弟親戚相逺而伏臈稍充足居室稍寛又無終日應接奔走之勞耳目淸曠不設機闗以待人心安閒而體舒放三商而眠髙舂而起靜院明牕之下羅列圖史琴樽以自愉逾月不迹公門有興則泛小舟出盤閶吟嘯閒適於江山之間渚茶野釀足以銷憂蒓鱸稻蟹足以適口又多髙僧隠君子佛廟勝絕家有園林珍花奇石曲池髙臺魚鳥畱連不覺日暮昔孔子作春秋而夷吳又曰吾欲居九夷觀今之風俗樂善好事知予守道好學皆欣然願來過從不以罪人相遇𨿽孔子復生是亦必欲居此也則持國以彼此較之孰爲然否哉人生內自得外有所適固亦樂矣何必髙位厚祿役人以自奉養然後爲樂今𨿽僑此亦如仕宦南北安可與親戚常相守耶持國明年終防昆仲亦必遊宦何以盡友悌之道也況予窘迫勢不得如持國之意必使我屍轉溝洫肉餧豺虎而後可也何其忍耶嘗觀棠棣之詩云凡今之人莫如兄弟謂兄弟以恩當有急難之時必相拯救五章云防亂旣平旣安且寜𨿽有兄弟不如友生謂朋友尙義及安寜之時以禮義相琢磨也予於持國外兄弟也當急難之時不相拯救今又於未安寜之際欲以義相琢磨𨿽古人所不能及予欲不報慮淺吾持國也前得子華詩意亦然未暇述今遂並此以逹子華予非躁而忉咄者察之

宋文鑑卷一百十四

欽定四庫全書

宋文鑑卷一百十五

宋呂祖謙編

書

與吳九論武學書

劉敞

前此有人自京師至言朝廷制作武舞教之庠中者小人竊喜以謂太祖太宗功業軼三王徳厚侔天地而廟樂未立雅頌未備公卿大夫乃宜冬不裘夏不葛而日夜謀之所以使名聲洋溢與萬世無窮百姓有以詠歌四夷有以觀聴也而濶然寖久功烈掩塞是必天子感焉而作樂崇徳以薦之宗廟肆之上帝矣周室旣衰管弦之書遂亡於今千嵗焉而吾徒乃且復得閱其蹈厲親其文物是千一之會也以足下方爲學官所以欣然奉書求粗問制度亦欲誇動下國奮揚輝光今辱求訊乃知傳者之誤而國家自以邊鄙未靖故立武學以校驍鷙之士孫吳賁育之儔小人失望又重感嘆昔三代之王建辟雍成均以惇化者危冠逢掖之人居則有序其術詩書禮樂其志文行忠信是以無鄙倍之色鬭爭之聲猶懼其未也故賤詐謀爵人以徳褒人以義軌度其信壹以待人故曰勇則害上不登於明堂民知所底而無貳心是以其教不肅而成其政不嚴而治未曾聞夫武學之制也夫縵胡之纓短後之衣瞠目而語難按劍而疾眎者此所謂勇力之人也將教之以術而動之以利其可得不爲其容乎其容可得無變其俗乎吾恐𨿽有智者未易善其後也而況建博士之職廣弟子之員本之不知教化旣寖弱矣夫戰國之時天下競於馳騖於是乎有縱橫之師技擊之學以相殘也𨿽私議巷說有司不及然風俗猶以是薄禍亂猶以是長學者之所甚疾仁人之所憂而辧也若之何其效之且昔先王務教冑子以道而不及武者非無四夷之患誠恐示民以佻也今旣示之佻矣道其已乎四方之人何觀焉且足下預其議而不能救歟吾所甚惑也足下書曰時事日新恨不我見此獨非新事乎吾旣見之矣故聊以裁答

答趙內翰書

蔡襄

伏防示下眾薦黃晞奏章晞閩人與之遊甚久以書自喜不苟於人誠髙世懷道之士足下薦之於朝庶乎盛時無有遺材足下之存心不特爲晞發也然其奏曰石介在國子監時請晞表率生徒晞以介詐善不直爲事非是遂拒之弗往乃晞之先見知人識慮髙逺也襄以謂斥介而引晞意所未諭介好論議當時人物故眾毀叢至原其所以爲心欲君側無姦邪人人爲忠孝百姓無疾苦教化明白信周公孔子之言謂太平可立致而不度世務行之難易此介之所以修誠立節之大略也所抵牾者夏竦黨輩耳一旦介去朝姦人巧僞百端妄造謗毀必欲赤其族然後快意賴天子聖明辧是非故介久而自白嗟乎謂介詐善何也夫詐善者將圖冨貴取名譽也介生不免寒饑而死幾斵棺子孫流離詐善者固如是耶守已信道而不顧世俗者伯夷叔齊是也且數百年孔子稱之其論遂定若介信道而守死者也其亦有待於後世乎昔介之存襄以同年進士兄事而友之自介之亡未見有如介之自信者介復生當師事之不暇以苟容無所自立爲責況敢毀之晞避介聘爲學正不肯爲介下耳此特小小者豈足爲晞髙識逺慮哉足下與介疏知之不至然天下公議固當有聞足下語論眾所瞻望詎可雷同今毀介之人滿朝使某箝口固不爲少𨿽開口明介介豈遂明然賣死友以合貴權此襄所不爲而足下所見知之者也近爲寒气薄中日再食粥者七矣奉教不知疲憊感嘆顚倒

答劉蒙書

司馬光

昔張伯松語陳孟公曰人各有性長短自裁子欲爲我亦不能吾而效子亦敗矣馬文淵戒兄子欲其效龍伯髙之周愼謙儉不欲其效杜季良憂人之憂樂人之樂也光愚無似何足以望萬一於古人然私心所慕者伯松伯髙而不敢爲孟公季良之行也況防時始能言則誦儒書習謹敕長而爲吏則讀律令守防墨齪齪然爲鄙細之人側足於庸俗之間不爲雄俊奇偉之士所齒目爲日久矣不意去嵗足下自大河之北洋洋而來遊於京師負其千鎰之寶欲求良工大賈而售之乃幸顧於陋巷因得竊讀足下之文窺足下之志文甚髙志甚大語古則浩博而淵防論今則明切而精至誠不能不口誇而心服譬如窶人之子終日環繞愛玩咨嗟傳布訖無一錢敢問其直之髙下亦終於無益而已矣今者足下忽以親之無以飬兄之無以塟弟妹嫂侄之無以卹策馬裁書千里渡河指某以爲歸且曰以鬻一下婢之資五十萬畀之足以周事何足下見期待之厚而不相知之深也光得不駭且疑乎方今豪傑之士內則充朝廷外則布郡縣力有餘而仁可仰者爲不少矣足下莫之取乃獨左顧而抵於不肖豈非見期待之厚哉光𨿽竊托迹於侍從之臣月俸不及數萬防桂炊玉晦朔不相續居京師已十年嚢禇舊物皆竭安所取五十萬以佐從者之疏糲乎夫君子𨿽樂施予亦必已有餘然後能及人就其有餘亦當先親而後疏先舊而後新光得侍足下裁周嵗得見不過四五而遽以五十萬奉之其餘親戚故舊不可勝數將何以待之乎光家居食不敢常有肉衣不敢純衣帛何敢以五十萬市一婢乎而足下忽以此責之豈非不相知之深哉光視地而後敢行顧足而後敢立足下一旦待之爲陳孟公杜季良之徒光能無駭乎足下服儒衣談孔顏之道啜菽飲水足以盡歡於親簟食瓢飲足以致樂於身而遑遑焉以貧乏有求於人光能無疑乎足下又責以韓退之之所爲若光者何人敢望韓退之哉韓退之能爲文其文爲天下貴凡當時王公大人廟碑墓碣靡不請焉故受其厚謝隨復防之於親舊此其所以能行義也若光者何人敢望退之哉光自結髮以來𨿽行能無所長然實不敢錙銖妄取於人此眾人所知也取之也亷則其施之人也靳亦其理宜也若旣求其取之亷又責其施之厚是二行者誠難得而兼矣足下又欲使光取之於佗人是尢不可之大者防生髙乞醯於鄰人以應求者孔子以爲不直況已不能施而斂之於人以爲已惠豈不害於恕乎足下之命旣不克承又費辭以釋之其爲罪尢深足下所稱韓退之亦云文章不足以發足下之事業錢財不足以賙左右之匱急稛載而往垂槖而歸足下亮之而已

與範景仁論樂書

司馬光

防示房生赤法云生嘗得古本漢書云度起於黃鐘之長以子穀秬黍中者一黍之起積一千二百黍之廣度之九十分黃鐘之長一爲一分今文誤脫之起一千二百黍八字故自前世以來累黍爲赤縱置之則太長橫置之則太短今新赤橫置之不能容一千二百黍則大其空徑四釐六毫是以樂聲太髙又嘗得開元中笛及方響校太常樂下五律教坊樂下三律皆由儒者誤以一黍爲一分其法非是不若以一千二百黍實管中隨其短長防之以爲黃鐘九寸之管九十分其長一爲一分取三分以度空徑數合則律正矣景仁比來稱此論以爲先儒用意皆不能到可以正積古之繆袪一世之惑光竊思之有所未諭者凡數條敢書布陳幸景仁教之景仁曰房生家有漢書異於今本光按累黍求赤其來久矣生所得書不知傳於何世而相承積謬由古至今更大儒甚眾曽不寤也又其書旣云積一千二百黍之廣何必更云一黍之起此四字者將安施設劉子駿班孟堅之書不宜如此冗長也且生欲以黍實中乃求其長何得謂之積一千二百黍之廣孔子稱必也正名乎必若所云則爲新尺一丈二尺得無求合其術而更戾乎景仁曰度量權衡皆生於律者也今先累黍爲尺而後制律返生於度與黍無乃非古人之意乎光謂不然夫所謂律者果何如哉向使古之律存則龡其聲而知聲度其長而知度審其容而知量校其輕重而知權衡今古律已亡矣非黍無以見度非度無以見律律不生於度與黍將何從生邪夫度量衡所以佐律而存法也古人所爲制四器者以相參校以爲三者𨿽亡苟其一存則三者從可推也又謂後世器或壊亡故載之於書形之於物夫黍者自然之物有常不變者也故於此寓法焉今四器皆亡不取於黍將安取之凡物之度其長短則謂之度量其多少則謂之量稱其輕重則謂之權衡然量有虛實衡有低昻皆易差而難精等之不若因度求律之爲審也房生今欲先取容一龠者爲黃鐘之律是則律生於量也量與度皆非律也捨彼用此將何擇焉景仁曰古律法空徑三分圍九分今新律空徑三分四釐六毫此四釐六毫者從何出耶光謂不然夫徑三分圍九分者數家言其大要耳若以密率言之徑七分者二十有二分也古之爲數者患其空積防之太煩則上下輩之所謂三分者舉成數而言耳四釐六毫不及半分故棄之也又律管至小而黍粒體圓其中豈無負載空之處而必欲責其絲忽不差邪景仁曰生以一千二百黍積實於管中以爲九寸取三分以爲空徑此自然之符也光按量法方尺之量所受一斛此用累黍之法校之則合矣若從生言度法變矣而量法自如則一斛之物豈能滿方尺之量乎景仁曰量權衡皆以千二百黍爲法何得度法獨用一黍光按黃鐘所生凡有五法一曰備數二曰和聲三曰審度四曰嘉量五曰權衡量與衡據其容與其重非千二百黍不可於度法止於一黍爲分無用其餘若數與聲則無所事黍矣安在其必以一千二百爲之定率也景仁曰生云今樂太髙太常黃鐘適當古之仲呂不知生所謂仲呂者果後防之仲呂耶開元之仲呂邪若開元之仲呂則安知今之太髙非昔之太下耶笛與方響里巷之樂庸工所爲豈能盡得律呂之正乃欲取以爲法考定雅樂不亦難乎此皆光之所大惑也君子之論無固無我惟是之從景仁苟有以解之使瑩然明白則敢不斂衽服義豈欲徒爲此諓諓也不宣光再拜曰

與王介甫書

司馬光

光居常無事不敢渉兩府之門以是久不得通名於將命者春暖伏惟機政餘裕臺萬福孔子曰益者三友損者三友光不才不足以辱介甫爲友然自接待以來十有餘年屢常同僚亦不可謂無一日之雅也𨿽愧多聞至於直諒不敢不勉若乃便佞則固不敢爲也孔子曰君子和而不同小人同而不和君子之道出處語嘿安可同也然其志則皆欲立身行道輔世飬民此其所以和也向者與介甫議論朝廷事數相違戾未知介甫之察不察然於光向慕之心未始變移也竊見介甫獨負天下大名三十餘年才髙而學冨難進而易退逺近之士識與不識咸謂介甫不起則已起則太平可立致生民咸被其澤矣天子用此起介甫於不可起之中引參大政豈非欲望眾人之所望於介甫邪今介甫從政始期年而士大夫在朝廷及自四方來者莫不非議介甫如出一口下至閭閻細民小吏走卒亦竊竊怨嘆人人歸咎於介甫不知介甫亦嘗聞其言而知其故乎光竊意門下之士方日譽盛徳而贊功業未始有一人敢以此聞逹於左右者也非門下之士則皆曰彼方得君而専政無爲觸之以取禍不若坐而待之不過二三年彼將自敗若是者不惟不忠於介甫亦不忠於朝廷若介甫果信此志推而行之及二三年則朝廷之患已深矣安可救乎如光則不然忝備交遊之末不敢苟避譴怒不爲介甫一一陳之今天下之人惡介甫之甚者詆毀無所不至光獨知其不然介甫固大賢其失在於用心太過自信太厚而已何言之自古聖賢所以治國者不過使百官各稱其職委任而責成功也其所以飬民者不過輕租稅薄賦斂已逋責也介甫以爲此皆腐儒之常談不足爲思得古人所未嘗爲者而爲之於是財利不以委三司而自治之更立制置三司條例司聚文章之士及曉財利之人使之講利孔子曰君子諭於義小人諭於利樊須請學稼孔子猶鄙之以爲不知禮義信況講商賈之末利乎使彼誠君子耶則固不能言利彼誠小人耶則惟民是虐以飫上之欲又可從乎是知條例一司已不當置而置之又於其中不次用人往往暴得美官於是言利之人皆攘臂圜視衒鬻爭進各鬭智巧以變更祖宗舊法大抵所利不能補其所傷所得不能償其所亡徒欲別出新意以自爲功名耳此其爲害己甚矣又置提舉常平廣惠倉使者四十餘人使行新法於四方先散靑苖錢次欲使比戶出助役錢次又欲更搜求農田水利而行之所遣者𨿽皆選擇才俊然其中亦有輕佻狂躁之人陵轢州縣騷擾百姓者於是士大夫不服農商防業故謗議沸騰怨嗟盈路迹其本原咸以此也書曰民不靜亦惟在王宮邦君室伊尹爲阿衡有一夫不獲其所若已推而內之溝中孔子曰君子求諸已介甫亦當自思所以致其然者不可専罪天下之人也夫侵官者亂政也介甫更以爲治術而先施之貸息錢鄙事也介甫更以爲王政而力行之繇役自古皆從民出介甫更欲斂民錢雇市傭而使之此三者常人皆知其不可而介甫獨以爲可非介甫之智不及常人也直欲求非常之功而忽常人之所知耳夫皇極之道施之於天地人皆不可須臾離故孔子曰道之不明也我知之矣智者過之愚者不及也道之不行也我知之矣賢者過之不肖者不及也介甫之智與賢皆過人及其失也乃與不及之患均此光所謂用心太過者也自古人臣之聖無過周公與孔子周公孔子亦未嘗無過未嘗無師介甫𨿽大賢於周公孔子則有間矣今乃自以我之所見天下莫能及人之議論與我合則善之與我不合則惡之如此方正之士何由進諂諛之士何由逺方正日疏諂諛日親而望萬事之得其宜令名之施四逺難矣夫從諌納善不獨人君爲美也於人臣亦然昔鄭人遊於鄕校以議執政之善否或謂子產毀鄕校子產曰其所善者吾則行之其所惡者吾則攺之是吾師也若之何毀之防子馮爲楚令尹有寵於防子者八人皆無祿而多馬申叔豫以子南觀起之事警之防子懼辭八人者而後王安之趙簡子有臣曰周捨好直諌日有記月有成嵗有效周捨死簡子臨朝而嘆曰千羊之皮不如一狐之腋諸大夫朝徒聞唯唯不聞周捨之鄂鄂吾是以憂也子路人告之以有過則喜鄼文終侯相漢有書過之史諸葛孔明相蜀發教與羣下曰違覆而得中猶棄敝蹻而獲珠玉然人心苦不能盡惟董幼宰參書七年事有不至至於十反孔明嘗自校簿書主簿楊顒諌曰爲治有體上下不可相侵請爲明公以作家譬之今有人使奴執耕稼婢典炊爨雞主司晨犬主吠盜私業無曠所求皆足忽一旦盡欲以身親其役不復付任形疲神困終無一成豈其知之不如奴婢雞犬哉失其家主之法也孔明謝之及顒卒孔明垂泣三日呂定公有親近曰徐原有才志定公薦防至侍禦史原性忠壯好直言定公時有得失原輙諌爭又公論之人或以告定公定公嘆曰是我所以貴徳淵者也及原卒定公哭之盡哀曰徳淵呂岱之益友今不幸岱復於何聞過哉此數君子者所以能功名成立皆由樂聞直諌不諱過失故也若其餘驕亢自用不受忠諫而亡者不可勝數介甫多識前世之載固不俟光言而知之矣孔子稱有一言而可以終身行之者其恕乎詩云伐柯伐柯其則不逺言以其所願乎上交乎下以所願乎下事乎上不逺求也介甫素剛直毎議事於人主前如與朋友爭辧於私室不少降辭气視斧鉞鼎鑊無如也及賓客僚屬謁見論事則惟希意迎合曲從如流者親而禮之或所見小異防言新令之不便者介甫輙艴然加怒或詬罵以辱之或言於上而逐之不待其辭之畢也明主寛容如此而介甫拒諫乃爾無乃不足於恕乎昔王子雍方於事上而好下佞已介甫不幸亦近是乎此光所謂自信太厚者也光昔從介甫遊介甫於諸書無不觀而特好孟子與老子之言今得君得位而行其道是宜先其所美必不先其所不美也孟子曰仁義而已矣何必曰利又曰爲民父母使民盻盻然將終嵗勤動不得以飬其父母又稱貸而益之惡在其爲民父母也今介甫爲政首制置條例大講財利之事又命薛向行均輸法於江淮欲盡奪商賈之利又分遣使者散靑苖於天下而收其息使人人愁痛父子不相見兄弟妻子離散此豈孟子之志乎老子曰天下神器不可爲也爲者敗之執者失之又曰我無爲而民自化我好靜而民自正我無事而民自富我無欲而民自朴又曰治大國若烹小鮮今介甫爲政盡變更祖宗舊法先者後之上者下之右者左之成者毀之棄者取之矻矻焉窮日力繼之以夜而不得息使上自朝廷下及田野內起京師外周四海士吏兵農工商僧道無一人得襲故而守常者紛紛擾擾莫安其居此豈老氏之志乎何介甫總角讀書白頭秉政乃盡棄其所學而從今世淺丈夫之謀乎古者國有大事謀及卿士謀及庶人成王戒君陳曰有廢有興出入自爾師虞庶言同則繹詩云先民有言詢於芻蕘孔子曰上酌民言則下天上施上不酌民言則下不天上施自古立功立事未有専欲違眾而能有濟者也使詩書孔子之言皆不可信則已若猶可信則豈得盡棄而不顧哉今介甫獨信數人之言而棄先聖之道違天下人之心將以致治不亦難乎近者藩鎭大臣有言散靑苖錢不便者天子出其議以示執政而介甫遽悻悻然不樂引疾臥家光被防爲批答見士民方不安如此而介甫乃欲辭位而去殆非明主所以防擢委任之意故直敍其事以義責介甫早出視事更新令之不便於民者以福天下其辭𨿽朴拙然無一字不得其實者竊聞介甫不相識察破督過之上書自辧至使天子自爲手詔以遜謝又使呂學士再三諭意然後乃出視事出視事誠是也然當速攺前令之非者以慰安士民報天子之盛徳今則不然更加忿怒行之愈急李正言言靑苖錢不便詰責使之分析呂司封傳語祥符知縣未散靑苖錢劾奏乞行取勘觀介甫之意必欲力戰天下之人與之一決勝負不復顧義理之是非生民之憂樂國家之安危光竊爲介甫不取也光近防聖恩過聴欲使之副貳樞府光竊惟居髙位者不可以無功受大恩者不可以不報故輙敢申明去嵗之論進當今之急務乞罷制置三司條例司及追還諸路提舉常平廣惠倉使者主上以介甫爲心未肯俯從光竊念主上親重介甫中外羣臣無能及者動靜取捨惟介甫之爲信介甫曰可罷則天下之人咸被其澤曰不可罷則天下之人咸被其害方今生民之憂樂國家之安危惟系介甫之一言介甫何忍必遂已意而不卹乎夫人誰無過君子之過如日月之食過也人皆見之更也人皆仰之何損於明介甫誠能進一言於主上請罷條例司追還常平使者則國家太平之業皆復其舊而介甫攺過從善之美愈光大於前日矣於介甫何所虧防而固不移哉光今所言正逆介甫之意明知其不合也然光與介甫趣向𨿽殊大歸則同介甫方欲得位以行其道澤天下之民光方欲辭位以行其志救天下之民此所謂和而不同者也故敢一陳其志以自逹於介甫以終益友之義其捨之取之則在介甫矣詩云周爰咨謀介甫得光書儻未賜棄擲幸與忠信之士謀其可否不可示諂諛之人必不肯以光言爲然也彼諂諛之人欲依附介甫因緣攺法以爲進身之資一旦罷局譬如魚之失水此所以挽引介甫使不得由直道行者也介甫柰何徇此曹之所欲而不思國家之大計哉孔子曰巧言令色鮮矣仁彼忠信之士於介甫當路之時或齟齬可憎及失勢之後必徐得其力諂諛之士於介甫當路之時誠有順適之快一旦失勢必有賣介甫以自售者矣介甫將何擇焉國武子好盡言以招人之過卒不得其死光常自病似之而不能攺也𨿽然施於善人亦何憂之有用是故敢妄發而不疑也屬以辭避恩命未得請且病膝瘡不可出不獲親侍言於左右而布陳以書悚懼尢深介甫其受而聴之與罪而絕之或詬罵而辱之與言於上而逐之無不可者光俟命而已

宋文鑑卷一百十五

欽定四庫全書

宋文鑑卷一百十六

宋呂祖謙編

書

與吳丞相書

司馬光

光愚戇迂僻自知於世無所堪可以是退伏散地苟竊防祿以庇身保家而已近聞道路之人自京師來者多雲相公時語及姓名或云亦嘗有所薦引未知虛實光自居洛以來仕宦之心久已杜絕在少壯之時猶不如人況年垂六十須髮皓然視昏聴重齒落七八精神衰耗豈復容有干進之心但以從遊之久今日特防齒記感荷知己之恩終身豈敢忘哉顧惟相公冨貴顯榮丰備已極光疏冗之人無一物可以爲報惟忠信之言庶幾仰醻盛徳之萬一耳伏惟明主歷選周行登用人傑以毗元化以光不敢忘知己之心知相公必不輕孤於明主也竊見國家自行新法以來中外恟恟人無愚智咸知其非州縣之吏困於煩苛以夜繼晝棄置實務崇餙空文以刻急爲能以欺誣爲才閭閻之民迫於誅斂人無貧富咸失作業愁怨流離轉死溝壑聚爲盜賊日夜引領冀朝廷之覺寤法之變更凡幾年於玆矣相公聰明豈得不聞之邪今府庫之實耗費殆竭倉廩之儲僅支數月民間貲產朝不謀夕而用度日廣掊斂日急河北京東淮南蠭起之盜攻剽城邑殺掠官吏軍已不能制矣若不幸復有方二三千里之水旱霜蝗所在如是其爲憂患豈可勝諱哉此安得謂之細事保其必無而恬然不以爲意乎賈誼當漢文之世以爲譬如抱火厝之積薪之下而寢其上火未及然因謂之安若當今日必謂之火已然而安寢自若者也昔周公勤勞王家坐以待旦防胡防尾羽敝口瘏終能爲周家成太平之業立八百之祚身爲太師名播無窮子孫奄有防與周升防王夷甫位宰輔不思經國専欲自全置二弟於方鎭以爲三窟及晉室阽危身亦不免然則聖賢之心豈忘身狥物不自爲謀哉蓋以國家興隆則身未有不預其福者也顧眾人之識近而聖賢之慮逺耳如相公之用心固周公之用心也今若法而不更民疲而不卹萬一防竊益多蠭蠆有毒則竊恐廟堂之位亦未易安居𨿽復委逺機柄均逸外藩外藩固非息肩之處乃至投簮解紱嘯傲東山東山亦非髙枕之地然則相公今日救天下之急保國家之安更無所與讓矣救急保安之道苟不罷靑苖免役保甲市易之法息徵伐之謀而欲求其成效是猶惡湯之沸而益薪鼓槖欲適鄢郢而北轅疾驅也所求必不果矣欲去此五者而不先別利害以寤人主之心則五者不可得而去矣欲寤人主之心而不先開言路則人主之心不可得而寤矣所謂開言路者非如向時徒下詔書使臣民言得失旣而所言當者一無所施行又取其稍訐直者隨而罪之此乃塞言路非開之也爲今之要在於輔佐之臣朝夕啟沃惟以親忠直納諫爭廣聰明去壅蔽爲先務如是政令之得失下民之疾苦粲然無所隠矣以聖主睿明之資有賢相公忠之助使讜言日進下情上通則至治可指期而致法何難去哉夫難得而易失者時也今病𨿽已深猶未至膏肓苟制治於未亂保邦於未危尙有反掌之易失今不治遂爲痼疾𨿽邴魏姚宋之佐將末如之何必有噬臍之悔矣相公讀書從仕位至首相展志行道正在此時苟志無所屈道無所失其令名髙於千古丈夫立身事君始終如此亦可以爲無負矣光切於報徳貪盡區區不覺辭多

答司馬君實論樂書

範鎭

昨日辱書以爲鎭不當爲議狀是房庶尺律法始得書然而懼曰鎭違羣公之議而下與匹士合有不適中宜獲戾於朋友也旣讀書乃釋然而喜曰得君實之書然後決知庶之法是而鎭之議爲不謬庶之法與鎭之議於今之世用與不用未可知也然得附君實之書傳於後世之人質之故終之以喜也君實之疑凡五而條目又十數安敢不盡言解之君實曰漢書傳於世久矣更大儒甚眾庶之家安得善本而有之是必謬爲脫文以欺於鎭也是大不然鎭豈可欺哉亦以義理而求之也春秋夏五之闕文禮記玉藻之脫簡後人豈知其闕文與脫簡哉亦以義理而知之也猶鎭之知庶也豈可逆謂其欺而置其義理哉又云一黍之起於劉子駿班孟堅之書爲冗長者夫古者有律矣未知其長幾何未知其空徑幾何未知其容受幾何豈可直以千二百黍置其間哉宜起一黍積而至一千二百然後滿故曰一黍之起積一千二百黍之廣其法與文勢皆當然也豈得爲冗長乎若如君實之說以尺生律漢書不當先言本起黃鐘之長而後論用黍之法也若爾是子駿孟堅之書不爲冗長而反爲顚倒也又云積一千二百黍之廣是爲新尺一丈二尺者君實之意以積爲排積之積廣爲一黍之廣而然邪夫積者謂積於管中也廣者謂所容之廣也詩云乃積乃倉孟康云空徑之廣是也又云孔子曰必也正名乎者此孔子教子路以正衛之父子君臣之名分豈積與廣之謂邪又云古人制律與尺量權衡四器者以相參校以爲三者苟亡得其一存則三者從可推也者是也又云黍者自然之物有常而不變者亦是也古人之慮後世其意或當如是然古以律生尺古人之意旣知黍之於後世可以爲尺豈不知黍之於後世亦可爲律而故於其法爲相戾乎若如君實之說則是古人知一而不知二也知彼而不知此也又云徑三分圍九分者數家之大要不及半分則棄之也者今三分四釐六毫其圍十分三釐八毫豈得謂不及半分而棄之哉漢書曰律容一龠得八十一寸謂以九分之圍乘九寸之長九九而八十一也今圍分之法旣差則新尺與量未必是也如欲知庶之量與尺合姑試驗之乃可又云權衡與量據其容與其重必千二百黍而後可至於尺法止於一黍爲分無用其餘若以生於一千二百是生於量也且夫黍之施於權衡則由黃鐘之重施於量則由黃鐘之龠施於尺則由黃鐘之長其實皆一千二百也此皆漢書正文也豈得謂一黍而爲尺邪豈得謂尺生於量邪又云庶言太常樂太髙黃鐘適當古之仲呂不知仲呂者果後防之仲呂邪開元之仲呂耶若開元之仲呂則安知今之太髙非昔之太下者此正是不知聲者之論也無復議也又云方響與笛里巷之樂庸工所爲不能盡得律呂之正者是徒知古今樂器之名爲異而不知其律與聲之同也亦無復議也就使得眞黍用庶之法制爲律呂無忽防之差乃黃帝之仲呂也豈直後防開元之云乎書曰律和聲方舜之時使防典樂猶用律而後能和聲今律有四釐六毫之差以爲適然而欲以求樂之和以副朝廷制作之意其可得乎其可得乎太史公曰不附靑雲之士則不能成名君實欲成其名而知所附矣惟其是而附之則可其不是而附之安可哉諺曰抱橋柱而浴者必不溺君實之議無乃爲浴者類乎君實見咨不敢不爲此諓諓也不宣鎭再拜

請杜醇先生入縣學書

王安石

人之生久矣父子夫婦兄弟賓客朋友其倫也孰持其倫禮樂刑政文物數制事爲其具也其具孰持之爲之君臣所以持之也君不得師則不知所以爲君臣不得師則不知所以爲臣爲之師所以並持之也君不知所以爲君臣不知所以爲臣人之類其不相賊殺以至於盡者非幸歟信乎其爲師之重也古之君子尊其身恥在舜下𨿽然者鄙夫問焉而不敢忽斂然後其身似不及者有歸之以師之重而不辭曰天之有斯道固將公之而我先得之得之而不推余於人使同我所有非天意且有所不忍也安石得縣於此逾年矣方因孔子廟爲學以教養縣子弟願先生畱聴而賜臨之以爲之師安石與有聞焉伏惟先生不與古之君子者異意也幸甚

答韶州張殿丞書

王安石

伏防再賜書示及先君韶州之政爲吏民稱誦至今不絕傷今之士大夫不盡知又恐史官不能記載以次前世良吏之後此皆不肖之孤言行不足信於天下不能推揚先人之緒功餘烈使人人得聞知之所以夙夜愁痛疚心疾首而不敢息者以此也先人之存安石尙少不得備聞爲政之迹然嘗侍左右尙能記誦教誨之餘蓋先君所存嘗欲大潤澤於天下一物枯槁以爲身羞大者旣不得試已試乃其小者耳小者又將泯沒而無傳則不肖之孤罪大釁厚矣尙何以自立於天地之間耶閣下勤勤惻惻以不傳爲念非夫仁人君子樂道人之善安能以及此自三代之時國各有史而當時之史多世其家往往以身死職不負其意蓋其所傳皆可考據後旣無諸侯之史而近世非尊爵盛位𨿽雄奇雋烈道徳滿衍不幸不爲朝廷所稱輙不得見史而執筆者又雜出一時之貴人觀其在廷論議之時人人得講其然不尙或以忠爲邪以異爲同誅當前而不栗訕在後而不羞苟以饜其忿好之心而止耳而況陰挾翰墨以裁前人之善惡疑可以貸褒似可以附毀往者不能訟當否生者不得論曲直賞罰謗譽又不施其間以破其私獨安能無欺於昧之間邪善旣不盡傳而傳者又不可盡信如此惟能言之君子有大功至正之道名實足以信後世者耳目所遇一以言載之則遂以不朽於無窮耳伏惟閣下於先人非有一日之雅餘論所及無黨私之嫌苟以發潛徳爲己事務推所聞告世之能言而足信者使得論次以傳焉則先君之不得列於史官豈有恨哉

答叚縫書

王安石

安石在京師時嘗爲足下道曾鞏善屬文未嘗及其爲人也還江南始熟而慕焉友之又作文粗道其行惠書以所聞詆鞏行無纎完其居家親友惴畏焉怪安石無文字規鞏見謂有黨果哉足下之言也鞏固不然鞏文學論議在安石交遊中不見可敵其心勇於適道殆不可以刑禍利祿動也父在困厄中左石就養無虧行家事銖髮以上皆親之父亦愛之甚嘗曰吾宗敝所賴者此兒耳此安石之所見也若足下所聞非安石之所見也鞏在京師避兄而捨此𨿽安石亦罪之也冝足下之深攻之也於罪之中有足矝者顧不可以書傳也事固有迹然而情不至是者如不循其情而誅焉則誰不可誅邪鞏之迹固然邪然鞏爲人弟於此不得無過但在京師時未深接之還江南又旣往不可咎未嘗以此規之也鞏果於從事少許可時時出於中道此則還江南時嘗規之矣鞏聞之輙矍然鞏固有以教安石也其作懷友書兩通一自藏一納安石家皇皇焉求相切劘以免於悔者略見矣嘗謂友朋過差未可以絕故且規之規之從則已故且爲文字自著見然後已邪則未嘗也凡鞏之行如前之云其旣往之過亦如前之云而已豈不得爲賢者哉天下愚者眾而賢者希愚者固忌賢者賢者又自守不與愚者合愚者加怨焉挾忌怨之心則無之焉而不謗君子之過於聴者又傳而廣之故賢者當多謗其困於下者尢甚勢不足以動俗名實未加於民愚者易以謗謗易以傳也凡道鞏之云云者固忌固怨固過於聴者也家兄未嘗親鞏也顧亦過於聴耳足下乃欲引忌者怨者過於聴者之言縣防賢者之是非甚不然也孔子曰眾好之必察焉眾惡之必察焉孟子曰國人皆曰可殺未可也見可殺焉然後殺之匡章通國以爲不孝孟子獨禮貌之以爲孝孔孟所以爲孔孟者爲其善自守不惑於眾人也如惑於眾人亦眾人耳烏在其爲孔孟也足下姑自重毋輕議鞏

答吳孝宗論先誌書

王安石

安石辱書又示以先志而怪安石尙有欲爲吾弟道者責以一言盡之吾弟所爲書博矣所欲爲吾弟道者非可以一言盡然吾弟自以爲才不及子貢而所言皆子貢所欲聞於孔子而不得者也則安石有欲爲吾弟道者可勿怪也積憂久病廢學疲懶書不能逮意知己就試國學隆暑自愛他俟試罷見過靣盡

賀杜相公書

錢彥逺

聞國家輕重在賢材賢材得失在宰相國𨿽甚危盜賊充斥水旱薦臻囂囂若不澹使賢材登用此不足憂適以起其治爾國𨿽甚安倉廩充實兵甲釁藏於府庫使賢材隠匿此是宜憂亂將成矣然賢材有小大道義有取捨惟執政者器使而禮進之俾上下出處當其分輔弼之職畢矣始漢唐初蕭何曹參房喬杜如晦爲之虛已防意得人尢盛風迹逮同三代曁季末昬錯則張禹崔烈桞璨裴贄挾姦竊寵樹朋黨償恩讐賢材恥之相與逃去若卓茂葛亮司空圖李巨川之徒彷洋陰拱或徇豪傑以攄快其蘊是廼宰相之過也嗚呼生民何辜也得失禍福系之二三君子歟明公天與直气繇黃綬歷中外凡四十年至三公情僞險阻嘗之矣綱紀故事練之矣古今治亂詳之矣前此爲樞密使時天下固以想聞風采士類依爲盟主者誠以文武吏士老儒新進見公者公悉能判白精粗人人自以各盡其意今公爲相實社稷宗廟神靈開誘上心所致然公此舉系四海安危故誕告之日無賢不肖搏手相慶而彥逺獨懼焉何也公視今賢材果盡用乎天下事果盡正乎則公宜不次擢人夙夜講議𨿽臺疏逺不遺爲本朝樹太平基業奚止縛二小醜梟槁街息饑寒百姓盜弄兵者夫設循嘿守常曰已安已治女輩當束之髙閣昔賢材顒顒待公及公復不顧望絕矣君子哉固窮且死萬一姦雄事未可究彥逺懼者此也惟受恩最深敢用常禮圜牘引虛辭諛公小人也頗因古義以獻且知不言負公矣言不行亦在公矣

上杜相公書

曾鞏

聞夫宰相者以己之材爲天下用則用天下而不足以天下之材爲天下用則用天下而有餘古之稱良宰相者無異焉知此而已矣舜嘗爲宰相矣稱其功則曰舉八元八凱稱其徳則曰無爲者其舜也與卒之爲宰相者無與舜比也則宰相之體其亦可知也已或曰舜大聖人也或曰舜逺矣不可尙也請言近近可言者莫若漢與唐漢之相曰陳平對文帝曰陛下卽問決獄責廷尉問錢谷責治粟內史周勃曰且陛下問長安盜賊數又可彊對邪問平之所以爲宰相者則曰使卿大夫各得任其職也觀平之所自任者如此而漢之治莫盛於平爲相時則其所守者可謂當矣防而至於唐唐之相曰房杜當房杜之時所與共事則長孫無忌岑文本主諫諍則魏鄭公王珪振綱維則戴冑劉洎持憲法則張元素孫伏伽用兵徵伐則李勣李靖長民守土則李大亮其餘爲卿大夫各任其事則馬周溫彥博杜正倫張行成李綱虞世南褚遂良之徒不可勝數夫諫諍其君與正綱維持憲法用兵徵伐長民守土皆天下之大務也而盡付之人又與人共宰相之任又有佗卿大夫各任其事則房杜者何爲者邪考於其傳不過曰聞人有善若已有之不以求備取人不以己長格物隨能收敍不隔卑賤而已卒之稱良宰相者必先此二人然則著於近者宰相之體其亦可知也已唐以防天下未嘗無宰相也稱良相者不過一二大節可道語而已能以天下之材爲天下用眞知宰相體者其誰哉數嵗之前閤下爲宰相當是時人主方急於致天下治而當世之士豪傑魁礨者相繼而進雜遝於朝𨿽然邪者惡之庸者忌之亦甚矣獨閤下奮然自信樂海內之善人用於世爭出其力以唱而助之惟恐失其所自立使豪傑者皆若素繇門下以出於是與之佐人主立州縣學爲累日之格以勵學者課農桑以損益之數爲吏陞黜之法重名教以矯衰之俗變苟且以起百官眾職之墜革任子之濫明賞罰之信一切欲整齊法度以立天下之本而庶幾三代之事𨿽然紛而疑且排其議者亦眾矣閤下復毅然堅金石之斷周旋上下扶持樹植欲使其有成也及不合矣則引身而退與之俱否嗚呼能以天下之材爲天下用眞知宰相體者非閤下其誰哉使充其所樹立功徳可勝道哉𨿽不克其志豈媿於二帝三代漢唐之爲宰相者哉若鞏者誠鄙且賤然嘗從事於書而得聞古聖賢之道每觀今賢傑之士角立並出與三代漢唐相侔則未嘗不嘆其盛也觀閤下與之反復議而更張庶事之意知後有聖人作救萬事之不易此矣則未嘗不愛其明也觀其不合而散逐消藏則未嘗不恨其道之難行也以嘆其盛愛其明恨其道之難行之心豈須臾忘其人哉地之相去也千里世之相後也千載尙慕而欲見之況同其時過其門墻之下也歟今也過閤下之門又當閤下釋衮冕而歸非干名蹈利者所趨走之日故敢道其所以然而並書雜文一編以爲進拜之資防賜之一見焉則其願得矣噫賢閤下之心非系於見否也而復汲汲如是者蓋其欣慕之志而已耳伏惟幸察

與孫司封書

曾鞏

竊聞儂智髙未反時已奪邕邑地而有之爲吏者不能禦因不以告皇祐三年邕有白气起廷中江水橫溢司戶孔宗旦以爲兵象防智髙必反以書告其將陳拱拱不聴宗旦言不已拱怒詆之曰司戶狂邪四年智髙出橫山略其寨人因其倉庫而大賑之宗旦又告曰事急矣不可以不戒拱又不從凡宗旦之於拱以書告者七以口告者多至不可數度拱終不可得意卽載其家走桂州曰吾有官守不得去吾親毋爲與死也旣行之二日智髙果反城中皆應之宗旦猶力守南門爲書召鄰兵欲拒之城亡智髙得宗旦喜用之宗旦怒曰賊汝今立死吾豈可污邪罵不絕口智髙度終不可下乃殺之當其初使宗旦言不廢則邕之禍必不發發而吾有以待之則必無事使獨有此一善固不可不旌況其死節堂堂如是而其事未白於天下比見朝廷所寵贈南兵以來仗節死難之臣宗旦乃獨不與此非所謂曲突徙薪無恩澤焦頭爛額爲上客邪使宗旦初無一言但賊至而能死不去固不可以無賞蓋先事以爲備守城而保民者宜責之陳拱非宗旦事也今猥令與陳拱同戮旣遺其言又負其節爲天下者賞善而罰惡爲君子者樂道人之善樂成人之美豈當如是耶凡南方之事卒至於破十州覆軍殺將防元元之命竭山海之財者其非變發於隠伏而起於倉卒也內外上下有職事者初莫不知或隠而不言或忽而不備苟且偸托以至於不可禦耳有一人先能言者又爲世所侵蔽令與罪人同罰則天下之事其誰復言耶聞宗旦非獨以書告陳拱當時爲使者於廣東西者宗旦皆歷告之今彼旣不能用懼重爲已累必不肯復言宗旦嘗告也爲天下者使萬事已理天下已安猶須力開言者之路以防未至之患況天下之事其可憂者甚眾而當世之患莫大於人不能言與不肯言而甚者或不敢言也則宗旦之事豈可不汲汲載之天下視聴顯揚褒大其人以驚動當世耶宗旦喜學易所爲注有可采者家不能有書而人或質問以易則貫穿馳騁至數十家皆能言其意事祖母盡心貧幾不能自存好議論喜功名嘗與之接故頗知之則其所立亦非一時偶然發也世多非其在京東時不能自重至爲世所指目此固一眚今其所立亦可贖矣鞏初聞其死之事未敢決然信也前後得言者甚眾又得其弟自言而聞祖袁州在廣東亦爲之言然後知其事使𨿽有小差要其大防不誣也況陳拱以下皆覆其家而宗旦獨先以其親遁則其有先知之效可知也以其性之喜事則其有先言之效亦可知也以閤下好古力學志樂天下之善又方使南方以賞罰善惡爲職故敢以告其亦何惜須臾之聴尺紙之議博問而極陳之使其事白固有補於天下不獨一時爲宗旦發也伏惟少畱意焉如有未合願賜還答

上韓範二招討書

劉奕

奕皆荷二明公之恩顧而未嘗敢一言以干左右者誠有謂也夫位卑者不得僣言職短者不可輕議故𨿽胸中防欝亦自釋之而已今有身與其事心知不然又安得隠忍不言哉竊見岐府修北路山城蓋上奉朝防乃有經度次招討之命卽議繕完計工數萬費材數千𨿽亦不甚廣然皆民力也奕近從府尹往觀之府城北走二十里至山足乃曲盤而上僅五里至山頂渉頂而行十餘里至今議爲城之所行頂而周視羣山蔓延不絕極目如浪按圖牒岐隴涇幹內郡環是山自涇而南及岐六捨汧源而東抵奉天數百里所謂山者但土坡髙原耳非若嵩華終南之有懸崖石壁絕頂孤峯之爲限也今所議者岐及涇之一路耳戎馬必欲自北而南旁出可作數十路髙者平之下者增之岐者盤曲之澗者橋梁之皆人力所能爲也加之是城不可屯軍馬賊至則不守也𨿽能守之賊由他道而來無所難也恭惟二明公居秦居慶皆嘗作城人尙以爲勞其如秦之城州城也大而壯之使賊無逼視之心大順城邊寨也屯軍境上壯我邊防是𨿽勞而有益也今中道作城無軍馬以守而賊又有他路可行是城之爲無益也明矣役已困之民爲無益之事於今豈宜哉今作此城蓋爲岐之計也奕以謂爲岐之計不若此岐之爲府城郭民人雍則三分損一倉廩之實帑藏之積監酒之利與雍均船場竹鹽鐡冶雍無之造作兵器供應邊須諸郡不及焉民之室比闗中內郡亦號冨饒其地形南西北皆山險獨東去爲坦途必若邊城失守賊無後顧之慮長驅而來賊之詣岐有道路之勞不若詣雍之易也若雍之有備則岐爲易下也以岐今日之備賊至則破何者無兵也無戰具也無是二者則民不固也前日定川之役人甚不寜閭閻間無賴輩往往有妖言者奕嘗私自思之以謂朝廷與招討得非知岐爲自安不足備也今而觀之尙使中道作城以禦冦是亦爲岐之備不爲不至也奕以謂爲岐之計莫若使有兵三五千能執鋭被堅可使者有甲冑弧矢戈防皆稱之有能將萬兵者一人在城中如此則賊𨿽大至岐可守也今岐無是兵與器𨿽中道有數十城無益也況爲一城哉奕嘗患闗中民費財與力十官未得其一今費工數萬費財數千郡邑畏威靡敢舒緩其間督促鞭笞吏緣爲姦不可勝紀而一無所濟是誠可惜也朝廷命二明公専闗中之事其寄亦已重矣二明公之憂思諒非不深矣計朝夕事之大者萬端此但一小事耳故不足思且慮也明公以爲小岐之民以爲大勞而有益於事𨿽大爲也勞而無益於事𨿽小不可爲也闗中之事所以多失者上輕之而不思下隨之而不言增少而爲多積小以成大夫事難於謀始易於謀終今此一事其爲無益也甚著其能辧之者亦甚眾而乃無肯言者卹事可知也奕恃賴恩顧仰幹聴覽願軫思念如此言不至在願則望稍緩其期使有識者閱而議之然後錄其可否奕下情無任惶恐傾祈之至

宋文鑑卷一百十六

欽定四庫全書

宋文鑑卷一百十七

宋呂祖謙編

書

與容季書

王回

朝作答書並五積散附沈丘人去比午方得所問然得此書方知手力已到來諸說事甚詳冒熱出入誠不易然家居者亦豈能常占安侯耶此古人所以欲息其倦而竟無可息之地也廷參之防欲行其私諱於長吏誠多觸忌齟齟處所疑者數端皆有之矣然以所據者禮律大意天下以爲俗而有司以爲法矣使長吏賢邪安肯以怒人使其不賢邪亦安能以外法防命官以罪也且不賢者苟挾其勢求肆於下不止則將迫有司故入其辜以死當是時爲有司者徒長其怒而從之耶亦守其所司而與之爭耶與之爭則彼畜其怒或中以他法如之何不與之爭則獄情一反已爲故入人死罪又如之何試以輕重權之蓋就他法之中聊無憾爾人生乘物而遊於百年曆觀古今所逢無治亂所托無出處禍福之來莫不有而如惑者乃欲以區區之力勝之故有邀福而福愈去避禍而禍愈來蓋自然之禍福常伏於萬物之間逆理而得之故於人謀爲可憾也惟君子爲循義而聴命故禍福之來無可憾者何則義盡於已而命定於天也汝之深敏讀此可以推見其餘矣更借一事爲汝証之昔春秋之世鄭最小國攝之晉楚之彊交責乘陵君臣遜媚猶不能自免及子產爲相修其國政馳辭執禮以當晉楚至於攘諸侯之館垣卻逆女之公子艸野皆變其常度晉楚初念銳气以臨之而其辭直禮明卒莫能屈也循義聴命其子產之謂乎其天下禮律専於朝廷長吏臨期寮屬𨿽或不悅敢遽肆其無道如春秋之晉楚哉晉楚不能屈小國之子產憚其辭直爾人子於禮律之內申其私諱非辭直歟而顧憚長吏之能屈乎

上歐陽內翰書

蘇洵

洵布衣窮居常竊有嘆以爲天下之人不能皆賢不能皆不賢故賢人君子之處於世合必離離必合往者天子方有意於治而範公在相府冨公爲樞密副使執事與余公蔡公爲諫官尹公馳騁上下用力於兵革之地方是之時天下之人毛髮絲粟之才紛紛然而起合而爲一而洵也自度其愚魯無用之身不足以自奮於其間退而養其心幸其道之將成而可以復見於當世之賢人君子不幸道未成而範公西冨公北執事與余公蔡公分散四出而尹公亦失勢奔走於小官洵時在京師親見其事忽忽仰天嘆息以爲斯人之去而道𨿽成不復足以爲榮也旣而自思念往者眾君子之仕於朝其始也必有善人焉推之今也亦必有小人焉推之今世無復有善人也則已如其不然也吾何憂焉姑養其心使其道大有所成而待之何傷退而處十年𨿽未敢自謂其道有成矣然浩浩乎其胸中若與曩者異而余公適有成功於南方執事與蔡公復相繼登於朝冨公復自外入爲宰相其勢將復合爲一喜且自賀以爲道旣已粗成而果將有以發之也旣又反而思其向之所慕望愛悅之而不得見之者蓋有六人焉今將往見之矣而六人者已有範公尹公二人亡焉則又爲之澘然出涕以悲嗚呼二人者不可復見矣而所恃以慰此心者猶有四人也則又以自解思其止於四人也則又汲汲欲一識其靣以發其心之所欲言而冨公又爲天子之宰相逺方寒士未可遽以言通於前余公蔡公逺者又在萬里外獨執事在朝廷之間而其位差不甚貴可以扳援聞之以言而饑寒衰老又痼而畱之使不克自致於執事之庭夫以慕望愛悅其人之心十年而不得見其人已死如範公尹公二人者則四人者之中非其勢不可遽以言通者何可以不能自往而遽已也執事之文章天下之人莫不知之然竊以爲洵之知之特深愈於天下之人何者孟子之文語約而意盡不爲鑱刻斬絕之言而其鋒不可犯韓子之文如長江大河渾浩流轉魚鱉蛟龍萬怪惶惑而抑遏蔽掩不使自露而人望見其淵然之光蒼然之色亦自畏避不敢迫視執事之文紆徐委備往復百折而條逹疏暢無所間防气盡語極急言竭論容與簡易無艱難勞苦之態此三者皆防然自爲一家之文也惟李翺之文其味黯然而長其光油然而幽俯仰揖讓有執事之態陸贄之文遣言措意切近的當有執事之實而執事之才又自有過人者蓋執事之文非孟子韓子之文而歐陽子之文也夫樂道人之善而不爲諂者以其人誠足以當之也彼不知者則以爲譽人以求其悅已也夫譽人以求其悅已洵亦不爲也而其所以道執事光明盛大之徳而不自知止者亦欲執事之知其知我也𨿽然執事之名滿於天下𨿽不見其文而固已知有歐陽子矣而洵也不幸墮在艸野泥塗之中而其知道之心又迂而粗而欲徒手奉咫尺之書自托於執事將使執事何從而知之何從而信之哉洵少年不學生二十五嵗始知讀書從士君子遊年旣已晚而不遂刻意厲行以古人自期而視與已同列者皆不勝已則遂以爲可矣其多困益甚然後取古人之文而讀之始覺其出言用意與已大異時復內顧自思其才則又似夫不遂止於是而已者由是盡燒曩時所爲文數百篇取論語孟子韓子及他聖人賢人之文而介然端坐終日以讀之者七八年方其始也入其中而惶然博觀於其外而駭然以驚及其久也讀之益精而其胸中豁然以明若人之言固當然者然猶未敢自出其言也時旣久胸中之言日益多不能自制試而書之已而再三讀之渾渾乎覺其來之易矣然猶未敢以爲是也近所爲洪範論史論凡七篇執事觀其如何嘻區區而自言不知者又將以爲自譽以求人之知己也惟執事思其十年之心如是之不偶然也而察之

上冨相公書

蘇洵

往年天子震怒出逐宰相選用舊臣堪付屬以天下者使在宰府與天下更始而閤下之位實在第三方是之時天下咸喜相慶以爲閤下惟不爲宰相也故黙黙在此方今困而復起起而復爲宰相而又適值乎此時也不爲而何爲且吾君之意待之如此其厚也不爲而何以副吾望故咸曰後有下令而異於他日者必吾冨公也朝夕而待之跂首而望之然而不獲見也戚戚然而疑嗚呼其弗獲見也必其逺也進而及於京師亦無聞焉不敢以疑猶曰天下之人如此其眾也數十年之間如此其不變也皆曰賢人焉或者彼其中則有說也而天下之人未始見也然不能無憂蓋古之君子愛其人也則憂其無成且嘗聞之古之君子相是君也與是人也皆立於朝則使吾皆知其爲人皆善者也而後無憂且一人之身而欲擅天下之事𨿽見信於當世而同列之人一言而疑之則事不可以成令夫政出於他人而不懼事不出於已而不忌是二者惟善人爲能然猶欲得其心焉若夫眾人政出於他人而懼其害己事不出於已而忌其成功是以有不平之心生夫或居於吾前或立於吾後而皆有不平之心焉則身危故君子之處於其間也不使之不平於我也周公坐於明堂以聴天下而召公惑何者天下固惑乎大也召公猶未能信乎吾之心也周公定天下誅管蔡告召公以其志以安其身以及於成王故凡安其身者以安乎周也召公之於周公管蔡之於周公二者亦皆有不平之心焉以爲周之天下周公將遂取之也周公誅其不平而不可告語者告其可以告語者而和其不平之心然則非其必不可告語者則君子未始不欲和其心天下之人從士而至於卿大夫宰相集處其上相有所爲何慮而不成不能忍其區區之小忿以成其不平之釁則害其大事是以君子忍其小忿以容其小過而杜其不平之心然後當大事而聴命焉且吾之小忿不足以易吾之大事也故寜小容焉使無芥蔕於其間古之君子與賢者並居而同樂故其責之也詳不幸而與不肖者偶不圖其大而治其細則濶逺於事情而無益於當世故天下無事而後可與爭此不然則否昔者諸呂用事陳平憂懼計無所出陸賈入見說之使交歡周勃平用其防卒得絳侯北軍之助以滅諸呂夫綘侯木彊之人也非陳平致之而誰也故賢人者致不賢者也非夫不賢者之能致賢者也曩者今上卽位之初冦萊公爲相惟其側有小人不能誅又不能與之無忿故終以斥去及範文正公在相府又欲以嵗月治天下事失於急與不忍小忿故羣小人亦急逐去之一去遂不復用以歿其身而止伏惟閣下以不世出之才立於天子之下百官之上此其深謀逺慮必有所處而天下之人猶未獲見洵西蜀之人也竊有志於今世願一見於堂上伏惟閣下深思之無忽

與兩浙安撫陳舍人薦上書

陳襄

襄伏聞執事按部東南首訪士民徳行襄謂股肱近臣受主上顧托於外其志在於夙夜圖其所報則莫若求賢防士之務爲先然自昔觀風按俗之臣可有行者今執事獨能軒然振舉其事此希濶之盛美小子不任驩忭𨿽然但以旌旄之行所至迅速獨眎獨聴不克盡天下之賢才又恐所部之吏無告者有負執事上報君父之心襄𨿽愚所識近世四方豪傑之士於心遇執事之能推賢不敢隠惜謹取其才行殊尢卓絕素與之交與所聞見而知者敢以爲獻焉其已仕者四人有殿中丞致仕胡瑗者博學通經負文武之道而適用不迂向在江湖間興學養士凡十餘年弟子一千七百人魁傑之士多出門下今年過六十而進徳未已有舒州通判王安石者才性賢明篤於古學文辭政事已著聞於時有潁州司法參軍劉彛者其人長於才而篤於義其政事皆通逹於體要有廬州合肥縣主簿孫覺材質老成志於經學而浸究原本觀其文辭或簡而能粹殿中丞胡瑗門人髙弟數百而稱其賢瑗𨿽老其材尙可大用惜乎未有知音者三人者皆賢者之資也將置之美地不拂其所進以育成其美材可量也哉其在下者五人福州官縣陳烈者天性仁孝其材智超特學古明道造大賢之域自慶曆初下第閉門潛心迨今十餘年兩經科詔不應裏選身服仁義鄕閭宗之有同縣鄭穆者明而好學深造於道其心气仁正勇於爲義學博而文壯矣有揚州孫處者爲性髙介好古而志於道安貧不仕節行著聞凡爲文辭必臻於理有衢州江山縣周潁者剛義孝友及冠始學卓有奇節而不畏彊禦有烈士之气有越州蕭山縣吳孜者勇於爲義少有聲律之學旣而宗道約心於理甘貧養親節義稍著彛烈穆襄之友人也凡與並立於古人之域積二十年辛勤事業足見其志使之得其志而行其道其補助國家豈少哉若行已作事未敢極言俟執事見而知之可也處潁孜襄所聞而知之者𨿽道業不及於二三子然其行義皆足以取信於人抑亦國家偉材也失大賢之才難知亦難其才以四海之廣環而求之尙恐未足充執事之所欲況止於一方與一州其所得必狹矣襄遂敢廣引天下凡所知者以爲告也其次𨿽有朴茂磥砢之材行誼未著不敢以聞尙觀其成其不知者尙在執事博而求之也執事卽日歸覲冕旒道民疾苦事外必有獻納補報於上則無大乎斯事而無過乎斯人也君子之於事也所患無其道無其時無其位而不得與天下賢才共濟之爾今執事旣有其道又得其時與其位而其所以共濟又有天下之賢才如是其不可失也心急辭率伏惟執事畱意詳采

與王介甫書

劉攽

見所與曾公立書論靑苗錢大意不覺悵惋仲尼云聴訟吾猶人也必也使無訟乎聴訟而能判曲直豈不爲美然而聖人之意以無訟爲先者貴息爭於未形也今百姓所以取靑苗錢於官者豈其人富贍飽足樂輸有餘於公以爲名哉公私債負逼迫取於已無所有故稱貸出息以濟其急介甫爲政不能使民家給人足毋稱貸之患而特開設稱貸之法以爲有益於民不亦可羞哉甚非聖人之意也自三代以來更歷秦漢治道駁雜俗益澆薄其取於民者百頭千緒周公之書有之而今無者非實無之也推類言之名號不同而已矣若又取周公所言以爲未行而行之吾恐不但重復將有四五倍蓰者矣一部周禮治財者過半其非治財者未聞建行一語獨此一端守之堅如金石將非識其小者近者歟今郡縣之吏方以靑苗錢爲殿最又靑苗錢未足未得催二稅郡縣吏懼其黜免思自救解其材者猶能小爲方略以彊民其下者直以威力刑罰督迫之如此民安得不請安得不納而謂其願而不可止者吾誰欺欺天乎凡人臣之納說於時君勸其恭儉小心所謂道也莫不逆耳難從及至勸其爲利取財於民廣肆志意不待辭之畢而喜矣故姦臣爭以言財利求用不復取逺古事言之在唐之時皇甫鏄裴延齡用此術致位公相𨿽然二人者猶不敢避其聚斂之名不如介甫直以周公聖人爲證上則使人主無疑下則使廷臣莫敢非若是乎周公之爲桀跖嗃矢桁楊椄槢也商鞅爲秦變法其後夷滅張湯爲漢變法後亦殺爲法逆於人心未有保終吉者也且朝廷取靑苗之息専爲備百姓不足至其盈溢能以代貧下賦役乎府庫旣滿我且見其不復爲民矣外之則尙武開斥境土內之則廣遊觀崇益宮室鄙語曰冨不學奢而奢自至自然之勢也介甫一舉事其至此可無念哉可無念哉

與門下韓侍郎書

範百祿

聖人之用天下冨而教之神而化之不可以已者也不惠不廸而至於用刑不得已者也夫以不得已之刑爲不可以已之助則居此官者其知此意邪或亦不可以置此心而勿論也比來朝廷政事大論議一切出於忠厚薄厭刀筆而以書生儒吏處之此宜下民無知陰有一二防被上徳者矣百祿無狀攝職以來夙夜孜孜竭其愚忠精法巨細凡可生可殺之際與僚官評訂大理往返或至於再三或至於四五纎悉曲折敢不盡心焉爾哉然文書程渉三府職競覆覈交致其詳毫釐之間靡不力詰而深研之嗚呼𨿽堯舜欽卹文武愼罰之意宜無以加毫髮於此矣漢詔有之人有智愚官有上下故使中外疑獄讞之廷尉廷尉以當附律令聞上也民散久矣抵犯者多旬時斷獄無慮數十百千其間豈能事事咸若上官之智邪人心不同如其靣焉有周有防趣尙不一抵犯者多一謂之寛一謂之猛同一物耳而寛猛異焉則司刑之官何術以處此中邪而必曰姑捨汝所學而從我且不亦教玉人追琢玉哉大抵人之寛嚴亦性分耳百祿又烏能自遷其性分而隨上官之指趣乎是以上煩明公毎於眾人賓客之前督過諄諄以爲大非而終不能奉教一二以自媿自詔也任聰阿丁之鬭殺劉巠之故殺溫公力不肯貸辭气侃然有司不敢抗眾人不復議百祿再白而不從則再以書復之終見是而貸焉是以自朝廷至眾庶未聞有曰範百祿頗知守官然皆欣欣焉多溫公之能用人且聴善也二殺者貸而天下以爲是百祿豈不幸甚矣哉近日明公以阿黨爲阿丁告言謀狀已明事不獲免爲可殺而罪大理用法刑部引例編管廣南之爲太輕也任聰禦札到後行刼贓滿而不當謂之刑名疑慮也此二事者百祿實嘗用心焉欲黙而不辧則惜聰與黨之死欲辧而理之則未免違公之論逆公之意𨿽然古人執法有三經斷死而不渝者有抗直犯顏而不顧主威者非但施之於守法而已實士君子事上之道當然明公亦思得斯人與之恭承明主乎近世已無如是人矣得聞其語可也見其有心景行者可也明公以道徳仁義之冨輔佐人主以天下生民爲己任欲爲朝廷振紀綱致太平必不欲來者依違從諛隨聲雷同苟利一身不忌殺人以蹈昔之用事者爲後世笑侮之轍也是用布其區區而詳其所以然之說阿黨心規阿丁之銀鈿也因斧之而不死丁呼而告人曰黨殺我人執黨曰我實謀其鈿子於是謀狀爲明今疾其凶暴規貨之慝則死有餘辜論其被執之時便通謀情謀在其心終緣自吐考之於律得減所因處徒三年未爲失斷凡言殺人者死蓋以已殺爲文傷人及盜則抵也今被殺之人幸而不死行凶之婦偶亦自通本謀所以本部厚請取舊比之重者擬送廣南編管決杖逺竄粗可懲姦合於堯舜流宥之法殆無足疑將何以加重於斯邪任聰去年四月一日受黃三結約欲行彊盜至三日昏時而刼寗新等家贓滿按禦札三日巳時到縣𨿽是夕行刼在約束之後而其結謀實在旦日約束之前凡赦前禦札將爲約束指赦作過之人而聰之謀時適非指赦謹按嘉祐五年南郊赦文應赦前禦札到後彊盜至死並決訖刺配廣南牢城八年及治平二年郊祀二赦則配海島𨿽加重於前而未盡變也是又仁宗皇帝英宗皇帝時韓冨二公故事也合朝廷論議決事比方且踵嘉祐治平故事尋二公所爲本部擬貸任職自謂略法二公遺意豈當時之論亦欲惠暴寛賊以害良民哉得非哀矜愚民寒饑多辟而入於死也哉夫愚民所以然者仁人君子反求諸已而後以罪諸民賦稅重也徭役繁也誅求多也利廣也欲其無寒饑不可得寒且饑矣欲其亡罪戾不可得此仁人君子所宜動心而求究其本也若止浚其末而惟刑殺是務則秦之刑非不嚴爲能弭勝廣之盜哉今不諱之朝樂聞鯁言願遏其惡而宣之使下情無壅亦足以知今爲有道之世矣孔子謂季康子曰子爲政焉用殺子欲善而民善矣張釋之當髙廟玉環之坐而文帝欲置之族諫曰假令盜長陵一抔土陛下將何以加法邪夫使有司者治辠而不推原犯人之情不測淺深之量不論輕重之序而一出於法則刀筆吏足以供使令耳又何取於士大夫以儒術緣飾爲哉今天子諒陰未言太皇太后總聴萬事慈明仁恕聴言盡下自二帝三王以來公卿大夫有志之士未有遭逢如斯時者也有官守者不出其位若見事有未然令有未便不一公言而脂韋苟安恬養自殖不上負明主無益生民乎百祿章旣上竊意萬一薄采以捄來事不謂明公力排而深絀之又從而崇峭塹立峻法也其百祿之言以人廢耶其或思之未再邪如今之時周公養成王之時也在易山下出泉之象曰防未知所之則顧所以養之何如也夫防之所以養者正也養得其正則聖人之功也周公養成王是也方其承師問道退習而考於太傅道徳仁義日陳於前詩書禮樂日盈於耳及其至也若出天性舉而措之橫乎四海是將萬化獨運萬事一斷豈不綽綽然有餘於聴覽之間哉蓋不必屢上凶惡鋪陳情狀設有特防而教之斷獄也此又非周公之所以爲功也百祿之於門下也公則有僚吏之聴私則有父執之奉知奬待遇非他人比苟爲黙視不敢盡言則豈明公與百祿之志哉伏惟捨其戇狂而薄采其幸甚

宋文鑑卷一百十七

欽定四庫全書

宋文鑑卷一百十八

宋呂祖謙編

書

上梅直講書

蘇軾

軾每讀詩至鴟鴞讀書至君奭常竊悲周公之不遇及觀史見孔子厄於陳蔡之間而弦歌之聲不絕顏淵仲由之徒相與問答夫子曰匪兕匪虎率彼曠野吾道非邪吾何爲於此顏淵曰夫子之道至大故天下莫能容𨿽然不容何病不容然後見君子夫子油然而笑曰回使爾多財吾爲爾宰夫天下𨿽不能容而其徒自足以相樂如此乃今知周公之冨貴有不如夫子之貧賤夫以召公之賢以管蔡之親而不知其心則周公誰與樂其冨貴而夫子之所與共貧賤者皆天下之賢才則亦足與樂乎此矣軾七八嵗時始知讀書聞今天下有歐陽公者其爲人如古孟軻韓愈之徒而又有梅公者從之遊而與之上下其議論其後益壯始能讀其文詞想見其爲人意其飄然脫去世俗之樂而自樂其樂也方學爲對偶聲律之文求斗升之祿自度無以進見於諸公之間來京師逾年未嘗窺其門今年春天下之士羣至於禮部執事與歐陽公實親試之誠不自意獲在第二旣而聞之人執事愛其文以爲有孟軻之風而歐陽公亦以其能不爲世俗之文也而取焉是以在此非左右爲之先容非親舊爲之請屬而向之十餘年間聞其名而不得見者一朝爲知已退而思之人不可以苟冨貴亦不可以徒貧賤有大賢焉而爲其徒則亦足恃矣苟其僥一時之幸從車騎數十人使閭巷小民聚觀而贊嘆之亦何以易此樂也傳曰不怨天不尢人蓋優哉遊哉可以卒嵗執事名滿天下而位不過五品其容色溫然而不怒其文章寛厚惇朴而無怨言此必有所樂乎斯道也軾願與聞焉

上韓魏公論場務書

蘇軾

軾得從宦於西嘗以爲當今制置西事其大者未便非痛整齊之其勢不足以久安未可以隨欹而柱隨壊而補也然而其事宏濶浩汗非可以倉卒輕言者今之所論特欲救一時之急解朝夕之患耳往者寶元以前秦人之冨彊可知也中戶不可以畆計而計以頃上戶不可以頃計而計以賦耕於野者不願爲公侯藏於民家者多於府庫也然而一經元昊之變冰消火潦十不存三四今之所謂冨民者向之僕也今之所謂蓄聚者向之殘棄也然而不知昊賊之遺種其將永世而臣伏邪其亦有而不臣也以向之民力堅完百倍而不能支以今之傷殘之餘而能辧者軾所不識也夫平安無事之時不務多方優裕其民使其气力渾厚足以勝任縣官權時一切之政而欲一旦納之於患難軾恐外憂未去而內憂乘之也鳯翔京兆此兩郡首陜西之槖也今使有變則緣邊被兵之郡知戰守而已戰而無食則困北守而無財則散使戰不北守不散其權固在此兩郡也軾官於鳯翔見民之所最畏者莫若衙前之役自其家之甕盎釡甑以上計之長役及十千鄕戶及二十千皆占役一分所謂一分者名爲麋錢十千可辦而其實者皆十五六千至二十千而多者至不可勝計也科役之法𨿽始於上戶然至於不足則遞取其次最下至於家貲及二百千者於法皆可科自近嵗以來凡科者鮮有能大過二百千者也夫爲王民自甕盎釡甑以上計之而不能滿二百千則何以爲民今也及二百千則不能滿民之窮困亦可知矣然而縣官之事嵗以二千四百分爲計所謂優輕而可以償其勞者不能六百分而捕獲彊惡者願入焉擿廢者願入焉是二千四百分者衙前之所獨入而六百分者未能純被於衙前也民之窮困又可知也今之最便惟重難日損優輕日增則民尙可以生此軾之所爲區區議以官與民也其詳固已具於府之所錄以聞者從軾之說而盡以予民夫錢之以貫計者軾嘗粗較之嵗不過二萬失之於酒課而償之於稅緡是二萬者未得其全失也就使爲全失二萬均多補少要以共足此一轉運使之所辦也如使民日益困窮而無告異日無以待倉卒意外之患則𨿽復嵗得千萬無益於敗此賢將帥之所畏也軾以爲陛下新禦宇內方求所以爲千萬年之計者必不肯以一轉運使之所能辦而易賢將帥之所畏況於相公才略冠世不牽於俗人之論乃者變易茶法至今以爲不便者十人而九相公尙不顧行之益堅今此事至小一言可決去嵗赦書使官自買木闗中之民始知有生意向非相公果斷而力行必且下三司三司固不許幸而許必且下本路本路下諸郡或以爲可或以爲不可然後監司類聚其說而參酌之比復於朝廷固已期嵗矣其行不行又未可知也如此而民何望乎方今山陵事起日費千金軾乃於此時議以官與民其爲迂濶取笑可知矣然竊以爲古人之所以大過人者惟能於擾攘急迫之中行寛大閒暇久長之政此天下所以不測而大服也朝廷自數十年以來取之無術用之無度是以民日困官日貧一旦有大故則政出一切不復有所擇此從來不革之過今日之所宜深懲而永慮也山陵之功不過嵗終一切之政當訖而罷明年之春則陛下逾年卽位攺元之嵗將首行五道以風天下及今使郡吏議之減定其數當復以聞則言之今其時矣伏惟相公畱意千萬幸甚

上文侍中論鹽書

蘇軾

當今天下勲徳俱髙爲主上所倚信望實兼隆爲士民所責望受恩三世宜與社稷同憂皆無如明公者今𨿽在外事有闗於安危而非職之所憂者猶當盡力爭之而況其事闗本職而憂及生民者乎竊意明公必已言之而人不知若猶未也則願效其愚頃者三司使章惇建言乞河北京東鹽朝廷遣使按視召周革入覲已有成議矣惇之言曰河北與陜西皆爲邊防而河北獨不鹽此祖宗一時之誤恩也軾以爲陜西之鹽與京東河北不同解池廣袤不過數十里旣不可捐以予民而官亦易以籠取靑鹽至自虜中有可禁止之道然猶法存而實不行城門之外公食靑鹽今東北循海皆鹽也其欲籠而取之正與淮南兩浙無異軾在余杭時見兩浙之民以沈鹽得罪者一嵗至萬七千人而莫能止姦民以兵仗護送吏士不敢近者常以數百人爲輩特不爲他盜故上下通知而不以聞耳東北之人悍於淮浙逺甚平居剽之姦常甲於它路一旦鹽則其禍未易以一二數也由此觀之祖宗以來獨不河北鹽者正事之適宜耳何名爲誤哉且鹽𨿽有故事然要以爲非王政也陜西淮浙旣未能罷又欲使京東河北隨之此猶患風痺人曰吾左臂旣折矣右臂何爲獨完則以酒色伐之可乎今議者曰吾之法與淮浙不同淮浙之民所以不免於私販而竈戶所以不免於私賣者以官之買價賤而賣價貴耳今吾賤買而賤賣借如毎斤官以三錢得之則以四錢出之鹽商私買於竈戶利其賤耳賤不能減三錢竈戶均爲得三錢也寜以予官乎將以予私商而犯法乎此必不犯之道也此無異於兒童之見東海皆鹽也苟民力之所及未有捨而不煎煎而不賣者也而近嵗官錢常若窘迫遇其急時百用橫生以有限之錢買無窮之鹽竈戶有朝夕薪米之憂而官錢在期月之後則其利必歸於私販無疑也食之於鹽非若饑之於五穀也五穀之乏至於節口並日而況鹽乎故私販法重而官鹽貴則民之貧而懦者或不食鹽往在浙中見山谷之人有數日食無鹽者今將之東北之俗必不如往日之嗜醎也而望課之不虧疏矣且淮浙官鹽本輕而利重𨿽有積滯官未病也今以三錢爲本一錢爲利自祿吏購資修築敖庾之外矣獲無防矣一有積滯不行官之所防可勝計哉失民而得財明者不爲況民財兩失者乎且禍莫大於作始作俑之漸至於用人今兩路未有鹽禁也故變之難遣使防議經年而未果自古作事欲速而不取眾議未有如今日者也然猶持久如此以明作始之難也今旣已之矣則他日國用不足添價貴賣有司以爲熟事行半紙文書而決矣且明公能必其不添乎非獨明公不能也今之執政能自必乎苟不可必則兩路之禍自今日始夫東北之蠶衣被天下蠶不可無鹽而議者輕欲奪之是病天下也明公可不深哀而速救之歟或者以爲朝廷旣有成議矣𨿽爭之必不從竊以爲不然乃者手實造簿方赫然行法之際軾嘗論其不可以告今太原韓公公時在政府莫之行也而手實卒罷民賴以少安凡今執政所欲必行者靑苗助役市易保甲而已其它猶可以庶防萬一或者又以爲明公將老矣若猶有所爭則其請老也難此又軾之所不識也使明公之言幸而聴屈已少畱以全兩路之民何所不可不幸而不聴是議不中意其於退也尢易矣願少畱意軾一郡守也猶以爲職之所當憂而冒聞於左右明公其得已乎幹凟威重俯伏待罪而已

黃州上文潞公書

蘇軾

承以元功正位兵府備物典冊首冠三公𨿽曾孫之遇絕口不言而金縢之書因事自顯眞古今之異事聖朝之光華也有自京師來轉示所賜書教一通行艸爛然使破甑敝帚復增九鼎之重軾始得罪倉皇出獄死生未分六親不相保然私心所念不暇及他但顧平生所存名義至重不知今日所犯爲已見絕於聖賢不得復爲君子抑𨿽有罪不可赦而猶可攺也伏念五六日至於旬時終莫能決輙復彊顏忍恥飾鄙陋之詞道疇昔之眷以卜於左右遽辱還答恩禮有加豈非察其無他而恕其不及亦如聖天子所以貸而不殺之意乎伏讀灑然知其不肖之軀未死之間猶可洗濯磨治復入於道徳之場追申徒而謝子產也軾始就逮赴獄有一子稍長徒步相隨其餘守舍皆婦女防稚至宿州禦史符下就家取文書州郡望風遣吏發卒圍船搜取老防防怖死旣去婦女恚罵曰是好著書書成何所得而怖我如此悉取燒之比事定重復尋理十亡其七八矣到黃州無所用心輙復覃思於易論語端居深念若有所得遂因先子之學作易傳九卷又自以意作論語說五卷窮苦多難壽命不可期恐此書一旦復淪沒不傳意欲寫數本畱人間念新以文字得罪人必以爲凶衰不祥之書莫肯收藏又自非一代偉人不足托以必傳者莫若獻之明公而易傳文多未有力裝寫獨致論語說五卷公退閒暇一爲讀之就使無足取亦足見其窮不忘道老而能學也軾在徐州時見諸郡盜賊爲患而察其人多凶俠不遜因以饑饉恐其憂不止於竊攘剽殺也輙艸具其事上之防有防移湖州而止家所藏書旣多亡軼而此書本以爲故紙糊籠篋獨得不燒籠破見之不覺恍然如夢中事輙錄其本以獻軾廢遂至此豈敢復言天下事但借此事粗有益於世旣不復施猶欲公知之此則宿昔之心掃除未盡者也公一讀訖卽燒之而已黃州食物賤風土稍可安旣未得去去亦無所歸必老於此拜見無期臨紙於邑惟冀以時爲國自重

與章子厚書

蘇軾

春初得書尋遞中裁謝不審得逹否比日機務之暇起居萬福軾防恩如昨顧以罪廢之餘人所鄙惡𨿽公不見棄亦不欲頻通姓名今玆復陳區區誠義有不可已者軾在徐州日聞沂州丞縣界有賊何九郎者謀欲刼利國監又有闞溫秦平者皆猾賊往來沂兗間欲使人緝捕無可使者聞沂州葛村有桂棐𨿽小人而篤於兄弟欲爲嶽洗雪而無由竊意其人可使因令本州支使孟易呼至郡諭使自效以刷門戶垢污苟有成績當爲奏乞放免其弟棐願盡力因出帖付與不逾月軾移湖州棐相送出境云公更畱兩月棐必有以自效今已去柰何軾語棐但盡力不可以自軾去而廢也苟有所獲當逺以相報不以逺近所在仍爲奏乞如前約也是嵗七月二十七日棐使人至湖州見報云已告捕獲妖賊郭先生等及得徐州孔目官以下狀申告捕妖賊事如棐言不謬軾方欲具始末奏陳棐所以盡力者爲其弟也乞勘防其弟嶽所犯是與李逢往還本不與其謀者乞賜放免以勸有功艸具未上而軾就逮赴詔獄遂不果發今者棐又遣人至英州見報云郭先生等皆已訊治得實行法久矣防恩授殿直因錄其告捕始末相示原棐之意所以孜孜於軾者凡爲其弟以曩言見望也軾固不可以復有言也𨿽復念愚夫小子以一言感發猶能奮身不顧以遂其言而軾乃以罪廢之故不爲一言以負其初心獨不愧乎且其弟嶽亦豪健絕人者也徐沂間人勢勇如棐嶽類甚眾若不收拾驅使令捕賊卽作賊耳謂宜因事勸奬使皆歆艶捕告之利懲創爲盜之禍庶防少變其俗今棐必在京師參班公可自以意召問其始末恃爲一言放免其弟嶽或與一名目牙校鎭將之類付京東監司驅使葺捕其才用當復過於棐也此事至微末公執政大臣豈復治此但棐於軾本非所部吏民而能自效者以軾爲不食言也今旣不可言於朝廷又不一言於公是終不言矣以此愧於心不能自已可不在公獨願祕其事毋使軾重得罪也徐州南北襟要自昔用武之地而利國監去州七十里土豪百餘家金帛山積三十六治器械所產而兵衛防寡不幸有猾賊千許人一呼其間吏兵皆棄而走耳散其金帛以嘯召無賴烏合之眾可一日得也軾在郡時常令三十六治毎戶防集治夫數十人持刼槍刄每月兩衙於知監之庭以示有備而已此地蓋常爲京東豪猾之所擬公所宜知因桂棐事輙復及之秋冷伏冀爲國自重

與李方叔書

蘇軾

屢獲來教因循不一裁答悚息不已比日履玆秋暑起居佳勝錄示子駿行狀及數詩辭意整暇有加於前得之極喜慰累書見責入不相薦引讀之甚愧然其說不可不盡君子之知人務相勉於道不務相引於利也足下之文過人處不少如李氏墓袁久子駿行狀之類筆勢翩翻有可以追古作者之道至若前所示兵鑑則讀之終篇莫知所謂意者足下未甚有得於中而張其外者不然則老病昏惑不識其趣也以此私意猶冀足下積學不倦落其華而成其實深願足下爲禮義君子不願足下丰於財而亷於徳也若進退之際不甚愼靜則於定命不能有毫髮增益而於道徳有丘山之損矣古之君子貴賤相因先後相援固多矣軾非敢廢此道平生相知心所謂賢者則於稠人中譽之或因其言以考其實實至則名隨之名不可掩其自爲世用理勢固然非力致也陳履常居都下逾年未嘗一至貴人之門章子厚欲一見終不可得中丞傅欽之侍郎孫莘老薦之軾亦掛名其間會朝廷多知履常者故得一官軾孤立言輕未嘗獨薦人也爵祿乃人主所専宰相猶不敢必而欲責於軾可乎東漢處士私相諡非古也殆似丘明爲素臣當得罪於孔門矣孟生貞曜蓋亦蹈襲流不足法而況近相名字者乎甚不願足下此等也軾於足下非愛之深期之逺定不及此猶能察其意否近秦少遊有書來亦論足下近文益奇明主求人如不及豈有終汨沒之理足下但信道自守當不求自至若不深自重恐防失所有言切而盡臨紙悚息未卽會見千萬保愛近夜眼昏不一不一

上樞密韓太尉書

蘇轍

轍生好爲文思之至深以爲文者气之所形然文不可以學而能气可以養而致孟子曰我善養吾浩然之气今觀其文章寛厚宏慱充乎天地之間稱其气之小大太史公行天下周覽四海名山大川與燕趙間豪俊交遊故其文疏蕩頗有奇气此二子者豈嘗執筆學爲如此之文哉其气充乎其中而溢乎其貎動乎其言而見乎其文而不自知也轍生十九年矣其居家所與遊者不過其鄰里鄕黨之人所見不過數百里之間無髙山大野可登覽以自廣百氏之書𨿽無所不讀然皆古人之陳迹不足以激發其志气恐遂汨沒故決然捨去求天下奇聞壯觀以知天地之廣大過秦漢之故都恣觀終南嵩華之髙北顧黃河之奔流慨然想見古之豪傑至京師仰觀天子宮闕之壯與倉廩府庫城池苑囿之富且大也而後知天下之巨麗見翰林歐陽公聴其議論之宏辯觀其容貎之秀偉與其門人賢士大夫遊而後知天下之文章聚乎此也太尉以才略冠天下天下之所恃以無憂四夷之所憚以不敢發入則周公召公出則方叔召虎而轍也未之見焉且夫人之學也不志其大𨿽多而何爲轍之來也於山見終南嵩華之髙於水見黃河之大且深於人見歐陽公而猶以爲未見太尉也故願得觀賢人之光耀聞一言以自壯然後可以盡天下之大觀而無憾者矣轍年少未能通習吏事向之來非有取於斗升之祿偶然得之非其所樂然幸得賜歸待選使得優遊數年之聞將歸益治其文且學爲政太尉苟以爲可教而辱教之又幸矣

宋文鑑卷一百十八

欽定四庫全書

宋文鑑卷一百十九

宋呂祖謙編

書

代韓愈答栁宗元示浩初序書

王令

相別闊久時得南方人道譽盛徳甚相爲慰快又聞得子厚文皆雄辯彊據源淵衍長世之名文者多矣未見如子厚古者也其間亦大有務辯而理屈趨文而背實者然古之立言者未必皆不然亦說詩者不以文害辭之一端也愈皆置之近有傳送浩初序者讀而駭之不知眞子厚作否也𨿽然子厚素有之宜眞子厚作然反覆讀之益駭而疑恐他人作然也不然子厚何見禍太甚邪來序稱浮屠誠不可斥者往往與易論語合其性情奭然不與孔子異道𨿽聖人復生不得而斥也子厚亦不思哉夫易自乾坤以及未濟皆人道之始終賢聖君子之出處事業至於次第配類莫不倫理故孔子原聖人作卦之因是也其中則曰有天地然後有萬物有萬物然後有男女有男女然後有夫婦有夫婦然後有父子有父子然後有君臣有君臣然後有上下有上下然後禮義有所錯夫婦之道不可以不久也故受之以恆主器莫若長子故受之以震其下則曰漸女歸待男行也歸妹女之終也未濟男之窮也而皆不若浮屠棄絕君臣拂滅父子防除夫婦之說論語二十篇大率不過弟子問仁問政問忠之類爾於鬼神與死之類則皆曰未能事人焉能事鬼未知生焉知死又非若浮屠氏誇誕牽合於以塗瞽天下而云也不識子厚謂與易論語合者何哉借如其中萬一偶禍吾聖人之言則君子者遂不思其患而好學邪是猶敕桀跖之誅以耳聞而目見有類夫堯也孔子曰如有周公之才之美使驕且吝其餘不足觀也已況又去夫婦父子而無萬一於周公之美者且子厚謂愈所好者迹也而不知其石中有玉不知子厚之學果中與迹異邪夫然子厚心仁義而手拔劍以逐父兄謂其爲迹則亦可邪子厚亦患愈斥浮屠以夷反爲之說曰將反盜跖惡來而賤季札由余也嗚呼子厚又不思哉昔者孔子作春秋諸侯用夷禮者則夷之若杞侯稱子是也若愈不得斥浮屠以夷則孔子不得斥杞子以迹而不思其中也聖如孔子者其取舎猶不免子厚之過邪又不知子厚謂季札由餘者皆若浮屠之拂君臣父子邪不然則不也愈嘗探佛之說以擬議前世盛徳者而皆無一得也若堯舜孔子者皆佛之甚有罪者也以智者觀之不知堯舜孔子果當然邪佛實也自孔子死千數百嵗獨孟子卓然獨立今讀其書則教人興利驅除龍蛇殺牛牲犬豕以養老祭祀爾其大不與佛合者則若君子親親而仁民仁民而愛物以堯舜之智不徧愛物急先務也以堯舜之仁不徧愛人急親賢也不能三年之防而緦小功之察放飯流歠而問無齒決是之謂不知務以是言之是孟子又異佛之而得罪也甚矣且不知子厚之讀堯舜孔孟之書也將讀而盡信之邪抑徒取其一二而棄其十百也不則孔佛不相爲容亦已較然何獨子厚能容之也愈當觀士之不蹈道者一失於君則轉而之山林羣麋鹿終死而不悔乃至有負石而自沈者以君子觀之是皆薄於中而急於外者矣惜乎何至是哉今子厚𨿽不幸擯棄於朝乃至不自能寛存以至於防夷狄而不悔也薄於中而急於外在盛徳者𨿽不當然然智者觀之不得無過也以求其不愛官不能爭樂山水而嗜安閒者則浩初之心尙可安於麋鹿也必溺於虛髙之言而遺於人倫之大端其比於負石而沈河者孰得哉愈嘗笑今人之謂有智者爲毀釋氏釋氏非毀之也譬之器然舊嘗完而暴鑠之謂爲毀也可矣其從來不爲器者是自然爾豈人毀之邪此皆不知道者之言也自釋氏之說入中國流千數百年其徒樹其說而枝葉者眾矣烏知其有不取此以假彼者邪況又玩其說者常名儒也孟子謂矢人豈不仁於函人哉豈無盡意邪正謂是也使佛之禍福可求其言可信其教等於堯舜孔子而或上之則君子者先眾民而學具行之矣伐彼善而固爲我異愈肯自爲之邪𨿽然子厚猶謂愈爲之也子曰道不逺人爲釋氏者竟不逺人邪謂爲聖人不得斥者果信然哉石中之玉信何如也

上邵不疑書

王令

富貴矣何求而不得哉窮南之珠極西之玉山海之犀象蜀裏之錦楚南荊北之材天下之珠也然皆水防陸絕去其人嘗千萬有餘裏然一日欲之則無不如意而至前何其甚易如出於左右然哉能不愛珍幣重寶以易之則其得如取耳故曰富貴矣何求而不得哉惟其不可得者士也士則有窮而無求不可以貨取也賤而不屈不可以勢動也行義以達死不可以力脇也世𨿽有富貴假有求而欲得之非其義也非其道也則其人亦枉邪世之藏珠玉象犀而衣錦以居荊楚之材者多矣富貴者皆是也而素完之人信篤之士不幸而世不欲之假有欲之而可從者誰也斯語不敢講於人久矣嘗聞閤下其所好惡爲與不爲殆有異於世富貴者而今𨿽不肖竊有意於古之士願學之而昔者有一日之幸而閤下以令有姊以貧而不嫁過時將金帶而資之時適無可親者則止矣世之人靡靡方以竊祿從事而閤下乃獨卹人之孤世之方思得其所無而閤下乃散其所有以某之甚賤才謀不足以裨左右之長譽說不足以取當世之重不識閤下是誠何求哉信亦與長世之異也故令且將終其所賜以實閤下之徳焉夫髙郵小地是以勢不能分髙以借人力不能舉重以與士也亦明矣而一時之人勢力出閤下者猶眾然不之彼而之此去有餘而就不足以求之良以閤下之所好惡而爲與不爲者與世之富貴者異也異日閤下嘗有以賜之而令辭不從今則謁之而閤下之所得士自信如此難有也

與趙大觀書

張載

載啟不造誨席逾年仰懷溫諭三反朝夕仲冬漸寒恭惟使職公餘寢興百順辱書恵顧欽佩加防兼聆被防邊干行李勤止載抱愚守迷未厭山僻修慝免過弗能固無暇撰述空自言暴鄙謬竊嘗病孔孟旣沒諸儒囂然不知反約窮源勇於苟作持不迨之資而急知後世明者一覽如見肺肝然多見其不知量也方且創文其黙養吾誠所患日久不足而未果它爲也辱問及之不識明賢謂之然否更賜提耳幸甚未由前拜恭惟尊所聞力所逮淑愛自厚以需大者之來不勝切切

與呂防仲書

張載

浮屠明鬼謂有識之死受生循環亦出莊說之流遂厭苦求免可謂知鬼乎以人生爲妄見可謂知人乎天人一物輒生取捨可謂知天乎孔孟所謂天彼所謂道者惑者指遊魂爲變爲輪回未之思也大學當先知天徳知天徳則知聖人知鬼神今浮屠極論要歸必謂生死轉流非得道不免謂之悟道可乎悟則有命有義均死生一天人推知晝夜道陰陽體之不二自其說熾傳中國儒者未容規聖學門墻已爲引取淪胥其間指爲大道乃其俗達之天下致善惡知愚男女臧獲人人著信使英才間气生則溺耳目恬習之事長則師世儒崇尙之言遂防然被驅因謂聖人可不修而至大道可不學而知故未識聖人心已謂不必事其迹未見君子志已謂不必事其文此人倫所以不察庶物所以不明治所以忽徳所以亂異言滿耳上無禮以防其僞下無學以稽其自古滛詖邪遁之詞翕然並興一出於佛氏之門者千五百年向非獨立不懼精一自信有大過之才何以正立其間與之較是非計得失來簡見發狂言當爲浩嘆所恨不如佛氏之著明也更冀開諭傾俟

答橫渠張子厚先生書

程顥

承教諭以定性未能不動猶累於外物此賢者慮之熟矣尙何俟小子之言然嘗思之矣敢貢其說於左右所謂定者動亦定靜亦定無將迎無內外苟以外物爲外牽已而從之是以已性爲有內外也且以性爲隨物於外則當其在外時何者爲在內是有意於絕外誘而不知性之無內外也旣以內外爲二本則又烏可遽語定哉夫天地之常以其心普萬物而無心聖人之常以其情順萬事而無情故君子之學莫若擴然而大公物來而順應易曰貞吉悔亡憧憧往來朋從爾思苟規規於外誘之除將見滅於東而生於西也非惟日之不足顧其端無窮不可得而除也人之情各有所蔽故不能適道大率患在於自私而用智自私則不能以有爲爲應迹【一作物】用智則不能以明覺爲自然今以惡外物之心而求照無物之地是反鑑而索照也易曰艮其背不獲其身行其庭不見其人孟子亦曰所惡於智者爲其鑿也與其非外而是內不若內外之兩忘也兩忘則澄然無事矣無事則定定則明明則尙何應物之爲累哉聖人之喜以物之當喜聖人之怒以物之當怒是聖人之喜怒不系於心而系於物也是則聖人豈不應於物哉烏得以從外者爲非而更求在內者爲是也今以自私用智之喜怒而視聖人喜怒之正爲何如哉夫人之情易發而難制者惟怒爲甚第能於怒時遽忘其怒而觀理之是非亦可見外誘之不足惡而於道亦思過半矣心之精防口不能宣加之素拙於文辭又吏事怱怱未能精慮當否佇報然舉大要亦當近之矣道近求逺古人所非惟聰明裁之

答人示奏艸書

程頥

辱示奏槁足以見仁人君子愛民之心深切如此欽服欽服子弟當勉公以速且堅何可已也然於愚意有未安者敢布左右觀公之意専以畏亂爲主頥欲公以愛民爲先力言百姓饑且死丐朝廷哀憐因懼將爲冦亂可也不惟告君之體當如是事勢亦宜爾公方求財以活人祈之以仁愛則當輕財而重民懼之以利害則將恃財以自保古之時得兵民則得天下財散則人聚後世苟私利於目前以兵制民以財聚眾聚財者能守保民者爲迃秦漢而下莫不然也竊慮廟堂諸賢未能免此惟當以誠意感動覬其有不忍之心而已淺見無取惟公裁之

答朱長文書

程頥

相去之逺未知何日復爲會合人事固難前期也中前奉書以足下心虛气損奉勸勿多作詩文而見答之辭乃曰爲學上能探古先之陳迹綜羣言之是非欲其心通而黙識之固未能也又曰使後人見之猶庶幾曰不忘乎善也苟不如是誠懼沒而無聞焉此爲學之未宜兄之見責也使吾日聞夫子之道而忘乎此豈不善哉此疑未得爲至當之言也頥於朋友間其問不切者未嘗輒語也以足下處疾罕與人接渇聞議論之益故因此可論而爲吾弟盡其說庶幾有小補也向之云無多爲文與詩者非止爲傷心气也直以不當輕作爾聖賢之言不得已也蓋有是言則是理明無是言則天下之理有闕焉如彼耒耜陶冶之器一不制則生人之道有不足矣聖賢之言𨿽欲已得乎然其包涵盡天下之理亦甚約也後之人始執捲則以文章爲先平生所爲動多於聖人然有之無所補無之亦無所闕乃無用之贅言也不止贅而已旣不得其要則離眞失正反害於道必矣詩之盛莫如唐唐人善論文莫如韓愈愈之所稱獨髙李杜二子之詩存者千篇皆吾弟所見也可考而知矣苟足下所作皆合於道足以輔翼聖人爲教於後乃聖賢事業何得爲學之末乎頥何敢以此奉責又言欲使後人見其不忘乎善人能爲合道之文者知道者也在知道者所以爲文之心乃非區區懼其無聞於後欲使後人見其不忘乎善而已此乃世人之私心也夫子疾沒世而名不稱焉疾沒世無善可稱云爾非謂疾無名也名者可以厲中人君子所存非所汲汲又云上能探古先之陳迹綜羣言之是非欲其心通黙識固未能也夫心通乎道然後能辧是非如持衡以較輕重孟子所謂知言是也揆之以道則是非了然不待精思而後見也學者當以道爲本心不通於道而較古人之是非猶不持衡而酌輕重竭其目力勞其心智𨿽使時中亦古人所謂億則屢中君子不貴也臨紙遽書【一下有不復思繹四字】故言無次序【一下有多注攺勿訝五字】辭過煩矣理或未安卻請示下足以代面話

謝人求哀辭書

林希

希白嘗聞君子無苟於人患其非情也昔孔子猶曰吾惡夫涕之無從而不脫驂而弔亦苟也希於某氏之塟爲非其故不得與執紼之後使爲之辭其將何情以稱哀之無從小人所不敢爲者何足以辱命

上林秀州書

陳師道

宗周之制士見於大夫卿公介以厚其別詞以正其名贄以效其情儀以致其敬四者備矣謂之禮成士之相見如女之從人有願見之心而無自行之義必有紹介爲之前焉所以別嫌而愼防也故曰介以厚其別名以舉事詞以導名名者先王所以定名分也名正則詞不悖分定則民不犯故曰詞以正其名言不足以盡意名不可以過情又爲之贄以成其終故授受焉介以通名儐以將命勤亦至矣然因人而後逹也禮莫重於自盡故祭主於盥婚主於迎賔主於贄故曰贄以效其情誠發於心而諭於身逹於容色故又有儀焉詞以三請贄以三獻三揖而升三拜而出禮煩則泰簡則野三者禮之中也故曰儀以致其敬蓋以貴不陵賤下不援上謹其分守順於時命志不屈而身不辱以成其善當是之世豈特士之自賢蓋亦有禮爲之節也夫周之制禮其所爲防至矣及其晚世禮存而俗變猶自市而失身況於禮之亡乎自周之禮亡士知免者寡矣世無君子明禮以正之旣相循以爲常而史官又載其事故其習而不自知也師道鄙人也然有聞於南丰先生不敢不勉也先生謂師道曰子見林秀州乎曰未也先生曰行矣師道承命以來謹因先生而請焉詩文二卷敬以自效不敢以爲能也謹僂符命惟閣下賜之

與秦少遊書

陳師道

辱書諭以章公降屈年徳以禮見招不佞何以得此豈侯嘗欺之邪公卿不下士尙矣乃特見於今而親於其身幸孰大焉愚𨿽不足以齒士猶當從侯之後順下風以成公之名然先王之制士不傳贄爲臣則不見於王公夫相見所以成禮而其必至於自鬻故先王謹其始以爲之防而爲士者世守焉師道於公前有貴賤之嫌後無平生之舊公𨿽可見禮可去乎且公之見招豈以能守區區之禮乎若昧冒法義聞命走門則失其所以見招公又何取焉𨿽然有一於此幸公之他日成功謝事幅巾東歸師道當禦欵叚乘下澤候公於上東門外尙未晚也拳拳之懷願因疾以聞焉

上曽樞宻書

陳師道

一去門屏十年有餘平常不爲問非怠與外以謂無益而不爲爾事有可言而復隠忍然後爲則亦不敢夫天下之事非閤下所得與則非師道所當言其在右府且憂之大者言之其亦可乎西邊用兵五六年矣逺戍之卒過期不還人情及期則有歸心況又過之而後未期乎以旣動之心而前有死傷之虞內有羈旅暴露凍餒勞苦之害後有鄕邑親愛之念不亦危乎然莫敢違異者分定故也鳥窮則噣獸窮則觕此𨿽常言理有必至一人倡之和者必眾東向而潰何以禦之夫事有曲直人有違順直之在勝之所出何則人所順也一旦發難不過發內軍以擊之無故興師積年不解死傷之餘思歸而潰而逆擊之則曲直有在竊恐潰者未至發者不爲用也於是之時在廷之人肯爲天下國家以身捍之者誰乎若其未有可不計此師道常所私憂竊嘆者也古之守國本末並用故建徳而阻險開封無丘山川澤之阻爲四戰之地故大祖以兵爲衛畿內常用十四萬人今軍衛多西戍山東城郭一空卒有盜賊乘間而作冒州縣殺吏民私貨財掠婦女火室廬乃其小者不幸而有姦雄出焉其成敗孰得居之憂之次也談者必謂世方平寧兵不足虞人無姦雄有不足畏師道不更逺引筆墨所載宜以慶曆以來耳目所及者明之爾恩保兩州之亂慶之潰皆卒也王倫張海廖恩王衝皆盜賊也可謂平世而無之乎熈寧中士才再發已自潰亂於時師道在秦中聞亂兵所過羣小迎導恣其刼掠王倫張海行半天下所至潰壞守令或走或降莫敢枝梧至出衛軍用邊將而官軍所至甚於盜賊民至今謹之從昔之亂皆有姦雄非爲時而生乃亂而後見平世伏而不出遂以爲無則過矣師道聞之景徳盛平之間契丹嵗入冦遊騎至山東齊有外鎭日莫塵起人避走南山夜渇乏旣旦視溪谷有冰雪少年不食之且取以上眾起爭之有賈考出止其眾而坐之率少年十餘輩而下徧給坐者且曰饑則柰何孰從吾而取食於是願者數千人斬不爲兵出屯鎭中乃盡閒其外戶日以酒豕犒從者夜則警扞旦暮餉山中三日而復家不失一物此與英彭何異而謂平世無之乎𨿽然軍消盜起一時之禍所可慮者分也上之於下可生可殺可予可奪而無違者分也定則無所敢爲亂則無所不爲如水之防如薪之束如獸之穽檻其可失乎一失則不復防不可續覆不可收損不可完物之理也此師道之所深憂者也談者必謂還戍則備闕冦來莫禦帥不任其責師道又謂其不然也戍有常數今以拓土而增之爾去其增則常也尙何言往者延安兵非不多冦來不禦而僅自守故善戰而論將不論兵也夏人之來小則其常所慮者其大舉爾然地方數千里外假鄰阻非可一日具也師行千里謀以時月則孰不知之師者明其耳目而預爲之備何憚其來且慮短於攻而不能久人自持糧後無餽運往事不過數日而我善守冦至勿戰聚兵於內而淸其野內聚則冦不敢深外淸則深而不害使進不得戰則阻退無所掠則困以元昊之彊數大入鑱破塞門金湯兩城而已國𨿽大而貧兵𨿽多而散以元昊之戰勝而卒臣者猶數舉而困也況其弱乎且以中國之盈大靈武之威猶不能再況於夷乎𨿽然築不已則兵不罷盍先已之乎若謂可矣制慮則漢取陰山匈奴近而慟哭開西城發兵事之故謂防其右臂師道居東莫知今之可否但聞諸路競進日夜奏功而未聞西人舉國而爭則必非其所急也苟不能制其命則老師費財殺人盈野何所用之若謂且築且進漸據橫山然後可制其旣數嵗矣橫山安在邪若復數嵗則諸將窮富極貴矣人情得所欲肯若出力蹈其所難乎則是橫山終不可得徒爲將帥取富貴之資爾橫山天險也下臨平夏存亡所系虜必舉國爭之恐亦未易得也若謂今之所據卽橫山也則師道問之有州在橫山之上南拒米脂三舎而近今延安奏功廣地四百里則宥在其腹然不云得宥州也則四百里之廣豈可信哉胡地惟靈夏如內郡他才可種喬豆且多磧沙五月見靑七月而霜嵗才一收爾銀州艸惟柴胡蕭關之外有落藜與醎杖以此知其不宜五種也使人可種安得人實之若不徙民則募軍二者孰取焉若取乎內則空此以實彼舎易而卽艱何益且辟土益廣則去府益逺平常緩請急報卒不相及河東之患麟府世所知也若令所據可以制虜而不爭者非不敢乃不能爾虜𨿽蕞爾然元昊用之以抗中國其地與民固自若也而今反不能爭其所急者非錯其力以有待則無其人不則諸部不爲用也若是則某之憂有甚於前也今虜內弱外叛而皇師臨之恐有乘危簒奪以爲姦雄之資是復生一元昊也故師道嘗謂虜旣弱矣不復能抗中國宜稍存立使假威命以臨制部旅壓服姦豪使不得發柰何欲爲之資乎今使諸道盡據橫山而虜無姦雄乘時而起一切意如師道之憂則又甚矣趙文子曰苟非聖人孰能內外無患盍釋楚以爲外懼乎夷狄之弱未有甚於今日者可不憂乎今三邊不戰士皆怯弱獨秦晉數與虜角猶可用秦故西人易東軍如兒女子而南事蠻西南事羌皆用秦卒以取勝若又不戰卒有外患何以禦之昔嵗之元昊智髙是也竊謂西人不可無也伏惟閤下股肱帝室師表萬邦直道正詞天下稱誦日有傳焉而獨此無聞豈未可以言乎言之今其時也昔安李兩公皆有意於此而各有失安失之鋭李失之緩故未及成功而以毀去蓋鋭者不須時緩者不及時時乎其可不知乎易曰書不盡言言不盡意而況山河之外翰墨之間乎然以閤下英姿偉識則區區之愚不待言而了伏惟屬意焉

宋文鑑卷一百十九

欽定四庫全書

宋文鑑卷一百二十

宋呂祖謙編

書

上蘇公書

陳師道

散從還辱書伏分經暑起居萬福師道奉親如昨惟方托芘賴復爾違闊不能不動念耳蓋士方相從時莫知其樂及相別亦爲難至其離居窮獨黙黙自守然後知相從之樂相別之難也士方少時未來之日長視天下事意頗輕之亦易爲別至其晚莫數更離合又以爲難此蓋志與年衰顧影惜日畏死而然耳謝太傅常謂中年以來一與親友別數日作惡謝公江海之士違世絕俗乃其常耳顧以別爲難者豈酬於富貴而習於違順也耶由是觀之以別爲難皆非士之正也士亦安能免此當以老爲戒以富貴爲畏耳承諭人須久而後知誠如來示知人固未易未易之中又有甚難範文正謂王荊公長於知君子短於知小人由今觀之豈特所短正以反置之耳古之所謂腹心之臣者以其同徳也故武王曰余有亂臣十人同心同徳而荊公以巧智之士爲腹心故王氏之得禍大也聞狙詐咸作使矣未聞托之心腹也夫君子無棄人巧智之士亦非可棄以爲手足可也耳目且不可況腹心乎蓋勢在則欺之以爲功勢同則奪之以自利勢去則背之以違害使之且難況同之乎無徳而智以智營身而不及事智之所後不得不欺以衛身也天下之事又豈巧者之所能乎士終始不相負非由義則畏義耳勢在而不負豈眞不負耶未疾偏廢不害爲生膏肓之潰弔之可也常竊悲之故謂知士當如範公用士當以王公爲戒也不審閤下以爲如何近見趙承議說得閤下書欲復伸理前所舉剝文廣獄事聞之未以爲然竊謂閤下必不出此而愚慮所及亦不能忍者君子之於事以位爲限居位而不言則不可去位而言則又不可其言之者義也其不言者亦義也閤下前爲頴州言之可也今爲揚守而與頴事其亦可乎豈以昔嘗言之而不置耶此取勝之道也近嵗士大夫類皆如此以爲成言而非閤下之所當爲也苟不公言而私請之又不如已也天下之事行之不中理使人不平者豈此一事閤下豈能盡爭之耶爭之豈能盡如人意耶徒使呫呫者以爲多事耳嘗謂士大夫視天下不平之事不當懷不平之意平居憤憤切齒扼腕誠非爲已一旦當事而發之如決江河其可禦耶必有過甚覆溺之憂前日王荊公司馬溫公是也夫言之以行義耳豈如馮婦攘臂下車取眾人之一快耶竊謂閤下必不出此而寜一陳之以效其愚耳秋益髙惟爲朝重愼不勝區區

與石司理書

張舜民

近呂主簿過訪防示長函大編副以手書發而詳讀其文采燦然是可喜其趣尙了然是可畏大凡人見悅目娛心之物固所喜及見其志趣特立不與流俗泛泛然者寜不畏哉仍聞吾子方壯齒也苟有是心由是道𨿽使孔子見之必曰可畏況今人乎又念往昔嘗及見先大夫於闗陜間今又見古人之有子少年自立則其喜又可知也然刺其禮有如事貴味其言有如問能玆二者竊有疑焉設以我爲貴乎玆繆矣如我之所居人莫不賤之匪特人之爲賤亦嘗以自賤也玆固不足多曉惟是問能求益渠敢遽然聞命已來勿知攸濟嘗思之當少壯之時嘗爲世俗之學矣亦爲世俗之事矣苦形勞心至於今日晚得賢之書參味先生長者之論乃知前日之用心者非也思欲攺轍剡心變姓名入江海則齒脫髮禿形骸若是朝暮之人也用是自悼自咎自笑自罵繼之以涕淚悲泣而何及哉又念無言不讐之訓苟呂君覆將及門何以報之方日用隕獲反覆於心無可柰何尙有一話可以爲下執獻者又皆蜀人之事昔予爲童子居鄕閭從學者是時眉山任師中在幕府嘗聴師中講道事業乃云吾蜀大人自往已來多藝文而少政事前軰登朝廷歷郡國有聞於人者爲不少也求之吏事惟何聖從陳公弼二人而已小子不才敢出其後𨿽當時聞之師中且不知爲何語也旣年漸長遊京師求謁先逹之門是時文忠歐陽公司馬溫公王荊公爲學者所共趣之每聴諸公之論於行義文史爲多惟歐陽公多談吏事旣久之不免有請大凡學者之見先生莫不以道徳文章爲欲聞者今先生多教人以吏事所未諭也公曰不然吾子皆時才異日臨事當自知之大抵文學止於潤身政事可以及物吾昔貶官夷陵彼非人境也方壯年未厭學欲求史漢一觀公私無有也無以遣日因取架閣陳年公案反覆觀之見其枉直乖錯不可勝數以無爲有以枉爲直違法狥情滅親害義無所不有且以夷陵荒遠褊小尙如此天下固可知也當時仰天誓心曰自爾遇事不敢忽也迨今三十餘年出入中外忝塵三事以此自將今日以人望我必爲翰墨致身以我自觀亮是當時一言之報也自得是語至今四紀未嘗一日去心是時蘓明允先生父子間亦在焉嘗聞此語其後子瞻與人簿說亦必自任吏能或問之乃曰我處歐陽公陳公弼處學來然師中子瞻亦自負之語爾近嵗舜民謫居夷陵得陳公弼修城記嘗以此事書其碑陰今又敢爲下執獻夫君子學道也聞之有先後得之有淺深亦系其根性利鈍惟玆政能在勉之而已少加意則可以得之孔子曰居之無倦非若道學之難也吾子少年有立何所不致所謂先立乎其大者也玆事乃其緒餘爾偶因執筆不覺三隔幸亡以耈陋爲忽非惟左右之爲獻兼告之蘓在廷若兩蜀士君子

與張江東論事書

吳孝宗

昨日辱諭以欲惇遣王安國而有所不可者試爲閤下評之竊以安國𨿽江西人而其父乃葬江東今之應進士諸科舉皆以墳墓爲據使安國若江東應舉無有不可豈有可以應舉而不可以惇遣哉矧安國未嘗身居江西其應舉則在淮南及開封府今縱使江西舉之亦不過按虛籍耳非安國身居江西其在江西應舉也閤下又謂近人多舉安國今更從而舉之則爲詭隨且必取笑則又失之矣夫自昔稱賢如孟荀楊韓之屬前人已誦之矣而今人又從而誦之𨿽閤下亦曉夜與今人同誦也然未嘗見閤下以詭隨取笑爲疑焉昔之賢乎其已死矣與人同誦而不疑及方今生在之賢則疑而不敢與人同舉則是閤下勇於誦死賢而怯於舉生賢也人之好賢死生如一今誦死則勇而舉生則怯則是凡謂賢者特利於死後而不利於生在時也特可俟其死後論之以爲美談而不可及其生在時舉之以爲實用也此何謂哉爲閤下計者問安國賢不賢爾不當問其曽有人舉也抑不知閤下謂安國果賢耶果不賢耶不賢則閤下自不當議之如以爲賢閤下之舉是舉賢也夫舉賢則賢者盡喜旣盡喜矣尙安有笑則笑者必是不賢也苟得賢者喜矣尙何暇慮不賢者笑哉況賢者喜則不賢者笑又理適然也古之人見一善則爭先爲之惟恐在後未聞有慮取笑而止者如使善人每作一善必先慮不賢笑則僕恐善人有見善而不爲者矣且安國之名其著者久非是近人未舉時天下不知及舉然後始知也然則安國之賢不發自近人而閣下又何以詭隨取笑爲疑哉蓋前世舉賢未必出於一夫之口卽見信而見用也必也甲旣唱之乙從而和焉乙已和之而丙又從而唱焉並力舉之然後庶乎其人始見信而見用也今則不然甲旣唱而乙與丙曰吾恐詭隨而取笑則賢者老死於巖穴之中而人主宰相有不開不悟乎廟堂之上矣惟閣下裁之孝宗之於安國相愛最厚閤下所知也而孝宗不以私黨自嫌者猶前志也閤下之愛孝宗亦可謂深矣儻事有秋毫於不義而固勸閤下使爲之則孝宗之罪何誅惟明察焉

上張虞部書

丰稷

稷觀天下無可責之民或惡或善或邪或正或厚或薄其風俗使然治得其情𨿽至惡可使遷善𨿽至薄可使歸厚治失其道則反是乃以民辭吁何辜邪近世猶可矜傷悼痛者莫如農力耕而食不足蠶而衣不足凡上之人少不加意爲損不細竊求其端而嘗慕善治民者旣師仰之而又稱誦之恨不得親見之向守官於亳則城父士民論議縣大夫更歷多矣能究民情卹民隱無如吾張公也聞閤下之名想閤下之風恨莫之見不圖天幸獲爲屬吏今旣遇嗣皇下憫農之詔深切丁寜求其防於天下又遇閤下能究極民之淺深謹先托書以導志如閤下賜一席得論其大方亦可以盡心焉

與王觀復書

黃庭堅

蒲元禮來辱書勤懇千萬知在官𨿽勞勩無日不勤翰墨何慰如之卽日初夏便有暑气不審起居何如所送詩皆興寄髙遠但詩生硬不諧律呂或詞气不逮初造意時此病亦只是讀書未精博耳長袖善舞多錢善賈至語也南陽劉勰嘗論文章之難云意翻空而易奇文徴實而難工此語亦是沈謝軰爲儒林宗主時好作奇語故後生立論如此好作奇語自是文章病但當以理爲主理得而辭順文章自然出羣防萃觀杜子美到防州後詩韓退之自潮州還朝後文章皆不煩防削而自合矣往年嘗請問東坡先生作文章之法東坡云但熟讀禮記檀弓當得之旣而取檀弓二篇讀數百過然後知後世作文章不及古人之病如觀日月也文章蓋自建安以來好作奇語故其气象然其病至今猶在惟陳伯玉韓退之李習之近世歐陽永叔王介甫蘓子瞻秦少遊乃無此病耳公所論杜子美詩亦未極其趣試更深思之若入蜀下峽年月則詩中自可見其曰九鑽巴噀火三蟄楚祠雷則往來兩川九年在防府三年可知也恐更煩攺定乃可入古適多病少安之餘賔客妄謂不肖有果歸之期日月到門疲於應接蒲元禮來告行艸艸具此世俗寒溫禮數非公所望於不肖者故皆略之

答李推官書

張耒

南來多事又廢讀書昨送簡人還忽辱惠及所作病暑賦及雜詩等喟詠愛嘆旣有以起其竭涸之思而又喜世之學者比來稍稍追求古人之文章述作體制往往已有所到也耒不才少時喜爲文詞與人遊又喜論文字謂之嗜好則可矣爲能文則世自有人決不在我足下與耒平居飲酒笑語忘去屑屑而忽持大軸細書題官位姓名如卑賤之見尊貴此何爲者豈妄以耒爲知文謬爲恭敬若請教者乎欲持納而貪於愛玩勢不可得捨𨿽怛然不以自寜而旣辱勤厚而不敢隠其所知於左右也足下之文可謂奇矣捐去文字常體力爲瓌奇險怪務欲使人讀之如見數千嵗前科鬥鳥迹所記匏之歌鐘鼎之文也足下之所嗜者如此固無不善者抑耒之所聞所謂能文者豈謂其能奇哉能文者固不能以奇爲主也夫文何爲而設也知理者不能言世之能言者多矣而文者獨傳豈獨傳哉因其能文也而言益工因其言工而理益明是以聖人貴之自六經以下至於諸子百氏騷人辧士論述大抵皆將以爲寓理之具也是故理勝者文不期工而工理愧者巧爲粉澤而隙間百出此猶兩人持牒而訟直者操筆不待累累讀之如破竹橫斜反覆自中節目曲者𨿽使假詞於子貢問字於楊雄如列五味而不能調和食之於口無一可愜何況使人玩味之乎故學文之端急於明理夫不知爲文者無所復道如知文而不務理求文之工世未嘗有是也夫決水於江河淮海也水順道而行滔滔汨汨日夜不止衝砥柱絕呂梁放於江湖而納之海其舒爲淪漣鼓爲濤波激之爲風飈怒之爲雷霆蛟龍魚黿噴薄出沒是水之奇變也而水初豈如此哉順道而決之因其所遇而變生焉溝瀆東決而西竭下滿而上虛日夜激之欲見其奇彼其所至者蛙蛭之玩耳江河淮海之水理逹之文也不求奇而奇至矣激溝瀆而求水之奇此無見於理而欲以言語句讀爲奇之文也六經之文莫奇於易莫簡於春秋夫豈以奇與簡爲務哉勢自然耳傳曰吉人之辭寡彼豈惡繁而好寡哉𨿽欲爲繁而不可得也自唐以來至今文人好奇者不一甚者或爲缺句斷章使脈理不屬又取古書訓詁希於見聞者衣被而說合之或得其字不得其句不知其章反覆咀嚼卒亦無有此最文之陋也足下之文𨿽不若此然其意靡靡似主於奇矣故預爲足下陳之願無以僕之言質俚而不省也

與陳瑩中書

陳師錫

奉別累月不敢作書爲問而傾鄕之心食頃不忘李君至辱手書伏聞謫官東去裕如也繼衛守急足回又得所惠答喜聆起居衝勝甚以爲慰防示日錄論及二編具悉公之忠義尊主之心天日可鑑然其言數齟齬者蓋公之言未能信於人也未信於人者以公之心於此事自未通徹耳敢以所聞奉浼儻以爲然當有裨助所謂尊私史而壓宗廟者公特謂曾丞相爲人所賣不當進日錄以爲國史之證也公知其爲私史耳而不知其爲誣僞之書也公熟閱之當盡見其誣僞之書也不知其爲詆謗之書也公精考之當盡識其詆謗者昔嘗見葉致遠言荊公晚年自悔作此書臨終命門人焚之辧焚他書以紿公公殆卞【缺】縱橫撰造恣逞私意甚者至於因事記言爲異日自便之計有知識者孰不欲辧明第以人防言薄不足以勝朋姦之凶焰故隠忍耳吾友奮不顧身挺然明此一大事豈特怯懦之人仰嘆不已而宗廟之靈聖考在天之憤實有至於吾友也然吾友謂安石聖人也與伊尹同伴此何言之過也吾軰在學校時應舉覓官析字談經務求合於有司不得不從其說至於立朝行已則是是非非烏可私也春秋孔子之所作也先儒斷天下之事決天下之疑者春秋也安石廢而不用正君臣定名分春秋之法也安石治平中唱道之言曰道隆徳駿𨿽天子北面而問焉與之疊爲賓主夫天尊地卑不可易也明此南面堯之爲君明此北面舜之爲臣自古未有君而北面者安石以性命道徳爲說乃謂君可北面與臣疊賓主耶吾友謂安石神考師也此何言之失也神考於熈寜間兩相安石首尾不過九年逮元丰之親政安石屏棄金陵凡十載終身不復召用而亦何嘗師之有自古有天下之君未嘗不守祖宗之成憲明訓後世子孫妄爲更張鮮不召亂豈有掃蕩我祖宗之憲之訓遠取三代茫不可稽考之事力行之者夏之時五子作歌則述大禹之戒曰皇祖有訓商之時傅說之訓髙宗亦曰監於先生成憲其永無愆周之時成王命蔡仲則曰率乃祖文王之彛訓是三代之君亦各述其祖宗訓戒如此安石乃盡取變亂之可乎吾友又曰安石有剗革故之功此何言之陋也祖宗之法行之幾百年累朝聖君賢臣不敢輕議道則愈久而愈通法則久而必因其而革之𨿽不窮仁皇之末適當因革之時而神考初政有爲必有剗革故之臣苟得忠厚之人則祖宗之法尙可因革故再親無窮不幸遇安石力掃痛蕩一切顚倒之當是之時士知其非民不從令安石乃以商鞅必行之心立賞罰以變天下之法橫目之民但趍賞避罰安知長久之利害於今五十七年成敗可見風俗之醇醨於祖宗時如何亷恥之廢立於祖宗時如何人才之美惡於祖宗時如何民力之貧富於祖宗時如何今則元臣耆舊雕防殆盡遺民父老在者幾希而上之人方且紹之述之愚恐更一二十年事窮力殫蠱百出土崩瓦解之勢見而祖宗之舊制上下罔知𨿽欲紹復不可得也孤忠所以痛心疾首者此耳若謂剗革故之功非敢聞也吾友又謂安石有講解經義之能有作成人才之功此何言之蔽也安石之學本出於刑名度數性命道徳之說實生於不足解經奧義皆原於鄭康成孔頴逹旁取釋氏表而出之後學不考其本因受其欺耳吾友所論善則善矣而未盡也輙以此浼聞此事匪易辯更須熟考日錄根本識其眞僞乃可正此事矣至懇至懇吾友方遷謫然居善地不足憂惱師錫緣編排舊防早晚必有行遣決無輕恕之理相見無期萬萬自愛李君遣人附此書幸爲祕之勿重期罪也

答李景夏書

鮑欽止

向辱書勤甚屬差考試山陽往反彌日到家未弛擔小兒不幸親黨亦有哭泣忽忽無好懷受代不遠俗事日加多故因循不得爲報皇恐皇恐師文到官亦已暮年靖共職事當不素食位無小大必行其志期於無媿而已世之士大夫在下則卑某官曰此不足爲也皆偃然自髙不事事慕晉人恐不及至登用於上亦果肯有爲乎夫富貴在彼不可期終身小官亦終身不事事矣然則食人之祿獨無媿耶錄事參軍實郡紀綱於事當無不統今任用重輕與古殊絕文書行吏或有以相闗者顧皆不急然筦庫犴獄率兼領之尙號爲煩碎欽止始至之日與之立科條坐曹不少休或相勞苦曰公儒者翰墨職也米鹽且敗公意或相詆毀曰是鋭始者久必怠然欽止爲之將三年也蓋如是而後安夫材力不任其事冒焉以居材力足任矣苟且以自便小官可也官益大任責益重又將冒焉又將苟且焉一身或免矣如國何此時俗習以爲常而古人所大懼師文磊落遠器今乃局促於委吏之末日與市井小人商銖兩惟恐無贏餘以登有司之課誠若有可厭顧官以是爲職欽止私憂執事之怠也是以有前所陳願少察之昨書推譽皆過其實謹避席不敢當置規皆中其病謹再拜受賜朋友道絕久矣今爲尢甚平居接杯酒出肺肝非専道義之交皆勢利之求也陽爲道義陰爲勢利尙多此族一臨危機眞情乃見若夫相期於寂寞之濱見賞於嵗寒之後善以相稱不善以相戒此前修之髙風而欽止非其人也乃幸辱焉詩曰中心藏之何日忘之敬誦此章以爲左右之報冬凜凜未見伏惟進學自愛

謝祭酒司業書

周行已

古之爲天下者至簡易也舉天下而付之百執事使分爲之未嘗諰諰焉致疑於其人蓋先之以庠序之教孝悌之義使人人皆知仁義之行而無犯上作亂之心然後委之以府庫而不疑其竊與之以封疆而不疑其叛托之以社稷而不疑其亂非謂其法制足以使人不能竊且亂也能使人不爲竊且亂也後世之爲教者異於是矣大開祿利之路以誘之於前而嚴其法禁以驅之於後使天下之人皆搖奪其忠實之良心而顚沛於利害之間上下一道而莫之覺也是以天下之人生則溺於耳目恬習之事長則師世俗崇尙之言以仁義爲迂闊不切之務而甘心於得防寵辱以爲實有嗚呼胡爲而莫之覺也昔之舉天下之善者莫不歸之於舜舉天下之惡者莫不歸之於跖而孟子以爲舜與跖之分無他義與利之間而已夫天下之人莫不爲義也固未必人人皆至於舜莫不爲利也固未必人人皆至於跖而匹夫單行一不受嗟來之食此其爲義至小也然而君子之所以與之者謂其已有舜之心矣尋常之人簟食豆羮之不忍此其爲害至小也然而君子之所以惡之者謂其已有跖之心矣是故聖人之所恃以爲天下者爲其有善教以飬天下仁義之心而君子之所以自重其身以有仁義之實也行已生而守父兄之訓長而聞先生長者之言皆以爲如此是以平居不忍一日儳焉其躬取利於君子之所賤蓋嘗三省於視聴言動之間不使斯須有不慊於心之餒謂古之善充擴仁義之心者其要在此比者國家欲得天下可用之才而舉天下之士各付之有司使觀其仁義之言以求其仁義之實而行已嘗以其所之者寓之於無能之辭以應有司之問而或者因其言以得其心謂其學之不苟也廼越去等夷防於數千百人之中不責其記誦防略不防以科舉法度而特取其心之所存者如行已者抑何足道而有司所以取士之意甚美也夫爲國家養天下仁義之才者太學也爲國家得天下仁義之士者有司也然則行已亦猶有心矣故近因世舉子之常禮而得以區區之說致謝焉

上丞相曾子宣書

晁詠之

詠之聞禍福成敗非獨天命實人爲有以致之古人論天人之精防窺機變之源本者蓋及乎此矣不可不察詠之不肖獨喜妄論天下事以謂治亂存乎時所以致之者系乎相故嘗考古今之迹而論之曰有一時之相有萬世之相其術出乎一時者𨿽工必拙蹔安必危禍不勝諱其術出乎萬世者當年享其利國與家皆防其福愈久而愈傳周召衛畢身致天下多者輔四世蓋數十年其子孫亦數十世其賢至今不已商鞅李斯相秦當其盛時天下有識者已知其必敗勢處廊廟之嚴而身無旦暮之安其辱至今亦不已蕭曹魏丙與其他名公卿非必有往者聖智之姿其術是也卒享安榮王導當晉之東輔中才而建危國外又有王惇之嫌其術是也遭時處變而不遷其後世之盛實終江左裴度之相自憲宗歷世多故其賢不傷李徳裕相一武宗可謂盛矣而禍不旋踵使裴度不死及相防昌其功烈可致而禍敗亦不及魏謩季世賢者也徳裕以謩楊李所薦亟貶逐之如此禍何可免本朝呂文靖三相而身愈安其間蓋多事矣而禍不及王文正輔政十八年而寵不替此二公者其事甚簡其身至逸其享富貴最久至今爲大家近時以來事多反此亦其操術然也周召衛畢下及文靖其術出乎萬世故祗恪謹審戒乎妄發利於今思其所以害於後快於我顧其將以復於人屈折於天下之士使導宣徳澤逮於遠邇天下歌之屈抑其惠故防防毀而毀不替遭時變而死不危其子孫亦有無窮之福商鞅李斯徳裕非不才且賢也其術出乎一時故矜其智能倚其勢利利於今不思所以害其後快於我不顧將以復於人抑天下士顯與之爲仇無近民之政使天下惡聲必出於已故寵極勢殫時遷時變則禍不勝載然則禍福成敗果有以致之非獨天命果不可以不察往者執事在樞府輔佐造膝之言廟堂論爭之語天下仰其徳而防其利知執事之於國忠也士大夫失職不得進有才者抑而不得伸執事周旋奬激如謀已私知執事之於善人厚也異時州郡間夤緣軍興以漁斯民者執事察見不少貸知執事之愛吾民者深也善人之譽執事者日益多道日益光而名日益美故執事遂相今天子豈非有以致之乎然執事位益尊天下所以望執事者益眾執事益冝加意於在前使恩信及於士大夫而徳澤浹於天下益屈已下士無愛爵祿使無遺材賢能者登進疑危者消釋破碎比周逹爲和气無賢不肖皆能誦執事之功徳而艸野小人外及四夷皆知仰執事之名姓朝廷有太山之安吾君有神聖之治執事亦有無窮之聞實惟萬世相之術於以永富貴建功業都美譽而貽子孫豈不偉歟詠之愚不肖自先人棄諸孤也奔走於衣食行年四十而老詩書志日益違而身日益不偶可謂窮矣然未嘗以一語鳴其哀於王公大人之前今獨於執事之門發其狂瞽者知執事之明足以致是而詠之之言亦冝聞於執事塵冒鈞聴俯伏待罪

宋文鑑卷一百二十

欽定四庫全書

宋文鑑卷一百二十一

宋呂祖謙編

啟

賀刁祕閣啟

楊億

羣玉之府圖籍攸歸承明之廬俊賢所聚自非兼該文史洞逹天人擅慱物之稱負多聞之益則何以掌蘭臺之祕記辯魯壁之古文克分豕亥之非榮對鬼神之問允資鴻慱式副選掄恭惟某官竹箭貞姿天球祕寶一自翰飛南國便歷亨衢奏賦梁園載居右席薦紳之所推慕負扆之所嘉稱羣公奉金以交驩諸生攝齊而請益矧乃紫宸引籍紅斾行春循吏之謠益喧於十部望郎之選薦歷於三臺公望愈隆天眷彌厚屬柬求於髦碩用刋正於縑緗輟明庭伏奏之勤副延閣防書之選矧乃育材之地適鐘下武之期禮遇甚優不至子云之寂寞品流以別且無方朔之詼諧某限符竹之所拘揖風期而尙阻願言慶抃倍異等倫

回潁州曾學士啟

劉筠

伏念褊局至庸孱軀多病暗於機用動渉背馳恥介寵以趨風甘受嗤而擯迹向者起於將廢擢是無聞猥玷綸曹仍參靈職帝言郁穆殊無演暢之工王度淸夷深積優遊之幸自惟竊吹固極常涯矧乃金馬蘭臺名儒富徳榮滯者過半零落者實繁孰謂鯫生更希殊進誠以衰門積釁諸寡食貧嚴助豈猒於直廬郗愔願補於遠郡乘穰守之方闋荷堯聰之俯從聚庇本宗才罹嵗籥豈期優詔處移近藩獲依仁者之鄰實出非常之契適將敍俄辱誨凾披贈錦之英詞徒知誘進示巽牀之謙防殊匪爲儀欣悚交懷銘藏奚克

賀舒州李相公啟

夏竦

伏審肅膺鴻沛起殿大藩伏惟慶慰恭以某官沈正秉彛淸和懿徳經三聖之變防繹惟深貫萬物之儀臣鄰有翼曩屬先朝違裕臣黨興姦密嘯羣邪陰窺時柄允繄哲輔克殄凶謀防檢未萌澄綜多辟虹气由是霽止霄塗爲之密淸精貫三辰賴深百辟終以洽聞飛語引去上司傅致深文越處裔孤節彌諒髙揖自衝據榮悴之交人言無間失左右之手國體幾虧大號繼明巨慝感露狐防失其深穴豺虎食於譛人恊气云翔皇朝電照澄洗司制延卽舊臣眷惟襄贊之賢首被優深之渥慰藉良辱毗倚增隆袁安涕洟念深於王室謝傅憂樂望結於蒼生𨿽暫假於鎭臨必坐階於密勿至公來復有識相歡薦紳攢耳以聆風斯文聨冊而刋美洪惟髙範絕出常均某恪守郡條欽聞朝渙不獲拜伏車下奔走道周但私慶於單危將永歸於埏鑄

免奉使啟

夏竦

比膺使指往奉歡盟選授至艱道塗差近況多侑幣實濟空拳然念頥嵗先人沒於行陣春初母氏始棄孤遺義不戴天難下單於之拜哀深陟屺忍聞僸佅之音車府露章槐庭泣血王姬築館接仇之禮旣嫌曾子回車勝母之遊遂輟荷兩宮之大庇戴三事之昌言退安四壁之貧如獲萬金之賜某官力持名教素奬孤寒屬商利於摘山闕言心於奏記何圖驛置先墜書筠俯哀蹈義之心不辱資忠之訓永惟佩服何但銘藏

答胡秀才啟

歐陽修

竊以考行選賢故人皆修徳而自厚論材較藝則下或衒已而忘亷誠誘養之道殊致進趨之勢異寖久之俗益薄惡而可嗟習見爲常遂安恬而不怪伏以秀才學優墳史詞富文章能力行以自彊方韞藏而待賈豈期誤舉遂爾遺材惟賢食之不家顧良時之難得譬夫餓者𨿽恥嗟來因而無言亦將不及旣一慙之莫忍遂兩訟以交興逮乎究窮果自明白矧朝廷之選士惟寒俊之是先𨿽爾初屯理將後得必也涖官學古爲政臨民當獄訟而平心視斯爲戒利公家而忘已效以必爭苟終身之不回𨿽一之何患如此則圭璧之玷猶或可磨日月之更其將皆仰至於較定能否明辧是非形長者豈度之私貌妍者非鑑之惠但慚淺識惟竭至公漁者讓泉思古人而莫見私門受謝亦鄙志之不爲

謝館職啟

歐陽修

受命之始榮懼交並伏以國家悉聚天下之書上自文籍之初六經傳記百家之說翰林子墨之文章下至卜醫禁咒神仙黃老浮圖異域之言靡所不有號爲書林又擇聰明俊義之臣以遊其間因其校讐得以考閱使知天地事物古今治亂九州四海幽荒隠怪之說無所不通名曰學士一日天子闕左右之人思宏慱之彥出贊明命入承顧問遂登宰輔以釐百工一有取焉多從此出所以平居優遊素服其業館以禁署食於太官詩菁莪之育人才易鼎飪之養賢者凡在玆選得非荗歟然而廩重職閒則未免屍祿官無吏責則可容幸人若修者以寒陋之資被文藝之舉自初營職已與書筵於時上有鴻儒侍從之才下多羣賢論撰之眾而修方被罪譴竄之荊蠻流離五年赦宥三徙山川防履風波霧毒凡萬四千里而後至於京師其奔走之役憂思之勞形意俱衰豈暇舊學比其來復書已垂成遂因眾功豈有防效奏禦之日鳬雁而前例防褒嘉正以職秩𨿽因時而幸防實有靦於靣顏此蓋伏遇某官柱石之功佐佑明主鈞衡之任進退百官方疇眾勞不忍獨棄遂令忝冒出自生成在於顓愚何以論報𨿽未能著見徳業以稱君子教育之仁猶可以作爲歌詩稱頌聖朝功化之美過此以往未知所裁

與晏相公書

歐陽修

伏念曩者相公始掌貢舉修以進士而被選掄及當鈞衡又以諫官而防奬擢出門館不爲不舊受恩知不謂不深然而足迹不及於賓階書問不通於執事豈非飄流之質愈遠而彌疏孤拙之心易危而多畏動常得咎舉輙累人故於退藏非止自便今者偶因天幸得請郡符問遺老之所思流風未遠瞻大邦之爲殿接壤相交因得自伸懇悃之誠庶幾少贖曠怠之責伏惟相公朝廷元老學者宗師尙屈蕃宣每膺圖任伏惟上爲邦國倍保寢興企望旄麾無任激切

回文侍中啟

歐陽修

竊承顯奉制恩薦膺寵拜伏惟驩慶恭惟大師侍中器深宏逹業荗經綸弛張文武之才出入將相之任而日者來覲冕旒之邃喜聞履舄之聲從容語言固多仁者之利體貌耆哲是惟先帝之臣宜加異數之優以爲一靣之重𨿽方勞於憂顧籍有素之威名然而患輕四支不足爬搔於蟣虱坐制萬里理當根本於朝廷卽期廊廟之來歸始慰士夫之素望過防謙挹曲示誨言趨賓所以無由積感悰而徒切

回諌院傅龍圖攀違書

歐陽修

修猥以非才久竊重任報效初無於毫髮怨仇已積於邱山近防思曲徇誠請與之近郡俾養衰年荷聖主之保全賴公朝之議論俾獲奉身而退方懷去徳之思諫院龍圖舍人深閔孤危特迂誨翰意愛勤甚有逾平時風義凜然可激薄俗仰止門仭莫遑敍違銘之肌膚永以佩賜瞻依之懇敷道奚周

潁州通判楊虞部書

歐陽修

修啟玆者赴郡假塗久畱賓次過承眷與日接宴言遽此睽違實增感戀但以柅車之始視職方初𨿽云陋邦粗有人事加以太暑遂成病軀旦夕之簡方思布急遽之至先以惠音且承別來福履淸勝修以衰朽得以退藏如夙昔之所聞皆少過於其實惟寂寞之爲樂須漸久而益佳余非悉談更冀多愛

回寶文呂內翰啟

歐陽修

玆者伏承寶文內翰被召禁林陞華內閣仰惟道徳名望之老久淹言語侍從之流以望之之忠誠兼孔光之謹密豈止典謨潤色朝廷遂變於斯文固以朝夕論思天下獲受其陰賜𨿽未正秉鈞之任而姑副仄席之求凡在縉紳皆同慶抃況於庸鄙最荷知憐而多病早衰思乞骸而已久因閒成懶顧與世而益疏豈無向慕之私殊闕寢興之問敢期惠眷先辱誨言世路多虞方嘆風波之惡嵗寒已甚始知松栢之心感慰之深敷陳奚旣淸霜戒內直方嚴惟冀珍調以符瞻詠

賀呂相公兼樞密啟

宋祁

伏承光膺朝制兼總天樞伏惟慶慰竊以三公之尊古無不統五代多故職乃有歸別咨邇臣以本兵柄部分諸將直出於禁中參決其兵不闗於公府承流寖失革在權惟時宗工克對明命某官世基厚徳天畀大猷熙載之勞則歌於六府三事寵任之美則詠於崧髙蒸民恊濟聖功丕冠皇極然徳有重儆運無常安遼種寒盟羗酋盜塞保障四鄙未使窮追調發千金不無煩費上意尢注時柄難分果屈上公臨判中務擇淸明之便目布焜煌之冊書百辟歡聞多方抃愜方且坐料脆敵陰伐詭謀案邊吏之甚精轉闗中之漕相繼漢皇萬里決無不見之明曲逆六奇遂倚先幾之勝奮庸有待訂美無倫某適綰州章方遙謁捨詔文布下私慶叢矜

賀呂待制啟

宋祁

伏承祗膺召節將造昕朝詔目疾騰士倫交抃恭以某官食徳𨿽舊挺世自髙使煩而能與聖胥防河朔艱食縣官乏財首膺僉求大經用度遊刃於肯綮之地遺秉於滅裂之餘勤勞三年兵以足食殿最百吏察不過條見效者明淸議惟允用虛前席之待趣竚追鋒之還至於邊保盈虛士夫臧否料敵人有以進退系今日所以安危必爲上言以救時然後徐副民望安步臺堦再世司徒紹鄭人之前美一門宰相匪衛公之獨賢祁素接遊從久棲防映側聞稱促陰禱延登愼夏有初捨祥惟競

定州謝到任上兩府啟

宋祁

仰對明緍俯循華組地由邊重帥以儒榮任不值能顏無容愧竊念祁短謀腐學病質衰年自宜力於藝文不應彊以軍旅比者承乏眞定臨制中權率職半期無治言狀方撲被以須去俄假節而益遷進領慱陵罙控幽朔營屯孴集亭鄣蟬聨列屬九州有宜得便於事裒眾十萬無日不討於師號爲劇藩當待賢牧寜玆鯫懦再忝僉兪伏以某官明惣庶官輔興邦縡廣十取五之路收百有一之長謂愚可矜𨿽拙猶用遂俾文吏超攝元戎所賴虜運百年天聲萬里戍余臥鼓之息城無早闔之虞操箠可制豪桀之驕持薄可期租賦之入倚國爲重積日效勤不然巢林一枝素省身而斂分假令入竹萬个甘贖罪於曠官埏冶不私帡幪知所

賀參政侍郎啟

宋祁

伏審光奉制書進知機務伏惟慶慰恭以某官函徳之厚剛中而明旅力四方寅亮丕績邦被風教用飪民瞻天賜耆明俾輔王室果咨魁壘之彥入佐調燮之宜追鋒疾驅前席延拜掲日當午物無斜陰推云崇朝澤有餘潤赫蹏行下薦笏歡聞祁方守塞防側聆恩冊振褠私喜詣府莫諧

鎭府謝兩府啟

宋祁

常山劇部全趙故封地聨六州身擁三綬任逾於分榮不償慙伏念祁爲術空單稟生尫怯叨華禁署謬籍經筵惟孤拙以自持無遊說而爲助年將壯邁疾引衰來遂丐外除冀逃多悔國有賢翰朝無廢人料自閒州受以戎閫因過都而俾謁緣重帥而許遷敢畱於行已踐而職此蓋伏防某官助邦善育爲上亟言齒擢誤加庸底思報竊以河朔之地天下勁兵分四帥臣皆一都防然而狃承平之習訓練弗精因流饉之餘廩帑常乏馬不充士官靡值才幕府欲仰給之饒度支辭經用之窘交相爲患未知所圖伏冀廟謀深體邊務峙隄於未潰之日投藥於可療之初誓當悉心稍期集事守符云始趨府方賖托庇髙明叩衿危戀

賀司空呂相公啟

李淑

伏審顯奉制書進開公府馳郵旁告望履胥歡恭惟某官直徳閎材懿文淵識感防明聖奮庸宰衡陟降三堦綢繆四近扶翊於帷墻之漸啟發睿謨燮熙於鼎飪之和揉正皇度基於忠直而其用若晦發爲經綸而疊使以煩士鑑有歸王室是賴固已功輝當世名髙古人自兵祲之騷邊屬廟謀之待畫舉圭趣召則民識所從斫案定疑則師有必克矯前違而不伐制勝策以無遺帝眷攸先防章果沛諗於輿誦以合賢期在昔揆路之升及此嵗陽之變若時拜衮未曰疇勲姑以遵漢傑之奇成遲周時之凱入諏王體以爲急非私抃之敢謡掃門之餘防宇知庇限有印章之系莫遑賓館之趍企戀忻翹叢集丹悃

知陳州謝上啟

張方平

太皡之墟肇自上皇之世有嬀之後爰開盛徳之封承京師首善之流實勲舊均勞之地祗膺朝命濫領藩麾伏念方平平世爲修散財乏用薦更臺閣之要久司戶牖之嚴海鳥暫畱亦受太牢之饗風簫忽過豈諧雅奏之和頃解郡章獲歸里社冀安末節遂以窮年攝迹閒曹分從於病廢長民近輔復被於詔除此蓋某官秉國治均贊時化育亮采通於百志爕友周於萬防大道甚夷至誠斯格敢不仰防存錄自力衰疲更礪鈆刀聊施於一割所憂駑乘難效於長驅

上鄭資政啟

劉敞

邈遠符光亟遷嵗籥睎虹蜺之隆燿渇江漢之淸流心如旌搖訊將兩絕伏惟坐鎭南國翕寜純禧恭以某官稟靈山川爲世梁棟邁一徳以齊俗含至誠而恊中往者董正武經毗參公鉉折衝出於罇俎威令被乎夷戎茂功越成優詔均逸𨿽帝堯四嶽之任下統諸侯而姫旦九罭之詩咸思衮服矧惟注意固亦匪朝敞闇於知人幸玆守土誠陶鈞之遠及趨棨防而無緣仰冀上爲廟朝益綏福祉

知永興軍謝兩府啟

劉敞

雍州上腴見稱前史秦地四塞實雄諸至於人物車甲之饒風聲謠俗之盛擇守未易得人爲難豈有抱空疏之姿守朴陋之學材不洎眾智非過庸擢從講闈假以威節兼四千石之重運數十城之封自視缺然曷以稱此此蓋伏遇某官専連鈞之化隆作廈之功至和平分羣力並用不愛美錦曲從庇身之求申錫介圭略比元之舊蓋觀國者以處遠爲陋事君者以居中爲榮揆能苟防冒寵思過固當勵斷斷之節立優優之風庶幾所長尙有云補下塞防慝之口上答甄鎔之私

上郭侍郎啟

王安石

伏防過采浮議使承乏官借寵則榮循涯而懼願畱平聴得究下情頑疏之人滯固於事席先子之緒業玷太常之等名備位於玆歷年無狀安全者幸廢去乃宜何言誤知欲觀小試審處私計追惟舊聞不越俎以代庖蓋言有守未操刀而使割可必無傷輙敢用是固辭誠願易而佗使依違王事𨿽名理之未安妄冒人知亦生平之不欲髙羽在上悃愊發中臨咎怔忪果於得請

謝王司封啟

王安石

伏念安石孤窮之人少失所恃𨿽勉心竭力求以合於古人而固陋顓防動則乖於時變以此而遊於世未嘗見恕於人而自趨走下風習聞余教慰藉之禮稱揚之私忤嚴顏而不加犯上之誅拂盛指而更以首公爲是書文報答騎從見臨不以先進略後生不以上官卑下吏以至其去重煩送將又賙其行使不畱滯爰初就職甫爾逾旬乖離𨿽新感戀殊甚伏惟順節自壽副人所瞻

謝提刑啟

王安石

叨備一官甫更三嵗不時罷廢實賴全安遭值使車按臨州部頗望風而震恐將投劾以去歸敢圖髙明見遇優過載衘盛徳尢激下情違離尙新企仰殊甚茂惟賢儁善迓福祥固有神明陰來輔相褒陞之寵倚立以須伏惟爲上自頥副人所望

上韓太尉先狀

王安石

昔者幸以鄙身托於盛府無簿才以參籌防之用有防節以累含容之寛久而再惟滋以自愧伏惟某官憂國愛君之操仁民卹物之方賓禮賢豪包收疪賤蓋嘗沭浴於余澤而且歌舞於下風孰云去離遂曰防斥徒以地殊南北勢隔卑尊小夫竿牘之勤不足自效幕府文書之眾或以爲煩方隨傳車得望步履固願階緣於疇昔無因鑽仰於緒餘敢圖髙明先賜勞來貴以下賤不矜其行之疪賢而容愚不誅其禮之曠夫惟昔之有道皆愼所以與人欲示其自養之污隆必觀其所遇之能否深慙固陋有玷奬成將次郊闗卽趨墻屏其爲感喜豈易談言

知常州上監司啟

王安石

防防寛裕得郡便安諏日造官以身受察竊念安石鄙陋之質拙疏於時聞先子之緒餘慕古人之名節黽勉仕官聊盡爲貧之謀苟簡嵗時亦預在庭之數來佐羣牧甫更二年數求州符就更畿縣顧神明之罷耗當事役之浩穰慙非其宜辭得所欲未遂一身之賤猥分千里之憂荷覆露之生成出儁賢之撫按竊惟幸防良用震驚惟此陋邦近更數守吏卒困將迎之密裏閭苦聴斷之煩自非函容少賜優假緩日月之效使教條之頒則何以上稱督臨下寛凋瘵伏惟某官逄亨嘉之防奮將明之材簡在淸久於煩使體愛養元元之意樂扶持斷斷之能庶幾始終得出芘賴未期望履尢切馳情願順節宣以需褒寵

賀韓魏公啟

王安石

伏審判府司徒侍中寵辭上宰歸榮故鄕兼兩鎭之節麾備三公之典防貴極富溢而無亢滿之累名遂身退而有褒加之崇在於觀瞻孰不慶羨伏惟某官受天秀气爲世元誠節表於當時徳望冠乎近代典司密總命攬中權毀譽幾至於萬端夷險常持於一意故四海以公之用捨一時爲國之安危越執鴻樞遂躋元輔以人才未用爲大恥以國本不建爲深憂言眾人之所未嘗任大臣之所不敢及臻變故果有成功英宗以哀疾荒迷慈聖以謙沖退托內揆百官之眾外當萬事之防國無危疑人以靜一周勃霍光之於漢能定策而終以致疑姚崇宋璟之於唐善致理而未嘗遭變記在舊史號爲元功未有獨運廟堂再安社稷弼亮三世敉寜四方崛然在諸公之先煥乎如今日之懿若夫進退之當於義出處之適其時以彼相方又爲特美安石久於芘賴實預甄收職在近臣欲致盡規之義世當大有更懷下比之嫌用自絕於髙閎非敢忘於舊徳逖聞新命竊仰遐風

賀致政趙少保啟

王安石

竊審抗言辭寵得謝歸榮繇西省諌諍之官序東宮師保之位殿廷鳴玉尙仍前日之班裏捨揮金甫遂髙年之樂伏惟慶慰資政少保昭懋賢業寅亮聖時伯夷之直惟淸仲山之明且哲所居之名赫赫豈獨後思爾曕之節巖巖方當上輔遂從雅志實激貪風未卽披承徒深欽仰

賀致政楊侍讀啟

王安石

伏審得謝中楹戒歸下國孔戣致仕議臣𨿽願其畱防廣乞身觀者固榮其去丁時翕赩取道阻長繄盛徳之可師宜明神之實相茂惟興止休有福祥伏惟某官逄時淸明取位通顯義勇不挫忠精無疪登備諫工嘗已告嘉猷於後奉將使節則必下膏澤於民儀儀防朝凜凜侍從功名之美旣耀於將來智略之閎猶嗟於不試引年去位循禮得中惟其養恬有以鎭薄安石望塵非數見器則深竊冒上官之大知惟所不欲推揚後進之美意云何敢忘備位於玆仰髙無止

謝髙麗國王

王安石

伏以副疆阻闊覯止無階道義流聞瞻言有素使旃及國摯寶在庭逮以好音申之嘉惠眷存卽厚慰感實深恭惟大王膺保徳名踐修猷訓纂榮懷之舊服襲壽豈之多祥冀順節宣深綏福履有少儀物具如別牋

謝知制誥啟

王珪

載右史之筆初冒於淸光典四禁之文遽更於近職寵非材稱幸出意涯竊思帝廟堂之尊冨家國之盛而能鼓舞天下之動神明天下之幾非典謨文章號令風采恐未易講寥廓之治追醇醲之風蓋在古二帝之遺書而大訓之所基本在天太防之西掖而元命之所淵防有如起兩都之隆致開元之楙其間詔書之始下政事之所施固多髙文大冊之傳嘉謀讜議之益使王言溫潤而主澤汪洋當時得人後世載美有赫昌防於皇彌文上有帷幄宗工鉅臣以經綸風化之源下有蘭臺鴻儒碩學以闓劘精祲之際況名命之所出而禁嚴之所司匪肩異倫實防華序如珪者姿稟沈霿器能枵疏學承之迂闇於古今治亂之適識滯於用藐亡賢知馳騁之奇偶濫偕於計文幾躐先於辭級往禆劇治趣駕屏星之車還預雋遊誤對髙門之地未及承明之饜已攖司會之繁一渉丹墀得識天子之能事更持紫槖媿亡史臣之多聞敢意睠奬之靡遺廼擢涼於非次給北宮之禮才奉試言之榮答淮南之章俄參視艸之寵重念去書林之直有先人手澤之存卽綸闈之趨仍伯氏詔文之舊豈容單陋寖竊髙華玆蓋伏防某官以材猷粹純覧文雅之望以風誼髙慱主名教之歸啟廸當世之事功樂育四海之豪畯如大庭之旅萬玉不以珷玞而卽捐如匠石之區眾材不以楩楠而後巧致繆玆舉以矜無庸敢不佩飭訓辭參析體論矯其一切之習防所未至之難愼漢制之頌期盡追於三代揚堯言之善使益誦於四方或犬馬未衰冀涓塵有補庶切君恩之報敢忘己日之私愚心區區未識所錯

謝相府啟

蘓洵

朝廷之士進而不知休山林之士退而不知反二者交譏於世學者莫獲其中洵防而讀書固有意而從宦壯而不仕豈爲異以矯人上之則有制防誘之於前下之則有進士驅之於後常以措意晚而自慙蓋人未之知而自衒以求用世未之信而有望於效官仰而就之良亦難矣以爲欲求於無辱莫若退聴之自然有田一防足以爲養行年五十復將何爲不意貧賤之姓名偶自徹聞於朝野向承再命以就試固以大異其本心且召試而審觀其才則上之人猶未信其可用未信而有求於上則洵之意以爲近於彊人遂以再辭亦旣獲命以匹夫之賤而必行其私意豈王命之寵而敢望其曲加昨承詔恩被以休寵退而自顧愧其無勞此蓋昭文相公左右元君舒慘百辟徳澤所暢威刑所加不暘而熙不寒而栗顧惟無似或謂可收不忍棄之於庶人亦使與列於一命上以慰夫天下賢俊之望下以解其終身饑寒之憂仰惟此恩孰可爲報昔者孟子不願召見而孔子不辭小官夫欲正其所由得之之名是以謹其所以取之之故蓋孟子不爲矯孔子不爲卑苟窮其心則各有說𨿽自知其不肖常願附其下風區區之心惟所裁擇

賀歐陽樞密啟

蘓洵

伏審光奉帝詔入持國樞士民讙嘩朝野響動恭惟國家所以設樞密之任乃是天下未能忘威武之防𨿽號百嵗之承平未嘗一日而無事兵不可去職爲最難任文教則損國威専武事則害民政伏自近嵗屢更大臣皆由省府而來以答勲勞之舊一歷二府遂超百官旣無跂足之求僅若息肩之所自聞此命欣賀實深蓋因物議之所歸以慰民心之大望防惟某官一時之傑舉代所推經世之文服膺已久致君之略至老不衰顧惟平昔起於小官曷嘗須防忘於當世以爲天下之未大治蓋自賢者之在下風自今而言夫復何難願因千載之遇一新四海之瞻洵受恩至深爲喜宜倍嘗謂未死之際無由知王道之大行不意臨老之年猶及見君子之得位阻以在外闕於至門仰祈髙明俯賜亮察

通倅謝兩府啟

姚辟

書局備員僅逃於譴謫海濱貳政實賴於奬提脫去塵埃奔走之勞遂獲淸閒風土之樂養親有裕處分亦宜伏念辟學不知方才非適用嘗欲慕古人之節故窮逹去就之粗明不能當世俗之心故毀譽是非之相半向緣一第偶竊小官區區於米鹽簿書之間無所增益於舊學錄錄於防墨法制之下固已防失其本心適丁先帝之禦圖閔悼太常之廢禮謂所職者因緣而無責故其書皆顚錯而不完嵗時凡欲按行聴於胥吏之所舉朝廷將大興作詰之有司而莫知以國家文物憲章之盛儀而君後祭祠燕享之大法遠則迹商周之故事近則追漢唐之遺風或革或因有損有益苟至於殘脫而不考將何以依據而奉行求其本末之並存莫若簡編之備具俾有定責遂立別資顧惟不才輙亦被選然而案牘繁多而義皆無綂紀綱疏略而事莫得詳夫以鄙陋不學之資而當纂述所難之任勉焉或局浩乎無涯磨精畢力者五年補闕收殘者百卷𨿽未足發揚休美大本朝制作之方亦聊以綴緝緒餘備來者考求之用然不能秉義以收處保職而自安頃因天變之來妄以芻言之貢擊排所至徒有愛君之善心忌諱不知殆匪謀身之良術幸賴主上寛仁之厚明保庇之全謂罪𨿽可戮而志亦無他言𨿽甚危而事或不妄特蠲深憲俾得自新出於莫大之恩獲此非常之幸引身自咎固絕望於當時竊祿苟安諒卜休之有日惟其沐浴於盛徳之際歌詠於太平之中凡萬物之儻來皆虛心而順受過此以往未知所裁

宋文鑑卷一百二十一

欽定四庫全書

宋文鑑卷一百二十二

宋呂祖謙編

啟

謝倪評事禮書

陳襄

襄聞古者師氏教女以婦徳婦言婦容婦功祖廟未毀教於公宮三月祖廟旣毀教於宗室然後能修身行禮循法度奉祭祀以配君子而成室家之道也襄有先人之子惷愚弗能教徒聞古人之大義而未能志其一二今足下順先典貺襄書禮以賢嗣秀才徳成業茂將卜昬事惟以襄貧賤之門是擇實非其宜旣辱嘉命襄不敢辭敢不夙夜教戒以勉承宮事

代賈內翰答蔡州錢龍圖啟

彊至

承卽便時已開尊府蓋賢者以出處一致因請宣風天子恐侍從久勞遂容均佚寵之士諌之優秩付以中京之輔邦未列慶函首防榮牘矧本朝之雋老實延閣之眞儒力通聖言俛華蚤勸經帷之講日瞻法座之光厭事朝遊樂觀藩政然而公卿要明大誼自昔推崇左右思得正人匪朝升用伏望爲國自厚副時所傾

代王給事回陳待制啟

彊至

伏審茂對制恩榮躋法從側聞異數竊抃丹於皇聖辰若攷古道防絫朝之武敞二閣以右文倬彼天漢之昭回掲爲寶宇之目坦然帝制之明白祕厥宸篇之辭並延儒臣增重禁職居則備法座之淸問出則扈徳車之順遊惟特傑材乃稱華選伏遇某官气涵渾厚道際醇深蚤踐積星之垣久提太史之筆綴應劉之賓客方司朱邸之裁牋聴禹啟之謳歌遽際洪圖之纉服首擢東藩之舊進陞近侍之聨矧日月之親逢有風雲之盛防弼謩新政惟故事之甚明舒鬯元猷抑輿情之所跂未修慶問先貺珍函過巽枉辭益銘謙矩永言感擇奚盡鋪論

謝永興軍知府王龍圖啟

彊至

幕府初開謂必收於豪畯辟書絫上終無異於孱庸自應所知之求莫如玆舉之確旋叨成命增悚懦衷竊以陜服以西雍都爲劇帥壓五路兵雄萬屯從來長人得自選士𨿽指麾一定但専委於文書而綏禦兩間亦與聞於論議參是幾事要之傑才若至甚愚無它可采驅馳州縣惟簿書期防之是知生長江湖何車甲訓齊之曾試乃冒從軍之選殊乖責實之宜非保任之使然曷僥慶而及此斯蓋伏遇知府安撫龍圖誼無求備請在必行存心奬提極力論置始奏已光於防賤矧至再三短能絕跂於髙明寜裨萬一第堅素守益攷舊聞侍經遠之談使少知於方略免陋儒之誚期自奮於功名庶幾立身以報知已

代問程密諫啟

彊至

被命中宸效官南服門墻愈遠慮遺冗外之蹤牋牒不時懼黷髙明之聴仰惟坐鎭俯順生經恭以某官亮節在廷懿文表世早紓賢業自結主知陞諌署之華班兼樞庭之祕直中外薦歷明哲惟均父母一州猶鬰於淸議領袖百辟行副於具瞻俛惟下僚嘗備屬吏庶終坱圠之造以就生成之恩

代謝兩制狀

彊至

祗奉明緡就叨寵寄京畿近服邦漕重司並集茂防驟加庸品切以爲國領計須官得人饋輸中都不朘民而厚上澄序庶位不簡賢而附權具足兼長乃名宜職苟容竊位曷弭公言效局無堪瘝官有素江淮易任曾靡寜居金穀主謀恍迷舊習豈謂浩繁之委不遺孤冗之蹤此蓋伏遇某官言味借優褒華引重振拂污滯矜憐介愚寖聞當扆之聰遽復外臺之命敢不周旋乃事恪愼厥修永矢捐軀仰酬知已

代韓符制到任謝史館相公啟

彊至

易甚難之道任俾總外臺得嘗失之寵榮復聨內閣云初眡事已懼隳官於皇本朝分置諸道惟北土漕權之劇蓋軍須自昔之尢煩繇頻年水沴之餘顧民力至今而未復加用度之百出無利源之一遺宜得衣冠之偉能老於金穀之要術因才以授於職乃安如某者器無所容技有俱短蚤知忠誼之自勉晚喜功名之可爲大河以東全陜之右計符連領固嘗歷董於輸將治狀絕稱曾莫少成於績效旣有所試是云不能矧惟朔陲最曰要部豈宜煩使乃屬寡才省其由來何所自得復此假人之寵良繇造物之私此蓋伏遇史館相公首贊萬防更新百度宰論可否朝倫慘舒以後效之足求靡尢人於旣往𨿽匪功而亦用庶勸士於將來遂俾拙疏訖叨甄擢敢不圖講長利澄淸屬封弗顓聚斂之能兼拊凋罷之俗罔有貳事少酬大鈞

謝除校勘啟

彊至

祗荷寵擢不任戰兢竊以國家右文寖昌聚書增廣經始靈蘭之祕發揮河洛之文表章著明淵源深厚然惟道術分裂時師異言下逮九家猶瘉於野彼𨿽小道亦有可觀故稗官以芻蕘而弗遺詞賦比愽奕而防幸采獲非一多愛益新名山之藏爲空廣內之防加倍而後實事求是聚精防神芟夷復重筆削譌繆是以圖書之府貴比列星之居校讐之官寵甚治民之最自非精力過絕篤志淵防言古而能驗今聞一足以知十則何以辯雌蜺之爲字信魯魚之失眞子云沈思厪能宿職安世黙識乃爲得人伏念至生質晦天機黭淺染人僞而逾久求俗學以復初顚失圖荏苒過壯性不傷物慨嵇生之怨憎居甚畏言慕夷吾之老喫曩者防自邊邑擢處郊庠經泛爲通非有専門之效器不周用動詒方枘之譏先皇帝志在育材詔從試可白衣不召徒愴恨於崔駰賜劍猶存尙孰何於衛綰逮禁林之給筆慙髦士之比肩所貴莫邪干將爲其立斷惟是朽株枯木獨賴先容然而地寒者品常後人數奇者功不中率顧惟瓠落甘觸報聞豈意寵恩橫加弱植委蛻塵滓濯質淸流捫心自驚非萬有一之覬望屈指黙計儻十失五而在玆靜言伏思實有幸防此蓋伏遇某官彌綸帝載斡旋化鈞大受小知未始違於精鑑言揚事舉蓋曲盡於所長底是庸虛冒於甄錄謹當思浚明之成徳勤窽啟之淺聞砥節礪行以爲修臨淵履冰而申誡桑楡之景尙冀於晚收菅蒯之防無忘於代匱上酬洪造次答厚知

與孫觀文啟

彊至

局守陋邦坐賖賓館誰謂河廣曾防杭葦之艱畏此簡書居積道躋之嘆恭惟節宣時若啟處用康伏以某官徳崇國華智兼人傑幾深開物以成務倜儻扶義而濟功內參帷幄之謀外膺方靣之寄夫倚伏之效巧歷猶知其必然污隆之期賢者蓋有以無聞是故稱子文之美爲其去令尹而弗憂言仲華之賢亦曰褫龍章而無慍矧以全徳邁眾逹生徇天宜其捐芥蔕而何疑寓逍遙而自得推數循理已符傾否之占求舊記功方盡樂終之義勉祈善毓以副禱詞

賀致政少傅啟

彊至

伏審中詔推恩上臺得謝參靑宮六傅之貴保安車賜幾之榮休風穆然輿情仰止恭以某官全徳邁種英猷濟時士林以師保而允懷王室繄股肱而是賴𨿽大雅作誦老成重於典刑而髙賢所存功名付之天道由是辭臺鼎之機任卽服而偃藩貌體之隆固弗遺於黃髮止足之計乃獨得於素心遺塵垢於儻來卽逍遙於物外揮金之樂不減於防公掛車之榮足逾於廣徳竹帛所載今昔同符跂聞英聲側深景行寓髙門之地親長者之謀瞻仰之誠一二奚旣

回登州知郡司封啟

蘇頌

向者某官奏南司之課膺中詔之襃進左曹於省聨領奧藩於海裔蓋切循良之選爰咨端諒之能自承擁傳之去東居悵拊塵之坐隔懷鈆自窘未遑緘之儀占牘不忘首辱惠存之問聆布條之伊始惟善俗之有方政務多聞福基眾厚伏以某官奧學敏識峻節孤風得古人之淸通爲來者之矩矱郡邑之政沛然謡於民言臺蘭之模凜乎肅於朝著方倚直防之用遽膺半竹之行昔者由禦史而爲省郎唐官謂之淸望出諫官而補郡守漢臣因而自陳矧惟碩哲之謨允恊前良之美諒玆出守聊爲外資詠中和之詩已宣於主澤還顧問之列行奉於帝兪榮據顯華之塗允爲孤拙之芘適臨熇暑坐逺淸言願遵禦於气沖冀宜符於善禱

謝南省主文與歐陽內翰啟

蘇軾

竊以天下之事難於攺爲自昔五代之餘文教衰落風俗靡靡日以塗地聖上慨然太息思有以澄其源防其流明詔天下曉諭厥防於是招來雄俊魁偉惇厚朴直之士罷去浮巧輕媚叢錯綉采之文將以追兩漢之餘而漸復三代之故士大夫不深明天子之心用意過求深者或至於遷務奇者怪僻而不可讀余風未殄新復作大者鏤之金石以傳久遠小者轉相模冩號稱古文紛紛肆行莫之或禁蓋唐之古文自韓愈始其後學韓而不至者爲皇甫湜學皇甫湜而不至者爲孫樵自樵以降無足觀矣伏惟內翰執事天之所付以收拾先王之遺文天下之所待以覺悟學者恭承王命親執文柄意其必得天下之奇士以塞明詔軾也遠方之鄙人家居碌碌無所稱道及來京師久不知名將治行西歸不意執事擢在第二惟其素所蓄積無以慰士大夫之心是以羣嘲而聚罵者動滿千百亦惟恃有執事之知與眾君子之議論故恬然不以動其心猶幸禦試不爲有司之所排使得搢笏跪起謝恩於門下聞之古人士無賢愚惟其所遇蓋樂毅去燕不復一戰而範蠡去越亦終不能有所爲軾願長在下風與賓客之末使區區之心長有所發夫豈惟軾之幸亦執事將有取一二焉

謝應中制科啟

蘇軾

臨軒防士方搜絕異之才隨問獻言誤占久虛之等忽從佐縣擢與評刑內自顧於無堪凜不知其所措恭惟制治之要惟有取人之難用法者畏有司之不公故捨其平生而論其一日通變者恐人材之未盡故詳於采聴而略於臨時玆二者之相形顧兩全而未有一之於考試而奄之於倉卒所以爲無私也然而才行之迹無由而深知委之於察舉而要之於久長所以爲無失也然而請屬之風或因而長此隋唐進士之所以爲有魏晉中正之所以爲多姦惟是賢良茂異之科兼用考試察舉之法每中年輙下明詔使兩制各舉所聞在家者能孝而恭在官者能亷而愼臨之以患難而能不變邀之以寵利而能不回旣已得其行已之大方然後責其當世之要用學愽者又須守約而後取文麗者或以用寡而見尢特於萬人之中求其百全之美凡與中書之召命己爲天下之選人而又有不可測知之論以觀其黙識之能無所不問之防以攷其愽通之實至於此而不去則其人之可然猶使禦史得以求其疵諫官得以攷其素一防淸議輙爲廢人是以始由察舉而無請謁公行之私終用考試而無倉卒不審之患蓋其取人也如此之密則夫不肖者安得而容軾才不迨人少而自信治經獨傳於家學爲文不願於世知特以饑寒之憂出求斗升之祿不謂諸公之過聴使與羣豪而並遊始不自量欲行其志遂竊俊良之舉不知才力之防論事迂闊而不能動人讀書疏略而無以應敵取之甚愧得之益慚此蓋伏遇某官以堯舜之道輔吾君以伊周之業爲己任恐一夫不獲自盡以爲廟堂之憂思天下所以太平必用芻蕘之說亟收末學以輔大猷然志卑處髙徳薄寵厚歷觀前輩由此爲致君之資敢以防軀自今爲許國之始

賀楊龍圖啟

蘇軾

伏審新攺直職擢司諫垣傳聞邇遐竦動觀聴咸謂國家之鉅福乃用諌諍之眞才必能深言以補大化方今朝廷之上號爲無諱而太平之美終不能全臺諌之列嵗不乏人而眾之原猶或未去豈聴之者徒能容而不能用言之者但爲名而不爲功歷觀古人之效忠皆因當世而用智不務過直期於必行右尹子革因墳典而道祈招之詩左師觸龍語饘粥而及長安之質徒盡拳拳之意不求赫赫之名此仁人及物之休功忠臣愛君之至分伏自頃嵗所更幾人席未暖而輙遷踵相躡而繼去然一身之譏固足以免矣而積嵗之病當使誰去之恐習慣以爲常遂因循而不振𨿽在僻陋顧常隠憂以爲必得朴忠憂國之人而又加以辯智得君之術言苟獲用國其庶幾伏惟諫院龍圖才雄於世而常若不勝節過於人而未嘗自異素練邊事深知兵驕頃持銓衡實識官冗必將舉大體而不論小事務實效而不爲虛名軾最防深知愧無少補方傾耳以聴願續書諫苑之篇若有待而言或能著爭臣之論阻以在外無由至門踴躍之懷實倍倫等

賀歐陽少師致仕啟

蘇軾

伏審抗章得謝釋位言還天眷𨿽隆莫奪己行之志士流太息共髙難繼之風凡在庇庥共增慶慰伏以懷安天下之公患去就君子之所難世靡不知人更相笑而道不勝欲私於爲身君臣之恩系縻之於前妻子之計推葺之於後至於山林之士猶有降志於埀老而況廟堂之舊欲使辭福於當年有其言而無其心有其心而無其決愚智共蔽古今一塗是以用捨行藏仲尼獨許於顏子存亡進退周易不及於賢人自非智足以周知仁足以自愛道足以忘物之得防志足以一气之盛衰則孰能見幾禍福之先脫屣塵垢之外常恐玆世不見其人伏惟致政觀文少師全徳難名巨材不器事業三朝之望文章百世之師功存社稷而人不知躬履艱難而節乃見縱使耄期篤老猶當就見質疑而乃力辭於未及之年退托以不能而止大勇若怯大智如愚至貴無軒冕而榮至仁不導引而壽較其所得孰與昔多軾受知最深聞道有自𨿽外爲天下惜老成之去而私喜明哲得保身之全伏暑向闌臺何似伏冀爲時自重少慰輿情

賀呂副樞啟

蘇軾

伏審近膺告命入總樞機中外聳觀朝廷增重伏惟慶慰竊以古之爲國權在用人徳厚者輔其才而名益隆望重者無所爲而人自服是以淮南叛國先止謀於長孺汾陽元老尙攺觀於公權樽爼可以折衝藜藿爲之不采哀此風流之莫繼久矣寂寥而無聞天亦厭於凡才上復思於舊徳恭惟樞密侍郎性資仁義世濟忠嘉豈惟淸節以鎭浮固已直言而中病出領數郡若將終身小人謂之失時君子意其復用迨玆顯拜夫豈偶然然而荷三朝兩世之恩當春秋賢者之貴推之不去凜乎其難進伯玉而退子瑕人皆望於門下烹桑羊而斬樊噲公無愧於古人莫若盡行疇昔之言庶幾大慰天下之望軾登門最舊稱慶無緣踴躍之懷實倍倫等

賀文太尉啟

蘇軾

伏審孚號楊庭臨軒遣使出節少府授鉞齋壇夷夏聳觀兵民交慶蓋功業盛大則極名器而後稱惟徳度宏遠故處富貴而若無蔚爲三世之宗臣豈獨一時之盛事恭惟畱守太尉道本天合徳爲人師信及山川之豚魚威加兩河之艸木身任休戚言爲重輕始若畱弱冠而遇髙祖晚同尙父黃髮而亮武王旣奉冊書益新民聴方將威懷北虜系頸長纓約束何公軌流故道然後入調伊傅之鼎歸躡松喬之遊輿論所期斯言可必軾謫官有限趍侍無緣踴躍之心宣冩難盡

登州謝兩府啟

蘇軾

迂愚之守沒齒不移廢逐之餘歸田已幸豈謂承宣之寄忽爲枯朽之榮眷此東州下臨北徼俗近齊魯之厚迹皆秦漢之陳賓出日於麗樵山川炳燿傳夕烽於海嶠鼓角淸閒顧靜樂之難名笑妄庸之濫據此蓋伏遇某官股肱元聖師保萬民才全而徳不形任重而道愈遠謂使功不如使過而觀過足以知仁特借齒牙曲成羽翼軾敢不服勤簿領祗畏簡書防蹇磨鈆少答非常之遇息黥補劓漸收無用之材過此以還未知所指

謝中書舍人啟

蘇軾

起於貶所未及期年擢置周行遽參法從省躬無有被寵若驚竊惟人材進退之間實爲風俗隆替之漸必欲致治在於得賢𨿽一薛居州齊言不能移楚而用範武子晉盜可使奔秦崔琰進而亷儉成風揚綰用而滛侈攺度誠國是之先定𨿽民散而可收防茅茹者以彚而徵附馬者必先其直用捨旣見好惡自明人知所趍勢有必至今朝廷方講當世之務力追前代之隆𨿽攺定法令足以便事而未足以安民寛弛賦役足以安民而未足以成俗是以登進耆老搜求雋良將使士知向方民亦有恥如軾者山林下士軒冕棄材少而學文本聲律雕虫之技出而從仕有狂狷嬰鱗之愚溝中不願於靑黃爨下無心於宮徴誤防收拾已出優恩薦履禁嚴殊非素望此蓋伏遇某官徳配前哲望隆本朝名重圭璋上助廟堂之用言爲蓍蔡下同卿士之謀餘論所加虛名增重知丹心之尙在憐白首之無歸特借寵光以寛衰病任隆才下恩重報輕直道而行恐非所以安愚不肖之分充位而已又不足以解卿大夫之憂蚤夜以思進退惟谷恐懼戰越不知所裁

答試館職人啟

蘇軾

伏承射策玉堂方觀筆陣校文天祿遂秀儒林黨友增華縉紳共慶國家求賢之道必於閒暇無事之時賢者報國之功乃在緩急有爲之際養之無素則一旦欲用而何由待以非常則臨事欲辭而不可故納之於英俊相從之地觀之以世俗不見之書非獨使之業廣而材成抑將待其資深而望重某官學優而仕行浮於名辭令從容議論慷慨追還正始文章爲之一新傳冩都城紙墨幾於驟貴得士之喜非我敢私軾衰病侵尋文思荒落職在翰苑當發防而莫辭識匪通儒懼摛藻之不稱過煩臨貺寵以書詞永爲巾笥之珍愧乏瓊瑤之報

謝賈朝奉啟

蘇軾

自蜀䢐京幾四千里攜孥去國蓋二十年側聞松楸已中梁柱過而下馬空瞻董相之陵酹以只雞誰副橋公之約宦遊嵗晚坐念涕流未報不貲之恩敢懷盍歸之意常恐樵牧不禁行有雍門之悲雨露旣濡空引太行之望豈謂通判某官政先慈孝義篤友朋首隆學校之師儒次訪裏閭之耆舊自嗟來暮不聞防薤之規尙意神交特致生芻之奠父老感嘆桑梓光華深衣練冠莫克垂涕於墓道昔襦今袴尙能鼓舞於民謡仰佩之深力占難盡

賀範端明啟

蘇軾

恭承明詔追錄舊勲名陞祕殿之嚴實遂安車之養仍推余澤以及後昆聞命以還有識相慶竊謂死生之事聖賢有不能了父子之際古今以爲難言方其犯雷霆於一時豈意收功名於今日惟天知我絕口不言偉事發之相重非人謀之所及恭惟致政端明學士至誠格物隠徳在人弼亮四世如畢公壽考百年如衛武獨立不懼捨之則藏惟有淸蒲之言尙在金縢之匱白日一照浮雲自開坐使遺民復觀盛事子孫歸沐下萬石之裏門君相乞言授三老之幾杖更延眉壽永作元

上參政侍郎啟

王安國

伏審參政侍郎被書法座贊政臺司筮獻祥縉紳恊望竊以海嶽形勢非聰明獨運之能安廟堂經綸盡聖賢相濟之成效是繄丞弼之重以底神人之和蓋內揆百工坐弭瘝官之患而外釐四鄙黙銷猾夏之謀疇咨命世之豪仰稱代天之任幸千齡之胥契聳億姓之具瞻恭惟某人文妙於古今行孚於典防應不測之變而制作若出閒暇議非常之禮而利害莫能動揺凜然名聲播在夷貊北門持槖三朝積潤色之功東府秉均多士發稽畱之嘆側聞孚號畢罄歡心矧憂患之餘生辱品題之舊賜病骨未逢於起廢朽株尙冀於噓枯引望門闌但馳悃愊

賀諌院舍人啟

沈恬

伏審外庭拜命西掖代言英材防知淸論歸美竊以文章辭令之選玆實法度風教之原惟厚薄邪正之所歸乃治亂盛衰之攸系纂辭深厚故能通物變之防贊指坦明遂可格天下之動以至諭恩懇惻隠民疲俗之變心申制簡嚴武夫悍卒之奪气蓋識通於用者則遇變皆合言發於性者則感人易深豈特經綸之大猷玆惟鼓舞之盛事矧欲流風之復古屬當施惠以趨時宜席眞賢上副明主恭以諫院舍人純賦學敏深資性原兼來百善之長獨收髙世之譽機靈深造於道徳志力久形於功名潤色鋪張固歸大手建明將順實稟素心謇諤霜臺恥混眾人之諾諾講摩聖訓力震大聲之谹谹以樂育則休有成材之風以直筆則刋正後來之法振翼云漢垂光虹蜺遠近所傳縉紳交頌燦然述作將建一家之言鋭於討論庶追三代之業盛際甫期於登贊庶休行被於康功雅辱眷存竊盛欣躍未遑慶覿先屈眷辭深惟降挹之謙祗益感銘之實

賀蔡密學啟

張載

玆審顯被眷圖擢陞要近寵輝之渙𨿽儒者至榮付任所期蓋朝廷有待藹傳中外孰不欣愉竊以篤實輝光日新而不可掩者徳之修禍福吉凶人力所不能移者命之正今天下謀明守固功累治勤浮議不能揺巨力不能破未有若明公之盛也上知之民信之所不足獨未施於廟堂之上耳頃慶卒內向惶駭全陜府郡晝閉莫知所爲士民失措室家相弔繼聞爲渭師所敗潰遁而東其气沮摧十亡八九𨿽非盛舉然應機敏捷使大患遽銷明識之士知有望焉今戎毒日深而邊兵日弛後患可悼而國力旣殫將臣之重豈特司命王卒惟是三秦生齒存亡舒慘之本莫不系之旌斾在秦正猶長城巨防利兵堅甲幸少選未召乃西陲不貲之福載投迹山荒所有特一家之眾擔石之儲方且仰依兵庇有恃而生誠願明公置懷安危維夙夜自信之心宜升不息以攘患保民爲己任蓋知浮議彊力不足以勝人心奪天命則含識之徒不勝至幸引跂門仞無任歡欣祈俟之極

謝館閣校勘啟

林希

備員書局已忝下陳假職儒林尢非素望始甚疑而終信外彌懼以中慚撫已何堪靦顏無措恭惟本朝右文之盛列聖向儒之勤悉聚前世之書遠侔治古之烈𨿽禁中所覽別貯於太淸而祕閣所藏頗多於三館並選髦畯俾資校讐百年之間顧网羅遺逸之不暇四庫之錄猶品類參差之不齊固嘗訂正其舛訛又已撰次其條目積有朽漬寖忘本眞爰自嘉祐以來始詔儒臣更定就給筆札增置吏員悉發廣內之藏兼訪名山之副於是有出於閻閭而應募冩於郡國而送官其來不窮所得益廣互抄以補殘缺相校而除復重一新黃卷之風盡銷白簡之蠧凡擇諸儒而共處或容賤士於其間並列承明之廬仰給太官之膳優遊職業得惠意以討論從容嵗年可觀人之能否遂因奏課例進職名方其始時可謂愼選至於希者何足道哉曩在治平之初嘗預集賢之才召逾期月遽遘閔凶餘生僅存孤養甫廹比玆再至功已垂成計其舊勞已實何有矧以平時著令先進諸公必有大臣之薦論重加禁林之校試尙須第等然始推恩而希憂患早衰荒唐不學久遊吳市莫獲異書未過蜀人安知奇字由趍走州縣之賤登道家之蓬山脫鉤校簿書之煩窺上帝之冊府並爲僥幸徒速嘲譏退思厥由何以致此玆乃伏遇畱守司徒侍郎臺衡舊徳社稷元勲鴻鈞運乎至和以無棄物菁莪喜乎樂育罔有遺材得由下邑之卑擢陪諸生之後良以寅緣之舊迄玆亨防之成遂俾陋愚獲被嘉寵𨿽遠施者不以其報而自知者所以爲明昔者西漢藏書之多天祿石渠號稱其最盛當時校文之士劉向揚雄得久於其中況今簡帙甚繁鈆槧未已願少假以時日庶得就其編摩豈惟平生多所未見實亦終老庶幾自娛譬夫就市閱書委身爲吏較前賢而已幸冀夙志之可償區區之愚有在於是過此以往未知所裁

謝中制科啟

蘇轍

轍以薄材親承大問論議羣起予奪相乘不意聖恩之曲加猶獲從吏之殊寵伏讀告命重積震惶嘉其愛君之心期以克終之譽辭不獲命媿無以堪轍生於遠方有似愚直防承父兄之餘訓教以彊已而力行𨿽爲朝廷之直臣常欲挺身而許國位卑力薄自許過髙言發譴生事勢宜爾迨尋防問之防意實皆安危之大端自謂不及則曰志勤道遠開其不諱則曰無悼後害竊以制防之及此又念科目之謂何罄其平時之所懷猶懼不足以仰對言多迂濶罪豈容誅伏以國家取人之科惟是剛柔適中之士太剛則惡其猖狂不審太柔則畏其選懦不勝將求二者之中屬之以事固非一介之賤所或能當轍之不才過乃由此然而訐切憤悱爲知士之所不許因循鹵莽又有國之所樂聞使舉世將以從容而自居則天下誰當以奮發而爲意此蓋某官羽翼盛時冠冕多士思盡芻蕘之議以明寛厚之風羇危之所恃以爲無憂紛紜之所恃以爲定論顧惟無似尙辱甄收感恩至深求報無所昔者西漢之盛莫如文景孝武之賢制防所興世稱晁董公孫之對然而數子者頌詠徳美而不及其譏刺故三帝者好愛文字而無聞於寛容豈其時君不可爲之深言抑其羣臣亦將有所不悅轍才𨿽不逮時或見容非懷爵祿之榮竊喜幸防之至

賀河陽文侍郎啟

蘇轍

伏審力辭樞務得請名邦恩禮便蕃中外慶慰伏惟判府司徒侍郎輔相三世始終一心器業崇深不言而四方自服道徳髙妙無爲而庶務以成此朝廷所以遲遲於均佚之書而士民所以睠睠於保釐之命顧惟出處之義實繄功名之終畱侯志於赤松晉公安於緑野油然自得夫豈不懷矧惟三城密邇全洛政獨止於民社樂有助於林泉道大難名信後來之莫繼民猶思治恐久安之未遑

宋文鑑卷一百二十二

欽定四庫全書

宋文鑑卷一百二十三

宋呂祖謙編

啟

上韓康公啟

程頥

竊以朝廷取士所以爲致治之先公卿薦賢固必有知人之實允諧公議始厭眾聞頥也不才少而從學致知格物粗窺聖道之端倪明善誠身未得古人之髣髴徒忘懷於白首竊有志於斯文時和嵗丰已足素望言揚徳進敢有覬心屬嗣皇訪落之初乃元老告猷之防豈虞過聴猥被明揚文陛進登被徳音之溫厚西淸入侍密宸扆之輝光考於近世而來可謂非常之遇荷恩爲愧揣分則逾若何行爲可以報稱惟殫素學勉副厚知

定親書

程頥

伏以古重大昬蓋將傳萬世之嗣禮稱至敬所以合二姓之歡顧族望之非華愧聲猷之弗競不量非偶妄意髙門以頥第幾男𨿽已勝冠未諧受室恭承賢閣第幾小娘子性質甚茂徳容有光輒緣事契之家敢有防姻之願豈期謙厚遽賜允從穆卜良辰恭申言定有少儀物具如別牋

賀提刑上官正言狀

曾肇

審奉詔書攺臨淮甸端人所至善類交欣竊以提刑正言學有本原行無緇湼鴻筆麗藻兼大夫之九能直道正言過士師之三黜少緩追鋒之召復爲攬轡之行內顧缺然居常仰止豈意偸安之迹獲依善貸之仁未卽趨風罙深企徳

謝校勘啟

曾肇

叨榮非據循分起羞竊以道有降升得人則舉士之貴賤繄上所行國家稽古尙賢因能任職尊朝廷以待非常之豪傑虛館閣以收未試之英材凡預詳延畢歸遴簡豈容積累輒冒甄升如肇者稟生多艱受性不敏防賴母兄之教育長聞師友之緒餘竊玩文辭居有顓防之累欲追時俗故無防給之材知直道而事人恥曲學以阿世因緣幹祿黽勉入官顧山林獨往之姿乏左右先容之助分甘流落望絕亨嘉豈圖日月之餘光不見塵埃之末路濫姓名於冊府屍友教於上庠誦陳言於新學之前處無用於有爲之防每見譏於疏闊愈自信於行藏迨此嵗成亦偕序進此蓋伏遇史館相公秉心豈弟爲世典刑樂育人材奨成士類顧惟弱質久玷下陳徒窺夫子之文章豈識周公之制作蚤防收引曲荷並包致葑菲之弗遺實陶鎔之有素敢不防尋舊學尊信所聞不忮不求肯易終身之守無適無莫庶幾惟義之從非徒成自愛之私亦以答太公之施

謝中書舍人啟

曾肇

叨居近著與典贊書自顧無堪將何以稱歷觀虞夏商周之盛則有典謨訓誥之傳肆筆矢言之文是爲歷代之寶豈獨一時之士莫匪聖賢之徒蓋其四海食味別聲之倫皆知道徳之意迨夫王迹旣熄流風僅存射父之作訓辭安於之贊名命猶能稱厥前世行於諸侯至兩漢之興文章爲盛而三王之冊簡牘具存自玆以還去古彌遠然而誦美陽之誥則文士爲之變風讀奉天之書則武夫至於垂涕蓋以用人之得失系於斯道之盛衰豈玆妄庸可備任使如肇者學𨿽有志材不逮人聞詩禮之緒餘僅傳糠粕議帝王之制作未及門墻蚤緣雕篆之科遂齒縉紳之末越從州縣入校圖書鄧髙密之素心止希文學應汝南之自媿驟玷承明嵗月屢遷寵靈寖厚紀三朝之功徳書二聖之勲言徒竊食於太官每靦顏於文陛固盍投身於冗散豈堪厠迹於凝嚴冒居四禁之聨分押六司之事伶俜弱質從屬車之淸塵蹇淺寡聞參外廷之末議𨿽云榮耀更積驚憂重念出自寒鄕幸逢聖代維是一門之內實防六帝之恩舉防造化之仁亦賴陶鎔之賜此蓋伏遇某官輔成世教恊贊人文欂櫨侏儒𨿽小不廢狶苓雞壅有用必收遂令一介之愚獲出羣賢之後敢不勉進薄技力行所知潤色乾坤之容辭𨿽不逮委輸海嶽之廣志則有餘冀收效於毫釐庶酬恩於萬一

回馮如海學士啟

曾肇

竊審擢自南宮進陞東觀增重藩垣之寄允爲簮紱之光伏惟慶慰知府學士賦性中和受材閎郭質直好義久見推於士林平易近民矧亷明於吏道蘭𨿽幽而自媚玉愈久而彌溫騎尉卽潛乏懷鈆之遞直黃門久次防負弩之榮歸兼是寵光可稱宦逹未展及門之慶忽防馮允之辭服誼甚髙銘心敢怠

賀翰林曾學士啟

陳師道

內翰文丈召從西掖入直北門豈惟儒者之榮實系朝廷之重恭惟論思獻納之任必須道徳文學之流不雜用於他材故専收於夙望成命旣下歡聲大同𨿽圖任未快於羣情而天下已被其陰賜兄弟相望乃平世之榮光魯衛同升亦熙朝之故事顧惟庸望早辱知憐𨿽老棄諸侯乃下流之自取而早親文席顧遺迹之尙存側聞新命之傳倍有輿人之慶秋陽尙熾禁直云初伏冀上爲廟朝精調寢寤

謝館職啟

秦觀

法同慱士閱五載而遷官例比編書通三年而攺秩寵靈旣逮愧懼實深伏念觀族系單防器能淺陋少時好賦僅成童子之雕虫中嵗窮經未究古人之糟粕始榮名於進士俄充賦於直言濫居方物之前叨被傳車之召文章末技固非道義之尊箕斗虛名祗取謗傷之速亟從引避幾至顚隮褒未就於衮華惡已成於瘡痏三期之內王尊乍佞而乍賢七年之中魯田一與而一奪但以偏親垂老生計屢空聊復靦顏以居未能投劾而去日期沙汰分絕進升豈期積日以累勞輙亦逢年而遇合束緼還婦𨿽防假借之私懲羮吹虀尙慮譴訶之及竊觀前史具見鄙悰西屬中郎孔明呼爲學士東海釣客建封任以校書𨿽爲將相之品題實匪朝廷之選用夫何寡陋遽有遭逢此蓋伏遇某官道欲濟時仁能錫類始憐貧女稍分秦璧之光終念波臣爲激越江之水矧玆奇蹇亦與甄收敢不以古人行已之方爲國士報君之義千金帚聊依翰墨以自娛一割鈆刀或冀事功之可立

防書

秦觀

蚤年擁彗嘗趨大丞相之門末路防書實佐先翰林之事重以世母出於伯姜旣事契之久惇宜婚姻之申結敬承佳命增慰夙心

答林學士啟

張耒

伏審光膺宸綍進直蘭堂榮命始行儒林增重竊惟館閣之選蓋待儒學之臣旣非典領之權幾於冗散又無議論之責少補絲毫宜非仕者之願居而爲一出之所尙蓋學問者君子之事職卑而待之不輕詩書非俗遠所知祿薄而意則甚厚𨿽厭居寂寞誇者至謂之病坊而脫落等夷赤尉均稱於宰相名旣如此人猶貴之而況將相之選踵武相尋祖宗以來掄擇爲重故本朝之寵儒者𨿽他官必假此名伏惟某官文麗而用長才周而學富父子濟美兄弟有聲行實著於家庭彊濟冠於朝右冠豸彈擊風霜凜然攬轡按行窽竇立解已進登於卿棘復入宜於道山豈専足止之功實示超騰之漸耒淮楚晚進場屋後來辱登門墻嘗備官屬當趨風於末坐乃首贄於長牋爲禮則勤循分而懼孔鸞同列笑魯鈍之卑飛珠玉藏家騰輝光於貧屋永爲好也何日忘之

潤州謝執政啟

張耒

伏以文章爲學者余端故先王不以經世富貴非人力所制故君子以爲在天而況修辭寒淺未渉作者之流趨世濶迂每在眾人之後則其投閒置散防後跋前在所當然夫復何恨伏念耒覊孤一介憔悴餘生困箠楚者十年逭饑寒於斗祿仕已成於漫浪意何有於功名始誤寘於成均復進升於儒館佐東觀之論著頗見舊聞紀先帝之事功遂遊藏室擢升右史密侍淸光𨿽儒學之至榮豈艸茅之素望而疾病侵耗心力衰疲分敢自安義當引去尙叨便郡獲養殘軀靜循此恩蓋有所自玆蓋伏遇某官曲成萬類器使庶工直鎛鏐防疾者未嘗遽廢大梁小桷施之各以其宜致此枵虛未卽捐棄獄訟希簡職事不廢乎詩書山林幽深形骸頗爲之淸快庶餘齡之可養幸沈痼之有瘳仰報至恩將必有在

賀潘奉議致仕啟

張耒

伏審親家致政奉議上還印綬退卽裏閭己私知止之安將受永年之福凡居親舊實助忻愉竊以人之多難在於儒者尢甚壯年講學謂富貴利祿之可期出試多遺信功名遇合之有命加以嵗月荏苒時不待人目顧簮裳義則當止彼貪冒無恥者率皆優佚而老惟進退顧義者不免饑寒之憂未余漢庭之賜金復休故社之喬木追計官遊之廩祿何有一毫復與平生之簞瓢相從三逕莫非命也謂之何哉伏惟某官奧學淵源懿行金玉久棲遲於末路遂髙退於明時淸譽益隆多祥有在耒自憐罪戾久困泥塗延企髙風但懷景仰

謝解啟

李廌

古之士重今之士輕時世使然風俗乃爾販牛版築奚必詩書釣渭耕莘曾何科目蓋君子之學以道義爲己任故古之仕者以卿相爲當然有三顧五聘而未從或千駟萬鐘而不受今以言取士但愧空文凡應舉覓官鄰於自鬻賓興久廢法禁益嚴徒以困窮之身願入英雄之彀廌行年二十有九蚤苦衰殘著書十萬餘言常懷忠憤謀已甚拙許國惟堅𨿽頻待詔於公車未得爲郎於金馬屢作逐客每嘆虛生第深沒世而無名以累靑雲之知己比緣秋試偶爾計偕輙生妄心竊有榮幸此蓋伏遇某官久垂教誨曲賜題評恩等丘山義同卵翼致玆昧陋有望亨衢敢不益勵進修上副眷予

回永興李待制啟

蔡肇

西鄙宿師視故都爲襟要中宸出命借舊徳以鎭臨去湖山淸絕之觀攬闗輔浩穰之防師垣倚重麾幟有光𨿽善奏之屢陳諒雅懷之難徇聞齋之取道屬驛騎之按邊但欣覿徳之嘉已負修辭之晚敢圖眷與先賜拊存維謙徳之光可以厚俗然等威之制誠不遑安殘律凝寒修途匽薄神明所履福履宜臻將邇趨承更加調防以體朝家之眷用慰邦人之思

回知河中府宇文學士啟

蔡肇

單車赴治喜並川塗傳舎投間屢煩輿衛屬抗旌之已遠慙追路之不遑竊承臨蒞之初首辱緘封之賜教條孚若足見余材詞義煥然載加厚禮茂惟賢哲休有福祥恭惟某官抱識淸明受材宏愽韞以傳經之學發爲華國之文自識抜於先朝久踐揚於要職中外歷試休顯有稱暫屈遠圖請一麾而坐府卽膺寵渥宜三節而造庭肇此備官實資芘賴遂將承教但竊欣愉

與常州廖明略學士啟

蔡肇

防鄙之資頑鈍於事寸長尺短素分豈不自知利後責先渉世蓋常如此眾讙不息公論莫逃自取斥防尙防全度東南佐郡鄕廬以得爲榮飽暖荷恩家人恨降之晚勿違懷土竊復依仁伏惟某官汪洋之學造防瑰瑋之文絕眾久推雅量素著直聲早登獻可之班暫輟承流之寄顧惟蹇薄每辱矜憐賜第西淸早忝同升之義讐書東觀晚叨聨事之榮曁玆索米之窮亦拜指囷之惠坐曹同力暫無畫諾之良旁舎見容儻知歌呼之治愈降問望卽被褒升願言其私預以爲念

賀陳復常教授啟

晁補之

擢領掾曹歸臨鄕校與從遊之良舊私慰喜以居多竊惟國之求才病取捨之膠於法士之渉世患進退之失其中設科舉爵位以誘人假誦數詞章以干祿須其出試則鄕黨自好者恥夫屢獻不以禮際則山林長往者豈其肯來故上安於有司之區區糊名以爲公而士惑於古人之皇皇載質以爲辱莫聞覽徳之鳳率多食餌之魚恭以某官行獨而通誌防而降不落落以如玉矧泛泛其若鳬窮無立錐術可濟國至於愽覽之學絕世之文要其平生固曰餘事尙不屑去安有求聞聲自籍於諸公章數騰於當寧抜起閭裏朋類之榮收還妻孥親黨所喜未促公車之詔聊從泮水之行庶觀成山必自累土辭尊及富仕何往而非安有爲與行志苟存而皆可貽牋良幸修慶獨稽傾詠之誠倍於儕等

答賀李祥攺宣徳啟

晁補之

延對宸廷攺榮京秩從遊玆舊慰喜良多恭以宣徳懿行不羣令儀可度粵從防學夙有俊聲下帷未省窺園持竿寜悟流麥其精如此故資之深珠玉蘊含山川輝媚自當名世豈獨傳家補之气合相求心均莫逆洴澼絖之何取橛株拘之自畱臨水送將牛羊方下望風懷想鴻雁欲來庶幾逢聲子之班荊且復過孟公而投轄未遑馳慶先辱流音尙阻盍簮惟期彊飯

永興提刑謝到任啟

李昭玘

委轡下車勤吏民之趨走據桉渉筆擁文墨之紛紜將何補於事功徒有慙於靣目伏念昭玘迂疏末學鄙野孤生賦才不長聞道最晚棲遲日月僅成九轉之功蹭蹬風塵未防一顧之價再預充庭之貢謾爲入格之遊敢意斐文偶塵精覽初乏靑錢之作宜置下陳誤經黃絹之評遽超數等叨從祿仕擢備儒官詎能握管以窺天良愧奔蜂之化蠋屬大明之繼照延舊徳以亮功慱牧人才盛集冊府開閣之始豈乏異能備員者誰乃出下客人共榮於入彀時皆謂之登瀛正始諸賢濫陪武步石渠祕籍頓發見聞惟知反已以自求敢覬因人而幸進謂有昭昭之明者必有冥冥之志無赫赫之熱者亦無凜凜之寒欲寡過而未能恐修名之不立以愚自信曷嘗稱慱而毀丹與世何尢不暇去嬰而歸蚡安有本同而末異奚先嘗病而後瘳處衝季孟之間僅知所立甘陵南北之部適幸兩忘能不能各自其人得不得必屍諸命洋然迎餌詎爲宓氏之魚兀若畏人反類羊公之鶴嘆源泉之有本驚蒲栁之先衰一傳未終恍已迷其姓氏片文屢過幾不辧其偏旁但縻廩粟以偸安何罪書魚之成蠧久玷外庭之列聊從別乘之行迨及更書復還舊直竟無他異莫追終賈之才名必有可觀竊預趙張之政事捨丹鈆之防勘視鞭撲之喧囂精神僅及於目前智慮或遺於意表蠅紛訴牒驅卽復來雁集吏行守之不置間闗畏罪黽勉赴功入水必濡每憂掲厲遇風知退冀免摧頽𨿽殫十駕之勞蔑有尺寸之補間以私門艱窘多事侵陵祿未逮於孤窮嵗已驚於遲暮田無附郭久負陶潛之歸盜不過門素多張禹之愛屢申愚懇願守方州猥霑造物之私特假祥刑之任池占河闗之勝道連雍陜之雄小民尙气而喜爭巨猾瀕山而爲盜素稱劇部尢籍長才自非冰鏡無疵權衡不撓則何以吏知守法人不稱寃顧煩闇之無堪適選掄之誤及此蓋某官元功播物一徳亮天見遠業於有爲期太平之可致論事必同於善使人樂盡其才引傴僂以升髙徒煩假手削輪囷而成器幾誤揮斤敢不愼守官箴勉思民事不近民而邀福無倚法以作威槪以中平得之安靜少圖裨報上副陶成美廕方休曾未虞於巨臂不才自養終願托於長年過此以還未知所措

昭雪謝執政啟

劉跋

上聖端臨羣賢拱輔萬事罔有勿理百姓自以不寃鴻惟累朝欽愼庶獄匹夫輙讞尙戒毫釐之差大臣見誣可容白黒之昨以禍起不測謗加已亡防燕桑之謀聖主覺其書詐抱田貫之義志士或以死明備見不根之情猶施及嗣之罰窮海萬里兩柩弗歸毒癘三年一門垂盡肆龍飛而云變聿晛見而雪消藐是諸孤首防拯抜實𨿽甚厚名則未然且將而必誅豈容降等之坐而否則無罪安用防赦之文載援疑辭上求決語初屏錯於羣枉又刋落於舊章詔音一傳士气如洗此蓋某官房杜在位丙魏有聲直道以盡大臣之能虛心以應天下之務推引人物不閒戚疏馴致上恩以及存歿重惟先正早預官僚晚嵗離騷魂竟招於異域平生精爽夢猶托於故人幸山公之在朝痛介侯之無祿霜露所感日月有期然而貶降之秩未還弔卹之恩尙闕扶杖以聴終觀詔令之行造膝而陳更賴弼諧之助言盡於此涕不自收

賀同州侍郎啟

晁詠之

伏審抗防中山易符左輔過家上冡榮動鄕邦入境觀風喜交鄰壤光塵在望跂抃載深恭以某官識洞髙明材資英慱究觀至理深逹於天人遊戲斯文仰參於造化此古人所以名世而執事與之同風故應變則兼文武而有餘惟守道則貫金石而不屈姦謀自寢知汲黯之在朝正色弗回識張公之論事捲舒不失乎正進退愈見其忠弭節藩宣眙三峯而少息秉鈞廊廟冠百辟以髙騫詠之固陋無聞羈孤寡與未列韓門之弟子詎先魯國之儒生欣願執鞭庶幾發藥𨿽精神之每竭顧奔走以無階聴益州之詩獲近陪於歌頌就河東之賦實久待於吹噓毣毣自憐拳拳罔罄

謝永興待制啟

晁詠之

竊階奏牘獲列賓僚素心每違玷始平之屢薦故人獨賀謂宣州之多賢與有欣榮豈徒感激伏念詠之少知自信老迄不逢惟嗜書之甚愚更折臂而弗悔自投筦庫殆欲半生力求田園便期歸老子平之防嫁未畢西華之兄弟皆貧坐此艱難猶當黽勉然而施者積久而旣倦貴或易忘而弗酬欲冀一官彌嗟百拙此蓋伏遇某官慨然以風義自任信乎非權勢可移力拯窮途如謀己事凡當辟置必欲招徠夫豈徒然曷以稱此惟昔人稱幕中之客豈特専簿書期防之間而君子報國士之知亦以事容悅阿防爲恥窺執事之所以見賜與不悅之所以仰從竊自比於前修要不慙於它日

宋文鑑卷一百二十三

欽定四庫全書

宋文鑑卷一百二十四

宋呂祖謙編

策問

策問七首

歐陽修

問禮樂治民之具也王者之愛養斯民其於教導之方甚勤而備故禮防民之欲也周樂成民之俗也厚苟不由焉則賞不足勸善刑不足禁非而政不成大宋之興八十餘嵗明天子仁聖思致民太平久矣而天下之廣元元之眾州縣之吏奉法守職不暇其他使愚民目不識爼豆耳不聞歌民俗頑鄙刑獄不衰而吏無任責夫先王之遺文具在凡嵗時吉凶聚防考古禮樂可施民間者其別有幾順民便事可行於今者有幾行之固有次第其所當先者又有幾禮樂興而後臻於富庶歟將旣富而後教之歟夫政緩而迃鮮近事實教不以漸則或戾民欲其不迃而政易成有漸而民不戾者其術何云儒者之於禮樂不徒誦其文必能通其用不獨學於古必將施於今願悉陳之無讓

問六經者先王之治具而後世之取法也書載上古春秋紀事詩以微言感刺易道隱而深矣其切於世者禮與樂也自秦之焚書六經盡矣至漢出者皆其殘脫顚倒或傳之老師昬耄之說或取之冡墓屋壁之間是以學者不明異說紛起況乎周禮其出最後然其爲書備矣其天地萬物之統制禮作樂建國君民養生事死禁非道善所以爲治之法皆有條理三代之政美矣而周之治迹所以比二代而尢詳見於後世者周禮著之故也然漢武以爲瀆亂不驗之書何休亦云六國陰謀之說何也然今考之實有可疑者夫內設公卿大夫士下至府史胥徒以相副貳外分九服建五等差尊卑以相統理此周禮之大略也而六官之屬略見於經者五萬餘人而裏閭縣鄙之長軍師卒伍之徒不與焉王畿千里之地爲田幾井容民幾家王官王族之國邑幾數民之貢賦幾何而又容五萬人者於其間其人耕而賦乎如其不耕而賦則何以給之夫爲治者故若是之煩乎此其一可疑者也秦旣誹古盡去古制自漢以後帝王稱號官府制度皆襲秦故以至於今𨿽有因有革然大抵皆秦制也未嘗有意於周禮者豈其體大而難行乎其果不可行乎夫立法垂制將以遺後也使難行而萬世莫能行與不可行等爾然則反秦制之不若也脫有行者亦莫能興或因此取亂王莽後周是也則其不可用決矣此又可疑也然其祭祀衣服車旗似有可采者豈所謂鬱鬱之文乎三代之治其要如何周禮之經其失安在宜於今者其理安從其悉陳無隱

問古者爲治有繁簡其施於民也有淺深各適其宜而已三代之盛時地方萬里而王所自治者千里而已其餘以建諸侯至於禮樂刑政頒其大法而使守之則其大體蓋簡如此諸侯大小國蓋數千必各立都邑建宗廟卿士大夫朝聘祭祀訓農練卒居民度土自一夫以上皆有法制則其於眾務何其繁也今自京師至於海隅徼障一尉卒之職必命於朝政之大小皆自朝出州縣之吏奉行而已是舉天下皆所自治其於大體則爲繁矣其州縣大小邑閭田井訓農練卒一夫以上略無制度其於眾務何其忽而簡也夫禮以治民而樂以和之徳義仁恩長養涵澤此三代之所以深於民者也政以一民刑以防之此其淺者爾今自宰相至於州縣之有司莫不行文書治吏事其急在於督賦斂斷獄訟而已此特淺者爾禮樂仁義吏不知所以爲而欲望民之被其教其可得乎夫治大以簡則力有餘治小以繁則事不遺制民以淺則防其僻漸民以深則化可成此三代之所治也今一切悖古簡其當繁繁其可簡務其淺而忽其深故爲國百年而仁政未成生民未厚者以此也然若欲使國體大小適繁簡之宜政事弛張盡淺深之術諸侯井田不可卒復施於今者何宜禮樂刑政不可卒成用於今者何便悖古之失其原何自修復之方其術何始迹治亂通古今子大夫之職也其悉心以陳焉

問三王之治損益不同而制度文章惟周爲大備周禮之制設六官以治萬民而百事理夫公卿之任重矣若乃祭祀天地日月宗廟社稷四郊明堂之類天子大臣所躬親者一嵗之間有幾又有巡狩朝防師田射耕燕饗凡大事之舉一嵗之間又有幾而爲其民者亦有畋獵學校射鄕飲酒凡大聚防一嵗之間有幾又有州黨族官嵗時月朔春秋酺禜詢事讀法一嵗之間又有幾其齋戒供給期召奔走廢日幾何由是而言疑其官不得安其府民不得安其居亦何暇修政事治生業乎何其煩之若是也然說者謂周用此以致太平豈朝廷禮樂文物萬民富庶愷悌必如是之勤且詳然後可以致之歟後世苟簡不能備舉故其未能及於三代之盛歟然爲治者果若是之勞乎用之於今果安焉而不倦乎抑其設施有法而第弗深考之歟諸君子爲言之問孟子以謂井田不均則谷祿不平經界旣正而分田制祿可坐而定也故曰仁政必自經界始蓋三代井田之法也自周衰迄今田制廢而不復者千有餘嵗凡爲天下國家者其善治之迹𨿽不同而其文章制度禮樂刑政未嘗不法三代而於井田之制獨廢而不取豈其不可用乎豈憚其難而不爲乎然亦不害其爲治也仁政果始於經界乎不可用與難爲者果萬世之通法乎王莽嘗依古制更名田矣而天下之人愁苦怨叛卒共起而亡之莽之惡加於人者𨿽非一而更田之制當時民特爲不便也嗚呼孟子之所先者後世皆不用而治用之而民特愁苦怨叛以爲不便則孟子謂仁政可乎記曰異世殊時不相沿襲書又曰事不師古匪說攸聞書傳之言其戾如此而孰從乎孟子世之所師也豈其泥於古而不通於後世乎豈其所謂迂闊者乎不然將有說也自三代之後有天下莫盛漢唐漢唐之治視三代何如其民田之制稅賦之差乂何如其可施於今者又何如皆願聞其詳也

問爲政者徇名乎襲迹乎三代之名正名也其迹治迹也所謂名者萬世之法也迹者萬世之制也正名立制言順事成然後因名迹以考實而其文章事物粲然其無不備矣可謂盛哉董仲舒以謂三代質文有攺制之名而無變道之實者是也自秦肆其虐滅棄古典然後三代之名與迹皆變易而喪其實豈所謂變其道者邪然自秦迄今千有餘嵗或治或亂其廢興長短之埶各由其人爲之而已其襲秦之名不可攺也三代之迹不可復也豈其理之自然歟豈三代之制止於三代而不可施於後世歟王莾求其迹而復井田宇文求其名而復六官二者固昏亂敗亡之國也然則孔子言爲政必也正名孟子言爲政必始經界豈虛言哉然自秦以來治世之主幾乎三代者唐太宗而已其名迹固未嘗三代之一二而其治則幾乎三王豈所謂名迹者非此之謂與豈遺名與迹而直考其實歟豈孔子之所謂者有宜而學者弗深考之歟其酌古今之宜與其同異者以對

問古之取士者上下交相待以成其美今之取士者上下交相害欲濟於事可乎古之士教養有素而進取有漸上之禮其下者厚故下之自守者重上非厚禮不能以得士士非自重不能以見禮於上故有國者設爵祿車服禮樂於朝以待其下爲士者修仁義忠信孝悌於家以待其上設於朝者知下之能副其待則愈厚屈下者知上之不薄於已故愈重此豈不交相成其美歟後世之士則反是上之待其下也以謂千利而進爾𨿽有爵祿之設而日爲之防以革進之濫者下之視其上也以謂𨿽自重上孰我知不自進則不能以逹由是上之待其下也益薄下之自守者益不重而輕嗚呼居上者欲得其人在下者欲行其道其可得邪原夫三代取士之制如何漢魏迨今其變制又如何宜歷道其詳也制失其本欲其反古當自何始今之士皆學古通經稍知自重矣而上之所以禮之者未加厚也噫由上之厚然後致下之自重歟必下之自重然後上禮之厚歟二者兩不爲之先其埶亦奚由而合也宜共陳其本末與其可施今者以對

策問二首

劉敞

問唐時嵗舉進士至煩矣然所取不過三四十人今國家間四嵗乃一舉進士至簡矣然取之多或至五六百人議者甚疾此欲放唐制則恐賢士失職者眾欲仍舊貫則吏員不可勝紀夫賢士失職者眾則怨必興於下吏員不可勝紀則力必屈於上裁此二者宜柰何諸生極意畫焉

問學者治仁義之術皆稱孟軻軻譏宋牼之言利也曰號則不可是所愼者莫如號也然而軻教梁齊之君則曰好勇不害好樂不害好貨不害好色不害夫勇之與樂貨之與色足爲號乎軻之譏人甚詳而自任太略軻不宜至此者也試相與辧之

策問二首

範鎭

問律之例有八以準皆各其及卽若若春秋之凡然學者不可以不知也當條八者之意與夫著於篇者之說則可以觀從政之能不能也

問契稷同出於嚳而分治商周方堯舜時功徳俱施於民者及湯武有天下國號曰商號曰周以明受之於祖也髙祖起漢中定秦暴虐號曰漢得之自己也國朝太祖受周禪平五代之亂起於宋號曰宋得之亦自己也僖祖嘗遷矣乃者復遷而東向法商周乎抑法漢乎將前世亦有考乎其明言之

策問二首

張載

問三代道失而民散民散浸滛而盜不勝誅矣魯之衰也季康子患盜孔子謂苟子之不欲𨿽賞之不竊夫制產厚生昭節儉賤貨財使人安其分宜若可爲也今欲使舉世之民厚賞焉不竊如夫子之言其亦有道乎問世祿之榮王者所以錄有功尊有徳愛之厚之示恩遇之不窮也爲人後者所宜樂職勸功以服勤事任長亷遠利以嗣述世風而近世公卿子孫方且下比布衣聲病售有司爲不得已爲貧之仕誠何心哉蓋孤秦以戰力竊攘滅學法壞田制使儒者風義寖敝不傳而士流困窮有至糟粰不厭自非學至於不動心之固不惑之明莫不降志辱身起皇皇而爲利矣求口實而朶其頥爲身謀而屈其道習久風變因不知求任非義而反羞循理爲不能不知廕襲爲榮而反以虛名爲善繼今欲舉三王教冑之法使英才知勸而志行修阜四方養士之財使寒俊有歸而衣食足取充之計講擢之方近於古而適於今必有中制眾君子彊學待問因將禆起盛明助朝廷政治著於篇觀厥謀之得失

私試策問一首

蘇軾

問人主莫不欲安存而惡危亡然而其國常至於不可救者何也所憂者非其所以亂與亡而其所以亂與亡者常出於其所不憂也請借漢以言之昔者髙帝之世天下旣平矣當時之所憂者韓彭英盧而已此四王者皆不能終髙帝之世相繼僕滅而不復續及至呂氏之禍則由異姓也呂氏旣已滅矣而吳楚之憂幾至於亡國方韓彭呂氏之禍惟恐同姓之不蕃熾昌大也然至其爲變則又過於異姓遠矣景帝之世以爲諸侯分裂破弱則漢可以百世而無憂至於武帝諸侯之難以衰而匈奴之患方熾則又以爲天下之憂止於此矣及昭宣元成之世諸侯王旣已無足憂者而匈奴又破滅臣事於漢然其所以卒至於中絕而不救則其所不慮之王氏也世祖旣立上懲韓彭之難中鑑七國之變而下悼王氏之禍於是盡諸侯將而不任以事裁滅同姓之封而黜三公之權以爲前世之盡去矣及其衰也宦官之權盛而黨錮之難起士大夫相與搤腕而遊談者以爲天子一日誅宦官而解黨錮則天下猶可以無事於是外召諸侯而內脇其君宦官旣誅無遺類而董卓曹操之徒亦因以亡漢漢之所憂者凡六變而其亂與亡輙出於其所不憂而終不可備由此觀之治亂存亡之勢其皆有以取之歟抑將不可推如江河之徙移其勢自有以相激而不自知歟其亦可以理推力救而莫之爲也今將使事至而應之患至而爲之謀則天下之患不可以勝防而政化不可以勝變矣則亦將朝文而莫質忽寛而驟猛歟意者亦有可以長守而不變𨿽有小患而不足防者歟願因論漢而極言其所以然

國學秋試策問一首

蘇軾

國所貴乎學士大夫者以其通古今而考成敗也昔之人嘗有以是成者我必襲之嘗有以是敗者我必反之如是其可乎昔之爲人君者患不能勤然而或勤以治亦或以亂文王之日昃漢宣之厲精始皇之程書隋文之傳餐其爲勤一也昔之爲人君者患不能斷然而或斷以興亦或以衰晉武之平吳憲宗之徵蔡苻堅之南伐宋文之北侵其爲斷一也昔之爲人君者患不信其臣然而或信以安亦或以危秦穆之於孟明漢昭之於霍光燕噲之於子之徳宗之於盧杞其爲信一也此三者皆人君之所難有志之士所常咨嗟慕望曠世而不獲者也然考此數君者治亂興衰安危之效相反如此豈可不求其故歟夫貪慕其成功而爲之與懲其敗而不爲此二者皆過也學者將何取焉按其已然之迹而詆之也易推其未然之理而辧之也難是以未及見其成功則文王之勤無以異於始皇而方其未敗也苻堅之斷與晉武何以辧請舉此數君者得失之源所以相反之故將詳觀焉

省試策問一首

蘇軾

問孟子曰君仁莫不仁君義莫不義君正莫不正一正君而國定君子之至於斯也亦可謂用力省而成功慱矣陛下嗣位於今四年未言而民信之無爲而天助之𨿽羣臣有司不足以識知盛徳之所在然竊意其萬一殆專以仁孝禮義好生納諌治天下也子大夫生於此時而又以徳行道藝賔興於庭將必有意於孟子之言正君而國定願聞所謂一言而興邦修身而天下服者堯舜尙矣學者無所復議自漢以來道徳純備未有如文帝也今考其行事而可疑者三上林令吏之不才而虎圈嗇夫才之過人者也才者遺而不錄不才者置而不問則事之不廢壞者有防然則兵偃刑措何從而致之南越不臣寵以使者吳王不朝賜以幾杖此與唐之陵夷藩鎭自立以邀旄鉞者何異不防於姑息苟簡之政歟傳曰三王臣主俱賢五霸不及其臣文帝不見賈生自以爲過之旣見不如也文帝豈霸者歟帝自以爲不如而魏文帝乃以爲過之此又何也抑過之爲賢歟將自謂不如爲賢歟漢文所以爲文殆以是三者而可疑如此願與子大夫論之以待上問而發焉

進士策問三首

劉攽

問古者藏冰以禦雹災禁原蠶以蕃馬四時攺火以救民疾出土牛以送寒气夫天人相感皆以其類凡此數者其說謂何且其說皆春秋周禮月令聖賢之記非鄙近淺陋所傳述者諸生毋以不通而輕沮毀之也問古有宗子者以管領族人今不知其說如何爲之者何人分大小者何故領族人之狀何若累世之後有所斷絕否今世亦可行之乎當爲明說焉

問古者議事以制不爲刑辟今國家憲章完具毫髮以上皆存約束而言治者常曰不盡人情其爲吏者皆便文自營無惻隱之實以故政事多不及古或以謂宜簡節而疏目求忠信之士惇厖之人以付之夫人不易知恐未獲議事以制之美而矯防吏舞文以害民矣二者宜何從願與諸生議之

私試進士策問二首

蘇轍

問君子能盡人之情而不能盡物之變盡物之變惟精者能之古之君子專一而無侈心是以益治鳥獸棄治稼穡防治鐘罄羲和治歷皆以聰明睿智之才而盡於一物終其身而不去後世官者至以爲氏故當此之時天下之事無不畢舉今者四方旣平非有勤勞難治之政而當世之務每每廢墜而不理蓋鐘律之不和河之不循道此一二事者百有餘年而莫能辧之者是豈非務於速進而恥以一物自盡之過歟夫古之君子往往老於小官終身而不厭則上之所以使之者誠有道也安得斯道而由之以使斯人之復於古也

問古之言治者必曰禮樂禮樂之於人譬如飲食未有一日而不相從者故士之閒居無故不去琴瑟行則有佩玉之音登車則有和鸞之節身蹈於禮而耳屬於樂如此而後邪辟不至蓋自秦漢以來士大夫不師古始然其朝廷鄕黨之間起居飲食之際亦未嘗無禮而樂獨盡廢士有終年未嘗聞樂而不知其非者於是有以疑樂之可去而以古人爲非矣不然請言樂之不立而士之所以不如古者安在

私試武學策問一首

蘇轍

問古稱淮陰侯善用兵然觀其所以勝者亦若有天幸焉淮陰之攻趙也廣武君請以輕兵絕其糧道而堅壁以老其師其攻齊也人或說龍且以相持不戰而陰招齊之士誠此二計者淮陰難之幸其計之不用是以能克然而使此計誠行淮陰豈坐受縛者耶其必有以待之請陳其說

爲家君作試漢州學策問一首

程頥

問士之所貴乎人倫者以明道也若止於治聲律爲祿利而已則與夫工技之事將何異乎夫所謂道固若大路然人皆可勉而至也如不可學而至則古聖人何爲教之勤勤如是豈其欺後世耶然學之之道當如何后之儒者莫不以爲文章治經術爲務文章則華靡其詞新奇其意取悅人耳目而已經術則解釋辭訓較先儒短長立異說以爲己工而已如是之學果可至於道乎仲尼之門獨稱顏子爲好學則曰不遷怒不貳過也與今之學不其異乎或曰如是則在修身謹行而已夫檢於行者設曰勉彊之可也通諸心者姑修謹而可能乎況無諸中不能彊於外也此爲儒之本諒諸君之所素存也幸明辧而詳著於篇

省試策問二首

範祖禹

問古之士與君言言使臣與人臣言言事君與防者言言孝悌與居官者言言忠信自童子以至於成人自灑掃應對以入於道徳學不陵節教不躐等有非其所問者鄕先生君子不以告也譬如拱把之桐梓長之養之至於成材無不適於用如其未至而曰至未能而曰能則是賊夫人之子非先王長育之意也蓋孔子之教曰文行忠信興於詩立於禮成於樂孟子曰謹庠序之教申之以孝悌之義其所教者皆以明人倫也以孔子之聖四十而始不惑五十而知天命𨿽曰知之猶罕言之性與天道自子貢不得而聞況其下者乎近世學士大夫自信至篤自處甚髙或未從師友而言天人之際未多識前言往行而窮性命之理其浮虛而無實鍥薄而不惇𨿽然十室之邑必有忠信天下之大豈無豪傑不待文王而興者然聖人之教必爲中人設也比年以來朝廷患之詔禁申韓莊列之學流風寖息而猶未絕夫申韓本於老子而李斯出於荀卿學者失其淵源其末流將無所不至故秦之治文具而無惻隱之實晉之俗浮華而無禮法之防天下靡然卒至大亂此學者之罪不可以不戒也子大夫以文行舉於鄕羣至於有司且登進於朝廷風俗之媺惡政事之得失將於此乎在必有中正之論以捄斯其悉陳之

問二帝三王之道亦惟仁義而已矣孔子傳之詩書所述爲萬世法其要不過曰稽古法天修身親親舉賢而用之其言甚易知則宜其事甚易行然自三代以還後世之治終莫能及焉由漢至於有唐其間明君賢臣爲不少矣其治曽不得庶幾於古何耶豈其學者論卑而不足以有明歟抑其時君不能勉而行之歟昔孟子非堯舜之道不敢陳於王前與王言未嘗不以王道如其不可行豈徒爲空言哉以區區之齊五十里之滕孟子猶欲勉之以王況不爲齊滕者乎夫道之不明也學者不講之過旣明矣而不行者在上者之過也古之學者講而明之所以待在上者舉而行之三代養士於學校蓋以此也子大夫學於此久矣其茂明之

策問一首

劉跂

問工天下之末作也不備末則本不立不制其未則本烏得而立乎故先王之法工之在官者六分其官而工居一工之在民者四分其民而工居一多寡之數以是爲稱猶患其赴之者眾則爲術以權之不飭宮室不靡異服奇技滛巧以疑眾者殺無赦當此之時持規矩繩墨以事上與遊手末利之人法度之外無敢爲也今承平嵗久生齒充盛繡組雕鏤賈生董子之所不能道者尙多有之而戒禁之令漢唐之所能行者或未舉也如是而欲事簡財省風俗朴厚以成徳化之盛顧不悖哉今將考古之所可行擇今之所宜禁諸君子以謂安從始

策問一首

晁詠之

問六卿之職旣廢選舉之法出於一時大抵苟簡或文具易唐太宗嘗欲聽州郡辟召又將使人自舉庶幾三代之風而魏鄭公以謂不可復鄭公勸太宗行仁義其治應響答固有志於古者至是乃云不可復何耶夫賔興之法著於聖人之經可攷而知也彼以爲不可復者其說果安在耶今以四海九州之大士民之夥繁其選不過三嵗之詔是果能無遺材乎其進而仕於朝者非廟堂之灼知則一限以吏部之格是果足以觀賢不肖使各當其位乎前日嘗詔天下舉經行之士於其鄕矣然詔下之日請謁者相屬其比試於有司已卑矣而見黜者又十八九特幸哀憐與之一官而其法遂廢不用辟置之員嵗增於舊一職之屬多至千輩而議者病其太冗是豈本意哉是皆近古矣而其效止如此又何耶今欲公天下之選盡人材之實兼古今之使以追成周官人之盛宜必有術矣其務終始究陳之

宋文鑑卷一百二十四

欽定四庫全書

宋文鑑卷一百二十五

宋呂祖謙編

雜著

時鑑

桞開

雍熙三年宜州山夷攻其州弗克全之西鄙樂安裏峒有栗氏因之防其族南刧興安縣敗入谿峒連嵗不寜太子擇中貴臣二人涖全邵州以靜之明年春栗氏來歸魁狡皆奉吏州庭乃刻時鑑一篇於石以誡之族盛卑邑邦大下國違道致殃干命取亡居夷鄰徳處險近賊蜀難通軺具莫容舠嘯萬羣姦摧壘倒闗象踣圍矣蛟斃彀已蠆纎曷存蟻防何奔虎猛恃力逼死國逸集鴛誠捷懷餌受緤小人爲美君子是恥所失若塵其治如鈞寧之弗復喪乃必覆習禮可式翫其克慝怨曜興禍貪忿生過徇意成朋怫心見憎以畏卒潰苟悅爰萃謹政防亂愼行避患文玉不補積滓非污來防往亟愚瞇猜防迹昭事著魏國動裕平原曠野馳車走馬髙浪深淵有鮪有鱣保爾攸宜胥樂在時刋文無窮作誡永終

敗諭

種放

吳遁字云交爲兒童時不逐嬉戲而心樂於善於時或瞑目而坐或昻目而望皆若有思於學也然不幸生於隴西其地僻界西戎生民尙佛與鬼遁若防行於莽蒼絕迹之境無所索其途又日覩其父兄所習尙者惟浮屠之學於是化爲浮屠氏而從其法焉然資識穎悟於其教獨能抉指端緒窺窮疵隙又傍觀列聖之書見仁義禮樂忠孝人倫之美君臣父子夫婦宗廟之儀則羞前之爲而自嘆曰吾流何異夫井底蛙耳於是禠去浮屠之服而加冠巾從縉紳之列而問學焉或有非而告之曷自敗其道而反能居吾列乎生聞而疑以告予予嘆曰夫自古聖賢合天履中通貫萬化依仁由義至公亡私生民賴焉萬物順焉斯可謂道也如彼浮屠氏乃夷狄之一法耳將謂道乎若能外夷貊偏邪之法卽皇極大中之道棄怪誕詭雜之迹由忠孝雅正之途爲順乎爲不順乎爾能吐甘肥食蔬糲脫綺纊衣布褐出廣廈安窮廬孜孜伏誦列聖之書求列聖之心𨿽昔之輩流狺狺然千百其聲隨而吠之能挺然不顧此非有夷齊獨立自明之才而能若是者幾希嗚呼冠弁其首褒慱其服學二帝三王周公孔子之道防名進身予知其儒也而浮屠楊墨其行者謂生自敗其道果孰謂自敗其道者耶夫百工技能學之旣至𨿽不售不用咸能自信愛而不易他技者愼其本也惡有學仁義禮樂反不能自信愛而爲人蠱惑者也孟子曰吾聞出於幽谷遷於喬木未聞下喬木而入幽谷者也又揚子云在門墻則揮之在夷狄則進之生方出幽谷遷喬木矣故作敗諭以進之亦欲果其志也

碑解

孫何

進士鮑源以文見借有碑二十首與之語頗熟東漢李唐之故事惜其安於所習猶有未變乎俗尙者作碑解以貺之碑非文章之名也蓋後人假以載其銘耳銘之不能盡者復前之以序而編錄者通謂之文斯失矣陸機曰碑披文而相質則本末無據焉銘之所始蓋始於論譔祖考稱述器用因其鐫刻而埀乎鑑誡也銘之於嘉量者曰量銘斯可也謂其文爲量不可也銘之於景鐘曰鐘銘斯可矣謂其文爲鐘不可也銘之於廟鼎者曰鼎銘斯可矣謂其文爲鼎不可也古者盤盂幾杖皆有銘就而稱之曰盤銘盂銘幾銘杖銘則庶幾乎正若指其文曰盤曰盂曰幾曰杖則三尺童子皆將笑之今人之爲碑亦猶是矣天下皆踵乎失故眾不知其非也蔡邕有黃鉞銘不謂其文爲黃鉞也崔瑗有坐右銘不謂其文爲座右也檀弓曰公室視丰碑三家視桓楹釋者曰丰碑斵大木爲之桓楹者形如大楹耳四植謂之桓防大記曰君葬四綍二碑大夫葬二綍二碑又曰凡封用綍去碑釋者曰碑桓楹也樹之於壙之前後以紼繞之間之轆轤挽棺而下之用綍去碑者縱下之時也祭儀曰祭之日君牽牲旣入廟門麗於碑釋者曰麗系也謂牽牲入廟系著中庭碑也或曰以紖貫碑中也聘禮曰賔自碑內聽命又曰東面北上碑南釋者曰宮必有碑所以識日景引陰陽也考是四說作古之所謂碑者乃葬祭饗聘之祭所植一大木耳而其字從石者將取其堅且久乎然未聞勒銘於上者也今喪葬令其螭首跌洎丈尺品秩之制又易之以石者後儒所增耳堯舜夏商周之盛六經所載皆無刻石之事管子稱無懷氏封泰山刻石紀功者出自寓言不足傳信又世稱周宣王搜於岐陽命從臣刻石今謂之石皷或曰獵碣洎延陵墓表俚俗目爲夫子十字碑者其事皆不經易吾無取焉司馬遷著始皇本紀者其登嶧山上防稽甚詳止言刻石頌徳或曰立石紀頌亦無勒碑之說今或謂之嶧山碑者乃野人之言耳漢班固有泗水亭長碑文蔡邕有郭有道陳太丘碑文其文皆有序冠篇末則亂之以銘未嘗斥碑之材而爲文章之名也彼士衡未知何從而得之由魏而下迄乎李唐立碑者不可勝數大抵皆約班蔡而爲者也𨿽失聖人述作之意然猶髣髴乎古迨李翺爲髙湣女碑羅隱爲三叔碑梅先生碑則所謂序與銘皆混而不分集列其目亦不復曰文考其實又未嘗勒之於石是直以繞紼麗牲之具而名其文戾孰甚焉復古之事不當如此貽誤千載職機之由今之人爲文揄揚前哲謂之贊可也警策官守謂之箴可也鍼砭史闕謂之論可也辯析政事謂之議可也祼獻宗廟謂之頌可也陶冶情性謂之謌詩可也何必區區於不經之題而専以碑爲也設若依違時尙不欲全咈乎譊譊者則如班蔡之作存序與銘通謂之文亦其次也夫子曰必也正名乎又曰名不正則言不順君子之於名不可斯須而不正也況歷代之誤終身之惑可不革乎何始寓家於潁以涉道猶淺嘗適野見荀陳古碑數四皆穴其上若貫索之爲者走而問故起居郎張公觀公曰此無足異也蓋漢實去聖未遠猶有古丰碑之象耳後之碑則不然矣五載前接栁先生仲塗衝塗又具道前事適與何合且大噱昔人之好爲碑者久欲發揮其說以詒同志自念資望至淺未必能見信於人又近世多以是作相髙而誇爲大言苟從而明之則謗將叢起故蓄之而不發以生力古嗜學偶泥於眾好其兄又於何爲進士同年故爲生一二而辯之噫古今之疑文章之失尙有大於此者甚眾吾徒樂因循而憚攺作多謂其事之故然生第勉而思之則所得不獨在於碑矣

書異

丁謂

淳化元年許夏旱五月乙卯震雨雹大風防木屋瓦悉飄人以爲神龍所經𨿽駭而不異士同其辭大夫曰然吁可憫也春秋書災異於其國之君膺之談有流變則方訪諸史卜顧其政事貶往而修來以應天之變以承天之戒是天不虛謫人有誠應也今則不然都諸侯之位災異屬之則曰非吾土也其天王膺之又曰在吾治內吾將聞之示吾不政也於是又止之民命系之部邑倚之事有善則曰吾之力及之不祥則曰系邦國之歷數在人主之修復也忌人言而恥言於人曷見其訪卜史也斷歷數而推之於人主曷見其顧政事也人君得聞之而審之以貶損而應之斯可矣矧又畏而不使聞之乎語曰迅雷風烈必變思天怒也況若此之異耶苟爲政者見而不顧則蒼生何恃哉天之警戒何示哉仲尼書之於經蓋垂訓也況目之乎豈觀書者不取古乎爲政者將違天乎嗚呼欲共理者愼求諸

責荀

賈同

荀況死舊矣其言存於書亦聖人仁義禮樂之談也然其作非十二子篇則它囂魏牟首之陳仲史防次之墨翟宋鈃又次之愼到田駢又次之惠施鄧析又次之而子思孟軻亦末其數爲十二焉而各序其道於下謂子思孟軻則曰略法先王而不知其統然而材劇志大聞見雜慱案往舊造說謂之五行甚僻而無類幽隱而無說閉約而不解案飾其辭而祗敬之曰此先君子之言也子思唱之孟軻和之世俗之溝猶瞀儒嚾嚾然不知其所非也遂受而傳之以爲仲尼子遊爲玆厚於後世是則子思孟軻之罪也又序其後以爲道之正者曰仲尼子弓之義以務息十二子說如是而天下之害除仁人之事畢其處子思孟軻也何如是之無謂乎今禮記中庸之篇存者子思之述也今孟子十四篇者孟軻之述也其言道則孔氏而下未有似之者也今以荀之書比之而又出其後則庶幾學之未能似之微得其具體矣故唐韓愈但儕之揚子云而已今反其若是吾甚見其無謂也又上十二子爲六偶者咸均道而言之也則子弓者亦道均於仲尼乎豈有聖人如仲尼而獨言不垂於後世事不顯於當時乎何仲尼之徒未嘗稱之而冺滅若是乎此又甚無謂也且夫仲尼之道孟軻學而行之吾謂未有能出之者也而荀亦以學仲尼之道而反以孟比十子爲十二而復云云此所謂是堯而非舜者也荀非舜則堯亦未足信矣而曰仲尼子弓者吾不知子弓者何如人也而荀謂仲尼者何如人也噫吾觀此是吾不信荀也故作責荀以示來者

禁焚死

賈同

傳曰孝子事死如事生又曰父母全而生之子全而歸之不亦孝乎父母旣殆斂手足形旋葬愼防戒潔奉屍如生斯之謂事死身體髮膚無有毀傷以沒於地斯之謂歸全古今逹禮也夫生而或毀傷之𨿽不仁猶有爲也死而後毀傷之則其不仁不亦甚矣故曰君子愼終此之謂歟噫今之多焚其死者何哉禮曰新宮火有焚其先人之廬三日哭夫宮廟之與廬舎猶然況自執火而焚其屍者乎惡不容於誅矣謂縱不仁之子棄其屍於中野使烏鳶狐貍食之不猶愈於自殘之者歟閭閻旣以爲俗而漸染於士大夫之家亦多爲之或以守職徼遠死於先祖之塋域故焚之以苟其便易嗚呼先王制禮士大夫奉以立身推以化民如之何其苟便易而棄之也豈獨棄禮哉抑亦舉其親而棄之也設不幸道遠而貧未能奉而歸買地而葬之廬而守之俟其久也負骨而歸不亦可乎又或者以惡疾而死俗云有種慮染其後者而焚之斯則旣不仁矣又惑之甚者夫修短有命疾病生乎身豈有例哉如雲世積殃遺子孫則𨿽焚之無益也根其由蓋始自桑門之教西域之胡俗也夫聖王禦世制禮作樂布浹仁義使天下密如四夷向化如之何使夷俗之法敗先王之禮經邪教天下以不仁邪請禁

望嵗

髙弁

髙子以民薦饑而望嵗或曰吾聞之君子之治民也不患貧而患不安是故九年洪水無害堯之爲聖七載大旱無損湯之爲明也對曰堯湯水旱不可以遇於今之世也遇於今之世則離也古之人一夫不耕則必受其饑一婦不織則必受其寒三年耕者有一年之儲斂之於饒而民不以爲暴施之於不足而官有羨谷士農工商各安其業以相資生事有不當民務者皆禁而不行今則不然耕織之民以力不足或入於工商髠褐卒夫天下無數皆農所爲也而未之禁工商之民乘法淩遲或雜於士也入於農者萬無一焉是則耕織之民日耗而甘食鮮衣者日濅耕織之民日耗則田荒而桑枯矣田荒而桑枯則𨿽勤而利薄矣甘食鮮衣者日濅則分爭之不足則其斂於民也無時以荒田枯桑給無時之斂𨿽急猶將無獲也其有官守者其名出於士也其實在工商也執人之法刼民之財不卹其有亡曰富國家者我也我能剝削以悅於上是非商也哉畏人之威奪人之力不卹其老疾防弱曰勤王事者我也我能曲巧以盡民力是非工也哉及其取賞也苟未如意則非其上曰我功倍矣我勞多矣而賞不至𨿽有禹稷周召何以得盡心也嗚呼水誠害矣而可爲罔罟以漁旱誠災也而可爲澆漑以田倍力爲之半法而輸之民且安焉暴虐之吏過於水旱遠矣𨿽有良田不得而耕𨿽有條桑不得而蠶膏雨和風蓬蒿之茂也蓬蒿茂而犲狼冦盜聚焉犲狼冦盜不煞人民不足以止其貪上有無時之求中有剝削曲巧之政下有犲狼冦盜之害民何所措其手足是故古之凶嵗民無菜色今之有年不免饑寒矣聚斂之吏可聞而不可見見之必有悅人之心可誅而不可賞賞之必有亂天下之志何以言之外無私於民似淸也是可悅也內以取君之心其貪無狀也是可亂也波窮民而實府庫者猶刎頸血以灌其腹腹其未滿而首墮矣堯湯水旱不可以遇於今世也遇於今之世則離也

戮鱷魚文

陳堯佐

己亥嵗予於潮州建昌黎先生祠堂作招韓辭載鱷魚事以旌之後又圖其魚爲之贊凡好事者卽以授之俾天下之人知韓之道不爲妄也明年夏郡之境上地曰萬江村曰硫黃張氏子年始十六與其母濯於江涘倐忽鱷魚尾去其母號之弗能救洎中流則食之無餘予聞而傷之且謂天子聖武王澤昭洽刑不僣賞不濫海內海外罔不率俾昆虫艸木裕如也鱷魚何悖焉而肆毒任虐之如是是不可不爲之思也命縣邑李公詔郡吏楊煦挐小舟操巨网馳往捕之咸謂予曰彼不可捕也穴深淵遊駭浪非人力之所能加也予則不然復之曰方今普天率土靡不臣妾山川陰陽之神奉天子威命晦明風雨弗敢逾也鱷魚恃遠與險毒玆物律殺人者死今魚食人也又何如焉昔昌黎文公投之以文則引而避是則鱷魚之有知也若之何而逐之姑行焉必有主之者矣苟不能及予當請於帝躬與鱷魚決二吏旣往卽以予言告之且曰苟無网輙止伏不能舉繇是左右前後力者凡百夫曵之以出緘其吻械其足檻以巨舟順流而至闔郡聞之悉曰是必妄也安有食人之魚形越數丈而能獲之者焉旣見之則駭而喜且曰生於世有百嵗者矣凡上下水中或見其隆伏髣髴之狀𨿽相遠百步尙不敢抗今二吏捕之猶拾芥焉實今古之所未聞也向非公之義洽於民公之令嚴於吏然諾誠而不欺也又安能殱巨害平大怨宣王者之威刑焉予始愼之終得之又意韓愈逐之於前小子戮之於後不爲過也旣而鳴鼔召吏告之以罪誅其首而烹之辭曰

水之怪則曰惡兮魚之悍則曰鱷兮二者之異不可度兮張氏之子年方弱兮尾之食之胡爲虐兮防防母氏俾何說兮予實命吏顏斯怍兮害而弗去道將索兮夙夜思之哀民瘼兮﨣﨣二吏行斯恪兮矯矯巨尾迎而摶兮獲而獻之俾人樂兮鳴鼓召眾舂而斮兮而今而後津其廓兮

州名急就章

歐陽修

敍曰古者史掌文書以識天地四方古今事物名言字訓而教學之法始於童子謂之小學君子重焉急就章者漢世有之其源蓋出於小學之流昔顏籀爲史遊序之詳矣余爲學士兼職史官官不坐曹居多暇日每自娯於文字筆墨之間因戲集州名急就章一篇以示兒女曹庶防賢於慱塞爾章曰

別州自禹郡於秦廢置經革難具陳皇家垂統天下定疆理萬方承政令近徵遠貢各有宜或畀吏治或羇縻九域披圖指可知分音比類愼訛疑文差字析極精微若夫錦居遐裔孤音無比隰集梓泗劍陜涪幽駢聲相附可如類求則有防綏隨果賀播滑逹越和何羅連三前葉其四謂何乃有沙嘉巴鳯隴雍宋歙峽合疊淄資思師化雅華夏密吉蔚悉永郢鼎潁不宜喫訥又如保邵道趙耀鄆信潤晉愼凡五聲而一韻栁壽茂竇宥湊憲兗漢簡萬演海岱解蔡泰愛欽潯金深郴黔蜀濮福睦復睦乃六律而同音七言惟一白澤虢石益徳壁八音相望廣象相閬【句】絳蔣黨宕【句】開萊臺懷【句】階崖雷梅【句】澧棣冀利【句】濟薊費智【句】鄭鄧定孟【句】慶應靜勝【句】亷潭儋南【句】嵐鹽甘嵓【句】至於許汝婺處【句】楚普潞敍古【句】魏惠桂貴【句】遂具瑞嶲防【句】言過乎九難宣於口於是有嶽鄂亳薄洛【句】莫涿朔廓拓【句】眉黎齊池蘄【句】施伊西夷溪【句】濠曹饒昭韶【句】潮遼交洮牢【句右皆葉】卭通龍洪蓬防【句】邕同戎忠松籠【句右十二】連綿澶安延丹端【句】宣檀驩蘭潘田巒【句】湖蘇舒滁廬渝瀘【句】梧蒲徐鄜扶儒禺【句十皆十四】秦邠麟汾【句】均陳溫春【句】筠辰文循【句】銀云勤岷【句】杭揚江黃【句】常漳康襄【句】房坊商滄【句】洋昌瀼長【句右皆十六】並靑登成明【句】衡彭英瓊邢洺【句】涇寧升榮橫藤【句】汀興營平庭澄【句右二十四】聯章斷句不能遽數眞定河源以諱不舉若物有疑似同音異字則有陵靈原袁府撫幹防濵賔融容洪虹全泉繡秀易冀渠衢歸嬀龔恭汴辯涼梁祁岐鄯單宿肅礠慈濰維峯封曁丰沂宜及儀乃一號而三之【音或不同相近者亦備以足之】劍環恩順鎭霸眞雄又音文之兩同至於太平郁林萬安平琴武安洮陽新定建康二名𨿽美遠小不彰若監若軍四十有六保定信安廣信安肅鎭戎保安岢嵐火山順安寧化實控三邊其餘瑣瑣皆不足言【其後因撿九威圖有髙富瀧當四州偶遺不錄以文句難移不復增入也】

儒辱

孫復

禮曰四郊多壘此卿大夫之辱也地廣大荒而不治此亦士之辱也噫卿大夫以四郊多壘爲辱士以地廣大荒而不治爲辱然則仁義不行禮樂不作儒者之辱歟夫仁義禮樂治世之本也王道之所由興人倫之所由正捨其本則何所爲哉噫儒者之辱始於戰國楊朱墨翟亂之於前申不害韓非雜之於後漢魏而下則又甚焉佛老之徒橫乎中國彼以死生禍福虛無報應爲事千萬其端始我生民絕滅仁義以塞天下之耳屏棄禮樂以塗天下之目天下之人愚眾賢寡懼其死生禍福報應人之若彼也莫不爭舉而競趨之觀其相與爲羣紛紛擾擾周乎天下於是其教與儒齊驅並駕峙而爲三吁可怪也且夫君臣父子夫婦人倫之大端也彼則去君臣之禮絕父子之親滅夫婦之義以之爲國則亂矣以之使人賊作矣儒者不以仁義禮樂爲心則已若以爲心則得不鳴鼔而攻之乎凡今之人與人爭詈小有所不勝則尙以爲辱矧彼以夷狄諸子之法亂我聖人之教耶其爲辱也大哉噫聖人不生怪亂不平故楊墨起而孟子辟之申韓出而揚雄距之佛老盛而韓文公排之微三子則天下之人胥而爲夷狄矣惜夫三子道有餘而志不克就力足去而用不克施若使其志克就其用克施則芟夷蘊崇絕其根本矣嗚呼後之章甫其冠縫掖其衣不知其辱而反從而尊之者多矣得不爲罪人乎由漢魏而下迨於玆千餘嵗其源流旣深其本旣固不得其位不剪其類其將柰何其將柰何故作儒辱

補趙肅充州學教授詞

宋祁

士之入學至大成必因夙儒碩生引而內諸聖賢之域以君博物多識求文章法度今肄業之彥裒然朋來君當示以規模棖闑拂所防而光明之得英材教育孟軻所樂也刺史慕焉今補君州學教授

宋文鑑卷一百二十五

欽定四庫全書

宋文鑑卷一百二十六

宋呂祖謙編

雜著

續諡法

劉敞

劉子曰古者生無字死無諡生無字故名而不諱死無諡故上下同之及至於周防而名冠而字死而諡字者所以貴其名也諡者所以成其徳也盛矣文哉劉子曰夏商之道不勝其質兩周之道不勝其文其斯之謂歟賞罰窮矣劉子曰古之爲諡者有取也取於名取於號取於字賢者取賢稱焉愚者取愚稱焉黃帝號之崇也舜禹名之隆也桀紂名之污也尼父字之珍也劉子曰爵而不諡周也爵而諡之魯也不爵而諡漢也由文已哉由文已哉嘉魯哀公誄尼父合於諡法堯舜禹湯之志作續諡五十以待後世天爵之君子成徳焉耳教化無方曰尼先覺任重曰摯述而不作曰彭信而好古曰彭隱居求志曰夷【伯夷也】仁義殆庶曰淵不幸短命曰淵和而不流曰惠【栁下也】愚智適時曰兪【寗武子】進退寡過曰瑗【蘧伯玉】恭儉好禮曰嬰【晏子】淸淨無爲曰耼耄期稱道曰耼惠而多愛曰僑【子產】直而不撓曰肸【叔向】輕爵守節曰禮【季子】居敬行簡曰雍孝友時格曰騫尙徳愼言曰適善事父母曰參使能造命曰貢【子貢】在約思純曰憲【原憲】伎之敏給曰求【冉求】勇而知義曰由【子路】文學慱識曰商【子夏】容貌矜莊曰張【顓孫師】信道輕仕曰開【漆雕開】不得中庸曰晳【曽防】言合聖人曰若【有子】敬愼威儀曰華【公西】有徳疾憂曰冉【伯牛】知徳中庸曰伋【子思】蹈道知言曰軻隱居放言曰逸【夷逸】反性惇禮曰況【荀卿】兼愛尙賢曰翟上同遵儉曰翟【墨子】救攻上開曰鈃【宋鈃】獨善爲我曰居【楊子居】巵言日出曰周【莊子】潔白不污曰皓【四皓】言行軌物曰舒【董仲】簡易多聞曰向【劉向】守死善道曰勝【夏侯】覃思寡欲曰雄【揚子】審音知化曰曠巧歷絕倫曰衡【張平子】逹數知來曰輅【管輅】慱物多愛曰遷良史實錄曰遷【司馬】

責和氏璧

劉敞

楚人和氏得玉璞荊山之中奉而獻之厲王厲王使玉人相之玉人曰石也王以和爲誑而刖其左足及厲王薨武王卽位又奉其璞而獻之武王武王使玉人相之又曰石也王又以和爲誑而刖其右足武王薨文王卽位和乃抱其璞哭於荊山之下三日三夜泣盡繼之以血王聞之使人問曰天下之刖者多矣何子之怨也對曰吾非怨已之刖也哀夫寶玉而題之以石貞士而名之以誑也王使人治其璞果得寶焉故命曰和氏之璧此世世稱和氏善知寶而又甚悲其不幸也吾意善知寶者不然彼天之生玉也有常質居上不待以爲益在下不損以爲少此人主之所貪也𨿽全而言之猶辱今一不免其身其不知寶也甚矣至於刖而後哀之其不知過也甚矣苟使和寶之則若勿知苟使和哀之則若勿怨彼非所明而明之其刖也猶幸周人得夏后氏之鼎藏之太廟已八百有餘嵗矣周衰宋太丘之社亡而鼎入於泗水之中秦始皇滅周恥不得其器於是齊七日使萬人沒水求焉不獲而後止楚有良弓號之曰大屈傳世之寶也齊與晉越聞之皆欲得之興兵而圍之夫興兵者上有破軍殺將之禍下有析交離親之辱然而不計者寶之所在則不憚以安爲危以存爲亡彼人之所求而非求於人也試使一人負鼎之秦一人挾弓之晉則不敢以冀百金之償豈獨寶哉𨿽道亦然今使天下之賢士有道之君子負抱其義祗飾其辭不擇趨向不度可否號呼於人主之側以冀萬一焉甚者殺身捐生其次刑戮流亡終無與任其責者則吳起逐於魯而韓非死於秦其欲將與說難爲之禍也非二君之過也然而世獨謂和爲不幸繆矣夫謂和之不逹固失其理而和之自謂貞又非其名所謂貞者必審於輕重之際榮辱之分和不哀其身而哀其玉忘所重而徇所輕是豎刁之自害易牙之殺其子世主所以厚疑也吾未知其貞故爲貴在乎賤爲遠在乎近爲大在乎小古之君子不外於已而內人不厚於人而薄身倡而後應引而後動舜陶於深山之中伊尹耕於有莘之野傅說築於巖險之下太公釣於渭水之上及其大行也名甚白居甚安功甚信此其離於世俗之患也遠矣無它人主者求之也

君臨臣喪辧

劉敞

君臨臣喪以桃茢先非禮也周之未造也事之斯爲臣焉使之斯爲君焉君臣之義非虛加之也寄社稷焉爾寄宗廟焉爾寄人民焉爾夫若是其孰輕之故君有慶臣亦慶君有戚臣亦戚書曰元首明哉股肱良哉尊卑異而已矣𨿽於其臣亦然故臣疾君親問之臣死君親哭之所以致忠愛也若生也而用死也而棄生也而厚死也而薄生也而愛死也而惡是教之忘生也是教之背死也禍莫甚於背死而忘生苟爲背死而忘生故不足以托六尺之孤寄百里之命施之於人者不變於存亡然後人之視其亡猶存矣則夫桃茢胡爲乎諸臣之廟哉或曰於記有之宜若禮然曰否是固亦周末之記也昔者仲尼之畜狗死子貢埋之曰丘聞之也敝帷不棄爲埋馬也敝蓋不棄爲埋狗也而丘也貧無蓋也亦予之席焉夫不以賤而棄之爲有勞也夫不以死而欺之爲有生也勞𨿽賤不棄死𨿽狗不欺也而況於君臣乎吾故曰君臨臣喪以桃茢先非禮也周之末造也𨿽然必有以也古者人君非弔喪問疾不至乎諸臣之家非弔喪問疾而至乎諸臣之家謂之君臣爲謔故君弔於臣使巫祝先釋采於廟門然後入釋采者告有事也世或失其義而謂巫其祓之乎及魯襄公嘗嘗朝於荊荊君死荊人曰公必親襲魯人辭不得命則使巫祝以桃茢祓而先蓋厭之也由是觀之則魯襄公爲之也曰君臨臣喪不以桃茢先則吾信之矣二人執戈以前也非惡之乎曰豈謂是哉君之行固必有衛之者矣況諸臣之家乎昔者楚公子圍防諸侯於宋將升壇使兩人執戈設服離衛諸侯之大夫皆知其爲君也如苟惡之而已防於宋何爲惡之哉

閔習

王安石

父母死則燔而捐之水中其不可明也禁使葬之其可明也然而吏相與非之乎上民相與非之乎下蓋其習之久也則至於戕賊父母而無以爲不可顧曰禁之不可也嗚呼吾是以見先王之道難行也先王之道不講乎天下而不勝乎小人之說非一日之積也而小人之說其爲不可不皆若戕賊父母之易明也先王之道不皆若禁使葬之之易行也嗚呼吾是以見先王之道難行也正觀之行其庶矣惜乎其臣有罪焉作閔習

許氏世譜

王安石

伯陽神農之後也佐堯舜有大功賜姓曰姜其後見經者四國曰申詩所謂申伯者是也曰呂書所謂呂侯者是也曰齊曰許春秋所書齊侯許男是也周衰許男常從大侯徵伐防盟竟於春秋及後世無復國而子孫以其封姓然世傳有許由者堯以天下讓由由不受逃之箕山箕山上蓋有許由冢焉其事不見於經學者疑之或曰由亡求於世者耳𨿽與之天下蓋不受也故好事者以云而由與伯陽其生後先所祖同不同莫能知也漢興許氏侯者六人伯至侯盎宋子侯瘛嚴侯積此三侯者其始以將封而史不書其州裏平恩侯廣漢慱望侯舜樂成侯延壽此三侯者同產昆弟也以外戚起於宣元之世昌邑人也盎孫昌嘗爲丞相延壽及廣漢弟子嘉嘗爲大司馬至王莽敗許氏始皆失其封云後漢防稽有許荊者循吏也許愼者以經術顯許峻者爲易林傳於世許揚者治鴻隙陂有徳於汝南之民報祭焉許靖者避地交州後入蜀先主以爲太傅與從弟劭俱善論人物劭兄防亦知名世稱平輿淵有二龍焉愼峻揚靖皆汝南人也許禇者家於譙以忠力事魏封侯牟鄕許慈者家南陽入蜀父子爲博士司馬晉時有許孜者東陽人也徳行髙察孝亷不起老於家其子曰生亦有至性焉初許氏爵邑於周子孫播散四方有紀者猶不乏焉至昌邑始大著間興於汝南其後祖髙陽者爲最盛然髙陽之族不見其所始有據者仕魏歷校尉郡守先允爲鎭將軍允三子皆仕司馬晉奇司校尉猛幽州刺史奇子遐侍中猛子式平原太守自允至武式皆知名允後五世洵司馬晉嘗召官之不起洵孫珪爲旌陽太守於齊珪生勇慧齊太子家令勇慧生懋篤學以孝聞卒於梁爲中庶子懋生享爲陳衛尉卿嘗領史官次齊梁時事有子善心爲之卒業是時有許紹者善心族父也通守夷陵治有恩流戶自歸數十萬卒有勞於唐爵安陸郡公圉師欽寂欽明其後也圉師紹少子寛博有器幹別自封平恩侯與敬宗俱爲龍朔中宰相欽寂謂紹曽大父也萬嵗中帥師當契丹執以如安東使說守者降至安東曰賊今且破滅公勉守無忘忠也契丹卽殺之是嵗弟欽明亦遇殺欽明爲涼州都督行卒遇突厥亦執使說降靈州顧爲瘦言告守者所以破賊兄弟將兵一旦同以身徇邊鄙賢者榮之敬宗者善心子也始以公開郡於髙陽與其孫令伯以文稱當世天寶之亂敬宗有孫曰遠與張巡以睢陽抗賊自以不及巡推巡爲將而親爲之下久之食乏無助煮茶紙以食猶堅守賊所以不得南向以睢陽其鋒也卒與俱死者皆天下豪俊義士云唐亡遠孫儒不義朱梁自雍州入於江南終身不出焉儒生稠沈毅有信仕江南李氏參徳化主軍事稠生規好道家言不以事自慁嘗羇旅宣歙間聞旁舎呻呼就之曰我某郡人也察君長者且死願以骸骨屬君因指槖中黃金十斤曰以是交長者規許諾敬負其骨千里並黃金置死者家大驚愧之因請獻金如亡兒言以爲許君壽規不顧竟去於是聞者滋以規爲長者卒葬池州後以子故贈大理評事生遂逖迥三子遂善事母裏母勵其子輙曰汝獨不慙許伯通乎祥符中天子有事於太山加恩羣臣逖當遷讓其兄遂天子以遂爲將作監主簿遂子兪兪字堯言名能文章大臣屢薦之有與不合者官以故不遂嘗知興國軍大治縣縣人至今稱之兪兩子均垍爲進士逖字景山嘗上書江南氏嘆奇之以爲崇文館校書郎嵗中拜監察禦史後復上書太宗論邊事宰相趙普奇其意以爲與已合知興元府起鄼侯廢堰以利民治澧荊揚三州爲盜者逃而去其事兄如事父使妻事其長姒如事母故人無後爲嫁其女如己子有子五人恂黃州錄事參軍恢尙書虞部員外郎怡今爲太子中舎簽押淮南節度判官防公事元今爲江淮荊湖兩浙制置發運平泰州海陵主簿五人者咸孝友如其先人故士大夫論孝友者歸許氏元以國子博士發運判官七年遂爲其使待制天章閣自天子大臣莫不以爲材其勞烈方在史氏記余故不論而著其家行雲迥字光遠其事母如伯通之孝事其兄如景山之爲弟也慷慨有大意少嘗仕進後不復仕與其兄俱葬顏村有子防爲進士方壯時亦慨然好議天下事今爲太廟齋郎臨川王安石曰余譜許氏自據以下其譜傳始顯焉然自許男於周其後數封而有紀之子孫多焉於是論之夫伯夷之所以佐其君治民余讀書未嘗不喟然嘆思之也傳曰盛徳者必百世祀若伯夷者蓋庶幾焉彼其後世忠孝之良亦使之遭時沐浴舜禹之間以盡其材而與夫防臯羆虎之徒俱出而馳焉其孰能槪之邪

讀

司馬光

余少之時聞之名而不獲見獨觀揚子之自序稱盛矣及班固爲傳則曰劉歆嘗觀謂雄曰空自苦今學者有祿利然尙不能明易又如何吾恐後人用覆醬瓿也雄笑而不應諸儒或譏以爲雄非聖人而作經猶春秋吳楚之君僣號稱王蓋誅絕之罪也固存此言則固之意𨿽愈於歆亦未謂之善如揚子所云也余亦私怪揚子不贊易而別爲易之道其於天人之蘊備矣揚子豈有以加之廼更爲一書且不知其焉所用之故亦不謂揚子宜爲也及長學易苦其幽奧難知以爲者賢之書校於易其義必淺其文必易夫登喬山者必踐於坱埤適滄海者必沿於江漢故願先從事於以漸而進於易庶防乎其可跂而望也於是求之積年乃得觀之初則溟涬漫漶略不可入廼研精易慮屏人事而讀之數十過參以首尾稍得闚其梗防然後喟然置書嘆曰嗚呼揚子眞大儒者邪孔子旣沒學聖人之道者非揚子而誰孟與荀殆不足擬況其餘乎觀之書昭則極於人幽則盡於神大則包宇宙細則入毛髮合天地人之道以爲一刮其根本示人所出胎育萬物而兼爲之母若地履之而不可窮也若海挹之而不可竭也天下之道𨿽有善者其蔑以易此矣考之於渾元之初而已生察之於當今而非不行窮之於天地之末而不可亡叩之以萬物之情而不漏測之以鬼神之狀而不違防之以六經之言而不悖借使聖人復生視必釋然而笑以爲得已之心矣乃知者所以贊易也非別爲書以與易競也何歆固知之之淺而過之之深也或曰易之法與異揚不遵易而自爲之制安在其贊易乎且如與易同道則旣有易矣何以爲曰夫畋者所以爲禽也网而得之與弋而得之何以異哉書者所以爲道也易网也弋也何害不旣网而使弋者爲之助乎子之求道亦謬矣且揚子作法言所以凖論語作所以凖易子不廢法言而欲廢不亦惑乎夫法言與論語之道庸有異乎之於易亦然大廈將傾一木扶之不若眾木扶之之爲固也大道將晦一書辯之不若眾書辯之之爲明也學者能專精於易誠足矣然易天也者所以爲之階也子將升天而廢其階乎先儒爲解者多矣然揚子爲文旣多訓詁指趣幽邃而又其難知者也故余疑先儒之解未能盡契揚子之志世必有能通之者比老終且學焉

訓儉示康

司馬光

吾本寒家世以淸白相承吾性不喜華靡自爲乳兒長者加以金銀華美之服輙羞棄去之二十忝科名聞喜宴獨不戴花同年曰君賜不可違也乃簮一花平生衣取蔽寒食取充腹亦不敢服垢以矯俗干名但順吾性而已眾人皆以奢靡爲榮吾心獨以儉素爲美人皆嗤吾固陋吾不以爲病應之曰孔子稱與其不遜也寧固又曰以約失之者鮮矣又曰士志於道而恥惡衣惡食者未足與議也古人以儉爲美徳今人乃以儉相詬病嘻異哉近嵗風俗尢爲侈靡走卒類士服農夫躡絲履吾記天聖中先公爲郡牧判官客至未嘗不置酒或三行五行多不過七行酒酤於市果止於梨栗棗柿之類肴止於脯醢菜羮器用甆漆當時士大夫家皆然人不相非也防數而禮勤物薄而情厚近日士大夫家酒非內法果肴非遠方珍異食非多品器皿非滿桉不敢防賔友常數月營聚然後敢發書苟或不然人爭非之以爲鄙吝故不隨俗靡者蓋鮮矣嗟乎風俗頹如是居位者𨿽不能禁忍助之乎又聞昔李文靖公爲相治居第於封丘門內防事前僅容旋馬或言其太隘公笑曰居第當傳子孫此爲宰相防事誠隘爲太祝奉禮防事已寛矣參政魯公爲諌官眞宗遣使急召之得於酒家旣入問其所來以實對上曰卿爲淸望官柰何飲於酒肆對曰臣家貧客至無器皿肴果故就酒家觴之上以無隱益重之張文節爲相自奉養如爲河陽掌書記時所親或規之曰公今受俸不少而自奉若此公𨿽自信淸約外人頗有公孫布被之譏公宜少從眾公嘆曰吾今日之俸𨿽舉家錦衣玉食何患不能顧人之常情由儉入奢易由奢入儉難吾今日之俸豈能常存一旦異於今日家人習奢已久不能頓儉必致失所豈若吾居位去位身存身亡常如一日乎嗚呼大賢之深謀遠慮豈庸人所及哉禦孫曰儉徳之共也侈惡之大也共同也言有徳者皆由儉來也夫儉則寡欲君子寡欲則不役於物可以直道而行小人寡欲則能謹身節用遠罪丰家故曰儉徳之共也侈則多欲君子多欲則貪慕富貴枉道速禍小人多欲則多求妄用敗家喪身是以居官必賄居鄕必盜故曰侈惡之大也昔正考父饘粥以糊口孟僖子知其後必有逹人季文子相三君妾不衣帛馬不食粟君子以爲忠管仲鏤簋朱紘山楶藻棁孔子鄙其小器公叔文子享衛靈公史防知其及禍及戍果以富得罪出亡何曽日食萬錢至孫以驕溢傾家石崇以奢靡誇人卒以此死東市近世冦萊公豪侈冠一時然以功業大人莫之非子孫習其家風今多窮困其餘以儉立名以侈自敗者多矣不可徧數聊舉數人以訓汝汝非徒身當服行當以訓汝子孫使知前軰之風俗云

雜識二首

曽鞏

孫之翰言慶曆中上用杜衍範仲淹富弼韓琦任政事而以歐陽修蔡襄莫甫等爲諫官欲更張庶事致太平之功仲淹等亦皆勠力自效欲報人主之知然心好同惡異不能曠然心無適莫甫嘗家居石介過之問介適何許來介言方過富公問富公何爲介曰富公以滕宗諒守慶州用公使錢坐法杜公必欲致宗諒重法曰不然則衍不能在此範公則欲薄其罪曰不然則仲淹請去富公欲抵宗諒重法則恐違範公欲薄其罪則懼違杜公患是不知所決甫曰守道以爲如何介曰介亦竊患之甫廼嘆曰法者人主之操柄今富公患重罪宗諒則違範公薄其罪則違杜公是不知有法也守道平生好議論自謂正直亦安得此言乎因曰甫少而好學自度必難用於世是以退爲唐史記以自見而屬爲諸公牽挽使備諫官亦嘗與人自謀去就而所與謀者適好進之人遂見誤在此今諸公之言如是甫復何望哉自此凡月餘不能寐慶曆之間任時事者其後餘多識之不黨而知其過如之翰者則一人而已矣

廣源州蠻儂智髙以其眾叛乘南方無備連邕賔等七州至廣州所至殺吏民縱略東南大駭朝廷遺驍將張忠蔣偕馳驛討捕至州皆爲智髙所摧防又遣楊畋孫沔余靖招撫皆久之無功仁宗憂之遂遣樞密副使狄靑爲宣撫使率眾擊之翰林學士曽公亮問靑所以爲方略者靑初不肯言公亮固問之靑廼曰比者軍制不立又自廣川之敗賞罰不明今當立軍制明賞罰而已然恐聞靑來以謂所遣者官重勢必不得見之公亮又問賊之標牌殆不可當如何靑曰此易耳標牌步兵也當騎兵則不能施矣初張忠蔣偕之往率皆自京師六七日馳至廣州未嘗拊士卒立行伍一旦見賊則疾驅使戰又偕等所居不知爲營衛故士卒見敵皆望風退走而忠臨偕居方臥帳中爲賊所虜楊畋余靖又所爲紛亂不能自振而孫沔大受請托所與行者廼未從道鄭紓歐陽乾曜之徒皆險薄無賴欲有所避免要求沔引之自從遠近莫不嗟異旣至潭州沔遂稱疾觀望不敢進靑之受命有因貴望求從靑行者靑延見謂之曰君欲從靑行此靑之所求也何必因人言乎然智髙小冦至遣靑行可以知事急矣從靑之士能擊賊有功朝廷有厚賞靑不敢不爲之請也若往而不能擊賊則軍中法重靑不敢私也君其思之願行則卽奏取君矣非獨君也君之親戚交遊之士幸皆以靑之此言告之苟欲行者皆靑之所求也於是聞者大駭無復敢言求從靑行者其所辟取皆靑之素所與以爲可用者人望固已歸之矣及行率眾日不過一驛所至州輙休士一日至潭州遂立行伍明約束軍行止皆成行列至於荷鍤贏糧持守禦之備皆有區處軍人有奪逆旅菜一把者立斬之以徇於是一軍肅然無敢出聲气萬餘人行未嘗聞聲毎靑至郵驛四面嚴兵每門皆諸司使二人守之無一人得妄出入而求見靑者無不卽時得通其野宿皆成營柵靑所居四面陳設弓弩皆數重所將精鋭列布左右守衛甚嚴方靑之未至諸將屢走皆以爲常至是知桂州崇儀使陳曙知英州供備庫使蘇緘與賊戰復敗走如常時靑至賔州悉召陳與禆校凡三十二人數其罪按軍法斬之惟蘇緘在某所使械系上聞於是軍中人人奮勵有死戰之心是時智髙還守邕州靑懼昆侖闗險阨爲所據乃下令賔州具五日糧休士卒賊諜知不爲備是夜大風雨靑率眾半夜時度昆侖闗旣度喜曰賊不知守此無能爲也彼謂夜半風雨時吾不敢來吾來所以出其不意也已近邕州賊方覺逆於歸仁廟靑登髙望之賊據坡上我軍薄之禆將孫節中流矢死靑急麾軍進人人皆殊死戰先是靑已縱蕃落馬軍二千人出賊後至是前後合擊賊之標牌軍爲馬軍所衝突皆不能駐軍士又從馬上以鐵連加擊之遂皆披靡相枕籍遂大敗智髙果焚城遁去靑先爲公亮言立軍制明賞罰賊不可得見標牌不能當騎兵皆如其所料靑坐堂戶上以論數千里之外辭約而慮明𨿽古之名將何以加此豈特一時武人崛起者乎方慶曆中葛懷敏與李元昊戰於廣川懷敏敗死而諸校與士卒旣敗多竄山谷間是時以權宜招納皆許不死自此軍多棄其將不肯死戰故靑雲自廣川之敗賞罰不行雲翰林學士蔡襄亦言聞於靑者如此

宋文鑑卷一百二十六

欽定四庫全書

宋文鑑卷一百二十七

宋呂祖謙編

雜著

告友

王回

古之言天下達道曰君臣也父子也夫婦也兄弟也朋友之交也五者各以其義行而人倫立五者義廢則人倫亦從而亡矣然而父子兄弟之親天性之自然者也夫婦之合以人情而然者也君臣之從以眾心而然者也是𨿽欲自廢而理勢持之何能也惟朋友者舉天下之人莫不可同亦舉天下之人莫不可異同異在我則義安所卒歸乎是其漸廢之所繇也君之於臣也父之於子也夫之於婦也兄之於弟也過且惡必亂敗其國家皆受其難被其名而終身不可辭也故其爲上者不敢不誨爲下者不敢不諌世治道行則人能循義而自得世衰道微則人猶顧義而立剛有不若其亦無害於眾焉耳此所謂理勢持之𨿽百代可知也親非天性也合非人情也從非眾心也羣而同別而異有善不足與榮有惡不足與辱大道之行公於義者可至焉下斯而言其能及者鮮矣是以聖人崇之以別於君臣父子兄弟夫婦而壹爲達道也聖人旣沒而其義益廢於今則亡矣夫人有四支所以成身一體不備則謂之廢疾而人倫缺焉何以爲世嗚呼處今之時而望古之道難矣姑求其肯告吾過也而樂聞其過者與之乎

記客言

王向

客有語西師者道劉平石元孫敗時事初起鄜延兵十萬人吐谷阪欲與賊遇乃戰戰時昏矣賊多解馬休勁兵驅老弱對敵士卒得利人人出死力與戰投夜且息更三起鬭防明老弱略盡士卒爭獲過當悉已疲畨軍始徐皷起士掲新旗乘髙處呼漢兵來鬭軍士气失金鼓皆不敢鳴賊稍出馬馳略陣上調呼射軍中軍人多死此時特劉石軍也前此分萬餘人屬監軍黃徳和使屯西坡且以張向背爲遊聲動賊防得相應援去事已急念引去賊必乘之恐逼險不利不如合軍決死幸有所完兩將方議未熟都監郭應起曰太尉決出此謀應願得善馬走徳和軍招與俱來語未已平接之曰始議固在舍人呼軍吏出騎士百人從去應曰得百人不足爲防徒自露耳彼知吾呼旁軍必出馬遮去路矣不如獨去便平曰獨去審易卽有險欲誰倚邪應曰借令覆發得百人何可倚者請立表日投午不來應死也太尉毋相遲乃下令軍中皆完陣自固敢妄發一箭入敵師斬應從軍背出行十里許至徳和軍軍聞應來白開壁欲內徳和不肯促閉壁使卒將隔壁門問曰聞太尉已戰舍人宜身在行陣反西來欲西背與賊邪應收馬立陣外呼卒將前與語傳太尉令如此如此卒將還白之徳和愕曰審如舍人語取符驗來應曰應爲軍都監得親與議使應來正爲信耳安須符太尉分軍時有符約邪曰無𨿽然吾専一軍來系屬重其輕去就必得一事可按乃去應辭索度徳和畏避本不在符曰執應縛軍中見太尉一言不如令死此可不疑徳和固怯聞敵大殊不敢去應連促數數度無以拒詆應曰天子取舍人勇當萬夫欲以備敵破堅使也顧乃受一騎任使欲避兵自完如何軍歸必以奏促先自去報太尉比軍隨至矣第戰無畱待也應不敢止復馳還白徳和語平等信以爲徳和審來卽鼓起士戰連三北徳和軍竟不來應獨出入行間軍稍卻卽覆馬以殿持大鐡稍橫突之所當盡死呼入敵軍軍不敢視我師將整而止最後軍比時賊使人持大索立髙處迎應下馬下輒爲應所斷終不能得應因縱應深入鼓其旁曰急追漢兵畱十餘弩連射應馬馬死步下行殺數人欲歸軍取馬軍已亂不得入乃脫身亡去士卒死者什八兩太尉失軍不還邊大警承受者馳二十驛比三晝夜至京師以聞已而賊遂收去敗兵散亡十餘日稍稍出邊旁諸郡負傷被創不及四萬獨徳和一軍完天子使吏治徳和以法死天子思平等失援不救人人力死哀之下詔曰邊鄙有事卿大夫爲朕率身戎行朕以不明信任失職使中人監軍卒敗邊事朕惟一二將帥失身鼓鼙終無慰朕西顧惻惻之念其贈將佐已下官七遷若子若孫聴以父兄任爲右職云郭應之亡也走東原伏大崖下士卒十餘輩與俱各解甲吮傷使一人下崖取雪手掬食之息樹旁良久望見敗馬行自取之棄士卒馳去促後卒皆呼曰舍人捨我徒邪應愈促馬顧謂趨還州來應及環州自以失主將疑未敢見旣而聞黃徳和斬已從坐死者封遂匿山中而時時出部落乞食而子弟緣應故多得官任邊事王氏曰吾久聞郭應死客獨引延州卒言質之以語人人固不謂信然石元孫敗時而固已傳死前年賊歸元孫而元孫竟不死應其可知邪

臨淄尉考詞

黃庶

尉能捕盜使盜知不可免而不敢爲盜亦去盜之一端也山東大約號多盜今臨淄獻一嵗之狀視他縣者才防人而已前件官爲尉蓋有助云

汜水縣尉第一考詞

傅尭兪

夫尉職捕盜而賞罰最著惟用得失多少爲差汜水縣前山溪而大河橫其後舊多椎埋爲姦今周嵗無盜非畏尉而不爲乎顧不賢於得盜多者哉𨿽賞不及尙宜優其課等可考中上

濟源縣主簿呂師民考詞

傅尭兪

古者三載考績今則嵗第之非責吏事嚴切謹密者哉前件官兩防其課有勞無疵亦可謂勤吏矣可考中中

錄事參軍考詞

傅尭兪

紀綱掾地名右曹職典諸事竊比他局宜須得人前件官檢身亷平臨吏精敏載第其課眾謂爲能固當少褒且勸不飭可考中中

道旁父老言

王令

道旁父老髯而黒瘠天甚寒衣破上而露下王子遇而嗟之父老曰小子何爲嗟答曰翁老矣衣食不足以勝寒饑筋力已疲不肖竊有志者故敢嗟父曰子來前吾語爾夫畜牛者求芻食犬者懷誼然則尸之者宜若然耶且不知吾輩又尸之誰也無乃亦宜馬牛其思歟答曰太平之世明天子在上四民各獲其利衣食所不及者遊惰之民爾𨿽然翁胡爲至是父曰天時連凶有田不足以償租賦子孫散去不能見保然則爲老人者尙有罪邪謝之曰翁無多怨嵗饑爾柰之何父怒曰饑何罪邪授人之羊匪牧是思十羊其來九皮而歸曰羊病死奚牧之非然則可乎小子未可與語也又何志之有邪投其杖而去追而謝之不復應

自訟

劉恕

平生有二十失佻易卞急遇事輒發狷介剛直忿不思難泥古非今不達時變疑滯少斷勞而無功髙自標置擬倫勝已疾惡太甚不防怨怒事上方簡禦下苛察直語自信不逺嫌疑執守小節堅確不移求備於人不防咎怨多言不中節髙談無畔岸臧否品藻不掩人過惡立事違眾好更革應事不揣已度徳過望無紀交淺而言深戱謔不知止任性不避禍論議多譏刺臨事無機械行已無規矩人不忤已而隨眾毀譽事非禍患而憂虞太過以君子行義責望小人非惟二十失又有十八蔽言大而智小好謀而闊論劇談而不辧愼密而漏言尙風義而齷齪樂善而不能行與人和而好異議不畏疆禦而無勇不貪權利而好躁儉嗇而徒費欲速而遲鈍闇識而彊料事非法家而深刻樂放縱而拘小禮易樂而多憂畏動而惡靜多思而處事乖忤多疑而數爲人所欺事往未嘗而不悔它日復然自咎自笑亦不自知其所以然也

東坡酒經

蘇軾

南方之氓以糯與秔雜以卉藥而爲餅嗅之香嚼之辣揣之枵然而輕此餅之良者也吾始取面而起肥之和之以姜液烝之使十裂繩穿而風戾之愈久而益悍此面之精者也米五斗以爲率而五分之爲三斗者一爲五升者四三斗者以釀五升者以投三投而止尙有五升之贏也始釀以四兩之餅而每投以二兩之麯皆澤以少水取足以散解而勻停也釀者必罋按而井之三日而井溢此吾酒之萌也酒之始萌也甚烈而微苦三投而後平也凡餅烈而麯和投者必屢嘗而增損之以舌爲權衡也旣溢之三日乃投九日三投通十有五日而後定也旣定乃注以斗水凡水必熟而冷者也凡釀與投必寒之而後下此炎州之令也旣水五日乃篘得二斗有半此吾酒之正也先篘半日取所謂贏者爲粥米一而水三之揉以餅麯凡四兩二物並也投之糟中熟撋而再釀之五日壓得斗有半此吾酒之少勁者也勁正合爲四斗又五日而飲則和而力嚴而不猛也篘絕不旋踵而粥投之少畱則糟枯中風而酒病也釀久者酒醇而丰速者反是故吾酒三十日而成也

述醫

龔鼎臣

周官載醫掌飬萬民之疾病蓋凡受疾者舉可治也惟久之不治遂革以死未見其有始疾而不可治者也巴楚之地俗信巫鬼實自古而然當五气相沴或致癘疫之苦率以謂天時被是疾非醫藥所能攻故請禱鬼神無少暇雞豚鴨羊之薦惟恐不丰迨其不能則莫不自咎事鬼神之未至或幸而愈乃曰由禱之勤也薦之數也不然烏能與天時抗乎又有治之不早其疾气之毒日相燻灼一家之人皆至乎病故𨿽親友之厚百步之外不敢望其門廬以至得病之家懼相遷染子畏其父婦避其夫若富財之人尙得一巫覡守之其窮匱者獨僵臥呻吟一室而已如是則不特絕醫藥之饋其飲食之給蓋亦闕如是以死者未嘗不十八九而民終不悟余嘗訪於人其患非它繇覡師之勝醫師耳嗚呼覡者豈能必勝諸醫哉其所勝之者蓋世俗之人易以邪惑也夫疾病幹諸內神鬼冥諸外良藥所以治內也今不務除疾於內而専求外福之來及其甚也其存防訊問之宜不復相通不其謬歟夫稼茂田疇爲螟所害惟能悉除螟則稼之秀可實也家蓄奇貨而盜入其門主人操刃持挺或殺或捕則貲之厚可全也人之身亦然冒陰陽之气輒遇癘疫當得醫者察聲視色按脈授藥使離諸腹心肝膈然後其體可平若不醫之用曷異不除螟而望稼穡之實不驅盜賊而求家貲之全決不可得矧惟國家重醫藥之書最爲事要先朝編緝名方頒布天下郡國其間述時疫之狀實爲纎悉及慶曆中範文正公建言俾自京師以逮四方學醫之人皆聚而講習以精其術其黜庸謬救生靈倬然爲治道之助而世俗罔識朝廷仁愛之意如此而徒惑邪誕而夭性命愚實憫之今已戒醫博士日與醫之徒考神農子儀扁鵲秦和之術一防於岐伯兪跗之道以正絀邪以誠消妄使可治之疾不終害人亦濟民之一事也而慮巴賨之俗尙安故態不知醫效之神倍禱淫祀之鬼故刻詞以告嘉祐四年七月二十日述

弔鎛鐘文

秦觀

嘉魚縣傍湖中比嵗大旱水皆就涸而夜常有光怪赫然屬天鄕人相與志其處而掘之得古鎛鐘焉其形有兩欒如合兩瓦靣左右九孔總三十六於鼓鉦舞衡旋幹之類考之不與合者無防縣令施君識其寶謀獻之太常未果乃輸武昌庫中防其守解秩佐攝事見而惡之曰郡得背時器畜之不祥也亟命投於兵器之冶嗚呼物之不幸有如是邪昔九江吏盜忠肅之碑材寘其所述歐陽詹聞而弔之以詞予悲夫鎛鐘鼓樂之器先王所以被功徳而和人神審音之士至有振車鐸於空地而求之者非若九江碑材因人而貴也而辱於泥塗無所自效遇其非鑑以觸廢毀好古之士焉得黙黙而已乎乃作文以弔之詞曰嗚呼眾方之生謬形殊器更首疊尾雌雄相廢朝爲美姬夕爲蕉萃或奇偶之相續或九升而一躓淸餓和黜刑王眇貴生犢失明得駿折髀洞所遇之參差莽循還於一气傳曰黃鐘毀棄瓦缶雷鳴余始以爲不然今乃信之矣嗚呼鎛鐘何世所爲質不呈剛形不露奇協律中度渾如天資掩抑𨿽久不見瑕疵爰有兩欒三十六孔厥音瑯然小大隨叩曷所挺之瓌偉而偶沈於幽陋辱泥塗之污漫厭鱗鬛之鮏臭嗟筍簴之一辭遽月宏之防彀幸陽愆而水涸天日怳其復覯謂庭貢之是充獲效鳴於金奏何夜光之暗投卒按劍而莫售嗚呼赤刀大訓天球河圖秦璽漢劍趙璧隋珠犍爲之磬汾陽之鼎曲阜之履大澤之孤歷世相傳以華國都下至威斗錯刀羯鼓之棬破鏡缺符遺簮墮珥信無益於經綸猶見收於好事是鐘也郊廟所薦樂之紀綱統和元气舞獸儀鳳令大河而更淸使左角其不芒變化風俗返乎羲皇而乃廢於深淵出而遇毀殆藻盤之不如矧牛鐸之敢企此義夫志士所爲疾心而切齒也然余聞之陰精之純燥气之裔𨿽從火革其質不變一晦一明昔者旣然僨而復起可無畢乎嗚呼鐘乎今焉在乎豈復爲激宮流羽以嗣其故乎將憑化而遷攺服易制以周於用乎豈爲錢爲鎛爲銍爲釡以供耕稼之職將爲鼎鼐以效烹飪之功乎豈爲浮圖老子之像巍然瞻仰於緇素乎豈爲麟趾防蹄之形翕然玩於邦國乎豈爲幹越之劍气如虹霓掃除妖氛於指顧之間乎將爲百鏈之鑑湛如止水別妍醜於髙堂之上乎新故相代未始云畢紛然殊途必有一出決不泯沒艸亡木卒嗚呼鎛鐘又將奚防

責沈文貽知黙侄

陳瓘

適越而北轅越不可至徙越人而置於齊裏則越語可易而爲齊然而气質一定而不能自易其習者非以其不學歟气質之用狹道學之力大習其所自習者未嘗察也天气而地質無物不然人藐乎其間亦一物耳物與物奚以相逺或哲或愚不系其習乎思誠之道莫先於學務學之要在於求師顏子之不遷不貳得於孔子睎顏之人將孰師焉葉公問孔子於子路子路不對夫葉公有知人之明有謀國之忠愛賢而得民愼微而憂逺其事皆有可指其遺語之記於緇衣者亦可觀焉楚國之賢誰出其右子路非慢賢者也魯有尼而彼不知焉則於其問也何足對哉陳良楚產也而能使北方之學者莫或先之故孟子以良爲豪傑之士爲其能悅周公孔子之道而已不知仲尼則𨿽賢如子髙亦孔門之所不對也爲士而稽古者可不鑑哉予元丰乙丑夏爲禮部貢院防檢官適與校書郎範公醇夫同捨公嘗論顏子之不遷不貳惟伯淳有之予問公曰伯淳誰也公黙然久之曰不知有程伯淳耶予謝曰生長東南實未知也時予年二十有九矣自是以來常以寡陋自愧得其傳者如楊中立先生亦未之識也崇寜之初兄孫漸就學其門時予在合浦始獲通問予之內訟攺過賴其一言漸於是時亦以所聞警予之繆予始忽其言久而後知其爲藥石也今漸來天臺考其學益進聞其言益可喜陶染薫鑄有自來矣舉修步於南溟觀洪瀾於北壑此可逺之基也始之不謀何以得此古之善學者心逺而莫禦然後气融而無間物格而不二然後飬熟而道凝山上有木其進也漸合抱之幹豈一朝一夕之所可俟哉人之患在不立其基基立而不勉亦何以愈於彼乎物之終始可不嚴哉始識而終成同乎一黙非言語所能究也予以多言取禍尙未誅殛戴恩自幸不知嵗月之久而生死之有二也旣老且病手痺目昬簡編筆硯殆將捐棄今於漸之行不能忘言作責沈以貽之喜漸之能謀其始而篤之使有成也政和三年八月九日

宋文鑑卷一百二十七

欽定四庫全書

宋文鑑卷一百二十八

宋呂祖謙編

對問

應責

栁開

或責曰子處今之世好古文與古人之道其不思乎苟思之則子胡能食乎粟衣乎帛安於眾哉眾人所鄙賤之子猶貴尙之孰從之子化也忽焉將見子窮餓而死矣栁子應之曰於乎天生徳於人聖賢異代而同出其出之也豈以汲汲於富貴私丰於已之身也將以區區於仁義公行於古之道也已身之不足道之足何患乎不足道之不足身之足則孰與足今之世與古之世同矣今之人與古之人亦同矣古之教民以道徳仁義今之教亦以道徳仁義是今與古胡有異哉古之教民者得其位則以言化之是得其言也眾從之矣不得其位則以書於後傳授其人俾知聖人之道易行尊君敬長孝乎父慈乎子大哉斯道也非吾一人之私者也天下之至公者也是吾行之豈有過哉且吾今棲棲艸野位不及身將已言化於人胡後於吾矣故吾有書自廣亦將以傳授於人也子責我以好古文子之言何謂爲古文古文者非在辭澁言苦使人難讀誦之在於古其理髙其意隨言短長應變作制同古人之行事是謂古文也子不能味吾書取吾意今而視之今而誦之不以古道觀吾心不以古道觀吾志吾文無過矣吾若從世之文也安可垂教於民哉亦自愧於心矣欲行古人之道反類今人之文譬乎遊於海者乘之以驥可乎哉苟不可則吾從於古文吾以此道化於民若鳴金石於宮中眾且曰絲竹之音也則以金石而聴之矣食乎粟衣乎帛何不能於眾哉苟不從於吾非吾不幸也是眾人之不幸也吾非以眾人之不幸易我之幸乎縱吾窮餓而死死則死矣吾之道豈能窮餓而死之哉吾之道孔子孟軻揚雄韓愈之道吾之文孔子孟軻揚雄韓愈之文也子不思其言而妄責於我責於我也卽可矣責於吾之文吾之道也卽子爲我罪人乎

答客問

尹源

客謂予曰敢問人臣不忠孰爲大曰無過爲大客曰過之爲言失中之謂也爲臣有是則悖於事而害於治君子善於無過而子以爲不忠惑矣曰余所謂無過者非果能無過眾人不以爲過無迹可攻也何則自古人臣爲不忠者未有不外示畏謹循法度而能固其寵久其權以遂其邪者內則爲宰相爲卿大夫不敢主天下事與進退賢不肖曰吾知循故事爾専則罪也外則爲郡爲邑以至亷察一道視政之不敢革視民之疾不敢去曰吾知奉法爾違乃辟也若此者不惟時君以後無過天下之人亦以爲無過苟終不能辧之使內外相濟以成其俗則國日削民日敝以至大亂而莫之禦謂之忠可乎忠臣則不然一心公乎天下不以身之安危易其守其行事也或犯上之忌或冒下之謗若此者不惟時君以爲過天下之人亦以爲過矣苟能辧之使得行其道則國享其利民被其賜謂之不忠可乎故忠臣本於愛君姧臣本於愛身未有愛君而先其身愛身而先其君者客曰如子之說仲山甫明哲保身萬石君崔光忠謹無過皆不忠乎曰若數子皆純乎其中非求無過之名以爲巳利故忠臣之過小而必形姦臣之過大而不章世人徒見其形者以爲過也孔光張禹所以危漢宗林甫所以禍唐室曰然則人君何以辧之曰捨其迹而責其心術斯得矣

諭客

劉敞

寶元康定之間元昊畔詔書求材謀之士於是言事自薦者甚眾輒下近臣問狀髙者除郡從事其次補掾史且數百人時予方逰吳中客有相哀者作諭客客謂公是先生曰蓋聞賢者不遺利智者不失時因形推勢以事爲機是以功勲流於竹帛盛徳載於黎庶歷百世而不衰掩眾人以獨騖此所謂豪傑之士也而先生亦有意於此乎先生曰何以教之客曰今西兵距境昆侖道絕主上不怡邊有宿甲旃裘之貢不入鐘鼓之娛不勸者於今三年矣是以下求賢之詔開自薦之路總擥奇俊兼聴天下恩涵於人心義激於肺腑故令下之日坐者泣沾襟臥者涕交頥咸欲奮必死之力蹈難測之機忘山川之苦薄戰伐之危請長纓以系頸輸家財以濟師拜章者交乎公車獻策者滿乎北闕起徒步以析爵由一言以攺列此亦遭遇之時變化之契勇辯之辰敵國之勢穰苴所以權軍而西出蘇秦所以掉舌而東逝也今先生乃悄乎如不知藐乎如不聞名與智寂迹與世淪懷書滿腹不如眾人意者暗於事勢而然乎且夫道期於用不必全潔功期於成不必無辱是以伊尹負鼎伍員鼓腹百里食牛包胥慟哭乘時因勢大直細曲崇如丘山炳若執燭今先生乃獨習無用之言守難行之事遺棄諸子専意六藝井田𨿽通不可以厚財賦之入鄕飲𨿽講不可以助軍旅之急羽舞𨿽文不可以代幹防之執麻冕𨿽純不可以更甲冑之襲睢盱拳曲空言少實不可圖進取之益則何不卑論儕俗夜寢夙興馳騁乎孫吳之場揣摩乎蘇張之營舌如電流功如雷行威名並建家國兩榮乃反侈陋巷之處甘藜藿之食目無韶曼耳絕金石抱甕而汲不知用力行身若此老且奚益先生曰吁客何貎之壯而語之少何願之大而智之小信難以議道矣𨿽然不可以不陳也昔者軒有版泉之師尭有丹浦之徵舜有三苖之誅啟有扈氏之兵成湯造攻於牧宮文王收績於崇城當此之時覆載侔於天地文明比於日月休恩滲於時雨厲威粲於霜雪跂行喙息罔有不服然且干戈未盡戢弓矢未盡閉小至俘馘大至流血巍巍之功不爲之差減赫赫之號不爲之滅裂適足以增其徽名廣其休烈而已客以謂有損於盛徳邪夫狂童鴟張天奪其魄跳踉顚豗假命頃刻親戚不言思得所殛狗吠其主防竊疆場此亦蚩尢三苖何以異哉然而將帥之臣閱於詩禮介冑之卒奮於防兕賞未及懸刑未及峻而天下之民億兆之眾固已集矣於是乎虎眄鷹眎龍行雲起譬若挽千石之弩決垂潰之疽引洪河之流沃殆滅之燬曽不移息而可見又何足煩天下之學士主上所以干幹夕惕勞於求賢通自進之路開愽訪之門者恐伯髙傅說之流藏於巖野伊尹大師之品逸於屠釣又所以明謙讓之義恭聴卑之操使非常之業與士大夫共有也此乃三王所不及五帝所難行愚陋之人豈能昭見其情哉昔燕欲駿馬乃市朽骨而千里之駒果至越欲勇士乃揖怒而百夫之勇來萃主上亦欲致特達之人是以狂狷者無所咈排觸者無所忌髙爵重祿或富或貴鑑洞乎神明量配乎天地豈以爲小醜之未夷羣凶之尙恣哉且夫東漸島夷南及交趾西奄孤竹北越鑿齒受令朝朔齊一車軌雷動風行方百萬里觀數郡之地元昊之眾曽不若黒子之著靣蟻之循宂而欲以敵國論之固失類矣且客獨不聞宋受命之說乎昔者唐失其禦海水橫溢寰宇之內分爲六七不貢不朝靡所統一於是蠢蠢之氓困於戈鋋積屍爲山流血成川糜潰屠剝者蓋五十餘年上帝眷之乃命太祖受禪啟國方行千里猶有殘孽弗率弗祀太宗平之眞宗成之至於制作之道以或未遑然亦開籍田封太山禮河汾考百王皇上率循聖武靡有遺軼而勝殘去殺適底今日是以往者申訪古樂緒正郊配大定六籍謹敇元防欲以就一王之法成必世之期使後嗣遵其矩太常肆其儀參於六經表於萬年澤漏於重溟功陟乎上天還成康之俗儷典謨之篇包弓偃革無得逾焉此學者所以踴躍而鄙儒所以拳拳也何以蘇張於平世孫吳於異類終無益於王道空自絕於聖治客徒笑我暗於事機我亦悲客躁於冨貴而不知制作之義也言未畢客竦而謝曰荒野之人溺於所聞先生幸教之謹受令矣

反求齋對

謝逸

李子作齋於防事之北求名於余其名曰反求李子請曰願聞反求之義對曰子不聞楚國之盜者乎楚之盜曰支貢者行若無迹語若無息逾垣若鳥宂土若防居於楚國人無夜不亡其物焉國人心知其貢也而執之無狀每亡物必罵曰是必貢也其如不可執何居一日貢語其鄰之子曰楚之盜不爲寡矣每亡物必尢貢也何鄰之子曰子無怒國人之尢已也子能爲盜故亡物者必尢子子而不爲盜其誰尢子哉貢曰是不難也吾且闔戶不出矣儻夜有亡物者亦將以尢貢可乎是夜楚人徹衛釋禁而國中無犬吠之驚君子曰人不可不反求諸已也仁所以愛人者也愛人不親則反諸已曰仁未至也智所以治人者也治人不治則反諸已曰智未至也敬所以禮人者也禮人不答則反諸已曰敬未至也行有不得者皆反求諸已而惟人之責則與楚之盜日攘其物而怒人之尢已也何異哉反求之義其在斯乎李子憮然爲間曰命之矣李子名紱字明服余表弟也又從余故告之以名齋之義使歸而書諸壁焉

三山移文

宋白

三山之英十洲之靈排煙拂霧勒移山庭夫以逍遙俗之姿縹緲飛仙之狀控白鶴於云末驂靑鸞於天上吾方知之矣若其冥冥帝先杳杳象外厭浮世而龍攄曵天倪而蟬蛻聆白雪於太虛挹流霞於上界因亦有焉豈其侈靡輕浮猖狂迅速習夏癸之奢用商辛之酷將大道以爲戱勦萬民而逞欲何其謬哉嗚呼龍馭不存鼎湖長往萬古千秋英靈肹蠁世有秦皇爰及漢帝旣崇登髙益驕益熾然而貎學希夷情忘橐籥竊祀神山濫封東嶽污吾眞風輕吾上藥𨿽篤志於仙林竟無心於天爵其始至也將拍洪崖挹浮丘捐百揆棄諸侯黿梁架日劍气淩秋或思玉皇可接或憶金仙共遊廢元元以不治仰蒼蒼而是求燕昭何足比子晉不能儔及其妄說斯行貪誠彌勇智刃揮霍靈臺飛動乃閱意海隅窮奢世上泛樓船而濟重溟建祈年而侔大壯蘭橈馥其天風桂棟淩乎辰象望仙闕而何極顧又寰而如防至其儼霞冠垂珠綬履鳯文之舄列蛟龍之繡焚百和於筵上輝九華於坐右羽斾爭聳瑤壇競開丹臺紫府在何處白鳳靑鸞猶未來大寶非貴三淸是屬恥萬機之屑隘六合之局促將紀號於眞圖任銷聲於帝籙希風七十君委政三十轂使我徒費步虛嘗輕舉徐福不歸安期誰侶文成五利並虛詞太一上元徒延佇至於栢梁灰燼承露飄零甲帳空兮暮煙怨羽人去兮秋風驚昔求長生躋壽域今見委骨在窮塵是知碧海汪洋瀛洲浩渺方丈爭奇蓬萊竦峭慨沙丘之云云悲茂陵而誰弔故其露慘長寒風啼自咽秋艸淒涼春花愁絕嗟羅綺之皆空嘆池臺之已滅且夫奄有神器化育羣生將天地以合徳與日月而齊明豈可使鳳扆寂寥龍圖銷毀帝道荒蕪天潢泥滓遊心於幻路教臣民而以詭宜扄玉洞掩天闗揚大霧湧驚湍隔襖風於海上杜妄魄於云端於是瞠波如山怒云寡色斥二主之訛謬警後王之道徳請爲治世君無俟賓天客

跛奚移文

黃庭堅

女弟阿通歸李安詩爲置婢無所得乃得跛奚蹣跚離疏不利走趨顙出屋檐足達戶樞三嫗挽不來兩嫗推不去主人不悅廚人罵怒黃子笑之曰尭牽羊而舜鞭之羊不得食尭舜俱疲百羊在谷牧一童子艸露晞而出艸露降而歸不亡一羊在其指防故曰使人也器之物有所不可則亦有所宜警夜偸者不以馬司晝漏者不以雞準繩規矩異用殊施天傾西北地缺東南尺有所不逮寸有所覃子不通之則屨不可運土簣不可當屨坐而睨之小大俱廢子如通之則瞽者之耳聾者之目絕利一源收功十百事固有精於一則盡善徧用智則無功有所不能乃有所大能焉呼跛奚來前吾爲若詔之汝能與壯士抜距乎能與羣狙賦芧乎能與八駿取路乎能逐三窟狡兔乎皆曰不能曰是固不能閨門之內固無所事此今將詔若可爲者汝無狀於行當任坐作不得頑癡自令謹飭晨入庖捨滌鎗瀹釜料簡蔬茹畱精黜觕臠肉法欲方膾魚法欲長起溲如截肪煮餅深注湯和糜勿投醯韲臼晚用姜蔥防不欲焦旋不欲黃飯不欲著牙揚盆勿駐沙進火守烓水沃沸鼎斟酌薌芼生熟必告姨防臨食爬垢撩髮染指杓嘬胾懷骨事無小大盡當闗白食了滌器三正三反枚拭蠲潔寢匙覆椀陶瓦髹素視在謹數兄弟爲行牡牝相當日中事閒浣衣潄襦器穢器淨謹循其初素衣當白染衣增色梔郁爲黃紅螺蚜光挼藍杵艸茅搜橐皂漿胰粉白無不媚好燥濕處亭尉帖坦平來往之役資它使令牛羊下來喚雞棲桀撐拒門闗閒防艸竊飲飯貓犬堙塞防宂凡鳥攫肉貓觸鼎犬鎗防窺甑皆汝之罪也春蠶三臥升簇自裹七晝七夜無得停火紵麻藤葛蕉任絺綌錫疏手作無有停時紾緝偸工夫一日得半工一纓亦有餘暑時蘊蒸扇涼蜜水薫艾出蚊水盤去蠅果生守樹果熟守筥執弓懷彈驅嚇飛鳥無得吮嘗日使殘少姆嫗罵譏痢泄嘔天寒置籠衣食畢烘搔癢抑痛炙手撋凍無事倚墻鞵履可作堂上叫呼傳聲代諾截長續短鳬鶴皆憂持勤補拙與巧者儔凡前之爲汝能之不跛奚對曰我缺於足猶全於手如前之爲𨿽勞何咎黃子曰若是則不旣有用矣乎皆應曰然無不意滿

連珠

連珠二首

徐鉉

道不可以權行終則道防情不可以苟合久則情疏是以兵諫愛君君安而忠敬已失同舟濟險險夷而取授自殊

運不常偶體道者無憂時不常來抱器者無滯是以霜露旣降䢐來不易其貞弓矢載櫜董澤不逾其利

連珠一首

晏殊

時平徳合秉均者續隠於防先運極道消享位者譽隆於事外是以房杜之恩勤莫二無迹可尋郭裴之退黜居多其名益大【郭汾陽裴晉公也】

連珠一首

宋庠

山有楩梓之材居山茇艸而捨田有禾稷之實力田者半菽而飽廐有驥驟之乘掌廐者羸股而步此所謂役於物者智不建乎物也無木者有華榱之防無田者有嘉糓之享無廐者有上駟之禦此所謂役物者智包乎物也故君子逸於用徳小人勞於用力

連珠一首

劉攽

蓋聞詭道取勝得以暫用懷惡致討未有能克是故以桀詐桀可容於徼幸用燕伐燕不足以相服

宋文鑑卷一百二十八

欽定四庫全書

宋文鑑卷一百二十九

宋呂祖謙編

琹操

懷歸操

劉敞

蟋蟀在堂嵗云除今我不樂鬰以防豈不懷歸畏簡書蟋蟀在堂嵗云逝今我不樂濡以滯豈不懷歸友朋畏

醉翁操

蘇軾

瑯邪幽谷山水奇麗泉鳴空澗若中音防醉翁喜之把酒臨聽輙欣然忘歸旣去十餘年而好奇之士沈遵聞之往遊以琴寫其聲曰醉翁操節奏疏實而音指華暢知琴者以爲絕倫然有其聲而無其辭翁𨿽爲作歌而與琴聲不合又依楚詞作醉翁引好事者亦倚其詞以制曲𨿽粗合均度而琴聲爲詞所防約非天成也後三十餘年翁旣捐館捨而遵亦沒久矣有廬山玉澗道人崔閒特妙於琴恨此曲之無詞乃譜其聲而請於東坡居士以補之云

瑯然淸圜誰彈響應空山無言惟翁醉中知其天月明風露娟娟人未眠荷蕢過山前曰有心也哉此賢【泛聲同此】醉翁嘯詠聲和流泉醉翁去後空有朝吟夜怨山有時而童顚水有時而回囦思翁無嵗年翁今爲飛仙此意在人間試聽徽外三兩

於忽操

王令

劉表見龎公將起之而公不願也表曰然則何謂公曰我可歌乎旣歌命子弦之凡三操

於忽乎不可以爲其又奚爲離婁之精夜何有於明瞽曠之耳聾者亦有耳【一本作塞何有於聲】束王良之手兮後車載之前行險以旣覆兮後逐逐其猶來𨿽目盻而心駭兮顧其能之安施委墨防以聽人兮𨿽班輸亦奚以爲於忽乎不可以爲其又奚爲椽櫨桷榱之累重顧柱小之柰何方風雨之晦陰行者艱而莫休居者坐以笑歌不知壓之忽然兮其誰安何

於忽乎不可以爲其又奚爲謂雞斯飛誰得之吾方饑而覊謂豕斯突何取於防是皆以食而得之吾方饑而後噫噫雞豕兮死以是兮

晝操【孟子去齊捨於晝作】

林希

彼滔滔之天下余孰從而與歸來何其然兮其去何爲吾行或使矣止或尼之母嗟吾行矣於此遲遲棄其量鬴兮撮安施鈞石則委兮亦何用於銖絫顧瞻咨嗟兮人曷余疑嗚呼余歸兮已而已而

上梁文

開封府上梁文

楊億

受三靈之眷命開百世之丕基居中土以制四方坐明堂而朝萬國上觀象設路寢而辟應門下鑑黃圖定神州而分赤縣玉帛駿奔而薦至舟車輻湊以交馳居民最處於浩穰寰宇共瞻於表式法天崇道皇帝陛下道光上聖仁洽普天性堯舜之聰明體禹湯之勤儉垂衣裳而布政懸法象以授人旰食視朝俾精求於理本臨軒遣使常散采於民謡物情而煦育如春王道而坦平若砥故得五兵不試邊陲無金革之聲四序由康隴畆起倉箱之詠惇淳反朴黎民盡致於可封獻賮輸防異域曽無於後至混車書而一綂頒正朔於四夷十年逺過於成周拓土更逾於彊漢乃眷京畿之千里旁連魏闕之九重包括諸華儀刑列郡疆理旣推於廣斥閭閻最號於便蕃豈惟俠少之場所謂帝王之宅爰求控實在元良皇太子道契黃離位隆蒼震問安視膳素彰周寢之勤主鬯承祧爰踐漢儲之貴自春宮而育徳鎭天邑以分憂誕揚慈惠之風廣布神明之政緑林屏息絕吠犬以堪驚玉燭勻調無喘牛而可問於是決斷簿書之暇經營土木之功廣棟宇之新規集班輸之絕藝揮斤者成市荷鍤者如雲度楩柟杞梓之材召丹雘圬墁之匠百堵皆作不日而成梁橫防蝀以蜿蜒瓦疊鴛鴦而迆邐堂皇有煒防事斯嚴廊回合以四周庭淸虛而中敞制度疊彰於壯麗形容備極於巍峩足以明東朝副貳之尊表南府鎭臨之盛兒郎偉今玆吉日將畢奇防爰自拋梁式申犒勞散金錢而滿地堆餅餌以如山巵酒肩盈樽滿案極量而飲應不羨於單醪實腹而飡固如塡於巨壑旣醉以飽式舞且歌同承渙汗之恩共樂升平之化

拋梁東三韓百濟慕華風毛車逺渉浮天浪歡呼鼓舞未央宮

拋梁西雪嶺金河路不迷萬里玉關皆我土葡萄苜蓿徧髙低

拋梁南跕鳶浪泊聖恩覃大貝明珠盈帑藏崔嵬銅柱拂煙嵐

拋梁北匈奴逃遁空沙磧茫茫絕漠胡無人待上陰山重刻石

拋梁上非煙顥气何蕭爽歷歷天邊種白楡亭亭雲際峩仙掌

拋梁下萬並繁華堪大詫家家樓閣倚晴空處處弦歌樂皇化

伏願拋梁已後風調雨順時和年丰聖壽靈長與大椿而難老邦家鞏固將磐石以無窮少海長浮於厚載前星永耀於穹濟濟宮庭之僚屬森森天府之賔從盡預商山之羽翼咸依儉幕之芙蓉將吏奔趨而有幸軍民撫育以皆同悉傾心而奉上並竭節以向公路絕冦攘夜戶而從玆不閉人無爭訟圜扉而自此常空百姓咸躋於壽域八方悉被於仁風然後我皇帝之千秋萬嵗長端拱以居中

英宗殿上梁文

王安石

天都左界帝室中經誕惟僊聖之祠夙有神靈之宅嗣開宏築追奉睟容方將廣舜孝於無窮豈特尙漢儀之有舊先皇帝道該五泰徳貫三儀文摛云漢之章武布風霆之號華夏歸仁而砥屬蠻夷馳義以駿奔淸蹕甫傳靈輿忽往超然姑射山無一物之疵邈矣壽丘臺有萬人之畏已鼎湖之弓劍將遊髙廟之衣冠今皇帝孝奉神明恩涵動植纂禹之服期成萬世之功見堯於羮未攺三年之政乃眷燻修之吉壤載營館禦之新宮考恊前彛述追先志孝嚴列峙寢門可象於平居廣拓旁開輦路故存於陳迹官師肅給斤築隆施揆吉日以庀徒舉修梁而考室敢申善頌以相歡謡

兒郎偉拋梁東聖主迎陽坐禁中明似九天升曉日恩如萬國轉春風

兒郎偉拋梁西瀚海兵銷太白低王母玉鐶方自執大宛金馬不須賫

兒郎偉拋梁南丙地星髙每嵗占千障滅烽聞嶺徼萬艘輸賮引江潭

兒郎偉拋梁北邊頭自此無鳴鏑卽防呼韓渭上朝休誇竇憲燕然勒

兒郎偉拋梁上彷佛神遊今可想風馬云車世世來金輿玉斚年年往

兒郎偉拋梁下萬靈隤祉扶宗社天垂嘉種已丰年地產珍符方極化

伏願上梁之後聖躬樂豫寶命靈長松茂獻兩宮之壽椒繁占六寢之祥宗室蕃維之彥朝廷表幹之良家傳慶譽代襲龍光肩一心而顯相保鐀祝之無疆

披雲樓上梁文

陳履常

夙夜在宮必有燕休之地上下同樂孰知興作之勤惟此東州稱爲輔郡遺澤未息猶有陶虞之風王化旣成更同齊魯之俗河山千里枹鼓不鳴閭巷百年豪傑間出地滋墾辟嵗嗣丰穰裏無愁嘆之聲吏絕追呼之擾因斯時之暇豫樂此地之登臨革故增髙事非過制斷長續短費不及民棟宇靚深稱吏民之觀望嵗時遊豫遂老防之歡娛爰歷靈辰用興危架聽於輿頌落此成功

拋梁東日上雲開四顧中今代功名歸二老當年富貴有朱公

拋梁南舳艫衘尾系江潭朝隮已作丰年雨暑飲行聽抵掌談

拋梁西陰陰桃李下成蹊舉頭更長安近送日長隨落日低

拋梁北瑞塔亭亭入云直百年戰闘及明時千里河山余故國

拋梁上危架岧嶤逮千丈房心瑞璨近檐楹海岱摧藏但空曠

拋梁下割肉成堆酒如瀉燕雀投人也自忙防蝠旋墻不容罅

伏願上梁以後人神同力暘雨以時水宿塗行夜無風露之警盆繅鎌割家有廩之餘囹圄一空鞭笞不試商旅四集貨賄遂通據榻以談不減庾公之興從遊而賦尙須韓子之文

書判

辛捕罪人丁過而不救辭雲家有急事救療

余靖

逋播未播宜同掩襲彌畱待救安可邅廽苟或責其容姦姑合先於拯患辛事當祗役職在追逃力而拘之饑鷹之效未展勢不足者因獸之闘方勞眷彼遵塗之人式冀執兵之助備其越逸此望惠然肯來憂在族姻彼乃往而不返誠或慮其餙詐謀合原其執心网恐論於吞舟固宜並力病方深於易簀安得忘情徒欲詰其圖全未可罪其爲巳囚其亡命𨿽追捕以攸先人各有親當患難而自救縱云行邁殊匪坐觀捕逃之黨未除遽令讁我瞑之求不濟則欲怒誰職且異於追胥罰難加於行路是則彼有詞矣姑合宥而捨之

丙越度官府垣籬官司罪之辭云隨甲而往

余靖

恊謀抵禁法有減論冒度幹刑理無從坐旣投足而同往豈原心而或殊丙徳之弗修動而有悔不如已者方逾數仭之墻因而從之遂罹三尺之法自疏明愼猶啟薄言況穴隙以相從惟蔇茨而自履前王著令徒攀共犯之條君子向儒盍守獨行之節矧府寺之攸設惟藩屏而是崇不得其門同臨蔽惡之地必求諸道當慙由徑之非𨿽曰比之匪人實亦動而過則原其發慮遽云職汝之由詳彼治躬豈可效人之僻咎將誰執戚實已招視籬落之具存當跬步而爲過別冒漢家之网或異首科自絕蒲人之祛諒難降等三千之條備紀七十之杖何逃罪必心詞奚苦訴

丙爲左僕射門立棨防其子封國公復請立防儀曹

不許

余靖

位縻王爵固有彛儀名列子倫所宜降禮旣髙閎之共處豈列防以重施丙鵲印傳家蟬聨襲寵斗樞逾貴旣升八座之榮社土啟封遂及一經之嗣胡爲令子罔逹宏規以謂秩視諸公幸列分茅之位勲崇三品請頒立槊之儀展矣攸司詳夫大體且乘軒服冕𨿽同列國之權問寢趨庭豈有異門之制縱未該於令式宜必葉於謀猷況乎尊有壓卑之文備存典冊子存避父之禮綽著章程國有大焉古之道也恩榮沓至任旌髙頴之勲制度問愆宜喜桞彧之見必當固執無謂他規戴記傳芳車馬猶稱於不及隋書勸善棨防寕聞於再頒必采禮卿之詞勿貽侯氏之過

乙夜居於外丙往弔之或責其非

余靖

宴安有度式貴愼儀出處無容固宜行弔旣自愆於所止亦何怒於相隨乙徳之不修動而有悔安身克謹當從嫡寢之間居外尢非自比遭喪之變眷惟益友深逹彛章朝夕四時旣失常於訪問吉凶五禮遂矯辭於禍災縱未盡於嫌疑抑已陳於規誨進退可度燕衣將亂於悲哀居處以莊環絰何慙於諷刺爾惟失節我豈廢言所期克舉其儀孰謂不知而作衣服宮室𨿽弗襲於縗裳揖讓周旋固可譏於牀第理旣同於事死問乃比於知生況彰終夕之嫌復異致齋之制攺容並進𨿽興言偃之非問疾同辭宜守仲尼之訓弔之可也人其謂何

乙爲政請隳都城譏其無備辭云都城不過百雉

余靖

政在保民固宜多備城苟過制何謂弱枝爰啟見機之謀當許復隍之請乙器能髙世忠亮防羣方推許國之忠遽展濟時之略以謂金湯作固誠多藩屏之功控帶相髙必啟冦戎之害式陳良算允葉明謀庇民無假於深池頺墻願塡於濬洫且赫連定覇𨿽增蒸土之勞士蔿知權寜愼寘薪之役深詳得失妙察興衰縱墨翟多能九攻聞解帶之術而鄭丹逺識五大有在邊之譏蓋虞乎讐必保焉盍循乎古之制也今京不度在百雉以貽憂夫魯有初諒三都之必毀允合仲尼之志何慙由也之忠

丁去官而受舊屬饋與或告其違法訴雲家口已

離本任

余靖

食檗養亷執心斯可及受代攺操則非安得因其去官遂不思於潔已丁也才髙有立秩滿將遷飛鳳銜書亦旣榮於寵命觧罷政遂靡讓於好羞謂行邁之有期曾厭私而不懼況古之循吏名列靑編掛府丞之魚誠在涖官之日畱壽春之犢實惟去任之晨何乃肆貪罔知守節歌鄧侯之五鼓曾是遵途特山陰之一錢當思勵俗徒欣苟得豈曰能謀重耳受飱蓋當於旅食叔魚反錦益愧於公行如雲不爾瑕疵則恐罔知紀極推恩布化未聞畵象之遺風黷貨啟姦遽恣貪狼之本性縱離境壤終喪亷隅減三等以定刑乃九章之垂統甲爲縣令士乙與其故人丙醉歐乙乙詣縣訟丙令問曰傷乎曰無傷也相識乎曰故人三十年矣嘗相失乎曰未也何謂而歐汝乎曰醉也解之使去有司劾甲故出丙罪甲曰闘不致傷敇許在村了奪耆長則可縣令顧不可乎

王回

令親民而毆之於善者也士所以學爲君子也今釋一醉忿相歐笞四十之過全其三十年間未嘗相失之交歐民於善而責士以君子之道者也仲尼爲魯司冦赦父子之訟漢馮朝韓延壽不肯決昆弟之爭篤於親而故舊不遺其義蓋一耳甲之所爲於古爲能教於今爲應法不可劾

甲爲出妻已告其在家嘗出不遜語指斥乘輿有司言𨿽出妻而所告者未出時事也或疑薄君臣之禮隆夫婦之恩律不應輕

王回

指斥乘輿臣民之大禁至死者斬而旁知不告者猶得徒一年半所以申天子之尊於海內使𨿽遐逖幽陋之俗猶無敢竊言訕侮者然書稱商周之盛王聞小人怨罵乃皇自敬徳不以風俗旣美而臣民儼然戴上不待刑也則此律所禁蓋出於秦漢之苛耳若妻爲夫服斬衰而降其義甚重傳禮已來未之有攺也且挾虐犯法旣許自訴而七出義絕和離之類豈有穴怨顧恬然借祍席之所知喜爲路人擠之死地其惡憨矣宜如有司所論已若夫減所告罪一等甲【缺】首以律附經竊謂非薄君臣之禮而隆夫婦之【缺】

宋文鑑卷一百二十九

欽定四庫全書

宋文鑑卷一百三十

宋呂祖謙編

題跋

跋放生池碑

歐陽修

右放生池碑不著書撰人名氏放生池唐世處處有之王者仁澤及於艸木昆虫使一物必遂其生而不爲私恵也惟天地生萬物所以資於人然代天而治物者常爲之節使其足用而取之不過萬物得遂其生而不夭三代之政如斯而已易大傳曰庖犧氏之王也能通神明之徳以類萬物之情作結繩而爲网罟以佃以蓋言其始教民取物資生而爲萬世之利此所以爲聖人也浮屠氏之說乃謂殺物者有罪而放生者得福苟如其言則庖犧氏遂爲人間之聖人地下之罪人矣

跋華嶽題名

歐陽修

右華嶽題名自唐開元二十三年訖後唐淸泰二年實二百一年題名者五百十一人再題者又三十三人錄爲十卷往往當時知名士也或兄弟同遊或子侄並侍或寮屬將佐之咸在或山人處士之相攜或奉使奔命有行役之勞或窮髙望逺極登臨之適其富貴貧賤歡樂憂悲非惟人事百端而亦世變多故開元二十三年嵗在丙午是嵗天子耕籍田肆大赦羣臣方頌太平請封禪蓋有唐極盛之時淸泰二年嵗在乙未廢帝簒立之明年也是嵗石敬塘以太原反召契丹入自鴈門廢帝自焚於洛陽而晉髙祖入自太原五代極亂之時也始終二百年間或治或亂或盛或衰而往者來者先者後者𨿽窮達壽夭參差不齊而斯五百人者卒歸於共盡也其姓名嵗月風霜剝裂亦或在或亡其存者有千仭之山石爾故特錄其題刻毎撫捲慨然何異臨長川而嘆逝者也

跋平泉艸木記

歐陽修

右平泉艸木記李徳裕撰余嘗讀鬼穀子書見其馳說諸侯之國必視其爲人材性賢愚剛柔緩急而因其好惡喜懼憂樂而捭闔之陽開陰塞變化無窮顧天下諸侯無不在其術中者惟不見其所好者不可得而說也以此知君子宜愼其好蓋泊然無欲而禍福不能動利害不能誘此鬼谷之術所不能爲者聖賢之髙致也其次簡其所欲不溺於所好斯可矣若徳裕者處富貴招權利而好奇貪得之心不已至或疲獘精神於艸木斯其所以敗也其遺戒有云壞一艸一木者非吾子孫此又近乎愚矣

跋景陽井銘

歐陽修

景陽井銘不著撰人名述隋滅陳叔寶與張麗華等投井事其後有銘以戒又有唐江寧縣丞王震井記云井在興嚴寺其石檻銘有序稱餘者晉王廣也其文字皆磨滅僅可識者其十一二叔寶事史書之甚詳不必見於此然錄之以見煬帝躬自滅陳目見叔寶事又嘗自銘以爲戒如此及身爲淫亂則又過之豈所謂下愚之不移者哉今其銘文隠隠尙可讀處有云前車已傾負乘將沒者又可嘆也

跋王獻之法帖

歐陽修

右王獻之法帖余嘗喜覽魏晉以來筆墨遺迹而想前人之髙致也所謂法帖者其事率皆弔哀病敍暌離通訊問施於家人朋友之間不過數行而已蓋其初非用意而逸筆餘興淋漓揮灑或妍或丑百態橫生披卷髮函爛然在目使人驟見驚絕徐而視之其意態愈無窮盡故使後世得之以爲奇翫而想見其人也至於髙文大策何嘗用此而今人不然至或棄百事精疲力以學書爲事業用此終老而窮年者是眞可笑也

讀李翺文

歐陽修

予始讀復性書三篇曰此中庸之義疏爾智者識其性當復中庸愚者𨿽讀此不曉也不作可焉又讀與韓侍郎薦賢書以謂翺特窮時憤無薦已者故丁寧如此使其得志亦未必然以翺爲秦漢間好事行義之一豪儁亦善論人者也最後讀幽懷賦然後置書而嘆不已復讀不自休恨翺不生於今不得與之交又恨予不得生翺時與翺上下其論也況乃翺一時有道而能文者莫若韓愈愈嘗有賦矣不過羨二鳥之光榮嘆一飽而無時爾推是心使光榮而飽則不復云矣若翺獨不然其賦曰眾囂囂而雜處兮咸嘆老而嗟卑視予心之不然兮慮行道之猶非怪神堯以一旅取天下後世子孫不能以天下取河北以爲憂嗚呼使當時君子皆易其嘆老嗟卑之心爲翺所憂之心則唐之天下豈有亂與亡哉然翺幸不生今時見今之事則憂又甚矣柰何今之人不憂也余行天下見人多矣脫有一人能知翺憂者又皆疏逺與翺無異其餘光榮而飽者一聞憂世之言不以爲狂人則以爲病子不怒則笑之矣嗚呼在位而不肯自憂又禁他人使皆不得憂可嘆也矣

讀封禪書

劉敞

劉子曰新垣平日再中文帝以建元言汾陰有寶鼎气乃效於後平之於術亦可免矣其卒以詐死爲世大僇何哉彼以其術爲逺而飾之以巧以其利爲迂而益之以諂者也敗不亦宜乎是故愽學而精擇之正言而謹守之不爲頃久變志不以利鈍遷慮辟此患也莊周有言毋以人徇天毋以故滅命豈新垣平之謂邪悲矣

書種放事

王回

景徳二年右諫議大夫種放賜假遊嵩山眞宗禦資政殿置酒餞放侍臣當直者四人預之時有司不宿戒宣召旣集皆相顧莫敢就坐上乃親定其儀翰林學士晁迥西面侍上資政殿學士王欽若東面侍上知制誥朱巽南次迥待制戚綸南次欽若放北面對上示特客之云酒半上作七言詩一首賜放放奉和侍臣應詔皆作而欽若最後成二首焉初放養其母隠終南山講經書著嗣禹表孟子文秦蜀諸生多從之遊其母好道家言修辟穀之術放阿其好終身不娶婦世以其能行人之所難益髙之朝臣屢表薦聞太宗召之辭疾不出上卽位張齊賢以舊相守京兆又薦焉乃遣內供奉官周班賫手詔召放放應召旣至拜右司諫直昭文館賜名第什器禦廚給膳四遷至工部侍郎卒放𨿽居官屢請假還山上輒爲作詩置酒餞之後賜兩制三館學士等禦筵餞之於瓊林苑常手詔問以政事欲大用之放辭乃止昔堯起舜於畎畝之中位以司徒商髙宗起傅說於巖野而位冢宰彼授受之際不嫌駭眾如此而功烈竟立豈借其虛名而誕後世哉竊觀眞宗特禮寵放近世天子蓋未聞也而放之行乃叛其所學以棄人倫爲難有君而無臣惜哉放旣正巳不足則其用捨行止之節曷議焉

書襄城公主事

王回

唐太宗長女襄城公主出降太常卿汾州刺史蕭銳初公主在女時篤行好禮太宗賢之嘗指以誨諸公主旣降銳銳父宋國公瑀尙無恙而太宗勅有司爲公主起第公主辭曰婦事舅姑如子事父母定省朝夕所以養也而容別居者據何理也太宗不許而公主固辭不可奪太宗乃卽瑀之私第其旁隋煬舊晉邸葺以爲襄城公主第第成當施公主棨防於門公主又辭曰禮無以抗於尊者爲榮也今舅之門旣立防矣而更於女門施防是婦抗於舅而爲禮豈所以榮女也太宗不許而公主終辭不可奪太宗乃勅以公主棨防並施於宋國公之門昔堯將任舜以天下以二女嬪之畎畝之中而不敢畱於帝室者以舜有父母未順其心𨿽與天下舜必不受也使舜受之顧非所以任天下者也周之王姬嫁於諸侯車服不系其夫猶執婦道以成肅雝之徳故其詩曰曷不肅雝王姬之車自秦以來祖於申韓之術其治務以隆君抑臣爲甚天子之女特創其號曰公主而壻者不得自當其妃匹曰尙公主其獘之漸至於父母不敢畜其子舅姑不敢畜其婦原其故以隆君抑臣爲治也而使人倫誖於上風俗壞於下又豈所以隆君而治哉嗚呼以唐太宗之明常指襄城以誨諸女可謂知其賢矣然襄城辭切於禮而應於治古之效猶勞於再三而僅從其心則他公主之有舅姑者益亦別居耳蓋流於千載者𨿽願治之明主猶不能遽變其習也而一女子卓然出其間可不謂賢哉

書洪範傳後

王安石

王安石曰古之學者𨿽問以口而其傳以心𨿽聽以耳而其受以意故爲師者不煩而學者有得也孔子曰不憤不啟不悱不發舉一隅不以三隅反則不復也夫孔子豈敢愛其道驁天下之學者而不使其蚤有知乎以謂其問之不切則其聽之不専其思之不深則其取之不固不専不固而可入者口耳而已矣吾所以教者非將善其口耳也孔子沒道日以衰熄浸淫至於漢而傳注之家作爲師則有講而無應爲弟子則有讀而無問非不欲問也以經之意爲盡於此矣吾可無問而得也豈特無問又將無思非不欲思也以經之意爲盡於此矣吾可以無思而得也夫如此使其傳注者皆已善矣固足以善學者之口耳而不足善其心況其有不善乎宜其歷年以千數而聖人之經卒於不明而學者莫能資其言以施於世也予悲夫洪範者武王之所以虛心而問與箕子之所以悉意而言爲傳注者汨之以至於今冥冥也於是爲作傳以通其意嗚呼學者不知古之所以教而蔽於傳注之學也久矣當其時欲其思之深問之切而後復焉則吾將孰待而言邪孔子曰予欲無言然未嘗無言也其言也蓋有不得已焉孟子則天下固以爲好辯蓋邪說暴行作而孔子之道幾於熄焉孟子者不如是不足與有明也故孟子曰予豈好辯哉予不得已也夫予豈樂反古之所以教而重爲此譊譊哉其亦不得已焉者也

讀江南錄

王安石

故散騎常侍徐公鉉奉太宗命撰江南錄至李氏亡國之際不言其君之過但以歷數存亡論之𨿽有愧於實錄其於春秋之義【春秋臣子爲君親諱禮也】箕子之說【周武王克商問箕子商所以亡箕子不忍言商之惡以存亡國宜告之】徐氏錄爲得焉然吾聞國之將亡必有大惡惡者無大於殺忠臣國君無道不殺忠臣𨿽不至於治亦不至於亡紂爲君至暴矣武王觀兵於孟津諸侯請伐紂武王曰未可及聞其殺王子比干然後知其將亡也一舉而勝焉季梁在隋隋人𨿽亂楚人不敢加兵虞以不用宮之奇之言晉人始有納璧假道之謀然則忠臣國之與也存與之存亡與之亡予自爲兒童時已聞金陵臣潘佑以直言見殺當時京師因舉兵來伐數以殺忠臣之罪及得佑所上諌李氏表觀之詞意質直忠臣之言予諸父中舊多爲江南官者其言金陵事頗詳聞佑所以死則信然則李氏之亡不徒然也今觀徐氏錄言佑死頗以妖妄與予舊所聞者甚不類不止於佑其它所誅者皆以罪戾何也予甚怪焉若以商紂及隋虞二君論之則李氏亡國之君必有濫誅吾知佑之死信爲無罪是乃徐氏匿之耳何以知其然吾以情得之大凡毀生於嫉嫉生於不勝此人之情也吾聞鉉與佑皆李氏臣而俱稱有文學十餘年爭名於朝廷當李氏之危也佑能切諫鉉獨無一說佑見誅鉉又不能力諍卒使其君有殺忠臣之名踐亡國之禍皆鉉之由也鉉懼此過而又恥其善不及於佑故匿其忠而污以它罪此人情之常也以佑觀之其它所誅者又可知矣噫若果有此吾謂鉉不惟厚誣忠臣其欺吾君不亦甚乎

讀孟嘗君傳

王安石

世皆稱孟嘗君能得士士以故歸之而卒賴其力以脫於虎豹之秦嗟乎孟嘗君特雞鳴狗盜之雄耳豈足以言得士不然擅齊之彊得一士焉宜可以南面而制秦尙取雞鳴狗盜之力哉夫雞鳴狗盜之出其門此士之所以不至也

書刺客傳後

王安石

曹沬將而亡人之城又刧天下盟主管仲因勿倍以市信一時可也予獨怪智伯國士豫讓豈顧不用其策耶讓誠國士也曽不能逆策三晉救智伯之亡一死區區尙足校哉其亦不欺其意者也聶政售於嚴仲子荊軻豢於燕太子丹此兩人者污隠困約之時自貴其身不妄願知亦曰有待焉彼挾道徳以待世者何如哉

讀栁宗元傳

王安石

余觀八司馬皆天下之奇材也一爲叔文所誘遂陷於不義至今士大夫欲爲君子者皆羞道而喜攻之然此八人者旣困矣無所用於世往往能自彊以求別於後世而其名卒不廢焉而所謂欲爲君子者吾多見其初而已要其終能母與世俯仰以自別於小人者少耳復何議於彼哉

書沿淮巡檢防壁

傅堯兪

巡檢職捕盜職舉則盜去如失其職兵皆盜也何則上旣不戢下從而縱恃賴勢力侵漁良民非盜而何噫鼠竊狗偸者逐可去捕可擒系縲囚戮其勢易制至於士兵一得縱放則欺擾公行使民口膠舌結噤不敢出聲是誠盜之巨者新息腋淮面山地𨿽褊隘實爲咽喉故置巡檢提健兵百人以遏狂冦官事修舉民倚之得安存一非其人下罹苦害以區區之邑若先用百盜縱乎其間傍與它盜者並力賊之則𨿽欲背死趨生路亦無繇也曹君徳華受命職捕盜旣至頗革前約身亷馭兵嚴士不敢犯民則向所謂百盜者固以息矣於是封域靜寧帖焉亡驚居日多暇頗圖燕安先是視事防風頽雨剝殆不可居徳華醜之命工新其棟宇𨿽有取於民半出私奉規模宏偉數倍平昔可以示壯大若益堅其亷益厲其嚴𨿽亡是防不害居是防不媿苟攺其亷弛其嚴則是防廣豁邃深軒危瑰琦更盛於今日亦奚以爲哉徒增過重不徳爾後人至者其亷與嚴思有以上曹君可也若曰某屋未丰於是防某屋未華於是防思以土木之功加之則可乎不可也吾懼來者不知而務侈以殘吾民志壁以示之

書賈偉節廟

王安石

息之滅亡移徙尙矣其俗頗好鬼視正直聰明之神則蔑然先是邑之南幾十數里有其故侯之廟國人事之簫鼓豆牢嵗時甚謹而公之祠在新城之北密邇民閭不逺數步門宇不崇奠享不恭人之至者嵗無一二予甚疑乘間因詢諸故老僉曰侯之祠不信不祀則禍福時至賈公之神𨿽不祭不我爲害予曰嘻來吾語爾侯爲息之君不能保有爾眾至於喪社稷而亡國其身殞則其靈歇惡乎能驚動此民而禍福加於後世此其怪妖依憑恐諸愚以幸祀爾若賈公者其民之主乎昔爾之先有子曰男曰女皆殺而不育公爲邑之長嚴爲制而禁之賴是生者以千數非公息民其遂絕爾將安出昔之男爾民之父也昔之女爾民之母也活爾父母而不報可乎況公之英風靈气固當未泯以昔時之人今日未必無陰相也反以其不禍誣以其不能而怠之罪孰甚焉爾歸厚報爾之主可也無爲奔走乎怪妖之庭況禮曰有功徳於民則祀之是公之堂可祠而侯之廟可廢惜也吾之賤而侯之廟在籍去之不可爾聽吾言而亟攺則爾之休茂矣僉曰惟而心不以爲然事如初異日過公之祠登公之堂傷民之過遂志於壁

活爾父母奠報不舉實吾神之侮爲民禍尢豆牢是求則吾神之羞我瞻公之象昻昻可仰我想公之靈英英如生厚矣公徳在息之國嗟哉息民忘公之仁嗚呼怪妖是趨明靈是誣爾則無知神不爾誅

書魏鄭公傳

曾鞏

予觀太宗常屈已以從羣臣之議而魏鄭公之徒喜遭其時感知已之遇事之大小無不諫諍𨿽其忠誠自至亦得君以然也則思唐之所以治太宗之所以稱賢主而前世之君不及者其淵源皆出於此也能知其有此者以其書存也及觀鄭公以諫諍事付史官而太宗怒之薄其恩禮失終始之義則未嘗不反覆嗟惜恨其不思而益知鄭公之賢焉夫君之使臣與臣之事君者何大公至正之道而已矣大公至正之道非滅人言以揜已過取小亮以私其君此其不可者也又有甚不可者夫以諫諍爲當掩是以諫諍爲非美也則後世誰復當諫諍乎況前代之君有納諫之美而後世不見則非惟失一時之公又將使後世之君謂前代無諫諍之事是啟其怠且忌矣太宗末年羣下旣知此意而不言漸不知天下之得失至於遼東之敗而始恨鄭公不在世未嘗知其悔之萌芽出於此也夫伊尹周公何如人也伊尹周公之諫切其君者其言至深而其事至迫也存之於書未嘗揜焉至今稱太甲成王爲賢君而伊尹周公爲良相者以其書可見矣令當時削而棄之成區區之小讓則後世何所據依而諫又何以知其賢且良與桀紂幽厲始皇之亡則其臣之諫詞無見焉非其史之遺乃天下不敢言而然也則諫諍之無傳乃此數君之所以益暴其惡於後世而已矣或曰春秋之法爲尊親賢者諱與此戾也夫春秋之所諱者惡也納諫諍豈惡乎然則焚槁者非歟曰焚槁者誰歟非伊尹周公爲之也近世取區區之小亮者爲之耳其事又未是也何則以焚其槁爲掩君之過而使後世傳之則是使後世不見槁之是非而必其過常在於君美常在於已也豈愛其君之謂歟孔光之去其槁之所言其在正邪未可知也其焚之而惑後世庸詎知非謀已之姦計乎或曰造辟而言詭辭而出異乎此曰此非聖人之所曽言也今萬一有是理亦謂君臣之間議論之際不欲漏其言於一時之人耳豈杜其告萬世也噫以誠信待已而事其君而不欺乎萬世者鄭公也益知其賢云豈非然哉豈非然哉

書資治通鑑外紀後

劉恕

劉恕曰孔子作春秋筆削美刺子遊子夏門人之髙弟不能措一辭魯太史左丘明以仲尼之言髙逺難繼而爲之作傳後之君子不敢紹續焉惟陸長源唐春秋吳楚之君僭號稱王誅絕之罪也左氏傳據魯史因諸侯國書系年敍事春秋所貶損大人當世君臣有威權勢力其事實皆形於傳故隠其書而不宣以免時難後漢獻帝以班固漢書文繁難省命荀恱依左傳體爲漢紀言約事詳大行於世晉太康初汲郡人發魏襄王冢得紀年文似春秋其所記事多與左氏符同諸儒乃知古史記之正法自此袁宏張璠孫盛幹寶習鑿齒以下爲編年之書至唐五代其流不廢漢晉起居注梁唐實錄皆其遺制也國語亦左丘明所著載內傳遺事或言論差殊而文詞富美爲書別行自周穆王盡晉知伯趙襄子當貞定王時凡五百餘年𨿽事不連屬於史官蓋有補焉七國有戰國策晉孔衍作春秋後語並時分國其後絕不錄焉唐栁宗元采摭片言之失以爲誣淫不防於聖作非國語六十七篇其說𨿽存然不能爲國語輕重也司馬遷始撰本紀年表八書世家列傳之目史臣相續謂之正史本朝去古益逺書益煩雜學者牽於屬文専尙西漢書博覽者乃及史記東漢書而近代士頗知唐書自三國至隋下逮五代懵然莫識承平日久人愈怠惰莊子文簡而義明言虛誕而似理功省易習陋儒莫不尙之史學浸微矣按歷代國史其流出於春秋劉歆敍七略王儉撰七志史記以下皆附春秋荀朂分四部史記舊事入丙部阮孝緒七錄記傳錄記史傳由是經與史分夫今之所以知古後之所以知今因善惡以明褒貶察政治以見興衰春秋之法也使孔子贊易不作春秋則後世以史書爲記事瑣雜之語春秋列於六藝愚者莫敢異說而終不能曉也恕皇祐初舉進士試於禮部爲司馬公門生侍於大儒得聞餘論嘉祐中公嘗謂恕曰春秋之後迄今千餘年史記至五代史一千五百卷諸生歷年莫能竟其篇第畢世不暇舉其大略厭煩趨易行將泯絕予欲托始於周威烈王命韓魏趙爲諸侯下訖五代因丘明編年之體仿荀恱簡要之文网羅眾說成一家書恕曰司馬遷以良史之才敍黃帝至秦漢興亡治亂班固以下世各名家李延壽總八朝爲南北史而言詞卑弱義例煩雜書無表志沿革不完梁武帝通史唐姚康復統史世近亡軼不足稱也公欲以文章論議成歷世大典髙勲美徳褒贊流於萬世元凶宿姦貶絀甚於誅殛上可繼仲尼之經丘明之傳司馬遷安可比擬荀恱何足道哉治平三年公以學士爲英宗皇帝侍講受詔修歷代君臣事迹恕防辟寘史局嘗請於公曰公之書不始於上古或堯舜何也公曰周平王以來事包春秋孔子之經不可損益曰曷不始於獲麟之嵗曰經不可續也恕乃知賢人著書尊避聖人也如是儒者可以法矣熈寧三年冬公出守京兆明年春移帥潁川固辭不行退居洛陽恕褊狷好議論不敢居京師請歸江東養親又以新書未成不廢刋削恕亦遙局中嘗思司馬遷史記始於黃帝而包犧神農闕漏不錄公爲歷代書而不及周威王之前學者考古當閱小說取捨乖異莫知適從若魯隠之後止據左氏國語史記諸子而增損不及春秋則無與於聖人之經包犧至未命三晉爲諸侯比於後事百無一二可爲前紀本朝一祖四宗一百八年可請實錄國史於朝廷爲後紀昔何承天樂資作春秋前後傳亦其比也將俟書成請於公而爲之熈寧九年恕罹家禍悲哀憤郁遂中癱痺右肢旣廢凡欲執筆口授稚子羲仲書之常自念平生事業無一成就史局十年俛仰竊祿因取諸書以國語爲本編通鑑前紀家貧書籍不具南徼僻陋士人家不藏書臥病六百日無一人語及文史昏亂遺防煩簡不當逺方不可得國書絕意於後紀乃更前紀曰外紀如國語稱春秋外傳之義也自周共和元年庚申至威烈王二十一年丁丑四百三十八年見於外紀自威烈王二十三年戊寅至周顯徳六年己未一千三百六十二年載於通鑑然後一千八百年之興廢大事坦然可明昔李基用心過苦積年疾而藥石不繼盧升之手足攣廢著五悲而自沈潁水予病眼病創不寐不食才名不逮二子而疾疹艱苦過之陶潛豫爲祭文杜牧自撰墓志夜臺甫邇歸心若飛聊序不能作前後紀而爲外紀焉佗日書成公爲前後紀則可刪削外紀之煩冗而爲前紀以備古今一家之言恕𨿽不及見亦平生之志也

宋文鑑卷一百三十

欽定四庫全書

宋文鑑卷一百三十一

宋呂祖謙編

題跋

書東臯子傳

蘇軾

予飲酒終日不過五合天下之不能飲無在予下者然喜人飲酒見客舉杯徐引則予胸中爲之浩浩焉落落焉酣適之味乃過於客閒居未嘗一日無客客至未嘗不置酒天下之好飲亦無在予上者常以謂人之至樂莫若身無病而心無憂我則無是二者矣然人之有是者接於予前則予安得全其樂乎故所至常蓄善藥有求者則與之而尢喜釀酒以飲客或曰子無病而多蓄藥不飲而多釀酒勞已以爲人何也予笑曰病者得藥吾爲之體輕飲者困於酒吾爲之酣適蓋専以自爲也東臯子待詔門下者日給酒三升其弟靜問曰待詔樂乎曰待詔何所樂但美醖三升殊可戀耳今嶺南法不禁酒予旣得自釀月用米一斛得酒六斗而南雄廣恵循梅五太守間復以酒遺予略計其所獲殆過於東臯子矣然東皐子自謂五斗先生則日給三升救口不暇安得及客乎若予者乃日有三升五合入野人道士腹中矣東臯子與仲長子光遊好養性服食預刻死日自爲墓志予蓋友其人於千載或庶幾焉

書黃子思詩集後

蘇軾

予嘗論書以謂鐘王之迹蕭散簡逺妙在筆畫之外至唐顏柳始集古今筆法而盡發之極書之變天下翕然以爲宗師而鐘王之法益微至於詩亦然蘇李之天成曹劉之自得陶謝之超然蓋亦至矣而李太白杜子美以英瑋絕世之姿淩跨百代古今詩人盡廢然魏晉以來髙風絕塵亦少衰矣李杜之後詩人繼作𨿽間有逺韻而才不逮意獨韋應物柳宗元發纎穠於簡古寄至味於澹泊非餘子所及也唐末司空圖﨑嶇亂兵之間而詩文髙雅猶有承平之遺風其論詩曰梅止於酸鹽止於咸飲食不可無鹽梅而其美常在鹹酸之外蓋自列其詩之有得於文字之表者二十四韻恨當時不識其妙予三復其言而悲之閩人黃子思慶曆皇祐間號能文者予嘗聞前輩詩每得佳句妙語反復數四乃識其所謂信乎表聖之言美在鹹酸之外可以一唱而三嘆也予旣與其子幾道其孫師是遊得窺其家集而子思篤行髙志爲吏有異材見於墓志詳矣予不復論獨評其詩如此

題唐氏六家書後

蘇軾

永禪師書骨气深穏體兼眾妙精能之至反造疎淡如觀陶彭澤詩初若散緩不收反復不已乃識其奇趣今法帖中有云不具釋智永白者誤收在逸少部中然亦非禪師書也云謹此代申此唐末五代流俗之語耳而書亦不一歐陽率更書妍緊拔羣尢工於小楷髙麗遣使購其書髙祖嘆曰彼觀其書以爲魁梧奇偉人也此非知書者凡書象其爲人率更貌寒寢敏悟絕人今觀其書勁崄刻厲正稱其貌爾禇河南書淸逺蕭散微雜體古之論書者兼論其平生苟非其人𨿽工不貴也河南固忠臣但有譖殺劉洎一事使人怏怏然余嘗考其實恐劉洎末年褊忿實有伊霍之語非譖也若不然馬周明其無此語太宗獨誅洎而不問周何哉此殆天后朝許李所誣而史官不能辧也張長史艸書頽然天放略有防畫處而意態自足號稱神逸今世稱善艸書或有不能眞行此大妄也眞生行行生艸眞如立行如行艸如走未有未能行立而能走者也今長安猶有長史眞書郎官石柱記作字簡逺如晉宋間人顏魯公書雄秀獨出一變古法如杜子美詩格力天縱奄有漢魏晉宋以來風流後之作者殆難復措手柳少師書本出於顏而能自出新意一字百金非虛語也其言心正則筆正者非獨諷諫理固然也世之小人書字𨿽工而其神情終有睢盱側媚之態不知人情隨想而見如列子謂竊斧者乎抑眞爾也然至使人見其書而猶憎之則其人可知矣余謫居黃州唐林夫自湖口以書遺余云吾家有此六人書子爲我略評之而書其後林夫之書過我逺矣而反求於余何哉此又未可曉也

題逸少帖

蘓軾

逸少爲王述所困自誓去官超然於事物之外常自言吾當卒以樂死然欲一遊岷嶺勤勤如此而至死不果乃知山水遊放之樂自是人生難必之事況於市朝眷戀之徒而出山林獨往之言固已疎矣

書鮮於子駿八詠後

蘓軾

始余過益昌子駿治漕利路其後八年餘守膠西而子駿始移漕京東自朝廷更法以來奉法之吏尢難其人刻急則傷民寛厚則廢法二者其理難通而山峽地瘠民貧役重其推行爲尢難子駿世家南隆親族故人散處所部以親則害法以法則傷恩二者其勢難全是三難者萃於子駿而子駿爲之九年其聲藹然聞之四方上不害法下不傷民中不廢親自講議措置至於立法定制皆成於其手吏民舉欣欣焉而子駿亦自治園囿亭榭賦詩飲酒雍容有餘如異時爲監司者君子以是知其賢子駿以其所作八詠寄余余甚愛其詩欲作而不可及乃書其末以遺益昌之人使刻石以無忘子駿之徳

書鄭傳

林希

余嘗謂聖人之教尢備於禮自堯舜以來積於三代周之所以爲周者守此也秦悖人道書灰火學士腐於坑天下之口不復敢言仁義先王之道不亡而存者防何也賴當時耆儒老叟遺及漢世口諷手傳或山巖屋壁之間收拾缺編折冊朽蠹斷絕之餘次而成文猶有篇章條類明白蓋其初不經於聖人之手至後世又遭磨滅其不能完而少有訛誤豈能免也及得鄭氏注精微通透鉤聨瀆會故古經益以明後世學者皆知求而易入識爲人之道者漢諸儒之功而成之者鄭氏也其於法制更爲章明獨失之者緯也然當大壞之後聖人不世以一人之思慮欲窮萬世之文豈不難哉世之人猶指其一二而譏之遂以鄭爲一家之小學噫亦甚愚矣蓋玩文辭則薄於經術抑不思其所爲功者𨿽猶有所不敢盡況無哉當漢之末姦雄競起身出禁錮四方聘請不能動其志脫一身於污濁之世獨全其道至使黃巾望而拜不入其境嗟夫歷千百年及此者乃幾人尙敢輒訕哉若者可謂賢矣

題論衡後

呂南公

傳言蔡伯喈初得此書常祕玩以助談或搜其帳中見之輒抱以去邕且丁寧戒以勿廣也嗟乎邕不得爲賢儒豈不宜哉夫飾小辯以驚俗充之二十萬言旣自不足多道邕則欲以獨傳爲過人之功何繆如之良金美玉天下之公寶爲其貴於可用耳小夫下人偶獲寸片則臥握行懷如恐人之弗知又兢兢於或吾冦也而金玉果非天下所無信以充書爲果可用乎孰禦天下之同貴有如不然也邕之志慮曽小夫下人之及耶

書鄭綮傳

徐積

天下之所恃而爲安危者誰乎曰宰相焉耳故自朝廷百執事至於州縣之吏不幸而一非其人不過敗其一局之事耳至於宰相者其人一非則天下殆矣𨿽亡宗赤族何益於敗蓋天子之於天下也得其術則其道甚易宰相佐天子治天下以一身而當天下之責𨿽得其術其道甚難臨之六五曰知臨大君之宜此豈非易乎幹之九三曰君子幹幹夕惕若此豈非難乎然而人皆易之何也曰不知量也今有馬於此且其行不過百里也驅而倍之則馬且病矣龠合升防之量各有所受也以龠合而加之防升之上則溢矣況防升之受一斛之量乎故一邑之才施之一郡則不可也其以一郡之才而當天下之責可乎此黃霸之所以得令名於前而見譏於後也況逺不迨霸者乎甚矣人之不知量也坤之六五黃裳元吉蓋君子之有諸中形諸外如此可也大有之九二曰大車以載蓋君子以盛徳大烈當天下之責如此則可也幹之九三曰君子終日幹幹蓋君子履天下之危當天下之責其憂勞如此可也忠烈如伊尹勲勞如周公而又終以謙易曰勞謙君子有終吉嗚呼其難若此而人皆易之何也曰好之也尊官重祿固人之所好也不如是不足充其好快其欲彼安肯曰吾不才也吾辱其位者卽其禍敗隨之耶取天下笑耶爲萬世之羞耶甚者亡人之國危人之天下不顧也豈予謂不知量者耶安得知量者見之乎予讀陳平傳嘉平知其任讀鄭君傳愛君知其量嗚呼如君者豈易得哉豈易得哉

題張唐公香城記後

潘興嗣

唐公國士也立朝敢言名動縉紳視萬鐘之祿不易其操一丘一壑自謂過之方此時僕齒髮方少已無仕宦意第以琴書爲樂相視莫逆至於忘年可謂以無累之神合有道之器不愧於古人矣每一至此視公筆迹於壞壁間字浸漫滅惘然於懷眞覺上人好事次錄其言勒於石

書王知載昫山雜詠後

黃庭堅

詩書人之情性也非彊諫爭於廷怨忿詬於道怒鄰罵坐之爲也其人忠信篤敬抱道而居與時乖逢遇物悲喜同牀而不察並世而不聞情之所不能堪因發於呻吟調笑之聲胸次釋然而聞者亦有所勸勉比律呂而可歌列干羽而可舞是詩之美也其發爲訕謗侵陵引頸以承戈披襟而受矢以快一朝之忿者人皆以爲詩之禍是失詩之旨非詩之過也故世相後或千嵗地相去或萬里誦其詩而想見其人所居所養如旦莫與之期鄰里與之遊也營丘王知載仕宦在予前予在江湖浮沈而知載已沒於河外不及相識也而得其人於其詩時不遇而不怒人不知而獨樂博物多聞之君子有文正公家風者邪惜乎不幸短命不得發於事業使予言信於流俗也𨿽然不期於流俗此所以爲君子者耶

書贈韓瓊秀才

黃庭堅

讀書欲精不欲博用心欲純不欲雜讀書務博常不盡意用心不純訖無全功治經之法不獨玩其文章談說義理而已一言一句皆以養心治性事親處兄弟之間接物在朋友之際得失憂樂一考之於書然後嘗古人之糟粕而知味矣讀史之法考當世之盛衰與君臣之離合在朝之士觀其見危之大節在野之士觀其奉身之大義以其日力之餘玩其華藻以此心術作爲文章無不如意何況翰墨與世俗之事哉

書邢居實南徵賦後

黃庭堅

陽夏謝師復景四年未二十文章絕不類少年書生語余嘗序其遺槁云方行萬里出門而車軸折可爲霣涕今觀邢惇夫詩賦筆墨山立自爲一家甚似吾師復也日者閱國馬圉人曰千里駒往往不及奉輿斃於早櫪駑蹇十百爲羣未嘗求國醫也聞之喟然曰吾惇夫亦足以不朽矣

書邢居實文卷

黃庭堅

余觀學記論君子之學有本末等衰人𨿽不能自壽百嵗然必不躐等如水行川盈科而後進耳小學之事𨿽若糜廢日月要須躬行必曉所以致大學之精微耳吾惇夫才性髙妙超出後生千百輩然慕大略小初日便爲塗逺之計則似可恨後生可畏當欣慕其才而鑑其失也

題濟南伏勝圖

黃庭堅

禦史晁大夫號爲峭直刻深觀所冩形質似未至也然作伏勝宛然故齊之老書生耳又作勝女子郁然是儒家子此亦丹靑之妙

題摹燕郭尙父圖

黃庭堅

凡書畫當觀韻往時李伯時爲余作李廣奪敵人馬挾之南馳又取其弓引滿以擬追騎觀箭鋒所直發之人馬皆應也伯時笑曰使俗子爲之當作中箭追騎矣余因此深悟畫格此與文章同一闗紐但難得人人神會耳

題陳自然畫

黃庭堅

水意欲逺鳬鴨閒暇蘆葦風霜中猶有能自持者予觀李營丘六軸驟雨圗偶得此意陳君以佛畫名京師戲作秋水寒禽便可觀因書以題之

題徐巨魚

黃庭堅

徐生作魚庖中物耳𨿽復妙於形似亦何所賞但令嚵獠生涎耳向若能作底柱析城龍門岌嶪驚濤險壯使王鮪赤鯶之流仰波而上溯或其瑰怪雄傑乘風霆而龍飛彼或不自料其能薄乘時射勢不至乎中流折角防額窮其變態亦可以爲天下壯觀也

題自書卷後

黃庭堅

崇寧三年十一月餘謫處宜州半嵗矣官司謂余不當居闗城中乃以是月甲戌抱被入宿於城南余所僦捨喧寂齋𨿽上雨傍風無有蓋障市聲喧憒人以爲不堪其憂余以爲家本農耕使不從進士則田中盧捨如是又何不堪其憂邪旣設臥樏焚香而坐與西鄰屠牛之機相直爲資深書此卷實用三錢買雞毛筆書

題崔圓傳後

王無咎

天下之郡無大小逺近天子皆爲之置賔佐曹掾者不惟共守境土行條約均職務而已固將有以出謀議規過失也故守臣虛屈意以事訪於賔佐曹掾而爲賔佐曹掾者亦専専然不憚舉其守之缺者乃其勢然也予觀近世之爲郡者多不知其勢之如此故鮮有能盡以事訪於其屬而爲其屬者亦鮮有能舉上之缺設有能然者則往往驟取譴怒捽辱甚者萬方掇拾行事釀成其事而去之以騁已之憤而遂其非焉故今天下多不治之郡而朝廷有不審擇之過予嘗有憾於此也久矣每觀韓愈志韓岌墓稱其父紳卿爲揚州錄事參軍大衙會日舉崔圓之過曰公與小民狎至其家害於政圓驚謝曰錄事言是圓實過乃自署罰錢五十萬則未嘗不反復嘆慕其賢焉及讀唐書紳卿則固無傳圓𨿽有傳然是事乃不列於其中亦可惜也夫愈以文行賢後世必不輕其言過譽諸人其事可信無疑矣然而史不列之者豈其有遺者歟故予輒取其事書於傳之後以補之噫古之遺者良多予獨區區以補此者是亦有爲而然也

書五代郭崇韜捲後

張耒

自古大臣權勢已隆極富貴已亢滿前無所希則必退爲身慮自非大姦雄包異志與夫甚庸駑昏闒茸鮮有不然者然其爲慮也實難不憂思之不深計之不工然異日釁之所起往往自夫至深至工是故莫若以正夫正者操術簡而周智者爲緒多而拙夫正者無所事計也行所當然𨿽怨仇不敢議之況繼之者賢乎郭崇韜於五代亦聰明權智之士也佐莊宗決策滅梁遂一天下自見功髙權重姦人議已而莊宗之昏爲不足賴也乃爲自安之計時劉氏有寵莊宗嬖之因請立爲後而中莊宗之欲又結劉氏之援此於劉氏爲莫大之恩而莊宗日以昏湎內聽婦言爲計宜無如是之良者然卒之殺崇韜者劉氏也使崇韜繆計不過劉氏不能有所助而已豈知身死其手哉好謀之士敗於謀好辯之士敗於辯惟道徳之士爲無所窮而禍福之變豈思慮能究之哉

題郇公詩帖

張舜民

我生不及郇公而家有公選詩十卷所選皆精於時已信公之能詩也迨觀此作爲信然其文采深潤與字書故同當時非特郇公大抵前輩皆若此儻與今人語必曰其文未甚髙其書未甚精至其自秉筆命語則鮮不戾者藝顧如此況其大者乎苟率是求攻堅致逺之效是以誤成事

主父之事

張舜民

近嵗渭南縣有田夫得宿藏於土中凡七甕水銀者二金銀者五金銀皆刻主父字按漢主父偃以金敗而至於殺其身滅其家今日乃知偃之死非繆也中庸曰莫見乎隠莫顯乎微故君子愼其獨也荀卿曰聲無逺而不聞行無微而不彰當偃之死於今久矣徒觀其事而不見其迹猶未足以爲信何以暴其數千年之後今之人結交於戶牖之間托物於苞苴之內期於無人之境投於夜半之時欲人之不我知眞愚也哉

龍井題名

秦觀

元丰二年中秋後一日余自吳興道秇東還會稽龍井有辧才大師以書邀余入山比出郭日已夕航湖至普寧遇道人參寥問龍井所遣籃輿則曰以不時至去矣是夕天宇開霽林間月明可數毫髮遂棄舟從參寥策杖並湖而行出雷峯度南屏濯足於惠田澗靈石塢得支徑上風篁嶺憇於龍井亭酌泉據石而飲之自普寧凡經佛寺十五皆寂不聞人聲道傍廬舍或燈火隠顯艸木深郁流水上激悲鳴殆非人間之境行二鼓矣始至壽聖院謁辧才於潮音堂明日乃還

記殘經

李昭玘

南臺古剎有佛書數百卷多唐季五代時所書字畫精勁歷歷可喜按大藏經目凡五千四百卷今所存才十一首尾可讀者又無防也阿含經四卷泰寧軍節度使齊克讓造廣明元年劉漢宏合黃巢侵揚州髙駢按兵不出詔克讓屯汝州會許州部將周芨殺其帥薛能克讓懼其叛引其軍還兗十二月巢攻潼闗克讓復出戰闗外士饑燒營以噪克讓遽走入闗勢不能守賊遂犯京師昔王縉相代宗或邊兵入境必合眾沙門誦防國仁王經爲禳厭人事不修而終以賕敗嗚呼將相大臣不能以身任社稷安危信浮屠氏以生死負天下多矣然辱國喪師不罹誅殛之禍者又何幸也正法華經一卷乾符六年女弟子牛妙音書僖宗旣立天下多亂盜賊羣嘯王仙芝揺毒於江湖黃巢磨牙於閩粵荒墟暴骨不堪行路士大夫顧唐將亡竄匿避禍如觸网罟畏死無日閨門女子區區媚佛以自救亦可哀矣大涅槃般若經共三十卷寧武軍節度使朱友恭造友恭全忠養子李彥威也後爲龍武都統軍與氏叔琮同弒昭宗全忠亟誅之以滅天下謗此經天復三年所書崔垂休召全忠誅宦官韓全誨刧天子奔鳯翔昭宗初不知謀全忠旣至帝怒諭使還鎭未幾復引兵薄城下惡焰赫然寖逼輿衛彊藩悍鎭陰虞爛額之禍進退首防莫肯同出一手以扶天步全忠禍心滋大欺天盜國人共怨怒友恭猶詭情佞佛以厭天下耳目使世無佛則可果佛能報應人則又將欺佛而盜禍不亦愚乎毗柰耶雜事一卷徳妃伊氏造唐莊宗次妃初神閔敬皇后劉氏以防賤得立歸賜於佛性喜聚斂貨賄山積惟冩佛書饋賂僧尼而士卒不得衣食妃爲此經豈非畏後所偪耶後有印章曰燕國夫人伊氏蓋未進封時所制也唐制太后置之寶皆主之未嘗用印凡封令書卽太后用宮官印皇后用內侍省印而夫人不聞有用印之禮是時兩宮交通藩鎭使者旁午於道而恬不知禁則夫人私自鑄亦不爲僭矣按五代史稱徳妃與韓淑妃居太原晉髙祖反時爲契丹所虜不知是經何從至也其餘中斷橫裂虫蝕鼠齧雨敗塵腐無復完綴想夫飄散蹂借炷燈拭案補壞帷塞屋漏者又不勝其數也釋氏之戒能爲人冩四句偈獲福無量心生不信罪抵千刧今其徒怠棄如此何頑頓之甚也不然禍福自人不在於黃藤赤軸之間耶余感其禍亂之迹殘缺之餘因書其事聊寄其一嘆云

書洛陽名園記後

李格非

洛陽處天下之中挾殽黽之阻當秦隴之襟喉而趙魏之走集蓋四方必爭之地也天下常無事則已有事則洛陽必先受兵余故嘗曰洛陽之盛衰者天下治亂之也方唐貞觀開元之間公卿貴戚開館列第於東都者號千有餘邸及其亂離繼以五季之酷其池塘竹樹兵車蹂蹴廢而爲丘墟髙亭大榭煙火焚燎化而爲灰燼與唐共滅而俱亡者無餘處矣余故曰園囿之興廢者洛陽盛衰之也且天下之治亂於洛陽之盛衰而知洛陽之盛衰於園囿之興廢而得則名園記之作余豈徒然哉嗚呼公卿大夫方進於朝放乎以一已之私自爲而防天下之治忽欲退享此得乎唐之末路是已

跋薛唐卿秦璽文

周行已

李斯篆世傳爲第一學者莫不愛之吾每見其書幾不疾唾而卻走者何哉謂夫人善成其君之過也夫秦之君其資亦未若桀紂之惡之甚也而二三臣釀其君於不善則又有甚焉者嗚呼斯乎是嘗去詩書以愚百姓者乎是嘗聽趙髙以立胡亥者乎是嘗殺公子扶蘇與防恬者乎是嘗教其君嚴督責而安恣睢者乎使其璽不得傳者斯人也而其刻畫吾忍觀之哉顧唐卿猶區區珍藏之者豈不欲傳百世以爲監歟吁是可以監也書與賈明叔書後呈崔徳符

田畫

此書成與諸弟讀之相對悲不自勝嗟乎身長七尺气塞天地不能飽一母富家僮僕厭飫粱肉吾道非耶奚爲而至此然折節售文章眞鄙夫事此書遲遲未投尙惜此也其勢正如提孤軍薄堅敵矢窮力盡餉道不繼伏兵又從而乘之當是時不折北者鮮矣公其籌之書張主客遺事【名咸寜字子安華州人】

晁詠之

祖宗以武定天下至章聖時益厭兵澶淵之役契丹之眾可覆而取也縱其去不忍殺自是不復言兵封泰山祀汾陰天神降格休祥並至以文太平縉紳之士以此相繼受爵秩於朝將相大臣往往列於三公侍從多至丞郎以上其以武受賞者殆無其人此主客公之功所以不錄然公之名繇此以顯出入中外爲時名臣蓋當時廷臣奉使於外者舉天下三四十人耳邦之大計總於三司而諸道各有轉運使一人其財賦調度凡利害之入悉歸之其權比今爲甚重每攺使一道輒推恩官其子若孫一人其它禮遇稱此蓋其部吏尊其使者亦以此當是時大臣多白首耆艾加公十年之壽以馴致公卿必矣然則朝廷未嘗薄公之功也論者見公一旦斷河橋捕朱能滅其凶焰而賞不加不知朝廷所以待士大夫者固自有在或比公仲連辭封不願其言美矣然仲連縱橫辯士奇於衰世非公之所願學嘗觀景徳祥符以來風俗淳厚士大夫人人自重有長者之風公之不自言其所以自處蓋甚厚非有激而爲者方其少時以經明動場屋其爲吏防治劇名一時大臣多薦公者冦萊公知公尢深然則公之所養可知蓋自公繼其父光祿公起家至公百有餘年傳六世世有人其澤未艾彼以尺寸之勢自鬻於一時過取爵位者曾不旋踵輒致隕敗顧何以傳來世然則天之所以報公亦甚厚詠之官長安公之曽孫介夫爲鄠令間以事抵府數相過愛其溫厚儒雅意其先世必有盛徳之士果得公遺事爲攷其世而論之

宋文鑑卷一百三十一

欽定四庫全書

宋文鑑卷一百三十二

宋呂祖謙編

樂語

教坊致語

宋祁

臣聞璿杓東指披寶典以開年玉節南馳重歡鄰而講好國美春臺之享朝惟宴俎之慈用洽樂康式昭盛恭惟尊號皇帝陛下紹承丕烈奄宅中邦坐黃屋以訓恭擁綠圖而進道五辰順理九扈告丰圓璧方琮並薦精純之祀巽風解雨交流曠蕩之恩五刑則解网畫冠一尉則垂櫜臥鼔鴻休紹至恊气翔臻屬嵗朔之申儀加使華之修聘爰開廣殿胥慶佳辰玉人捧日以揚輝方丈移山而獻壽珍羣肅穆晬表顒昻瑞藻躍魚嘉鎬京之飲酒翠梧傾鳯應韶舞之樅金式均防湛之仁普詠叢云之旦臣濫巾法部旅進神庭切抃享期敢進口號千官星拱侍凝旒紫殿餘寒已暗收日湛露華浮宴席天回春色徧皇州云韶三闋翔朱鷺錦幕千層舞翠虯拭玉鄰邦通使節萬齡亨會慶洪猷

勾合曲

宋祁

玉色凝溫盛慶儀於端日葵心委照同華宴於需云矧韶律以方融顧羣萌之將達宜陳備奏用洽太和徐韻宮商教坊合曲

勾小兒隊

宋祁

防岫岧嶤爛仙葩於曉日霞裾轉炫疊華鼓於春雷烏漏未移鸞觴在禦宜進遊童之列俾陳逸綴之妍上奉宸歡教坊小兒入隊

隊名

宋祁

紫殿開慈宴靑衿綴舞行

問小兒

宋祁

便娟躡履皆竹馬之髫齡蹀躞交竿盡蘭觿之雅飾旣樂陶姚之化盍陳象勺之因進叩天階雍容敷奏

小兒致語

宋祁

臣聞慶朔履端儼鷺雍而四會寶鄰馳騁拭虹玉以申歡嘉乃禮成眷玆作首爰詔夏渠之饗允昭交泰之期恭惟尊號皇帝陛下徳總右文功宣下武順四時之和燭濟萬世於夷庚海不揚波地無愛寶屬以階蓂肇歷律鳯回春順邦令以布和修國儀而行慶承云調露方諧廣樂之音釂飲陪飱普適中衢之賜洽歡心於蘋鹿暢羣抃於先鼇臣等𨿽愧妙年同欣盛際旣造規蒲之地願陳秉翟之容未敢自専伏進防

勾雜劇

宋祁

回鸞逗節已徧於餘妍舒鴈分行聊亭於合奏天顏益粹日捨方徐宜參優孟之滑稽式助都場之曼衍童裳卻立雜劇來歟

放隊

宋祁

金徒漏攺玉斝巡周旣殫雅舞之容復罄歡謡之樂宜遵矩步歸詠雩風再拜天階相將好去

教坊致語

王珪

臣聞髙廩登秋美粢盛之已報需云命燕嘉飲食之維時況寶歷之逢復皇居之乘豫樂與羣臣之飫翕同萬物之和恭惟尊號皇帝陛下徳邁前王仁敷中防虎旗犀甲韜兵武庫之中桂海冰天獻賮彤墀之下邦有休符之應民躋壽域之康爽气於重霄置淸觴於別殿下珍羣之鵷鷺發和奏之笙鏞於時日上扶桑風生閶闔度芝蓋於丹墄降金輿於紫闈百獸感和來舞帝虞之樂羣生遂性如登老氏之臺固已追平樂之勝遊掩栢梁之髙會臣繆參法部獲望淸光靡揆才蕪敢進口號翠輦嗚梢下未央千官齊望赭袍光霜淸玉佩中天響風轉金鑪合殿香仙路忽驚蓬島近晝陰偏度漢宮長年年萬寶登秋後常與君王獻壽香

勾合曲

王珪

露泛帝觴凝九秋之顥气星聨朝弁燦初日之長暉方魚藻以均歡宜簫韶之合奏宸遊正洽樂節徐行上恱天顏教坊合曲

勾小兒隊

王珪

燕觴飛羽方歌湛露之詩廣樂摐金已極鈞天之奏宜命遊童之綴來陳舞佾之容上奉皇慈教坊小兒入隊

隊名

王珪

紅茵鋪禁戺絳節引僊童

問小兒隊

王珪

宸庭廣禦仰侔太紫之躔鈞樂更和曲盡咸英之奏何處采髦之侶輒趨文陛之前必有所陳雍容敷奏

小兒致語

王珪

臣聞舜帝深仁眾極慕羶之樂周家盛徳時歌在藻之娛矧逢下武之期屢治登年之瑞張君臣之廣燕煥今古之多儀恭惟尊號皇帝陛下躬神睿之姿撫休明之運禮樂兼於三代文章邁於兩京矧乃武庫韜戈戍亭徹百蠻犇走南逾銅皷之鄕萬里謳謡西出玉闗之路今則淸商應律滯穂盈疇奏肆夏之音事軼元侯之饗詠嘉魚之什禮交君子之歡足以崇勝會於難追騰頌聲於無旣臣等生陶醲化謬齒伶坊𨿽在童髦嘗習舞幹之妙趣趨君陛願隨樂節之行未敢自専伏進止

勾雜劇

王珪

華旌伭影觀童舞之成文畫敔収聲識鈞音之終曲助以優人之伎卜爲淸晝之歡上懌宸顏雜劇來歟

放小兒隊

王珪

銅壺遞箭屢移宮樹之音鷺羽充庭久曳童髦之防旣闕韶音之奏難停舞綴之容再拜天階相將好去

勾女弟子隊

王珪

華簪照席再嚴百辟之趨寶幄更衣復覩中天之坐宜度仙磬之曲更呈舞袖之妍上奉皇慈兩軍女弟子入隊

隊名

王珪

宮錦祥鸞下仙防采鳯來

問女弟子隊

王珪

金徒緩刻延麗日於壺中翠羽飛觴醉流霞於天上何仙姿之綽約叩丹陛以踟躊須有部陳近前敷奏

女弟子致語

王珪

妾聞凝霜降屬百工之告休歌起鹿鳴見羣臣之合好矧萬幾之多豫復千載之盛期啟燕良辰騰歡綿防恭惟尊號皇帝向明紫極儲思巖廊邁三皇五帝之風紹一祖二宗之烈亭相屬不賫萬里之糧年廩屢登又美曾孫之稼時及授衣之民多擊壤之禧廣慈惠於前儀慶升平於玆日玉觴盈醴均流湛露之恩翠虡摐金合奏洞庭之曲感福休於靡極召和樂於無窮妾等幸遇昌時預陳法部舉聽鏗純之節來參蹈厲之容未敢自專伏進止

勾雜劇

王珪

鸞拂宮茵極七盤之妙態鳯儀僊曲終九奏之和聲方鎬飲之窮歡宜秦優之進技宸顏是奉雜劇來歟

放女弟子隊

王珪

宮花翦彩恍疑天上之春海日銜規忽覺人間之暮宜整羽衣之綴卻回云島之遊再拜彤庭相將好去

集英殿秋燕教坊致語

元絳

臣聞灝气澄爽當金飊沆碭之時巖廊穆淸乃黃屋燕閒之日肆陳廣會申惠庶工慶盛世之熈隆浹輿情而鼓舞恭惟皇帝陛下九幹毓粹三象儲精丕承累洽之基荗建大中之治縱橫文武聲教塞於天淵出入聖神威靈震於戎狄方且輯瑞而朝羣後垂防而揖三皇光圖麗史之祥紛綸而洊至軼漠逾沙之貢竭蹷以相趨運獨化於陶鈞寘懷生於仁壽屬商煒之道暮方嵗物之順成特禦大庭爰開髙宴動詔蹕於丹禁集朝簪於赤墀美樂在陳下九苞之鳯舞嘉觴來上騰萬嵗之山聲續卿云復旦之歌合湛露晞陽之雅臣等叨參法部幸對威顏上瀆聖聰敢進口號秋風閶闔九門開天上鳴鞘步輦來萬樂筦流紫府千官簪佩集鈞臺華胥雲霧凝仙杖南極星辰入壽杯旣醉太平均五福明良賡載詠康哉

勾合曲

元絳

金飊日爽慶嘉禾登稔之祥玉座天臨宣惠宴均懽之澤宜按鳯韶之奏載賡魚藻之歌上奉宸嚴教坊合曲

勾小兒隊

元絳

簫韶疊奏通天地以均和簪組相趨協君臣之同樂宜命埀髫之侶來陳舞象之容徐韻宮商教坊小兒入隊

隊名

元絳

舞羽虞庭樂歌雲沛水童

問小兒隊

元絳

廣樂張庭華茵匝地何爾童觿之侶來瞻宸扆之嚴必有敍陳分明敷奏

小兒致語

元絳

臣聞霜气始肅登萬寶以順成金行當期奄四遠而率服乘蕭辰之爽澈開廣宴之光華親禦九宸均懽百辟恭惟皇帝陛下至仁溥博盛徳昭淸獨觀萬化之原遐踵三皇之武振張禮樂埀玉度於區中總攬英雄憺霆威於徼外神功廣運聖業永昌方黃屋之淸居乘素商之令序肆瑤席於黼帳下雕輿於紫闈壽斝九行懽聲動而六鼇抃鈞簫八闋和气浹而丹鳯翔仰屬重煕誕膺多福臣等甫當髫鬌幸閱聲明習戱康衢嘗爲於蹈舞進趨文陛願效於伎能未敢自専伏進止

勾雜劇

元絳

疊皷凝簫未已九成之奏埀髫佩韘暫分八佾之行宜陳優戱之容上奉威顏之樂再更妙引雜劇來歟

放小兒隊

元綘

金胥漏緩玉案香濃天酒千鐘眷簪紳之具醉童衣五防促步武以將歸再拜天階相將好去

勾女弟子隊

元絳

日轉彤墀香飄黼座宜旅陳於舞綴以仰奉於宸懽上悅天顏兩軍女弟子入隊

隊名

元絳

承云鈞籟合回雪舞袿輕

問女弟子

元絳

翠華日麗玉殿風淸飄然妙舞之容來此丹塗之地帝暉在望畫漏已移必有敍陳分明敷奏

女弟子致語

元絳

妾聞周詩旣醉工歌均五福之祥漢宴無嘩國禮重九儀之序方戒肅霜之候特推湛露之恩百辟相趨三靈共悅恭惟皇帝陛下握樞臨極秉籙禦乾道昭五聖之光孝奉兩宮之養聰文若古動云漢之明回智武如神馳雷霆之震赫羌戎率服稼穡阜成當秋籥之澄凝方政幾之暇豫轉淸蹕於黃道集華簪於赤墀泛齊千鐘共享衢樽之美咸池九奏具聞天籟之和維玆燕愷之娛屬是休嘉之防妾等叨陪樂府得踐宮塗望咫尺之威實欣於天幸效蹁躚之舞願奉於宸懽未敢自専伏候進止

勾雜劇

元絳

舞佾徊翔已奉建章之會倡徘調笑宜來平樂之塲上悅天顏雜劇來歟

放女弟子隊

元絳

香凝黼幄聽玉漏之頻移日轉文茵顧霓裳之久駐已盡七盤之妙宜還三洞之遊再拜天階相將好去

集英殿秋宴教坊致語

蘇軾

臣聞天無言而四時成聖有作而萬物覩淸淨自化𨿽仰則於帝心愷悌不回亦俛同於眾樂屬此九秋之粲然萬寶之成吾王不遊何以勞農而休老君子如喜則必大亨以養賢恭惟皇帝陛下孝通神明仁及艸木行堯禹之大道守成康之小心中外來同天地並應以謂福莫大於無事瑞曷加於有年南極呈祥秋分而老人見西方慕義涉流沙而天馬來嘉與臣工肅陳燕俎禮元侯於三夏諧庶尹於九成宣示禦觴聳近臣之榮觀臚傳天語溢兩廡之歡聲臣等幸覯昌辰叨塵法部采謡言於擊壤助蒙瞍之陳詩仰奉威顏敢進口號霜霏碧瓦尙生煙日泛彤庭已集仙藹藹四門多吉士熈熈萬國屢丰年髙秋爽气明宮殿元祐和聲入管弦菊有芳兮蘭有秀從臣誰和白雲篇

勾合曲

蘇軾

西風入律間歌秋報之詩南籥在庭備舉徳音之器弦匏一倡鐘皷畢陳上奉宸嚴教坊合曲

勾小兒隊

蘇軾

皇慈下逮罄百執以均歡眾技畢陳示四方之同樂宜進垂髫之侶來修秉翟之儀上奉威顏教坊小兒入隊

隊名

蘇軾

登歌依頌磬下管舞成童

問小兒隊

蘇軾

大君有命肆陳管磬之音童子何知入簉工師之末欲詳來意宜悉奏陳

小兒致語

蘇軾

臣聞天行有信正得秋而萬寶成君徳無私日將旦而羣陰伏淸風應律廣樂在庭占嵗事於金禳望天顏之玉粹沭浴膏澤詠歌升平恭惟皇帝陛下天縱聰明日躋聖知無一物之失所得萬國之驩心𨿽擊壤之民固何知於帝力而後天之祝亦各抒於下情臣等幸以齠齓之年得居仁壽之域詠舞雩於沂水久樂聖時唱銅鞮於漢濵空慙俚曲願陳舞綴少奉宸驩未敢自専伏進止

勾雜劇

蘇軾

朱弦玉管屢進淸音華翟文竿少停逸綴宜進詼諧之技少資色笑之歡上恱天顏雜劇來歟

放小兒隊

蘇軾

回翔丹陛已陳就日之誠合散廣筵曲盡流風之妙歌鐘告闋羽籥言旋再拜天階相將好去

勾女童隊

蘇軾

錦薦云舒來九成之丹鳯霞衣鱗集隠三疊之靈鼉上奉宸嚴教坊女童入隊

隊名

蘇軾

香澐浮繡扆花浪舞彤庭

問女童隊

蘇軾

淸禁深嚴方縉紳之雲集仙音嘽緩忽簪珥之星陳徐步香茵悉陳來意

女童致語

蘇軾

妾聞鈞天廣樂空傳帝所之遊閶闔淸風理絕庶人之共夫何僊聖靡隔塵凡仰瞻八采之威共慶千齡之遇恭惟皇帝陛下幹健而粹離明而文規摹六聖之心人將自化儀刑文母之徳天且不違樂玆大有之年申以示慈之會虞韶旣畢夏籥將興妾等分綴以須審音而作願俟工歌之闋少同率舞之歡未敢自専伏取進止

勾雜劇

蘇軾

弦匏疊奏干羽畢陳洽聞舜樂之和稍進齊諧之技金絲徐韻雜劇來歟

放隊

蘇軾

羽觴湛湛方陳旣醉之詩鼉鼓淵淵復奏言歸之曲娥鬟佇立斂袂卻行再拜天階相將好去

會老堂致語

歐陽修

棊聞安車以適四方禮典𨿽存於往制命駕而之千里交情罕見於今人伏惟致政少師一徳元臣三朝宿朢挺立始終之節從容進退之宜謂靑衫早並於俊遊白首各諧於歸老已釋軒裳之累卻尋雞黍之期逺無憚於川塗信不渝於風雨幸會北堂之學士方爲東道之主人遂令潁水之濵復見徳星之聚裏閭拭目覺陋巷以生光風義聳聞爲一時之盛事敢陳口號上贊淸歡欲知盛集繼荀陳請防當筵主與賔金馬玉堂三學士淸風明月兩閒人紅芳已盡鶯猶囀靑杏初嘗酒正醇美景難並良會少乘歡舉首莫辭頻

哀辭

哭尹舍人詞【並序】

富弼

亡友河南尹洙字師魯嘗爲起居舍人直龍圖閣知渭州乙酉嵗謫官漢東未防稍遷於均疾且革訪醫南陽以托範公醫不效遂沒焉時予官汶上又東徒乎盧距其沒所逺甚嘆師魯之不得見復不得撫其櫬一祭其神因追思其平生所可列恨未有以卒其志爲辭而哭之嗚呼人皆貴君實悴焉人皆富君實寠焉人皆老君實夭焉吾知君爲深是三者舉非君之志不吾焉哭哭必義始君作文世重淫麗諸家舛殊大道破碎漫漶費詞不立根柢號類嘯朋爭相教惎上翔公卿下典書制君於厥時了不爲意獨倡古道以救其敝時俊化之識文之詣今則亡矣使斯文不能救其源而極其致吾是以哭之始君爲學遭世乖離掠取章句屬爲文詞經有仁義曽非所治史有褒貶亦弗以思君顧而嘆嫉時之爲鉤抉六籍潛心以稽上下百世指掌而窺功不苟進習無匪彛今則亡矣使所學不能信於人而用於時吾是以哭之惟文與學二事旣隆克用而衷丰於時窮純深蘊積資而爲徳行乎已而已必裕刑乎家而家必克今則亡矣使賢者之行不能移人心而化大國吾是以哭之積徳旣成道隨而生謀罔不究動必有經列於庭則以謇諤見黜用於邊則以威懷取寧才望旣出讒嫉以興酷罰嗣降慍色不形今則亡矣使君子之道不能被天下而致太平吾是以哭之嗚呼師魯君生於時實惟恢奇鐘此具美謂必有光大以奮康濟是期胡旣厚其稟而反速其萎凡粵中蘊百亡一施豈茫茫下土天亦有所不知耶將防防上穹人固非其所司耶何惡不必釁而善不必禔忠良而夭險狠而耆汨淆參錯顚倒乖暌天其或者世不欲常泰人不欲常熈吾疑夫激者之論差不得而信之第於師魯哭無已而一哭而慟再哭而咽三哭而魂離四哭而腸絕蘇而復哭哭又不足聊以寫吾之哭聲而寓於辭庶不泯沒於陵谷

哀穆先生文【並序】

蘇舜欽

嗚呼穆伯長以明道元年夏客死於淮西道中友人蘇叔才予美作詩悼之遣人馳弔之痛夫道不光予又次其一二行以鑑於世爲文哀之先生字伯長名修防嗜書不事章句必求道之本原皆記士徒無意處熟習評論之性剛介喜於背俗不肯下與庸人小合願交者多固拒之議事堅明上下今古皆可錄然好詆卿弼斥言時病謹細後生畏聞之又獨爲古文其語深峭宏大羞爲禮部格詩賦咸平中舉進士得出身調泰州司法參軍牧守稱其才貳郡者惡之又嘗以言忤貳郡者守病告貳者私黠吏使誣告先生受賂具獄聚左證後召先生使眾參考之由是貶池州中道竄詣闕下叩登聞皷稱寃會貳郡者死復受譴於朝後累恩得爲蔡州參軍先生自廢來讀書益勤爲文章益根柢於道然恥以文幹有位以故困甚張文節守亳亳之士豪者作佛廟文節使以騎召先生作記記成竟不竄士名士以白金五斤遺之曰枉先生之文願以此爲壽又使周旋者曰士所以遺者乞載名於石圖不朽耳旣而亟召士讓之投金庭下遂俶裝去郡士謝之終不受嘗語之曰寧區區糊口爲旅人不爲匪人辱吾文也天聖末丞相有欲置爲學官者恥詣謁之竟不得嘗客京師南河邸中往往醉暮歸逷地如不省持者夜半邸人猶聞其吟誦喟嘆聲因隙窺之則張燈危坐苦矉執捲亦出曙用是貸其資母喪徒跣自負櫬成葬日誦孝經喪記未嘗觀佛書飯浮屠氏也識者哀憐之或厚遺則必爲盜取去不然且病或妻子卒後得栁子厚文刻貨之售者甚少逾年積得百緍一子輒死將還淮西遇病气結塞胸中不下遂卒噫吁天之厭文久矣先生竟以黜廢窮苦終其身顧其道宜不容於今世然由賦數奇只常羅兵賊惡少輩所辱困其節行至死不變有孤懦且防遺文散墜不收伯長之道竟已矣乎初先生死梁堅自解以書走上黨遺予欲訪其文俾予集序之去年赴舉京師歷問人終不復得一篇惟有任中正尙書家廟碑靜勝亭記徐生墓志蔡州塔記皆平昔所爲又不足成捲今舅氏守蔡近以書使存其家且求所著文字未至問作文哀之道不勝於命命不會於時吁嗟先生竟胡爲

弔嶽二生文【並序】

劉敞

今年有詔州郡皆立學乃命處士有不受學者勿舉之其受學者吏爲設員程日夜不休有疾病慶弔輒書其日爲後按眎當償之滿日如律令乃可與嶽有兩生自下邑辭其親而來爲博士弟子旣久告歸當渡洞庭時方大風不可渡兩生畏失期而吏黜之遂渡溺死予悲其意而弔之其文曰

蓋君子道而不徑舟而不遊所以爲孝也彼洞庭之天險兮夫何二子之乘舟路幽昧以不顧兮委死生其若浮自古皆有死兮子獨失身乎江流意有所恨兮而曽不得其由魂放蕩而無歸兮骨沈潛而不收父母悲於堂上兮妻子號乎中洲諒行險之來患兮信儌幸之爲尢且使子而無學兮又安得此之憂是以君子溺名小人死利誇者沒權貪夫踣勢豈獨二子兮吾又以悲於今之世競進之爲悅兮靜退之爲愚幹祿之爲敏兮守節之爲迂一世之皆然兮固若人以喪軀昔重華之事叟兮躬秉耒乎歷山之下受帝禪之不喜兮夫孰欣於進取乘沅湘以南徵兮吾知華之絕汝生泛泛而無名兮死惸惸而終古故君子審乎自得安乎幽貞道徳爲爵仁義爲榮不以貴故學問不以賤故自輕悠悠兮江波柰何乎二生

蘇明允哀詞【並序】

曾鞏

明允姓蘇氏諱洵眉山人也始舉進士又舉茂才異等皆不中歸焚其所爲文閉戶讀書居五六年所有旣富矣乃始復爲文蓋少或百字多或千言其指事析理引物托諭侈能盡之約逺能見之近大能使之微小能使之著煩能不亂肆能不流其雄壯俊偉若決江河而下也其輝光明白若引星辰而上也其略如是以余之所言於余之所不言可推而知也明允每於其窮達得喪憂歡哀樂念有所屬必發之於此於古今治亂興壞是非可否之際意有所擇亦必發之於此於應接酬酢萬事之變者𨿽錯出於外而用心於內者未嘗不在此也嘉祐初始與其二子軾轍復去蜀遊京師今參知政事歐陽公修爲禮部又得其二子之文擢之髙等於是三人之文章盛傳於世得而讀之者皆爲之驚或嘆不可及或慕而效之自京師至於海隅障徼學士大夫莫不咸知其名家有其書旣而明允召試舍人院不至特用爲祕書省校書郎頃之以爲霸州文安縣主簿編纂太常禮書而軾轍又以賢良方正策入等於是三人者表見於時而其名益重於天下治平三年春明允上其禮書未報四月戊申以疾卒享年五十有八自天子輔臣至閭巷之士皆聞而哀之明允所爲文有集二十卷行於世所集太常因革禮一百卷更定諡法二卷藏於有司又爲易傳未成讀其書者則其人之所存可知也明允爲人聰明辯智遇人气和而色溫而好爲策謀務一出已見不肯躡故迹頗喜言兵慨然有志於功名也二子軾爲殿中丞直史館轍爲大名府推官其年以明允之喪歸葬於蜀地旣請歐陽公爲其銘又請余爲辭以哀之曰銘將納之於壙中而辭將刻之冢上也余辭不得已乃爲其文曰

嗟明允兮邦之良气甚夷兮志則彊閱今古兮辧興亡驚一世兮擅文章禦六馬兮馳無疆決大河兮嚙浮桑粲星鬥兮射精光眾伏玩兮雕肺腸自京師兮洎幽荒矧二子兮與翺翔唱律呂兮和宮商羽峩峩兮勢方颺孰云命兮變不常奄忽逰兮汴之陽維自著兮暐煌煌在後人兮慶彌長嗟明允兮庸何傷

錢君倚哀詞

蘇軾

大江之南兮震澤之北吾行四方而無歸兮逝將此焉止息豈其土之不足食兮將其人之難偶非有食無人之爲病兮吾何適而不可獨徘徊而不去兮眷此邦之多君子有美一人兮了然而瘦亮直多聞兮古之益友帶規矩而蹈繩墨兮佩芝蘭而服明月載而之世之人兮世悍堅而不答𨿽不答其何喪兮超彷徉而自得吾將觀子之進退以自卜兮相行止以效淸濁子奄忽而不返兮世混混吾焉則升空堂而挹遺象兮弔凝塵於幾席苟律我者之信亡兮吾居此其何益行徬徨而無徒兮悼捨此而奚向豈存者之舉無其人兮遼遼如晨星之相望吾比年而三哭兮堂堂皆國之英苟處世之恃友兮幾如是而吾不亡臨大江而長嘆兮吾不濟其有命

鐘子翼哀詞【並序】

蘇軾

某年始十二先君宮師歸自江南曰吾南遊至防有隱君子鐘君與其弟防從吾逰同登馬祖巖入天竺寺觀樂天墨迹吾不飲酒君常置醴焉方是時先君未爲時所知旅遊萬里捨者常爭席而君獨知敬異之其後五十有五年某自海南還過贛上訪先君遺迹故老皆無在者君之沒蓋三十有一年矣見其子志仁志行志逺相持而泣念無以致其哀者乃追作此詞君諱棐字子翼博學篤行爲江南之秀歐陽永叔尹師魯余安道曽子固皆知之然卒不遇以沒儂智髙叛嶺南聲搖江西防守曹觀欲籍民財爲戰守備謀之於君君曰智髙必不能過嶺無事而籍民民懼且走觀曰如緩急何君曰同舟遇風秦越可使爲左右手況吾民乎不幸而至於急則官與民爲一家夫孰非吾財者何以籍爲觀悟而止防人以安其詞曰

崆峒摩天章貢激石致兩確髙深相臨悍堅相排洶嶽嶽是故其民勇而尙气巧礱斵而其君子抗志厲節敏於學矯矯鐘君泳於徳淵自澡濯貧不怨天困不求人老愈慤嘉言一發排難解紛已殘剝吾先君子南遊萬里道阻邈如金未鎔木未繩墨玉未琢君於眾中一見定交陳禮樂曰子不飲我醪甚甘釃此濁覽觀江山扣歷泉石步犖確先君北歸君老於防望南朔我來易世池臺旣平墓木握三子有立移書問道過我數我亦白首感傷薰心殞涕渥是身空虛俯仰變滅過電雹何以寓哀追頌徳人詔後覺

哭李仲防詞

文同

憯憭栗兮臨淸秋懷坌憒兮紛千憂拂其弭兮久復畱念將焉適兮升髙丘問胡然兮予之思絙予心兮不解以繆謂遐闊兮願如其宮悵西南兮川塗緬修已忽寤兮往嘗此以計蓋子之生於世兮期爲已休萬感蕓然兮防予之中魄幹漂潰兮索其若抽念子一去兮不可以復見顧子之於道兮尙胡爲而此謀欲子似兮取友但寥寥兮安求孰識子兮子深當何人兮與侔彼徒以文行兮爲子之髙其不爲賤正體而貴余肱如刻畫兮妄以累子纇神珠兮釁天球如子之末兮尙可以表世其不能究者兮彼又何尢已矣乎子之存兮在予憶子之疢兮將何時而可瘳斂予恨兮暮來歸煙雲飄蕭兮奉子以愁

毗陵張先生哀辭【並序代呂侍講作】

汪革

毗陵有隠君子曰張先生孝悌修於家忠信行於友而聲名聞於人達於逺近當世之鉅公偉人莫不聞之有過毗陵而不造先生之門者人以爲恥平居蕭然自得凡世人之所趨而向者先生不一經意至接世俗而與之酬酢則無一毫不中節度人委之以事未嘗以難易爲解有造之者爲設尊酒一笑相樂亦未嘗不欣然也有勸之仕者推挽𨿽甚力終不應固非若前世隠遁之士事詭激甘槁薄臞悴於山砠水厓窮居獨遊使影響昧昧不聞於人然後爲髙也而未嘗崇飾小節要鄕黨宗族之譽自少力學於古書無所不窺而時發於爲詩語皆淸新出人意表其善於筆札天性也當世士大夫欲銘述其先人功徳圖不朽於後世者得先生書以爲榮旣壯長益放棄世事遂以終其身是可謂君子也已先生諱舉字子厚用叔祖天章公昷之奏補郊社齋郎治平四年甲科調睦州靑溪主簿先生初無意於仕又無兄弟之助獨養其親故力取科第以慰親志旣得又不忍舎朝夕之養而從祿於他郡朝奉君亦安於小官不汲汲於先生遂不赴靑溪終其身人不能相吏後用近臣薦起爲潁州學官復不就其後孫莘老胡完夫範淳夫及外臺交薦其能蘇子瞻亦數言於朝於是勅郡縣以禮遣蓋將用之也先生終不屈嗚呼今死矣予以天章公婿自先生防時已異其爲人而親厚之先生亦喜從吾兄弟遊及長且老凡四五十年間其相與之意益以篤有自東南來者先生未嘗不導之以見予予與之書𨿽寸紙皆藏之故其死也予哭之尢哀曽祖祕給事中祖益之尙書郎父次道朝奉郎其先江南人給事爲李氏不能用故亡隨李氏入朝以直道受知於祖宗朝奉君仁孝慈祥兄死撫其孤猶已子不欲逺去屢以筦庫請於朝終不大用於時先生之節蓋朝奉君成就之爲多詞曰

維古制行必中庸兮出處用捨道之從兮降及末世戾不通兮首陽柱下更拙工兮山棲木茹初無庸兮鳥獸之羣烏可同兮偉哉先生蹈厥中兮達不苟進退不窮兮以仁爲爵峻且崇兮祿𨿽不富義則丰兮忠信孝友施家邦兮載瞻眉宇心則降兮激貪惇薄助教風兮固非亂倫而潔躬兮惠泉遼繞山復重兮窅然其深如有容兮桂枝相繚蒨靑蔥兮先生之廬今一空兮目極東南涕沾胸兮伸之以詞冩予衷兮

王升之誄【並序】

劉跋

維政和二年五月壬戌鉅野王君升之卒於京師七月丙辰返柩於鄆鄕人所厚善皆防哭其孤兒孟博出臨終書二紙遺餘言嵎不幸病且死妻弱子防恐此骨流落不得下從先人伏惟哀憐與諸賢經紀之書凡百餘字語無錯繆問其家言病甚棺斂皆自營將絕付囑後事情不悲哽旣授書其子教以面達余狀遂奄忽不能言余屬皆哭盡哀因相與定計告其家以八月乙酉葬先墓之丙穴囊橐中空無有賣屋未卽售合凡賻贈得錢九萬五千乃使斵石治穿買椽席灰葦諸下裏物事皆前爲之期如期而窆君黃州翰林公之孫寶文公之子少不羈旣長學問尢邃漢書效李長吉爲詩有致思葬其親至破產雅不喜孅嗇又體羸多疾日事藥餌因積貧窶得官未及赴疾亟壽財四十有一惟前人悲哀稱述必借文字乃作誄以見意其詞曰

大鈞無垠一播萬殊靡生不遂條達紛敷孰戕爾根隆夏隕枯哀眾若人亦孔之辜偉君髙門一世楷橅遺烈言言休聲吳吳爰及穆考養徳丰腴維君妙齡孔鸞將雛踵武前修建斾禮輿逢辰淸明駕言馳驅壽或柅旃防所適䢐機心日灰驕色自耡名列仕版自佚裏閭優遊卒嵗文史爲娛毓艸蓺木畦苑躊躇良朋萃止有設醴退察其私盎不宿儲寧獨貧攻亦復病拘蕭然壁立副是形臒休文革帶許月有餘防安絮帽當暑不除乳石斷下糜粥充虛長爲散人庶以全軀云胡逺行旅捨僒拘沈屙頓劇顚倒醫巫東野後事孝權遺書豈無他人顧以屬余嗚呼哀哉壯心兮摧頺白日兮須防永違兮昭代不淪兮幽墟大暮兮何晨防行兮空居嫠婦兮嗷嗷防子兮呱呱誰與兮晤歌獝狂兮防魖謂君兮非存君墨兮猶濡謂君兮非亡君屋兮誰廬折芳馨兮素華湛玉瀝兮淸酤況思君兮不見攬涕淚兮欷歔嗚呼哀哉蹇物化之䢐遷慨有生之迷途何神爽之泰定臨驚懼而弗渝遵寧宅於先丘冩幽憤於素旟庶無愆於遺托君亦不昧夫所如

宋文鑑卷一百三十二

欽定四庫全書

宋文鑑卷一百三十三

宋呂祖謙編

祭文

祭薛尙書文

歐陽修

景祐之元公初解政𨿽告於家而疾未病若修之鄙敢辱公知公於此時欲以女歸公徳方隆謂當再起齊大之婚敢辭以禮天不慗遺公薨忽然其後二年卒追前言生死之間以成公志掛劍於墓古人之義公敏於材剛毅自勵不顧不隨以直而遂命也在天位則難期惟其行已敢言是師有罪之身竄逐困拘生不及門不送車致誠薄奠因道終初

祭尹子漸文

歐陽修

嗚呼天於萬物與吾人孰愛憎而薄厚其生未始以一齊其死宜其有夭壽苟百年者亦死則短長之何較惟善人之可喜謂宜在世而常存曰仁者壽兮是亦愛之者之說謂善必福兮得非以已而推天禍福吉凶至其難通𨿽聖人亦曰命而罕言兮豈其至而辭窮壽夭置之吾不能問嗟乎子漸吾獨有恨我不見子於今幾時自子得懷始有見期子不能來我欲亟往子今安歸我往何訪昔我在朝諫官侍從職當薦賢知子不貢朋黨之誣苟避讒諷兩相知而以心謂尺書之不用遂聲音之永隔哭不聞而徒慟嗟此奠之一觴本冀歡言之可共往莫及兮難追哀以辭而永送

祭尹師魯文

歐陽修

嗟乎師魯辯足以窮萬物而不能當一獄吏志可以狹四海而無所措其一身窮山之崖野水之濵猿猱之窟麋鹿之羣猶不容於其間兮遂卽萬鬼而爲鄰嗟乎師魯世之惡子之多未必若愛子者之眾何其窮而至此兮得非命在乎天而不在乎人方其奔顚斥逐困扼艱屯舉世皆寃而語言未嘗以自及以窮至死而妻子不見其悲忻用捨進退屈伸語黙夫何能然乃學之力至其握手爲訣隱幾待終顏色不變笑言從容死生之間旣已能通於性命憂患之至宜其不累於心胸自子云逝善人宜哀子能自逹予又何悲惟其師友之益年生之舊情之難忘言不可防嗟乎師魯自古有死皆歸無物惟聖與賢𨿽埋不沒尢於文章煒若星日子之所爲後世師法𨿽嗣子尙防未足以付予而世人藏之庶可無於墜失子於眾人最愛予文寓辭千里侑此一罇冀以慰子聞乎不聞

祭蘇子美文

歐陽修

哀哀子美命止斯邪小人之幸君子之嗟子之心胸蟠屈龍蛇風雲變化雨雹交加忽然揮斧霹轟車人有遭之心驚膽落震僕如麻須防霽止而回顧百里山川艸木開發萌芽子於文章雄豪放肆有如此者吁可怪邪嗟乎世人知此而已貪悅其外不窺其內欲知子心窮逹之際金石𨿽堅尙可破碎子於窮逹始終仁義惟人不知乃窮至此蘊而不見遂以沒地獨畱文章照輝後世嗟世之愚掩抑毀傷譬如磨鑑不滅愈光一世之短萬世之長其間得失不待較量哀哀子美來舉予觴

祭範文公文

歐陽修

嗚呼公乎學古居今持方入圓丘軻之艱其道則然公曰彼惡公爲好訐公曰彼善公爲樹朋公所勇爲公則躁進公有退讓公爲近名讒人之言其何可聴先事而斥羣譏眾排有事而思𨿽仇謂材毀不吾傷譽不吾喜誰非公徒讒人豈多公志不舒善不勝惡豈其然乎成難毀易理又然歟嗚呼公乎欲壊其棟先催桷榱傾巢破鷇披折傍枝害一損百人誰不罹誰爲黨論是不仁哉嗚呼公乎易名謚行君子之榮生也何毀沒也何稱好死惡生殆非人情豈其生有所嫉而死無爭自公云亡謗不待辧愈久愈明由今可見始屈終伸公其無恨寫懷平生寓此薄奠

祭杜文公文

歐陽修

士之進顯於榮祿者莫不欲安享於丰腴公爲輔弼飲食起居如陋巷之士壊堵之儒他人不堪公處愉愉士之退老而歸休者所以思自放於閒適公居於家心在於國思慮精深言辭感激或逹旦不寐或憂形於色如在朝廷而官有責嗚呼進不知富貴之爲樂退不忘天下以爲心故行於已者老益篤而信於人者久愈深仁之愛公寧有猒已壽胡不多八十而止自公之喪道路嗟咨況於愚鄙久辱公知系官在朝心往神馳送不臨穴哭不朢帷銜辭寫恨有涕漣洏

祭石曼卿文

歐陽修

嗚呼曼卿生而爲英死而爲靈其同乎萬物生死而復歸於無物者暫聚之形不與萬物共盡而卓然其不朽者後世之名此自古聖賢莫不皆然而著在簡冊者昭如日星嗚呼曼卿吾不見子久矣猶能髣髴子之平生其軒昂磊落突兀崢嶸而埋藏於地下者意其不化爲朽壤而爲金玉之精不然生長松之千尺產靈芝而九莖柰何荒煙野蔓荊棘縱橫風淒露下走燐飛螢但見牧童樵叟歌唫而上下與夫驚禽駭獸悲鳴躑躅而咿嚶今固如此更千秋而萬嵗兮安知其不宂藏狐貉與鼯鼪此自古聖賢亦皆然兮獨不見夫累累乎曠野與荒城嗚呼曼卿盛衰之理吾固知其如此而感念疇昔悲涼淒愴不覺臨風而隕涕者有媿乎太上之忘情

祭丁學士文

歐陽修

嗚呼元珍善惡之殊如火與水不能相容其勢然爾是故鄕人皆好孔子不然惡於不善然後爲賢子之美才懿行純徳誰稱諸朝當世有識子之憔悴遂以湮淪問孰惡子可知其人毀善之言譬若蠅矢防彼白玉濯之而已小人得志蹔快一時要其得失後世方知受侮被謗無如仲尼巍然衮魄不祀桓魋孟軻之道愈久彌光名尊四子不數臧倉是以君子修身而俟擾擾姦愚經營一世殆榮華之銷歇嗟泯沒其誰記是皆生則狐防死爲狗彘惟一賢之不幸歷千載而猶傷自古孰不有死至今獨弔乎沅湘彼靈均之事業初未見於南邦使不遭羅於放斥未必功顯而名彰然則彼讒人之致力乃借譽而揄揚嗚呼元珍道之通塞有命在天其如予何孔孟亦然何以慰子聊爲此言寄哀一奠有涕漣漣

祭吳大資文

歐陽修

惟公以孔孟之學晁董之文佐佑三朝始終一節顧惟庸繆敢啟光塵而金門玉堂早接雋遊之末紫樞黃閣晚陪國論之餘𨿽出處之略同在進退而則異余實衰病久思返於田疇公方盛年宜復還於廊廟豈期白首來哭素惟飲醉百分尙想平生之意气寫哀一奠不知涕淚之縱橫

祭孫僕射文【代諸朝賢作】

宋祁

嗚呼圓方相函有奧有淸稟乎粹靈賢人挺生筌宰相期有暌有遇值其嘉防盛烈斯舉允矣我公懿徳乘時總是二美蔚爲人師齊風泱泱洙浴誾誾弱齡就傅典學書紳巾箱襞積油素紛綸神宗禦天擢首儒先所立卓爾其聲襃然一命筮仕十銓宻啟緩玦緇帷繙經璧水禮有愛羊河無渡豕我冠兩梁我紱斯皇進陪朝襘兼侍潘房諸家去聖詆諆奪攘空言秕稗異制桁楊公憤若時毅然含章層埤發墨塞路摧楊詵詵學徒終知向方章聖臨馭神庭搆宇命公待詔軒然鳳舉邦實上賢人榮稽古鯁亮摩切優遊愽裕匪尺是枉伊柔弗茹前滕宸帷叩頭省戶砥刃以須衮章輙補謀之其臧庶遄沮帝念蒸黎連翩出麾奉行細札褰去埀帷神明樹政樂職聞詩居則率俾去而見思乃踐諫霤乃官瑣闈長君繼明進階貳卿追鋒趣召燕席光亨宣室淸問華光授經有猷有爲弗猥弗並典常墳大武戒湯銘誦言必對嘉猷是經曰首魁壘與世作程銀臺崇崇公閱其封牧騶耳耳公専厥使或司綿蕞或教國子惟公得之異乎求之截河弗混導疑靡虧大車而載秋陽以輝鴻飛冥冥不慕矰弋公居法從志澹虛極抗章引年闔門謝客上所固畱願焉弗獲龍筦納言得請柬藩奎鉤灑翰宴斚申恩亦命四近賦詩贈言臥閤逾嵗乞骸去位春坊傳席菟裘仙裏疏受揮金式宴以喜廣徳掛車貽孫及子天且佚老君能知止向用五福與善則常公明且哲宜壽而昌天乎弗淑萎哲殱良皖簀占命忠言孔彰玉輝金相掩此不暘人彛代矩今也云亡士類相弔朝家憫傷卹恩告第蹏書宻章髙明令終防公孰當某等或奉緒言或庥大庇遊藩防潤挹流疏穢平日函文今玆交臂拘此宿官永乖薄酹有李成蹊有碑墮涙遐賫令芳庶展哀愾嗚呼哀哉

祭孔中丞文

石介

昔公爲諫議大夫知兗州臣僚有以詩千篇獻上者執政者卽請進爲龍圖閣直學士上曰千首詩豈若孔某一言卽日拜公龍圖閣直學士公再爲中丞風格益峻及公沒劉平戰死於陣讒賊害忠良誣奏平非戰屈乃叛耳天子怒將夷平家平家胥靡就闕寃號道途逄騶唱中丞來平家將叩中丞馬言其事兩街賣販兒以數千嘆曰徒往訴耳是非孔中丞者平家慟哭而止噫至尊極者君至愚暗者民尊極則不信愚暗則難開非公至忠豈能動尊極耶非公至誠豈能感愚暗耶動乎尊極感乎愚暗公之道格於上下矣嗚呼公之生也君稱之公之死也人感之公之道全於死生矣夫道格於上下爲著全於生死爲難舉是二節公之道充於天地之間矣大冬殘臘風號云咽節物慘淡心肝摧折鑪煙氤氳樽酒冷烈享誠不享味公來降玆

祭王沂公文

尹洙

景祐初公臨洛師某在幕府公以才敏見目數被器使議獄處事某或依違其言公必丁寧朂以正道及公再秉大政嘗以身事有請門下公莊色厲辭不少恩假某始懼中慊終則大悟嗚呼凡公語言𨿽因事見誨然公在大位黙不敢傳公今薨謝輙錄以自思一言之誣天實鑑之以衰服不獲備故吏之列情禮莫伸嗚呼哀哉

祭梅聖兪文

劉敞

謹以淸酌庶羞祭於聖兪二十五兄之靈乃者鄰幾病革君往問之退而過我相對嗟咨我視君色異於他時自爲君診勸君從醫君𨿽我信其中猶疑明日大饗四方來賀奉觴上壽戎客在坐百辟相趨敢或私臥賜食上前謹懼已過疾果大作僕而不能起俗醫控搏以表爲裏中涸外幹翕翕如燬勢一大跌不得中止俯仰晨夕遂有生死痛駭驚呼曷云能已孰謂旬日殺二賢士嗚呼哀哉物固有生生固有命豈曰君子獨天其性君之文學信於友朋君之孝友鄕黨是稱仕不過庸壽不百齡一至於此何其不平喪還故鄕義從此訣哭送遁周情豈能絕

告伯父殯文

劉敞

古者庶人之防鄰里執事在其士千里赴義及其送塗潦毋避焉有至親而或不至某獨不幸受命典城戎馬是司匍匐不能不哭於堂不祖於堂不祖於庭窆不復土虞不奉牲回朢萬里悲號失聲門外之治王命實行蓋古亦云不卽人情於奠陳詞以昭哀誠

祭範潁州文

王安石

嗚呼我公一世之師由初迄終名節無疵明肅之盛身危志殖瑤華失位又隨以斥治功亟聞尹帝之都閉姦興良稚子歌呼赫赫之家萬首俯趨獨繩其私以走江湖士爭畱公蹈禍不栗有危其辭謁與俱出風俗之衰駭正怡邪蹇蹇我初人以疑嗟力行不回暮者興起儒先酋酋以節相侈公之在貶愈勇爲忠稽前引古誼不營躬外更三州施有餘澤如釃河江以灌尋尺宿臧自解不以刑加猾盜涵仁終老無邪講藝歌暮來千里溝川障澤田桑有喜戎孽猘狂敢齮我疆鑄印刻符公屏一方取將於伍後常名顯收士至佐維邦之彥聲之所加虜不敢瀕以其餘威走敵完鄰昔也始至瘡痍滿道藥之飬之內外完好旣其無爲飲酒笑歌百城宴眠吏士委蛇上嘉曰材以副樞宻稽首辭讓至於六七遂參宰相釐我典常扶賢贊保亂穴除荒官更於朝士變於鄕百治具修偸墯勉彊彼閼不遂歸侍帝側卒屏於外身屯道塞謂宜耉考尙有以爲神乎孰忍使至於斯蓋公之才猶不盡試肆其經綸功孰與計自公之貴廐庫逾空夷其色辭傲訐以容化於婦妾不靡珠玉翼翼公子綈惡粟閔死憐窮惟是之奢孤女以嫁男成厥家孰堙於深孰鍥乎厚其傳其詳以法永久碩人今亡邦國之憂矧鄙不肖辱公知尢承凶萬里不往而畱涕哭馳辭以贊醪羞

祭吳衝卿文

王安石

嗚呼公命在酉長我一時公先我茁我後公萎中間仕宦有合有離後我所踐公輙仍之出則交轡處則連攘坐肘則並行肩則差豈願敢及天實我貽公之停蓄及所設施有誥有誄亦有銘詩又將有史傳所不疑我旣憊眊何辭能爲婚姻之故惟以告悲

祭杜待制文

王安石

士恥無材恥不修身身修而材有不及民凡世可願於公皆有孰窘其年不使難老貴者善防其有孰窺公心豁豁不置墻帷有挾易驕不難拒善公義所在服之無賤惟以時施宜以毎成又況於公彊果以行物貴於時常以其少悲矣子思我如其久鐘山北蟠江落而東完厚宻牢萬世之宮其歸孰知愚與在此酹公以文以配銘史

宋文鑑卷一百三十三

欽定四庫全書

宋文鑑卷一百三十四

宋呂祖謙編

祭文

祭韓欽聖文

王安石

嗟爲君兮邦之特目掦秀兮顏髮澤紛百家兮並渉超獨懷兮道徳博蕩蕩兮無畛寛恂恂兮莫逆出當官兮發論使權彊兮累息年何尢兮止此祿不多兮誰嗇具壺觴兮酹哭攀防車兮啟夕豈獨愁兮吾僚隱多聞兮諒直顧笑語兮已矣冀來嘉兮魂魄

祭曾博士文

王安石

嗚呼公以罪廢實以不幸卒困以天亦惟其命命與才違人實知之名之不幸知者爲誰公之閭裏宗親黨友知公之名於實無有嗚呼公初公志如何孰云不諧而厄孔多地大天穹有時而毀星日脫敗山傾谷圯人居其間萬物一偏固有窮通世數之然至其壽夭尙何憂喜要之百年一蛻以死方其生時窘若囚拘其死以歸混合空虛以生易死死者不祈惟其不見生者之悲公今有子能隆公後惟彼生者可無甚悼嗟理則然其情難忘哭泣馳辭往侑奠觴

祭王深甫文

王安石

嗟嗟深甫眞棄我而先乎孰謂深甫之壯以死而吾可以長年乎𨿽吾昔日執子之手歸言子之所爲實受命於吾母曰如此人乃與爲友吾母知子過於子初終子成徳多吾不如嗚呼天乎旣防吾毋又奪吾友𨿽不卽死吾何能久摶胸一慟心摧志朽泣涕爲文以薦食酒嗟嗟深甫子尙知否

祭歐陽少師文

曾鞏

惟公學爲儒宗材不世出文章逸髮醇深炳蔚體備韓馬思兼莊屈埀光簡編焯若星日絕去刀尺混然天質辭窮捲盡含意未卒讀者心醒開防愈疾當代一人顧無儔匹諫垣抗議气震回遹鼓行無前防防非卹世僞難勝孤堅意窒紫防玉堂獨當大筆二典三謨生明藏室彌挫彌厲誠純志壹斟酌損益論思得失經體慮萌沃心造膝帝曰汝賢引登輔弼公在廟堂尊明道術淸靜簡易仁民愛物斂不煩苛令無迫猝棲置木索裏安戶逸犢斂兵革天淸地謚日進昌言從容宻勿開建國本情忠力悉卯未之嵗龍駕飊歘再極大艱垂紳秉笏乾坤正位上下有秩功被社稷等夷召畢公在廟堂總持紀律一用公直兩忘猜暱不挾朋比不虞訕嫉獨立不回其剛仡仡愛飬人材奬成誘掖甄拔寒素振興滯屈以爲己任無有廢咈維公平生愷悌忠實內外洞澈初終若一年始六十懇辭冕黻連章累嵗乃兪所乞放意丘樊脫遺羈馽沈浸圖史左右琴瑟气志浩然不陋蓬蓽意謂百齡重休累吉還斡鼎軸贊微計宻云胡傾俎慗遺則弗聞訃失聲眥淚橫溢戅宜不敏早防振防言繇公誨行繇公率戴徳不酬懷情獨郁西朢輕車莫持紖紼維公犖犖徳義譔述爲後世法終不泯沒記辭敍心曷能髣髴嗚呼哀哉

祭王平甫文

曾鞏

嗚呼平甫決江河不足以爲子之髙談雄辯吞云夢不足以爲子之慱聞彊記至若操紙爲文落筆千字倘往恣肆如不可窮祕怪恍惚亦莫之系皆足以髙視古今桀出倫類而況好學不倦垂老愈専自信獨立在約彌厲而志屈於不伸材窮於不試人皆待子以將昌神胡速子於長逝嗚呼平甫余昔相逄我壯子稚間托婚姻相期道義毎心服於超軼亦情親於樂易何堂堂而山立忽泯泯而飊駛計皎皎而猶疑淚汍汍而莫制聊寓薦於一觴纂斯言而見意

祭歐陽文忠公文

蘇軾

嗚呼哀哉公之生於世六十有六年民有父母國有蓍龜斯文有傳學者有師君子有所恃而不恐小人有所畏而不爲譬如大川喬嶽不見其運動而功利之及於物者蓋不可以尋計而周知今公之沒也赤子無所仰芘朝廷無所稽疑斯文化爲異端而學者至於用夷君子以爲無與爲善而小人沛然自以爲得時譬如深淵大澤龍亡而虎逝則變怪雜出舞防鱓而號狐貍昔其未用也天下以爲病而其旣用也則又以爲遲及其釋位而去也莫不冀其復用至其請老而歸也莫不惆悵失望而猶庶幾於萬一者幸公之未衰孰謂公無復有意於斯世也奄一去而莫予追豈厭世混濁潔身而逝乎將民之無祿而天莫之遺昔我先君懷寶遁世非公則莫能致而不肖無狀因緣出入受教於門下者十有六年於玆聞公之喪義當匍匐往救而懷祿不去愧古人以忸怩緘詞千里以寓一哀而已矣蓋上以爲天下慟而下以哭其私嗚呼哀哉

祭魏國韓令公文

蘇軾

天生元聖必作之配有神司之不約而防旣生堯舜禹稷自至仁宗龍飛公舉進士妙齡秀發秉筆入侍公於是時仲舒賈誼方將登庸盜起西夏四方騷然帝用不赦授公鈇鉞往督西旅公於是時方叔召虎入贊兵政出殿大邦恩威並行春雨秋霜兵練民安四夷屈降公於是時臨淮汾陽帝在明堂欲行王政羣後奏功罔底於成召自北方付之樞衡公於是時蕭曹魏邴二帝山陵天下悸忷呼吸之間有雷有風有存有亡有兵有戎公於是時伊尹周公功成而退三鎭偃息天下嗷然曷日而復畢公在外心在王室房公且死徵遼是防嗚呼哀哉六月甲寅人之無祿喪我宗臣我有黎民誰與教之我有子孫誰與保之巍巍堂堂寧復有之公之云云我無日矣慟哭涕流何嗟及矣昔我先子沒於東京公爲二詩以祖其行文追典誥論極皇王公言一出孰敢攺評施及不肖待以國士非我自知公實見謂父子昆弟並出公門公不責報我豈懷恩惟此涕泣實哀斯人有肉在俎有酒在樽公歸在天寧聞我言嗚呼哀哉

祭任師中文

蘇軾

允義大夫維蜀之珎詩之老成易之文人去我十年其徳日新庶一見之遽沒元身惟慥與軾匪友則親自丙以降昔惟州民旅哭於庭惻焉酸辛禍福之來孰知其因自壽自夭自屈自信天莫爲之矧凡鬼神生榮死哀自昔所難持此令名歸於九原

黃州再祭文與可文

蘇軾

嗚呼哀哉我官於岐實始識君方口秀眉志信而文志气大剛談詞如雲一別五年君譽日聞道徳爲膏以自濯薰藝學之多蔚如秋蕡脫口成章粲莫可耘騁騁百家錯落紛紛使我羞嘆筆硯爲焚再見京師黙無所云杳兮淸深落其華芬昔蓺我黍今熟其饙啜醨歌呼得淳而醺天力自然不施膠筋坐了萬事气回三軍笑我皇皇獨違垢紛俯仰三州眷戀桑枌仁施艸木信及麋麕昂然來歸獨立無羣俛焉復去初無戚欣大哉死生淒愴蒿焄君沒談笑大鈞徒勤防之西歸我竄江濆何以薦君采江之芹相彼日月有朝必曛我在茫茫凡幾合分盡此一觴歸安於墳嗚呼哀哉

祭範蜀公文

蘇軾

嗚呼仁宗在位四十二年畦而種之有得皆賢旣歷三世悉爲名臣今如晨星存者幾人孰如我公頋大光明導日而升燦焉長庚死生契濶公獨壽考天實耆之以殿諸老二聖嗣位仁義是施公昔所言略行無遺維樂未和公寢不寧樂成而薨公往則瞑凡百君子願公無極胡不萬年以重王國責難之忠愛莫助之嗟我後來誰復似之吾先君子秉徳不耀與公弟兄一日之少窮逹不齊歡則無間豈以閭裏忠義則然先君之終公時在陳宵夢告行晨起訃聞先友盡矣我亦白髮聞公之防方食哽噎堂堂我公豈其云亡望公凜然猶舉我觴

祭歐陽文忠公夫人文

蘇軾

嗚呼文忠之薨十有八年士無所歸散而自賢我是用懼日登師門旣友諸子入拜夫人望之愀然有穆其言簡肅之肅文忠之文𨿽無老成典刑則存何以嗣之使世不忘諸子惟迨好學而剛夫人實使兄弟吾孫徼福文忠及我先君出守東南往違其顏病不能見卒以訃聞自斂及餽奠莫親匪愧於今有靦昔人寓詞千里侑此一樽尙享

潁州祭歐陽文忠公文

蘇軾

嗚呼軾自齠齓以學爲嬉童子何知謂公我師晝誦公文夜夢見之十有五年乃克見公公爲拊掌歡笑攺容此我輩人餘子莫羣我老將休付子斯文再拜稽首過矣公言𨿽知其過不敢不勉契濶艱難見公汝陰多士方嘩而我獨南公曰子來實獲我心我所謂文必與道俱見利而遷則非我徒又拜稽首有死無易公𨿽云亡言如皎日元祐之初起自南遷叔季在朝如見公顏入拜夫人羅列諸孫敢以中子請婚叔氏夫人曰然師友之義凡二十年再升公堂深衣廟門垂涕失聲白髮蒼顏復見潁人潁人思公曰此門生𨿽無以報不辱其門淸潁洋洋東注於淮我懷先生豈有涯哉

祭滕大夫母楊夫人文

蘇軾

嗚呼士盛慶曆如漢武宣用兵西方故西多賢惟時滕公實顯於西文武殿邦尹範是齊功名不終有命有義我時童子知爲公喟四十餘年墓木卜圍乃識其子傾蓋不疑忠厚且文前人是以秉心平反慈訓則爾仰止徳人如岡如陵升堂而拜猶愧未能豈其防疾一慟永已胡不百年以慰其子壽祿在天考終非亡鵲巢之應子孫其昌

祭栁仲逺文二首

蘇軾

嗚呼哀哉我生多故愈老愈艱親朋幾人日代日遷逝者如風計來逾年一慟海徼摧胸破肝痛我令妺天獨與賢徳如召南壽甫見孫矧我仲逺孝友防溫天若成之從政有聞富以學術又曰以言久而不試理豈其然﨑嶇有求凡以爲親𨿽不負米實勞且懃知止於此不如歸閒哀我孤甥生如閔顏銜痛逺訴誰撫誰存逝者已矣存者何寃愼勿致敗以全汝門以慰我仲逺永歸之魂嗚呼哀哉我厄於南天降罪疾方之古人百死有溢天不我亡亡其朋戚如栁氏妹夫婦連璧云何兩逝不憗遺一我歸自南宿艸再易哭墮其目泉壤咫尺閎也有气貫金石我窮且老似舅何益易其墓側可置萬室天定勝人此語其必

再祭亡兄端明文

蘇轍

嗚呼惟我與兄出處昔同幼學無師先君是從遊戲圖書寤寐其中曰予二人要知是終後迫寒饑出仕於時鄕舉制策並驅而馳猖狂妄行誤爲世羈始以是得終以失之兄遷於黃我竄於筠流落空山友其野人命不自知還復簮紳俛仰幾何寵祿遄臻欲去未遑禍來盈門大庾之東漲海之南黎蜒雜居非人所堪瘴起襲帷颶來掀檐臥不得寐食何暇甘如是七年雷雨一覃兄歸晉陵我還潁川願一見之乃有不然瘴暑相尋醫不能痊嗟兄與我再起再顚未嘗不同今乃獨先嗚呼我兄而止斯耶昔始宦遊誦韋氏時夜雨對牀後忽有違進不知退踐此旤機欲復斯言而天奪之先壠在西老泉之山歸骨其旁自昔有言勢不克從夫豈不懷地𨿽郟鄏山曰峩眉天實命之豈人也哉我寓此邦有田一防子孫安之殆不復遷兄來自西於是盤桓卜告孟秋歸於其阡潁川有蘇肇自兄先

爲家君祭呂申公文

程頥

嗚呼公稟則異得天之粹遘玆昌辰出爲嘉瑞生而冨貴處之無累幼而聰明充之能至學旣知眞仕則爲道出入屢更險夷一操二聖臨禦人望是從起藩入輔命相再公平日視公靜黙恂恂國論所防一言萬鈞謂公無位位爲相臣謂公得志志存未伸然公心如權衡所以無間言於率土徳如山嶽所以致敬心於人主從容語黙之間人孰量其所補胡上天之不弔不一老之憗遺淵水無涯將孰求於攸濟百身莫贖爲有識之同悲嗚呼哀哉羸老餘生辱知有素二男論忘勢之交不偶無酬知之路阻臨穴以伸哀姑托文而披露相英靈兮如在監丹誠而來顧

祭知命弟文

黃庭堅

君歿荊州我在萬里歿後四月始聞訃音旣無孤惸恃有兄弟天旣喪我君不能年自我哭君頭髮盡白英風豪气窘此一棺拊棺長號殆無生意公私之計身有所縻旣難以歸舟車可慮乃得吉土旅殯僧坊𨿽逺至親理則安宴無驚無恐扶將上轝絕慟一觴其君尙饗

祭彭江州文

曾肇

嗚呼器資忽不見其安之乎孰爲天生斯人而止於斯乎人固忌子之獨立天亦責子之不詭隨乎不然何以壽不躋於六十位不過四品卒泯黙而無施乎嗚呼器資凡世可貴學問文章言語政事有一於玆足髙士類而況居今行古蹈義依仁眾人所趍而視若無有舉世所背而仔肩以身防穽當前而不避曾何得喪之足云此固聖賢之自任豈止度越於時人至若孝友著於閨門信義行於鄕閭處榮悴而無虧臨死生而不

亂可謂內外全徳始終一貫實橫流之砥柱宜大廈之棟幹柰何道未行於當世福未及於生靈忽飄流於下國遂夭閼於修齡去此昭昭卽彼有志不就衘恨泉扄惟自立之卓偉亙萬世如日星彼一時之苟得譬熠燿之與長庚嗚呼器資末俗陵遲朋友道熄許與之分切瑳之益眾皆訑訑子獨汲汲我生昏愚與世殊適惟子好我論心莫逆我先我後子爲羽翼我有過咎子爲藥石子今云亡有善誰責豈無他人莫如子直嗚呼器資念昔太學相從之初綢繆繾綣二十餘年中間省闥並典贊書出入風議惟予子俱子如飛賞豈受馽拘有言不用去不須防我亦遭讒自請州符迹有乖隔心焉弗殊去嵗京城子畱我北中情莫宣相視黙黙我行未幾子亦南遷孰云契闊曾不經年尺書未達已隔終天寢門一慟有淚如泉嗚呼器資子訃之來我適罪逐相念平生了然在目匍匐欲往身有覊束千里寓辭以代號哭

代範樞密祭溫公文

張耒

嗚呼天祚有邦俾之元篤生我公爲世父師夷齊之淸淵騫之徳子產之惠叔向之直人擅其一足以成名公兼眾徳幹幹不寧九流百家金匱石室鉤索沈隠裁其失得根柢治亂經綸皇極作爲文章有書秩秩圭大裘望之肅然冬暘夏冰赴者爭先仁英兩朝鍠鍠厥聲國有正人折姦於萌荏染柔木求直於防我公盡規君心則寧烈烈神考體貌有徳公獻有可巖巖翼翼言有未用不敢受爵深衣幅巾歸休於洛公則休矣四方顒顒君子野人洎於他邦聞風懷歸於父於兄天施不齊或怨寒暑公獨何施四海一譽元丰末年國有大事穆穆文母宥我神嗣爰立作相媚於神人我公在庭其重萬鈞士賀於朝民歌於防農慶於野兵休於邊燠爾栗寒養其饑孱無痏於饑無休於田培其本根枝葉則茂豈曰我作憲章惟舊於赫聖考左右上帝休公於家實遺聖子捲耳思賢夙夜周京不惑不疑成此太平公之去來人之戚嬉人之戚嬉帝之從違豈人事耶天實爲之純仁不才辱公之深人之相知貴相知心惟公我知洞達表裏采其所長謂或可使申結義好丘山不移匪我則然公實取之泚泚淸洛獨樂之園嘉華春旉修竹夏寒淸酌翛然我招我從瑯瑯嘉言有銘在躬朝偶乏人備位樞機入與國論獲親風規六七年間爲益不貲私祈白首從公以歸憂勞傷生公旣遘疾庶幾有瘳卒相王室國祠旣誓公以喪聞我心之悲不獲至門入哭於室公旣大斂終天之情不一見面人生有死如旦夜耳曾子將沒知免而喜公身旣修公志旣畢旣壽令終無有其失有如公者古今萬一任重道逺稅駕玆日庶幾念此以紓我悲猶有鬼神實聞我辭

代祭劉貢甫文

張耒

嗚呼子之彊學愽敏超絕一世肇自載籍孔墨百氏太史所錄俚問野記延及荒外陰陽鬼神細大萬殊一載以身下至律令老吏所疑故事舊章在廷不知有問於子歸如得師直貫旁穿水決矢飛一時書林眾俊並馳滿堂賢豪視子塵揮逸足奇毛不受絏羈擯守列郡吏民畏思治盜宛朐不事誅斬他嚴見欺子愛不犯中斥於南人憂子怡歸來白首晚職訓詞子之來歸亦旣疾病惟其精明猶足以永誰云如子竟止斯耶國失君子善人之嗟方其盛時弛不得張亦旣有遭而蠱其彊誰與子仇敗子百世𨿽然今日竟何有亡惟我與君同年進士申以婚媾兼恩與義平生笑談樽席安喜其當在耶臨此酒胾

祭張生文

張舜民

嗚呼學者所以去鄕裏離父母妻子甘淡薄盡勤勞繼晝夜而不息者知患其道之不至而不患乎身之不安也身安可以學道知愛其道以亡其身亦蔽之深者也而吾子旣死矣其知之乎否耶然諫爭之臣死於朝廷疆場之臣死於敵國吾子死於庠序其志一也有𨿽凶而無咎者吾子之謂乎嗚呼吾子年猶未壯敏而好學死乎數千里之外母老而失所養妻寡而失其養晚節末路委爲窮人天道固如何哉是可悲也已

祭王樞密文

張舜民

夫物有自小而致大積卑而致髙惟豫章之材數年而過百尺騏驥之足一日而馳千里黃河發源而注海太華防地而參天與夫命世之英特起之士布衣負公輔之望小官蘊廊廟之器一旦遭時遇主建功立業姦邪望風而屏息賢者引類而彚徵朝廷以之治安禮樂由是興起則豈特豫章騏驥黃河太華之比也其公之謂乎惟公少而居家則膺令名長而出任則有公望乘時設施自州縣之卑數年之間致位二府危言大節動天下之耳目明而可見者著以爲甲令隠而不露者杜患於未形披榛攘棘正路廣開大姦雄懟束手竄身歷觀先世以來固有以兵武而充禍亂定冊而安邦家者率皆塗炭驅除糜爛而後止曾未若雍容於防箔之前啟廸於方幅之內興利除害如醫者以毫芒之鍼刀圭之藥愈膏肓沈惙之疾不知其工妙之端也宜其天下爲之矚目二聖謂之有功孟子自謂放淫辭詎詖行以承三聖程公之力較公之才固不在孟子之下然才髙則多嫉位隆則招殃曾不旋踵讒言遽興未及中年百疾交作二聖方隆之眷而有云亡之嘆八十待養之親而嬰哭子之情善人堂堂擯死略盡爲國家者將何賴焉始猶疑之人事今日乃知夭極自天復何言哉嗚呼公之存不能共致其力公之歿不能一哭其門徒然予知有愧古昔遣詞揮淚靈乎歆哉

祭範忠宣公文

陳權

昔文正公在仁祖時忠於謀國眾正所依心虛而明照了不疑先事而慮有如蓍兩遭勑榜益奮不移外禦元昊數蹈禍機國勢旣安奚卹我危考公行事允也似之安不擇地難不敢辭至於言兵則曰不可豈曰爲異各遵其時不述其迹是乃無違三年遽攺生事者誰蔡相南行公獨救之一勝一復其兆在玆公可以黙又進忱辭人亦有言公爾忘私孰能臨義捨安取危一斥四年盲廢始歸天子哀憐拜命涕洟其心不盲意欲有施人願公畱爲帝龍防病不能對人所嘆咨天子曰吁疾尙可爲錫以上劑臨遣國醫丁寧訓飭速療勿遲云何不淑竟止於斯嗚呼哀哉公果已矣舉世思公公不來矣人之於公有合有睽聞公之歿睽者亦悲情隔生死公論乃出悲公之人始自今日臨終不昧忍死有述小其一身大我王室置小卹大自初訖終可使聞者勸而作忠太宗徵遼喬死不忘心之所慮奚獨一方願惜生靈願合朋黨願爲宣仁一洗誣謗願正其事願辧其人願以中道行帝之仁嗚呼哀哉言惟心聲孰無此聲孰有此誠神器𨿽大如人之形愛養胃气可以保生陽明之經徧於四體呼吸之間無有不差左絡連右首脈應趾中經流行寧有定位彼執一者棄異取同異我曰偏同我曰中語各有心心各有物孰能審是而不彼卹公獨有言繼者誰乎公薨我悲豈緣葭莩公昔南遷我在北陲側身以望心往從之及公之還我有言責陳畱𨿽近欲往不得平生想慕獨未識公見公之心何必形容文正歿後公又亡矣仲季方興公復有子其門益大其道益光公可無憾我亦奚傷

祭呂申公文

鄒浩

天祐主上篤生我公來對休運爲今大鴻面槐執璧啟心而恭眾方窘迫公獨從容爰有因革論起如蜂公徐一言翕然以從事已而黙終日斂躬若無所與莫測胸中但見百官上下以功但見四夷車書以同但見田野年谷以丰流離者復憔悴者充白顚黃馘端見兒童爰笑爰語防詠時雍朝廷益尊勲業益隆殊尢俊偉益振家風人亦有言孰不薦紳維公秉國始爲有臣人亦有言孰不是似維公肯構始爲有子竊惟公初信非凡人情不聲色學不空文西山之淸孟軻之醇徳盛行髙孰與擬倫如古寶器如時慶雲世獲覩者倍萬懽欣所以施設如前所陳公昔去位君子怛傷比登三事交賀壺觴宜其昊天禆壽而康曷爲不仁禍降非常兩楹入夢中臺坼光嵗值龍蛇遽爾云亡嶪岌大廈摧其棟梁爰自二聖逺極八荒知與不知失聲沾裳顧如某者頃在廣陵辱公靑眼收之門庭豈徒應格薦其姓名每及人物猥賜題評遂令疎賤聞於公卿重念參侍屏息人後未嘗請間敢祈公售爾來日月不爲不久文章工乎問學正不公竟不問不考其有若爲憐之久而益厚仰惟此恩山嶽在首吉卜伊邇將舉神匶義當捨官躬設雞酒願莫之遂視古則醜寓玆一奠以昭不苟公騎箕尾寧來欽受

祭王和甫文

田畫

惟公心符於迹實稱其名包含蘊蓄見於力行頃在並府參詳機務韓侯於宣城彼西土發民四萬以踵其武將臣依違莫敢或牾公曰不然深入賊所師幹之用玆亦焉取振旅言旋書可挿羽毋空我師秪以餌虜我言有成帝用嘉止陟於陪屬亦旣顯仕士有險虜寘人危機媢彼技能掇於文詞童譍孺防羣舌毛起公獨營之卒免於死明明天子從諫如流爰屬星變直言是求敢謂臣鄰不臧其謀厚斂竭作變則有由擢尹王畿剖煩折微遊刃砉�風颲霆飛曾未百日狴犴告空夷人駭觀邦史奏公遺書上變蔓延無辜公摘其姦弭於須臾丘封萬計終以不徙請師文王掩骼埋骴乃發搜慝乃治彊梗貴幸側目權豪斂衽遂躋丞轄天子是毗正人所倚細民所腓有夏多罪天命䢐徵鼠奔鳥竄師老於行皇帝震怒載整其旅簡期授材恢我疆圉內焉卿士噤不一語外焉方鎭則惟所舉公力如虎公乃有陳豈不來威眷此下民皇帝曰都汝惟可信一言罷師天子神聖其惠伊何曰蠲其逋其恕伊何曰緩其獄忠烈允著仁風載穆孰是勲庸而不公屬法吏沾沾吹毛刻骨陵借衣冠狐防豕突有如公者致於彈文竟坐婪墨廢其終身粵雋在下實公貽恥勿俾堙沈式糓以位孅佞截截心折膽落嫉公居中肆是讒謞出領大邦曰升與靑周旋楊雍晚殿宇並政尙寛大存鰥弔肆靖我境其隠如城公在帷幄恩威延延彼蠢者羌毋取犯邊施及卒伍以至降虜祝公百年稽顙蹈舞胡爲遇疾奄見殂歿疇昔起之以定王國於皇聖君誰適謀矣哲人云亡梁木隳矣蚩蚩之甿靡所依矣街祭巷泣嗟何及矣維昔不肖往官江濆龍蟠鳳翥始見偉人平生知已世無擬倫執手上堂得於逡巡匪惟知之抑又存之保釐我躬燕及其私自時契闊亦復流離川塗阻越夢寐懷思旌斾北來言適大鹵迎拜霍丘笑言如故恩斯閔斯公意愈隆引寘幕府獻醻從容謂公壽康歸相天子乃今防防聲采頓委大明在上品物在下巍巍堂堂遽卽長夜我心傷悲公塟有期念非古人懷祿在玆旒車髣髴與公永違致彼薄奠有愧公知嗚呼哀哉

祭範徳孺文

畢仲遊

曩嵗識公靈武之城公貌旣偉公气亦英黃河瀚海間闗共行公矜我戅我知公誠遂同夷險期以死生其後公顯鏗鍧有聲旣顯而貴隠然大名帥慶帥延帥熈帥並武夫悍卒怖若雷霆軍師老將心服其寧屬�聽命甘從使令四路十年不知有兵及公伊洛以嚴輔明下教旣悉擿伏亦精洛城萬室千里爲畇家家畏公如公是鄰宿姦巨猾魂褫魄淪擊斷取捨莫知其因遂皆斂手以公爲神凡人之情僥幸苟得公獨裁之如穴被塞凡人之情好寛喜逸公獨檢之規矩防墨宜其不懌而以爲病乃獨懷公式歌且詠豈其施設逺而難窺人樂其大而忘其私不然則公不足爲奇矧公門戶奕世顯榮太師爲父相轄爲兄公又崛起岋嶫崢嶸宜繼三人秉國之成而公一廢十有八齡公廢於家匪公匪卿二邊倚重猶如長城人言公復士夫修興人言公用夷虜震驚公復之日萬耳皆傾復未之用公而已薨嗚呼哀哉吉人今喪矣胸中之奇包而往矣威名气像豈可爲矣予末小生將何依矣慟哭於野出相送矣追念平昔恍如夢矣嗚呼哀哉

祭陳了翁文

遊酢

嗚呼陳公萬夫之傑太虛無塵心凝知徹經綸大猷如挈裘領灼知幾先綿作炳慮逺而知者疑言危而弱者警蓍有稽可觀而省嗚呼陳公知事道而已不知鼎鑊之臨其顚也知徇國而已不知蹈穽之橫其前也阨之白首而气愈和蹙之死地而志愈堅處約彌久妻孥裕然畎畆念忠頂踵利物人疑其爲墨平生拯饑任重一身吾知其爲稷行道之人聞者心惻意者天將降之大任而空乏其身耶意者吾君將追念其篤誠發獨防而收之以澤斯民耶嗚呼孰謂流離川塗邅回萬狀而淪於淮楚之濵耶嗚呼孰謂謀可以托心膂力可以任股肱而志願卒不伸耶浩浩元精慘不知其因耶嵗首之書後計而達孰書一慟骨驚心折嗚呼陳公蓋將有哲人能盡知而賢之有志士能慷慨而言之有仁人能經紀其家而存之有良史能具載其實而傳之區區鄙詞曷足以涉其流而訴其源乎寓奠一觴聊薦悃愊東望傷懷淚落橫臆尙饗

祭程伊川文

張繹

嗚呼利害生於身禮義根於心伊川此心喪於利害而禮義以爲虛也故先生踽踽獨行於世眾乃以爲迂也維尙徳者以爲卓絕之行而忠信以爲孚也立義者以爲不可犯而達權者以爲不可拘也在吾先生曾何有意心與道防防然無際無欲可以系羈兮自克者知其難也不立意以爲言兮知言者識其要也徳輶如毛毛猶有倫無聲無臭夫何可親嗚呼先生之道不可得而名也伊言者反以爲病兮此心終不得而形也維太山以爲髙兮日月以爲明也春風以爲和兮嚴霜以爲淸也在昔諸儒各行其志或得乎數可觀乎禮學者賴之世濟其美獨吾先生澹乎無味得味之眞死其乃已自我之見七年於玆含孕化育以蕃以滋天地其容我兮父母其生之君親其臨我兮夫子其成之欲報之心何日忘之昔先生有言見乎文字者有七分之心繪乎丹靑者有七分之儀七分之儀固不可益七分之心其猶可推而今而後將築室於伊洛之濵望先生之墓以畢吾此生也嗚呼夫子沒而微言絕則吾固不可得而聞也然天不言而四時行地不言而百物生惟與二三子洗心去智格物去意期黙契斯道在先生爲未亡也嗚呼二三子之志不待物而後見先生之行不待誄而後徵然而山頽梁壞何以寄情淒風一奠敬祖於庭百年之恨並此以傾

祭鄭庭誨文

毛滂

石梁郁然上有佳气下走淸湍昔聞異人相攜盤桓寥寥至今漁樵所安尙意山間人必有異下乃君廬長【缺】甲第記初識君在稠人中孤熊傲兀知不可籠一見傾蓋定交尊爼豈惟姻聨气則相許予才闒茸寡諧於世所賴得君差彊人意奮然髙談气蓋一座有非吾曹瞪目欲唾君眞偉人秀睂奇狀使當卒學仕必人上退托於酒日飲亡何羽衣岸巾枕麯而哦小詩立成晚更婉熟不朴不園元和賸馥揮金如土結客如市逺韻翛然形骸之外名利之徒其隘如發敗意苦心十居七八開口一笑人生能幾君醉不知笑以沒齒君年不足行樂則過胡用百憂齒搖發墮曩予西徵相酌以酒酣歌悲壯起舞爲壽予爲此別行當來歸當益釀酒從君傲嬉予歸酒熟君不復臨有佳風月如聆車音薦酒君堂予目然呼君不聞是豈猝泯

宋文鑑卷一百三十四

欽定四庫全書

宋文鑑卷一百三十五

宋呂祖謙編

祭文

祈雨祭漢景帝文

歐陽修

縣有州帖祈雨諸祠縣令至愚以謂雨澤頗時民不至於不足不敢以煩神之視聽癸丑出於近郊見民稼之苖者荒在艸間問之曰待雨而後耘耔又行見老父曰此月無雨嵗將不成然後乃知前所謂雨澤頗時者徒見於城郭之近而縣境數百里山陂田畝之間蓋未及也修以有罪爲令於此宜勤民事神以塞其責令旣治民獄訟之不用又不求民之所急至去縣十餘里外凡民之事皆不能知頑然慢於事神此修爲罪又甚於所以來爲令之罪惟神爲漢明帝生能惠澤其民布義行剛威靈之名照臨後世而尢信於此土之人神其降休以答此土之民之信

祭城隍神文

歐陽修

雨之害物多矣而城者神之所職不敢及佗請言城役用民之力六萬九千工食民米一千五百石眾力方作雨則止之城功旣成雨又壊之敢問雨者於神誰屍吏能知人不能知雨惟神有靈可與雨語吏竭其力神祐以靈各拱其職無媿斯民

祈雨祭漢髙皇帝文

歐陽修

吏有常職來官於滁者不三四嵗而易也神食於此無窮已也神與吏於滁人孰親且久孰宜愛其人之深也滁人敢慢神而犯威靈也其畏信勤事於神也吏於凡小事猶皆動有法令約束違則有罰孰若神之變化不測而能與民轉災爲福也吏朝夕拜禱彌旬越月而無感動神之召呼風雲開闔陰陽而役使鬼物頃刻之間也今民田待雨急矣吏知人力不能爲猶竭其力而不得已況神之易爲也況滁人畏信勤事之久而親神宜愛之而又有可以轉災爲福變化不測之能也吏誰敢與神較而修輙以此爲黷者蓋哀民之急辭也其政不善而召災旱又以爲黷神宜降殃於修而賜民以雨使賞罰並行而兩得也民之幸也修之願也

北嶽祈雪文

宋祁

自冬無雪大寒不效宿麥枯槁涉春之仲土僨凍泮天極愈髙暖气蚤來厲鬼挾疫以中齊人寒咳僵作赭埃防田耒耜弗施夫家愁嘆疾首無訴並待饑虛臣荷二千石印綬克長此邦部九州軍地幅員千里民有不獲匪臣孰同臨政不敏禦下弗明事神不防怨詛謄布爲疾爲旱職臣所召向者已遣府從事投訴祠闕冀防嘉生而涉月跨嵗大和郁終風連朝云合輙披臣日者自省不知所救惟身多罪蔽暗懦愚非帝所赦不敢逃誅斯民何辜罹此亢厄孩耋相持驅就困窮有仁如帝而不埀閔側聞古諸侯祭境內山川以山川能出云爲風雨見怪物福庇其下而血食之自侯以降養犧儲醪跽伏進薦或禴或嘗不敢有貳以能爲之主也惟帝所主乃州之望何材不取何變不儲然則蓄而泄之沛潤千里振洗惔焚奮張葉牙滋液流浸啟侑有年是嶽所以主而州所以爲望也人能事神神能庇人方窮而訴必見哀情物薄請丰所持至誠

祭左丘明文

黃晞

噫嘻嗚呼天地何私鐘材特殊胸羅萬象器函八隅堯形舜骨禹步湯趨巍巍左丘千古徳孤周孱魯恗玉石混渝何王何侯何主何奴鬼哭朝陽狐巢國都丁艱憤辰閉目涕裾捉簡磨鉛申杼踟躕仲尼經之神居緯諸百王千法電熠霞鋪浮忠暴孝竄姦磔防弗官而賞弗斧而誅雲龍譎詭麟鳳怡愉星紀二十鱗如燦如後俗荒醉履揵迷途跬步咫尺荊棘扶疎鄒夾公谷不式不謨侵官盜位犯禁罹辜指白爲赤驚聾駭愚太陽無色殘燈有餘惟聖作古降聖冀區四子於是折言厚誣仲舒劉向習異牽拘病在膏髓徒信皮膚有漢後葉方漏本書子駿元凱怒气虹舒赤地申力橫流展圖大年倐臻平原罔虞凜然千祀淸風襲予時移事逺迷終反初陸淳啖趙信吠空虛黃踵成習誇紫亂朱方孩躑躅作气跦跦骨榦蔥弱吻齦乳濡張唇哆齒哃嚅狂聖姝厲齊鑣並驅蚓口蟬腹性稟只且張皇受納毫芒碎銖孰先而師孰後而徒更唱疊和蠅喧蠓吁噫嘻嗚呼有梟者子食母含腴有梟之士爲儒賊儒古人有法碪爾之軀少宰司冦木偶屍蛆折劍尺鐵土蝕階除徬徨觀者血迸睛枯嵗次庚寅假道曹墟秀領參天苦霧紓寤寐晷刻肸蠁符驚醒感嗟肅齋造祠酌水投文噫嘻嗚呼

祭馬當山上水府文

呂誨

惟神道靈水府雄據長江濟物利人載在祀典然風波重阻帆檣交防物貨遷者商人之利也又如冒官販墨侵漁下民重裝以還者貪利之吏也是皆行險徼幸日進千里而不知其徑者利汨於中豈計於險易一有傾覆固其宜矣至若艫尾相銜率鐘致石逺奉公上固有期防豈得已者又況忠臣義士忘軀報國一言忤時謫斥萬里𨿽塟於魚腹未厭仇人之欲與夫徇福誠異趣爾意天地設險阻舟檝濟不通皆有所謂神據險阻受國封爵濟物利人福善禍滛乃其職爾今狂蛟肆怒乘風鼓浪恣其覆沒阽危若是果威靈不能制耶彼安濟者皆其幸耶誨六年中再得罪沿溯上下者四移麾晉陽舟次於是適值風濤幾爲淪溺三日未霽故具牢醴禱訴所誠神其監焉

諸廟謝雨文

曾鞏

吏之罪大矣一切從事於謹防墨督賦役而已民之所欲不能與所惡不能去自恕以竊食不知其可媿安能使陰陽和風雨時乎故若鞏者任職於外六年於玆而無嵗不勤於請雨賴天之仁鬼神之靈閔人之窮輙賜甘澤以救大旱吏知其幸而已其爲酒醴牲饔以報神之賜曷敢不防維神尙終惠之使永有年則神亦無窮有依於人

福州鱔溪禱雨文

曾鞏

嗟呼旱也誰則爲之芄芄之稼將槁而萎嗷嗷之眾曷望而依爲閩屬者冦賊之罹逮其旣附我士已疲余醜成羣百十睢睢跳浪出沒負力乘巇亦有爲渠諸偸所推相望碁布未受馽覊室家莫寧逺近以疑我畜以柔亦震以威從有法賞不從系累或擾而序或就纆徽逮嵗朔易蕩定無遺山林夜行笑語追隨吾人卽安含糗而嬉士馬亦奮桓桓騤騤天子聖徳海邦是綏維此海拜初亦難饑今宇寧矣師徵始歸今食足矣廩實尙徽若嵗大熟如梁如茨如陵如坻自公及私獄無訟系裏無盜闚式於永世方始在玆今此大田旣碩而齊俾不卒成孰忍爲斯神有靈迹國人所祗神有顯號天子所躋萎能起之槁能澤之胡能有餘斂而不施我用卜日蚤駕以馳卽告潭側尙其聽之攘除驕陽騰雲彍霓播爲甘液霈灑淋漓俾農有秋百物具宜熄偸與爭長置刑笞人於報事豈有斁思

始定時薦告廟文

張載

自周衰禮壊秦暴學滅天下不知鬼神之誠繼孝之厚致喪祭失節報享失防狃尙浮圖可恥之爲雜信流俗無稽之論世代寖久習爲厥常載私淑祖考遺訓聖賢圖書嵗恥月慙朝憤夕惕比用瞻拜愧汗不容自安竊自去秋以來稍罷無謂節名閭閻俗具一用拜朔之辰移就新薦然而四時正祀尙未講修禮謂士有田則祭無田則薦祭用四孟薦用仲月載於秩命乃視天子中士當用四仲擇日申薦成禮故議自今春二月爲始決用四時分至之日舉行常儀然尙懼采擇之未明括俗之易駭或財用不足或時不得爲未免雜用防味燕器參從近事遽爾變創要之所安恭惟考妣恩明尙賜矜享間未盡仍幸稍益攺修方嵗之初不敢不告惟賜鑑諒幸甚

生擒西蕃鬼章奏告永裕陵祝文蘇

軾

大狝獲禽必有指縱之自丰年髙廩孰知耘耔之勞憬彼西戎古稱右臂自嘉祐末木徵擾邊至熈寕中董氊方命於赫聖考恭行天誅非貪尺寸之疆蓋爲民除蟊賊遂建長久之策不以賊遺子孫而西蕃大首領鬼章首犯南川北連拓抜申命諸將擇利而行旋聞偏師無往不尅吏士用命爭酬未報之恩聖靈在天難逃不漏之网已於八月戊戌生擒鬼章頡利成擒初無渭水之恥郅支授首聊報谷吉之寃謹當推本聖心益修戎略務在服近而來逺期於偃革以息民仰冀威神曲埀昭鑑

禱雨社稷四首

蘇軾

噫我侯社我民所恃祭於北墉答陰之義陽亢不反自春䢐秋迄冬不雨嗣嵗之憂吏民嗷嗷謹以病告錫之雨雪民敢無報【社神】

神食於社蓋數千年更歷聖王訖莫能遷源深流逺愛民宜厚雨不時應亦神之疚社稷惟神我神惟人去我不逺宜軫我民【后土】

農民所病春夏之際舊谷告窮新谷未穟其間有麥如暍得涼如行千里弛檐得漿今神何心毖此雨雪敢求其他尙憫此麥【稷神】

惟神之生稼穡是力瘽身爲神尙莫顧惜矧今在天與天同功召呼風雲孰敢不從豈惟農田井竭無水我求於神亦云亟矣【后稷】

祭戰馬文

路振

咸平中契丹犯髙陽闗執大將康保裔略河朔而去天子幸魏遣特將王榮以五千騎追之榮無將材但能走馬以馳射爲事受命惟怯數日不敢行伺賊渡河而後發賊有剽淄齊者數千騎尙屯泥沽榮不欲見敵遂以其騎略界河南岸而還晝夜急馳馬不秣而道斃者十有四五天子憫之遣使收瘞焉因作祭文曰房駟之精降爲驪騂泉水呀風流沙激庭虎脊孤聳龍媒鷙獰丹髦曉霞的顙秋星茀方著幹宜乘旋鷹巉臚角起方眥珠明爾其絕塞艸荒八月隕霜毛縮蹄研筋舒脈張獸惡恐噬虯獰欲驤噴沙散沫千里飛雪戎人負紖武士索鐵前遮後突雷動地裂忽挽一而制百終伏撾而授絏戎官劬劬嵗入劵書蹄累累通乎鬼驅名駒大銜尾入塞勞其酋長節以驛儈蜀錦吳繒積如丘陵馬歸於我也重幣入於彼也輕於是絡黃金之羈浴天池之波鼓鬛云衢弄影星河或踶而齧或齅而吪蠶申禁駔駿何多帝念神物來經逺道閱之於內殿養之於外皁飲以玉池秣之瑤艸窮冬虜塵入我河漘羽書宵飛龍馭北巡選仗下之名馬屬閫外之武臣雕戈電燭禁旅星防授以長策帥以全軍將士怒兮山可擘猛馬哮兮虎可咋向嚄唶之無勇反遷延而避敵冰霜淒淒介甲而馳不飲不秣載渇載饑駿馬餒死行人嗟咨委天骨於衢路返星精於雲霧報主恩之無及齊戎力而何悞生芻致祭敝帷成禮瘞於崇岡全爾全體馬如有神知帝之仁嗚呼

諡議

贈尙書右僕射孫奭諡議

宋祁

愽士宋祁議曰僕射淸明莊重體柔而用健惕和吸精儲爲英華在布衣韋帶有深沈不器之韻緩玦彈冠賔於王門是時宋興四十餘嵗天子上文向學開太平之原薪槱髦士充布臺閣而未有卓然以儒名家僕射由經生愽貫前載乃以詩之多識書之知達易之肆而隠春秋之婉而微禮之肅雍樂之易良參勸講授爲薦紳倡始執據聖道洮汰羣疑斗杓所建遂成寒暑珩璜所觸自然宮徵歷官上庠居爲時宗旣而籍內禁閣踐諌省駮曹之任入進其規出詭其辭批鱗罔憚職衮無闕在蹇王臣匪躬在說命朝夕納誨惟僕射舉之愛莫助之屬今上濬明厥初物色舊老實膺丹書之問進對華光之塗用階告猷式克隮聖桓榮稽古寛中論惟僕射有之是以似之及宸幄歸道安車稅駕天文褒饑士倫嗟挹俾耆而艾以歿元身大君廢朝行路相弔賻布所須一出長府密章加等昭飭下泉信乎令終之髙顯大雅之明哲矣謹按諡法體和居中善問周達曰宣如僕射處躬彌衝在醜忘競不居物累不爲盜憎其讓如範宣其愼如子孺能體和矣內治家事外施邦政接士無貌言祝神無媿辭恊用通介時其進退能居中矣行成束脩節貫華皓終以碩望顯升師臣其所薦士皆足以經哲秉猷敷賁皇極遜逺時譽常如不及以年得謝向考終之福生平素守鮮如晨葩信善問矣建白防次百餘篇傳經見義質聖行逺藏於冊府副在家楹推明則董仲舒愽洽則劉向其周達矣節惠知行請諡曰宣謹議

張忠定諡議

劉敞

太常禮院諡故禮部尙書張公曰忠定太子中允直集賢院同判吏部尙書曹劉敞覆議曰尙書布衣之時任俠自善破產以奉賔客而借軀報仇往往過直及讀書爲文折節受學則爽厲明白務求道直至於策名試吏俶儻奮發思自見於世不令已失時蓋有古賢之風而神宗聖考知人善任使每盡其用𨿽專防於外而上不疑此其所以感激慷慨能成功名者也夫英偉卓犖之人固自負其材可以意气忠信結而不可以祿位貨利取也尙書再在蜀及佗臨涖皆朝廷所倚重或兵荒之餘而言聽計從徳澤下流民到於今稱之蓋君之圖任一則士之報施重不其然歟自宋興以來且百年言治者甚眾其直已以事上盡心以撫下生有榮名死有遺愛者尙書殆無與並焉末年以疾害於朝謁不至大位士君子以爲恨今主上甄徳念功使有司追賜之諡而曰防方公正安大慮竊以謂無間然矣請從愽士之論以充太史之錄謹議

趙僖質諡議

劉敞

議曰春秋之議視逺物者見其形不見其容聽逺聲者聞其疾不聞其舒此褒貶之審也少傅公曆事三朝嘗列四輔謀謨之益施爲之效蓋多有矣然而入則極論出則詭詞是以人無聞焉𨿽推美讓徳大臣之宜亦其其性恭愼然也今太常易名謂之僖質稽類揣稱竊以爲允謹議

陳執中諡榮靈議

韓維

執中幸得以公卿子遭世承平因緣一時之言遂至貴顯皇祐之末天子以後宮之喪問所以塟祭之禮執中位爲上相不能總率羣司考正儀典以承答天問知治喪皇儀非嬪禦之禮追冊位號於宮闈有嫌建廟用樂逾祖宗舊制執中白而行之曾不愧憚遂使聖朝大典著非禮之舉此不忠之大者閨門之內禮分不明夫人正室疎薄自絀庶妾賤人悍逸不制醜聲流布行路共知此又治家無足言者夫宰相所當秉道率禮以弼天子正身齊家以儀百官執中不務出此而方杜門深居謝絕賔客曰我無私也我不黨也豈不陋哉謹按諡法寵祿光大曰榮不勤成名曰靈執中出入將相以一品就第可謂寵祿光大矣得位行政不爲不逢死之日賢士大夫無述焉可謂不勤成名矣請合一法諡曰榮靈

歐陽文忠公諡議

李淸臣

太子太師歐陽公歸老於其家以疾不起將塟行狀上尙書省移太常諡太常合議曰公維聖宋賢臣一世學者之所師法明於道徳見於文章究覽六經羣史諸子百氏馳騁貫穿述作數十百萬言以傳先王之遺意斯文卓然自成一家比司馬遷揚雄韓愈無所不及而有過之者方天下溺於末習爲章句聲律之時聞公之風一變爲古文咸知趨尙根本使朝廷文明不愧於三代漢唐者太師之功於教化治道爲最多如太師眞可謂文矣愽士李淸臣得其議則閱讀行狀考按諡法曰唐韓愈李翺權徳輿孫逖本朝楊億皆諡文太師固宜以諡吏持眾議白太常官長有曰文則信然不可易也然公平生好諫爭當加獻爲文獻無已則忠爲文忠眾相視曰其如何則又合議曰文獻疊犯廟諡固不可忠亦太師之大節太師常參天下政事進言仁宗乞早下詔立皇子使有明名定分以安人心及英宗繼體今上卽皇帝位兩預定策謀有安社稷功和裕內外周旋兩官間迄於英宗之視政蓋太師天性正直心誠洞達明白無所欺隠不肯曲意順俗以自求便安好論列是非分別賢不肖不避人之怨誹狙疾亡身履危以爲朝廷立事按諡法道徳愽聞曰文亷方公正曰忠今加忠以麗文宜爲當眾以狀授淸臣爲諡議淸臣曰不攺於文而傅之以忠議者之盡也淸臣其敢不從遂諡文忠謹議

範忠宣公諡議

鄧忠臣

伏惟太常寺定開府儀同三司範純仁諡議如前議曰諡法云慮國忘家曰忠善聞周達曰宣古之慮國忘家者固嘗有焉兼之善聞周達者蓋亦鮮矣全是二美得之純仁太常旣易其名愽士又爲之議移文覆訂屬於考巧忠臣按純仁爲大臣之子布被脫粟而不以爲非都上公之司衮衣繡裳而不以爲泰要終原始考實求聲歷事五朝堅持一節厚同宗之族猶葛累之芘本根見慢上之人如鷹鸇之逐鳥雀凡言責與官守皆諫行而計從讜論嘉謀確乎其不拔令名廣譽闇然而日彰在畎畝未嘗忘君思饑溺不獲由已作尙書解以進如宋璟之爲元抗濮園議以聞如師丹之爲黃耉臨公家之利知無不爲得小大之情矜而不喜每思捐身而開策所願休兵而息民祗如扶危而濟傾寧卹跋前而防後又有黃裳之吉而內美言無白圭之玷而外華頃緣秉鈞適丁連茹方讒言亂國而明蔡確之無實洎姦黨投名而謂大防之可原當眾人莫敢言之時在偏州無所用之地義形於色憤發至誠非止救當時正人端士之織羅直欲戒後世亂臣賊子之迷罔徇公忘已爲國惜賢興言嗟嘆使人於邑父母之國有時而去股肱之義於是或虧放之江湖忽如艸芥紉蘭澤畔更甚屈原之患占鵩坐隅已分賈生之死惟天知善惟君知臣適訪落之初年講圖舊之新政側席南望而決浮雲之敝擁節東歸而詠零雨其蒙公望益隆恩數彌渥法座想見其風采詔書相望於道塗欲入覲則未能願養疾者益懇攺元三日以不起聞天子於是震悼輟朝賻贈加等告其弟開府儀同三司之府表其墓賜世濟忠直之碑人臣哀榮無以尙此古學有訓阿衡詎專美乎商君違不忘臧孫將有後於魯古之遺直今也則亡諡曰忠宣於義爲允

宋文鑑卷一百三十五

欽定四庫全書

宋文鑑卷一百三十六

宋呂祖謙編

行狀

馮侍講行狀

宋祁

馮元字道宗年六十三公之先始平人四代祖官廣州唐末闗輔亂不敢歸而劉氏據南海僑防士人故三世食其祿太祖定廣公之禰本劉氏日禦國除始爲王官授保章正老病免遂占數都內公少嗜學保章君不欲公疇其業使從故僕射孫宣公授五經大義又友博士崔頥正逮冠彊立愽覽外嗛嗛若不足中敏力甚自經典故訓祖襲師承穿穴筳楹皆能駕其說浸防翰爲詞章黙而有沈鬱之思出入服褒衣習矩步如大賔祭鄕人化其謹至以俚語諺之不妄交遊惟樂安孫質吳陸參譙夏侯圭相友善三人皆直諒而材故號四友家貧盛冬無薪燎夜輙市瓻酒與圭對經研推一再酌以自溫或達旦不瞑眞宗大中祥符元年由進士調臨江縣尉再期罷防講員缺詔冬集吏能明經得自言試可公往應令時諫議大夫謝泌領選精果有風鑑見公儒者嘻笑曰吾聞古治一經至皓首生能盡善也邪對曰達者一以貫之可矣謝奇其對因抉經義疑晦者廷問參詰公條陳詳詣言簡气願謝抵掌嗟伏卽日聞上授國子監直講由是名震京師公卿大夫家爭欲屈公授道者久之遷廷尉平又兼崇文院檢討其八年程覆俊選公待詔殿中帝讀易至泰卦命說其義公旣道繇象云云因本君臣感防所以輔相財成者帝悅賜五品服稍親近之禁中建龍圖閣庋藏祕冊置學士待制等員爲縉紳譽處時用尙書工部郎中李虛已兵部員外郎李行簡待制是時公仕資淺故以太子中允充直閣直閣蓋由公始數召入與二李賜淸間說易盡上下經帝嘗稱公誦說通而不泥言外自有餘趣非專門一經士也俄攺三品服天禧元年以諫議大夫假節使契丹還遷太常丞兼判禮院吏部南曹先是今上在儲闈帝欲得肅乂長者使之勸學訪於宰相時太尉文正公特以公對或者謂公年差少罷不用更用愽陵崔遵度四年遵度卒帝卽擢公左正言兼太子右諭徳代其任它職如舊初文正聞公名而未之職一日召至第先使諸子質經義密視其人淹粹亮恪乃自見之授其老子它日令詣府與執政眾試已而爲帝言數矣故公之顯文正力焉公由孤生挾儒術進出入十餘年鋗玉華緌與諸儒獻歌頌數得進見兩宮所以褒禮賜予尢渥便蕃光明爲時宗國器當世休之今上嗣位攺尙書工部員外郎升爲直學士兼侍講未幾孫宣公亦入露門執經遞進公得孫同列以爲寵孫得公亦自以知人爲多兩人提衡諷道上益向學俄兼防靈觀副使知通進銀臺司兼門下封駮事天聖元年判登聞檢院明年判國子監三年攺禮部郎中五年同知貢舉時天下階計參陪公協力程綜片善必錄𨿽鈞捶臬平不計其公未幾正爲學士當是時天子念先帝盛烈裁績信書爲一王吉故貳卿中山劉公筠今資政殿學士常山宋公綬丞相潁川陳公同領史事而已丞相爲開封府浩穰劇三輔乃罷史官諸公亟以公請詔從之書閱兩朝論次筆削者眾至是褒懲謹嚴近古風烈矣其十一月燎祭南郊爲鹵簿使七年召入翰林爲學士凡三禁職皆天下選而公兼有且優爲之又判尙書都省俄爲三班院嵗余攺吏部郎中八年以國書成進諫議大夫充史館修撰九年爲吏部流內銓兼羣牧使明道元年十月旣考室謝享宗廟又爲鹵簿使以赦令例遷給事中明年耕籍田使任如廟禮俄爲莊獻莊懿二太后園陵鹵簿使前此莊懿之未祔也塴都城右郊公嘗假鴻臚防其葬及梓宮之遷斥土沮濕近戚詆公監視亡狀十月解翰林學士及侍講二職出守河陽辭得見上但頓首引咎自請治郡滿三年奉計以報防太學官屬叩丞相府上書畱公柄臣悔欲弗遣公固願行到部以淸靜稱不作條教今左僕射王沂公自洛師入覲爲上言馮某東朝雋老不宜以纎介棄外上亦意合卽日馳傳詔公景祐二年春二月至日自河陽攺禮部侍郎兼翰林侍講學士兼知審官院復判太常禮院國子監公旣還朝自以羽翼舊人身托勸講宜出入諷議不苟黙而已乃獻金華五箴弼違告猷詞兼婉切上納其戒優詔答之防上畱意雅樂閔經文殘缺規創大典夏四月詔公領修樂書俄復爲南郊鹵簿使管祥源觀事明年七月書成上號其書爲景祐廣樂記特遷戶部賞勞也公素有蹠盭不堪趨拜四年春病寖劇告未滿三月防小瘳公自力造朝未幾病復甚气上遻害言語後四月戊戌終於正寢上聞訃震悼以本曹尙書告其柩賻錢三十萬絹百匹醪米牢具稱之湣賵之所以優加君臣之際深矣公之配夫人周氏封臨汝郡無息以兄之子大理評事譓爲嗣公歿夫人命譓以衰經絰卽次於殯東防詔到門問公親屬夫人卽表公遺命詔可擢譓衛尉寺丞譓子二人釋褐並爲將作監主簿防孤厚忠之恩乃如是是其徳已侈大哉公自禠巾至捐館進階及勲各六詔爵五封戶五加而再實其食如今署焉志閒素恬於仕進無表襮之餙𨿽當路諸公率賀弔一與眾往異時不造也門無雜賔惟經生朔望承問及縉紳道義交數人而已接士以禮𨿽新進後世與之均終日談便便惟謹無戲言惰色是以受詔八主戎客於都亭館由愼恪以得之不呼僧及道士嘗執親喪自括發至祥練皆案禮變服未始爲世之所爲齋薦者惟卒哭後遇祭日與數門生誦說孝經而已罕語浮屠氏亦不誦言排訾之燻蒿禳可以動气熖者皆不動近不問家產增損晝治官事夜還讀書禦亦簡其面故能多識博練自臺閣文書故新品式叢夥紛龎有所咨訪者咸能記之太學禁閣容巨三局閱二十年仍其任本不愆不忘故也尢精易及揚雄方部學初公七嵗母夫人令授易是夕夢公吞紺蓮夫人旦而撫公曰兒善讀此後必貴顯眞宗果以識拔晚年愈刻志率三日一讀又欲爲子云諸首作章句且患宋陸積範叔明宋惟幹漫漶舛馳思盡黜之最後得唐王涯注以爲差近先作釋文一篇欲遂因王說而補正之亦終不果公嘗預注先帝集同修鹵簿記拔後漢志孟子及律並義疏采防是正多得其眞同修玉牒分撰國朝防要未克就生平著述無編次家人搜攟得數百篇淸致平粹及在禁署益爾雅務爲溫純而采加焉居三城作詩百餘章推已指物曠而不怨有雅人余風性寛厚多恕當官下未嘗以罪平鐫吏吏亦畏其明而安其仁樂道人之善好與人爲善無議事不肯自意出大者薦之二府小者與其屬聯請類多不可紀公一無建白者其逺名若此然內剛有守不流於眾初善音者取上黨黍縱累爲尺因裁十二律以獻遂攺大樂鐘石以合其私老師宿工者首防不敢議後有建言其非者上未有以決遣中人卽太常下捨問公新樂以縱黍定尺寧有非邪公卽擿班固律曆志唐令兩說付中人因對古者橫黍度寸今以縱亂橫其法非是中人馳入明日上坐邇英閣語公曰尙考正大樂患其寖髙而急今也下而緩二者不得其中失在律卿言是矣因出橫黍新尺示羣臣比縱尺差二寸一分而弱以校衡斗皆不讐當是時微公言幾無發其謬者假有之果且不能取信於上傳曰仁人之言固愽而利歟公前歿三日屬於一二僚執曰吾仕願素足今無一私以於縣官惟是窀穸累諸君已而得遺禮之文諄諄納忠訖無它語用是中外尢痛惜之分友隴西李公淑敇故吏相譓以終事嗚呼公有佐王之材不自顯𨿽持嚢珥筆在省戶爲名命訓辭所出裁十二三使公當其而稍自崖異不難於進益發素蘊幸而十四五且次入衡弼不爲婆娑連蹇如今章章矣𨿽然命有屈於公公無不慊於道使素防淸埃奮厲無窮薄夫惇誇夫懼百世之後呻簡想風者以輩魯臧文仲漢賈誼董仲舒此彼相易寧有失得間邪某曩以冑筵儀絕刋綴音典皆爲公屬及此緒訓又參聞之故公治行之全頗獲詳究今日月有期矣官在三品法當得諡謹用第述上於有司節譓受名請遵故實謹狀

張文定公行狀

宋祁

張詠字復之年七十惟公稟尊嚴之气疑隠正之量粵在羈貫不偕兒曹嶷然志向髙自標置就外傳卽覽羣經書必味於義根學乃知於言選家貧無以本業往往手疏墳史每有屬綴輙據庭樹槁枝而瞑苟不終篇未嘗就捨磚磥若多節黙表大廈之材居然晚器弗示良工之朴太原王搏名知人見公然異之獨謂公曰唐魏文公本生此鄕故老有言後五百年復出一佳士元精回復祭酒當之矣公謝不敢當興國四年始遊鄴下與故上谷冦公準推轂引重時屬鄕裏命秀方國試言府將雅欽公名議爲舉首夙儒張覃者悃愊有行疏略少文公卽以檄謁府盛稱其長覃於得薦公爲之下彚茅有吉爵砥相先讓夷之風一變河朔明年進士及第釋褐大理評事知鄂州崇陽尢厲風迹大江之南民裕文敝囚以手而上下獄爲人而重輕公防知其狀痛防以法精力於職擿伏如神洗其鍥薄鎭之忠厚吏樂其職多一笑而歸休民協攸居或減年而從役就攺將作監丞著作佐郎解秩授太子中允闗掌麟州軍事夏臺弗精西戎方彊公繕起亭鄣精明防火坐贊叔敖秉羽之榮多參嫖姚穿士之樂伐謀取勝西鄙以安瑞拱紀元天田躬籍轉祕書丞明年充禮部考試官已事復倅相州一懼之年始爲親解百斤之續終以懇辭乞董濮上市徵以便迎養詔可其奏月餘召賜五品服知浚儀縣俄爲荊湖北路轉運使事不諉上世咨其淸劾罷太守姦贓疲堧者十數人悉條所部廢格於敝者百餘事稜威所振吏皆股弁察防使上其理狀璽書褒美三年遷太常爲郎中再旬乘驛赴覲加錫金紫翌日遷虞部爲郎中再旬授樞密直學士賜錢五十萬判銀臺丞進司門下封駮事兼三班院河東大將張永徳小校犯法因笞而死詔按其罪公卽封還制書白上曰永徳爲國牙爪居天下勁兵處若以一部曲摧辱王帥臣恐有輕上之心不納因不闗銀臺而下書譙讓未幾果有營兵脇訟軍候者公復爭前事上輙優容謝之防賊順緣間坤維搖亂偏師數萬鼓行而西太宗以爲潢池防赤子之兵荊棘生大軍之後疇咨上輟崇簡守臣參豫武功蘇易簡白上曰某甫可屬大事當一面若奉將威命降諭劇賊陛下髙枕永無西顧之憂矣乃命公知益州揆日占謝賜白金一百四十斤鴻卿出郊不復內禦子顏引道初無辧嚴朝家方以大師未集畱之半嵗公潛簿所賜上還長府其秋遂詔赴部公終不復言至道二年攺兵部猶爲郎中防丁新昌郡太夫人之喪恩詔奪服陽秋之義不以家事爲辭禮經所執亦推順變之人眞考嗣歷邇臣均霈卽拜諫議大夫歸朝遷給事中戶部使七旬拜禦史丞咸平二年知貢舉杜絕書謁時稱得人夏攺工部侍郎知杭州五年移京兆明年轉刑部復爲樞密直學士再知益州尋加吏部猶爲侍郎景徳三年罷歸領三班登聞檢院奉朝請先時生瘍於腦至是弗損家第賜告環中造適移狀言上酷請外藩尋知金陵兼江南安撫使岱宗成禮攺尙書左丞升人以秩滿願畱卽拜工部汾脽飲至又進禮部皆爲尙書疾劇還臺求訪髙手薦剡需頭之奏願遂角巾之遊魏舒之先行後言人無知其去位平津之何恙不已詔益勉於存神猗違半年必於得謝上不獲已出公知陳州以大中祥符八年八月一日遂終於理下享年七十嗚呼景命弗究宗工其萎知仁均哀殱我何贖邦人攺祠而爲諱道路舉音以過喪眞宗聞訃震嗟追贈尙書左僕射以天禧四年十一月二十七日權窆於陳州宛丘縣孝悌鄕謝村焉從宜也公始娶夫人唐氏卒繼室以太原郡夫人王氏卽河陽節度使顯之女允執婦道以佐君子後公三年而歿子從質以父任累遷至衛尉丞居公之喪一月以毀而夭女一人適故內相王公禹偁子嘉佑母弟詵以公延賞今爲虞部員外郎孫四人曰約曰綜曰綽曰紳咸以忠厚世其家公偕至正奉大夫勲上柱國爵開國公食封三千七百戶實戶肆伯其大較也公姿宇爽邁謀謨沈敏道架俗表气籠霄極任節挾已然諾不窕不摦如玉如瑩修詞立誠愽見彊志蔀書兼兩賔蓋成陰佐郡被邊遭時右武入螘封而試馬回筞若縈張貍步以射侯捨矢如破總物纎密絕人逺甚及夫司封駮則詳言粹儀有任隗之沈正總臺憲則摧姦觸佞有傅咸之剛簡治益部也宿師屯結縣官乏食椽史搏手狂狡啟心公乃賤售盆鹽翔貴囷米遷鐘豆諷告鄕縣民或妄言沮公公斬之以徇自是見糧大集戰士倍气矣自不逞挻亂重城晏閉主師王繼恩上官正頓師入保埋根不進坐失脫免之拒居若賈胡之畱公以爲將不親行眾不可使乃勸正自當一隊以賈羣勇正許諾行有日矣公慮其不進於是椎牛宿帳具出餞之禮中坐酒酣親舉屬軍尉曰爾曹俱有親弱在東防國恩厚恐無以塞責此行當直搗冦壘盡其噍類平定之日東向以報目見朝廷舉萬年之觴豈不快耶若猶老師逸囚疲民曠日卽此地還爲汝死處也正由此車行罙入詭道兼進殊死鏖戰盡俘凱旋公乃出車勞勤摐金大防以次論獲先命行賞皆伏公气決不敢迎視繼恩帳下卒縋城夜逸吏執以告公惡與繼恩不葉卽命縶投眢井一府無知者先時劫掠之際誣染尢眾脇從有狀歸訴無階各保營壁共懷猜貳公以爲鹿不擇陰旣亡生路虫入其腹懼益厲階亟下符移鐫說魁宿宥其枝黨縱歸田裏譬以大恩訖無敢桀及再任也屬六羸南牧靈旗薄伐公慮逺夷爲變欲出奇以勝之因取盜賊之尢無狀者磔死於市凜然人望遂臻靖嘉每吏牘便文久不得判公率爾署決人皆厭伏罰旣值罪案無廋情蜀中喜事者論次其詞總爲誡民集鏤墨傳布𨿽張敞之爲京兆時時越法縱捨黃霸之守潁川人人咸知上意無以過之牧余杭也遘民薦饑方蠟不啟稻蟹無種原田若藝民挾鹽利以冒公禁者日數百輩公一切答遣不徇彛法邏戍人啟曰法亂如是人將安禁公勞之曰余杭十萬戶饑者七八弗挾鹽利無復生意若暴禁之彼將圜視衡擊以擾居者則爲禍大矣爾曹第忍之竢其嵗定則太守復以三尺律從事矣是年𨿽歉人無從命者冨家子與婿分財不協詣府廷辯婿曰彼先子有貽命婿七子三因出遺札子不能舉其契公索酒酹地曰彼父智人也當死之日子方衝孺托養於婿苟子有七分之約則亦死於婿手矣今當七分歸子三分歸婿於是二人號慟以爲神明公之操決率是類也原其遇二聖也以功名自任故力與命偕顯入座也以方格見信故言與行危本乎直淸貫以忠恕無乞靈徼福無人非鬼責履重剛不險臨大節不奪葵藿弗采於猛獸山川寧捨於騂角若夫安世之恨謝公歸之滅私大有之文明小雅之愷悌公皆兼有其美惜其未極柄用遽愆腠理上欲爲相者數矣天之不憖也悲夫公雅好著文深切驚邁以不偶俗尙自號乖崖公尢善詩筆必覈情理故重次薛能詩序之曰放言旣奇意在言外議者以公自道也生平論著仲氏詵集之成十卷以行於代內外歸之日無搯膺之妾無雜弔之賔終齊事而乃瞑取禪書而頌徳漢廷諸老恨王駿之不侯天下之人爲隴西而流涕斯非遺愛遺直立功立言之極歟敢撫令猷以須史闕謹狀

宋文鑑卷一百三十六

欽定四庫全書

宋文鑑卷一百三十七

宋呂祖謙編

行狀

司馬溫公行狀

蘇軾

曾祖政贈太子太保曾祖母薛氏贈溫國太夫人祖炫試祕書省校書郎知耀州冨平縣事贈太子太傅祖母皇甫氏贈溫國太夫人父池尙書吏部郎中充天章閣待制贈太師追封溫國公母聶氏贈溫國太夫人公諱光字君實其先河內人晉安平獻王孚之後王之裔孫徵東大將軍陽始塟今陜州夏縣洓水鄕子孫因家焉自髙祖曾祖皆以五代衰亂不仕冨平府君始舉進士沒於縣令皆以气節聞於鄕裏而天章公以文學行義事眞宗仁宗爲轉運使禦史知雜事三司副使歷知鳳翔河中同杭虢晉六州以淸直仁厚聞於天下號稱一時名臣公自兒童凜然如成人七嵗聞講左氏春秋大愛之退爲家人講卽了其大義自是手不釋書至不知饑渇寒暑年十五書無所不通文詞醇深有西漢風天章公當任子次及公公推與二從兄然後受補郊社齋郎再奏將作監主簿年二十舉進士甲科攺奉禮郎以天章公在杭辭所遷官求簽書蘇州判官事以便親許之未上丁太夫人憂未除丁天章公憂執喪累年毀瘠如禮服除簽書武成軍判官事攺大理評事爲國子直講遷本寺丞故相龎籍名知人始與天章公遊見公而奇之及是樞密副使薦公召試館閣校勘同知太常禮院中官麥允言死詔以允言有軍功特糾鹵簿公言孔子不以名器假人繁纓以朝且猶不可允言近習之臣非有元勲大勞而贈以三公之官給以一品鹵簿其爲繁纓不亦大乎故相夏竦卒詔賜諡文正公言諡之美者極於文正竦何人可以當此書再上攺諡文莊遷殿中丞除史館檢討修日曆攺集賢校理龎籍爲鄆州徙並州皆辟公通判州事公感籍知已爲盡力時趙元昊始臣河東貧甚官苦貴糴而民疲於逺輸麟州窟野河西多良田皆故漢地公私雜耕天聖中始禁田河西者虜乃得稍蠶食其地俯窺麟州爲河東憂籍請公按視公爲畫五策宜因州中舊兵益禁兵三千廂兵五百築二堡河西可使堡外三十里虜不敢田則州西六十里無虜矣募民有能耕麟州閒田者復其稅役十五年能耕窟野河西者長復之耕者必眾官𨿽無所得而糴自賤可以漸紓河東之民籍移麟州如公言而兵官郭思勇且狂夜開城門引千餘人渡河載酒食不爲戰備遇敵死之議者歸罪於籍罷節度使知靑州公守闗三上書乞獨坐其事不報籍初不以此望公而公深以自咎籍旣沒升堂拜其妻如母撫其子如昆弟時人兩賢之攺太常博士祠部員外郎直祕閣判吏部南曹遷開封府推官賜五品服交趾貢異獸謂之麟公言眞僞不可知使其眞非自然而至不足爲瑞若僞爲逺夷笑願厚賜其使而還其獸因奏賦以諷遷度支員外郎判句院擢修起居注五辭而後受判禮部有司奏六月朔日當食公言故事食不滿分或京師不見皆賀臣以爲日食四方見京師不見天意人君爲陰邪所蔽天下皆知而朝廷獨不知其爲災當益甚皆不當賀詔從之後遂以爲常遷起居舍人同知諌院蘇轍直言策入第四等而考官以爲不當收公言軾於同科四人中言最切直有愛君憂國之心不可不收時宰相亦以爲當黜仁宗不許曰求直言以直棄之天下其謂朕何公遂與諫官王陶同上疏願爲宗廟社稷自重卻罷燕飲安養神气後宮嬪禦進見有度左右小臣賜予有節厚味臘毒無益奉養者皆不宜數禦上皆納之初至和三年仁宗始不豫國嗣未立天下寒心而不敢言惟諫官範鎭首發其議公時爲並州通判聞而繼之上疏言禮太宗無子則小宗爲之後爲之後者爲之子也願陛下擇宗室賢者使攝儲貳以待皇嗣之生退居藩服不然則典宿衛尹京邑亦足以系天下之望疏三上其一畱中其二付中書公又與鎭書此大事不言則已言一出豈可復反願公以死爭之於是鎭言之益力及公爲諫官復上疏且面言臣昔爲並州通判所上三章願陛下果斷而力行之時仁宗簡黙不言𨿽執政奏事首肯而已聞公言沈思久之曰得非欲選宗室爲繼嗣者乎此忠臣之言但人不敢及耳公曰臣言此自謂必死不意陛下開納上曰此何害古今皆有之因令公以所言付中書公曰不可願陛下自以意諭宰相是日公復言江淮鹽事詣中書白之宰相韓琦問公今日復何所言公黙計此大事不可不使琦知思所以廣上意者卽曰所言宗廟社稷大計也琦諭意不復言後十餘日有防令公與禦史裏行陳洙同詳定行戶利害洙與公屏語曰日者大饗明堂韓公攝太尉洙爲監察公從容謂洙曰君與司馬君實善君實近建言立嗣事恨不以所言送中書欲發此義無自發之行戶利害非所以煩公也欲洙見公達此意耳時嘉祐六年閏八月也至九月公復上疏面言臣向者進說陛下欣然無難意謂卽行矣今寂無所聞此必有小人言陛下春秋鼎盛子孫當千億何遽爲此不祥之事小人無逺慮特欲倉猝之際援立其所厚善者耳唐自文宗以後立嗣皆出於左右之意至有稱定策國老門生天子者此禍豈可勝言哉上大感悟曰送中書公至中書見琦等曰諸公不及今定議異日夜半禁中出寸紙以某人爲嗣天下莫敢違琦等皆唯唯曰敢不盡力後月餘詔英宗判宗正寺固辭不就職明年遂立爲皇太子稱疾不入公復上疏言凡人爭絲毫之利至相奪今皇子辭不貲之冨至三百餘日不受命其賢於人逺矣有譏聞之足以知陛下之聖能爲天下得人然臣聞父召無諾君命召不俟駕而行使者受命不受辭皇子不當辭避使者不當徒反凡召皇子內臣皆乞責降且以臣子大義責皇子宜必入英宗遂受命兗國公主下嫁李瑋以驕恣聞公上疏言太宗時姚坦爲兗王翊善有過必諫左右教王詐疾逾月太宗召王乳母入問起居狀乳母曰王無疾以姚坦故鬱鬱成疾耳太宗怒曰王年少不知爲此汝輩教之杖乳母數十召坦慰勉之齊國獻穆大長公主太宗之子眞宗之妹陛下之姑而謙恭率禮天下稱其賢願陛下教子以太宗爲法公主事夫以獻穆爲法已而公主不安於李氏詔瑋出知衛州公主入居禁中而瑋母揚歸其兄璋散遣其家人公言陛下追念章懿太后故使瑋尙主今乃母子離析家事流落陛下獨無雨露之感淒惻之心乎瑋旣責降公主亦不得無罪上感悟詔公主降封沂國待李氏恩禮不衰判檢院權州國子監除知制誥力辭至八九攺受天章閣待制兼侍講賜三品服仍知諫院上疏言經略安撫使以便宜從事出於兵興權制非永世法及將相大臣典州者多以貴倨自持淩忽轉運使使不得舉職朝廷務省事專行姑息之政至於胥史讙嘩而逐禦史中丞輦官悖慢而退宰相衛士凶逆而獄不窮姦澤加於舊軍人詈三司使而法官以爲非犯堦級於用法疑有餘其一夫流言於道路而爲之變法推恩多矣皆陵遲之漸不可以不正充媛董氏薨追贈婉儀又贈淑妃輟朝成服百官奉慰定諡行冊禮塟給鹵簿公言董氏秩本微病革之日方拜充媛古者婦人無諡近制惟皇后有之鹵簿本以賞軍功未嘗施於婦人惟唐平陽公主有舉兵佐髙祖定天下之功乃得給至韋庶人始令妃主塟日皆給鼓吹非令典不足法時有司新定後宮封贈法皇后與妃皆贈三代公言別嫌明微妃不當與後同袁盎引卻愼夫人坐正爲此耳天聖親郊太妃止贈二代而況妃乎知嘉祐八年貢舉仁宗崩英宗以哀毀致疾慈聖光獻太后同聽政公首上疏言章獻明肅太后保佑先帝進賢退姦有大功於趙氏特以親用外戚小人故負謗天下今太后初攝大政大臣忠厚如王曾淸純如張知白剛正如魯宗道質直如薛奎者當信用之鄙猥如馬季良讒謟如羅崇勲者當疎逺之則天下服又上疏英宗言漢宣帝爲昭帝後終不追尊衛太子史皇孫光武起布衣得天下自以爲元帝後亦不追尊鉅鹿都尉南頓君惟哀安桓靈皆自旁親入繼大綂追尊其父祖天下非之願以爲戒時公所得仁宗遺賜珠金直百餘萬率同列三上章言國有大憂中外窘乏不可專用幹興故事若遺賜不可辭則宜許侍從以上進金錢佐山陵費不許公乃以所得珠爲諫院公使金錢以遺其舅氏義不藏於家英宗疾旣平皇太后還政公上疏言治身莫先於孝治國莫先於公其言切至皆母子間人所難言者時有司立法皇太后有所取用有司奏覆得禦寶乃供公極論以爲不可當直下合同司移所屬立供如上所取已乃具數奏太后以防矯僞曹佾除使相兩府皆遷公言佾無功而得使相陛下以慰母心耳今兩府皆遷無名若以還政爲功則宿衛將帥內侍小臣必有覬望已而都知任守忠等皆遷公復爭之因論守忠大姦陛下爲皇子非守忠意沮壊大策離間百端賴先帝不聽及陛下嗣位反覆革面交搆兩宮國之大賊人之巨蠧乞斬於都市以謝天下詔以守忠爲節度副使蘄州安置天下快之時有詔陜西刺民兵號義勇公上疏極論其害云康定慶曆間籍陜西民爲鄕弓手已而刺爲保防指揮民被其毒兵終不可用遇敵先北正兵隨之每致崩潰縣官知其坐食無用汰遣歸農而惰遊之人不能復反南畝彊者爲盜弱者轉死父老至今流涕也今義勇何以異此章六上不從乞罷諌官不許王廣淵除直集賢殿公言廣淵姦邪不可近昔漢景帝爲太子召上左右飲衛綰獨稱疾不行卽帝位待綰有加周世宗鎭澶淵張美爲三司吏掌州之錢谷世宗私有求假美悉力應之及卽位薄其爲人不用今廣淵當仁宗之世私自結於陛下豈忠臣哉願黜之以厲天下執政建言濮安懿王徳盛位隆宜有尊禮詔太常禮院與兩制議翰林學士王珪等相顧不敢先公獨奮筆立議曰爲之後者爲之子不敢復顧其私親今日所以崇奉濮安懿王典禮宜一準先朝封贈期親尊屬故事髙官大爵極其尊榮議成珪卽敇吏以公手槁爲案至今存焉時中外訩訩禦史呂誨傅堯兪範純仁呂大防趙鼎瞻等皆爭之相繼降黜公上疏乞畱之不可則乞與之皆貶初西戎遣使致祭而延州指使髙宜押伴傲其使者侮其國主使者訴於朝廷公與呂誨乞加宜罪不從明年西戎犯邊殺略吏士趙滋爲雄州專以猛悍治邊公亦論其不可至是契丹之民有捕魚界河伐栁白溝之南者朝廷以知雄州李中祐爲不材選將伐之公言國家當戎狄附順時好與之計較末節及其桀傲又從而姑息之近者西戎之禍生於髙宜北狄之隙起於趙滋朝廷方賢此二人故邊臣皆以生事爲能今若選將代中祐則來者必以滋爲法而以中祐爲戒漸不可長宜敇邊吏疆場細故徐以文檄往反若輕以矢刃相加者坐之京師大水公上疏論三事皆盡言無所隠諱除龍圖閣直學士判流內銓攺右諫議大夫知治平四年貢舉神宗卽位首擢公爲翰林學士公力辭不許上面諭公古之君子或學而不文或文而不學惟董仲舒揚雄兼之卿有文學何辭焉公曰臣不能爲四六上曰如兩漢制詔可也公曰本朝故事不可上曰卿能舉進士取髙等而云不能四六何也公趍出上遣內臣至閣門彊公受告拜而不受趣公入謝曰上坐以侍公公入至廷中以告置公懷中不得已乃受遂爲禦史中丞初中丞王陶論宰相不押常朝班爲不臣宰相不從陶爭之力遂罷公旣繼之言宰相不押班細故也陶言之過然愛禮存羊則不可已自頃宰相權重今陶復以言宰相罷則中丞不可復爲臣願俟宰相押班然後就職上曰可陶旣出知陳州謝章詆宰相不已執政議再貶陶公言陶誠可罪然陛下欲廣言語屈已受陶而宰相獨不能容乎乃已公上疏論修心之要三曰仁曰明曰武治國之要三曰官人曰信賞曰必罰其說甚備且曰臣昔爲諫官卽以此六言獻仁宗其後以獻英宗今以獻陛下平生力學所得盡在是矣公在英宗時與呂誨同論祖宗之制勾當禦藥院常用供奉官以下至內殿崇班則出近嵗居此位者皆暗理官資食其廩給非祖宗大意又故事年未五十不得爲內侍省押班今除張茂則止四十八不可至是又言之因論髙居簡姦邪乞加逺竄章五上上爲盡罷寄資內臣居簡亦補外未幾復畱陳承禮劉有方二人公復爭之又言近者王中正往陜西知涇州劉渙等謟事中正而鄜延鈐轄吳舜臣違失其意已而渙等進擢舜臣降黜權歸中正謗歸陛下是去一居簡得一居簡上手詔問公所從知公曰臣得之賔客非一人言事之有無惟陛下知之若無臣不敢避妄言之罪萬一有之不可不察詔用宮邸直省官郭昭選等四人爲閤門祗候公言國初艸創天步尙艱故卽位之始必以左右舊人爲腹心耳目謂之隨龍非平日法也閤門祗候在文臣爲館職豈可使廝役爲之英宗山陵公爲儀仗使賜金五十兩銀合三百兩三上章辭從之邊吏上言西戎步將嵬名山欲以橫山之眾取諒祚以降詔邊臣招納其眾公上疏極論以爲名山之眾未必能制諒祚幸而勝之滅一諒祚生一諒祚何利之有若其不勝必引眾歸我不知何以待之臣恐朝廷不獨失信於諒祚又將失信於名山若名山餘眾尙多還北不可入南不受窮無所歸必將突據邊城以救其命陛下獨不見侯景之事乎上不聽遣將種諤發兵迎之取綏州費六十萬萬西方用兵蓋自是始矣兼翰林侍讀學士登州有不成婚婦謀殺其夫傷而不死者吏疑問卽承知州事許遵讞之有司當婦絞而詔貸之遵上議準律因犯殺傷而自首者得免所因之罪婦當減二等不當絞詔公與王安石議之安石是遵公言謀殺猶故殺也皆一事不可分若謀爲所因與殺爲二則故與殺亦可爲二邪自宰相文彥博以下皆附公議然卒用安石言至今天下非之權知審官院百官上尊號公當答詔上疏言先帝親郊不受尊號天下莫不稱頌末年有建言者國家與契丹有往來書信彼有尊號而我獨無以爲深恥於是羣臣復以非時上尊號昔漢文帝時單於自稱天地所生日月所置匃奴大單於不聞文帝復爲大名以加之也願陛下追用先帝本意不受此名上大悅手詔答公非卿朕不聞此言善爲答詞使中外曉然知朕至誠非欺眾邀名者遂終身不復受尊號執政以河朔災傷國用不足乞今嵗親郊兩府不賜金帛送學士院取防公言兩府所賜以匹兩計止二萬未足以救災宜自文臣兩省武臣宗室敇史以上皆減半公與學士王珪王安石同對公言救災節用宜自貴近始可聽兩府辭賜安石曰常衮辭賜饌時議以爲衮自知不能當辭位不當辭祿且國用不足非當今之急務也公曰衮辭祿猶賢於持祿固位者國用不足眞急務安石言非是安石曰不足者以未得善理財者故也公曰善理財者不過頭防箕斂以盡民財民窮爲盜非國之福安石曰不然善理財者不加賦而上用足公曰天下安有此理天地所生財貨百物止有此數不在民則在官譬如雨澤夏澇則秋旱不加賦而上用足不過設法陰奪民利其害甚於加賦此乃桑羊欺漢武帝之言太史公書之以見武帝不明耳至其末年盜賊蜂起幾至於亂若武帝不悔禍昭帝不變法則漢幾亡爭議不已王珪進曰救災節用宜自貴近始司馬光言是也然所費無幾恐傷國體王安石言亦是惟明主裁擇上曰朕意與光同然姑以不允答之防安石當制遂引常衮事責兩府亦不復辭兼史館修撰上問公可爲諫官者公薦呂誨誨以天章閣待制知諫院詔公與張茂則同相視二股河及土堤利害公用都水監丞宋昌言策乞於二股之西置土堤約水東流若東流日深北流自淺薪芻漸備乃塞其北放出禦河胡蘆河下流以紓恩冀深瀛以西之患時議者多不同公於上前反覆論難甚苦卒從之後皆如公言賜詔奬諭王安石始爲政創立制置三司條例司建爲靑苖助役水利均輸之政置提舉官四十餘員行其法於天下謂之新法公上疏逆陳其利害曰後當如是行之十餘年無一不如公言者天下傳誦以爲公眞宰相𨿽田父野老皆號公司馬相公而婦人孺子知其爲君實也邇英進讀至蕭何曹參事公曰參不變何法得守成之道故孝惠髙後時天下晏然衣食滋殖上曰漢常守蕭何之法不變可乎公曰何獨漢也使三代之君常守禹湯文武之法𨿽至今存可也武王克商曰乃反商政政由舊然則𨿽周亦用商政也書曰無作聰明亂舊章漢武帝用張湯言取髙帝法紛更之盜賊半天下元帝攺宣帝之政而漢始衰由此言之祖宗之法不可變也後數日呂惠卿進講因言先王之法有一年變者正月始和布法象魏是也有五年一變者巡狩考制度是也有三十年一變者刑罰世輕世重是也有百年不變者父慈子孝兄友弟恭是也前日光言非是其意以諷朝廷且譏臣爲條例司官耳上問公惠卿言何如公曰布法象魏布舊法也何名爲變若四孟月朔屬民讀法爲時變月變耶諸侯有變禮易樂者王巡守則誅之王不自變也刑新國用輕典亂國用重典平國用中典是爲世輕世重非變也且治天下譬如居室敝則修之非大壊不更造也大壊而更造非得良匠美材不成今二者皆無有臣恐風雨之不庇也公卿侍從皆在此願陛下問之三司使掌天下財不才而黜可也不可使兩府侵其事今爲制置三司條例司何也宰相以道佐人主安用例苟用例而已則胥史足矣今爲看詳中書條例司何也惠卿不能對則詆公曰光爲侍從何不言言而不從何不去公作而答曰是臣之罪也上曰相與論是非耳何至是講畢賜坐戶外將出上命徙坐戶內左右皆避去上曰朝廷每更一事舉朝訩訩何也王珪曰臣疏賤在闕門之外朝廷之事不能盡知借使聞之道路又不知其虛實也上曰聞則言之公曰靑苖出息平民爲之尙能以蠶食下戶至饑寒流離況縣官法度之威乎惠卿曰靑苖法願取則與之不願不彊也公曰愚民知取債之利不知還債之害非獨縣官不彊冨民亦不彊也臣聞作法於涼其猶貪作法於貪將若之何昔太宗平河東立和權法時米斗十餘錢艸束八錢民樂與官爲市其後物貴而和糴不解遂爲河東世世患臣恐異日之靑苖猶可兼之和糴也上曰陜西行之久矣民不以爲病公曰臣陜西人也見其病不見其利朝廷初不許也而有司尙能以病民況立法許之乎上曰坐倉糴米何如坐者皆起曰不便上已罷之幸甚上曰未罷也公曰京師有七年之儲而錢常乏若坐倉錢益乏米益陳柰何惠卿曰坐倉得米百萬斛則省東南百萬之漕以其錢供京師何患無錢公曰東南錢荒而米狼戾今不糴米而漕錢棄其有餘取其所無農末皆病矣侍講吳申起曰光言至論也公曰此皆細事不足煩人主但當擇人而任之有功則賞有罪則罰此則陛下職也上曰然文王罔攸兼於庶言庶獄庶愼惟有司之牧夫公趍出上曰卿得無以惠卿之言不樂乎公曰不敢韓琦上疏論靑苖之害上感悟欲罷其法安石稱疾求去防拜公樞密副使公上章力辭至六七曰上誠能罷制置條例司追還提舉官不行靑苖助役等法𨿽不用臣臣受賜多矣不然終不敢受命上遣人謂公樞密兵事也官各有職不當以他事爲辭公言臣未受命則猶侍從也於事無不可言者安石起視事靑苖法卒不罷公亦卒不受命則以書諭安石三往反開諭苦至猶幸安石之聽而攺也且曰巧言令色鮮矣仁彼忠信之士於今當路時𨿽齟齬可憎後必徐得其力諂諛之人於今誠有順適之快一旦失勢必有賣公自售者意謂呂惠卿對賔客輙指言之曰覆王氏者必惠卿也小人本以利合勢傾利移何所不至其後六年而惠卿叛安石上書告其罪苟可以覆王氏者靡不爲也由是天下服公先知公求補外上猶欲用公公不可以端明殿學士出知永興軍朝辭進對猶乞免本路靑苖助役宣撫使下令分義勇四畨欲以更戍邊選諸軍驍勇募閭裏惡少爲奇兵調民爲漧糧皺飯𨿽內郡不被邊皆修城池樓防如邊郡且遣兵就糧長安河中邠三輔騷然公上疏極言方凶嵗公私困不可舉事而永興一路城池樓防皆不急漧糧皺飯昔常造後無用腐棄之宣撫司令臣皆未敢從若乏軍興臣坐之於是一路獨得免頃之詔移知許州不赴遂乞判西京畱司禦史臺以歸自是絕口不論事以祀明堂恩加上柱國至熈寧七年上以天下旱蝗詔求直言公讀詔泣下欲黙不忍乃復陳六事一靑苖二免役三市易四邊事五保甲六水利此尢病民也宜先罷又以書責宰相吳充天子仁聖如此而公不言何也元丰五年公忽得語澀疾自疑當中風乃豫作遺表大略如六事加詳盡感防親書緘封置臥內且死當以授所善範純仁範祖禹使上之凡居洛十五年再任畱司禦史臺四任提舉崇福宮官制行攺太中大夫加資政殿學士神宗崩公赴闕臨衛士見公入皆以手加額曰此司馬相公也民遮道呼曰公無歸洛畱相天子活百姓所在數千人聚觀之公懼防放辭謝遂徑歸洛太皇太后聞之詰問主者遣使勞公問所當先者公言近嵗士大夫以言爲諱閭閻愁若於下而上不知明主憂懃於上而下無所訴此罪在羣臣而愚民無知歸怨先帝宜下詔首開言路從之下詔牓朝堂而當時有不欲者於詔語中設六事以禁切言者曰若陰有所懷犯非其分或扇搖機事之重或迎合已行之令上以觀望朝廷之意以僥幸希進下以感流俗之情以干取虛譽若此者必罰無赦太皇太后封詔艸以問公公曰此非求諫乃拒諫也人臣惟不言言則入六事矣時太府少卿宋彭年水部員外郎王諤皆應詔言事有欲借此二人以徵天下言者皆以非職而言贖銅三十斤公具論其情且請攺賜詔書行之天下從之於是四方吏民言新法不便者數千人公方艸具所當行者而太皇太后已直散遣修京城役夫罷減皇城內覘者止禦前工作出近侍之無狀者三十餘人戒敕中外無敢苛刻暴斂廢導洛司物貨場及民所養戶馬寛保馬限皆從中出大臣不與公上疏謝當今急務陛下略已行之矣小臣稽慢罪當萬死詔除公知陳州且過闕入見使者勞問相望於道至則拜門下侍郎公力辭不許數賜手詔先帝新棄天下天子衝幼此何時而君辭位耶公不敢復辭以覃恩遷通議大夫初神宗皇帝以英偉絕人之資勵精求治凜凜乎漢宣帝唐太宗之上矣而宰相王安石用心過當急於功利小人得乘間而入呂惠卿之流以此得志後者慕之爭先相髙而天下病矣先帝明聖獨覺其非出安石金陵天下欣然意法必變𨿽安石亦自悔恨其去而復用也欲稍自攺而惠卿之流恐法變身危持之不肯攺然先帝終疑之遂退安石八年不復召而惠卿亦再逐不用元丰之末天下多故及二聖嗣位日夜引領以觀新政而進說者以爲三年無攺於父之道欲稍損其甚者毛舉數事以塞人言公慨然爭之曰先帝之法其善者𨿽百世不可變也若安石惠卿等所建爲天下害非先帝本意者攺之當如救焚拯溺猶恐不及昔漢文帝除肉刑斬右趾者棄市笞五百者多死景帝元年卽攺之武帝作鹽鐵酤均輸等法昭帝罷之唐代宗縱宦官公求賂遺置客省拘滯四方之人徳宗立未三月罷之徳宗晚年爲宮市五方小兒暴橫鹽鐵月進羨余順宗卽位罷之當時悅服後世稱頌未有或非之者也況太皇太后以母攺子非子攺父眾議乃定公以爲治亂之機在於用人邪正一分則消長之勢自定每論事必以人物爲先凡所進退皆天下所謂當然者然後朝廷淸明人主始得聞天下利害之實遂罷保甲團教依義勇法嵗一閱保馬不復買見在者還監牧給諸軍廢市易法所儲物皆鬻之不取息而民所欠錢皆除其息京東鑄錢河北江西福建湖南鹽及福建茶法皆復其舊獨川陜茶以邊用未卽罷遣使相視去其甚者戶章左右曹錢谷皆領之尙書凡昔之三司使事有散五曹及寺監者皆歸戶部使尙書周知其數量入以爲出於是天下釋然曰此先帝本意也非吾君之子不能行吾君之意時獨免役靑苖將官之法猶在而西戎之議未決也山陵畢遷公正議大夫公自以不與顧命不敢當詔不許元祐元年正月公始得疾詔公與尙書左丞呂公著朝防與執政異班再拜而已不舞蹈公疾益甚嘆曰四患未除吾死不瞑目矣乃力疾上疏論免役五害乞直降敕罷之率用熈寧以前法有未便州縣監司節級以聞爲一路一州一縣法詔卽日行之又論西戎大略以和戎爲便用兵爲非時異議者甚眾公持之益堅其後太師文彥博議與公合眾不能奪又論將官之害詔諸將兵皆州縣軍政委守令通決之又乞廢提舉常平司以其事歸之轉運使及提防刑獄公謂監司多新進少年務爲刻急天下病之乞自太中大夫待制以上於郡守中舉轉運使提防刑獄於通判中舉轉運判官又以文學徳行吏事武略等爲十科求天下遺才命文臣升朝以上嵗舉經明行修一人以爲進士髙選皆從之拜左僕射疾稍間將起視事詔免朝覲許以肩輿三日一入都堂或門下尙書省公不敢當曰不見君不可以視事詔公肩輿至內東門子康扶入對小殿且曰毋拜公惶恐入對延和殿再拜遂罷靑苖錢專行常平糶糴法以嵗上中下熟爲三等穀賤及下等則增價糴貴及上等則減價糶惟中則否及下等而不糴及上等而不糶皆坐之時二聖恭儉慈孝視民如傷虛已聽公公知無不爲以身任天下之責數月復病以九月丙辰朔薨於西府享年六十八太皇太后聞之慟上亦感涕不已時方躬祀明堂禮成不賀二聖皆臨其喪哭之哀甚輟視朝贈太師溫國公禭以一品禮服賻銀三千兩絹四千匹賜龍腦水銀以斂命戶部侍郎趙瞻入內內侍省押班馮宗道防其喪歸塟夏縣官其親族十人公忠信孝友恭儉正直出於天性自少及老語未嘗妄其好學如饑之嗜食於財利紛華如惡惡臰誠心自然天下信之退居於洛往來陜郊陜洛間皆化其徳師其學法其儉有不善曰君實得無知之乎愽學無所不通音樂律曆天文書數皆極其妙晚節尢好禮爲冠婚喪祭法適古今之宜不喜釋老曰其微言不能出吾書其誕吾不信不事生產買第洛中僅庇風雨有田三頃喪其夫人質田以塟惡衣菲食以終其身自以遭遇聖明言聽計從以身徇天下躬親庶務不捨晝夜賔客見其體羸曰諸葛孔明二十罰以上皆親之以此致疾公不可以不戒公曰死生命也爲之益力病革諄諄不復自覺如夢中語然皆朝廷天下事也旣沒其家得遺奏八紙上之皆手札論當世要務京師民畫其像刻印鬻之家置一本飲食必祝焉四方皆遣人購之京師時畫工有致冨者有文集八十卷資治通鑑二百九十四卷考異三十卷歷年圖七卷通歷八十卷稽古錄二十卷本朝百官公卿表六卷翰林詞章三卷注古文孝經一卷易說三卷注系辭二卷注孝子道徳論二卷集注太經八卷大學中庸義一卷集注揚子十三卷文中子傳一卷河外諮目三卷書儀八卷家範四卷續詩話一卷遊山行記十二卷醫問七篇其文如金玉谷帛藥石也必有適於用無益之文未嘗一語及之初公患歷代史繁重學者不能綜況於人主遂約戰國至秦二世如左氏體爲通誌八卷以進英宗悅之命公續其書置局祕閣以其素所賢者劉攽劉恕範祖禹爲屬官凡十九年而成起周威烈王訖五代上下一千三百六十二載其是非疑似之間皆有辧論一事而數說者必考合異同而歸之一作考異以志之神宗尢重其書以爲賢於荀悅親爲制敍賜名資治通鑑詔邇英讀其書賜潁邸舊書二千四百二卷書成拜資政殿學士賜金帛甚厚娶張氏禮部尙書存之女封淸河郡夫人先公卒追封溫國夫人子三人童唐皆早亡康今爲祕書省校書郎孫二人植栢皆承奉郎公曆事四朝皆爲人主所敬然神宗知公最深公思有以報之常誦孟子之言曰責難於君謂之恭陳善閉邪謂之敬謂吾君不能謂之賊故𨿽議論違忤而神宗識其意待之愈厚及拜資政殿學士蓋有意復用公也夫復用公者豈徒然哉將必行其所言公亦識其意故爲政之日自信而不疑嗚呼若先帝可謂知人矣其知之也深公可謂不負所知矣其報之也大軾從公遊二十年知公平生爲詳故錄其大者爲行狀

宋文鑑卷一百三十七

欽定四庫全書

宋文鑑卷一百三十八

宋呂祖謙編

行狀

程伯淳行狀

程頥

曾祖希振皇任尙書虞部員外郎妣髙密縣君崔氏祖遹皇贈開府儀同三司吏部尙書妣孝感縣太君張氏長安縣太君張氏父珦見任太中大夫致仕母壽安縣君侯氏先生名顥字伯淳姓程氏其先曰喬伯爲周大司馬封於程後遂以爲氏先生五世而上居中山之愽野髙祖贈太子少師諱羽太宗朝以輔翊功顯賜第於京師居再世曾祖而下塟河南今爲河南人先生生而神气秀爽異於常兒未能言叔祖母任氏太君抱之行不覺釵墜後數日方求之先生以手指示隨其所指而往果得釵人皆驚異數嵗誦詩書彊記過人十嵗能爲詩賦十二三時羣居庠序中如老成人見者無不愛重而所部侍郎彭公思永謝客至學捨一見異之許妻以女逾冠中進士第調京兆府鄠縣主簿令以其年少未知之民有借其兄宅以居者發地中藏錢兄之子訴曰父所藏也令曰此無證佐何以決之先生曰此易辧爾問兄之子曰爾父藏錢幾何時矣曰四十年矣彼借宅居幾何時矣曰二十年矣卽遣吏取錢十千視之謂借宅者曰今官所鑄錢不五六年矣卽徧天下此錢皆爾未藏前數十年所鑄何也其人遂服令大奇之南山僧捨有石佛嵗傳其首放光逺近男女聚觀晝夜雜處爲政者畏其神莫敢禁止先生始至詰其僧曰吾聞石佛嵗現光有諸曰然戒曰俟復現必先白吾職事不能往當取其首就觀之自是不復有光矣府境水害倉卒興役諸邑率皆狼狽惟先生所部飲食苃捨無不安便時盛暑泄利大行死亡甚眾獨鄠人無死者先生治役人不勞而事集常謂人曰吾之董役乃治軍法也當路者欲薦之多問所欲先生曰薦士當以才之所堪不當問所欲再期以避親罷再調江寧府上元縣主簿田稅不均比他邑尢甚蓋近府美田爲貴家冨室以厚價薄其稅而買之小民苟一時之利久則不勝其先生爲令畫法民不知擾而一邑大均其始冨者不便多爲浮論欲搖止其事旣而無一人敢不服者後諸路行均稅法邑官不足益以他官經嵗歷時文案山積而尙有訴不均者計其力此上元不啻千百矣防令罷去先生攝邑事上元劇邑訴訟日不下二百爲政者疲於省覽奚暇及治道先生處之有方不閱月民訟遂簡江南稻田田賴陂塘以漑盛夏塘堤大決計非萬【一作千】夫不可塞法當言之府府稟於漕司然後計功調役非月餘不能興作先生曰比如是苖稿矣民將何食救民獲罪所不辭也遂發民塞之嵗則大熟江寧當水運之衝舟卒病者則畱之爲營以處曰小營子嵗不下數百人至者輒死先生察其由蓋旣畱然後請於府給劵乃得食比有司文具則困於饑已數日矣先生白漕司給米貯營中至者與之食自是生全者太半措置於纎微之間而人已受賜如此之比所至多矣先生常云一命之士苟存心於愛物於人必有所濟仁宗登遐遺制官吏成服三日而除三日之朝府尹率羣官將釋服先生進曰三日除服遺詔所命莫敢違也請盡今日若朝而除之所服止二日爾尹怒不從先生曰公自除之某非至夜不敢釋也一府相視無敢除者茅山有龍池其龍如蝪蜥而五色祥符中中使取二龍至中途中使奏一龍飛空而去自昔嚴奉以爲神物先生嘗捕而脯之使人不惑其始至邑見人持竿道傍以黏飛鳥取其竿折之教之使勿爲及罷官艤舟郊外有數人共語自主簿折黏竿鄕民子弟不敢畜禽鳥不嚴而令行大率如此再期就移澤州晉城令澤人淳厚尢服先生教命民以事至邑者必告之以孝悌忠信入所以事父兄出所以事長上度鄕村逺近爲保伍使之力役相助患難相卹而姦僞無所容凡孤煢殘廢者責之親戚鄕黨使無失所行旅出於其塗者疾病皆有所養諸鄕皆有校暇則親至召父老而與之語兒童所讀書親爲正句讀教首不善則爲易置俗始甚野不知爲學先生擇子弟之秀者聚而教去邑才十餘年而服儒服者蓋數百人矣鄕民爲社會爲立科條旌別善惡使有勸有恥邑幾萬室三年之間無彊盜及闘死者秩滿代者且至吏夜叩門稱有殺人者先生曰吾邑安有此誠有之必某村某人也問之果然家人驚異問何以知之曰吾常疑此人惡少之弗革者也河東財賦窘迫官所科買嵗爲民患𨿽至賤之物至官取之則其價翔踴多者至數十倍先生常度所需使冨家預儲定其價而出之冨室不失倍息而鄕民所費比常嵗十不過二三民稅常移近邊載往則道逺就糴則價髙先生擇冨民之可任者預使購粟邊郡所費大省民力用舒縣庫有雜納錢數百千常借以補助民力部使者至則告之曰此錢令自用而不敢私請一切不問使者屢更無不從者先時民憚差役役及則互相糾訴鄕鄰爲仇先生盡知民產厚薄第其先後按籍而命之無有辭者河東義勇農隙則教以武事然應文備數而已先生至晉城之民遂爲精兵晉俗尙焚屍𨿽孝子慈孫習以爲安先生教諭禁止民始信之而先生去後郡官有母死者憚於逺致投諸烈火愚俗視仿先生之教遂廢識者恨之先生爲令視民如子欲辧事者或不持牒徑至庭下陳其所以先生從容告語諄諄不倦在邑三年百姓愛之如父母去之日哭聲震野用薦者攺著作佐郎尋以禦史中丞呂公公著薦授太子中允權監察禦史裏行神宗素知先生名召對之日從容咨訪比二三見遂期以大用每將退必曰頻求對來欲常相見爾一日論議甚久目官報午正先生遽求退庭中中人相謂曰禦史不知上未食耶前後進說甚多大要以正心窒欲求賢育材爲先先生不飾辭辯獨以誠意感動人主神宗嘗使推擇人材先生所薦者數十人而以父表弟張載曁弟頥爲首所上章疏子侄不得窺其槁嘗言人主當防未萌之欲神宗俯身拱手曰當爲卿戒之及因論人才曰陛下柰何輕天下士神宗曰朕何敢如是言之至於再三時王荊公安石日益信用先生每進見必爲神宗陳君道以至誠仁愛爲本未嘗及功利神宗始疑其迂而禮貌不衰嘗極陳治道神宗曰此堯舜之事朕何敢當先生愀然曰陛下此言非天下之福也荊公寖行其說先生意多不合事出必論列數月之間章數十上尢極論者輔臣不同心小臣與大計公論不行靑苖取息賣祠部牒差提舉官多非其人及不經封駮京東轉運司剝民希寵不加黜責興利之臣日進尙徳之風寖衰等十餘事荊公與先生𨿽道不同而嘗謂先生忠信先生每與論事心平气和荊公多爲之動而言路好直者必欲力攻取勝由是與言者爲敵矣先生言旣不行懇求外補神宗猶重其去上章及面請至十數不許遂闔門待罪神宗將黜諸言者命執政除先生監司差權發遣京西路提防刑獄復上章曰臣言是願行之如其妄言當賜顯責請罪而獲遷刑賞混矣累請得罷旣而神宗手批暴白同列之罪獨於先生無責攺差簽書鎭寧軍節度判官事爲守者嚴刻多忌通判而下莫敢與辧事始意先生嘗任臺憲必不盡力職事而又慮其慢已旣而先生事之甚恭𨿽筦庫細務無不盡心事小未安必與之辧遂無不從者相與甚歡屢平反重獄得不死者蓋前後以十數河淸卒於法不他役時中人程昉爲外都水丞怙勢蔑視州郡欲盡取諸掃兵治二股河先生以法拒之昉請於朝命以八百人與之天方大寒昉肆其虐用眾逃而歸州官晨集城門吏報河淸兵潰歸將入城眾官相視畏昉欲弗納先生曰此逃死自歸弗納必爲亂昉有言某自當之卽親往開門撫諭約歸休三日復役眾歡呼而入具以事上聞得不復遣後昉奏事過州見先生言甘而气懾旣而揚言於眾曰澶卒之潰乃程中允誘之吾必訴於上同列以告先生笑曰彼方憚我何能爾也果不敢言防曹村埽決時先生方防小吳相去百里州帥劉公渙以事急告先生一夜馳至帥俟於河橋先生謂帥曰曹村決京師可虞臣子之分身可塞亦爲之請盡以廂卒見付事或不集公當親率禁兵以繼之帥義烈士遂以本鎭印授先生曰君自用之先生得印不暇入城省親徑走決堤諭士卒曰朝廷養爾輩正爲緩急爾爾知曹村決則注京城乎吾與爾曹以身捍之眾皆感激自效論者皆以爲勢不可塞徒勞人爾先生命善泅者銜細防以渡決口水方奔注達者百一卒能引大索以濟眾兩岸並進晝夜不息數日而合其將合也有大木自中流而下先生顧謂眾曰得彼巨木橫流入口則吾事濟矣語才已木遂橫眾以爲至誠所致其後曹村之下復決遂久不塞數路困擾大爲朝廷憂人以爲使先生在職安有是也郊祀霈恩先生曰吾罪滌矣可以去矣遂求監局以便親養得罷歸自是醜正者競揚避新法之說嵗余得監西京洛河竹木務薦者言其未嘗敍年勞丐遷秩攺太常丞神宗猶念先生防修三經義嘗語執政曰程某可用執政不對又嘗有登對者自洛至問曰程某在彼否連言佳士其後彗見翼軫間詔求直言先生應詔論朝政極切還朝執政屢進擬神宗皆不許旣而手批與府界知縣差知扶溝縣事先生詣執政復求監當執政諭以上意不可攺也數月右府同薦除判武學新進者言其新法之初首爲異論罷復舊任先生爲治專尙寛厚以教化爲先𨿽若甚迂而民實風動扶溝素多盜𨿽樂嵗彊盜不減十餘發先生在官無彊盜者幾一年廣濟蔡河出縣境瀕河不逞之民不復治生業專以脇取舟人物爲事嵗必焚舟十數以立威先生始至捕得一人使引其類得數十人不復根治舊惡分地而處之使以挽舟爲業且察爲惡者自是邑境無焚舟之患畿邑田稅重朝廷嵗常蠲除以爲患澤然而良善之民憚督責而先輸逋負獲除者皆頑民也先生爲約前料獲免者今必如期而足於是惠澤始均司農建言天下輸役錢達戶四等而畿內獨止第三請亦及第四先生力陳不可司農奏其議謂必獲罪而神宗是之畿邑皆得免先生爲政常權谷價不使至甚貴甚賤會大旱麥苖且枯先生教人掘井以漑一井不過數工而所灌數畆闔境賴焉水災民饑先生請發粟貸之鄰邑亦請司農怒遣使閱實使至鄰邑而令遽自陳谷且登無貸可也使至謂先生盍亦自陳先生不肯使者遂言不當貸先生力言民饑請貸不已遂得谷六千石饑者用濟而司農益怒視貸籍戶同等而所貸不等檄縣杖主吏先生言濟饑當以口之眾寡不當以戶之髙下且令實爲之非吏罪乃得已內侍都知王中正巡閱保甲權寵至盛所至淩慢縣官諸邑供帳競務華鮮以悅奉之主吏以請先生曰吾邑貧安能效它邑且取於民法所禁也令有故靑帳可用之先生在邑嵗余中正往來境上卒不入鄰邑有寃訴府願得先生決之者前後五六有犯小盜者先生謂曰汝能攺行吾薄汝罪盜叩首願自新後數月復穿窬捕吏及門盜告其妻曰我與太丞約不復爲盜今何面目見之耶遂自經官制攺除奉議郎朝廷遣官括牧地民田當沒者千頃往往持累世契劵以自明皆弗用諸邑已定而扶溝民獨不服遂有朝防攺稅作租不復加益及聽賣易如私田民旣倦於追呼又得不加賦乃皆服先生以爲不可括地官至謂先生曰民願服而君不許何也先生曰民徒知今日不加賦而不知日增租奪田則失業無以生矣因爲言仁厚之道其人感動謝曰寧受責不敢違公遂去之他邑不逾月先生罷去其人復至謂攝令曰程奉議去矣爾復何恃而敢稽違朝防督責甚急數日而事集鄰邑民犯盜系縣獄而逃旣又遇赦先生坐是以特防罷邑人知先生且罷詣府及司農丐畱者千數去之日不使人知老稺數百追及境上攀挽號泣遣之不去以親老求近鄕監局得監汝州酒稅今上嗣位覃恩攺承議郎先生𨿽小官賢士大夫視其進退以卜興衰聖政方新賢徳登進先生特爲時望所屬召爲宗正寺丞未行以疾終元丰八年六月十五日也享年五十有四士大夫識與不識莫不哀傷爲朝廷生民恨惜先生資稟旣異而克養有道純粹如精金溫潤如良玉寛而有制和而不流忠誠貫於金石孝悌通於神明視其色其接物也如春陽之溫聽其言其入人也如時雨之潤胸懷洞然徹視無間測其蘊則浩乎若滄溟之無際極其徳美言蓋不足以形容先生行已內主於敬而行之以恕見善若出諸已不欲弗施於人居廣居而行大道言有物而動有常先生爲學自十五六時聞汝南周茂叔論道遂厭科舉之業慨然有求道之志未知其要泛濫於諸家出入於老釋者幾十年返求諸六經而後得之明於庶物察於人倫知盡性至命必本於孝悌窮神知化由通於禮樂辧異端似是之非開百代未明之惑秦漢而下未有臻斯理也謂孟子沒而聖學不傳以興起斯文爲已任其言曰道之不明異端害之也昔之害近而易知今之害深而難辧昔之惑人也乘其迷暗今之入人也因其髙明自謂之窮神知化而不足以開物成務言爲無不周徧實則外於倫理窮深極微而不可以入堯舜之道天下之學非淺陋固滯則必入於此自道之不明也邪誕妖異之說競起塗生民之耳目溺天下於污濁𨿽髙才明智膠於見聞醉生夢死不自覺也是皆正路之蓁蕪聖門之蔽塞辟之而後可以入道先生進將覺斯人退將明諸書不幸早世皆未及也其辧柝精微稍見於世者之所傳爾先生之門學者多矣先生之言平易易知賢愚皆獲其益如羣飲於河各充其量先生教人自致知至於知止誠意至於平天下灑掃應對至於窮理盡性循循有序病世之學者捨近而移逺處下而闚髙所以輕自大而卒無得也先生接物辧而不間感而能通教人而人易從怒人而人不怨賢愚善惡鹹得其心狡僞者獻其誠暴慢者致其恭聞風者誠服覿徳者心醉𨿽小人以趍向之異顧於利害時見排斥退而省其私未有不以先生爲君子也先生爲政治惡以寛處煩而裕當法令繁密之際未嘗從眾爲應文逃責之事人皆病於拘礙而先生處之綽然眾憂以爲甚難而先生爲之沛然𨿽當倉卒不動聲色方監司競爲嚴急之時其待先生率皆寛厚施設之際有所賴焉先生所爲綱條法度人可效而爲也至其道之而從動之而和不求物而物應未施信而民信則人不可及彭夫人封仁和縣君嚴正有禮奉舅以孝稱善睦其族先一年卒子曰端懿蔡州汝陽縣主簿曰端本治進士業女適假承務郎朱純之卜以今年十月乙酉塟於伊川先塋謹書家世行業及歷官行事之大防以求志於作者

田明之行狀

劉跂

曾祖永孚故不仕祖均故不仕考亮故贈左中散大夫母永嘉縣太君王氏本貫河南府姓田氏諱述古字明之田氏本居密州安丘家世儒者明之蚤孤遊學京師甫冠補太學生事安定胡先生爲弟子勤篤好問先生稱之娶尹師魯族家子河南縣主簿仲甫之女遂徙家河南凡四次以鄕薦不中第嘆曰得失命也乃慨然發憤隠居講誦積二十餘年不復出哲宗嗣位搜訪遺逸故孫溫靖公因居守西都以明之名聞詔除襄州司法參軍明之曰老矣不任爲吏然君命不敢辭乃卽其家廷拜受詔而不出仕孫公守鄭又奏以爲州教授特詔從其請居頃之河陽學官以嫌求對易命旣下故王公巖叟時守鄭奏謂述古以處士起今新進後生援例徒非是且無以慰鄭學者詔又聽終任未幾除太學正攺宣徳郎充廣親北宅教授秩滿貧不能久畱調簽書通利軍判官事轉通直郎今上登極轉奉議郎元符三年十二月六日以疾終享年七十夫人後五月亦卒子男處仁處訥處厚處恭處約女嫁進士張安石太廟齋郎溫萬石明之爲人淳靜簡易不爲表襮胸中坦無畱閡與人交傾盡不疑旣久益親及其不合毅然去之莫能奪於書無不闚惟易中庸論語孟子老子廼其素所與申重復熟造其深防余不甚錯意也邵先生二程先生皆居洛陽明之從之遊司馬溫公居相鄰因徒步造門問經史大義語不及他事範翰林祖禹以編修資治通鑑日詣溫公溫公多召明之與之俱邵程司馬公皆重望來者率巨公顯人門無雜賔而明之獨以白士羈旅預其間合堂同席相視莫逆語必殫竭未嘗少貶諸公以是敬愛之晚嵗篤好易古今諸儒訓詁得失歷歷別白常稱曰道言之必可行行之必可言今學者泥章句不知妙在日用因自爲注祁寒盛暑造次顚沛未嘗廢捲與賔客言不事劇談惟論易則亹亹不倦日暮客欲去而明之談益勝意益精明之所著書未就客欲索其書上之朝明之遂不肯出友人張云卿以累舉恩當釋褐貧欲毋行明之出錢爲助鄕人爭之乃得去旣去其妻與子俱病妻竟死家無一錢明之日往防視又辦喪事事竟然後歸昌王薨假北宅教授官氏撰次行狀以故事遺白金百兩明之曰他人爲文而我受其賜無是也使者屢及明終不受通利並河一夕暴漲守將遽調急夫眀之爭曰曷不視水勢今𨿽漲而平此將殺也吾民不可徒擾已而果無事當官不苟亦不爲已甚居家防儉衣不兼食不屬裕如也樂道自信以是終身焉嗚呼可謂吉徳君子也夫將以建中靖國元年某月塟於某所之原晉陵鄒浩以明之語謂劉某曰我無稱於時然賢公卿大夫多知我今皆亡晚乃得二人焉尙何恨獨謂吾子與浩耳今其塟也其能無言邪其許諾居亾何其孤自洛抵汶上持治命來赴果以文爲請某外祖母尹夫人魯郡著姓與河南之尹宗族也故於明之有葮莩之好官於鄭又嘗同僚蓋知之詳熟於其來請謹敍次爵裏伐閱及其學行大略以告鄒子爲之銘庶幾乎明之之意而二人者亦以是自致焉

宋文鑑卷一百三十八

欽定四庫全書

宋文鑑卷一百三十九

宋呂祖謙編

墓志

吳王李煜墓志銘

徐鉉

盛徳百世善繼者所以主其祀聖人無外善守者不能固其存蓋運歷之所推亦古今之一貫其有享蕃錫之寵保克終之美殊恩飾瓖懿範流光傳之金石斯不誣矣王諱煜字重光隴西人也昔庭堅贊九徳伯陽恢至道皇天眷祐錫祚於唐祖文宗武世有顯徳載祀三百玉淪胥宗子維城蕃衍萬國江淮之地獨奉長安故我顯祖用膺推戴焜燿之烈載光舊吳二世承基克廣其業皇宋將啟貺冥符有周開先太祖歷試威徳所及寰宇將同故我舊邦祗畏天命貶大號以稟朔獻地圖而請吏故得義動元後風行域中恩禮有加綏懷不世魯用天王之禮自越常均酅存紀侯之國曾何足貴王以世嫡嗣服以古道馭民欽若彛倫率循先志奉烝嘗恭色養必以孝賔大臣事耆老必以禮居處服禦必以節言動施捨必以仁至於荷全濟之恩謹藩國之度勤修九貢府無虛月祗奉百役知無不爲十五年間天眷彌渥然而果於自信怠於周防西鄰起釁南箕構禍投杼致慈親之惑乞火無裏婦之辭始營因壘之師終後塗山之防太祖至仁之舉大賚爲懷錄勤王之前效恢焚謗之廣度位以上將爵爲通侯待遇如初寵錫斯厚今上宣猷大麓敷惠萬方每侍論思常存開釋及飛天在運麗澤推恩擢進上公之封仍加掌武之秩侍從親禮勉諭優容方將度越等彛登崇名數嗚呼閱川無捨景命不融大平興國三年秋七月八日遘疾薨於京師裏第享年四十有二皇上撫幾興悼投軫悲痛生之不逮俾歿而加飾特詔輟朝三日贈大師追封吳王命中使涖塟凡喪祭所須皆從官給卽其年冬十月日塟於河南府某縣某鄕某里禮也夫人鄭國夫人周氏勲舊之族是生邦媛肅雍之美流詠國風才實女師言成閫則子左千牛衛大將軍某襟神俊茂識度淹通孝悌自表於天資才略靡由於師訓日出之學未易可量惟王天骨秀頴神气淸粹言動有則容止可觀精究六經旁綜百氏常以爲周孔之道不可暫離經國化民發號施令造次於是始終不渝酷好文辭多所述作一遊一豫必頌宣尼載笑載言不忘經義洞曉音律精別雅鄭窮先王制作之意審風俗淳薄之原爲文論之以續樂記所著文集三十卷雜說百篇味其文知其道矣至於弧矢之善筆札之工天縱多能必造精絕本以惻懚之性仍好竺幹之教艸木不殺禽魚咸遂賞人之善常若不及掩人之過惟恐其聞以至法不勝姦威不克愛以厭兵之俗當用武之世孔明罕應變之略不成近功偃王躬仁義之行終於亡國道有所在復何媿歟嗚呼哀哉二室南峙三川東注瞻上陽之宮闕望北邙之雲樹旁寂寂兮迥野下冥冥兮長暮寄不朽於金石庶有傳於竹素其銘曰

天鑑九徳錫我唐祚緜緜瓜瓞茫茫商土裔孫有慶舊物重覩開國承家疆吳跨楚喪亂孔棘我卹疇依聖人旣作我知所歸終日靡俟先天不違惟藩惟輔永言固之道或污隆時有險易蠅止於棘虎遊於市明明大君寛仁以濟嘉爾前哲釋玆後至亦覯亦見乃侯乃公沐浴澤徊翔景風如松之茂如山之崇柰何不淑運極化窮舊國疏封新阡啟室人心之謀卜云其吉龍章驥徳蘭言玉質邈爾何往此焉終畢儼靑蓋兮裶裶驅素虯兮遲遲卽隧路兮徒返望君門兮永辭庶九原之可作與緱嶺兮相期垂斯文於億載將樂石兮無虧

穆夫人墓志銘

栁開

漢開運元年開叔父諱承贊卒叔母穆年二十有七嫠居四十五年嵗己丑五月歿於家後七年塟叔父墓中唐季我先人塋館陶縣北三十里周廣順中始塟叔父大名府西南二十里村曰馮社開近嵗連上書天子哀之賜錢三十萬使塟先臣之屬得華州進士王煥襄其事煥義者也恭恪弗懈成開之心栁宮姓爲地法利坤艮自叔父墓東下十七步我皇考之墓又東下仲父諱承昫之墓各以子位從之又東下叔父諱承陟之墓步悉如九數叔陟無嗣以季父諱承逺之墓同域焉故昭義軍節度推官閔叔母長子也閔叔父卒始生次子也趙氏故婦女也次病廢老於室開爲兒時見我烈考治家孝且嚴視叔母二子常先開與閏我母萬年君愛猶已出勤勤儲儲常懼有闕乃叔母至老我二兄至成人不類諸孤兒寡婦月旦望諸叔母拜堂下畢卽曰上手抵面聽奉我皇考誡告之曰人之家兄弟無不義盡因娶婦入門異姓相聚爭長競短漸漬日聞偏愛私藏以至背戾分門割戶患若賊讐皆汝婦人所作男子有剛腸者幾人能不爲婦人言所役吾見多矣若等寧是乎退卽惴惴閉息恐然如有大誅責至死不敢道一語爲不孝事抵開輩賴之得全其家也如此鳴呼君子正已直其言居上其善也家國治焉小人枉已私爲言上不善也家國亂焉防哉君子也銘曰

昔我叔之去世兮埀嚴誡之深辭防穆母而告云兮惟夫婦之有儀伊生死之孰免兮於貞節而勿虧代厚養以多屬兮家復貴而偶時寧不完於安佚兮胡適彼而士斯介如石之克鮮兮眾猶艸之離離母血涕以奉教兮哀心以自持畢考命之惸孤兮終天地而弗移噫過此兮母曷爲知

徐文質墓志銘

穆修

進士徐孝山喪其父執喪之三日以其友張生道卿所錄父事拜且泣復授之張生並繼以語俾來請曰孝山未卽殞生尙惟喪事不可緩將卜塟以某日期日且迫敢迹其實托銘於先生用刻而納之以光永幽穸予旣受而閱其始卒乃謂曰是塟也蓋得其禮矣比是今貴家冨族將塟其先必惑塟師說拘以嵗月畏忌大至違禮過時久而不克塟者多矣生能塟以其道正合士禮逾月之制此獨可尙又安得拒請而勿銘也按君諱文質字處中其先祖父嘗寓借並土之文水逮君之考氏旣而復防朝廷以兵取太原太原平大徙並民入處之京輔考於時與其族來至京師遂家焉自是得遊太學爲生徒治春秋經傳前後四舉有司竟不及祿而終考始娶潁川陳氏女亡再娶淸河張氏生男子二人女子二人次子文蔚少卒獨君爲前室陳氏所生二女子今皆適京師良族由君而下始爲京師里人凡並人其俗剛厚而勤嗇能而節損以立衣食諸來徙之戶初𨿽貧極者居久而皆爲冨室矧其宿有賫者蓋可知故考亦用是而殖其家考之歿貽其規法於君君於此益爲之善守者也君嘗念陳氏早世又傷父之不逮故事後親彌盡其力無何數年母張氏又終初君亦嘗授經於儒官馬符有慕仕進心至悼親之繼喪顧門中時無彊子弟可任懼覆先人遺業則爲不肖子因刻力事生於家非時慶弔大事不出門如此者蓋有年天聖八年適五十忽得疾醫累月弗愈以是年七月十七日卒於居君凡四娶室輙有喪有四男五女初室李氏無子長子孝山出次室李氏景山徳山皆未及娶五女子亦幼在室孝山有諸弟妹合族謀塟得其年八月之二十一日藏君於東京之祥符縣開封鄕西韓村先墓之次以次室李氏爲合初李氏次苖氏李氏三室皆同宂而異棺斯實禮也銘曰惟古之塟等殺異宜日月有數舉無越斯末代不然惑於塟師陰陽拘忌率常過時其孰警此伊徐氏子以時而塟順禮之軌旣合旣祔有銘有紀如君之藏民亦鮮矣

種世衡墓志銘

範仲淹

君諱世衡字仲平國之勞臣也不幸云亡其子泣血請於予予嘗經略陜西知君最爲詳懼遺其善不可不從而書之初康定元年春夏戎犯延安我師不利朝廷以堡障眾多有分兵之患其間逺不足守者卽命罷之防驕而貪益侵吾疆百姓被其毒君時爲大理丞任鄜州從事建言延安東北二百里有故寛州請因其廢壘而興之以當冦衝左可致河東之粟右固延安之勢北可圖銀夏之舊有是三利朝廷從之以君董役事君贍勇過人𨿽俯逼戎落曾不畏憚與兵民暴露數月且戰且城然處險無泉議不可守鑿地百有五十尺始至於石工徒拱手曰是不可井矣君曰過石而下將無泉耶爾攻其石屑而出之凡一畚償爾百金工復致其力過石數重泉果沛發飲甘而不耗萬人歡呼曰神乎𨿽虜兵重圍吾無困渴之患矣用是復作數井兵民馬牛皆大足自玆西陲堡障患無泉者悉仿此大防利焉旣朝廷署故寛州爲靑澗城授君內殿承制知城事復就遷供備庫副使旌其勞也塞下多屬羌向時漢官不能恩信羌皆持兩端君乃親入部落中勞問如家人意多所周給常自解佩帶與其酋豪可語者有得虜中事來告於我君方與客飲卽取坐中金器以奬之屬羌愛服皆願效死靑澗東北一捨而逺距無定河河之北有敵寨敵常濟河爲患君屢使屬羌擊之往必破走前後取首級數百牛羊萬計未嘗勞士卒也故功多而費寡建營田二千頃嵗取其利募商賈使通其貨或先貸之本速其流轉嵗時間其息十倍乃建白凡城中芻糧錢幣曁軍須城守之具不煩外計一請自給一子專視士卒之疾調其湯餌常戒以笞責期於必瘳士卒無不感泣今翰林承防王公堯臣安撫陜西言君治狀上悅降詔褒之曰邊臣若此朕復何憂二年就兼鄜延路駐泊兵馬都監制置本路糧艸遷洛苑副使慶曆二年春予按巡環州患屬羌之多而素不爲用與夏戎潛連助爲邊患乃召蕃官慕恩與諸族酋長僅八百人犒於麾下與之衣物繒防以悅其意又采忠順者增銀帶馬紱以旌之然後諭以好惡立約束而俾之遵向然悍猾之性久失其馭非智者處之慮復爲變時靑澗旣完人可循守乃請於朝願易君理環朝廷方以靑澗倚君又延帥上言人重其去命予更擇之予謂夏戎日夜誘吾屬羌羌愛其類益以外向非斯人親之不能革其心朝廷始如其請君旣至環安邊之利害大要在屬羌難制懼合夏戎爲暴發之患又地瘠谷貴屯師爲難聚糧則力屈損兵則勢危斯急病也君乃周行境內入屬羌聚落撫以恩意如靑澗焉有牛家族首奴訛者屈疆自處未嘗出見官長聞君之聲始來郊迎君戒曰吾詰朝行勞爾族奴訛曰諾是日大雪三尺左右曰此羌凶詐嘗與髙使君繼嵩挑戰又所處險惡冰雪非可前君曰吾方與諸羌樹信其可失諸遂與士眾緣險而進奴訛初不之信復防大雪謂君必不來方坦臥帳中已至蹙而起之奴訛大驚曰我世居此山漢官無敢至者公了不疑我耶乃與族眾拜伏諠呼曰今而後惟父所使自是屬羌咸信於君有兀二族愛夏戎僞署君遣人招之不聽卽使慕恩出兵誅之死者半歸者半盡以其地曁牛羊賞諸有功其僣受僞署如兀二族者百餘帳咸服栗請命納其所得文劵袍帶由是屬羌無復敢貳君戒諸族各置其烽火夏戎時來抄掠則舉烽相告眾必介馬而待之破賊者數四涇原帥葛懷敏定川之敗戎馬入縱於渭予領慶州蕃漢兵往扼邠城又召君分授涇原君卽時而赴羌兵從者數千人屬羌爲吾用自此始君曰羌兵旣可用矣乃復教土人習弧矢以佐官軍吏民有請某事辭某事者君咸使之射從其中否而與奪之坐過失者亦用此得贖吏農工商無不樂射焉繇是緣邊諸城獨環不求增兵不煩益糧而武力自振夏戎聞屬羌不可誘土人皆善射烽火相望無日不備乃不復以環爲意前後經略使交薦君之才能朝廷益知可倚明年遷東染院使充環慶路兵馬鈐轄仍領環州西南占原州之疆有明珠滅臧康奴三種居屬羌之大素號彊梗在原爲孽寖及於環撫之狠不我信伐之險不可入北有二川交通於夏戎朝廷患焉其二川之間有古細腰城復之可斷其交路又明年予爲宣撫使乃諭君與原守蔣偕共幹其事君久悉利病卽日起兵防偕於細腰使甲士晝夜築之夏戎固忌此城君遣人入虜中以計欵之兵遂不至又召明珠等三族酋長犒撫之俾以禦冦彼旣出其不意又亡外援因而服從君之謀也君處細腰月餘逼以苦寒城成而疾作慶曆五年正月七日甲子啟手足神志不亂享年六十一塟於京兆萬年縣之神和原君之先河南洛陽人也曾祖存啟河南壽安令祖仁詡京兆長安令贈太常愽士父昭衍登進士第累贈職方員外郎季父放字明逸初隠於終南山君少孤依之服勤左右以力學稱明逸道髙徳純太宗朝再詔以事親不起眞宗復加聘禮起拜左司諫直昭文館累遷尙書工部侍郎大中祥符五年君用工部防得將作監主簿五遷至太子中捨初監秦州太平監以母老求養又監京兆府渭橋倉卭州惠民監知涇之保定京兆之武功涇陽三邑在武功毀滛祠崇夫子廟以來學者在涇陽有裏胥王知謙者姦利事露逃之逼郊禮乃出君曰送府則防恩益以長惡從所坐杖脊於縣庭而請待罪府君李公諮奏釋之自是豪黠莫不斂手其嫉惡如此又邑有三白渠比年浚疏用數邑力主者非其才而勞逸弗等功利日削君使勤墯齊其力故功倍貧冨均其流故利廣至今民能言之歷通判鎭戎軍環鳳二州鳳之守王防正托章憲外姻以私於君復欲以賄污君君正色不納防正大怨之乃使人諭王知謙訟君防正內爲之助獄成流竇州上親政量移汝州君之世材以一官讓君乃除孟州司馬龍圖閣直學士李公紘雪於朝授衛尉丞主隨州酤又禮部尙書宋公綬工部侍郎狄公棐皆言君非辜攺知防州贛縣君辭得監京兆軍資庫以同鄜交辟攺簽署同州判官事又移鄜州因從軍延安乃有故寛州之請君少尙气節昆弟有欲析其家者君推資產與之惟取季父圖書而已蒞官能摘惡庇民靑澗與環人皆畫君之像而享事之及終吏民曁屬羌酋長朝夕臨柩前者數日朝廷深惜之賜三子恩君娶劉氏封萬年縣君男八人長曰詁文雅純篤養志不仕有叔祖明逸之風次曰診試將作監主簿曰詠同州澄城尉曰諮郊社齋郎曰諤三班奉職皆有立防記誼三子尙幼一女適西頭供奉官田守政君在邊數年聚貨食教弧矢撫養士伍牢籠羌夷無賢不肖皆稱之又出奇以濟幾事嘗遣諜者入虜中凡半嵗間而虜誅握兵用事二三人諜者還言某謀得行防君已沒又天子方懷來故其績不顯銘曰

嗚呼種君出於賢門吾志必立吾力是陳寧以剛折果由直伸還自瘴海試於塞垣權以從事意其出人捍虜之患乂邊之民夙夜乃職星霜厥身生則有涯死宜不泯邊俗祀之子子孫孫

範純佑墓志銘

冨弼

僕天聖初始識範文正公於海陵未幾公遊文館僕再舉進士來京師又見之公益厚我間或造其門目公傍一童子方十嵗許神重气逺如老成人僕竊詢焉卽公長子也已能誦詩禮泛讀諸書爲文章籍籍有可稱者所與遊皆一時之俊時天下庠序未甚興公典姑蘇首建郡學聘安定胡瑗爲先生瑗條立學規良密生徒數百多不率教公患之君尙未冠輙白於庭入學齒諸生之末盡行其規約久之人皆隨而不敢犯自是蘇之學遂爲諸郡倡寶元中西戎叛一方盡驚公連易闗陜官皆不出兵間君侍行日與將卒錯處鉤微擿隠悉得其良駑由是公任人無失而屢有功公帥環慶也議城馬鋪寨寨偪賊境賊懼城成而扼其衝故常冦撓之使我不得城君率兵馳據其地賊眾大至且戰且督役數日而成一路恃以安人又知君材武有足嘉者後公以讒罷知政事君亦逡巡於仕進間從公之鄧暴得疾昏不省事廢臥許昌僕守淮西過其家省之猶能感慨道忠義問僕之來公耶私耶僕曰公曰公則可噫人一有疾已不能自顧其形骸奚暇他防如君病昏身已棄而尙不忘公忠豈非根乎至性第昏於事而性終不昧耶玆尢異於人可貴重而不可學者病十九年卒於襄邑弟純仁之官舍年四十九君英悟天縱尙節行事父母盡孝養未嘗去左右文正愛之甚日夕以講求道義爲樂亦不欲其逺去君𨿽文學自冨固不肯應鄕裏舉不得已以防授守將作監主簿亦蹔爲跂下司竹監非其好也卽解去使君壽且不病得施其所有於是良能美業其少諸君名純佑字天成娶長葛李氏一男正臣守太常寺太祝一女嫁故人子進士元殳早亡純仁謀歸塟河南萬安山先壠之側行有日走京師來乞銘僕已銘其父今又銘其子悲夫銘曰君之才之賢宜有祿有年一命而盡不復遷病十九年不復痊今其云亡報已騫英名不隠兮何足嘆

宋文鑑卷一百三十九

欽定四庫全書

宋文鑑卷一百四十

宋呂祖謙編

墓志

孫明復墓志銘

歐陽修

先生諱復字明復姓孫氏晉州平陽人也少舉進士不中退居泰山之陽學春秋著尊王發微魯多學者其尢賢而有道者石介自介而下皆以弟子事之先生年愈四十家貧不娶李丞相廸將以其弟之女妻之先生疑焉介與羣弟子進曰公卿不下士久矣今丞相不以先生貧賤而欲托以子是髙先生之行義也先生宜因以成丞相之賢名於是乃許孔給事道輔爲人剛直嚴重不妄與人聞先生之風就見之介執杖屨侍左右先生坐則立升降拜則扶之及其往謝也亦然魯人旣素髙此兩人由是始識師弟子之禮莫不嘆嗟之而李丞相孔給事亦以此見稱於士大夫其後介爲學官語於朝曰先生非隠者也欲仕而未得其方也慶曆二年樞密副使範仲淹資政殿學士冨弼言其道徳經術宜在朝廷召拜校書郎國子監直講嘗召見邇英閣說詩將以爲侍講而嫉之者言其講說多異先儒遂止七年徐州人孔直溫以在謀捕治索其家得詩有先生姓名坐貶監防州商稅徙泗州又徙知河南府長水縣簽署應天府判官公事通判陵州翰林學士趙防等十餘人上言孫某行爲世法經爲人師不宜棄之逺方乃復爲國子監直講居三嵗以嘉祐六年七月某日以疾卒於家享年六十有六官至殿中丞先生在太學時爲大理評事天子臨幸賜以緋衣銀魚及聞其喪惻然予其家錢十萬而公卿大夫士友太學之諸生相與弔賻治其喪於是以某年某月某日塟先生於鄆州須城縣盧泉鄕之北扈原先生治春秋不惑傳注不爲曲說以亂經其言簡易於諸侯大夫功罪以考時之盛衰而推見王道之治亂得於經之本義爲多方其病時樞密使韓琦言之天子選書吏給紙筆命其門人祖無擇就其家得其書十有五篇錄之藏於祕閣先生一子大年尙幼銘曰聖人旣歿經更焚逃藏脫亂僅傳存眾說乘之汨其原怪迂百出雜僞眞後生牽卑習前聞有欲患之寡攻羣往往止燎以膏薪有勇夫子辟浮雲刮磨蔽蝕相吐吞日月卒復光破昏愽哉功利無窮垠有考其不在斯文

黃夢升墓志銘

歐陽修

予友黃君夢升其先婺州金華人後徙洪州之分寧其曾祖諱某父諱某皆不仕黃氏世爲江南大族自其祖父以來樂以家貲賑鄕裏多聚書以招四方之士夢升兄弟皆好學猶以文章气自豪予少家隨夢升從其兄茂宗官於隨予爲童子立諸兄側見夢升年十七八睂目明秀善飲酒談笑予𨿽幼心已獨奇夢升後七年予與夢升皆舉進士於京師夢升得丙科初任興國軍丞興主簿怏怏不得志以疾去久之復調江陵府公安主簿時予謫夷陵令遇之於江陵夢升顏色憔悴切不可識久而握手噓嚱相飲以酒夜醉起舞歌呼大噱予益悲夢升志𨿽衰而少時意气尙在也後二年予徙幹徳令夢升復調南陽主簿又遇之於鄧間常問其平生所爲文章幾何夢升慨然嘆曰吾已諱之矣窮達有命非世之人不知我我羞道於世人也求之不肯出遂飲之酒復大醉起舞歌呼因笑曰子知我者乃肯出其文讀之博辧雄偉其意气奔放猶不可禦予又益悲夢升志𨿽困而獨其文章未衰也是時謝希深出守鄧州尢喜稱道天下士予因手書夢升文一通欲以示希深未及而希深卒予亦去鄧後之守鄧者皆俗吏不復知夢升夢升素剛不苟合負其所有常怏怏無所施卒亦不得志死於南陽夢升諱注以寶元二年四月某日卒享年四十有二其平生所爲文曰破碎集公安集南陽集凡若干捲娶潘氏生四男二女將以某年某月某日塟於董坊之先塋其弟渭泣而來告曰吾兄患世之莫吾知孰可爲其銘予素悲夢升者因爲之銘曰予嘗讀夢升之文至於哭其兄子庠之詞曰子之文章電激雷震雨雹忽止閴然滅泯未嘗不諷誦嘆息而不已嗟夫夢升曾不及庠不震不驚郁塞埋藏孰予其有不使其施吾不知所歸容徒爲夢升而悲

尹師魯墓志銘

歐陽修

師魯河南人姓尹氏諱洙然天下之士識與不識皆稱之曰師魯蓋其名重當世而世之知師魯者或推其文學或髙其議論或多其材能至其忠義之節處窮達臨禍福無愧於古君子則天下之稱師魯者未必盡知之師魯爲文章簡而有法愽學彊記通知古今長於春秋其與人言是是非非務窮盡道理乃已不爲苟止而妄隨而人亦罕能過也遇事無難易而勇於敢爲其所以見稱於世者亦所以取嫉於人故其卒窮以死師魯少舉進士及第爲絳州正平縣主簿河南府戶曹參軍邵武軍判官舉書判拔萃遷山南東道掌書記知伊陽縣王文康公薦其才召試充館閣校勘遷太子中允天章閣待制範公貶饒州諫官禦史不肯言師魯上書言仲淹臣之師友願得俱貶貶監郢州酒稅又徙唐州遭父喪服除得太子中允知河南縣趙元昊反陜西用兵大將葛懷敏奏起爲經略判官師魯𨿽用懷敏辟猶爲經略使韓公所深知其後諸將敗於好水韓公降知秦州師魯亦徙通判濠州久之韓公奏得通判秦州遷知涇州又知渭州兼涇原路經略部署坐城水落與邊臣異議徙知晉州又知潞州爲政有惠愛潞州人至今思之累遷官至起居舍人直龍圖閣師魯當天下無事時獨喜論兵爲敍燕息戍二篇行於世自西兵起凡五六嵗未嘗不在其間故其論議益精密而於西事尢習其詳其爲兵制之說述戰守勝敗之要盡當今之利害又欲訓士兵代戍卒以減邊用爲禦戎長久之策皆未及施爲而元昊臣西兵解嚴師魯亦去而得罪矣然則天下之稱師魯者於其材能亦未必盡知之也初師魯在渭州將吏有違其節度者欲按軍法斬之而不果其後吏至京師上書訟師魯以公使錢貸部將貶崇信軍節度副使徙監均州酒稅得疾無醫藥舁至南陽求醫疾革隠幾而坐顧稚子在前無甚憐之色與賔客言終不及其私享年四十有六以卒師魯娶張氏某縣君有兄源字子漸亦以文學知名居前一嵗卒師魯凡十年間三貶官喪其父又喪其兄有子四人連喪其三女一適人亦卒而其身終以貶死一子三嵗四女未嫁家無餘貲客其喪於南陽不能歸平生故人無逺邇皆往賻之然後妻子得以其柩歸河南以某年某月某日塟於先塋之次余與師魯兄弟交嘗銘其父之墓矣故不復次其世家焉銘曰藏之深固之密石可朽銘不滅

蘇子美墓志銘

歐陽修

故湖州長史蘇君有賢妻杜氏自君之喪布衣蔬食居數嵗提君之孤子斂其平生文章走南京號泣於其父曰吾夫屈於生猶可伸於死其父太子太師以告於予予爲集次其文而序之以著君之大節與其所以屈伸得失以深誚世之君子當爲國家樂育賢材者且悲君之不幸其妻卜以嘉祐元年十月某日塟君於潤州丹徒縣義裏鄕檀山裏石門村又號泣於其父曰吾夫屈於人間猶可伸於地下於是杜公及君之子泌皆以書來乞銘以塟君諱舜欽字子美其上世居蜀後徙開封爲開封人自君之祖諱易簡以文章有名太宗時承防翰林爲學士參知政事官至禮部侍郎父諱耆官至工部郎中直集賢院君少以父防太廟齋郎調滎陽尉非所好也已而鎖其防去舉進士中第攺光祿寺主簿知防城縣丁父憂服除知長垣縣遷大理評事監在京樓店務君狀貌奇偉慷慨有大志少好古工爲文章所至皆有善政官於京師位𨿽卑數上疏論朝廷大事敢道人之所難言範文正公薦君召試得集賢校理自元昊反兵出無功而天下殆於久安而困兵事天子奮然用三四大臣欲盡革眾以紓民於是時範文正公與今冨丞相多所設施而小人不便顧人主方信用思有以撼動未得其根以君文正公之所薦而宰相杜公壻也乃以事中君坐監進奏院祠神奏用市故紙錢防客皆一時賢俊悉坐貶逐然後中君者喜曰吾一舉网盡之矣其後三四大臣繼罷去天下事卒不復施爲君攜妻子居蘇州買水石作滄浪亭日益讀書大防肆於六經而時發其憤悶於歌詩至其所激往往驚絕又喜行艸書皆可愛故其𨿽短章醉墨落筆爭爲人所傳天下之士聞其名而慕見其所傳而喜往揖其貌而竦聽其論而驚以服久與其居而不能捨以去也居數年復得湖州長史慶曆八年十二月某日以疾卒於蘇州享年四十有一君先娶鄭氏後娶杜氏三子長曰泌將作監主簿次曰液曰激二女長適前進士陳紘次尙幼初君得罪時以奏用錢爲盜無敢辧其寃者自君卒後天子感悟凡所被逐之臣復召用皆顯列於朝而至今無復爲君言者宜其欲求伸於地下也宜予述其得罪以死之詳而使後世知其有以也旣又長言以爲之辭庶幾並冩予之所以哀君者其辭曰

謂爲無力兮孰擊而去之謂爲有力兮胡不反子之歸豈彼能而此不爲善百譽而不進兮一毀終世以顚擠荒孰問兮杳難知嗟子之中兮有韞而無施文章發耀兮星日光輝𨿽冥冥以掩恨兮不昭昭其永埀

梅聖兪墓志銘

歐陽修

嘉祐五年京師大疫四月乙亥聖兪得疾臥城東汴陽坊明日朝之賢士大夫往問疾者騶呼屬路不絕城東之人市者廢行者不得往來咸驚顧相語曰玆坊所居大人誰邪何致客之多也居八日癸未聖兪卒於是賢士大夫又走弔哭如前日益多而其尢親且舊者相與聚而謀其後事自丞相以下皆有以賻防其家粵六月某日其孤增載其柩南歸以某年某月某日塟於某所聖兪字也其名堯臣姓梅氏宣州宣城人也自其家世頗能詩而從父詢以仕顯至聖兪遂以詩聞自武夫貴戚童兒野叟皆能道其名字𨿽妄愚人不能知詩義者直曰此世所貴也吾能得之用以自矜故求者日踵門而聖兪詩遂行天下其初喜爲淸麗閒肆平淡久則涵演深逺間亦琢刻以出怪巧然气完力余益老以勁其應於人者多故辭非一體至於佗文章皆可喜非如唐諸子號詩人者僻固而狹陋也聖兪爲人仁厚樂易未嘗忤於物至其窮愁感憤有所罵譏笑謔一發於詩然用以爲驩而不怨心可謂君子者也初在河南王文康公見其文嘆曰二百年無此作矣其後大臣屢薦宜在館閣嘗一召試賜進士出身余輙不報嘉祐元年翰林學士趙防等十餘人列言於朝曰梅某經行修明願得畱與國子諸生講論道徳作爲雅頌以謌詠聖化乃得國子監直講三年冬祫於太廟禦史中丞韓絳言天子且親祠當更制樂章以薦祖考惟梅某爲宜亦不報聖兪初以從父防補太廟齋郎歷桐城河南河陽三縣主簿以徳興縣令知建徳縣又知襄城縣監湖州鹽稅簽署忠武鎭安兩軍節度判官監永濟倉國子監直講累官至尙書都官員外郎嘗奏其所撰唐載二十六卷多補正舊史闕繆乃命編修唐書書成未奏而卒享年五十有九曾祖諱某祖諱某皆不仕父諱某太子中捨致仕贈職方郎中母曰仙遊縣太君束氏又曰淸河縣太君張氏初娶謝氏再娶刁氏封某縣君子男五人曰增曰墀曰曰兒一早卒女二人長適太廟齋郎薛通次尙幼聖兪學長於毛氏詩爲小傳二十卷其文集四十卷注孫子十三卷余嘗論其詩曰世謂詩人少達而多窮蓋非詩能窮人殆窮者而後工也聖兪以爲知言銘曰

不戚其窮不困其鳴不躓於難不履於傾養其和平以發厥聲震越渾鍠眾聽以驚以揚其淸以播其英以成其名以告諸冥

石守道墓志銘

歐陽修

䢐徠先生姓石氏名介字守道兗州奉符人也䢐徠魯東山而先生非隠者也其仕嘗位於朝矣魯之人不稱其官而稱其徳以爲䢐徠魯之望先生魯人之所尊故因其所居山以配其有徳之稱曰䢐徠先生者魯人之志也先生貌厚而气完學篤而志大𨿽在畎畝不忘天下之憂以謂時無不可爲爲之無不至不在其位則行其言吾言用功利施於天下不必出乎已吾言不用𨿽獲禍咎至死而不悔其遇事發憤作爲文章極陳古今治亂成敗以指切當世賢愚善惡是是非非無所諱忌世俗頗駭其言由是謗議喧然而小人先嫉惡之相與出力必擠之死先生安然不惑不變曰吾道固如是吾勇過孟軻矣不幸遇疾以卒旣卒而姦人有欲以奇禍中傷大臣者猶指先生以起事謂其詐死而北走契丹矣請發棺以驗賴天子仁聖察其誣得不發棺而保全其妻子先生世爲農家父諱丙始以仕進官至太常愽士先生年二十六舉進士甲科爲鄆州觀察推官南京畱守推官禦史臺辟主簿未至以上書論赦罷不召秩滿遷某軍節度掌書記代其父官於蜀爲嘉州軍事判官丁內外艱去官垢面跣足躬耕䢐徠之下塟其五世未塟者七十喪服除召入國子監直講是時兵討元昊久無功海內重困天子奮然思欲振起威徳而進退二三大臣增置諫官禦史所以求治之意甚鋭先生躍然喜曰此盛事也雅頌吾職其可已乎乃作慶曆聖徳詩以褒貶大臣分別邪正累數百言詩出太山孫明復曰子禍始於此矣明復先生之師友也其後所謂姦人作奇禍者乃詩之所斥也先生自閒居䢐徠後官於南京嘗以經術教授及在太學益以師道自居門人弟子從之者甚眾太學之興自先生始其所爲文章曰某集者若干捲曰某集者若干捲其斥佛老時文則有怪說中國論曰去三者然後可以有爲其戒姦臣官女則有唐鑑曰吾非爲一世監也其餘喜怒哀樂必見於文其辭愽辯雄偉而憂思深逺其爲言曰學者學爲仁義也惟忠能忘其身篤於自信者乃可以力行也以是行於已亦以是教於人所謂堯舜禹湯文武周公孔子孟軻楊雄韓愈氏者未嘗一日不誦於口思與天下之士皆爲周孔之徒以致其君爲堯舜之君民爲堯舜之民亦未嘗一日少忘於心至其違世驚眾人或笑之則曰吾非狂癡者也是以君子察其行而信其言推其用心而哀其志先生直講嵗余杜祁公薦之天子拜太子中允今丞相韓公又薦之乃直集賢院又嵗余始去太學通判濮州方待次於䢐徠以慶曆五年七月某日卒於家享年四十有一友人廬陵歐陽修哭之以詩以謂待彼謗熖熄然後先生之道明矣先生旣沒妻子凍餒不自勝今丞相韓公與河陽冨公分俸買田以活之後二十一年其家始克塟先生於某所將塟其子師訥與其門人姜潛杜黙徐遁等來告曰謗熖熄矣可以發先生之光矣敢請銘某曰吾詩不云乎子道自能久也何必吾銘遁等曰𨿽然魯人之欲也乃爲之銘曰䢐徠之巖巖與子之徳兮魯人之所瞻汶水之湯湯與子之道兮逾逺而彌長道之難行兮孔孟遑遑一世之屯兮萬世之光曰吾不有命兮安在夫桓魋與臧倉自古聖賢皆然兮噫子𨿽毀其何傷

蘇明允墓志銘

歐陽修

有蜀君子曰蘇君諱洵字明允睂州睂山人也義修於家信於鄕裏聞於蜀之人久矣當至和嘉祐之間與其二子軾轍偕至京師翰林學士歐陽修得其所著書二十二篇獻諸朝書旣出而公卿士大夫爭傳之其二子舉進士皆在髙等亦以文學稱於時睂山在西南數千里外一日父子隠然名動京師而蘇氏文章遂擅天下君之文愽辯宏偉讀者悚然想見其人旣見而溫溫似不能言及卽之與居愈久而愈可愛間而出其所有愈叩而愈無窮嗚呼可謂純明篤實之君子也曾祖諱某祖諱某父諱某贈尙書職方員外郎三世皆不顯職方君三子曰澹曰渙皆以文學舉進士而君少獨不喜學年已壯猶不知書職方君縱而不問鄕閭親族皆怪之或問其故職方君笑而不答君亦自知也年二十七始大發憤謝其素所往來少年閉戶讀書爲文辭嵗余舉進士再不中又舉茂材異等不中退而嘆曰此不足爲吾學也悉取所爲文數百篇焚之益閉戶讀書絕筆不爲文辭者五六年乃大究六經百家之說以考質古今治亂成敗聖賢窮達出處之際得其粹精涵畜充溢抑而不發久之慨然曰可矣由是下筆頃刻數千言其縱橫上下出入馳驟必造於深微而後止蓋其稟也厚故發之遲志也慤故得之精自來京師一時後生學者皆尊其賢學其文以爲師法以其父子俱知名故號老蘇以別之初修爲上其書召試紫微閣辭不至遂除試祕書省校書郎防太常修纂建隆以來禮書乃以爲霸州文安縣主簿使食其祿與陳州項城縣令姚辟同修禮書爲太常因革禮一百卷書成方奏未報而君以疾卒實治平三年四月某日也享年五十有八天子聞而哀之特贈光祿寺丞勑有司具舟載其喪歸於蜀君娶程氏大理寺丞文應之女生三子曰景早卒軾今爲某官轍某官三女皆早卒孫曰邁曰遲有文集若干捲謚法三卷君善與人交急人患難死則防養其孤鄕人多徳之蓋晚而好易曰易之道深矣汨而不明者諸儒以附防之說亂之也去之則聖人之防見矣作易傳未成而卒某年某月某日而塟於彭山之安鎭鄕可龍裏君生於逺方而學又晚成常嘆曰知我者惟吾父與歐陽公也然則非余誰宜銘銘曰

蘇顯唐世實欒城人以官畱睂蕃蕃子孫自其髙曾鄕裏稱仁偉歟明允大發於文亦旣有文而又有子其存不朽其嗣彌昌嗚呼明允可謂不亡

宋文鑑卷一百四十

欽定四庫全書

宋文鑑卷一百四十一

宋呂祖謙編

墓志

南陽郡君謝氏墓志銘

歐陽修

慶曆四年秋予友宛陵梅聖兪來自吳興出其哭內之詩而悲曰吾妻謝氏亡矣丐我以銘而葬焉予未暇作居一嵗中書七八至未嘗不以謝氏銘爲言且曰吾妻故太子賓客諱濤之女希深之妺也希深父子爲時聞人而世顯榮謝氏生於盛族年二十以歸吾凡十七年而卒卒之夕斂以嫁時之衣甚矣吾貧可知也然謝氏怡然處之治其家有常法其飲食器皿𨿽不及丰侈而必精以防其衣無故新而澣濯縫紉必潔以完所至官舎𨿽庳陋而庭宇灑掃必肅以嚴其平居語言容止必怡以和吾窮於世久矣其出而幸與賢士大夫遊而樂入則見吾妻之怡怡而忘其憂使吾不以富貴貧賤累其心者抑吾妻之助也吾嘗與士大夫語謝氏多從戶屏竊聽之間則盡能商確其人才能賢否及時事之得失皆有條理吾官吳興或自外歸必問曰今日孰與飲而樂乎聞其賢者也則恱否則嘆曰君所交皆一時賢雋今與是人飲而歡邪是嵗南方旱仰見飛蝗而嘆曰今西兵未解天下重困盜賊暴起於兩淮而天旱且蝗如此我爲婦人死而得君葬我幸矣其所以能安吾貧而不困者其性識明而知道理多類此其生也廹吾之貧而沒也又無以厚焉謂惟文字可以著其不朽且其平生尢知文章爲可貴歿而得此庻幾以慰其魂且塞予悲此吾所以請銘於子之懃也若此予忍不銘夫人享年三十七用夫恩封南陽縣君二男一女以某年七月某日卒於髙郵梅氏世葬宛陵以貧不能歸也某年某月某日葬於潤州之某縣某原銘曰

髙崖斷谷兮京口之原山蒼水深兮土厚而堅居之可樂兮卜者曰然骨肉𨿽土兮魂气則天何必故鄕兮然後爲安

張晦之墓志銘

宋祁

嗚呼有宋文人張晦之之墓晦之名景江陵公安人羈丱能言長嗜學尢力未冠涉通藝文頗班班言當世務貧不治產往從崇儀使解人柳開以文自名而薦寵士類一見歡甚悉出家書畀之由是屬辭益有法度開每曰今日在朝廷挈囊薦笏誰逾晦之者卽厚遣使如京師時富春孫僅沛國朱嚴成紀李庻幾號爲豪英晦之敝衣與遊名稱借借美不容口眞聖諒闇未卽聽政責有司精覆計偕與者十一二晦之名在第四調主大名館陶簿年少气銳未能以智自將坐公累爲吏痛詆貶全州防赦還豪長者得罪並坐所知繼爲房襄二州文學參軍晦之中廢不用則大覃思古今爲洪範王覇二書常病浮圖氏怪迂誕荒塔廟日熾𨿽服儒衣冠者皆胡言膜拜共寵神之憗寘六經反爲外典故因事見文爲記傳數十篇而辧析之𨿽與世舛馳而自信不跲云康肅陳公堯咨以西臺舎人爲本府雅聞晦之爲言於上復選楚州寶應主簿最狀應條監司以聞攺大理評事知泗州昭信縣淮島傖雜馮戾禨巫晦之剪除傍祀且百所輸入材瓦以完吏舎急病職勞邑人宜之轉運使任其能移掌眞州茶務旣又請通理州事可制已報防遘疾終官下年四十九實天禧二年三月十日噫世之言材而顯善而艾皆若可信如晦之終始報向獨大謬不然者邪晦之防防二親有終身之戚方其間闗蓬累而竭誠盡物克襄事焉墓不用甓旣窆下土實之曰千嵗後無爲狐兔宅不亦善乎荊人髙之咸曰張氏有子矣事崇儀也崇儀欲以兄子妻之未歸而亡又委禽於唐氏生二女子皆有行一男早夭晦之卽世夫人奉柩以如許昌將便時來南以嵗之不易久而去室康定元年著作佐郎王儀太初始得襄防柳以某月日祔塴其先塋從昭穆之圖成君志也三代之諱之行則渤海胡旦及康肅公爲先壙之志若表在焉平生文章門人萬稱集爲二十五通太初與晦之再世表重節義然諾且少相友善故裒狀丐文而畢此封樹焉銘曰皭才章兮懿淳孝至膴仕兮難老嗇弗予兮孰天道蹇皇皇兮晚獲伸發吾懷兮露珍甫半道兮摧華輪倚廬空兮無家嗣從槁殯兮二紀夢防防兮何所止彼戚友兮義弗違奉輤柩兮來歸穴虛祔兮人所悲兄弟鮮兮立後神茫茫兮安究尙立言兮參不朽

呂獻可墓志銘

司馬光

君諱晦字獻可幼孤自力爲學家於洛陽性沈厚不妄交遊洛陽士人往往不之識登進士第調浮梁尉不之官歷旌徳扶風主簿遷云陽令攺著作佐郎知翼城縣徙簽書定國軍節度判官通判梓州事未至官遭母防服除知大通監兼交城縣召入爲殿中侍禦史彈劾無所避兗國公主仁宗之愛女下嫁李瑋薄其夫家嘗因忿恚夜開禁門入訴於上獻可奏宿衞不可不嚴公主夜叩禁門門者不當聽入並劾奏公主閤宦者梁懷吉梁全一竄逐之防有新除樞密副使者當時人有疑論獻可與其僚直以眾言陳上前謂必不可畱章十七上卒與之俱罷獻可得知江州久之復召還臺英宗卽位攺起居舎人同知諌院時上有疾太后權同聽政內侍郎都知任守忠久用事於中上之立非守忠意乘此與其徒間構兩宮造播惡言中外恟懼獻可連上兩宮書開陳大義辭情切至由是慈孝益篤讒言不得行上疾久未平獻可請早建東宮以安人心旣而上小瘳謙黙未可否事獻可屢乞親萬幾攬威福延近臣通下情太后間數日一禦東殿漸逺庻務自謀安佚防小旱因請上親出禱雨使外疑釋然太后旣歸政獻可復言於上今𨿽専聽斷太后輔佐先帝久多閱天下事事之大者猶宜闗白咨訪然後行示不敢專以報盛徳任守忠謀不售而懼乃更巧爲謟諛求自入於上獻可曰是不可使久處左右亟言上數其前後巨惡並其黨史昭錫竄於南方因上言大姦已去其餘向日憑恃無禮者宜一切縱捨勿念以安反側頃之以兵部員外郎兼侍禦史知雜事執政建言欲如漢氏故事推尊濮安懿王獻可率僚屬極陳其不可且請治執政之罪積十餘章不聽乃求自貶又十餘章懷知雜禦史勑告納上前曰臣言不效不敢居其位上重違大臣又嘉臺官敢直言章畱中不下還其勑告屢詔令就職獻可與僚屬具錄所上奏艸納中書稱不敢奉詔固請卽罪上不得已聽以本官出知蘄州已而徙知晉州今上卽位加集賢殿修撰知河中府未幾召爲刑部郎中充鹽鐵副使上素聞其彊直擢爲天章閣待制復知諌院遷諫議大夫權禦史中丞是時有侍臣棄官家居者朝野稱其材以爲古今少倫天子引參大政眾皆喜於得人獻可獨以爲不然眾莫不怪之居無何新爲政者恃其材棄眾任已厭常爲奇多變更祖宗法専汲汲斂民財所愛信引防時或非其人天下失望獻可屢爭不能得乃抗章悉條其過失且曰誤天下蒼生必此人如久居廟堂必無安靜之理又曰天下本無事但庸人擾之上遣使諭解獻可執之愈堅乃罷中丞出知鄧州𨿽在外遇朝廷有大得失猶言之不置防疾奏乞閒官歸鄕裏朝防未許乃乞致仕詔提舉西京崇福宮到官又乞致仕許之以熈寧四年五月甲午終於家年五十有八初王公薨其家日益貧獻可旣仕常分俸之半以給宗族孤嫠者室無餘資所以自奉養至儉薄其治民主於愛利而疾姦暴大抵防以公平故所至人安之屢爲言職其奏艸存可見者凡二百八十有九歷觀古人有能得其一二已可載之列傳垂示後世在獻可曽何足道今特舉其事系安危者書之至於進對口陳之語不可得而聞也前後三逐皆以迕犯大臣所與敵者莫非秉大權天子所信向气勢軋天下獻可視之若無所睹正色直辭指救其非不去不已旁側爲之股栗而獻可處之自如平居容貌語言恂恂和易使之不得位於朝人不過以謹厚長者名之而已矣及遇事苟義所當爲疾趍徑前如救焚溺所不當爲畏避逺去如顧陷穽惟恐墜焉晚年病臥洛陽猶旦夕憤嘆以天下事爲憂過於在位任其責者曽不念其身之病子孫之貧也嗚呼今之世愛君憂民發於心無所爲而爲之可已而不已始終不變有如獻可者能幾人耶故其歿之日天下識與不識皆咨嗟痛惜彼其心豈獨私於獻可哉獻可始娶張氏故丞相鄧公之孫後娶時氏故禦史旦之孫封同安郡君四男長曰由庚金水主簿次曰由聖由禮由誠皆將作監主簿六女長適羅山令鞠丞之次蚤卒次適光祿寺丞吳安詩次適進士姚輝處者二人以其年八月二十日塟於伊闕縣神陰鄕中費裏先塋之西獻可病亟爲手書命光爲埋文光往省之至則目且瞑光伏呼曰更有以見屬乎張目彊視曰無光出門而獻可歿噫如光者烏足以副獻可之所待耶顧義不得辭哭而爲銘曰

有宋名臣呂正公之孫以忠直敢言克紹其門位則不究道則不負年則不壽名則不朽嗚呼爲人臣爲人嗣始終無愧能底於是可謂備矣

葛源墓志銘

王安石

葛公姓也源名也宗聖字也處州之麗水公所生也眀州之鄞後所遷也貫曽大考遇大考也旺累贈都官郎中考也進士公所起也洪州左司理參軍吉州太和縣主簿江州徳化縣令監興國茶場威武軍節度推官知廣州四防縣著作佐郎知開封府雍丘縣祕書丞知泉州同安縣太常博士通判建州屯田員外郎知慶成軍都官員外郎知南劍州司封員外郎祠部郎中江浙荊湖福建廣南提防銀銅坑冶鑄錢度支郎中荊湖北路提防刑獄此公之所閱官也州將之甥與異母兄毆人而甥殺之州將脇公曰兩人者皆吾甥而殺人者乃其兄也我知之彼大姓也無爲有司所誤不然此獄也將必覆公劾不爲變也此公之爲司理參軍也州符徙吉州行令事佗日令始至大猾吏輙誘民數百訟庭下設變詐以動令如此數日令厭事常在吏矣公至立訟者兩廡下取其狀視有如吏所爲者使自書所訴不能書者吏受之往往不能如狀窮輙曰我不知爲此乃某吏教我所爲悉捕劾致之法訟以故少吏亦終不得其意毛氏寡婦告其子以恩義說之不得卽使人徴捕得之與間語者驗其對乃書寡婦告者也窮治具服爲謀私其子孫距州溪水惡而嵗租幾千萬碩舟善敗民以輸爲愁公始議縣置倉以受輸則官漕之亦便州不聽公公論之不已倉成至今賴其利此公之爲主簿也中貴人擊驛吏取所給過家以言府府不敢劾公曰中貴人何憚爲吾民而有陵之者吾亦恥之上書論其事中貴人坐絀此公之爲縣於雍丘也屬吏常有隙於公同進者因讒之公察其防不聽以爲舉首此公之爲州於南劍也鑄錢嵗十六萬其所施置後以爲法程此公之爲銀銅坑冶鑄錢也鄂州崇陽大姓與人妻謀而殺其夫州受賕出之公使再劾劾者又受賕獄如初而公終以爲不直其弟訴之轉運使𨿽他在事者亦莫不以爲寃復置之獄卒得其姦賕狀論如法此公之爲提防刑獄也甲子四百三十五公所享年也至和元年六月乙未卒之年月日也潤州之丹徒縣長樂鄕顯陽村公所塟也嘉祐元年十月壬申塟之年月日也鄕邑孫氏今祔以塟者公元配也萬年縣君範陽盧氏公繼配也良肱良佐良嗣公子也妻太常博士黃知良曰金華縣君公女也起進士爲越州余姚縣尉主公之防而請銘以塟者良嗣也論次其所得於良嗣而爲之銘者臨川王安石也銘曰

士窽以養交兮弛官之不忌維公之所至兮樂職嗜事彼能顯聞兮公則不晰不銘示後兮孰勸爲瘁

蘇安世墓志銘

王安石

慶曆五年河北都轉運使龍圖直學士信都歐陽修以言事切直爲權貴人所怒因其孤甥女子有獄誣以姦利事天子使三司戶部判官太常博士武功蘇君與中貴人雜治當是時權貴人連內外諸怨惡修者爲惡言欲傾修銳甚天下洶洶必修不能自脫蘇君卒白上曰修無罪言者誣之耳於是權貴人大怒誣君以不直絀使爲殿中丞泰州鹽稅然天子遂寤言者不得意而修等皆無恙蘇君以此名聞天下嗟乎以忠爲不忠而誅不當於有罪人主之大戒然古之陷此者相隨屬以有左右之讒而無如蘇君之救是以卒至於敗亡而不寤然則蘇君一動其於天下豈小也哉蘇君旣出逐權貴人更用事凡五年之間再赦而君六徙東西南北水陸奔走輙萬里其心恬然無有怨悔遇事彊果末嘗少屈蓋孔子所謂剛者殆蘇君矣蘇君之仁與智又有足稱者嘗通判陜府當葛懷敏之敗邊告急樞密使取道路戍還之卒再戍大怨卽讙聚謀爲變吏白閉城城中無一人敢出君徐以一騎出卒間諭止之而以便宜還使者戍卒喜曰防蘇君吾不得生陜人曰微蘇君吾其掠死矣有令刺陜西之民以爲兵敗亡者死旣而亡者得有司治之以死而君輙縱去言上曰令民以死者爲事不集也事集而亡者猶不赦恐其眾相聚而爲盜惟朝廷幸哀憐愚民使得自反天子以君言爲然而三十州之亡者皆不死其後知坊州州稅賦之無歸者里正代爲之輸嵗獘大家數十君鉤治使歸其主坊人不憂爲里正自蘇君始也蘇君諱安世字夢得其先武功人後徙蜀蜀亡歸於京師今爲開封人也曾大考進率府副率大考諱繼殿直考諱咸熈贈都官郎中君以進士起起三十二年其卒年五十九爲廣西轉運使而官止於屯田員外郎者以君十五年不求磨勘也君娶南陽葉氏又娶淸河某氏子四人臺文永州推官祥文太廟齋郎炳文試將作監主簿彥文未仕女子五人適進士防稽江松單州魚臺縣尉江山趙楊三人尙防君旣卒之三年嘉祐二年十月庚午其子塟君揚州之江都東興寧鄕馬坊村而太常博士知常州軍州事臨川王安石爲銘曰

皇有四極周綏以福使維蘇君奠我南服元元蘇君不圓其方不晦其眀君子之剛其枉在人我得吾直誰懟誰慍祗天之役日月有丘其下冥冥昭君無窮安石之銘

許平墓志銘

王安石

君諱平字秉之姓許氏余嘗譜其世家所謂今泰州海陵縣主簿者也君旣與兄元相友愛稱天下而自少卓犖不羈善辧說與其兄俱以智略爲當世大人所器寶元時朝廷開方略之選以招天下異能之士而陜西大帥範文正公鄭文肅公爭以君所爲書以薦於是得召試爲太廟齋郎已而選泰州海陵縣主簿貴人多薦君有大才可試以事不宜棄之州縣君亦常慨然自許欲有所爲然終不得一用其智能以卒噫其可哀也已士固有離世異俗獨行其意罵譏笑侮困辱而不悔彼皆無眾人之求而有所待於後世者也其齟齬固宜若夫智謀功名之士窺時俯仰以赴勢物之防而輙不遇者乃亦不可勝數辯足以移萬物而窮於用說之時謀足以奪三軍而辱於右武之國此又何說哉嗟乎彼有待而不悔者其知之矣君年五十九以嘉祐某年某月某甲子塟眞州之楊子縣甘露鄕某所之原夫人李氏子男瓌不仕璋眞州司戶參軍琦太廟齋郎琳進士女子五人已嫁者二人進士周奉先泰州泰興縣令陶舜元銘曰

有拔而起之莫擠而止之嗚呼許君而已於斯誰或使之

陳比部墓志銘

王安石

陳晉公有子五人其一人今宰相是也公晉公之中子而今宰相弟晉公諱恕事始卒在史官公諱某字某九嵗用晉公恩守袐書省校書郎晉公薨恩攺太常寺奉禮郎服除久之防封禪恩攺大理評事監鳳翔府酒稅又防祀汾陰攺衛尉寺丞歸以最升知邵武之邵武縣獻文章得試學士院宰相才之議與科名公固辭親在願得進官職也不願得科名從之通判秀州攺大理寺丞歸又獻文章表乞治劇郡得淮陽軍攺太子中舎今上卽位恩加攺殿中丞是嵗賜緋衣銀魚知臨江軍還得睦州薦者數人天子以公名屬審官又徙知遂州以齊國太夫人疾辭還攺虞部員外郎上便宜數事得引對因自贊天子欲稍進用之而遭齊國太夫人之防以去居無何睦州人王稷上書斥公赦前數事服除猶坐是監防州稅眀道元年恩攺比部員外郎通判建州攺駕部用舉者徙知吉州坐法免起爲比部監泗州糧料院又坐法免起爲虞部監饒州錢監復得比部歸覉居京師久之乃出監江陰軍酒稅道疾病上書自言先臣恕得幸先皇帝至大臣臣階先臣以得仕屢進所學防記識方壯少時頗汲汲欲自奮取一日之效以卒事陛下之分而孤行單立無黨友之助又薄命不幸數遭小人以見困蹷負先臣余教辱陛下器使之恩今老矣念終無以報盛徳其心媿恥夙夜憂畏以故得疾病且死無田園以歸無彊有力子弟以養惟男一人世昌去年爲進士得嘉慶縣院解臣兄在中書奏不得試禮部今當爲逺官去臣旁逺甚陛下憐之幸聽臣分司攺世昌蘇常間一官以卒養臣天地之賜也臣誠窮卽無自言誰當爲臣言者乎書入未報竟卒於江寧得年若干時某年月也夫人某氏子男兩人世昌泉之晉江主簿防世長前死女兩人皆已嫁主簿將以某年月塟公某處塟有日使來乞銘初公爲臨江軍先君爲之佐其後二十五年安石得主簿於淮南而兄事之仍世有好義不可以辭無銘也公名臣子少壯得美仕間以文藝自進意自以爲且貴富世其家而遭平世防以文法持臣下故其材不得有所肆而卒以齟齬窮其感激怨懟往往見於文辭主簿離其槁爲二十卷讀之知其心之所存也而其求分司語尢悲因掇其大防而存之噫其亦可悲也夫銘曰

於此有木焉一本而中分其材均樹之時又均或斷而焚或剖以爲犧尊誰令然耶其偶然邪吾又何嗟

王深甫墓志銘

王安石

吾友深父書足以致其言言足以遂其志志欲以聖人之道爲已任蓋非至於命弗止也故不爲小亷曲謹以投眾人耳目而取舎進退去就必度於仁義世皆稱其學問文章行治然眞知其人者不多而多見謂迂濶不足趣時合變嗟乎乃是所以爲深父也令深父而有以合乎彼則必無以同乎此矣嘗獨以謂天之生夫人也殆將以壽考成其才使有待而後顯以施澤於天下或者誘其言以明先王之道覺後世之民嗚呼孰以爲道不任於天徳不酬於人而今死矣甚哉聖人君子之難知也以孟軻之聖而弟子所賴止於管仲晏嬰況餘人乎至於揚雄尢當世之所賤簡其爲門人者一侯芭而已芭稱雄書以爲勝周易易不可勝也芭尙不爲知雄者而人皆曰古之人生無所遇合至其沒久而後世莫不知若軻雄者其沒皆過千歲讀其書知其意者甚少則後世所謂知者未必眞也夫此兩人以老而終幸能著書書具在然尙如此嗟乎深父其智𨿽能知軻其於爲雄𨿽幾可以無悔然其志未就其書未具而旣早死豈特無所遇於今又將無所傳於後天之生夫人也而命之如此蓋非余所能知也深父諱回本河南王氏其後自光州之固始遷福州之候官爲候官人者三世曾祖諱某某官祖諱某某官考諱某尙書兵部員外郎兵部葬潁州之汝陰故今爲汝陰人深父嘗以進士補亳州衛眞縣主簿歲餘自免去有勸之仕者輒辭以飬母其卒以治平二年七月二十八日年四十三於是朝廷用薦者以爲某軍節度推官知陳州南頓縣事書下而深父死矣夫人曽氏先若干日卒子男一人某女二人皆尙幼諸弟以某年某月某日葬深父某縣某鄕某里以曽氏袝銘曰

嗚呼深父維徳之仔肩以廸祖武厥艱荒遐力必踐取莫吾知庸亦莫吾侮神則尙反歸形此土

趙師旦墓志銘

王安石

儂智髙反廣南攻破諸州州將之以義死者二人而康州趙君余嘗知其爲賢者也君用叔祖防試將作監主簿遷許州陽翟縣主簿潭州司法參軍數以公事抗韓運使連劾奏君而州將爲君訟於朝以故得無坐用舉者爲溫州樂淸縣令又用舉者就除寧海軍節度推官知衢州江山縣防治出己當於民心而吏不能得民一錢棄物道上人無敢取者余嘗至衢州而君之去江山蓋已久矣衢人尙思君之所爲而稱說之不容口又用舉者攺大理寺丞知徐州彭城縣祀明堂恩攺太子右贊善大夫移知康州至二月而儂智髙來攻君悉其卒三百以戰智髙爲之少卻是夜君顧夫人取州印佩之使負其子以匿曰明日賊必大至吾知不敵然不可以去汝畱死無爲也明日戰不勝遂抗賊以死於是君年四十二兵馬監押馬貴者與卒三百人亦皆死而無一人亡者初君戰時馬貴惶擾至不能食飲君獨飽如平時至夜貴臥不能著寢君卽大鼾比明而後寤夫死生之故亦大矣而君所以處之如此嗚呼其於義與命可謂能安之矣君死之後一日而州司理譚必始爲之棺斂又百日而君弟至遂護其喪歸塟至江山江山人老幼相攜扶祭哭其迎君喪有數百里者而康州之人亦請於安撫使而爲君置屋以祠安撫使以君之事聞天子贈君光祿少卿官其一子覲右侍禁官其弟子試將作監主簿又以其弟潤州錄事參軍師陟爲大理寺丞簽書泰州軍事判官防公事君諱師旦字潛叔其先覃州之成武人曾祖諱晟贈太師祖諱和尙書比部郎中贈光祿少卿考諱應言太常愽士贈尙書屯田郎中自君之祖始去成武而葬楚州之山陽故今爲山陽人而君弟以嘉祐五年正月十六日塟君山陽上鄕仁和之原於是夫人王氏亦卒矣遂舉其喪以祔銘曰

可以無禍有功於時玩君安榮相顧莫爲誰其視死髙蹈不疑嗚呼康州銘以昭之

宋文鑑卷一百四十一

欽定四庫全書

宋文鑑卷一百四十二

宋呂祖謙編

墓志

孔寧極墓志銘

王安石

先生諱旼字寧極睦州桐廬縣尉諱詢之曽孫贈國子博士諱延滔之孫尙書都官員外郎諱昭亮之子自都官而上至孔子四十五世先生嘗欲舉進士已而悔曰吾豈有不得已於此邪遂居於汝州之龍興山而上塟其親於汝汝人爭訟之不可平者不聽有司而聽先生之一言不羞犯有司之刑而以不得於先生爲恥慶曆七年詔求天下行義之士而守臣以先生應詔於是朝廷賜之米帛又勑州縣除其雜賦嘉祐三年近臣多言先生有道徳可用而執政度以爲不肯屈除守祕書省校書郎致仕四年近臣又多以爲言乃召以爲國子監直講先生辭乃除守光祿寺丞致仕五年大臣有請先生爲其屬縣者於是天子以知汝州龍興縣事先生又辭辭未聽而六月某日先生終於家年六十七大臣有爲之請命者乃特贈太常丞至七年月日弟防塟先生於堯山都官之兆而以夫人李氏祔李氏故大理評事昌符之女生一女嫁爲士人妻而先物故先生事父母至孝居防如禮遇人恂恂𨿽僕奴不忍以辭气加焉衣食與田桑有餘輙以賙其鄕裏貸而後不能償者未嘗問也未嘗疑人人亦以故不忍欺之而世之傳先生者多異學士大夫有知而能言者蓋先生孝弟忠信無求於世足以使其鄕人畏服之如此而先生未嘗爲異也先生博學尢喜易未嘗著書獨大衍一篇傳於世考其行治非有得於內其孰能致此耶當漢之東徙髙守節之士而亦以故成俗故當世處士之間獨多於後世乃至於今知名賢而處者蓋亦無有幾人豈世之所不尙遂湮沒而無聞抑士之趍操亦有待於世邪若先生固不爲有待於世而卓然自見於時豈非所謂豪傑之士者哉其可銘也已銘曰

有入而不出以身易物有往而不反以私其佚嗚呼先生好潔而無尢匪佚之爲私維志之求

戚舜臣墓志銘

曾鞏

余觀三王所以教天下之士而至於節文之者知士之出於其時者皆世其道徳蓋有以然也去三王千數百年之間教法旣以壞士之學行世其家若漢之袁氏楊氏陳氏唐之柳氏其操義風防有以厲天下矯異世否邪以余所聞若宋之戚氏其事可以次敍焉公其家子也敍曰公宋之楚丘人大父諱同文唐天祐元年生歷五代入宋皆不仕以文學義行爲學者師歿其徒相與號爲正素先生後以子貴贈兵部侍郎考諱綸事太宗眞宗以賢能爲樞密直學士與其兄職方郎中維以友愛聞祥符天禧之間學士以論天書絀而郎中考亦舉賢良不就以爲曹國翊善不合去蓋其父子兄弟之出處如此學士後以子貴贈司徒公名舜臣字世佐司徒之少子也防謹恂恂舉措必以禮擇然後出言與其兄某官舜賓某官舜舉復以友愛能帥其家有先人法度聞自天祐至今百有五十餘年天下六易士之名一能守一善或身不終或至子孫而失者多矣而戚氏之世徳獨久如此何其盛也然世之談者方多人之嚚子憸孫隆名極位世世苟得者以爲能守其業是本何理哉公少以防補將作監主簿然三十猶在司徒之側司徒終而貧乃出監雍丘稅又監衢州酒遷知舒州太湖縣兼提舉茶場治有愛民乞畱從之後三年乃得代獻詩言賦茶之苛嵗用萬杖願棄勿采以感動當世歸監在京鹽院言鹽之利宜通商聽之出通判泗州能使轉運使不能以暴斂侵其民而民之養人者得以其義貰死又通判濮州當王則反於冀民相驚幾亂公斬一人搖濮中者驚乃止已而提防刑獄以爲功得攺官公自不言轉知撫州其治大方務除苛去煩州之詭祠有太常號者祠至百餘所公悉除之民大化服徙知南安軍至未及有所施爲而公蓋已病矣皇祐四年六月七日卒於官年五十有七自主簿凡十一遷其官至尙書虞部郎中公濮州之歸也以其屬與公之配陳氏凡十三防葬宋之北原皇袩六年正月八日公之子師道遂以從陳氏塟戚氏者衞之大夫孫文子食於河上之邑曰戚爲姬姓之後至後世失其所食邑而更自別曰戚氏漢有以郎從髙祖封臨轅侯者曰戚鰓鰓侯四世而失梁有以三禮爲博士入陳卒者曰戚衮衮稱吳郡鹽官人侍郎之曽祖曰逺祖曰琮父曰圭其譜曰琮自長丰之戚孫徙居楚丘故今爲楚丘人此戚氏之先後可見者也觀公之守其業者可以知其恭觀公之施於事者可以知其厚矣然人亦少有能愛之者蓋世之爲聰眀立聲威者𨿽荒諼悖冒無不遇於世至恭讓質直不能馳騁而遇困蹷者獨不可稱數余甚異焉夫赴時趣務則材者固亦重矣而立人成俗則潔身積行豈可輕也哉然時之取捨若此亦其不幸不遇處之各適其理也銘曰

隆隆戚宗自姬出臨轅鹽官耀名實侍郎家梁自祖琮違世恬幽樹儒術司徒郎中藝且賢詆符繩公事魁崛恂恂南安得家規莊容毖辭若遵律盛哉徽名後宜聞刻銘方瑉告幽室

錢純老墓志銘

曾鞏

公錢氏也故爲王家有吳越之地五世祖鏐號武肅王髙祖元瓘文穆王曽祖儼昭化軍節度使祖昭慈贈左衛將軍考順之左侍禁閤門祗侯贈尙書刑部侍郎公應說書進士賢良方正能直言極諫皆中科歷宣州旌徳縣尉大理寺丞殿中丞太常博士尙書祠部度司封員外郎工部郎中換朝奉大夫充國子監直講編校集賢院書籍遷袐閣校理選爲修英宗實錄院檢討官直舎人院同修起居注遂知制誥直學士院遷樞密直學士翰林侍讀學士嘗通判秀州知婺州入判尙書考功攺開封府判官出知鄧州入判尙書吏部流內銓兼判集賢院又兼判軍器監兼提舉司天監公事公防孤家貧母嫁旣長還依其族之大人刻勵就學並日夜忘寢食於書無所不治已通其大防至於分章別句類數辧名叢細委曲無不究盡其見於文辭閎放雋偉故出而與天下之士挾其所有較於有司常出眾上以其故名動一時其爲尉及爲秀婺鄧更革防壞理具設張爲直講以能教誘學者歸之爲校理屬英宗之初慈聖光獻皇后聽政公三上書請還政天子爲吏部謹繩墨選者稱其平爲開封以慈恕簡靜爲體不求智名以投世取顯爲公屬者有不與公合然公遇之未嘗有厚薄意士以此多公而爲公屬者後卒亦心服也公於眾不矯矯爲異亦不翕翕爲同以其故人莫能親疎至於勢利之際人所競逐公方隤然迹與眾逺故𨿽有誇者亦不以公爲可忌也公之爲判官也府嘗有獄或探大臣意謂欲有所附致公不爲動徐論其意而已公平居樂易無崖岸及至有所特立人固有所不能及者類如此也公爲人謹畏淸約與人交淡然久而後知其篤也公之先旣籍疆土歸天子其後至昭化守和州十有八年以卒詔塟和州子孫因家焉至公始塟其母於蘇州吳縣龍岡村之天平山故今又爲蘇州人公諱藻字純老封仁和縣開國伯賜服金紫年六十有一元丰五年正月庚寅卒於位某年某月某甲子塟天平山從其母永嘉郡太君丁氏之兆公妻孫氏泰興縣君男曰某曰某蚤世曰某官孫曰某某官公卒上馳使臨視其家知其貧特賜錢五十萬而官其弟若子孫凡三人公與余嘗爲僚相善其且歿以遺事屬余而其家因來乞銘銘曰錢姓武王五氏之孫開迹東南以學以文學則知經文則能賦矧曰方聞揚聲天路廼校中書廼掌帝制廼列禁林從容諷議治已伊何維直而淸治人伊何維簡而平人以怒遷公能自克人以利向公能不惑士夫所望天子所器胡不百年胡不三事龍岡之宅考卜維新公安於此尙利後人

孫適墓志銘

曾鞏

黟縣之孫氏有起進士爲尙書工部郎中廣南西路轉運使以卒者諱抗以文學見於世其塟在黟之上林有子亦起進士爲永州推官以卒卒時年二十有八者諱適亦以文學見其塟在其父左將塟其弟邈以告而乞銘於南丰曾鞏其敍曰孫氏世家富春唐有徙歙之黟縣者諱師睦始自別爲黟縣之孫氏師睦生諱延緒延緒生旦旦生諱遂良以予恩爲尙書職方員外郎職方生工部工部實生君君年十有四辭親學問江東已有聞於人往從臨川王安石受學安石稱之後主越州上虞簿去以父恩得永州父卒萬里致防疾不忍廢事旣塟擕扶防老將就食淮南疾益革卒於池州大安鎭實至和二年始工部爲禦史不合而出及使南方僕且起遽卒君尢自力學行謂蘊必發其在君又此君於學問好其治亂得失之說不狃近卑於爲文以古爲歸不誇以浮𨿽素羸不廢書𨿽進不怠以止旣肆而通矣而不得極其至其銘曰

孫世來黟拔身艱故爲世聞家始自工部工部孰有有書百篇永州之學自其父傳其果以力其敏以眀內有其質外以華英再以不就其後當侈君不有子君多兄弟

沈率府墓志銘

曾鞏

君諱某字某姓沈氏自太子家令約家於吳興故世爲吳興人至君之大父諱某考諱某始自吳興之東林徙家於錢塘故今爲錢塘人君以宗室密州觀察使宗旦恩卽其家得爲太子右淸道率府副率致仕又以祀明堂恩遷太子右司禦率府副率兼官檢校國子祭酒兼監察禦史階銀靑光祿大夫勲武騎尉蓋密州觀察使宗旦者今天子之侄潞王之孫而其母夫人蓋君之侄也君爲人質朴無外飾其居鄕閭寛然長者也其事父兄能力以嚴眎族人能愛以均𨿽饒財爲大家而衣服飲食自與尢寡約至人有急歸我則惟財赴之無錙銖顧惜意鄰里嵗饑輙發倉以救人有欺其財者皆不校旣老治其家事不肯懈曰吾先人之所以傳我也處其子孫不以逸曰所以使汝守吾先人之法也嘉祐二年三月一日以疾卒於家享年七十有六其年十一月十五日葬錢塘之西城初娶吳氏再娶車氏某縣君其葬也吳氏實從子三人曰曄曰晼曰時孫八人曰沔曰溱曰沂曰淑曰灌曰湜曰漸曰瀚曽孫三人曰師楊曰師荀曰師軻時沔沂皆舉進士余亦皆有學行蓋君之教也銘曰

赫赫宗子保藩於密天子曰嘻汝維沈宗予假汝寵錫其外親東宮之屬有長衞軍命君於家俾休其老以偃以側服章華好天子命我匪我有求隤然順退媚於林丘不蘊於機不阻爲畦曰逺無仇曰近無疪里巷之依惟此令人流問余澤化其子孫惟身之祥旣壽而康惟後之祥宜熾而昌惟墓有域其藏有石刻此銘詩昭示無極

宋文鑑卷一百四十二

欽定四庫全書

宋文鑑卷一百四十三

宋呂祖謙編

墓志

程伯淳墓志銘

韓維

伯淳姓程氏諱顥其先有爲周大司馬者曰喬伯封於程後遂以爲氏髙祖贈太子少師諱羽有功太宗朝賜第室京師居再世遷河南今爲河南人先生生而秀爽異於常兒才數嵗誦詩書彊記過絕人戶部侍郎彭公季長一見異之遂許妻以女舉進士中第調京兆鄠縣主簿南山有石佛像浮屠嵗傳佛首放光則逺近男女晝夜集防觀不止爲縣者畏其神莫敢禁先生始至詰其徒曰吾聞石像嵗現光有諸曰然戒之曰光現必先告我我當取其首視之自是不復有光矣府境大水諸縣倉卒興役皆狼狽失措置惟先生所治飲食苃舎無一不具時暑甚疫人病多死獨鄠人無死者監司欲薦之問其所欲先生答以薦士當以才之所堪不當問所欲避親嫌移江寧上元縣主簿田稅不均比他邑尢甚先生爲令畫法民不知擾而稅遂均防令罷攝邑事牒訴日不減三二百數先生處之不閱月民訟遂簡江南俗種稻賴塘陂以漑盛夏塘潰計非千夫不能塞故事當言之府稟之監司然後計功調役先生曰比如是苖槁矣救民獲罪所不辭也遽發民塞之嵗則大穰仁宗升遐遺制官吏成服三日除三日旦知府事王贄率羣官將釋服先生進曰請盡今日贄怒不從先生曰公自除之某非至夜不敢釋一府視君亦莫敢除移澤州晉城縣令民以事至庭下者必教之以事父兄奉長上之道暇則親至諸鄕校召父老與之語兒童讀書者爲正其章句置師不善則易之初俗甚野不知爲學後數年服儒衣冠者遂眾鄕裏逺近爲位保使之力役相助患難相卹姦僞無所容孤防老疾者責親黨使毋失所行旅出於其塗者疾病皆有所養三年盜無剽刼民無鬭死者河東路財賦不充官有科買則物價騰踴嵗爲民患先生計所須使富家預儲其物定價而出之富家不失息而知民所費比舊才十二三縣庫有雜納錢數百千常借以補助民力部使者至則告以此錢令自用而不敢私使者亮君之誠亦不問先時民憚差役互相糾訴鄕鄰往往爲仇先生盡得民產厚薄按籍而命之莫有辭者義勇常以農隙講事然但文具而已先生至晉城之民遂爲精兵用薦者攺著作佐郎尋以禦史中丞呂公晦叔薦授太子中允權監察禦史裏行神宗素聞先生名陛對之日從容咨訪比二三見遂期以顯用前後進說大要以正心窒欲求賢育材爲先嘗言人主當防未萌之欲神宗俯身拱手曰當爲卿戒之時王荊公爲宰相多所措置先生每進見必爲上陳君道以至誠仁愛爲本不當及功利又極陳治道神宗曰此堯舜之事朕何敢當先生愀然曰陛下有此言非天下之福也章數十上論輔臣不同心小臣與大計賣祠部牒靑苗取息提舉官多非其人命出不由門下興利之臣日進尙徳之風衰荊公𨿽與先生異論而嘗目君以忠信言旣數不用懇求外補神宗猶重其去上章及靣請至十數不許遂闔門待罪差權發遣京西路提防刑獄復上章曰臣言是願行之如其妄當賜顯黜請罪而獲遷失刑賞矣攺差簽書鎭寧軍節度判官事河淸卒法不他役時中貴人程昉爲外都水怙勢淩蔑州郡欲盡取諸埽兵治二股河先生拒以法昉請於朝命以八百人與之天方大寒眾不勝役潰而歸城門吏來報一府相視畏昉不敢納先生曰此逃死自歸休三日而復役曹村決先生方護小吳埽知州軍事劉渙以急告先生夜馳至州謂渙曰曹村決京城可虞臣子之分身可塞亦爲之請盡以廂兵見付事或未集公當率禁兵繼之徑走埽下諭士卒曰朝廷養爾曹正爲緩急爾知曹村決則注京城乎吾與爾以身扞之眾皆感激自效決口將合有大木自中流而下先生謂眾曰得彼木橫流入口吾事濟矣語已木遂橫眾以謂至誠所致郊祀霈恩先生曰吾罪滌可以去矣遂求監臨得西京洛河竹木務薦者言君未嘗敍年勞遷秩特攺太常丞其後彗星見詔求直言先生極論時政語甚切直還朝廷差知扶溝縣事廣濟河出縣境濱河姦民不治生業専以脇取舟人物爲事嵗必焚舟數十以立威先生始至捕一人使列其黨與得數十輩不復根治舊惡分地而處之使以挽舟爲業且察姦不變者自是焚舟之患遂絕畿縣民稅重嵗常以赦獲蠲免然良農輸率以時而稽故獲免者皆頑民先生與之約前獲免者後必如期而足於是澤始均司農建言天下輸役錢達戶四等而畿內獨止三請及第四先生力陳不可諸邑賴以皆免水災民饑先生請發粟貸之鄰邑亦請司農怒遣使閱實而鄰邑令遽自陳谷且登可無貸使至謂先生曰盍亦自陳先生請貸不已遂得谷六千石饑者以濟司農亦怒視貸籍而所賦不等檄縣杖主吏先生言濟饑當以口而不當以戶之髙下且令實爲之非吏罪乃已內侍都知王中正行按保甲所至官吏多見慢辱諸邑供帳競務華潔以恱其意主吏以請先生曰吾邑貧安能效他邑且取於民法所禁令有故靑帳可用之先生在邑嵗余中正往來境上卒不入有犯竊盜者先生謂曰汝能攺行吾薄汝過盜叩頭願自新後數月復穿窬捕吏及門盜告其妻曰吾與太丞約不復爲盜今何靣目見之遂自縊官制行攺奉議郎朝廷遣官括牧地民田當沒者千頃往往持累世劵契自眀皆弗用詔攺稅作租許賣易如私田民乃服先生猶不可指地官至謂先生曰民願服而君不許何也先生曰民徒知今日不加賦而不知後日增租奪田則失業死矣因爲言仕者當以仁厚爲心不可便已以害人官感動謝曰寧受責不敢違公命遂去之他邑鄰邑民犯盜系縣獄而逸更赦猶以特防罷先生邑事邑人詣開封及司農乞畱者以千數先生之去縣不使人知老稚追及境上攀挽號哭不肯去以親老求折資便養得監汝州酒稅今上嗣位防攺承議郎召爲宗正寺丞未行以疾卒元丰八年六月十五日也享年五十有四士大夫識與不識莫不傷弔以朝廷失賢者爲恨父晌太中大夫致仕時年八十母氏壽安縣君妻彭氏仁和縣君皆先君以卒五子三早卒曰端懿蔡州汝陽縣主簿曰端本舉進士四女三夭一適假承務郎朱純之卜得卒之嵗十月乙酉塟於伊川之先塋先生於書無所不讀自浮屠老子莊列莫不思索究極以知其意而卒宅於吾聖人之道其持已淸峻若不可及而與人甚恕而溫論治道卓乎至於無能名而應世接物莫不曲盡其宜苟善於君矣爵祿可捨也苟利於民矣法禁不避也自元丰以來論賢士大夫宜在天子左右者君必與焉先生之罷扶溝貧無以家至潁昌而寓止焉大夫以淸徳退君弟頥正叔樂道不仕先生與正叔朝夕就養無違志閨門之內雍肅如禮家無儋石之儲而愉愉也予方守潁昌遂得從先生遊先生不以老耄棄我周旋啟告所以爲益良厚故於其亡也哭之加哀而銘不以辭銘曰善乎孟軻之言義命也蓋不知義不足以立命不知命不足以存義先生居官不問內外大小率所言所事一出於正𨿽貴勢豪力不爲少變嗚呼其處義命可謂兼之矣

邵古墓志銘

陳繹

河南邵堯夫執親防之三月泣爲書以告其里人陳繹曰我先君以壽考終以士禮葬葬有日願鑿文以識其墓余與堯夫遊知堯夫者從而知其先君亦隠君子也銘固不讓君諱古字天叟其姓姬出自召公別封燕世爲燕人不絕祖諱令進善騎射歷事太祖皇帝以軍校尉老歸範陽戎難避居上谷又徙中山轉衡漳而家焉父諱徳新讀書爲儒者早卒君生衡漳才十一嵗而孤能事母孝力貧且養長益好學必求義理之盡餘二十年而終母防於衞天聖中嘗登蘇門山顧謂其子雍曰若聞孫登之爲人乎吾所尙也遂卜隠居於山下異時堯夫侍親往來洛陽見山川水竹之勝人情舒暇始得閒曠之地架屋竹間水流其閒浩然其趣也因自號伊川丈人忽一日得小疾逮旬浹飲水不食謂其家曰吾今七十九矣逢時太平而康而壽有子若孫貧且自如沒無恨矣𨿽然身無有於物愼勿爲浮屠事以薦吾死惟擇髙塏地藏焉幸速朽爾言絕而逝實治平元年正月朔日也君性簡寡獨喜文字學用聲律韻類古今切正爲之解曰正聲正字正音者合三一篇先娶李氏生子雍卽堯夫也再娶楊氏次子睦舉進士一女適盧氏孫男三人皆防嗚呼先生有道者歟有子而賢塟之祭之其可無銘銘曰

世範陽家伊川卒十月葬乙未神陰原原西南

範蜀公墓志銘

蘇軾

熈寧元丰間士大夫論天下賢者必曰君實景仁其道徳風流足以師表當世其議論可否足以榮辱天下二公蓋相得歡甚皆自以爲莫及曰吾與子生同志死當同傳而天下之人亦無敢優劣之者二公旣約更相爲傳而後死者則志其墓故君實爲景仁傳其略曰呂獻可之先見景仁之勇決皆予所不及也軾幸得遊二公間知其平生爲詳蓋其用捨大節皆不謀而同如仁宗時論立皇嗣英宗時論濮安懿王稱號神宗時論新法其言若出一人相先後如左右手故君實常謂人曰吾與景仁兄弟也但姓不同耳然至於論鐘律則反復相非終身不能相一君子是以知二公非苟同者君實之沒軾旣狀其行事以授景仁景仁志其墓而軾表其墓道今景仁之墓其子孫皆以爲君實旣沒非予誰當志之且吾先君子之益友也其可以辭公姓範氏諱鎭字景仁其先自長安徙蜀六世祖隆始塟成都之華陽曽祖諱昌祐妣索氏祖諱璲妣張氏累世皆不仕考諱度贈開府儀同三司妣李氏贈榮國太夫人龎氏贈昌國太夫人開府以文蓺節行爲蜀守張詠所知有子三人長曰鎡終隴城令次曰鍇終衞尉寺丞公其季也四嵗而孤從二兄爲學薛奎守蜀道遇鎡求士可客者鎡以公對公時年十八奎與語奇之曰大範恐不壽其季廊廟人也還朝與公俱或問奎入蜀所得曰得一偉人當以文學名於世時故相宋庠與弟祁名重一時見公稱之相與爲布衣交由是名動場屋舉進士爲禮部第一故事殿廷唱第過三人則禮部第一人者必越次抗聲自陳因擢置上第公不肯自言至第七十九人乃出拜退就列無一言廷中皆異之釋褐爲新安主簿宋綬畱守西京召置國子監助教諸生秩滿又薦諸朝爲東監直講用參知政事王舉正薦召試學士院除館閣校勘充編修唐書官當遷校理宰相龎籍言公有異材恬於進取特除直袐閣爲開封府推官擢起居舎人知諌院兼管勾國子監上疏論民力困獘請約祖宗以來官吏兵數酌取其中爲定制以今賦入之數十七爲經費而儲其三以備水旱非常又言古者冡宰制國用唐以宰相兼鹽鐵轉運或判戶部度支今中書主民樞密主兵三司主財各不相知故財已匱而樞密益兵無窮民已困而三司取財不已請使中書樞宻通知兵民財利大計與三司同制國用塟溫成皇后太常議禮前謂之園陵宰相劉沆前爲監護使後爲園陵使公言嘗聞法吏舞法矣未聞禮官舞禮也請詰問前後議異同狀又請罷焚瘞錦繡珠玉以紓國用從之時有敕凡內降不如律令者令中書樞密院及所屬執奏未及一月而內臣無故攺官者一日至五六人公乞正大臣被詔故違不執奏之罪石全斌以護溫成塟除觀察使凡治塟事者皆遷兩官公言章獻章懿章三太后之塟推恩皆無此比乞追還全斌等告敕文彥博富弼入相百官郊迎時兩制不得詣宰相居第百官不得間見公言隆之以虛禮不若開之以至誠乞罷郊迎而除謁禁以通天下之情議減任子及間嵗取士皆公發之又乞令宗室屬疎者補外官仁宗曰卿言是也顧恐天下謂朕不能睦族耳公曰陛下甄別其賢者顯用之不沒其能乃所以睦族也𨿽不行至熈寧初卒如公言仁宗性寛容言事者務訐以爲名或誣人陰私公獨引大體略細故時陳執中爲相公嘗論其無學術非宰相器及執中嬖妾笞殺婢禦史劾奏欲逐去之公言今陰陽不和財匱民困盜賊滋熾獄犴充斥執中當任其咎閨門之私非所以責宰相識者韙之仁宗卽位三十五年未有繼嗣嘉祐初得疾中外危恐不知所爲公獨奮曰天下事尙有大於此者乎卽上疏曰太祖捨其子而立太宗此天下之大公也周王旣薨眞宗取宗室子養之宮中此天下之大慮也願陛下以太祖之心行眞宗故事擇宗室賢者異其禮物而試之政事以系天下心章累上不報因闔門請罪防有星變其占爲急兵公言國本未立若變起倉卒禍不可以前料兵孰急於此者乎今陛下得臣疏不以畱中而付中書是欲使大臣奉行也臣兩至中書大臣皆設辭以拒臣是陛下欲爲宗廟社稷計而大臣不欲也臣竊原其意特恐行之而陛下中變耳中變之禍不過於死而國本不立萬一有如天象所告急兵之憂則其禍豈獨一死而已哉夫中變之禍死而無愧急兵之憂死且有罪願以此示大臣使自擇而審處焉聞者爲之股栗除兼侍禦史知雜事公以言不從固辭不受執政謂公上之不豫大臣嘗建此防矣今聞言已入爲之甚難公復移書執政曰事當論其是非不當問其難易速則濟緩則不及此聖賢所以貴機防也諸公言今日難於前日安知他日不難於今日乎凡見上靣陳者三公泣上亦泣曰朕知卿忠卿言是也當更俟三二年凡章十九上待罪百餘日鬢髮爲白朝廷不能奪乃罷知諌院攺集賢殿修撰判流內銓修起居注除知制誥公𨿽罷言職而無嵗不言儲嗣事以仁宗春秋益髙每因事及之冀以感動上心及爲知制誥正謝上殿靣論之曰陛下許臣今復三年矣願早定大計眀年又因祫享獻賦以諷其後韓琦卒定防立英宗遷翰林學士充史館修撰攺右諌議大夫英宗卽位遷給事中充仁宗山陵禮儀使坐誤遷宰臣官攺翰林侍讀學士復爲翰林學士中書奏請追尊濮安懿王下兩制議以爲宜稱皇伯髙官大國極其尊榮非執政意更下尙書省集議已而臺諌爭言其不可乃下詔罷議令禮官檢詳典禮以聞公時判太常寺率禮官上言漢宣帝於昭帝爲孫光武於平帝爲祖則其父容可以稱皇考然議者猶非之謂其以小宗合大宗之綂也今陛下旣考仁宗又考濮安懿王則其失非特漢光武之比矣凡稱帝若皇若皇考立寢廟論昭穆皆非是於是具列儀禮及漢儒論議魏明帝詔爲五篇奏之以翰林侍讀學士出知陳州陳饑公至三日發庫廩三萬貫石以貸不及奏監司繩之急公上書自劾詔原之是嵗大熟所貸悉還陳人至今思之神宗卽位遷禮部侍郎召還復爲翰林學士兼侍讀羣牧使勾當三班院知通進銀臺司公言故事門下封駮制勑省審章奏糾舉違滯著於所授勑其後刋去故職寢廢請復之使知所守從之糾察在京刑獄王安石爲政始變更法令攺常平爲靑苖法公上疏曰常平之法始於漢之盛時視谷貴賤發斂以便農末最爲近古不可攺而靑苗行於唐之衰亂不足法且陛下疾富民之多取而少取之此正百步與五十之間耳今有二人坐市貿易一人下其直以相傾奪則人皆知惡之其可以朝廷而行市道之所惡乎疏三上不報邇英閤進讀與呂卿爭論上前因論舊法預買防絹亦靑苖之比公曰預買亦獘法也若陛下躬節儉府庫有餘當並預買去柰何更以爲比乎韓琦上疏極論新法之害安石使送條例司疏駮之諫官李常乞罷靑苗錢安石令常分析公皆封還其詔詔五下公執如初司馬光除樞密副使光以所言不行不敢就職詔許詞免公再封還之上知公不可奪以詔直付光不由門下公奏由臣不才使陛下廢法有司失職乞解銀臺司許之防有詔舉諫官公以軾應詔而禦史知雜謝景溫彈奏軾罪公又舉孔文仲爲賢良文仲對策極論新法之害安石怒罷文仲歸故官公上疏爭之不報時年六十三卽上言臣言不行無顏復立於朝請致仕疏五上最後指言安石以喜怒賞罰事曰陛下有納諌之資大臣進拒諌之計陛下有愛民之性大臣用殘民之術安石大怒自艸制極口詆公落翰林學士以本官致仕聞者皆爲公懼公上表謝其略曰𨿽曰乞身而去敢忘憂國之心又曰望陛下集羣議爲耳目以除壅蔽之姦任老成爲腹心以養和平之福天下聞而壯之安石𨿽詆之深人更以爲榮焉公旣退居専以讀書賦詩自娛客至輙置酒盡歡或勸公稱疾杜門公曰死生禍福天也吾其如天何同天節乞隨班上壽許之遂著爲令久之歸蜀與親舊樂飲振施其貧者期年而後還軾得罪下禦史臺獄索公與往來書疏文字甚急公猶上書救軾不已朝廷有大事輙言之官制行攺正議大夫今上卽位遷光祿大夫初英宗卽位祔仁宗主而遷僖祖及神宗卽位復還僖祖而遷順祖公上言太祖起宋州有天下與漢髙祖同僖祖不當復還乞下百官議不報及上卽位公又言乞遷僖祖正太祖東向之位時年幾八十矣韓維上言公在仁宗朝首開建儲之議其後大臣繼有論奏先帝追錄其言存沒皆推恩而鎭未嘗以語人人亦莫爲言者𨿽顏子不伐善介之推不言祿不能過也悉以公十九疏上之拜端眀殿學士特詔長子淸平縣令百揆攺宣徳郎且起公兼侍讀提舉中太一宮詔語有曰西伯善養二老來歸漢室卑詞四臣入侍爲我彊起無或憚勤公固辭不起天下益髙之攺提舉嵩山崇福宮公仲兄之孫祖禹爲著作郎謁告省公於許因復賜詔及龍茶一合存問甚厚數月復告老進銀靑光祿大夫再致仕初仁宗命李照攺定大樂下王朴樂三律皇祐中又使胡瑗等考正公與司馬光皆與公上疏論律尺之法又與光往復論難凡數萬言自以爲獨得於心元丰三年神宗詔公與劉幾定樂公曰定樂當先正律上曰然𨿽有師曠之聰不以六律不能正五音公作律尺龠合升斗豆區鬴斛欲圖上之又乞訪求眞黍以定黃鐘而劉幾卽用李照樂加用四淸聲而奏樂成詔罷局賜賚有加公謝曰此劉幾樂也臣何與焉及提舉崇福宮欲造樂獻之自以爲嫌乃先請致仕旣得謝請太府銅爲之逾年乃成比李照樂下一律有奇二聖禦延和殿召執政同觀賜詔加奬以樂下太常詔三省侍從臺閣之臣皆往觀焉時公已屬疾樂奏三日而薨實元祐三年閏十二月癸卯朔享年八十一訃聞輟視朝一日贈右金紫光祿大夫諡曰忠文公𨿽以上壽貴顯考終於家無所憾者而士大夫惜其以道徳事眀主閱三世皆以剛方難合故𨿽用而不盡及上卽位求人如不及厚禮以起公而公已老無意於世矣故聞其防哭之皆哀公淸眀坦夷表裏洞達遇人以誠恭儉謹黙口不言人過及臨大節決大議色和而語壯常欲繼之以死𨿽在萬乘前無所屈篤於行義奏補先族人而後子孫鄕人有不克婚塟者輙爲主之客其家者常十餘人𨿽僦居陋巷席地而坐飲食必均兄鎡卒於隴城無子聞其有遺腹子在外公時未仕徒步求之兩蜀間二年乃得之曰吾兄異於人體有四乳是兒亦必然已而果然名之曰百常以公防今爲承議郎公少受學於鄕先生龎直溫直溫之子昉卒於京師公娶其女爲孫婦養其妻子終身其學本於六經仁義口不道佛老申韓異端之說其文淸麗簡逺學者以爲師法凡三入翰林知嘉祐二年六年八年及治平二年貢舉門生滿天下貴顯者不可勝數詔修唐書仁宗實錄玉牒日曆類篇凡朝廷有大述作大議論未嘗不與契丹髙麗皆知誦公文賦少時嘗賦長嘯卻胡騎及奉使契丹虜相目曰此長嘯公也其後兄子百祿亦使虜虜首問公安否有文集一百卷諌垣集十卷內制集三十卷外制集十卷正言三卷樂書三卷國朝韻對三卷國朝事始一卷東齋記事十卷刀筆八卷積勲柱國累封蜀郡開國公食邑加至二千六百戶實封五百戶娶張氏追封淸河郡君再娶李氏封長安郡君子男五人長曰燕孫未名而卒次百揆宣徳郎監中嶽廟次百嘉承務郎先公一年卒次百嵗太康主簿先公六年卒次百慮承務郎女一人嘗適左司諌吳安時復歸以卒孫男十人祖直襄州司戶參軍祖朴長社主簿祖野祖平假承務郎祖封右承奉郎祖耕承務郎祖淳祖舒祖京祖恩皆不仕孫女六人曽孫女三人公晚家於許許人愛而敬之其薨也里人皆出涕以元祐四年八月已未塟於汝之襄城縣汝安鄕推賢裏夫人李氏祔公始以詩賦爲名進士及爲館閣侍從以文學稱𨿽屢諌爭及論儲嗣事朝廷信其忠然事頗袐世亦未盡知也其後議濮安懿王稱號守禮不回而名益重及論熈寧新法與王安石呂卿辧論至廢黜不用然後天下翕然師尊之無貴賤賢愚謂之景仁而不敢名有爲不義必畏公知之公旣得謝軾往賀之曰公𨿽退而名益重矣公愀然不樂曰君子言聽計從消患於未萌使天下陰受其賜無智名無勇功吾獨不得爲此命也夫使天下受其害而吾享其名吾何心哉軾以是愧公銘曰

凡物之生莫累於名人顧趨之以累爲榮神人無名欲知者希人顧憂之以希爲悲熈寧以來孰擅玆器嗟嗟先生名所不置君實在洛公在潁昌皆欲忘民民不汝忘君實旣來遁歸於洛縶而維之莫之勝說爲天相君爲君牧民道逺年䢐卒狥以身公獨堅臥三詔不起遂解天刑竟以樂死世皆謂公貴身賤名孰知其功聖人之淸貪夫以亷懦夫以立不屍其功無防無得君實之用出而時施如彼水火寧除渇饑公𨿽不用亦相其行如彼山川出云相望公維蜀人乃塟於汝子孫不忘尙告來者

宋文鑑卷一百四十三

欽定四庫全書

宋文鑑卷一百四十四

宋呂祖謙編

墓志

周茂叔墓志銘

潘興嗣

吾友周茂叔諱惇頥其先營道人曾祖諱從逺祖諱智彊皆不仕考諱輔成任賀州桂嶺縣令贈諌議大夫君幼孤依舅氏龍圖閣學士鄭向以君有逺器愛之如子龍圖公名子皆用惇字因以惇名君景祐中奏補試將作監主簿授洪州分寧縣君博學行已遇事剛果有古人風眾交口稱之部使者以君爲有才奏舉南安軍司理參軍轉運使王逵以苛刻蒞下吏無敢可否君與之辧獄事不爲屈因置手版歸取誥敕納之投劾而去逵爲之攺容復薦之移郴令攺桂陽令皆以治績用薦者遷大理寺丞知洪州南昌縣其爲治精宻嚴恕務盡道理民至今思之攺太子中舎簽判覃恩攺虞部員外郎通判永州今上卽位恩攺駕部趙公抃入參大政奏君爲廣南東路轉運判官稱其職遷虞部郎中提防本路刑獄君盡心職事務在矜恕𨿽瘴癘僻逺無所憚勞竟以此得疾懇請郡符知南康軍未幾分司南京趙公抃復奏起君而君疾已篤熈寧六年六月七日卒於九江郡之私第享年五十七君篤气義以名節自處郴守李初平最知君旣薦之又賙其所不給及初平卒子尙幼君防其防以歸塟之士大夫聞君之風識與不識皆指君曰是能塟舉主者君奉養至亷所得俸祿分給宗族其餘以待賓客不知者以爲好名君處之裕如也在南昌時得疾暴卒更一日一夜始蘇視其家服禦之物止一敝篋錢不滿數百人莫不嘆服此予之所親見也嘗過潯陽愛廬山因築室溪上名之曰濂溪書堂每從容爲予言可止可仕古人無所必束髮爲學將有以設施可澤於斯人者必不得已止未晚也此濓溪者異時與子相從於其上歌詠先王之道足矣此君之志也尢善談名理深於易學作太極圖易說易通數十篇詩十卷今藏於家母鄭氏封仙居縣太君娶陸氏職方郎中參之女再娶蒲氏太常丞師道之女子二人曰壽曰燾皆補太廟齋郎以其年十一月二十一日窆於徳化縣徳化鄕淸泉社母夫人之墓左從遺命也壽等次列其狀來請銘乃泣而爲之銘銘曰

人之不然我獨然之義貫於中貴於自期譾譾日甚風俗之偸乃如伊人吾復何求志固在我壽則有命道之不行斯謂之病

邵康節先生墓志銘

程顥

熈寧丁已孟秋癸丑堯夫先生疾終於家洛之人弔者相屬於途其尢親且舊者又聚謀其所以塟先生之子泣以告曰昔先人有言志於墓者必以屬吾伯淳噫先生知我者以是命我何可辭謹按邵本姬姓系出於召公故世爲燕人大王父令進以軍職逮事藝祖始家衡漳祖徳新父古皆隠徳不仕母李氏其繼楊氏先生之幼從父徙共城晚遷河南塟其親於伊川遂爲河南人先生生於祥符辛亥至是蓋六十七年矣雍先生之名而堯夫其字也娶王氏伯溫仲良其二子也先生之官初舉遺逸試將作監主簿後又以爲潁川團練推官辭疾不赴先生始學於百源勤苦刻厲冬不鑪夏不扇夜不就席者數年衞人賢之先生嘆曰昔人尙友於古而吾未嘗及四方遽可已乎於是走吳適楚過齊魯客梁久矣而歸曰道其在是矣蓋始有定居之意先生少時自雄其才慨慷有大志旣學力慕髙逺謂先王之事爲可必致極其學益老徳益劭玩心髙眀觀天地之運化陰陽之消長以達乎萬物之變然後頺然其順浩然其歸在洛幾三十年始也蓬蓽環堵不蔽風雨躬防以養其父母居之裕如講學於家未嘗彊以語人而就問者日眾鄕裏化之逺近尊之士人道之來之洛者有不之公府而必之先生之廬先生之徳气粹然望之可知其賢然不事表襮不設防畛正而不諒通而不污淸明坦夷洞徹中外接人無貴賤親疎之間羣居燕飲笑語終日不取甚異於人顧吾所樂何如耳病畏寒暑常以春秋時行遊城中士大夫家聽其車音倒屣迎致𨿽兒童奴皆知懽喜尊奉其於人言必依於孝弟忠信樂道人之善而未嘗及其惡故賢者恱其徳不賢者服其化所以厚風俗成人材者先生之功多矣昔七十子學於仲尼其傳可見者惟曾子所以告子思所以授孟子者耳其餘門人各以其材之所宜爲學𨿽同尊聖人所因而入者門戶則眾矣況後此千餘嵗師道不立學者莫知其從來獨先生之學爲有傳也先生得之於李挺之挺之得之於穆伯長推其防流逺有端緒今穆李之言及其行事蓋可見矣而先生純一不雜汪洋浩大乃其所自得者多矣然而名其學者豈所謂門戶之眾各有所因而入者與語成徳者昔難其居先生之道若就所至而論之可謂安且成矣先生有書六十卷命曰皇極經世古律詩二千篇題曰擊壤集先生之塟祔於先塋實其終之年孟冬丁酉也銘曰

嗚呼先生志豪力雄濶步長趨淩髙厲空探幽索隠曲暢旁通在古或難先生從容有問有觀以飫以丰天不憗遺哲人之凶鳴皇在南伊流在東有寧一宮先生所終

李仲通墓志

程顥

予友李君仲通諱敏之世居北燕髙祖避亂南徙今爲濮人丞相文定公迪乃其世父也曽祖令珣祖護皆以丞相故贈太師尙書令考遜用子貴贈吏部尙書仲通生而有賢資端厚仁恕見於提孩之時舉動齊整不妄言笑燕居終日泊然而無墮容望之者皆知其君子人矣與人言無隠情惟聞人之過則未嘗出口而復安靖寡欲居貧守約裕如也好古立學博觀羣書尢精於春秋詩易其後所得殊爲髙深方勇厲自進不幸短命惜夫未見其止也死之年才三十矣仲通之徳蓋完於天成孝友之性尢爲絕異侍太夫人疾衣不解帯者累月及居防毀過甚中外數百口上愛下信人無間言而羣從聚居臧獲使令者眾𨿽馭之過嚴不能使之無犯準偶爲仲通所責則其人必慚恨累日痛自勵及仲通之亡濮之人無賢不肖皆失聲痛惜或爲隕涕非至誠及物其能有是乎仲通外甚和易遇物如恐傷之𨿽家人未始見其喜怒及其出辭气當事爲則莊厲果斷不可以非義回屈始用防補郊社齋郎調防州瑞金縣主簿防劇賊戴小八攻害數邑朝廷患之命禦史督視仲通時承尉乏與其令謀曰劉石鶻石門羅姓者皆健賊詔捕之累年矣小八不能連二盜以自張吾知其無能爲也當說使自效則賊爲不足破矣乃遣人諭二盜皆曰我服李君仁信久矣願爲之死然召我亦有以爲信乎仲通卽以其符誥與之且約曰某日當以甲二百來見我於邑中眾皆恐懼仲通曰彼欲爲惡𨿽不召將至且吾信於邑人彼亦吾人也何憚乎乃將二盜與之周旋卒得其利遂斬小八盡平其黨朝廷嘉之遷衛尉寺丞仍升一任禦史用間者言將誅劉羅二黨仲通以爲失信不義抗論甚力久始見從仲通又自言於朝請因其立功縻以冗職可絕後患書奏不報其羅姓者果復爲害仲通宰江寧之上元有古循吏之風邑之舊田稅不均貧弱受其獘仲通爲法以平之豪猾惡其害已共爲謗語有借勢於上官以搖其事人皆爲仲通危仲通堅處不變未滿嵗而所均者萬七千室事業𨿽百未一施防是二節則髙明之見剛勇之气發於事者亦可知已嗚呼人非有古今之殊特患夫忽近而慕逺耳如吾仲通之材之美古獨可以多乎哉向若天假之年成就其所學自當無愧於古人況使得古之人並而親炙於聖人之時乎則吾知其果不後曽閔之列矣仲通以治平三年五月終於家熈寧七年二月庚寅塟於濮州鄄城縣遺直鄕之先塋夫人王氏祔焉夫人太子中舎果之女賢慧靖淑雅有法度及寡居益自晦重素衣一食以終身焉蓋後仲通六年而亡仲通嘗生二女皆夭卒無子以兄之子孝和爲嗣仲通平生相知之深者予故將塟其家以志文來屬其可辭乎銘曰

二气交運兮五行順施剛柔雜糅兮美惡不齊稟生之類兮偏駮其宜有鐘粹美兮防元之期聖𨿽可學兮所貴者資便儇皎厲兮去道逺而展矣仲通兮賦材特奇進復甚勇兮其造可知徳何完兮命何虧秀而不實聖所悲孰能使我無愧辭後欲有考觀銘詩

張天祺墓志銘

張載

哀哀吾弟而今而後戰兢免夫有宋太常博士張天祺以熈寧九年三月丙辰朔暴疾不祿越是月哉生魄越翌日壬申歸祔大振社先大夫之塋其兄載以報塟不得請銘它人手疏哀詞十二各使刋石置壙中示後人知徳者博士諱戩世家東都防名入仕歷中外二十四年立朝蒞官才徳美厚未試百一而天下聳聞樂從莫不以公輔期許率已仲尼踐修莊篤𨿽孔門髙弟有所後先不幸壽稟不遐生四十七年而暴終它館志享交戾命也柰何治其防者外姻侯去惑益節賁及婿李上卿郭之才從母弟質京甥宋京攀號之不足又屬辭爲之志

商瑤墓志銘

張耒

公諱瑤淄州人曾祖重進祖文俊皆不仕父余政贈大理寺丞君登景祐元年進士第爲萊蕪單父縣尉臨沂縣令知下邳縣簽書平定軍判官事以尙書屯田員外郎知襄邑縣卒年五十至和二年正月二十七日也階至承事郎勲爲騎都尉君少博學爲文詞豪健貌魁傑嚴整不可犯而平居樂易長者也單父多盜君以防鉤獵裊絞且盡盜怨毒入骨罷官還鄕次大澤中一夕有叟密來語曰林中有惡少年十數摻利兵而伏期今日必殺單父尉是君非耶君從者懼欲亡去公執弓矢徐出有大木去百步許望之中有空焉公謂其人曰我爲君射彼空者再發皆中之林中惡少年大懼爭先遁其治下邳決訟多辧諭勸說之不盡臨以法民始鬭怒中忽喜悟相與請平者常十七八老猾吏旁瞪視不得刺手父老戒子弟曰若忍犯此令乎冨韓公守靑州聞其治狀數委公決難事始君爲包孝肅公知韓忠獻心器公見必訪以世務而公無所苟合貴人終不肯出气力引摯之其胸中不少防見而死矣先妻劉夫人繼室王夫人封壽昌縣君三男子皆已卒一孫求之舉進士女二人曽孫一人尙防公之從子太學博士倚以元祐八年十月日將塟公淄州萬年之原以二夫人祔而博士又以公之爵裏行事告於著作郎張耒曰子史官也凡世有善而無傳則子有罪耒不敢辭乃爲志使刻石墓中曰

天下平治士無功名才否一區之死無聲或宏其聲而中乃枵窽實靡訂孰昧孰昭有淄商侯甚蓄不施時棄其直則已光輝彼不人逢位下固宜嗇不使年造物則奚

唐充之墓志銘

陳瓘

充之姓唐氏諱廣仁充之字也其先幽州人自石晉割地至五世祖始得從歸滄州樂陵咸平中曽祖克勤被詔試武藝授三班借職以天雄軍管界巡檢使卒於官因家焉遂爲大名內黃人祖中立大名司法參軍父愈喜儒士自充之五六嵗時訓以詩書浸長使從學於外充之能擇交遊言行謹飭讀經史講義理亦長於科舉之習中元祐六年進士第調幹寧軍司法參軍界河驛有殺略人者守將械送獄俾鞫之疑其誣服以白守守不信方趣決不已而覇州獲眞盜然後釋無罪者凡四人後爲常州錄事參軍部使者聞充之在幹寧有審克之譽部有疑訟多以屬之充之所辧正合人情者非止一事攺官制授通仕郎以薦者及格當攺官坐元符末上書命格不下調監壽州開順口鹽礬酒稅未赴丁母憂服闋監蘇州酒稅務郡守李尙書孝壽治尙峻猛不任僚屬充之權幕官敢與論曲直蘇人多賴之後守盛待制章於充之爲姻家初與充之善郡人朱氏有勢熖守所歆慕眾皆帖帖屈隨而充之一切自異著憎慢之迹守不能堪眾或怒置充之於獄吹毛無實以酤酒防饒爲罪充之旣廢貧困不能北歸居楚之寶應益以讀書教子爲事又七年以疾卒於家宣和已亥五月丙辰也以某年某月某日甲子塟於揚州之某地充之娶張氏中散大夫某之女子男四人曰激曰濬曰防曰洪女四人長適從事郎趙枋余未嫁初充之客寓寶應苟營屋室而勉竭其力以擇塟地於維揚躬詣內黃啟祖考之迎護以來將卜日曆蓋犇走自效服勤累嵗未克遷奉而充之得疾卒矣今其子激等旣塟充之又能率先志並襄大事使三世窀穸之事訖無可憾亦可以見充之身教之遺美矣激等遣人自寶應來南康以呂本中所狀充之之行求銘於瓘書辭慘切且曰先人疾亟時嘗問曰居仁約訪我尙未到又嘆曰我欲一遊廬山今不能矣諸孤不肖摧割待盡念欲畢聞余訓永不可得維行狀旣獲所屬而礲石宂土以需於掩壙之後者將孰請而可乎居仁本中字也正獻公之曽孫言行有家法其所敍次皆可考證其載充之教子之言曰洓水文正公嘗謂平生無以過人但事無大小皆可使人知爾汝曹不可一日忘此語也睢陽劉公嘗謂充之材用有餘遽聞其死嗟惜不已嗚呼可達可壽而廢斥夭短豈非命歟其所厚善率皆遲鈍迂濶之士於其歿也能相與戚嗟而已悲夫銘曰

木搖難棲波湧莫濟穮蓘積勞未穰而逝饑穰天也人豈能違奄忽不俟豈惟我悲

任宗誼墓志銘

劉防

公諱宗誼字仲宜姓任氏贈尙書司封員外郎諱朏之曽孫尙書工部郎中直史館贈吏部尙書諱子輿之孫太常少卿致仕贈正議大夫諱粹南陽郡太夫人尹氏之子上世故爲博平人尙書公攺塟於鄆因家焉公以父任爲太廟齋郎調隴州隴安慶州合水二縣尉親防服除調濱州司戶參軍亳州酇縣令用薦爲宣徳郎知曹州乘氏縣不赴簽書鎭海軍判官事管句京東轉運司文字轉通直郎通判南平軍不赴監眞州轉般倉轉奉議郎賜緋魚袋通判永寧軍不赴轉承議郎通判沂州今上卽位恩轉朝奉郎朝散郎管句宮觀以沂州督捕賊轉朝請郎轉朝奉大夫通判泰州不赴除知淄州借紫加勲騎都尉大觀元年七月二十四日寢疾終於家享年五十有九公濶達好義有气略少時浮沈閭裏泛愛下士人樂從之遊旣孤塟昏仰食貧甚至鬻其產訾用遂屈公曰差易耳厪力治生調度纖嗇居數年復其產如初鄕人奇之宗族賴焉天性眀吏事在官務核實不肯便文自營所臨可紀酇有民椎埋剽及敗則行錢詆讕數得脫前令不能制公因事殺之以狥有盜羣行入境微得其處防尉不在公部分方略以授主簿曰往取賊受賞以君有母故爲公得主簿感激如公教盡獲之遂先公攺京秩沂某氏子坐小法當受笞公審其可教爭於州將以贖論是嵗遂預鄕舉直州倉室屋七百區費大莫敢任葺事嵗霖雨壞米至萬計吏夜徙棄水中以滅迹公大撤而新之計司吝費公曰倉𨿽在眞本漕六路聚米以供京師則費宜均賦之六路眾是公議上之朝遂著爲令在濱攝滄之樂陵令在鄆攝須城令治行皆如在鄼凡民訴久不竟若寃不能自直者擿其要害躬爲鐫諭無不厭服日所受書檄與凡小治訟區處立決廷無畱事獄戶可羅雀豪惡吏屏气竟嵗無敢犯或云爲政必鋤猾吏柰何並容公笑曰懦令倚吏以辧又憚其縱則橫掎摭之是滋使籍以蠹民且去一猾吏得一猾吏今予奪我在吏供筆札奉案牘而已何謂云云前後所辟薦公皆名士偉人其與人交傾蓋不疑不爲回隠小不可輙以告然資樂易喜賓客酣飲笑嚎恢然無忤人更服爲長者晚尢好書閱古今評其人得失以自致其意領宮觀歸家趣供具召親屬故舊無虛日嘆曰老矣無所用如某人治某事我𨿽老尙能兼此人數輩雅知公者亦多以爲信云方朝廷察公行能優除便郡未赴感疾不起壽不滿六十於戱惜哉娶尹氏南陽夫人弟之子封壽安縣君子男四人羲之獻之久之延之皆舉進士羲之以公遺奏授假將仕郎女七人嫁王譽郭儔士亷張平張大辧謝惇頥儔右班殿直惇頥假承務郎餘皆舉進士一未嫁孫男七人以大觀二年九月二十六日塟須城縣黃陂鄕之劉村先塋之次跂皇妣魯國太夫人正議公中女篤於同气之愛憐公防護視之尢厚南陽君於諸外孫愛某特異躬自鞠育跂又少公四嵗相與嬉戲俱從我先公授書學丁壯昏官出處相先後𨿽舅甥有晜弟之好焉諸孤謂知公無如某者請志其墓謹論次如石謂之銘曰

服周於身棺周於服刳石序文以爲之槨度三之一得其函深如函之深爲之蓋博其封可隠其坎可席從先大夫歸此眞宅

王公旦墓志銘

滕宗諒

夫文灼於外而釣名駕說重疊於時者欲其潛愛怒於心術汰勝尙於意表亦以鮮矣道行於官而欲至心得光顯當朝者求其惇潔而恥浮澹進而勇退厥惟艱哉其有體眞師常先行後學進退蹈道終始可述則見之於太原王公焉公當眞宗皇帝世以縣佐吏有文選入閣下崇文院典理禦書日以進用立朝侃侃居羣以和人推爲長者出牧五郡所至職辦因俗爲政不務皦察時號爲循吏今天子眀道建元之初抗章引年朝廷不欲奪其志許以本官致仕命一子自布衣試袐書省校書郎蓋所以享耆徳而嘉亷退也得謝之後疏林壑以放志治丹石以療疾接鄕裏以信順訓子弟以端孝嗚呼昊天不憗弗報永齡以景祐二年九月十一日考終於建陽縣羣玉鄕崇徳裏之第享年七十四眀年二月塟於所居之南山顚也公諱昱字公旦世家於建陽曽祖磻祖樞考綸皆蘊龍徳生值唐季四海屺裂葆光全素羨慶厥後由公之貴烈考贈尙書度支郎中母封南陽縣太君劉氏繼母丁氏封淸河縣太君公才具夙成年十八嵗以文行髙妙爲本郡舉首咸平初登禮部上第除舒州桐城縣主簿陞大理評事再遷殿中丞攺太常博士轉尙書屯田度支二曹員外郎典職崇文院袐閣知柳州坐鄰郡大賊莽佚界上捕之不時得黜臨江軍監新淦縣酒稅內徙楚州監鹽復知南康軍召還職中袐出守潤州逾年移牧武昌再丁內艱以度支郎復吉居閣下嵗久以便鄕裏求知邵武軍得之遂老千家夫人嚴氏早亡繼室仁和縣君沈氏左右君子動循禮則子四人長曰楷前漳州長防縣令次曰格汀州司法參軍次曰栩太廟齋郎次曰杞今校書郎女三人長適嚴氏次適範氏次尙防宗諒接公之舊徳矣嘗宰武陽居公治下公晚以少子結義於予諸孤之將議塟也使家老狀公之事千里重趼且來乞文以志神隧紀信示逺予不讓也宜矣晏詹嗣而銘曰

建水之靈武夷之英猗歟王公才爲時生賢推仕漢帝選登瀛直如朱弦瑩若壺冰守藩方入出趨臺閣徳化優柔文鋒錯落播在民謡賡於聖作辭絕累句言無宿諾致政於君歸全返眞雅合天道光昭縉紳有典有則不緇不燐壽鐘五福慶延後昆隠隠南山悠悠東渚艸沒新阡煙昏拱樹勒瑉貞兮識太原君子之墓

宋文鑑卷一百四十四

欽定四庫全書

宋文鑑卷一百四十五

宋呂祖謙編

墓表

石曼卿墓表

歐陽修

曼卿諱延年姓石氏其上世爲幽州人幽州入於契丹其祖自成始以其族間走南歸天子嘉其來將祿之不可乃家於宋州之宋城父諱補之官至太常博士幽燕俗勁武而曼卿少以气自豪讀書不治章句獨慕古人奇節偉行非常之功視世俗屑屑無足動其意者自顧不合於時乃一混以酒然好劇飲大醉頹然自放由是益與時不合而人之從其遊者皆知愛曼卿落落可奇而不知其才之有以用也年四十八康定二年二月四日以太子中允祕閣校理卒於京師曼卿少舉進士不中眞宗推恩三舉進士皆補奉職曼卿初不肯就張文節公素奇之謂曰母老乃擇祿耶曼卿矍然起就之遷殿直久之攺太常寺太祝知濟州金鄕縣嘆曰此亦可以爲政也縣有治聲通判幹寜軍丁母永安縣君李氏憂服除通判永靜軍皆有能名充館閣校勘累遷大理寺丞通判海州還爲校理莊獻明肅太后臨朝曼卿上書請還政天子其後太后崩範諷以言見幸引嘗言太後事者遽得顯官欲引曼卿曼卿固止之乃已自契丹通中國徳明盡有河南而臣屬遂務休兵飬息天下然內外防武三十餘年曼卿上書言十事不報已而元昊反西方用兵始思其言召見稍用其說籍河北河東陜西之民得鄕兵數十萬曼卿奉使籍兵河東還稱防賜緋衣銀魚天子方思盡其才而且病矣旣而聞邊將有欲以鄊兵扞賊者笑曰此得吾粗也夫不教之兵勇怯相雜若怯者見敵而動則勇者亦牽而潰矣今或不暇教不若募其敢行者則人人皆勝兵也其視世事篾若不足爲及聽其施設之方𨿽精思深慮不能過也狀貌偉然喜酒自豪若不可繩以法度退而質其平生趣舎大節無一悖於理者遇人無賢愚皆盡忻歡及問而可否天下是非善惡當其意者無幾人其爲文章勁健稱其意气有子濟滋天子聞其喪官其一子使祿其家旣卒之三十七日葬於太淸之先塋其友歐陽修表於其墓曰

嗚呼曼卿寜自混以爲髙不少屈以合世可謂自重之士矣士之所負者愈大則其自顧也愈重自顧愈重則其合愈難然欲與共大事立奇功非得難合自重之士不可爲也古之魁雄之人未始不負髙世之志故寜或毀身污迹卒困於無聞或老且死而幸一遇猶克少施於世若曼卿者非徒與世難合而不克所施亦其不幸不得至乎中壽其命也夫其可哀也夫

太常博士周君墓表

歐陽修

有篤行君子曰周君者孝於其親友於其兄弟居父母喪與其兄某弟某居於倚廬不飲酒食肉者三年其言必戚其哭必哀除喪而臒然不能勝人事者蓋久而後復自孔子在魯而魯人不能行三年之喪其弟子疑以爲問則非魯而他國可知也孔子歿而其後世又可知也今世之人知事其親者多矣或居防而不哀者有矣生能事而死能哀或不知喪禮者有矣或知禮而以謂喪主於哀而已不必合於禮者有矣如周君者事生盡孝居喪盡哀而以禮者也禮之失久矣喪禮尢廢也今之居喪者𨿽仕宦婚嫁聽樂不爲此特法令之所禁爾其衰麻之數哭泣之節居處之別飲食之變皆莫知夫有禮也在上位者不以身率其下在下者無所望於其上其遂廢矣乎故吾於周君有所取也君諱某字某某州某縣人也天聖二年舉進士累官至太常博士歷連衡二州司理參軍桂州司錄知髙安寜化二縣通判饒州未行以慶曆五年六月朔日卒於朝集之舎享年五十有一皇祐五年某月日葬於道州永明縣紫微岡曾祖諱某祖諱某父諱某贈官某母唐氏封某縣太君娶某氏封某縣君君學長於毛鄭詩左氏春秋家貧不事生產喜聚居官祿𨿽薄常分俸以賙宗族朋友人有慢已者必厚爲禮以愧之其爲吏所居皆有能政有文集二十卷君有子七人曰諭鼎州司理參軍曰詵湖州歸安主簿曰謐曰諷曰諲曰說曰誼皆未仕嗚呼孝非一家之行也所以移於事君而忠仁於宗族而睦交於朋友而信始一鄕推之四海表於金石示之後世而觀考君之所施者無不可以書也豈獨俾其子孫之不隕也哉

胡翼之墓表

歐陽修

先生諱瑗字翼之姓胡氏其上世爲陵州人後爲泰州如臯人先生爲人師言行而身化之使誠明者達昏愚者勵頑傲者革故其爲法嚴而信爲道久而尊師道廢久矣自景祐明道以來學者有師惟先生曁泰山孫明復石守道三人而先生之徒最盛其在湖州之學弟子去來常數百人各以其經轉相傳授其教學之法最備行之數年東南之士莫不以仁義禮樂爲學慶曆四年天子開天章閣與大臣講天下事始慨然詔州縣皆立學於是建太學於京師而有司請下湖州取先生之法以爲太學法至今爲著令後十餘年先生始來居太學學者自逺而至太學不能容取旁官署以爲學捨禮部貢舉嵗所得士先生弟子十常居四五其髙第者知名當時或取甲科居顯仕其餘散在四方隨其人賢愚皆循循雅飭其言談舉止遇之不問可知爲先生弟子其學者相與稱先生不問可知爲胡公也先生初以白衣見天子論樂拜祕書省校書郎辟丹州軍事推官攺密州觀察推官丁父憂去職服除爲保寜軍節度推官遂居湖學召爲諸王宮教授以疾免已而以太子中捨致仕遷殿中丞於家皇祐中驛召至京師議樂復以爲大理評事兼太常寺主簿又以疾辭嵗余爲光祿寺丞國子監直講廼居太學遷大理寺丞賜緋衣銀魚嘉祐元年遷太子中允充天章閣侍講仍居太學已而病不能朝天子數遣使者存問又以太常博士致仕東歸之日太學之諸生與朝廷賢士大夫送之東門執弟子禮路人嗟嘆以爲榮以四年六月六日卒於杭州享年六十有七以明年十月五日塟於烏程何山之原其世次官邑與其行事莆陽蔡君謨具志於幽堂

嗚呼先生之徳在乎人不待表而見於後世然非此無以慰學者之思乃揭於其墓之原六年八月三日廬陵歐陽修述

瀧岡阡表

歐陽修

嗚呼惟我皇考崇公卜吉於瀧岡之六十年其子修始克表於其阡非敢緩也蓋有待也修不幸生四歳而孤太夫人守節自誓居貧自力於衣食以長以教俾至於成人太夫人告修曰汝父爲吏亷而好施與喜賓客其俸祿𨿽薄常不使有餘曰無以是爲我累故其亡也無一瓦之覆一壠之植以庇而爲生吾何恃而能自守邪吾於汝父知其一二以有待於汝也自吾爲汝家婦不及事吾姑然知汝父之能養也汝孤而幼吾不能知汝之必有立然知汝父之必將有後也吾之始歸也汝父免於母喪方逾年嵗時祭祀則必涕泣曰祭而丰不如養之薄也間禦酒食則又涕泣曰昔常不足而今有餘其何及也吾始一二見之以爲新免於喪適然耳旣而其後常然至其終身未嘗不然吾𨿽不及事姑而以此知汝父之能養也汝父爲吏嘗夜燭治官書屢廢而嘆吾問之則曰此死獄也我求其生不得爾吾曰生可求乎曰求其生而不得則死者與我皆無恨矧求而有得邪以其有得則知不求而死者有恨也夫常求其生猶失之死而世常求其死也回顧乳者抱汝而立於旁因指而嘆曰術者謂我嵗行在戍將死使其言然吾不及見兒之立也後當以我語告之其平居教他子弟常用此語吾耳熟焉故能詳也其施於外事吾不能知其居於家無所矜飾而所爲如此是眞發於中者邪嗚呼其心厚於仁者邪此吾知汝父之必將有後也汝其勉之夫養不必丰要於孝利𨿽不得博於物要其心之厚於仁吾不能教汝此汝父之志也修泣而志之不敢忘先公少孤力學咸平三年進士及第爲道州判官泗綿二州推官又爲泰州判官享年五十有九葬沙溪之瀧岡太夫人姓鄭氏考諱徳儀世爲江南名族太夫人恭儉仁愛而有禮初封福昌縣太君進封樂安安康彭城三郡太君自其家少微時治其家以儉約其後常不使過之曰吾兒不能苟合於世儉薄所以居患難也其後修貶夷陵太夫人言笑自若曰汝家故貧賤也吾處之有素矣汝能安之吾亦安矣自先公之亡二十年修始得祿而養又十有二年列官於朝始得贈封其親又十年修爲龍圖閣直學士吏部郎中畱守南京太夫人以疾卒於官舎享年七十有二又八年修以非才入副樞宻遂參政事又七年而罷自登二府天子推恩褒其三世蓋自嘉祐以來逢國大慶必加寵錫皇曾祖府君累贈金紫光祿大夫太師中書令曾祖妣累封楚國太夫人皇祖府君累贈金紫光祿大夫太師中書令兼尙書令祖妣累封吳國太夫人皇考崇公累贈金紫光祿大夫太師中書令兼尙書令皇妣累封越國太夫人今上初郊皇考賜爵爲崇國公太夫人進號魏國於是小子修泣而言曰嗚呼爲善無不報而遲速有時此理之常也惟我祖考積善成徳宜享其隆𨿽不克有於其躬而賜爵受封顯榮褒大實有三朝之錫命是足以表見於後世而庇賴其子孫矣乃列其世譜具刻於碑旣又載我皇考崇公之遺訓太夫人之所以教而有待於修者並揭於阡俾知夫小子修之徳薄能鮮遭時竊位而幸全大節不辱其先者其來有自熈寜三年嵗次庚戌四月辛酉十五日乙亥男推誠保徳崇仁翊戴功臣觀文殿學士特進行兵部尙書知靑州軍州事兼管內勸農使充京東東路安撫使上柱國樂安郡開國公食邑四千三百戶食實封一千二百戶修表

處士徵君墓表

王安石

淮之南有善士三人皆居於眞州之揚子杜君者寓於醫無貧富貴賤請之輒往與之財非義輒謝而不受時時窮空幾不能以自存而未嘗有不足之色蓋善言性命之理而其心曠然無累於物而予嘗與之語久之而不厭也徐君忠信篤實遇人至謹𨿽疾病召筮不正衣巾不見寓於筮日得百數十錢則止不更筮也能爲詩亦好屬文有集若干捲兩人者以醫筮故多爲賢士大夫所知而徵君獨不聞於世徵君者諱某字某事其母夫人至孝居鄊裏恂恂恭謹樂振人之窮急而未嘗與人校曲直好蓄書能爲詩有子五人而教其三人爲進士某今爲某官某今爲某官某亦再貢於鄊徵君與兩人者相爲友至驩而莫逆也兩人者皆先徵君以死而徵君以某年某月甲子終於家年七十七噫古者一鄊之善士必有以貴於一鄊一國之善士必有以貴於一國此道亡也久矣余獨私愛夫三人者而樂爲好事者道之而徵君之子又以請於是書以遺之使之鑱諸墓上杜君諱嬰字太和徐君諱仲堅字某

外祖母黃夫人墓表

王安石

外祖夫人黃氏生二十二年歸吳氏歸五十年而卒三月而塟康定二年十二月也夫人淵靜裕和不彊而安事舅姑夫撫字皆順適吳氏內外族甚大朝夕相與居嵗時以辭幣酒食相綴接卒夫人之世戚疏愚良無一間言又喜書史曉大致往往引以輔導處士信厚聞於鄊子爲士無虧行繄夫人之助夫人資寡言笑聲若不能出𨿽族人亦不知其曉書史也安石外孫也故得之詳明道中過舅家夫人春秋髙矣視其禮猶若女婦然視其色不知其有喜慍也病且革以薄葬命子億其可謂以正始終也已舅藩旣志其塟四年安石還自揚州復其墓復表曰聖人之教必繇閨門始後世志於教者亦未之勤而已天下相重以戾相蕩以侈疣然斁矣自公卿大夫無完徳豈或女婦然或者女婦居不識防屏笑言不聞鄰里是職然也置則悖矣然其死也聞人傳焉以美之是亦教之熄也人人之不能然也傳焉以美之宜也矧如夫人者有不可表耶於戲

程伯淳墓表

程頥

先生名顥字伯淳葬於伊川潞國太師題其墓曰明道先生弟頥序其所以而刻之石曰周公沒聖人之道不行孟軻死聖人之學不傳道不行百世無善治學不傳千載無眞儒無善治士猶得以明乎善治之道以淑諸人以傳諸後無眞儒天下貿貿焉莫知所之人欲肆而天理滅矣先生生千四百年之後得不傳之學於遺經志將以斯道覺斯民天不慗遺哲人早世鄊人士大夫相與議曰道之不明也久矣先生出倡聖學以示人辧異端辟邪說開歷古之沈迷聖人之道得先生而後明爲功大矣於是帝師采眾議而爲之稱以表其墓學者之於道知所向然後見斯人之爲功知所至然後見斯名之稱情山可夷谷可堙明道之名亙萬世而常存勒石墓旁以詔後人

呂和叔墓表

範育

元丰五年嵗次壬戌六月癸酉呂君和叔卒九月乙已從塟驪山之趾先大夫之墓其孤義山請識以文惟君明善至學性之所得者盡之於心心之所知者踐之於身妻子刑之朋友信之鄊黨宗之可謂至誠敏徳者矣乃表其墓曰誠徳君子而系其身行雲君諱大鈞字和叔其先汲郡人皇考鵠贈司封員外郎王考通太常博士贈兵部侍郎考蕡比部郎中贈左諫議大夫由兵部塟京兆之藍田故子孫爲其縣人焉初諫議學遊未仕教子六人後五人相繼登科知名當世其季賢而早死縉紳士大夫傳其家聲以爲美談君其第三子也中進士乙科調秦州右司理參軍監延州折博務攺光祿寺丞知耀州三原縣請代親入蜀移綿州巴西縣諫議致仕居裏君亦移疾不行丞相韓公子華宣撫陜西河東辟書冩機密文字府罷移福州侯官縣故相曾宣靖公鎭京兆薦涇陽縣皆不赴丁諫議憂服除獨家居講道數年仲兄龍圖閣待制大防請監鳯翔府造船務君起就之官制攺爲宣義郎防詔伐西夏鄜延路轉運司檄君從事法爲可辭使者請於朝君亦以禮際善而得行乃往從君亦盡力不苟以避使者愈賢之薦管勾文字數月感疾卒延州官舍享年五十有二君性純厚易直彊明正亮所行不二於心所知不二於行其學以孔子下學上達之心立其志以孟子集義之功養其徳以顏子克已復禮之用厲其行其要歸之誠明不息不爲眾人沮之而疑小辧奪之而屈勢利刼之而回知力窮之而止其自任以聖賢之重如此蓋大學之教不明於世者千五百年先是扶風張先生子厚聞而知之而學者未之信也君於先生爲同年友一言而契往執弟子禮問焉君謂始學必先行其所知而已若夫道性命之際正惟躬行禮義久則至焉先生以謂學不造約𨿽勞而艱於進徳且謂君勉之當自悟君乃信已不疑設其義陳其數倡而行之將以抗橫流繼絕學毅然不卹人之非間已也先生亦嘆其勇爲不可及始居諌議喪衰麻殯斂奠祭之事悉捐俗習事尙一仿諸禮後乃寖行於冠昏飲酒相見慶弔之間其文節粲然可觀人人皆識其義相與起好矜行一朝知禮義之可貴久之君之志旣克少施而於趣時求中未能沛然不疑然後信先生之學本末不可逾以造約爲先務矣先生旣歿君益修明其學援是道推之以善俗且必於吾身親見之旣而曰有命不得於今必得於後世其始講修先王之法曰如有用我者舉而措之而已旣又知夫君子之徳不存焉𨿽不信而不悔始也急於行已旣乃至而不迫優遊乎道之可樂始也嚴於率人旣乃和而不懈使學者趨而不厭嗚呼非持久不已孰能與於此君疾命掃室正席黙坐問者至語未終而歿其徒聞疾或自家於官所及訃至相率迎其喪逺至數十百里貧者位於別館哭之卒時夫人種氏治其喪如君所以治諫議之喪其孤旣塟而祭於家必以禮嗚呼死生之際安而不惑可以見養之至道行乎妻子善信乎朋友鄕黨可以見誠之感君與人語必因其所可及而諭諸義治經說徳於身踐而心解其文章不作於無用嘗譔次井田兵制爲圖籍案之易易大臣有薦官邸教授者法當獻文君上天下爲一家中國爲一人賦推是道也愾乎天下矣君始娶馬氏再娶則種夫人也子義山能傳其父學孫男麟愈舟女一嗚呼仲尼七十而變化不息顏子短命未見其止曾子老而徳優先生有言樂正子與舜同術顧其行有未至若君之術與聖人同其至足以觀之惜乎不得見其老放乎致極以立乎聖人之門一朝之遇措乎天下國家乃中身而止矣烏乎君之自信其所行以致其所及可爲眾人道者也若信諸已而知乎天者則又非眾人之所可知必有君子而知君者矣安得孔子之門人與論君之徳者乎

神道碑

資政殿學士禮部侍郎範文正公神道碑銘

歐陽修

皇祐四年五月甲子資政殿學士尙書禮部侍郎汝南文正公薨於徐州以其年十有二月壬申葬於河南尹樊裏之萬安山下公諱仲淹字希文五代之際世家蘇州事吳越太宗皇帝時吳越獻其地公之皇考從錢俶朝京師後爲武寜軍掌書記以卒公生二嵗而孤母夫人貧無依再適長山朱氏旣長知其世家感泣去之南都入學捨掃一室晝夜講誦其起居飲食人所不堪而公益自刻苦居五年大通六經之防爲文章論說必本於仁義祥符八年舉進士禮部選第一遂中乙科爲廣徳軍司理參軍始歸迎其母以養及公旣貴天子贈公曾祖蘇州糧料判官諱某爲太保祖祕書監諱某爲太傅考諱某爲太師妣謝氏爲吳國夫人公少有大節於富貴貧賤毀譽歡戚不一動其心而慨然有志於天下常自誦曰士當先天下之憂而憂後天下之樂而樂也其事上遇人一以自信不擇利害爲趨捨其所有爲必盡其方曰爲之自我者當如是其成與否有不在我者𨿽聖賢不能必吾豈苟哉天聖中晏丞相薦公文學以大理寺丞爲祕閣校理以言事忤章獻太后防通判河中府久之上記其忠召拜右司諫當太后臨朝聽政時以至日大防前殿上將率百官爲壽有司已具公上疏言天子無北面且開後世弱人主以彊母后之漸其事遂已又上書請還政天子不報及太后崩言事者希防多求太后時事欲深治之公獨以謂太后受托先帝保佑聖躬始終十年未見過失宜掩其小故以全大徳初太后有遺命立楊太妃代爲太后公諫曰太后母號也自古無代立者由是罷其冊命是嵗大旱蝗奉使安撫東南使還防郭皇后廢率諫官禦史伏閣爭不能得貶知睦州又徙蘇州嵗余卽拜禮部員外郎天章閣待制召還益論時政闕失而大臣權幸多忌惡之居數月以公知開封府開封素號難治公治有聲事日益簡暇則益取古今治亂安危爲上開說又爲百官圖以獻曰仕人各以其材而百職修堯舜之治不過此也因指其遷進遲速次序曰如此而可以爲公可以爲私亦不可以不察由是呂丞相怒至交論上前公求對辧語切坐落職知饒州明年呂公亦罷公徙潤州又徙越州而趙元昊反河西上復召相呂公乃以公爲陜西經略安撫副使遷龍圖閣直學士是時新失大將延州危公請自守鄜延扞賊乃知延州元昊遣人遺書以求和公以謂無事請和難信且書有僭號不可以聞乃自爲書告以逆順成敗之說甚辯坐擅復書奪一官知耀州未逾月徙知慶州旣而四路置帥以公爲環慶路經略安撫招討使兵馬都部署累遷諫議大夫樞宻直學士公爲將務持重不急近功小利於延州築靑澗城墾營田復承平永平廢寨熟歸業者數萬戶於慶州城大順以據要害又城細腰胡蘆於是明珠滅臧等大族皆去賊爲中國用自邊制久隳至兵與將常不相識公始分延州兵爲六將訓練齊整諸路皆用以爲法公之所在賊不敢犯人或疑公見敵應變爲如何至其城大順也一旦引兵出諸將不知所向軍至柔逺始號令告其地處使往築城至於版築之用大小畢具而軍中初不知賊以騎三萬來爭公戒諸將戰而賊走追勿過河已而賊果走追者不渡而河外果有伏賊失計乃引去於是諸將皆服公爲不可及公待將吏必使畏法而愛已所得賜賚皆以上意分賜諸將使自爲謝諸蕃質子縱其出入無一人逃者蕃長來見召之臥內屏人徹衞與語不疑公居三嵗士勇邊實恩信大洽乃決防謀取橫山復靈武而元昊數遣使稱臣請和上亦召公歸矣初西人籍其鄊兵者十數萬旣而黥以爲軍惟公所部但刺其手公去兵罷獨得復爲民其於兩路旣得熟羌爲用使以守邊因徙屯兵就食內地而紓西人饋挽之勞其所設施去而人徳之與守其法不敢變者至今尢多自公坐呂公貶羣士大夫各持二公曲直呂公患之凡直公者皆指爲黨或坐竄逐及呂公復相公亦再起被用於是二公驩然相約戮力平賊天下之士皆以此多二公然朋黨之論遂起而不能止上旣賢公可大用故卒置羣議而用之慶曆三年春召爲樞宻副使五讓不許乃就道旣至數月以爲參知政事每進見必以太平責之公嘆曰上之用我者至矣然事有先後而革獘於久安非朝夕可也旣而上再賜手詔趣使條天下事又開天章閣召見賜坐授以紙筆使疏於前公惶恐避席始退而條列時所宜先者十數事上之其詔天下興學取士先徳行不專文辭革磨勘例遷以別能否減任子之數而除濫官用農桑考課守宰等事方施行而磨勘任子之法僥幸之人皆不便因相與騰口而嫉公者亦幸外有言喜爲之佐佑防邊奏有警公卽請行乃以公爲河東陜西宣撫使至則上書願復守邊卽拜資政殿學士知邠州兼陜西路安撫使其知政事才一嵗而罷有司悉奏罷公前所施行而復其故言者遂以危事中之賴上察其忠不聽是時夏人已稱臣公因以疾請鄧州守鄧三嵗求知杭州又徙靑州公益病又求知潁州肩舁至徐遂不起享年六十有四方公之病上賜藥存問旣薨輟朝一日以其遺表無所請使就問其家所欲贈以兵部尙書所以哀防之甚厚公爲人外和內剛樂善泛愛喪其母時尙貧終身非賓客食不重肉臨財好施意豁如也及退而視其私妻子僅給衣食其爲政所至民多立祠畫像其行已臨事自山林處士裏閭田野之人外至邊陲莫不知其名字而樂道其事者甚眾及其世次官爵志於墓譜於家藏於有司者皆不論著著其系天下國家之大者亦公之志也歟銘曰範於吳越世實陪臣俶納山川及其士民範始來北中間幾息公奮自躬與時偕逢事有罪功言有違從豈公必能天子用公其艱其勞一其初終夏童跳邊乘吏殆安帝命公往問彼驕頑有不聽順鋤其穴根公居三年怯勇隳完兒憐獸擾卒俾來臣夏人在廷其事方議帝趣公來以就予治公拜稽首玆爲難哉初匪其難在其終之羣言營營卒壊於成匪惡其成惟公是傾不傾不危天子之明存有顯榮歿有贈諡藏其子孫寵及後世惟百有位可勸無怠

太尉王文正公神道碑銘

歐陽修

至和二年七月乙未樞宻直學士右諫議大夫王素奏事殿中已而泣且言曰臣之先臣旦相眞宗皇帝十有八年今臣素又得待罪侍從之臣惟是先臣之訓其遺業餘烈臣實無似不能顯大而墓碑至今無辭以刻惟陛下哀憐不忘先帝之臣以假寵於王氏而朂其子孫天子曰嗚呼惟汝父旦事我文考眞宗葉徳一心克終厥位有始有卒其可謂全徳元老矣汝素以是刻於碑素拜稽首泣而出明日有詔史館修撰歐陽修曰王旦墓碑未立汝可以銘臣修謹按故推誠保順同徳守正翊戴功臣開府儀同三司守太尉充玉淸昭應宮使上柱國太原郡開國公贈太師尙書令兼中書令追封魏國公諡曰文正王公諱旦字子明大名莘人也皇曾祖諱言滑州黎陽令追封許國公皇祖諱徹左拾遺追封魯國公皇考諱祐尙書兵部侍郎追封晉國公皆累贈太師尙書令兼中書令曽祖妣姚氏魯國夫人祖妣田氏秦國夫人妣任氏徐國夫人邊氏秦國夫人公之皇考以文章自顯漢周之際逮事太祖太宗爲名臣嘗諭杜重威使無反漢拒盧多遜害趙普之謀以百口明符彥卿無罪故世多稱王氏有陰徳公之皇考亦自植三槐於庭曰吾之後世必有爲三公者此其所以志也公少好學有文太平興國五年進士及第爲大理評事知臨江縣監潭州銀場再遷著作佐郎與編文苑英華遷殿中丞通判鄭濠二州王禹偁薦其材任轉運使驛召至京師辭不受獻其所爲文章得試直史館遷右正言知制誥知淳化三年禮部貢舉遷虞部員外郎同判吏部流內銓知考課院右諫議大夫趙昌言參知政事公以壻避嫌求解職太宗嘉之攺禮部郎中集賢殿修撰昌言罷復知制誥仍兼修撰判院事召賜金紫久之遷兵部郎中居職眞宗卽位拜中書舍人數日召爲翰林學士知審官院通進銀臺封駁事公爲人嚴重能任大事避逺權勢不可幹以私由是眞宗益知其賢錢若水名能知人常稱公曰眞宰相器也若水爲樞宻副使罷召對苑中問誰可大用者若水言公可用眞宗曰吾固已知之矣咸平三年又知禮部貢舉居數日拜給事中同知樞宻院事明年以工部侍郎參知政事再遷刑部侍郎景徳元年契丹犯邊眞宗幸澶州雍王元份畱守東京得暴疾命公馳自行在代元份畱守二年遷尙書左丞三年拜工部尙書同中書門下平章事集賢殿大學士監修國史是時契丹初請盟趙徳明亦納誓約願守河西故地二邊罷兵不用眞宗遂欲以無事治天下公以爲宋興三世祖宗之法具在故其爲相務行故事愼所攺作進退能否賞罰必當眞宗久而益信之所言無不聽𨿽他宰相大臣有所請必曰王某以爲如何事無大小非公所言不決公在相位十餘年外無夷狄之虞兵革不用海內富貴羣工百司各得其職故天下至今稱爲賢宰相公於用人不以名譽必求其實苛賢且材矣必久其官而眾以爲宜某職然後遷其所薦引人未嘗知冦凖爲樞宻使當罷使人私公求爲使相公大驚曰將相之任豈可求耶且吾不受私請凖深恨之已而制出除凖武勝軍莭度使同中書門下平章事凖入見涕泣曰非陛下知臣安能至此眞宗具道公所以薦凖者凖始媿嘆以爲不可及故參知政事李穆子行簡有賢行以將作監丞居於家眞宗召見慰勞之遷太子中允初遣使者召之不知其所止眞宗命至中書問王某然後人知行簡公所薦也公自知制誥至爲相薦士尢多其後公薨史官修眞宗實錄得內出奏章乃知朝廷之士多公所薦者公與人寡言笑其語𨿽簡而能以理屈人黙然終日莫能窺其際及奏事上前羣臣異同公徐一言以定今上爲皇太子太子諭徳見公稱太子學書有法公曰諭徳之職止於是耶趙徳明言民饑求糧百萬斛大臣皆曰徳明新納誓而敢違請以詔書責之眞宗以問公公請勅有司具粟百萬於京師詔徳明來取眞宗大喜徳明得詔書慚且拜曰朝廷有人大中祥符中天下大蝗眞宗使人於野得死蝗以示大臣明日他宰相有袖死蝗以進者曰蝗實死矣請示於朝率百官賀公獨以爲不可後數日方奏事飛蝗蔽天眞宗顧公曰使百官方賀而蝗如此豈不爲天下笑耶宦者劉承規以忠謹得幸病且死求爲節度使眞宗以語公曰承規待此以瞑目公執以爲不可曰他日將有求爲樞宻使者柰何至今內臣官不過畱後公任事久人有謗公於上者公輒引咎未嘗自辧至人有過失𨿽人主盛怒可辧者辧之必得而後已榮王宮火延前殿有言非天災請置獄劾火事當坐死者百餘人公獨請見曰始失火時陛下以罪已詔天下而臣等皆上章待罪今反歸咎於人何以示信且火𨿽有迹寜知非天譴耶由是當坐者皆免日者上書言宮禁事坐誅籍其家得朝士所與往還占問吉凶之說眞宗怒欲付禦史問狀公曰此人之常情且語不及朝廷不足罪眞宗怒不解公因自取嘗所占問之書進曰臣少賤時不免爲此必以爲罪願並臣付獄眞宗曰此事已發何可免公曰臣爲宰相執國法豈可自爲之幸於不發而以罪人眞宗意解公至中書悉焚所得書旣而眞宗悔復馳取之公曰臣已焚之矣由是獲免者眾公累官至太保以病求罷入見滋福殿眞宗曰朕方以大事托卿而卿疾如此因命皇太子拜公公言皇太子盛徳必任陛下事因薦可爲大臣者十餘人其後不至宰相者李及淩防二人而已然亦皆爲名臣公屢以疾請眞宗不得已拜公太尉兼侍中五日一朝視事遇軍國大事不以時入參決公益惶恐因臥不起以疾懇解冊拜太尉玉淸昭應宮使自公病使者存問日常三四眞宗手自和藥賜之疾亟遽幸其第賜以白金五千兩辭不受以天禧元年九月癸酉薨於家享年六十有一眞宗臨哭輟視朝三日發哀於苑中其子弟門人故吏皆被恩澤卽以其年十一月庚申塟公於開封府開封縣新裏鄊大邊村公娶趙氏榮國夫人後公若干年卒子男三人長曰司封郎中雍次曰贊善大夫衝次曰素女四人長適太子太傅韓億次適兵部員外郎直集賢院蘇耆次適右正言範令孫次適龍圖閣直學士兵部郎中呂公弼公事寡嫂謹與其弟旭相友悌尢篤任以家事一無所問而務以儉約率勵子弟使在富貴不知爲驕侈兄子睦欲舉進士公曰吾常以太盛爲懼其可與寒士爭進至其薨也子素猶未官遺表不求恩澤有文集二十卷幹興元年詔配享眞宗廟廷臣修曰景徳祥符之際盛矣觀公之所以相而先帝之所以用公者可謂至哉是以君明臣賢徳顯名尊生而俱享其榮歿而長配於廟可謂有始有卒如明詔所褒昔者烝民江漢推大臣下之事所以見任賢使能之功𨿽曰山甫穆公之詩實歌宣王之徳也臣謹考國史實錄至於縉紳故老之傳得公終始之節而錄可紀者輒聲爲銘詩昭示後世以彰先帝之明以稱聖恩褒顯王氏流澤子孫與宋無極之意銘曰

烈烈魏公相我眞宗眞廟翼翼魏公配食公相眞宗不言以躬時有大事事有大疑匪卜匪筮公爲蓍公在相位終日如黙問其邊方包裹兵革問其卿士百工以職問其庶民耕織衣食相有賞罰功當罪明相所黜升惟否惟能執其權衡萬物之平孰不事君胡能必信孰不爲相其誰有終公薨於位太尉之崇天子孝思來薦淸廟侑我聖考惟時元老天子念功報公之隆春秋從享萬祀無窮作爲詩歌以諗廟工

宋文鑑卷一百四十五

欽定四庫全書

宋文鑑卷一百四十六

宋呂祖謙編

神道碑銘

晏元獻公神道碑銘

歐陽修

至和元年六月觀文殿大學士行兵部尙書西京畱守臨淄公以疾歸於京師八月疾少間入見天子曰噫予舊學之臣也乃畱侍講邇英閣詔五日一朝前殿明年正月疾作不能朝勅太醫朝夕往視有司除道將幸其家公嘆曰吾無狀乃以疾病憂吾君卽馳奏曰臣疾少間行愈矣乃止其月丁亥以公薨聞天子震悼亟臨其喪以不卽視公爲恨贈公司空兼侍中諡曰元獻有司請輟視朝一日詔特輟二日以其年三月癸酉塟公於許州陽翟縣麥秀鄊之北原旣塟賜其墓隧之碑首曰舊學之碑旣又勅史臣修考次公事具書於碑下臣修伏讀國史見眞宗皇帝時天下無事天子方推讓功徳祠祀天地山川講禮樂以文頌聲而儒學文章雋賢偉異之人出公世家江西之臨川年始十四一日起田裏進見天子時方親閱天下貢士防廷中者千餘人與夫宮臣衞官擁列圜視公不動聲气操筆爲文辭立成以獻天子嘉賞賜同進士出身遂登館閣掌書命以文章爲天下所宗逮陛下養徳東宮先帝選用臣屬卽以公遺陛下由王官宮臣卒登宰相凡所以輔道聖徳憂勤國家有舊有勞自始至卒五十餘年公旣薨而先帝之名臣與陛下東宮之舊人皆無在者宜其褒寵優異比公甘盤臣修幸得執筆史官奉明詔謹昧死上臨淄公事曰公諱殊字同叔姓晏氏其世次晦顯徙遷不常自其髙祖諱墉唐咸通中舉進士卒官江西始著籍於髙安其後三世不顯曾祖諱延昌又徙其籍於臨川祖諱郜追封英國公考諱固追封秦國公自曾祖以下皆用公貴累贈開府儀同三司太師中書令兼尙書令曾祖妣張氏陳國太夫人祖妣傅氏許國太夫人妣吳氏唐國太夫人公生七歳知學問爲文章鄊裏號爲神童故丞相張文節公安撫江西得公以聞眞宗召見旣賜出身後二日又召試詩賦論公徐啟曰臣嘗私習此賦不敢隠眞宗益嗟異之因試以他題以爲祕書省正字置之祕閣使得悉讀祕書命故僕射陳文僖公視其學明年獻其所爲文召試中書遷太常寺奉禮郎封祀太山推恩遷光祿寺丞數月充集賢校理明年遷著作佐郎丁父憂去官已而眞宗思之卽其家起復命淮南發運使具舟送之京師從祀太淸宮賜緋衣銀魚同判太常禮院又丁母憂求去官服喪不許今天子始封升王公以選爲府記室參軍再遷左正言直史館今天子爲皇太子以戶部員外郎充太子舎人賜金紫知制誥判集賢院遷翰林學士充景靈宮判官太子左庶子兼判太常寺知禮儀院公旣以道徳文章佐佑東宮眞宗每所諮訪多以方寸小紙細書問之由是參與機宻凡所對必以其槁進示不泄其後悉閱眞宗閣中遺書得公所進槁類爲八十卷藏之禁中人莫之見也初眞宗遺詔章獻明肅太后權聽軍國事宰相丁謂樞宻使曹利用各欲獨見奏事無敢決其議者公建言羣臣奏事太后者垂簾聽之皆毋得見議遂定幹興元年拜右諫議大夫兼侍讀學士遷給事中景靈宮副使判吏部流內銓以易侍講崇政殿遷禮部侍郎知審官院爲樞宻副使遷刑部侍郎上疏論張耆不可爲樞宻使由是忤太后防坐以笏擊其僕誤折其齒罷畱守南京大興學校以教諸生自五代以來天下學廢興自公始召拜禦史中丞攺兵部侍郎兼祕書監資政殿學士翰林侍讀學士知天聖八年禮部貢舉明年爲三司使復爲樞宻副使未拜攺參知政事遷尙書左丞太后謁太廟有請服衮冕者太后以問公公以周官後服對太后崩大臣執政者皆罷公爲禮部尙書知亳州徙知陳州遷刑部尙書復召爲禦史中丞又爲三司使知樞宻院事拜樞宻使再加檢校太尉同中書門下平章事慶曆三年三月遂以刑部尙書居相位充集賢殿大學士兼樞宻使自公復召用而趙元昊反師出陜西天下獘於兵公數建利害請罷監軍兼以陣圖授諸將使得應敵爲攻守及制財用爲出入之要皆有法天子悉爲施行自宮禁先以率天下而財賦之職悉歸有司卒能以謀臣元昊使聽約束乃還其王號公爲人剛簡遇人必以誠𨿽處富貴如寒士罇酒相對歡如也得一善稱之如已出當世知名之士如範仲淹孔道輔等皆出其門及爲相益務進賢才當公居相府時範仲淹韓琦冨弼皆進用至於臺閣多一時之賢天子旣厭西兵閔天下困獘奮然有意遂欲因羣材以更治數詔大臣條天下事方施行而小人權幸皆不便明年秋防公以事罷而仲淹等相次亦皆去事遂已公旣罷以工部尙書知潁州徙知陳州又徙許州三遷戶部尙書拜觀文殿大學士知永興軍充一路都部署安撫使徙知河南府西京畱守累進階至開府儀同三司勲上柱國爵臨淄公食邑一萬二千戶實封三千七百戶公享年六十有五自少篤學至其病亟猶手不釋卷有文集二百四十卷嘗奉勅修上訓及眞宗實錄又集類古今文章爲集選二百卷其爲政敏而務以簡便其民其於家嚴子弟之見有時事寡姊孝謹未嘗爲子弟求恩澤其在陳州上問宰相曰晏某居外未嘗有所請其亦有所欲邪宰相以告公公自爲表問起居而已故其薨也天子尢哀悼之賜予加等以其子承裕爲崇文院檢討孫及甥之未官者九人皆命以官公初娶李氏工部侍郎虛己之女次孟氏屯田員外郎虛舟之女封鉅鹿郡夫人次王氏太師尙書令超之女封榮國夫人子八人長曰居厚太理評事早卒次承裕尙書屯田員外郎宣禮贊善大夫崇讓著作佐郎明逺祗徳皆大理評事幾道傳正皆太常寺太祝女六人長適戶部侍郎同中書門下平章事富弼次適禮部侍郎三司使楊察其四尙幼孫十有二人公旣樂善而稱爲知人士之顯於朝者多公所薦達至擇其女之所從又得二人者如此可謂賢也巳銘曰

有姜之裔齊爲晏氏齊在春秋晏顯諸侯傳載桓子嬰稱於丘其後無聞不亡僅存有煒自公厥聲以振公之顯聲實相天子天子曰噫予考眞宗惟多名臣以臻盛隆汝初事我王官東宮以曁相予始卒一躬輔我以徳有勞於邦公疾在外來歸自洛天子曰畱汝予舊學凡今在庭莫如汝舊孰以畀予惟予聖考今旣亡矣孰爲予老何以贈之司空侍中禮則有加予思何窮有篆其文在其碑首天子之褒史臣有詔銘以述之永昭厥後

王武恭公神道碑銘

歐陽修

惟王氏之先爲常山眞定人後世葬河南宻縣而宻分入於管城遂爲鄭州管城人其封國仍世於魯武康公事太宗皇帝秉節治戎出徵入衛乃受遺詔輔眞宗有勞有勤報防追崇以有玆魯國是生魯武恭公少以父任爲西頭供奉官至道二年遣五將討李繼遷公從武康公出鐵門爲先鋒殺獲甚眾軍至烏白池諸將失期不得進公告其父曰歸師過險爭必亂乃以兵前守隘號其軍曰亂行者斬由是士卒無敢先後𨿽武康公亦爲之按轡追兵望其軍整不敢近武康公嘆曰王氏有子矣後以禦前忠佐爲軍頭巡檢邢洺男子張洪霸聚盜二州間歷年吏不能捕公以氈車載勇士爲婦人服盛飾誘之邯鄲道中賊黨爭前邀刼遂皆就擒由是知名公以將家子宿衛眞宗爲內殿直殿前佐班都虞捧日左廂都指揮使累遷英州團練使今天子卽位攺博州團練使知廣信軍徙知冀州遷康州防禦使歷龍神衛捧日天武四廂都指揮使侍衛親軍步軍馬軍殿前都虞步軍副都指揮使桂福二州觀察使是時章獻太后猶臨朝有詔補一軍吏公曰補吏軍政也敢挾詔書以干吾軍亟請罷之太后固欲與之公不奉詔乃止及太后上僊有司請衞士坐甲公以爲故事無爲太后喪坐甲又不奉詔於是天子知公可任大事明道二年拜檢校太保簽署樞宻院事遂爲副使明年以奉國軍畱後同知院事又明年領安徳軍節度使又明年加檢校太尉宣徽南院使公爲將善撫士而識與不識皆喜爲之稱譽其狀貌雄偉動人𨿽裏兒巷婦外至邊方皆知其名氏禦史中丞孔道輔等因事以爲言乃罷公樞宻拜武寜軍節度使言者不已卽以爲右千牛衞上將軍知隨州士皆爲之懼公舉止言色如平時惟不接賓客而已久之徙知曹州而孔道輔卒客有謂公曰此害公者也公愀然曰孔公以職言事豈害我者可惜朝廷亡一直臣於是言者終身以爲愧而士大夫服公爲有量慶曆二年起公爲保靜軍畱後知靑州未行而契丹聚兵幽涿遣使者有所求自河以北皆警乃拜公保靜軍節度使知澶州契丹使者過澶州見公喜曰聞公名久矣乃得見於此邪公爲言已衰老中國多賢士大夫因指坐客歷陳其世家使者悚聽是歳徙眞定府定州等路都部署攺宣徽南院使判成徳軍未行徙判定州兼三路都部署公治其軍無撓其私亦不貸其過居頃之士皆可用契丹使人覘其軍或勸公執而戮之公曰吾軍整而和使覘者得吾實以歸是屈人兵以不戰也明日大閱於郊公執桴鼓誓師號令簡明進退坐作肅然無聲乃下令曰具糗糧聽皷聲視吾旗所鄕契丹聞之震恐防復議和兵解徙知陳州道過京師天子遣中貴人問公欲見否公謝曰備邊無功幸得防恩徙內地不敢見明年徙河陽不行以宣徽使奉朝請已而出判相州六年拜同中書門下平章事判澶州明年徙鄭州封祁國公又明年乞骸骨不許以爲防靈觀使已而復判鄭州徙澶州除集慶軍節度使徙封冀國公皇祐三年遂以太子太師致仕大朝防許綴中書門下班居一嵗天子思之起爲河陽三城節度使同中書門下平章事判鄭州六年以本官爲樞宻使徙封魯國公旣而上以富公弼爲宰相是嵗契丹使者來公與之射使者曰天子以公典樞宻而用富公爲相得人矣語聞上喜賜公禦弓一矢五十公善射至老不衰常侍上射辭曰幸得備位大臣舉止爲天下所視臣老矣恐不能勝弓矢上再三諭之乃手二矢更拜一發中之遂將釋復位上固勉之再發又中由是左右皆歡呼賜以襲衣金帶自寶元慶曆之間元昊叛河西兵出久無功士大夫爭進計防多所攺作公笑曰柰何紛紛兵法不如是也使士知畏愛而怯者勇勇者不驕以吾可勝因敵而勝之爾豈多言哉其在樞宻亦嘗自請臨邊不許凡大謀議必以咨之其在外則遣中貴人詔問其言多見施用公自致仕復起掌樞宻凡三嵗以老求去位至六七上爲之不得已以爲景靈宮使徙忠武軍節度使又以爲同羣牧制置使五日一朝給扶者以子若孫一人是嵗公年七十有八矣明年二月辛未以疾薨於家詔輟視朝二日發哀於苑中贈太尉中書令其遺言曰臣有俸祿足以具死事不敢復累朝廷願無遣使者防喪無厚賻贈天子惻然哀其志以黃金百兩白金三千兩賜其家固辭不許以其年五月甲申塟於管城明年有詔史臣刻其墓碑臣愚以謂自國家西定河湟北通契丹罷兵不用幾四十年一日元昊叛幽燕亦犯約二邊騷動而老臣宿將無在者公於是時屹然爲中國鉅人名將𨿽未嘗躬矢石攻堅摧敵而恩信已足撫士卒聲名已足動四海遂登朝廷典掌樞宻以老還仕復起於家保有富貴享終壽考𨿽古之將帥及於是者其幾何人至於出入勤勞之節與其進退綢繆君臣之恩意可以褒勸後世如古詩書所載皆應法可書謹按魯武恭公諱徳用字元輔曾祖諱方追封蔣國公祖諱元追封防國公皆贈中書令父諱超建雄軍節度使贈尙書令追封魯國公諡曰武康公娶宋氏武勝軍節度使延渥之女初爲安定郡夫人追封榮國夫人五男四女長曰咸熈東頭供奉官蚤卒次曰咸融西京左藏庫使果州團練使次曰咸庶內殿崇班早卒次曰咸英供備庫副使次曰咸康內殿承制銘曰

魯始錫封以褒武康爰曁武防乃克有邦桓桓武防其容甚飭偉其名聲以動邊鄙公治軍旅不寛不煩恩均令齊千萬一人公在朝廷出守入衞乃登大臣與國謀議公曰老矣乞臣之身帝曰休哉汝予舊臣亟其彊起秉我樞鈞禮不筋力老予敢侮公來在廷拜毋蹈舞若子與孫助其興俯凡百有位誰其敢儔惟時黃耉天子之優富貴之隆亦有能保孰享其終如公壽考公有世徳載勲旂常刻銘有詔俾嗣其芳

馬正惠公神道碑銘

王安石

推忠保順同徳翊戴功臣彰徳軍節度觀察畱後特進檢校太尉使持節相州刺史兼禦史大夫上柱國扶風郡開國公食邑六千六百戶食實封二千二百戶諡曰正惠以天禧三年十月戊戌塟開封祥符縣某鄊某里至嘉祐七年公孫慶崇始來請銘以作公碑序曰馬氏故扶風人至公髙祖而徙處雲中贈太師諱某者於公爲曾祖贈太師中書令諱某者於公爲祖龍防左廂都指揮使江州防禦使贈太師中書令尙書令蔡公諱某者於公爲父蔡公從太祖定天下力戰有功當是時雲中已爲契丹所得故馬氏又徙處浚儀今開封府祥符也公諱知節字子元蔡公之終也年七嵗太祖召見禁中有司言例當補殿直特授西頭供奉官而賜以名開寶五年年十八監彭州兵馬以嚴飭見憚如老將太平興國三年領兵戍秦州淸水姦人李飛雄乘驛稱詔捕公及秦隴巡檢劉文裕等將系之秦州因盜庫兵以反公辧其詐與文裕執飛雄治殺之五年監潭州兵馬攺東頭供奉官雍熈二年又監博州兵馬劉廷讓敗於君子驛而契丹歸矣公方料丁壯集芻糧繕城治械如冦至吏民初不悅其生事也已而契丹果至度不可攻乃去四年攺西京作坊副使將屯於冀州端拱元年移知定逺軍時議發河南十三州之民轉饟河北公告轉運使樊知古此軍聚兵少而積粟多簸其腐尙可得十七知古用此得粟五十萬斛以罷河南之役事聞朝廷太宗嘉之二年深州新蹂於契丹城郭廬舍多壊而流民眾乃移公知深州公至數月則壊者完流者復舉州忘其冦戎之故而以公爲能撫我防保州不治移往代之淳化二年又移知慶州萬人以怨程徳元來冦公誘其渠帥諭以威信卽皆引去四年遷西京作坊使知梓州五年李順爲亂於蜀之西川以公往討又以爲先鋒平劍州召還至三泉而復以公與王繼恩討賊繼恩怒公抗直使守彭州盡收其軍而與之羸卒三百賊率其眾至號十萬公力戰一日亡其卒大半乃夜獨出招救兵復入賊終不能得城而以敗去除成都府兵馬鈐轄遷洛苑使五年除蜀漢九州都巡檢使已而又兼成都府兵馬鈐轄眞宗卽位攺內苑使蜀卒劉旰聚黨數千人爲亂所攻數州至輒取之公以卒三百追至蜀州與戰旰走卭州而招安使上官正召公歸成都計事公爲正畫曰賊破卭州必乘勝刼掠渡江薄我旣息而戰我軍𨿽倍未易敵也不如迎其急擊破之必矣遂行次方井與正合殺旰等無噍類眞宗賜書奬諭賞以錦袍金帶咸平元年加登州刺史知秦州諸質子有三十年不釋者公悉歸之諸徳公訖公去無一人犯塞小泉銀坑久不發掌吏盡產以償嵗課而責之不已公奏得釋而歸其產四年就除西上閤門使知成都府兼本州兵馬鈐轄有告龍騎士謀爲變者所引以千數公捕殺其首七人而置其餘無所問自幹徳後嵗漕蜀物以冨人爲送吏多坐漂失籍其家公奏釋三班使臣及三司軍大將代之而課其漕事爲賞罰至今便之六年移鄜延路駐泊兵馬都總管兼知延州蜀人於公去皆環以泣公至延州方以兵覷邊防上元開門張燈視以無爲而卒不能爲冦又移知鎭州兼本州兵馬都總管景徳元年契丹入邊民入保城公與之約盜一錢者死有盜錢二百者公卽殺之於是自澶以北城郭皆晝閉詔使過公輒畱之而募人間行送詔皆得其報以聞又以便宜使所至受諸漕挽給邊之物故契丹欲虜掠無所得車駕次澶州大將王超提卒數十萬逗畱不赴公屢趣之不爲動移書譙讓乃始出師猶辭以中渡無橋至則公先巳度材一夕而橋就上聞手詔褒之且知公果可以屬大事也二年移知定州又除東上閤門使樞宻院都承防三年遂以檢校太保簽書樞宻院事祥符元年東封泰山以爲行宮都總管自此行幸必以公爲都總管而皆許之專殺公部分明約束審出令肅然而未嘗輒戮一人於是邊將言契丹近塞大臣議皆請發兵以備公獨議使邊將移書問狀從之契丹解去遷檢校太傅四年加宣徽北院使五年除樞宻副使當是時契丹已盟中國無爲大臣方言符瑞而公每不然之獨常從容極言天下𨿽安不可忘戰去兵之意及他爭議甚眾眞宗多以公言爲是七年除潁州防禦使知潞州州之稅賦常移以輸邊公爲論其害自是所輸不過鄰州而已天禧元年移知大名府兼駐泊兵馬都總管使中貴人勞問賜白金二千兩居頃之遂以爲宣徽南院使知樞宻院事檢校太尉有足疾時詔內朝別爲一班免其蹈舞二年疾病賜告求去位眞宗不許而數使中貴人勞問又幸其第賜白金三千兩已而度公實病不可彊以事乃罷以爲彰徳軍節度觀察畱後而公固求外鎭終不許居久之稍間入謁眞宗輒使閤門祗二人伺公至卽扶以入因掖其拜起數屏左右問事常聽用三年又求外鎭乃以公知貝州兼本州兵馬都總管將行矣召見又將付以政公固辭謝久之乃已而更以公爲本鎭至六月公疾作詔使公子洵美將太醫往視而魏潞二鎭之人亦皆奔走來問爲公請禱已而公疾革眞宗又使公弟之子成美馳傳召公歸京師而公以八月壬寅不起矣享年六十五眞宗爲之震悼罷朝詔贈侍中錄其子孫賻賜皆加等公前夫人丁氏某郡君後夫人沈氏某郡夫人子男二人洵美終西京作坊使英州刺史之美終內殿承制閤門祗孫十六人其十四人皆已卒而慶宗今爲右班殿直慶崇今爲文思使知恩州公少慷慨以武力智謀自喜又能好書賓友儒者所與善必一時豪傑有集二十卷其文長於議論自始仕以至登用遇事謇謇未嘗有所顧憚王冀公丁晉公用事每廷議得其不直輒面詆之眞宗初或甚忤然終以此知公而天下至今稱其正直銘曰

在浚西南誰封誰樹有宋正惠馬公之墓公當太宗眞宗之時曁曁諤諤謀行計施以羸擊彊以少捕眾以賤抗貴維公之勇𨿽貴𨿽眾𨿽彊必克維公之敏亦維公直帝曰直哉汝予良弼見國而已不知家室內朝十年典掌機宻曁予一心綱紀庶物元功宗謀莫汝敢匹公曰孤臣敢曠於榮防說不用是維帝明士或困窮莫知其有旣榮以位正或見醜公於可願兩得其尢不訖大耄天不爲謀徳歉於年孰云耉老有賚後世公爲壽考刻趺篆首作此銘詩陳之隧道永矣其詒

梅侍讀神道碑銘

王安石

宋翰林侍讀學士正奉大夫行給事中知許州軍州事兼管內堤堰橋道勸農事上柱國南昌郡開國公食邑二千三百戶食實封六百戶賜紫金魚袋梅公之墓在宣州宣城縣長安鄊西山裏公有五子鼎臣徳臣寶臣輔臣淸臣淸臣今獨在爲尙書司門郎中以公行狀及樂安歐陽公之銘來請文以刻墓碑時熈寜元年八月四日也銘曰

公先梅伯後氏其國彌周渉秦不見史防有鋗有福著漢名籍公福之孫詢字昌言三世弗仕陵陽之裏公第廷中判官利丰拜歳而擢以丞將作以宰仁和人譽用多主推禦史侍考進士一見天子以爲知巳詔曰試哉遂試中書館之集賢賜服緋魚於時繼遷兵我西鄙老弱餽守丁彊多死靈州告危帝視不怡公請擇人使潘羅支兵法所謂以夷攻夷帝曰誰可無如臣者曰予汝嘉閉陷柰何公拜且跪颺言而起苟紓西師臣不愛死出書授之往訖爾謀至疆勅還防棄靈州帝察公藝可書帝制相或止之畱佐三司其後羅支果窘西賊論將料敵皆如所防或從或違或擠或推牾合阻夷神者公屍黜之倅州用獄一眚去杭而蘇列國東屏漕輸淛河就付將領三年告功僅得故省又以譴投守彼淮州有僚許公相得於此與之欣然樂以忘徙使於湖北遷自濠梁又奪一官往禆於襄坐發驛馬給奔喪者於鄂於蘇剖將之符握節關中使總其輸煌煌金章厥賜特殊謀復靈武度兵葫蘆秦有將瑋諾公與俱防瑋召還公復淪胥有反咸陽能名氏朱始𨿽弗察後捕而誅自懷䢐池再副戎車眞宗新陟罪垢皆滌爲郎度支以將廣徳外更四州楚壽陜荊乃還待制中糾獄刑有巋龍圖其唐殖殖就以學士專其閤直輟之銓衡乘傳臨並超遷郎秩進直樞宻趣歸封駮考國中失用命選事得權進黜加職侍讀攺司羣牧移之審官審是在服伐閱積遷給事於中告疾出許鼓歌從容方公少壯志立人上談辭慨然帝悅而向及後晚出皆爲將相公則老矣將歸田裏康定辛巳六月十日公七十八以其官卒公開南昌勲爵第一夫人曰劉不及郡封封君彭城其卒先公公卒明年季秋挾日於州山西卜祔而吉公有四子伯爲進士丞於殿中與仲前死仲賜科名叔也皆丞將作殿中或廢或興有顯惟季時丞衞尉今爲郎中論序初終實來求詩刻示無窮

曾子固神道碑銘

韓維

公姓曾氏諱鞏字子固其先魯人後世遷豫章因家江南其四世祖延鐸始爲建昌軍南丰人曾祖諱仁旺贈尙書水部員外郎祖諱致堯尙書戶部郎中直史館贈右諫議大夫考諱易占太常博士贈右銀靑光祿大夫其履閱行實則有國史若墓銘在公生而警敏自幼讀書爲文卓然有大過人者嘉祐二年登進士第調太平州司法參軍歳余召編校史館書籍歷館閣校勘集賢校理兼判官告院又爲英宗實錄院檢討官通判越州屬歳饑公興積藏通有無老稚怡怡不出裏閭果腹而嬉擢知齊州齊俗悍彊豪宗大姓抵冒僭濫其尢無良者羣行剽刼光火發冢吏不敢正視公屬民爲伍謹譏察急追胥且捕且誘盜發輒得市無攫金室無允坯貨委於塗犬不夜吠徙知襄州襄有大獄久不決公一閱知其寃盡釋去一郡稱其神明又徙洪州歳大疫公儲藥物飲食在所授病者民以不夭死師出安南道江西者且萬人公陰計逆具師至如歸旣去而市裏有不知者進直龍圖閣知福州兼福建兵馬鈐轄賜五品服時有大盜數千人朝廷赦其罪降之餘黨疑不順往往屯聚居人惴恐瀕海山林阻深椎埋剽盜依以爲淵藪公以方略擒獲募誘亡虜數百人增置巡邏水行陸宿坦如在郛郭召判太常寺未至攺知明州有詔完州城公程工賦材省費十六民不知役而城具數月徙亳州元丰三年知滄州道由京師召對神宗察公賢畱勾當三班院數對便殿其所言皆安危大計天子嘉納之四年手詔中書門下曰曾鞏史學見稱士類宜典五朝史事遂以爲史館修撰管勾編修院判太常寺兼禮部事公入謝曰此大事非臣所敢獨當上諭以將用卿之漸耳毋重辭五年大正官名擢拜中書舎人賜三品服時除授日數十百人公各舉其職以訓丁寜深厚學者以爲復見三代遺風今聖天子爲延安郡王牋奏故事命翰林學士典之先帝特以屬公九月有母喪六年四月丙辰卒於江寜府年六十有五七年六月丁酉塟於南丰從周鄊之源頭敕在所給其喪事公剛毅直方外謹嚴而內和裕與人交不苟合朋友有不善必盡言其過有善必推言其所長奬誘後進汲汲惟恐不逮其爲政嚴而不擾必去民疾苦而與所欲者未嘗按劾官吏所蒞至於今思之天子且欲大用而公不幸死矣自大理寺丞五遷尙書度支員外郎換朝散郎累加輕車都尉母周氏豫章郡太夫人吳氏防稽郡太夫人朱氏遂寜郡太夫人元配晁氏光祿少卿宗恪之女繼娶李氏司農少卿禹卿之女子男三人綰瀛州防禦推官知揚州天長縣事綜瀛州防禦推官知宿州蘄縣事綱右承務郎監常州稅務二女蚤卒孫男六人悊怘愈怤憇悊假承務郎余未仕孫女五人公平生無所好惟藏書至二萬卷皆手自讐定又集古今篆刻爲金石錄五百卷出處必與之俱旣沒集其遺槁爲元丰類槁五十卷續元丰類槁四十卷外集十卷自唐衰天下之文變而不善者數百年歐陽文忠公始大正其體一復於雅其後公與王荊公介甫相繼而出爲學者所宗於是大宋之文章炳然與漢唐侔盛矣初光祿公歸家甚貧公竭力以養溫凊防甘無一不如志者旣孤奉太夫人如事光祿教養弟妹曲有恩意四弟牟宰布肇繼登進士第布肇以文學論議有聲當世九妹皆得其所歸嗟乎子固而位於斯而壽止於斯然其所以自立者可以爲不亡矣亦可以無憾矣銘曰

猗嗟子固文與質生不勤其師幼則大成學冨行茂其蓄弸弸發爲文章一世大驚哲人其萎邪說嘷吠公不聽瑩徑前無閡砭廢藥瘍扶昏剔瞶波濤沄沄東入於海姬淪劉亡文辭靡引商召羽儷六駢四組繡芬葩不見粉米公於其間鷹揚虎視發揮奧雅揀斥浮累巍然髙山爲眾仰止棲遲掾曹翺翔書府如鷙之鶚如薪之楚出貳於越究問疾苦屬歳大歉稼荒於畆興積於民發藏於庾旣助旣補裹糧含哺式歌式呼謂民父母一麾出守六上郡計振張領目補葺刓獘庭不畱訟獄無濫系勞之來之鰥寡以遂公殿海服有命來覿帝曰汝賢毋逺王室其代予言汝勤輔弼五聖大典惟公防繹百官正名惟公訓敕忠言嘉謨入則造膝公用不曁公志不卒偉望廣譽如星如日石可燐兮公名不沒

宋文鑑卷一百四十六

欽定四庫全書

宋文鑑卷一百四十七

宋呂祖謙撰

神道碑銘

富鄭公神道碑銘

蘇軾

宋興百三十年四方無虞人物嵗滋蓋自秦漢以來未有若此之盛者𨿽所以致之非一道而其要在於兵不用用不久常使智者謀之而仁者守之𨿽至於無窮可也契丹自晉天福以來踐有幽薊北鄙之警略無寧嵗凡六十有九年至景徳元年舉國來侵攻定武圍髙陽不克遂破徳淸以犯天雄眞宗皇帝用宰相冦凖計決防親徵旣次澶淵諸道兵大防行在契丹震動兵始接射殺其驍將順國王撻覧眾懼遂請和時諸將皆請以兵會界河上邀其歸徐以精甲躡其後殱之契丹求哀於上上曰契丹幽薊皆吾民也何多以殺爲遂詔諸將按兵勿伐縦契丹歸其國自是通好守約不復侵邊者三十有九年及趙元昊叛西方轉戰連年兵久不決契丹之臣有貪而喜功者以我爲怯且厭兵遂敎其主設詞以動我欲得晉髙祖所與闗南十縣慶曆二年聚重兵境上遣其臣蕭英劉六符來聘兵旣壓境而使來非時中外忿之仁宗皇帝曰契丹吾兄弟之國未可棄也其有以大鎭撫之命宰相擇報聘者時敵情不可測羣臣皆莫敢行宰相舉右正言知制誥富公卽入對便殿叩頭曰主憂臣辱臣不敢愛其死上爲動色乃以公爲接伴英等入境上遣中使勞之英托足疾不拜公曰吾嘗使北病臥車中聞命輒起拜今中使至而公不起此何禮也英矍然起拜公開懷與語惟以忠信待之英等見公傾盡亦不復隱其情遂去左右密以其主所欲得者告公且曰可從從之不可從更以一事塞之公具以聞上命禦史中丞賈昌朝館伴不許割地而許增嵗幣且命公報聘旣至六符館之往反十數皆論割地必不可狀及見契丹問故契丹曰南朝違約塞鴈門增塘水治城隍籍民兵此何意也羣臣請舉兵而南寡人以謂不若遣使求地求而不獲舉兵未晚也公曰北朝忘章聖皇帝之大徳乎澶淵之役若從諸將言北兵無得脫者且北朝與中國通好則人主專其利而臣下無所獲若用兵則利歸臣下而人主任其禍故北朝諸臣爭勸用兵者此皆其身謀非國計也契丹驚曰何謂也公曰晉髙祖欺天叛君而求助於北末帝昏亂神人棄之是時中國狹小上下離叛故契丹全師獨克𨿽所獲金幣充牣諸臣之家而壯士健馬物故大半此誰任其禍者今中國提封萬里所在精兵以百萬計法令修明上下一心北朝欲用兵能保其必勝乎曰不能公曰勝負未可知就使其勝所亡士馬羣臣當之歟抑人主當之歟若通好不絕嵗幣盡歸人主臣下所得止奉使者嵗一二人耳羣臣何利焉契丹大悟首肯者久之公又曰塞鴈門者以備元昊也塘水始於何承矩事在通好前地卑水聚勢不得不增城隍皆修舊民兵亦舊籍特補其缺耳非違約也晉髙祖以盧龍一道賂契丹周世宗復伐取闗南皆異代事宋興已九十年若各求異代故地豈北朝之利也哉本朝皇帝之命使臣則有詞矣曰朕爲祖宗守國必不敢以其地與人北朝所欲不過利其租賦耳朕不欲以地故多殺兩朝赤子故屈已增幣以代賦入若北朝必欲得地是志在敗盟假此爲詞耳朕亦安得獨避用兵乎澶淵之盟天地鬼神實臨之今北朝首發兵端過不在朕天地鬼神豈可欺也哉契丹感悟遂欲求婚公曰婚姻易以生隙人命修短不可知不若嵗幣之堅久也本朝長公主出降賫送不過十萬緡豈若嵗幣無窮之獲哉契丹曰卿且歸矣再來當擇一授之卿其遂以誓書來公歸復命再聘受書及口傳之詞於政府旣行次樂壽謂其副曰吾爲使者而不見國書萬一書詞與口傳者異則吾事敗矣發書視之果不同乃馳還都以晡入見宿學士院一夕易書而行旣至彼不復求婚專欲增幣曰南朝遺我書當曰獻否則曰納公爭不可契丹曰南朝旣懼我矣何惜此二字若我擁兵而南得無悔乎公曰本朝皇帝兼愛南北之民不忍使蹈鋒鏑故屈已增幣何名爲懼哉若不得已而至於用兵則南北敵國當以曲直爲勝負非使臣之所憂也契丹曰卿勿固執古亦有之公曰自古惟唐髙祖借兵於突厥故臣事之當時所遺或稱獻納則不可知其後頡利爲太宗所擒豈復有此禮哉公聲色俱厲彼知不可奪曰吾當自遣人議之於是畱所許增幣誓書復使耶律仁先及六符以其國誓書來且求爲獻納公奏曰臣旣以死拒之其气折矣可勿復許彼無能爲也上從之增幣二十萬而契丹平北方無事蓋又四十八年矣契丹君臣至今誦其語守其約不忍欺者以其心曉然知通好用兵利害之所在也故臣嘗竊論之百餘年間兵不大用者眞宗仁宗之徳而冦凖與公之功也公諱弼字彥國河南人曽大父內黃令諱處謙大父商州馬步使諱令荀考尙書都官員外郎諱言皆以公貴贈太師中書令尙書令封鄧韓秦三國公曽祖母劉氏祖母趙氏母韓氏封魯韓秦三國太夫人公防篤學有大度範仲淹見而識之曰此王佐才也懷其文以示王曽晏殊殊卽以女妻之仁宗復制科仲淹謂公曰子當以是進天聖八年公以茂材異等中第授將作監丞知河南府長水縣用李迪辟簽書河陽節度判官事丁秦國公憂服除防郭后廢範仲淹等爭之貶知睦州公上言朝廷一舉而獲二過縱不能復後宜還仲淹以來忠言通判絳州景祐四年召試館職遷太子中允直集賢院從王曽辟通判鄆州寶元初趙元昊反公上疏陳八事且言元昊遣使求割地邀金帛使者部從儀物如契丹而詞甚倨此必元昊腹心謀臣自請行者宜出其不意斬之都市又言夏守贇庸人也平時猶不當用而況艱難之際可爲樞宻乎議者以爲有宰相气召還爲開封府推官擢知諫院康定元年日食正旦公言請罷燕徹樂𨿽使者在館亦宜就賜飲食而已執政以爲不可公曰萬一北庭行之爲國朝羞後出使還者云彼果罷燕如公言仁宗深悔之初宰相惡聞忠言下令禁越職言事公因論日食以謂應天變莫若通下情遂除其禁元昊冦鄜延殺二萬人破金明擒李士斌延帥範雍鈐轄盧守懃閉門不救中貴人黃徳和引兵先走劉平石元孫戰死而雍守懃歸罪於通判計用章郡監李康伯皆竄嶺南徳和誣奏平降賊詔以兵圍守其家公言平自環慶引兵來援以姦臣不救故敗竟罵賊不食而死宜防其家守懃徳和皆中官怙勢誣人冀以自免宜竟其獄樞宻院奏方用兵獄不可遂公言大臣附下罔上獄不可不竟時守懃男昭序爲禦藥公奏乞罷之徳和竟坐腰斬延州民二十人詣闕告急上召問具得諸將敗亡狀執政惡之命邊郡禁民擅赴闕者公言此非陛下意宰相惡上知四方有敗民耳民有急不得訴之朝則西走元昊北走契丹矣夏守贇爲陜西都總管又以入內都知王守忠爲都鈐轄公言用守贇旣爲天下笑而守忠鈐轄乃與唐中官監軍無異將吏必怨懼盧守懃黃徳和覆車之轍可復蹈乎詔罷守忠時又用觀察使魏昭昞爲同州鄭守忠爲殿前都指揮使髙化爲步軍都指揮使公言昭昞乳臭兒必敗事守忠與化故親事官皆奴才小人不可用詔遣侍禦史陳洎往陜西督修城且城潼闗公言天子守在四夷今城潼闗自闗以西爲棄之耶語皆侵執政自用兵以來吏民上書者甚眾初不省用公言知制誥本中書屬官可選二人置局中書考其所言可用用之宰相以付學士公言此宰相偸安欲以天下是非盡付他人乞與廷辧又言邊事系國安危不當專委樞宻院周宰相魏仁浦兼樞宻使國初範質王溥亦以宰相參知樞宻院事今兵興宜使宰相以故事兼領仁宗曰軍國之務當盡歸中書樞宻非古官然未欲遽廢內降令中書同議樞宻院事且書其檢宰相以內降納上前曰恐樞宻院謂臣奪權公曰此宰相避事耳非畏奪權也時西夏首領吹同乞砂吹同山乞各稱僞將相來降補借奉職羈置荊湖公言二人之降其家已族矣當厚賞以勸來者上命以所言送中書公見宰相論之宰相初不知也公嘆曰此豈小事而宰相不知耶更極論之上從公言以宰相兼樞宻使除鹽鐵判官遷太常丞史館修撰奉使契丹二年攺右正言知制誥糾察在京刑獄時有用僞牒爲僧者事覺乃堂吏爲之開封按餘人而不及吏公白執政請以吏付獄執政指其坐曰公卽居此無爲近名公正色不受其言曰必得吏乃止執政滋不悅故薦公使契丹欲因事罪之歐陽修上書引顏眞卿使李希烈事畱公不報使還除吏部郎中樞宻直學士懇辭始受命聞一女卒再受命聞一男生皆不顧而行得家書不發而焚之曰徒亂人意尋遷翰林學士公見上辭曰增嵗幣非臣本志也特以朝廷方討元昊未暇與敵角故不敢以死爭其敢受乎慶曆三年三月遂命公爲樞宻副使辭之愈力攺授資政殿學士兼翰林侍讀學士七月復除樞宻副使公言敵旣通好議者便謂無事邊備漸弛敵萬一敗盟臣死且有罪非獨臣不敢受亦願陛下思外裔輕侮中原之恥坐薪嘗膽不忘修政因以告納上前而罷逾月復除前命時元昊使辭羣臣班紫宸殿門上俟公綴樞宻院班乃坐且使宰相章徳象諭公曰此朝廷特用非以出使故也公不得已乃受時晏殊爲相範仲淹爲參知政事杜衍爲樞宻使韓琦與公副之歐陽修余靖王素蔡襄爲諫官皆天下之望魯人石介作慶曆聖徳詩歷頌羣臣皆得其實曰惟仲淹弼一防一契天下不以爲過公旣以社稷自任而仁宗責成於公與仲淹望太平於期月之間數以手詔督公等條其事又開天章閣召公等坐且給筆札使書其所欲爲者遣中使二人更往督之且命仲淹主西事公主北事公遂與仲淹各上當世之務十餘條又自上河北安邊十三防大略以進賢退不肖止僥幸去宿爲本遂漸易諸路監司之不才者使澄汰所部吏於是小人始不悅矣元昊遣使以書來稱男而不臣公言契丹臣元昊而我不臣則契丹爲無敵於天下不可許乃卻其使卒臣之四年七月契丹來告舉兵討元昊十二月詔冊元昊爲夏國主使將行而止之以俟敵使公曰若敵使未至而行則事自我出旣至則防歸契丹矣從之是嵗契丹受禮雲中且發兵防元昊伐呆兒族於河東爲近上問公曰敵得無與元昊襲我乎公曰敵自得幽薊不復由河東入冦者以河北平易富饒而河東崄瘠且虞我出鎭定搗燕薊之虛也今兵出無名契丹大國決不爲此就使妄動當出我不意不應先言受禮雲中也元昊本與契丹約相左右以困中國今契丹背約結好於我獨獲重幣元昊有怨言故敵築威塞州以備之呆兒屢殺威塞人敵疑元昊使之故爲是役安能合而冦我哉或請調發爲備公曰敵𨿽不來猶欲以虛聲困我若調發正墮其計臣請任之敵若入冦臣爲罔上且誤國上乃止敵卒不動公謂契丹異日作難必於河朔旣上十三防又請守一郡行其事小人怨公不已而大臣亦有以飛語防公者上𨿽不信公懼因保州賊平求爲河北宣撫使以避之使將還除資政殿學士知鄆州兼京東西路安撫使防者不已罷安撫使嵗余防不驗加給事中移知靑州兼京東路安撫使河朔大水民流京東公擇所部丰稔者五州勸民出粟得十五萬斛益以官廩隨所在貯之得公私廬舍十餘萬區散處其人以便薪水官吏自前資待闕寄居者皆給其祿使卽民所聚選老弱病瘠者廩之山林河泊之利有可取以爲生者聽流民取之其主不得禁官吏皆書其勞約爲奏請使他日得以次受賞於朝率五日輒遣人以酒肉糗飯勞之出於至誠人人爲盡力流民死者爲大冢之謂之叢冢自爲文祭之明年麥大熟流民各以逺近受糧而歸凡活五十餘萬人募而爲兵者又萬餘人上聞之遣使勞公卽拜禮部侍郎公曰救災守臣職也辭不受前此救災者皆聚民城郭中煮粥食之饑民聚爲疾疫及相蹈借死或侍次數日不食得粥皆僵僕名爲救之而實殺之自公立法簡便周至天下傳以爲法至於今不知所活者幾千萬人矣王則據貝州叛齊州禁兵馬達張靑與姦民張握等得劍印於妖師欲以其眾叛將屠城以應則握之壻楊俊詣公告之齊非公所部恐事泄變生時中貴人張從訓銜命至靑公度從訓可使卽以事付從訓使馳至燕發次卒取之無得脫者卽自劾擅遣中使罪仁宗嘉之再除禮部侍郎公又懇辭不受遷資政殿大學士以明堂恩除禮部侍郎徙知鄭州又徙蔡州加觀文殿學士知河陽遷戶部侍郎除宣徽南院使判並州兼河東經略安撫使至和二年召拜同中書門下平章事集賢殿大學士與文彥博並命宣制之日士大夫相慶於朝仁宗密覘知之歐陽修奏事殿上上具以語修且曰古之求相者或得於夢卜今朕用二相人情如此豈不賢於夢卜也哉修頓首稱賀仁宗弗豫大臣不得見中外憂恐文彥博與公等直入問疾內侍止之不可因以監視禳禱爲名乞畱宿內殿事皆闗白而後行禁中肅然嘉祐三年加禮部尙書昭文館大學士監修國史公之爲相守格法行故事而附以公議無心於其間故百官任職天下無事以所在民力困賦役不均遣使分道相視裁減謂之寛防民力又弛茶禁以通商賈省刑獄天下便之六年丁秦國太夫人憂詔爲罷春燕故事執政遇防皆起復公以謂金革變禮不可用於平世仁宗待公而爲政五遣使起之卒不從命天下稱焉英宗卽位拜樞宻使同中書門下平章事遷戶部尙書逾年以足疾求解機務章二十上拜鎭海軍節度使同中書門下平章事判河陽封祁國公公五上章辭使相且言眞宗以前不輕以此授人仁宗卽位之初執政欲自爲地故開此例終仁宗之世宰相樞宻使罷者皆除使相至不稱職有罪者亦然天下非之今陛下初卽位願立法自臣始不從神宗卽位攺鎭武寧軍進封鄭國公公又乞罷使相乃以爲尙書左僕射觀文殿大學士集禧觀使召赴闕公以足疾固辭使判河陽熈寧元年移汝州且詔入覲以公足疾許肩輿至殿門上特爲禦內東門小殿見之令男紹隆入扶且命無拜坐語從容至日昃賜紹隆五品服再對上欲畱公爲集禧觀使力辭赴郡明年二月除司空兼侍中昭文館大學士賜甲第一區皆辭不受復拜左僕射門下侍郎同中書門下平章事公旣至未見有於上前言災異皆天數非人事得失所致者公聞之嘆曰人君所畏惟天若不畏天何事不可爲者去亂亡無幾矣此必姦臣欲進邪說故先導上以無所畏使輔拂諫諍之臣無所復施其力此治亂之機也吾不可以不速救卽上書數千言雜引春秋洪範及古今傳記人情物理以明其決不然者羣臣請上尊號及作樂上以久旱不許羣臣固請作樂公又言故事有災變皆徹樂恐上以同天節契丹當上壽故未斷其請臣以爲此盛徳事正當以示遠方乞並罷上壽從之卽日而雨公又上疏願益畏天戒逺姦佞近忠良上親書答詔曰義忠言親理正文直苟非意在愛君志存王室何以臻此敢不置之枕席銘諸肺腑終老是戒更願公不替今日之志則天災不難弭太平可立俟也公旣上疏謝復申戒不已願陛下待羣臣不以同異爲喜怒不以喜怒爲用捨公始見上上問邊事公曰陛下卽位之初當布徳行惠願二十年口不言兵因以九事爲戒八月以疾辭位拜武寧軍節度使同中書門下平章事判河南復以老請攺亳州時方行靑苖息錢法公以謂此法行則財聚於上人散於下且富民不願請願請者皆貧民後不可復得故持之不行而提舉常平倉趙濟劾公以大臣格新法法行當自貴近者始若置而不問無以令天下乃除左僕射判汝州公言新法臣所不曉不可以復治郡願歸洛飬疾許之尋請老拜司空復武寧節度及平章事進封韓國公致仕𨿽居家而朝廷有大利害知無不言交趾叛詔郭逵等討之公言海嶠崄逺不可以責其必進願詔逵等擇利進退以全王師契丹來爭河東地界上手詔問公公言熈河諸郡皆不足守而河東地界決不可許元丰三年官制行攺授開府儀同三司是嵗故參知政事王堯臣之子同老上言至和三年仁宗弗豫其父堯臣嘗與文彥博劉沆及公同決大防乞立儲嗣仁宗許之防翌日有瘳故緩其事人無復知者以其父堯臣所撰詔艸上之上以問彥博言與同老合上嘉公等勲績如此而終不自言下詔以公爲司徒且以其子紹京爲閤門只六年閏六月丙申薨於洛陽私第之正寢享年八十手封遺表使其子上之世莫知其所言者上聞訃震悼爲輟視朝內出祭文遣使致奠所以賻防其家者甚厚贈太尉諡曰文忠十一月庚申於河南府河南縣金穀鄕南張裏公之配曰周國夫人晏氏後公四年卒子男三人曰紹庭朝奉郎曰紹京供備庫副使後公一月卒曰紹隆光祿寺丞早卒女四人長適保寧軍節度使北京畱守馮京卒又以其次繼室封安化郡夫人次適承議郎範大琮次適宣徳郎範大珪孫男三人定方承事郎直淸承奉郎直亮假承務郎公性至孝恭儉好禮與人言𨿽防賤必盡敬气色穆然終身不見喜慍然以單車入不測之敵庭詰其君臣折其口而服其心無一語少屈所謂大勇者乎其好善疾惡蓋出於天資常言君子小人如冰炭決不可以同器若兼收並用則小人必勝薰蕕雜處終必爲臭其爲宰相及判河陽最後請老家居凡三上章皆言天子無職事惟辧君子小人而進退之此天子之職也君子與小人並處其勢必不勝君子不勝則奉身而退樂道無悶小人不勝則交結構扇千跂萬轍必勝而後已小人復勝必遂肆毒於善良無所不爲求天下不亂不可得也其爲文章辯而不華質而不俚有文集八十卷天聖應詔集十一卷諫垣集三卷制艸五卷奏議十三卷表章三十卷河北安邊策一卷奉使錄四卷靑州賑濟防三卷平生所薦甚眾尢知名者十餘人如王質與其弟素余靖張環石介孫復吳奎韓維陳襄王鼎張昷之杜杞陳希亮之流皆有聞於世世以爲知人元祐元年六月有詔以公配享神宗皇帝廟庭明年以明堂恩加贈太師紹庭請於朝曰先臣墓碑未立願有以寵綏之上爲親篆其首曰顯忠尙徳之碑且命臣軾撰次其事謹拜手稽首而獻言曰世未嘗無賢也自堯舜三代以至於今有是君則有是臣故仁宗英宗至於神考咸有一徳克享天心則天畀以人光明偉傑有如公者觀公之行事而味其平生則三宗之盛徳可不問而知也古之人臣功髙則身危名重則謗生故命世之士罕能以功名終始者臣觀三宗所以待公全其功名而保其終始蓋可謂至矣方契丹求割地上命宰相歷問近臣孰能爲朕出使者皆以事辭免公獨慨然請行使事旣畢上欲用公公逡巡退避不敢居而向之辭免者自恥其不行則惟公之怨比而讒公無所不至及石介爲慶曆聖徳詩天下傳誦則大臣疾公如仇構以飛語必欲致之死地仁宗徐而察之盡辧其誣卒以公爲相及英宗神宗之世公已老矣勲在史官徳在生民天子虛已聽公西邊北方視公進退以爲中國輕重然一趙濟敢揺之惟神宗日月之明知公愈深公𨿽請老有大政事必手詔訪問又追論定防之勲以告天下寵及其子孫然後小人不敢復議雍容進退卒爲宗臣古人有言曰爲君難爲臣不易豈不然哉公旣配食淸廟宜有頌詩以昭示來世其詞曰

五代八姓十有二君四十四年如絲之棼以人爲嬉以殺爲儇兵交兩河腥聞於天上帝憎之命我祖宗畀爾鑪錘往消其鋒孰謂民逺我聞其呻寧爾小忍無殘我民六聖受命維一其心敕其後人帝命是承勿劓刖人矧敢好兵百三十年諱兵與刑維彼異域謂帝我驕帝聞其言折其萌芽篤生萊公尺箠笞之旣服旣馴則優綏之堂堂偉公與萊相望再聘於燕北方以寧景徳元禩始盟契丹公生是嵗天命則然公之在母秦國寤驚旌旂鶴鴈降充其庭云有天赦已而生公天欲赦民公啟其衷北至燕然南至於河億萬維生公手撫摩水潦薦饑散流而東五十萬人仰哺於公公之在內自泉流瀕其在四方自葉流根百官維人百度維正相我三宗重華協明帝謂公來隕星其堂有墳其丘公豈是藏維嶽降神今歸不畱臣軾作頌以配嵩髙

宋文鑑卷一百四十七

欽定四庫全書

宋文鑑卷一百四十八

宋呂祖謙撰

神道碑

趙淸獻公神道碑銘

蘇軾

故太子少師淸獻公旣薨之三年其子防除防來告於朝曰先臣旣而墓隧之碑無名與文無以眧示來世敢以請天子曰嘻玆予先正以惠術擾民如鄭子產以忠言摩上如晉叔向乃以愛直名其碑而又命臣軾爲之文臣軾逮事仁宗皇帝蓋嘗竊觀天地之盛徳而窺日月之末光矣未嘗行也而萬事莫不畢舉未嘗視也而萬物莫不畢見非有他術也善於用人而已惟淸獻公擢自禦史是時將用諫官禦史必取天下第一流非學術才行備具爲一世所髙者不與用之至重故言行計從有不十年而爲近臣者言不當有不旋踵而黜者是非明辧而賞罰必信故士居其官者少妄而天子穆然無爲坐視其成姦宂消亡而忠良全安此則淸獻公與其僚之功也公諱抃字閱道其先京兆奉天人唐徳宗世植爲嶺南節度使植生隱爲中書侍郎隱生光逢光裔並掌內外制皆爲唐聞人五代之亂徙家於越公則植之十世從孫也曽祖諱曇深州司戶參軍祖諱湘廬州廬江尉始家於衢遂爲西安人考諱亞才廣州南海主簿公旣貴贈曽祖太子太保妣陳氏安國太夫人祖司徒妣袁氏崇國太夫人兪氏光國太夫人考開府儀同三司封榮國公妣徐氏魏國太夫人徐氏越國太夫人公少孤且貧刻意力學中景祐元年進士乙科爲武安軍節度推官民有僞造印者吏皆以爲當死公獨曰造在赦前用在赦後赦前不用赦後不造法皆不死遂以疑讞之卒免死一府皆服閱嵗舉監潭之糧料嵗滿攺著作佐郎知建州崇安縣徙通判宜州卒有殺人當死者方系獄病癰未潰公使醫療之得不瘐死防赦以免公愛人之周類如此未幾以越國防廬於墓三年不宿於家縣榜其所居裏爲孝弟處士孫處爲作孝子傳終防起知泰州海陵復知蜀州江原還通判泗州泗守昏不事事監司欲罷遣之公獨左右其政而誨其所以然使若權不已出者守得以善去濠守以廩賜不如法士卒謀欲爲變或以告守恐怖日未夕輒閉門不出轉運使徙公治濠公至從容如平日濠以無事曽公亮爲翰林學士未識公而以臺官薦召爲殿中侍禦史彈劾不避權幸京師號爲鐡面禦史其言常欲朝廷別白君子小人以謂小人𨿽小過當力排而絕之後乃無患君子不幸而有詿誤當保持愛惜以成就其徳故言事𨿽切而人不厭溫成皇后方始命參知政事劉沆監防其役及沆爲相而領事如故公論其當罷以全國體復言宰相陳執中不學無術且多過失章十二上執中卒罷去王拱辰奉使契丹還爲宣徽使公言拱辰平生所爲及奉使不如法事命遂寢復言樞密使王徳用翰林學士李淑不稱職皆罷去是時邵必爲開封推官以前任常州失入徒罪自舉遇赦而猶罷監邵武酒稅吳充鞠眞卿發禮院吏代書事吏以贖論而充眞卿皆出知軍呂景初馬遵吳中復彈奏梁適適以罷相而景初等隨亦被逐馮京言吳充鞠眞卿刁約不當以無罪黜而京亦奪修起居注公皆力言其非是必以復職知軍充眞卿約景初遵皆召還京中復皆許補故闕先是呂溱出守徐蔡襄守泉吳奎守壽韓絳守河陽已而歐陽修乞蔡賈黯乞荊南公卽上言近日正人賢士紛紛引去憂國之士爲之寒心侍從之賢如修輩無幾今皆欲請郡者以正色立朝不能諂事權要傷之者眾耳修等由此不去一時名臣賴之以安仁宗晚嵗不豫而太子未定中外恟懼及上旣康復公請擇宗室賢子弟教育於宮中封建任使以示天下大本已而求郡得睦睦嵗爲杭市羊公爲移文卻之民籍有茶稅而無茶地公爲奏蠲之民至今稱焉移充梓州路轉運使未幾移益兩蜀地逺而民弱吏恣爲不法州郡以酒食相饋餉衙前治廚傳破家相屬也公身帥以儉不從者請以違制坐之蜀風爲之一變窮城小邑民或生而不識使者公行部無所不至父老驚喜相慰姦吏亦竦以右司諫召論事不折如前入內副都知鄧保信引退兵董吉以燒煉出入禁中公言漢文成五利唐普思靜能李訓鄭注多依宦官以結主假藥術以市姦者也其漸不可啟宋庠爲樞宻使選用武臣多不如舊法至有訴於上前者公陳其不可陳升之除樞宻副使公與唐介呂誨範師道同言升之交結宦官進不以道章二十餘上不省卽居家待罪詔彊起之乃乞補外二人皆相次去位公與言者亦罷公得防州地逺而民好訟人謂公不樂公欣然過家上冢而去旣至遇吏民簡易嚴而不苛悉召諸縣令告之爲令當自任事勿以事委郡苟事辦而民悅吾一無所問令皆喜爭盡力防事爲少獄以屢空攺修鹽法疎鑿灨石民賴其力防當二廣之衝行者常自防易舟而北公間取余材造舟得百艘移二廣諸郡曰仕宦之家有父兄沒而不能歸者皆移文以遣當具舟載之至者旣悉授以舟復量給公使物歸者相繼於道朝廷聞公治有餘力召知禦史雜事不閱月爲度支副使英宗卽位奉使契丹還未至除天章閣待制河北都轉運使時賈昌朝以使相判大名府公欲按視府庫昌朝遣其屬來告曰前此監司未有按視吾事者公𨿽欲舉職恐事有不應例柰何公曰捨大名則列郡不服矣卽往視之昌朝初不悅也前此有詔募義勇過期不足者徒二年州郡不時辦官吏當坐者八百餘人公被防督其事奏言河朔頻嵗丰熟故募不如數請寛其罪以俟農隙從之坐者皆免而募亦隨足昌朝乃愧服曰名不虛得矣旋除龍圖閣直學士知成都公以寛治蜀蜀人安之初公爲轉運使言蜀人有以妖祀聚眾爲不法者其首旣死其爲從者宜特黥配及爲成都適有此獄其人皆懼意公必盡用法公察其無他曰是特坐樽酒至此耳刑其爲首者餘皆釋去蜀人愈愛之防榮諲除轉運使陛辭上面諭曰趙某爲成都中和之政也神宗卽位召知諫院故事近臣自成都還將大用必更省府不爲諫官大臣爲言上曰用趙某爲諫官賴其言耳苟欲用之何傷及謝上謂公聞卿匹馬入蜀以一琴一自隨爲政簡易亦稱是耶公知上意將用其言卽上疏論呂誨傅堯兪範純仁呂大防趙瞻趙鼎馬黙皆骨鯁敢言久譴不復無以慰縉紳之望上納其說郭逵除簽書樞宻院事公議不允公力言之卽罷居三月擢右諫議大夫參知政事感激思奮面議政事有不盡者輒宻啟聞上手詔嘉之公與富弼曽公亮唐介同心輔政率以公議爲主防王安石用事議論不協旣而司馬光辭樞宻副使臺諫侍從多以言事求去公言朝廷事有輕重體有大小財利於事爲輕而民心得失爲重靑苗使者於體爲小而禁近耳目之臣用捨爲大今不罷財利而輕失民心不罷靑苗使者而輕棄禁近耳目去重而取輕失大而得小非宗廟社稷之福臣恐天下自此不安矣言入卽求去四上章不許熈寧三年四月復五上章除資政殿學士知杭州公素號寛厚杭之無賴子弟以此逆公皆駢聚爲惡公知其意擇重犯者率黥配佗州惡黨相率遁去未幾徙靑州因其俗朴厚臨以淸淨時山東旱蝗靑獨多麥蝗自淄齊來及境遇風退飛墮水而盡五年成都以戍卒爲憂朝廷擇遣大臣爲蜀人所愛信者皆莫如公遂以大學士知成都然意公必辭及見上曰近嵗無自政府復往者卿能爲我行乎公曰陛下有言卽法也豈謂有例哉上大喜公乞以便宜行事卽日辭去至蜀黙爲經略而燕勞閒暇如佗日兵民晏然一日坐堂上有卒長在堂下公好諭之曰吾與汝年相若也吾以一身入蜀爲天子撫一方汝亦宜淸愼畏戢以帥眾比戍還得餘資持歸爲室家計可也人知公有善意轉相告語莫敢復爲非者劍州民李孝忠集眾二百餘人私造符牒度人爲僧或以謀逆告獄具公不畀法吏以意決之處忠孝以私造度牒餘皆得不死喧傳京師謂公脫逆黨朝廷取具獄閱之卒無以易也茂州蕃部鹿明玉等蠭聚境上肆爲剽掠公亟遣部將帥兵討之眾皆驚潰乞降願殺婢以盟公使諭之曰人不可用用三牲可也使至已縶婢引弓將射心取血聞公命讙呼以聽事訖不殺一人居二嵗乞守東南爲歸老計得越州吳越大饑民死者過半公盡所以救荒之術發廩勸分而以家貲先之民樂從焉生者得食病者得藥死者得藏下令修城使民食其力故越人𨿽饑而不怨復徙治杭杭旱與越等其民尢病旣而朝廷議欲築其城公曰民未可勞也罷之錢氏納國未及百年而墳廟堙圯杭人哀之公奏因其所在嵗度僧道士各一人收其田租爲嵗時獻享營繕之費從之且攺妙因院爲表忠觀公年未七十告老於朝不許請之不已元丰二年二月加太子少保致仕時七十二矣退居於衢有溪石松竹之勝東南髙士多從之遊朝廷有事郊廟再起公侍祠不至防通判溫州從公遊天臺鴈蕩吳越間榮之防代還得見上顧問公甚厚以防提舉浙東常平以便其飬防復侍公防杭始公自杭致仕杭人畱公不得行公曰六年當復來至是適六嵗矣杭人徳公逆者如見父母以疾還衢有大星隕焉二日而公薨實七年八月癸巳也訃聞天子輟視朝一日贈太子少師十二月乙酉塟於西安蓮華山諡曰淸獻公娶徐氏東頭供奉官度之女封東平郡夫人先公十年卒子二人長曰終杭州於潛縣令次卽防也今爲尙書考功員外郎公平生不治產業嫁兄弟之女以十數皆如己女在官爲人嫁孤女二十餘人居鄕暴骨及貧無以斂且者施棺給薪不知其數少育於長兄振振旣沒思報其徳將遷侍禦史乞不遷以贈振大理評事公爲人和易溫厚周旋曲宻謹繩墨蹈規矩與人言如恐傷之平生不畜聲伎晚嵗習爲飬气安心之術翛然有髙舉意將薨晨起如平時防侍側公與之決詞色不亂安坐而終不知者以爲無意於世也然至論朝廷事分別邪正慨然不可奪宰相韓琦嘗稱趙公眞世人標表蓋以爲不可及也公爲吏誠心愛人所至崇學校禮師儒民有可與與之獄有可出出之治防與成都尢爲世所稱道神宗凡擬二郡守必曰昔趙某治此最得其術馮京相繼守成都事循其舊亦曰趙公所爲不可攺也要之以惠利爲本然至於治杭誅鋤彊惡姦民屏迹不敢犯蓋其學道淸心遇物而應有過人者矣銘曰

蕭望之爲太傅近古社稷臣其爲馮翊民未有聞黃霸爲潁川治行第一其爲丞相名不迨昔孰如淸獻公無適不宜邦之司直民之父師其在官守不專於寛時出猛政嚴而不殘其在言責不專於直爲國愛人掩其疵疾蓋東郭順子之淸孟獻子之賢鄭子產之政晉叔向之言公兼而有之不幾於全乎

趙康靖公神道碑銘

蘇軾

宋有天下百二十有五年六聖相師專用一道曰仁不雜他術刑以不殺爲能兵以不用爲功財以不聚爲富人以不作聰明爲賢𨿽有絕人之材而徳不至終不大用六聖一心守之不移故自建隆以來至於今卿相大臣號多長者記人之功忘人之過含垢匿瑕犯而不校以爲常徳是以四方久安兵革不試民之戴宋有死無二自漢以來未有如今日之盛者此六聖之徳而眾長者之助也易曰師貞丈人吉詩曰𨿽無老成人尙有典刑書曰如有一介臣斷斷猗無他技其心休休焉其如有容人之有技若已有之人之彥聖其心好之不啻若自其口出是能容之以保我子孫黎民故太子少師趙公服事三朝四十餘年其徳合於易之所謂丈人詩之所謂老成書之所謂一介臣者公諱防字叔平其先河朔人也徙於宋之虞城七世矣曾祖著後唐國子毛詩博士贈太師中書令兼尙書令韓國公妣李氏燕國太夫人父幹尙書駕部員外郎贈太師中書令兼尙書令魯國公妣張氏魯國太夫人髙氏唐國太夫人公七嵗而孤篤學自力年十七舉進士當時聞人劉筠戚倫黃宗旦皆稱其文詞必顯於時而其器識宏逺則皆自以爲不及當赴禮部試楚守胡令儀醵黃金以贈之公不受天聖五年擢進士第三人受將作監丞通判海州歸見父老故人幅巾徒步人人至其家召試學士院除著作郎集賢校理出知漣水軍公爲進士時鄧餘慶守漣水館公於官舍以教其子餘慶所爲多不法公謝去數月餘慶以贓敗及公爲守將至或榜其所館曰豹隱堂賦者三十餘人歳饑公勸誘富民得米萬石所活不可勝數漣水有魚池利入公帑嵗殺魚十餘萬公始罷之作放生碑池上移守通州入爲開封府推官奏事殿中賜五品服且欲以爲直集賢院宰相以例不可出知洪州屬吏有鄭陶饒奭者挾持郡事肆爲不法前守莫能制州有歸化兵皆故盜賊配流已而選充者奭與郡人胡順之共造飛語以動公曰歸化兵得廩米陳惡有怨言不更給善米且將有變公笑不答防歸化卒有自容州戍所逃還犯夜者公卽斬以徇收陶下獄得其姦贓且奏徙奭歙州一郡股栗城西南隅當大江之沖水嵗爲民患公建爲石堤髙丈五尺長二百丈用石九千段取之有方民不以爲勞明年夏堤成而水大至度與城平恃堤以全至於今賴之遷刑部員外郎同知宗正寺出知靑州攺直集賢院賦稅未入中限飭縣不得輒催科是嵗夏稅先一月辦坐失舉張誥奪官罷歸起監宻州酒徙楚州糧料院以郊赦還官職知滁州山東大賊李小二過境上告人曰我東人也公嘗爲靑州東人愛之如父母我不忍犯遂冦廬壽犬牙不入境召修起居注朝廷欲用修玉牒久之除歐陽修起居注朝廷欲驟用修而難於躐公公聞之乃請郡自便以爲天章閣待制賜三品服糾察在京刑獄遷兵部員外郎遂知制誥勾當三班院防郊禮當進階封且任一子京官乞以母封郡太君宰相謂公學士擬封不久矣公曰母年八十二朝夕不可期願及今以爲榮後遂以爲例攺知審官院判祕閣與髙若訥同判流內銓若訥言往嘗知貢舉聞母病不得出幾不能生公矍然卽請郡以便親宰相謂公旦夕爲學士可少待也公不聽遂除蘇州明年丁母憂服除召入翰林爲學士知貢舉館伴契丹泛使遂報聘焉防獵於興雲山之西請公賦詩詩成契丹主親酌玉杯以勸公且以素扇授其近臣劉六符寫公詩置之懷袖使還加侍讀學士歷右司郎中中書舍人提舉在京諸司庫務姦人冷淸詐稱皇子遷之江南公曰淸言不妄不可遷若詐亦不可不誅詔公與包拯雜治之得其實乃誅淸李參爲河北轉運使職事辦治進秩二等且官其一子郭申錫爲諫官爭之曰參職事所當辦無功不可賞上怒欲罪申錫公言陛下始面諭申錫母面從吾過今黜之何以示天下乃以龍圗閣學士禮部侍郎知鄆州徙南京畱守拜禦史中丞中官鄧保吉引剩員禁中燒銀公力言其不可遂出之又言張茂實不宜典兵衞未行防公拜樞宻副使復言之乃出茂實知曹州拜參知政事方是時皇嗣未立天下以爲憂仁宗命英宗領宗正公言宗正未足爲重遂與執政建言立爲皇太子從之英宗卽位遷戶部侍郎又遷吏部熈寧初遷左丞公年七十矣求去位不許章數上乃以爲觀文殿學士吏部尙書知徐州遂請老不已以太子少師致仕居睢陽十五年猶以讀書著文憂國愛君爲事集古今諫爭爲諫林一百二十卷奏之上甚喜賜詔曰士大夫請老而去者皆以聲問不至朝廷爲髙得卿所奏書知有志愛君之士𨿽退休山林未嘗一日忘也當置座右以時省閱上祀南郊明堂率嘗召公陪祀每辭以老疾間嘗一至都下亦以足疾不入見詔中貴人撫問二府就所館宴勞之階至特進勲上柱國封天水郡開國公賜號推忠保徳翊戴功臣元丰初省功臣號三年官制攺解特進六年正月十五日薨於永安坊裏第享年八十八輟視朝一日贈太師諡康靖前作遺範以戒子孫纎悉畢具以某年月日於宋城縣天巡鄕地與日皆公所自卜也娶李氏封汝陰郡夫人先公二十五年卒於鄆州子榮緒殿中丞惇緒將作監主簿皆早亡元緒宣徳郎公緒校書郎女二人長適光祿寺丞王力臣防適朝奉大夫程嗣恭孫男四人嗣徽通直郎嗣眞宣義郎嗣賢試校書郎嗣光未命曽孫男六人鞾太廟齋郎余未名公爲人樂易深中恢然偉人也平生與人實無所怨怒非特不形於色而已專務掩惡揚善以徳報怨出於至誠非勉彊者天下稱之庶幾漢劉寛唐婁師徳之徒云始歐陽修躐公爲知制誥人意公不能平及修坐累對詔獄人莫敢爲言獨抗章言修無罪爲仇人所中傷陛下不可以天下法爲人報仇上感悟修以故得全公旣老修亦退居汝南公自睢陽往從之防樂飲旬日蘇舜欽爲進奏院以羣飲得罪公言與防者皆一時名人若舉而棄之失士大夫望非朝廷福張誥以贓敗竄海上公坐貶累年而憐誥終不衰間使人至海上勞問賙給之代馮浩爲鄆州吏舉按浩侵用公使錢三十萬當以浩職田租償官公曰浩吾同年也且知其貧不可以己俸償之公所爲大略如此至於惇尙契舊死養孤蓋不可勝數余於公爲里人少相善也退而老於鄕日從公防蓋知之詳矣元緒以墓碑爲請義不可以辭銘曰

維古任人仁義是圗仁近於弱義近於迃課其功利嵗計有餘在漢孝文發政之初欲以利口登進嗇夫有臣釋之實矢厥謨世謂長者絳侯相如皆訥於言有口若無豈效此子喋喋巧防帝用感悟老成是親淸淨無爲鑑於暴秦歷祀四百世載其人赫赫我宋以聖繼神於穆仁宗如嵗之春招延朴忠屏逺佞人豈獨左右刑於庶民維時趙公含徳不發如圭如璧如金如錫置之不慍用之不懌帝識其心長者之傑遂授以政歷佐三葉濟於艱難不疐不防公在朝廷靖恭寡言不忮不求孰知其賢望其容貌有恥而悛薄夫以惇鄙夫以寛今其亡矣吾誰與存作此銘詩以詔後昆

宋文鑑卷一百四十八

欽定四庫全書

宋文鑑卷一百四十九

宋呂祖謙撰

傳

補亡先生傳

柳開

補亡先生舊號東郊野夫者也旣著野史後大探六經之防已而有包括揚孟之心樂爲文中子王仲淹齊其述作遂易名曰開字曰仲塗其意謂將開古聖賢之道於時也將開今人之耳目使聰且明也必欲開之爲其塗矣使古今由於吾也故以仲塗字之表其徳焉咸曰子前之名甚休美者也何復易之不若無所攺矣先生曰名以識其身義以志其事從於善而吾惡夫畫者也吾旣肩且紹矣斯可已矣所以吾進其力於道而遷其名於已耳庶幾吾欲達於孔子者也或曰古者稱已孤不攺若是無乃不可乎先生曰執小禮而妨大義君子不爾爲也乃著名解以祛其未悟者眾悉以爲然先生始盡心於詩書以精其奧毎當捲嘆曰嗚呼吾以是識先師之大者也不幸其有亡逸者哉吾不得見也未知聖人之言復加何如耳尢於余經博極其妙遂各取其亡篇以補之凡傳有義者卽據而作之無之者復已出辭義焉故號曰補亡先生也先生凡作之書毎執筆出其文當槁若書他人之辭其敏速有如此無續功而成之者苟一舉筆不終其篇𨿽十已就其八九亦棄去不復作矣眾問之先生曰吾性不喜二三而爲之者方出而或止之辭意遽紛亂縱後彊繼以成之亦心竟若負病矣或問之曰子之補亡篇於古不足當其逸於今不足益其存無妄爲乎先生對曰然縱不能有益於存亡庶勝乎無心於此者也旣而辭義有俱亡不知其可者慮人之惑先生卽皆先立論以定其是非用質其防要先生常謂人曰夫六經者夫子所著之文章也與今之人無異耳蓋其後之典教不能及之故大於世矣吾獨視之與汝異耳先生乃手書九經悉以細字寫之其捲大者不過滿幅之紙古謂其巾箱之者亦不過矣而誦之日盡數萬言未嘗廢忘有講書以教後學也先生或詣其精廬適當至虞書堯典篇曰日中星鳥以正仲春說云春分之昏南方朱鳥之星畢見觀之以正仲春之气也先生乃問曰然夫云日中星鳥以正仲春者是仲春觀朱鳥之星以正其候也且云朱鳥者南方之宿以主於夏也旣觀其星以正其卽龍星乃春之星也春主於東方可觀之以正其候也今何不云是而反觀朱鳥之星何謂也說者不能對惟云傳疏若是無他解矣先生擇其座者曰起前吾語汝夫嵗周其序春居其始四星各復其方聖人南面而坐以觀天下故春之時朱鳥之星當其前故云觀之以正仲春矣四座無不拜而言曰先生眞達云經者也所以於補亡不謬矣先生於諸經若此者不可徧紀先生又以諸家傳解箋注於經者多未達窮其義理常曰吾他日終悉別爲注解矣大以鄭氏箋詩爲不可曰吾見之爲心務以異其毛公也徒欲彊已一時之名非能通先師之防且詩之立言不執其體幾與易象同奧若之是箋皆可削去之耳又以論語集解闕注者過半曰古之人何若是吾聞韓文公昔重注之今吾不得見吾將不筆又慮與韓旣死使吾有斯艱也天乎哉先生毎讀中說嘆曰後之夫子也續六經矣世故道否吾家不克有之甚乎年之始成也逝矣天適與其時行之爲事業堯舜不能尙也苟不死天下何有於唐哉先生以房杜諸子散居厚位葉佐其主遇其君不能揚其師之道大其師之名乃作書以罪之先生所行事人咸以爲非可與伍惟範杲有復古之什以頌其徳以其能復惇於古故賦復古以其能行仲尼之道故賦闕裏以其別當世之人能作野史故賦踵孟以其能解子云之書故賦先雄以其或筆削其韓文之繁者故賦剛韓以其將來太常第故賦多文以其必首冠於四科故賦髙第以其後天王俾不家食故賦出祿以其將果得其位則指南於吾道故賦指南末以釋經終其篇謂其章明經防永休於世用故賦釋經先生見之曰範杲知我矣天之未防斯文哉天之若防斯文也則世無範矣範無是言矣開寶中先生來京師遂刻石爲記於補亡亭內以志其己之事後從仕於世而行其道焉論曰孔子沒經籍遭秦之焚毀幾防以盡後之收拾煨燼之餘者得至於今用之也其能繼孔氏者軻之下𨿽揚雄不敢措一辭以至亡篇闕而其名具載設虛位也使歷代諸君子徒忿痛而見之矣故有或作而補之者大亦不能過其百一力蓋不足繼也隋之時王仲淹於河汾間務繼孔子曰續六經大出於世實爲聖人矣是以門弟子佐唐用王霸之道貞觀稱理首永十八君之祚尙非其董常輩之曽及也於乎知聖人之道者成聖人之業矣吾猶不得見王氏之書乎觀夫補亡先生能備其六經之闕也辭訓典正與孔子之言合而爲一信其難者哉若王氏之續六經蓋自出一家之體裁比夫補亡篇力少殊耳所謂後生可畏者𨿽經籍尙能補之矧其餘者哉不可謂代無其人也

退士傳

種放

退士不知孰氐然常自稱仲山甫之後也以耕食於南山中號退士或云我惡時之苟進者又云鄙好勝者欲矯其爲而退居稱病焉退士性恬易善自持常以聖賢方正之言鑑諸己或未善則悔恨立遷平生寡嗜欲樂逰雲霞空荒間常自足不顧窮困防時拘父兄教以章句奇偶之學幹於時不遂志已而盡棄昔之所學退居空山窮谷中取九經六籍諸史百家之言合於道者恣讀之然後知皇王大中之要道徳仁義之本盡在於是矣然尢好孟軻書益知聖人之道尊自戰國繇漢唐而下百氏所說或有汗漫齟齬不安者皆擬聖言以證其中惡司馬遷尊先邪說叛斥聖道怪前世明教正道之賢不摘其說而竄殛投去使千古而下學者無疑不知尙四顧何待也著防書十二篇大抵務黜邪反正義磔姦蠧又條自古之文精粹者漢則揚子云隋則王仲淹唐則韓退之然以退之當子云而先仲淹次則蛻之文樵之經緯皮氏文藪陸氏藂皆句句明白剔姦塞回無所忌諱使學者窺之則有列聖道徳仁義之用彼刻章斷句補綴偶屬者徒爲戲爾或有稱技術卜相察浮屠死生幻化之說者必正色引經詰以斥之雅尙山林之居奉母氏率季弟結宇巖阿貧無所資給亦不戚戚於心窮年人亦不知其何謂也每登髙丘步邃谷延宴坐見懸巖瀑流壽木垂蘿閟邃岑寂之處則終日忘返亦忽忽杜門稱疾隱幾常百餘日人不知其然吉凶慶弔之外平時亦罕接人事不交權貴所與朋類自非道義所在亦不汲汲而取遇事感激亦率爲歌詩箴頌嘗曰幸逢聖人時見天子禮樂徵伐車服旂常道徳之盛底於太寧而退固是幸也時議或誚者則曰而退也退其迹耶退其名耶退士則曰不退而迹庸爲爾直不退而名庸爲爾程於戲名迹判於時神心交於機俾道愉而下欺義忒而中離予獨亡退乎予獨亡退乎

六一居士傳

歐陽修

六一居士初謫滁山自號醉翁旣老而衰且病將退休於潁水之上則又更號六一居士客有問曰六一何謂也居士曰吾家藏書一萬卷集錄三代以來金石遺文一千卷有琴一張有碁一局而常置酒一壺客曰是爲五一爾柰何居士曰以吾一翁老於此五物之間是豈不爲六一乎客笑曰子欲逃名者乎而屢易其號此莊生所誚畏影而走乎日中者也今將見子疾走大喘渴死而名不得逃也居士曰吾固知名之不可逃然亦知夫不必逃也吾爲此名聊亦志吾之樂爾客曰其樂如何居士曰吾之樂可勝道哉方其得意於五物也太山在前而不見疾雷破柱而不驚𨿽享九奏於洞庭之野閱大戰於涿鹿之原未足諭其樂且適也然常患不得極吾樂於其間者世事之爲吾累者眾也其大者有二焉軒裳珪組勞吾形於外憂患思慮勞吾心於內使吾形不病而已悴心未老而先衰尙何暇於五物哉𨿽然吾自乞其身於朝者三年矣一日天子惻然哀之賜其骸骨使得與此五物偕返於田廬庶幾償其夙願焉此吾之所以志也客復笑曰子知軒裳珪組之累其形而不知五物之累其心乎居士曰不然累於彼者已勞矣又多憂累於此者旣佚矣幸無患吾其何擇哉於是與客俱起握手大笑曰置之區區不足較也已而嘆曰夫士少而仕老而休蓋有不待七十者矣吾素慕之宜去一也吾嘗用於時矣而說無稱焉宜去二也壯猶如此今旣老且病矣乃以難彊之筋骸貪過分之榮祿是將違其素志而自食其言宜去三也吾負三宜去𨿽無五物其去宜矣復何道哉熈寧三年九月七日六一居士自傳

桑懌傳

歐陽修

桑懌開封雍丘人其兄慥本舉進士有名懌亦舉進士再不中去逰汝潁間得龍城廢田數頃退而力耕嵗凶汝旁諸縣多盜懌曰願令爲耆長往來裏中察姦民因召裏中少年戒曰盜不可爲也吾在此不汝容也少年皆諾裏老父子死未斂盜夜脫其衣裏老父怯無他子不敢告縣臝其屍不能懌聞而悲之然疑少年王生者夜入其家探其篋不使之知覺明日遇之問曰爾諾我不爲盜矣今又盜裏父子屍者非爾耶少年色動卽推僕地縛之詰共盜者王生指某少年懌呼壯丁守王生又自馳取少年者送縣皆伏法又嘗之郟城遇尉方出捕盜招懌飲酒遂與俱行至賊所藏尉怯陽爲不知以過懌曰賊在此何之乎下馬獨格殺數人因盡縛之又聞襄城有盜十許人獨持一劍以往殺數人縛其餘汝旁縣爲之無盜京西轉運使奏其事授郟城尉天聖中河南諸縣多盜轉運奏移澠池尉崤古險地多深山而靑灰山尢險阻爲盜所恃惡盜王伯者藏此山時出爲近縣害當此時王伯名聞朝廷爲巡檢者皆授名以捕之旣懌至巡檢者僞爲宣頭以示懌將謀招出之懌信之不疑其僞也因謀知伯所在挺身入賊中招之與伯同臥起十餘日信之乃出巡檢者反以兵邀於山口懌幾不自免懌曰巡檢授名懼無功爾卽以伯與巡檢使自爲功不復自言巡檢獻俘京師朝廷知其實罪黜巡檢懌爲尉嵗余攺授右班殿直永安縣巡檢明道景祐之交天下旱蝗盜賊稍稍起其間惡賊二十三人不能捕懌謀曰盜畏吾名必以潰潰則難得矣宜先示之以怯至則閉柵戒軍吏無一人得輒出居數日軍吏不知所爲請出自效輒不許旣而夜與數卒變爲盜服以出迹盜所嘗行處入民家民皆走獨有一媼畱爲作飲食饋之如盜乃歸復閉柵三日又往則攜其具就媼饌而以其餘遺媼媼待以爲眞盜矣乃稍就媼與語及羣盜輩媼曰彼聞桑懌來始畏之皆遁矣又聞懌閉營不出知其不足畏今皆還也某在某處某在某所矣懌盡鉤得之復三日又往厚遺之遂以實告曰我桑懌也煩媼爲察其實而愼勿泄後三日我復來矣後又三日往媼察其實審矣明旦部分軍士用甲若干人於某所取某盜卒若干人於某處取某盜其尢彊者在某所則自馳馬以往士卒不及從惟四騎追之遂與賊遇手殺三人凡二十三人一日皆獲二十八日復命京師樞宻吏謂曰與我銀爲君致閣職懌曰用賂得官非我欲況貧無銀有固不可也吏怒匿其閥以免短使送三班三班用例與兵馬監押未行防交趾獠叛海上巡檢昭化諸州皆警往者數輩不能定因命懌往盡手殺之還乃授閤門祗候懌曰是行也非獨吾功位有居吾上者吾乃其佐也今彼畱而我還我厚賞而彼輕得不疑我蓋其功而自伐乎受之徒慙吾心將讓其賞歸已上者以奏槁示予予謂曰讓之必不聽徒以好名與詐取譏也懌嘆曰亦思之然士顧其心何如耳當自信其心以行譏何累也若欲避名則善皆不可爲也已余慙其言卒讓之不聽懌𨿽舉進士而不甚知書然其所爲皆合道理多此類始居雍丘遭大水有粟二廩將以舟載之見民走避溺者遂棄其粟以舟載之見民荒嵗聚其里人飼之粟盡乃止懌善劍及鐵簡力過數人而有謀略遇人常畏若不自足其爲人不甚長大亦自修爲威儀言語如不出其口卒然遇人不知其健且勇也盧陵歐陽修曰勇力人所有而能知用其勇者少矣若懌可謂義勇之士其學問不深而能者蓋天性也余固喜傳人事尢愛司馬遷善傳而其所書皆偉烈奇節士使人喜讀之欲學其作而怪今人如遷所書者何少也乃疑遷特雄文善壯其說而古人未必然也及得桑懌事乃知古之有然焉遷書不誣也知今人固有而但不盡知也懌所爲壯矣而不知予文能如遷書使人讀而喜否姑次第之

趙延嗣傳

石介

今三司嗣相工部郎中劉公隨嘗稱趙鄰幾舍人死遺三孤女一老乳母而已內無兄弟以禦其侮外無期功彊近之親女稚弱衣服飲食須人何恃不以凍餒死則爲彊梁暴之矣有趙延嗣者僕於舍人顧是諸孤義不可去竭力庇養之舍人死無一區宅一防田延嗣爲營衣食之資身爲負擔霑體塗足不避寒暑如是凡數十年如一日未嘗少有懈倦之色事三孤女如舍人生三孤女自防至長使其女與同處女之院延嗣未嘗至其門女皆適人延嗣終不識其面初寓於宋三女俱長延嗣晨起白堂前將西走京師趙氏始不知謂捨去皆哭延嗣以女長未嫁將訪舍人之舊求所以嫁至京師見宋翰林白楊侍郎徽之因發聲哭哭止且道趙氏之孤且言長將嫁二公驚媿謝曰吾不及汝吾被服儒衣冠讀誦六經學慕古人況與舍人友舍人之孤吾等不能卹汝能養之吾不及汝逺矣二公因爲迎入京師與宅居之徐相與求良士爲壻長配樞密直學士戚公綸猶子職方郎中維之子太廟齋郎舜卿次並適屯田員外郎張君文鼎之子鄕貢進士季倫三女皆歸延嗣始去趙氏門延嗣可以謂之賢僕夫矣石介曰若然則延嗣有古君子之行古烈士之操古仁人之心豈特僕夫之賢天下之賢也昔在漢有爲翟公之客者翟公免客皆去延嗣獨不去復爲飬其孤𨿽去千載客視延嗣亦當羞於地下矣魯有顏叔子者嘗獨居一室中夜暴風雨鄰家女投叔子宿叔子使執燭以達曉以免其嫌後人稱其亷延嗣親飬三孤女長且適人終不識其面其節豈下叔子哉唐韓吏部凡嫁內外及朋友孤子僅十人天下服其義延嗣嫁趙氏三女無少吏部者噫翟公之客皆當時士大夫視延嗣逺不及也叔子魯賢者吏部唐大儒延嗣爲賤僕夫其風操凜焉其行義卓焉與顏侔韓並延嗣可謂僕名而儒行者矣吁僕名儒行見之延嗣夫儒名而僕行者或有其人焉得不愧於延嗣哉延嗣所爲如此有可以厲天下因傳之云延嗣以令終

範景仁傳

司馬光

範景仁名鎭益州華陽人少舉進士善文賦場屋師之爲人和易修敕參知政事薛簡肅公端明殿學士宋景文公皆器重之補國子監生及貢院奏名皆第一故事殿廷唱第過三人則爲奏名之首者必執聲自陳以祈恩𨿽考校在下天子必擢寘上列以吳春卿歐陽永叔之耿介猶不免從眾景仁獨不然左右與並立者屢趣之使自陳景仁不應至七十九人始唱名及之景仁出拜退就列訖無一言眾皆服其安恬自是始以自陳爲恥舊風遂絕釋褐新安主簿到官數旬時宋宣獻公畱守西京不欲使與下吏共勞辱召置國子監使教諸生秩滿又薦於朝爲東監直講未幾宋景文公奏同修唐書及用參知政事王公薦召試學士院詩用彩霓字學士以沈約郊居賦雌霓連蜷讀霓爲入聲謂景仁爲失韻由是除館閣校勘殊不知約賦但取聲律便美非霓不可讀爲平聲也當時有學者皆爲景仁憤郁而景仁處之晏然不自辧爲校勘四年乃遷校理丞相龎公薦景仁有美才不汲汲於進取詔除直祕閣未幾以起居舍人知諫院仁宗性寛仁言事競爲激訐以采名或緣愛憎污人以帷箔不可明之事景仁獨引大體自非闗朝廷安危系生民利病皆濶略不言陳恭公爲相嬖妾張氏笞殺婢禦史劾奏欲去之不能得乃誣之云私其女景仁上言朝廷設臺諫官使之除讒慝也審如禦史所言則執中可斬如其不然禦史亦可斬禦史怒共劾景仁以爲阿附宰相景仁不顧力爲辧其不然深救當時之獘識者韙之仁宗卽位三十五年未有繼嗣嘉祐初暴得疾旬日不知人中外大小之臣無不寒心而畏避嫌疑相倚仗莫敢發言景仁獨奮曰天下事尙有大於此者乎捨此不言顧爲抉擿細防以塞職是眞負國吾不忍也卽上言太祖捨其子而立太宗周王旣薨眞宗取宗室子飬之宮中陛下宜爲宗廟社稷計早擇宗室賢者優其禮數試之以政與圖天下之事以系天下人心章累上寢不報景仁因闔門家居自求誅譴執政或諭以柰何效干名希進之人景仁上執政書言繼嗣不定將有急兵鎭義當死朝廷之刑不可死亂兵之下此乃鎭擇死之時尙何暇顧干名希進之嫌而不爲去就之決哉又奏稱臣竊原大臣之意恐行之而事有變故畏避而爲容身之計也萬一兵起大臣家中族首領顧不可保其爲身訃亦已疏矣就使事有中變而死陛下之職與其死於亂兵不猶愈乎乞陛下以臣此章示大臣使其自擇死所聞者爲之股栗尋除兼侍禦史知雜事景仁固辭不受乞解言職就散地執政復諭以上之不豫諸大臣亦嘗建此防今姦言已入爲之甚難景仁復上執政書云但當論事之是非不當問其難易況事早則濟緩則不及此聖賢所以貴機防也諸公謂今日難於前日安知他日不難於今日乎謂今日姦言已入不可弭他日可弭乎凡見上面陳者三奏章者十有七朝廷不能奪乃罷諫職攺集賢殿修撰頃之拜知制誥遷翰林學士英宗卽位中書奏請追尊濮安懿王事下兩制議以爲宜稱皇伯髙官大國極其尊榮大忤執政意更下尙書省集百官議之意朝士必有迎合者旣而臺諫爭上言爲人後者爲之子不得顧私親今陛下旣爲仁宗後若復推尊濮王是貳綂也殆非所以報仁宗之盛徳眾議鼎沸執政欲緩其事乃下詔罷百官集議曰當令禮官檢詳典禮以聞景仁時判太常寺卽具列爲人後之禮及漢魏以來論議得失悉奏之與兩制臺諫議合執政怒召景仁詰責之曰詔書曰當令檢詳柰何遽列上邪景仁曰有司得詔書不敢稽畱卽以聞乃其職也柰何更以爲罪乎防宰相遷官景仁當艸制坐失於考按不合故事加侍讀學士出知陳州今上卽位復召還翰林王介甫參知政事置三司條例司變更祖宗法令專以聚斂爲務斥逐忠直引進姦佞景仁上疏極論其不可朝廷不報景仁時年六十三因上言旣不用臣言臣無顏復居位食祿願聽臣致仕章累上語益切直介甫大怒自艸制書極口醜詆使以本官戶部侍郎致仕凡所應得恩例悉不之與於是當時在位者皆自愧景仁名益重於天下介甫𨿽詆之深人更以爲榮焉景仁旣退居有園第在京師專以讀書賦詩自娛客至無貴賤皆野服見不復報謝故人或爲具召之𨿽權貴不拒也不召則不往見之或時乘興出逰則無逺近皆往嘗乘籃輿歸蜀與親舊樂飲賑施其貧者周覽江山窮其勝賞期年然後返年益老而視聽聰明支體尢堅彊嗚呼向使景仁枉道希世以得富貴防屈辱任憂患豈有今日之樂耶則景仁所失甚少所得殊多矣詩云愷悌君子神所勞矣又曰樂只君子遐不眉壽景仁有焉客有問今世之勇於迃叟者叟曰有範景仁者其爲勇人莫之敵客曰景仁長僅五尺循循如不勝衣奚其勇叟曰何哉而所謂勇者而以瞠目裂眥發上指冠力曳九牛气陵三軍者爲勇乎是特匹夫之勇耳勇於外者也若景仁勇於內者也自唐宣宗以來不欲聞人言立嗣萬一有言之者輒切齒疾之與倍畔無異而景仁獨唱言之十餘章不已視身與宗族如鴻毛後人見景仁無恙而繼爲之者則有矣然景仁者冒不測之淵無勇者能之乎人之情孰不畏天子與執政親愛之至隆者孰若父子執政欲尊天子之父而景仁引古義以爭之無勇者能之乎祿與位皆人所貪或老且病前無可冀猶戀戀不能捨去況景仁身已通顯有聲望視公相無跬步之逺以言不行年六十三卽拂衣歸終身不復起無勇者能之乎凡人有所不能而人或能之無不服焉如呂獻可之先見範景仁之勇決皆余所不及也余心誠服之故作範景仁傳

文中子補傳

司馬光

文中子王通字仲淹河東龍門人六代祖則仕宋歷太僕國子博士兄謨以將略顯而則用儒術進則生煥煥生虯齊髙帝將受宋禪誅袁粲虯由是北奔魏魏孝文帝甚重之累官至並州刺史封晉陽公諡曰穆始家河汾之間虯生彥官至同州刺史彥生傑官至濟州刺史封安康公諡曰獻傑生隆字伯髙隋開皇初以國子博士待詔雲龍門隋文帝嘗從容謂隆曰朕何如主隆曰陛下聰明神武得之於天發號施令不盡稽古𨿽負堯舜之資終以不學爲累帝黙然有間曰先生朕之陸賈也何以教朕隆乃著興衰要論七篇奏之帝𨿽稱善亦不甚達也歷曷樂猗氏銅川令棄官歸教授卒於家隆生通自則以來世傳儒業通防明悟好學受書於東海李育受詩於防稽夏琠受禮於河東闗朗受樂於北平霍汲受易於族父仲華仁壽三年通始冠西入長安獻太平十二防帝召見嘆美之然不能用罷歸尋復徵之煬帝卽位又徵之皆稱疾不至專以教授爲事弟子自逺方至者甚眾乃著禮論二十五篇樂論二十篇續書百有五十篇續詩三百六十篇元經五十篇贊易七十篇謂之王氏六經司徒楊素重其才行勸之仕通曰汾水之曲有先人之獘廬足以庇風雨薄田足以具粥願明公正身以治天下使時和年丰通也受賜多矣不願仕也或譖通於素曰彼實慢公公何敬焉素以問通通曰公使可慢則僕得矣不可慢則僕失矣得失在僕公何預焉素待之如初右武侯大將軍賀若弼嘗示之射發無不中通曰美哉藝也君子志道據徳依仁然後防於藝也弼不悅而去通謂門人曰夫子矜而愎難乎免於今之世矣納言蘇威好畜古器通曰昔之好古者聚道今之好古者聚物太學博士劉炫問易通曰聖人之於易也沒身而已矣況吾儕乎有仲長子光者隱於河渚嘗曰在險而運奇不若宅平而無爲通以爲知言曰名愈消徳愈長身愈退道愈進若人知之矣通見劉孝標絕交論曰惜乎舉任公而毀也任公不可謂知人也見辯命論曰人事廢矣弟子薛收問防不害義儉不傷禮何如通曰是漢文之所難也廢肉刑害於義省之可也衣弋綈傷於禮中焉可也王孝逸曰天下皆爭利而棄義若之何通曰捨其所爭取其所棄不亦君子乎或問人善通曰知其善則稱之不善則對曰未嘗與久也賈瓊問息謗通曰無辯問止怨曰不爭故其鄕人皆化之無爭者賈瓊問羣居之道通曰同不害正異不傷物古之有道者內不失貞外不殊俗故全也賈瓊請絕人事通曰不可瓊曰然則奚若通曰莊以待之信以應之來者不拒去者勿追泛如也則可通謂姚義能交或曰簡通曰玆所以能也又曰廣通曰廣而不濫玆又所以爲能又謂薛收善接小人逺而不疎近而不狎頹如也通嘗曰封禪非古也其秦漢之侈心乎又曰美哉周公之志深矣乎寧家所以安天下存我所以厚蒼生也又曰易樂者必多哀輕施者必好奪又曰無赦之國其刑必平重斂之國其財必貧又曰亷者常樂無求貪者常憂不足又曰我未見誹而喜聞譽而懼者又曰昏而論財夷虜之道也又曰居近而識逺處今而知古其惟學乎又曰輕譽苟毀好憎尙怒小人哉又曰聞謗而怒者防之階也見譽而喜者佞之媒也絕階去媒防佞遠矣通謂北山黃公善醫先飲食起居而後鍼藥謂汾陰侯生善筮先人事而後爻象大業十年尙書召通蜀郡司戶十一年以著作郎國子博士徵皆不至十四年病終於家門人諡曰文中子二子福郊福畤二弟凝績評曰此皆通之世家及中說云爾謨仕宋至開府儀同三司績及福畤之子勔勮勃皆以能文著於唐世各有列傳余竊謂先王之六經不可勝學也而又奚續焉續之庸能出於其外乎出則非經矣苟無出而續之則贅也奚益哉或曰彼商周以往此漢魏以還也曰漢魏以還遷固之徒記之詳矣奚待於續經然後人知之必也好大而欺愚乎則彼不愚者孰肯從之哉今其六經皆亡而中說亦出於其家𨿽雲門人薛收姚義所記然余觀其書竊疑唐室旣興凝與福畤輩依並時事從而附益之也何則其所稱朋友門人皆隋唐之際將相名臣如蘇威楊素賀若弼李徳林李靖竇威房齡杜如晦王珪魏徵陳叔達薛收之徒考諸舊史無一人語及通名者隋史唐初爲也亦未嘗載其名於儒林隱逸之間豈諸公皆忘師棄舊之人乎何獨其家以爲名世之聖人而外人皆莫之知也福畤又云凝爲監察禦史劾奏侯君集有反狀太宗不信之但黜爲姑蘇令大夫杜淹奏凝直言非辜長孫無忌與君集善由是與淹有隙王氏兄弟皆抑不用時陳叔達方撰隋史畏無忌不爲文中子立傳按叔達前宰相與無忌位任相埒何故畏之至沒其師之名使無聞於世乎且魏徵實總隋史縱叔達曲避權威徵肯聽之乎此余所以疑也又淹以貞觀二年卒十四年君集平髙昌還而下獄由是怨望十七年謀反誅此其前後參差不實之尢著者也如通對李靖聖人之道曰無所由亦不至於彼彼道之方也必無至乎又對魏徵以聖人有憂疑退語董常以聖人無憂疑曰心迹之判久矣皆流入於釋老者也夫聖人之道始於正心修身齊家治國至於安萬邦和黎民格天地遂萬物功施當時法垂後世安在其無所至乎聖人所爲皆發於至誠而後功業被於四海至誠心也功業迹也奚爲而判哉如通所言是聖人作僞以欺天下也其可哉又曰佛聖人也西方之教也中國則泥又曰詩書盛而秦氏滅非仲尼之罪也虛長而晉室非老莊之罪也齊戒修而梁國亡非釋迦之罪也苟爲聖人矣則推而放諸南海而凖推而放諸北海而準烏有可行於西方不可行於中國哉苟非聖人矣則泥於中國獨不泥於西方邪秦焚詩書之文詩書之道盛於天下秦安得滅乎莊老貴虛無而賤禮法故王衍阮籍之徒乘其風而鼓之飾譚論恣情欲以至九州覆沒釋迦稱前生之因果棄今日之仁義故梁武帝承其流而信之嚴齋戒弛政刑至於百姓塗炭發端唱導者非二家之罪而誰哉此皆議論不合於聖人者也唐世文學之士傳道其書者蓋獨李翺以比太公家教及司空圖皮日休始重之宋興栁開孫何振而張之遂大行於世至有眞以爲聖人可繼孔子者余讀其書想其爲人誠好學篤行之儒惜也其自任太重其子弟譽之太過使後之人莫之敢信也余恐世人譏其僭而累其美故采其行事於理可通而所言切於事情者著於篇以補隋書之闕

無名君傳

邵雍

無名君生於冀方老於豫方年十嵗求學於里人遂盡里人之情已之滓十去其一二矣年二十求學於鄕人遂盡鄕人之情已之滓十去其三四矣年三十嵗求學於國人遂盡國人之情已之滓十去其五六矣年四十求學於古今遂盡古今之情已之滓十去其八九矣五十求學於天地遂盡天地之情欲求己之滓無得而去矣始則里人疑其僻問於鄕人曰斯人善與人羣安得謂之僻旣而鄕人疑其泛問於國人曰斯人不妄與人交安得謂之泛旣而國人疑其陋問於四方之人曰斯人不能器安得謂之陋旣而四方之人又疑之質之於古今之人古今之人終始無可與同者又考之於天地不對當時也四方之人迷亂不復得知因號爲無名君夫無名者不可得而名也凡物有形則可器可器斯可名然則斯人無體乎曰有體有體而無迹者也斯人無用乎曰有用有用而無心者也夫有迹有心者斯可得而知也無迹無心者𨿽鬼神亦不可得而知不可得而名而況於人乎故其詩曰思慮未起鬼神莫知不由乎我更由乎誰能造萬物者天地也能造天地者太極也太極者其可得而知乎故彊名之曰太極太極者其無名之謂乎故嘗自爲之贊曰借爾面貌假爾形骸防丸餘暇閒往閒來人告之以修福對曰吾未嘗不爲善人告之以禳災對曰吾未嘗妄祭故詩曰禍如許免人須諂福若待求天可量又曰中孚起信寧煩禱無妄生災未易禳性喜飲酒常命之曰太和詩曰不佞禪伯不諛方士不出戶庭直際天地家素業爲儒言身未嘗不行儒行故其詩曰心無妄思足無妄走人無妄交物無妄受炎炎論之甘處其陋綽綽言之無出其右羲軒之書未嘗去手堯舜之談未嘗虛口當中和天同樂易友吟自在詩飲歡喜酒百年升平不爲不偶七十康彊不爲不壽此其無名君之行乎

洪渥傳

曾鞏

洪渥撫州臨川人爲人和平與人逰初不甚懽久而有味家貧以進士從鄕舉有能賦名初進於有司進輒黜久之乃得官官不馳騁又久不進卒監黃州麻城之茶塲以死死不能歸亦不能返其孥裏中人聞渥死無賢愚皆恨失之予少與渥相識而不深知其爲人渥死乃聞有兄年七十餘渥得官時兄已老不可與俱行渥至官量口用俸掇其餘以歸買田百畆居其兄復去而之官則心安焉然渥旣死兄無子數使人至麻城撫其孥欲返之而居以其田其孥蓋弱力不能自致其兄益已老矣而無可柰何則念輒悲之其經營之尢不已忘其老也渥兄弟如此無愧矣渥平居不可任以事及至赴人之急早夜不少懈其與人眞有恩者也予觀古今豪傑士傳論人行義不列於史者往往務摭奇以動俗亦或事髙而不可爲繼或伸一人之善而誣天下以不及𨿽歸之輔教警世然考之中庸或過矣如渥之所存蓋人人之所易到故載之云

宋文鑑卷一百四十九

欽定四庫全書

宋文鑑卷一百五十

宋呂祖謙撰

傳

曹氏女傳

章望之

曹氏者吾同郡尙書郎修古之防女也公天聖中累更禦史持憲無阿回言事失職知閩之興化軍期年而卒曹氏以室居未嫁父旣沒其故僚率吏民錢三十萬致之柩前曰以供窆之用夫人陳氏將受之女曰制家之用惟其家之酌初吾父入司朝廷出蒞民政約於奉身亷於臨人今其亡矣之丰儉請以吾家具之苟將受斯遺焉惟它人忍之我弗忍也母因是請而使辭焉其故僚復謂之曰先公弗資是則亦聞命矣願以異日嫁公女焉可無拒也女曰俾用於防尙不敢取今欲備吾之嫁是使妾幸父防而自醜也人之聞之謂如何哉吉凶有常禮男女有常位妾有大罰父沒而防存焉不以此時哀戚而遽謀嫁幣不亦亂常禮乎以室中而受門外之私賄不亦亂常位乎妾不才以先人之靈幸而卒有所歸則有妾之紡績之備何敢以是自諉哉願弗聞二三君子之命也遂不受夫婦人事勤儉恭謹則良矣曾無賢者之責也此何特異也彼貪殘之夫好財黷貨死則已爾惡復悔悟耶方朝廷發貪冒之禁防制執事之人如維縶之械系之尙以濫狀相望於敗辱者爲不少矣卒惟無怍焉有如曹氏專修父志而不有所累孰謂曹氏不賢也哉孟子曰聞伯夷之風者頑夫亷懦夫有立志曹氏近之矣𨿽然厚於義而薄於利者人之常行也詩書不聞而尙亷篤孝固賢矣其里人曽孝基得斯說來告則未知其年與名

方山子傳

蘇軾

方山子光黃間隱人也少時慕朱家郭解爲人閭裏之俠皆宗之稍壯折節讀書欲以此馳騁當世然不遇晚乃遁於光黃間曰岐亭庵居蔬食不與世相聞棄車馬毀冠服徒步往來山中人莫識也見其所著帽方聳而髙曰此豈古方山冠之遺像乎因謂之方山子余譴居於黃過岐亭適見焉曰嗚呼此吾故人陳慥季常也何爲而在此方山子亦矍然問余所以至此者余告之故俯而不答仰而笑呼余宿其家環堵蕭然而妻子奴婢皆有自得之意余旣聳然異之獨念方山子少時使酒好劍用財如糞土前十有九年餘在岐下見方山子從兩騎挾二矢防西山鵲起於前使騎逐而射之不獲方山子怒馬獨出一發得之因與余馬上論用兵及古今成敗自謂一世豪傑今幾日耳精悍之色猶見於眉間而豈山中之人哉然方山子世有勲閥當得官使從事於其間今已顯聞而其家在洛陽園宅壯麗與公侯等河北有田嵗得帛千匹亦足以富樂皆棄不取獨來窮山中此豈無得而然哉余聞光黃間多異人往往徉狂垢污不可得而見方山子儻見之歟

公黙先生傳

王向

公議先生剛直任气好議論取當世是非辧明防梁宋間不得意去居潁其徒從者百人居二年與其徒謀又去潁弟子任意對曰先生無復念去也弟子從先生久矣亦各厭行役先生捨潁爲居廬少有生計主人公賢遇先生不淺薄今又去之弟子未見先生止處也先生豈薄潁耶公議先生曰來吾語爾君子貴行道信於世不信貴容不容貴去古之避地避色避言是也吾行年三十立節徇名被服先王防窮六經頑鈍晚成所得無幾羅籠大綱漏略零細校見繩墨未爲完人豈敢自忘冀用於世予所厭苦正謂不容予行世間波混流同予譽不至予毀日隆小人鑿空造事形迹侵排萬端地隘天側詩不云乎讒人罔極主人明恕故未見疑不幸去我來者謂誰讒一日效我終顚危智者利身逺害全徳不如亟行以適異國語已任意對曰先生無以言也意輩弟子常竊論先生樂取怨憎爲人所難不知先生不樂也今定不樂先生知所以取之乎先生聰明才能過人逺甚而刺口論世事立是立非其間不容毫髮又以公議名此人人之怨府也傳曰議人者不得其死先生憂之是也意有三事爲先生計先生幸聽意不必行不能聽先生𨿽去絕海未見先生安也公議先生舌彊不下視任意目不轉移時卒問任意對曰人之肺肝安可得視髙山重泉險不足比聞善於彼陽譽陰憎反背腹非詆笑縦橫得其細過聲張口播緣飾百端徳敗行破自然世人賤彼賢我意防之三此爲最上者也先生能用之乎公議先生曰不能爾試言其次者對曰捐棄骨肉徉狂而去令世人不復顧忌此防之次者先生能用之乎公議先生曰不能爾試言其又次者對曰先生之行已世人所不逮何等也曽未得稱髙世而詆訶蜂起幾不得與妄庸人偕者良以口禍也先生誠能好黙是非不及口而心存焉何病乎不容此防之最下者也先生能用之乎公議先生喟然而嘆曰吁吾爲爾用下防也任意乃大笑顧其徒曰宜吾先生之病於世也吾三防之卒取其下者矣弟子陽思曰今日防任意先生不可得畱與其徒謝意更因意請去公議爲公黙先生

上谷郡君家傳

程頥

先妣夫人姓侯氏太原孟縣人行第二世爲河東大姓曾祖元祖暠當五代之亂以武勇聞劉氏偏據日錫土於烏河川以控冦盜亡其爵位父道濟始以儒學中科第爲潤州丹徒縣令贈尙書比部員外郎母福昌郡太君刁氏夫人防而聰悟過人女功之事無所不能好讀書史博知古今丹徒君愛之過於子毎以政事問之所言雅合其意常嘆曰恨汝非男子七八嵗時常教以古詩曰女子不夜出夜出秉明燭自是日暮則不復出房閤刁夫人素有風厥之疾多夜作不知人者久之夫人涕泣扶持常連夕不寐年十九歸於我事舅姑以孝謹稱與先公相待如賔客徳容之盛內外親戚無不敬愛眾人防觀之所往往捨所觀而觀夫人先公賴其內助禮敬尢至而夫人謙順自牧𨿽小事未嘗專必稟而後行仁恕寛厚撫愛諸庶不異己出從叔防姑夫人存視常均己子治家有法不嚴而整不喜笞撲奴婢視小臧獲如兒女諸子或加呵責必戒之曰貴賤𨿽殊人則一也汝如是大時能爲此事否道路遺棄小兒屢取飬之有小商出未還而其妻死兒女散逐人去惟防者始三嵗人所不取夫人懼其必死使抱以歸時聚族甚眾人皆有不欲之色乃別糴以食之其父歸謝曰幸防收飬得全其生願以爲獻夫人曰我本以待汝歸非欲之也好爲藥餌以濟病者嘗大寒有負炭而撽者家人欲呼之夫人勸止曰愼勿爲此勝則貧者困矣先公凡有所怒必爲之寛解惟諸兒有過則不掩也常曰子之所以不肖者由母蔽其過而父不知也夫人男子六人所存惟二其愛慈可謂至矣然於教之之道不少絕也才數嵗行而或踣家人走前扶抱恐其驚啼夫人未嘗不呵責曰汝或安徐寧至踣乎飲食嘗置之坐側嘗食絮羮皆叱止之曰防求稱欲長當如何𨿽使令輩不得以惡言罵詈之故頥兄弟平生於飲食衣服無所擇不能惡言詈人非性然也教之使然也與人爭忿𨿽直不右曰患其不能屈不患其不能伸及稍長常使從善師友防𨿽居貧或欲延客則喜而爲之具其教女常以曹大家女戒居常教告家人曰見人善則當如己善必共成之視他物如己物必加愛之先公罷尉廬陵赴調寓居歷陽防叔父亦解掾毗陵聚口甚眾儲備不足夫人經營轉易得不困乏先公歸問其所爲嘆曰良轉運使才也所居之處鄰婦裏姥皆願爲之用𨿽勞不怨始寓丹陽僦葛氏捨以居守舍王氏翁姥庸狡前後居者無不苦之夫人待之有道遂反柔良及遷去王姥涕戀不已夫人安於貧約服用儉素觀親戚間紛華相尙如無所見少女方數嵗忽失所在乳姥輩悲泣叫號夫人罵止之曰在當求得苟亡失矣汝如是將何爲在廬陵時公宇多怪家人告之曰物弄扇夫人曰熱爾又曰物擊鼔夫人曰有槌乎可與之後家人不復敢言怪怪亦不復有遂獲安居夫人有知人之鑑姜應明者中神童第人競觀之夫人曰非逺器也後果以罪廢頥兄弟防時夫人勉之讀書因書綫貼上曰我惜勤讀書兒又並書二行前曰殿前及第程延壽先兄防時名也次曰處士及先兄登第頥以不才罷應科舉方悟夫人知於童穉中矣寶藏手澤使後世子孫知夫人之精鑑夫人好文而不爲辭章見世之婦女以文章筆札傳於人者深以爲非平生所爲詩不過三二篇皆不存獨記在歷陽時先公覲親河朔夜聞鳴鴈至爲詩曰何處驚飛起雝雝過艸堂早是愁無寐忽聞意轉傷良人沙塞外羇妾守空房欲寄回文信誰能付汝將讀史見姦邪逆亂之事常掩卷憤嘆見忠孝節義之士則欽慕不已常稱唐太宗得禦戎之道其識慮髙逺有英雄之气夫人之弟可世稱名儒才智甚髙常自謂不如夫人夫人自少多病好方餌修養之術甚效從先公官嶺外偶迎涼露寢遂中瘴癘及北歸道中疾革召醫視脈曰可治謂二子曰紿爾也未終前一日命頥曰今日百五爲我祀父母明年不復祀矣夫人以景徳元年甲辰十月十三日生於太原皇祐四年壬辰二月二十八日終於江寧享年四十九始封壽安縣君追封上谷郡君

巢谷傳

蘇轍

巢谷字元修父中世眉山農家也少從士大夫讀書老爲裏校師防傳父學𨿽朴而博舉進士京師見舉武藝者心好之谷素多力遂棄其舊學畜弓箭習騎射久之業成而不中第聞西邊多驍勇騎射擊刺爲四方冠去逰秦鳳涇原間所至友其秀傑者韓存寶者尢與之善谷教之兵書二人相與爲金石交熈寧中存寶爲河州將有功號熈河名將朝廷稍奇之防盧州蠻乞弟擾邊諸郡莫能制乃命存寶出兵討之存寶不習蠻事邀谷至軍中問焉及存寶得罪將就逮自料必死謂谷曰我涇原武夫死非所惜顧妻子不免寒餓槖中有銀數百兩非君莫可使遺之者谷許諾卽變姓名懷銀步行往授其子人無知者存寶死谷逃避江淮間防赦乃出予以鄕閭故防而識之知其志節緩急可寄者也予之在朝谷浮沈裏中未嘗一見紹聖初予以罪謫居筠州自筠徙雷徙循予兄子瞻亦自惠再徙昌化士大夫皆諱與予兄弟逰平生親友無復相聞者谷獨慨然自眉山誦言欲徒步訪吾兄弟聞者皆笑其狂元符二年春正月自梅州遺予書曰我萬里步行見公不自意全今至梅矣不旬日必見死不恨矣予驚喜曰此非今世人古之人也旣見握手相泣已而道平生逾月不厭時谷年七十有三矣瘦瘠多病非復昔日元修也將復見子瞻於南海予湣其老且病止之曰君意則善然自此至儋數千里復當渡海非老人事也谷曰我自眎未卽死也公無止我畱之不可閱其槖中無數千錢予方乏困亦彊資遣之船行至新防有蠻竊其槖裝以逃獲於新州谷從之至新遂病死予聞哭之失聲恨其不用吾言然亦奇其不用吾言而行其志也昔趙襄子厄於晉陽知伯率韓魏決水圍之城不沒者三板懸釡而防易子而食羣臣皆懈惟髙恭不失人臣之禮及襄子用張孟談計三家之圍解行賞羣臣以恭爲先談曰晉陽之難惟恭無功曷爲先之襄子曰晉陽之難羣臣皆懈惟恭不失人臣之禮吾是以先之谷於朋友之義實無愧髙恭者惜其不遇襄子而前遇存寶後遇予兄弟予方雜居南夷與之起居出入蓋將終焉𨿽知其賢尙何以發之聞谷有子防在濕原軍中故爲作傳異日以授之谷始名谷及見之循州攺名谷云

孫少述傳

林希

孫侔字少述世吳興人父及仕至尙書都官員外郎簡州倅侔方四嵗從其母胡氏家揚州母親教之侔𨿽防已惕然能自傷其孤悲泣力學七嵗能屬文旣長讀書精識解能得聖人深意多所論譔慶曆皇祐間與臨川王安石南丰曽鞏知名於江淮間侔初名處字正之安石自序所謂淮之南有賢人焉曰正之餘得而友之者也侔內行峭潔少許可不妄戱笑所居人罕識其面非其所善造門弗見𨿽鄰不與之通其論曰文气也君子之气正眾人之气隨行之於身而正者然後爲文故必見諸行行不正則言無以信於世故侔之詩文嚴勁簡古卓然一出於已自成法度如其爲人嘗舉進士不中母病且革頗恨不及見其仕侔嗚咽自誓牀下終身不求仕進其親蘇州之陽山廬墓終防久之親友勸復舉進士皆不聽從其兄觀往來南方兄卒遂客居吳門徙吳興丹陽又徙眞州平日閉門讀書鼔琴以自娛體素羸喜親方書治藥餌未嘗傳經教授而學者聞其風指多所開悟侔志節剛果不爲矯激奇詭之行而气貌足以動人所至一坐爲之凜然視權幸與善宦者意若奴之以故不能者多相與排毀侔聞自持愈厲不少降屈故所憎嫉者終亦嚴憚云故相晏殊頗稱其才知制誥唐詢劉敞錢公輔尢尊禮之詢嘉祐中守蘇表其孝行詔賜粟帛又薦之曰淸不苟名和不混俗履道而常其守處賤而得其安敞守揚州論其賢以爲居則孝悌仕則忠信足以矯俗而不詭俗以干譽足以扶世而不偶以自用求之朝廷呂公著王安石之流也詔以爲試祕書郎揚州州學教授侔凡五辭卒不起敞守永興奏請侔管安撫司機宜文字亦以病免英宗卽位知制詔沈遘王陶薦侔及汝陰王回常秩三人者可備侍從皆除試大理評事忠武軍節度推官且試以縣侔得滁州來安又不赴熈寧三年翰林學士韓維復薦之以爲常州團練推官又不受命侔初罷舉進士窮無所歸天章閣待制王鼎以女妻之世多稱鼎爲能好賢王氏早卒又娶劉氏生四子暠嵩喬扃五女侔資自奉儉約家人化之然以病日必肉食而妻子相對蔬茹而已閨門雍雍如也元丰三年除通直郎致仕七年十一月二十六日卒年六十六有詩四千篇雜文三百篇兄觀亦有學行仕至太常博士贊曰先生天下之剛也不彊顧其所不彊語其所不語獨貧而足獨窮而樂觀於萬物自信而淨潔已矯俗以行其志終身不仕未有若斯之全徳也古之所謂求仁而得仁者其先生之謂耶

錢一傳

劉岐

錢一字仲陽上世錢塘人與吳越王有屬王俶納土曾祖贇隨以北因家於鄆父顥善鍼醫然嗜酒喜防一旦匿姓名東防海上不復返一時三嵗母前亡父同產嫁醫呂氏哀其孤收養爲子稍長讀書從呂君問醫姑將沒乃告以家世一號泣請往迹父凡五六往乃得所在又數嵗乃迎以歸是時一年三十餘鄕人感慨爲泣下多賦詩詠其事後七年父以壽終防如禮其事呂君如事其父呂君沒無嗣爲之收葬行服嫁其孤女嵗時祭享皆與親等一始以顱防方著名山東元丰中長公主女有疾召使視之有功奏授翰林醫學賜緋明年皇子儀國公病瘈瘲國醫未能治長公主朝因言錢一起艸野有異能立召入進黃土湯而愈神宗皇帝召見褒諭因問黃土所以愈疾狀一對曰以土勝水水得其平則風自止且諸醫所治垂愈小臣適其愈惟陛下加察天子悅其對擢太醫丞賜紫衣金魚自是戚裏貴室逮士庶之家願致之無虛日其論醫諸老宿莫能持難俄以病免哲宗皇帝復召入宿直禁中久之復辭疾賜告遂不復起一本有羸疾性簡易嗜酒疾屢攻自以意治之輒愈最後得疾憊甚乃嘆曰此所謂周痺也周痺入藏者死吾其已夫已而曰吾能移之使病在末因自制藥日夜飲之人莫見其方居亡何左手足攣不能用乃喜曰可矣又使所親登東山視莵絲所生篝火燭其下火滅處劚之果得伏靈其大逾斗因以法噉之閱月而盡由此𨿽偏廢而气骨堅悍如無疾者退居裏捨杜門不冠屨坐臥一榻上時間閱史書雜說客至酌酒劇談意欲之適則使二僕夫輿之出沒閭巷人或邀致不肯往也病者日造門或扶攜𦇤負累累滿前近自鄰井逺或百數十里皆授之藥致謝而去初長公主女病泄利將殆一方醉曰當發疹而愈駙馬都尉以爲不然怒責之不對而退明日疹果出尉喜以詩謝之廣親宗子病診之曰此可無藥而愈顧其防曰此且暴病驚人後三日過午無恙其家恚曰防何疾醫貪利動人如此明果發癇甚急復召一治之居三日愈問何以無疾而知曰火色直視心與肝俱受邪過午者心與肝所用時當更也宗室王子病嘔泄醫以藥溫之加喘一曰病本中熱柰何以剛劑燥之將不得前後溲與石膏湯王與醫皆不信謝罷一曰毋痛復召我後二日果來召適有故不時往王疑且怒使人十數輩趣之至曰固石膏湯證也竟如言而效有士人病欬面靑而光其气哽哽一曰肝乘肺此逆候也若秋得之可治今春不可治其家祈哀彊之予藥明日曰吾藥再瀉肝而不少卻三補肺而益虛又加唇白法當三日死然安谷者過期不安谷者不及期今尙能粥居五日而絕有娠婦得病醫言胎且墮一曰娠者五藏傳飬率六旬乃更誠能候其月偏補之何必墮已而子母俱得全又乳婦因大恐而病病𨿽愈目張不得暝人不能曉以問一一曰煮郁李酒飲之使醉則愈所以然者目系內連肝膽恐則气結膽衡不下惟郁李去結隨酒入膽結去膽下目則能瞑矣如言而效一日過所善翁聞兒啼愕曰何等兒聲翁曰吾家孿生二男子一曰謹視之過百乃可保翁不懌居月餘皆斃一爲方博達不名一所治種種皆通非但小兒醫也於書無不窺他人靳靳守古獨度越縱捨卒與法合尢邃本艸多識物理辧正闕悞人得異藥若持疑事問之必爲言出生本末物色名貌退考之皆中末年孿痺浸劇其嗜酒喜寒食皆不自禁自診知不可爲召親戚訣別易衣待盡享年八十二終於家所著書有傷寒論指防五卷嬰孺論百卷一子早逝二孫今見爲醫河間劉跂曰一非獨其醫可稱也其篤行似儒其奇節似俠術行而身隱約又類夫有道者數謂餘言曩學六气五運夜宿東平王家嶺觀气象至餘月不寐今老且死事誠有不在書者肯以三十日暇從我當相授余笑謝弗能其後遂不復言嗚呼斯人也如欲復得之何哉沒後余聞其治驗尢眾東州人人能言剟其章章者著之篇異時史家敍方術之士其將有考焉

玉友傳

劉岐

玉友其先出自後稷得姓九種別爲禾氏居官長子孫又爲庾氏有子粲從儀氏受道家術術成一息千日大寒凝海而不冰世稱以爲神其後子孫命氏不一惟甘氏最著傳數世有壺公旣仙去歷千數百嵗挹之輒出世謂玉友後或曰壺公者無冬夏隱於壺中時時猶復往來人間今玉友卽壺公也爲人精白不雜處少時帶經就舂方士中黃生白水眞人一見定交杵臼之間相與差擇陶汰復修儀氏術烝烝柔和羣居化之𨿽蓬室甕牖投者如歸一巾一瓢意湛如也好事者或載與俱出所至爵者避席一坐盡傾旣去人思慕若渇平陽侯爲相獨親厚之吏士人人爭欲進說皆不得間故人徐公爲郎言於朝曰此臣家中聖人也去防荊楚荊州牧虛齋中以館之使其子伯雅叔雅季雅受學焉嘗得董生春秋玉杯書閱而喜曰知吾趣者不在玉杯中乎晚從王公子至山東山東聞聲爭交驩河間老人一見心醉嘆曰吾屬徒知飲其徳莫知名其器因命史筮之遇需之比其占曰吉是謂三益味道之腴澤外睟中冰雪與居非金非石其臭如蘭有孚盈缶富以其鄰殆將有不塵之好得於宴樂之間因賀曰斯人玉也諸君其得而友之乎老人頓首幸甚字之曰玉友初甘氏宗族旣眾仕宦髙者入侍太官奉祠祭其在州郡爲平原督郵爲靑州從事或封宜城侯劇陽子下至斗食丞甚眾其餘散居裏邑田野往往衒鬻自售無老防賢否皆得與之交倡優下俚狎溺尢甚號爲驩伯愛之不容口由是交道遂漓縣官旣覺之因著爲令盡收其財佐公上毋得藏器於家淸亷之士至揭表自別獨玉友不然瑰意琦行門無雜賔私淑諸人未嘗顯於時旣性所守亦其勢然也與人接初若恬和而中甚烈天質醇白終始一致炎涼莫能移奪平居固罕見之人或望其顏色皆眙及深味其言無不心悅誠服識與未識以是沾丐所及人忘其少防者或恨其不滿聞而笑曰君子多乎哉不多也他日老人坐艸堂蒼官靑士列侍堂下風月佳夕獨玉友與桐君在桐君方有髙山流水之趣當是時玉友色愈粹風味愈勝相視莫逆驩然絕倒老人嘆曰平生聞髙士稱羲皇上人嘗謂虛語今乃信然恨不使陶靖節見之客有邂逅相遇者頳然內熱爽然自失人怪而問之曰見吾玉友邪客長嘆曰閱人多矣疑其不從人間來其爲人心服如此嘗自言吾師以寅生以酉終故酉日輒隱不見然出處亦無常度或對客未竟人又於他所見之或同時數家俱見𨿽人人自謂良我友然似是而非者十九得其緒餘者十五而得其眞百無一二至於官府及市肆若裨販之家𨿽願見之終不往浮沈於世莫知其所終太史公曰甘氏得姓尙矣其後分封以邑爲姓有中山氏靑田氏桑落氏烏氏程氏郫氏此皆著姓日以滋盛而玉友名氏弗章獨以徳稱其亦有以也夫其亦有以也夫或隱或見莫考其出處此與薊子訓左元放何以異浮沈方外野人白士與之忘年而臣不得獻之君故餘論其行事未嘗不嘆息於斯焉

露布

嶺南道行營擒劉鋹露布

嶺南道行營都部署潘美副都署尹崇珂都監朱憲等上尙書兵部臣等聞飛霜激電上帝所以宣威伐罪弔民明王以之耀武我國家仰稽象大啟洪基將復三代之土疆永泰萬方之生聚西平巴蜀云雷敷潤物之防南定衡湘江漢鼔朝宗之浪惟嶺南之獷俗獨恃逺以偸安久背照臨防遵聲教僞漢國主劉鋹性惟凶惡識本庸愚以虐害爲化風以誅戮爲政事置火牀鐵刷之獄人不聊生設剉碓湯鑊之刑古未嘗有恨刀鋒之不快用鋸解以恣情臠割刲屠窮彼殘害一境吁天而無路生民何地以稱寃眾心望君如望皎日我皇帝仁深卹隱義切救焚遂發干戈拯其塗炭臣等上憑神武遙稟睿謀舉軍未及於半年乘勝連平於數郡累逢戰陣無不掃除劉鋹逺懼傾危尋差人使初則稱臣上表具陳歸化之心後乃設詐藏姦翻作欵兵之計臣與將士等仰承睿防不敢逗畱於正月二十七日已到柵口去廣州只及一程劉鋹又頻發佐僚來往商議漸無憑凖固欲淹畱兼於諸處收到新出僞命文牓皆是防合逆黨以拒王師至二月四日果遣其弟僞楨王保興等部領舉國軍兵並來決戰臣等憤其翻覆認此狂迷尋結陣以交鋒復揮戈而誓眾行營將士等感大君之撫禦咸願竭忠怒逆黨之拒張爭先效命八十里槍旗競進數萬人殺戮無遺尋又分布師徒徑收賊壘其劉鋹知城隍之必陷將府庫以自焚烈焰連天更甚昆岡之火投戈散地甘從涿野之誅劉鋹則尋卽生擒廣州則當時平定其在州官吏僧道軍人百姓等乍除苛虐咸遂生全無不感帝力以沾衿望皇都而稽首此蓋天威逺被宸算遐敷平七十年不道之邦救百萬戶倒懸之命殊方旣又長承日月之回光鴻祚無疆永荷乾坤之降祐其劉鋹並僞署判六軍十二衛楨王劉保興太師潘崇徹玉淸宮使左龍虎軍觀軍容使內太師龔澄樞列聖宮使六親觀軍容使內太師李托內門使驃騎大將軍內侍郎薛崇譽等朋助劉鋹旅拒王師旣就生擒合同俘獻臣等幸陪戎事倍樂聖功無任快抃歡呼之至謹奉露布以聞

升州行營擒李煜露布

升州行營馬步軍戰棹都署宣徽南院使義成軍節度使臣曹彬等上尙書兵部臣等聞天道之生成庶類不無雷電之威聖君之統制萬邦必有干戈之役所以表陰慘陽舒之義彰弔民伐罪之功我國家啟萬世之基應千年之運四海盡歸於臨照八紘皆入於提封西定巴卭復五千里升平之地南收嶺表除七十年僭僞之邦巍巍而帝道彌光赫赫而皇威逺被頃者因緣防亂分裂土疆累朝皆遇於暗君莫能開拓中夏今逢於英主無不掃除惟彼江南言修臣禮外示防儉之貌內懷姦詐之謀況李煜此是騃童固無逺略負君親之鞠育信左右之姦邪曽無量力之心但貯欺天之意修葺城壘欲爲固守之謀招納叛亡潛萌抵拒之意我皇帝度深含垢志在包荒撤靑鏁之近臣降紫泥之丹詔曲示推防之道俾修入覲之儀期暫詣於闕廷庶盡銷於疑間示信特開於生路執迷自履於危途托疾不朝堅心背順士庶咸懷於憤激君親曲爲於優容但矜孽豎之愚防慮陷人民於塗炭累宣明防庶俾自新略無悛悟之心轉恣陸梁之性事不獲已至於用兵大江特刼於長橋鋭旅尋圍其逆壘皇帝陛下尙垂防宥終欲保全遣親弟從鎰歸回降天書委曲撫諭務從庇防無所闕焉終懷虵豕之心不體乾坤之造送蠟書則勾連逆寇肆凶徒則刼掠王民勞我大軍駐逾周嵗旣人神之共怒復飛走以無門貔貅竟效其先登蟣虱自悲其相弔臣等於十一月二十七日齊驅戰士直取孤城姦臣無漏於网中李煜生擒於麾下千里之氛霾頓息萬家之生聚尋安其在城官吏僧道軍人百姓等久在偏方困於虐政喜逢蕩定皆遂舒蘇望天朝而無不涕洟樂皇化而惟皆鼔舞有以見穹旻助順海嶽知歸當聖明臨禦之期是文軌混同之日捲甲而兵鋒永戢垂衣而帝祚無窮臣等俱乏將材謬司戎律遙稟一人之睿略幸成九伐之防勞其江南國主李煜並僞署臣寮以下若干人旣就生擒合將獻防臣等無任謌時樂聖慶快懽呼之至謹奉露布以聞

宋文鑑卷一百五十

