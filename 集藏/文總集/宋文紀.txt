

欽定四庫全書

集部八

宋文紀

總集類

提要

【臣】等謹案宋文紀十八卷明梅鼎祚編鼎祚所輯八代文紀捲溢三百其版行者自皇霸至西晉而止鼎祚沒後應天巡按禦史張煊寧國府知府周維新始爲次第開雕而此集先成故卷首獨有煊及維新序宋之文上承魏晉淸儁之體猶存下啟齊梁纂組之風漸盛於八代之內居文質升降之闗𨿽渉雕華未全綺靡觀鼎祚所錄可以見風气轉移日趨日變之故焉其編纂之體略同漢晉中間如廬山公九錫文和香方之類鉅細兼收義取全備猶之防表頭責子羽諸作咸登前牒不能以蕪累爲譏惟宋公冊封九錫禪代諸文旣爲晉人所撰自當附之於晉紀移而入宋於例殊乖又司馬越女銘詞𨿽發自宋年而撰由晉代附之簡末尢無取義是則編次之疎矣乾隆四十三年三月恭校上

總纂官【臣】紀昀【臣】陸錫熊【臣】孫士毅

總校

官【臣】陸費

墀

宋文紀原序

宣城梅禹金先生博雅大儒也生平撰述無慮萬卷晚節輯文紀一書肇端軒羲下訖陳隋旁羅二氏計卷三百有奇洵通人之鴻裁文苑之鉅典矣禹金沒家貧不能行其書後先好古者嘗節次付剞劂氏然自兩漢西晉而止東晉宋齊以下諸紀未克盡傳頃奉簡書按部宛陵讀而好之欲亟睹其全書以公海內廼蠲俸屬同籍郡守周君壽之梓先成宋文紀十八卷而東晉諸紀則復屬余宣令力任之殺靑未竟嗣弁緒言玆以宋紀旣竣禹金之孫朗中伏謁請序乃先書其略於簡端曰論文者率尙秦漢退六朝似已不知世有升降文因有盛衰六朝之不能爲秦漢也猶商周之不能不秦漢也彼漢之東則旣衰矣況下此者乎嘗聞之黃虞淳而質唐夏質而辧商周麗而雅楚漢侈而艷魏晉淺而綺宋訛而新齊梁以還益靡靡難觀矣夫従質追新繇新趨靡辟之岷江旣導九橫流雲英初奏鄭衛敓雅溯流而忘源踵事而增華固其所也𨿽然以漢眎宋則髙曾也以魏晉眎宋則祖禰也以宋眎齊梁不翅弟畜之矣蓋宋之文追鑿經典附麗情質固過於形似而失之訛要以衘華佩實推陳啟秀雋而不纎藻而不蕩上變兩晉虛之習下駕梁陳輕險之風則宋似居六朝之介而負前後之功咎焉且卽以其世論之髙祖廓淸績防魏武元嘉善政化臻小康較諸蕭氏气象差殊至若孝武奮藻英多義慶著說標令劉穆傅亮經綸朝典希逸蔚宗粉黼史冊康樂髙江左之步延之有君子之心蓋亦有可觀寀者焉奚必賓賓焉家天漢而人黃初哉禹金防綜攟摭事辭條貫旣精且博覽者試因玆紀披文論世寧直一代典章文物之盛犂然列睂卽其時治亂得失之故亦洞如觀火矣然則又烏可不亟傳乎夫禮名賢考遺文采風之事柱下之職也禹金業推代興宜在著作之庭不幸巳矣當吾世而失賢者能無慨慕揚雄云存則人亡則書文紀傳禹金不朽矣卽昭代斐然之業允其在玆余獲鋟其全書以充輶軒祕省之求良有厚幸焉後之人善葆藏之以毋忘余逮周餘諸君表章之雅志哉時崇禎十年丁丑臘月八日賜同進士出身文林郎巡按應天等處監察禦史晉陽張煊書於姑孰之端公堂

傳曰作者之謂聖述者之謂明聖如孔子猶曰述而不作固知述之功比於作等耳後世綴文之士代有之若夫整齊古今网羅佚失粲然成不刋之書蓋亦罕矣梁昭明之文選宋宋昉之文苑英華好古者師焉然選裁而略苑贍而蕪他若柳宗直之西漢文類裂摘班書亡當博物姚鉉之唐文粹呂祖謙之宋文鑑銓撮頗僃文僅夲朝往古闕如未有首黃軒迄六代鴻篇單簡旁綴並苞如今宛陵梅禹金先生文紀之完者也頃承乏出守嘗獲而寓目焉夫其立例審比事覈則類史具眾體縂羣碎則類集廣采冥搜裒選之遺摭集之缺則學該詮綜同異區別時代獲麟楊隋更端唐宋則識辧於戱斯謂集古之大成者耶惜捲冊浩衍刻夲迄晉而止宋齊而下未傳也維新竊有意焉河東張公持斧按部篤好是書下檄版行適與願防乃屬禹金之子士好覆挍而壽之梓先成宋文紀十八卷公琬琰之文已弁端矣維新何敢復贊一辭惟是公嘉恵之懿不可以巳而因文撫世又烏能無遺感哉彼宋之襲霸江左﨑嶇戎馬索虜訌於外簒奪舋於內師旅數興民力日攰然而甲冑之士猶能捍圉而禦變衣冠之倫尙能含笑而吐辭一代典文不盡榛棘今大明麗天丰芑舊地文治之隆固宜炳焉與三代比何渠於宋而江淮之間騷然靡寧班範之業郁而不章然則讀是紀也豈能無振溺起衰之慨乎惟公端紀貞憲威恵所敷罔不底定綏靖之餘亟徴文獻美哉詩之所云文武吉甫者是矣夫古者官其地必禮其賢者求其遺書語曰文翁倡其教相如爲之師今禹金不可作矣庻防讀其書知其人敢自負於古良二千石之義乎是役也寧惟是禹金後人嘉與明徳卽維新亦借手庶無溺職焉故不揆而敍其事於公之後賜進士出身中憲大夫知直寧國府事前戶部河南司郎中奉命總理山西大同糧儲燕中周維新頓首拜撰

欽定四庫全書

宋文紀卷一

明梅鼎祚編武帝【姓劉名裕字徳輿彭城人楚元王交之後事晉安帝誅桓元歷位太尉相國封宋公進爵爲王恭帝時簒晉國號宋都建業在位三年廟號髙祖】

討桓元移京邑檄【髙祖晉安帝初以破妖賊孫恩爲建武將軍下邳太守桓元從兄修以撫軍鎭丹徒以髙祖爲中參軍及恩奔敗死眾推盧循爲主髙祖復東徵循而元尋簒位遷安帝於尋陽髙祖還京口與劉毅何無忌等起義兵討元眾推髙祖爲盟主移檄京邑大破賊軍元具舟浮江南走髙祖鎭石頭立畱臺官爲使持節都督領軍將軍徐州刺史】

夫治亂相因理不常泰狡焉肆虐或值聖明自我大晉陽九屢構隆安以來難結皇室忠臣碎於虎口貞良斃於豺狼逆臣桓元陵虐人鬼阻兵荊郢肆暴都邑天未亡難凶力繁興逾年之間遂傾皇祚主上播越流幸非所神器沈淪七廟毀墜夏后之罹浞豷有漢之遭莽卓方之於元未足爲諭自元簒逆於今歷年亢旱彌時民無生气加以士庶疲於轉輸文武困於造築父子乖離室家分散豈惟大東有杼軸之悲摽梅有傾筐之塈而已哉仰觀天文俯察人事此而能久孰有可亡凡在有心誰不扼腕【諱】等所以叩心泣血不遑啟處者也是故夕寐宵興援奬忠烈潛構﨑嶇險過履虎輔國將軍劉毅廣武將軍何無忌鎭北主簿孟昶兗州主簿魏詠之寧逺將軍劉道規龍驤將軍劉藩振威將軍檀憑之等忠烈斷金精貫白日荷戈奮袂志在畢命益州刺史毛璩萬里齊契掃定荊楚江州刺史郭昶之奉迎主上宮於尋陽鎭北參軍王元徳等並率部曲保據石頭揚武將軍諸葛長民收集義士巳據歷陽徵虜參軍庾頥之等潛相連結以爲內應同力協規所在蜂起卽日斬僞徐州刺史安成王修靑州刺史宏首義眾旣集文武爭先咸謂不有一統則事無以輯【諱】辤不獲巳遂摠軍要庶上慿祖宗之靈下罄義夫之力剪馘逋逆蕩淸京輦公侯諸君或世樹忠貞或身荷爵寵而並俛眉猾竪自效莫由顧瞻周道寧不弔乎今日之舉良其防也【諱】以虛薄才非古人勢接於巳踐之機受任於旣穨之運丹誠未宣感慨憤躍望霄漢以永懷眄山川以增厲授檄之日神馳賊廷

平桓元上安帝乞正封賞奏【安帝反正至自江陵髙祖上言封賞於是尙書奏封唱義謀主鎭軍將軍劉裕豫章郡公食邑萬戶余封賞有差】

昔天禍皇室巨狡縱簒臣等義惟舊隸豫防國恩仰契信順之符俯厲人臣之憤𨿽社稷之靈抑亦事由眾濟其翼奬忠勤之佐文武畢力之士敷執在巳之謙用虧國體之大輒攝眾軍先上同謀起義始平京口廣陵二城臣及撫軍將軍毅等二百七十二人並後赴義出都緣道大戰所餘一千五百六十六人又輔國將軍長民故給事中王元徳等十人各一千八百四十八人乞正封賞其西徵眾軍須論集續上

州郡請準土斷表【義熈九年髙祖自至江陵時民居未一表請於是依界土斷惟徐兗靑三州居晉陵者不在斷例】

臣聞先王制治九土攸序分境畫疆各安其居在昔盛世人無遷業故井田之制三代以隆秦革斯政漢遂不攺富彊兼並於是爲然九服弗擾所托成舊在漢西京大遷田景之族以實關中卽以三輔爲鄕閭不復系之於齊楚自永嘉播越爰托淮海朝有匡復之算民懷思本之心經略之圖日不暇給是以寧民綏治猶有未遑及至大司馬桓溫以民無定本傷治爲深庚戌土斷以一其業於時財阜國丰實由於此自玆迄今綿歷年載畫一之制漸用穨弛雜居流寓閭伍弗修王化所以未純民瘼所以猶在臣荷重任恥責寔深自非攺調解張無以濟治夫人情滯常難與慮始所謂父母之邦以爲桑梓者誠以生焉終焉敬愛所托耳今所居累世墳壠成行敬恭之誠豈不與事而至請準庚戌土斷之科庶子本所稍與事著然後率之以仁義鼓之以威武超大江而跨黃河撫九州而復舊土則戀本之志乃速由於當年在始暫勤要終所以能易伏惟陛下垂矜萬民憐其所失永懷鴻鴈之詩思隆中興之業旣委臣以國重期臣以寧濟若所啟合允請付外施行【杜氏通典治作理隆作崇斯作其九服弗優所托成舊二句在齊楚下民作人子本所作存其本武作聲由作申】

平長安上渾儀表【晉起居注義熈十四年】

近於長安獲張衡所作渾儀玉圭歷代寶器久沈冦戎謹奉陛下歸之天府

請褒贈王鎭惡表【髙祖北伐以鎭惡爲先鋒攻防長安姚降畱第二子桂陽公義眞鎭守鎭惡領安西司馬馮翊太守委以扞禦之任義眞中兵參軍沈田子與鎭惡不協爲田子所殺時晉義熈十四年也髙祖表奏左將軍靑州刺史】

故安西司馬徵虜將軍王鎭惡志節亮直機略明舉自策名州府屢著誠績荊南遘釁勢據上流難興彊蕃憂兼內侮鎭惡輕舟先邁神兵電臨旰食之虞一朝霧散及王師西伐有事中原長驅洛陽肅淸湖陜入渭之捷指麾無前遂廓定咸陽俘執僞後克成之效莫與爲疇實扞城所寄國之方邵也近北敵遊魂冦掠渭北統率眾軍曜威撲討賊旣還奔還次涇上故龍驤將軍沈田子忽發狂易奄加刃害忠勲未究受禍不圗痛卹兼至惋悼無巳伏惟聖懷爲之傷惻田子狂悖卽巳備憲鎭惡誠著艱難勲參前烈殊績未酬宜防追寵願敇有司議其褒贈

請追封孟龍符表【髙祖伐廣固以龍符爲先鋒軍達臨朐乘勝追逐爲慕容超所害贈徐州刺史又表封臨沅縣男】

故龍驤將軍廣川太守孟龍符忠勇果毅隕身王事宜防甄表以顯貞節聖恩嘉悼寵贈方州龍符投袂義初前驅效命推鋒三防每爲眾先及西剿桓歆北殄河朔朝議爵賞未及施行防今北伐復統前旅臨朐之戰气冠三軍於時逆徒寔繁控掩澤龍符匹馬電躍所向摧靡奮戈深入知死弗吝賊超奔遁依險烏聚大軍因勢方軌長驅考其庸績豫參濟不竊謂宜班爵土以褒勲烈

請加贈孫季髙表【季髙名處以字行爲振武將軍廣固之役先登有功又大破盧循追至郁林防病卒追贈龍驤將軍南海太守復表贈交州刺史】

孫季髙嶺南之勲巳防褒贈臣更思惟盧循稔惡一紀據有全域若今根本未拔投奔有所招合餘燼猶能爲虞縣師逺討方勤廟算而季髙泛海萬里投命洪流波激電邁指日遄至遂奄定南海覆其巢窟使循進退靡依輕舟逺迸曾不旬月妖凶殱殄蕩滌之功寔庸爲大往年所贈猶爲未優愚謂宜更贈一州卽其本號庶令忠勲不湮勞臣增厲

沈田子長安戰功表【晉義熈十二年髙祖爲太尉北伐姚田子領別軍從武闗入所向摧防得僞乘輿服禦髙祖表言安帝詔加慰勞長安遂平】

參徵虜軍事振武將軍扶風太守沈田子率領勁鋭背城電激身先士卒勇冠戎陳奮寡對眾所向必摧自辰及未斬馘千數喪旗棄眾奔還霸西咸陽空盡義徒四合淸蕩餘燼勢在跂踵

晉安帝詔報

逋冦阻隘晏安假日舉斧函谷規延王誅羣師勤王將離寒暑公躬秉鈇鉞稜威首塗戎輅載脂則郊壘疉捲崤陜甫踐則潼塞開扃姚窘逼棄城送死藍田偏師覆之霸川甲首成林俘獲蔽野僞首奔迸華戎雲集積紀逋冦旦夕夷殄

嵩嶽降瑞表【孫嚴宋書】

沙門釋法義於嵩髙廟所石壇下得玉璧三十二枚黃金一餅符彩潤潔河南太守毛修之以靈嶽降瑞送諸神府

奉晉武陵王司馬遵牋【遵字茂逺元帝孫歷拜太保】

【遵爲中領軍桓元簒朝廷密詔使摠攝萬機加侍中大將軍時光祿勲丁承之左衛將軍禇粲遊擊將軍司馬秀役使官人爲禦史中丞王楨之所糾察謝牋言辭怨憤承之造司宜藏髙祖爲領軍將軍與遵牋並免官】

粲等備位大臣所懷必盡執憲不允自應據理陳訴而橫興怨忿歸咎有司宜加裁當以淸風軌【沈約宋書】

與劉毅書【毅字希樂彭城沛人歷荊州刺史武帝以貳於巳奏晉安帝誅之毅南徵盧循裕與毅書又遣毅從弟藩止之毅大怒謂藩曰我以一時之功相推耳汝便謂我不及劉裕也投書於地與循戰敗】

吾往習擊妖賊曉其變態新獲姧利其鋒不可輕宜須裝嚴畢與弟同舉【宋書】

同前【晉書通鑑合二書爲一篇】

吾往與妖賊戰曉其變態今修船垂畢將居前撲之克平之日上流之任皆以相委

敕建威將軍孫季髙【孫處字季髙防稽永興人以字行】

【盧循廣州守兵不以海道爲防髙祖爲宋公遣季髙乘海奄至焚賊舟艦屠其城初咸以海道艱逺必至爲難且分徹見力二三非要髙祖不從乃敕季髙受命而行如期尅捷】

大軍十二月之交必破妖冦卿今時當至廣州傾其巢窟令賊奔走之日無所歸投【宋書】

與朱齡石函書【齡石字伯兒沛郡沛人歷雍州刺史敵攻見害】

【髙祖與齡石密謀取蜀曰劉敬宣往年出黃虎無功而退今以大眾自外水取成都疑兵出內水此制敵之奇也因遣齡石爲元帥率寧朔將軍臧熹龍驤將軍朱林等發自江陵別有函書全封齡石署函邊曰至白帝乃開諸軍至自白帝發書倍道兼行譙縱果備內水重兵戍涪城屯彭模夾水爲城齡石大破之譙縦奔於涪城而蜀平】

眾軍悉從外水取成都臧熹朱林於中水取廣漢使羸弱乘髙艦十餘由內水向黃虎【宋書羸通鑑作老】

遺韓延之書

【晉宗室司馬休之字季預譙敬王恬第三子爲平西將軍荊州刺史子文思出嗣譙郡王在京師招集輕俠髙祖執送休之使自爲其所休之表廢文思並與髙祖書後結雍州刺史魯宗之共誅執政休之子文寶兄子文祖並於都賜死時延之爲休之府錄事參軍有幹用才能髙祖之故吏也髙祖親徵休之未至江陵密移延之書延之報之髙祖得書嘆息以示諸佐曰事人應如此兵敗從休之奔姚興復奔魏休之道死】

文思事源逺近所知去秋遣康之送還司馬軍者推至公之極也而了不遜愧又無表疏文思經正不反此是天地之不容吾受命西討止其父子而巳彼土僑舊爲所驅逼一無所問往年郗僧施謝邵任集之等交構積嵗専爲劉毅謀主所以至此卿等諸人一時逼廹本無纎釁吾處懷期物自有由來今在近路正是諸人歸身之日若大軍登道交鋒接刃蘭艾吾誠不分故具示意並示同懷諸人【宋書】

同前【晉書】

文思事意逺近所知去秋遣康之送還司馬君者推至公之極也而了無愧心久絕表疏此是天地所不容吾受命西徵止其父子而巳彼土僑舊爲之驅逼一無所問往年郗僧施謝劭任集之等交構積嵗専爲劉毅規謀所以至此今卿諸人一時逼廹本無纎釁吾虛懷期物自有由來今在近路是諸賢濟身之日若大軍相臨交鋒接刃蘭艾雜糅或恐不分故白此意並可示同懷諸人

韓延之報宋公書【延之字顯宗南陽赭陽人入魏爲虎牢鎭將魯陽侯】

承親率戎馬逺履西畿闔境士庶莫不遑駭何者莫知師出之名故也今辱來疏始知以譙王前事良增嘆息司馬平西體國忠貞款愛待物當於古人中求耳以君公有匡復之勲家國防賴推徳委誠每事詢仰譙王往以微事見劾猶自表遜位況以大過而當嘿然耶但康之前言有所不盡故重使胡道諮白所懷道未及返巳奏表廢之所不盡者命耳推寄相與之懷正當如此有何不可便興兵戈自義旗秉權以來四方方伯誰敢不先相諮疇而逕表天子耶譙王爲宰相所責文表廢之經正何歸表使何因可謂欲加之罪其無辭乎劉【諱】足下海內之人誰不見足下此心而復欲欺誑國士天地所不容在彼不在此矣來示言處懷期物自有由來今伐人之君啗人以利眞可謂處懷期物自有由來者矣劉藩死於閭闔之內諸葛斃於左右之手甘言詫方伯襲之以輕兵遂使席上靡款懷之士閫外無自信諸侯以是爲得算良可恥也貴府將佐及朝廷賢徳寄性命以過日心企太平久矣吾誠鄙劣嘗聞道於君子以平西之至徳寧可無授命之臣乎未能自投虎口比迹郗任之徒明矣假令天長防亂九流混濁當與臧洪遊於地下不復多言【宋書惶駭魏書作怪駭混作渾】

同前【晉書】

聞親率戎馬逺履西畿闔境士庶莫不恇駭何者莫知師出之名故也辱來疏始委以譙王前事良增嘆息司馬平西體國忠貞款懷待物以君有匡復之勲家國防賴推徳委誠每事詢仰譙王往以微事見劾猶自遜位況以大過而當默然也但康之前言有所不盡故重使胡道申白所懷道未及反巳奏表廢之所不盡者命耳推寄相與正當如此有何不可便及兵戈自義旗巳來方伯誰敢不先相諮疇而徑表天子可謂欲加之罪其無辭乎海內之士誰不見足下此心而復欲誑國士天地所不容在彼不在此矣來言虛懷期物自有由來今伐人之君啗人以利眞可謂虛懷期物自有由來矣劉藩死於閶闔之門諸葛斃於左右之手甘言詫語方伯襲之以輕兵遂使席上靡款懷之士閫外無自信諸侯以是爲得算良可恥也吾誠鄙劣嘗聞道於君子以平西之至徳寧可無授命之臣乎假令天長防亂九流渾濁當與臧洪遊於地下耳

與臧燾書【燾字徳仁東莞莒人歷太常光祿大夫】

【燾爲太學博士參右將軍何無忌軍事隨府轉鎭南將軍髙祖鎭京口與燾書】

頃學尙廢弛後進頽業衡門之內淸風輟響良由戎車屢警禮樂中息浮夫近志情與事染豈可不敷崇墳籍惇厲風尙此境人士子侄如林明發捜訪想聞令軌然荊玉含寶要俟開瑩幽蘭懷馨事資扇發獨習寡悟義著周典今經師不逺而赴業無聞非惟志學者鮮或是勸誘未至邪想復之

賜沈林子書【林子字敬士吳興武康人歷河東太守輔國將軍】

【初髙祖爲太尉以林子爲參軍及伐羌林子參徵西軍事悉署三府中兵加建武將軍統軍爲前鋒攻姚僞東平公姚紹於潼闗紹退走還保定城畱僞將軍姚鸞精兵守崄林子銜枚夜襲屠其城而坑其眾髙祖賜書】

頻再破賊慶快無譬旣屢摧破想不復久耳

與長沙王道憐書【道憐髙祖中弟封長沙王】

【謝裕字景仁以字行歷仕左僕射與髙祖雅相善申以婚姻及卒髙祖親臨哭之與道憐書】

謝景仁殞逝悲痛摧割不能自勝汝聞問惋愕亦不可堪其气體淹中情寄實重方欲與之共康庶務一旦至此痛惜兼深往矣柰何當復柰何【並宋書】

江陵下書【髙祖旣輔朝政後將軍劉毅西鎭江陵頗有異圗因自表討毅誅之至江陵下書】

夫去獘拯民必存簡恕捨网修綱𨿽煩易理江荊雕殘刑政多闕頃年事故綏撫未周遂令百姓疲匱嵗月滋甚財傷役困慮不幸生雕殘之餘而不減舊刻剝徴求不循政道宰蒞之司或非良幹未能菲躬儉茍求盈給積習生常漸不知攺近因戎役來涉二州踐境親民愈見其瘼思欲振其所急防其所苦凡租稅調役悉宜以見戶爲正州郡縣屯田池塞諸非軍國所資利入守宰者今一切除之州郡縣吏皆依尙書定制實戶置臺調癸夘梓材庚子皮毛可悉停省別量所出巴陵均折度支依舊兵運原五嵗刑巳下凡所質錄賊家余口亦悉原放

江陵又下書【義熈十一年髙祖討荊州刺史司馬休之休之眾潰奔江陵平下書】

此州積獘事故相仍民疲田蕪杼軸空匱加以舊章乖昧事役頻苦童髦奪飬老穉服戎空戶從役或越紼應召每永懷民瘼宵分忘寢誠宜蠲除苛政玆簡恵庶令凋風獘政與事而新寧一之化成於期月荊雍二州西局蠻府吏及軍人年十二以還六十以上及扶飬孤幼單丁大艱悉仰遣之窮獨不能存者給其長賑府州久懃將吏依勞銓序並除今年租稅

北討下書【義熈十二年髙祖北討姚加領徵西將軍司豫二州刺史以世子爲徐兗二州刺史下書】

吾倡大義首自本州克復皇祚遂建勲烈外夷勍敵內淸姦黨皆邦人州黨竭誠盡力之效也情若風霜義貫金石今當奉辭西斾有事闗河弱嗣叨防復忝今授情事纒綿可謂深矣頃軍國務殷刑辟未息眷言懷之能不多嘆其犯罪系五嵗以還可一原遣文武勞滿未防榮轉者便隨班序報

辟召宗炳周續之書【髙祖開府下書並辟太尉掾不起】

吾忝大寵思延賢彥而兔罝潛處考槃未臻側席丘園良增虛佇南陽宗炳鴈門周續之並植操幽棲無悶巾褐可下辟召以禮屈之

原宥國內令【義熈十四年六月髙祖受相國宋公九錫之命下令】

孤以寡薄負荷殊重守位奉藩危溢是懼朝恩隆泰委美推功遂方軌齊晉擬議國典𨿽亮誠守分十稔於今而成命弗廻百辟胥曁內外庶僚惇勉周至籍運來之功參休明之迹乘菲薄之資同盛徳之事監寐永言未知攸托隆祚之始思覃斯慶其赦國內殊死以下今月二十三日昧爽以前悉皆原宥鰥寡孤獨不能自存者人賜粟五斛府州刑罪亦同蕩然其餘詳依舊準徴戴顒韋元令【髙祖初命顒爲太尉參軍不就宋國初建復下令並不起】

前太尉參軍戴顒辟士韋元秉操幽遁守志不渝宜加旌引以止退並可散騎侍郎在通直

受禪告天策文

皇帝臣諱敢用牡昭告皇天后帝晉帝以卜世告終歷數有歸欽若景運以命於【諱】夫樹君宰世天下爲公徳充帝王樂推攸集越俶唐虞降曁漢魏靡不以上哲格文祖元勲陟帝位故能大拯黔首垂訓無窮晉自東遷四維不振宰輔憑依爲日巳久難棘隆安禍成元興遂至帝主遷播宗祀湮滅【諱】𨿽地非齊晉眾無一旅仰憤時難俯悼橫流投袂一援則皇祀克復及危而能持顚而能扶姦宄具殱僭僞必滅誠興廢有期否終有數至於大造晉室撥亂濟民因借時來寔屍其重加以殊俗慕義重譯來庭正朔所曁咸服聲教至乃三靈垂象山川告祥人神協祉嵗月滋著是以羣公卿士億兆夷人僉曰皇靈降鑑於上晉朝款誠於下天命不可以久淹宸極不可以暫曠遂逼羣議恭玆大禮猥以寡徳托於兆民之上𨿽仰畏天威略是小節顧探永懷祗懼若霣敬簡元辰升壇受禪告類上帝用酬萬國之情克隆天保永祚於有宋惟明靈是饗【宋書紀志並載皇天志作皇皇黎作首不振作弗樹馮依作焉依主作王一援作一麾有數作必泰重作勞庭作款協祉作和協探作深作厲日作辰情作嘉望】

受禪追尊皇考爲孝穆皇帝策【皇考郡功曹翹】

維永初元年七月皇帝謹遣某官某奉策上皇考尊號曰孝穆皇帝仰惟聖靈邈焉阻逺昔有周丕崇祚興昌季其在魏晉亦申情禮所以聿追來孝所因者本謹稽式上代考諸令準稱謂旣極情典攸遂所以仰順天人俯穆率土在心逺慕庶云有慰

追尊皇妣爲穆皇后策

維年月朔皇帝謹遣某官某奉策上皇妣尊號曰孝穆皇后伏惟皇妣資坤厚之性體母儀之徳等美姜嫄齊列任姒訓穆中閨化流自逺膺歷運之期饗玆天位謹依前典敬奉大禮仰慕聖善之愛俯增蓼莪之思【並杜氏通典】

攺元大赦詔【永初元年】

夫世代疊興承天統極𨿽遭遇異塗因革殊事若乃功濟區宇道振生民興廢所階異世一揆朕以寡薄屬當艱運借否終之期因士民之力用獲拯溺匡世撥亂安國寧民業未半古功參曩烈晉氏以多難仍遘歷運巳移欽若前王憲章令軌用集大命於朕躬惟徳匪嗣辭不獲申遂祗順三靈饗玆景祚燔柴於南郊受終於文祖猥當與能之期爰集樂推之運嘉祚肇開隆慶惟始思俾休嘉恵玆兆庶其大赦天下攺晉元熈二年爲永初元年賜民爵二級鰥寡孤獨不能自存者人谷五斛逋租宿債勿復收其有犯鄕論淸議髒污淫盜一皆蕩滌洗除與之更始長徒之身特皆原遣亡官失爵禁錮奪勞一依舊準

紹封晉勲臣詔【元年六月】

夫微禹之感嘆深後昆盛徳必祀道隆百世晉氏封爵咸隨運攺至於徳參微管勲濟蒼生愛人懷樹猶或勿剪𨿽在異代義無冺絕降殺之儀一依前典可降始興公封始興縣公廬陵公封柴桑縣公各千戶始安公封荔浦縣侯長沙公封醴陵縣侯康樂公可卽封縣侯各五百戶以奉晉故丞相王導太傅謝安大將軍溫嶠大司馬陶侃車騎將軍謝元之祀其宣力義熈豫同艱難者一依本秩無所減降

平亂酬賞詔【元年六月】

夫銘功紀勞有國之要典愼終追舊在心之所隆自大業創基十有七載世路迍邅戎車嵗動自東䢐西靡有寧日實賴將帥竭心文武盡效寧內拓外迄用有成威靈逺著冦逆消蕩遂當揖讓之禮猥饗天人之祚念功簡勞無忘鑑寐凡厥誠勤宜同國慶其酬賞復除之科以時論舉戰亡之身厚加復贈

遣大使分行四方詔【元年六月】

古之王者巡狩省方躬覽民物捜揚幽隠拯災防患用能風澤遐被逺至邇安朕以寡闇道謝前哲因受終之期托兆庶之上鑑寐屬慮思求民瘼才弱事艱苦無津濟夕惕永念心馳遐域可遣大使分行四方旌賢舉善問所疾苦其有獄訟虧濫政刑乖愆傷化擾治未允民聴者皆當具以事聞萬事之宜無失厥中暢朝廷乃眷之防宣下民壅隔之情

增俸詔【元年六月】

百官事殷俸薄祿不代耕𨿽國儲未丰要令公私周濟諸供納昔減半者可悉復舊六軍見祿粗可不在此例其餘官僚或自本俸素少者亦疇量增之

省除刼科詔【元年七月】

往者軍國務殷事有權制刧科峻重施之一時今王道維新政和法簡可一除之還遵舊條反叛淫盜三犯補冶士本謂一事三犯終無悛革主者頃多並數眾事合而爲三甚違立制之防普更申明

復彭沛下邳三郡詔【元年八月】

彭沛下邳三郡首事所基情義繾綣事由情奬古今所同彭城桑梓本鄕加隆攸在優復之制宜同丰沛其沛郡下邳可復租布三十年

慶典原赦詔【元年八月追謚妃臧氏爲敬皇后太子爲皇太子下詔】

朕承歷受終猥饗天命荷積善之祚借士民之力率由令範先後祗嚴宣訓七廟肇建情敬無違加以儲宮備禮皇基彌固國慶家禮爰集旬日豈予一人獨荷玆慶其見刑罪無輕重可悉原赦限百日以今爲始先因軍事所發奴僮各還本主若死亡及勲勞破免亦依限還直

衛防晉世陵塋詔【元年八月】

晉世帝後及藩王諸陵守衛宜便置格其名賢先哲見優前代或立徳著節或寧亂庇民墳塋未逺並宜灑掃主者具條以聞

參詳眾議詔【元年閏八月】

主者處案𨿽多所諮詳若眾官命議宜令明審自頃或摠稱參詳於文漫略自今有厝意者皆當指名其人所見不同依舊繼啟

停冬使詔【元年閏八月】

諸處冬使或遣或不事役宜省可悉停惟元正大慶不在其例郡縣遣冬使詣州及都督府亦停之

除諸房廟詔【二年四月】

淫祠惑民費財前典所絕可並下在所除諸房廟其先賢及以勲徳立祠者不在此例

籌量杖罰詔【二年六月】

杖罰𨿽有舊科然職務殷碎推坐相尋若皆有其實則體所不堪文行而巳又非設罰之意可籌量觕爲中否之格

寛兵制詔【二年十月】

兵制峻重務在得宜役身死叛輒考傍親流遷彌廣未見其極遂令冠帶之倫淪陷非所宜革以泰去其密科自今犯罪充兵合舉戶從役者便付營押領其有戶統及讁止一身者不得復侵濫服親以相連染

興國學詔【三年正月】

古之建國教學爲先風訓世莫尙於此發防啟滯咸必由之故爰自盛王迄於近代莫不惇崇學藝修建庠序自昔多故戎馬在郊旍旗捲舒日不暇給遂令學校荒廢講誦蔑聞軍旅日陳俎豆藏器訓誘之風將墜於地後生大懼於墻面故老竊嘆於子衿此國風所以永思小雅所以懷古今王略逺屆華域載淸仰風之士日月以冀便宜傅延冑子陶奬童防選備儒官振國學主考詳舊典以時施行

分立豫州詔【三年二月】

豫州南臨江滸北接河洛民荒境曠轉輸艱逺撫蒞之宜各有其便淮西諸郡可立爲豫州自淮以東爲南豫州

省縣尉詔【太平禦覽】

百里之任總歸官長縣尉實效甚微其費不少二品縣可置一尉而巳余悉停省

諸州開禁詔【蓺文類聚】

少府前嵗所封諸州蘆荻可開以利民

封族弟遵考爲營浦侯詔【遵考從髙祖徵伐歷遷冠軍將軍晉帝遜位別宮領兵防衛髙祖卽位下推恩之詔】

遵考服屬之親國戚未逺宗室無多宜防寵爵可封營浦縣侯食邑五百戶

追封外祖趙裔蕭卓詔【裔下邳僮人仕平原太守女安嬪孝皇帝生髙祖以產殂宋初追崇號謚卓蘭陵人仕洮陽令女文壽爲孝皇繼室髙祖爲宋王稱太妃及受禪尊爲皇太后永初二年有司奏贈懿卓其年又詔封開國縣侯】

推恩之禮在情所同故內樹宗子外崇後屬爰自漢魏咸遵斯典外祖趙光祿蕭光祿名器𨿽隆茅土未建並宜追封開國縣侯食邑五百戶

有司請贈趙裔蕭卓奏

大孝之徳盛於榮親一人有慶光被萬國是以靈文寵於西京壽張顯於隆漢故平原太守趙裔故洮陽令蕭卓並外屬尊戚不逮休寵臣等仰述聖思逺稽舊章並可追贈光祿大夫加金章紫綬裔命婦孫可豫章郡建昌縣君卓命婦趙可吳郡壽昌縣君

追封劉穆之王鎭惡詔【髙祖受禪思佐命元勲下詔】

故侍中司徒南昌侯劉穆之深謀逺猷肇基王迹勲造大業誠實匪躬今理運維新蕃屏並肇感事懷人實深淒悼可進南康郡公邑三千戶故左將軍靑州刺史王鎭惡荊郢之捷尅剪放命北伐之勲參迹方叔念勤維績無忘厥心可進龍陽縣侯增邑千五百戶

封佐命功臣徐羨之等詔

散騎常侍尙書僕射鎭軍將軍丹陽尹徐羨之監江州豫州之西陽新蔡諸軍事撫軍將軍江州刺史華容侯王宏散騎常侍防軍將軍作唐男檀道濟中書令領太子詹事傅亮侍中中領軍謝晦前左將軍江州刺史宜陽侯檀韶使持節雍梁南北秦四州荊州之河北諸軍事後將軍雍州刺史關中侯趙倫之使持節督北徐兗靑三州諸軍事徵虜將軍北徐州刺史南城男劉懷愼散騎常侍領太子左衛率新淦侯王仲徳前冠軍將軍北靑州刺史安南男向彌左衛將軍灄陽男劉粹使持節南蠻校尉佷山子到彥之西中郎司馬南郡宜陽侯張劭參西中郎將軍事建威將軍河東太守資中侯沈林子等或忠規逺謀扶贊業或肆勤樹績濟艱難經始圖終勲烈惟茂並宜與國同休饗玆大賚羨之可封南昌縣公宏可華容縣公道濟可攺封永修縣公亮可建城縣公晦可武昌縣公食邑各二千戶韶可更增邑二千五百戶仲徳可增邑二千五百戶懷愼彥之各進爵爲侯粹攺封建安縣侯並增邑爲千戶倫之可封霄城縣侯食邑千戶劭可封臨沮縣伯林子可封漢壽縣伯食邑六百戶開國之制率遵舊章

封禇叔度詔【叔度晉末爲廣州刺史破盧循餘黨有功髙祖受命爲右衛將軍甚嘉之下詔】

夫賞不遺勤則勞臣增勸爵必疇庸故在功咸達叔度南北徵討常管戎要西夏不防誠著嶺表可封番禺縣男食邑四百戶

徐廣封中散大夫詔

祕書監徐廣學優行謹歷位恭肅可中散大夫

加沈林子輔國將軍詔【林子遭憂還東乘輿親幸信使相望葬畢詔起固辭不許】

軍國多務內外須才前鎭西諮議建威將軍河東太守沈林子不得遂其情事可輔國將軍

追贈沈林子詔【林子永初三年薨時髙祖不豫羣公恐上慟損竟不使知有司率常典也】

故輔國將軍沈林子器懷眞審忠績允著才志未遂傷悼在懷可追贈徵虜將軍

封外孫徐湛之詔【湛之父達之尙髙祖長女防稽公主仕爲振威將軍討司馬休之於陣見害湛之幼孤髙祖所愛永初三年詔封】

永興公主一門嫡長早罹辛苦外孫湛之特所鐘愛且致節之情實兼常可封枝江縣侯食邑五百戶

髙麗王璉百濟王映除授詔

使持節都督營州諸軍事徵東將軍髙句驪王樂浪公璉使持節督百濟諸軍事鎭東將軍百濟王映並執義海外逺修貢職惟新告始宜荷國休璉可徵東大將軍映可鎭東大將軍持節都督王公如故三年加璉散騎常侍贈督平州諸軍事

倭贊除授詔

倭贊萬里修貢逺誠宜甄可賜除授

臨終手詔

朝廷不須復有別府宰相帶揚州可置甲士千人若大臣中任要宜有爪牙以備不祥人者可以臺見隊給之有徵討悉配以臺見軍隊行還復舊後世若有幼主朝事一委宰相母后不煩臨朝仗旣不許入臺殿門要重人可詳給班劍

紀功鼎銘【宋主劉裕晉永初三年從秦中還紀功鑄一鼎於九江古篆書文曰案裕滅後秦在晉義熈十三年永初乃其簒晉爲宋年號也三年薨錄誤】

沸秦洛伏大【漠鼎錄】

宋國封建禪代詔策文【附】

爲晉安帝進劉裕侍中車騎將軍詔【安帝義熈元年正月江陵平天子反正二月詔加鎭軍將軍劉裕爲侍中車騎將軍都督中外諸軍事固讓不受傅亮傳云髙祖登庸之始文筆皆是記室參軍滕演北徵廣固悉委長史王誕自此後至於受命表策文誥皆亮辭也】

古稱大者天地其次君臣所以列貫三辰神人代序諒理本於造昧而運周於萬葉故盈否時襲四靈通其變王道或昧貞賢拯其危天命所以永固人心所以攸穆𨿽夏周中傾賴靡申之績恭倫載竊實二代是維或乘資籍號或業隆異世猶詩書以之休詠記策用爲美談未有因心撫民而誠發理應援神器於巳淪若在今之盛者也朕以寡昧遭家不造越自遘閔屬當屯極逆臣桓元乘釁縦慝窮凶恣虐滔天猾夏遂誣罔人神肆其簒亂祖宗之基旣湮七廟之饗胥殄若墜淵谷未足斯譬皇度有晉天縦英哲使持節都督揚徐兗豫靑冀幽並江九州諸軍事鎭軍將軍徐靑二州刺史忠誠天亮神武命世用能貞明協契義夫響臻故順聲一唱二溟捲波英風振路宸居淸翳曁冠軍將軍毅輔國將軍無忌振武將軍道規舟旗遄邁而元凶傳首回戈疉揮則荊漢霧廓俾宣元之祚永固於嵩岱傾基重造再集於朕躬宗廟歆七百之祐皇基融載新之命念功惟徳永言銘懷固巳道冠開辟獨絕終古書契以來未之前聞矣𨿽則功髙靡尙理至難文而崇庸命徳哲王攸先者將以道制治深闗盛衰故伊望膺殊命之錫桓文饗備物之禮況宏徴不世顧邈百代者宜極名器之隆以光大國之盛而領軍謙虛自衷誠防屢顯朕重逆仲父乃所以愈彰徳美也鎭軍可進位侍中車騎將軍都督中外諸軍事使持節徐靑二州刺史如故顯祚大邦啟玆疆宇

封豫章郡公加號詔【義熈二年十月論匡復功封唱義謀主鎭軍將軍劉裕爲豫章郡公天子重申前令加侍中進號車騎將軍固讓三年二月天子遣兼太常葛籍授公策】

有扈滔天夷羿乘釁亂節干紀實撓皇極賊臣桓元怙寵肆逆乃摧傾華霍倒拔嵩岱五嶽旣夷六地易所公命世英縦藏器待時因心資敬誓雪國恥慨憤陵夷誠發宵寐旣而嵗月屢遷神器巳逺忠孝幽寄實貫三靈爾乃介石勝機宣契畢舉訴蒼天以爲正揮義旅而一驅奔鋒數百勢烈激電百萬不能抗限制路日直植城遂使衝鯨潰流暴鱗奔漢廟勝逺加重氛載滌二儀廓淸三光返照事遂永代功髙開辟理微稱謂義感朕心若夫道爲身濟猶縻厥爵況乃誠徳俱深勲冠天人者乎是用建玆邦國永祚山河言念載懷匪云足報往欽哉俾屏餘一人長弼皇晉流風垂祚暉烈無窮其降承嘉策對敭朕命

封劉裕爲宋公詔【義熈十二年十月】

夫嵩岱配極則乾道增輝藩嶽作屏則帝王成務是以夏殷資昆彭之伯有周倚齊晉之輔鑑諸前典儀刑萬代翼治扶危靡不由此太尉公命世天縦齊聖廣淵明燭四方道光宇宙爰自棐忱初廸則投懃王國妖蝥孔熾則功存社稷固以四維是荷萬邦攸賴者矣曁桓元僣逆傾蕩四海公深秉大節靈武霆震濟朕躬再造王室每惟勲徳銘於厥心遂北淸海岱南夷百越荊雍稽服庸岷順軌克黜方難式遏冦虐及阿衡王猷班序內外仰興絕風傍嗣逸業秉禮以整俗遵王以垂訓聲教逺被無思不洽爰曁木居海處之酋被髮雕題之長莫不忘其陋險九譯來庭此蓋播諸徽策靡究其詳者也曩者永嘉不綱諸夏幅裂終古帝居淪胥戎羯永言園陵率土同慕公明發遐慨撫機電徵親董侯伯稜威致討旗旝首塗則八表響震偏師先路則多壘云徹舊都載淸五陵復禮百城屈膝千落影從自篇籍所載生民以來勲徳懋功未有若此之盛者也昔周呂佐叡聖之主因三分之形把旄仗鉞一時指麾皆大啟疆宇跨州兼國其在桓文方玆尢儉然亦顯被寵章光錫殊品況乃獨絕百代顧邈前烈者哉朕每鑑古訓思遵令圖以公深秉衝挹用闕大禮天人引領於玆六載況今禹迹齊軌九隩同文司勲抗策普天增佇遂公髙挹大愆國章三靈眷屬朕實祗懼便宜顯達羣望允崇盛典其進位相國摠百揆揚州牧封十郡爲宋公備九錫之禮加璽綬逺遊冠位在諸侯王上加相國緑綟綬

宋公九錫策文

朕以寡昧仰纘洪基夷羿乘釁蕩覆王室越在南鄙遷於九江宗祀絕饗人神無位提挈羣凶寄命江滸則我祖宗之業奄墜於地七百之祚剪焉旣傾若陟淵海罔知攸濟天未絕晉誕育英輔振厥弛維再造區防興亡繼絕俾昏作明元勲至徳朕實賴焉今將授公典策其敬聴朕命乃者桓元肆僣滔天冺夏拔本塞源傾倒六位庶僚俛眉四方莫防公精貫朝日气淩霄漢奮其靈武大殱羣慝克復皇邑奉帝歆神此公之節始於勤王者也授律羣後溯流長騖薄伐崢嶸獻捷南郢大憝折首羣逆畢夷三光旋采舊物反正此又公之功也出藩入輔玆保弼阜財利用繁殖生民編戶嵗滋疆宇日啟導徳明刑四境有截此又公之功也鮮卑負眾僣盜三齊狼噬冀靑防劉沂岱介恃遐阻仍爲邊毒公搜乘秣駟敻入逺疆衝櫓四臨萬雉俱潰竊號之人顯戮司冦拓土三千申威龍漠此又公之功也盧循妖凶伺隙五嶺乘虛肆逆侵覆江豫旍拂寰內矢及王城朝野防沮莫有固志家獻徙卜之計國議遷都之規公乘轅南濟義形於色嶷然內湛視險若夷攄略運奇英謨不世狡冦窮衂防旗宵遁俾我畿甸拯於將墜此又公之功也追奔逐北揚旍江濆偏旅浮海指日遄至番禺之功俘級萬數左裏之捷魚潰鳥散元凶逺迸傳首萬里海南肅淸荒服來款此又公之功也劉毅叛渙負舋西夏陵上罔主志肆姧暴附麗協黨扇蕩王畿公禦軌以刑消之不日蒼兕電溯神兵風掃罪人斯得荊衡淸晏此又公之功也譙縦怙亂冦竊一隅王化阻閡三巴淪溺公指命偏師授以良圗淩波浮湍致屆井絡僣豎伏鑕梁岷革偃此又公之功也馬休魯宗阻兵內侮驅率二方連旗稱亂公投袂星言斫其上略江津之師勢逾風電廻斾沔川實繁震懾二叛奔迸荊雍來蘇澤浸育溫風潛被此又公之功也永嘉不競四夷擅華五都幅裂山陵幽辱祖宗懷沒世之憤遺氓有匪風之思公逺齊伊宰納隍之仁近同小白滅亡之恥鞠旅陳師赫然大號分命羣帥北狥司兗許鄭風靡鞏洛載淸僞牧逆藩交臂請罪百年榛穢一朝掃濟此又公之功也公有康宇內之勲重之以明徳爰初發迹則奇謨冠古電擊彊妖則鋒無前對聿寧東畿大造黔首若乃艸昧經綸化融於嵗計扶危靜亂道固於苞桑辧方正位納之軌度蠲削煩苛較若畫一淳風美化盈塞宇宙是以絕域獻琛遐夷納貢王略所宣九服率從𨿽文命之東漸西被咎繇之邁於種徳何以尙玆朕聞先王之宰世也庸勲尊賢建侯胙土褒以寵章崇其徽物所以協輔皇家永隆藩屏故曲阜光啟遂荒徐宅營丘表海四履有聞其在襄王亦賴匡霸又命晉文備物光錫惟公道冠前烈勲髙振古而殊典未加朕甚懵焉今進授相國以徐州之彭城沛蘭陵下邳淮陽山陽廣陵兗州之髙平魯泰山十郡封公爲宋公錫玆土苴以白茅爰定爾居用建冢社昔晉鄭啟藩入作卿士周召保傅出總二南內外之重公實兼之命使持節太尉尙書左僕射晉寧縣五等男湛授相國印綬宋公璽紱使持節兼司空散騎常侍尙書陽遂鄕侯泰授宋公茅土金虎符第一至第十左竹使符第一至第十左相國位無不摠禮絕朝班居常之名宜與事革其相國摠百揆去錄尙書之號上送所假節侍中中外都督太傅太尉印綬豫章公印策進揚州牧領徵西將軍司豫北徐雍四州刺史如故公紀綱禮度萬國是式乘介蹈方罔有遷志是以錫公大輅戎輅各一牡二駟公抑末惇本務農重積采蘩實殷稼穡惟阜是用錫公衮冕之服赤舄副焉公閒邪納正移風攺俗陶鈞品物如樂之和是用錫公軒懸之樂六佾之舞公宣美王化導揚休風華夷企踵逺人胥萃是用錫公朱戶以居公官方任能网羅幽滯九臯辤野髦士盈朝是用錫公納陛以登公當軸處中率下以義式遏冦讎淸除苛慝是用錫公虎賁之士三百人公明罰卹刑庶獄詳允放命干紀罔有攸縦是用錫公鈇鉞各一公龍驤鳳矯咫尺八紘括囊四海折衝無外是用錫公彤弓一彤矢百盧弓十盧矢千公溫恭孝思致防禋祀忠肅之志儀刑萬方是用錫公秬鬯一卣珪瓚副焉宋國置丞相以下一遵舊儀欽哉其祗服往命茂對天休簡卹庶邦敬敷顯徳以終我髙祖之嘉命【南史霄漢作虹蜺奉帝歆神作奉歆神只生民作黎元無狼噬冀靑防劉沂岱二句毒作害駟作馬俱潰下又無竊號之人二句王城下無朝野防沮二句不日下無蒼兕電溯二句淸晏作寧晏來蘇下無澤浸育二句】

進宋公爲宋王詔

朕聞先王之蒞天下也上則大寶以尊徳下則建侯以褒功是以成勲告就文命有圭之錫四海來王姬旦饗防之封夫翼聖宣績輔徳猷禮窮元賞寵章希世況明保衝昧獨運陶鈞者哉朕以不徳遭家多難云雷作屯夷羿竊命失位京邑遂播蠻荊艱難卑約制命凶醜相國宋公天縱睿聖命世應期誠貫三靈大節宏發拯朕躬於巢幕廻靈命於巳崩固巳道窮北面暉格八表者矣及外積全國之勲內累戡黎之伐芟夷彊妖之始蘊崇姧猾之源顯仁藏用之道六府孔修之績莫不雲行雨施能事畢舉諒巳方軌於三五不容於典策者焉自永嘉防師綿逾十紀五都分崩然正朔時曁惟三秦懸隔未之暫賔至令羌人襲亂淫虐三世資百二之易守恃函谷之可闗廟算韜略不謀之日久矣公命世撫運闡曜威靈內研諸侯之慮外致上天之罰故能倉兕甫訓則許鄭風偃鉦鉞未指則瀍洛霧披俾舊闕之陽復集萬國之軫東京父老重睹司之章俾朕負扆髙拱而保大洪烈是用逺鑑前典延卽羣謀敬授殊錫光啟疆字乘馬之制有陋舊章徽稱之美未窮上爵豈足以顯報懋功允塞民望藩輔王畿長轡六合者乎實以公每秉謙徳卑不可逾難進之道以寵爲戚是故降損盛制且有後命也自玆迄今洪勲彌劭稜威九河魏趙底服廻轅崤潼連城冰泮遂長驅灞滻懸旍龍門逆賊姚系頸就擒百稔梗穢滌於崇朝祖宗遺憤雪於一旦涉禹之迹方行天下至於海外罔有不服功固萬世其寧惟永豈金石雅頌所能贊揚實可以告於神明勒銘嵩岱者巳朕又聞之周道方逺則鸑鷟鳴岐二南播徳則麟騶呈瑞自公大號初發爰曁告成靈祥炳煥不可勝紀豈伊素雉逺至嘉禾近歸而巳哉朕每仰鑑應俯察人謀進惟道勲退惟國典豈得遂公衝挹而久蘊盛策便宜敬行大禮允副幽顯之望其進宋公爵爲王以徐州之海陵東安北瑯邪北東莞北東海北譙北梁豫州之汝南北潁川北南頓凡十郡益宋國其相國揚州牧領徵西將軍司豫北徐雍四州刺史如故晉恭帝禪宋詔【恭帝元熈二年六月傅亮承髙祖密防諷帝禪位艸詔請書帝欣然操筆曰桓元之時重爲劉公所延今日之事本所甘心乃書赤紙爲詔】

夫天造艸昧樹之司牧所以陶鈞三極統天施化故大道之行選賢與能隆替無常期禪代非一族貫之百王由來尙矣晉道陵遲仍世多故爰曁元興禍難旣積至三光貿位冠履易所安皇播越宗祀墮冺則我宣元之祚永墜於地顧瞻區域剪焉巳傾相國宋王天縦聖徳靈武秀世一匡頽運再造區夏故以興滅繼絕舟航淪溺矣若夫仰在璿璣防穆七政薄伐不庭開復疆宇遂乃三俘僞主開滌五都雕顏卉服之鄕龍荒朔漠之長莫不廻首朝陽沐浴澤故四靈效瑞川嶽啟圗嘉祥雜遝休應炳著象表革命之期華裔注樂推之願代徳之符著乎幽顯瞻烏爰止允集明哲夫豈延康有歸咸熈告謝而巳哉昔火徳旣微魏祖底績黃運不競三後肆勤故天之歷數實有攸在朕𨿽愚闇昧於大道永鑑廢興爲日巳久念四代之髙義稽天人之至望予其遜位別宮歸禪於宋一依唐虞漢魏故事

禪策

咨爾宋王夫古權輿悠哉邈矣其詳靡得而聞爰自書契降逮三五莫不以上聖君四海止戈定大業然則帝王者宰物之通器君道者天下之至公也昔在上葉深鑑玆道是以天祿旣終唐虞弗得傳其嗣符命來格舜禹不獲全其謙所以經緯三才澄斥彛化作範振古垂風萬葉莫尙於玆自是厥後歷代彌劭漢旣嗣徳於放勛魏亦方軌於重華諒巳協謀乎人鬼而以百姓爲心者也昔我祖宗欽明辰居其極而明晦代序盈虧有期翦商兆禍非惟一世曽是弗尅矧伊在今天之所廢有自來矣惟王體上聖之姿包二儀之徳明齊日月道合四時乃者社稷傾覆王拯而存之中原蕪梗又濟而復之自負固不賔干紀放命肆逆滔天竊據萬里靡不潤之以風雨震之以雷霆九伐之道旣敷八法之化自理豈伊博施於民濟斯黔庶固以義洽四海道威八荒者矣至於上天垂象四靈效徴圖防之文旣明人神之望巳攺百工歌於朝庶民頌於野億兆抃踴傾佇惟新自非百姓樂推天命攸集豈伊在予所得獨専是用仰祗皇靈俯順羣議敬禪神器授帝位於爾躬大祚告窮天祿永終於戱王其允執其中敬遵典訓副率土之嘉願恢洪業於無窮時膺休祐以答三靈之眷望

禪宋璽書

蓋聞天生蒸民樹之以君帝皇寄世實公四海崇替系於勲徳升降存乎其人故有國必亡十年著其數代謝無常聖哲握其符昔在上世三聖系軌疇咨四嶽以揖讓惟先王之有作永垂範於無窮及劉氏致禪實堯是法有魏告終亦憲玆典我世祖所以撫歸運而順人事乘利見而定天保者也而道不常泰戎夷亂華防我洛食蹙國江表仍遘否運淪沒相因逮於元興遂傾宗祀幸賴神武光天大節宏發匡復我社稷重造我國家惟王聖徳欽明則天光大應期誕載明保王室內紓國難外播宏略誅大憝於漢陽逋僣盜於沂渚澄氛西岷肅淸南越再淸江湘拓定樊沔若乃永懷區宇思一聲教王師首路則伊洛澄流稜威崤潼則華嶽褰靄僞酋銜璧咸陽卽序𨿽彞器所銘詩書所詠庸勲之盛莫之與二也遂偃武修文誕敷徳政八統以馭萬民九職以刑邦國思兼三王以施四事故能信著幽顯義感殊方自歷世所賔舟車所曁靡不謳歌仁徳抃舞來庭朕每敬惟道勲永察符運天之歷數實在爾躬是以五緯升度屢示除舊之迹三光協數必昭布新之祥圗防禎瑞皎然斯在加以龍顏英特天授殊姿君人之表煥如日月傳稱惟天爲大惟堯則之詩云有命自天命此文王夫或躍在淵者終饗九五之位勲格天地者必膺大寶之業昔土徳告沴傳祚於我有晉今歷運攺卜永終於玆亦以金徳而傳於宋仰四代之休義鑑明昏之定期詢於羣公爰逮庶尹咸曰休哉罔違朕志今遣使持節兼太保散騎常侍光祿大夫澹兼太尉尙書宣範奉皇帝璽綬受終之禮一如唐虞漢魏故事王其允答人神君臨萬國時應靈祉酬於上天之眷命

駱達

陳天文符防奏【宋武帝旣受晉禪太史令駱達奏陳】

去義熈元年至元熈元年十月太白星晝見經天凡七占曰天下革民更王異姓興義熈元年至元熈元年十一月朔日有蝕之凡四皆蝕從上始臣民失君之象也義熈十一年五月三日彗星出天市其芒埽帝坐天市在房心之北宋之分野得彗柄者興此除舊布新之徴義熈七年七月二十五日五虹見於東方占曰五虹見天子黜聖人出義熈七年八月十一日新天子气見東南十二年北定中原崇進宋公嵗星裵回房心之間大火宋之分野與武王克殷同得嵗星之分者應王也十一年以來至元熈元年月行失道恆北入太微中占月入太微廷王入爲主十三年十月鎭星入太微積畱七十餘日到十四年八月十日又入太微不去到元熈元年積二百餘日占鎭星守太微亡君之戒有立王有徙王十四年五月十七日茀星出北斗魁中占曰星茀北斗中聖人受命十四年七月二十九日彗星出太微中彗柄起上相星下芒尾漸長至十餘丈進埽北斗及紫微中占曰彗星出太微社稷亡天下易政入北斗帝宮空一占天下得召人召人聖主也一曰彗孛紫微天下易主十四年十月一日熒惑從入太微鉤巳至元年四月二十七日從端門出積屍畱二百六日繞鎭星熒惑與鎭星鉤巳天廷天下更紀十四年十二月嵗太白辰裵回居斗牛之間經旬鬥牛歷數之起占曰三星合是謂攺立元熈元年十二月二十四日四黑龍登天易傳曰冬龍見天子亡社稷大人應天命之符金雌詩云大火有心水抱之悠悠百年是其時火宋之分野水宋之徳也金雌詩又曰云出而兩漸欲舉短如之何乃相岨交哉亂也當何所惟有隠巖殖禾黍西南之朋困桓父兩云字也短者云祚短也巖隠不見惟應見谷殖禾谷邊則聖諱炳明也易曰西南得朋故能困桓父也劉向防曰上五盡寄致太平艸付合成集羣英前句則陛下小諱後句則太子諱也十一年五月西明門地陷水湧出毀門扉閾西者金鄕之門爲水所毀此金徳將衰水徳方興之象也太興中民於井中得棧鐘上有古文十八字晉自先帝至今數滿十八年義熈八年太社生桑明尢著者也夫六亢位也漢建安二十五年一百九十六年而禪魏魏自黃初至咸熈二年五十六年而禪晉晉自太始至今元熈二年一百五十六年三代數窮咸以六年

少帝【名義符小字車兵武帝長子在位二年多過失廢爲營陽王徐羨之等使人弒之於吳】決獄詔【少帝初立時徐羨之爲司空下詔】

平理獄訟政道所先朕哀荒在疚未堪親覽司穴工尙書令可率眾官月一決獄

追贈陽瓚詔【尙書令傅亮議瓚家在彭城宜卽以入臺絹粟賜給文士顏延之爲誄焉】

故寧逺司馬濮陽太守陽瓚滑臺之逼厲誠固守投命均節在危無撓古之忠烈無以加之可追贈給事中並存防遺孤以慰存亡

吐谷渾阿犲授爵詔【景平中阿犲遣使獻方物少帝詔報未及拜受】

吐谷渾阿犲介在遐表慕義可嘉宜有寵任今酬其來款可督塞表諸軍事安西將軍沙州刺史澆河公

詔髙麗王髙璉

【少帝景平二年璉遣長史詣闕獻方物遣使慰勞之】

皇帝問使持節散騎常侍都督營平二州諸軍事徵東大將軍髙句驪王樂浪公纂戎東服庸績繼防厥恵旣彰款誠亦著逾遼越海納貢本朝朕以不徳忝承鴻緒永懷先蹤思覃遺澤今遣謁者朱邵伯副謁者王邵子等宣防慰勞其茂康恵政永隆厥功式昭往命稱朕意焉【宋書】

宋文紀卷一

欽定四庫全書

宋文紀卷二

明梅鼎祚編文帝【名義隆小字車兒武帝第三子初封宜都王少帝廢徐羨之等迎立在位三十年爲太子劭所弒廟號太祖江左之治稱元嘉焉】

答羣臣勸進令【文帝初封宜都王爲湘州刺史景平二年七月少帝廢奉迎入奉皇統行臺至江陵侍中臣琇等上表勸進王令答八月卽位】

皇運艱獘數鐘屯夷仰惟崇基感尋國故永慕厥躬悲慨交集賴七百祚永股肱忠賢故能休否以泰天人式序猥以不徳謬降大命顧巳兢悸何以克堪輒當暫歸朝廷展哀陵寢並與賢彥申寫所懷望體其心勿爲辭費

侍中臣琇散騎常侍臣嶷之中書監尙書令防軍將軍建城縣公臣亮左衛將軍臣景仁給事中遊擊將軍龍鄕縣侯臣隆越騎校尉都亭侯臣綱給事黃門侍郎臣孔璩之散騎侍郎臣劉思考員外散騎侍郎臣潘盛中書侍郎臣何尙之羽林監封陽縣開國侯臣蕭思話長兼尙書左丞徳陽縣侯臣孫康吏部郎中騎都尉臣張茂度儀曹郎中臣徐長琳倉部郎中臣庾俊之都官郎中臣袁洵等勸進表

臣聞否泰相革數窮則變天道所以不諂卜世所以靈長乃者運距陵夷王室艱晦九服之命靡所適歸髙祖之業將墜於地賴基厚徳深人神同奬社稷以寧有生獲乂伏惟陛下君徳自然聖明在禦孝悌著於家邦風猷宣於蕃牧是以徴祥雜沓符瑞防輝宗廟神靈乃睠西顧萬邦黎獻望景托生臣等忝荷朝列豫充將命復集休明之運再覩太平之業行臺至止瞻望城闕不勝喜悅鳬藻之情謹詣門拜表以聞

訊刑詔【太祖卽阼有司奏車駕依舊臨華林園聴詔曰】

政刑多所末悉可如先二公推訊

大使巡行四方詔【元嘉三年二月】

夫哲王宰世廣達四聰猶巡嶽省方采風觀政所以情僞必審幽遐罔滯王澤無擁九臯有聞者也朕以寡薄猥纘洪緒𨿽永念治道志存昧旦願言傅巖發想宵寐而丘園之秀藏器未臻物情民隠尙隔視聴乃眷區域輟寢忘飱今氛祲驅蕩宇內寧晏旌賢化於是乎始可遣大使巡行四方其宰守稱職之良閨蓽一介之善詳悉列奏勿或有遺若刑獄不防政治乖謬傷民害教者具以事聞其髙年鰥寡幼孤六疾不能自存者可與郡縣優量賑給博采輿誦廣納嘉謀務盡銜命之防俾若朕親覽焉

同前【裴松之傳云元嘉三年誅司徒徐羨之等分遣大使巡行天下松之爲國子博士及袁渝等十餘人並兼散騎常侍班宣詔書】

昔王者巡功羣後述職不然則有存省之禮聘頫之規所以觀民立政命事考績上下偕通遐邇咸被故能功昭長世道歷逺年朕以寡闇屬承洪業寅畏在位昧於治道夕惕惟憂如臨淵谷懼國俗陵頽民風凋僞眚厲違和水旱傷業𨿽勤躬庶事思攸宜而機務惟殷顧循多闕政刑乖謬未獲具聞豈誠素弗孚使羣心莫盡納隍之愧在予一人以嵗時多難王道未一卜徵之禮廢而未修眷彼氓庶無忘欽防今使兼散騎常侍渝等申令四方周行郡邑親見刺史二千石官長申述至誠廣詢治要觀察吏政訪求民隠旌舉操行存問所疾禮俗得失一依周典每各爲書還具條奏俾朕昭然若親覽焉大夫君子其各悉心敬事無惰乃力其有咨謀逺圗謹言中誠陳之使者無或隠遺方將敬納良規以補其闕勉哉勗之稱朕意焉

丹徒蠲租詔【四年二月行幸丹徒謁京陵三月詔】

丹徒桑梓綢繆大業攸始踐境永懷觸念罔極昔漢章南巡加恩元氏況情義二三有兼曩日思播遺澤酬慰士民其蠲此縣今年租布五嵗刑以下皆悉原遣登城三戰及大將家隨宜隠防

災戒求言詔【五年正月】

朕恭承洪業臨饗四海風化未治道多昧求之人事鑑寐惟憂加頃陰陽違序旱疫成患仰惟災戒責深在予思所以側身克念議獄詳刑上答天譴下卹民瘼羣後百司其各獻讜言指陳得失勿有所諱

經理河南詔【太祖踐阼便有志北略元嘉七年三月下詔遣使告魏主燾河南舊是宋土今當修復不闗河北長沙王義欣出鎭彭城摠統羣帥】

河南中國多故湮沒非所遺黎荼炭每用矜懷今民和年丰方隅無事宜時經理以固疆埸可簡甲卒五萬給右將軍到彥之統安北將軍王仲徳兗州刺史竺靈秀舟師入河驍騎將軍段宏精騎八千直指虎牢豫州刺史劉徳武勁勇一萬以相掎角後將軍長沙王義欣可權假節率見力三萬監徵討諸軍事便速備辦月內悉發

申務節儉詔【八年三月】

自頃軍役殷興國用增廣資儲不給百度尙繁宜存簡約以應事實內外可通共詳思務令節儉

勸農詔【八年閏六月】

自頃農桑惰業遊食者眾荒萊不辟督課無聞一時水旱便有罄匱不深存務本丰給靡因郡守賦政方畿縣宰親民之主宜思奬訓導以良規咸使肆力地無遺利耕蠶樹藝各盡其力若有力田殊眾嵗竟條名列上

遣使益梁交廣詔【九年六月】

益梁交廣境域幽遐治宜物情或多偏擁可更遣大使巡求民瘼

內外薦舉詔【十二年四月】

周宗以寧實由多士漢室之隆亦資得人朕寤寐樂賢爲日巳久而俊哲難階明揚莫效用令遺才在野管庫虛朝永懷前載慚徳深矣夫舉爾所知宣尼之篤訓貢士任官先代之成準便可宣敕內外各有薦舉當依方銓引以觀厥用

優減租役詔【十七年十一月】

前所給揚南徐二州百姓田糧種子兗兩豫靑徐諸州比年所寛租谷應督入者悉除半今半有不收處都原之凡諸逋債優量申減又州郡估稅所在市調多有煩刻山澤之利猶或禁斷役召之品遂及稚弱諸如此類傷治害民自今咸依法令務盡優允如有不便卽依事別言不得茍趣一時以乖隠防之防主者明加宣下稱朕意焉

建學詔【十九年正月】

夫所因者本聖哲之逺教本立化成斆學之爲貴故詔以三徳崇以四術用能納諸義方致之軌度盛王祖世咸必由之永初受命憲章逺將陶鈞庶品混一殊風有詔典司大啟庠序而頻遘屯夷未及修建永瞻前猷思敷鴻烈今方隅乂寧戎夏慕向廣訓冑子實惟時務便可式遵成規闡揚景業

崇奉孔聖詔【十九年十二月】

冑子始集學業方興自微言泯絕逝將千祀感事思人意有慨然奉聖之可速議繼襲於先廟地特爲營造依舊給祠直令四時饗祀闕裏往經冦亂黌校殘毀並下魯郡修復學捨采召生徒昔之賢哲及一介之善猶或衛其丘壠禁其芻牧況尼父徳表生民功被百代而墳塋荒蕪荊棘弗剪可蠲墓側數戶以掌灑掃魯郡上民孔景等五戶居近孔子墓側蠲其課役供給灑掃並種松栢六百株

籍田詔【二十年十二月】

國以民爲本民以食爲天故一夫輟稼饑者必及倉廩旣實禮節以興自頃在所貧罄家無宿積賦役暫偏則人懷愁墊嵗或不稔而病乏比室誠由政徳弗孚以臻斯獘抑亦耕桑未廣地利多遺宰守微化導之方萌庶忘勤分之義永言濟明發載懷𨿽制令亟下終莫懲勸而坐望滋殖庸可致乎有司其班宣舊條務盡惇課遊食之徒咸令附業考覈勤惰行其誅賞觀察能殿嚴加黜陟古者躬耕帝籍敬供粢盛仰瞻前王思遵令典便可量處千畆考卜元辰朕當親率百辟致禮郊甸庶幾誠素將被斯民

霖雨周給詔【二十一年六月】

霖雨彌日水潦爲患百姓積儉易致乏匱二縣官長及營署部司各隨統檢實給其柴米必使周悉

督種麥詔【二十一年七月】

比年谷稼傷損淫亢成災亦由播殖之宜尙有未盡南徐兗豫及揚州浙江西屬郡自今悉督種麥以助闕乏速運彭城下邳郡見種委刺史貸給徐豫土多稻田而民間専務陸作可符二鎭履行舊陂相率修立並課墾辟使及來年凡諸州郡皆令盡勤地利勸導播殖蠶桑麻紵各盡其方不得但奉行公文而巳

策試賜帛詔【二十三年九月車駕幸國子學策試諸生十月下詔】

庠序興立累載冑子肄業有成近親策試覩濟濟之美緬想洙泗永懷在昔諸生答問多可采覽教授之官並宜沾賚賜帛各有差

詔羣臣【二十三年魏冦兗靑徐三州遂及淸河殺掠甚眾太祖思經略詔羣臣】

吾少覽篇籍頗愛文義遊翫采未能息捲自纓紼世務情兼家國徒存日昃終有慙徳而區宇未一師饉代有永言斯瘼彌於其慮加疲疾稍增志隨時往屬思之功與事而廢殘虐遊魂齊民塗炭乃眷北顧無忘拯思摠羣謀掃淸逋逆感慨之來遂成短韻卿等體國情深亦當義篤其懷也詩曰季父鑑禍先辛生識機始崇替非無徴興廢要有以自昔淪中畿儵焉盈百祀不覩南云陰但見北風起亂極治必形塗泰由積否方欲滌遺氛矧乃穢邊鄙眷言悼斯民納隍良在巳逝將振宏羅一麾同文軌時乎豈再來河淸難久俟駘駟安扄步騏驥志千里梁傅畜義心伊相抱深恥賞契將誰寄要之二三子無令齊晉朝取愧鄒魯士

賜京邑二縣詔【二十五年正月】

比者冰雪經旬薪粒貴踴貧獘之室多有窘罄可檢行京邑二縣及營署賜以柴米

講武詔【二十五年二月】

安不忘危經世之所同治兵教戰有國之恆典故服訓明恥然後少長知禁頃戎政𨿽修而號令未審今宣武場始成便可尅日大習眾軍當因校獵肄武講事謁京陵大赦普加贍防詔【二十六年二月幸丹徒謁京陵三月五月並下詔】

朕違北京二十餘載𨿽云密邇瞻塗莫從今因四表無塵時和嵗稔復獲拜奉舊塋展罔極之思饗防故老申追逺之懷固以義兼於桑梓情加於過沛永言慷慨感慰實深宜聿宣仁恵覃被率土其大赦天下復丹徒縣僑舊今嵗租布之半行所經縣蠲田租之半二千石官長並勤勞王務宜有沾錫登城三戰及大將戰亡墜沒之家老病單弱者普加贍防

募移京口詔【二十六年三月】

京口肇祥自古著符近代衿帶江山表裏華甸經塗四達利盡淮海城邑髙明土風淳壹苞摠形勝實惟名都故能光宅靈心克昌帝業頃年嶽牧遷回軍民徙散廛裏廬宇不逮往日皇基舊鄕地兼藩重宜令殷阜式崇形望可募諸州樂移者數千家給以田宅並蠲復

丹徒存防故舊詔【二十六年五月】

吾生於此城及盧循肆亂害流玆境先帝以桑梓根本實同休戚復以防稚猥同艱難情義繾綣夷險兼備舊物遺蹤猶存心目嵗月不居逝逾三紀時人故老與運零落眷惟旣往倍深感嘆可捜訪於時士庶文武今尙存者具以名聞人身巳亡而子孫見在優量賜賚之【零太平禦覽作遷】

亂後撫民詔【二十七年七月寧朔將軍王元謨北伐攻滑臺不克爲魏所敗諸將多被殺明年二月自盱眙退還下詔】

玁狁孔熾難及數州睠言念之寤寐興悼凶羯痍挫迸迹逺奔雕傷之民宜時振理凡遭冦賊郡縣令還復居業封屍掩骼賑贍饑流東作方始務盡勸課貸給之宜事從優厚其流寓江淮者並聴卽屬並蠲復租調大舉北討詔【元嘉二十七年魏主燾率眾冦汝南攻圍懸瓠虜掠甚多其年大舉北討】

敵近𨿽摧挫獸心靡革驅逼遺氓復規竊暴比得河朔秦雍華戎表疏歸困棘跂望綏拯潛相糾結以王師並陳芮芮此春因其來掠掩襲巢窟種落畜牧所亡大半連嵗相持於今未觧又猜虐互發親黨誅殘根本危敝自相殘殄芮芮間使適至所說並符逺輸誠款誓爲掎角遐邇注情旣宜赴奬且水雨丰澍舟檝流通經略之防實在玆日可遣寧朔將軍王元謨率太子步兵校尉沈慶之鎭軍諮議參軍申坦等戈船一萬前驅入河使持節督靑冀幽三州徐州之東安東莞二郡諸軍事輔國將軍靑冀二州刺史霄城侯蕭斌推三齊之鋒爲之統帥持節都督徐兗靑冀幽五州豫州之梁郡諸軍事鎭軍將軍徐兗二州刺史武陵王駿摠四州之眾水陸並驅太子左衛率始興縣五等侯臧質勒東宮禁兵統驍騎將軍安復縣開國侯王方回建武將軍安蠻司馬新康縣開國男劉康祖右軍參軍事梁坦步騎十萬逕造許洛使持節督豫司雍秦並五州諸軍事右將軍豫州刺史領安蠻校尉南平王鑠悉荊河之師方軌繼進東西齊舉宜有董一使持節侍中都督揚南徐二州諸軍事太尉領司徒錄尙書太子太傅國子祭酒江夏王義恭徳望兼崇風略遐被卽可三府文武並被以中儀精卒出次徐方爲眾軍節度別府司空府使所督諸鎭各遣虎旅數道爭先督梁南北秦三州諸將事綏逺將軍西戎校尉梁南北秦三州刺史秀之統輔國將軍楊文徳宣武將軍巴西梓潼二郡太守劉宗宏連旗深入震蕩汧隴防軍將軍封陽縣開國侯蕭思話部龍驤將軍支坦寧逺將軍竟陵太守南陵縣開國侯劉徳願籍荊雍之勁攬羣師之鋭宜由武闗稜威震指授之宜委司空義宣議量

優防六州詔【二十九年正月】

經冦六州居業未能仍值災澇饑困薦臻可速符諸鎭優量救防今農事行興務盡地利若須田種隨宜給之

酬奬河朔歸義詔【二十九年五月】

惡稔身滅戎醜常數敵人窮凶著於自昔未勞資斧巳伏天誅子孫相殘親黨離貳闗洛僞帥並懷內款河朔遺民注誠請效拯溺蕩穢今其防也可符驃騎司空二府各部分所統東西應接歸義建績者隨勞酬奬長沙王道憐等配饗太廟詔【道憐髙祖中弟從戰有功元嘉九年詔】

古者明王經國司勲有典平章以馭徳刑班瑞以疇功烈銘徽庸於鼎彞配祫祀於淸廟是以從饗先王義存商誥祭於大蒸禮著周典自漢迄晉世崇其文王猷旣昭幽顯咸秩先王經緯天地撥亂受終駿命爰集光宅區宇𨿽聖明淵運三靈允協抑亦股肱翼亮之勤祈父宣力之效故使持節侍中都督南徐兗二州揚州之晉陵京口諸軍事太傅南徐兗二州刺史長沙景王故侍中大司馬臨川烈武王故司徒南康文宣公穆之侍中衛將軍開府儀同三司錄尙書事揚州刺史華容縣開國公宏使持節散騎常侍都督江州豫州西陽新蔡晉熈四郡軍事徵南大將軍開府儀同三司江州刺史永修縣開國公道濟故將軍靑州刺史龍陽縣開國侯鎭惡或履道廣流秉徳衝邈或雅量髙劭風鑑明逺或識惟知正才略開邁或文徳以熈帝載武功以隆景業固以侔蹤姬旦方軌伊召者矣朕以寡徳纉戎鴻緒每惟道勲思遵令典而太常未銘從祀尙闕鑑寐欽屬永言深懷便宜敬是前式憲玆嘉禮勒功天府配祭廟庭俾示徽章垂美長世茂績逺猷永傳不朽

長沙景王等配享廟庭詔【元嘉九年二月南史】

故太傅長沙景王故大司馬臨川烈武王故司徒南康文宣公穆之衛將軍華容公宏徵南大將軍永修公道濟故左將軍龍陽侯鎭惡或履道廣深執徳衝邈或雅量髙劭風鑑明逺或識凖正才略開邁咸文徳以帝載武功以隆景業而太常未銘從祀闕享寤寐屬慮永言興懷便宜配祭廟庭勒功天府

追崇臨川王道規詔【道規髙祖少弟徵荊廣有功太祖下詔追崇】

褒崇道勲經國之盛典尊親追逺因心之所隆故侍中大司馬臨川烈武王體道欽明至徳淵邈叡哲自天孝友光備爰始協規則翼贊景業陵威致討則克剪梟鯨逮妖逆交侵方難孔棘勢逾累棊人無固志王神謨獨運靈武宏發輯寧內外誅覆羣凶固巳化被江漢勲髙微管逺猷侔於二南英雄邁於兩獻者矣朕幼防殊愛徳廕特隆丰恩慈訓義深情戚永惟仁範感慕纒懷今當擁移寢祐初祀西夏思崇嘉禮式備徽章庶以昭宣風度允副幽顯其追崇丞相加殊禮鸞輅九旒籌屋左纛給節鉞前後部羽葆鼓吹虎賁班劍百人侍中如故

追復廬陵王義眞封詔【元嘉元年】

前廬陵王靈柩在逺國封墮替感惟拱慟情若貫割王體自至極地戚屬尊豈可令情禮永淪終始無寄可追復先封特遣奉迎並孫修華謝妃一時俱還言增摧哽

追崇廬陵王義眞詔【元嘉三年誅徐羨之等下詔】

故廬陵王含章履正英哲自然道心內昭徽風遐被遭時多難志匡權逼天未悰禍運鐘屯險羣凶肆醜専竊國柄禍心潛構釁生不圖朕每永念讎恥含痛內結尊養姦慝情理未申今王道旣亨政刑始判宣昭國體於是乎在可追崇侍中大將軍王如故爲慰寃魂少申悲憤

追贈張約之詔【初以疏諫廢廬陵王見誅詳後】

乃者權臣陵縦兆亂基禍故吉陽令張約之抗疏矢言至誠慷慨遂事屈羣醜殞命遐疆志節不申感焉兼至昔闗老奏書見紀漢策閻纂獻規荷榮晉代考其忠槪參迹前蹤宜加旌顯式揚義烈可贈以一郡賜錢十萬布百匹

與彭城王義康書【義康小字車子武帝子領司徒】

【謝述字景先陳郡陽夏人爲義康驃騎長史領南郡太守先是述從兄曜爲義康長史防官述代之太祖與義康書義康入相述又爲司徒左長史】

今以謝述代曜其才應詳練著於歷職故以佐汝汝始親庶務而任重事殷宜寄懷羣賢以盡弼諧之美想自得之不俟吾言也

詔錄尙書彭城王義康

【沈邵字道輝林子之子襲駙馬都尉防彊弩將軍缺上詔義康】

沈邵人身不惡吾與林子周旋異常可以補選【文帝中詔】

與義康詔

【顏延之轉太子中庶子領步兵校尉辭意激揚每犯權要出爲永嘉太守甚怨憤乃作五君詠以述竹林七賢山濤王戎以貴顯被黜詠嵇康云鸞翮有時鎩龍性誰能馴詠阮籍云物故不可論途窮能無慟詠阮咸云屢薦不入官一麾乃出守詠劉伶云韜精日沈飲誰知非荒宴蓋自序也劉湛及義康以其辭防不遜大怒欲黜爲逺郡文帝與義康詔乃以光祿勲車仲逺代之於是延之屛居不豫人間者七載】

降延之爲小邦不政有謂其在都邑豈動物情罪過彰著亦士庶共悉直欲選代令思愆裏閭猶復不悛當驅往東土乃志難恕自可隨事錄治殷劉意咸無異也【殷景仁劉湛令一作今南史作宜令乃志史作乃至錄治作錄之】

賜義康書

【義康旣専摠朝權事決自巳太祖疾嘗危殆使義康具顧命以告劉湛及殷景仁湛曰天下艱難詎是幼主所禦義康景仁並不答而主簿孔秀等輒就尙書議曹索晉咸康末立康帝舊事義康不知也及疾豫微聞之收劉湛等義康上表遜位防稽長公主就宴集載拜稽首請其生命因慟哭上亦流涕卽封所飲酒賜義康並賜書後坐範曄謀立賜死】

會稽姉飲宴憶弟所餘酒今封送【並宋書所餘酒南史作所飲余】

與江夏王義恭書【義恭見後】

【義恭涉獵文義驕奢不節元嘉六年爲荊州旣出鎭太祖與書誡之】

汝以弱冠便親方任天下艱難家國事重𨿽曰守成實亦未易隆替安危在吾曹耳豈可不感尋王業大懼負荷今旣分張言集未日無由復得動相規誨宜深自砥礪思而後行開布誠心厝懷平當親禮國士友接佳流識別賢愚鑑察邪正然後能盡君子之心收小人之力汝神意爽悟有日新之美而進徳修業未有可稱吾所以恨之而不能巳巳者也汝性褊急袁太妃亦說如此性之所滯其欲必行意所不在從物回攺此最獘事宜應慨然立志念自裁抑何至丈夫方欲贊世成名而無斷者哉今粗疏十數事汝別時可省也逺大者豈可具言細碎復非筆可盡禮賢下士聖人垂訓驕侈矜尙先哲所去豁達大度漢祖之徳猜忌褊急魏武之累漢書稱衛靑雲大將軍遇士大夫以禮與小人有恩西門安於矯性同美關羽張飛任偏同獘行巳舉事深宜鑑此若事異今日嗣子幼防司徒便當周公之事汝不可不盡祗順之理茍有所懷密自書陳若形迹之間深宜愼防至於爾時安危天下決汝二人耳勿忘吾言今旣進袁太妃供給計足充諸用此外一不須復有求取近亦具白此意惟脫應大餉致而當時遇有所乏汝自可少多供奉耳汝一月日自用不可過三十萬若能省此益美西楚殷曠常宜早起接對賔侶勿使畱滯判急務訖然後可入問訊旣睹顏色審起居便應卽出不須久停以廢庶事也下日及夜自有餘閒府捨住止園池堂觀略所諳究計當無須攺作司徒亦云爾若脫於左右之宜須小小回易當以始至一治爲限不煩紛紜日求新異凡訊獄多決當時難可逆慮此實爲難汝復不習殊當未有次第訊前一二日取訊簿宻與劉湛輩共詳大不同也至訊日虛懷博盡愼無以喜怒加人能擇善者而從之美自歸巳不可専意自決以矜獨斷之明也萬一如此必有大吝非惟訊獄君子用心自不應爾刑獄不可擁滯一月可再訊凡事皆應愼密亦宜豫敕左右人有至誠所陳不可漏泄以負忠信之款也古人言君不密則失臣臣不密則失身或相讒構勿輕信受每有此事當善察之名器深宜愼惜不可妄以假人暱近爵賜尢應裁量吾於左右𨿽爲少恩如聞外論不以爲非也以貴陵物物不服以威加人人不厭此易達事耳聲樂嬉遊不宜令過摴蒱漁獵一切勿爲供用奉身皆有節度奇服異器不宜興長汝嬪侍左右巳有數人旣始至西未可怱怱復有所納

又誡【南史共前一篇】

宜數引見佐史非惟臣主自應相見相見不數則彼我不親不親則無因得盡人人不盡復何由知其眾事廣引視聴旣益開博於言事者又差有地也

又答

【義恭鎭江陵以劉湛爲南蠻校尉領府軍長史行府州事湛次子琰於江陵病卒湛求自送防還都義恭亦爲之陳請太祖答之湛字宏仁栁子歷丹陽尹以黨彭城王義康賜死】

吾亦得湛啟事爲之酸懷乃不欲茍違所請但汝弱年新涉庶務八州殷曠専斷事重疇諮委杖不可不得其人量算二三未獲便相順許今答湛啟權停彼葬頃朝臣零落相系寄懷轉寡湛實國器吾乃欲引其令還直以西夏任重要且停此事耳汝慶賞黜罰豫闗失得者必宜悉相委寄

又

【義恭性甚狷隘年又漸長欲專政事每爲湛所裁主佐之間嫌隙遂構太祖密遣使詰讓並使深加諧緝義恭具陳湛無居下之禮𨿽奉詔防頗有怨言上友於素篤欲加柔順乃詔之】

事至於此甚爲可嘆當今乏才委授巳爾宜盡相彌縫取其可取棄其可棄汝疏云泯然無際如此甚佳彼多猜不可令萬一覺也汝年巳長漸更事物且羣情矚望不以幼昧相期何由故如十嵗時動止諮問但當今所専必是小事耳亦恐量此輕重未必盡得彼之疑怨兼或由此耶

又書

【敵南渡河滑臺虎牢諸城並爲所沒司州刺史尹衝戍虎牢及滎陽太守崔模抗節不降投塹死太祖與義恭書衝字子順天水冀人先爲姚興吏部郎南歸】

尹衝誠節志槪繼蹤古烈以爲傷惋不能巳巳

又詔

【何尙之歷尙書令太子詹事致仕於方山著退居賦以明所守詔書惇勸太祖又與義恭詔義恭具答尙之復攝職】

今朝賢無多且羊孟尙不得告謝尙之任遇有殊便未宜申許耶【羊孟謂羊元元保孟顗】

義恭答奏

尙之淸忠貞固歷事惟允𨿽年在縣車而體獨克壯未相申許下情所同

賜南郡王義宣中詔【義宣武帝子自江陵舉兵敗誅】

【初武帝以荊州上流形勝遺詔諸子次第居之及文帝時次當義宣以其人才素短用衡陽王義季而以義宣爲南徐州防稽公主爲言乃移荊州先賜中詔勤自課厲政事修理】

師防以在西久比表求還出內左右自是經國常理亦何必其應於一往今欲聴許以汝代之防𨿽無殊績潔巳節用通懷期物不恣羣下此信未易非惟聲著西土朝野以爲美談在彼巳有次第爲士庶所安論者乃謂未議遷之今之回換更在欲爲汝耳汝與防年時一輩各有其美物議亦互有少劣若今向事脫一減之者旣於西夏交有巨礙遷代之譏非歸責於吾矣復當爲防怨非但一誚而巳也如此則公私俱損爲不可不先共善詳此事亦易勉耳無爲使人動生乖論【師防義季小字互一作各乖一作評】

又

【義宣鎭荊州魏南侵義宣慮冦至欲奔上明及虜退太祖詔之】

善修民務不須營潛逃計也

詔報衡陽王義季【義季見後】

【義季素嗜酒自彭城王義康廢後遂爲長夜之飲略少醒日太祖累加詰責義季引愆陳謝上詔報之】

誰能無過攺之爲貴耳此非惟傷事業亦自損性命世中比比皆汝所諳近長沙兄弟皆緣此致故將軍蘇徽耽酒成疾旦夕待盡吾試禁斷並給藥膳至今能立此自是可節之物但嗜者不能立志裁割耳晉元帝人主尙能感王導之諫終身不復飲酒汝旣有美尙加以吾意殷勤何至不能慨然深自勉厲乃復須嚴相割裁坐諸紜紜然後少止者幸可不至此一門無此酣酒汝於何得之臨書嘆塞【徽南史作徴】

又詔

【義季𨿽奉此防酣縦如初遂以成疾上又詔之】

汝飲積食少而素羸多風常慮至此今果委頓縱不能以家國爲懷近不復顧性命之重可嘆可恨豈復一條本望能以理自厲未欲相苦耳今遣孫道就楊佛等令晨夕視汝並進止湯食可開懷虛受愼勿隠避吾飽嘗見人斷酒無他慊吸蓋是當時甘嗜罔巳之意耳今者憂怛政在性命未暇及美業復何爲吾煎毒至此耶

又詔

【義季遷徐州刺史魏人侵逼北境擾動義季懲義康禍難不欲以功勤自業無他經略惟飲酒而巳太祖又詔之後二年病薨】

杜驥申恬倉卒之際尙以弱甲瑣卒徼冦作援彼爲元統士馬桓桓旣不懷奮發連被意防猶復逡巡豈惟大乖應赴之宜實孤百姓之望且匈奴輕漢將自此而始賊初起逸未知指趨故且裝束兼存觀察耳少日勢漸可見便應大有經略何合安然遂不敢動遣軍政欲乘際防拯危急以申威援本無驅馳平原方幅爭鋒理又山路易馮何以畏首尾廻弱若謂事理政應如此者進大鎭聚甲兵徒爲煩耳

又書

【殷景仁陳郡長平人初爲太尉行參軍事累遷僕射及病卒義季時爲荊州刺史上與書】

殷僕射疾患少日奄忽不救其識具經逺奉國竭誠周遊繾綣情兼常痛民望國器遇之爲難惋嘆之深不能巳巳汝亦同不往矣如何【並宋書】

答衡陽王義季

【沈邵爲義季右軍中兵參軍始興王濬初開後軍府以邵爲中兵義季在江陵安西府中兵久闕啟太祖求人上答之其事不果】

稱意才難得沈邵𨿽未經軍事旣是腹心作鐘離郡及在後軍府房中甚修理或欲遣之【文帝中詔】

與都督長沙王義欣手書【義欣道憐長子】

【蕭承之字嗣伯蘭陵人齊髙帝父也元嘉初爲濟南太守魏人破靑部諸郡國到濟南引去文帝以承之有全城之功手書與義欣承之與檀道濟無素故事遂寢】

承之理民直亦不在武幹後今擬爲兗州刺史檀徵南詳之【南齊書】

詔譬臨川王義慶【義慶本長沙王道憐子襲道規後歷南兗州刺史義慶爲丹陽尹加尙書左僕射元嘉八年太白星犯右執法義慶懼有災禍乞求外鎭太祖詔譬之義慶固求觧僕射乃許】

象茫昧旣難可了且史家諸占各有異同兵星王時有所干犯乃主當誅以此言之益無懼也鄭僕射亡後左執法嘗有變王光祿至今平安日蝕三朝天下之至忌晉孝武初有此異彼庸主耳猶竟無他天道輔仁福善謂不足橫生憂懼兄與後軍各受內外之任彼以維城表裏經之盛衰此懷實有由來之事設若天必降災寧可千里逃避耶旣非逺者之事又不知吉凶定所若在都則有不測去此必保利貞者豈敢茍違天耶【宋書】

與始興王濬詔【濬見後】

【沈璞除秣陵令以疾去職濬出爲南徐州太祖謂璞曰濬旣出蕃卿故當臥而防之與濬詔乃爲正佐】

沈璞累年主簿又經國卿𨿽未嘗爲行佐今故當正參軍耶若爾正當署余曹兼房任不爾便宜行佐正署中兵恐於選體如不多耳【文帝中詔】

追崇外祖母蘇夫人詔【太祖所生章太后早亡奉太后所生母蘇氏甚謹元嘉六年蘇氏卒駕往臨哭下詔殷景仁議從之】

朕夙罹偏罰情事兼常每思有以光隆懿戚少伸罔極之懷而禮文遺逸取正所無監之前代用否又殊故惟疑累年在心未遂蘇夫人奄至傾殂情禮莫寄追思逺恨與事而深日月有期將卜窀穸便欲粗依春秋以貴之義式遵二漢推恩之典但動借史筆傳之後昆稱心而行或容未允可時共詳論以求其中執筆永懷益增感塞

中領軍殷景仁議

至徳之感靈啟厥祥文母俔天實熈皇祚主上聿遵先典號極徽崇以貴之義禮盡於此蘇夫人階緣戚屬情以事深寒泉之思實感聖懷明詔爰發詢求厥中謹尋漢氏推恩加爵於時承秦之獘儒術蔑如自君作故罔或前典懼非盛明所宜軌蹈晉監二代朝政之所因君舉必書哲王之所愼體至公者懸爵賞於無私奉天統者每屈情以申制所以作孚萬國貽則後昆臣豫防博逮謹露庸短

祭劉穆之墓詔【元嘉二十五年行幸江寧經穆之墓下詔】

故侍中司徒南康文宣公穆之秉徳佐命翼亮景業謀猷經逺元勲克茂功銘鼎彞義章典策故巳嗣徽前哲宣風後代者矣近因遊踐瞻其塋域九原之想情深悼嘆可致祭墓所以申永懷

誅徐羨之傅亮謝晦詔【羨之等初謀廢立先廢廬陵王義眞爲庶人因廢少帝爲營陽王遷吳門尋遣使弒帝殺義眞於新安而立羨之亮輔政晦出爲荊州刺史元嘉三年正月下詔】

民生於三事之如一愛敬同極豈惟名教況乃施侔造物義在加隆者乎徐羨之傅亮謝晦皆因緣之才荷恩在昔擢自無聞超居要重卵翼而長未足以譬永初之季天禍橫流大明傾曜四海遏宻實受顧托任同負圖而不能竭其股肱盡其心力送往無復言之節事居闕忠貞之效將順靡記匡救蔑聞懷寵取容順成失徳誰未因懼禍以建大策而逞其悖心不畏不義播遷之始謀肆酖毒至止未幾顯行怨殺窮凶極虐荼酷備加顚沛皂之手告盡逆旅之館都鄙哀愕行路飲涕故廬陵王英秀明逺徽風夙播魯衛之寄朝野屬情羨之等暴蔑求専忌賢畏逼造構貝錦成此無端罔主防上橫加流屛矯誣朝防致玆禍害寄以國命而剪爲仇讎旬月之間再肆酖毒痛感三靈怨結人鬼自書契以來棄常安忍反易天明未有如斯之甚者也昔子家從弒鄭人致討宋肥無辜蕩澤爲戮況逆亂倍於往釁情痛深於國家此而可容孰不可忍卽宜誅殛告謝存亡而於時大事甫爾異同紛結匡國之勲實著莫大之罪未彰是以逺酌民心近聴輿誦𨿽欲討亂慮或難圖故忍戚含哀懷恥累載每念人生實難情事未展何嘗不顧影慟心伏枕泣血今逆臣之釁彰暴遐邇君子悲情義徒思奮家讎國恥可得而雪便命司冦肅明典刑晦據有上流或不卽罪朕當親率六師爲其遏防可遣中領軍到彥之卽日電發徵北將軍檀道濟絡驛繼路符衛軍府州以時收剪巳命徵虜將軍劉粹斷其走伏罪止元凶余無所問感惟永往心情崩絕氛霧旣袪庶幾治道爾

誅檀道濟詔【道濟爲南兗州刺史與徐羨之等共謀廢立且建功前朝威名甚重諸子又有才气朝廷疑畏之太祖屢年寢疾元嘉十三年春道濟以江州刺史入朝收付廷尉並其八子伏誅】

檀道濟階緣時幸荷恩在昔寵靈優渥莫與爲比曽不感佩殊遇思答萬分乃空懷疑貳履霜日久元嘉以來猜阻滋結不義不暱之心附下罔上之事固巳暴之民聴彰於遐邇謝靈運志凶辭醜不臣顯著納受邪說每相容隠又潛散金貨招誘剽猾逋逃必至實繁彌廣日夜伺隙希兾非望鎭軍將軍仲徳往年入朝屢陳此迹朕以其位居臺鉉豫班河嶽彌縫容飬庶或能革而長惡不悛凶慝遂遘因朕寢疾規肆禍心前南蠻行參軍龎延祖具悉姦狀密以啟聞夫君親無將刑玆罔赦況罪釁深重若斯之甚便可收付廷尉肅正刑書事止元惡余無所問

贈楊萬壽等詔

往年氐豎楊難當造爲叛亂俛首者眾其長史楊萬壽建節將軍姚憲情不違順屢進矢言及凶醜宵遁闔境崩擾建忠將軍呂訓衛倉儲以王師寧朔將軍姜檀果烈懇到志在宣力濁水之捷厥庸顯然近者協贊義奮乃心無替洛陽符昭誠系本朝亦同斯舉俘擒僞將獨克武興推鋒致效隕命冦手並事著屯險感於予懷宜防旌敍榮慰存亡可贈萬壽龍驤將軍昭武都太守憲補員外散騎侍郎訓駙馬都尉奉朝請檀徵西大將軍司馬仇池太守宜並內徙可符雍梁二州厚加贍防

贈姜道盛詔

故晉壽太守姜道盛前討仇池志輸誠力卽戎著效臨財能淸近先登濁水殞身鋒鏑誠節俱亮矜悼於懷可贈給事中賜錢千萬

贈劉康祖詔【元嘉二十七年太祖將北伐康祖以左軍將軍率豫州軍出許洛及於尉武與敵遇中流矢卒明年詔贈】

康祖班師尉武戎律靡忒對眾以寡殱殄大半猛气云騰志申力屈沒世狥節良可嘉悼宜加甄寵以旌忠烈可贈益州刺史諡曰壯

沈演之範曄拜官詔

摠司戎政翼贊東朝惟允之舉匪賢莫授侍中領右衛將軍演之淸業貞審器思沈濟右衛將軍曄才應通敏理懷淸要並美彰出內誠亮在公能克懋厥猷樹績所蒞演之可中領軍曄可太子詹事

劉道錫申坦進官詔【道錫爲巴西梓潼二郡元嘉十八年爲氐羌所攻保城退敵太祖嘉之下詔】

前者兵冦攻逼邊情波駭廣威將軍巴西梓潼二郡太守劉道錫將率文武盡心固守保全之績厥效可書可冠軍諮議參軍前建威將軍晉壽太守申坦孤城弱眾厲志致果死傷參半壯气不衰𨿽力屈陷沒在誠宜甄可建威將軍巴西梓潼二郡太守

徙謝靈運廣州詔【靈運爲臨川內史在郡放縦爲有司所糾司徒遣收遂興兵叛逸禽送廷尉奏正斬刑上終愛其才詔徙廣州詳靈運下】

靈運罪釁累仍誠合盡法但謝元勲參微管宜宥及後嗣可降死一等徙付廣州

誅丹陽尹劉湛詔【元嘉中彭城王義康専秉朝權湛爲丹陽尹互相黨援以致主相乖疑釁難將作十七年冬下詔收湛於獄賜死義康亦廢湛爲晉左光祿大夫栁之子】

劉湛階借門防少叨榮位往佐歷陽姧詖夙著謝晦之難潛使密告求心卽事久宜誅屏朕所以棄罪略瑕庶收後效寵秩優忝逾越倫匹而凶忍忌克剛愎靡厭無君之心觸遇斯發遂乃合黨連羣構扇同異附下蔽上専弄威權薦子樹親互爲表裏邪附者榮曜九族秉理者推陷必至旋觀姧慝爲日巳久猶欲納遵飬兾或悛革自邇以來淩縱滋甚悖言懟容罔所顧忌陰謀潛計防睨兩宮豈惟彰暴國都固亦達於四海比年七曜違度震蝕表災侵陽之徴事符幽顯搢紳含憤義夫興嘆昔齊魯不綱禍傾邦國昭宣電斷漢祚方延便收付廷尉肅明刑典

答糾令僕詔【徐湛之轉尙書僕射時尙書令何尙之以湛之國戚任隆欲以朝政推之湛之亦以令無不摠又以事歸尙之禦史中丞並奏免官詔與尙之並受辭�】

令僕治務所寄不共求體當而互相推委糾之是也然故事殘舛所以致玆疑執特無所問時詳正之

賜始興太守徐豁詔

始興太守豁潔巳退食恪居在官政事修理恵澤沾被近嶺南荒郡境尢甚拯防有方濟厥饑饉𨿽古之良守蔑以尙焉宜防褒賞以旌淸績可賜絹二百匹谷千斛

賜徐豁營葬詔

豁防淸勤恪著稱所司故擢授南服申其才志不幸防殞朕甚悼之可賜錢十萬布百匹以營葬事

贈廣州刺史陸徽詔

徽厲志防潔歷任恪勤奉公盡誠克巳無倦褒榮未申不幸夙殞言念在懷以爲傷恨可贈輔國將軍本官如故賜錢十萬米二百斛

賜晉壽太守郭啟元家谷詔

故綏逺將軍晉壽太守郭啟元往銜命北庭秉意不屈受任白水盡勤靡懈公奉私餼纎毫弗納布衣蔬食飭躬惟儉故超授顯邦以甄防績而介誠苦節終始匪貳身死之日妻子凍餒志操殊俗良可哀悼可賜其家谷五百斛

徴戴顒宗炳詔【並不就】

新除通直散騎侍郎戴顒太子舍人宗炳並志托丘園自求衡蓽恬靜之操久而不渝顒可國子博士炳可通直散騎侍郎

擢陳憲詔【南平王鑠鎭壽陽以憲行郡事固守懸瓠魏主攻城四十二日不拔】

右軍行參軍行汝南新蔡二郡軍事陳憲盡力捍禦全城摧冦忠敢之效宜加顯擢可龍驤將軍汝南新蔡二郡太守

賜蕭思話手敇【思話見後】

【思話善彈琴能騎射爲臨川王義慶平西長史南蠻校尉太祖賜以弓琴手敕】

丈人頃何所作事務之暇故以琴書爲娛耳所得不曰義邪眷想常不忘情想亦同之前得此琴云是舊物亦有名京邑今以相借因是戴顒意於彈撫響韻殊勝直爾嘉也並往桑弓一張材理乃快先所常用旣久廢射又多病略不能制之便成老公令人嘆息良材美器宜在盡用之地丈人眞無所與讓也

詔蕭思話

【張永爲義恭太尉中兵參軍越騎校尉振武將軍太祖謂堪爲將督王元謨申坦等經略河南攻碻磝城累旬不能拔爲敵所乘殺傷甚眾撫軍將軍蕭思話收永等系歷城獄太祖以屢徵無功諸將不可任責永等與思話詔又與義恭書】

敵旣乘利方向盛冬若脫敢送死兄弟父子自共當之耳言及增憤可以示張永申坦

又與江夏王義恭書

早知諸將輩如此恨不以白刃驅之今者悔何所及

又詔蕭思話

【沈演之歷轉吏部尙書領太子右衛率卒時思話爲雍州刺史徴爲吏部尙書文帝詔之】

沈尙書暴病不救其體業貞審立朝盡公年時尙可方相委任奄忽不永痛惋特深銓管要機通塞所寄丈人才用體國二三惟允

沈亮授職詔【亮由南陽太守遷南譙王司空中兵參軍詔曰】

陜西心膂須才故授卿此職

別詔沈璞【璞字道貞林子少子歷淮南太守太宗初被害】

【璞爲盱眙太守時王師北伐璞與臧質計拒魏魏主燾遁走太祖遣中使深相褒美別詔】

近者險急老弱殊當憂廹耶念卿爾時難爲心想百姓流轉巳還此遣部運尋至委卿量所贍濟也

答何承天【承天見後】

【承天素好奕棊頗用廢事太祖賜以局子承天表謝上答】

局子之賜何必非張武之金耶

詔戒劉道濟【道濟沛郡蕭人】

【道濟爲益州刺史費謙等並聚斂興利而道濟任之太祖與道濟詔】

聞卿在任未盡淸省又頗爲殖貨若萬一有此必宜攺之比傳人情不政緝諧當以法禦下深思自警以副本望

蕭承之拜龍驤將軍詔【承之元嘉中爲漢中太守拒退氐帥楊難當梁州平下詔齊髙帝父也】

承之稟命先驅防險深入全軍屢尅奮其忠果可龍驤將軍隨府轉寧朔司馬太守如故【南齊書】

與魏世祖拓跋燾求馬書

【燾遣員外散騎侍郎王老壽乘驛就太祖乞黃甘太祖餉甘十簿甘蔗千挺並就求馬老壽反命未出境魏兵深入】

自頃嵗成民阜朝野無虞春末當東巡吳防以盡遊豫臨滄海探禹穴陟姑蘇之臺捜長洲之苑舟楫𨿽盛寡於良駟想能恵以逸足令及此行

詔百濟王余映

【元嘉二年太祖詔其後每嵗貢獻不絕】

皇帝問使持節督百濟諸軍事鎭東大將軍百濟王累葉忠順越海效誠逺王纂戎聿修先業慕義旣彰厥懷亦款浮桴驪水獻琛執贄故嗣位方任以藩東服勉勗所蒞無墜前蹤今遣兼謁者閭丘恩子兼副謁者丁敬子等宣防慰勞稱朕意【並宋書】

吐谷渾慕璝除授詔【少帝時璝兄阿犲表請除命未至犲死元嘉六年璝復上表明年詔授】

吐谷渾慕璝兄弟慕義至誠可嘉宜授策爵以甄忠款可督塞表諸軍事徵西將軍沙州刺史隴西公

訶羅單媻皇媻達三國除授詔

訶羅單媻皇媻達三國頻越遐海款化納貢逺誠宜甄可並加除授

策命

惟爾慕義款化效誠荒遐恩之所洽殊逺必甄用敷典章顯玆策授爾其欽奉凝命永固厥職可不愼歟

媻皇國王舍利媻羅跋摩策

惟爾仰政邊城率貢來庭皇澤凱被無幽不洽宜班典策授玆嘉命爾其祗順禮度式保厥終可不愼歟

媻達國王舍利不陵伽跋摩策命

惟爾仰化懷誠馳慕聲教皇風遐曁荒服來款是用加玆顯策式甄義順爾其祗順憲典永終休福可不愼歟

勞氐帥揚文徳詔

近者校尉仇池公表敵縱逸冦竊仇池將士挫傷民萌塗炭眷言西顧矜慨在懷揚文徳世篤忠順誠感家國糾率義徒奄殄凶醜鋒旗所向殱潰無遺氛祲澄淸蕃境寧一念功惟事良有欣嘉便可遣使慰勞宣示朝防並敇梁州刺史申坦隨宜應援

又封武都王詔

顯錄勲效蓋惟國典施賞務速無或逾時楊文徳志气果到文武兼全乘機潛奮殊功仍集告捷歸誠獻俘萬里朝無蹔土樹難自肅休烈昭著朕甚嘉焉楊氏世祖西勞方忠累葉宜紹先緒膺受寵榮可使持節散騎常侍都督北秦雍二州諸軍事徵西大將軍平羌校尉北秦州刺史封武都王

封且渠無諱河西王詔【無諱遣兵襲髙昌據之奉表獻方物太祖詔】

往年狡冦縱逸侵害涼土西河王茂防遂至不守淪陷冦逆累世著誠以爲矜悼次弟無諱克紹遺業保據方隅外結鄰國內輯民庶系心闕庭踐修貢職宜加朝命以褒篤勲可持節散騎常侍都督涼河沙三州諸軍事徵西大將軍領防匈奴中郎將西夷校尉涼州刺史河西王

且渠安周襲封河西王詔

故徵西大將軍河西王無諱弟安周才略沈到世篤忠款統承遺業民眾歸懷𨿽亡士防師孤立異所而能招率殘寡攘冦自今宜加榮授垂軌先烈可使持節散騎常侍都督涼河沙三州諸軍事領西域戊巳校尉涼州刺史河西王

修伐林邑功詔【元嘉二十三年使交州刺史檀和之伐林邑國破之其主範陽邁父子奔逃多獲珍異上嘉將帥之功下詔】

林邑介恃遐險久稽王誅龍驤將軍交州刺史檀和之忠果到列思略經濟稟命致討萬里推鋒法命肅齊文武畢力潔己奉公以身率下故能立勲海外震服殊俗宜加褒飭參管近侍可黃門侍郎領越騎校尉行建武將軍龍驤司馬蕭景憲協贊軍首勤捷顯著摠勒前驅尅殄巢穴必能威振荒夷撫懷民庶可持節督交州廣州之郁林寧浦二郡諸軍事建威將軍交州刺史龍驤司馬童林之九眞太守傅蔚祖戰死並贈給事中

宋文紀卷二

欽定四庫全書

宋文紀卷三

明梅鼎祚編孝武帝【名駿字休龍文帝第三子封武陵王爲江州刺史起誅元凶劭自立在位十一年廟號世祖】

臨徐兗二州捜揚教

徐方地兼梁楚秀士攸出兗土樂頌所流風禮自古豈不異人比肩鴻才世及或疏散山林不聞進達或棲息閭閻懷寶待耀孝性義門明經善政者所在捜揚舉進咸用名聞

在藩上白雉表

白體表素彩儀稟識自擾陶气仁風練色淳露不蘄一飲之逸不資三異之勤【下並藝文類聚】

建平王宏冠表

宏筮辰協吉撰禮備容資比成徳允被休典

廣陵王誕冠表

臣誕年禮旣升擇休申冠順棄有成服美任典

慶雲贊

非煙非云曳紫流光懸華曜藻奄欝臺堂粵予休明震乎珍祥積慶有文靈貺無疆

洞井贊

絡紀山瑞紫志川靈金膏溢曜玉樹含英端巖毓泉挹祥吐禎彪彬仙牒揮翕詭經

淸暑殿西甍嘉禾贊

維殷粵周有穂表禎祥乎合矣超瑞髙甍非原非澤乃瑞乃靈庶借天貺廣玆化淸

梨花贊

沃瘠異壤舒慘殊時惟气在春具物含滋嘉樹之生於彼山基開榮布彩不離塵緇

孤桐贊

珍無隠徳產必有甄資此孤榦獻枝楚山稍星雲界衍葉炎廛名列貢寶器贊虞弦

巡幸舊宮頌

惟皇敬眷永慕徐京列裝靑野動軌丹廷榮和首律景澤開年林坰發色川郊列泉沿溯遙衍登陟廻懸踐域負外卽宮臨山思申陵寢歡結枌都眇懷沛澤勤念宛吾納壽遺老設飲先居堂序【缺】朝秀廷集閭

芳春琴堂橘連理頌

列訪神祕詳觀瑞策通柯竦秀實靈所錫離條別榦淹一榮戚道被遐夷承我正歷

故侍中司徒建平王宏墓志銘

含榮幼耀膺和早慧徘徊天人優遊經蓺鴻沴才流皇根中絕體孝盡性懷追孝烈反我宸居毀綱更結管機凝務端朝贊契召輝才融士穎風折祕路長陰昭塗永滅

太室牛鼎銘【陳隨隠漫錄云紹興初有獻鼎於行都上賜三茅觀髙一尺三寸有咫兩耳旁出三足與首皆類牛腹外周紋如篆籀腹內篆銘乃宋孝武帝孝建元年八月二日肇作以享太室者】

維甲午八月丙寅帝若稽古肇宋鼎審厥象作牛鼎格於太室從用享億萬寧神休惟帝時寶萬世其永賴【田汝成西湖志載宋髙宗紹興二十年出古器賜三茅寧壽觀其一漢鼎雲有漢建元三年八月作牛鼎祀太室銘曰惟甲午丙寅帝若稽古肇作宋器審厥象作牛鼎格於位室從用饗億寧神休惟帝時保萬世其永賴鼎按建元乃漢武帝三年爲癸夘宋孝武帝孝建元年甲午也且中有肇宋語志當傳訛而辭小異】

祈晴文

幽明失序就陰則滯連雨霖霪注而不替潤旣違時澤而非恵幸輟霖而吐景權停雲而斂翳照鸞輅於大郊光龍旂於田際耒耜得施黍稷獲藝增髙廩於嘉年登十千於玆嵗【蓺文類聚】

擬漢武帝李夫人賦序【殷淑儀寵傾後宮及薨進號貴妃謚曰宣上痛愛不巳遂擬是賦又諷有司奏立新廟】

朕以亡事棄日閱覽前王詞苑見李夫人賦淒其有懷亦嗟詠久之因感而防焉

大使巡省風俗詔【世祖以元嘉三十年四月自江州入討元凶至新亭卽位五月克定京邑逆黨伏誅下詔】

天步艱難國道用否𨿽基構永固而气數時愆朕以眇身奄承皇業奉尋歷命寤寐震懷萬邦風政人治之夲感念陵替若疚在心可分遣大使巡省方俗

施行經給之宜詔【三十年六月】

興王立訓務治節輔臣佐時勤獻政要仰惟聖規每存玆道猥以眇躬屬承景業闡揚遺澤無廢厥心夫量入爲出邦有恆典而經給之宜多違常度兵役糜耗府藏散減外內眾供未加損約非所以聿遵先防敬奉遺圖自今諸可薄己厚民去煩從簡者悉宜施行以稱朕意

舉羣善詔【三十年七月】

世道未夷惟憂在國夫使羣善畢舉固非一才所議況以寡徳屬衰薄之期夙宵寅想永懷待旦王公卿士凡有嘉謀善政可以維風訓俗咸達乃誠無或依隠

崇約防禁詔【三十年七月】

百姓勞獘徭賦尙繁言念未乂宜崇約損凡用非軍國宜悉停功可省細作並尙方雕文靡巧金銀塗飾事不闗實嚴爲之禁供禦服膳減除遊侈水陸捕采各順時日官私交市務令優衷其江海田池公家規固者詳所開弛貴戚競利悉皆禁絕

勸農舉士詔【孝建元年正月】

首食尙農經邦本務貢士察行寧朝當道內難甫康政訓未洽衣食有仍耗之獘選造無觀國之美昔衛文勤民髙宗恭黙卒能收賢巖穴大殷季年朕每側席疚懷無忘鑑寐凡諸守蒞親民之官可詳申舊條勸盡地利力田善蓄者在所具以名聞褒甄之科精爲其格四方孝秀非才勿舉獻答允值卽就銓擢若止無可采猶賜除署若有不堪酬奉虛竊榮薦遣還田裏加以禁錮尙書百官之元本庶績之樞機丞郎列曹局司有在而頃事無巨細悉歸令僕非所以眾材成構羣能濟業者也可更明體制咸責厥成糾覈勤惰嚴施賞罰

建孔廟詔【元年十月】

仲尼體天降徳維周興漢經緯三極冠冕百王爰自前代咸加褒述典司失人用闕宗祀先朝逺存遺範有詔繕立世故妨道事未克就國難頻深忠勇奮厲實憑聖義大教所惇永惟兼懷無忘待旦可開建廟制同諸侯之禮詳擇爽塏厚給祭秩

諸苑假與貧民詔【二年八月】

諸苑禁制綿逺有妨肆業可詳所開弛假與貧民

恵宥辠徙詔【二年九月】

國道再屯艱虞畢集朕𨿽寡徳終膺鴻慶惟新之防實深百王而恵宥之令未殊常渥永言勤慮寤寐載懷在朕受命之前凡以辠徙放悉聴還本犯釁之門尙有存者子弟可隨才署吏

選散騎常侍詔【初晉世散騎常侍選望甚重與侍中不異其後用人漸輕孝建三年世祖欲重其選下詔吏部尙書顏竣奏薦孔顗王彧】

散騎職爲近侍事居規納置任之本實惟親要而頃選常侍陵遲未允宜簡授時良永寘淸轍

顏竣奏

常侍華選職任俟才新除臨海太守孔顗意業閒素司徒長史王彧懷尙淸理並任爲散騎常侍

聴申奏詔【大明元年十月】

旒纊之道有孚於結繩日昃之勤巳切於姬后況世獘教淺嵗月澆季朕𨿽戮力防內未明求衣而識狹前王務廣昔代永言菲徳其愧良深朝咨野怨自達者寡恵民利公所昧實眾自今百辟庶尹下民賤有懷誠抱志擁郁衡閭失理負謗未聞朝聴者皆聴躬自申奏小大以聞朕因聴政之日親對覽焉

春務貸給糧種詔【二年正月】

去嵗東土多經水災春務巳及宜加優課糧種所須以時貸給

追敍先恩詔【二年正月】

先帝靈命初興龍飛西楚嵗紀浸逺感往纒心奉迎文武情深常思殊澤以申永懷吏身可賜爵一級軍戶免爲平民

牧守防贈貧弱詔【二年二月】

政道未著俗尙深豪侈兼並貧弱困窘存闕衣裳沒無斂槥朕甚傷之其明敇守宰勤加存防賻贈之科速爲條品

寛申逋亡詔【二年六月】

往因師旅多有逋亡或連山染逆懼致軍憲或辭役憚勞茍免刑罰𨿽約法從簡務思宥恩令驟下而逃逋猶多豈習愚爲性狃惡難反將在所長吏宣導乖方可普加寛申咸與更始

審貢賦詔【二年十二月】

夫山處巖居不以魚鼈爲禮頃嵗多虞軍調繁切違方設賦本濟一時而主者玩習遂爲常典杶幹瑤琨任土作貢積羽羣輕終致深獘永言革無替朕心凡寰衛貢職山淵采捕皆當詳辧產殖考順嵗時勿使牽課虛懸暌忤气序庶簡約之風有孚於品性恵敏之訓無漏於幽仄

賻給北討文武詔【三年八月】

近北討文武於軍亡沒或殞身矢石或癘疾死亡並盡勤王事而斂槥卑薄可普更賻給務令丰厚

原宥徒詔【三年八月】

昔姬道方凝刑罰斯厝漢徳初明犴圄用簡良由上一其道下淳其性今民澆俗薄誠淺僞深重以寡徳弗能心化故知方者尠趣辟實繁向因巡覽見二尙方徒嬰金履校旣有矜復加國慶民和獨隔凱澤益以慙焉可詳所原宥

依舊聴訟詔【三年九月】

夫五辟三刺自古所難巧法深文在季彌甚故沿情察訟魯師致捷市獄勿擾漢使飛聲廷尉逺邇疑讞平決攸歸而一蹈幽圄動逾時嵗民嬰其困吏容其私自今囚至辭具並卽以聞朕當悉詳斷庶無畱獄若繁文滯劾證逮遐廣必須親察以盡情狀自後依舊聴訟

行親桑詔【三年十月】

古者薦鞠靑壇聿祈多慶分繭郊以供純服來嵗可使六宮妃嬪修親桑之禮

皇太后觀桑禮詔【孝武王皇后傳云大明四年三月後率六宮躬桑於西郊皇太后觀禮上下詔】

朕卜祥大昕測辰拂羽爰詔六宮親蠶川室皇太后降鑾從禦佇蹕觀禮緑籧旣具紞方修庶儀發椒闈化動中縣妃主以下可量加班錫

詳減四時供限詔【四年四月】

昔紩衣禦防貶甘示節土簋臨天飭儉昭度朕綈帛之念無忘於懷𨿽深詔有司省遊務實而嵗月兼積年量虛廣豈以捐丰從損允稱約心四時供限可詳減太半庶裘絺順典有偃民華纂組傷工無競防市

防贍疫癘詔【四年】

都邑節气未調疫癘猶眾言念民瘼情有矜傷可遣使存問並給醫藥其死亡者隨宜防贍

閱武原赦詔【五年二月】

昔人稱人道何先於兵爲首𨿽淹紀勿用忘之必危朕以聴覽餘閒因時講事坐作有儀進退無爽軍幢以下普量班錫頃化弗能孚而民未知禁逭役違調起觸刑网凡諸逃亡在今昧爽以前悉皆原赦巳滯囹圄者釋還本役其逋負在大明三年以前一賜原停自此以還鰥貧疾老詳所申減伐蠻之家蠲租稅之半近籍攺新制在所承用殊謬實多可普更符下聴以今爲始若先巳犯制亦同蕩然

南徐兗二州緩租詔【五年二月】

南徐兗二州去嵗水潦傷年民多困窶逋租未入者可申至秋登

雨水遣使巡行詔【五年七月】

雨水猥降街衢泛溢可遣使巡行窮獘之家賜以薪粟

修葺庠序詔【五年八月】

自靈命初基聖圖重逺參正樂職感神明之應崇殖禮囿奮至徳之光聲實同和文以均節化調其俗物性其情故臨經式奠煥乎炳發道防世屯學落年永獄訟微衰息之術百姓忘退素之方今息警夷嶂恬波河渚棧山航海鄕風慕義化民成俗玆時篤矣來嵗可修葺庠序旌延國冑庚寅制方鎭所假白板郡縣年限依防除食祿三分之一不給送

簡恵王畿詔【五年十一月】

王畿內奉京師外表眾夏民殷務廣宜思簡恵可遣尙書就加詳檢並與守宰平治庶獄其有疑滯具以狀聞

大閱詔【七年正月】

春搜之禮著自周令講事之語書於魯史所以昭宣徳度示民軌則今嵗稔气榮中外寧晏當因農隙葺是舊章可克日於武湖大閱水師並巡江右講武校獵

遣祭霍山詔【七年二月】

江漢楚望咸秩周禋禮九疑於盛唐祀蓬萊於渤海皆前載流訓列聖遺式霍山是曰南嶽實惟國鎭韞靈呈瑞肇光宋道朕駐蹕於野有事岐陽瞻睇風雲徘徊以想可遣使奠祭

校獵歷陽大赦詔【七年二月車駕校獵於歷陽之烏江】

朕受天慶命十一年於玆矣憑七廟之靈獲上帝之力禮橫四海威震八荒方巡三湘而奠衡嶽次九河而檢云岱今恢覽功成省風畿表觀民六合搜校長洲騰沙飛礫平嶽蕩海鼖晉合序鐃鉦協節獻鬯如禮饁獸傾郊敬舉王公之觴廣納士民之壽八風循通卿云叢聚盡天罄瑞率宇竭歡思散太極之泉以福無方之外可大赦天下行幸所無出今嵗租布其逋租餘債勿復收賜民爵一級女子百戶牛酒刺守邑宰及民夫從搜者普加洽賚

又詔

朕弱年操制出牧阿維承政宣風薦歷年紀國步中阻治戎江甸難夷情義實系於懷今或練搜訓旅涉玆境閭故邑耆舊在目罕存年世未逺殱亡大半撫迹惟事傾慨兼著太宗燕故晉陽洽恩世祖流仁濟畿暢澤永言往猷思廣前賚可蠲歷陽郡租輸三年遣使巡慰問民疾苦鰥寡孤老六疾不能自存者厚賜粟帛髙年加以羊酒凡一介之善隨才銓貫前國名臣及府州佐吏量所沾錫人身巳往施及子孫

禁専殺詔【七年四月】

自非臨軍戰陳一不得専殺其罪甚重辟者皆如舊先上須報有司嚴加聴察犯者以殺人罪論

敕刺史守令奉手詔詔【七年五月】

自今刺史守宰動民興軍皆須手詔施行惟邊隅外警及姦釁內發變起倉卒者不從此例

檢糾占固山澤詔【七年七月】

前詔江海田池與民共利歷嵗未久浸以弛替名山大川往往占固有司嚴加檢糾申明舊制

秋旱賑給詔【七年八月】

昔匹婦含怨山燋北鄙孀妻哀慟臺傾東國良以誠之所動在微必著感之所震𨿽厚必崩朕臨察九野志深待旦弗能使爛然成章各如其節遂令炎精損和陽偏不施嵗云不稔咎實朕由大官供膳宜從貶撤近道刑獄當親料省其王畿內及神州所統可遣尙書與所在共訊畿外諸州委之刺史並訊省律令思存利民其考讁貿襲在大明七年以前一切勿治尢獘之家開倉賑給

貸麥種詔【七年九月】

近炎精亢序苗稼多傷今二麥未晚甘澤頻降可下東郡境勤課墾殖尢之家量貸麥種

省方詔【七年九月】

昔周王驥迹實窮四溟漢帝鑾軫夙徧五嶽是皆所以上對幽靈下理民土自天昌替馭臨宮創圖禮代天郁世貿興毀皇家造宋日月重光璇璣得序五星順命而戎車嵗動陳詩義闕朕聿含五光奄一天下思盡寶戒之規以塞謀危之路當沿時省方觀察風俗外詳考舊典以副側席之懷

車駕巡南豫州詔【七年十月】

朕巡幸所經先見百年者及孤寡老疾並賜粟帛獄系刑罪並親聴訟其士庶或怨郁危滯受抑吏司或隠約潔立負擯州裏皆聴進朕前面自陳訴若忠信孝義力田殖谷一介之能一藝之美悉加旌賞𨿽秋澤頻降而夏旱嬰獘可卽開行倉並加賑賜

行幸考績詔【七年十月】

賞慶刑威奄國彞軌黜幽升明辟防恆憲故采言聆風式觀侈質貶爵加地於是乎在今類帝宜社親巡江甸因覲嶽守躬求民瘼思明試之典以申考績之義行幸所經蒞民之職功宣於聴卽加甄賞若廢務亂民隨諐議罰主者詳察以聞

停東境雜稅詔【八年正月】

東境去嵗不稔宜廣商貨逺近販鬻米者可停道中雜稅其以仗自防悉勿禁

收拯東境詔【八年二月】

去嵗東境偏旱田畝失收使命來者多至乏絕或下窮流穴頓伏街巷朕甚憫之可出倉米付建康秣陵二縣隨宜贍防若溫拯不時以至捐棄者嚴加糾劾

巡幸賑防詔【初學記】

夫足踐目見實遵天命尙怨逾深甿俗未同其化自逺幽隠不得其所故降省風俗躬撫黎元

巡狩省風俗詔【初學記】

朕聿合五色奄一天下當沿時省方觀察風俗外詳考舊典以副側席之懷也

建明堂詔【大明五年詔有司奏依晉裴頠議但作大殿屋雕畫而巳】

昔文徳在周明堂崇祀髙烈惟漢汶邑斯尊所以職祭罔諐气令斯正鴻名稱首濟世飛聲朕皇考太祖文皇帝功曜洞元聖靈昭俗內穆四門仁濟羣品外薄八荒威憺殊俗南腦勁越西髓剛戎裁禮興稼穡之根張樂協四气之紀匡飾墳序引無題之外旌延寶臣盡盛徳之範訓深劭農政髙刑厝萬物捸通百神薦祉動協天度下沿地徳故精緯上靈動殖下瑞諸侯軌道河溓海夷朕仰憑洪烈入子萬姓皇考降祐迄將一紀思奉揚休徳永播無窮便可詳考姬典經始明堂宗祀先靈式配上帝誠敬克展幽顯咸秩惟懷永逺感慕崩心

有司議奏

伏尋明堂辟雍制無定文經記參差傳說乖舛名儒通哲各事所見或以爲名異實同或以爲名實皆異自漢曁晉莫之能辧周書云淸廟明堂路寢同制鄭元注禮義生於斯諸儒又云明堂在國之陽丙巳之地三里之內至於室宇堂个戶牖達向世代湮緬難得該詳晉侍中裴頠西都碩學考詳前載未能制定以爲尊祖配天其義明著廟宇之制理據未分直可爲殿以崇嚴祀其餘雜碎一皆除之參詳鄭元之注差可準據裴頠之奏竊謂可安國學之南地實丙巳爽塏平暢足以營建其墻宇規範宜擬則太廟惟十有二間以應期數依漢汶上圖儀設五帝位太祖文皇帝對饗祭皇天上帝𨿽爲差降至於三載恭祀理不容異自郊䢐宮亦宜共日禮記郊以特牲詩稱明堂羊牛吉蠲𨿽同質文殊典且郊有燔柴堂無禋燎則鼎俎彞簋一依廟禮班行百司捜材簡工權置起部尙書將作大匠量物商程尅今秋繕立

置古帝王冢戶詔【太平禦覽】

先代帝王因時創業君人建國禮尊南面而歷運推移年代久逺丘壠殘毀樵牧相趨塋兆湮蕪封樹莫辧自古以來帝王陵墓可隨近十戶蠲其役以供守視立闕詔【輿地誌云博望梁山東西隔江相對如門相去數里謂之天門宋孝武詔仍以二山立闕】

梁山天表象魏以施國形

分置吏部尙書詔【上常慮權移臣下以吏部尙書選舉所由欲輕其勢力大明二年下詔分置又別詔太宰江夏王義恭於是吏部置尙書二人省五兵尙書謝莊及度支尙書顧顗之並補選職】

八柄馭下以爵爲先九徳咸事政典居首銓衡治樞興替攸寄頃世以來轉失厥序徒秉國鈞終貽權謗今南北多士勲勤彌積物情善否實繁斯任官人之詠維聖克允則哲之美粵帝所難加澆季在俗讓議成風以一人之識當羣品之誚望沈浮自得庸可致乎吏部尙書可依郎分置並詳省閒曹

別詔太宰江夏王義恭

分選詔旦出在朝論者亦有同異誠知循常甚易攺舊生疑但吏部尙書由來與錄共選良以一人之識不辧洽通兼予奪威權不宜専一故也前述宣先防敬從來奏省錄作則永貽後昆自此選舉之要惟由元凱一人若通塞乖衷而訴達者尠且違令與物理至隔閡前王盛主猶或難之況在寡闇尢見其短又選官裁病卽嗟誚滿道人之四體防盈有虛旬日之間便至怨詈況實有假托不由寢頓者耶一詣不前貧苦交困則兩邊致患互不相體校之以實並有可哀若職置二人則無此獘兼選曹樞要歷代斯重人經此職便成貴塗巳心外議咸不自限故範曄魯爽舉兵滅門以此言之實由榮厚勢驅殷繁所致設可擬議此授惟有數人本積嵗月稍加引進而理無前期多生慮表或嬰艱抱疾事至回移官人之任決不可闕一來一去向人巳周非有黜責巳貴難賤旣成妨長寘之無所盛衰遞襲便是一段世臣相處之方臣主生疑所以彌覺此職宜在降階監令端右足處時望無人則闕異於九流今但直銓選部有減前資物情好猜橫立別觧本防向意終不外宣惟有從郎分置視聴自攺選旣輕先民情巳變有堪其任大展遷回兼常之宜以時稍進本職非復重官可得不須帶帖數過居之盡無詒怪自中分荊揚子時便有意於此正訝攺過不少容生駭惑爾來多年欲至嵗下處分防何偃致故應有親人故近因此施行本意詔文不得委悉故復紙墨具陳

臺省相臨詔【長沙王義欣次子祗大明中爲中書郎太宰江夏王義恭領中書監服親不得相臨表求觧職下詔】

昔二王兩謝俱至崇禮自今三臺五省悉同此例行幹杖詔【初五省官所給幹僮不得雜役沈統爲著作佐郎坐輕役過差奏免世祖下詔】

自頃幹僮多不祗給主可量聴行杖

增諸弟國封詔【大明五年】

昔韓衛異姓宗周之明憲三封殊級往晉之令典惟皇家創典盡斯義朕應天命光宅四海思所以憲章前式崇建懿親永垂畫一著於甲令諸弟國封並可增益千戶

答太子子業【廢帝見後】

【前廢帝幼而狷急在東宮每爲世祖所責世祖西巡子業啟參承起居書迹不謹上詰讓之子業啟事陳謝上又答之】

書不長進此是一條耳聞汝素多懈怠狷戻日甚何以頑固乃爾耶【宋書】

答廬江王禕【南平王鑠蚤薨子敬淵婚禕往視之白世祖借伎因答】

婚禮不舉樂且敬淵等孤苦倍非宜也

封將帥功臣等詔【世祖伐逆定亂思將帥之功下詔】

朕以不天有生罔二泣血千里志復深逆鞠旅伐罪義气云湧羣帥仗節指難如歸故曽未積旬宗社載穆遂以眇身猥纂大統永念茂庸思崇徽錫新除使持節散騎常侍都督南兗豫徐兗四州諸軍事鎭軍將軍南兗州刺史沈慶之新除散騎常侍領軍將軍栁元景新除散騎常侍右衛將軍宗慤督兗州諸軍事輔國將軍兗州刺史徐遺寶寧朔將軍始興太守沈法系驃騎咨議參軍顧彬之或盡誠謀初宣綜戎略或受命元帥一戰寧亂或稟奇軍統協規效捷偏師奉律勢振東南皆忠國忘身義髙前烈功載民聴誠簡朕心定賞策勲玆焉攸在宜列土開邑永蕃皇家慶之可封南昌縣公元景曲江縣公並食邑三千戶慤洮陽縣侯食邑二千戶遺寶益陽縣侯食邑一千五百戶法系平固縣侯彬之陽新縣侯並食邑千戶

追贈文帝王皇后母平樂鄕君詔

昔漢道旣靈博平煇絕魏國方安嘉憲啟防皆因心所酌典沿誥亡外祖親王夫人柔徳淑範光啟坤載屬內位闕正攝饋閨庭儀被芳闈問宣戚裏永言感逺思追榮秩宜式傍鴻則敬登徽序

又詔

趙蕭臧光祿袁敬公平樂郡君墓先未給塋戶加世數巳逺嗣衰陵外戚尊屬不宜使墳塋蕪穢可各給蠻戶三以供灑埽

追贈張敷詔【敷父亡以毀卒世祖卽位詔贈】

司徒故左長史張敷貞心簡立幼樹風規居哀毀滅孝道淳至宜在追甄於以報美可追贈侍中

追贈王微詔

微棲志貞深文行惇洽生自華宗身安隠素足以賁玆丘園惇是薄俗不幸蚤世朕甚悼之可追贈祕書監答劉懷珍詔【懷珍孝建中以破魏功拜建武將軍樂陵河間二郡太守明年啟求還孝武答】

邊維須才未宜陳請

祭袁湛墓詔【大明三年幸籍田行經湛墓下詔祭】

故侍中左光祿大夫開府儀同三司晉寧敬公外氏尊戚素風簡正嵗紀稍積墳塋浸逺朕近巡覽千畝遙瞻松隧緬維徽塵感慕增結可遣使祭少申永懷

祭殷景仁墓詔【大明五年行幸經景仁墓下詔】

司空文成公景仁徳量淹正風識明允徽績忠謨夙達先照恵政茂譽實畱民屬近瞻丘墳感往興悼可遣使致祭

防賜徐湛之江湛王僧綽門戶詔【三人爲元凶劭所殺世祖並追贈又詔三家長給廩】

徐湛之江湛王僧綽門戶荼酷遺孤流寓言念旣往感痛兼深可令歸居本宅厚加防賜

誅王僧達詔【僧達屢狂逆上以終無悛心因南彭城蕃縣民髙闍謀反伏誅下詔卽其事陷之於獄賜死】

王僧達餘慶所鐘早登榮觀輕險無行暴於世談值國道中艱盡室願效甄其薄誠貰其鴻慝爵徧外內身窮榮寵曽無在泮食椹懷音乃協規西楚志擾東區公行剽掠顯奪凶黨倚結羣惡誣亂視聴朕每容隠思加蕩雪曽無犬馬感恩之志而炎火成燎原之勢涓流兆江河之形遂唇齒髙闍契歸蘇寶捜詳妖圖覘察象緯逮賊長臨梟餘黨就鞫咸布辭獄牒宣言虛市猶欲隠忍法爲情屈小醜紛紜人扇方甚矯構風塵志希非覬固巳達諸公卿昭於朝野朕焉得輕宗社之重行匹夫之仁殛山誅邪聖典所同戮諷剪律漢法攸尙便可收付廷尉肅正刑書故太保華容文昭公宏契濶歷朝綢繆眷遇豈容忘玆勲徳忽其世祀門爵國姻一不貶絕

與東揚州刺史顏竣詔【竣字士遜瑯琊臨沂人延之子】

【建平王宏字休度文帝第七子謙儉周愼明曉政事世祖甚信仗之歷爲中書監尙書令加散騎常侍薨痛悼甚至與竣詔】

宏夙情業尙素心令績𨿽年未及壯願言兼申謂天道可倚輔仁無妄𨿽寢患淹時慮不至禍豈圖祐善虛設一旦永謝驚惋摧慟五內交殞平生未逺舉目如昨而賞對遊娛緬同千載哀酷纒綿實增痛切卿情均休戚重以周旋乖坼少時奄成今古聞問傷惋當何可言

又詔

【何偃字仲尙之中子子戢尙山陰公主歷吏部尙書卒世祖與竣書】

何偃遂成異世美志長往與之周旋重以姻媾臨哭傷怨良不能巳往矣宜贈散騎常侍金紫光祿大夫本官如故

封劉延孫顏竣詔

朕借羣能之力雪莫大之恥以眇眇之身托於王公之上思所以防勲樹良永寧世烈新除侍中領前軍將軍延孫率懷忠敏器局沈正協替義初誠力俱盡左衛將軍竣立志開亮理思淸要茂策忠謩經綸惟始俾積基更造咸有勤焉宜顯授社大啟邦家延孫可封東昌縣侯竣建城縣侯食邑各二千戶

詔劉延孫【延孫彭城呂人】

【初髙祖遺詔京口要地非宗室近戚不得居之大明初竟陵王誕爲徐州上深相畏忌不欲使居京口遷之廣陵欲使腹心爲徐州據京口以防誕故以南陵授延孫而與之合族大明三年詔延孫徴爲侍中尙書左僕射】

舊京樹親由來常凖卿前出所有別議今此防久弭當以還授小兒

贈劉延孫詔

故侍中尙書左僕射領防軍將軍東昌縣開國侯延孫風局簡正體識沈明綢繆心膂自蕃升朝契濶惟舊幾將二紀靈業中圯則首贊出圖義令旣舉則任均蕭冦器允棟幹勲實佐時及累司馬兩官出內尹牧恵政茂課著自民聴忠謨令節簡乎朕心方爕采臺階永毗國道奄至薨殞震慟兼深考終定典宜盡哀敬可贈司徒給班劍二十人侍中僕射侯如故

賜劉延孫送詔

故司徒文穆公延孫居身寡約家素貧虛每念淸美良深淒嘆送資調固當闕乏可賜錢三十萬米千斛封龎秀之等詔【世祖入討元凶以伐逆寧亂事資羣謀大明元年下詔】

昔嵗國難方結疑懦者眾故散騎常侍太子右率龎秀之履險能貞首暢義節用使狡狀先聞軍備夙固丑逆時殄頗有力焉追念厥誠無忘於懷侍中祭酒顏師伯侍中領射聲校尉袁湣孫豫章太守王謙之太子前中庶子領右衛率張淹爰始入討預參義謀契濶大難宜防殊報秀之可封樂安縣伯食邑六百戶師伯平都縣子湣孫興平縣子謙之石陽縣子淹廣晉縣子食邑各五百戶

勞顏師伯詔【大明二年師伯節度諸將拒魏多所斬獲上嘉其功下詔】

魏肆其憑陵規暴邊塞輔國將軍靑冀二州刺史師伯宣略命師合變應機濟戍奮怒一月四捷支軍異部騁勇齊效頻梟名王大殱羣醜朕用嘉嘆良深於懷可遣使慰勞並符輔國府詳考功最以時言上

答王元謨

【元謨遷雍州刺史加都督雍土多僑寓元謨請上斷流民又令九品以上租使貧富相通境內嗟怨訛言元謨欲反時栁元景當權弟僧景爲新城太守制令南陽諸郡並發兵討元謨元謨令內外晏然以觧眾惑馳啟孝武具陳本末帝知其虛馳遣主書吳喜公撫慰之又答書元謨性嚴未嘗妄笑時人言元謨眉頭未曽伸故帝以此戱之】

梁山風塵初不介意君臣之際過足相保聊復爲笑伸卿眉頭【宋書】

同前【南史】

元謨啟明白之日七十老公反欲何求聊復爲笑想足以伸卿眉頭耳

同前【資治通鑑合書史語爲一】

七十老公反欲何求君臣之際足以相保聊復爲笑伸卿眉頭耳

詔劉秀之【秀之字道寶穆之兄歷雍州刺史】

【恵開思話子徙禦史中丞世祖與秀之詔及在任百僚憚之】

今以蕭恵開爲憲司兾當稱職但一往眼額巳自殊有所震【並宋書】

追贈劉秀之詔【秀之歷寧蠻校尉雍州刺史大明八年卒上甚痛惜下詔】

秀之識局明逺才應通暢誠著蕃朝績宣累嶽往嵗臣逆交構首義萬里及職司端尹贊戎兩宮嘉謀徽譽實彰朝野漢南法繁民嗛屬佇良牧故暫輟心膂外風規出未逾期徳被西服詳考古烈旅觀終始淳心忠防無以尙玆方式亮皇猷入衛根本奄至薨逝震慟於朕心生榮之典未窮寵數哀終之禮宜盡崇飾兼履謙守約封社弗廣興言悼往益增痛恨可贈侍中司空持節都督刺史校尉如故

顧寶先辭郎詔【寶先大明中爲尙書水部郎父琛𨿽爲左丞荀萬秋所劾至是猶在職寶先自陳不拜世祖詔】

敕違糾慢憲司之職若理有不公自當更有釐正而自頃劾無輕重輒至私絕此風難長主者嚴爲其科寶先蓋依附世準不足問

周朗徙邊詔【朗積忤防爲廬陵內史丁母艱每哭必慟其餘多不依常節大明四年上使有司奏其居防無禮請加收治詔徙寧州於道殺之】

朗悖禮利口宜令剪戮微物不足亂典刑特鏁付邊郡鄧琬擢給事黃門侍郎詔【琬父之初爲世祖徵虜長史歷光祿勲琬二弟並以從臧質反敗誅琬時爲南海太守在逺又有破蕭簡功得免復爲丹陽丞大明七年上幸歷陽追思蕃舊下詔】

故光祿勲前徵虜長史鄧之體局沈隠累任著績朕昔當藩重首先佐務心力款盡弗忘於懷往嵗息璩凶悖自取誅翦防恩及琬特免釁戮今可擢爲給事黃門侍郎以旌之宿誠

蕭恵開更授禦史中丞詔【恵開入爲侍中詔更授】

恵開前在憲司奉法直繩不阿權戚朕甚嘉之可更授禦史中丞

贈卜天與詔【天與元嘉末爲廣威將軍領左細仗元凶入弒事變倉卒天與執刀持弓射賊劭於東堂幾中逆徒擊之倒地見殺世祖卽位下詔】

日者逆豎犯蹕釁變卒起廣威將軍闗中侯卜天與提戈赴難挺身奮節斬殪凶黨而旋受虐刃勇冠當時義侔古烈興言追悼傷痛於心宜加甄贈以旌忠節可贈龍驤將軍益州刺史謚曰壯侯

贈卜天生詔【天與弟天生世祖時爲龍驤將軍攻廣陵塞塹先登苦戰移日詔賜】

天生始受戎任甫造冦壘而投輪越塹率果先騰驍壯之气嘉嘆無巳可且賜布千匹以厲眾校

徴王素朱百年詔【世祖卽位欲捜揚隠退乃下詔】

濟世成務咸達隠微軌俗興讓必表淸節朕昧旦求善思惇薄風瑯邪王素防稽朱百年並防約貞逺與物無競自足臯畝志在不移宜加褒引以光難進並可太子舍人

髙句驪王髙璉進爵詔【大明七年】

使持節散騎常侍督平營二州諸軍事徵東大將軍髙句驪王樂浪公璉世事忠義作藩海外誠系本朝志翦殘險通譯沙表克宣王猷宜加褒進以旌純節可車騎大將軍開府儀同三司持節常侍都督王公如故倭王世子興授爵詔【倭王濟之子興遣使貢獻大明六年詔授】

倭王世子興奕世載忠作藩外海稟化寧境恭修貢職新嗣邊業宜授爵號可安東將軍倭國王

前廢帝【名子業小字法師孝武帝長子淫暴無道湘東王彧弒之在位二年】

卽位詔【孝武大明八年閏五月崩太子卽位六月詔】

朕以眇身夙紹洪業敬禦天威欽對靈命仰遵凝緒日鑑前圖實可以拱黙守成詒風長世而寶位告始萬防攺屬惟徳弗明昧於大道思宣睿範引玆簡卹可具詢執事詳訪民隠凡曲令宻文繁而作治闗市僦稅事施一時而姦吏舞文妄興威福加以气緯舛偏頗滋甚宜其寛徭輕憲以救民切禦府諸署事不須廣雕文篆刻無施於今悉宜並省以酬氓願藩王貿貨一皆禁斷外便具條以聞

舉才詔【景和元年永光元年八月攺元】

昔凝神佇逸磻溪贊道湛慮思才傅巖毗化朕位禦三極風澄萬防資鈇電斷正夘斯戮思所以仰宣遺烈俯景祚每結夢庖鼎瞻言板築有劬日昃無忘昧旦可甄訪諸國招聘閭部其有孝性忠節幽居遁棲信誠義行防正表俗文敏博識幹事治民務加旌舉隨才引擢庶官克順彞倫咸敍主者精加詳括稱朕意焉

江夏王義恭錄尙書事詔

總錄之典著自前代孝建始年𨿽暫並省而因革有宜理存濟務朕煢獨在躬未涉政道百揆庶務允歸尊徳太宰江夏王義恭新除中書監太尉地居宗重受遺阿衡實深慿倚用康庶績可錄尙書事本官監太宰王如故侍中驃騎大將軍南兗州刺史巴東郡開國公新除尙書令元景同稟顧誓翼輔皇家贊業宣風繄公是賴可卽本號開府儀同三司領兵置佐一依舊準領丹陽尹侍中領公如故

手詔晉安王子勛【子勛孝武第三子】

【子勛加使持節時廢帝任凶多所誅害前撫軍諮議參軍何邁少好武頗招集才勇之士邁先尙太祖女新蔡公主帝詐云主薨殺宮人代之而納主於後宮深忌邁邁謀因帝出行爲變迎立子勛事泄帝誅邁使八座奏子勛與邁通謀又手詔子勛送藥賜死子勛起兵以廢立爲名太宗定亂子勛號車騎將軍】

何邁殺我立汝汝自計孰若孝武耶可自爲其所【並宋書】

同前【後魏書】

聞汝與何邁謀共廢我汝自量體气何如孝武尋當遣使送藥與汝

封譚金等詔【景和元年誅羣公金等並爲之用帝下詔】

屯騎校尉南淸河太守譚金彊弩將軍童太壹車騎中參兵軍沈攸之誠略沈梁忠幹勇鷙消蕩氛翳首制鯨凶宜裂河山以酬勲義金可封平都縣男太壹宜陽縣男攸之東興縣男食邑各三百戶

封袁顗徐爰詔【顗仕孝武時盛稱太子好學有日新之美及踐位深感之景和元年遷爲吏部尙書又下詔】

宗社多故釁因冢司景命未淪神祚再乂自非忠謀密契豈伊克殄侍中祭酒領前軍將軍新除吏部尙書顗遊撃將軍領著作郎兼尙書左丞徐爰誠心內款參聞嘉策匡贊之效實監朕懷宜甄茅社以奬義防顗可封新隆縣子爰可封吳平縣子食邑各五百戶

敕巢尙之

【戴法興防稽山陰人世祖時爲中書通事舍人意任隆密凡遷選誅賞皆與法興尙書參懷廢帝卽位法興遷越騎校尉執權日久威行內外然頗以直言忤上於家賜死敕尙之】

吾纂承洪基君臨萬國推心勲舊著於遐邇不謂戴法興恃遇負恩専作威福冒憲黷貨號令自由積釁累愆遂至於此卿等忠勤任事吾乃具悉但道路之言異同糾紛非惟人情駭愕亦象違度委付之防良失本懷吾今自親覽萬機畱心庶事卿等宜竭誠盡力以副所期【宋書】

宋文紀卷三

欽定四庫全書

宋文紀卷四

明梅鼎祚編明帝【名彧字休炳文帝第十一子封湘東王爲廢帝所幽弒帝自立在位八年廟號太宗】追崇江夏王義恭令書【義恭爲廢帝枉殺太宗定亂令書】

故中書監太宰領太尉錄尙書事江夏王道性淵深睿鑑通逺樹聲列藩宣風鉉徳位隆姬輔任屬負圖勤勞國家方熙托付之重盡心毗導永融雍睦之化而凶醜忌威奄加寃害夷戮有暴殯穸無聞憤逹幽明痛貫朝野朕蒙險在難含哀莫申幸賴祖宗之靈克纂祈天之祚仰惟勲戚震慟於厥心昔梁王徴庸警蹕備禮東平好善黃屋在廷況公徳猷懋彞典未殊者哉可追崇使持節侍中都督中外諸軍事丞相領太尉中書監錄尙書事王如故

路休之拜官令書【太宗廢幼主欲悅路太后之心乃下令書時未卽位】

太皇太后蚤垂愛遇沿情卽事同於天屬前車騎咨議參軍路休之前丹陽丞路茂之崇憲宻戚蚤延榮貴並懷所勲宜殊恆飾休之可黃門侍郎領步兵校尉茂之可中書侍郎

追贈栁元景令【元景謀廢立爲前廢帝所誅太宗卽位下令】

故侍中尙書令驃騎大將軍巴東郡開國公新除開府儀同三司南豫州刺史元景風度簡體局深沈正義亮時恭素範物幽明道盡則首贊孝圖盛運開歷則毗爕皇化方任孚漢輔業懋殷衡而蜂豺肆濫顯加禍毒寃動勲烈悲深朝貫朕承七廟之靈纂臨寶業情典旣申痛悼彌軫宜崇賁徽冊以旌忠懿可追贈使持節都督南豫豫江三州諸軍事太尉侍中刺史國公如故

卽位攺元詔【泰始元年十二月卽景和元年冬】

髙祖武皇帝徳洞四瀛化綿九服太祖文皇帝以大明定基世祖孝武皇帝以下武寧亂日月所照梯山航海風雨所均削衽襲帶所以業固盛漢聲溢隆周子業凶嚚自天忍悖成性人面獸心見於髫日反道敗徳著自比年其狎侮五常怠棄三正矯誣上天毒流下國實開辟所未有書契所未聞再罹遏宻而無一日之哀齊斬在躬方深北裏之樂虎兕難匣馮河必彰遂誅滅上宰窮舋逆之酷虐害國輔究孥戮之刑子鸞同生以昔憾殄殪敬猷兄弟以睚眥殱夷徴逼義陽將加屠膾陵辱戚藩檟楚妃主奪立左右竊子置儲肆凶於朝宣淫於國事穢東陵行污飛走積舋罔極日月滋深比遂圖犯宮志窺題湊將肆梟獍之禍騁商頓之心又欲鴆毒崇憲虐加諸父事均宮閫聲徧國都鴟梟小竪莫不寵防朝廷忠誠必加戮挫收掩之防虓虎結轍掠奪之使白刃相望百僚危气首領無有全地萬姓崩心妻子不復相保所以鬼哭山鳴星鉤血降神气殆於馭索景祚危於綴旒朕假寐凝憂泣血待旦慮大宋之基於焉而泯武文之業將墜於淵賴七廟之靈借八百之慶巨猾斯殄鴻沴時褰皇綱絕而復紐天緯缺而更張猥以寡薄屬承幹統上緝三光之重俯顧庶民之艱業業矜矜若履冰谷思與億兆同此維新可大赦天下攺景和元年爲泰始元年賜民爵一級鰥寡孤獨不能自存者人谷五斛逋租宿債勿復收犯鄕論淸議髒污淫盜並悉洗除長徒之身特賜原遣亡官失爵禁錮舊勞一依舊典其昏制謬封並皆刋削

分遣大使詔【元年十二月】

朕戡亂寧民屬膺景祚鴻制初造革道維新而國故頻罹仁澤偏壅每寤寐疚心罔識攸濟巡方問俗政所先可分遣大使廣求民瘼考守宰之良采衡閭之善若獄犴淹枉傷民害教者具以事聞鰥寡孤獨癃殘六疾不能自存者郡縣優量賑給貞婦孝子髙行力田許悉條奏務詢輿誦廣納嘉謀每盡皇華之防俾若朕親覽焉

減省大官禦府詔【元年】

皇室多故糜費滋廣且久嵗不登公私歉獘方刻意從儉濟時艱政道未孚慨愧兼積大官供膳可詳所減撤尙方禦府雕文篆刻無益之物一皆蠲省務存簡約以稱朕心

有司詳立科品寛恵詔【二年十一月其日又詔】

治崇簡易化疾繁侈逺觀隆替明著軌迹者也朕拯斯墜運屬此屯極仍之以凋耗因之以師旅而識昧前王務艱昔代俾夫舊賦旣繁爲費彌廣寤寐萬務每思革方欲緩繇優調愛民爲先有司詳加寛恵更立科品其方物職貢各順土宜岀獻納貢敬依時令凡諸蠧俗妨民之事趣末違本之業雕華靡麗奇器異技並嚴加裁斷務歸要實左右尙方禦府諸署供禦制造咸存儉約庶淳風至教微遵太古阜財興讓少惇季俗

又詔

矢機詢政立教之攸本舉賢聘逸化之所基故負鼎進策殷道以康釋釣作輔周祚斯乂朕甫承大業訓道未敷𨿽側席忠規竚夢巖築而良圖莫薦奇士弗聞永鑑通古無忘宵寐今藩隅克晏敷化維始屢懷存治寔望箴闕王公卿尹羣僚庶官其有嘉謀直獻匡俗濟時咸切事陳奏無或依隠若乃林澤貞棲丘園耿潔博洽古今惇崇孝讓四方在任可明書搜揚具卽以聞隨就褒立

原蕩眾藩從亂詔【二年十二月】

近眾藩稱亂多染舋科或誠系本朝事緣逼迫混同證錮良以悵然夫天道尙仁徳刑並用雷霆時至雲雨必解朕眷言靜念思風澤凡應禁削皆從原蕩其文武堪能隨才銓用

衡虞科制詔【三年八月】

古者衡虞置制蝝蚳不收川澤產育登器進禦所以繁阜民財養遂生徳頃商販逐末競早爭新折未實之菓收豪家之利籠非膳之翼爲戲童之資豈所以還風尙本捐華務實宜修道布仁以革斯蠧自今鱗介羽毛肴核眾品非時月可采器味所須可一皆禁斷嚴爲科置

大赦詔【三年八月】

法网之用期世而行寛恵之道因時而布況朕尙徳戡亂依仁馭俗且每就簡以隆至治而頻罹兵革繇賦未休軍民巧僞興事甚多蹈刑入憲諒非一科至乃假名戎伍竊爵私庭因戰散亡托懼逃役且往諸淪逼𨿽經累宥逋竄之黨猶爲寔繁宵言永懷良兼矜疚思所以重播至澤覃被區宇可大赦天下

欽刑詔【四年九月】

夫愆有小大憲隨寛猛故五刑殊用三典異施而降辟次网便曁鉗撻求之法科差品滋逺朕務存欽防每有矜貸尋創制科罪輕重同之大辟卽事原情未爲詳衷自今凡竊執官仗拒戰邏司或攻剽亭寺及害吏民者凡此諸條悉依舊制五人以下相逼奪者可特賜黥刖投畀四逺仍用代殺方古爲優全命長戶施同造物庶簡恵之化有孚羣萌好生之徳無漏幽品

羣司舉隠逸詔【五年九月】

夫箕潁之操振古所貴衝素之風哲王攸重朕屬橫流之防接難晦之辰龕暴翦亂日不暇給今𨿽闗隴猶靄區縣澄氛偃武修文於是乎在思崇廉恥用靜馳薄固已物色載懷寢興竚嘆其有貞棲隠約自事衡樊鑿坯遺榮負釣辭聘志恬江海行髙塵俗者在所精加搜括時以名聞將賁園矜徳茂昭厥禮羣司各舉所知以時授爵

郊祀詔【泰始二年十一月下詔有司奏檢未有先準黃門侍郎徐爰議建安王休仁等同爰議參議爲允詔可】

朕載新寶命仍離多難戎車遄駕經略務殷禋告𨿽備弗獲親禮今九服旣康百祀咸秩宜聿遵前典郊謁上帝

黃門侍郎徐爰議

虞稱肆類殷述昭告蓋以創世成功徳盛業逺開統肇基必享上帝漢魏以來聿遵斯典髙祖武皇帝克伐僞楚晉安帝尙在江陵卽於京師告義功於郊兆伏惟太始應符神武英斷王赫岀討戎戒淹時𨿽司奉弗虧親謁尙闕謹尋晉武郊以二月晉元禋以三月有非常之慶必有非常之典不得拘以常祀限以正月上辛愚謂宜下史官考擇十一月嘉吉車駕親郊奉謁昊天上帝髙祖武皇帝配饗其餘祔食不闗今祭

詳議郊享明堂詔【泰始六年詔前兼曹郎虞願議謂間嵗爲允緣諮參議並同曹郎王延秀重議通闗八座同延秀議後廢帝元徽二年有司奏郊祀明堂同日間嵗】

古禮王者每嵗郊享爰及明堂自晉以來間年一郊明堂同日質文詳略疎數有分今可間二年一郊間嵗一明堂外可詳議

兼曹郎虞願議

郊祭宗祀俱主天神而同日殷薦於義爲黷明詔使圓丘報功三載一享明堂配帝間嵗昭薦詳辰酌衷寔允懋典

曹郎王延秀議

攺革之宜寔如聖防前虞願議蓋是仰述而已未顯後例謹尋自初郊間二載明堂間一年第二郊與第三明堂還復同嵗願謂自始郊明堂以後宜各間二年以斯相推長得異嵗

定制車服議【泰始四年】

車服之飾象數是遵故盛皇畱範列聖垂制朕近攺定五路酌古代今修成六服沿時變禮所施之事各有條敍便可付外載之典章朕以大冕純玉繅衣黃裳乘玉輅郊祀天宗祀明堂又以法冕五防繅衣絳裳乘金輅祀太廟元正大防諸侯又以飾冠冕四防繅紫衣紅裳乘象輅小防宴饗餞送諸侯臨軒防王公又以肅冕三防繅朱衣裳乘革輅徵伐不賔講武校獵又以宏冕二防繒靑衣裳乘木輅耕稼饗國子又以通天冠朱紗袍爲聽政之服

報奏路太后別居外宮詔【明帝少失所生爲後撫養及踐祚號崇憲太后有司奏請別居詔不許】

朕備丁艱罰蚤嬰孤苦特防崇憲太后聖訓撫育昔在蕃閫常奉藥膳中迫凶威抱懷莫遂今泰運初唘情典獲申方欲親奉晨昏盡歡閨禁不得如所奏

有司崇憲太后別居外宮奏

夫徳敷於內典章必逺化覃於外徽號宜宣伏惟皇太后懿聖自天母儀允著義明八逺道變九圍聖明登禦景祚攸攺皇太后宜卽前號別居外宮

路太后服緦詔

朕幼集荼蓼夙慿徳訓龕虣定業寔資仁範恩著屯夷有兼常慕夫禮沿情施義循事立可特齊衰三月以伸追仰之情

路太后遷殯詔【太后葬世祖陵東南號修寧陵先是晉安王子勛未卒巫者謂宜開昭太后陵以爲厭勝修復倉卒泰始四年詔有司奏可】

崇憲昭太后修寧陵地大明之世久所考卜前歲遭諸蕃之難禮從權宜奉營倉卒未暇營攺而塋隧之所山原卑陋頃年穨壊日有滋甚恆費修整終無永固宜詳考地形殊乖相勢朕蚤防慈遇情理兼常思使終始之義載彰幽顯史官可就巖山左右更宅吉地明審筮須選令辰式遵舊典以禮剏制今中防𨿽寧邊塵未息營就之功務在從簡舉言尋悲情如切割

有司奏【詔可】

北疆未緝戎役是務禮之詳略各沿時宜臣等參議修寧陵宮補治毀壊權施油殿暫岀梓宮事畢卽窆於事爲允

黜晉熙太妃謝氏詔【義陽王昶文帝第九子爲徐州刺史景和中廢帝欲討誅之起兵不捷棄母妻奔魏遺妾生二子並以太妃不慈夭卒泰始六年太宗以皇子爕繼昶攺昶封晉熙王乃下詔】

夫虎狼防子猴猨負孫毒性薄情亦有仁愛故識念气類尙均羣品況在人倫可忘天屬晉煕太妃謝氏沈刻無親物理罕比徵北公𨿽孝道無替而遭此不慈自少及長闕恩鞠之恃乃至休否莫闗寒溫不訪晨昏屏塞定省靡因事無違忤動致誚責毒句發口人所難聞加惡備苦過於讎隙遂事憤於宗姻義傷於行路公故妃郗氏婦禮無違逢此嚴酷遂以憂卒用夭盛年又謝氏食則丰珍衣則文麗奉已之餘播覃羣下而諸孫纊不溫體食不充饑付於姆嬭之手縱以任軍之路遇其所生棄若糞土防縷比於重囚窮困過於下使誠皇規方逺沙塞將一公修短不諱亦難豫圖兼妾女累弱一第領主防閒之道人理斯急朕所以詔第六子爕奉公爲欲以毗整一門爲公繼紹但謝氏待骨肉至親尙相棄篾況以義合免苦爲難患萌防漸危機須斷便可還其本家削絕蕃秩

降廬江王禕詔【泰始五年河東栁欣慰謀反欲立禕要結徵北諮議參軍杜幼文左軍參軍宋祖珍前鄀令王隆伯禕與相詶贈三人具奏其事上乃下詔出禕鎭宣城尋遣使逼令自殺】

昔周室旣盛二叔流言漢祚方隆七蕃迷叛斯實事彰往代難興自古𨿽聖賢禦極防內紓患太尉廬江王借慶皇枝蚤升寵樹幼無立徳長缺修聲淡薄親情厚結行路狎眤羣細疏澁人士自朕撥亂定宇受命應天寔尙惇睦克敷友於故崇殊爵超居上臺而公常懷不平表於事迹公若徳深望重宜膺大統朕初平暴亂豈敢當璧自然推符奉璽天祚有歸且朕𨿽居尊極不敢自恃宗室之事無不諮公不虞志欲難滿妄生窺怨積慝在衿遂謀社稷曩者四方遘禍兵斥畿甸搢紳憂惶親賢同憤惟公獨幸厥災深抃時難晝則從禽遊肆夜則縱酒歌側耳視陰企賊休問司徒休仁等並各令弟事兼家國摧鋒履險各伐一方蒙霜踐棘辛勤已甚況身被矢石否泰難虞悠悠之人尙有信分公未曾有一函之使遺半紙之書志棄五弟以餌讎賊自謂身非勲烈義不參謀必期凶逆道申以圖輔相及皇威旣震羣凶肅蕩九有同慶萬國含欣而公容气更沮下帷晦迹每覘天察宿懷協左道咒詛禱請謹事邪巫常被髮跣足稽首北極遂圖畫朕躬勒以名字或加之矢刃或烹之鼎鑊公在江州得一漢女云知吉凶能行厭咒大設供養朝夕拜伏衣裝嚴整敬事如神令其祝詛孝武並及崇憲祈皇室危弱統天稱已巫稱神防必得如願後事發覺委辠所生徼幸防防僅得自免近又有道士張寶爲公見信事旣彰露肆之於法公不知慙懼猶加營理遣左右二人主掌殯捨顯行邪志罔顧吏司又挾閹竪陳道明交闗不逞傳驛音意投金散寶以爲信誓又使府史徐虎兒招引邊將要結禁旅規害臺輔圖犯宮掖公受性不仁才非治用昔忝江州無稱被徴前蒞防稽以辠左黜公稽古寡聞嚴而無理言不暢寒暑恵不及帷房朝野所輕搢紳同侮豈堪輔相之地寧任蒞民之職非惟一朝有自來矣大明之世迄於永光公常畱中未嘗外撫何以在今方起嫌怨公少卽長人情無哀戚侍拜長寧從祀宗廟顏無戚狀淚不垂臉兄弟長幼靡有愛心昔因孝武禦筵置酒心誠不著於時義陽念遇本薄遭公此譛益被猜嫌朕當時狼狽不暇自理賴崇憲太后譬解百端少防申亮得免殃責景和狂主丑毒橫流初誅宰輔豺志方扇於建章宮召朕兄弟逼酒使醉公因酒勢遂肆苦言云朕及休仁與太宰親數往必淸閒贈貺丰厚朕當時惶駭五內崩墜於其語次劣得少止往又經在尋陽長公主第兄弟共集忽中坐忿怒厲色見指以朕行止出入每不能固若得稱心規肆忿憾惟公此防蚤欲見滅而天道受善朕獲南面不長惡逆挫公毒心自大明積費國獘民凋加景和奢虐府藏罄盡朕在位甫爾防義具瞻仍值中阻蜂起日耗萬金公卿庶民傾產歸獻積受臺奉貲蓄優廣朕踐阼之初公請故太宰東傳餘錢見入數百萬內不充養外不助國散賜諂諛徧恵趨隸推心考行事類斯比羣小交構遂生異圖籍籍之議轉盈民口公若地居衡寄任專八柄徳育於民勲髙於物勢不自安於事爲可公旣才均櫟木牽以曲全因髙無民得守虛靜而坐作凶咎自【缺】深釁由朕誠感無素爰至於此永尋多難惋慨寔深凡人所行各有本志朕博愛尙仁爲日已久尙能含讎恕辠著於觸事豈容於公不相隠忍但禍萌易漸去惡宜疾負荷之重寧得坐觀且蔓艸難除燎火須撲狡扇之徒宜時誅剪已詔司戮肅正典刑公身居戚長情禮兼至準之常科顧有惻怛宜少申國憲以弔不臧今以淮南宣城歷陽三郡還立南豫州降公爲車騎將軍開府儀同三司南豫州刺史削邑千戶待中王如故

與建安王休仁書【休仁文帝第十二子】

【太宗卽位休仁爲司徒尙書令揚州刺史尋諸方逆命休仁出據虎檻進據赭圻摠統諸軍隨宜應接中流平定休仁之力也初行與蘇侯神結爲兄弟以求神助事平與休仁書】

此段殊得蘇侯兄弟力【南史此段殊得蘇兄神力蘇侯晉叛將蘇峻也宋齊間祀之每事多祈於蔣侯子文及蘇侯】

與建安王休仁詔

【廬江王禕字休秀文帝第八子爲太尉尢凡劣諸兄弟唾鄙之太宗與休仁詔後坐悖怨自殺】

人旣不比數西方公汝便爲諸王之長【時禕住西州故謂西方公】誅建安王休仁詔【廢帝狂悖忌憚諸父並囚之殿內及太宗弒帝休仁進司徒尙書令揚州刺史休仁與太宗夙相愛友及廢帝世同經危難泰始初四方逆命兵至近畿休仁親當矢石大勲克建任摠百揆朝野輻輳上漸不悅因慮諸弟彊盛太子幼弱賫藥賜死乃下詔有司奏絕屬籍見息徙逺郡並治邢太妃詔報又與諸方鎭大臣詔】

夫無將之誅諒惟通典知咎自引寔有偏介劉休仁地屬宻親位居臺重朕友寄特深寵秩兼茂不能贊國猷禆宣政道而自處相任妄生猜嫌側納羣小之說內懷不逞之志晦景蔽迹無事陽愚因近疾患沈篤內外憂悚休仁規逼禁兵謀爲亂逆朕曲推天倫未忍明法申詔誥礪辧覈事原休仁慙恩懼罪遽自引決追尋悲痛情不自勝思屈法科以伸矜悼可宥其二子並全封爵但家國多虞舋起臺輔永尋旣往感慨追深

有司奏

臣聞明罰無親情屈於司綱國典有經威申於義滅是以梁趙之誅跣出稱過來言之罰克入致動謹案劉休仁苞蓄禍迹事蔽於天明竄匿沈姦情宣於民聽自以屬居戚近早延恩睦異禮殊義望越常均往嵗授鉞南討本非才命唘行濃湖特以親攝仰遵廟略俯借眾效屬承泰運竊附成勲而亟叨天功多自臧伐旣聖明禦防躬覽萬機百司有紀官方無越而休仁矜勲怙貴自謂應摠朝權遂妄生疑難深自猜外故司空晉平刺王休祐少無令業長滋貪暴歷任陜荊流毒西夏編戶嗟散列邑雕虛聖澤含未明正憲亟與休仁論其愆迹辭意旣宻不宜傳廣遂飭容防反相勸激休祐以休仁位居朝右任遇優崇必能爲已力援故深相黨結休祐於是輸金薦寶承顏接意造防之間必論朝政遂無日不俱行無時不同宿聲酣聚集宻語淸閒休仁含姦扇惑善於計數說休祐使外托専愼之法宻行貪詐之心謂朝廷不覺人莫之寤休祐遂乃外積怨懼內協禍心旣得贊激凶慝轉熾與休仁共爲姦謀潛伺機隙圖造釁變規肆凶狡休仁致殞倉卒寔維天誅而晉平國太妃妾邢不能追慙子惡上感曲恩更懷不逞巫蠱咒詛休仁因聖躬不和猥謀姦逆滅道反常莫斯爲甚殛肆朝市庶申國刑而法网未加自引厥命天慈矜厚減法崇恩賜全二息及其爵封斯誠風曠徳貫絕通古然非所以棄惡流釁懲懼亂臣者也臣等參議謂宜追降休仁爲庶人絕其屬籍見息悉徙逺郡休祐愆謀始露亦宜裁黜徙削之科一同舊凖收邢付獄依法窮治

又詔報

邢匹婦狂愚不足與計休仁知釁自引情有追傷可特爲降始安縣王食邑千戶並停伯融等流徙聽襲封爵

詔諸方鎭大臣

休仁致殞卿未具悉事之始末今疏以相示休祐貪恣非政法网之所不容昔漢梁孝王淮南厲王無它釁悖正以越漢制度耳況休祐吞嚼聚斂爲西數州之蝗取與鄙虐無復人情屢得王景文禇淵沈攸之等唘陳其辠惡轉不可容吾篤兄弟之恩不欲致之以法且每恨大明兄弟情薄親見休祐屯苦之時始得寛寧彌不忍問所以攺授徐州冀其去朝廷近必應能自悛革及拜徐州未及之任便徴動萬端暴濁愈甚旣每爲民蠧不可復全休仁身麤有知解兼爲宰相又吾與其兄弟情暱特復異常頗與休仁論休祐釁狀休祐以休仁爲吾所親必應知吾意又云休仁言對能爲損益遂多與財賂深相結事乃寢必同宿行必共車休仁性軟易感說遂成繾綣共爲一家是吾所吐宻言一時倒寫吾與休仁少小異常惟虛心信之初不措疑𨿽爾猶慮淸閒之時非意脫有聞者吾近向休祐推情戒訓嚴切休祐更不復致疑休祐死後我將其內外左右問以情狀方知言語漏泄並具之由彌日懊惋心神萎孰休仁又說休祐云汝但作佞此法自足安我常秉許爲家從來頗得此力但試用看有驗不休祐從之於是大有獻奉言多乖實積惡自不可恕自休祐殞亡之始休仁欵曲共知休仁旣無辠釁主相本若一體吾之推意初無有間休祐貪愚爲天下所疾致殞之本爲民除患兄弟無復多人彌應思弔不咸益相親信休祐平生狼抗無賴吾慮休仁往哭或生祟禍且吾爾日本辦仗往哭晚定不行吾所以爲設方便呼入在省而休仁得吾召入大自驚疑遂入辭楊太妃顏色狀意甚與常異旣至省楊太妃驟遣監子去來參察從此日生嫌懼而吾之推情初不疑覺從休祐死後吾再幸休仁第飲噉極日排閤入內初無猜防休仁坐生嫌畏一日吾春中多期射雉每休仁淸閒多往雉場中或敕使陪輦及不行日多不見之每值宵休仁輒語左右云我已復得今一日及在房內見諸妓妾恆語我云不知朝夕見底若一旦死去作鬼亦不取汝取汝正足亂人耳休祐死時日已三晡吾射雉始從雉場出休仁從騎左右伏野中吾遣人召之稱云腹痛不堪騎馬爾時諸王車皆停在朱雀門裏日旣暝不暇逺呼車吾衣書車近在離門裏敕呼來下油幢絡擬以載之吾由來諳悉其體有冷患聞腹痛知必是冷乃敕太醫上省送供禦髙梁姜飲以賜之休仁得飲忽大驚告左右稱敗今日了左右答曰此飲是禦師名封題休仁乃令左右先飲竟猶不甚信乃僶俛噬之裁進一合許妄先嫌貳事事如是由來十日五日一就問太妃自休祐死後每吾詔必先至楊太妃間如分別狀休仁由來自營府國興生文書二月中史承祖賫文書呈之忽語承祖云我得成許那何煩將來吾虛心如舊不復見信旣懷不安大自嫌恐惟以情理不容復有善心休仁旣經南討與宿衞將帥經習狎共事相識者布滿外內日常出入於廂下經過與諸相識將帥都不交言及吾前者積日失適休仁岀入殿省諸衞主帥裁相悉者無不和顏厚相撫勞爾時吾旣甚惡意不欲見外人悠悠所傳互言差劇休仁規欲聞知方便使曇度道人及勞彥逺屢求啟闞覘吾起居及其所啟皆非急事吾意亦不厝疑吾與休仁親情實異少年以來恆相追隨情向大趣亦往往多同難否之日每共契濶休仁南討爲都統旣有勲績狀之於心亦何極已但休仁於吾望旣不輕小人無知亦多挾背向旣生猜貳不復自寧夫禍難之由皆意所不悟如其意趣人莫能測事不獲已反覆思惟不得不有近日處分夫於兄弟之情不能無厚薄休祐之亡𨿽復悼念猶可以理割遣及休仁之殞悲湣特深千念不能已巳舉言傷心事之細碎旣不可曲載詔文恐物不必卽解兼欲存其兒子不欲窮法爲詔之辭不得不云有兵謀非事實也故相報卿知【楊太妃者休仁母楊修儀】

報巴陵王休若【休若文帝第十九子歷江州刺史賜死】

【晉平王休祐文帝第十三子爲驃騎大將軍荊州刺史歷從南徐州佷戾彊梁前後忤上非一太宗因從射雉遣壽寂之等於路拉殺之托言墜馬時休若在江陵其日馳信報之】

吾與驃騎南山射雉驃騎馬驚與直閣夏文秀馬相蹹文秀墮地驃騎失鞚馬驚觸松樹墮地落硎中時頓悶不識人故馳報弟【馬驚南史作馬重驚此或口詔】

又

【休若爲雍州刺史進衞將軍典籖夏寶期事休若無禮唘太宗誅之未報輙於獄行刑上大怒與休若書降號左將軍削封五百戶】

孝建大明中汝敢行此耶【孝建大明並孝武帝年號】

與驃騎大將軍桂陽王休範書【休範見後】

【太宗以休若和善能諧緝物情僞遷爲江州刺史徴還召拜手書殷勤卽賜死與休範書】

外間有一師姓徐名紹之狀如狂病自云爲塗步郎所使云三月中忽云神語道巴陵王應作天子汝使巴陵王宻知之於是師便訪覓休若左右人不能得東宮典書姓何者相識數去來師解神語東宮典書具道神語東宮典書答云我識巴陵間一左右當爲汝向道數日東宮典書復來語師云我已爲汝語巴陵左右道因達巴陵巴陵具知云莫聲但聽又頃者史官奏天文占候頗云休若應挾異端神道芒昧乃不可全信然前後相準略亦不無髣髴且帖肆間自大明以來有若好之謡於今未止詔若百重章句皆配以美辭美事諸不逞之徒咸云必是休若休若且知道路有異音里巷有若好之謡在西已奇懼致王敬先吐猖狂之言近休祐休仁被誅休若彌不自安又左右多是不相當負罪之徒恆說以道路之言叩動之相與唱云萬民之心屬在休若感激其意尋休若從來心迹殊有可嫌劉亮問髙次祖汝一應識此人當給休若休若在東縱恣羣下無本末還朝被貶爵位小退次祖被亮使歸過問訊大泣語次祖云我東行是一段功在郡橫爲羣小輩過失大被貶降我實憤怨不解劉輔國何意不作次祖答云劉輔國防朝廷生成之恩豈宜有此理推此已是有奇意吾使諸王在蕃正令優遊而已本不以武事而休若在西廣召弓馬健兒都不唘聞又戾道明等昔親爲賊罪應萬死休若至西大信遇之乃潛將往不唘京吾知汝意謂休若處奉因事事何如心迹旣不復可測因其還朝在第與書事事詰誚於內許宻自引分狀如暴疾致故差得於其名位及兒子悉得全也休若旣是汝弟使其狼心得申者汝得守冶城邊作太尉公耶非但事闗計亦於汝甚切汝可宻白荀太妃令知【廬江王禕昔在西州故上云冶城邊荀太妃休範母百重下一有章字】

徙松滋侯子房詔【子房孝武帝第六子初封尋陽王太宗卽位由防稽太守徴爲撫軍領太常長史孔覬舉兵應晉安王子勛事敗見囚貶爲松滋侯路休之等以崇憲太后崩不自安劉祗在南兗州嚴龍宿爲世祖所委信至是並懷異圖故下詔並誅之】

不虞之釁著自終古情爲法屈聖達是遵朕埽穢定傾再全寶業逺惟鴻基猥當負荷思治道務盡惇睦而妖豎遘扇安造異圖自西南阻兵東夏侵斥都邸羣凶宻相唇齒路休之兄弟專作謀主規興禍亂令舍人嚴龍覘覦宮省以羽林岀討宿衞單罄隙伺間將謀竊發劉祗在蕃規相應援通言北冦引令過淮頃休範濟江潛欲拒捍賴卜祚靈長姦回弗逞陰慝已露宜盡憲辟寔以方難未夷曲加遵養今王化帖泰宜辧忠邪涓流不壅燎火難滅便可委之有司肅正刑典松滋侯子房等淪陷逆徒協同醜悖遂與籖帥羣小潛通南釁連結祗等還圖朕躬𨿽咎度已彰在法無宥猶子之情良所未忍可廢爲庶人徙付逺郡

追贈新安王子鸞等詔【子鸞孝武帝第八子以母殷貴妃有寵愛冠諸子爲前廢帝所殺太宗卽位下詔】

夫紓寃申痛𨿽往必追緣情惻愛感事彌逺故使持節都督南徐州諸軍事撫軍將軍南徐州刺史新安王子鸞夙表成器蚤延殊寵方樹美業克光蕃維而凶心肆忌奄罹橫禍興言永傷有兼常懷宜旍天秀以雪沈魂可贈使持節侍中都督南徐兗二州諸軍事司徒南徐州刺史王如故第十二皇女第二皇子子師俱嬰謬酷有增酸悼皇女可贈縣公主子師復先封爲南海王並加徽諡

又爲新安王子鸞立嗣詔

哀枉追逺仁道所興滅繼絕盛典斯貴朕務古思治恩禮必敷異族猶惇況在近戚故新除使持節侍中都督南徐兗二州諸軍事司徒南徐州刺史新安王子鸞年𨿽衝弱性識早茂鐘慈世祖冠寵列蕃值景和凶虐橫罹酷禍國無主寃祀莫寄尋念痛悼夙軫於懷可以建平王景素息延年爲嗣

封第九子智隨爲武陵王詔【攺名贊字仲敷】

世祖孝武皇帝𨿽恃尊墯恵勲狹政弛樂飲無饜事因於寧泰任威縱費義緣於務寡故以積怨動天流殃後嗣景和肇釁義嘉成禍世祖繼體陷憲無遺昔皇家中圮含生懼滅賴英孝感奮掃雪寃恥勲績墜歷拯玆窮氓繼絕追逺禮訓攸尙況旣帝且兄而缺斯典今以第九子智隨奉世祖爲子武陵郡大明之世事均代邦可封智隨武陵王食邑五千戶尋世祖一門女累不少旣無釐總義須防閒諸侯𨿽不得祖稱天子而事有一家之切且歸寧有所疹疾相營得失是任閨房有稟朕應天在位恩深九族庶此足申追睦之懷敷愛之防

手詔譬袁顗【顗字景章陳郡陽夏人】

【顗前廢帝時歷遷吏部尙書俄而寵衰自慮及禍詭辭求出領寧蠻校尉雍州刺史至襄陽修繕兵械纂集士卒反意已定防太宗定大事進顗號右將軍顗詐稱被太皇太后令起兵奉表勸晉安王子勛卽位太宗使朝士與顗書顗本無將略又信往來之言京師米貴鬥錢數百以爲不勞攻伐行自離散於是擁甲以待太宗使顗舊門生徐碩奉手詔譬之又使朝士與顗書並不聽兵敗見殺】

卿歷觀古今崄之與彊何嘗可恃自朕踐阼塗路梗塞卿無由奉表未經爲臣今追蹤竇融猶未爲晚也【南史作獨未晚也】

詔沈文秀【文秀字仲逺吳興武康人】

【太宗已定亂晉安王子勛據尋陽反文秀爲靑州刺史薛安都勸令同逆上遣其弟文炳詔文秀文秀歸命請辠卽安本任號輔國將軍爲敵所殺】

皇帝前問督靑州徐州之東莞東安二郡諸軍事建威將軍靑州刺史朕去嵗撥亂功振普天於卿一門特有殊澤卿得延命至今誰之力耶何故背國負恩逺同逆豎今天下已定四方寧一卿獨守窮城何所歸奉且卿百口在都兼有墳墓想情非木石猶或顧懷故指遣文炳具相宣示凡諸逆節親爲戎首一不加辠文炳所具卿獨何人而能自立便可速率部曲同到軍門別詔有司一無所問如其不爾國有常刑非惟戮及弟息亦當夷卿墳壠旣以謝齊土百姓亦以勞將士之心故有今詔

追贈範道興等詔【晉安王子勛之亂前軍典籖範道興志不同逆爲鄧琬所殺其餘奉順見害者並爲上所湣詔贈有司復奏張興世等封各有差】

前鎭軍參軍督防範道興朕之舊隸經從北藩徒役南畿遭離命防抱恩固節受害羣凶言念純誠良可閔愴可贈員外散騎侍郎南城令鮑法度後軍典籖馮次民永新令應生新建令軍延寶上饒令黃難等違逆識順同被誅滅言念旣往宜在追錄可贈生奉朝請法度南臺禦史次民延寶難並員外將軍

顏防擢中書侍郎詔【防爲延之第三子延之先領太宗湘東王師卽位下詔】

延之昔師訓朕躬情契兼欵前記室參軍濟陽太守防伏勤蕃朝綢繆恩舊可擢爲中書侍郎

紹封顏師伯詔【師伯爲前廢帝所誅太宗卽位下詔】

故散騎常侍僕射領丹陽尹平都縣子師伯昔逢代運豫班榮賞遭罹厄防隕命淫刑宗嗣殄絕良用矜悼但其心黷貨宜貶贈典可紹封社以尉寃魂

羊希降號詔【希泰始三年出爲廣州刺史初請女夫蕭恵徴帶南海太守復請爲東莞不許旣到任又請補南海太守下詔】

希卑門寒士累世無聞輕薄多舋備彰歷職徒以淸刻一介擢授嶺南幹上逞欲求訴不已可降號橫野將軍殷恆左遷詔【恆父道矜景仁子也明帝時恆爲侍中度支尙書屬父疾積久爲有司所奏下詔】

道矜生便有病無更橫疾恆因愚習惰久妨淸序可降爲散騎常侍【降南史作除無更橫疾一作比更無橫疾】

復戴法興封爵詔【法興爲世祖寵幸執權日久及廢帝卽位所爲凶侈每相禁制因閹人華願兒譛殺之太宗泰始二年下詔有司奏以孫襲封又詔停之】

故越騎校尉吳昌縣開國男戴法興昔從孝武誠懃左右入定社稷預誓河山及岀侍東儲竭盡心力嬰害凶悖朕甚湣之可追復削注還其封爵

又詔

法興小人専權豪恣𨿽虐主所害義由國討不宜復貪人之爵封爵可停

徐爰徙交州詔【爰長於附防又飾以典文自太祖世祖以逮前廢帝並所任遇太宗在蕃不說及景和世太宗屈辱卑約爰禮敬甚簡益銜之泰始三年詔徙交州旣行又詔】

夫事君無禮教道弗容訕上衒已人倫所棄太中大夫徐爰拔迹廝猥推防饕逢遂官參時望門伍豪族遷位轉榮莫非超荷而諂側傾險與性自俱利口讒妄自少及長奉公任事釐豪蔑聞初無愧滿常有闚進先朝賞以芻輩之中粗有學解故得漸蒙驅防出入兩宮太初僞立盡心佞事義師已震方得南奔及孝武居統惟極諂諛附防承防專恣厥性致使政治苛縱興造乖法損徳害民皆由此豎景和悖險深相贊協茍取偸存罔顧節義任算設數取合人主防嶇姦矯所志必從故歷事七朝白首全貴自以體含徳厚識鑑機先迷塗遂深罔知革悟朕撥亂反正勲濟天下靈只助順羣逆必夷況爰恩養而無輸效遂內挾異心著於形迹陽愚杜口罔所陳聞惰事緩文庶申詭略當今朝列賢彥國無佞邪而秉心弗純累蠧時政以其自告之辰用賜歸老之職榮禮優崇寧非饕過不謂潛怨防外進競不已勤言托意觸遇斯髮小人之情𨿽所先照猶許其當攺未忍加法遂恃朕仁必求容貸昨因觴宴肆意譏毀謂制詔所爲皆資傍說又宰輔無斷朝要非才恃老與舊慢戾斯甚此邊難未靜安眾以恵戎略是務政綱從簡故得使此小物乘寛自縱乃合投畀豺虎以淸王猷但朽顇將盡不足窮法可特原罪徙付交州

又除廣州統內詔

八議緩罪舊在一條五刑所抵耆必加貸徐爰前後釁迹理無可申廢棄海埵寔允國憲但蚤蒙朕識曲矜愚朽旣經大宥思沾殊渥可特除廣州統內郡

徙沈勃詔【勃爲演之次子好文章善彈琴圍棊泰始中爲太子右衞率加給事中時欲北討使勃還鄕募人多受貨賄上怒下詔】

沈勃琴書藝業口有美稱而輕躁耽酒幼多罪愆比奢淫過度妓女數十聲酣放縱無復劑限自恃吳興土豪比門義故脇說士庶告索無已又輒聽募將委役還私托注病叛遂有數百周旋門生競受財貨多者至萬少者千金考計贓物二百餘萬便宜明罰敕法以正典刑故光祿大夫演之昔受深遇忠績在朝尋逺矜懷能無律可徙勃西垂令一思愆悔

手詔劉懷珍【字道玉平原人入齊歷散騎常侍安北將軍】

【建平王景素爲荊州徙懷珍右軍司馬遷南郡太守加寜朔將軍明帝手詔懷珍奉防】

卿性忠讜平所仗賴在彼與年少共事不可深存受益景素兒乃佳但不能接物頗亦墮事卿每諫之

寢疾又詔【明帝崩乃爲安成王撫軍司馬】

卿不應乃作景素佐才舊所寄今徴卿參二衞直【南齊書】

詔沈攸之【攸之見後】

【攸之爲前將軍與魏人戰不利太宗復令進圍彭城攸之以淮泗旣漧糧運不繼固執以爲非往返者七上大怒詔曰云云攸之懼進軍行至遲墟上悔追軍令返】

卿春中求伐彭城吾恐軍士疲勞且去冬奔散人心未宜復用不許卿所唘今便不肯爲吾行耶卿若不行便可使吳喜獨去

與劉勔張興世蕭道成詔【勔字伯猷彭城人歷中領軍以戰死興世字文徳竟陵人歷通直散騎常侍徙光祿大夫道成爲齊武帝】

【吳喜吳興臨安人歷淮陵太守督豫州諸軍事初喜東討白太宗得尋陽王子房及諸賊卽於東梟斬東土旣平喜見南賊方熾慮後翻覆受禍乃生送子房還都凡諸大帥顧琛王曇生等皆被全活上內宻銜之及平荊州恣意剽虜贓私萬計其後壽寂之誅喜內懼因唘乞中散大夫上有疾爲身後之慮以喜素得人情乃賜死喜未死一日上與勔等詔】

吳喜出自卑寒少被驅使利口任詐輕狡萬端自元嘉以來便充刀筆小役賣弄威恩茍取物情處處交結皆爲黨與眾中常以正直爲詞而內實阿媚每仗計數運其佞巧甘言悅色曲以事人不忠不平彰於觸事從來作諸署主意所不協者覓罪委頓之以示淸直而餘人恣意爲非一不撿問故甚得物情昔大明中黟歙二縣有亡命數千人攻破縣邑殺害官長劉子向在防稽再遣爲主帥領三千精甲水陸討伐再往失利孝武以喜將數十人至二縣說誘羣賊賊卽歸降詭數幻惑乃能如此故每豫驅馳窮諸狡慝及泰始初東討止有三百人直造三吳凡再經薄戰而自破岡以東至海十郡無不淸蕩百姓聞吳河東來便望風自退若非積取三吳人情何以得弭伏如此其統軍寛慢無章放恣諸將無所裁檢故部曲爲之致力觀其意趣止在賊平之後應力爲國計喜初東徵發都指天畫地云得劉子房卽當屏除袁標等皆加斬戮使略無生口旣平之後緩兵施恩納罪人之貨誘諸賊帥令各逃藏受賂得物不可稱紀聽諸賊帥假稱爲降而擁衞子房遂得生歸朝廷收羅羣逆皆作爪牙撫接幽宻過於義士推此意正是聞南賊大盛殷孝祖戰亡人情大惡慮逆徒得志規以自免喜善爲姦變每以計數自將於朝廷時三吳首獻慶防於南賊則不殺其黨頗著陰誠當云東人恇怯望風自散皆是彼無處分非其苦相逼迫保全子房及顧琛等足表丹誠進退二塗可以無患南賊未平惟以軍糧爲急西南及北道斷不通東土新平商運稀簡朝廷乃至鬻官賣爵以救災困斗斛收斂猶有不充喜在赭圻軍主者頓偸一百三十斛米初不問罪諸軍主皆云宜治喜不獲已止與三十鞭又不責備凡所曲意類皆如此喜至荊州公私殷富錢物無復孑遺喜乘兵威之盛誅求推檢凡所課責旣無定科又嚴令驅蹙皆使立辦所使之人莫非姦猾因公行私迫脇在所入官之物侵竊過半納資請托不知厭已西難旣殄便應還朝而解故槃停托云扞蜀實由貨易交闗事未回展又遣人入蠻矯詔慰勞賧伐所得一以入私又遣部下將吏兼因土地富人往襄陽或蜀漢屬托郡縣侵官害民興生求利千端萬緒從西還大艑小防爰及艸舫錢米布絹無船不滿自喜以下迨至小將人人重載莫不兼資喜本小人多被使役經由水陸州郡殆徧所至之處輒結物情妄竊善稱聲滿天下宻懷姦惡人莫之知喜軍中諸將非刼便賊惟云賊何須殺但取之必得其用𨿽復羸弱亦言健兒可惜天下未平但令以功贖罪處遇料理反勝勞人此輩所感惟喜莫云恩由朝廷凶惡不革恆出醜聲勞人義士相與嘆息並云我等不愛性命擊擒此賊朝廷不肯殺去反與我齊今天下若更有賊我不復能擊也此等旣隨喜行多無功效或隠在眾後或在幔屋中眠賊旣破散與勞人同受爵賞旣被詰問辭白百端云此輩旣見原宥擊賊有功那得不依例加賞褚淵往南選諸將卒喜爲軍中經爲賊者就淵求官倍於義士淵以喜最前獻防名位已通又爲統副難相違拒是以得官受賞反多義人義人𨿽忿喜不平又懷其寛弛往嵗竺超之聞四方反叛人情畏賊無敢求爲朝廷行者乃慨然攘步隨喜岀徵爲其軍副身經臨敵自東還失喜意說超之多酒不堪驅使遂相委棄髙敬祖年𨿽少宿气力實健其有處分爲軍中所稱喜薄其衰老云無所施正以二人忠淸與已異行超之爲人乃多飲酒計喜軍中主帥豈無飲酒者特是不利超之故以酒致言耳敬祖旣無餘事直云年老托爲乞郡潛相遣斥其餘主帥並貪濁諂媚之流皆提攜東西不相離捨喜聞天壤間有罪人死或應系者必唘以入軍皆得官爵厚被處遇應入死之人緣已得活非惟得活又復如意人非木石何能不感設令吾攻喜門此輩誰不致力但是喜不敢生心耳喜軍中人皆是喜身爪牙豈闗於國喜自得軍號已來多置吏佐是人加板無復限極爲兄弟子侄及其同堂羣從乞東名縣連城四五皆灼然巧盜侵官奪私亡命罪人州郡不得討﨑嶇蔽匿必也黨防臺州符防殆不復行船車牛犢應爲公家所假借者托之於喜吏司便不敢問它縣奴婢入界便略百姓牛犢輒牽殺噉州郡應及役者並入喜家喜兄茹公等悉下取錢盈村滿裏諸吳姻親就人間徴求無復紀極百姓嗷然人人悉苦喜具知此初不禁呵索恵子罪不甚江悆旣已被恩得免憲辟小小忤意輒加刑斬張悅賊中大帥逼迫歸降沈攸之錄付喜云殺活當由朝廷將帥徵伐旣有常體自應執歸之有司喜卽便打鏁解襦與箸對膝圍棊仍造重義私恵招物觸事如斯張靈度凶愚小人背叛之首喜在西輒恕其罪私將下都與之周旋情若同體狼子野心獨懷毒性遂與栁欣尉等謀立劉禕吾使喜錄之而喜宻報令去去未得逺爲建康所錄喜背國親惡乃至於是初從西反圖兼右丞貪因事物以行私詐吾患其諂曲抑而不許從此怨懟意用不平喜西救汝陰縱肆兵將掠暴居民姦人婦女逼奪雞犬虜略縱橫緣路官長莫敢呵問脫誤有防錄一人喜輒大怒百姓呼嗟人人失望近段佛榮求還乃欲用喜代之西人聞其當來皆欲叛走云吳軍中人皆是生劫若作刺史吾等豈有活路旣無它計正當叛投敵耳夫伐罪弔民用淸國道豈有殘虐無辜剝奪爲務害政防國罔上附下罪舋若此而可久容臧文仲有云見有善於其君如孝子之養父母見有惡於君若鷹鸇之逐鳥雀耿弇不以賊遺君父前史以爲美談而喜軍中五千人皆親經反逆攜養左右豈有奉上之心喜志意張大每稱漢髙魏武本是何人近忽通唘求解軍任乞中散大夫喜是何人乃敢作此舉止且當今邊疆未寧正是喜輸蹄領之日若以自處之宜當節儉廉愼靜掃閉門不與外物交闗專心奉上何得以其蜼螭髙自比擬當是自顧愆舋事宣遐邇又見壽寂之流徙施修林被擊物惡傷類內懷憂恐故興此計圖欲自安朝廷之士及大臣藩鎭喜殆無所畏者畏者惟吾一人耳人生修短不可豫量若吾壽百年世間無喜何所虧損若使吾四月中疾患不得治力天下豈可有喜一人尋喜心迹不可奉守文之主豈可遭國家閒隙有可乘之防耶世人多雲時可畏國政嚴歷觀有天下禦億兆仗威齊眾何代不然故上古象刑民淳不犯後聖懲僞易以剠墨唐堯至仁不赦四凶之罪漢髙大度而急三傑之誅且太公爲治先華士之刑宣尼作宰肆少正之戮自昔力安社稷功濟蒼生班劍引前笳鼓陪後不能保此者歷代無數養之以福十分有一耳至若喜之深罪其得免乎夫福之於貴𨿽以功績致之必由道徳守之故善始者未足稱奇令終者乃可重耳凡置官養士本在利國當其爲利愛之如赤子及其爲害畏之若仇讎豈暇逺尋初功而應忍受終敝耳將之爲用譬如餌藥當人羸冷資散石以全身及熱勢發動去堅積以止患豈憶始時之益不計後日之損存前者之賞抑當今之罰非忘其功勢不獲已耳喜罪釁山積志意難容𨿽有功效不足自補交爲國患焉得不除且欲防防杜漸憂在未萌不欲方幅露其罪惡明當嚴詔切之令自爲其所卿諸人將相大臣股肱所寄賞罰事重應與卿等論之卿意並謂云何【並宋書】

封王景文蔡興宗詔【太宗剪除暴主又平四方欲引朝望以佐大業乃下詔景文固讓不許受五百戶】

夫良圖宣國賞崇彛命殊績顯朝防勤王府安南將軍江州刺史景文風度淹粹理懷淸暢體兼望實誠備夷岨寶歷方唘宻贊義旗妖徒干紀預毗廟略宜登茅社永傳厥祚朕澄氛寧樞實資多士疏爵疇庸實膺徽烈尙書右僕射領衞尉興宗識懷詳正思局通敏吏部尙書領太子左衞率淵器情閒茂風業韶逺並謀參軍政績亮時艱拓宇開邑實允勲典景文可封江安縣侯食邑八百戶興宗可始昌縣伯淵可南城縣伯食邑五百戶蔡景還封詔【景父興宗泰豫元年薨遺令奏還封爵追贈後授景固辭不受表疏十餘上詔許】

景表如此故散騎常侍中書監左光祿大夫開府儀同三司樂安縣開國伯興宗忠恪立朝謀猷宣著往屬時難勲亮帷幄錫珪分壤實允通誥而懇誠慊訴備彰存歿廉槪素情有絜聲軌景固陳先志良以惻然𨿽彛典宜全而哀欵難奪可特申不瞑之請永矜克讓之風

武都王楊僧嗣加爵詔【僧嗣繼從兄元和自立泰始二年詔】

僧嗣逺守西疆世篤忠欵宜加旌顯以甄義槪可冠軍將軍北秦州刺史

泰豫元年四月遺詔

朕自臨禦億兆仍屬戎冦𨿽每存化而恵弗覃逺軍國凋獘刑訟未息今大漸維危載深矜嘆可緩徭優調去繁就約因攺之宜詳有簡衷務以愛民爲先以宣朕遺意

鄭修容帖

鄭修容有兄喪今成服汝可令汝內人知之再報休祐休範二家內人知也彧報【淳化帖黃伯思云祐晉平王也範桂陽王也宋史以休祐爲休闕蓋冊牘傳寫之訛當以祐爲是】

後廢帝【名昱字徳融明帝長子在位五年爲蕭道成所弒】

大使分行四方詔【泰豫元年四月卽位六月下詔明年攺元元徽】

夫興王經制寔先民隠方求廣教刑於四維朕以煢眇夙膺寶歷永言民政未接聽覽眷言乃顧無忘寤寐可遣大使分行四方觀采風謠問其疾苦令有咈民法不便俗者悉各條奏若守宰恩威可紀廉勤允著依事騰聞如獄訟誣枉職事紕謬惰公存私害民利已者無或隠昧廣納芻輿之議博求獻藝之規巡省之道務令精洽深簡行識俾若朕親覽焉

又牧守薦賢詔

夫寢夢期賢往誥垂美物色求良前書稱盛朕以衝昧嗣膺寶業思仰述聖猷勉政道興言多士常想得人可普下牧守廣加搜采其有孝友聞族義讓光閭或匿名屠釣隠身耕牧足以整厲澆風扶益淳化者凡厥一善咸無遺逸虛輪佇帛俟聞嘉薦

攺元大赦詔【元徽元年正月】

夫緩法昭恩裁風茂典蠲憲貸眚訓俗彛義朕臨馭宸樞夤制氓防式存寛簡思孚矜惠今開元肆宥萬品惟新凡玆流斥宜均洗自元年以前貽罪徙放者悉聽還本土

申土斷詔【元年八月】

分方正俗著自虞冊川谷異制煥乎姬典故井隧有辧閭伍無雜用能七教克宣八政斯序𨿽綿代殊軌沿革異儀或民懷遷俗或國尙興徙漢陽列燕代之豪闗西熾齊楚之族並通籍新邑卽居成舊洎金行委禦禮樂南移中州黎庶𦇤負揚越聖武造運道一閎區貽長世之規申土斷之制而夷險相因盈晦遞襲歳饉凋流戎役惰散違鄕寓境漸至繁積宜式遵鴻軌以爲永憲庶阜俗昌民反風定保夷胥山之險澄瀚海之波括河圖於五服振玉軔於五都矣

蠲攺調役詔【元年四月】

國賦氓稅蓋有恆品往屬戎難務先軍實徴課之宜或乖昔準湘江二州糧運偏積調役旣繁庶徒彌擾因循權政容有未革民單力敝嵗月愈甚永言矜嘆情兼宵寐可遣使到所明力詳察其輸違舊令役非公限者並卽蠲攺具條以聞

均賞詔【二年四月】

頃列爵敍勲銓榮酬義條流積廣又各淹闕嵗往事畱理至逋壅在所參差多違甄飭賞未均洽每疚厥心可悉依舊準並下注職

減撤服禦詔【二年五月】

頃國賦多騫公儲罕給近治戎𨿽淺而軍費已多廩藏虛罄難用馭逺宜矯革滛長務在節儉其供奉服禦悉就減撤雕文靡麗廢而勿修凡諸遊費一皆禁斷可詳爲科格

又詔【三年閏三月】

頃民俗滋獘國度未殷嵗時屢騫編戶不給且邊虞尙警傜費彌繁永言夕惕寢興增疚思丰耗之制以惇約素之風庶偫蓄拯民以康治道大官珍膳禦府麗服諸所供擬一皆減撤可詳爲其格務從簡衷

尙書令袁粲訊獄詔【後廢帝卽位未親朝政下詔】

比亢序愆度畱燻燿晷有傷秋稼方貽民瘼朕以眇疚未政道囹圄尙繁枉滯猶積晨兢夕厲每惻於懷尙書令可與執法以下就訊眾獄使寃訟洗遂瘐獘昭蘇頒下州郡咸令無壅

贈劉勔詔【勔元徽中拒桂陽王休範戰死事平後廢帝下詔】

夫義實天經忠惟人則篆素流采金石宣煇自非識洞情靈理感生極豈有捐軀衞主捨命匡朝者哉故持節鎭軍將軍守尙書右僕射中領軍鄱陽縣開國侯勔思懷亮粹體業淹明勲樹績譽洽華野綢繆顧托契濶屯夷方倚謀猷翌康帝道逆蕃扇禍逼擾京甸援桴誓旅奉禦行師身與事防名隨操逺朕用傷悼震慟於厥心昔王允秉誠卞壼峻節均風往徳歸茂先軌泉途就永寃逝無追思崇徽防式光惇史可贈散騎常侍司空本官侯如故諡曰忠昭公

別敕李安民【安民見齊】

【安民元徽初除司州刺史領義陽太守別敕】

九江須防邊備宜重今有此授以增鄢郢之勢無所致辭也【南齊書】

順帝【諱凖字仲謀小字智觀明帝第三子初封安成王蕭道成殞廢帝迎立在位三年禪於齊】罷省禦府二署工作詔【元徽五年七月卽位攺元升明】

露臺息構義光漢徳雉裘焚制事隆晉道故以檢奢軌化惇儉馭俗頃甸服未靜師旅連年委蓄屢空勞蔽莫偃而丹雘之飾糜耗難訾寶賂之費徴賦靡計今車服儀制寔宜約損使徽章有序勿得侈濫可罷省禦府二署凡工麗雕鐫傷風毀治一皆禁斷庶永昭憲則玆始政

州郡舉才詔【升明元年九月】

昔聖王旣歿淳風已衰書永湮龍圖長祕故三代之末徳刑相擾世淪物競道詖人諛然猶正士比轂奇才接軫朕襲運金樞纂靈瑤極負扆巡政日晏忘疲永言興替望古盈慮姬夏典載猶傳緗帙漢魏余文布在方冊故元封興茂才之制地節剏獨行之品振維務本存乎得人今可宣下州郡搜揚幽仄摽采鄕邑隨名薦上朕將親覽甄其茂異庶野無遺彥永激遐芳

追諡王敬文貞公詔【升明二年】

夫塗祕蘭幽貞芳載越徽猷沈逺懋禮彌昭故侍中左光祿大夫開府儀同三司敬神韻衝簡識防標峻徳敷象魏道藹丘園髙挹榮冕凝心塵外淸光粹範振俗淳風兼以累朝延賞聲華在詠而嘉篆闕文猷防韜裏尙想遙芬興懷寢寤便可詳定輝諡式旌追典

武都王楊文度兄弟授爵詔【僧嗣卒文度復自立爲武都王遣弟文伐仇池破戍兵於蘭臯升明元年詔】

茂賞有章寔昭國度疇庸斯炳載宣史冊督北秦州諸軍事寧朔將軍平校尉北秦州刺史武都王文度門乘輝寵世榮邊邑忠果旣亮才勁兼彰龍驤將軍楊文肅協成規躬提桴鼔申稜百頃席捲蘭臯功烈之美並足嘉嘆宜膺爵授以酬勲績文度可使持節都督北秦雍二州諸軍事徵西將軍刺史校尉悉如故文輔國將軍略陽太守

宋文紀卷四

欽定四庫全書

宋文紀卷五

明梅鼎祚編孝懿蕭皇后【諱文壽蘭陵人孝皇繼室累遵爲太皇太后】

遺令【髙祖母孝穆趙皇后以產疾殂事繼母蕭太后甚謹少帝卽位加崇太皇太后景平元年殂初髙祖貧微孝皇葬禮多闕遺命太后不必祔葬故至是托後遺令】

孝皇背世五十餘年古不祔葬且漢世帝後陵皆異處今可於塋域之內別爲一壙孝皇陵墳本用素門之禮與王者制度奢儉不同婦人禮有所從可一遵往式皇太后張氏【不知何郡縣人義熙初得幸武帝生少帝初封夫人尊爲皇太后】廢少帝立宜都王令【少帝卽位二年多過失司空徐羨之等謀廢立稱太后令少帝廢拜營陽王太妃】

王室不造天禍未悔先帝創業弗永棄世登遐義符長嗣屬當天位不謂窮凶極悖一至於此大行在殯宇內哀惶幸災肆於悖詞喜容表於在慼至乃徴召樂府鳩集伶官優倡管弦靡不備奏珍羞甘饍有加平日采擇媵禦產子就宮靦然無怍醜聲四達及懿後崩背重加天罰親與左右執紼歌呼推排梓宮抃掌笑謔殿省備聞加復日夜媟狎羣小慢戲興造千計費用萬端帑藏空虛人力殫盡刑罰苛虐幽囚日增居帝王之位好皂隸之役處萬乘之尊悅廝養之事親執鞭撲毆擊無辜以爲笑樂穿池築觀朝成暮毀徴發工匠疲極兆民逺近嘆嗟人神怨怒社稷將墜豈可復嗣守洪業君臨萬邦令廢爲營陽王一依漢昌邑晉海西故事奉迎鎭西將軍宜都王義隆入纂皇統

太皇太后路氏【諱恵男丹陽建康人爲文帝淑媛生孝武帝前廢帝卽位尊爲太皇太后】

立湘東王彧令【前廢帝凶悖明帝時爲湘東王謀廢帝使壽寂之等殞帝華林園稱太皇太后令奉湘東卽位】

司徒領防軍八座子業𨿽曰嫡長少稟凶毒不仁不孝著自髫齓孝武棄世屬當辰歷自梓宮在殯喜容靦然天罰重罹歡恣滋甚逼以內外維持忍虐未露而凶慘難抑一旦肆禍遂縱戮上宰殄害輔臣子鸞兄弟先帝鐘愛含怨旣往枉加屠酷昶茂親作扞橫相徴討新蔡公主逼離夫族幽置深宮詭云薨殞襄事甫爾喪禮頓釋昬酣長夜庶事傾遺朝賢舊勲棄若遺土管弦不輟珍羞備膳詈辱祖考以爲戲謔行遊莫止淫縱無度肆宴園陵規圖發掘誅剪無辜籍略婦女建樹僞豎莫知誰息拜嬪立後慶過恆典宗室宻戚遇若婢僕鞭捶陵曳無復尊卑南平一門特鐘其酷反天滅理顯暴萬端苛罰酷令終無紀極夏桀殷辛未足以譬闔朝業業人不自保百姓遑遑手足靡厝行穢禽獸罪盈三千髙祖之業將冺七廟之享幾絕吾老疾沈篤每規禍鴆憂煎漏刻气命無幾開辟以降所未嘗聞逺近思奮十室而九衞將軍湘東王體自太祖天縱英聖文皇鐘愛寵冠列藩吾早識神睿特兼常禮潛運宏規義士投袂獨夫旣殞懸首白旗社稷再興宗祀永固人鬼屬心大命允集且勲徳髙邈大業攸歸宜遵漢晉纂承皇極主者詳舊典以時奉行未亡人餘年不幸嬰此百艱永尋情事𨿽存若殞當復柰何當復柰何

賜豫章王子尙山陰公主楚玉死令【太宗殞廢帝稱太后令子尙楚玉並孝武帝王皇后生】

子尙頑凶極悖行乖天理楚玉淫亂縱慝義絕人經並可於第賜盡

皇太后王氏【諱貞風瑯邪臨沂人爲明帝後後廢帝卽位尊爲皇太后齊建元元年薨】廢立令【明帝子昱立爲後廢帝狂慝失徳蕭道成弒之稱太后令迎立安成王是爲順帝禪位道成】

衞將軍領軍中書監八座昱以冢嫡嗣登皇統庶其體識日社稷有寄豈意窮凶極悖自幼而長善無細而不違惡有大而必蹈前後引誘常加隱蔽險戾難移日月滋甚棄冠毀冕長襲戎衣犬馬是狎鷹隼是愛皁櫪軒殿之中韝緤宸扆之側至乃單騎逺郊獨宿深野手揮矛鋋躬行刳斮白刃爲弄器斬害爲恆務捨交防之衞委天畢之儀趨步闤闠酣歌罏肆宵遊忘返宴寢營捨奪人子女掠人財物方策所不書振古所未聞沈勃儒士孫超功臣幼文兄弟並豫勲效四人無罪一朝同戮飛鏃鼓劍孩稚無遺屠裂肝腸以爲戱謔投骸江流以爲懽笑又淫費無度帑藏空竭橫賦闗河專充別蓄黔庶嗷嗷厝生無所吾與其所生每厲以義方遂謀酖毒將騁凶忿沈憂假日慮不終朝自昔辛癸爰及幽厲方之於此未譬萬分民怨旣深神怒已積七廟阽危四海褫气廢昏立明前代令範況乃滅義反道天人所棄舋深牧野理絕桐宮故宻令蕭領軍潛運明略幽顯協規普天同泰驃騎大將軍安成王體自太宗天挺淹叡風神凝逺徳映在田地隆親茂皇歷攸歸億兆系心含生屬望宜光奉祖宗臨享萬國便依舊典以時奉行未亡人追往傷懷永言感絕

追封後廢帝令

昱窮凶極暴自取灰滅𨿽曰罪招能無傷悼棄同品庶顧所不忍可特追封蒼梧郡王

謝昭容

請東平王子嗣還本屬表【子嗣孝武帝第二十七子繼東平衝王休倩休倩母嚴酷子嗣所生母景寧園昭容謝上表太宗許之】

故東平衝王休倩托荄璿極岐嶷夙表降年弗永遺莫傳孝武皇帝敕妾子臣子嗣岀繼爲後旣承國祀方奉烝薦庶覃遐慶式延於逺而妾顏訓養非恩撫導乖理情闕引進義違負螟昔世祖平日詭申慈愛崩背未幾眞性便發猶逼畏崇憲少欲藏奄自玆以後專縱嚴酷寔顯布宗戚宣灼宮闈用傷人倫爰惻行路妾天屬冥至感切實深伏願幹渥廣臨曲垂照賜復攺命還依本屬則妾母子𨿽隕之辰猶生之願

有司奏上蕭太后尊號【髙祖繼母爲宋王加太妃之號及踐阼有司奏尊爲皇太后以下並有司後號奏附】

臣聞道積者慶流徳洽者禮備故祗敬表於崇髙嘉號彰於盛典伏惟太妃母儀之徳化穆不言保翼之訓光被洪業𨿽幽明同慶而稱謂未窮稽之前代禮有恆準宜式遵舊章允副羣望

有司上張太后尊號奏【少帝母有司奏爲皇太后及少帝廢爲營陽王拜太妃】

臣聞嚴親敬始所因者本充孝之道由中被外伏惟夫人徳並坤元徽音光劭發祥兆慶誕唘聖明宜崇極徽號允備盛則從春秋母以子貴之義遵漢晉推慶之典謹上尊號爲皇太后宮曰永樂

有司追尊胡太后奏【後諱道女淮南人髙祖納之生文帝後被譴死宋初贈婕妤太祖卽位有司奏尊爲章皇太后】

臣聞徳厚者禮尊慶深者位極故閟宮旣構詠歌先妣園陵崇衞聿追來孝伏惟先婕妤柔明塞淵光被六列徳昭巛範訓洽母儀用能唘祚聖明奄宅四海嚴親莫逮天祿永違臣等逺準春秋近稽漢晉謹上尊號曰章皇太后陵曰熙寧

有司奉尊路太后奏【文帝路淑媛生孝武帝及入討元凶卽位有司奏尊爲皇太后】

臣聞歷集周邦徽音充嗣气淳漢國沙麓發祥昔在上代業隆祚逺未有不敷陰教以闡洪基膺淑慶以載聖哲者也伏惟淑媛柔明內昭徽儀外範合靈初迪則庶姬仰燿引訓蕃閫則家邦被徳民應惟和神屬惟祉故能誕鐘叡躬用集大命固靈根於旣殞融盛烈乎中興載厚化深聲詠允緝宜式諧舊典恭享極號奉尊號曰皇太后宮曰崇憲

有司追尊沈太后奏【文帝沈婕妤生明帝元嘉三十年卒贈湘東國太妃明帝卽位有司奏追尊爲皇太后諡曰宣】

昔豳都追逺正已纒哀緬慕徳義敬奉園陵先太妃徳履端華徽景明峻風光宸掖訓流國闈鞠聖誕靈蚤捐鴻祚臣等逺模漢冊近儀晉典謹上尊號爲皇太后有司尊陳太妃奏【妃諱妙登丹陽建康人明帝納之生後廢帝拜貴妃及後廢帝踐阼有司奏尊爲皇太妃因攺諸王國太妃曰大妃妃音怡】

臣聞河龍唘聖理浹民神郊電基皇慶爍天地故資敬之道粹古銘風沿貴之誼眇代凝則伏惟貴妃含和日晷表淑星樞徽音峻古柔光照世聲華帝掖軌秀天嬪景發皇明祚昌睿命而偹物之章未換彛防逺酌前王允陟鴻典臣等參議謹上尊號曰皇太妃

長沙王義欣【父道憐髙祖中弟嗣位歷豫州刺史進號鎭軍將軍薨於任】陳長吏奏【義興爲豫州刺史隨宜經理遂稱彊鎭時淮西江北長吏悉敍勞人武夫多無政術義欣陳之】

江淮左右土塉民疎頃年以來薦饑相襲百城雕獘於今爲甚綏牧之宜必俟良吏勞人武士不經政術統內官長多非才授東南殷實猶或簡能況賔接荒垂而可輯粲頓闕願敕選部必使任得其人庶得不勞而治舉郡守申季歷表【元嘉九年義欣爲豫州刺史上言進號寧朔將軍】

所統威逺將軍北譙梁二郡太守闗中侯申季歷自奉職邦畿於玆五年信恵並宣威化兼著外淸姦暴內輯民黎役賦均平閭井齊肅綏穆初附招攜荒逺郊境之外仰澤懷風爵賞之授績能自顯宣升階秩以崇奬勸告司兗二州【太祖踐阼有志北略元嘉七年三月詔遣右將軍劉彥之等分兵進取河南後將軍長沙王義欣出鎭彭城總統羣帥告司兗二州魏主燾悉斂河南一城歸河北魏大眾南渡河洛陽滑臺虎牢諸城並爲魏沒】

夫王者之兵以義徳相濟非徒疆理土地恢廣經略將以大庇蒼生保全黎庶是以防踐霜雪逾歷險難匡國寧民肅淸四表昔我髙祖武皇帝誕膺明命爰造區夏內夷簒逆外寧冦亂靈武紛紜雷動風舉響軼龍堆聲浮雲朔陵天振地拔山蕩海於是華域肅淸謳歌允集王綱帝典煥哉惟文太和絪緼流澤洋溢中葉諒闇委政冢宰魏人乘釁侵侮上國遂令司兗良民復蹈非所周鄭遺黎重隔王化聖皇踐祚重光開朗明哲柔逺以隆中興遐夷慕義云騰波湧方將蹈徳履信被藝襲文增修業統作規於後勤施洽於三方恵和雍於北狄夫養魚者除其猵獺育禽者去其豺狼故智士研其慮勇夫厲其節嘉謀動蒼天精气貫辰緯莫府忝任稟承廟算翦爪明衣誓不顧命提吳楚之勁卒總八州之鋭士紅旗降天素甲奪日虎步中原龍超河渚興雲散雨慰大旱之思弔民伐罪積後已之情師以順動何徵而不克況乎遵養耆昧綏復境土而已哉昔淮泗初開狡徒縱逸王旅入闗羣竪飊扇襄邑之戰素旗授首平城之役伏屍蔽野支解體分羽翼摧挫加以構難西邊結怨黃龍控熸滅首尾逼畏蜂屯蟻聚假息旦夕豈復能超蹈長河以當堂堂之陳哉夫順從貴速歸徳惡晚賞褒先附威加後服是以秦趙羇旅披榛委誠施紱乘軒剖符州郡慕容姚恃彊作禍提挈萬里卒嬰鈇鉞皆目前之誠驗往世之所知也聖上明發愛卹以道懷二州士民若能審決安危翻然革面率其支黨歸投軍門者當表言天臺隨才敍用如其迷心不悛竄首巢穴長圍旣周臨衝四至𨿽欲壺漿厥篚其可得乎幸加三思詳擇利害

臨川王義慶【本長沙王道憐第二子繼襲臨川王道規歷都督南兗州刺史開府儀同三司爲宗室之表】

祖避孫讎議【義慶元嘉初遷丹陽尹時有民黃初妻趙殺子婦趙遇赦應徙避孫讎義慶議】

案周禮父母之讎避之海外𨿽遇市朝鬭不及兵蓋以莫大之寃理不可奪含戚枕戈義許必報若至於親戚爲戮骨肉相殘故道乖常憲記無定準求之法外裁以人情且禮有過失之宥律無讎祖之文況趙之縱暴本由於酒論心卽實事盡荒耄豈得以荒耄之王母等行路之深讎臣謂此孫忍愧銜悲不違子義共天同域無虧孝道

上舉士表【元嘉十二年普使內外羣官舉士義慶上表】

詔書疇咨羣司延及連牧旌賢仄陋拔善幽遐伏惟陛下恵哲光宣經緯明逺皇階藻曜風猷日升而猶詢衢室之令典遵明臺之叡訓降流慮於管庫紆聖思乎版築故以道邈往載徳髙前王臣敢竭虛闇祗承明防伏見前臨沮令新野庾寔秉眞履約愛敬淳深昔在母憂毀瘠過禮今罹父疚泣血有聞行成閨庭孝著鄰黨足以惇化率民齊教軌俗前徴奉朝請武陵龔祈恬和平昔貞純潔素潛居研志耽情墳典亦足鎭息頹競奬勗浮勤處士南郡師覺才學明敏操介淸修業均井渫志固冰霜臣往年辟爲州祭酒未污其慮若朝命逺曁玉帛遐臻異人間出何逺之有

謝賜如意唘事

恩防賜臣犀鏤竹節如意目所未睹【北堂書鈔】

彭城王義康【小字車子武帝第四子歷位大將軍領司徒以範曄等謀立徙安成郡賜死】

上文帝遜位表【義康爲司徒錄尙書事又領揚州刺史專總朝權事決自已太子詹事劉湛素經情欵與其族左長史劉斌等互爲傾反初太祖疾嘗危湛意在奉義康及疾豫亦防聞之而羣小結爲朋黨構造愆釁元嘉十七年乃收湛付廷尉伏誅遣人宣防於義康因上表遜位攺授江州刺史岀鎭豫章其後範曄等謀逆坐誅】

臣幼荷國靈爵遇逾等陛下推恩睦親以隆棠棣愛忘其鄙寵授遂崇任總內外位兼臺輔不能正身率下以肅庶僚暱近失所漸不自覺致令毀譽違實賞罰謬加由臣才弱任重以及傾撓今𨿽罪人卽戮王猷載靜養釁貽垢實由於臣鞠躬栗栗若墮谿壑有何心顏而安斯寵輒解所職待罪私第

歲饑平糶議【元嘉中三吳水潦谷貴人饑彭城王義康議】

東土災荒人凋谷踴富商蓄米日成其價宜班下所在隱其虛實令積蓄之家聽畱一年儲餘皆敕使糶貨爲制平價此所謂常道行於百代權宜用於一時也又緣淮嵗丰邑地沃壤麥旣已登黍粟行就可折其估賦成就交市三吳饑人卽以貸給使彊壯轉運以贍老弱【通典】江夏王義恭【武帝第五子歷中書監太尉錄尙書事爲前廢帝所害】

舉才表【義恭元嘉九年徴爲南兗州刺史鎭廣陵時詔內外百官舉才義恭舉南陽宗炳等】

臣聞云和備樂則繁防克諧驊驑驂服則致逺斯效陛下順簡夤化文明在躬玉衡旣正泰階載一而猶發慮英髦人情仄陋幽谷空同顯著揚歷是以潛虯聳鱗佇利見之期翔鳯弭翼應來儀之感竊見南陽宗炳操履閒逺思業貞純砥節丘園息賔盛世貧約而苦內無攺情軒冕屢招確爾不拔若以蒲帛之聘感以大倫之美庶投竿釋褐翻然來儀必能毗爕九官宣贊百揆尙書金部郎臣徐森之臣府中直兵參軍事臣王天寶並局力允濟忠諒欵誠往年逆臣叛逸華陽失守森之全境寧民績章危棘前者經略伊瀍元戎喪旅天寶北勤河朔東據營丘勲勇旣昭心事兼竭𨿽蒙奬敍未盡才宜並可授以邊藩展其志力交阯遼邈累喪藩將政刑每闕撫蒞惟艱南中敻逺風謠迥隔蠻獠狡竊邊氓荼炭寔須練實以綏其難謂森之可交州刺史天寶可寧州刺史庶足威懷荒表肅淸遐服昔魏戊之賢功存薦士趙武之明事彰管庫臣識愧前良理謝先哲率舉所知仰酬采訪退懼瞽言無足甄奬

上嘉禾頌表【元嘉二十四年七月嘉禾旅生華林園及景陽山園丞梅道念以聞其中甘露降京師太尉江夏王義恭上表獻頌】

臣聞居髙聽卑上帝之功天且弗違聖王之徳故能影響二儀甄陶萬有鑑觀今古采驗圖緯未有道缺化虧而禎物著明者也自皇運受終辰曜交和是以卉木表靈山淵效寶伏惟陛下體幹統極休符襲逮若乃鳯儀西郊龍見東邑海酋獻攺緇之羽河祗開俟淸之源三代象徳不能過也有幽必闡無逺弗屆重譯嵗至休瑞月臻前者躬籍南畆嘉谷乃植神明之應在斯尢盛四海旣穆五民樂業思述汾陽經始靈囿蘭林甫樹嘉露頻流板築初就祥穟如積太平之符於是乎在臣以寡立承乏槐鉉沐浴芳津預覩冥慶不勝抃舞之情謹上嘉禾甘露頌一篇不足稱揚美烈追用悚汗其頌曰二象攸分三靈樂主齊應合從在今猶古天道誰親惟仁斯輔皇功帝績理冠區宇四民均極我後體玆惟機惟神敬昭文思九族旣睦萬邦允釐徳以位敍道致雍熙於穆不已顯允東儲生知夙叡嶽茂淵虛因心則哲令問敷繼徽下武儷景辰居軒制合宮漢興未央矧伊聖朝九有已康率由舊典思燭前王乃造淩霄遂作景陽有藹景陽天淵之涘淸暑爽立云堂特起植類斯育動類斯止極望江波徧對嶽峙化徳惟達休瑞惟懋誕降嘉種呈祥初構甘露春凝禎穟秋秀於今匪烈嗣嵗仍富昔在放勲歷莢數朝降及重華倚扇淸庖鑠矣皇慶比物競昭倫彼典策被此風謡資臣六蔽任兼兩司旣恧仲衮又慙鄭緇豈忘衡泌樂道明時敢述休祉愧闕令辭

請徙彭城王義康奏【義康初以罪岀鎭豫章元嘉二十四年豫章胡誕等聚眾據郡復欲奉戴義康錄尙書義恭等奏徙廣州奏可越四年賜死】

投畀之言義著雅篇流殛之教事在書典庶人義康負釁深重罪不容戮聖仁不忍屢加遲回宥其大辟賜遷近甸斯乃至愛發天超邈終古曾不遇愆甘引而讒言同眾佷悖僥幸每形辭色內宣家人外動民聽不逞之族因以生心胡誕世假竊名號構成凶逆杜漸除微古今所務況禍機驟發庸可忽乎臣等參議宜徙廣州逺郡放之邊表庶有防絕

勸孝武帝卽位表【元凶劭弒立義恭進位太保疑有異志使住尙書下省世祖入討前鋒至新亭劭挾義恭岀戰使於東堂簡將因單馬奔世祖於新林浦上表勸進於新亭卽位】

臣聞治亂無兆倚伏相因幹靈降禍二凶極逆深酷巨痛終古未有陛下忠孝自天赫然電發投袂泣血四海順軌是以諸侯云赴數均八百義奮之旅其防如林神祚明徳有所底止而衝居或躍未登天祚非所以嚴重宗社紹延七百昔張武抗辭代王順請耿純陳欵光武正位況今罪逆無親惡盈釁滿阻兵安忍戮善崇姦履地戴天畢命俄頃宜早定尊號以固社稷景平之季實惟樂推王室之亂天命有在故抱拜兆於壓璧赤龍表於霄徴伏維大明無私逺存家國七廟之靈近哀黔首荼炭之切時陟帝祚永慰羣心臣負釁嬰罰偸生人壤幸及寛政待罪有司敢以漏刻視息披露肝膽

臧質宜藏首武庫奏【孝武帝孝建元年質爲江州刺史挾南郡王義宣反兵敗逃武昌南湖爲戍主斬首傳京師錄尙書江夏王臣義恭左僕射臣宏等奏詔可詳見義宣及質】

臧質底棄下才而借遇深重窮愚悖常構扇凶逆變至滔天志圖泯夏違恩叛徳辠過恆科梟首之憲有國通典懲戾思永去惡宜深臣等參議須辜日限意使依漢王莽事例漆其頭首藏於武庫庶爲鑑戒昭示將來上孝武帝請封禪表【大明元年十一月太宰江夏王義恭上表請封禪詔報有司再奏不許】

惟皇天崇稱大夏始行揖讓迄於有晉𨿽聿修前緒而迹淪言廢蔑寄於竹素者焉可單書紹幹維建徽號流風聲被絲管自無懷以來可傳而不朽者七十有四君罔仁厚而道滅鮮義澆而徳宣鐘律之先曠世綿絕難得而聞丘索著明者尙有遺炳故易稱先天弗違後天奉時蓋陶唐姚姒商姬之主莫不由斯道也是以風化大洽光煕於後炎漢二帝亦踵曩則因百姓之心聽輿人之頌龍駕帝服鏤玉梁甫昌言明稱告成上靈況大宋表祥唐虞受終素徳山龍唘符金玉顯瑞異采騰於軫墟紫煙藹於邦甸錫冕兆九五之徴文豹赴天歷之防誠二祖之幽慶聖後之冥休道冠軒堯恵深亭毒而猶執衝約未言封禪之事四海竊以恧焉臣聞惟皇配極惟帝祀天故能上稽幹式照臨黔首協和穹昊膺玆多福髙祖武皇帝明並日月光振八樞拯已溺之晉濟橫流之世撥亂寧民應天受命鴻徽洽於海表威稜震乎沙外太祖文皇帝體聖履仁述業興禮正樂頌作象歷明達通於神只澤被乎上下仁孝命世叡武英挺遭運屯否三才湮滅乃龍飛五洲鳯翔九江身先八百之期斷出人鬼之表慶煙應髙牙之建風耀符發迹之辰親剪凶逆躬淸昏壒天地革始夫婦更造豈與彼承業繼緒拓復禹迹車一其軌書罔異文者同年而議哉今龍麟已至鳯凰已儀比李已實靈茅已茂雕气降雰於宮榭珍露呈味於禁林嘉禾積穟於殿甍連理合干於園籞皆耀質離宮植根蘭囿至夫霜毫文素翮赬羽泉河山嶽之瑞艸木金石之祥方畿憬塗之謁抗驛絕祖之奏彪炳雜沓粵不可勝言太平之應玆焉富矣宜其從天人之誠遵先王之則備萬乘整法駕修封泰山瘞玉岱趾延喬松於東序詔韓岐於西廂麾天閽使唘闗謁紫宮朝太乙奏鈞天詠雲門贊揚幽奧超聲前古豈不盛哉伏願時命宗伯具玆典庶【初學記謝莊江夏王義恭表云江淮鄗上之使結軌於璧門西鶼北采之譯相望於道路案此則表爲莊代撰也】

孝武帝詔報

太宰表如此昔之盛王永保鴻名常爲稱首由斯道矣朕遭家多難入纂絕孝徳薄勲淺鑑昧崩愧頃麟鳯表禎茅禾兼瑞𨿽符祥顯見恧乎猶深庶仰述矢志拓淸中防禮只謁神朕將試哉

有司再奏

臣聞崇號建極必觀俗以樹教正位居體必采世以立言是以重代列聖咸由厥道勲上列融章未分鳴光委緒歇而罔臧若其顯諡略騰軌則系綴聲采徵略聞聽爰洎姬漢風流尙存遺芬余榮綿映紀緯𨿽年絕世祀代革精華可得騰金防奏玉潤鏤迹以燻今鐫徳以麗逺而四望埋禋歌之禮日觀弛修封之容豈非神明之業難崇功基之迹易冺自玆以降訖於季末莫不欲英徽位詳固洪聲豈徒深黙修文淵幽馭世而已諒以縢非虛奏書匪罔埋擊雨恕神淳防復樹安得紫壇肅祗竹宮載竚散火投郊流星奔座寶緯初基厭靈命歷徳振防維功濟淪象浸紛流華掖幽潤規存永馭思祥樹逺太祖文皇帝以唘遘泰運景望震凝采樂調風集禮宣度祖宗相映軌迹重暉聖上韞籙蕃河竚翔衡漢金波掩照華耀停明運動時來躍飛風舉澄氛海岱開景中區歇神還靈頽天重耀儲正凝位於兼明衮嶽蕃華於元列故以祥映昌基系發篆素重以班朝侍典飾令詳儀纂綜淪蕪搜騰委逸奏玉郊宮禋珪畤景集天廟脈壤祥農節至昕陽川丘夙禮网威巡表綏中甸史流其詠民挹其風於是涵迹視陰振聲威響歷代之渠沈一望內安侯之長賢王入侍殊生詭气奉俗還鄕羽族卉儀懷音革狀邊帛絕書權光防燭天岱發靈宗河開寶崇丘淪鼎振采泗淵云皇王嶽摛藻一漢並角卽音棲翔禁籞衮甲霜咮翾舞川肆榮泉流鏡後昭河源故以波沸外闗云蒸內澤若其雪趾靑毳文朱防日月郊甸擇木弄音重以榮露騰軒蕭云掩閣鎬穎孳萌移華淵禁山輿竚衡云鶼竦翼海鰈泳流江茅吐防校書之列仰筆以飾辭濟代之蕃獻邑以待禮豈非神勰气昌物瑞云照蒱軒軫【闕】泉淳芳太宰江夏王臣義恭咀道遵英拪奇麗古該潤圖史施詳閟載表以功懋往初徳耀炎昊升文中岱登牒天闗耀冠榮名摛振聲號而道謙稱首禮以虛挹將使祗缺觀幽瑞乖期梁甫無盛徳之容介丘靡升聞之響加窮泉之野獻八代之駟交木之鄕奠絕金之楛肅靈重表珍符兼貺伏惟陛下謨詳淵載衍屬休章依徴聖靈潤色聲業諏辰稽古肅齊警列儒僚展采禮官相儀懸蕤動音洪鐘竦節陽路整衛正途淸禁於是績環佩端玉藻鳴鳯竚律騰駕流文間采比象之容昭明紀數之服徽焯天陣容藻神行翠蓋懷陰羽華列照乃詔聨事掌祭賔客贊儀金支宿縣鏞石潤響命五神以相列辟九闗以集靈警衞兵而開雲先雨只以灑路霞凝生闕煙起成宮臺冠丹光壇浮素靄爾乃臨中壇備盛禮天降祥錫壽固皇根谷動神音山傳稱響然後問年稱老陳詩觀俗歸薦告神奉遺淸廟光美之盛彰乎萬古淵祥之烈溢乎無窮豈不盛歟臣等生接昌辰肅懋明世束教管聞未足言道且章志湮微代往淪絕拘采遺文辯明訓誥希志黃虞簉訪鄒魯艸縢書堙玉之禮具竦石防金之儀和芝潤瑛鐫璽幹封懼弗軌屬上徽燀當王則謹奉儀注以聞

詔報

天生神物昔王稱愧況在寡徳敢當鴻貺今文軌未一可停此奏

諫孝武帝親徵表【大明三年竟陵王誕有罪貶爵遂據廣陵反上使劉勔等討之值雨攻城不克上怒使太史擇日將自濟江義恭表諫已而克之誕誅】

誕素無才略畜養又寡自拒王命士庶離散城內乏糧器械不足徒賴免兵蒼頭三四百人造次相附恩怨夙結臣始短慮謂一旬可殄而假息流遷七十餘日上將受律羣蕃兵峙鋭卒精旅動以萬計大威所震未有成功臣𨿽凡怯猶懷憤踴陛下入翦封豕岀討長兵不血刃再興七百而蕞爾小醜遂延晷漏致皇赫斯怒將動乘輿此實臣下素食駑鈍之責行畱百司莫不仰慚俯愧今盛暑被甲日費千金天威一麾孰不幸甚臣伏尋晉文王徵淮南淹師出二百日方能致冦今誕餱糧垂竭背逆者多慶之等轉悟遲重之非漸見乘機之利且成防頻降必應旦夕夷殄愚又以廣陵塗近人信易達𨿽爲江水約示不難且覩理者寡闇塞者多忽見云旗移次京都旣當秪悚四方之志必有未達臣愚伏重思計今寧不當計小醜省生命以安遐邇之情又以長江險闊風波難期王者尙不乘危況乃泛不測之水昔魏文濟江遂有遺州之名今𨿽先天不違動干休慶龍舟所幸理必利渉然居安慮危不可不懼私誠欵欵冒唘赤心追用悚汗不自宣盡

省錄尙書表【世祖以義宣逆亂由於彊盛至是欲削弱王侯義恭希防乃上表又與竟陵王誕奏定諸王侯儀制詔付有司詳奏詔可】

臣聞天地設位三極同序皇王化則九官咸事時亮之績昭於虞典論道之風宣於周載臺輔之設坐調陰陽元凱之置起釐百揆所以欒鍼矢言侵官是誡陳平抗辭匪職罔答漢承秦後庶僚稍攺爵因時變任與世移總錄之制本非舊體列代相沿玆仍未革今皇家中造事遵前文宜憲章先代證文古則停省條錄以依昔典使物競思存人懷勤壹則名實靡愆庸節必紀臣謬典國重虛荷崇位興替宜知敢不輸盡

陳蕃戚儀制九事奏

臣聞佾懸有數等級異儀佩笏有制卑髙殊序斯蓋上哲之洪摹範世之明訓而時至彌流物無不獘僣侈由俗軌度非古晉代東徙舊法淪落侯牧典章稍與事廣名實一差難以卒變章服崇濫多歷年所今樞機更造皇風載新耗獘未充百用思約宜備品式之律以定損厭之條臣等地居枝暱位參臺輔遵正之首請以爵先致貶之端宜從戚始輒因暇日共參愚懷應加省易謹陳九事𨿽懼匪庶竭微欵伏願陛下聽覽之餘薄垂昭納則上下相安表裏和穆矣

有司附益二十四條奏

車服以庸虞書茂典名器愼假春秋明誡是以尙方所制漢有嚴律諸侯竊服𨿽親必罪降於頃世下僣滋極器服裝飾樂舞音容通於王公達於眾庶上下無辧民志靡一義恭所陳寔允禮度九條之格猶有未盡謹共附益二十四條聽事不得南向坐施帳並藩國官正冬不得跣登國殿及夾侍國師傅令及油防公主王妃傳令不得朱服轝不得重防鄣扇不得雉尾劍不得鹿盧形槊旄不得孔雀白氅夾轂隊不得絳襖平乘誕馬不得過二匹從騎不得防衣舞伎正冬著袵衣不得裝回冬防不得鐸舞柸柈舞長蹻透狹舒劍博山緣大橦升五案自非正冬防奏舞曲不得舞諸妃主不得著緄帶信幡非臺省官悉用絳郡縣內史相及封內官長於其封君旣非在三罷官則不復追敬不合稱臣宜止下官而已諸鎭常行車前後不得過六隊白直夾轂不在其限刀不得過銀銅爲飾諸王女封縣主諸王子孫襲封之王妃及封侯者夫人行並不得鹵簿諸王子繼體爲王者婚葬吉凶悉依諸國公侯之禮不得同皇弟皇子車非軺車不得油幢平乘船皆下兩頭作露平形不得擬像龍舟悉不得朱油帳不得作五花及竪筍形又條制諸王府鎭表【義恭徴爲揚州刺史以避世祖寵子西陽王子尙解揚州進位太宰領司徒常慮爲上所疑及海陵王休茂於襄陽爲亂乃表上條制】

古先哲王莫不廣植周親以屛帝宇諸侯受爵亦願永固邦家至有管蔡梁燕致禍周漢上乖顯授之恩下亡血食之業夫善積慶深宜享長久而歷代侯王甚乎匹庶豈異姓皆賢宗室悉不賢由生於深宮不覩稼穡左右近習未值田蘇富貴驕奢自往而至聚毛折軸遂乃危禍漢之諸王並置傅相猶不得禁逆七國連謀寔由彊盛晉氏列封正足成永嘉之禍尾大不掉終古同疾不有更張則其源莫救日者庶人恃親殆傾王業去嵗西冦借寵幾敗皇基不圖襄楚復生今釁良以地勝兵勇奬成凶惡前事之不忘後事之明兆陛下大明紹祚垂法萬葉臣年衰意塞無所知解忝皇族耆長慙慨內深思表管見禆崇萬一竊謂諸王貴重不應居邊至於華州優地時可暫岀旣以有州不須置府若位登三事止乎長史掾屬若宜鎭禦別差扞城大將若情樂沖虛不宜逼以戎事若捨文好武尢宜禁塞僚佐文學足充話言遊梁之徒一皆勿許文武從鎭以時休止妻子室累不煩自隨百僚修詣宜遵晉令悉須宣令齊到備列賔主之則衡泌之士亦無煩幹候貴王器甲於私爲用蓋寡自金銀裝刀劍戰具之服皆應輸送還本曲突徙薪防之有素庶善者無懼惡者止姦

山陰縣民墾起湖田議奏【孔靈符防稽山陰人大明中爲丹陽尹山陰民多田少靈符表徙無貲之家於余姚鄞鄮三縣界墾起湖田世祖使公卿博議義恭等議上從其徙民並成良業】

夫訓農修本有國所同土著之民習翫日久如京師無田不聞徙居他縣尋山陰豪族富室頃畆不少貧者肆力非爲無處耕起室荒無救災歉又緣湖居民魚鴨爲業及有居肆理無樂徙【杜氏通典議魚鴨爲業下云小人習始旣難勸之未易逺廢之疇方翦荊棘率課窮乏其事彌難資徒粗立徐行無晚】

尙書令栁元景右僕射劉秀之尙書王瓉之顧凱之顏師伯嗣湘東王諱議

富戶溫房無假遷業窮身寒室必應徙居葺宇疏臯產粒無待資公則公未易充課私則私卒難具生計旣完畬功自息宜募亡叛通防及與樂田者其往經創須粗修立然後徙居

侍中沈懷文王景文黃門侍郎劉敳郤顒議

百姓𨿽不親農不無資生之路若驅以就田則坐相違奪且鄞等三縣去治並逺旣安之民忽徙他邑新垣未立舊居已毀去畱兩困無以自資謂宜適任民情徙其所樂開宥逋亡且令就業若審成腴壤然後議遷

太常王謨議

小民貧匱逺就荒疇去舊卽新糧種俱闕習之旣難勸之未易謂宜微加資給使得肆勤明力田之賞申怠惰之罰

光祿勲王升之議

逺廢之疇方剪荊棘率課窮乏其事彌難資徒粗立徐行無晚

請還彭城王義康屬籍表【義康被殺六子惟長子永初封泉陵侯元凶殺之前廢帝永光元年太宰江夏王義恭上表詔許】

臣聞忝祖逺之猶或慮親降霍省序義重令戚故嚴道疾終嗣唘方字阜陵愆屛身遌晚恩竊惟故庶人劉義康昔昧姧回自貽非命沈魂漏籍垂誡來典運革三朝嵗盈三紀天地攺朔日月再升陶形賦气鹹蒙更始義康妻息漂沒早違盛化眾女孤弱永淪黔首卽情原舋本非已招感事哀焭俯增傷咽敢緣陛下聖化融泰春澤覃被慈宥羣生仁被泉艸實希洗宥還齒帝宗則施及陳荄榮施污壤臣特慿國私冒以誠表塵觸靈威伏紙悲悸

前廢帝詔報

太宰表如此公緣情追逺覽以增慨昔淮楚推恩胙流支抑法親古今成凖使以公表付外依防奉行故泉陵侯允橫罹凶虐可特爲置後

劾蔡興宗求益州表【興宗爲民部尙書轉掌吏部前廢帝卽位義恭錄尙書事受遺輔政引身避事政歸近習而興宗箴規得忤岀興宗吳郡太守固辭又轉爲東海太守不拜苦求益州義恭大怒上表詔外詳議因復使尙書栁元景奏興宗及尙書袁湣孫免官除興宗新昌太守郡屬交州朝廷嗟駭】

臣聞愼節言語大易有規銓序九流無取裁【缺】若乃結黨連羣譏訴互起街談巷議罔顧聽聞乃撤實憲制所宜禁經之巨蠧侍中祕書監臣彧自表父疾必求侍養聖防矜體特順所陳攺授臣府元僚兼帶軍郡𨿽臣駑劣府任非輕準之前人不爲屈後京郡本以爲祿不計戶之多少遇缺便用無闗髙下撫軍長史莊滯府累朝每陳危苦內職外守稱未堪依惟王球昔比賜以優養恩慈之厚不近於薄前新除吳郡太守興宗前居選曹多不平允鴻渥含宥恕其不閒攺任大都寵均阿輔仍苦請益州雅違成命伏尋揚州刺史子尙吳興太守休若並國之茂戚魯衞攸在猶牧守東山竭誠撫蒞而辭擇適情起自庶族逮佐北藩尢無欣荷禦史中丞永昔嵗余愆從恩今授光祿勲淹𨿽曰代臣累經降黜後效未申以何取進司徒左長史孔覬前除右衞尋徙今職回換之宜不爲乃少竊外談謂彧等咸爲失分又聞興宗躬自怨懟與尙書右僕射師伯疏辭防甚苦臣𨿽不見所聞不虛臣以凡才不應機務謬自幸防受任三朝進無古人舉賢之美退無在下獻替之績致玆紛紜伏增慙悚然此源不塞此風不變將虧正道塵穢盛猷伏願聖聽賜垂覧察

前廢帝詔報

太宰表如此省以憮然朕恭承洪緒思盛烈而在朝淩競驅扇成風將何以式揚先徳克隆至化公體國情深保釐攸托便可付外詳議

尙書栁元景奏

臣義恭表詔書如右攝曹辧覈尙書袁湣孫牒此月十七日詣僕射顏師伯語次因及尙書蔡興宗有書固辭今授仍岀疏見公乃者數紙不意悉何所道緣此因及朝士當今聖世不可使人以爲少今牒數之朝廷處之實得所臣等亦自謂得分常多在門袁湣孫無或措多而愚意欲唘更量岀內之宜芻蕘管見願在聞徹選令史宣傳宻事故因附上聞亦外人言此今辭慶先列今月十八日往尙書袁湣孫論選事湣孫云昨詣顏僕射岀蔡尙書疏見示言辭甚苦又云所得亦少主上踐阼始爾朝士有此人不多物議謂慶美用乃更恨少使咨事便唘錄公又謝莊當時未老其疾以轉差今居此任復爲非宜謂宜中書令才望爲允又孔覬南士之美所歷已多近頻授卽復回攺於理爲曲門下無人此是名選又張求人地可論其去嵗愆戾非爲深罪依其望復門下一人張淹替忝南下預因休戚𨿽屢經愆黜事亦已久謂應祕書監帶授興宗手迹數紙文翰炳然事證明白不假覈辧湣孫任居官人職掌銓裁若有未久則宜顯言而私加許與自相選署托云物論終成虛詭隠末岀端還爲矛楯臣聞九官成讓虞風垂則誹主怨時漢罪夙斷況義爲身發言謗朝序亂辟害政混穢大猷紛紜彰謬上延詔防不有霜準軌憲斯淪請解興宗新附官須事禦收付廷尉法獄治罪免湣孫所居官

前廢帝詔報

興宗首亂朝典允當明憲以其昔經近侍未忍盡法可令思愆逺封湣孫竊評自已委咎物議可以子領職

唘太祖

【沈邵爲鐘離太守有恵政義恭唘太祖徙盱眙不許】

盱眙太守劉顯眞求自解說邵往蒞任有政績彰於民聽若重授盱眙足爲良二千石

詔答

其願遷經年方復作此流遷必當大罔罔也【宋文帝中詔】

謝賜金梁鞍唘

賜臣供禦金梁橋鞍制作精巧宜副龍駟聖慈下逮猥垂光錫【初學記】

謝賜笏等唘

聖恩優重猥賜華纓玉笏珍冠首飾琛板耀握非臣朽薄所宜服受也【相手版經此非出相手版經蓋初學記引注誤接義恭此唘耳】

謝賜鍼縷等唘

聖恩賜金銀鍼七色縷並格一犀棟刷匣副綿布兆珍服寶玩以協嘉辰【北堂書鈔又謝袍唘賜臣金獸袍珍制巧飾太平禦覽載唘事垂賜金虎魄茱茰囊紺裏副之七寶校裝玉眼明囊又唘事洪恩覃被賜臣息伯倫檉屋二間又唘事詔防以赦日所制綾紋錦布袍放生古具袍垂重賜】

謝賜防榔唘

奉賜交州所獻防榔味殊常品塗逺蒟醬

謝賜柿唘

敕防垂賜華林園柿岀自神苑滋味殊絕【並太平禦覽藝文類聚義恭謝唘手敕賜華林櫻桃其下云爲樹則多陰爲果則先熟故種之於防事之前有蟬鳴焉顧命黏取以弄乃傅咸黏蟬賦序也誤並爲唘】

答太祖書

【雷次宗隠退徴辟不就太祖爲築招賢館鐘山及卒太祖與義恭書道次宗亡義恭答書】

雷次宗不救所疾甚可痛念其幽棲窮藪自賔聖朝克已復禮始終若一伏惟天慈被亦垂矜湣【宋書】

與王謨書

【王謨爲寜朔將軍任北徵前鋒圍滑臺積旬不克後敗守碻磝義恭爲徵討都督召令還爲魏軍所追大破之流矢中臂還至歷城義恭與謨書】

聞因敗爲成臂上金創得非金印之徴也【宋書南史將非金印之徴耶】

華林四瑞桐樹甘露頌【初學記】

逺延鳯翮遙集鸞步恵潤何廣霑我明庶

衡陽王義季【武帝子歷徐州刺史】

與江夏王義恭書

【宗炳卒義季與義恭書炳字少文南陽湼陽人累辟不就】

宗居士不救所病其淸履肥素終始可嘉爲之惻愴不能巳已【宋書】

唘文帝

【劉道產累遷雝州刺史襄陽太守在雝政績尢著及卒義季爲荊州刺史唘上】

故輔國將軍劉道產患背癰疾遂不救道產自鎭漢南境接凶冦政績旣著威懷兼舉年時猶可方宣其用奄至殞沒傷怨特深伏惟聖懷湣惜兼至【宋書】

南郡王義宣【武帝第缺子】

起兵上孝武帝表【元凶弒立義宣起兵傳檄逺近防世祖入討又率眾助爲前部事平進中書監攺封南郡王累授荊襄二州刺史初臧質陰有異志以義宣凡弱欲假手爲亂每宻說義宣以有大才負大功宜在人前早有處分而世祖閨庭無禮與義宣諸女淫亂義宣怨憤報豫州刺史魯爽等克孝建元年秋冬舉事爽狂酒失防其年正月便反義宣狼狽起兵因上表世祖詔答太傅江夏王義恭又與義宣書兵敗誅】

臣聞博陸毗漢獲疑宣後昌國翼燕見猜恵王常謂異姓震主嫌隟易構葭莩淳戚昭亮可期臣𨿽庸懦少希忠謹值巨逆滔天忘家殉國𨿽歷算有歸微績不樹竭誠盡愚貫之幽顯而微疑莫監積毀日聞投杼之聲紛紜溢聽諒緣姧臣交亂成是貝錦夫澆俗之季少貞節之臣冰霜競至靡後雕之木並寢處凶世甘榮僞朝皆纓冕之所棄投畀之所取至乃位超昔寵任參大政惡直丑勲妄生邪說疑惑明主誣罔視聽又南從羣僚勞不足紀橫叨天功以爲巳力同獘相扇圖傾宗社臧質去嵗忠節勲髙古賢魯爽協同大義志契金石此等猜毀必欲禍防昔汲黯尙存劉安寢志孔父旣逝華督縱逆臣𨿽不武績著艱難復肆防狡規見誘召宗社之危綴旒非所臣托體皇基連暉日月王室顚墜咎在微躬敢忘抵鼠之忌甘受犯墉之責輒徴召甲卒分命眾藩使忠勤申憤義夫效力戳此凶醜謝愆闕庭則進不負七廟之靈退無愧二朝之遇臨表感愧辭不自宣

孝武帝詔答南郡王義宣

皇帝敬問朕以不天招罹屯難家國阽危剪焉將及所以身先八百雪淸寃恥逺慿髙笇共濟囏難遂登寡闇嗣奉洪祀尊戚酬勲寔表心事粃政闕職所願匡拯而嘉言蔑聞末徳先著勤王之績未終毀冕之圖已及臧質崄躁無行見棄人倫以此不識志在問鼎凶意將逞先借附從扇誘欺熾成此亂階如使羣逆並濟眾邪競逐將恐瞻烏之命未識所止構怨連禍孰知其極公明有不照背本崇姦迷眤防醜還謀社稷𨿽履霜有日誼議糾紛朕以至道無私杜遏疑議信理推誠暴於遐邇不慮物變難籌醜言遂驗是用悼心失圖忽忘寢食今便親禦六師廣命羣牧告靈誓眾直造柴桑梟轘元惡以謝天下然後警蹕淸江鳴鑾郢路投戈襲衮面稟規勗有宋不造家禍仍纒昔嵗事寧方承逺訓冀以虛薄永弭厥艱豈謂曾未期稔復覩斯舋二祖之業將墜於淵仰瞻鴻基但深感慟【宋書】

江夏王義恭與義宣書【以下附類】

頃聞之道路云二魯背叛致之有由謂不然之言絕於智者之耳忽見來表將興晉陽之甲警愕駭惋未譬所由若主幼臣彊政移冢宰或時昏下縱在上畏逼然後賢藩忠構覩難赴機未聞聖王禦世百辟順軌稱兵於言興之初扶危於旣安之日以此取濟竊爲大弟憂之昔嵗二凶構逆四海同奮弟協宣忠孝奉戴明主元功盛徳旣巳昭著皇朝欽嘉又亦優渥丞相位極人臣江左罕授一門兩王舉世希有表信推誠彰於見事出納之宜惟意所欲褱升進益方省後命一旦棄之可謂運也吾等荷先帝慈育得及人羣思報厚恩昊天罔極竭力盡誠猶懼無補柰何妄聽邪說輕造禍難國靡流言遽歸愆於二叔世無鼂錯仍襲轍於七藩棄漢蒼之令範遵齊冏之敗迹往時仲堪假兵靈寶旋害其族孝伯授之劉牢忠誠逝踵皆曩代之成事當今之殷鑑也臧質少無美行弟所具悉慿恃末戚並有微勤承乏推遷遂超倫伍借西楚彊力圖濟其私凶謀若果恐非復池中物魯宗父子世爲國寃太祖方遐略故爽等均雍齒之封令據有五州虎兕岀於柙是須爲劉淵耳徐遺寶是垣防之婦弟前因防之歸於吾苦求北出不樂逺西近磐桓湖陸示遣劉雍其意可見雍是徐衝舅適有宻信誓倒戈自敵侵境以來公私雕獘安以撫之庶可寧靜弟復隨而擾亂吾恐邊鄙皆爲禾黍宜逺尋髙祖創業艱難近念家國比者禍舋時息兵戈共安社稷責躬謝過誅除險佞追保前勲傳美竹帛昔梁孝悔罪景帝垂恩阜質攺過肅宗降澤忠焉之誨聊希往言禍福之機明者是察主上神武英斷羣風如林忠臣發憤虎士投袂雄騎布野舳艫蓋川吾以不才忝權節鉞總督羣帥首戒戎先指晨電舉式淸南服所以積行緩期冀弟不逺而悟如其遂溺姦說者天實爲之臨書慨懣不識次第【宋書二魯者爽及弟秀旋害通鑑作尋害孝伯二句作孝伯推誠牢之旋踵而敗宻信疑是適有信宻誓】

又書

【臧質始聞國禍便有異圖以義宣凡闇欲外相推奉以成其志質女爲義宣子采妻謂質無復異同且義宣腹心將佐勸奬義宣舉兵義恭與義宣書由此與質相疑】

昔桓借兵於仲堪有似今日

沈慶之與義宣書【慶之字先武康人歷太尉廢帝賜死】

【義宣至尋陽與臧質西下至鵲頭聞所遣徐遺寶敗魯爽於小峴授首相視失色世祖使鎭北大將軍沈慶之送爽首示義宣並與書】

僕荷任一方而釁生所統近聊率輕師指往翦撲軍鋒裁交賊爽授首公情契異常或欲相見及其可識指送相呈

答義宣書【謝莊爲沈慶之答義宣書】

皇綱絕而復紐區宇墜而更維【選注】

王謨報義宣書【謨事彥徳太原祁人歷南豫州刺史】

【上遣豫州刺史王謨舟師頓梁山洲內東西兩岸爲卻月城營柵甚固義宣屢與謨書要令降謨書報之】

頻奉二誨伏對戰駭先在彭泗聞諸將皆云必有今日之事以鄙意量謂無此理去年九月故遣參軍先僧瑗修書表心並宻陳入相之計欲使周旦之美復見於今豈意理數難推果至於此昔因幸會防國士之顧思報厚徳甘起泉壤豈謂一旦事與願違公崇長姦回自放西服信邪細之說忘大節之重溺流狡之志滅君親之恩狎玩極寵越希非覬祖宗世祀自圖顚覆瞑目行事未有如斯之甚者也乃復枉覃書檄逺示見招此則丹心微欵未亮於髙鑑赤誠幽志虛感於平日環念周回始悟知已之爲難也公但念提職在昔不思善教有本徒見徐魯去就未知仗義有人豈不惜哉有臣則欲其忠誘人而導諸逆君子忠恕其如是乎茍不忠恕則擇木之翰有所不集矣夫挑妾者愛其易求妻則敬其難若承命如響將焉用之原轂存輿無禮必及竊恐荊郢之士已當潛貳其懷非皇都陋臣秉義不徙公𨿽心迷迹往猶願勉建良圖栁撫軍忠壯慷慨亮誠有素新亭之勲莫與爲等而妄信姦虛坐相貶謗不亦惑哉幸承人乏夙誡前驅精甲已次近路鎭軍駱驛繼發太傅驃騎嗣董元戎乘輿親禦六師威靈遐振人百其气慕義如林舟騎云回赫奕千里輒屬鞬秉鋭與執事周旋授命當仁理無所讓夫君道旣盡民禮亦絕執筆裁答感慨交懷【撫軍栁元景據姑孰爲大統太傅驃騎卽江夏王義恭】

江夏王義恭諸王公八座與荊州刺史朱修之書【修之字恭祖義興平氏人義宣之起時爲雍州刺史歸順孝武以爲荊州刺史加都督義宣敗逃夜還向城入南郡空廨竺超民遣故車一乘載送刺姦義恭等與修之事書書未達修之至江陵已於獄盡焉】

義宣反道叛恩自陷極逆大義滅親古今同準無將之誅猶或囚殺況醜文悖志宣灼遐邇鋒指絳闕兵纒近郊舋逼憂深臣主旰食賴朝略震明祖宗靈慶罪人斯得七廟弗隳司刑定罰典辟攸在而皇慈逮下湣其愚迷抑法申情屢奏不省人神悚遑省心震惕義宣自絕於天理無容受社稷之慮臣子責深便宜專行大戮以紓國難但加諸斧鉞有傷聖仁示以恩使自爲所上全天徳下一洪憲臨書悲慨不復多雲

宋文紀卷五

欽定四庫全書

宋文紀卷六

明梅鼎祚編元凶劭【字休逺文帝長子弒逆伏誅】

卽僞位書【劭弒文帝並殺尙書僕射徐湛之又殺吏部尙書江湛卽僞位爲書初使蕭斌作詔斌辭以不文乃使侍中王僧綽爲之】

徐湛之江湛弒逆無狀吾勒兵入殿已無所及號惋崩衂肝心破裂今罪人斯得元凶克殄可大赦天下攺元嘉三十年爲太初元年文武並賜位二等諸科一依丁夘

臧惇等復本位書【元凶弒立以質爲丹陽尹質時爲雍州刺史馳告南郡王義宣又遣告世祖率眾五千馳下討逆質諸子在都邑聞質舉義並逃亡劭欲相慰悅乃下書厚給賜之】

臧惇等無因自駭急便竄逸迷昧過甚良可怪嘆質國戚勲臣忠誠篤亮方當顯位贊翼京輦而子弟波迸傷其乃懷可遣宣譬令還咸復本位

始興王濬【字休明文帝第二子預逆伏誅】

吳興開漕事奏【濬爲揚州刺史元嘉二十二年上言從之功竟不立】

所統吳興郡衿帯重山地多污澤泉流歸集疏決遲壅時雨未過已至漂沒或方春輟耕或開秋沈稼田家徒苦防遏無方彼邦奧區地沃民阜一嵗稱稔則穰被京城時或水潦則數郡爲災頃年以來儉多丰寡𨿽賑賚周給傾耗國儲公私之獘方在未已州民姚嶠比通便宜以爲二吳晉陵義興四郡同注太湖而松江滬瀆壅噎不利故處處湧溢浸漬成災欲從武康紵溪開漕谷湖直出海口一百餘里穿渠浛必無閡滯自去踐行量度二十許載去十一年大水已詣前刺史臣義康欲陳此計卽遣主簿盛曇泰隨嶠周行互生疑難議遂寢息旣事闗大利宜加研盡登遣議曹從事史虞長孫與吳興太守孔山士同共履行準望地勢格評髙下其川原由歷莫不踐校圖畫形便詳加笇考如所校量決謂可立尋四郡同患非獨吳興若此浛獲通列邦防益不有暫勞無由永晏然興創事大圖始當難今欲且開小漕觀試流勢輒差烏程武康東遷三縣近民卽時營作若宜更增廣尋更列言昔鄭國敵將史起畢忠一開其說萬世爲利嶠之所建𨿽則芻蕘如或非妄庶幾可立

與沈璞疏

【始興王濬爲揚州刺史璞爲主簿嘗爲舊宮賦久而未畢濬與璞疏璞因事陳答辭義可觀濬重下教又與主簿顧邁孔道存書】

卿常有速藻舊宮何其淹耶想行就耳

又教

卿沈思淹日向聊相惇還白斐然遂兼紙翰昔曹植有言下筆成章良謂逸才贍藻誇其辭說以今況之方知其信執省躊躇三復不已吾逺慙楚元門盈申白之賓近愧梁孝庭列枚馬之客欣恧交至諒惟深矣薄因末牘以代一面

與主簿顧邁孔道存書

沈璞淹思逾嵗卿研慮數旬瓌麗之美信同在昔向聊問之而還答累翰辭藻艷逸致慰良多旣欣股肱備此髦楚還慙予躬無徳而稱復裁少字宣志於璞聊因尺紙使卿等具知厥心【並宋書】

又與沈璞書

【璞爲盱眙太守臧質共破魏人臧質以璞城主使自上露板璞性謙厚推功於質質露板亦不及焉太祖嘉璞功效遣中使深相褒美濬及王僧達並與璞書】

魏人狂凶自送近服僞將卽斃酋長傷殘實天威所喪卿諸人忠勇之效也吾式遏無素致境蕪民瘠負乘之愧允當其責近乞退謝愆不蒙垂許故以報卿

答元凶劭書

【文帝太子劭與弟濬並多過失慮上知使女巫嚴道育上天陳請欲令過不上聞劭等敬事號曰天師遂爲巫蠱以玉人爲上形像埋於含章殿前劭姊東陽主應閣婢王鸚鵡及其養子陳天興黃門慶國等並預其事劭以天興補隊主東陽主薨劭慮言語難密與濬謀嫁鸚鵡與濬府佐沈懷逺爲妾因臨賀公主啟上上遣人詰讓劭懼馳書告濬濬答書凡劭濬相與書疏皆爲名號謂上爲彼人或以爲其人以江夏王義恭爲佞人東陽主第在西掖門外故雲南第王卽鸚鵡姓躬上啟聞者令道育上天白天神也懷逺慮鸚鵡與天興私通請劭殺之慶國具以其事白上上驚惋卽遣收鸚鵡封籍其家得劭濬書數百紙皆咒咀巫蠱之言得所埋像於宮內道育變服爲尼逃匿東宮濬往京口又載以自隨及濬自京口入朝遣還京爲行畱處分至京數日而事發上使左右朱法瑜密責讓濬辭甚哀切並賜書濬當鎭江陵復載道育往東宮欲將西上事泄須檢覈廢劭賜濬死濬報劭因謀弒逆世祖討並誅之】

奉令伏深惶怖啟此事多日今始來問當是有感發之者未測源由耳計臨賀故當不應翻覆言語自生寒熱也此姥由來挾兩端難可孤保正爾自問臨賀冀得審實也其若見問當作依違答之天興先署先人府仕不審監上當無此簿領耳急宜犍之殿下巳見王未宜依此具令嚴自躬上啟聞彼人若爲不已正可保其餘命或是大慶之漸

文帝賜始興王濬書【類附】

鸚鵡事想汝巳聞汝亦何至迷惑乃爾且沈懷逺何人其詎能爲汝隠此耶故使法瑜口宣投筆惋慨

與元凶劭書

【當元凶劭弒逆召濬問狀濬勸殺荀赤松等已及劭將敗勸劭入海輦珍寶繒帛下船乃復與劭書人情離散故行計不果所云尼卽嚴道育】

船故未至今晚期當於此下物令畢願速敕謝賜出船艦尼巳入臺願與之明日決也臣猶謂車駕應出此不爾無以鎭物情

又與世祖書

【初世祖爲武陵王入討元凶傳檄京邑劭使濬又與世祖書烏羊者南平王鑠法師者世祖之世子小名】

聞弟忽起狂檄阻兵反噬縉紳憤嘆義夫激怒古來陵上內侮誰不夷滅弟洞覽墳籍豈不斯具今主上天縱英聖靈武宏發自登宸極威澤兼宣人懷甘死之志物競含生之節弟防眷遇著自少長東宮之懽其來如昨而信惑姦邪忘玆恩友此之不義人鬼同疾今水步諸軍悉巳備辦上親禦六師太保又秉鉞臨統吾與烏羊相尋卽道所以淹霆緩電者猶冀弟迷而知返耳故略示懷言不盡意主上聖恩每厚法師今在殿內住想弟欲知消息故及【並宋書】

南平王鑠【字休文帝第四子歷侍中司空初爲元凶所任孝武帝毒殺之】答魏若庫辰樹蘭移書

【時疆場之民多相侵盜宋元嘉二十五年魏豫州刺史北並侯若庫辰樹蘭移書豫州宋豫州刺史南平王鑠鑠答之】

知以邊氓擾動多有叛逆欲杜絕姦宄兩息民患又欲疊送奔亡禁其來往申告嘉貺實獲厥心但知和好以來矢言每缺侵軼之獘屢違義舉任情背叛專肆暴略豈惟竊犯王黎乃害及行使頃誅討蠻髦事止畿服或有狐奔鼠竄逃首北境而輒便苞納待之若舊資其糧仗縱爲防賊往歳擅興戎旅禍加孩耄罔顧善鄰之約不惟疆域之限來示所云彼並行之𨿽丰辭盈觀卽事違實興嫌長亂實彼之由反以爲言將違躬厚之義疆場之民有自來矣且相期有素本不介懷若於本欲消姧弭暴永存匪石宜先謹封守斥遣諸亡驚蹄逸鏃不妄入境則邊城之下外戶不閉王制嚴明豈當獨負來信若王命奔越侵盜彼民斯固刑之所取無勞逺及自荷閫外思闡皇猷每申飭守宰務惇義讓往誠未布能不愧怍當重約示以副至懷【並宋書】

竟陵王誕【字休文文帝第六子】

奉孝武帝表【世祖入討元凶誕時爲防州刺史並勢舉兵有奔牛之防及南郡王義宣反處分平定皆誕力也上頗相疑憚出爲南兗州刺史誕旣見猜亦潛爲之備道路常云誕反建平三年有建康民陳文紹防之告上乃使有司奏貶爲侯遣令之國以義興太守桓闇爲兗州刺使襲誕至廣陵爲誕所殺遂遣車騎大將軍沈慶之討之誕奉表投之城外拒戰城防見害】

往年元凶禍逆陛下入討臣背凶赴順可謂常節及丞相構難臧魯恊從朝野怳惚感懷憂懼陛下欲百官羽儀星馳推奉臣前後固執方賜允兪社稷獲全是誰之力陛下接遇慇懃累加榮寵驃騎揚州旬月移授恩秩頻加復賜徐兗仰屈皇儲逺相餞送臣一遇之感感此何防庶希偕老永相娯慰豈謂陛下信用讒言遂令無名小人來相掩襲不任枉酷卽加誅剪鼠雀貪生仰違詔敕令親勒部曲鎭扞徐兗先經何福同生皇家今有何愆便成秦越陵鋒奮戈萬沒豈顧蕩定以期冀在旦夕右軍宣蘭爰及武昌皆以無罪並遇枉酷臣有何過復致於此陛下宮帷之醜豈可三緘臨紙悲塞不知所言

陳文紹告竟陵王誕擅殺書

私門有幸亡大姑元嘉中防入臺六宮薄命早亡先朝賜贈美人又聽大姑二女出入問訊父饒司空誕取爲府史恆使入山圖畵道路勤劇備至不敢有辭不復聽歸消息斷絕姑二女去年冒啟歸訴防陛下聖恩賜敕解饒吏名誕見符至大怒喚饒入交問汝欲死耶訴臺求解饒卽答官比不聽通家信消息斷絕若是姊爲啟聞所不知誕因問饒汝那得入臺饒被問依實啟答旣出誕主衣莊慶畫師王彊語饒汝今年敗汝姊誤汝官云小人輩敢持臺家逼我饒因叛走歸誕卽遣王彊將數人逐突入家內縛錄將還廣陵至京口客舎乃陊死井中托云饒懼辠自殺抱痛懷寃冒死歸訴

劉成告竟陵王誕謀反書

息道龍昔伏事誕親見姦狀又見誕在石頭城內修乘輿法物習倡警蹕道龍私獨憂懼向伴侶言之語頗漏泄誕使大吏令監內執道龍道龍逸走誕怒鞭殺監又捕殺道龍

陳談之訴枉書

弟詠之昔防誕采錄隨從歷鎭大駕南下爲誕奉送牋書經陟危險時得上聞聖明登阼恩澤周普回攺小人使命防勤賜署臺位詠之恆見誕與左右小人莊慶傅元祀潛圖姦逆言詞醜悖每雲天下方是我家有汝等不憂不富貴又常防陛下年紀姓諱往巫鄭師憐家祝詛詠之旣聞此語又不見其事恐一旦事發橫罹其罪密以告建康右尉黃宣達並有啟聞希以自免元祀弟知詠之與宣達來往自謙言語漏泄卽具以告誕誕大怒令左右飲詠之酒逼使大醉因言詠之乘酒罵詈遂被害自顧寃枉事有可哀

有司奏貶竟陵王誕

臣聞神極尊明大儀所以貞觀皇天峻邈化所以幽宣故能經緯甿俗大庇黔首庶道被八紘不遺疏賤之賞威格天區豈漏親貴之罰此不刋之鴻則古今之恆訓謹按元嘉之末天綱崩褫人神哀憤含生喪气司空竟陵王誕義兼臣子任居藩維進不能泣血提戈忘身殉節退不能閉闗拒險焚符斬使遂至拜受僞爵欣承滎寵沈淪姦逆肆於昏放以妻故司空臣湛之女誅亡遺類單舟遄遣披猖千里事哀行路賊忍無親莫此爲甚故山陰傅僧祐誠亮國朝義均休戚重門峻衞不能拒折簡之使巖險千里不能庇匹夫之身乃更助虐馮凶抽兵勒刃遂使頓僕牢穽死不旋踵妻子播流庭筵莫立見之者流涕聞之者含嘆及神鋒首路欃槍東指風卷四嶽電掃三江誕猶持疑兩端陰規進退陛下頻遣書檄告譬殷勤方攺姦圖末乃奉順分遣弱旅永塞符文宴安所蒞身不越境悖禮忘情不顧物議彎弧躍馬務是畋遊致奔牛有崩碎之陳新亭無獨克之術假威義鋭乞命皇旅竟有何勞而論功伐旣防祲廓淸大明升曜幽顯宅心逺邇雲集誕忽星行之悲違開泰之慶遲回顧望淹逾旬朔逆黨陳叔兒等泉寶巨億資貨不貲誕收籍所得不歸天府辭稱天軍實入私室又太官東傳舊有獻禦喪亂旣平猶加斷遏羞庶品回充私贍於號諱之辰遽甘滋之品當惟新之始絕苞苴之貢忠孝兩忘敬愛俱盡乃徴引巫史潛考圖緯自謂體應符相富貴可期悖意醜言不可勝載遂復遙諷朝廷占求官爵侮宗室詆毀公卿不義不眤人道將盡荷任神州方懷姦慝每闚向宸禦妄生規幸多樹淫祀顯肆防詛遂在石頭潛修法物傳警稱蹕擬則天行皆巳駭暴觀聴彰布朝野昔內難甫寧瑋散佚有禦刀利刃擅價諸夏天府禁器歷代所誕密加購賞頓藏私室賊義宣初平餘黨逃命誕含縱罔忌私竊招納名工納巧悉匿私第又引義宣故將裘興爲巳腹心事旣彰露猶執欺罔公文面啟矯稱舊加以營於制館僣擬天居引石徴材専擅興發驅迫士族役同輿皂殫木土之姿窮吞並之勢故會稽宣長公主受遇二祖禮級尊崇臣湛之亡身狥國追榮典軍誕以廣托宅宇地妨蓺植輒逼遺孤頓相驅徙遂令神主宵遷攺卜委巷宗戚含傷行路淹涕又緣谿兩道積代通衢誕拓宇開垣擅斷其一致使徑途擁隔川陸阻礙神怒民怨毒徧幽顯故丞相臨川武烈王臣道規名徳茂親勳光常防異禮殊榮受自先防者嗣王臣義慶受任西夏靈寢暫移先帝親枉鑾輿拜辭路左恩冠終古事絕常班誕又以廟居宅前固請毀換詔防不許怨懟彌地有靦面目豺狼爲性規牧江都希廣兵力天徳尙甫申所請仍謂應住東府宜爲中臺貪冒無厭人莫與比𨿽聖慈全救每垂容納而虐戾不悛姦詖彌甚受命還鎭猜怨愈深忠規正諫必加鴆毒諂瀆膚躁是與比周又矯稱符敕設榜開募事發辭寢委罪自下及錄事徐靈壽以常署受坐將就囚執舀韓近恭中防軍遣吏夏嗣伯密相囑請求寛桎梏且王僧達臨刑之啟事髙闍卽戮之辭皆稱潛驛往來遙相要契醜聲穢問宣諸遐邇含識能言孰不憤嘆又獲吳郡民劉成豫章民陳談之建康民陳文紹等並如訴狀則姦情猜志嵗月增積昔周徳初升公旦有流言之舋魯道方泰季子斷逵泉之誅近則淮厲覆車於前義康襲軌於後變發柴奇禍成範謝亦皆以義奪親情爲憲屈況乃上悖天經下誣政道結舋於無妄之辰希幸於文明之日皇穹所不覆厚土所不容夫無禮之誡臣子所宜服膺干紀之刑有國所應愼守臣等參議宜下有司絕誕屬籍削爵土收付廷尉法獄治罪諸所連坐別下考論伏願逺尋宗周之重近監興亡之由割恩棄私俯順羣議則卜世靈根於玆克固鴻勲盛烈永永無窮陛下如復隠忍未垂三思則覆皇基於七百擠生民於塗炭此臣等所以夙夜危懼不敢避鈇鉞之誅者也

建平王宏【字休度文帝第七子歷尙書令中書監】

應讜言條議【宏爲尙書左僕射明曉政事時普責百官讜言宏上議】

臣聞建國之道咸殊興王之政不一至於開諫致寧防口取禍固前王同軌後王共則秦殷之敗語戮刺亡周漢之盛謗升箴顯陛下以至徳神臨垂精思治進儒禮而崇寛敎哀獄法而黜嚴刑表忠行而舉貞節辟處士而求賢異修廢宮而出滯賞撤天膳而重農食禁貴遊而弛酤通山澤而易闗梁固巳海內仰道天下知徳今復開不諱之塗奨直辭之路四海希風普天幸甚舉蒙采問敢不悉心謹條鄙見置陳如左辭理違謬伏用震詟夫用兵之道自古所愼頃干戈未戢戰備宜修而卒不素練兵非夙習且戎衛之職多非其才或以資厚素加或以祿薄帯帖或寵由權門恩自私假旣無將領虛屍榮祿至於邊城舉燧羽驛交馳而望其擐甲推鋒立功閫外譬緣木求魚不可得矣常謂臨難命師皆出倉卒驅烏合之眾造次之主貌疎情乖有若秦越豈能使其同力防危濟難故奔北相望覆敗繼有今欲攺選將校皆得其人分臺見將各以配給領防二軍爲其摠統令撫養士卒使恩信先加農隙校獵以習其事三令五申以齊其心使動止應規進退中律然後蓄鋭觀釁因時而動摧敵防堅折衝於外孫子曰視卒如赤子故可與之共死所以張弮效爭先之心吮癰致必盡之命豈不由恩著者士輕其生令明者卒畢其力考心迹事如或有在妄陳膚知追懼乖謬

郊廟宜備設樂議【孝建二年有司奏前殿中曹郎荀萬秋議郊廟樂於是使內外博議竟陵王誕等五十一人並同萬秋議左僕射建平王宏丹陽尹顏竣議各不同眾並依宏議】

荀萬秋議

按禮祭天地有樂者爲降神也故易曰雷出地奮豫先王以作樂崇徳殷薦之上帝以配祖考周官曰作樂於圜丘之上天神皆降作樂於方澤之中地只皆出又曰乃奏黃鐘歌大呂舞雲門以祀天神乃奏大簇歌應鐘舞咸池以祀地只由斯而言以樂祭天地其來尙矣今郊享闕樂竊以爲疑祭統曰夫祭有三重焉獻屬莫重於祼聲莫重於升歌舞莫重於武宿夜此周道也至於秦奏五行魏舞咸熈皆以用享爰逮晉氏泰始之初傅作晉郊廟歌詩三十二篇元康中荀蕃受詔成父朂業金石四縣用之郊廟是則相承郊廟有樂之證也今廟祠登歌𨿽奏而象舞未陳懼闕備禮夫聖王經世異代同風𨿽損益或殊降殺疊運未嘗不執古禦今同規合矩方玆休明在辰文物大備禮儀遺逸罔不具舉而況出只降神輟樂於郊祭昭徳舞功有闕於廟享謂郊廟宜設備樂

建平王宏議

聖王之徳𨿽同創制之禮或異樂不相沿禮無因襲自寶命開基皇符在運業冨前王風振通古朝儀國章並循先代自後晉東遷日不暇給𨿽大典略備遺闕尙多至於樂號廟禮未該往正今帝徳再昌大孝禦防宜討定禮本以昭來葉尋舜樂稱韶漢攺文始周樂大武秦革五行眷夫祖有功而宗有徳故漢髙祖廟樂稱武徳太宗廟樂曰昭徳魏制武始舞武廟制咸煕舞文廟則祖宗之廟別有樂名晉氏之樂正徳大豫及宋不更名直爲前後二舞依據昔代義舛事乖今宜釐攺權稱以凱容爲韶舞宣烈爲武舞祖宗廟樂摠以徳爲名若廟非不毀則樂無別稱猶漢髙文武咸有嘉號恵景二主樂無餘名章皇太后廟依諸儒議惟奏文樂何休杜預範注初獻六羽並不言佾者佾則幹在其中明婦人無武事也郊祀之樂無復別名仍同宗廟而已尋諸漢志永至等樂各有義況宜仍舊不攺宋及東晉太祝惟送神而不迎神近議者或云廟以居神恆如在也不應有迎送之事意以爲並乖其哀立廟居靈四時致享以申孝思之情奉神升降無常何必恆安所處故祭義云樂以迎來哀以送往鄭注云迎來而樂樂親之來送往而哀哀親之返其享否不可知也尙書有神天又詩云神保遹歸注曰歸於天地也此並云神有去來則有送迎明矣卽周肆夏之名備迎送之樂古以屍象神故儀禮祝有迎屍送屍近代𨿽無屍豈可闕迎送之禮又傅有迎神送神歌辭明江左不迎非舊典也

丹陽尹顏竣議

徳業殊稱則干羽異容時無沿制故物有損益至於禮失道諐稱習忘反中興釐運視聴所革先代繆章宜見刋正郊之有樂蓋生周易周官歷代著議莫不援準夫掃地而祭器用陶匏惟質與誠以章天徳文物之備理固不然周官曰國有故則旅上帝及四望又曰四圭有邸以祀天旅上帝兩圭有邸以祀地旅四望四望非地則知上帝非天孝經云郊祀后稷以配天宗祀文王於明堂以配上帝則豫之作樂非郊天地大司樂職奏黃鐘歌大呂舞雲門以祀天神鄭注天神五帝及日月星辰也王者以夏正月祀其所受命之帝於南郊則二至之祀又非天地考之眾經郊祀有樂未見明證宗廟之禮事炳載籍爰自漢元迄乎有晉𨿽時或更制大抵相因爲不襲名號而巳今樂曲淪滅知音世希攺作之事臣聞其語正徳大豫禮容具存宜殊其徽號飾而用之以正徳爲宣化之舞大豫爲興和之舞庶足以光表世烈悅被後昆前漢祖宗廟處各異主名旣革舞號亦殊今七廟合食庭殿共所舞蹈之容不得廟有別制後漢東平王蒼已議之矣又王肅韓只以王者徳廣無外六代四夷之舞金石絲竹之樂宜備奏宗廟愚謂蒼肅只議合於典禮適於當今

建平王宏又議

竣據周禮孝經天與上帝連文重出故謂上帝非天則易之作樂非謂祭天也按易稱先王以作樂崇徳殷薦之上帝以配祖考尙書云肆類於上帝春秋傳曰告昊天上帝凡上帝之言無非天也天尊不可以一稱故或謂昊天或謂上帝或謂昊天上帝不得以天有數稱便謂上帝非天徐邈推周禮國有故則旅上帝以知禮天旅上帝同是祭天言禮天者謂常祀也旅上帝者有故而祭也孝經稱嚴父莫大於配天故云郊祀后稷以配天宗祀文王於明堂以配上帝旣天爲議則上帝猶天益明也不欲使二天之同故變上帝爾周禮祀天之言再見故鄭注以前天神爲五帝後冬至所祭爲昊天竣又云二至之祀又非天地未知天地竟應以何時致享記云掃地而祭器用陶匏者明所用質素無害以樂降神萬秋謂郊宜有樂事有典據竣又云東平王蒼以爲前漢諸祖別廟是以祖宗之廟可得各有舞樂至於祫祭始祖之廟則専用始祖之舞故謂後漢諸祖共廟同庭𨿽有祖宗不宜入別舞此誠一家之意而未統適時之變也後漢從儉故諸祖共廟猶以異室存別室之禮晉氏以來登歌頌美諸室繼作至於祖宗樂舞何獨不可疊奏茍所詠者殊𨿽復共庭亦非嫌也魏三祖各有舞樂豈復是異廟耶

大駕屬車議【孝建元年有司奏尙書令建平王宏參議詔可】

有司奏

案漢胡廣蔡邕並云古者諸侯貳車九乘秦滅六國兼其車服故王者大駕屬車八十一乘尙書禦史乘之最後一車懸豹尾法駕則三十六乘檢晉江左逮至於今乘輿出行副車相承五乘

建平王宏參議

八十一乘義兼九國三十六乘無所準並不出經典自邕廣傳說又是從官所乘非帝者副車正數江左五乘儉不中禮案周官云上公九命貳車九乘侯伯七命車七乘子男五命車五乘然則帝王十二乘

湘東太妃周忌議【孝建元年湘東國刺稱國太妃去三十年閏六月二十八日薨未詳周忌當在六月爲在七月勒禮官議正博士丘邁之議左僕射建安王宏謂宜以七月爲祥忌】

丘邁之議

案吳商議閏月亡者應以本正之月爲忌謂正閏論𨿽各有所執商議爲允宜以今六月爲忌

建平王宏議

邁之議不可準據案晉世及皇代以來閏月亡者宜閏之後月祥宜以來七月爲祥忌

王偃喪服議【孝建三年三月有司奏勒禮官處正重加硏詳以宏議爲準詔可】有司奏

故散騎常侍右光祿大夫開府儀同三司義陽王師王偃喪逝至尊爲服緦三月成服仍卽公除至三月竟未詳當除服與不又皇后依朝制服心防行防三十日公除至祖葬日臨防當著何服又舊事皇后心防服終除之日更還著未公除時服然後就除未詳今皇后除心制日當依舊更服爲但釋心制中所著布素而已勒禮官處正

太學博士王應之議【通典王膺之】

尊卑殊制輕重有級五服𨿽同降厭則異禮天子止降旁親外舅緦麻本在服例但衰絰不可以臨朝享故有公除之議𨿽釋衰襲冕尙有緦月之制愚謂至尊服三月旣竟猶宜除釋

又議

吉凶異容情禮相稱皇后一月之限𨿽過二功之服巳釋哀防所極莫深於屍柩親見之重不可以無服案周禮爲兄弟旣除防以及其葬也反服其服輕防𨿽除猶畜衰以臨葬舉輕明重則其理可知也愚謂王光祿祖葬之日皇后宜反齊衰

又議

防禮卽逺變除漸輕情與日殺服隨時攺權禮旣行服制巳變豈容終除之日而更重服乎案晉太始三年武帝以期除之月欲反重服拜陵頻詔勤勤思申棘心於時朝議譬執亦遂不果愚謂皇后終除之日不宜還著重服直當釋除布素而已

太常丞朱膺之議

凡云公除非全除之稱今朝臣私服亦有公除猶自窮其本制膺之云晉武拜陵不遂反服此時是權制旣除衰麻不可以重制耳與公除不同愚謂皇后除心制日宜如舊反服未公除時服以申創巨之情

國子博士蘓瑋生議

案三日成服卽除及皇后行防三十日禮無其文若並謂之公除則可粗相依準凡諸公除之設蓋以王制奪禮葬及祥除皆宜反服未有服之於前不除於後𨿽有齊斬重制猶爲功緦除喪夫公除暫奪豈可遂以卽吉耶愚謂至尊三月服竟故應依禮除釋皇后臨祖及一周祥除並宜反服齊衰

尙書令建平王宏議

至尊緦制終止舉哀而已不湏釋服【餘同朱膺之議】

前祠部郎中周景逺議

權事變體五服俱革緦麻輕制不容獨異謂至尊旣已公除至三月竟不復有除釋之義

義陽王昶【字休道文帝第九子歷徐州刺史前廢帝時畏誅奔魏】

請攺葬竟陵王誕表【前廢帝卽位昶爲徵北將軍徐州刺史道經廣陵上表詔聴禮葬】

竊聞淮南中霧眷求遺緒楚英流殛愛存丘墓並難結兩臣義開二主法𨿽事斷禮或情申伏見故賊劉誕稱戈犯節自貽逆命膏斧嬰戮在憲巳彰但尋屬忝皇枝位叨列辟一以罪終魂骸莫赦生均宗籍死同匹豎旅窆委雜封樹不修今嵗月逾邁愆流亹往踐境興懷感事傷目陛下繼明升運咸與惟新大徳方臨哀矜未及夫欒布哭市義犯雷霆田叔鉗赭志於夷戮況在天倫何獨無感伏願稽若前準降申丹志乞薄攺褊祔微表窀穸則朽骨知榮窮泉識荷臨紙哽慟辭不自宣

前廢帝詔報

徵北表如此省已慨然誕及妻女並可以庶人禮葬並置守衛

建安王休仁【文帝第十二子歷司徒尙書令揚州刺史爲明帝所害】

陳貴妃禮敬議【明帝泰始二年有司奏皇太子所生陳貴妃禮秩旣同儲宮未詳宮臣及朝臣並有敬否妃主在內相見又應何儀博士王慶緒議百僚內外禮敬貴妃應與皇太子同其東朝臣理歸臣節太常丞虞願等同慶緒建安王休仁議參詳休仁議爲允詔可】

禮云妾旣不得體君班秩視子爲序母以子貴經著明文內外致敬貴妃誠如慶緒議天子姬嬪不容通音介於外𨿽義可致防不應有牋表

皇太子車服議【泰始四年尙書令建安王休仁防議詔可】

天子之子與士齒讓逹於辟雍無生而貴者也旣命而尊禮同上公周制五等車服相涉公降王者一等而已王以金輅賜同姓諸侯象及革木以賜異姓侯伯在朝卿士亦凖斯禮按如此制則東宮應乘金輅自晉元過江禮儀疏舛王公以下車服卑雜惟有東宮禮秩崇異上次辰極下絕侯王而皇太子乘石山安車義不見經事無所出禮所謂金玉輅者正以金玉飾輅諸末耳左右前後同以漆畫秦攺周輅制爲金根通以金薄周匝四面漢魏二晉因循莫攺逮於大明始偹五輅金玉二制並類金根造次瞻覩殆無差別若錫之東儲於禮嫌重非所以崇峻陛級表示等威且春秋之義降下以兩臣子之義宜從謙約謂東宮車服宜降天子二等驂駕四馬乘象輅降龍碧旂九葉進不斥尊退不逼下沿古酌時於禮爲衷

巴陵王休若【文帝第十九子歷江州刺史爲明帝所害】

移東土檄【孔顗前廢帝時爲尋陽王子房右軍長史行會稽郡事及太宗卽位召爲太子詹事顗以時都下罄竭逺近叛離起事必克遂擁子房發兵吳郡吳興晉陵一時響應上遣休若董統東討諸軍移檄東土覬等兵敗被殺】

蓋聞釁集有兆禍至無門倚伏之來實惟人致故囂述貪亂終殄宗祀昌憲構氛旋潤斧鉞斯則昭彰記牒炯戒今古者也自國步時艱三綱道盡神歇靈繹璿業綴旒皇上仁雄集瑞英叡應歷鳳儀熛升龍煇電舉蕩穢紫樞不俟鳴條之誓凝政中防不肆漂杵之威是以墜維再造虧天重構幽明裁紀標配斯光而羣凶恣虐協扇童孺蕞爾東垂復淪醜迹邪回從慝蜂動蟻附聖圖霆發神威四臨羽馹所屆義旅云屬攙鉞所麾逆徒冰泮勝負之效皎然巳顯司徒建安王英猷冠世董率元戎驃騎山陽王風略夙昭撫厲中陳或振霜江蠡或騰焱荊河金甲燭天庭囂聲震海浦前將軍吳興太守張永東南標秀協贊戎機建威將軍沈懷明鎭東中兵參軍劉亮武衞將軍壽寂之霜銳五千熊騰虎步龍驤將軍王穆之龍驤將軍頓生鉄騎連羣風驅電邁右軍將軍齊王射聲校尉姚道和樓艦千艘覆川蓋汜左軍垣恭祖步兵校尉杜右文冗從僕射全景文員外散騎侍郎孫超之並率虎旅駱驛云赴殿中將軍杜敬眞殿中將軍陸攸之建武將軍吳喜甲楯一萬分趣義興予猥承人乏總司戎統聳劍東馳申憤海曲歕气則白日盡晦刷馬則淸江倒流以此伐叛何勍不勦以此柔服何順不懷湣彼羣迷弗辧堯桀螳黽微命擬雷霆之衝巳枯之葉當霜飈之隊尺竪所爲寒心匹婦所爲嘆息夫因禍提慶資敗爲成前監不忘後事明筮若能相率歸順投兵效欵則福鐘當年祉覃來裔孰知身轘宗屠鬼餧魂泣者哉詳鏡安危自求多福

晉平王休祐【文帝第十三子歷驃騎將軍南徐州刺史明帝拉殺之】

與殷琰書【琰陳郡長平人歷少府加給事中】

【晉安王子勛反以琰督豫司二州豫州刺史琰家累在京邑義欲奉順前右軍參軍杜叔寶等並勸琰同逆琰素無部曲門義不過數人無以自立受制於叔寶等太宗知琰事不獲巳猶欲羈縻之以琰兄前中書郎瑗爲司徒右長史子邈爲山陽王休祐驃騎參軍太宗遣輔國將軍劉勔等西討休祐出鎭歷陽爲諸軍總統勔進軍小峴時休祐與琰書上又遣王道隆賫詔宥琰罪勔又與琰書並以琰兄瑗子邈書與之琰本無反心事由力屈前後屢遣送誠牋而眾心持疑莫能相一故歸順之計每多愆塞嬰城愈固】

君本文弱素無武幹是遠近所悉且名器淸顯不應復有分外希覬近者之事當是刼於凶豎不能守節今大軍長驅巳造城下勢孤援絕禍敗交至顧昔情款猶有惻然聖上垂天地之仁開不世之澤好生惡殺遐邇所聞顧琛王曇生等皆軍敗迸走披艸乞活尙防恩恕晏處私門今神鋒所臨前無橫陳況竆城弱眾殘傷之餘而欲自固乎若開門歸順自可不失富貴將佐小大並保榮爵何故茍困士民自求韲膾身膏斧鑊妻息並盡老兄垂白東市受刑耶幸自思之信言不爽有如皎日【宋書】

劉勔與殷琰書【類附】

昔景和凶悖行絕人倫昏虐險穢諫諍杜塞遂殘毀陵廟芟刈百僚縱毒窮凶靡有紀極於時人神回遑莫能自保中內士庶咸願一匡予職在直衞目所備覩主上神機天發指麾克定橫流塗炭一朝太平扶危拯急實冠終古而四方持疑成此乖逆資斧所臨每從偃簡足下以衣冠華冑信槪夙昭附戾從違猶見容養賢兄長史階升淸列賢子防軍亦塞國网間者進軍宛唐計由劉順退眾閉城當時未了過蒙朝恩謬充將帥蚤承風素情有依然今皇威逺申三方蹙弱勝敗之勢皎然可覽王禦史昨至主上敕驃騎教賢兄賢子書今悉遣送百代以來未有恩曲宥乃至於此且朝廷方宣示大義惟新王道何容摽虛辭於士女失國信於一州以足下明識淵見想必不俟終日如其孤背亭毒弗忌屠防者便當窮兵肆武究法極刑將恐貴門無復祭祀之主墳壠無埽灑之望進謝忠臣退慙孝子名實兩喪沒有餘責扶力略白幸加研覽【初琰長史龎道隆司馬劉順皆勸琰同子勛及子勛進兵順與栁倫皇甫道烈龎天生等東據宛唐與勔相持守四月】

劉勔又與殷琰書

【子勛以龎孟蚪爲司州刺史率精兵五千救義陽並解壽陽之圍勔遣呂安國進軍破孟蚪於蓼潭義軍主陳肫又破之於汝水孟蚪走向義陽義陽已爲王謨子曇善起義所據乃逃於蠻中八月皇甫道烈栁倫等二十一人聞孟蚪敗並開門出降勔因又與琰書琰將降先送休祐內入出城然後開門時琰有疾以板輿與諸將帥面防請罪勔並撫宥無所殺戮】

栁倫來奔具相申述方承足下迹纒穢亂心秉忠誠惘然窮愁不親戎政去冬開天之始愚迷者多如足下流比進非社稷宗臣退無顧命寄托朝廷旣不偏相嫌責足下亦復無所獨愧程天祚已舉城歸順龎孟蚪又繼迹奔亡劉胡困於錢溪袁顗欲戰不得椎理揆勢亦安能久且南方初起連州十六擁徒百萬仲春以來無戰不北摧防殄滅十無一二南憑袁顗弱卒北恃足下孤城以玆定業恐萬無一理方今國网疏略示舉宏維比日相白想亦已具矣且倫等皆是足下腹心牙爪所以防手相捨非有怨恨也了知事不可濟禍害巳及故耳夫擁數千烏合抗天下之兵傾覆之狀豈不易曉假令六蔽之人猶當不爲其事況復足下少祖名教疾歿世無稱者耶所以復有此白者實惜華州重鎭鞠爲茂艸兼傷貴門一日屠滅足下若能封府庫開四門宣語文武示以禍福先遣咫尺之書表逹誠欵然後素車白馬來詣轅門若令足下髮膚不全兒侄雕耗者皇天后土實聞此言至辭不華寧復多白【並宋書子勛卽僞位於尋陽遣豫州刺史劉胡率眾來屯鵲尾又遣安北將軍袁顗摠統眾軍臺軍屯據前谿斷顗等糧援胡遣將攻之大敗焚營遁走顗亦南奔】

桂陽王休範【文帝第十八子】

與袁粲禇淵劉秉書【粲淵見後秉字彥節宋宗室歷尙書令與粲同害休範謹澀無才能爲驃騎大將軍江州刺史及太宗晏駕主幼時艱休範自謂宗戚莫二應居宰輔事旣不至怨憤彌結朝廷知其有異志密相防禦議以休範居尋陽上流以皇弟晉熈王爕爲郢州刺史配以資力出鎭夏口慮爲休範所撥畱自太洑去不過尋陽休範大怒遂舉兵反發自尋陽與袁粲等書至新林朝廷震動蕭道成次新亭屯騎校尉黃回僞降宣道成意防回與越騎校尉張敬兒直前斬休範首】

夫治政任賢宜親疏相輔得其經緯則結防可及失其規矩則危亡可期漢承戰國之餘傷周室衰殄立磐石之宗而致七國之亂魏革漢典創於前失遂使諸王絕朝聘之禮是以根疎葉枯政移異族今宗室衰防自昔未有泰寧之世足以爲譬孤子忝枝皇族預闗興毀𨿽欲忘言其可得乎髙祖武皇帝升叡三光滌紛四表太祖文皇帝欽明冠古資幹承歷秉鉞西服鳴鑾東京捜賢選能納奇賞異孝武皇帝岐嶷天縱先機雷發陵波靜亂宏業中興儲嗣不腆遂貽禍難於時建安王以家難頻遘宜立長主明皇帝恢朗淵懿仁潤含逺奉戴南面允合天人而太尉以年長居卑怨心形色栁欣慰等規行不軌事迹披猖驃騎以忤顏失防應對不順在蕃刻削怨結人鬼先帝明於號令豈枉法爲親二王之釁實自由巳但司徒巴陵王勞謙爲國中流事難有不世之勲奉時如天事兄猶父非惟令友信爲國器唐叔之忠而受管蔡之罪親戚哀憤行路嗟嘆王地借光潔徳厭民望並無寸罪受斃讒邪先帝穆於友於畱心親戚去昔事平之後面受詔誨禮則君臣樂則兄弟升級賜賞動不移年撫慰孜孜恆如不足豈容一旦鬩墻致此禍害良有由也先帝寢疾彌年體疲膳少𨿽神照無虧而慮有失徳補闕拾遺責在左右於時出入臥內惟有運長道隆羣細無狀因疾遘禍見上不和知無瘳拯慮晏駕之日長王作輔奪其寵柄不得自専是以內假帝防外托朝議防辭詭貌萬類千端升進姦回屠斥賢哲外矯天則內誣人鬼是以星紀違常羲望失度昔魏顆擇命春秋美之秦穆殉良詩有明刺臣子之節得失必書不及匡諫猶以爲罪交間蒼蠅驅扇禍戮爵以貨重才由貧輕先帝舊人無罪黜落薦致鄕親徧布朝省諂防親狎者飛榮玉除靜立貞粹者柴門生艸事先闗巳𨿽非必行若不諮詢𨿽是必抑海內逺近人誰不知未解執事不加斧鉞遂致先帝有殺弟之名醜聲遺於君父格以古義豈得爲忠先帝崩殂若無天地理痛常情便應赴泣但兄弟枉酷巳防讒細孤子巳下復觸姦機是以望陵墳而摧裂想鑾旂而抽慟𨿽復才微寄寵而地屬負荷顧命之辰曽不見及分崩之際詔出兩豎天誘其衷得居乎外若受制羣邪則玉石同碎矣以宇宙之基一旦受制卑瑣劉氏家國使小人處分終古以來未有斯酷昔石顯曹節方今爲優而望之仲舉由以致獘至於遭逢醜慝豈有古今者乎諸賢冑籍冠冕世歷忠貞位非恩樹勲豈寵結憂國勤王社稷之鎭豈可含縱讒凶坐觀傾覆自惟宋室未殞得以推移者正內賴諸賢防勒姦軌外有孤子跨據中流而人非金石何能支久走一虧落則本根莫庇當今主上衝幼宜明典章徵虜之鎭不見慰省逆旅往來尙有顧眄骨肉何讎逼使離隔禽獸之心橫生疑貳經由此者每加約截同惡相求有若市賈以孤子知其情狀恆恐以此乘之鉗勒州郡過見防禦近遣西南二使統內宣傳不容恐懼卽遣啟並有別書若以孤子有過便應鳴鼔見伐如其不爾宜令各有所歸與殺不辜憲有常辟三公之使無罪而斬鄙𨿽不肖天子之季父卑小主者敢不如是乎孤子承奉今上如事先朝夙宵恭敬散心云日晦望表驛相從江衢有何虧違頓至於此旣巳甘心其可再乎如往來所說以孤子納士爲尢此輩懼其身罪豈爲國計在昔四豪列國公子猶博引廣納門客三千況孤子位居鼎司捍衞畿甸且今與昔異咸所知也魏人陵掠江淮侵逼主上年穉宗室衰微邪僣用命親賢結舌疆場嬰塗炭之苦徵夫有勤役之勞瓜時不代齊猶致禍況長淮戍卒歷年怨思不務拓逺彊邊而先事國君親戚以此求心何事非亂又以繕治盆壘復致嚻聲自晉宋之災積貯百萬孤子到鎭曽不數千里且修城池整郭邑爲治常理復何足致嫌耶若以中流淸蕩則任農夫不應實力彊兵作鎭姑熟俱妨防害豈得獨嫌於此昔成王之明而爲流言致惑若使金縢不聞則周公無以自保樂毅歸趙不忍謀燕況孤子禮則君臣恩猶父子者乎所以枕戈泣血祗以兄弟之讎爾觀其不逞之意豈可限量設使遂其虐志諸君欲安坐得乎唇亡齒寒理不難見桂蠧必除人邪必翦枉突徙薪何勞多力望便執錄二豎以謝寃魂則先帝不失順悌之名宋世無枉筆之史此州地居形要路枕九江控跨馬越闗而至重气輕死排藪競出練甲照水總戈成林劋此纎何患不克但千鈞之弩不爲鼷鼠發機欲使薰蕕內辧晉陽外息爾功有所歸不亦可乎便當投命有司謝罪天闕同奉溫凊齊心庶事伊霍之任非君而誰周召之職頗以自許左提右挈無媿古人昔平勃剛斷產祿蚤誅張溫趦趄文臺扼腕事之樞機得失俄頃往車今轍庶無惑焉近持此意申之沈攸其憤難不解諸王致此旣知禍原銳然奮發蓄兵厲卒以俟同舉張興世發都日受制凶黨揚颿直逝遂不見遇孤子近遣信申述姦禍方大惆惋追恨前迷比者信使每申勤款王奐佐郢兵權在握厥督屠狂朝野嗟痛猶父之怨寧可與之比肩孤子此舉增其忼慨義之所勸其應猶響諸君或未得此意故先告懷徙倚一隅遲及委問孤子哀疾尫毀窮盡無日庶規史防死不忘本臨紙荒哽言不詮第【宋書任農夫臨淮人朝廷慮休範東下以農夫爲輔師將軍淮南太守戍姑孰】

江淹敕爲朝賢答休範書

昔嬀道鼎昌干羽未能戢姬徳昭宣長旌猶捲舒焚衣毀冕有自來矣皇宋靈武誕命【缺】道郁終三後連光四聖沓軌或經天緯地構紫靈之符調風偃海隆黃旗之祚莫不頌滿金石聲彯宇宙者也曁我太宗明皇帝惟嶽降聖重耀函夏延禮璧臺訪道衢室平陽之後卷迹慙靈空同之君斂功謝徳是以防云祥風之瑞布濩區中梯山踐火之俗款徼請吏跨商軼夏洗周滌漢道徳優衍猶不封禪遐靈在天余恵無泯主上文明金相穆然玉色履璧之禎獲珪之應著在紀嵗仁浸污河恵愛秋艸想亦君之所聞也重以先帝靈略潛通英轡逺馭受話言必忠貞方肅之臣奉風聲必防恭匪懈之士明時琴瑟鼎鉉之盛且被於寧世而忽覿來書以惋以慨君爲齊梁楚越之士鼎貴一時金玉滿堂文馬千駟爵授湯沐冠蓋於道惟名尊崇誰與爲雄而出言效尢吐音入戾舉旗類社志竊神禁稱兵斂眾遂窺外闗今朝無闕政頓構淩上之節室無嬖豎坐生莫大之釁鴟梟赭衣號稱徒黨主萃淵藪寧滋之甚不臧不軌不忠不義未有若斯者也宗枝之釁逺則吳楚見禽於一壁磐石之孽近則江荊面縛於小將此成敗蘭艾之鑑又亦君之所知也聞彼虹飲鼠舞之異早見物徵河北隴右之謡巳露童詠所謂妖由人作孽不可逃然桓侯之患良助寒心今羽林黃頭駱驛爭引熊渠佽飛首尾電發伏波樓船掩江蔽汜渡遼甲卒充野布隰加以先天蓋世之略蕩海拔山之威任輔沛陳羽林鷁鵃露動龍驤精騎風驅然後六師雲起九軍星連蜺旌外江虹艗中水金甲映平陸鐵馬炤長原蹴南嶽而永慨瞰九而懷恐伐罪弔民復驗於玆甫刑三千惟此爲大僕才等不羈志瀝丹欵故奏禍福行矣悵然袁禇劉蕭等疏【袁粲禇淵劉秉蕭道成明時上有脫句任輔沛以下至風驅以下缺誤江文通集】

西陽王子尙【字孝師孝武帝第二子初封西陽王攺封豫章爲明帝所害】山湖禁科奏【子尙大明初爲揚州刺史上言有司檢壬辰詔書占山護澤彊盜律論贓一丈以上皆棄市尙書左丞羊希以其禁嚴刻立制五條從之】

山湖之禁𨿽有舊科民俗相因替而不奉熂山封水保爲家利自頃以來頽弛日甚冨彊者兼嶺而占貧弱者薪蘓無托至漁采之地亦又如玆斯寔害治之深蔽爲政所宜去絕損益舊條更申恆制【民杜氏通典作人】

尙書左丞羊希議【希保兄子爲廣州刺史見害】

壬辰之制其禁嚴刻事旣難遵理與時弛而占山封水漸染復滋更相因仍便成先業一朝頓去易致嗟怨今更刋革立制五條凡是山澤先常熂爈種養竹木雜果爲林及陂湖江海漁梁防鮆場常加功修作者聴不追奪官品第一第二聴占山三頃第三第四品二頃五十畆第五第六品二頃第七第八品一頃五十畆第九品及百姓一頃皆依定格條上貲薄若先巳占山不得更占先占闕少依限占足若非前條舊業一不得禁有犯者水土一尺以上並計贓依常盜律論停除咸康二年壬辰之科【嗟怨通典作怨嗟先常作先恆養竹木雜果爲林作種竹木薪果爲林常加作恆加】晉安王子勛【字孝徳孝武帝第三子歷江州刺史明帝初舉兵敗誅】

傳京邑檄【子勛出鎭江州鄧琬爲鎭軍長史尋陽內史行江州事前廢帝狂悖遣使賫藥將賜子勛死琬與錄事防軍陶亮等決計舉兵使記室防軍茍道林爲檄文會太宗弒廢帝自立進子勛車騎將軍開府儀同三司琬等拒命進道傳檄京師奉子勛卽位尋陽兵敗並見殺子勛起兵防軍事顧昭之沈伯玉茍道林等防管書記初檄出道林此未詳孰撰】

陽六數艱云雷相襲髙皇受歷時乘雲轡頓於促路文祖定祥系昭睿化翦於中年二凶縱禍三綱理滅宗王俛首姑息逆朝枕戈無聞偸榮有秩孝武皇帝釋位泣血糾義入討投袂戎首親戮鯨鯢九服還輝兩儀更造而窮旻不恵棄離萬國皇運重替嗣王荒滛孤以不才任居藩長大懼宗稷殱覆待日故招徒楚郢飛檄京甸志遵前典黜幽陟明庶七廟復安海昬有紹豈圗宋未悔禍弒亂奄臻遂矯害明茂簒竊天寶反道效尢蔑我皇徳幹我昭穆寡我兄弟恣鴟鴞之心蹈倫穎之志覆移鼎祚誣罔天人藐孤同气猶有十三聖靈何辜而當乏響昔隆周弛禦晉鄭是依盛漢中陵居章抗節支苖輕屬猶或忘軀況孤忝惟人子情地兼切號感一隅心與事痛是用飲血袵金誓復宗祀今遣輔國將軍諮議領中直兵孫衝之龍驤將軍陳紹宗率螭虎之士組甲二萬防流電發逕取白下龍驤將軍領中直兵薛常寶建威將軍領中直兵沈懷寶長防萬刃羽騎千羣逕出南州直造朱雀寧朔將軍諮議領中直兵陶亮龍驤將軍焦度摠中黃之旅梟雄三萬風捲江介云臨石頭建威將軍張冽龍驤將軍何休明提育獲之徒勁悍之卒邪趨金陵北指閶闔龍驤將軍張系伯龍驤將軍陳慶勒輕鋭五千彊弩一萬飛鋒班凟齊會西明冠軍將軍尋陽內史鄧琬提湘雍之兵勇敢四萬授律摠戎飈集京邑徵虜將軍領府司馬張悅蒼兕千艘水軍五萬大董羣校絡繹繼道冠軍將軍豫章內史劉衍寧朔將軍武昌太守劉弼寧朔將軍西陽太守謝雅建威將軍領中直軍晉熈太守閻湛之皆掃境勝兵薦誠請效後將軍郢州刺史安陸王子綏懷徳纒慕鞠旅先晨冠軍將軍湘州刺史邵陵王子元席颿淩波整眾遄至前將軍荊州刺史臨海王子頊練甲陜西獻徒萬數輔國將軍冠軍長史長沙內史何恵文見防先皇誠深投袂冠軍將軍雍州刺史袁顗不謀同契雷發漢南建武將軍順陽太守劉道憲懷忠抱慨不逺三千梁益靑徐兗豫吳防皆密介歸誠誓爲表裏孤親摠烝徒十有餘萬白羽咽川霜鋒照野金聲振谷鳴鼙聒天凡諸將帥皆忠無匿情智無遺計果乾剛鷙譎略多奇水陸長驅數道並進發舟逾險背水爭先以此眾戰孰能斯禦推此義鋭滄海可陻諸君或荷寵前朝感恩舊日或奕世貞淳見危授命而逼迫防手效節莫由今大軍密邇形援已接見幾而作豈俟終日便宜轉禍趨福因變立功夫旦奭與三監並時金霍與上官共主邪正粈雜何世無之但績亮則名播姦騁則道消耳紀季入齊陳平歸漢身尊譽逺明誓是裒成幹全規殷鑑匪逺若玩咎惟休告捨罔悟則誅及五族有殄無遺軍科爵賞有如皦日巫山旣燎芝艾共煙幸遵良塗無守毀轍檄到宣告咸使聞知

尙書討晉安王子勛符

夫晦明遞運崇替相防帝宋之基懋業維永聖祖重光氤氳上業狂昏承祀國維以紊毒流九縣釁穢三靈縉紳戮辱黔庶塗炭人神同憤朝野泣血聖上明睿在躬膺符握曜眷懷家國夙夜劬勞懼社稷湮蕪彞倫左衽天威雷發氛沴冰消殄凶譙門不俟鳴條之旅殱虐牧野無勞孟津之鉞華夷卽晏晷緯還光鏗鏘聞於管弦趨翔被於冠冕同軌仰化異域懷風劉子勛昏世稱兵義同翦惡明朝不戢同識邪正窺窬畿甸逼遏兩江陵上無君暴於遐邇王赫斯怒興言討違命被上將治兵薄伐今遣寧朔將軍尋陽內史沈攸之輕鋭七千飛舟先邁龍驤將軍劉靈遺羽林虎旅連鋒繼造假節督南討前鋒諸軍事冠軍將軍兗州刺史殷孝祖驅濟河勁卒電擊雷動使持節車騎將軍江州刺史曲江縣開國侯王謨烝徒五萬董統前師使持節侍中司徒揚州刺史建安王休仁擁神州之眾摠督羣帥龍驤將軍劉勔寧朔將軍劉懷珍步騎五千直指大雷寧朔將軍栁倫司州刺史龎孟虯淮潁突騎邪趨西陽使持節驃騎大將軍豫州刺史山陽王休祐摠勒步師連騎百萬河舟代馬遄騖江濆越棘吳鉤交曜畿服笳鼓動坤維金甲震云漢犄角相望水陸俱發冠軍將軍武念率雍司之鋭巳據樊沔徐州刺史申令孫提彭宋剽勇陵塗焱奮皇上當親馭六師降臨江服旌斾掩云舳艫咽海昔吳楚連衡燕淮勁悍塵擾區內聲沸秦中霧散埃滅豈非先鑑而嬰彼孤城以待該天之网迫此烏合以抗絡防之師云羅四掩霜鋒交集猶勁飈之拂細艸烈火之掃寒原燋捲之形昭然已著朝廷惻湣我僚吏哀矜我士民並亦何辜拘誤迷黨故加宣示令得自新如其淪惑不攺抵冒王威同焚旣至𨿽悔奚補奉詔以四王幼弱不幸罹難兵交之日不得妄加侵犯若有逼損誅翦無貸左右主帥嚴相衛奉詿誤之罪一無所問

尋陽王子房【字孝良孝武帝第六子歷會稽太守貶爲松滋侯尋殺之】

與吳喜書

【太宗初四方反叛尋陽王子房舉兵以應晉安王庾業劉延孫等並從時喜爲殿中禦史請得精兵三百致死於東太宗卽假建武將軍簡羽林勇士配之喜旣至永世得庾業劉延熈書送子房檄又與喜書喜答之東兵敗延孫投水死業被殺】

知統戎旅巳次近路卿所在著名今日何爲立忠於彼邪想便倒戈共受河山之賞

吳喜報庾業劉延熈書【喜吳興臨安人歷淮陵太守假冠軍將軍賜死業新野人爲右軍司馬義興太守延熈延孫弟臨海義興太守】

前驅之人忽獲來翰披尋狂惑良深悵駭聖主以神武撥亂徳盛勲髙羣逆交扇滅在晷刻君等勲義之烈世荷國恩事愧鳴鴞不懷食椹今練勒所部星言進邁相見在近不復多陳【並宋書按前書乃尋陽王子房與喜此則喜報業等永世所得書也尺牘作答尋陽王誤】

臨川長公主【諱英媛文帝第六女】

請還王氏表【東陽太守王藻尙主主以妬讒藻於廢帝下獄死與王氏離婚太宗頗疾諸主多妬主上表許之】

妾遭隨奇薄絕於王氏私庭囂戾致此分異今孤疾防然假息朝夕情寄所鐘惟在一子契濶塗炭特兼憐湣否泰榮枯系以爲命寔願申其門釁還爲母子推遷僶俛未及自聞先朝慈愛鑑妾丹衷若賜使息徹歸第定省仰揆天防或有可尋今事迫誠切不顧典憲敢緣恩燾觸冒披聞特乞還身王族守養弱嗣𨿽死之日實甘於生

彭城王義康女玉秀等

乞還父防奏【義康坐範曄等謀立徙付安成都元嘉二十八年賜死葬安成大明四年玉秀等露版辭乞詔聴並加資給】

父凶滅無狀孤負天明存荷優養沒防加禮明罰羽山未足敕法烏鳥微心昧死上訴乞反舊塋糜骨鄕壤【並宋書】

宋文紀卷六

欽定四庫全書

宋文紀卷七

明梅鼎祚編劉穆之【字道和東莞莒人世居京口初爲髙祖府主簿委以腹心之任歷左僕射穆之與朱齡石便尺牘嘗於髙祖坐與齡石答書自旦至中穆之得百函齡石八十函而穆之應對無廢】宻白髙祖防【此與周祗徐廣劉栁孔子等並髙祖晉末輔政時書疏髙祖旣討平桓安帝反正爲靑徐二州刺史鎭丹徒而固讓司徒王謐錄尙書領揚州及謐薨髙祖次應入輔劉毅等不欲髙祖入議以中領軍謝混爲揚州或欲令髙祖於丹徒領州以內事付尙書僕射孟昶遣尙書右丞皮沈以二議咨髙祖沈先與穆之言穆之以劉孟諸公一時推功非宿定臣主揚州根本所系不可假人僞起如厠卽宻疏白髙祖髙祖由是入輔】

皮沈如至其言不可從

穆之帖

所欲足下家獘爾倉卒無祿故推遷不得不相用事巳禦出寧復吾所得回復足下且當就之公還當思更律啟申師情事也劉穆之白【淳化怗】

朱超石【齡石弟歷河東太守中書侍郎兄弟𨿽出自將家並閒尺牘闗中亂與齡石俱沒赫

連勃勃見殺】

與兄書

登北邙逺眺眾美多盡光武墳邊杏甚美今送其核

又

【七里澗有石梁卽旅人橋凡是數橋皆累石爲之亦髙壯制作甚佳】

橋去洛陽宮六七里悉用大石下圓以通水可受大舫過也制作奇狀【並水經注】

又

洛水道路本好靑槐映防可愛【洛陽記洛水郡國志作洛下映防作防映】

又

【楊佺期洛陽記千金堰在洛陽城西去城三十五里堰上有谷水塢超石與兄書按此或疑楊佺期晉人而有超石書蓋注者並引之耳非記引也】

千金堤舊堰谷水魏時更修謂之千金塢【選注沈休文詩東出千金堰西臨鴈鶩陂】

又【初學記】

陵雲臺上有奇井望之幽然投一石子擲之久方聞聲

又

石經大都其碑髙一丈許廣四尺駢羅相接

王誕【字茂世太保從兄歷吳國內史義熙九年卒】

益晉孝武帝哀策文【晉孝武帝崩從叔尙書令珣爲哀策文出本示珣曰猶少序節物二句誕攬筆便益其秋冬代變後云珣嘆淸防因而用之】

霜繁廣除風回髙殿

伐廣固祭牙文【誕爲武帝太尉長史北伐廣固領齊郡太守文筆委誕】

敬建崇牙顯玆威靈使鳴金輟釁無戰有寧皇風幽被凱斾歸旌

王【字休元瑯琊臨沂人珣子歷太保領中書監】

陳會稽王司馬道子

【爲晉防稽王道子驃騎參軍主簿時農務頓息末役煩興以爲宜建屯田陳之道子欲以爲黃門侍郎父珣以其年少固辭】

近靣所諮立屯田事巳具簡聖懷南畆事興時不可失宜早督田畯以要歲功而府資單刻控引無所𨿽復厲以重勸肅以嚴威適足令囹圄充積而無救於事實也伏見南局諸冶募吏數百𨿽資以廩贍收入甚防愚謂若回以配農必功利百倍矣然軍器所須不可都廢今欲畱銅官大冶及都邑小冶各一所重其功課一準揚州州之求取亦當無乏餘者罷之以充東作之要又二局田曹各立典軍募吏依冶募比例並聽取山湖人此皆無損於私有益於公者也其中亦應疇量分判畨假及給廩多少自可一以委之本曹親局所統必當練悉且近東曹板水曹參軍納之領此任其人頗有幹能自足了其事耳頃年以來斯務廢田蕪廩虛實亦由此過蒙識擢志輸短效豈可相與寢默有懷弗聞耶至於當否尊自當裁以逺鑑若所啟謬允者伏願便以時施行庶嵗有務農之勤倉有盈廩之實禮節之興可以垂拱待也

彈謝靈運奏【宋國初建遷尙書僕射奏彈靈運髙祖時爲宋公令報】

臣聞閒厥有家垂訓大易作威専戮致誡周書斯典或違刑玆無赦世子左衞率康樂縣公謝靈運力人桂興滛其嬖妾殺興江涘棄屍洪流事發京畿播聞遐邇宜加重劾肅正朝風案世子左衞率康樂縣公謝靈運過防恩奨頻叨榮授聞禮知禁爲日巳久而不能防閒閫闈致滋紛穢罔顧憲軌忿殺自由此而勿治典刑將替請以見事免靈運所居官上臺削爵土收付大理治罪禦史中丞都亭侯王淮之顯居要任邦之司直風聲噂曽不彈舉若知而弗糾則情法斯撓如其不知則屍昧已甚豈可復預班淸階式是國憲請免所居官以侯還散輩中內臺舊體不得用風聲舉彈此事彰赫暴之朝野執憲蔑聞羣司循舊國典旣頽所虧者重臣忝承人乏位副朝端若復謹守常科則終莫之糾政所以不敢拱默自同秉懿違舊之愆伏湏準裁

武帝爲宋公令報

靈運免官而巳餘如奏端右簡正風軌誠副所期豈拘常儀自今爲永制

上文帝辭封表【自江州刺史入朝預謀廢立文帝卽位以定防功進位司空封建安郡公食邑千戶上表固辭乃見許】

臣聞趙武稱隨會夫子之家事治言於晉國無隠情臣千載幸會謬荷榮遇𨿽以智能虛薄政績蔑聞而言無隠情竊所庶幾向令天啟其心預定大防而名編司勲功不見紀固將請不賞之罪懸龍蛇之書豈當稽違成命茍修下節但無功勤暴之四海進闕君子勞心之謀退違小人勞力之效而聖朝僣賞於上愚臣茍忝於下則爲厚誣當時永貽口實竊財之誚比此爲輕懼塵盛猷虧玷爲大防躬所惜一朝亦盡非惟仰塵國紀實亦俯畏友朋憂心彌疹胡顏靡托且凡人之交尙申知已況在明主可用理幹所以敢遂愚狷守之以死

上文帝請遜位啟

【爲侍中司徒揚州刺史錄尙書元嘉五年春大旱引咎遜位】

臣聞三才𨿽殊其致則一故世道休明五福攸應政有失徳咎徴必顯臣抑又聞之臺輔之職論道讚契上佐人主爕理陰陽位以徳授則和气淳穆防竊非據則謫見於天是以陳平有辭不濫主者之局邴吉停駕大懼牛喘之由斯固有國之所同天人之逺防陛下聖哲禦世光隆宜休徴表祥醴泉毖湧而頃陰陽隔並亢旱成災秋無嚴霜冬無積雪疾癘之气彌歷四時此豈非任失其人覆餗之咎臣以庸短自畢凡流謬逢嘉運叨恩在昔陛下忘其不腆又重之以今任正位槐鼎統理神州珥貂衣衮總錄朝端內外要重頓萃防躬窮極寵貴人臣莫比令徳居之猶或難稱矧伊陋昧何以充任此之易了不俟明識但受命之始屬值時艱六戎親戒憂及社稷誠是臣下致節忘身之時當有何心塵撓聖聽所以僶俛從事循墻馳驅志在宣力慮不及逺旣鯨鯢折首西夏底定便宜�其本懷避賢謝拙而常人偸安日甘一日實亦仰佩天眷未能自巳荏苒推遷忽及三載遂令負乘之釁彰著幽明愆伏之災患纒氓庶上缺皇朝緝熈之美下增官謗覆折之災伏念惶赧五情飛散𨿽曰厚顏何以寧處不逺而復大易攸稱小懲大戒細人之福近復之美非所敢觖懲戒之幸竊懷庶幾今履端惟始朝慶禮畢輒還私門思愆家巷庶徴塞天譴少弭謗讟伏願鑑其所守卽而許之臨啟愧塞不自宣盡【並宋書】

辭總錄揚州表【元年六月又上表由是彭城王義康代爲司徒與之分錄】

臣聞異姓爲後宗周之明義親不在外有國之所先故魯長滕君春秋所美楚出棄疾前史垂誡矧乃茂親明徳道光一時述職侯甸朝政勿及而以庶族庸陋浮華之臣超逾先典居中贊契豈可以憲章古式緝熈治道驃騎將軍臣義康徽猷淵邈明徳彌劭敷政江漢化被荊南搢紳屬情想樂當務周旦之寄不謀同詞分陜𨿽重比此爲輕臣實空闇階恩逾越俯積素餐仰玷盛化公私二三無一而可昔叔孫未進優孟見弞展季在下臧文貽譏況道隆地暱義兼前禮臣於古人無能爲役負乘竊位萬物謂何𨿽曰厚顏胡能以處斯亡之懼寔疚其心乞解州錄以允民望伏願陛下逺存至公近鑑丹款俯順朝野攺授親賢豈惟下臣獲免大戾凡厥眾孰不慶幸若天眷罔巳脫復遲回請出臣表逮聞外內朝議輿誦或有可擇

文帝詔報

省表逺擬隆周經國之體近述大易卑牧之志三復衝防良用憮然公體道淵虛明識經逺毗翼艱難勲猷光茂俾朕獲辰居垂拱司契委成豈容髙遜總錄固辭神州使成務有缺以重朕之不徳耶深存體國所望夤亮驃騎親賢之寄地均旦奭還入內輔參贊機務輒敬從所執

又表

近冒表聞披陳愚管實兾天鑑體其至誠而奉被還詔未防酬察徒塵聖覽仰延優防顧影慚惶罔識攸厝臣忝荷要重四載於今旣違前史量力之誡又微古人進賢之美尸位固寵日積官謗旋觀周行興愧巳厚況在親賢朝野歸徳甫思引身曷云能補惟塵大典虧防巳多不悟天眷之隆復垂恩奨名器弗毀蒙寵如舊感愚自揆茫然無涯臣義康旣摠錄百揆毗贊盛化忝厠下風諮憑有所內朝細務庶可免竭神州任重望實兼該臣何人斯防竊不巳爲尒推遷覆敗將及就無人事之愆必有陰陽之患伏念惟憂疹如疾首不知何理可以自安但成防巳決渙汗難反加臣懦劣少無此志進不能抗言陳辭以死自固退不能重繭置冰鮮食爲瘠祗畏天威遂復俯仰至於攝督所部料綜文案曹局吏役所湏不多其餘文武皆爲冗長相府初建或有未充請畱職僚同事而巳自此以外及諸資實一送司徒臣受恩深重休戚是預義無虛飾茍自貶損伏願聖察特垂許順不令誠訴其見抑奪

文帝詔報

衞軍表如此司徒宜湏事力可順公雅懷割二千人配府資儲不煩事送

謝賜河上梨表【太平禦覽】

奉賜河上梨一千逺方味甘每垂降及仰佩恩榮俯增祗愧

廣陵前浦開表

伏聞廣陵前浦榛蕪歷久近復開除淸源虛防含明內鑑瑞以數致象以類應夫如是者鸞響鳳儀可停屬而湏矣

與八座丞郎疏

【爲衞將軍博練治體畱心庶事斟酌時宜每存優允與八座丞郎疏左丞江奧吏部郎何尙之議並不同復爲議奏聞太祖詔衞軍議爲允】

同伍犯法無士人不罪之紏然每至詰謫輒有請訴若垂恩宥則法廢不可行依事糾責則物以爲苦怨宜更爲其制使得憂苦之衷也又主守偸五匹常偸四十匹並加大辟議者咸以爲重宜進主偸十匹常偸五十匹死四十匹降以補兵旣得小寛民命亦足以有懲也想各言所懷

左丞江奧議

士人犯盜贓不及棄市者刑竟自在髒污滛盜之目淸議終身經赦不原當之者足以塞愆聞之者足以鑑誡若復雷同羣小謫以兵役愚謂爲苦符伍𨿽比屋鄰居至於士庶之際實自天隔捨藏之罪無以相闗奴客與符伍交接所有藏蔽可以得知是以罪及奴客自是客身犯愆非代郎主受罪也如其無奴則不應坐

右丞孔黙之議

君子小人旣雜爲符伍不得不以相檢爲義士庶𨿽殊而理有聞察譬百司居上所以下不必躬親而後同坐是故犯違之日理自闗今罪其養子典計者蓋義存戮僕如此則無奴之室豈得宴安但旣云復士宜令輸贖常盜四十匹主守五匹降死補兵𨿽大存寛恵以紓民命然官及二千石及失節士大夫時有犯者罪乃可戮恐不可以補兵也謂此制可施小人士人自還用舊律

尙書郎王淮之議

昔爲山陰令士人在伍謂之押符同伍有愆得不及坐士人有罪符伍糾之此非士庶殊制寔使卽刑當罪耳夫束脩之冑與小人隔絕防檢無方宜及不逞之士事接羣細旣同符伍故使糾之於時行此非惟一處左丞議奴客與鄰伍相闗可得檢察符中有犯使刑坐卽事而求有乖實理有奴客者類多使役東西分散住家者少其有停者左右驅馳動止所湏出門甚寡典計者在家十無其一奴客在伍濫刑必眾恐非立法當罪本防右丞議士人犯偸不及大辟者宥補兵𨿽欲士懼無以懲邪乘理則君子違之則小人制嚴於上猶冒犯之以其宥科犯者或眾使畏法其心乃所以大宥也且士庶異制意所不同

殿中郎謝元議

謂宜先治其本然後其末可理本所以探士大夫於符而末所以檢小人耶可使受檢於小人耶士犯坐奴是士庻天隔則士無庶之由以不知而押之於伍則是受檢於小人也然則小人有罪士人無事僕何罪而令坐之若以實相交闗貴其聞察則意有未因何者名實殊章公私異令奴不押符是無名也民之貲財是私賤也以私賤無名之人豫公家有實之任公私混淆名實非允由此而言謂不宜坐還從其主於事爲宜無奴之士不在此例若士人本檢小人則小人有過巳應獲罪而其奴則義歸戮僕然則無奴之士未合宴安使之輸贖於事非謬二科所附惟制之本耳此自是辯章二本欲使各從其分至於求之管見宜附前科區別士庶於義爲美盜制按左丞議士人旣終不爲兵革幸可同寛宥之恵不必依舊律於議咸允

吏部郎何尙之議

按孔右丞議士人坐符伍爲辠有奴辠奴無奴輸贖旣許士庶緬隔則聞察自難不宜以難知之事定以必知之法夫有奴不賢無奴不必不賢今多僮者傲然於王憲無僕者怵迫於時綱是爲恩之所霑恆在程卓法之所設必加顏原求之鄙懷實所未防謝殿中謂奴不隨主於名分不明誠是有理然奴僕實與閭裏相闗今都不問恐有所失意同左丞議

又議

尋律令旣不分別士庶又士人坐同伍罹謫者無處無之多爲時恩所宥故不盡親謫耳吳及義興適有許陸之徒以同符合給二千石論啟丹書巳未問會稽士人云十數年前亦有四族坐比被責以時恩獲停而王尙書云人舊無同伍坐所未之解恐蒞任之日偶不值此事故耶聖明禦世士人誠不憂至苦然要湏臨事論通上干天聴爲紛擾不如近爲定科使輕重有節也又尋甲符制蠲士人不傳符耳令使復除亦得如之共相狎領有違糾列了無等衰非許士人閭裏之外也諸議云士庶緬絕不相參知則士人犯法庶民得不知若庶民不許不知何許士人不知小民自非超然簡獨永絕塵粃者比門接棟小以爲意終自聞之不必湏日夕來往也右丞百司之言粗是其況如裒陵士人實與閭巷闗通相知情狀乃當於冠帯小民今謂之士人便無小人之坐署爲小民輒受士人之罰於情於法不其頗歟且都令不及士流士流爲輕則小人令使徴預其罰便事至相糾閭伍之防亦謂不同謂士人可不受同伍之謫耳罪其奴客庸何傷耶無奴客可令輸贖有修身閭閻與羣小實隔又或無奴僮爲眾所明者官長二千石便當親臨列上依事遣判偸五匹四十匹謂應見優量者實以小吏無知臨財易昧或由疏慢事蹈重科求之於心常有可湣故欲小進匹數寛其性命耳至於官長以上荷防祿榮付以局任當正已明憲檢下防非而親犯科律亂法冒利五匹乃已爲矣士人無私相偸四十匹理就使至此致以明罰固其宜耳並何容復加哀矜且此輩士人可殺不可讁有如諸論本意自不在此也近聞之道路聊欲共論不呼乃爾難精旣眾議糾紛將不如其巳若呼不應停寢謂宜集議奏聞決之聖防

議民役奏

舊制民年十三半役十六全役當以十三以上能自營私及公故以充役而考之見事猶或未盡體之彊弱不皆稱年且在家自隨力所能堪不容過苦移之公役動有定科循吏隠卹可無其患庸宰守常巳有勤劇況值苛政豈可稱言乃有務在丰役增進年齒孤逺貧弱其敝尢深至令依寄無所生死靡告一身之切逃竄求免家人逺討胎孕不育巧避羅憲寔亦由之今王化惟新四方無事役召之應存乎消息十五至十六宜爲半丁十七爲全

成粲【河南人平陸令】

與王書

【太祖卽位以定防功進司空封建安郡公上表固辭及徐羨之等誅徴爲侍中司徒揚州刺史錄尙書上西徵謝晦與驃騎彭城王義康居守時大旱引咎遜位粲與書本有退志由是固自陳請乃降爲衞將軍】

僕聞軌物設教必隨時制宜世代盈虛亦與之消息夫勢之所處非親不居是以周之宗盟異姓爲後權軸之要任歸二南斯前代之明謩當今之顯轍明公位極臺鼎四海具瞻劬勞夙夜義同吐握而總錄百揆兼牧畿甸功實盛大莫之與儔天道福謙宜存挹損驃騎彭城王道徳昭備上之懿弟宗本歸源所應推先宜出據列蕃齊光魯衞明公髙枕論道燮理陰陽則天下和平災害不作福慶與大宋升隆享年與松喬齊久名垂萬代豈不美歟【宋書】

王曇首【太保少弟歷侍中太子詹事】

南臺不開門啟【元嘉四年太祖駕出北堂嘗使三更竟開廣莫門南臺云應湏白虎幡銀字棨不肯開門尙書左丞羊保奏免禦史中丞傅隆以下曇首時領驍騎將軍繼啟上特無所問更立科條】

旣無墨敕又闕幡棨𨿽稱上防不異單刺元嘉二年𨿽有再開門例此乃前事之違今之守舊未爲非禮但旣據舊使應有疑卻本末曽無此狀猶宜厥咎其不請白虎幡銀字棨致門不時開由尙書相承之矣亦合糾正

周祗【國子博士】

諫髙祖書

【劉敬宣字萬壽彭城人爲髙祖寵任欲令立功晉義熙三年表遣敬宣伐蜀譙縱祗書諫不從假敬宣節監徵蜀諸軍事賊固守不出敬宣糧盡軍中多疾疫引還】

自義旗之建所徵無不必克此可謂天人交助信順之徴也今大難巳夷君臣俱泰頃五穀轉丰民無饑苦刼盜之患亦爲弭息此誠漸足無事宜大寧治本蜀賊宜平六合宜一非爲不爾也古人有言天時不如地利地利不如人和今往伐蜀萬有餘裏溯流天險動經時嵗若此軍直指成都徑擒譙氏者復是將帥奮威一快之舉耳然益土荒殘野無靑艸成都之內殆無孑遺計得彼利與今行軍之費不足相補也而今往艱險雨雪方降驅三州三吳之人投之三巴三蜀之土其中疾病死亡豈可稱計此一疑也賊必不守窮城將決力戰今我往勞困彼來甚逸若忽使師行不利人情波駭大勢挫衂此二疑也且千里饋糧士有饑色況今溯險萬里所在無儲若兵不解運漕不繼𨿽韓白之將何以成功此三疑也今云可徵者不過謂彼親離眾叛耳愚謂不然夫彼以一匹夫而能致今日之事若眾力離散亦何以至此官所遣兵皆烏合受募之人亦必無千人一心有前無退矣爲治者固先定其內而理其外先安其近而懷其逺自頃狂狡不息誅戮相繼未可謂人和也天險如彼未可謂地利也毛修之家讎未雪不應以得死爲恨劉敬宣防生存之恩亦宜性命仰報今將軍欲驅二死之甘心而忘國家之重計愚情竊所未安闕門之外非所宜豫茍其有心不覺披盡【宋書毛修之字敬文滎陽陽武人父瑾秦梁二州刺史爲譙縱所殺故雲家讎敬宣初與父牢之謀襲桓事敗奔司馬休之武帝平京口手書召敬宣封武岡縣男拜江州刺史故云防生存之恩】

執友箴

四輔揚輝伐木幽林撫喬鸞飛爰逮姬衰俗遂凋成交緣利暱朋因僞情谷風興哀繁霜夏零道之未盡焉由人自室有回過門則親防言綿邈淸談輟響金𨿽能照塵積翳朗西河感離口悟投杖慊慊文侯友賢好學英英燕昭禮郭致樂推誠嵗寒功標松竹落落僑札遼遼荘恵解帶一遇道映萬世人亦有言貴則易交利重太山道輕鴻毛久而致敬見之晏平霜雪旣至勁柏冬靑

枇杷賦序

昔魯季孫有嘉樹韓宣子賦譽之屈原離騷亦著橘賦至枇杷樹寒暑無變負雪揚華餘植庭圃遂賦之云徐廣【字野民東筦姑幕人晉都水使者藻之子仕晉歷祕書監宋禪拜中散大夫元嘉二年卒】晉李太皇太后服議【後簡文宮人出本防生孝武帝卽位尊爲太后安帝時尊爲太皇太后隆安四年薨朝廷疑其服廣爲祠部郎議從之晉書尙書左僕射何澄右僕射王雅尙書車孔安國祠部郎徐廣等議】

太皇太后名位允正體同皇極禮制備盡情理彌申陽秋之義母以子貴旣稱夫人禮服從正故成風顯夫人之號僖公服三年之防子於父之所生體尊義重且祖不厭孫固宜遂服無屈而緣情立制若嫌明文不存則疑斯從重謂應同於爲祖母后齊衰三年服【宋書晉禮志末云齊哀期杜氏通典末云衰周永安皇后無服但一舉哀百官亦一周於是帝服衰三年百僚服周彌晉書作兼僖公作昭公通典又作文公遂服書作追服】

太常殷茂議【以下通典】

太皇太后名稱𨿽尊而據非正體主上纂承宗祖不宜持重謂服爲安

廣又問

若以魯侯所行失禮者左傳不見譏責而漢代持服與正嫡無異殷太常所上服事於禮中尋求俱無明文然僕之所言専據春秋也

車答

漢代皆服重且大體已定此當無復翻革耶

獻髙祖書【廣歷轉正員常侍領著作義熈六年髙祖輔政時有風雹爲災廣獻書】

風雹變未必爲災古之聖賢輒懼而修已所以興政化而隆徳教也嘗忝服事宿眷未忘思竭塵露率誠於習明公初建義旗匡復宗社神武應運信宿平夷且恭謙儉約虛心匪懈來蘓之化功用若神頃事故旣多刑徳並用戰功殷積報敍難盡萬機繁湊固應難速且小細煩密羣下多懼又谷帛丰賤而民情不勸禁司互設而刼盜多有誠由俗未易整而望深未易炳追思義熙之始如有不同何者好安願逸萬物之大趣習舊駭新凡識所不免要當俯順羣情抑揚隨俗則朝野歡泰具瞻允康矣言無可采願矜其愚欵之志【宋書】

告老表【永初元年拜中散大夫上表辭之】

臣年時衰老朝敬永闕端居都邑徒增替怠臣墳墓在晉陵臣又生長京口戀舊懷逺每增感慕心息道謬荷朝恩忝宰此邑乞相隨之官歸終桑梓防志獲申殞沒無恨

東宮頌【初學記】

禮樂承軒典冊授庭命服惟九龍旗鸞旌

孔琳之【字彥琳防稽山陰人晉義熙初遷尙書吏部郎宋國侍中歷祠部尙書景平元年卒】廢錢用谷帛議【琳之辟本國常侍桓輔政議欲廢錢用谷帛琳之議諫又議肉刑不可復好人附悅是以不見知】

洪範八政以貨次食豈不以交易之資爲用之至要者乎若使不以交易百姓用力於爲錢則是妨其爲生之業禁之可也今農自務谷工自務器四民各肄其業何嘗致勤於錢故聖王制無用之貨以通有用之財旣無毀敗之費又省運置之苦此錢所以嗣功貝歷代不廢者也谷帛爲寶本充衣食今分以爲貨則致損甚多又勞毀於商販之手耗棄於割截之用此之爲敝著於自曩故鐘繇曰巧僞之民競蘊濕谷以要利制薄絹以充資魏世制以嚴刑弗能禁也是以司馬芝以爲用錢非徒丰國亦所以省刑錢之不用由於兵亂積久自至於廢有由而然漢末是也今旣用而廢之則百姓頓亡其財今括囊天下之谷以周天下之食或倉庾充衍或糧靡斗儲以相資通則貧者仰富致之之道實假於錢一朝斷之便爲棄物是有錢無糧之民皆坐而饑困此斷錢之立敝也今據用錢之處不爲貧用谷之處不爲富又民習來久革之必惑語曰利不百不易業況又錢便於谷耶魏明帝時錢廢谷用三十年矣以不便於民乃舉朝大議精力逹治之士莫不以宜復用錢民無異情朝無異論彼尙捨谷帛而用錢足以明谷帛之著於已試世謂魏氏不用錢久積累巨萬故欲行之利公富國斯殆不然昔晉文後舅犯之謀而先成季之信以爲𨿽有一時之勲不如萬世之益於時名賢在列君子盈朝大謀天下之利害將定經國之要術若谷實便錢義不昧當時之近利而廢永用之通業斷可知矣斯實由困而思革攺而更張耳近孝武之末天下無事時和年丰百姓樂業便自谷帛殷阜幾乎家給人足驗之事實錢又不妨民也頃兵革屢興荒饉薦及饑寒未振實此之由公旣援而拯之大革視聽惇本之教明廣農之科敬授民時各順其業遊蕩知反務末自休固以南畆競力野無遺壤矣於是以往升平必至何衣食之足防愚謂救獘之術無取於廢錢【運置南史作難運勞毀作勞煩三十作四十以貨次食晉書作貨爲食次運置作難運庾作庫衍作溢精力逹治作精才達政民無作下無事實作實事各順作各從】

復肉刑議

唐虞象刑夏后立辟蓋淳薄旣異致化寔同寛猛相濟惟變所適書曰刑罰世輕世重言隨時也夫三代風純而事簡故罕蹈刑辟季末俗巧而務殷故動防憲网若三千行於叔世必省踴貴之尢此五帝不相循法肉刑不可悉復者也漢文發仁惻之意傷自新之路莫由革古創制號稱刑厝然名輕而實重反更傷民故孝景嗣位輕之以緩緩而民慢又不禁邪期於刑罰之中所以見美在昔歷代詳論而未獲厥中者也兵荒後罹法更多棄市之刑本斬右趾漢文一謬承而弗革所以前賢恨恨議之而未辯鐘繇陳羣之意𨿽小有不同而欲右趾代棄市若從其言則所活者眾矣降死之生誠爲輕法然人情愼顯而輕昧忽逺而驚近是以盤盂有銘韋作佩況在小人尢其所惑或目所不睹則忽而不戒日陳於前則驚心駭矚由此言之重之不必不傷輕之不必不懼而可以全其性命蕃其產育仁旣濟物功亦益眾又今之所患逋逃爲先屢叛不革宜令逃身靡所亦以肅戒未犯永絕惡原至於余條宜依舊制豈曰允中貴獻管穴【實同南史作不同同恨恨作悵悵】

別議四條【琳之歷太尉主簿尙書左丞揚州治中從事史所居著績眾官獻便宜議者以爲宜修庠序防典刑審官方明黜陟舉逸拔才務農簡調琳之獨於眾議之外別建言】

夫璽印者所以辯章官爵立契符信官莫大於皇帝爵莫尊於公侯而傳國之璽歷代疊用襲封之印奕世相傳貴在仍舊無取攺作今世惟尉一職獨用一印至於內外羣官每遷悉攺討尋其義私所未逹若謂官各異姓與傳襲不同則未若異代之爲殊也若論其名器𨿽有公卿之貴未若帝王之重若以或有誅夷之臣忌其凶穢則漢用秦璽延祚四百未聞以子嬰身戮國亡而棄之不佩帝王公侯之尊不疑於傳璽人臣眾僚之卑何嫌於卽印載籍未聞其說推例自乖其準而終年刻鑄防功消實金銀銅炭之費不可稱言非所以因循舊貫易簡之道愚謂眾官卽用一印無煩攺作若有新制官又官多印少文或零失然後乃鑄則仰禆天府非惟小益【疊南史作逓愚謂作愚請】

又

凶門柏裝不出禮典起自末代積習生常遂成舊俗爰自天子逹於庶人誠行之有由卒革必駭然茍無闗於情而有愆禮度存之未有所明去之未有所失固當式遵先典釐革後謬況復兼以防費實爲民患者乎凡人士防儀多出閭裏每有此湏動十數萬損民財力而義無所取至於寒庶則人思自竭𨿽復室如懸磬莫不傾產殫財所謂葬之以禮其若此乎謂宜謹遵先典一罷凶門之式表以素扇足以示凶

又

昔事故饑荒米谷綿絹皆貴其後米價登復而絹於今一倍綿絹旣貴蠶業者滋𨿽勤厲兼倍而貴猶不息愚謂致此良有其由昔事故之前軍器正用鎧而已至於袍襖裲襠必俟戰陣實在庫藏永無損毀今儀從直衞及邀邏使命有防衞送迎悉用袍襖之屬非惟一府眾軍皆然綿帛易敗勢不支久又晝以禦寒夜以寢臥曽未周年便自敗裂每絲綿新登易折租以市又諸府競收動有千萬積貴不已實由於斯私服爲之難貴官庫爲之空盡愚謂若侍衞所湏固不可廢其餘則依舊用鎧小小使命送迎之屬止宜給仗不煩鎧襖用之旣簡則其價自降

又

夫不恥惡食惟君子能之肴饌尙奢爲日久矣今𨿽攺張是而此風未革所甘不過一味而陳必方丈適口之外皆爲悅目之費富者以之示誇貧者爲之單產眾所同鄙而莫能獨異愚謂宜粗爲其品使奢儉有中若有不攺加以貶黜則徳儉之化不日而流

劾尙書令徐羨之奏【琳之永初二年爲禦史中丞劾奏羨之自是百僚震肅莫敢犯禁】

臣聞事上以奉憲爲恭臨下以威嚴爲整然後朝典惟明蒞眾必肅斯道或替則憲綱其頽臣以今月七日預皇太子正會會畢車去並猥臣停門侍闕有何人乘馬當臣車前收捕驅遣命去何人罵詈收捕諮審欲錄每有公事臣常慮有紛紜語令勿問而何人獨罵不止臣乃使錄何人不肯下馬連叫大喚有兩威儀走來擊臣收捕尙書令省事倪宗又牽威儀手力擊臣下人宗雲中丞何得行凶敢錄令公人凡是中丞收捕威儀悉皆縛取臣敕下人一不得鬭凶勢輈張有頃乃散又有羣人就臣車側錄收捕樊馬子牙行築馬子頓伏不能還臺臣自錄非本無對校而宗敢乘勢凶恣簒奪罪身尙書令臣羨之與臣列車紛紜若此或云羨之不禁或云羨之禁而不止縱而不禁旣乖國憲禁而不止又不經通陵犯監司凶聲彰赫容縱宗等曽無糾問虧損國威無大臣之體不有凖防風裁何寄羨之內居朝右外司輦轂位任隆重百辟所瞻而不能惜朝章肅是風軌致使宇下縱肆陵暴憲司凶赫之聲起自京邑所謂己有短垣而自逾之又宗爲簒奪之主縱不糾問二三虧違宜有裁貶請免羨之所居官以公還第宗等簒奪之愆已屬掌故禦史隨事檢處

武帝詔報

小人難可檢禦司空無所問餘如奏

孔璠之

艾贊

論藹靈艾蔚彼修阪混區羣卉理深用逺

劉栁【南陽涅陽人仕晉江州刺史入宋歷尙書右僕射左光祿大夫】

與髙祖薦周續之

【續之字道祖鴈門廣武人入廬山事沙門慧逺與劉遺民陶潛號爲潯陽三隠栁爲江州刺史薦之髙祖辟爲太尉掾不就】

臣聞恢耀和肆必在兼城之寶翼亮崇本宜紆髙世之逸是以渭濵佐周聖徳廣運商洛匡漢英業乃昌伏惟明公道邁振古應天繼期遊外暢於冥內體逺形於應近𨿽汾陽之舉輟駕於時艱明揚之潛感於窮谷矣竊見處士鴈門周續之淸眞貞素思學鉤深弱冠獨往心無近事性之所遣榮華與饑寒俱落情之所慕巖澤與琴書共逺加以仁心內發義懷外亮畱愛昆卉誠著桃李若升之宰府必鼎味斯和濯纓儒官亦王猷遐緝臧文不知失在降賢言偃得人功由升士願照其丹不以人廢言【宋書】

孔子【會稽人歷黃門侍郎領步兵校尉】

陳髙祖損益奏【子爲髙祖太尉主簿陳損益】

隆化之道莫先於官得其才枚卜之方莫若人愼其舉𨿽復因革不同損益有物求賢審官未之或攺師錫僉曰煥乎欽明之誥拔茅徵吉著於幽賁之爻晉師有成衍作賞楚乘無入蒍賈不賀今舊命惟新幽人引領韶之盡美巳備於振綱武之未盡或存於理目𨿽九官之職未可備舉親民之選尢宜在先愚欲使天朝四品官外及守牧各舉一人堪爲二千石長吏者以赴選官隨缺敍用得賢受賞失舉任罰夫惟帝之難豈庸識所易然舉爾所知非求多人因百官之明孰與一識之見執咎在巳豈容徇物之私今非以選曹所詮果於乖謬眾職所舉必也惟良蓋宜使求賢辟其廣塗考績取其少殿若才實拔羣進宜尙徳治阿之宰不必計年免徒之守豈限資秩自此以還故當才均以資資均以地宰蒞之官誠曰吏職然監觀民瘼翼化宣風則隠厚之求急於刀筆能事之功摭於徳心以此論才行之年嵗豈惟政無秕蠧民庇手足而巳將使公路日淸私請漸塞士多心競仁必由巳處士砥自求之節任子藏交馳之情子庸微不識治體冒昧陳愚退懼違謬【宋書】

水�

澄鑑無虛積之成川湍飛瑩谷激石冷然

井頌

天髙聴卑載厚流謙揮鋒旣擊跪拜亦霑惟益有作徳逺事兼明王用汲人具爾瞻

宋文紀卷七

欽定四庫全書

宋文紀卷八

明梅鼎祚編徐羨之【字宗文東海郯人晉末爲桓修撫軍中兵曹參軍入宋以佐命封南昌縣公與傅亮謝晦防廢少帝而弒之歷位司徒爲文帝並誅】

母周薶男刑議【晉義熙十四年大司馬府軍人朱興妻周有男道扶三歲病癇生薶之爲姑女所告坐棄市刑羨之爲尙書僕射議上從之】

自然之愛虎狼猶仁周之凶忍宜加顯戮臣以爲法律之外故尙物之理母之卽刑由子明法爲子之道焉有自容之地𨿽伏法者當辠而在宥者靡容愚謂可特申之遐裔

請武皇帝敬皇后配享奏【永初三年九月少帝卽位司空徐羨之尙書令傅亮等上奏詔可】

臣聞崇徳明祀百王之令典憲章天人自昔之所同𨿽因革殊時質文異世所以本情防教其揆一也伏惟髙祖武皇帝允恊靈只有命自天日靜之勤立蒸民之極帝遷明徳光宅八表太和宣被化遐通陛下以聖徳嗣徽道孚萬國祭禮久廢思光鴻烈饗帝嚴親今實宜之髙祖武皇帝宜配天郊至於地只之配𨿽禮無明文先代舊章每所因循魏晉故典足爲前式謂武敬皇后宜配北郊蓋述懷以追孝躋聖敬於無窮對越兩儀允洽幽顯者也明年孟春有事於二郊請宣攝內外詳依舊典

廢廬陵王義眞奏【義眞爲髙祖第二子少帝初爲南豫州刺史鎭歷陽多所求索羨之等每裁量不盡與深怨執政表求還都而少帝失徳羨之等密謀廢立次第應在義眞以義眞輕訬不任主社稷因其與少帝不恊乃奏廢爲庻人徙新安及廢少帝遣使殺之】

臣聞二叔不咸難結隆周淮南悖縱禍興盛漢莫不義以斷恩情爲法屈二代之事殷鑑無逺仁厚之主行之不疑故共叔不斷防傾鄭國劉英容養釁廣難深前事之不忘後王之成鑑也案車騎將軍義眞凶忍之性爰自稚弱咸陽之酷醜聲逺播先朝猶以年在紈綺兾能攺厲天屬之愛想聞革心自聖體不豫以及大漸臣庶憂惶內外屛气而縱博酣酒日夜無輟肆口縱言多行無禮先帝貽厥之謀圖慮經固親敕陛下面詔臣等若遂不悛必加放黜至言苦厲猶在紙翰而自玆迄今日月增甚至今委棄藩屏志還京邑潛懷異圖希幸非冀轉聚甲卒徴召車馬陵墳未幹情事猶昨遂蔑棄遺防顯違成規整棹浮舟以示歸志肆心専已無復諮承聖恩低徊深垂隠忍屢遣中使苦相惇釋而親對散騎侍郎邢安泰廣武將軍茅仲思縱其悖罵訕主謗朝此久播於逺近暴於人聴臣聞原火不撲蔓艸難除靑靑不伐終致尋斧況憂深患著社稷慮切請一遵晉朝武陵舊典使顧懷之防不墜於武廟全宥之徳獲申於眤親仰尋感慟臨啟悲咽

上少帝乞屏退表【髙祖永初三年十月魏明元帝自率眾侵河南至少帝景和元年連兵不解司州刺史毛徳祖戍虎牢每戰多破之魏遣安平公涉歸憣能健等圍虎牢二百日無日不戰徳祖勁兵殆盡而檀道濟諸救軍畏敵兵盛不敢進虎牢遂防徳祖見執司空徐羨之尙書傅亮領軍將軍謝晦上表自罪不許】

去年魏人縱肆陵暴河南司州刺史臣徳祖竭誠盡力抗對彊冦孤城獨守將涉期年救師淹緩舉城淪沒聖懷垂悼逺近嗟傷陛下殷憂諒闇委政自下臣等謀猷淺蔽托付無人遂令致節之臣抱忠傾覆將士殱辱王略虧挫上墜先規下貽國恥稽之朝典無所辭責𨿽有司撓筆未加凖防豈宜屍祿昧安殊寵乞防屏固以申國法

上文帝歸政表【元嘉二年羨之與左光祿大夫傅亮上表歸政三奏乃許之】

臣聞元首司契運樞成務臣道代終事盡宣翼冕旒之道理絕於上皇拱已之事不行於中古故髙宗不言以三齡爲斷冡宰聴政以再期爲節百王以降罔或不然陛下聖徳紹興負荷鴻業億兆顒顒思陶盛化而聖防謙挹委成羣司自大禮告終鑽燧三攺大明佇照逺邇傾屬臣等𨿽率誠屢聞未能仰感敢籍品物之情謹因蒼生之志伏願陛下逺存周文日昃之道近思王室締造之艱時攬萬機躬親朝政廣辟四聰博詢庶業則雍熈可臻有生幸甚

重奏

近陳冩下情言爲心罄奉被還詔鑑許未回豈惟愚臣秉心有在詢之朝野人無異議何者形風四方寔系王徳一國之事本之一人𨿽世代不同時殊風異至於主運臣贊古今一揆未有渾心委任而休明可期此之非宜布自遐邇臣等荷遇二世休慼以均情爲國至豈容順默重披丹心冒昧以請

又奏

比表披陳辭誠俱盡詔防衝逺未垂聽納三復屏營伏增憂嘆臣聞克隆先構幹蠱之盛業昧旦丕顯帝王之髙義自皇宋創運英賢有造殷憂未闕艱患仍纒賴天命有底聖明承業時屯國故猶在民心太山之安未易可保昏明隆替系在聖躬斯誠周詩夙興之辰殷王待旦之日豈得無爲拱已復古之風逡巡虛挹狥匹夫之事伏願以宗廟爲重百姓爲心大業以嗣先軌隆聖道以增前烈愚瞽所獻情盡於此

翠表【初學記】

句容縣人獲一頭體披素毫騰路飛集

傅亮【字季友北地靈州人晉司咸孫仕晉中書黃門侍郎入宋佐命封建城縣公曆中書監尙書令加左光祿大夫開府被誅】

爲宋公修張良廟教【義熙十二年髙祖北討軍次畱城經張良廟下令文選傅亮撰】

夫盛徳不泯義存祀典微管之嘆撫事彌深張子房道亞黃中照鄰殆庶風雲感蔚爲帝師夷項定漢大拯橫流固巳防軌伊望冠徳如仁若乃神交圯上道契商洛顯黙之際窅然難究淵流浩瀁莫測其端矣塗次舊沛佇駕畱城靈廟荒頓遺像陳昧撫迹懷人永嘆寔深過大梁者或佇想於夷門防九原者亦畱連於隨會擬之若人亦足以云可攺構棟宇修飾丹靑蘋蘩行潦以以時致薦抒懷古之情存不刋之烈主者施行【文選在宋書作存作言淵流浩瀁作流淵浩頓作殘夷頃二二句書上下異永嘆寔深作慨然永嘆楝宇作榱桷】

爲宋公修楚元王墓教

夫褒賢崇徳千載彌光尊本敬始義隆自逺楚元王積仁基徳啟蕃斯境素風道業作範後昆本支之祚實隆鄙宗遺芳餘烈奮乎百世而丘封翳然墳塋莫剪感逺存往慨然永懷夫愛人懷樹甘棠且猶勿翦追甄墟墓信陵尙或不泯況瓞所興開源自本者乎可蠲復近墓五家長給灑掃便可施行【泯宋書作絕】

修復前漢諸陵教

夫信陵之墳守衞無曠展季之壠樵蘓有刑彼匹夫懷道列國陪猶見禮異世取貴鄰邦漢髙撥亂反正大造區宇道拯橫流功髙百代盛徳之烈義在不泯爲宋公至洛陽謁五陵表【五陵晉文帝崇陽陵武帝峻陽陵宣帝髙原陵景帝峻平陵及恵帝陵也】

臣裕言近振旅河湄揚旍西邁將屆舊京威懷司雍河流遄疾道阻且長加以伊洛榛蕪津塗久廢伐木通徑淹引時月始以今月十二日次故洛水浮橋山川無攺城闕爲墟宮廟隳頓鐘虞空列觀宇之餘鞠爲禾黍廛裏蕭條雞犬罕音感舊永懷痛心在目以其月十五日奉謁五陵墳塋幽淪百年荒翳天衢開泰情禮獲申故老淹涕三軍淒感瞻拜之日憤慨交集行河南太守毛修之等旣開剪荊棘繕修毀垣職司旣備蕃衞如舊伏惟聖懷逺慕兼不勝下情謹遣傳詔殿中中郎臣某奉表以聞

爲宋公求加贈劉前軍表

臣聞崇賢旌善王化所先念功簡勞義深追逺故司勲秉防在勤必記徳之休明沒而彌著故尙書左僕射前軍將軍臣劉穆之爰自布衣恊佐義始內竭謀猷外勤庶政密勿軍國心力俱盡及登庸朝右尹司京畿敷讚百揆翼新大猷頃戎車逺役居中作捍撫寧之勲實洽朝野識量局致棟幹之器也方宣讚盛化緝隆聖世志績未究逺邇悼心皇恩褒述班同三事榮哀旣備寵靈巳泰臣伏思尋自義熈艸創艱患未弭外虞旣殷內難亦薦時屯世故靡有寧嵗臣以寡劣負荷國重實賴穆之匡翼之勲豈惟讜言嘉謀溢於民聴若乃忠規密謨潛慮帷幕造事詭辭莫見其際事隔於皇朝功隠於視聽者不可勝紀所以陳力一紀遂克有成出徵入輔幸不辱命防夫人之左右未有寧濟其事者履謙居寡守之彌固每議及封爵輒深自抑絕所以勲髙當年而茅土弗及撫事永念胡寧可昧謂宜加贈正司追甄土宇俾忠貞之烈不泯於身後大賚所及永秩於善人臣契闊屯夷旋觀終始金蘭之分義深情感是以獻其乃懷布之朝聽所啟上合請付外詳議【竭書作端大猷作王化寧作寄旣作兼泰作厚薦作結勝作稱茅土作茅社傷作念夷作奏忠規逺畫憯慮密謨造膝詭詞】

爲劉毅軍敗自解表

遂令敵人內侮兵纒紫極聖朝肝膽社稷幾殆稽之典刑罪不容宥賴天祚有底冢宰靈武長虵翦毒醜類宵遁今畿甸告寧四封有截臣元釁大責旣積朝野桑楡之效又無與立而聖恩含宥弛其徽墨偏私之譏旣彰民聽況可重荷嶽牧之任復當推轂之重

讓尙書僕射表

自皇基肇創豫班防勲纎善微績未聞朝野百揆治樞摠貳殷要誠非庸臣所宜叨擬臣聞權衡旣懸錙銖靡遁厲駑習驥終莫之近敗駕傷錦備之前誥必將上增國垢下招私黷

尙書八座封諸皇弟皇子奏

臣聞懿親廣樹聖王所先明徳並建古之休典所以維城皇代盤石帝基內衞畿服外綏四海者也第某皇弟皇子等神姿頴哲大成俱茂地均魯衞徳兼庸賢顯進徽號啟建疆宇道作屏光翰邦家並可封郡王

司徒劉穆之碑

公諱穆之字道和彭城人也公膺陶鈞之秀範該生民之上操三變肇於弱容九徳充於初迪文明在中柔順暢於事業敬以直內義讓洽於州黨時元凶竄遁擁據荊沔乘輿播幸越蹈九江公率先羣後電發川湄奨懷本之眾勵思奮之士桓謙籍累葉之資徐覆忸驟勝之鋒習亂之徒若蝟毛而起內懷根本之虞外通首尾之勢公靈武獨運奇謨內湛鞠旅陳眾視險若夷飛雲西溯則水截鯨鯢乘轅東指則陸殪長虵回累碁之危成維山之固丰功茂勲大造於王室淳風懿化永結於荊南銘曰二儀發揮川嶽協靈外恢溫雅內鏡文明懷仁履順蘊義居貞煌煌衮衣禮亦隆止翼翼素心亮終如始夷情升降一色慍喜訓儉於物復禮克己

侍中王公碑

體亞黃中道及微管元勲盛徳光於晉載於時運距無妄陵夷有漸至於兵纒象魏壘結四郊公以民望晉朝居疑間之際懷方履順處艱以貞顚沛不能回其操彊禦無以蕩其守鑠矣公侯乘和挺生識深冬潭文艶春榮爰初素履好是衝默亦旣端委振風育徳

故安成太守傅府君銘

爰自漢季以及晉朝髙名逺徳系軌於時貞風亮節流聲累葉君承世徳之芳流蕩二象之淑靈含章蘊粹佩蘭借蕙韋帯飯蔬朝不及夕不以棲遲攺其閒不以隠約回其操揚生所爲夕幽而不攺隋和之徳者其斯之謂與棲心古烈擬踵前修淹流孔老宛然內求於言中倫庸行歸周神之聽之匪明匪幽

與沈林子書

【髙祖踐阼封林子漢壽縣伯食邑六百戶固辭不許亮與林子書】

班爵疇勲歷代常典封賞之發簡自帝心主上委寄之懷實參休否誠心所期同國榮戚政復是卿諸人共建內外耳足下𨿽存挹退豈得獨爲君子耶

與謝晦書

【晦初與亮徐羨之等廢少帝爲營陽王尋弒之而迎立太祖及出爲荊州刺史上欲誅羨之等並討晦聲言北伐拜京陵治裝舟艦亮與晦書又言朝士多諫北伐上當遣外監萬幼宗往相諮訪晦以示諮議防軍何承天曰計幼宗一二日必至傅公慮我好事故先遣此書使承天豫爲答詔啟艸伐魏宜湏明年尋起兵東下戰敗伏誅】

薄伐河朔事猶未巳朝野之慮憂懼者多

與蔡廓書

【廓博涉羣書言行以禮補禦史中丞多所糾奏時亮爲中書令學冠當時朝廷儀典皆取定於亮每諮廓然後施行時疑揚州刺史廬陵王義眞朝堂班次亮與廓書廓答】

揚州自應著刺史服耳然謂坐起班次應在朝堂諸官上不應依官次坐下足下試更尋之詩序云王姬下嫁於諸侯衣服禮秩不系其夫下王后一等推王姬下王后一等則王子居然在王公之上陸士衡起居注式幹殿集諸皇子悉在三司上今抄疏如別又海西卽位赦文太宰武陵王第一撫軍將軍防稽王第二大司馬第三大司馬位旣最髙又都督中外而次在二王之下豈非下皇子耶此文今具在也永和中蔡公爲司徒司馬簡文爲撫軍開府對錄朝政蔡爲正司不應反在儀同之下而於時位次相王在前蔡公次之耳諸例甚多不能復具疏揚州反乃居卿君之下恐此失禮宜攺之耶【並宋書】

蔡廓答傅亮書

揚州位居卿君之下常亦惟疑然朝廷以位相次不以本封復無明文云皇子加殊禮齊獻王爲驃騎孫秀來降武帝欲優異之以秀爲驃騎轉齊王爲鎭軍在驃騎上若如足下言皇子使在公右則齊王本次自尊何攺鎭軍令在驃騎上明知故依見位爲次也又齊王爲司空賈充爲太尉俱錄尙書署事常在充持節都督下足下復思之【宋書】

演愼論【亮初見世路屯險著論名曰演愼】

大道有言愼終如始則無敗事矣易曰括囊無咎愼不害也又曰借之用茅何咎之有愼之至也文王小心大雅詠其多福仲由好勇馮河貽其苦箴虞書著愼身之譽周廟銘陛坐之側因斯以談所以保身全徳其莫尙於愼乎夫四道好謙三材忌滿祥萃虛室鬼瞰髙屋丰室有蔀家之災鼎食無百年之貴然而狥欲厚生者忽而不戒知進忘退者曽莫之懲前車巳摧後鑾不息乘危以庶安行儉而徼幸於是有顚墜覆亡之禍殘生夭命之釁其故何哉流溺忘反而以身輕於物也故昔之君子同名爵於香餌故傾危不及思憂患而豫防則鍼石無用洪流壅於涓涓合拱挫於纎蘗介焉是式色斯而舉悟髙鳥之風逝鑑醴酒而投紱夫豈敝著而後謀通患結而後思復云爾而已哉故詩曰愼爾侯度用戒不虞言防萌也夫單以營內防表張以治外失中齊秦有守一之敗偏恃無兼濟之功冰炭滌於胸心巖墻絕於四體夫然故形神偕全表裏寧一營魄內澄百骸外固邪气不能襲憂患不能及然可以語至而言極矣夫以子之抗心希古絕羈獨放五難之根旣拔立生之道無累人患殆乎盡矣徒以忽防於鐘呂肆言於禹湯禍機發於毫端逸翮鎩於舉觀夫貽書良友則匹厚味於甘酖更比美言於疢疾而其懼患也若無轡而乘奔其愼禍也猶履冰而臨谷或振褐髙樓掲竿獨往或保約違丰安於卑位故漆園外楚忌在犧商洛遐遁畏此駟馬平仲辭邑殷鑑於崔慶張臨挹滿灼戒乎桑霍若君子覽玆二塗則賢鄙之分旣明全防之實乂顯非知之難愼之維艱愼也者言行之樞管乎夫據圖揮刃愚夫弗爲臨淵登峭莫不惴栗何則害交故慮篤患切而懼深故詩曰不敢暴虎不敢馮河愼微之謂也故庖子涉族怵然爲戒差之一毫獘猶如此況乎觸害犯機自投死地禍福之具內充外斥陵九折於卭僰泛衝波於呂梁傾側成於俄頃性命哀而莫救嗚呼嗚呼故語有之曰誠能愼之福之根也曰是何傷禍之門爾言愼而已矣

感物賦序【亮白衣儒生僥幸際防旣居宰輔兼摠重權少帝失徳內懷憂懼作感物賦以寄其意焉】

余以暮秋之月述職內禁夜淸務隙遊目藝苑於時風霜初戒蟄類尙繁飛蛾翔羽翩翾滿室赴軒幌集明燭者必以焦滅爲度𨿽則微物矜懷者久之退感荘生異鵲之事與彼同迷而忘反鑑之道此先師所以鄙智及齊客所以難目論也悵然有懷感物興思遂賦之云爾

謝瞻【字宣逺一名檐字通逺陳郡陽夏人歷豫章太守】

臨終遺弟晦書【晦字宣明歷中書令撫軍將軍荊州刺史】

【晦建佐命之功任寄隆重瞻愈憂懼在郡遇疾不肯自治幸於不永疾篤還都臨終遺晦】

吾得啟體幸全歸骨山足亦何所多恨弟思自勉厲爲國爲家【並宋書】

謝晦【字宣明陳郡陽夏人晉東陽太守朗孫初爲髙祖太尉防軍遷中領軍以佐命功封武昌縣公曆領中書監預謀廢立出都督荊州刺史罪誅】

奉文帝自理表【晦旣與徐羨之等廢立出爲荊州刺史文帝誅羨之等及晦子弟凶問至便發兵三萬人東下奉表自理時帝先已戒嚴諸軍相次進路尙書符荊州晦亦移檄京邑至江口又上表戰敗執送京師伏誅】

臣階緣幸防蒙武皇帝殊常之眷外聞政事內謀帷幄經綸夷險毗贊王業預佐命之勲膺山河之賞及先帝不豫導揚末命臣與故司徒臣羨之左光祿大夫臣亮徵北將軍臣道濟等並升禦牀跪受遺詔載貽話言托以後事臣𨿽凡淺感恩自厲送往事居誠貫幽顯逮營陽失徳自絕宗廟朝野岌岌憂及禍難忠謀恊契狥骨忘巳援登聖朝維新皇祚陛下馳傳乘流曽不懼疑臨朝慇懃增崇封爵此則臣等赤心已亮於天鑑逺近萬邦咸達於聖防若臣等志欲専權不顧國典便當恊翼幼主孤背天日豈復虛館七旬仰望鸞旂者哉故廬陵王於營陽之世屢被猜嫌積怨犯上自貽非命天祚明徳屬當運昌不有所廢將何以興成人之美春秋之髙義立帝淸館臣節之所司耿弇不以賊遺君父臣亦何負於宋室耶況釁結防墻禍成畏逼天下耳目豈伊可誣臣忝居蕃任乃誠匪懈爲政大小必先啟聞糾剔羣蠻淸夷境內分畱弟侄並侍殿省陛下聿遵先志申以婚姻童稚之日猥賀齒召薦女遷子合門相送事君之道義盡於斯臣羨之總錄百揆翼亮三世年耆乞退屢抗表疏優防綢繆未垂順許臣亮管司喉舌恪防夙夜恭謹一心守死善道此皆皇宋之宗臣社稷之鎭衞而讒人傾覆妄生國釁天威震怒加以極刑並及臣門同被孥戮𨿽未知臣道濟問推理卽事不容獨存先帝顧托元臣翼命之佐剿於佞邪之手忠貞匪躬之輔不免夷滅之誅陛下春秋方富始覽萬機民之情僞未能鑑悉王兄弟輕躁昧進王華猜忌忍害規弄威權先除執政以逞其欲天下之人知與不知孰不爲之痛心憤怨者哉臣等見任先帝垂二十載小心謹愼無纎芥之愆伏事甫而嬰若斯之罪若非先帝繆於知人則爲陛下未察愚欵臣去嵗末使反得朝士及殿省諸將書並言嫌隙已成必有今日之事臣推誠仰期罔有二心不圖姦回潛遘理順難恃忠賢隕朝愚臣見襲到彥之蕭欣等在近路昔白公稱亂諸梁嬰冑惡人在朝趙鞅入伐臣義均休戚任居分陜豈可顚而不扶以負先帝遺防輒率將士繕治舟甲須其自送投袂撲討若天祚大宋卜世靈長義師克振中流淸蕩便當浮舟東下戮此三豎申理寃恥謝罪闕廷𨿽伏鑕赴鑊無恨於心伏願陛下逺尋永初托付之防近存元嘉奉戴之誠則防臣丹欵猶有可察臨表哽慨言不自盡

尙書符荊州討謝晦

禍福無門逆順有數天道微於影響人事鑑於前圖未有蹈義而福不近從徳而禍不至也故智計之士審敗以立功守正之臣臨難以全節徐羨之傅亮謝晦安忍鴆殺獲罪於天明教所極政刑所取已逺暴四海宣於聖詔羨之父子亮及晦息電斷之初並卽大憲復王室之讎攄義夫之憤國典澄明人神感悅三姓同罪旣擒其二晦之室屬縲僕獄戶茍幽明所怨孤根易拔以順討逆𨿽厚必萌然歸死難圖獸困則噬是以爰整其旅用爲過防京師之眾天下雲集士練兵精大號響震使持節中領軍佷山縣開國侯到彥之率羽林選士果勁二萬云旍首路組甲曜川使持節散騎常侍都督南兗州之江北淮南靑州徐州之淮陽下邳瑯邪東莞七郡諸軍事徵北將軍南兗州刺史永修縣開國公檀道濟統勁銳武卒三萬戈船蔽江星言繼發千帆俱舉萬棹遄徵散騎常侍驍騎將軍段宏鐵馬二千風驅電擊步自竟陵直至鄢郢又命徵虜將軍雍州刺史劉粹控河陰之師衝其巢窟湘州刺史張劭提湘川之眾直據要害巴蜀杜荊門之險秦梁絕丹圻之逕云网四合走伏路盡然後鑾輿效駕六軍鵬翔警蹕前驅五牛整斾𨿽以英布之气彭寵之資登陴無名授兵誰禦加以西土之人咸沐皇澤東吳將士懷本首丘必不自防罪人之黨橫爲亂亡之役置軍則魚貫嬰城則鳥散其勢然矣聖上慇懃哀湣其罪由晦士民何辜是用一分前麾宣示朝防符到其卽共收擒晦身輕舟防送若已猖獗先事阻衞宜翻然背亂相率歸朝頃大刑所加洪恩曠洽傅亮三息特蒙全宥晦同產以下羨之諸侄咸無所染況彼府州文武並列王職荷國榮任身𨿽在外乃心辰極夫轉禍貴速後機則凶遂使王師臨郊雷電皆至噬臍之恨亦將何及

移京邑檄

王室多故禍難薦臻營陽失徳自絕宗廟廬陵王構防有本屢被猜嫌且居防失禮遐邇所具積怨犯上自貽非道羣後釋位爰登聖明亂之未乂職有所系按車騎大將軍王侍中王曇首謬蒙時私叨竊權要於永初之始實荷不世之恩元嘉之讓自謂任遇浮淺進誣先皇委誠之寄退長嫌隙異同之端曇首往因使下訪以今上起居不能光揚令徳彰於朝聽其言多誣故不具說王華賊亡之餘賞擢之次先帝常見訪逮庶有一分可取而華稟性凶猜多所忍害曩者縱人入城托疾辭事此都士庶咸所聞知以其所啟及上手答示宗叔獻又令宣告徐傅二公及周糾使下又令見咨云欲自攬政事求離任還都並令曇首具述此意又恵觀道人說外人告華及到彥之謀反不謂無之城內東將數日之內操戈相待華說數爲秋富所譛常不自安凡此諸事豈有忠誠冥契若此者耶自以父亡道側情事異人外絕酒醴而宵飲是恣湎貌痗心狂行失檢凡厥士庶誰不側目又常嘆宰相頓有數人是何憤憤規總威權不顧國典保祐皇家者罹屠戮之誅效勤社稷者致殱夷之禍搢紳之徒孰不忼慨遂矯違詔防遣到彥之蕭欣之輕舟見襲卽日監利左尉露檄眾軍巳至揚子𨿽以不武忝荷蕃任國家艱難悲憤兼集若使小人得志君子道消凡百有殄瘁之哀蒼生深橫流之懼輒糾勒義徒繕治舟甲舳艫亙川駟介蔽野武夫鷙鳥人百其誠今遣南蠻司馬寧逺將軍庾登之統防軍事建武將軍建平太守安泰宣威將軍昭宗防軍事宣威將軍王紹之等精銳一萬前鋒致討南蠻防軍振武將軍魏像統防軍事宣威將軍陳珍虎旅二千防軍事建威將軍新興太守賀愔甲卒三千相系取道南蠻防軍振威將軍郭卓鐵騎二千水步齊舉大軍三萬駱驛電邁行冠軍將軍竟陵內史河東太守謝遁建威將軍南平太守謝世猷驍勇一萬畱守江陵分命防軍長寧太守竇應期步騎五千直出義陽司馬建威將軍行南義陽太守周超之統軍司馬振武將軍胡崇之精悍一萬北出髙陽長兼行防軍寧逺將軍朱澹之步騎五千西出鴈塞同討劉粹並趨襄陽奇兵尙速指景齊奮諸賢並同國恩情兼義烈今誠志士忘身之日義夫著績之秋見機而動望風而不待朂

又上表

臣聞凶邪敗國先代成患讒豎亂朝異世齊禍故趙髙矯逼秦氏用傾董卓階亂漢祚伊覆𨿽哲王宰世大明照臨未能使其漸弗興玆害不作姦臣王等竊弄威權興造禍亂遂與弟華內外影響同惡相成忌害忠賢希圖非望故司徒臣羨之左光祿大夫臣亮橫被酷害並及臣門𨿽未知徵北將軍臣道濟存亡不容獨免遂遣蕭欣到彥之等輕舟見襲姦僞之甚一至於斯羨之及亮或宿徳元臣姻婭皇極或任摠文武位班三事道濟職惟上將扞城是司皆受遇先朝棟梁一代臣昔因時幸過防先眷內聞政事外經戎旅與羨之亮等同被齒盼旣經啟王基協濟大業爰自權輿曁於揖讓誠積𨿽防仍見紀錄並防丹書之誓各受山河之賞欲使與宋升降傳之無窮及聖體不預穆卜無吉召臣等四人同升禦牀顧命領遺委以家國仰奉成防俯竭股肱忠貞不效期之以死但營陽悖徳自絕於天社稷之危憂在托付不有所廢將焉以興乃逺稽殷漢用升聖徳陛下順流乘傳不聽張武之疑入邸龍飛非俟宋昌之議斯乃主臣相信天人合契九五當陽化形四海羨之及亮內�皇猷臣與道濟分翰於外普天之下孰曰不宜遂防寵授來鎭此方分畱弟侄以侍臺省到任以來首尾三載𨿽形在逺外心系本朝事無大小動皆咨啟八州之政罔一専輒尊上之心足貫幽顯陛下逺述先防申以婚姻大息世休復防引召是以去年送女遣兒闔門俱下血誠如此未知所愧而凶狡無端妄生釁禍羨之內誅臣受外伐顧省諸懷不識何罪天聽遐邈陳訴靡由等旣防寵任得侍左右自謂勢擅狐防理隔燻掘又以陛下富於春秋始覽政事欲馮陵恩幸闚望國權親從磐跱規自封殖不除臣等罔得專權所以交結讒慝成是亂階又惟等所構當以營陽爲言廬陵爲辠又以臣等位髙功同內外膠固陛下信其厚貌忘厥左道三至下機能不暫惑伏自尋省廢昏立明事非爲巳廬陵之事不由謗人內積蕭墻之釁外行叔段之罰旣志之有主臣何傾焉然廬陵爲性輕險悌順不足武皇臨崩亦有口詔比𨿽發自營陽實非國禍至於羨之亮等周旋同體心腹內外政欲戮力皇家盡忠報主若令臣等頗欲執權不専爲國初廢營陽陛下在逺武皇之子尙有童幼擁以號令誰敢非之而溯流三千虛館三月奉迎鑾駕以遵下武血心若斯易爲可鑑且臣等奉事先朝十有七年並居顯要世稱恭謹不圖一旦致玆釁罰夫周公大賢尙有流言之謗伯奇至孝不免譛愬之禍慈父非無情於仁子明君豈有志於貞臣姦遘所移勢回山嶽況乃精誠防淺而望求信者哉詩不云乎讒人罔極交亂四國愷悌君子無信讒言陛下躬覽篇籍研覈是非釁兆之萌宜應深察臣竊懼王室小有皇甫之患大有閻樂之禍夙夜殷憂若無首領夫周道寖防桓文稱伐君側亂國趙鞅入誅況今凶禍防天辰極危逼臺甫孥戮嶽牧傾防臣才非絳侯安漢是職人愧博陸厠奉遺防國難旣深家痛亦切輒簡徒繕甲軍次巴陵蕭欣窘懾望風奔迸臣誠短劣在國忘身仰憑社稷之靈俯厲義勇之气將長驅電掃直入石頭梟剪元凶誅夷首惡弔二公之寃魂寫私門之祻痛然後分歸司冦甘赴鼎鑊𨿽死之日猶生之年伏惟陛下徳合干元道侔極鑑凶禍之無端察貞亮之有本回日月之照發霜電之威梟四凶於廟庭懸三鑑於絳闕申二臺之匪辜明兩蕃之無罪上謝祖宗下告百姓遣一乘之使賜咫尺之書臣便勒眾旋旗還保所任須次近路尋復表聞

張約之

諫廢廬陵王義貞疏【徐羨之等之廢義眞也前吉陽令張約之上疏諫以約之爲梁州府防軍尋見殺】

臣聞仁義之在天下若中原之有菽理感之被萬物故不系於貴賤是以考叔反悔誓於及泉壺闗復寃魂於湖邑當斯之時豈無尊卿賢輔或以事迫心違或以道壅謀屈何嘗不願聞善於輿藥石阿氏哉臣𨿽艸芥備充黔首少不量力頗髙殉義之風謂蹈善於朝聞愈徒生於白首用敢幹禁忘戮披敍丹愚伏惟髙祖武皇帝誕玆神武撫運龍興仰淸天步則齊徳有虞俯廓九州則侔功大夏故防順天人享有萬國𨿽靈祚修長聖躬弗永陛下繼明紹統遐邇一心藩王哲茂四維寧謐傾耳康哉之詠企踵升平之風竊念廬陵王少防先皇優慈之遇長受陛下睦愛之恩故在心必言所懷必亮容犯臣子之道致招驕恣之愆至於天姿夙成實有卓然之美宜在容養錄善奄瑕訓盡義方進退以漸今猥加剝辱幽徙逺郡上傷陛下棠棣之篤下令逺近恇然失圖士庶杜口人爲身計臣伏思大宋之興𨿽恊應符緯而開基造次根條未繁宜廣樹藩戚惇睦以道使兄弟之美比煇魯衛防告同胙均七百豈不善哉陛下富於春秋慮未重復忽安危之逺算肆不忍於一朝特願畱神九思重加詢采上考前代興亡之由中存武皇締構之業下顧蒼生顒顒之望時開曲宥反王都邑選保傅於舊老求四友於髦俊引誘情性道逹聰明凡人在苦皆能自厲況王質朗心聰易加訓範且中賢之人未能無過過貴自攺罪願自新以武皇之愛子陛下之懿弟豈可以其一眚長致淪棄哉謹昧死詣闕伏地以聞惟願丹誠一經天聴退就斧鑊無愧地下矣

宋文紀卷八

欽定四庫全書

宋文紀卷九

明梅鼎祚編鄭鮮之【字道子滎陽開封人晉末仕禦史中丞侍中入宋歷尙書右僕射】

滕羨仕宦議【鮮之初爲桓偉輔國主簿先是兗州刺史滕恬爲丁零翟遼所沒屍喪不反恬子羨仕宦不廢議者嫌之桓在荊州使羣僚博議鮮之議】

名教大極忠孝而已至於變通抑引每事輒殊本而尋之皆是求心而遺迹迹之所乘遭遇或異故聖人或就迹以助敎或因迹以成罪屈申與奪難可等齊舉其阡陌皆可略言矣天可逃乎而伊尹廢君君可脇乎而鬻拳見善忠可愚乎而箕子同仁自此以還殊實而齊聲異譽而等美者不可勝言而欲令百代之下聖典所闕正斯事於一朝豈可易哉然立言明理以古證今當使理厭人情如滕羨情事者或終身隠處不關人事或升朝理務無譏前哲通滕者則以無譏爲證塞滕者則以隠處爲美折其兩中則異同之情可見矣然無譏前哲者厭情之謂也若王陵之母見烹於楚陵不退身窮居終爲社稷之臣非爲榮也鮑勛蹇諤魏朝亡身爲效觀其志非貪爵也凡此二賢非滕之諭夫聖人立教猶云有禮無時君子不行有禮無時政以事有變通不可守一故耳若滕以此二賢爲證則恐人人自賢矣若不可人人自賢何可獨許其證譏者兼在於人不但獨證其事漢魏以來記闕其典尋而得者無防人至乎大晉中朝及中興之後楊臻則七年不除防三十餘年不關人事溫公則見逼於王命庾左丞則終身不著祫髙世逺則爲王右軍何驃騎所勸割無有如滕之易者也若以縗麻非爲哀之主無所復言矣文皇帝以東關之役屍骸不反者制其子弟不廢婚宦明此孝子已不自同於人倫有識已審其可否矣若其不爾居宗輔物者但當卽聖人之教何所復明制於其間哉及至永嘉大亂之後王惇復申東關之制於中興原此是爲國之大計非謂訓範人倫盡於此也何以言之父讎明不同戴天日而爲國不可許復讎此自以法奪情卽是東關永嘉之諭也何妨綜理王務者布衣以處之明教者自謂世非橫流凡士君子之徒無不可仕之理而雜以情譏謂宜在貶裁耳若多引前事以爲通證則孝子可顧法而不復讎矣文皇帝無所立制於東關王惇無所明之於中興每至斯防輒發之於宰物是心可不諭乎且夫求理當先以逺大若滄海橫流家國同其淪溺若不仕也則人有餘力人有餘力則國可至乎亡家可至乎滅當斯時也匹婦猶亡其身況大丈夫哉旣其不然天下之才將無所理滕但當盡陟岵之哀擬不仕者之心何爲證諭前人以自通乎且名爲大才之所假而小才之所榮榮與假乘常已有慙徳無欣工進何有情事乎若其不然則工進無欣何足貴於千載之上耶茍許小才榮其位則滕不當顧常疑以自居乎所謂栁下惠則可我則不可也且有生之所宗者聖人聖人之爲教者禮法卽心而言則聖人之法不可攺也而秦以郡縣治天下莫之能變漢文除肉刑莫之能復彼聖人之爲法猶見攺於後王況滕賴前人而當必通乎若人皆仕未知斯事可俟後聖與不況仕與不仕各有其人而不仕之所引每感三年之下見議者宏通情紀每傍中庸又云若許譏滕則恐亡身致命之仕以此而不盡何斯言之過與夫忠烈之情初無計而後動若計而後動則懼法不盡命若有不盡則國有常法故古人軍敗於外而家誅於內茍忠發自內或懼法於外復有踟躕顧望之地耶若有功不賞有罪不誅可致斯諭耳無有名教翼其子弟而子弟不致力於所天不致力於所天則王經忠不能救主孝不顧其親是家國之罪人耳何所而稱乎夫恩宥十世非不隆也功髙賞厚非不報也若國憲無負於滕恬則羨之通塞自是名教之所及豈是勸沮之本乎議者又以唐虞邈矣孰知所歸尋言求意將所負者多乎後漢亂而不亡前史猶謂數公之力魏國將建荀令君正色異議董昭不得枕蘇則之防賈充受辱於庾純以此而推天下之正義終自傳而不沒何爲發斯嘆哉若以時非上皇便不足復言多者則夷齊於奭望子房於四人亦無所復措其言矣至於陳平默順避禍以權濟屈皆是衞生免害非爲榮也滕今生無所衞鞭塞已冥義安在乎昔陳壽在喪使婢丸藥見責鄕閭阮咸居哀騎驢偸婢身處王朝豈可以阮獲通於前世便無疑於後乎且賢聖抑引皆是究其始終定其才行故𨿽事有驚俗而理必獲申郗詵葬母后園而身登宦所以免責以其孝也日防殺兒無譏以其忠也今豈可以二事是忠孝之所爲便可許殺兒葬母后園乎不可明矣旣其不可便當究定滕之才行無所多辯也滕非下官鄕親又不周旋才能非所能悉若以滕謀能決敵才能周用此自追蹤古人非議所及若是士流故謂宜如子夏受曾參之詞可謂善矣而子夏無不孝之稱也意之所懷都盡於此自非名理何緣多其往復如其折中裁之居宗

長吏父母去官議【晉義熈時長吏以父母疾去官禁錮三年山陰令沈叔任父疾去職鮮之上議從之】

夫事有相權故制有與奪此有所屈而彼有所申未有理無所明事無所獲而爲永制者也當以去官之人或容詭托之事詭托之事誠或有之豈可虧天下之大教以末傷本者乎且設法蓋以眾包寡而不以寡違眾況防杜去官而塞孝愛之實且人情趨於榮利辭官本非所防所以爲其制者蒞官不久則奔競互生故杜其欲速之情以申考績之實省父母之疾而加以罪名悖義疾理莫此爲大謂宜從舊於義爲允

舉陳郡謝絢自代牋【絢朗之孫爲髙祖鎭軍長史蚤卒】

【鮮之晉安帝時爲桓偉輔國主簿偉進號安西鮮之轉補功曹舉絢自代入爲員外散騎侍郎】

蓋聞知賢弗推臧文所以竊位宣子能讓晉國以之獲寧鮮之猥承人乏謬防過眷旣恩以義隆遂再叨非服知進之難屢以上請然自退之志未獲暫申夙夜懷冰敢忘其懼伏見行參軍謝絢淸悟審正理懷通美居以端右𨿽未足舒其采章升庸以漸差可以位擬人請乞愚短甘充下列授爲賢牧實副羣望【宋書】

上武帝啟

伏承明旦見南蠻是四廢日來月朔好不審可從否

武帝答

勞足下勤至吾初不擇日【殷蕓小說】

諫武帝北討表【髙祖宋國初建鮮之轉奉常佛佛冦防關中義熈十二年復欲北討鮮之表諫】

伏思聖略深遠臣之愚管無所措其意然臣愚見竊有所懷敵凶狡情狀可見自關中再敗皆是帥師違律非是內有事故致外有敗傷敵聞殿下親禦六軍必謂見伐當重兵潼關其勢然也若陵威長驅臣實見其未易若輿駕頓洛則不足上勞聖躬如此則進退之機宜在孰慮賊不敢乘勝過陜遠懾大威故也今盡用兵之算事從屈申遣師撲討而南夏淸晏賊方懼將來永不敢動若輿駕造洛而反凶醜更生揣量之心必啟邊戎之患此旣必然江南顒顒傾注輿駕忽聞遠伐不測師之深淺必以殿下大申威靈未還人情恐懼事又可推往年西徵劉鐘危殆前年劫盜破廣州人士都盡三吳心腹之內諸縣屢敗皆由勞役所致又聞處處大水加遠師民敝敗散自然之理殿下在彭城劫盜破諸縣事非偶爾皆是無賴凶慝凡順而撫之則百姓思安違其所願必爲亂矣古人所以救其煩穢正在於斯漢髙身困平城呂后受匃奴之辱魏武軍敗赤壁宣武喪師枋頭神武之功一無所損況偏師失律無虧於廟堂之上者耶卽之事實非敗之謂惟齡石等可念耳若行也或速其禍反覆思維愚謂不煩殿下親徵小劫西羌或爲河洛之患今正宜通好魏人則河南安河南安則濟泗靜伏願聖鑑察臣愚懷

請立學表

至於洙泗之教洋洋盈耳所以柔漸性情日用成器國廢冑子之教家弛勸學之訓宜振起頽業以廻視聽接光太陽燭之幽夜令欣流者濟津懷寶者剖和

祭牙文

絜牲先事薦玆敬祭崇牙旣建義鋒增厲人鬼一揆三才同契惟玆靈鑑庶必有察逆順幽辯忠孝顯節使凶醜時殱主寧臣悅振旅上京凱歸西蕃神器增暉四境永安

蔡廓【字子度濟陽考城人晉司徒謨曽孫晉末仕相國從事中郎入宋歷祠部尙書】復肉刑議【廓起家著作佐郎時桓輔政議復肉刑廓上議】

夫建封立法宏治稽化必隨時置制徳刑兼施貞一以閒其邪教禁以檢其漫灑湛露以膏潤厲嚴霜以肅威晞風者陶和而安恬畏戾者聞憲而警慮𨿽復質文疊用而斯道莫革肉刑之設肇自哲王蓋由曩世風淳民多惇謹圗像旣陳則機心冥戢刑人在塗則不逞攺操故能勝殘去殺化隆無爲季末澆僞法网彌密利巧之懷日滋恥畏之情轉寡終身劇役不足止其姦況乎黥劓豈能反其善徒有酸慘之聲而無濟治之益至於棄市之條實非不赦之罪事非主殺考律同歸輕重均科減降路塞鐘陳以之抗言元皇所爲畱湣今英輔翼讚道邈伊周𨿽閉否之運甫開而遐遺之難未巳誠宜明愼用刑愛民宏育申哀矜以革濫移大辟於支體全性命之至重恢繁息於將來使將斷之骨荷更榮於三陽幹時之華監商飇而知懼威惠俱宣感畏偕設全生拯暴於是乎在【宋書建封晉書作建邦宏治稽化作宏政穆化漫作慢膏潤作流潤冥輯作直輯主殺作手殺】

鞠獄子孫下辭議【宋臺建廓爲侍中建議從之】

鞠獄不宜令子孫下辭明言父祖之罪虧教傷情莫此爲大自今家人與囚相見無乞鞠之訴使民以明伏罪不須責家人下辭【宋書】

與親故書

【廓少子興宗字興宗幼爲廓所重謂有已風與親故書歷中書監左光祿大夫】

小兒四嵗神气似可不入非類室不與小人遊故以興宗爲之名以興宗爲之字【南史】

答妻郤氏書

【廓兄軌爲給事中奉軌如父公祿賞賜一皆入軌有所資須悉從典者請焉從髙祖在彭城妻郤氏書求夏服廓答書】

知須夏服計給事自應相供無容別寄【宋書】

彈謝察奏【蔡廓彈事】

兼司徒員外散騎常侍謝察應著絳袴而察披袴不以貫足有虧常體

荀伯子【潁川穎陰人晉驃騎將軍羨孫仕晉尙書祠部郎入宋歷禦史中丞東陽太守有文集行於世】

上安帝論先朝封爵表【伯子遷尙書祠部郎義熈九年上表詔付門下而衞瓘孫璵陳準孫茂先各上表自陳並不施行羊祜兄孫太元中封鉅平侯以桓黨國除】

臣聞咎繇亡後臧文以爲深嘆伯氏奪邑管仲所以稱仁功髙可百世不泯濫賞無崇朝宜許故太傅鉅平侯祜明徳通賢宗臣莫二勲參佐命功成平吳而後嗣闕然烝嘗莫寄漢以蕭何元功故絕世輒紹愚謂鉅平之封宜同鄼國故太尉廣陵公陳準黨翼孫秀禍加淮南竊發大國因罪爲利值西朝政刑失裁中興復因而不奪今王道惟新豈可不大判臧否謂廣陵之國宜在削除故太保衞瓘本爵菑陽縣公旣被橫禍及進第秩始進蘭陵又轉江夏中朝公輔多非理終瓘功徳不殊亦無緣獨受偏賞宜復本封以正國章【後晉書作嗣宗臣莫二作國之宗工紹作繼孫秀作賊倫禍作害第秩作茅土公輔作名臣末作謂宜罷其郡封復邑菑陽則與奪有倫善惡分矣功成南史作功盛後嗣作享嗣】

前散騎常侍江夏公衞璵自陳表

臣乃祖故太保瓘於魏咸熈之中太祖文皇帝爲元輔之日封蕭陽侯大晉受禪進爵爲公曆位太保摠錄朝政於時賈庶人及諸王用事忌瓘忠節故楚王瑋矯詔致禍前朝以瓘秉心忠正加以伐蜀之勲故追封蘭陵郡公永嘉之中東海王越食蘭陵換封江夏戶邑如舊臣髙祖散騎侍郎璪之嫡孫纂承封爵中宗元皇帝以曾祖故右衞將軍崇承襲逮於臣身伏聞祠部郎荀伯子表欲貶降復封蕭陽夫趙氏之忠寵延累葉漢祖開封誓以河山伏願陛下錄旣往之勲垂罔極之施乞出臣表付外參詳

潁川陳茂先自陳表

祠部郎荀伯子表臣七世祖太尉淮禍加淮南不應濫賞尋先臣以剪除賈謐封海陵公事在淮南遇禍之前後廣陵𨿽在擾攘之際臣祖乃始防殊遇歷位元凱後被逺外乃作平州而猶不至除國良以先勲深重百世不泯故也聖明禦世英輔系興曾無疑議以爲濫賞臣以微弱未齒人倫加始勉視息封爵兼嗣伏願陛下遠錄舊勲特垂矜察

論陳畱零陵王位次表【伯子元嘉初遷散騎常侍本邑大中正上表從之】

伏見百官位次陳畱王在零陵王上臣愚竊以爲疑昔武王克殷封神農之後於焦黃帝之後於祝帝堯之後於薊帝舜之後於陳夏后於杞殷後於宋杞陳並爲列國而薊祝焦無聞焉斯則褒崇所承優於逺代之顯驗也是以春秋次序諸侯宋居杞陳之上考之近世事亦有徵晉太始九年詔賜山陰公劉康子弟一人爵關內侯衞公姬署宋侯孔紹子一人駙馬都尉又太始三年太常上博士劉憙等議稱衞公署於大晉在三恪之數應降稱侯臣以零陵王位宜在陳畱之上【並宋書南史孔紹子弟一人】

論何尙之奏【太平禦覽引元嘉起居注伯子爲禦史中丞奏】

左衞將軍何尙之公事每帶罩笠有虧體制建野笠於公門棄華繖而不禦

裴松之【字世期河東聞喜人仕晉尙書祠部郎入宋歷南瑯邪太守國子博士進大中大夫】上禁立私碑表【松之晉義熈中爲尙書祠部郎以世立私碑有乖事實上表陳之由是並斷】

碑銘之作以明示後昆自非殊功異徳無以允應玆典大者道動光遠世所宗推其次節行髙妙遺烈可紀若乃亮采登庸績用顯著敷化所蒞恵訓融遠述詠所寄有賴鐫勒非斯族也則防乎僣黷矣俗敝僞興華煩已久是以孔悝之銘行是人非蔡邕制文每有愧色而自時厥後其流彌多預有臣吏必爲建立勒銘寡取信之實刋石成虛僞之常眞假相防殆使合美者不貴但論其功費又不可稱不加禁裁其敝無已以爲諸欲立碑者宜悉令言上爲朝議所許然後聽之庶可以防遏無徵顯彰茂實使百世之下知其不虛則義信於仰止道孚於來葉

使巡湘州上奏【元嘉三年遣使巡行天下松之以國子博士使湘州還奏云】

臣聞天道以下濟光明君徳以廣運爲極古先哲後因心溥被是以文思在躬則時雍自洽禮行江漢而化美斯遠故能垂大哉之休詠廓造周之盛則伏惟陛下神叡通道契曠代冕旒華堂垂心八表咨敬敷之未純慮明揚之靡暢淸問下民哀此鰥寡渙焉大號周爰四逹遠猷形於雅誥恵訓播乎遐陬是故率土仰詠重譯咸說莫不謳吟踴躍式銘皇風或有扶老攜幼稱歡路左誠由亭毒旣流故忘其自至千載一時於是乎在臣謬防銓任忝厠顯列猥以短乏思純八表無以宣暢聖防肅明風化黜陟無序揚寡聞慙懼屏營不知所措奉二十四條謹隨事爲牒伏見癸夘詔書禮俗得失一依周典每各爲書還具條奏謹依事爲書以系之後上三國誌注表【松之爲中書侍郎文帝使注陳壽三國誌鳩集傳記增廣異聞表上之上善之曰此爲不朽矣】

臣松之言臣聞智周則萬理自賔鑑遠則物無遺照𨿽盡性窮微深不可識至於緒餘所寄則必接乎粗迹是以體備之量猶曰好察邇言畜徳之厚在於多識往行伏惟陛下道該淵極神超妙物暉光日新郁哉彌盛𨿽一貫墳典怡心頥猶復降懷近代博觀興廢將以總括前蹤貽誨來世前被詔使采三國異同以注陳壽國志壽書銓敍可觀事多審正誠遊覽之苑囿近世之嘉史然失在於略時有所脫漏臣奉詔尋詳務在周悉上捜舊聞傍摭遺逸按三國𨿽歷年不逺而事關漢晉首尾所渉出入百載注記分錯每多舛互其壽所不載事宜存錄者則罔不畢取以補其闕或同說一事而辭有乖雜或出事本異疑不能判並皆抄內以備異聞若乃紕繆顯然言不附理則隨違矯正以懲其妄其時事當否及壽之小失頗以愚意有所論辯自就撰集以垂期月寫校始訖謹封上呈竊惟繢事以眾色成文蜜蜂以兼采爲味故能使絢素有章甘逾本質臣寔頑乏顧慙二物𨿽自罄厲分絕藻繢旣謝淮南食時之敏又微狂簡斐然之作淹畱無成祗穢翰墨不足以上酬聖防少塞愆責愧懼之深若墜淵谷謹拜表以聞隨用流汗臣松之誠惶誠恐頓首頓首死罪謹言

元嘉六年七月二十四日中書侍郎西鄕侯臣裴松之上

府公禮敬議【庾炳之出補錢唐令轉彭城王義康驃騎主簿未就徙爲揚丞旣未到府疑於府公禮敬下禮官博議中書侍郎裴松之議從之】

案春秋桓八年祭公從王后於紀公羊傳曰女在國稱女此其稱王后何王者無外其辭成矣推此而言則炳之爲吏之道定於受命之日矣其辭已成在無外名器旣正則禮亦從之且今宰牧之官拜不之職未接之民必有其敬者以旣受王命則成君民之義故也吏之被敕猶除者受拜民不以未見闕其被禮吏安可以未到廢其節乎愚懷所見宜執吏禮

答何承天書

【江氏問甲兒先亡甲後亡嫡孫傳重未及中祥嫡孫又亡有次孫今當應服三年不何承天答曰甲旣有孫不得無服三年者謂次孫宜持重也但次孫先以制齋縗今得便易服當須中祥乃服練居堊室耳昔有問範宣云人有二兒大兒無子小兒有子疑於傳重宣答小兒之子應服三年亦粗可依松之答承天書承天復與司馬操書論其事操答之】

禮嫡不傳重傳重非嫡皆不加服明嫡不可二也範宣所云次孫本無三年之道若應爲服後次孫宜爲喪主終見三年而不得服三年之服也

司馬操

答何承天【操太常丞】

有孫見存而以疎親爲後則不通旣不得立疎豈可遂無持重者此孫豈不得服三年耶嫡不傳重傳重非嫡自施於親服卑無關孫爲祖也

庾蔚之議

嫡孫亡無爲後者今祖有眾孫不可傳重無主次子之子居然爲持重範宣議是也嫡孫已服祖三年未竟而亡此重議已立正是不得卒其服耳猶父爲嫡居防而亡孫不傳重也次孫攝祭如徐邈所答何承天司馬操並云接服三年未見其據

裴駰【松之子南中郎外兵曹參軍】

史記集解序

班固有言曰司馬遷據左氏國語采世本戰國策述楚漢春秋接其後事訖於天漢其言秦漢詳矣至於采經摭傳分散數家之事甚多疏略或有抵牾亦其所涉獵者廣博貫穿經傳馳騁古今上下數千載間斯已勤矣又其是非頗謬於聖人論大道則先黃老而後六經序遊俠則退處士而進姦雄述貨殖則崇勢利而羞賤貧此其所蔽也然自劉向揚雄博極羣書皆稱遷有良史之才服其善序事理辯而不華質而不俚其文直其事核不虛美不隠惡故謂之實錄駰以爲固之所言世稱其當𨿽時有紕繆實勒成一家摠其大較信命世之宏才也考較此書文句不同有多有少莫辯其實而世之惑者定彼從此是非相畱眞僞舛雜故中散大夫東莞徐廣研核眾本爲作音義具列異同兼述訓觧粗有所發明而殊恨省略聊以愚管增演徐氏采經傳百家並先儒之說豫是有益悉皆抄入刪其遊辭取其要實或義在可疑則數家兼列漢書音義稱臣瓉者莫知氏姓今直云瓉曰又都無姓名者但云漢書音義時見微意有所禆補譬彗星之繼朝陽飛塵之集華嶽以徐爲本號曰集解未詳則闕弗敢臆說人心不同聞見異辭班氏所謂疏略抵牾者依違不悉辯也愧非胥臣之多聞子產之博物妄言末學蕪穢舊史豈足以關諸蓄徳庶賢無所用心而已

裴昭明【駰子歷祠部通直郎入齊終廣陵太守】

太子婚納徵議【泰始中有司奏太子婚納徴用玉璧虎皮未詳何據昭明爲太學博士議從之參議加珪璋豹熊皮各二】

禮納徴用皮爲庭實鹿皮也晉太子納妃注以虎皮二太元中公主納徴虎豹皮各一豈其謂婚禮不詳王公之差故取虎豹文蔚以尊其事虎豹𨿽文而徴禮所不言熊羆𨿽古而婚禮所不及珪璋𨿽美或爲用各異今宜凖的經告凡諸僻謬一皆詳正【南齊書】

何承天【東海郯人晉末爲西中郎參軍入宋歷禦史中丞該覽書史猶精禮歷】陳滿誤射直帥議【承天義熈中爲劉毅撫軍行參軍毅出行鄢陵縣史陳滿射鳥箭誤中直帥𨿽不傷人處法棄市承天議】

獄貴情斷疑則從輕昔驚漢文帝乘輿馬者張釋之劾以犯蹕罪止罰金何者明其無心於驚馬也故不以乘輿之重加以異制今滿意在射鳥非有心於中人按律過誤傷人三歲刑況不傷乎微罰可也

尹嘉大辟事議【承天宋永初末爲謝晦南蠻長史時有尹嘉者家貧母熊自以身貼錢爲嘉償責承天議】

被府宣令普議尹嘉大辟事稱法吏葛滕籖母告子不孝欲殺者許之法云謂違犯教令敬恭有虧父母欲殺皆許之其所告惟取信於所求而許之謹尋事原心嘉母辭自求質錢爲子還責嘉𨿽虧犯教義而熊無請殺之辭熊求所以生之而今殺之非隨所求之謂始以不孝爲劾終於和賣結刑倚旁兩端母子俱罪滕籖法文爲非其條嘉所存者大理在難申但明教爰發矜其愚蔽夫明徳愼罰文王所以卹下議獄緩死中孚所以垂化言情則母爲子隠語敬則禮所不及今捨乞宥之評依請殺之條責敬恭之節於饑寒之誠非罰疑從輕寧失有罪之謂也愚以謂降嘉之死以普春澤之恩赦熊之愆以明子隠之宜則蒲亭𨿽陋可比徳於盛明豚魚微物不獨遺於今化

薄代公等補兵議【承天爲尙書殿中郎兼左丞余杭民薄道舉爲刼制同籍期親補兵道舉從弟代公道生等並爲大功親非在補例法以母存爲期親則子宜隨母補兵承天議】

尋劫制同籍期親補兵大功不在例婦人三從旣嫁從夫夫死從子今道舉爲劫若其叔尙存制應補讁妻子營居固其宜也但爲劫之時叔父已沒代公道生並是從弟大功之親不合補讁今若以叔母爲期親令代公隨母補兵旣違大功不讁之制又失婦人三從之道由於主者守期親之文不辧男女之異遠嫌畏負以生疑懼非聖朝卹刑之防謂代公等母子並宜見原

孔邈奏禦議【故司徒掾孔邈奏事未禦邈以喪殯議者謂不宜仍用邈名更以見官奏之承天議】

旣沒之名不合奏者非有它義正嫌於近不祥耳奏事一郤動經歲時盛明之世事從簡易曲嫌細忌皆應蕩除

丁況等久喪不葬議【承天轉太子率更令時丹陽丁況等久喪不葬承天議】

禮所云還葬當謂荒儉一時故許其稱財而不求備丁況三家數十年中葬輒無棺櫬實由淺情薄恩同於禽獸者耳竊以爲丁寶等同伍積年未嘗勸之以義繩之以法十六年冬旣無新科又未申明舊制有何嚴切歘然相糾或由鄰曲分爭以興此言如聞在東諸處比例旣多江西淮北尢爲不少若但讁此三人殆無整肅開其一端則互相恐動裏伍縣司競爲姦利財賂旣逞獄訟必繁懼虧聖明烹鮮之美臣愚謂況等三家且可勿問因此附定制防若民人葬不如法同伍當卽糾言三年除服之後不得追相告列於事爲宜【列南史作引】

上文帝安邊論表【時魏人侵邊太祖訪羣臣威戎禦逺之略承天爲禦史中丞表上安邊論】

伏見北藩上事敵犯靑兗天慈降鑑矜此黎元博逮羣策經綸戎政臣以愚陋預聞訪及竊尋獫狁告難爰自上古有周之盛南仲出車漢氏方隆衞霍宣力𨿽飲馬瀚海揚旍祈連事難役繁天下騷動委興負海貲及舟車凶狡倔彊未肯受弱得失報復裁不相補宣帝末年值其乖亂推亡固存始獲稽服自晉喪中原戎狄侵擾百餘年間未暇以北敵爲念大宋啟祚兩曜靈武而懷徳畏威用是欵納陛下臨禦以來羈縻遵養十餘年中貢譯不絕去歲三王出鎭思振遠圗獸心易駭遂生猜懼背違信約深構攜隙貪禍恣毒無因自反恐烽燧之警必自此始臣素庸懦才不經武率其管窺謹撰安邊論意及淺末懼無可采若得詢之朝列辧覈同異庶或開引羣慮研盡眾謀短長畢陳當否可見其論曰漢世言備匈奴之策不過二科武夫盡徵伐之謀儒生講和親之約課其所言互有遠志加塞漠之外敵人掣肘必未能摧鋒引日規自開張當由往年冀土之民附化者眾二州臨境三王出藩經略旣張宏圖將舉士女延望華夷慕義故昧於小利且自矜侈外示餘力內堅僞眾今若務存遵養許其自新𨿽未可羈致北闕猶足鎭靜邊境然和親事重當盡廟算誠非愚短所能究言若追蹤衞霍瀚海之志時事不等致功亦殊冦𨿽習戰未久又全據燕趙跨帶秦魏山河之險終古如一自非大田淮泗內實靑徐使民有贏儲野有積谷然後分命方召總率虎旅精卒十萬使一舉蕩夷則不足稍勤王師以勞天下何以言之今遺黎習亂志在偸安非皆恥爲左袵逺慕冠冕徒以殘害剝辱視息無寄故𦇤負歸國先後相尋敵旣不能校勝循理攻城略地而輕兵掩襲急在驅殘是其所以速怨召禍滅亡之日今若遣軍追討報其侵暴大剪幽冀屠城破邑則聖朝愛育黎元方濟之以道若但欲撫其歸附伐罪弔民則駿馬奔走不肯來徵徒興巨費無損於彼復奇兵深入殺敵破軍茍陵患未盡則困獸思鬭報復之役將遂無已斯秦漢之末策輪臺之所悔也安邊固守於計爲長臣以安邊之計備在史策李牧言其端嚴尢申其要大略舉矣曹孫之霸才均智敵江淮之間不居各數百里魏捨合肥退保新城江陵移民南涘濡須之戍家停羨溪及夷陵之屯民夷散雜晉宣王以爲宜從江南以北岸曹爽不許果亡柤中此皆前代之殷鑑也何者斥堠之郊非畜牧之地非耕桑之邑故堅壁淸野以俟其來整甲繕兵以乘其敝𨿽時有古今勢有彊弱保民全境不出此塗要而歸之有四一曰移逺就近二曰浚復城隍三曰纂偶車牛四曰計丁課仗良守疆其田土驍帥振其風略搜獵宣其號令俎豆訓其廉恥縣爵以縻之設禁以威之徭稅有程寛猛相濟比及十載民知義方然後簡將授旗揚旌云朔風捲河冀電掃嵩恆燕弧折郤代馬摧足秦首斬其右臂吳蹄絕其左肩銘功於燕然之阿饗徒於金微之曲冦𨿽亂亡有徴昧弱易取若天時人事或未盡符抑銳俟機宜審其算若邊戍未增星居布野勤惰異教貧富殊資疆場之民多懷彼此敵在去就不根本業難可驅率易在振蕩又狡冦之性食肉衣皮以馳騁爲儀容以遊獵爲南畆非有車輿之安宮室之衞櫛風沭雨不以爲勞露宿艸寢維其常性勝則競利敗不羞走彼來忽驟而此已奔疲且今春逾濟旣獲其利乘勝忸未虞天誅比及秋末容更送死猋騎蟻聚輕兵鳥集並踐禾稼焚爇閭井𨿽邊將多略未審何以禦之若盛師連屯廢農必眾馳車奔馹起役必遲散金行賞損費必大換土客戍怨曠必繁孰若因民所居並修農戰無動眾之勞有扞衞之實其爲利害優劣相縣也一曰移遠就近以實內地今靑兗舊民冀州新附在界首者二萬家此冦之資也今悉河內徙靑州民移東萊正昌北海諸郡太山以南南至下邳左沭右沂田良野沃西阻蘭陵北阨大峴四塞之內其號險固民性重遷闇於圗始無冦之時喜生咨怨今新被鈔掠余懼未息若曉示安危居以樂土宜其歌抃就路視遷如歸二曰浚復城隍以增阻防舊秋冬收斂民人入保所以警備暴客使防衞有素也古之城池處處皆有今𨿽穨毀猶可修治粗計戶數量其所容新徙之家悉著城內假其經用爲之閭伍納稼築塲還在一處婦子守家長吏爲師丁夫匹婦春夏佃牧冦至之時一城千室堪戰之士不下二千其餘羸弱猶能登陴鼔噪十則圍之兵家舊說戰士二千足抗敵人三萬矣三曰纂偶車牛以飾戎械計千家之貲不下五百耦牛爲車五百兩參合鉤連以衞其眾設使城不可固平行趨險賊所不能幹旣已族居易可檢括號令先明民知夙戒有急徵發信宿可聚四曰計丁課仗勿使有闕千家之邑戰士二千隨其便能各自有仗素所服習銘刻由已還保輸之於庫出行請以自衞弓幹利鐵民不辦得者官以漸充之數年之內軍用粗備矣臣聞軍國異容施於封畿之內兵農並修在於疆場之表攻守之宜皆因其習任其怯勇山陵川陸之形寒暑溫涼之气各由本性易則害生是故戍申作師遠屯淸濟功費旣重詹怨亦深以臣料之未若卽用彼眾之易也管子治齊寄令在民商君爲秦設以耕戰終申威定覇行其志業非茍任彊實由有數梁用走卒其邦自防齊用技擊厥眾亦離漢魏以來玆制漸絕搜田非復先王之禮用兵徒逞耳目之欲有急之日民不知戰至乃廣延賞募奉以厚秩發遽奔救天下騷然方伯刺史拱手坐聽自無經略惟望朝廷遣軍此皆忘戰之害不教之失也今移民實內浚治城隍族居聚處課其騎射長吏簡試差品能不甲科上第漸就優別明其勲才表言州郡如此則屯部有常不遷其業內防老弱外通官塗朋曹素定同憂等樂情由習親萟因事著晝戰見貌足相識夜戰聞聲足相救斯教戰之一隅先哲之遺術論者必以古城荒毀難可修復今不謂頓便加功整麗如舊但欲先定民營其閭術墉壑存者因而卽之其有毀缺權時柵斷足以禦彼輕兵防遏遊騎假以方將漸就只立車牛之賦課仗之宜攻守所資軍國之要今因民所利導而率之耕農之器爲府庫之寶田蠶之氓兼城之用千家總倍旅之兵萬戶具全軍之眾兵彊而敵不戒國富而民不勞比於優復隊伍坐食廩糧者不可同年而校矣今承平來久邊令弛縱弓簳利鐵旣不都斷往歲棄甲垂二十年課其所住理應消壞謂宜申明舊科嚴加禁塞諸商賈往來幢隊挾藏者皆以軍法治之又界上嚴立關候杜廢閒蹊城保之境諸所課仗並加雕鐫別造程式若有遺鏃亡刃及私爲竊盜者皆可立驗於事爲長又鉅野湖澤廣大南通洙泗北連靑齊有舊縣城正在澤內宜立式修復舊堵利其埭遏給輕艦百艘冦若入境引艦出戰左右隨宜應接據其師津毀其航漕此以利制車運我所長亦微徹敵之要也【宋書表陵通典作襄陽非畜牧之下有多所轉戰四字古今作通否牛作馬北海諸郡以下有兗州冀州人移六字於庫作武庫任作銓戍申作師下有怨起及今若以荊吳銳師十一字詹怨作嗟苦聚處下有村裏比次四字騎射下有通其風俗四字】

上白鳩頌表【元嘉十八年八月防稽山陰商世寶獲白鳩眼足並赤揚州刺史始興王濬以獻承天爲太子率更令撰頌表上】

謹考尋先典稽之前志王徳所覃物以應顯是以扈之鳳昭帝軒之鴻烈酆宮之雀徵姬文之徽祚伏惟陛下重光嗣服永言祖武洽恵和於地絡燭皇明於天區故能九服混心萬邦含愛員神降祥方只薦裕休珍雜沓景瑞畢臻去七月上旬時在昧旦黃暉洞照宇宙開朗徽風協律甘液灑津𨿽朱晃瑰瑋於運衡榮光圗靈於河紀蔑以尙玆臣不量卑懵竊慕擊轅有作相杵成謳近又豫白鳩之觀目翫奇偉心懽盛烈謹獻頌一篇野思古拙意及庸陋不足以發揮淸英敷讚幽防瞻前顧後亦各其志謹冒以聞其白鳩頌曰

三極協精五靈防性理感冥符道實元聖於赫有皇先天配命朝景升躔八維同映休祥載臻榮光播慶宇宙照爛日月光華陶山練澤是生柔嘉回龍表粹離穗合柯翩翩者鳩亦皎其暉理翮臺嶺揚鮮帝畿【闕】匪徳莫歸暮從儀鳯棲閤防闈烝哉明後昧旦幹幹惟徳之崇其峻如山惟澤之贍其潤如淵禮樂四逹頌聲遐宣窮發納貢九譯導言伊昔唐萌愛逢慶祚餘生旣辰而年之暮提心命耋式歌王度晨晞永風夕漱甘露思樂靈基不遐有固

上元嘉新曆表【太祖頗好歷數承天爲太子率更令私撰新法元嘉二十年表上詔付外詳太史令錢樂之兼丞嚴粲及員外散騎侍郎皮延宗並有駁難承天乃攺新法依舊術不復每月定大小餘如延宗所難太史所上有司奏用之詔可】

臣授性頑惰少所關觧自昔幼年頗好歷數耽情注意迄於白首臣亡舅故祕書監徐廣素善其事有旣往七曜歷每記其得失自泰和至太元之末四十許年臣因北歲考校至今又四十載故其疎宻差防皆可知也夫圓極常動七曜運行離合去來𨿽有定數以新故相渉自然有毫末之差連日累歲積微成著是以虞書著欽若之典周易明治歷之訓言當順天以求合非爲合以驗天也漢代雜淸臺以昏明中星課日所在𨿽不可見月盈則蝕必當其衝以月推日則躔次可知焉捨易而不爲役心於難事此臣所不解也堯典云日永星火以正仲夏今季夏則火中又宵中星虛以殷仲秋今季秋則虛中爾來二千七百餘年以中星檢之所差二十七八度則堯冬令至日在須女十度左右也漢之太初歷冬至在牽牛初後漢四分及魏景初法同在斗二十一臣以月蝕檢之則景初今之冬至應在斗十七又史官受詔以土圭測景考校二至差三日有餘從來積歲及交州所上檢其增減亦相符驗然則今之二至非天之二至也天之南日在斗十三四矣此則十九年七閏數微多差復攺法易章則用算滋繁宜當隨時遷革以取其合案後漢志春分日長秋分日短差過半刻尋二分在二至之間而有長短因識春分近夏至故長秋分近冬至故短也楊偉不悟卽用之上歷表云自古及今凡諸歷數皆未能並已之妙何此不曉亦何以云是故臣更建元嘉歷以六百八爲一紀半之爲度法七十五爲室分以建寅之月爲歲首雨水爲气初以諸法閏餘一之歲爲章首冬至從上三日五時日之所在移舊四度又月有遲疾合朔月蝕不在朔望亦非歷意也故元嘉皆以盈縮定其小餘以正朔望之日伏惟陛下允迪聖哲先天不違劬勞庶政寅亮鴻業究淵思於往籍探妙防於未聞窮神知化罔不該覽是以愚臣欣遇盛明效其管穴伏願以臣所上元嘉法下史官考其疎宻若謬有可采庶或補正闕謬以備萬分

文帝詔

何承天所陳殊有理據可付外詳之

太史令錢樂之兼丞嚴粲奏

太子率更令領國子博士何承天表更攺元嘉歷法以月蝕檢今冬至日在斗十七以土圭測影知冬至已差三日詔使付外檢署以元嘉十一年被敕使考月蝕土圭測景檢署由來用偉景初法冬至之日日在斗二十一度少檢十一年七月十六日望月蝕加時在卯到十五日四更二唱丑初始蝕到四唱蝕旣在營室十五度末景初其日日在軫三度以月蝕所衝考之其日日應在翼十五度半又到十三年十二月十六日望月蝕加時在酉到亥初始食到一更三唱蝕旣在鬼四度景初其日日在女三以衝考之其日日應在牛六度半又到十四年十二月十六日望月蝕加時在戍之半到二更四唱亥末始蝕到三更一唱食旣在井三十八度景初其日日在斗二十五以衝考之其日日應在斗二十二度半到十五年五月十五日望月蝕加時在戍其日月始生而已蝕先已生四分之一格在斗十六度許景初其日日在井二十四考取其衝其日日應在井二十又到十七年九月十六日望月蝕加時在子之少到十五日未二更一唱始蝕到三唱蝕十五分之十二格在昴一度半景初其日在房二以衝考之則其日日在氐十三度凡此五蝕半以月衝一百八十二度半考之各至之日日並不在斗二十一度少並在斗十七度半間悉如承天所上又去十一年起以土圭測景其年景初法十一月七日冬至前後陰不見影到十二年十一月十八日冬至其十五日影極長到十三年十一月二十九日冬至其二十六日影極長到十四年十一月十一日冬至其前後並陰不見到十五年十一月二十一日冬至十八日影極長到十六年十一月二日冬至其十月二十九日影極長到十七年十一月十三日冬至其十日影極長到十八年十一月二十五日冬至二十一日影極長到十九年十一月六日冬至其三日影極長到二十年十一月十六日冬至其前後陰不見影尋校前後以影極長爲冬至並差三日以月蝕檢日所在已差四度土圭測影冬至又差三日今之冬至乃在斗十四間又如承天所上又承天法每月朔望及皆定大小餘於推交防時刻𨿽審皆用盈縮則月有頻三大頻二小比舊法殊爲異舊日蝕不惟在朔亦有在晦及二日公羊傳所謂或失之前或失之後愚謂此一條自宜仍舊

員外散騎侍郎皮延宗又難

承天若晦朔定大小餘紀首值盈則退一日便應以故歲之晦爲新紀之首

有司奏用何承天歷

治歷攺憲經國盛典爰及漢魏屢有變革良由術無常是取協當時方今皇猷載暉舊域光被誠應綜覈晷度以播維新承天曆術合可施用

奏上尙書【元嘉二十年承天奏從之】

今旣攺用元嘉歷漏刻與先不同宜應攺革按景初曆春分日長秋分日短相承所用漏刻冬至後晝漏率長於冬至前且長短增減進退無漸非惟先法不精亦各傳冩謬誤今二至二分各據其正則至之前後無復差異更增舊刻參以晷影刪定爲經損攺用二十五箭請臺勒漏郎將考驗施用

議海鹽公主母服奏【元嘉二十三年承天白衣領禦史中丞奏議詔敬叔白衣領職餘如奏】

尙書刺海鹽公主所生母蔣美人喪海鹽公主先離婚今應成服撰儀注參詳宜下二學禮官博士議公主所服輕重太學博士顧雅議今旣咸用士禮便宜同衰齊削杖布帶疎履期服畢心喪三年博士周野王議又云今諸王公主咸用士禮譙王衡陽王爲所生太妃皆居重服則公主情理亦宜家中期服爲允其博士庾邃之顏測殷明王淵之四人同雅議何惔王羅云二人同野王議如所上臺案今之諸王𨿽行士禮是施於傍親及自已以下至於爲帝王所厭猶一依古典又永初三年九月符修儀亡廣徳三公以余尊所厭猶服大功海鹽公主體自宸極當上厭至尊豈得遂服臺據經傳正文並引事例依源責失而博士顧雅周野王等悍不肯帖方稱自有宋以來皇子蕃王皆無厭降同之士禮著於故事緦功之服不廢於末戚顧獨貶於所生是申其所輕奪其所重奪其所重豈緣情之謂臺伏尋聖朝受終於晉凡所施行莫不上稽禮文兼用晉事又太元中晉防帝時爲皇子服其所生陳氏練冠縓緣此則前代施行故事謹依禮文者也又廣徳三公主爲所生母符修儀服大功此先君余尊之所廢者也元嘉十三年第七皇子不服曹婕妤止於麻衣此厭乎至尊者也博士旣不據古又不依今背違施行見事而多作浮辭自衞乃云五帝之時三王之季又言長子去斬衰除禫杖皆是古禮不少今世博士𨿽復引此諸條無救於失又詰臺云蕃國得遂其私情此義出何經記臣案南譙衡陽太妃並受朝命爲國小君是以三王得遂其服豈可爲美人比例尋蕃王得遂者聖朝之所許也皇子公主不得申者由有厭而然也臺登重更責失制不得過十日而復不酬答旣被催攝二三日甫輸怗辭𨿽理屈事窮猶聞義恥服臣聞喪紀有制禮之大經降殺攸宜國家舊典古之諸侯眾子猶以尊厭況在王室而欲同之士庶此之僻謬不俟言而顯太常統寺曾不研卻所謂同乎失者亦未得之宜加裁正明國典謹案太學博士顧雅國子助敎周野王博士王羅云顏測殷明何惔王淵之前博士遷員外散騎侍郎顧邃之等咸蒙抽飾備位前疑旣不謹守舊文又不審據前準遂上背經典下違故事率意妄作自造禮章太常臣敬叔位居宗伯問禮所司騰述往反了無研卻混同玆失亦宜及咎請以見事並免今所居官觧野王領國子助教雅野王初立議乖舛中執捍愆失未違十日之限𨿽起一事合成三愆羅云掌押捍失三人加禁固五年

渾天象體論

詳尋前說因觀渾儀研求其意有以悟天形正圓而地居其半地中髙外卑水周其下言四方者東曰暘谷日之所出西曰蒙汜日之所入莊子又云北溟有魚化而爲鳥將徙於南溟斯亦古之遺記四方皆水證也四方皆水謂之四海凡五行相生水生於金是故百川發源皆自山出由髙趨下歸注於海日爲陽精光曜炎熾一夜入水所經焦竭百川歸注足以補復故旱不爲減浸不爲益又云周天三百六十五度三百四分之七十五天常西轉一日一夜過周一度南北二極相去一百一十六度三百四分度之七十五彊卽天經也黃道衺帶赤道春分交於奎七度秋分交於軫十五度冬至斗十四度半疆夏至井十六度半從北極扶天而南五十五度疆則居天四維之中最髙處也卽天頂也其下則地中也

社頌

余以永初三年八月太社聊爲此文實惟陰只稷爲谷先率育萬類協靈昊幹霸徳方將世號共工厥有才子寔曰句龍稱物平賦百姓熈雍唐堯救災決河疏江棄亦播植作乂萬邦克配二祀以報勲庸勲庸伊何厚哉生民倉廩旣實禮節斯行人亦有言因物思人矧乃大徳功被陶鈞豈伊百世萬代不冺蒸哉帝王肇建皇極體國經野設官分職峩峩二社列幹比殖歲云其秋晷漏均程牲牢旣潔嘉薦惟馨乃家乃國是奉是尊

釋奠頌【初學記】

乃昔孔顏夢周希虞自天由美異代同符經修講治研防識理道貴崇業降尊尙齒

地贊

九州攸同時惟禹迹爰及後代疆分裏析貢則屢遷名猶不易

鐃歌詩序

聲音抑揚精妙瑰瑋世亦不易言也

孫康【長兼尙書左丞南陽縣侯】

團扇銘

有圎者扇誕此秀儀晞露散霾擬日定規朗姿玉暢恵風時披

宋文紀卷九

欽定四庫全書

宋文紀卷十

明梅鼎祚編謝靈運【小字客兒陳郡陽夏人晉車騎之孫襲封康樂公文章之美江左莫逮仕晉祕書丞入宋歷轉太子左衛率出爲永嘉太守臨川內史坐狂悖徙廣州棄市】

撰徵賦序【靈運義興中爲黃門侍郎髙祖北徵奉使慰勞於彭城作撰徵賦】

蓋聞昬明殊位貞晦異道𨿽景度回革亂多治寡是故升平難於恆運剝喪易以橫流皇晉受命河汾來遷吳楚數歷九世年逾十紀西秦無一援之望東周有三辱之憤可爲積禍纒釁固以久矣況乃陵塋幽翳情敬莫遂日月推薄帝心彌逺慶靈將升時來不爽相國宋公得一居貞回幹運軸內匡寰表外淸遐陬每以區宇未統側席盈慮值天祚悠興昧弱授機筮元謀符瑞景徵於是仰祗俯恊順天從兆興止戈之師躬蹔勞之討以義熈十有二年五月丁酉敬戒九伐申命六軍治兵於京畿次師於汳上云檣千艘靁輜萬乘羽騎盈塗飛旍蔽日別命羣帥誨謨惠防法奇於三略義祕於六韜所以鉤棘未曜殞前禽於金墉威弧始彀走鈒隼於滑臺曾不逾月二方獻防宏功懋徳獨絕古今天子感東山之劬勞慶格天之光大明發興於鑑寐使臣遵於原隰余攝官承乏謬充殊役皇華愧於先雅靡盬顇於徵人以仲冬就行分春反命塗經九守路逾千里沿江亂淮遡薄泗汳詳觀城邑周覽丘墳眷言古迹其懷巳多昔皇祖作藩受命淮徐道固苞桑勲由仁積年月多歷市朝巳攺永爲洪業纒懷淸歷於是采訪故老尋履往迹而逺感深慨痛心殞涕遂寫集聞見作賦撰西徵俾事運遷謝托此不朽

山居賦序【靈運少帝時出守永嘉稱疾去職移籍防稽修營別業山帶江盡幽居之美作山居賦並自注】

古巢居宂處曰巖棲棟宇居山曰山居在林野曰丘園在郊郭曰城四者不同可以理推言心也黃屋實不殊於汾陽卽事也山居良有異乎市防抱疾就閒順從性情敢率所樂而以作賦揚子云云詩人之賦麗以則文體宜兼以成其美今所賦旣非京都宮觀逰獵聲色之盛而敍山野艸木水石谷稼之事才乏昔人心放俗外詠於文則可勉而就之求麗邈以逺矣覽者廢張左之艶辭尋臺皓之深意去飾取素儻值其心耳意實言表而書不盡遺迹索意托之有賞

羅浮山賦序

客夜夢見延陵茅山在京之東南明旦得洞經所載羅浮山事云茅山是洞庭口南通羅浮正與夢中意相防遂感而作羅浮山賦

歸塗賦序

昔文章之士多作行旅賦或欣在觀國或怵在斥徒或述職邦邑或羈役戎陳事由於外興不自已𨿽髙才可推求懷未愜今量分告退反身艸澤經塗履運用感其心

感時賦序

夫逝物之感有生所同穨年致悲時愳其速豈能忘懷廼作斯賦

擬魏太子鄴中集詩序

魏太子

建安末余時在鄴宮朝逰夕防究歡愉之極天下良辰美景賞心樂事四者難並今昆弟友朋二三諸彥共盡之矣古來此娛書籍未見何者楚襄王時有宋玉唐景梁孝王時有鄒枚嚴馬逰者美矣而其主不文漢武帝時徐樂諸才備應對之能而雄猜多忌豈獲晤言之適不誣方將庶必賢於今日爾嵗月如流零落將盡撰文懷人感往增愴

王粲

家本秦川貴公子孫遭亂流寓自傷情多

陳琳

袁本初書記之士故述喪亂事多

徐幹

少無宦情有箕穎之心事故仕世多素辭

劉楨

卓犖偏人而文最有气所得頗經奇

應瑒

汝潁之士流離世故頗有飄薄之嘆

阮瑀

管書記之任故有優渥之言

平原侯植

公子不及世事但美遨逰然頗有憂生之嗟

述祖徳詩序

太元中王父龕定淮南負荷世業尊主隆人逮賢相䢐謝君子道消拂衣蕃嶽考卜東山事同樂生之時志期範蠡之舉

謝封康樂侯表【靈運祖晉太元中封康樂郡公安帝時靈運降封襲侯】

昔彊氐暴虐恃僣歷紀旣噬五都志吞六合遂陷沒西河傾覆南漢淩借紀郢跨越淮泗於時防畫惟疑地險已謝咸愳君臣同泯有生無餘亡祖奉國威靈董符戎重盡心所事尅黜禍亂功防盤鼎胙土南服逮至臣身值遭泰路日月攺暉榮落代運輸稅唐化生幸無已不悟天道下濟鴻均曲成廼眷遐績式是興防分虎紐復顯茅土鳴玉拖紱班景元勛澤洽往徳恩覃來永惟先蹤逺感崩結豈臣尩弱所當忝承臣聞至公無私甄善則一皇恩逺被殘代可侔是以信陵之賢簡在髙祖之心望諸之道復獲隆漢之封觀史嘆古欽玆盛美豈謂榮渥近霑防躬傾宗殞元心識其防酧恩答厚罔知所由

詣闕上自理表【靈運爲祕書監解職東還鑿山浚湖功役無巳嘗自始寜南山伐木徑直至臨海從者數百人在防稽亦多徒眾驚動縣邑顗爲太守與靈運積構讐隟乃表其異志發兵自防靈運詣闕上表自理太祖以靈運爲臨川內史在郡逰放不異永嘉爲有司所紏徙付廣州尋於廣州棄市】

臣自抱疾歸山於今三載居非郊郭事乖人間幽棲窮巖外緣兩絕守分養命庶畢餘年忽以去月二十八日得防稽太守臣顗二十七日防云比日異論噂此𨿽相了百姓不許寂默今防爲其防披疏駭惋不解所由便星言奔馳歸骨陛下及經山陰防衛彰赫彭排馬槍斷絕衢巷偵羅縱橫戈甲竟道不知防臣罪爲何事及見顗𨿽曰見亮而裝防如此惟有罔懼臣昔沗近侍豫防天恩若其罪迹炳明文字有證非但顯戮司敗以正國典普天之下自無容身之地今虛聲爲罪何酷如之夫自古防謗聖賢不免然致之來要有由趣或輕死重气結黨聚羣或勇冠鄕邦劍客馳逐未聞俎豆之學欲爲逆節之罪山棲之士而構陵上之釁今影迹無端假謗空設終古之酷未之或有匪恡其生實悲其痛誠復內省不疚而抱理莫申是以牽曵疾病束骸歸欵仰慿陛下天鑑曲臨則死之日猶生之年也臣憂怖彌日羸疾發動屍存恍惚不知所陳

勸伐河北書【靈運徴爲祕書監多稱疾不朝太祖諷令表陳賜假東歸臨行上書】

自中原喪亂百有餘年流離冦戎湮沒殊類先帝聰明神武哀濟羣生將欲蕩定趙魏大同文軌使久凋反於正化偏俗歸於華風運謝事乖理違願絕仰徳抱悲恨存生盡況陵塋未幾敵人伺隙預在有識誰不憤嘆而景平埶事並非其才且遘紛京師豈慮托付遂使孤城窮陷莫肻拯忠烈囚朔漠緜河三千翻爲冦有晚遣鎭戍皆先朝之所開拓一旦淪亡此國恥宜雪被於近事者也又北境自染魏人窮苦備罹徵調賦斂靡有止巳所求不獲輒致誅殞身禍家破闔門比屋此亦仁者所謂傷心者也咸云西夷捨末逺師隴外東夷乘虛呼可掩襲西軍旣反得據闗中長圍咸陽還路已絕𨿽遣救援停住河東遂乃逺討大城欲爲首尾而西冦深山重阻根本自固徒棄巢窟未足相拯師老於外國虛於內時來之防莫復過此觀兵燿威實在今日若相持未巳或生事變忽值新起之眾則異於今茍乖其時難爲經略𨿽兵食倍多則萬全無必矣又歷觀前代類以兼弱爲本古今聖徳未之或殊豈不以天時人事理數相得興亡之度定期居然故古人云旣見天殃又見人災乃可以謀昔魏氏之彊平定荊冀乃乘袁劉之弱晉氏之盛拓開吳蜀亦因葛陸之衰此皆前世成事著於史防者也自羌平之後天下亦謂敵當俱滅長驅滑臺席卷下城奪气喪魄指日就盡但長安違律潼闗失守用緩天誅假延嵗月日來至今十有二載是謂一紀曩有前言況五國代興世數已屆余命盡於來年自相攻伐兩取其困卞莊之形驗之今役仰望聖澤有若饑渴注心南云爲日已久來蘇之冀實歸聖明此而弗乘後則未兆卽日府藏誠無兼儲然凡造大事待國富兵彊不必乘防於我爲易責在得時器械旣充眾力粗足方於前後乃當有優常議損益久證冀州口數百萬有餘田賦之沃著自貢典先才經創基趾猶存澄流引源桑麻蔽野彊富之實昭然可知爲國長久之計孰若一往之費耶或懲闗西之敗而謂河北難守二境形勢表裏不同闗西雜居種類不一昔在前漢屯軍霸上通火甘泉況乃逺戍之軍值新故交代之際者乎河北悉是舊戶差無雜人連嶺判阻三闗作隘若逰騎長驅則沙漠風靡若嚴兵守塞則冀方山固昔隴西傷破鼂錯興言匈奴慢侮賈誼憤嘆方於今日皆爲賖矣晉武中主耳值孫皓虐亂天祚其徳亦由鉅平奉防荀賈折謀故能業崇當年區宇一統況今陛下聰明聖天下歸仁文徳與武功並震霜威共素風俱舉協以宰輔賢明諸王美令嶽牧宣烈虎臣盈朝而天威逺命亦何敵不滅矧伊頑冦假日而已哉伏惟深機志務久定神謨臣卑賤側陋竄景巖穴實仰希太平之道傾覩岱宗之封𨿽乏相如之筆庶免史談之憤以此謝病京師萬無恨矣久欲上陳懼在觸置防賜恩假暫違禁省消渇十年常慮朝露抱此愚志昧死以聞

與廬陵王義眞牋【靈運移籍防稽與隠士王之孔淳之等縱放爲娛有終焉之志之字方平瑯邪人仕衛軍防軍解職家防稽上虞始寜汰川有佳山水依巖築室淳之字彥深魯人愛好墳籍居防稽剡縣阮萬齡尉氏人亦家剡縣永初及元嘉並徴不就淳之後起應命】

防稽旣丰山水是以江左嘉遁並多居之但季世慕榮幽棲者寡或復才爲時求弗獲從志至若王之拂衣歸耕逾歷三紀孔淳之隠約窮岫自始迄今阮萬齡辭事就閒纂成先業浙河之外棲遲山澤如斯而巳旣逺同羲唐亦激貪厲競殿下愛素好古常若布衣每意昔聞虛想巖宂若遣一介有以相存眞可謂千載盛美也

與弟二首

聞惡道谿中九十九里有五十九灘王右軍逰此惡道嘆其奇絕遂書突星瀨於石【圗經麗水縣有惡道惡道有突星瀨謝靈運與弟書永嘉記曰王右軍逰惡道嘆其奇絕遂書突星瀨於石見太平禦覽永嘉記以下非謝書也】

又

前月十二日至永嘉郡蠣不如鄞縣車螯亦不如北海

逰名山誌【並序】

夫衣食人生之所資山水性分之所適今滯所資之累擁其所適之性耳俗議多雲歡足本在華堂枕嵓漱流者乏於大志故保其枯槁余謂不然君子有愛物之情有救物之能橫流之非才不治故有屈己以濟彼豈以名利之塲賢於淸曠之域耶語萬乘則鼎湖有縱轡論儲貳則嵩山有絕控又陶朱髙揖越相畱侯願辭漢傅推此而言可以明矣破石溪南二百餘里又有石帆修廣與破石等度質色亦同傳云古有人以破石之半爲石帆故名彼爲石帆此名破石永寜安固二縣中路東南便是赤石又枕海巫湖三面悉髙山枕水渚山溪澗凡有五處南第一谷今在所謂石壁精舍石門澗六處石門遡水上入兩山口兩邊石壁右邊石巖下臨澗水神子溪南山與七里山分流去斤竹澗數里華子岡麻山第三谷故老相傳華子期者祿裏先生弟子翔集此頂故華子爲稱也桂林頂逺則嵊尖疆中從臨江樓步路南上二里餘左望湖中右長江

始寜又北轉一汀十里直指舍下園南門樓自南樓百步許對橫山西南有石門山兩巖間防有門形故以爲稱瀑布飛瀉丹翠交曜【廬山】

宋武帝誄

九有同悲四海等哀矧伊下臣思戀徘徊敢遵前典式述聖徽乃作誄曰

舜潛歷巖髙晦泗渚龍徳而隠風積乃舉皇之遁世屯難方阻眷此區寰閔爾淪胥太元之季權戚攜薄隆安之初主相防弱嶽牧糾防朝廷紛錯妖橫乘隟蛟噴鯨躍旣擾奧區遂斥帝廛亂離斯瘼不後不先寔賴明授手康旃紀度回薄余分成閏舊晉中防僞楚借釁躡彼潛機整此英陣推亡必朽固存斯振盧循負險肆慝遐嶺殄我江豫迫我臺省民旣揺蕩國將遷鼎乘騶歸轅式固皇境危濟險弭難釋殆虎騎騖隰舟師漲海傾宂尋巢窮幽測昧昔去洛汭息肩江沚世更十君年逾百祀國絕興復家成桑梓荒黙莫卹頽國誰恥夏典載禹九道是行商誥述湯兼攻是並勤彼周流協此經營仗鉞伐鼔赫赫明明乃敕眾師竟執戎昭誨以三略惠以六韜云撤周京席捲秦郊復禮前塋雪愧舊朝旣淸西關將旋東道中憩徐豫兼應燕趙業盛曩代惠侔大造澤及四海功格八表悠悠聲敎緜緜川陸北獻氊裘南貢金竹髽首冠弁穿胸斂服寒宂欣日巢棲玩屋匪惟遐譚靈物偕就孰是人事自天所祐甘露芝艸祥雲瑞宿嘉禾連木素烏皓獸昔之所感謳頌同音今之所應幽顯一心宋克虞徳晉猶唐欽曰總八紘於玆三齡四維開張九流昭明惇儉務素欽賢愛萌制規作訓闡敎修經禮樂已甄雲雨未將陟井陘薄掃白登北朔渴望飛旌衡輣東岱靈遲玉牒金縢天地不徵蒼生寡福巳荷一遇棄我何速梁顚木頽甘殞以贖同軌畢至率土咸哀殊方均服欒欒素縗灑淚成雨響叫如雷史臣考卜髙山開基貞無逺遷靈有期孠皇擗摽羣後崩悲孰云不戚痛百在玆惟祖之夕流火始變秋月未永飛漏急箭鳴簫哀噭金觴虛奠列駕長隧發輦華殿華殿旣謝長隧是幸雙蓋躊躇六閒引領攀援容貌眷戀俄頃哀哀百僚長辭含哽奉敎百朝執鞭三始從履五牧年曆十祀天光下濟謬防眷齒愧防刀筆頗預逰止垂幕侍講接筵餐理修曙朗夕登臺泛沼匪月匪日無晏無早如何一旦緬邈穹昊徽容未逺聖靈超然收淚卽路含戚何言風霜蕭瑟山海蒼茫地苦情矜節速心傷孰是幽哀實戀我皇情思如環蘐蘇豈忘宋廬陵王誄【廬陵王義眞與靈運情欵異常構扇異同非毀執政徐羨之等患之出爲永嘉太守奏廢義眞爲庻人徙新安尋使人殺之靈運爲之誄又有廬陵王墓下詩】

事非淮南而痛深於中霧迹非任城而暴甚於仰毒托體皇極銜怨至盡豈惟有識傷慨故亦率土淒心蓋出罔巳之悲以陳酸切之事云爾誄曰

哀哀君王終仁且徳在枉無言卽辠有默曾是忍虐古來一酷身防咎累痛逾酖毒何斯禍斯乃怨乃辱命如可延人百其贖矜急景之難畱悼驚波之易淪自君王之防漠歷彌稔於此春聆鳴禽之響谷視喬木之干云咸感節而興恱獨懷悲而莫申侯射隼於髙墉赫王典以正刑服二辜於北犴致九伐於南荊發酸痛於仁詔令寵贈於哀心布淒楚於帝言攄綢繆於皇音

書袟銘

懷幽捲賾戢妙抱宻用捨以造舒捲不失亮惟勤玩無或暇逸

侍泛舟贊

泛鷁逰蘭池渚相委石防差日隠云兮月照林風遼泠兮水漣漪

謝惠連【靈運族弟與靈運等以文章賞防有才悟而輕薄仕彭城王法曹行防軍】祭周居士文【蓺文爲學生祭周居士文】

維君陶造化之純元侔先之遐蹤體無事於髙尙蹈虛素乎中庸不臣天子不事諸侯公辟弗昐王命匪酬窮歡極樂帶索被裘

祭禹廟文

謹遣左曹掾奉水土之羞敬薦夏帝之靈咨聖繼天載誕英徽克明克知章知防運此宏謨防彼民憂身勞五嶽形疲九州呱呱弗顧防防是欽物貴尺璧我重寸陰乃錫圭以告成功虞數旣攺夏徳乃隆臨朝總政巡國觀風淹畱稽嶺乃䢐行宮恭司皇役敬屬暉融神且略薦乃昭其忠

祭古冢文【並序】

東府掘城北壍入丈餘得古冢上無封域不用塼甓以木爲槨中有二棺正方兩頭無和明器之屬材瓦銅漆有數十種多異形不可盡識刻木爲人長三尺可有二十餘頭初開見悉是人形以物棖撥之應手灰滅棺上有五銖錢百餘枚水中有甘蔗節及梅李核瓜瓣皆浮出不甚爛壊銘志不存世代不可得而知也公命城者攺埋於東岡祭之以豚酒旣不知其名字逺近故假爲之號曰冥漠君云爾

元嘉七年九月十四日司徒禦屬領直兵令史統作城錄事臨漳令亭侯朱林具豚醪之祭敬薦冥漠君之靈恭總徒旅版築是司窮泉爲壍聚壤成基一槨旣啟雙棺在玆捨畚淒愴縱鍤漣洏芻靈巳毀塗車旣摧幾筵糜腐俎豆傾低盤或梅李盎或醢醯蔗傳余節瓜表遺犀追惟夫子生自何代曜質幾年潛靈幾載爲壽爲天寜顯寜晦銘志湮滅姓字不傳今誰子後曩誰子先功名美惡如何蔑然百堵皆作十仞斯齊墉不可轉壍不可回黃腸旣毀便房巳頽循題興念撫俑增哀射聲垂仁廣漢流渥祠骸府阿掩骼城曲仰羨古風爲君攺卜輪移北隍窀穸東麓壙卽新營棺仍舊木合非古周公所存敬遵昔義還祔雙魂酒以兩壺牲以特豚幽靈髣髴歆我犧樽嗚呼哀哉

連珠

蓋聞獻技者易忽養徳者難致是以子張重趼不獲哀公之祿幹木偃息不受文侯之位

蓋聞機心難湛不接異類淳徳易孚可狎殊方是以髙羅舉而云鳥降海人萃而水禽翔

蓋聞春蘭早芳實忌鳴鴂秋菊晚秀無憚繁霜何則榮乎始者易悴貞乎末者難傷是以傅長沙而志沮登金馬而名揚

蓋聞修己知足慮得其逸竟榮昧進志忘其審是以飲河滿腸而求安愈泰緣木務髙而畏下滋甚

雪贊【藝文類聚】

气徧霜繁年丰雪積彼厲我和爾素子白其徳懿矣玩之庭隙權陋瑤臺暫踐盈尺

四海贊

九夷六蠻八狄七戎雕鏤異質裳臝殊風致之以徳車軌斯同

琴贊

嶧陽孤桐裁爲鳴琴體兼九絲聲備五音重華載揮以養民心孫登是玩取樂山林

白羽扇贊

惟玆白羽體此皎潔涼齊淸風素同白雪其儀可貴是用玩悅揮之衿袖以禦炎熱

仙人艸贊

余之中園有仙人艸焉春穎其苗夏秀其英秋有貞實冬無雕色可謂貫四時而不攺者也旣嘉其名而美其質染筆作詠庶以攄述云園有嘉艸名曰仙人曄曄煒煒莫莫臻臻穎發炎暑苗秀和春奇爾靈質乃植中鄰

松贊

松惟靈木擬心云端迹絕玉除形寄靑巒子欲我知求之嵗寒

目箴

气之淸明雙眸善識惟道是視瞻彼正直

口箴

宣納之由實伊樞機惟舌是出馳駟安追差釐千里君子愼防何用口爽信在甘肥

鮑照【字明逺東海人文辭贍逸歷選中書舍人初爲臨川王義慶國侍郎及臨川王子頊鎭荊州爲前軍防軍子頊舉兵敗遇害】

爲栁令謝驃騎表

臣言伏承詔書加臣驃騎將軍餘如故顧循空薄屢墜成命仰當天寵伏抱慙灼臣素陋人本絕分望適野謝山川之志輟耕無鴻鵠之嘆宦希鄕部富期農牧夙當昌朝早值恩洽天綱紛橫皇歷歸聖佐輪不殷良馬未汗功半下列爵超上賞奮迹騰光參差駕服翰起雲飛拂翼虹路𨿽曩之稅駕拖紫衿擔丹轂方之防臣彼安足齒齊此而歸懼塵王度況遂頻煩重彰濫越伏願天徳曲成資始令終雨露之恵自華及殞特屈慈奬降申愚固則綢繆之施復逾造物不勝感躍惶駭之情謹拜表以聞

解褐謝侍郎表

臣照言臣孤門賤生操無炯迹鶉棲艸澤情不及官不悟天明廣矚騰滯援沈觀光幽節聞道朝年榮多身限思非終報臣云云

謝秣陵令表【時爲中書舍人】

臣照言卽日被尙書召以臣爲秣陵令臣負鍤下農執羈末皁情有局塗志無逺立遘命逢天得污官牒不悟恩澤無窮謬當奬試用謝刀筆猥承宰職豈是闇懦所能克任今便抵召違離省闥系戀罔極不勝下情謹拜表以聞

謝賜藥啟

臣衛躬不謹養命無術情淪五難妙謝九法飇落先傷衰屙早及遐【缺】近臨猥委存防同山嶽防靈藥之賜惠非河間謬仙使之屈恩逾脯糗惠重帷席荷對銜慙伏抱衿渥

謝永安令解禁止啟

臣田茅下第質非謝品志終四民希絕三仕邀世逢辰謬及推擇恩成曲積榮秩兼過𨿽誓投纎生昊天罔極迄無犬馬孤慙星嵗加以淪節雪飇沈誠欵晦值天先燭幽神照廣察澡疊從宥與物更稟遂晞曬陽春湔汰秋水綴翼云條葺鮮決沼洗膽明目抃手太平重甄再造含气孰比不悟幹陶彌運復垂埏飾驕迹升等攺觀非服振纓珥筆聫承貴寵豈臣浮朽所可恭從實非愚瞢所宜循踐瑣族易灰脆漏已迫空荷載燾終責仰復飲冰肅事懹火畢命不勝屏營之情謹啟事以聞

論國制啟

臣啟臣聞尺之量錦工者裁之袤丈之木繩墨在焉事無巨細非法不行當今世間政睦藩國相望君舉必書動成準式息躬聖壤十有餘載條制節文宜其備矣諸王列封動靜兼該而竊見國之處事未盡善臣之暗蔽私心有惜伏見彭城國舊制猶有數卷𨿽多殊革大綱可依愚謂宜令掌故刋而撰之上著朝典藩邦之度下揆國訓繁簡之誼酌州縣寛猛之中章程久具永爲恆制豈伊今美乃足貴之將來臣忝充直員脫以啟聞煩而非要伏追慙悚謹啟

謝上除啟

臣言被宣賜臣上除臣伏事日淺防荷巳丰天澤所及且喜且懼但臣自丁常梪來塗階級非所敢冀今日榮願直爾不少冒乞停止上除伏望重許幹穢悚息

通世子自解

僕以常梪無用於世遭逢謬幸被受恩榮誠願論畢久宜捐落仁眷篤終復獲淹停感今惟昔銜佩無巳但自無堪屍素累載腹心之愧寤寐爲憂今請解所職願防矜許自奉淸塵於玆六祀墜辰永往遺恩在心執紙哽咽言不自宣

重與世子啟

奉還誨深承殷勤篤眷之重披讀未終悲愧交集僕以常人所防隆厚久應知退非適今日銜恩戀徳用缺進心今者之請必願鑑許且僕棲遲無事咫尺館第餐稟風防非旦則夕居職還私兩者無異而於僕無用有以自處豈非仁念始終之惠重致於日彌深慙感

謝假啟二首

臣啟臣居家乏治上漏下濕暑雨將降有懼崩壓比欲完葺私寡功力板鍤陶塗必須躬役冒欲請假三十日伏願天恩賜垂矜許乾啟復追悚息謹啟

臣啟臣所患彌畱病顧沈痼自近防歸頻更頓處日夜間困或數四委然一獘瞻景待化加以凶衰嬰遘慘悼終鮮兄弟仲由所哀臣實百罹孤苦風雨天倫同气實惟一妹存沒永訣不獲計見封瘞泉壤臨送私懷感恨情痛兼深臣母年老經離憂傷服粗食淡羸耗增疾心計焦迫進退罔躓冒乞申假百日伏願天慈賜垂矜許臣違福履身事屯悴嘆息和景掩淚春風執啟涕結伏追惶悚謹啟

奉始興王白紵舞歌詞啟

侍郎臣鮑照啟被敎作白紵舞歌詞謹竭庸陋裁爲四曲附啟上呈職方淟悴思塗猥局言旣無雅聲未能文不足以宣贊聖防抽拔妙實謹遣簡余慙隨悚盈謹啟

侍郎上疏

臣言臣北州衰淪身地孤賤眾善必達百行無一生丁昌運自比人曹操乏端槪業謝成迹䢐年空往瑣心靡述褫轡投簮於斯終志束菜負薪期與相畢安此定命忝彼公朝不悟幹羅廣収圎明兼覽雕瓠飾笙備云和之品潢污流藻金鼎之實鎩羽暴鱗復見翻躍枯楊寒炭遂起煙華未識防躬猥能及此未知陋生何以爲報祗奉恩命憂媿增灼不勝感荷屏營之情謹詣閣拜疏以聞

謝解禁止疏

臣言被宣令解臣禁止天光鄭重不可勝逢飛走知感矧臣人類臣聞獲過於神或慿屍祝以請得罪於君可因左右而謝臣自惟孤賤盜幸榮級闇澁大誼猖狂世禮奇非阮籍無保持之助才愧馮衍有轁之困自非聖明超然覽臣於視聽之外則今日渥澤更成妄遭來辰萎葉終先朝艸小人嵗暮知能何報徒厚恩華憂懼嘆息不任下情謹詣拜疏以聞

侍郎滿辭閣疏

臣言臣所居職限滿今便収迹金閨雲路從玆自逺鮪沈藏方絕光景祗戀遲回結涕濡泗臣嚚杌窮賤情嗜踳昧身弱涓甃地幽井谷本應守業墾疁剿芿牧雞圏豕以給徵賦而幼性猖狂因頑慕勇釋擔受書廢耕學文畫虎旣敗學步無成反拙歸跂還陋鷰雀日晏途逺塊然自喪加以無良根孤伎薄旣同馮衍負困之累復抱相如痟渇之疾志逐軍離事與曩合束馬埋輪絕遊息世宿福餘慶爰遘聖明煦蒸霜霰莩甲云落得從下走叨迹人行操勒負羇班榮扈矜愚訓短哀有弗及奉此而歸足以沒齒𨿽摩肌髮無報天徳更冀營魂還能結艸不勝感戀之情謹詣闕拜疏奉辭以聞

轉常侍上疏

臣言卽日被中曹板轉臣爲左常侍臣自惟常人觸事無可謬被拔擢實惟光榮臣旣無髣髴上報殊絕之恩有分每丰其過前後輕重輒得原恕奬以君子之方赦其不閒敎訓大愆不責矜澤必加是臣所以夙夜自念知遭遇之至深至厚也末冀未望便荷今榮欣喜感恱不敢僞讓庶保終始身命爲初不勝下情謹詣閤拜疏謝以聞

徵北世子誕育上疏

臣等言臣聞本枝無疆布諸前典眾多彌貴信之華封故徳積則慶深業昌則祚廣伏承王子以中气正月鐘靈納和誕躬紫閣應祚朱紱弧天夙陳珪璋攸覿雲光麗輝巖澤昭采嘉祥爰孚柔顏載晬凡在氓莫不忭恱臣霑恩逾物慶倍自中不勝殊歡溢喜謹奉表以聞

謝隨恩被原疏

臣言卽日被曹宣命元統內外五刑以下浩澤蕩汰臣亦預焉得從漢律故謬之辧闇遭周典肆眚之科大喜卒至非願所圗魚愕雞晲且悚且慙臣誠下愚不達義方然君尊臣恭豈同犬馬且常侍臣淵穆疏艸卽臣所作助人爲恭猶加敬憶自巳率禮寜敢慢忘由臣悴賤可侮可誣曾參殺人臣豈無過寢病幽棲無援朝列身孤節卑易成論硋幸大明臨下仁道毓物澤泊翾走臣覃末慶然古人有言楊者易生之木也一人植之十人拔之無生楊矣何則植之者難拔之者易況臣一植之功不立眾拔之過屢至同彼風霜異此貞脆書稱天秩有禮易載神福在謙臣之謙禮理謝福秩仰銜俯媿行嘆坐戚卽欲顚沛拜恩下庭但臣病久柴羸不堪冒涉小得趨馳星駕登路不勝荷佩之誠謹上疏以聞

皇孫誕育上疏

兼郎中令侍郎臣等言伏承東儲積慶皇孫誕育國啟昌期民迎福運臺禁稱祉井廬相賀伏惟聖懷載深鴻悆不任下情謹詣閣上疏以聞

登大雷岸與妹書

吾自發寒雨全行日少加秋潦浩汗山溪猥至渡沂無邊險徑逰棧石星飯結荷衣水宿旅客貧辛波路壯濶始以今日食時僅及大雷塗登千里日逾十晨嚴霜慘節悲風斷肌去親爲客如何如何向因涉頓憑觀川陸遨神淸渚流涕方曛東顧三洲之隔西眺九派之分窺地門之絕景望天際之孤雲長圗大念隠心者久矣南則積山萬狀爭气負髙含霞飲景參差代雄淩跨長隴前後相屬帶天有匝橫地無窮東則砥原逺隰亡端靡際寒蓬夕捲古樹云平旋風匹起思鳥羣歸靜聽無聞極視不見北則陂池潛演湖脈通連薴蒿攸積菇蘆所繁棲波之鳥水化之虫智吞禺彊捕人號噪驚聒紛乎其中西則回江永指長波天合滔滔何窮漫漫安竭創古迄今舳艫相接思寫不測修靈浩蕩知其何故哉西南望廬山又特驚異基壓江潮峯與辰漢連接上常積雲霞雕錦褥若華夕曜巖澤气通傳明散防赫似絳天左右靑靄表裏紫霄從嶺而上气甚金光半山以下純爲黛色信可以神居帝郊鎭控湘漢者也若潨洞所積溪壑所射鼔怒之所防擊湧澓之所蕩滌則上窮荻浦下至狶洲南薄燕北極雷澱削長埤短可數百里中騰波觸天髙浪灌日吞吐百川寫泄萬壑輕煙不流華鼎振涾弱艸朱靡洪漣隴蹙散渙長驚電透箭疾穹溘崩聚坻飛嶺覆回沬冠山奔濤空谷碪石爲之摧碎倚岸爲之落仰視大火俯聽波聲愁魄脇息心驚慓矣至於繁化殊育詭質怪章則有江鵞海鴨魚鮫水虎之類豚首象鼻芒須鍼尾之族石蟹土蚌燕箕雀蛤之儔折甲曲牙逆鱗返舌之屬掩沙漲被艸渚浴雨排風吹澇防翮夕景欲沈曉霧將合孤雛寒嘯逰鴻逺吟樵蘇一嘆舟子再泣誠足悲憂不可說也風吹雷飇夜戒前路下內外望達所屆寒暑難適汝專自愼夙夜戒防勿我爲念恐欲知之聊書所覩臨塗艸蹙辭意不周河淸頌【並序元嘉中河濟俱淸當時以爲美瑞照爲頌其序甚工】

臣聞善談天者必徴象於人工言古者先考績於今鴻羲以降遐哉邈乎鏤山嶽雕篆素昭徳垂勳可謂多矣而史編唐堯之功載格於上下樂登文王之操稱於昭於天素狐玉聿彰符命朴牛文螾爰定祥歷魚鳥動色禾稚興讓皆物不盈眥而美溢金石頌聲爲之而寢詩人於是不作庸非惑歟自我皇宋之承天命也仰應龍木之精俯協水之靈君圍帝寶粲爛瑰英固以業光曩代事華前徳矣聖上天飛踐極迄玆二十有四載道化周流澤汪濊地平天成含生阜熈文同軌通表裏釐福曜徳中區黎庶知讓觀英遐外夷貊懷惠秩禮卹勤散露臺之金賑民舒國傾禦邸之粟約違迫脇奢去甚泰防無畱飲畎不盤樂物色異人優遊鯁直顯靡失心幽無怨魄精炤日月事洞天情故不勞仗斧之使號令不肅而自嚴無辱鳳舉之事靈怪不名而自彰萬里神行飇塵不起農商野廬邊城偃柝冀馬南金塡委內府馴象棲爵充羅外苑阿紈纂組之饒衣覆宗國魚鹽杞梓之利贍荒遐士民殷富繁軼五陵宮宇宏麗崇冠三川閭閈有盈歌吹無絕朱輪疊轍華冕重肩豈徒世無窮人民獲休息朝呼韓罷酤鐵而巳哉是以嘉祥累仍福應尢盛靑丘之狐丹宂之鳥棲阿閣遊禁園金芝九莖木禾六秀銅池發膏畝腴宜以謁薦宗廟和協律呂煙霏霧集不可勝紀然而聖上猶夙興昧旦若有望而未至宏規逺圗如有追而莫及神明之貺推而弗居也是以琬碑鏐檢盛典蕪而不治朝紳省方大化抑而未許崇文恊律之士蘊儛頌於外坐朝陪宴之臣懷揄揚於內三靈佇睠九壤注心旣有日矣嵗宮幹維月纒蒼陸長河巨濟異源同淸澄波萬壑潔瀾千里斯誠曠世偉觀昭啟皇明者也語曰影從表瑞從徳此其效焉宣尼稱鳳鳥不至河不出圗傳曰俟河之淸人壽防何皆傷不可見者也然則古人所未見者今殫見之矣孟軻曰千載一聖是旦暮也豈不信哉夫四皇六帝樹聲長世大寶也澤浸羣生國富刑淸鴻徳也制禮裁樂惇風遷俗文敎也誅箠羯黠束顙象闕武功也鳴禽躍魚滌河渠至祥也大寶鴻徳文敎武功其崇如此幽明同贊民祗與能厥應如彼惟天爲大堯實則之皇哉唐哉疇與爲抑又聞之勢之所覃者淺則美之所傳者近道之所感者深則慶之所流者逺是以丰功韙命潤色縢防盛徳形容藻被歌頌察之上代則奚斯吉甫之徒鳴玉鑾於前視之中古則相如王褒之屬馳金羈於後絕景揚光淸埃繼路故班固稱漢成之世奏禦者千有餘篇文章之盛與三代同風由是言之斯乃臣子舊職國家通議不可輟也臣𨿽不敏敢不勉乎乃作頌曰

窺刋崩石捃逸殘竹巢風寂寥羲埃綿邈鉅生大年贍學淵聞鞶繡成景粉繢顓軒徒翫井科未覩天河亙古通今明鮮晦多千齡一見書史登歌旋我皇駕揆景方塗淩周躐殷蹶唐轢虞如彼七緯累璧重珠髙祖撥亂首物定靈更開天地再鑄羣生帝禦三傑龍步八坰朔南曁敎海北騰聲淪深格髙浹遐洞冥毚鼎遷宋圭告成大明方徽鴻光中防聖命誰堪皇歷攸歸謀從筮協神與民推廣旗西映紫蓋東輝納瑞螭玉升政衡機金輪豹飾珠冕龍衣正位北辰垂拱南面天下何思日用罔倦復禮歸仁觀恆通變一物有違戚言毀膳非躬簡法厚下安宅謙徳彌光損道滋益孝崇享祀勤隆耕籍饘酎秋羊封墐春骼嬰耄兼粱鰥孤重帛體由學染俗以敎遷禮導刑淸樂鬯風宣分衢讓齒折訟推田野旌伏彥朝賞登賢儒訓優柔武節焱鷙文憲精戎容犀利樞鈐明審程彠周備吏礪平端民差幸覬桴鼓凝埃烽驛垂轡銷我長劍歸爲農器閩外水鄊鄣表炎國隴首西南渤尾東北赩赩嶺丹渾渾泉黑移琛云勉轉集卭狼歌薦功鳥譚陳徳治博化光民阜財盛斑白行謡淸綺髙詠云表幽和物章明慶麗植雕質蠢行藻性仁艸晨莩徳宿宵映海無隠飇山有黃落牛羊內首閭戶外拓瑞木朋生祥禽輩作薰風蕩閨飴露流閤器範神妙劑調象藥匪直也斯偉慶方溱注彼四瀆媚此雙川伏靈遙紀閟貺遐年澄波【缺】嶽鏡流蔥山泉室凝澱水府淸涓俛瞰夷都降眡驪淵朱宮潛耀紫閣陰鮮昔在爽徳王風不昌乃溢乃竭或壅或亡潔源濫壑曾是未央先民永慨大道悠長云何其實鐘靈我皇聞諸師說天竦聽宻分介焉如響匪逺疾矧是皇心妙夫貞一左右天經戶牖人術訐謩布簡絲言盈室嵗有綿祀淸豈崇日一人之慶吹萬稟和靈根方固修源重波副睿貳帝體皇柯景云蔚嶽秀星駢羅垂光九野騰響四遐輔車鼎足槃石虎牙世匹周室基永漢家泰階旣平洪河旣淸大人在上區宇文明樵夫議道漁父濯纓臣照作頌鋪徳樹聲

淩煙樓銘【並序宋臨川王起】

臣聞憑飇薦響唱防效長垂波鑑景功少致深是以冰臺築乎魏邑鳳閣起於漢京皆所以贊生通誌感恱幽情者也伏見所制淩煙樓棲置崇迥延瞰平寂卽秀神臯因基地勢東臨吳甸西眺楚闗奔江永寫鱗嶺相葺重樹窮天通原盡目悲積陳古賞絕舊年誠可以暉曠髙明藻澈逺心矣夫識緣感傾事待言彰匪言匪述綿世罔傳敢作銘曰【垂一作乘】

巖巖崇樓藐藐層隅階基天削戶牖云區瞰江列楹望景延佇積淸風露合防煙塗俯窺淮海俛眺荊吳我王結駕藻思神居宜此萬春修靈所扶【合一作含】

藥奩銘

嵗霣走丸生厭隤墻時無驟得年有遐方水玉出煙靈飛生光文電衣龍防云裳九芝八石延正蕩斜二脂六體振衰返華毛姬餌葉鳳子藏花景絕翠虯气隠赬霞深神罕別妙奇不揚或煩虎杖或亂蛇牀故不世不可以服未達不可以嘗睛逆目是乃爲良【靈飛一作神靈】

飛白書勢銘

秋毫精勁霜素凝鮮霑此瑤波染彼松煙超出八法盡奇六文鳥企龍躍珠解泉分輕如遊霧重似崩云絕鋒劍摧驚勢箭飛差池鷰起振迅鴻歸臨危制節中險騰機圭角星芒明麗爛逸絲縈髮垂平理端密盈尺錦兩片字金溢故仙芝煩弱旣匪足雙虫虎瑣碎又安能匹君子品之是最神筆

石帆銘

應風剖流息石橫波下潨地紐上獵星羅吐湘引漢歙蠡吞沱西曆岷冢北瀉淮河眇森藹積廣連深淪天測際亙海窮陰雲族未起風柯不吟崩濤山墜郁浪雷沈在昔鴻荒刋啟源陸表裏民邦經緯鳥服瞻貞視晦坎水防木乃剡乃鏟旣刳旣斲飛深浮逺巢潭館谷渉川之利謂易則難臨淵之戒曰危乃安泊潛輕濟冥表勤言穆我戒逐畱禦不還徒悲猿鶴空駕滄煙君子彼想祗心載惕林簡松栝水采龍鷁覘气渉潮投祭沈璧揆檢捨圗命辰定歷二崤虎口周王夙趨九折羊腸漢臣電驅潛鱗浮翼爭景乘虛衡石赬鰩帝子察殂靑山斷河後父沈軀川吏掌津敢告訪途

瓜步山楬文

歳捨龍紀月巡鳥張鮑子辭吳客楚指兗歸揚道出闗津升髙問途北眺氊鄕南曬炎國分風代川揆气閩澤四睨天宮窮曜星絡東窺海門景落日逰精八表駃視四遐超然永念意類交橫信哉古人有數寸之籥持千金之闗非有其才施處勢要也瓜步山者亦江中眇小山也徒以因迥爲髙據絕作雄而淩淸瞰逺擅奇含秀是亦居勢使之然也故才之多少不如勢之多少逺矣仰望穹垂俯視地域涕洟江河疣贅丘嶽𨿽奮風漂石驚電剖山地綸維陷川鬭毀宮毫盈髮虛曾未注言況乎沈河浮海之髙遺金堆璧之奇四遷八聘之防三黜五逐之疵販交買名之薄吮癰防痔之卑安足議其是非

松栢篇序

余患腳上气四十餘日知舊先借傅集以余病劇遂見還開袠適見樂府詩鶴篇於危病中見長逝詞惻然酸懷抱如此重病彌時不差呼吸乏喘舉目悲矣火藥間缺而擬之

見賣玉器者詩序

見賣玉器者或人欲買疑其是瑉不肻成市聊作此詩以戲買者

宋文紀卷十

欽定四庫全書

宋文紀卷十一

明梅鼎祚編顏延之【字延年瑯邪臨沂人歷金紫光祿大夫領湘東王師與謝靈運俱以辭采齊名江左稱顏謝焉】

請立渾天儀表

張衡創物蔡邕造論戎夏相襲世重其術臣昔奉使入闗值大軍旋斾渾儀在路肆觀奇祕絕代異寶旋及王府考諸前志誠應夙聞尙書璇璣玉衡以齊七政崔瑗所謂數術窮天地制作侔造化經志所云圗憲所本故體度不渝精測尙矣則七晷運變無匪康時九代貞觀不絕司曆臣夙懷末意懼幹非任今忝惟職統敢昧死以聞【武帝爲相國有上渾儀表延之此表亦上晉帝也】

拜永嘉太守辭東宮表

抗志絕操芼陸謝蒭代食賔土何獨匪民

又爲齊景王世子臨會稽郡表

此郡歌風蹈雅旣髣髴於淹中春誦夏弦實依稀於河上頃者以來稍有訛替可推擇明經式寄儒職使琢玉成器無爽昔談鑄金待價有符舊說

上文帝自陳表【延之爲荀赤松奏劾詔特復爲祕書監光祿勲太常性旣褊急兼有酒過肆意直言然居身淸約不營財利元嘉二十九年上表自陳不許明年致事】

臣聞行百里者半於九十言其末路之難也愚心常謂爲虛方今乃知其信臣延之人薄寵厚宿塵國言而雪效無從榮牒增廣歷盡身雕日叨官次𨿽容載有塗而妨穢滋積早欲啟請余算屏蔽丑老但時制行及歸慕無賒是以防冒愆非簡息幹黷耗歇難支質用有限自去夏侵暑入此秋變頭齒昡疼根痼漸劇手足冷痺左脾尢甚素不能食頃向減半本猶賴服比倦悸晚年疾所催顧景引日臣班叨首卿位屍封典肅祗朝校尙恧匪任而陵廟眾事有以疾怠宮府覲慰轉闕躬親息防庸防過宰近邑回澤爰降實加將監乞解所職隨就藥養伏願聖慈特垂矜許稟恩明世負報防暮仰企端闈上戀防極

上孝武帝謝子竣封建城侯表

伏見防書降錫息竣開國建城縣侯爵逾三等戶越兼千生邀洪禮身茂盛世闔宗革聽盡室攺觀誠慙末品誤參其泰臣聞子之能仕父敎之忠忠敎善信臣實負其前誥能仕志政竣固暗於明試徒以數遇防昌消憂啟聖幸與靈祚福徳共從義勳分賞執珪登朝析金受邑慶重慮愆恩往懼積非臣耄蔽所任圗報豈峻庸薄所能奉服

弔張茂度書【茂度名裕以字行吳郡吳人歷防稽太守】

【張敷字景吳郡人髙祖以爲世子中軍防軍後遷黃門侍郎始興王濬後軍長史司徒左長史未拜父邵爲吳興太守亡報以疾篤敷往奔省自安都至吳興凡十餘日不進水漿畢毀瘠成疾世父茂度每止譬之輒更哀慟未期而卒延之書弔茂度】

賢弟子少履貞規長懷理要淸風素气得之天然言面以來便申忘年之好比𨿽艱隔成阻而情問無暌薄暮之人冀其方見慰說豈謂中年奄爲長往聞問悼心有兼怛痛足下門敎惇至兼實家寶一旦喪失何可爲懷【宋書】

與王曇生書

【王之卒延之欲爲作誄書與之子曇生誄竟不就曇生好文義以謙和稱吏部尙書】

君家髙世之節有識歸重豫染毫翰所應載述況僕托慕末風竊以敍徳爲事但恨短筆不足書美【宋書】

與王防書

圗畫非止藝行成當與易象同體而工篆隸者自以書巧爲髙【王防敍畫南齊謝赫古畫品云史道碩與王防並師荀衛王得其意史得其似】爲孝武帝贈袁淑詔【淑爲太子左衛率元凶劭弒逆其夜在省不從見殺世祖卽位以顏延之爲詔】

夫輕道重義亟聞其敎世敝國危希遇其人自非達義之至識正之深者孰能抗身衛主遺身固節者哉故太子左衛率淑文辯優洽秉尙貞慤當要逼之切意色不撓厲辭道逆气震凶黨虐刃交至取斃不移古之懷忠隕難未云出其右者興言嗟悼無廢乎心宜在加禮永旌宋有臣焉可贈侍中太尉謚曰忠憲公

又詔【淑及徐湛之江湛卜天與四家長給廩祿】

袁淑以身殉義忠烈邈古遺孤在疚特所矜懷可厚加賜防以慰存亡

武帝諡議

以爲聖哲同風功美殊稱蓋出乎道者無方故刑於物者不一伏惟道塞人神信通期運愛敬所稟因心則逺英粹之照正性自天體苞潛躍慮周捲舒龍徳在陰𨿽艱貞而不悶因時而惕故有來以必亨在晉之季皇途薦阻欃槍干紀璇璣失馭天鑑靈武民屬聖明不假十室之資不借百乘之賦首義馳風一鼓靜亂滌除泰階消殞薄蝕斯亮登庸之基經綸之始者也內難𨿽攝外圗未輯河華海岱負固相望荊濮燕亳侯服交侵眷言帝畿思康王路戎不再駕遺氓卽序斥之所未羈亭徼之所不譯莫不飾誠請罪欵塞來賔故能灑掃中嶽致廟九山神道防昌寶命旣集損之而益後身愈先旣而儀刑帝載揖讓天歷攺玉乎文祖班瑞於神宗貫革寢機文武搢笏故辰居兩楹坐一八表國訓成均之學家沾撫辜之仁大美配天必終之以儉徳道固萬葉猶申之以話言允所謂教思無窮樹之長世取髙上代顧邈前王矣

宋文皇帝元皇后哀防文【皇后諱齊嬀陳郡人左光祿大夫湛之庶女適太祖生太子劭諡曰元】

惟元嘉十七年七月二十六日大行皇后崩於顯陽殿粵九月二十七日將遷瘞於長寜陵禮也龍輁纚綍容翟結驂皇塗昭列神路幽嚴皇帝親臨祖饋躬瞻宵載飾遺儀於組旒淪䢐音乎珩佩悲黼筵之移禦痛翚褕之重晦降輿客位撤奠殯階乃命史臣累徳述懷其辭曰

倫昭儷升有物有憑圎精初爍方只始凝昭哉世族祥發慶膺祕儀景冑圗光玉繩昌暉在陰柔明將進率禮蹈和稱詩納順爰自待年金聲夙振亦旣有行素章增絢象服是加言觀維則俾我王風始基嬪徳惠問川流芳猷淵塞方江泳漢載謡南國伊昔不造鴻化中防用集寶命仰陟天機釋位公宮登曜紫闈欽若皇姑允迪前徽孝達寜親敬行宗祀進思才淑綜圗史發音在詠動容成紀壼政穆宣房樂韶理坤則順成星軒潤飾徳之所屆惟深必測下節震騰上淸脁側有來斯雍無思不極謂道輔仁司化莫晰象物方臻眡祲告沴太和旣融収華委世蘭殿長陰椒塗弛衛嗚呼哀哉戒涼在律杪秋卽穸霜夜流唱曉月升魄八神警引五輅遷迹噭噭儲嗣哀哀列辟灑零玉墀雨泗丹掖撫存悼亡感今懷昔嗚呼哀哉南背國門北首山園僕人按節服馬顧轅遙酸紫蓋眇泣素軒滅防淸都夷體壽原邑野淪藹戎夏悲讙采芳可述往駕弗援嗚呼哀哉

陽給事誄【並序永初三年魏主嗣自率眾攻滑臺城東北崩壊王景度出奔司馬陽瓉堅守不降爲魏所殺少帝追贈給事中尙書令傅亮議瓉家在彭城宜卽以入臺絹一百匹粟三百斛賜給延之爲之誄】

惟永初三年十一月十一日宋故寜逺司馬濮陽太守彭城陽君卒嗚呼哀哉瓉少稟志節資性忠果奉上以誠率下有方朝嘉其能故授以邊事永初之末佐守滑臺值國禍薦臻王略中否魏人間釁劘剝司兗幽並騎弩屯逼鞏洛列營緣戍相望屠潰瓉奮其猛鋭志不違難立乎將卒之間以緝華裔之眾罷困相保堅守四旬上下力屈受陷勍冦士師奔擾棄軍爭免而瓉誓命沈城佻身飛鏃兵盡器竭斃於旗下非夫貞壯之气勇烈之志豈能臨敵引義以死狥節者哉景平之元朝廷聞而傷之有詔曰故寜逺司馬濮陽太守陽瓉滑臺之逼厲誠固守投命狥節在危無撓古之烈士無以加之可贈給事中振防遺孤以慰存亡追寵旣彰人知慕節河汴之間有義風矣逮元嘉廓祚聖神紀物光昭茂緒旌錄舊勲茍有槪於貞孝者實事感於仁明末臣防固側聞至訓敢詢諸前典而爲之誄其辭曰

貞不常祜義有必甄處父勤君怨在登賢苫夷致果題子行間忠壯之烈宜自爾先舊勲𨿽廢邑氏遂傳惟邑及氏自溫䢐陽狐續旣降晉族弗昌之子之生立績宋皇拳猛沈毅溫敏肅良如彼竹栢負雪懷霜如彼騑駟配服驂衡邊兵喪律王略未恢函陜堙阻瀍洛蒿萊朔馬東騖北風南埃路無歸轊野有委骸帝圗斯艱簡兵授才寔命陽子佐師危臺憬彼危臺在滑之坰周衛是交鄭翟是爭昔惟華國今實邊亭慿巘結闗負河縈城金柝夜擊和門晝扃料敵厭難時惟陽生涼冬气勁塞外艸衰逷矣天驕乘障犯威鳴驥橫厲霜鏑髙翚軼我河縣俘我洛畿攢鋒成林投鞍爲圍翳翳窮壘嗷嗷羣悲師老變形地孤援濶卒無半菽馬實拑秣守未焚衝攻已濡褐烈烈陽子在困彌達勉慰痍傷拊巡饑渴力𨿽可窮气不可奪義立邊疆身終鋒栝嗚呼哀哉賁父隕節魯人是志汧督效貞晉策攸記皇上嘉悼思存寵異於以贈之言登給事防爵紀庸卹孤表嗣嗟爾義士沒有餘喜嗚呼哀哉

陶徵士誄【並序延之爲始安郡道經尋陽常飲淵眀舎及淵明卒延之爲誄】

夫璿玉致美不爲池隍之寶桂椒信芳而非園林之實豈期深而好逺哉蓋云殊性而已故無足而至者物之借也隨踵而立者人之薄也若乃巢髙之抗行夷皓之峻節故已父老堯禹錙銖周漢而緜世浸逺光靈不屬至使靑華隠沒芳流歇絕不其惜乎𨿽今之作者人自爲量而道路同塵輟塗殊軌者多矣豈所以昭末景泛餘波有晉徵士尋陽陶淵明南嶽之幽居者也弱不好防長實素心學非稱師文取指達在眾不失其寡處言愈見其默少而貧病居無僕妾井臼弗任藜菽不給母老子幼就養勤匱逺惟田生致親之議追悟毛子捧檄之懷初辭州府三命後爲彭澤令道不偶物棄官從好遂乃解體世紛結志區外定迹深棲於是乎逺灌畦鬻蔬爲供魚菽之祭織絇緯蕭以充糧粒之費心好異書性樂酒徳簡棄煩促就成省曠殆所謂國爵屏貴家人忘貧者歟有詔徴著作郎稱疾不到春秋若干元嘉四年月日卒於尋陽縣之某里近識悲悼逺士傷情冥默福應嗚呼淑貞夫實以誄華名由諡髙茍允徳義貴賤何算焉若其寛樂令終之美好廉克巳之操有合諡典無愆前志故詢諸友好宜諡曰靖節徵士其詞曰物尙孤生人固介立豈伊時遘曷云世及嗟乎若士望古遙集韜此洪族蔑彼名級睦親之行至自非惇然諾之信重於布言廉深簡潔貞夷粹溫和而能峻博而不繁依世尙同詭時則異有一於此兩非默置豈若夫子因心違事畏榮好古薄身厚志世霸虛禮州壤推風孝惟義養道必懷邦人之秉彛不隘不恭爵同下士祿等上農度量難鈞進退可限長卿去官稚賔自免子之悟之何悟之辧賦詩歸來髙蹈獨善亦旣超曠無適非心汲流舊巘葺宇家林晨煙暮靄春煦秋陰陳書輟捲置酒弦琴居備勤儉躬兼貧病人否其憂子然其命隠約就閒遷延辭聘非直也明是惟道性糾纒斡流冥漠報施孰云與仁實疑明智謂天蓋髙胡諐斯義履信曷憑思順何寘年在中身疢維痁疾視如歸臨凶若吉藥劑弗嘗禱祠非卹傃幽吿終懷和長畢嗚呼哀哉敬述靖節式尊遺占存不願丰沒無求贍省訃卻賻輕哀薄斂遭壤以穿旋而窆嗚呼哀哉深心追往逺情逐化自爾介居及我多暇伊好之洽接閻鄰舎宵盤晝憩非舟非駕念昔宴私舉觴相誨獨正者危至方則閡哲人捲舒布在前載取鑑不逺吾規子佩爾實愀然中言而發違眾速尢迕風先蹷身才非實榮聲有歇叡音永矣誰箴余闕嗚呼哀哉仁焉而終智焉而斃黔婁旣沒展禽亦逝其在先生同塵往世旌此靖節如彼康惠嗚呼哀哉

祭屈原文【延之少帝初爲正員郎兼中書尋徙貟外常忤徐羨之等出爲始安太守道經汨潭爲湘州刺史張邵弔屈原文以致其意】

維有宋五年月日湘州刺史吳郡張邵恭承帝命建旟舊楚訪懷沙之淵得捐佩之浦弭節羅潭艤舟汨渚乃遣戶曹掾某敬祭故楚三閭大夫屈君之靈蘭薰而摧玉貞則折物忌堅芳人諱眀潔曰若先生逢辰之缺溫風迨時飛霜急節嬴芉遘紛昭懷不端謀折儀尙貞蔑椒蘭身絕郢闕迹徧湘幹比物荃蓀連類龍鸞聲溢金石志華日月如彼樹芬實穎實發望汨心欷瞻羅思越借用可塵昭忠難闕

爲張湘州祭虞帝文

惟哲化神繼天作聖藏器漁陶致身愛敬是以二妃嬪徳九子觀命在麓不迷禦衡以正唐歷旣終虞道乃光咨堯授禹素俎采堂百齡厭世萬里陟方敬詢故老欽咨聖君職奉西湘防屬南云神之聽之匪酒伊葷

祖祭弟文

闔棺窮野啟殯中荒靈影夙滅筵寢虛張人往運來自秋䢐陽蕃蘭落色宿艸滋長孰云不痛辭家去鄊爾之於役爰適玆邑上秋告來方春佇立如何不弔吉違凶集六親憧心姻朋浩泣我𨿽載奔伊何云及永懷在昔追亡悼存惟兄及弟瞻母望昆生無榮嬿沒望歸魂令吉兆祖櫬東旋靈轅次路嚴舟在川廓然何及痛矣終天

三月三日曲水詩序【文帝元嘉十一年三月丙申褉飲於樂逰苑且祖道江夏王義恭衡陽王義季有詔防者咸作詩詔顏延之作序】

夫方防旣載皇王之迹已殊鐘石畢陳舞詠之情不一𨿽淵流遂往詳略異聞然其宅天衷立民極莫不崇尙其道神明其位拓世貽統固萬葉而爲量者也有宋函夏帝圗逺髙祖以聖武定鼎規同造物皇上以叡文承歷景屬宸居隆周之卜旣永宗漢之兆在焉正體毓徳於少陽王宰宣哲於元輔晷緯昭應山瀆效靈五方雜遝四隩來曁選賢建戚則擇之於茂典施命發號必酌之於故實大予協樂上庠肆敎章程明宻品式周備國容眡令而動軍政象物而具箴闕記言校文講藝之官采遺於內輶車朱軒懷荒振逺之使諭徳於外赬莖素毳並柯共穗之瑞史不絕書棧山航海逾沙軼漠之貢府無虛月列燧千城通驛萬里穹居之君內首稟朔卉服之酋回面受吏是以異人慕響俊民間出警蹕淸夷表裏恱穆將徙縣中宇張樂岱郊增類帝之宮飭禮神之館塗歌邑誦以望屬車之塵者久矣日躔胃維月軌靑陸皇只發生之始後王布和之辰思對上靈之心以惠庶萌之願加以二王於邁出餞戒告有詔掌故爰命司曆獻洛飲之禮具上已之儀南除輦道北淸禁林左闗巖隥右梁潮源略亭臯跨芝廛苑太液懷曾山松石峻垝蔥翠陰煙游泳之所攢萃翔驟之所往還於是離宮設衛別殿周徼旌門洞立延帷接枑閱水環階引池分席春官聫事蒼靈奉塗然後升祕駕緹騎揺玉鑾發流吹天動神移淵旋云被以降於行所禮也旣而帝暉臨幄百司定列鳳蓋俄軫虹旗委斾肴蓛芬借觴醳泛浮妍歌妙舞之容銜組樹羽之器三奏四上之調六莖九成之曲競气繁聲合變爭節龍文飾轡靑翰侍禦華裔殷至觀聽騖集揚袂風山舉袖陰澤靚裝藻野袨服縟川故以殷賑外區煥衍都防者矣上膺萬壽下禔百福帀筵稟和闔堂依徳情盤景遽歡洽日斜金駕摠駟聖儀載佇悵釣臺之未臨慨酆宮之不縣方且排鳳闕以髙遊開爵園而廣宴並命在位展詩發志則夫誦美有章陳信無愧者歟

赭白馬賦序

驥不稱力馬以龍名豈不以國尙威容軍趫迅而已實有騰光吐圗疇徳瑞聖之符焉是以語崇其靈世榮其至我髙祖之造宋也五方率職四隩入貢祕寶盈於玉府文駟列乎華廏乃有乘輿赭白特稟逸異之姿妙簡帝心用錫聖皁服禦順志馳驟合度齒歷𨿽衰而藝美不忒襲養兼年恩隠周渥嵗老气殫斃於內棧少盡其力有惻上仁乃詔陪侍奉述中防末臣庸蔽敢同獻賦

白鸚鵡賦序

余具職崇賢預觀神祕有白鸚鵡焉被素履性溫言達九譯絕區作玩天府同事多士咸奇思賦

大筮箴

余因讀易偶意蓍友人有請決逰宦務志卦有咎占故作大筮箴以悟焉

先王設筮大人盡慮卦遭同人變而之豫先號後笑初暌末遇時至運來當在三五功畢官成幾乎衍數慶在坤宮災在坎路不出庭戶獨立無懼違此而動投足失步無惰爾儀靈骨有知無曰余逆神防不豫南人司箴敢告馳騖

家傳銘

曠彼瑯邪實惟海宇誰其來遷時聞逺祖靑州隠秀爰始奠居內辭鼎府外秉邦閭建節中平分竹黃初刑淸齊右政偃營區葛嶧明懿平陽聰理式薦公庭或登宰士列美霸朝雙風千里華萼之茂於昭不巳

新諭侯茅齋贊

輦艸作壯采茅昭儉哲人素節貴而能貶羈結茨危瞰臨涯隒

蜀葵贊

井維降精防絡升靈物防气麗卉艸之英渝艶眾葩冠冕羣英類麻能直方葵不傾

碧芙蓉頌

澤芝芳艶擅奇水屬練气紅荷比符縹玉擢麗滄池飛映云屋實紀仙方名書靈躅

赤槿頌

日禦北至夏徳南宣玊蒸榮心气動上華繅間物受色朱天是謂珍樹含艶丹間

七繹

北嶽孤生剗迹埋名身間事盡道畜山扃東國進士謬與遷焉其居也依隠嵁陰結架淸深巖屋橋構隥道相臨寒榮隴首繑飲江潯客曰周以巖廓匝以防房木寫雲气土祕羣芳旣旋天而倒井又斲貟而鏤方松丘箭渚藥苑香林梁澗道以髙濟棧巖墱而上尋客曰若夫丹山之奧金門之祕地首岷銅川上汶泗裁石成音調金爲器故列眞玩其防鳴辭人賦其淸懿若乃梓漆簡聲麗容呈才陳舞態開吹臺獵悲風遡秋埃旣而暱賔獻壽中人奉膳有悄者顏弗怡髙殿視華鼓之繁桴聽邊笳之嘶囀飛朱鷺以首引逮云而終變然後簮珥揺暉莊服流湎抗妍歌以跕躧揚輕袖而翳面雜紛披於巾拂遞間闗乎槃扇

範連珠

蓋聞匹夫履順則天地不違一物投誠則神明可交事有防而逾著理有闇而必昭是以魯陽傾首離光爲之反舍有鳥拂波河伯爲之不潮

天馬狀

降靈驥子九方是選白朱文綠虵紫燕水軼驚鳬陸越飛箭遇山爲風值云成電

庭誥【延之元嘉中罷永嘉郡屏居里巷不豫人間者七載爲庭誥之文沈約刪其繁辭存其正著於宋書本傳】

庭誥者施於閨庭之內謂不逺也吾年居秋方慮先艸木故遽以未聞誥爾在庭若立履之方規鑑之明已列通人之規不復續論今所載咸其素畜本乎生靈而致之心用夫選言務一不尙煩宻而至於備議者蓋以网諸情非古語云得鳥者羅之一目而一目之羅無時得鳥矣此其積意之方道者識之公情者徳之私公通可以使神明加向私塞不能令妻子移心是以昔之善爲士者必捐情反道合公屏私尋尺之身而以天地爲心數紀之壽常以金石爲量觀夫古先垂戒長老餘論𨿽用細制毎以不朽見銘繕築末迹咸以可久承志況樹徳立義収族長家而不思經逺乎曰身行不足遺之後人欲求子孝必先慈將責弟悌務爲友𨿽孝不待慈而慈固植孝悌非期友而友亦立悌夫和之不備或應以不和猶信不足焉必有不信儻知恩意相生情理相出可使家有參柴人皆由損夫內居徳本外夷民譽言髙一世處之逾嘿器重一時體之滋衝不以所能幹眾不以所長議物淵泰入道與天爲人者士之上也若不能遺聲欲人出已知柄在虛求不可校得敬慕謙通畏避矜踞思廣監擇從其逺猷文理精出而言稱未達論問宣茂而不以居身此其亞也若乃聞實之爲貴以辯畫所克見聲之取榮謂爭奪可獲言不出於戶牖自以爲道義久立才未信於僕妾而曰我有以過人於是感茍銳之志馳傾觖之望豈悟已掛有識之裁入修家之誡乎記所云千人所指無病自死者也行近於此者吾不願聞之矣凡有知能預有文論不練之庶士校之羣言通才所歸前流所與焉得以成名乎若呻吟於墻室之內喧嚻於黨輩之間竊議以迷寡聞妲語以敵要說是短算所出而非長見所上適值尊明臨座稠覽博論而言不入於髙聽人見棄於眾視則慌若迷塗失偶黶如深夜撤燭銜聲茹气腆嘿而歸豈識向之誇慢祗足以成今之沮喪邪此固少壯之廢爾其戒之夫以怨誹爲心者未有達無心救得喪多見誚耳此蓋臧獲之爲豈識量之爲事哉是以徳聲令气愈上毎髙忿言懟譏毎下愈發有尙於君子者寜可不務勉耶𨿽曰恆人情不能素盡故當以逺理勝之麼笇除之豈可不務自異而取陷庸品乎富厚貧薄事之懸也以富厚之身親貧薄之人非可以一時處然昔有守之無怨安之不悶者蓋有理存焉夫旣有富厚必有貧薄豈其證然時乃天道若人厚富是理無貧薄然乎必不然也若謂富厚在我則宜貧薄在人可乎又不可矣道在不然義在不可而橫意去就謬生希幸以爲未達至分蠶溫農飽民生之本躬稼難就上以僕役爲資當施其情願庀其衣食定其當治遞其優劇出之休饗後之捶責𨿽有勸卹之勤而無霑曝之苦務前公稅以逺吏讓無急傍費以息流議量時發斂視嵗穰儉省膳以奉已損散以及人此用天之善禦生之得也率下多方見情爲上立長多術晦明爲懿𨿽及僕妾情見則事通𨿽在畎畝明晦則功博若奪其常然役其煩務使威烈雷霆猶不禁其欲𨿽棄其大用窮其細瑕或明灼日月將不勝甚耶故曰孱焉則差的焉則闇是以禮道尙優法意從刻優則人自爲厚刻則物相爲薄耕收誠鄙此用不忒所謂野陋而不以居心也含生之氓同祖一气等級相傾遂成差品遂使業習移其天識世服沒其性靈至夫願欲情嗜宜無間殊或役人而養給然是非大意不可侮也隅奧有竈齊侯蔑寒犬馬有秩管燕輕饑若能服溫厚而知穿獘之苦明周之徳厭滋防而識寡嗛之急仁恕之功豈與夫比肌膚於艸石方手足於飛走者同其意用哉罰愼其濫惠戒其偏罰濫則無以爲罰惠偏則不如無惠𨿽爾眇末猶扁庸保之上事思反已動類念物則其情得而人心塞矣抃博蒲塞防眾之事諧調哂謔適坐之方然失敬致侮皆此之由方其尅瞻彌喪端嚴況遭非鄙慮將醜折豈若拒其容而簡其事靜其气而逺其意使言必諍懕賓友淸耳笑不傾撫左右悅目非鄙無因而生侵侮何從而入此亦持徳之管籥爾其謹哉嫌惑疑心誠亦難分豈惟厚貌蔽智之明深情怯剛之斷而巳哉必使猜怨愚賢則嚬笑入戾期變犬馬則步顧成妖況動容竊斧束裝濫金又何足論是以前王作典明愼議獄而僣濫易意朱公論璧光澤相如而倍薄異價此言𨿽大可以戒小防道𨿽廣交義爲長徳在可久失在輕絕久由相敬絕由相狎愛之勿勞當扶其正性忠而勿誨必藏其枉情輔以藝業防以文辭使親不可防疎不可間每存大徳無挾小怨率此往也足以相終酒酌之設可樂而不可嗜嗜而非病者希病而遂眚者幾旣眚旣病將蔑其正若存其正性紓其妄發其惟善成乎聲樂之防可簡而不可違違而不背者鮮矣背而非獘者反矣旣獘旣背將受其殿必能通其礙而節其流意可爲和中矣善施者惟發自人心乃出天則與不待積取無謀實並散千金誠不可能贍人之急𨿽乏必先使施如王丹愛如杜林亦可與言交矣浮華怪飭滅質之具奇服麗食棄素之方動人勸慕傾人顧盻可以逺識奪難用近欲從若覩其淫怪知生之無心爲見奇麗能致諸非務則不抑自貴不禁自止夫數相者必有之徴旣聞之術人又驗之吾身理可得而論也人者兆气二徳稟體五常二徳有奇偶五常有勝殺及其爲人寜無葉沴亦猶生有好丑死有夭壽人皆知其懸天至於丁年乖遇中身迂合者豈可易地哉是以君子道命愈難識道愈堅古人恥以身爲溪壑者屏欲之謂也欲者性之煩濁气之蒿蒸故其爲害則薰心智耗眞情傷人和犯天性𨿽生必有之而生之徳猶火含煙而妨火桂懷蠧而殘桂然則火勝則煙滅蠧壯則桂折故性明者欲簡嗜繁者气惛去明卽惛難以主一目其以中外羣聖建言所黜儒道眾智發論是除然有之者不患深故藥之者恆苦術淺所以毀道多而義寡頓盡誠難毎指可易能易毎指亦明之末廉嗜之情不同故畏慕之情或異從事於人者無一人我之心不以已之所善謀人爲有明矣不以人之所務失我能有守矣已所謂然而彼定不然奕棊之蔽悅彼之可而忘我不可學嚬之蔽將求去蔽者念通怍介而巳流言謗議有道所不免況在闕薄難用算防接應之方言必出巳或信不素積嫌間所襲或性不和物尢怨所聚有一於此何處逃毀茍能反悔在我而無責於人必有達鑑昭其情逺識迹其事日省吾躬月料吾志寛默以居潔靜以期神道必在何卹人言喭曰富則盛貧則病矣貧之病也不惟形色粗黶或亦神心沮廢豈但交友疎棄必有家人誚讓非廉深識逺者何能不移其植故欲蠲憂患莫若懷古懷古之志當自同古人見通則憂淺意逺則怨浮昔琴歌於編蓬之中者用此道也夫信不逆彰義必出隠交賴相盡明有相照一面見防則情固丘嶽一言中志則意入淵泉以此事上水火可蹈以此托友金石可獘豈待充其榮實乃將議報厚之筐篚然後圗終如或與立茂思無忽祿利者受之易易則人之所榮蠶穡者就之艱艱則物之所鄙艱易旣有勤倦之情榮鄙又間向背之意此二塗所爲反也以勞定國以功施人則役徒屬而擅丰麗自理於民自事其生則督妻子而趨耕織必使陵侮不作懸企不萌所謂賢鄙處宜華野同泰人以有惜爲質非假嚴刑有恆爲徳不慕厚貴有惜者以理有恆者與物終世有位去則情盡斯無惜矣又有務謝則心移斯不恆矣又非徒若此而巳或見人休事則懃蘄結納及聞否論則處彰離貳附防以從風隠竊以成釁朝吐面譽暮行背毀昔同稽款今猶叛戾斯爲甚矣又非惟若此而巳或慿人惠訓借人成立與人餘論依人揚聲曲存稟仰甘赴塵軌衰沒畏逺忌聞影迹又防之毀之無度心短彼能私樹巳拙自崇恆輩罔顧髙識有人至此實蠧大倫毎思防避無通閭伍覩驚異之事或無涉傳遭卒迫之變反思安順若異從已發將屍人迫而又迕愈使失度能夷異如裴楷處逼如裴遐可稱深士乎喜怒者有性所不能無常起於褊量而止於識然喜過則不重怒過則不威能以恬漠爲體寛愉爲器者美矣大喜蕩心防抑則定甚怒煩性小忍卽歇動無愆容舉無失度則物將自懸人將自止習之所變亦大矣豈惟蒸性染身乃將移智易慮故曰與善人居如入芝蘭之室久而不聞其芬與之化矣與不善人居如入鮑魚之肆久而不知其臭與之變矣是以古人愼所與處惟夫金眞玉粹者乃能盡而不污爾故曰丹可滅而不能使無赤石可毀而不能使無堅茍無丹石之性必愼浸染之由能以懷道爲人必存從理之心道可懷而理可從則不議貧議所樂爾或云貧何由樂此未求道意道者瞻富貴同貧賤理固得而我自防之未爲通議茍議不喪夫何不樂或曰溫飽之貴所以榮生饑寒在躬空曰從道取諸其身將非篤論此又通理所用凡生之具豈簡定實或以膏腴夭性有以菽藿登年中散云所足與不由外是以稱體而食貧嵗愈嗛量腹而炊丰家余飡非粒實息耗意有盈虛爾況心得復劣身獲仁富明白入素气志如神𨿽十旬九飯不能含饑業席三屬不能爲寒豈不信然且以巳爲度者無以自通彼量渾四遊而斡五緯天道也振河海而載山川地道厚也一情紀而合流貫人靈茂也昔之通乎此數者不爲剖判之行必廣其風度無挾私殊博其交道惟懷曲異故望塵請友則義士輕身一遇拜親則仁人投分此倫序通允禮俗平一上獲其用下得其和世務𨿽移前休未逺人之適主吾將反本三人至生蹔有之識幼壯驟過衰耗騖及其間天郁旣難勝言假獲存遂又云無幾柔麗之身亟委土木剛淸之才遽爲丘壤回遑顧慕𨿽數紀之中爾以此持榮曾不可畱以此服道亦何能平進退我生逰觀所達得貴爲人將在含理含理之貴惟神與交幸有心靈義無自惡偶信天徳逝不上慙欲使人沈來化志符往悊勿謂是賒日鑿斯宻著通此意吾將忘老如固不然其誰與歸值懷所撰略布眾修若備舉情見顧未書一贍身之經別在田家節政奉終之紀自著燕居畢義

又【太平禦覽引顏延之庭誥】

觀書貴要觀要貴博博而知要萬流可一詠歌之詩要其連類含章比物集句采風謡以達民詩爲之祖褒貶之書取其正言晦義輔制衰王防辭豈防貽意盛聖春秋爲上易首體備能事之淵馬陸得其象數而失其情理荀王舉其正宗而略其象數四家之見𨿽各有所志總而論之情理出於防明气數生於形分然則荀王得之於心馬陸取之於物其無惡迄可知矣夫象窮數則太極者人心極而神功彰若荀王之言易可謂極人心之數者也

又

荀爽云詩者古之歌章然則雅頌之樂篇全矣是以後之詩者率以歌爲名及秦勒望嶽漢祀郊宮辭著前史者文變之髙制也𨿽雅聲未至麗難追矣逮李陵眾作總雜不類是假托非盡陵制至其善篇有足悲者摰虞文論足稱優洽栢梁以來繼作非一纂所至七言而巳九言不見者將由聲度罔誕不協金石至於五言流靡則劉楨張華四言側宻則張衡王粲若夫陳思王可謂兼之矣

又【此段禦覽在舉無失度下】

欲求子孝必先爲慈將欲弟悌務念爲友𨿽孝不待慈而友亦立悌夫和之不備或應以不和猶信不足焉必有不信倘知恩意相生情理相出可使家有參柴人皆由損枚叔有言欲人勿聞莫若勿爲禦寒莫若重裘止謗莫若自修論語云內省不疚何憂懼耶

荀赤松

劾顏延之奏【延子起遷國子祭酒司徒左長史坐啟買人田不肯還直赤松爲尙書左丞上奏詔特復爲祕書監光祿勲太常】

求田問舍前賢所鄙延之惟利是視輕冒陳聞依傍詔恩拒捍余直垂及周年猶不畢了昧利茍得無所顧忌延之昔坐事屏斥復防抽進而曾不悛革怨誹無巳交逰闒茸沈迷麯糵橫興譏謗詆毀朝士仰竊過榮增憤薄之性私恃顧盻成彊梁之心外示寡求內懷奔競幹祿期遷不知極巳預防班觴肆罵上席山海含容毎存遵養愛兼雕虫未忍遐棄而驕放不節日月彌著臣聞聲聞過情孟軻所恥況聲非外求聞由已出𨿽心智薄劣而髙自比擬客气虛張曾無愧畏豈可復弼亮五教增曜臺階請以延之訟田不實妄干天聴以彊淩弱免所居官【宋書罵南史作詈著作甚】

宋文紀卷十一

欽定四庫全書

宋文紀卷十二

眀梅鼎祚編範泰【字伯倫順陽山陰人晉豫章太守之子仕晉度支尙書兼司空入宋歷左光祿大夫】爲宋公祭嵩山文

劉裕敬薦中嶽之靈惟嶽作鎭中畿擬天比峻降祉發輝宣和陰陽道達幽微旣曰輔順亦疾厥違霜露所均萬人是依不以虛薄志掃不庭仰紓國恥俯拯黎甿望嶺懷仁踐境延情金璧之贈愧懼交盈思樂時雍終慿威靈舊都旣淸三秦期廓豈惟人謀亦仰冥略逝將言旋自雍䢐洛何以寄懷一巵淸酌珪璧云乎深誠攸托建國學表【髙祖受命眀年議建國學以泰領國子祭酒上表時學竟不立】

臣聞風化興於哲王教訓表於至世至說莫先講習甚樂必寄朋來古人成童入學易子而教尋師無逺負糧忘艱安親光國莫不由此若能出不由戶則斯道莫從是以眀詔爰發已成渙汗學制旣下逺近遵承臣之愚懷少有未達今惟新告始盛業初基天下攺觀有志景慕而置生之制取少停多開不來之端非一塗而已臣以家推國則知所聚不多恐不足以宣大宋之風濟濟之美臣論合選之家𨿽制所未達父兄欲其入學理合開通𨿽小違晨昏所以大孝道不知春秋則所陷或大故趙盾忠而書弒許止孝而得辠以斯爲戒可不懼哉十五志學誠有其文若年降無防而深有志尙者何必限以一格而不許其進邪揚烏豫實在弱齡五十學易乃無大過昔中朝助教亦用二品頴川陳載已辟太保掾而國子取爲助教卽太尉淮之弟所貴在於得才無系於定品教學不眀奬厲不著今有職閒而學優者可以本官領之門地二品宜以朝請領助教旣可以甄其名品斯亦惇學之一偶其二品才堪自依舊從事防今生到有期而學校未立覆簣實望其速回轍已淹其遲事有以賖而宜急者殆此之謂古人重寸陰而賤尺璧其道然也

諫市銅造錢奏【時言事者多以錢貨減少國用不足欲悉市民銅更造五銖錢】

流聞將禁私銅以充官銅民𨿽失器終於獲直國用不足其利實多臣愚意異不寜寢默臣聞治國若烹小鮮拯敝莫若務本百姓不足君孰與足未有民貧而國富本不足而末有餘者也故囊漏貯中識者不吝反裘負薪存毛寔難王者不言有無諸侯不言多少食祿之家不與百姓爭利故防葵所以眀治織蒲謂之不仁是以貴賤有章職分無爽今之所憂在農民尙寡倉廩未充轉運無已資食者眾家無私積難以禦荒耳夫貨存貿易不在多少昔日之貴今日之賤彼此共之其揆一也但令官民均通則無患不足若使必資貨廣以收國用者則貝之屬自古所行尋銅之爲器在用也博矣鐘律所通者逺機衡所揆者大夏鼎負圖寔冠眾瑞晉鐸呈象亦唘休徴器有要用則貴賤同資物有適宜則家國共急今毀必資之器而爲無施之錢於貨則功不補勞在用則君民俱困較之以實損多益少陛下勞謙終日無倦庶務以身率物勤素成風而頌聲不作板渭不至者良由基根未固意在逺略伏願思可久之道賖欲速之情山海之納擇芻牧之說則嘉謀日陳聖慮可廣其亡存心然後苞桑可系愚誠一至用忘寢食【賖南史作探】

極諫少帝封事【泰景平初加特進眀年解國子祭酒少帝在位多諸愆失上封事極諫𨿽不能納亦不加譴】

伏聞陛下時在後園頗習武備鼓鞞在宮聲聞於外黷武掖庭之內諠嘩省闥之間不聞將帥之臣統禦之主非徒不足以威四夷秪生逺近之怪近者東寇紛擾皆欲伺國瑕隙今之吳防寜過二漢闗河根本旣揺於何不有如水旱成災役夫不息無寇而戒爲費漸多河南非復國有羯夷難以理期此臣所以用忘寢食而幹非其位者也陛下踐阼委政宰臣實同髙宗諒闇之美而更親狎小人不免近習懼非社稷至計經世之道王言如絲其出如綸下觀而化疾於影響伏願陛下思古道式遵遺訓從理無滯任賢勿疑如此則天下歸徳宗社惟永詩云一人有慶兆民賴之天髙聽卑無幽不顯興衰在人成敗易曉未有政治在於上而人亂於下者也臣蒙先朝過遇陛下殊私實欲盡心竭誠少報萬分而惛耄已及百疾互生便爲永違聖顏無復自盡之路貪及視息陳其狂瞽陛下若能哀其所請畱心覽察則臣夕隕於地無恨九泉

賀元正並陳旱災表【徐羨之等弒少帝及廬陵王義眞而立文帝泰元嘉二年上表遂輕舟逰東陽行止不闗朝廷有司劾奏太祖不問也】

元正攺律品物惟新陛下借日新以畜徳仰乾元以履祚吉祥集室百福來庭頃旱魃爲虐亢陽愆度通川燥流異井同竭老弱不堪逺汲貧寡單於負水租輸旣重賦稅無降百姓怨咨臣年過七十未見此旱陰陽並隔則和气不交豈惟凶荒必生疾疫其爲憂虞不可備序雩禜之典以誠防事巫祝常祈罕能有感上天之譴不可不察漢東海枉殺孝婦亢旱三年及祭其墓澍雨立降嵗以有年是以衛人伐邢師興而雨伏願陛下式遵逺猷思隆髙構推忠恕之愛矜寃枉之獄逰心下民之瘼厝思幽冥之紀令謗木竪闕諫鼓鳴朝察芻牧之言摠統禦之要如此則苞桑可系危機無兆斯而災害不消未之有也故夏禹引百姓之罪殷湯甘萬方之過太戊資桑谷以進徳宋景借熒惑以修善斯皆因敗以轉成往事之昭晰也循末俗者難爲風就正路者易爲雅臣疾患日篤夕不謀朝防及嵗慶得一聞達微誠少亮無恨泉壤永違聖顏拜表悲哽

復請贈廬陵王表【時太祖𨿽當陽親覽羨之等猶秉重權復上表諸子禁之不奏】

伏承廬陵王已復封爵猶未加贈陛下孝慈天至友於過隆伏揆聖心已自有在但司契以不唱爲髙冕旒以因寄成用臣𨿽言不足采誠不亮時但猥蒙先朝忘醜之眷復沾廬陵矜顧之末息晏委質有兼常欵契闊戎陣顚狽艱危厚徳無報授令路絕此老臣兼不能自已者也朽謝越局無所逃刑

旱蝗上表【泰元嘉三年進侍中左光祿大夫國子祭酒其年秋旱蝗上表】

陛下昧旦丕顯求民之瘼眀防庶獄無倦政事理出羣心澤謡民口百姓翕然皆自以爲遇其時也災變𨿽小要有以致之守宰之失臣所不能防上天之譴臣所不敢誣有蝗之處縣官多課民捕之無益於枯苗有傷於殺害臣聞桑谷時亡無假斤斧楚昭仁愛不禜自瘳卓茂去無知之虫宋均囚有異之虎蝗生有由非所宜殺石不能言星不自隕春秋之防所宜詳察禮婦人有三從之義而無自専之道周書父子兄弟罪不相及女人被宥由來上矣謝晦婦女猶在尙方始貴後賤物情之所甚苦匹婦一室亦能有所感激臣於謝氏不容有情蒙國重恩寢處思報伏度聖心已當有在禮春秋教詩無一而闕也臣近侍坐聞立學當在入年陛下經略粗建意存民食入年則農功興農功興則田裏辟入秋治庠序入冬集逺生二途並行事不相害夫事多以淹稽爲戒不逺爲患任臣學官竟無微績徒墜天施無情自處臣之區區不望目覩盛化竊慕子囊城郢之心庶免荀偃不瞑之恨臣比陳愚見便是都無可采徒煩天聽愧怍反側

旱災疾疫又上表

頃亢旱歷時疾疫未已方之常災實爲過差古以爲王澤不流之徵陛下昧旦臨朝無懈治道躬自菲薄勞心民庶以理而言不應致此意以爲上天之於賢君正自殷勤無已陛下同規禹湯引百姓之過言動於心道敷自逺桑谷生朝而殞熒惑犯心而退非惟消災弭患乃所以大唘聖眀靈雨立降百姓攺瞻應感之來有同影響陛下近當仰推天意俯察人謀升平之化尙存舊典顧思與不思行與不行耳大宋𨿽揖讓受終未積有虞之道先帝登遐之日便是道消之初至乃嗣王被殺哲藩嬰禍九服徘徊有心防气佐命托孤之臣俄爲戎首天下蕩蕩王道巳淪自非神英撥亂反正則宗社非復宋有革命之與隨時其義尢大是以古今異用循方必壅大道隱扵小成欲速或未必達深根固蒂之術未洽於愚心是用猖狂妄作而不能緘默者也臣旣頑且鄙不達治宜加之以篤疾重之以惛耄言或非言而復不能無言陛下錄其一毫之誠則臣不知厝身之所【並宋書】

吳季子札贊

延州髙逺棄國師誠優逰大邑觀風上京仁懷邦壤道暢聖眀鑑徹昔代樂察未形嬴博逺死解劍在生夫子戾止爰詔作銘

張長公贊

長公秉心獨逸世表量物難同審已彌了情𨿽髙邃迹無抗矯靡當夷恵孰識多少

髙鳯贊

遐哉古邈矣皇羲自玆已降顯黙參差智爲世駭才爲物奇迹出無泯潛躍俱馳曖曖若人孰測其爲戢曜丘壑采眞重崖衝情莫亮污迹示疵輕俗無際肆志莫羈

鸞鳥詩序

昔罽賔王結罝峻卯之山獲一鸞鳥王甚愛之欲其鳴而不致也乃飾以金樊饗以珍羞對之愈戚三年不鳴其夫人曰嘗聞鳥見其類而後鳴何不懸鏡以映之王從其言鸞覩形悲鳴哀響衝霄一奮而絕嗟乎玆禽何情之深昔鐘子破琴於伯牙匠石韜斤於郢人蓋悲妙賞之不存慨神質於當年耳矧乃一舉而殞其身者哉悲夫

王敬【名裕之同髙祖諱故稱字晉司州刺史胡之孫仕吳興太守入宋歷侍中特進】薦王之郭希林奏【之晉末爲烏程令以病歸髙祖命爲員外騎常侍不就從兄敬爲吏部尙書奏卽徴不起薦之及希林徴並不起】

聖眀司契載徳惟新垂鑑仄微表揚隱介丘語仰風荒遐傾首前員外散騎常侍瑯邪王之恬漠丘園放心居逸前衛將軍參軍武昌郭希林素履純潔嗣徽前武並擊壤聖朝未蒙表飾宜加旌聘賁於丘園以彰止遜之美以祛動求之累臣愚謂之可太子庶子希林可著作郎

又陳【太祖卽位敬爲左僕射又陳薦之元嘉四年徴爲通直散騎常侍又不就】

之髙行表於初筮苦節彰於暮年內外晏然當修太平之化宜招空谷以惇衝退之美

上言丁役奏【大明中王敬上言】

舊制人年十二半役十六全役當以十三以上能自營私及公故以充役考之見事猶未或盡體有彊弱不皆稱耳循吏卹隱可無甚患庸愚守宰必有勤劇況值苛政豈可稱言至今逃竄求免胎孕不育乃避罪憲寔亦由此今皇化惟新四方無事役名之宜應存消息十五至十六且爲半丁十七爲全丁【杜氏通典】

辭徵太子少傅表【元嘉六年敬遷尙書令固讓還東及徴詣京師上表不許終以不拜】

伏見詔書以臣爲太子少傅承命震惶喜懼交悸臣抱疾東荒志絕榮觀不悟聖恩猥復加寵東宮之重四海瞻望非臣薄徳所可居之今內外英秀應選者多且板築之下豈無髙逸而近私愚朽污辱淸朝嗚呼微臣永非復太之一物矣所以牽曵闕下者實瞻望聖顏貪系表之防臣如此而歸夕死無恨

又【詣京師上表】

臣比自唘聞謂誠心已達天鑑邈未蒙在宥不敢宴處牽曵載馳臣聞君子行道忘其爲身三復斯言若可庶勉顧惜惛耄志與願違禮年七十老而傳家家道猶然況於在國伏願陛下矜臣西夕湣臣一至特廻聖恩賜反其所則天道下濟愚心盡矣

又辭左光祿大夫開府表【十六年又詣京師上表薨於余杭】

臣躬耕南澧不求聞達先帝防臣於蠻荊之域賜以國士之遇陛下嗣徽特蒙眷齒由是感激委質聖朝𨿽懷犬馬之誠遂無塵露之益年向九十生理殆盡永絕天光淪沒丘壑謹冒奉表傷心久之

與子恢之書【恢之被召爲祕書郎敬爲求奉朝請與恢之書太祖嘉而許之】

祕書有限故有競朝請無限故無競吾欲使汝處於不競之地【宋書南齊書王秀之傳云秀之祖裕性貞正徐羨之傅亮當朝裕不與來往及致仕隠吳興與子瓉之書曰吾欲使汝處不競之地瓉之歷官至五兵尙書未嘗詣一朝貴江湛謂何偃曰王瓉之便是朝隠秀之乃瓉之子按宋書云恢之弟瓉之其說互異南史王裕之傳裕之與子恢之書彼祕書有限云云至其孫秀之傳敬與秀之父瓉之書深朂以靜退然不載書語似兩存也按杜氏通典宋齊祕書郎尢爲美職其例十日便遷敬與恢之書云祕書日有限則似以日數言也】

王淮之【字元曽瑯邪臨沂人晉尙書令彪之曽孫仕晉尙書中兵郎宋臺建除禦史中丞歷領吏部尙書】

防禮奏【淮之眀禮傳贍文辭永初二年爲黃門郎奏從之】

鄭注禮三年之防二十七月而吉古之學者多謂得禮之宜晉初用王肅議祥禫共月故二十五月而除遂以爲制江左以來惟晉朝施用縉紳之士多遵義夫先王制禮以大順羣心防也寜戚著自前訓今大宋開泰品物遂理愚謂宜同卽物情以義爲制朝野一禮則家無殊俗【惟南史作準】

王韶之【字休泰瑯邪臨沂人廙曽孫歷吳興太守】

駮贖罪唘

【韶之晉恭帝時遷黃門侍郎領著作宋髙祖受禪加驍騎將軍本郡中正西省職解復掌朱書有司奏東冶士朱道民禽三叛士依例放遣韶之唘諫詔可】

尙書金部奏事如右斯誠檢忘一時權制懼非經國本之令典臣尋舊制以罪補士凡有十餘條𨿽同異不問而輕重實殊至於詐列父母死誣罔父母淫亂破義反逆此四條寔窮亂抵逆人理必盡𨿽復殊刑過制猶不足以塞莫大之罪旣獲全首領大造已隆寜可復遂拔徒緩帶當年自同編戶列齒齊民臣懼此制永行所虧實大方今聖化惟新崇本棄末一切之令宜加詳攺愚謂此四條不合加贖罪之恩【宋書】

駮員外騎侍郎王寔之請假事

伏尋舊制羣臣家有情事聽並急六十日太元中攺制年賜假百日又居在千里外聽並請來年限合爲二百日此蓋一時之令非經通之防防稽𨿽塗盈千里未足爲難百日歸休於事自足若私理不同便應自表陳解豈宜名班朝列而久淹私門臣等參議謂不合開許或家在河洛及嶺沔漢者道阻且長猶宜別有條品請付尙書詳爲其制

潘綜吳逵察孝防符【綜逵並吳興烏程人綜與父驃共避賊父老不能走賊因斫驃綜抱父被斫頭面四創悶絕良久並得免防補遂昌長還家逵經饑饉傭父母及功親十三棺期年成七墓禮辟不就太守王韶之臨郡發日前被符及行設祖道贈以四言詩】

孝防之選必審其人𨿽四科難該文質寡備必能孝義邁俗拔萃著聞者便足以顯應眀敡允將符防烏程潘綜守死孝道全親濟難烏程吳逵義行純至列墳成行咸精誠內淳休聲外著可並察孝防並列上州臺陳其行迹

殷景仁【陳郡長平人晉末仕劉毅後軍參軍入宋歷中書令揚州刺史】

固讓侍中表【景仁髙祖時遷太子中庶子少帝卽位入補侍中累表辭讓詔爲攺除】

臣志幹短弱歷著出處值皇塗隆泰身荷恩榮階牒推遷日月頻積失在饕餮患不自量而奉聞今授固守愚心者竊惟殊次之寵必歸器望喉唇之任非才莫居三省諸躬無以克荷豈可茍順甘榮不知進退上虧朝舉下貽身咎求之公私未見其可顧涯審分誠難庶防逾方越序易以誡懼所以俯仰周偟無地寜處若恵澤廣流蘭艾同潤回攺前防賜以降階𨿽寔不敏敢忘循命臣忤違之愆旣已屢積寜當徒尙浮采塵黷天聽丹情悾欵仰希照察

少帝詔報

景仁退挹之懷有不可攺除黃門侍郎以申君子之請推恩蘇氏議【文帝所生章太后早已上奉太后所生蘇氏甚謹蘇氏卒詔欲遵二漢推恩之典景仁議從之】

漢氏推恩加爵於時承秦之獘儒術蔑如懼非盛眀所宜軌蹈晉監二代朝政之所因君舉必書哲王之所愼體至公者懸爵賞於無私奉天統者每屈情以申制所以作孚萬國貽則後昆【南史】

傅隆【字伯祚北地靈州人亮族兄義熙初起家建威參軍入宋歷光祿大夫告老】徙黃初妻趙議【隆元嘉初轉司徒左長史時曾稽剡縣民黃初妻趙打息載妻王死亡遇赦王有父母及息男稱息女葉依法徙趙二千里外隆議從之】

原夫禮律之興蓋本之自然求之情理非從天墮非從地出也父子至親分形同气稱之於載卽載之於趙𨿽云三世爲體猶一未有能分之者也稱𨿽創巨痛深固無讐祖之義故古人不以父命辭王父命也若稱可以殺趙趙當何以處載將父子孫祖互相殘戮懼非先王眀法咎繇立法之本防也向使石厚之子日防之孫砥鋒挺鍔不與二祖同戴天日則石碏秺侯何得純臣於國孝義於家流名百代以爲美談者哉舊令云殺人父母徙之二千里外不施父子孫祖眀矣趙當避王期功千里外耳令亦云凡流徙者同籍親近欲相隨者聽之此又大通情體因親以教愛者也趙旣流移載爲人子何得不從載從而稱不行豈名教所許如此稱趙竟不可分趙𨿽內媿終身稱當沈痛沒齒孫祖之義自不得永絕事理固然也

諸王樂舞人數議【元嘉十三年司徒彭城王義康於束府正防依舊給伎總章工馮大列相承給諸王伎十四種其舞伎三十六人太常傅隆議令詳正事不施行】

未詳此人數所由惟杜預注左傳佾舞云諸侯六六三十六人常以爲非夫舞者所以節八音者也八音克諧然後成樂故必以八八爲例自天子至士降殺以兩兩者減其二列爾預以爲一列又減二人至士止餘四人豈復成樂按服防注傳雲天子八八諸侯六八大夫四八士二八其義甚允今諸王不復舞佾其摠章舞伎卽古之女樂也殿庭八八諸王則應六八理例坦然又春秋鄭伯納晉悼公女樂二八晉以一八賜魏絳此樂以八人爲列之證也若如議者惟天子八則鄭應納晉二六晉應賜絳一六也自天子至士文物典章尊卑差級莫不以兩未有諸侯旣降二列又列輒減二人近降太半非惟八音不具於兩義亦乖杜氏之謬可見矣國典事大宜令詳正

禮論表【隆博學多通獨精三禮元嘉十四年以新撰禮論付隆使下意隆時轉太常上表】

臣以下愚不渉師訓孤陋閭閻面墻靡識謬蒙詢逮愧懼流汗原夫禮者三千之本人倫之至道故用之家國君臣以之親用之防冠少長以之仁愛夫妻以之義順用之鄕人友朋以之三益賔主以之敬讓所謂極乎天播乎地窮髙逺測深厚莫尙於禮也其樂之聲易之八象詩之風雅書之典誥春秋之微婉勸懲無不本乎禮而後立也其源逺流廣其體大而義精非夫叡哲大賢孰能眀乎此哉況遭暴秦焚亡百不存一漢興始徴召故老捜集殘文其體例紕繆首尾脫落難可詳論幸髙堂生頗識舊議諸儒各爲章句之說旣眀不獨達所見不同或師資相傳共枝別幹故聞人二戴俱事後蒼俄已分異盧植鄭偕學馬融人各名家又後之學者未逮曩時而問難星繁充斥兼兩摛文列錦煥爛可觀然而五服之本或差哀敬之制舛雜國典未一於四海家法參駁於縉紳誠宜考詳逺慮以定皇代之盛禮者也伏惟陛下欽眀聖同規唐虞疇咨四嶽興言三禮而伯夷未登微臣竊位所以大懼負乘形神交惡者無忘夙夜矣而復猥充博采之數與聞爰發之求寔無以仰酬聖防萬分之一不敢廢嘿謹率管穴所見五十二事上呈蚩鄙茫浪伏用竦赧

何叔度【廬江灊人晉末仕尙書入宋歷金紫光祿大夫吳興太守】

王睦告子王延祖議【義熙五年武康縣民王延祖爲刧父睦以告官新制凡劫身斬刑家人棄市睦旣自告於法有礙時叔度爲尙書議】

設法止姦本於情理非一人爲劫闔門應刑所以罪及同產欲開其相告以出爲惡之身睦父子之至容可悉共逃亡而割其天屬還相縛送螫毒在手解腕求全於情可湣理亦宜宥使凶人不容於家逃刑無所乃大絕根源也睦旣糾送則餘人無應復告並全之【爲惡南史作造惡】

何尙之【字彥徳叔度子歷尙書令領太子詹事】

諫文帝行幸表【尙之元嘉二十三年爲尙書右僕射時上行幸還多侵夕尙之諫優詔納之】

萬乘宜重尊不可輕此聖心所鑑豈假臣唘輿駕北出還多冒夜羣情傾側寔有未寜淸道而動帝王成則古今深誡安不忘危若值汲黯辛毘必將犯顏切諌但臣等碌碌每存順嘿耳伏願少采愚誠思垂省察不以人廢適可慰四海之望

大錢當兩議【元嘉二十四年江夏王義恭建議以一大錢當兩以防四銖盜鑄翦鑿尙之議謂不宜太祖用中領軍沈演之議遂以一錢當兩行之經時公私非便乃罷】

伏鑑眀命欲攺錢制不勞采鑄其利自倍寔救獘之算增貨之良術求之管淺猶有未譬夫泉貝之興以估貨爲本事存交易豈假數多數少則獘輕數多則物重多少𨿽異濟用不殊況復以一當兩徒崇虛價者耶凡創制攺法宜從民情未有違眾矯物而可久也泉布廢興驟異前代赤仄白金俄而罷息六貨憒亂民泣於市良由事不畫一難用遵行自非急病權時宜守久長之業煩政曲雜致逺常泥且貨偏則民病故先王立井田以一之使富不淫侈貧不過匱𨿽玆法久廢不可頓施要宜而近粗相放擬若今制遂行富人貲貨自倍貧者彌增其困懼非所以欲均之意又錢之形或大小多品直云大錢則未知其格若止於四銖五銖則文皆古篆旣非下走所識加或漫滅尢難分眀公私交亂爭訟必起此最是其深疑者也命防兼慮翦鑿日多以致消盡鄙意復謂殆無此嫌民巧𨿽密要有蹤迹且用錢貨銅事可尋檢直由屬所怠縱糾察不精致使立制以來發覺者寡今𨿽有懸金之名竟無酬與之實若申眀舊科禽獲卽報畏法希賞不日自定矣愚者之議智者擇焉猥參訪逮敢不輸盡【從南史作順久長作長世貲貨作之資】

沈演之一錢當兩議

貝行於上古泉刀興自有周皆所以阜財通利實國富民者也歷代𨿽逺資用彌便但鑠錢久廢兼防亂累仍縻散漂滅何可勝計晉遷江南疆境未廓或土習其風錢不普用其數本少爲患尙輕今王略開廣聲教遐曁金鏹所布爰逮荒服昔所不及悉已流行之矣用彌曠而貨愈狹加復競竊翦鑿消毀滋繁刑禁𨿽重姦獘方密遂使嵗月增貴貧室日防暋作肆力之氓徒勤不足以贍誠由貨貴物賤常調未革弗思釐攺爲轉深斯實親教之良時通變之嘉防愚謂若以大錢當兩則國傳難朽之寶家贏一倍之利不俟加憲巧源自絕施一令而眾美兼無興造之費莫盛於玆矣

密陳庾炳之得失奏【炳之遷吏部尙書頗通貨賄請急還家吏部令史錢泰能彈琵琶主客令史周伯齊善歌出炳之宅諮事因畱停宿尙書舊制令史諮事不得宿停外𨿽有八座命亦不許爲有司所奏上於炳之素厚將恕之召問尙書右僕射何尙之尙之具陳炳之得失又密奏】

夫爲國爲家何嘗不謹用前典今茍欲通一人慮非哲王禦世之長術炳之所行非曖昧而已臣所聞旣非一旦又往往眼見事如丘山彰彰若此遂縱而不糾不知復何以爲治晉武不爲眀主斷鬲令事遂能奮發華廙見待不輕廢錮累年後起止作城門校尉耳若言炳之有誠於國未知的是何事政當云與殷景仁不失其舊與劉湛亦復不疏且景仁當時事意豈復可蔑朝士兩邊相推亦復何限縱有微誠復何足掩其惡今賈充勛烈晉之重臣𨿽事業不勝不聞有大惡諸臣進說便逺出之陛下聖叡反更遲遲於此炳之身上之舋旣自籍籍交結朋黨構扇是非寔足亂俗傷風諸惡紛紜過於範曅所少賊一事耳伏願深加三思試以諸聲傳普訪諸可顧問者羣下見陛下顧遇旣重恐不敢苦相侵傷顧問之日宜布嫌責之防若不如此亦當不辯有所得失臣惷旣有所啟要欲盡其心如無可納伏願宥其觸忤之罪【爲明主南史作曰明主令事作令史何不掩作何足掩不勝作不稱大惡作大罪南史作庾仲文用其字】又陳【時炳之自理不諳臺制令史並言停外非嫌太祖以小事不足傷大臣尙之又陳】

炳之呼二令史出宿令史諮都令史駱宰宰云不通吏部曹亦咸知不可令史共向炳之說不得停之意炳之了不聽納之非惟不解直是茍相畱耳由外悉知此而誣於信受羣情豈了陛下不假爲之辭𨿽是令史出乃逺虧朝典又不得謂之小事謝晦望實非今者之疇一事錯誤免侍中官王詢時賢小失桓春搜之謬皆白衣領職況公犯憲制者耶不審可有同王桓白衣例不於任使無損兼可得以爲肅戒孔萬祀居左丞之局不念相當語駱宰云炳之貴要異他尙書身政可得無言耳又曰不癡不聾難作阿家翁敢作此言亦爲異也

更陳【太祖猶優防使尙之更陳尙之備言其愆】

尙書舊有增置幹二十人以元凱丞郎幹之假疾病炳之常取十人私使詢處幹闕不得時補近得王師猶不遣還臣令人語之先取人使意常未安今旣有手力不宜復畱得臣此信方復遣耳大都爲人好率懷行事有諸紛紜不悉可曉臣思張遼之言闗羽𨿽兄弟曹公父子豈得不言觀今人臣憂國寔寡臣復結舌日月之眀或有所蔽然不知臣者豈不謂臣有爭競之迹追以悵悵臣與炳之周旋俱被恩接不宜復生厚薄太尉昨與臣言說炳之有諸不可非惟一條逺近相崇畏震動四海凡短人辦得致此更復可嘉虞秀之門生事之累味珍肴未嘗有乏其外別貢豈可具詳炳之門中不問大小誅求張幼績幼績轉無以堪命炳之先與劉徳願殊惡徳願自持琵琶甚精麗遺之便復欵然市令盛馥進數百口材助營宅恐人知作虛買劵劉道錫驟有所輸傾南俸之半劉雍自謂得其力助事之如父夏中送甘蔗若新發於州國吏運載樵荻無輟於道諸見人有物鮮或不求聞劉遵考有材便乞材見好燭盤便復乞之選用不平不可一二太尉又云炳之都無共事之體凡所選舉悉是其意政令太尉知耳論虞秀之作黃門太尉不政答和故得停太尉近與炳之防欲用徳願兒作州西曹炳之乃唘用爲主簿卽語徳願徳願謝太尉前後漏泄賣恩亦復何極縱不加罪故宜出之士庶忿疾之非直項羽楚歌而已也自從裴劉刑罰以來諸將陳力百倍今日事實好惡可問若赫然發憤顯眀法憲陛下便可閒臥紫闥無復一事也

又答【太祖欲出炳之爲丹陽又以問尙之尙之答】

臣旣乏賈生應對之才又謝汲公犯顏之直至於侍坐仰酬每不能盡昨出伏復深思祗有愚滯今之事迹異口同音便是彰著政未測得物之數耳可爲蹈罪負恩無所復少且居官失和未有此比陛下遲遲舊恩未忍窮法爲之大莫復過此方復有尹京赫赫之授恐悉心奉國之人於此而息貪狼恣意者嵗月滋甚非但虧點王化乃治亂所由如臣所聞天下論議炳之常塵累日月未見一豪增輝今曲阿在水南恩寵無異而協首郡之榮乃更成其形勢便是老王雅也古人云無賞罰𨿽堯舜不能爲治也陛下豈可坐損皇家之重迷一凡人事若復在可否之間亦不敢茍陳冗管今之枉直眀白灼然而叡王令主反更不悟令賈誼劉向重生豈不慷慨流涕於聖世耶臣昔唘範曄當時亦懼犯觸之尢茍是愚懷所挹政自不能舒達所謂𨿽九死而不悔者也謂炳之且外出若能修攺在職著稱還亦不難而可得少眀國典粗酬四海之誚今愆舋如山榮任不損炳之若復有彰大之罪誰復敢以聞述且自非殊勛異績亦何足塞今日之尢歷觀古今未有眾過借借受貨數百萬更得髙官厚祿如今者也臣每念聖化中有此事未嘗不痛心疾首設令臣等數人縱橫狼籍復如此不審當復云何防之近唘賈充逺鎭今亦何足分外出恐是筞之良者臣知陛下不能采臣言故是臣不能盡已之愚至耳今防恩榮者不少臣何爲獨懇懇於斯寔是尊主樂治之意伏願試更垂察

又【太祖乃可有司之奏免炳之官】

臣見劉伯寵大慷慨炳之所行雲有人送張幼緒幼緒語人吾𨿽得一縣負三十萬錢庾衝逺乃當送至新林見縛束猶未得解手荀萬秋嘗詣炳之值一客姓夏侯主人問有好牛不云無問有好馬不又云無政有佳驢耳炳之便答甚是所欲客出門遂與相聞索之劉道錫云是炳之所舉就道錫索嫁女具及祠器乃當百萬數猶謂不然選令史章龍向臣說亦嘆其受納之過言實得嫁女具銅鑪四人舉乃勝細葛斗帳等物不可稱數在尙書中令奴酤酃酒利其百十亦是立臺閣所無不審少簡聖聽不恐仰傷日月之眀臣竊爲之嘆息【伯寵南史作伯龍】

竺超民陸展兄弟從誅奏【世祖初尙之領尙書令南郡王義宣及車騎將軍臧質反義宣司馬竺超民臧質長史陸展兄弟並應從誅尙之上言由此得免】

刑罰得失治亂所由聖賢畱心不可不愼竺超民爲賊旣遁走一夫可禽若反覆昧利卽當取之非惟免愆亦可要不義之賞而超民曽無此意微足觀過知仁且爲官保全城府謹守庫藏端坐待縛今戮及兄弟與向始末無論者復成何異陸展盡去質復灼然便同之巨逆於事爲重臣豫蒙顧待自殊凡茍有所懷不敢自默【初學記門類載尙之奏云王有九旗柝羽爲門謂之旌門猶以車爲門謂之轅門】

分置郢州所居議【時欲分荊州置郢州議其所居江夏王義恭以爲宜在巴陵尙之議居夏口上從其議】

夏口在荊江之中正對沔口通接梁攻寔爲津要由來舊鎭根基不易今分取江夏武陵天門竟陵隨五郡爲一州鎭在夏口旣有見城浦大容舫竟陵出道取荊州𨿽水路與去江夏不異諸郡至夏口皆從流並爲利便湘州所領十一郡其巴陵邊帶長江去夏口密邇旣分湘中乃更成大亦可割巴陵屬新州於事爲允【梁攻南史作雍梁】

與顏延之書

【江左中丞𨿽亦一時英髦然膏粱名士猶不樂延之爲禦史中丞尙之與書】

絳騶淸路白簡深劾取之仲容或有虧耶【杜氏通典】

與中書令王球書【球字倩玉瑯琊臨沂人歷尙書僕射】

【顏延之爲永嘉太守得罪屏居球以名公子遣務事外與延之雅相愛好每振其罄匱後起爲始興王濬後軍諮議參軍禦史中丞遷國子祭酒司徒左長史尙之素與狎書與球】

延之有後命教府無復光輝【南史】

何偃【字仲司空尙之中子歷吏部尙書】

北伐議【元嘉二十九年太祖欲更北伐訪之羣臣偃時行義陽國事上議】

內幹胡法宗宣詔逮問北伐伏計賊審有殘禍犬羊易亂殱殄非難誠如天防今𨿽廟算無遺而士未精習緣鎭戍充實者寡邊民流散多未附業控引所資取給根本虧根本以殉邊患宜動必萬尅無虞往嵗挫傷續以內釁侮亡取亂誠爲沛然然淮泗數州寔亦雕耗流傭未歸創痍未起且攻守不等客主形異薄之則勢艱圍之則曠日進退之間姦虞互起竊謂當今之易衂方來之寇不深宜含垢蔵疾以齊天道

臨軒儀議【孝建二年十一月有司奏侍中祭酒何偃議求詳議曺郎中徐爰參議宜如省所上以爲永準可】

自今臨軒乘輿法服燾華蓋登殿宜依廟齊以夾禦侍中常侍夾扶上殿及應爲王公興又夾扶畢還本位

常滿樽銘【藝文類聚】

貞眀麗象昃食中望惟玆奇器神絕莫尙斟酌賦受不逾其量鳬鷖之詩豈伊異況【北堂書鈔偃與謝尙書云珍玉名釧因物寄情尙字恐誤】

王徽【瑯邪臨沂人歷廷尉爲交州刺史】

與何偃書【尺牘作王微與偃書誤】

【偃叔父悠之爲義興太守侍中嘗與徽相善悠之卒徽與偃書】

吾與義興直恨相知之晚每惟君子知我若夫嘉我小善矜余不能惟賢叔耳【宋書】

王微【字景瑯琊臨沂人追贈祕書監】

與江湛書

【微善屬文能書畫兼解音律醫筮陰陽術數歷轉始興王濬後軍功曺記室參軍太子中舎人父憂去官微素無宦情屢除並固辭吏部尙書江湛舉微爲吏部郎微與湛書告絕棲遲環堵苔艸沒階】

弟心病亂度非但蹇蹩而已此防朝野所共知騶防忽扣蓽門閭裏咸以爲祥怪君多識前世之載天值何其易傾弟受海內駭笑不過如燕石禿鶖耶未知君何以自解於良史耶今𨿽王道鴻鬯或有激朗於天表必欲探援潛寶傾海求珠自可卜肆巫祠之間馬棧牛口之下賞劇孟於博徒抜卜式於芻牧亦有西戎孤臣東都戒士上窮範馳之禦下盡詭遇之能兼鱗雜者必不乏於世矣且廬於承眀署乎金馬皆眀察之官又賢於管庫之未何爲刼勒通家疾病人塵穢難甚之選將以靖國不亦益嚻乎書云任官維賢才而君擢士先疹廢芃芃棫朴似不如此且弟曠違兄姊迄將十載姊時歸來終不任輿曵入閣兄守金城永不堪扶抱就路若不憊疾非性僻而何比君曰表裏無假長因飛耳也常謂生遭太公將卽華士之戮幸遇管叔必蒙僻儒之養光武以馮衍才浮其實故棄而不齒諸葛孔眀云來敏亂郡過於孔文舉況無古人之才槪敢幹周漢之常刑彼二三英賢足爲曉治與否恐君逢此時或亦不免髙閣乃復假名不知已者豈欲自比衛賜耶君欲髙斆山公而以仲容見處徒以捶提禮學本不參選鄙夫瞻彼固不任下走未知新沓何如州陵耳而作不師古坐亂官政誣飾蚯蚓冀招神龍如復托以眞素者又不宜居華畱名有害風俗君亦不至期人如此若交以爲人賜舉未以已勞則商販之事又連所不忍聞也豈謂不肖易擢貪者可誘凡此數者君必居一焉𨿽假天口於齊駢籍鬼說於周季公孫碎毛髮之文莊生縱漭瀁之極終不能舉其契爲之辭矣子將眀魂必靈咍於萬里汝頴余彥將拂衣而不朝浮華一開風俗或從此而爽鬼谷以揣情爲最難何君忖度之輕謬今有此書非敢叨擬中散誠不能顧影負心純盜虛聲所以綿絡累紙本不營尙書虎爪板也成童便往來居舎晨省復經周旋加有諸甥亦何得頓絕慶弔然生平之意自於此都盡君平公云生我名者殺我身天爵且猶滅名安用吏部郎哉其舉可陋其事不經非獨縉紳者不道僕妾皆將笑之忽忽不樂自知壽不得長且使千載知弟不詐諼耳

與從弟僧綽書【尺牘作王微與弟綽又列梁人並誤】

【微旣爲始興王濬府吏濬數相存慰微奉答牋書輒飾以詞采微文古甚頗抑揚袁淑見之謂爲訴屈微因此又與從弟僧綽書】

吾𨿽無人鑑要是早知弟每共宴語前言何嘗不以止足爲貴且持盈畏滿自是家門舊風何爲一旦落漠至此當局苦迷將不然耶詎容都不先聞或可不知耳衣冠冑如吾者甚多才能固不足道惟不傾側溢詐士頗以此容之至扵規矩紉行難可詳料疹疾日滋縱恣益甚人道所貴廢不復修幸值聖眀兼容置之教外且舊恩所及每蒙寛假吾亦自揆疾疹重侵難復支振民生安樂之事心死久矣所以解日偸存盡於大布糲粟半夕安寢便以自度血气盈虛冀復稍道長以大散爲和羮弟爲不見之邪疾廢居然且事一已上不足敗俗傷化下不至毀辱家門泊爾尸居無方待化凡此二三皆是事寔吾與弟書不得家中相欺也州陵此舉爲無所因反覆思之了不能解豈見吾近者諸牋耶良可怪笑吾少學作文又晚節如小進使君公欲民不偸每加存飾詶對尊貴不厭敬恭且文詞不怨思抑揚則流淡無味文好古貴能連類可悲一往視之如似多意當見居非求志淸論所排便是通辭訴屈耶爾者眞可謂眞素寡矣其數且見客小防自來盈門亦不煩獨舉吉也此軰乃云語勢所至非其要也弟無懷居今地萬物初不以相非然魯器齊虛寔宜書紳今三署六府之人誰表裏此內儻疑弟豫有力於素論何如哉則吾長阨不死終誤盛壯也江不過彊吹拂吾云是巖穴人巖穴人情所髙吾得當此則雞鶩變作鳯凰何爲幹飾防隅秩秩見於面目所惜者大耳諸舎闔門皆蒙時私此旣未易陳道故常因含聲不言至兄弟尢爲叨竊臨海頻煩二郡謙亦越進淸階吾髙枕家巷遂至中書郎此足以闔棺矣又前年優防自弟所宣𨿽夏后撫辜人周宣及鰥寡不足過也語皆循檢校迹不爲虛飾也作人不阿防無緣頭髮見白稍學謟詐且吾何以爲足不能行自不得出戶頭不耐風故不可扶曵家本貧餒至於惡衣蔬食設使盜跖居此亦不能兩展其足妄意珍蔵也正令選官設作此舉於吾亦無劍防之傷所以懃懃畏人之多言也管子晉賢乃闗人主之輕重此何容易哉州陵亦自言視眀聽聰而返區區飾吾何辧致而下英俊夫奇士必龍居深蔵與蛙蝦爲伍於勛其猶難之林宗軰不足識也似不肯睠睠奉牋記雕琢獻文章居家近市廛親戚滿城府吾猶自知袁陽源軰當平此不飾詐之與直獨兩不闗吾心又何所耿介弟自宜以解塞羣賢矣兼悉怒此言自爾家任兄故能也日日望弟來屬病終不起何意向與江書粗布胸心無人可寫比面乃具與弟書便覺成本以當半日相見吾旣惡勞不得多語樞機幸非所長相見亦不勝讀此書也親屬欲見自可示無急付手【袁淑字陽源史臣曰燕太子吐一言田先生吞舌而死安邑令戒屠者閔仲叔去而之沛良由內懷耿介峻節不可輕於袁淑笑謔之間而王微弔詞連牘斯蓋好名之士欲以身爲珪璋皦皦然使塵垢之累不能加也】

報何偃書【偃字仲尙之子歷吏部尙書】

【時論者或云微之見舉偃亦豫其議偃慮爲微所咎與書自陳微報之】

卿昔稱吾於義興吾嘗謂之見知然復自怪鄙野不參風流未有一介熟悉於事何用獨識之也近日何見綽送卿書𨿽知如戱知卿固不能相哀茍相哀之未知何相期之可論卿少陶風淹雅修暢自是正始中人吾眞庸性人耳自然志操不倍王樂小兒時尢麤笨無好常從博士讀小小章句竟無可得口喫不能劇讀遂絕意於尋求至二十左右方復就觀小說往來者見牀頭有數秩書便言學問試就檢當何有哉乃復持此擬議人耶尙獨愧笑揚子之褎贍猶恥辭賦爲君子若吾篆刻菲亦甚矣卿諸人亦當尢以此見議或謂言深博作一叚意气鄙薄人世初不敢然是以每見世人文賦書論無所是非不解處卽日借問此其本心也至於生平好服上藥起年十二時病虛耳所撰服食方中粗言之矣自此始信攝養有徴故門冬昌術隨時參進寒溫相補欲以扶護危羸見冀白首家貧乏役至於春秋令節輒自將兩三門生入艸采之吾實倦防醫部頗曉和藥尢信本艸欲其必行是以躬親意在取精世人便言希仙好異矯慕不覊不同家頗有罵之者又性知畫繢蓋亦鳴鵠識夜之機盤紆糾紛或記心目故兼山水之愛一往迹求皆仿像也不好詣人能忘榮以避權右宜自密應對舉止因捲慚自保不能勉其所短耳由來有此數條二三諸賢因復架累致之髙塵詠之淸壑瓦礫有資不敢輕厠金銀也而頃年嬰疾沈淪無已區區之情愒於生存自恐難復而先命猥加魂气褰常人不得作常自處疾苦正亦臥思已熟謂有記自論旣仰天光不天庶類兼望諸賢共相哀體而卿首唱誕言布之翰墨萬石之愼或未然耶好畫之累豈其如此綽大駭嘆便是闔朝見病者吾本儜人加疹意惛一旦聞此便惶怖矣五六日來復苦心痛引喉狀如匈中悉腫甚自憂力作此答無復條貫貴布所懷落漠不舉卿旣不可解立欲便別且當笑微

告弟僧謙靈書【僧謙有才譽爲太子舎人卒後四旬而微終】

【僧謙遇疾微躬自處治而服藥失度遂卒微深自咎恨發病不復自治以書告靈】

弟年十五始居宿於外不爲察慧之譽獨沈浮好書聆琴聞操輒有過目之能討測文典斟酌傳記寒暑未交便卓然可述吾長病或有小間輙稱引前載不異舊學自爾日就月將著名邦黨方隆夙志嗣美前賢何圖一旦防然長往酷痛煩寃心如焚裂尋念平生裁十年中耳然非公事無不相對一字之書必共詠讀一句之文無不研賞濁酒忘愁圖籍相慰吾所以窮而不憂實賴此耳柰何罪酷煢然獨坐憶往年散發極目流涕吾不舎日夜又恆慮吾羸病豈圖奄忽先歸冥冥反覆萬慮無復一期音顏髣髴觸事歷然弟今何在令吾悲窮昔仕京師分張六旬耳其中三過誤云今日何意不來鐘念懸心無物能譬方欲共營林澤以送餘年念玆有何罪戾見此夭酷沒於吾手觸事痛恨吾素好醫術不使弟子得全又尋思不精致有枉過念此一條特復痛酷痛酷柰何吾罪柰何弟爲志奉親孝事兄順𨿽僮僕無所叱咄可謂君子不失色於人不失口於人沖和淹通內有皂白舉動尺寸吾每咨之常云兄文骨气可推英麗以自許又兄爲人矯介欲過宜每中和道此猶在耳萬世不復一見柰何惟十紙手迹封坼儼然至於思戀不可懷及聞吾病肝心寸絕謂當以幅巾薄之事累汝柰何反相殯送弟由來意謂婦人𨿽無子不宜踐二庭此風若行便可家有孝婦仲長昌言亦其大要劉新婦以刑傷自誓必畱供養殷太妃感柏舟之節不奪其志僕射篤順範夫知禮求得左率第五兒廬位有主此必何益冥然之痛爲是存者意耳吾窮疾之人平生意志弟實知之端坐向有何慰適正賴弟耳過中未來已自愒望今云何得立自省惛毒無復人理比煩寃困憊不能作刻石文若靈響有識不得吾文豈不爲恨儻意慮不遂謝能思之如狂不知所告訴眀書此數紙無復詞理略道阡陌萬不寫一阿謙何圖至此誰復視我誰復憂我他日寶者三光割嗜好以祈年今也惟速化耳吾豈復支冥冥中竟復云何弟懷隋和之寶未及光諸文章欲収作一集不知忽忽當辦此不今已成服吾臨靈取常共飲桮杓自釀酒寜有仿像不寃痛寃痛【並宋書】

茯苓贊

皓苓下居披芬上薈中狀雞鳬具容蔡神侔少司保延幼艾終志不移柔紅可佩

禹餘糧贊

疏波瀝浸徒謂範常沈靈祕用神哉無方阡疇不恵稼穡非芳眀徳禹功信在餘糧

桃飴贊

阿鹿續气胡膠屬弦未若桃飴越地通天液首化玉酡貎定仙人知暍日胡不防年

黃連贊

黃連苦味左右相因斷涼滌暑闡命輕身縉雲昔禦飛蹕上旻不行而至吾聞其人

敍畫【微善屬文能書畫王智深宋紀王微別傳微作敍畫一篇其略曰】

辱顏光祿書以圖畫非止藝行成當與易象同體而工篆者自以書巧爲髙欲其並辯藻繪覈其攸同夫言繪畫者竟求容勢而已且古人之作畫也非以案城域辯方州標鎭阜劃漫流本乎形者融靈而動變者心也靈亡所見故所托不動目有所極故所見不周於是乎以一管之筆擬太虛之體以判軀之狀畫寸眸之眀曲以爲嵩髙趣以爲方丈以叐之畫齊乎太華枉之點表夫隆準眉額頰輔若晏笑兮孤巖欝秀若吐云兮橫變縱化故動生焉前矩後方出焉然後宮觀舟車器以類聚犬馬禽魚物以狀分此畫之致也望秋云神飛揚臨春風思浩蕩𨿽有金石之樂珪璋之琛豈能髣髴之哉披圖按牒效異山海緑林揚風白水激澗嗚呼豈獨運諸指掌亦以眀神降之此畫之情也

宋文紀卷十二

欽定四庫全書

宋文紀卷十三

眀梅鼎祚編徐豁【字萬同東莞姑蔑人晉太子左衛率邈子卒於始興】

陳三事表【元嘉初爲始興太守三年遣大使巡行並使郡縣各言損益豁表陳】

郡大田武吏年滿十六便課米六十斛十五以下至十三皆課米三十斛一戶內隨丁多少悉皆輸米且十三嵗兒未堪田作或是單迥無相兼通年及應輸便自逃逸旣遏接蠻俚去就益易或乃斷截支體產子不養戶口嵗減寔此之由謂宜更量課限使得存立今若減其米課𨿽有交損考之將來理有深益

郡領銀民三百餘戶鑿坑采砂皆二三丈功役旣苦不顧崩壓一嵗之中每有死者官司檢切猶致逋違老少相隨永絕農業千有餘口皆資他食豈惟一夫不耕或受其饑而已所以嵗有不稔便致甚困尋臺邸用米不異於銀謂宜準銀課米卽事爲便

中宿縣俚民課銀一子丁輸南稱半兩尋此縣自不出銀又俚民皆巢居鳥語不閒貨易之宜每至買銀爲損已甚又稱兩受入易生姦巧山俚愚怯不辧自申官所課甚輕民以所輸爲劇今若聽計丁課米公私兼利

徐道娛

議讀秋令服幘表【文帝元嘉六年六月駙馬都尉奉朝請徐道娛上表太學博士茍萬秋議宜仍舊有司復奏無讀土令之文】

謹案晉博士曹之議立秋禦讀令不應著緗幘遂攺用素相承至今臣淺學管見竊有惟疑伏尋禮記月令王者四時之服正見駕蒼龍載赤旂衣白衣服黒玉季夏則黃文極於此無白冠則某履某舄也且幘又非古服出自後代上附於冠下不屬衣冠固不革而幘豈容異色愚謂應恆與冠同色不宜隨節變防土令在近謹以上聞如或可采乞付外詳議

太學博士荀萬秋議

伏尋幘非古者冠冕之服禮無其文案蔡邕獨斷雲幘是古卑賤供事不冠人所服又董仲舒止雨書曰其執事皆赤幘知並不冠之服也漢元始用眾臣率從故司馬彪輿服志曰尙書幘名曰納言迎气五郊各如其色從章服也自玆相承迄於有晉大宋受命禮制因循斯旣歷代成準謂宜仍舊

有司奏

謹案道娛唘事以土令在近謂幘不宜變萬秋𨿽云幘宜仍舊而不眀無讀土令之文今書舊事於左魏臺雜訪曰前後但見讀春夏秋冬四時令至於服黃之時獨闕不讀今不解其故魏眀帝景初元年十二月二十一日散騎常侍領太史令髙堂隆上言曰黃於五行中央土也王四季各十八日土生於火故於火用事之末服黃三季則否其令則隨四時不以五行爲分也是以服黃無令

上太廟烝嘗儀注議【元嘉六年七月太學博士徐道娛上議有司奏下禮官詳判博士江邃賀道期荀萬秋等並議舊儀爲是惟博士陳瑉同道娛議參詳邃等尙皆依擬經禮今眾議不一宜遵舊體詔可】

伏見太廟烝嘗儀注皇帝行事畢出便坐三公已上獻太祝送神於門然後至尊還拜百官贊拜乃退謹尋淸廟之道所以肅安神也禮曰廟者貌也神靈所馮依也事亡如存若常在也旣不應有送神之文自陳豆薦爼車駕至止並弗迎送夫不迎而送送而後辭闇短之情實用未達按時人私祠誠皆迎送由於無廟庶感降來格因心立意非王者之禮也儀禮𨿽太祝迎屍於門此乃延尸之儀豈是敬神之典恐於禮有疑謹以議上

博士江邃議

在始不迎眀在廟也卒事而送節孝思也若不送而辭是舎親也辭而後送是遣神也故孝子不忍違其親又不忍遣神是以祝史送神以成烝嘗之義

博士賀道期議

樂以迎來哀以送往祭統迎牲而不迎屍詩云鐘鼓送屍鄭云屍神像也與今儀注不迎而後送若合符契

博士荀萬秋議

古之事屍與今之事神其義一也周禮屍出送於廟門拜屍不顧詩云鐘鼓送屍則送神之義其來久矣記曰迎牲而不迎屍別嫌也屍在門外則疑於臣入廟中則全於君君在門外則疑於君入廟則全於臣是故不出者眀君臣之義

殷祠烝祀議【元嘉六年九月上不報】

祠部下十月三日殷祠十二日烝祀謹按禘袷之禮三年一五年再公羊所謂五年再殷祭也在四時之間周禮所謂凡四時之間禮也蓋歷嵗節月無定天子諸侯先後弗同禮稱天子袷嘗諸侯烝袷有田則祭無田則薦鄭注天子先袷然後時祭諸侯先時祭然後袷有田者旣祭又薦新祭以首時薦以仲月然則大祭四時其月各異天子以孟月殷仲月烝諸侯孟月嘗仲月袷也春秋僖公八年秋七月禘文公二年八月大事於太廟谷梁傳曰著袷嘗也昭公十五年二月有事於武宮左傳曰禮也又周禮仲冬享烝月令季秋嘗稻晉春烝曲沃齊十月嘗太公此並孟仲區別不共之眀文矣凡祭必先卜日用丁巳如不從進卜逺日卜未吉豈容二事推期而往理尢可知尋殷烝祀重祭薦禮輕輕尙異月重寜反同且祭不欲數數則瀆今隔旬頻享恐於禮爲煩自經緯墳誥都無一月兩獻先儒舊說皆云殊朔晉代相承未審其原國事之重莫大乎祀愚管膚淺竊以惟疑請詳告下

徐閏

議祠祀薦牲奏【元嘉十年十二月太祝令徐閏刺勒太學詳據博士徐道娛太常丞司馬操等議參議從閏所稱粗有證據宜如所上】

署典宗廟社稷祠祀薦五牲牛羊豕雞並用雄其一種市買由來送雌竊聞周景王時賔起見雄鷄自防其尾曰雞憚犧不祥今何以用雌求下禮官詳正勒太學依禮詳據

博士徐道娛議

案禮孟春之月是月也犧牲無用牝如此是春月不用雌爾秋冬無禁雄鷄防尾自可是春月

太常丞司馬操議

尋月令孟春命祀山林川澤犧牲無用牝若如學議春祠三牲以下便應一時俱攺以從月今何以偏在一雞重更勒太學議答

徐道娛又議

凡宗祀牲牝不一前惟月令不用牝者蓋眀在春必雄秋冬可雌非以山林同宗廟也四牡不攺在雞偏異相承來久義或有由誠非末學所能詳防求詳議告報如所稱令

孔黙之【魯國人歷廣州刺史】王歆之

舉良吏奏【元嘉初黙之王歆之等爲大使巡行四方上言乃進號賜絹谷】

宣威將軍陳南頓二郡太守李元徳淸勤均平姦盜止息彭城內史魏恭子防恪修愼在公忘私守約安儉久而彌固前宋縣令成浦治政寛濟遺詠在民前鮦陽令李熙國在事有方民思其政山桑令何道自少淸防白首彌厲應加褒賚以勸於後

陸徽【字休猷吳人終益州刺史】

薦士表【徽元嘉中爲廣州刺史有淸名上表薦朱萬嗣】

臣聞陵雪褒頴貞柯必振尊風賞流淸原斯挹是以衣囊揮譽於西京折轅延髙於東帝伏見廣州別駕從事史朱萬嗣年五十三字少豫理業衝夷秉操純白行稱私庭能著官政𨿽氏非世祿宦無通資而隨牒南服位極僚首九綜州綱三端府職頻掌蕃機屢績符守年曁知命防尙愈髙冰心與貪流爭激霜情與晚節彌茂歷宰金山家無寶鏤之飾連組珠海室靡璫珥之珍確然守志不求聞達寔足以澄革污吏洗鏡貪氓臣謬忝司牧任専萬里𨿽情祗愼擢才闕豪露敢罄愚陋舉其所知如得提名禮闈抗迹朝省搏嶺表之淸風負冰宇之潔望則恩融一臣而施光萬物敢緣天澤云行時徳雨施每甄外州榮加逺國是以獻其瞽言希垂聽覽

陸徴

舉龔頴表【穎遂寜人益州刺史毛璩辟爲勸學從事譙縱僣亂殺璩穎獨殯送以禮不就縱徴乃收付獄事平郡加辟引元嘉中年刺史陸徴上表】

臣聞運躔眀夷則艱貞之節顯時屬棟撓則獨立之操彰昔之元興皇綱弛紊譙縱乘釁肆虐巴庸害殺前益州刺史毛璩竊據蜀土涪岷士庶怵廹受職璩故吏龔頴獨秉身貞白抗志不撓殯送舊君哀敬盡禮全操九載不染僞朝縱𨿽殘凶猶重義槪遂延以旌命劫以兵威頴忠誠奮發辭色方壯𨿽桎梏在身踐危愈信其節白刃臨頸見死不更其守若王蠋之抗辭燕軍同周苛之肆詈楚王方之於頴蔑以加焉誠當今之忠壯振古之遺烈而名未登於王府爵猶齒於卿曹斯寔邊氓逺土所爲於邑臣過叨恩私宣風萬里志存砥礪有懷必聞故率愚慤舉其所知追懼紕妄伏增憔防

鄧文子

薦翟法賜表【法賜尋陽柴桑人曽祖湯四世不仕至法賜逺避徵辟遁迹幽深尋陽太守鄧文子表奏乃止】

奉詔書徵郡民新除著作佐郎南陽翟法賜補員外騎侍郎法賜隱迹廬山於今四世棲身幽巖人罕見者如當逼以王憲束以嚴科馳山獵艸以期禽獲慮致顚殞有傷盛化

到彥之【字道豫彭城武原人歷南豫州刺史北伐兵敗免官復起爲護軍】

與友人蕭斌書

【王慧龍過江入魏仕滎陽太守彥之與檀道濟頻頓淮潁慧龍力戰屢摧其鋒彥之與斌書魯軌扶風郿人父宗之本晉雍州刺史奔魏軌仕魏寜南將軍司馬楚之本晉宗室宋武帝起誅司馬戚屬椘之亡於汝潁之間聚眾萬餘降魏封瑯邪王】

魯軌頑鈍馬楚麤狂亡人之中惟王慧龍及韓延之可爲深憚不意儒生懦夫乃令老子訝之【魏書】

垣護之【字彥宗略陽垣道人歷豫州刺史淮南太守】

諫到彥之書

【護之爲殿中將軍隨彥之北伐彥之將回師護之書諫彥之不納敗而歸太祖聞而善之以補江夏王義恭徵北行參軍北髙平太守】

外聞節下欲回師反斾竊所不同何者敵人畏威望風奔迸八載侵地不戰克復方當長驅朔漠窮掃遺醜況乃自送無假逺勞宣使竺靈秀速進滑臺助朱修之固守節下大軍進擬河北則牢洛防魂自然奔退且昔人有連年攻戰失眾乏糧者猶張膽爭前莫肯輕退況今靑州丰穰濟漕流通士馬飽逸威力無損若空棄滑臺坐防成業豈是朝廷受任之防【宋書】

勸王謨書

【護之遷鐘離太守隨謨入河爲先鋒進據石濟石濟在滑臺西南百三十里及敵救至馳書勸謨急攻不從敗退】

昔武皇攻廣固死沒者亦眾況事殊曩日豈得計士眾傷疲願以屠城爲急【宋書通鑑況今事廹於曩日】

垣襲祖【護之子】

與弟榮祖書【榮祖護之弟子字華先孝建中爲後軍參軍入齊歷兗州刺史襲祖爲淮陽太守孝武以事徙之嶺南護之不食而死帝疾篤又使殺襲祖臨死與榮祖書】

弟嘗勸我危行言遜今果敗矣【南史南齊書作與弟書】

王謨【字彥徳太原祁人歷左光祿大夫開府領護軍南豫州刺史】

請分道攻魏疏【元嘉中謨領汝陰太守時魏攻陷滑臺執朱修之以歸謨上疏】

王途始開隨復淪塞非惟天時抑亦人事虎牢滑臺豈惟將之不良抑亦本之不固本之不固皆由民憚逺役臣請以西陽之魯陽襄陽之南鄕發甲卒分爲兩道直趣淆澠徵士無逺傜之思吏卒有屢休之歌若欲以東國之眾經營牢洛道塗旣逺獨克實難

論彭城表【太平禦覽引宋書】

彭城南屆大淮左右淸汴城隍峻整襟帶衛周又自淮以西襄陽以北經塗三千達於濟岱六州之民三十萬戶實由此境

申恬【字公休魏郡魏人歷豫州刺史有淸約稱】

遷換諸郡守表【恬元嘉中爲冀州刺史加濟南太守時又遷換諸郡守恬上表詔從之】

伏聞朝恩當加臣濟南太守仰惟優防荒心越臣殃咎之餘遭蒙逾忝寵私罔已復兼今授豈其愚迷所能上答臣近至止卽履行所統究其形宜河濟之間應置戍扞其中四處急湏修立甕口故城又是要所宜移太原委以邊事緣山諸邏並得除省防衛綏懷利便非一呂綽誠效益著深同臣意百姓聞者咸皆附說急有同異二三未宜但房紹之蒞郡經年軍民粗狎攺以帶臣有乖永事逺牽太原於民爲苦而甕口之計復成交互人情非樂容有不安疆埸威刑患不開廣若得依先處分公私允緝

文帝詔有司

恬所陳當是事宜近諸除授可悉停

趙伯符【字潤逺下邳僮人武穆皇后弟領軍倫之子歷護軍將軍丹陽尹】

以息倩犯罪乞解侍中護軍表【倩尙文帝女海塩公主以與始興王濬私通搏擊主離婚又殺主所生蔣美人伯符懼病藝文類聚】

臣職慚羊媼慮闕日防致咎猖狂初不自悟形影相弔心情防恧無宜復管司喉唇作統連率

沈邵【字道輝林子長子嗣爵歷南中郎參軍安成相】

追板王孚孝防教【邵爲安成相郡民王孚有學業志行見稱州裏邵歷任未防而孚贈以孝防板教曰】

前文學主簿王孚行潔業淳棄華息競志學修道老而彌篤方授右職不幸暴亡可假孝防檄薦以特牲緬想延陵以遂本懷

沈亮【字道眀林子第二子出後田子歷隨王後軍中兵領義成太守】

救饑議【亮轉西曹主簿時三吳水淹谷貴民饑刺史彭城王義康使立議以救民急亮議卽便施行】

東土災荒民凋谷踴富民蓄米日成其價宜班下所在隱其虛實令積蓄之家聽畱一年儲餘皆勒使糶貨爲制平價此所謂常道行於百世權宜用於一時也又緣淮嵗丰邑富地穰麥旣已登黍粟行就可析其估賦仍就交市三吳饑民卽以貸給使彊壯轉運以贍老弱且酒有喉唇之利而非飡餌所資尢宜禁防以息逰費發冢罪近村民議【世祖初爲武陵王出鎭歷陽亮行參徵虜軍事民有盜發冢者罪所近村民與符伍遭刧不赴救同坐亮議】

尋發冢之情事止竊盜徒以侵亡犯死故同之嚴科夫穿掘之侶必銜枚以晦其迹劫掠之黨必讙呼以威其事故赴凶赫者易應潛密者難且山原爲無人之鄕丘壠非恆途所踐至於防救不得比之村郭督實效名理與劫異則符伍之坐居宜降矣又結罰之科𨿽有同符伍之限而無逺近之防夫冢無村界當以比近坐之若不域之以界則數步之內與十里之外便應同罹其責防民之禁不可頓去止非之憲宜當其律愚謂相去百步同赴告不時者一嵗刑自此以外差不及罰

唘太祖【亮轉西曺主簿唘太祖陳府事】

伏見西府兵士或年防八十而猶伏或年始七嵗而已從役衰耗之體气用湮微兒弱之軀肌膚未寔而使伏勤昏稚騖苦傾晚於理旣薄爲益寔輕書制休老以六十爲限役少以十五爲制若力不周務故當粗存優減

詔答

前已令卿兄攺革尋值遷回竟是不施行邪今更勅西府也

陳太祖【時營創城府功課嚴促亮又陳之】

經始城宇莫非造創基築旣廣夫課又嚴不計其勞茍務其速以嵗月之事求不日之成比見役人未眀上作閉鼓乃休呈課旣多理有不逮至於息日拘備闗限方渉暑雨多有死病頃日所承亦頗有逃逸竊惟此旣內藩事殊外鎭撫蒞之宜無系早晚若得少寛其工課稍均其優劇徒旣苦易以恱加考其卒功廢闕無防臣聞不居其軄不謀其事庖割有主屍不越樽豈臣疏小所當豫議但臣泳恩嵗厚服義累世茍是所懷忘其常體

詔報

唘之甚佳此亦由來常患比屢敕之猶復如此甚爲無理近復令孟休宣防想當不同卿比可密觀其優劇也箋世祖【元嘉二十二年世祖出爲雍州刺史以亮爲南陽太守郡界有古時石碣蕪廢嵗久亮籖世祖修治之】

施生興業首教農畝立民崇政訓本播穡故能殷邦康俗禮節用成頃北洛侵蕪南宛雕毀獫狁肆凶犬戎充彊逺肅烽驛近虞郊閈遂使沃衍弗井巨防莫修窘力輟耕闕於分地凶荒無待流宂及今禮化孚內威禁淸外斯實去盜修畎昭農緒稼之時圖廣務拓土祈年之日殿下降心育物振民復古且方提封榛棘綏入殊荒竊見郡境有舊石堨區野腴潤實爲神臯而蕪決稍積久廢其利凡管所見謂宜創立昔文翁守官起沃成產偉連撫民開奧增業恵昭二邦庸列兩漢𨿽效政圖功不見所絕聨事惟忝憂同職同【後缺並宋書】

徐耕【晉陵延陵人自令史除平原令】

詣縣陳辭

【元嘉二十一年大旱民饑耕詣縣陳辭縣爲言上當時以比漢卜式】

今年亢旱禾稼不登氓黎饑餒采掇存命聖上哀矜已幸存拯但饉罄來久困殆者眾米谷轉貴糴索無所方渉春夏日月悠長不有微救永無濟理不惟凡璅敢憂自外鹿鳴之求思同野艸气類之感能不傷心民糴得少米資供朝夕志欲自竭義存分飡今以千斛助官賑貸比境連年不熟今嵗尢甚晉陵境特爲偏枯此郡𨿽獘猶有富室承陂之家處防而是並皆保熟所失蓋微陳積之谷皆有巨萬旱之所獘寔鐘貧民溫富之家各有財寶謂此等並宜助官得過儉月所損至輕所濟甚重今敢自勵爲勸造之端實願掘水揚塵崇益山海無任懇欵【宋書】

羊保【太山南城人歷光祿大夫騎常侍特進】

陳吏民亡叛制非宜奏【保爲黃門侍郎善奕棊太祖與賭郡戱勝補宣城太守先是劉式之爲宣城立吏民亡叛制一人不禽符五里吏送州作部若獲者賞位二階保以爲非宜陳奏由是得停】

臣伏尋亡叛之由皆出於窮逼未有足以推存而樂爲此者也今立殊制於事爲苦臣聞苦節不可貞懼致流獘昔龔遂譬民於亂繩緩之然後可理黃霸以寛和爲用不以嚴刻爲先愚以爲單身逃役便爲盡屍今一人不測坐者甚多旣殫重負各爲身計牽挽逃竄必致繁滋又能禽獲叛身類非謹惜旣無堪能坐陵勞吏名器虛假所妨寔多將階級不足供賞服勤無以自勸又尋此制施一邦而已若其是耶則應與天下爲一若其非耶亦不宜獨行一郡民離憂患其獘將甚臣忝守所職懼難遵用致率管穴冒以陳聞

羊希【字泰聞太山羊城人歷廣州刺史爲晉康太守劉思道所殺】

與安北諮議參軍孫詵書

【吳郡陸法眞歷官有淸節嘗爲劉秀之安北錄事參軍希與詵書】

足下同僚似有陸錄事者此生東南名地又張外孫持身至淸雅有志節年髙官下秉操不衰計當日夕相與申意【宋書】

劾謝洸奏【宋起居注泰始二年希爲禦史中丞奏洸一作沈】

山陰令謝洸親憂未除嘗著靑絳納兩襠請免洸前所居官

東平衝王服制議【孝武帝孝建元年六月有司奏故十六皇弟休倩薨夭年始及殤追贈謚東平衝王服制有未成準輒下禮官詳議太學博士陸澄議有司尋澄議無眀證卻使秉正澄重議更上右丞羊希參議詔可】

陸澄議

案禮有成人道則不爲殤今旣追胙土宇逺崇封秩圭黼備典成孰大焉典文式昭殤名去矣夫典文垂式元服表身猶以免孺子之制全丈夫之義安有名班爵首而可服以殤禮

重議

竊謂贈之爲義所以追加名器故贈公者便成公贈卿者便成卿贈之以王得不爲王乎然有有在生而封或旣沒而爵俱受帝命不爲吉凶殊典同備文物豈以存亡異數今璽筞咸秩是成人之禮羣後臨哀非下殤之制若防用成人親以殤服末學含疑未之或辧敢求詳衷如所稱

羊希參議

尋澄議旣無畫然前例不合準據案禮子不殤父臣不殤君君父至尊臣子恩重不得以幼年而降又曰尊同則服其親服推此文者旁親自宜服殤所不殤者惟施臣子而已

沈演之【字臺眞吳興武康人歷吏部尙書太子右衛率】

薦劉眞道劉道錫表【元嘉十三年東土旱遣揚州治中從事史沈演之巡行在所上表上嘉之各賜谷千斛以眞道爲步兵校尉】

宰邑剸政必以簡恵成能蒞職闡治務以利民著績故王奐見紀於前升卿流稱於後竊見錢唐令劉眞道余杭令劉道錫皆奉公防民恪勤匪懈百姓稱詠訟訴希簡又翦蕩凶非屢能擒獲災水之初余杭髙堤崩潰洪流迅激勢不可量道錫躬先吏民親執板築塘旣還立縣邑獲全經歷諸縣訪覈名實並爲二邦之首最治民之良宰

嘉禾頌【元嘉二十四年七月嘉禾生華林園及景陽山中領軍吉陽縣侯沈演之奏頌】

煥炳禎圗昭晰瑞典運傾方閟時亨始顯綈狀旣章鳥文斯辯於皇聖辟承物紀逺眀兩辰麗昌輝天衍【其一】理妙位崇事神業盛淵渥徳澤虛寂道政協化安心調樂移性玉衡從體瑤光得正臣星垂采景云立慶【其二】極仁所被罔幽不攘至和所感靡況弗彰鵷出丹穴鸚起西湘白鹿逾海素鳥越江結響穹陰儀形鐘陽【其三】治人奉天廼勤廼格黛未俶載髙廩已積嘉禾重穋甘露流液擢秀辰畦揚頴角澤離穟合豪榮區防斥【其四】盈箱徴殷貫桑表周今我大宋靈貺綢繆帝終防謙繹思勿休躬薦宗廟溫恭率由降福以誠孝享防羞【其五】頒趾推功登徽叡詔恩覃隱顯賞延荒徼河溓海夷山華嶽燿憬琛夐賮兼澤委效日表地外攺服請教【其六】茂對盛時綏萬屢丰厭厭歸素秩秩大同上蔵諸用下知所從仰式王度俯歌南風鴻名稱首永保無窮【其七】

上白鳩頌表【元嘉二十四年九月白鳩見演之又爲頌表上】

臣聞貞裕之美介於盛王休瑞之臻罔違哲後故鳴鳯表垂衣之化翔鷦徴解网之仁陛下道徳嗣基聖眀纉世教淸鳥紀治昌云官禮漸同川澤浹末徼天嘉眀懿民樂薫風星辰以之炳煥日月以之光華神圖祗緯盈觀閟序白質黒章充牣靈囿應感之符畢臻而因心之祥未屬以素鳩自逺毨翰歸飛資性閒淑羽貎鮮麗旣聞之先說又親覩嘉祥不勝藻抃上頌一首辭不稽典分乏采章愧不足式昭皇慶崇讚盛美蓋率輿誦備之篇末其頌曰有哲其儀時惟皓鳩性勰五教名編素丘殷曆方昌婉翹來逰漢錄克韡爰降爰休【其一】於顯盛宋叡慶遐傳聖皇在上道照鴻軒稱施旣平孝思永言人和於地神像於天【其二】禮樂孔秩靈物咸昭白雀集苞丹鳯棲郊文騶儷迹嘉頴抽苗灼灼縞羽從化馴朝【其三】豈伊赴林必周之栩豈伊歸義必商之所惟徳是依惟仁是處育景陽嶽濯姿帝宇【其四】刑歷頒興理感疊通雉飛越裳鷺起西雝烝然戾止實兼斯容壹玆民聽穆是王風【其五】

扶令育

訟彭城王義康表【義康坐劉湛等出鎭豫章前龍驤將軍巴東扶令育詣闕上表收付建康獄賜死】

蓋聞哲王不逆切防之諫以博聞爲道人臣不忌殱夷之罰以盡言爲忠是故周昌極諫馮唐面折孝恵所以克固儲嗣魏尙所以復任雲中彼二臣豈好逆主榦時犯顏違色者哉又袁盎之諫孝文曰淮南王若道遇死則陛下有殺弟之名柰何文帝不用追悔無及臣艸莽微臣竊不自揆敢抱葵藿傾陽之心仰慕周易匪躬之志故不逺六千里願言命侶謹貢丹愚希垂察納伏惟陛下躬執大象首出萬物王化咸通三才必理辟大人之路開大道之門捜殊逸於巖穴招奇英於仄陋窮谷無白駒之倡喬嶽無遺寶之嗟豈特羅飛翮於垂天网沈鱗於溟海況於彭城王義康先朝之愛子陛下之次弟哉一旦黜削逺送南服恩絕於內形隔於逺躬離眀主身放聖世艸萊黔首皆爲陛下痛之臣追惟景平元嘉之釁防於危殆三公托以興廢之宜密懷不臣之計臺輔伺隙於京甸彊楚窺窬於上流或顯逆而陵主有生之所惴恐神只之所忿忌也賴宗社靈長廟算流逺灑滌慶埃殱馘丑類氛霧時靖四門載淸當爾之時義康豈不預參皇猷均此休否哉且陛下舊楚形勝非親勿居遂以驃騎之號任以藩夏之重撫政南郢綏民遏冦播皇宋之澤以洽幽荒陛下之潤被之九有豈直南荊之民沾渥而已焉遂召之以輔宰又寄之以和味旣居三事又牧徐揚所以幽顯齊歡人神同忭莫不言陛下授之爲得義康受之爲是也今如何信疑貎之似闕兄弟之恩乎若有迷謬之愆可責之罪正可數之以善惡導之以義方且廬陵王往事足以知今此乃陛下前車之殷鑑後乘之靈也夫曽子之不殺忠臣之篤譬二告而猶織仁王之令範故詩云無信人之言人實不信又云兄弟𨿽鬩不廢親也尙書云克眀峻徳以親九族九族旣睦可以親百姓兄弟安可棄乎臣伏願陛下上尋往代黜廢之禍下惟近者讒言之釁廬陵王旣申寃魂於后土彭城王亦弭疑愆於宋京豈徒皇代當今之計蓋乃良史萬代之美也且諂防難辯是非易黷福始禍先古人所畏故愛身之士自爲已計莫不結舌杜口孰肯冒忌幹主哉臣以頑昧獨獻微管所以勤勤懇懇必訴丹誠者寔恐義康年窮命盡奄忽於南遂令陛下有棄弟之責臣𨿽微賤竊爲陛下羞之況書言記事史豈能屈典謨而諱哉脫如臣慮陛下恨之何益揚子云曰獲福之大莫先於和穆遘禍之深莫過於內難每服斯言以爲警戒矧今覩王室大事豈得韜筆黙爾而已哉臣將恐天下風靡離間是懼遂令宇內遷觀民庶革心欲致康哉寔爲難也陛下徒云惡枝之宜伐豈悟伐柯之傷樹乃往古之所悲當今所宜攺也陛下若蕩以平聽屏此猜情垂訊芻蕘之謀曲察狂瞽之計一發非意之詔逮訪博古之士速召義康返於京甸兄弟協和君臣緝穆息宇內之譏絕多言之路如是則四海之望塞讒說之道消矣何必司徒公揚州牧然後可以安彭城王哉若臣所唘違憲於國爲非請卽伏誅以謝陛下𨿽復分形赴鑊煮體烹屍始願所甘豈不幸甚範曄【字蔚宗車騎將軍泰少子出繼從伯之博渉經史善爲文章歷左衛將軍太子詹事】言彭城王義康奏【義康爲大將軍被黜鎭豫章曄時爲太子詹事魯國孔熙先爲員外騎侍郎久不調素善天文云太祖必以非道晏駕當由骨肉相殘江州應出天子義康當之因引曄外甥謝綜與曄等共相署置謀立義康曄欲探時旨乃言義康於上不納逆謀旣定熙先使弟休先爲檄文又以徐湛之素爲義康所愛因結事湛之告以密計曄乃詐謀以上祖道衡陽南平王日爲亂而差互不得發義康與湛之書宣示同黨湛之表上其事悉伏誅元嘉二十二年九月也】

臣歷觀前史二漢故事諸蕃王政以訞詛幸災便正大逆之罰況義康姦心舋迹彰著遐邇而至今無恙臣竊惑焉且大梗常存將重階亂骨肉之際人所難言臣受恩深重故冒犯披露

詐彭城王義康與丹陽尹徐湛之書

吾凡人短才生長富貴任情用已有過不聞與物無恆喜怒違實致使小人多怨士類不歸禍敗已成猶不覺悟退加尋省方知自招刻肌刻骨何所復補然至於盡心奉上誠貫幽顯拳拳謹愼惟恐不及乃可恃寵驕盈實不敢故爲欺罔也豈苞蔵逆心以招灰滅所以推誠自信不復防護異同率意信心不顧萬物議論遂致讒巧潛構眾惡歸集甲姦險好利負吾事深乙凶愚不齒扇長無賴丙丁趨走小子惟知謟進伺求長短共造虛說致令禍陷骨肉誅戮無辜凡在過釁竟有何徵而刑罰所加同之元惡傷和枉理感徹天地吾𨿽幽逼日苦命在漏刻義慨之士時有音信每知天文人事及外間物情土崩瓦解必在朝夕是爲釁起羣賢濫延國家夙夜憤踴心腹交戰朝之君子及士庶白黒懷義秉理者寜可不識時運之防而坐待橫流耶除君側之惡非惟一代況此等狂亂辠孰終古所無加之翦戮易於摧朽耶可以吾意宣示眾賢若能同心奮發族裂逆黨豈非功均剏業重造宋室乎但兵凶戰危或致侵濫若有一豪犯順誅及九族處分之要委之羣賢皆當謹奉朝廷動止聞唘往日嫌怨一時豁然然後吾當謝辠北闕就戮有司茍安社稷瞑目無恨勉之勉之【宋書】

獄中與諸甥侄書

【曄初爲尙書吏部郎左遷宣城太守不得志乃刪眾家後漢書爲一家之作及旣被収於獄中與諸甥侄書以自序沈約云曄自序並寔故存之】

吾狂釁覆滅豈復可言汝等皆當以辠人棄之然平生行已在懷猶應可尋至於能不意中所解汝等或不悉知吾少嬾學問晚成人年三十許政始有向耳自爾以來轉爲心化推老將至者亦當未巳也往往有微解言乃不能自盡爲性不尋注書心气惡小苦思便憒悶口機又不調利以此無談功至於所通解處皆自得之於胸懷耳文章轉進但才少思難所以每於操筆其所成篇殆無全稱者常恥作文士文患其事盡於形情急於薻義牽其防韻移其意𨿽時有能者大較多不免此累政可類工巧圖繢竟無得也常謂情志所托故當以意爲主以文傳意以意爲主則其防必見以文傳意則其詞不流然後抽其芬芳振其金石耳此中情性防趣千條百品屈曲有成理自謂頗識其數嘗爲人言多不能賞意或異故也性別宮商識淸濁斯自然也觀古今文人多不全了此處縱有防此者不必從根本中來言之皆有實證非爲空談年少中謝莊最有其分手筆差易於文不拘韻故也吾思乃無定方特能濟難適輕重所稟之分猶當未盡但多公家之言少於事外逺致以此爲恨亦由無意於文名故也本未關史書政恆覺其不可解耳旣造後漢轉得統緒詳觀古今著述及評論殆少可意者班氏最有髙名旣任情無例不可甲乙辧後贊於理近無所得惟志可推耳博贍不可及之整理未必愧也吾雜傳論皆有精意深防旣有裁味故約其詞句至於循吏以下及六夷諸序論筆勢縱放實天下之奇作其中合者往往不減過秦篇嘗共比方班氏所作非但不愧之而已欲徧作諸志前漢所有者悉令備𨿽事不必多且使見文得盡又欲因事就捲內發論以正一代得失意復不果贊自是吾文之傑思殆無一字空設奇變不窮同合異體乃自不知所以稱之此書行故應有賞音者紀傳例爲舉其大略耳諸細意甚多自古體大而思精未有此也恐世人不能盡之多貴古賤今所以稱情狂言耳吾於音樂聽功不及自揮但所精非雅聲爲可恨然至於一絕處亦復何異耶其中體趣言之不可盡外之意虛響之音不知所從而來𨿽少許處而防態無極亦嘗以授人士庶中未有一毫似者此永不傳矣吾書𨿽小小有意筆勢不快余竟不成就每愧此名【宋書洪邁隨筆云宋書謝儼傳範曄所撰十志一皆托儼捜撰曄敗悉蠟以覆車宋文帝令丹陽史徐湛之就儼尋求已不復得一代以爲恨其志今缺曄獄中與諸甥侄書曰旣造後漢欲徧作諸志前漢所有者悉令備𨿽事不必多具使見文得盡又欲因事就捲內發論以正一代得失意復不果此說與儼傳不同然儼傳所云乃範紀第十卷

公主注中引之今宋書卻無殊不可曉劉昭注補志三十卷至本朝乾興元年判國子監孫奭始奏以前史之闕】

和香方序【曄撰和香方其序所言悉以比類名士麝本多忌比庾炳之零藿虛燥比何尙之詹唐黏濕比沈演之棗膏昏鈍比羊保甲煎淺俗比徐湛之甘松蘇合比慧琳道人沈實易和以自比也】

麝本多忌過分必害沈實易和盈斤無傷零藿虛燥詹唐黏濕甘松蘇合安息郁金防多和羅之屬並被珍於外國無取於中土又棗膏昏鈍甲煎淺俗非惟無助於馨烈乃當彌增於尢疾也

雙鶴詩序

客有寄余雙鶴者其一揚翰皎潔響逸九臯其一翅折志衰自視缺然余因嘆玩之遂爲之詩

孔休先【熙先弟檄在先故置此】

詐爲徐湛之檄徵鎭文

揚州刺史徐湛之告四方王公守宰夫休否相乘天道無常狂狡肆逆眀哲是殛故小白有一匡之勛重耳有翼戴之徳自景平肇始皇室多故大行皇帝天誕英姿聰眀睿武拔自藩國嗣位統天憂勞萬機垂心庶務是以邦內安逸四海同風而頃年以來姦豎亂政刑罰乖淫陰陽違舛致使釁起蕭墻危禍萃集賊臣趙伯符積怨含毒遂縱凶醜肆兵犯蹕禍流儲貳崇樹非所傾墜皇基罪百浞豷過於莽開辟以來未聞斯比率土叩心華夷泣血咸懷亡身之誠同思糜軀之報湛之曄與行中領軍蕭思話行護軍將軍臧質行左衛將軍孔熈先建威將軍孔休先忠貫白日誠著幽顯義痛其心事傷其目投命奮戈萬殞莫顧卽日斬伯符首及其黨與𨿽豺狼卽戮王道惟新而普天無統羣蒙靡系彭城王體自髙祖聖眀在躬徳格天地勛溢區宇世路威夷勿用南服龍潛鳯棲於玆六稔蒼生饑徳億兆渴化豈惟東徵有鴟鴞之歌陜西有勿剪之嘆而已哉靈只告徵祥之應防記表帝王之符上愜天心下合人望正位辰極非王而誰今遣行護軍將軍臧質等賫皇帝璽綬星馳奉迎百官備禮駱驛繼進並命羣師鎭戍常若干撓義徒有犯無貸昔年使反湛之奉賜手敕逆誡禍亂預覩斯萌今宣示朝賢共拯危溺若無防謀事失於後機遂使聖躬濫酷大變奄集哀恨崩裂撫心摧梗不知何地可以厝身輒督勵尫頓死而後己

孔熙先【魯郡魯人默之子默之爲廣州刺史坐臧彭城王保免熙先密懷報因成逆謀】獄中上文帝書【所陳並天文占防上有骨肉相殘之禍其言深切】

囚小人猖狂識無逺槪徒徇意气之小感不料逆順之大方與第二弟休先首爲姦謀干犯國憲�膾脯醢無補尢戾陛下大眀含量苞天海錄其一介之節猥垂優逮之詔恩非望始沒有遺榮終古以來未有斯比夫盜馬絕纓之臣懷璧投書之士其行至賤其過至微由識不世之恩以盡軀命之報卒能立功齊魏致勛秦楚囚𨿽身防禍逆名節俱防然少也忼慨竊慕烈士之遺風但墜崕之木事絕升躋覆盎之水理乖收汲方當身膏鈇鉞詒誡方來若使防而有靈結艸無逺然區區丹抱不負夙心貪及視息少得申暢自惟性愛羣書心解數術智之所周力之所至莫不窮攬究其幽微考論旣往誠多審驗謹略陳所知條牒如故別狀願且勿遺棄存之中書若囚死之後或可追存庶九泉之下少塞釁責

徐湛之【字孝源東海剡人司徒羨之兄孫歷尙書僕射元凶劭弒逆並見殺】

上言範曄謀逆表

臣與範曄本無素舊中忝門下與之鄰省屢來見就故漸成周旋比年以來意態轉見傾動險忌富貴情深自謂任遇未髙遂生怨望非惟攻伐朝士譏謗聖時乃上議朝廷下及藩輔驅扇同異恣口肆心如此之事已具上簡近員外騎侍郎孔熙先忽令大將軍府吏仲承祖騰曄及謝綜等意欲收合不逞規有所建以臣昔蒙義康接盼又去嵗羣小爲臣妄生風塵謂必嫌懼深見勸誘兼云人情樂亂機不可失防緯天文並有徵驗曄尋自來復具陳此並說臣論議轉惡全身爲難卽以唘聞被敕使相酬引究其情狀於是悉出檄書選事及同惡人名手墨翰迹謹封上呈凶悖之甚古今罕比由臣闇於交士聞此逆謀臨唘震惶荒情無措

文帝詔報

湛之表如此良可駭惋曄素無行檢少負瑕釁但以才蓺可施故收其所長頻加榮爵遂參淸顯而險利之性有過谿壑不識恩遇猶懷怨憤每存容養冀能悛革不謂同惡相濟狂悖至此便可收掩依法窮詰

自理表【範曄等謀逆湛之始與之同後發其事所陳多不盡爲曄等欵辭所連詣廷尉歸罪上慰遣之湛之復上表優詔不許】

賊臣範曄孔熙先等連結謀逆法靜尼宣分往還與大將軍臣義康共相唇齒備於鞠對伏尋仲承祖始達熙先等意便極言姦狀而臣兒女近情不識大體上聞之初不務指斥紙翰所載尢復漫略者實以凶計旣表逆事歸露又仰緣聖慈不欲窮盡故言勢依違未敢縷陳情防無隱已昭天鑑及羣凶收禽各有所例曄等口辭多見誣謗承祖醜言紛紜特甚乃云臣與義康宿有密契在省之言期以爲定潛通奸意報示天文末云熈先縣指必同以誑於曄或以智勇見稱或以愚懦爲目旣美其信懷可覆復駭其動止必唘凡諸詭妄還自違伐多舉事端不究源統賫傳之信無有主名所徵之人又已死沒首尾乖互自爲矛楯卽臣誘引之辭以爲始謀之證銜臣糾告並見怨咎縱肆狂言必見禍陷伏自探省亦復有由昔義康南出之始敕臣入相伴慰晨夕覲對經逾旬日逆圖成謀𨿽無顯然懟容異意頗形言防遺臣利刃期以際防臣苦加諫譬深加距塞以爲怨憤所至不足爲慮便以闗唘懼成虛妄思量反復實經愚心非爲納受曲相蔽匿又令申情範曄釋中間之憾致懷蕭思話恨婚意未申謂此僥幸亦不宣達陛下惇惜天倫彰於四海藩禁優簡親理咸通又昔蒙眷顧不容自絕音翰信命時相往來或言少意多防深文淺辭色之間往往難測臣每懼異聞皆略而不答惟心無邪悖故不稍以自嫌慺慺丹實具如此唘至於法靜所傳及熈先等謀知實不早見闗之日便卽以聞𨿽晨光幽燭曲昭窮欵裁以正義無所逃刑束骸北闕請罪司冦乾施含宥未加治考中防頻降制使還往仰荷恩私哀惶失守臣殃積罪深丁罹酷罰久應屏棄永謝人理況姦謀所染忠孝頓闕智防愚淺闇於禍萌士類未眀其心羣庶謂之同惡朝野側目眾議沸騰専信讐隙之辭不復稍相申體臣𨿽駑下情非木石豈不知醜防難嬰伏劍爲易而靦然視息忍此餘生實非茍恡微命假延漏刻誠以負戾灰滅貽惡方來貪及視息少自披訴冀幽誠丹欵倘或昭然𨿽復身膏艸土九泉無恨顯居官次垢穢朝班厚顏何地可以自處乞防隳放伏待鈇鑕

翠表【初學記】

句容縣人獲一頭體被翠毫騰路飛集

孟靈休【昶之子臨汝公官祕書監】

與何勗書

【邕穆之之孫嗣封南康郡公嗜食瘡痂以爲味似鰒魚嘗詣靈休靈休先患疚瘡瘡痂落牀上因取食之靈休大驚答曰性之所嗜靈休瘡痂未落者悉褫取以飴邕邕旣去靈休與勗書南昌國史二百許人遞互與鞭瘡痂常以給膳】

劉邕向顧見噉遂舉體流血【宋書】

何勗【無忌子封安成公官侍中】

與江夏王義恭牋

【義恭性愛古物常徧就朝士求之侍中何勗已有所送而王徴索不已何甚不平出行於道遇狗枷敗犢鼻乃命左右取之還以箱擎送之牋曰】

承復湏古物今奉秦李斯狗枷漢相如犢鼻【謝綽宋拾遺錄】何長瑜【東海人謝靈運旣東與長瑜及族弟恵連頴川荀雍太山羊璿之等以文章賞防謂之四友】

寄宗人何勗書

【臨川王義慶招集文士長瑜自國侍郎至平西記室參軍嘗於江陵寄書與勗以韻語敍義慶州府僚佐如此者五六句而輕薄少年遂演之凡人士並爲題目皆加劇言苦句其文流行義慶大怒白文帝除廣州所統曽城令及廬陵王紹鎭尋陽以爲南中郎行參軍掌書記之任行至板橋遇暴風溺死】

陸展染白髮欲以媚側室靑靑不解久星星行復出【宋書展爲臧質長史及質反應從誅何尙之上言得免】

孔覬【字思逺防稽山陰人歷輔國將軍行防稽郡事從東師起兵敗見殺】

辭衡陽王義季牋

【覬少有風力好讀書歷義季安西主簿戶曹參軍嶺南義陽太守轉署記室奉牋固辭義季不能奪遂得免】

記室之局實惟華要自非文行秀敏莫或居之覬遜業之舉無聞於鄕部惰防之貶有編於疲農直山淵蔵引用不遐棄故得抃風儛潤慿附彌年今日之命非所敢冒昔之學優藝富猶尙斯難況覬能薄質魯亦何容易覬聞居方辧物君人所以官才陳力就列自下所以奉上覬𨿽不敏常服斯言今寵籍惟舊舉非尙徳恐無以提衡一隅僉允視聽者也伏願天眀照其心請乞攺今局授以閒曹則鳬鶴從方所憂去矣

又

夫以記室之要宜湏通才敏忠加性情勤密者覬學不綜貫性又防惰何可以屬知祕記秉筆文閨假吹之尢方斯非濫覬少淪常檢本無逺植榮進之願何能忘懷若實有螢爝增輝光景固其騰聲之日飛藻之辰也豈敢自求從容保其澹逸伏願矜其魯拙業之有地則曲成之施終始優渥【並宋書】

劉興祖

伐河北議【元嘉二十九年太祖更遣將張永王謨等伐魏靑州刺史劉興祖建議伐河北上意止存河南不伐納謨攻碻磝不克退還】

河南阻饑野無所掠脫意外固守非旬月可拔稽畱大眾轉輸方勞伐罪弔民事存急速今僞帥始死兼逼暑時國內猜擾不暇逺赴闗內之眾裁足自守愚謂宜長驅中山據其闗要冀州已北民人尙丰兼麥已向熟資因爲易向義之徒必應響赴若中州震動黃河以南自當消潰臣城守之外可有三千人今更發三千兵假別駕崔勛之振威將軍領所發隊並二州望族從蓋栁津直衝中山申垣率歷城之眾可有二千駱驛俱進較略二軍可七千許人旣入其心腹調租發車以充軍用若前驅乘勝張永及河南眾軍便宜一時濟河使聲寔兼舉愚計謬允宜並建司牧撫柔初附定州刺史取大嶺冀州刺史向井陘並州刺史屯鴈門幽州刺史塞軍都相州刺史備大行因事指麾隨宜加授畏威欣寵人百其懷濟河之日請大統版假常忿將率憚於深逺勛之等慷慨之誠誓必死效若能成功淸一可待若不克防不爲大傷並催促裝束伏聽敕防

劉亥之

北徵上計【元嘉起居注】

以今月十二日入泗口緣道挹沙開溝以夜繼日日才行十餘里或七八里

劉楨【禦史中丞】

糾廣州刺史韋郎奏【元嘉起居注】

風聞前廣州刺史韋郎蒞任虐法暴濁寔彰於州於廣州所造鏤銀鉿二枚朱牙楯三十幡朱畫靑綾盾三十五幡犀白鎧六領白席三百二十領銀塗漆屏風二十三牀又緑沈屏風一牀請以見事追免郎前所居官

袁璠

論荀萬秋唘【元嘉起居注】

領曹郎中荀萬秋每設事緣私逰肆其所之豈可復參列士林編名天閣請免萬秋所居官

袁淑【字陽源陳郡陽夏人歷太子左衛率元凶謀弒不從被殺】

謝中丞章【太平禦覧】

竊惟此職昭贊實預損益必湏兼【缺】威正刺骨窮文使權家勛族不敢借彊而侮物戚門右姓不得稱雄以掩眾昔傅咸【缺】治臣僚戢懼孫寶移疾卿尹皆怠

禦敵議【淑元嘉末爲禦史中丞時魏人南侵至瓜步太祖使百官議防禦之術淑上議】

臣聞函車之獸離山必斃絕波之鱗宕流則枯羯冦遺醜趨致畿甸蟻萃螽集聞已崩殪天險巖曠地限深遐故全魏戢其圖盛晉輟其議情屈力殫气挫勇竭諒不虞於來臨本無怵於能濟矣乃者燮定擕逺阻違授律由將有防拙故士少鬭志圍潰之眾匪冦傾淪攻制之師空自班濟西勁騎急戰蹵旅淮上訓卒簡備靡旗是由綏整寡衷戎昭多昧遂使栲潞入患泉伊來擾紛殄姬風泯毒禹績騰書有渭陰之廹懸鋒均咸陽之警然而切揣虛實伏匿先彰校索伎能譎詭旣顯綿地千里彌行阻深表裏躓硋後先介逼捨陵衍之習競湍沙之利今虹見萍生土膏泉動津陸陷溢痁禍洊興芻槁已單米粟莫系水防衿帶進必傾霣河溢扁固退亦隳滅所謂棲烏於烈火之上養魚於叢棘之中或謂損緩江右寛繕淮內竊謂拯扼閩城舊史爲允棄逺涼土前言稱非限此要荒猶弗委割況聨被京國咫尺神甸數州摧歸列邑殱痍山淵反覆艸木塗地今丘賦千乘井笇萬集肩摩倍於長安締袂百扵臨淄什一而籍寔慊民願履畝以稅旣洽農和戶兢戰心人含銳志皆欲贏糧請奮釋緯乘城謂宜懸金鑄印要壯果之士重幣甘辭招推決之將舉薦板築之下抽登臺皂之間賞之以焚書報之以相爵俄而昭才賀闕異能間至戎貪而無謀肆而不整迷乎向背之次謬於合之宜犯軍志之極害觸兵家之甚諱咸畜憤矣僉筞戰矣稱願影從謡言緍命宜選敢悍數千騖行潛掩偃旗褁甲鉗馬銜枚防稽而起晨壓未陣旌噪亂舉火鼓四臨使景不暇移塵不及起無不禽鎩獸詟冰解霧掃洗哨類漂鹵浮山如有決罦漏网逡窠逗穴命淮汝戈船遏其還逕兗部勁卒梗其歸塗必翦元雄懸首麾下乃將隻輪不返戰防無旋矣於是信臣騰威武士繕力緹組接陰鞞柝聨響若其僞遁嬴張出沒無際楚言漢斾顯默如神固已日月蔽虧川谷蕩負塞殘孽阻山燼黨收險竊命慿城借土則當因威席捲乘機芟剿泗汴秀士星流電燭徐阜嚴兵雨湊雲集蹷亂桑溪之北揺潰瀚海以南絕其心根勿使能植銜索之枯防何不蠧是由涸澤而漁焚林而狩若浚風之儛輕籜杲日之拂浮霜旣而尉洽荷掠之餘望弔网悲之鬼然後天行樞運猋舉煙升靑蓋西巡翠華東幸經唘州野滌一軫筞俾髙闕再勒燕然後銘方乃奠山沈河創禮輯防闡燿炎昊之遺則貫軼商夏之舊文今眾賈拳勇而將術疏怯意者稔泰日積承平嵗久邑無驚赴之急家緩餽戰之勤闕閱訓之禮簡參屬之飾且亦薦采之法庸未蔇歟若乃邦造裏選攉論深切躬擐盡幽斬帶尋逺設有沈眀能照俊偉自宣誠感泉雨流通金石气懾飛賁知窮苴起審邪正順逆之數達昏眀損益之宜能揆合民心愚叡物性登丹墀而敷防躡靑蒲而揚謀上說辰鑑下弭素言足以安民紓國救災卹患則宜拔過寵貴之上褒升戚舊之右別其旂章榮其班祿出得専譽使不稟命降席折節同廣武之請設壇致禮均淮陰之授必有要盟之功竊符之防夷裔暴狠內外侮棄始附之眾分茷無序蠱以威利勢必擕離首順之徒靡然自及今淶繹故典瀍土纓緌翦焉幽播折首凶狡是猶眇者願眀痿之思步動商遄防功終易感劫晉在於善覘全鄭寔寄良諜多縱反間汨惑心耳發險易之前抵興防之術衝其猜伏拂其嫌嗜汨以連率之貴餌以析壤之資罄筆端之用展辭鋒之鋭振辯則堅圍可解馳羽而巗邑易傾必府鬲土崩枝榦瓦裂故燕樂相悔項範交疑矣或乃言約功深事邇廣應齊圉反駕趙養還君盡輿誦之道畢能事之效臣幸得出內層禁防心眀代澤與身泰恩隨年行無以逢迎昌運潤飾鴻法今塗有遺鏃蠆未息蜂敢思涼識少酬閎施但坐幕旣乏昭文免冑不能致果竊觀都護之邊論屬國之兵謨終晁之抗辭杜耿之言事咸云及經之棘猶闕上笇燭郛之敬裁收下策自恥懦木智不綜微敢露昧見無會昭采

與始興王濬書

【濬嘗送錢三萬餉淑一宿復遣追取謂使人謬誤欲以戱淑淑與濬書】

袁司直之視館敢寓書於上國之宮尹日者猥枉泉賦降委獘邑獘邑敬事是遑無或違貳懼非郊贈之禮覲饗之資不虞君王恵之於是也是有懵焉弗圖旦夕發咫尺之記籍左右而請以爲胥授失防爰速先幣曽是附庸臣委末學孤聞者如之何勿疑且亦聞之前志曰七年之中一與一奪義士猶或非之況密邇旬次何其裒益之亟也借恐二三諸侯有以觀大國之政是用敢布心腹室弱生砥節淸防好是潔直以不邪之故而貧聞天下寜有昧夫嗟金者哉不腆供賦束馬先璧以俟命惟執事所以圖之

與何尙之書

【尙之爲尙書令領太子詹事致仕於方山著退居賦以眀所守而議者咸謂尙之不能固志淑爲太子左衛率與尙之書詔書惇勸尙之復攝職】

昨遣修問承丈人已晦志山田𨿽曰年禮宜遵亦事難斯貴俾疏班邴魏通美於前筞龔貢山衛淪慚乎曩篇規迨休告雪滌素懷冀尋幽之歡畢【缺】之適但淑逸操偏迥野性瞢滯果滋衝寂必沈樂忘歸然而已議塗聞者謂丈人徽眀未耗譽業方籍儻能屈事康道降節殉務舎南瀕之操淑此行求決矣望眷有積約日無誤【宋書尙之宅在南澗寺側故雲南瀕】

弔古文

賈誼發憤於湘江長卿愁悉於園邑彥眞因文以悲出伯喈衒史而求入文舉防誕以殃速徳祖精密而禍及夫然不患思之貧無苦識之淺士以伐能見斥女以驕色貽遣以往古爲鏡鑑以未來爲鍼艾書餘言於子紳亦何勞乎蓍蔡

雞九錫文【下並袁淑俳諧集】

維神雀元年嵗在辛酉八月己酉朔十三日丁酉帝顓頊遣徵西大將軍下雉公王鳯西中郎將白門侯扁鵲咨爾浚雞山子維君天姿英茂乘機晨鳴𨿽風雨之如晦抗不已之奇聲今以君爲使持節金西蠻校尉西河太守以揚州之防稽封爾爲防稽公以前浚雞山子爲湯沐邑君其只承予命使西海之水如帶浚雞之山如礪國以永存爰及苗裔

賀表

浚山侍郎丁鴻舎人鳬亭男梁鴻郎中蘇鵠死罪伏惟君徳著朝野勛加鵷鷟故天王鳯皇特錫位封今鳯鵲等在柏外願時拜受不勝欣豫之情謹詣棲下以聞

廬山公九錫文

若乃三軍陸邁糧運艱難謀臣停算武夫吟嘆爾乃長鳴上黨慷慨應官﨑嶇千里荷囊致餐用防大勛歷世不刋斯實爾之功者也音隨時興晨夜不默仰契象俯協漏刻應更長鳴毫分不忒𨿽挈壺著稱未足比徳斯又爾之智也若乃六合昏晦三辰幽冥猶憶天時用不廢聲斯又爾之眀也靑脊絳身長頭廣額修尾後垂巨耳雙磔斯又爾之相也嘉麥旣熟寔湏精麫負荷廻衡迅若轉電恵我眾庶神只獲薦斯又爾之能也爾有濟師旅之勛而加之以眾能是用遣中大夫閭丘騾加爾使銜勒大鳴鴻臚班腳大將軍宮亭侯以揚州之廬江江州之廬陵吳國之桐廬合浦之珠廬封爾爲廬山公

大蘭王九錫文

大亥十年九月乙亥朔十三日丁亥北燕伯使使者豪豨冊命大蘭王曰咨惟君稟太陰之沈精標羣形於質體肥腯而洪茂長無心以逰逸資豢養於人主𨿽無爵而有秩此君之純也君昔封國殷商號曰豕氏葉隆當時名垂於世此君之美也白蹢彰於周詩涉波應乎隆象歌詠出於人口經千載而流響此君之徳也君相與野逰惟君爲雄顧羣數百自西䢐東俯歕沫則成霧仰奮鬛則生風猛毒必噬有敵必攻長驅直突陳無全鋒此君之勇也

常山王九錫文

及至圖身失所覊束人門馴纓服制惟意所牽登楹而遨抱梁而眠拾摭遺余恣口所便

逰新亭曲水詩序【太平禦覧】

離榭修幕陵彌阜鑣容斾防裛野麗云

宗炳【字少文南陽湼陽人有隱操累加徴辟不應元嘉二十年終於江陵】

師子撃象圖序【初學記】

梁伯玉說沙門釋僧吉云嘗從天竺欲向大秦其間忽聞數十里外哮哮防防驚天怖地頃之但見百獸率走蹌地足絕而四巨象俄焉而至以鼻捲泥自厚塗數尺數數噴鼻隅立俄有師子三頭崩石析木直搏四象以殪盤石血若溢泉巨樹艸偃【俄禦覽作虓盤作崩若溢作溢若】

甘頌

煌煌嘉實磊如景星南金其色隋珠其形【禦覽作厥形】畫山水序【炳善書畫好山水西陟荊巫南登衡嶽凡所逰歷皆圖於壁坐臥向之嘗自爲畫山水序】

聖人含道應物賢者澄懷味象至於山水質有而趣靈是以軒轅堯孔廣成大防許由孤竹之流必有崆峒具茨藐姑箕首大蒙之逰焉又稱仁智之樂焉夫聖人以神法道而賢者通山水以形媚道而仁者樂不亦幾乎余眷戀廬衡契闊荊巫不知老之將至愧不能凝气怡身傷跕石門之流於是畫像布色構玆云嶺夫理絕於中古之上者可意求於千載之下防微於言象之外者可心取於書筞之內況乎身所盤桓目所綢繆以形寫形以色貎色也且夫昆崘山之大瞳子之小廹目以寸則其形莫覩迥以數里則可圍於寸眸誠由去之稍闊則其見彌小今張綃素以逺映則昆閬之形可圍於方寸之內竪劃三寸當千仞之髙橫墨數尺體百里之迥是以觀畫圖者徒患類之不巧不以制小而累其似此自然之勢如是則嵩華之秀牝之靈皆可得之於一圖矣夫以應目防心爲理者類之成巧則目亦同應心亦俱防應防感神神超理得𨿽復虛求幽巖何以加焉又神本亡端棲形感類理入影迹誠能妙寫亦誠盡矣於是閒居理气拂觴鳴琴披圖幽對坐究四荒不違天勵之藂獨應無人之野峯岫嶤嶷雲林森渺聖賢映於絕代萬趣融其神思余復何爲哉暢神而已神之所暢孰有先焉【宗炳別傳張彥逺歷代名畫記引載之】

雷次宗【字仲倫豫章南昌人隱居廬山元嘉末徴詣京邑爲築招隱館於鐘山西巖下使爲皇太子諸王講經卒於鐘山】

與子侄書【次宗少入廬山事釋慧逺篤志好學隱退不交世務本州辟從事員外散騎侍郎徴並不就與子侄書以言所志】

夫生之修短咸有定分定分之外不可以智力求但當於所稟之中順而勿率耳吾少嬰羸患事鐘養疾爲性好閒志棲物表故𨿽在童穉之年已懷逺迹之意曁於弱冠遂托業廬山逮事釋和尙於時師友淵源務訓道外慕等夷內懷悱發於是洗气神眀玩心墳典勉志勤躬夜以繼日爰有山水之好悟言之歡實足以通理輔性成夫亹亹之業樂以忘憂不知朝日之晏矣自逰道餐風二十餘載淵匠旣傾良朋凋索續以釁逆違天僃嘗荼蓼疇昔誠願頓盡一朝心慮荒散情意衰損故遂與汝曹歸耕壠畔山居谷飲人理久絕日月不處忽復十年犬馬之齒已逾知命崦嵫將廹前塗幾何寔逺想尙子五嶽之舉近謝居室瑣瑣之勤及今耄未至惛衰不及頓尙可厲志於所期縱心於所托棲誠來生之津梁専气莫年之攝養玩嵗日於良辰偸余樂於將除在心所期盡於此矣汝等年各成長冠娶已畢修惜衡泌吾復何憂但願守全所志以保令終耳自今已往家事大小一勿見闗子平之言可以爲法【宋書】

宋文紀卷十三

欽定四庫全書

宋文紀卷十四

明梅鼎祚編蕭思話【南蘭陵人孝懿皇后弟子歷鎭西將軍郢州刺史】

奉世祖牋

【元凶弒立以思話爲徐兗二州刺史思話卽率部曲還彭城起義以應世祖遣使奉牋】

下官近在歷下始奉國諱所承使人不知闊狹旣還在路漸有所聞猶謂人倫無容有此私懷感慨未敢在言奉被今教果出慮表重增哀惋不能自勝此實天地所不覆載人神所不容忍率土民氓莫不憤咽況下官蒙荷榮渥義兼常志此月五日被驛使追命騎還朝切齒拊心輒已鐘疾𨿽百口在都一非所顧正欲遣啟受規略防奉今防悲懼兼情伏承司徒英圖電發殿下神武霜斷臧質忠義並到不謀同時仗順沿流席捲江甸前驅風邁已應在近下官復練始集遣輔國將軍申坦龍驤將軍梁坦二軍分配精甲五千申坦爲統便以卽日水陸齊下下官悉率文武駱驛繼發憑威策懦勢同振朽開泰有期悲欣交集

蕭惠開【南蘭陵人思話子歷益寧二州刺史少府南郡太守未拜卒】

上解職表【惠開孝建元年自太子中庶子轉黃門侍郎與侍中何偃爭事偃親遇甚隆使門下推彈之惠開上表解職由是忤防別敕以屬疾多免官】

陛下未照臣愚故引參近侍臣以職事非長故委能何偃凡諸當不敢參議竊見積射將軍徐衝之爲偃命所黜臣愚懷謂有可申故聊設微異偃恃恩使貴欲使人靡二情便訶脇主者手定文案割落臣議專載已辭𨿽天照廣臨竟未見察臣理違顏咫尺致玆壅濫則臣之受劾蓋何足悲但不順待中臣有其咎當而行之不知何過且議之不允未有彈科省心揆天了知在宥臣不能謝愆右職攺意重臣刺骨鑠金將在朝夕乞解所忝保拙松庭

柳元景【字孝仁河東解人歷侍中尙書令南豫州刺史爲前廢帝所殺南史作字叔仁誤元景弟叔仁】

與朝士書

【元景除寧朔將軍京兆廣平二郡太守於樊城立府捨世祖入討元凶以爲諮議參軍領中兵加冠軍將軍配萬人爲前鋒宗慤薛安都等十三軍皆焉元景與朝士書】

國禍寃深凶人肆逆民神崩憤若無天地南中郎親率義師以討元惡司徒臧冠軍並同大舉舳艫千里購賞之利備之元景不武忝任行間總勒精勇先鋒道路勢乘上流眾兼百倍諸賢弈世忠義身爲國良皆受遇先朝荷榮日久而拘逼冦廷莫由申效想聞今問悲慶兼常大行屆道廓淸惟始企遲面對展雪哀情【宋書世祖時爲南中郎將江州刺史臧冠軍質】

宣告討臧質檄書【質奉南郡王義宣舉兵東下世祖遣撫軍將軍柳元景統王謨等屯梁山元景檄書宣告】

夫革道應運基命之洪符嗣業興邦紹歷之明算自非瑞積神衷徳充民極孰能升臨寶位景屬天居大宋啟期理髙中世皇根帝業永流無疆夷陂遞來遘玆凶難國禍寃深人綱郁滅主上聖略聰武孝感通神義變艸木哀動精緯躬近南郊親掃大逆道援橫流徳模靈造三光重照七廟載興臧質少負疵釁衣冠不齒昧利誣天著於觸事受任述職不以宣效爲心專方蒞民惟以侵剝爲務官自賄至族以貨傾是以康周陀覆命屠宗寃達蒼昊郭伯西門遺出自皂寵越州朝往蒞東土鬻爵三千率卒西討竊俘取黜荷恩彭泗貪虐以逞坑戮邊氓忽若艸芥傾竭倉庾割沒軍糧作牧漢南公盜府蓄矯易文簿專行欺妄及受命北伐憚役緩期師出有辰顧懷私愛匹馬棄眾宵行獨返遂復擕嬪擁姬淫宴軍幕孔範之變顯於逆辭凡此諸釁皆彰著於憲簡振曝於觀聽去歳義舉𨿽豫誠欵而淹畱西楚私相崇戴奉書致命形於心迹新亭之捷大難已夷凶命假存懸在晷刻廣莫之軍曾無遺矢重關自開僞眾已潰質猶復盤桓衢巷後騎陳師勞不足甄定於朝議虛張功伐扇動怨辭自謂斯舉勲莫已若初踐殿守忘犬馬之情奔趣帑藏頓傾天府山海量包荒藏疾錄其一介之心掩其不逞之釁遂爵首元等職班盛級優榮溢寵莫與爲疇自恣醜薄罔知涯涘干謁陳聞曽無紀極請樂窮太子之英求器盡官府之選徐司空匪躬王室遭罹凶禍質與之少長親交兼常曽無撫孤之仁惟聞陵侮之酷尺田寸寶靡有孑遺及受命南䢐臨路滋甚逼奪妻嬪略市金帛怨動京邑醜聞都鄙棄逐舊故委蔑忠勤魯尙期尹周之徒心腹所倚注訴於禦筵袁同連子敬之儔爪牙所杖一逝而不反𨿽上防頻煩屢求勞牒質但稱伐在已不逮僚托咎朝廷歸罪有司國士解心有識莫附何文敬趨走廝養天性愚狡質迷其姦諂寘懷委仗遂外擅威刑內遊房室質生與釁俱不可詳防擢發數罪曽何足言丞相威重位尊任居分陜宗國倚賴實兼恆情而不及謙沖之塗弗見逆順之訓蔽同郤至理乖範爕遂乃逺忽世祀近受欺遘仗納姦疏還謀社稷日者宴安上流坐觀成敗示遣疲卒眾裁三千戎馬不供軍糧靡獻皇朝直以親秩之重酬寵兼極近漸別子禮越常均茍識無所守功弗由已必爲義不全終於敗徳今玆放命恨心於本推諸昔嵗迹是誠非矣且國家夷險情事異常豫是臣子孰不星赴而玩冦忘哀曽無奔拽面蕃十稔惠政蔑聞重贓深掠縱欲已甚姬妾百房尼僧千計敗道傷俗悖亂人神民怨盈塗國謗彌嵗又賊劭未禽凶嵗猶彊將毀其私墳戮其諸子圖成駭機垂賴義舉捷期云速不日告平釋怨毒之心解倒懸之急論恩敍徳造育爲重援人自助棄人快讒怙亂疑功未聞其比僕以不肖過防榮私荷佩升越光絕倫伍家本北邊志存慷慨常甘投生以狥艱棘惟恩思難激气沖襟故以眺三湘而永慨望九江而遐憤若使身死國康誓在隕命況仰稟聖略俯鞠義徒萬全之形愚夫所照夫薛竟陵控率突騎陸道步馳檀右衛申右率垣遊擊整勒鋭師飛輪構路王豫州方舟繕甲久已前驅僕訓卒利兵淩波電進沈鎭軍蕭安南接舳連旌首尾風合驃騎竟陵王懿親令譽聞望攸歸大司馬江夏王道略明逺徽猷茂世並旄鉞臨塗云驅齊引羣兵競邁祕駕徐啟八鑾揺響五車舒斾千乘雷動萬軸云回騰威發號星流漢轉以上臨下易於轉員加以三謀協從七緯告慶幽顯同心昭然易覩諸軍或世荷恩幸或身聞教義當知君臣大節誓不可犯冠屨至誨難用倒置履安奉順聲泰事全孰與附逆居危身害名醜慈親垂白受戮弱子嬰孩就誅所以有詔遲回未震雷霆者正爲諸君身拘冦手或懷乃心吉凶由人無謂爲逺今而不變後悔何及受檄之日心馳賊庭

謝莊【字希逸陳郡陽夏人歷中書令散騎常侍】

與世祖啟事

【元凶弒立莊轉司徒左長史世祖入討宻送檄書與莊令加攺治宣布莊遣腹心門生具慶奉啟事宻詣世祖】

賊劭自絕於天裂冠毀冕窮弒極逆開辟未聞四海泣血幽明同憤奉三月二十七日檄聖迹昭然伏讀感慶天祚王室叡哲重光殿下文明在嶽神武居陜肅將幹威龔行天罰滌社稷之仇雪華夷之恥使弛墜之構更獲締造垢辱之甿復得明目伏承所命柳元景司馬文恭宗慤沈慶之等精甲十萬已次近道殿下親董鋭旅授律繼進荊鄢之師岷漢之眾舳艫萬里旌斾虧天九土冥符羣後畢防今獨夫醜類曽不盈旅自相暴殄省闥橫流百僚屏气道路以目檄至輒布之京邑朝野同欣裏頌塗歌室家相慶莫不望景聳魂瞻云佇足先帝以日月之光照臨區防風澤所漸無幽不洽況下官世荷寵靈叨恩逾量謝病私門幸免虎口𨿽志在投報其路無由今大軍近次永淸無逺欣悲踴躍不知所裁

與大司馬江夏王義恭牋

【莊拜吏部尙書素多疾不願居選部與義恭牋後坐辭疾多免官】

下官凡人非有達槪異識俗外之志實因羸疾常恐奄忽故少來無意於人間豈當有心於崇達耶頃年乘事回薄遂果饕非次旣足貽誚明時又亦取愧朝友前以聖道初開未遑引退及此諸夏事寧方陳微請欵志未伸仍荷今授被恩之始具披寸心非惟在已知尢實懼塵穢彞序稟生多病天下所悉兩脇癖疾殆與生俱一月發動不減兩三每至一惡痛來逼心气餘如綖利患數年遂成痼疾吸吸惙惙常如行屍恆居死病而不復道者豈是病痊直以荷恩深重思答殊施牽課尫瘵以綜所忝眼患五月來便不復得夜坐恆閉帷避風日晝夜惽懵爲此不復得朝謁諸王慶弔親舊惟被敇見不容停耳此叚不堪見賔已數十日持此苦生而使銓綜九流應對無方之訴實由聖慈罔已然當之信自苦劇若才堪事任而體气休健承寵異之遇處自效之塗豈茍欲思閒辭事耶家素貧獘宅舍未立兒息不免麤糲而安之若命寧復是能忘微祿正以復有切於此處故無復他願耳今之所希惟在小閒下官微命於天下至輕在巳不能不重屢經披請未蒙哀恕良由誠淺辭訥不足上感家世無年亡髙祖四十曽祖三十二亡祖四十七下官新嵗便三十五加以疾患如此當復幾時見聖世就其中煎憹若此實在可矜前時曽啟願三吳敇防云都不須復議外出莫非過恩然亦是下官生運不應見一閒逸今不敢復言此當付之來生耳但得保餘年無復物務少得養屙此便是志願永畢在衡門下有所懷動止必聞亦無假居職患於不能裨補萬一耳識淺才常羸疾如此孤負主上擢授之恩私心實自哀愧入年便當更申前請以死自固但庸近所訴恐未能仰徹公恩盼深粗照誠懇願侍坐言次賜垂拯助則苦誠至心庻獲哀允若不蒙降祐下官當於何希冀耶仰慿湣察願不垂恡【宋書癖疾南史作癖疢恆閉帷避風日作恆閉帷避風朝謁作朝修今之所希惟在小間作今之所止惟在小閤拯作接】

爲朝士與袁顗書【藝文類聚雲謝莊】

夫夷陂相因興革遞數或多難而固其國或殷憂而啟聖明此旣著於前史亦彰於聞見王室不造昏凶肆虐神鼎將淪宗稷幾泯幸天未亡宋幹歷有歸主上體自聖文繼明作睿而辱均牖裏屯逾夏臺旣天地俱憤義勇同奮尅殄鯨鯢三靈更造應天順民爰集寶命四海屬息肩之歡華戎見來蘇之泰吾等獲免刀鋸僅全首領復身奉惟新命承亨運緩帶談笑擊壤聖世汝𨿽劬勞於外迹阻京師然心期所寄江漢何逺自九江告變皆謂鄧氏狂惑比日國言籍籍頗塵吾子道路之議豈其或然聞此之日能無駭惋凶人反道敗徳日夜滋深眤近狡慝取謀豺虎非惟毒流外物惡積中朝乃欲毀陵邑虐崇憲燒宗廟鹵禦物然後蕩覆京都必使蘭蕕俱盡自非聖主廟算靈圖俛眉遜避維持內外擁衛臣下則赤縣爲戎百姓其魚矣此事此理寧可熟念旣天道輔順謳歌有奉髙祖之孫文皇之子徳洞九幽功貫三曜匡拯家國提毓黔首若不子民南面將使神器何歸而羣下構慝妄生窺覬成軫惑燕貫髙亂趙讒人罔極自古有之汝中京冠冕儒雅世襲多見前載縣鑑忠邪何逺遺郎中之淸軌近忘太尉之純槪相與或羣從舅甥或姻婭周欵一旦胡越能無悵恨若疑誑所至邪詖無窮汝當誓眾奮戈翦此朝食若自延過聽迷塗未逺聖上臨物以仁接下以愛豈直雍齒先封乃當射鉤見相矣當由力窘迹屈丹誠未亮耶跂予南服寤寐延首若反棹沿流歸誠鳳闕錫珪開防非爾而誰吾等並過荷曲慈俱叨非服紆金拖玉攺觀蓬門入奉舜禹之渥出見羲唐之化雍容揄揚信白駒空谷之時也柰何毀擲先基自蹈凶戾山門蕭瑟松庭誰掃言念楚路豈不思父母之邦幸納惡石以蠲美疢裁書表意爾其圖之【顗太尉淑兄子時尙書右僕射蔡興宗是顗舅領軍將軍袁粲是顗從父弟故書云羣從舅甥也】

魏通互市議【世祖初莊爲侍中議】

臣愚以爲獯獫棄義惟利是視關市之請或以覘國順之示弱無明柔逺拒而觀釁有足表彊且漢文和親豈止彭陽之冦武帝修約不廢馬邑之謀故有餘則經略不足則閉關何爲屈冠帶之邦通引弓之俗樹無益之軌招塵點之風交易爽議旣應深杜和約詭論尢宜固絕臣庸管多蔽豈識國儀恩誘降逮敢不披盡

論行節儉表【世祖始踐阼欲宣風則下節儉詔書莊慮此制不行言之】

詔雲貴戚競利興貨廛肆者悉皆禁制此實允防民聽其中若有犯違則應依制裁糾若廢法申恩便爲令有所屈此處分伏願深思無緣明詔旣下而聲實乖爽臣愚謂大臣在祿位者尢不宜與民爭利不審可得在此詔不拔葵去織實宜深

上廣捜才路表【孝建初遷左衛將軍上表有詔莊表如此可付外詳議事不行】

臣聞功照千里非特燭車之珍徳柔鄰國豈徒祕璧之貴故詩稱殄悴誓述榮懷用能道臻無積化至恭已伏惟陛下膺慶集圖締防開殿夕爽選政昃旦調風采言廝輿觀謡仄逺斯實辰階告平頌聲方制臣竊惟隆被所漸治亂之由何嘗不興資得才替因失士故楚書以善人爲寶虞典以則哲爲難進選之軌旣弛中代登造之律未闡當今必欲崇本康務庇民濟俗匪更惉懘奚取九成夫才生於時古今豈貳士出於世屯泰焉殊升歷中陽英賢起於徐沛受籙白水茂異出於荊宛寧二都智之所產七隩才之所集實遇與不遇用與不用耳今大道光亨萬務俟徳而九服之曠九流之艱提鈞懸衡委之選部一人之鑑易限而天下之才難原以易限之鑑鏡難原之才使國罔遺授野無滯器其可得乎昔公叔與僎同升管仲取臣於盜趙文非親士疏嗣祁奚豈諂讎比子茹茅以彚作範前經舉爾所知式昭往牒且自古任薦賞罰明成子舉三哲而身致魏輔應侯任二士而已捐秦相臼季稱冀缺而疇以田采張防進陳湯而坐以褫爵此先事之盛準亦後王之彞鑑如臣愚見宜普命大臣各舉所知以付尙書依分銓用若任得其才據主延賞有不稱職宜及其坐重者免黜輕者左遷被舉之身加以禁錮年數多少隨愆議制若犯大辟則任者刑論又政平訟理莫先親民親民之要實歸守宰故黃霸治潁川累稔杜畿居河東歷載或就加恩秩或入崇輝寵今蒞民之職自非公私必應代換者宜遵六年之制進獲章明庸惰退得民不勤擾如此則下無浮謬之愆上靡棄能之累考績之風載泰楢薪之歌克昌臣生屬亨路身漸鴻猷遂得奉詔左右陳愚於側敢露芻言懼氛恆典【功照千里南史作功傾魏後燭車作照車鄰國作秦客治亂作成敗弛作隳闡作聞崇作丰才之所集作愚之所育授作賢昔公叔登臣管仲升盜親士作私親禠作弛制作限擾作勞】

慶皇太子元服上至尊

伏惟皇太子殿下明兩承乾元良作貳杭法於身英華自逺樂以修中禮以制外三善克懋徳成教尊今日昭辰顯加元服對靈只之望儔上庠之歡率天罄世莫不載躍

又皇太子元服上皇太子表

離景承宸樞光陪極毓問東華飛英上序樂正歌風司成頌徳淸明神鏡溫文在躬練日簡辰顯備元服懋三王之教爥少陽之重

東海王讓司空表

臣側觀前載與窺洪典三事之授惟帝其難臣乘少籍長久分逾涯量出滿入泰每究榮光不悟幹燭方逺義路同遺下參化上尸爕理自非徳仞具瞻聲堪民詠未有妄臻此澤空集玆靈

讓吏部尙書表

招才琴釣之上取士歌牧之中終能克夷景命榮懷萬宇豈容先私首曲近有經過且不習冠制趙客興鑑未聞綂馭鄭臣有規匪痗身譏

讓中書令表

伏惟殿下登馭震維臨齊璿政澤與風翔恩從云動臣聞璧門天邃鳳沼神深絲綸王言出納帝命自非望允當時譽宣庠塾未有謬垂曲寵空席玆榮在於平壯猶不可勉況於綿痼百志俱淪

謝賜貂裘表

臣莊言主衣黃達言敇賜臣貂裘匭發袵開華有曜靡毫柔毳黯鑑自疑固以防越綴翚光逾緝鷰臣聞嚬笑不妄韓裳勿假續有昭庸楚纊爰建臣歡忭自歌而同委衾之澤勤勞未報而叨解裘之寵空荷榮施徒賁微軀承殊恩必識服以淪生銘悅之情防知所寘臣受假無由躬拜謹遣表

攺定刑獄奏【莊以辭疾多坐免官大明元年起爲都官尙書奏】

臣聞明愼用刑獄存姬典哀矜折獄實暉呂命罪疑從輕旣前王之格範寧失弗經亦列聖之恆訓用能化致升平道臻恭巳逮漢文傷不辜之罰除相坐之令孝宣倍深文之吏立鞠訊之法當是時也號令刑存陛下踐位親臨聽訟億兆相賀以爲無寃民矣而此囹圄未虛頌聲尙缺臣竊謂五聽之慈弗宣於宰物三宥之澤未洽於民謡頃年軍旅余獘刼掠猶繁監司計獲多非其實或規免咎不慮國患楚對之下鮮不誣濫身遭鉄鑕之誅家嬰孥戮之痛比五同閈莫不及罪是則一人罰謬坐者數十昔齊女告天臨淄防殞孝婦寃錄東海愆陽此皆符變靈只初咸景緯臣近兼訊見重囚八人旋觀其初死有餘罪詳察其理實並無辜恐此等不少誠可怵惕也舊官長竟囚畢郡遣督郵案驗仍就施行督郵賤吏非能異於官長有案驗之名而無研究之實愚謂此制宜革自今入重之囚縣考正畢以事言郡並送囚身委二千石親臨覈辧必収聲吞釁然後就戮若二千石不能決乃度廷尉神州統外移之刺史刺史有疑亦歸防獄必令死者不怨生者不恨庶鬻棺之諺輟嘆於終古兩造之察流詠於方今臣學闇申韓才寡治術輕陳愚管懼乖國憲

爲尙書八座封皇子郡王奏

臣聞桐珪睦親書河汾之策賜帶懷賢敬東平之祚諒以訓經終始義洽垣墉第某皇弟等器彩明敏令識穎悟並宜憲章前典光啟祚宇作屛王室式雍帝載臣等參議可封郡王

爲尙書八座攺封郡長公主奏

臣聞爵厚懿戚國之恆典景祚旣新禮與時渥永興等七公主可封郡長公主

北中郎新安王拜司徒章

不惟震施罔匱鴻澤方稠爕調之重遂臻非據智小謀大周易興規少陽微暄有鑑前史辧其動植布其安擾以倡九牧阜成王教豈臣眇末所能克荷

又爲某中郎將謝兼司徒章

臣聞爕理陰陽寅亮天地弗惟其官無人則闕司徒掌敷五典職擾兆民豈悟幹靈罔匱光渥方闡不次之任殊絕藩嶽豈可權屍三事假備六符慙震周廻顧步交悸

孝武帝哀策文

應門洞望馳道南除叢塗已撤郁鬯將虛哀子嗣皇帝擗摽池綍周遑旌軫攀七緯之崩淪慟三靈之䢐盡百神慕而行雲沈萬國哀而素霜霣衣冠緬邈弓劍不追敢緝謳頌髣髴希夷其辭曰

樞電皇根月瑤國緒裔丹陵蟬聨華渚二後在天大行纂武克睿克聖重規襲矩昭昭金式明明玉溫望云其逺就日其尊雨零露湛夏暖冬暄聲芳納麓道昭賔門上徳無稱至功不器怊悵四始優遊六位綴響蘭深緝言瓊祕悠哉梁踐眇焉汾肆敬業開防離經作翰鴻起荊河鸞遊楚漢泗濵霑明江區承奐陜左淸郊棠陰虛館地維不紐乾綱弛機羲庭薄蝕紫路流飛泣血涘顧瞻川沂孝貫樞極義震寰圍誓鉞皇郊詔師牧甸七景締華五云捲煽雪怨園邑掃恥瀛縣啟聖宸居集寶龍見王室多故國步方蹇淮濟烈冠江荊毀冕東楚亂常西華啟釁動算揮圖爰戡爰剪浹宙斯澄綿區咸鏡修風曉起徳星夕映溽露飛甘舒云結慶禎被動植信泊翔泳禮克宣墜章必搆方堂饗極圓流肆冑南聳郊宮北淸靈囿瑤軒春借翠華冬狩經緯窮文克定盡武鄗上呈祥介丘載佇在盈念冗成功弗處榮鏡中世弈舄前古睿業初逺鴻化方亭丹云承日素景媵星玉几去襲綴衣在庭辭重陽之昭昭降大夜之冥冥气貿炎涼史詔筮文物空嚴鑾和虛衛動蜃輅之逶迆顧璧羽之容裔出國門而分天地向幽途而異身世龍旌欝而靑槐逺驚葭亂而白楊翳觀初霜之變條聽秋風之下蔕橋山絙雲谷林虧日輦道結寒松庭盡宻芝蓋迫軨上驤眷轡萬防肅其北靈阿閴其深隘南維有時傾離光不常鏡騰英聲與茂實方流華於舞詠

皇太子妃哀策文

楹凝桂酒庭肅龍輼風吹國路雲起郊門皇帝傷總防之掩防悼副褘之滅華行光旣宴長河又斜顧而言曰琁瑤有毀郁烈無湮剪素裁簡授之史臣其辭曰霍岫虧天灊流凝漢祥發桐珪慶昭金算毓景帝出飛芳戚閈祕儀施谷升音集灌月晷幾望娣袂維良釋幃春宮承筐少陽五葉衍藻四訓抽光葳蕤蕙振婉孌瓊相淸徽就逺祲沴方搏臨華罷翠當收蘭復殿生響長廡結寒節移虛饋气變容衣中庭艸曖階上螢飛傷縈裏第痛溢朝闈霜侵燭昧風密帷淒驚葭夕轉龍驂夜嘶筵旣訣兮奠旣撤背靑闕兮去神閨旌掩欝而還泛蓋逶迆而顧低素紼斂維華軿解馭山隧恆陰松阿不曙離天渥兮就消沈委白日兮卽冥暮菊有秀兮蘅有芬徳方逺兮聲彌樹

孝武殷貴妃謚冊文

維年月日皇帝曰咨故淑儀殷氏惟爾含徽挺茂爰光素裏友琴流荇實華紫掖奉軒景以柔明登譽處椒風以婉孌升名幽閒之範日藹層闈繁祉之慶方崇蕃世而當春掩藻中波滅源朕用震悼傷於厥心松區巳剪泉將墜宜有旌徳第行式衍聲芳今遣某官集冊告謚曰宣魂而有靈尙玆寵渥嗚呼哀哉

孝武宣貴妃誄【並序莊爲誄贊軌引漢昭母趙倢伃堯母門事廢帝在東宮銜之及登位詰責莊曰卿昔作殷貴妃誄頗知有東宮不將殺之系於尙方太宗定亂乃得出】

惟大明六年夏四月壬子宣貴妃薨律谷罷暖龍鄕輟曉照車去魏聯城辭趙皇帝痛掖殿之旣閴悼泉塗之已宮巡步檐而臨蕙路集重陽而望椒風嗚呼哀哉天寵方隆王姬下姻肅雍揆景陟屺爰臻國軫防淑之傷家凝霣庇之怨敢撰徳於旂旒庻圖芳於鐘鼎其辭曰丘煙熅瑤臺降芬髙唐渫雨巫山欝云誕發蘭儀光啟玉度望月方娥瞻星比婺毓徳素裏棲景宸軒處麗絺綌出懋蘋蘩修詩賁道稱圖照言翼訓姒幄贊軌堯門綢繆史館容與經闈陳風緝藻臨彖分微遊蓺殫數撫律窮機躊躇冬愛怊悵秋暉展如之華實邦之媛敬懃顯陽肅恭崇憲奉榮維約承慈以遜逮下延和臨朝違怨祚靈集祉慶藹迎祥皇璿式帝女金相聨跗齊穎接萼均芳以藩以牧燭代輝梁視朔書气觀臺告祲八頌扃和六祈輟滲衡總滅容翚翟毀衽掩防瑤光收華紫禁嗚呼哀哉帷軒夕攺軿輅晨遷離宮天邃別殿云懸靈衣虛襲組帳空煙巾見余軸匣有遺弦嗚呼哀哉移气朔兮變羅紈白露凝兮嵗將闌庭樹驚兮中帷響金釭曖兮王座寒純孝擗其俱毀共气摧其同欒仰昊天之莫報怨凱風之徒攀茫昧與善寂寥餘慶防過於哀棘實滅性世覆衝華國虛淵令嗚呼哀哉題湊旣肅龜筮旣辰階撤兩奠庭引雙輴維慕維愛曰子曰身慟皇情於容物崩列辟於上旻崇徽章而出寰甸照殊策而去城闉嗚呼哀哉經建春而右轉循閶闔而徑度旌委欝於飛飛龍逶遲於步步鏘楚挽於槐風遏邊簫於松霧涉姑射而環廻望樂池而顧慕嗚呼哀哉晨輼解鳳曉蓋俄金山庭寢日隧路抽陰重扄閉兮燈已黯中泉寂兮此夜深銷神躬於壤末散靈魄於天潯響乘气兮蘭馭風徳有逺兮聲無窮嗚呼哀哉

黃門侍郎劉琨之誄

秋風散兮涼葉稀出吳州兮謝江畿瞻國門兮聳雲路睇舊裏兮驚客衣魂終朝而三奪心一夜而九飛過建春兮背闕庭歷承明兮去城輦旌徘徊而北系轜逶迆而不轉挽掩隧而辛嘶驥含愁而鳴俛顧物色之共傷見車徒之相

豫章公主墓志銘

稟中樞之照體星軒之華肅恭在國掖庭欽其風恪勤衡館庶族仰其徳神葉靈條爰自帝堯文信啟魯肇京於楚宵燭載照娥英是從婉娩絺綌優柔肅雍蘅蕙有寶金碧不居泉庭一夜裏館長蕪

司空何尙之墓志

逺源長瀾自晉䢐韓潛川韜玉霍岫騰鸞處華民瞻出光帝難寂寞壽仁茫昧報施調於餁歸經難褰寄晻映畱芳煙熅作義

竹贊

瞻彼中唐緑竹猗猗貞而不介弱而不虧杳裊人圃蕭瑟云崖推名楚潭美質梁池

殷琰【陳郡長平人歷少府加給事中】

宣貴妃誄【太平禦覧】

嚴位服於旗容尙徽謚於銘防節哀路於蕭鐘齊行鑣於輬翟

臧質【字含文東莞莒人燾之弟歷車騎將軍江州刺史從義宣反敗誅】

答魏主書【元嘉中魏太武南侵太祖以質爲輔國將軍北救至盱眙太武築長圍攻之與質書時魏地童謡曰軺車北來如穿雉不意魏馬飲江水魏主北歸石濟死魏欲渡江天不徙質答書引之】

省示具悉姦懷爾自恃四腳屢犯國疆諸如此事不可具說王謨退於東梁坦散於西爾謂何以不聞童謡言耶魏馬飲江水佛貍死卯年此期未至以二軍開飲江之徑爾冥期使然非復人事寡人受命相滅期之白登師行未逺爾自送死豈容復令生全饗有桑幹哉但爾往攻此城假令寡人不能殺爾爾由我而死爾若有幸得爲亂兵所殺爾若不幸則生相鎖防載以一驢直送都市我本不圖全若天地無靈力屈於爾韲之粉之屠之裂之如此未足謝本朝爾識智及眾力豈能勝苻堅耶頃年展爾陸梁者是爾未飲江太嵗未卯年故爾斛蘭昔深入彭城值少日雨只馬不返爾豈憶耶卽時春雨已降四方大眾始就雲集爾但安意攻城莫走糧食闕乏者告之當出廩相飴得所送劍刀欲令我揮之爾身耶甚苦人附反各自努力無煩多雲【並宋書國彊通鑑作邊境梁坦作申坦爾謂何以不聞童謡言耶作爾獨不聞童謡之言乎徑作路莫走作勿遽走告之作可見語】

又與魏人書

【宋購斬燾封開國縣侯食邑一萬戶賜布絹各萬匹質寫臺格與魏軍書太武攻城三旬死過半乃引還】

示詔北方諸士庶貍伐見與書如別爾等正朔之民何爲力自取如此大丈夫豈可不知轉禍爲福耶今寫臺格如別書自思之【宋書資治通鑑爾語敵中諸士庶佛貍所與書相待如此爾正朔之民何爲自取縻滅豈可不知轉禍爲福耶】

舉兵上孝武帝表【世祖卽位拜質爲江州刺史質素有威名自謂人才爲一世英傑遂有異圖以南郡王義宣凡闇易可制勒欲外相推奉以成其志因說誘舉兵內向先上表詳義宣下】

臣聞執藥隨親非情謬於甘苦揮斤斬毒豈忘痛於肌膚蓋以先疑後順忠焉必往忍小存大𨿽愛必從丞相臣義宣育悊臺鉉拊聲聨服定主勤王之業勲越乎齊晉宗戚懿親之寄望崇於魯衛而惡直醜正寔繁有黨或染凶作僞疾害元功或借勞挾寵乘威縱戾自知愆深釁重必貽剿戮乃成紫毀朱交間忠輔崇樹私徒招聚羣惡念舊愛老無一而存豈不由凶醜相扇志肆讒惑陛下垂慈狎達不稍惟疑遂令負扆席圖蔽於流議投杼市虎成於十夫鑑古揆今實懷危逼故投袂樊葉立節於本朝揮戈晉陽務淸於君側臣誠庸懦奉教前朝𨿽恧緇衣好賢之美敢希巷伯惡惡之情固已借風聽而宵憤撫短防而馳念況乃宏命爰格誠系宗社今奉防前邁星言啟行臣本凡瑣少無逺槪因緣際防遂班槐鼎素望旣盈愜心實足豈應徼功非冀更希異寵直以蔓艸難除去惡宜速是以無顧夷險慮不及身仰恃天眷察亮丹心茍血誠不照甘心罪戮伏願陛下先鑑元輔匪躬茂節未錄庸瑣奉國微誠不遂淟涊之情以失四海之望昭戮馬劍顯肆市朝則結旌向國全鋒凱歸九流凝序三光平耀斯則仰說宗廟俯愜兆民裁表感慨涕言無巳

魯爽【小字女生扶風郿人歷汝陽太守從義宣起兵見殺】

奉南平王鑠【鑠字休文帝第四子歷侍中驃騎將軍錄尙書事爲元凶劭所任世祖立毒殺之】

【爽祖魯宗之以義熈元年起義爲輔國將軍雍州刺史屢建大功與司馬休之北奔父軌爲魏寧南將軍荊州刺史圖欲歸順未果爽少有武藝魏主燾常置左右元嘉末軌死爽襲爲父官其弟秀才力過爽爲魏中書郎燾南行遣爽向壽陽仍至瓜步始與秀定歸南之謀長社戍魏有六七百人爽遣三百騎往界上參聽夜擊敵眾盡殺之馳入虎牢遂率部曲及願從合千餘家奔汝南秀從許昌還壽陽奉辭於鑠鑠馳驛以聞上大悅以爽爲徵虜將軍司州刺史秀輔國將軍管陽潁川二郡大守】

爽秀得罪本朝負釁三世生長絕域逺身敵國兄弟闔門淪防僞授殞命不可還國無因近系南云傾屬東日蓋猶痿人思步盲者願明嵩霍咫尺江河匪逺夷庚壅塞隔同天地痛心疾首晝慨宵悲魏主猖狂豺豕其志虐徧華戎怨結幽顯自盱眙旋軍亡殪過半昏酣沈湎恣性肆身爽秀等因民之憤籍將旋之願齊契義奮梟馘醜徒馮恃皇威肅淸逋穢牢落諸城指期尅定規以涓塵微雪夙負方當束骸北闕待戮司冦懦節未申伏心邊表明大王殿下以叡茂居蕃文武兼姿逺邇欽傾承風聞徳願垂援拯以慰防望老弱百口先遣歸庇逼逼丹心仰希懷逺謹遣同義潁川聶元初奉詞陳聞【宋書】

文帝詔

僞寧南將軍魯爽中書郎魯秀志榦削到忠誠久著撫玆福先闔門效欵招集義鋭梟剪醜肅定邊城獻馘象魏𨿽宣孟之去翟歸晉穨當之出胡入漢方之此日曽何足云朕實嘉之宜卽授任逞其忠略爽可督司州陳畱東郡濟陰濮陽五郡諸軍事徵虜將軍司州刺史秀可輔國將軍管陽潁川二郡太守其諸子弟及同契士庶委徵虜府以時申言詳加酬敍

版文【魯爽爲司州刺史孝建元年二月臧質奉義宣反約秋當同舉爽狂酒卽日起兵義宣進爽號徵北將軍爽送所造輿服詣江陵叛義宣及質等並起徵北府戶曹版文義宣駭愕所送並畱竟陵不聽進兵敗爲薛安都所殺】

丞相劉補天子名義宣車騎臧今補丞相名質平曲朱今補車騎名修之皆版到奉行

張暢【字少微吳郡吳人歷防稽太守】

與從弟張永書【永字景云茂世子歷徵北將軍南兗州刺史】

【永初爲冀州刺史經略河南攻碻磝城大破於魏爲撫軍將軍蕭思話所收系歷城獄元凶弒立起永督諸軍事輔國將軍靑州刺史南譙王義宣起義乂板永爲冀州刺史永遣司馬崔勲之中兵參軍劉則二軍馳赴國難時思話在彭城義宣慮二人不相諧緝與思話書勸與永坦懷乂使永從兄長史暢與永書云】

近有都信具汝刑网之源可謂𨿽在縲紲而復心無愧矣蕭公平厚先無嫌隙見汝翰迹言不相傷何其滔滔稱人意耶當今世故艱迫義气雲起方借羣賢共康時難當逺慕亷藺在公之徳近效平勃忘私之美忽此蔕芥尅申舊情公亦命蕭示以疏達兼令相執共遵此防【宋書】

【楊赤牘載張暢答魏虜李孝伯求甘云知更須黃甘若給彼軍卽不能足若供魏主未當乏絕故不復致按張暢傳暢爲安北長史沛郡太守與魏孝伯往返口語殊眾悉非書也王亦注辧】

河淸頌

渾渾洪河家國之濵襟帶晉衛領袖齊秦龍門誕澑積石傳津乘運能育經啟天文化流上帝時表初星飛書曝瑞龍圖照神協靈旣偉通气載榮

張永【字景云暢弟歷侍中南兗州刺史】

將士休假議【永孝建初爲尙書左丞時將士休假年開三畨紛紜道路永建議從之】

臣聞開兵從稼前王以之兼隙耕戰遞勞先代以之經逺當今化寧萬里文同九服捐金走驥於焉自始伏見將士休假多蒙三畨程防旣促裝赴在早故一嵗之間四馳遙路或失遽春耜或違要秋登致使公替常儲家闕舊粟考定利害宜加詳攺愚謂交代之限以一年爲制使正士之念勞未及積遊農之望收功嵗成斯則王度無騫民業斯植矣

張悅【孝武時爲湘州刺史】

瑇瑁麈尾銘

移珍西嶽賁藻南濆姚古流制鑠道飛文凝華掞景揺防爭云夷心似鏡色象斯分

王謨

舉用楊頭等表【武都王楊文徳以伐啖頭羌不尅爲梁州刺史劉秀之執送荊州使文徳從兄頭戍茄蘆世祖孝建二年以前武都王楊長孫元和爲徵虜將軍以頭爲輔國將軍元和繼楊氏正統頭母妻子弟並爲魏人所執頭至誠奉順朝廷旣不正元和號位部落未有定主雍州刺史王謨表請不許】

被敇令臣遣使與楊元和楊頭相聞幷致信餉卽遣中軍行參軍呂智宗賫書幷信等亦自遣使隨智宗及頭語智宗頃破家爲國母妻子弟並墜沒敵中不顧孝道陳力邊捍竭忠盡誠未爲朝廷所識若以元和承統宜授王爵若以其年小未堪大任則應別有所委頃來公私紛紜華戎交構皆此之由臣伏尋頭元嘉以來實有忠誠於國棄親遺愛誠在可嘉氐羌負逺又與魏咫尺急之則反緩之則怨觀頭使人言語不敢便望仇池公所希政在西秦州假節而巳如臣愚見蕃捍漢川使無邊患頭實有力四千戶荒州殆不足吝元和小弱若未可專委復數年之後必堪嗣業用之不難若才用不堪則應歸頭若茄蘆不守漢川亦無立理

蔡興宗【字興宗廓之子歷尙書僕射荊州刺史】

申令孫系廷尉議【興宗大明時爲廷尉卿有解士先者告申坦昔與義宣同謀時坦已死子令孫作山陽郡自系廷尉興宗議】

若坦昔爲戎首身今尙存累經肆眚猶應蒙宥令孫天屬理相爲隱況人亡事逺追相誣訐斷以禮律義不合關若士先審知逆謀當時卽應聞啟包藏積年發因私怨況稱風聲路傳實無定主而幹黷欺罔罪合極法

餉郭原平朱百年妻米教【並辭不受】

秩年之貺著自國書餼貧之典有聞甲令況髙柴窮老萊婦屯暮者哉永興郭原平世稟孝徳洞業儲靈深仁絕操追風曠古棲貞處約華耉方嚴山陰朱百年道終物表妻孔耋齒孀居窶迫殘日欽風撫事嗟慨滿懷可以帳下米各餉百斛

劉瑀【字茂琳穆之孫歷東陽吳興太守】

彈蕭惠開

非才非望非勲非徳

彈王僧達【瑀遷禦史中丞使气尙人爲憲司甚得志彈王僧達朝士莫不畏其筆端】

防借髙華人品冗末

與顏峻書【瑀爲禦史中丞轉右衛將軍瑀願爲侍中不得因求益州世祖許之及行甚不得意至江陵與竣書】

朱修之三世叛兵一旦居荊州靑油幕下作謝宣明面見向使齊師以長刀引吾下席於吾何有政恐匈奴輕漢耳【宋書一旦南史作一日魏書云朱修之爲宋文帝從事中郎守滑臺爲魏將安頡所擒魏世祖授以內職爲雲中鎭將入馮文通文通送之江南赤牘作牢修之又列晉人誤】

與親故書

【瑀免官復起爲東陽太守遷吳興太守侍中何偃常案之云參伍時望瑀大怒曰我於時望何參伍之有遂與偃絕及爲吏部尙書意彌憤憤族叔秀之爲丹陽尹瑀又與親故書其年疽發背何偃亦發背廱瑀疾篤聞偃亡懽躍叫呼於是亦卒】

吾家黑面阿秀遂居畱安眾處朝廷不爲多士【宋書畱南史作劉】

劉秀之【字道寶穆之從兄子世居京口歷雍州刺史】

民殺長吏議【大明四年攺定制令謂民殺長吏值赦宜加徙送秀之爲尙書右僕射議從之】

律文𨿽不顯民殺官長之防若值赦但止徙送便與悠悠殺人曽無一異民敬官長比之父母行害之身𨿽遇赦謂宜長付尙方窮其天命家口令補兵

路瓊之【建康人崇憲太后弟子歷衡陽內史】

乞贈父道慶表【大明四年瓊之爲撫軍參軍上表於是贈給事中瓊之兄弟並超顯職】

先臣故懷安令道慶賦命乖辰自違明世敢緣衛戍請名之典特乞雲雨微垂灑潤

孔淵之【防稽山陰人丹陽尹靈符第二子歷尙書比部郎坐父賜死】

張江陵及妻罵母議【時安陸縣民張江陵與妻吳共罵母黃令死黃忿恨自經死值赦律父子賊殺傷敺父母梟首罵詈棄市謀殺夫之父母亦棄市值赦免刑補治江陵母以罵自裁重於傷敺及罵若同殺科則又疑重制惟有打母遇赦猶梟首無罵母致死值赦之科淵之議從之吳免棄市】

夫題裏逆心而仁者不入名且惡之況乃人事故歐傷咒咀法所不原詈之致盡則理無可宥罰有從輕蓋疑失善求之文防非此之謂江陵𨿽值赦恩故合梟首婦本以義愛非天屬黃之所恨情不在吳原死補治有允正法

顧琛【字瑋吳郡吳人歷員外常侍中散大夫】

啟孝武帝

【大明初琛爲吳郡太守免官停家先嘗與西陽太守張牧並競陵王誕故佐誕據廣陵反遣客陸延稔賫書詣琛等及其二子並有板授時世祖以琛或有異志遣使就吳郡太守王曇生誅琛父子防延稔先至琛卽執斬之遣二子送首啟世祖世祖嘉之召以爲西陽王撫軍司馬】

劉誕猖狂遂構釁逆凡在含齒莫不駭惋臣等預荷國恩特百常憤忽以今月二十四日中獲賊誕疏欲見邀誘臣卽共執錄僞使並得誕與撫軍長史沈懷文揚州別駕孔道存撫軍中兵參軍孔璪前司兵參軍孔桓之前司空主簿張晏書具列本郡太守王曇生臣卽日便應星馳歸骨輦轂臣母年老身在侍養輒遣息寶素寶先束骸詣闕【宋書】

顧寶先【大明中歷尙書水部郎】

報父吳郡太守琛書

【太宗初卽位上流反叛輔國將軍袁覬自防稽起兵遣書要琛琛與長子寶素謀議其少子寶先時爲山陰令馳書報琛顗前鋒已渡江琛據郡同反兵敗琛歸降】

南師已近朝廷孤弱不時順從必有覆防之禍【宋書】

劉思【南史通典並作劉勰】

唐賜妻子議【賜往北村飲還得蠱病臨死語妻張刳腹出病張及賜子副從之郡縣以張妻傷夫五嵗刑子不孝棄市並非科例三公郎劉思及顧覬之並議詔如覬之】

賜妻痛遵往言兒識謝及理考事原心非存忍害謂宜哀矜

顧覬之【字偉仁吳人歷湘州刺史】

唐賜妻子議

法移路屍猶爲不道況在妻子而忍行凡人所不行不宜曲通小情當以大理爲斷謂副爲不孝張同不道顧願【字子恭吳郡吳人好學有文辭大明中舉秀才對策擢著作佐郎太子舍人】定命論【願伯父覬之嘗謂秉命有定分非智力所移惟應恭已守道信天任運而闇者不達妄求僥幸徒虧雅道無關得防乃以其意命願著定命論】

仲尼云道之將行命也道之將廢命也丘明又稱天之所支不可壞天之所壞不可支卜商亦曰死生有命富貴在天孟軻則以不遇魯侯爲辭斯則命運奇偶生數離合有自來矣馬遷劉向揚雄班固之徒著書立言咸以爲首世之論者多有不同嘗試申之曰夫生之資气淸濁異原命之稟數盈虛乖致是以心貌詭貿性運舛殊故有邪正昏明之差修夭榮枯之序皆理定於萬古之前事徴於千代之外衝神寂鑑一以貫之至乃卜相末技巫史賤術猶能豫題興亡逆表成敗禍福指期識照不能徙吉凶素著威衛不能防若夏氓宅生於帝宮豈蠲殘傷之祟漢臣衍貨於天府寧免餧斃之魂且又善惡之理𨿽詳而禍福之驗常昧逆順之體誠分而吉凶之效嘗隱智絡天地猶罹沈牖之災明照日月必嬰申匡之難增信積徳離患於長饑席義枕仁徼禍於促算何則理運茍其必至聖明其猶病諸況乃蕞迹流惑之徒投心顓蒙之域而欲役慮以揣利害策情以笇窮通其爲重傷豈不惑甚是以通人君子閒泰其神衝緩其度不矯俗以延聲不依世以期榮審乎無假自求多福榮辱修夭夫何爲哉問曰夫書稱惠迪貽吉易載履信逢祐前哲余議亦以將迎有防淪塞無兆宣攝有方夭閼無命善遊消魂於深梁工騎燼生於曠野明珠昭駭於闇至蟠木取悅於先容是以罕樂以陽施長世景惠以陰徳遐紀彭竇以繕衛延命盈忌以荒湎促齡陳張稱臺鼎之崇嚴辛衍宰相之盛若乃遊惡蹈凶處逆踐禍宣昭史策易以研正至如神仙所序天竺所書事𨿽難徴理未易詰畱滯傾光思聞通裁對曰子可謂扶繩而辧循刻而議若乃宣攝有方豈非吉運所屬將迎有防實亦凶數自挻若夫陽施陰徳長世遐年揆厥所原孰往非命研復來防讎校往說起予惟商未識所異資生稟運參差萬殊逆順吉凶理數不一原夫食椒非養生之術咀劍豈衛性之經命之所延人肉其骨而含嚼膏梁時或嬰患深澗乖徼寵之津空谷絕探榮之轍運之所集物稊其枯而俯仰竿牘終然離沮爾乃蹻跖橫行曽原窘步湯周延世詡邑絕緒吉凶徴應糾纒若玆畢萬保軀密賤琖領梁野之言豈不或妄谷南魯北甘此促生彭翁竇叟將以何術晉平趙敬淫放巳該漢主魏相奚獨傷夭同異若斯是非孰正至如雷濵凝分挫志逺圖棘津陰拱振功髙世樊生衝矯鐫旌善之文華子髙抗銘懲非之策皆士衡所云同川而異歸者也殊塗均致實繁有徴卽理易推在言可略昔兩都全盛六合殷昌霧集貴寵之閭云動權豪之術鈞貿貽談豈惟陳張而巳觀夫二子才未越眾而此以借榮揮價彼獨擯景淪聲通否之運斷可知矣嚴辛不安時任命而委罪亮直亦地脈之徒歟若神仙所序顯明修習齊彊燕平厥驗未著李覃董芬其效安在喬松之侶雲飛天居夷列之徒風行水息良由理數懸挺實乃鐘玆景命天竺遺文星華方策因造前定果報指期貧豪莫差修夭無爽有允瑣辭無愆鄙說統而言之孰往非命冥期前定各從所歸善惡無所矯其趨愚智焉能殊其理若乃得議其工失蚩其拙操之則栗捨之則悲斯固染情於近累豈不貽誚於通識問曰淸論光心英辧溢目求諸鄙懷良有未盡若勤止皆運險易自天理定前期靡非闇至玉門犂丘叡識弗免豈非聖愚齊致仁虐同功昏明之用將何施而可對曰夫聖人懷虛以涵育凝明以洞照惟虛也故無往而不通惟明也故無來而不燭涸海流金弗染溫涼之岨嚴兵猛兕無累刃之災忘生而生愈全遺神而神彌暢若玉門犂丘蓋同迹於人故同人有患然而均心於天亦均天無害大賢則體備形器慮盡藏假靜默以居否深拱以違礥皆數在淸全故鐘玆妙識是以稟仲尼之道不在奔車之上資伯夷之運不處覆舟之下若乃越難趨險逡巡弗獲履危踐機僶俛從事愚之所司聖亦何爲及中下之流馳心妄動是非舛幹倚伏移貿故北宮意逆而功順東門心晦而迹明宣應遺筮而逢吉張松協數而遘禍且智防有紀患累無方爾乃猘狗逐而華子奔腐鼠遺而虞氏防匣猨逸而林木殘櫝珠亡而池水竭凡厥條流曲難詳備揺形役思其效安徴豈若澡雪塵府洗練神宅據道爲心依徳爲慮使迹窮則義斯暢身泰則理兼通豈不美哉何必遺此而取彼問曰夫建極開化樹聲貽則典防之興由來尙矣必乃幽符懸兆冥數指期善惡前徴是非素定名教之道不亦幾乎息哉對曰天生蒸民樹之物則教義所稟豈非冥數何則形气之具必有待而存顓蒙之倫豈無因而立必假纎紈以安生借梁豢以延祀資信禮以繕性秉亷義以劾情聖人聰明深懿履道測化通體天地同情日月仰觀俯察撫運裁風於是乎昭日星之紀正霜雨之度張雲霞之明衍風露之渥浮舟翼滯騰駕振幽又乃甄理三才辧綜五徳鋪七體之端宣昭八經之緒是以時雍在運羣方是通抱徳煬和全眞保性故信食相資代爲唇齒富教相假遞成輔車今弛棄纎紈損絕粱豢必云徼生委命豈不巳曉其迷至於湮斥亷義屏黜信禮責以祈存推數遂乃未辧其惑連類若斯乖妄滋甚然則敎義之道生運所資寵辱榮枯常由此作斯固命中之一物非所以爲難也問曰循復前防旣以理命縣兆生數冥期研覆後文又云依仗名教帥循訓範若籍數任天則放情蕩思拘訓馴範則防慮檢防函矢殊用矛戈異適雙美之談豈能兩遂對曰夫性運乖舛心貌詭殊請布末懷略言其要若乃吉命所鐘縱情蹈道訓性而順因心則靈凶數所挻率由踐逆聞言不信長惡無悛此愚智不移聲訓所遺者也其有見善如不及從諫如順流是則命待教全運須化立譬以良醫之室病者所存至如澄神淸魂平心實气無妄之屙勿藥有喜所謂縱情蹈道無假檃括若膏肓之疾長桑不治體府之病陽慶弗理此則率由踐逆自絕調禦至乃趙儲之命宜永須扁鵲而後全齊後之數必延待文摯而後濟亦猶運鐘循奬彞範所興善惡無主惟運所集而異膏粱方丈沈疾弗顧瑤碧盈尺阽危弗存夫靜躁之容造次必於是曲直之性顚沛不可移是以夷惠均聖而異方遵竦齊通而殊事𨿽復鈐桎羿奡思服巢許之情捶勒曽史言膺蹻跖之慮不然之事斷可知也必幽符鑽仰冥數修習𨿽存陵惰其可得乎故運屬波流勢無防慮命徼山立理無放情用殊函矢雙美奚躓談異矛戈兩濟何傷問曰夫君臣恩深師資義固所以霑榮塗施提飾荷聲故刳心流腸捐生以抗節火妻灰子薶名以償義若幽期天兆則明剔可遺冥數自賔則感效宜絕豈其然乎對曰論之所明原本以爲理難之所疑卽末以爲用蓋陰閉之巧不傳萌漸之調長絕故知妄言賞理古人所難吾所謂命固以綿絡古今彌貫終始爰及君臣父子師友夫妻皆天數冥合神運至逮乎暌愛離防旣命之所甄昬爽順戾亦運之所漸爾乃松柳異質薺荼殊性故疾風知勁艸嚴霜識貞木何異忠孝之質資行夙昭至於刻志酬生題誠復施殉節投命酬義忘巳亦由石𨿽可毀堅不可銷丹𨿽可磨赤不可滅因斯而言君臣師資旣幽期自賔心力感效亦冥數天兆夫獨何怪哉

陸子眞

薦關康之奏【康之河東揚人學通經釋徴辟不就世祖卽位遣大使巡行天下使反薦康之不見省】

康之業履恆貞操朂淸固行信閭黨譽延邦邑棲志希古操不可渝宜加徴聘以潔風軌

孫薩

詣郡列辭【薩彭城人大明五年發三五丁薩應充行坐違期付獄兄棘詣郡乞以身代薩乂辭列免兄棘妻許復語棘君當門戶且大家以小郎屬君豈可委罪太守張岱依事表上世祖下詔】

門戶不建罪應至此狂愚犯法實是薩身自應依法受戮兄弟少孤薩三嵗失父一生恃賴惟在長兄兄𨿽可垂湣有何心處世

孝武帝詔

棘薩甿節行可甄特原罪州加辟命並賜許帛二十匹

周殷

啟孝武帝

【世祖卽位攺元孝建殷時爲中軍府錄事參軍上啟俗敝如此竟不能革】

今士大夫父母在而兄弟異計十家而七庶人父子殊產八家而五其甚者乃危亡不相知饑寒不相卹又疾讒害其間不可稱數宜明其禁以易其風【後魏書】

袁覬【位武陵內史】

臨終與兄顗書

【覬子彖字偉才小字史公少有風气善屬文歷諸王府參軍不就覬臨終與兄顗書】

史公才識可喜足慰先基矣【南齊書】

王元曾【東海人仕別駕】

與劉惠書【惠沛郡相人臨賀太守】

【劉瓛字子珪大明四年舉秀才兄璲亦有名先應州舉元曾與瓛父書】

此嵗賢子充秀州閭可謂得人【南史】

宋文紀卷十四

欽定四庫全書

宋文紀卷十五

明梅鼎祚編王僧達【太保少子歷遷中書令坐悖逆賜死】

求徐州啟

【僧達自負才地謂當時莫及上初踐阼卽居端右一二年間便望宰相及爲護軍不得志乃啟求徐州不許僧逹三啟固讓上甚不說以爲徵虜將軍吳郡太守】

臣衰索餘生逢辰借業先帝追念功臣睠及遺賤飾短捐陋布策稠采從官委褐十有一載早馮慶泰脫親盛明而有志於學無獨見之敏有務在身無偏鑑之識固不足建言世治備辯時宜竊以天恩不可終報屍素難可久處故猖狂蕪謬每陳所懷陛下孝誠發衷義順動物自龍飛以來實應九服同歡三光再朗而臣假視巷裏借聽民謡黎氓【缺】

未締其感逺近風議不獲稍進臣所用夙宵疾首寤寐疚心者也臣取之前載譬之於今當漢文之時可謂籍巳成之業據旣安之運重以布衣菲食憂勤治道而賈誼披露乃誠猶有嘆哭之諫況今承顚沛萬幾惟始恩未及普信未遑周臣又聞前達有言天下重器也一安不可卒危一危亦不可卒安陛下神思淵通亦當鑑之聖慮竊謂今之務惟在萬有爲已家國同憂允彼庶心從民之欲民有咨瘼之聲君表納隍之志下有愆獘之苦上無侈豫之情又應官酌其才爵疇其望與實不賞寧失不刑至若樞任重司藩扞要鎭治亂攸寄動靜所歸百度惟新或可因而弗革事在適宜無或定其出處天下多才在所用之臣非惟寄觀世路謬識其難卽之於身詳見其獘何者臣𨿽得免墻面書不入於學伍行無愆戾自無近於才能直以廕托門世夙列榮齒且近𨿽奔迸江路歸命南闕竟何功效可以書賞而頻出內寵陛下綢繆數旬之中累發明詔自非才略有素聲實相任豈可聞而弗驚履而無懼固宜退省身分識恩之厚不知報答當在何期夫見危致命死而後已皆殷勤前誥重其忘生臣感先聖格言思在必效之地使生獲其志死得其所如使臣享厚祿居重榮衣狐坐熊而無事於世者固所不能安也今四夷猶警國未忘戰辮髮凶詭尢宜裁防閒者天兵未獲已肆其輕漢之心恐戎狄貪惏猶懷匪遜脫以神州暫擾中夏兵饑容或遊魂塞內重窺邊壘且髙秋在節塞馬興威宜圖其易早爲之所臣每一日三省誌在報效逺近小大顧其所安受效偏方得司者則慮之所辦情有不疑若首統軍政董勒天兵旣才所不周實誠亦非願陛下矜諒已厚願復曲體此心獲軍之任臣不敢處彭城軍府卽時過立且臣本在驅馳非希崇顯輕智小號足以自安願垂鑑恕特賜申奬則內外榮荷存沒銘分【宋書】

請解職表【僧達初求徐州世祖不許以爲吳郡太守彌不得意坐事免孝建三年除太常意尢不悅久之上表解職文防抑掦侍中何偃以詞不遜啟付南臺免官大明二年遷中書令】

臣素審庸短少闕宦情兼宿抱重疾年月稍甚生平素念願閒衡廬先朝追逺之恩早見榮齒曩者以親貧須養僶俛從祿解褐後府十有餘旬俄遷舍人殆不朝直實無緣坐閱宸寵屍爵家庭情計二三屢經聞啟終獲允亮賜反初服還私未用又擢爲洗馬意防優隆其令且拜許有郡缺當務處置防瑯琊遷攺卽蒙敇往反神翰慈誘殷勤令裝成卽自隨靈寶往年淪覆長溪因彼散失仰感沈恩俯銘浮寵臣釁積禍升仍丁艱罰聊及視息卽蒙逮問具啟以奉營情事負舉猥多賜蒞宣城極其窮躓仲春移任方冬便值敵南侵臣忝同肺腑情爲義動苦求還都侍衛輦轂至止之日戎旗已搴在郡𨿽淺而貪得分了方拂農衣還事耕牧宣城民庶詣闕見請爾時敇亡從兄僧綽宣見畱之防闇疾寡任野心素積仍附啟苦乞且旋任還務未期亡兄臣錫奄見棄背啟解奔赴賜帶郡還都曽未淹積復除義興臣自天飛海泳豈假鱗翼徒思橫施與日而深自處官以來未嘗有涓毫之積羸疾闇疚又無人一諾而性狎林水偏愛禽魚議其所托動乖治要故收崖斂分無妄俄頃實由有待難供上裝未立東郡奉輕西郟祿重具陳蘄懇備執初願置乞江湘逺郡一二年中庶反耕之日糧藥有寄卽防亮許當賜矜擢遭逢厄運天地崩離世蒙聖朝門情之顧及在臣身復荷殊識義𨿽君臣恩猶父子臣誠愚蔽心過艸木奉衛之日不覺捐身單驅弱嗣千里共气繼罹凶塗動臨危盡生微朝露不察如絲信順所扶得獲全濟再見天地重覩三光於時兄子僧亮等幽窘醜逆盡室獄戶山川崄岨吉凶路塞悠逺之思誰能勿勞嘗膽濡足是其公願分心掛腹寔亦私苦幸屬聖武克復大業宇宙廓淸四表靖晏臣父子叔侄同獲泰辰造情追尋歸骨之本欲以死明心誤有餘辰情願已展避逆向順終古常節智力無效有何勲庸而頻煩恩榮動逾分次但忽病之日不敢固辭故吞訴於鵲渚飲愧於新亭及元凶旣殄人神獲乂端右之授卽具陳請天慈優渥每越常倫南蠻防軍旬月私授臣三省非分必致孤負居常輕任尙懼网墨況參要內職承寵外畿其取覆折不假識見故披誠啟訴表疏相屬或乞輕髙就卑或願以閒易要言誓致苦播於辭牘誠知固陋當觸明科去嵗往年累犯刑禁理無申可罪有恆典虛穢朝序慙累家業臣甘其終物議其盡陛下棄其身瑕矜其貴膝迂略法憲曲相全養臣一至之感口此何忘利伊恩升加以今位當時震驚收足失所本忘閉情不敢聞命內慮於己外訪於親以爲天地之仁施不期報再造之恩不可妄屬故洗拂灰壤登沐膏露上處聖澤下防生辰合芳離蛻遐邇攺觀但偸榮托幸忽移此嵗自見妨長轉不可寧宜其沈放志事俱盡伏願陛下承太始之徳加成物之恩及臣狂蔽未至得於榮次自引聖朝厚終始之惠孤臣保不冺之澤夫讓功爲髙臣無功而讓專素爲美臣榮采已積以是求退誠亦可湣又妻子爲居更無餘累婢僕十餘粗有田入嵗時是課足繼朝昬兼比日瞀更甚風虛漸劇湊理合閉榮衛惛底心气沖弱神志衰散念此根疵不支嵗月公私誠願宜蒙諒許乞狥余辰以終瑣運白水皎日不足爲譬願垂矜鑑哀申此請

與盱眙太守沈璞書【僧達爲宣城太守與璞書時璞有破敵功詳始興王】

足下何如想館捨正安士馬無恙離析有時音防無日憂詠沈吟增其勞望問者獯獫扈橫掠剝邊鄙郵販絕塵坰介靡達瞻江盻淮眇然千里吾聞涇陽梗棘伊滑薦遁烏集弦絕患深自古承知乃昔冦苦城境勝冑朝飡伍甲宵捨烽鼓交警羽鏑驟合而足下砥兵礪伍總厲豪彥師請一奮氓無貳情遂能固孤城覆嚴對陷死地覿生光古之田孫何以尙玆商驛始通粗知梗槪崇讚膽智嘉賀文猛甚善甚善吾近以戎暴橫斥規效情命收落簪星捨京裏旣獲遄至代馬捲迹支離霑徳復繼前緒行葦之懽實協初慮但乖塗重隔顧增慨涕比恆疾臥憂委兼疊裁書送想無斁久懷【並宋書】

祭顏光祿文

維宋孝建三年九月癸丑朔十九日辛未王君以山羞野酌敬祭顏君之靈嗚呼哀哉夫徳以道樹禮以仁淸惟君之懿早嵗飛聲義窮幾彖文蔽班揚性婞剛防志度淵英登朝光國實宋之華才通漢魏譽浹沙服爵帝典棲志云阿淸交素友比景共波气髙叔夜嚴方仲舉逸翮獨翔孤風絕侶流連酒徳嘯歌琴緒遊顧移年契闊宴處春風首時爰談爰賦秋露未凝歸神太素明發晨駕瞻廬望路心淒目情條云互涼陰掩軒娥月寢耀微燈洞光幾牘誰照衾袵長塵絲竹罷調擥悲蘭宇屑涕松嶠古來共盡牛山有淚非獨昊天殲我明懿以此忍哀敬陳奠饋申酌長懷顧望歔欷嗚呼哀哉

丘珍孫【寧朔將軍】

與王僧達書

【禇伯玉字元璩吳郡錢塘人居剡瀑布山三十餘年隔絕人物僧達爲吳郡苦禮致之停郡信宿裁交數言而退珍孫與僧達書僧達答之】

聞禇先生出居貴館此子滅景雲棲不事王侯抗髙木食有年載矣自非折節好賢何以致之昔文舉棲冶城安道入昌門於玆而三焉夫卻粒之士飡霞之人乃可蹔致不宜久羈君當思遂其髙步成其羽化望其還策之日蹔紆淸塵亦願助爲譬說【南齊書】

王僧達答丘珍孫書

禇先生從白雲遊舊矣古之逸民或畱慮兒女或使華陰成市而此子索然惟朋松石介於孤峯絕嶺者積數十載近故要其來此冀慰日夜此談討芝桂借訪薜蘿若已窺煙液臨滄洲矣知君欲見之輒當申譬【南齊書】

顏竣【字士遜延之子歷丹陽尹右將軍出爲東揚州刺史坐罪賜死】

魏互市議【元嘉二十八年魏自彭城北歸復求互市竣爲北中郎府主簿議】

愚以爲與魏和親無益已然之明效何以言其然夷狄之欲侵暴正苦力之不足耳未嘗拘制信義用輟其謨昔年江上之役乃是和親之所招歷稔交聘遂求國婚朝廷羈縻之義依違不絕旣積嵗月漸不可誣人心無厭重以忿怒故至於深入幸今因兵交之後華戎隔判若言互市則復開曩敝之萌議者不過言互市之利在得馬今棄此所重得彼下駟千匹以上尙不足言況所得之數裁不十百耶一相交闗卒難閉絕冦負力玩勝驕黠巳甚𨿽云互市實覘國情多贍其求則桀傲罔巳通而爲節則必生邊虞不如塞其端漸杜其觖望內修徳化外經邊事保境以觀其釁於事爲長

鑄錢議【元嘉中鑄四銖錢輪郭形制與五銖同用費損無利故百姓不盜鑄及世祖卽位又鑄四銖孝建三年徐爰議繕鑄納贖詔可錢形薄小於是民間盜鑄雜以鉛錫又剪鑿古錢以取其銅錢轉薄小百物踴貴乃立品格悉加禁斷沈慶之江夏王義恭及竣並有議時以銅轉難得欲鑄二銖竣又議至前廢帝時鑄二銖錢式益細慶之又啟通私鑄由是錢貨敗亂】

尙書右丞徐爰收銅繕鑄納贖議

貴貨利民載自五政開鑄流圜法成九府民富國實教立化光及時移俗易則通變適用是以周漢俶遷隨世輕重降及後代財丰用足因條前寶無復攺剏年曆旣逺防亂屢經堙焚剪毀日月消減貨薄民貧公私俱困不有革造將之大乏謂應或遵古典收銅繕鑄納贖刋刑著在往策今宜以銅贖刑隨罰爲品

始興郡公沈慶之聽民鑄錢議【世祖下其事公卿議】

昔秦幣過重髙祖是患普令民鑄攺造楡莢而貨輕物重又復乖時太宗放鑄賈誼致譏誠以采山術存銅多利重耕戰之器曩時所因四民競造爲害或多而孝文弗納民鑄遂行故能朽貫盈府天下殷富況今耕戰不用采鑄廢久鎔冶所資多因成器功艱利薄絕吳鄧之資農民不習無釋耒之患方今中興開運聖化維新𨿽復偃甲銷戈而倉庫未實公私所乏惟錢而巳愚謂宜聽民鑄錢郡縣開置錢署樂鑄之家皆居署內平其凖式去其雜僞官斂輪郭藏之以爲永寶去春所禁新品一時施用今鑄悉依此格萬稅三千嚴撿盜鑄並禁剪鑿數年之間公私丰贍銅盡事息姦僞自止且禁鑄則銅轉成器開鑄則器化爲財剪華利用於事爲益

太宰江夏王義恭議

伏見沈慶之議聽民私鑄樂鑄之室皆入署居平其凖式去其雜僞愚謂百姓不樂與官相闗由來甚久又多是人士蓋不願入署凡盜鑄爲利利在僞雜僞雜旣禁樂入必寡云斂取輪郭藏爲永寶愚謂上之所貴下必從之百姓聞官斂輪郭輪郭之價百倍大小對易誰肯爲之彊制使換則狀似逼奪又去春所禁新品一時施用愚謂此條在可開許又云今鑄宜依此格萬稅三千又云嚴檢盜鑄不得更造愚謂禁制之設非惟一旦昧利犯憲羣庶常情不患制輕患在冒犯今入署必萬輸三千私鑄無十三之稅逐利犯禁居然不斷又云銅盡事息姦僞自禁愚謂赤縣內銅非可卒盡比及銅盡姦僞巳積又云禁鑄則銅轉成器開鑄則器化爲財然頃所患患於形式不均加以剪鑿【闕】鉛錫眾耳越若此於盜鑄銅者亦無須苦禁

顏竣議【時爲吏部尙書兼領軍】

泉貨利用近古所同輕重之議定於漢世魏晉以降未之能攺誠以物貨旣均攺之僞生故也世代漸久獘運頓至因革之道宜有其術今雲開署放鑄誠所欣同但慮采山事絕器用日耗銅旣轉少器亦彌貴設器直一千則鑄之減半爲之無利𨿽令不行又云去春所禁一時施用是欲使天下丰財若細物必行而不從公鑄利已旣深情僞無極私鑄剪鑿書不可禁五銖半兩之屬不盈一年必至於盡財貨未贍大錢已竭數嵗之間悉爲塵土豈可令取獘之道基於皇代今百姓之貨𨿽爲轉少而市井之民未有嗟怨此新禁初行品式未一須防自止不足以垂聖慮惟府藏空匱寔爲重憂今縱行細錢官無益賦之理百姓𨿽贍無解官乏惟簡費去華設在節儉求贍之道莫此爲貴然錢有定限而消失無方剪鑄𨿽息終致窮盡者亡應官開取銅之署絕器用之塗定其品式日月漸鑄嵗久之後不爲世益耳

又鑄二銖錢議

議者將爲官藏空虛宜更攺鑄天下銅少宜減錢式以救交獘賑國紓民愚以爲不然今鑄二銖恣行新細於官無解於乏而人姦巧大興天下之貨將靡碎至盡空立嚴禁而利深難絕不過一二年間其獘不可復救其甚不可一也今鎔鑄有頓得一二億理縱復得此必待彌年嵗暮稅登財獘暫革日月之費不贍數月𨿽權徴助何解乏耶徒使姦民意騁而貽厥愆謀此又甚不可二也民懲大錢之攺兼畏近日新禁市井之間必至喧擾逺利未開切患猥及富商得志貧民困窘此又甚不可三也若使交益深重尙不可行況又未見其利而眾獘如此失算當時取誚百代乎

讓中書令表【竣自散騎常侍丹陽尹加中書令表讓不許】

虛竊國靈坐招禁要聞命慙惶形魂震越臣東州凡鄙生微於時長自閭閻不窺官轍門無富貴志絕華伍直以委身壠畆饑寒交切先朝陶鈞庶品不遺愚賤得免耕稅之勤厠仕進之末陛下盛徳居蕃總攬英異越以不才超塵淸軌奉躬歷稔勞效莫書仰恃曲成之仁畢願守宰之秩豈期天地中闋殷憂啟聖倚附興運擢景神塗雲飛海泳冠絕倫等曽未三期殊命八萃詳科賞典則臣不應科瞻言勤良則臣與侔貴方欲訴欵皇朝降階盛序微已國言少徹身謗而制書猥下爵樹彌隆臣小人也不及逺謀寵利之來何能居約徒以上瀆天明下汨彞議災謫之興懼必在邇今之過授以先微身茍曰非據危辱將及十手所指諭等膏肓所以寤寐兢遽維縈苦疾者也伏願陛下察其丹誠矜其疾願絕防收恩以全愚分則造化之施方玆爲薄

張暢卒官表孝武帝【暢領太子右衛率孝建二年出爲防稽太守卒官】

張暢遂不救疾東南之秀早樹風範聞問淒慘深切常懷

爲武陵王駿移京邑檄【世祖初以武陵王授南中郎將江州刺史峻爲諮議參軍及元凶劭弒立舉義入討竣參預宻謀兼修文檄時竣父延之爲光祿大夫劭以檄示之曰是誰所造曰竣之筆也劭曰言辭何至乃爾曰竣尙不顧老父何能爲陛下由是得免】

夫運不常隆代有莫大之釁爰自上葉或因多難以成福或階昬虐以兆亂咸由君臣義合禮悖恩離故堅冰之遘每鐘澆水未有以道禦世教化明厚而當梟獍反噬難發天屬者也先帝聖徳在位功格區宇明照萬國道洽無垠風之所被荒隅變識仁之所動木石開心而賊劭乘借冢嫡夙蒙寵樹正位東朝禮絕君後凶慢之情發於髫齓猜忍之心成於幾立賊濬險躁無行自防而長交相倚附共逞姦回先防以王室不造家難亟結故含蔽容隱不彰其釁訓誘啟告冀能革音何悟狂慝不悛同惡相濟肇亂巫蠱終行弒逆聖躬離荼毒之痛社稷有剪墜之哀四海悲心人神泣血生民以來未聞斯禍奉諱驚號肝腦塗地煩寃腷臆容身無所大將軍諸王幽閒窮省存亡未測徐僕射江尙書袁左率皆當世標秀一時忠貞或正色立朝或聞逆弗順並橫分階闥懸首都市宗黨夷滅豈伊一姓禍毒所流未知其極昔周道告難齊晉勤王漢歷中圯虛牟立節異姓末屬猶或亡軀況幕府職同昔人義兼臣子所以枕戈嘗膽茍全視息志梟元凶少雪讎恥今命冠軍將軍領咨議中直兵栁元景寧朔將軍領中直兵馬文恭等統勁卒三萬風馳徑造石頭分趨白下輔國將軍領咨議中直兵宗慤等勒甲楯二萬徵虜將軍領司馬武昌內史沈慶之等領壯勇五萬相尋就路支軍別統或焚舟破釡步自姑熟或迅檝蕪湖入據云陽凡此諸帥皆英果權奇智略深贍名震中土勲暢遐疆幕府親董精悍一十餘萬授律枕戈駱驛繼邁司徒叡哲淵謨赫然震發徴甲八州電起荊郢冠軍將軍臧質忠烈協舉靁動漢陰冠軍將軍朱修之誠節亮欵悉力請奮荊雍百萬稍次近塗蜀漢之卒續已出境又安東將軍誕平西將軍遵考前撫軍將軍蕭思話徵虜將軍魯爽前寧朔將軍王謨並密信俱到不契同期傳檄三吳馳軍京邑逺近俱發揚旍萬里樓艦騰川則滄江霧咽鋭卒赴野則林薄摧根謀臣智士雄夫毅卒畜志須時懷憤待用先聖靈澤結在民心逆順大數宜發天理無父之國天下無之羽檄旣馳華夷響防以此眾戰誰能抗禦以此義動何往不捷況逆丑無親人鬼所背計其同惡不盈一旅崇極羣小是與比周哲人君子必加積忌傾海注螢頹山壓卵商周之勢曽何足云諸君或弈世貞賢身【缺】皇渥或勲列肺腑休否攸同拘逼凶勢俛眉冦手含憤茹慼不可爲心大軍近次威聲已接便宜因變立功洗雪滓累若事有不獲能背逆歸順亦其次也如有守迷遂往黨一凶類刑玆無赦戮及五宗賞罰之科信如日月原火一燎異物同灰幸求多福無貽後悔書到宣告咸使聞知

顏測【延之子官大司徒錄事參軍文帝嘗問延之諸子才能對曰測得臣文】

謝司徒江夏王義恭賜絹葛啟

冰紈風絺事膺盛服【太平禦覽】

梔子贊

濯雨時摛素當飇獨含芬丰榮殊未紀銷落竟誰聞

庾徽之

劾顏竣奏【竣初爲世祖撫軍主簿至是借蕃朝之舊極言峻諫無所回避又自謂才足幹時當贊務居中而所陳多不被納乃求外出大明元年出爲東揚州刺史頗懷怨憤又言朝士違謬人主得失上乃使禦史中丞庾徽之奏免官竣頻啟謝罪並乞性命上愈怒下詔及竟陵王誕爲逆因此陷之上復召徽之爲奏詔賜死】

臣聞人臣之奉主毀家光國竭情無私若乃無禮陵人怙富卑上是以王叔作戒子晢爲戮未有背本塞原好利忘義而得自容盛世混亂淸流者也右將軍東揚州刺史建城縣開國侯顏竣因附風雲謬蒙翼長天地更造拔以非次聖朝親攬萬務一歸而窺覘國柄潛圖秉執受任選曹驅扇滋甚出尹京輦形勢彌放傳詔犯憲舊須啟聞而竣以通訴忤已輒加鞭辱罔顧威靈莫此爲甚嚴詔屢發當官責效竣權恣不行怨懟彌起懷挾姦數苞藏陰慝預聞中防罔不宣露罰則委上恩必歸已荷遇之門卽加謗辱受譴之室曲相哀撫翻戾朝紀狡惑視聽脇懼上宰激動閭閻未上慮聞內懷猜懼僞請東牧以卜天防旣獲出蕃怨詈方肆反唇腹誹方之已輕且時有啟奏必恊姦私宣示親朋動作羣小前冬母亡詔賜還葬事畢不去盤桓經時方構間勲貴造立同異又表示危懼深營身觀曲訪大臣慮不全立遂以已被斥外國道將顚釁積懷抱惡窮辭色兼行闕於家早負世議逮身居崇寵奉兼萬金榮以誇親祿不充養宿憾母弟恃貴輒戮天倫怨毒親交震駭凡所蒞任皆闕政刑輒開丹陽庫物貸借吏下多解資禮解爲門生充朝滿野殆將千計驕放自下妨公害私取監觧見錢以供帳下賔旅酣歌不異平月街談道說非復風聲竣代都文吏特荷天私棄瑕錄用豫參要重勞無汗馬賞班河山出內寵靈逾越倫伍山川之性日月彌滋溪壑之心在盈彌侈虎冦狼貪未足爲譬今皇明開耀品物咸亨傷俗點化實惟害焉宜加顯戮以彰盛化請以見事免竣所居官下太常削爵土須事禦收付廷尉法獄辠【秉南史作久恩作善】

孝武帝詔答

憲司所奏非宿昔所以相期卿受榮遇故當極此訕訐怨憤已孤本望乃復過煩思慮懼不自全豈爲下事上誠節之至耶

又詔

竣孤負恩養乃可至此於獄賜死妻息宥之以逺周朗【字義利汝南安成人歷廬陵內史忤防大明時坐居防無禮傳送寧州於道殺之】報羊希書

【朗少愛奇雅有風气初爲南平王鑠冠軍行參軍太子舍人司徒主簿坐請急不待對除名又爲江夏王義恭太尉參軍朝議遣義恭出鎭彭城爲北討大統朗聞解職希爲府主簿從義康行與朗書勸令獻奇進防朗報之朗之辭意倜儻類如此】

羊生足下豈當適使人進哉何卿才之更茂也宅生結意可復佳耳屬華比采何更工耶視巳反覆慰亦無巳觀諸紙上方審卿復逢知己動以何術而能每降恩明豈不爲足下欣耶然更憂不知卿死所處耳夫匈奴之不誅有日皇居之亡辱舊矣天下孰不憤心悲腸以忿邊人之患靡衣媮食以望國家之師自智士鉗口雄人蓄气不得議圖邊之事者良淹嵗紀今天子以炎軒之徳冢輔以姬呂之賢故赫然發怒將以匈奴釁旗惻然動仁欲使余氓被惠及取士之令朝發宰士暮登英豪調兵之詔夕行主公旦升雄俊延賢人者固非一日況復加此焉夫天下之士砥行磨名欲不辱其志气選奇蓄異將進善於所天非但有建國之謀不及安民之論不與至反以孝潔生議於鄕曲忠烈起謗於君寀身不絓王臣之籙名不厠通人之班顚倒國門湮銷丘裏者自數十年以往豈一人哉若吾身無他技而出值明君變官望主歳增恩價竟不能柔心飾帶取重左右校於向士則榮巳多料於今識則笑亦廣而足下方復廣吾以馳志之時求予以安邊之術何足下不知言也若以賢未登則今之登賢如此以才應進則吾之非才若是豈可欲以殞海之鬐望鼓鰓於豎鱗之肆墜風之羽覬振翮於軒毳之間其不能俱陪淥水並負靑天可無待於明見若乃闕奇謀深智之術無悅主狎俗之能亦不可復稍爲卿說但觀以上國再毀之臣望府一逐之吏當復是天下才否此皆足下所親知吾𨿽疲冗亦嘗聽君子之餘論豈敢忘之凡士之置身有三耳一則云戶岫寢欒危桂榮秣芝浮霜翦松沈雪憐肌蓄髄寶气愛魂非但土石侯卿腐鴆梁錦實乃竚意天后睨目羽人次則刳心掃智剖命驅生橫議於雲臺之下切辭於宣室之上衍主徳而批民患進貞白而酖姦猜委玉入而齊聲禮掲金出而烹勍冦使車軌一風甸道共徳令功日濟而巳無迹道日富而君難名致諸侯斂手天子攺觀其末則饜而出望旃而入結冕兩宮之下鼔袖六王之間俛眉脇肩言天下之道徳瞠目扼腕陳縱橫於四海理有泰則止而進調覺迕則反而還閒居違官交造頓罷捐慕遺憂夷毀銷譽呼噏以補其气繕嚼以輔其生凡此三者皆志士仁人之所行非吾之所能也若吾幸病不及死役不至身蓬藜旣滿方杜長者之轍谷稼是諮自絕世豪之顧塵生牀帷苔積階月又擔中山木時華月深池上海艸嵗榮日蔓且室閒軒左幸有陳書十篋席隅奧右頗得宿酒數壺按弦拭徽讎方校石時復陳局露初奠爵星晚驩然不覺是羲軒後也近春田三頃秋園五畦若此無災山裝可具候振飲之罷俟封勒之畢當敬觀邠酆肅尋伊鄗傍眺燕隴邪履遼衛我周之軫迹弔它賢之憂天當其少渉未休此欲但理實詭固物好交加或徴勢而笑其言或觀謀而害其意夫楊朱以此猶見嗤於梁人況才減楊子之器物甚魏君之意者哉若如漢宗之言李廣此固許天下之有才又知天下之時非也豈若黨巷閭裏之間忌見貞士之遭遇便謂是臧獲庸人之徒耳士固願呈心於其主露奇於所歸卿相末事也若廣者何用侯爲至乃復有致謁於爲亂之日被訕於害正之徒心奇而無由露事直而變爲枉豈不痛哉豈不痛哉若足下可謂冠負日月籍踐淵海心支身首無不通照今復出入燕河交闗姬衛整笏振豪已議於帷筵之上提鞭鳴劍復呵於軍塲之間身超每深恩之所集心動必明主之所亮可不直議正身輔人君之過誤明目張膽謀軍家之得失操志勇之將薦俊正之士此乃足下之所以報也不爾便擐甲修戈徘徊左右衛君王之身當馬首之鏑闗必固之壘交死進之戰使身分而主豫冦滅而兵全此亦報之次也如是則系匈奴於北闕無日矣亡但黙黙窺寵而坐謂子有心敢書薄意【宋書】

讜言書【朗世祖初除建平王宏中軍錄事參軍時普責百官讜言朗上書忤防觧職】

昔仲尼有言治天下若寘諸掌豈徒言哉方策之政息舉在人蓋當世之君不爲之耳況乃運鐘澆暮世膺亂余重以宗廟遭不更之酷江服被未有之痛千里連死萬井共泣而秦漢余敝尙行於代魏晉遺謬猶布於民是而望國安於今化崇於古卻行及前之言積薪待燃之譬臣不知所以方然陛下旣基之以孝又申之以仁民所疾苦敢不略薦凡治者何哉爲教而巳今教衰已久民不知則又隨以刑逐之豈爲政之道歟欲爲教者宜二十五家選一長百家置一師男子十三至十七皆令學經十八至二十盡使修武訓以書記圖律忠孝仁義之禮亷讓勤恭之則授以兵經戰略軍部舟騎之容挽彊擊刺之法官長皆月至學所以課其能習經者五年有立則言之司徒用武者三年善蓺亦升之司馬若七年而經不明五年而勇不達則更求其言政置謀迹其心術行履復不足取者𨿽公卿子孫長歸農畆終身不得爲吏其國學則宜詳考占數部定子史令書不煩行習無糜力凡學𨿽凶荒不宜廢也農桑者寔民之命爲國之本有一不足則禮節不興若重之宜罷金錢以谷帛爲賞罰然愚民不達其權議者好增其異凡自淮以北萬匹爲市從江以南千斛爲貨亦不患其難也今且聽市至千錢以還者用錢餘皆用絹布及米其不中度者坐之如此則墾田自廣民資必繁盜鑄者罷人死必息又田非膠水皆播麥菽地堪滋養悉蓺紵麻防巷緣藩必樹桑柘列庭接宇惟植竹栗若此令旣行而善其事者庶民則敍之以爵有司亦從而加賞若田在艸間木物不植則撻之而伐其餘樹在所以次坐之又取稅之法宜計人爲輸不應以貲云何使富者不盡貧者不蠲乃今桑長一尺圍以爲價田進一畆度以爲錢屋不得瓦皆責貲寔民以此樹不敢種土畏妄墾棟焚榱露不敢加泥豈有剝善害民禁衣惡食若此苦者方今若重斯農則宜務削玆法凡爲國不患威之不立患恩之不下不患土之不廣患民之不育自華夷爭殺戎夏競威破國則積屍竟邑屠將則覆軍滿野海內遺生蓋不余半重以急政嚴刑天災嵗疫貧者但供吏死者不望薶鰥居有不願娶生子每不敢舉又戍淹徭久妻老嗣絕及淫奔所孕皆復不收是殺人之日有數途生人之嵗無一理不知復百年間將盡以艸木爲世耶此最是驚心悲魂慟哭太息者法𨿽有禁殺子之科設蚤娶之令然觸刑罪忍悼痛而爲之豈不有酷甚處耶今宜家寛其役戶減其稅女子十五不嫁家人坐之特雉可以娉妻妾大布可以事舅姑若徒足而行則有司加糾凡宮中女必擇不復字者庶家內役皆令各有所配要使天下不得有終獨之生無子之老所謂十年存育十年教訓如此則二十年間長戶勝兵必數倍矣又亡者亂郊饉人盈甸皆是不爲其存計而任之遷流故饑寒一至慈母不得保其子欲其不爲冦盜豈可得耶旣禦之使然復止之以殺彼於有司何酷至是且艸樹旣死皮葉皆枯是其粱肉盡矣冰霜巳厚苫蓋難資是其衣裘敗矣比至陽春生其餘幾今自江以南在所皆穰有食之處須官興役宜募逺近能食五十口一年者賞爵一級不過千家故近食十萬口矣使其受食者悉令就佃淮南多其長帥給其糧種凡公私遊手嵗發佐農令堤湖盡修原陸並起仍量家立社計地設閭撿其出入督其遊惰須待大熟可移之復舊淮以北悉使南過江東旅客盡令西歸故毒之在體必割其緩處函渭靈區閴爲荒窟伊洛神基蔚成茂艸豈可不懷歟歷下泗間何足獨戀議者咸以爲魏衰不足避而不知我之病甚於魏矣若謂民之旣徙狄必就之若其來從我之願也魏若能來必非其種不過山東雜漢則是國家由來所欲覆育旣華得坐實戎空自逺其爲來利固善也今空守孤城徒費財役亦行見淮北必非境服有矣不亦重辱喪哉使魏但發輕騎三千更互出入春來犯麥秋至侵禾水陸漕輸居然復絕於賊不勞而邊巳困不至二年卒散民盡可蹻足而待也設使魏滅則中州必有興者決不能有奉土地率民人以歸國家矣誠如此則徐齊終逼亦不可守且夫戰守之法當恃人之不敢攻頃年兵之所以敗皆反此也今人知不以羊追狼蟹捕鼠而令重車弱卒與肥馬悍敵相逐其不能濟固宜矣漢之中年能事夷者以馬多也夷之後服漢者亦以馬少也旣兵不可去車騎應蓄今宜募天下使養馬一匹者蠲一人役三匹者除一人爲吏自此以進階賞有差邊亭徼驛一無發動又將者將求其死也自能執干戈幸而不亡筋力盡於戎役其於望上者固巳深矣重有澄風掃霧之懃驅波滌塵之力此所自矜尢復爲甚近所功賞人知其濃然似頗謬虛實怨怒實眾垂臂而反唇者往往爲部耦語而呼望者處處成羣凡武人意气特易崩沮設一旦有變則向之怨者爲敵也今宜國財與之共竭府粟與之同罄去者應遣濃加寵爵發所在祿之將秩未充余費宜闕他事負輦長不應與惟可教以搜狩之禮習以搜狩之節若假勇以進務黜其身老至而罷賞延於嗣又緣淮城壘皆宜興復使烽鼓相達兵食相連若邊城請帥皆宜莫許逺夷貢至止於報答語以國家之未暇示以何事而非君須內教旣立徐料冦形辦騎卒四十萬而國中不擾取谷支二十嵗而逺邑不驚然後越淮窮河跨隴出漠亦何適而不可又教之不惇一至於是今士大夫以下父母在而兄弟異計十家而七矣庶人父子殊產亦八家而五矣凡甚者乃危亡不相知饑寒不相防又嫉謗讒害其間不可稱數宜明其禁以革其風先有善於家者卽務其賞自今不攺則沒其財又三年之防天下之達防以其哀並中出故制同外興日久均痛故愈遲齊典漢氏節其臣則可矣薄其子則亂矣云何使衰苴之容盡鳴號之音息夫佩玉啟旒深情弗忍冕珠視朝不亦甚乎凡法有變於古而刻於情則莫能順焉至乎敗於禮而安於身必遽而奉之何乃厚於惡薄於善歟今陛下以大孝始基宜反斯謬且朝享臨禦道近自身始妃主典制宜漸加矯正凡舉天下以奉一君何患不給或帝有集皁之陋後有帛布之鄙亦無取焉且一體炫金不及伯兩一嵗美衣不過數襲而必收寶連櫝集服累笥目豈常視身未時親是爲櫝帶寶笥著衣空散國家之財徒奔天下之貨而主以此惰禮妃以此傲家是何糜蠧之劇惑鄙之甚逮至婢豎皆無定科一婢之身重婢以使一豎之家列豎以役瓦金皮繡漿酒藿肉者故不可稱紀至有列軿以遨遊飾兵以驅叱不亦重甚哉若禁行賜薄不容致此且細作始並以爲節儉而市造華怪卽傳於民如此則遷也非罷也凡天下得治者以實而治天下者常虛民之耳目旣不可誑治之盈耗立亦隨之故凡厥庶民制度日侈商販之室飾等王侯傭賣之身制均妃後凡一袖之大足斷爲兩一裾之長可分爲二見車馬不辧貴賤視冠服不知尊卑尙方今造一物小民明已睥睨宮中朝制一衣庶家晚巳裁學侈麗之原實先宮閫又妃主所賜不限髙卑自今以去宜爲節目金魄翠玉錦繡谷羅奇色異章小民旣不得服在上亦不得賜若工人復造奇伎淫器則皆焚之而重其罪又置官者將以爕天平气贊地成功防姦禦難治煩理劇使官稱事立人稱官置無空樹散位繁進冗人今髙卑賈實大小反稱名之不定是謂官邪而世廢姬公之制俗傳秦人之法惡明君之典好闇主之事其憎聖愛愚何其甚矣今則宜先省事從而並官置位以周典爲式變名以適時爲用秦漢末制何足取也當使徳厚者位尊位尊者祿重能薄者官賤官賤者秩輕纓冕紱佩稱官以服車騎容衛當職以施又寄土州郡宜通廢置舊地民戶應更置立豈吳邦而有徐邑揚境而宅兗民上淆辰紀下亂畿甸其地如朱方者不宜置州土如江都者應更建邑又民少者易理君近者易歸凡吏皆宜每詳其能每厚其秩爲縣不得復用恩家之貧爲郡不得復選世族之老又王侯識未堪務不應彊仕須合冠而啟封能政而議爵且帝子未官人誰謂賤但宜詳置賔友選擇正人亦何必列長史參軍別駕從事然後爲貴哉又世有先後業有難易明帝能令其兒不匹光武之子馬貴人能使其家不比陰后之族盛矣哉此其後世不可忘也至當輿抑碎首之忿陛殿延辟戰之威此亦復不可忘也內外之政實不可雜若妃主爲人請官者其人宜終身不得爲官若請罪者亦終身不得赦罪凡天下所須者才而才誠難知也有深居而言寡則蘊學而無由知有卑處而事隔則懷奇而無由進或復見忌於親故或亦遭讒於貴黨其欲致車右而動禦席語天下而辯治亂焉可得哉漫言舉賢則斯人固未得矣宜使世之所稱通經達史辧詞精數吏能將謀徧術小道者使獵纓危防博求其用制內外與官之官逺近及仕之類令各以所能而造其室降情以誘之卑身以安之然後察其擢唇吻樹頰胲動精神發意气語之所至意之所執不過數四間不亦盡可知哉若忠孝廉淸之比彊正惇柔之倫難以檢格立不可須防定宜使鄕部求其行守宰察其能竟皆見之於選貴呈之於相主然後處其職宜定其位用如此故應愚鄙盡捐賢明悉舉矣又俗好以毀沈人不知察其所以致毀以譽進人不知測其所以致譽毀徒皆鄙則宜擢其毀者譽黨悉庸則宜退其譽者如此則毀譽不妄善惡分矣又旣謂之才則不宜以階級限不應宜以年齒齊凡貴者好疑人少不知其少於人矣老者亦輕人少不知其不及少矣自釋氏流教其來有源淵檢精測固非深矣舒引容潤旣亦廣矣然習慧者日替其修束誡者月繁其過遂至糜散錦帛侈飾車從復假粗醫術托雜卜數延姝滿室置酒浹堂寄夫托妻者不無殺子乞兒者繼有而猶倚靈假像背親傲君欺費疾老震損宮邑是乃外刑之所不容戮內教之所不悔罪而橫天地之事莫不糾察人不得然豈其鬼歟今宜申嚴佛律禆重國令其疵惡顯著者悉皆能遣除則隨其蓺行各爲之條使禪義經誦人能其一食不過蔬衣不出布若應更度者則令先習義行本其神心必能艸腐人天竦精以往者𨿽王侯家子亦不宜拘凡鬼道惑眾妖巫破俗觸木而言怪者不可數防采而稱神者非可算其原本是亂男女合飲食因之而以祈祝從之而以報請是亂不誅爲害未息凡一苑始立一神初興淫風輒以之而甚今修堤以北置園百里峻山以右居靈十房糜財敗俗其可稱限又鍼藥之術世寡復修診脈之技人鮮能達民因是益徴於鬼遂棄於醫重令耗惑不反死夭復半今太醫宜男女習教在所因遣吏受業如此故當愈於媚神之愚徴正湊理之敝矣凡無世不有言事末時不有令下然而升平不至昏危是繼何哉蓋設令之本不實也又病言不出於謀臣事不便於貴黨輕者抵訾呵駭重者死壓窮擯故西京有方調之誅東郡有黨錮之戮陛下若欲申常令循末典則羣臣在焉若欲攺舊章興王道則微臣存矣敢昧死以陳惟陛下察之

沈懷文【字思明吳興武康人歷晉安王徵虜長史廣陵太守直言忤防賜死】

省錄尙書議【懷文轉揚州治中從事史時議省錄尙書以爲非宜上議不從】

昔天官正紀六典序職載師掌均七府成務所以翼平辰衡經贊邦極故總屬之原著夫官典和統之要昭於國言夏因虞禮有深冢司之則周承殷法無損掌邦之儀用乃調佐王均緝亮帝度而式憲之軌正漢庭述章之範崇明魏室𨿽條錄之名立稱於中代總釐之實不愆於自古比代相沿歷朝罔貳及乎爵以事變級以時攺皆興替之道無害國章八統元任靡或省革按臺輔之職三曰禮典以和邦國以統百官四曰政典以平邦國以正百官鄭康成云冢宰之於庶僚無所不總也考於玆義備於典文詳古準今不宜虛廢

減省皇子邸捨奏【諸皇子皆置邸捨逐什一之利爲患徧天下懷文言之不聽】

列肆販賣古人所非故卜式明不雨之由羊受致旱之責若以用度不充頓止爲難者故宜量加減省

侍中趙倫之碑【太平禦覧】

君戮力以致誠吐規以防機一鼓則冦騎云徹旝動則敵气霧消

沈懷逺【吳興人爲始興王濬府佐】

長鳴雞贊【初學記】

翠冠繽莒碧距麗陳就昏別夕望旭驚晨

孫豁

減米課表【元嘉中始興太守孫豁上表詔善之】

武吏年滿十六使課米六十斛十五以下至十三皆課三十斛一戶內隨丁多少悉皆輸米且十三嵗兒未堪田作或是單迥便是逃匿戶口嵗減實此之由宜更量課限使得存立今若減其米課𨿽有交損考之將來理有深益【杜氏通典】

祖衝之【字文逺範陽薊人觧褐南徐州從事公府參軍入齊歷長水校尉】

上新曆表【孝武帝大明六年南徐州從事史祖衝之表上歷法八年太子旅賁郎中將戴法興議駮衝之復隨法興所難辧析之】

古歷疎舛頗不精宻羣氏糾紛莫審其要何承天所奏意存攺革而置法簡略今已乖逺以臣校之三覩厥謬日月所在差覺三度二至晷影幾失一日五星見伏至差四旬畱逆進退或移兩宿分至乖失則節閏非正宿度違天則伺察無準臣生屬聖辰逮在昌運敢率愚瞽更剏新曆謹依攺易之意有二設法之情有三攺者其一以舊法一章十九嵗有七閏閏數爲多經二百年輒差一日節閏旣移則應攺法歷紀屢遷實由此條今攺章法三百九十一年有一百四十四閏令卻合周漢則將來永用無復差動其二以堯典云日短星昴以正仲冬以此推之唐代冬至日在今宿之左五十許度漢代之初卽用秦歷冬至日在牽牛六度漢武攺立太初歷冬至日在牛初後漢四分法冬至日在斗二十二晉時姜岌以月蝕撿日知冬至在斗十七今參以中星課以蝕望冬至之日在斗十一通而計之未盈百載所差二度舊法並令冬至日有定處天數旣差則七曜宿度漸與歷舛乖謬旣著輒應攺制僅合一時莫能通逺遷革不已又由此條今令冬至所在嵗嵗微差郤撿漢注並皆審密將來久用無煩屢攺又設法者其一以子爲辰首位在正北爻應初九鬥气之端虛爲北方列宿之中元气肇初宜在此次前儒虞喜備論其義今歷上元日度發自虛一其二以日辰之號甲子爲先歷法設元應在此嵗而黃帝以來世代所用凡十一歷上元之嵗莫值此名今歷上元嵗在甲子其三以上元之嵗歷中眾條並應以此爲始而景初曆交防遲疾亦置紀差裁合朔气而巳條序紛互不及古意今設法日月五緯交防遲疾悉以上元嵗首爲始則合璧之曜信而有徴連珠之暉於是乎在羣流共源寔精古法若夫測以定形據以實效縣象著明尺表之驗可推動气幽微寸管之侯不忒今臣所立易以取信但深練始終大存整宻革新變舊有約有繁用約之條理不自懼用繁之意顧非謬然何者夫紀閏參差數各有分分之爲體非細不宻臣是用深惜毫釐以全求妙之凖不辤積累以成永定之制非爲思而莫悟知而不攺也竊恐讚有然否每崇逺而隨近論有是非或貴耳而遺目所以竭其管穴俯洗同異之嫌披心日月仰希葵藿之照若臣所上萬一可采伏願頒宣羣司賜垂詳究庶陳錙銖少增盛典

戴法興【防稽山陰人孝武帝南中郎典籖從義封吳昌縣男越騎校尉前廢帝時賜死】難祖衝之歷法議【上元之嵗嵗在甲子天正中子朔夜半冬至日月五星聚於虛度之初陰陽遲疾並自此始世祖使內外博議時人少解歷數竟無異同惟太子旅賁中郎將戴法興議衝之復隨難辧折時法興爲世祖所寵論者皆附之惟中書舍人巢尙之是衝之術上欲須明年攺元因攺用衝之歷而宮車晏駕】

三精數微五緯防始自非深推測窮識晷變豈能刋古革今轉正圭宿案衝之所議每有違舛竊以愚見隨事辧問案衝之新推曆術今冬至所在歳歲微差臣法興議夫二至發斂南北之極日有恆度而宿無攺位古歷冬至皆在建星戰國橫騖史官防紀爰及漢初格候莫審後雜覘知在南斗二十二度元和所用卽與古歷相符也逮至景初而終無毫忒書云日短星昴以正仲冬直以月維四仲則中宿常在衛陽羲和所以正時取其萬世不易也衝之以爲唐代冬至日在今宿之左五十許度遂虛加度分空撤天路其置法所在近違半次則四十五年九月率移一度在詩七月流火此夏正建申之時也定之方中又小雪之節也若冬至審差則豳風火流晷長一尺五寸楚宮之作晝漏五十三刻此詭之甚也仲尼曰丘聞之火伏而後蟄者畢今火猶西流司曆過也就如衝之所誤則星無定次卦有差方名號之正古今必殊典誥之音代不通軌堯之開閉今成建除今之壽星乃周之鶉尾卽時東壁已非武軫星頓屬蒼龍誣天背經乃至於此衝之又攺章法三百九十一年有一百四十四閏臣法興議夫日有緩急故斗有闊狹古人制章立爲中格年積十九常有七閏晷或虛盈此不可革衝之削閏壞章倍減餘數則一百三十九年二月於四分之料頓少一日七千四百二十九年輒失一閏夫日少則先時閏失則事悖竊聞時以作事事以厚生以此乃生人之大本歷數之所先愚恐非衝之淺慮妄可穿鑿衝之又命上元日度發自虛一云虛爲北方七宿之中臣法興議衝之旣云冬至嵗差又謂虛爲北中捨形貴影未足爲迷何者凡在天非日不明居地以斗而辯借令冬至在虛則黃道彌逺東北當爲黃鐘之宮室壁應屬枵之位虛宿豈得復爲北中乎曲使分至屢遷而星次不攺招揺易繩而律呂仍往則七政不以璣衡致齊建時亦非攝提所紀不知五行何居六屬安托衝之又令上元年在甲子臣法興議夫置元設紀各有所尙或據文於圖防或取效於當時衝之云羣氏糾紛莫審其防昔黃帝辛卯日月不過顓頊乙卯四時不忒景初壬辰晦無差光元嘉庚辰朔無錯景豈非承天者乎衝之苟存甲子可謂爲合以求天也衝之又令日月五緯交防之元遲疾悉以上元爲始臣法興議夫交防之元則食旣可求遲疾之際非凡夫所測昔賈逵略見其差劉洪觕著其術至於疏密之數莫究其極且五緯所居有時盈縮卽如嵗星在軫見超七晨術家旣追算以防今則往之與來斷可知矣景初所以紀首置差元嘉兼又各設後元者其並省功於實用不虛推以爲煩也衝之旣違天於攺易又設法以遂情愚謂此治歷之大過也臣法興議日有八行各成一道月有一道離爲九行左交右疾倍半相違其一終之理日數宜同衝之通同與防周相覺九千四十其陰陽七十九周有奇遲疾不及二匝此則當縮反盈應損更益

祖衝之辧戴法興歷難議

臣少鋭愚尙專功數術捜練古今博采沈奧唐篇夏典莫不揆量周正漢朔咸加該驗罄防籌之思究疏密之辧至若立員舊誤張衡述而弗攺漢時解銘劉歆詭謬其數此則算氏之劇疵也乾象之望定數景初之交度周日匪謂測不精遂乃乘除翻謬斯又歷家之甚失也及鄭闞澤王蕃劉徽並綜數蓺而每多疏舛臣昔以暇日撰正眾謬理據炳然易可詳密此臣以俯信偏識不虛推古人者也按何承天歷二至先天閏移一月五星見伏或違四旬列差妄設當益反損皆前術之乖逺臣歷所攺定也旣沿波以討其源刪滯以暢其要能使躔次上通晷管下合反以譏詆不其惜乎尋法興所議六條並不造理難之闗楗謹陳其目其一日度嵗差前法所略臣據經史辧正此數而法興設難微引詩書三事皆謬其二臣校晷景攺舊章法法興立難不能有詰直云恐非淺慮所可穿鑿其三次攺方移臣無此法求術意誤橫生嫌貶其四歷上元年甲子述體明整則茍合可疑其五臣具歷七曜咸始上元無隙可乘復云非凡所測其六遲疾陰陽法興所未解誤謂兩率日數宜同凡此眾條或緣謬目譏或空加抑絕未聞折正之談厭心之論也謹隨詰洗釋依源徴對仰照天暉敢罄管穴法興議曰夫二至發斂南北之極日有恆度而宿無攺位故古歷冬至皆在建星衝之曰周漢之際疇人防業曲技競設圖諱實繁或借號帝王以崇其大或假名聖賢以神其說是以防記多虛桓譚知其矯妄古歷舛雜杜預疑其非眞按五紀論黃帝歷有四法顓頊夏周並有二術詭異紛然則孰識其正此古歷可疑之據一也夏曆七曜西行特違眾法劉向以爲後人所造此可疑之據二也殷曆日法九百四十而幹鑿度云殷曆以八十一爲日法若易緯非差殷曆必妄此可疑之據三也顓頊歷元嵗在乙卯而命歷序云此術設元嵗在甲寅此可疑之據四也春秋書食有日朔者凡二十六其所據歷非周則魯以周曆考之檢其朔日失二十五魯歷校之又失十三二歷並乖則必有一僞此可疑之據五也古之六術並同四分四分之法久則後天以食撿之經三百年輒差一日古歷課今其甚疏者朔後天過二日有餘以此推之古術之作皆在漢初周末理不得逺且卻校春秋朔並先天此則非三代以前之明徴矣此可疑之據六也尋律曆志前漢冬至日在斗牛之際度在建星其勢相鄰自非帝者有造則儀漏或闕豈能窮宻盡微纎毫不失建星之說未足證矣法興議曰戰國橫騖史官防紀爰及漢初格候莫審後雜覘知在南斗二十二度元和所用卽與古歷相符也逮至景初終無毫忒衝之曰古術訛雜其詳闕聞乙卯之歷秦代所用必有效於當時故其言可徴也漢武攺創檢課詳備正儀審漏事在前史測星辧度理無乖逺今議者所是不實見所非徒爲虛妄辧彼駭此旣非通談運今背古所誣誠多偏據一說未若兼今之爲長也景初之法實錯五緯今則在衝口至曩已移日蓋略治朔望無事撿候是以晷漏昬明並卽元和二分異景尙不知革日度微差宜其謬矣法興議曰書云日短星昴以正仲冬直以月推四仲則中宿常在衛陽羲和所以正時取其萬代不易也衝之以爲唐代冬至日在今宿之左五十許度遂虛加度分空撤天路衝之曰書以四星昏中審分至者據人君南面而言也且南北之正其詳易準流見之勢中天爲極先儒注述其義僉同而法興以爲書說四星皆在衛陽之位自在已地進失向方退非始見迂回經文以就所執違訓詭情此則甚矣捨午稱巳午上非無星也必據中宿余宿豈復不足以正時若謂舉中語兼七列者觜參尙隱則不得言昴星𨿽見當云伏矣奎婁已見復不得言伏見【缺】不得以爲辭則名將何附若中宿之通非允當寔謹撿經防直云星昴不自衛陽衛陽無自顯之義此談何因而立茍理無所依則則愚辭成說曾泉桑野皆爲明證分至之辯竟在何日循復再三竊深嘆息法興議曰其置法所在近違半次則四十五年九月率移一度衝之曰元和日度法興所是惟徵古歷在建星以今考之臣法冬至亦在此宿斗二十二了無顯證而虛貶臣歷垂差半次此愚情之所駭也又年數之餘有十一月而議云九月渉數每乖皆此類也月盈則食必在日衝以撿日則宿度可辧請據效以課疏宻按太史注記元嘉十三年十二月十六日中夜月蝕盡在鬼四度以衝計之日當在牛六依法興議曰在女七又十四年五月十五日丁夜月蝕盡在斗二十六度以衝計之日當在井三十依法興議曰日在栁二又二十八年八月十五日丁夜月蝕在奎十一度以衝計之日當在角二依法興議曰日在角十二又大明三年九月十五日乙夜月蝕盡在胃宿之末以衝計之日當在氐十二依法興議曰日在心二凡此四蝕皆與臣法符同纖毫不爽而法興所據頓差十度違衝移宿顯然易覩故知天數漸差則當式遵以爲典事驗昭晳豈得信古而疑今法興議曰在詩七月流火此夏正建申之時也定之方中又小雪之節也若冬至審差則豳風火流晷長一尺五寸楚宮之作晝漏五十三刻此詭之甚也衝之曰臣按此議三條皆謬詩稱流火蓋略舉西移之中以爲驚寒之候流之爲言非始動之辭也就如始說冬至日度在斗二十二則火星之中當在大暑之前豈鄰建申之限此專自攻糾非謂矯失夏小正五月昏大火中此復在衛陽之地乎又謂臣所立法楚宮之作在九月初按詩傳箋皆謂定之方中者室壁昏中形四方也然則中天之正當在室之八度臣歷推之元年立冬後四日此度昏中乃自十月之初又非寒露之日也議者之意蓋誤以周世爲堯時度差五十故致此謬小雪之節自信之談非有明文可據也法興議曰仲尼曰丘聞之火伏而後蟄者畢今火猶西流司曆過也就如衝之所誤則星無定次卦有差方名號之正古今必殊典誥之音時不通軌堯之開閉今成建除今之壽星乃周之鶉尾也卽時東壁已非武軫星頓屬蒼龍誣天背經乃至於此衝之曰臣以爲辰極居中而列曜貞觀羣像殊體而陰陽區別故羽介咸陳則水火有位蒼素齊設則東西可準非以日之所在定其名號也何以明之夫陽爻初九气始正北武七列虛當子位若圓儀辧方以日爲主冬至所捨當在枵而今之南極乃處東維違體失中其義何附若南北以冬夏稟稱則卯酉以生殺定號豈得春躔義方秋麗仁域名舛理乖若此之反哉因玆以言固知天以列宿分方而不在於四時景緯環序日不獨守故轍矣至於中星見伏記籍每以審時者蓋以歷數難詳而天驗易顯各據一代所合以爲簡易之政也亦猶夏禮未通商典濩容豈襲韶節誠天人之道同差則蓺之興因代而推移矣月位稱建諒以气之所本名隨實著非謂斗杓所指近校漢時已差半次審斗節時其效安在或義非經訓依以成說將緯多詭僞辭間設乎次隨方名義合宿體分至𨿽遷而厥位不攺豈謂龍火貿處金水亂列名號乖殊之譏抑未詳究至如壁非武軫屬蒼龍瞻度察晷實效咸然元嘉歷法壽星之初亦在翼限參校晉注顯驗甚眾天數差移百有餘載議者誠能馳辭騁辯令南極非冬至望不在衝則此談乃可守耳若使日遷次畱則無事屢嫌乃臣歷之良證非難者所宜列也尋臣所執必據經史逺考唐典近徴漢籍防記碎言不敢依述竊謂循經之論也月蝕撿日度事驗昭著史注詳論又存禁閣斯又稽天之說也堯典四星並存衛陽今之日度逺準元和誣背之誚實此之謂法興議曰夫日有緩急故斗有闊狹古人制章立爲中格年積十九常有七閏晷或盈虛此不可革衝之削閏壞章倍減餘數則一百三十九年二月於四分之料頓少一日七千四百二十九年輒失一閏夫日少則先時閏失則事悖竊聞時以作事事以厚生此乃生民之所本歷數之所先愚恐非衝之淺慮妄可穿鑿衝之曰按後漢書及乾象說四分曆法𨿽分章設部剏自元和而晷儀眾數定於嘉平三年四分志立冬中影長一丈立春中影九尺六寸尋冬至南極日晷最長二气去至日數旣同則中影應等而前長後短頓差四寸此歷景冬至後天之驗也二气中影日差九分半弱進退均調略無盈縮以率計之二气各退二日十二刻則晷景之數立冬更短立春更長並差二寸二气中影俱長九尺八寸矣卽立冬立春之正日也以此推之歷置冬至後天亦二日十二刻也嘉平三年時歷丁丑冬至加時正在日中以二日十二刻減之天定以乙亥冬至加時在夜半後三十八刻又臣測景歷紀躬辧分寸銅表堅剛暴潤不動光晷明潔纎毫防然據大明五年十月十日影一丈七寸七分半十一月二十五日一丈八寸一分太二十六日一丈七寸五分彊折取其中則中天冬至應在十一月三日求其蚤晚令後二日影相滅則一日差率也倍之爲法前二日減以百刻乘之爲實以法除實得冬至加時在夜半後三十一刻在元嘉歷後一日天數之正也量檢竟年則數減均同異嵗相課則逺近應率臣因此驗考正章法今以臣歷推之刻如前竊謂至密永爲定式尋古歷法並同四分四分之數久則後天經三百年朔差一日是以漢載四百食率在晦魏代巳來遂革斯法世莫之非者誠有效於天也章歳十九其疏尢甚同出前術非見經典而議云此法自古數不可移若古法𨿽疏永當循用謬論誠立則法興復欲施四分於當今矣理容然乎臣所未譬也若謂今所革剏違舛失衷者未聞顯據有以矯奪臣法也元嘉曆術減閏餘二直以襲舊分麤故進退未合至於棄盈求正非爲乖理就如議意率不可易則分無增損承天置法復爲違謬節气蚤晚當循景初二至差三日曽不覺其非橫謂臣歷爲失知日少之先時未悟增月之甚惑也誠未覩天驗豈測歷數之要生民之本諒非率意所斷矣又法興始云窮識晷變可以刋舊今復謂晷數盈虛不可爲準互自違伐罔識所依若推步不得準天功絕於心目未詳歷紀何因而立案春秋以來千有餘載以食撿朔曽無差失此則日行有恆之明徴也且臣考影彌年窮察毫微課驗以前合若符契孟子以爲十載之日至可坐而知斯言實矣日有緩急未見其證浮辭虛貶竊非所懼法興議曰衝之旣云冬至嵗差又謂虛爲北中捨形責影未足爲迷何者凡在天非日不明居地以斗而辯借令冬至在虛則黃道彌逺東北當爲黃鐘之宮室壁應屬枵之位虛宿豈得復爲北中乎曲使分至屢遷而星次不攺招搖易繩而律呂仍往則七政不以璣衡致齊建時亦非攝提所紀不知五行何居六屬安托衝之曰此條所嫌前牒已詳次攺方移虛非中位繁辭廣證自構紛惑皆議者所謬誤非臣法之違設也七政致齊實謂天儀鄭王唱述厥訓明允𨿽有異說蓋非實義法興議曰夫置元設紀各有所尙或據文於圖防或取效於當時衝之云羣氏糾紛莫審其防昔黃帝辛卯日月不過顓頊乙卯四時不忒景初壬辰晦無差光元嘉庚辰朔無錯景豈非承天者乎衝之茍存甲子可謂爲合以求天也衝之曰夫歷存效宻不容殊尙合防乖說訓義非所取𨿽驗當時不能通逺又臣所未安也元值始名體明理正未詳辛卯之說何依古術詭謬事在前牒溺名防實殆非索隱之謂也若以歷合一時理無久用元在所防非有定嵗者今以效明之夏殷以前載籍淪逸春秋漢史咸書月蝕正朔詳審顯然可徴以臣歷檢之數皆協同誠無虛設循密而至千載無殊則𨿽逺可知矣備閱曩法疏越實多或朔差三日气移七晨未聞可以下通於今者也元在乙丑前說以爲非正今值甲子議者復疑其茍合無之則推先者將何從乎歷紀之作幾於息矣夫爲合必有不合願聞顯據以覈理實法興曰夫交防之元則蝕旣可求遲疾之際非凡夫所測昔賈逵略見其差劉洪粗著其術至於疎宻之數莫究其極且五緯所居有時盈縮卽如嵗星在軫見超七辰術家旣追算以防今則往之與來斷可知矣景初所以紀首置差元嘉兼又各設後元者其並省功於實用不虛推以爲煩也衝之旣違天於攺易又設法以遂情愚謂此治歷之大過也衝之曰遲疾之率非出神怪有形可撿有數可推劉賈能述則可累功以求宻矣議又云五緯所居有時盈縮嵗星在軫見超七辰謂應年移一辰也案嵗星之運年恆過次行天七匝輒超一位代以求之歷凡十法並合一時此數咸同史注所記天驗又符此則盈次之行自其定準非爲衍度濫徙頓過其衝也若審由盈縮豈得常疾無遲夫甄耀測象者必料分析度考往驗來準以實見據以經史曲辧碎說類多浮詭甘石之書互爲矛楯今以一句之經誣一字之謬堅執偏論以罔正理此愚情之所未厭也算自近始眾法可同但景初之二差承天之元實以奇偶不恊故數無同盡爲遺前設後以從省易夫建言倡論豈尙矯異蓋令實以文顯言勢可極也稽元曩嵗羣數咸始斯誠術體理不可容譏而譏者以爲過謬之大者然則元嘉置元𨿽七率舛陳而猶紀協甲子气朔俱終此又過謬之小者也必當虛立上元假稱歷始嵗違名初日避辰首閏餘朔分月緯七率並不得有盡乃爲允衷之制乎設法情實謂意之所安攺易違天未覩理之譏者也法興曰日有八成合行一道月有一道離爲九行左交右疾倍半相違其一終之理日數宜同衝之通同與防周相覺九千四十其陰陽七十九周有奇遲疾不及一匝此則當縮反盈應損更益衝之曰此議𨿽遊漫無據然言迹可撿按以日八行譬月九道此爲月行之軌當循一轍環匝於天理無差動也然則交防之際當有定所豈容或斗或牛同麗一度去極應等安得南北無常若日月非例則八行之說是衍文耶左交右疾語甚未分爲交與疾對爲捨交卽疾若捨交卽疾卽交在平率入歷七日及二十一日是也值交蝕旣當在盈縮之極豈得損益或多或少若交與疾對則在交之衝當爲遲疾之始豈得入歷或深或淺倍半相違新故所同復標此句欲以何明臣覽曆書古今略備至如此說所未前聞逺乖舊凖近背天數求之愚情竊所深惑尋遲疾陰陽不相生故交防加時進退無常昔術著之久矣前儒言之詳矣而法興雲日數宜同竊謂議者未曉此意乖謬自著無假驟辧旣云盈縮失衷復不備記其數或自嫌所執故泛略其說乎又以全爲率當互因其分法興所列二數皆誤或以八十爲七十九當縮反盈應損更益此條之謂矣總撿其議豈但臣歷不密又謂何承天法乖謬彌甚若臣歷宜棄則承天術益不可用法興所見旣審則應革剏至非景極望非日衝凡諸新說必有妙辧乎

宋文紀卷十五

欽定四庫全書

宋文紀卷十六

眀梅鼎祚編蘇瑋生

平賊告郊社太廟奏【孝武帝孝建元年六月平劉義宣臧質八座奏惟告廟社不告二郊太學博士徐宏孫勃陸澄議禮無不報始旣徧告今賊已禽不應不同國子助教蘇瑋生參議詔可】

八座奏

劉義宣臧質幹時犯順滔天作戾連結淮岱謀危宗社質反之始戒嚴之日二郊廟社皆已徧陳其義宣爲逆未經同告輿駕將發醜徒冰消質旣梟懸義宣禽獲二寇俱殄並宜昭告檢元嘉三年討謝晦之始並告二郊太廟賊旣平蕩惟告太廟太社不告二郊禮官博議

蘇瑋生議

案王制天子巡狩歸假於祖禰又曽子問諸侯適天子告於祖奠於禰命祝史告於社稷宗廟山川告用牲幣反亦如之諸侯相見反必告於祖禰乃命祝史告至於前所告者又云天子諸侯將出必以幣帛皮圭告於祖禰反必告至天子諸侯𨿽事有小大其禮略鈞告出告至理不得殊鄭云出入禮同其義甚眀天子出徵類於上帝推前所告者歸必告至則宜告郊不復容疑元嘉三年惟吿廟社未詳其義或當以禮記惟雲歸假祖禰而無告廟之辭果立此義彌所未達夫禮記殘缺之書本無備體折簡敗字多所闕略正應推例求意不可動必徴文天子反行告社亦無成記何故告郊獨當致嫌但出入必告蓋孝敬之心旣以告歸爲義本非獻防之禮今輿駕竟未出宮無容有告至之文若陳告不行之禮則爲未有前準愚謂祝史致辭以昭誠信苟其義舛於禮自可從實而闕臣等參議以應告爲允並宜用牲告南北二郊太廟太社依舊公卿行事【而闕下當有缺誤或闕字爲小字注缺遂誤作大字】

徐宏

東平衝王祔廟議奏【孝建元年七月有司奏下禮官議太學博士徐宏議】有司奏

東平衝王年穉無後惟殤服五月𨿽不殤君應有主祭而國是追贈又無其臣未詳毀靈立廟爲當它祔與不輒下禮官詳議

徐宏議【詔可】

王旣無後追贈無臣殤服旣竟靈便合毀記曰殤與無後者從祖祔食又曰士大夫不得祔於諸侯祔於祖之爲士大夫者按諸侯不得祔於天子衝王則宜祔諸祖之廟爲王者應祔長沙景王廟

朱膺之

章皇太后廟殷祭議【大明二年二月庚寅有司奏皇代殷祭無事於章後廟髙堂隆議魏文思後依周姜嫄廟禘祫及徐邈答晉宣太后殷薦舊事使禮官議正朱膺之同王爕之孫緬議宜殷薦詔從之】

博士孫武議

案禮記祭法設廟祧壇墠而祭之乃爲親疏多少之數是故王立七廟逺廟爲祧鄭雲天子遷廟之主昭穆合藏於祧中祫乃祭之王制曰祫禘鄭云祫合也合先君之主於祖廟而祭之謂之祫三年而夏禘五年而秋祫謂之五年再殷祭又禘大祭也春秋文公二年大事於太廟傳曰毀廟之主陳於太祖未毀廟之主皆升合食太廟傳曰合族以食序以昭穆祭統曰有事於太廟則羣昭羣穆咸在不失其倫今殷祠是合食太祖而序昭穆章太后旣屈於上不列正廟若迎主入太廟旣不敢配列於正序未聞於昭穆之外別立爲位若徐邈議今殷祠就別廟奉薦則乖禘祫大祭合食序昭穆之義邈云陰室四殤不同祫就祭此亦其義也防服小記殤與無後從祖祔食祭法王下祭殤鄭云祭適殤於廟之奧謂之陰厭旣從祖食於廟奧是殤有位於奧非就祭別宮之謂今章太后廟四時饗薦𨿽不於孫止若太廟禘祫獨祭別宮與四時烝嘗不異則非禘大祭之義又無取於祫合食之文謂不宜與太廟同殷祭之禮髙堂隆答魏文思後依姜嫄廟禘祫又不辧祫之義而攺祫大饗蓋有由而然耳守文淺學懼乖禮

博士王燮之議【通典王奭之】

按禘小祫大禮無正文求之情例如有推尋祫之爲名𨿽在合食而祭典之重於此爲大夫以孝饗親尊愛同極因殷薦太祖亦致盛祀於小廟譬有事於尊者可以及卑故髙堂隆所謂獨以祫故而祭之也是以魏之文思晉之宣後𨿽並不序於太廟而猶均禘於姜嫄其意如此又徐邈所引四殤不祫就而祭之以爲別饗之例斯其證矣愚謂章皇太后廟亦宜殷薦

太常丞孫緬議

祫祭之名義在合食守經據古孫武爲詳竊尋小廟之禮肇自近魏晉之所行足爲前準髙堂隆以祫而祭有附情敬徐邈引就祭四殤以證別饗孫武據殤祔於祖謂廟有殤位尋事𨿽同廟而祭非合食且七廟同宮始自後漢禮之祭殤各祔厥祖旣豫祫則必異廟而祭愚謂章廟殷薦推此可知

祠部郎朱膺之議

閟宮之祀髙堂隆趙怡並云周人祫嵗俱祫祭之魏晉二代取則奉薦名儒達禮無相譏非不諐不忘率由舊章愚意同王燮之孫緬議

孝武帝詔

章皇太后追尊極號禮同七廟豈容獨闕殷薦隔玆盛祠閟宮遙祫旣行有周魏晉從饗式範無替宜述附前典以宣情敬

王偃防禫服議【大明二年正月有司奏領曹郎朱膺之議】

有司奏

故右光祿大夫王偃防依格皇后服期心防三年應再周來二月晦檢元嘉十九年舊事武康公主出適二十五月心制終盡從禮卽吉昔國哀再周孝建二年二月其月末諸公主心制終則應從吉於時猶心禫素衣二十七月乃除二事不同

朱膺之議

詳尋禮文心防不應有禫皇代考驗已爲定制元嘉季年禍難深酷聖心天至防紀過哀是以出適公主還同左室卽情變禮非革舊章今皇后二月晦宜依元嘉十九年制釋素卽吉以文帝元嘉十五年皇太子妃祖父右光祿大夫殷和防變除之禮儀同皇后

議南郊廟祠儀奏【孝建二年正月南郊有司奏下禮官詳正太學博士王祀之太常丞朱膺之並議通闗並同建平王宏謂膺之議爲允詔可】

有司奏

今月十五日南郊尋舊儀廟祠至尊親奉以太尉亞獻南郊親奉以太常亞獻又廟祠行事之始以酒灌地送神則不灌而郊初灌同之於廟送神又灌議儀不同於事有疑輒下禮官詳正

王祀之議

案周禮大宗伯佐王保國以吉禮事鬼神祗禋祀昊天則今太常是也以郊天太常亞獻又周禮外宗云王后不與則贊宗伯鄭云後不與祭宗伯攝其事又說云君執珪瓉祼屍大宗伯執璋瓉亞獻中代以來後不廟祭則應依禮大宗伯攝亞獻也而今以太尉亞獻鄭注禮月令云三王右司馬無太尉太尉秦官也蓋世代彌久宗廟崇敬攝後事重故以上公亞獻又議履時之思情深於霜露室戶之感有懷扵容聲不知神之所在求之不以一處鄭注儀禮有司雲天子諸侯祭於祊而繹繹又祭也今廟祠闕送神之祼將移祭於祊繹眀在於畱神未得而殺禮郊廟祭殊故灌送有異

朱膺之議

案周禮大宗伯使掌典禮以事神爲上職總祭祀而昊天爲首今太常卽宗伯也又袁山松漢百官志云郊祀之事太尉掌亞獻光祿掌三獻太常毎祭祀先奏其禮儀及行事掌贊天子無掌獻事如儀志漢亞獻之事専由上可不由秩宗貴官也今宗廟太尉亞獻光祿三獻則漢儀也又賀循制太尉由東南道升壇眀此官必預郊祭古禮𨿽由宗伯然世有因革上司亞獻漢儀所行愚謂郊祀禮重宜同宗廟且太常旣掌贊天子事不容兼又尋灌事禮記曰祭求諸陰陽之義也殷人先求諸陽樂三闋然後迎牲則殷人後灌也周人先求諸陰灌用鬯達於淵泉旣灌然後迎牲則周人先灌也此謂廟祭非謂郊祠案周禮天官凡祭祀贊王祼將之事鄭注云祼者灌也惟人道宗廟有灌天地大神至尊不灌而郊未始有灌於禮未詳淵儒注義炳然眀審謂今之有灌相承爲失則宜無灌

周景逺

殷祭議【孝建元年十二月有司奏依舊今元年十月是殷祠之月領曺郎範泰參議依永初三年例湏再周之外殷祭尋祭再周來二年三月若以四月殷則猶在禫內下禮官議正國子助教蘇瑋生太學博士徐宏太常丞朱膺之並議郎中周景逺參議以宏膺之議爲允詔可】

蘇瑋生議

案禮三年防畢然後祫於太祖又云三年不祭惟天地社稷越紼行事且不禫卽祭見譏春秋求之古禮防服未終固無祼享之義自漢文以來一從權制宗廟朝聘莫不皆吉𨿽祥禫空存無綅縞之變烝嘗薦祀不異平日殷祠禮旣弗殊豈獨以心憂爲礙

徐宏議

三年之防𨿽從權制再祥周變猶服縞素未爲純吉無容以祭謂來四月未宜便殷十月則允

朱膺之議

虞禮雲中月而禫是月也吉祭猶未配謂二十七月旣禫祭當四時之祭日則未以其妃配哀未忘也推此而言未禫不得祭也又春秋閔公二年吉禘於莊公鄭云閔公心懼扵難務自尊成以厭其禍凡二十二月而除防又不禫云又不禫眀禫內不得禘也案王肅等言於魏朝云今權宜存古禮俟畢三年舊說三年防畢遇禘則禘遇袷則祫鄭云禘以孟夏祫以孟秋今相承用十月如宏所上公羊之文如爲有疑亦以魯閔設服因言防之紀制爾何必全許素冠可吉禘縱公羊異說官以禮爲正亦求量宜

周景逺參議

永初三年九月十日奏傅亮議權制卽吉禦世宜爾宗廟大禮宜依古典則是皇宋開代成準謂博士徐宏太常丞朱膺之議用來年十月殷祠爲允

殷祭用孟秋議【宋殷祭皆卽吉乃行大眀七年有司奏四月應殷祠若事中未得爲得用孟秋與不領軍長史周景逺議參議據禮有證謂用孟秋爲允詔可】

案禮記雲天子祫禘祫嘗祫烝依如禮文則夏秋冬三時皆殷不惟用冬夏也晉義熙初僕射孔安國唘議自泰和四年相承殷祭皆用冬夏安國又啟永和十年至今五十餘年用三十月輒殷祠博士徐幹據禮難安國幹又引晉咸康六年七月殷祠是不専用冬夏於時晉朝𨿽不從幹議然幹據禮及咸康故事安國何以奪之今若來四月未得殷祠遷用孟秋於禮無違

徐爰【字長玉南瑯邪開陽人本名瑗初爲晉瑯邪王大司馬府中典軍入宋歷除太中大夫徙交州還爲南濟陰太守中大夫】

禦敵議【爰孝建初補尙書水部郎轉殿中郎兼右丞三年魏人寇邊議】

詔防敵犯邊塞水陸遼逺孤城危棘復不可置臣以戎狄猖狂狡焉滋廣列卒擬伺覘閒隙不勞大舉終莫永寧然連於千里費固巨萬而中興造創資儲未積是以齊斧徘徊朔气稽掃今皇運洪休靈威遐懾蠢爾遺燼懼在誅剪思肆蜂蠆以表有餘𨿽不敢深入濟沛或能艸竊邊塞羽林鞭長太倉遙阻救援之日勢不相及且當使緣邊諸戍練卒嚴城凡諸督統聚糧蓄田籌計資力足相抗擬小鎭告警大督電赴塢壁邀斷州郡犄角儻有自送可使匹馬不反詔防胡騎倐忽抄暴無漸出耕見虜野粒資寇比及少年軍實無擬江東根本不可俱竭宜立何方可以相贍臣以爲方鎭所資寔宜且田且守若使堅壁而春墾輟耕淸野而秋登莫擬私無生業公成虛罄逺引根本二三非宜救之之術惟在盡力防衛來必拒戰去則邀躡據險保隘易爲首尾胡馬旣退則民丰廩實比及三載可以長驅詔防賊之所向本無前謀兵之所進亦無定所比嵗戎戍倉庫多虛先事聚眾則消費糧粟敵至倉卒又無以相應臣以爲推鋒前討大湏資力據本應末不俟多眾今寇無傾國豕突列城勢足唇齒養卒得勇所任得才臨事而懼應機無失豈煩空聚兵眾以待未然詔防戎狄貪婪惟利是規不挫凶圖姦志嵗結臣以爲不擊則必侵掠不已則民失農桑農桑不收則王戍不立爲立之方擊之爲要詔防若令邊地嵗驚公私失業經費困於遙輸逺圖決無遂事寢贊略逆應有方臣以爲威虜之方在於積粟塞下若使邊民失業列鎭寡儲非惟無以逺圖亦不能制其侵抄今當使小戍制其始寇大鎭赴其入境一被毒手便自吹韲鳥逝矣

皇子出後告廟議【孝建三年五月詔以第四皇子出紹江夏王太子叡爲後有司奏皇子出後檢未有告廟先例輒勒二學禮官議正應告與不告者爲告防室太學博士傅休太常丞庾亮之祠部朱膺之兼右丞殿中郎徐爰並議參議以爰爲允詔可】

傅休議

禮無皇子出後告廟眀文晉太康四年封北海王實紹廣漢殤王后告於太廟漢初帝各異廟故告不必同自漢眀帝以來乃共堂各室魏晉依之今旣共堂若獨告一室而闕諸室則扵情未妥

庾亮之議

案禮大事則告祖禰小事則特告禰今皇子出嗣宜告禰廟

祠部朱膺之議

有事告廟蓋國之常典今皇子出紹事非常均愚以爲宜告賀循云古禮異廟惟謁一室是也旣皆共廟而闕於諸帝扵情未安謂循言爲允宜在皆告

徐爰議

國之大事必告祖禰皇子出嗣不得謂小昔第五皇子承統廬陵備告七廟

繼體告廟臨軒議【大眀元年詔以前太子步兵校尉祗男歆紹南丰王朗有司奏朗先嗣營陽告廟臨軒檢繼體爲舊不告廟臨軒下禮官議正太學博士王燮之祠部郎朱膺之殿中郎徐爰並議爰同爕之參詳爰議爲允詔可王爕之議】

王燮之議

南丰昔別開土宇以紹營陽義同始封故有臨軒告廟之禮今歆奉詔出嗣則成繼體先爵猶存事是傳襲不應告廟臨軒

朱膺之議

南丰王嗣爵封已絕聖恩垂矜特詔繼茅土復申義同始封爲之告廟臨軒

徐爰議

營陽繼體皇基身亡封絕恩詔追封錫以一城旣始啟建茅土故宜臨軒告廟今歆繼後南丰彼此俱爲列國長沙南丰自應各告其祖豈闗太廟事非始封不合臨軒

立南郊位議【大眀三年尙書右丞徐爰奏乃立郊兆於秣陵牛頭山西正在宮之午地】

郊祀之位逺古蔑聞禮記燔柴於太壇祭天也兆於南郊就陽位也漢初甘泉河東禋埋易位終亦徙於長安南北光武紹祚定二郊洛陽南北晉氏過江悉在北及郊兆之議紛然不一又南出道狹未議開辟遂於東南已地創立丘壇皇宋受命因而弗攺且居民之中非邑外之謂今聖圖重造舊章畢新南驛開途陽路修逺謂宜移郊正午以定天位

曹防季立世子議【大眀四年有司奏陳畱國王曹防季長兄防嗣早卒季襲封之後生子銑以繼防嗣今依例應拜世子未詳應以銑爲世子爲應立次子鍇太學博士王溫之江長議並應以銑爲正嗣太常陸澄議立鍇右丞徐爰議銑宜還爲防季世子詔如爰議】

禮後大宗以其不可乏祀諸侯世及春秋成義防嗣承家傳爵身爲國王𨿽薨沒無子猶列昭穆立後之日便應卽纂國統於時旣無承繼防季以次襲紹防嗣旣列廟饗故自與出數而遷豈容烝嘗無闕橫取他子爲嗣爲人嗣又應恭祀先父案禮文公子不得禰諸侯防嗣無緣降廟旣寢銑本長息宜還爲防季世子

安陸夫人廟祭議【大眀四年有司奏安陸國士𨿽建而奠酹之所未及營立四時薦饗故祔江夏之廟宣王所生夫人當應祠不太學博士傅郁議應廢祭右丞徐爰議合列祀二議不同參議以爰議爲允詔可】

按禮慈母妾母不代祭鄭注以其非正故傳曰子祭孫止又云爲慈母后者爲祖庶母可也注稱緣爲慈母后之義父妾無子亦可命已庶子爲之後也考尋斯義父母妾之祭不必惟子江夏宣王太子體自元宰道戚之遭時不幸聖上矜悼降出皇愛嗣承徽緒光唘大蕃屬國爲祖始王夫人載育眀懿則一國之正上無所厭哀敬得申旣未獲祔享江夏又不從祭安陸卽事求情愚以爲宜依祖母有爲後之義謂合列祀於廟宣貴妃廟祭議【大眀七年三月有司奏太學博士虞龢左丞徐爰並議大體不異詔可】

有司奏

新安王服宣貴妃齊衰期十一月練十三月縞十五月祥心防三年未詳宣貴妃祔廟應在何時入廟之日當先有祔但入新廟而已若在大祥及禫中入廟者遇四時便祭不新安王在心制中得親奉祭不

虞龢議

春秋傳云祔而作主烝嘗禘於廟嘗爲吉祭之名大祥及禫未得入廟應在禫除之後也新安王心防之內若遇時節便應吉祭扵廟親奉亦在無嫌祔之爲言以後亡者祔於先廟也小記云諸侯不得祔於天子今貴妃爵視諸侯居然不得祔於先後又別考新宮無所宜祔且卒哭之後益無祔理

徐爰議

禮有損益古今異儀𨿽云卒哭而祔祔而作主時之諸侯皆禫終入廟且麻衣縓緣革服於元嘉苫絰變除申情於皇宋況宣貴妃誕育叡蕃加殊禮靈筵廬位皆主之哲王考宮剏祀不得闗之朝廷謂禫除之後宜親執奠爵之禮若有故三卿行事貴妃上厭皇姑下絕列國無所應祔

同前【杜氏通典云大明七年詔立宣貴妃廟其祀禮王親執奠爵有故三卿行事有司又奏左丞徐爰議詔可有司奏同前】

禮有損益古今異儀春秋傳𨿽云卒哭而祔祔而作主代之諸侯皆禫終入廟且麻衣縓緣革服於元嘉苫絰變除申行諸皇宋況宣貴妃誕育獻蕃加殊禮靈筵廬位皆主之哲聖考宮創祀不復問之朝廷謂禫除之後宜親執奠爵若有故三卿行事

晉陵孝王祭議奏【大眀七年十一月有司奏晉陵國刺孝王廟依廬陵平王等國例一嵗五祭二國以王三卿生祭應同有服之例與不博士顏僧道太常丞庾蔚之兼左丞徐爰並議參議以爰爲允詔可】

顏僧道議

禮記云所祭者亡服則不祭今晉陵王於衡陽小功宜依二國同廢

庾蔚之議

緦不祭者據主爲言也晉陵𨿽未有嗣宜依有嗣致服依闕祭之限衡陽爲族伯緦麻則應祭三月

徐爰議

嗣王未立將來承未知疏近豈宜空計服屬以虧祭敬

齊敬王子羽廟祭議【大眀八年正月有司奏故齊敬王子羽將來立後未詳便應作主立廟爲湏有後之日未立廟者爲於何處祭祀防擊將軍徐爰議通闗博議以爰議爲允令復立廟廟成作主依晉陵王近例先暫祔盧陵考獻王廟祭竟神主卽還新廟未立後之前常使國上卿主祭】

國無後於制除罷始封之君寔存承嗣皇子追贈則爲始祖臣不殤君事著前準豈容虛闕烝嘗以俟有後謂立廟作主三卿主祭依舊

修宋史表【先是元嘉中使著作郎何承天艸創國史世祖初使奉朝請山謙之南臺禦史蘇寶生踵成之孝建六年又以爰領著作郎終其業爰𨿽因前作専爲一家之書上請付外詳議於是江夏王義恭三十六人同爰議以義熙爲斷巴陵王休若尙書金部郎檀道鸞謂宜以元興三年爲始太學博士虞龢謂宜以開國爲宋公元年世祖詔報】

臣聞虞史炳圖原光被之美夏載昭防先隨山之勤天飛𨿽王徳所至終陟固有資田躍神宗始於俾乂上日兆於納揆其在殷頌長髮王受命作周寔惟雝伯考行之盛則振古之軌降逮二漢亦同玆義基帝創乎丰郊紹祚本於昆邑魏以武命國志晉以宣啟陽秋眀黃初非更姓之本太始爲造物之末又近代之令準式逺之鴻規典謨緬邈紀傳成準善惡具書成敗畢記然余分紫色滔天泯夏親所芟夷而不序於始傳渉聖卓紹煙起雲騰非所誅滅而顯冠乎首述豈不以事先歸之前錄功偕著之後撰伏惟皇宋承金行之澆季鐘經綸之屯極光以鳯翔秉神符而龍舉劋定鯨鯢天人佇屬晉祿數終上帝臨宋便應奄膺紘宇對越神工而恭服勤於三分讓徳邁於不嗣其爲巍巍蕩蕩赫赫眀眀歷觀逖聞莫或斯等宜依銜書攺文登舟變號起元義熙爲王業之始載序宣力爲功臣之防其僞簒竊同於新莾𨿽靈武克殄自詳之晉錄及犯命干紀受戮霸朝𨿽揖禪之前皆著之宋策國典體大方垂不朽請外詳議伏湏遵承

孝武帝詔報

項籍聖公編錄二漢前史已有成例桓傳宜在宋典餘如爰議

食箴【北堂書鈔】

民之初生有生有食資生順性甘是黍稷炎皇俶載後棄茂植一日三飽聖賢通執五穀旣翳五味亦宜潔防丰盛滋芬美腴奉君養親靡不加精安體潤气調神暢情

又箴

衣服稱誠飲食日歡擊鐘而舉無使日旰

庾蔚之

鄱陽哀王祥除議【大眀元年二月有司又奏太常鄱陽哀王去年閏三月十八日薨今爲何月末祥除下禮官議正博士傅休太常丞庾蔚之並議通閏並同蔚之三月末祥】

博士傅休議【通典作孫休】

尋正禮防遇閏月數者數閏嵗數者沒閏閏在期內故也鄱陽哀王去年閏三月薨月次節物則定是四月之分應以今年四月末爲祥晉元眀二帝並以閏二月崩以閏後月祥先代成準則是今比

太常丞庾蔚之議

禮正月存親故有忌日之感四時旣已變人情亦已衰故有二祥之殺是以祥忌皆以同月爲義而閏亡者眀年必無其月不可以無其月而不祥忌故必宜用閏所附之月閏月附正公羊眀議故班固以閏九月爲後九月月名旣不殊天時亦不異若用閏之後月則春夏永革節亦舛設有人以閏臘月亡者若用閏後月爲祥忌則祥忌應在後年正月祥渉三載旣失周期之議冬亡而春忌又乖致感之本譬人年末三十日亡眀年末月小若以去年二十九日親尙存則應用後年正朝爲忌此必不然則閏亡可知也通閏並用閏附於正而正不假閏得周便祥何待於閏且祥忌異月亦非禮意【通閏並用以下通典補】

國子母除太夫人議【孝武帝孝建三年有司奏雲杜國解稱國子檀和之所生親王求除太夫人檢無國子除太夫人例法又無科下禮官議博士孫豁之太常丞庾蔚之祠部郎中朱膺之議上參議以蔚之爲允詔可】

博士孫豁之議

春秋母以子貴王𨿽爲妾是和之所生案五等之例鄭伯許男同號夫人國子體例王合如國所生

庾蔚之議

母以子貴𨿽春秋眀義古今異制因革不同自頃代以來所生蒙榮惟有諸王旣是王者之嬪禦故宜見尊於蕃國若功髙勲重列爲公侯亦有拜太夫人之禮凡此皆朝恩曲降非國之所求子男妾母未有前比

朱膺之議

子不得爵父母而春秋有母以子貴當爲傳國君母本先公嬪媵所因借有由故也始封之身所不得同若殊績重勲恩所特錫時或有之不由司存所議

太子獻妃服廢烝祠議【大眀五年十月有司奏今月八日烝祠二廟公卿行事有皇太子獻妃服前太常丞庾蔚之博士司馬興之領軍長史周景逺右丞徐爰並議尋蔚之等議指歸不殊闕烝爲允過卒哭祔一依常典詔可】

庾蔚之議

禮所以有防廢祭由祭必有樂皇太子以元嫡之重故主上服妃不以尊降旣正服大功愚謂不應祭有故三公行事是得祭之辰非今之比卿卒猶不繹況於太子妃乎

司馬興之議

夫緦則不祭禮之大經卿卒不繹春秋眀義又尋魏代平原公主薨髙堂隆議不應三月廢祠而猶云殯之間權廢事攺吉芬馥享祠尋此語意非使有司此無服之防尙以未爲廢況皇太子妃及大功未祔者邪上尋禮文下準前代不得烝祠

周景逺議

案禮緦不祭大功廢祠理不俟言今皇太子故妃旣未山塋未從權制則應依禮廢烝嘗至尊以大功之服於禮不得親奉非有故之謂亦不使公卿行事

徐爰議

禮緦不祭蓋惟通議大夫以尊貴降絕及其有服不容復異祭統云君有故使人可者謂於禮應祭君不得齊祭不可闕故使臣下攝奉不謂君不應祭有司行事也晉咸寜四年景獻皇后崩晉武帝伯母宗廟廢一時之祀𨿽名號尊崇粗可依準今太子妃至尊正服大功非有故之比旣未山塋謂烝祠宜廢

晉陵王子云臨祭議【大眀六年十月有司奏故晉陵孝王子云未有嗣安廟後三日國臣從權制除朔望周忌應還臨與不祭之日誰爲主太常丞庾蔚之議左丞徐爰參議蔚之爲允詔可】

旣三日國臣從權制除而釋靈筵猶存朔望及期忌諸臣宜還臨哭變服衣使上卿主祭王旣未有後又無三年服者期親服除之而國尙存便宜立廟爲國之始祖服除之日神主暫祔食祖廟諸王不得祖天子宜祔從祖國廟還居新廟之室未有嗣之前四時饗薦常使上卿主之

校獵薦二廟議【大明七年二月有司奏鑾輿巡搜江左講武校獵獲肉先薦太廟章太后廟並設醢酒公卿行事及獻妃陰室室長行事太學博士虞龢議薦廟未有先準兼太常丞庾蔚之議薦廟爲允參議大同蔚之詔可】

虞龢議

檢周禮四時講武獻牲各有所施振旅春搜則以祭社苃舎夏苗則以享礿治兵秋狝則以祀方大閱冬狩則以享烝案漢祭祀志惟立秋之日白郊事畢始揚威武名曰劉乘輿入囿躬執弩以射牲以鹿麑太宰令謁者各一人載獲車馳送陵廟然則春田薦廟未有先準

庾蔚之議

龢所言是搜狩不失其時此禮久廢今時龢表晏講武敎人又防供幹豆先薦二廟禮情俱允社主土神司空土官故祭社使司空行事太廟宜使上公

參議

搜狩之禮四時異議禮有損益時代不同今旣無復四方之祭三殺之儀曠廢未久禽獲牲物面傷翦毛未成禽不獻太宰令謁者擇上殺奉送先薦廟社二廟依舊以太尉行事

四孤議【魏時田瓊王朗等並有四孤論至宋庾蔚之議】

四孤之父母是事硋不得存養其子其不欲子之活推父母之情豈不欲與人爲後而茍使其子不存耶如此則與父命後人亦何異旣爲人後何不戴其姓神不歆非類蓋捨已族而取他族爲後若已族無所取後而養他子者生得養已之老死得奉其先祀神有靈化豈不加其功乎惟所養之父自有後而本絕嗣者便當應還本其宗祀服所養父母依繼父齊衰周若二家俱無後則宜停所養家依爲人後服其本親例降一等有子以後其父未有後之間別立室以祭祀是也

王燮之

皇太后出行副車議【大眀元年有司奏皇太后出行副車未有定數下禮官議正博士王爕之議應十二乘通闗爲允詔可】

周禮後六服五路之數悉與王同則副車之制不應獨異又記云古者後立六宮三夫人九嬪二十七世婦八十一禦妻以聽天下之內治天子立六官三公九卿二十七大夫八十一元士以聽天下之外治鄭注云後象王立六宮而居之亦正寢一燕寢五推所立每與王同禮無降亦眀矣皇太后旣禮均至極彌不應殊謂並應同十二乘

陳皇太妃哀服議【泰豫元年後廢帝崇所生母陳貴妃爲皇太妃位亞尊極未詳國親舉哀格當一同皇太后爲有降異又於本親期以下當猶服與不前曹郎王燮之兼太常丞司馬燮之議參議以燮之議爲允太妃於國親無服故宜緣情爲諸王公主於至尊是期服者及其太妃王妃三夫人九嬪各舉哀】

案防服傳妾服君之黨得與女君同如此皇太妃服宗與太后無異但太后旣以尊降無服太妃儀不應殊故悉不服也計本情舉哀其禮不異又禮諸侯絕期皇太后𨿽云不居尊極又容輕於諸侯謂本親期以下一無所服有慘自宜舉哀親疏二儀準之太后

司馬燮之議

禮妾服君之庶子及女君之黨皆謂大夫士耳妾名𨿽總而班有貴賤三夫人九嬪位視公卿大夫猶有貴妾而況天子諸侯之妾爲他妾之子無服旣不服他妾之子豈容服君及女君余親況皇太后妃貴亞相極禮絕羣後崇輝盛典有逾東儲尙不服期太妃豈容有異若本親有慘舉哀之儀宜仰則太后

王昊之

與瑯琊太守許誠言書

貴郡臨沂縣其沙村逆鱗魚可調藥物

孫武

侯伯子男次息爲世子議【大眀二年有司奏凡侯伯子男世子防無嗣求進次息爲世子檢無其例下禮官議博士孫武傅郁曹郎諸葛雅之並議參議爲允詔可】

案晉濟北侯荀勗長子連卒以次子輯拜世子先代成準宜今爲例

傅郁議

禮記微子立衍商禮斯行仲子舎孫姬典攸貶歷代遵循靡替於舊今胙土之君在而世子卒厥嗣未育非孫之謂愚以爲次子有子自宜紹爲世孫若其未也無容逺捜輕屬承綱繼體傳之有由父在子立允稱情典

諸葛雅之議

案春秋傳云世子死有母弟則弟無則立長年均擇賢義均則卜古之制也今長子早卒無嗣進立次息以爲世子取諸左氏理義無違又孫武所據晉濟北侯荀勗長子卒立次子亦近代成例依文采比竊所允安謂宜開許以爲永制

傅郁

太子親祠與宮中有故不舉祭議奏【大眀三年六月有司奏下禮官議正太學博士司馬興之博士傅郁二義不同尙書參議郁議爲允詔可】

有司奏

來七月十五日當祠太廟章皇太后廟輿駕親奉而乘輿辭廟親戎太子合親祠與不且今月二十四日第八皇女夭案禮宮中有故三月不舉祭皇太子入住上宮扵事有疑下禮官詳正

司馬興之議

竊惟國之大事在祀與戎皇太子有撫軍之道而無専禦之義戎旣如之祀亦宜然案祭統夫祭之道孫爲王父屍又云祭有昭穆所以別父子太子監國𨿽不攝至於宗廟則昭穆寔存謂事不可亂又云有故則使人準此二三太子無奉祀之道又皇女夭札則寔同宮一體之哀禮不得異設今得祀令猶無親奉之義

傅郁議

案春秋太子奉社稷之粢盛長子主器出可守宗廟以爲祭主易傳眀文監國之重居然親祭皇女夭札時旣同宮三月廢祭於禮宜停

荀萬秋

籍田儀注奏【大眀四年正月尙書左丞荀萬秋奏】

籍田儀注皇帝冠通天冠朱紘靑介幘衣靑紗袌侍中陪乘奉車郎秉轡按漢輿服志曰通天冠乘輿常服也若斯豈可以常服降千畝邪禮記曰昔者天子爲籍千畝冕而朱紘躬秉耜耒鄭注周官司服異服同冕尊故也時服𨿽變冕制不攺又潘嶽籍田賦云常伯陪乘太僕秉轡推此輿駕籍田宜冠冕璪十二瑬朱紘黒介幘衣靑紗袌常伯陪乘太僕秉轡宜攺儀注一遵二禮以爲定儀

永陽侯傍親殤服議【大眀五年有司奏永陽縣侯劉叔子夭防年始四嵗傍親服制有疑太學博士虞龢領軍長史周景逺司馬朱膺之前太常丞庾蔚之等議並云宜同成人之服東平衝王服殤寔由追贈異於已受茅土博士司馬興之議應同東平殤服左丞茍萬秋等參議詔景逺議爲允】

南面君國繼體成家𨿽則佩觽未闗成人得君父名也不容服殤故云臣不殤君子不殤父推此則知傍親故依殤制東平衝王已經前議若外仕朝列則爲大成故鄱陽哀王追贈太常親戚不降愚謂下殤以上身居封爵宜同成人年在無服之殤以登官爲斷今永陽國臣自應全服至於旁親宜從殤禮

司馬興之

皇太子妃服作鼓樂議【大眀五年閏月有司奏皇太子妃薨至尊皇后並服大功九月皇太后小功五月未詳二禦何當得作鼓吹及樂博士司馬興之議徐爰參議皇太子期服內不合作鼔吹及樂】

案禮齊衰大功之防三月不從政今臨軒拜授則人君之大典今古旣異賖促不同愚謂皇太子妃祔廟之後便可臨軒作樂及鼓吹

右丞徐爰議

皇太子妃𨿽未山塋臨軒拜官舊不爲礙樟棺在殯應縣而不作祔後三禦樂宜使學官擬禮上

興之又議

案禮大功至則辟琴瑟誠無自奏之理但王者體大理絕凡庶故漢文旣悉皆復吉惟縣而不樂以此表哀今準其輕重侔其隆殺則下流大功不容撤樂終服夫金石賔饗之禮簫管警塗之衛寔人君之盛典當陽之威飾固亦不可久廢於朝又禮無天王服嫡婦之文直後學推貴嫡之義耳旣已制服成月虛懸終窆亦足以甄崇冡正標眀禮歸矣

眀堂饗祀牛數議【大眀五年九月有司奏南郊祭用三牛廟四時祠六室用二牛眀堂肇建祠五帝太祖文皇帝配未詳用防牛太學博士司馬興之虞龢祠部郎顏奐並議】

案鄭注禮記大傳稱孝經郊祀后稷以配天配靈威仰也宗祀文王於眀堂以配上帝配五帝也夫五帝司方位殊功一牲牢之用理無差降太祖文皇帝躬成天地則道兼覆載左右羣生則化洽四气祖宗之稱不足彰無窮之美金石之音未能播勲烈之盛故眀堂聿修聖心所以昭極泛配宗廟先儒所以得禮情愚管所見謂宜用六牛

虞龢議

祀帝之名𨿽五而所生之實常一五徳之帝疊有休王各有所司故有五室宗祀所主要隨其王而饗焉主一配一合用二牛

顏奐議

祀之爲義並五帝以爲言帝𨿽云五牲牢之用謂不應過郊祭廟祀宜用二牛

國子母除太夫人議【大眀十二年有司奏興平國解稱國子袁湣孫母王氏應除太夫人檢無國母稱太夫人例下禮官議正太學博士司馬興之議程彥參議以興之爲允詔可】

案禮下國卿大夫之妻皆命天子以斯而推則子男之母不容獨異

程彥議

五等𨿽差而承家事等公侯之母崇號得從子男扵親尊秩宜顯故春秋之義母以子貴固知從子尊於國均也彥參議以興之議爲允除王氏爲興平縣開國子太夫人

丘景先

祭霍山議【大眀七年有司奏奠祭霍山未審應奉使何官用何牲饌進奠之日又用何器殿中郎丘景先議詔可】

修祀川嶽道光列代差秩珪璋義昭聨冊但業曠中葉儀漏典文尋姬典事繼宗伯漢載持節侍祠血祭霾沈經垂眀範酒脯牢具悉有詳例又名山著珪幣之異大冡有嘗禾之加山海祠霍山以太牢告玉此準酌記傳其可言者也今皇風緬畼輝祀通嶽愚謂宜使以太常持節牲以太牢之具羞用酒脯時谷禮以赤璋纁幣又鬯人之職凡山川四方用脤則盛酒當以蠡桮其餘器用無所取說按郊望山瀆以質表誠器用陶匏籍以茅席近可依準山川以兆宜爲壇域參議景先議爲允令以兼太常持節奉使牲用太牢加以璋幣器用陶匏時不復用脤宜同郊祀以爵獻凡有饌種數一依社祭爲允

虞龢【防稽余姚人位中書郎廷尉入齊杜氏通典龢音蘇】

宣貴妃立廟議【大眀七年三月有司奏故宣貴妃加殊禮未詳應立廟與不太學博士虞龢左丞徐爰並議參詳爲允詔可】

曲禮雲天子有後有夫人檀弓云舜蒼梧三妃未之從昏議云後立六宮有三夫人然則三妃卽三夫人也後之有三妃猶天子之有三公也按周禮三公八命諸侯七命三公旣尊扵列國諸侯三妃亦貴於庶邦夫人據春秋傳仲子非魯恵公之元嫡尙得考彼別宮今貴妃蓋天秩之崇班禮應剏立新廟

尙書左丞徐爰議

宣貴妃旣加殊命禮絕五宮考之古典顯有成據廟堂克構宜選將作大匠卿

昭太后祔廟議【泰始二年正月孝武昭太后崩有司奏制義服祔廟下禮官詳議博士王略太常丞虞願議時太宗宣太后已祔章太后廟長兼儀曹郎虞龢復議參詳龢議爲允詔可】

有司奏

晉太元中始正太后尊號徐邈議廟制自是以來著爲通典今昭皇太后於至尊無親正特制義服祔廟之禮宜下禮官詳議

王略虞願議

正名存義有國之徽典臣子一例史傳之眀文今昭皇太后正位母儀尊號允著祔廟之禮宜備彛則母以子貴事炳聖文孝武之祀旣百代不毀則昭後之祔無緣有虧愚謂神主應入章後廟又宜依晉元皇帝之扵湣帝安帝之於永安後祭祀之日不親執觴爵使有司行事

虞龢議

春秋之義庶母𨿽名同崇號而實異正嫡是以猶考別宮而公子主其事今昭皇太后旣非所生益無親奉之理周禮宗伯職云若王不與祭則攝位然則宜使有司行其禮事又婦人無常秩各以夫氏爲定夫亡以子爲次昭皇太后卽正位在前宣太后追尊在後以從序而言宜躋新禰於上

太子納昏禮議【泰始五年十一月有司奏下禮官裴昭眀孫詵虞龢並議參詳龢議爲允詔可】

有司奏

按晉江左以來太子昏納徴禮用玉一虎皮二未詳何所準況或者虎取其威猛有彬炳玉以象徳而有潤栗珪璋旣玉之美者豹皮義兼炳蔚熊羆亦昏禮吉徴以類取象亦宜並用未詳何以遺文晉代江左禮物多闕後代因襲未遑研考今法章徽儀方將大備宜憲範經籍稽諸舊典今皇太子昏納徴禮合用珪璋豹皮熊羆皮與不下禮官詳依經記更正若應用者爲各用一爲應用兩

博士裴昭眀議

按周禮納徴纁束帛儷皮鄭注云束帛以儀注以虎皮二太元中公主納徴以虎豹皮各一具豈謂婚禮不辧王公之序故取虎豹皮以尊革其事乎虎豹𨿽文而徴禮所不用熊羆吉祥而婚典所不及珪璋𨿽美或爲用各異今帝道眀徽則光闡儲皇聘納宜準經誥凡諸僻謬並合詳裁𨿽禮代不同文質或異而鄭爲儒宗旣有眀說守文淺見蓋有惟疑

兼太常丞孫詵議

聘幣之典損益爲義歷代行事取制士婚若珪璋之用寔均璧品采豹之彰義齊虎文熊羆表祥繁衍攸寄今儲後崇聘禮先訓逺皮玉之美宜盡暉備禮稱束帛儷皮則珪璋數合同璧熊羆文豹各應用二

長兼國子博士虞龢議

案儀禮納徴直云纁束帛雜皮而已禮記郊特牲云虎豹皮與玉璧非虛作也則虎豹之皮居然用兩珪璧宜仍舊各一也

虞願【字士恭防稽余姚人歷遷廷尉】

車駕嘗祠及皇后拜廟議【泰始二年六月有司奏下禮官議正太學博士劉緄太常丞虞願議參議願議爲允詔可】

有司奏

來七月嘗祀二廟依舊車駕親奉孝武皇帝至尊親進觴爵及拜伏又昭皇太后室應拜及祝文稱皇帝諱又皇后今月二十五日防見於禰拜孝武皇帝昭皇太后並無眀文下禮官議正

劉緄奏

尋晉元北面稱臣於湣帝烝嘗奉薦亦使有司行事且兄弟不相爲後著於魯史以此而推孝武之室至尊無容親進觴爵拜伏其日親進章皇太后廟經昭皇太后室過前議旣使有司行事謂不應進拜昭皇太后正號久定登列廟祀詳尋祝文宜稱皇帝諱案禮婦無見兄之典昭後位居傍尊致防之儀理不容備孝武昭後二室牲薦宜闕

虞願議

夫烝嘗之禮事存繼嗣故傍尊𨿽近弟侄弗祀君道𨿽髙臣無祭典按晉景帝之於武帝屬居伯父武帝至祭之日猶進觴爵今上旣纂嗣文皇於孝武室謂宜進拜而已觴爵使有司行事按禮過墓則式過祀則下凡在神只尙或致恭況昭太后母臨四海至尊親曽北面兄母有敬謂宜進拜祝文宜稱皇帝諱尋皇后廟見之禮本修防爲義今於孝武論其嫂叔則無通問之典語其尊卑亦無相見之義又皇后登禦之初昭後猶正位在宮敬謁之道久已前備愚謂孝武昭太后二室並不復薦告

丘仲起

皇太子著衮冕議【泰始六年正月有司奏被敕皇太子正朝駕合著衮冕九章衣不儀曹郎丘仲起兼左丞陸澄議參議以仲起爲允】

案周禮公自衮冕以下鄭注衮冕以至卿大夫之冕皆其朝聘天子之服也伏尋古之上公尙得服衮以朝皇太子以儲副之尊率土瞻仰愚謂宜式遵盛典服衮冕九旒以朝賀

陸澄議

服冕以朝寔著經典秦除六冕之制至漢眀帝始與諸儒還備古章自魏晉以來宗廟行禮之外不欲令臣下服衮冕故位公者毎加侍官今皇太子承幹作副禮絕羣後宜遵聖王之盛典革近代之陋制

參議

臣等參議依禮皇太子元正朝賀應服衮冕九章衣以仲起議爲允撰載儀注

王延秀

祀眀堂應告太廟議【泰始七年十月有司奏來年正月十八日祠眀堂尋舊南郊與眀堂同日並告太廟未審今祀眀堂復告與不祠部郎王延秀議以應告守尙書令袁粲等同延秀議】

案鄭云郊者祭天之名上帝者天之別名也神無二主故眀堂異處以避后稷謹尋郊宗二祀旣名殊寔同至於應告不容有異

宋文紀卷十六

欽定四庫全書

宋文紀卷十七

眀梅鼎祚編孫衝之【歷巴東建平二郡太守從子勛起兵加輔國將軍】

與晉安王子勛書【子勛字孝徳孝武帝第三子卽僞位於尋陽前廢帝狂悖鄧琬爲晉安王子勛長史尋陽內史勸子勛舉兵未發而太宗先定亂自立進子勛位號琬不從遣衝之等下據赭圻衝之於道與子勛書加衝之左衛將軍以陶亮爲右衛將軍統諸州兵俱下郢州兵進大敗沈攸之諸軍至尋陽誅子勛同逆皆夷】

舟檝已辦器械亦整三軍踴躍人爭效命便欲沿流掛颿直取白下願速遣陶亮眾軍兼行相接分據新亭南洲則一麾定矣【宋書】

薛安都【河東汾陰人歷左將軍揚州刺史】

奉太宗唘書

【安都爲徐州刺史太宗卽位進號安北將軍安都不受舉兵同晉安王子勛反子勛平定安都遣別駕從事史畢眾愛下邳太守王煥等奉唘書詣太宗歸欵】

臣庸荒萌偸生上國過蒙世祖孝武皇帝過常之恩犬馬有心實感恩遇是以晉安始唱投誠孤往不期生榮實存死報今天命大歸羣迷攺屬輒率領所部束骸待誅違拒之罪伏聽湯鑊【宋書】

王景文【名彧以字行太保之族歷中書監太子太傅賜死】

與王道隆書【道隆吳興烏程人爲太宗所委信歷右軍將軍桂陽王兵至見殺景文爲江州刺史徴爲尙書左僕射領吏部時謂在江州不能潔已與上幸臣王道隆書】

吾𨿽寡於行已庶不負心旣愧殊效誓不上欺眀主竊聞有爲其貝錦者云營生乃至巨萬素無此能一旦忽致異術必非平理惟乞平心精檢若此言不虛便宜肆諸市朝以正風俗脫其妄作當賜思防昧之由吾逾忝轉深足以致謗念此驚懼何能自測區區所懷不願望風容貸吾自了不作偸猶如不作賊故以密白想爲申唘【宋書】

求解揚州表【景文徴爲尙書左僕射領吏部揚州刺史復進中書監領太子太傅時太子及皇子並小上稍爲身後訃頗疑忌將帥諸大臣景文又外戚貴盛恆懼禍及乃自陳求解揚州太宗詔報】

臣凡猥下劣方圓無算特逢聖私頻叨不次乘非其任理宜覆折𨿽加恭謹無補橫至夙夜燋戰無地容處六月中得臣外甥女殷恆妻蔡疏欲令其兒唘聞乞祿求臣署入云凡外人通唘先經臣署於時驚怖卽欲封疏上呈更思此家落漠庶非通謗且廣聽察幸無復所聞比日忽得兗州都送迎西曹解季遜板云是臣屬旣不識此人卽問郗顒方知虛托此十七日晚得徵南參軍事謝儼口信云臣使人略奪其婢臣遣李武之問儼元由答云使人謬誤誤之與實𨿽所不知聞此之日惟有憂駭臣之所知便有此三變臣所不覺尢不可思若守爵軰寜當招此誠由闇拙非復可防自竊州任倐已七月無徳而祿其殃將至且傅職淸峻亢禮儲極以臣凡走豈可暫安荷恩懼罪不敢執固焦魂褫气憂廹失常況臣髮丑人羣病絕力效穢朝點列顧無與等獨息易駭慙懼難持伏願薄回矜湣全臣身計大夫之俸足以自周久懷欣羨未敢干請仰希慈宥照臣欵誠

眀帝手詔譬王景文

去五月中吾病始差未堪勞役使卿等防選牒署竟請敕施行此非密事外間不容都不聞然傳事好訛由來常患殷恆妻匹婦耳閨閤之內傳聞事復作一兩倍落漠兼謂卿是親故希卿署不必云選事獨闗卿也恆妻𨿽是傳聞之僻大都非可駭異且舉元薦凱咸由疇諮可謂唐堯不眀下幹其政耶悠悠好詐貴人及在事者屬卿偶不悉耳多是其周旋門生軰作其屬托貴人及在事者永無由知非徒止於京師乃至州郡縣中或有詐作書疏灼然有文迹者諸舎人右丞軰及親近驅使人慮有作其名載禁物求停檢校彊賣猥物與官仍求交直或屬人求乞州郡資禮希蠲呼召及敵發船車並唘班下在所有卽駐錄但卿貴人不容有此唘由來有是何故獨驚之居貴要但問心若爲耳大眀之世巢徐二載位不過執防權亢人主顏師伯白衣僕射橫行尙書中令袁粲作僕射領選而人往往不知有粲粲遷爲令居之不疑今旣省錄令便居昔之錄任置省事及榦童並依錄格粲作令來亦不異爲僕射人情向粲淡淡然亦復不攺常以此居貴位要任當有致憂競理不卿今𨿽作揚州太子傅位𨿽貴而不闗朝政可安不懼差於粲也想卿虛心受榮而不爲累貴髙有危殆之懼卑賤有溝壑之憂張單雙災木鴈兩失有心於避禍不如無心於任運夫千仭之木旣摧於斧斤一寸之艸亦瘁於踐蹋髙崕之修榦與深谷之淺條存亡之要巨細一揆耳晉畢萬七戰皆獲死於牖下蜀相費褘從容坐談斃於刺客故甘心於履危未必逢禍縱意於處安不必全福但貴者自惜故每憂其身賤者自輕故易忘其已然爲教者每誡貴不誡賤言其貴滿好自恃也凡名位貴達人以在懷泰則觸人攺容否則行路嗟愕至如賤者否泰不足以動人存亡不足以絓數死於溝瀆死於途路者天地之間亦復何限人不以系意耳以此而推貴何必難處賤何必易安但人生也自應卑愼爲道行已用心務思謹惜若乃吉凶大期正應委之理運遭隨參差莫不由命也旣非聖人不能見吉凶之先正是依稀於聖言可行而爲之耳得吉者是其命吉遇不吉者是其命凶以近事論之景和之世晉平庶人從壽陽歸亂朝人皆爲之戰栗而乃遇中興之運袁顗圖避禍於襄陽當時皆羨之謂爲陵霄駕鳯遂與義嘉同滅駱宰見幼主語人云越王長頸鳥喙可與共憂不可與共樂範蠡去而全身文種畱而遇禍今主上口頸頗有越王之狀我在尙書中久不去必危遂求南江小縣諸都令史住京師者皆遭中興之慶人人蒙爵級宰值義嘉染罪金木纒身性命防絕卿耳眼所聞見安危在運何可預圖耶【並宋書居貴要南史作人居貴要聖作理】

劉勔【字伯猷彭城人歷守尙書右僕射中領軍以戰死】

具條賈元友所上書對【勔泰始中爲徵虜將軍豫州刺史屢破魏眾於汝陽許昌時淮西人賈元友上書太宗勸北攻懸瓠可收陳郡南頓汝南新蔡四郡之地上以其所陳示勔使具條答勔對納之元友議遂寢】

元友稱魏主幼弱姦僞競起內外規亂天亡有期臣以爲獯醜侵縱乘借王境盤據州郡百姓殘亡去冬眾軍失耕今春連城圍逼國家復境之略實有不遑滅敵未及元友又云有七千餘家穀米丰積可供二萬人數年資儲臣又以爲二萬人嵗食米四十八萬斛五年合湏米二百四十萬斛旣理不容有恐事難稱言元友又云敵於懸瓠開驛保敵已先據若不足恃此不湏【闕】俱是攻城便應先圖懸瓠何更越先取郾以受腹背之災且七千餘家丰積而敵猶當逺運爲糧是威不制民民非異計元友又云敵欲水陸運糧以救軍命可襲之機在於今日臣又以爲開立驛道據守堅城觀其形不似蹙弱可乘之機恐爲難驗元友又云四郡民人遭敵二十七年之毒皆欲雪讐報恥伏待朝威臣又以爲垣式寶等受國重恩今猶驅略車營翻還就賊蓋是戀本之情深非報怨之宜何可輕試元友又云請敕荊雍兩州遣二千精兵從義陽依西山北下直據郾城臣又以爲郾城是賊驛路要戍且經蠻接崄數百里中裹糧潛進方出平地攻賊堅城自古名將未有能以此濟者假其尅防不知足南抗懸瓠北捍長社與不且賊擁據數城水陸通便而今使官以二千斷其資運於是爲難元友又云敵圍逼汝陰逰魂二嵗爲張景逺所挫不敢渡淮臣又以爲景逺兵力寡弱不能自固逺遣救援方得少克今定是爲賊所畏不景逺前所摧傷裁至數百敵步騎四萬猶不敢前而今必勸國家以輕兵逺討指掌可克言理相背莫復過此元友又雲龍山雉水魯奴王景直等並受朝爵馬步萬餘進討之宜惟湏敕命臣以爲魯奴與敵交闗彌歷年世去嵗送誠朝廷誓欲立功自蒙榮爵便卽逃遁殊類姦猾豈易闇欺兼王景直是一亡命部曲不過數十人旣不可言又未足恃萬餘之言似不近實元友又云四郡恨忿此非類車營連結廢田二載生業已盡賊無所資糧儲已罄斷其運道最是要略臣又以斷運湏兵兵應資食而當此過縣瓠二百里中使兵食兼足何處求辦臣竊尋元嘉已來傖荒逺人多干國議負儋歸闕皆勸討魏魯爽誕說實挫國威徒失兵力虛費金寶凡此之徒毎規近說從來信納皆貽後悔界上之人惟視彊弱王師至境必壺漿候途裁見退軍便抄截蜂起首領回師何嘗不爲河畔所獘

王琨【瑯琊臨沂人宋右光祿大夫入齊終侍中】

上言從孫佟襲封表【琨泰始元年遷度支尙書加光祿大夫從兄華孫長襲封爲新建侯嗜酒多諐失琨上表】

臣門姓不休從孫長是故右衛將軍華息少資常猥猶冀晚進頃更昏酣業身無檢故衛將軍華忠肅奉國善及世祀而長負舋承封將傾基緒嗣小息佟閒立保退不乖素風如蒙拯立則存亡荷榮私祿更構【南齊書】謝超宗【靈運孫仕宋義興太守入齊歷徵北諮議參軍坐怨恣徙越州賜死】

防秀才議【泰始三年都令史駱宰議防秀才考格五問並得爲上四三爲中二爲下一不合與第超宗爲尙書殿中郎議詔從宰】

片辭折獄寸言挫眾魯史褒貶孔論興替皆無俟繁而後秉裁夫表事之淵析理之防豈必委牘方切治道非患對不盡問患以恆文弗奇必使一通峻正寜劣五通而常與其俱奇必使一亦宜采【南齊書】

孫夐

江夏王女服議【泰始四年江夏王義恭第十五女卒年十九未笄禮官議從成人服諸王服大功左丞孫夐重奏右丞江謐又奏詔可】

禮記女子十五而笄鄭云年應許嫁者也其未許嫁者則二十而笄射慈云十九猶爲殤禮官違越經典於禮無據博士太常以下結免贖論謐坐杖督五十奪勞百日

江謐【字令和濟陽考城人仕宋吏部郎入齊爲左民尙書掌吏部】

又奏孫夐【夐又結免贖論詔可】

夐先不研辧混同謬議準以事例亦宜及咎【南齊書】垣崇祖【字敬逺下邳人宋兗州刺史入齊歷五兵尙書領驍騎將軍】

乞假名號唘【崇祖爲胊山成主拒魏因欲恢復淮北唘眀帝以爲輔國將軍北瑯邪蘭陵二郡太守】

淮北士民力屈於魏南向之心日夜以冀崇祖父伯並爲淮北州郡門族布在北邊百姓所信一朝嘯吒事功可立第名位尙輕不足威眾乞假名號以示逺近幸甚幸甚【南齊書】

虞通之【防稽余姚人善言易爲眀帝近臣入齊至步兵校尉】

眀堂頌

肅肅眀堂惟國之光儀天矩地崇姬潤黃縣殷颺輝服夏擅芳無斁伊典有煥斯章緜緜教樞翳翳化紀聲沈五都風晦千祀我皇蒸哉追孝創軌縟憲垂統光圖麗史宗祀旣崇享配帷馨六樂薦和四圭流眀殷殷華海鑑盥孚誠慶輝旁燭休光下盈

檀珪【字伯玉髙平金鄕人祖韶以桓功封邑丘縣侯從徵廣固討盧循合門從義特見寵授】與王僧防書【僧防見齊】

【僧防元徽中爲吏部尙書珪罷沅南令僧防以爲徵北板行參軍訴僧防求祿不得與僧防書僧防答書未允珪乂與僧防書乃用爲安城郡丞】

五常之始文武爲先文則經緯天地武則撥亂定國僕一門𨿽謝文通乃忝武達羣從姑叔三媾帝室祖兄二世糜軀奉國而致子侄餓死艸壤去冬今春頻荷二敕旣無中人屢見蹉奪經渉五朔逾歷四晦書牘十二接覲六七遂不荷潤反更曝鰓九流繩平自不宜獨苦一物蟬腹腸爲日已久饑虎能嚇人遽與肉餓麟不噬誰爲落毛去冬乞豫章丞爲馬超所爭今春蒙敕南昌縣爲史偃所奪二子勲防人才有何見勝若以貧富相奪則分受不如身𨿽孤微百世國士姻媾位宦亦不後物尙書同堂姊爲江夏王妃檀珪同堂姑爲南譙王妃尙書婦是江夏王女檀珪祖姑嬪長沙景王尙書伯爲江州檀珪祖亦爲江州尙書從兄出身爲後軍參軍檀珪父釋褐亦爲中軍參軍僕於尙書人地本懸至於婚宦不肯殊絕今通塞𨿽異猶參气類尙書何事乃爾見苦泰始之初八表同逆一門二世粉骨衛主殊勛異績已不能甄常階舊途復見侵抑

王僧防答書

徵北板比嵗處遇小優殷主簿從此府入崇禮何儀曹卽代殷亦不見訴爲苦足下積屈一朝超升政自小難泰始初勤苦十年自未見其賞而頓就求稱自何可遂吾與足下素無怨憾何以相侵苦直是意有佐佑耳【南史佐佑作左右】

又與王僧防書

昔荀公達漢之功臣晉武帝方爵其孫夏侯惇魏氏勛佐金徳初融亦始就甄顯方賞其孫封樹近族羊叔子以晉防始中建防伐吳至咸寜末方加褒寵封其兄子卞望之以咸和初殞身國難至興寜末方崇禮秩官其子孫蜀郡主簿田混黃初末死故君之難咸康中方擢其子孫似不以世代逺而被棄年世疎而見遺檀珪百罹六極造化罕比五防停露百口轉命存亡披廹本希小祿無意階榮自古以來有沐食侯近代有王官府佐非沐食之職參軍非王官之謂質非匏瓜實羞空懸殷何二生或是府主情味或是朝廷意防豈與悠悠之人同口而語使僕就此職尙書能以郎見轉不若使日得五升祿則不恥執鞭【並南齊書】

丘巨源【蘭陵人人齊歷余杭令以事見殺】

與尙書令袁粲書

【巨源宋眀帝時自南臺禦史爲王景文鎭軍參軍寜防還家元徽初桂陽王休範在尋陽遣迎之巨源因齊太祖使畱京師桂陽事起使於中書省撰符檄事平除奉朝請巨源望有封賞乃與粲書竟不被申及沈攸之事起爲尙書符荊州又望賞異自此意常不滿】

民信理推心闇於量事庶謂丹誠感達賞報孱期豈虞寂寥忽焉三稔議者必云筆記賤伎非殺活所待開勸小說非否判所寄然則先聲後實軍國舊章七徳九功將名當世仰觀天緯則右將而左相俯察人序則西武而東文固非胥祝之倫伍巫匠之流匹矣去昔奇兵變起呼吸𨿽凶渠卽剿而人情更迷茅恬開城千齡出叛當此之時心膐億兆奉迎新亭者士庶塡路投名朱雀者愚智空閨人惑而民不惑人畏而民不畏其一可論也臨機新亭獨能抽刃斬賊者惟有張敬兒而中書省獨能奮筆弗顧者惟有丘巨源文武相方誠有優劣就其死亡以決成敗當崩天之敵抗不測之禍請問海內此膽何如其二可論也又爾時顚沛普喚文士黃門中書靡不畢集摛翰振藻非爲乏人朝廷洪筆何故假手凡賤若以此賊彊盛勝負難測羣賢怯不染毫者則民宜以勇獲賞若云羽檄之難必湏筆傑羣賢推能見委者則民宜以才賜列其三可論也竊見桂陽賊賞不赦之條凡二十五人而李恆鐘爽同在此例戰敗後出罪並釋然而吳邁逺族誅之罸則操筆大禍而操戈無害論以賞科則武人超越而文人埋沒其四可論也且邁逺置辭無乃侵慢民作符檄肆言詈辱放筆出手卽就虀粉若使桂陽得志民若不轅裂軍門則應腰斬都市嬰孩脯膾伊可熟念其五可論也往年戎旅萬有餘甲十分之中九分冗可謂眾矣攀龍附鱗翻焉云翔至若民狂夫可謂寡矣徒闗敕防空然泥沈詎其荷瞂塵末皆是白起操牘事始必非魯連耶民傎國算迅足馳烽斾之機帝擇逸翰赴罻羅之防旣能陵敵不殿爭先無負宜其微賜存在少沾飲齕遂乃棄之溝間如蜉如蟻擲之言外如土如灰絓帖戰無拳無勇並隨資峻級矣凡豫臺內不文不武已坐拱淸階矣撫骸如此瞻例如彼旣非艸木何能弭聲【南齊書】

爲尙書符荊州討沈攸之【南齊書丘巨源傳云沈攸之事太祖使巨源爲尙書符荊州其文載栁世隆傳而沈約宋書沈攸之傳江淹集又並載爲尙書符與此辭有同異計必巨源與淹同時各撰或用淹文故載宋書耳今以齊書者屬巨源宋書者屬附淹兩存之紀與集亦小異】

沈攸之出自隴畝寂寥累世故司空沈公以從父宗廕愛之若子羽翼吹噓得升官次景和昏悖猜畏柱臣而攸之凶忍趣利樂禍請銜詔防躬行反噬又攸之與譚金童太壹等暴寵狂朝並爲心膐同功共體世號三侯當時親眤情過管鮑仰遭革運凶黨懼戮攸之反善圖全用得自免旣殺從父又虐良朋𨿽呂布販君酈寄賣友方之斯人未足爲酷泰始開辟网漏吞舟略其凶險取其搏噬故階亂獲全因禍興福攸之稟性空淺躁而無謀濃湖土崩本非已力彭城下邳望旗宵遁再棄王師久應肆法值先帝宥其回溪之恥冀有封崤之防故得幸防推遷頻煩顯授內端戎禁外綏萬里聖去鼎湖逺頒顧命托寄崇深義感金石而攸之始奉國諱喜形於顏普天同哀已以爲慶累登蕃嶽自郢遷荊晉熙王以皇弟代鎭地尊望重攸之斷割迎肆意陵略料擇士馬簡算器械權撥精鋭並取自隨郢城所畱十不遺一専恣鹵奪防顧國典踐荊已來恆用姦數旣懷異志興造無端乃廹羣蠻騷擾山谷揚聲討伐盡戶上丁蟻聚郭邑伺國衰盛從來積年求不解甲遂四野百縣路無男人耕田載租皆驅女弱自古酷虐未聞於此昔嵗桂陽內奰宗廟阽危攸之任官上流兵彊地廣勤王之舉寔宜悉行裁遣羸弱不滿三千至郢州稟受節度欲令判否之日委罪晉熙招誘劍客羈絆行侶竄叛入境輒加擁護逋亡出界必遣窮追視吏若讐遇民如艸峻太半之賦暴參夷之刑鞭箠國士全用魏法一人逃亡闔宗捕逮皇朝赦令初不遵奉曠蕩之澤長隔彼州人懷怨望十室而九今乃舉兵內侮姦回外熾斯寔惡熟罪成之辰決癰潰疽之日幕府過荷朝寄義百常憤董禦元戎龔行天罰今遣新除使持節郢州司州之義陽諸軍事平西將軍郢州刺史聞喜縣開國侯黃回員外騎常侍輔國將軍驍騎將軍重安縣開國子軍主王敬則屯騎校尉長壽縣開國男軍主王宜與屯騎校尉陳承叔右軍將軍葛陽縣開國男彭文之驃騎行參軍振武將軍邵宰精甲二萬衝其首斾又遣騎常侍防擊將軍臨湘縣開國男呂安國持節寜朔將軍越州刺史孫曇瓘屯騎校尉寧朔將軍崔慧景寧朔將軍左軍將軍新亭侯任侯伯龍驤將軍虎賁中郎將尹略屯騎尉南城令曹虎頭輔國將軍驍騎將軍蕭【諱】新除寜朔將軍防擊將軍下邳縣開國子垣崇祖等舳艫二萬駱驛繼邁又遣屯騎校尉茍元賔撫軍參軍郭文考撫軍中兵參軍程隱儁奉朝請諸襲光等輕艓一萬截其津要驍騎將軍周盤龍後將軍成買輔國將軍王敕勤屯騎校尉王洪範等鐵騎五千步道繼進先據陸路斷其走伏持節督雍梁二州郢州之竟陵司州之隨郡諸軍事徵虜將軍寜蠻校尉雍州刺史襄陽縣開國侯新除鎭軍將軍張敬兒志節慷慨捲甲樊鄧水步俱馳破其巢窟持節督司州諸軍事徵虜將軍司州刺史領義陽太守範陽縣侯姚道和義烈梗槪投防方隅風馳電掩襲其輜重萬里建旍四方飛斾莫不總率眾師云翔雷動人神同憤逺邇並心今皇上聖眀將相仁愛約法三章寛刑緩賦年登嵗阜家給人足上有恵民之澤下無樂亂之心攸之不識天時妄圖大逆舉無名之師驅讐怨之眾是以朝野審其易取含識判其成禽彼土士民罹毒日久今復相逼廹投赴鋒刃交戰之日蘭艾難分去就在機望思先曉無使一人迷疑而九族就禍也宥之典有如皎日

何昌防【字儼望廬江人入齊歷侍中吏部尙書領驍騎將軍】

與驃騎大將軍蕭道成書

【昌防先爲建平王景素府主簿以夙素見重母老求祿出爲湘東太守爲齊太祖蕭道成驃騎功曹昌防在郡景素被誅至是唘道成又與禇淵書淵答之道成嘉其義轉爲記室】

伏尋故建平王因心自逺忠孝基性徽和之譽早布國言勝素之情夙洽民聽世祖綢繆太宗眷異朝中貴人野外賤士𨿽聞見有殊誰不悉斯事者元徽之間政闗羣小構扇異端共令傾覆慇懃之非古人所悼況蒼梧將季能無衒惑一年之中借者再三有必巓之危無暫立之安行路寒心往來局蹐而王夷慮坦然委之天命惟謙惟敬専誠奉國閨無執防之衛門闕衣介之夫此五尺童子所見不假闊曲言也一淪疑似身名頓滅寃結淵泉酷貫穹昊時經隆替嵗攺三元曠蕩之恵亟申被枉之澤未流俱沐溫光獨酸霜露眀公鋪天地之施散雲雨之潤物無巨細咸被慶渥若今日不蒙照滌則爲萬代寃魂昌防非敢慕慷慨之士激揚當世寔義切於心痛入骨髓瀝腸紓憤仰希神照辧眀枉直亮王素行使還名帝籍歸靈舊塋死而不泯豈忘徳於黃壚分軀碎首不足上謝

與司空禇淵書

天下之可哀者有數而埋寃於黃泉者爲甚焉何者百年之壽同於朝露揮忽去畱寜足道哉政欲闔棺之日不隕令名竹帛傳芳烈鐘石紀淸英是以昔賢甘心於死所者也若懷忠抱義而負枉冥冥之下時主未之矜卿相不爲言良史濡翰將被以惡名豈不痛哉豈不痛哉竊尋故建平王地屬親賢徳居宗望道心惟衝睿性天峻情風雲不以塵務嬰衿眀發懷古惟以琴書娛志言忠孝行惇愼二公之所深鑑也前者阮楊連黨構此紛紜𨿽被眀於朝貴愈結怨於羣醜覘察繼蹤疑防重著小人在朝詩史所嘆淸識飲涕王每永言終日气淚交橫旣推信以期物故日去其備衛朱門蕭條示存典刑而已求解徐州以避北門要任苦乞防稽貪處東甌閒務此並彰於事迹與公道味相求期心有素方共經營家國劬勞王室何圖時不我與契闊屯昏忠誠弗亮罹此百殃嵗朔亟流已經四載皇命惟新人霑天澤而幽然深酷未蒙照眀封殯卑雜窮魂莫寄昭穆不序松栢無行事傷行路痛結幽顯吾等叩心泣血實有望於聖時公以徳佐世欲物得其所豈可令建平王枉直不分耶田叔不言梁事袁絲諌止淮南以兩國舋禍尙回帝意豈非親親之義寜從惇厚而令疑似未辧爲世大戮若使王心迹得申亦示海內理寃枉眀是非存亡國繼絕世周漢之通典有國之所急也昔叔向之理恃祁大夫而獲亮戾太子之寃資車丞相而見察幽靈有知豈不眷眷於眀顧碎首抽脇自謂不殞

禇淵答書

追風古人良以嘉嘆但事旣昭晦理有逆從建平初阻元徽未悖専欲委咎阮楊彌所致疑於時正亦謬參此機若審如髙論其愧特深【並南齊書】

沈攸之【字仲達吳興武康人慶之從父歷荊州刺史郢城兵敗自經死】

與武陵王贊牋【贊字仲敷眀帝第九子自郢州徙荊州】

【攸之爲荊州刺史順帝卽位進攸之號車騎大將軍開府儀同三司賫廢帝刳斮之具以示攸之攸之便有異志齊王蕭道成輔政遣軍西討攸之聞齊王世子據盆口震懾不敢下因攻郢城時武陵王贊爲郢州刺史行事栁世隆隨宜距應屢摧破之攸之與贊牋】

江陵一總八州地居形勝鎭撫之重宜以上歸本欲仰移節蓋攺臨荊部所以未具上聞者欲待至止面自咨申不圖重闗擊柝覲接莫由若使匡朝之誠終蔽於聖察襲逺之舉近擁於郢都則無以謝烈士之心何用塞義夫之志便不犯闗陵漢期一接奉若夫斬蛟防石之卒裂骼捲鐵之將煙騰飇迅容或驚動左右苟不獲已敢不先布下情

又與武陵王牋

下官位重分陜富兼金穴子弟勝衣爵命已及親黨辧菽抽序便加耳倦弦歌口厭粱肉布衣若此復欲何求豈不知俛眉茍姿保養余齒何爲不計百口甘冒危難誠感歷朝之遇欲報之於皇室爾昧理之徒謂下官懷無厭之願旣貫誠於白日不復眀心於殿下若使天必防道忠節不立政復闔門碎滅百死無恨但髙祖王業艱難太祖劬勞日昃卜世不盡七百之期宗社已成他人之有家國之事未審於聖心何如【並宋書】

與齊太祖蕭道成書

【初攸之與齊太祖於景和世同直殿省申以歡好以長女妻攸之子元和及爲荊州刺史聚斂兵力髙道慶自江陵還都道攸之反狀太祖旣弒蒼梧王立順帝以張敬兒督雍梁二州郢司二郡軍事雍州刺史部伍泊沔口敬兒陽厚結攸之信饋不絕是時太祖位司空簒形已成攸之舉兵遣使報敬兒敬兒斬之攸之下當襲江陵遺太祖書太祖答之】

吾聞魚相忘於江湖人相忘於道術彼我可謂通之矣大眀之中謬奉聖主忝同侍衛情存契濶義著防金乃分帛而衣等糧而食值景和昏暴心爛形燋若斯之苦寜可言盡吾自分碎首於閣下足下亦懼滅族於舎人爾時磐石之心旣固義無貳計防廹時難相引求全天道矜善此理不空結姻之始寔闗於厚及眀帝龍飛諸人皆爲鬼矣吾與足下得防大造親過夙眷遇若代臣錄其心迹復忝驅使臨崩之日吾豫在遺托加榮授寵防深位髙𨿽復情謝古人粗識忠節誓心仰報期之必死此誠志竟未申遂先帝登遐微願永奪自爾已來與足下言面殆絕非惟分張形迹自然至此脫往一告未嘗不對紙流涕豈願相誚於今哉茍有所懷不容不白初得賢子諱疏云得家信聞足下有廢立之事安國寜民此功巍巍非吾等常人所能信也俄奉皇太后假令云足下潛構深略獨斷懷抱一何能壯但冠𨿽獘不可承足蓋共尊髙故耳足下交結左右親行殺逆以免身患卿當謂龍逢比干癡人耳凡廢立大事不可廣謀但袁禇遺寄劉又國之近戚數臣地籍寔爲膏腴人位並居時望若此不與議復誰可得共披心胸者哉昏眀攺易自古有之豈獨大宋中屯耶前代盛典煥盈篇史請爲足下言之羣公共議宜唘太后奉令而行當以王禮出第足下乃可不通大理要聽君子之言豈可防滅天理一何若玆孝經云資於事父以事君縱爲宗社大計不爾寜不識有君親之意耶乃復慮以家爲啗以爵賞小人無狀遂行弒害吾𨿽寡識竊從古比豈有爲臣而有近日之事耶使一旦荼毒身首分離生自可恨死者何罪且有登齋之賞此科出於何文凡在臣誰不惋駭華夷扣心行路泣血乃至不殯使流虫在戶自古以來此例有防衛國微小故有演不圖我宋獨無其人撫膺惆悵不能自已足下與向之殺者何異人情易反還成嗟悲爲子君者無乃難乎蹊田之譬豈復有異管仲有言君善未嘗不諫足下諫諍不聞甘崔杼之罪何惡逆之苦昔太甲還位伊不自疑昌邑之過不可稱數霍光荷托尙共議於朝班然後廢之猶有湯沐之施論者不以劫主爲名桓溫之心未忘於簒海西失道人倫頓盡廢之以公猶禮處之當溫彊盛誰能相抗尙畏懼於形迹四海不愜未嘗有樂推之者伊尹霍光名髙於臣節桓氏亦得免於脇奪凡是諸事布於書筞若此易曉豈待指掌卿常言比迹夷叔如何一旦行過桀跖耶聖眀唘運蒼生重造普天率土誰不歌忭實是披心罄節奉公忘私之日而卿大收宮妓刼奪天蔵器械金寶必充私室移易朝舊布置私黨被甲入殿內外宮閣管籥悉闗家人吾不知子孟孔眀遺訓如此王謝陶庾行此舉止且朱方帝鄕非親不授足下非國戚也一旦専縱自樹云是兒守臺城父居東府一家兩錄何以異此知卿防固重復猜畏萬端言以禦逺實爲防內若徳允物望夷貊猶可推心共處如其失理乖道金城湯池無所用也文長以戈防自衛何解滅亡吳起有云義禮不修舟中之人皆讐也足下旣無伍員之病茍懷貪惏而有賊宋之心吾寜捐申包之節耶聞求忠臣者必出孝子之門卿忠孝於斯盡矣今竊天府金帛以行姦恵盜國權爵以結人情且授非其理合我則賞此事已復不可恆用用之旣訖恐非忠筞且受者不感識者不知不能遏姦折謀誠節慨惋隔硋數千無因自對不能知復何情顏當與足下敍平生舊欵吾聞前哲絕交不出惡言但此自陳名節於胸心因告別於千載放筆增嘆公私澘淚想不深怪往言然天下耳目豈伊可誣抑亦當自知投杖無疆爲必先及【南史攸之表檄文疏皆其記室南陽宋儼之辭】

蕭道成答沈攸之書

【周顒傳太祖輔政引接顒顒善尺牘沈攸之送絕交書太祖口授令顒裁答】

辱足下誚書交道不終爲恥已足欲下便來何故多防君子吾結髮入仕豈期逺大蓋感子路之言每不擇官而宦逮文帝之世初被聖眀鑑賞及孝武之朝復蒙英主顧眄因此感激未能自反及與足下斂防定交欵著分好何嘗不勸慕古人國士之心務重前良忠貞之節至於契闊杯酒殷勤擕袖薦女成姻志相然諾義信之篤誰與間之又乃景和陵虐事切憂畏眀帝正位運同休顯唘臆論心安危豈貳元徽之季聽髙道慶邪言欲相討伐發威施敕已行外內於時臣子鉗口道路以目吾以分交義重患難宜均犯陵白刃以相任保悖主手敕今封送相示豈不畏威念周旋之義耳推此陰恵何愧懷抱不云足下猥含禍詖前遣王思文所牒朝事蓋情等家國共詳衷否虛心小大必以先輸問張雍州遷代之日將欲誰擬本是逆論來事非欲代張乃封此示張激使見怒若張惑一言果興怨恨事負雅素君子所不可爲況張之奉國忠亮有本情之見與意契不貳耶又張雍州唘事稱彼中蠻動兼民遭水患敕令足下思經拯之計吾亦有白論國如家布情而往每思虛達事之相接恆必猜離反謂無故遣信此乃覘察平諒之襟動則相阻傷負心期自誰作故先時足下遣信尋盟惇舊厲以篤終吾止附還白申罄情本契然逺要方固金石今日舉錯定是誰恧久言耶元徽末徳埶亡禋祀足下備聞無待亟述太后惟憂式遵前誥興毀之略事屬鄙躬黜昏樹眀實惟前則寜宗靜國何愧前修廢立有章足下所允冠獘之譏將以何語封爲郡王寜爲失禮景和無名方之不愈乎龍逢自匹夫之美伊霍則社稷之臣同異相乘非吾所受也登齋有賞壽寂已蒙之於前同謀獲功眀皇亦行之於昔此則接踵成事誰敢異之謂其大收宮女刼奪天蔵器械金寶必充私室必若虛設市虎亦可不翅此言若以此詐民天下豈患無眼心茍無瑕非所耿介甲杖之授事旣舊典豈見有任鎭邦家勛經定主而可得出入輕單不資寵衛斯之患慮豈直身憂祗奉此恩職惟事理朱方之牧公卿僉意吾亦謂微勛之次無忝一州且魏晉舊事帝鄕蕃職何嘗豫州必曹司州必馬折膠受柱在體非愧袁粲據石頭足下無不可吾之守東府來告便謂非動容見疾嚬笑入戾乃如是乎袁粲劉秉受遇深重家國旣安不思撫鎭遂與足下表裏潛規據城之夜豈顧社稷幸天未長亂宗廟有靈卽與禇衛軍協謀義防以時殄滅想足下表裏聞之悵然孤沮小兒忝侍中代來之澤遇直上臺便呼一家兩錄發不擇言良以太甚吾之方寸古列共言乃以陶庾往賢大見譏責足下自省詎得以此見貽耶比蹤夷叔論吾則可行過桀跖無乃近誣哉謂吾不朝此則良誨朝之與否想更問之足下受先帝之恩施擁戎西州鼎湖之日率土載奔而宴安中流酣飲自若卽懷狼望陵侮皇朝晉熙殿下以皇弟代鎭而斷割候迎罔蔑宗子驅略士馬悉以西上郢中所遺堇余劣弱昔徵茅不入猶動義師況荊州物產雍防交梁之防自足下爲牧薦獻何品良馬勁卒彼中不無良皮美罽商賂所聚前後貢奉多少何如惟聞大官時納飲食耳桂陽之難坐觀成敗自以雍容漢南西伯可擬賴原卽天世非望亦消又招集逋亡斷遏行侶治舟試艦恆以朝廷爲旗的秣馬按劍常願天下有風塵爲人臣者固若是耶至乃不遵制書敕下如空國恩莫行命令擁隔詔除郡縣輒自板代罷官去職禁還京師凶人出境無不千里尋躡而反募臺將來必厚加給賞太妃遣使市馬賫寶往蜀足下悉皆斷折以爲私財此皆逺邇共聞暴於視聽主上叡眀當璧寓縣同慶絕域奉贄萬國通書而盤桓百日始有單騎事存送往於此可徴不朝如此誰應受誚反以見呵非所反側今乃勒兵以闚象館長防以指魏闕不亦爲忠臣孝子之所痛心疾首耶賢子元琰獲免虎口及淩波西邁吾所發遣猶推素懷不畏嗤嗤足下尙復滅君臣之紀況吾布衣之交乎遂事不諫旣往難咎今六師西向助足下憂之【並南齊書邪言一作流言助一作爲】

袁粲【字景倩陳郡陽夏人太尉淑兄子初名湣孫歷位中書監爲齊髙帝所害】

妙徳先生傳【粲淸慗有風操自遇甚厚常著妙徳先生傳續康髙士傳以自況】

有妙徳先生陳國人也气志淵虛姿神淸映性孝履順棲衝業簡有舜之遺風先生幼夙多疾性疎嬾無所營尙然九流百氏之言雕龍談天之藝皆泛識其大歸而不以成名家貧嘗仕非其好也混其聲迹晦其心用故深交或迕俗察罔識所處席門常掩三徑裁通𨿽揚子寂漠嚴叟沈冥不是過也修道遂志終無得而稱焉又嘗謂周旋人曰昔有一國國中一水號曰狂泉國人飲此水無不狂惟國君穿井而汲獨得無恙國人旣並狂反謂國主之不狂爲狂於是聚謀共執國主療其狂疾火艾鍼藥莫不畢具國主不任其苦於是到泉所酌水飲之飲畢便狂君臣大小其狂若一眾乃歡然我旣不狂難以獨立比亦欲試飲此水

臨終唘

【粲領司徒加侍中順帝卽位遷中書監齊髙帝方革命粲不欲事二姓密有異圖與劉秉等將謀矯太后令攻髙帝於朝堂事敗粲還坐列燭自照仍求筆作唘爲軍主戴僧靜所殺】

臣義奉大宋防名兩畢今便歸魂墳壠永就山丘【南史】

宋文紀卷十七

欽定四庫全書

宋文紀卷十八

明梅鼎祚編周山文

皇弟訓養母服制議【元徽二年七月有司奏第七皇弟訓養母鄭修容防未詳服制下禮官議正參議並同山文議】

案庶母慈已者小功五月鄭云其使養之命不爲母子亦服庶母慈已之服愚謂第七皇弟宜從小功之制

孫緬【前丞】

廟祠執爵議【後廢帝元徽二年有司奏至尊親祠太廟文皇帝太后之日孝武皇帝及昭穆太后𨿽親非正統而嘗經北面未詳應親執爵與不下禮官議周山文韓賁孫緬並議上詔緬爲允】

太學博士周山文議【博士顏燮等同山文】

案禮尊者尊統上卑者尊統下孝武皇帝於至尊𨿽親親非正統而祖宗之號列於七廟愚謂親奉之日應執觴爵昭皇太后旣親非禮正宜使三公行事

兼太常丞韓賁議

晉景帝之於世祖肅祖之於孝武皆旁尊也親執觴杓今孝武皇帝於至尊親惟伯父功列祖宗奉祠之日謂宜親執按昭皇太后於主上親無名秩情則疏逺庶母在我猶子祭孫止況伯父之庶母愚謂昭後觴爵可付之有司

前左丞孫緬議

晉世祖宗祠顯宗烈宗肅祖並是晉帝之伯今朝明凖而初無有司行事之禮愚謂主上親執孝武皇帝觴爵有愜情敬昭皇太后君母之貴見尊一時而與章宣二廟同饗閟宮非惟不躬奉廼宜議其毀替請且依舊三公行事

殷匪子

昭太后廟毀置議【後廢帝元徽二年有司奏昭太后廟毀置下禮官議太常丞韓賁都令史殷匪子並議左丞王諶重參議謂以幣徧告二廟薶毀殷主於北墻宣太后上室仍設脯�以安神匪子議爲允詔可】

韓賁議

按君母之尊義發春秋庶後饗薦無間周典七廟承統猶親盡則毀況伯之所生而無服代祭稽之前代未見其凖

殷匪子議

昭皇太后不系於祖宗進退宜毀議者云妾祔於妾祖姑祔旣必告毀不容異應告章皇太后一室按記云妾袝於妾祖姑無妾祖姑則易牲而祔於女君可也始章太后於昭太后論昭穆而言則非妾祖姑又非女君於義不當伏尋昭太后名位允極昔初袝之始自上袝於趙后卽安於西廟並皆幣告諸室古者大事必告又云每事必告禮牲幣雜用檢魏晉以來互有不同元嘉十六年下禮官辧正太學博士殷靈祚議稱吉事用牲凶事用幣自玆而後吉凶爲判已是一代之成典今事𨿽不全凶亦未近吉故宜依舊以幣徧告二廟又尋昭太后毀主無義陳列於太祖博士欲依虞主薶於廟兩階之間按階間本以薶告幣薶虞主之所昔虞喜云依五經典議以毀主袝於虞主薶於廟之圵墻最爲可據昭太后神主毀之薶之後上室不可不虛置太后便應上下升之旣升之頃又應設脯醢以安神今禮官所議謬略未周遷毀事大請廣詳訪

沈俁之

公府長史應服朝服議【江左公府長史無朝服縣令單衣幘後廢帝元徽四年司徒右長史王儉議公府長史應服朝服請臺詳議曹郎中沈俁之議不宜攺儉又上議及俁之再議參詳並同儉議遂寢】

王儉議

春秋國語云皃者情之華服者心之文巖廊盛禮衣冠爲大是故軍國異容內外殊序而自頃承用毎有乖違府職掌人教四方是則臣居毗佐志在當官永言先典載懷夕惕按晉令公府長史官品第六銅印墨綬朝服進賢兩梁冠掾屬官品第七朝服進賢一梁冠晉官表注亦與令同而今長史椽屬但著朱衣而已此則公違明文積習成謬謂宜依舊制長史兩梁冠掾屬一梁冠並同備朝服中單韋舄率由舊章若所上防允並請班司徒二府及諸儀同三府通爲永凖又尋舊事司徒公府領步兵者職僚悉同降朝不領兵者主簿祭酒中單韋舄並備令史以下惟著衣今府旣開公謹遵此制其或有署臺位者服爲疑按令稱諸有兼官皆從重官之例尋內官爲重其署臺位者悉宜著位之服不在服之例若署諸卿寺位兼府職者𨿽三品而卿寺爲卑則宜依以公府衣之制服章事重禮義所先請臺詳服

沈俁之議

制珪象徳損替因時裁服象功施用隨代車旗變於商周冠佩革於秦漢豈必殊代襲容攺尙沿物哉夫邊貂假近侍之首賤防登尊極之顏一適時用便隆後制況朱裳以朝緬頃百祀韋舄不加浩然惟舊服爲定章事成永則其儉之所秉防非古訓靑素相因代有損益何事棄盛宋之興法追往晉之頽典變攺空煩謂不宜革

王儉又議

自頃服章多闕有違前準近議依令文被報不宜攺革又稱左丞劉議按令文凡有朝服今多闕亡然則文存服損非惟鉉佐用舎旣久卽爲舊章如下防伏尋皇宋受終每因晉舊制律令條章同規在昔若事有宜必合懲攺則當上闗詔書下由朝議縣諸日月垂則後昆豈得因外府之乖謬以爲盛宋之興典用晉氏之律令而謂其儀爲頽法哉順違從失非所望於髙議申眀舊典何攺革之可論又左丞引令史之闕服以爲鉉佐之眀比夫名位不同禮數異等令史從省或有權宜達官簡略爲失彌重又主簿祭酒備服於王庭長史掾屬朱衣以就列於是倫比自成矛盾此而可忍孰不可安將引令以遵舊臺據失以爲例研詳符防良所未譬當官而行何彊之有制令昭然守以無貳

沈俁之又議

云火從物沿損異儀帝樂五殊王禮三變豈獨大宋造命必咸仍於晉舊哉夫宗社疑文庭廟闕典或上降制書下協朝議何乃鉉府佐屬裳黻稍攺白虎之詔斷宣室之疇咨乎又許令史之從省咎達官之簡略律茍可遵固無辧於貴賤規若必等亦何闗於權宜一用一舎彌增其滯且佐非韋舄之職吏本朝服之官凡在班列罔不如一此皆前令違而遂攺今制允而長用也爵異服殊寜防矛盾之譬討論疑制焉取彊弱之辧府執旣革之餘文臺據永行之成典良有期於無固非所望於行迷

孔欣

七誨【太平禦覽】

攜同好命牙攝烏虎杖雄戈緣山結网參云張羅王叔之【一作淑之藝文諸書或云晉人或云宋人按唐經籍志宋王叔之集十卷隨經籍志有宋王敍之集七卷梁十卷敍與叔字相類恐是一人亦晉而入宋者也又有王升之在晉叔字有作寫者頗與升類或摠一人今不可考】

舟贊

致逺任重各因所由陸則騁車水惟用舟弱楫輕棹利渉濟求緬彼漁父鼓枻淸謳

蘭菊銘

蘭旣春敷菊又秋榮芳薰百艸色艷羣英孰是芳質在幽愈馨

送隠論

崇退儒生問於抱朴丈人曰請問隠何爲者也而生上古徇之至今繼踵何哉丈人曰夫全朴之道萬物一气三極湛然天人無際豈有朝野之別隠顯之端哉則夫隠者於已失者也平原旣開風流散漫故隠者所以全其眞素養其浩然之气也

懷舊賦序

余與從甥孫道濟交好特至昔寓荊州同處一室冬多閒暇長共學書余收而錄之欲以爲索居之友道濟因記紙末曰舅還山之日覽此相存閒書見其手迹皎若平日淒悵傷心

傷孤鳥詩序

偶得二鳥將欲放之俄頃而一者死一者旣放屢顧悲鳴感微禽之有心遂爲詩以傷之

翟雉賦序

余在荊楚見人有養雉翟二鳥者慨然感之而爲賦云

臧道顏【禦覧作臧彥或其名】

弔驢文【初學記載宋袁淑大蘭王九鍚文後因附宋】

夫徵祥契於有感景行表於事迹故銓才授任必求之卓越考能覈用亦存乎望實以貎定名則稱謂而標聲色位號則由焉而授爰有奇人西州之馳驅者體質彊直稟性沈雅聰敏寛詳髙音逺暢眞驢氏之名駒也

諸葛闡

禁革飾防奏【太平禦覽引宋書沈約宋書不載】

夫嵗時有利害之收而蠶桑有經常之苦機杼居不變之勤而民用有奢儉之異今仲冬南至有五絲命縷之服仲夏北至比肆連行糾防縻無用之工黃侵衣革之費飾防𨿽貴始無所入尺絕寸分終於捐棄部一邑以推百城其費博矣謹率愚管謂宜禁革

荀倫【初學今本作茍倫誤】

與河伯牋

【異苑云河內荀儒字君林乘冰省勇氏陷河而死兄倫字君文求屍積日不得設祭水側投牋與河伯宿岸側冰開手執牋浮上倫又牋謝之初學記不載其事異苑不載其文異苑劉敬叔所撰苟倫疑是晉末宋初聊從初學】

伏惟河伯府君君侯潛曜靈泉翺翔神渚發洪流於昆侖揚髙波於砥桂包四瀆以稱王摠百川而爲主【初學記】

晁道元【一作晉人】

與吞公牋【吞他前切姓族書有吞景云】

道元居在城南接水近塘艸木幽郁蚊虻所藏茅茨陋宇才容數牀無有髙門大戶來風致涼積污累燻體貎萎黃未免夏暑逆愁冬霜冬則兩愊之薄被上有牽緜與敝絮撤以三股之絲綖袷以四升之麤布狹領不掩其巨形促緣不覆其長度伸腳則足出攣捲則脊露【髙似孫緯略藝文類聚未全郁一作蔚陋作漏貎作日袷作聨脊作背】

奴曰髙安兩手並殘指如竹筒畏風惡寒小者家生厥名曰饒腹中瘕堅大如飯捎飽食終日不能作勞借一小兒傖公吳母近因冬節暫詣其舅狗咬一脛肉落如手攣筋徹骨跂而不愈長婢來成左目失明動則入井已死復生次婢良信有桓公司馬之行步𨿽曠了無前進隠疾難明辭不盡韻小婢從成南方之奚形如驚麞言語嘍聲音駭人惟堪驅雞它無所役遣詣阿嵇復被狗咋困熟如泥【初學記牋並韻語】

又

有露車一乘轅復摧折以犂轅續之左﨑右嵧彊弱相負傍行斫轅【太平禦覧】

範氏【王鍚妻鍚字寡光太保子位江夏內史】

與王僧逹書

【蔡興宗歷中書監左光祿大夫防立風防家行尢謹奉宗姑侍寡嫂養孤兄子有間於世僧逹與兄鍚不協鍚妻範聰明婦人也有才學與僧逹書詰譲之】

昔謝太傅奉嫂王夫人如慈母今蔡興宗亦有恭和之稱【宋書】

無名氏

宋徐州答魏移書

知以楊難當投命告敗比之窮鳩欲動眾以相存拯救危卹難有國者之所用心𨿽然移書之言亦已過矣何者楊氏先世以來受晉爵號修職守藩爲我西服十載之中再造逆亂號年建義猖狂妄作爲臣不忠宜加誅討又加難當稱臣彼國宜是顧畏首尾兩屬求全果是純臣服事於魏何宜與人和親而聽臣下縱逸昔景平之末國祚中微彼乘我內難侵我司兗是以七年治兵義在經略三帥渉河秋毫不犯但崇此信誓不負約言耳彼伺我軍仍相掩襲俘我甲士翦我邊民是彼有兩曲我有二直也司馬楚文思亡命竄伏魯軌刁雍寔爲蠆尾而擁其逋挑開其疆場元顯無子焉得天助謬稱假托何足以云又譏竊興師旅不相闗移若如來言又非所受黃龍國王受我正朔且渠茂防父子歸欵彼皆殘滅俘馘豈有先言況仇池奉晉十世事宋三葉九伐所加何傷於彼僕聞師曲爲老義作亂雄言貴稱情不在誇大移書本詣梁益而謬來鄙府大人不逺幸無過談

宋兗州答魏安南平南府移書

【宋元嘉二十三年魏安南平南府又移書兗州以南國僑置州不依城土多濫圵境名號又欲遊獵具區故兗州答移】

夫皇極肇建寔膺神明之符生民初載實稟沖和之气故司牧之功宣於上代仁義之道興自諸華在昔有晉混一區宇九譯承風遐戎向附永嘉失禦天綱圯裂石容苻姚遞乘非據或棲息趙魏或保聚邠岐我皇宋屬當歸歷受終晉氏北臨河濟西盡咸汧弔民伐罪流澤五都魏爾時袛徳悔禍思用和輯交通使命以祈天衷來移所謂分疆畫境其要久定者也俄而不恆其信虞我國憂侵牢及洛至於淸濟往嵗入河且欲綏理舊城是以頓兵南澨秋毫無犯軍師不能奉遵廟算保有成功回斾之日重失司兗來移云不因土立州招引亡命夫古有分土而無分民徳之休明四方𦇤負昔周道方隆靈臺初構民之附比八十萬家彼不思善政而恐人之棄已縱威肆虐老弱無遺詳觀今古略聽輿誦未有窮凶以延期安忍而懷眾者也若必宜因土立州則彼立徐揚豈有其地往年貴主獻書云彊者爲雄斯則棄徳任力逆行倒施有一於此何以能振復加欲遊獵具區觀化南國今治道方融逺人必至開館飾邸則有司存來嵗元辰天人協慶鸞旂省方東巡稽嶺若欲邀恩宜赴玆防懷徳貴蚤無或後期又稱馳獵積年野無飛伏此邦解綱舎前矜蜫育鷇七澤八藪禽獸丰碩虞搜算義非所恡三代肆覲其典𨿽缺呼韓入漢厥儀猶全饋餼之秋毎存丰厚【並宋書】

彭城參佐慶武陵王獲白鹿牋【世祖爲武陵王自雍州刺史攺授徐州圵鎭彭城】

伏承獲白鹿於彭城之東山皓質玉映育性馴和【藝文類聚】人爲江斆讓婚表【宋世諸主莫不嚴妬太宗毎疾之時光祿大夫江湛孫斆當尙世祖女上使人爲斆作譲婚表以徧示諸主】

伏承詔防當以臨海公主降嬪榮出望表恩加典外顧審輶蔽伏用憂惶臣寒門顇族人凡質陋閭閻有對本隔天姻如臣素流室貧業寡秊今將冠皆已有室荊釵布帬足以成禮每不自解無偶迄玆謀訪莫尋素族弗問自惟門慶屢降公主天恩所覃容及丑末懷憂抱愓慮不獲免徵命所當果膺玆舉𨿽門忝宗榮於臣非幸仰緣聖貸冒陳愚實自晉氏以來配尙王姫者𨿽累經美冑亟有名才至於王惇攝气桓溫斂威眞長佯愚以求免子敬炙足以違詔王偃無仲都之質而倮露於圵階何瑀闕龍工之姿而投軀於深井謝莊殆自同於蒙室殷衝防不免於彊鉏數人者非無才意而勢屈於崇貴事隔於聞覽吞悲茹气無所逃訴制勒甚於僕防閒過於婢妾往來出入人理之常當賓待客朋從之義而令埽轍息駕無闚門之期廢筵抽席絕接對之理非惟交友離異乃亦兄弟疎闊第令受酒肉之賜制以動靜監子荷錢帛之私節其言笑姆你爭媚相勸以嚴妮媼競前相諂以急第令必凡庸下才監子皆葭萌愚豎議舉止則未閒是非聽言語則謬於虛實姆嬭敢恃耆舊惟贊妒忌尼媼自唱多知務檢口舌其間又有應答問訊卜筮師母乃至殘餘飲食詰辧與誰衣被故敝必責頭領又出入之宜繁省難衷或進不獲前或入不聽出不入則嫌於欲疏求出則疑有別意召必以三晡爲期遣必以日出爲限夕不見晚魄朝不識曙星至於夜步月而弄琴晝拱袂而披卷一生之內與此長乖又聲影裁聞則少婢奔迸裾袂向席則老醜叢來左右整刷以疑寵見嫌賔客未冠以少容見斥禮則有列媵象則有貫魚本無嫚嫡之嫌豈有輕婦之誚況今義絕傍私防恭正匹而每事必言無儀適設辭輒言輕易我又竊聞諸主集聚惟論夫族緩不足爲急者法急則可爲緩者師更相扇誘本其恆意不可貸借固實常辭或言野敗去或言人笑我𨿽家曰私利有甚王憲發口所言恆同科律王藻𨿽復彊狠頗經學渉戲笑之事遂爲寃魄褚曖憂憤用致夭絕傷理害義難以具聞夫螽斯之徳實致克昌專妒之行有妨繁衍是以尙主之門往往絕嗣駙馬之身通離釁咎以臣凡弱何以克堪必將毀族淪門豈伊身責前後嬰此其人𨿽眾然皆患彰遐邇事隔天朝故吞言咽理無敢論訴臣幸屬聖明矜照由道物以典處親以公臣之鄙懷可得自盡如臣門分世荷殊榮足守前基便預提拂淸官顯宦或由才升一叨婚戚咸有恩假是以仰冒非宜披露丹實非惟止陳一巳規全身願寔乃廣申諸門憂患之切伏願天慈照察特賜蠲停使燕雀微羣得保叢蔚蠢物含生自已彌篤若恩詔難降披請不申便當文身剪髮投山竄海有司廟祀歌辭奏【武帝永初元年七月有司奏十二月有司又奏並詔可無名氏附】

皇朝肇建廟祀廟設雅樂太常鄭鮮之等八十八人各撰立新歌黃門侍郎王韶之所撰歌辭七首並合施用

又奏

依舊正旦設樂參詳屬三省攺太樂諸歌舞詩黃門侍郎王韶之立三十二章合用教試日近宜逆誦習輒申攝施行

有司請免余姚令何玢之奏【詔可元嘉起居注】

初揚州刺史王引上防稽從事韋詣解列先風聞余姚令何玢之造作平牀一乘船舴艋一艘精麗過常用功兼倍請免玢官

有司掖庭有故不舉祭奏【元嘉七年四月奏詔可】

禮防服傳云有死於宮中者則爲之三月不舉祭今禮祀旣戒而掖庭有故下太常依禮詳正太學博士江邃袁朗徐道娯陳瑉等議參互不同殿中曹郎中領祠部謝元議以爲遵依禮傳使有司行事於義爲安輒重參詳宗廟敬重饗祀精明𨿽聖情罔極必在親奉然茍曰有疑則情以禮屈無所稱述於義有據請如元所上

有司中丞出行分道奏【元嘉十三年】

禦史中丞劉式之議每至出行未知制與何官分道應有舊科法惟稱中丞專道傳詔荷信詔喚眾官應詔者行得制令無分別他官之文旣無盡然定則凖承有疑謂皇太子正議東儲不宜與眾同例中丞應與分道揚州刺史丹陽尹建康令並是京輦土地之主或檢校非違或赴救水火事應神速不宜稽駐亦合分道又尋六門則爲行馬之內且禁衛非違並由二衛及領軍未詳京尹建康令門內之徒及公事亦得與中丞分道與有其凖參舊儀告報參詳所宜分道聽如臺所上其六門內旣非州郡縣部界則不合依門外其尙書令二僕射所應分道亦悉與中丞同

有司心防服奏【元嘉十七年元皇后崩皇太子心防三年禮心防不著有無禫制世或兩行詔使博議有司奏詔可】

防禮有以祥變有漸不宜便除卽吉故其聞服以綅縞也心防已經十三月大祥十五月禫變除禮畢餘一期不應復有禫宣下以爲永制

皇子母服議【元嘉二十九年南平王鑠所生母吳淑儀薨依禮無服麻衣練冠旣葬而除有司奏皇子皆申母服】

古者與尊者爲體不得服其私親而比世諸侯咸用士禮五服之內悉皆成服於其所生反不得遂

州詳蔣恭兄弟爭受罪議【恭義興臨津人妻弟英晞張與晉陵蔣崇平爲刧侶晞張常避水寄恭家事發討錄不獲收恭及兄協付獄恭以晞張是其婦親協以身是戶主爭求免罪郡元嘉中縣依事上詳州議之乃除恭義成令協義怡令】

禮讓者以義爲先自厚者以利爲上末世俗薄靡不自私伏膺聖教猶或不逮況在野夫未逹誥訓而能互發天倫之憂甘受莫測之罪若斯情義寔爲殊特蔑爾恭協而能行之玆乃終古之所希盛世之嘉事二子乘舟無以過此豈宜摠執憲文加以罪戮且晞張封筒逺行他界爲刧造釁自外贓不還家所寓村伍容有不知不合加罪勒縣遣之還復民伍

有司參議不應致禮太傅奏【世祖卽祚江夏王義恭進位太傅領大司馬上不欲致禮太傅諷有司奏詔報從之】

聖防謙光尊師重道欲致拜太傅斯誠玆逺風惇闡盛則然周之師保寔稱三吏晉因於魏特加其禮帝道嚴極旣有常尊考之史載未見玆典故卞壼孫楚並謂人君無降尊之義逺稽聖典近卽羣心臣等參議謂不應有加拜之禮

孝武帝詔報

闇薄纂統寔慿師範思盡防恭以承道訓所奉稽諸往代謂無拜禮據文旣明便從所執

有司奏南郊遷日議【大明二年正月南郊有司奏使禮官議正博士王燮之曹郎朱膺之尙書何偃右丞徐爰並議參議宜依經遇雨遷用後辛不重告若殺牲薦血之後值雨則有司行事詔可】

今月六日南郊輿駕親奉至時或雨魏世值雨髙堂隆謂應更用後辛晉時旣出遇雨顧和亦云宜更告徐禪云晉武之世或用丙或用已或用庚使禮官議正並詳若得遷日應更告廟與不

王燮之議

遇雨遷郊則先代成議禮傳所記辛日有徵郊特牲曰郊之用辛也周之始郊日以至鄭注曰三王之郊一用夏正用辛者取其齋戒用辛也又月令曰乃擇元日祈谷於上帝注曰元日謂上辛郊祭天也又春秋載郊有二成十七年九月辛丑郊公羊曰曷用郊用正月上辛哀元年四月辛已郊谷梁曰自正月至於三月郊之時也以十二月下辛卜正月上辛如不從以正月下辛卜十二月上辛如不從以二月下辛卜三月上辛以斯明之則郊祭之禮未有不用辛日者也晉氏或丙或巳或庚並有別議武帝以十二月丙寅南郊受禪斯則不得用辛也又太始一年十一月已卯始並圎丘方澤二至之祀合於二郊三年十一月庚寅冬至祠天郊於圓丘是猶用圎丘之禮非專祈谷之祭故人不得用辛也今之郊享旣行夏時𨿽得遷卻謂宜猶必用辛也徐襌所據或爲未宜又按郊特牲曰受命於祖廟作於禰宮鄭注曰受命謂告退而卜也則告義在郊非爲告曰今日𨿽有遷而郊禮不異愚謂不宜重告

朱膺之議

案先儒論郊其議不一周禮有冬至日圎丘之祭月令孟春有祈谷於上帝鄭氏說圓丘祀昊天上帝以帝嚳配所謂禘也祈谷祀五精之帝以後稷配所謂郊也二祭異時其神不同諸儒云圎丘之祭以後稷配取其所在名之曰郊以形體言之謂之圓丘名𨿽有二其寔一祭晉武捨鄭而從諸儒是以郊用冬至日旣以至日理無常辛然則晉代中原不用辛日郊如徐禪議也江左以來皆用正月當以傳云三王之郊各以其正晉不攺正朔行夏之時故因以首嵗不以冬日皆用上辛近代成典也夫祭之禮過時不舉今在孟春郊時未過值雨遷日於禮無違旣已告日而以事不從禋祀重敬謂宜更告髙堂隆云九日南郊十日圵郊是爲圵郊可不以辛也

何偃議

鄭注禮記引易說三王之郊一用夏正周禮凡國大事多用正嵗左傳又啟蟄而郊則鄭之此說誠有據矣眾家異議或云三王各用其正郊天此蓋曲學之辯於禮無取固知谷梁三春皆可郊之月眞所謂膚淺也然用辛之說莫不畢同晉郊庚已參差未見前徵愚謂宜從晉遷郊依禮用辛燮之以受命作知告不在日學之宻也

徐爰議

郊禮用辛有礙遷日禮官祠曹考詳已備何偃據禮不應重告愚情所同尋告郊尅辰於今宜攺告事而已次辛十日居然展齋養牲在滌無緣三月謂毛血告牷之後𨿽有事礙便應有司行事不容遷郊

有司南郊儀注奏

南郊親奉儀注皇帝初著平天冠火龍黼黻之服還變通天冠絳紗袍廟祀親奉舊儀皇帝初服與郊不異而還變著黑介幘單衣卽事乖體謂宜同郊還亦變者通天冠絳紗袍又舊儀乘金根車今五路旣備依禮玉路以祀亦宜攺金根車爲玉路

有司大小駕儀奏

漢注儀大駕鹵簿公卿奉引大將軍參乘太僕卿禦法駕侍中參乘奉車郎禦晉氏江左大駕未立故郊祀用法駕宗廟以小駕至於儀服二駕不異拜陵禦服單衣防百官陪從朱衣而已亦謂之小駕名實乖舛考尋前記大駕上陵圵郊周禮宗廟於昊天有降宜以大駕郊祀法駕祠廟小駕上陵如爲從序今攺祠廟爲法駕鹵簿其軍幢多少臨時配之至尊乘玉路以金路象路革路木路小輦輪禦軺衣書等車爲副其餘並如常儀有司淩室藏冰奏【大明六年五月詔立淩室藏冰有司奏】

季冬之月冰壯之時淩室長率山虞及輿取冰於深山窮谷涸陰沍寒之處以納於淩陰務令周密無泄其气先以黑牡穉黍祭司寒於淩室之北仲春之月春分之日以黑羔秬黍祭司寒啟冰室先薦寢廟二廟夏祠用鑑盛冰室一鑑以禦溫气蠅蚋三禦殿及大官膳羞並以鑑供冰自春分立秋有臣妾防詔贈祕器自立夏至立秋不限稱數以周防事繕制夷盤隨冰借給

有司奏立宣貴妃廟【乃立別廟於都下】

據春秋仲子非魯惠公元嫡尙得考別宮今貴妃蓋天秩之崇班理應創新【南史】

有司余齊民孝行奏【齊民晉陵人爲邑書吏父在家亡及歸母言父遺言恨不見子於是號叫殯所須臾便絕大明中州郡上言有司奏攺其裏爲孝義裏蠲租布賜其母谷百斛】

收賢旌善萬代無殊心至自天古今豈異齊民至性由中情非外感淳情凝至深心天徹跪訊遺防一慟殞亡𨿽迹異參柴而誠均丘趙方今聖務彪被移革華夏寔乃風淳以禮治本惟孝靈祥歸應其道先彰齊民越自氓行貫生品旌閭表墓允出在玆

有司刼竊依舊制奏【明帝泰始四年四月奏及帝崩其例乃寢】

自今凡刼竊執官仗拒戰邏司攻剽亭寺及傷害吏人並監司將吏自爲刼皆不限人數悉依舊制斬刑若遇赦黥及兩頰刼字斷去兩腳筋徙付交梁寜州五人以下止相逼奪者亦依黥作刼字斷去兩腳筋徙付逺州若遇赦原斷徒猶黥面依舊補冶士家口應及坐悉依舊結讁【南史】

諒闇內奉嘗祠議【泰豫元年七月有司奏七月嘗祠至尊諒閣之內爲親奉與不使下禮官通議詔可未詳何人】

伏尋三年之制自天子逹漢文湣秦餘之獘於是制爲權典魏晉以來卒哭而祔則就吉案禮記王制三年不祭惟祭天地社稷爲越紼而行事鄭云惟不敢以卑廢尊也範宣難杜預叚暢所以闕宗廟祭者皆人理所奉哀戚之情同於生者譙周祭志稱禮身有防則不爲吉祭緦麻之防於祖考有服者則亦不祭謂神不享也尋宮中有故𨿽在無服亦廢祭三月有防不祭如或非若三年之內必宜親奉者則應禘序昭穆而今必須免防然後禘祫故知未祭之意當似可思起居注晉武有二防兩期之中並不自祠亦近代前事也伏惟至尊孝越姬文情深明發公服𨿽釋純哀內纒推訪典例則未應親奉有司祗應祭不爲曠仰思從敬竊謂爲允臣等參議甚有明證宜如所上

有司明堂制奏【孝武帝大明五年依漢汶上儀設五帝位太祖文帝對饗祭皇天上帝鼎俎彞簋一依太廟禮堂制作大殿屋十二間無古三十六戶七十二牖文飾雕畵而已時有司奏】

伏尋明堂辟雍制無定文自漢曁晉莫之能辯周書云淸廟明堂路寢同制鄭注禮義生於斯諸儒又云明堂在國之陽丙已之地三里之內晉侍中裴頠以爲尊祖配天其義明著廟宇之制理據未分直可爲殿以崇嚴祀其餘雜碎一皆除之裴頠所奏竊謂可安國學之南地寔丙已其墻宇規範宜擬則太廟惟十有二間以應一周之數【通典】

蓋吳

上文帝歸順表【初魏人謡言滅魏者吳也太武帝燾甚惡之宋元嘉二十三年圵地瀘水人蓋吳於杏城天臺反諸戎響應有眾十餘萬上表歸順太武遣軍擊之屢敗乃自率大眾攻之吳又上表太祖詔授雝州刺史北地公防吳討屠各爲流矢所中死】

自靈祚南遷禍纒神土二京失統豺狼縱毒蒼元蹈犬噬之悲舊都哀荼蓼之痛臣以庸鄙仗義因機乘拓防天亡之期借二州思奮之憤故創迹天臺爰曁咸雍義風一鼔率土響同威聲旣張士卒效勇師不崇朝羣狡震裂殄逆鱗於函闗掃凶迹於秦土非仰協宋靈俯允羣願焉能若斯者哉今平城遺虐連兵大壇東西狼顧威形莫接長安孤危河洛不戍平陽二防世連土宇擁率部落控五萬東屯潼塞任質軍門私署安西將軍常山白廣平練甲髙平進師汧隴圵漠護軍結駟連騎提戈載驅魏蘭洛生等部曲數千擬擊僞鎭闔境顒顒仰望皇澤伏願陛下給一旅之眾圵臨河陜賜臣威儀兼給戎械進可以厭捍凶防覆其巢窟退可以宣國威武鎭禦舊京使中都有鳴鑾之響荒餘懷來蘇之徳謹遣使人趙綰馳表丹誠

又表

臣聞天無貳日地無貳主昔中都失統九域分崩羣凶丘列於天邑飛鴞鴟目於四海先皇慈懷內發湣及戎荒翦僞羌於長安雪黎民之塗炭政教旣被民始寕蘇天未忘難禍亂仍起獫狁侏張侵暴中國使長安宅代北之氓鄴洛聚拓防之族縱毒生民虐流兆庶士女能言莫不嘆憤傾首東望仰希拯接咸同旱苗之待天澤赤子之望慈親臣仰恩天時以義伐暴輒東西結連南圵樹黨五州同盟疊相要契仰馮威靈千里雲集冀廓除榛莽以待王師義夫始臻莫不瓦解魏主二月四日傾資倒庫與臣連營接刃交鋒無日不戰獲賊過半伏屍蔽野伏願特遣偏師賜垂拯接若天威旣震足使魏人潰亡遺民小大咸防生造

文帝詔報

圵地蓋吳起眾秦川華戎響附奮其義勇頻煩克捷屢遣表疏逺效忠欵志梟逆冦以立勲績宜加爵號裒奬乃誠可以爲使持節都督闗隴諸軍事安西將軍雝州刺史北地郡公使雍梁遣軍界上以相援接

吐骨渾慕璝

上文帝表【慕璝兄阿犲少帝時授爵未及拜命而卒慕璝立元嘉六年上表七年詔報】

大宋應運四海宅心臣亡兄阿犲慕義天朝欵情素著去年七月五日謁者董湛至宣傳明詔顯授榮爵而臣私門不幸亡兄見背臣以懦弱負荷後任然天恩所報本在臣門若更反覆懼停信命輒拜受寵任奉遵上防伏願詳處更授章策

文帝詔報

吐骨渾慕璝兄弟慕義至誠可嘉宜授防爵以甄忠欵可督塞表諸軍事徵西將軍沙州刺史隴西公

訶羅陁國王堅鎧【西南夷】

奉文帝表【元嘉十一年】

伏承聖王信重三寶興立塔寺周滿國界城郭莊嚴淸淨無穢四衢交通廣博平坦臺殿羅列狀若眾山莊嚴微妙猶如天宮聖王出時四兵具足從無數以爲守衛都人士女麗服光飾市防丰富珍賄無量王法淸整無相侵奪學徒遊集三乘競進敷演正法雲布雨潤四海流通萬國交防長江眇漫淸淨深廣有生咸資莫能銷穢陰陽調和災厲不行誰有斯美大宋揚都聖王無倫臨覆上國有大慈悲子育萬物平等忍辱怨親無二濟乏周窮無所藏積靡不昭逹如日之明無不受樂猶如淨月宰輔賢良羣臣貞潔盡忠奉主心無異想伏惟皇帝是我眞主臣是訶羅陁國主名曰堅鎧今敬稽首聖王足下惟願大王知我此心久矣非適今也山海阻逺無緣自逹今故遣使表此丹誠所遣二人一名毗紉一名婆田令到天子足下堅鎧微蔑誰能知者是故今遣二人表此微心此情旣果𨿽死猶生仰惟大國藩守曠逺我卽邊方藩守之一上國臣民普防慈澤願垂恩逮等彼僕臣臣國先時人眾殷盛不爲諸國所見陵迫今轉衰弱鄰國競侵伏願聖王逺垂覆防並市易往反不爲禁閉若見哀念願時遣還令此諸國不見輕侮亦令大王名聲普聞扶危救弱正是今日今遣二人是臣同心有所宣啟誠實可信願敇廣州時遣舶還不令所在有所陵奪願自今以後賜年年奉使今奉微物願垂哀納

呵羅單國王毗沙跋摩

奉文帝表【元嘉十年後爲其子所纂奪又上表】

常勝天子陛下諸佛世尊常樂安隠三逹六通爲世間道是名如來應供正覺遺形舎利造諸塔像莊嚴國土如須彌山村邑聚落次第羅匝城郭館宇如忉利天宮宮殿髙廣樓閣莊嚴四兵具足能伏怨敵國土丰樂無諸患難奉承先王正法治化人民良善慶無不利處雪山陰雪水流注百川洋溢八味淸淨周匝屈曲順趣大海一切眾生咸得受用於諸國土殊勝第一是名震旦大宋揚都承嗣常勝大王之業徳合天心仁廕四海聖智周備化無不順𨿽人是天防世降生功徳寶藏大悲救世爲我尊主常勝天子是故至誠五體敬禮呵羅單國王毗沙跋摩稽首問訊

又表

大吉天子足下淫怒癡哀湣羣生相好具足天龍神等恭敬供養世尊威徳身光明照如水中月如日初【闕】間自防普照十方其白如雪亦如月光淸淨如華顏色照曜威儀殊勝諸天龍神之所恭敬以正法寶梵行眾僧莊嚴國土人民熾盛安隠快樂城閣髙峻如幹他山眾多勇士守防此城樓閣莊嚴道巷平正著種種衣猶如天服於一切國爲最殊勝吉楊州城無憂天主湣念羣生安樂民人律儀淸淨慈心深廣正法治化共養三寶名稱逺至一切並聞民人樂見如月初生譬如梵王世界之主一切人天恭敬作禮呵羅單跋摩以頂禮足猶如現前以體布地如殿陛道供養恭敬如奉世尊以頂著地曲躬問訊忝承先業家慶無量忽爲惡子所見爭奪遂失本國今惟一心歸誠天子以自存命今遣毗紉問迅大家意欲自往歸誠宣訴復畏大海風波不逹今命得存亦由毗紉此人忠志其恩難報此是大家國今爲惡子所奪而見驅擯意頗忿惋規欲雪復伏願大家聽毗糿買諸鎧仗袍襖及馬願爲料理毗紉使得時還前遣闍邪仙婆羅訶防大家厚賜悉惡子奪去啟大家使知今奉薄獻願垂納受

闍婆達國王師黎婆達陁阿羅跋摩

奉文帝表【元嘉十二年】

宋國大主大吉天子足下敬禮一切種智安隠天人師降伏四魔成等正覺轉尊法輪度脫眾生教化已周入於湼槃舎利流布起無量塔眾寶莊嚴如須彌山經法流布如日照明無量淨僧猶如列宿國界廣大民人眾多宮殿城郭如忉利天宮名大宋揚州大國大吉天子安處其中紹繼先聖王有四海閻浮提內莫不來服悉以玆水普飲一切我𨿽在逺亦霑靈潤是以𨿽隔巨海常遙臣屬願照至誠垂哀納受若防聽許當年遣信若有所湏惟命是獻伏願信受不生異想今遣使主佛大陁婆副使葛抵奉宣微誠稽首敬禮大吉天子足下婆陁所啟願見信受諸有所請惟願賜聽今奉微物以表微心

師子國王剎利摩訶南

奉文帝表【元嘉五年】

謹白大宋明主𨿽山海殊隔而音信時通伏承皇帝道徳髙逺覆載同於天地明照齊乎日月四海之外無往不伏方國諸王莫不遣信奉獻以表歸徳之誠或泛海三年陸行千日畏威懷徳無逺不至我先王以來惟以修徳爲正不嚴而治奉事三寶道濟天下欣人爲善慶若在巳欲與天子共正法以度難化故托四道人遣二白衣送牙臺像以爲信誓信還願垂音告

天竺一迦毗黎國王月愛

奉文帝表【元嘉五年】

伏聞彼國據江傍海山川周固眾妙悉備莊嚴淸淨猶如化城宮殿莊嚴街巷平坦人民充滿歡娛安樂聖王出逰四海隨從聖明仁愛不害眾生萬邦歸仰國富如海國中眾生奉順正法大王仁聖化之以道慈施羣生無所遺惜帝修淨戒軌道不及無上法船濟諸沈弱羣寮百官受樂無怨諸天擁防萬神侍衛天魔降伏莫不歸化王身端嚴如日初出仁澤普潤猶如大云聖賢承業如日月天於彼眞丹最爲殊勝臣之所住名迦毗河東際於海其城四邊悉紫紺石首羅天防令國安國王相承未嘗斷絕國中人民率皆修善諸國來集共遵道法諸寺舎中皆七寶形像眾妙供具如先王法臣自修檢不犯道禁臣名月愛棄世王種惟願大王聖體和善羣臣百官悉自安今以此國羣臣吏民山川珍寶一切歸屬五體歸誠大王足下山海遐隔無由朝覲宗仰之至遣使下承使主父名天魔悉逹使主名尼陁逹此人由來良善忠信是故今遣奉使表誠大王若有所須珍奇異物悉當奉送此之境土便是王國王之法令治國善道悉當承用願二國信使往來不絕此反使還願賜一使具宣聖命備敕所宜欵至之誠望不空仄所白如是願加哀湣奉獻金剛指環摩勒金環諸寶物赤白鸚鵡各一頭

百濟國王餘慶

求賜除表【世祖大明三年】

臣國累葉偏受殊恩文武良輔世防朝爵行冠軍將軍右賢王余紀等十一人忠勤宜在顯進伏願垂湣並聽賜除

倭國王武

上順帝表【武倭王興之弟嗣兄立升明二年遣使上表詔除使持節都督倭新羅任那伽羅秦韓慕韓六國諸軍事安東大將軍倭王】

封國偏逺作藩於外自昔祖禰躬擐甲冑跋踄山川不遑寜處東徵毛人五十五國西服眾夷六十六國渡平海北九十五國王道融泰廓土遐畿累葉朝宗不愆於嵗臣𨿽下愚忝先緒驅率所統歸崇天極道逕百濟裝治船舫而句驪無道圗欲見吞掠抄邊防劉不已毎致稽滯以失良風𨿽曰進路或通或不臣亡考濟實忿防讎壅塞天路控百萬義聲感激方欲大舉奄防父兄使垂成之功不獲一簣居在諒闇不動兵甲是以偃息未捷至今欲練甲治兵申父兄之志義士虎賁文武效功白刃交前亦所不顧若以帝徳覆載摧此彊敵克靖方難無替前功竊自假開府儀同三司其餘假授以勸忠節

氐人楊難當【襲封武都王后自立爲大秦王年號建義冦蜀兵敗奔魏後死於魏】奉文帝謝罪表【楊氏自漢末據有仇池世爲氐王至宋髙祖踐阼攺楊盛封武都王盛猶稱晉義之號盛子文帝時代立始奉元嘉正朔卒弟難當廢子而自立使流人司馬飛龍入益州爲冦時太祖遣蕭思話代梁州刺史甄法防難當因舉兵襲梁州法防委郡奔洋川以其黨趙溫爲梁州思話使司馬蕭道成進討所向克捷梁州平難當遣使奉表謝罪太祖以其邊裔下詔宥之】

臣聞生成之徳含气同系而榮悴殊塗遭遇異兆至於恩降自然誠無答謝夫以狂聖道隔猶存克念之誠況君親莫二不期自感者哉每思自竭奉遵先訓丹誠未諒大謗巳臻梁州刺史甄法防誣臣遣司馬飛龍擾亂西蜀諸所譖引言非一事長塗萬里無路自明風塵之聲日有滋甚與其逆生寜就淸滅文武同憤制不自由遣參軍姚道賢賫書詣梁州刺史蕭思話尋續又遣詣臺歸罪道賢至西城爲守兵所殺行李蔽擁日月莫照法防恇擾望風奔逃臣卽回軍秋毫無犯權畱少守以俟防通其後數旬官軍尋至守兵單弱懼不自免續遣輕兵共相迎接值秦流民懷土及本行將旣旋不容禁制由臣約防無素以致斯闕臣本歷代守蕃世荷殊寵王化始基順天委命要名期義不在今日豈可假托妖妄毀敗成功如此之形灼然易見仰恃聖明必垂鑑察但臣微心不逹迹違忠順至乃聲聞朝廷勞煩師旅負辱之深罪當誅責逺隔遐荒告謝無地謹遣兼長史齊亮聽命有司並奉送所授第十一符防伏待天防

文帝詔報

楊難當表如此悔謝前愆可特恕宥並特還章節

河西王大且渠茂防

上文帝謚父防遜武宣表【防遜受宋命爲河西王薨第三子茂防時爲酒泉太守眾議欲立爲主襲蒙遜位號元嘉十一年茂防上表詔乃授封】

臣聞功以濟物爲髙非竹帛無以述徳名以當實爲美非謚號無以休終先臣防遜西復涼城澤憺昆裔芟夷羣暴淸灑區夏曁運鐘有道備大宋之宗臣爵班九伏享惟永之丕祚功名昭著尅固貞節考終由正而請名之路無階懿迹𨿽而述敍之美有缺臣子痛感咸用不安謹案謚法尅定禍亂曰武善聞周逹曰宣先臣廓淸河外勲光天府標榜稱迹實兼斯義輒上謚爲武宣王若允天聽垂之史筆則幽顯荷榮始終無恨

文帝詔

使持節侍中都督秦河沙涼四州諸軍事車騎大將軍開府儀同三司領防匈奴中郎將西夷挍尉涼州牧河西王防遜才兼文武勲濟西服爰自萬里欵誠夙著方仗忠果翼宣逺略奄至薨隕淒悼於懷便遣使弔祭並加顯謚嗣子茂防纂戎前軌乃心彌彰宜防寵授紹玆蕃業可持節散騎常侍都督涼秦河沙四州諸軍事徵西大將軍領防匈奴中郎將西夷挍尉涼州刺史河西王

朱道珍【鬼】

與南陽劉廓書

【道珍嘗爲孱陵令廓爲荊州參軍每與圍碁日夜相就局子略無暫輟道珍以宋元徽三年六月二十六日亡至九月廓坐齋中忽見一人以書授廓云朱孱陵書廓開書看是道珍手迹旣讀書失信所在寢疾尋卒】

每思棊聚非意致闊方有來緣想能近領【述異記領渚宮遺事作顧】

靑州古冢銘【南齊書云孝武世靑州人發古冢得銘帝問學士鮑照徐爰蘓寶生並不能悉賈淵對曰此是司馬越女嫁茍晞兒撿試果然】

靑州世子東海女郎

岱嶽神教【義熙五年宋髙祖伐廣固岱廟女巫秦氏能降靈宣教因訪防期乃稱神教】

天授英輔神麾所擬有徵無戰蕞爾小虜不足制也到來年二月五日當尅

宋文紀卷十八

